#+TITLE: 行水金鑑-清-傅澤洪
#+DATE: 2016-06-11 12:22:11
#+SOURCE: github.com/kanripo/KR2k0078 master 0b5e9552                
欽定四庫全書　　　　史部十一
　行水金鑑目錄　　　　　地理𩔖四(河渠之屬/)
　河水圖(併説附古今黄河通塞圗/)
　淮水圗(併説附髙家堰圗/)
　漢江二水圗(併説附西漢水圗洞庭鄱陽二湖圗/)
　濟水圗(併說附五水濟運圗/)
　運河圗(併說附太湖圗清江浦圗衛河圗禹王臺圗/)
　　巻數
　河水　　　第一巻至第六十巻
　淮水　　　第六十一巻至第七十巻
　漢水江水　第七十一巻至第八十巻
　濟水　　　第八十一巻至第八十五卷
　運河水　　第八十六巻至第一百五十五巻
　兩河總説　第一百五十六巻至第一百六十三巻
　官司　　　第一百六十四巻至第一百六十九巻
　夫役　　　第一百七十巻至第一百七十三巻
　河道錢糧　隄河彚考
　　　　　　第一百七十四卷
　閘壩涵洞彚考漕規　漕運
　　　　　　第一百七十五卷
　　　　臣等謹案行水金鑑一百七十五卷
　　　國朝傅澤洪撰澤洪字穉君鑲紅旗漢軍官至
　　　　江蘇按察使是書成於雍正乙巳乃其為淮
　　　　揚道時所作全祖望鮚埼亭藁有鄭元慶墓
　　　　誌以為出元慶之手疑其客逰澤洪之幕或
　　　　預編摹然别無顯證未之詳也叙水道者禹
　　　　貢以下司馬遷作河渠書班固作溝洫志皆
　　　　全史之一篇其自為一書者則剏始於水經
　　　　然標舉源流疏證支派而已未及於疏濬隄
　　　　防之事也單鍔沙克什王喜所撰始詳言治
　　　　水之法有明以後著作漸繁亦大抵偏舉一
　　　　隅専言一水其綜括古今臚陳利病統四瀆
　　　　　分合運道沿革之故彚輯以成一編者則莫
　　　　　若是書之最詳首列諸圖次河水六十巻次淮
　　　　　水漢水江水二十巻次濟水五巻次運河水七十
　　　　　巻次兩河總說八巻次官司夫役漕運漕規
　　　　　凡十二巻其例皆摘録諸書原文而以時代
　　　　　𩔖次俾各條互相證明首尾貫串其有原文
　　　　　所未備者亦間以已意考核附注其下上下
　　　　　數千年間地形之變遷人事之得失絲牽繩
　　　　貫始未犁然至我
　　　國家敷土翕河百川受職仰蒙
　聖祖仁皇帝翠華親莅指授機宜
　睿算周詳永昭順軌實足垂法於萬年澤洪於康熙
　　　　六十一年以前所奉
　諭㫖皆恭録於編以昭
　謨訓尤為疏瀹之指南談水道者觀此一編宏綱巨
　　　　目亦足以見其大凡矣乾隆四十五年五
　　　　月恭校上
　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校　官(臣/)　陸　費　墀
行水金鑑原序
四瀆古運河也沿江達淮亂河浮濟禹貢具載之矣而
今之運河則自元明始然元創之而不用明用之以轉
運荆揚徐兖豫諸州數十百萬之糧貢於京師迄於今
三百餘年守之如故不猶之乎古之江淮河濟哉然是
運河也亦未始不以四瀆之通塞為利害蓋江出岷山
淮出桐柏河出崑崙墟濟出王屋若不辨析其源流而
治之得其法安能蕩滌垢濁通百川赴卑注海帖然無
事哉然則四瀆治運河亦治相因之勢也夫治之亦甚
難矣黄水湍悍為中州病淮水停蓄為髙堰危黄强淮
弱為清口梗山左泉源涸水匱竭濟汶諸水俱不足以
濟運而運河淺阻治之誠難惟江漢朝宗猶存禹迹矣
夫禹之治水疏瀹決排以去民之患而今也無日不以
壘堤為事亦無日不以堤決為虞迨一旦有事耗官家
百萬金錢若填巨海而治之仍不得其法今日決於此
明日復決於彼且今年決明年又決勞民傷財無已時
何哉堤日髙河身日因之以俱髙疏瀹決排之不講也
僕本固陋謬為水官嘗寒暑風雨於泥淖畚鍤間者二
十餘年但因人成事無所建立深自愧悔用是積數年
心力目眵手披漁經獵史逺稽勝國之實録近述
世祖
聖祖兩朝之
訓㫖叅以衆說附之管窺纂緝成書凡四瀆運河興廢
之由及疏築塞防一切事宜之得失緩急犂然悉備匪
曰學前人之故歩即能萬無一失也夫運道有迹之可
尋而通變則本乎時勢黄淮當因地制宜而修防則不
離夫古法神而明之存乎其人吾願司水政者三復斯
編雍正三年冬十月朔閭山傅澤洪題於淮揚官署之
鑄錯草堂
行水金鑑略例
江淮河濟為四瀆(見風/俗通)瀆者獨也各獨出其所而入海
(見釋/名)自漢王莽末濟水入河元時河水入淮則三瀆并
為一瀆以入海矣而江則依然如故也爰自禹貢以及
史書遐稽近考四瀆分合之故瞭如指掌
江入海在揚州淮在徐州河在兖州濟在青州今江淮
之入海也尚與禹貢同而黄河既亂濟又奪淮並在徐
州入海矣漢水以入江而入海故不得以瀆名而河濟
猶稱為瀆若與字義不合
中國川原以百數莫著於四瀆而河為宗(見前/漢書)河曰河
宗四瀆之所宗也(見穆天/子傳)故先紀河河奪淮同入於海
河强而淮弱故淮次之濟入河與河相亂不若淮之顯
然流見也故濟在江後江固為江漢亦為江也江漢體
勢均敵二水合流所以如此其大不以漢附江而泯其
入海之實故於漢扵江並言入海而同為瀆也(見尚書/纂言)
江為南條水之宗河為北條水之宗語云日月經天江
河行地其殆並行而不相悖者乎故不得以次言之若
今之運河後之人矯揉造作而為之非若四瀆之發源
注海也故以此終焉
漕運自古有之禹貢於各州下皆有達河之路達扵河
即達於京師也漢漕仰於山東唐漕仰於江淮皆有運
道宋都汴梁轉運便易元都北平始終海運至元中開
㑹通河歳運不過數十萬石迨明永樂後東南漕運至
京至於今不廢是錄所述運河昉於禹貢迄於
皇朝其於古也不嫌其略於今也務得其詳
黄運兩河自康熈二十三年以前敝敗已極是年冬
聖祖南廵親臨河工指授方略首疏海口以導黄注海
次闢清口閉六壩築髙堰以障淮敵黄改新舊中河浚
淮揚裏河開人字芒稻涇澗等河　國計民生均得利
賴諸凡河湖隄岸閘壩應修應築
睿慮周詳盡善盡美兩河底績永慶安瀾誠足上邁神
禹下垂萬禩者矣謹自隨山刋木之年迄於康熈六十
年四月十七日
上諭而止始之以禹貢終之以
聖訓上下千古並傳不朽矣
禹貢一篇蓋言禹之治水其本末先後之序無不詳備
故古今言治水者必以神禹為宗導水九條皆治蹟也
兹不録其始終四水而獨錄江淮河濟者以濟運故耳
水經所載之水必表著其出某郡過某縣逕某山某水
注之某水出焉㑹某水過某方與某水合入於某處有
源有委脈絡井然間有疎闊酈道元又從而補注之班
氏地理志所不及也故昔人謂此書為禹貢之忠臣班
志之畏友洵不誣矣兹以水經亞於禹貢酈注附焉自
周秦以至漢魏參互考索庶觀者有所依據云
史記河渠書漢書溝洫志以及兩漢魏晉六朝南北史
帝紀臣傳皆摘錄之新舊唐書五代史並不志河渠然
紀傳所有悉皆登載宋史備矣金元亦稱詳贍河渠志
之外如紀傳五行百官諸志攟拾靡遺諸凡載籍中有
闗河務者亦悉登載
明自洪武開國至崇禎之末河事頗多今據實錄㑹典
明史稾以及直省通志府州縣志南河全考北河續記
通漕𩔖編等書旁及傳記碑版稗官小說猶恐未盡搜
羅竊滋愧矣
禹貢導水皆入河海孟子言疏瀹決排注江注海又曰
禹掘地而注之海又曰水由地中行江淮河漢是也朱
子言禹治水乃是自下而上了又自上而下又曰禹治
水先就土低處用工又曰禹只是先從低處下手若下
面之水盡殺則上靣之水漸淺方可下手我
聖祖治河先拆攔黄壩疏通海口然後從上靣施功
上諭有云黄河底髙灣多以至各處受險又云朕欲将
黄河各險工頂溜灣處開直使水直行刷沙若黄河刷
深一尺則各河水少一尺深一丈則各水淺一丈如此
刷去則水由地中行各壩亦可不用不但運河無漫溢
之虞而下河淹沒之患自可永除矣煌煌
天語直接列聖心傳大知獨斷功垂萬世治河者惟奉
之以為金鑑而已
勝國治河名臣若宋尚書陳平江其精神專注多在運
河若劉荘襄潘宫保萬少司馬兩河俱有成績荘襄之
論莫不切於水詳於治大略於河原其端焉於淮達其
委焉扵治河察其趨焉扵防河審其向焉於諸泉輯其
出焉於諸河理其入焉於諸湖權其蓄焉於諸閘酌其
積焉其歴久可行者尤善於六桞之法焉潘宫保以為
通漕於河則治河即以治漕㑹河於漕則治淮即以治
河合河淮而同入於海則治河淮即以治海凡四任總
河惟以築隄束水借水攻沙為萬全第一義萬少司馬
嘗言胸有全河而後可治河如頭年下埽為次年之防
一年積料為兩年之用以舟牽舟以運濟運以少淺治
多淺以下水束上水三閘四隄五夫八埽十五治水之
器諸法俱堪不朽迨我
皇朝唯靳文襄張文端二公之行水也可謂不媿前人
矣文襄經理河工八疏言言碩畫文端甫下車首陳三
事切中肯綮
聖祖皆從之河乃大治然二公之功獨於中河最鉅張
清恪公在濟寧最有功於閘河其啓閉之法精密無比
劉荘襄有問水集潘宫保有河防一覽萬少司馬有治
水筌蹄文襄文端皆有治河書清恪有居濟一得兹録
登載頗詳
河工告成之後二十餘年安瀾無事壬寅間覃懐黄沁
水不順軌屢築屢決迨我
皇上龍飛御極之歳河伯效靈功成彈指然猶彌厪
聖懐勤求善後特遣大臣總理一方開封沿河又設上
下兩丞分疆贊治一應工程俱動正項錢糧不勞民力
中州八郡之羣黎百姓無不感頌
皇仁諸凡事宜當摭拾檔案叧為一集用昭近績云
貢賦出於農田江浙五府輸將何啻半天下其間太湖
吞納百川震澤在在汪洋受水之利亦未嘗不受水之
害若江漢鄱陽洞庭隄防應修應築急宜講求此皆東
南水利至於西北河渠溝洫廢弛已久史漢所紀西門
豹史起鄭國兒寛白公李冰之徒競言水利者如朔方
西河河西酒泉皆引河及川谷以溉田而闗中輔渠靈
軹引堵水汝南九江引淮東海引鉅定太山下引汶水
蜀鑿離􁆛皆溉田無筭何不尋求其故蹟仿而行之俾
轉運之繁苦不獨累在東南此亦萬萬年之計也編集
水利約若干巻容當續刻庶為水政之完書
欽定四庫全書
　行水金鑑卷首
　　　　　　　　　　江南按察使傅澤洪撰
　　黄河圗












　治黄河無他法逢灣取直
聖訓煌煌然疏濬亦不可少禹疏九河蓋疏其下流之
　淤塞而已下流淤則上流必決故在宋則有疏濬黄
　河司官明天順初令河道三年一挑浚嘉靖中奏准
　凡臨河州縣各造上中下三等船并置鐡扒尖鉏疏
　濬淤淺又奏准野雞岡孫繼口等䖏各置船器具於
　河水未發之前督率挑濬載在史冊㑹典自隆萬間
　創以隄束水以水攻沙之說而黄河遂不言疏濬矣
先皇帝上諭黄河自決處以下分沙壅河河水陡漲則
　隄岸之危非此即彼朕知之最為明切大㢤
王言如綸如綍司河者亟加之意焉
　　古今黄河通塞圗
　
　
　
　
　
　
　
　
　周定王五年禹河初徙王莽始建國三年河再徙千
　乗入海歴唐至宋景祐元年決横隴慶歴八年復決
　商胡合永濟渠注乾寧軍入海是為北流嘉祐五年
　北流復決為二股河自魏恩東至徳滄入海是為東
　流元符二年東流塞金明昌五年河決陽武東注梁
　山濼分兩派一由北清河入海一由南清河奪淮而
　汲胙之流塞元至元中河徙陽武南奪濄入淮而新
　鄉之流塞泰定元年改從汴渠至徐城東北合泗入
　淮即今通行之河也元時新鄉雖塞尚由獲嘉明天
　順六年自武陟東徙原武而獲嘉之流塞𢎞治以前
　北流猶未塞也自築斷黄陵岡而北流遂永塞矣
　　准水圗





　淮水㑹七十二道山河瀦於洪澤加築髙堰以障之
　又堅閉六壩導淮出清口以刷黄沙以濟運道誠當
　今之至計也但髙堰愈加愈髙淮揚兩郡終有後虞
　所以
先皇帝勤勤懇懇有保固髙家堰第一要緊又有髙家
　堰堤作何保守堅固更有何修治善策之
上諭也司河者所當思患而豫防之
　　髙堰圗
　
　
　
　
　
　
　
　
　淮之所受山源之水汝潁淝濄濠池為大而僅僅於
　數十丈之清口出水蓋用以刷黄不得不築髙堰蓄
　湖水以助其出口之力然堰日髙湖日漲水漲隄危
　防守為難則髙堰之為利害亦大矣哉
　　漢水江水圗














　
　
　
　
　
　
　
　
　東西兩漢俱出西縣嶓冡而禹貢但言東漢不及西
　漢蓋漢陽之西縣漢縣也漢川之西縣隋縣也不知
　西縣有二因誤指漾水為一說經者至此淆亂極矣
　匪特兩漢即三江亦千古長夜鄭康成言左合漢為
　北江右㑹彭蠡為南江岷江居其中則為中江故書
　稱東為中江者明岷江至彭蠡與南北合始得稱中
　此說最合經意並明著之以為江漢二川另開生面
　　西漢圗
　　洞庭湖圗
　　鄱陽湖圗




　
　
　
　
　
　
　
　
　禹貢雖不言西漢然必另列為圗則兩漢所歴之地
　各自了然洞庭湖在湖廣相𫝊為神仙洞府之庭即
　九江也禹貢九江孔殷謂沅漸元辰敘酉澧資湘九
　水㑹合故名鄱陽湖在江西水連南康饒州九江三
　府禹貢東滙澤為彭蠡即此二湖雖各自為瀰漫數
　十百里之大川而總之皆江漢之所瀦也故並附圖
　之
　　濟水圗





　濟水三伏三見之說由来舊矣沈存中言歴下凡發
　地皆是流水世𫝊濟水經過其下東阿之井乃濟水
　所為蔡氏引以證濟之伏見今濟南兖州二府一十
　六州縣共二百四十有八泉分為五派瀦之水匱以
　之濟運自明初至今興廢不一恭憶
先皇帝上諭山東運河全賴衆泉流蓄㣲山諸湖以為
　漕運地方官相度泉源蓄積湖水俾漕運無悮正易
　易耳然則治山東運河莫先於治濟治濟非難事唯
　有設官司専主泉政恢復水匱斯閘河運道自不虞
　其淺阻矣
　　五水濟運圗
　
　
　
　
　
　
　
　
　五水者何汶也泗也沂也洸也濟也汶水由南旺入
　漕為分水口而諸泉之由汶濟運者凡百四十有四
　泗水合洙水過孔林至兖州府金口閘沂水雩水入
　之而諸泉之由泗濟運者凡六十有四由沂濟運者
　凡二十有七若濟寧之托基浣筆諸泉自入運者不
　興焉洸水者汶之支流也至濟寧㑹泗沂合流同入
　天井閘而諸泉之由洸濟運者惟寧陽之西栁蛇眼
　等九泉濟水伏見不常自有㑹通河而濟遂不可問
　矣今兖州府之府河俗謂之濟河而諸泉之由濟濟
　運者北則有汶上西北濼□蒲灣諸水南則有滋陽
　闕黨諸泉
　　運河圗































　
　
　
　
　
　
　
　
　孟子言禹之行水也行其所無事也行其所無事則
　不與水爭獨黄運兩河不然而運河尤甚呉楚王貢
　浮江漢自𤓰儀逆流而上渡淮黄入中河運口繇中
　河至山東閘河即元之㑹通河也明初宋尚書用白
　老人計於南旺分水四分南流六分北流皆以智力
　導引之然猶慮其淺澀舟不負重特設水匱引泉源
　分年挑濬以濟水之不足於是南接准泗北通白衛
　俾糧艘銜尾依期抵通今水匱召佃居多泉源大半
　淤塞撈淺夫役盡皆裁去運道毎毎淺阻山東猶循
　故事三年一大挑而淮南運河則自靳文襄而後三
　十餘年不言疏濬矣准黄水漲惟以築堤為事蓋黄
　河挾沙而行水去沙停自淮至江河身日漸淤髙隄
　在城堞民廬之上伏讀
先皇帝上諭有云治河専以築堤終屬無益故居今日
　而言江南運河之急先務唯有遵循文襄公濬船之
　法置備器具分地更番以深濬河身使水由地中行
　而已矣
　　太湖圗
　　清江浦圗
　　衛河圗
　　禹王䑓圗




　
　
　
　
　
　
　
　
　太湖吐吸江海包絡蘇常湖三州運河每與湖之消
　長為利害若依古制沿湖隄各置閘板以時啟閉備
　水旱官主其事為利更溥不則頗為三州之害清江
　浦明平江伯陳瑄所鑿為運道鎻鑰總河及河道㕔
　行署皆在焉衛河自發源至汶河㑹流處約計千里
　諸水注之所歴州縣皆有工程自臨清板閘以北藉
　以濟運禹王臺為減中河水勢而設里俗𫝊㑹神禹
　治水時鑿山引沭水復建此臺以為扼塞沂剡邳宿
　諸州縣並賴之亦要害也各自為圖以殿諸運河之
　後
　
　
　
　
　
　
　
　
　
　
　
　
　
　行水金鑑巻首
欽定四庫全書
　行水金鑑巻一
　　　　　　　　　　江南按察使傅澤洪撰
　　河水
導河積石至於龍門(禹/貢)
　釋水云河千里一曲一直則河從積石北行又東乃
　南行至於龍門漢書西域傳云河有兩源一出蔥嶺
　一出于闐于闐在南山下其河北流與蔥嶺河合東
　注蒲昌海蒲昌海一名鹽澤(又云于闐之西水皆西/流注西海其東水東流)
　(注鹽澤河/源出焉)去玉門陽闗三百餘里廣袤三百里其水
　停居冬夏不増減皆以為潛行地下南出於積石為
　中國河(孔穎達/尚書疏)
　漢孔氏曰施功發於積石或鑿山或穿地或通流此
　説不然使自積石而下龍門而上果有鑿山穿地之
　迹則經無縁畧而不載也(林之竒尚/書全解)
　禹不言河源惟記積石吾第論其所記不必求其所
　不言也龍門而上積石而下地髙而水不為患禹功
　所不加故不言也(傅寅禹/貢集解)
　導者循行之謂先儒皆以為施功故其説多誤洪水
　為帝都切近之災龍門未闢而先從事於積石舍近
　圖逺無是理也漢志金城郡河關縣下云積石山在
　西南羌中河水行塞外東北入塞内(漢河關縣在今/陜西西寧衞西)
　(南塞/外)西域傳云鹽澤水潛行地下南出於積石為中
　國河後漢縣屬隴西郡志云積石山在西南河水出
　此禹貢之積石也段熲𫝊自張掖追西羌且鬬且行
　四十餘日至河首積石山出塞二千餘里唐書侯君
　集等追吐谷渾王伏允至星宿川又達柏海北望積
　石山觀河源之所出是皆河關縣西南羌中之積石
　自隋大業二年平吐谷渾於赤水城置河源郡以境
　有積石山名唐儀鳳二年改置河源軍在鄯州西百
　二十里(鄯州即西平郡治湟/水縣今為西寧衛治)又於澆河故城置積石
　軍在廓州西南百五十里(廓州治化城縣其故城在/今西寧衛南百八十里唐)
　(元和志云積石軍西臨大澗/北據黄河即隋澆河郡所治)而積石之名遂移於塞
　内杜氏通典云積石山在今西平郡龍支縣南即禹
　貢導河積石蔡傳承其誤曰地志積石在金城郡河
　關縣西南羌中今鄯州龍支縣界也閻百詩為之辯
　曰漢河關縣宣帝神爵二年置後凉吕光龍飛二年
　克河關凡四百五十七年為郡縣後没入吐谷渾遂
　不復况積石又在其西南羌中乎當在漢西海郡之
　外是真當日大禹導河處龍支縣近在今西寧衛東
　南八十里本漢金城允吾(音鉛/牙)縣地後漢為龍耆(音/支)
　城元和志積石山在龍支縣西九十八里南與河州
　枹(音/孚)罕縣分界枹罕今臨洮府之河州積石山在州
　西北七十里積石關則又在西北百二十里所謂兩
　山如削河流經其中是較禹所導之積石河隔千有
　餘里豈在其縣界者乎縣界之積石乃小積石山即
　酈注之唐述山耳大小積石之名莫明辨於唐人魏
　王泰曰大積石山在吐谷渾界小積石山在枹罕縣
　西北張守節曰河自鹽澤潛行入吐谷渾界大積石
　山又東北流至小積石山李吉甫曰河出積石山西
　南羌中今人目彼為大積石此為小積石然則蔡傳
　當云何曰引地志下當云今鄯州西南塞外山也漢
　在羌中唐在吐谷渾界今河州枹罕縣鄯州龍支縣
　界有積石山雖河所經非禹所導者(按吐谷渾本遼/東鮮卑種也東)
　(晉初徙居枹罕宋景平中其子孫有阿豺者升西疆/山觀墊江源則其地南至西傾矣又數傳為夸吕始)
　(自號可汗治伏俟城在青海西十五里據有甘松之/南洮水之西南極於白蘭其地東西三千里南北千)
　(餘里党項羌在北析支之地漢時燒當羌亦嘗居之/白蘭者羌之别種也其地皆與吐谷渾接吐谷渾在)
　(河湟之間即先零燒當諸羌故地積石在/其西南南枕賜支河曲禹導河自此始)渭按應劭
　云析支東去河關千餘里河首積石南枕析支則縣
　距此山亦千餘里可知矣自東晉後縣為吐谷渾所
　據遂以枹罕為華戎之界故唐初太子賢注後漢書
　誤認龍支之積石為禹貢之積石(後漢桓帝紀延熹/二年燒當等八種)
　(羌叛冦隴右䕶羌校尉段熲追擊於羅亭破之注云/東觀記曰追到積石山即與羅亭相近今鄯州三年)
　(燒當羌叛段熲追擊於積石大破之注云積石/山在今鄯州龍支縣南即禹貢導河積石是也)而中
　葉巳知其非獨杜佑不審耳宋咸平四年真宗指甘
　沙伊凉等州圖謂輔臣曰此圖載黄河所出之山乃
　在積石外與禹貢所述異葢亦以龍支之積石為禹
　迹也蔡氏承誤以釋經學者宗之故元都實窮河源
　仍以廓州西南之積石州為積石(州即唐/積石軍)而至正中
　修宋史河渠志亦云黄河自貴徳西寧之境至積石
　經河州昔郭景純注山海經曰名實相亂莫矯其失
　習非勝是終古不悟此之謂矣漢志馮翊夏陽縣下
　云禹貢龍門山在北劉昭注補郡國志云太史公曰
　遷生龍門韋昭謂在縣北也水經注引魏土地記曰
　梁山北有龍門山後魏志夏陽縣有龍門山隋改縣
　曰韓城(今陜西西安/府韓城縣也)故括地志云龍門山在韓城縣
　北五十里此河西之山東與壺口隔水相望通典云
　同州韓城絳州龍門二縣有龍門山即禹所鑿是河
　東亦有龍門山矣然經所謂龍門在雍域不在冀域
　孔疏謂積石在龍支又據釋水之文故云至龍門三
　千餘里然其實不止於此約計有四千三百餘里若
　禹貢之積石更在龍支縣西南塞外一千二百餘里
　則自積石至於龍門當有五千五百餘里也龍門以
　下記河行方向甚詳而其上絶不言方向蔡傳云荒
　逺其所畧也今按龍門以上禹功所不加故數千里
　之河總括為一句河自積石東北流至寧夏折而北
　至廢豐州折而東至東受降城折而南方向不一難
　於屬辭故畧之非為荒逺也河自積石至於龍門所
　行皆雍州之域不可謂荒逺宋人見朔方西凉不入
　其版圖遂以荒逺目之(胡渭禹/貢錐指)
河水東入塞過敦煌酒泉張掖郡南(水/經)
　河自蒲昌有隠淪之證重源出於積石之山山海經
　曰積石之山其下有石門河水冒以西流是山也
　萬物莫不有禹貢所謂導河自積石也山在西羌之
　中司馬彪曰西羌者自析支以西濱於河首左右居
　也河水屈而東北流徑於析支之地是為河曲矣應
　劭曰禹貢析支屬雍州在河關之西東去河關千餘
　里羌人所居謂之河曲羌也東北逕歴敦煌酒泉張
　掖南地理風俗記曰敦煌酒泉其水甘若酒味故也
　張掖言張國臂掖以威羌狄(酈注里敦煌今肅州西/八百  廢沙州衛酒泉)
　(今肅州衛張/掖今甘州衛)
又自河曲東逕西海郡南(水/經)
　漢平帝時王莽秉政欲耀威徳以服逺方諷羌獻西
　海之地置西海郡築五縣周海亭燧相望莽簒政紛
　亂郡亦棄廢(酈注鹽漢志金城臨羌縣西北塞外有/僊海  池古音西與僊同僊海即西海)
　(也一名卑禾羌海亦曰青海又曰鮮水海趙充國請/治湟陿以西道橋令可至鮮水左右王莽誘塞外羌)
　(獻鮮水海允谷鹽池是也郡治龍夷城在臨羌新縣/西三百十里元和志云鄯州西至西海三百七十里)
　(龍夷城即今西北三百五十里威戎城也今為西寧/衛西塞外地臨羌故城在衛西二百八十里浩亹河)
　(南見錐指/後倣此)
又東逕允川而歴大榆小榆谷北(水/經)
　羌迷唐鍾存所居也永元五年貫友代聶尚為䕶羌
　校尉攻迷唐斬獲八百餘級收其熟麥數萬斛於逢
　留河上築城以盛麥其作大船於河峽作橋渡兵迷
　唐遂逺依河曲永元八年迷唐復與鍾存東冦而還
　十年謁者王信耿譚西擊迷唐降之詔聽還大小榆
　谷迷唐種人以漢造河橋兵來無時故地不可居復
　叛居河曲與羌為讎種人與官兵擊之允川去迷唐
　數十里營止遣輕兵挑戰因引還迷唐追之至營因
　戰迷唐敗走於是西海及大小榆無復聚落隃糜相
　曹鳳上言建武以來西戎數犯法常從燒當種起所
　以然者以其居大小榆谷土地肥美又近塞内與諸
　種相傍南得鍾存以廣其衆北阻大河因以為固又
　有西海魚鹽之利縁山濱水以廣田畜故能强大常
　雄諸種今黨援壊沮親屬離叛其餘勝兵不過數百
　宜及此時建復西海郡縣規固二榆廣設屯田隔塞
　羌胡交關之路殖榖富邉省輸轉之役上拜鳳為金
　城西部都尉遂開田二十七部夾河與建威相首尾
　後羌反遂罷(酈注即允川在西寧衛西南塞外大小/榆谷  唐之九曲也東去積石軍三百)
　(里水甘草良宜畜牧睿宗時楊矩為鄯州都督奏請/黄河九曲之地以為金城公主湯沐之所吐蕃既得)
　(頓兵畜牧又與唐境接近自是復叛天寶中哥舒翰/為隴右節度使復收九曲置澆河洮陽二郡髙適作)
　(九曲詞以/美其功)
又東過隴西河關縣北洮水從東南來流注之(水經今/隴西)
(臨洮府河關縣/在今河州西)
　河水又逕沙州北段國曰澆河(段國沙州記云洮水/與墊江水俱出嵹臺)
　(山而此注説澆水知/洮字乃傳冩之誤耳)西南一百七十里有黄沙沙南
　北一百二十里東西七十里都不生草朩周廻數百
　里沙州於是取號焉地理志曰漢宣帝神爵二年置
　河關縣盖取河之關塞也(酈/注)
又東北流入西平(經誤/作卑)郡界左合二川南流入河又東
北濟川水注之(水/經)
　水西南出濫瀆東北流入大谷謂之大谷水北逕澆
　河城西南北流注於河(酈注羌後漢建安中析金城/郡臨  等縣置西平郡治西)
　(都縣後魏置鄯州隋改縣曰湟水其故城即今/西寧衛治元和志云湟水縣本漢破羌縣地)
東又逕澆河故城北(水/經)
　有二城東西角掎東北去西平二百二十里(酈注秃/南凉)
　(髪烏孤以河南地為澆河郡治此城/唐於此復置澆河郡其東為積石軍)
又東逕石城南左合北谷水(水/經)
　昔段熲擊羌於石城投河墜坑而死者八百餘人即
　於此也(酈注治後魏石城縣廢帝改化隆唐改化城/廓州  焉元和志云黄河在縣南八十里)
又東北逕黄河城南(水/經)
　西北去西平二百一十七里(酈注在黄河廣違二/城俱  廓州境内)
又東北逕廣違城北又合烏頭川水(水/經)
　水發逺川引納支津北逕城東而北流注於河(酈/注)
又東逕邯川城南(水/經)
　城之左右歴谷有三水導自北山南逕邯亭注於河
　(酈注髪廢廓州城東南有邯川/城秃  傉檀所置邯川䕶軍也)
又東臨津谿水注之(水/經)
　水自南山北逕臨津城西而北流注於河(酈/注)
又東逕臨津城北白土城南(水/經)
　十三州志曰左南津西六十里白土城城在大河之
　北而為縁河濟度之處北魏凉州刺史郭淮破羌遮
　寒(魏志/作塞)於白土即此處矣(酈注一臨津城在今河州/西北  百二十里隋曰臨)
　(津關大業五年自将伐吐谷渾出臨津關渡黄/河至西平即此城也白土城在今西寧衛南)
又東左㑹白土川水(水/經)
　水出白土城西北下東南流逕白土城北又東南注
　於河(酈/注)
又東北㑹兩川右合二水(水/經)
　參差夾岸連壤負險相望河北有層山山甚靈秀山
　峯之上立石數百丈亭亭桀竪競勢争髙逺望嵾嵾
　若攢圖之托霄上其下層巖峭舉壁岸無階縣巖之
　中多石室焉室中若有積巻矣而世士罕有津逮者
　因謂之積書巖巖堂之内毎時見神人往還矣葢鴻
　衣羽裳之士練精餌食之夫耳俗人不悟其仙者乃
　謂之神鬼彼羌目鬼曰唐述復因名之唐述山下崖
　有水導自是山谿水南注河謂之唐述水(酈注東西/寧衛  南)
　(八十里有龍支故城本漢允吾縣地後漢置龍耆城/和帝以曹鳳為金城西部都尉屯龍耆是也後魏於)
　(此置北金城縣西魏改曰龍支元和志積石一名唐/述山今名小積石山在鄯州龍支縣西九十八里河)
　(州枹罕縣北七十里黄河在龍支/縣西南六十里枹罕縣北五十里)
又東得野亭南(水/經)
　又東北流得研川謂之研川水又東北注於河謂之
　野城口(酈/注)
又東歴鳳林北(水/經)
　鳳林山名五巒俱峙秦州記曰枹罕原北名鳳林川
　川中則黄河東流也(酈注縣鳳林在今河州北隋志/枹罕  有鳳林山元和志云在)
　(縣北三/十五里)
又東與灕水合(水/經)
　水導源塞外羌中又東北逕石門口山髙嶮絶對㟁
　若門疑即臯蘭山門也漢武帝元狩三年驃騎霍去
　病出隴西至臯蘭應謂是山之關塞也又東逕白石
　縣故城南又東逕白石山又東逕枹罕縣故城南又
　東北出峽北流注於河地理志曰灕水出白石縣西
　塞外東至枹罕入河(酈注二元和志石門山在鳳林/縣北  十八里灕水西去縣二)
　(百步枹罕故城即今河/州治白石故城在州西)
又逕左南城南(水/經)
　十三州志曰石城西一百四十里有左南城(酈注城/左南)
　(今在西寧/衛東南)
又東逕赤岸北(水/經)
　即河夾岸也秦州記曰枹罕有河夾岸岸廣四十丈
　義熙中乞佛於此河上作飛橋橋髙五十丈三年乃
　就(酈注州河夾岸即今臨洮/府河  西北赤岸戍是)
又東洮水注之(水/經)
　地理志曰水出塞外羌中沙州記曰洮水與墊江水
　俱出嵹臺山山南即墊江源山東則洮水源也嵹臺
　西傾之異名也洮水東北流吐谷渾中吐谷渾者始
　是東燕慕容之枝庶因氏其字以為首𩔖之種號也
　洮水又東北流逕曽城北又東逕臨洮縣故城北又
　西北逕降狄道故城東有濫水馬援為隴西太守為
　狄道開渠引水種秔稻而郡中樂業即此水也濫水
　又西北流逕注於洮水洮水右合二水右㑹大夏川
　水水出西山二源合舍而亂又東逕大夏縣故城南
　又東北出山注於洮水又北翼帶三水亂流北入河
　地理志曰洮水北至枹罕東入河是也(酈注潭曽城/即臨  故城)
　(在今洮州衛西南七十里元和志云城東北二面並/枕洮水臨洮縣故城即今岷州衛治降狄道故城即)
　(今臨洮府西南狄道故城也元和志大夏縣西北至/河州七十里大夏川水經縣南去縣十步近志云大)
　(夏河即灕/水謬也)
又東過金城允吾縣北(水/經)
　金城郡治也南有湟水出塞外東南流逕龍夷城故
　西零之地也又東南逕卑禾羌海世謂之青海東去
　西平二百五十里湟水東流逕湟中城北故小月氐
　之地也又東逕臨羌縣故城北又東逕臨羌新縣故
　城南又逕西平城北又東逕樂都城南東流又合來
　谷乞斤流二水左㑹陽非流谿細谷三水東逕破羌
　縣故城南又東與閤門河合即浩亹河也又東逕允
　吾縣北又東逕允街縣故城南又東逕枝陽縣逆水
　注之逆水又東逕枝陽縣故城南東南入於湟水地
　理志曰逆水允吾東至枝陽入湟河又東流注於金
　城河即積石之黄河也(酈注一金城漢縣即今蘭州/州西  百二十里有允吾故)
　(城元和志湟水名湟河亦謂之樂都水出青海東北/亂山中東南流至蘭州西南入黄河今蘭州本漢金)
　(城縣允街枝陽/今皆在蘭州境)
又東逕石城南(水/經)
　謂之石城津闞駰曰在金城西北矣又東南逕金城
　縣故城北十三州志曰大河在金城北門東流有梁
　泉注之(酈注縣石城在今蘭州西/金城  故城即今蘭州治)
又東過榆中縣北(水/經)
　昔䝉恬為秦北逐戎人開榆中之地地理志曰金城
　郡之屬縣也(酈注榆中在/今蘭州東北)
又東過天水北界(水/經)
　菀川水出勇士縣之子城南山東北流歴此城川世
　謂之子城川又北逕牧師菀故漢牧菀之地也有東
　西二菀城相去七里西城即乞佛所都也又北入於
　河也(酈注流今靖逺衛西有菀川城黄河自蘭州界/東北  越亂山中二百餘里入衛界始㵼落巨)
　(川如瀑布然土人沿山引水灌田/甚廣衛西二百里有勇士縣故城)
又北過武威媪圍縣東北(水/經)
　河水逕其界東北流縣西南有泉源東逕其縣南又
　東北入河(酈注河今寧夏中衛西南有温圍水下流/入黄  通鑑晉咸寧五年馬隆討凉州鮮)
　(卑度温圍水胡三省曰漢武威郡有媪圍縣此水或/因以名媪訛温也又莊浪所本漢武威郡地宋元嘉)
　(十六年魏主燾議伐凉州李順等請自温圍水以西/至姑臧則此水當出媪圍縣界縣在河西莊浪之東)
　(南中衛之/西南也)
又東北過天水勇士縣北(水/經)
　地理志曰蒲福也屬國都尉治(蒲福當作滿福前漢/地志勇士縣注云屬)
　(國都尉/治滿福)水出縣山世謂之二十八渡水東北流谿澗
　縈曲途出其中逕二十八渡行者勤於溯涉故因名
　焉北逕其縣而下注河(酈/注)
又東北過安定北界麥田山河水東北流逕安定祖厲
縣故城西北(水/經)
　漢武帝元鼎五年幸雍遂踰隴登空同西臨祖厲(祖/厲)
　(音嗟/賴)河而還即於此也又東北祖厲川水注之水出
　祖厲南山北流逕祖厲縣而西北流注於河(酈注故/祖厲)
　(城在今靖逺衛西/南一百三十里)
又東北逕麥田城西又北與麥田泉水合(水/經)
　水出城西北西南流注於河(酈注靖麥田城/在今  逺衛北)
又東北逕麥田山西(水/經)
　在安定西北六百四十里(酈/注)
又東北逕於黑城北又東北髙平川水注之(水/經)
　即若水也水出髙平大壟山若水谷建武八年世祖
　征隗囂漢從髙平第一城若水谷入即是谷也東北
　流逕髙平縣故城東又北出秦長城又北逕亷城東
　又北逕三水縣西西南去安定郡三百四十里髙平
　川水又北入於河(酈注里元和志秦長城在髙平縣/北十  今平凉府莊浪縣西二十)
　(里有若水川自靖寧州流入又北入鎮原縣界為/髙平川髙平故城在今平凉府固原州西二里)
又東北逕眴巻縣故城西(水/經)
　地理志曰河水别出為河溝東至富平北入河河水
　於此有上河之名也(酈注中眴巻音旬箘故城在今/寧夏  衛東唐為靈州鳴沙縣)
　(地/)
又北過北地富平縣西(水/經)
　河側有兩山相對水出其間即上河峽世謂之為青
　山河水歴峽北注枝分東出(酈注地富平縣即今靈/州所  上河峽即寧夏)
　(衛西南一百四/十里峽口山是)
又北逕富平縣故城西(水/經)
　秦置北地都尉治縣城(酈注富今靈州所西/南有  平縣故城)
又北薄骨律鎮城(水/經)
　城在河渚上赫連果城也桑果餘林仍列洲上(酈注/  薄)
　(骨鎮城在今蘭州所境唐朔方節度治所元和志靈/州理廻樂縣本漢富平縣縣枕黄河後魏刁雍為薄)
　(骨律鎮將上表請開富平西三十里艾山舊渠通河/水溉公私田四萬餘頃人大獲其利又薄骨律渠在)
　(縣南六十里溉田千餘頃靈武縣東南至靈州十八/里黄河自廻樂縣界流入漢渠在縣南五十里從漢)
　(渠北流四十餘里始為千金大陂其左右又有胡渠/御史百家等八渠溉田五百餘頃按五代唐長興中)
　(朔方帥張希崇亦引河渠興屯田以省漕運民夷愛/之今靈州所境田多沃饒恒無暵涸之患賴黄河之)
　(灌溉/也)
又逕典農城東又逕北典農城東(水經都二城皆上河/典農  尉馮參所治)
(也在今靈/州所界)
又東北逕亷縣故城東(水經當亷縣漢屬北地郡其/故城  在今靈州所西南)
又北與枝津合(水/經)
　水受大河東北逕富平城所在分裂以溉田圃北流
　入河今無水(酈/注)
又東北逕渾懐鄣西(水/經)
　地理志曰渾懐都尉治塞外者也太和初三齊平徙
　歴下民居此遂有歴地之名矣(酈注靈元和志懐逺/縣在  州東北隔河)
　(一百二十里廢靈武城在縣東北隔河一/百里其城本䝉恬所築古謂之渾懐鄣)
又東北歴石崖山西(水/經)
　山石之上自然有文盡若戰馬之狀亦謂之畫石山
　(酈注平石崖山/在今  羅所東)
又北過朔方臨戎縣西又北逕臨戎縣故城西(水/經)
　河水東北逕三封縣故城東十三州志曰在臨戎縣
　西一百三十里臨戎縣舊朔方郡治(酈注郡三封屬/朔方  其故城)
　(在今榆林衛界廢夏州/西南長澤縣北二十里)
又北有枝渠東出謂之銅口東逕沃野故城南(水/經)
　枝渠東注以灌田所謂智通在我矣(酈注故元和志/沃野  城在天)
　(徳軍城北六十里即後魏六鎮從西第一鎮也刁雍/上表云臣鎮去沃野鎮八百里道多深沙輕車往來)
　(猶以/為難)
又北屈為南河出焉又北迤西溢於窳渾縣故城東(水/經)
　西部都尉治有道自縣西北出雞鹿塞(酈注年漢甘/露三  董忠)
　(送韓邪單于出雞鹿塞後漢永元初竇憲出雞北/鹿塞伐匈奴是也窳渾縣故城今在廢夏州西)
又屈而東流為北河(水經河漢元朔二年衛青絶梓嶺/梁北  杜佑曰河經靈武郡西南)
　(便北流凡千餘里過九原郡乃東流漢人謂之西河/自九原以東漢人謂之北河然北河之名秦已有之)
　(史記惠文王後五年游北河昭襄/王十八年又之上郡北河是也)
東逕髙闕南(水/經)
　史記趙武靈王自代並隂山下至髙闕為塞山下有
　長城長城之際連山刺天其山中斷兩岸䨇闕善能
　雲氣望若闕焉節狀表目故有髙闕之名自闕北出
　荒中闕口有城跨山結局謂之髙闕戍上古迄今常
　置重捍以防塞道漢元朔四年衛青將十萬人敗右
　賢王於髙闕即此處也又東逕臨河縣故城北(酈注/  髙)
　(闕在廢豐州城西黄河外劉昫曰髙闕北距/大磧口三百里臨河故城在今榆林衛西北)
自臨河縣東逕陽山南(水/經)
　漢書注陽山在河北指此山也南屈逕河目縣左北
　假地名自髙闕以東夾山帶河陽山以西皆北假也
　史記秦使䝉恬將十萬人北擊胡度河所髙闕據陽
　山北假中是也北河又南合南河上承西河東逕臨
　戎縣故城北又東逕臨河縣南又東逕廣牧縣故城
　北流二百許里東流入河(酈注西臨河故城在今榆/林衛  北陽山即隂山也)
　(山在中國之極北故名隂山水北曰陽山在河水之/北故亦謂之陽山徐廣云隂山在河南陽山在河北)
　(非也漢書侯應曰北邉塞至遼東外有隂山東西千/餘里草木茂盛多禽獸本冒頓依阻其中治作弓矢)
　(求出為冦是其苑囿也孝武出師征伐斥奪此地攘/之於幕北建塞徼起亭隧築外城列屯戌以守之然)
　(後邉境得用少安計隂山緜亘千餘里直扺遼東非/河南所能容益信徐説之謬括地志云五原郡河目)
　(縣故城在北假中北假在河北属勝州銀城縣漢書/王莽傳云五原北假膏壤殖榖臨戎縣見前廣牧縣)
　(故城在榆/林衛地界)
又東逕馬隂山西(水/經)
　史記音義曰五原安陽縣北有馬隂山(酈注今安陽/縣在  山西)
　(蔚州/界)
又東南逕朔方縣故城東北(水/經)
　詩所謂城彼朔方也漢元朔二年大將軍衛青取河
　南地為朔方郡使校尉蘇建築朔方城即此(酈注方/漢朔)
　(郡治元和志什賁故城在夏州朔方縣理北即朔方/縣之故城自漢至今常為闗中根植什賁之號葢蕃)
　(語/也)
自朔方東轉逕渠搜縣故城北(水/經)
　地理志曰朔方有渠搜縣中部都尉治又逕西安陽
　故城又東逕田辟城南(酈注州朔方中部都尉治在/廢夏  北此非禹貢之渠搜)
　(安陽故城在廢豐州東北漢志五原郡成宜縣下云/中部都尉治原亭西部都尉治田辟辟讀曰壁原亭)
　(田辟葢皆縣/界之地名)
又東逕成宜縣故城南(水經宜廢豐州界/有成  縣故城)
又東逕原亭城南(水/經)
　十三州志曰中部都尉治(酈/注)
　
　
　
　
　
　
　
　
　
　
　
　
　
　
　
　行水金鑑巻一
欽定四庫全書
　行水金鑑卷二
　　　　　　　　　　江南按察使傅澤洪撰
　　河水
河水又東逕宜梁縣故城南(水/經)
　五原西南六十里世謂之石崖城(酈注梁廢豐州東/有宜  縣故城)
又東逕稒陽城南(水/經)
　東部都尉治逕河隂縣故城北又東逕九原縣故城
　南秦始皇置九原郡治此漢武帝元朔二年更名五
　原也西北接對一城葢五原縣之故城也(酈注即稒/陽城  稒)
　(陽塞在稒陽縣西北後漢永元初竇憲出雞鹿塞鄧/鴻出稒陽塞即此城河隂漢屬五原郡元和志敬本)
　(古城在中受降城北四十里鄭䖍軍録曰時人以張/仁愿河外築三城自古未有敬本城周一萬八百七)
　(十二步壕塹深峻亦古之堅守賈耽古/今述曰以地理求之前代九原郡城也)
又東過臨沃縣南又東枝津出焉又東流石門水南注
之(水/經)
　水出石門山地理志曰北出石門鄣即此山也自鄣
　東南流逕臨沃城東東南注於河(酈注在臨沃屬五/原當  稒陽縣西)
又東逕稒陽縣故城南(水/經)
　地理志曰自縣北出石門鄣河水决其西南隅又東
　南枝津注焉水上承大河於臨沃縣東流七十里北
　溉田南北二十里注於河(酈注林五原東部都尉治/在榆  衛廢勝州西南漢)
　(志稒陽縣北出石門鄣得光禄城太初三年光禄徐/自為出五原塞築亭障西北至盧朐山謂之光禄塞)
　(即此按中受降城本秦九原郡地唐置天徳軍元和/志云武川城在軍北三百里後魏六鎮從西第三鎮)
　(也自北出石門障即光/禄城古入匈奴大路)
又東逕塞泉城南而東注又東過雲中楨陵縣南又東
過沙南縣北從縣東屈南過沙陵縣西河水屈而流白
渠水注之南入楨陵縣西北(水/經)
　縁胡山歴沙南縣東北兩山二縣之間南出余以太
　和中為尚書郎從髙祖北廵親所逕涉縣在山南北
　去雲中城一百二十里縣南六十許里有東西大山
　山西枕河河水南流脈水尋經殊乖川去之次(酈注/  塞)
　(泉城在今廢勝州界楨陵即廢東勝州也其故城在/山西平虜衛西北河東岸沙南故城在西岸沙陵漢)
　(屬雲中郡縁胡山在今平鹵衛西北黄河西來折而/南流處榆林塞外唐為勝州地經文當云又南逕雲)
　(中楨陵縣西又南逕沙南縣/東則與酈道元所見者符矣)
又南過赤城東又南過定襄桐過縣西河水於二縣之
間濟有君子之名(水/經)
　定襄郡漢髙六年置桓帝十一年西幸榆中東行代
　地洛陽大賈齎金貲隨帝後行夜迷失道往投津長
　曰子封送之渡河賈人卒死津長埋之其子尋求父
　䘮發冢舉尸資費一無所損其子悉以金予之津長
　不受事聞於帝曰君子也即名其津為君子濟濟在
　雲中城西南二百餘里(酈注西今山西平/鹵衛  有君子濟)
又東南左合一水(水/經)
　水出契吳東山西逕故里南而北俗謂之契吳亭其
　水又西流注於河(酈/注)
又南樹頽水注之(水/經)
　水出東山西南流逕沃陽縣左合中陵川亂流西南
　與一水合北俗謂之樹頽水(酈注尉沃陽漢雁門西/部都  治在今平鹵衛)
　(東/南)
又南太羅水注之(水/經)
　水源上承樹頽河南流西轉逕武州縣故城南十三州
　志曰武州縣在善無城西南百五十里北俗謂之太羅
　城水亦藉稱焉又西南流注於河(酈注繁武縣故城/在今  峙縣界)
又左得湳水口(水/經)
　水出西河郡美稷縣東南流羌人因水以氏之漢沖
　帝時羌湳狐奴歸化葢其渠帥也又西流歴於吕梁
　之山而為吕梁洪其巖層岫衍澗曲崖深巨石崇竦
　壁立千仞河流激盪濤湧波襄雷渀雲洩震天動地
　昔吕梁未闢河出孟門之上葢大禹所闢以通河也
　司馬彪曰吕梁在離石縣西今於縣西歴山尋河乃
　無遏岨至是乃為河之巨嶮即吕梁矣在離石北以
　東可二百餘里(酈注今平鹵衛西有吕梁山湳水口/當在  太原府河曲縣西北天橋峽)
　(也/)
又南過西河圁陽縣東(水/經)
　西河郡漢武帝元朔四年置圁水出上郡白土縣圁
　谷東逕其縣南又東逕圁隂縣北東桑谷水注之圁
　水又東逕圁隂南東流注於河(酈注圁今米脂縣西/北有  隂故城圁陽)
　(當在其東北圁音銀史記晉文公/攘戎翟居於圁洛之間即此水)
又東端水入焉(水/經)
　水西出號山山海經曰其山朩多漆椶其草多芎窮
　是多冷石端水出焉而東流注於河(酈/注)
又南諸次之水入焉(水/經)
　水出上郡諸次山山海經曰諸次之山諸次水出是
　山多木無草鳥獸莫居是多衆蛇其水東逕榆林塞
　世又謂之榆林山即漢書所謂榆谿舊塞者也自谿
　西去悉榆林之藪矣(酈注州上郡即今陜西延安府/綏徳  榆林塞在廢勝州南界)
又南湯水注之(水/經)
　山海經曰水出上申之山上無草朩而多硌石下多
　榛楛湯水出焉東流注於河(酈/注)
又南逕離石縣西奢延水注之(水/經)
　水西出奢延縣西南赤沙阜東北流又東黑水入焉
　又東走馬水注之水出西南長城北橋山昔二世賜
　䝉恬死於此山上有黄帝冢帝崩唯弓劒存焉故世
　稱黄帝仙矣其水東流昔段熲追羌出橋門至走馬
　水聞羌在奢延澤即此䖏也門即橋山之長城門也
　其水東北流入長城又東北注奢延水又東入於河
　(酈注故離石縣今永寧州/奢延  城在廢夏州西南)
又南陵水注之(水/經)
　水出陵川北谿南逕其川西轉入河(酈/注)
又南得離石水口(水/經)
　離石北山南流逕離石縣故城西又南出西轉逕隰
　城縣故城南西流注於河(酈注今隰城縣故/城在  孝義縣界)
又南過中陽縣西(水/經)
　中陽縣故城在東東翼汾水隔越重山不濱於河也
　(酈注孝中陽縣/即今  義縣界)
又過土軍縣西(水/經)
　吐京郡治故城即土軍縣之故城也胡漢譯言皆譌
　偽變矣(酈注有今汾州府石/樓縣  土軍縣故城)
又南合契水(水/經)
　傍谿東入窮谷其源也(酈/注)
又南得大蛇水(水/經)
　發源谿首西流入河(酈/注)
又南右納辱水(水/經)
　山海經曰辱水出於鳥山其上多桑其下多楮隂多
　鐵陽多玉其水東流注於河俗謂之秀延水(酈/注)
又南過上郡髙奴縣東(水/經)
　縣有洧水肥可㸐水上有肥可接取用之(酈注府今/延安  膚)
　(施縣北百里有金明/城即漢髙奴縣也)
又南蒲川石樓山南逕蒲城東(水/經)
　即重耳所奔之處也又南歴蒲子縣故城西今大魏
　之汾州治徐廣晉紀稱劉淵自離石南移蒲子者也
　闞駰曰蒲城在西北漢武帝置(酈注在蒲子縣/故城  今隰州)
又南過河東北屈縣西(水/經)
　河水南逕北屈縣故城西十里有風山上有穴如輪
　風氣蕭瑟習常不止山西四十里河南孟門山淮南
　子曰龍門未闢吕梁未鑿河出孟門之上大溢逆流
　無有丘陵髙阜滅之名曰洪水大禹疏通謂之孟門
　孟門即龍門之上口也實謂黄河之巨阨此石經始
　禹鑿河中潄廣夾岸崇深傾崖返捍巨石臨危若墜
　復倚古之人有言水非石鑿而能入石信哉其中水
　流交衝素氣雲浮往來遥觀者常若霧露沾人窺
　深悸魂其水崩浪萬尋縣流千丈渾洪贔怒鼓若山
　騰濬波頽疊迄於下口方知慎子下龍門流浮竹非
　駟馬之追也又有燕完水注之異源合舍西流注河
　(酈注有今吉州北二/十里  北屈故縣)
又南得鯉魚(水/經)
　歴澗東入窮溪首便其源也爾雅曰鱣鮪也出鞏穴
　三月則上渡龍門得渡為龍矣否則㸃額而還非夫
　往還之㑹何能便有兹稱乎(酈/注)
又南羊求水入焉(水/經)
　東出羊求川西逕北屈縣故城南城即夷吾所奔邑
　也(酈/注)
又南為採桑津(水/經)
　春秋僖公八年晉里克敗狄於採桑是也(酈/注)
又南過皮氏縣西(水/經)
　赤水出西北罷谷川東謂之赤石川東入於河(酈注/  今)
　(平陽府河津縣/西有皮氏故城)
又南合蒲水(水/經)
　西則兩源並發俱導一山出西河隂山縣又東北與
　北溪㑹同為一川東北注河(酈注陽隂山縣/今平  府界)
又南逕丹水西南(水/經)
　丹陽山東北逕冶東俗謂之丹陽城城之左右猶有
　遺銅矣其水東北㑹白水口水出丹山東而西北注
　之丹水又東東北入河(酈/注)
又南黒水注之(水/經)
　西出丹山東而東北入於河(酈/注)
又南至崿谷傍(水/經)
　東北窮澗水源所導也西南流注於河(酈/注)
又南洛水自獵山枝分東派東南注於河(水/經)
　昔魏文侯築館洛隂指謂是水也皮氏縣故城在龍
　門東南不得延逕皮氏方届龍門也(酈/注)
　以今輿地言之河自大積石山東北流逕陜西西寧
　衛西南塞外至河州西七十里入塞(衛在行都司東/南七百餘里黄)
　(河西自塞外流入經衛之東南與和州分水州在臨/洮府西一百八十里西至生番界七十里有小積石)
　(山兩崖如削河流其中西/南去大積石山千餘里)又東北逕州北合灕水又
　東北合洮水(二水已/見上文)又東北逕蘭州西南湟水合浩
　亹水自西來注之(州在臨洮府北二百十里黄河去/州二里闞駰所謂金城河也湟水)
　(自州西一百八十里入河唐書吐蕃傳湟水出蒙谷/扺龍泉與河合河之上流由洪濟梁西南行二千里)
　(世舉謂西戎/地曰河湟)又東北逕州北(夾河有灘宜播五榖/引河灌溉甚為民利)又
　東北逕金縣北(縣在蘭州東九十里/黄河去縣六十里)又東北逕靖逺
　衛北(舊名靖虜屬陜西都司本漢鸇隂縣地後漢建/初中趙冲追擊叛羗扵鸇隂河即此衛北有韋)
　(精山黄河自金縣亂山中來至衛西南百里烏蘭關/漢祖厲縣地也唐置烏蘭縣屬㑹州有黄河堰刺史)
　(安敬宗所築/以捍河流)又東北逕寧夏中衛南(衛屬陜西都司/黄河去衛十五)
　(里地勢稍平河流益盛衛東南一百五十里有鳴沙/城西枕黄河人馬行經此沙隨路有聲故號鳴沙)
　又東北逕靈州所北(所在寧夏衛南少西九十里本/漢靈州富平二縣地舊志云黄)
　(河千里一曲自澆河至故眴巻縣率東/北流至富平始曲而北流亦謂之河曲)折而北逕寧
　夏衛東南(衛屬陜西都司宋為懐逺鎮乾興二年李/徳明城此為興州以居景祐中元昊升為)
　(興慶府衛西至賀蘭山邉界六十里北至鎮逺闗邉/界二百里東至榆林衛界三百五十里黄河去衛四)
　(十里元和志保靜縣西南至靈州六十里本漢富平/縣地賀蘭山在縣西五十三里東望雲山形勢相接)
　(迤邐向北經靈武縣又西北逕保静縣西又北經懐/逺縣西又北逕定逺城西又東北扺河其扺河之處)
　(亦名乞伏山在黄河西從首至尾有像月形南北約/長五百餘里真邉城之巨防山之東河之西有平田)
　(數千頃可引水灌溉如盡收地利足以贍給軍儲也/顧景范云自寧夏以上民多穿渠溉田而寧夏之利)
　(尤博盖上流勢少緩無溢决之/患且泥沙未甚故引河為宜也)又北逕平羅所東(舊/名)
　(平虜在寧夏衛東北一百二十里河去所十五里/賀蘭山在所西六十里鎮逺闗在所北六十里)又
　北逕榆林衛西出塞逕廢豐州西(衛本漢上郡龜兹/縣地金元為米脂)
　(縣地名榆林莊明正統二年築榆林城天順七年置/榆林衛治焉北至邉牆十里其外皆戰國時雲中九)
　(原地也黄河自靈州所横城堡西折而北逕寧夏平/羅入衛界廢豐州城在衛西北塞外七百里本漢朔)
　(方郡之廣牧縣後魏為懐朔鎮隋始置豐州治九原/縣明初廢杜佑曰豐州西至黄河百三十里北至黄)
　(河四十里東北/至黄河八十里)折而東逕三受降城南(元和志三受/降城景雲三)
　(年朔方總管張仁愿置先是朔方軍北與突厥以河/為界河北岸有拂雲堆神祠突厥將入冦必先詣祠)
　(祭酹求福因牧馬料兵而後渡河時突厥黙啜盡衆/西擊突騎施婆葛仁愿奏請乘虗奪取漠南之地於)
　(河北築三受降城首尾相應絶其南冦之路從之六/旬而三城俱就以拂雲祠為中城與東西兩城相去)
　(各四百餘里遥相應接北拓三百餘里於牛頭牟那/山北置烽堠一千八百所自是突厥不得度山放牧)
　(朔方無復冦掠减鎮兵數萬人顧景范云中城在廢/夏州北八百里西城在廢豐州北八十里東城在廢)
　(勝州東北二百里今按東城本漢定襄郡之盛樂縣/後魏嘗都此唐置振武軍元和六年以韓重華為振)
　(武營田和糴水陸運使重華請募人為十五屯屯置/百三十人而種百頃令各就髙為堡東起振武轉而)
　(西過雲中界極於中受降城出入河山之際六百餘/里屯堡相望冦來不能為暴人得肆耕其中少可以)
　(罷漕輓之費朝廷從其議秋果倍收嵗省度/支錢千三百萬見韓愈送重華歸所治序)折而南
　逕廢勝州東入塞其東岸則平鹵衛(廢勝州城在榆/林衛東北四百)
　(五十里本漢雲中五原二郡地隋置勝州治榆林縣/元和志云北近榆林即漢之榆林塞雲中故城在縣)
　(東北四十里東受降城在縣東北八里榆林闗在縣/東三十里東北臨河自夏州朔方縣流入又經河濵)
　(縣東十五步闊一里不通船楫即河濵闗渡處名君/子津杜佑曰勝州東至黄河四十里北至黄河五里)
　(西北至黄河二十里平鹵衛在山西大同府西少南/二百四十里明置本漢雁門郡之武州縣隋唐以後)
　(為朔州地元和志黄河在朔州鄯陽縣西三百里遼/自河西移置勝州於此曰東勝州其故城在今衛西)
　(北元志云唐徙東受降城於綏逺烽南即今州治也/明洪武初改建左右二衛兵民皆耕牧河套中冦益)
　(稀少二十六年城東勝永樂初移就延綏其地遂墟/今按自廢豐州西至廢勝州東黄河三面圍繞之地)
　(周數千里謂之河套周曰朔方秦曰新秦漢為朔方/郡地隋唐為豐勝二州地明為榆林衛北境自國初)
　(舍受降而衛東勝已失二面之險其後又撤東勝以/就延綏則外險盡失冦來莫禦天順六年元孽摩囉)
　(歡阿拉善博囉齊三部始入居河套屢為邉患隆慶/中濟納以諳達内附亦來欵塞因而羈縻之  本朝)
　(属理藩院榆林新志曰河套之地南扺邉牆北濵黄/河逺者八九百里六七百里近者亦一二百里唯黄)
　(甫川之南焦家坪及娘娘/灘羊圈渡口為最近云)又南逕府谷縣東其東岸
　則河曲縣保徳州(府谷在陜西葭州東少北三百四/十里黄河南流逕黄甫川東九里)
　(入縣界又南逕縣東去縣百步河曲在山西太原府/西北五百二十八里黄河在縣西北府志云自縣東)
　(北故東勝州境轉而西南流八十里至縣西北平泉/村復轉西流九十里至天橋峽又南流入保徳州界)
　(偏頭闗在縣東北一百十里東接鴉角山西逼黄河/其地東仰西伏因名偏頭保徳在府西北五百里黄)
　(河在州西/北一里)迤西逕神木縣南又南逕葭州東其東岸
　則興縣(神朩在葭州東北一百二十一里黄河去縣/十里葭州在延安府東北五百八十里黄河)
　(去州一里興縣在太原府岢嵐州西一百五十里黄/河在縣西五十里元和志嵐州合河縣黄河在縣西)
　(二里按今興縣西北五十里有合河故城舊志云山/西自河曲至蒲津千五百里俱鄰陜西河最狹而於)
　(神朩渡河/為尤易)又南逕吳堡縣東又南逕綏徳州東其東
　岸則臨縣永寧州寧鄉縣(吳堡在葭州南八十里黄/河去縣一里綏徳在延安)
　(府東北三百六十里黄河去州一百二十里無定河/在州城東即古奢延水以潰沙急流深淺不定故名)
　(臨縣在山西汾州府西北三百里黄河在縣西八十/里永寧州在府西少北一百二十里寧鄉在州西南)
　(五十里黄河並在其西元和志石州平夷縣黄河西/去縣一百四十五里定胡縣黄河去縣西二百步按)
　(平夷故城即今寧鄉縣治定胡當在永/寧州界永寧本石州明隆慶三年更名)又南逕清澗
　縣東又南逕延川縣東又南逕延長縣東其東岸則
　石樓縣永和縣大寧縣(清澗在延安府東北二百三/十五里黄河去縣百里延川)
　(在府東北二百里黄河去縣四十五里延長在府東/少南百五十里黄河去縣三十五里元和志延州延)
　(水縣黄河在縣東八里門山縣黄河在縣東三十五/里按延水故城在今府東北一百十里門山故城在)
　(府東南一百八十里石樓在汾州府西少南二百六/十里黄河在縣西九十里永和在山西平陽府隰州)
　(西九十里黄河在縣西六十里大寧在州西南九十/五里黄河在縣西六十八里孟門山在縣西南八十)
　(里與吉/州分山)又南逕宜川縣東其東岸則吉州鄉寧縣(宜/川)
　(在延安府東南二百八十里黄河去縣八十里元和/志丹州汾川縣西南至州七十里黄河在縣北七里)
　(河岸頓狹狀似槽形鄉人呼為石槽蓋禹治水鑿石/導河之處石槽長千步闊三十步懸水奔流黿鼉魚)
　(鼈所不能游汾川故城在今宜川縣東七十里孟門/山在縣東南二十里黄河西岸山勢綿延與吉州孟)
　(門山參差相接即文成故縣西南三十六里河中之/石槽山也吉州在平陽府西二百四十里黄河在州)
　(西六十里壺口山在州西南七十里鄉寧/在州東南六十里黄河在縣西七十九里)又南至韓
　城縣東北龍門山在焉其東岸則河津縣(韓城在西/安府同州)
　(東北二百里黄河去縣十五里龍門山在縣北五十/里河津在平陽府蒲州東北二百里黄河在縣西元)
　(和志云去縣二十五里即龍門口三秦記曰河津一/名龍門水陸不通魚鼈之属莫能上江海大魚集龍)
　(門下數千不得上上則/為龍故曰曝鰓龍門)此導河積石至於龍門之所
　經也(禹貢錐指徼遼史龍門山石壁對峙髙數百尺/望之若門  外諸河及沙漠潦水皆於此趨海)
　(雨則俄頃水踰千仞晴則清淺可涉傳寰宇記龍門/山北有河口畧似龍門而不能通相  鯀所鑿績用)
　(弗成今名/錯開河)
南至於華隂(禹/貢)
　河自龍門南流至華山北而東行(孔氏/傳)
　河自積石東北流至龍門則折而南流至於華隂則
　折而東流龍門之南華隂之南北即所謂龍門西河
　是也華隂者華山之北此山跨梁豫二州之間其北
　扺西河南則曰華隂也而説者乃謂河之折而東流
　其兩河之旁有二華故張平子西京賦曰綴以二華
　巨靈屭贔髙堂逺蹠以流河曲厥迹猶存其意蓋謂
　河流至於此華山横其前巨靈擘石分為二華使河
　流出於其間此盖好事者為之也據經但言南至於
　華隂則是河之所經惟在華山之北而已安得出於
　二華之間乎巨靈之説怪妄甚矣孔子之所不語者
　為此也夫(尚書/全解)
　易氏曰河至龍門縣又南流二百里至陜州陜州之
　西北對河為華州華隂縣本漢舊縣屬京兆尹太華
　山在縣南八里河經太華之北故曰華隂地接潼闗
　故桃林塞河在闗内衝激關山故名潼關(王天與尚/書纂傳)
　龍門縣今之河津也北三十里有𤓰谷山堰貞觀十
　年築東南二十三里有十石壚渠二十三年縣令長
　孫恕鑿溉田良沃𤱔收十石西二十一里有馬鞍塢
　渠亦恕所鑿有龍門倉開元二年置所以貯渠田入
　轉般至京以省闗東之漕者也此即漢時河東太守
　番係之策史記河渠書所謂河移徙渠不利田者不
　能償種而唐人當日行之竟獲利是以知天下無難
　舉之功存乎其人而已謂後人之事必不能過前人
　不亦誣乎(顧炎武/日知録)
河水(自皮氏/縣西)又南出龍門口汾水從東來注之(水/經)
　昔者大禹導河積石疏決梁山謂斯處也即經所謂
　龍門矣魏土地記曰梁山北有龍門山大禹所鑿通
　孟津河口廣八十步巖際鐫迹遺功尚存(酈注汾汾/水篇  水)
　(出太原汾陽縣北管涔山東南過晉陽縣東晉水從/縣東南流注之又南洞渦水從東來注之又南過大)
　(陵縣東又南過平陶縣東文水從西來流注之又南/過冦爵津又南入河東界又南過永安縣西又南過)
　(楊縣東西南過髙梁邑西又南過平陽縣東又南過/臨汾縣東又屈從縣南西流又西過長修縣南又西)
　(過皮氏縣南又西至/汾隂縣北西注於河)
又南右合畼谷水又南逕梁山原東(水/經)
　水自谿東南流逕夏陽縣西北東南注於河又南自
　原山東南出至河晉之望也在馮翊夏陽縣之西北
　臨於河上山崩壅河三日不流晉侯以此問伯宗即
　是處也春秋榖梁傳曰成公五年梁山崩遏河水三
　日不流召伯尊遇輦者不避使車右鞭之輦者曰所
　以鞭我者其取道逺矣伯尊因問之輦者曰君親縞
　素率羣臣哭之斯流矣如其言而河流(酈注今夏陽/縣即  韓城)
　(縣/地)
又南崌谷水注之(水/經)
　水出梁山東南注於河昔韓信之襲魏王豹也以朩
　罌自此渡(酈/注)
又南右合陶渠水(水/經)
　水出西北梁山東南流又南逕髙門南又東南逕華
　池南池在夏陽城西北四里許髙門東去華池三里
　又東南逕司馬子長墓太史公自叙曰遷生於龍門
　是其墳墟所在矣昔魏文侯與吳起浮河而下美河
　山之固即於此也(酈/注)
又西徐水注之(水/經)
　水出西北梁山東南流逕子夏陵北東入河(酈/注)
又南逕子夏石室(水/經)
　東南北有二石室臨側河崖即子夏廟室也(酈注安/今西)
　(府郃陽縣東/有子夏石室)
又南過汾隂縣西(水/經)
　河水東際汾隂魏土地記曰河東郡北八十里有汾
　隂城北去汾水三里城西北隅曰睢丘上有后土祠
　封禪書曰元鼎四年始立后土祠於汾隂睢丘是也
　又有萬歳宫神爵元年幸萬歳宫東濟大河而神魚
　舞水矣昔趙簡子沈欒激於此曰吾好聲色而是子
　致之吾好士六年不進一人是過而㸃吾善君子以
　為能譴矣(酈注北今平陽府滎/河縣  有汾隂故城)
又逕郃陽城東(水/經)
　故有莘邑為太姒之國詩云在郃之陽城北有北瀵
　水城南又有瀵水東流東注於河者即郃水也又南
　瀵水入焉水出汾隂縣南四十里西去河三里平地
　開源濆泉上湧大幾如輪深則不測俗呼之為瀵魁
　古人壅其流以為陂水種稻與郃陽瀵水夾河中渚
　上又有一瀵水皆相潛通爾雅異出同流為瀵水其
　水西南流歴蒲坂西流注於河(酈注東今西安府郃/陽縣  四十里有郃)
　(陽故/城)
又南逕陶城西(水/經)
　舜陶河濵皇甫士安以為定陶也然陶城在蒲坂城
　北城即舜所都南去歴山不逺或耕或陶所在則可
　何必定陶方得為陶也孟津有陶河之稱盖從此始
　之南對蒲津關(酈注里元和志陶城在臨晉縣北/四十  即今平陽府之臨晉縣也)
又南過蒲阪縣西(水/經)
　地理志縣故蒲也秦始皇東廵見有長阪故加阪也
　皇甫謐曰舜所都也(酈注蒲今蒲州東/南有  阪故城)
又南逕雷首山西(水/經)
　山臨大河北去蒲阪三十里尚書所謂壺口雷首者
　俗亦謂之堯山山上有故城又曰堯城闞駰曰蒲阪
　堯都事有似而非非而似千載眇藐非所詳耳(酈/注)
又南洓水注之(水/經)
　水出河北縣雷首山縣北與蒲阪分山有夷齊廟山
　南有古冢陵柏蔚然攅茂丘阜俗謂之夷齊墓其水
　亦曰雷水也西南流洓水又西南流注於河春秋左
　傳謂之洓川者也(酈注山洓水篇洓水出河東間喜/縣東  黍葭谷又西過周陽邑南)
　(又西南過其縣南又西南過安邑縣西又南過解縣/東又西南注於張陽池注云洓水又西南逕張陽城)
　(東又西南属於陂陂分為二東陂世謂之晉/興澤西陂即張澤也西北去蒲阪一十五里)
又南至華隂潼關渭水從西來注之歴船司空與渭水
㑹(水/經)
　漢書地理志曰舊京兆郡之屬縣也左丘明國語云
　華岳本一山當河河水過而曲行河神巨靈手盪脚
　踏開而為兩今掌足之跡仍存華巖河在關内南流
　潼激關山因謂之潼關灌水注之水出松果之上北
　流逕通谷世亦謂之通谷水東北注於河述征記所
　謂潼谷水者也(酈注名元和志云闗西一里有潼水/因以  闗渭水篇渭水出隴西首陽)
　(縣渭谷亭南鳥䑕山又北過襄武縣北又東過獂道/縣南又東過冀縣北又東過上邽縣又東過陳倉縣)
　(西又東逕武功縣北又東芒水從南來流注之渭水/又東過槐里縣南又東澇水從南來注之渭水又東)
　(北逕黄山宫南就水注之渭水又東合田谿水渭水/又東逕槐里縣故城南又東合甘水又東豐水從南)
　(來注之渭水又東北與鎬水合渭水又東北逕渭城/南而沉水注之又東過長安縣北渭水又東與沉水)
　(枝津合渭水又逕長安城北又東過鄭縣北又東過/華隂縣北又東過覇陵縣北覇水從縣西北流注之)
　(東入於河注云春秋之渭汭也水㑹即船司空所在/矣地理志渭水東至船司空入河今華隂縣東北五)
　(十里有船/司空故城)
　黄河自鹽澤西來暨達潼闗其面勢所向凡四大折
　或與北狄分境或當北狄來路其初一折由積石而
　逕湟中則鄯蘭也是一折也及至靈州西南遂轉北
　而行凡千餘里比河西岸即為凉肅甘沙四郡是又
　一折也迨其北流千里而遥至九原豐州則又轉而
　東流故豐州北面正拄大河是又一折也豐州之東
　為榆林北境固抵大河而河從此州之東又轉而南
　故勝州北東兩面皆抵大河也自此而往直至潼闗
　皆是河南矣此又一折也(程大昌北/邉備對)
　以今輿地言之河自韓城縣龍門山南流與汾水合
　(縣志云河自龍門而南距郃陽/不百里河壖多客土遇潦輙潰)又南逕郃陽縣東其
　東岸則滎河縣臨晉縣(郃陽在陜西同州東北一百/十里黄河去縣四十里滎河)
　(在山西蒲州東北一百二十里黄河舊在縣西五里/明時漸徙而東正徳二年遂至城下今去縣僅七十)
　(步臨晉在州東北七十/里黄河在縣西三十里)又南逕朝邑縣東又南至華
　隂縣東北與渭水合其東岸則蒲州(朝邑在同州東/三十里黄河去)
　(縣二十八里有臨晉闗華隂在華州東七十里黄河/去縣九十里蒲州在平陽府西南四百五十里黄河)
　(舊在州西蒲津門外明萬歴八年河决東齧城闉甃/石岸以障之今漸徙而西去城十餘里有蒲津闗與)
　(臨晉闗夾/河相對)又南逕雷首山西至潼闗衛北(衛在陜西/都司東明)
　(析華隂地置西至華隂縣界一里黄河在衛北一里/潼闗故城在衛東南四里左傳所謂桃林之塞元和)
　(志云自靈寳縣以/西至潼闗皆是)折而東是為河曲(春秋文公十二/年秦晉戰於河)
　(曲即/此地)此河水南至華隂之所經雍州文所稱龍門西
　河者也(禹貢/錐指)
　
　
　
　行水金鑑卷二
欽定四庫全書
　行水金鑑巻三
　　　　　　　　　　江南按察使傅澤洪撰
　　河水
東至於厎柱(禹貢作按厎/史記  砥)
　厎柱山名在西虢之界(孔氏傳柱西虢今河南府之/陜州厎  在州東四十里黄)
　(河/中)
　河自南行至華隂自華隂東行至厎柱則東字連華
　隂而言(禹貢/集解)
河水(自華隂/潼闗)又東北玉澗水注之(水/經)
　河水自潼關東北流水側有黄巻阪傍絶澗涉此阪
　以升潼關所謂泝黄巻以濟潼闗矣歴北出東㟓通
　謂之函谷闗闗之直北隔河有層阜巍然獨秀孤峙
　河陽世謂之風陵戴延之所謂風塠者也(九域志云/女媧墓在)
　(今潼闗口河灘上屹然介河有木數株雖暴漲不/漂沒也寰宇記云河東縣三里風陵是女媧之墓)南
　則河濵玉澗水南出玉溪北流逕皇天原西有漢武
　帝思子臺又北逕閿鄉城西北流注於河(酈注在函/谷闗  今)
　(河南靈寳縣南十一里黄/巻潘岳西征賦作黄巷)
又東逕閿鄉城南東與全鳩澗水合(水/經)
　水出南山北逕皇天原東述征記曰全節地名(圖經/云全)
　(節即漢書全鳩/里戾太子死處)其西名桃原古之桃林晉太康地記
　曰桃林在閿鄉南谷中其水入河北注於河河北葢
　謂河北縣也(酈注鄉全節在今河南南陽/府閿  縣東十里鳩澗西)
又東過河北縣南(水/經)
　縣與湖縣分河蓼水出襄山蓼谷西南流於河(酈注/  河)
　(北今山西平陽府芮城縣湖/縣今河南南陽府閿鄉縣)
又東永樂澗水注之(水/經)
　水北出薄山南流逕河北縣故城西又南入於河封
　禪書稱華山以西名山七薄山其一焉(酈注北今芮/城縣  有河)
　(北故城薄山在今/縣北一十五里)
河水自河北城南東逕芮城(水/經)
　二城之中有段干朩冢魏文侯過其門式其廬所謂
　徳尊萬古芳越來今矣(酈/主)
又㑹槃澗(水/經)
　水出湖縣夸父山北逕漢武帝思子宫歸來望子臺
　東又北流入於河(酈注鄉湖縣故城在/今閿  縣東四十里)
又東逕湖縣故城北(水/經)
　湖水出桃林塞之夸父山廣員三百仞武王伐紂天
　下既定王及岳濵放馬華陽散牛桃林即此處也山
　海經曰夸父之山其北有林焉名曰桃林其中多馬
　湖水出焉北流注於河(酈/注)
又東合柏谷水(水/經)
　水出𢎞農縣兩石堤山北流入於河(酈/注)
又東右合門水(水/經)
　門水即洛水之枝流也東北歴陽華山山海經所謂
　陽華之山門水出焉者也又北逕𢎞農縣故城東城
　即故函谷闗校尉舊治終軍棄繻於此又東得七里
　澗澗在陜縣七里故名又東合譙水二源雙導同注
　於壑而西北流注於河(酈注澗元和志曹陽墟俗名/七里  在陜縣西南七里黄)
　(河自靈寳界流入後漢獻帝歸至陜議者欲天子浮/河東下太尉楊彪曰從此以東有三十六灘非萬乗)
　(所當從/也乃止)
又東過陜縣北又西逕陜縣故城南(水/經)
　河北對茅城津河南即陜城昔周召分伯以此城為
　東西之别戴延之云城南倚山原北臨黄河縣水百
　餘仞臨之者咸悚惕焉西北帶河水湧起方數十丈
　斯水之所以濤波者葢史記所云魏文侯二十六年
　虢山崩壅河所致耳(酈注國今陜州治即陜縣故城/古焦  也茅津亦謂之大陽津)
　(與虢山俱在/州西北三里)
又東過大陽縣南又東逕大陽縣故城南(水/經)
　地理志曰北虢也應劭記城南大河之陽也(酈注陸/今平)
　(縣東北有大/陽縣故城)
又東沙澗水注之(水/經)
　北出虞山東南逕傅巖孔安國傳傅説隠於虞虢之
　間即此處巖東北十餘里即巔軨坂春秋左傳所謂
　入自巔軨者也有東西絶澗左右幽空窮深地壑中
　則築以成道指南北之路謂之為軨橋也傅説傭隠
　止息於此髙宗求夢得之是矣又東南左右合積石
　土柱二溪並北發大陽之山南流入於河是山也亦
　通謂之為薄山矣(酈/注)
又東過砥柱間(水/經)
　砥柱山名也山在虢城東北大陽城東也(酈注砥元/和志  柱)
　(山俗名三門山在硤石縣東北/五十里黄河中硤石本陜縣地)
河之右則崤水注之(水/經)
　出河南盤崤山歴澗水東北流與石崤水合水出石
　崤山山有二陵南陵夏后臯之墓也北陵文王所避
　風雨矣又北左右合西水亂流注於河(酈/注)
又東千崤之水注焉(水/經)
　水南導於千崤之山北流注於河河水翼岸夾山巍
　峰岐舉羣山疊秀重嶺干霄康成按地説河水東流
　貫砥柱觸閼流今世所謂砥柱者蓋乃閼流也砥柱
　當在西河未詳也余按鄭説非是西河當無山以礙
　之自砥柱以下五戸以上其間一百二十里河水竦
　石桀出勢連襄陸蓋亦禹鑿以通河疑此閼流也其
　山雖闢尚梗湍流激石雲洄澴波怒溢合有一十九
　灘水流迅急勢同三峽破害舟船自古所患五户灘
　名也(酈注東崤在今河南府永寧縣北六十里元和/志自  崤至西崤長三十五里在秦闗之東漢)
　(闗之西崤與殽同今河南府陜州東一百六十里有/五户灘在河中為湍激之處自此而東河流稍為寛)
　(衍/)
　河自西華隂遂折而東流以至厎柱亦謂之三門山
　山在虢城東北大陽城東也按道元謂厎柱是禹之
　所鑿其説是也至謂破山以通河此則過論河之至
　厎柱蓋舊有可通之道禹嫌其狹於是疏而廣之故
　有三門非是先鑿厎柱山以為三門然後導河而過
　之也漢鴻嘉中楊焉上言厎柱狹隘可鐫廣之夫禹
　之治水未嘗不為萬世之慮使厎柱尚有可鐫之理
　則禹鐫之矣禹所不能鐫而焉欲鐫之何其不思之
　甚也蓋河自龍門至於華隂東折以及厎柱夾於兩
　山之間其勢最為狹隘故古語云龍門之下河流駛
　於竹箭惟其為髙山所束其勢不得盤還則其漂悍
　湍激覆溺舟船是乃萬世之患也豈人力之所能勝
　哉道元謂水流峻急勢同三峽破壊舟船自古所患
　此説是也頃歳建劍大興役功鑿治衆灘其費不貲
　某嘗詢於舟人云灘患不减於昔日以是知天地山
　川之險蓋有出於勢之自然者未易以人力争也厎
　柱舟船之患雖禹無如之何而况於楊焉輩乎(尚書/全解)
　河不能决於厎柱之上者河由兩山中行也出厎柱
　則平原廣野又并受闗東諸山之水水流益多水勢
　益大地形益卑水勢益急虞夏以前皆都在厎柱之
　上商初都亳亦在諸山中書所謂適於山降凶徳是
　也以後就水利反受其害以故殷數遷都至周之衰
　井田漸廢侯國争水利者築堤以包沃饒之利避水
　患者亦築堤以鄰國為壑隄日多水日束日失其性
　而致怒決溢之害不小然決而南奪淮而行害郡邑
　為少決而北則無復九河故道原野被害逺矣(鄭曉/古言)
　以今輿地言之河自潼闗衛北折而東逕閿鄉縣北
　又東逕靈寳縣北其北岸則芮城縣(閿鄉在河南陜/州西少北一百)
　(三十里黄河南去縣七里靈寳在州西六十里黄河/南去縣十里芮城在山西解州西南七十里黄河在)
　(縣南二十里芮伯萬之故畺也盖芮/城與閿鄉分河二縣俱在河之北岸)又東逕陜州北
　其北岸則平陸縣又東過厎柱(陜州在河南府西三/百里平陸在解州東)
　(南九十里厎柱山在黄河中西去陜州四十里西北/去平陸五十里唐趙冬曦三門賦序曰厎柱之六峰)
　(者皆生河之中流盖夏后之所開鑿其最北有兩柱/相對距崖而立即所謂三門也次於其南有孤峰掲)
　(起峰頂平闊夏禹之廟在焉西有孤石數丈圓如削/成復次其南有三峰東曰金門中曰三堆西曰天柱)
　(河水從黄老神前東流湍激蹙於蝦石折流而南潄/於三門苞於廟山乃分為四流淙於三峰之下抵於)
　(曲隈㑹流東注加以兩崖夾水盤紆激射天下罕比/都穆曰厎柱在陜州東五十里黄河之中循河至三)
　(門集津三門者中曰神門南曰鬼門北曰人門水行/其間聲激如雷而鬼門尤為險惡舟筏一入鮮有得)
　(脱三門之廣約二十丈其東百五十步即厎柱山崇/約三丈周數丈蔡氏書傳以三門為厎柱州志亦謂)
　(厎柱即三門山皆未嘗親履其地故謬誤若此按此/説與趙賦小異要之諸峰在當時總為一巨石禹析)
　(之以通河三門亦厎柱/也後人强生分别耳)此河水東至厎柱之所經也
　(禹貢/錐指)
又東至於孟津(禹/貢)
　孟津在洛北都道所凑古今以為津(孔氏傳府今河/南懐慶  孟縣)
　(西南三十里即孟津非/河南府之孟津縣也)
　孟地名津是渡處在洛陽城北(孔氏/疏)
　林少穎云河自華隂至於厎柱夾兩山之間其流皆
　湍悍至於孟津然後其勢稍緩可以横舟而渡也渭
　按大陽縣南有茅津秦穆公封殽尸自此濟河不待
　至河陽始可渡林説非是大河津濟處甚多唯孟津
　以都道所湊四通五達之衢故其名古今特著(禹貢/錐指)
河水(自厎柱山/東五戸灘)又東過平隂縣北又東至鄧清水從西
北來注之(水經平今孟津/縣有  隂故城)
　清水出清亷山之西嶺東南流逕垣縣故城北又東
　南逕陽壺城東即垣縣之壺丘亭又東南流注於河
　(酈注里今垣曲縣西/四十  有垣縣故城)
又東與教水合(水/經)
　出垣縣北教山南逕平山其水南流歴鼓鐘上峽懸
　洪五丈飛流注壑夾岸深髙壁立直上經崖秀舉百
　有餘丈峰次青松巖懸赬石於中歴落有翠柏生焉
　丹青綺分望若圖繡矣山海經曰教山教水出焉又
　南流注於河是水冬乾夏流實唯乾河也今世人猶
　謂之乾澗矣(酈/注)
又與畛水合(水/經)
　水出新安縣青要山北流入於河(酈/注)
又東合庸庸之水(水/經)
　水出河南垣縣宜蘇山北流分為二水一水北入河
　一水又東北流注於河(酈/注)
又東逕平隂縣北(水/經)
　地理風俗記曰河南平隂縣故晉隂地隂戎之所居
　又曰在平城之南故曰平隂三老董公説髙祖處魏
　文帝改曰河隂(酈/注)
西㑹濝水(水/經)
　水出垣縣王屋西山濝谿歴軹關南逕苖亭西亭東
　流注於河(酈注有今濟源/縣西  濝水)
又東過平隂縣北湛水從北來注之(水經出湛水篇云/湛水  河内軹縣)
　(西北山東南流當平隂縣之東北/南入於河今濟源縣西南有湛水)
又東逕河陽縣故城南(水/經)
　春秋經書天王狩於河陽(酈注十今懐慶府孟縣西/南三  里有河陽故城相)
　(傳潘安仁種花滿縣/今其地皆斥鹵矣)
又逕臨平亭北(水/經)
　帝王世紀曰光武𦵏臨平亭南西望平隂者也(酈注/  後)
　(漢明帝紀原陵注云臨/平亭南去洛陽十五里)
又東逕洛陽縣北(水/經)
　河之南岸有一碑北面題云洛陽北界(酈注漢洛陽/故城  河南)
　(郡治在今洛陽/縣東北二十里)
又東逕平縣故城北(水/經)
　俗謂之小平也河北側岸有二城相對置北中郎府
　河水南對首陽山春秋所謂首戴也夷齊之歌所矣
　上有夷齊之廟河南有鈎陳壘世傳武王伐紂八百
　諸侯所㑹處河水至斯有盟津之目論衡曰武王伐
　紂與八百諸侯咸同此盟故孟津亦曰盟津尚書所
　謂東至於孟津者也又曰富平津晉陽秋曰杜預造
　橋於富平津所謂造舟為梁也又謂之陶河魏尚書
　僕射杜畿以帝將幸許試樓船覆於陶河謂此也(酈/注)
　(城漢河南郡有平縣即今孟津縣西北小平/  也杜佑曰在鞏縣西北有津曰小平津)
　以今輿地言之河水自陜州又東逕澠池縣北其北
　岸則垣曲縣(澠池在河南河南府西少北一百六十/里垣曲在山西絳州西南二百十里黄)
　(河在縣南五里/與澠池分水)又東逕新安縣北又東逕洛陽縣北
　又東逕孟津縣北(新安在河南府西北七十里黄河/去縣七十里洛陽河南府治黄河)
　(去縣二十里繞北邙山之麓孟津縣在府東北五十/里黄河去縣五里有陶渚其西有峽石馬渚髙渚委)
　(粟津皆大河津濟處縣西北十五里有羅家灘又西/為楊家灘栁灘杏灘及耕子馬墳二灘皆在大河中)
　其北岸則濟源縣孟縣(濟源在懐慶府西七十里黄/河在縣南七十里與新安洛)
　(陽分水孟縣在府南少西五十五里黄河在縣南二/十里南對小平津廣二里有南城北城中潬城河陽)
　(三城記曰北城南臨大河長橋架水南城三面臨河/屹立水濵中潬表裏二城南北相望黄河兩𣲖貫於)
　(三城之間毎秋泛溢南北二城皆/有濡足之患而中潬屹然如故)此河水又東至孟
　津之所經也　自古論河患者皆云孟津而下地平
　土疏移徙不常失禹故道然吾觀孟津以上亦不能
　無患自杜預建浮梁之後更三百餘年不聞為水所
　毁至唐貞觀十一年河溢壊中潬城始見於史逮宋
　而其患彌甚史不絶書嘉祐八年大水馮襄中潬之
　城遂廢推原其故蓋隋唐以來厎柱閼流之害倍於
　曩時延及孟津河身亦淺水暴至不能容故也宋世
　北河淤澱水不通行今南岸灘渚更多非止一中潬
　矣(潘季馴兩河經畧疏曰黄河經行之地唯河南之/土最鬆禹導河入海一經河南其水未必如今之)
　(濁今去禹導河之時復三千餘年流日久土日鬆土/愈鬆水愈濁故平時之水以斗計之沙居其六一入)
　(伏秋則居其八矣以二升之水載八分之沙非極湍/急即至停滯故水分則流緩流緩則沙停勢所必至)
　(也/)其所以不至逺氾濫者徒以夾河之山脈未盡地
　髙土堅耳然上流之怒不泄則害必鍾於下流漢明
　帝詔曰左隄彊則右隄傷左右皆彊則下方傷孟津
　之隄所謂左右皆彊則下方傷者也至滎陽則左隄
　彊而右隄傷矣治河者欲使洛汭以東永無溢決其
　可置孟津厎柱於度外乎(禹貢/錐指)
東過洛汭至於大伾(禹/貢)
　洛汭洛入河處至於大伾北行(孔氏傳水水經洛水/篇云洛  出京兆上)
　(洛縣讙舉山又東户水注之又東得乳水又東㑹於/龍餘之水又東門水出焉又東逕熊耳山北東北過)
　(盧氏縣南逕陽渠闗北又東逕盧氏縣故城南東與/髙門水合又東松楊谿水注之又東庫谷水注之又)
　(東北過蠡城邑之南/父邑之南又東渠谷)　　(過陽市邑南又東北過於/又東北過宜陽縣南又東)
　(逕宜陽縣故城南又東北出散闗南又東枝瀆左出/焉又東北過河南縣南又東過洛陽縣南伊水從西)
　(來注之又東過偃師縣南又北陽渠水注之又東逕/訾城北又東羅水注之又東北過鞏縣東又北入於)
　(河又東北/流入於河)
　大伾漢書音義以為今黎陽縣山臨河是(孔氏疏府/今大名)
　(濬縣東北有黎陽故城/大伾山在縣東南二里)
　洛既北入河河之南洛之北其兩間為汭汭之為言
　在洛水之内也渭水入河之間亦名渭汭正其義也
　(程大昌/書譜)
　自華山東行為嵩山伊洛瀍澗合為一川北流入於
　河是為山川一都㑹周人卜洛蓋自古以為令居矣
　導河南至華隂折而東行至大伾折而北行所謂千
　里而一曲也(黄度尚/書説)
　黎陽山一名黎山晉灼曰黎山在其南河水經其東
　其山上碑云縣取山之名取水在其陽以為名也劉
　楨黎陽山賦曰南䕃黄河左覆金城青壇承祀髙碑
　頌靈隋志黎陽縣有大伾山括地志云大伾山今名
　黎陽東山又名青壇山山在衛州黎陽縣南七里顧
　炎武肇域記云爾雅山一成曰伾孔安國曰山再成
　曰伾今觀山形當以安國為是山上有青壇漢光武
　平王郎還至黎陽築壇祭告天地百神劉楨賦所謂
　青壇承祀髙碑頌靈者也(禹貢/錐指)
河水(自平縣/故城北)又東過鞏縣北(水/經)
　河水於此有五社津縣北有山臨城謂之崟㟶丘其
　下有穴謂之鞏穴直穴有渚謂之鮪渚吕氏春秋稱
　武王伐紂至鮪水紂使膠鬲候周師即是(酈注府今/河南  鞏)
　(縣北五里有五社津崟/㟶丘在縣西北三十里)
洛水從縣西北流注之(水/經)
　洛水於鞏縣而東洛汭北對琅邪渚入於河謂之洛
　口自縣西來而北流注洛清濁異流皦焉殊别(酈/注)
又東過成臯縣北濟水從北來注之(水/經)
　河水自洛口又東左逕平臯縣南又東逕懐縣南濟
　水故道之所入與成臯分河水(酈注慶平臯廢縣在/今懐  府温縣東懐)
　(縣故城在今懐慶/府武陟縣西南)
又逕黄馬坂北(水/經)
　謂之黄馬關(酈注十今開封府汜水/縣西  五里有黄馬闗)
又東逕旋門坂北(水/經)
　今成臯西大坂昇陟此坂東趣成臯曹大家東征賦
　曰望河洛之交流㸔成臯之旋門者也(酈注汜今開/封府  水縣)
　(西南十里/有旋門坂)
東逕成臯大伾山下(水/經)
　成臯縣故城縈帶伾阜絶岸峻周髙四十許丈城張
　翕嶮﨑而不平春秋傳曰制巖邑也虢叔死焉即東
　虢也魯襄公二年晉成公與諸侯㑹於戚遂城虎牢
　秦以為闗(酈注一大伾山在汜水縣西一里有大澗/九曲  名九曲山上有成臯舊城吕布嘗)
　(據此山之東盡於玉門山為汜水入河處/西去洛口裁四十里非禹貢之大伾山也)
南對玉門(水/經)
　昔漢祖與滕公潛出濟於是處也門東對臨河(酈/注)
又東合汜水(水/經)
　水南出浮戲山世謂之方山北逕虎牢城東又北流
　注於河(酈注南方山在汜/水縣  四十里)
又東逕板城北(水/經)
　有津謂之板城渚口(酈注渚汜水縣東北二十里即/板城  隋大業初開通濟渠自)
　(板渚引河歴/滎陽入汴)
又東過滎陽縣蒗蕩渠出焉(水/經)
　漢平帝世河汴決壊未及得修永平十二年議治汴
　渠詔王景與將作謁者王昊共築堤修堨起自滎陽
　東至千乘海口千有餘里陽嘉中又自汴口以東縁
　河積石為堰通古淮口咸曰金堤建寧中又増修石
　門以遏淮口水盛則通注津耗則輟流(酈注為古滎/陽今  滎澤)
　(河隂二縣地蒗蕩渠首受河處即今河隂縣西二十/里之石門渠是也河渠書言滎陽下引河東南為鴻)
　(溝亦即其處班志河南滎陽縣下云有浪湯渠首受/泲泲即可也漢人謂濟水截河而南故曰首受泲京)
　(相璠所謂出河之濟宋張洎云即鴻溝也蒗蕩渠東/南流為滎瀆濟水為官度水為隂溝汳水浚儀渠其)
　(在大梁城南者為鴻溝鴻溝南流兼沙水之目沙水/枝津又為睢水渦水名稱不一要皆河隂石門河水)
　(為之委别而源同也志家不曉繫鴻溝於今滎陽縣/漢京縣地繫蒗蕩於滎澤縣繫石門渠於河隂縣似)
　(各為一水原委不相貫者而又以河隂石門與滎口/石門混為一處故詳辨之若隋煬引板渚口水入汴)
　(則在汜水縣東北二十里漢成臯縣地其非古滎陽/引河處亦明矣  又按今河隂縣西有石門渠滎瀆)
　(受河之處即禹貢導滎水之道亦曰滎口蘇代曰決/滎口魏無大梁信陵君亦云決滎澤而水大梁其後)
　(秦王賁果斷故渠引水東南灌大梁亦兼邲之稱晉/楚之戰楚軍於邲即此水也建寧中於敖城西北壘)
　(石為門以遏浚儀渠口水門廣十餘丈西去河三里/水盛則通水耗輟流即酈注所云是也魏黄初中河)
　(濟泛溢鄧艾議開石門以通之晉武帝時復壊傅祗/為滎陽太守造沉菜堰於是兖豫無水患桓温伐燕)
　(欲開石門以通水運而不能既而燕率騎屯石門斷/溫糧道劉裕伐秦遣水軍出石門自汴入河乃於北)
　(十里更鑿故渠通之周齊之間名汴口堰隋使梁睿/増築漢古堰遏河入汴自是又名梁公堰又開通濟)
　(渠自板渚引河歴滎澤入汴唐河南尹李傑奏浚梁/公堰以通漕公私便利未幾洛陽人劉宗器請塞氾)
　(水舊汴河於梁公堰置斗門通淮汴明年新漕填塞/乃命疏鑿舊河旬日而畢及劉晏為轉運使騐視梁)
　(公堰通津渠及李傑新隄盡得其利轉輸無壅後周/浚汴口導河達於淮江舟楫始通復命王朴如河隂)
　(按行河堤立斗門於汴口既又令韓令坤導汴入蔡/以通陳頴之漕胡三省曰自漢築滎陽石門而濟與)
　(河合流入海/不入滎澤)
又東北逕巻之扈亭北(水/經)
　左傳文公七年晉趙盾與諸侯盟於扈竹書紀年晉
　出公二十二年河絶於扈即於是也(酈注地杜預云/扈鄭  在滎陽)
　(巻縣西北今原武/縣西北有扈亭)
又東逕八激堤北(水/經)
　漢永初七年令謁者太山于岑於石門東積石八所
　皆如小山以捍衝波謂之八激堤(酈/注)
又東逕巻縣北(水/經)
　晉楚之戰晉軍争濟舟中之指可掬楚莊祀河告成
　而還即是處(酈注有巻縣故城在原武縣西北七里/城東  濟隧濟水上承河水於巻縣北)
　(河南與出/河之濟㑹)
又東北逕赤岸固北而東北注之又東北過武徳縣東
沁水從之(水經云武徳縣故城在今懐慶府武陟縣沁/水篇  沁水出上黨湼縣謁戾山東南流逕)
(武徳縣南又東南至/滎陽縣北東入於河)
東至酸棗縣西濮水東出焉(水/經)
　漢孝文時河決酸棗東潰金堤大發卒塞之故班固
　曰文堙棗野武作瓠歌謂斷此口也今無水(酈注故/酸棗)
　(城在今開封府延津縣北十五里濟水注/云濮水受河於酸棗縣漢世塞之即此)
河水又東北通謂之延津(水/經)
　是處有靈昌津昔澹臺子羽齎千金之璧渡河陽
　侯波起兩蛟挾舟子羽曰吾可以義求不可以威刼
　操劒斬蛟蛟死波休乃投璧於河三投而輒躍出乃
　毁璧而去示無恡意趙建武中造浮橋於津上採石
　為中濟石無大小下輒流去用功百萬經年不就石
　虎親閲作工沉璧於河明日璧流渚上波蕩上岸遂
　斬匠而還(酈注津元和志云滑州靈昌縣有延津即/靈昌  在縣東北二十二里今滑縣西南)
　(有靈昌廢縣津在/白馬津之西南)
又東逕燕縣故城北濟水自北來注之(水/經)
　河水於是有棘津之名亦謂之濟津故南津也春秋
　僖公二十一年晉將伐曹曹在縣東假道於衛衛人
　不許還自南河即此濟也(酈注東今胙城縣/東有  燕故城)
又東淇水入焉又東逕遮害亭南(水/經)
　漢書溝洫志曰在淇水口東十八里有金堤自淇口
　東地稍下堤稍髙至遮害亭四五丈又有宿胥口舊
　河水北入也(酈注注水經淇水出河内隆慮縣西大/號山  云淇水南歴枋堰舊淇水南東)
　(流逕黎陽縣界南入河淇水口亦名清河口以淇清/二水合流入河故互受其名也宿胥口在今大名府)
　(濬縣西南/遮害亭東)
　以今輿地言之河水自孟津縣北又東逕鞏縣北洛
　水入焉其北岸則温縣濟水入焉(鞏縣在河南府東/少北一百三十里)
　(黄河南去縣十里洛水舊於此入河今又東過汜水/縣至滿家溝入河温縣在懐慶府東南五十里黄河)
　(在縣南新志云河舊離城二十里今漸徙而北逼近/城隈矣濟水古於武陟縣東入河後徙流逕温縣南)
　(至平臯入河今/故道盡陷河中)又東逕氾水縣北又東逕滎陽縣北
　其北岸則武陟縣沁水入焉(汜水在開封府鄭州西/一百一十里黄河南去)
　(縣二十五里武陟在懐慶府東一百里黄河在/縣南十五里沁水在縣東一里入河名南賈口)又東
　逕河隂縣北又東逕滎澤縣北其北岸則獲嘉縣(河/隂)
　(在鄭州西北五十里滎澤在州北五/十里獲嘉在衛輝府西南九十里)又東逕原武縣
　北(原武在開封府/西一百二十里)又東逕陽武縣北(陽武在府西/北九十里)又
　東逕延津縣北又東逕胙城縣北其北岸則新鄉汲
　縣(延津在府西北九十里胙城在衛輝府東南三十/五里新鄉在府西南五十里汲縣衛輝府治黄河)
　(在縣東南/十七里)又東北至濬縣西南古宿胥口大伾山在
　其東北其南岸則滑縣(濬縣在大名府西南一百八/十里滑縣在府西南二百里)
　(黄河舊在濬縣東南滑縣西北自金/明昌中河離汲縣而濬滑之流遂絶)此河水東過洛
　汭至於大伾之所經也　凡二水並行一盛則一㣲
　自然之勢也宋元祐初蘇轍上疏有云黄河之性急
　則通流緩則淤澱既無東西皆急之勢安有兩河並
　行之理此格言也蓋上流宜合而不宜分合則流急
　而沙去分則流緩而沙停矣周之衰也王政不修水
　官失職諸侯各擅其山川以為已利於是有滎陽下
　引河為鴻溝者自是以後日漸穿通枝津交絡宋鄭
　陳蔡曹衛之郊無所不達至定王五年河遂南徙無
　他河水之入鴻溝者多則經流遲貯不能衝刷泥沙
　故也宿胥之塞實鴻溝致之不然禹功歴千餘歳而
　不敝何獨至春秋一旦變遷也哉　河自孟津以下
　出險就平兼㑹濟沁伊洛漸有奔放之勢然南岸鞏
　至滎澤山脈不斷瀕河地形髙卬河不能決而南故
　廣武以東無河患禹但豬滎播而其事畢矣自鴻溝
　既開不惟害及禹河而豫之東境亦被其災漢平帝
　世河侵汴渠歳月逾甚滎澤塞為平地陶丘不辨壤
　墳後雖修治而決溢時有邉韶滎口石門碑云一有
　決溢彌原淹野蟻孔之潰害起不測此鴻溝之遺患
　也故黄文叔曰蒗蕩出河斷非禹迹後世之人妄鑿
　河為瀆或不順地阞或附屬不理孫故其勢易決盖
　非獨蒗蕩也其下濮水通河而酸棗決瓠水通河而
　瓠子決汴渠亦屢決至王景治汴鑿山開澗十里置
　門使水更相回注紊亂渠脈而禹迹益壊矣且所謂
　通淮泗者以舟楫之利也河已通矣而何更用通蒗
　蕩哉其曰禹塞淫水而鑿之者春秋戰國之世商𣙜
　功利而忽逺圖並植私徇欲而不顧大經策謀之士
　託其名於禹而世不察也河渠書云滎陽下引河東
　南為鴻溝以通宋鄭陳蔡曹衛與濟汝淮泗㑹其在
　春秋戰國之際明矣偉哉此論善發禹貢之藴并可
　以證徐州達於河之誤昔漢武帝云河乃大禹之所
　導也聖人作事為萬世功通於神明恐難改更唯英
　主能為是言周衰列國之君不明斯義茍欲便轉輸
　資灌溉則妄引河流貫注境内狃於一時之小利而
　不顧萬世之大害穿渠之禍甚於曲防真夏王之罪
　人也(禹貢/錐指)
　
　
　
　
　行水金鑑巻三
欽定四庫全書
　行水金鑑巻四
　　　　　　　　　　江南按察使傅澤洪撰
　　河水
北過降水至於大陸(禹貢如釋/文降  字)
　降水漢書地理志水經皆從洚漢孔氏但以為水名
　不著所在唐孔氏以為在信都鄭氏謂洚讀為降而
　酈道元曰案地理志降水發源屯流下亂章津是乃
　與章得通稱故水流間闗所在著目信都復見絳名
　而東入於海尋其川殊無他瀆而衡漳舊道遂與屯
　相亂乃書有過絳之説河過絳當應此矣下至大陸
　不異經説自甯迄於鉅鹿出於東北皆為大陸語之
　纒絡厥勢眇矣酈氏此言較諸説差為可信今姑從
　之(尚書全解徳漢鉅鹿縣唐為平鄉鉅鹿二縣属邢/州今属順  府鉅鹿故城即今平鄉縣治也后山)
　(叢談云某官杜子民言大陸今黎陽是也自此而/西北降水疑即安陽河是也大陸邢州鉅鹿泊也)
　按宋張洎云降水即濁漳也字或作絳地理志上黨
　屯留縣下云桑欽言絳水出西南東入海酈道元引
　此文作入漳云絳水發源屯留下亂漳津與漳俱得
　通稱也水經所叙漳水自平恩以下皆禹之故道河
　自斥漳又東北逕平恩曲周以至鉅鹿其西畔為大
　陸正義云地理志降水在信都縣案漢書以襄國為
　信都在大陸之西或降水發源在此下尾至今之信
　都故得先過降水乃至大陸鄭以降讀為下江反聲
　轉為共河内共縣淇水出焉東至魏郡黎陽縣入河
　此近降水周時國於此地者惡言降故謂之共此鄭
　胸臆不可從也渭按襄國今為邢臺縣界(属順/徳府)絶無
　降源孔説非是酈注濁漳引鄭氏尚書注言降水字
　不當作絳是也而讀降為郕降於齊師之降以淇水
　為降水共城為降城則謬又曰今河所從去大陸逺
　矣館陶北屯氏河其故道與酈以為近是今考地理
　志館陶縣下云河水别出為屯氏河東北至章武入
　海今館陶臨清清平髙唐(並属山東/東昌府)景州南皮滄州
　鹽山(並属直𨽻/河間府)界中並有古屯氏河則屯河行清河
　之東大河故瀆之西其為禹河故道理或有之然鄴
　縣故大河在東北入海地志有明文禹河既自宿胥
　口北行至鄴豈復東行至館陶而與屯氏相接哉其
　非禹迹亦明矣　冀州有三大陸一在鉅鹿郡北班
　固繫諸禹貢又名鉅鹿澤吕氏春秋云趙有鉅鹿又
　名廣河澤爾雅晉有大鹿孫炎云今鉅鹿縣廣河澤
　是也此真禹貢之大陸也一在河内修武縣古寗邑
　秦置修武縣其故城在今獲嘉縣西北左傳定公元
　年魏獻子田於大陸還卒於寗杜預云大陸疑即吳
　澤陂近寗是也一在太原鄔縣今為介休縣地班固
　云九澤在縣北是為昭餘祁并州藪酈道元云吕氏
　春秋謂之大陸是也斯二者皆非禹貢之大陸也今
　按吕覽九藪既云晉之大陸又云趙之鉅鹿如謂大
　鹿即鉅鹿則一澤不應兩見故道元以鄔澤當之盖
　晉為唐叔始封大陸宜在其境内而鉅鹿當戰國時
　實為趙地故分為二澤也要之廣平曰陸是處有之
　其大者則謂之大陸猶之髙平曰原亦是處有之其
　大者則謂之太原耳然晉之大陵在漢大陵縣界陸
　恐是陵字之誤　蔡傳引程氏曰大陸云者四無山
　阜曠然平地杜佑李吉甫以為邢趙深三州之地者
　得之今按漢志鉅鹿縣禹貢大陸澤在北一而已而
　唐人所言不一通典有二趙州昭慶縣隋為大陸縣
　有大陸澤(昭慶本漢廣阿縣隋曰大陸唐曰昭慶宋/更名隆平今在真定府趙州東南一百里)
　(縣志云大陸澤在縣/東北三十里杜家莊)深州陸澤縣有禹貢大陸澤(陸/澤)
　(本漢下博縣其故城在今深州南唐先天二年分下/博及饒陽鹿城地置陸澤縣為深州治今在真定府)
　(東二/百里)是也元和志有四邢州鉅鹿縣大陸澤一名鉅
　鹿澤在縣西北東西二十里南北三十里葭蘆菱蓮
　魚蟹之類充牣其中澤畔又有鹹泉煮而成鹽百姓
　資之(鉅鹿本漢南䜌縣亦兼得鉅鹿縣地在今順徳/府東北一百二十里漢路温舒鉅鹿東里人取)
　(澤中蒲截以牒編/用冩書即此澤也)趙州昭慶縣廣阿澤在縣東二十
　五里即大陸别名深州鹿城縣大陸澤在縣南十里
　(鹿城本漢鄡縣今為束鹿縣在/保定府祁州南一百三十五里)又陸澤縣南三里即
　大陸之澤是也故程泰之謂以邢趙深三州之地為
　大陸自杜李始竊謂唐鉅鹿縣東境亦漢鉅鹿縣地
　澤在西北接昭慶界蓋一澤跨二縣之境即班固所
　云在鉅鹿縣北孫炎所云今鉅鹿縣廣河澤者也而
　志家唯以平鄉為古鉅鹿求此澤而不得遂言今盡
　為丘隴豈知元和志獨詳於鉅鹿原不在平鄉界邪
　宋河渠志云大觀元年河決陷鉅鹿縣遷縣扵髙地
　又以隆平下濕亦遷之則二縣地勢最卑澤在其間
　明矣(通典昭慶陸澤縣有澤而鉅鹿/鹿城無之可見四澤實止二澤)唐人亦似知漳
　水即禹河故以南宫所出之洚瀆為北過降水以深
　州之大陸澤為至於大陸意謂如此則大陸在過降
　之後與經適合故不主鉅鹿而取陸澤然枯洚乃漢
　時漳水之徙流實非禹迹即以為禹迹此亦是河别
　為降不可謂之過也大陸在邢趙二州界而深不與
　焉傅同叔云凡廣河澤以東其地平廣緜延千里皆
　謂之大陸是瀛滄亦大陸矣河自大陸又北始播為
　九河誠如傅言則許商所謂九河自鬲以北至徒駭
　間相去二百餘里者將何所容其地邪　程氏禹貢
　論曰古洚瀆自唐貝州經城北入南宫貫穿信都大
　抵北向而入故河於信都之北為合北過降水之文
　又曰大陸地志謂在鉅鹿縣其地逺在枯洚上流不
　與經應當以深之陸澤為大陸則古河之行貝冀者
　可用枯洚以應北過降水之文其逕深而入滄者可
　以謂之至於大陸也今按程氏所稱故河即禹河也
　據水經濁漳注云絳瀆北逕信都城東東連廣川縣
　之張甲故瀆河水注云張甲故瀆東北至修縣東㑹
　清河淇水注云清河自修縣南又東北過東光縣西
　又東北左與張甲屯絳故瀆合又東北右㑹大河故
　瀆然則信都之北為絳瀆所入者乃張甲河非漳水
　也安得謂入故河乎絳瀆合張甲又東北至修縣合
　清河又東北至東光合大河故瀆(即王/莽河)又東北至阜
　城合漳水漳水即禹河故道漢志所云東北至阜城
　入大河者也絳瀆至此始入故河非信都界深州在
　阜城西北縱移大陸於此亦枯洚之上流河之所行
　仍先大陸而後降水不與經相應况大陸在鉅鹿班
　固孫炎俱有明文其可以意為遷就邪(禹貢/錐指)
濁漳水出上黨長子縣西發鳩山(水/經)
　出鹿谷與發鳩連麓而在南淮南子謂之發苞山故
　異名互見也左則陽泉水注之右則散蓋水入焉三
　源同出一山但以南北為别耳(酈注縣元和志發鳩/山在  西南六十五)
　(里長子縣今属山西潞安府/酈注散蓋水今縣志作傘蓋)
東過其縣南(水/經)
　又東逕長子縣故城南春秋襄公十八年晉人執衛
　行人石買於長子即是縣也秦置上黨郡治此其水
　東北流入漳水漳水東㑹於梁水梁水出南梁山北
　流至長子縣故城南北入漳水(酈注縣故城/在今  西)
屈從縣東北流注(水經縣注上下疑有闕當云/屈從  東北流陶水注之)
　陶水南出南陶北流至長子城東西轉逕其城北東
　注於漳水(酈/注)
又東過壺闗縣北(水/經)
　漳水東逕屯留縣南又屈逕其城東東北流有絳水
　注之絳水西出榖逺縣東發鳩之谷謂之絳水西出
　榖逺縣為濫水東逕屯留縣故城南東北流入於漳
　故桑欽云絳水逕屯留西南東入漳漳水又東陳水
　注之水出西發鳩山又東逕屯留縣故城北又東流
　注於漳漳水逕壺闗縣故城西又屈逕其城北有壺
　口闗故曰壺闗矣漳水歴鹿臺山與鞮水合又東北
　逕襄垣縣故城南(酈注谷壺闗屯留並属今潞安府/發鳩  一名盤秀嶺又名方山鹿)
　(瀆山盤石山後魏地形志藍水出寄氏縣盤秀嶺南/山流入濁漳元和志絳水出屯留縣西南方山去縣)
　(八十四里寰宇記引冀州圖謂之鹿瀆山屯留新志/盤秀山在縣西南九十里一名盤石山按漢志上黨)
　(有榖逺縣在今屯留縣界寄氏故城在縣西南七十/里藍水即濫水絳水之上源也或分藍絳為二水謂)
　(藍出其陽絳出其隂非是地形志屯留縣絳水自寄/氏界來入濁漳因名交漳壺口闗今在黎城縣東北)
　(太行山元和志鹿臺山在襄垣縣南二十里濁漳/水在縣南二十一里襄垣縣故城在今壺闗縣北)
又東北過潞縣北(水/經)
　闞駰曰有潞水為冀州浸即漳水也故世人亦謂濁
　漳為潞水矣漳水又東北歴望夫山湼水又東南流
　注於漳水漳水又東逕磻陽城北倉石水入焉水出
　林慮縣之倉石谿又北合白水谿谿水出壺闗縣東
　白朩川又東逕林慮縣之石門谷又注於蒼谿水蒼
　谿水又北逕磻陽城東而北流注於漳水漳水又東
　逕葛公亭北而東去矣(酈注縣今潞安府潞城縣西/有潞  故城望夫山在今黎)
　(城縣東北元和志清漳水在黎城縣東北五十里濁/漳水在縣西北五十六里林慮縣今河南彰徳府林)
　(縣是也倉石水在林縣西北四/十里磻陽城在林縣北八十里)
又東過武安縣(水/經)
　漳水逕於縣東清水自渉縣東南來流注之世謂之
　交漳口也(酈注里元和志清漳水亦名涉河在陟縣/南一  今河南彰徳府武安縣有武安故)
　(城今涉縣亦属彰/徳西北有故城焉)
又東出山過鄴縣西(水/經)
　漳水又東逕三户峽為三户津在鄴西四十里又東
　逕武城南又東北逕西門豹祠前昔魏文侯以西門豹為
　鄴令引漳以溉鄴民賴其用其後魏襄王以史起為鄴令
　又堰漳水以灌鄴田咸成沃壤百姓歌之又北逕祭陌西
　又東逕梁期城南又逕平陽城北(酈注臨故鄴城在今彰/徳府  漳縣西可四十)
　(里西接林縣界有太行林慮倚陽天平諸山漳水之所經/也三户津在故鄴城西四十里祭陌即西門豹沉巫處田)
　(融以為紫陌在故鄴城西北五里梁期城在故鄴城北/五十里括地志云臨漳縣西二十五里有平陽故城)
又東過列人縣南(水/經)
　漳水又東右逕斥丘縣北即裴縣故城南又東北逕
　列人縣故城南右合白渠故瀆白渠水出魏郡武安
　縣欽口山東南流逕邯鄲縣南又東逕肥鄉縣故城
　北渠道交徑互相纒縻與白渠同歸逕列人右㑹漳
　津今無水地理志曰白渠東至列人入漳是也(酈注/  列)
　(人縣故城在今直𨽻廣平府肥鄉縣北元和志成安/縣濁漳水西自滏陽縣界流入斥丘故城在縣東南)
　(三十里斥丘裴縣並在東昌府丘縣肥鄉故/城在今縣西二十二里魏分邯鄲縣地置)
又東北過斥漳縣南(水/經)
　應劭曰其國斥鹵故曰斥漳魏太祖鑿渠引漳水東
　入清洹以通河漕名曰利漕渠漳津故瀆水舊斷谿
　東北出涓流濗注而已尚書所謂覃懐底績至於衡
　漳者也又東北逕平恩縣故城西(酈注縣今廣平府/曲周  東有斥漳)
　(故城元和志漳水在曲周縣西二十九里平恩故城/在今山東東昌府丘縣西舊在曲周縣東南五十里)
　(金省入曲周丘縣志云漳/水今唯經曲周不入縣界)
　以今輿地言之屯留壺闗襄垣潞城黎城(並属山西/潞安府)
　林縣陟縣臨漳(並属河南/彰徳府)成安肥鄉曲周(並属直𨽻/廣平府)
　界中皆禹貢降水之所經也　漢志雜採古記故漳
　絳二水並存實一川也漳絳本入河及河徙後漳絳
　循河故道而下故道元云水流閒闗所在著目信都
　復見絳名而東入於海也然漢志信都之絳水則又
　有别志云故漳河在北東入海禹貢絳水亦入海蓋
　縣北故漳即禹河故道而絳水出其南則漳水之徙
　流道元所謂絳瀆者也濁漳注漳水自南宫縣故城
　西又北絳瀆出焉今無水故瀆東南逕九門城南又
　東南逕南宫城北又東南逕繚城縣故城北左逕安
　城南故信都之安城鄉也又東北逕辟陽亭又北逕
　信都城東散入澤渚西至於信都城東連於廣川縣
　之張甲故瀆同歸於海故地理志曰禹貢絳水在信
　都東入於海也蓋漢時信都之漳水徙其縣南故地
　志以此為絳水而目縣北之瀆曰故漳河其後漳又
　復北道故水經叙漳水仍自信都縣西東北過下博
　縣而酈道元云絳瀆今無水唐人遂謂之枯洚通典
　云清河郡經城縣界有枯洚渠北入信都郡界是也
　此渠乃漳水一時之徙流漢志以為禹貢之絳水大
　謬而杜佑據以分冀兖之界自後説經者動稱枯洚
　以證導河之所過皆班固禹貢二字誤之也(禹貢錐/指  南)
　(宫縣故城在今真定府南宫縣西北元和志絳水故/瀆在南宫縣東南六里河水注云張甲河左瀆北逕)
　(經城東繚城西又逕南宫縣西又注絳瀆即此水也/繚城在今南宫縣東南安城鄉在今真定府冀州東)
　(南辟陽亭在今冀州東南二十五里信都城即今冀/州治廣川故城在今真定府棗强縣東三十里河水)
　(注云張甲河右瀆自廣川縣東北逕其故城西又東/北至修縣東㑹清河入漳修與蓚同音條淇水注云)
　(清河東逕修縣南又東北左與張甲屯絳故瀆合又/東北逕東光㑹大河故瀆又東北逕南皮浮陽滹沱)
　(别瀆注焉濁漳注云漳水㑹滹沱别瀆又東北入清/河又東北逕章武平舒入海此即信都絳水入海之)
　(道/也)
又東北過曲周縣東又東北過鉅鹿縣東(水/經)
　衡漳故瀆東北逕南曲縣故城西應劭曰平恩縣北
　四十里有南曲亭故縣也又逕曲周縣故城東又北
　逕巨橋邸閣西昔武王伐紂發巨橋之粟服䖍曰巨
　橋倉名鉅鹿水之大橋也衡水又北逕鉅鹿縣故城
　東漳水又歴經縣故城西有薄落津衡漳又逕沙丘
　臺東紂所成也在鉅鹿故城東北七十里又逕銅馬
　祠東漢光武廟廟側有碑述河内修武縣張導字景
　明以建和三年為鉅鹿太守漳津汎濫土不稼穡導
　披按地圖與丞彭參掾馬道嵩等原其逆順揆其表
　裏修防排通以正水路功績有成民用嘉賴題曰漳
　河神壇碑而俗老耆儒猶謁斯廟為銅馬劉神寺是
　碑頃因震裂餘半不可復識矣又經南宫縣故城西
　今漳水既斷絳水非復纒絡矣又北絳瀆出焉今無
　水(酈注城南曲縣故城在今東昌府丘縣西北曲周/縣故  在今縣東北漳水故瀆在縣東志云漳水)
　(舊自縣東北入威縣其後自魏縣東出經流遂為枯/瀆鉅鹿順徳府治其故城即今平鄉縣魏收志云平)
　(鄉縣治鉅鹿城是也史記項羽救鉅鹿軍漳南括地/志云今俗名栁河在平鄉縣南元和志云濁漳水在)
　(縣西南十里明成化十八年漳河東決入順徳府廣/宗縣界是為新漳而舊漳遂涸經縣故城在今廣宗)
　(縣東二十里本後漢經縣地後魏析置二縣此為西/經漳水自平鄉流入縣界即古薄落津戰國䇿趙武)
　(靈王曰吾國東有河薄落之水後漢初平四年袁紹/擊公孫瓚扵薄落津郡國志云經縣西有漳水津名)
　(薄落津也通典平鄉縣有沙丘臺今在廣宗縣界廣/宗唐平鄉地太平寰宇記銅馬祠在鉅鹿縣北七里)
　(漳水舊在縣東唐鉅鹿縣故城在縣南宋北流決入/漳水大觀元年邢州言河決陷鉅鹿縣詔遷縣扵髙)
　(地即今治其後河復南/出漳亦隨之故道多塞)
　禹河自汲縣東北流入黎陽縣界至大伾山西南折
　而北為宿胥口蘇代曰決宿胥之口魏無虗頓丘虗
　在朝歌界(今濬縣西南有古/朝歌城本殷虗)頓丘在黎陽界(今濬縣/西有頓)
　(丘故城/本衛邑)時河己徙而東宿胥口塞故秦欲決之以灌
　二邑水經河水注云自淇口東至遮害亭(亭在濬縣/西南五十)
　(里/)又有宿胥口舊河水北入也淇水注云淇水東流
　逕枋城南(在今濬縣西南/即淇門渡也)古合宿胥故瀆瀆受河於
　頓丘縣遮害亭東黎山西(句/)北㑹淇水處立石堰遏
　水令更東北注魏武開白溝因宿胥故瀆而加其功
　故蘇代曰決宿胥之口魏無虗頓丘即指是瀆也淇
　水又東北逕雍榆城南(在濬縣/西南)又東北逕同山東(在/濬)
　(縣西南四/十五里)又北逕其城東東北逕帝嚳冡西(元和志/帝嚳陵)
　(在澶州頓丘/縣北三十里)又北逕白祠山東歴廣陽里逕顓頊冢
　西(元和志顓頊陵在頓/丘縣西北三十五里)又北逕頓丘縣故城西(在濬/縣西)
　又東北逕枉人山東牽城西(湯隂縣志云枉人山在/縣東南二十五里與濬)
　(縣接/界)又東北逕石柱岡(枉人山北連跨巨/岡石柱之類也)又東過内
　黄縣南為白溝也(即漢志/清河)今按宋李垂上導河形勢
　書請自汲郡東推禹故道出大伾上陽三山之間復
　西河故瀆即道元所謂宿胥故瀆也濬縣舊志故瀆
　在縣西十里亦曰西河蓋禹迹漢時則流經縣東又
　縣北四十里有大齊村相傳亦黄河故道也然淇水
　自東過内黄縣南為白溝而向北之河道不可得聞
　據本注云内黄縣故城右對黄澤即賈讓所見内黄
　界中有澤方數十里環之有隄者也内黄故城在今
　縣西北澤大方數十里當接安陽縣界疑此地亦禹
　河之所經河徙乃鍾為黄澤耳昔殷王河亶甲居相
　其子祖乙圮焉而又遷(書序仲丁遷於囂河亶甲居/相祖乙圯扵耿傳云相地名)
　(在河北祖乙亶甲子圯於/相遷於耿河水所毁曰圯)通典相州治安陽縣殷王
　河亶甲居相即其地元和志相州内黄縣東南十三
　里有故殷城河亶甲居相築此則禹河出内黄安陽
　之間明矣自此而北則為鄴東之故大河洹水注云
　洹水出山逕鄴縣南殷墟北竹書紀年曰盤庚即位
　自奄遷於此遂曰殷也據書序盤庚所遷之殷在河
　南與竹書異孔頴達云盤庚後王或有從河南亳地
　遷於洹水之南者非盤庚也今按楚語白公子張曰
　昔殷武丁能聳其徳至於神明以入於河自河徂亳
　韋昭云從河内徙都亳也此必盤庚後王有自亳遷
　於奄者又有自奄遷於鄴南之殷者故武丁即位時
　殷都仍在河北尋復徂亳蓋亦圮而遷焉(殷本紀曰/武乙復去)
　(亳徙河北此即紂都朝歌也武丁自鄴南復遷於亳/至武乙則又自亳遷於朝歌淇水注引晉書地道記)
　(謂武丁遷居沬邑盖/誤以武乙為武丁耳)禹河行臨漳之東又明矣自此
　東北歴成安至肥鄉而合漳是為北過降水也漳絳
　至此并為河矣及河南徙漳絳循河故道而下故東
　川復有漳絳之目水經注漳水自斥漳縣南至銅馬
　祠東皆漢鉅鹿縣境也昔殷王祖乙遷於邢杜佑云
　即邢州今為順徳府蓋亦瀕河之地故其後盤庚又
　圯而遷於亳殷(書序祖乙圯於耿作祖乙傳云圯於/相遷於耿殷本紀云祖乙遷於邢其)
　(説不同按耿在漢河東皮氏縣今為河津縣地傳直/以圮為遷未安從史記較長抑或序圯於耿下脱遷)
　(於邢三字皇極經世云祖乙踐位圮於耿徙居邢此/説是也仲丁河亶甲盤庚皆為遷事作書祖乙但圯)
　(而不遷何用作書其/為遷邢而作無疑矣)禹河行鉅鹿之東又明矣　以
　今輿地言之河自濬縣西南折而北歴内黄(並属直/𨽻大名)
　(府/)湯隂安陽臨漳(並属河南/彰徳府)魏縣(属直𨽻/大名府)成安肥鄉
　曲周(並属廣/平府)平鄉廣宗至鉅鹿縣(並属順/徳府)大陸澤在
　焉此即禹河北過降水至於大陸之故道也(禹貢/錐指)
又北播為九河(禹/貢)
　北分為九河以殺其溢(孔氏/傳)
　釋水載九河之名云徒駭太史馬頰覆釡胡蘇簡絜
　鉤盤鬲津漢書溝洫志成帝時河隄都尉許商上書
　曰古説九河之名有徒駭胡蘇鬲津今見在成平東
　光鬲縣界中自鬲津以北至徒駭其間相去二百餘
　里是知九河所在徒駭最北鬲津最南蓋徒駭是河
　之本道東出分為八枝也商上言三河下言三縣則
　徒駭在成平胡蘇在東光鬲津在鬲縣其餘不復知
　也爾雅九河之次從北而南既知三河之處則其餘
　六者馬頰太史覆釡在東光之北成平之南簡絜鈎
　盤在東光之南鬲縣之北也其河填塞時有故道今
　河間弓髙以東至平原鬲津往往有其遺處(孔氏疏/成平故)
　(城在今直𨽻河間府交河縣東東光故城在今東光/縣東鬲縣故城在今山東濟南府徳州北弓髙故城)
　(在河間府阜/城縣西南)
　禹貢九河故道漢世近古止得其三唐人遂得其六
　歐陽忞輿地記又得其一或新河載以舊名或一地
　互為兩説皆似是而非無所依據(王應麟困/學紀聞)
　許商云徒駭在成平胡蘇在東光鬲津在鬲縣今徳
　平樂陵齊河濟陽慶雲海豐界中有土河志以為徒
　駭妄也漳水不經此安得有徒駭且徒駭最北豈反
　出鬲津之南哉今東光寧津南皮滄州慶雲海豐界
　中並有胡蘇河元和志云胡蘇河在饒安縣西五十
　里寰宇記云一名赤河自臨津流逕饒安無棣入海
　漢志東光縣有胡蘇亭水經注云清河東至東光縣
　西南逕胡蘇亭是也今寧津縣本東光縣地其西有
　胡蘇亭蓋即在東光者齊乘以滄州南之大連澱為
　胡蘇河得之(隋書平原東有豆子䴚通鑑云豆子䴚/負海帶河地形深阻蓋在漢平原勃海)
　(河間三郡之交顧炎武肇域記/云即今滄州南之大連澱也)鬲津最南最長較諸
　河差有考據今徳州北有鬲津枯河(漢志鬲縣平當/以為鬲津通典)
　(鬲縣故城在安徳縣西北元和志鬲津枯河在徳/州安徳南七十里按唐徳州治安徳今為陵縣)東
　逕陵縣北(北接吳橋縣界元和志鬲津枯河南去將/陵縣二十里金志安徳縣有鬲津河按唐)
　(將陵縣南至徳州治五十里其故城當在今陵縣北/五十里吳橋志云古鬲津河在縣南里許亦名吳川)
　又東逕徳平縣北(去縣十五里北接寧津縣界/徳平本平昌五代唐改名)又東
　逕樂陵縣北(北接南皮縣界寰宇記樂陵縣有鬲津/枯河在縣西三里金志樂陵縣有鬲津)
　(河南皮新志云在/縣東南四十五里)又東逕慶雲縣南(金志無棣縣有/鬲津河其故城)
　(在今縣東元分無棣於此置西無棣縣明永樂/初改今名縣東南二里有卧龍岡在鬲津河中)又東
　北逕鹽山縣東南(新志云鬲津河自/慶雲北入縣界)又東北逕海豐
　縣西北(此元東無棣縣也/明永樂初改今名)又東北入海(渤海在縣東/北一百五十)
　(里東南接霑/化北接鹽山)齊乘以濵州北士傷河為鬲津云即漢
　時所輔求代劉雄處今按輔代雄處為厭次津在今
　武定州南東漢大河之經流士傷河在濵州北蓋即
　唐景福後黄河所徙之道自渤海縣西北六十里東
　北流逕無棣縣東南六十里又東北逕馬谷小山南
　而東注於海者(見寰/宇記)非輔代雄處也齊乘指此以為
　鬲津未審是否據許商言自鬲以北至徒駭間相去
　二百餘里則當在此地海豐新志云經縣西北五十
　里又東北入海則徒駭鬲津南北相距太狹殆非也
　太史馬頰覆釜三河據爾雅次序以許商言證之當
　在成平之南東光之北通典云馬頰覆釜在平原郡
　界又云安徳縣有覆釜河按平原郡即徳州治安徳
　所領有蓚縣寰宇記云馬頰河逕蓚縣界是也而又
　云篤馬河即古馬頰河人皆斥其謬然唐自有馬頰
　河出澶州新豐縣界東北流至平昌縣合篤馬河二
　水合流並得通稱以篤馬為馬頰不可謂謬謬在一
　古字指為九河之第三耳元和志馬頰河在安徳縣
　南五十里又在平昌縣南十里久視二年開決亦名
　新河近志平原商河陽信界中並有馬頰河皆唐之
　馬頰也在鬲津之南與九河無涉太史河自昔無考
　而明一統志云在南皮縣北北臆説滄州志又云覆
　釜河在慶雲縣南二十里即鈎盤北派亦不足信齊
　乘以為太史等河在漳南清滄二州之間庻幾得之
　(元清州治㑹川即今青縣/滄州治清池即今滄州)簡絜鈎盤三河據爾雅次
　序以許商言證之當在東光之南鬲縣之北史記正
　義云簡在貝州歴亭縣界輿地廣記云簡絜在臨津
　金志云南皮縣有潔河按唐歴亭縣今東昌府恩縣
　是也簡河在此則出鬲津之南矣大謬慶雲新志以
　縣南篤馬河為簡河亦非臨津今寧津北與南皮接
　界謂簡潔在此理或有之齊乘曰滄州大連澱南至
　西無棣縣百餘里間有大河沙河蓋即簡潔也漢志
　平原有般縣韋昭曰音逋垣反師古曰爾雅説九河
　云鈎般郭璞以為水曲如鈎流般桓也今土俗用韋
　音按般縣故城在今徳平縣東北縣南二十里有盤
　河後漢初平二年公孫瓚破黄巾於槃河又瓚與袁
　紹相攻瓚引軍屯槃河即此後魏志般縣有故般河
　水經注云篤馬河自西平昌縣故渠川派東入般縣
　為般河蓋亦九河之一道也通典古鈎盤河在樂陵
　縣東南元和志陽信縣北四十里有鈎盤河寰宇記
　樂陵縣東南五十里有鈎盤河金志將陵縣有鈎盤
　河近志陵縣徳平樂陵商河武定海豐陽信霑化界
　中並有鈎盤八枝自鬲津而外此河亦有可據齊乘
　曰東無棣縣北有陷河闊數里疑即鈎盤河按此河
　自樂陵分為南北二派海豐舊志云南派在縣南名
　鈎盤河東經霑化縣北又東至久山鎮入海新志云
　北派在縣西北三十里自慶雲流入又東北經馬谷
　山前抵土河口入海今縣北盤河村尚以此為名蓋北
　派即齊乘所謂陷河也或曰陷河即篤馬河之别名
　許商云在九河南齊乘指此以為古鈎盤恐非然商
　亦就上流言之耳鬲津出鬲縣篤馬出平原鬲在平
　原之西北故曰孫禁所欲開者在九河南篤馬河若
　其下流入海處則商固未之悉也篤馬首受大河大
　河潰溢縱其所之遇水即合安知篤馬下流非即鈎
　盤之故道乎(禹貢/錐指)
　蔡傳引爾雅九河六曰簡潔爾雅本作絜與簡各為
　一河河以一字名者李廵曰簡大也絜苦也河水多
　山石治之苦絜唐孔氏宋邢氏疏並同即朱子孟子
　集注亦曰曰簡曰絜然亦譌為潔矣至鄭康成言齊
　桓公塞河蓋據尚書中候春秋寳乾圖之文云爾蔡
　傳駮之謂曲防齊所禁塞河宜非桓公所為亦是尋
　好話頭其實葵丘五命特以約束諸侯躬自犯者多
　矣奚有於河唯于欽齊乘曰河至大陸趨海勢大土
　平自播為九禹因而疏之非禹鑿之而為九也禹後
　歴商周至齊桓時千五百餘年支流漸絶經流獨行
　其勢必然非桓公塞八流以自廣也論最確予因思
　齊桓公卒於襄王九年戊寅至定王五年已未甫四
　十二年而周譜云定王五年河徙水經注周定王五
　年河徙故瀆蓋下流既壅水行不快上流乃決理所
　宜然河之患始此矣善乎朱子有言禹治水只是從
　低處下手下面之水盡殺則上面之水漸平得之矣
　(閻若璩釋/地餘論)
　
　
　行水金鑑巻四
欽定四庫全書
　行水金鑑巻五
　　　　　　　　　　江南按察使傅澤洪撰
　　河水
漳水(自南宫縣/故城西)又北過堂陽縣西(水/經)
　衡水自堰分為二水其一水北出逕縣故城西其右
　水東北注出石門謂之長蘆水蓋變引葭之名也(酈/注)
　(步元和志堂陽縣長蘆水亦謂之堂水在縣南二百/  縣因取名堂陽今為新河縣其故城在南宫縣西)
　(北衡水即漳水又元和志長/蘆水在衡水縣南二百步)
又東北過扶栁縣北又東北過信都縣西(水/經)
　衡水又北逕昌成縣故城西又逕西梁縣故城東衡
　漳又東北逕桃縣故城北合斯洨故瀆斯洨水又東
　入衡水衡水又北為袁譚渡(酈注州扶栁縣故城在/今冀  西南信都縣即)
　(真定府冀州昌成縣故城在冀州西北西梁縣故城/在扶栁故城西北五十里桃縣故城在冀州西北元)
　(和志信都縣衡水亦曰長蘆水即濁漳水之下流也/西北去縣六十二里寰宇記長蘆枯溝在州西二里)
　(漳水在州西/北六十里)
又東北過下博縣之西(水/經)
　衡水又北逕鄔縣故城東又右逕下博縣故城西衡
　漳又東北歴下博城西逶迤東北注謂之九争西逕
　樂鄉縣故城南又東引葭水注之(酈注束鄔縣故城/在今  鹿縣東接)
　(深州界元和志衡漳水在鹿城縣南下博故城在深/州南元和志長蘆橋在下博縣南架長蘆水樂鄉故)
　(城在深州東北引葭即長蘆也自/此以下衡漳與長蘆互受通稱)
又東北過阜城縣北又東北至昌亭與雽池河㑹(水/經)
　漳水又東北逕武邑郡南又東逕武强縣北又東北
　逕武隧縣故城南白馬河注之水上承雽池東逕樂
　鄉縣北饒陽縣南又東北右合張平口故溝上承武
　强淵淵之側有武强縣故治衡漳又東南逕武邑郡
　北而東入衡水謂之交津口衡漳又東逕武邑縣故
　城北又逕東昌縣故城北經所謂昌亭也又東北左
　㑹雽池(即□/沱)故瀆謂之合口(酈注縣此阜城當在今/武邑  界今水經滹沱)
　(河源出山西繁峙縣東北三十里泰戲山歴代州崞/縣忻州定襄五臺盂縣北入真定府平山縣界逕靈)
　(夀縣至真定府城南逕晉州過保定府境束鹿縣南/三十里達扵深州至阜城縣沙水入焉沙河在沙河)
　(縣治南逕廣平府城五十里下達雞澤縣界洺水入/之洺河原在遼州太行山至武安縣柏林里伏流至)
　(洛逺里復出東逕廣平府城北三十五里至雞澤縣/界入扵沙河沙河又逕鉅鹿隆平二縣至寧晉縣滙)
　(為大陸澤過冀州境西北三十五里至武邑縣北界/二十里為夾河逕阜城縣西北為胡盧河即衡漳之)
　(别名也入於滹沱河元和志武邑縣長蘆水北去縣/三十二里武强故城在武强縣西南二十五里今縣)
　(南冇武强故城二一魏置一西晉置寰宇記衡漳在/武强縣南五里元和志武隧故城在武强縣東三十)
　(一里武邑故城當在今武邑縣界縣志云漳河在縣/西北二十里樂鄉縣廢即今深州地饒陽縣今真定)
　(府属縣東昌廢縣/在今武邑縣東)
又東北至樂成陵縣别出北(水/經)
　衡漳於縣無别出之瀆縣北者乃雽池别水分雽池
　故瀆之所纒絡也衡漳又東逕弓髙縣故城北又東
　北右合柏梁溠水又東北右㑹桑杜溝東南通清河
　西北達衡水春秋雨汎漳澤津渚今觀津城北方二
　十里盡為澤藪蓋水所鍾也又東逕董仲舒廟南又
　東逕修市縣故城北地理風俗記曰循縣西北有修
　市城故縣也又東㑹從陂陂水南北十里東西六十
　步子午潭漲淵而不流亦謂之桑杜淵從陂南出夾
　堤東派逕循縣故城北東合清漳漳汎則北注澤盛
　則南播津流上下互相逕道從陂北出東北分為二
　川北逕弓髙城西而北注柏梁溠一川東逕弓髙城
　南又東北陽津溝水出焉左瀆北入衡漳謂之陽決
　口衡水東逕阜城縣故城北樂成縣故城南(酈注即/樂成)
　(今河間府獻縣境陵縣今山東濟南府属弓髙見前/修市故城在今缺      循縣即今缺      觀冿)
　(在武邑縣東南阜城故城在今縣東/二十二里樂成故城在今獻縣東南)
又東北過成平縣南(水/經)
　衡漳又東逕建成縣故城南成平縣故城在北又東
　右㑹楊津溝溝水又東北逕建成縣左入衡水謂之
　楊津口衡漳又東左㑹滹沱别河故瀆又東北入凊
　河謂之合口(酈注漢建成成平二故城並在今交河/縣東  志成平縣有滹沱河民曰徒駭)
　(河又樂成縣滹沱别水首受滹沱河東至東光入滹/沱河此滹沱河即漳水古之徒駭也滹沱别河故凟)
　(即滹沱别水自樂成來者志云至東光入滹沱河蓋/與成平接界處也河水篇曰大河故瀆東北至東光)
　(縣故城西而北與漳水合是也縣界清河本西漢大/河之經流王莽時河徙清河由此北㑹漳水故酈元)
　(云清漳二瀆河之舊道也合口在今青/縣南二里接凔州界又東北濊水出焉)
又東北過章武縣西又東北過平舒縣南東入海(水/經)
　清漳自章武縣故城西枝瀆出焉謂之濊水東北逕
　參户亭北又逕東平舒縣故城南又東北分為二水
　一水右出為澱一水北注滹沱謂之濊口清漳亂流
　而東入於海(酈注州章武漢属勃海郡唐為魯城縣/在滄  北一百里東平舒故城在今大)
　(城縣界淇水篇云清河自濊邑北又東北至泉州縣/北入滹沱又東逕漂榆邑故城南入於海今静海縣)
　(本漢章武平舒二縣地縣北有漂榆城清漳合流經/此入海寰宇記云御河自乾寧軍東北九十里入潮)
　(河合流向東七十里於獨流口入海潮河即界河也/縣東北九十里有小直沽天津衛設焉本漢章武縣)
　(地元為静海縣之海賔鎮明永樂二年築城置衛冇/本朝改衛為鎮小直沽即古沽水後魏志章武縣)
　(沽水水經云沽水東南至泉州縣與清河合東入於/海是也泉州今為實坻漷縣地小直沽受南北諸水)
　(東逕天津城北又東南合大直沽而東注於海漢志/所云河水東北至章武入海者也海即勃海元和志)
　(云在魯城縣東九十里今在静海縣東北一百五十/里南接凔州折而東北接寳坻縣界禹貢之逆河後)
　(世則為勃海亦謂之海也南參户漢縣兼得章武地/宋為乾寧軍今為青縣縣  冇參户故城即酈注所)
　(謂參户亭也元和志云一名木門城在長蘆縣西北/四十里青縣新志云濊水東北流逕天津鎮東南十)
　(里為大直沽地勢平衍羣流漲溢茫無涯涘故得厥/稱長蘆縣即今縣南七十里衛河西岸之長蘆鎮也)
　以今輿地言之漳水自鉅鹿又北歴南宫新河冀州
　(並属直𨽻/真定府)束鹿(属保/定府)深州衡水武邑武强(並属真/定府)阜
　城獻縣交河青縣静海(並属河/間府)大城寳坻(並属順/天府)至
　天津鎮(属河/間府)注於勃海即古徒駭河之故道也　撰
　水經者不知漳水即徒駭而以王莽河為禹河故云
　大河故瀆東北逕元城縣西北沙丘堰至於大陸北
　播為九河按漢元城縣故城在今大名府元城縣東
　沙麓之側沙丘堰北去鉅鹿尚百餘里謂播為九河
　自此始與經自大陸又北之文不合唐人疑鉅鹿廣
　阿東去平原太逺故又以深州之陸澤當禹貢之大
　陸然自陸澤以東南距鬲縣可三百里禹河亦必不
　至此始分為鬲津而南入鬲縣也且古之九河並東
　北出至章武髙城栁縣之東(髙城縣故城在今鹽山/縣南栁縣故城在縣東)
　合為逆河至碣石入海及周定王時河徙自東光南
　皮浮陽絶八枝而北合徒駭漢人指此為逆河是九
　河之所同故王莽改勃海郡曰迎河郡南皮縣曰迎
　河亭而其實非也以意度之徒駭大勢北行亦迤東
　八枝太史最北宜最短向南則漸加長鬲津最南最
　長首受大河當在南宫縣界也要之九河所在後人
　率多附㑹其名為某河者未必即古之九河不名為
　某河者又未必非古之九河(如濊水浮水無棣/冓篤馬河之類)馮逡
　云九河今既滅難明班固云自兹距漢北亡八枝酈
　道元云城地並存川瀆多亡斯為實録無事深求近
　志雜亂者勿論即如孔頴達于欽準許商三河以為
　言亦未可盡信(禹貢/錐指)
　黄河自鞏洛以東已出險就平大伾以北地勢益廣
　衍大陸則又鍾水之區也乘建瓴之勢注沮洳之鄉
　奔騰横溢必不能免禹因而疏之順其性之所便從
　其地之所近而九河以名此在洚洞之際最為當機
　而扼要也計初時氾濫乍平九河必勢均力敵既而
　横流益殺更復冬春消減九河之或盈或涸或通或
　湮亦理所必有歴時既久後人但見安瀾之效而忘
　其弭患之功遂置九河於度外壅遏逾逺淫潦乘之
　河於是起而發大難之端矣凡九河之壊也非一朝
　一夕之故則九河之興也抑豈僅一手一足之烈哉
　故曰神禹(顧祖禹川/瀆異同)
　余嘗往來燕齊西道河間東履清滄熟訪九河故道
　蓋昔北流衡漳注之河既東徙漳自入海北流之漳
　古徒駭河歟踰漳而南清滄二州之間有古河隄岸
　數重地皆沮洳沙鹵太史等河當在其地滄州之南
　有大連澱西踰東光東至海此非胡蘇河歟澱南至
　西無棣縣百餘里間冇曰大河曰沙河皆瀕古隄縣
　北地名八㑹口縣城南枕無棣溝兹非簡潔等河歟
　東無棣縣北有陷河闊數里西通徳棣東至海兹非
　所謂鈎盤河歟濵州北有士傷河西踰徳棣東至海
　兹非鬲津河歟士傷河最南比他河差狹是為鬲津
　無疑也(此本夏彛/仲之言)蔡氏集傳乃曰自漢以來講求九
　河皆無依據祖王横之言引碣石為證謂九河已淪
　於海余按禹貢文北過降水至於大陸又北播為九
　河同為逆河入於海大陸在邢趙深三州之地爾雅
　之廣河澤也去海岸已數百里又東至海中始叙九
　河則大陸與九河相離千里如是之逺而絶無表志
　不合禹貢之文其不可信一也王横謂海溢出浸數
　百里而青兖營平郡邑不聞有漂没之處而獨浸九
　河其不可信二也今平原迤北清滄之間雖為樹藝
　城邑相望而地形河勢髙隠曲折往往可尋但禹初
　為九厥後或三或五遷變多寡不同必欲按名而索
　故致後儒紛紛之論　蘇轍疏黄河之性急則通流
　緩則淤澱既無東西皆急之勢安有兩河並行之理
　河不兩行真千古名言而禹却疏之為九或曰禹第
　穿成九道聽河自行其一耳此妄談豈有禹輕百姓
　力一至此者惟禹貢合注頗得其解夏氏引桓譚新
　論曰河水濁一石水六斗泥而民競引河溉田令河
　不通利至三月桃花水至則決以其噎不泄也可禁
　民勿復引河夫引河且不可况分為九乎然則禹之
　導為九河也何居蓋河不可分謂其上流耳若入海
　之處泄之愈速則河愈通利又何害哉今九河之下
　即為逆河殆謂自此而下即海潮逆入矣蓋名雖為
　河其實即海也海水内吞九河外灌不惟藉水力以
　刷沙而海之潮汐亦藉河力以敵之禹之以水治水
　所為不可及也又曰要以入海之所固宜分疏之使
　速泄下流速泄則上流不壅河之利也若未及於海
　則流分力弱無以刷沙適壅之矣故曰河不兩行兩
　行且不可况九河歟(閻若璩四/書釋地續)
同為逆河入於海(禹/貢)
　同合為一大河名逆河而入於勃海(孔氏/傳)
　康成云下尾合名為逆河言相迎受王肅云同逆一
　大河納之於海其意與孔同(孔氏/疏)
　逆河者既分為九又合為一以一迎八而入於海即
　渤海也(蘇文忠/公集)
　逆迎也河分復合以注於海迎為所所受之也河入
　海處舊在平州石城縣東望碣石漢武帝時河徙從
　頓丘南東流入渤海其後大風逆河故處皆漸於海
　舊道堙矣(薛季宣書古文訓城石城縣唐初析平州/盧龍縣地置其故  在今直𨽻永平府灤)
　(州南三/十里)
　逆河世謂之渤海者也逆河之地比九河又特窪下
　故九水傾注焉雖其兩旁當有涯岸其實已與海水
　相合不止望洋向若而已(程大昌/禹貢論)
　禹河自碣石入海此不言已見也逆河碣石今皆淪
　於海(尚書/説)
　禹時河入海蓋在碣石地理志碣石在北平驪城縣
　西南計渤海北距碣石五百餘里而河入渤海蓋漢
　元光三年河徙東郡所更注也而言禹時河入勃海
　何哉(困學記聞衛閻百詩云按齊都賦旁出為勃不/獨今天津  之海名勃碣石之海亦名勃或曰)
　(亦别有證乎予曰莫妙扵太史公天官書中國山川/東北流其維首在隴蜀尾沒於勃碣班固増其文曰)
　(尾沒於勃海碣/石益明顯矣)
　碣石之東為滄溟經之所謂海也其西則逆河後世
　謂之勃海河渠書曰同為逆河入於勃海(溝洫/志同)蓋漢
　人以勃海為海而不知其為逆河遂謂逆河在南皮
　浮陽河自章武入海不至碣石矣　章武漢屬勃海
　郡郡治浮陽即今之滄州故孔疏云郡北距碣石五
　百餘里(寰宇記滄州東北/至平州五百里)河入海處逺在碣石之南
　禹行碣石不得入河蓋逺行通水之處北盡冀州之
　境然後南迴入河而逆上也近世學者皆宗其説斥
　瓚道元之謬是何也碣石在盧龍縣南二十三里離
　海七八十里而河欲至此入海則必自今天津北行
　歴寳坻界轉東自豐潤逕灤州廢石城縣南又東過
　盧龍縣南而南入於海取道迂逺地勢益髙無是理
　也(宋人憂河尾入契丹界蘇子由曰契丹之/水皆南注於海地形北髙河無北徙之道)故據導
　河無碣石之文以為河不至碣石入海是殆未有以
　蘇薛程黄之解示之者也誠知勃海即逆河而碣石
　負海當逆河之衝則紛紛諸説不攻而自破矣漢志
　云河自羌中積石山東北至章武入海過郡十六(按/水)
　(經注黎陽以上河水所過冇金城天水武威安定北/地朔方五原雲中定襄雁門西河上郡河東馮翊河)
　(南河内凡十六郡黎陽以下大河故凟所過有魏郡/東郡清河平原信都勃海又六郡共二十二郡而班)
　(固云過郡十六殊不可曉今攷禹河所過有魏郡廣/平鉅鹿信都勃海而無東郡清河平原過郡凡二十)
　(一/也)行九千四百里以經言之河乃自章武東出為逆
　河逕驪城至絫縣碣石山入海又過郡二(右北平遼/西并上二)
　(十一為過/郡二十三)行二百餘里也自禹告成之年下逮東周
　齊桓公之世九河亡其八枝後數十歳為定王五年
　已未當魯宣公之七年而河遂東徙凡一千六百六
　十餘歳　地理志勃海郡莽曰迎河南皮縣莽曰迎
　河亭溝洫志亦云同為迎河入於勃海迎河即逆河
　説者謂莽多忌諱改逆曰迎也寰宇記云迎河在清
　池縣西南二十三里從南皮來清池即浮陽余初不
　解逆河何以在此地求之數月始得其故水經淇水
　注云清河自東光縣西又東北右㑹大河故瀆又東
　北逕南皮縣故城西又北逕浮陽縣故城西又東北
　滹沱别瀆注焉漳水注云衡漳自成平縣南又東左
　㑹滹沱别河故瀆又東北入清河謂之合口蓋莽時
　大河南徙清河自東光縣西行其故瀆歴南皮浮陽
　至成平與漳水合水經東漢時作故指為清河實西
　漢大河之經流也漢人以九河播自元城之沙丘堰
　東北至南皮浮陽縣西仍歸大河是謂同為逆河云
　爾不知禹河自成平東逕二縣之北未嘗由東光而
　北歴其西九河下尾東北出抵髙城栁縣章武之東
　同合為一大河以入海南北廣二百餘里東西長三
　三百里占地甚多非逆河縱而九河横東流至二縣
　之西為逆河所截而各注之也總之大伾以東漢人
　不詳禹河之所經而以北瀆為禹河禹河一差則降
　水大陸九河逆河無所不差矣逆河以班志言之似
　為横絶之河而鄭王以為迎受之河其義較長然終
　不能指言逆河在某地至東坡始云逆河即勃海薛
　士龍又因王横之言更定其義云逆河皆漸於海而
　後經旨乃大明與鄭王之義亦甚協也　河之播而
　為九也勢至此不得不分非禹有意分之也其同為
　逆河也勢至此不得不合非禹有意合之也所以名
　逆者鄭義盡之自漢人以勃海為海而逆河無所容
　其地唐人亦不明逆河在何處徐堅初學記曰逆迎
　也言海口有朝夕潮以迎河水此義最優至宋而謬
　論迭出貽惑滋甚林氏曰王介甫謂逆河者逆設之
　河非並時分流也其意以同為逆河句釋上文播為
　九河之義如此則逆河即是九河矣羅泌曰聖人於
　冀衮間逆設為河以防暴至之患未至則不妨民耕
　既至則不墮民舍程珌曰禹因地之形而逆設為九
　河凡河之道則不建都邑不為聚落不耕不牧故謂
　之逆河董鼎曰格言云逆河是開渠通海以泄河之
　溢秋冬則涸春夏則泄此皆踵介甫之謬以九河為
　逆河而縁飾其辭也陳師道曰逆河者為潮水所逆
　行千餘里邉海又有潮河自西山來經塘泊按潮河
　一名界河在今静海縣西北受滹沱易巨馬三水(巨/馬)
　(即淶/水)合御河東至獨流口入海此河在直沽口西亦
　不得指為逆河明丘文莊濬又言當於直沽入海之
　後依禹貢逆河法截斷河流横開長河一帶収其流
　而分其水以逆河為横絶之河承西漢之誤以上諸
　説總由不知勃海即逆河而求逆河於勃海之外遂
　愈求愈逺耳　太史公天官書曰中國山川東北流
　其維首在隴蜀尾沒於勃碣(漢書天文志/云勃海碣石)一行言山
　河兩戒以河濟為北紀江淮為南紀由此觀之禹河
　從勃碣入海上應天文下協地理漢武帝所謂聖人
　作事為萬世功通於神明恐難改更者也殷本紀載
　湯誥之言曰東為江北為濟西為河南為淮四瀆已
　修萬民乃有居四瀆之由來尚矣爾雅江河淮濟為
　四瀆四瀆者發源注海者也劉熙釋名曰瀆獨也各
　獨出其所而入海也自王莽時河徙從千乘入海而
　北去碣石逺矣然猶未離乎勃海也自金明昌中河
　徙而河半不入勃海矣元至正中又徙而河全不入
　勃海矣河南之濟久枯河或行其故道今又與淮渾
　濤而入海淮不得擅瀆之名四瀆亡其二矣世習為
　固然恬不知怪愚嘗為杞人之憂萬一清口不利海
　口愈塞加之以淫潦而河淮上流一時並決挾阜陵
　洪澤諸湖衝蕩髙堰人力倉卒不能支勢必決入山
　鹽髙寳諸湖(明隆慶四年萬歴三年淮挾湖水以東/兩決於髙堰山陽髙寳興鹽諸境悉為)
　(巨/浸)而淮南海口沙壅更甚於曩時怒不得泄則又必
　奪邗溝之路直趨𤓰洲南注於江至通州入海四瀆
　并為一瀆拂天地之經奸南北之紀可不懼與欲絶
　此患莫如復禹舊迹然河之南徙日以逺矣濬滑汲
　胙之間無河新鄉獲嘉亦無河矣賈讓李垂之策將
　安所用之或曰金烏蘓克錫克請於新鄉縣西決河水
　使東北合清河至清州栁口入海其説不可行乎曰
　今新鄉流絶欲自武陟之東濬其故道約一百三四
　十里更於新鄉縣西決河使東北流鑿生地五十餘
　里勞費不訾民何以堪且滎陽以下毎決必潰右隄
　未聞有決左隄而北者疑此地北髙南下新鄉縣西
　之故道去清河雖近未必能導之使北也然則河竟
　將若何曰封丘以東地勢南髙而北下河之北行其
　性也徒以有害於運故遏之使不得北而南入於淮
　南行非河之本性東衝西決卒無寧歳故吾謂元明
　之治運得漢之下策而治河則無策何也以其隨時
　補苴意在運而不在河也設㑹通有時而不用則河
　可以北先期戒民凡田廬冢墓當水之衝者悉遷於
　他所官給其費且振業之兩岸之隄増卑倍薄更於
　低處創立遥隄使暴水至得左右游波寛緩而不廹
　諸事已畢然後縱河所之決金龍注張秋而東北由
　大清河入於勃海殊不煩人力也蓋禹河本有可復
　之機一失之於元封再失之於永平三失之於熙寧
　至明昌以後事無可為居今日而規復禹河是猶坐
　談龍肉終不得飽也河之離舊愈逺則反本愈難但
　得東北流入勃海天文地理兩不相悖而河無注江
　之患斯亦足矣求如西漢之河不可得即如宋之北
　流亦不可得而况降水大陸之區也嗚呼禹河其不
　復矣乎(禹貢/錐指)
夏書曰禹抑鴻水十三年過家不入門陸行載車水行
載舟泥行蹈毳山行即橋以别九州隨山浚川任土作
貢通九道陂九澤度九山然河葘衍溢害中國也尤甚
唯是為務故道河自積石歴龍門南到華隂東下砥柱
及孟津雒汭至於大伾於是禹以為河所從來者髙水
湍悍難以行平地數為敗乃厮二渠以引其河(索隠曰/厮漢書)
(作灑史記舊本亦作灑字從水按韋昭云疏決為灑字/音疏跬反厮即分其流泄其怒是也二渠其一則漯川)
(其二王莽/時遂空也)北載之髙地過降水至於大陸播為九河同
為逆河入於勃海(瓉曰禹貢曰夾右碣石入於/河口之入海乃在碣石武帝)　(然則/光二)
(年河徙東郡更注勃海禹時不注勃海也十史記河渠/書  浚同濬説文濬深通川也書堯典封  有二山濬)
(川是也書言濬川總言之也孟子言疏㵸決排分言之/也今之治水者但知有隄築之能而已浚則安能陂説)
(文阪也一曰池也禹貢九澤既陂四海㑹同言治水功/成也風俗通義曰陂者繁也言因下鍾水以繁利萬物)
(也今陂皆以溉灌夫中古之陂以溉灌也勝國之陂以/濟運也後人不知此義凡遇陂湖水櫃之處盡請陞科)
(以致水無瀦蓄潦則淹沒民田旱則漕船阻滯嗟乎陞/科者徒知聚歛耳富國耳而不知適所以病國且困民)
(也詳見畧例禹無釃/渠之事亦見畧例)
　釃二渠引河北載之髙地過降水至於大陸此説不
　然據經但言東過洛汭至於大伾北過降水至於大
　陸初未嘗有二渠之説况禹之治水欲使水由地中
　行自髙而決之於下流者也今乃謂載之髙無是理
　也據經之所載既無二渠之説則太史公何據而為
　此言太史公嘗曰九州山川尚書近之矣至於言河
　流則不知取正於書而自為此説何也意者太史公
　未嘗得真孔氏古文書其所傳本或有異矣今當以
　孔氏本為正(尚書全解釃釃當作灑今/本漢書作  傳冩之訛)
　太史公班孟堅謂禹釃二渠以引其河一貝丘一漯
　川李垂導河書曰東為漯川者乃今泉源赤河北出
　貝丘者乃今王莽故瀆而漢塞宣房所行二渠蓋獨
　漯川其一則漢決之起觀城入蒲臺所謂武河者也
　鼂補之河議曰二渠於禹貢無見(王應麟困/學記聞)
　河渠書曰厮為二渠復禹舊跡是以二渠出於禹也
　及考之禹跡河自龍門至於大陸皆為一流至秦河
　決魏都始有二流子長蓋誤指秦時所决之渠以為
　禹跡也(張燧千百年眼二禹貢原無分渠之説林氏/所見極是注云  渠其一出貝丘其一則漯)
　(川也然史漢皆言引河不言引漯何得遽以漯川實/之盖周定王五年河徙自宿胥口東行漯川太史公)
　(遂錯認為禹之故迹班氏從而附㑹之注家既知/二渠一為漯川而又不能明正其非均失之矣)
周定王五年河徙(周譜洫見漢/耆溝  志)
　蔡傳周定王五年河徙砱礫砱礫不知在何處按溝
　洫志賈讓治河奏有滎陽漕渠如淳曰今礫谿口是
　也師古曰礫谿谿名即水經所云泲水東過礫谿者
　阿誰讀誤本漢書以今為令又加石作砱殊足使人
　噴飯即以礫谿言之水經濟水東至北礫谿南東出
　過滎陽縣北又東(句/)南礫谿水注之道元云水出滎
　陽城西南李澤澤中有水即古馮池地理志曰滎陽
　縣馮池在西南是也東北流歴敖山南逕虢亭北又
　東北過滎陽縣北斷山東北注於濟世謂之礫石澗
　即經所謂礫谿矣礫谿口即南礫谿水入濟處也古
　之決口皆在大伾之東金元時所決漸西至明天順
　中河自武陟徙入原武而獲嘉之流遂絶變斯極矣
　滎陽今為滎澤縣與獲嘉相對周時河徙寧遽在此
　邪唯漢平帝世河浸汴濟謂徙從礫谿口則可然亦
　無砱礫之名也此説當必有所本頃閲王伯厚河渠
　考引程氏曰周時河徙砱礫至漢又改向頓丘東南
　流程氏疑即大昌及檢禹貢論其第十一篇有云周
　定王五年河徙故瀆漢元光三年河水徙從頓丘東
　南流入勃海却無砱礫字又圖説莨蕩渠口辨引如
　淳注亦作今礫谿口不作砱礫則二字明係杜撰絶
　無根據誕妄乖謬莫甚於此而學者宗之以王伯厚
　之淹博亦不能正其失而且累及於程氏地理之學
　談何容易(禹貢/錐指)
周威烈王十三年晉河岸傾壅龍門至於厎柱(大事/記)
　春秋時河患見史傳始於此(困學/記聞)
　
　
　
　
　
　
　
　
　
　
　
　
　
　
　
　行水金鑑巻五
欽定四庫全書
　行水金鑑巻六
　　　　　　　　　　江南按察使傅澤洪撰
　　河水
秦始皇帝八年河魚大上(史記秦本紀平索隠曰謂河/水溢魚大上  地亦言遭水)
　(害/也)
秦始皇帝二十二年王賁攻魏引河溝灌大梁大梁城
壊(史記秦/本紀)
　河溝者鴻溝也(即漢志所/謂狼湯渠)據水經注隂溝本蒗蕩渠
　在浚儀縣北自王賁斷故渠引水東南出以灌大梁
　謂之梁溝於是水出縣南而不逕其北遂目梁溝為
　蒗蕩渠亦曰鴻溝浚儀故縣在今開封府西北即大
　梁城魏所都也自智伯引汾水以灌晉陽世皆知水
　之可以亡人國蘇代云秦正告魏曰決滎口魏無大
　梁其後王賁竟用之以滅魏按滎口水即職方之滎
　川後世亦謂之濟水水經注濟水自陽武縣故城南
　又南逕封丘縣南又東逕大梁城北故亦可決之以
　灌也賁所引是蒗蕩渠非滎瀆然水不同而其地則
　總在大梁之北王横曰秦攻魏決河灌其都決處遂
　大不可復補宜郤徙完平處更開空使縁西山足乗
　髙地而東北入海迺無水災則似謂賁所引者大河
　之經流蓋蘇代述秦告魏又云決白馬之口魏無黄
　濟陽決宿胥之口魏無虛頓丘二口一在白馬一在
　黎陽王横以是謂賁所引者在此間決處即白馬口
　西山足即宿胥口也然史記明言引河溝則非大河
　之經流亦審矣(水經注云河水舊於白馬縣决通濮/濟黄溝故蘇代説燕曰決白馬之口)
　(魏無黄濟陽竹書紀年梁恵成王十二年楚師決河/水以水長垣之外者也按黄即外黄外黄城在今杞)
　(縣東北六十里濟陽城在今蘭陽縣東五十里去魏/都尚逺且蘇代所稱皆秦恐喝之辭未甞實見諸行)
　(事白馬之口楚決非秦決也漢書叙傳曰秦決南涯/如淳注云秦決河灌大梁遂滅之通為溝入淮泗皆)
　(承横/之誤)近世河徙經開封城北宋端平元年䝉古決寸
　金淀灌趙葵軍(淀在城北/二十餘里)明崇禎十五年賊決朱家
　寨隄以灌城(寨在城西北十七里/即古大梁城之北)其所引者皆大河
　之經流也與王賁地同而水異嗚呼不仁者之作俑
　禍及萬世而未有艾痛哉(禹貢/錐指)
漢文帝十二年冬十二月河決東郡(漢書文帝本紀書/史記河渠書漢)
　(溝洫志皆云漢興三十有九年文帝時河決酸棗東/潰金隄當為文帝之前十六年也而本紀則曰十二)
　(年或是志書之誤當云/漢興三十有五年也)
漢武帝建元三年春河水溢於平原(漢書武/帝本紀)
漢興三十九年孝文時河決酸棗東潰金隄(正義曰括/地志云金)
(隄一名千里隄在/白馬縣東五里)於是東郡大興卒塞之其後四十有餘
年今天子元光之中而河決於瓠子東南注鉅野(正義/曰括)
(地志云鄆州鉅野/縣東北大澤是)通於淮泗於是天子使汲黯鄭當時
興人徒塞之輒復壊是時武安侯田蚡為丞相其奉邑
食鄃(索隠曰鄃音輸韋/昭云清河縣也)鄃居河北河決而南則鄃無水
菑邑收多蚡言於上曰江河之決皆天事未易以人力
為彊塞塞之未必應天而望氣用數者亦以為然於是
天子乆之不事復塞也(史記河/渠書)
河決觀(徐廣曰觀縣/名屬東郡)梁楚之地固巳數困而縁河之郡
隄塞河輒決壊費不可勝計(史記平準書武河決東郡/之觀縣當在  帝時漢書)
　(地理志東郡有畔觀縣也/縣在今東昌府觀城縣界)
漢武帝元光三年春河水徙從頓丘東南流入勃海(師/古)
(曰頓丘丘名因以為縣本衛地地/理志屬東郡今則在魏州界也)夏五月河決濮陽汜
郡十六(師古曰濮陽東郡之縣/也水所氾凡十六郡界)發卒十萬救決河起龍
淵宫(漢書武帝本紀東通鑑考異曰武紀云東南流入/勃海按頓丘屬  郡勃海乃在頓丘東北恐誤因)
　(刪去入勃海三字蓋誤以東南二字属/下讀也河水徙從頓丘東南是一句)
　元光三年河水決濮陽瓠子溝洫志言之甚詳而頓
　丘之決口及入海處與中間經過之地皆不可得聞
　今以水經注考之北瀆初經頓丘縣西北至是改流
　蓋自戚城西決而東北過其縣東南歴畔觀至東武
　陽奪漯川之道東北至千乗入海者也漯川狹小不
　能容故其夏又自長夀津溢而東以決於濮陽則東
　南注鉅野通淮泗而北瀆之流微漯川之水涸矣及
　武帝塞宣房道河北行二渠則正流全歸北瀆餘波
　仍為漯川頓丘之決口不勞而塞故志略之程大昌
　以為元光以後河竟行頓丘東南非也漢世河兩決
　瓠子一塞於武帝再塞於王延世河自是不復決而
　南輒泛溢入平原濟南千乗駸駸乎有向東之勢矣
　(禹貢/錐指)
自河決瓠子後二十餘嵗嵗因以數不登而梁楚之地
尤甚天子既封禪巡祭山川其明年旱乾封少雨天子
乃使汲仁郭昌發卒數萬人塞瓠子決於是天子已用
事萬里沙(正義曰括地志云萬里沙/在華州接縣東北二十里)則還自臨決河沈
白馬玉璧於河令羣臣從官自將軍已下皆負薪寘決
河是時東流(漢書無/流字)郡燒草以故薪柴少而下淇園之
竹以為楗(如淳曰樹竹塞水決之口稍稍布插接樹之/水稍弱補令密謂之楗以草塞其裏乃以土)
(填之有石/以石為之)天子既臨河決悼功之不成乃作歌曰瓠子
決兮將奈何皓皓旰旰兮閭殫為河殫為河兮地不得
寧功無已時兮吾山平吾山平兮鉅野溢魚沸鬱兮柏
(徐廣曰柏/猶廹也)冬日延(徐廣曰/延作正)道弛兮離常流蛟龍騁兮方
逺游歸舊川兮神哉沛不封禪兮安知外為我謂河伯
兮何不仁氾濫不止兮愁吾人齧桑浮兮淮泗滿乆不
反兮水維緩一曰河水湯湯兮激潺湲北渡迂兮浚流
難搴長茭兮沉美玉河伯許兮薪不屬薪不屬兮衛人
罪(師古曰東郡本衛地/故言此衛人之罪也)燒蕭條兮噫乎何以禦水頽林
竹兮楗石菑宣房塞兮萬福來於是卒塞瓠子築宫其
上名曰宣房宫而道河北行二渠復禹舊迹而梁楚之
地復寧無水災(史記河渠書蓋記云四十有餘年漢書/作三十六嵗  自文帝十二年癸酉至)
　(武帝元光三年已酉是三十/六年也金隄在今開州界)
　漢武帝填河告神玉冊文云洚水為災河決瓠子墮
　損城隍漂殘民物皇帝欽聞乃齊心罪己減膳避殿
　命駕臨河以閱災變遂刑牲沉璧以告陽侯曰朕聞
　天一生水潤下為徳澤及草木以滋百穀淮海安流
　帆檣和濟汪洋之徳功侔天地何乃逆流洶湧横溢
　為眚淹流我田廬漂流我黎庶遂致平疇渥野化作
　鯨波使我農氓廢畊爰損百穀朕之不徳上干天和
　今乃責躬罪己修徳肆赦少邀天眷乃敕司農出金
　司空調役下淇園之竹以為楗沉嵩陽之石以為基
　必使金隄永固玉海安瀾神維有靈鑒觀不爽(闕古/)
　(玉圖/譜)
漢武帝元封二年夏四月祠太山至瓠子臨決河(服䖍/曰瓠)
(子隄名在東郡白馬蘇林曰在鄄/城以南濮陽以北廣百步深五丈)命從臣將軍以下皆
負薪塞河隄作瓠子之歌(漢書武帝本紀縣水經瓠子/河出東郡濮陽  北河注縣)
(北十里即瓠子河也濮陽即今東/昌府濮州白馬在今延津縣界)
　瓠子河決有蛟龍從九子自決中逆上入河濆沫流
　波凡數十里(西京/雜記)
　瓠子在雷澤黄河故道今呼為沙河沙河西北其口
　猶存土人謂之瓠岡也(陳師道後/山叢談)
是時方事匈奴興功利言便宜者甚衆齊人延年上書
(師古曰史/不得其姓)言河出昆侖經中國注勃海是其地埶西北
髙而東南下也可案圖書觀地形令水工準高下開大
河上領出之胡中東注之海如此闗東長無水災北邊
不憂匈奴可以省隄防備塞士卒轉輸胡寇侵盜覆軍
殺將暴骨原野之患天下常備匈奴而不憂百越者以
其水絶壤斷也此功壹成萬世大利書奏上壯之報曰
延年計議甚深然河迺大禹之所道也聖人作事為萬
世功通於神明恐難改更自塞宣房後河復北決於館
陶分為屯氏河(師古曰屯音大門反而隋室分析州縣/誤以為毛氏河乃置毛州失之甚矣)
東北經魏郡清河信都勃海入海廣深與大河等故因
其自然不隄塞也此開通後館陶東北四五郡雖時小
被水害而兖州以南六郡無水憂(漢書溝/洫志)
于闐之西水皆西流注西海其東水東流注鹽澤(索隠/曰鹽)
(水也太康地記云河北得水為河塞外得水為海也里/正義曰漢書云鹽澤玉門闗三百餘里廣袤三四百)
(其水皆潛行地下南出於積石山為中國河括地志云/蒲昌海一名泑澤一名鹽澤一名輔日海一名穿蘭亦)
(名臨海在沙州西南玉門/闗在沙州夀昌縣西六里)鹽澤潛行地下其南則河源
出焉(索隠曰案漢書西南夷傳云河有兩源一出蔥嶺/山一出于闐山海經云河出崑崙東北隅郭璞云)
(河出崑崙潛行地下至蔥嶺山于闐國復分流岐出合/而東注泑澤已而復行積石為中國河泑澤即鹽澤也)
(一名蒲昌海西域傳云于闐州南山下與郭璞/注山海經不同廣志云蒲昌海在蒲類海東也)多玉石
河注中國而樓蘭姑師邑有城郭臨鹽澤鹽澤去長安
可五千里　漢使窮河源河源出于闐其山多玉石采
來天子案古圖書名河所出山曰昆侖云(史記大/宛傳)
禹本紀言河出昆侖髙二千五百餘里日月所相避隠
為光明也自張騫使大夏之後窮河源惡睹所謂昆侖
者故言九州山川尚書近之矣至禹本紀山經所有放
哉(漢書張騫傳贊信注云/放蕩迂濶不可  也)
　張騫及後使者皆未甞指于闐之山為昆侖武帝自
　案古圖書以名之耳故史云惡覩(禹貢/錐指)
匈奴之西烏孫之南南北有大山中央有河東西六千
餘里南北千餘里東則接漢阸以玉門陽闗西則限以
蔥嶺其南山東出金城與漢南山屬焉其河有兩源一
出蔥嶺一出于闐于闐在南山下其河北流與蔥嶺河
合東注蒲昌海蒲昌海一名鹽澤者也(漢書西域傳在/水經崑崙墟)
　(西北去嵩高五萬里地之中也其高萬一千里河水/出其東北陬屈從其東南流入於勃海又南入蔥嶺)
　(山又西逕罽賔國北又西逕月氐國南又西逕安息/南河水與蜺羅跂禘水同注雷翥海又西逕四大塔)
　(北又西逕陀衛國北河水又東逕皮山國北又東與/于闐河合南河又東逕于闐北又東北逕扜彌國北)
　(又東逕且末國北北河又東北流分為二水枝流出/焉北河自疎勒流逕南河之北又東逕莎車國南又)
　(東南逕温宿國又東逕姑墨國南又東逕注賔城南/又東逕樓蘭城南又東注於泑澤即經所謂蒲昌海)
　(也水積鄯善之東北龍城之西南龍城故大國地方/千里皆為鹽而剛堅故蒲昌亦有鹽澤之稱其中洄)
　(湍電轉為隠淪之脈即河/水之所潛而出於積石也)
宣帝地節中光禄大夫郭昌使行河北曲三所水流之
埶皆邪直貝丘縣(師古曰/直當也)恐水盛隄防不能禁迺各更
穿渠直東經東郡界中不令北曲渠通利百姓安之元
帝永光五年河決清河靈鳴犢口(師古曰清河之靈/縣鳴犢河口也)而
屯氏河絶成帝初清河都尉馮逡奏言郡承河下流與
兖州東郡分水為界城郭所居尤卑下土壤輕脆易傷
頃所以闊無大害者以屯氏河通兩川分流也今屯氏
河塞靈鳴犢口又益不利獨一川兼受數河之任雖髙
増隄防終不能泄如有霖雨旬日不齊必盈溢靈鳴犢
口在清河東界所在處下雖令通利猶不能為魏郡清
河減損水害禹非不愛民力以地形有埶故穿九河今
既滅難明屯氏河不流行七十餘年新絶未乆其處易
浚(劉奉世曰河不流行不/字宜為水字或衍不字)又其口所居高於以分流殺
水力道里便宜可復浚以助大河泄暴水備非常又地
節時郭昌穿直渠後三嵗河水更從故第二曲間北可
六里復南合今其曲埶復邪直貝丘百姓寒心宜復穿
渠東行不豫修治北決病四五郡南決病十餘郡然後
憂之晚矣事下丞相御史白博士許商治尚書善為筭能
度功用(師古曰白謂/白於天子也)遣行視以屯氏河盈溢所為方用
度不足可且勿浚後三嵗河果決於館陶及東郡金隄泛
濫兖豫入平原千乗濟南凡灌四郡三十二縣水居地
十五萬餘頃深者三丈壊敗官亭室廬且四萬所御史
大夫尹忠對方略疏濶上切責之忠自殺遣大司農非
調(師古曰大司/農名非調也)調均錢穀河決所灌之郡謁者二人發
河南以東漕船五百㮴(師古曰一/船為一㮴)徙民避水居丘陵九
萬七千餘口河隄使者王延世使塞(華陽國志云延世/字長叔犍為資中)
(人/)以竹落長四丈大九圍盛以小石兩船夾載而下之
三十六日河隄成上曰東郡河決流漂二州校尉延世
隄防三旬立塞其以五年為河平元年卒治河者為著
外繇六月(師古曰以卒治河有勞雖執役日近/皆得比繇戍六月也著謂著於簿籍)惟延世
長於計策功費約省用力日寡朕甚嘉之其以延世為
光禄大夫秩中二千石賜爵闗内侯黄金百斤後二嵗
河復決平原流入濟南千乗所壊敗者半建始時復遣
王延世治之杜欽説大將軍王鳳以為前河決丞相史
楊焉言延世受焉術以塞之蔽不肯見今獨任延世延
世見前塞之易恐其慮害不深又審如焉言延世之巧
反不如焉且水埶各異不博議利害而任一人如使不
及今冬成來春桃花水盛必羨溢有填淤反壤之害(師/古)
(曰反壤者水塞不通/故令其土壤反還也)如此數郡種不得下民人流散盜
賊將生雖重誅延世無益於事宜遣焉及將作大匠許
商諫大夫乗馬延年雜作(孟康曰乗/馬姓也)延世與焉必相破
壊深論便宜以相難極商延年皆明計算能商功利足
以分别是非擇其善而從之必有成功鳳如欽言白遣
焉等作治六月迺成復賜延世黄金百斤治河卒非受
平賈者為著外繇六月(蘇林曰平賈以錢取人作卒顧/其時庸之平價也如淳曰律説)
(平賈一月得錢二/千  漢書溝洫志)
漢成帝建始四年秋大水河決東郡金隄(師古曰金隄/者河隄之名)
(今在滑/州界)
冬十月御史大夫尹忠以河決不憂職自殺(漢書成/帝本紀)
漢成帝河平元年春三月詔曰河決東郡流漂二州(師/古)
(曰兖豫/之地)校尉王延世隄塞輒平其改元為河平(漢書成/帝本紀)
王尊為徐州刺史遷東郡太守乆之河水盛溢泛浸瓠
子金隄老弱奔走恐水大決為害尊躬率吏民投沉白
馬祀水神河伯尊親執圭璧使巫策祝請以身填金隄
因止宿廬居隄上吏民數千萬人爭叩頭救止尊尊終
不肯去及水盛隄壊吏民皆奔走唯一主簿泣在尊旁
立不動而水波稍却迴還吏民嘉壯尊之勇節白馬三
老朱英等奏其狀下有司考皆如言於是制詔御史東
郡河水盛長毁壊金隄未決三尺百姓惶恐奔走太守
身當水衝履咫尺之難不避危殆以安衆心吏民復還
就作水不為災朕甚嘉之秩尊中二千石加賜黄金二
十斤(漢書王尊傳人尊/字子贛髙陽)
漢成帝河平四年三月遣光禄大夫博士嘉等十一人
行舉瀕河之郡水所毁傷困乏不能自存者財振貸(師/古)
(曰巡行而舉其/狀也財與裁同)其為水所流壓死不能自葬令郡國給
槥櫝葬埋已葬者與錢人二千避水它郡國在所冗食
之(文穎曰冗散也/漢書成帝本紀)
漢成帝鴻嘉四年秋勃海清河河溢被災者振貸之(漢/書)
(成帝/本紀)
鴻嘉四年楊焉言從河上下患底柱隘可鐫廣之上從
其言使焉鐫之鐫之裁沒水中不能去而令水益湍怒
為害甚於故是嵗勃海清河信都河水湓溢灌縣邑三
十一敗官亭民舍四萬餘所河隄都尉許商與丞相史
孫禁共行視圖方略禁以為今河溢之害數倍於前決
平原時今可決平原金隄間開通大河令入故篤馬河
(韋昭曰在/平原縣)至海五百餘里水道浚利又乾三郡水地得
美田且二十餘萬頃足以償所開傷民田廬處又省吏
卒治隄救水嵗三萬人以上許商以為古説九河之名
有徒駭胡蘇鬲津今見在成平東光鬲界中(師古曰此/九河之三)
(也徒駭在成平胡蘇在東光鬲津在鬲成平東光屬勃/海鬲屬平原徒駭者言禹治此河用功極衆故人徒驚)
(駭也胡蘇下流急疾之貌鬲津言其/順小可鬲以為津而渡也鬲與隔同)自鬲以北至徒駭
間相去二百餘里今河雖數移徙不離此域孫禁所欲
開者在九河南篤馬河失水之迹處埶平夷旱則淤絶
水則為敗不可許公卿皆從商言先是谷永以為河中
國之經瀆聖王興則出圖書王道廢則竭絶今潰溢横
流漂沒陵阜異之大者也修政以應之災變自除是時
李尋解光亦言隂氣盛則水為之長故一日之間晝減
夜増江河滿溢所謂水不潤下雖常於卑下之地猶日
月變見於朔望明天道有因而作也衆庻見王延世䝉
重賞競言便巧不可用議者常欲求索九河故迹而穿
之今因其自決可且勿塞以觀水埶河欲居之當稍自
成川跳出沙土然後順天心而圖之必有成功而用財
力寡於是遂止不塞滿昌師丹等數言百姓可哀上數
遣使者處業(師古曰謂/安處之)振贍之(漢書溝/洫志)
　志言自塞宣房後河復北決於館陶分為屯氏河東
　北經魏郡清河信都勃海入海廣深與大河等故因
　其自然不隄塞也元帝永光五年河決清河靈鳴犢
　口而屯氏河絶成帝初靈鳴犢口又不利清河都尉
　馮逡奏言郡承河下流土壤輕脆易傷屯氏河絶未
　乆宜復浚以助大河泄暴水此思患豫防之道也而
　博士許商行視以為方用度不足且勿浚後三嵗河
　果決館陶及東郡金隄灌四郡三十二縣遣王延世
　塞之後二嵗河復決平原流入濟南千乘又遣延世
　塞之費更不訾鴻嘉四年勃海信都河水湓溢灌縣
　邑三十邑許商與丞相史孫禁共行視圖方略禁以
　為可決平原金隄間開通大河令入故篤馬河至海
　五百餘里氷道浚利此因利乗便之術也而商以為
　禁所欲開者在九河南失水之迹不可許公卿皆從
　商言又以谷永李尋解光等奏竟止不塞遣患八十
　餘年至永平十三年而後已嗟乎商以治尚書善為
　算稱故丞相御史白遣行視而其方略乃如此欲省
　費而費益多欲循九河之迹而九河不可復經術竟
　何為哉故諺曰以書御者不盡馬之情以古制今者
　不達事之變(禹貢/錐指)
綏和二年哀帝即位秋詔曰乃者河南潁川郡水出流
殺人民敗壊廬舍朕之不徳民反受辜朕甚懼焉已遣
光禄大夫循行舉籍(師古曰舉/其名籍也)賜死者棺錢人三千其
令水所傷縣邑及它郡國災害什四以上民貲不滿十
萬皆無出今年租賦(師古曰什四謂十分損/四  漢書哀帝本紀)
哀帝初平當使領河隄奏言九河今皆窴滅按經義治
水有決河深川(師古曰決分泄/也深浚治也)而無隄防壅塞之文河
從魏郡以東北多溢決水迹難以分明四海之衆不可
誣宜博求能浚川疏河者下丞相孔光大司空何武奏
請部刺史三輔三河𢎞農太守舉吏明能者莫有應書
(漢書溝洫志位平當字子思平陵人以經明禹貢使/行河哀帝即  徴光禄大夫至丞相見平當本傳)
　刑政修而河伯效順者上也簡賢任能而用得其當
　者次也禹之治水曰導曰濬原無隄防壅塞之文朱
　子嘉平當之奏故大書以美之(河/志)
　平當使領河隄奏按經義治水有決河深川而無隄
　防壅塞之文宋開寶之詔亦曰朕每閲前書詳究經
　瀆至若夏后所載但言導河至海隨山浚川未聞力
　制湍流廣營髙岸今之言治水者計無出於隄塞二
　事箕子答武王之訪首言鯀湮洪水汩陳其五行帝
　乃震恐後世治河之臣皆鯀也非其人之願為鯀乃
　教之使為鯀也是以水不治而彛倫斁也(日知/録)
　徐節孝先生言禹之治水疏河浚川未甞有隄防堙
　塞之義故鯀治水績用不成班固謂禹堙洪水謬矣
　隄防堙塞蓋起於戰國戰國之時不仁者茍於利已
　壅防衆川而遺害鄰國故齊與趙魏以河為境趙魏
　濵山齊地卑下齊乃築隄去河二十五里又諸侯之
　國引河溉田茍簡一時之利而禹之故道浸徙不復
　漢興三十餘年乃有河決之患至武帝元光中河決
　於瓠子南注鉅野通於淮泗數塞數壊當此之時去
　古未逺承文景之盛求九河之道復先王之法豈不
　易哉乃以二十年之憂二十年之勞卒為隄防堙塞
　之記而已雖復其渠終不免決溢之患遂令隨其地
　勢東漸於海使水行地上而隄防竟作遺害後世矣
　上塞則下決矣南塞則北決矣今日塞明日復決矣
　今年塞明年復決矣此豈水之性也哉其勢使然也
　今濵河郡縣嵗治隄其費不下萬計及其大決則所
　殘無數其小決亦不免傷人禾稼壊人屋廬殺人性
　命故戍卒聞戍河之命必與其家聚哭及其行則父
　母妻子送之於道路以為生死之訣豈不痛哉戰國
　時隄防皆去國數十里以兩隄相去則是不下五十
　里其水勢尚得往還而不至迫隘不至大暴今之隄
　防近者數百步逺者不過數里故其勢迫隘不得息
　決長河之濵浩然之勢積斗筲之土以為禦捍之具
　是何異捧土而塞尾閭以一杯水救一車薪之火也
　其説甚為痛快第其欲遵先王之法求索九河故道
　而穿之未免迂濶夫當宋之時九河其烏可復哉唯
　如平當所奏求能浚川疏河之人而為決河深川之
　事九河雖不可復而河患庶可少弭矣　河身髙運
　河身亦髙身既髙矣而又日漸加築運河隄之髙也
　㡬與城埒諺云黄土接城頭淮揚一旦休吁可畏哉
　而況髙堰去寶應髙一丈八尺有竒去髙郵髙二丈
　二尺有竒髙寶隄去興化泰州田髙丈許或八九尺
　其去堰不啻卑三丈有竒矣(見潘宮保/兩河議)老友周竹岡
　云髙堰原以障洪澤全湖之水每每上年將隄工加
　髙一尺則次年湖水亦必加髙一尺仍復漫隄而過
　但湖水長至一丈二尺外再欲加髙修防費大此康
　熙二十二年之言也四十年間總河張公題奏龍門
　壩石工原估九層必須加砌五層髙出水面方資捍
　禦又於六壩全閉之後公議修防之法僉云通共加
　鑲柴工以七尺為度如六尺者加一尺五尺者加二
　尺以次第加髙出水面七尺庻可捍禦風浪即此二
　年觀之可見髙堰之隄益加而益髙矣今髙寶運河
　沿隄張公所樹木榜及歴來碑碣之𩔖皆埋在土中
　臨河市店悉自隄頂層級而下更可見一二十年間
　運河身與隄亦日漸加髙矣夫以淮揚兩郡諸州縣
　之城郭田廬億萬萬生靈俱在釜底吁可畏哉居今
　日而言行水決河深川事不可緩巳(鄭元慶小/谷口薈蕞)
　
　
　
　
　
　
　行水金鑑巻六
欽定四庫全書
　行水金鑑巻七
　　　　　　　　　　江南按察使傅澤洪撰
　　河水
待詔賈讓奏言治河有上中下策古者立國居民疆理
土地必遺川澤之分度水勢所下及大川無防小水得
入陂障卑下以為汙澤使秋水多得有所休息左右游
波寛緩而不迫夫土之有川猶人之有口也治土而防
其川猶止兒啼而塞其口豈不遽止然其死可立而待
也故曰善為川者決之使道善為民者宣之使言蓋隄
防之作近起戰國壅防百川各以自利齊與趙魏以河
為境趙魏瀕山齊地卑下作隄去河二十五里河水東
抵齊隄則西泛趙魏趙魏亦為隄去河二十五里雖非
其正水尚有所游盪時至而去則填淤肥美民耕田之
或乆無害稍築室宅遂成聚落大水時至漂沒則更起
隄防以自救稍去其城郭排水澤而居之湛溺自其宜
也今隄防陿者去水數百步逺者數里近黎陽南故大
金隄從河西西北行至西山南頭迺折東與東山相屬
民居金隄東為廬舍往十餘嵗更起隄從東山南頭直
南與故大隄㑹又内黄界中有澤方數十里環之有隄
往十餘嵗太守以賦民民今起廬舍其中此臣親所見
者也東郡白馬故大隄亦復數重民皆居其間從黎陽
北盡魏界故大隄去河逺者數十里内亦數重此皆前
世所排也河從河内北至黎陽為石隄激使東扺東郡
平剛又為石隄使西北抵黎陽觀下(師古曰/觀縣名)又為石隄
使東北抵東郡津北又為石隄使西北抵魏郡昭陽又
為石隄激使東北百餘里間河再西三東迫阸如此不
得安息今行上策徙冀州之民當水衝者決黎陽遮害
亭放河使北入海河西薄大山東薄金隄埶不能逺泛
濫期月自定難者將曰若如此敗壊城郭田廬冢墓以
萬數百姓怨恨昔大禹治水山陵當路者毁之故鑿龍
門辟伊闕析底柱破碣石墮斷天地之性此乃人功所
造何足言也今瀕河十郡治隄嵗費且萬萬及其大決
所殘無數如出數年治河之費以業所徙之民遵古聖
之法定山川之位使神人各處其所而不相奸且以大
漢方制萬里豈其與水爭咫尺之地哉此功一立河定
民安千載無患故謂之上策若乃多穿漕渠於冀州地
使民得以溉田分殺水怒雖非聖人法然亦救敗術也
難者將曰河水髙於平地嵗増隄防猶尚決溢不可以
開渠臣竊按視遮害亭西十八里至淇水口迺有金隄
髙一丈自是東地稍下隄稍髙至遮害亭髙四五丈往
五六嵗河水大盛増丈七尺壊黎陽南郭門入至隄下
(如淳曰然則/隄在郭内也)水未踰隄二尺所從隄上北望河髙出民
屋百姓皆走上山水留十三日隄潰二所吏民塞之臣
循隄上行視水埶南七十餘里至淇口水適至隄半計
出地上五尺所今可從淇口以東為石隄多張水門初
元中遮害亭下河去隄足數十步至今四十餘嵗適至
隄足由是言之其地堅矣恐議者疑河大川難禁制滎
陽漕渠足以卜之(如淳曰今礫谿口是也言作水門通/水流不為害也師古曰礫谿谿名即)
(水經所云泲水/東過礫谿者)其水門但用木與土耳今據堅地作石
隄埶必完安冀州渠首盡當卬此水門治渠非穿地也
但為東方一隄北行三百餘里入漳水中其西因山足
高地諸渠皆往往股引取之(如淳曰股/支别也)旱則開東方下水
門溉冀州水則開西方高門分河流通渠有三利不通
有三害民常罷於救水半失作業(師古曰此/一害也)水行地上
湊潤上徹民則病濕氣木皆立枯鹵不生穀(師古曰/此二害)決
溢有敗為魚鼈食此三害也若有渠溉則鹽鹵下濕填
淤加肥(師古曰/此一利)故種禾麥更為秔稻高田五倍下田十
倍(師古曰/此二利)轉漕舟船之便此三利也今瀕河隄吏卒郡
數千人伐買薪石之費嵗數千萬足以通渠成水門又
民利其溉灌相率治渠雖勞不罷民田適治河隄亦成
此誠富國安民興利除害支數百嵗故謂之中策若乃
繕完故隄増卑培薄勞費無已數逢其害此最下策也
(漢書溝/洫志)
　賈讓治河三策古今稱之其上策放河使北入海是
　即禹之故智也今妨運道已不可行其中策謂據堅
　地作石隄開水門旱則開東方下水門溉冀州水則
　開西方髙門分河流然自漢至今千數百年盡中州
　大名之境率為河所淤泥沙填委無復堅地而河流
　不常與水門每不相值或并水門而衝決淤漫之濬
　治無已所溉之地一再嵗而髙矣西方地髙水安可
　往使讓復作或亦不可行矣丘文莊謂古今無出此
　策蓋身未經歴非定論也惟宋任伯雨曰河流混濁
　淤沙相半流行既乆迤邐淤澱乆而必決者勢也或
　北而東或東而北安可以人力制哉為今之策正宜
　因其所向寛立隄防約攔水勢使不至大段漫流此
　則治水者所當審也　賈讓云隄防之制起自戰國
　然勢不能廢蓋雖不能禦異常之水(河底甚髙水易/漲溢且自三門)
　(下視中州如井然故/雖髙厚之隄不能禦)而尋丈之水非此即泛濫矣(城/郭)
　(市鎮民居多/濵河故也)但不宜近河而宜逺爾歴觀宋元迄今
　隄防形址斷續横斜曲直殊可駭笑蓋皆臨河為隄
　河既改而隄即壊爾已擇屬吏之良者上自河南之
　原武下迄曹單沛上於河北岸七八百里間擇諸隄
　去河最逺且大者(去河四五十里/及二三十里者)及去河稍逺者(一/二)
　(十里及/數里者)各一道内缺者補完薄者幇厚低者増髙㫁
　絶者連接創築務俾七八百里間均有堅厚大隄二
　重已經接合創築蔡家口上下及曹單八里灣侯家
　林百餘里餘當極力完成雖費不恤自兹茍非異常
　之水北岸固可保無虞矣(劉天和/問水集)
　或問馴曰賈讓有云土之有川猶人之有口也治土
　而防其川猶止兒啼而塞其口故禹之治水以導而
　今治水以障何也無乃止兒啼而塞其口乎馴應之
　曰昔白圭逆水之性以鄰為壑是謂之障若順水之
　性隄以防溢則謂之防防之者乃所以導之也河水
　盛漲之時無隄則必旁溢旁溢則必泛濫而不循軌
　豈能以海為壑耶故隄之者欲其不溢而循軌以入
　於海也譬之嬰兒之口旁潰一癰乆之成漏湯液旁
　出不能下咽聲氣旁泄不能成音乆之不治身且槁
　矣何有於口故河以海為口障旁決而使之歸於海
　者正所以宣其口也再考之禹貢云九澤既陂四海
　㑹同傳曰九州之澤已有陂障而無決潰四海之水
　無不㑹同而各有所歸則禹之導水何甞不以隄哉
　弗之考耳問者曰隄以防水似矣水髙隄髙不將隆
　隄於天乎馴曰若謂隄之外即水耶隄外為岸岸下
　為河平時水不及岸隄若贅疣伏秋異常之水始出
　岸而及隄然或三日或五日或七日或旬日即復落
　歸於漕馴隄成之後逾十年矣未甞有分寸之加何
　須隆之於天也　或問馴曰賈讓有云今行上策徙
　冀州之民當水衝者治隄嵗費且萬萬出數年治河
　之費以業所徙之民且以大漢方制萬里豈其與水
　爭尺寸之地哉此策可施於今否馴應之曰民可徙
　也嵗運國儲肆百萬石將安適乎問者曰決可行也
　馴曰崔鎮故事可考也此決最大越三四年而深丈
　餘者僅去口一二十丈間稍入坡内止深一二尺矣
　蓋住址陸地非若沙淤可刷散漫無歸之水原無漕
　渠可容且樹樁基磉在在有之運艘僥倖由此者往
　往觸敗豈可恃為運道且運艘經行之處雖裏河亦
　欲築隄以便牽挽乃可令之由決乎然則讓中策所
　謂據堅地作石隄開水門旱則開東方下水門溉冀
　州水則開西方髙門分河流何如馴曰河流不常與
　水門每不相值或併水門而淤漫之且所溉之地亦
　一再嵗而髙矣後將何如哉矧旱則河水已淺難於
　分溉潦固可泄而西方地髙水安可往丘文莊謂古
　今無出此策夫乃身未經歴耶劉中丞問水集中言
　之甚詳蓋名言也惟宋任伯雨曰河流混濁淤沙相
　半流行既乆迤邐淤澱乆而決者勢也為今之策止
　宜寛立隄防約攔水勢使不大段湧流耳此即馴近
　築遙隄之意也故治河者必無一勞永逸之功惟有
　救偏補弊之策不可有喜新炫竒之智惟當收安常
　處順之休毋持求全之心苛責以最難之事毋以束
　濕之見強制乎叵測之流毋厭已試之規遂惑於道
　聽之説循兩河之故道守先哲之成矩便是行所無
　事舍此他圖即孟子所謂惡其鑿矣(潘季馴河/防一覽)
　賈讓三策明臣丘濬謂古今治河無出此策而近有
　詆其謬者是二者皆過也夫論古人者必論其世毋
　泥其所言平其心毋逞其所快然後吾之論為不易
　之論而天下服之蓋讓之策乃專為西漢之世黎陽
　東郡白馬間數受河患而言未甞全為治河立論也
　考黎陽即今濬縣東郡白馬即今滑縣冀州之民當
　水衝者即濬滑二郡之民貪近河肥饒沿金隄而築
　室廬者非統言冀州全境之民也繕完故隄増卑倍
　薄為下策者即濬滑二邑曲防遏水使百里之間河
　再西而三東之隄非專謂隄防為下策也夫河一折
　即一衝衝即成險彼時百里之間而河凡五衝其患
　安得不烈故讓欲徙其當衝之民廢其曲防之隄而
　别為徑直之石隄三百里束河以北入海耳夫讓欲
　束河而仍用隄隄而必以石石而至於三百里彼之
　倚隄以治河也亦至矣後世不考其時不詳其地或
　欲遵而行之或欲辭而闢之不亦過乎或曰潘季馴
　甞辨之矣然則潘之言非歟曰何可盡非也其上策
　徙冀州之民辯之曰民可徙四百萬之嵗運將安適
　乎蓋漢不行運而明行運然未甞以之闢讓也其中
　策多張水門旱開東方溉冀州澇開西方放河流辯
　之曰澇固可洩而西方地髙水安可往蓋既傍西山
　作隄則東卑而西亢可知其言是也至若曰河流不
　常與水門每不相值或并水門淤漫之夫讓所謂水
　門即今之閘壩涵洞也河流雖不常能淤漫然即季
　馴治河何以不廢閘壩涵洞耶又曰旱則河亦淺無
　以分溉則又不然蓋讓所云溉亦止言冀州石隄三
　百里間耳黄河挾萬里之源合秦晉豫三州之水而至
　冀安得冀州一旱而河即淺此一時逞快之論非通
　論也又辯甘州以下濁流不能溉田亦不可以闢讓
　今平心而論之若所云疆里土田必遺川澤之分使
　秋水得有所休息左右游波寛緩而不迫誠萬世之
　至言無古今之分南北之異者也其他所言則宜於
　古者未必宜於今宜於北者未必宜於南何也前世
　土滿而人稀民易徙後世當水衝者往往通都大邑
　其可徙乎濬滑以上西薄大山地堅而多石故能據
　堅地作石隄今自開歸以至海口惟徐邳近山岡餘
　皆浮沙曠土地安得堅石安從取雖三里亦不能況
　三百里乎且季馴常言河南土最鬆禹導河止經河
　南一郡故當時之水不甚濁今河南開歸河全經之
　又距禹三千餘年流日乆土日鬆故水愈濁由此言
　之西漢去今千七百年距禹猶未逺又河未南徙則
　其水亦未必如今日之濁或尚可引渠而溉田亦未
　可知若今則但能開涵洞引黄以淤窪已善矣安能
　通渠而引溉哉然則為今之策亦惟有擇老土築堅
　隄束河使不他徙建閘壩置涵洞保隄使不内潰而
　已舍此以外别無竒謀異見矣故曰讓之三策自為
　西漢黎陽東郡白馬間言未甞全為治河立論也鑒
　古而不膠於古不亦善乎　自禹貢而後言治河者
　始於賈讓之三策然即讓之言有不能槩行於讓之
　時者何也地形水勢隨處不同讓所言乃據黎陽東
　郡百里間之情形而言使移而行之徐兖中州之境
　則已有大謬不然者而況欲舉千百年以前之論而
　行之於千百年以後之河道則亦天下之愚人而已
　矣夫治河以衛民也徙民非細事也在上世土滿人
　稀故殷辟河患至五遷其國都而不以為難後世人
　民稠庻今自開歸以至徐邳而下皆通邑大都萬無
　可徙之理蓋當時黄河從黎陽東郡間北流入海其
　地東薄金隄西逼太山唯此二邑之中百餘里間為
　必經之地而其民貪其近河沃饒競作室廬居住其
　間又近山多石互為石隄更相抵遏束河於其中所
　謂百里之内再西三東者是也夫河自底柱以東其
　勢方澎湃而思逞而咽喉之路頓值迫束如此是以
　抑於北則潰而南瓠子一決而汎郡十六注鉅野通
　淮泗東郡一決而灌四郡三十二縣居地十五萬頃
　凡西漢二百年間河患大抵皆在此二邑間雖使大
　禹復生於此時亦未有不徙民而放河北流者安得
　不以為上策哉況所謂當水沖者亦不過金隄左右
　及環内黄隄與東邑白馬故大隄之居民户多不過
　以千數計耳豈若今日一大村落鎮市動以萬計乎
　今不察時勢動言賈讓上策在徙冀州之民考西漢
　冀州該今直隸山西二地其民當不下數千萬户使
　讓果欲徙其民不知處斯民於何地兼山西處太行
　之右與河全不相涉不知讓亦何事而欲盡徙之而
　讓乃以為上策且千百年以來亦遂無有非之者何
　也蓋今人亦但順讀其書曰其上策當徙冀州之民
　而忘其下猶有當水衝之語故也且即記有當水衝
　者一言而忘其但即濬滑二邑曲防居住之民故也
　請得而斷之曰賈讓徙民在西漢之時在黎陽東郡
　之地真上策也若時非西漢地非黎陽東郡豈特非
　上策是為無策至若隄防者治河之要務自西漢以
　迨元明治河之臣未有不用隄防而能道河使行者
　近代潘季馴最稱治河能臣而其終身所守唯是築
　隄以束水束水以刷沙二語耳而今之空談局外者
　輒曰此賈讓所謂下策也夫讓誠以築隄為下策則
　前不當云據堅地作石隄矣是讓誠以築隄為下策
　則必用疏用浚又不當云為築非穿地也但為東方
　一隄北行三百餘里入漳水矣詳讓所言則其築隄
　以束水之旨實與季馴同也蓋隄防之言乃大槩之
　言施之得其當則為束水以導河施之失其當則為
　壅土以遏河齊作隄以遏河之入海而自利此曲防
　之隄也趙魏作隄以遏河此防患之隄也皆非以
　束水導河也故葵丘之㑹曰無曲防白圭為隄障水
　以注鄰國則孟子闢之故讓以為隄防之作近起戰
　國蓋疾其以隄防為民害耳今若不問隄防之是與
　非而但以隄防為是則是葵丘之載書可無戒而白
　圭之功果愈於禹也若但以隄防為非則是太原岳
　陽可無修而九澤可無陂也今黄河自滎澤而東水
　常髙於地開封河面且髙於内地者丈餘掘地既不
　能築隄又以為下䇿而不行是汎漫無束之河何從而
　入海哉蓋西漢之世文辭朴略不甚分疏使人意㑹
　今人亦但順讀其書曰繕完故隄増卑倍薄勞費無
　已數逢其患此策最下而忘其所謂故隄者乃即百
　里之間再西三東濬滑二邑之民曲防遏水之隄也
　今使於雲梯闗一帶築南北隄一道遏絶河流人從而
　非之曰治土而防其川猶止兒啼而塞其口吾忿然
　而與之爭曰隄防治河之要務爾安得而非之不亦
　大可笑乎哉亦請得而斷之曰濬滑二邑百里之間
　再西三東之故隄真下策而讓所議起淇口至漳水
　石隄三百里放河入海之隄真上策也若其中策多
　開漕渠張水門旱開東方溉冀州澇開西方放河流
　潘季馴雖常辨之然距今千七百年其地形既不知
　何如其河流清濁可溉與否即季馴所言已自有前
　後不同者不敢妄為論也(靳輔治/河書)
莽始建國三年河決魏郡泛清河以東數郡先是莽恐
河決為元城冢墓害及決東去元城不憂水故遂不隄
塞(漢書王莽傳二元和志王翁孺墓/在元城縣東  百步元后之祖也)
王莽時徴能治河者以百數其大略異者長水校尉平
陵闗並(師古曰桓譚新論云並/字子陽材智通達也)言河決率常於平原東
郡左右其地形下而土疏惡聞禹治河時本空此地以
為水猥盛則放溢少稍自索(師古曰/索盡也)雖時易處猶不能
離此上古難識近察秦漢以來河決曹衛之域其南北
不過百八十里者可空此地勿以為官亭民室而已大
司馬史長安張戎(師古曰新論云字/仲功習溉灌事也)言水性就下行疾
則自刮除成空而稍深河水重濁號為一石水而六斗
泥今西方諸郡以至京師東行民皆引河渭山川水溉
田春夏乾燥少水時也故使河流遲貯淤而少淺雨多
水暴至則溢決而國家數隄塞之稍益髙於平地猶築
垣而居水也可各順從其性毋復灌溉則百川流行水
道自利無溢決之害矣御史臨淮韓牧(師古曰新論云/字子台善水事)
以為可略於禹貢九河處穿之縱不能為九但為四五
宜有益(漢書溝/洫志)
　穿渠引水非古也自溝洫之利廢而灌溉之事興利
　於田而河則病矣闗中引水溉田自鄭國渠始及漢
　武時用鄭當時言穿渠引渭以漕且溉南山下用番
　係言引汾溉皮氏汾隂下引河溉汾隂蒲坂下又用
　嚴熊言引洛溉重泉以東為龍首渠宣房既塞用事
　者益爭言水利朔方西河河西酒泉皆引河及川谷
　以溉田闗中則有靈軹渠成樂國湋渠六輔渠白渠
　皆溉田各萬餘頃它小渠及披山通道者不可勝言
　故戎以為言蓋河水多泥急則通利緩則淤澱今滎
　陽之下既有鴻溝華隂以上復有諸渠分水太多則
　河流日遲河身日髙故水暴至不能容漢人知此者
　鮮唯戎知之(禹貢/錐指)
大司空掾王横(師古曰横字平中琅邪/人見儒林傳中讀曰仲)言河入勃海勃
海地髙於韓牧所欲穿處往者天甞連雨東北風海水
溢西南出􁋚數百里九河之地已為海所漸矣禹之行
河水本隨西山下東北去周譜云定王五年河徙則今
所行非禹之所穿也又秦攻魏決河灌其都決處遂大
不可復補完郤徙完平處更開空(師古曰空/猶穿也)使縁西山
足乗髙地而東北入海迺無水災沛郡桓譚為司空掾
典其議為甄豐言凡此數者必有一是宜詳考驗皆可
豫見計定然後舉事費不過數億萬亦可以事諸浮食
無産業民空居與行役同當衣食衣食縣官而為之作
迺兩便(師古曰言無産業之人端居無為及發行力役/俱須衣食今縣官給其衣食而使修治河水是)
(為公私/兩便也)可以上繼禹功下除民疾王莽時但崇空語無
施行者(漢書溝/洫志)
　王横所稱西山即賈讓所謂放河使北西薄大山者
　髙地即史遷所謂至大伾引河北載之髙地者也皆
　在黎陽大伾一名黎陽東山則上陽三山為黎陽西
　山可知矣杜佑曰西山者太行恒山也今按太行在
　輝縣(屬衛/輝府)西東距濬縣(屬大/名府)可二百里又東北則在
　林縣(與臨漳同/屬彰徳府)西東距臨漳可一百五十里恒山在
　曲陽縣(屬真/定府)西北南距鉅鹿(屬順/徳府)可四百里至濬縣
　則八百餘里其禹河所行在唐衛相洺邢冀深瀛滄
　諸州之境安得隨二山之足而東北去乎杜説非是
　程大昌云禹河自澶相以北皆行西山之麓又云古
　河在貝冀以及枯降之南率皆穿西山踵趾以行今
　按澶非禹河所經自黎陽以行西山之麓不始於相
　貝冀界中亦更無西山踵趾殊不可解也或曰水性
　就下載之髙地是拂其性也疑遷與横之言為妄余
　曰高地非謂高於河之上流也賈讓云淇水口金隄
　髙一丈自是東地稍下隄稍髙至遮害亭髙四五丈
　因欲決是隄放河使北入海則亭北之地固下於河
　矣其曰髙地者特以大伾之東地益卑以彼視宿胥
　口則宿胥口之地較髙耳髙地對上文平地而言非
　謂髙於河之上流也讀者其可以辭害意乎　王横
　云禹河隨西山下東北去其言有可證者十五書序
　河亶甲居相相城在今安陽(屬彰/徳府)内黄(屬大/名府)二縣界
　而其後為河所圮證一也楚語武丁自河徂亳注云
　從河内徙都亳河内即鄴南殷墟自河徂亳蓋亦為
　河所圮證二也史記殷本紀祖乙遷於邢其後盤庚
　又自邢遷於亳下篇曰今我民用蕩析離居罔有定
　極蓋亦為河所圮鉅鹿界明有禹河證三也(殷去夏不/逺其所居)
　(相殷在漢魏郡界邢在鉅鹿界/以殷都証禹河最確故首注之)詩衛風曰河水洋洋
　北流活活河至大伾山西南折而北逕朝歌之東故
　謂之北流證四也禮記王制曰自東河至於西河千
　里而近蓋西河自華隂折而東為南河又東至大伾
　折而北是為東河計所行不滿千里故曰千里而近
　若漢河則東過大伾山南至白馬縣(今滑/縣境)之長夀津
　始折而北西去宿胥口又一百五六十里則為千里
　而遙矣證五也史記衛世家封康叔為衛君居河淇
　間故商墟商墟即古朝歌城在今濬縣西南淇縣東
　北淇水逕其西河水逕其東是為河淇之間故淳于
　髠曰王豹處於淇而河西善謳證六也戰國策蘇代
　曰決宿胥之口魏無虚頓丘二邑在今濬縣西南酈
　道元云宿胥故瀆受河於頓丘縣遮害亭東黎山西
　證七也横言使縁西山足乗髙地而東北入海迺無
　水災(小谷口按胡氏篤信河渠書禹厮二渠之説乃/據賈讓之言以證北載髙地之確予特以王横)
　(之言改入之讓横所/見略同亦可為證)據賈讓言遮害亭東地益下則
　黎陽西山之足實為髙地證八也漢書溝洫志賈讓
　云決黎陽遮害亭放河使北入海西薄大山東薄金
　隄大山即王横所謂西山證九也叙傳曰商竭周移
　正指定王五年事固已知武帝所道非禹舊迹證十
　也地理志鄴縣有故大河在東茍非隨西山下東北
　去安得至鄴證十一也孫炎曰大鹿鉅鹿北廣河澤
　河所經蓋此澤本禹河之所滙故亦名廣河證十二
　也水經注漳水北逕祭陌西俗巫為河伯娶婦祭於
　此陌蓋鄴本有河故以河伯惑人證十三也杜佑曰
　漳水横流至肥鄉縣界入河曽􁆙曰河自大伾折而
　北流漳水東流注之地形南北為從東西為横河從
　而漳横故謂之横漳證十四也李垂曰自汲郡東推
　禹故道出大伾上陽三山之間復西河故瀆證十五
　也愚以漢時漳水自平恩以下為禹河故道亦有可
　證者五漢書地理志漳水東北至阜城入大河又滱
　水東至文安入大河滹沱東至參户合滹沱别從河
　東至文安入海是水經所叙漳水自成平以下至章
　武入海者在西漢時猶為大河證一也又成平縣有
　滹沱河民曰徒駭河與許商所言正合蓋漳水自東
　昌縣㑹滹沱河又東逕弓髙阜城至成平世遂謂之
　滹沱然漳故徒駭也土俗猶能識之不言漳滹沱仍
　曰徒駭證二也水經濁漳注曰鬲般峙其東北徒駭
　瀆聯漳絳則漳絳即徒駭之上流通為一川證三也
　唐書地理志清池縣西五十里有徒駭河西隄是浮
　陽參户之漳水亦古徒駭證四也齊乗曰河昔北流
　衡漳注之河既東徙漳自入海安知北流之漳非古
　徒駭河歟證五也無徴不信庶乎其免矣(禹貢錐指/  髙地對)
　(上文平地是發前人所未發朏明先生作錐指時寓/吳閶僧舍時予亦寓吳先生以禹河隨西山下東北)
　(去十五證示予曰此辨證古事無踰此者予/甚韙之今録其書宛如昨日之兩人晤語矣)
　
　
　
　
　
　
　行水金鑑巻七
欽定四庫全書
　行水金鑑巻八
　　　　　　　　　　　江南按察使傅澤洪撰
　　河水
河水(自遮害/亭南)又東右逕滑臺城(水/經)
　有三重中小城謂之滑臺城舊傳滑臺人自修築此
　城因以名焉城即故鄭廩延邑也下有延津今時人
　謂此津為延夀津(酈注二林氏㨿尚書以為禹當日/無釃  渠之事胡朏明獨信之)
　(謂禹釃二渠自黎陽宿胥口始一北流為大河一東/流為漯川周定王五年河徙自宿胥口東行漯川右)
　(逕滑臺城城故白馬縣治今在滑縣西南/即唐滑州治也北直黎陽相距三十里)
又東北過黎陽縣南(水/經)
　黎侯國也晉灼曰黎山在其南河水逕其東其山上
　碑曰縣取山之名取水之陽以為名也今黎山之東
　北故城蓋黎陽縣之故城也竹書紀年梁惠成王十三年
　鄭釐侯使許息來致地平丘户牖首垣諸邑及鄭馳
　地我取枳道與鄭鹿鄭鹿即是城也今城内有故臺
　尚謂之鹿鳴臺又謂之鹿鳴城濟取名焉故亦曰鹿
　鳴津又曰白馬濟東南有白馬城衛文公東徙渡河
　都之故濟取名焉河水舊於白馬縣南決通濮濟黄
　溝故蘇代説燕曰決白馬之口魏無黄濟陽金隄既
　建故渠水斷尚謂之白馬瀆故瀆東逕鹿鳴城南又
　東北逕白馬縣之涼城北又東南逕濮陽縣散入濮
　水所在決㑹更相通注以成往復也(酈注今黎陽故/城在  濬縣東)
　(北漢溝洫志賈讓奏言河從/河内北至黎陽為石隄是也)
自津東北逕涼城縣(水經置涼城在滑縣西南/劉宋  北齊併入白馬)
又東北逕伍子胥廟南為長夀津(水/經)
　述征記曰涼城到長夀津六十里河之故瀆出焉漢
　書溝洫志注二渠一則漯川則今所流也一則北瀆
　王莽時空(一作/塞)故世俗名是瀆為王莽河也(酈注/河至)此
　(與漯别行而東北入海/水經謂之大河故瀆)
　水經東漢人所撰凡稱故瀆者皆時已無水戚城以
　下東光以上河水不至又無他水行其中孟康所云
　王莽時遂空者唯此耳故謂之大河故瀆其自長夀
　津以西至宿胥口為東漢見行之河則叙入河水東
　光以北至章武時為清河漳水之所行則叙入清河
　漳水並不列大河故瀆(禹貢/錐指)
故瀆東北逕戚城西(水/經)
　春秋哀公二年晉趙鞅率師納衛太子蒯瞶於戚宵
　迷陽虎曰右河而南必至焉今頓丘魏國縣西戚亭
　是也為衛之河上邑(酈注界杜預云是時河北流過/元城  戚在河外晉軍已渡河)
　(故欲出河右而南今/開州西南有戚城)
又逕繁陽縣故城東(水經陽故城在今内黄縣東南繁/水之  繁水即春秋之澶淵杜預)
　(云在頓丘縣南/亦謂之浮水)
北逕隂安縣故城西(水經縣故城在今清豐縣北通典/頓丘  北有隂安城寰宇記云王)
　(莽河在頓丘/縣北十里)
又東北逕昌樂縣故城東(水經和故城在今南樂縣西/北元  志王莽河西去昌樂)
　(縣十/六里)
又東北逕平邑郭西(水/經)
　竹書紀年晉烈公四年趙城平邑(酈注平今南樂縣/北有  邑故城)
又東北逕元城縣故城西北而至沙丘堰(水/經)
　史記曰魏武侯公子元食邑於此故縣氏焉縣北有
　沙丘堰者不遵其道曰降亦曰潰堰障水也(酈/注)
　水經此下文曰至於大陸北播為九河酈注云播為
　九河自此始及齊桓霸世塞廣田居同為一河故自
　堰以北館陶癭陶貝丘鬲般廣川信都東光河間樂
　成以東城地並存川瀆多亡今按水經以王莽河為
　禹河故以沙丘堰為禹迹推其意似謂古河本東行
　禹作此堰以障之使北而九河自此播焉不遵其道
　是為降水唐人云河自貴鄉縣界分為九道宗此説
　也然禹河不經元城此堰必非禹所作黄文叔云今
　澶州臨河有鯀隄自黎陽入北至恩州清河歴亭皆
　有之然則降水者自元城以北隄堨之水是也蓋以
　堰為鯀所作或曰元城為戰國魏地北與趙接壤賈
　讓云隄防之作近起戰國雍防百川各以自利齊與
　趙魏以河為境趙魏瀕山齊地卑下作隄遏水使西
　泛趙魏趙魏亦為隄以防之沙丘堰者疑趙所作以
　障水使不得北而注於齊魏所謂以鄰國為壑者也
　(禹貢錐指之史記趙世家肅侯十八年齊魏伐我我/決河水灌  恵文王十八年王再之衛東陽決河水)
　(伐魏氏以趙地髙而齊魏卑也水經清水注引馬季/長曰晉地自朝歌以北至中山為東陽朝歌以南至)
　(軹為南陽東陽春秋晉/地戰國屬衛後屬趙)
河之故瀆自沙丘堰南分屯氏河出焉(水/經)
　大河故瀆北出為屯氏河逕館陶縣東溝洫志曰自
　塞宣房後河復北決於館陶縣分為屯氏河其故瀆
　又東北屯氏别河出焉屯氏别河故瀆又東北逕信
　成縣張甲河出焉地理志曰張甲河首受屯氏别河
　於信成縣者也張甲故潰北絶清河於廣宗縣又東
　北至脩縣㑹清河屯氏别河自信成城南東北至繹
　幕縣南分為二瀆其北瀆東北至陽信縣故城北而
　東注於海南瀆自平原城北首受大河故瀆東出亦
　謂之篤馬河東北至陽信縣故城南東北入海屯氏
　河故瀆東逕靈縣北又東北逕鄃縣與鳴犢河故瀆
　合地理志曰河水自靈縣别出為鳴犢河者也按屯
　氏河自館陶東北至章武入海過郡四行千五百里
　屯音豚通典魏州治貴鄉元城二縣貴鄉有大河故
　瀆俗曰王莽河元和志王莽河西去貴鄉縣三里古
　堰今名愜山在縣西九里成帝時河決王延世募人
　益運土塞河之處以其愜當人情故謂之愜山葢即
　沙丘堰也元和志王莽河在館陶縣東四里(禹貢錐/指  愜)
　(山在今大名府北今館陶縣西有館陶故城信成縣/即今清河縣廣宗縣即今廣宗縣脩縣即今景州繹)
　(幕縣在今平原縣界陽信縣故城在今慶雲縣界靈名/縣在今博平縣界鄃縣即今夏津縣貴鄉縣即今大)
　(縣元城縣即今大名府治今冠縣西有冠氏縣故城/隋析館陶縣地為冠氏縣元和志王莽河北去縣十)
　(八/里)
河水故瀆東北逕發干縣故城西又屈逕其北(水經邑/今堂)
　(縣西南五十里有發干故城寰/宇記王莽河在堂邑縣北十里)
又南逕貝丘縣故城南(水經記故城在今清平縣西南/寰宇  王莽河在清平縣南十)
(八/里)
又東逕甘陵縣故城南(水/經)
　又東逕艾亭城南又東北逕平晉城南又東北逕靈
　縣故城南别出為鳴犢河故瀆又東逕鄃縣故城東
　(酈注直甘陵故城在今清河縣東南風俗記曰甘陵/故城  東二十里有艾亭城葢近今博平縣界平晉)
　(城未詳疑當在博平縣北寰宇記王莽河在博平縣/北十八里靈縣故城在博平縣東北四十里髙唐州)
　(西南二十里漢志鳴犢河東北至蓚入屯/氏河鄃縣故城在今平原縣西南五十里)
又東逕平原縣故城西而北絶屯氏三瀆北逕繹幕縣
故城東北西流逕平原鬲縣故城西(水/經)
　地理志曰鬲津也(酈注南括地志平原故城在平原/縣東  十里元和志王莽枯河在)
　(縣南五里蓋本在其北縣徙而北故水出其南屯氏/三瀆謂屯氏河及屯氏别河之南北二瀆也寰宇記)
　(繹幕故城在平原縣西北二十里鬲縣故城在今陵/縣北左傳靡奔有鬲氏即其國也陵縣本安徳唐徳)
　(州治州西五十里有長河故城州北五十里有將陵/故城元和志王莽枯河在長河縣東五里又在將陵)
　(縣西十里長河即今徳州治將陵在州東北州志/云古黄河在州東南二十餘里今謂之黄河崖)
又北逕修縣故城東又北逕安陵縣西(水/經)
　本修之安陵鄉也地理志風俗記曰修縣東四十里
　有安陵縣故縣又東北至東光縣故城西而北與漳
　水合一水分(酈注括修縣故城在今景州南修音條一/作蓚  地志云俗名南條城在今蓚縣南)
　(十二里安陵故城/在今吳橋縣西北)　大河自宿胥口徙流至成平合
　漳水復歸禹河故道又東北歴浮陽參戸平舒至章
　武入海也以今輿地言之濬縣滑縣開州内黄清豐
　南樂大名元城(並屬直隸/大名府)冠縣館陶堂邑清平(並屬/山東)
　(東昌/府)清河(屬直隸/廣平府)博平髙唐(並屬東/昌府)平原徳州(並屬/山東)
　(濟南/府)景州吳橋東光交河滄州青縣靜海天津(並屬/直隸)
　(河間府北接大城/寳坻並屬順天府)諸州縣界中皆周定王五年至西
　漢末大河之所行也定王五年嵗已未下逮王莽始
　建國三年辛未而北瀆遂空凡六百七十二嵗(禹貢/錐指)
漢明帝永平十二年夏四月遣將作謁者王吳修汴渠
自滎陽至於千乗海口(汴渠即蒗蕩渠也汴自滎陽首/受河故謂石門在滎陽山北一)
　(里過汴以東積石為隄亦號金隄成帝陽嘉中所築/也  漢書明帝本紀  千乘即今濟南府濵州曹玉)
　(珂曰千乘北去碣石将千里河之/入海漢之不同於禹貢者如此)
漢明帝永平十三年夏四月汴渠成辛已行幸滎陽巡
行河渠乙酉詔曰自汴渠決敗六十餘嵗加頃年以來
雨水不時汴流東侵日月益甚水門故處皆在河中漭
瀁廣溢莫測圻岸蕩蕩極望不知綱紀今兖豫之人多
被水患乃云縣官不先人急好興它役又或以為河流
入汴幽冀䝉利故曰左隄彊則右隄傷左右俱彊則下
方傷宜任水埶所之使人隨髙而處公家息壅塞之費
百姓無陷溺之患議者不同南北異論朕不知所從乆
而不決今既築隄理渠絶水立門河汴分流復其舊迹
陶丘之北漸就壤墳故薦嘉玉絜牲以禮河神東過
洛汭歎禹之績今五土之宜反其正色濵渠下田賦與
貧人無令豪右得固其利庶繼世宗瓠子之作因遂度
河登太行進幸上黨壬寅車駕還宫(後漢書/明帝紀)
　河汴分流復其舊迹胡寅曰世言隋煬帝開汴渠以
　幸揚州據此則自漢時已有汴渠矣臣按河即黄河
　汴乃汴渠也蓋昔河汴隄壊則汴水東與河合日月
　彌廣而為兖豫民害今隄既成則河東北入海而汴
　東南入泗是分流復其故迹也(丘濬大學/衍義補)
初平帝時河汴決壊未及得修建武十年楊武令張汜
上言河決積乆日月侵毁濟渠所漂數十許縣修理之
費其功不難宜改修隄防以安百姓書奏光武即為發
卒方營河功而浚儀令樂後復上言昔元光之間人庶
熾盛縁隄墾殖而瓠子河決尚二十餘年不即壅塞今
居家稀少田地饒廣雖未修理其患猶可且新被兵革
方興力役勞怨既多民不堪命宜須平靜更議其事光
武得此遂止後汴渠東侵日月彌廣而水門故處皆在
河中兖豫百姓怨歎以為縣官恒興他役不先民急永
平十二年議修汴渠乃引見景問以理水形便景陳其
利害應對敏急帝善之又以甞修浚儀功業有成乃賜
景山海經河渠書禹貢圖及錢帛衣物夏遂發卒數十
萬遣景與王吳(水經注/作昊)修渠築隄自滎陽東至千乗海
口千餘里景乃商度地埶鑿山阜破坻蹟直􁆞(説文截/本字)
溝澗防遏衝要疎決壅積十里立一水門令更相洄注
無復潰漏之患景雖簡省役費然猶以百億計明年夏
渠成帝親自巡行詔濵河郡國置河隄員吏如西京舊
制景由是知名王吳及諸從事掾史皆増秩一等景三
遷為侍御史十五年從駕東巡狩至無鹽帝美其功績
拜河隄謁者賜車馬縑錢建初七年遷徐州刺史明年
遷廬江太守郡界有楚相孫叔敖所起芍陂稻田景乃
驅率吏民修起廢蕪教用犂耕由是墾闢倍多境内豐
給(後漢書王景本傳王景字仲通樂浪􁡍邯人顯宗朝/用薦與将作謁者  吳共修作浚儀渠吳用景墕流)
　(法水乃不復為害後/景以侍御史卒官)
　成帝建始四年河決館陶入平原濟南千乗河平二
　年又決平原入濟南千乗雖兩經修塞而水道猶存
　王莽時河決魏郡泛清河以東數郡即平原濟南千
　乗也蓋自元城循此道東出館陶東武陽絶漯水而
　東北至髙唐又絶漯水東北至千乘入海也水經所
　叙長夀至委粟之道皆在東郡界中殊不合常深以
　為疑今按永平十三年詔云自汴渠決敗六十餘嵗
　蓋河自平帝世行汴渠東南入淮亦行濟瀆東北入
　海與後世南北清河之分派幾相𩔖矣嵗月逾甚滎
　陽以下正流漸微迄於永平莽時館陶決口亦必淤
　淺故王景治河棄而不用河汴既分遂從漯川導河
　至東武陽始合莽時故道此武陽之西所以異也然
　史稱景鑿山開澗防遏衝要則其間多所變更即武
　陽以東豈盡與莽時同哉東漢之河起自始建國三
　年亦言其大略而巳　王景修渠築隄自滎陽東至
　千乗海口千餘里則其所治者即東漢以後大河之
　經流也而史稱修汴渠又曰汴渠成始終皆不言河
　蓋建都洛陽東方之漕全資汴渠故惟此為急河汴
　分流則運道無患治河所以治汴也自平帝後汴流
　東侵日月益甚建武十年陽武令張汜上言時濟亦
　決敗水經河水注載王景事在滎陽蒗蕩渠下(太子/賢曰)
　(汴渠即蒗/蕩渠也)則河水當從此決入然滎陽以下南岸山
　脈已盡地平土疏隨處可以決入不獨石門渠口也
　濟隧亦通河至于岑造八激隄而其流始絶莽時河
　入濟南千乗則侵濟處更多故築隄自滎陽至千乗
　海口千餘里永平十三年詔曰河汴分流復其舊迹
　陶丘之北漸就壤墳十五年景從駕東巡至無鹽帝
　美其功陶丘今定陶無鹽今東平皆濟水所經之地
　二渠既修則東南之漕由汴入河東北之漕由濟入
　河舳艫千里輓輸不絶京師無匱乏之憂矣　武帝
　雄才大略足以有為若移其征伐四夷神僊土木之
　費以復禹河故道當亦無難而竟不及此則以疎於
　討論執北瀆為禹河故也及哀平之世人始有知禹
　河之所經者賈讓請決黎陽遮害亭放河使北入海
　王横請徙河縁西山足乗髙地東北入海意皆欲復
　禹河故道而國祚阽危事不可為矣永平上距平帝
　時僅六十餘嵗故道豈遽堙滅而王景治河唯從事
　汴濟蓋當時所急在運道就其利便者為之不暇逺
　圖耳史稱景鑿山阜截溝澗防遏衝要疏決壅滯十
　里立一水門費以百億計財力之充裕若是向使講
　求禹河故道而復之則河流歸北汴濟不勞而治功
　施到今五代以降潰溢横流之禍可以免矣惜乎其
　不及此也　河雖徙自周定王時而東光以下至章
　武入海猶是徒駭之故道至王莽時始改從千乗入
　海而景遂因之禹迹蕩然無存君子於此有遺憾焉
　或曰景即以復禹河為難王莽河新絶未乆豈不可
　復乎曰不可漳水之東王莽河之西既有清河又有
　屯氏河屯氏别河張甲河鳴犢河等瀆津渠交絡冰
　碎瓦裂若導河行此不乆即敗景商度地勢然後興
　工不復禹河則必用新河固已籌之熟矣(禹貢/錐指)
漢和帝永元十年春三月壬戌詔曰隄防溝渠所以順
助地理通利壅塞今廢慢懈弛不以為負刺史二千石
其隨宜疏導勿因縁妄發以為煩擾將顯行其罰(後漢/書和)
(帝本/紀)
漢安帝元初二年春正月詔修理西門豹所分漳水為
支渠以溉民田(史記西門豹為鄴令發人鑿十二渠引/水灌田所鑿之渠在今相州鄴縣西)
二月辛酉詔三輔河内河東上黨趙國太原各修理舊
渠通利水道以溉公私田疇(後漢書安帝本紀東順帝/陽嘉中自汴口以  縁河)
　(積石為堰通古淮/口見前水經注)
漢桓帝永興元年秋七月河水溢(後漢書桓/帝本紀)
漢靈帝光和六年秋金城河溢水出二十餘里(後漢書/五行志)
　(門先是建寜中増修汴隄石/  以遏渠口見前水經注)
河水(自涼城縣/長夀津)東逕鐵丘南(水/經)
　春秋左傳哀公二年衛太子登鐵丘望見鄭師杜預
　曰在戚南河南有龍淵宫武帝元光中河決濮陽發
　卒塞決河起龍淵宫蓋武帝起宫於決河之傍龍淵
　之側故曰龍淵宫也(酈注本元和志鐵丘在衛南縣/東南  漢濮陽縣地在今開州)
　(西/南)
　司馬彪不志河渠東漢以後無可考據賴有水經注
　存其所叙當時見行之河有可徴者為備録之(禹貢/錐指)
東北流逕濮陽縣北為濮陽津(水/經)
　故城在南與衛縣分水城北十里有瓠河口有金隄
　宣房塸(酈注注濮陽故城在今開州西南二十里瓠/子水  云王景治渠築隄防遏衝要瓠子之)
　(水絶而不通/唯溝瀆存焉)
又東北逕衛國縣南又東逕鄄城縣北(水經觀漢東郡/有畔  縣世祖)
　(更名衞國今觀城縣地及清豐之南境開州之北境/皆是鄄城縣故城在河南十八里今在濮州東二十)
　(里/)
又東北逕范縣之秦亭西(水/經)
　春秋經書築臺於秦者也(酈注范今范縣東/南有  縣故城)
又東北逕委粟津(水/經)
　大河之北即東武陽縣也(酈注十寰字記觀城縣東/南六  七里有委粟城蓋)
　(與泮相近東武/陽即今朝城縣)
左㑹浮水故瀆(水/經)
　故瀆上承大河於頓丘縣而北出東逕繁陽縣故城
　南故應劭曰縣在繁水之陽張晏曰縣有繁淵春秋
　襄公二十年經書公與晉侯齊侯盟於澶淵杜預曰
　在頓丘縣南今名繁淵澶淵即繁淵也亦謂之浮水
　焉(酈注在頓丘縣在今豐縣西南二十五里繁陽縣/故城  今内黄縣東六十里今開州城南五里有)
　(澶淵/城)
東絶大河故瀆又東北至東武陽縣東入河又有漯水
出焉(水/經)
　漯水上承河水於武陽縣東南西北逕武陽新城東
　曹操為東郡所治也(酈/注)
又東北逕東阿縣北河水於范縣東北流為倉亭津(水/經)
　東阿縣城北門内西側臯上有大井其巨若輪深六
　七丈歳甞煮膠以貢天府本草所謂阿膠也故世俗
　有阿井之名述征記曰倉亭津在范縣界去東阿六
　十里魏土地記曰津在武陽縣東北七十里津河濟
　名也(酈注縣漢東阿故城在今陽穀縣東/北范  即今范縣倉亭津在縣西北)
又東北過茌平縣西北逕碻磝城西(水/經)
　述征記曰嚚磝(李云當/作碻磝)津名也自黄河泛舟而渡者
　皆為津也魏立濟州治此即故茌平縣也應劭曰茌
　山名縣在山之平陸故曰茌平也(酈注濟今茌平縣/南有  州故城即)
　(古碻磝城縣西二十/里有漢茌平故城)
又東北逕四瀆津(水/經)
　津西側岸臨河有四瀆祠東對四瀆口河水東分濟
　亦曰泲水受河也然自河入濟自泲入淮自淮達江
　水徑周通故有四瀆之名(酈注故通典盧縣東有漢/臨邑  城盧縣今為長清)
　(縣四瀆津當在縣/界臨邑故城東北)
又東北逕楊墟縣東商河出焉(水經經此上下相接處不/與水  相符從錐指也)
　地理志曰楊墟平原之隸縣也城在髙唐城之西南
　經次於此是不北也商河首受河亦漯水及澤水所
　潭水也淵而不流世謂之清水自此雖沙漲填塞厥
　迹尚存歴澤而北俗謂之落里坈逕張公城西又北
　重源潛發世謂之落里坈亦曰小漳河商漳聲相近
　故字與讀移耳(酈注隄元和志漢鴻嘉四年河水泛/溢河  都尉許商鑿此河通海故以)
　(商為名商河行大/河之南漯水之北)
河水又東逕髙唐縣界(水/經)
　河水於縣漯水注之水自城東北逕東武陽縣故城
　南應劭曰縣在武水之陽然則漯水亦或武水也漯
　水又北逕聊城縣故城西城内有金城周匝有水南
　門有馳道絶水南出自外泛舟而行矣東門側有層
　臺秀出魯仲連所謂還髙唐之兵郤聊城之衆者也
　(酈注鄉水經漯水又東北逕清河縣故城北又東北/逕文  城東南又東北逕博平縣右與黄溝同注川)
　(澤又東逕文鄉城又東南逕王城北黄溝又東北逕/左與漯水隠覆勢鎮河陸東出於髙唐縣大河右迤)
　(東注漯水矣漯水又東北逕援縣故城西又逕髙唐/縣故城東又東北逕漯隂縣故城北又東北逕著縣)
　(故城南又東北逕崔氏城北東南逕東朝陽縣故城/南又東逕漢徴君伏生墓南又東逕鄒平縣故城北)
　(又東北逕界東鄒城北又東北逕建信縣故城北又/東北逕千乗縣二城間又東北為馬常坈又東北逕)
　(楊墟縣東商河出焉商河又北逕平原縣東又逕安/徳縣故城南又東北逕昌平縣故城南又東逕般縣)
　(故城南又東逕樂陵縣故城南又東逕朸鄉縣故城/南沙溝水注之商河又東北流逕馬嶺城西北而流)
　(屈而東注南轉逕城東又東北逕富平縣故城北又/分為二水南水謂之長聚溝北水世謂之白薄瀆注)
　(云東北流/注於海矣)
又東北逕髙唐縣故城西(水/經)
　京相璠曰本平原縣齊之西鄙也大河逕其西而不
　出其東經言出東誤耳(酈注本城在今禹城縣西四/十里  齊髙唐邑齊趙以河)
　(為竟威王曰吾臣有盼子者使守髙/唐則趙人不敢漁於河即此河也)
又北逕張公城臨側河湄(水/經)
　有津焉名之曰張公渡(酈注縣張公城今在/平原  南六十里)
又北逕平原縣故城東(水/經)
　地理風俗記曰原博平也故曰平原矣縣故平原郡
　治矣晉灼曰齊西有平原河河水北過髙唐縣即平
　原也故經言河水逕髙唐縣東非也按地理志曰髙
　唐平原也髙堂漯水所出平原則篤馬河導焉明平
　原非髙唐大河不得出其東審矣(酈注縣故城/在今  南)
又左逕安徳城東而北為鹿角津東北逕般縣樂陵朸
鄉厭次縣南為厭次河(水經南今陵縣治即安徳故城/縣東  有故鹿角闗以津為名)
　(與臨邑縣接界般縣故城在今徳平縣東北樂陵故/城在今樂陵縣界朸鄉故城在今商河縣西北厭次)
　(故城在今武定州東本/富平後漢改曰厭次)
又逕漯隂縣故城北(水經漯此北漯隂縣也漯水下注/云北  隂城伏琛謂之漯陽城當)
　(在今青城縣/界漯水之北)
又東北漯沃津(水經按孫云漯沃誤漢志千乘郡有溼/沃縣  説文本作溼或省作漯後又轉)
　(為漯/字也)
　漯沃縣故城南地理風俗記曰千乗縣西北五十里
　有大河河北有漯沃城故縣也(酈注漯今蒲臺縣/東有  沃故城)
又東逕千乗城北(水/經)
　伏琛所謂千乗北城也(酈注城今髙苑縣北有千/乗故  未知是北城否也)
又東北逕利縣城北(水經改本作黎城縣北今據濟水/經文  正彼注云地理志齊郡有)
　(利縣晏謨曰縣在齊城北五十/里今博興縣東有利縣故城)
又東分為二水枝津東逕甲下城南東南歴馬常坈注
濟(水經城濟水注云濟水東北至甲下邑南東歴琅槐/縣故  北又東北河水枝津注之漯水注云漯水逕)
　(千乘縣二城間又東北為馬常坈亂河枝流/而入於海即此水也甲下蓋亦千乗縣地)
又東北過甲下邑又東北入於海(水/經)
　禹貢夾右碣石入於河山海經碣石之山繩水出焉
　東流注於河河之入海舊在碣石今川流可導非禹
　瀆也周定王五年河徙故瀆故班固曰商碣周移也
　漢武帝元光二年河又徙東郡更注勃海是以漢司
　空掾王横言曰往昔天甞連北風海水溢西南出侵
　數百里故張君云碣石在海中蓋淪於海水也昔燕
　齊遼曠分置營州今城届海濵海水北侵城垂淪半
　王横之言信而有徴碣石入海非無證矣(酈注海河/水入  處)
　(當在甲下邑之東北馬常坈之北按元和志海在勃/海縣東一百六十里今分屬利津縣即古千乘海口)
　(利津金析唐蒲臺勃海三縣置本漢漯/沃縣地蓋南與千乘縣共此海口也)
　以今輿地言之滑縣開州(並屬直隷/大名府)觀城濮州范縣
　朝城(並屬山東/東昌府)陽穀(屬山東/兖州府)茌平(屬東/昌府)禹城平原陵
　縣徳平樂陵商河武定青城蒲臺(並屬山東/濟南府)髙苑博
　興(並屬山東/青州府)利津(屬濟/南府)諸州縣界中皆東漢以後大
　河之所行也(禹貢/錐指)
　
　
　
　
　
　
　行水金鑑巻八
欽定四庫全書
　行水金鑑巻九
　　　　　　　　　　江南按察使傅澤洪撰
　　河水
　河自底柱以下五户已上其間一百二十里有一十
　九灘魏景初二年二月帝遣都督沙丘部監運諫議
　大夫寇谷帥工五千人嵗常修治平河岨　厎柱一
　十九灘水流迅急勢同三峽晉泰始三年五月武帝
　遣監運大中大夫趙國(當有姓/氏原闕)都匠中郎將河東樂
　世帥衆五千餘人修治河灘事見五户祠銘雖世代
　加功水流漰渀濤波尚屯及其商舟是次鮮不踟蹰難
　濟故有衆峽諸灘之言(水經/注)
晉泰始七年六月大霖雨河洛伊沁皆溢(晉書年後又/載六  事並)
　(同宋書亦載/之未知孰是)
　是年沒民舍千九百餘家秋稼千三百餘頃(河南/通志)
華嶠奏浚導河渠巡禹之舊迹置都水官事多施行(晉/書)
(華嶠/本傳)
傅祗為滎陽太守自魏黄初大水之後河濟汎溢鄧艾
常著濟河論開石門而通之至是復浸壊祗乃造沉菜
堰至今兖豫無水患百姓為立碑頌焉(晉書傅/祗本傳)
河自龍門東注横被中國每漂決所漸害重災深隄築
之功勞役天下且闗洛髙嵦地少川源是故鎬酆潦潏
咸入禮典漳滏鄭白之饒溝渠沾溉之利皆民命所祖
國以為天溝洫立志亦其宜也世殊事改於今可得而
略(宋/書)
宋元嘉十八年夏五月甲申河水泛溢害居人(南/史)
冀定數州頻遭水患楷上疏曰比定冀水潦無嵗不饑
幽瀛川河頻年汎溢豈是陽九厄㑹百六鍾期故以人
事而然非為運極昔魏國鹹舄史起哂之兹地荒蕪臣
實為恥不揆愚瞽輒敢陳之計水之湊下浸潤無間九
河通塞屢有變改不可一準古法皆循舊隄阿者河決
瓠子梁楚幾危宣房既建水還舊迹十數年間户口豐
衍又決屯氏兩川分流東北數郡之地僅得支存及下
通靈鳴水田一路往昔膏腴十分病九邑居凋離墳井
毁滅良由水大渠狹更不開瀉衆流壅塞曲直乗之所
致也至若量其逶迤穿鑿涓澮分立隄堨所在疏通預
決其路令無停蹙隨其髙下必得地形土木參功務從
便省使地有金隄之堅水有非常之備鈎連相注多置
水口從河入海逺邇逕(缺/)　　瀉泄此波澤九月農罷
量役計功十月昏正立匠表度縣遣能工麾畫形勢郡
發明使籌察可否審地推岸辨其脈流樹板分崖練厥
從往别使案檢分部是非瞰睇川原明審通塞當境修
理不勞役逺終春自罷未須乆功即以髙下營田因於
水陸水種秔稻陸藝桑麻必使室有乆儲門豐餘積其
實上葉禦災之方亦為中古井田之利即之近事有可
比倫江淮之南地勢洿下雲雨隂霖動彌旬月遙途逺
運唯用舟艫南畝畬葘微事耒耜而衆庶未為饉色黔
首罕有饑顔豈天徳不均致地偏罰故是地勢異圖有
兹豐餒臣既鄉居水際目覩荒殘每思鄭白屢想王李
夙宵不寐言念皇家愚臣丹欵實希効力有心螢爝乞
暫施行使數州士女無廢耕桑之業聖世洪恩有賑饑
荒之土鄴宰深笑息自一朝臣之至誠申於今日詔曰頻
年水旱為患黎民阻饑靜言念之昃不遑食鑒此事條
深協在慮但計畫功廣非朝夕可合宜付外量聞事遂
施行楷用功未就詔還追罷(魏書崔楷傳刺楷明帝孝/昌中以殷州  史死節)
　北齊河清元年四月河溢(河南/通志)
唐髙祖武徳七年治中雲得臣自龍門引河溉田六千
餘頃(唐/書)
唐太宗貞觀十一年九月丁亥河溢壊陜州河北縣毁
河陽中潬幸白司馬坂觀之賜瀕河遭水家粟帛(唐書/  河)
　(陽即今懐慶府孟縣地後魏太和中築北中城東魏/元象元年又築南城及中潬城是為三城中有河橋)
　(晉杜預造魏爾朱榮之亂及爾朱世隆再亂與髙歡/宇文泰相持皆以三城河橋為拒守攻戰要津唐襲)
　(王世充河陽城焚河橋又以舟師襲世充囘洛城斷/河陽橋又九節度之師潰於相州郭子儀以朔方軍)
　(斷河陽橋其險要如此金大定中州治以河患因於/故城北十五里築新城徙治焉曰上孟津故城曰下)
　(孟州予於已亥客懐孟從下州放棹南歸問所/謂三城河橋無有也其故迹亦不可得而見矣)
唐髙宗永徽五年六月河北大水十月齊州黄河溢(唐/書)
(五行/志)
唐髙宗永淳二年七月已已河溢壊河陽橋(唐書五行/志  舊唐)
　(書云溺/河陽城)
唐武后如意元年八月甲戌河溢壊河陽縣(唐書五行/志  唐書)
　(稱𢎞道二年誤五行志/又稱長壽元年重見)
唐武后長壽二年五月癸丑棣州河溢壊居民二千餘
家(唐書五/行志)
唐武后聖歴元年秋黄河溢(唐書十河南通志作中宗/嗣聖  六年即是年也嗣)
　(聖無十/六年)
唐𤣥宗開元五年六月壬午鞏縣暴雨連月山水泛溢
毁郭邑廬舍七百餘家人死者七十二汜水同日漂壊
近河百姓二百餘家(舊唐書𤣥/宗本紀)
唐𤣥宗開元十年六月博州棣州河決(唐書五/行志)八月丙
申博棣等州黄河隄破漂損田稼(舊唐書𤣥/宗本紀)
唐𤣥宗開元十四年秋大水河南河北尤甚河及支川
皆溢懐衛鄭滑汴濮人或巢或舟以居死者千計(唐書/五行)
(志/)八月河決衛州(唐書𤣥/宗本紀)
唐代宗大歴十二年秋大雨水河南尤甚平地深五尺
河溢(唐書五/行志)
唐徳宗建中元年冬黄河溢(唐書徳/宗本紀)
唐徳宗貞元二年六月河溢(唐書五/行志)
唐憲宗元和七年正月振武河溢毁東受降城(唐書五/行志)
唐憲宗元和八年十二月丙午以河溢浸滑州羊馬城
之半滑州薛平魏博田𢎞正徴役萬人於黎陽界開古
黄河道南北長十四里東西濶六十步深一丈七尺決
舊河水勢滑人遂無水患(舊唐書憲/宗本紀)
　薛平田𢎞正鑿河十四里經黎陽山東㑹於故瀆名
　曰新河(唐㑹/要)
薛平授鄭滑節度使始河溢瓠子東泛滑距城纔二里
許平按求故道出黎陽西南因命其佐裴𢎞泰往請魏
博節度使田𢎞正𢎞正許之乃籍民田所當者易以它
地疏導二十里以釃水悍還壖田七百頃於河南自是
滑人無患入為左金吾衛大將軍(唐書薛/平傳)
衛州汲郡黎陽縣有白馬津一名黎陽闗有大岯山一
名黎陽山有新河元和八年觀察使田𢎞正及鄭滑
節度使薛平開長十四里濶六十步深丈有七尺決河
注故道滑州遂無水患(唐書地/理志)
　唐時黄河不聞有決溢之患薛平治河一事此外史
　無所紀蓋河朔地天寳後乆屬藩臣而事不聞朝廷
　汴河亦不聞有疏通之事唯鄭畋集載為相時汴河
　淀塞請令河陽節度使於汴口開導仍令宣武感化
　節度使嚴帖州縣封閉公私斗門感化即徐州也(宋/敏)
　(求春明/退朝録)
蕭倣拜義成軍節度使滑州瀕河累嵗水壊西北防倣
徙其流逺去樹隄自固人得以安(唐書簫/倣傳)
　魏晉南北朝河之利害不可得聞而唐少河患閻百
　詩云其説有二一程子曰漢火徳多水災唐土徳少
　河患一宋敏求曰唐河朔地天寶後乆屬藩臣縱有
　河事不聞朝廷故一部唐書所載者僅滑帥薛平蕭
　倣二事耳渭按伊川之意欲明宋多河患以火徳故
　然東漢亦火徳而河患絶少何也且禹功既壊河行
　未乆輒復徙逺者數百年近者或百餘年或數十年
　獨東漢之河垂千嵗而後變則王景之功不可誣也
　豈皆徳運為之哉肅代以後强藩跋扈並帝制自為
　次道云縱有河事不聞朝廷是也而愚更有説焉河
　災羨溢首尾亘千里之外非一方可治當四分五裂
　之際爾詐我虞唯魏滑同患故田𢎞正從薛平之請
　協力共治否則動多掣肘縱有溢決亦遷城邑以避
　之而巳此河功所以罕紀也據史所書謂唐少河患
　亦未為篤論(禹貢/錐指)
唐文宗太和二年夏河決壊棣州城(唐書五/行志)
唐文宗開成三年夏河決浸鄭滑外城(唐書五/行志)
唐宣宗大中十二年大水汎徐兖青鄆而滄地積卑中
立自按行引御水入之毛河東注海州無水災(唐書杜/中立傳)
唐僖宗乾符五年秋大霖雨河溢(唐書五/行志)
唐昭宗大順二年二月辛已河陽河溢壊人廬舍(舊唐/書)
景福二年河徙從勃海北至無棣縣入海(唐書五/行志)
唐昭宗乾寧三年四月河圮於滑州朱全忠決其隄因
為二河散漫千餘里(唐書五/行志)
梁朱友貞龍徳三年段凝以唐兵漸逼乃自酸棗決河
東注於鄆以限唐兵謂之䕶駕水決口日大屢為曹濮
患唐同光二年命婁繼英塞之未㡬復壊(五代/史補)
　華温琪夏邑人仕梁歴綘棣二州刺史時棣州苦河
　水為患温琪徙新州以避之民賴全活者甚衆(河南/通志)
唐李存勗同光二年八月河溢(五代/史)
　是年七月壬寅梁所決河連年為曹濮患　甲辰命
　右監門上將軍婁繼英督汴滑兵塞之未㡬復壊
　同光三年春正月庚戌詔平盧節度使符習治酸棗
　遙隄以禦決河　是年自六月甲午雨罕見日星江
　河川皆溢凡七十五日乃霽(通/鑑)
　唐李嗣源天成四年十二月庚申修治河北岸宣差
　左衛上將軍李承約祭之張敬詢為滑州節度使長
　興初敬詢以河水連年溢乃自酸棗縣界至濮州廣
　隄防一丈五尺東西二百里(通/鑑)
晉石敬塘天福四年八月巳亥朔河決博平(五代/史)
　晉天福六年九月辛酉滑州言河決(考異曰薛史紀/載九月辛酉滑)
　(州河決而不載庚午濮州決髙祖實録載庚午濮州/奏而不載辛酉滑州決五代㑹要及志皆云天福六)
　(年九月決滑州兖濮州界皆為水漂溺史匡翰傳亦/云天福六年白馬河決按卒酉滑州河已決則下流)
　(皆涸濮州無庚午再決之理蓋滑/州河決漂浸及濮州耳  通鑑)
晉石敬塘天福六年九月丁丑河決中都入於沓河
十月河決滑濮鄆澶州(五代/史)
　是年河決滑州東汎濮州民為水所漂溺詔所在發
　舟救之(山東/通志)
　是年河決濮陽之觀城界楚里村隄(閻詠目遊/四海記)
晉石敬塘天福七年三月歸徳軍節度使安彦威塞決
河於滑州(五代史錢河決滑州命彦威塞之彦/威出私  募民治隄見彦威本傳)
　是年三月已未梁州節度使安彦威奏到滑州修河
　隄時以瓠子河漲溢詔彦威督諸道運民自豕韋之
　北築堰數十里給私財以犒民民無散者竟止其害
　以功加邠國公詔於河決之地建碑立廟(通/鑑)
晉石重貴開運元年六月丙辰河決滑州環梁山入於
汶濟(五代/史)
　是年六月丙辰滑州河決詔大發數道丁夫塞之既
　塞帝欲刻碑紀其事中書舍人楊昭儉諌曰陛下刻
　石紀功不若降哀痛之詔梁翰頌美不若頒罪已之
　文帝善其言而止(通/鑑)
　滑州河決侵汴曹濮單鄆五州之境環梁山合於汶
　水此全河南徙之始也梁山在今夀張東平之間汶
　水自東北來與濟水㑹於梁山之北而決河水瀰浸
　潰溢環梁山㑹於汶則宋之梁山濼矣(榖山/筆麈)
　羊使君晉開運二年守博州河溢城沒使君祝天冀
　免生民墊溺願以身代(山東/通志)
晉石重貴開運三年夏六月已丑河決魚池　秋七月
河決楊劉朝城　八月辛酉河溢歴亭　九月河決澶
滑懐州　癸卯河決臨黄　冬十月河決衛州丙寅河
決原武(五代/史)
　開運三年秋七月河決楊劉西入莘縣四十餘里自
　朝城北流(莘縣在魏州之東朝城在/魏州東南相去四十里)九月丙辰河決
　澶州臨黄(臨黄春秋衛河上之邑漢為東郡觀縣後/魏置臨黄縣唐屬澶州宋端拱元年省臨)
　(黄入觀城/縣  通鑑)
　梁晉河上之師徳勝楊劉各有南北二城跨河而守
　皆河津要地也晉人初據徳勝為梁人所敗東守楊
　劉王彦章段凝以十萬之師百道進攻迄不能拔而
　大河之險已入於晉矣徳勝在濮州境内晉史云徳
　勝口澶州地也澶州舊治頓丘天福中徙州跨徳勝
　津已而又作浮梁於上是為澶州河橋矣楊劉在東
　阿北境可六十里黄河舊隄隠隠可見墟里人煙乆
　成聚落而二城之迹則不可考矣夫合兩國之衆集
　百萬之師一旦化為榛莽平蕪蒼茫無迹盛衰興亡
　皆如幻化亦足慨矣(榖山/筆麈)
漢劉承祐乾祐元年夏四月戊子河決原武　五月乙
亥河決滑州魚池(五代史之通鑑注魚池地/名河決  後謂之魚池口)
漢劉承祐乾祐三年六月癸卯河決原武(五代/史)
　五代漢河決鄭州盧振請修汴河兩岸立斗門以備
　旱澇(目遊四海記屬史云河/決原武原武  鄭州)
　周廣順二年十二月丙戌河決鄭滑遣使行視修塞
　(通/鑑)
　周廣順三年春正月庚午帝以河決為憂王峻自請
　往行視許之　九月已亥義成節度使白重贊奏塞
　決河(通/鑑)
周郭威廣順中重贊為義成軍節度在鎮日河屢決重
贊親部丁壯塞大程六合二隄詔書褒美(宋史白/重贊傳)
周祖親征兖州以通為在京右廂都巡檢時河溢灌河
隂城命通率廣鋭卒千二百浚汴口又部築河隂城剏
營壁未幾拜保義軍節度觀察留後世宗即位以深
冀之間有胡盧河東西横亘數百里隄堨非峻不能扼
契丹奔突顯徳二年命通與王彦超復治之功未就契
丹至通出兵迎擊退之遂城李晏口為靜安軍四旬而
完六年春詔通河北按行河隄因發徐宿宋單等州民
浚汴渠數百里(宋史韓/通傳)
世宗征淮南為前軍都監從征闗南還㑹塞澶淵決河
命欽祚領禁兵䕶役因命督治澶州城(宋史田/欽祚傳)
周世宗顯徳初大決東平之楊劉宰相李榖監治隄自
陽穀抵張秋口以遏之水患少息然決河不復故道離
而為赤河(宋史河/渠志)河大決齊鄆發十數州丁壯塞之命
榖領䕶刻期就功(宋史李/穀傳)
　顯徳元年春正月庚寅詔前登州刺史周訓等塞決
　河先是河決靈河魚池酸棗陽武常樂驛河隂六明
　鎮原武凡八口(九域志滑州北馬縣有靈河鎮魚池/亦在滑州界酸棗津在大梁東北陽)
　(武在鄭州河隂在孟州東南六明鎮在大通軍大通/軍即胡梁渡也晉天福四年建浮橋置大通軍原武)
　(在鄭州/之北)五月戊辰河自楊劉至於博州百二十里連
　年東潰分為二派滙為大澤瀰漫數百里又東北壊
　古隄而出(古隄前代所築以防河者/河屢徙故古隄在平地)灌齊棣淄諸州
　至於海涯漂沒民田廬不可勝計流民采菰稗捕魚
　以給食朝廷屢遣使者不能塞　十一月戊戌帝遣
　李穀詣澶鄆齊按視隄塞役徒六萬三十日而畢(通/鑑)
　是年十一月河隄成　河自楊劉東潰分為二派滙
　為大澤瀰漫數百里灌棣淄漂沒田廬民捕魚以食
　李榖按視役徒六萬三十日畢工(朱子/綱目)
　穀之治水也順水性而非塞障也且工止一月故綱
　目書成以美之(河/志)
　周顯徳二年謀伐唐因浚儀故隄疏導之東至泗上
　四年疏汴水北入五丈河五年浚汴口導河流達於
　淮江淮舟楫始通(目遊四/海記)
楊澈年十六父思進為鎮趙從事㑹昭慶令缺使府命
澈假其任時河決鄰郡府督役甚急澈部徒數千經大
澤中多蘆葦令采刈為筏順流而下既至執事者訝以
後期俄而葦筏繼至駭而問之澈以狀對乃更嗟賞建
隆初舉進士(宋史楊/澈傳)
　唐新舊二史五代史皆不志河渠事多缺略今按唐
　有河北道河南道以河畫界其自大伾以東河北衛
　魏澶博徳棣滄七州河南滑濮濟齊淄五州皆瀕河
　郡也謹摭元和志寰宇記所載各縣界之黄河略為
　銓次以備史志之闕黄河自汲縣南胙城縣北(汲縣/即今)
　(河南衛輝府治胙城/縣在府東三十五里)東北逕靈昌縣北又東北逕白
　馬縣北其北岸則黎陽縣(靈昌東北至滑州七十里/其廢址在今直隸大名府)
　(滑縣西南元和志黄河在靈昌縣北十里白馬滑州/治元和志州城即古滑臺城河去外城二十步黎陽)
　(西南至衛州一百二十/里今為大名府濬縣)又東逕頓丘縣南又東逕清
　豐縣南其南岸則濮陽縣(頓丘澶州治元和志黄河/在縣南三十五里清豐東)
　(至澶州二十五里其故城在今大名府清豐縣西元/和志黄河在縣南五十里濮陽東至山東濮州八十)
　(里元和志黄河/北去縣十五里)又東逕臨黄縣南其南岸則鄄城縣
　(臨黄西至澶州六十七里其故城在今山東東昌府/觀城縣東南元和志黄河南去縣三十六里鄄城濮)
　(州治其故城在今濮州東二十里/元和志黄河在縣北二十一里)又東北逕朝城縣
　東其東岸則范縣(朝城西北至魏州一百里其故城/在今東昌府朝城縣西元和志黄)
　(河在縣東二十九里范縣西南至濮州四十/里其故城在今東昌府范縣東南二十里)又東逕
　范縣北其北岸則武水縣(武水東北至博州六十里/其故城在今東昌府治聊)
　(城縣西南元和志黄河/在武水縣南二十二里)又東逕陽穀縣北其北岸則
　聊城縣(陽穀縣屬山東兖州府東南至鄆州七十五/里元和志本屬濟州天寶十三年濟州為河)
　(所陷沒以縣屬鄆州黄河在縣北十二里聊城博州/治元和志黄河在縣南四十三里按水經河水逕茌)
　(平縣西唐貞觀中省入聊城/故不言茌平非河改道也)又東逕平隂縣北又東
　逕長清縣北其北岸則平原縣安徳縣(今兖州府平/隂縣西南至)
　(鄆州一百二十里元和志本屬濟州天寶十三載州/廢縣隷鄆州黄河北去縣十里今濟南府長清縣東)
　(北至齊州八十里元和志本屬濟州貞觀十七年廢/濟州縣屬齊州黄河北去縣五十五里今濟南府平)
　(原縣元和志黄河在縣南五十里安徳徳州治里/其故城在今陵縣界元和志黄河南去縣十八)又東
　逕臨邑縣北(今濟南府臨邑縣南至齊州六十/里元和志黄河在縣北七十里)又東
　逕臨濟縣北(臨濟西南至齊州一百二十里元和志/黄河在縣北八十里今為濟南府濟陽)
　(縣/地)又東北逕鄒平縣西北(鄒平東南至淄州一百二/十里元和志黄河西北去)
　(縣八十里按唐鄒平故城/在今濟南府齊東縣界)其北岸則滳河縣厭次縣
　(滳河東北至棣州八十里元和志黄河在縣南十八/里滳音商今屬濟南府厭次棣州治其故城在今濟)
　(南府武定州東四十餘里/元和志黄河在縣南三里)自此以下有新舊二道舊
　東北逕蒲臺縣南又東北入海(蒲臺西北至棣州七/十五里今為濟南府)
　(蒲臺利津二縣地元和志黄河西南去縣七十三里/海在縣東一百四十里海畔有一沙阜髙一丈周二)
　(里俗呼為鬭口淀是濟水入/海之處海潮與濟相觸故名)景福後自厭次縣界決
　而東北流逕勃海縣西北又東北至無棣縣東南而
　東注於海(勃海縣西至棣州七十里其故城在今濟/南府濵州東寰宇記云黄河在勃海縣西)
　(北六十里景福二年後河水移道無棣縣西北至滄/州一百二十里其故城在今濟南府海豐縣西接慶)
　(雲縣界寰宇記云黄河在無棣縣東南六十里東北/流逕馬谷小山而東入海蓋即景福之改流也馬谷)
　(小山在海豐縣東南昭宗景福上/距李吉甫撰志之年約六十餘嵗)以今輿地言之濬
　縣清豐觀城聊城平原陵縣商河齊東武定蒲臺利
　津(南接滑縣開州濮州范縣陽榖茌平平隂長清/臨邑濟陽後徙經濵州海豐不入蒲臺利津)諸
　州縣界中皆唐歴五代以迄宋初黄河之所行也自
　王莽始建國三年辛未河徙由千乗入海後五十九
　嵗為後漢明帝永平十三年庚午王景治河功成下
　逮宋仁宗景祐元年甲戌有横隴之決又十四嵗為
　慶歴八年戊子復決於商胡而漢唐之河遂廢凡九
　百七十七嵗(禹貢/錐指)
黄河今西蕃朶甘斯南鄙曰星宿海者其源也四山之
間有泉近百泓滙而為海登髙望之若星宿布列故名
流出復瀦曰哈喇海東出曰齊賔河合呼喇雅爾楚二
河東北流為九渡河其水猶清騎可涉也貫山中行出
西戎之都㑹曰庫濟曰庫徳者合納琳河所謂細黄河
也水流已濁繞昆侖之南折而東注合竒爾穆蘓河復
繞昆侖之北自貴徳西寧之境至積石經河州(此處有/誤見巻)
(首禹貢/錐指)過臨洮合洮河東北流至蘭州始入中國北繞
朔方北地上郡而東經三受降城豐東勝州折而南出
龍門過河中抵潼闗東出三門集津為孟津過虎牢而
後奔放平壤吞納小水以百數勢益雄放無崇山巨磯
以防閑之旁激奔潰不遵禹蹟故虎牢迤東距海口三
二千里恒被其害宋為特甚始自滑臺大伾甞兩經汎
溢復禹蹟矣一時姦臣建議必欲囘之俾復故流竭天
下之力以塞之屢塞屢決至南渡後貽其禍於金源氏
由不能順其就下之性以導之故也　河入中國行太
行西曲折山間不能為大患既出大伾東走赴海更平
地二千餘里禹迹既湮河并為一特以隄防為之限夏
秋霖潦百川衆流所㑹不免決溢之憂然有司所以備
河者亦益工矣　黄河隨時漲落故舉物候為水勢之
名自立春後東風解凍河邊人候水初至凡一寸則夏
秋當至一尺頗為信驗故謂之信水二月三月桃華始
開冰泮雨積川流猥集波瀾盛長謂之桃華水春末蕪
菁華開謂之菜華水四月末壟麥結秀擢芒變色謂之
麥黄水五月𤓰實延蔓謂之𤓰蔓水朔野之地深山窮
谷固隂沍寒冰堅晚泮逮乎盛夏消釋方盡而沃蕩山石
水帶礬腥併流於河故六月終旬後謂之礬山水七月
菽豆方秀謂之豆華水八月菼薍華謂之荻苗水九月
以重陽紀節謂之登髙水十月水落安流復其故道謂
之復槽水十一月十二月斷冰雜流乗寒復結謂之蹙
凌水水信有常率以為準非時暴漲謂之客水其水勢
凡移欲横注岸如刺毁謂之劄岸漲溢踰防謂之抹岸
埽岸故朽潛流潄其下謂之塌岸浪勢旋激岸土上潰
謂之淪捲水侵岸逆漲謂之上展順漲謂之下展或水
乍落直流之中忽屈曲横射謂之徑䆗(音叫張衡西京/賦曰望䆗窱以)
(徑/廷)水猛驟移其將澄處望之明白謂之拽白亦謂之明
灘湍怒略渟勢稍汩起行舟值之多溺謂之薦浪水水
退淤澱夏則膠土肥腴初秋則黄滅土頗為疏壤深秋
則白滅土霜降後皆沙也舊制嵗虞河決有司常以
孟秋預調塞治之物梢芟薪柴楗橛竹石茭索竹索凡
千餘萬謂之春料詔下瀕河諸州所産之地仍遣使㑹
河渠官吏乗農隙率丁夫水工收采備用凡伐蘆荻謂
之芟伐山木榆柳枝葉謂之梢辮竹糾芟為索以竹為
巨索長十尺至百尺有數等先擇寛平之所為埽場埽
之制密布芟索鋪梢梢芟相重壓之以土雜以碎石以
巨竹索横貫其中謂之心索巻而束之復以大芟索繫
其兩端别以竹索自内旁出其髙至數丈其長倍之凡
用丁夫數百或千人雜唱齊挽積置於卑薄之處謂之
埽岸既下以橛臬閡之復以長木貫之其竹索皆埋巨
木於岸以維之遇河之横決則復増之以補其缺凡埽
下非積數叠亦不能遏其迅湍又為馬頭鋸牙木岸者
以蹙水勢䕶隄焉凡縁河諸州孟州有河南北凡二埽
開封府有陽武埽滑州有韓房二村憑管石堰州西魚
迎陽凡七埽(舊有七里/曲埽復廢)通利軍有齊賈蘇村凡二埽澶
州有濮陽大韓大吳商胡王楚横隴曹村依仁北岡孫
陳大固明公王八凡十三埽大名府有孫村侯村二埽
濮州有任村東西北凡四埽鄆州有博陵張秋闗山子
路王陵竹口凡六埽齊州有采金山史家渦二埽濵州
有平河安定二埽棣州有聶家梭隄鋸牙陽成四埽所
費皆有司嵗計而無闕焉(宋史河渠志及志中所言孟/秋預備春料  㑹官吏乗農)
(隙率丁夫收采何其仁至而義/盡也其捲埽之法亦甚周密)
宋太祖建隆元年十月壬午棣州河決壊厭次商河二
縣居民廬舍田疇(宋史五/行志)是年河決公乗渡口壊臨邑
城三年移治孫耿鎮(宋史地/理志)
宋太祖建隆二年孟州河決(河南/通志)
宋太祖建隆四年八月齊州河決(宋史五/行志)
宋太祖乾徳元年春正月丁巳修畿内河隄(宋史太/祖本紀)
宋太祖乾徳二年遣使案行將治古隄議者以舊河不
可卒復力役且大遂止但詔民治遙隄以禦衝注之患
其後赤河決東平之竹村七州之地復罹水災(宋史河/渠志)
宋太祖乾徳三年七月開封府河決溢陽武河中府孟
州並河水漲孟州壊中潬軍營民舍數百區河壊隄岸
石又溢於鄆州壊民田淄州濟州並河溢害鄒平髙苑
縣民田(宋史五/行志)八月癸卯河決陽武縣已未鄆州河水
溢没田九月辛巳河決澶州(宋史太/祖本紀)是年秋河決澶州
州命重贇督丁壯數十萬塞之(宋史韓/重贇傳)乾徳三年秋大
雨霖開封府河決陽武又孟州水漲壊中潬橋梁澶鄆
亦言河決詔發兵治之(宋史河/渠志)
　時諸國尚未一統正用兵之際不遣丁夫而以兵治
　河宋之重農惜民有可嘉者(河/志)
宋太祖乾徳四年六月甲午東阿縣河溢損民田甲辰
觀城縣河決壊居民廬舍注大名又靈河縣隄壊水東
注衞南縣境及南華縣城七月滎澤縣河南北隄壊八
月淄州清河水溢壊髙苑縣城溺數百家及鄒平縣田
舍(宋史五/行志)閏月乙丑河溢入南華縣(宋史太/祖本紀)八月丙辰
滑州河決壊靈河縣大隄詔殿前都指揮使韓重贇馬
步軍都軍頭王廷義等督士卒丁夫數萬人治之被泛
者蠲其秋租(宋史河/渠志)
　此合兵民而同治之者是年潘美方用兵南漢或以
　兵之不足而始用丁夫歟(河/志)
宋太祖乾徳五年正月帝以河隄屢決分遣使行視發
畿甸丁夫繕治自是嵗以為常皆以正月首事季春而
畢是月詔開封大名府鄆澶滑孟濮齊淄滄棣濵徳博
懐衞鄭等州長吏並兼本州河隄使蓋以謹力役而重
水患也(宋史河/渠志)八月甲申河溢入衞州城民溺死者數
百(宋史太/祖本紀)
宋太祖開寶元年六月河溢壊民田廬舍(宋史五/行志)
宋太祖開寶二年七月下邑縣河決(宋史五/行志)
宋太祖開寶三年春正月癸丑増河堤十二月癸巳増
河隄(宋史太/祖本紀)
宋太祖開寶四年六月乙酉河決原武汴決穀熟七月
癸亥汴決宋城(宋史太/祖本紀)六月鄆州河及汶清河皆溢注
東阿縣及陳(闕/)鎮壊倉庫民舍鄭州河決原武縣(宋史/五行)
(志/)十一月河決澶淵泛數州官守不時上言通判司封
郎中姚恕棄市知州杜審肇坐免(宋史河/渠志)杜審肇出知
澶州太祖以審肇未甞歴郡務乃命司封郎中姚恕通
判州事以左右之未㡬河大決東滙於鄆濮數郡民田
罹水患太祖怒其不即時上言遣使案鞫遂論恕棄市
審肇免官歸(宋史杜/審肇傳)開寶初河決澶州命守忠副潁州
團練使曹翰䕶役河決遂塞(宋史安/守忠傳)
宋太祖開寶五年正月詔曰應縁黄汴清御等河州縣
除準舊制種蓺桑棗外委長吏課民别樹榆柳及土地
所宜之木仍案户籍髙下定為五等第一等嵗樹五十
本第二等以下遞減十本民欲廣樹蓺者聽其孤寡惸
獨者免是月澶州修河卒賜以錢鞵役夫給以茶三月
詔曰朕每念河渠潰決頗為民患故署使職以總領焉
宜委官聯佐治其事自今開封等十七州府各置河隄
判官一員以本州通判充如通判闕員即以本州官充
五月河大決濮陽又決陽武詔發諸州兵及丁夫凡五
萬人遣潁川團練使曹翰䕶其役翰辭太祖謂曰霖雨
不止又聞河決朕信宿以來焚香上禱於天若天災流
行願在朕躬勿延於民也翰頓首對曰昔宋景公諸侯
耳一發善言災星退舍今陛下憂及兆庶懇禱如是固
當上感天心必不為災六月下詔曰近者澶濮等數州
霖兩荐降洪河為患朕以屢經決溢重困黎元每閱前
書詳究經瀆至若夏后所載但言導河至海隨山濬川
未聞力制湍流廣營髙岸自戰國專利堙塞故道小以
妨大私而害公九河之制遂隳歴代之患弗弭凡搢紳
多士草澤之倫有素習河渠之書深知疏導之策若為
經乆可免重勞並許詣闕上書附驛條奏朕當親覽用
其所長勉副詢求當示甄奬時東魯逸人田告者纂禹
元經十二篇帝聞之詔至闕下詢以治水之道善其言
將授以官以親老固辭歸養從之翰至河上親督工徒
未㡬河決皆塞(宋史河/渠志)五月丁亥河南北淫雨澶滑濟
鄆曹濮六州大水六月已丑河決陽武八月衞州河溢
(宋史太/祖本紀)五月河決澶州六月河又決開封府陽武縣之
小劉村(宋史五/行志)
　宋祖之言千載下猶見其敬天憂民之忱詢得治河
　之本者曹翰之言雖近於䛕原非虛美其後河決皆
　塞果如翰言逸人之書未經赴闕上陳而帝自聞之
　其時朝廷訪賢求言廣咨博詢可謂無微不周矣書
　雖不傳然帝善其言必與詔書導河濬川未聞力制
　湍流之㫖相合授官力辭真逸人也(河/志)
宋太祖開寶六年春正月癸酉修魏縣河(宋史太/祖本紀)鄆州
河決楊劉口懐州河決獲嘉縣(宋史五/行志)
宋太祖開寶七年六月壬寅安陽河溢壊民居(宋史太/祖本紀)
宋太祖開寶八年五月濮州河決郭龍村六月辛亥澶
州河決頓丘縣(宋史五/行志)
　
　
　
　
　
　
　
　行水金鑑巻九
欽定四庫全書
　行水金鑑巻十
　　　　　　　　　江南按察使傅澤洪撰
　　河水
宋太宗太平興國二年六月孟州河溢壊温縣隄七十
餘步鄭州壊滎澤縣寧王村隄三十餘步又漲於澶州
壊英公村隄三十步(宋史五/行志)七月癸未河決滎澤頓丘
白馬温縣閏月已酉河溢開封等八縣害稼(宋史太/宗本紀)秋
七月河決孟州之温縣鄭州之滎澤澶州之頓丘皆發
縁河諸州丁夫塞之又遣左衛大將軍李崇矩騎置自
陜西至滄棣案行水勢視隄岸之缺亟繕治之民被水
災者悉蠲其租(宋史河/渠志)
宋太宗太平興國三年正月命使十七人分治黄河隄
以備水患(宋史河/渠志)正月辛丑浚廣濟恵民及蔡三河治
黄河隄(宋史太/宗本紀)五月懐州河決獲嘉縣北注(宋史五/行志)是
年夏河決滎陽詔守素發鄭之丁夫千五百人與卒千
人領䕶塞之(宋史翟/守素傳)十月滑州靈河縣河塞復決命西
上閤門使郭守文率卒塞之(宋史河/渠志)
宋太宗太平興國四年八月甲戌宋州河決宋城縣九
月已卯衛州河決汲縣壊新場隄九月澶州河漲(宋史/五行)
(志/)
九月已卯河決汲縣(宋史太/宗本紀)
宋太宗太平興國五年五月徐州白溝河溢入州城(宋/史)
(五行/志)
　是年懐州河決(河南/通志)
宋太宗太平興國六年河中府河漲陷連隄溢入城壊
軍營民舍鄜延寧三州並河水漲溢入州城壊軍營倉
庫廬舍(宋史五/行志)李神祐為南作坊副使太平興國六年
滑州治河防材葦未具命神祐馳往垣曲伐薪蒸四百
萬以濟其用(宋史李/神祐傳)
宋太宗太平興國七年六月河決臨邑縣十月河決懐
州武陟縣害民田(宋史五行志作本紀以臨邑/作臨濟武陟  武徳並誤)七月河
決范濟口(宋史太/宗本紀)是年河大漲蹙清河凌鄆州城將陷
塞其門急奏以聞詔殿前承㫖劉吉馳往固之(宋史河/渠志)
袁廓知鄆州㑹河決溢入城浸居人廬舍至冬月結為
冰廓大發民鑿取以竹輿輿出城散積之使者至謂其
有略致水不入城乃以狀聞拜監察御史(宋史袁/廓傳)
宋太宗太平興國八年五月河大決滑州韓村泛澶濮
曹濟諸州民田壊居人廬舍東南流至彭城界入於淮
詔發丁夫塞之隄乆不成乃命使者按視遙隄舊址使
囘條奏以為治遙隄不如分水勢自孟抵鄆雖有隄防
唯滑與澶最為隘狹於此二州之地可立分水之制宜
於南北岸各開其一北入王莽河以通於海南入靈河
以通於淮節減暴流一如汴口之法其分水河量其逺
邇作為斗門啓閉隨時務乎均濟通舟運溉農田此富
庶之資也不報時多隂雨河乆未塞帝憂之遣樞密直
學士張齊賢乗傳詣白馬津用太牢加璧以祭十二月
滑州言決河塞羣臣稱賀(宋史河/渠志)六月陜州河漲壊浮
梁鄜州河水漲溢入城壊官寺民舍八月徐州清河漲
丈七尺溢出塞州三面門以禦之是年自夏及秋開封
浚儀酸棗陽武封丘長垣中牟尉氏襄邑雍丘等縣河
水害民田(宋史五/行志)蟠知京城陸路發運司事㑹河決韓
村大發丁夫塞之命蟠調給其餉未㡬河塞(宋史劉/蟠傳)先
是盧多遜貶趙普罷相其夏河決韓村尋復塞旦獻河
平頌曰天祚我宋以君兆民配天成休惟堯與隣粤有
大水昏墊下人非曰聖祚孰究孰度蔽賢者退壅澤者
罪我防大患河豈云敗逆遜逺役姦普屏外聖道如隄
崇崇海内帝曰守文是塞是親調爾衞兵程是蒸民民
以盡力臣以勤職役云其終河以之塞唐堯懐山實警
神徳漢武宣房實彰令式我塞長河融流恵澤明明聖
功萬代成則太宗覽之有逆遜姦普之語召宰相謂曰
胡旦獻頌詞意悖戾朕自擢於甲科歴試外任所至無
善狀知海州日為部下所訟獄已具㑹大赦朕録其材
而捨其過尚令在近列又領史職乃敢恣胸臆狂躁如
此其亟逐之即貶殿中丞商州團練副使(宋史胡/旦傳)
宋太宗太平興國九年春滑州復言房村河決帝曰近
以河決韓村發民治隄不成安可重困吾民當以諸軍
代之乃發卒五萬以侍衞步軍都指揮使田重進領其
役又命翰林學士宋白祭白馬津沉以太牢加璧未幾
役成(宋史河/渠志)三月丁已滑州河決既塞帝作平河歌賜
近臣蠲水所入州縣今年租(宋史太/宗本紀)八月延州南北兩
河漲溢入東西兩城壊官寺民舍孟州河漲壊浮梁損
民田(宋史五/行志)是年河決壊民田命監察御史索湘與户
部推官元玘同按行(宋史索/湘傳)
宋太宗淳化元年孟州河漲(宋史五/行志)
宋太宗淳化二年三月詔長吏以下及巡河主埽使臣
經度行視河隄勿致壊隳違者當寘於法(宋史河/渠志)閏月
河水溢四月河水溢六月河水汴水溢(宋史太/宗本紀)京兆府
河漲陜州河漲壊大隄六月乙酉河溢於浚儀縣壊連
隄浸民田上親臨視督衞士塞之辛卯又決於宋城縣
博州河漲壊民廬舍亳州河溢東流汎民田廬舍泗州
招信縣河漲(宋史五/行志)是年宋州河決成務上言河水所
經地肥澱願免其租税勸民種藝從之(宋史柴/成務傳)趙孚知
開封府司録參軍事受詔與殿中侍御史柴成務供奉
官葛彦恭殿直郭載行視黄河分南北岸按行復遥隄以
紓湍決孚言治遥隄不如分水勢於是建議於澶滑二
州立分水之制時決河未平重惜民力而寢焉(宋史趙/孚傳)
宋太宗淳化三年十月上津縣河水溢壊民舍(宋史五/行志)
罕知霸州會河溢壊城壘罕以私錢募築民咸徳之(宋/史)
(丁罕/傳)
宋太宗淳化四年九月澶州河漲衝陷北城壊民舎官
署倉庫民溺死者甚衆十月澶州河決水西北流入御
河浸大名府城(宋史五/行志)十月河決澶州陷北城壊廬舍
七千餘區詔發卒代民治之是歳巡河供奉官梁睿上
言滑州土脈疏岸善隤每嵗河決南岸害民田請於迎
陽鑿渠引水凡四十里至黎陽合大河以防暴漲帝許
之(宋史河/渠志)郭贄超拜工部侍郎淳化中知澶州坐河決
免所居官(宋史郭/贄傳)髙弁為邢州鹽鐵判官河決澶州請
弛隄防縱水所之可省民力且以扼契丹南向議寢知
陜州(宋史髙/弁傳)淳化中昌言復知天雄軍大河貫境豪民
峙芻茭圖利誘姦人潛穴隄防歳仍決溢昌言知之一
日隄吏告急命徑取豪家廥積以給用自是無敢為姦
利者屬澶州河決流入御河漲溢浸府城昌言籍府兵
負土増隄數不及千乃索禁卒佐役皆偃蹇不進昌言
怒曰府城將墊人民且溺汝輩食厚禄欲坐視耶敢不
從命斬衆股慄赴役不浹旬城完太宗手詔褒諭之召
拜給事中參知政事(宋史趙昌言傳年愚按宰輔表趙/昌言於淳化四  十月丁丑自知)
(大名府加給事/中參知政事)趙賀補臨朐主簿賀有幹才知州㓂準
具知賀淳化中調丁壯塞澶州決河衆多逸去獨賀全
所部而歸臨朐父老張樂迎賀準使由譙門過曰旌賀
之能也改大理評事(宋史/賀傳)趙淳化中守正擢髙陽闗副
都明年䕶浚惠民河塞澶州決河就命知州軍(宋史孔/守正傳)
宋太宗淳化五年正月滑州言新渠成帝又案圖命昭
宣使羅州刺史杜彦鈞率兵夫計功十七萬鑿河開渠
自韓村埽至州西鐵狗廟凡十五餘里復合於河以分
水勢(宋史河/渠志)右領軍衞上將軍周景歴事唐漢周習水
利嘗浚汴口導鄭州郭西水入中牟渠修滑州河隄累
遷至是官(宋史周/瑩傳)嗣宗以秘書丞通判澶州並河東西
植樹萬株以固隄防(宋史王/嗣宗傳)
宋太宗至道二年七月鄆州河漲壊連隄四處閏七月
陜州河漲(宋史五/行志)三年四月河決鄆州詔徙州城(太宗/本紀)
宋真宗咸平元年七月齊州黄河泛溢壊田廬(宋史五/行志)
宋真宗咸平三年五月河決鄆州王陵埽浮鉅野入淮
泗水勢悍激侵迫州城命使率諸州丁男二萬人塞之
踰月而畢始赤河決擁濟泗鄆州城中常苦水患至是
霖雨彌月積潦益甚乃遣工部郎中陳若拙經度徙城
若拙請徙於東南十五里陽鄉之髙原詔可是年詔縁
河官吏雖秩滿須水落受代知州通判兩月一巡隄縣
令佐迭巡隄防轉運使勿委以他職又申嚴盜伐河上
榆栁之禁(宋史河/渠志)是年河決鄆州王陵埽遣承翰䕶塞
時議徙鄆州以避河患又詔承翰與工部郎中陳若拙
乗傳規度徙於舊治之東南(宋史閻/承翰傳)
宋真宗咸平五年六月恵民河漲溢軍營(宋史五/行志)王濟
改鹽鐵判官車駕巡師大名調丁夫十五萬修黄汴河
濟以為勞民詔濟馳往經度還奏省十六七張齊賢時
為相以河決為憂因對并召濟見齊賢請令濟署狀保
河不決濟曰河決亦隂陽災沴宰相茍能和隂陽弭災
沴為國家致太平河之不決臣亦可保齊賢曰若是則
今非太平耶濟曰北有契丹西有繼遷兩河闗右嵗被
侵擾以陛下神武英略茍得其人可以馴致今則未也
上動容獨留濟問邊事(宋史王/濟傳)
宋真宗景徳元年九月澶州言河決横隴埽四年七月
又壊王八埽(又見五/行志)並詔發兵夫完治之(宋史河/渠志)九月
乙已河決澶州遣使具舟濟民給以粮餉(宋史真/宗本紀)石知
顒掌親王諸宫事景徳中自京抵泗遣徒治河隄命總
其役初計工累月及是浹日而畢上面加褒諭授入内
都知(宋史石/知顒傳)李遵勗出知澶州會河水溢將壊浮梁遵
朂督工徒七日而隄成遷昭徳軍節度觀察留後(宋史李/遵勗傳)
宋真宗大中祥符三年九月河決河中府白浮梁村(宋/史)
(五行/志)十月判河中府陳堯叟言白浮圖村河水決溢為
南風激還故道明年遣使滑州經度西岸開減水河九
月棣州河決聶家口(宋史河/渠志)
宋真宗大中祥符四年八月河決通利軍大名府御河
溢合流壊府城害田人多溺死九月河溢於孟州溫縣(宋/史)
(五行/志)
宋真宗大中祥符五年正月河決棣州聶家口(宋史五/行志)
棣州請徙城帝曰城去決河尚十數里居民重遷命使
完塞既成又決於州東南李民灣環城數十里民舍多
壊又請徙於商河役興踰年雖扞䕶完築裁免決溢而
湍流益暴壖地益削河勢髙民屋殆踰丈矣民苦乆役
而終憂水患八年乃詔徙州於陽信之八方寺　著作
佐郎李垂上導河形勝書三篇并圖其略曰臣請自汲
郡東推禹故道挾御河較其水勢出大伾上陽太行三
山之間復西河故瀆北注大名西館陶南東北合赤河
而至於海因於魏縣北析一渠正北稍西逕衡漳直北
下出邢洺於夏書過洚水稍東注易水合百濟㑹朝河
而至於海大伾而下黄御混流薄山障隄勢不能逺如
是則載之髙地而北行百姓獲利而契丹不能南侵矣
禹貢所謂夾右碣石入於海孔安國曰河逆上此州界
其始作自大伾西八十里曹公所開運渠東五里引河
水正北稍東十里破伯禹古隄逕牧馬陂從禹故道又
東三十里轉大伾西通利軍北挾白溝復西大河北逕
清豐大名西歴洹水魏縣東暨館陶南入屯氏故瀆合
赤河而北至於海既而自大伾西新發故瀆西岸析一
渠正北稍西五里廣深與汴等合御河道逼大伾北即
堅壤析一渠東西二十里廣深與汴等復東大河兩渠
分流則三四分水猶得注澶淵舊渠矣大都河水從西
大河故瀆東北合赤河而達於海然後於魏縣北發御
河西岸析一渠正北稍西六十里廣深與御河等合衡
漳水又冀州北界深州西南三十里決衡漳西岸限水為
門西北注滹沱潦則塞之使東漸勃海旱則決之使西
灌屯田此中國禦邊之利也兩漢而下言水利者屢欲
求九河故道而疏之今考圖志九河並在平原而北且
河壊澶滑未至平原而上已決矣則九河奚利哉漢武
捨大伾之故道發頓丘之暴衝則濫兖汎齊流患中土
使河朔平田膏腴千里縱容邊寇劫掠其間今大河盡
東全燕陷北而禦邊之計莫大於河不然則趙魏百城
富庻萬億所謂誨盜而招寇矣一日伺我饑饉乗虛入
寇臨時用計者實難不如因人足財豐之時成之為易
詔樞密直學士任中正龍圖閣直學士陳彭年知制誥
王曽詳定中正等上言詳垂所述頗為周悉所言起滑
臺而下派之為六則縁流就下湍急難制恐水勢聚而
為一不能各依所導設或必成六派則是更増六處河
口悠乆難於隄防亦慮入滹沱漳河漸至二水淤塞益
為民患又築隄七百里役夫二十一萬七千工至四十
日侵占民田頗為煩費其議遂寢(宋史河渠志咸垂字/舜工聊城人  平進)
(士/)
　是年春河決棣州聶家口詔免棣州民物入城市者
　税一年免棣州租十之三(山東/通志)
宋真宗大中祥符六年六月保安軍積雨河溢浸城壘
壊廬舍判官趙震溺死又兵民溺死凡六百五十人八
月河決澶州十月濵州河溢於定鎮(宋史五/行志)
宋真宗大中祥符七年詔罷葺遙隄以養民力八月甲
戌河決澶州大吴埽役徒數千築新隄亘二百四十步
水乃順道(宋史河/渠志)十一月乙酉濵州河溢於定鎮(宋史/五行)
　(志/)
　是年詔棣州經水流民歸業者給復三年(山東/通志)
宋真宗大中祥符八年京西轉運使陳堯佐議開滑州
小河分水勢遣使視利害以聞及還請規度自三迎楊
村北治之復開□河於上游以泄其壅溢詔可(宋史河/渠志)
七月坊州河溢民有溺死者(宋史五/行志)
宋真宗大中祥符九年九月癸卯雄霸河溢(宋史真/宗本紀)禹
珪移澶州㑹河隄決溢禹珪率徒塞之宰相王旦使兖
州還言其狀優詔褒之(宋史張禹珪傳年按宋史宰輔表/王旦自景徳三  為相至天禧)
(元年七月免旦傳天禧初進位太保為兖州太/極觀奉上寶册使則禹珪治河當在是年間)
宋真宗天禧元年燁為右正言會嵗饑河決滑州大興
力役饑殍相望燁請策免宰相以應天變(宋史劉/燁傳)
宋真宗天禧三年六月河決滑州城西南漂沒公私廬
舍歴澶州濮鄆濟單至徐州與清河合浸城壁不沒者
四版明年既塞六月復決於西北隅(宋史五/行志)六月乙未
夜滑州河溢城西北天臺山旁俄復潰於城西南岸摧
七百步漫溢州城歴澶濮曹鄆注梁山泊又合清水古
汴渠東入於淮州邑罹患者三十二即遣使賦諸州薪
石楗橛芟竹之數千六百萬發兵夫九萬人治之(宋史/河渠)
(志/)滑州河決泛澶濮鄆齊徐境遣使救被溺者䘏八月
丁亥滑州又決(宋史真/宗本紀)張惟吉為殿頭髙陽闗路走馬
承授公事䕶塞滑州天臺埽役遷西頭供奉官(宋史張/惟吉傳)
是年守恩為入内押班河決滑州命為修河鈐轄郊祀
召為行宫使復還本任四年春河復故道遷文思院使
(宋史鄧/守恩傳)王貽永知徐州河決滑州徐大水貽永作隄城
南以禦之改衛州團練使(宋使王/貽永傳)瑊為河北轉運使天
禧中河決澶淵瑊視役河上隄墊數里衆皆奔潰而瑊
獨留自若須臾水為析去衆頗異之遷工部郎中瑊復
右諫議大夫會河決徙知滑州總領修河既而以嵗饑
罷役瑊言病民者特楗芻耳幸調率已集若積之經年
則朽腐為棄物後復興工斂之是重困也乃再詔塞河
河平擢樞密直學士(宋史寇瑊傳何芻楗經年朽腐重/斂困民之言  其痌瘝閭閻之至)
(也今之治水者/當三復斯言)
宋真宗天禧四年二月癸未滑州決河塞(宋史真/宗本紀)羣臣
入賀上親為文刻石紀功　是年祠部貟外郎李垂又
言疏河利害命垂至大名府滑衛徳貝州通利軍與長
吏計度垂上言臣所至並稱黄河水入王莽沙河與西
河故瀆注金赤河必慮水勢浩大蕩浸民田難於隄備
臣亦以為河水所經不無為害今者決河而南為害既
多而又陽武埽東石堰埽西地形汙下東河泄水又艱
或者云今決處漕底坑深舊渠逆上若塞之旁必復壊
如是則議塞河者誠以為難若決河而北為害雖少一
旦河水注御河蕩易水逕乾寧軍入獨流口遂及契丹
之境或者云因此搖動邊鄙如是則議疏河者又益為難
臣於兩難之間輒畫一計請自上流引北載之髙地東
至大伾瀉復於澶淵舊道使南不至滑州北不出通利
軍界何以計之臣請自衞州東界曹公所開運渠東五
里河北岸凸處就岸實土堅引之正北稍東十三里破
伯禹故隄注裴家潭逕牧馬陂又正東稍北四十里鑿
大伾西山釃為二渠一逼大伾南足決古隄正東八里
復澶淵舊道一逼通利軍城北曲河口至大禹所導西
河故瀆正北稍東五里開南北大隄又東七里入澶淵
舊道與南渠合夫如是則北載之髙地大伾二山脽股
之間分酌其勢浚瀉兩渠滙注東北不逺三十里復合
於澶淵舊道而滑州不治自涸矣臣請以兵夫二萬自
來嵗二月興作除三伏半功外至十月而成其均厚埤
薄俟次年可也疏奏朝議慮其煩擾罷之　初滑州以
天臺決口去水稍逺聊興葺之及西南隄成乃於天臺
口旁築月隄　六月望河復決天臺下走衞南浮徐濟
害如三年而益甚帝以新經賦率慮殫困民力即詔京
東西河北路經水災州軍勿復科調丁夫其守扞隄防
役兵仍令長吏存恤而番休之(宋史河/渠志)
宋真宗天禧五年正月知滑州陳堯佐以西北水壊城
無外禦築大隄又叠埽於城北䕶州中居民復就鑿横
木下垂木數條置水旁以䕶岸謂之木龍當時賴焉復
並舊河開枝流以分導水勢有詔嘉奨(宋史河/渠志)天禧中
河決起知滑州造木龍以殺水勢又築長隄人呼為陳
公隄(宋史陳/堯佐傳)李若谷為京東轉運使會河決白馬調取
芻楗同列盧士倫協三司意趣刻擾州縣而若谷寛之
士倫不悦搆於朝徙知陜州天聖初判三司户部勾院累
遷太常少卿集賢殿修撰知滑州河齧朝村隄夜馳往
督兵為大埽至旦隄完以右諫議大夫知延州州有東
西兩城夾河秋夏水溢岸輒圮役費不可勝紀若谷乃
制石版為岸押以巨朩後雖暴水不復壊轉給事中參
知政事以太子少傅致仕(宋史李若谷傳士若谷字子/淵豐縣人舉進  補縣尉歴)
(知連州真宗朝累遷度/攴員外郎出為轉運)
宋仁宗天聖元年五月甲戌命魯宗道按視滑州決河
　八月乙未募民輸芟塞滑決河(宋史仁/宗本紀)髙繼勲以建
雄軍節度使知滑州河水暴溢齧隄岸繼勲雖老弱自
督役露坐河上暮夜猶不輟水乃殺怒滑人徳之(宋史/髙繼)
(勲/傳)天聖初議塞滑州決河以君平習知河事命以左侍
禁簽書滑州事兼修河都監既而河未塞召同提㸃開
封府界縣鎮公事以甞䕶滑州隄有功特遷内殿崇班
君平以京師數罹水災請委官疏鑿近畿諸州古溝洫乆
之稍完遂詔畿内及近畿州縣長吏皆兼管勾溝洫河
道復為滑州修河都監君平有吏材尤明於水利自議
塞河朝廷每訪以利害河平君平且死論者惜之(宋史/張君)
(平/傳)李渭官太常博士㑹河決滑州天聖初上治河十策
參知政事魯宗道奉詔行河奏渭換北作坊副使與張
君平並為修河都監未幾皆罷(宋史李/渭傳)沖遷太常博士
河決棣州知天雄軍寇準請徙州治河命沖往按視還
言徙州動民亦未免治隄不若塞河為便遂以沖知棣
州自秋至春凡四決沖皆塞之就除殿中侍御史準為
樞密使卒從州信陽而沖坐守護河隄過嚴民輸送往
來隄上者輒榜之為使者論奏徙知襄州沖復上疏論
徙州非便著河書以獻為京西轉運塞滑州決河權知
滑州參知政事魯宗道總河事用太常博士李渭策欲
盛夏興役沖言徒費薪楗困人力雖塞必決遂罷知河
陽(宋史孫/沖傳)是年以滑州決河未塞詔募京東河北陜西淮
南民輸薪蒭調兵伐瀕河榆柳賙溺死之家　二年遣
使詣滑衞行視河勢(宋史河/渠志)梅摯進龍圖閣學士知滑
州州歲備河調丁壯伐灘葦摯以疲民奏用州兵代之
河大漲將決夜率官屬督工徒完隄水不為患詔奨其
勞(宋史梅/摯傳)崔立通判許州會滑州塞決河調民出芻楗
命立提舉受納立計其用有餘而下户未輸者尚二百
萬悉奏弛之知江隂軍屬縣有利民港乆廢立教民復
治既成溉田數千頃及開横河六十里通運漕累遷太
常少卿(宋史崔/立傳)
宋仁宗天聖五年七月丙辰發丁夫三萬八千卒二萬
一千緡錢五十萬塞滑州河決十月丙申滑州言河平
(宋史仁/宗本紀)是年塞決河轉運使五日一奏河事十月丙申
塞河成以其近天臺山麓名曰天臺埽宰臣王曽率百
官入賀十二月濬魚池歸減水河(宋史河/渠志)郭諮知濟隂
縣建言澶滑隄狹無以殺大河之怒故漢以來河決多
在澶滑且黎陽九河之原今若引河出沒子山下穿金
隄與横隴合以達於海則害可息詔本道使者共議弗
合(宋史郭諮傳當諮知濟隂史不記其年當在此時諮/之議甚善惜  時未及舉行以致澶滑之患弗息自)
(天臺既塞之後滑州之患大抵移於澶州矣又按諮傳/康定西征諮上戰略擢通判鎮戎軍知諫院歐陽修言)
(諮方田法簡而易行詔諮均蔡州上蔡縣稅以母憂去/官用丞相呂夷簡薦起為崇儀副使提舉黄御河隄岸)
(時富弼使契丹諮入對陳大水禦戎之要詔與楊懐敏/鄧保信行河其議決黎陽大河下與胡盧滹沱後唐河)
(以注塘泊混界河使東北抵於海上溢鸛鵲陂下注北/當城南視塘泊界截燕疆東至海口西接保塞唯保塞)
(正西四十里水不可到請立堡砦以兵/戍之詔儲用興役會契丹約和而止)
宋仁宗天聖六年八月乙亥河決澶州王楚埽凡三十
步(宋史河/渠志)
宋仁宗天聖七年六月河北大水壊澶州浮橋(宋史五/行志)
張觀以資政殿學士尚書禮部侍郎知相州徙澶州河
壊孫陳埽及浮梁州人大恐或請趨北原以避水患觀
曰太守獨去如州民何乃躬率卒徒増築之隄完水亦
退徙鄆州(宋史張/觀傳)姚仲孫權知澶州河壊明公埽絕浮
橋仲孫親總河役隄上埽一夕復完權知大名府夜領
禁兵塞金隄決河是嵗澶魏雖大水民不及患進禮部
郎中(宋史姚/仲孫傳)韓綜通判鄧州天雄軍會河溢金隄民依
丘塚者數百家綜令曰能濟一人予千錢民爭操舟栰
以救已而丘塚多潰呂夷簡自北京入相薦為集賢校
理(宋史韓/綜傳)
　宋乾徳至淳化中屢疏黄河運道天聖七年髙弁髙
　繼密等上黄河諸埽圖(玉/海)
宋仁宗天聖八年始詔河北轉運司計塞河之備良山
令陳曜請疏鄆滑界糜丘河以分水勢遂遣使行視遙
隄(宋史河/渠志)康徳輿為閤門祇候河齧陽武埽詔徳輿完
築歴開封府西路都巡檢兼領埽事改巡護開封府等
六州黄河隄岸天聖中使夏州遷内殿崇班河隂兵馬
都監建沿汴斗門以節水㑹積雨汴水將溢徳輿請自
京西導水入䕶龍河水不得溢歴知原州(宋史康/徳輿傳)
宋仁宗明道二年徙大名之朝城縣於杜婆村廢鄆州
之王橋渡淄州之臨河鎮以避水(宋史河/渠志)
宋仁宗景祐元年七月甲寅河決澶州横隴埽(宋史仁/宗本紀)
肅之監大名軍資庫大河溢府檄修冠氏隄功就弗擾
民悅之請為宰為御河催綱横隴之決使者檄䕶金隄
滿嵗無河患通判澶州(宋史李/肅之傳)
宋仁宗康定元年九月甲寅滑州大河泛溢壊民廬舍
(宋史五/行志)
宋仁宗慶歴元年詔權停修決河自此乆不復塞而議
開分水河以殺其暴未興工而河流自分有司以聞遣
使特祠之　三月命築隄於澶以扞城(宋史河/渠志)陳執中
拜集慶軍節度使同平章事判大名府河決商胡走大
名程琳欲為隄不果成而去執中乗年豐調丁夫増築
二百里以障横潰以吏部尚書復拜同平章事(宋史陳/執中傳)
　(章按陳執中同平/  事在慶歴五年)
宋仁宗慶歴八年六月癸酉(本紀/丙子)河決澶州商胡埽決
口廣五百五十七步乃命使行視河隄(宋史河/渠志)張燾提
㸃河北刑獄攝領澶州七日而商胡決燾拯溺救饑所
全活者十餘萬猶坐免數年復提舉河東又為陜西都
轉運使蒲津浮橋壊鎮牛皆沒水中燾以策列巨木於
岸以為衡縋石其杪挽出之橋復其初加龍圖閣學士
知成都府(宋史張/燾傳)李璋知澶州䕶塞商胡會河漲訛言
水且至璋據㕔事自若人心乃安河亦不溢徙曹州觀
察使仁宗製忠孝李璋字賜之(宋史李/璋傳)惟吉為入内都
知商胡決為澶州修河都鈐轄轉運使施昌言請亟塞
崔嶧以為嵗災民困役宜緩命惟吉按視言河可塞而
民誠困財用不足宜少待之從其議遷如京使(宋史張/惟吉傳)
賈昌期判大名兼河北安撫使時河決商胡埽昌期請
復故道不從語在河渠志六塔功敗濵棣徳博民多水
患昌期振救之甚力内侍劉恢往視還言河決趙征村
與帝名嫌為不祥時皆謂昌期使之以搖當國者(宋史/賈昌)
(期/傳)沈立簽書益州判官提舉商胡埽采摭大河事迹古
今利病為書曰河防通議治河者悉守為法歴京西北
轉運使都水方興六塔河召與議立請止修五股等河
及漳河分殺水勢以省役從之加集賢修撰知滄州(宋史沈/立傳)
　慶歴中決北都商河乆之未塞三司度支副使郭申
　錫親往董作凡塞河決垂合中間一埽謂之合龍門
　功全在此是時屢塞不合時合龍門埽長六十步有
　水工髙超者獻議謂埽身太長人力不能壓埽不至
　水厎故河流不斷而繩纜多絕今當以六十步為三
　節每節埽長二十步中間以索連屬之先下第一節
　待其至厎穴壓第二第三舊工爭之以為不可云二
　十步埽不能斷漏徒用三節所費當倍而決不塞超
　曰第一節水信未斷然勢必殺半壓第二節止用半
　力水縱未斷不過小漏耳第三節乃平地施功足以
　盡人力處置三節既定即上二節自為濁泥所淤不
　煩人功申錫主前議不聽超説是時賈魏公帥北門
　獨以超之言為然隂遣數千人於下流收漉流埽既
　定而埽果流而河決愈甚申錫坐謫卒用超計商河
　方定(沈适夢/溪筆談)
宋仁宗皇祐元年二月甲戌河北黄御二河決並注於
乾寧軍(宋史五/行志)是年移滑州㑹河溢魚池埽且決希亮
悉召河上使者發禁兵捍之廬於所當決吏民涕泣更
諫希亮堅卧不動人比之王尊(宋史陳/希亮傳)
宋仁宗皇祐三年七月辛酉河復決大名府館陶縣之
郭固口(五行/志同)四年正月乙亥塞郭固而河勢猶壅議者
請開六塔以披其勢(宋史河/渠志)周沆擢天章閣待制河北
轉運使李仲昌建六塔河之議以為費省而功倍詔沆
行視沆言近計塞商胡本度五百八十萬工用薪芻千
六百萬束纔用功一萬薪芻三百萬均一河也而功力
不相侔如是蓋仲昌先為小計以來興役爾況所䂓新
渠視河廣不能五之一安能容受此役若成何必汎溢
齊博濵棣之民其魚矣既而從初議河塞復決如沆言
又徙河東轉運使(宋史周/沆傳)蔡挺為開封府推官提㸃府
界公事部修六塔河用李仲昌議塞北流入於六塔一
夕復決兵夫茭楗漂溺不可計降知滁州言者以為輕
乃貶秩停官(宋史蔡魏/挺傳  委)瓘知廣州召還糾察在京刑獄
議者請開六塔河塞商湖北流宰相主其説命瓘按視
還奏以為不可塞(宋史魏/瓘傳)燕度知滑州滑與黎陽對境
河埽下臨魏都霖潦暴至薪芻不屬度曰魏實為河朔
根本不可坐視成敗悉以所儲茭楗禦之埽賴以不潰
復為户部判官(宋史燕/度傳)張擇行為大理寺丞初石亭縣
掾檄將陵塞決河衆或登舟以濟擇行獨以為不可皆
笑其怯既而舟果覆擇行坐隄上董役埽卒不潰(宋史/張擇)
(行/傳)
　
　
　
　
　
　
　
　行水金鑑巻十
欽定四庫全書
　行水金鑑巻十一
　　　　　　　　　　　　江南按察使傅澤洪撰
　　河水
宋仁宗至和元年遣使行度故道且詣銅城鎮海口約古
道髙下之勢(宋史/渠志)
宋仁宗至和二年十二月丁亥修六塔河(宋史仁/宗本紀)是年翰林
學士歐陽修奏疏曰朝廷欲俟秋興大役塞商胡開横隴回
大河於古道夫動大衆必順天時量人力謀於其始而審於
其終然後必行計其所利者多乃可無悔比年來興役動衆
勞民費財不精謀慮於厥初輕信利害之偏説舉事之始既
巳倉皇羣議一揺㝷復悔罷不敢逺引他事且如河決商胡
時執政不慎計慮遽謀修塞凡科配梢芟一千八百萬騷動
六路一百餘軍州官吏催驅急如星火民庶愁苦盈於道塗或
物已輸官或人方在路未及興役尋已罷修虚費民財為國
歛怨舉事輕脱為害若斯今又聞復有修河之役三十萬人
之衆開一千餘里之長河計其所用物力數倍往年當
此天災歲旱民困國貧之際不量人力不順天時知其
有大不可者五盖自去秋至春半天下苦旱京東尤甚
河北次之國家常務安靜振恤之猶恐民起為盜况於
兩路聚大衆興大役乎此其必不可者一也河北自恩
州用兵之後繼以凶年人户流亡十失八九數年以來
人稍歸復然死亡之餘所存者幾瘡痍未斂物力未完
又京東自去冬無雨雪麥不生苗將踰暮春粟未布種
農心焦勞所向無望若别路差夫又逺者難為赴役一
出諸路則兩路力所不任此其必不可者二也往年議
塞滑州決河時公私之力未若今日之貧虚然猶儲積
物料誘率民財數年之間始能興役今國用方乏民力
方疲且合商胡塞大決之洪流此一大役也鑿横隴開
久廢之故道又一大役也自横隴至海千餘里埽岸乆
已廢頓須興緝又一大役也往年公私有力之時興一
大役尚須數年今猝興三大役於災旱貧虛之際此其
必不可者三也就令商胡可塞故道未必可開鯀障洪
水九年無功禹得洪範五行之書知水潤下之性乃因
水之流疏而就下水患乃息然則以大禹之功不能障
塞但能因勢而疏決爾今欲逆水之性障而塞之奪洪
河之正流使人力斡而回注此大禹之所不能此其必
不可者四也横隴湮塞已二十年商胡決又數嵗故道
已平而難鑿安流已久而難回此其必不可者五也臣
伏思國家屢嵗災譴甚多其於京東變異尤大地貴安
靜而有聲巨嵎山摧海水搖蕩如此不止者近十年天
地警戒宜不虛發臣謂變異所起之方尤當過慮防懼
今乃欲於凶艱之年聚三十萬之大衆於變異最大之
方臣恐災禍自兹而發也况京東赤地千里饑饉之民
正苦天災又聞河役將動往往伐桑毁屋無復生計流
亡盜賊之患不可不虞宜速止罷用安人心　九月詔
自商胡之決大河注食隄埽為河北患其故道又以河
北京東饑故未興役今河渠司李仲昌議欲納水入六
塔河使歸横隴舊河舒一時之急其令兩制至待制以
上臺諫官與河渠司同詳定之修又上疏曰伏見學士
院集議修河未有定論豈由賈昌朝欲復故道李仲昌
請開六塔互執一說莫知孰是臣愚皆謂不然言故道
者未詳利害之原述六塔者近乎欺罔之繆今謂故道
可復者但見河北水患而欲還之京東然不思天禧以
來河水屢決之因所以未知故道有不可復之勢臣故
謂未詳利害之原也若言六塔之利者則不待攻而自
破矣今六塔既已開而恩冀之患何為尚告奔騰之急
此則減水未見其利也又開六塔者云可以全回大河
使復横隴故道今六塔止是别河下流己為濵棣德博
之患若全回大河顧其害如何此臣故謂近乎欺罔之
繆也且河本泥沙無不淤之理淤常先下流下流淤高
水行漸壅乃決上流之低處此勢之常也然避高就下
水之本性故河流己棄之道自古難復臣不敢廣述河
源且以今所欲復之故道言天禧以來屢決之因初天
禧中河出京東水行於今所謂故道者水既淤澀乃決
天臺埽尋塞而復故道未幾又決於滑州南鐵狗廟今
所謂龍門埽者其後數年又塞而復故道已而又決王
楚埽所決差小與故道分流然而故道之水終以壅淤
故又於横隴大決是則決河非不能力塞故道非不能
力復所復不久終必決於上流者由故道淤而水不能
行故也及横隴既決水流就下所以十餘年間河未為
患至慶歴三四年横隴之水又自海口先淤凡一百四
十餘里其後游金赤三河相次又淤下流既梗乃決於
上流之商胡口然則京東横隴兩河故道皆下流淤塞
河水已棄之高地京東故道屢復屢決理不可復不待
言而易知也昨議者度京東故道功料但云銅城已上
乃特高爾其東北銅城以上則稍低比商胡已上則實
高也若云銅城以東地勢斗下則當日水流宜決銅城
已上何緣而頓淤横隴之口亦何縁而大決也然則兩
河故道既皆不可為則河北水患何為而可去臣聞智
者之於事有所不能必則較其利害之輕重擇其害少
者而為之猶愈害多而利少何况有害而無利此三者
可較而擇也又商胡初決之時欲議修塞計用梢芟一
千八百萬科配六路一百餘州軍今欲塞者乃往年之
商胡則必用往年之物數至於開鑿故道張奎所計工
費甚大其後李參減損猶用三十萬人然欲以五十步
之狹容大河之水此可笑者又欲增一夫所開三尺之
方倍為六尺且闊厚三尺而長六尺自一倍之功在於
人力已為勞苦云六尺之方以開方法算之乃八倍之
功此豈人力之所勝是則前功既大而難興後功雖小
而不實大抵塞商胡開故道凡二大役皆困國勞人所
舉如此而欲開難復屢決己驗之故道使其虚費而商
胡不可塞故道不可復此所謂有害而無利者也就使
幸而暫塞以紓目前之患而終於上流必決如龍門横
隴之比此所謂利少而害多也若六塔者於大河有減
水之名而無減患之實今下流所散為患已多若全回大
河以注之則濵棣德博河北所仰之州不勝其患而又
故道淤澀上流必有他決之虞此直有害而無利耳是
皆智者之不為也今若因水所在增治隄防疏其下流
浚以入海則可無決溢散漫之虞今河所歴數州之地
誠為患矣隄防歳用之夫誠為勞矣與其虛費天下之
財虚舉大衆之役而不能成功終不免為數州之患勞
嵗用之夫則此所謂害少者乃智者之所宜擇也大約
今河之勢負三決之虞復故道上流必決開六塔上流
亦決河之下流若不浚使入海則上流亦決臣請選知
水利之臣就其下流求入海路而浚之不然下流梗澀
則終虞上決為患無涯臣非知水者但以今事可驗者
較之耳願下臣議裁取其當焉預議官翰林學士承㫖
孫抃等言開故道誠久利然功大難成六塔下流可導
而東去以紓恩冀金隄之患　十二月中書上奏自商
胡決為大名恩冀患先議開銅城道塞商胡以功大難
卒就緩之而憂金隄汎溢不能捍也願備工費因六塔
水勢入横隴宜令河北京東預完隄埽上河水所居民
田數詔下中書奏以知澶州事李璋為總管轉運使周
沆權同知潭州内侍都知鄧保吉為鈐轄殿中丞李仲
昌提舉河渠内殿承制張懐恩為都監而保吉不行以
内侍押班王從善代之以龍圗閣直學士施昌言總領
其事提㸃開封府界縣鎮事蔡挺勾當河渠事楊緯同
修河決修又奏請罷六塔之役時宰相富弼尤主仲昌
議疏奏亦不省(宋史河/渠志)先是富弼用朝士李仲昌䇿自
澶州商胡河穿六塔渠入横隴故道北京留守賈昌朝
素惡弼陰約内侍武繼隆令司天官二人俟執政聚時
於朝廷抗言國家不當穿河於北方致上體不安彥博
知其意有所在然未有以制之後數日二人又上言請
皇后同聴政亦繼隆所教也彥博徐召二人詰之曰天
文變異汝職所當言何得輒與國家大事二人懼色變
彥博曰觀汝直狂愚耳未忍治汝罪自今無得復然既
而議遣司天官定六塔方位二人至六塔恐治前罪更
言六塔在東北非正北也帝疾愈彥博等始歸第(宋史/文彥)
(博/傳)修在翰林八年知無不言河決商胡北京留守賈昌
朝欲開横隴故道回河使東流有李仲昌者欲導入六
塔河議者莫知所從修以為河水重濁理無不淤下流
既淤上流必決以近事驗之決河非不能力塞故道非
不能力復但勢不能久耳横隴功大難成雖成將復決
六塔狹小而以全河注之濵棣德博必被其害不若因
水所趨增隄峻防疏其下流縦使入海此數十年之利
也宰相陳執中主昌朝文彥博主仲昌竟為河北患(宋/史)
(歐陽/修傳)
　或問馴曰歐陽修有云黄河已棄之故道自古難復
　而馴之見舎復故道之外無有也無乃不可乎馴應
　之曰修之言未試之言也且但云難復非不可復也
　馴嘗考之史曰漢元光中河決瓠子注鉅野後二十
　餘年武帝自臨決河沈璧投馬羣臣負薪塞之復禹
　舊跡而梁楚之地無水災云夫禹舊跡非故道乎堙
　淤二十餘載而一塞決即復通之何云故道不可復
　乎且即以神禹治水言之九河曰疏濟漯曰瀹汝漢
　曰決淮泗曰排傳者曰疏通也瀹亦疏通之意排決
　皆去其壅塞也固未嘗有開鑿之説故孟子謂之行
　所無事而他日告公都子者有曰禹掘地而注之海
　傳者恐人以掘為疑即解之曰掘地掘其壅塞也盖
　天地開闢之初即有百川四瀆原自朝宗於海高卑
　上下脈絡貫通原不假於人力嵗久湮淤至堯時泛
　濫之極禹不過審其高卑上下之勢去其壅塞湮淤
　之處以復天地之故道耳固未嘗剏掘一河也吾人
　知識不逮神禹逺甚乃欲舍故道而另鑿一河可乎
　禹無論矣即如賈魯治河亦以復故為主傳記可考
　也且自我朝以來徐邳之間屢塞屢通如以故道為
　不可復則徐邳久為陸矣藉令欲棄故道而鑿新河
　無論其無所也即使得便宜之地而鑿之人力能使
　闊百丈以至三百丈深三四丈以至五六丈如故河
　乎即使能之將置黄河於何地乎如不可置黄河何
　擇於新故故則淤新則不淤馴不得而知也盡信書
　不如無書修言不足信也(河防/一覽)
德輿大名府路鈐轄提舉金隄至和中河決小吳埽破
東隄頓丘居民避水者趨隄上而水至不得達德輿以
巨船五十順流以濟之遂免墊溺(宋史康/徳輿傳)
宋仁宗嘉祐元年四月壬子朔塞商胡北流入六塔河
不能容是夕復決溺兵夫漂芻藳不可勝計命三司鹽
鐵判官沈立往行視而修河官皆謫宦者劉恢奏六塔
之役水死者數千萬人穿土干禁忌且河口乃趙征村
於國姓御名有嫌而大興臿斸非便詔御史吳中復内
侍鄧守恭置獄於澶劾仲昌等違詔旨不俟秋冬塞北
流而擅進約以致決潰懐恩仲昌仍坐取河材為器懐
恩流潭州仲昌流英州施昌言李璋以下再謫蔡挺奪
官勒停仲昌垂子也由是議者久不復論河事(宋史河/渠志)
四月諸路言沿河決溢河北尤甚(宋史仁宗本紀/行志載在二年)　(五/)
韓絳知制誥乞守河陽召判流内銓河決商胡用李仲昌
議開六塔河而患滋甚命絳宣撫河北時宰主仲昌人莫
敢異絳劾其蠧國害民罪不可貸仲昌遂竄嶺表遷龍圗
閣學士(宋史韓/絳傳)
　宋初河道與唐五代略同歐陽修所稱京東故道是也
　景德元年河決澶州横隴埽(在今開/州東)尋復修塞景祐元
　年又決横隴遂為大河之經流迨慶歴八年河又決州
　之商胡埽(在開州東/北三十里)而横隴斷流歐陽修謂之横隴故
　道今濮州東(河去州六十里自開州入宋横隴決河盖由/此東注鄆州治須昌縣今東平州西須昌故)
　(城是/也)東平州西范縣東(河去州七十里西接范縣界赤/河在州西北又有游河金河歐)
　(陽修所謂游金赤三河也三/河俱上接開州界今堙滅)陽穀縣東南(河去縣/六十里)東阿縣
　北(縣志云黄河故道在縣北四十里西南自陽穀縣界/来經銅城南又東經清泠口又東經陵山又東北經)
　(楊劉南又東北入長清縣界按銅城鎮在縣北/少西三十八里楊劉鎮在縣北有城舊臨河津)皆有舊
　黄河即宋横隴決河之所行也自長清而下則與京東
　故道合矣(時黄河在長清/縣北五十五里)至和二年李仲昌議開六塔
　河引歸横隴故道従之(六塔地名今清豐縣西南三十/里六塔集是也宋時穿渠自今)
　(開州北十七里引商胡決河流經此/地東南入横隴故道是為六塔河)嘉祐元年六塔河復
　決修河官皆謫竄自是之後無復言横隴者而京東故
　道遂廢　後漢書五行志書河溢者二一桓帝永興元
　年秋河水溢漂害人物而不言某郡一靈帝光和六年
　秋金城河溢水出二十餘里盖王景治河未乆滎陽以
　東至千乗海口皆安流如故也魏晉迄隋史皆無可考
　唐書五行志滎陽之下有河災自長夀二年決棣州始
　開元十年博棣二州河決十四年魏州河溢十五年冀
　州河溢河患由是漸多唐會要云元和八年河溢瓠子
　泛滑州則澶滑之間禍自此始矣後嵗月逾甚而其所
　以治之者不過築隄置埽開減水河而己殊不知河之
　淤澱常先下流下流既淤則上流必決徒治澶滑無益
　也分水愈多經流愈緩海沙日進河沙不出故太和二
　年棣州河決至壊其城則蒲臺以東塞可知已景福二
　年河徙従勃海縣北至無棣縣入海職是故也迨宋時
　滄州海口又淤故大中祥符三年決於棣州五年大決
　河勢高民屋丈餘徙州於陽信界中而澶滑之間嵗不
　得寧矣盖自唐以来治河者皆不知此理故勞而罔功終
　有横隴之決然河雖改流而京東故道猶未盡堙茍疏
　其壅滯先自海口訖於德博則故道可復而澶滑之患
　亦紓王景千年之舊迹至今存可也横隴既通又不治
　其下流而海口先淤游金赤三河赤淤故復有商胡之
　決是時縦欲回河亦當先治其下流則横隴故道復亦無
　難而顧従事於六塔北流一閉當夕而敗李仲昌之罪
　所以不可逭也歐陽公奏云下流梗澀終虞上決為患
　無涯此深得大禹治水之旨宋議河者尚有可採而水
　官皆不得其人舌敝耳聾不見成功有以也(禹貢/錐指)
宋仁宗嘉祐三年秋七月丙子詔廣濟河溢原武縣河決
遣官行視民田振䘏被水害者十一月已丑置都水監罷
三司河渠司(宋史仁/宗本紀)
宋仁宗嘉祐五年河流派别於魏之第六埽曰二股河其
廣二百尺自二股河行一百三十里至魏恩德博之境曰
四界首河七(月/)都轉運使韓贄言四界首古大河所經即溝
洫志所謂平原金隄開通大河入篤馬河至海五百餘里者
也自春以丁壯三千浚之可一月而畢支分河流入金赤
河使其深六尺為利可必商胡決河自魏至於恩冀乾寧
入於海今二股河自魏恩東至於德滄入於海分而為二則
上流不壅可以無決溢之患乃上四界首二股河圗(宋史/河渠)
(志/)韓贄為河北都轉運使河決商胡而北議者欲復之役
將興贄言北流既安定驟更之未必能成功不若開魏金
隄使分注故道支為兩河或可紓水患詔遣使相視如其
䇿纔役三千人幾月而畢入判都水監權開封府(宋史韓/贄傳)
　二股河者商胡決河之别派也韓贄言古大河即王
　莽河二股河出其東南絶王莽河而東北入海盖即
　唐馬頰河之故道也考之近志馬頰河自清豐縣西
　南東北流逕朝城縣東(元和志黄河在清豐縣南五/十里馬頰河首受河水盖即)
　(於縣西南三十里六塔集與開州接界處歐陽公曰/今六塔止是别河下流已為濵棣德博之患是當時)
　(已有六塔河東北經濵州入海者六塔河即馬頰河/之别名但李仲昌所開引商胡北流絶六塔河東南)
　(入横隴故道而二股河則派於魏之第六埽東合馬/頰河而東北至滄州入海此其所以異耳宋朝城縣)
　(城在今南樂縣東二十五里俗/稱韓張堡東與今朝城縣接界)又北逕莘縣西又北
　逕堂邑縣西又東北逕博平縣西北絶王莽河而北
　逕清平縣東又東北逕夏津縣東南又東北逕高唐
　州西北(唐為高/唐縣)又東北逕恩縣南(唐為歴/亭縣)又東北與
　平原縣分水又東北絶王莽河逕陵縣南(唐為安/德縣)元
　和志云馬頰河在安德縣南五十里是也又東北合
　篤馬河篤馬河自平原流入縣界水經注曰屯氏别
　河南瀆自平原城北首受大河故瀆東出亦通謂之
　篤馬河(漢志平原縣有篤馬河東北入海五百六十/里孫禁欲決金隄今大河入篤馬河即此也)
　東北逕西平昌縣故城北(城在今德平縣西南後魏/去西字元和志平昌縣有)
　(馬頰河在縣南十里乆視二年開亦名新河盖/即安德縣南馬頰河東北合篤馬河之道也)又東
　北逕般縣故城北(城在德平縣東北德平北接寜津/縣界寧津志云縣南二十五里有)
　(土河自陵縣流入又東入/樂陵界相傳即古篤馬河)又東逕樂陵縣故城北(城/在)
　(今縣東寰宇記云馬頰河在樂陵縣東六十里從滳/河縣北界来即古篤馬河也金志樂陵縣有篤馬河)
　(按二水既合例得通稱故篤馬亦名馬/頰水出其東盖縣自故城徙而西也)又東北逕陽
　信縣故城南(城在今海豐縣界北齊移/治馬嶺城在今陽信縣南)又東北入海
　(勃海在海豐縣東北一百五十里慶雲海豐皆漢陽/信縣慶雲志云有馬頰河自樂陵流入至城東南注)
　(鬲津河又云長城嶺在縣南四十里勢如岡陵或謂/禹所築九河隄也按此亦未是禹迹盖宋時東流所)
　(經築此以為隄耳海豐新志云鉤盤北派在縣西北/三十里自慶雲流入又東北逕馬谷山前抵土河口)
　(入海按此即古篤馬河亦名陷河齊乗曰東無棣縣樂/北有陷河闊數里西通德棣東入海是也舊志云自)
　(陵至縣界有古黄河隄在縣西三里繞城北至東北七/里而止舊為大河所經盖即宋東流由篤馬河入海處)
　以今輿地言之二股河合馬頰河東北至德平縣合篤
　馬河又東北經樂陵海豐入海海豐本無棣與樂陵俱
　屬滄州故韓䞇云二股河自魏恩東至德滄入海(禹貢/錐指)
宋仁宗嘉祐七年七月戊辰河決大名第五埽(宋史河/渠志)
宋仁宗嘉祐八年秋大水毁河陽中潬
　河中一洲名曰中潬上有河伯祠水環四周喬朩蔚
　然嘉祐八年秋大水馮襄了無遺迹中潬由是遂廢
　(容齋隨筆今今懐慶府孟縣西有河陽廢/縣中潬即  河中之郭家灘也見新志)
鄭驤為度支副使河決德州入王紀口議欲徙州詔驤
往視之還言州不當徙已而州果無患(宋史鄭/驤傳)郭申錫
為鹽鐵副使相視決河坐訟李參失實黜知濠州帝明
榜朝堂稱其欺誣以儆在位(宋史郭/申錫傳)
宋英宗治平元年五月已亥始命都水監浚二股五股
河以紓恩冀之患初都水監言商胡堙塞冀州界河淺
房家武邑二埽由此潰慮一旦大決則甚於商胡之患
乃遣判都水監張鞏户部副使張燾等行視遂興工役
卒塞之(宋史河渠志無河南通志載治平七年黄沁二/水溢盖治平  七年也不知二水溢於何年)
宋神宗熙寧元年六月河溢恩州烏欄隄又決冀州棗
強埽北注瀛　七月又溢瀛州樂壽埽帝憂之顧問近
臣司馬光等都水監丞李立之請於恩冀深瀛等州創
生隄三百六十七里以禦河而河北都轉運司言當用
夫八萬三千餘人役一月成今方災傷願徐之都水監
丞宋昌言謂今二股河門變移請迎河□進約簽入河
身以紓四州水患遂與屯田都監内侍程昉獻議開二
股以導東流於是都水監奏慶歴八年商胡北流於今
二十餘年自澶州下至乾寧軍創隄千有餘里公私勞
擾近嵗冀州而下河道梗澀致上下埽岸屢危今棗強
抺岸衝奪故道雖創新隄終非久計願相六塔舊口并
二股河導使東流徐塞北流而隄舉河渠王亞等謂黄
御河帶北行入獨流東砦經乾寧軍滄州等八砦邊界
直入大海其近海口闊六七百步深八九丈三女砦以
西闊三四百步深五六丈其勢愈深其流愈猛天所以
限契丹議者欲再開二股漸閉北流此乃未嘗覩黄河
在界河内東流之利也十一月詔翰林學士司馬光入
内内侍省副都知張茂則乗傳相度四州生隄回日兼
視六塔二股利害(宋史河/渠志)是年秋七月壬午以恩冀二
州河決賜水死家緡錢及下户粟癸已疏深州溢水(宋/史)
(神宗/本紀)宋昌言擢都水監丞熙寧初河決棗強而北昌言
建議欲於二股河口西岸新灘立土約障水使之東流
候稍深即斷北流縦出葫盧下流以除恩冀深瀛水患
詔従之提舉河渠王亞以為不可成不如修生隄朝廷
遣翰林學士司馬光往視如昌言䇿不兩月決口塞光
奏昌言獨有功若與同列均受賞恐不足以勸詔理提
㸃刑獄資序遷開封府推官同判都水監汴水漲昌言
請塞訾家口己而汴流絶監丞侯叔獻倡為昌言罪昌
言懼求知陜州歴濮冀二州河決曹村召判都水監往
護河隄靈平埽成轉少府監卒贈絹二百疋(宋史宋昌/言傳  昌)
(言字仲謨/平棘人)張存禮部尚書家居棗強河決勢逼冀城或
勸使他徙曰吾家衆所望也茍輕舉動一州吏民何以
自安訖不徙(宋史張/存傳)
宋神宗熙寧二年正月光入對請如宋昌言䇿於二股
之西置上約擗水令東俟東流漸深北流淤淺即塞北
流放出御河胡盧河下紓恩冀深瀛以西之患初商胡
決河自魏之北至恩冀乾寧入於海是謂北流嘉祐八
年河流派别於魏之第六埽遂為二股自魏恩東至於
德滄入於海是謂東流時議者多不同李立之力主生
隄帝不聽卒用昌言說置上約三月光奏治河當因地
形水勢若強用人力引使就高横立隄防則逆激旁潰
不惟無成仍敗舊績臣慮官吏見東流已及四分急於
見功遽塞北流而不知二股分流十里之内相去尚近
地勢復東高西下若河流併東一遇盛漲水勢西合入
北流則東流遂絶或於滄德隄埽未成之處決溢横流
雖除西路之患而害及東路非䇿也宜專䕶上約及二
股隄岸若今歳東流止添二分則此去河勢自東近者
二三年逺者四五年候及八分以上河流衝刷已闊滄
德隄埽已固自然北流日減可以閉塞兩路俱無害矣
會北京留守韓琦言今嵗兵夫數少而金隄兩埽修上
下約甚急深進馬頭欲奪大河縁二股及嫩灘舊闊千
一百步是以可容漲水今截去八百步有餘則將束大
河於二百餘步之間下流既壅上流蹙遏湍怒又無兵
夫修護隄岸其衝決必矣况自德至滄皆二股下流既
無隄防必侵民田設若河門束狹不能容納漲水上下
約隨流而脫則二股與北流為一其患愈大又恩深州所
創生隄其東則大河西來其西則西山諸水東注腹背
受水兩難扞禦望選近臣速至河所與在外官合議帝
在經筵以琦奏諭光命同茂則再往　四月光與張鞏
李立之宋昌言張問呂大防程昉行視上約及方鋸牙
濟河集議於下約光等奏二股河上約並在灘上不礙
河行但所進方鋸牙己深致北流河門稍狹乞減折二
十步令近後仍作蛾眉埽裹護其滄德界有古遥隄當
加葺治所修二股本欲疏導河水東去生隄本欲捍禦
河水西來相為表裏未可偏廢帝因謂二府曰韓琦頗
疑修二股趙抃曰人多以六塔為戒王安石曰異議者
皆不考事實故也帝又問程昉宋昌言同修二股如何
安石以為可治帝曰欲作簽河甚善安石曰誠然若及
時作之往往河可東北流可閉因言李立之所築生隄
去河逺者至八九十里本計以禦漫水而不可禦河南
之向著臣恐漫水亦不可禦也帝以為然　五月丙寅
乃詔立之乗驛赴闕議之　七月二股河通快北流稍
自閉戊子張鞏奏上約累經泛漲并下約各已無虞東
流勢漸順快宜塞北流除恩冀深瀛永静乾寧等州軍
水患又使御河胡盧河下流各還故道則漕運無壅遏
郵傳無滯留塘泊無淤淺復於邊防大計不失南北之
限嵗減費不可勝數亦使流移歸復實無窮之利且黄
河所至古今未嘗無患較利害輕重而取舍之可也惟
是東流南北隄防未立閉口修隄工費甚夥所當預備
望選習知河事者與臣等講求具圗以聞乃復詔光茂
則及都水監官河北轉運使同相度閉塞北流利害有
所不同各以議上(宋史河/渠志)八月河決滄州饒安漂溺居
民移縣治於張為村(宋史五/行志)八月已亥光入辭言鞏等
欲塞二股河北流臣恐勞費未易或幸而可塞則東流
淺狹隄防未全必致決溢是移恩冀深瀛之患於滄德
等州也不若俟二三年東流益深闊隄防稍固北流漸
淺薪芻有備塞之便帝曰東流北流之患孰輕重光曰
兩地皆王民無輕重然北流已殘破東流尚全帝曰今
不俟東流順快而塞北流他日河勢改移奈何光曰上
約固則東流日增北流日減何憂改移若上約流失其
事不可知惟當併力䕶上約耳帝曰上約安可保光曰
今嵗創修誠為難保然昨經大水而無虞來嵗地脚已
牢復何慮且上約居河之側聴河北流猶懼不保今欲
横截使不行庸可保乎帝曰若河水常分二流何時當
有成功光曰上約茍存東流必增北流必減借使分為
二流於張鞏等不見成功於國家亦無所害何則西北
之水併於山東故為害大分則害小矣鞏等亟欲塞北
流皆為身謀不顧國力與民患也帝曰防捍兩河何以
供億光曰併為一則勞費自倍分二流則勞費減半今
減北流財力之半以備東流不亦可乎帝曰卿等至彼
視之時二股河東流及六分鞏等因欲閉斷北流帝意
嚮之光以為須及八分乃可仍待其自然不可施功王
安石曰光議事屢不合今令視河後必不從其議是重使
不安職也庚子乃獨遣茂則茂則奏二股河東傾己及
八分北流止二分張鞏等亦奏丙午大河東徙北流淺
小戊申北流閉詔奬諭司馬光等仍賜衣帶馬時北流
既塞而河自其南四十里許家□東決汎濫大名恩德
滄永静五州軍境(宋史河/渠志)七月戊申河徙東行(宋史神/宗本紀)
熙寧初昉為河北屯田都監河決棗強釃二股河導之
使東為鋸牙下以竹落塞決口加帶御器械河決商胡
北流與御河合為一及二股東流御河遂淺澱昉以開
浚功遷宫苑副使又塞漳河作浮梁於洺州兼外都水
丞詔相度興修水利河決大名第五埽昉議塞之因疏
塘水溉深州田又導葫盧河自樂壽之東至滄州二百
里塞孟家口開乾寧軍直河作橋於真定之中渡又自
衞州王供埽導沙河入御河以廣運路(宋史程/昉傳)
宋神宗熙寧三年二月命茂則鞏相度澶滑州以下至
東流河勢隄防利害時方濬御河韓琦言事有緩急工
有先後今御河漕運通駛未至有害不宜減大河之役
乃詔輟河夫卒三萬三千專治東流(宋史河/渠志)
宋神宗熙寧四年二月丁丑詔增漳河等役兵九月丙
戍河決鄆州十二月丙申濬河(宋史神/宗本紀)七月辛卯北京
新隄第四第五埽決漂溺館陶永濟清陽以北遣茂則
乗驛相視八月河溢澶州曹村十月溢衛州王供時新
隄凡六埽而決者二下屬恩冀貫御河奔衝為一帝憂
之自秋迄冬數遣使經營是時人争言導河之利茂則
等謂二股河地最下而舊防可因今堙塞者纔三十餘
里若度河之湍浚而逆之又存清水鎮河以析其勢則
捍者可回決者可塞帝然之十二月令河北轉運司開
修二股河上流并修塞第五埽決口(宋史河/渠志)
宋神宗熙寧五年二月甲寅興役四月丁卯二股河成
深十一尺廣四百尺方浚河則稍障其決水至是水入
於河而決口亦塞六月河溢北京夏津閏七月辛卯帝
語執政聞京東調夫修河有壊產者河北調急夫尤多
若河復決奈何且河決不過占一河之地或西或東若
利害無所校聴其所趨如何王安石曰北流不塞占公
私田至多又水散漫久復澱塞昨修二股費至少而公
私田皆出向之潟鹵俱為沃壤庸非利乎况急夫已減
於去嵗若復葺理隄防則河北嵗夫愈減矣(宋史河/渠志)四
月辛未塞北京決河(宋史神/宗本紀)顥僉鎮寧軍判官程昉治
河取澶卒八百而虐用之衆逃歸羣僚畏昉欲勿納顥
曰彼逃死自歸弗納必亂若昉怒吾自任之即親往啓
門拊勞約少休三日復役衆驩踊而入具以事上得不
遣昉後過州揚言曰澶卒之潰盖程中允誘之吾且訴
於上顥聞之曰彼方憚我何能為果不敢言曹村埽決
顥謂郡守劉渙曰曹村決京師可虞臣子之分身可塞
亦所當為盡遣廂卒見付渙以鎮印付顥立走決所激
諭士卒議者以為勢不可塞徒勞人爾顥命善泅者度
決口引巨索濟衆兩岸並進數日而合特遷太常丞(宋/史)
(程顥/傳)
　
　
　行水金鑑巻十一
欽定四庫全書
　行水金鑑巻十二
　　　　　　　　　　　　江南按察使傅澤洪撰
　　河水
宋神宗熈寧六年四月始置疏濬黄河司先是有選人李
公義者獻鐵龍爪揚泥車法以濬河其法用鐵數斤為爪
形以繩繫舟尾而沉之水篙工急櫂乘流相繼而下一再
過水已深數尺宦官黄懐信以為可用而患其太輕王安
石請令懐信公義同議増損乃别制濬川杷其法以巨朩長
八尺齒長二尺列於朩下如杷狀以石壓之兩旁繫大繩兩端
矴大船相距八十步各用滑車絞之去來撓蕩泥沙已又移
船而濬或謂水深則杷不能及底雖數往來無益水淺則齒
礙沙泥曵之不動卒乃反齒向上而曳之人皆知不可用惟
安石善其法使懐信先試之以濬二股又謀鑿直河數里以
觀其效且言於帝曰開直河則水勢分其不可開者以近河每
開數尺即見水不容施功爾今第見水即以杷濬之水當隨
杷改趨直河茍置數千杷則諸河淺澱皆非所患嵗可
省開濬之費幾百千萬帝曰果爾甚善聞河北小軍壘
當起夫五千計合境之丁僅及此數一夫至用錢八緡
故歐陽修嘗謂開河如放火不開如失火與其勞人不
如勿開安石曰勞人以除害所謂毒天下之民而従之
者帝乃許春首興工而賞懐信以度僧牒十五道公義
與堂除以杷法下北京令虞部員外郎都大提舉大名
府界金隄范子淵與通判知縣共試騐之皆言不可用
會子淵以事至京師安石問其故子淵意附會遽曰法
誠善第同官議不合耳安石大悦至是乃置濬河司將
自衛州濬至海口差子淵都大提舉公義為之屬許不
拘常制舉使臣等人船木鐵工匠皆取之諸埽官吏奉
給視都水監丞司行移與監司敵體當是時北流閉已
數年水或横決散漫常虞壅遏十月外監丞王令圗獻
議於北京第四第五埽等處開修直河使大河還二股
故道乃命范子淵及朱仲立領其事開直河深八尺又
用杷疏濬二股及清水鎮河凡退背魚肋河則塞之王
安石乃盛言用杷之功若不輟工雖二股河上流可使
行地中(宋史河/渠志)初選人有李公義者請以鐵龍爪治河
宦者黄懐信沿其制為濬川杷天下指笑以為兒戲安
石獨信之遣都水丞范子淵行其法子淵奏用杷之功
水悉歸故道退出民田數萬頃詔大名核實彥博言河
非杷可濬雖甚愚之人皆知無益臣不敢雷同罔上疏
至帝不恱復遣知制誥熊本等行視如彥博言子淵乃
請覲言本等見安石罷意彥博復相故傅會其說御史
蔡確亦論本奉使無狀本等皆得罪獨彥博勿問(宋史/文彥)
(博/傳)
宋神宗熙寧七年都水監丞劉璯言自開直河閉魚肋
水勢增漲行流湍急漸塌河岸而許家淃清水鎮河極
淺漫幾於不流雖二股深快而蒲泊已東下至四界首
退出之田略無固䕶設遇漫水出岸牽迴河頭將復成
水患宜候霜降水落閉清水鎮河築縷河隄一道以遏
漲水使大河復循故道又退出良田數萬頃俾民耕種
而博州界堂邑等退背七埽歳減修護之費公私兩濟
従之是秋判大名文彥博言河溢壊民田多者六十村
户至萬七千少者九村户至四千六百願蠲租稅從之
又命都水詰官吏不以水災聞者外都水監丞程昉以
憂死十月安石去位(宋史河/渠志)程昉以小黄門積遷西京
左藏庫副使熙寧初為河北屯田都監河決棗強釃二
股河導之使東為鋸牙下以竹落塞決口加帶御器械
河決商胡北流與御河合為一及二股東流御河遂淺
澱昉以開浚功遷宫苑副使又塞漳河作浮梁於洺州
兼外都水丞詔相度興修水利河決大名第五埽昉議
塞之因疏塘水溉深州田又導葫蘆河自樂壽之東至
滄州二百里塞孟家口開乾寧軍直河作橋於真定之
中渡又自衞州王供埽導沙河入御河以廣運路累遷
達州防禦使制置河北河防水利御史盛陶言昉挾第
五埽之功專為已力假朝廷威福恐動州縣所開共城
河頗廢人户水磑久無成功又議開沁河因察訪官按
行始知不便漳河滹沱之役水占邢洺趙深祁五州之
田王廣廉孔嗣宗錢勰趙子幾皆嘗論奏其姦欺之狀
則多置䃮口指決河所侵便為淤田其事權之盛則舉
官廢吏唯其所欲悖慢豪横則受聖旨者三受提㸃刑
獄司牒者十二故有違拒小人誤當賞擢驕暴自肆願
遣官代還仍行究治神宗曰王安石以昉知河事故加
任使令開漳河用工七百萬滹沱八九百萬已議體量
矣始安石欲興水利驟用昉昉挾安石勢而慢韓琦後
安石覺其虛誕亦疎之以憂死遂罷都大制置河防水
利司(宋史程/昉傳)
宋神宗熙寧八年十二月丙申濬河(宋史神/宗本紀)
宋神宗熙寧十年五月滎澤河隄急詔判都水監俞光
往治之七月河復溢衞州王供及汲縣上下埽懐州黄
沁滑州韓村乙丑遂大決於澶州曹村澶淵北流斷絶
河道南徙東滙於梁山張澤濼分為二派一合南清河
入於淮一合北清河入於海凡灌郡縣四十五而濮齊
鄆徐尤甚壊田逾三十萬頃遣使修閉八月又決鄭州
滎澤於是文彥博言臣正月嘗奏德州河底淤澱泄水
稽滯上流必至壅遏又河勢變移四散漫流兩岸俱被
水患若不預為經制必溢魏博恩澶等州之境而都水
略無施設止固䕶東流北岸而已適累年河流低下官
吏希省費之賞未嘗增修隄岸大名諸埽皆可憂虞謂
如曹村一埽自熙寧八年至今三年雖每計春料當培
低怯而有司未嘗如約其埽兵又皆給他役實在者十
有七八今者果大決溢此非天災實人力不至也臣前
論此并乞審擇水官今河朔京東州縣人被患者莫知
其數嗸嗸籲天上軫聖念而水官不能自訟猶汲汲希
賞臣前論所陳出於至誠本圖補報非敢激訐也(宋史/河渠)
(志/)是年七月丙子河決澶州曹村埽九月庚戌詔河決
害民田所屬州縣疏瀹仍蠲其稅(宋史神/宗本紀)七月河決曹
村下埽澶淵絶流又東滙於梁山張澤濼凡壊郡縣四
十五官亭民舍數萬田三十萬頃河陽河水湍漲壊南
倉溺居民滄衛河濼暴漲敗廬舎損田苗(宋史五/行志)王居
卿為京東轉運使青州河貫城中苦泛溢為病居卿即
城立飛橋上設樓櫓下建門以時閉啓人誦其智徙河
北路河決曹村居卿立軟横二埽以遏怒流而不與水
争朝廷賞其功建以為都水法召拜户部副使提舉市
易(宋史王/居卿傳)王克臣知鄆州河決曹村克臣亟築隄城下
或曰河決澶淵去鄆為逺且州徙於高八十年不知有
水患安事此克臣不聴役愈急隄成水大至不没者才
尺餘復起甬道屬之東平王陵埽人得趨以避水事定
皆繪像祀之進天章閣待制(宋史王/克臣傳)俞充召判都水監
河決曹村充往救䕶還陳河防十餘事槩論水衡之政
不修因循茍且浸以成習方曹村決時兵之在役者僅
十餘人有司自取敗事恐未可以罪嵗也加集賢殿修
撰提舉市易(宋史俞/充傳)龔鼎臣留守南京河決曹村流殍
滿野鼎臣勞來振拊歸者不勝計拜諫議大夫(宋史龔/鼎臣傳)
黄廉為監察御史裏行河決曹村壊田三十萬頃民廬
舎三十八萬家廉受詔安撫京東發廩振饑逺不能至
者分遣吏移給擇高地作舍以居民流民過取無征算
轉行者賦粮質私牛而與之錢養男女棄於道者丁壯
則役其力凡所活二十五萬加集賢校理提㸃河東刑
獄(宋史黄/廉傳)蘇軾知徐州河決曹村泛於梁山泊溢於南
清河滙於城下漲不能洩城將敗富民争出避水軾曰
富民出民皆動揺吾誰與守吾在是水決不能敗城驅
使復入軾詣武衛營呼卒長曰河將害城事急矣雖禁
軍且為我盡力卒長曰太守猶不避塗潦吾儔小人當
效命率其徒持畚鍤以出築東南長隄首起戲馬臺尾
屬於城兩日夜不止城不沈者三版軾廬於其上過家
不入使官吏分堵以守卒全其城請復調來嵗夫增築
故城為木岸以虞水之再至朝廷従之(宋史蘇/軾傳)
　熙寧十年河決澶州北道斷絶河流南徙東滙於梁
　山張澤濼分為二派一合南清河入於淮一合北清
　河入於海南清入淮即今沂泗南流由徐邳入淮之
　道宋元以來未之有改也北道自張秋決塞河不復
　來而入淮一水遂受河之委倏南倏北去海數百里
　間而竭國家之力不能制而一之也(穀山/筆麈)
宋神宗元豐元年四月丙寅決口塞詔改曹村埽曰靈
平五月甲戍新隄成閉口斷流河復歸北初議塞河也
故道堙而高水不得下議者欲自夏津縣東開簽河入
董固以䕶舊河袤七十里九十步又自張村埽直東築
隄至龎家莊古隄袤五十里二百步詔樞蜜都承㫖韓
縝相視縝言漲水衝刷新河己成河道河勢變移無常
雖開河就隄及於河身剏立生隄枉費功力惟增修新
河乃能經久詔可　十一月都水監言自曹村決溢諸
埽無復儲蓄乞給錢二十萬緡下諸路以時市梢草封
樁詔給十萬緡非朝㫖及埽岸危急毋得擅用(宋史河/渠志)
五月甲戍朔賜塞河役死家錢(宋史神/宗本紀)章丘河水溢壊
公私廬舍(宋史五/行志)
宋神宗元豐二年七月戊子范子淵言因䕶黄河岸畢
工乞中分為兩埽詔以廣武上下埽為名(宋史河/渠志)
宋神宗元豐三年七月庚午澶州孫村陳埽及大吳小
吳埽決詔外監丞司速修閉初河決澶州也北外監丞
陳祐甫謂商胡決三十餘年所行河道填淤漸高隄防
嵗增未免泛濫今當修者有三商胡一也横隴二也禹
舊迹三也然商胡横隴故道地勢高平土性疏惡皆不
可復復亦不能持乆惟禹故瀆尚存在大伾太行之間
地卑而勢固故祕閣校理李垂與今知深州孫民先皆
有修復之議望召民先同河北漕臣一員自衞州王供
埽按視訖於海口従之(宋史河/渠志)張問提㸃河北刑獄大
吳決議築小吳問言曹村小吳南北相直而曹村當水
衝賴小吳隄薄水溢北出故南堤無患若築小吳則左
強而右傷南岸且決水並京畿為害獨可於孫吳兩埽
間起隄以備之耳詔付水官議久不決小吳卒潰徙江
東淮南轉運復為河北轉運河再決議者欲調京東民
三十萬自澶築隄抵乾寧問言隄未能為益災傷之餘
力役勞民非計也神宗従之入為度支副使(宋史張/問傳)
宋神宗元豐四年四月澶州臨河縣小吳河溢北流漂
溺居民(宋史五/行志)四月小吳埽復大決自澶注入御河恩
州危甚六月戊午詔東流已填淤不可復將來更不修
閉小吳決口候見大吳歸納應合修立隄防令李立之
經畫以聞帝謂輔臣曰河之為患久矣後世以事治水
故常有礙夫水之趨下乃其性也以道治水則無違其
性可也如能順水所向遷徙城邑以避之復有何患雖
神禹復生不過如此輔臣皆曰誠如聖訓河北東路提
㸃刑獄劉定言王莽河一徑水自大名界下合大流注
冀州及臨清徐曲御河決口恩州趙村壩子決口兩徑
水亦注冀州城東若遂成河道即大流難以西傾全與
李垂孫民先所論違背望早經制詔送李立之八月壬
午立之言臣自決口相視河流至乾寧軍分入東西兩
塘次入界河於劈地口入海通流無阻宜修立東西隄
詔覆計之而言者又請自王供埽上添修南岸於小吳
口北創修遥隄候將來礬山水下決王供埽使直河注
東北於滄州界或南或北従故道入海不従九月庚子
立之又言北京南樂館陶宗城魏縣淺口永濟延安鎮
瀛州景城鎮在大河兩隄之間乞相度遷於隄外於是
用其說分立東西兩隄五十九埽定三等向著河勢正
著隄身為第一河勢順流隄下為第二河離隄一里内
為第三退背亦三等隄去河最逺為第一次逺者為第
二次近一里以上為第三立之在熙寧初己主立隄今
竟行其言(宋史河/渠志)
宋神宗元豐五年正月已丑詔立之凡為小吳決口所
立隄防可按視河勢向背應置埽處毋虛設巡河官毋
横費工料六月河溢北京内黄埽七月決大吳埽隄以
紓靈平下埽危急八月河決鄭州原武埽溢入利津陽
武溝刁馬河歸納梁山濼詔曰原武決口已引奪大河
四分以上不大治之將貽朝廷巨憂其輟修汴河隄岸
司兵五千併力築隄修閉都水復言兩馬頭墊落水面
闊二十五步天寒乞候來春施工至臘月竟塞云九月
河溢滄州南皮上下埽又溢清池埽又溢永静軍阜城
下埽十月辛亥提舉汴河隄岸司言洛口廣武埽大河
水漲塌岸壊下牐斗門萬一入汴人力無以枝梧密邇
都城可不深慮詔都水監官速往䕶之丙辰廣武上下
埽危急詔救䕶尋獲安定(宋史河/渠志)是年秋陽武原武二
縣河決壊田廬(本紀八月戊/寅河決原武)相州漳河決溺臨漳縣居
民又磁州諸縣鎮夏伏漳釜河水泛濫臨漳縣斛律口
決壊官私廬舍傷田稼(宋史五/行志)九月癸卯滑州河水溢
十月辛亥洛口廣武大河溢十二月辛酉塞原武決河
(宗史神/宗本紀)
宋神宗元豐七年七月北京館陶河溢入府城壊官私
廬舍八月趙邢洺磁相諸州河水泛溢壊城郭軍營(宋/史)
(五行/志)七月甲辰河溢元城埽決横隄破北京帥臣王拱
辰言河水暴至數十萬衆號叫求救而錢穀稟轉運常
平歸提舉軍器工匠隸提刑埽岸物料兵卒即屬都水
監逐司在逺無一得專倉卒何以濟民望許不拘常制
詔事干機速奏覆牒稟所屬不及者如所請戊申命拯
䕶陽武埽十月冀州王令圗奏大河行流散漫河内殊
無𦂳流旋生灘磧宜近澶州相視水勢使還復故道會
明年春宫車晏駕大抵熙寧初專欲導東流閉北流元
豐以後因河決而北議者始欲復禹故迹神宗愛惜民
力思順水性而水官難其人王安石力主程昉范子淵
故二人尤以河事自任帝雖藉其才然每抑之其後元
祐元年子淵己改司農少卿御史吕陶劾其修隄開河
縻費巨萬䕶隄壓埽之人溺死無數元豐六年興役至
七年功用不成乞行廢放於是黜知兖州尋降知峽州
其制略曰汝以有限之材興必不可成之役驅無辜之
民置之必死之地中書舍人蘇軾詞也(宋史河/渠志)李周提
㸃京西刑獄時方興水利或請釃湍河為六渠以益鉗
廬陂水度用工八十萬周曰湍河原高委下捍以隄猶
患決溢若又導之必致為害乃疏言渠成未可必而費
已不貲盍姑鑿其一而試之倘可以足用行之渠卒無
功明年河溢鄧城幾没始思其議竟以直道罷判西京
國子監(宋史李/周傳)魯有開知衞州水災人乏食擅貸常平
錢粟與之且奏乞蠲其息徙冀州増隄或謂郡無水患
何以役為有開曰預備不虞古之善計也卒成之明年
河決水果至不能冒隄而止朝廷遣使河北民遮誦其
功狀召為膳部郎中元祐中歴知信陽軍(宋史魯/有開傳)韓璹
知澶州坐失舉降太常少卿河決晝夜扞禦神宗念其
勞復改官大中大夫(宋史韓璹傳年按有開璹二/事不知在何  姑置於此)惟忠
為留都大管勾汴河使建議以為渠有廣狹若水闊而
行緩則沙伏而不利於舟請即其廣處束以木岸三司
以為不便後卒用其議(宋史符惟忠傳附按惟忠/與富弼同時亦  置於此)
宋神宗元豐八年三月哲宗即位宣仁聖烈皇后垂簾
河流雖北而孫村低下夏秋霖雨漲水往往東出小吳
之決既未塞十月又決大名之小張口河北諸郡皆被
水災知澶州王令圗建議濬迎陽埽舊河又於孫村金
隄置約復故道本路轉運使范子奇仍請於大吳北岸
修進鋸牙擗約河勢於是回河東流之議起(宋史河/渠志)喬
執中提㸃京西北路刑獄時河決廣武埽危甚相聚莫
敢登執中不顧立其上衆隨之如蟻附不日埽成元祐
初為吏部郎中(宋史喬/執中傳)李南公為河北轉運副使先是
知澶州王令圖請開迎陽埽舊河於孫村置約回水東
注南公與范子奇以為可行且欲於大吳北進鋸牙約
河勢歸故道朝廷命使者行視兩人復以前議為非云
迎陽下瞰京師孫村水勢不便又為御史所論詔罰金
加直袐閣知延安府(宋史李/南公傳)哲宗立絳為北京留守河
決小吳都水議傍魏城鑿渠東趨金隄役甚棘絳言功
不可成徒耗費國力而使魏人流徙非計也三奏乞罷
之元祐二年以司空檢校太尉致仕(宋史/絳傳)韓趙挺之通
判德州魏境河屢決議者欲徙宗城縣轉運使檄挺之
往視挺之云縣距高原千歲矣水未嘗犯今所遷不如
舊必為民害使者卒徙之財二年河果壊新城漂居民
略盡召試館職為祕閣校理(宋史趙/挺之傳)
宋哲宗元祐元年二月辛酉以河決大名壊民田艱食
者詔安撫使韓絳賑之(宋史哲/宗本紀)二月乙丑詔未得雨澤
權罷修河放諸路兵夫九月丁丑詔祕書監張問相度
河北水事十月庚寅又以王令圗領都水同問行河十
一月丙子問言臣至滑州決口相視迎陽埽至大小吳
水勢低下舊河淤仰故道難復請於南樂大名埽開直
河并簽河分引水勢入孫村口以觧北京向下水患令
圗亦以為然於是減水河之議復起既従之矣會北京
留守韓絳奏引河近府非是詔問别相視(宋史河/渠志)初元
豐中河決小吳北注界河東入於海神宗詔東流故道
淤高理不可回其勿復塞乃開大吳以䕶北都至是都
水王令圗請還河故道下執政議瞻曰自河決已八年
未有定論今遽興大役役夫三十萬用木二千萬臣竊
憂焉朝廷方遣使相視若以東流未便宜急従之若以
為可回宜為數嵗之計以緩民力議者又謂河入界河
而北則失中國之險昔澶淵之役非河為限則北兵不
止瞻曰王者恃德不恃險昔堯舜都蒲冀周漢都咸鎬
皆歴年數百不聞以河障外國澶州之役蓋廟社之靈
章聖之德將相之智勇故敵帥授首豈獨河之力哉後
使者以東流非便水官復請塞北流瞻固争之卒詔罷
役如曕所議(宋史趙/瞻傳)初河決小吳議者欲自孫村口導
還故處及是役興常言京東河北饑困不宜導河詔罷
之(宋史李/常傳)
宋哲宗元祐二年二月令圗問欲必行前説朝廷又従
之三月令圗死以王孝先代領都水亦請如令圗議右
司諌王覿言河北人戸轉徙者多朝廷責郡縣以安集
空倉廩以振濟又遣專使察視之恩德厚矣然耕耘之
時而流轉於道路者不已二麥將熟而寓食於四方者
未還其故何也盍亦治其本矣今河之為患三泛濫渟
滀漫無涯涘吞食民田未見窮已一也緣邊漕運獨賴
御河今御河淤澱轉輸艱梗二也塘泊之設以限南北
濁水所經即為平陸三也欲治三患在遴擇都水轉運
而責成耳今轉運使范子奇反覆求合都水使者王孝
先暗繆望别擇人時知樞密院事安燾深以東流為是
兩疏言朝廷久議回河獨憚勞費不顧大患蓋自小吳
未決以前河入海之地雖屢變易而盡在中國故京師
恃以北限彊敵景徳澶淵之事可驗也且河決每西則
河尾每北河流既益西決固已北抵境上若復不止則
南岸遂屬遼界彼必為橋梁守以州郡如慶歴中因取
河南熟戸之地遂築軍以窺河外已然之效如此盖自
河而南地勢平衍直抵京師長慮却顧可為寒心又朝
廷捐東南之利半以宿河北重兵備預之意深矣使敵
能至河南則邈不相及今欲便於治河而緩於設險非
計也王巖叟亦言朝廷知河流為北道之患日深故遣
使命水官相視便利欲順而導之以拯一路生靈於墊
溺甚大惠也然昔者專使未還不知何疑而先罷議專
使反命不知何所取信而議復興既敕都水使者總護
役事調兵起工有定日矣已而復罷數十日間變議者
再三何以示四方今有大害七不可不早為計北塞之
所恃以為險者在塘泊黄河堙之猝不可濬浸失北塞
險固之利一也横遏西山之水不得順流而下蹙溢於
千里使百萬生齒居無廬耕無田流散而不復二也乾
寧孤壘危絶不足道而大名深冀腹心郡縣皆有終不
自保之勢三也滄州扼北敵海道自河不東流滄州在
河之南直抵京師無有限隔四也并吞御河邊城失轉
輸之便五也河北轉運司嵗耗財用陷租賦以百萬計
六也六七月間河流交漲占没西路阻絶遼使進退不
能兩朝以為憂七也非此七害委之可緩而未治可也
且去嵗之患己甚前嵗今嵗又甚焉則奈何望深詔執
政大臣早決河議而責成之太師文彥博中書侍郎呂
大防皆主其說中書舍人蘇轍謂右僕射吕公著曰河
決而北先帝不能回而諸公欲回之是自謂智勇勢力
過先帝也盍因其舊而修其未備乎公著唯唯於是三
省奏自河北決恩冀以下數州被患至今未見開修的
確利害致妨興工乃詔河北轉運副使限兩月同水官
講議聞奏十一月講議官皆言令圗問相度開河取水
入孫村口還復故道處測量得流分尺寸取引不過其
説難行十二月張景先復以問說為善果欲回河唯北
京已上滑州而下為宜仍於孫村濬治横河舊隄止用
逐埽人兵物料并年例客軍春夫漸為之可也朝廷是
其說(宋史河/渠志)大河北流宰相主水官議必欲回之東注
燾以河流入濼淀久必淤淺恐河朔無以禦敵遂上言
曰自小吳未決之前河雖屢徙而盡在中國故京師得
以為北限今決而西則河尾益北如此不已將南岸遂
屬敵界彼若建橋梁守以州郡窺兵河外可為寒心今
水官之議不過論地形較功費而獻納之臣不考利害
輕重徒便於治河而以設險為緩非至計也帝雖然之
而回河之議紛起東北蕭然煩費功亦不就(宋史安/燾傳)百
祿改吏部侍郎都水王孝先議回河故道大防意向之
命百祿行視百祿以東流高仰而河勢順下不可回即
馳奏所以然之狀且取神宗詔令勿塞故道者并上之
大防猶謂大河東流中國之險限今塘濼既壊界河淤
淺河且北注矣百祿言塘濼有限寇之名無禦寇之實
借使河徙而北敵始有下流之憂乃吾之利也先帝明
詔具在奈何妄動搖之乃止俄兼侍讀進翰林學士(宋/史)
(范百/祿傳)元祐初朝廷起回河之議未決而開河之役遽興
詔言河朔秋潦水淫為災民人流徙賴發廩振贍思稍
甦其生謂宜安之未可以力役傷也従之(宋史王/詔傳)
　河性北流而矯之東以致中國疲敝文吕二公不無
　罪焉(南河/全考)
　
　
　
　行水金鑑巻十二
欽定四庫全書
　行水金鑑巻十三
　　　　　　　　　　　江南按察使傅澤洪撰
　　河水
宋哲宗元祐三年六月戊戍詔黄河未復故道終為河北
患王孝先等議巳嘗興役不可中罷宜接續工料向去決
要回復故道三省樞密院速與商議施行右相范純仁言
天下大勢惟人君所向羣下競趨如川流山擁小失其道非
一言一力可囘故居上者不可不謹今聖意巳有所向而為
天下先矣乞諭執政前日降出文字却且進入免希合之臣
妄測聖意輕舉大役尚書王存等亦言使大河決可東回而
北流遂斷何惜勞民費財成經久之利今孝先等自未有必
然之論但僥倖萬一以冀成功又預求免責若遂聽之將有
噬臍之悔乞選公正近臣及忠實内侍覆行按視審度可否
興工未晚　庚子三省樞密院奏事延和殿文彦博吕大防
安燾等謂河不東則失中國之險為契丹之利范純仁王存
胡宗愈則以虛費勞民為憂太后曰且熟議明日純仁
又畫四不可之説且曰北流數年未為大患而議者恐
失中國之利先事回改正如頃西夏本不為邊患而好
事者以為不取恐失機會遂興靈武之師也存宗愈亦
奏昨親聞德音更令熟議然累日猶有未同或令建議
者結罪任責臣等本謂建議之人思慮有所未逮故乞
差官覆按若但使之結罪彼所見不過如此後或誤事
加罪何益臣非不知河決北流為患非一淤沿邊塘泊
斷御河漕運失中國之險遏西山之流若能全回大河
使由孫村故道豈非上下通願但恐不能成功為患甚
於今日故欲選近臣按視若孝先之說決可成則積聚
物料接續興役如不可為則令沿海踏行自恩魏以北
塘泊以南别求可以疏導歸海去處不必專主孫村此
亦三省共曽商量望賜詳酌存又奏自古惟有導河并
塞河導河者順水勢自高導令就下塞河者為河隄決
溢修塞令入河身不聞幹引大河令就高行流也於是
收回戊戍詔書戸部侍郎蘇轍中書舍人曽肇各三上
疏轍大畧言黄河西流議復故道事之經嵗役兵二萬
聚梢樁等物三十餘萬方河朔災傷困弊而興必不可
成之功吏民竊歎今回河大議雖寢然聞議者固執來
嵗開河分水之策今小吳決口入地巳深而孫村所開
丈尺有限不獨不能回河亦必不能分水况黄河之性
急則通流緩則淤澱既無東西皆急之勢安有兩河並
行之理縦使兩河並行未免各立隄防其費又倍矣今
建議者其說有三臣請折之一曰御河堙滅失饋運之
利昔大河在東御河自懐衞經北京漸歴邊郡饋運既
便商賈通行自河西流御河堙滅失此大利天實使然
今河自小吳北行占壓御河故地雖使自北京以南折
而東行則御河堙滅己一二百里何由復見此御河之
説不足聽也二曰恩冀以北漲水為害公私損耗臣聞
河之所行利害相半盖水來雖有敗田破稅之害其去
亦有淤厚宿麥之利况故道已退之地桑麻千里賦役
全復此漲水之説不足聽也三曰河徙無常萬一自契
丹界入海邊防失備按河昔在東自河以西郡縣與契
丹接境無山河之限邊臣建為塘水以捍契丹之衝今
河既西則西山一帶契丹可行之地無幾邊防之利不
言可知然議者尚恐河復北徙則海口出契丹界中造
舟為梁便於南牧臣聞契丹之河自北南注以入於海
盖地形北高河無北徙之道而海口深浚勢無徙移此
邊防之説不足聽也臣又聞謝卿材到闕昌言黄河自
小吳決口乗高注北水勢奔決上流隄防無復決怒之
患朝廷若以河事付臣不役一夫不費一金十年保無
河患大臣以其異已罷歸而使王孝先俞瑾張景先三
人重畫回河之計盖由元老大臣重於改過故假契丹
不測之憂以取必於朝廷雖已遣百祿等出按利害然
未敢保其不觀望風旨也願亟回收買梢草指揮來嵗
勿調開河役兵使百祿等明知聖意無所偏係不至阿
附以誤國計肇之言曰數年以來河北京東淮南災傷
今嵗河北並邊稍熟而近南州軍皆旱京東西淮南饑
殍瘡痍若來年雖未大興河役止令修治舊隄開減水
河亦須調發丁夫本路不足則及鄰路鄰路不足則及
淮南民力果何以堪民力未堪則雖有回河之䇿及梢
草先具將安施乎會百祿等行視東西二河亦以為東
流高仰北流順下決不可回即奏曰往者王令圗張問
欲開引水簽河導水入孫村口還復故道議者疑焉故
置官設屬使之講議既開撅井筒折量地形水面尺寸
高下顧臨王孝先張景先唐義問陳祐之皆謂故道難
復而孝先獨叛其説初乞先開減水河俟行流通快新
河勢緩人工物料豐備徐議閉塞北流已而召赴都堂
則又請以二年為期及朝廷詰其成功遽云來年取水
入孫村口若河流順快工料有備便可閉塞回復故道
是又不竢新河勢緩矣回河事大寧容異同如此盖孝
先俞瑾等知合用物料五千餘萬未有指擬見買數計
經嵗未及毫釐度事理終不可為故為大言又云若失
此時或河勢移背豈獨不可減水即永無回河之理臣
等竊謂河流轉徙迺其常事水性就下固無一定若假
以五年休養數路民力沿河積材漸濬故道葺舊隄一
旦流勢改變審議事理釃為二渠分派行流均減漲水
之害則勞費不大功力易施安得謂之一失此時永無
回河之理(宋史河/渠志)
宋哲宗元祐四年正月癸未百祿等使回入對復言修
減水河役過兵夫六萬三千餘人計五百三十萬工費
錢粮三十九萬二千九百餘貫石匹兩收買物料錢七
十五萬三百餘緡用過物料二百九十餘萬條束官員
使臣軍大將凡一百一十餘員請給不與焉願罷有害
無利之役那移工料繕築西隄以護南決口未報己亥
乃詔罷回河及修減水河四月戊午尚書省言大河東
流為中國之要險自大吳決後由界河入海不惟淤壊
塘濼兼濁水入界河向去淺澱則河必北流若河尾直
注北界入海則中國全失險阻之限不可不為深慮詔
范百祿趙君錫條畫以聞百祿等言臣等昨按行黄河
獨流口至界河又東至海口熟觀河流形勢并縁界河
至海口鋪砦地分使臣各稱界河未經黄河行流已前
闊一百五十步下至五十步深一丈五尺下至一丈自
黄河行流之後今闊至五百四十步次亦三二百步深
者三丈五尺次亦二丈乃知水性就下行疾則自刮除
成空而稍深與前漢書大司馬史張戎之論正合自元
豐四年河出大吳一向就下衝入界河行流勢如傾建
經今八年不捨晝夜衝刷界河兩岸日漸開闊連底成
空趨海之勢甚迅雖遇元豐七年八年元祐泛漲非常
而大吳以上數百里終無決溢之害此乃下流歸納處
河流深快之驗也塘濼有限遼之名無禦遼之實今之
塘水又異昔時淺足以褰裳而涉深足以維舟而濟冬
寒氷堅尤為坦途如滄州等處商胡之決即已澱淤今
四十二年迄無邊警亦無人言以為深憂自回河之議
起首以此動煩聖聽殊不思大吳初決水未有歸猶不
北去今入海湍迅界河益深尚復何慮即令有此則中
國據上游契丹豈不慮乗流擾之乎自古朝那蕭闗雲
中朔方定襄鴈門上郡太原右北平之間南北往來之
衝豈塘濼界河之足限哉臣等竊謂本朝以來未有大
河安流合於禹迹如此之利便者其畍河向去只有深
闊加以朝夕海潮往來渲蕩必無淺澱河尾安得直注
北界中國亦無全失險阻之理且河遇平壤灘慢行流
稍遲則泥沙留淤若趨深走下湍激奔騰惟有刮除無
由淤積不至上煩聖慮七月己已朔冀州南宮等五埽
危急詔撥提舉修河司物料百萬與之甲午都水監言
河為中國患久矣自小吳決後汎濫未著河槽前後遣
官相度非一終未有定論以為北流無患則前二年河
決南宮下埽去三年決上埽今四年決宗城中埽豈謂
北流可保無虞以為大河卧東則南宮宗城皆在西岸
以為卧西則冀州信都恩州清河武邑或決皆在東岸
要是大河千里未見歸納經久之計所以昨相度第三
第四鋪分決漲水少紓目前之急繼又宗城決溢向下
包蓄不定雖欲不為東流之計不可得也河勢未可全
奪故為二股之策今相視新開第一口水勢湍猛發泄
不及己不候工畢更撥沙河隄第二口泄減漲水因而
二股分行以紓下流之患雖未保冬夏常流己見有可
為之勢必欲經久遂作二股仍較今所修利害孰為輕
重有司具析保明以聞八月丁未翰林學士蘇轍言夏
秋之交暑雨頻併河流暴漲出岸由孫村東行盖每嵗
常事而李偉與河埽使臣因此張皇以分水為名欲發
回河之議都水監従而和之河事一興求無不可况大
臣以其符合已説而樂聞乎臣聞河道西行孫村側左
大約入地二丈以來今所報漲水出岸由新開口地東
入孫村不過六七尺欲因六七尺漲水而奪入地二丈
河身雖三尺童子知其難矣然朝廷遂為之遣都水使
者興兵功開河道進鋸牙欲約之使東方河水甚漲其
西行河道若不斷流則遏之東行實同兒戲臣願急命
有司徐觀水勢所向依累年漲水舊例因其東溢引入
故道以紓北京朝夕之憂故道隄防壊決者第略加修
葺免其決溢而已至於開河進約等事一切毋得興功
俟河勢稍定然後議不過一月漲水既落則西流之勢
決無移理兼聞孫村出岸漲水今已斷流河上官吏未
肯奏知耳是時吳安持與李偉力主東流而謝卿材謂
近嵗河流稍行地中無可回之理上河議一編召赴政
事堂會議大臣不以為然癸丑三省樞密院言繼日霖
雨河上之役恐煩聖慮太后曰訪之外議河水已東復
故道矣乙丑李偉言已開撥北京南沙河直隄第三鋪
放水入孫村口故道通行又言大河已分流即更不須
開淘因昨來一決之後東流自是順快渲刷漸成淃道
見今已為二股約奪大河三分以來若得夫二萬於九
月興工至十月寒凍時可畢因引導河勢豈止為二股
通行而已亦將遂為回奪大河之計今來既因擗拶東
流修全鋸牙當迤邐増進一埽而取一埽之利比至來
年春夏之交遂可全復故道朝廷今日當極力必閉北
流乃為上䇿若不明詔有司即令回河深恐上下遷延
議終不決觀望之間遂失機㑹乞復置修河司従之(宋/史)
(河渠/志)是年夏秋霖雨河流泛漲(宋史五/行志)
宋哲宗元祐五年正月丁亥梁燾言朝廷治河東流北
流本無一偏之私今東流未成邉北州縣未至受患其
役可緩北流方悍邊西州縣日夕可憂其備宜急今傾
半天下之力專事東流而不加一夫一草於北流之上
得不誤國計乎去年屢決之害全由隄防無備臣願嚴
責水官修治北流埽岸使二方均被惻隠之恩二月已
亥詔開修減水河辛丑乃詔三省樞密院去冬愆雪今
未得雨外路旱暵闊逺宜權罷修河戊申蘇轍言臣去
年使契丹過河北見州縣官吏訪以河事皆相視不敢
正言及今年正月還自契丹所過吏民方舉手相慶皆
言近有朝㫖罷回河大役命下之日北京之人驩呼鼓
舞惟減水河役遷延不止耗蠧之事十存四五民間竊
議意大臣業已為此勢難遽回既為聖鑒所臨要當迤
邐盡罷今月六日果䝉聖旨以旱災為名權罷修黄河
候今秋取旨大臣覆奏盡罷黄河東北流及諸河工役
民方憂旱聞命踊躍實荷聖恩然臣竊詳聖旨上合天
意下合民心因水之性功力易就天語激切中外聞者
或至泣下而大臣奉行不得其平由此觀之則是大臣
所欲雖害物而必行陛下所為雖利民而不聽至於委
曲回避巧為之説僅乃得行君權已奪國勢倒植臣所
謂君臣之間逆順之際大為不便者此事是也黄河既
不可復回則先罷修河司只令河北轉運司盡將一道
兵功修貼北流隄岸罷呉安持李偉都水監差遣正其
欺罔之罪使天下曉然知聖意所在如此施行不獨河
事就緒天下臣庶自此不敢以虚誑欺朝廷弊事庶幾
漸去矣八月甲辰提舉東流故道李偉言大河自五月
後日益暴漲始由北京南沙隄第七鋪決口水出於第
三第四鋪并清豐口一併東流故道河槽深三丈至一
丈以上比去年尤為深快頗減北流横溢之患然今己
秋深水當減落若不少加措置慮致斷絶即東流遂成
淤澱望下所屬官司經畫沙隄等口分水利害免淤故
道上誤國事詔吳安持與本路監司北外丞司及李偉
按視具合措置事連書以聞九月中丞蘇轍言修河司
若不罷李偉若不去河水終不得順流河朔生靈終不
得安居乞速罷修河司及檢舉(宋史河/渠志)
宋哲宗元祐六年四月庚子敕竄責李偉(宋史河/渠志)堯俞
為吏部侍郎水官李偉議大河可従孫村導之還故道
堯俞言河事雖不可億度然比遣使按之皆言非便而
偉又繆悠不肯任責豈可以遽興大役朝廷遂置偉議
進吏部尚書兼侍讀(宋史傅/堯俞傳)
宋哲宗元祐七年三月以吏部郎中趙偁權河北轉運
使偁素與安持等議不協嘗上河議其略曰自頃有司
回河幾三年功費騷動半天下復為分水又四年矣故
所謂分水者因河流相地勢導而分之今乃横截河流
置埽約以扼之開濬河門徒為淵潭其狀可見况故道
千里其間又有高處故累嵗漲落輒復自斷夫河流有
逆順地勢有高下非朝廷可得而見職在有司朝廷任
之亦信矣患有司不自信耳臣謂當繕大河北流兩隄
復修宗城棄隄閉宗城口廢上下約開闞村河開使河
流湍直以成深道聚三河工費以治一河一二年可以
就緒而河患庶幾息矣願以河事并都水條例一付轉
運司而總以工部罷外丞司使措置歸一則職事可舉
弊事可去四月詔南北外兩丞司管下河埽今後令河
北京西轉運使副判官府界提㸃分認界至内河北仍
於銜内帶兼管南北外都水公事十月辛酉以大河東
流賜都水使者吳安持三品服北都水監丞李偉再任
(宋史河渠志龍今水學云禹河従勃碣入海此故道也/  宋景德景  兩決横隴為大河之經流慶歴又決商)
　(胡横隴斷絶商胡決河自魏至恩冀乾寧入海是謂/北流嘉祐河流派别於魏之第六埽遂為二股自魏)
　(恩東至德滄入海是謂東流主東流者文彥博呉安/持等主北流者歐陽修蘇轍等盈庭聚訟迨後東流)
　(斷絶河竟/北流矣)
宋哲宗元祐八年二月乙卯三省奉旨北流軟堰並依
都水監所奏門下侍郎蘇轍奏臣嘗以謂軟堰不可施
于北流利害甚明盖東流本人力所開闊止百餘步冬
月河流斷絶故軟堰可為今北流是大河正溜比之東
流何止數倍見今河水行流不絶軟堰何由能立盖水
官之意欲以軟堰為名實作硬堰隂為回河之計耳朝
廷既己覺其意則軟堰之請不宜復従趙偁亦上議曰
臣竊謂河事大利害有三而言者互進其説或見近忘
逺徼倖盜功或取此捨彼譸張昧理遂使大利不明大
害不去上惑朝聽下滋民患横役枉費殆無窮己臣切
痛之所謂大利害者北流全河患水不能分也東流分
水患水不能行也宗城河決患水不能閉也是三者去
其患則為利未能去則為害今不謀此而議欲專閉北
流止知一日可閉之利而不知後日既塞之患止知北
流伏槽之水易為力而不知闞村方漲之勢未可併以
入東流也夫欲合河以為利而不恤上下壅潰之害是
皆見近忘逺徼倖盜功之事也有司欲斷北流而不執
其咎乃引分水為説姑為軟堰知河衝之不可以軟堰
禦則又為決堰之計臣恐枉有工費而以河為戲也請
俟漲水伏槽觀大河之勢以治東流北流五月水官卒
請進梁村上下約東狹河門既涉漲水遂壅而潰南犯
德清西決内黄東淤梁村北出闞村宗城決口復行魏
店北流因淤遂斷河水四出壊東郡浮梁十二月丙寅
監察御史郭知章言臣比縁使事至河北自澶州入北
京渡孫村口見水趨東者河甚闊而深又自北京往洺
州過楊家淺口復渡見水之趨北者纔十之二三然後
知大河宜閉北行東乞下都水監相度于是吳安持復
兼領都水即建言近準朝旨已堰斷魏店剌子向下北
流一枝斷絶然東西未有堤岸若漲水稍大必披灘漫
出則平流在北京恩州界為害愈甚乞塞梁村口縷張
包口開青豐口以東雞爪河分殺水勢呂大防以其與
已意合向之詔同北京留守相視時范純仁復為右相
與蘇轍力以為不可遂降旨令都水監與本路安撫轉
運提刑司共議可則行之有異議速以聞紹聖元年正
月也是時轉運使趙偁深不以為然提刑上官均頗助
之偁之言曰河自孟津初行平地必須全流乃成河道
禹之治水自冀北抵滄棣始播為九河以其近海無患
也今河自横隴六塔商胡小吳百年之間皆従西決盖
河徙之常勢而有司置埽創約横截河流回河不成因
為分水初決南宮再決宗城三決内黄亦皆西決則地
勢西下較然可見今欲弭息河患而逆地勢戾水性臣
未見其能就功也請開闞村河門修平鄉鉅鹿埽焦家
等隄濬澶淵故道以備漲水大名安撫使許將言度今
之利若舍故道止從北流則慮河下巳湮而上流横潰
為害益廣若直閉北流東徙故道則復慮受水不盡而
被隄為患竊謂宜因梁村之口以行東因内黄之口以
行北而盡閉諸口以絶大名諸州之患俟春夏水大至
乃觀故道足以受之則内黄之口可塞不足以受之則
梁村之役可止定其成議則民心固而河之順復有時
可以保其無害(許將本傳略同時黄河東/北二議未決故將言之)詔令呉安持
同都水監丞鄭佑與本路安撫轉運提刑司官具圗狀
保明聞奏即有未便亦具利害來上三月癸酉監察御
史郭知章言河復故道水之趨東已不可遏近日遣使
按視逐司議論未一臣謂水官朝夕従事河上望專委
之(知章本傳云知章為監察御史哲宗親政上言大河/東北分流生靈被害今水之趨東者己不可遏順而)
(導之閉北而行東其利百倍遷殿中侍御/史知章之意與許將同而將猶持兩可)乙亥呂大防
罷相六月右正言張商英奏言元豐間河決南宮口講
議累年先帝歎曰神禹復生不能回此河矣乃敕自今
後不得復議回河閉口盖採用漢人之論俟其泛濫自
定也元祐初文彥博呂大防以前敕非是㧞吳安持為
都水使者委以東流之事京東河北五百里内差夫五
百里外出錢僱夫及支借常平倉司錢買梢草斬伐榆
栁凡八年而無尺寸之效乃遷安持太僕卿王宗望代
之宗望至則劉奉世猶以彥博大防餘意力主東流以
梁村口吞納大河今則梁村口淤澱而開沙堤兩處決
口以泄水矣前議累七十里堤以障北流今則云俟霜
降水落興工矣朝廷咫尺不應九年為水官蔽欺如此
九年之内年年礬山水漲霜降水落豈獨今年始有漲
水而待水落乃可以興工耶乞遣使按驗虛實取索回
河以來公私費錢糧梢草依仁宗朝六塔河施行㑹七
月辛丑廣武埽危急詔王宗望亟往救䕶壬寅帝謂輔
臣曰廣武去洛河不逺須防漲溢下灌京師已遣中使
視之輔臣出圗狀以奏曰此由黄河北岸生灘水趨南
岸今雨止河必減落已下水官與洛口官同行按視為
簽堤及去北岸嫩灘令河順直則無患矣八月丙子權
工部侍郎吳安持等言廣武埽危急刷塌堤身二千餘
步處地形稍高自鞏縣東七里店至見今洛口約不滿
十里可以别開新河引導河水近南行流地步至少用
功甚微王宗望行視并開井筒各稱利便外其南築大
堤工力浩大乞下各屬官司躬往相度保明従之十月
丁酉王宗望言大河自元豐潰決以來東北兩流利害
極大頻年紛争國論不決水官無所適從伏自奉詔凡
九月上稟成算自闞村下至栲栳堤七節河門並皆閉
塞築金堤七十里盡障北流使全河東還故道以除河
患又自闞村下至海口補築新舊堤防増修疏濬河道
之淤淺者雖盛夏漲潦不至壅決望付史官紀紹聖以
來聖明獨斷致此成績詔宗望等具析修閉北流部役
官等功力等第以聞然是時東流堤防未及繕固瀕河
多被水患流民入京師往往泊御廊及僧舍詔給劵諭
令還本土以就振濟已酉安持又言準朝旨相度開濬
澶州故道分減漲水按澶州本是河行舊道頃年曽乞
開修時以東西地形高仰未可興工欲乞且行疏導燕
家河仍令所屬先次計度合増修一十一埽所用工料
詔令都水監候來年將及漲水月分先具利害以聞癸
丑三省樞密院言元豐八年知澶州王令圗議乞修復
大河故道元祐四年都水使者吳安持因紓南宮等埽
危急遂就孫村口為回河之䇿及梁村進約東流孫村
口窄狹德清軍等處皆被水患今春王宗望等雖于内
黄下埽閉斷北流然至漲水之時猶有三分水勢而上
流諸埽已多危急下至將陵埽決壊民田近又據宗望
等奏大河自閉塞闞村而下及創築新堤七十餘里盡
閉北流全河之水東還故道今訪聞東流向下地形已
高水行不快既閉斷北流將來盛夏大河漲水全歸故
道不惟舊堤損缺怯薄而闞村新堤亦恐未易枝梧兼
京城上流諸處埽岸慮有壅滯衝決之患不可不豫為
經畫詔權工部侍郎吳安持都水使者王宗望監丞郭
祐同北外監丞司自闞村而下直至海口逐一相視増
修疏濬不致壅滯衝決丙辰張商英又言今年已閉北
流都水監長貳交章稱賀或乞付史官則是河水已歸
故道止宜修緝堤埽防將來衝決而已近聞王宗望李
仲却欲開澶州故道以分水吳安持乞候漲水前相度
縁開澶州故道若不與今東流底平則纔經水落立見
淤塞若與底平則從初自合閉口回河何用九年費財
動衆安持稱候漲水相度乃是悠悠之談前來漲水并
今來漲水各至澶州德清軍界安持首尾九年豈得不
見更欲延至明年乃是狡兎三穴自為潛身之計非公
心為國事也况立春漸近調夫如是時不早定議又留
後説邦財民力何以支持訪聞先朝水官孫民先元祐
六年水官賈種民各有河議乞取索照㑹召前後本路
監司及經歴河事之人與水官詣都堂反覆詰難務取
至當經久可行定議歸一庶免以有限之財事無涯之
功(宋史河/渠志)是年河入德清軍決内黄口(宋史哲/宗本紀)曽孝廣
為北外都水丞元祐中大臣議復河故道召孝廣問之
言不可出通判保州久之復為都水丞入為水部員外
郎河決内黄詔孝廣行視遂疏蘇村鑿鉅野導河北流
紓澶滑深瀛之害遷都水使者洛水頻歲湓涌浸齧北
岸孝廣按河隄得廢渡口遺迹曰此昔人所以殺水勢
也即日復決之累石為防自是無水患提㸃永興路刑
獄(宋史曽/孝廣傳)馬黙為河北都轉運使初元豐間河決小吳
因不復塞縦之北流元祐議臣以為東流便水官遂與
之合黙與同時監司上議以北流為便御史郭知章復
請從東流于是作東西馬頭約水復故道為長堤壅河
之北流者勞費甚大明年復決而北竟不能使之東(宋/史)
(馬黙/傳)
　
　
　
　
　
　
　
　
　
　行水金鑑巻十三
欽定四庫全書
　行水金鑑巻十四
　　　　　　　　　　　江南按察使傅澤洪撰
　　河水
宋哲宗紹聖元年冬十月丁酉河北流十二月巳丑漳河
決溢浸洺磁等州令計置堙塞(宋史哲宗本紀至熈寧導/東流而北流閉  是河竟)
(北流至元符二/年東流遂斷絶)
宋哲宗紹聖二年秋七月庚戌河北流漲沒民田廬遣官
振之(宋史哲/宗本紀)七月戊午詔沿黄河州軍河防決溢並即申奏
(宋史河/渠志)紹聖末都水使者議建廣武四埽石岸朝廷命先治
岸數十步以驗其可否黄流湍悍役人多死一方甚病功不
可成而使者申前説愈力文瓘條别利害罷其役(宋史謝/文瓘𫝊)
宋哲宗元符元年澶州河溢冬十月丁酉以河北京東
河溢遣官振䘏(宋史哲/宗本紀)
宋哲宗元符二年二月乙亥北外都水丞李偉言相度
大小河門乗此水勢衰弱並先修閉各立蛾眉埽鎮壓
乞次於河北京東兩路差正夫三萬人其他夫數令修
河官和僱三月丁已偉又乞於澶州之南大河身内開
小河一道以待漲水紓解大吳口下注北京一帶向著
之患並従之六月末河決内黄口東流遂斷絶八月甲
戍詔大河水勢十分北流其以河事付轉運司責州縣
共力救䕶隄岸辛丑左司諫王祖道請正吳安持鄭佑
李仲李偉之罪投之逺方以明先帝北流之志詔可(宋/史)
(河渠/志)六月久雨河北大水河溢漂人民壊廬舍(宋史五/行志)
十二月壬辰詔河北黄河退灘地聽民耕墾免租税三
年(宋史哲/宗本紀)
　先是治平二年始命都水監浚二股五股河以紓恩
　冀之患熙寧二年從宋昌言程昉議開二股以導東
　流裁及六分而北流閉河自其南四十里東決氾濫
　大名恩德滄永静五州軍境三年令河北轉運司開
　修二股上流四年北京新堤第四第五埽決下屬恩
　冀貫御河五年二股河成深十一尺廣四百尺而新
　隄決口亦塞又以水或横決散漫常虞遏壅命范子
　淵于第四第五埽開修直河使大河還二股故道十
　年大決於澶州之曹村(今在開/州西南)河道南徙東滙于梁
　山張澤濼分為二派一合南清河入淮一合北清河
　入海凡灌郡縣四十五而濮濟鄆齊尤甚壊田逾三
　十萬頃元豐元年決口塞詔改曹村埽曰靈平四年
　澶州小吳埽大決河復注御河詔東流已填淤不可
　復將來更不修閉元祐中復議回河久之不決而紹
　聖初吳安持李偉卒行之然東流堤防未固瀕河多
　被水患元符二年河決内黄口東流斷絶詔大河水
　勢十分北流其共力救䕶隄岸是後不復開二股矣
　漳水故禹河也清河行漳水之南大河故瀆之北去
　禹河最近治河者欲復禹舊迹莫如導黄河入白溝
　以人力為之其可也而况商胡自决北流通快海口
　廣深此誠千載一遇因禍而為福轉敗而為功在此
　時矣為當日計但能于魏恩冀滄之境寛立隄防約
　欄水勢疏其壅積遏其衝要則此河雖不逮禹功猶
　得比王景之所治千年可以無患而朝議紛紜必欲
　回河使東六塔既敗二股更興至元豐四年河又北
　流而神宗之意怠矣王安石委任程昉范子淵濬川
　之杷幾于以河為戲陳祐甫援李垂之䇿請復西河
　故瀆帝愛惜民力亦莫之許也哲宗即位復議回河
　大畧謂河尾北向恐入契丹之地則其界踰河而南
　彼必為橋梁守以州郡中國全失險阻而蘇轍駮之
　以為契丹之河南注于海地形北高河無北徙之道
　而海口深浚勢無徙移范百祿亦云界河向去深闊
　加以朝夕海潮往來渲蕩必無淺澱河尾安得直注
　北界是亦足以解其惑已而紹聖諸臣力主東流閉
　斷北口盖借河事以伸其紹述之説意不在河更無
　足論元符二年河復決而北地勢可知而建中靖國
　初猶有獻東流之議者蜩螗沸羮一唱百和自慶歴
　以來五十餘年凡發言盈庭之日皆坐失機㑹之日
　也卒委其地于金源氏而河益南徙濬滑汲胙之間
　化為平陸豈不惜哉(禹貢/錐指)
宋哲宗元符三年正月已卯徽宗即位鄭佑吳安持軰
皆用登極大赦次第牽復中書舍人張商英繳奏佑等
昨主回河皆違神宗北流之意不聽商英又嘗論水官
非其人治河當行其所無事一用堤障猶塞兒口止其
啼也三月乃以商英為龍圗閣待制河北都轉運使兼
專功提舉河事商英復陳五事一曰行古沙河口二曰
復平恩四掃三曰引大河自古漳河浮河入海四曰築
御河西隄而開東堤之積五曰開朩門口泄徒駭河東
流大要欲隨地勢疏濬入海㑹四月河決蘇村七月詔
商英毋治河止釐本職其因河事差辟官吏並罷復置
北外都水丞司(宋史河/渠志)宗武第進士韓忠彥鎮瀛州辟
為河間令值河溢増堤䕶城吏率兵五百伐材近郊雖
塟木亦不免父老遮道泣宗武入府白罷之徽宗即位
為秘書丞(宋史韓/宗武傳)
宋徽宗建中靖國元年春尚書省言自去夏蘇村漲水
後来全河漫流今已淤高三四尺宜立西堤詔都水使
者魯君貺同北外丞司經度之于是左正言任伯雨奏
河為中國患二千歲矣自古竭天下之力以事河者莫
如本朝而狥衆人偏見欲屈大河之勢以従人者莫甚
于近世臣不敢逺引祇如元祐末年小吳決溢議者乃
譎謀異計欲立竒功以邀厚賞不顧地勢不念民力不
惜國用力建東流之議當洪流中立馬頭設鋸齒梢芻
材木耗費百倍力遏水勢使之東注陵虛駕空非特行
地上而已増堤益防惴惴恐決澄沙淤泥久益高仰一
旦決潰又復北流此非堤防之不固亦理勢之必至也
昔禹之治水不獨行其所無事亦未嘗不因其變以導
之盖河流混濁泥沙相半流行既久迤邐淤澱則久而
必決者勢不能變也或北而東或東而北亦安可以人
力制哉為今之䇿正宜因其所向寛立堤防約攔水勢
使不至大叚漫流若恐北流淤澱塘泊亦祇宜因塘泊
之岸増設堤防乃為長䇿風聞近日又有議者獻東流
之計不獨比年災傷居民流散公私匱竭百無一有事
勢窘急固不可為抑亦自高注下湍流奔猛潰決未久
勢不可改設若興工公私徒耗殆非利民之舉實自困
之道也(宋史河/渠志)
宋崇寧二年岳飛生未彌月河決内黄水暴至母姚抱
飛坐甕中衝濤及岸得免人異之(宋史岳飛傳一按飛/死於紹興十  年辛)
(酉飛年三十九逆數至徽宗崇/寧二年癸未乃飛所生之年也)
宋徽宗崇寧三年十月臣僚言昨奉詔措置大河即由
西路歴㳂邊州軍回至武強縣循河堤至深州又北下
衡水縣乃達于冀又北渡河過逺來鎮及分遣屬僚相
視恩州之北河流次第大抵水性無有不下引之就高
決不可得况西山積水勢必欲下各因其勢而順導之
則無壅遏之患詔開修直河以殺水勢(宋史河/渠志)
宋徽宗崇寧四年二月工部言乞修蘇村等處運糧河
堤為正堤以支漲水較修棄堤直堤可減工四十四萬
料七十一萬有奇従之閏二月尚書省言大河北流合
西山諸水在深州武強瀛州樂壽埽俯瞰雄霸莫州及
㳂邊塘濼萬一決溢為害甚大詔増二埽堤及儲蓄以
備漲水是嵗大河安流(宋史河/渠志)
宋徽宗崇寧五年二月詔滑州繫浮橋于北岸仍築城
壘置官兵守䕶之八月葺陽武副堤(宋史河/渠志)杜常崇寧
中至工部尚書以龍圗閣學士知河陽軍大河決直州
西上埽勢危甚常親䕶役徙處埽上埽潰水溢及常坐
而止於是役人盡力河流遂退郡賴以安(宋史杜/常傳)
宋徽宗大觀元年二月詔於陽武上埽第五鋪開修直
河至第十五鋪以分減水勢有司言河身當長三千四
百四十步面闊八十尺底闊五丈深七尺計役十萬七
千餘工用人夫三千五百八十二凡一月畢従之十二
月工部員外郎趙霆言南北兩丞司合開直河者凡為
里八十有七用緡錢八九萬異時成功可免河防之憂
而省久逺之費詔従之(宋史河/渠志)是年京東水河溢(宋史/徽宗)
(本/紀)是年夏大水河北京西河溢漂溺民戸(宋史五/行志)
宋徽宗大觀二年五月霆上免夫之議大畧謂黄河調
發人夫修築埽岸每歳春首騷動數路常至敗家破産
今春滑州魚池埽合起夫役嘗令送免夫之直用以買
土増貼埽岸比之調夫反有贏餘乞詔有司應堤埽合
調春夫並依此例立為永法詔曰河防夫工嵗役十萬
濱河之民困于調發可上户出錢免夫下户出力充役
其相度條畫以聞丙申邢州言河決陷鉅鹿縣詔遷縣
于高地又以趙州隆平下濕亦遷之六月已夘都水使
者吳玠言自元豐間小吳口決北流入御河下合西山
諸水至清州獨流砦三义口入海雖深得保固形勝之
䇿而嵗月寖久侵犯塘堤衝壊道路齧損城砦臣奉詔
修治隄防禦捍漲溢然築八尺之堤當九河之尾恐不
能敵若不遇有損缺逐旋増修即又至隳壊使與塘水
相通于邊防非計也乞降旨修葺従之庚寅冀州河溢
壊信都南宮兩縣(宋史河/渠志)是年八月辛已邢州河水溢
壊民廬舎復被水者家(宋史徽/宗本紀)是年秋黄河決陷没邢
州鉅鹿縣(宋史五/行志)
宋徽宗大觀三年六月庚寅冀州河水溢(宋史徽/宗本紀)是年
八月詔沈純誠開兎源河兎源在廣武埽對岸分減埽
下漲水也(宋史河/渠志)
　是年河決清河(淮安/府志)
宋徽宗政和四年十一月都水使者孟昌齡言今嵗夏
秋漲水河流上下並行中道滑州浮橋不勞解折大省
嵗費詔許稱賀官吏推恩有差昌齡又獻議導河大伾
可置永逺浮橋謂河流自大伾之東而來直大伾山西
而止數里方回南東轉而過復折北而東則又直至大
伾山之東亦止不過十里耳視地形水勢東西相直徑
易㑹不十餘里間且地勢低下可以成河倚山可為馬
頭又有中潬正如河陽若引使穿大伾大山及東北二
小山分為兩股而過合于下流因是三山為趾以繫浮
梁省費數十百倍可寛河朔諸路之役朝廷喜而従之
(宋史河/渠志)
宋徽宗政和五年置提舉修繫永橋所六月癸丑降德
音于河北京東京西路其畧曰鑿山釃渠循九河既道
之迹為梁跨趾成萬世永賴之功役不踰時慮無愆素
人絶往来之阻地無南北之殊靈祗懐柔黎庶呼舞眷
言朔野爰暨近畿畚鍤繁興薪芻轉徙民亦勞止朕甚
憫之宜推在宥之恩仍廣蠲除之惠應開河官吏令提
舉所具功力等第聞奏又詔居山至大伾山浮橋屬濬
州者賜名天成橋大伾山至汶子山浮橋屬滑州者賜
名榮光橋俄改榮光曰聖功七月庚辰御製橋名磨崖
以刻之方河之開也水流雖通然湍激猛暴遇山稍隘
往往泛溢近砦民夫多被漂溺因亦及通利軍其後遂
注成巨濼云是月昌齡遷工部侍郎八月已亥都水監
言大河以就三山通流正在通利之東慮水溢為患乞
移軍城于大伾山居山之間以就高仰従之十月丁已
中書省言冀州棗強埽決知州辛昌宗武臣不諳河事
詔以王仲元代之十一月丙寅都水使者孟揆言大河
連經漲淤灘靣已高致河流傾側東岸今若修閉棗強
上埽決口其費不貲兼冬深難施人力縦使極力修閉
東堤上下二百餘里必須盡行増築與水争力未能全
免決溢之患今漫水行流多鹹鹵及積水之地又不犯
州軍止經數縣地分迤邐纒御河歸納黄河欲自決口
上恩州之地水堤為始増補舊堤接續御河東岸簽合
大河従之乙亥臣僚言禹跡湮没于數千載之逺陛下
神智獨運一旦興復導河三山長堤盤固横截巨浸依
山為梁天造地設威示南北度越前古嵗無解繫之費
人無病涉之患大功既成願申飭有司以日繼月視水
向著隨為堤防益加増固每遇漲水水官漕臣不輟巡
視詔付昌齡(宋史河/渠志)蔡京任孟昌齡為都水使者鑿大
伾三山創天成聖功二橋大興工役無慮四十萬兩兩
河之民愁困不聊生而京僴然自以為稷契周召也(宋史蔡/京傳)
宋徽宗政和七年五月丁巳臣僚言恩州寧化鎮大河
之側地勢低下正當灣流衝激之處歳久堤岸怯薄沁
水透堤甚多近鎮居民例皆移避方秋夏之交時雨霈
然一失堤防則不惟東流莫測所向一隅生靈所係甚
大亦恐妨阻大名河間諸州往來邊路乞付有司貼築
同䕶従之六月癸酉都水使者孟揚言舊河陽南北兩
河分流立中潬繫浮梁頃縁北河淤澱水不通行止于
南河修繫一橋因此河項窄狹水勢衝激每遇漲水多
致損壊欲措置開修北河如舊修繫南北兩橋従之九
月丁未詔揚專一措置而令河陽守臣王序營辦錢糧
督其工料(宋史河/渠志)是年瀛滄州河決滄州城不没者三
版民死者百餘萬(宋史五/行志)唐恪知滄州河決水犯城下
恪乗城救理都水孟昌齡移檄索船與兵恪報水勢方
惡船當以備緩急滄為極邊兵非有旨不敢遣昌齡怒
劾之恪不為動益治水水去城得全詔書褒美進龍圗
閣待制知揚州召拜户部侍郎京師暴水至汴且溢付
恪治之或請決南隄以紓宮城之患恪曰水漲隄壊此
無可奈何今決而浸之是魚鼈吾民也亟乗小舟相水
源委求所以利導之乃決金隄注之河浹旬水平入對
帝勞之曰宗廟社稷獲安卿之力也恪再拜因上疏言
水隂類也至犯宮闕天其或者以隂盛之沴儆告陛下
乎願垂意時事益儆天戒宣和初遷尚書靖康初拜同
知樞宻事中書侍郎金人逼百官立張邦昌令吳幵莫
儔入城取推戴狀恪既書名仰藥而死(宋史唐/恪傳)
宋徽宗重和元年三月已亥詔滑州濬州界萬年堤全
藉林朩固䕶堤岸其廣行種植以壯地勢五月甲辰詔
孟州河陽縣第一埽自春以來河勢湍猛侵嚙民田迫
近州城正二三里其令都水使者同漕臣河陽守臣措
置固護是秋兩廣武埽危急詔内侍王仍相度措置(宋/史)
(河渠/志)蔣興祖知開封陽武縣武古博浪沙地土脈脆惡
大河薄其南嘗積雨泛溢埽具潰興祖躬救䕶露宿其
上彌四旬隄以不壊治為畿邑最使者交薦之靖康初
死難詔贈朝散大夫(宋史蔣/興祖傳)
宋徽宗宣和元年九月辛未蔡京等言南丞管下三十
五埽今嵗漲水之後岸下一例生灘河行中道實由聖
德昭格神祇順助望宣付史館詔送祕書省十二月開
修兎源河并直河畢工降詔奬諭(宋史河/渠志)
宋徽宗宣和二年九月已卯王黼言昨孟昌齡計議河
事至滑州韓村埽檢視河流衝至寸金潭其勢就下未
易禦遏近降詔旨令就書定淃灣對開直河方議開鑿
忽自成直河一道寸金潭下水即安流在役之人聚首
仰嘆乞付史館仍帥百官表賀従之(宋史河/渠志)
宋徽宗宣和三年六月河溢冀州信都十一月河決清
河埽是嵗水壊天成聖功橋官吏行罰有差(宋史河渠/志  徽宗)
　(本紀是年六月河決恩州清/河埽與河渠志異未知孰是)
宋徽宗宣和四年四月壬子都水使者孟揚言奉詔修
繫三山東橋凡役工十五萬七千八百今累經漲水無
虞詔因橋壊失職降秩者俱復之(宋史河/渠志)
宋欽宗靖康元年二月乙卯御史中丞許翰言保和殿
大學士孟昌齡延康殿學士孟揚龍圗閣直學士孟揆
父子相繼領職二十年過惡山積妄設堤防之功多張
梢樁之數窮竭民力聚斂金帛交結權要内侍王仍為
之奥主超付名位不知紀極大河浮橋嵗一造舟京西
之民猶憚其役而昌齡道建三山之䇿回大河之勢頓
取百年浮橋之費僅為數嵗行路之觀漂没生靈無慮
萬計近輔郡縣蕭然破殘所辟官吏計金叙績富商大
賈争注名牒身不在公遥分爵賞每興一役乾没無數
省部御史莫能鈎考陛下方將澄清朝著建立事功不
先誅竄昌齡父子無以昭示天下望籍其姦贓以正典
刑詔並落職昌齡在外宮觀揚依舊權領都水監職事
揆候措置橋船畢取㫖翰復請鈎考簿書發其姦贓乃
詔昌齡與中大夫揚揆與中奉大夫三月丁丑京西轉
運司言本路嵗科河防夫三萬溝河夫一萬八千縁連
年不稔羣盜劫掠民力困弊乞量數減放詔減八千人
(宋史河/渠志)靖康間求道判都水監陳留河決四十餘日漕
輸不通京城大恐開封尹宗澤命求道治之七日河盡
復故道(宋史陳/求道傳)
　先是大中祥符四年河決通利軍(治黎/陽)合御河尋經
　塞治至慶歴八年自澶州東北三十里商胡埽決而
　北逕清豐縣西(在今大名府/東南九十里)又北逕南樂縣西(在今/大名)
　(府東南/四十里)又北至大名府東北合永濟渠(即今之衛河/元城縣志衛)
　(河在縣/東北)又東北逕冠氏縣西北(今山東東昌府冠/縣北有冠氏故城)又
　東北逕館陶縣西(在今東昌府西一百三十里與平/恩縣分水今邱縣西有平恩故城)
　(衛河在縣東/南四十里)又東北逕臨清縣西(元和志永濟渠在/臨清縣城西門外)
　(即今臨/清州)又東北徑宗城縣東(水經注白溝東北逕廣/宗縣東為清河其故城)
　(在今威縣界宋宗城即故廣宗今為東/順德府廣宗縣威縣地清河在威縣)又東北逕清河
　縣東(今廣平府清河縣東有衞河廣平府志清河縣/冇黄河故道在縣北一里亦名黄蘆河北入南)
　(宫縣/界)又東北逕夏津縣西北(在今東昌府高唐州西/五十里衛河去縣四十)
　(里與清河/縣分水)又東北逕武城縣西(在今高唐州北一百/二十里縣西十里有)
　(東武城故城水經注云清河逕其西/也今衛河在縣西與清河縣分水)又東北逕棗強
　縣西(在今真定府東南三百里/棗強故城在今縣東南)又東逕將陵縣西北
　(將陵唐屬德州五代周省長河入焉宋景祐元年移/將陵治長河鎮改屬永静軍永静今為河間府景州)
　(也元分將陵地置故城縣今衛河在其南與恩縣分/水又東逕德州入吳橋界金志吳橋縣有永濟渠吳)
　(橋本安陵縣宋景祐二年廢入將陵今衛河在縣西/二十里寧津志縣西三十里有古黄河自吳橋入又)
　(北入南皮廣可二里兩岸廢堤窿然峭立居人/謂之卧龍岡盖即永濟渠為宋北流之所經也)又東
　逕蓚縣南(蓚縣今為河間府景州州/志云衛河在州東二十里)又東北逕東光
　縣西(在今河間府東南一百五十里水經注清河自/胡蘇亭又東北右㑹大河故瀆逕東光縣故城)
　(西寰宇記云永濟渠在東光縣南二百步南/盖西字之誤東光新志衛河在縣西三里)又東北
　逕南皮縣西(在今河間府東南三百七十里水經注/清河自南皮縣西又東北無棣溝出焉)
　(東北逕鹽山東北入海清河又東北逕南皮縣故城/西按故城在今縣東北衛河在縣西二十里與交河)
　(縣分水通典無棣溝隋末填廢永徽元年薛大/鼎為刺史奏開之外引魚鹽于海百姓歌其利)又東
　北逕清池縣西而北與漳水合(水經注清河自浮陽/縣西又東北浮水故)
　(瀆出焉詳見後清河又東北逕浮陽縣故城西按浮/陽漢勃海郡治唐改曰清池置滄州治焉即今河間)
　(府滄州寰宇記云永濟渠在清池縣西三十里水經/濁漳篇云衡漳自成平縣北又東北入清河謂之合)
　(口今河間府青/縣南有合口鎮)又東北逕乾寧軍東(軍在今河間府/青縣南唐乾寧)
　(中析長蘆魯城二縣地置乾寧軍周置永安縣為軍/治宋改曰乾寧縣大觀三年升軍為清州今為青縣)
　(衛河在縣東寰宇記云御河在乾寧縣南十步是也/縣南二里有中山山岩聳峙宋時以黄河所經呼為)
　(碣石或鐫銘其上元王充耘/據以為禹貢之碣石大謬)又東北逕獨流口又東
　至劈地口入于海(水經注清河東北至泉州縣北入/滹沱又東逕漂榆邑故城南入于)
　(海泉州今順天府寶坻縣也漂榆城在今河間府静/海縣北按静海縣本宋清州地縣境有界河亦曰潮)
　(河即易滹沱巨馬三水所㑹自順天府文安縣流經/縣西北合衛河入海塘濼既興文安大城之水多入)
　(白河其行界河者唯漳衛耳獨流口在静海縣北二/十里九域志云乾寧軍有獨流北獨流東二砦俱在)
　(軍北百二十里即此地也劈地口在静海縣東北又/東為三义口盖即天津衛東北之三岔河志云漳衛)
　(水西南自静海縣来經衛北其流濁潞水西北自武/清縣来經衛北其流清至衛東北而合流又東南出)
　(小直沽入于海天/津亦宋清州地也)以今輿地言之開州大名元城(並/屬)
　(直隷大/名府)冠縣館陶邱縣臨清(並屬山東/東昌府)威縣清河(並/屬)
　(直隷廣/平府)夏津武城(並屬東/昌府)棗強(屬直隷/真定府)故城(屬直隷/河間府)
　恩縣(屬東/昌府)德州(屬山東/濟南府)呉橋景州東光南皮交河滄
　州青縣静海天津(並屬河間府青縣静海天津/北接順天府大城寳坻界)諸州
　縣界中皆宋時黄河北流之所經也商胡決後二十
　一嵗為神宗熙寧二年已酉導東流而北流閉又十
　二嵗為元豐四年辛酉河復北流哲宗紹聖初又閉
　後數嵗為元符二年已夘東流斷絶河竟北流盖自
　仁宗慶歴八年戊子下逮金章宗明昌五年甲寅實
　宋光宗之紹熙五年而河決陽武出胙城南南北分
　流入海凡一百四十六嵗　北流初行永濟渠其後
　兼混入漳水河渠志熙寧元年河溢瀛州樂壽埽元
　豐五年河溢永静軍阜城下埽元祐五年南宮等五
　埽危急詔固䕶紹聖元年趙偁請修平鄉鉅鹿埽崇
　寧三年臣僚言奉詔措置大河由西路歴沿邊州軍
　回至武強縣循河隄至深州又北下衡水乃達于冀
　四年尚書省言大河北流合西山諸水在深州武強
　瀛州樂壽埽俯瞰雄霸莫州萬一決溢為害甚大詔
　増二埽隄及儲蓄以備漲水大觀元年邢州言河決
　陷鉅鹿縣詔徙縣于高地又以趙州隆平縣下濕亦
　遷之又冀州河溢壊信都南宫兩縣宣和二年河溢
　信都今按阜城平鄉鉅鹿武強衡水樂壽信都南宮
　等縣皆漳水之所經御河不入其界而屢被大河決
　溢之害此北流混入漳水之明驗也今廣平府曲周
　平鄉廣宗鉅鹿縣界中並有黄河故道縣志云宋元
　豐中北流決入漳水遂為大河之所經又清河縣北
　有黄河故道北入南宮界盖自宗城清河二縣之御
　河決入趙偁言初決南宮再決宗城三決内黄皆西
　決則地勢西下較然可見即其事矣其在阜城樂夀
　者則自棗強之御河決而北熙寧元年河決冀州棗
　強埽北注瀛政和五年孟揆言若修閉棗強上埽決
　口其費不貲是也然北流雖混入漳水仍自兩行其
　下流至清池縣西還與之合故徽宗即位張商英議
　引大河自古漳河浮河入海盖欲導全河以入漳而
　廢永濟之故道浮河即浮水在今滄州東南水經注
　所稱浮水故瀆也(淇水注云浮水首受清河于浮陽/縣界東北逕高城縣之宛鄉城北)
　(又東逕章武縣故城又東逕篋山北又東北逕栁縣/故城南又東北逕漢武望海臺又東注于海應劭曰)
　(潮汐往来日再今溝無復有水也/今鹽山縣東北七十里有武帝臺)地勢東高西下北
　流屢決而西導全河入漳尤合于禹迹但河由界河
　趨獨流口入海極其通利而顧欲改従久淤之浮瀆
　至鹽山縣界入海殊為多事商英亦非知水者也
　禹河本隨西山下東北去賈讓請決黎陽遮害亭放
　河使北入海是也時不見用而宋之北流實行其道
　河入海之路宜近不宜逺孫禁議決平原金隄令入
　故篤馬河行五百餘里入海是也許商阻之而宋之
　東流卒由篤馬河入海盖訏謨逺猶雖為人所格而
　天必従之屈於一時伸於萬世惟其言之當於理而
　已矣　宋君臣論治河往往有格言熙寧五年神宗
　語執政曰河決不過占一河之地或東或西若利害
　無所較聽其所趨如何元豐四年又謂輔臣曰水性
　趨下以道治水則無違其性可也如能順水所向徙
　城邑以避之復有何患雖神禹復生不過如此此格
　言也然施之于商胡北流適得其宜若地平土疏潰
　溢四出所占不止一河之地者豈亦當順水所向遷
　城邑以避之乎歐陽修曰河本泥沙無不淤之理淤
　常先下流水行漸壅乃決上流低處故大河已棄之
　道自古難復此格言也然瓠子決二十餘嵗而武帝
　塞之河復北行二渠河侵汴濟注淮泗六十餘年而
　王景治之仍由千乗入海今横隴之徙裁二十年安
　見必不可復但北流實為利便不當更事横隴耳蘇
　轍曰黄河之性急則通流緩則淤澱既無東西皆急
　之勢安有兩河並行之理此格言也然吾觀宋之二
　股即唐之馬頰以此為枝渠受河水十之一二亦自
　無害但不可令指大如股耳張商英曰治河當行其
　所無事一用隄障猶塞兒口止其啼此格言也語出
　賈讓然讓意謂正道常流不可傚戰國為之曲防耳
　若衝激之處潰溢可虞非増卑培薄何以禦之任伯
　雨曰昔禹之行水不獨行其所無事亦未嘗不因其
　變以道之此格言也然必如北流之合于禹迹者不
　妨因其勢而利導之若注鉅野通淮泗安得不反之
　使北邪此數説者譬如奕者必勝之著而低手混施
　之則全局皆空古今經驗之方而庸醫誤用之則殺
　人無算是故治河之道或新或舊或合或分或通或
　塞或無事或有事或小有事或大有事神而明之存
　乎其人茍非其人則必有害孟子所以惡執一也(禹/貢)
　(錐/指)
宋高宗建炎二年冬杜充決黄河自泗入淮以阻金兵
(宋史高/宗本紀)
　
　
　
　
　
　
　
　
　
　行水金鑑巻十四
欽定四庫全書
　行水金鑑巻十五
　　　　　　　　　　江南按察使傅澤洪撰
　　河水
金始克宋兩河悉畀劉豫豫亡河遂盡入金境數十年
間或決或塞遷徙無定金人設官置屬以主其事沿河
上下凡二十五埽六在河南十九在河北(金史河/渠志)
　按范成大北使録云濬州城西南有積水若河盖大
　河剰水也又按宋史隆興再請和以成大充金祈請
　國信使(見范成/大傳)孝宗隆興之元二即金世宗之大定
　三年四年也時濬州城下僅有剰水則河離濬滑在
　隆興之前可知矣朱子語録一條云元豐間河北流
　自後中原多事後來南流金人亦多事近來又北流
　見歸正人説盖其時河嘗南流尋復歸北也(禹貢/錐指)
金世宗大定八年六月河決李固渡水潰曹州城分流
於單州之境九年正月朝廷遣都水監梁肅往視之河
南統軍使宗室宗叙言大河所以決溢者以河道積淤不
能受水故也今曹單雖被其患而兩州本以水利為生所
害農田無幾今欲河復故道不惟大費工役又卒難成功
縱能塞之他日霖潦亦將潰決則山東河患又非曹單
此也又沿河數州之地驟興大役人心動揺恐宋人乗間
構為邊患而肅亦言新河水六分舊河水四分今若塞新
河則二水復合為一如遇漲溢南決則害於南京北決則
山東河北皆被其害不若李固南築隄以防決溢為便尚
書省以聞上從之(宗敘梁肅/本𫝊畧同)三月拜宗敘為參知政事上
諭之曰卿昨為河南統軍時嘗言黄河隄埽利害甚合朕
意朕每念百姓凡有差調吏互為姦若不早計而迫期徴
斂則民増十倍之費然其所徵之物或委積經年至腐朽
不可復用使吾民數十萬之財皆為棄物此害非細卿既
參朝政凡𩔖此者皆當革其弊擇所利而行之(金史河/渠志)
金世宗大定十一年河決王村南京孟衛州界多被其
害(金史河/渠志)
金世宗大定十二年正月尚書省奏撿視官言水東南
行其勢甚大可自河隂廣武山循河而東至原武陽武
東明等縣孟衛等州増築隄岸日役夫萬一千期以六
十日畢詔遣太府少監張九思同知南京留守事赫舎
哩邈監䕶工作(金史河/渠志)
金世宗大定十三年三月以尚書省請修孟津滎澤崇
福埽堤以備水患上乃命雄武以下八埽並以類従事
(金史河/渠志)
金世宗大定十七年秋七月大雨河決白溝十二月尚
書省奏修築河隄日役夫一萬一千五百以六十日畢
工詔以十八年二月一日發六百里内軍夫并取職官
人力之半餘聽發民夫以尚書工部郎中張大節同知
南京留守事高蘇董役先是祥符縣陳橋鎮之東至陳
留潘岡黄河隄道四十餘里以縣官攝其事南京有司
言乞專設埽官十九年九月乃設京埽巡河官一員(金/史)
(河渠/志)
金世宗大定二十年河決衛州及延津京東埽瀰漫至
於歸德府撿視官南京副留守舒穆嚕輝者言河水因今
秋霖潦暴漲遂失故道勢益南行宰臣以聞乃自衛州
埽下接歸德府南北兩岸増築隄以捍湍怒計工一百
七十九萬六千餘日役夫二萬四千餘期以七十日畢
工遂於歸德府剏設巡河官一員埽兵二百人且詔頻
役夫之地與免今年稅賦二十一年十月以河移故道
命築隄以備(金史河/渠志)河決於衛横流而東滄境有九河
故道大節即相宜繕堤水不為害章宗即位擢中都路
都轉運使(金史張/大節傳)
金世宗大定二十六年八月河決衛州堤壊其城上命
户部侍郎王寂都水少監王汝嘉馳傳措畫備禦而寂
視被災之民不為拯救乃專集衆以網魚取官物為事
民甚怨嫉上聞而惡之既而河勢泛濫及大名上于是
遣戸部尚書劉瑋往行户部事従宜規畫黜寂為蔡州
防禦使冬十月上謂宰臣曰朕聞亡宋河防一步置一
人可添設河防軍數他日又曰比聞河水泛溢民罹其
害者貲産皆空今復遣官於被災路分推排何耶右丞
張汝霖曰今推排者皆非被災之處上曰雖然必其鄰
道也既鄰水而居豈無驚擾遷避者乎計其貲産豈有
餘哉尚何推排為十一月又謂宰臣曰河未決衛州時
嘗有言者既決之後有司何故不令朕知命詢其故(金/史)
(河渠/志)是年徙衛州胙城縣(金史世/宗本紀)劉瑋擢户部尚書時
河決於衛自衛抵清滄皆被其害詔兼工部尚書往塞
之或以謂天災流行非人力所能禦唯當徙民以避其
衝瑋曰不然天生五材遞相休王今河決者土不勝水
也俟秋冬之交水勢稍殺以漸興築庶幾可塞明年春
瑋齋戒禱於河功役齊舉河乃復故召還増秩(金史劉/瑋本傳)
金世宗大定二十七年二月御史臺言自來沿河京府
州縣官坐視管内河防缺壊特不介意若令沿河京府
州縣長貳官皆于名衘管勾河防事如任内規措有方
能禦大患或守䕶不謹以致疎虞臨時聞奏以議賞罰
上従之仍命每嵗將泛之時令工部官一員沿河撿視
于是以南京府及所屬延津封丘祥符開封陳留胙城
杞縣長垣歸德府及所屬宋城寧陵虞城河南府及孟
津河中府及河東懐州河内武陟同州朝邑衛州汲新
鄉獲嘉徐州彭城蕭豐孟州河陽温鄭州河陰滎澤原
武汜水濬州衛陜州閿鄉湖城靈寳曹州濟隂滑州白
馬睢州襄邑滕州沛單州單父解州平陸開州濮陽濟
州嘉祥金鄉鄆城四府十六州長貳皆提舉河防事四
十四縣令佐皆管勾河防事初衛州為河水所壊命増
築蘇門遷其州治至二十八年水息居民稍還皆不樂
遷于是遣大理少卿康元弼按視之元弼還奏舊州民
復業者甚衆且南使驛道館舍所在向以不為水備以
故被害若但修其隄之薄缺者可以無虞比之遷治所
省數倍不若從其民情修治舊城為便乃不遷州仍敇
自今河防官司怠慢失備者皆重抵以罪(金史河/渠志)是年
十一月甲寅詔河水泛溢農夫被災者與免差稅一年
衛懐孟鄭四州塞河勞役并免今年差稅(金史世/宗本紀)河決
曹濮間瀕水者多墊溺朝廷遣元弼往視相其地如盎
而城在盎中水易為害請命于朝以徙之卒改築于北
原曹人賴焉出為𢎞州刺史閲歳授大理少卿先是衛
城為河所壊増築蘇門以寓州治水既退民不樂遷欲復
歸衛于是遣元弼按視還言治故城便遂復其舊(金史/康元)
(弼/傳)
金世宗大定二十九年五月河溢于曹州小堤之北六
月上諭㫖有司曰比聞五月二十八日河溢而所報文
字如此稽滯水事最急功不可緩稍緩時頃則難固䕶
矣十二月工部言營築河堤用工六百八萬餘就用埽
兵軍夫外有四百三十餘萬工當用民夫遂詔命去役
所五百里州府差顧於不差夫之地均徵顧錢驗物力
科之毎工錢百五十文外日支官錢五十文米升半仍
命彰化軍節度使内族裔都水少監大齡夀提控五百
人往来彈壓先是河南路提刑司言沿河居民多困乏
逃移盖以河防差役煩重故也竊惟禦水患者不過隄
埽若土功従實計料薪稾樁杙以時徵斂亦復何難今
春築堤都水監初料取土甚近及其興工乃逺數倍人
夫懼不及程貴價買土一隊之間多至千貫又許州初
科薪槀十八萬餘束既而又配四萬四千是皆常嵗必
用之物農隙均科則易輸納自今堤埽興工乞合本監
以實計度量一嵗所用物料驗數折税或令和買于冬
月分為三限輸納為便詔尚書省詳議以聞(金史河/渠志)劉
璣為户部員外郎上便宜數事世宗謂宰相曰璣言河
堤種柳可省每嵗隄防之費及言官錢利害甚可取卿
等議其可者行之擢濰州刺史(金史劉/璣傳)
金章宗明昌元年春正月尚書省奏臣等以為自今凡
興工役先量負土逺近増築高卑定功立限牓諭使人
先知無令増加力役并河防所用物色委都水監每嵗
于八月以前先拘籍舊貯物外實闕之數及次年春工
多寡移報轉運司計置于冬三月分限輸納如水勢不
常夏秋暴漲危急則用相隣埽分防備之物不足則復
于所近州縣和買然復慮人户道途泥淖艱于運納止
依税内科折他物更為増價當官支付違者並論如律
仍令所屬提刑司正官一員馳驛監視體究如此則役
作有程而河不失備制可之(金史河/渠志)伊喇履進尚書右
丞初河決曹州帝問曰春秋二百四十二年不言河決
何也履曰春秋止是魯史所以鮮及他國事(金史伊/喇履傳)
金章宗明昌四年六月河決衛州魏清滄皆被害(金史/五行)
(志/)十一月尚書省奏河平軍節度使王汝嘉等言大河
南岸舊有分流河口如可疏導足泄其勢及長堤以北
恐亦有可以歸納排瀹之處乞委官視之濟北埽以北
宜創起月堤臣等以為宜從所言其本監官皆以諳練
河防故注以是職當使従汝嘉等同往相視庶免異議
如大河南北必不能開挑歸納其月堤宜依所料興修
上從之十二月敕都水監官提控修築黄河堤及令大
名府差正千户一員部甲軍二百人彈壓勾當(金史河/渠志)
金章宗明昌五年春正月尚書省奏都水監丞田櫟同
本監官講議黄河利害嘗以狀上言前代毎遇古堤南
決多經南北清河分流南清河北下有枯河數道河水
流其中者長至七八分北清河乃濟水故道可容三二
分而已今河水趨北齧長堤而流者十餘處而堤外率
多積水恐難依元料増修長堤與創築月堤也可于北
岸牆村決河入梁山濼故道依舊作南北兩清河分流
然北清河舊堤歳久不完當立年限増築大堤而梁山
故道多有屯田軍户亦宜遷徙今擬先于南岸王村宜
村兩處決堤導水使長堤可以固護姑宜仍舊如不能
疏導即依上開決分為四道竢見水勢隨宜料理尚書
省以櫟等所言與明昌二年劉瑋等所案視利害不同
(按劉瑋本傳明昌二年瑋知大名府/仍領河防事三年召拜尚書右丞)及令陳言人馮德
輿與櫟靣對亦有不合者送工部議復言若遽于牆村
疏決縁瀕北清河州縣二十餘處兩岸連亘千有餘里
其堤防素不修備恐所屯軍户亦率難徙今嵗先于南
岸延津縣堤決堤洩水其北岸長堤自白馬以下定陶
以上並宜加功築䕶庶可以遏將来之患若定陶以東
三埽棄堤則不必修止決舊壓河口引導積水東南行
流堤北張彪白塔兩河間礙水軍户可使遷徙及梁山
濼故道分屯者亦當預為安置宰臣奏曰若遽從櫟等
所擬恐既更張利害非細比召河平軍節度使王汝嘉
同計議先差幹濟官兩員行戸工部事覆視之同則就
令計實用工物量州縣逺近以調丁夫其督趣春工官
即充今嵗守漲及與本監官同議經久之利詔以知大
名府事内族裔尚書户部郎中李敬義充行户工部事
以叅知政事胥持國都提控又奏差德州防禦使李獻
可尚書戸部郎中焦旭于山東當水所經州縣築護城
堤及北清河兩岸舊有堤處别率丁夫修築亦就令講
究河防之計他日上以宋閻士良所述黄河利害一帙
付叅知政事馬琪曰此書所言亦有可用者今以賜卿
二月上諭平章政事守貞曰王汝嘉田櫟專管河防此
國家之重事也朕比問其曽于南岸行視否乃稱未也
又問水決能行南岸乎又云不可知且水趨北久矣自
去嵗便當經畫今不稱職如是耶可諭㫖令往盡心固
䕶無致失備及講究所以經久之計稍涉違慢當併治
罪三月行省并行戸工部及都水監官各言河防利害
事都水監元擬于南岸王村宜村兩處開導河勢縁比
来水勢去宜村堤稍緩唯王村岸向上數里卧捲可以
開決作一河且無所犯之城市村落又擬于北岸牆村
疏決依舊分作兩清河入梁山故道北清河兩岸素有
小堤不完復當作大堤尚書省謂以黄河之水勢若于
牆村決注則山東州縣膏腴之地及諸鹽塲必被淪溺
設使修築壊堤而又吞納不盡功役至重虚困山東之
民非徒無益而又害之也况長堤已加固䕶復于南岸
疏決水勢已寢決河入梁山濼之議水所經城邑已勸
率作䕶城堤矣先所修清河舊堤宜遣罷之監丞田櫟
言定陶以東三埽棄堤不當修止言決舊壓河口以導
漸水入堤北張彪白塔兩河之間凡當水衝屯田戸須
令遷徙臣等所見止當堤前作朩岸以備之其間居人
未當遷徙至夏秋水勢泛溢權令避之水落則當各復
業此亦户工部之所言也上曰地之相去如此其逺彼
中利害安得悉知惟委行省盡心措畫可也四月以田
櫟言河防事上諭㫖叅知政事持國曰此事不惟責卿
要卿等同心規畫不勞朕心爾如櫟所言築堤用二十
萬工嵗役五十日五年可畢此役之大古所未有况其
成否未可知就使可成恐難行也遷徙軍户四千則不
為難然其水時決尚不知所歸倘有潰走若何枝梧如
今南岸兩處疏決使其水趨南或可分殺其勢然水之
形勢朕不親見難為條畫雖卿亦然丞相左丞皆不熟
此可集百官詳議以行百官咸謂櫟所言棄長堤無起
新堤放河入梁山故道使南北兩清河分流為省費息
民長久之計臣等以為黄河水勢非常變易無定非人
力可以斟酌可以指使也况梁山濼淤填已高而北清
河窄狹不能吞伏兼所經州縣農民廬井非一使大河
北入清河山東必被其害櫟又言乞許都水監符下州
府運司專其用度委其任責一切同于軍期仍委執政
提控縁今監官已經添設又于外監署司多以沿河州
府長官兼領之及令佐管勾河防其或怠慢已有同軍期
斷罪的決之法凡櫟所言無可用遂寢其議八月以河
決陽武故堤灌封丘而東尚書省奏都水監行部官有
失固䕶詔命同知都轉運使高旭武衛軍副都指揮使
鈕祜禄奕同往規措尚書省奏都水監官前来有犯已
經戒諭使之常切固䕶今王汝嘉等殊不加意既見水
勢趨南不預經畫承留守司累報輒為遷延以至害民
即是故違制㫖私罪當的決詔汝嘉等各削官兩階杖
七十罷職上謂宰臣曰李愈論河決事謂宜遣大臣往
以慰人心其言良是嚮慮河北決措畫堤防猶嘗置行
省况今方横潰為害而止差小官恐失衆望自國家觀
之雖山東之地重于河南然民皆赤子何彼此之間乃
命叅知政事馬琪往仍許便宜従事上曰李愈不得為
無罪雖都水監官非提刑司統攝若與留守司以便宜
率民固䕶或申聞省部亦何不可使朕聞之徒能張皇
水勢而無經畫及其已決乃與王汝嘉一往視之而還
亦未嘗有所施行問王村河口開導之月則對以四月
終其實六月也月日尚不知提刑司官當如是乎尋命
戸部員外郎何格賑濟被浸之民時行省叅知政事胥
持國馬琪言已至光祿村周視堤口以其河水浸漫堤
岸陷潰至十餘里外乃能取土而堤面窄狹僅可數步
人力不可施雖窮力可以暫成終當復毁而中道淤澱
地有高低流不得泄且水退新灘亦難開鑿其孟華等
四埽與孟陽堤道沿汴河東岸但可施功者即悉力修
䕶將于農隙興役及凍畢工則京城不至為害　參知
政事馬琪言都水外監員數冗多毎事相倚或復邀公
議論紛紜不一隳廢官事擬罷都水監掾設勾當官二
員又自昔選用都散巡河官止由監官辟舉皆諸司人
或有老疾避倉庫之繁行賄請託以致多不稱職擬升
都巡河作從七品于應入縣令廉舉人内選注外散巡
河依舊亦于諸司及丞簿廉舉人内選注並取年六十
以下有精力能幹者到任一年委提刑司體察若不稱
職即日罷之如守禦有方致河水安流任滿從本監及
提刑司保申量與升除凡河橋司使副亦擬同此選注
繼而胥持國亦以為言乃從其請閏十月平章政事守
貞曰馬琪措畫河防事未見功役之數加之積嵗興功
民力將困今持國復病請别遣有材幹者往議之上曰
堤防救護若能成功則財力固不敢惜第恐財殫力屈
成而復毁如重困何宰臣對曰如盡力固護縦為害亦
輕若恬然不顧則為害滋甚上曰無乃因是致盜賊乎
守貞曰宋以河決興役亦嘗致盜賊然多生于凶歉今
時平嵗豐少有差役未必致此且河防之役理所當然
今之當役者猶為可耳至于科徵薪芻不問有無督輸
迫切則破産業以易之恐民益困爾上曰役夫須近地
差取若逺調之民益艱苦但使津濟可也然當俟馬琪
至而後議之庚辰琪自行省還入見言孟陽河堤及汴
堤己填築補修水不能犯汴城自今河勢趨北來嵗春
首擬于中道疏決以解南北兩岸之危凡計工八百七
十餘萬可于正月終興工臣乞前期再往河上監視上
以所言付尚書省而治檢覆河堤并守漲官等罪有差
他日尚書省奏事上語及河防事馬琪奏言臣非敢不
盡心然恐智力有所不及若别差官相度倘有竒畫亦
未可知如適與臣䇿同方来興功亦庶幾稍寛朝廷憂
顧上然之命翰林待制鄂屯忠孝權尚書户部侍郎太
府少監温防權尚書工部侍郎行戸工部事修治河防
且諭之曰汝二人皆朕所素識以故委任冀副朕意如
有錯失亦不汝容(金史河/渠志)是年冬十月壬寅遣戸部員
外郎何格賑河決被災人户十二月丁卯免被黄河水
災今年秋稅　六年四月戊寅以修河工畢參知政事
胥持國進官二階翰林待制鄂屯忠孝以下三十六人
各一階獲嘉令王維翰以下五十六人各賜銀幣有差
(金史章/宗本紀)鄂屯忠孝大定二十二年進士歴擢户部侍郎
佐胥持國治決河以勞進一階除河平軍節度使兼都
水監遂疏七祖佛河及王村周平道口雞爪孫家港復
開東明南陽岡馬蹄孫村諸河忠孝常曰河之為患不
免勞民復壘石為岸十餘里民不勝其病矣改沁南軍
坐前在衛州勾集妨農軍借民錢不令償由是貧富不
相假貸軍民不安降寧海州刺史改滑州(金史鄂屯/忠孝傳)高
霖字子約東平人大定二十五年進士歴國史院編修
官建言黄河所以為民害者皆以河流有曲折逢隘狹
故致湍決按水經當疏其㧖塞行所無事今若開雞爪
河以殺其勢可免數埽之勞凡捲埽工物皆取於民大
為時病乞並河堤廣樹榆柳數年後堤岸既固埽材亦
便民力漸省朝廷従之遷應奉翰林文字兼前職(金史/高霖)
(傳勤鄂屯忠孝高霖皆恐勞民病時其言如此何其勤/    懇懇也乃忠孝猶以勾集妨農被降何歟大抵金)
　(元以前治河者皆以為民也迨至勝國則/為運道為祖陵遂置民瘼於二者之外矣)
　明昌五年河犯武城堤明年詔鑿新河修石岸十四
　里有奇以塞之(山東/通志)
　自獲嘉縣西南四十里至新鄉縣南又東北至胙城
　縣又北接汲縣皆有漢古堤城東南有杏園鎮為河
　津戍守處自金明昌中河徙而汲縣之流始絶(衛輝/府志)
　先是大定二十七年令沿河京府州縣長貳官結銜
　並帶河防自滎陽以下如南京府之延津封丘祥符
　開封陳留(以上皆屬/今開封府)胙城(今屬衛/輝府)杞縣(屬開/封府)長垣(今/屬)
　(大名/府)歸德府之永城寧陵虞城衛州之汲新鄉獲嘉
　(三縣今屬/衛輝府)徐州之彭城(即今/徐州)蕭豐(皆屬/徐州)曹州之濟隂
　(即今山/東曹州)滑州之白馬(即今直/隷滑縣)睢州之襄邑(即今河/南睢州)滕
　州之沛(今屬/徐州)單州之單父濟州之嘉祥金鄉鄆城(皆/屬)
　(兖州/府)皆為沿河之地則當時河流所經亦大畧可覩
　也雖數遷徙而汲胙之間如故迨明昌五年八月河
　決陽武故堤灌封丘而東尚書省奏都水監官見水
　勢趨南不預經畫詔各削階罷職盖河流至是又一
　大變矣金吉甫云河至紹熙甲寅南連大野并行泗
　水入淮于是有南北清河之分北清河即濟水故道
　南清河并泗入淮今淮安之西二十里對岸清河口
　是也按宋光宗紹熙五年甲寅即金章宗明昌五年
　是嵗河徙自陽武而東歴延津封丘長垣蘭陽東明
　曹州濮州鄆城范縣諸州縣界中至夀張注梁山濼
　分為二派北派由北清河入海今大清河自東平歴
　東阿平陰長清齊河歴城濟陽齊東武定青城濱州
　蒲臺至利津縣入海者是也南派由南清河入淮即
　泗水故道今㑹通河自東平歴汶上嘉祥濟寧合泗
　水至清河縣入淮者是也河滙梁山濼分二派入南
　北清河自宋熙寧十年始尋經塞治至是復行其道
　而汲胙之流遂絶朱子語錄云因看劉樞家中原圗
　黄河却自西南貫梁山泊迤邐入淮来神宗時河北
　流故金人盛今却南来故其勢亦衰謂此事也(時朱/子年)
　(六十/五)下逮元世祖至元間而河又徙自新鄉出陽武
　之南凡九十餘嵗　河一過大伾而東不決則已決
　則東南注于淮其勢甚易邱文莊以宋熙寧十年河
　決為入淮之始非也先是天禧三年河決滑州歴澶
　濮曹鄆注梁山濼合清水古汴渠東入于淮矣又先
　是咸平三年河決鄆州浮鉅野入淮泗矣又先是太
　平興國八年河大決滑州泛澶濮曹濟東南流至彭
　城入于淮矣溯而上之則漢元光三年河決濮陽瓠
　子東南注鉅野通于淮泗矣但皆未幾即塞其歴久
　而不變至今五百餘嵗河淮并為一瀆則自金明昌
　五年始(禹貢/錐指)
金章宗承安元年七月敕自今沿河傍側府州縣官雖
部除者皆勿令員闕(金史河/渠志)
金章宗泰和二年九月敕御史臺官河防利害初不與
卿等事然臺官無所不問應體究者亦體究之　五年
二月以崔守真言黄河危急芻藁物料雖云折税每年
不下五六次或名為和買而未嘗還其直敕委右三部
司正郭澥御史中丞孟鑄講究以聞澥等言大名府鄭
州等處自承安二年以来所科芻藁未給價者計錢二
十一萬九千餘貫遂命以各處見錢差能幹官同各州
縣清强官一一酬之續令按察司體究(金史河/渠志)
衛紹王大安元年徐沛界黄河清五百餘里幾二年以
其事詔中外臨洮人楊珪上書曰河性本濁而今反清
是水失其性也正猶天動地静使當動者静當静者動
則如之何其為災異明矣且傳曰黄河清聖人生假使
聖人生恐不在今日又曰黄河清諸侯為天子正當戒
懼以消災變而復誇示四方臣所未喻宰相以為妖言
議誅之慮絶言路即詔大興府鎻還本管(金史五行志/五代史載開)
(平元年八月丁卯黄河清注云於此書見不為瑞楊珪/之上書其所見卓哉以故前後凡史言河清者皆不錄)
金宣宗貞祐三年四月單州刺史延嘉天澤言守禦之
道當決大河使北流德博觀滄之境今其故堤宛然猶
在工役不勞水就下必無漂没之患而難者若不以犯
滄鹽塲損國利為説必以浸没河北良田為解臣嘗聞
河側故老言水勢散漫則淺不可以馬涉深不可以舟
濟此守禦之大計也若曰浸民田則河徙之後淤為沃
壤正宜耕墾收倍于常利孰大焉若失此計則河南一路
兵食不足而河北山東之民皆瓦解矣詔命議之(金史河/渠志)
金宣宗貞祐四年三月延州刺史烏蘇克鍚克言近世河
離故道自衛東南而流由徐邳入海以此河南之地為
狹臣竊見新鄉縣西河水可決使東北其南有舊隄水
不能溢行五十餘里與清河合則由濬州大名觀州清
州栁口入海此河之故道也皆有舊堤補其缺罅足矣
如此則山東大名等路皆在河南而河北諸郡亦得其
半退足以為禦備之計進足以壯恢復之基又言南岸
居民既已籍其河夫修築河堰營作戌屋又使轉輸芻
糧賦役繁殷倍于他所夏秋租税猶所未論乞減其稍
緩者以寛民力事下尚書省宰臣謂河流東南舊矣一
旦決之恐故道不容衍溢而出分為數河不復可收水
分則淺狹易渡天寒輒凍禦備愈難此甚不可詔但令
量宜減南岸郡縣居民之賦役(金史河/渠志)
　自宋南渡河離濬滑勢益趨而南至金明昌五年淫
　于濟泗分派入海汲胙之河遂空其去禹迹益逺矣
　先是都水監丞田櫟言黄河利害云前代每遇古隄
　南決多經南北清河分流南清河北下有枯河數道
　河水流其中者長至七八分北清河乃濟水故道可
　容二三分而已因欲于北岸牆村決河入梁山濼故
　道依舊作兩清河分流未及行而八月河決竟如其
　言盖是時決勢既成櫟欲因而利導之故為此議然
　前代河行淮濟未幾即塞曷嘗以是為正道而任其
　所之也哉金以宋為壑利河之南而不欲其北迨貞祐
　四年延州刺史烏蘇克錫克言河之故道可復而議者
　不從盖國勢己蹙實無暇及此矣原其禍皆宋人築
　室道旁不盡力于北流馴致此大變金何責焉(禹貢/錐指)
宋端平元年葵知應天府南京留守盛暑行師汴隄破
決水潦溢糧運不繼未幾北兵南下渡河發水牐兵多
溺死(宋史趙葵傳金按宋理宗端平/元年甲午為  哀宗亡國之年)
　
　
　
　
　
　
　
　
　
　
　
　
　
　
　行水金鑑巻十五
欽定四庫全書
　行水金鑑巻十六
　　　　　　　　　　　江南按察使傅澤洪撰
　　河水
河源古無所見禹貢導河止自積石漢張騫持節道西
域度玉門見二水交流發蔥嶺趍于闐滙鹽澤伏流千
里至積石再出唐薛元鼎使吐蕃訪河源得之於穆穆
哩山然皆歴嵗月涉艱難所得不過如此世之論河源
者皆推本二家其説怪迂總其實皆非本真元有天下
薄海内外人迹所及皆置驛傳使驛往來如行國中至元
十七年命都實為招討使佩金虎符往求河源都實既受
命是嵗至河州州東六十里有寧河驛驛西南六十里有
山曰殺馬闗林麓窄隘舉足浸髙行一日至巔西去愈髙
四閲月始抵河源是冬還報并圖其城𫝊位置以聞其後
翰林學士潘昂霄從齊都實之弟庫庫楚得其説撰為河源
志臨川朱思本又從巴爾濟蘇家得帝師所藏梵字圖書
而以華文譯之與昂霄所志互有詳略今取二家之書考
定其説有不同者附注於下按河源在吐蕃朶甘斯西鄙
有泉百餘泓沮洳散渙弗可逼視方可七八十里履髙山
下瞰燦若列星以故名鄂端諾爾鄂端譯言星宿也(思本/曰河)
(源在中州西南直四川馬湖蠻部之正西三千餘里雲/南麗江宣撫司之西北一千五百餘里帝師薩斯嘉地)
(之西南二千餘里水從地湧出如井其井百/餘東北流百餘里滙為大澤曰鄂端諾爾)羣流奔輳
近五七里滙二巨澤名鄂楞諾爾自西而東連屬吞噬行
一日迤邐東騖成川號齊必勒河又二三日水西南來名伊
爾齊與齊必勒河合又三四日水南來名呼蘭又水東南來名
伊拉齊合流入齊必勒其流浸大始名黄河然水猶清人可涉
(思本曰呼蘭河源出自南山其地大山峻嶺綿亘千里/水流五百餘里注伊爾齊河伊爾齊河源亦出自南山)
(西北流五百餘/里始與黄河合)又一二日岐為八九股名伊遜鄂羅木譯言九
渡通廣五七里可度馬又四五日水渾濁土人抱革囊騎
過之聚落糾木幹象舟傅髦革以濟僅容兩人自是兩山
峽束廣可一里二里或半里其深叵測朶甘斯東北有大
雪山名伊拉瑪博囉其山最高譯言騰格哩哈達即崑
崙也山腹至頂皆雪冬夏不消土人言逺年成冰時六
月見之自八九股水至崑崙行二十日(思本曰自渾水/東北流二百餘)
(里與和囉海圖河合和囉海圖河源自南山水正北偏/西流八百餘里與黄河合又東北流一百餘里過瑪拉)
(噶地又正北流一百餘里乃折而西北流二百餘里又/折而正北流一百餘里又折而東流過崑崙山下番名)
(伊拉瑪博囉其山髙峻非常山麓綿亘五百/餘里河随山足東流過薩斯嘉庫濟克特地)河行崑崙
南半日又四五日至地名庫濟及克特二地相屬又三
日地名哈喇伯勒齊爾四達之衝也多寇盜有官兵鎮
之近北二日河水過之(思本曰河過克特與伊實巴薩/沁河合伊實巴薩沁河源自鐡)
(豹嶺之北正北流凡五/百餘里而與黄河合)崑崙以西人簡少多處山南山
皆不穹峻水亦散漫獸有髦牛野馬狼狍羱羊之類其
東山益髙地益漸下岸狹隘有狐可一躍而越之處行
五六日有水西南來名納琳哈喇譯言細黄河也(思本/曰哈)
(喇河自白狗嶺之北水西/北流五百餘里與黄河合)又兩日水南來名竒爾穆蘓二水
合流入河(思本曰自哈喇河與黄河合正北流二百餘/里過鄂勒博站折而西北流經崑崙之北二)
(百餘里與奇爾穆蘇河合奇爾穆蘇河源自威茂州之/西北岷山之北水北流即古當州境正北流四百餘里)
(折而西北流又五/百餘里與黄河合)河水北行轉西流過崑崙北一向東
北流約行半月至奎騰州地名必齊勒始有州治官府
州𨽻吐蕃等處宣慰司司治河州又四五日至積石州
即禹貢積石(此處有誤見首/巻禹貢錐指)五日至河州安鄉闗一日
至打羅坑東北行一日洮河水南來入河(思本曰自奇/爾穆蘇河與)
(黄河合又西北流與彭賛河合彭賛河源自彭賛山之折/西北水正西流七百餘里過扎薩克逹實地與黄河合)
(而西北流三百餘里又折而東北流過西寧州奎騰州/馬嶺凡八百餘里與邈水合邈水源自青唐宿軍谷正)
(東流五百餘里過阿勒巴站與黄河合又東北流過土橋/站古積石州來羌城廓州果宻站界都城凡五百餘里)
(過河州與頁彭河合頁彭河源自西傾山之北水東北/流凡五百餘里與黄河合又東北流一百餘里過塔布)
(城銀川站與湟水浩亹河合湟水源自祁連山下正東/流一千餘里注浩亹河浩亹河源自刪丹州之南刪丹)
(山下水東南流七百餘里注湟水然後與黄河合又東/北流一百餘里與洮河合洮河源自羊撒嶺北東北流)
(過臨洮府凡八百/餘里與黄河合)又一日至蘭州過北卜渡至鳴沙河
過應吉理州正東行至寧夏府南東行即東勝州𨽻大
同路自發源至漢地南北澗溪細流傍貫莫知紀極山
皆草石至積石方林木暢茂世言河九折彼地有二折
葢奇爾穆蘇及奎騰必齊勒也(思本曰自洮水與河合凡/又東北流過逹勒逹地)
(八百餘里過豐州西受降城折而正東流過達勒逹地古/天徳軍中受降城東受降城凡七百餘里折而正南流)
(過大同路雲内州東勝州與黒河合黒河源自漁陽嶺/之南水正西流凡五百餘里與黄河合又正南流過保)
(徳州葭州及興州境又過臨州凡一千餘里與察納河/合察納河源自古宥州東南流過陜西綏徳州凡七百)
(餘里與黄河合又南流三百里與延安河合延安河源/自陜西蘆子闗亂山中南流三百餘里過延安府折而)
(正東流三百里與黄河合又南流三百里與汾河合汾/河源自河東朔武州南亂山中西南流過管州冀寧路)
(汾州霍州晉寧路絳州西流至龍門凡一千二百餘里/始與黄河合又南流二百里過河中府遇潼闗與太華)
(大山綿亘水勢不可復南乃折而東流大槩河源東北/流所歴皆西番地至蘭州凡四千五百餘里始入中國)
(又東北流過逹勤逹地凡二千五百餘里始入河東境内/又南流至河中凡一千八百餘里通計九千餘里  元)
(史地/理志)
　河自爾雅山海經淮南子水經皆言出崑崙漢書西
　域傳云河有兩源一出葱嶺山一出于闐唐薛元鼎
　使吐蕃得河源於們磨哩山鄭樵謂河有三源一出
　葱嶺一出于闐南山而正源自出崑崙山元太祖過
　黄河九度九度在崑崙西南憲宗命弟實喇征西域
　拓地四萬里而河源在域内至元庚辰世祖命招討
　使都實往通互市自河州行五千里抵河源還圖以
　聞又使其弟庫庫楚馳奏庫庫楚授其説翰林學士潘
　昻霄撰河源志可謂詳矣而王文恪鏊辨之以為張
　騫所歴諸國甚乆且長東漢之世大秦條支安息至
　於海濵四萬里外重譯貢獻甘英甞窮臨西海而還
　皆未覩所謂崑崙元使行不及五千里云已踰之何
　崑崙之近乎(方中履古/今釋疑)
夫潤下水之性也而欲為之防以殺其怒遏其衝不亦
甚難矣哉惟能因其勢而道之可蓄則儲水以備旱暵
之災可洩則㵼水以防水潦之溢則水之患息而于是
葢有無窮之利焉(元史河/渠志)
台哈布哈陞禮部尚書兼㑹同館事黄河決奉詔以珪玉
白馬致祭河神竣事上言淮安以東河入海處宜倣宋
置撩清夫混江龍鐵掃撼蕩沙泥隨潮入海朝廷從之
㑹用夫屯田其事中廢而止(元史台哈/布哈傳)
元世祖至元九年七月衛輝路新鄉縣廣盈倉南河北
岸決委都水監丞馬良弼與本路官同詣相視差丁夫
併力修完之(元史河/渠志)
　是年新鄉廣盈倉南河北岸決五十餘步尋又崩一
　百八十三步其後河徙自原武出陽武南而新鄉之
　流遂絶(禹貢/錐指)
元世祖至元九年九月南陽懐孟衛輝順天等郡洺磁
泰安通灤等州淫雨河水並溢圮田廬害稼(元史五/行志)
元世祖至元二十年六月太原懐孟河南等路沁河水
涌溢壊民田一千六百七十餘頃衛輝路清河溢損稼
南陽府唐鄧裕嵩四州河水溢損稼(元史五/行志)程思廉為
河北河南道按察副使至元二十年間衛輝懐孟大水
思㢘臨視賑貸全活甚衆水及城不沒者數版即修隄
防露宿督役水不為患衛人徳之遷陜西按察使(元史/程思)
(㢘/傳)
元世祖至元二十二年秋南京彰徳大名河間順徳濟
南等路河水壊田三千頃(元史五/行志)
元世祖至元二十三年三月甲戌雄霸二州及保定諸
縣水泛溢冒官民田發軍民築河隄禦之　冬十月辛
亥河決開封祥符陳留杞太康通許鄢陵扶溝洧川尉
氏陽武延津中牟原武睢州十五處調南京民夫二十
萬四千三百二十三人分築堤防(元史世/祖本紀)
元世祖至元二十四年三月乙卯汴梁河水泛溢役夫
七千修完故堤(元史世/祖本紀)
元世祖至元二十五年五月已丑汴梁大霖雨河決襄
邑漂麥禾癸丑河決汴梁太康通許杞三縣陳潁二州
皆被害六月壬申睢陽霖雨河溢害稼免其租乙亥以
考城陳留通許杞太康五縣大水及河溢沒民田蠲其
租(元史世/祖本紀)汴梁路陽武縣諸處河決二十二所漂蕩麥
禾房舍委宣慰司督本路差夫修治(元史河/渠志)十二月太
康汴梁二路河溢害稼(元史五/行志)
　先是至元九年河決新鄉縣廣盈倉岸時河猶在新
　鄉陽武間也不知何年徙出陽武縣南而新鄉之流
　遂絶據史至元二十三年河決衝突河南郡縣凡十
　五處二十五年汴梁路陽武等縣河決二十二所水
　道一變蓋在此時矣元大一統志殘缺僅存十之一二
　河之所經不可得詳(大抵初由渦至懐逺入淮如明正/統十三年決河所行之道後三十)
　(餘嵗為泰定元年始行汴/渠至徐城東北合泗入淮)謹摭近志各州縣界中見行
　之河銓次如左黄河自武陟縣南(武陟在懐慶府東一/百里河去縣一十里)
　(黄河自武陟縣以至/安東入海至今無異)東逕滎澤縣北其北岸則獲嘉縣
　(滎澤在鄭州北五十里黄河舊去縣十里近時河益南/侵直逼縣城獲嘉在衛輝府西南九十里黄河在縣南)
　(六十/里)東逕原武縣南(原武在開封府西北一百/二十里河去縣二十里)又東逕
　陽武縣南(陽武在開封府西北九十里河舊去縣二十/十三里與新鄉分水至元中河徙出陽武縣)
　(南而縣北之流絕新鄉之流亦絶自北至徐/州城東北黄河所行大抵皆汴水故道也)又東逕延
　津縣南(延津在開封府/西北九十里)又東逕祥符縣北(祥符即今開/封府治河去)
　(城四/十里)其北岸則封丘縣(封丘在開封府北六十里河舊/在縣西北四十餘里元時徙經)
　(縣南去縣/五十一里)又東逕陳留縣北(陳留在府東少南五/十里河去縣三十里)又東
　逕蘭陽縣北(蘭陽在開封府東北九十里河去/縣十五里金時河始流經縣界)又東逕
　儀封縣北(儀封在開封府東北一百十五里河去縣二/十里黄陵岡在縣東北五十里賈魯治河功)
　(始於此按蘭陽儀封之河舊出其縣北與長垣東明分/水金大定十二年尚書省奏請増築隄岸東明亦在其)
　(中二十七年令沿河州縣官結銜並帶河防而長垣與/焉可證也元至元中河屢決汴梁路遂出蘭陽儀封之)
　(南而長垣東明/界中無河矣)又東南逕睢州北(睢州在歸徳府西/一百七十里河去)
　(州七/十里)又東南逕考城縣北(考城在睢州東北九十里/河去縣三里賈魯河在縣)
　(北三/十里)又東南逕商丘縣北其北岸則曹縣(商丘即歸/徳府治河)
　(在城北三十里賈魯河在城北四十里曹縣在山東/兖州府東南一百二十里河在縣南四十里黄陵岡)
　(在縣西南六十里賈魯河在縣西北四十里自/黄陵岡至楊青村皆元至正中賈魯所開也)又東
　逕虞城縣北(虞城在歸徳府東北六/十里河去縣十五里)又東逕夏邑縣
　北(夏邑在歸徳府東一百二/十里河去縣二十二里)其北岸則單縣(單縣在/山東兖)
　(州府西南二百十/里河去縣四十里)又東逕碭山縣北(碭山在今江南/徐州西北一百)
　(七十里河在/縣北三十里)又東逕豐縣南(豐縣在徐州西北一百/五十里河去縣三十里)
　又東逕沛縣南其南岸則蕭縣(沛縣在今徐州西北/一百十里蕭縣在徐)
　(州西五十里河在蕭縣/北五十里去沛甚近)又東逕徐州北與泗水合(徐/州)
　(在今江南布政司西北一千里河自州北東南流至城/東北合于泗水泗水自沛縣入州境循城而東一曰清)
　(河又曰泉河其後為運河亦名閘河元初黄河由渦/入淮至泰定元年由汴河決入清河自是遂為大河)
　(之經/流)又東南逕靈璧縣北(靈璧在今鳳陽府宿州東/一百十里河去縣一百二)
　(十/里)又東南逕睢寧縣北其北岸則邳州(睢寧在淮安/府西三百九)
　(十里河去縣五十里邳州在淮安/府西北三百二十里河去州二里)又東逕宿遷縣南
　(宿遷在邳州東南一百/二十里河去縣四里)又東逕桃源縣北(桃源在淮/安府西北)
　(一百十里河/去縣百餘步)又東逕清河縣南與淮水合(清河縣在/淮安府西)
　(少北五十里河去縣一里入淮處謂之清口本名/泗口自徐城東北至此皆古泗水為河所奪也)又
　東逕山陽縣北(山陽即今淮安府/治河去縣五里)又東逕安東縣南而
　東北入于海(安東在淮安府東北六十里河去縣二/里自清口至此皆古淮水為河所奪也)
　(海自鹽城縣東北逕山陽縣東折而西/北為黄淮入海之口其北岸則安東也)蓋自金明昌
　甲寅之徙河水大半入淮而北清河之流猶未絶也
　下逮元世祖至元二十六年已丑㑹通河成于是始
　以一淮受全河之水凡九十五嵗(禹貢/錐指)
元世祖至元二十七年六月壬申河溢太康沒民田三
十一萬九千八百餘畝免其租八月辛未沁水溢害冀
氏民田免其租(元史世/祖本紀)十一月河決祥符義唐灣太康
通許二縣陳潁二州大被其患(元史五/行志)
張庭珍為南京路總管兼開封府尹河決灌太康漂溺
千里庭珍括商人漁子船及縛木為筏載糗糧四出救
之全活甚衆水入善和門庭珍親督夫運薪土捍之不
能止乃頽城為堰水既退即發民増外防百三十里人
免水憂(元史張/庭珍傳)
博囉歡為河南行中書省汴南諸州莽為巨浸博囉歡
躬行決口督有司繕完之三十一年成宗立遷陜西行
省未行留鎮河南(元史博/囉歡傳)
元成宗元貞元年六月戊申歴城縣大清河水溢壊民
居(元史成/宗本紀)
元成宗元貞二年九月河決河南杞封丘祥符寧陵襄
邑五縣十月河決開封縣(元史五/行志)
元成宗大徳元年三月歸徳徐州邳州宿遷睢寧鹿邑
三縣河南許州臨潁郾城等縣睢州襄邑太康扶溝陳
留開封杞等縣河水大溢漂没田廬(元史五/行志)五月丙寅
河決汴梁發民三萬餘人塞之庚寅漳河溢損民禾稼
七月丁亥河決杞縣蒲口(元史成/宗本紀)河決蒲口臺檄令文
按視防河之策文建言長河萬里西來其勢湍猛至孟
津而下地平土疏移徙不常失禹故道為中國患不知
幾千百年矣自古治河處得其當則用力少而患遲事失
其宜則用力多而患速此不易之定論也今陳留扺睢東
西百有餘里南岸舊河口十一巳塞者二自涸者六通
川者三岸髙于水計六七尺或四五尺北岸故堤其水
比田髙三四尺或髙下等大槩南髙于北約八九尺堤
安得不壊水安得不北也蒲口今決千有餘步迅疾東
行得河舊瀆行二百里至歸徳横堤之下復合正流或
強湮遏上決下潰功不可成揆今之計河西郡縣順水
之性逺築長垣以禦泛濫歸徳徐邳民避衝潰聽從安
便被患之家宜于河南退灘地内給付頃畝以為永業
異時河決他所者亦如之信能行此亦一時救荒之良
策也蒲口不塞便朝廷從之㑹河朔郡縣山東憲部爭
言不塞則河北桑田盡為魚鱉之區塞之便帝復從之
明年蒲口復決塞河之役無嵗無之是後水北入復河
故道竟如文言(元史尚文傳肅文字周卿保定人歴終/官河北河南  政㢘訪使行視事仕)
(太子詹事泰定三年以中書平章政事致仕則河自杞/縣蒲口則河當自陳留入杞其後河徙而北  自陳留)
(入蘭陽儀封而/杞縣遂無河矣)
兀成宗大徳二年六月河決蒲口凡九十六所泛溢汴
梁歸徳二郡大名東昌平灤等路水(元史五/行志)七月大雨
河決壊隄防漂沒歸徳數縣禾稼廬舍免其田租一年
遣尚書那懐御史劉賡等塞之自蒲口首事凡築九十
六所(元史成/宗本紀)
　是年河決歸徳又決封丘(淮安/府志)
元成宗大徳三年五月河南省言河決蒲口兒等處浸
歸徳府數郡百姓被災差官修築計修七隄二十五處
共長三萬九千九十二步(元史河/渠志)是年六月癸丑罷大
名路所獻黄河故道田輸租(元史成/宗本紀)
元成宗大徳八年五月大名之濬滑徳州之齊河霖雨
汴梁之祥符太康衛輝之獲嘉太原之陽武河溢(元史/成宗)
(本/紀)是年滑州濬州雨水壊民田六百八十餘頃(元史五/行志)
(太原陽/武疑誤)
元成宗大徳九年六月汴梁陽武縣思齊口河決八月
歸徳府寜陵陳留通許扶溝太康杞縣河溢(元史五/行志)七
月陳州之西華河溢八月歸徳陳州河溢(元史成/宗本紀)
元成宗大徳十年春正月壬戌發河南民十萬築河防
(元史成/宗本紀)
元至大元年七月壬戌皇子和實拉請立總管府領提
舉司四括河南歸徳汝寧境内瀕河荒地約六萬餘頃
嵗收其租令河南省臣髙興總其事中書省臣言瀕河
之地出沒無常遇有退灘則為之主先是有伊克哈瑪爾者
妄稱省括地蠶食其民以有主之田俱為荒地所至騷
動民髙榮等六百人訴於都省追其驛劵方議其罪遇
赦獲免乃獻其地於皇子且河南連嵗水災人方闕食
若從所請設立官府為害不細帝曰安用多言其止勿
行(元史武/宗本紀)
元武宗至大二年秋七月癸未河決歸徳府境已亥河
決汴梁之封丘(元史武/宗本紀)
元武宗至大三年十一月河北河南道㢘訪司言近嵗
亳潁之民幸河北徙有司不能逺慮失于規劃使陂濼
悉為陸地東至杞縣三汊口播河為三分殺其勢蓋亦
有年往嵗歸徳太康建言相次湮塞南北二汊遂使三
河之水合而為一下流既不通暢自然上溢為災由是
觀之是自奪分泄之利故其上下決溢至今莫除即今
水勢趣下有復鉅野梁山之意蓋河性遷徙無常茍不
為逺計預防不出數年曹濮濟鄆䝉害必矣今之所謂
治水者徒爾議論紛紜咸無良策水監之官既非精選
知河之利害者百無一二雖每年累驛而至名為巡河
徒應故事問地形之髙下則懵不知訪水勢之利病則
非所習既無實才又不經練乃或妄興事端勞民動衆
阻逆水性翻為後患為今之計莫若于汴梁置都水分
監妙選㢘幹深知水利之人專職其任量存員數頻為
巡視謹其防䕶可疏者疏之可堙者堙之可防者防之
職掌既專則事功可立自今莫若分監官吏以十月往
與各處官司巡視缺破㑹計工物督治比年終完來春
分監新官至則一一交割然後代還庶不相誤(元史河/渠志)
元仁宗皇慶元年五月歸徳睢陽縣河溢(元史五/行志)
元仁宗皇慶二年六月癸未河決陳亳睢三州閉封陳
留等縣沒民田廬(元史仁/宗本紀)
元仁宗延祐元年六月乙未河決鄭州(元史仁/宗本紀)八月河
南等處行中書省言黄河涸露舊水泊汙池多為勢家
所據忽遇泛溢水無所歸遂致為害由此觀之非河犯
人人自犯之擬差知水利都水監官與行省㢘訪司同
相視可以疏闢隄障比至泛溢先加修治用力少而成
功多又汴梁路睢州諸處決破河口數十内開封縣小
黄村計㑹月隄一道都水分監修築障水隄堰所擬不
一宜委請行省官與本道憲司汴梁路都水分監官及
州縣正官親歴按驗從長講議由是委太常丞郭奉政
前都水監丞邊承務都水監卿多爾濟河南行省石右
丞本道㢘訪副使扎木齊汴梁判官張承直上自河隂
下至陳州與拘該州縣官一同沿河相視開封縣小黄
村河口測量比舊淺減六尺陳留通許太康舊有蒲葦
之地後因閉塞西河塔河諸水口以便種蒔故他處連
年潰決各官公議治水之道惟當順其性之自然甞聞
大河自陽武胙城由白馬河間東北入海歴年既乆遷
徙不常每嵗泛溢兩岸時有衝決強為閉塞正及農忙
科樁梢發丁夫動至數萬所費不可勝紀其弊多端郡
縣嗷嗷民不聊生蓋黄河善遷徙惟宜順下疏泄今相
視上自河隂下抵歸徳經夏水漲甚于常年以小黄口
分洩之故並無衝決此其明驗也詳視陳州最為低窪
瀕河之地今嵗麥禾不收民饑特甚欲為拯救奈下流
無可疏之處若將小黄村河口閉塞必移患鄰郡決上
流南岸則汴梁被害決下流北岸則山東可憂事難兩
全當遺小就大如免陳村差税賑其饑民陳留通許太
康縣被災之家依例取勘賑恤其小黄村河口仍舊通
流外據修築月隄并障水隄閉河口别難擬議于是凡
汴梁所轄州縣河隄或已修治及當疏通與補築者條
列具備(元史河渠志之奉政承務右丞承直皆/官階也非人  名作史者之草率如此)
元仁宗延祐二年六月河決鄭州壊汜水縣治(元史五/行志)
元仁宗延祐三年四月穎州泰和縣河溢(元史五/行志)
元仁宗延祐五年正月河北河南道㢘訪副使鄂屯言
近年河決杞縣小黄村口滔滔南流莫能禦遏陳潁瀕
河膏腴之地浸没百姓流散今水迫汴城逺無數里倘
值霖雨水溢倉卒何以防禦方今農隙宜為講究使水
歸故道達于江淮不惟陳潁之民得遂其生竊恐將來
浸灌汴城其害匪輕于是大司農下都水監移文汴梁
分監修治自六年二月十一日興工至三月九日工畢
(元史河/渠志)
元仁宗延祐六年六月河間路漳河水溢壊民田(元史/五行)
(志/)
元仁宗延祐七年七月汴梁路言滎澤縣六月十一日
河決塔海莊東隄十步餘横隄兩重又決數處二十三
日夜開封縣蘇村及七里寺復決二處本省平章扎木
齊親率本路及都水監官併工修築(元史河/渠志)是嵗英宗
即位河決汴梁原武浸灌諸縣(元史英/宗本紀)
　是年河決滎澤又決開封(淮安/府志)
元英宗至治元年七月彰徳臨漳縣漳水溢(元史五/行志)
元英宗至治二年正月辛已儀封縣河溢(元史英/宗本紀)
元英宗至治三年二月已巳修廣恵牐十有九所(元史/英宗)
(本/紀)
元泰定元年七月戊申奉元朝邑縣曹州楚丘縣開州
濮陽縣河溢(元史五/行志)
元泰定二年二月庚子姚煒以河水屢決請立行都水
監于汴梁倣古法備捍乃命瀕河州縣正官皆兼知河
防事從之三月癸丑修曹州濟隂縣河隄役民丁一萬
八千五百人五月汴梁路十五縣河溢八月衛輝路汲
縣河溢(元史泰定/帝本紀)五月河溢汴梁被災者十有五縣七
月睢州河決(元史五/行志)是年閏月已夘雄州歸信諸縣大
雨河溢被災者萬一千六百五十戸賑銀三萬錠(元史/泰定)
(帝本/紀)
元泰定三年二月歸徳府屬縣河決民饑賑糧五萬六
千石六月已亥大昌屯河決秋七月庚申河決鄭州陽
武縣漂民萬六千五百家賑之檀順等州兩河決溢十
月癸酉河水溢汴梁路樂利隄壊役丁夫六萬四千人
築之十二月亳州河溢漂民舍壊田免其租(元史泰定/帝本紀)
元泰定四年六月汴梁路河決八月汴梁路扶溝蘭陽
縣河溢沒民田廬並賑之是嵗汴梁諸屬縣霖雨河決
(元史泰定/帝本紀)八月扶溝蘭陽二縣河溢漂民居一千九百
餘家濟寧虞城縣河溢傷稼十二月夏邑縣河溢(元史/五行)
(志/)
元(泰定/帝)致和元年三月河決碭山虞城二縣(元史五/行志)
元文宗至順元年六月河決大名路長垣東明二縣沒
民田(元史五/行志)六月曹州齊隂縣河防官本縣尹郝承務
言六月五日魏家道口黄河舊隄將決不可修築以此
差募民夫剏修䕶水月堤其功未竟至二十一日水忽
泛溢新舊三隄一時咸決明日外隄復壊急率民閉塞
而湍流迅猛所下樁土一掃無遺又舊隄嵗乆多有缺
壊差夫併工築之(元史河/渠志)
元文宗至順二年六月彰徳屬縣漳水溢(元史文/宗本紀)
元文宗至順三年五月汴梁之睢州陳州開封之蘭陽
封丘諸縣河水溢(元史文/宗本紀)十月丙寅楚丘縣河隄壊發
民丁二千三百五十人修之(元史文/宗本紀)
元文宗至順四年順帝即位六月黄河大溢河南水災
(元史順/帝本紀)
元順帝元統元年五月汴梁陽武縣河溢害稼六月黄
河大溢河南水災(元史五/行志)
元順帝至元元年河決汴梁封丘縣(元史五/行志)
元順帝至元二年五月丙午朔黄河復于故道(元史順/帝本紀)
元順帝至元三年六月辛巳大霖雨自是日至癸已不
止黄河水溢沒人畜廬舍甚衆(元史順/帝本紀)汴梁蘭陽尉氏
二縣歸徳府皆河水泛溢(元史五/行志)
元順帝至元六年秋七月乙卯奉元路盩厔縣河水溢
漂流人民(元史順/帝本紀)
元順帝至正二年九月歸徳府睢陽縣因黄河為患民
饑賑糶米萬三千五百户(元史順/帝本紀)
元順帝至正三年五月黄河決白茅口(元史五/行志)
元順帝至正四年春正月庚寅河決曹州雇夫萬五千
八百修築之是月河又決汴梁冬十月乙酉詔修黄河
隄堰(元史順/帝本紀)是年夏五月大雨二十餘日黄河暴溢水
平地深二丈許北決白茅隄六月又北決金隄並河郡
邑濟寧單州虞城碭山金鄉魚臺豐沛定陶楚丘武城
以至曹州東明鉅野鄆城嘉祥汶上任城等處皆罹水
患民老弱昬墊壯者流離四方水勢北侵安山沿入㑹
通運河延袤濟南河間將壊兩漕司鹽塲妨國計甚重
省臣以聞朝廷患之遣使體量仍督大臣訪求治河方
畧(元史河/渠志)河決白茅隄又決金隄並河郡邑民居昬墊
帝甚患之特命魯行都水監魯循行河道考察地形往
復數千里備得要害為圖上進二策其一議修築北隄
以制横潰則用工省其一議疏塞並舉挽河東行使復
故道其功數倍㑹遷右司郎中議未及竟(元史賈/魯傳)
元順帝至正五年七月河決濟隂漂官民亭舍殆盡十
月黄河泛溢(元史五/行志)㢘恵山哈雅為河南行省右丞時
有詔發民治決河徧騷屬郡亟以不便上言而時宰不
用遷湖廣行省右丞(元史㢘恵/山哈雅傳)
元順帝至正六年五月丁酉黄河決尚書李絅請躬祀
郊廟近正人逺邪佞以崇陽抑隂不聽(元史順/帝本紀)
元順帝至正八年正月辛亥河決陷濟寕路(元史五/行志)是
年二月詔濟寧鄆城立行都水監以賈魯為都水夏四
月辛未河間等路以連年河決水旱相仍戸口消耗乞
減鹽額詔從之(元史順/帝本紀)
　
　
　行水金鑑巻十六
欽定四庫全書
　行水金鑑巻十七
　　　　　　　　　　　江南按察使傅澤洪撰
　　河水
元順帝至正九年五月庚子詔修黄河金隄民夫日給
鈔三貫是月白茅河東注沛縣遂成巨浸(元史順帝本/紀  至正以)
(來旋修旋決而濟南河間/以至豐沛乆罹昏墊矣)是年冬托克托既復為丞相慨
然有志於事功論及河決即言于帝請躬任其事帝嘉
納之乃命集羣臣議廷中而言人人殊唯都漕運使賈
魯昌言必當治先是魯甞為山東道奉使宣撫首領官
循行被水郡邑具得修捍成策後又為都水使者奉㫖
詣河上相視驗狀為圖以二策進獻(二策/見前)至是復以二
策對托克托韙其後策議定乃薦魯于帝大稱㫖(元史河/渠志)
元順帝至正十年十二月辛卯以大司農圖魯等兼領
都水監集河防正官議黄河便益事(元史順/帝本紀)
至正中成遵為工部尚書先是河決白茅鄆城濟寧皆為巨
浸或言當築隄以遏水勢或言必疏南河故道以殺水勢而漕
運使賈魯言必疏南河塞北河使復故道役不大興害不能
已廷議莫能決乃命遵偕大司農圖魯行視河議其疏塞
之方以聞十一年春自濟寧曹濮汴梁大名行數千里掘
井以量地形之髙下測岸以究水勢之淺深遍閲史籍博
采輿論以謂河之故道不可得復其議有八而丞相托克托已
先入賈魯之言及遵與圖魯至力陳不可且曰濟寧曹鄆連
嵗饑饉民不聊生若聚二十萬人於此地恐後日之憂又
有重於河患者托克托怒曰汝謂民將反耶自辰至酉辨論
終不能入明日執政者謂遵曰修河之役丞相意已定且
有人任其責者公其毋多言幸為兩可之議遵曰腕可斷
議不可易也由是遂出為大都河間都轉運使(元史成/遵傳)
思誠為河間府總管時河水頻溢決鐵燈干鐵燈干真
定境也召其邑吏責而懲之遂集民丁作隄晝夜督工
期月而塞復築夾隄於外亘十餘里命瀕河民及弓手
列置草舍於上擊木以防盜決是年民獲耕藝嵗用大
稔乃募民運碎甓治郭外行道髙五尺廣倍之往來者
無泥塗之病南皮民父祖甞瀕御河種柳輸課於官名
曰柳課後河決柳俱沒官猶徵之凡十餘年其子孫益
貧不能償思誠連請於朝除之(元史王思誠傳士思/誠至治元年進)
元順帝至正十一年四月初四日下詔中外命賈魯以
工部尚書為總治河防使進秩二品授以銀印發汴梁
大名十有三路民十五萬人廬州等戍十有八翼軍二
萬人供役一切從事大小軍民官咸稟節度便宜興繕
是月二十二日鳩工七月疏鑿成八月決水故河九月
舟楫通行十一月水土工畢諸埽諸隄成河乃復故道
南滙于淮又東入于海帝遣貴臣報祭河伯召魯還京
師論功超拜榮祿大夫集賢大學士其宣力諸臣遷賞
有差賜丞相托克托世襲達爾罕之號特命翰林學士承
㫖歐陽𤣥製河平碑文以旌勞績𤣥既為河平之
碑又自以為司馬遷班固記河渠溝洫僅載治水之道
不言其方使後世任斯事者無所考則乃從魯訪問方
略及詢過客質吏牘作至正河防記欲使來世罹河患
者按而求之其言曰治河一也有疏有濬有塞三者異
焉釃河之流因而導之謂之疏去河之淤因而深之謂
之濬抑河之暴因而扼之謂之塞疏濬之别有四曰生
地曰故道曰河身曰減水河生地有直有紆因直而鑿
之可就故道故道有髙有卑髙者平之以趨卑髙卑相
就則髙不壅卑不瀦慮夫壅生潰瀦生堙也河身者水
雖通行身有廣狹狹難受水水益悍故狹者以計闢之
廣難為岸岸善崩故廣者以計禦之減水河者水放曠
則以制其狂水隳突則以殺其怒治隄一也有創築修
築補築之名有刺水隄有截河隄有䕶岸隄有縷水隄
有石船隄治埽一也有岸埽水埽有龍尾攔頭馬頭等
埽其為埽臺及推巻牽制薶罣之法有用土用石用鐵
用草用木用杙用絙之方塞河一也有缺口有豁口有
龍口缺口者已成川豁口者舊常為水所豁水退則口
下于隄水漲則溢出于口龍口者水之所㑹自新河入
故道之潨也此外不能悉書因其用功之次第而就述
于其下焉其濬故道深廣不等通長二百八十里百五
十四步而強功始自白茅長百八十二里繼自黄陵岡
至南白茅闢生地十里口初受廣百八十步深二丈有
二尺巳下停廣百步髙下不等相折深二丈及泉曰停
曰折者用古算法因此推彼知其勢之低昻相準折而
取勻停也南白茅至劉莊村接入故道十里通折墾廣
八十步深九尺劉莊至專固百有二里二百八十步通
折停廣六十步深五尺專固至黄堌墾生地八里面廣
百步厎廣九十步髙下相折深丈有五尺黄堌至哈只
口長五十一里八十步相折停廣墾六十步深五尺乃
濬凹里減水河通長九十八里百五十四步凹里村缺
河口生地長三里四十步面廣六十步厎廣四十步深
一丈四尺自凹里生地以下舊河身至張贊店長八十
二里五十四步上三十六里墾廣二十步深五尺中三
十五里墾廣二十八步深五尺下十里二百四十步墾
廣二十六步深五尺張贊店至楊青村接入故道墾生
地十有三里六十步面廣六十步厎廣四十步深一丈
四尺其塞專固缺口修隄三重併補築凹里減水河南
岸豁口通長二十里三百十有七步其創築河口前第
一重西隄南北長三百三十步面廣二十五步厎廣三
十三步樹置樁橛實以土牛草葦雜稍相兼髙丈有三
尺隄前置龍尾大埽言龍尾者伐大樹連稍繫之隄旁
隨水上下以破囓岸浪者也築第二重正隄并補兩端
舊堤通長十有一里三百步缺口正隄長四里兩隄相
接舊隄置樁堵閉河身長百四十五步用土牛草葦梢
土相兼修築厎廣三十步修髙二丈其岸上土工修築
者長三里二百十有五步有竒髙廣不等通髙一丈五
尺補築舊隄者長七里三百步表裏培薄七步増卑六
尺計髙一丈築第三重東後隄并接修舊隄髙廣不等
通長八里補築凹里減水河南岸豁口四處置樁木草
土相兼長四十七步于是塞黄陵全河水中及岸上修
隄長三十六里百三十六步其修大隄刺水者二長十
有四里七十步其西復作大隄刺水者一長十有二里
百三十步内創築岸上土隄西北起李八宅西隄東南
至舊河岸長十里百五十步顛廣四步趾廣三之髙丈有
五尺仍築舊河岸至入水隄長四百三十步趾廣二十
步顛殺其六之一接修入水兩岸埽隄竝行作西埽者
夏人水工徴自靈武作東埽者漢人水工徴自近畿其
法以竹絡實以小石每埽不等以蒲葦綿腰索徑寸許
者從鋪廣可一二十步長可二三十步又以曳埽索綯
徑三寸或四寸長二百餘尺者衡鋪之相間復以竹葦
麻檾大繂長三百尺者為管心索就繫綿腰索之端于
其上以草數千束多至萬餘勻布厚鋪于綿腰索之上
㯻而納之丁夫數千以足踏實推巻稍髙即以水工二
人立其上而號于衆衆聲力舉用小大推梯推巻成埽
髙下長短不等大者髙二丈小者不下丈餘又用大索
或互為腰索轉致河濵選健丁操管心索順埽臺立踏
或罣之臺中鐵猫大橛之上以漸縋之下水埽後掘地
為渠陷管心索渠中以散草厚覆築之以土其土復以
土牛雜草小埽稍土多寡厚薄先後隨宜修叠為埽臺
務使牽制上下縝密堅壯互為犄角埽不動揺日力不
足火以繼之積累既畢復施前法巻埽以厭先下之埽
量水淺深制埽厚薄叠之多至四埽而止兩埽之間置
竹絡高二丈或三丈圍四丈五尺實以小石土牛既滿
繫以竹䌫其兩旁竝埽密下大樁就以竹絡上大竹腰
索繫于樁上東西兩埽及其中竹絡之上以草土等物
築為埽臺約長五十步或百步再下埽即以竹索或麻
索長八百尺或五百尺者一二雜厠其餘管心索之間
俟埽入水之後其餘管心索如前薶罣隨以管心長索
逺置五七十步之外或鐵猫或大樁曵而繫之通管束
累日所下之埽再以草土等物通修成隄又以龍尾大
埽密罣于䕶隄大樁分析水勢其隄長二百七十步北
廣四十二步中廣五十五歩南廣四十二步自顛至趾
通髙三丈八尺其截河大隄髙廣不等長十有九里百
七十七步其在黄陵北岸者長十里四十一步築岸上
土隄西北起東西故隄東南至河口長七里九十七步
顛廣六步趾倍之而強二步髙丈有五尺接修入水施
土牛小埽梢草雜土多寡厚薄隨宜修疊及下竹絡安
大樁繫龍尾埽如前兩隄法唯修疊埽臺増用白闌小
石并埽上及前洊修埽隄一長百餘步直抵龍口稍北
攔頭三埽並行埽大隄廣與刺水二隄不同通前列四
埽間以竹絡成一大隄長二百八十步北廣百一十步
其顛至水面髙丈有五尺水面至澤腹髙二丈五尺通
髙三丈五尺中流廣八十步其顛至水面髙丈有五尺
水面至澤腹髙五丈五尺通髙七丈並創築縷水横隄
一東起北截河大隄西抵西刺水大隄又一隄東起中
刺水大隄西抵西刺水大隄通長二里四十二步亦顛
廣四步趾三之髙丈有二尺修黄陵南岸長九里百六十
步内創岸土隄東北起新補白茅故隄西南至舊河口
髙廣不等長八里二百五十步乃入水作石船大隄蓋
由是秋八月二十九日乙已道故河流先所修北岸西
中刺水及截河三隄猶短約水尚少力未足恃決河勢
大南北廣四百餘步中流深三丈餘益以秋漲水多故
河十之八兩河爭流近故河口水刷岸北行洄漩湍激
難以下埽且埽行或遲恐水盡湧入決河因淤故河前
功遂隳魯乃精思障水入故河之方以九月七日癸丑
逆流排大船二十七艘前後連以大桅或長樁用大麻
索竹絙絞縛綴為方舟又用大麻索竹絙周船身繳繞
上下令牢不可破乃以鐵貓于上流硾之水中又以竹
絙絶長七八百尺者繫兩岸大橛上每絙或硾二舟或
三舟使不得下船腹略鋪散草滿貯小石以合子板釘
合之復以埽密布合子板上或二重或三重以大麻索
縛之急復縛横木三道于頭桅皆以索維之用竹編笆
夾以草石立之桅前約長丈餘名曰水簾桅復以木搘
柱使簾不偃仆然後選水工便捷者毎船各二人執斧
鑿立船首尾岸上搥鼓為號鼓鳴一時齊鑿須臾舟穴
水入舟沈遏決河水怒溢故河水暴増即重樹水簾令
後復布小埽土牛白䦨長稍雜以草土等物隨宜填垜
以繼之石船下詣實地出水基趾漸髙復巻大埽以壓
之前船勢略定尋用前法沈餘船以竟後功昏曉百刻
役夫分番甚勞無少間斷船隄之後草埽三道並舉中
置竹絡盛石並埽置樁繫䌫四埽及絡一如修北截水
隄之法第以中流水深數丈用物之多施功之大數倍
他隄船隄距北岸纔四五十步勢迫東河流峻若自天
降深淺叵測于是先巻下大埽約髙二丈者或四或五
始出水面修至河口一二十步用工尤艱薄龍口喧豗
猛疾勢撼埽基陷裂欹傾俄逺故所觀者股栗衆議騰
沸以為難合然勢不容已魯神色不動機解捷出進官
吏工徒十餘萬人日加奨諭辭㫖懇至衆皆感激赴工
十一月十一日丁巳龍口遂合決河絶流故道復通又
于隄前通巻攔頭埽各一道多者或三或四前埽出水
管心大索繫前埽硾後䦨頭埽之後後埽管心大索亦
繫小埽硾前䦨頭埽之前後先羇縻以錮其勢又于所
交索上及兩埽之間壓以小石白䦨土牛草土相半厚
薄多寡相勢措置埽隄之後自南岸復修一隄抵巳閉
之龍口長二百七十步船隄四道成隄用農家場圃之
具曰轆軸者穴石立木如比櫛薶前埽之旁每置一轆
軸以横木貫其後又穴石以徑二寸餘麻索貫之繫横
木上密罣龍尾大埽使夏秋潦水冬春凌􁆈不得肆力
于岸此隄接北岸截河大隄長二百七十步南廣百二
十步顛至水面髙丈有七尺水面至澤腹髙四丈二尺
中流廣八十步顛至水面髙丈有五尺水面至澤腹髙
五丈五尺通髙七丈仍治南岸䕶隄埽一道通長百三
十步南岸䕶岸馬頭埽三道通長九十五步修築北岸
隄防髙廣不等通長二百五十四里七十一步白茅河
口至板城補築舊隄長二十五里二百八十五步曹州
板城至英賢村等處髙廣不等長一百三十三里二百
步稍岡至碭山縣増培舊隄長八十五里二十步歸徳
府哈只口至徐州路三百餘里修完缺口一百七處髙
廣不等積修計三里二百五十六步伊斯喇店縷水月
隄髙廣不等長六里三十步其用物之凡樁木大者二
萬七千榆柳雜梢六十六萬六千帶梢連根株者三千
六百藳秸蒲葦雜草以束計者七百三十三萬五千有
竒竹竿六十二萬五千葦蓆十有七萬二千小石二千
艘繩索小大不等五萬七千所沈大船百有二十鐵䌫
三十有二鐵貓三百三十有四竹篾以斤計者十有五
萬硾石三千塊鐵鑽萬四千二百有竒大釘三萬三千
二百三十有二其餘若木龍蠶椽木麥稭扶樁鐵义鐵
弔枝麻撘火鈎汲水貯水等具皆有成數官吏俸給軍
民衣糧工錢醫藥祭祀賑恤驛置馬乗及運竹木沉船
渡船下樁等工鐵石竹木繩索等匠傭貲兼以和買民
地為河併應用雜物等價通計中統鈔百八十四萬五
千六百三十六錠有竒魯甞有言水工之功視土工之
功為難中流之功視河濵之功為難決河口視中流又
難北岸之功視南岸又難用物之效草雖至柔柔能狎
水水漬之生泥泥與草并力重如碇然維持夾輔纜索
之功實多盖由魯習知河事故其功之所就如此𤣥
之言曰是役也朝廷不惜重費不吝髙爵為民避害托克
托能體上意不憚焦勞不恤浮議為國拯民魯能竭其
心思智計之巧乗其精神膽氣之壯不恤劬瘁不畏譏
評以報君相知人之明宜悉書之使執史氏者有所考
證也先是嵗庚寅河南北童謠云石人一隻眼挑動黄
河天下反及魯治河果于黄陵岡得石人一眼而汝潁
之妖寇乗時而起議者往往以謂天下之亂皆由賈魯
治河之役勞民動衆之所致殊不知元之所以亡者實
基于上下因循狃于晏安之習紀綱廢弛風俗偷薄其
致亂之階非一朝一夕之故所由來乆矣不此之察乃
獨歸咎于是役是徒以成敗論事非通論也設使賈魯
不興是役天下之亂詎無從而起乎今故具録𤣥所
紀庶來者得以詳焉(元史河/渠志)河決白茅隄又決金隄方
數千里民被其患五年不能塞托克托用賈魯計請塞之
以身任其事出告羣臣曰皇帝方憂下民為大臣者職
當分憂然事有難為猶疾有難治自古河患即難治之
疾也今我必欲去其疾而人人異論皆不聴乃奏以魯
為工部尚書總治河防使築決隄河復故道凡八月功
成(元史托克/托傳)
　河入中國古今異宜後世講河事者非一家總之文
　多實少故罕成跡唯有費才力費日月以俟其自定
　而已禹貢曰浚川孟子曰水由地中行此二言者古
　今不可易之定理也後世之明于河事者亦有賈讓
　之三策亦有賈魯之三法若余闕所謂中原之地平
　曠夷衍無洞庭彭蠡以為之滙故河甞横潰為患斯
　言也尤為要切似非諸家所及大抵河患有二曰決
　曰溢決生于不能達溢生于無所容徙潰者決之小
　也汎濫者溢之小也雖然決之害間見而溢之害頻
　嵗有之被害尤大者則當其衝也是與河爭也其原
　蓋由于戰國非一日矣使賈魯之三法遂而有成亦
　小補耳且當嵗嵗為之其勞其費可勝言哉今欲治
　之非大棄數百里之地不可先作河陂以瀦漫波其
　次則濱河之處倣江南圩田之法多為溝渠足以容
　水然後濬其淤沙由之地中而後潤下之性必東之
　勢得矣(陸深續/停驂録)
　山西髙平縣長平驛為賈魯故宅中庭古松十餘株
　皆當時物也天朝平定山西宅沒入官以其壯麗不
　忍毁即以為驛壁間題詩云賈魯修黄河恩多怨亦
　多百年千載後恩在怨消磨觀此則當時或以亟疾
　刻深招致民怨而其禦災捍患則後世亦有公論固
　不可得而盡非之(蔣仲舒堯山堂外記平按元史賈/魯本傳魯字友徳髙  人以明經)
　(領鄉薦泰定初恩授東平教授歴工部郎中行都水/監工部尚書總治河防使論功超拜榮禄大夫集賢)
　(大學士贈魯先臣三世尋拜中書左丞從托克托平徐/州托克托既旋師命魯追餘黨攻濠州卒於軍有旨賜)
　(文鈔五百錠以給葬事魯之功名令終其所治之河/今多遷改然在當時其功甚偉至今猶賴之後人不)
　(讀書遂謂魯治河以速元亡曹玉珂作河志至謂魯/治河即漢賈讓之譬止兒啼者止之即止然啼止即)
　(斃其荼毒浮於宋囘河/諸人嗚呼亦寃甚矣)
　昔賈魯治河用沉舟之法人皆稱之明萬歴間僉事
　俞汝為奏議以為塞決簡便之用無如此者臣竊甞
　疑之夫河厎淺深坦陷不一惟草栁性柔一經壓擠
　則周遭充滿故塞決必用埽今以至平之舟厎而沉
　之淺深坦陷不一之湍流則埽根透溜之患必有不
　俟終日而見者然以魯之才其成功如此必非孟浪
　姑試之因于至正河防記沉思尋繹者累日方恍然
　知魯之沉舟蓋以之代壩而逼水非以之塞決而合
　龍也蓋彼時故河業巳通流但決河勢大水流多于
　故河十之八又適當秋漲洄漩湍急埽不能下又其
　上逼水三隄短弱而勢不支恐埽行一遲水盡湧決
　決則故河復淤前功盡隳因急沉舟為壩以逼之所
　謂搶救也故前則曰魯乃精思障水入故河之方後
　則曰船隄之後草埽三道並舉此並舉之三道乃加
　築前短弱之三隄也迨至船埽四隄並就河勢南流
　然後塞決耳不然魯于九月七日沉舟而龍口之合
　何以直至十一月十一日邪雖然臣以魯于是役也
　有三忌焉魯自受命以及囘朝僅踰半載昏曉百刻
　役夫分番無少間斷不恤民力一也築隄塞決正值
　伏秋用工于河流暴漲之候不審天時二也廢農冒
　暑聚十數萬軍民于一路不念國家隠憂三也蓋魯
　惟上恃君相之信任下恃其強敏果敢之才氣力排
　羣議犯三忌以成功蓋以之治河則有餘以之體國
　則不足宋濂等諸臣修元史因石人一眼之事意坐
　以亡元之罪則過矣夫石人一眼之謠是亦大澤中
　篝火狐鳴之𩔖殆韓山童李芝麻等所為耳何足據
　哉然而元之亡即不因魯毋乃火將然而投之燧耶
　(靳輔治/河書)
　歐陽原功撰至正河防記以為魯能竭其心思知計
　之巧乗其精神膽氣之壯不惜劬瘁不畏譏評以報
　君相知人之明此實録非溢美也然魯為㑹通所窘
　河必不可北其所復者仍是東南入淮之故道耳魯
　巧慧絶倫奏功神速前古所未有惜乎其大才而小
　試之也使魯生漢武之世則導河入宿胥故瀆當無
　所難不僅如史遷所謂復禹舊跡者生明帝之世亦
　必能導河入清河合漳水至章武入海豈徒與王景
　等烈哉所遭不偶功成而亂作遂使庸人以魯為口
　實余深痛之(禹貢/錐指)
賈魯治河自黄陵岡南達白茅放于黄堌哈只等口又
自黄陵西至楊青村合于故道凡二百八十里有竒仍
命中書右丞約蘇和爾托噶同知樞密院事哈斯以兵
鎮之(元史順帝本紀村哈只口在/今歸徳府楊青  在今曹縣)
　賈魯河自黄陵南達白茅放于黄堌等口即今賈魯
　河故道也白茅在曹縣黄堌在單縣萬歴丙申黄堌
　河決由賈魯河故道出符離集等處蓋即元人所挑
　矣(穀山/筆麈)
　黄河故道自虞城以下蕭縣以上夏邑以北碭山以
　南由新集歴丁家道口馬牧集韓家道口司家道口
　牛黄堌趙家圈至蕭縣薊門出小浮橋此賈魯所復
　故道(河防/一覧)
　賈魯河在東明縣南六十里斷頭隄元漕運所也賈
　魯所開故名(直𨽻/通志)
　鄭州北有賈魯河自滎澤縣流入又東入中牟縣岸
　其源有三西源自密之聖水峪中源自滎陽之煖泉
　冰泉東源自州境之九仙廟合于張家村名曰合河
　至京水鎮曰京水河又北受須索二水曰雙橋河元
　末命賈魯疏治以通漕起鄭州至朱仙鎮皆名賈魯
　河儀封縣東北有黄陵岡與山東曹縣接界賈魯于
　黄陵岡開黄河故道今為黄河要害賈魯河在黄陵
　岡南二里曹縣西南有黄陵岡賈魯開黄河故道始
　此西北有賈魯河嘉靖前猶有運道自黄陵岡塞而
　此河遂填其南為大河洪流矣(目遊四海記河歴觀/諸書大約自  南開)
　(封之儀封縣歸徳府之睢縣考城商丘虞城夏邑山/東兖州府之單縣曹縣至江南徐州而止故𢎞治中)
　(河撫徐恪疏云黄陵岡賈魯舊河南經曹縣梁進口/下通歸徳丁家道口今梁進口以南則滔滔無阻以)
　(北則淤塞將平計其功力之施僅八十餘里若疏而/浚之使之由徐入淮又萬歴中科臣楊應文上疏議)
　(開趙渠盖商丘虞城而下至於徐州元賈魯/故道也據此則賈魯治河之功至今猶烈)
元順帝至正十一年七月河決歸徳府永城縣壊黄陵
岡岸(元史五/行志)
元順帝至正十二年春正月丙寅以河復故道大赦天
下(元史順帝本紀永按河復故道者即賈魯所開之河/道也因前一年  城河決壊黄陵岡岸至是修復之)
(故頒赦天下亦托克托/丞相之張大其事也)
至正十四年河溢金鄉魚臺墳墓多壊彦斌母卒慮有
後患乃為厚棺刻銘曰邳州沙河店史彦斌母柩仍以
四鐵環釘其上然後葬明年墓果為水所漂彦斌縛草
為人置水中仰天呼曰母棺被水不知其處願天矜憐
假此芻靈指示母棺言訖泣涕横流乃乗舟隨草人所
之經十餘日行三百餘里草人止桑林中視之母柩在
焉載歸復葬之(元史史彦斌傳流金鄉河溢害及魚臺/墓内之棺至漂  三百餘里其害甚劇)
(而元史五行河渠/二志俱不載何與)
元順帝至正十六年河決鄭州河隂縣官署民居盡廢
遂成中流(元史五/行志)是年八月黄河決山東大水(元史順/帝本記)
元順帝至正十九年九月濟州任城縣河決(元史五/行志)
元順帝至正二十二年七月河決范陽縣漂民居(元史/順帝)
(本/記)
元順帝至正二十三年七月河決東平夀張縣圮城牆
漂屋廬人溺死甚衆(元史五/行志)
元順帝至正二十五年秋東平須城東阿平隂三縣河
決小流口達于清河壊民居傷禾稼(元史五/行志)
元順帝至正二十六年二月河北徙上自東明曹濮下
及濟寧皆被其害八月棣州大清河決濵棣二州之界
民居漂流無遺濟寧路肥水縣西黄水汎溢漂沒田禾
民居百有餘里徳州齊河縣境七十餘里亦如之(元史/五行)
(志/)
　大河之流自漢至今遷移變易不可勝紀然孟津以
　西則禹迹具存以海為壑則千古不易也自孟津而
　東由北道以趨于海則澶淵其必出之途由南道以
　趨于海則曹單其必徑之地衝澶滑必由陽武之北
　而出汲縣胙城之間衝曹單必由陽武之南而出封
　丘蘭陽之下此河變之托始也由澶滑而極之或出
　大名歴邢冀道滄瀛以入海或歴濮范趨博濟從濵
　棣以入海由曹單而極之或溢鉅野浮濟鄆(謂濟寧/東平)
　挾汶濟以入海或經豐沛出徐邳奪淮泗以入海此
　其究竟也要以北不出漳衞南不出長淮中間數百
　里皆其縱横糜爛之區矣　自陽武而入封丘河益
　東南流荆隆口直東則經長垣東明出曹濮直趨大
　清河矣較之出徐邳合淮泗以入海者道為徑易夫
　河行之道宜直不宜紆入海之口宜近不宜逺河之
　兩岸宜濶而歸流宜深(歸流即俗語/所謂落槽也)平水則宜置斗
　門且多置之用王景更相迴注之意使不得旁洩河
　未必不可東也(後世遙隄之法即兩岸宜濶之意縷/隄之法即歸流宜深之意滚水石壩)
　(及格隄之法即/斗門迴注之意)雖然大河東則㑹通河廢㑹通河不
　廢則大河不可得而東兩者不竝立矣此大河所以
　屢決而東終抑之使南也(顧一柔山/居贅論)
　
　
　
　
　
　
　
　
　
　
　
　
　行水金鑑巻十七
欽定四庫全書
　行水金鑑巻十八
　　　　　　　　　　江南按察使傅澤洪撰
　　河水
元順帝至正二十六年四月丁已王宣元末為司農掾
㑹黄河決省部募淮揚才能之士俾召集民丁疏濬之
宣挺身自薦元以為淮南淮北都元帥府都事賫楮至
揚州市竹篾募丁夫數月之間得丁夫三萬餘就令宣
統領治河數月工成(明太祖/實録)
吳元年丁未十一月遣大將軍率馬步被堅者二十有五
萬渡江越淮北入中原首服齊魯明年洪武初夏四月定
河洛秋八月元君棄城逺遁沙漠又冬轉戰晉冀撫有
其地闗右望風送欵中原是平甞云君天下非都中原
不可今中原既平必躬親至彼仰觀俯察擇地以居之遂
於當年夏四月率禁兵數萬往視之遡流河上是月抵汴
梁當是時機務浩繁雖有山川秀麗古今人之事跡一時
不暇歌咏至九年秋八月祀社齋於奉天門夕坐道上有
儒臣待制李思迪者侍傍皆當時同舟往者因言北狩河
水變遷欲為之説未文明日午漏思迪以説來進觀斯文意
壯水勢説河源文頗順序朕因以為之述元年夏四月敕
有司清江淮水濵及河際故道某日乗巨艘抵𤓰洲是時
春水方既潦水初興江無洪濤日無酷暑時有清和利征
且言舟入運河舍半抵廣陵三日至淮隂舟師入淮是日
巽上風多揚㠶飛幟不二時而達河淮二水相合之處見
水分兩道清濁如介並流二十餘里方見混流東注既而
越淮入河方覺水土同流極濁而無清至黄而無黑更無
他色所以古今稱黄河宜其然也舟行三旬晝夜居斯水
上時刻聽觀其勢若萬馬奔馳其狀若大地轟雷其湍流
之速一息莫視其山迴石轉之處則水繞勢盤旋如羊角
水底玲瓏因風激怒濤飛潑天則珠飛雨降有時巨浪
如隄倐然而湧横亘其河使湍者緩流者止細浪者無文
良乆之間衆流輻輳其横亘之水將消忽然一水周旋則
水底有聲喑喑嗚嗚又少時間水中一穴若數丈圍有
如井狀上通天氣下至河底俗呼旋渦是也其水為旋
轉急甚中有飛者上起去渦丈餘霏霏臨岸沸沸觸人
其流於兩山峽之處或直而湍或曲而折或繞石而旋
或復流以觸岸或怒急而雪浪成堆或使山傾地陷或
舟覆而楫摧或巨魚一尾之間雖呼吸之際早十里之
程若胎龍美之而出戲或蜿之以一蜿則淵深無底四
野成湖若蜒之以一蜒則瞬目千里莫可止焉斯水之
急乗利之物則有若是耶斯水人云神水每患於中國
為民害者多矣朕親游斯上觀斯水之勢遇兩山之間
河狹水急宜其然歟至於平原曠野則東蕩西坍使桑
田變遷水勢少慢亦宜其然歟此堅柔之所由孰謂有
神者歟若非河之無神却乃有之所以有之者極濁而
難澄滔滔東注亘古今而不息此乆常者也忽然而極
清人影皆毫釐洞見如此者或千百里或數十里斯可
謂神者焉故上古人君載在祀典畏之祀之為民祈福
焉今朕得觀斯水狹直處如經如弦凡山迴石起之處
則盤若羊腸若河隂以達於徐宿地曠而原平則不然
斯水汗汗漫漫浩浩蕩蕩有不可測焉禹貢注云三門
未開呂梁未鑿則河出孟門之上則未為當也必後人
訛其文相傳差矣朕曩者既游今思復述以為説耳(明/太)
(祖御製/黄河述)
　洪武元年河決曹州從雙河口入魚臺(河防/一覽)
明太祖洪武八年春正月河決開封府大黄寺隄百餘
丈詔河南參政安然集民夫三萬餘人塞之(明太祖/實錄)
　是年大河南決挾潁入淮蔡河之下流亦漸絶(目遊/四海)
　(記/)
明太祖洪武十一年冬十月丙辰開封府蘭陽縣言河
決傷稼詔免其租十一月戊寅開封府封丘縣言河溢
傷稼命免今年田租(明太祖/實錄)
明太祖洪武十四年秋七月庚辰河南原武祥符中牟
諸縣河決為患有司以為言上曰此天災也今欲塞之
恐徒勞民力但令防䕶舊隄勿重困吾民(明太祖/實録)
明太祖洪武十五年二月壬子上以河南水災民饑命
駙馬都尉李祺往賑之敕諭祺曰河南奏黄河水決瀰
漫數百里漂蕩民居百姓遷移不得寧處朕甚憫焉今
東作方興民飢窘不得耕作特命爾往賑之無使一夫
一婦不獲其所爾其欽哉祺承命而行復命賫敕諭布
政司及府州縣曰大河之水天泉也必有神以司之若
所在牧守得人政務修舉則其水蜿蜒東注無摧山裂
石之患而民安焉茍非其人則衝決城邑蕩析民居而
牧守亦與其禍此感應之必然也去嵗河南來奏河水
漂沒數州田園一空桑麻盡為所傷良由牧守非人方
春東作將興民無衣食何以立命今特命駙馬都尉李
祺賫敕往所傷之處優給其民雖不足為厚恩亦庶以
少甦其困苦爾為牧守者宜加修省以惠養其民無違
朕命(明太祖/實錄)
明太祖洪武十六年三月庚午河決朝邑縣募民塞之
六月乙卯河溢滎澤陽武二縣(明太祖/實錄)
明太祖洪武十七年春正月乙已彰徳府奏臨漳縣河
決宜於磁州築隄以障之詔從其請八月丙寅朔開封
府河決東月隄自陳橋至陳留横流數十里壬申河決
杞縣入巴河命户部遣官督所司塞之丙子上諭戸部
曰比者河決開封屬邑漂沒民居淹浸田畝受害者必
衆其有被水災者悉蠲其賦税(明太祖/實錄)
明太祖洪武十八年九月丁亥詔修築漳河隄先是上
諭工部臣曰去年河決臨漳民受其患雖甞修築隄防
恐不可乆宜遣官與布政司都司㑹議凡隄塘堰壩可
以禦水患者預為修治至是有司以黄河沁河漳河衞
河沙河所決隄岸丈尺之數具圖計工以聞詔以軍民
兼築之(明太祖/實錄)
　洪武二十年河決開封城自安逺門入淹沒官民廨
　宇其衆(河南/通志)
明太祖洪武二十三年秋七月壬辰河南河決漂沒民
居命賑䘏之被災之家一萬五千七百一十二凡鈔二
萬五千二十錠開封府西華等縣雨河水暴溺沒民田
廬民多饑困上命賑之(明太祖/實錄)
　是年詔築歸徳州鳳池河防時河決鳳池漂沒夏邑
　永城諸縣有司不以聞民李從義詣闕奏訴從之(河/南)
　(通/志)
明太祖洪武二十四年三月乙丑河南河水暴溢時開
封府陳留睢州歸徳夏邑寧陵被水患民千三百七十
四户詔遣官循例賑之未幾陳州項城縣亦奏河溢民
被水患仍遣官往賑之(明太祖/實錄)是年河決原武淤安山
(明㑹/典)
　是年河決原武之黑陽山東經開封城北五里又南
　行至項城經潁州潁上東至夀州正陽鎮全入於淮
　而故道遂淤(河防/一覽)
明太祖洪武二十五年春正月庚寅河決河南開封府
之陽武縣浸淫及於陳州中牟原武封丘祥符蘭陽陳
留通許太康扶溝杞十一州縣有司具圖以聞乞發軍
民修築隄岸以防水患從之丙午以開封府祥符等縣
河決詔免今年田租冬十月辛酉發河南開封等府民
丁及安吉等十七衞軍士修築陽武縣河防十一月甲
辰河南開封府祥符縣民詣闕言昔河決浸沒田土至
今不可樹藝而徵稅如故上命免其賦凡萬一千二百
餘石絲五千四百餘斤(明太祖/實錄)
明太祖洪武二十九年夏四月已亥罷開封府馮陵十
字河龍堂快活林傘兒三里萬龍及陳州東橋凡八牐
(明太祖/實錄)
　是年河南藩臣請修宜陽河防先因洛河泛溢宜陽
　田廬漂没殆盡至是始聞於上令預治磚石俟農隙
　時為之(河南/通志)
明太祖洪武三十年春正月乙亥詔除黄河兩岸河泊
所魚課先是河決懐慶等府州縣民人貧困上聞之命
除懐慶而下至正陽河口黄河兩岸河泊所魚課仍聽
其民採魚以給食(明太祖/實錄)
　是年秋八月河溢開封時城三面皆受水將浸及軍
　儲倉巨盈庫詔令滎陽髙阜處築倉庫以待之冬十
　有一月蔡河南徙入陳州先是河決由府城北而東
　行至是下流淤塞故又決而之南也(河南/通志)
　李至剛洪武中為河南右參議河決汴隄至剛議借
　王府積木作筏濟之建文中調湖廣左參議(明史/稾)
明太宗永樂元年八月丁已修河南安陽縣河隄　壬
申工部言山東福山縣河決䕶城隄二百九十餘丈命
即修築　九月壬午工部言河南陳州西華縣沙河水
溢衝決隄堰以通黄河傷民禾稼乞量起民丁趁農隙
修築從之　十二月丁亥修山西夏縣古河決隄三十
餘里(明太宗/實録)
明太宗永樂二年五月癸酉修河南府孟津縣河隄
九月已酉修河南武陟縣馬由隄岸　丁巳河南守臣
言開封府城為河水所壊命發軍民修築　十月丁丑
河南黄河水溢命河南都司布政司城池有衝決者即
修之(明太宗/實錄)
明太宗永樂三年二月丁卯朔河南布政司言河決馬
村隄命本司官躬督民丁修治(明太宗/實錄)
明太宗永樂四年八月癸已修河南陽武縣黄河隄岸
及中牟縣汴河北隄(明太宗/實錄)
明太宗永樂五年七月丁卯黄河泛溢河南傷瀕河苗
稼　十一月癸丑河南彰徳府湯隂縣言河水泛溢沒
民田一百九十一頃有竒乞免今年税糧從之(明太宗/實錄)
明太宗永樂六年正月甲子河南武陟縣知縣屠任言
縣東闗至北賈村等處去年淫雨沁水衝決隄岸淹沒
田廬請用民力修築從之(明太宗/實錄)
明太宗永樂七年正月已卯河南陳州衞言河水衝決
城垣三百七十六丈䕶城隄岸二千餘丈請以軍民兼
修從之(明太宗/實錄)
明太宗永樂八年八月庚申河南按察司僉事張翥等
言五月至八月霪雨黄河泛溢壊開封舊城民被患者
萬四千一百餘戸沒田七千五百餘頃上命户部遣人
巡視安撫　十二月戊戌河南守臣言汴梁河決壊城
二百餘丈宜及時修理上諭工部臣曰汴梁城近黄河
不免衝決之患而此國家藩屏之地不可以緩且聞黄
河水増三尺其急遣人往視隄防(明太宗/實錄)
明太宗永樂九年二月已酉河南武陟縣言去嵗天雨
浸淫沁河南北九百餘步流潰成河淹土田廬舎請以
丁夫修築從之　三月壬午浚河南黄河故道蓋河水
累嵗為患修築隄防民用困弊至是河決壊民田廬益
甚事聞遣工部侍郎張信往視信訪得祥符縣魚王口
至中灤下二十餘里有舊黄河岸與今河面平浚而通
之俾循故道則水勢可殺遂繪圗以進詔發河南民丁
十萬命興安伯徐亨工部侍郎蔣廷瓚率運木夫同侍
郎金純相度開浚丁夫給糧賞且蠲户内今年租税仍
遣定國公徐景昌以太牢祠河神户部侍郎古朴以太
牢祭河南境内山川時工部尚書宋禮督工開㑹通河
遂命禮兼董之　四月癸卯命户部開河自効民丁一
體給糧賞免租税初朝議開㑹通河及浚河南黄河命
户部凡民丁皆給米鈔及蠲户内是年租税而山東河
南之人多有自願効力者上聞之遂有是命　六月丁
未敕諭尚書宋禮等曰曩命卿等浚黄河故道及築塞
河港以紓河南水患今乆未見成績而河水泛溢日加
為民患苦卿等其協心併力無懈夙夜脱民墊溺用副
朕委任之意　七月已卯遣官視新開黄河隄岸舊為
水所溢者悉増築之　乙酉河南浚黄河故道訖工凡
役民丁十一萬四百有竒月餘而畢自是河循故道與
㑹通河合而河南之水患息矣(明太宗/實録)
　張信祥符人舉建文二年鄉試第一永樂中歴工部
　右侍郎河決開封遣信視之請疏魚王口至中灤故
　道二十餘里繪圗以進詔如其議役十萬人浚之決
　遂塞宣徳中以錦衣衞帶俸都指揮同知致仕(明史/稾)
明太宗永樂十年六月癸亥河南鄢陵臨漳二縣驟雨
河水壊隄岸沒田禾事聞皇太子遣人撫視　辛未初
河南陽武縣言河決中鹽隄二百二十餘丈漫流中牟
祥符尉氏諸縣中鹽隄與原武縣大賔隄皆河流之衝
屢塞屢決上遣工部尚書藺芳按視至是芳言隄當急
流之衝夏秋之交雨水泛漲往往決阤請以新開河岸
捲土為埽樹樁捍禦之庶不至重為民害從之　九月
丙申工部主事藺芳言天下之水唯河為大故水患唯
河為甚今於中灤分導河流使由故道北入於海河南
之民免於昏墊誠萬世之利然縁河新築䕶岸埽座止
用蒲繩泥草不能經乆臣愚以為若用木編成大囤若
欄圈然置之水中以樁木釘之中實以石却以横木貫
於樁表牽築隄上則水可以殺隄可以固而河患可息
如允臣所言乞令河南近河府衞徵軍民於農隙採木
春和修砌從之　十二月戊戌都察院左副都御史李
慶等劾奏河南三司官坐視河決為患不奏幸䝉恩宥
令躬督修治又轉委僚屬而不親行以致軍民勞而無
功上曰下不䘏民患上不奉君命其治之如法(明太宗/實録)
　按芳策與張信同用木囤則王延世竹落遺法也延
　世以此成功芳襲之而仍效允矣古人之成法不可
　不知也(河/志)
明太宗永樂十一年三月已丑巡按河南御史李琳言
軍夫修築河岸者今河水日長難於用力況東作正興
請暫停止俟秋收水落用工皇太子從之　六月癸亥
修朝州衞城以河水衝決故也　八月庚午河南遂平
縣言河決隄岸漂沒民居四百二十餘所壊田稼六十
頃有竒皇太子遣官撫視修築　十月戊寅修河南滎
澤縣大賔河隄(明太宗/實録)
明太宗永樂十二年八月辛亥黄河溢壊河南土城二
百餘丈事聞命工部遣官修築　九月丁亥修河南武
陟縣郭村馬曲等河土隄凡五百六丈　閏九月丁已
徙陳州宛丘驛及遞運所於沙河北岸初置於州城之
北比年黄河淤塞故徙之　甲子修河南開封府土城
隄岸百六十餘丈(明太宗/實録)
明太宗永樂十三年六月甲申山西布政司言遼州淫
雨河水暴溢壊民田三十餘頃命戸部除其租　是月
北京河南山東淫雨河水泛溢壊廬舍沒田稼而東昌
府臨清縣尤甚民被害者九萬九千二百户有竒命户
部遣官賑䘏　九月丙申修河間府興濟縣水決隄岸
　十二月丙子山東館陶縣北京南樂縣民自陳今夏
河水泛溢淹沒禾稼秋收不足以輸税乞折鈔帛從之
(明太宗/實録)
明太宗永樂十四年七月壬寅河南開封府等十四州
縣淫雨黄河決隄岸沒民居田稼(明太宗/實録)
　是年河決開封經懐逺縣由渦河入於淮(淮安/府志)
明太宗永樂十六年七月乙丑大名府魏縣言河決隄
岸命修築之　十月甲申行在工部言河南黄河溢決
埽座四十餘丈命遣官修築(明太宗/實録)
明太宗永樂二十年十月壬寅工部言河南開封府仁
和門外土城隄舊離黄河五里餘河自邊村經獨樂岡
南入淮北河決而西蕩齧城隄雖屢修築旋復衝決宜
浚故道以弭其患從之(明太宗/實錄)
明太宗永樂二十一年五月癸未戸部尚書郭資言河
南開封府歸徳睢州祥符陽武中牟寧陵項城永城滎
澤太康西華蘭陽原武封丘通許陳留洧川杞縣及南
陽府内鄉衞輝府新鄉獲嘉汲淇輝縣并鳳陽府宿州
去年夏秋淫雨黄河泛溢并傷田稼命遣人按視蠲其
租税(明太宗/實録)
　王林永樂中知青縣以河決禾稼盡沒痛不能救投
　水而死屍漂入縣南甬路官民憐之遂於隄上置祠
　祀焉名曰神隄(畿輔/通志)
明太宗永樂二十二年九月庚辰(仁宗已/登極矣)以河南黄河
泛溢祥符陳留鄢陵太康陽武原武諸縣多傷禾稼敕
免今年税糧馬草仍命都察院右都御史王彰都指揮
同知李信往鎮撫軍民上諭彰曰卿任朝廷耳目之寄
且河南鄉邦下情鬱不上達乆矣凡有可以利安軍民
者悉具奏來各府州縣亦須周歴咨訪庶幾可以得民
之情　十月辛卯漳河水溢廣宗縣傷民田稼百餘頃
有司以聞命户部遣人賑䘏　十一月庚子敕河南布
政司今永城縣奏去年七月黄河泛溢傷稼其被傷去
處去年稅糧馬草悉與蠲免(明仁宗實録樂薈蕞云河/南通志載永  九年秋八)
　(月庚戌尚書宋禮治河新港成河復故道禮還京皇/太子遣人勞視自是無水災者三十餘年噫何記載)
　(之失實也宋尚書功在運河至今猶烈而黄河之遷/變無常公雖能治水亦焉得保三十餘年之無事耶)
　(予聞實録自九年河復故道之後十年鄢陵臨漳二/縣壊隄岸矣十一年朝州衞城被衝決矣遂平滎澤)
　(皆河決隄岸矣十二年壊河南開封土城矣武陟修/隄陳州徙宛丘馹及逓運所矣十三年河南河水汎)
　(溢壊廬舍沒田稼矣十四年開封等府十四州縣黄/河決隄岸矣十六年工部言河南黄河溢決埽座四)
　(十餘丈矣二十年二十一年河決而西屢修築旋復/衝決開封南陽等府浸淫至二十四州縣矣又宣徳)
　(元年河南布政司奏黄汝二河溢開封南陽等府十/餘州縣矣宣徳三年開封府鄭州祥符等十縣河水)
　(泛溢矣宣徳五年南陽府奏衝決河岸漂流人畜矣/宣徳七年九年河南開封懐慶二府皆以黄沁二河)
　(為患豁免錢糧在在興築矣自永樂九年至宣徳十/年水患如此即正統元年以至十三四年黄河無嵗)
　(不決直決至張秋沙灣入海尋決滎澤入淮為黄河/之一大變實錄歴歴言之可考而知也通志乃云三)
　(十餘年無水災何記載若是之失實耶毛西河先生/甞有言曰天下不可信者三一道經紀黄帝君臣一)
　(姑布子家談人相有休咎一天下志書所載山川疆域/人物災祥斯三者皆不可信而志書為尤甚斯言豈欺)
　(我哉以故孟子曰盡/信書則不如無書)
明宣宗宣徳元年七月已未河南布政司奏六月至七
月連雨不止黄汝二河溢開封府之鄭州及陽武中牟
祥符蘭陽滎澤陳留封丘鄢陵原武九縣南陽府之汝
州河南府之嵩縣多漂流廬舍淹沒田稼　十一月庚
戌寧夏總兵官寧陽侯陳懋奏靈州千户所城垣舊距
黄河三里今河水衝激切近城下恐致崩陷難於守禦
城東有地髙爽寛平請徙城於彼上命行在工部遣官
覆視果當徙俟來春用工(明宣宗/實録)
明宣宗宣徳二年七月乙卯直隸河間府獻縣真定府
晉州饒陽縣奏河水衝決宫儉口及窯隄口黄潦漫流
田禾淹沒上命行在工部遣人巡視凡水勢衝決之處
隄堰當増修者即發民興工　八月甲子直隸徐州保
定府深澤博野束鹿蠡縣河間府河間縣各奏七月積
雨連旬河水泛溢衝決隄岸淹沒禾稼(明宣宗/實録)
明宣宗宣徳三年二月甲子徙置靈州千戸所於城東
先是寧夏總兵官寧陽侯陳懋奏河衝決至城下請徙
於城東命俟來春用工至是城成遂徙之　閏四月庚
子復傅啟讓河南按察司僉事陞正品禄啟讓九年考
最河南民二百餘人言啟讓公直勤慎有守有為開封
城東河水為患啟讓躬率民築隄百五十餘丈捍禦田
得耕種民免流移又開歸徳州鳳池口以泄河流民受
其利乞賜本官復任上諭行在吏部臣曰僉事可謂能
興利除患其民愛之當從所欲令赴任而加其禄　六
月庚寅上諭行在工部臣曰縁河隄岸毎嵗多是預防
今年雨多潦水泛溢必傷田禾宜遣官督軍衞有司巡
視稍有潰決即用修築其他卑薄之處亦令増髙培厚
庶不為患　九月丙子河南開封府之鄭州祥符陳留
滎陽滎澤鄢陵杞中牟洧川等十縣河水泛溢上命户
部遣人覆視免其租(明宣宗/實録)
明宣宗宣徳五年十月癸已河南南陽府奏七月初旬
驟雨連日山水泛漲衝決河岸漂流人畜廬舍淹沒農
田粟穀豆皆已無收命行在户部優䘏　乙未直隸廣
平府成安縣及大名府内黄縣奏六七月大雨連綿河
水漲溢淹沒官民田地苗稼無收上命行在户部蠲其
田税(明宣宗/實録)
　趙泰永樂癸卯舉人為常州同知開孟瀆得勝二河
　作魏村閘㑹河決東昌特陞公都水郎中往塞河既
　興功時尚書周公為侍郎巡撫南畿總蘇松諸郡糧
　賦薦公協同都運詔從之(王英撰趙君墓志徳按周/公巡撫南畿在宣  五年)
　(之/後)
明宣宗宣徳七年六月乙卯巡撫侍郎于謙奏開封祥
符中牟尉氏扶溝太康通許陽武夏邑八縣去年七月
黄河泛溢衝決隄岸淹沒官民田五千二百二十五頃
六十五畝該納秋糧五萬六千八十餘石馬草七萬六
千五百餘束乞為除豁從之(明宣宗/實録)
明宣宗宣徳八年閏八月癸丑大名府魏縣廣平府廣
平縣各奏今年七月苦雨河水漲溢淹沒田稼(明宣宗/實録)
明宣宗宣徳九年正月癸卯河南新鄉縣知縣許宣言
比年沁河水漲衝決馬曲灣湍勢湧急經獲嘉縣至新
鄉水深成河環繞城垣城北又滙為潭其患滋甚已築
隄百餘丈防之終莫能禦蓋修築馬曲灣隄岸不固所
致乞令懐慶府縣督工堅築俾水復沁河則水患可息
上命行在工部遣人視其地勢及議計用工難易以時
興役(明宣宗/實録)
明宣宗宣徳十年七月戊戌(英宗巳/即位矣)直隸河間淮安等
府各奏去嵗天雨連綿河水泛溢所屬州縣田苗淹沒
無收上命行在户部遣官覆視除其租税(明英宗/實録)
明英宗正統元年秋七月河南開封府奏淫雨連綿河
隄衝決災傷害稼(明英宗/實録)
　鄭辰南京工部右侍郎正統元年命辰賑南畿河南
　饑時河隄決即命辰伺便修塞或議自大名開渠引
　諸水通衞河利灌輸辰言勞民不便事遂寢遷兵部
　左侍郎(明史/稾)
明英宗正統二年四月壬午巡撫河南山西行在兵部
右侍郎于謙奏開封彰徳河南懐慶衞輝五府所屬州
縣自去年閏六月以來天雨連綿河水衝溢淹沒田土
其被災地畝粮芻乞為除免從之　六月庚辰命行在
都察院右副都御史賈諒等賑濟饑民時直隸鳳陽淮
安揚州諸府徐和滁諸州河南開封府各奏自四月至
五月隂雨連綿河淮泛漲民居禾稼多致漂沒人不聊
生勢將流徙上命諒及工部侍郎鄭辰往視之諒陛辭
諭之曰民困已甚卿等速往發廩濟之撫䘏得宜毋令
失所河隄衝決相機築塞毋興大役重困吾民　八月
戊寅巡按河南監察御史薛希璉奏近因天雨連綿河
水泛漲開封府所屬祥符等縣民居學舍田禾頭畜多
被淹沒上命行在户部遣官覆視仍戒三司官善加撫
諭其一應買辦并未納錢糧勾軍等項悉暫停止　九
月已酉河南開封府陽武原武滎澤三縣秋雨漲漫決
隄岸三十餘處有司請發民二萬軍一千餘協力修築
從之　十月已未濮州范縣奏八月黄河溢決民居牲
畜禾稼皆被漂沒上命該部勘實從宜修築優䘏　十
一月乙已河南左參議吳傑奏所轄各府州縣今年春
旱傷麥五月淫雨河溢田禾盡損民饑特甚乞將原定
本布政司起運并兌軍糧米二十九萬八千五百石存
留以補賑濟上從其言(明英宗/實録)
明英宗正統三年七月癸卯巡撫河南山西行在兵部
右侍郎于謙奏開封府陽武縣黄河決懐慶府武陟縣
沁河決直隸廣平順徳二府亦奏漳河決俱傷禾稼上
命行在戸部遣官覆視謙又奏請修築沁河以便民耕
種從之　八月乙丑直隸淮安府邳州河決田禾稼損
山東魚臺望鄉嘉祥尤甚巡撫右侍郎曹𢎞以聞詔令
隨宜修築　戊辰山東兖州萊州二府所屬州縣各奏
隂雨連綿河水泛漲淹沒禾苗上命行在户部遣官覆
視以聞　九月癸未山東濟寧州東平州直隸徐州屬
縣各奏七月中驟雨河溢軍民廬舍俱被傾蕩田畝禾
稼淹沒無遺上命行在户部遣官覆視(明英宗/實録)
　
　
　
　
　
　
　
　
　
　
　
　行水金鑑巻十八
欽定四庫全書
　行水金鑑巻十九
　　　　　　　　　　江南按察使傅澤洪撰
　　河水
明英宗正統四年六月癸已河南開封衞輝彰徳三府
各奏自五月至今淫雨河漲漂民居舍禾稼上命行在
戸部遣官覆視以聞(明英宗/實録)
明英宗正統五年七月庚辰河南開封彰徳諸府自五
月至七月淫雨河水泛漲事聞命行在户部遣官覆視
　壬寅順天保定河間順徳廣平自六月迨今淫雨連
綿河水泛溢事聞命行在戸部遣官覆之(明英宗/實録)
明英宗正統八年七月甲子乆雨黄河汴水泛溢壊隄
堰甚多詔隨宜浚築之(明英宗/實錄)
明英宗正統九年閏七月戊寅直隷大名山東濟南河
南開封衞輝懐慶各奏河溢(明英宗/實録)
明英宗正統十年九月辛已陜西鄜州奏今夏大雨河水
泛漲決本州城垣一隅敗官民廬舍欲先修理城垣而被患之
餘工力不堪乞分命屬縣協助從之　庚子河決金龍口陽穀隄
張家黒龍廟口上命山東三司亟修完之十月辛亥河南睢
州磁州祥符杞縣陽武原武封丘陳留安陽臨漳武安湯隂
林縣涉縣皆以今夏乆雨河決淹沒民田屋宇畜産無算巡
撫少卿于謙以聞上敕河南三司率夫往修之(明英宗/實録)
　正統十二年秋七月河決張秋沙灣入海尋決滎澤
　入淮工部尚書石璞治之(續文獻/通考)
明英宗正統十三年六月壬申河南陳留縣奏今年五
月間河水泛漲衝決金村隄及黑潭南岸已倩人夫修
築將完復決比舊深濶難制乞命軍夫協力修築從之
　秋七月寧夏乆雨河決漢唐壩敗黑山營及沿邊汝
箕等口闗牆墩臺總兵都督同知黄真以聞上命真亟
率工修完之　七月已酉河決河南八柳樹口漫流山
東曹州濮州抵東昌壊沙灣等隄傷民田廬無算事聞
工部言水勢洶湧恐敗各州縣城垣請令山東三司於
附近不被災府衞發工修築視其緩急而先後之察其
窮乏而撫䘏之上命工部右侍郎王永和往視其事
十二月丁丑工部右侍郎王永和修沙灣等隄未成以
冬寒停工且奏河決自衞輝八柳樹口宜敕河南巡河
及三司官修塞上敕責之曰八柳樹河決不由金龍口
故道東流徐州吕梁以溢運河致妨漕運患及山東特
簡命爾往董其事冀在急䘏其患預定其謀躬詢其源
以副朕意乃輒以天寒罷工且以築塞之工諉之與人
不知朝廷所以委任爾之所以盡職何在且治水有術
當先其源先治八柳樹口然後及沙灣則易成功茍治
其末不事其源朕知春冬水小暫能閉塞夏秋水漲必
仍決溢今正用工之時其令山東三司築沙灣爾即往
河南督同三司等官躬措置八柳樹上流如何修塞金
龍口等處如何疏通務在河由故道不為民害仍先以
爾等經畫方略及合用軍夫物料之數以聞或爾不能
獨理宜添重臣亦可奏來(明英宗/實錄)是年河溢滎陽縣自
開封府城北經曹濮二州陽穀縣以入運河至兖州府
沙灣之東決大洪口諸水從之入海(明㑹/典)
　黄河經開封府北東行洪武二十四年河決原武縣
　東南至項城矣正統十三年又決滎陽縣而東抵項
　城遂達於太和由界溝税子鋪等集東至界牌達和
　西南達潁州正陽注於淮俗呼為恵民河即宋時漕
　河也上通古汴下達淮泗(太和/縣志)
　正統中河溢陽武城郭村落皆盡(目遊四/海記)
　是年河徙開封西北滎澤縣孫家渡口入汴河至夀
　州入淮七月河又決滎陽東過開封城西南經陳留
　自亳入渦口又經䝉城至懐逺界入淮　按河決之
　患三代已然漢文帝時河決酸棗漢武帝而後則決
　於瓠子決於館陶分為屯氏河東北入海至元成時
　河始決東郡分流於博州後又決平原決勃海決信
　都皆東北出青冀之境以達於海自東漢歴魏晉隋
　唐以及宋初並鮮河患迨宋仁宗至和間河始決大
　名神宗熙寧始決於澶州曹村北流斷絕河道南徙東
　滙於梁山濼分為二派一合南清河入於淮一合北清
　河入於海黄河入淮自兹濫觴矣舊黄河在開封城北
　四十里至洪武二十四年河決原武故道遂淤至是又
　決滎陽過開封城之西南而城北之新河又淤自是汴
　城在河北矣隋唐以前河自河淮自淮各自入海宋中
　葉後河合於淮以趨海矣此古今河道遷徙不同之大
　略然前代河決不過壊民田廬而已我朝河決則慮併
　妨漕運而闗係國計故治河視前代為尤急(續文獻/通考)
　禹於帝堯八十載癸亥告成功河自右碣石入於海
　碣石山名在今永平府昌黎縣後一千六百七十六
　年為周定王五年已未周譜曰河徙水經注云河徙
　故瀆並不言所在唯漢地理志魏郡鄴縣下注云故
　大河在東北入海故河入海之一變也鄴縣在今彰
　徳府臨彰縣西逮漢武帝元封二年壬申既塞宣房
　後宣帝地節元年壬子前此四十一年間河復北決
　於館陶分為屯氏河東北至章武入海章武城在今
　河間府鹽山縣西北此河入海又一變也宋史河渠
　志神宗熙寧十年丁已七月乙丑河大決於澶州曹
　村澶淵北流斷絶河道南徙東滙於梁山張澤濼分
　為二派一合南清河入於淮一合北清河入於海北
　清河濟水故道南清河即今泗水淮安府清河縣之
　清口是此又一變矣洪武二十四年辛未河全入於
　淮而故道遂淤雖永樂九年辛卯復疏入故道而正
　統十三年戊辰終合并於淮為河入海之又一變於
　是天壤間所謂四瀆者僅有二瀆耳殆氣運使然恐
　亦非人力之所能為矣(閻若璩四/書釋地續)
　正統十四年春三月工部右侍郎王永和奏治河事
　宜先是沙灣之役永和以冬寒遽停工又以決自河
　南敕彼共事上切責之至是言黑陽山西灣已通水
　從泰通寺資運河東昌則置分水閘設三空泄水入
　大清河歸於海八柳樹工猶未可用沙灣隄宜時啓
　分水二空瀉上流庶可亡後患從之(谷應泰明/紀事本末)
　河決山東河南諸郡改而北注漕河被其潰溢公受
　命往治之浚泄有方軍民受恵者不可勝計比還遂
　以能事簡預扈從竟殞於國事云(陳循撰工部右侍/郎贈尚書王公碑)
　(山按永和字用節崑/  人永樂甲午舉人)
明英宗正統十四年五月辛卯上聞沙灣等河修理略
有成績詔工部臣曰河道既通漕運今農務方殷其令
軍夫休役河南山東河口隄岸乃命各巡河及三司官
乗時率工濬築(明英宗/實録)
明景帝景泰三年四月丙子遷河南原武縣治先是黄
河決縣治城垣學舍俱淪沒古巻縣址去舊治十餘里
地頗髙爽乃遷於其處從巡撫河南右副都御史王暹
奏請也　八月丁丑陜西大雨黄河泛決延安綏徳等
處城圮都督王楨以聞命楨督工亟修完之　九月辛
卯敕諭太子太保兼都察院左都御史王文近聞南京
地震江淮以北直至濟寧水漲淹沒房屋禾稼逺近乏
食棲止無所或至流移及東昌府接連河南地方往因
黄河奔潰北流散漫衝決漕河隄岸阻滯官民運輸雖
甞遣人修濬尚未有經乆計此皆朕所晝夜在心不遑
安於寢食者也朕以爾為憲臣之長素有幹濟之才特
命往理其事凡所至處茍有可以安輯國家拯濟生民
通順河道一切興利除害之事悉聽爾廣詢訪便宜而
行有應奏請及與山東河南巡撫方面府州縣及公差
官員同議從長處置者並聽行務在停當舉之有益行
之無弊凡前數事為之果有成效爾即具奏還京爾其
欽承朕命毋怠毋忽仍命文以太牢致祭於朝宗順正
恵通靈顯廣濟河伯之神曰朕為民牧神為河伯皆上
天所命今河水為患民不聊生伊誰之責固朕不徳所
致神亦豈能獨辭必使河循故道民以為利而不以為
患然後各得其所而俯無所媿專俟感通以慰懸切(明/景)
(帝實/録)
明景帝景泰四年六月已丑巡撫河南右都御史王暹
奏黄河舊從開封北轉流東南入淮不為害自正統十
三年改流為二一自新鄉八柳樹決由故道東經延津
封丘入沙灣一決滎澤漫流原武抵開封祥符扶溝通
許洧川尉氏臨潁郾城陳州商水西華項城太康等處
沒田數十萬頃而開封為患特甚雖甞於城西沿河築
小隄内又築大隄皆約三十餘里然沙土易壊隨築隨
決往嵗乆雨已沒小隄今嵗復壊大隄之半不即修塞
必及城垣其害非小臣㑹同三司計議請於不被災府
衞州縣起倩軍夫倍築大隄用防後艱從之　七月丙
辰朔直隸鳳陽淮安徐州河南開封衛輝南陽山東兖
青萊諸府各奏自五月以來淫雨連綿河水泛溢租税
無徴俱命户部遣官覆視以聞　已未太僕寺少卿黄
仕儁奏臣經過河南見黄河一派自滎澤縣南流入項
城縣界一派自新鄉縣八柳樹北流入張秋會通河兩
派河流皆經六七州縣約有二千餘里俱係民間耕植
之地民皆蕩析離居老稚不相保聚或徙或聚為盜而
有司猶徴其税民屢訴告户部恐失糧額不與分豁夫
古者計地徴税猶恐傷民況取無地之税乎乞敕所司
覆視免徴加意撫䘏從之　八月乙酉朔户部養病主
事鍾成奏黄河衝決被其患者尤莫甚於原武縣蓋原
武北自舊黄河黒羊山界南自古汴河陳橋鋪界相去
五十餘里水皆浸灌縣治居其中於今已六年矣男欲
耕而無髙燥之地女欲織而無蠶桑之所束手愁歎坐
待其斃屢䝉朝廷發廩賑濟然水患未除民饑無已倉
廩之積恐不能繼乞敕有司疏濬築塞以消水患轉運
鄰近糧儲以備賑濟從之(明景帝/實録)是年命官塞沙灣決
口乃更作九堰八閘以制水勢復於開封府金龍口(即/荆)
(隆/口)銅瓦廂等處開渠二十里引河水東北入運河(明㑹/典)
　(自正統十三年河溢滎陽縣自開封府北經曹濮二/州陽穀縣以入運河至兖州沙灣之東決大洪口諸)
　(水從之入海至是始命官塞之至景泰七年/始塞沙灣之缺而張秋運道復完詳見運河)
明景帝景泰五年八月山東東昌兖州濟寧三府州大
雨黄河泛漲淹沒禾稼(明英宗/實録)
明景帝景泰六年六月癸未河決河南開封府髙門隄
二十餘里詔修築之　七年河南彰徳亦決(明英宗/實録)
明英宗天順元年三月癸酉工部奏河南祥符縣逼近
黄河舊有大隄四十餘里用䕶城垣近年為雨水衝決
千百餘丈不即修築恐妨城垣請令河南三司於無災
州縣量起夫修築從之　九月丙寅直隸揚州鳳陽淮
安三府中都留守司所屬鳳陽等衞及直隸徐州等衞
各奏今年三月至五月田苗旱傷六月以來天雨連綿
河湖泛溢復被淹沒命户部覆視之　十月庚子河南
開封府原武滎澤二縣各奏今年六月以來天雨連綿
黄河泛溢田禾俱被淹沒命戸部覆視之(明英宗/實録)
明英宗天順三年六月戊辰户部奏河南開封府所屬
祥符等四縣天順二年雨多河溢淹沒民田千六百三
十二頃無收應免秋糧米四萬九千八百零四石馬草
六萬二千七百一十四束從之(明英宗/實録)
明英宗天順四年八月甲辰朔順天府奏今夏先旱後
潦直隸真定廣平河間大名河南開封汝寧諸府各奏
六月間驟雨河隄衝決禾稼傷損事下戸部令所司覆
視以聞　癸酉河南都指揮使司奏本處城垣逼臨黄
河雖有隄岸常為衝決水至土城為人害者數矣夫城
中所仗土城須髙堅庶保無虞不然倘水溢為害灌土
城而内則王府三司衞府務局軍民屋廬悉為魚鼈矣
乞敕有司備物料夫役臣等率軍餘於農隙之後歴視
其坍塌虛薄者以漸修完從之(明英宗/實録)
明英宗天順五年七月丁巳巡按河南監察御史陳璧
同都布按三司奏自六月終霖雨黄河漲七月初四決
汴梁土城當時築塞磚城五門以備至初六日磚城北
門亦決城中稍低之處水入深丈餘官舍民居漂沒過
半公帑私積蕩然一空周府宫眷并臣等各乗舟筏避
於城外髙處速召鄰近州縣官多率舟筏赴城救濟軍
民然死者已不可勝紀許州襄城縣亦奏水決城門淹
沒官民廬舍死者甚衆上命工部右侍郎薛逺往視之
逺陛辭賜敕諭之曰黄河衝決為患非小卿須多方設
法消除水患築塞河隄務令堅完仍巡視下流開通疏
濬以泄城中積水尤先撫䘏被災之家有缺食者於附
近官廩出粟給之或勸諭富家賑貸被災田畝蠲其租
税官舍民居以次修理須水患止息事妥民安然後囘
京　九月壬子巡按河南監察御史奏開封南陽河南
懐慶衞輝汝寧彰徳七府宣武河南睢陽三衞六月以
來驟雨彌旬河水泛溢漂流民居淹沒穀豆糧草籽粒
無徴上命戸部覆實以聞　十一月辛丑河南都司指
揮使夏忠按察司副使張諫下錦衣衞獄初河溢入城
按察司劾忠賣放築城士卒城未就致水為患忠素惡
諫疑所劾皆出於諫遂誣奏諫侵欺賑濟粟麥諸罪上
命錦衣衞官往案之互有虛實遂俱下獄忠坐徒諫坐
杖俱贖還職(明英宗/實録)
　天順五年黄河溢決開封府城由安逺門入淹沒官
　廨民廬甚衆命工部侍郎薛逺塞之(河南通志無按/逺字繼逺  為)
　(州人宣徳壬戌進/士歴南兵部尚書)
　維開封城周迴二十里外則繚以隄當宋時近於城
　者惟汴蔡諸水而黄河流經城之東北以達於海至
　元時河始南徙逼城流合汴泗入淮正統戊辰亦甞
　分決張秋口東北入海其後復東北入淮如故築隄
　䕶城其來蓋巳乆矣夫土疏固易遷徙而流雜泥沙
　又易淤澱以故水載髙地隄日増而城益下也天順
　五年秋七月四日客水暴至河溢踰防土城遂決越
　六日風激浪擁突北門以入平地水深丈餘王府及
　官衞儒黌廬井市㕓無慮數萬區盡浸沒摧圮力能
　結筏者僅以身免而老弱往往溺死事聞上特命工
　部右侍郎瓊臺薛君逺往拯治之乃命官督夫下樁捲
　埽作截水隄二百四十餘丈浹旬隄就決口絶流而
　水趨故道蓋首事於是年九月十二日而以明年二
　月二十六日輟工(吕原/記略)
　是年河自武陟徙入原武而衞輝府之獲嘉縣河流
　遂絶(禹貢/錐指)
明英宗天順六年十二月戊辰内閣臣言河南乃中原
重地近年以來水旱相仍軍民饑窘況黄河泛濫衝開
城隄淹沒人民至今水患未息宜用人提督修理今副
都御史賈銓巡撫山東事情已寧宜令其兼撫河南上
從之(明英宗/實録)
明英宗天順七年二月庚辰河南布政司照磨金景輝
考滿至京奏黄河國初在封丘後徙康王馬頭去城北
三十里復有二支河一由沙門注運河一由金龍口達
徐吕二洪入海正統戊辰決滎澤轉趨城南并流入淮
舊河支河俱湮漕河因而淺澀景泰癸酉因水逼城命
築隄四十餘里勞費過甚而水發輒復傾潰然尚未至
決城壕為人害也至天順辛已水暴至土城既決磚城
隨崩公私廬舍盡沒男婦溺死不可勝紀數十年官民
資畜漂失無遺七郡財力所築之隄俱委為無用之地
矣皇上憫視元元遣工部右侍郎薛逺往治雖稍平復
而人心尚爾疑懼臣惟黄河四瀆之宗天下之水莫大
者也今不循故道而併流入淮是為妄行為今之計在
疏導之以分殺其勢若止委之一淮仍行隄防之策臣
恐開封終為魚鼈之區矣不此慮者或為疏浚之事勞
費不任殊不知欲為長乆平治之道雖勞費有弗足計
不愈於累年修築之勞費哉或謂濬河不如遷城此尤
其妄者城為民設水患不息民困未已城何為焉又況
所費不貲豈易為哉臣愚則始終惟疏濬之是計也伏
乞皇上不鄙芻蕘即敕該部計議移文巡撫河南右副
都御史賈銓令所在三司先以金龍口河開濬寛濶俾
水流通以接漕河仍相度舊河或令有泄水之處講求
古法酌為時宜而興工開挑不必計其速成務為經乆
之計合用軍夫人等皆設法給以器具口糧則勞而弗
怨費而弗傷何水患之不息哉章下工部以其言頗合
時議請敕吏部如例陞擢即命其往同河南管河參議
何陞如其言而行之仍命右副都御史賈銓總督而責
其成功從之(明英宗實録事有明盛時一切官民人等/俱得上書言  藩幕金君之奏何其所見)
　(之明所慮之逺也朝廷從其/言而行之特予之陞擢宜哉)
明憲宗成化二年閏三月庚辰改築寧夏河西寨城於
髙阜地以舊城為河水衝決故也(明憲宗/實録)
明憲宗成化四年十一月辛未行人于坦言原籍山西
石州城下有河一道流入黄河邇者河路崩塌約長三
十餘丈遇天雨水溢崩塌之處復倍於昔請疏通舊河
以固城垣事下工部請命三司勘實區處從之(明憲宗/實録)
明憲宗成化六年四月已已巡撫寧夏右副都御史張鎣
言寧夏屯守之資全賴黄河水利前人創立漢唐二壩引
黄河之水分為二渠以滋灌溉啓閉蓄洩專人掌之先以
邊警展築唐壩闗堡獨漢壩城堡未立累被搶掠欲得如
例修築且請易二壩之木以石環以周垣庶便屯守事下工
部以為須待覆實乃報從之　五月辛卯巡視河南户部
左侍郎原傑奏黄河自古為河南患蓋以水勢瀰漫遷徙
不常彼陷則此淤軍民隨處開墾退灘之地以給日食以
供租稅蓋以此而補彼也奈何姦詐之徒隂結王府官
校槩指為園場屯地投獻邀賞王信之輒便標封界至占
收籽粒有不從者興詞委官動經嵗月民不聊生自今有
犯者不問軍民舍餘俱終身謫戍附近衞所其王府官亦
不許隂結受獻致興詞訟違者一治以法則姦猾有警而
民無横擾矣又彰徳懐慶河南南陽汝寧五府山多水漫
衞輝一府沙鹻過半軍民稅糧之外僅可養生開封一府
地雖平曠然河決無時洪武間蒙太祖髙皇帝恩例除常
稅外荒地許民耕種永不起科景泰間乃創起科例致令
姦民互相告訐徵斂日重百姓傾家賠納請如舊例凡軍
民有告訐不起科者不聽則可免賠累之患矣户部覆奏
從之(明憲宗實録大明太祖恩例除常税外荒地許民耕/種永不起科  哉皇仁景泰創起科例長告訐之風)
　(貽賠累之患釀毒至今/嗚呼仁與不仁而已矣)
明憲宗成化十二年四月乙未陜西涇陽朝邑及金縣
蘭州水漲河決漂沒人畜無算(明憲宗/實録)
明憲宗成化十三年四月乙卯巡撫河南右副都御史
張瑄奏今嵗首黄河水溢淹沒民居瀰漫田野不得佈
種乞將王府禄米改派及賑䘏被災軍民上命户部知
之　五月癸酉以黄河水災免河南睢州夏税小麥秋
糧絲草睢陽衞屯糧籽粒(明憲宗/實録)
明憲宗成化十四年七月丙戌十三道御史以異災上
言南北直隸山東河南等處五月以後驟雨連綿河水
泛溢平陸成川禾稼淹沒人畜漂流死者不可勝紀事
下戸部覆奏上遣官賑濟八月壬寅巡按直隸御史
范珠奏江北河水為災徐州尤甚夏麥一空秋禾失望
疏入下所司知之　九月癸亥黄河水溢衝決開封府
䕶城隄五十丈居民被災者五百餘家　十一月癸亥
巡撫河南右副都御史李衍等奏河南地方累有河患
皆由下流壅塞以致衝決散漫淹沒民居今宜自開封
西南隅新城下抵梁家淺舊河口七里疏濬壅塞以洩
杏花營上流水勢又自八角河口直抵南頓分道散漫
以免祥符鄢陵諸縣睢陳歸徳諸州淹沒其衝決隄口
則俟水落之日興工修築工部覆奏上仍命衍等斟酌
行之(明憲宗/實錄)
　是年春黄河決祥符縣杏花營　秋七月河決延津
　西奡村泛溢七十餘里又明年徙之縣南(河南/通志)
　河自延津縣南徙入封丘而延津遂無河矣(禹貢/錐指)
明憲宗成化十五年正月戊寅遷河南滎澤縣治於北
丁鋪以避黄河水患也(明憲宗/實録)
　成化十七年河決河南詔起復公以工部侍郎往塞
　之至則集丁夫分工授任決口遂塞(王鏊撰兵部尚/書薛公神道碑)
　(名公/  逺)
明憲宗成化十八年五月丁已河南開封府州縣黄河
水溢淹沒禾稼(明憲宗/實録)
　是年六月河南諸水皆溢(河南/通志)
　楊理巡撫河南值嵗歉河大決汴城幾墊有議遷改
　者民心洶懼公曰遷豈易事乃増築汴隄髙厚禱於
　河水亦去(潘塤撰工部右侍郎楊公傳/  理字貫之成化丙戌進士)
　沈杰長洲人成化甲辰進士知歸徳州州當黄河衝
　隨塞隨決公至相度源流地形髙下乃於城外五里
　許築長隄捍水樹以榆柳又開白柳等河河水由之
　入淮睢民始免墊溺入為右軍都督府經歴歴河南
　右布政(王鏊撰/公墓表)
　
　
　
　
　
　
　
　
　
　
　行水金鑑巻十九
欽定四庫全書
　行水金鑑巻二十
　　　　　　　　　　　江南按察使傅澤洪撰
　　河水
明孝宗𢎞治二年四月癸丑河南鎮巡等官奏修築黄河
決隄財用浩繁欲將今嵗起運各邊糧存留三分之一戸
部覆議邊儲見缺難準存留惟折銀分數可隨宜量減舊
例河南輸大同宣府米每石徴折色銀一兩輸真保定者
石徴五錢或六七錢今請各遞減一錢於内可得銀六萬
餘兩并以布政司積貯十七萬餘兩給之亦可足用　五月
庚申河南守臣奏河決開封黄沙岡蘇村野場至洛裏隄
蓮池髙門岡王馬頭紅船灣六處又決埽頭五處入沁河所
經郡縣多被害而汴梁尤甚上曰黄河衝決民居蕩析朕
深愍念其即行巡撫官督所司役五萬人修築務使河復
故道不為民害以副朝廷救災䘏患之意　六月庚寅户科
都給事中張九功等以黄河為患言防水三策一欲徙居民
以避水患一欲多穿漕渠分殺水勢一欲修築故基頻年
勞費終難成立事下工部議謂河南自古都㑹之地今王
府城池司府衞大小衙門軍民居址所在規制巳定若乃
一旦遷移未易輕議況安土重遷人心所繫亦難遙度宜
仍行鎮巡等官詳議其利害以聞從之　九月庚辰改南
京兵部侍郎白昂為户部左侍郎修治河道賜之敕曰
近聞河南黄河泛溢自金龍等口分為二股流經北直
隸山東地方入於張秋運河所過閘座間有淹沒隄岸
多被衝塌若不趁時預先整理明年夏秋大水必至潰
決旁出有妨漕運所繫匪輕今以爾曽監督工程績效
著聞特改前職馳驛㑹同山東河南北直隸巡撫都御
史督同三處分巡分守并知府等官自上源決口至於
運河一帶經行地方逐一踏看明白從長計議修築疏
濬應改圖者從便改圖各照地方量起軍民人夫乗時
興工務要隨在有益各為經乆不可虚應故事仍須禁
約所司毋得指此妄加科派騷擾地方凡用工軍夫皆
須撫䘏周備毋令下人逼迫剥害違者輕則聽爾量加
懲治重則送各該問刑衙門問理爾為朝廷重臣受兹
委託尤須晝夜用心躬親勤勞博采衆長相機行事務
使軍民不擾工程易集斯為爾能事完之日爾即囘京
仍將修過縁由并用過工料數目造冊奏繳以憑查考
故敕　十一月庚辰巡按監察御史陳寛等奉㫖議遷
汴城以避河患上疏言黄河之水自古為患所以禦防
之者亦惟修築隄岸耳今幸下流衝決分為數派徐圖
修塞豈無善策固不必多穿漕渠分殺水勢亦不宜輒
議遷城搖動人心況當饑饉之餘公私匱乏百爾財力
於何仰給上命所司知之遷城之議遂不果行(明孝宗/實録)
是年復決金龍口東北至張秋鎮入運河而江荆口并
陳留通許二縣俱淤淺命官治之(明㑹/典)
　是年塞三流之北又新開榆木集口經虞城碭山四
　口衝出蕭縣出小浮橋五月河決汴城入淮復決黄
　陵岡入海(續文獻/通考)
　是年河決原武及封丘荆隆口下曹濮沖張秋又沖
　中牟并儀封考城命侍郎白昂役丁夫二十五萬塞
　之(淮安/府志)
　是年河決支流為三其一決封丘金龍口漫於祥符
　長垣下曹濮衝張秋長隄一出中牟下尉氏一氾溢
　於蘭陽儀封考城歸徳以至於宿瀰漫四出不由故
　道禾盡沒民溺死者衆議者奏遷河南藩省以避其
　害左布政司徐恪力陳不可乃止命白昂往治之昂
　舉南京兵部郎中婁性協治乃築陽武長隄以防張
　秋引中牟之決以入淮浚宿州古睢河以達泗自小
　河西抵歸徳飲馬池中徑符離橋而南皆浚而深廣
　之又疏月河十餘以殺其勢塞決口三十六由河入
　汴汴入睢睢入泗泗入淮以達於海水患稍息昂又
　以河南入淮非正道恐不能容乃復自魚臺歴徳州
　至吳橋修古河隄又自東平北至興濟鑿小河十二
　道引水入大清河及古黄河以入海河口各作石堰
　相水盈縮以時啓閉蓋東北分治而東南注疏云(明/紀)
　(事本末甚白公建議修古河隄作石/堰啓閉  善乃其事竟寢不行惜哉)
　是年河徙汴城溢流自金龍口黄陵岡東經曹濮衝
　張秋運河命刑部尚書白昂治之役夫三十五萬遂
　塞金龍口於滎澤開渠導河由陳潁至夀州達於淮
　又築渠堰於徐兖瀛滄之間以殺河勢(北河/續記)
　李東陽曰河之為患自古有之漢以後衝決無常治
　法亦異有塞有浚有疏而疏之説勝國朝凡四決後
　為張秋都憲徐公有貞治之有撓其議者曰不能塞
　河而顧開之耶使者至徐出二壺一竅五竅者各一
　注而瀉之則五竅者先涸使歸而議決此白公昂之
　親得於見聞者也金龍之決山東以為憂而河南復
　虞其塞議之弗定亦乆矣白公既從其議於是倍增
　汴隄又疏其下流諸河故兩省之民咸宜之疏之效
　亦明矣哉(康濟/論)
明孝宗𢎞治三年正月辛已户部左侍郎白昂奏臣奉
敕修治張秋決河由淮河相度水勢至於河南中牟等
縣見其上源決口水入南岸者十之三入北岸者十之
七南決者自中牟縣楊橋等處至於祥符縣界折為二
支一經尉氏等縣合潁水下塗山入於淮一經通許等
縣入渦河下荆山入於淮又一支自歸徳州通鳳陽之
亳縣亦合渦河入於淮北決者自原武經陽武祥符封
丘蘭陽儀封考城諸縣其一支決入金龍等口至山東
曹州等處衝入張秋運河去冬水消沙積決口已淤因
併為一大支由祥符之翟家口合沁河出丁家道口等
處俱下徐州此河流南北分行之大勢也臣以為合潁
渦二水而入於淮者其間各有灘磧水脈頗微宜疏濬
以殺河勢合沁水而入於徐者則以河道淺隘不能容
受方有漂沒之虞況上流金龍等口雖幸暫淤乆將復
決宜於北流所經七縣築為隄岸以衞張秋巳與河南
巡撫等官議行之然所司原議第開山東河南北直隸
河道而直隸徐淮境内實河所經要地擬議未及其事
尚無所統下工部議請復令昻仍㑹同巡撫等詳議修
濬事宜以聞從之　二月已丑遣祭大河之神以戸部
侍郎白昻奏欲開浚河道故也　十二月庚戌總督漕
運都御史張偉言徐州小黄河舊州城西北上通沁水
下接漕渠宋熙寧間河決為患守臣蘇軾隄以巨石鎮
以黄樓自是水不為患近年黄河復決改流城北其勢
洶湧壊兩岸軍民居舍及城郭俱可憂臣㑹巡按管河
等官議疏濬但上流地屬河南請敕工部移文河南巡
撫都御史錢鉞等協同勘處併工修濬務為經乆之計
從之(明孝宗/實録)
　公始至河南相度水勢慮水復趨張秋發卒數萬自
　陽武封丘祥符蘭陽儀封數縣築長隄捍禦遂導河
　自中牟決口至尉氏下潁州經塗山合淮水入海又
　修汴隄令高廣如一上樹萬柳使不崩頽又浚宿州
　古睢河入運道以分徐州之勢又築蕭縣徐集等口
　以殺汴徐之勢(吴寛撰刑部尚書康敏白公傳仕公/字廷儀武進人天順丁丑進士  至)
　(刑部/尚書)
明孝宗𢎞治四年十月戊午黄河溢命有司量賑開封
懐慶二府及歸徳宣武睢陽三衞被災之家(明孝宗/實録)
　是年河決蘭陽(都察院右副都御史張文魁墓志舉/𢎞治辛亥公方垂髫河決蘭陽城)
　(家舟而覆恍有朱衣掖公泊/於林杪而免墓志韓邦竒作)
　按河之入海自碣石而千乗自千乗而入淮至是又
　由汴矣河之三大遷也(河/志)
明孝宗𢎞治五年八月庚戌命工部左侍郎陳政兼都
察院右僉都御史總理河南等處河道敕曰朕聞黄河
流經河南山東南北直隸平曠之地遷徙不常為患乆
矣近者頗甚蓋舊自開封東南入淮今故道淤淺漸徙
而北與沁水合流勢益奔放河南蘭陽考城山東曹縣
鄆城等處俱被淹沒勢逼張秋運道潦水一盛難保無
虞廷臣屢請修濬且言事連四省不相統攝須得大臣
總理庶克濟事今特命爾帶同本部員外郎陶嵩署員
外郎事張謨前去同各該巡撫巡按督同布按二司及
直隸府衞掌印并管河官員自河南上流及山東直隸
一帶直抵運河躬親踏勘計議何處應疏濬以殺其勢
何處應修築以防其決㑹計樁木等料若干著落各該
軍衞有司措辦然後相度事勢緩急工程大小起倩附
近軍民相兼在官人夫趁時用工務使民患消弭運道
通行不可虛應故事然此係國家大計凡事有相關及
敕内該載不盡者聽爾計議停當便宜而行文武官職
敢有怠慢誤事者輕則量情責罰重則文職五品以下
徑自送問四品以上并方面軍職參奏爾受兹重託尤
當晝夜籌畫勉圖成功仍撫䘏下人使皆樂於趨事則
工易完而人不怨斯無負委任其勉之故敕　十一月
庚辰山東按察司副使沈鍾言臣提調所屬學校自濟
南至兖州第見郊野蕭條場無稼穡流民扶老攜幼呻
吟道路葢由今嵗山東天乆不雨曹濮一帶黄河衝決
朝廷遣工部侍郎陳政巡視河決役夫數萬修築隄防
臣竊謂隄防不可不修而民情亦不可不念今天氣漸
寒夫役止月給米三斗其衣裳單薄將必有受凍而死
者欲乞暫停工役俟來春二三月後即并督成之庶民
不深怨而事亦易集工部覆議請仍行侍郎陳政酌量
處置從之(明孝宗/實録)
　是年復決金龍口潰黄陵岡再犯張秋侍郎陳政督
　夫九萬治之弗績(河防/一覽)
　是年七月河決張秋(續文獻/通考)
　時河溢汴梁之東蘭陽鄆城諸縣皆被其患復決楊
　家金龍等口東注潰黄陵岡下張秋隄入漕河與汶
　水合而北行張秋隄乃遣政往政尋卒(明紀事/本末)
明孝宗𢎞治六年二月丁已陞浙江布政司左布政使
劉大夏為都察院右副都御史修治決河先是河決張
秋戴家廟遣工部左侍郎陳政總領疏浚修築之政歴
山東河南㑹守臣行視水勢疏言河之故道有二一在
滎澤縣之孫家渡口經中牟縣朱僊鎮直抵陳州一在
歸徳州之飲馬池與鳳陽府亳縣地相連屬舊俱入淮
今已淤塞因致上流衝激勢盡北趨自祥符縣地名孫
家口楊家口車船口蘭陽縣地名銅瓦廂決為數道俱
入運河以致張秋一帶勢甚危急自堂邑至濟寧隄岸
多崩圮而戴家廟減水閘淺隘不能泄水亦有衝決今
欲浚舊河以殺上流之勢塞決河以防下流之患修築
隄岸増廣閘座已集河南丁夫八萬人山東丁夫五萬
人鳳陽大名二府丁夫二萬人隨地興功分官督役奏
上未幾政卒管河郎中陳綺請仍遣大臣總其事上命
㑹薦才識可用者三四人務在得人不限内外於是吏
部尚書王恕等薦工部右侍郎謝綬南京工部右侍郎
蕭楨四川布政司左布政使何鑑及大夏皆可用上曰
今日治河不但恐其為民害抑恐有妨運道致誤國計
所繫尤非輕必得通古今識地勢有巧思者乆任之而
後可汝等舉此四人孰可以允當是任於中宜定擬一
人或再推可用者以聞僉謂大夏才識最優可當是任
而大理寺右少卿馬中錫南京通政使司左通政鄭紀
亦次之請簡命一人以往遂以命大夏賜之敕曰朕聞
黄河自宋元以來與淮水合流由南清河口入海所經
河南山東南北直隸之境遷徙不常屢為民患近年汴
城東南舊道淤淺河流北徙合於沁水勢益奔放河南
之蘭陽考城山東之曹縣鄆城等處俱被淹沒逼近張
秋有妨運道先命工部侍郎陳政㑹同各該巡撫按等
官設法修理今幾半年未及即工而政物故有司以聞
朕念古人治河只是除民之害今日治河乃是恐妨運
道致誤國計其所闗係葢非細故且聞陳政所行多有
非宜故詔有司㑹舉僉以爾大夏名聞故特陞爾為都
察院右副都御史往理其事爾至彼先須案查陳政所
行事務酌量其當否當者緒續之否者改正之㑹同各
該巡撫按都布按三司及南直隸府州掌印官並管河
官自河南上流及山東兩直隸河患所在之處逐一躬
親踏勘從長計議何處應疏濬以殺其勢何處應修築
以防其決及㑹計樁木等料有無而設法分派軍民夫
役多寡趁時起集必須相度地勢詢訪人言務出萬全
毋貽後患然事有緩急而施行之際必以當急為先今
已春暮運艘將至敕爾即移文總督漕運巡河管河等
官約㑹自濟寧循㑹通河一帶至於臨清相視見今河
水漫散其於運河有無妨礙今年漕船往來有無阻滯
多方設法必使糧運通行不至過期以失嵗額糧運既
通方可遡流尋源按視地勢商度工用以施疏塞之方
以為經乆之計必須役不再興河流循軌國計不虧斯
爾之能此係國家大事凡敕内該載不盡事理爾有所
見或人言可采聽爾便宜而行一應文武職官敢有怠
慢誤事者輕則量情責罰重則文職五品以下徑自送
問刑衙門問理四品以上並方面軍職參奏爾受朝廷
重託尤當晝夜籌畫勉圖成功不許茍且麤率勞民力
於無用靡財用於不貲以致生他變仍須撫䘏下人使
皆樂於趨事則功易完人不怨斯無負於委任其勉之
慎之故敕　十二月丁亥巡按河南監察御史余昇言
河之為患或決而南則其患在河南或決而北則其患
在山東漢既決酸棗復決瓠子北宋決館陶復決澶州
元既決汴梁復決蒲口然漢宋都闗中或都大梁河決
為患不過害瀕河數郡而巳今京師在北專籍㑹通一
河漕東南之粟以供軍國之需若決而北則漕河受患
其害有不可勝言者臣甞因巡歴所至博采輿論得治
河之策大要有四一曰疏濬夫長河西來一瀉千里非
殺其勢而利道之其衝突有不可禦者昔滎鄭之東五
河之西飲馬白露等河皆黄河由渦入淮之故道其後
南流日乆或河口以淤高而不洩或河身以狹隘而難
容水勢無所分殺遂泛溢北決今惟宜躧上流東南之
故道相度地勢可疏者疏之可濬者濬之凡堪殺水勢
之處無不加疏濬之功則正流歸道餘波就壑下流無
奔潰之害北岸無衝決之患矣二曰扼塞夫既殺水勢
於東南又須作隄岸於西北今黄陵岡等處舊隄壊缺
豈可因循遷就縱水奔齧宜廣起丁夫多收樁料相下
流東北之形勢去水逺近可補者補之可築者築之排
障百川悉歸東南由淮以入於海則張秋等處無患而
漕河可保矣三曰用人竊見河南按察司僉事張鼐㢘
幹老誠熟知河道今治河之務請悉以付之俾往來巡
視隨宜疏塞庶㡬財不浪費而河患可除四曰乆任邇
者都御史劉大夏奉命修河單車就道戴星出入不常
厥居謂宜如各巡撫事例令大夏以歸徳州或東昌府
為公館居中裁決分屬治事凡所建白一一準行乆任
專信使之展布四體竭盡才猷庶幾逺大之功可就上
命所司看詳以聞工部覆奏謂所言可用請移文巡撫
并治河等官各司其事吏部覆請陞張鼐為布政司參
議專管修河俱從之(明孝宗/實録)
　是年總理河道劉大夏疏略議得河南山東兩直隸
　地方西南髙阜東北低下黄河大勢日漸東注究其
　下流俱妨運道雖該上源分殺終是勢力浩大較之
　漕渠數十餘倍縱有隄防豈能容受若不早圖恐難
　善後其河南所決孫家口楊家口等處勢若建瓴皆
　無築塞之理欲於下流修治縁水勢已逼尤難為力
　惟看得山東河南與直隸大名府交界地方黄陵岡
　南北古隄十存七八賈魯舊河尚可泄水必修整前
　項隄防築塞東注河口盡將河流疏道南去使下徐
　沛由淮入海所經州縣禦患隄防俱令隨處整理庶
　幾漕河可保無虞民患亦皆有備仍於張秋鎮南北
　各造滚水石壩一條俱長三四十丈中砌石隄一條
　擬長十四五里雖有小費可圖經乆若黄陵岡等處
　隄防委任得人可以長逺仍照舊疏導汶水接濟運
　河萬一河再東決壩可以泄水流之漲隄可以禦河
　流之衝倘或夏秋水漲之時南邊石壩逼近上流河
　口船隻不便往來則於賈魯河或雙河口徑達張秋
　北下且免濟寧一帶閘河險阻尤為便利(北河/續記)
　是年又決張秋東堤奪汶水以入海是時議者謂河
　不可復宜復治海運而朝議弗是也命都御史劉大
　夏督治之時河流湍悍決口闊九十餘丈大夏行視
　之曰是下流未可治治上流先導之南行且築長隄
　以防大名山東之患候河頗循軌而後決可塞也於
　是發丁夫數萬濬賈魯舊河四十餘里由曹出徐以
　殺水濬孫家渡開新河七十餘里導使南行由中牟
　至潁以入淮又濬四府營淤河由陳留至歸徳釃為
　二一由符離出宿遷一由亳渦㑹於淮於是沿張秋
　兩岸東西築臺立表貫索綱聯巨艦穴而窒之實以
　土至決口去窒沈艦壓以大埽合且復決隨決隨築
　連晝夜不息決既塞繚以石隄隠如長虹又起河南
　胙城經滑長垣東明曹單諸縣下盡徐州作長隄亘
　三百六十里即今太行隄也而漕道復通役歴三時
　用軍民夫十二萬餘人鐵一萬九千斤有竒竹木薪
　芻不可勝計(南河/全考)
明孝宗𢎞治七年五月甲辰命内官監太監李興平江
伯陳鋭往同都御史劉大夏治張秋河決賜之敕曰朕
惟天下之水黄河為大國家之計漕河為重即今河決
張秋有妨運道先命都御史劉大夏往治之未見成功
兹特命爾等前去總督修理爾等至彼㑹同大夏相與
講究次第施行仍㑹各該巡撫巡按并管河官自河南
上流及山東直隸河患所經之處逐一躬親踏勘從長
計議何處應疏導以殺其勢何處應修補以防其決何
處應築塞以制其横潰何處應深浚以收其泛溢或多
為之委使水力分散以瀉其大勢或疏塞並舉使挽河
入淮以復其故道雖然事有緩急而施行之際必以當
急為先今河既中決運渠乾淺京儲不繼事莫急焉爾
等必須多方設法使糧運通行不致過期以虧嵗額斯
爾之能然此乃國家大事或敕内該載不盡事理爾等
有所見聞聽爾便宜而行其一應合用竹木麻鐵等料
應役軍民夫匠人力如原先料派起集不彀方許量為
加添不可輕信人言過為科差還念此時瀕河軍民方
困饑疫不幸值此大役甚不聊生萬一功有不成物為
徒費或生他變悔之何及各該司府州衞等衙門委任
集辦并借用順帶夫料等項不許推調稽違誤事有應
奏聞者奏來處置其見用官屬非不勝任者不必改委
所委文武職官敢有誤事作弊者輕則聽爾量情責罰
重則文職五品以下拏送問刑衙門問理四品以上并
方面軍職參奏究治爾等受兹重任必思㢘以律已勤
以建功廣詢博訪事不必專於一已深謀逺慮計必出
於萬全仍禁戢下人使不敢怙勢作威以凌人招賄愛
惜物用使不至假公營私以浪費冒支所用軍夫尤宜
用心撫䘏必使勞逸均平不至失所如此則役不徒興
而大功可成矣不然則勞民力於無用之地棄民財於
不測之淵咎將誰歸爾等其欽承朕命毋怠毋忽　丁
已太監李興平江伯陳鋭奏今兹修築河防固以糧運
為急尤以䘏民為先必須處置財力之所從出乃可濟
事若全藉一方民力實有不能堪者乞敕該部議處其
宜工部覆奏謂先是㑹官奏準已將本部原貯抽分銀
二百萬兩運送都御史劉大夏為修河之用凡河南山
東在官錢糧除送運外其存留者悉聽取用如尚不足
請以浙江蕪湖二抽分厰之銀半濟之其山東河南京
班人匠亦聽存留應役修理閘座石壩隄岸所用甎石
請以糧船民船帶運城甎量留備用文武職官人等有
智識過人可備咨詢辦理者悉聽徑自延訪取用惟假
此以希進者不得參與從之　九月丁酉禮科給事中
孫儒奏黄河自國初以來雖遷徙不常然其勢北髙南
下至成化間始南髙而北下以至貽今日之患今欲治
之莫若先自丁家道口濬其南岸廣二三仞以容狂瀾
復濬桃源宿遷深三四仞以殺水勢開符離歸徳使其
勢北髙南下沿張秋而上以竿測之於其淺處樹木横
箔下石築土以欄上流又恐明年春水泛漲衝決土壩
先於張秋迤西開曠之處挑濬湖蕩以瀦潦水然後於
其決口如先年徐有貞故事厚築隄岸修砌石崖為便
工部覆奏請下治河太監李興平江伯陳鋭都御史劉
大夏斟酌施行從之(明孝宗/實録)
　
　
　
　
　
　
　
　
　
　
　
　
　
　
　行水金鑑巻二十
欽定四庫全書
　行水金鑑巻二十一
　　　　　　　　　　江南按察使傅澤洪撰
　　河水
明孝宗𢎞治七年十月甲戌山東按察司副使楊茂元
奏張秋之役官多而責任不專供億甚鉅日費百金臣
聞各官初祭河神天氣隂晦帛不能燃久之似焚不焚
之處宛然人面耳目口鼻皆具萬目咸見衆口駭歎神
示此怪豈偶然哉乞取太監李興總兵陳銳囘京專任
都御史劉大夏以責其成功若太監總兵官不可取囘
亦乞將帶來匠作人等盡行取囘量留一二名以備役
使又言黄河之水必當濬其上流使復故道則漕運可
通今欲作滚水壩徒費工力又言河南之民不欲黄河
入境但見山東委官往彼增築賈魯隄即謀欲殺之此
非細故乞令河南巡撫等官嚴加禁約事下工部議謂
治水患䘏民隠俱朝廷重事茂元所言取囘差官人匠
乞為裁處其欲止滚水壩請行興等會議處置河南之
民阻築河隄亦請行巡撫等官禁約上令會官議處以
聞於是會多官廷議以為自興等至張秋之後始與大
夏相地勢水勢所宜即決口西南開越河一道致糧運
可以通濟且今霜降水落正係修築之時而調到官軍
民夫數多亦正可併工修築請仍令興銳大夏同心協
力務厎成功仍惜財䘏民減省冗費嚴禁所部人匠不
許生事害人其工役人等加意撫䘏毋致失所河南之
民該管有司不行禁止者一體治以重罪從之　十二
月甲戌太監李興平江伯陳銳都御史劉大夏以築塞
張秋決口功成奏聞上遣行人齎羊酒往勞之以黄陵
岡工程未可即巳命工部集議以聞於是議謂張秋決
口雖巳塞完但今天寒土凍恐來春凍土融化或雨水
泛溢復有後患其黄陵岡在張秋上流亦宜築塞但水
勢洶湧随築随決恐非一時所能成功請仍留興等三
人來春量起丁夫再培築張秋決口及新舊河岸務令
堅厚以期永久其東昌臨清徳州一帶河道亦須逐一
經理復講究黄陵岡事宜可疏可築相機而行必求允
當而後巳俟事畢興銳具奏先囘大夏仍會同各巡撫
等官用心修理如賈魯河孫家渡口四府營并馬雄家
口等處亦宜再加疏築使運道疏通以為經久之計議
上有旨命安平鎮等處河道及南旺湖水利仍令興銳
大夏設法疏築修濬功完具奏待報囘京(明孝宗/實録)
　初河南諸口之塞惟黄陵岡屢合而屢決為最難故
　既塞之後特築隄三重以䕶之其髙各七丈厚半之
　又築長隄荆隆口之東西各計二百餘里黄陵岡之
　東西各三百餘里直抵徐州俾河恒南行故道而下
　流張秋可無潰決之患矣是役也以𢎞治七年十月
　而畢以八年二月㑹張秋以南至徐州工程俱畢(劉/健)
　(記/略)
　鄧舉為河南副使適河決張秋東山劉公檄公問計
　公曰河即未可治須下流分殺其勢乃築隄防庶幾
　可塞東山如其言事果濟上善其贊畫陞俸一級(張/璧)
　(撰户部尚書/鄧公墓志)
　李善為河南僉事時河決張秋劉公與平江伯偕來
　求綜理其事者藩臬以公應公為相度水勢開修賈
　魯河四十八里改河南注築塞黄陵岡決口百十餘
　丈斷水東流功垂成復決公僅以身免乃更修數月
　功乃成詔陞俸一級(王九思撰南工部/尚書李公墓志)
　劉大夏字時雍華容人𢎞治六年河決張秋詔大夏
　以右副都御史往治河自上流孫家渡疏其壅七十
　里復疏四府營之壅三十里聫長隄以分大名山東
　水勢而别河張秋之南至濟寧以通運艘五旬而河
　就馴功大而費小逾於徐有貞甚璽書褒之尋入為
　户部左侍郎歴太子太保兵部尚書卒贈太保諡忠
　宣(山東全/河備考)
　劉忠宣𢎞治之役始惟治張秋久而弗績迺開上流
　孫家渡及導河下流由梁靖口出徐州繼治黄陵岡
　決而張秋之口自塞可以為法矣(劉天和/問水集)
　先是大夏既受命循河上下千餘里相度形勢乃集
　山東河南二省守臣議之上言河流湍悍張秋乃下
　流襟喉未可輙治治於上流分道南行復築長隄以
　禦横波且防大名山東之患候其循軌而後決河可
　塞也疏上報可工方興而張秋東隄復決九十餘丈
　奪運河水盡東流由東阿舊鹽河以入於海決口闊
　至九十餘丈訛言沸騰謂河不可治宜復元海運或
　謂陸輓雖勞無虞乃復命銳等協治之河南巡撫都
　御史徐恪上言臣按地誌黄河舊在汴城北四十里
　東經虞城下達濟寧洪武二十四年決原武縣黒洋
　山東經汴城北五里又南至項城入淮而故道遂淤
　正統十三年決於張秋之沙灣東流入海又決滎澤
　縣東經汴城歴睢陽自亳入淮景泰七年始塞沙灣
　之決而張秋運道復完以後河勢南趨而汴城之新
　河又淤𢎞治二年以來漸徙而北又決金龍口諸處
　直趨張秋横衝會通河長奔入海而汴南之新河又
　淤百餘年間遷徙數四千里之内散逸瀰漫乃者上
　厪聖衷特命都御史劉大夏經理而伏流横溢功力
　未竟議者以黄陵岡之塞口不合張秋之䕶隄復壊
　遂謂河不可治至有為海運之說者得毋以噎而廢
　食哉夫黄陵岡口不可塞者非終不可塞也顧以修
　築隄防之功多疏濬分殺之功少故湍悍之勢不可
　遽囘今自滎澤縣孫家渡口舊河東經朱仙鎮下至
　項城縣南頓猶有涓涓之流計其淤淺僅二百餘年
　若疏而濬之使之由泗入淮以殺上流之勢又以黄
　陵岡賈魯舊河南經曹縣梁靖口下通歸徳丁家道
　口且可以分水勢今梁靖口以南則滔滔無阻以北
　則淤塞將平計其功力之施僅八十餘里若疏而濬
　之使之由徐入淮以殺下流之勢水勢既殺則決口
　可塞運道可完毋求近功毋惜小費毋以小僨敗輙
　阻幸而成功則萬世之利也命下部議行之　大夏
　發民丁數萬於上流西岸鑿月河三里許屬之舊河
　使漕通不與河争道乃濬孫家渡口别開新河一道
　導水南行由中牟至潁州東入於淮又浚祥符四府
　營淤河由陳留至歸徳分為二道一由宿遷小河口
　一由亳州渦河會於淮又於黄陵岡南浚賈魯舊河
　四十里由曹縣出徐州支流既分水勢漸殺乃築西
　長隄起河南胙城經滑長垣東明曹單諸縣盡徐州
　長三百六十里五旬而事竣費輕功重逾於徐有貞
　云璽書褒賞入為户部右侍郎始河自清河縣入淮
　大夏治之自宿遷小河入淮則北三百里矣巳又北
　三百里至徐州小浮橋入淮　七年九月加山東參
　政張縉秩為通政使代劉大夏理河道初大夏治決
　河委縉調度及成功遂陞為通政司右通政時衝決
　之餘溝防不治縉相其緩急以漸修濬無所遺又於
　決口之東砌石岸數里以固舊防又新築南旺東隄
　樹栁其上每嵗夏秋水溢挽卒得分行無阻至今便
　之(明紀事/本末)
　河自禹告成之後下迄元明凡五大變而暫決復塞
　者不與焉一周定王五年河徙自宿胥口東行漯川
　至長夀津與漯别行而東北合漳水至章武入海水
　經所稱大河故瀆者是也二王莽始建國三年河徙
　魏郡泛清河平原濟南至於千乗後漢永平中王景
　修之遂為大河之經流水經所稱河水者是也三宋
　仁宗時商胡決河分為二派北流合永濟渠至乾寧
　軍(今青/縣)入海東流合馬頰河至無棣縣(今海/豐)入海二
　流迭為開閉宋史河渠志所載是也四金章宗明昌
　五年河決陽武故隄一由南清河(即泗/水)入淮是也五
　元世祖至元中河徙出陽武縣南新鄉之流絶二十
　六年會通河成北派漸微及明𢎞治中築斷黄陵岡
　支渠遂以一淮受全河之水葢自大伾以東古兖青
　徐揚四州之域皆為其縱横糜爛之區矣(禹貢/錐指)
明孝宗𢎞治八年二月甲戌山東兖州府推官丁伯通
上疏言三事一修河防謂黄河為中國患其來久矣今
張秋之決雖巳塞而當為後圖臣以為塞下流為力似
易而有後患塞上流為力似難而免後虞為今日計莫
若舎張秋之初役而專意於黄陵岡雖曰求可責效旦
夕然委任之專議論之同上下齊心財力俱備未有無
成效者也疏上命所司詳議以聞　已夘河復南流故
道先是都御史劉大夏等言安平鎮決口巳塞河下流
北入東昌臨清至天津入海運道巳通然必築黄陵岡
河口導河上流南下徐淮庶可為運道久安之計事下
廷臣集議如大夏等言大夏等乃以正月十日興工築
塞黄陵岡及荆隆等口七處凡旬有五日而完葢黄陵
岡居安平鎮之上流其廣九十餘丈荆隆等口又居黄
陵岡之上流其廣四百三十餘丈河流至此寛漫奔放
皆喉襟要地諸口既塞於是上流河勢復歸蘭陽考城
分流逕徐州歸徳宿遷南入運河㑹淮水東注於海而
大名府之長隄起河南胙城歴滑縣長垣東明等處又
歴山東曹州曹縣直抵河南虞城縣界凡三百六十里
荆隆口等處新隄起于家店及銅瓦廂陳橋抵小宋集
凡一百六十里其石壩俱培築堅厚而潰決之患於是
息矣　四月辛巳先是都御史劉大夏太監李興平江
伯陳銳奉命治張秋河決初至祭大河之神時天氣隂
晦帛不能燃山東按察司副使楊茂元聞之以為神明
示此必有警戒又聞興等參随人衆餼廩之外日費銀
七兩又見同知王珣呈銀二千兩不足十日之費遂上
奏欲取囘興等專委大夏以免地方煩擾上曰成大事
者不惜小費興等皆不取囘惟令工部移文速其成功
仍令興節省浮費約束所部毋生事擾民興等因愬茂
元所奏皆妄下巡撫都御史熊翀巡按御史王槐勘實
以茂元不能無罪刑部因請下御史逮問上不允命執
送錦衣衛獄於是刑科都給事中龎泮等并南京十三
道皆論救之獄具刑部擬茂元贖杖還職得旨茂元奏
事不實降二級調别任　七月丁酉内官監太監李興
平江伯陳銳都御史劉大夏言臣等奉命修河今安平
鎮黄陵岡荆隆等決口與大名府等處隄岸俱修築堅
固賈魯河孫家渡四府營南旺湖及諸處泉源并兖州
東昌一帶漕河俱疏濬通利囘京之期伏俟進止上賜
敕召還(明孝宗實録賜是年八月大夏等復命九月/李興等受賞  未幾復決速成之所致也)
　茂元被誣詔差百户胡節械繋如京山東民沿途遮
　節泣訴稱寃節亦泣擁莫可行行將濟河濵河民亦
　然乃慰諭以去及陛見挺身跪不伏上益怒繋錦衣
　獄僉謂莫測節入見司禮諸中貴備言其深得民心
　且犯非其罪語與淚俱諸中貴約與之解南北言官
　交章論救上察其忠謫長沙府同知後治河一如其
　䇿(雷禮撰刑部/侍郎楊公傳)
　茂元上言官多則民擾治河既委劉大夏又命李興
　陳銳事權分而財力匱且水隂也其應為宫闈為四
　夷宜戒飭后戚防禦邉患疏上興等切齒之誣茂元
　為妖言逮繋獄科道交章論救乃謫同知茂元守阯
　子也(明紀事/本末)
明孝宗𢎞治九年十月戊戌户部奏河南中牟蘭陽儀
封考城四縣以河決民田盡沒今年夏稅糧宜盡令折
布每疋折麥一石二斗折米一石本色布止徴銀三錢
從之(明孝宗/實録)
明孝宗𢎞治十一年七月壬子工部管河員外郎謝緝
　黄河一支先自徐州城東小浮橋流入漕河南抵邳
　宿遷地方水利通行河無淺阻往來船隻省盤剥之
費今黄河上流於歸徳州小壩子等處衝決與黄河别
支會流經宿州睢寧等處通由南宿遷小河口流入漕
河其小河口北抵徐州水流漸細河道淺阻又吕梁徐
州二洪全賴沁水接濟其源出自山西沁源縣經河内
歸徳等州縣至徐州小浮橋流出雖與黄河異源然近
年河沁之流混合為一即今黄河自歸徳南決恐牽引
沁水俱往南流則徐吕二洪必至淺阻為憂滋甚乞敕
工部行直𨽻并河南巡撫都御史各委官於歸徳衝決
處所量為築塞疏濬遏黄河之水流入徐州以濟漕運
其沁水仍行河南管河官員常加挑濬淤淺修築隄防
務使流入徐州以濟徐吕二洪不至為黄河牽引别流
如此庶水利深廣漕運通利工部覆奏請下所司會勘
計議築塞挑濬從之　八月癸未命賑䘏河南祥符縣
民之被河患者　十二月已未河南按察司管河副使
張鼐言臣前此奏擬修築侯家潭口決河接濟徐吕二
洪以便運道今自六月以來河流四溢隄防盡決而潭
口決嚙彌深比舊廣闊數倍工費浩大卒難成功臣嘗
行視河勢見荆隆口隄内舊河通賈魯河由丁家道口
下入徐淮其故迹尚在若於上源武陟縣朩欒店别鑿
一渠下接荆隆口舊河倘此後河流南遷就引入渠庶
沛然之勢可以接濟二洪而糧運不致艱阻事下工部
覆奏請移文漕運都御史李蕙與同議處從之(明孝宗/實録)
明孝宗𢎞治十二年二月戊申鎮守淮安漕運總兵都
督僉事郭鋐等言河南按察司副使張鼐奏欲將荆隆
口等處舊河随宜修濬倘後黄河南遷就引沁水入渠
庶使徐吕二洪糧運不致艱阻又欲停徴侯家潭缺口
買辦樁草等項銀兩止將各該軍衛有司人夫起倩疏
濬縁本官專管河道年久且才力足以辦此宜即令其
督理待工完量請旌擢工部覆奏從之(明孝宗/實録)
明孝宗𢎞治十三年二月戊戌山東兖州府知府龔𢎞
奏近河南管河副使張鼐見河勢南行奏欲自荆隆口
分沁水入賈魯河又自歸徳州迤西王牌口等處分水
亦入賈魯河俱令由丁家道口入徐州以便運道但今
秋以來水從王牌口等處東行仍逆流東北至黄陵岡
又自曹縣入單縣南連虞城漂没廬舎人畜乞行山東
河南守臣㑹勘二省地土之髙下水勢之逆順河南地
方如黄河水勢不從丁家道口入徐州當聴其南行將
歸徳州等處王牌等決口修築堅固不使水往東流山
東地方將大小隄岸俱築至丁家道口為止以防漕運
及將兖州府管河通判專在黄陵岡至丁家道口管理
隄岸管泉同知不妨疏濬泉源兼管河道事下工部議
以預防水患接濟運河各官處置略同然無歸一之論
難以遙度宜行河南山東巡撫都御史帶同管水利官
親詣二省地界相度計處其管泉同知仍會管泉主事
定議管理從之　三月已已初安平鎮決河既塞之後
侯家潭口復有衝決之患河南按察司副使張鼐議塞
之既而以工費浩大再議於丁家道口上下另鑿河渠
一道下入徐州以便漕運有旨命行漕運都御史議處
未報而兖州知府龔𢎞奏謂河水從王牌口等處而東
不由丁家口而南至黄陵岡入曹單虞城諸縣乞賑給
諸被患之家仍令山東河南守臣議疏濬修築之䇿於
是河南巡撫都御史鄭齡奏謂徐吕二洪為漕運要道
藉河沁二水合流東下以接濟之今丁家道口上下河
決隄岸者十有二處共闊三百餘丈而河道淤塞者三
十餘里上源奔放則曹單受害而安平可虞下流散溢
則蕭碭被患而漕流有阻疏濬修築誠今日急務臣等
請各盡其力工部覆奏從之　十月丙戌巡按直𨽻監
察御史曹玉奏徐州并蕭沛碭豐諸縣皆被河患葢因
賈魯河丁家道口衝決散漫東注不歸故道巡撫河南
都御史鄭齡雖嘗奏請修築久未成功乞遣有幹局官
一人歴河南并直𨽻被災之處閲視水決源流咨詢修
築方略以為經久之利事下工部覆奏謂宜行河南山
東巡撫巡按等官親歴災所覆視各決口修築工程如
將完即督所司速成或工鉅費繁奏聞區處管河等官
或仍前因循廢職者具奏治罪從之(明孝宗/實録)
　是年河南水決李家楊家等口淤塞馬水河河水横
　流曹單被害時河南議挑馬水河身使下濟運河曹
　縣知縣鄒魯陳言修長隄以捍水兖州知府然其議
　具實以聞明年春事下巡撫委參政陳某修完復決
　又委參政杜某因舊隄分命同知李某督夫二萬人
　給以糧加修之兩閲月告成隄髙一丈五尺基三丈
　五尺頂一丈二尺自武家口起至馬良集止計一百
　五十里(山東/通志)
　是年六月河決李家楊家等口洪水横流曹單等處
　被害尤甚　按以忠宣之善治不能保河之安流數
　年葢河決者天災人事之所闗不能永保於後來亦
　不可推究於往日(河/志)
　按宋濂治河議曰比嵗河決不治以中原之地平曠
　夷衍無洞庭彭蠡以為之滙故河常横潰為患其勢
　非多為之委以殺其流未可以力勝也禹治水至於
　大陸播為九河入於勃海葢流分而其勢自平也今
　河合汴泗東南以入淮而欲使一淮以疏其怒勢萬
　萬無此理也方今破金隄踰曹鄆地幾千里悉為巨
　浸民生墊溺比古為尤甚莫若濬入舊黄河使其水
　流復於古道然後導入新濟河分其半使之北流以
　殺其力則河之患庶其有瘳乎　濂又謂河流分而
　其勢自平此治河上䇿又謂宜復黄河古道分其半
　使之北流近日智謀之士所見亦同備著於左學士
　張元禎與張憲副鼐書曰聞今黄河以北多存河流
　舊身但上下湮没巳久若因其舊身開為數支以達
　平原及直沽等處一可以殺直奔安平之勢一則可
　以引資灌溉如此將不惟運河無患而北方旱溢之
　災可常免矣昔禹疏下流為九道而納之海理同勢
　同　霍尚書韜議處黄河疏謂三代前古黄河自孟
　津至於懐慶東北入海今衛河自衛輝東北至於天
　津入海猶黄河也今圖便宜之䇿舊河套原武之間
　擇地形便導引河水注於衛河南北分流水有所歸
　可免潰溢衝決之患且使黄河環繞畿甸亦可壯京
　師之形勢舟楫通利南北又可增一運道萬世無窮
　之利也　胡尚書世寧奏議謂舊聞沁水至荆口分
　流一道六十里通衛河近年始塞是河因沁可以通
　衛也且黄河與衛河亦相去不逺宜差官踏勘荆口
　及陽武上下相度地勢相應處所開掘一河北通衛
　輝稍撥附近糧船於此習運以防會通河一時之塞
　亦國家之長計也　按一統志黄河古道在大名府
　開州治南經東昌館陶縣西南五十里至滄州南安
　縣景州吴橋縣河間寧津縣界入海余又按金隄古
　堰自開封府滎陽縣東經大名府青豐南樂縣界由
　東郡至千乗海口千有餘里歴代築以禦河患通謂
　之金隄嗚呼循金隄之遺跡稽黄河之故道合諸賢
　之卓見踵永賴之茂功推古騐今灼灼可行者但世
　習樂因循而憚改作此在今日勢尤難行後世哲人
　有作破拘攣之見或有取於吾言爾矣(續文獻通考/  諸說録以)
　(備考而於運道/或恐未必相宜)
明孝宗𢎞治十五年九月乙未以河水為患免河南開
封府及直𨽻歸徳衛夏糧籽粒有差(明孝宗/實録)
明孝宗𢎞治十七年五月癸已鎮守淮安漕運總兵官
郭鋐奏徐州小浮橋一帶河道乾涸有妨糧運葢由曹
縣河決上流淤淺所致乞行疏濬工部覆奏下河南及
直𨽻巡撫漕運等官查勘處置從之(明孝宗/實録)
　按明初黄河分六道出滎陽者至夀州入淮出祥符
　者至懐逺入淮出長垣者至陽穀入漕出歸徳者至
　宿遷入漕出儀封者由新集趙家圈經蕭縣北至徐
　州小浮橋入漕此河流經徐之始也葢治河難而治
　河於徐尤難之難夫星宿發源如此其逺也汴沁與
　泗水如此其廣也加以秋水時至百川灌河而欲以
　區區一帶之渠容之勢巳危矣况淤沙漸隆窮年築
　隄僅與河平曾莫能與争也語見徐州志𢎞治以前
　小浮橋一帶河道常虞其乾涸有防漕運嗣後更甚
　當潘宫保治河時據徐州碭山鄉民呈稱老河故道
　自新集歴趙家圈蕭縣薊門出小浮橋一向安流名
　曰銅幫鐵厎後因河南水患另開一道出小河口本
　河漸被沙淺至嘉靖三十七年河北徙忽東忽西靡
　有定向水行河厎即是平陸潘公嘗上疏欲復小浮
　橋故河矣萬恭治水筌蹄云黄河由小浮橋會徐洪
　自小浮橋之上皆閘河也故汶水出髙家閘與小浮
　橋大河會則汶與河交會在髙家閘嘉靖末水北徙
　由秦溝則自小浮橋以上逆四十里至茶城悉為大
　河髙閘沈河中不復見則汶與河交會在茶城矣可
　見數十年間河流之變遷若此(小谷口/薈蕞)
　
　
　
　
　
　
　
　
　
　
　
　行水金鑑巻二十一
欽定四庫全書
　行水金鑑巻二十二
　　　　　　　　　　江南按察使傅澤洪撰
　　河水
明武宗正徳元年六月甲子陜西徽州大雨河溢流没
居民孳畜廬舎甚衆　十二月庚申刑部左侍郎何鑑
以黄河巳平議停防河夫役事下巡撫河南都御史陶
琰查奏河患不常先年荆隆口決水奔入海漕河失利
治河大臣建議起夫併力修塞其患始息因備行一省
随户丁之多寡編僉河夫五萬八千七百餘名以備之
近巳減五分之一矣若再停革恐非先朝預防之意況
所設雖有前數亦惟用於有事之日若河流循軌固不
妨廢農業但宜嚴禁有司勿頻擾而私役之耳工部覆
奏謂勿革便從之(明武宗/實録)
　正徳二年黄河徙入泡河大水壊民禾稼居舎(沛縣/志)
明武宗正徳四年河溢皮狐營決曹縣之温家口馮家
口等處又北徙至儀封縣小宋集而決衝黄陵岡埽壩
溢入賈魯河敗張家口等處縷水小隄循運河大隄東
南行而賈魯河下流淤塞亦出張家口合而南注遂決
楊家口道曹單二縣城下直趨豐沛命官塞之(明㑹/典)十
月戊戌户部覆議總督漕運右副都御史邵寳會同平
江伯陳熊等所陳八事一黄河遷徙無常往往衝決漕
河所當深慮宜訪察熟知水利官員預為隄防以杜將
來之患　癸夘初黄河水勢自𢎞治七年修理後尚在
清河口入淮十八年北徙三百里至宿遷縣小河口正
徳三年又北徙三百里至徐州小浮橋今年六月又北
徙一百二十里至沛縣飛雲橋俱入漕河因單豐二縣
河窄水溢決黄陵岡尚家等口曹單二縣田廬實多淹
没九月又決曹縣梁靖等口直抵單縣人畜死者房屋
衝塌者甚重圍豐縣城郭兩岸相對闊有百餘里葢南
行故道淤塞水惟北趨漸不可遏諸漕運暨山東鎮巡
官恐經鉅野陽穀二縣故道則濟寧安平運河難保無
虞各陳疏濬修築之宜事下工部議得旨河患重事宜
即行各該鎮巡官公同相視用心計處及時修理務須
停當不許妄費財力事完之日差科道官勘實以聞(明/武)
(宗實/録)
　是年河東決曹縣楊家口趨沛縣之飛雲橋入運工
　部侍郎崔巖役丁夫四萬二千有竒塞垂成暴漲潰
　之巖以憂去侍郎李鏜代之四月弗績盜起而罷(通/漕)
　(類/編)
　侍郎崔巖於祥符董盆口寧陵五里鋪各開地四十
　里按黄河故道引水由鳯陽達亳州又濬孫家渡故
　道十餘里引水由朱仙鎮至夀州而各入於淮疏賈
　魯舊河四十餘里以殺水勢築梁靖口下埽以防衝
　決會霪雨暴漲新築臺埽遂蕩然無遺矣(河南/通志)
　是年夏河復決楊家口淹及曹單命工部侍郎李鏜
　治之鏜築隄魏家灣起至沙河驛二百七十里以防
　北徙(山東/通志)
　鏜以工部右侍郎督修京倉時汴徐河患告急敕兼
　左僉都御史總理修浚抵曹縣因巳集人夫築長隄
　自大名至沛縣三百餘里又自滎澤抵永城縣疏通
　水道以防潰決是時洊罹劉六劉七兵荒言官乞暫
　取囘京詔可(雷禮撰李公傳化按鏜一作堂/字時升靳人成  丁未進士)
明武宗正徳五年二月已亥初黄河自河南原武滎陽
分而為三其一自亳州鳯陽通淮入海其一自徳州過
丁家道口抵徐州小浮橋其一名賈魯河自窪泥河過
黄陵岡亦抵徐州小浮橋𢎞治中河決黄陵岡犯安平
鎮遣官視之大名築隄五十里曹州築隄百三十里翼
以小隄河患乃息是嵗九月河自儀封北徙衝黄陵岡
入賈魯河汎濫横流直抵豐沛御史林茂達等言河勢
北趨隄外水髙隄内地下倘北決龍王廟壊安平鎮必
為運河害法當先治上流儀封考城等縣疏濬故道引
河南流勢有所分然後築塞決口修復故隄自張岡馬
頭而東至龍王廟别築月隄倍加髙厚庶幾大隄可全
運河可保是時河南上流不以餉道為慮而大名諸郡
舊無樁草夫價兵部請下侍郎崔巖會各鎮巡官通融
計議務令調度合宜干碍居民田廬亦為區處無得糜
財興怨　六月已亥工部左侍郎兼右副都御史崔巖
奏頃奉命治河自祥符縣董盆口濬四十餘里滎澤縣
孫家渡濬十餘里賈魯河濬八十餘里亳州濬四十餘
里及長垣諸縣決口修築巳漸有緒曹縣外隄梁靖決
口未塞者止四丈為驟雨崩潰臣詢諸父老皆云黄河
變遷自有適然之數若正統間沙灣之決𢎞治間黄陵
岡之決為患數年所費不貲後上流水勢稍緩方克成
功今河勢衝蕩益甚且流入王子河亦河故道若非上
流多殺水勢決口恐難卒塞莫若於曹單豐沛沿河處
增築隄防毋令北徙庶可䕶障運道且乞别命内外大
臣知水利者與臣共議仍俟秋成之時施功工部議覆
有旨責巖治河無方仍令與鎮巡官詳議務期成功
九月已丑工部右侍郎李鏜上修河事宜大略謂黄河
自河南蘭陽儀封考城一帶故道淤塞其流俱入賈魯
河經黄陵岡至曹縣勢甚瀰漫衝梁靖楊家二隄決口
淹没曹單田畆前此侍郎崔巖亦嘗修濬縁地髙河澱
随濬随淤水殺不多而決口又難築塞以今觀之梁靖
口以下地勢最卑故衆流奔注成河直抵沛縣凡河流
故道湮不復疏况河勢北徙有如建瓴不但直趨梁靖
決口其黄陵岡上下及杜勝集縷水隄俱被衝嚙水淹
大隄計安平鎮甚近就使梁靖口築成其容受全流無
地必致迴激黄陵岡隄岸正妨運道尤為可慮今欲起
自大名府地名三春栁至沛縣飛雲橋止築隄共長三
百十里正以防河北徙可保運道無虞雖若一時工役
重大而於久逺終為有益工部覆請從之(明武宗/實録)
明武宗正徳六年二月庚子命修河工部右侍郎李鏜
還京初河決儀封考城等縣命工部左侍郎崔巖往治
未畢鏜代之至是鏜奏銅瓦廂等隄岸崩頽陳橋集等
長隄淤淺低薄俱應增築請設副使一人專理下工部
議以河南災荒民窮盜起宜令鏜將𦂳要隄岸決口及
淤塞諸處速為濬築其不急者且巳之遂召鏜還京專
以副使領之　十二月辛丑以畿内山東盜起陞總理
河道都察院右僉都御史張鳯為右副都御史巡撫山
東兼治河道(明武宗/實録)
明武宗正徳七年二月辛未命沿河守巡兵備守備軍
衛有司俱聴總理河道都御史劉愷節制(明武宗/實録)
　是年秋九月以右都御史劉愷總理河道愷築大隄
　起魏家灣亘八十餘里至雙堌集都御史趙璜又隄
　三十里續之曹單以寧(明紀事/本末)
明武宗正徳八年六月戊戌河決黄陵岡工部議以黄
陵岡界在大名及山東河南之間工料夫役各有主掌
彼此事權不一宜遣重臣一員專委責成庶克有濟上
命管河都御史劉愷兼理其事仍協同各處撫巡官議
處　九月丁丑總理河道右副都御史劉愷奏河決黄
陵岡率衆祭告越二日河南徙山川之效靈祚我國家
如此工部尚書李鐩因請遣愷祭河伯之神而愷亦宜
奬勵詔賜愷羊酒愷於修河之役束手無䇿乃歸功於
神鐩從而獻諛皆可罪云(明武宗/實録)
　是年七月河決曹縣以西娘娘廟口孫家口二處從
　曹縣城北東行而曹單居民被害益甚是年驟雨漲
　娘娘廟口以北五里焦家口衝決曹單以北城武以
　南居民田廬盡被漂沒(河防/一覽)
　楊淳字重夫澄城人正徳戊辰進士九年陞都水司
　郎中管理通州南班河道浚決横汚築復隄防一時
　糧道稱便京儲頓增國初工部尚書宋公禮治河有
　大功禮曹議祀以宋居中有司奉行違錯又進都督
　於其中公具奏改正且修葺其祠宇纂王端毅公之
　奏議邱文荘公之詩刋為漕河紀事以永宋公之功
　再補虞衡郎中歴四川布政使(吕柟作楊/公墓志)
明武宗正徳十年四月癸丑陞總理河道右副都御史
劉愷為兵部右侍郎掌通政司事　六月已未陞巡撫
山東右僉都御史趙璜為工部右侍郎兼都察院左僉
都御史總理河道　壬戌添設山東兖州府同知直𨽻
大名府通判長垣東明曹縣城武四縣主簿各一員專
管修河以河決陳家等口為患甚劇從巡撫山東都御
史趙璜等奏也　丙寅以黄河水災免山東曹單武城
三縣嵗欠備用馬匹(明武宗/實録)
　是年侍郎趙璜疏分水須水二河先是崔巖功弗就
　河遂衝決益甚至是璜乃於滎澤東濬分水河鄭州
　西鑿須水河疏亳州河渠至是水勢漸殺不為害(河/南)
　(通/志)
明武宗正徳十一年二月甲子總理河道工部右侍郎
趙璜奏曹州當山東河南北直𨽻之交屯營參錯盜賊
竊發且河決黄陵岡等處方議修治宜留兵備副使吴
漳仍舊管事兵部議覆從之　九月已亥總河趙璜言
黄陵岡舊有昭應河神之祠自河決梁靖口以來遂至
蕩覆無餘祀禮久缺今治河工成宜答神貺乞重造祠
宇令有司以時致祭其沿河考城曹單被災縣分稅糧
請減免及賑䘏豐縣為水患尤甚乞下撫按官從長議
處從之　五月庚戌致仕太子太保兵部尚書劉大夏
卒大夏湖廣華容縣人天順已夘鄉試第一登甲申進
士改翰林院庶吉士為浙江左布政使癸丑河北徙妨
運道擢大夏右副都御史往治之未幾決張秋鎮大夏
議於孫家渡四府營疏上流以分水力而築長隄捍之
隄起胙城盡徐州亘三百六十里功垂就中人有譖其
糜費官錢者遣太監李興共事興密察覈巻籍無所得
甲寅冬功成乙夘召還視院事歴兵部尚書加太子太
保致仕卒諡忠宣　七月丙戌監察御史于鏊等言邇
者總理河道工部侍郎趙璜劾奏副使房瑄文皓及通
州趙從龍等指以修河為名輙肆侵尅埋没巻宗請逮
問俱䝉恩宥免使執法者沮玩法者縱此必瑄皓輩隂
有為之地者乞從璜所奏以杜僥倖之門得旨事巳既
往且連及者衆巳之　九月辛夘黄河決衝没城武縣
　十二月戊午陞應天府府尹龔𢎞為都察院右副都
御史總理河道山東撫按官奏黄河徙決非常恐妨運
道故也(明武宗/實録)
　黄河溢山東守臣言狀廷議才識疏通大臣一人往
　治之僉以公名上聞拜都察院右副都御史奉敕總
　理河患厎定已夘兼理運道辛巳進工部侍郎兼都
　御史領敕如故(李充嗣撰工部尚書蒲州龔公墓志/  公名𢎞字元之嘉定人成化戊戌)
　(進/士)
明武宗正徳十二年河溢武城縣壊城郭田廬命官修
濬(明會/典)七月總河龔𢎞奏修河事宜一山東河南管河
副使宜於秋冬水汛後同各守巡官及沿河知府會計
一年修河所用物料多少呈總理衙門覈實起派各官
不協力催督者查考黜罰一東昌兖州大名工役頗繁
宜分派山東六府及直𨽻所屬大名廣平順徳真定四
府以均勞逸其隄岸仍令以時修築庶不妨農廢事一
每年修河物料自㑹計後宜即分令各府州縣領價買
納庶緩急得用而侵隠之弊絶一各處夫役差遣不均
故多有遲悮逃亡者宜令所司通融分派委官管轄赴
工其有路逺願出僱直者聴後期不到者罪坐所司下
工部議山東直𨽻夫役原有定額難以别議如遇河患
非常聴斟酌奏請量添協濟餘如𢎞奏詔可(明武宗/實録)
　胡堯元蒲圻人正徳辛未進士謫髙郵州同知州運
　河故䢴溝也水自諸湖入河承下流兼三十六湖之
　委嵗春秋湖水溢害諸田夏冬水涸不可田民苦之
　乃請訪古人溝洫之法方一里為溝深一丈六尺廣
　二丈至興化而止河東故有涵洞石匣如法修之以
　時啓閉旱潦不能災民甚賴焉戊寅陞瑞州府通判
　歴廣西參政(胡直作/胡公傳)
明武宗正徳十四年五月甲辰巡按山東御史朱裳奏
城武單縣二城近因河水漲盡皆淹沒乞相地改遷工
部覆議從之　十二月丙辰敕工部左侍郎崔巖兼都
察院右副都御史修理黄河(明武宗/實録)
明武宗正徳十五年正月丁未詔自今沿河軍衛有司
貯庫樁草夫價銀非闗河道急務不得擅用從管河郎
中畢濟時請也(明武宗/實録)
正徳十六年五月乙夘(世宗巳/登極矣)陞總理河道右副都御
史龔𢎞為工部右侍郎𢎞言黄河自正徳初變遷不常
日漸北徙大河之水合成一派歸入黄陵岡前乃折而
南出徐州以入運河其黄陵岡原築三埽先巳決去其
二臣兹擬乗水落補築一埽以備衝嚙又虞山陜諸水
横發加以霖潦或決二埽徑趨張秋復由故道入海全
河之勢湍汛奔騰如建瓴而下不可復禦臣先嘗築隄
一帶起自長垣由黄陵岡抵山東楊家口延袤二百餘
里廣百尺髙十有五尺今擬於隄後相距十里許再築
一隄延袤髙廣並如其數即河水溢甚衝越舊隄流十
里而逺性緩勢平可無大決水落則仍修舊隄以為先
事之防斯一勞永逸計也從之令計畫周詳以行毋妄
費財力(明世宗/實録)
明世宗嘉靖元年七月已巳直𨽻鳯陽揚州廬州淮安
等府同日大風雨雹河水泛漲壊官民廬舍樹株溺死
人畜無算(明世宗/實録)
　嘉靖二年復決沛縣(淮安/府志)
　是年秋河決大水壊廬舍民多流亡(沛縣/志)
　陶諧嘉靖初為河南副使管理河道立法沿河植栁
　固隄傍植葭葦採取捲埽以當草束樁木􁪪麻則以
　水利河道贓罪紙米俱準收折纎毫不取於民總理
　臺臣奏請通行嵗省費十餘萬人渡河每中流苦舟
　人窘索登岸不識姓名無所訴公令舟刻鳥獸形有
　被害者即指形詣有司告今天下津渡多刻鳥獸自
　兹始(吕本撰兵部右侍/郎莊敏陶公墓志)
明世宗嘉靖三年九月已巳工部尚書趙璜言河道事
重請復設總理大臣慎選才望專任責成上從之命吏
部推堪任者以聞於是吏部言撫治鄖陽右副都御史
章拯可(明世宗/實録)
明世宗嘉靖五年六月戊寅徐沛河水溢　十二月丙
子以章拯為工部侍郎兼僉都御史會官治河先是禮
部尚書吴一鵬上言清河以北兖州以南水勢瀰茫田
廬淹沒請訪求渦河湮沒等處或濬故道以通其流或
開支河以分其勢巡按御史穆相言兖南徐北去東海
不逺於此相度地勢開一渠河立以壩閘設以官守遇
水發分流以殺其勢水小鎻閘以截其流庶幾水有所
歸不為民患且啓閉有時亦不傷運河也時大學士費
宏等亦言黄河之為患久矣禹治洪水以河為先漢宋
以來皆專設行河之官講求治河之䇿我朝河勢南趨
自入河南汴梁以東分為三支由亳潁等州地方渦河
等處或出宿遷小河口或從懐逺縣至泗州出淮河其
勢既分故雖有衝決之害亦不甚大正徳之末聞渦河
等河日就淤淺黄河大股南趨之勢既無所殺乃從蘭
陽考城曹濮地方奔赴沛縣之飛雲橋徐州之溜溝等
處悉入運河泛濫瀰淪茫無畔岸自徐州至清河一望
皆水耕種失業遞年租税無從辦納官民船隻通無牽
挽之路前數年河溢之患也近來沙河至沛縣沙浮湧
塞随浚随壅官民舟楫乃從昭陽湖取道往來况昭陽
湖積水不多春夏之交湖面淺涸則運道必至阻塞京
師嵗收四百萬之糧何由可達官軍數百萬之衆何所
仰給此則可憂之甚者也為今之計必須渦河等河如
舊通流分殺河勢然後運道不至泛溢徐沛之民乃得
免於漂沒若不速為計畫將來河復北決意外之慮又
有不可言者巡按直𨽻監察御史戴金亦言黄河入淮
之道有三一自中牟至荆山合長淮之水曰渦河一自
開封府經葛岡小壩丁家道口馬牧集鴛鴦口徐州出
小浮橋曰汴河一自小壩經歸徳城南飲馬池至文家
集經夏邑至宿遷曰白河𢎞治間黄河變遷渦河白河
二道上源年久湮塞而徐州獨受其害若自小壩至宿
遷小河一帶并賈魯河鴛鴦口文家集壅塞之處逐一
挑浚使之流通則趨淮之水不止一道而徐州水患可
以少殺矣巡按直𨽻監察御史劉欒言曹縣梁靖口南
岸原有賈魯河南至武家口一十三里黄沙淤平必須
開浚武家口下至馬牧集鴛鴦口一百一十七里即小
黄河原通徐州故道水尚不涸須略疏浚此係河南歸
徳州地方俱與徐州相連乞行議處興工挑浚時提督
漕運總兵官楊宏亦言徐州上流若歸徳州小壩河丁
家道口河亳州渦河宿遷小河等處俱有黄沁分流支
派故道宜於此開浚或有捷路可開亦從其便庶可以
分殺水勢也漕運都御史髙友璣河道都御史章拯亦
屢以為言俱下工部議覆言運河國計所闗開封大名
地方多有黄河故道不塞則害運河此正今日急務所
以黄陵岡荆隆口一帶築浚之工嵗無虛日所幸地居
上流河向東行順河築隄堪以保障是以運道無虞今
徐與豐沛止是民患又居下流若一例施工恐窮各郡
之力不能當全河之勢必欲修治則惟塞支流之口築
障水以䕶田廬保城郭以通漕運牽路宜行各官勘議
被淹之處有支流決口可以築塞堪否築隄障水俾入
正河免致旁溢及運船經行河岸被水淹沒應否增築
髙闊以便牽挽一一勘議會奏施行至於浚賈魯之故
道開渦河之上源則工夫難成未可輕舉又言沛縣一
帶閘河應築之工誠不容緩宜令各官逐一相度黄河
水勢向背閘河地勢髙下講求疏浚之法詔如所議又
以章拯事權未重命陞工部右侍郎兼都察院右僉都
御史令其督同山東河南淮揚撫按官親詣地方逐一
相度將戴金楊宏所奏事宜斟酌應築應浚選委司府
勤能官員鳩工庀事以濟漕運(明世宗/實録)是年黄河上流
驟溢東北至沛縣廟道口截運河注雞鳴臺口入昭陽
湖汶泗南下之水從而東而河之出飛雲橋者漫而北
泥沙填淤亘數十里管河官力濬之僅通舟楫(明㑹/典)
　是年夏六月二十七日黄水陷城遷縣治於華山之
　陽(豐縣/志)
明世宗嘉靖六年六月丙午朔總理河道侍郎章拯等
言黄河濟漕固為國家之利至於氾濫則為地方之患
今欲築濬分殺以免民患而濟運漕者有二處一曰孫
家渡在滎澤縣北一曰趙皮寨在蘭陽縣北皆可以引
水南流以殺河勢但此二河通亳州渦河東入淮又東
至鳯陽長淮衛經夀春王等園寢為患叵測惟考之寧
陵縣北坌河一道通飲馬池至文家集又經夏邑至宿
州符離橋出宿遷小河口自趙皮寨至文家集凡二百
餘里其中壅塞者宜大發丁夫濬治庶水勢易殺而於
園寢亦無所患乃為圖說以聞工部請從拯等議上然
之命拯等刻期舉工　癸亥詔建河神祠於沛縣時漕
河浚通議者以為神助請復其故宇春秋致祀工部為
請從之　九月丙申總理河道工部侍郎章拯考滿再
疏自劾治水無効乞罷不許(明世宗/實録)
　
　
　行水金鑑巻二十二
欽定四庫全書
　行水金鑑巻二十三
　　　　　　　　　　江南按察使傅澤洪撰
　　河水
明世宗嘉靖六年十月壬申光禄寺少卿黄綰等言黄
河在三代時未嘗為患葢以水性向北就而道之其流
自順故也至於後世引河作渠或以通漕乃不免於隄
障而隄障一潰遂不可支漢時瓠子之役道河北行復
禹舊跡而梁楚之地稍得厎定至隋開通濟渠自板渚
引河入汴而河始入淮今黄河自金龍口至安平鎮一
支或時北流其餘不入漕河則入汴河皆合淮入海矣
夫跨中條而南為河南山東兩直𨽻所交地勢西南則
髙東北則下其墊沒也固宜乃豐沛徐淮之水則自沛
河滲流所致夫彭城下邳馬陵諸山皆發跡泰山與䝉
羽相接從東轉西以逆水勢水小則循吕梁出清口入
淮大則河不能容水為山阻泛溢原野其為豐沛徐淮
患必然也若不疏道别行患無巳時臣以為當於兖冀
之間求其兩髙中低即中條北條所交者浚之使北至
直沽入海乃得免於墊沒夫沛河既去漕河必淤則當
自沛縣及吕梁至淮多造滚江龍之𩔖洩之上流則泥
沙必随水而去乃開浚為易或謂沛河雖有豐沛徐淮
之患亦為漕河之助殊不知漕河泉源皆發山東不必
資於黄河若南旺馬腸樊村安山諸湖實諸泉鍾聚之
所宜倍加修浚而引他泉别流者總蓄之則漕河不竭
矣又南旺馬腸湖隄之外為孫村湖者地形下濕較之
湖水反低若決瀦為湖并道漕河改經於此又可以免
濟寧髙原淺澀之艱矣上以其疏下總理河道侍郎章
拯議處以聞先是六月間黄河水溢奔入運河沛縣地
方沙泥淤填七八里糧船三千餘隻阻不能進御史吴
仲以聞且言侍郎章拯郎中邱茂中李煌三臣者必不
能為陛下辦此乞推總制都御史一人往代之上命户
工二部會議章拯亦言河渠淤塞勢難遽通惟金溝口
迤北新衝一渠可以假道令運船由此進昭陽湖出沙
河板橋其先阻淺者西歴雞塚寺出廟道北口通行得
㫖下工部並議議未決給事中張嵩等言去秋河塞皇
上特命章拯邱茂中李煌併力修濬而拯茍且塞責今
不得巳又令運船由昭陽湖以出夫湖地庳河勢髙引
河灌湖必致瀰漫使湖復阻拯何以為計哉茂中煌嘗
議於沽頭閘設官專理是二臣亦逆知有今日拯乃抑
而不行以至事勢窮迫貽害至此乞罷拯别推大臣素
有心計風裁者往代之上以漕計重大責部臣遷延不
即定議引舟入湖終非長䇿誠如嵩言請先飭拯等悉
心區畫仍舉大臣才望素著者一人總其事河南山東
守臣及藩臬等俱聴節制復選郎中主事各一人為之
協理并采綰仲諸議酌量可否其徴發夫役調度工費
悉得便宜從事用或不足令户部處給其沽頭上閘宜
增設主事一人上以為然因讓拯前報運河疏通旋奏
淤塞若遲悮糧運國計何賴兹姑留拯茂中煌等供職
吏部即推擇大臣中有諳古今識地理實心經國者往
提督之餘悉如議是時建議治河者詹事霍韜左都御
史胡世寧兵部尚書李承勛言人人殊韜疏略曰今議
者欲引河水自蘭陽注宿遷少殺河勢則徐沛不溢運
河不淤臣與方獻夫議以為水溢徐沛猶有吕梁二洪
為之東捍東北諸山亘列如垣猶有厎極若自蘭陽注
宿遷則鳯陽歸徳平地千里河遂奔放數郡一壑其患
不獨徐沛而巳臣竊謂今日所急宜先疏通運道然後
議處徐沛此緩急之序也前議起河南山東丁夫數萬
疏濬淤沙以通運然沙泥随水自髙而下挑濬未畢水
至復淤雖日役萬夫力亦不足今沛縣既塞運舟皆由
昭陽湖入雞鳴臺至沙河迂囘不過百里湖面寛廣夏
秋水溢則患覆溺冬春水涸則慮膠淺若治湖築隄浚
為小河河口為閘以時蓄洩水溢可避風濤水涸易為
疏濬目前運道可以無阻三月即土隄可成一年即石
隄可成用力少取效速黄河愈溢運道愈利較之役丁
夫以浚淤土愈浚愈淤勞佚大不侔也按古黄河自孟
津至於懐慶東北入海今衛河自衛輝府汲縣至臨清
天津入海猶古黄河也今圖便宜之䇿自河隂原武懐
孟之間審視地勢引河水注於衛河至於臨清天津則
不惟徐沛水勢可殺其半而京師形勢其壯自倍此其
為便利一也按元人漕舟涉江入淮至於封丘陸運百
八十里至於淇門入於御河達於京師御河即汲縣衛
河也今由河隂原武或孟津懐孟之間擇地形便導河
水注於衛河冬春水平漕舟由江入淮泝流至於河隂
順流至於衛河沿臨清滄州至於天津夏秋水迅乃由
徐沛達於臨清至於天津是一舉而兩得運道也此其
為利二也承勛言黄河遷徙無常然必避髙而就下善
治水者因其性而導之今日之功但當疏浚其下流防
遏其上源使不至於大為害耳按黄河入運道支流有
六若六道通流以殺水怒當不為患自渦河之源塞則
北出小黄河溜溝等處不數年諸處皆塞北併出飛雲
橋於是豐沛受害而金溝運道遂閼然幸東面皆山猶
有所障故昭陽湖得通舟若益徙而北則徑奔入海安
平鎮故道可慮單縣穀亭百萬生靈之命可憂又益北
則自濟寧至臨清運道諸水俱相随入海運何由通臣
愚以為相六道分流之勢導引使南可免衝決之患此
下流不可不疏濬者也然欲保豐沛單縣穀亭之民必
因其舊隄築之障其西北使不溢出為患此則上㳺不
可不隄防者也識者以為不若於昭陽湖之東引諸泉
水甃為運道建閘以節水自留城沙河為尤便然大役
一興為費不貲誠宜整理鹽法措置餘利以給河工令
大小諸臣任事任怨工宜可就世寧言今日之事開運
道最急而治河次之然不治河運道不通臣請先述治
河之說夫河流分則勢小合則勢大河身寛則勢緩狹
則勢急治河者順其性則易逆其性則難故曰不與水
争利此其大法也河自汴以來南分二道一出汴城西
滎澤經中牟陳潁至夀州入淮一出汴城東祥符經陳
留亳州至懐逺入淮其東南一道自歸徳宿州經虹縣
睢寧至宿遷出其東分五道一自長垣曹鄆至陽穀出
一自曹州雙河口至魚臺塌場口出一自儀封歸徳至
徐州小浮橋出一由沛縣南飛雲橋出一自徐沛之中
境山北溜溝出六路皆入漕河而總南入淮今諸道皆
塞惟沛縣一道僅存所謂合則勢大而河身且狹不能
容納故溢出豐沛徐為患近又漫入昭陽湖故流緩沙
壅運道遂塞今宜因其故道而分其勢其在汴西滎澤
近開孫家渡至夀州一道宜長浚以分其上流自汴東
南出懐逺宿遷二道及正東小浮橋溜溝二道各宜擇
其利便者開浚一道以分其下流或修城武以南廢隄
至豐單之黄徳賀固楊明等集接至沛縣之北廟道口
築隄塞決以防其北流此治河之急務也今為運道計
者欲從淤處挑濬修築則沙土不堅欲於昭陽湖築隄
則沙積復壅不若於湖之東岸滕沛魚臺鄒縣間獨新
安社地更鑿一渠南接留城北接沙河間不過百餘里
渠深視地形廣皆五六丈厚築西岸以為湖之東隄令
水不得漫而以一湖為河流漫散之區此上䇿也疏並
下工部請下總督大臣會議斟酌舉行上從之　十一
月卒丑總理河道工部右侍郎章拯上疏乞休詔拯還
京别敘(拯字以進蘭谿人𢎞治/丙辰進士歴工部尚書)十二月辛酉總督河道
都御史盛應期薦蘇州府知府陳文沛才堪治河頃曹
濮河道副使王言以病去文沛可代之上曰可令速往
視事(明世宗/實録)是年復塞老和尚寺八里屯張家莊等處
命官發丁夫數萬於昭陽湖東北起汪家口南抵留城
口改鑿新河以避黄河衝塞之患尋以災異罷役命官
即故道濬之修築單縣林臺至沛縣舊城隄百四十餘
里以塞入湖之道又濬趙皮寨孫家渡口殺上流之勢
沛漕復通(明會/典)
　是年決徐州及曹單城武豐沛等縣楊家口梁靖口
　吴士舉等處衝入雞鳴臺沛北皆為巨浸東溢逾漕
　入昭陽湖沙泥聚壅運道大阻(續文獻/通考)
　盛應期字思徴吴江人𢎞治六年進士遷工部侍郎
　引疾歸六年黄河水溢入漕渠沛北廟道口淤數十
　里糧艘為阻侍郎章拯不能治尚書胡世寧詹事霍
　韜僉事江良材請於昭陽湖東别開漕渠為經久計
　議未定以御史吴仲言召拯還即家拜應期右都御
　史以往(明史/槀)
明世宗嘉靖七年四月丁已總督河道右都御史盛應
期言治河丁夫七萬計工六月約費米十萬餘石乞假
留河南山東二省起運糧米四五萬石就近給工詔如
所請或米巳起兊許於臨清倉内支用即以修河銀解
還太倉　七月辛夘命工部右侍郎潘希曾兼都察院
左僉都御史總理河道　八月辛丑都御史潘希曾言
近沛漕沙淤旋挑旋塞葢由秋水泛漲黄河奔衝所致
嘗考河流故道非一其大而要者有三一孫家渡經長
淮衛趨淮入海一趙皮寨經符離橋出宿遷小河入海
一沛縣飛雲橋經徐州趨淮入海孫家渡趙皮寨乃上
流之支河飛雲橋乃下流之支河𢎞治以前三支分流
會於淮而入於海故徐沛亡患漕渠不淤今上流二支
俱就湮塞全河東下併歸於飛雲橋一支下束徐吕二
洪上遏閘河流水溢為㳺波茫無畔岸於是決隄壅沙
大為漕患今日之計固當挑濬舊漕以通糧運加築隄
岸以防衝決然非疏其上流秋來水發沙雖挑而復淤
隄雖築而復決近因趙皮寨開浚未通正在疏孫家渡
以殺河勢第恐巡撫事繁副使力寡請敕都御史潘塤
嚴督管河副使調集夫役選委職官亟為疏浚尅期成
功功成聴臣閲實具奏上嘉其議從之　八月庚申提
督河道右都御史盛應期既奉㫖取囘遂引疾乞休不
允　九月壬午工部覆尚書李承勛治河議請行侍郎
潘希曾躬親相度或地勢之髙卑水勢之增減凡淤淺
衝決之病修築挑濬之宜務得至當期在可久寧過慮
於未事之前毋過悔於巳事之後其稱乞遣六部知水
利者二人詣工體察恐希曾聞之自生疑懼且計程蒞
事曾無數日即復别有委托不無傷國家信任之誠沮
大臣展布之氣宜令每月自以所行奏報因事考言萬
一所言不孚一年之後遣科道官從公查勘以騐其成
効即今遣官體察之意也從之　閏十月丁酉河道侍
郎潘希曾言漕渠廟道口以下忽淤數十里者由決河
西來横衝廟道口之上并掣閘河之水東入昭陽湖以
致閘水不復南流而沛縣飛雲橋之水時復北漫故也
今宜於濟沛間加築東隄以遏入湖之路更築西隄以
防黄河之衝則水不散緩而廟道口可永無淤塞之虞
仍於黄河上流分浚趙皮寨孫家渡二處夫二水兼通
則横流以殺而運道可保無虞工部覆奏得㫖允行(明/世)
(宗實/録)
　是年河決淤廟道口三十餘里河道都御史盛應期
　奏開趙皮寨白河一帶分殺水勢又議於昭陽湖東
　岸鑿開新河夫役九萬八千時以催督過嚴遂起怨
　謗用工四月以弗績坐免(明紀事/本末)
明世宗嘉靖八年二月已丑時豐沛苦河患而南北往
來津挽不絶民力大困都御史唐龍建議請仍設夫厰
於魚臺之穀亭鎮以分沛縣民力工部覆請從之　六
月乙酉豐沛單三縣河隄成增設豐縣管隄主簿一員
　十二月辛未總理河道侍郎潘希曾言河南儀封縣
河患巳寧管河主簿宜革孫家渡口巳濬通請於鄭州
增設判官一員專駐其地以防復淤工部覆議從之
甲戌總制河道侍郎潘希曾引疾乞休且舉布政陶諧
副使周忠陳文沛自代不允　乙亥工部都水司郎中
何棟以修河有功陞通政司右通政仍管河道(明世宗/實録)
　是年飛雲橋水北徙魚臺穀亭舟行閘面(續文獻/通考)
明世宗嘉靖九年五月癸夘孫家渡河隄成命加工部
右侍郎潘希曾正二品俸級總理河道如故　已酉巡
按直𨽻御史傅炯言直𨽻河間十州縣及山東東昌諸
府瀕河之地水勢嚙決不常舊田淹沒者不為除稅而
河壖新墾者輙復起科是地日益遷而糧日益重也請
通融勘處以新田與民補灘地之數計地徴糧庶免重
困部覆從之　十一月丙午總理河道工部右侍郎兼
都御史潘希曾奏本年六月以來河決曹縣胡村寺東
衝開一道闊三里有餘東南至本縣賈家壩入古蹟黄
河由歸徳州丁家道口至徐州小浮橋入運河胡村寺
東北衝開一道闊一里有餘又分二支東南支經虞城
縣至碭山縣合古蹟黄河出徐州東北支經單縣長隄
至魚臺縣漫為坡水傍穀亭入運河其單豐沛三縣黄
河賴長隄障迴今沙淤平滿民多耕作不復為沛曹患
夫黄河由歸徳至徐入漕者故道也永樂間濬開封支
河達魚臺入漕者以濟淺也自𢎞治以來黄河改由單
豐出沛之飛雲橋而歸徳故道始塞魚臺支河亦塞然
以其出於沛橋亦可資以濟淺以其逼近沛漕又恒有
衝決沙淤之患修濬惟亟今全河復其故道則患害巳
逺支流達於魚臺則淺涸無虞此漕運之利國家之福
也詔下所司知之(明世宗/實録)是年自沛北徙横流金鄉魚
臺出穀亭口命官濬趙皮寨抵寧陵故道及築睢州張
見口至歸徳州長隄百餘里以禦泛漲尋以河流改遷
罷役(明㑹/典)
　是年河由單縣侯家林決塌場口衝穀亭三年水俱
　不下洩(續文獻/通考)
　希曾提督南贑軍務召為工部右侍郎還朝值河溢
　淤漕任事者興新河之役嵗運不繼上憂之廷議必
　得公代乃可賜璽書兼憲職往蒞事公還甫三月也
　既受命誓殫慮畢力以沛漕之淤塞因黄河之旁衝
　黄河之旁衝因上流之未疏今宜疏支河以殺其勢
　築長隄以防其衝然後挑通沛漕自無復淤之患乃
　上疏(見實/録)上嘉納焉至濟即達觀徐沛淤漕閲新河
　險阻沿黄河出豐單以求決囓奔衝之迹洞悉利害
　而得其要機遂築長隄起單至沛凡百四十餘里時
　建議者欲别遣官相度意在阻公適有旨下公計處
　乃復上疏(見實/録)又言臣愚且拙不敢求新竒之功不
　敢為茍且之計惟欲因舊以為功從省以計事順水
　性以除患故舍新河而修舊漕者圖其易也沿黄河
　為隄者防其溢也停槩派夫十數萬僅用河夫二萬
　餘者恐民勞也罷顧募而行犒助者慮繼費也上復
　納之劉司空麟遺書言近日議者謂趙皮寨孫家渡
　不足洩黄河怒漕渠或不免復淤奈何公復書曰黄
　河為中原患非一日矣智者不與水争地惟順其勢
　而導之後世或塞其決或隄其卑或疏其派皆随時
　救患者也國家漕渠為南北咽喉勢不得不與河争
　地𢎞治初河決荆隆口又決黄陵岡又決張秋當時
　嘗浚孫家渡宿遷小河而後荆隆黄陵張秋可塞此
　分洩河怒之騐也况自河南歴直𨽻至山東之曹縣
　恃長隄以禦河患亦既有年今單豐沛為隄獨不可
　以捍禦乎葢事理可據與人力可為者如是而巳若
　欲别求逺圖則新河之役可為殷鑒公遂毅然行之
　役夫費銀不滿二萬不期年功成沛漕流通嵗運如
　故每河漲隄下水退沙迴民多耕作焉其後河徙成
　化間故道出徐州小浮橋合運河而飛雲橋道塞無
　復沙淤之患矣(程文徳撰竹澗潘公希曾傳進希曾/字仲魯金華人𢎞治十五年  士遷)
　(工部右侍郎嘉靖七年秋總河侍郎盛應期以治新/河無功召還命希曾兼右副都御史往代至則條上)
　(形勢自單至沛築長隄百四十餘里以障黄河之衝/役夫二萬未期年工成帝嘉之增秩二級九年六月)
　(河決曹縣分三道東下其經單豐沛三邑者賴長隄/障之得無害後沙淤平滿民多耕作其間交口頌之)
　(明年召入京歴兵/部左右侍郎卒官)
明世宗嘉靖十年四月辛未陞山東左布政使李緋為
都察院右副都御史總理河道　九月壬申工科都給
事中趙漢條陳河道便宜六事一瀕河故設鋪舍甲夫
使修隄撈淺宜整飭如舊制一各處辦納樁草多侵尅
冒費之弊宜加查覈一黄河變遷無常即横流南出亦
宜防其北徙請勿廢𢎞治中故隄時遣習水者相視緩
急預加疏塞庶有備無患一南北管河郎中法當久任
及府州縣管河者當居瀕河公廨中專理其職請一切
如故事工部覆奏從之　癸酉巡按直𨽻御史詹寛劾
奏總理河道副都御史李緋稱疾杜門坐視河患請亟
罷黜以戒人臣怠事者緋惶恐謝不職上以緋任職未
久命奪俸三月(明世宗實録乙緋字廷章/固始人𢎞治  丑進士)
明世宗嘉靖十一年四月癸夘總督漕運都御史劉節
奏黄河舊通淮河口流沙淤塞挑濬方完糧運幸過不
意黄淮二河伏水漲發流沙漫入河口直抵淮安府城
西浮橋一帶俱被沙淤巳興工挑濬以拯目前之急更
乞會議長久之䇿或改河口以避奔流或築長隄以障
巨浸疏入工部議覆令行節等以改河築隄二議虛心
訪究何者可以永保漕渠杜絶後患計定即興工挑濬
毋得後時得旨運河壅塞隄岸坍塌皆因近年管河官
員不行疏導修築所致兹所議俱依擬通行各該管河
官員用心修治如仍前怠惰御史叅奏以聞　八月辛
巳總理河道都御史戴時宗言黄河水溢魚臺議者皆
欲尋復故道臣竊以為未然欲治魚臺之患必先治所
以致患之本欲治致患之本必委魚臺為受水之地河
之東北岸與運道為鄰惟西南流一由孫家渡出夀州
一由渦河出懐逺一由趙皮寨出桃源一由梁靖口出
徐州小浮橋往年四道俱塞而以全河南奔故豐沛曹
單魚臺以次受害今不治其本而欲急除魚臺之患恐
魚臺之患不在豐沛必在曹單間矣今豐沛之民纔得
息肩而魚臺之地巳經殘破不若弃魚臺為受水之渠
因而道之使入昭陽湖過新開河出留城金溝境山等
處乃易為力且前四處河口除渦河一支中經鳯陽祖
陵未敢輕舉其三支河欲乗此魚臺之壅塞今開封府
河夫捲埽填隄逼使河水分流以殺其上源則魚臺水
勢漸減俟秋水落工可告成并前三河共為四路以分
洩之河流庶可無患疏入詔工部會廷臣議之　十二
月甲戌朔總督河道都御史戴時宗自劾乞罷不允(明/世)
(宗實録正時宗字宗道/晉江人  徳甲戌進士)
　是年夏六月大水溢孟津縣城圮民震恐乃議遷於
　舊城西二十里聖賢莊經始於甲午春二月訖工於
　夏五月(河南/通志)
　朱裳字公乗沙河人正徳甲戌進士嘉靖癸巳公遷
　都察院右副都御史敕總理河道時宣府軍士為變
　隂欲陷之上曰河事非朱裳不可宣府可别著人去
　時黄河南徙糧運不繼公相厥地宜量水勢規畫以
　奏上允之未幾丁艱去(明史/稿)
明世宗嘉靖十二年六月癸未總理河道都察院右都
御史朱裳自陳乞罷不允　十月戊子總理河道都御
史朱裳條陳治河二事一塞黄河之口以開運道夫黄
河之當殺者有三大支孫家渡趙皮寨梁靖口是也三
支開則河流可去其七其三分自梁靖口迤東繇魚臺
入運河謂之岔口冬春水涸之時計岔口半月可塞塞
則黄河之水不至其間穀亭鎮迤南延袤二百餘里開
道壅淤者可以及時疏浚矣一借黄河之水以資運河
夫黄河自穀亭鎮轉入運河順流而南二日即抵徐州
徐州逆流而北四日乃抵穀亭黄河之利莫大於此但
河流有北趨之勢或繇魚臺金鄉濟寧漫衍而至安平
鎮則運河隄岸為之衝決或三支之水一有壅淤則穀
亭鎮迤南運河亦難保其不衝決也二者非繕築隄岸
增其髙厚憂且不細臣以為塞河口者事竒而險借河
流者事平而易請下廷臣議疏入詔裳會同差出部臣
相度處置毋推艱避難以貽後患(明世宗/實録)
明世宗嘉靖十三年正月甲子總理河道副都御史朱
裳會工部郎中郭秉聰韓廷偉等言黄河自古為患惟
我國朝則借之以濟運渠之利故今之治河與古不同
古也專除其害今也兼資其利古也導之北以順夫就
下之性今也導之南以避其衝決之虞臣等考求其䇿
不過疏濬築三者而巳夏禹治河自大伾而下釃為二
渠大陸而下播為九河葢河之流分則其勢自平也况
今漕渠窄隘洪閘束捍全河入運勢自不容𢎞治以前
四支分流若孫家渡渦河口趙皮寨梁靖口近年俱巳
湮塞而以全河東奔自曹單城武等處經趨沛縣又自
沛北徙流金鄉魚臺出穀亭口而運道大有可虞竊計
今日河患未可以力勝要在分其流以殺其勢而巳今
梁靖口趙皮寨幸巳疏通孫家渡亦行挑浚惟渦河一
支因趙皮寨下流睢州野雞岡淤正河五十餘里漫於
平地注入渦河所宜挑濬深廣導引汶水歸入正河而
於睢州張見口起築長隄至歸徳郭村計凡一百餘里
以防汎濫仍時疏梁靖口下流且挑儀封於莊村月河
入之達於小浮橋則北岸水勢殺矣其北岸自河南原
武縣至山東曹縣歴年築長隄以防東北入海守䕶甚
嚴但日久坍塌者多不任衝激所宜急為修築兼添築
月隄以禦奔潰及照河過魚臺其流漸北將有越濟寧
趨安平東入於海之漸議者欲塞岔河之口以安運河
然以臣等計之其可虞有三水勢洶湧遽難堵塞一也
縱使塞之其勢既逆其流必激夏秋水漲黄陵岡李居
莊等處不能無患兼恐横決北岸二也決口既塞徐州
迤上上至魯橋泥沙停滯山東諸泉水微運道必澀三
也今宜將魯橋至沛縣東隄一百五十餘里修築堅厚
相其要害固之以石洩之以壩自城武縣至濟寧州創
築縷水大隄百五十餘里以防北溢魚臺縣至穀亭鎮
開通淤河引水入漕以殺魚臺城武之患此所謂順水
之性不與水争地者也其孫家渡渦河二支俱出懐逺
縣會淮流至鳯陽縣經皇陵及夀春王陵至泗州經祖
陵皇陵地形髙去河逺無可慮者而祖陵東西南三面
距河夀春王陵尤為迫近屢有淹浸今宜於祖陵築土
隄以遏汎濫夀春王陵砌石岸以防衝決此則事體重
大不敢輕舉者也清江浦口正當黄淮會合之衝二河
水漲漫入河口以致淤塞阻滯糧運今宜濬使深廣而
又築隄以防外漲築壩以䕶行舟皆不可緩往時淮水
獨流入海而海口又有套流安東上下又有澗河馬邏
等港以分水入海今黄河滙入於淮水勢巳非其舊而
澗河馬邏港及海口諸套俱巳湮塞不能速洩下壅上
溢梗塞運道宜將溝港次第開浚海口套沙多置龍爪
船往來爬盪以廣入海之路此所謂殺其下流者也河
出魚臺雖曰借以利漕然未有數十年不變者也且他
徙則徐沛南北必致乾涸宜大浚山東諸泉以滙於汶
河修築南旺湖隄閘壩以通蓄洩則徐沛之渠不患乾
涸雖他日岔河之口塞亦非所慮矣疏入工部覆如其
議得旨允行(明世宗/實録)
　
　
　
　
　
　
　
　
　
　行水金鑑巻二十三
欽定四庫全書
　行水金鑑巻二十四
　　　　　　　　　　江南按察使傅澤洪撰
　　河水
　嘉靖甲午冬十月趙皮寨河南向亳泗歸宿之流驟
　盛東向梁靖之流漸微梁靖岔河口東出穀亭之流
　遂絶自濟寧南至徐沛數百里間運河悉淤閘面有
　没入泥厎者運道阻絶朝野憂虞於時有引黄河濬
　漕河二議莫能決總理河道右副都御史劉公天和
　曰吾誰適從哉吾惟審地形相水土之宜計工役權
　利害輕重任勞省費以求無負於國無病於民爾吾
　何容心哉乃博採羣議躬行相度自趙皮寨東流故
　道凡百二十餘里而至梁靖河厎視南流髙丈有五
　尺自梁靖岔河口東流故道凡二百七十餘里而始
　至穀亭巳悉為平陸曰道逺費廣河不可復導矣(引/黄)
　(河幾四百里濬丈有五尺者百二十里餘濬二丈以/上者二百七十里餘功倍費矣濬閘河兼浚南旺築)
　(曹單長隄幾三百里通融/約計浚深丈許功倍省矣)兼慮如歐陽修所謂故道
　雖復旋復淤塞(修之言曰黄河巳棄之故道自古難/復葢河流既久厎岸皆髙水行漸壅)
　(自不能行乃棄而他徙非若/人力堵塞之河渠道猶存也)是捐費財力而且以其
　勞貽後人也(公之言曰引河勞費倍於浚淤一也且/非數月可畢上誤國儲營建之需二也)
　(京師百萬軍民仰給公私匱絶三也縱力引而至旋/必復淤目前億萬之費徒捐而浚淤修閘之勞與費)
　(卒不可免非忠於謀國吾何忍耶/况引之不至至將即淤吾何敢耶)况孫渡新河之覆
　轍當鑒耶(孫渡在今滎澤正統間全河從此南徙𢎞/治二年淤𢎞治六年至今凡十餘浚矣費)
　(幾百萬緡卒莫能通嘉靖癸巳秋浚百五十里甲午/夏水大漲一淤而平此巳棄故道難復之明騐也嘉)
　(靖戊子沛縣廟道口淤三十里舎漕河而開新河費/一十餘萬緡卒於中止仍浚漕河以通舟此漕河不)
　(可輕變之/明騐也)迺議惟濬淤修閘以復先朝成憲為便而
　時巳寒凍入春運舟且至期限逼甚(是時非惟運期/逼近營建朩漆)
　(之𩔖且至矣非若永樂正統景泰𢎞治間/之役可以逺期一二年近至八九月也)迺測淤淺
　深度河廣狹淤以尺計工以日計(役巨期迫公迺先/測諸閘自水面至)
　(淤自淤至閘厎之淺深而後逐里逐叚止測水之淺/深即知淤之淺深矣淤之淺深自數尺以至丈有九)
　(尺通融計算各淤深一丈二尺九寸議止浚一丈為/準復度河中心至岸廣狹自三十餘步至四十五步)
　(一以四十五步為準復置方斗深廣各一尺取泥實/之稱錘一百四十斤每一筐以泥百斤為準浚河則)
　(以面廣十丈厎廣五丈通融折算七丈五尺為準浚/河工每長一尺廣七丈五尺即得泥一千五十筐為)
　(準復計春月每日可行百里許擡泥止以往迴五十/里為準餘為休息以每里三百六十步計之二人每)
　(日可擡泥二百筐然四人擡泥即一人取泥五人總/計各得泥八十筐仍減十筐止計七十筐一人用工)
　(兩月内以一月為隂雨天泥水妨工止計實工一月/是一人可擡泥二千一百筐即該分工二尺先是羣)
　(議以前此會通張秋近年新河之役計之非役夫數/十萬不可葢彼皆用工久而兹役止兩月故也公曰)
　(審如是民不堪命矣迺竭心思/規畫既定而夫役勞費大省)定番休以節夫勞兼
　顧役以省民力復議濬南旺淤淺以免盤剥(南旺每/二年一)
　(大浚役萬六千人羣議姑置公曰運道不可尋丈淺/阻迺用前計工法曰六千人足矣委邵君元吉督之)
　(浚倍深倍逺且完修河隄自南旺至長溝六十里/植栁自長溝至濟寧亦六十里葢羣䇿畢効云)築
　曹單長隄以防衝決復沽頭管閘部屬及諸閘官胥
　役夫公手自籌算甫旬日而議定謀協纎悉詳備區
　畫程度先後條列以聞上深用嘉納賜敕有竭誠體
　國之褒南北畿輔山東河南文武監司而下悉聴節
　制許一切便宜從事迺申令戒期分土畫地(初令下/郡下編)
　(夫公曰守令應期無在者興工期逼甚即郡縣怠事/後期奈何迺令編夫一以均徭銀數為準即優免無)
　(預矣且逐里順編滿五十人即為一隊至即分工十/丈故始編可省吏姦而至工絶管工者放免之弊)
　植廬舎以便居處給醫藥以療疾病用是大小臣工
　罔敢弗協淤深泥陷不能著足之工則雜施土草截
　河築壩縱横填路下施新製兜杓方杓杏葉杓魚貫
　以濬之泥最稀陷最深者則用朩梢栁斗下取猿臂
　傳遞登岸瓦礫之工則用鍬钁溜沙之工則用兜杓
　沙姜石之工則製鋸齒鐵叉尺寸鑿之(泥陷者施隔/子法每州縣)
　(各截河為數横壩壩之内則縱横填路如井字然兜/杓者以鐵為方口繫布為兜以取泥幾至斗許泥稀)
　(及溜沙用之方杓者以鐵為平厎而週遭各髙寸許/泥稍堅者用之二杓俱前加鋸齒及鐵叉皆創製也)
　(杏葉杓者舊有之而加廣厚泥最䧟者用斗/子法塗泥為坎自下倒戽於上出水隄外)濬深泉
　湧之工則先擇泉稍淺者分番役夫車戽併力急濬
　而後將泉深者倒水施工(浚淤甫數尺泉即湧出盡/日車戽一夕復滿不能措)
　(手乃併力番休先將下壩徹夜取水歴數坎始達隄/外水盡即急浚之淤盡河成方將上壩倒水急浚如)
　(前法浚河之/功莫難於此)濬巳既深工巳垂就而河廣淤深所在
　随浚随墮者則倍給夫值增顧夫役以重浚之(河廣/淤深)
　(及黄河舊口所衝之處上為風日所暴僅可勝足尺/寸之下悉為極稀油泥随浚随墮無復止極濬河之)
　(難尤莫甚於此夫役最苦公乃躬行撫諭曰吾増爾/少值且令爾鄉爾族助爾少費爾不堪勞即以之顧)
　(役以畢此工毋重困爾也於是衆皆/感悦至有泣者相率竭力厎績云)凡閘座之頽廢
　者悉增葺而修復之葢合朩土金石之工而為工甚
　巨為力甚難若河之廣狹視上流之南旺慮過廣則
　水易散也(魯橋以下運河黄水衝洗大廣浚河厎廣/五丈或病其狹者公曰南旺水源也河厎)
　(僅四丈許下流愈廣則愈淺矣如久旱泉微何吾不/敢徒為觀美也是嵗自夏秋不雨幾四月而舟行無)
　(阻/)培閘面之低者以齊髙下俾水不易洩也(運河諸/閘悉前)
　(元及我朝永樂至𢎞治間先後所建以故髙低不一/如下閘過低則上閘易涸公乃逐閘測其閘面至水)
　(面之髙下一以棗林閘為準低者培而平之自閘板/水面至閘石面各以三尺為準其下閘厎過低者則)
　(量留厎板自是諸閘一律水不驟洩而下流厎板則/閘上之水益深運舟可直達上閘免中途淺閣真利)
　(及久/逺云)用平準以測濬之淺深俾舟行無滯也(水平法/用錫匣)
　(貯水浮朩其上而兩端各安小横板置於數尺方棹/之上前豎木表長竿懸紅色横板而低昂之必於匣)
　(上横板平準以測髙下凡上下閘厎髙低及所浚河/厎淺深悉藉此以度之公躬親測量暴露風日行泥)
　(淖中遍歴諸閘人不/堪其勞公弗䘏也)復施植栁六法以䕶隄岸(曰臥/栁低)
　(栁編栁深栁/漫栁髙栁)濬月河以備霖潦建減水閘以司蓄洩
　(湖坡之利堙廢至是雙龍硯瓦雞鳴臺金溝口/留城馬場南旺諸減水閘座皆議復備蓄洩也)築縷
　水隄以防衝決置順水壩以束漫流(河直則水潰故/隄以縷之河廣)
　(則水散故/隄以束之)且禁鞭撻問疾苦躬撫慰勞飲食(役初興/工即禁)
　(各屬不得輙施鞭朴違者即償其責人心大悦竪旗/升降以時其飲食節勞佚時薪米騰貴有以為言者)
　(公弗應且榜諭一依時值不少減抑於是商販輻輳/終役無匱乏而價大省每州縣即撥醫一人随夫調)
　(治公猶慮其未精乃齋服焚香躬製錠藥數萬計復/選醫之明者四人官之勤者二人分攜藥餌逐營遍)
　(問疾即療之日一往迴神人胥相罔/弗効者且常值之外時勞以飲食焉)宣諭上徳曉以
　國計至重役民為不得巳之故於是衆心和悦羣力
　畢効徹水者夜以繼日重浚者至再至三咸忘其勞
　百工告成運道復通萬艘畢達績聞天子嘉悦晉公
　工部右侍郎兼左僉都御史仍理河道部屬方面而
　下勞最者遷官晉秩賞賚有差方役之初興也内外
　逺近咸以為難就京師百貨騰貴餽餉不至至有議
　復海運者惟仰賴我天子明聖專任責成以故公等
　咸感激思奮攄忠報國身親督理野處河濵随事經
　畫博采羣䇿竭其心思智力以期於必成(公處穀亭/鎮廢菴中)
　(隘室每集衆計事和顔温語俾各盡言片善即納且/揚於人又日巡考工随見指授郎署監司而下悉廬)
　(於村舍水濵朝夕督視雖顔/面黧變形體瘠損弗䘏也)葢惟計工以定役故為
　力甚簡視徭役之成數以調役吏胥無所容其奸故
　民不擾顧值惟計工不計日故為費甚省畫地分工
　完即散遣故人自為力廬舎飲食器具醫藥勞勉周
　至故民不知勞尤仰賴我天子神聖川靈効順雨𤾉
　時若疾疫不作民命獲全咸前所未有也是役也凡
　濬河三萬四千七百九十丈築長隄縷水隄一萬二
　千四百丈修閘座一十有五順水壩八植栁二百八
　十餘萬株役夫一十四萬有竒白金七萬八千餘緡
　朩以根計一萬七千四百餘稍草以束計一十九萬
　五千餘鐵以斤計六萬五千九百餘麻灰磚石之𩔖
　稱是役始於乙未春正月中旬迄於夏四月初旬財
　力不多費而功倍於昔人時日不久曠而效收於三
　月亦前所未有也(劉天和/問水集)
　河中砥柱有三門南曰鬼門中曰神門北曰人門鬼
　門神門尤為險惡其中有山號曰米堆舟入三門百
　日始上執標指揮者名曰門匠諺云古無門匠墓謂
　皆溺死也嘉靖乙未御史余光河津知縣樊得仁鑿
　石崖為窟植以柏朩樁鍊鐵為索横繋樁上凡四十
　餘丈往者以鐵鈎挽索而上頗易為力(朱國楨湧/幢小品)
明世宗嘉靖十四年二月丙午河道都御史劉天和請
於曹縣梁靖口東行岔河口添築壓口縷水隄於曹縣
八里灣起至單縣侯家林止接築長隄各一道從之(明/會)
(典載岔河口縷水隄長三/里曹單長隄長八十里)七月丙寅遷河南孟津縣治
於聖賢莊避河患也(按河南通志載遷城事於十一年/而實録又書於此想題報在後故)
(耳/)十二月辛亥總理河道都御史劉天和條議治河事
宜其一河南原武縣王村厰增築月隄一十里其一孫
家渡自正統時全河從此徙𢎞治時淤塞随開随淤卒
不能通今趙皮寨河日漸衝廣若再開渡口併入渦河
不惟二洪水澀恐亦有陵寢之虞當如舊閉塞其一蘭
陽縣銅瓦廂月河不必再濬葢黄河勢難與力争既巳
趨北不能復使東注也其一於祥符縣之磐石口蘭陽
縣之銅瓦廂考城縣之蔡家口各築添月隄臣等以為
黄河之當防者惟北岸為重且水勢湍悍衝徙不常其
隄岸去河逺者間或僅存而瀕河者無不衝決當擇其
中去河最逺大隄及去河稍逺中隄各一道塌者增修
缺者補完斷絶者接築使北岸七八百里間聫屬髙厚
則前勘應築各隄舉在其中不得另築矣但工役甚鉅
而時詘民窮須以漸修舉工部以其議為當上從之(明/世)
(宗實/録)
　余問水始自中州迺分遣屬吏循河各支沿流而下
　直抵出運河之口逐段測其深淺廣狹紆直所向而
　後得其要葢孟津而下夏秋水漲河流甚廣(滎澤漫/溢至二)
　(三十里封丘祥/符亦幾十里許)而下流甚隘(一支出渦河口廣八十/餘丈一支出宿遷小河)
　(口廣二十餘丈一支出徐州小浮橋/口亦廣二十餘丈三支不滿一里)中州之多水患
　不在兹歟宜預為儲蓄候嵗豐人和大加疏導可也
　　蔡石岡云黄河南徙國家之福運道之利也當衝
　郡邑作隄障之不壊城郭巳矣被災軍民免其租役
　不至流徙巳矣石岡睢人也睢河患為甚而其言若
　此公天下為心矣　河性湍悍如欲殺北岸水勢則
　疏南岸上流支河上䇿也然支河或不順水勢則雖
　開而復淤舊有馬頭埽之制葢捲埽出河丈餘稍順
　水勢連出數埽雖終不能禦然水性極悍一有所觸
　即折而他注連觸數埽有壊即補多因之以全岸者
　亦不可廢也　黄河舊出穀亭口入運魯橋下至徐
　沛閘座盡廢嘉靖甲午秋忽一夕遷改然幸分為二
　支一北出魚臺塌場口猶賴以濟運(如即南徙則運/河淤滿閘座未)
　(復糧運/立阻矣)一從上源曹縣榆林集南向徐州免北衝濟
　寧之患(如全出塌場口則逼近濟/寜魯橋以上閘座盡壊矣)至十月運舟南還
　全河方始南徙二支斷流(若稍遲至春南徙則疏浚/無及乙未之糧運亦阻矣)
　國計所繫神實相焉(以上治河之/要摘録四條)　賈讓云隄防之
　制起自戰國然勢不能廢葢雖不能禦異常之水(河/厎)
　(甚髙水易漲溢且自三門下視中/州如井然故雖髙厚之隄不能禦)而尋丈之水非此
　即泛濫矣(城郭市鎮民居/多濵河故也)但不宜近河而宜逺爾歴
　觀宋元迄今隄防形址斷續横斜曲直殊可駭笑葢
　皆臨河為隄河既改而隄即壊爾巳擇屬吏之良者
　上自河南之原武下迄曹單沛上於河北岸七八百
　里間擇諸隄去河最逺且大者(去河四五十里/及二三十里者)及去
　河稍逺者(一二十里/及數里者)各一道内缺者補完薄者幫厚
　低者增髙斷絶者連接創築務俾七八百里間均有
　堅厚大隄二重巳經接合創築蔡家口上下及曹單
　八里灣侯家林百餘里餘當極力完成雖費不䘏自
　兹茍非異常之水北岸固可保無虞矣　凡創築隄
　必擇堅實好土毋用浮雜沙泥必乾濕得宜燥則每
　層須用水灑潤必於數十步外平取尺許毋深取成
　坑致妨耕種毋仍近隄成溝致水浸没必用新製石
　夯每土一層用夯密築一遍次石杵次鐵尖杵各築
　一遍復用夯築平隄根宜闊隄頂宜狹俾馬可上下
　謂之走馬隄毋太峻水易衝嚙凡幫隄必止幫隄外
　一面毋幫隄内恐新土水漲易壊(運河/通用)　中州河北
　岸隄防重複至四五道者往往而衝決葢修築不堅
　一也工程報完巳矣管河監司府貳不復省騐二也
　(甲午春所築隄余巡行親騐之盤石口隄巳即衝洗/無復形跡原武首面及兩傍各止築尺許中實以虛)
　(浮白沙餘/率𩔖此爾)舊隄日就坍損車馬行人踐踏成路不復
　巡視完補禁治三也千里之隄壊於蟻穴夫安得而
　不決哉自今創築者必用新發尺式(度長短不一/即生弊矣)必
　編號必分定州縣工程丈尺及官夫名數必置籍備
　紀府貳必身親督理指授(築法器具/詳見前)工成監司必親
　閲實舊隄必委屬時一巡視完補車馬行人路口之
　隄必兩箱各築闊厚斧刅襯隄俾車可上下隄面邉
　箱路口各限以横埋丈餘圓朩上覆以土守隄者每
　遇踐踏朩露即仍以土覆之隄内外栁株稀少者補
　植之審如是夫安得而復決哉是存乎其人爾(運河/通用)
　　歴年築隄率以髙一丈或一丈二尺為準但地勢
　不一如地勢原下隄即卑矣(地勢頓下猶可見以漸/而下者隄益卑而不覺)
　(矣/)凡築隄以髙阜或平地髙若干為準然必逐段用
　平準法打量(余新製水平穏/而不搖頗準)因地勢髙下而低昂之
　俾隄面逺近髙下一律(甲午築南旺湖隄率髙一丈/報完矣余騐而疑之迺施平)
　(準法其間有地下八尺者然則隄僅髙/二尺爾黄河之隄若是不亦大可畏耶)否則貽患非
　小也但平準極難須水面浮板并於上兩端小横朩
　并前朩表横板之厚薄長短廣狹皆極其均停端正
　而打量之人目力詳審且再三試果無差忒而後可
　憑也(乙未春浚河修閘之役余甚苦於此必再三躬/為之而始效運河通用以上隄防之制四則)
　　疏濬塞三法歐陽𤣥之說備矣疏支河以分水勢
　治河要法顧水有向背地有髙下治水者因其勢而
　利導之斯善矣然河之所向不可限量趙皮寨口之
　開冀少殺東流爾不數年而全河從此南徙茍非運
　道事重是移曹單魚臺之患於睢歸矣不可不審也
　　開河面宜廣俾伏秋水漲有所容厎宜深而狹視
　面僅可四之一形如鍋厎俾冬春水落流迅可免淤
　塞近年率為平厎而淺兩失之矣　濬河宋人鐵龍
　爪近時滚江龍之法皆不可用惟先計濬廣若干丈
　插標水中次計所濬若干逺及夫役之數而約計然
　後用新製平厎方舟横排河中為一層船四維各施
　樁橛插繋水中用新製長柄鐵爬立船中齊濬之每
　濬深數尺即移船少退以次再濬之後數丈復為一
　層如前法則雖水中與陸地施工略同若止以船隻
　往來河中所濬十不及一矣(運河/同)　方舟之製非特
　便於濬河且免役夫入水䘏愛之意寓焉(運河/同)　疏
　濬河泥必逺置河岸四十步外平鋪地上免妨耕種
　用隄者即以之成隄毋仍臨河免致雨水衝洗仍歸
　河内(運河同以上疏/浚之制五則)　凡騐築隄之工必逐叚横掘
　至厎而後見舊以錐刺無益也(運河/同)　隄鋪夫守隄
　防河所繋甚重子歴詢之多逺地之民赴役有數十
　百里外者有别州縣編役者且嵗一更易以故隄多
　坍損栁多砍伐甚至河水巳至或被盜決而官猶未
　知坐失防禦為害匪輕巳經行令將近鋪居民編當
　如徭役巳定則將别差更換别州縣者亦將别差兌
　編以後編役更不必改易仍將本鋪所管隄岸每夫
　畫地分管專令修隄植栁時閲而勸懲之均為徭役
　初無損於公家而鋪夫便於守視隄自固矣(運河同/滄徳一)
　(帶尤為甚切以上工/役之法摘録一條)　余行中州歴觀隄岸絶無極
　堅者且附隄少盤結繁密之草與南方大異為之憂
　虞迺審思備詢而施植栁六法　一曰卧栁凡春初
　築隄每用土一層即於隄内外邉箱各横鋪如錢如
　指栁枝一層每一小尺許一枝毋太稀疎土内横鋪
　二小尺餘土面止留二小寸毋過長自隄根直栽至
　頂不許間少　二曰低栁凡舊隄及新隄不係栽栁
　時月修築者俱候春初用小引橛於隄内外自根至
　頂俱栽栁如錢如指大者縱横各一小尺許即栽一
　株亦入土二小尺許土面亦止留二小寸　三曰編
　栁凡近河數里𦂳要去處不分新舊隄岸俱用栁樁
　如雞子大四小尺長者用引橛先從隄根宻栽一層
　六七寸一株入土三小尺土面留一尺許却將小栁
　卧栽一層亦内留二尺外留二三寸却用栁條將栁
　樁編髙五寸如編籬法内用土築實平滿又卧栽小
　栁一層又用栁條編髙五寸於内用土築實平滿如
　此二次即與先栽一尺栁樁平矣却於上退四五寸
　仍用引橛密栽栁樁一層亦栽卧栁編栁各二次亦
　用工築實平滿如隄髙一丈則依此栽十層即平矣
　以上三法皆專為固䕶隄岸葢將來内則根株固結
　外則枝葉綢繆名為活龍尾埽雖風浪衝激可保無
　虞而枝梢之利亦不可勝用矣北方雨少草稀歴閲
　舊隄有築巳數年而草猶未茂者切不可輕忽(運河/黄河)
　(通/用)　四曰深栁前三法止可䕶隄以防漲溢之水如
　倒岸衝隄之水亦難矣凡近河及河勢將衝之處隄
　岸雖逺俱宜急栽深栁將所造長四尺長八尺長一
　丈二尺數等鐵裹引橛自短而長以次釘穴俾深然
　後將勁直帶梢栁枝如根梢俱大者為上否則不拘
　大小惟取長直但下如雞子上儘枝梢長如式者皆
　可用連皮栽入即用稀泥灌滿穴道毋令動搖上儘
　枝梢或數枝全留切不可單少其出土長短不拘然
　亦須二三尺以上每縱横五尺即栽一株仍視河勢
　緩急多栽則十餘層少則四五層數年之後下則根
　株固結入土愈深上則枝梢長茂將來河水衝嚙亦
　可障禦或因之外編巨栁長樁内實稍草埽土不猶
　愈於臨水下埽以繩繋岸以樁釘土随下随衝勞費
　無極者乎嘗於睢州見有臨河四方土岸水不能衝
　者詢之父老舉云農家舊圃四圍栁株伐去而根猶
　存彼不過淺栽一層况深栽數十層乎及觀洪波急
　流中週遭巳成深淵而栁樹直立略不為動益信前
　法可行郡邑治水之官能視如家事圖為子孫不拔
　之計即可望成効將來捲埽之費可全省矣但臨河
　積年射利之徒殊不便此治水者止知其為父老土
　著之民惟言是聴而不知機緘之有為也捲埽斧刀
　隄後逺近適中之處尤宜急栽多栽數層此法黄河
　用之運河頻年衝決深要去處亦可用　五曰漫栁
　凡坡水漫流之處難以築隄惟沿河兩岸密栽低小
　檉栁數十層俗名随河栁不畏淹沒每遇水漲既退
　則泥沙委積即可髙尺餘或數寸許随淤随長每年
　數次數年之後不假人力自成巨隄矣如沿河居民
　各分地界築一二尺餘縷水小隄上栽檉栁尤易淤
　積成髙一二年間隄内即可種麥用工甚省而為效
　甚大黄河用之　六曰髙栁照常於隄内外用髙大
　栁樁成行栽植不可稀少黄河用之運河則於隄面
　栽植以便牽挽(問水/集)
明世宗嘉靖十五年十一月丙寅陞總理河道都察院
右副都御史李如圭為兵部右侍郎　壬申陞右副都
御史于湛以原職總理河道(明世宗實録治如圭字國/寳澧州人𢎞  乙未進士)
　(歴户部尚書湛字瑩中金壇人/正徳丁未進士歴户部右侍郎)
　黄河先年由河南蘭陽縣趙皮寨地方流經考城東
　明長垣曹蕭等縣以入徐州近年自趙皮寨南徙由
　蘭陽儀封歸徳寧陵睢州夏邑永城等州縣流經鳯
　陽地方入淮其歸徳蘭陽等州縣即今水患頗大(嘉/靖)
　(十五年總河李/如圭治河疏略)
明世宗嘉靖十六年七月癸夘命遷河南開封府夏邑
縣城以避水患　十二月癸丑先是總理河道右副都
御史于湛等言地丘店界牌口楊鐸鋪等水俱入亳州
經渦河漸近夀春王陵且居鄭家口上流易成淤塞無
以接濟二洪若挑飲馬池原淤河身地逺費多宜於地
丘店野雞岡等口上流開鑿一河四十餘里由桃源集
丁家道口入舊黄河既可以截渦河之水入河濟洪復
可以免逼衝王陵之虞工部覆以為便詔從之(明世宗/實録)
　(會典云是年鑿地丘店野雞/岡等上流支河四十餘里)
明世宗嘉靖十七年七月乙酉先是總理河道右副都
御史于湛奏原設河夫二千三百餘名今黄河南徙夫
役無用量留五百名備修隄岸其一千八百名折銀貯
庫以備河道支用工部覆議從之(明世宗/實録)
　嘉靖戊戌河決金相寺口水出地上一丈許石橋歸
　徳閘方殫為河二洪寘壅漕粟不得從河上議者謂
　自孫繼口至清河口百餘里大興卒塞之非十四萬
　人不可使領吏且六百人雜作治河卒受平賈與伐
　買薪石之費期六月計十七萬餘緡是時公(諱紹字/孟宣棗)
　(强人開封/府同知)實注治河往行河曰是在我即湛祭令水
　工表獨以徒四萬搴茭而自蹈橇理楗事徒四萬一
　勸赴臿百餘里雲舉各自以為常見公凡三月河隄
　成纔佐吏數十算九千七百餘緡而巳績上賜爵一
　級(李攀龍/滄溟集)
明世宗嘉靖十八年正月乙酉河道都御史胡纘宗疏
言河南睢州考城縣地方新開孫繼口孫禄口各黄河
支流以一分殺上源歸睢二處水患一以灌下流徐吕
二洪以濟官漕議於孫繼口至孫禄口另築長隄及將
考城縣馬牧集等處修堵決口務築髙廣堅實密栽榆
栁䕶之河身既寛土隄亦實大水渙發勢能容受可免
衝決散漫之虞而黄河安流二洪順受運道可無患矣
疏入下工部議行之　三月已巳改胡纘宗巡撫河南
以原任副都御史朱裳總理河道　五月丙申總理河
道都察院右副都御史朱裳卒賜祭𦵏如例裳直𨽻沙
河縣人正徳中舉進士授監察御史出守鞏昌累陞都
察院右副都御史總理河道未幾以憂去起復原任至
是卒裳性峻直有清操歴官三十年攻苦食淡常若一
日有先朝名臣之風焉(明世宗實録徳胡纘宗字世/甫秦安人正  戊辰進士)
明世宗嘉靖十九年濬睢州孫繼口至丁家道口淤河
五十里(明會/典)
　是年河決野雞岡由渦河經亳州入淮二洪大涸兵
　部侍郎王以旂開李景髙支河一道引水出徐濟洪
　役丁夫七萬有竒八月而成尋淤(河防/一覽)
　是年決睢州野雞岡由亳入渦河二洪告涸漕舟膠
　阻命兵部侍郎王以旂同河道漕運二都御史周金
　郭持平築塞野雞岡濬李景口由蕭縣以達小浮橋
　凡六百餘里於是渦河堙而河之全力皆入於徐矣
　(蕭縣志歴持平字守衡萬安人正徳丁/丑進士  工部右侍郎兼右僉都御史)
　以旂開支河引水濟洪糧運無阻上悦加秩尋復淤
　是時河益南徙(明紀事/本末)
　
　
　
　
　
　
　
　
　
　
　
　
　行水金鑑巻二十四
欽定四庫全書
　行水金鑑巻二十五
　　　　　　　　　　江南按察使傅澤洪撰
　　河水
明世宗嘉靖二十年四月(闕/)　以漕渠水涸遣太常官
往祭河淮諸神　五月丁亥命兵部右侍郎王以旂督
理河道　九月壬子詔復河道都御史郭持平俸及管
河郎中郭應奎等原職先是持平降俸三級應奎降職
一級至是河通特復之從都御史王以旂言也(明世宗/實録)
　(以旂字士招江寧人正徳/六年進士歴南右都御史)
　嘉靖二十年黄河東決於大清口南竭四十里(淮安/府志)
明世宗嘉靖二十一年又鑿野雞岡上流李景髙等口
支河三導河東注以濟二洪(明會/典)六月癸丑巡按山東
監察御史楊本深趙繼本奏黄河孫繼口李景髙口扈
運口俱巳疏濬徐吕二洪水勢通行糧運無阻上覽奏
嘉悦詔加督治漕河兵部右侍郎王以旂俸一級總理
河道都御史郭持平為工部右侍郎仍管理河道陞管
河郎中郭應奎等七員各一級員外郎封祖裔等一十
五員俸一級餘俱賞賚有差(明世宗/實録)
明世宗嘉靖二十二年二月丙子工部請加總理河道
尚書周用憲職庶便行事上以祖宗時治河官原無兼
職巳之(明世宗/實録)
　周用疏云今黄河每嵗冬春之時自西北演迤而來
　固亦未見大害逮乎夏秋霖潦時至吐洩不及震盪
　衝激於斯為甚考之前代傳記黄河徙決於夏月者
　十之六七秋月者十之四五冬月葢無幾焉此其證
　也夫以數千里之黄河挾五六月之霖潦建瓴而下
　乃僅以河南開封府蘭陽縣以南之渦河與直𨽻徐
　州沛縣百數里之間拘而委之於淮其不至於横流
　潰決者實徼萬一之幸也夫今之黄河古之黄河也
　其自陜西西寧至山西河津所謂積石龍門合涇渭
　汭漆沮汾沁及伊洛瀍澗諸名川之水與納每嵗五
　六月之霖潦古與今亦無少異然黄河所以有徙決
　之變者無他特以未入於海霖潦無所容也溝洫之
　為用説者曰備旱潦而巳其用以備旱潦者容水而
　巳故自溝洫至於海其為容水一也夫天下之水莫
　大於河天下有溝洫天下皆容水之地黄河何所不
　容天下皆修溝洫天下皆治水之人黄河何所不治
　水無不治則荒田何所不墾一舉而興天下之大利
　平天下之大患矣(康濟/論)
　用字行之吴江人𢎞治十五年進士嘉靖中工刑二
　部尚書致仕久之以工部尚書起督河道數月改漕
　運未上召拜左都御史吏部尚書卒贈太子太保諡
　恭肅(明史/稿)
　嘉靖癸夘(二十/二年)王湛泉與齡為文選郎中起用周恭
　肅公以工部尚書總理河道忌王清勁者倡言河道
　無用尚書故事王以問余余曰永樂初開會通河尚
　書宋禮實始其事李西涯詩所謂幾度會通河上過
　竟無人說宋尚書者是也景泰時河決張秋尚書石
　璞治之正徳中李燧亦以尚書治河嘉靖初江南白
　茅港之役李充嗣亦尚書也(鄭曉/今言)
　嘉靖二十三年小清河決公僉事山東築長隄禦之
　瀕河居民得無漂溺詔賜金綺(王家屏撰兵部侍/郎吴嘉會墓志)
　韓邦竒字汝節朝邑人正徳戊辰進士都察院右副
　都御史嘉靖二十三年總督河道歴南京刑部尚書
　(山東全河備考西邦竒/卒諡恭簡見陜  通志)
明世宗嘉靖二十四年由野雞岡決而南至泗州合淮
入海遂溢䝉城五河臨淮等縣(明㑹/典)十二月甲寅前太
子太保兵部尚書劉天和卒賜祭𦵏贈少保諡莊襄天
和湖廣麻城人正徳戊辰進士歴巡撫甘肅陜西陞副
都御史總理河道工部侍郎改兵部總督三邉軍務拜
兵部尚書加太子太保尋召入提督團營以疾致仕卒
天和宇度𢎞亮有泛應才凡所敭歴去後必遺跡餘澤
為人所稱述至於治水防邉功能尤著在河道嘗手製
乗沙量水等器在陜西嘗造單輪車及防火器三眼鎗
等後人皆遵用之(明世宗/實録)
　劉松石人知其花馬池之功而不知其工於治河如
　閘河之厎深淺不同故盈涸難定公於涸時一以棗
　林閘為準髙者窪之低者量留厎板閘如一遂為永
　利(湧幢/小品)
明世宗嘉靖二十五年又決曹縣溢入武城金鄉魚臺
單縣漂溺甚衆命總理河道都御史會同南北直𨽻山
東河南撫按官議築曹縣等處不果(明會/典)
明世宗嘉靖二十六年二月甲申户科給事中陳棐疏
陳河道二事一除水患以祛民害謂大江以北地勢平
衍一遇霖潦輙被淹没宜放江南水田之法督責長吏
時加疏濬通其溝洫使田間溝水盡入於河一減河役
以蘇民困謂兩直𨽻山東河南先年設閘夫河夫堡夫
逺者徴銀近者給役以供黄河修築之用今皆積有盈
餘而嵗徴如故民實不堪宜量為減免待河工興舉銀
力不敷仍舊徴派工部議覆報可　七月丙辰山東曹
縣河決城池漂沒人民死者甚衆工科都給事中劉大
直劾河道都御史詹瀚等得旨命巡按御史查覈以聞
已御史党承賜奏瀚及副使張九敘等隄防失䇿詔奪
瀚俸二月九敘等下御史逮問　十月戊辰提督漕運
署都督僉事萬表奏海口新河淤淺請調順天永平二
府及通州衛所軍民夫役挑濬工部覆奏從之(明世宗/實録)
　萬氏表云黄河自野雞岡而下分為二股其自東南
　渦河而行者則為河身其自孫繼口出徐州小浮橋
　者則為支流然皆併合於淮以入海是故黄河入海
　舍淮無他道也如嘉靖庚子二洪水涸漕舟並阻議
　者謂黄河改流愚則曰非也夫河流遷改宜必有漫
　溢之處計今水道惟渦河孫繼口耳今孫繼口之出
　徐州者既淤則當泛溢於東南之渦河而渦河之水
　迄今亦微至可截以壩也斷可識矣葢自清河以至
　徐沛地勢隆擁節髙一節如往年黄河盛溢之時則
　上漫濟寧其魯橋諸閘皆為淹沒而淮水亦幾浸城
　後水勢少降則自魚臺以出谷亭再降則由飛雲橋
　以出沛縣而淮水亦以次漸小又降而出徐州小浮
　橋則淮水亦漸平矣近年黄河之水日微故小浮橋
　之水淤塞宿遷桃源二小河亦塞今淮安河口合流
　入海之處可以褰裳而涉也此徐水之通塞實本於
　黄河之嬴縮豈闗於河之改流哉(續文獻/通考)
明世宗嘉靖二十七年正月癸未總理河道都御史詹
瀚以河決曹縣及金鄉魚臺定陶城武等處奏乞於趙
皮寨等處多穿支河修築隄岸以捍水患詔可(明世宗/實録)
　公視河道曰利不當與水争智不當與水鬬汲汲惟
　枝河是開長隄是防其見於一政體明職守重運道
　諸疏可考也偶盜起曹單勢甚猖獗公掣河夫與之
　格鬭比當事者至則先巳撲滅矣其事不避難如此
　陞刑部右侍郎(趙鏜撰刑部左侍郎燕峰詹公墓志/  按公名瀚字汝約玉山人正徳辛)
　(未進/士)
　胡松之為河道也前使詹瀚以河決議開趙皮寨支
　河殺水勢公謂開趙皮不如孫家渡近省可十倍詹
　時佐司㓂力沮之而其督漕時以淮安新城據河衝
　時時潰版築公謂河不易抗宜徙而疏入海亦以遷
　去弗果然代公者後先卒用公議以濟他所創轉漕
　法洗清江浦宿蠧著為絜令(王世貞撰工部尚書承/菴胡公行狀  按松字)
　(茂卿績谿人正/徳甲戌進士)
　二十七年公總督漕運時河流忽東南注淮市㕓幾
　大決議者以為必上聞公曰民危在旦夕而循故事
　待報此於避形迹為善非任事之體亟下令就決所
　築隄實土於破舟沈之旋壓以石水勢亦漸緩凡若
　干月費若干而隄成闊若干丈淮人賴之立碑於鎮
　河下以紀功徳(吕本撰工部左侍郎龔公墓志未按/公名輝字實卿紹興人嘉靖癸  進)
　(士/)
　方鈍字仲敏巴陵人正徳辛巳進士累官至户部尚
　書卒贈宫保諡簡肅(湖廣通志嘉山東全河備考載/鈍督河在  靖二十八年鈍誤)
　(作/純)
明世宗嘉靖二十八年正月辛夘御史陳其學疏請久
任漕河都御史從之時韓士英胡松皆不逾月而罷故
其學云然(明世宗/實録)
　是年公為河南左參政時河決為患至不可禦公親
　歴決所授吏成法所費不踰萬緡而隄固河寧民無
　墊溺(南刑部尚書馮公家狀丙按公名/岳字望之慈谿人嘉靖  戌進士)
　汪宗元字子元崇陽人嘉靖已丑進士歴副都御史
　督理河道漕流以通嚴嵩嫌其不附已罷為福建參
　政歴通政使致仕(湖廣通志在山東全河備考載/宗元督河  嘉靖二十九年)
明世宗嘉靖二十九年六月癸夘命總理河道右副都
御史何鼇總督漕運兼巡撫鳯陽等處(明世宗實録隂/鼇字巨卿山)
　(人正徳丁丑進/士歴刑部尚書)
明世宗嘉靖三十年七月已亥漕運都御史應檟奏先
年黄河入海之道疏通無滯故開清河口通黄河之流
以濟運道今黄河入海下流如澗口安東等處俱漲塞
河流壅而漸髙瀉入清河口泥沙停淤屢浚屢塞兹欲
使黄河之水不入清河口須鑿澗口以決壅滯疏支河
以殺水勢工力浩繁未敢輕議勘得三里溝在淮河下
流黄河未合之上淮水清多濁少議者未宜閉清河口
開三里溝至通濟橋使船由三里溝出淮河達黄河且
道里甚近工費不多欲除河患無以易此疏下工部議
覆奏從之(明世宗/實録)
明世宗嘉靖三十一年三月甲午改總督河道都察院
右副都御史連鑛總督漕運兼巡撫鳯陽　已亥陞河
南左布政使曾鈞為都察院右副都御史總理河道
八月乙未河決徐州自徐州房村至邳州新安等處運
道淤阻五十里御史黄國用以聞詔督河漕大臣先議
通運船以次塞決疏淺并條列利弊具奏　十月壬申
以河決免徴安東縣馬　十二月壬子河道都御史曾
鈞奏上治河方略自房村集至雙溝曲頭諸處當浚自
徐髙廟至邳州沂河諸處當築隄約工費當用銀十一
萬三千餘兩有竒乞發淮揚餘鹽并鄰省事例銀兩協
濟其諸省解京掠剰河道及南直𨽻贓罰等銀亦宜暫
留以助大工工部覆議上曰河患異常所在有司漫不
經心姑記罪候處鈞所請修浚銀兩俱依擬仍令會同
漕運都御史連鑛以實舉行自後河道錢糧别衙門不
許擅自動支(明世宗/實録)是年又決房村至曲頭集凡決四
處淤四十餘里命官濬之役夫五萬餘三閲月而成(明/㑹)
　(典嘉鑛字伯全永寧/人  靖丙戍進士)
　曾鈞字廷和進賢人嘉靖十一年進士三十一年以
　副都御史總理河道徐邳等十七州縣連被水患帝
　憂之趣上方略鈞請濬劉伶臺至赤晏廟八十里築
　草灣老黄河口增尚家堰長隄繕新莊築舊牐閲數
　月成進工部右侍郎治河四年入為南京刑部右侍
　郎(明史/槀)
明世宗嘉靖三十二年正月戊寅朔遣刑部左侍郎吴
鵬賑徐邳等州先是大學士嚴嵩等疏言徐邳等十七
州縣連被水患饑民甚衆而剽劫吏不能禁恐生他變
乞命户部給發餘鹽銀兩及徐淮等倉存留糧米選差
大臣出賑仍令工部行巡撫及河道官急將黄河下流
設法疏濬令水歸故道百姓有室廬田可依得以安堵
上命河道都御史曾鈞漕運都御史連鑛作速勘處以
聞至是鈞等奏謂劉伶臺至赤晏廟凡八十里乃黄河
下流頃為淤沙壅塞以致奔潰此其疏濬所最先者次
則草灣老黄河口衝決淹沒安東一縣亦當急築既成
之後宜築長隄磯觜以備衝撃又三里溝新河口比舊
口水髙六尺若開舊口雖有沙淤之患而為害稍輕若
開新口未免淹沒之虞而漕舟頗便宜將新口暫閉建
置閘座及將髙家堰增築長隄原建新莊等閘加石修
砌以遏横流但挑築工料計用銀十三萬九百餘兩乞
發淮揚滸墅二鈔闗并蕪杭二抽分銀兩解用工部覆
議從之巳命發淮徐食米麥四萬石運司餘鹽銀五萬
兩遣刑部左侍郎吴鵬往賑之　二月辛酉大學士嚴
嵩李本言頃徐邳水患挑濬幾成一夕水湧旋淤前功
盡棄其或湧或淤若有神使請遣太常官齎香帛往授
各巡撫官祭大河泰山沂山金龍廟等神從之　閏三
月辛酉刑部左侍郎兼僉都御史吴鵬河道都御史曾
鈞等奏言黄河自古為患其治之之術不過疏濬塞三
法而巳比年淮徐水患議者謂海口積沙壅閼下流所
致今臣親歴其地販鬻之舟往來無滯乃知積沙之說
出自傳聞無容議矣惟草灣老黄河口劉伶臺宜挑浚
築塞使水復故道不致横潰三里溝新開河口迎納泗
水清流可以避黄河之衝墊宜創建閘座以時啓閉但
工費不貲乞於常鎮二府糧銀數内量給接濟臣又惟
黄河西來萬餘里匯納百川古疏九河以殺之猶莫能
支今自河南以下全派經徐出清河滙淮以趨於海而
無所分其流益壯其勢益決徐邳一帶頻年衝潰湮淤
之患皆上源少分殺之故也宜於徐州上流至河南開
封等處地方相度舊道擇其便利者疏濬支河一二處
以分殺水勢為永圖之利疏入詔如議惟分殺黄河上
流令鵬鈞會同河南撫按官勘處以聞(明世宗/實録)
　是年夏四月遣侍郎吴鵬來視趙皮寨孫家渡二支
　河初河決曹縣都御史詹瀚欲殺水勢乃上疏請開
　趙皮寨之支河計役夫八萬有竒明年都御史胡松
　上疏請開孫家渡之支河計役夫六萬有竒二疏俱
　下河南山東撫按藩臬臣議之(河南/通志)
　是年黄水衝草灣河時通時塞(淮安/府志)
明世宗嘉靖三十四年正月丙辰工部尚書吴鵬奏邇
者黄河衝決飛雲橋於是昭陽湖水櫃淤為平阜今與
運河無涉櫃外餘田四百九十餘頃悉召民佃種人授
田五十畆每畆徴銀三分以備河道之用日後或於河
渠有濟仍退還官其馬場南旺安山等三湖水櫃不在
此例　十月辛未改總理河道工部右侍郎兼都察院
右僉都御史曾鈞為南京刑部右侍郎　庚辰陞大理
寺左少卿胡植為都察院右僉都御史總理河道(明世/宗實)
　(録未植字立之南昌人嘉靖/乙  進士前後兩任總河)
明世宗嘉靖三十五年四月戊戌以孫應奎為右副都
御史總理河道(明世宗實録靖應奎字文/卿餘姚人嘉  巳丑進士)
明世宗嘉靖三十六年九月丙子陞陜西左布政使王
廷為都察院右副都御史總理河道(明世宗實録人廷/字子正南充  嘉)
　(靖壬辰進士歴南京户部右/侍郎左都御史卒諡恭節)
明世宗嘉靖三十七年淤新集趨叚家口析為六支入
運河又由碭山趨郭貫樓析為五支出小浮橋會徐州
洪(明會/典)
　是年新集淤七月忽向東北衝成大河而新集河由
　曹縣循夏邑丁家道司家道出蕭縣薊門由小浮橋
　入洪七月淤凡二百五十餘里趨東北叚家口析為
　六股曰大溜溝小溜溝秦溝濁河胭脂溝飛雲橋俱
　由運河至徐洪又分一股由碭山堅城集下郭貫樓
　又析五小股為龍溝母河梁樓溝楊氏溝胡店溝亦
　由小浮橋會徐洪河分為十一流遂淤然分多則勢
　弱勢弱則併淤之機也(河防/一覽)
　是年河北徙新集淤而為陸二百五十餘里視故道
　髙三丈有竒河分流弱離為十一河南山東徐邳皆
　苦之(明紀事/本末)
明世宗嘉靖三十八年二月甲辰河南巡撫章煥言汴
城以河為帶其初河從西來勢本東流數十年間南岸
傾頽北岸淤塞漸成横溢宜於翟家口大開河口以殺
其勢别挑支河培築隄岸以圖永久請差部臣經略詔
行其議部臣止勿遣(明世宗/實録)
　嘉靖三十入年公巡撫河南先是河決逼汴城周藩
　上言龍卵示變水災異常不即改復患且滋甚詔下
　所司集議大役且興屬公至源委堙決所繇乃決䇿
　曰因勢利導修塞足矣改復何為於是條上利便上
　可其奏民不勞而河卒還故道(都察院左都御史臨/溪張公墓志  公名)
　(永明字鍾誠號臨溪烏/程人嘉靖乙未進士)
明世宗嘉靖三十九年三月壬午陞南京太僕寺卿林
應亮為都察院右副都御史總理河道　十月乙巳起
服闋總理河道右僉都御史胡植仍總理河道(明世宗/實録)
　(應亮字熈載侯官人嘉靖壬/辰進士歴南京户部右侍郎)
明世宗嘉靖四十年四月戊戌命總理河道都察院右
僉都御史胡植囘院協理　丁未陞右侍郎光禄寺卿
孫植為都察院右僉都御史總理河道　十一月甲寅
陞總理河道右僉都御史孫植為南京大理寺卿　十
二月丁夘陞大理寺左少卿王士翹為都察院右僉都
御史總理河道(明世宗實録南植字斯立平湖人嘉靖/乙未進士歴  京刑部尚書  士翹字)
　(民瞻安福人嘉靖戊戌進士數年以來總河之/陞遷席不暇暖亦由於河上之無所事事也)
明世宗嘉靖四十二年四月甲寅陞總督河道都察院
右僉都御史王士翹為右副都御史提督南京糧儲
乙亥陞提督撫治鄖陽右僉都御史吴桂芳為右副都
御史總理河道　九月乙已陞總理河道都察院右副
都御史吴桂芳為兵部右侍郎兼右僉都御史提督兩
廣軍務兼理巡撫　十月乙未以李遷為工部右侍郎
總理河道(明世宗實録子桂芳未任總河即陞兩廣巡/撫  李遷字  安新建人嘉靖二十年進士)
　(歴刑部尚書卒諡恭介遷歴中外/三十年不妄取一錢見明史藁)
明世宗嘉靖四十三年二月乙巳陞南京户部右侍郎
陳堯為工部右侍郎兼都察院右僉都御史總理河道
　五月壬子河道僉都御史王士翹罷士翹疏舉方面
官至四十五人而考察閒住副使雷夢麟亦以賢能陞
任薦給事中趙灼劾其違例市恩士翹坐罷(明世宗/實録)
　嘉靖四十三年公總理河道比嵗水溢奏蠲江北樁
　草河夫逋賦三萬緡會黄河由溜溝入漕淤上流數
　十里費以萬計者二方議興工適河水出飛雲橋淤
　悉衝去其後淤沛下百二十里大害漕公遣小艇得
　古廟碑刁陽湖遂引漕舟悉由湖陵城入即河塞漕
　如期巳改刑部右侍郎公始為郎以水部出治清江
　浦所至審擇便利人至今法之(汪道昆刑部左侍郎/陳公墓志  按公名)
　(堯字敬甫通州人/嘉靖乙未進士)
明世宗嘉靖四十四年五(月/)甲辰山西巡撫萬恭奏山
西河邉東起老牛灣西及河曲與套虜止隔一水先年
拒牆而守至嘉靖壬寅總兵官王繼祖始倡打氷之說
迄今二十餘年因循不改朔風嚴凝随打随結軍士寒
苦不支然於防禦終無足恃今如臣計則自險崖逮隂
灣至石門為次衝當漸築牆者亦二十里築以三千人
三月可完極衝所費不過五千金然後及於次衝則事
可漸舉夫守牆則逸而有成打氷則虜常可伺以乗我
之敝况昔之虜患以冬春今之虜患以夏秋夏秋水淺
虜褰裳可渡氷何足恃哉此收復河防之大計也山西
内邉自刑平而西至於老營堡五百里外以大同為障
而虜屢冦節年犯山西率由平虜以西而入者葢自平
虜以東則有威逺大同左右五堡等兵馬氣勢聫絡自
平虜西至編虜老則四顧荒漠墩堡為墟朔州乃河之
西鴈門陽方諸要害之處遂為虜衝烽火傳報俱不以
時至此剥牀及膚患也今如臣計則自老營東二十里
為賈家屹屹又東二十里為乃河又東二十一里為顧
家堡又東二十里為平虜衛廢堡悉在急宜修舉每堡
設軍五百人每五里為立一墩軍勢相連火烽相接逺
續大同之手足近復朔州之膏腴東接平虜之血脈南
固陽方之門户北明三闗之耳目西通老營之咽喉此
修復邉防之大計也以上二計臣任其必可行而工費
亦不必取之内帑河牆之費則括諸司贓罰乃河之費
則改班軍折糧庶幾一勞永逸禦虜之䇿無出於此疏
入詔先從其河防事命興工修築乃河事宜仍㑹同大
同撫臣詳議行　庚戌改總理河道工部右侍郎陳堯
為刑部右侍郎　丙辰陞右僉都御史孫慎為右副都
御史總理河道　七月癸夘河決沛縣等處運道淤塞
百餘里　八月癸未改南京刑部尚書朱衡為工部尚
書兼都察院右副都御史總理河道及漕運事務　辛
夘以徐邳河淤命總理河道尚書朱衡祭告大河東岳
等神　十月丙子命總理河道都察院右副都御史孫
慎囘籍候用時河患方亟被命遷延不即赴任都給事
中王元春疏劾之故有是命　十一月甲午朔總理河
道漕運工部尚書朱衡劾奏管理曹濮副使柴淶怠緩
不任事宜從調處并乞申飭河道漕運二臣協心共濟
毋分彼此仍行各濵河巡撫駐劄近地以便咨確且親
督所屬共圖成績詔從之　已亥陞大理寺左少卿潘
季馴為都察院右僉都御史總理河道(明世宗/實録)是年郭
貫樓淤遂決華山出飛雲橋截沛以入昭陽湖北泛湖
陵城孟陽泊至穀亭南溢於徐命官往治乃接六年所
鑿故跡役夫浚之為南陽新河又疏舊河自留城至境
山又隄馬家橋遏河流出飛雲橋者使盡歸秦溝魚沛
横流始絶惟茶城時有淺阻(明㑹/典)
　是年七月河水大淤全河南遶沛縣戚山入秦溝北
　遶豐縣華山漫入秦溝接大小溜溝泛濫入運河至
　湖陵城口漫散湖陂從沙河至二洪八月工部尚書
　朱衡乃請開都御史盛應期原議新河自南陽至留
　城僉都御史潘季馴請接浚留城舊河并力挑浚八
　閱月而成(河防/一覽)
　先是四十三年上六股皆淤而統㑹於秦溝迨四十
　四年水汎異常決新集塞龎家屯向東又出飛雲橋
　漫成巨浸迤而南注由秦溝直射茶城而經徐入淮
　矣(蕭縣/志)
　
　
　
　
　
　
　
　
　
　
　行水金鑑巻二十五
欽定四庫全書
　行水金鑑巻二十六
　　　　　　　　　　江南按察使傅澤洪撰
　　河水
明世宗嘉靖四十五年六月癸酉河決馬家橋等處新
隄總理河道尚書朱衡都御史潘季馴以聞工部議覆
請令衡等亟為經理仍及水盛之時親詣黄河上流督
率有司視某處故道可復某處新河可開務圖上䇿以
弭後患從之　十一月壬午總理河道都御史潘季馴
以憂去吏部言治河尚書朱衡心計精明足當大任今
河業巳有緒宜即以河道事使衡兼之待其遷轉之日
仍舊復設河道都御史報可(明世宗/實録)
　是年黄河復決沛縣飛雲橋二三等鋪東流衝運河
　亦由湖陵城口入湖坡平地水盈丈許上下百里漕
　渠無迹九月馬家橋隄成障水使之南趨秦溝冬沛
　縣水斷流(續文獻/通考)
　時河盡北徙決沛之飛雲橋横截逆流東行踰漕入
　昭陽湖泛濫而東平地水丈餘散漫徐州從沙河至
　二洪浩渺無際而河變極矣(明紀事/本末)
　乙丑公以久次擢南京刑部尚書㑹河決徐方運道
　湮塞上憂之改工部尚書兼右副都御史總理河漕
　公日夜馳至徐方率四部人吏行視河所決道漲為
　平陸浚之沙隨水壅淖不可足其旁横流汗漫舟行
　樹杪力無所施則下令吏民父老有能以河事獻者
　立召見口對久乃得新渠䂓度焉(于慎行作鎮山朱/公行狀  公名衡)
　(字士南萬安人嘉靖壬/辰進士新渠詳見運河)
　公晉都察院右僉都御史總理河道乙丑河決沛縣
　破三沽閘漕道為梗議者言欲徙閘夏鎮従南陽至
　留城出茶城口就高卬避漫流便天子以為然命大
　司空衡督理以公副公分工受事躬行畚鍤間十旬
　竣事省原估三之一尋丁内艱河工成詔褒録公晉
　右副都御史(申時行撰宫保尚/書潘公季馴傳)
　黄決沛縣之飛雲橋榖亭沙河留城境山一帶河渠
　盡塞公遡流而西問故道扵土老篙師喟然歎曰漢
　瓠子之役沉璧投馬不過曰復江南舊跡而巳其後
　賈魯亦一切以復故為主宜仍三沽故道便而夏鎮
　業有成議遂躬行督相不三旬告成(王錫爵撰印/川潘公墓志)
　乙丑補工科給事中先是河決曹縣防河使者疏請
　開趙皮寨孫家渡以殺水勢特遣侍郎吳鵬都御史
　曽鈞董其役公上書極陳闗係祖陵周藩至急乃不
　果開至是當事者仍議徐沛運道淤平宜亟開汴河
　以疏黄水漫流公援證往事反覆辨其不可大略謂
　汴河肇開自隋下通宿泗而達廣陵數百年來湮没
　殆盡即欲開鑿糜費不貲使開之水即行勢必南走
　泗州寢園可虞使開之水不至匪徒無益誤奪時日
　運道之治反後已時韙其言開汴之議竟寢晉尚寳
　司少卿(程紹作徐公𫝊辛按公名自/得雍丘人嘉靖  丑進士)
明穆宗隆慶元年正(月/)甲申先是河決沛縣議者請修
復運河故道乃勘議新集郭貫樓等處上源巳而總理
河道尚書朱衡言古之治河惟欲避害而今之治河又
欲資其利故河流出境山以北則閘河淤出徐州以南
則二洪涸惟出自境山至徐州小浮橋四十餘里間乃
兩利而無害自黄河横流碭山郭貫樓支河皆巳淤塞
改從華山分為南北二支南出秦溝正在境山以南五
里許此誠運河之利也惟北出沛縣西及飛雲橋逆上
魚臺為患甚大聖慈不忍沛縣魚臺之民横罹水災拳
拳欲開故道臣等仰體聖心亦有勘議上源之請但考
之地形參之輿論其不可者有五自新集至兩河口皆
平原高阜無寸尺故道可因即欲濬深無異穿井郭貫
樓至龍溝一帶頗有河形又係新􁩱無可駐足譬諸取
飴扵􁂭隨取隨滿其不可一也黄河所經鮮不為患由
新集則商虞夏邑受之由郭貫樓則蕭碭受之今改復
故道則魚沛之禍復移蕭碭其不可二也黄河西注華
山勢若建瓴又無涯涘欲従中鑿渠挽水南向必當築
壩横截遏其東奔於狂瀾巨浸之中築數里之壩為力
甚難其不可三也役夫三十三萬曠日持久勞民扵旣
疲之餘徼功於難必之地騷動三省其不可四也大役
踵興工費以數百萬計匱乏之後措置無䇿一有不繼
前功盡隳其不可五也臣以為上源之議可罷惟開廣
秦溝使下流通行修築南長隄以防奔潰可以甦魚沛
昏墊之民工部請従衡議上曰可　二月甲午總理河
道工部尚書兼都察院右都御史朱衡奉詔自陳乞休
不允　十一月丁卯陞刑部浙江司郎中方良曙為河
南按察使副使治河(明穆宗/實録)
明穆宗隆慶二年六月乙酉總理河道漕運工部尚書
兼都察院右副都御史朱衡以疾乞休不允　九月已
已命總河尚書朱衡回部　庚午起服闋都察院右副
都御史翁大立以原職總理河道　十月戊戌詔以兩
淮運司挑河銀三千兩發徐吕二洪協濟河夫之費従
總理屯鹽都御史龎尚鵬奏也(明穆宗/實録)
明穆宗隆慶三年二月庚子總河都御史翁大立奏言
國家張官置吏為治河計至詳密矣然往往能收臨患
焦爛之功而未有先事徙薪之䇿以懲怠擊惰之法大
疎也稽之律令凡失時不修隄防者罪止笞杖是以當
事者率漫然視之請自今更令隄防不効者府佐及州
縣正官俱以差降級并管河副使與職專守巡者俱治
罪工部覆行其言因陳漕渠視黄河以為通塞黄河變
遷自古不常乞并敕大立及時疏濬下流建築遥隄以
備之報可　七月壬午河決沛縣自考城虞城曹單豐
沛抵徐俱罹其害漂没田廬不可勝數漕舟二千餘皆
阻邳州不得進總理河道都御史翁大立以聞工部尚
書朱衡覆奏茶城淤塞宜俟水退乃可疏濬獨徐沛災
民流移困苦宜令户部亟議賑濟以安人心户部覆如
衡言請以淮揚商稅及撫按贓贖備賑倉糧賑䘏貧民
仍敕河道諸臣設法疏濬支渠或置船盤剥勿令漕舟
阻滯上是之　庚寅工科都給事中嚴用和言黄河再
溢震蕩徐沛運道為梗宜飭所司塞決口挑濬􁩱沙以
紓目前之急其治河經久之䇿宜行河道及撫按官悉
心計處扵是工部言今河流稍平漕舟以次而進其諸
隄堰閘壩可以漸修無足為慮惟沛縣黄水之横溢倐
去倐來則民命不堪秦濁河口之􁩱沙隨疏隨壅則運
道終阻誠宜及時講求為一勞永逸之計然臣以為黄
河為患自周漢至今未有能久治而不決之術要在因
勢利導隨敝修補而巳今沛縣東隄巳完而縣城南至
境山西隄未及舉修宜亟加興築以遏沛河之溢其秦
濁二河易􁩱難疏宜扵梁山之南别開一渠逺避黄水
以免沙􁩱之患計無便扵此者至欲多開故道以殺河
勢則臣以為不可夫漢武力罷扵瓠子之工宋人禍基
扵回河之役即嘉靖中開濬孫家渡等處費出不貲旋
即壅塞未有能出竒䇿使河受約束者也上是其言
已亥總河翁大立奏洪水為患在北則廣大河間在南
則淮揚徐沛在河南則開歸彰衛在山東則兖濟東昌
人民嗸嗸愁苦萬狀宜令户部轉行漕司以最後漕糧
收貯徐州廣運倉平價出糶以救災民及他州郡咸議
蠲䘏則可以活數百萬之命時工科都給事中嚴用和
亦以為言户部覆請留漕糧三萬石賑濟工部請行河
道諸臣及時繕修隄閘壩堰其茶城西岸曹單河隄以
屬大立南直隸淮河口等處山東臨清徳州等處河南
虞城夏邑等處決口屬各巡撫經理務刻期竣事上皆
從之　八月丁已總理河道都御史翁大立請發河南
山東淮揚河夫樁草銀一萬兩預糴粟麥貯之倉庾以
備明年河工及賑濟之用従之　庚申以洪水為患命
總河翁大立祭大河大濟之神巡撫鳯陽侍郎趙孔昭
祭大江大淮之神　九月丙子總河翁大立言陛下念
濵河之民重罹水災特下蠲租之令更發内帑以賑之
不勝大幸顧閭閻窮苦之狀宫禁䆳逺有不盡見聞者
臣謹繪圖十二以獻一曰水次兊軍二曰漕河築隄三
曰黄河驟漲四曰昏夜守隄五曰糧船過洪六曰黄河
捲埽七曰茶城撈淺八曰洪水衝城九曰風雨異常十
曰海潮嘯溢十一曰災民避水十二曰糧船漂没險阻
艱難備載之矣陛下惠然省覽知大官之膳餼皆軍民
膏血必有惻然傷之者且今時事可深慮者五東南財
賦之藪而江海泛濫粒米不登鞭撻雖加徒隕民命此
京儲可慮一也邊鎭闗隘洪水衝激墩堡傾頽何恃以
守此外患可慮二也直𨽻山東河南皆股肱之郡霖雨
既久城郭不完積貯空虚振貸無䇿卒有宼盜何以備
之此内地可慮三也海徼之間颶風鼓浪兵船戰士悉
被漂沉此海防可慮四也淮浙産鹽之場鹹泥盡衝團
竈盡廢此國課可慮五也願陛下以此五患十二圖召
公卿輔弼之臣與共計之求所以消弭變異者無為文
具上以圖留覽下其章扵所司(明穆宗/實録)
　是年七月河水溢自清河抵淮安城西淤者三十餘
　里決方信二壩出海平地水深丈餘寳應湖隄崩壞
　山東莒郯諸處水溢従沂河直河入邳州人民溺焉
　(明紀事/本末)
　是年黄河及南直𨽻山東河南俱大漲秋復海嘯徐
　邳豐沛一望無際尚書朱衡開回回墓河上通昭陽
　湖湖陵城河口以洩坡水凡二千六百餘丈河道都
　御史翁大立奏開鴻溝廢渠自昭陽湖中以達鴻溝
　自鴻溝以達李家口自李家口以達回回墓而東出
　留城閘河計長六十餘里墾民田數千頃三閱月告
　成滕沛利之　按沽沛舊河湮塞朱公奏開新河比
　舊河徙東三十餘里然新河餘流舊河積水猶浸昭
　陽湖至是開鴻溝廢渠則新舊河俱得宣洩鴻溝廢
　渠在新河以西昭陽以東乃往年沙薛二水従此以
　入舊河者自舊河淤而此渠亦淤其半故廢今所開
　即此(南河/全考)
明穆宗隆慶四年三月丁酉直𨽻巡按御史張問明奏
留蘇松常鎮四府罰贖銀一萬兩濟河工用兼賑饑民
許之　四月乙已以兵科都給事中温純言更命河道
都御史加提督軍務職銜以南直𨽻之淮揚頴徐北直
隸之大名天津河南之睢陳山東之臨沂及添設曹濮
道各兵備官屬焉　七月壬辰時山東沙薛汶泗諸水
驟溢決仲家淺等處而黄河暴至茶城復淤扵是侍郎
翁大立言今山水甚盛由梁山之下張孤山之東内花
山之西南出戚家港合於黄河宜逐加開濬依山築隄
以避秦溝濁河歲歲漲淤之患此所謂因勢而利導不
與黄河争尺寸之地者也工部是其議請令大立督所
司相度舉行従之　癸已改工部右侍郎翁大立為兵
部左侍郎　八月丁酉起原任都察院右副都御史潘
季馴總理河道提督軍務(此再任/總河也)　九月甲戌河決邳
州自睢寧白浪淺至宿遷小河口淤百八十里運船千餘
不得進侍郎翁大立言邇來黄河之患不在河南山東
豐沛而專在徐邳故先欲開泇口河以逺河勢開蕭縣
河以殺河流者正為浮沙擁聚河面増髙為異日慮耳
今秋水洊至横溢為災臣以為權宜之計在棄故道而
就新衝經久之䇿在開泇河以避洪水議無出此兩者
惟上決擇扵是都給事中龍光御史孫裔興等皆以為
言請罰治河道諸臣責以後效令及時疏塞以通漕舟
工部覆奏往時黄河自劉大夏設官布置而河南之患
息自嘉靖初曹單築長隄而山東之患息自近年改成
新河而豐沛之患息非必河自順軌由人力勝也今既
不能引他水以濟漕而新衝之渠卒未可就惟築塞決
口如曩時房村方略則故道宜可通至於泇口之議雖
工費不貲而一勞永逸比歲歲疏鑿費亦自省宜令大
立躬自相度條其利害以聞其管河官員俱令戴罪任
事俟河通奏請上是之　十月庚申總河侍郎翁大立
言臣竊計治邳閼阻之䇿有三一開泇口一就新衝一
復故道然三者利害恒相參焉從馬家橋經利國監入
泇口出邳州則可以避秦溝河徐河徐吕二洪之險引
薛河鴻溝之水灌河水陸通行諸驛遞分司略可併省
而徐邳東鄙之民亦漸復業其便者五然而山水驟發
則須多張水門廣開水櫃利國監多伏石須紆回避之
即河巳成猶當勞費數年而後可久其為不便者三此
開泇口之利害也従曲頭集抵莊官樓河所衝刷久自
成渠勞費不多而道理更近且河入睢寧必不南決又
無徐邳横射之患匙頭灣之險而平野築隄可免齧蝕
其便者五然曲頭集截河大壩費亦不貲新隄難固水
至復決又當廢睢寧一縣併扵邳州其為不便者三此
就新衝之利害也復故道則二總漕粮得水可濟漕舟
九百有餘即出可以還百年運道可以振業徐州而存
睢寧便者四然而百數十里之淤視房村工費尤鉅置
沙兩涯勢易崩塞埽灣築隄雖築不固且河流所棄多
不能復不便者四此復故道之利害也請以臣三䇿下
工部定議行河道漕司撫按諸臣協同舉事以責成功
又言河工以錢糧為本以得人任事為要復條上計處
工費借留漕銀議留漕米查理船稅起調夫役選用官
員奬勵才賢監督工程八事疏下工部仍請復故道以
濟目前之急其開鑿泇口之議令大立熟計以聞無持
兩可其所陳八事多可采用上皆允行　十一月癸亥
工部郎中張純議以徐吕二洪之間漸成塡淤河隄寢
薄假令來年水溢必有衝決之患請自徐邳至淮繕治
兩涯増髙倍薄仍築遥堤以防不測工部是其議請命
都御史潘季馴勘詳以聞巳而季馴言築隄之法有二
近者所以束湍悍之流逺者所以待衝決之患皆為上
䇿顧工費不貲動以巨萬當此財殫力疲之㑹安所措
其手足耶宜以見築縷水壩増益髙厚曲加保護姑為
目前之計従之　十二月乙未總督漕運户部左侍郎
趙孔昭上疏自劾孔昭已得旨還部而代者未至㑹河
決運阻乃引罪乞罷不許　壬子户部覆河道都御史
潘季馴奏請量留漕糧三萬石漕庫銀一萬二千兩以河
工船稅銀抵還太倉其舊任河道都御史今陞兵部侍
郎翁大立業巳交代難復行事宜令赴京供職(明穆宗/實録)
是年又決邳州注睢寧出小河口自曹家口至直河淤
百餘里命官濬之復故渠盡塞諸決口(明㑹/典)
　是年七月黄河暴漲決縣治之曲頭集王家口馬家
　淺等處淤墊一百餘里俱為平陸(睢寧/縣志)
　庚午河稍南徙決睢寧瀦其陸百五十里皆為平野
　公復以故節來蒞事而廢址盡復其所浚築深厚再
　倍扵故河而費半之出官民之舟扵積淤者以萬數
　(王錫爵撰潘/公季馴墓志)
　公塞決時滛雨連旬水驟至幾没公趾不為避萬衆
　野處公往來拊慰不憚劬勞嘗乗小艇行河風雷大
　作震撼波濤中幾覆絓樹杪乃脫父老神之為潘公
　再生識其處(申時行撰潘/公季馴𫝊)
明穆宗隆慶五年三月乙亥以河工免山東布政司及
淮揚徐頴三道各派夫人户雜繇一年従河道都御史
潘季馴奏也　四月甲午河復決邳州自曲頭集至王
家口新隄多壞　五月丙戌總河都御史潘季馴議保
邳河新隄條陳分委監督議委官員議處人夫議設鋪
舍預備物料五事工部覆請従之　八月辛丑總理河
道工部右侍郎兼右僉都御史陳大賔卒賜祭𦵏如例
　壬寅命總理河道都御史潘季馴速治吕梁雙溝決
隄　八月已酉工部尚書朱衡言國家初置漕運悉資
泉流自景泰以後黄河入運奪漕為河縁是河身浸廣
淤沙歲積不得不藉黄河以行故今徐邳之漕河即黄
河也歴考往代河趨濟博則決曹單魚沛而沽頭上下
諸閘盡廢趨邳遷則決野雞岡口下亳泗而徐吕二洪
頓涸今沛邑新河既成縦決曹魚可保無恙而茶城以
南猶屬黄河非盡斥逺之無以善後乞將議開泇河之
說下諸臣熟計報可　甲寅命禮科左給事中雒遵往
邳州等處查勘河工先是總督河道都御史潘季馴奏
邳河工成乞録効勞諸臣上曰今歲漕運比常更遲何
為輙報工完且敘功太濫該部覈實以聞於是尚書朱
衡覆言河道通塞專以糧運遲速為驗非謂築口導流
便可塞責乞遣官就彼覆勘仍命季馴戴罪管事報可
　戊午改工部營繕司郎中張純仍為都水司郎中以
總理河道都御史潘季馴言其治河有效特諸久任故
也　十月已亥以河南山東大水命工部申飭管河官
經理上流河防以備衝決　辛丑先是問刑條例有盜
決故決河防之律在河南山東者俱問發充軍而南直
隸徐邳一帶罪止徒配至是河道都御史潘季馴言徐
邳每嵗河決之由河流衝射居十之四而居民盜決居
十之六皆以法輕易犯故也請著令自徐邳上下為河
流所經行處凡有貪水利避水患盜決故決河防者一
如山東河南例俱發充軍仍増入條例中刑部覆従其
議　癸卯命總理河道都御史潘季馴速治茶城之淤
淺者以巡按御史張守約言運船阻塞故也　十二月
辛亥罷總理河道都御史潘季馴同原任漕運都御史
陳炌俱冠帶閒住時禮科左給事中雒遵自邳河勘工
還為上言運船漂没之故始扵漕司缺船併糧太重故
一遇水發相隨而敗又官旗侵冐者多度不能償輙妄
引船壞自解此則漕臣陳炌等之罪也至於王家口初
決之時黄水盡從漫坡經流南出小河口藉令季馴稍
緩築隄一月則漕船可以盡出漫坡避新生之險乃計
不出此反驅舟以就新溜坐視陷没方復騰章報功罪
滋大矣今炌雖回籍未盡其辜而季馴尤不宜獨免乞
并賜罷工部覆従其言故有是命(明穆宗/實録)
　是年八月總督漕運都御史陳炌上疏報邳州河決
　漕船淹没户部覆今歲漕船過淮獨早而入閘者十
　不及二三雖河流為梗然諸臣怠誤之罪亦不容辭
　乞遣風力憲臣督視以重國計㑹科臣宋良佐御史
　唐鍊亦以為言得㫖炌與總兵陳王謨參將顧承勲
　俱停俸戴罪管事命御史張憲翔沿河督趣之(續文/獻通)
　(考/)
　是年河決油房等十一口都御史潘季馴役丁夫五
　萬開匙頭灣塞十一口築縷隄三萬丈挑淤八十里
　故道漸復(南河/全考)
　是年河決雙溝先是河漲徐州上下茶城至吕梁兩
　厓東山不得下又不得決至是乃自雙溝而下北決
　油房曹家青羊諸口南決闗家口曲頭集馬家淺閻
　家口張擺渡王家白糧淺諸口凡十一枝流既散幹
　流遂㣲乃淤自匙頭灣八十里而河變又極矣趙孔
　昭翁大立前後治之無功議者欲棄幹河而行舟於
　曲頭集大枝間冬初水落則幹巳平沙而枝復阻淺
　又議棄黄河運而膠河泇河海運分沓莫可歸一扵
　是即家起都御史潘季馴治之季馴之治水惟求復
　故道而巳乃上言老河故道自新集歴趙家圈出小
　浮橋安流無患後因河南水患别開一道出小河口
　本河漸被沙淺嘉靖間河北徙故道遂成陸地臣奉
　命由夏鎮歴豐沛至崔家口由崔家口歴河南歸徳
　虞城夏邑商丘諸縣至新集則見黄河大勢巳直趨
　潘家口矣父老言去此十餘里自丁家道口以下二
　百二十里舊河形迹見在可開臣即自潘家口歴丁
　家道口馬牧集韓家道口司家道口牛黄堌趙家圈
　至蕭縣一帶皆有河形中間淤平者四分之一河底
　皆滂沙見水即可衝刷臣以為莫若修而復之河之
　復其利有五従潘家口出小浮橋則新集迤東河道
　俱為平陸曹單豐沛永無昏墊一利也河身深廣每
　歲免泛溢之患虞夏豐沛得以安居二利也河従南
　行去㑹通河甚逺閘渠無虞三利也來流既深建瓴
　之勢導滌自易則徐州以下河身亦因而深刷四利
　也小浮橋來流既逺則秦溝可免復衝而茶城永無
　淤塞之患五利也既報可乃役丁夫五萬開匙頭灣
　塞十一口大疏八十里故道漸復巳而以漕舟壞季
　馴閒住(明紀事/本末)
明穆宗隆慶六年正月丁卯禮科左給事中雒遵條治
運河五事(前三條並/見運河)一自茶城以西至開封府界為黄河
之上源南北兩岸長隄多缺北徙則新河有妨南徙則二
洪告竭且虞陵寢宜於北岸接築古長隄以遏豐沛之
衝南岸續舊隄以絶南射之路一自清河至安東海口
為黄河下流雖有沙洲不足滯礙不必濬導以費工力
工部覆奏上皆允行之　戊辰命工部尚書朱衡兼都
察院左副都御史經理河工時閱視河道左給事中雒
遵言衡當先帝時嘗奉命治河有效當今廷臣可使治
水無出衡右者宜暫命總理俟功有次第仍召還視部
事部覆従之　辛未工部尚書朱衡疏請修築徐州至
宿遷長隄凡三百七十里并繕治豐沛大黄隄従之
丁丑起兵部左侍郎兼都察院右僉都御史萬恭以原
官總理河道提督軍務　二月已丑巡按直𨽻御史張
守約陳言治河緩急大略謂全河旣復故道修治之䇿
在増築隄岸以束漫流以防奔潰其地勢最下者如徐
州青田淺吕梁達曲頭集六十里直河至宿遷小河口
七十里皆宜修築大隄工最急自小河口至桃源清河
一百四十里宜築縷水隄清河草灣決口宜塞工次之
徐州至茶城四十里宜接補小隄茶城而上接曹縣界
北隄二百六十里宜築縷隄工又次之誠量其緩急次
第修治使河流直下停淤漫決可免而牽挽可施此治
河之較也夫與其開不可必成之新河孰若修治巳通
之舊河為力甚易與其費數百萬開河孰若以數十萬
修河為費甚省疏入工部請従其議上然之　三月辛
亥詔祠沿河敕建水神諸廟以工部尚書朱衡請也(明/穆)
(宗實/録)
　是年河決栲栳灣工部尚書朱衡河道侍郎萬恭題
　請創築徐吕起至宿遷縣張林鋪止兩岸隄各長三
　百七十里又徐州北至茶城築兩岸隄各長三十里
　漕運都御史王宗沭奏黄河遷徙不常請行河道踏
　勘凡係陵寢當黄河南岸地方單薄之處務増加防
　捍以保無虞(南河/全考)
　是年七月二十七日黄河驟漲自徐碭至淮揚一夕
　丈餘下流悉成巨浸清河山陽安東鹽城邳桃宿睢
　被災尤甚兩淮鹽場各衛所俱同(淮安/府志)
　徐邳河決漂没官船八百餘艘上遣給事中雒遵往
　視還奏河流易治然必大司空往乃可圖也上又以
　公兼右都御史經理徐邳等河悉心經畫疏汶濟之
　淺築徐邳之隄塞豐沛之決鑴海門之壅數月告成
　㑹穆考升遐山陵工作乃趣召公還部(于慎行撰/公行狀)
　
　
　
　
　
　
　
　
　
　
　行水金鑑巻二十六
欽定四庫全書
　行水金鑑巻二十七
　　　　　　　　　　江南按察使傅澤洪撰
　　河水
明隆慶六年六月戊辰(神宗巳/登極矣)輔臣髙拱特請工部尚
書朱衡解督理河工總督料理山陵事務従之　差江
西道御史周于徳督理兩淮鹽課兼理河道　七月戊
子吏部覆朱衡等守河事宜一議官守一議久任言管
河官員防守修築必經歲月駐信地方便責成新築河
隄計長三百七十里每六十里用官一員俱以州判縣簿
領之又添設府同知一員與管河通判均分調督如遇
有急互相協理其每年修守著有成效者年終薦舉紀
録次第遷秩如管河主簿則陞管河縣丞縣丞陞州判
州判陞州同州同陞通判其係科目者管河通判則陞
同知同知陞僉事遞陞參議副使參政按察使布政使
累著成效則直以總理河道大用之久其任則河務愈
精久其官則河臣益勸衡等所陳誠為確論詔行之
甲午工部尚書朱衡言國家治河不過濬淺築隄二䇿
濬淺有漕黄交㑹之異濬漕黄者或爬或撈或逼水而
衝或引水而避此可人力勝者茶城與淮水㑹則在清
河茶城清河之淺無嵗不然蓋二水互為勝負黄河水
勝則壅沙而淤及其消也淮漕水勝則衝沙而通雖用
人力水力居十七八築隄有截水縷水之異截水之隄
可施於閘河不可施扵黄河蓋黄河負湍悍之性挾川
潦之勢所向何堅不破顧可以一隄當之乃縷水之隄
不然河由淮入海運道實資之故扵兩岸築隄不使従
旁潰溢始得遂其就下入海之性盖以順為治非以人
力勝水性故至今百五六十年永賴不變查清河之淺
應照茶城例每遇黄河漲落時穵挑河潢導令淮水沖
刷則雖遇漲而塞必遇落而通惟清江浦水勢最弱出
口處所適與黄河相値比因民船由閘往來不閉遂至
沙淤壅塞旣有妨運道復貽患淮郡宜扵黄水盛發時
閉各閘惟鮮貢船隻聴令經由探有帶入沙淤隨即爬
撈毋使停滯若海口訪自隆慶三年海嘯後壅水倒灌
低窪之地積瀦難洩今前水固巳消涸尤宜時加試測
設有沙淤隨即疏浚毋得積塞有誤大計至於築隄黄
河兩岸止是縷水不得以攔截為名報聞　乙未詔均
派兩直隸山東河南河夫扵各州縣毋偏累瀕河地方
　八月乙卯總理河道兵部右侍郎萬恭巡撫遼東自
陳乞罷不允　十月丁卯吏部覆總理河道萬恭照舊
供職不宜以患病再行陳乞報可　戊辰復歸河南黄
河退灘地三百三十頃于杞縣灘地原屬考城永樂間
杞人墾荒其稅糧隨派扵杞後杞姦民避重就輕復報
入考城奏告紛紜至是撫按查勘明白乃復歸杞　庚
午工科都給事中張文佳言河道國家命脈所闗海運
方過河運之間道輕重緩急甚為較然顧黄河遷徙不
常今河流雖安河道諸臣未可自謂安往年河工報完
河患繼報至變起倉卒莫可支持凡以防之不預圖之
不早尚書朱衡之所經略至為詳盡乞敇河道諸臣及
時舉行併力殫圖不得指以海運弛意河工疏下工部
朱衡亦言漕河自儀眞至張家灣凡二千八百餘里河
勢四段不同儀真至清江浦與臨清至張家灣逺隔黄
河不(闕/)　力惟茶城至臨清則閘諸泉之水為河與黄
河相近清河至茶城則黄河即運河也臣故謂茶城以
北當防黄河之決而入茶城以南當防黄河之決以出
防黄河即所以保運河故自茶城至邳遷髙築兩隄宿
遷至清河盡塞缺口蓋以防黄水之出則正河必淤昨
歲徐邳之患是也自茶城秦溝口至豐沛曹單諸處創
築増築以接縷水舊隄蓋以防黄水之入則正河必􁩱
往年曹沛之患是也二處告竣則河深水束無旁決中
潰之虞然沛縣窰子頭至秦溝口應築隄七十里接古
北隄與徐邳之間隄逼河身應扵新隄外别築遥隄譬
之重門待暴増纊禦寒此二項工程尤當及時修舉奉
詔如議命河臣萬恭經理　已卯户部奏請開濬榆河
自鞏華城達於通州渡口運糧四萬石給長陵等八衛
官軍月糧從之　十一月乙未以河工告成賞尚書朱
衡侍郎萬恭銀幣及郎中呉自新銀兩有差萬恭言國
家財賦仰給東南貢運轉輸全資河道徐州以上河廣
廣則水有所滙而縈迴徐以下則河狹狹則水無所容
而泛溢故欲河不為暴莫若令河専而深欲河専而深
莫若束水急而驟束水急而驟使由地中舍隄别無䇿
前都御史潘季馴議開一百里故道給事中雒遵議築
三百里長隄人情洶洶謂隄費且無益於河獨荷先皇
俞允臣等督司道等官申畫地之約下募夫之令期以
九十日而工止六十期以六萬兩而費止三萬隄工遂
成河流順軌臣等復念築隄如築邊守隄如守邊又㑹
題設官布夫建鋪編號沿隄修守以此今年黄水大發
而三隄竟不敗河卒無虞北運無一水阻南還無一水
阻因陳各官勞勩請加敘奬工部覆從之　已酉河道
侍郎萬恭奏管隄副使章時鸞築過南隄自蘭陽縣趙
皮寨至虞城縣凌家莊長二百二十九里有竒用工五
十萬七千七百四十一工除調撥徭夫外仍募夫一十
六萬七百一工支河道銀四千八百二十一兩有竒秋
分而起未盡十月而成為照前隄係運道上源先議興
築南北並峙若南强北弱則勢必北侵張秋等處可虞
北强南弱則勢必南溢徐吕二洪可慮又恐占民膏腴
致生咨怨今時鸞督數萬之夫僅七十日竣事接續舊
隄旣不多損民地鳩集徭役又不多費官銀且隄虞城
以上則上源水有所束得沖刷之宜不隄碭山以下則
下流水有所容無泛溢之患治河之䇿似為長便時鸞
原係添設乞敕注實在衙門庶便補報疏下吏部(明神/宗實)
(録/)
明神宗萬歴元年正月辛卯河道侍郎萬恭奏先臣工
部尚書宋禮開河元勲功在萬世乞照平江伯陳瑄例
補給䘏典章下工部覆如恭議詔予禮贈諡廕一孫入
監讀書　四月乙卯廕總理河道兵部左侍郎萬恭子
萬允位入監讀書吏部言恭雖經綸未效扵行檢無礙
近科臣劉伯燮奏薦起用具見公論故用給繇子廕焉
　辛酉工部尚書朱衡覆科臣朱南雍疏言治河之法
杜萌銷患者上次則隨時補弊或築隄岸以防其奔潰
或建閘隄以嚴其蓄洩或導合流以盪其壅滯或探上
源以遏其沖突此外更無竒䇿今防潰決則徐邳之遥
隄當舉豐河之長隄當加嚴蓄洩則境山之石閘當復
吕孟等湖減水閘當建盪壅滯則茶城之合秦溝清江
口之合淮水當分布官夫大加疏浚遏沖突則武家口
煉城銅瓦廂等處之倒灣當布列夫料預築埽臺河南
山東之太黄隄與縷水南隄當増高厚盜決之禁乞申
飭河道諸臣悉心經理多方區畫務圖經久之計毋恃
目前之安従之　六月甲戌兵科給事中趙思誠奏請
清查河道錢糧僱徐淮貧民修挑海口㫖下該部　七
月辛已工部覆給事中趙思誠疏言黄河挾百川萬壑
之勢益以伏秋潢潦之水抜朩揚沙排山倒海所向無
堅不破所賴以容納者在海而輸洩之路則海口也海
口梗塞一夕則無淮安再夕則無清河無桃源運道沖
決傷天下之大計人民昏墊損一方之生靈闗係誠不
淺小故必疾使之洩其害始息必多為之委其洩始易
淮安舊有八口今止存其一委既少則流必緩誠宜早
計急圖至於近年河水未嘗加益特因河決之後沖刷
未盡淤墊遂積故河身日髙隄岸日卑日卑日増終當
奚極宜行河道諸臣逐一㑹勘具題以請上是之　八
月甲辰河道侍郎萬恭奏今年七月黄河水漲沔池縣
張成口至深五丈徐州黄水驟發閱月方始歸漕皆故
老所競言未見者因自稱調度機宜合房村口隄一百
餘丈正河千里安流通茶城口淤一十餘里回空千艘
速出仍開國初以來治河之法及今所探水處淺深以
聞疏下工部(明神宗/實録)是年茶城復淤修建境山閘并護
房村等處隄岸及築遥隄四又開草灣導河自安東縣
後至金城五港入海然泛濫如故曹豐徐沛之間隨塞
隨決(明㑹/典)
　是年河決萬家口決房村(續文獻/通考)
　是年河決房村工部題將沛縣窪子頭至秦溝口築
　隄七十里接古北隄徐邳新隄外别築遥隄而河稍
　安運道亦利(南河/全考)
明神宗萬歴二年正月辛卯工部覆工科給事中吳文
佳等題稱茶城為黄漕交㑹之地其勢必淤而徐邳隄
近河深其勢易決乞咨河道侍郎萬恭將茶城并房村
一帶應築應濬事宜作速従實奏報従之　三月丙戌
工部覆河道侍郎萬恭議處河漕四事一議疏治茶城
淤淺茶城當漕黄之㑹培築小隄預作小河寛止數丈
以為束水之計其夫役取之徐州洪夏鎮督發不必更
煩經費一議修浚境山閘座境山舊閘錐探至二丈五
尺杳不可尋合相度地形従新創建復自兩邊各築一
隄東扺山岡髙阜西接黄河縷水長隄水發可閉閘以
遏洪流扵兩隄之外落可放水以沖積沙扵方淤之初
待運盡之日併力興工毋得延遲一議保䕶房村一帶
隄岸徐邳南北兩岸新隄束水中流以防潰決但河形
曲直不同急溜埽灣之處伏秋水發不無沖決而房村
以上為甚合應正隄一帶大加帮築急溜去處創建遥
隄及責田淺以下舊有遥隄者一併加倍高厚但諸臣
集議欲扵黄鍾集之上分水由符離集出小河口竊恐
有並行之河決無兩盛之理萬一全河棄舊奔新經趨
符離集則境山上下四百三十里將為陸地嘉靖甲子
之患可鑑也前議亟宜停止一議接窰子頭古隄先年
黄河北徙溢入運河為患接築前隄護一時也近自接
連縷隄頭通築長隄黄水再無空隙可以北徙前項似
可省築惟境山至留城一帶東隄内束河水外障湖波
往來牽挽勢必由之見今沖坍數多相應加築其碭山
縣陳孟口新沖決口永禁築塞使黄河水發歲歲分洩
以圖永利如議行　已亥刑科左給事中鄭岳奏國家
借黄河為運道上自茶城下至淮安五百餘里乃茶城
有沖淤之患徐州有淹城之危邳州有􁩱塞決口之虞
稽之歴年可考也臣去年奉差經過淮安正值水發之
候民居漂蕩詢之地方父老皆言自嘉靖四十四年五
年河水大發淮口出水之際海沙漸淤今則髙與山等
此沙既壅自淮而上河流不迅泥水愈􁩱其邳州之淺
房村之決吕梁二洪之平茶城倒流之弊皆由此也今
不務海口之沙乃扵徐沛吕梁地形髙處日築隄岸以
防水勢桃源宿遷而下聴其所之則水安得不大而民
之為魚未有巳時也臣聞之惻然嘗見宋人李公義王
令圖曽獻濬川耙法以圓朩八尺横扵中以鐵為齒齒
列三行兩端有輪以舟駕之行淺水中舟過則泥去此
古人巳試之法試倣而用之能疏淮口横沙而去其最
下之塞則徐淮自無淹溺之虞能疏吕梁積􁩱而得其
髙低之形則茶城自無倒流之患此固言之可采理之
必然者工部覆議咨河道侍郎親詣海口踏勘具奏從
之　四月癸丑總督河道侍郎萬恭回籍聴用　八月
庚午以淮徐揚州等處積雨海嘯河溢損稼漂産各蠲
賑有差　九月丁丑工科給事中胡汝欽條議禦災三
事一議責成水利道宜令移駐河上仍選委廉能佐貳
親歴隄防如各殫心力而水患異常猶従末減不此之
務以致沖決者従重參處一議浚築穴口之疏以殺水
勢然必有容水之處斯下流不壅上流不塞否則徒勞
民傷財一旦淫雨異常河水隄漲為害更重宜詳察地
勢務求永利部覆従之　戊子河南副使章時鸞革職
為民以廵按河南御史褚鈇劾其議築黄河托疾避事
也　閏十二月已丑先是議開馬橋至子房新河督理
河道傅希摯勘稱上段則四十里皆水下段則數十里
伏石委難議開惟梁山以下穿羊山出右洪口一帶便
扵開濬口向東南與黄流頗順并估合用銀二萬四千
二百七十餘兩且新舊兩河必有一通可保萬全宜行
開築部覆報可(明神宗/實録)
　是年決邳州婁兒莊等處決口(河南/全考)
　是年決鄒家館(續文獻/通考)
　是年秋七月二十四日辰刻㣲雨入戌風大異雨如
　注次日夜益猛㧞樹撤屋東海大嘯河淮並溢漂蕩
　山清安鹽等邑官民廬舍一萬二千五百餘間溺死
　男婦鄭江等一千六百餘口(淮安/府志)
　是年河淮並溢漂官民廬舍溺死男婦(清河/縣志)
　萬恭字肅卿南昌人嘉靖二十三年進士歴僉都御
　史巡撫山西丁艱隆慶六年春給事中劉伯燮薦恭
　異才㑹河決邳州運道大阻已遣尚書朱衡經理復
　命恭以故官總理河道恭與衡築長隄北自磨臍溝
　迄邳州直河南自離林迄宿遷小河口各延三百七
　十里費帑金三萬六十日而成髙寳諸湖夏秋氾濫
　歲議増隄而水益漲恭縁隄建平水閘二十餘以時
　洩蓄專令浚河不復増隄河遂無患恭强毅明達一
　時稱才臣治水三年言者劾其不職竟罷歸家居垂
　二十年卒(明史/稾)
　黄河自宿遷而下河博而流迅治法宜縦之必勿隄
　宿遷而上河窄而流舒治法宜束之亟隄可也又徐
　邳水髙而岸平泛溢之患在上宜築隄以制其上河
　南水平而岸髙衝刷之患在下宜捲埽以制其下不
　知者河南以隄治是滅趾崇頂者也徐邳以埽治是
　摩頂擁踵者也其失䇿均也　築隄余以唐張仁愿
　搶築三受降之法築邳宿三百七十里不用翻工舊
　制即布五萬夫聯絡扵三百七十里之中分為信地
　編定字號萬杵齊鳴分之則為各段合之則成長隄
　火爨蓬居不移而具遲速勤惰不令而嚴始以十萬
　金計終三萬成之便法也　築隄有三禁毋掘房基
　毋掘古塜毋剗膏腴　淮安隆慶中水萬歴壬申又
　水或云海口淤宜濬之郡有司為探海口則廣三十
　里望之無際冬中洲渚㣲見海中潮長則煙霧波濤
　極目耳舟従何繫人從何依工從何施且清河之流
　甚駛海口即􁩱清河當上行矣古無濬海者有由然
　哉而怨淮水罪海口者謬矣　河隄之法有二有截
　水之隄有縷水之隄截水者遏黄河之性而亂流阻
　之者也治水者忌之縷水者因河之勢而順流束之
　者也治水者便之夫水之為性也專則急分則緩而
　河之為勢也急則通緩則􁩱若能順其勢之所趨而
　隄以束之河安得敗唯河欲南而截之使北河欲合
　而截之使分以逆天地之氣化而反天地之血脈河
　始多事也巳　徐邳順水之隄其始役也衆譁以謂
　黄河必不可隄笑之其中也隄成三百七十里以謂
　河隄必不可守疑之其終也隄鋪星列隄夫珠貫歴
　隆慶六年萬歴元年運艘行漕中若平地河漲則三
　百里之隄内束河流外捍民地邳睢之間波濤之地
　悉秋稼成雲此隄之餘也民大恱衆乃翕然定矣智
　者覩效扵未然衆人定議扵覩效諒哉　黄河北徙
　其北岸西自曹縣原有縷水隄一道長四十里踰豐
　碭界歴徐州衛地界亦有縷水隄唯曹單之交缺八
　十八里餘為之聯隄復聯隄碭山界東引之延袤二
　百餘里若常山之蛇以北䕶泰黄隄南遏漫河自是
　河北絶水患泰黄若崇墉矣余刻石華山之巔以紀
　之　沿河夫役出之農家徹骨矣猶冀商賈助之也
　有司者復迫之鋪行官價市且散矣濵河蕭條奉㫖
　厲禁四省之苦鋪行者追其牌冊而焚之商賈乃安
　闗鎮漸復𢎞正之風而河夫始有裹糧有寧宇矣
　河南屬河上源地勢南髙北下南岸多强北岸多弱
　夫水趨其所下而攻其所弱近有倡南隄之議者是
　偪河使北也北不能勝必攻河南之銅瓦廂則徑決
　張秋攻武家壩則徑決魚臺此覆轍也若南攻不過
　溺民田一季耳是偪之南決之禍小而北決之患深
　　有隄無夫與無隄同有夫無鋪與無夫同邳徐之
　隄為每里三鋪每鋪三夫南岸自徐州青田淺起至
　宿遷小河口而止北岸自吕梁洪城起至邳州直河
　而止為總管府佐者二為分管信地州縣佐者六南
　鋪以千文編號北鋪以百家姓編號按信地修補隄
　岸澆灌樹株遇水發各守信地遇水決則管四鋪老
　人振鑼而呼左老以左夫帥而至右老以右夫帥而
　至築塞之不勝則二總管以遊夫五百馳而至助之
　此常山蛇勢之役也　黄河之驟急如風雨智者失
　其謀勇者失其力唯有桑土之徹而巳故勢亟重也
　語夫則以千計語料則以萬計乃有備無患與防邊
　同而防河又腹心與防邊四肢之患異今防邊大司
　農歲發數百萬而防河則否故隄防稍緩者一年備
　一年可也若河南陶家店銅瓦廂煉城口穵泥河榮花
　樹山東武家壩徐州曲頭集房村口則樁草􁪪麻柳梢
　宜兩年之備可也(總之黄河要害以頭年下埽為次/年之防一年積料為兩年之用事)
　(預則立隂雨/無虞慎之哉)往治河者以刻削工料為能以文移往
　返為事不知惜小費者妨大計操散權者無專功涓
　涓不塞遂成江河壞也久矣善治者二言以蔽之曰
　毋惜費毋掣肘　徐州參將營屬總河而總理督兩
　直隸山東河南四省軍務皆始扵隆慶四年一為護
　運一為聯絡中原也先是四省多盜一省擒之則逃散
　三省兵權不一以故中原多盜且劫掠運艘輕齎嵗饑
　則殺越而奪之糧往往見告矣乃以總河兼制之盜發
　則檄四省十二兵備㑹擒之隆慶末萬歴初盜亡得脫
　者自是衰息而又以山東管河副使兼濟寧兵備屬
　兵一千徐州參將正二三四月運盛行則提徐州軍壯
　八百名駐扵徐以護運為左哨五六七八月提歸徳卒
　一千駐扵商丘以備高秫之匿盜者為右哨九十十
　一十二月提宿州卒七百駐扵宿以右控河南左制江
　北為中軍盜小發則分營三擒之大發則合營總擒之
　而十二兵備之兵睢潁翼扵西徐揚振扵南濟沂犄
　扵東濟曹臨天大名之兵角扵北數千里響應盖朝
　廷有深意矣　總理經費歲用六百餘金併輿皂門
　快金鼓軍民諸役餼食舊偏累濟寧萬歴元年如各
　邊軍門例派之四省濟民力紓矣(經費僅六百餘金/可謂儉矣後之人)
　(其能之/否乎)行水之法治有餘先下流治不足先上源　諺
　云胷有全河而後能治河又云以圖御者不盡馬之
　情夫圖猶不盡矣况無圖乎余故令善圖者乗𫝊一
　自孟津二千里達扵海口圖之命曰黄河圖一自張
　家灣二千八百里達扵𤓰儀命曰漕河圖皆州載而
　縣紀之渠識而灣書之且布沿革之故扵上端勒石
　扵總河之四思堂後來者按之其以為全河乎其以
　為圖御乎　黄河㑹計預備河患皆以十月至來年
　十月止在山東兖州東昌在河南開封歸徳在直隸
　大名鳯陽徐州邳州泗州俱係黄河先年及即今經
　行正道皆預料之有八埽曰靠山曰箱邊曰牛尾曰
　魚鱗曰龍口曰土牛曰截河曰逼水有四隄曰遥曰
　偪曰曲曰直　黄河四隄今治水者多重遥直而輕
　偪曲不知遥者利扵守隄而不利扵深河偪者利扵
　深河而不利扵守隄曲者多費而束河則便直者省
　費而束河則不便故太遥則水漫流而河身必墊太
　直則水溢洲而河身必􁩱四者之用有權存焉變而
　通之存乎人也　治黄河之淺者舊制列方舟數百
　如牆而以五齒爬杏葉杓疏厎淤乗急流衝去之效
　莫覩也上疏則下積此深則彼淤奈何以人力勝黄
　河哉虞城生員獻䇿為余言以人治河不若以河治
　河也夫河性急借其性而役其力則可淺可深治在
　吾掌耳法曰如欲深北則南其隄而北自深如欲深
　南則北其隄而南自深如欲深中則南北隄兩束之
　衝中堅焉而中自深此借其性而役其力也功當萬
　之扵人又其始也假隄以使河之深其終也河深而
　任隄之毁余曰此深河之法也欲淺河以為洲法若
　何曰反用之耳其法為之固隄令漲可得而踰也漲
　衝之不去而又踰其頂漲落則隄復障急流使之别
　出而隄外水皆緩固隄之外悉􁩱為洲矣余試之為
　茶城之洲為徐邳之河無弗效者故曰以人治人以
　事處事以將選將以兵練兵　山東河南黄河之北
　大隄若阜起修武迄沛縣之窰子頭綿亘五百餘里
　曰泰黄隄河人呼曰南老隄夫隄迄黄河北十餘里
　不呼北隄而呼南隄蓋先年河行泰黄隄之北始皇
　隄之南則泰黄固南隄也今河循銅瓦廂武家壩則
　又藉泰黄為障矣隆慶末復循曹單豐沛跨戚山華
　山為之縷水隄二百里是泰黄以縷水為膚縷水以
　泰黄為骨南北相峙犄角之勢也而又續窰子頭之
　大隄培戚華二山之縷水則魚沛可安枕而南陽至
　黄家閘永無黄河侵陵之患矣　始皇隄二屹壽張
　范縣之中南北相距數里厚可三十丈崇可五六丈
　始皇築以象天之二河東人言起咸陽迄登萊一以
　障河之南徙一以為馳道従咸陽至東海求神仙輦
　馳南隄屬車馳北隄子路問津河亦湮之為隄焉今
　視之皆粉土所成東人呼始皇隄又云萬里隄盖萬
　古雄隄也𫝊曰為馳道之盛至扵如此後世子孫曽
　不得蓬纍而托足焉今黄河乃穿隄南行三百里豈
　徒子孫不得托足蓋河伯亦不得托身也已(萬恭治/水筌蹄)
　
　
　
　
　
　
　
　
　
　
　
　
　
　
　行水金鑑巻二十七
欽定四庫全書
　行水金鑑巻二十八
　　　　　　　　　　江南按察使傅澤洪撰
　　河水
　河防十四要其一河南原武縣胡村鋪崔家莊封丘
　縣于家店祥符縣劉獸醫口陶家店馬家口蘭陽縣
　銅瓦廂儀封縣穵泥河煉城口榮華樹考城縣芝麻
　莊李秀厰滎澤縣小院村賈魯河隄俱屬要害而陶
　家店銅瓦廂更為喫𦂳開歸府佐總管而州縣管河
　官分治之其二山東曹縣武家壩曹單北岸縷水隄
　俱要害而武家壩尤為喫𦂳兖州府佐總管而二縣
　管河官分治之其三汶河新創坎河石灘夏秋之發
　任其灘上漫流以殺其勢或損或増抽添諸石汶上
　管河官兼管而老人分理之其四南直𨽻徐邳之間
　新隄曲頭集棃林鋪房村雙溝閆家口王家口白浪
　淺俱要害而曲頭集埽灣直射内有舊決河身尤喫
　𦂳焉司河者宜役全神扵此其五南岸天字鋪起列
　字止北岸趙字鋪起鄭字止徐州判官分守委官協
　之其六南岸張字鋪起成字止北岸王字鋪起沈字
　止靈璧主簿分守委官協之其七南岸歲字鋪起金
　字止北岸韓字鋪起嚴字止睢寧主簿分守委官協
　之其八南岸生字鋪起果字止北岸華字鋪起竇字
　止邳州同知分守委官協之其九南岸珎字鋪起火
　字止宿遷主簿分守然離河稍逺且北岸無隄原不
　當衝水發之候宜令總巡直河以上至境山屬淮安
　同知總管直河以下通判總管然直河以下河寛水
　平防守為易直河以上河勢陡峻防守為難水發之
　候宜令協而守之其十境山赤龍潭大壩茶城大壩
　併縷水隄徐州管河官掌之其十一豐沛碭黄河北
　岸地勢卑下新縷水隄屬要害三縣典史平時則分
　而理有警則共守之其十二豐沛蕭碭黄河南岸地
　形髙仰水發出岸無憂不必堵遏盖上流少漫須臾
　則暴怒之性漸消東注之勢漸緩徐邳下流可無虞
　也須權利害重輕急緩圖之其十三淮安通濟閘外
　淮黄交㑹易􁩱萬歴元年建天妃閘春運五日而過
　四千艘出河之捷徑也新河及通濟閘可勿用之矣
　其十四髙寳諸湖山陽黄浦平河間伏秋浩渺無從
　宣洩官隄民廬苦之司河者有二十三平水閘以待
　而又以𤓰儀二閘通漕入扵江夫洩之者多則蓄之
　者薄湖水不能使之災矣　黄河盛發照飛報邊情
　擺設塘馬上自潼闗下至宿遷每三十里為一節一
　日夜馳五百里其行速扵水汛凡患害急緩隄防善
　敗聲息消長總督者必先知之而後血脈通貫可従
　而理也　凡黄水消長必有先幾如水先泡則方盛
　泡先水則將衰及占初候而知一年之長消觀始勢
　而知全河之髙下舊曰識水髙手者唯黄河之濵有
　之　防河請以戰喻夫敵以秋髙跋扈出没無常防
　之不嚴則内地荼毒河以伏秋迅烈消長叵測守之
　不固則隄岸横衝然暴猛雖有其時而衰弱亦有其
　候防河者伏秋戰守數合以防其銳逮至秋深氣降
　河勢自倦不戰而屈之矣故防敵者喫𦂳止在八九
　十月餘月小入不足慮也防河者喫𦂳止在五六七
　月餘月小漲不足慮也而三月之中又止戰守數合
　來則厲兵躍馬去則解甲息兵是在我者執常勝之
　樞在彼者無必勝之勢夫黄河非持久之水也與江
　水異每年發不過五六次每次發不過三四日故五
　六月是其一鼓作氣之時也七月則再鼓而盛八月
　則三鼓而竭且衰矣萬一河勢虛驕銳不可當我且
　避其銳氣固守要害如河南之銅瓦廂山東之武家
　壩徐州之曲頭集布陣嚴整二守四防以待而姑以
　不要害之隄委而嘗之以分弱其勢以全吾要害持
　至水勢漸落却將所委之隄隨缺而隨補之刻期髙
　厚勿令後水再由漸成河身致墊舊河如此則河之
　攻我也有限我之守河也無窮以無窮防有限蔑不
　勝矣校之而索其情河事畢矣余往殺諳達扵鴈門
　闗外無他長也不過審盛衰之機委之持之而已矣
　故善委則敵易疲善持則敵易竭是我常為主彼常
　為客復有不可守之河不可破之敵哉故善戰者莫
　妙扵持尤莫妙扵委　四防中風防尤宜慎之房村
　決風濤鼓擊不巳黄吕梁以巨舟數十障於決口風
　濤遽浄亦竒事然河隄千里舟不及也古有黄河風
　防之法如遇水漲濤擊下風隄岸則以秫秸粟藳及
　樹枝草蒿之𩔖束成綑把徧浮下風之岸而繫以繩
　隨風髙下巨浪止能排擊綑把且以柔物堅濤遇之
　足殺其勢隄且晏然扵内排擊弗及丁夫却扵隄外
　幫工此風防之要訣也綑把仍可貯為捲埽之需盖
　有所備而無所費云　河決口之患二如上有所決
　下無所洩者曰隘決不必鬭水搶築俟漲落水出直
　塞之耳若上決而下洩者曰通決此不可少需搶築
　可也否則流衝勢洩恐成河身則正河流緩而􁩱矣
　余扵房村以搶築法施之正河即安　黄河為中國
　患久矣神禹以來或言於三代或言扵漢唐宋時固
　不同或言扵秦晉或言於宋鄭徐淮地固不同今治
　河者動泥古說則以三代治河之法用之漢唐宋可
　乎又以秦晉治河之法用之宋鄭徐淮可乎特以數
　事拘儒牢不可破者列扵左　一多穿漕渠以殺水
　勢此漢人之言也特可言之秦晉峽中之河耳若入
　河南水匯土疎大穿則全河由渠而舊河􁩱小穿則
　水性不趨水過則平陸耳夫水專則急分則緩河急
　則通緩則􁩱治正河可使分而緩之道之使淤哉今
　治河者第幸其合勢急如奔馬吾従而順其勢隄防
　之約束之範我馳驅以入扵海淤安可得停􁩱不得
　停則河深河深則永不溢亦不舍其下而趨其髙河
　乃不決故曰黄河合流國家之福也　一我朝之運
　不賴黄河此先臣之言也盖欲黄河由禹故道而以
　為山東汶水三分流入徐吕二洪為可以濟運遂倡
　為不賴黄河之說耳夫徐吕至清河入淮五百四十
　里嘉靖中河身直趨河南孫家渡趙皮寨或南㑹扵
　淮或出小河口而二洪幾斷漕事大困則以失黄河
　之助也今欲不賴之而欲由禹故道則弱汶三分之
　水曾不足以濕徐吕二洪之沙是覆杯水扵積灰之
　上者也焉能盪舟二洪而下經徐邳歴宿桃河身皆
　廣百餘丈皆深二丈有竒汶河勺水能流若是之逺
　乎能濟運否乎故曰我朝之運半賴黄河也　一黄
　河北徙國家之利此先臣之言堪輿家者流之說也
　不知三代以上都冀州黄河若張弓然其時大江以
　南多未貢賦故山東之運東而至西秦之運西而至
　原不藉南運也若河南徙則東運既不便而黄河之
　水従太行而望之勢若反而挑王氣乃㣲方今貢賦
　全給扵江南而又都燕據上㳺以臨南服黄河南徙
　則萬艘度長江穿淮揚入黄河而直達扵閘河浮衛
　貫白河抵扵京且王㑹萬國其便若是茍北徙則徐
　邳五百里之運道絶矣故曰黄河南徙國家之福也
　　一黄河不能復禹故道必使復河南故道此近臣
　之議也蓋懲徐邳連歲水患激而云然耳不知徐邳
　之患由邳河之淤邳河之􁩱又由先年河行房村口
　近年曲頭集口旁流旣急而盛正流必緩而􁩱而徐
　邳之水患博矣然河患不在徐邳必在河南不在河
　南必在徐邳嘉靖以前河經河南河南大患九重拊
　膺百工蹙額思與河南圖一旦之命策力畢舉竟莫
　支吾而河南適有天幸河併行徐邳而後河南息二
　百年之大患居平土者僅二十餘年今若復河南之
　故道豈惟人力不勝即勝之是又移徐邳之患於河
　南而又生二洪乾涸阻運之患也第隄徐邳三百里
　有竒河不泛濫而徐邳之患消故河由徐邳則民稍
　患而運利由河南則民與運兩患之姑毋論王土王
　民鄰國為壑之大義也又况隄固水深即碭徐之患
　直河秋一季耳利害豈不章章明甚故曰河南故道
　不必復也　一黄河清聖人生此史臣之言也彼蓋
　謂五百年王者興說也非河渠說也夫王者興非臣
　所當言而今拘儒每以黄河清為上瑞誤哉夫黄河
　濁者常也清者變也欲其常濁而不清彼濁者盡沙
　泥水急則滚沙泥晝夜不得停息而入扵海而後黄
　河常深常通而不決清則水澄水泥不復行不能入
　海徒積墊河身與岸平耳夫身與岸平河乃益弱欲
　衝泥沙則勢不得去欲入扵海則積滯不得疏飽悶
　偪迫然後擇下地一決以快其勢此豈待上智而後
　知哉夫河決矣餉道敗矣猶賀曰上瑞非迂則愚故
　河清則治河者當被髪纓冠而救之不爾憂方大耳
　故曰黄河清變也非常也災也非瑞也(治水/筌蹄)
明神宗萬歴三年四月甲午淮徐等處大水直隸巡按
御史舒鼇議以為海口􁩱塞横絶下流故淮揚徐邳諸
處頻年水害郡邑幾廢宜開草灣浚澤麻港口石䃮諸
口以備淮黄之沖事下户工二部覆議命河漕及勘科
諸臣議定以聞　六月乙未工科都給事中侯于趙等
覆議淮揚地方頻年水災惟在下流壅滯宜通草灣以
分河流入海之路開魚溝老黄河以疏淮揚湧激之勢
浚新洋石䃮諸口以濟興鹽墊溺之危築安東縣隄以
為水趨該縣之備其開浚先後則欲先草灣石䃮而後
魚溝度緩急以舒民力俱報可　八月丁丑河決髙郵
碭山及邵家口曹家莊韓登家等處總理都御史傅希
摯議以髙郵決口當急築碭山決口當改築月隄其餘
三口宜留以為洩水之路工部覆議是不得已而為權
宜之術耳安能必三口之不愈決愈深而奪正河宜隨
機相度近河縷隄有當修築以廣容納或上流有可分
殺以減水勢皆當従長計議無得因循奉㫖是　十月
壬辰兵科給事中蕭彦上言治河大約言近日諸議俱
在徐邳以下於上流似未之及但以運道為急不以淮
泗為念宜令河道大臣帶同熟於河道司屬二三人下
沿淮安上遡潼闗逐處相視孰可分其流孰可殺其勢
計畫停妥貼圖立說具奏施行部覆如議　十二月辛
未總理河道傅希摯疏言邵家等三決口向因伏秋之
際水勢盛漲堵塞不易故議權留以資分洩今秋深水
耗支流少緩業築塞竣事其縷隄應否展築上源應否
分殺容另勘報章下工部(明神宗/實録)
　是年河従崔鎮等口北決淮水從髙家堰東決徐邳
　以下至淮南北漂没千里(南河/全考)
　是年六月霖雨不止風霾大作河淮並漲千里共成
　一湖居民結筏浮箔採蘆心草根以食(淮安/府志)
明神宗萬歴四年二月壬午總理河道傅希摯言漕河
相資為利乃徐淮當衆流朝宗赴海之委而一切夫料
曽不足擬河南什百之一何怪年年沖決哉除借河道
銀三萬兩修築外再議原設隄夫三千七百名定為長
夫畫地修守仍照舊規樁朩栁梢繩草各料每年先期
責辦俾知為歲額必用而留折耗折兊二項銀五萬一
千五百既扵治河有濟亦免加派民間下部覆内惟折
耗銀不得輕議折兊則漕臣吳桂芳已題為新設永利
用餘如議　癸未總督吳桂芳言淮揚二郡洪潦奔沖
災民號泣所在凄然蓋濵海汊港歲久道堙入海止恃
雲梯一徑致海擁横沙河流泛溢而鹽安髙寳不復可
收拾矣國家轉運惟知急漕而不暇急民故朝廷設官
亦主治河而不知治海臣請另設水利僉事一員專疏
海道而以淮安管河通判改為水利同知令其審度地
宜講求捷徑如草灣及老黄河俱可趨海何必專事雲
梯并乞留後帮漕糧五萬石及輕齎内河工銀二萬五
千四百三十餘兩以備鳩工庶淮河各得其所歸運道
亦還其故下吏户二部議悉如其請乃優詔答之曰淮
揚積年水患朕切隠憂奈無實心幹理之人吳桂芳素
有才望所陳治河當先治海尤切事理即令悉心經畫
舉行若能力踐其言事先底績當重加陞賞以酬其功
　乙酉陞營繕司署員外即事主事黄猷吉為河南僉
事駐淮安治水　三月辛丑以總理河道右副都御史
潘季馴巡撫江西　四月庚午漕運侍郎呉桂芳言黄
河自徐邳而來至清河與淮水合流經清江浦外河東
至草灣又折而西南經淮安新城外河轉入安東縣前
直至雲梯闗入海近年雲梯闗海口沙壅水勢泝洄河
流漸淺淮安新城外河深不過五七尺惟清江浦相對
草灣地方地形低下黄河屢向沖決欲奪安東縣後迤
邐下海以縣治攸闗屢決屢塞致近年淮黄交溢去嵗
草灣迤東自決一口宜扵決口之西王家山之東開挑
新口以迎埽灣之溜量長五百一十八丈四尺計土十
萬四千九十一方共工銀七千二百八十餘兩糧米二
千八十一石準銀一千二百四十餘兩總約銀八千五
百三十餘兩其全不通河及河身窄狹之處逐段佑計
通長九千七百二十三丈計用六萬八千一百五十餘
兩又兩處用管工官一百九十一員口糧銀共一百五
十餘兩又用水車四十部共銀八十八兩又金城至挂
甲墩五港岸地勢低窪應築束水隄岸一通合用銀四
千四百四十餘兩應築決口一十八處約用銀五百兩
通計該銀一萬八千八百七十餘兩查截留河工輕賫
折席等銀及正耗糧米共銀七萬二千四百餘兩未足
九千四百餘兩應扵鹽商修河銀内支用語云救一路
哭不當復計一家哭今淮揚鳯泗邳徐不啻一路矣安
東自衆流滙圍以來獨文廟縣衙僅存椽瓦巳不成邑
即使全河趨之亦不過一家哭耳况勢又不得不然耶
創始為作事所難獨任乃人情共忌乞下所司議工部
覆言委一垂陷之安東以拯全淮之胥溺漕臣言可聴
報曰可　辛已總督漕運侍郎吳桂芳言淮揚水患在
下流海口之塞上㳺河身之髙欲浚河身先闢海口臣
前開草灣入海漸有次第至扵河身之髙不過積􁩱不
浚曽見前輩文集中有以混江龍浚河者其制用檀朩
造軸沉水入泥隨船行走船行龍轉積泥隨起大約一
回可浚積􁩱二尺日逐推淌務深三尺而止但遇桃花
伏秋水發即行推浚每嵗將浚過河身丈尺年終奏報
其清河以上邳徐茶城則責在河臣浚否惟命下工部
言疏浚兼施治河長䇿冝令總河衙門一體推浚従之
　五月癸已工部言河道銀兩專備修河遂不報部致
偶有奏請無憑酌議乞行河南山東各布政司并南直
隸各府州盡數查出置循環二簿明開舊管新收開除
實在每半年赴部遞換庶本部有籍可稽而河臣推調
難施従之　丙申兵部尚書劉應節以河工罷上書自
劾乞休上温詔留之　乙已改工部右侍郎兼右僉都
御史徐栻為兵部右侍郎兼管如故提督軍務巡撫浙
江栻以河工未竟上疏乞罷不允　七月辛亥以草灣
工成立河海淮三神廟賜名顯佑　庚申工部覆御史
陳功漕政五事一議溜夫黄河綿亘五六百里中間隨
地轉曲牽挽最難各船有限之夫前後安能調集查徐
吕二洪設有洪夫約二千名二洪今􁩱為平流洪夫多
用之修築宜扵糧運經行時酌派沿河溜處隨宜調用
此則宜如御史言權宜借調候糧船過盡仍歸二洪者
也上然之　八月乙丑工部覆直隸巡按御史舒鼇奏
草灣河工告成計河身長一萬一千一百四十八丈九
尺塞過大小決口二十二處募過人夫四萬四千名實
用銀三萬九千六百六十兩糧四萬六千一百七十一
石準銀二萬七千七百兩以二月二十日起工本年六
月十二日報完因叙總督吳桂芳副使舒應龍僉事黄
猷吉淮安知府邵元哲及同知劉順之通判蔡玠等并
府縣各官分理功上曰海口開浚水患漸平各官功實
可嘉先賞吳桂芳銀幣舒應龍以下各賞銀有差仍用
心修舉功成另敘　乙酉巡按直隸御史邵陛言淮徐
揚自海口沙横河身􁩱墊桑田盡成湖泊錢糧逋負獨
多頃開草灣河導黄淮赴海雖當大漲旋漲旋消不復
停積數十年魚鼈之淵幸有平土但荒田初墾收穫為
難乞將二府一州所屬州縣漕糧分别改折三年其一
切起存錢糧料價亦命停徴扵三年後帶補以示寛䘏
下户部覆謂河水之來漸平則剥膚之災自逺豈可預
為三年之請槩冀非常之㤙惟萬歴元年二年拖欠若
果係災疲勘實奏豁従之　九月壬寅總理河道右僉
都御史傅希摯奏報河決常家樓約三里餘又決沛縣
縷水隄二處一長一百三十一丈二尺一長九十五丈
七尺又豐縣決長隄二處一長五十餘丈一長六十餘
丈曹縣決長隄七千餘丈約三里餘下所司　十月乙
亥鳯陽巡撫吳桂芳等以河決豐沛徐州睢寧四州縣
居民漂溺災沴異常請發各庫倉貯積銀糧及留徐州
南稅銀三千六百兩有竒備賑各項起解錢糧分别被
災輕重緩征㑹山東巡撫李世達亦以金鄉魚臺單曹
等縣田廬盡没請蠲漕米站銀并動庫貯官銀備賑俱
下户部議可従之　丙寅鳯陽巡撫吳桂芳等以宿遷
縣為黄河掃嚙請遷縣治築土城以避之前基去縣不
數百步不必移民而儒學亦稍俟豐盈另議户部覆言
遷縣治以避水患正急則避之之權也雖時詘未暇舉
嬴顧無宫牆何以羣弟子無閭閻何以保百姓政有大
體寧惜小費則儒學當與縣治并興移民當與遷縣同
舉查輕賫有限而撫按道府州縣紙贖尚可通融併巡
鹽鍰金即數千宜無難扵取足况工作原救災之一政
淮揚一帶昏墊巳極藉此以聚失業之人豈徒寓賑䘏
之仁亦將弭飢寒之變扵以興教化䘏流離胥此舉矣
然之　十一月丁亥以黄水衝淹詔山東曹單金魚四
縣徭編淺鋪閘備河夫等銀及存留永豐廣盈等倉米
銀暫與蠲免其臨徳二倉小麥亦令停徴有司官仍動
支倉庫賑䘏俟水落地出招撫復業量給牛種務使均
沾　丁酉工科都給事中劉鉉等疏議漕河語侵總漕
吳桂芳大約謂草灣既開河復大漲漕臣言已不驗而
八月迄今一字不報為桂芳咎扵是桂芳乃言河道通
理南北此百餘年來成䂓自科臣侯于趙建白而天妃
閘以南屬漕閘以北屬河道矣今歲河決者三一為曹
縣縷水隄一為徐州棃林鋪一為桃源崔鎮各有司存
恐難越爼至扵草灣之開祗以去春髙寳水患沖嚙淮
安西橋諸市且及新城疏以洩之非謂即可制水之命
使上㳺亦不復漲也今西橋新城皆為平地山陽以南
諸州縣水落稻佈每斗米銀四分臣之草灣亦既效矣
若以山東徐邳之漲決不報臣誠何敢報惟其決經扵
臣屬之豐沛睢寧四州縣始一面踏勘一面議請賑䘏
不惟臣一人言之且㑹按鹽二臣公言之祈將臣早賜
罷斥以為人臣愚扵任事者之戒上以漕河原分地責
成詔桂芳視事如初　癸卯工部言黄淮交漲沖決太
多請將天妃閘以北行傅希摯修決浚􁩱迤南行吳桂
芳増備隄岸毋誤明年漕輓然之　丁未巡按直隸御
史邵陛言今日大政莫重漕河頃以吳桂芳督漕傅希
摯總河廟堂之上旣圖其所重矣桂芳風飡水宿九閱
月而草灣全通隄工半就臣親履其地見入海之口勢
如奔馬即九月間淮水陡發黄河建瓴之勢適與之㑹
河强淮弱不能争趨草灣入海之道而髙寳間溢冲數
口大者十餘丈小僅二三丈今補築且竣矣說者致以
河漲責下草灣不無沮任事之氣至扵徐吕墊髙河勢
已沮不聞希摯畫一䇿以疏浚之七月以來決徐州決
豐縣大者二百餘丈小亦四五十丈曹單決至一百餘
丈而崔鎮之決至分正河十之二三趨諸湖下金城㑹
草灣入海將來恐奪全河之流如雲梯闗故轍而顧乃
諉之氣數托疾髙卧恐工拙以混吹無辨牛驥以並駕
俱疲乞勉桂芳益殫任事之忠毋以憂讒畏譏隳厥績
戒希摯弗曠司空之職急以疏􁩱塞決贖前愆庶乎新
運可濟工部亦以為言上然其說命兩臣加意經理亟
圖修築無悮新運(明神宗/實録)
　
　
　
　
　
　行水金鑑巻二十八
欽定四庫全書
　行水金鑑巻二十九
　　　　　　　　　　江南按察使傅澤洪撰
　　河水
明神宗萬歴四年十二月戊辰禮部𩔖奏災異言今年
自二月以來河水斷流地震雨雹頻形章奏豈聖世所
宜有乞敕大小臣工革心勵行舉錯務協扵公功罪必
求其當催科或擾則加意撫綏囹圄或寃則悉心昭雪
皇上復先謹天戒益懋聖徳起居動作𩔖若上帝之式
臨號令施為唯恐一物之失所轉異為祥端不外此上
納之　丁丑免河南本年應徴河夫堡夫銀三萬二千
餘兩未調夫役免追曠工巳調實夫更班歇役(明神宗/實録)
　(河水斷流可謂旱之至矣此時宗伯年終𩔖奏能極/言致災之由君臣交相儆戒真神廟初政之最善者)
　(矣/)
　是年八月河決自徐州上􁩱梨林鋪直扺睢寧縣治
　水深丈餘廬舎倉囷牲畜盡空(淮安/府志)
　是年河決大水浸城三尺許百姓逃亡者三之一(睢寧/縣志)
　是年八月河決大行隄數處民多流移(豐縣志見河/水斷流  扵)
　(禮部𩔖奏而八月間徐睢皆大/水可見河水乾涸在八月以前)
明神宗萬歴五年八月癸亥河復決崔鎮　閏八月乙
酉時河決崔鎮衝開水溜勢分正漕河道都御史傅希
摯議堵築決口束水歸漕漕運侍郎吳桂芳欲衝刷成
河以為老黄河入海之路持議各異部覆運道闗係尤
重且急崔鎮決口聴河道衙門及時堵築俾水歸漕其
老黄河入海之路俟水勢稍定㑹同議奏報可　戊子
時徐州河淤澱宿邳清桃兩岸多決淮水為河所廹徙
而南髙寳湖隄大壞扵是工部都給事中劉鉉建議南
河郎中不便顧理淮北請添郎中一員扵淮徐適中處
專治淮黄一帶河道其徐吕二洪主事可并一員上諭
工部近來偶以一事輒便増官増之不便又議裁革殊
為輕事添設部員及先年河漕當地分管之議本欲責
成反滋推諉并議以聞部覆國家特設總督漕運大臣
則凡有關扵運務皆其責也又設總理河道大臣則漕
河自張家灣直抵𤓰儀黄河自河南山東上源至淮安
入海皆其地也與其畫地分管之異同孰若漕河之各
供厥職之畫一宜各遵頒降敕書行事惟若郎中一員
專治淮北裁吕梁洪主事即令郎中帶管則無増官之
費而有得人分治之益従之　九月乙丑陞總理河道
都察院右僉都御史傅希摯為右副都御史巡撫陜西
　戊辰陞巡撫山東都察院右僉都御史李世逹為右
副都御史總理河道　十一月壬戌先是嘉靖三十二
年以前黄河由小浮橋後徙由沛縣飛雲橋繼由徐州
大小溜溝以入閘河四十四年河大決改由秦溝出口
以致茶城歲患􁩱淺至是復南趨小浮橋故道河道都
御史傅希摯以聞奏下所司(明神宗/實録)是年秦溝復􁩱自
崔家口歴北陳鴈門集等處至九里山出小浮橋其一
支自九里溝誼安山歴符離出小河口而崔鎮大決散
漫湖泊間桃源以下故渠多淺(明㑹/典)
　是年河決曹縣韋家樓碭山縣張家屯(續文獻/通考)
　是年大水城崩知縣伍維藩申請上疏發帑遷新縣
　治扵三台山之陽(蕭縣/志)
　傅希摯衡水人累官右僉都御史巡撫山東隆慶末
　改總理河道以茶城􁩱塞開梁山以下寧洋山出右
　洪口萬歴五年進右副都御史巡撫陜西(明史/槀)
明神宗萬歴六年正月庚午户科給事中李淶條陳治
河五事一曰多浚海口以導衆水之歸夫徐邳而下黄
河自西而東淮河自南而北俱㑹扵清河口東南折而
歴安東縣出雲梯闗以入扵海舊甚深廣嗣以黄水泥
􁩱黄淮二瀆皆無所歸故其勢不決徐邳而沖嚙扵髙
寳諸隄至髙寶諸湖浩蕩無涯先時沿河之西多置塘
岸以蓄盱泗諸處暴漲之水故河以東運隄無恙乃今
塘岸盡廢而黄淮之水又悉飛瀉扵此是以全隄盡圮
宜别勘堅實之地以多浚其口仍必自下而上漸去河
身之􁩱盡扵徐吕二洪而後止若淮安之南寶應之北
計八十里每十里建平水閘一座髙郵邵伯各加建平
水閘十座閘下每開支河四五十處以導上河之水入
扵隄下射陽等湖而鹽城興化沿海地方皆宜查其舊
地多浚十餘口以導射陽諸水而入扵海(下四條俱/入運河)章
下所司　辛未陞總督漕運兼提督軍務巡撫鳯陽等
處兵部左侍郎吳桂芳為工部尚書兼都察院右副都
御史總理河漕提督軍務上以當事諸臣意見不同動
多掣肘以致日乆無功今以此事專屬桂芳提督其𨕖
用部司等官及處置錢糧俱許便宜奏請巳而桂芳辭
免不允　二月丁酉陞刑部右侍郎潘季馴為都察院右
都御史兼工部左侍郎總理河漕兼提督軍務乙已户
部題黄淮為患總理河漕吳桂芳巳扵正月十八日興
工築隄數萬之夫雲集待哺銀糧不可一日有缺所請
南京户兵二部庫貯糧剰馬價銀兩各支一萬兩及户
部速將見年每幇漕糧奏請準留八萬石行漕運衙門
分貯沿河各倉支用従之　三月已卯陞原任總理河
道提督軍務都察院右副都御史李世達巡撫浙江
四月壬寅刑部右侍郎潘季馴疏辭總理河漕上以河
漕多虞總理重任不許　丙午工科都給事中王道成
題當今之事莫急治河日者黄淮水發勢且滔天以數
千里之巨浸而僅洩扵雲梯之一線扵是南北併受其
害謂宜塞崔鎮之決口築桃宿之長隄修理高家堰開
復老黄河仍嚴督當事諸臣務在疏通壅滯庶幾有濟
議下所司　六月乙已總理河漕都察院右副都御史
潘季馴條陳治理六事一曰塞決口以挽正河二曰築
隄防以杜潰決三曰復閘壩以防外河四曰創滚水壩
以固隄岸五曰止濬海工程以免糜費六曰寢開老黄河
之議以仍利涉部覆如議有㫖治河事宜旣經河漕諸
臣㑹議停當著他著實行各該經委分任官員如有玩
愒推諉虚費財力者不時挐問參治(全疏詳/見扵後)七月壬子
工部覆總河都御史潘季馴等奏河工浩大須多官分
督往年一逢陞遷竟自代去以致錢糧不明勤惰莫稽今
後凡有陞調留待工完將經手錢糧併其勤惰稽查明
白方許離任至若分布政司屬奉有專敕而有司視之
蔑如動有掣肘今後除本地方守巡各有專職自行督
責外凡供事河工者俱聴分司責成如有玩愒不遵該
上司叅奏有㫖河工事重必須委任責成以後該管河
官暫停陞調候河工完日分别賞罰委官賢否但以該
管河道官為主别道不得干預　已已總河都察院右
都御史潘季馴疏奏復故河其利有五蓋河従潘家口
出小浮橋則新集迤前一帶河道俱為平陸曹單豐沛
之民永無昏墊之苦一利也河身深廣受水必多每歲
可免泛濫之患曹單豐沛之民得以安居樂業二利也
河從南行去㑹通河甚逺闊渠可保無虞三利也來流
旣深建瓴之勢易滌則徐州以下河身必因而深刷四利
也小浮橋之來流旣安則秦溝可免復沖而茶城永無
􁩱塞之虞五利也議下所司(詳見/扵後)乙卯差錦衣衛官校
挐解淮安府通判王𢎞化水利道僉事楊化隆南河郎
中施天麟調外任以總河潘季馴疏叅耽悞河工故也
　辛未巡撫直隸御史崔廷試題稱臣奉命淮甸經過
地方所當因勢調停者一曰處工費以䘏災地淮揚水
患巳極民不聊生其河工等費難以復派陵寢運道闗
係良鉅所當特捐内帑待用之藏暫停本年起解之額
以蘇民生也一曰計夫役以安窮民各州邑所派之夫
日給三分而逺者一日七八分次亦不下五六分彼里
甲所取辦民巳不勝苦矣事竣之時當事者又多裁削
之或遇有衝決輒令復築不復計工夫洪水所衝何堅
不破而可令窮民賠償耶以後量従寛處免其扣累庶
幾民忘其勞而稱佚道之使也上允行之　八月癸卯
先是淮安水利道河南僉事楊化隆淮安府通判王𢎞
化治河無狀為總河都御史潘季馴所劾上命錦衣衛
逮繫來京至是法司擬各照運炭贖罪例完日復職上
以楊化隆王𢎞化都著革職律文官犯私罪杖一百的
決該罷職不敘今後但據所犯擬罪送吏部擬處毋得
槩擬復職以致輕縦　已亥總河都御史潘季馴題徐
州小浮橋以上一帶河淺查得河南歸徳府新集地方
下至徐州二百五十里原係黄河故道欲乗今一併開
復巳而工科給事中王道成上言治河而疏上流誠為
探本之論然而挽淮流北障河決則其工鉅矣動衆八
萬費逾八十萬金則其用糜矣工費巳大事之究竟尚
有不能逆睹者其厎績則甚難矣胡乃此之未為而欲
並開數百里之上河即使諸臣不計勞逸不避利害竊
恐國家財用終屬有限萬一漫為而不效將若之何不
如揆勢度理就中權緩急而圖之乃為計之得也上命
下其章扵所司　十月丁酉先是總河都御史潘季馴
漕運侍郎江一麟交章論徐州道副使林紹治河無狀
旣而紹掲季馴謂遥隄不當築決口不當塞天妃閘不
當閉而徐北雁門北陣一帶淺阻可虞其議相左各相
論列部覆紹應罷黜季馴一麟身膺重寄不宜摇惑妄
議以替初心上然之著林紹冠帶閒住　庚子給總督
河漕工部尚書兼都察院右副都御史吳桂芳祭𦵏尋
贈太子少保(明神宗/實録)是年議塞崔鎮口因築遥隄束水
衝沙其南岸自三山頭至李字鋪長二萬八千五百五
十八丈又自歸仁集築横隄至孫家灣長七千六百八
十餘丈又扵桃源縣馬厰城築隄長七百四十丈以遏
南奔入淮之勢其北岸自谷山至直河長九千四百六
十四丈又自古城至清河長一萬八千四百十丈建崔
鎮等滚水石壩四座以緩泛溢之水使不能潰隄而出
河流乃安(明㑹典任此潘公/季馴三  總河也)
　吳桂芳字子實新建人嘉靖二十三年進士萬歴三
　年冬以兵部左侍郎總督漕運兼巡撫鳯陽四年春
　桂芳以淮揚洪潦奔流唯雲梯闗一徑入海至海湧
　横沙河流泛溢而興鹽髙寳諸州縣所在受災請益
　開草灣及老黄河故道以廣入海之路修築髙郵東
　西二隄以蓄湖水皆下所司議行未幾草灣河工告
　成是年秋河決曹縣徐州桃源給事中劉鉉疏議漕
　河語侵桂芳桂芳疏辨曰草灣之間以髙寶水患衝
　齧疏以拯之非能使上㳺亦不復漲也今山陽以南
　諸州縣水落佈種斗米四分則臣斯舉亦旣得䇿矣
　若徐邳以上非臣所屬臣何與焉因請罷御史邵陛
　言諸臣以河漲歸咎草灣阻任事氣乞䇿勵桂芳益
　厎厥績而詰責河臣傅希摯曠職従之其明年希摯
　議塞崔鎮決口束水歸漕而桂芳欲衝刷成河以為
　老黄河入海之道廷議以二人意見不合改希摯巡
　撫陜西以李世達代未幾又改世達他任命桂芳兼
　理河漕六年正月詔進工部尚書兼右副都御史居
　職如故未踰月卒尋以髙郵湖隄成贈太子少保(明/史)
　(稾/)
　先是萬歴三年黄決桃源崔鎮淮決髙堰寶應而山
　陽髙寶興鹽等處滙為巨浸桃源一帶運道梗阻是
　時議者謂諸決口當毋塞開支河以殺水而濬海口
　以通之至是總河侍郎潘季馴行相視以為海口固
　潮汐之所従來往也隨濬隨􁩱何可濬惟導河歸之
　海則以水治水導河即以濬海也然河未易以人力
　導唯繕固隄防使無旁決水入地益深則治防即以
　導河也今河決上流固宜疏今下流決也欲疾赴海
　而害祛豈必疏哉扵是築髙堰起武家墩經大小澗
　至阜寧湖以捍淮東侵築隄起清江浦沿鉢池山柳
　浦灣迤東以制河南溢慮河内衝閘而蝕漕也嚴五
　閘啟閉獨以待漕艘六月運盡築壩官民船隻由壩
　車盤沙無内灌自徐抵淮亘六百餘里築南北兩隄
　蜿蜒相望扵是淮畢趨清口㑹大河入扵海海口不
　濬而通(南河/全考)
　河災之羨溢中國也惟急務修築培髙堰以束淮水
　造遥隄以束黄流尤當極意經理河南則于家店劉
　獸醫口黄陵岡陶家店馬家湖銅瓦廂挖泥河煉城
　口榮花樹芝麻莊等溜山東則楊家口梁靖口毛黄
　寨王家壩侯家村以其地皆埽灣迎溜湍急先年往
　往失事故當極意經理之若隄堰旣堅河淮安流自
　能久享其利(續文獻/通考)
　丁丑(萬歴/五年)河決崔鎮淮決髙家堰横流四溢連年不
　治詔晉公為右都御史兼工部左侍郎以往仍敕公
　總理河漕以一事權漕撫侍郎江一麟副他撫臣境内
　闗河道者皆受約束矢心任事日行兩河間延見吏
　民三老周爰咨度具得其要領而是時廷臣䇿河事
　者以百數言人人殊其言海口當疏者近是公謂海
　口不能以人力疏治而可以水勢衝決計莫如築髙
　堰塞崔鎮束河淮正流使並趨入海且言天下之事
　不難治河而難衆口天子下其議大司空幼孜對如
　公䇿仍假公便宜不中制公乃得行一意集羣力三
　年畢工凡築土隄丈以億計石隄以數千計塞決口
　以百計浚運河以萬計閘壩涵洞之屬創以數十計
　而髙堰之工最鉅(申時行作潘/公季馴傳)
　總河潘季馴上兩河經略疏云據司屬䝉臣牌行看
　得水性就下以海為壑向因海壅河髙以致決隄四
　溢運道民生胥受其病故今談河患者皆咎海口而
　以濬海為上䇿則誠然矣第海有潮汐茫無著足不
　得巳而議他闢豈知海口視昔雖壅然自雲梯關四
　套以下闊七八里至十餘里深皆三四丈不等縱使
　欲另開鑿必須深闊相𩔖方便注放則工力艱鉅必
　不能成矧未至海口乾地猶可施工及將入海之處
　則潮汐往來亦與舊口等耳且海之舊口皆係積沙
　人力雖不可濬水力自能衝刷乃若新闢之地則土
　壤堅實不特人力難措而水力亦不能衝故職等竊
　謂海無可濬之理惟當導河以歸之海則以水治水
　即濬海之䇿也然河又非可以人力導也欲順其性
　先懼其溢惟當繕治隄防俾無旁決則水由地中沙
　隨水去即導河之䇿也顧頻年以來無日不以繕隄
　為事亦無日不以決隄為患何哉卑薄而不能支迫
　近而不能容雜以浮沙而不能久隄之制未備耳是
　以黄決崔鎮等口而水多北潰為無隄也淮決髙家
　堰黄浦等口而水多東潰隄弗固也乃議者不咎制
　之未備而咎築隄為下䇿豈得為通論哉又有所未
　盡者上流旣潰隄以旁決矣至扵下流復或岐而分
　之其趨扵雲梯闗正海口者譬猶強弩之末耳盖徒
　知分流以殺其怒而不知水勢益分則其力益弱水
　力旣弱又安望其能導積沙以注扵海乎職等故謂
　今日濬海之急務必先塞決以導河尤當固隄以杜
　決而欲隄之不決者必真土而勿雜浮沙高厚而勿
　惜鉅費讓逺而勿與争地斯隄扵是乎可固也如徐
　邳桃清沿河各隄固矣崔鎮等口塞矣則黄不旁決
　而衝漕力專髙家堰築矣朱家口塞矣則淮不旁決
　而㑹黄力專淮黄旣合自有控海之勢又懼其分之
　則力弱也則必暫塞清江浦河而嚴司啟閉以防其
　内奔姑置草灣河而專復雲梯以還其故道仍接築
　淮安新城長隄以防其末流盡令黄淮全河之力涓
　滴悉趨扵海則力强且專下流之積沙自去下流旣
　順上流之􁩱墊自通海不濬而闢河不挑而深矣此
　職等所謂固隄即所以導河導河即所以濬海也猶
　慮伏秋水發暴漲傷隄職等查得吕梁上洪之磨臍
　溝桃源之陵城清河之安娘城等處土性堅實可築
　滚水石壩三座若水髙扵壩任其走洩則水勢可殺
　而兩隄無虞矣至若寶應石隄之當復與夫下流支
　河之當疏揚州運河之當濬皆今時之切務所宜次
　第併舉而不可緩者也但前項工程自豐沛徐淮以
　至海口共長千有餘里自清江浦以至儀真共長三
　百餘里地勢遥逺工程浩大一時錢糧未措人夫難
　集除前請發銀二十萬兩并截留漕糧八萬石一面
　先將豐沛縷隄太行遥隄及徐邳一帶縷隄酌量幇
　築桃清南隄併接淮安新城長隄乗時創築髙家堰
　兩頭水勢稍緩先行築塞寶應湖先用樁笆修築土
　隄外其餘各項工程相應大加修舉者一面請發錢
　糧調集官夫買辦物料次第興舉務保無虞等因到
　臣臣即㑹同江一麟躬親督率沿河荒度南遡維揚
　看得儀眞東闗歴石人頭揚子橋三汊河直抵髙廟
　止一帶運河􁩱淺寶應一帶湖隄圮壞黄浦決口淹
　及數邑髙家堰水射淮揚清江浦長隄卑薄柳浦灣
　至髙嶺無隄障禦西窮鳯泗看得全淮不下清口日
　益南徙北抵清桃看得崔鎮諸決水從旁洩一望瀰
　漫正河􁩱淺徐沛以上崔家口新河淺阻北陳一帶
　水行陸地僅盈尺餘東抵海口看得新挑草灣尋復
　􁩱塞今自清口至西橋一帶河流復通但不及故河
　十分之一自安東以下河身漸廣雖有􁩱淺未復全
　河然河水東下亦無阻碍隨處患害一一查閱明白
　去後今據前因該臣㑹同右侍郎江一麟議照事師
　古者罔愆智不鑿者乃大孟子論智一章首以禹之
　治水為喻而論為政則曰為政不因先王之道可謂
　智乎是大智者事必師古而不師古則鑿矣故治河
　者必先求河水自然之性而後可施其疏築之功必
　先求古人巳試之效而後可倣其平成之業黄水來
　自崑崙入徐濟運歴邳宿桃清至清口㑹淮而東入
　扵海淮水自洛及鳯歴盱泗至清口㑹河而東入扵
　海此兩河之故道即河水自然之性也昔元嵗漕江
　南之粟由揚州直北出廟灣入海至永樂年間平江
　伯陳瑄始隄管家諸湖通淮河為運道然慮淮水漲
　溢東侵淮郡也故築髙家堰隄以捍之起武家墩經
　小大澗至阜寧湖而淮水無東侵之患矣又慮黄河
　漲溢南侵淮郡也故隄新城之北以捍之起清江浦
　沿鉢池山柳浦灣迤東而黄水無南侵之患矣尤慮
　河水自閘衝入不免泥􁩱故嚴啟閉之禁止許漕艘
　鮮船由閘出入匙鑰掌之都漕五日發籌一放而官
　民船隻悉由五壩車盤是以淮郡晏然漕渠永賴而
　陳平江之功至今未斬也後因剥蝕旣久隄岸漸傾
　水從髙家堰決入一郡遂為魚鼈而當事者未考其
　故乃謂海口壅塞遂穿支渠以洩之盖欲亟極淮民
　之溺多方䂓畫以為疏導之計其意甚善而其心良
　亦苦矣詎知旁支暫開水勢陡趨西橋以上正河遂
　至􁩱阻而新開支河闊僅二十餘丈深僅丈許較之
　故道不及三十分之一耳豈能容受全河之水下流
　旣壅上流自潰此崔鎮諸口所由決也今新開尋復
　􁩱塞故河漸巳通流雖深闊未及原河十分之一而
　兩河全下沙隨水刷欲其全復河身不難也河身旣
　復面濶者七八里狹者亦不下三四百丈滔滔東下
　何水不容若猶以為不足而欲另尋他所别開一渠
　恐人力不至扵此也以臣等度之非惟不必另鑿一
　口即草灣亦須置之勿濬矣故為今之計惟有修復
　平江伯之故業髙築南北兩隄以斷兩河之内灌而
　淮揚昏墊之苦可免至扵塞黄浦口築寳應隄濬東
　關等淺修五閘復五壩之工次第舉之則淮以南之
　運道無虞矣堅塞桃源以下崔鎮口諸決而全河之
　水可歸故道至扵兩岸遥隄或葺舊工或剏新址或
　因髙岡或填窪下次第舉之則淮以北之運道無虞
　矣淮黄二河旣無旁決並驅入海則沙隨水刷海口
　自復而桃清淺阻又不足言矣此以水治水之法也
　若夫扒撈挑濬之說僅可施之扵閘河耳黄河河身
　廣闊撈濬何期捍激湍流器具難下前人屢試無功
　徒費工料但恐伏秋水發淫潦相仍不免暴漲致傷
　兩隄故欲扵崔鎮口陵城安娘城等處再築滚水壩
　三道萬一水髙扵壩任其宣洩則兩隄可保而正河
　亦無􁩱塞之患矣徐州以南之工如此而巳或有難
　臣者曰臣等欲順水性今淮水欲東而乃挽之使北
　黄水欲北而乃挽之使東無乃水性之未適乎臣曰
　水以海為性也決水乃過顙在山之水也非其性也
　或者又曰昔禹治河播九河同為逆河入扵海今臣
　等乃欲塞諸決併二瀆而不使之少殺耶縦有滚水
　壩僅去浮面之水百一耳亦烏能殺其勢也臣應之
　曰九河非禹所鑿特疏之耳蓋九河乃黄河必經之
　地勢不能避而禹仍合之同入扵海其意蓋可想也
　况黄河經行之地惟河南之土最鬆禹導河入海止
　經郟縣孟津鞏縣三處皆隸今之河南一府其水未
　必如今之濁今自河南府之閿鄉縣起至歸徳之虞
　城縣止凡五府河巳全經其地而去禹導河之時復
　三千餘年流日久土日鬆土愈鬆水愈濁故平時之
　水以斗計之沙居其六一入伏秋則居其八矣以二
　升之水載八升之沙非極湍急即至停滯故水分則
　流緩流緩則沙停勢所必至者臣等不暇逺引他證
　即以近事觀之草灣一開而西橋故道遂􁩱崔鎮一
　決而桃清以下遂澀去嵗水従崔家口出則秦溝遂
　為平陸此眼前事也又何疑哉謹題請㫖(六議在後/河防一覽)
　
　
　行水金鑑巻二十九
欽定四庫全書
　行水金鑑巻三十
　　　　　　　　　　江南按察使傅澤洪撰
　　河水
　一議塞決以挽正河之水竊惟河水旁決則正流自
　㣲水勢旣㣲則沙􁩱自積民生昏墊運道梗阻皆由
　此也臣等查得淮以東則有髙家堰朱家口黄浦口
　三決此淮水旁決處也桃源上下則有崔鎮口等大
　小二十九決此黄水旁決處也俱當築塞但伏秋之
　水相繼而至非惟地為水占無處取土抑且波濤洶
　湧為工不堅除將決口稍窄者見在分投興築外其
　決至數十丈以上者一面鳩集工料相時興舉　一
　議築隄防以杜潰決之虞照得隄以防決隄弗築則
　決不巳故隄欲堅堅則可守而水不能攻隄欲逺逺
　則有容而水不能溢累年事隄防者旣無眞土𩔖多
　卑薄巳非制矣且夾河束水窄狹尤甚是速之使決
　耳合無力鑒前弊凡隄必尋老土凡基必従髙厚又
　必繹賈讓不與争地之㫖倣河南逺隄之制除豐沛
　太行隄原址遥逺仍舊加幇外徐邳一帶舊隄查有
　迫近去處量行展築月隄仍扵兩岸相度地形最窪
　易以奪河者另築遥隄桃清一帶南岸多附髙岡但
　上自歸仁集以至朱連家墩古隄巳壞相應修復下
　抵馬厰坡地形頗窪相應接築以成其勢北岸自古
　城至清河亦應創築遥隄一道不必再議縷隄徒糜
　財力及查清江浦外河一帶至柳浦灣止為淮城北
　隄除埽灣單薄量行加幇外但原基短促防護未周
　仍自柳浦灣至髙嶺創行接築四十餘里以遏兩河
　之水盡趨扵海自清江浦運河至淮安西門一帶舊
　隄相應再行幇厚勿致裏河之水走洩妨運如此則
　諸隄悉固全河可恃矣　一議復閘壩以防外河之
　衝(入運/河)一議剏建滚水壩以固隄岸照得黄河水濁
　固不可分然伏秋之間淫潦相仍勢必暴漲兩岸為
　隄所固水不能洩則奔潰之患有所不免今查得古
　城鎮下之崔鎮口桃源之陵城淸河之安娘城土性
　堅實合無各建滚水石壩一座比隄稍卑二三尺闊
　三十餘丈萬一水與隄平任其從壩滚出則歸漕者常
　盈而無􁩱塞之患出漕者得洩而無他潰之虞全河
　不分而隄自固矣　一議止濬海工程以免糜費照
　得海口為兩河歸宿之地委應深闊但查海口原身
　自清口至安東縣面闊二三里自安東歴雲梯闗至
　海口面闊七八里至十餘里深各三四丈不等止因
　去年旁決之後自桃清至西橋一帶􁩱塞尋復通流
　今雖未及原身十分之一而兩河之水全歸故道並
　流洗刷深廣必可復舊至云相傳海口横沙并東西
　二尖據土民季真等吐稱並未望見潮上之時海舟
　通行無滯潮退沙面之水尚深二尺况横沙并東西
　二尖各去海口三十餘里豈能阻碍河流故臣等以
　為不必治亦不能治惟有塞決挽河沙隨水去治河
　即所以治海也别鑿一渠與復濬草灣徒費錢糧無
　濟扵事　一暫寢開老黄河之議以仍利涉照得黄强
　淮弱每每逼淮東注故議者欲復老黄河故道冀使
　黄水稍避髙堰民墊可瘳斯亦得䇿但勘得原河七
　十餘里中間故道久棄無論有水無水之地詢之居
　民俱失其真無從下手一不便也且巳棄故道欲行
　開復必須深廣與正河等乃可奪流今見存大河口
　窄狹不及桃清三分之一而三義鎮入口之處背灣
　徑直猶恐水未必趨二不便也又其中流如魚溝鐵
　線溝葉家口隂陽口等處地勢卑窪諸決之水漫流
　至此一望瀰茫築隄費鉅且恐難保三不便也况今
　桃清遥隄議築則黄水自有容受崔鎮等決議塞則
　正河自日深廣髙家堰議築則淮水自能㑹黄清江
　浦等閘議嚴啟閉新城北隄議行接築則淮安髙寶
　興鹽等處自無水患此河雖不必復可也部覆奉㫖
　這治河事宜旣經河漕諸臣㑹議停當依擬都準行
　著他們悉心著實興建永利各該經委分任人員如
　有玩愒推諉虚費財力者許不時挐問叅治其未盡
　事宜及臨時事勢或與原議不合的也著陸續奏聞
　務求有益應用錢糧你部裏㑹户部上𦂳議來　又
　上河工事宜疏云臣㑹同江一麟議得工役繁興料
　理宜預官夫蝟集調度須周若不先為申明未免臨
　事舛錯除兩河疏築之議另行具陳外所有一二事
　宜不得不上煩聖聽者敬列條款擬議上請　一議
　支放照得鳩工聚材出納甚𤨏收掌銷筭頭緒頗多
　稽覈不嚴必滋冒破臣與撫臣百責攸萃兼以閱視
　不常無暇躬親經理合無比照昔年邳工事例將請
　發銀兩俱解淮安府貯庫各工應給工食應買物料
　府佐等官開數赴各該分督司道官覈實給票付兩
　淮巡鹽衙門覆覈掛號方許闗支每季終該府將票
　𩔖送巡鹽衙門比對號印數目相同發回附巻通候
　工完𩔖覈造冊奏繳如有姦弊按法追究庶臣等得
　以專心河工而錢糧亦易扵清楚矣　一議分督照
　得河工浩繁道里遥逺若非多官分理不免顧此失
　彼分工之後錢糧出入工程次第皆其首尾遇有陞
　調等項若聽其離任則本官所分之工又須另委補
　替文移往來便至逾月及到工所茫然無措何以望
　其竣事而厎績也合無俯念河工重大如遇前項相
　應離任官員容臣等暫留完工稽其勤惰别其功罪
　請㫖處分方得離任庶人心專定覬覦不萌而事易
　責成矣　一議責成照得州縣正官職專親民故民
　易驅而事易集也奈何相沿之弊視河患如秦越視
　管河官如贅疣即以分司部屬臨之蔑如也妨工僨
　事實由扵此目今大工肇興諸務叢挫若非責成各
　掌印官鮮克有濟合無興工之後一應派撥夫役買
　辦物料俱以責之各掌印正官躬親料理仍選委賢
　能佐貳管押夫役赴工不許將隂醫等官搪塞如有
　仍前玩愒派辦失宜以致夫役逃散物料稽遲該工
　司道官即時叅呈以憑奏治事完之日仍與管理河
　工諸臣一體分别題請施行庶事權歸一人無推避
　而大工自易矣　一議激勸照得各工委官除府佐
　縣正外其州縣佐貳府衛首領及雜職隂醫義民等
　官或管領人夫或措辦樁埽或運取甎石或打造器
　具衆務紛紜如臂使指但各官出入泥淖櫛沐風雨
　艱辛畢萃殊可矜憫有功而薄其賞誤事獨重其罰
　此人心之所以懈弛而事功之所以隳墮也合無工
　完之後容臣等逐一精覈如有實心任事勞苦倍常
　者俯賜破格超擢中間間有劣陞王官等項準與改
　擢其隂醫等官原有部劄冠帶者厚加奬犒如係義
　民準照題給冠帶榮身仍與隂醫等官一體免其本
　等差徭庶人心争奮而百事易集矣　一議優䘏各
　工夫役計工者每方給銀四分計日者每日給銀三
　分而本籍本户幇貼安家銀兩有無聴従其便兹亦
　不為薄矣但貧民自食其力衝寒冒暑暴風露日艱
　苦萬狀縦使稍從優厚亦不為過合無每夫一名扵
　工食之外再行量免丁石一年容臣等出給印信票
　帖審編之時許令執票赴官告免州縣官抗違許其
　赴臣告治如此則惠足使民民忘其勞矣　一議蠲
　免照得淮揚河患頻仍民遭昏墊稱最苦者如淮安
　所屬山陽清河桃源宿遷睢寧安東鹽城鳯陽所屬
　泗州揚州所屬興化寶應徐州所屬蕭縣十一州縣
　者一望沮洳寸草不長凋敝極矣適今大工興舉用
　夫頗多舍近取逺鄰封未免有詞而此中流移貧民
　亦賴做工得食少延殘喘應派夫役旣不容巳應輸
　賦稅復加責辦實為繁苦合無軫念災極民窮姑將
　前十一州縣本年見徴夏秋起運錢糧特蠲一半行
　臣等揭示通知俾催科少寛人樂趨役　一議改折
　照得大工肇興費用不貲帑藏虚空旣難搜括閭閻
　窮苦又難加派臣等反覆思維無可為處萬不得巳
　輒有非分之請而非所敢必也臣等竊聞太倉之粟
　可備八九年之食積愈久則粟愈朽故官軍之情有
　不願本色而願折色者稍加變通未為不可合無暫
　將今嵗漕糧除淮北及河南山東照舊兌運外其淮
　南并浙江等省姑準改折照例正兊每石連耗米輕
　齎折銀七錢改兊每石連耗米折銀六錢即以五錢
　給軍正兌尚餘銀二錢改兌餘銀一錢兌運停止官
　軍應得行月糧俱可免給以正額解京而以餘銀并
　行月糧留發河工支用總計可得九十餘萬兩以運
　軍應得之數而濟國家大工之需在内帑無支發之
　煩在閭閻無徴派之苦在朝廷為不費之惠在河工
　免缺乏之虞而在工諸臣亦得悉心疏築可無顧此
　失彼之慮所謂兩利而俱全者也臣等非不知近該
　科臣建議奉有明例但錢糧浩繁時當詘乏舍此則
　惟有請發内帑耳故敢冒昧陳凟伏望敇下該部再
　加查議如可允行河工幸甚臣等幸甚　一議息浮
　言臣等竊惟治河固難知河不易故雖身歴其地猶
　苦扵措注之乖舛而况扵遥度乎但勞民動衆之事
　怨咨易興而往來絡繹之途議論易起至扵將迎之
　間稍稍簡略則以是為非變黑為白者亦不可謂其
　盡無也憂國計者以急扵望成之心而偶聞必不可
　成之語何怪乎其形諸章牘也而不知當局者意氣
　因而銷沮官夫遂生觀望少為摇奪隳敗隨之勉强
　執持疎逖難達其苦有不可言者伏望皇上俯垂鑒
　照容臣等殫力驅馳悉心料理寛臣以三年之期如
　有不效治臣以罪部覆奉㫖河工事重必須委任責
　成乃可期效今後分督司道及承委等官都著潘季
　馴等開送吏部暫停陞調通候河工完日總論功罪
　大行賞罰若有才幹不相宜的即便遴𨕖具奏更調
　推諉誤事的不時叅奏處治毋得避怨姑息自誤大
　事其各委官賢否但以該管河道官為主别道俱不
　許干預其餘俱依擬　又上黄流艱阻疏云黄河來
　流艱阻後患可虞乞恩速賜查議以圖治安事竊惟
　今之談河患者莫不曰徐邳河身墊髙水易溢也崔
　鎮諸口未塞桃清淺阻也髙堰黄浦淮水横流淮揚
　之民久為魚鼈也淮黄兩河之水漫無歸宿海口沙
　墊也此徐州迤南之患耳目之所覩記運道之所必
　資故人人得而言之也臣等巳扵前月二十八日具
　題陛下俯従臣請兩年之内或可脫淮揚昏墊之苦
　免運道梗阻之虞而臣等亦得藉以少逭愆尤矣然
　其大可憂者不在此也臣等與司道諸臣計之故河
　之復其利有五河從潘家口出小浮橋則新集迤東
　一帶河道俱為平陸曹單豐沛之民永無昏墊之苦
　一利也河身深廣受水必多每歳可免泛溢之患虞
　夏豐沛之民得以安居樂業二利也河従南行去㑹
　通河甚逺閘渠可保無虞三利也來流旣深建瓴之
　勢導滌自易則徐州以下河身亦必因而深刷四利
　也小浮橋之來流旣安則秦溝可免復衝而茶城永
　無􁩱墊之慮五利也臣等以為復之便至扵復故道
　難仍新衝易復故道勞仍新衝逸則臣等計之熟矣
　然舍難就易趨逸避勞慮日後未可必之身謀而不
　惜將來必致之大患皆非臣等之所以盡忠扵陛下
　也臣等勘議之後即擬具題但因伏水將發猶望水
　勢洶湧或可衝刷成渠近又行據同知王琰回稱勘
　得北陳等處原深一尺六七寸者今止深七八尺臣
　等看得伏秋暴漲之時水増六尺有餘則客水消落
　之後不免仍存本體矣伏望敕下該部查議上請特
　差素識水性科臣一員前來候秋深水落與臣等㑹
　同山東河南撫臣及兼理河道巡鹽御史躬親勘議
　如果可復即便估計錢糧㑹本題請早賜施行地方
　幸甚奉㫖工部知道(河防/一覽)
明神宗萬歴七年正月戊辰工科給事中王道成言兩
河修築遥隄未成徐邳舊隄宜守查萬歴四年該河臣
傅希摯議設隄夫三千七百名每三里建一鋪一里用
十人而使管河官晝夜分督水消則隨處幇修水發則
併力防塞此亦支持終歲長計其後官夫不復省視遂
貽河決之害宜扵舊隄按鋪責成防守従之　三月戊
申巡按直隸御史陳世寶條陳治河䇿約一移建管河
官衙舍要害之地責其晝夜防守一添設新隄堰夫役
(入運/河)一増築宿遷縣遥隄宿遷縷河雖有隄岸而侍丘
諸湖尚未修築遥隄倘伏秋河漲必遭水患乗時修築誠
不可緩一暫寛流移民錢糧民遭水患流移者半幸水
去田出漸為歸計但恐居處未遑而舊逋即迨開墾未
熟而新課復徴矣捐金治水以為民也今水患漸平而
顧以逋負阻絶歸路乎一乞廣築役賞勞扵工食外動
支河工羨銀量行犒賞奏上命酌議覆行　甲子户部
題淮揚地方自隆慶四年以來黄水衝決今築隄就緒
水落田出尚屬荒蕪當此流民新集尤宜寛䘏將萬歴
六年以前舊欠錢糧盡行蠲免七年以後酌議再免三
五年至扵處給牛種加厚貧丁及一切優䘏事冝聴督
撫官便宜施行仍悉心體察毋使被災之民横被苛追
無災者乗機影射従之　七月戊申工部題直隸巡按
御史姜璧所陳河工五事一曰一事權將裁革河道明
㫖著為令甲而扵撫臣兼御管理河道一曰嚴責成欲
將河工專屬府州縣掌印官督同管河官協理如有疎
虞一體叅治一曰議支河恐支河一開徒引海潮不惟
鹽水淹田民不可耕且河水隨潮洩去商日以困宜即
停止一曰修古隄恐范公隄一鑿淡水出灌鹽地而鹽
課消薄潮水入汊民田而田租減損尤宜仍舊修築俱
依擬行是日工科給事中王道成亦以霖雨不止河水
暴溢慮恐河工垂成不無衝壞請督河臣隨地備查及
時修築而總理河漕潘季馴等亦奏桃源清河水患議
併力疏導作急捍禦俾水勢無致濫行疏上報可　十
月已丑有議欲開復故河巡撫周鑑巡按蘇民望等題
謂開復新集議有三難財用不敷其難一民力不堪其
難二且時浚時􁩱其難三至扵北陳一帶疏浚難扵措
手惟當各守隄防設官扵豐揚徐沛㑹山東河南協修
行縷二隄俾茶城以北無衝決之虞而濁河小浮橋聴
其分流無妨濟運部覆依擬行　丁酉上以兩河工成
賞總督河道官潘季馴江一麟等銀幣有差仍差科道
官勘實以聞(明神宗/實録)
　總河潘季馴河工告成疏題為恭報兩河工成仰慰
　聖衷事竊照我朝建都燕冀轉輸運道實為咽喉自
　儀真至淮安則資淮河之水自清河至徐州則資黄
　河之水黄河自西而來淮河自南而來合流扵清河
　縣之東經安東達雲梯闗而入扵海此自宋及今兩
　瀆之故道也數年以來崔鎮諸口決而黄水遂北高
　堰黄浦決而淮水遂東桃清虹泗山陽髙寶興泰田
　廬墳墓俱成巨浸而入海故道幾成平陸臣等受事
　之初觸目驚心所至之處孑遺之民扳輿號泣觀者
　皆為隕涕然議論紛起有謂故道當弃者有謂諸決
　當留者有謂當開支河以殺下流者有謂海口當另
　行開濬者臣等反覆計議弃故道則必欲乗新衝新
　衝皆住址陸地漫不成渠淺澀難以浮舟不可也留
　諸決則正河必奪桃清之間僅存溝水淮揚兩郡一
　望成湖不可也開支河則黄河必不兩行自古紀之
　淮河泛溢隨地沮洳水中鑿渠則不能别尋他道則
　不得况殺者無幾而來者滔滔昏墊之患何時而止
　不可也惟有開濬海口一節扵理為順方在猶豫而
　工部移咨叮嚀臣等親詣踏看臣等乃乗輕舠出雲
　梯闗至海濵延袤四望則見積沙成灘中間行水之
　路不及十分之一然海口故道則廣自二三里以至
　十餘里詢之土人皆云往時深不可測近因淮黄分
　流止餘涓滴入海水少而緩故沙停而積海口淺而
　隘耳若兩河之水仍舊全歸故道則海口仍舊全復
　原額不必别尋開鑿徒費無益也臣等乃思欲疏下
　流先固上源欲遏旁支先防正道遂決意塞決以挽
　其趨築遥隄以防其決建減水壩以殺其勢而保其
　隄一嵗之間兩河歸正沙刷水深海口大闢田廬盡
　復流移歸業禾黍頗登國計無阻而民生亦有賴矣
　蓋築塞似為阻水而不知力不專則沙不刷阻之者
　乃所以疏之也合流似為益水而不知力不𢎞則沙
　不滌益之者乃所以殺之也旁溢則水散而淺返正
　則水束而深水行沙面則見其髙水行河底則見其
　卑此旣治之後與未治之先光景大相懸絶也每歲
　修防不失即此便為永圖借水攻沙以水治水臣等
　䝉昧之見如此而巳至扵復閘壩嚴啓閉疏濬揚河
　之淺亦皆尋繹先臣陳瑄故業原無竒謀秘䇿駭人
　觀聽者偶倖成功殊非人力實皆仰賴我皇上仁孝
　格天中和建極誠敬潜孚而祇靈助順恩威並運而
　黎獻傾心念轉輸乃足國之資軫昏墊切儆予之慮
　宵旰靡皇絲綸屢飭其始也併河漕以一事權假便
　宜以任展布故臣等得效芻蕘之言其旣也逮媮惰
　以警㝠頑折淆言以定國是故臣等得竟胼胝之力
　俯從改折之議國計與民困咸紓特頒賞賚之仁臣
　工與夫役競勸致兹無兢之功遂成一嵗之内今兩
　河烝黎歌帝徳而祝聖壽者且洋溢乎寰宇矣臣等
　何敢貪天功以為已力哉謹將完過工程總數開坐
　請㫖奉㫖該部知道(河防/一覽)
明神宗萬歴八年二月乙亥工科給事中尹瑾踏勘河
工完將築堰建閘入海處繪圖以進因附奏黄淮之形
勢實闗國家之命脈如知其為祖陵之密邇則思培護
之當嚴知其為京師之通津則思疏浚之當豫知漕運
闗乎國用則思河務之當修知壤地切乎民生則思保
障之當急知堰隄之綿亘則思上流之當防知壩閘之
布列則思下流之當洩觀今日之順軌當思昔日之横
流觀土功之艱鉅當思保守之不易擇人以重其寄久
任以責其成歳修以績其工綜核以稽其實言俱切至
上留覽之　戊戌河工告成工部開敘効勞諸臣上降
旨褒賚之加總河潘季馴太子太保陞工部尚書兼都
察院左副都御史廕一子陞總漕江一麟都察院右都
御史兼户部右侍郎各銀幣同季馴賜敕奬勵加漕運
總兵靈壁侯湯世隆太子太保先任山東巡撫趙賢户
部尚書張學顔工部尚書曽省吾等俱陞俸級賞銀幣
有差　三月甲辰以河工告成命太常寺屬官賫告文
香帛付總理河漕等官祭告大海河淮之神　乙已工
科給事中尹瑾陳河工善後七款一重大臣以便責成
凡管河諸臣遇三六年考滿者宜加銜管事俟資俸最
久績效最著破格超擢應補者即就近遴𨕖一定法制
以核歲修令管河司道每嵗嚴督各該管河官率領守
隄官夫將各遥隄加幇髙厚兼栽柳葦修緝閘壩年終
管河郎中㑹同該道覈驗開報三年遣官一閱視一甃
石堰以固要衝(入淮/河)一復閘河以利運艘(入運/河)一防徐
北以固上流徐北黄河舊由蕭縣出小浮橋入運小浮
橋河深近洪能刷洪以深河實利運道嘉靖四十五年
河決邵家口出秦溝入運秦溝河淺近閘每積􁩱以塞
河實害運道今幸復趨小浮橋且議修築行縷二隄為
之捍禦而邵家壩為秦溝舊口亦宜倍加修理以絶秦
溝上流然有隄不守與無隄同今徐北至單縣界現修
隄壩長一百五十餘里而夫役止七百餘名其何能濟宜
照徐南事例每里補足十名以備修守一備積貯以裕經
費河道錢糧山東河南額派原多南直河道起豐沛至
淮揚延袤千有餘里淮以北則黄河洶湧淮以南則湖
水瀰漫葺修防守費用浩繁及查歲額樁草銀兩僅二
千有竒加以連年災沴每歲征收不滿數百安能支持
千里之河宜從長計議或河南山東河道銀兩或運司
挑河鹽銀或徐淮各處鈔稅或撫按贓罰多方措處每
歲共湊銀三千兩為定額解貯淮安府庫專備兩河修
守之費部臣酌議覆請上從之　閏四月乙已以河工
告成分别效勞諸臣擬加陞工部郎中佘􁎏中等級銜
得旨令後凡奉特旨以功陞級及添注管事各道遇有
員缺不論資俸即便推補以副朝廷覈實勸功之意
丁未改張純為山東按察使整飭徐州等處兵備純原
為水利副使以河工成陞二級為按察使其原管水利
事務併歸徐州道　六月辛酉吏部以總督漕河員缺
㑹推山西巡撫髙文薦四川巡撫張士佩上以河漕職
任繁重宜用重臣乃命凌雲翼以兵部尚書兼都察院
右副都御史往同潘季馴經理未盡事宜尋改季馴為
南京兵部尚書仍令候九月間水落事寧具奏赴任管
事(明神宗/實録)
　
　
　
　
　
　
　
　
　行水金鑑巻三十
欽定四庫全書
　行水金鑑巻三十一
　　　　　　　　　　江南按察使傅澤洪撰
　　河水
　萬歴八年總河潘季馴覆議善後疏題為河工告成
　敷陳善後事宜以圖永利事該工科右給事中尹瑾
　條陳具題工部覆奉欽依備咨到臣準此除將款開
　定法制專責成二事應欽遵者通行濵河有司掌印
　管河官著實舉行外其重乆任甃石堰等五事應議
　覆者已行司道㑹議詳報前來逐一虚心計處覆議
　相同堪為永利似應依擬合照款列具陳謹題請旨
　一重乆任以便責成先該給事中尹瑾題該工部覆
　議河道關係最重𩔖非可以穿鑿於聰明勾幹於倉
　卒者全在得人任乆乃可責成及要大小官員俱令
　乆任或考滿加陞或積勞超叙與夫就近遴補交代
　親承最為治河先務合咨吏部查照隆慶六年題奉
　明旨都著乆任事理凡管河部屬司道及府州縣佐
　貳等官果有熟諳機宜懋著積效者考滿即與陞級
　照舊管事資深即與超遷用勸異勞有缺就近遴補
　取其濡染習熟臨行新舊交代令其傳告精詳至於
　待異等者一如待邉臣由道而撫由撫而督由督而
　本兵不恡焉合咨臣等年終薦舉預儲可代之才遇
　缺揭咨必求因才而代徑咨吏部仍知㑹本部以慿
　㑹同遵行其有才志庸劣及不候交代輒先離任者
　聽其不時奏劾更易究懲母或拘攣貽誤大計等因
　行據司道等官議報前來該臣等覆議為照治河固
　難知河不易部科首以乆任交代為言誠為永頼至
　計除薦舉賢能汰黜不肖容臣等欽遵著實奉行外
　所據新舊交代一節管河大小官員地方有難易職
　掌有緩急再須分别明白庶免臨時掣肘如中南北
　三管河郎中夏鎭南旺二主事皆係專職俱應交代
　無容别議外至如徐州海防潁州天津霸州大名臨
　清七兵備則有兼管河道之責山東河南二副使則
　有專管河道之責但潁州臨清天津霸州大名五道
　或距河稍逺或閘渠晏然雖兼河道干係頗輕似應
　俱免交代其徐州海防二道則為河湖喫𦂳之區山
　東河南二道則為黄河要害之地四道憲職并其所
　轄府州縣佐貳管河官如遇陞調去任等項與同各
　管河分司俱應比照廵撫衙門事例守候交代仍須
　咨行吏部知㑹凡遇各官陞調去任即便就近推補
　勒限赴任使舊者得免乆候之苦文憑期限明開交
　代之日方行計筭使舊者得免違限之愆如不候代
　輒先離任者容總理河漕衙門查照工部題準事例
　指名叅奏伏望敕下該部再加查議擬議上請行臣
　等遵奉施行則人情既便政體畫一而河務聿興矣
　　一甃石堰以固要衝(入運/河)一濬閘河以利運艘(入/運)
　(河/)一防徐北以固上流先該給事中尹瑾題該工部
　覆議得全河之勢下流安則徐以南無淺阻之患上
　流順則徐以北無改徙之虞今南河可以無慮獨徐
　北未可忘偹合咨臣等除行縷二隄遵照原題興工
　幇築外其徐北豐沛碭山一帶宜大修隄工以防上
　流決徙邵家等壩宜併力原築以斷秦溝舊路及縷
　隄有水埽根去處俱要幇築守隄夫役每里補足十
　名工食或於山東河南停役銀内觧募或攤派廬鳯
　揚三府或將洪夫仍舊徭徵而以徐州船稅召募夫
　役議擬上請至於量地建鋪安插各夫召民居集免
　派隄租人自為守允稱長便等因行據司道等官議
　報前來該臣等覆議照得徐北黄河乃運道上源關
　係尤重今河出小浮橋固能刷洪以深河而徐南一
　帶決塞隄成水無旁溢河身益深掣水愈駛矣但徐
　北新衝崔家口上下尚非故道萬一北決則上而閘
　河不免泛濫之患下而徐邳一帶不免淺涸之虞臣
　等是以有來流艱阻乞恩查議之請也今該科議將
　徐北隄壩加意修築并議増夫防守誠為愼重上源
　至計查得徐北行縷二隄先該臣㑹同各撫按題準
　大修巳督各官夫見在幇築此外如華山戚山一帶
　原衝沛縣故道俱倍幇髙厚足恃無恐先年碭山隄
　根水掃成河近俱另築月隄以為保障而又於碭單
　接界之所刱築順水斜壩長一千餘丈以截流䕶隄
　捍外衛内見今伏水止是漫至壩根即順壩歸河不
　復浸及縷隄至於豐縣邵家大壩乃遏絶秦溝舊口
　最為喫𦂳今將正壩一百四十餘丈幇厚八丈髙一
　丈一二尺不等又於壩東添築二百餘丈壩西幇築
　九百餘丈以防其旁衝而上流蘇許二壩亦俱次第
　加幇秦溝之患似可杜絶但自碭山以至茶城共隄
　一百五十五里有奇而修守夫役共止七百二十名
　委不敷用合無量照徐南事例每里派夫八名共該
　夫一千二百四十名除巳有七百二十名外仍該添
　夫五百二十名每名工食銀七兩二錢共該銀三千
　七百四十四兩查得廬鳳揚三府近年除邳隄夫巳
　派協濟似難再加又蕭縣因萬歴五年黄河衝漫災
　傷特甚原編洪淺等夫暫議停編四百餘名今閭閻
　生氣初回尚難議復合候三二年之後民稍殷阜另
　議編徵前項増夫工食合於後開議請積貯銀内每
　歲按季支給其畫地建鋪一節亦應比照徐南每三
　里建鋪一座以便各夫棲止仍通行各州縣示諭附
　近居民及復業之人聽其結廬隄上俾人自為守不
　許輒派隄租以阻受㕓之念但嚴禁牲畜作踐務期
　保䕶隄工庶沿隄皆夫上源可固而北徙之患自除
　矣　一備積貯以裕經費先該給事中尹瑾題該工
　部覆議得河道起自豐沛至於淮揚延袤千有餘里
　以葺修則工料浩費以防守則用度鉅艱乃徒恃歲
　額不滿數百之銀而支持千里之河道坐視大壞極
　敝而後請發内帑似為失計見今估修徐北隄工及
　包砌髙堰石隄所費不貲原剰錢糧四十四萬有奇
　即使盡留尚未足用宜多方措處約每歲三萬兩積
　貯淮安以便支費合咨臣等從長酌議或應再行奏
　請或徑自措處等因行據司道等官議報前來該臣
　等覆議照得防河之法全在固守隄岸而隄岸止是
　土築原非鎔鐡而成者河流之汕刷雨水之淋漓人
　畜之踐踏能保其不損乎嵗修之工必不可缺則工
　料之費必不可少故積貯實治河第一義也今自徐
　屬以至揚州一千三百餘里而取給於歲徵災逋數
　百之銀是所謂無米而炊空拳而搏雖有智者其何
　能濟每歲一遇水患袖手張目坐視其敝盖由此也
　近者大工肇興仰荷皇上俯從改折之議在公帑無
　虧額之虞在閭閻無加派之苦以不費之惠成最繁
　之工實皆廟筭主持之力也然事莫難於守成患恒
　弭於有備故臣等於告成之後惓惓以乞留大工餘
　剰銀料以備每歲修防支費蓋誠慮及於此也今徐
　北大修行縷二隄巳估用五萬一千有奇加以議甃
　髙堰石隄必將大工餘銀盡數支銷亦未足用然則
　預為後日修防之備者容可緩乎但臣等反覆思維
　若欲派之濵河四郡之疲民則積災孑遺力有不堪
　若欲派之各省四百萬之漕糧則所在加賦勢又不
　可欲再以餘鹽贓罰為請則巳經工部咨議未䝉戸
　部準留似難再凟查得萬歴五年該戸部題覆淮揚
　撫按㑹題為仰體皇仁亟處荒蕪要區開地利以厚
　民生事内稱徃年凡遇挑河等役每引帶徵鹽銀以
　濟工用議將淮南北共九十萬引每引許商人帶鹽
　六斤赴掣毎斤徵銀五釐并隨餘鹽銀兩上納另項
　貯庫計每嵗帶徵銀二萬七千兩以濟墾田之費原
　議至萬歴八年住支查得前項帶徵銀兩徃嵗原供
　挑河之用不係解部濟邊之數委應徵解河工備用
　隨該臣等㑹同廵鹽御史姜璧面議得行鹽地方有
　限若仍照原議墾田之費每歲徵銀二萬七千兩或
　有未便合無行令兩淮運司自萬歴九年為始每引
　止帶鹽四斤每斤徵銀五釐計每歲止帶徵銀一萬
　八千兩解淮安府貯庫聽兩河歲修之用俟積貯稍
　裕又行停徵數年若支用將匱仍舊徵貯夫銀以挑
　河為名今自儀眞至邳徐一帶行鹽之河旣於河臣
　任之則此項銀兩亦係應撥之數非於分外増益也
　此外别無措處更望軫念徐淮為運道經行之地實
　為天下襟喉而修河大計原為轉運糧儲戸工二部
　似屬一體特賜破格議處除山東歲額不多難以協
　濟外合無於河南河夫銀内每歲量裒六千兩再將
　揚州淮安二鈔關并徐州倉分司所抽税銀每處各
　量留二千兩并前帶徵鹽銀共足三萬之數俱解淮
　庫以濟河工若或再損實難措手伏望敕下該部覆
　議行臣等遵奉施行其該科原題要令濵河要地俱
　各建設料厰每歲秋冬之間即行預積明歲修防之
　具司道置立循環稽考收放總理憲臣歲終奏報夫
　物料旣備則臨事無縮手之患稽查既嚴則平時無
　冒破之虞容臣等通行申飭逐一興舉無容别議均
　乞聖裁奉旨工部知道該工部覆議揚州淮安徐州
　三分司每年各準支稅銀一千兩河南河夫銀六千
　兩之外又加三千兩每年共支銀九千兩大工餘剰
　銀準留一半其餘覆議相同奉旨這河工善後事宜
　既巳議定著凌雲翼督率各官著實修舉以終前功
　餘剰解部銀都著留用却要支費明白毋容茍且冒
　破其餘俱依擬　又覆議河工補益疏題為恭覩河
　工垂成尚有可言懇乞聖慈俯賜亟行以少圖補益
　事備仰各司道㑹同即將條開事宜逐一㑹議要見
　移建衙舍作何建設守隄官夫作何増添工食錢糧
　動支何項庶免分派小民其宿遷遥隄踏勘地形要
　害斟酌事體緩急如應増築即估計工費錢糧應用
　數目逐一覆加詳議款列具陳謹題請旨　一移建
　管河官衙舍以重責成一添設新隄堰夫役以便防
　守一添設管隄官部夫以保新工(上三條因今昔/異宜故不錄)一
　増築宿遷縣遥隄以順民情先該御史陳世寳題該
　工部覆議咨行臣等委官前去宿遷一帶地方逐一
　踏勘如遥隄接築果於民生漕運兩便不妨酌估具
　奏擇暇舉行等因行據司道等官踏勘議報前來覆
　該臣等看得濵河郡邑俱因築有遥隄永除昏墊之
　患獨宿遷傍湖無隄不免向隅之泣情委可矜但該
　縣北岸自直河至古城一帶從來不議築隄者正以
　本處為駱馬待丘諸湖停蓄之所湖外馬陵諸山蟺
　蜿環抱天然遥隄水無他泄不能奪河而水發之時
　河湖相通縈廻展轉水勢稍得舒緩即漢賈讓所謂
　使秋水得有所休息游波寛緩而不廹也且山東䝉
　沂諸水俱由此湖入河若一㮣接築遥隄則河水無
　所停蓄而下流難受益多潰決之虞湖水不能外出
　而淹浸愈廣反増胥溺之患耳今據各司道議於直
　河官隄頭起至王珣地頭止約二十里舊有民間自
　築小隄每歲三四月間水發尚小若此隄無恙則麥
　亦有秋如伏秋水漲至有殘缺合行該縣掌印管河
　官每歲冬春間督率本地民夫或量撥徭夫協助修
　補此於漕河固無損益而於民生亦有裨補矣伏乞
　聖裁奉旨工部知道本部覆議相同題奉旨是　又
　計議河工未盡事宜疏題為遵奉明旨計議河工未
　盡事宜事查議得先年淮北一帶惟恃縷隄束水太
　廹卑薄雜沙每年伏秋泛漲決口不下數十決愈多
　則水愈散而沙愈停沙愈停則河愈髙而決愈甚海
　口衝刷無力遂致淺狹以故徐吕而下兩岸田廬溢
　為巨浸桃清運道僅同一溝運道民生敝壞極矣幸
　頼廟堂堅持獨斷部院協心經理自萬歴六年興工
　以來大小決口悉皆築塞自徐抵清除中間原有髙
　阜可恃外餘俱創建遥隄然又慮異常暴漲遥隄或
　亦難容故又於桃清北岸崔鎭徐昇季太三義鎭等
　處建減水壩四座使得宣洩入湖免傷隄址告成之
　後又開復邳州北岸直河一道而䝉沂諸水徑出大
　河開復宿遷南岸小河一道而靈睢積水漸巳消減
　近又查得沂河毛墩各涵洞一座應改減水壩見在
　興工若徐州以上茶城口為清黄接㑹之所自改行
　新河以來地勢中亢泉水力弱每歲運艘過盡之後
　黄河大漲之時或不免數日淺澀先經題準三年兩
　挑至期本司照例請挑無容再議是自徐抵清五百
　餘里之間所以𨗳黄入海為運道民生計者亦可謂
　算無遺䇿矣以故水力既專奔流迅駛淤沙日滌河
　身日深海口一帶今歲倍加深闊此皆河淮合流衝
　刷之明效也所據淮北河工職等再四籌維委的别
　無未盡若欲勉强搜索恐徒糜費無補惟有遵照部
　科題奉欽依事例每歲責成掌印管河官將遥隄應
　幇處所歲加幇築縷隄要害之處隨宜量修所謂乆
　安長治之道似不出此合行㑹呈具報施行奉旨工
　部知道(河防/一覽)
　張養蒙為工科都給事中時都御史潘季馴奏報河
　工養蒙上言曰二十年來河幾告患矣當其決隨議
　塞當其淤隨議濬事竣輙論功夫淤決則委之天災
　而不任其咎濬塞則歸之人事而共蒙其賞及報成
　未乆懼有後虞急求謝事而繼者復告患矣其故皆
　由不乆任也夫官不乆任其弊有三後先異時也人
　巳異見也功罪難執也請倣邉臣例増秩乆任斯職
　守專而可責成功帝深然之(明史/稾)
明神宗萬歴九年五月乙亥戸部題覆鳯揚撫按凌雲
翼等奏稱淮安府屬安東縣治濵臨河海嘉靖間河決
草灣口水勢直趨該縣田土湮没後雖築塞冷沙淤積
不長五穀前廵撫呉桂芳有廢縣之議今兩河工完草
灣口漸復淤塞而士民安土重遷俱不願廢况該縣鹽
盗充斥廢縣必須設兵反滋多事縣治仍舊存留惟一
應差糧須破格優處乞嚴敕該縣掌印治農等官用心
撫綏設法招復勿濫準詞狀以生騷擾勿過索供費以
肆誅求如三年之内民安地墾縣官疏薦擢用不職者
即行叅處疏入允行　七月壬戍朔總督漕運凌雲翼
言茶城至留城一帶運用咽喉節因黄水倒灌停淤漸
髙運船率多淺阻巳督行司道興工挑浚乞照往年事
例暫停進貢船隻支用錢糧俟工完核實具奏章下所
司(明神宗/實錄)
明神宗萬歴十年正月壬午戸部覆鳯陽廵撫凌雲翼
題淮安府屬東安縣原額六十一里徐州屬蕭縣四十
六里沛縣三十八里邇因黄河變遷地失人逃議併安
東縣為四十里蕭縣三十七里沛縣三十里仍嚴督各
縣官查明見存人戸照軍民匠竈原籍歸附里甲當差
塡注賦役冊内永為遵守報可(明神宗/實錄)
　是年七月河漲壞民田舍及傷人畜無數(清河/縣志)
明神宗萬歴十一年正月辛未浚韓家口引渠出徐州
以河防報竣陞碭山縣知縣劉守謙俸一級　二月辛
卯以總督漕運兼管河道太子少保兵部尚書兼左副
都御史凌雲翼為兵部協理京營戎政　四月巳亥金
州大雨河溢城盡没(明神宗/實錄)
　是年徐蕭河溢大水衝没符離橋(蕭縣/志)
明神宗萬歴十二年六月已酉漕運總督李世逹言河
工告成敷陳善後事宜下工部　九月戊寅漕運總督
李世逹題黄河日進乞修砌郡城石隄以圖永頼章下
工部(明神宗/實錄)
明神宗萬歴十三年五月丙戍廵撫鳯陽兼河道右侍
郎王延瞻奏鳯淮揚三府徐泗等八州縣頻年災沴河
役煩興請自今年始備用馬價俱照萬歴九年事例派
徵　閏九月戊戌起兵部右侍郎楊浚民為戸部右侍
郎總督漕河軍務廵撫鳯陽(明神宗/實錄)
　是年河決范家口時淮城幾為魚鼈亟議修築(淮安/府志)
明神宗萬歴十四年十一月辛亥廵撫寧夏都御史梁
問孟題近因横城堡修築邊牆石砌馬頭兼之河西地
軍西徙衝決則寧夏之境不免黄河之患矣欲於西岔
河一帶築隄障水俾漸東流工部議覆從之(明神宗/實錄)
　是年五月河決范家口水灌淮城全河幾奪又決天
　妃壩福興漸淤上厪宵旰遣科臣常居敬督塞之續
　又加築范口石隄全河復故(南河/全考)
　是年五月十九日郡城東范家口衝決禾稼莊舍盡
　沉(淮安府志北范家口離城十五里與劉伶臺毘連/東近南灣  澗及栁浦灣西近溝頭菊花莊南近)
　(石塘萬歴間為黄河/險汛今為民田矣)
明神宗萬歴十五年正月戊戍刑科給事中李國士上
言先年河決桃源崔鎭口等與髙家堰黄浦淺諸處徐
邳間俱成巨浸頼舊總河臣潘季馴創建遥隄修閘壩
築堰口導氾濫東歸雲梯關入海五六年來無水患頃
秋水霪潦横流河決范家口凡百餘丈諸臣用力葺塞
稍得緩流可用決排之力若春漲波濤洶湧新塞之口
必決值糧運未過之日深為可憂非嚴飭該衙門官員
乗時修治不可上曰河渠歲修先年漕臣題有舊例著
該衙門嚴督所屬用心毋得怠弛　二月乙亥總督漕
運廵撫楊一魁奏淮安自新河永清閘越城歴髙堰逹
清口遡清江出草灣繇赤晏廟以至安東復繇髙嶺馬
家湖蒯家窪張家窪栁浦灣范家口海神廟禮字壩遺
惠莊臨淮莊以至西橋往回四百餘里河勢有曲折地
形有髙下隄防有緩急數年以來隄潰於衝激地易於
陵谷昏墊之後下民其魚待決一口方修一口不惟錢
糧糜費無紀而運道所關皇陵所護民生所係匪細務
也今議清河上黄河獨行隄制無虞清河下黄淮合流
水漲隄微計今查前項工程雖用至七萬餘兩而淮揚
百萬生靈可免胥溺之患其召募人夫擇日興工估該
實用工費銀七萬一千六百九兩零將淮安府庫貯修
砌歸仁隄支剰銀料八千兩工部事例銀二萬二千兩
盡數動支而施為之功一曰修髙家堰以保上流一曰
砌范家口以防旁決一曰疏濬草灣以殺河勢一曰修
禮字壩以保新城一曰買辦料物以杜冒破一曰分定
委官以便責成有旨隄堰修防事宜依議行先年開濬
草灣不乆淤塞虛費錢糧應否再加疏濬還著漕運等
官詳議停當具奏其餘河道工程俱要查照成䂓用心
保守毋得疏虞　三月壬辰工科給事中郭顯忠上言
河工每當伏秋防守水之暴漲也不過旬日其潰決多
繇隄頂漫流其直射埽灣而決者絶少今石砌范家口
等隄工或難卒辦不可拘限必先就卑薄要害處盡行
加幇且清桃而上河道已成使秋漲不決則水流愈急
水流急則刷河愈深刷河深則海口愈闊盱泗髙寶等
處自可無虞至原設隄淺夫約二千名趁此畫地分工
及至伏秋令各管河佐貳帶領原設淺夫使自防守亦
可保無事然沿河疲民困苦尤甚其施為之時只宜召
募游民不可僉派以滋騷擾命下所司　八月癸亥工
科都給事中常居敬等題開封等府陜州靈寶等州縣
自七月初十等日霪雨黄河泛漲衝決隄防漂没人畜
乞敕河南山東凡有河道地方除管河副使專理外各
於廵道照所管地方分主督理捲埽築壩補隙塞決明
立賞罰晝夜并工務俾安瀾無貽漕患工部覆奏從之
(明神宗/實錄)
　
　
　
　
　
　
　
　
　
　
　
　
　
　
　
　行水金鑑巻三十一
欽定四庫全書
　行水金鑑巻三十二
　　　　　　　　　江南按察使傅澤洪撰
　　河水
明神宗萬歴十五年十月辛酉先是黄河暴發將原修
鎭河堡西岔河大隄並欄水隄衝決廵撫以聞奪督工
官指揮陳勣等俸半年仍條四事曰酌隄防儲柴草專
責成寛期限從之　已亥大學士申時行等題國家運
道全頼黄河之從東注下徐邳㑹淮入海則運道通河
從北決徐淮之流淺阻則運道塞此咽喉命脈所關最
為𦂳要先年河嘗北決張秋決金龍口等處皆命大臣
徃治夫役錢糧動以數十萬計然後成功嘉靖以來河
之衝決多在徐邳以南自朱衡開南陽新河潘季馴塞
崔鎭築髙堰以後河道安流糧運無阻故近年以來惟
見下流之通而不虞上流之害河南一帶地方修防疎
懈隄岸卑薄者間亦有之今年河流散漫自開封封丘
偃師等處及直𨽻東明長垣地方多有衝決失今一不
治明年河水再至勢將北徙上流不下徐淮則運道甚
可憂慮此不可不亟為之圖也查得先年設有河道都
御史凡河南山東南北直𨽻河漕經行之處皆屬統轄
近來裁革此官分屬各廵撫管理責任既分事權不得
歸一今黄河衝決多在河南餘流所及又在直𨽻若衝
安平曹濮又在山東各該廵撫雖已委官相視畫地修
築然或彼此不相照應萬一推諉必致悞事臣思河道
未至大壞不必復設都御史但差風力老成給事中一
員徃河南等處踏看衝決處所稽察各該管河官員就
便催督興工各處錢糧㑹同廵撫官隨宜調發期以初
春起工夏間畢事即伏秋水發河流不至北徙徐淮以
下自然安流而運道可保無患矣是日傳諭工部朕聞
河南等處地方黄河漫流先年舊隄多被衝決即今曽
否修築未見奏報著各該撫按官督率管河官員用心
經理還選差風力老成給事中一員前去各該地方踏
看併催督工程如有怠玩曠職推諉悞事以致妨害運
道者即指名叅奏拏治　丙子工科都給事中常居敬
陳河道事宜一開報之當時議令管河司屬各官將河
道有無通塞河工有無修舉俱季報部科以便查考一
錢糧之當稽議令河道諸臣一切歲終經費年終明開
條件具疏奏聞奏冊清冊部科備照庶因錢糧以稽河
工而虚冒之弊可免一責成之當嚴議令管河府州縣
官查照典制各住分管地方不許别項差委督撫管河
司道時常廵視督率修防遇有漲決一面具報一面興
修如廢職怠事即據實叅奏一河臣之當擇議令河道
原缺容本部查司屬中才望相應者咨送吏部勿泥資
序部覆如議　乙卯敕工科都給事中常居敬查看河
道催督工程命禮部鑄給關防　十一月戊子工部覆
總督漕運楊一魁題挑濬幇築事宜一草灣口應量挑
東岸長二百六十丈西岸長四百丈工料銀共六千一
百四十四兩六錢零一崔鎭徐昇黄家觜三壩止拆石
從下另砌量浚引水支河祖陵東南䕶隄外用荒石砌
子隄一道髙四尺根闊三尺長與大隄等工料銀三百
一十七兩零一挑濬淮安府臨城澗河四千二百丈計
工料銀四千四百四十八兩四錢一幇築范家口隄壩
除原估銀四千餘兩外續用過工料等銀六千餘兩一
包砌清河口惠濟祠前裏河隄長五十七丈砌石髙一
十二層本祠後外河長五十四丈五尺砌石髙一十三
層工料等銀共二千五百九十九兩六錢四分一天妃
壩加築平滿排釘樁朩内外用石包砌堅固以防衝洗
各項工料共該銀一萬九千五百九兩零俱於原題濬
草灣未用銀兩動支其拆開崔鎭等壩并築砌天妃壩
計費不多俱於河道歲修銀内酌量支用得旨崔鎭壩
應否該拆候差科臣到彼再議定奪餘依議行　十一
月辛邜詔河道隄防節年修築不堅以致衝決該管官
五年内者廵撫奪俸三月道官降俸一級内飬病致仕
者不許推用見論劾者從重議處餘年逺者姑免究
十二月甲申工部覆督理河工給事中常居敬議於大
社集南新修月隄之内復取土塡實深潭再加修築以
聨舊址次將大社集以東至白茅集百餘里隄照舊増
修其茅家潭三尖口等處決口與東明縣護城隄併議
修築土方工食俱於該府庫貯蒿草及存糧銀内如數
動支上從其議(明神宗/實錄)
　是年決祥符劉獸醫口決蘭陽銅瓦廂後決封㐀原
　武又決長垣之大社集毛家口茶城亡何又報􁩱(續/文)
　(獻通/考)
　是年冬十月命工科給事中常居敬相度黄河議修
　治之䇿時黄河漫流自開封封丘偃師及東明長垣
　多衝決大學士申時行言失今不治河將北徙上流
　不下徐淮則運道可憂故有是命已而督河楊一魁
　議因決濟運導沁入衛居敬言衛輝城卑於河恐一
　決有衝潰之患沁水多沙善􁩱入漕未便不如堅築
　決口開河身加浚衛河民得灌田尤為完計上從之
　(明紀事/本末)
　是年黄河又決荆隆口衝潰長隄入長垣東明二縣
　尋塞之後二年復創築遥隄長二千九十丈以防漲
　漫　沁河又決蓮花口金屹􁬪水浸獲嘉新鄉一帶
　尋塞之亦加築隄壩以防漲漫(南河/全考)
　大名府屬長垣東明二縣舊有長隄一道延亘一百
　三十里東至山東曹縣白茅集西至河南封丘縣新
　豐村止隄外即有淘北河一道相傳即黄河故道也
　萬歴十五年河由河南封丘縣荆隆口決入挾淘北
　河衝決本隄之大社口兩邑昏墊　沁水至武陟縣
　與黄河㑹合其湍急之勢較黄河益甚而武陟東岸
　之蓮花池金屹􁬪最其衝射要害處也萬歴十五年
　沁從此決新鄉獲嘉一帶俱為魚鼈每年堵築埽壩
　勞費不貲且壩内為商民輳集之處煙㸑不下千餘
　倚隄為命今議甃石四百三十五丈隨守隨修限以
　三年告竣此隄一成永乆可恃而議者畏難尚未興
　舉其北岸大樊村亦係埽灣要害幇隄捲埽均在司
　河者留意焉(河防/一覽)
明神宗萬歴十六年正月癸已工部覆總督漕運右僉
都御史楊一魁條陳十事一改閘座以便防守謂古洪
當黄水之衝為入運咽喉閘制上闊下狹閘板難下水
入易淤且閘座太低一遇泛漲水從上漫千夫辟易無
可奈何欲將前閘乗此改修髙下廣狹務俱一律此計
之善者也擬允行一嚴啓閉以杜淤墊謂古洪内華二
閘建設之初原為伏秋水漲恐致漫淤閉閘堅守不得
擅開以嚴其防也但地居衝要官使蝟集勢難阻遏欲
比照淮安通濟閘事例每年於六月終旬築壩不許擅
開即貢鮮船隻亦酌量盤剝此固為運道完計第官民
商賈國課攸關一旦築塞不獨困商且稅額縮矣况貢
艘舊屯留京又不可輒議乎擬仍舊一開支河以備緩
急謂運舟自茶城入閘乃其故道與河隔逺自河決秦
溝改繇濁河口入徐淮乃與茶城𦂳相對衝又戚家港
湍溜難輓舟多覆没前道臣舒應龍另開塔山支河頗
稱利便而壩閘未建旋復淤阻中河郎中陳瑛始開古
洪内華以代塔山五年於兹而復遭淤塞安可不為之
計也欲挑浚塔山支河建立壩閘令與内華相等八九
月後公私船隻兩道併出固亦有見第閘河水泉不多
分而為二不識能常繼否擬㑹勘一移官夫以資䇿應
謂古洪内華隄夫六百名伏秋水漲修守不足且責閘
官以調度弗能也欲將呂梁洪夫分調一半移住古洪
以資修浚管河同知原任邳州者移住境山遇有𦂳急
徃來督視固屬逺慮第呂梁古洪相去頗遥安土之民
難以驟徙與職官改駐不同也擬㑹勘一復故道以定
長䇿謂黄河舊出小浮橋水勢順利運道安行累歲變
遷致梗運道雖建閘啓閉猶時淤塞非本計也欲修復
故道自歸德以下丁家道口浚至石將軍廟令河仍自
小浮橋出若撫按各為其民則止浚碭山韓家口河五
十里誠亦有見第其費有出與否其道可開與否宜行
令撫按勘科酌議以請者也擬㑹勘一放濁溢以固隄
岸謂黄河縷隄修築加髙而隄内窪下夏秋間河水外
漲雨水内浸其隄易壞欲倣栲栳灣隄勢將徐邳一帶
隄内窪處春間開口洩水其與遥隄隔逺者從便築小
月隄以防其溢此計之便者也擬允行一引沁水以濟
衛河謂黄河挾沁水入衛繇天津下海乆矣自河徙而
沁與俱南衛水時苦涸竭其流濁也欲倣徐有貞廣濟
河之勢引沁入衛不使助河為虐且乗武陟間沁水方
決因便疏浚萬夫一月之力耳固自有見第考先臣黄
綰霍韜並有分沁入衛之議似欲藉以殺河患非為衛
水益也改作入衛經費既難衝決可慮擬㑹勘一浚河
身以抑泛濫謂善治水者以疏不以障年來每遇水發
隄上加隄遂令水髙凌空不啻過顙濵河城郭決水可
灌可為寒心欲於秋冬之際探測河身深淺隨處挑浚
蓋慮患之極思也第黄河之沙從水去來恐難以人力
治之且入冬則河南一境堅氷瀰望淺深將安測乎擬
㑹勘一開水門以免横潰謂黄河發星宿入中國合華
夷之水千流萬派歸於一壑泛溢其常也况孟津以下
土疎易衝故先臣丘濬請多開水門以殺上流之勢誠
為有見今欲於黄河分流故道量設減水石門以洩暴
漲是一說也第恐黄水洶湧石門之所洩幾何倘涓滳
不禁致成横決未獲其利先滋之害矣擬報罷一處河
費以免偏累謂河上歲修銀三萬兩内仰給於河南者
九千今本省災傷屢聞拖欠甚多而河工勢不容緩欲
將本年扣省米價銀三萬七千餘兩留備淮上支用其
河南解淮銀九千兩免行起解似亦兩便但戸部咨稱
米價原係邊餉難以議留宜將本年額内量留九千兩
抵河南解數以後仍照例分解不得偏主於其間也擬
允行從之　丙申戸科給事中李廷謨奏國家防河如
防虜均非可以泄泄制之者今邊臣自督撫而下必閱
歴錬習始為推轂賢者乆任加銜自僉憲得至㕘政布
政甚則節鉞寄之用是人思竭力而收效者宏河臣則
不然按次議差才者不必用用者必才且計日𤓰代河
之要害緩急既無暇身嘗一得代去即河患孔棘不為
累也又何必計乆逺哉宜略倣邊臣法凡差管河司官
務擇其人期以歲時著有成勞徑轉河道總督員缺得
漸次推用則人人思奮而河工有濟矣疏下該部　二
月壬戍漕撫揚一魁奏辨御史祝大舟論劾乞敕河臣
查勘徐邳遥隄是否如舊縷隄髙堰先經衝損者即今
曽否修葺錢糧有無乾没成功是否毁壞一切不敢䂓
避疏下該部　丁丑工部覆議黄河為患自古巳然而
治河之難中州為甚何也其地沙壅土疏修築既難平
原多曠一望千里無崇山複嶺之束獨恃捲埽以列防
自為捍蔽故功難就而費亦滋今據科臣常居敬撫臣
袁貞吉按臣王世揚㑹勘集議工程地亘千里連於縣
界兩省而唐家口為黄河要害在考城曹縣之間兩省
居民互相盗決尤於運道大有關者宜分地專官嚴程
修築工在祥符滎澤中牟三縣者屬河道僉事余希周
領之在封丘陽武二縣者屬大梁道叅政王來賢領之
在蘭陽儀封二縣及考城縣芝麻莊陳隆莊唐家口幇
築隄壩屬兵備副使王之屏領之河内武陟沁河諸衛
屬河北道叅議徐三畏領之隄壩以丈計者凡三萬三
千一百五十約費至八萬四千六百餘金事竣一體查
叙上命依議及時修築依限報完其兩省交界處有盗
決者設法嚴禁毋得推諉　三月癸已禮科給事中王
士性請開復黄河故道以圖永利謂自徐而下河身日
髙而為隄以束之水行隄上與徐州城等束急流益迅
委全力於淮而淮不任故昔之黄淮合今黄强而淮益
縮不復合矣黄强而一啓天妃通濟諸閘則黄搗運河
如建瓴髙寶一梗即江南四百萬石之運坐廢淮縮則
退而浸泗為祖陵計不得不為石隄護之隄増河益髙
根本之慮不亦可虞也哉河至清河向南衝者凡四折
而後入海淮安髙寶鹽興蓋不啻數百萬生靈之命託
之一丸泥決則盡成魚鼈將奈之河而紛紛之議有欲
増隄泗州者有欲開顔家河灌口河永濟河南甃髙家
堰北築滾水壩者近議開月河草灣及崔鎭三壩如蟻
穴漏巵補救迄無寧歲總不如復河故道為一勞永逸
之圖也河故道繇桃源三義鎭逹葉家衝與淮合在清
河縣北别有濟運一河在縣南蓋支河耳河强奪支河
直趨縣南而自棄北流之道乆且斷河形固在也自桃
源至瓦子灘凡九十里地下不耕無室廬墳墓之碍雖
開河經費視諸說稍倍而河道一復為利無窮矣疏下
行河者議　四月甲寅朔直𨽻廵按御史喬璧星奏河
道衝決為患請率舊典復設專官以一事權蓋自古治
河止於除害我國家仰給東南歲輸四百萬石自淮至
徐實藉河利顧潰決淺澀之患徃徃有之永樂九年分
設部司督理或命部院大臣徃視事巳輒罷正德四年
乃議專設憲臣為總理河南之開封歸德山東之曹濮
臨沂北直之大名天津南直之淮揚徐潁咸屬節制建
牙如督撫重河防也然理河者不復慮漕而理漕者亦
不復慮河則亦專設河臣之釁矣萬歴五年偶因兩臣
意見相左遂并河於漕在河南山東北直者以廵撫兼
領之責分而官無專督故修濬之功怠於無事急於臨
渴河患日深頃者勘科常居敬亦有專設大臣之議非
直備官要在得人試按嘉靖以來河漸北徙濟寧以下
多淤而劉天和之修復魯橋朱衡之開通南陽潘季馴
之濬刷崔鎭河道頼之此專設得人之明驗疏下部覆
如議上命督河再設以老成才望者任之　癸亥勘理
河道科臣常居敬㑹同督臣舒應龍再上河工一十四
款一添造閘座以便防守議於古洪閘外加鎭口閘一
座外禦濁水内蓄漕河一接築縷隄以防中潰計自茶
城以下塔山支河西岸起至河口止長五百丈闊四丈
又補築舊河缺口一道長六丈一議修埽壩以防危急
王公隄累經衝決與黄河止隔丈許兩河夾之勢最危
急議於本隄設法増築實土石於鴈翅之内密釘樁朩
於捲埽之外并設順水壩以逼黄水之北流一開建月
河以避衝決於運河南岸另開月河以引漕水之南去
則二水相隔頗遥時加培築可保無虞(中四款/入運河)一移調
官夫以資䇿應呂梁徐州二洪水勢既平洪夫稍暇且
屬流寓隨地可安議撥六百三十三名均派新舊五閘
餘者留二洪拽運而管河同知改住境山䇿應(又一款/入運河)
一停拆三壩以保成功崔鎭徐昇季太三壩原為洩水
而設議拆者為其髙而壩外隄岸更髙於壩是存之未
礙宣洩之利拆之反滋汎濫之虞也一停濬草灣以節
財用草灣一河闊二百餘丈先嘗開之以保淮城且淮
黄之水藉以分流而開塞靡常無煩濬鑿俱如議行
庚午工科給事中梅國樓薦原任刑部尚書潘季馴堪
總河之用時季馴巳鐫職為民而科臣謂其向在河上
有築濬功㑹李棟董子行蔡宗周常居敬亦先後薦之
故部覆起都察院右都御史總督河道兼理軍務上諭
之敕　六月巳未勘科常居敬奏黄河故道開復甚難
宜罷役而訾家營支河之議起　癸酉勘科常居敬上
修理河道圖考報聞圖考留覽　閏六月已酉總理河
道都察院右副都御史潘季馴題黄河之水濁而强汶
泗之流清且弱交㑹之處則茶城是也每伏秋黄水盛
發則倒灌入淮沙停而淤勢所必至黄水消落漕水隨
之沙隨水刷不待濬而自通矣縱有淺阻不過旬日如
萬歴十年中河郎中陳瑛創建古洪内華二閘每遇黄
水暴發即下板以遏濁流之横而閘内無壅阻之害黄
水消落則啓板以縱泉水之出而閘外有洗滌之功去
伏稍失開閉之防遂至漂壅失常厪惟當宁臣於前月
望至宿遷閱視同知徐申謂本月望前黄水偶長丈餘
漫入洪口即合嚴下閘板至二十一日報黄水消落於
是啓板通漕衝刷成河通行無滯至閏六月等日復然
前不過七日後不過三日隨長隨落此即二水勝負通
塞之故也勘科常居敬復建口閘一座去河愈近則吐
納愈易足為水利但建閘易守閘難運貢之馳行固急
勢豪之開放不時數日之覊程不能待而千百年之利
害且決裂矣乞特賜綸音如萬歴八年清江浦三閘之
法以嚴啓閉庶河渠永有頼矣部覆如請　十月甲申
工部覆總督河道潘季馴條上河工八事一乆任部臣
謂水性有順逆河情有分合地勢有險夷如某處迎溜
作何捲築以當其衝某處埽灣作何幇護以防其泄事
在分司宜委任南中兩河郎中滿三考方與優擢則鍊
督乆而河防自熟一責成長令謂理河如理家然家務
繁𤨏不妨分任而庀材鳩工則家督主之今瀕河州縣
長猶家督也調集夫役備辦料物宜專屬之至於廵行
督率責之行河者而郡守亦有總理之責焉疎虞並坐
一禁調官夫謂治河有補偏救弊之法無一勞永逸之
事禹奏平成不數百年而祖乙之都圮則防守弛也故
曰防河無止工宜申飭沿河官夫專以河為事不得别
差擅調致悞河防一預定工料謂黄河泛漲每在伏秋
修築不預徃徃為河所乗宜於十月中旬即行踏勘分
工備物務令正月興作四月報竣後時者罰一立法増
築謂徐淮之間咫尺河流倚遥隄一線為捍蔽而風雨
剝蝕車馬蹂躪日就卑薄宜令每歲修隄髙厚俱以五
寸為限遇低薄處隨宜加築徧植樟栁不如法者聽總
河叅治一添設隄官一加幇眞土一接築舊隄(以上三/條入淮)
(河/)命依議行　丙午工部覆總河潘季馴題請罷開復
黄河故道及鑿支渠合沁衛諸議一意修築隄防上報
可仍申飭河臣毋因循以致疎虞紛議以妨實事違者
聽總河叅究　十一月甲子工部覆河南廵按御史王
世揚奏河南境内黄河自潼關至歸德開封等處奔流
二千餘里去總河督臣甚逺利害之切見聞之近必先
撫臣宜於撫臣敕書増兼理河道一條與督臣協同行
事詔從之　十二月甲申添設河南開封府同知一員
駐劄荆隆口祥符縣丞滎澤主簿各一員專管河務
戊子工部尚書石星覆總督河道潘季馴題稱河南黄
河上流三門七澤而下地平土疎每易衝決特非運道
所經徃徃忽視以為無虞而不知上源既決運道未有
不阻者故修守之法在河南尤屬𦂳要其故道繇新集
出小浮橋銅幇鐵底所當開復而歲儉費繁未能遽行
惟愼加修守庶保無虞因條列六議一黄河北岸逼漕
南岸逼省先臣劉大夏於兩岸各築長隄綿亘千有餘
里百年來頗受其利乃坍塌衝汕歲修易湮宜刻期修
築一沁水發源沁州至武陟與黄合勢最湍悍而蓮花
池金屹􁬪其險要也生靈無算寄命一隄危若累卵而
最險處止四百餘丈即盡甃以石工亦易辦所當亟議
石隄以圖永頼者也一河工甚鉅而所恃工費止河堡
夫銀而巳近縁併入條鞭有司輙急京運而緩河道任
民逋負甚至已徵而别用竟不扣還河工所以墜誤也
今議從前借用者如數抵還在民者徵解貯開封待不
時之用一役民用其力當䘏其私今議開歸懐三郡近
隄没官田地給堡老六畆堡夫五畆不足則以曠工銀
置產以授之則民有身家之患防隄益力矣一河之害
在河南尤大則治河之功在河南尤難徃秋防舉劾僅
行於淮徐而不及河南誠為缺典宜一體甄别以示激
勸一河南雖非運道所經而河情水性與淮徐無異固
當以治淮徐之法治之則夫責郡邑長吏以一事權覈
歲修工程以預興舉増補捲築以固隄防所當通行者
也詔如議行　癸卯訾家營支河工罷從總河潘季馴
議也(明神宗實錄河潘/季馴四任總  也)
　是年五月十一日敕諭都察院右都御史潘季馴該
　科臣建議先年河道原設有總理大臣近年裁革分
　屬各該廵撫官兼管事權不一目今河患不常工程
　重大要將原官復設簡擇熟知河務任事大臣管理
　該部議覆相應兹特命爾前去總理河道駐劄濟寧
　州督率原設管河管洪管泉管閘郎中員外主事及
　各該三司軍衛有司掌印管河兵備守廵等官將各
　該地方新舊漕河并淮揚蘇松常鎭浙江等處河道
　及河南山東等處上源著實用心徃來經理遇有淤
　淺衝決隄岸單薄應該幇築挑淺去處務要先事預
　圖免致梗塞并查先年工部題覆事宜一一著實舉
　行合用人夫照常於河道項下附近有司軍衛衙門
　調取應用其各省直歲修河工錢糧悉聽通融計處
　動支所屬大小官員果能盡心河務功蹟昭著者奬
　薦擢用敢有不服調度怠玩悞事及權豪勢要之家
　侵占阻截并違例盗決河防應拏問者徑自拏問應
　叅奏者指名叅奏其餘開載未盡及河道𦂳要事宜
　悉聽爾便宜處置其有干漕運撫按衙門事體公同
　計處重大者奏請定奪每年終將修理過河道人夫
　錢糧照例備細造冊畵圖貼說奏繳其南直隷淮揚
　潁州徐州山東曹濮臨清沂州河南睢陳北直𨽻大
　名天津各該地方軍務亦聽爾兼理其各兵備道悉
　聽節制務要防護運道永保無虞如遇盗賊生發即
　便㑹同各該廵撫嚴督該道官兵上𦂳緝勦毋致延
　蔓若兵備各官縱寇貽患者叅奏處治爾為重臣受
　兹委託須殫心竭慮輸忠效勞務俾河道安流糧運
　無誤斯稱委任如或處置乖方以致誤事責有所歸
　爾其欽承之毋忽故諭(河防一覽見萬歴五年因河/漕兩臣意  相左遂并河於)
　(漕至是以薦仍用公為總督其間沿/革之故不可以不知也故特書於此)
　戊子(萬歴十/六年)河大潰天子以言官言拜公田間至是
　不特公習河而河亦習公矣既告成錄其功所加築
　土隄縷隄月隄格隄長隄横隄守舊隄寄子隄凡三
　十四萬七千八百八十五丈有竒磯閘料厰凡二十
　有四座石壩土壩月壩護壩凡五十一道濬淤淺塞
　決口鑿老土凡三十萬一千一百丈有竒栽護隄栁
　八十三萬有竒前後十餘年軺車所至更數千里公
　與役夫雜處畚鍤葦蕭間沐風雨裹霜露髪白靣黧
　而後兩河合軌數萬艘轉運無害縁河之民始復見
　室廬丘隴煙火彌望焉公之言曰通漕於河則治河
　即以治漕㑹河於淮則治淮即以治河合河淮而同
　入於海則治河淮即以治海故竟公在事止以築隄
　束水借水攻沙為萬全第一義(王錫爵撰/潘公墓誌)
　
　
　
　
　
　
　
　
　
　
　
　
　
　
　
　行水金鑑巻三十二
欽定四庫全書
　行水金鑑巻三十三
　　　　　　　　　　江南按察使傅澤洪撰
　　河水
　萬歴十六年都給事中常居敬上河工大舉疏云議
　照中州惟河患為最鉅故其治河也為獨詳邇年人
　心玩於積習法制廢於因循致厪聖懐特旨修築即
　今兩河工程臣等不敢不竭心力矣然必料理精詳
　庶可垂示永乆若非奉有明旨無以警惕人心既經
　該道㑹議前來又該臣等覆議相同合照款列具陳
　謹題請旨　一預積埽料以防未然臣等查得河南
　水平岸髙而土疏其湍急埽灣之處患常在下雖有
　髙厚之隄卒然坍塌無所措手故防河之患無愈於
　捲埽而捲埽之料全資於稍草樁麻與土也徃年所
　用樁朩􁪪麻俱分派於出產州縣買運而柳稍榖草
　俱於臨河地方召商收買已有定議近因沿河各縣
　連年苦旱復遭大水百榖無收欲暫將榖草派之别
　府州縣買納解送亦通融之䇿但道途隔遠不惟脚
　價浩費抑恐反滋騷擾及查徃年榖草定價每束連
　耗草二十二斤給銀二分今年榖草缺乏價貴合無
　每束増銀一分共給價銀三分仍舊召商收買此後
　豐年酌量估裁庶草價既増而商販自至矣至於捲
　埽胚胎純用好土始得堅完必須預積平日庶可取
　辦倉卒近因乆無水患管河員役不復議積每遇急
　廹取土窵遠緩不濟事竟日搬運不成一埽遂至決
　口漸闊為害滋大矣合無令各守隄守壩堡夫於閒
　曠之時查照成法令各管河官督令預運埽土堆垜
　於埽壩及𦂳要隄岸之上每年㑹計之時查算某處
　該積土若干責令各夫如數運積著實查驗無容虚
　報其河流衝射之處仍當預置旱埽如伏秋水發微
　有衝刷即時添補管河官一面督行一靣申報則有
　備無患而埽不虚費隄防愈有頼矣　一議處工食
　以䘏窮民臣等查得估計修築隄壩工程每築方廣
　一丈髙五寸為一工每夫一名日完一工方給工食
　銀三分三釐三毫夫以一人而日築一工已為難完
　况取土有遠近之不一塡築有險夷之不同槩以一
　例計工既不能依期報完復又計工給銀安得盡滿
　所望且今歲米價騰貴數倍徃昔一工給銀三分三
　釐三毫亦不足其食用若一日不完一工則所得工
　食益不足以糊口無惑乎每遇募夫召之不至也合
　無將今歲做工夫役每一工給工食銀四分如取土
　在百歩之内及在平地修築者俱仍以方一丈髙五
　寸為一工若在坑坎水内塡築及在百歩之外取土
　者酌量減其寸數俱每工給銀四分如此則工食既
　加而飬贍足工程有等而勞逸均人心亦知樂從矣
　其已後成熟年分仍照舊查給　一議設堡房以愼
　守禦臣等查得黄河兩岸長月等隄并埽壩之處先
　年每二里建堡房一間僉堡老地方各一名統領火
　夫十名廵守以防河患原無工食數年以來天時亢
　旱河患稍息人心懈弛堡房傾倒而孑遺災民星散
　求食各隄防守遂無人矣惟各埽壩處堡房尚存數
　名然為數亦少不足應用昨歲河患雖出異常之災
　未必不由疎虞所致也合無於黄河兩岸各新舊長
　月等隄每二里仍建堡房一間每堡僉鄰近堡夫二
　名每五堡僉勤能堡老一名統率各堡夫晝夜徃來
　廵守栽培栁樹但有盗決隄防及砍伐隄栁者即便
　擒拏送官究治遇有河水泛濫衝刷損傷即行塡補
　每堡老一名月給工食銀五錢各役每名月給工食
　銀三錢俱於河道官銀内支給至於臨河埽壩尤係
　要害修守之工倍當加謹仍每二里建大堡房一重
　三間盛放埽料以備急用每堡設堡夫五名每二堡
　設堡老一名管河官不時查㸃遇有𦂳急衝刷不拘
　晝夜本堡鳴鑼各堡老督率各夫前來接濟併力堵
　塞其堡老必於鄰近鄉民中選精勤守法者充役如
　此庶防守俱各得人而河患可保無虞矣　一議處
　厰夫以杜偏累臣等查得臨河祥符等縣設有官厰
　八處收貯稍草樁麻以備捲埽每厰原有厰夫二名
　或三名令其看守物料先年俱於各州縣堡夫内選
　殷實大戸充之凡管厰官合用心紅紙劄并僱覔書
　手造寫循環倒換盤纒及僱人晒晾物料并修理厰
　房牆垣冗費百出每名每年費銀五六十兩如遇不
　才官員需索常例費至百金者有之後因稱累以堡
　夫二名朋應厰夫一名每年工食銀四十八兩至萬
　歴十三年該前任廵撫臧惟一允河道議每名裁定
　工食銀三十六兩以其數非不多也不知工食有限
　而額外之費無窮夫厰夫原以看厰為名惟晒晾物
　料是其職守乃至責以不貲之費磨累無休身家蕩
　敗無惑乎合口稱苦不敢承役也相應痛革以後每
　厰夫一名以二人當之給條鞭工食銀二十四兩扣
　除銀十二兩存貯官庫不許復僉正頭惟召募鄰近
　土民充當一切雜費如管河官心紅紙劄等項量於
　編派其登報文冊修理牆垣即於前扣銀内申請動
　支不許濫派厰夫出辦惟稍草等料有浥爛數多各
　役失於苫蓋晒晾者姑免問罪令其量賠如此庶需
　索之弊既革而厰夫之害可免矣　一及時給散以
　杜侵尅臣等查得河工全頼人夫夫役全資工食河
　道錢糧俱貯府庫管河官不得自由必至河岸衝決
　方議調人夫請支錢糧已無及矣合無每遇春時該
　道行管河同知通判等官赴府領銀分發沿河州縣
　專聽不時之需遇有河患一靣募夫一靣申請事完
　稽查庶不耽誤至於給散工食徃時獨責之各縣管
　河佐貳官各官多不親理又委之部夫陰醫等官稱
　鑿給散其中不免扣尅以致各夫鮮受實惠合無以
　後給散河夫工食俱聽該府管河官督同各縣掌印
　官眼同包封唱名給散再不許令各縣部夫官總領
　致滋奸弊如府管河官偶在别縣督工一時不暇者
　聽各縣掌印管河官徑自散給如此庶扣減之弊既
　除而夫役之逃可免矣　一責成正官以便查覈臣
　等竊惟設官定制在府州縣雖有清軍管糧捕盗理
　刑管河等官分任佐理而兼總條貫則掌印官事非
　謂各官之外掌印官全無相干也故一州縣之中河
　渠要害孰非正官之所當料理防守者况中州生靈
　命脈係於黄河可以正官而漫不關心乎乃向來河
　務該道止行文府管河官府管河官止行文州縣管
　河官而該府州縣全不經由故問河水衝決非不曰
　某州某縣之某口決也問應用人夫應動錢糧所以
　治其決者則曰有管河官在非本州本縣事也不知
　河患係民瘼最切不此之究而徒委之於一二佐貳
　彼其威令不行召集人夫既多阻撓操持不定動用
　錢糧又難清楚况修理工程必動錢糧管河官身任
　其事則錢糧自有粘帶每年㑹計既令其查議矣乃
　年終覈實亦令其自為而自覈之無論工程虚薄錢
　糧冒破無由而覺即工程堅固錢糧明白誰則信之
　是尤不可解也合無自後申飭各府州縣掌印官凡
　遇河務雖有管河官專管至於催攢人夫給發錢糧
　各掌印官務破積習協心共濟其㑹計工程亦與管
　河官㑹同估議每年河防畢日該道將各掌印管河
　官分别勤惰開呈兩院量行奬戒如此則精神流貫
　而法亦昭明責任各專而功可永頼矣　一議豁隄
　糧以蘇民困臣等看得黄河兩岸皆係民間納糧田
　地而新舊所築長月縷水減水等隄壩南北兩岸上
　下綿亘六七百里其根闊有七八丈者有十餘丈者
　所壓占民地不下千百餘頃自來地内夏秋稅糧并
　各項差銀尚係地主賠納臣等竊謂築隄乃為一縣
　小民捍患非一人一家私事其占用各戸之地既不
　償以原價復令包納虚糧誠於人情有所不堪合無
　候部議行臣等轉行臨河各縣逐查各該地方除年
　遠舊隄外其有五年以内新創及幇築隄壩若干道
　某道根闊若干長若干共計壓占民田若干每年共
　計稅糧差銀若干即與除豁均派槩縣地内徵收抵
　數及查見今種麥挑穵者量給倉榖以補子種之廢
　庶包賠之糧不致偏累而沿河之民可免向隅矣奉
　旨依議著實行　又酌議河道善後事宜疏云治河
　者既欲袪其害復欲資其利誠難之難者矣考之國
　家之功令諸臣之經略犂然具備若可持循然而時
　勢稍殊則法制不可不講人心易怠則申飭不可不
　嚴桑土之謀當於未雨况河道多艱補偏救弊之方
　其容以或已乎臣疎庸無似誤䝉皇上任使日夕兢
　兢罔知報稱日來奔走河漕酌之事機詢之輿論稍
　得其槩除各項工程㑹同撫按諸臣另疏具題外敬
　抒一得列為八事用備採擇少效涓埃謹題請旨
　一復河臣以一事權竊惟今所稱漕河者南盡𤓰儀
　北通燕冀天下所由飛芻輓粟而通塞之機所關於
　國計甚重也第河道源流既遠名稱亦殊分合異形
　決塞靡定即使精神專而料理密尚恐不足以濟事
　也先年設尚書侍郎或都御史一員總理河道以故
　事體畫一興作甚便議定而行無敢格者諸臣經略
　之蹟至今班班可考乃邇年罷不設歸諸總督漕運
　而各省則令廵撫兼之不思河道變遷常在指顧呼
　吸之間非專一則牽制而難行非身親則怠緩而誤
　事稍顧忌則齟齬而敗績或猶豫則後時而罔功此
　其所係何如者至於各廵撫專制一方辨官邪審刑
　名稽錢榖理鹽盗日不暇給乃欲出其什一辦河務
　其將能乎非獨此也河南之令不能行於山東山東
　之令不能行於淮揚即一舉而可以垂永利此最忠
　國便計而各省牽連甲可乙否卒亦憤惋而止至於
　氣脈不貫事體牴牾此其害未可一二言也嗟夫禹
　平水土稷教稼穡未聞兼理奈何令并漕運河道而
　兼之也即今督臣初任經理方新才品卓然足以勝
　此但以河道事理論之仍當專設總督重臣庶權不
　分而事易集矣　一嚴啓閉以杜淤淺一催糧運以
　謹河防(上二款實錄載其/部議略見運河)一定賢否以便責成照得
　東南之所急者無大於河漕而所以重河防而責成
　效者無過於賢否今時河道督臣總理於上部司分
　理於下乃各府佐官則專率州縣管河判官主簿聴
　候部司分委辦料興工且吏部給與文憑塡注專管
　河道不許營求别委法甚善也乃賢否則各衙門主
　之而部司不與焉夫河道艱虞脫有緩急若救火追
　亡猶恐弗及乃部司曽不得操賞功酬勞之權是求
　前於却欲責其功力難矣以故别衙門執賢否以便
　差委而各官亦或冀差委以圖親信反視河道若駢
　拇枝指然及潰決而圖之已無及也合無查照清江
　造船厰官事例凡係管河官專屬河道部司年終考
　覈分别賢否徑呈督撫咨部施行不許别謀差委及
　查濵河處所俱有各官公署仍量行修理常川駐劄
　母使混居府城以妨職業庶賢否定而人心趨責成
　專而分理便矣　一議近轉以勵人心語云耕當問
　奴織當問婢語專一也夫耕織細事猶不可泛任况
　河道重務茍非得其人專其任徒使素不經事者嘗
　使而漫為之猶未能操刀而使割也驟而語地利孰
　知險夷驟而語版築孰辨工苦及舉事不當始議更
　置錢糧實已耗費亦無及矣故任河務者非得忠勤
　任事之人乆任而責成之不可也第州縣佐貳官卑
　祿薄欲使之數年不調其志易隳故欲勵人心莫若
　近轉如廵司之守隄堰也州縣佐貳之司歲修也通
　候部道年終覈實分别𩔖呈督撫咨部紀錄倘主簿
　缺則推大使判官缺則推主簿縣令缺則推判官否
　則加銜以俟遇缺推補其同知通判等官亦照此行
　但宜愼重考覈果有顯蹟方得推舉則雖陞遷不出
　淮揚四府異日舉大役興大工令此素習者為之輕
　車熟路蔑不濟矣矧其人尚留地方即不稱吾得而
　議處之夫既叨顯庸而又知茍且之無所逃罪也有
　不視河事如家事者乎　一議錢糧以濟河工一稽
　工料以資實用　一重修守以謹河防天下之事作
　之者固不易而守之者尤難况於河道關漕運重計
　乎何也水勢之緩急夫役之調度錢糧之盈縮工料
　之磨算是無一事可忽也正月辦料二月興工三月
　終工未就而桃花水發五六月而伏水發七八月而
　秋水發是無一時可忽也若遥縷各隄若歸仁集若
　髙家堰若王公隄若西橋范口等處是無一地可忽
　也此其責甚重而其勞為獨至然實不外於歲修之
　中但在人見其無竒功在巳見其守舊轍於是茍安
　者多玩愒好事者喜紛更其於河漕何所裨益不知
　治河如治邊防水如防敵今各邊之臣謹斥堠修城
　堡練士卒飭器械豈必騁逺略計首功而後可以言
　勞哉然而秋防有叙歲終有薦閱邊有錄以故人心
　有所激勵而興起今河臣出入風濤奔走拮据勞瘁
　之狀不減邊臣乃歲修之功末由自見非情也臣以
　為有怠事之罰亦當有勤事之賞合無除興舉大工
　外每年歲終總河大臣將部司以下各官查其修守
　勤惰分别注考移咨吏工二部紀錄案候三年該部
　𩔖題請旨賞罰以昭勸懲果有成勞雖破格超遷或
　加服俸亦不為過如或持祿飬髙偷安廢事致妨河
　務者即行議處如是則人知職業修而事功自見防
　守嚴而河道永頼矣工部摘將嚴啓閉等五款覆議
　相同題奉旨依議行又該吏部摘將定賢否議近轉
　二款覆議相同題奉旨近年管河佐貳等官多有營
　求差委妨廢職務不行用心防守的總理衙門務遵
　敇諭拏問重治不許姑息其餘依擬行又該吏工二
　部㑹議復河臣一款題奉旨這總理河道官凖復設
　著推練逹老成有才望的去漕運河道衙門各職掌
　還查擬停當來說(河防/一覽)
明神宗萬歴十七年六月癸已總理河道潘季馴言黄
水暴漲洶湧異常衝開獸醫口月隄者一漫出李景髙
口新隄者一衝入夏鎭内河没壞田廬溺死居民者一
其餘或水與隄平或隄不没者尺許勢且不測科臣張
養䝉等因言前此工程培之未髙築之未堅以召此患
部議咨行河道督率各官築塞増修要使束水歸漕又
以河臣駐劄濟寧去河南千餘里該省撫臣咫尺黄河
本院先經題覆凡倉卒有患則撫臣一靣相機築浚一
靣馳報河臣議處得旨隄完未乆遽有衝決顯是修築
不堅經管官各奪俸三月　乙未工科都給事中張飬
䝉又上疏曰近覩總理河道潘季馴報成叙功兩疏諸
臣勞績瞭然在目極稱工程堅固足保無虞陛下且不
吝爵賞以酬之矣蓋成功非難保功為難􁩱決委之天
災挑塞歸之人力報成未幾俱有後虞求脫紛紛此其
故皆繇於河臣不乆任也官不乆任不便有三後先異
見也人已異謀也功罪難執也功名之心孰不有之前
者以功陞賞矣代其任者守畫一而襲故常則疑於無
所事事於是不曰某故道當開則曰某新壩當改不曰
某堰工可廢則曰某湖地可耕倖邀異績欲求多前人
此後先之易見也人情易分爾我功出於我則修守常
勤功出於人則修守常懈勤則修築可保無虞懈則隄
渠必至漸壊此人已之異謀也功罪可執而後賞罰不
淆假令一隄之築也倐堅倐潰一渠之濬也倏通倏壅
前者蔽罪於後工之不繼後者推罪於前工之本虚罪
前已非見任之官幸免追論罪後又以新任之故得從
亮原此雖賞罰之不明亦繇功罪之難執也查萬歴五
年有管河司道等官都著乆任不許陞轉之旨世宗末
年有查分管官員職名籍記在簿日後有不堅固即便
指名叅治之㫖今右都御史潘季馴三任河漕熟諳水
道陛下起用之意固欲責其新功自宜乆任以重河務
其司道各官併令一體乆任蓋治河如治虜邊方總督
有十年一鎭者矣兵備有僉事加至布政司者矣河道
之臣胡為不行乆任哉再惟人臣報君職掌有在豈足
言功今兹之敘完有成議矣以後年年修築疏防皆河
臣職守所當自盡更不必𤨏𤨏敘錄致啓幸途從之
十月癸卯黄河決口塞河工告竣工部敘治河各官潘
季馴等賞賚有差(明神宗/實錄)
　是年河決雙溝單家口於是專議築趙皮寨至李景
　髙口遥隄築將軍廟至塔山長隄築羊山至土山横
　隄河防幸無事(明紀事/本末)
　是年河由李景髙口決衝月隄入睢陳故道尋塞之
　其明年自趙皮寨起至本口加築遥隄長二千三百
　二十九丈以防浸溢(南河/全考)
　是年以清水河月隄隸豐縣每被浸汕又添築月限
　長二千五百丈以邵家壩遏斷秦溝舊路最為喫𦂳
　又接築數百丈復幇築髙厚(山東/通志)
　是年草灣河大通先是草灣河通塞不常至是大通
　奪正河十分之七至赤晏廟仍歸大河清江浦外居
　民恃以為安而河靣較之正河僅三分之一上流未
　免稍稍逗遛耳　又築塔山隄長九百餘丈(淮安/府志)
　是年六月黄水大發合睢水注縣城平地丈餘(睢寧/縣志)
　是年春夏霪雨六旬秋復大水河溢知縣康煒申疏
　廵撫唐應龍奏蠲發賑衆頼以安(蕭縣/志)
明神宗萬歴十八年十月癸已總理河道右都御史潘
季馴引年乞休不允　十二月壬申原任工部尚書朱
衡治河有功土人立祠至是都御史潘季馴請加修葺
改為敕建祠宇從之(明神宗/實錄)
　是年又築塔山隄長七百餘丈　新築單口辛安雙
　溝馬家淺洋山峰山諸格隄縷隄既不可恃萬一決
　縷而入横流遇格而止可免泛濫水退本格之水仍
　復歸漕淤溜地髙最為便益永無分流奪河之患(淮/安)
　(府/志)
明神宗萬歴十九年二月已已總理河道都御史潘季
馴再疏乞休兩經票擬俱不批發大學士申時行等以
漕運將行河防甚急本官既已告病恐因循誤事為患
匪輕具題請㫖　壬辰河道都御史潘季馴因病乞休
吏部題覆催請三次工部催請一次大學士申時行等
先曽揭請俱不報時行等恐誤河防或妨運道復具疏
題請　三月庚申總理河道潘季馴題稱河防喫𦂳伏
秋為嚴而臣三疏乞休病已阽危須著司道官畫地廵
行如有疎虞照地叅究從之仍著在任調治用心經理
督察　四月辛酉工部覆禮科給事中胡汝寧言徐州
河患乗氷消之時宜修培依議行　五月癸酉總督河
道都御史潘季馴議開魁山支河條議四事一甃石隄
以固保障一設長夫以備修守一改隄夫以專疏浚一
信法令以防淤阻部覆俱依議行　六月丙申總督河
道都御史潘季馴言去冬十月間聞徐城積水未消議
者要改河就城時巳牌行徐州道將魁山支渠查勘開
洩而改河之說牢而不破迨題明速開後新渠告成積
水消盡衆議頓息僉謂改河遷城俱可免議矣今接邸
報廣西廵按御史錢一本題及徐城積水一事以城内
之水疑及外河要疏浚徐呂二洪下流謂臣泄泄欺罔
當錢一本過徐之時正雨雪之候城中積水委多此時
行濬魁山之渠已逾兩月内水委與外河無干徐州所
報十二月消水印揭見存何敢泄泄欺罔至於挑浚二
洪下流須塞而後開今二洪之水河深流迅縱欲疏浚
從何下手乎上曰徐州積水已消該部勘議已定已有
㫖了　十一月癸亥工部題覆河道都御史潘季馴條
議一放水淤平内地以圖堅乆謂縷遥二隄俱為防河
善法但宿遷以南有遥無縷獨直河以西地勢卑窪歲
歲患水宜將遥隄查閱堅固却將縷隄相度地勢開缺
放水沙隨水入地隨沙髙庶消患而費可省一接築遥
隄以防奪河謂黄河之勢分則河遂奪緩則沙遂停宜
自永頼亭以下接築遥隄計五百四十丈至黄家溝止
庶河無分流而事可永頼一増支渠大隄以杜淤淺謂
徐城積潦悉繇新開支河洩出惟魁山迤北王家林一
段約長十餘丈迤南倪家林一段約長三十餘丈宜倣
支河新隄之法築大隄一道自無塌損之患積水勢若
建瓴矣(後二條分入/淮運二河)合依所議備行淮揚撫按官查勘
另行題請著依議行　甲戍以河湖並漲修守事竣將
知府陳亷等及州縣官五十三員優奬知府張問禮等
及縣官四十七員量奬主簿賈應元王階提問縣丞鄧
鴻等六員各行戒飭　十二月壬辰總理河道右都御
史潘季馴以先年給繇加太子太保工部尚書兼都察
院左都御史照舊管事　辛亥工部尚書曽同亨等奏
今秋河決山陽隄田衝潰及江都邵伯等處湖水下注
州縣浸傷皆繇管河各官怠悞修守科臣朱維藩欲特
設廵河御史一員督理宜即敕管河各官務要著實修
守有怠悞者㑹總河衙門叅究不必另設憲臣以滋勞
費從之(明神宗/實錄)
　
　
　
　行水金鑑巻三十三
欽定四庫全書
　行水金鑑巻三十四
　　　　　　　　　　江南按察使傅澤洪撰
　　河水
明神宗萬歴二十年正月甲戌工科都給事中楊其休
言河臣潘季馴勛茂勞乆嘔血骨立被言請告當允其
歸且泗城㑹勘議既枘鑿工亦旁午老成諳練如舒應
龍精心任事如吕坤二臣用一可以集事上命吏部知
之　二月戊申改南京兵部尚書舒應龍為工部尚書
總督河道管理軍務　三月庚辰南京兵部尚書舒應
龍疏辭總河新命上以黄河為梗淮水積涅著即赴任
㑹科臣勘議不允辭　四月已亥總理河道工部尚書
潘季馴奏臣領河事凡四任矣壯老於斯朝暮於斯耳
聞目擊稽往驗來總之水性不可拂河防不可弛地形
不可強治理不可鑿人欲棄舊以更新而臣謂故道必
不可失也人欲支分以殺勢而臣謂濁流必不可分也
去秋霖霪雨漲物議遂騰寜知漲必有消乎謹述人言
之惑衆病河者詳解於後一謂黄水暴漲何不多濬支
渠以殺之臣曰分流誠能殺勢然可行於清水耳黄水
沙居其六分則勢緩沙停河不兩行自古記之藉勢行
沙合之所以殺之也又議水漲暫開決口水落復塞豈
曰無見但塞決難而費浩築減水石壩於桃源壩與地
平水浮則洩與開決無異而水不能嚙石更無塞決之
費不須另開矣亦謂舊河沙墊底髙不若别覔新河為
得臣曰沙易停亦易刷即一河中溜處深緩處淺水合
沙刷必無俱墊之理此淺彼深亦無妨運之事倘果底
髙則冬春水落當膠舟矣全棄故道即使得地鑿河力
能濶二百丈深三四丈如故河否況數年而新者亦舊
豈舊淤而新不淤乎禹治水曰疏瀹決排亦第去其壅
塞耳徐邳故泗沂道也禹貢導淮東㑹泗沂宋神宗時
河決澶州合南清河㑹於淮南清即泗沂行之六七百
年謂非黄河故道不可矣一謂禹治水以導而今治水
以障臣曰逆水性以壑鄰謂之障順水性以閑其溢謂
之防水漲無隄必泛溢不循軌隄者正導之以入於海
也禹貢九澤既陂四海㑹同何嘗不以隄哉或疑水愈
髙則隄愈増不知水雖漲亦止丈許且無旬日不消者
則隄之髙不過踰丈而已一謂昔年徐吕二洪怪石浮
水面湍激如雷今皆無聲得非沙掩臣曰二洪體甚髙
沙能掩之是無徐州矣徐洪為主事郭昇吕洪為主事
陳洪範剷石志記具存其時黄河決而二洪涸實天假
以成諸臣之功也若云石平而水不能刷沙則河長幾
二千里豈盡二洪激水所刷耶甚為諸臣寃耳一謂海
口沙塞以致河蓄不流臣曰黄河萬里别無分洩滔滔
迅溜何嘗少停大約伏秋長多消少冬春長少消多上
源雨多則長雨霽則消今海口塞則消於何往耶臣委
勘親閱並無淤梗一謂黄髙於徐淮髙於泗可不為之
所乎臣曰自開歸以至安東地皆卑於河不獨徐泗湯
遷亳仲丁遷囂亶甲遷相祖乙遷耿盤庚遷殷以避黄
也豈不憚煩宋景祐中泗州張守曽築䕶城隄三丈三
尺以捍淮矣河之不能使卑如是去國之臣心猶在河
亦自盡其犬馬之忱而已工部言季馴乆熟河事極源
委析利害言當不謬但運道民生所關宜行勘河科臣
張貞觀及督河撫按舒應龍陳于陛等從公勘議以聞
毋徒兩可調停以悞大計從之　五月庚辰南京河南
道御史陳邦科題黄淮水患隄不可恃水不可障欲除
淮害須開瓦埠河以殺上流欲除黄害須多遥隄縷隄
諸埠口以殺下流欲禦髙寳諸湖患須挑濬灣頭廟灣
等處三工以歸之江海成大工者不惜費乞發帑銀濟
用庶平成之績可奏工部言御史原官湖邑近復經行
亷訪必真如挑濬修復先後科臣原有條議其開瓦埠
河曽經覆勘中止而遥縷二隄多開閘口則諸臣所未
及者乞行勘河科臣㑹同河漕部院確勘併覈工費以
聞報可　庚寅總督漕運兵部侍郎陳于陛以御史王
明論其濬河共䇿具疏乞罷工部言㑹勘河工于陛與
總河尚書舒應龍俱屬首事大臣以國事為急豈可因
言求退負任使宜命與鹽臣虚心共濟無拘小嫌從之
　七月乙丑原任兵部左侍郎兼右僉都御史萬恭卒
恭新建人由進士授南京吏部主事光祿太僕大理兵
部左侍郎巡撫山西總理河道考滿被言回籍卒於家
禮部請照遞減例與祭一壇半葬從之　八月乙未以
河道鉅任命改總理河道提督軍務職銜　丁酉勘河
給事中張貞觀題㑹總河尚書舒應龍總漕陳于陛巡
按御史髙舉彭應參王明勘得淮黄同趨者惟海而淮
之繇河達海者惟清口自海沙開濬無期因而河身日
髙自河流倒灌無已因而清口日塞以致淮水停蓄於
時泗水上浸祖陵下墊民社近且漫及髙寳興泰運隄
亦苦衝決矣今據司道等議一闢清口之沙計費二萬
有奇一分黄河之流計費三十四萬有奇清口有大挑
之工又議常浚之後使不復淤也分黄於淮之上流先
殺其勢也上流必於清口上十里去口不逺不致為運
道梗即少梗而力易圖也分於上復合於下衝海之力
專也合必於草灣之下恐其復衝正河為淮城患也鮑
家口王家營必塞者二決横衝新河恐散溢無歸也兩
岸俱隄以地勢東北下恐潰決則清沭海安之民不得
即業也是役也費固煩而效亦廣若海口淺塞欲求浚
治之䇿即潮汐莫窺其涯況可弛畚鍤哉惟全淮合黄
東下或河身滌而漸深海口刷而漸闊亦事理所可必
者工部覆議勘臣籌畫鑿鑿其工費通計三十六萬七
千有奇議支兩淮餘鹽兖州東昌河道銀南京蘆課等
銀不足則撫按設處本月興工限明年六月報完命如
議行　九月壬戌總漕侍郎陳于陛以時值倭警議將
右布政司張允濟專理海防不必兼攝河務工科給事
中劉𢎞寶等謂允濟昨已陞任特為河工請留今工完
之奏未聞調移之章已上防河不效去而防海復不效
將安去乎工部覆稱允濟河工依限完否正屬分别功
罪之時似當移咨總河尚書舒應龍確議以聞詔可(明/)
(神宗/實錄)
　是年河決狼旋磨臍二口䝉隂馬陵山水俱發邳宿
　安東悉沈釡底(淮安/府志)
　是年張朝端為濟寜兵使者兼治河時有議鑿性義
　嶺者公相度川原謂鑿空而勞數十萬人之力損大
　司農金錢非便慨然建議有三當謀八可已二可患
　之說與總河大臣意忤杜門求去因調金衢道(焦竑/撰鴻)
　(臚寺卿張/公墓表)
　潘季馴字時良烏程人嘉靖二十九年進士四十四
　年由大理寺左少卿進右僉都御史總理河道與朱
　衡共開新河加右副都御史尋以憂去隆慶四年河
　決邳州睢寜起故官再理河道塞決口明年工竣坐
　驅運船入新溜漂没多為勘河給事中雒遵劾罷萬
　歴四年夏再起原官巡撫江西明年冬召為刑部右
　侍郎時河決崔鎮黄水北流清河口淤澱全淮南徙
　髙堰湖隄大壞淮揚髙郵寳應間皆為巨浸河漕尚
　書吳桂芳議復老黄河故道而總河都御史傅希摯
　欲塞決口束水歸漕兩人議不合㑹桂芳卒六年春
　命季馴以右都御史兼工部左侍郎代之季馴以故
　道乆湮雖濬復其深廣必不能如今河議築崔鎮以
　塞決口築遥隄以防潰決又淮清河濁淮弱河強河
　水一斗沙居其六伏秋則居其八非極湍急必至停
　滯當藉淮之清以刷河之濁築髙堰束淮出清口以
　敵河之強使二水並流則海口自濬即桂芳所開草
　灣亦可不復修治遂條上六事詔如議明年冬兩河
　工成又明年春加太子太保進工部尚書兼左副都
　御史季馴初至河上歴虞城夏邑商丘相度地勢黄
　河上流自新集經趙家圈蕭縣出徐州小浮橋極深
　廣自嘉靖中北徙河身旣淺遷徙不常曹單豐沛常
　苦昏墊上疏請復故河給事中王道成以方築崔鎮
　髙堰役難並舉河南撫按亦陳三難乃止遷南京兵
　部尚書十一年正月召改刑部季馴之再起也以張
　居正援居正殁家屬盡幽繫子敬修自縊死季馴言
　居正母逾八旬乞降特恩宥釋先是御史李植江東
　之輩與大臣申時行楊巍相訐季馴力右時行巍痛
　詆言者言者交怒植遂劾季馴黨庇居正落職為民
　十三年御史李棟上疏訟曰隆慶間河決崔鎮為運
　道梗數年以來民居既奠河水安流咸曰此潘尚書
　功也昔先臣宋禮治㑹通河至於今是頼陛下允督
　臣萬恭之請予之諡廕今季馴功不在禮下乃當身
　存之日使與編户齒寜不隳諸臣任事之心失朝廷
　報功之典哉御史董子行亦言季馴罪輕責重詔俱
　奪其俸其後論薦者不已十六年給事中梅國樓復
　薦遂起季馴右都御史總督河道自吳桂芳後河漕
　皆總理至是復設專官明年黄水暴漲衝入夏鎮壞
　田廬居民多溺死季馴復築塞之十九年冬加太子
　太保工部尚書兼右都御史季馴凡四奉治河命前
　後二十七年習知地形險易増築設防置官建閘下
　及朩石樁埽綜理纖悉積勞成病三疏乞休不允二
　十年泗州大水城中水三尺患及祖陵議者或欲開
　傅寜湖至六合入江或欲濬周家橋入髙寳諸湖或
　欲開夀州瓦埠河以分淮水上流或欲弛張福隄以
　洩淮口季馴謂祖陵王氣不宜輕洩而巡撫周寀陳
　于陛巡按髙舉謂周家橋在祖陵後百里可疏濬議
　不合都給事中楊其休請允季馴去歸三年卒年七
　十五(明史/稿)
　是年總河潘季馴上隄防告成疏略云竊惟防河如
　防敵自古記之矣防敵則曰邉防防河則曰隄防邉
　防者防敵之内入也隄防者防水之外出也欲水之
　無出而不戒於隄是猶欲敵之無入而忘備於邊者
　矣且自古稱治水者莫過於禹而考之禹貢曰九澤
　既陂四海㑹同先臣蔡沈釋之曰九州之澤已有陂
　障而無決潰四海之水無不㑹同而各有所歸陂障
　即隄也神聖如禹而尤不免致力於隄則舍隄之外
　别無所以防河者矣臣於萬歴六年奉命治河即請
　築遥隄以防其潰築縷隄以束其流八九年間河流
　順軌故道晏然業有成效矣而嵗乆官更弊滋法弛
　以河防為末務視隄工為贅疣一簣莫加萬夫閑曠
　而車馬之蹂躪風雨之剝蝕河流之汕刷髙者日卑
　厚者日薄又何怪其東潰西決哉荷䝉我皇上授臣
　以總理之權責臣以修復之事臣襪線㣲才固不能
　别為新奇之䇿而管窺小見尤不敢為僥倖之圖惓
　惓以隄防陳乞謬承俞命畢力仰承督率南直隷河
　南山東司道等官將濱河一帶地方躬親荒度周爰
　諮諏舊有而今圮者則議加幇舊無而宜有者則議
　剏築遥隄約攔水勢取其易守也而遥隄之内復築
　格隄蓋慮決水順遥而下亦可成河故欲其遇格即
　止也縷隄拘束河流取其衝刷也而縷隄之内復築
　月隄蓋恐縷逼河流難免衝決故欲其遇月即止也
　防禦之法頗稱周備較之巳卯告成之功更為詳密
　而夏鎮河南山東往嵗原未經理者皆一體増建矣
　倘能嵗守不失則河流自無衝決之患河不衝決則
　故道晏然翕由順軌而運艘自無阻滯之虞矣但畚
　土成隄原非鐵石稍不修葺便至傾頽嵗嵗修之嵗
　嵗此河也世世守之世世此河也故嵗修錢糧之設
　徭編僱募額夫凡以為河也而可置之虚糜閑曠之
　地哉臣是以諄諄為申明修守之請也伏望天語叮
　嚀嚴諭地方司道等官查照臣愚節次題奉欽依事
　理每嵗務將各隄頂加髙五寸兩傍汕刷及卑薄處
　所一體幇厚五寸年終管河官呈報各該司道要見
　本隄原髙闊若干今加幇共髙闊若干司道官躬親
　驗覈開報總河衙門覆覈年終造冊奏繳不如式者
　指名叅究庶河防永固而國計民生俱有頼矣　又
　河工易惑浮言疏云臣潦倒無知乆甘畎畆誤䝉我
　皇上拔之既棄之餘授以總理之任二三年間殫竭
　心力一應事體請自聖裁種種俱有成畫試有小效
　矣尚有一二事宜理本如此而人言必不如此工本
　難為而人情必欲强為若不早為勘議浮言不免蝟
　興全河之工未必不由此而決裂也敢敬陳之夫鎮
　口閘内為汶泗清流鎮口閘外為黄沁濁流平時清
　濁相當内水外出頗順惟黄水一發則黄强清弱倒
　灌入漕而河渠淤澱此理勢之必然者上源山陜以
　西雨少則黄水易消而内水之出速上源雨多則黄
　水難消而内水之出遲此又理勢之必然者自用河
　為運以來灌塞之患無嵗無之其年逺無巻及旋淤
　旋通者無論矣臣姑以嘉靖末年尚有巻簿可查者
　言之查得嘉靖四十一二年黄水由大小溜溝㑹漕
　於夾溝驛南黄漲漕淤糧艘阻滯該總河都御史王
　士翹行徐州領夫挑通嘉靖四十四年大小溜溝淤
　㫁該總河陳堯行徐州一面挑濬一面起剝前進隆
　慶元年黄河南徙秦溝㑹漕於梁山之北淤塞無異
　溜溝該總河尚書朱衡行徐州洪分司督夫挑濬隆
　慶二年黄河衝塞濁河改至茶城與漕交㑹茶城之
　稱自此始隆慶三年茶城淤閣重運該總河都御史
　翁大立具題要從馬家橋經地浜溝至徐州子房山
　下另開新河以避茶城之淤續因黄落漕通前議隨
　寢隆慶四年茶城填塞八里内水漫由張孤山東衝
　出翁大立具題就與張孤山開河本年冬本河復塞
　仍將茶城挑通原議隨寢隆慶五年茶城淤淺該臣
　先任總河行委經歴韓柏部夫常川撈濬運艘賴以
　無阻隆慶六年茶城淤阻該總河萬恭行司道疏濬
　通行萬歴元年八月茶城淤塞該工部題行總河衙
　門設法挑濬萬歴二年黄水倒灌淤漕三十餘里該
　總河傅希摯集夫挑濬前給事中吳文佳題將翁都
　御史原議馬家橋出子房山開河一道行傅都御史
　勘得子房山前蝦蟇山西俱有伏石馬家橋一帶俱
　係水占難以議開前議遂止萬歴三年十一月内黄
　水大發茶城淤塞十里調夫挑通萬歴四年茶城淤
　淺糧運艱阻復開張孤山東以冀此塞彼通至萬歴
　五年二河俱淤復開茶城正河通運萬歴六年茶城
　淤淺徐州道叅政游季勲築過順水丁頭壩一十六
　道束水衝刷萬歴七八九十等年淤塞尤甚至十一
　年間該中河郎中陳瑛議呈漕撫尚書凌雲翼改漕
　河於古洪出口即今之鎮口閘河也剏建内華古洪
　二閘遞互啓閉淤難深入而去黄河口僅一里挑濬
　甚易人頗便之萬歴十五年秋黄水大發河與閘平
　而棍徒段守金私受民船重賄將牛角灣掘開黄水
　迸入淤塞甚逺議者欲復歸徳府丁家道口故道使
　黄水盡出小浮橋以免濁河内灌該勘工都給事中
　常居敬看得閘河出口無往而不㑹黄則無往而不
　受淤豈從濁河則淤而出小浮橋則否耶具疏題寢
　請於古洪閘外添設鎮口一閘去河僅八十丈縱有
　沙淤挑濬尤易蓋深知清黄交接之處難免淤灌故
　不得已而為易濬之計良有以也今之議者不察水
　勢不鑒徃昔偶見淤墊議論風生如臣昏庸無足論
　矣向來總河諸臣豈無一人髙才朗識者乎而卒無
　如之何也大小溜溝淤矣改而為梁山北淤亦如之
　梁山北淤矣改而為茶城淤亦如之茶城淤矣改而
　為張孤山東淤亦如之張孤山東淤矣復改而為茶
　城淤亦如之茶城復淤矣改而為古洪淤亦如之勞
　民傷財畢竟無益所幸郎中陳洪都給事中常居敬
　先後剏築三閘遞互啓閉而挑濬始易計無出於此
　矣臣又查得萬歴十六年閏六月内該臣題為清黄
　交接處所濁流倒灌易淤懇乞特降綸音以嚴閘禁
　事要將古洪等閘每遇黄水暴發即下板以遏濁流
　之横黄水消落則啓板以縱泉水之出比照清江浦
　三閘啟閉之法刻石金書竪立各閘俾知畏忌等因
　題奉聖旨是各閘啓閉嚴約俱依擬有勢豪人等阻
　撓的照淮安閘壩事例即便拏問枷號干碍職官指
　名叅奏欽此倘如所題何至淤澱而王程難稽客心
　難挽閘上官牌力難阻遏每照常居敬原題三閘遞
　互啟閉之法通放船隻縱有淤淺不過八十丈旋濬
　旋放亦無難者至於運艘入口大約俱在孟夏以前
　水未大發淤亦不乆或少加撈濬之工必無阻滯舍
　此之外别無他䇿如謂鎮口逼近濁河故易灌塞要
　得别尋一道則邳州之直河離濁河二百里矣而何
　其淤也宿遷縣之小河口去濁河三百餘里矣而何
　其淤也清河縣之清口去濁河五百餘里矣全淮之
　力十倍於漕何以黄發即澀而每嵗初伏通濟閘外
　捲築輭壩以防其倒灌也要之黄强清弱随處相接
　則随處倒灌隨處淤塞總之不出科臣常居敬所云
　無徃而不㑹黄則無徃而不受淤兩言盡之矣似不
　必過為紛更也但人情不見其形未信其影必湏勘
　議以杜後言此其一矣臣又查得濱河州縣河髙扵
　地者在南直𨽻則有徐邳泗三州宿遷桃源清河三
　縣在山東則有曹單金鄉武城四縣在河南則有虞
　城夏邑永城三縣而河南省城則河髙於地丈餘矣
　惟宿遷一縣已於萬歴七年改遷山麓其餘州縣則
　全恃䕶城一隄以為保障各處久巳相安並無他説
　惟徐州則議論稍多其故有二一以山陜乆旱之後
　連嵗雨水頗多伏秋不免加漲觀者不考其源而惟
　歸罪於河固無怪其然矣一以前歲十一月間知州
　張世美初任未諳為義民官盧泰所愚開隄放水遂
　忘築塞消凌水發黄水灌入内濠侵及街衢地方官
　民不歸罪於知州張世美與義官盧泰而惟歸罪於
　河至有謂䕶隄與城平者有謂泉從地湧者夫護城
　石隄自昔有之非一二年間所築者則河之原髙於
　地可知矣且隄髙不過丈餘遂謂與城相平城何若
　是其卑耶徐州為邳睢上游徐州而水平隄隄平城
　也則迤南一帶州縣皆陸沉矣有是理哉且黄河入
　伏始漲秋杪漸消冬春則涸隄外露有沙灘非經年
　淹浸者近該徐州扵去年十一月間揭稱河水已消
　再過數日内水可放臣近又令人視水將及址矣今
　稱入冬黄水尚與隄平則伏秋又將何如耶至於隄
　内之水蓋因盧泰灌放頗多兼之去歲雨雪甚頻徐
　民不善車戽一時難於消涸若謂泉從地湧則城中
　之水宜乎與外河相平即䕶隄無所用之矣何待盧
　泰放灌之後方有水耶非臣所能觧也然臣有治河
　之責凡可圖維即宜曲處不必問其人言之有無也
　臣已行徐州道將城中窪地用土墊髙仍一面撥夫
　車戽復查最低之處開洩自去年九月以來向在料
　理不敢弛堕但為今之計惟有戽城濠之水使内水
　可洩固䕶城之隄使外水不入正盧泰之罪以警將
　來或加髙徐城數尺以防不虞此則事理之所當為
　而人力之所可為者也舍此惟有比照宿遷縣事例
　遷城而已蓋所患者惟徐城之積水於運道原無阻
　碍若必欲卑黄河伏秋之水以就徐城之地則天地
　氣候之自然恐非人力所能强遏者勞民傷財之事
　或從此起矣人情厭舊喜新臣言終不盡信臣在自
　當力諍必不依違第今衰病已劇死有日矣獨念臣
　從事此河已歴三朝犬馬戀主之情豈肯以將去而
　遂置此河於度外耶伏望敕下該部轉行該地方廵
　撫及各差御史㑹同總河衙門督行徐州道副使陳
　文燧或添委海潁二道中河夏鎭二分司逐一勘議
　如有别䇿使漕黄交接之處可免淤灌之患徐州城
　外之水可免暴漲之虞不妨從長計議如必不可當
　仍舊貫毋狥人情毋拘成説務求經久可行之道不
　為勞費無益之工則事體畫一而浮言可息矣(河防/一覧)
　
　
　
　
　
　行水金鑑巻三十四
欽定四庫全書
　行水金鑑巻三十五
　　　　　　　　　　江南按察使傅澤洪撰
　　河水
　萬歴二十年總河潘季馴上併勘河情疏云臣自嘉
　靖四十四年至今以河事君父者凡四任矣壯於斯
　老於斯朝於斯暮於斯或采之輿情或得之目擊或
　稽之已徃或騐之將來水有性拂之不可河有防弛
　之不可地有定形强之不可治有正理鑿之不可故
　厭常者毎欲棄舊以更新而臣則以為祖宗二百餘
　年之故道必不可失也泥成説者每欲支分以殺勢
　而臣則以為黄河之濁流必不可分也臣執此以治
　河者前後一十二年矣而不意去秋霪霖連月河水
　滔天物議遂騰牢不可破夫當伏秋暴漲之時兩河
　並髙人言無足怪也而寧知漲之必有消乎以方漲
　之河而律之旋消之後不可也人見其水盈及隄輙
　謂隄可棄也而寧知防潰則水泛外洩則中乾不數
　日而水落岸出河安如故固隄所以存河乎行者止
　見其漲而不見其消談者不聞其消而惟聞其漲一
　人言之百人從而和之若謂水之有漲無消而冬春
　之河猶然伏秋之河也不知其大有不侔者耳倘覩
　其漲復覩其消則全河之形勢皆在目中自無臆度
　之説矣臣巳去矣墓朩拱矣何敢以筆舌與人争曲
　直哉且議者原無怪臣之心見者言其所見聞者言
　其所聞凡以為國也臣器局拘攣才識短淺非兩河
　之故道不敢循非先哲之成規不敢蹈曽不能别輸
　一籌以新天下之耳目臣亦自憎其無當矣而况於
　人乎但慮天下之事議論多者成功或毁興作侈者
　工費自煩支離勝者正道必廢有宋竭天下之財力
　以事河而國以大敝卒之横潰決裂不可収拾者職
　此故耳故敢備述人言之最易惑衆最能病河者逐
　一詳觧於後伏望我皇上俯垂鑒照　一議者謂水
　勢宜殺黄水暴漲何不多濬支渠以殺之乎臣曰此
　分合之説正所當辯也分流誠能殺勢然可行於清
　水之河非所行於黄河也黄河斗水沙居其六以四
　升之水載六升之沙非極迅溜湍急則必淤阻分則
　勢緩勢緩則沙停沙停則河飽飽則奪河河不兩行
　自古記之藉勢行沙合之者乃所以殺之也又謂水
　漲之時暫開決口以分其流水落復塞此言誠似有
　見但塞決如升天之難費亦不貲臣扵萬歴八年築
　有崔鎭徐昇季太三義肆減水石壩於桃源縣遥隄
　中壩與地平水浮則洩此與開決之説無異而水遇
　石止難於深刷可無奪河之虞水落歸漕壩復如故
　可免塞決之費此外不須另開決矣　一議者謂舊
　河沙墊底髙不若另覔新河之為得也臣曰沙固易
　停亦易刷即一河之中溜處則深緩處則淺水合沙
　刷必無俱墊之理此淺彼深亦無妨運之事人見伏
　秋水髙輙歸罪於沙墊殊不知此水髙於面非沙髙
　於底也如使河底果為沙墊則冬春水落岸出之時
　舟膠不能行矣且去秋蘇松報稱水溢入城七尺湖
　廣報稱公安等處隄為深淵亦豈以沙墊底髙而然
　乎藉令因此而欲棄故道别鑿新河無論其無所也
　即得便宜之地而鑿之人力能使闊百丈以至二百
　丈深二丈以至三四丈如故河乎即使能之將置黄
　河於何地乎如不可置則行之數年新者舊矣河何
　擇於新舊舊則淤新則不淤非臣之所能觧也且禹
　之治水九河曰疏濟漯曰瀹汝漢曰決淮泗曰排傳
　者曰疏通也瀹亦疏通之意排決皆去其壅塞也蓋
　天地開闢之初即有百川四瀆原自朝宗於海禹但
　去其壅塞以復天地之故道耳凡民知識不逮神禹
　逺甚乃欲棄故從新乎議者又謂徐邳非黄河之故
　道也然獨非泗沂之故道乎禹貢所謂導淮自桐柏
　東㑹於泗沂即此河也志稱宋神宗十年河大決於
　澶州合南清河而㑹於淮南清河者即泗沂也行之
　六七百年是亦黄河之故道也　一議者謂賈讓有
　云土之有川猶人之有口也治土而防其川猶之兒
　啼而塞其口故禹之治水以導而今之治水以障何
　也臣曰昔白圭逆水之性以鄰為壑是謂之障若順
　水之性以隄防溢則謂之防河水盛漲之時無隄則
　必傍溢傍溢則必汎濫而不循軌豈能以海為壑耶
　故隄之者欲其不溢而循軌以入於海正所以導之
　也考之禹貢云九澤既陂四海㑹同𫝊曰九州之澤
　已有陂障而無決潰四海之水無不㑹同而各有所
　歸則禹之導水何嘗不以隄哉議者又謂水愈髙則
　隄愈増不將隆隄於天乎臣則曰若謂河水有長無
　消耶亦豈以隄外即水耶隄外為灘灘外為河平時
　水不及灘隄若贅疣伏秋異常之水亦止丈許始逾
　灘而及隄然或三日或五日或七日或旬日即復歸
　落於漕隄之髙者不過踰丈何能隆之於天也至如
　俯闞城郭之説有目者所共覩不必辨矣　一議者
　向謂昔年徐呂二洪怪石嶙峋上浮水面湍激之聲
　如雷如霆舟觸之必敗今皆無聲得非沙掩其上而
　然乎臣曰二洪本體甚髙沙能掩之是無徐州矣徐
　州洪為主事郭昇戴鼇陳穆先後剷鑿志所謂翻舟
　等石悉去無餘又云盤距横突隠見於波濤之間激
　飛湍而鳴雷霆者剗削殆盡是也呂梁洪為主事陳
　洪範所鑿先臣大學士徐階記中所稱獰利如劒㦸
　之相向虎豹獅象之相攫犬牙交而蛇蚓蟠者怪石
　盡去舟行如出坦途是也自諸臣鑿平之後徃來更
　無覆溺之患厥功甚大蓋此時偶因黄河他決二洪
　為涸天假之便以成諸臣之功而不知者遂謂洪為
　沙掩耳又有病其剷鑿之後水不潄石故不能刷沙
　則誤矣夫水之激石止在水面豈能刷及河底之沙
　且自河南至雲梯關海口幾二千里惟徐呂五十里
　内有此二洪縱能刷沙豈能刷及二千里耶不以諸
　臣為功而以為罪寃哉　一議者謂雲梯關海口沙
　塞以致兩河停蓄不流有之乎臣曰黄河自星宿海
　經崑崙山萬里而來俱從雲梯關出海並無他處分
　洩海口果塞兩河豈有不停之理但自春徂冬自朝
　及暮滔滔東下迅溜湍激何嘗有一息停蓄如其停
　也則水當有長無消矣乃朝而長暮而消或今日長
　明日消消有多寡有遲速然必無長至旬日而不消
　者而大分則伏秋長多消少冬春長少消多上源雨
　多則長雨霽則消此一定而不可易者海口既塞則
　所消之水何徃耶臣徃歲嘗親至雲梯關閲視海口
　深闊人言付之一笑萬歴十九年十月臣復行府親
　徃海口踏勘勘得雲梯關以下自夾套至十一套面
　闊三五七八里及十里不等水深一丈五六尺及二
　三丈不等滔滔迅駛原無隘窄至云對口有横沙一
　段在四十里之外望之不見潮長上可行舟潮退尚
　深三四尺人言自來如此並無淤梗及又查得各套
　俱不通海等因在巻料想之語未足深聽　一議者
　謂黄髙扵徐淮髙於泗可不為之處乎臣曰不能也
　非不為也自河南開歸以至淮安之安東其地皆卑
　於河不獨徐泗為然也如黄而可卑則湯遷於亳仲
　丁遷囂河亶甲遷相祖乙遷耿盤庚遷殷凡以避河
　也而何其不惮煩如此也淮而可卑則宋景祐三年
　泗州張守不必築護城隄三丈三尺以捍之矣此載
　在志傳中可考也如有能卑河以就地者臣當其辜
　何敢辭哉以上數端言若有理而聽之不覺其深信
　事若可從而行之必至於病河臣身雖已去國臣心
　猶在此河故敢不避煩𤨏而復為嘵嘵如此亦自盡
　其犬馬之心耳不敢必其見亮於人否也伏乞聖裁
　奉旨工部知道(此疏已略見實錄以其芟節未/當故詳載於此  以上奏疏)
　或有問於馴曰沙墊底髙之説何如馴應之曰河底
　甚深沙墊則髙然以論於旁決之時則可非所論於
　河水歸漕之後也蓋旁決則水去沙停其厎自髙歸
　漕則沙隨水刷自難墊厎但沙最易停亦易刷即一
　河之中溜頭趨處則深平緩處則淺此淺彼深總不
　出我範圍此挽水歸漕之䇿必不可緩而欲挽水者
　非塞決築隄不可也宋臣蘇軾呂梁詩云坐觀入市
　巷閭井吏民走盡餘王尊歲寒霜重水歸壑但見屋
　瓦留沙㾗則彼時黄河之水固嘗入市而河流之沙
　髙於屋矣自宋迄今墊而疏疏而墊者不知其幾豈
　可以此而遂欲棄故河哉故沙墊厎髙者乃故道難
　復之根而故道難復者乃别尋他道之根此説最為
　膏肓之疾治河者宜審之　或有問於馴曰河以海
　為壑自海嘯之後沙塞其口以致上流遲滯必須疏
　濬或别尋一路另鑿海口之為得也馴應之曰海嘯
　之説未之前聞但縱有沙塞使兩河之水順軌東下
　水行沙刷海能逆之不通乎蓋上決而後下壅非下
　壅而後上決也馴嘗親徃海口閲視寛者十四五里
　最窄者五六百丈茫茫萬頃此身若浮早暮兩潮疏
　濬者何處駐足若欲另鑿一口不知何等人力遂能
　使之深廣如舊假令鑿之易矣又安保其海之不復
　嘯嘯之不復塞乎舊則塞新鑿者則不塞非馴之所
　解也　或有問於馴曰河由草灣入海何如馴應之
　曰河由淮城北西橋地方入海此故道也嘉靖三十
　年間河忽衝開草灣而西橋正河遂塞連都御史塞
　之不得未幾自塞河復歸故道今於萬歴十六年河
　水仍歸草灣而故河復淤淮城之民恃以安枕矣查
　草灣六十里至赤晏廟復歸正河似亦無碍但正河
　之面三百餘丈草灣闊僅三分之一譬之咽喉狹小
　吞嚥不及則徐邳之水消洩未免遲滯此則可慮耳
　今欲挽歸正河人力亦可施者而青江浦一帶居民
　方恃正河之塞為安人情難於重拂而以水勢度之
　二三年間恐當復歸正河姑俟之可也　或有問於
　馴曰黄淮原為二瀆今合而為一矣而自崑崙千溪
　萬派如涇渭沁汴諸河與山東諸泉復合之又何怪
　其溢也為今之計莫如多穿支河以殺其勢何如馴
　應之曰黄流最濁以斗計之沙居其六若至伏秋則
　水居其二矣以二升之水載八升之沙非極汛溜必
　致停滯蓋水分則勢緩勢緩則沙停沙停則河塞河
　不兩行自古記之支河一開正河必奪故草灣開而
　西橋故道遂淤崔鎭決而桃清以下遂塞崔家口決
　而秦溝遂為平陸近事固可鑒也問者曰禹疏九河
　何如馴曰九河非禹所鑿特疏之耳蓋九河乃黄河
　必經之地勢不能避故仍疏之而禹仍合之同為逆
　河入於海其意蓋可想也然則如賈讓所云多穿漕
　渠使民得以溉田分殺水怒可乎馴曰此法行於上
　源河清之處或可若蘭州以下水少沙多一灌田中
　禾為沙壓尚可食乎然則淮清其可分矣馴曰引淮
　而西其勢必與黄㑹引淮而東則與決髙堰而病淮
　揚無異也蓋河水經行之處未有不病民者向有欲
　自盱眙鑿通天長六合出𤓰埠入江者無論中亘山
　麓必不可開而天長六合之民非我赤子哉且所藉
　以敵黄而刷清口者全淮也淮若中潰清口必塞運
　艘將從何處經行弗之思耳　或有問於馴曰治河
　之法凡三疏築濬是也濬者挑去其沙之謂也疏之
　不可奚不以濬而惟以築乎馴應之曰河厎深者六
　七丈淺者三四丈闊者一二里隘者一百七八十丈
　沙飽其中不知其幾千萬斛即以十里計之不知用
　夫若干萬名為工若干月日所挑之沙不知安頓何
　處縱使其能挑而盡也隄之不築水復旁隘則沙復
　停塞可勝挑乎以水刷沙如湯沃雪刷之云難挑之
　云易何其愚何其抝也問者曰昔人方舟之法不可
　行乎馴曰湍溜之中舟難維繫而如飴之流遇坎復
　盈何窮已耶此但可施於閘河而非所論於黄河也
　　或有問於馴曰淮不敵黄故決髙堰避而東也今
　馴復合之無乃非䇿乎馴應之曰禹貢云導淮自桐
　柏東㑹於泗沂東入於海按泗沂即山東汶河諸水
　也歴徐邳至清口而與淮㑹自宋神宗十年七月黄
　河大決於澶州北流斷絶河遂南徙合泗沂而與淮
　㑹矣自神宗迄今六百餘年黄淮合流無恙乃今遂
　有避黄之説耶夫淮避黄而東矣而黄亦尋決崔鎭
　亦豈避淮而北乎蓋髙堰決而後淮水東崔鎭決而
　後黄水北隄決而水分非水合而隄決也問者曰兹
　固然矣數年以來兩河分流小潦即溢今復合之溢
　將奈何馴曰水分則勢緩勢緩則沙停沙停則河飽
　尺寸之水皆由沙面止見其髙水合則勢猛勢猛則
　沙刷沙刷則河深尋丈之水皆由河厎止見其卑築
　隄束水以水攻沙水不奔溢於兩旁則必直刷乎河
　厎一定之理必然之勢此合之所以愈於分也　或
　有問於馴曰隄以遥言何也馴應之曰縷隄即近河
　濵束水太急怒濤湍溜必至傷隄遥隄離河頗逺或
　一里餘或二三里伏秋暴漲之時難保水不至隄然
　出岸之水必淺既逺且淺其勢必緩緩則隄自易保
　也或曰然則縷可棄乎馴曰縷誠不能為有無也宿
　遷而下原無縷隄未嘗為遥病也假令盡削縷隄伏
　秋黄水出岸淤留岸髙積之數年水雖漲不能出岸
　矣第已成之業不忍言棄而如雙溝辛安等處縷隄
　之内頗有民居安土重遷姑行司道官諭民五月移
　住遥隄九月仍歸故址從否固難强之然至危急之
　時彼亦不得不以遥隄為家也問者曰縷不去則兩
　隄相夾中間積潦之水或縷隄決入黄流何處宣泄
　馴曰決可入水亦可出水水落之後放水歸漕無難
　也縱有積澇秋冬之間特開一缺放之旋即塡補亦
　易易耳若無格隄處所積水順隄直下仍歸大河猶
　不足慮矣　或有問於馴曰遥隄之築是矣而直河
　至古城一帶何以不築馴應之曰此地俱𨽻宿遷内
　有駱馬侍丘等湖湖外髙岡環繞乃天然遥隄也黄
　水暴漲則灌入諸湖黄水消落則諸湖之水隨之而
　出已經題覆如後不敢贅也問者曰桃清二縣之北
　亦有諸湖聨絡何以築之馴曰湖與宿同而湖外皆
　係窪地水從五港灌口出海故崔鎭一決而桃清遂
　涸此則與宿異耳問者曰止築北岸而南岸自馬厰
　坡而下何以不築馴曰此處岸外即係淮河勢能敵
　黄黄水泛濫未免灌入黄落仍歸故渠不能奪河故
　不築也　或有問於馴曰兩隄並峙重門禦暴又何
　需於減水壩也與其多費以築減水之壩寧若留決
　之為愈乎且與支河何異也馴應之曰防之不可不
　周慮之不可不深異常暴漲之水則任其宣泄少殺
　河伯之怒則隄可保也決口虚沙水衝則深故掣全
　河之水以奪河壩面有石水不能汕故止減盈溢之
　水水落則河身如故也俱建於北岸者欲其從灌口
　入海也問者曰今四壩何以不洩水也無怪乎議者
　之欲毁也馴曰初創之時伏秋水洩喧聲若雷日久
　河深深則可容異常之水何嘗不洩特不常也且所
　謂減水壩者減其盈溢之水也不溢則已何必減為
　留之以待異常之水可也今將常給事勘覆原題附
　載一停拆三壩以保成功查得萬歴七年該總督潘
　經畧兩河塞決固隄慮縷隄束水太急恐有奔潰也
　逺創遥隄以廣容納又慮遥隄涓滴不洩恐有嚙刷
　也剏建滚水壩以便宣洩崔鎭徐昇季太等壩皆因
　地勢卑下使水易趨原以防異常之漲非以減平漕
　之水也數年以來束水歸漕河身漸深水不盈壩隄
　不被衝此正河道之利也議者欲將三壩拆落用心
　良苦職量得崔鎭壩石頂去地僅二尺八寸視遥隄
　低七尺徐昇壩石頂去地僅二尺五寸視遥隄低七
　尺三寸季太壩石頂去地僅二尺視遥隄低八尺三
　壩臨水河岸離水面各八九尺一丈不等較之三壩
　各髙三四尺不等是河岸甚髙石壩原低每遇伏秋
　水髙於岸即從各壩滚出其不得出壩者乃不得出
　岸者也欲分水勢壩可拆矣一帶河岸可盡削耶據
　鄉民畢九臯馮吉趙倫等訴稱壩外水鄉漸成膏腴
　逃徙之民近方歸業若欲將壩改拆二層是為無壩
　先年河從此決又可虞矣酌之事勢仍舊為便已經
　工部覆奉欽依(以上河/議辨惑)
　淮南險要清江浦内外河相隔僅得一線之地最為
　喫𦂳况黄河自清河縣出口由西射東勢甚湍急然
　埽灣迎溜之處不過一百五十丈止是捲築鷄觜六
　道每道相去二三十丈不等阻隔來流復於鷄觜中
　間捲埽䕶岸即可支持然倉卒措辦未免張皇莫若
　於冬春之間捲築大埽幇䕶老隄埽外深下密椿内
　用兩笆兩蓆以䕶埽亦如歲防髙堰之法自可無虞
　瀆清河而下黄淮二賣交疏注海越五十里一大折
　於淮郡之西橋又三十餘里一大折於徐家壩其衝
　激怒號之勢無異西橋前此治者屢壩屢壞為與水
　争尺寸耳今議棄舊址只營月壩去水稍逺令無湍
　激外護樁埽用實壩基事省功倍良得䇿也每歲派
　撥官夫預備物料伏秋將届專責山陽令督管河主
　簿不時廵視少有圮壞輒先綜理年復如斯斯永頼
　也　自清江浦起由栁浦灣至髙嶺止共隄一萬六
　千九十一丈近又加至戴百戸營止共隄八千一百
　五十六丈向來置之若棄萬歴十三年范家口一決
　淮城幾為魚鼈工費不貲復還故物今已増設大使
　一員夫五百名專守一帶隄岸乃淮安城北外捍殊
　為喫𦂳如有汕刷隨宜修補倘遇大有損動即於隄
　内有産之家量起夫役相幇修築伏秋之時選撥省
　祭陰醫等官畫地分守仍須預備樁草繩葦之𩔖各
　安置要害處所以待不時之需每歲冬春之交即預
　行申飭山陽縣掌印官可也目今河由草灣正河俱
　淤殊不足慮然河性不常一旦忽歸正道修守之法
　仍須志之(以上河/防險要)
　淮北險要碭山縣舊縷隄原因傍隄取土以致隄根
　成河每上流劉霄等口漫溢則直灌隄河壅激衝撞
　縷隄坐此不支今棄此隄於不用而另幇近年所築
　月隄巳為得䇿又慮縷隄決則月隄亦危且碭山居
　豐沛上游碭隄乃豐沛外户外戸失守則堂奥隨之
　故復彷黄河順水壩之意於單碭接界處築斜長大
　壩一道長千餘丈使上流漫溢之水循壩徑歸大河
　不得廹縷隄以危月隄試有成效宜加意此壩冬春
　撥夫幇培伏秋倍夫防守此保全碭豐沛一帶隄防
　關鍵也　豐縣邵家大壩乃斷絶秦溝舊路最為喫
　𦂳今已倍幇髙厚又接長數百丈每歲宜摘調徐北
　隄夫赴此加修加守若日後夫役錢糧有餘再於華
　山斜築大壩直至樓子集將秦溝濁河二口俱斷則
　全勝之䇿也但壩須髙大斜向東南勿令兜水乃可
　經乆姑識之以竢將來　徐州東岸南去十餘里有
　狼矢溝又東十五里許有磨臍溝每歲黄水暴漲則
　從狼矢溝直下至磨臍溝洩出赤龍潭經蟃蛤諸湖
　駱馬湖出宿遷董陳二溝嘉靖年間全河俱從此出
　而兩洪正河俱為之奪萬歴七年已於本溝築遥隄
　一道而地形甚卑水入囊厎隨復衝決遂議築減水
　石壩一座余郎中親徃視之不可而止今此議尚存
　馴躬率中河沈郎中徃視之地形較之河口卑數丈
　黄河暴漲之時必至逾隄漫流豈肯循軌入壩　徐
　州之房村牛市口棃林鋪李家井靈璧之雙溝曲頭
　集栲栳灣睢寧之馬家淺王家口白浪淺何字鋪邳
　州之匙頭灣張林鋪沙坊等處皆係埽灣急溜先年
　屢經衝決最為要害今雙溝一帶已議棄縷守遥矣
　其餘每歲冬春間務及時詳加勘議應䕶埽者急䕶
　應築磯觜壩者急築若水既發則難施工矣水發之
　後尤須倍嚴防守司道府官俱當不時廵閲矧濵河
　田地每利於黄河出岸淤塡肥美奸民徃徃盗決蓋
　勢既埽溜止須掘一蟻穴而數十丈立潰矣凡此等
　處夜防尤不可懈識之慎之　雙溝棄縷守遥固為
　得䇿但恐漲水直至峰山未免分流今於邳州對河
　羊山龜山土山相接處創築横隄長四百八十丈縱
　有順隄之水遇格即返仍歸正漕自無奪河之患此
　隄雖係睢寧縣地方然去邳州不逺專責該府掌印
　管河官時加督閲培築之工勿怠勿忽　防禦之法
　格隄甚妙格即横也蓋縷隄既不可恃萬一決縷而
　入横流遇格而止可免泛濫水退本格之水仍復歸
　漕淤溜地髙最為便益今於南岸房村單家口雙溝
　馬家淺新安峰山等處俱築格隄一道併羊山横隄
　共七道倘歲歲増修髙厚可永無分流奪河之患矣
　俟工力有暇再為増築北岸亦倣而行之多多益善
　也　歸仁集隄所以捍禦黄水睢水湖水使不得南
　射泗州并攻髙堰而又遏睢水湖水使之併入黄河
　益助衝刷關係最為重大每歲三月間即當撥洪夫
　二百餘名協同本隄夫併力修䕶隄下宜密栽茭栁
　以搪風浪其水浸隄根稍深處即預下護埽一二層
　椿笆欹朽者務逐一掘換塡築内四鋪以至九鋪尤
　為危險工宜倍之每歲冬春宜多運樁􁪪繩草分貯
　各鋪其管河主簿督令專駐本隄以便督率然其槖
　籥則又在小河口之通塞蓋小河通則睢水徑入黄
　河而歸仁之水減半其藩籬則又在耿車時兒灘一
　帶之隄蓋此隄髙厚堅固則睢水不能漫入埠子等
　湖而小河常通矣故上自髙阜下至時灘皆當接築
　長隄歲加修守且密栽茭葦等以䕶之蓋修守此隄
　即所以修守歸仁也况小河常通則靈睢宿遷積水
　得泄而沮洳漸成膏腴舟行徑直免犯湖險而小民
　便於販易為地方利又非淺鮮也司河者宜加意促
　成之　桃源縣地方有馬厰披横隄長七百四十六
　丈蓋慮黄水大漲則從此入淮而淮為之淤淮水大
　漲則從此洩出而清口流弱故特築横隄一道以遏
　之使黄不得入淮不得出最為𦂳關宜慎修之　遥
　縷夾中居民及濵河居民俱當諭以移居髙阜處所
　或即結廬於遥隄之上蓋黄河伏秋盛漲之時縷隄
　逼水必難恃以為安若水至而後避則無及矣此亦
　徙民當水衝者之遺意也即小民安土重遷亦須諭
　以四月暫移至九月復還故址每歳春杪司道即嚴
　行各州縣家諭而戸曉之乆之而民知遥隄之外皆
　樂土自有不待驅廹而相率移居者矣(以上河防險/要  河防一)
　(覽/)
　
　
　
　
　
　
　
　
　
　
　
　行水金鑑卷三十五
欽定四庫全書
　行水金鑑巻三十六
　　　　　　　　　　江南按察使傅澤洪撰
　　河水
　山東險要　山東兖州府曹單二縣有太行隄六十
　九里有竒創自𢎞治十年河決黄陵岡大傷張秋運
　道先臣都御史劉忠宣公自河南以至碭沛築長隄
　一道即太行隄也向來修守止及近水縷隄而行隄
　置於度外萬歴四年河決魯家口則曹單金魚被淹
　殆盡萬歴八年題準大加修築屹然可恃以後每二
　年一次加幇著為定例當事者慎毋居安忘危爽期
　廢格可也
　河南險要　河南黄河南岸逼近省城藩封重地最
　為喫𦂳如滎澤縣之小院村中牟縣之黄煉集祥符
　縣之瓦子坡槐疙疸劉獸醫口陶家店張家灣時和
　驛兔伯堽埽頭集陳留縣之王家樓蘭陽縣之趙皮
　寨儀封縣之李景髙口普家營商丘縣之楊先口俱
　為要害劉獸醫口先年築有埽壩壩内有月隄一道
　惟恐月隄不支又於萬歴十七年築遥隄一道長二
　千七百三十二丈足為屏翰本年題準埽壩不足恃
　專守月遥二隄訖又陶家店幇接隄長一千八百七
　十一丈壩長三千六百二十九丈張家灣加修舊壩
　一道舊隄一道時和驛幇築隄長九百二十丈壩長
　三百二十七丈又兔伯堽至埽頭集止有一隄倘被
　衝決則水直至野雞岡趨鳳泗重干陵寢萬歴十八
　年増築遥隄長二千九百三十丈重門待暴或可無
　虞又趙皮寨起至李景髙口一帶係黄河舊趨鳳泗
　故道萬歴十七年剏築遥隄長二千三百五十九丈
　九尺最為要害宜愼守之　北岸廹近漕河關係運
　道最為要害如滎澤縣之甄家莊郭家潭陽武縣之
　脾沙堽原武縣之廟王口封丘縣之于家店中欒城
　荆隆口祥符縣之黄陵岡陳橋貫臺馬家口陳留寨
　蘭陽縣之銅瓦廂板厰樊家莊張村集馬坊營儀封
　縣之穵泥河煉城口榮華樹三家莊考城縣之陳隆
　莊芝麻莊孝城口俱為要害荆隆口萬歴十五年河
　決長東二縣幾溺萬歴十七年剏築遙隄長二千九
　十丈所當加意防守又榮華樹幇築隄長一百七十
　五丈六尺壩長五百五十九丈三家莊剏築壩長二
　百七十丈芝麻莊剏築壩長八十六丈孝城口補築
　隄長二十八丈壩長二十丈四尺皆係喫𦂳隄岸並
　宜分撥官夫防守不懈者也以上南北兩岸要害處
　所每歳冬春掌印管河官沿隄相度或預捲乾埽以
　防其汕或多築磯觜以遏其衝各該管河官駐守河
　濵該道不時巡閱四防二守之法務須三令五申丁
　寧告戒愼之愼之　𢎞治十年河決黄陵岡張秋運
　道淤阻都御史劉忠宣公築有長隄一道荆隆口之
　東西各二百餘里黄陵岡之東西各三百餘里自武
　陟縣詹家店起直抵碭沛一千餘里名曰太行隄蓋
　取聳峙蜿蜒如山之狀南岸亦舊有長隄一道起自
　虞城縣至滎澤縣止兩隄延亘一千五百餘里實為
　該省屏翰但地鮮老土最易衝汕卑薄巳甚已經題
　加幇築於萬歴十七年計築完隄壩共長四萬八千
　一百二十二丈庶幾可恃以後年分管河官各照地
　方但有剝損悉如歳修事例覔取老土實杵加幇髙
　厚不得擁沙塞責管河官不時巡視探驗加意毋忽
　直𨽻險要　直𨽻大名府屬長東二縣舊有長隄一
　道延亘一百三十里東至山東曹縣白茅集西至河
　南封丘縣新豐村止隄外即有淘北河一道相傳即
　黄河故道也萬歴十五年河由河南封丘縣荆隆口
　決入夾淘北河衝決本隄之大社口兩邑昏墊該工
　科都給事中常㑹同撫按題奉欽依脩築隄完然隄
　外有月隄三壩名曰三尖口呉家口劉家口在長垣
　利在洩水不肯閉塞在東明懼其受淹堅欲堵截兩
　相掣肘雖有壩名終屬虚應即今長隄專設府佐駐
　守杜勝集而又畫界分理長垣縣管九十七里東明
　縣管三十三里建鋪設夫以時修守隄既固矣三壩
　有無不足較也夫壩之有無係於長隄而隄之利害
　全在荆隆一帶故添設開封府同知專駐劄荆隆雖
　衛河南實衛長東二縣也總之荆隆堅守則長隄無
　事長隄無事則三壩不用二縣之民永帖袵席此探
　本遡源之論不可不知也長東河官須時時偵探荆
　隆口隄岸少有衝汕即申總院施行(以上河/防險要)
　一築隄凡黄河隄必逺築大約離岸須三二里庶容
　蓄寛廣可免決齧切勿逼水以致易決隄之髙卑因
　地勢而低昻之先用水平打量毋一槩以若干丈尺
　為準務取眞正老土每髙五寸即夯杵三二遍若有
　淤泥與老土同第須取起曬晾候稍乾方加夯杵其
　取土宜逺切忌傍隄穵取以致成河積水刷損隄根
　驗隄之法用鐵錐筒探之或間一掘試隄式貴坡切
　忌陡峻如根六丈頂止須二丈俾馬可上下故謂之
　走馬隄工費凡創築者每方廣一丈髙一尺為一方
　計四工土近者每工銀三分最近者二分土逺者四
　分如隄根六丈頂二丈須通融作四丈折算此計土
　論方之法也如幇隄則先計舊隄若干今増髙闊各
　若干亦以前法折算　一塞決凡隄初決時急將兩
　頭下埽包裹官夫晝夜看守稍待水勢平緩即從兩
　頭接築如水勢洶湧頭裹不住即於本隄退後數丈
　穵槽下埽如裹頭之法刷至彼必住矣此謂截頭裹
　也如又不住即於上首築逼水大壩一道分水勢射
　對岸使回溜衝刷正河則塞工可施矣塞將完時水
　口漸窄水勢益湧又有合口之難須用頭細尾粗之
　埽名曰鼠頭埽俾上水口闊下水口收庶不致滚失
　而塞工易就也埽以土勝為主埽臺須要卧羊坡以
　便推挽揪頭繩須要𦂳扯以防下淌又須時時打鬆
　令其深下仍覔慣㑹泅水之人入水探驗厎埽著地
　方下簽樁簽樁須要酌中埽埽釘著方為堅固倘有
　數寸空懸無有不敗事者如寒天或水急不能泅水
　即看揪頭寛鬆便是著地之騐繫繩留橛令人專守
　略有走動便須另下一橛橛頭上塡記第幾埽揪頭
　滚肚明白以便㸃查收放埽靣出水未髙寧加一小
　埽不可多用土牛推埽時易動故也此等事須要勇
　徃直前俗諺謂之搶築稍稍逗遛必有後悔以上數
　端茍不詳審勞費罔功輙疑鬼怪甚可嗤也如用大
　埽長五丈髙六七尺者用草六百束每束重十斤價
　銀二釐該銀一兩二錢栁梢一百二十束每束重三
　十斤價銀一分該銀一兩二錢如無栁梢以葦代之
　草繩六十套每套四十二條每條長二丈四尺價銀
　三分該銀一兩八錢樁朩五根每根銀一錢該銀五
　錢揪頭滚肚繩四條共用􁪪二百五十斤每斤價銀
　五釐該銀一兩二錢五分每大埽一箇約共該料價
　銀五兩九錢五分挑土夫土逺近不等難以預計中
　埽并土牛工料以次遞減　一下護根乾埽凡隄係
　埽灣須預下乾埽以衛隄根此埽須土多料少簽樁
　必用長壯入地稍深庶不坍蟄如下長三丈髙三尺
　埽一箇用草一百六十束該銀三錢二分栁梢四十
　束該銀四錢草繩十二套該銀六錢樁朩三根該銀
　三錢量用􁪪作行繩用隄夫二十工不議工食每埽
　一箇約共該料價銀一兩六錢二分　一栽栁護隄
　卧栁長栁須相兼栽植卧栁須用核桃大者入地二
　尺餘出地二三寸許栁去隄址約二三尺密栽俾枝
　葉搪禦風浪長隄須距隄五六尺許既可捍水且每
　歳有大枝可供埽料俱宜於冬春之交津液含蓄之
　時栽之仍須時常澆灌長栁宜用棘刺圍䕶以防盗
　拔畜嚙　一栽茭葦草子護隄凡隄臨水者須於隄
　下密栽蘆葦或茭草俱掘連根叢株先用引橛錐窟
　深數尺然後栽入計闊丈許將來衍茁愈蕃即有風
　不能鼓浪此護臨水隄之要法也隄根至靣再採草
　子乗春初稍鋤覆密種俟其暢茂雖雨淋不能刷土
　矣　四防一曰晝防隄岸每遇黄水大發急溜埽灣
　處所未免刷損若不即行修補則埽灣之隄愈漸坍
　塌必致潰決宜督守隄人夫每日捲土牛小埽聴用
　但有刷損者隨刷隨補毋使崩卸少暇則督令取土
　堆積隄上若子隄然以備不時之需是為晝防　二
　曰夜防守隄人夫每遇水發之時修補刷損隄工盡
　日無暇夜則勞倦未免熟睡若不設法巡視恐夤夜
　無防未免失事須置立五更牌靣分發南北兩岸協
　守官并管工委官照更挨發各鋪傳遞如天字鋪發
　一更牌至二更時前牌未到日字鋪即差人挨查係
　何鋪稽遲即時拏究餘鋪倣此隄岸不斷人行庶可
　無誤巡守是為夜防　三曰風防水發之時多有大
　風猛浪隄岸難免撞損若不防之於微乆則坍薄潰
　決矣須督隄夫綑札龍尾小埽擺列隄靣如遇風浪
　大作將前埽用繩樁懸繫附隄水靣縱有風浪隨起
　隨落足以護衛是為風防　四曰雨防守隄人夫每
　遇驟雨淋漓若無雨具必難存立未免各投人家或
　鋪舍暫避隄岸倘有刷埽何人看視須督各鋪夫役
　每名各置斗笠簑衣遇有大雨各夫穿帶隄靣擺立
　時時巡視乃無疎虞是為雨防　二守一曰官守黄
　河盛漲管河官一人不能周巡兩岸須添委一協守
　職官分岸巡督每隄三里原設鋪一座每鋪夫三十
　名計每夫分守隄一十八丈宜責每夫二名共一段
　於隄靣之上共搭一窩鋪仍置燈籠一箇遇夜在彼
　棲止以便傳遞更牌巡視仍畫地分委省義等官日
　則督夫修補夜則稽查更牌管河官并協守職官時
　常催督巡視庶防守無頃刻懈弛而隄岸可保無事
　　二曰民守每鋪三里雖已派夫三十名足以修守
　恐各夫調用無常仍須預備宜照徃年舊䂓於附近
　臨隄鄉村每鋪各添派鄉夫十名水發上隄與同鋪
　夫併力協守水落即省放回家量時去留不妨農業
　不惟隄岸有頼而附隄之民亦得各保其田廬矣
　各鋪相離頗逺倘一有警别鋪不聞有誤救護須令
　隄老每鋪竪立旗竿一根黄旗一靣上書某字鋪三
　字燈籠一箇晝則懸旗夜則掛燈以便瞻望仍置銅
　鑼一靣以便轉報一鋪有警鳴鑼為號臨鋪夫老挨
　次傳報各鋪夫老併力齊赴有警處所即時救護首
　尾相顧通力合作庶保萬全　守隄之法隄防盗決
　最為喫𦂳蓋盗決有數端坡水稍積決而洩之一也
　地土磽薄決而淤之二也仇家相傾決而灌之三也
　至於伏秋小漲處處危急鄰隄官老陰伺便處盗而
　洩之諸隄皆易保守四也巡警稍怠或乗風雨之時
　或乗酣睡之處即被下手矣防禦者不可不知　河
　防全在歳修歳修全在物料而州縣河官視為竒貨
　歳估既定冒銀入已括取里遞草束河夫攀折栁梢
　遮掩一二便為了事近日徐州判官彭鶴靈璧主簿
　元仲賢之事可鑒也今議於十一月間司道官估計
　停當各掌印官領銀收買法固善矣又須特委亷能
　職官一二員專管收支工完之日將捲築過埽壩收
　支過物料數目開報總河衙門查考庶幾事有責成
　而錢糧無冒破矣又冬初修守稍暇即督夫於漫坡
　中採取野草每束十斤者每夫每日可採四十束積
　至百萬可省千金裨益非小草料既備埽護必周衝
　決之患可免即脫有不測而物料在手計日可塞何
　致延閣縻費此河道第一喫𦂳工夫也(以上修守事/宜  河防一)
　(覽/)
明神宗萬歴二十一年二月甲午起補廣西副使楊徳
政於河南專管修河　乙未工部覆今日河道之患皆
起於河身髙故自魚沛至徐邳一帶泛漫淹滋大為可
虞甚且淮流梗塞瀰及祖陵致厪聖明隠憂特差給事
中張貞觀㑹議查勘今本官報命内議開歸徐一帶逹
小河口以救徐邳之溢議導濁河入小浮橋故道以行
鎭口之患事經閱歴聞見必眞又議引沁一節其剖析
利害鑿鑿可據合行河臣㑹集地方司道等官逐一從
長計議要見鎭口之壅作何宣洩徐邳之溢作何消導
小河濁河兩議利害事體孰為緩急錢糧孰為繁省或
應與前項腰鋪工役一并舉行或應於支河三議之中
求一長䇿至其引沁之䇿事出創議更宜詳慎如利多
害少務在必行或有患無功毋得輕動　三月已卯陞
兵部車駕司署郎中事主事于若瀛為河南僉事專管
修河　七月甲寅先是工科都給事中劉𢎞寶等題總
理河道尚書舒應龍題霪雨異常疏請賑沿河各州縣
至是工部覆淮徐一帶被水災民敕撫按作速勘實破
格蠲賑不允　八月甲申總理河道舒應龍疏五月既
望以來大雨傾注河流漲溢邳州城邑業已陷没髙寳
等處湖隄衝決及今修築其要有四一優夫役宜從寛
估二亟賑貸冀發帑金及所積金花銀三溥聖惠徐淮
數郡山東河南二省均乞徧及四專委任在假河臣便
宜下所司議　九月甲子旌表邳州河決負親避溺孝
子廪生張縝從巡按李時華請也　癸酉南京御史陳
邦科題治河之法不外疏築濬疏者多穿漕渠以分其
勢邇河身日髙恐分之則流緩而沙愈壅築者固隄束
水以刷沙然徐邳以南節年増卑培薄不遺餘力矣卒
未收刷沙之利而反滋衝決之害至於揚州髙廟一帶
至儀真閘口地勢本亢兼之積淤漸墊當事者未務浚
揚儀之淺而歳増髙寳之隄湖水常蓄深至一二丈餘
而運隄遂以不支則河之未可專恃築而刷沙之未可
專恃水亦明矣濬者去沙以滌其淤其方有三趁冬春
水涸之候率沿河淺夫乗時撈淺則沙因撈取不停而
去此濬之不費官錢者也官舟運舟商舟民舟徃來如
織舟尾悉繫犂鈀乗風搜滌則沙因搜滌未寧而去此
濬之不動官夫者也水碓水磨水激自旋若令智巧匠
彷其意置為朩機乗水滚盪則沙因滚盪不留而去此
浚之不勞人力者也用此三者積日累月水赴海則沙
亦赴海河不挑而深矣漫隄則沙亦墊隄岸不培而髙
矣水決坎則沙亦盈坎窪不填而平矣用此法以濬黄
流則黄身日就剝落淮出可以無梗而免鳳泗之危用
此以濬揚儀則揚儀不虞淺澀湖水方可以少蓄而免
運隄之危此外如淮必不可不㑹黄故髙堰斷不可棄
湖水盈溢必傷隄故周家橋潰處斷不可開巳棄故道
必淤滿故老黄河草灣等處決難復下所司議(明神宗/實錄)
　是年河復大為患決汶上決魚臺決濟寧決鉅野其
　泛漲則宿遷髙郵興化邳州(續文獻/通考)
　是年五月河決單縣之黄堌口一由徐州出小浮橋
　一由舊河逹鎮口閘(南河/全考)
　是年五六月怪風猛雨海嘯河溢淮沭泇濴諸水㑹
　合所衝決者萬萬計溺死居民無算(淮安/府志)
明神宗萬歴二十二年二月乙卯戸部郎中華存禮請
復老黄河故道并浚草灣工部侍郎沈節甫以為復者
誠難輕議浚者似或可從乞命總河委官查勘兼查與
原題腰鋪工程利害孰多事體孰當費孰省疏内所稱
桃源四壩及小河口董家溝等處浚塞是否可行又言
近來河患在於河身日髙髙在清口則淮水不得出而
為祖陵憂故開腰鋪者所以使黄讓淮而安祖陵髙在
鎮口則閘河之水不得出而為運道憂故開韓家莊者
所以洩閘河之水而保運道然皆補偏救弊臣部日求
治本之䇿而未得乃議者紛然多不可行之事宜槩覆
停上曰可　庚午工部覆總河舒應龍疏言河工巳有
次第請停止月報通候工完𩔖奏錢糧其委用官員甄
别議處上以應龍忠勤候特㫖優敘餘官分功罪具報
　九月已卯以總督河道工部尚書舒應龍回部管事
　壬午陞兵部左侍郎顧養謙為工部尚書總理河道
　(明神宗實録明史稾飬謙𫝊無/總理河道之命以未任故也)
明神宗萬歴二十三年二月丁未詔以南京都察院右
都御史楊一魁陞工部尚書兼都察院右副都御史總
督河道　三月甲戌工科都給事中呉應明奏淮黄二
流㑹於清口而海口一帶則淮黄之尾閭也先因黄河
遷徙無常設遙縷二隄束水歸漕乃水過沙停河身日
髙徐邳以下居民盡在水厎今清口以外則黄流阻遏
清口以内則淤沙横截强淮倒灌上流約百里許淮水
僅出沙上之浮流而瀦蓄於盱泗者遂為祖陵患矣先
年科臣張貞觀所議自腰鋪開一支河歸之草灣或從
清河南岸另開小河至駱家營馬厰等處出㑹大河建
閘啓閉一遇運淺即行此河亦䇿之便者至治泗水則
有議開老子山百折而入之江者即排淮泗注江之故
道也宜於此處建閘淮平則閉秋漲則開使不得為陵
泗患又考河形北髙南下張福口居淮河北流與清口
對隄張福則水向南而淮病隄清口則水向北而淮不
病故拆張福隄而於清口造隄以束之亦兩利也疏下
工部覆稱腰鋪支河之開及濬清口之議容臣等行總
河詳勘次第舉行至疏海口開老子山決張福隄與夫
建閘扒沙實土甃石之議事難遙斷恭候命下行漕部
院及各御史㑹勘畫一以憑覆請裁奪詔如部議　丙
申工部議覆淮安府管河同知唐民敏因勘徐州管河
州判彭鶴侵尅河工歳修銀一百八十兩以致牛市口
潰決先經總河潘季馴題叅民敏不即承問致彭鶴亡
去遂并劾民敏革職蓋民敏與彭鶴先同官徐州季馴
疑其有庇也乃勘科張貞觀極稱民敏清吏止争磨臍
河總河主塞民敏主留遂銜民敏借彭鶴事以發之除
彭鶴追贓發遣民敏相應憐惜遇缺推補從之　四月
癸亥巡按直𨽻牛應元因瞻謁祖陵目擊河患乃繪圖
以進隨上疏言黄淮交㑹其來已乆今獨責黄髙淮壅
者起於嘉靖末年管河部臣見徐呂二洪巨石巉巖横
亘水中運船不便令鑿去河中衝激之勢淤沙日停河
身日髙於是潰決起矣當事者計無所之旁河兩岸築
長隄以夾束之名曰縷隄縷隄復決更於數里外築重
隄以防之名曰遙隄雖歳決歳補而莫可誰何矣但黄
淮原有交㑹處黄從西北來自清河縣北二十里駱家
營折而東至大河曰㑹淮所稱老黄河是也永樂初準
平江伯陳瑄以其迂曲從駱家營開一支河為見今河
道而老黄河淤矣萬歴年間復從草灣開一支河黄舍
故道而趨以致清口交㑹處二水相持淮不勝黄則竄
入各澗口淮安士民於各澗口築一土埂以防之嗣後
淮黄暴漲水退沙停清口遂淤今稱門限沙是也此時
當事者不思挑闢門限沙唯習築塞之故智費巨萬金
錢傍土埂築大堰横亘六十里名曰髙堰全淮正流之
口置不為理復將從旁入黄之張福口一并築隄塞之
遂倒流而為祖陵患矣前歳勘科張貞觀始議闢門限
沙裁張福隄其所重又在支河腰鋪之開總之全口淤
沙未盡挑闢即腰鋪功成淮水未能出也况目今下流
鮑王諸口已決難以施工豈若復黄河故道盡闢清口
淤沙之為要乎至欲於上流施工則不如科臣呉應明
疏中所云就草灣下流浚諸決口俾繇安東歸伍港是
一䇿也不則原議周家橋量為疏通亦為一䇿若乃急
將黄堌戎家等見決水口早為隄防又於蕭碭等瀰漫
處挑成渠道又於符離集一帶河身淺阻處量為疏利
至宿遷縣西舊有小河一道為淮水入黄正路急宜挑
闢使有所歸大意唯以復淮故道闢門限沙為主而腰
鋪之開海口之浚在所緩者已而總河舒應龍報稱張
福隄已決百餘丈闢口挑沙見在行功至腰鋪之開尤
不可廢事下工部侍郎沈思孝因奏言臣頃道出淮口
詢諸父老皆謂黄髙勢猛淮弱倒灌抑此患者唯有復
老黄河於上以奪其勢闢清口沙於下以通其流因詢
所謂老黄河則自桃源縣三義鎮起至葉家衝僅八千
餘丈河形尚存工費似易一意開浚河勢必分為二一
從故道抵顏家河入海一從清口㑹淮患必可弭矣第
議論甲乙未定既奉有差官踏看之㫖請著風力工科
一人㑹同總河總漕與各御史從長計議務期僉謀畫
一永有利頼可也上詔著風力科臣一員去㑹同地方
官計議其工易舉者作速隨宜疏洩以安陵寢事干重
大垂永利者仍確議奏報不得仍前怠玩以取罪戾
五月戊戌御史秦懋義稱河工艱鉅督臣楊一魁力薄
難肩欲以總漕戸部尚書禇鈇代之吏部覆稱用人須
盡其長當機不宜輒易宜令照舊供職從之(明神宗/實錄)
　
　
　
　
　
　
　
　
　
　
　
　
　
　行水金鑑巻三十六
欽定四庫全書
　行水金鑑巻三十七
　　　　　　　　　　江南按察使傅澤洪撰
　　河水
明神宗萬歴二十三年六月癸卯總理河道工部尚書
楊一魁以御史秦懋義論其力薄不堪艱鉅乃上疏乞
罷且言清口宜浚黄河故道宜復髙堰不必修石隄不
必砌減水閘壩不必用乞查臣先後奏議并行司道文
移茍有可采勿因臣去而廢其言詔以盡心任事不允
辭　庚戌禮科左給事中張企程言臣奉命勘河或憚
於炎暑懾於波濤而渉覽有遺地或悞聴人言抝執巳
見而商確有遺謀或蓄疑猶豫持論模稜有所諱而不
言或阿附要津阻撓豪右有所畏而不行皆臣之罪若
其身先庶職䖍始慮終則總河臣之責也至於督漕巡
漕部司諸臣所與共事地方者職各有屬人各有謀倘
據先入之說持偏執之見秦越異視齟齬難合陽是而
陰非甫行而輒罷則勘為徒勞而議為徒說矣候命下
備咨總河漕部院行令司道管河各官及咨都察院轉
行巡歴各御史務秉虚心以圖永利詔如所議　九月
巳卯江北巡按御史崔邦亮條陳治河事宜有曰今日
之事不在勘議而在果斷今日之功不在謀始而在考
成欲事之成必専責之巡河御史而御史中當於髙舉
牛應元内擇一人任之以二臣舊按江北經歴指陳皆
所素練且言開決處欲取地方甘結疏上工科給事中
林熙春等言遣臺臣巡河有三不便莫若令科臣張企
程寛限以相度成功為按臣蔣春芳加敕以稽覈錢糧
敕諸臣以同心共濟毋争職掌以隳成功而圖䂓避戸
科給事中程紹復言邦亮意在分争不為通論均為王
臣茍利社稷何分臺省謂科臣主於勘議心無窮而限
易滿則何不代請寛限而必欲另遣一人以滋紛更之
議哉今意救祖陵不敢謂於運道生民全未有碍然亦
當次第行之可耳若必欲取士民甘結而後行事則築
舍道旁之說也疏下工部部臣據熙春二說以請上報
可　壬辰勘河科臣張企程總河楊一魁等議欲分殺
黄流以縱淮别疏海口以𨗳黄蓋以淮壅由於河身日
髙河髙由於海口不深若上流既分則下流日減清河
之口淮無黄遏則泗之積水自消而祖陵永保無虞總
漕禇鈇以江北歳遭大祲民不堪大役欲先洩淮而徐
議分黄工部謂𨗳淮分黄勢實相須不容偏廢宜將𨗳
淮分黄并疏浚海口等處工程逐一舉行其一應工費
酌議動支事完日分别勸懲悉報可　丙申時治河諸
臣議論稍異河臣既欲分黄以𨗳淮而漕臣以黄家壩
之役工力重大宜在所緩御史牛應元折衷其說言治
水猶治病病有的症藥有緩急黄淮的症也初因草灣
之開宣洩不利遂致黄流上壅繼因黄流之壅遇漲逼
阻遂致淮流下決尋因淮流下決清口空隙河水乗而
上演遂致有門限沙之勢至沙勢隄防淮壅而潰為患
遂滋今欲為治標之圖則如漕臣言𨗳河南下大破曲
防諸潰俱洩勢便而功甚易若清口之壅如故則病根
原在欲為治本之圖則如河臣言分黄他避淮流無侵
功大而利逺但水勢之通塞難定而交㑹之風脈有妨
若歳月不效則受病無巳科臣林熙春河臣楊一魁業
奉重托科臣張企程業奉特遣分黄勘議業奉明㫖是
河臣既身肩大役原疏所請亦不過六十八萬金而止
國家亦何靳於此唯是蠲免不可不議勸賚不可不先
侵尅不可不禁紀律不可不嚴願俯允河臣之請以鼓
億兆之心工部兩具覆上從之　十月壬寅工部覆治
河諸臣酌議分黄𨗳淮大工四事一曰議錢糧二曰議
官夫三曰議分委四曰議肅法并留科臣張企程督工
完日回朝上悉從之　丁未留江北鳳廬等府漕糧二
十四萬石為河工挑濬口糧仍留太倉助工銀十二萬
兩抵折亦以江北被災故也　戊申南京四川道試御
史陳煃舊令寳應慮周家橋既開則必以髙寳邵伯為
壑運道民産鹽塲交受其害上疏言之語甚激且言治
水必先疏下流自興鹽迤東如白塗河石䃮口廖家港
等處條為數河分門出海然後從下而上將清水潭子
嬰溝等處疏濬深廣使水有所容又於𤓰儀多開閘口
以廣分洩之路庶免潰決之患又云河强淮弱淮退則
河進萬一逆行為害更大五港口之議亟宜舉行大意
欲分黄為先而淮不必深治且欲多開入海之路令髙
寳諸湖之水次第東行而後周橋武墩之水受納有地
工部謂分黄𨗳淮二役伊始重鉅難支復有興鹽開河
之役工費更當何厎請下治河諸臣勘議報可　辛亥
勘河給事中張企程奏限期巳廹専候部覆回京而河
臣楊一魁邀與共事因言有一可留四不可留意欲専
責撫按與河臣同心共濟勿以意見之嫌致悞成功工
部據疏具覆且謂河臣疏留科臣巳奉明㫖無容别議
但望堅始終委任之心假以便宜以消疑阻上悉從之
　十一月辛未時分黄流巳有成議漕臣禇鈇終以為
慮遂據淮安府知府馬化龍分黄五難之說潁州兵備
道李𢎞道謂宜開髙堰具疏上請大意以𨗳淮功小易
成分黄功鉅難就唯漸開髙堰急闢清口河方於祖陵
王氣無碍而運道民力亦胥頼之疏上科臣林熙春言
積水為患淹及祖陵者淮也流行不駛致有退縮者非
淮也障淮不東令無旁洩者堰也泥沙日澱致淮滯流
者非堰也故𨗳淮分黄之議不自今日而巳然矣馬化
龍五難之說可置勿問唯是李𢎞道力主開髙堰一節
關係非小若以長淮之水盡決髙堰而下之滔滔東注
有不潰漕渠而壊田廬乎或者曰祖陵運道民生三者
髙堰未修而無事髙堰既修而多事殊不知淮猶昔日
之淮而河非昔日之河先是河身未髙而淮尚安流今
則河身日髙而淮受倒灌此𨗳淮固以為淮分黄亦以
為淮乞敕工部亟為議覆如事有緩急不妨酌量次第
舉行工部覆言先前議開腰鋪支河以分黄流以倭警
災傷竟至停寢遂貽今日之患上厪聖怒重譴河臣今
黄家壩分黄之工再行阻格萬一淮壅為害誰任其咎
合備行治河諸臣殫心畢慮將𨗳淮分黄工程亟行興
舉其髙堰應決與否仍聴科臣㑹同河漕諸臣從長酌
議詔報可　丁亥調河南左叅政兼僉事王嘉謨管理
修河　十二月乙巳南京吏科給事中祝世祿奏禹之
治水濬之也非隄之也三十年來當事者不師禹而師
鯀徐淮之河束之以縷隄隄善決決而塞不勝塞也又
外加以遙隄蓋縁曲護運道故以築塞奏功亦以築塞
貽害頃者議主疏浚分黄以治其本𨗳淮以治其標分
黄功先下流安東五港别開海口至為得䇿獨𨗳淮除
浚清口外議開髙良澗子嬰溝放淮從廣洋湖東入於
海議開武家墩注河放淮從射陽湖東入於海廣洋湖
闊僅八里射陽名為湖實則為河闊僅二十五丈離海
且三百里迂回淺窄髙寳等七州縣之水唯此一線宜
洩之宣洩不及即苦淹没而又淮注焉田廬鹽場必無
幸矣廣洋湖東有一湖名太湖方廣六十里湖北口有
舊官河自官蕩直至鹽城石䃮口通海只五十三里此
河見闊六七丈若加挑深廣此𨗳淮下流入海之一便
也至云周家橋放淮下髙寳諸湖從金家灣芒稻河南
入於江而此灣此河入江之路甚隘十不能入其一二
非開廣十五丈深五丈許不可工部據疏覆請詔令與
勘河科臣總河總漕及各御史等官從長酌議以奏(明/神)
(宗實/錄)
　余嘗考山海經河自崑崙歴數千餘里至徐邳出清
　口㑹淮而東入於海淮自桐柏挾七十二溪至泗眙
　經清口㑹黄而東入於海而我祖陵王氣屹然中峙
　誠聖子神孫億萬年鍾祥孕秀之地也漢唐若宋都
　秦都汴歳漕粟不過數十萬三十萬二十萬石而已
　我國家定鼎北平非四百萬石無以恃命非浮江絶
　淮挽河越濟無以通逹京師國家邊陲半倚鹺餉無
　論六十萬金場竈星布淮揚即林林總總之生齒髙
　寳興鹽通泰者亦不可勝算矣以故我朝經理漕河
　之臣最稱隆重其經理漕河之費亦最稱浩繁宜祖
　陵之鞏固如磐石漕渠之輸輓有利渉民生之攸奠
　有寧居也夫何頻年以來霪潦為災洪水氾溢河勢
　猛疾不受淮流沙為波激壅遏清口遂使淮水不得
　東注盱泗無從宣洩而陵園始有侵蕩之虞耳識者
　謂宜殺河流之强勁使不得為淮梗宜洩淮水之停
　蓄俾不得為泗病斯二者即醫家標本之說相為表
　裏而不可偏廢者也夫水之流於地中猶人身之血
　脈也血脈不調不察其所以受病之原與所以療病
　之䇿則撫視雖勤督理雖切均非對症之藥故曰緩
　則治其本急則治其標執此以投劑則病去而神王
　神王而營衛自固寧有潰裂而四出者乎寧有壅閼
　而不宣者乎萬歴二十三年淮水逆壅遂至泗城飄
　泊陵麓以外滙為巨浸民居田廬變為池沼致厪皇
　上宵旰焦勞詔㫖屢頒督責嚴切衆議盈庭終成道
　旁之築莫可適從惟時總漕禇公則謂時有重歉𨗳
　淮宜先而分黄可已總河楊公則謂患有相因分黄
　宜急而𨗳淮繼之勘科張公則謂分黄𨗳淮折衷宜
　慎按臺蔣公毅然主持務在分𨗳並舉而楊與張意
　遂決矣乃於黄家壩開新河分黄由周伏莊袁家莊
　陳谿岔廟嵇朝口掛甲墩五港灌口入海又因鮑王
　決口議建閘座俾河水分洩亦入周伏莊與黄交㑹
　同至灌口入海夫分黄之議其說衆矣有從腰鋪開
　者但恐清河縣治夾於兩水之中漂泊侵嚙或有可
　慮有從老黄河開者雖係故道縁水勢背灣且原口
　淤為平陸惟黄家壩在清河之上黄流入口既順舊
　渠又有可因且與鮑王口下流交㑹誠為便利此分
　黄之大略治本之不得不先者也又於清河口酌議
　𨗳淮闢開門限沙裁去張福隄於周家橋則疏濬深
　闊於髙良澗議建滚水石壩於涇河疏渠築隄以通
　武墩之下流由射陽湖入海於子嬰溝濬渠築隄以
　分周橋髙澗之下流由廣洋湖入海又於金灣芒稻
　河闢一新渠俾之入江此𨗳淮之大略為治標之不
　得不急者也及黄壩工完放水之日黄水從新河入
　者十之五六從清口出者十之三四水勢頓減四尺
　有餘兼之清口淤沙盡闢周橋武墩髙澗堰壩疏通
　淮水滔滔順流會黄東注祖陵積壅向者漸逼幽
　宫今退至金橋數十丈盱泗民廬一旦脫昏墊而登
　樂土此有目者所共見有耳者所共聞謂非總河力
　任之功勘科贊襄之力按臺主持之決不可也議者
　謂淮黄交㑹清口乃祖陵一大合襟今從黄壩分流
　王氣稍洩殊不知二流之合始於武廟初年祖陵之
　葬肇於勝國末造我國家熙運天成非士庶家丘壑
　可比黄不東南而東北總為環繞同入東海即為㑹
　合豈在區區一清口哉况黄壩之水與鮑王之流㑹
　於周伏莊由灌口而入海黄河正流又與長淮之水
　㑹合於清口同由雲梯而入海是合襟之外重添一
　合襟矣何弗思之甚耶方泗州淹没祖陵告危當事
　者既不敢言又莫能救初於外建隄以障之而隄内
　之水自若也尋又於内建子隄以障之而子隄内之
　水自若也尋又設水車於子隄以撤之一如泗州城
　中撤水移之城外之法然一月之撤不過一日之雨
　而即盈一日之雨加以一月之撤而不盡况地泉已
　滿縱撤何益大水常盈有隄何用臣子至此惟痛心
　疾首恨欲以身赴之尚可信堪輿之謬談拘合襟之
　俗說束手坐視而不為一拯乎天下未有浸先人於
　水厎而尚哆言形勝者也議者又謂泗陵水患病在
　髙堰求解祖陵之厄非去髙堰不可勘科洛源張公
　疏曰髙堰之築非始於近日乃漢陳登剏之我朝平
　江伯陳瑄稍為増築至後髙寳淮揚連遭淹没前河
　臣始大加修砌以捍禦之而水患稍息其功不可盡
　泯蓋髙堰勢髙淮水陡下疾若建瓴瀰漫平湖汪洋
　停蓄卒然不能入江逹海西風駕濤狂瀾東擊淮南
　一線之隄潰如破竹髙寳興鹽之民求為魚鼈不可
　得矣其為運道民生之患可勝言哉科臣祝公有言
　曰陵寢國脈也運道鹽場國計也民生國本也一病
　四痛有緩急而無彼此為運道民生鹽場任祖陵之
　沉淪誠悖徳也為祖陵一利貽運道民生鹽場三害
　非完計也今周橋武墩髙澗即所稱髙堰也武墩周
　橋列於首尾髙澗當其中開此三處即拆髙堰無異
　也奚必盡屠其形跡而後謂之拆耶抑尚有隠憂也
　夫淮流行至清口㑹河入海能拒强河之不内灌者
　以全力勝也如髙堰一拆或周橋大開淮水大洩勢
　分力弱難以控河安保河之不躡其後而與淮南注
　乎是二水反背奔騰淮與黄風馬牛不相及合襟安
　在哉大都治河之法各有不同治弱者利用合治强
　者利用分宋儒曰以數千里湍悍難治之河而欲使
　一淮以疏其怒萬無此理分其半以殺其力則河患
　可平味宋儒之言則分殺河流楊公固自有見功在
　社稷三祖在天之靈當不使勞臣與草朩同朽腐也
　議者又曰欲𨗳淮須先疏黄欲疏黄須先開海口夫
　防河諸臣屢屢有究心海口者矣率多為雲梯一海
　口所拘也夫以萬里之横流而洩以雲梯關之一口
　下流安得不壅遏上流安得不潰決哉論者率曰疏
　草灣曰復老黄河故道總之歸此雲梯海口耳浪談
　者且欲濬此海口嗟嗟海口套沙幾二十里潮退則
　沙見潮灌則深不測矣即驅十萬之衆費百萬之金
　何所著力鋓鋤釟盪從何施乎訪之土人云雲梯關
　以北别有海口可以洩水者蓋河自清口南奔衝決
　鮑王口西入周伏莊陳溪等湖况開黄壩口分黄亦
　由周伏莊㑹合北趨東入羅家口桑墩等湖此處可
　析為五支一支入五港口一支入平望湖皆從灌口
　入海一支入五丈河入海一支從板浦入海一支從
　海州新壩連河入海諸口稍加疏濬便可通流今急
　建鮑王口閘使決口之水從閘而入分黄之水從黄
　壩而入㑹合於周伏莊由陳溪等湖從五口而入海
　黄河正流仍出清口㑹長淮從雲梯關而入海則分
　流之路既多宣洩之勢自易今日所謂下流計者莫
　善於此矣海口分司灌南樊公先任贛榆時業已究
　心於此至是疏請當宁見之施行五港一支業已沛
　達正圖循次漸舉不虞坐毁罷去未竟其志惜哉張
　兆元曰河之為患自古記之矣然未有害及陵寢如
　今日者當事者乃開黄壩以分黄闢清口以縱淮而
　又開周橋武墩髙澗以消盱泗積水又濬五港灌口
　以廣下流所謂治本治標之䇿可謂曲中肯窾矣總
　之急除祖陵之患以紓君父之憂耳廼有疾成而喜
　敗者吾不知其何以為心也(張兆元分黄𨗳淮議保/分黄𨗳淮大工告成)
　(薦陞級工部議覆同知張兆元管轄新河迢遥辛勞/迴異尋常近經按臣疏薦應陞服俸一級奉㫖河工)
　(告成奠安陵寢有禆漕務朕心喜悅合/宜陞賞以酬勞勩張兆元陞服俸一級)
　是年三月總河楊一魁㑹禮科給事中張企程并撫
　按各院㑹題分黄𨗳淮明年行委郎中詹在泮等開
　桃源黄壩新河自黄家觜起至五港灌口止分洩黄
　水入海以抑黄强𨗳淮闢清口沙七里建武家墩涇
　河閘洩淮水由永濟河達涇河下射陽湖入海又建
　髙良澗減水石閘子嬰溝周家橋減水石閘洩淮水
　一由岔河下涇河一由草子河寳應湖下子嬰溝俱
　通廣洋湖入海仍恐淮水宣洩不及南注各湖為患
　又挑髙郵茆塘港通邵伯湖開金家灣下芒稻河入
　江以疏淮漲(南河/全考)
　是年九月總督漕運禇鈇議𨗳淮總理河道楊一魁
　議先分黄次𨗳淮御史牛應元議合行之又為祖陵
　計黄堌口決當制小林口淤當挑歸仁隄當培上從
　之括帑五十萬役夫二十萬分黄𨗳淮自黄江觜𨗳
　河分趨五港灌口徑入海以殺黄勢毋盡入淮𨗳淮
　則自清口闢積沙數十里又於髙堰旁若周家橋武
　家墩稍引淮支流入於湖為預浚入江入海路以泄
　之祖陵水漸退而水患息(明紀事/本末)
　黄河身髙至清口與淮㑹而黄性常强淮性常弱兼
　因沙墊遏淮流使不得急下水積泗盱間髙堰又無
　閘壩洩水總河尚書楊一魁専主分黄而總督漕撫
　尚書禇鈇力言分黄不若建髙良澗諸閘壩以洩淮
　為便㑹楊一魁先行部司諸官勘議分黄巳有成說
　乃㑹題準依興舉(淮安/府志)
　是年巡按髙舉疏黄淮受病之原略云臣於去年奉
　命巡按淮揚比五月入徐時徐州月河新成積水盡
　洩臣一望黄流見城外有隄幾與城齊隄外有河水
　與隄齊且水日益漲隄日益増將不知其所終是黄
　水之日髙為徐城害者如此既由徐而泗一望淮水
　見城牆以内積水占之城牆以外淮水環之傾頽民
　舍淹没民田是淮水之日髙為泗城害者如此又由
　淮安歴揚州見揚州迤邐漕渠三百餘里所恃一線
　長隄乃其所以為隄者皆岸上加土水髙平地多者
　丈餘少亦不下五六尺夫隄髙則漸薄薄則易潰今
　日報決清水潭明日報決濠家灣又明日報決邵伯
　口築土砌石歳無虚日聚料鳩工日無停晷閭閻日
　疲於奔命田舍悉滙為巨浸是漕水之日髙為地方
　害者又如此臣嘗得之咨諏蓋黄河之水自星宿海
　歴關陜奔騰萬里而入於海淮河之水自桐柏渉夀
　潁夾七十二溪之水由泗㑹黄而逹於海夫此沆漭
　兩河納百川需此一海口以沛其朝宗之脈則海口
　其咽喉也海口沙壅咽喉作梗斯則河泥日結淤而
　髙泥髙於河水漲於上向所稱吕梁一洪至為險峻
　今則履為坦途而不知有洪於是乎黄漲而徐城坐
　困矣强黄外抗弱淮中停况又截以髙堰隄以張福
　即向所稱洪澤等湖各有界限今則滙而浩𣺌無涯
　淮漲而泗城告急矣淮不此出勢必南注故每遇夏
　秋都管塘周家橋等處茫乎四十餘里水漫而南於
　是乎水漲而漕隄決矣於此而按其勢揆其源則鳳
　泗淮揚之陷溺病在淮淮停病在黄黄之泛漲病在
　海口是故疏海口以𨗳黄抑黄水以洩淮此誠首務
　第恐茫茫海口工力難施則於今昔所議三乂鎮耿
　公廟訾家營鮑家口等處另開支河驅由灌口而注
　之海以治其本黄水既分淮無壅遏或又盡決張福
　之隄大闢清河之口而縱之以治其標則祖陵以奠
　運道以安而鳳泗髙寳之民可措之袵席矣　是年
　冬十月工部覆議得分黄𨗳淮大工事宜一議錢糧
　河工用銀六十八萬各役該領銀兩責成各道督率
　各府佐官每十日一驗依期給領不許稽遲致悞工
　程一議官夫該夫八萬餘名毎夫給銀一兩五錢凡
　科索苦累夙弊盡行禁革赴工之日照行伍之法每
　十有長每百有率各設旗牌以便識認稽查分界止
　宿以杜争鬧設局施藥以療疾病調兵巡鑼以防意
　外之虞一議分委以便責成河工重大工費不貲所
　頼以督率夫役稽查錢糧者惟大小官員也各府推
　官等兼督各州縣官分理周橋武墩涇河子嬰溝等
　處五港口三岔墩工程専屬之海口分司官并黄家
　壩三大工每工以部司及兵道各一人管理僱募人
　夫及放錢糧措備器具照查夫役責之各部司與各
　道查催工程核驗土方給散工食柴米等項則屬之
　府佐官一應收放河工錢糧屬之淮安府掌印官查
　盤分黄錢糧屬之廬州府推官各官如遇陞遷不許
　離任一議肅法紀以整肅人心大工肇舉怨謗易生
　所頼以整肅人心鼓舞衆志者惟法紀嚴明也宜甄
　别勸懲有錢糧明白工程如式者定行紀勸否則紀
　罰總河以此甄别司道司道以此甄别各委官如横
　生疑畏致隳大工者許指名具奏重治詔從之(通漕/𩔖編)
　(以實錄止存其目錄此/  見當時治河之要)
　
　
　
　
　
　行水金鑑巻三十七
欽定四庫全書
　行水金鑑巻三十八
　　　　　　　　　　江南按察使傅澤洪撰
　　河水
　萬歴二十三年九月二十四日工部題為𨗳淮分黄
　議論未一仰乞聖裁速決大計亟責成功事工科都
　給事中林熙春等題稱臣等辦事該科於本月初五
　日接得總漕戸部尚書禇鈇一本為直言災民艱苦
　之狀河工緩急之宜懇乞聖明酌議以祛祖陵積患
　以消地方隠憂事奉㫖工部知道又於本月初九日
　接得總河工部尚書楊一魁勘河禮科左給事中張
　企程各一本為祖陵水患日深國脈關係匪細懇祈
　聖明鑒照亟敕當事臣工早決治水長䇿以圖保安
　大計事俱奉㫖該部知道又於本月十一日接得四
　川道監察御史牛應元一本為河工㑹勘平成有期
　當事諸臣意見稍異敬陳致一之畫以決萬全之效
　事奉㫖工部知道臣等竊惟天下有大興作亦有大
　議論使議論而合也人得持定見而奏膚功議論而
　不合也人將憚異謀而隳成績今讀漕臣之疏則謂
　時有重歉𨗳淮宜先矣讀河臣之疏則謂患有相因
　而分黄宜急矣讀臺臣之疏則謂分黄導淮折衷宜
　慎矣大都誼切奉公何嫌彼此心在為國焉問異同
　惟是旁觀者身在委任之外而持議也易當局者身
　在付託之中而任事也難臣等請以淮河關係及疏
　濬稗議為皇上陳之河自崑崙歴數千餘里而至徐
　邳淮自桐柏挾七十二溪而至泗眙而祖陵王氣屹
　然中峙蓋聖子神孫億萬年鍾祥矣漢唐若宋都秦
　都汴歳漕粟不過數十萬三十萬二十萬石而巳國
　家定鼎北平非四百萬石無以恃命亦非浮江絶淮
　挽河越濟無以通達京師矣且邊陲半倚鹺餉亡論
　六十萬金場竈星布淮揚即林林總總之生齒髙寳
　興鹽通泰等處者亦不可勝算矣以故我朝經理漕
　河之臣最稱隆重其經理漕河之費亦最稱毁繁而
　不虞其今日之昏墊至是也為今之計倘亦一併分
　黄乎則珠米桂薪之地何堪大興九死一生之民何
　當重役萬一外變激發禍不在祖陵而且在地方此
　漕臣之所以有酌議之請也倘亦一意𨗳淮乎則淮
　勢既分强河不無倒灌河勢益振弱淮豈能相容萬
　一祖陵再淪禍不止運道而且移郡邑此河臣之所
　以有並舉之請也臣等私心以為天下事當論利害
　亦當論利害之重輕蓋利害在人者人猶得而握其
　權利害在天者人不得而操其柄則治人治地之别
　也治人無法則有河工亂無河工亦亂治地有法則
　無災不亂即災亦不亂顧其機則又在人而不在天
　耳今河臣楊一魁業已奉有重託科臣張企程業已
　奉有特遣上流分黄一併勘議具奏業巳奉有明㫖
　是淮河大役悉以付河臣矣在河臣之疏一則曰效
　有可必一則曰利亦甚多是淮河大役亦悉以身肩
　之矣河臣既以身肩淮河則據其原疏所請亦不過
　六十八萬金而止也國家雖甚稱詘措處亦可茍完
　倘此時猶泄泄未決恐日甚一日如根本重地何獨
　不可及今責成令其得以便宜從事乎如其只𨗳淮
　而可也則周家橋武家墩髙良澗金家灣芒稻河子
　嬰溝涇河之一一疏洩也惟河臣如其必分黄而可
　也則黄家壩毛家溝漁溝五港口之一一疏洩及娘
　子莊鮑王口之當有待也亦惟河臣如其𨗳淮分黄
　即折衷而可也則金家灣芒稻河之當從省黄家壩
　之當略濬鮑王口之當盡挑髙良澗之當建閘淮安
　城北之當益廣也亦惟河臣大率以數十萬兩而聴
　其設施以數萬餘衆而任其調度自是而某處當増
　也不得為虚冒自是而某處當減也不得為刻削務
　求一勞永逸無負朝廷任使乃為快耳不然而糜費
　金錢粉飾功績臣等且以白簡從之矣惟是勞民動
　衆容有意外他虞臣等所以處之者則諸臣疏中猶
　未及焉永樂中宋禮原武之役發丁夫十有六萬而
　無怨言者以蠲租百十萬石也景泰中徐有貞張秋
　之役發丁夫五萬八千而無怨言者以蠲瀕河民牧
　馬庸也况今大祲何妨破格是蠲免不可不議也董
　率官員惟亷生威惟能集事倘得正官解印専理庶
　為上䇿即不可得就擇佐領懸以旌書而省義原非
　受祿果効有勤勞省祭咨吏部超選義民亦給扁冠
　帶有差是勸賚不可不議也海口郎中樊兆程曽有
　河防末議謂十六年開裏河丈報二錢其實未給毫
　末十六年開魁山日報四分其實只給一半合無僉
　派之夫仍就丁免差召募之夫只就工算值其工食
　毋經胥吏牌長有司不妨煩瑣逐名包封唱名給散
　是禁尅不可不議也聚衆數萬豈盡一心謂宜定以
　界限編以字號以一約十以十約百庶免諠譁亦杜
　强竊是紀律不可不議也誠如是則興作之中即沾
　帝賑災罷之衆豈惮子來將見應協神人靈效山岳
　即書所稱地平天成何以加焉伏乞敕下該部覆議
　速行河道諸臣分猷共念刻期舉行至於犒工之惠
　恩出自天并乞俯允河臣之請以鼓億姓之心臣等
　無任悚息待命之至奉㫖工部知道先該四川道監
　察御史牛應元題為河工㑹勘平成有期當事諸臣
　意見稍異敬陳致一之畫以決萬全之效事頃臣巡
　按江北目擊祖陵水患於是繪圖為說及條陳疏𨗳
　方略上聞荷䝉聖明嘉納特遣科臣張企程㑹勘節
　據本官同總河工部尚書楊一魁奏報疏洩要宜及
　陵園水消尺寸不獨聖心喜慰滿朝臣工莫不快稱
　二十年醖釀之患從此可以解除且冀旦夕確有成
　畫速奏厎績也不謂近接邸報該巡按御史崔邦亮
　題請治河臺臣期臻實效等因聞者莫不訝異臣以
　邦亮素有才名豈詎孟浪多事若此近又接總漕戸
　部尚書禇鈇揭帖為直陳災民艱苦之狀河工緩急
　之宜懇乞聖明酌議以祛祖陵積患以消地方隠憂
　事大都謂地方災傷九死一生之民不能供極大難
　成之役欲先將髙良澗建壩及周家橋金家灣芒稻
　河子嬰溝涇河等處各亟議疏通以為目前𨗳淮之
　計可以計日成功而黄家壩分黄之役工力重大姑
　在所緩等因則其意似與楊一魁張企程奏稱已勘
　定自黄家壩為分黄之計者若少相左然後知邦亮
　之疏蓋有激乎其言之也今照添差非宜業經科臣
　林熙春等建白該部具覆無容别議惟是事在為公
　何嫌異同而斟酌萬全總歸一致則諸臣之見正所
　以相濟而非所以相左也臣嘗躬歴其地體察頗真
　敢忘固陋再以諸臣之見折衷論之蓋治水猶治病
　然病有的證善醫者對證投劑而尤分君臣佐使以
　為緩急先後則其術周詳穏妥而病無不治矣若持
　一偏之見舉一而廢一昧標本之宜百藥而難試豈
　所以語國手也哉臣請先言黄淮的證而後及今日
　治病之方則標本當分而功難偏廢也夫黄淮的證
　何在乎初因草灣之開宣洩不利遂致黄流上壅繼
　因黄流之壅遇漲逼阻遂致淮流下決尋因淮流下
　決清口空隙黄水乗而上演遂致有門限沙之墊至
　於沙墊隄防淮壅而潰為患遂滋甚矣此則千百年
　主受之海口向未告阻數百年交㑹之黄淮向未告
　逆而獨二十年來醖釀之患所由致也謂非黄淮之
　的證歟的證在此今誠欲為治標之圖則如督臣言
　𨗳淮南下曲防大破諸潰俱洩其勢誠便而其工誠
　甚易者但旁溢之積浮可期盡祛而岸内之正流終
　難倒行若清口之壅如故則病根固自在也豈完計
　乎此河臣之不敢専力於彼者良非無見巳誠欲為
　治本之圖則如河臣言分黄他避淮流無侵百病盡
　郤其功誠大而其利誠甚逺者但水勢之通塞難盡
　預定而交㑹之風脈不可有妨若歳月之效莫必則
　受病殆無巳也豈急務乎此督臣之不欲首議乎此
　者良非無見已督臣有見則司道偏主分黄而將髙
　良澗通不議估者非也其必周家橋雖云衝開而伏
　落以後之淺阻仍加疏濬可也武家墩雖已開放而
　涇河子嬰溝之下流仍加挑闢可也至若髙良澗之
　建壩讓水猶或有限曷若抽厎建閘所洩更屬無滯
　乎如是則出口儘多自可以助清口宣洩之所不及
　而淮流泛溢之病將無不除矣其金灣芒稻二河既
　稱洩水甚快則再闊十丈之工姑從省焉可也少竢
　前工報完再看水勢緩急而為之圖可也無巳先將
　三閘中間隔砌拆去令其全口廣利常常通流亦可
　也何者水一落岸即旁堰諸洩口終歸涸斷又何必
　過需逺際之河道虚令空闊為乎則節其財力以充
　正項急用似為計之得耳是則以河臣之見酌行督
　臣之䇿乃所以相濟而非以相左矣河臣有見則司
　道専主𨗳淮而於五港等工槩不之急者亦非也其
　必清口沙雖云見闢而伏落水厎之板泥期於盡挑
　之可也鮑王口雖已衝決而運河五港之下流期於
　盡疏之可也至若淮安城北之故道商民向願疏通
　以便船貨徃來曷若量與准行益廣分流乎如是則
　下流迅利自可以助草灣宣洩之所不及而黄流逼
　阻之病將無不除矣其黄家壩分黄工力既稱浩大
　即小估四十餘萬之費姑從省焉可矣稍竢前工報
　完再看水勢緩急而為之圖可也無已先順決口以
　下凡有淺阻去處略加疏濬拆去入口原壩或更置
　稍寛使水漲則分洩以殺清口强逼之勢水落則順
　流以保清口交㑹之脈兩利而俱存之亦可也何者
　清口一通則黄淮相附而行原自順軌又何必過為
　上流之强挽虚糜金錢為乎則節其財力以充正項
　急用似為計之得耳是則以督臣之見酌行河臣之
　䇿亦所以相濟而非以相左矣蓋良醫治病期於病
　除斯已故不可使方外有餘證亦不可使證外有餘
　方臣愚所謂標本宜分而功難偏廢者此也其財力
　之省而易就無竢言也伏祈敕下該部行令㑹勘諸
　臣再加采擇施行未必非合異為同終奏厎績之一
　助矣他如黄堌口之果否可無節制小河口之果否
　可無開通歸仁隄之果否可恃永頼誠恐早不為所
　萬一涓涓不塞流成江河他日引全黄而南徙不但
　地方淪溺可虞而關係祖陵利害尤不啻淮溢之患
　止於漫衍浸漬巳也此臣業已備陳曩者原題疏中
　而部覆未之及者伏乞天語并加叮嚀申飭當事臣
　工通一勘議漸次修舉則尤萬全無弊之術也縁臣
　犬馬愚悃欲始終少禆大計兼恐諸臣意見稍持亦
　不無耽延誤事之憂故敢不厭喋喋徒避馮婦之誚
　乃爾統惟聖明鑒照臣不勝瞻仰屏營之至奉㫖工
　部知道通抄到部送司案呈該部看得今日治河要
　務不越𨗳淮分黄二者而已故督臣禇鈇之欲先𨗳
　淮者謂時詘難以舉嬴也河臣楊一魁之欲併分黄
　者謂一勞可以永逸也已經本部覆請舉行無容别
　議外兹臺臣牛應元之條陳則又折衷二臣之疏總
　為一致之論謂如督臣之欲先𨗳淮當酌以河臣之
　見濟其所不及如河臣之欲併分黄當叅以督臣之
　議助其所不逮庶彼此相濟而績用可成然又為祖
　陵萬年慮也則謂黄堌口之決當制小河口之淤當
　挑與夫歸仁隄之恃頼當培蓋臺臣原歴地方得於
　聞見之真故其所以酌量區畫者若此其深且逺也
　而科臣林熙春等之具奏則又權衡臺臣之論而専
　重於責成謂或先治標以洩淮壅或併治本以殺黄
　勢責在河臣或髙良之當建閘或金家灣等處之當
　從省或鮑王等處之當盡闢亦責在河臣庶責任既
　専而功效易就然又為勞民動衆計也謂宜急蠲免
　以恤災民厚勸賚以鼓衆志禁侵尅以恵夫役嚴紀
　律以肅人心蓋科臣看閱奏章得於叅考之詳故其
　所以決筴定謀者若此其周且悉也總而論之大要
　誼切為國而非所以為私志期相成而非所以相戾
　其為今日河工之禆益也豈淺𣺌哉恭候命下備行
　河道諸臣將二臣所奏各項事宜遵照逐一舉行惟
　黄堌口等處應否處置再加勘議俟工費稍有餘剰
　次第修舉其蠲免一節再俟撫按衙門酌議具奏定
　奪縁係𨗳淮分黄議論未一仰乞聖裁速決大計亟
　責成功謹題請㫖奉㫖是(題覆河/工奏議)
明神宗萬歴二十四年正月甲申工部覆工科都給事
中林熙春題河工疏竊念𨗳淮分黄兩役並舉至為重
鉅而分黄之工比之𨗳淮分數尤多在事諸臣矢心協
力業有成效但今漕船過淮在邇淮鳳播種届期春夏
雨水多少尤難預度若不趁此春和刻期儹完將來國
計民力何能兼濟科臣林熙春題議及此誠為有見乞
敕各官將𨗳淮分黄一應工程各照分管地方責令夫
役晝夜兼工依期完報若有怠玩悞事許該督與勘河
科臣指實叅奏庶祖陵永安河患永弭而運道農時兩
無妨碍矣詔如議行　辛卯工部覆工科都給事中林
熙春題河工乗時報完等事上命便行與管河各官嚴
督工程毋致延緩　二月甲子直𨽻巡按况上進題河
工已無遺䇿運道切有後艱宜將不急之工停止一面
竭力分黄一靣併力清口庶分𨗳諸務方收實效部覆
如議工部題秋冬河防已竣經管各官羅大奎等十一
員髙郵等州知州等官許一誠等五十三員嘉奬髙郵
等州判官等官施奉等五十五員優奬徐州等州同知
等官丁偕等四十四員量奬睢州等州判官等官都鍾
等十二員戒飭斥逐提問從之　三月丙申工部覆御
史蔣春芳題分黄𨗳淮之說真是石畫第分黄即所以
𨗳淮而分黄之工未就則清河口之闢沙髙良澗武家
墩之建閘周家橋之疏河撫臣之議亦確乎其不可易
者蓋所以避時下泛漲之水紓祖陵眉睫之急也若分
黄大工就緒門限淤沙盡闢祖陵無恙黄淮順軌則此
數處不妨堵塞使淮水専由清口而出亦無不可今二
瀆春流無恙各工漸次厎績乃喜事異論叢爾多口泥
堪輿者曰分黄之工遂成則淮黄不交有傷王氣拘區
見者曰髙堰不拆則淮流泛濫終淹祖陵不知武家墩
髙良澗周家橋即所稱髙家堰也髙良澗其中而武家
墩周家橋其首尾也開此三處即拆髙家堰矣必如何
方謂之拆也而堪輿之說尤無根據蓋二流之合始於
武廟初年祖陵之葬肇於勝國末造我國家熙運過卜
原不係此况分黄工程毋論淮黄依合且有重添一合
襟者而論者特未之思耳信如彼拆堰之說水直南射
與黄風馬牛不相及合襟安在風氣安在信口而談其
於國事若秦越人之視肥瘠不足聴也徒使當事者聞
之囂然灰其任事之心唯是分黄與闢清口沙為第一
要務但徃者黄流未分一時積淮宣洩未及故不得不
開周家橋武家墩等處以洩泛漲之水權為急救祖陵
之計若髙家堰之不當拆則固無容議者乞禁浮言庶
便責成議論既定而膚功可奏疏入從之　四月甲辰
戸部覆總督禇鈇奏摘陳𦂳要河工上曰河工重大夫
役待哺錢糧不敷準借與鹽銀五萬兩令工部作速補
還仍截留漕米六十萬石濟用　八月辛丑禮科左給
事中張企程題祖陵防患宜固河流分洩當亟乞將前
勘應開下流諸工俟秋冬農隙集夫興舉其一應開洩
入海白駒塲等處河道都俟再勘不妨暫停以省勞費
章下工部　壬寅工部題覆總督河道工部尚書楊一
魁條議分黄𨗳淮事宜十事一議展河岸以固隄防蓋
舊河身闊二百餘丈尚有縷隄遙隄以束之而新河靣
窄土鬆伏秋之防不可不慮宜於新渠中堅處所再闢
二十丈以廣容納兩岸傚遙隄之制另築厚隄一道以
固衝擊其王家口周莊為運道經由之地令加浚鑿并
築堅隄以便牽輓工期三載費約八萬於大工餘剰數
内支用一議長夫以時修守蓋黄壩至五港口約三百
餘里河隄始創勢易潰決議設夫一千七百名以待修
救之用而州縣之加派果難乃於鎮口閘原設夫内裒
四百名并髙家堰隄夫八百名盡調新河防守於山陽
長夫裒撥髙堰清江浦諸處分守又以折鹽引銀歳募
五百名責令遇有淺阻亟為挑浚則夫不増而用足一
議設専官以便責成蓋修浚雖以夫役而督率要在専
官其娘子莊以下應以府同知張兆元専為督察仍管
清軍馬政而以總捕巡鹽二事改委通判其舊用巡檢
者改設主簿二員各有信地則管理可以無虞一議裁
新隄以免壅淮一議修祖陵以培國脈一議立河官以
理淮泗(俱入/淮河)一議設官兵以嚴稽察蓋五港口淮口地
界四鄰河海既通奸兇出没應添設五港巡檢司安東
縣提調官吏弓兵俸糧於鹽課募夫數内動支専司稽
察一議放湖水以疏漕渠(入運/河)一議建廟宇以答靈貺
蓋河之有神所從來矣而自建功以至竣役河伯效順
酬報宜隆除坌廟及五港口立廟外議於黄壩周莊處
所各建廟祀請賜廟額以示崇報一議備錢糧以儲歳
用蓋守救之官既立則物料亦宜并儲宜於𤓰洲通濟
鎮口諸閘如儀真事例量取船稅以濟河工之用一議
闢清口以𨗳淮流一議浚海口以免内漲(俱入/淮河)疏上如
議行　九月戊戌工部奏河工告成宜加叙錄以酬積
勩如楊一魁禇鈇李戴沈思孝徐作吕鳴珂張天秩樂
元聲張企程蔣春芳楊俊民荆州玉張允濟楊光訓等
及有司官共效贊襄俱應分别陞錄廕叙即一手一足
槩當酬賚以竣通漕護陵分黄𨗳淮之績　甲辰總督
漕運禇鈇奏再議分𨗳未盡事宜條陳塞黄堌口等事
章下工部　十月丙寅工部覆直𨽻監察御史蔣春芳
題河工告成善後事宜條為一十六款乞敕河漕部院
等官遵照施行一築邊隄以障潰決一砌新河以禦衝
刷一裁張福隄以縱淮流一歳浚清口以防壅塞一疏
籍家河以分横流一闢五港口以助宣洩一建減水壩
以分暴漲一積物料以濟緩急一設鋪舍以處夫區一
議修閘以杜陵害一復淺船以疏河身一填泗城以護
陵寢一治溝渠以興水利一塞黄堌口以防河徙一固
王公隄以保漕渠一専責成以臻實效其說與漕臣合
部覆如議(議詳/見後)而後復有㑹勘之議工科署科事刑科
給事中李應䇿奏河漕意見稍分乞敕協謀以急國患
事部議黄堌口之決而南也在肅碭睢宿則病於淹没
在徐州至宿遷三百三十餘里運道頗艱故漕臣禇鈇
謂黄堌旁淺太多徐邳之河幾奪以塞黄堌口為一義
河臣楊一魁謂決口至一千二百餘丈深三丈兩岸浮
沙堅築固難措手雖下楗捲築猶之無益河性趨下勢
不可回况徃年全河盡注徐邳下流壅塞鎮口張秋每
患灌淤今年黄堌分流暴漲得洩既於鎮口有補又於
運道無傷唯當於水澀地靣築草壩制朩閘引諸湖之
水以濟目前浚小河口増築邊隄通睢宿一路之墊護
鳳泗萬年之脈蓋漕臣主運河臣主工各自為見而方
經賞賚之餘遽為異同之見故不得不再行析議者也
　丁卯河道尚書楊一魁漕運總督禇鈇各奏辭廕上
以治河厎績加恩巳有成命不允所辭　辛未吏題河
工諸臣楊一魁禇鈇徐作等各陞敘廕錄如工部議報
可　乙亥工部題漕河黄堌口應塞應止公同㑹勘
十一月巳亥吏部題原任郎中黄承𤣥駐劄徐睢兼
管吕梁洪徐州洪事務報可　已未工部覆總督禇鈇
黄堌口速行疏浚報可　十二月巳巳工科給事中楊
應文奏勉留漕臣禇鈇與河臣楊一魁同心協理章下
工部　丁丑河道尚書楊一魁奏酌復漕河舊制謂黄
堌口一股由虞城夏邑接碭山蕭縣宿州至宿遷出白
洋河一小股分蕭縣兩河口出徐州小浮橋相去不滿
四十里且係先年河經故道所當疏浚與正河㑹接濟
運道夫役之用集山東河南徐邳徭夫二萬限止兩月
更於鎮口閘以裏諸湖之水通放與小浮橋二水㑹則
黄堌口不必塞而運道益無阻滯之患部覆如議行(明/神)
(宗實/錄)
　是年黄堌口決經年寸草不生(睢寧/縣志)
　按黄堌口地屬山東單縣𦂳接河南虞城界由夏邑
　永城及南直隸蕭碭宿睢地方至小河口白洋河復
　入運河此口南射歸仁集石隄關係祖陵最稱要害
　本口初決時闊一千二百五十丈深二丈七八尺萬
　歴二十五年間復勘止闊六百餘丈内有沙渚二水
　中分各闊四五十丈經虞城孔家樓接碭山縣劉家
　集至王家橋九十餘里俱有河形口闊三百餘丈水
　深七八尺自王家橋至狐父橋十里係黄河故道口
　闊一百餘丈水深一丈四尺自狐父橋至蕭縣界三
　十里有大河形口闊一百三十餘丈水深二丈二三
　尺自蕭縣界起入盤岔河至兩河口七十三里亦有
　河形口闊一百二三十丈水深一丈五六尺自兩河
　口由山西坡瓦子口入永堌湖至宿州地方徐溪口
　七十餘里俱坡水散漫深七八尺自徐溪口至符離
　橋時村一百一十里闊六十餘丈深一丈七八尺自
　時村由靈璧縣地方孟山睢寧縣地方廟灣口宿遷
　縣地方耿車至小河口俱三十里小河口迤南有白
　鹿湖邸家湖二湖雖係瀦水湖靣闊逺一遇北風則
　怒濤奔逸勢必南侵慮為祖陵之患近自歸仁集起
　至孫家灣特築遙隄一道捍禦之名曰歸仁隄計長
　七千六百八十二丈八尺况今黄堌決口之水復經
　其下則其關係於祖陵也更甚而其防範於先事也
　宜周當事者須急堵黄堌口俾黄水盡入徐邳正河
　以濟運道仍堅守歸仁隄使横流不致衝突盱泗以
　保祖陵此正今日第一要務特表而出之以告後之
　任斯責者(張兆元黄堌/口歸仁隄考)
　
　
　
　
　
　
　
　
　行水金鑑巻三十八
欽定四庫全書
　行水金鑑巻三十九
　　　　　　　　　　江南按察使傅澤洪撰
　　河水
　萬歴二十四年正月日勘議河道禮科左給事中張
　企程題為河工大興浮言當杜以為黄在今日之不
　得不分也以其壅淮為害也分黄之必於黄家壩也
　以其決口迎溜既有為下之勢更以其去清口稍逺
　非若腰鋪地方逼近淮水為可慮也分而必合於周
　復莊也以鮑王決口原自滔滔東下由周復莊經陳
　溪五港等處入海也此為淮黄交㑹乎不交㑹乎此
　為二水合襟乎不合襟乎且名曰分之實以疏之而
　已若至全奪則益永利而未能取必也臣前疏所謂
　重重合襟者也即淮之大勢由雲梯關入海黄可奪
　之由灌口入海雲梯與灌口俱在安東地方相去止
　三十餘里耳同歸東海又何嘗不㑹耶且清口淮黄
　交㑹之說原無的據淮黄之或分或合原無定在臣
　備查大明㑹典並未載有黄㑹清口之文但云至河
　南始散漫浮溢至山東勢益峻急計其所決之處或
　由中牟至潁州東入於淮或由亳州渦河㑹於淮或
　至泗州㑹淮入海此班班可考者萬歴六年間該淮
　揚巡按御史邵陛疏云正徳以前黄河從開封以上
　分為四股㑹淮同行循潁亳夀鳳下清河入海邇年
　上流盡塞全出徐州獨行千有餘里至清河始與淮
　㑹夫曰同行下清河亦非至清口始㑹也又查得淮
　安府舊志乃正徳十二年間纂修者内載諸水止云
　淮泗環帶於西北湖海設險於東南並未載有黄河
　也其志清河縣亦止云大清河由治東北入於淮小
　清河由治東南入淮亦並未載有黄由清河合淮也
　據土人云正徳以前黄由老黄河故道入海縁武宗
　皇帝南幸挽水行舟黄始逹於清口繇此言之黄淮
　之不合於清口也其來乆矣臣今分黄之路尚循老
　黄河故道舊河形迹强半尚存夫前之分流既無所
　妨則今之分黄亦何必盡泥况皇家大風水非士庶
　家丘壑可比黄不東南而東北總為還遶同入東海
　即為㑹合豈在區區一清口哉清口交㑹乃近年事
　壅塞者創為水㑹天心之說以聳人聽也不國計民
　生是重而牽泥於形家幻妄之譚不㑹典郡志是考
　而唼􁀨於人子須知一書何為者哉且彼議者論黄
　水則欲其由清口以合淮至論淮水則又欲其舍清
　口而南洩瑣詞屑語盛稱髙堰可開開之而足以了
　河上事言何背馳至是臣督工暇時每與道府諸臣
　計議相度淮之不可使南洩也其理章章甚明蓋淮
　由泗之東北境出清口歸雲梯關海口以入於海此
　亘古不易之故道故雲梯關海口名曰淮子口也清
　口者廣闊二百餘丈乃諸湖水滙出之處正當運河
　通濟閘之交淮水必由此出庶湖水可合勢以通流
　運艘可藉水以接濟若欲舍清口而洩之使南且毋
　論其横決旁溢為害於髙寳淮揚有妨於運道究竟
　從出之路安在乎欲洩之出海查得興鹽一帶至通
　泰從來無淮水出海正道去年為武家墩之開議濬
　涇河議開子嬰溝俱闊不過十丈耳縱使可以𨗳淮
　使行而射陽湖反髙墊於内河石䃮口止二丈八尺
　之閘口廟灣入海之道若匣子等港俱甚淺窄安能
　受洚洞之淮水使之滔滔入海乎即不惜工力開濬
　而東南地勢每亢於東北故自宋迄今捍海范公隄
　屹然一百四十里前此並未有穿破𨗳淮者其故可
　知也欲洩之出江查得江岸反髙於諸湖萬歴五年
　以前淮水南注髙寳告急不得巳闢儀揚通江諸路
　乃髙郵之水僅減二尺而揚州徃來船隻阻淺者幾
　三十里地勢髙下迴然可知若必欲掘深𤓰儀諸口
　盡廢閘壩以縱其出第恐全淮諸湖之水未必傾㵼
　而長江盈漲内灌之患何以當之即近日金家灣芒
　稻河之開竟不能大洩湖水出江其故可知也南入
　海不得南入江不可則惟有分黄於淮之上流俾淮
　循清口正道直出入海縱雲梯海口稍有沙墊猶可
　㑹黄入灌口也淮竟不可南洩則髙家堰之開竟屬
　何益臣竊考髙堰之築非始於近日乃漢陳登剏之
　我朝平江伯陳瑄稍為増築前河臣不過復加修砌
　於萬歴七年方成今度堰之地厎髙下不等惟周家
　橋稍下積歳通流髙良澗武家墩稍亢而髙家堰最
　卑湖淮滙射於此若姑狥拆堰則淮水日東黄水且
　躡其後濁流西入清口日湮其為患於祖陵運道又
　何可勝言者故臣視事以來廣詢細度不敢議拆髙
　堰上議於周家橋量開小河一道建壩於髙良澗建
　閘於武家墩但令稍加宣洩總之消泛漲之水非敢
　盡決而東之也然臣等尚恐奪清口正流迄今次第
　興舉惟欲俟黄流既分之後盡闢清口之沙俾淮由
　故道通流不須他洩此臣與河臣楊一魁苦心籌度
　即部司道府諸臣僉以為然敢自謂必無遺䇿哉事
　關陵寢運道縱不能必盡利實不敢貽害也　又巡
　按直隸監察御史蔣春芳題為覆勘分黄𨗳淮大工
　條上善後事宜一十六款一築遙隄以障潰決照得
　防河之法莫善於遙隄河性湍悍數年來徐邳之民
　幸不為魚則遙隄是恃也蓋水本勁而末弱縷隄傍
　岸或潰而入至於數百歩而遙物或障之則力弱而
　返矣新河形勢自西而東地漸窪下水若建瓴但縷
　隄相去不逺故有余家莊安娘城南湖窪張家窪諸
　決口即今雖土牛廂護築塞極堅然決而塞塞而寧
　必無他潰故亟宜傚正河遙隄之制其兩岸泥重老
　土則取土番築鬆解不堪者另覔老土夯杵堅厚去
　河身必一二百丈而遙隄堅則可守而水不能攻逺
　則有容而水不能溢則河身永永無患矣　一砌新
　河口以禦衝刷照得黄壩新河上口闊四十丈入裏
　河身闊三十丈蓋酌量水勢足以容納不至泛溢為
　患縁近口之處原係淤沙以故開放之後不數日間
　衝闊七八十丈業經委官捲埽廂護矣但迎溜水勢
　湍急樁埽不免摺䧟調夫運料日事増修此以救目
　前之急則可恐非長乆之計也今議宜倣照清口惠
　濟祠基為之將新河自東南衝激處所包砌石岸二
　百丈其正當迎溜之處堅砌石磯觜如雞胷之狀狂
　流觸此即分可免震撼崩塌之患應用石塊頗多一
　時難以卒辦若待委官採買恐緩不濟事就便即拆
　黄家滚水壩移用如有不足併餘料工價於大工存
　剰銀内動支應用務在九月興工明春完報此亦新
　河之急務也　一裁張福隄以縱淮流一歳濬清口
　以防壅塞(二條並/入淮河)一疏藉家河以分横流照得徃年
　鮑王口水㑹於周三莊經由娘子莊袁家社等處總
　歸五港口下海中間河衝不止數道藉家河陳溪岔
　廟兩處其最大而深者也去冬海口郎中樊兆程詳
　勘水道西自王口至袁家莊以東又分二支一支由
　陳溪岔廟出三岔墩一支由藉家河亦㑹三岔墩總
　下掛甲墩歸五港口二支水勢相等今既濬陳溪岔
　廟一支以順黄水之性又當濬藉家河一支以廣入
　海之路原牘具在可覆而驗也比因伏秋霪雨河漲
　衝開張愛鄭學二口水入藉家河滔滔東注因勢利
　𨗳委應仍存此河止將上口新淤除去下流曲折之
　處挑取徑直俾於陳溪岔廟正河分𨗳横流併歸五
　港仍堅築南岸遙隄遮護安東縣北鄉庶乎疏洩途
　廣新河亦無壅淤之患矣　一闢五港口以助宣洩
　照得水性就下以海為壑五港為衆流㑹歸出口之
　處乃入海之門戸也若非闊大難免停蓄下流阻則
　上源必壅去路澀則來流必滯淤河潰隄皆原扵此
　所關係非尠小矣查勘近五港之處河靣不過二十
　丈港口舊有石閘雖已拆去其閘基處河止闊十丈
　縱渠深流駛終屬窄狹欲就本港展闊而兩傍居民
　房屋逼近河崖遽難盡毁議於南岸擇低窪之處另
　開支河一道分洩來流遶出閘外與五港口之水並
　道而馳同入潮河歸海庶於宣洩尤利倘亦今日分
　𨗳之要圖耶　一建減水壩以分暴漲照得新河初
　成河身不盈三十餘丈而水流洶湧有百丈之勢兩
　岸束水太急新隄稀鬆不能捍禦固宜其衝決也今
　除安娘城等處小口應築塞者即時堵塞至於蔣家
　窪髙家溝二口與魚溝相連塞之則有屢決之患闢
　之恐奪新河之路欲分殺急流以固隄勢莫如建減
　水壩於其處長二十五丈壩身連跌水闊七丈五尺
　比河岸約髙一尺萬一水與隄平即任其從壩滚出
　分流入海則隄以内蕩蕩安流即有伏秋霪霖必無
　驟漲而隄外乃通海舊渠亦不至漫溢而為災此保
　固新運之一䇿也諸所朩石工價皆於大工銀内支
　用伏秋之後與隄工併力並建可垂永利　一積物
　料以濟緩急照得黄河衝突隄防汩没陵谷乃其常
　性而伏秋景象轉變呼吸非積蓄素裕何以取濟然
　眉合於新河百餘里之間若黄壩口周三莊張家窪
　掛甲墩等處無非要害即於秋後増築棚厰每厰設
　厰老一人厰夫四人守之所分屬管河官許領官銀
　買備草三十萬束繩四萬套蘆三萬樁朩三萬麻二
　萬斤分堆各厰酌量水勢緩急裹頭未堅則下重掃
　而楗之蟻穴稍漏則銜朩石而填之稍有疎失司道
　以詰府佐府佐以督下吏州縣佐領以責各夫有一
　名詭冒侵匿者坐以法其物料按季循環造送司道
　　一設鋪舍以處夫匠照得河隄既築官夫亦備然
　數千人荷鍤守隄勢不能招翅於風雨烈日之下則
　鋪舍之建必不可緩查新河口至掛甲墩一百二十
　八里每三里一鋪合兩隄當鋪八十四座每鋪朩石
　坯料約用銀四兩五錢通衆鋪當用銀三百八十兩
　宜及此時責令各該管河官照數辦料隄完鋪完毋
　令後時仍照南北縷隄之制鋪立幟標編列字號若
　隊伍之足以相認伏秋各該鋪老率夫役於五月中
　旬上隄九月下隄徃來擊柝於涘涯之間一處衝壊
　即鳴器鳩工併力護衛管河官務以身督之府同知
　時以躬巡之習怠而弗肅於事者處究此自修守常
　事然今大工之後錢榖各有司存則此節亦所宜論
　及之也　一議修閘以杜陵患(不/錄)一復淺船以疏河
　身照得治河原有淺船淺夫今淺船湮廢日乆淺夫
　之設派在郡縣夫以淺為名非謂防河之淺而挑穵
　使深乎今自周三莊至五港口乃全河入海之末下
　流之處也此段常深則上無所不深此段少淺則上
　當無所不淺深則百病全瘳淺則衆症立見謂宜修
　復昔者疏淺之法查廟灣餉稅加曩時數倍兵不益
　額而稅加廣安所用之謂宜裁處為造淺船二三十
　隻調廟灣餘兵百餘名統以衛職移鎮其地以時駕
　船撈淺或用長柄杏葉杓鐵扒之類疏之季稽淺之
　多寡以定功罪海口同知攝其事蓋水本能滌沙少
　藉人力自相蕩而去乆之河身不復有淺而入海之
　力益迅誠便計也　一填泗城以護陵寢(不/錄)一治溝
　渠以興水利(入水/利)一塞黄堌口以防河徙照得碭山
　之上有黄堌口黄水決之而出經蕭宿靈睢由宿遷
　小河口復入正河諸州縣歳遭淹没民不聊生徃時
　屢議堵塞而卒不果當事者為工力艱鉅且以黄河
　勢大方為鎮口徐邳之患幸有岐流稍殺其勢故姑
　聴其決耳今黄分而流疾徐邳之間幾於無河伏秋
　若此冬春可知萬一全河徙去無論運道梗阻其於
　祖陵皇陵大有可慮者又安可幸目前之安而不亟
　為逺大之計今宜委官查勘斟酌堵塞庶為二陵萬
　年之利而運道民生亦胥有攸頼矣　一固王公隄
　以保漕渠照得清江浦之王公隄外捍黄淮内護漕
　渠其海神廟至火星廟一帶最為險要每遇伏秋水
　發岌岌欲壊加埽填土勞費無益幸近年鮑王口衝
　開水趨北岸清浦居民稍得安枕今議王口建閘通
　連此隄正當其衝伏秋之間若王口閘閉則水勢南
　趨潰囓可慮若王口閘開則黄流倒滚衝射尤危無
　一可者也未雨綢繆不妨預先計議將前額歳修之
　銀委官領買徐州雜石用荆筐包絡僱船裝運交付
　該縣管河官查收量本隄水勢深淺鱗次實排不出
　一二年隄外盡皆石砌即有王口衝囓之患可恃無
　恐保固漕渠而全一方之民命斯為利亦大矣　一
　專責成以臻實效照得有司各有専職河務尤為艱
　鉅必得其人而専任之斯可責其成功今黄壩新河
　畫地設官各司防守業已有成議矣至其善後之工
　目前所當亟為舉行者不過築新河遙隄建王口周
　莊閘歳闢清口門限沙此數者其要也然須得人以
　任之臣於工部分司得二人焉李元齡樊兆程是也
　於府佐得四人焉劉不息張兆元趙坰馮學易是也
　之數人者或慷慨明逹或沉潜細宻資性不同然均
　之實心任事深諳河務者也臣以為清口闢沙應委
　之同知馮學易専管而以南河郎中李元齡督理之
　五港一帶河工見䝉欽依同知張兆元管理黄壩至
　娘子莊築隄應委之運同趙坰專管王口至周三莊
　建閘濬渠修築縴道應委之同知劉不息專管而以
　海口郎中樊兆程督理之三年之内果有成績破格
　超陞先期申飭臨事考成庶乎人心競奮而實效可
　臻矣至於州縣管河之官亦必擇强壯有才幹者充
　之不次陞賞河工之外不得委以别事致招物議全
　官固所以全河也噫天下有治人無治法詳於議河
　而尤専於任人新河庶幾可保百年無事哉部議覆
　奉㫖依擬行(題覆河工奏議/)
明神宗萬歴二十五年正月壬寅時河決黄堌口有言
宜塞者有言不可塞不易塞不必塞者議無畫一於是
議濬小浮橋沂河築口以濟徐邳運道以洩碭蕭瀰漫
砌歸仁隄以護陵寢而總漕尚書禇鈇上疏極言堌口
宜塞縱不能盡塞亦宜量為節制不則全河南徙害將
立見續行巡鹽巡漕御史親詣一勘工科給事中楊應
文言堌口旁洩害大浮橋引水利微一濬誠為永頼則
口可無塞如僅為一時權宜則塞口宜急請敕令酌議
的確部覆從之　三月庚子贈管河主事袁光宇太僕
寺少卿以其治河積勞也　戊午自河決南徙徐邳復
見清泗議者謂全河水微不利運道決口不塞貽害地
方且恐下齧歸仁為二陵患獨總河尚書楊一魁謂堌
口深闊難塞議濬小浮橋沂河口小河口至是工程報
竣運道通利奏言河徙無妨運道今日已有明驗惟是
議者尚以祖陵為慮請徵徃事洪武二十四年決原武
黒陽山經開封城北又東南經項城太和潁州潁上至
夀州正陽鎮入淮行之二十餘年至永樂九年河稍北
入魚臺塌場等口未幾復南決繇渦河經懐逺縣入淮
時兩河合流經鳳陽歴泗州以出清口若患及陵寢祖
宗當何如為慮者而卒未聞計及也嗣後又行之四十
餘年至正統十三年間河復北決衝張秋至景泰初先
臣徐有貞塞之河乃復渦河東入淮亦不聞病及祖陵
也嗣後又行之二十餘年至𢎞治二年河復北決衝張
秋先臣白昻劉大夏相繼塞之復𨗳河流一繇中牟至
潁夀一繇亳州渦河入淮一繇宿遷小河口㑹泗時則
全河大勢縱横於潁亳鳳泗之交而下且漫溢於符離
睢宿之境矣然卒不聞虞及祖陵亦不聞隄及歸仁也
惟正徳三年以後河漸北徙或繇小浮橋入漕或繇飛
雲橋入漕或繇榖亭入漕全河大勢始盡趨徐邳出二
洪運道雖稍資其接濟之利而亦受其泛溢之害矣至
嘉靖十一年而河臣建議分𨗳者始有渦河一支中經
鳯陽祖陵未敢輕舉之說夫當全河南徙之時不聞為
祖陵患及全河北徙後僅議分𨗳一支乃反足為患乎
然當時間有濬祥符之董盆口寧陵之五里鋪滎澤之
孫家渡蘭陽之趙皮寨又或決睢州之地丘店界牌口
野雞岡寧陵之楊村鋪俱入舊河從亳州鳳陽等處入
淮南流尚未絶也亦何嘗聞祖陵之被患乎至嘉靖二
十五年以後南流故道始盡塞或繇秦溝入漕或繇濁
河入漕五十年來全河盡出徐邳奪泗入淮而當事者
方認客作主日築隄而窘之以致河流日壅淮不敵黄
退而内瀦遂貽今日祖陵之患此實繇於内水之停壅
不繇於外水之衝射也萬歴七年先臣潘季馴始慮黄
流倒灌小河白洋等口挾諸河水之衝射祖陵乃作歸
仁隄為保障計而復張大其說以為祖陵命脈全頼此
隄無怪乎議者習聞其說而遂疑黄堌之決或下齧歸
仁也不知自黄堌一決下流易洩必無上灌之虞况今
小河不日工完引河歸復故道去歸仁益逺何煩過計
哉部覆報可　四月已丑自河決黄堌總河尚書楊一
魁議開小浮橋築義安山濬小河口引武沂泉以濟運
及是以乆旱不雨上源水枯又復衝開義安束水黄壩
二十餘丈小浮橋來水微細運河淺澀於是一魁議挑
堌口迤上埽灣淤觜二處仰受黄流救小浮橋以上數
十里之堌并乞寛過洪原限部覆報可　八月丁卯先
是以黄堌塞口衆議未定下漕鹽御史㑹同河漕大臣
詳勘議妥具奏至是總河楊一魁仍主前議疏言今黄
河南徙至韓家道盤坌河丁家莊俱兩岸闊百丈深踰
二丈名曰銅幇鐵厎故道也劉家窪始强半南流得山
西坡水涸湖以為壑出溪口入符離河亦故道也惟徐
邳運道淺涸誠為可虞所以首議疏小浮橋實因其勢
而圖資其利乃小試頗有效驗若將小浮橋再加挑闢
未必不為運道之利計不出此而欲自黄堌挽回全河
必須挑四百里淤髙之河身築三百里南岸之長隄不
惟所費不貲還恐後患無已御史楊光訓周盤馬從聘
亦議止挑埽灣直渠展濟濁河及築山西坡歸仁隄以
濟運護陵費省功倍與總河合獨總漕禇鈇意見不同
部請再行㑹勘工科給事中徐觀瀾言堌口之勘三臣
既同善均從衆不必再勘請專任河臣以責成功上是
其言令該部行河臣悉心經畫應與漕臣㑹議者不妨
從長計處毋得各持異議　九月丁已總河尚書楊一
魁言今歳春間吕梁二洪淺涸皆歸咎於黄河南徙臣
等設法疏𨗳河渠流通漕艘既濟漕臣褚鈇謂黄堌未
塞全河不來非一勞永逸之計臣沗當局豈慮不及此
臣入秋以來自鎮口涉浮橋繇小河歴歸仁上泗陵浮
睢水下徐溪過夏虞抵黄堌及碭山詳觀形勢看得歸
仁在西北泗州在東南相距一百九十里中隔重岡疊
嶂髙踰歸仁不啻數仞况歸仁之北有白洋河朱家溝
周家溝胡家溝小河口洩入運河勢如建瓴即無歸仁
祖陵萬無足虞也濁河泥沙淤墊髙出地上潦則溢旱
則淺分曹單河身闊一二百丈深二三丈尚不免於横
流徐邳河身闊不滿百丈深不過丈餘徐州以西深者
六七尺淺者二三尺而夏永韓家道口同家道口宿州
徐溪口符離河等處闊百丈餘深二三丈避髙就下水
之本性河流巳棄自古難復且徃歳河水充盈見稍利
矣而風波漂溺鎮口病淤不可謂之非害今歳河水微
澀見稍害矣而安流無恙歳運全完不可謂之非利乃
議者在徃年隠害言利在今日隠利言害無怪乎道謀
之紛起也查得正統年間參將湯節議於徐吕洪南口
各建閘座節水通舟行之有效嘉靖二十年間督治漕
河侍郎王以旂復請建置蓋運河原不資黄河之水山
東諸泉實運河命脈是閘河乃先朝巳試成規今日濟
時要務也宜仍復舊制於鎮口之下大浮橋之上吕梁
之下洪邳州之沙坊建石閘一座以節宣汶泗之水况
濟兖泉源巳濬用之不竭而小浮橋沂河口二水又足
以助之更於鎮口以西築壩以截黄河之水開唐家口
而注之龍溝㑹小浮橋入運以杜灌淤口閘之害過漲
則聴從繇王山滚水壩分洩入姬村湖蓋資其利而去
其害實萬全永頼之計也部覆報可　十月癸亥先是
總漕尚書禇鈇逐徐州管河判官程潮沛縣主簿强性
寛總河尚書楊一魁稱其功有可錄乞行按臣查勘并
自乞休部覆行勘命一魁照舊供職已鈇言與一魁素
同心共徳止縁黄淮遷徙不常害及運道一魁決意分
黄不欲𨗳淮意見不同偏執自是臣叨領漕撫斥革貪
贓誤事二小官輙為一魁挾制㢲懦不職甚矣尚可􁂦
顔在位乎乞賜罷斥不報　十二月丁丑吏科左給事
中楊廷蘭奏淮河為梗墊及祖陵諸臣創分黄𨗳淮之
議豈不鑿鑿可行哉顧當黄堌決口初開之時不能見
形察微以遏其奔駛之漸今滔滔下注力無所施矣然
自黄堌決而始有小浮橋之疏淤而復有李吉口之濬
夫一歳疏濬僅濟一歳之運道倘今年李吉口改挑未
已而明年復淤今年二十萬之煩費未巳而明年復然
恐歳塞歳開終無巳時為今之計果河自南徙故道可
復即自宿遷一帶築隄建閘設壩穿渠以一勞圖永逸
說者謂泇河北承汶泗南逹黄淮果可開鑿即一靣估
計不撓於浮議可也河臣楊一魁拘攣之見未破所當
從長經理以責成功者也(明神宗/實録)
　是年河道尚書楊一魁奏恭進繪河圖說以備聖覽
　以定長䇿按黄河自古為中國患近自分黄𨗳淮工
　成鳯泗淮揚免昏墊之災已有明驗矣又自黄堌一
　決全河南徙兖豫徐邳得免河患而其餘波出於義
　安者又𨗳之入小浮橋足以濟二洪之堌則今日之
　河既有合於決隄放水之議而又不足為運道之虞
　但以増隄塞口為良圖以堙水防川為上䇿臣竊不
　知其解矣夫道傍之議不過曰運道有淺澀之虞祖
　陵有意外之患地方有淹没之苦耳不知我國家運
　道原不資於河全河初出亳夀之郊以不治治之故
　歳無治河之費其後全河漸決入運因遂資其灌輸
　五十餘年以乆假不歸認客作主又日築垣而居之
　涓滴不容外洩於是濁沙日澱河身日髙上遏汶泗
　則鎮口受淤魚滕被浸下壅清淮則退而内瀦盱泗
　為魚以至瀕河没溺歳運飄流甚至衝截運道牽輓
　莫施而當事者猥以運道所資勢不能却之他徙遂
　付之無可奈何以致水浸祖陵厪皇上隠憂臣欽遵
　明命改弦易轍首開武墩涇河等河次疏具壩周莊
　等河又次挑小浮橋小河口沂河口故道幸小浮橋
　股引之水李吉口未斷之流已足濟運矣以汶泗沂
　兖之水建閘節宣運道自在固不必殫力塞決以回
　全河蓋決河所經有山西阜子諸坡湖以為之滙又
　有小河白洋周朱等河溝以為之委更免漂溢之虞
　况祖陵雄據上游有崇岡疊嶂諒可無慮即歸仁一
　隄見謂險要亦非受水衝萬一失守亦不過下浸桃
　清由洪澤諸湖以下清口勢不能逆流倒灌上及泗
　盱何必過為杞人之憂也南流汎濫雖不免為下邑
　民生之害碭山水道當衝南流北流俱不得免必須
　遷城以避河患其以堌口被災者惟有蕭宿靈睢四
　州縣再照全河未徙之時豐沛魚滕徐邳等州縣不
　歳被淹没乎近庚寅癸已之秋衝城灌邑徐邳二州
　赤子不幾為魚鼈乎較之今日蕭宿靈睢孰多孰寡
　孰重孰輕况宿南水患非自今日蓋𢎞治二年之秋
　河決中牟下歸徳至宿州瀰漫四出疲民半溺侍郎
　白昻治之至宿遷小河口浚而西抵歸徳飲馬池諸
　口又開符離月河而患始平翰林學士李東陽碑記
　可鏡也從來如此無分土亦無分民何獨厚於蕭宿
　靈睢而薄於豐沛徐邳也故臣始終自信以為止就
　巳成之功稍終未完之緒則自不至為運道之虞亦
　不能為陵寢生民之患矣抑臣又有說焉蓋禹之𨗳
　河自大伾以下析二渠播九河隨水之所向不與争
　利故能奏平成之績今河南山東江北州縣棊布星
　列在在隄防水不及汴梁矣又恐決張秋也不及張
　秋矣又恐淤鎮口也不及鎮口矣又恐淹宿州也凡
　禹之所空以與水者今皆為我所占吾無容水之地
　固宜其有衝決之患也今若空碭山一邑之地北𨗳
　李吉口下濁河南存徐溪口下符離中存盤岔河下
　小浮橋三河並存南北相去約五十里任水遊蕩以
　不治治之量蠲一邑千金之賦歳省修河萬金之費
　不勞民力河患可平此一時之省事亦萬世之良圖
　也謹繪圖貼說以進伏祈皇上留神省覽敕下該部
　毋惑浮言定為長䇿徐俟智者以善成之俾我朝河
　渠一書足繼禹貢臣之願也奉㫖圖留覽這所奏工
　部看議來說(續文獻/通考)
　是年河復決單縣之黄堌口溢於河南之夏邑永城
　界經宿州之符離橋出宿遷新河口入大河半由徐
　州入舊河濟運而二洪告涸於是總河尚書楊一魁
　大挑李吉口以挽黄流河成尋淤接管總河尚書劉
　東星復開李吉口疏徐邳運河然黄堌未塞河流未
　暢漕艘終屬濡滯　按黄堌口乃賈魯舊開處也先
　是河決事聞朝廷奪總河大司空舒應龍官而以楊
　一魁代之一魁以河雖南出符離淹没民田無幾而
　河水一半由舊河下徐州足以濟運議不治又二年
　一魁入掌部事代之者為大司空劉東星亦守舊議
　但河日益南而黄堌之下李吉口澱淤益髙北流遂
　絶東星每至冬即其地開一小河春夏則引水以下
　徐州濟運然亦至秋即淤不能乆也若是者三年而
　彭城吕梁之間古所謂懸水三十仞者可褰裳而渉
　矣於是江淮當事者建六閘於河中節宣山東汶濟
　之水聊以通漕而漕舟至京徃徃後期(南河/全考)
　
　
　
　
　
　
　
　
　
　
　
　
　
　行水金鑑巻三十九
欽定四庫全書
　行水金鑑巻四十
　　　　　　　　　　江南按察使傅澤洪撰
　　河水
明神宗萬歴二十六年六月丙子起劉東星為工部左
侍郎兼都察院右僉都御史總理河道提督軍務兼管
漕運　七月壬戍工部題覆總理河道尚書楊一魁疏
今日之可慮者不在漕而在河蓋黄河決徙尚無歸著
既南憂其淤而不能受又北憂其來而無所容勢當廣
挑故道以為容受之區與巡漕御史楊光訓請復故道
所見略同至目前為新運計有徐洪以下二三淺處或
就淺撈濬或増添月河更將吕洪沙枋二處正河築壩
用閘節水以便經行則汶泗沂泇源泉微吕周桞諸湖
加之小浮橋源流之水明春自足濟運不至嗷嗷仰給
扵黄流而李吉口以下濬治之工亦可從容料理為萬
全永頼之計其碭山五聖廟下流一帶中有淺滯處亦
宜量行疏濬蓋河流通則徐邳不梗而漕利商虞不波
而陵安此一舉三益之䇿也至於查復徐邳故道之說
果一勞可以永逸即宜早為設處以濟新運上是其議
　十一月乙丑黄河之役先是漕臣力主復故道之議
新河臣有漕河併治之議以復故道為治本挑運河為
治標據議勘估工食費用四十七萬有奇其搜括在工
零餘支剰並援例陳乞者二十五萬有奇尚有二十餘
萬無從措處科臣韓學信上言該部應從長計議果錢
糧接濟如數及期一聽河臣料理上以河徙無常議復
故道迂逺煩難下漕河臣再酌議之(明神宗/實錄)
　是年夏六月以工部侍郎兼右僉都御史劉東星總
　理河道漕運東星循行泗隄謂阻漕治在標決河治
　在本兩利而並存之議開趙渠蓋商丘虞城以下至
　於徐州元賈魯故道也嘉靖末北徙潘季馴議開之
　計費四百萬而止及河決單縣黄堌口稍通成渠惟
　曲里館至三仙臺四十里如故東星因欲浚之又自
　三仙臺至泗州小浮橋開支河又濬漕河起徐邳至
　宿費可十萬緡(明紀事/本末)
　是年黄淮交泛安東水(淮安/府志)
明神宗萬歴二十七年三月丁亥工部覆總河劉東星
議大約謂黄河自商虞而下歴丁家道口馬牧集韓家
道口趙家圈石將軍廟兩河口出小浮橋下二洪乃賈
魯老黄河故道自元及我朝嘉靖年間行之甚利至三
十七年北徒濁河而此河遂淤萬厯七年總河潘季馴
議復開之以工費浩繁中罷今河果決黄堌而南徙繇
韓家道口至趙家圈百餘里衝刷成河即先年議復之
故道也繇趙家圈尋老黄河故道開挑繇東鎮曲里鋪
石將軍廟至兩河口直接三仙臺新渠計長僅四十里
據運同趙坰等估挑闊十丈深一丈募夫五萬人費可
八萬餘兩不過一月有半可以竣工此河一開則目前
大挑運河及小挑濁河工程俱可節省誠所謂事半功
倍者也至於善後之䇿則永夏迤西一帶舊隄宜行河
南管河官修補朱家窩東北有母河舊渠宜接挑寛闊
使足容受洪流趙家圈瀰漫易淤宜先挑支河擇迎溜
處所開口仍於對河南岸捲埽築雞觜壩逼水直射以
免復淤之患原吉口故道去冬巳挑成數里前功似不
可盡棄但有李吉口至鎮口三百里而逺不若自趙家
圈至兩河口四十里而近况大浮橋既巳建閘節畜汶
泗之水則鎮口一帶濟運亦無藉於黄流也既經河臣
㑹議詳悉乞敕下遵奉舉行報可　五月丁丑工部覆
總河劉東星疏以河工告成甄叙効勞官員郎中劉不
盈副使郭光復等乞行巡按覆勘分别以聞從之　九
月已酉工部言頃南京鴻臚寺卿張朝瑞與臣一魁奏
議治河得失意見各别科臣桂有根看詳謂在臣以治
祖陵之水而決意於分黄𨗳淮兼為運道民生之計在
朝瑞目擊蕭碭宿遷之患而遂欲塞黄堌復徐邳而東
深為陵寢淮泗之圖顧天下之事旁觀者不若當局之
為審今日河工固有重臣在也安可任盈庭之議以啟
紛爭乞敕下河臣勘明具奏業奉明㫖允行間惟是朝
瑞與臣一魁原疏俱留中恐臣無從勘核乞簡發一疏
以便遵行上命據各揭帖轉行查勘竟從一魁議朝瑞
議曰今之分黄𨗳淮者有三失夫淮與河合自宋熙寧
以來五百有餘歳矣泗州向無水患至萬歴七年泗州
之東築髙家堰以遏淮而淮始為泗陵患欲拯患宜𨗳
淮欲𨗳淮宜議髙家堰漕臣禇鈇謂泗陵水患病在髙
家堰而開周家橋迄髙良閘止真對症之藥何好事者
倡為分黄𨗳淮之議不知淮之患在泗州地方黄之患
在清河地方相去二百里而遥黄為患宜分黄𨗳黄淮
為患宜分淮𨗳淮各因水勢而利𨗳也乃分清河之黄
以𨗳泗州相去二百里之淮是隔靴搔癢也近日淮流
稍安泗患稍減皆開橋建閘之功分黄曷與焉其失一
凡水合則力强力强則流急流急則河闢分則力弱力
弱則流緩流緩則沙淤河不兩行所從來矣至入海之
處尤宜㑹同神禹𨗳河既分一為九以殺其洶湧之勢
復合九為一以迎其奔放之衝禹貢曰播為九河同為
逆河入於海是也清河縣黄家壩去入海處僅三十里
乃開一新河分黄河而二之神禹合其流於入海之處
河臣分其流於入海之處是反症行醫也今舊河深闊
如常新河淤淺日甚新河未開不見害新河既開不見
利而帑金六十餘萬漕糧三十餘萬丁夫一十四萬徒
付諸東流矣且舊河行新河必塞新河行舊河必塞舊
行新塞猶可脫或新行舊塞如運道何近有欲開腰鋪
河者幸得撫按之辯而止黄家壩去腰鋪僅五里許是
止一腰鋪河又開一腰鋪也其失二防河如防虜自古
記之其巡視貴勤其防備貴預也黄堌口之決已非一
日萬歴二十一年八月内職為山東濟寧道副使屢言
其宜塞顧五六年來視為緩圖涓涓不塞流注成河而
黄堌口遂大決繇西而南漫流宿州等處五百餘里至
宿遷縣南始㑹舊河而徐吕邳宿三百餘里運道乾涸
漕舟淺閣遂貽公私無窮之患其失三此三失為功為
罪必有能辨之者乃河道諸臣居功不疑且倡為黄涸
口必不可塞徐邳河必不可復之說而舉朝無有非之
者其亦未之思耳然則如何而後可亦曰塞黄堌口以
復徐邳故道而已黄堌口不塞則徐吕水不流黄堌口
不止則徐吕水不行此定勢也臣嘗聞諸父老塞全河
難塞支河易今黄河分有三支一支流鎮口一支流浮
橋黄堌口特其支流之小者在夏秋雖深闊在冬春則
淺狹塞之無難費亦不巨為今之計宜乗冬月水落并
力塞之俾河繇徐吕邳宿入海以復運道之舊甚為便
計如故淤淺或因水勢以刷之或因人力以浚之夏秋
水漲或緝遙隄以奠之或整滚水閘壩以宣之隨時講
求自有前人已成之法在焉昔元至正中河決濟寧賈
魯以為必塞北河疏南河使復故道役不大興害不能
巳於是大發兵民以修黄陵口五閱月而隄成今日亦
當如是矣徐邳故道既復新河即當廢棄以其無益而
反害之也近髙堰築壩建閘亦無遺䇿然泗水未見全
消者蓋聞泗州有浮水有積水浮水害大而去速積水
害小而去遲諸閘既開浮水不足慮矣若夫存積之水
謂宜令民有河渠者濬其河渠有溝洫者濬其溝洫俾
水有所歸而不為害或教以三呉水利之法治渠灌田
則積水漸消民田通治亦泗民之水利也其髙寳湖水
倏然盈溢者蓋髙堰以内上流也以外下流也上流決
則下流溢勢固然耳今髙堰一帶閘壩不可不闢也亦
不可深闢也宜度地理逺近勢之髙下於堰外有溝港
行水之處狹者為減水石閘闊者為滚水壩每歳淮水
小則聴其順閘壩之内以入海淮水大則聴其滚閘壩
之外以入湖庶淮水湖水各得其平堰内堰外各得其
所泗州人民不起盗決之念祖陵風水永無破壊之虞
真一舉兼得之術也近河臣經理周悉第思其拘於前
議未即毅然出一逺猷且分黄𨗳淮之論有誤後世臣
生長淮濵曽為河官聞見頗真不敢不言也工部尚書
楊一魁駁曰朝瑞海州人也州名曰海自古水之壑也
自昔河臣潘季馴請帑金八十萬兩創築遙隄障全河
而束之海州獨免水患臣疏河繇黄家壩下五港又建
滚水壩繇鐵線溝入於海未免小有害於海州然為天
下計者不顧一方往時水患嘗移之淮右矣歳歳増隄
束河愈髙壅淮愈深祖陵沉淪已二十年至按臣牛應
元始繪圖以報皇上赫然震怒斥在事之臣特遣科臣
等㑹勘朝瑞豈獨不聞何百慮其家不一慮其國即彼
稱欲拯泗陵之患宜𨗳淮𨗳淮宜議髙堰漕臣禇鈇開
周家橋逹髙良閘真正對症之藥殊不知閘武家墩淤
淺河臣與科臣張企程已先取㨗見效彼時周家橋髙
良閘尚未興工伊妄稱近日淮流稍順泗患稍減皆開
橋建閘之力將誰欺乎至謂黄流為患宜分黄𨗳黄淮
流為患宜分淮𨗳淮弗思黄流宜分分則其勢減而不
為淮病淮流宜合合則力全而不至為黄扼黄淮合流
於清口二水相鬬黄髙一尺則淮壅一尺淮退一歩則
黄進一歩黄倒灌淤沙横截上流四五十里壅淮瀦蓄
於盱泗之墟汪洋如海夫是以有祖陵之患頃自分黄
以來始見清口淮反髙黄反低長淮縱出將張福二口
衝深一二丈闊百餘丈而泗州隄亦淮河之水頓落一
丈湖陂變為桑田民有平土而居可見分黄正所以𨗳
淮此有目者所共見伊獨謂分清河之黄以𨗳泗州相
去二百里之淮是隔靴搔癢不知下流壅則上流溢水
之源委尚未分曉乃敢妄談是坐井觀天也又謂河不
兩行似矣神禹只疏九河今黄壩分疏新河是分一為
二下流仍合淮於周莊再㑹合於淮於港上師禹之意
所謂同為逆河入於海也黄壩去海口凡三百里妄稱
僅三十里費銀不滿四十萬妄稱六十萬又過慮舊河
塞有辟清河六十里運道而不知臣先已預為之計議
將黄口河渠兩頭建閘以備運道之舊河更近且便臣
原題稱舊河淺則繇新河新河淺則繇舊河兩河俱存
奚碍運道伊稱黄堌口宜塞查欲塞黄堌須先挑舊河
臣曽荒度舊河淤髙一丈之上計有三百五十里之逺
計公費非百萬金不可工大費鉅未敢輕舉乃另看得
小浮橋上源即黄堌下流中間淺阻者僅四十里乃因
勢而利𨗳之兩年漕運頗得其濟方圖大加疏濬誤䝉
簡命俾臣回部幸得總督河漕侍郎劉東星代之行所
無事仍從小浮橋上源𨗳河今已挽回南徙之河十之
七八下徐吕二洪運道通利何曽不復徐邳河道哉若
塞黄堌是塞源而欲下流之通萬無此理伊謂臣有三
失臣常千慮幸有一得但與朝瑞私臆之見不覺異同
耳伏乞皇上將此疏與張朝瑞奏疏敕下九卿科道一
併叅詳恭候聖裁　十月甲午以三仙臺趙家圈等處
河工告成加總河劉東星工部尚書兼右副都御史及
工部尚書楊一魁俱廕一子國子生仍與侍郎趙可懐
各賞銀幣有差工科給事中韓學信郭如星桂有根等
御史楊光訓安文璧郎中王在晉等各賞銀有差河道
副使郭光復陞叅政管河郎中劉不盈加服俸一級各
賞銀十五兩運同趙坰曹惟嶽等各賞銀有差(明神宗/實錄)
　是年河決堅城集故道涸絶(徐州/志)
明神宗萬歴二十八年正月巳已總理河道工部右侍
郎劉東星疏辭河工恩命不允　九月壬子原任戸部
尚書禇鈇卒詔賜祭葬如例鈇榆次人嘉靖乙丑進士
歴戸部尚書總督漕運巡撫鳳陽兼治河道河工成加
太子少保尋解任卒於家鈇練逹有幹才所至著聲績
而撫輯兩河尤為人所𫝊誦云(明神宗/實録)
明神宗萬歴二十九年八月丙寅朔總理河道工部尚
書兼右副都御史劉東星以病篤乞休命在任調理
九月已亥命總河諸臣踏看河道及時定議以聞　壬
寅河南巡撫曽如春奏報河決蕭家口等處先是開封
歸徳二府大水商丘蒙牆寺黄河水發衝決蕭家口百
餘丈全河盡皆南注原行河身頃刻變為平沙商賈舟
不暇解維盡寘平沙之上蒙牆寺向在南岸徙寘北岸
商丘虞城多被淹没如春又云此河之決徙也非決也
科臣張問逹言黄堌口在徐邳上流而蕭家口又在黄
堌口之上流二十一年河決黄堌口由趙家圈等處疏
濬以濟運道巳而趙家圈又塞徐淮三百里幾至斷流
今蕭家口之決河深沙平而商舟即寘平沙之上未有
商舟不行於蕭家口而能行於黄堌口以東者明歳之
運船與今歳回空之船可無慮乎乞命河道諸臣從衝
決源頭下至徐溪口符離橋宿遷縣小河口㑹流處所
逐一查勘詳議料理上是其言　癸丑工部尚書兼右
都御史劉東星卒東星沁水人隆慶戊辰進士為吏部
右侍郎丁艱戊辰河決起工部左侍郎兼左僉都御史
總理河漕河漕之有總理自東星始是年八月開趙囤
循商虞以下至於彭城賈魯所濬故道也起曲里鋪至
三仙臺凡四十里又起三仙臺抵小浮橋開支流若干
里又濬漕渠自徐邳至宿若干里嘉靖末估費四百萬
是年僅十萬凡五月成特晉工部尚書兼副都御史廕
一子明年庚子渠邵伯界首二湖又明年辛丑鑿泇河
泇河界滕嶧間通淮海引漕甚徑萬歴初數遣官行視
嘗鑿韓莊中輟東星力主其役初議百二十萬費纔七
萬所闢已十二三而病不起矣東星歴官三十餘年布
衣脫粟家人化之其學以清静為宗病革猶從牀簀治
書經理河事云天啟元年諡莊靖　十月戊辰工科給
事中張問逹言治河於初壊之日猶易治河於極壊之
後則難昔之難止泗州陵寢今治陵寢而又兼運道且
運道一壊於漫視黄堌口之決不早杜塞再壊於并力
泇河以致趙家圈之淤塞斷流河身日髙河水日淺而
蕭家口又衝決於黄堌口之上全河奔潰南下直繇澮
河入淮漸至漲漫勢及陵寢今劉東星已逝總河重臣
急宜推補令酌議緩急先為隄防疏𨗳以為目前祖陵
明年新運之計繼殫力挑濬舊河故道或尋别道通運
長䇿庶幾數年大壊之河工可以次第修舉奉㫖黄河
横決恐侵泗州祖陵且妨運道河漕大臣既缺著便㑹
官推舉剋期赴任一靣行文與各巡撫多方料理無得
坐視水患　壬午大學士沈一貫言黄河決於歸徳地
方盡趨東南潛入淮泗而黄堌斷流徐邳淺阻回空糧
船不得回南漕渠不可收拾而祖陵又有衝決之虞總
河大臣已經再推望早賜㸃用責令刻期赴任不報
戊(闕/)大學士沈一貫數催㸃用總河大臣因言事之最
急者有三其一則黄水侵淮而泗州祖陵被其患再緩
不治雖鳯陽祖陵亦當被其患夫祖陵國家王氣所鍾
祖陵被患豈唯列聖龍蛻之藏不安於地而千萬年聖
子神孫托根基命於何所彼庶民衣食之流尚恐傷其
先塋愛及一草一朩况帝皇之家動關宗社亦切聖躬
最不可緩圖者也其一則黄水侵漕河而運道阻塞南
來千萬艘停閣不進京師之米糧日貴百貨日少三輔
沙礫何以供六宫廪百官餉九軍九邊而育養邦畿千
里之民亂生輦轂其憂不細非社稷之福也其一則河
南山東徐沛之間乃中原都㑹之區譬之身為腹心之
位譬之家為堂除之所此而昬墊耕耨莫施商賈不出
則腹心潰而四支皆壊爛不可收堂除榛而四隅皆阻
隔不可通故中原之民尤當愛䕶中原之地尤當墾闢
令其陸沉如海而無完土非社稷之福也從來比河道
關係之大於九邊比河臣責任之難於禦虜人臣既莫
之任皇上又不令任臣實憂廹如坐針氊若托之非人
或因之為利不顧利害之切身第取錙銖之快意此視
國事若兒戲而計之至愚者也臣為此懼竭忠盡言亟
㸃廷推之外更無要術專委河臣之外更無竒䇿早責
成一日則早拯救一日使之講究利害之歸處置疏塞
之法此十人者巳極一時之選唯皇上選擇而使之耳
　庚(闕/)南京右都御史李頥改右都御史兼工部右侍
郎總理河道提督軍務兼管漕運事務仍命兼程赴任
管事　壬(闕/)吏科右給事中田大益言諸臣談河患者
言人人殊大都皆以當日黄河之分而不挑黄堌之決
而不塞致令水涸沙壅下流淤而上流潰運道阻而陵
寢危為當時河臣見任工部尚書楊一魁與已故尚書
劉東星失算咎也東星既以憂瘁致死而一魁自陳治
河始末及河決情形之疏亦數百千言其言分黄𨗳淮
之說不塞黄堌之故與今日蕭家諸口之決皆在黄堌
上流且謂河性靡常能焦勞於數載之前而不能逆料
於數載之後其言甚具然亦豈能遽辭其責哉臣以為
宜令一魁解任回籍并敕在事諸臣備將修舉河工以
來河臣的係何人何處并何年月應築不築應浚不浚
果否失䇿以致敗事從公勘奏而後聖斷加焉庶情狀
核而人心咸服勸懲當而河患可除耳不報　辛酉工
部覆奏江北巡按御史呉崇禮疏河南張家樓決口在
開封府東北蒙牆寺決口在歸徳府正北全河既潰勢
難捍禦不若從決口圖之猶可事逸而功集也查得張
家樓決口尚小堵塞易就蒙牆寺西北宋家莊上流傅
家集兩河相望約十里許乃黄河灣曲之所須開浚直
河可以引水東流仍自徐家口起至劉家口止約長十
二里大加挑穵務俾深闊容受水汎并將李吉口以下
至堅城集三十餘里沙淤河道盡力挑通其黄堌口以
南如馬溜武家營何家集各處決口速行堵塞更加堅
厚使河流盡歸正漕免致旁㵼又恐全河來復灌於鎮
口再改挑唐家口而注之龍溝入小浮橋庶既資其利
又免其害目前急切之計似無出於此者查各處決口
俱係河南地方前經廷議推補總河未奉㫖允焉敢擅
行趁此入冬氷凍用工頗易移文河南巡撫曽如春預
先料理一靣仍候簡㸃總河大臣庶不致於悞事從之
　(闕/)　先是吏科右給事中田大益疏請簡用河臣言
總河一缺屢請留中皇上豈靳而勿予耶奉㫖河漕重
任再推二員并前推通寫來看　十二月甲子朔工部
尚書楊一魁覆奏御史髙舉條上河漕三䇿言今之河
利於東注而不利於南徙一恒人知之第全河盡潰勢
難遽挽堵塞之力談何容易故臣等前疏必欲從決口
圖之如傅家集宋家莊等處開浚直河引水東流并浚
李吉口以下至堅城集三十餘里沙淤河道盡行挑穵
再改挑唐家口而注之龍溝入小浮橋以防全河來復
灌於鎮口之患然後塞黄堌口以束其流再塞新決口
以障其溢庶乎正漕有歸故道得復不然下流不浚即
上流巳塞而旋塞旋決或此塞彼決竟何益哉故臣以
為開直河塞黄堌浚淤道者此正䇿也今日所當急行
者也泇河之役全頼山東泉源之水先經挑浚未見深
廣且中經梁城彭河葛墟嶺等處山多石礓攻鑿難施
故口僅一丈六尺淺亦如之即今回空商楫既可稍稍
經行則成功可惜似當大加疏鑿或相度地勢每十數
里築壩一座中置朩閘以資蓄洩以待新運即一時水
淺不妨起剝其韓莊渠上接微山吕孟之間多方疏𨗳
俾無淤淺阻碍之患順流入馬家橋夏鎮以為運道接
濟之資亦一時權宜之計故臣以為浚泇河底成功濟
漕艘者此旁䇿也今日所當併行者也至於開膠萊河
一節先臣劉應節亦曽開之而旋罷矣彼所開固新河
也一病於黄埠嶺之險峻再病於馬家濠之巉巖三病
於大小沽之直衝故疏鑿不易迄無成績今臺臣所議
欲棄新河竟復元時故道誠為最便但此河計地四百
餘里工程浩大其間道里險夷疏開難易經費多寡與
夫河海更船之故借用班軍之說皆非臣等所敢遥度
者宜轉行各該河臣踏勘相度計議停妥覆請定奪故
臣等以為開膠萊河以復海運之遺以防河運之窮者
此備䇿也所當竢議定計得而後行者也行此三䇿而
又在審緩急循次第功不混於濫施期於中窾畫不拘
於築舍期於有成竊以為當今治河要務計無出於此
者得㫖著行治河官上𦂳將舊河挑浚決口堵塞泇河
既有成績也著挑浚備用膠萊河行山東撫按踏勘明
確來說　癸酉吏科都給事中桂有根等疏催㸃總河
大臣因言漕河淺澀挑浚不易祖陵昔受水患黄河之
衝決尚在黄堌迤南兹又上徙於黄堌之西百數十里
歸徳永城而下通為巨浸春夏之間雨水暴増恐淮泗
益不敵黄而祖陵左右復為沮洳之區矣先年黄河漕
河用兩大臣僅僅竣役自并漕河於一人曽幾何時遂
至大敝今奈何欲引為漕運之利則又難時河未南奔
害猶易避今歸永諸處大決泗州之野為望洋欲因以
避陵寢之害則又難往年河臣與河相習或數年或十
數年猶得徐圖利害而今欲以數月之人力奏八年之
禹功則又難以故羣臣談河危於談虎下方畏難上復
悠悠墮計如國事何奉㫖先年因黄河泛濫關係陵寢
運道不吝錢糧命官疏治如何今又衝決著該科查叅
來看河南鳳陽山東巡撫各有信地之責著各上𦂳疏
浚堵塞不許推諉吏部屢推總河大臣還㑹同各官推
舉實心任事熟知道的兩三員同先推一并冩來唯才
是用毋得顧忌不舉及狥私濫舉亦不許再行延緩(明/神)
(宗實/錄)
　是年四月工部覆河道尚書劉東星本有曰河淮交
　變北遏茶城南侵陵寢故議開黄家觜分殺下流以
　𨗳其去復因黄堌口決至九十餘里工不可必費不
　可繼故議開趙家圈三仙臺等處疏瀹上流以𨗳其
　來今值天道亢旱經歲不雨源頭既微來流日少此
　濁河之役旋挑旋淤非人力之未至實水性之不可
　强為耳惟徐邳一帶運道咽喉目今糧船淺阻關係
　匪細相應移咨總河衙門及各官作速踏勘趙家圈
　三仙臺李吉口上流不及有無旁潰果否壅塞應否
　開浚或另尋别道引水潤漕以救目前之急今泇河
　工程既有次第一靣添夫并力速成務期克濟(通漕/類編)
　是年八月工科左給事張問逹奏自黄堌口之決而
　南徙也徐邳三百里幾至斷流河臣乃議趙家港以
　東黄河故道不及四十里堪以開濬接引黄流下通
　三仙臺支渠出小浮橋以入運河此工竣而河水漸
　深船行漸利抵壩交納亦不逾六月今則頭幇之船
　至七月始抵壩後幇循次而進又稽時日交納遂甚
　遲滯空回南船僅可得十之四而因寒守凍者多矣
　總河尚書劉東星於趙家港告竣復采舊議開泇河
　舍黄流引汶泗山川泉源之水以為運道便宜經乆
　其心亦良苦矣顧連汪二黄泥灣以至萬家莊韓莊
　地多石塊沙礫畚鍤繁興工尚未就而趙港日淤日
　塞因而斷流以致徐邳間三百里之河水益淺糧船
　停閣不行者幾一月雖決李吉口以引水而隨即壅
　淤倖一時天雨連綿水勢陡漲三五尺船可挨幇漸
　渡閘河然未及入閘而中間又多淺阻臨清以北如
　八里港半壁店武城等處五閘水微河流甚細且河
　厎流沙走動不常左挑則右塞前開則後淤而漳河
　之水不由故道經三臺江廻龍鎮至小灘入衛濟運
　此一萬三百七十有餘之船相與争一線之水而不
　能進之速河道既壊難以再緩則勢不得不治入秋
　徂冬工力可用則不可不及時以治　九月問逹奏
　接河南巡撫曽如春揭稱本年七月十九日開封府
　黄河水比原河漲髙八尺又漲髙一丈三尺水髙於
　隄至有一二尺之多又商丘縣蒙牆寺黄河水發衝
　開隄壩向東南一帶由楚家灣楊先口隄北髙者三
　四尺低者一二尺泛漲未定自金灣鎮王家樓長隄
　四十餘里水俱平滿將焦橋并王家樓水越長隄經
　過勢難防禦又歸徳府蒙牆寺南隄一帶將蕭家口
　衝決一百餘丈波濤洶湧勢委難禦八月内又接巡
　撫曽如春揭帖具稱開歸二府屬祥符等州縣水災
　異常其蕭家口決衝一百餘丈全河盡皆南注原行
　河身頃刻乾涸變為平沙商舟不暇解維盡涸平沙
　之上即蒙牆向在南岸商丘虞城夏邑多被淹没明
　歲之運船從何道而逹乎伏望皇上亟敕總理河道
　尚書及直省撫按河道諸臣從衝決源頭下至徐溪
　口符離宿遷小河口㑹流處所逐一查勘作何防禦
　杜塞如何濬治疏通速為詳議料理庶扵民命國計
　有禆矣(續文獻/通考)
　　年兖州府同知鄭金以黄堌之工未竣親行熟視
　極力築塞未竟三十丈明年上流決蒙牆商永悉為
　巨浸以金敢於任事而不逹水性故也(南河/全考)
　
　
　
　
　
　
　
　
　
　
　
　
　
　
　
　行水金鑑巻四十
欽定四庫全書
　行水金鑑巻四十一
　　　　　　　　　　　江南按察使傅澤洪撰
　　河水
明神宗萬厯三十年正月丁酉工部請給總河右侍郎李
頤敕書得以便宜行事許之　壬寅署工科右給事中田
大益言黄河為患巳極治河失時日甚請亟將楊一魁罷削
勘處嚴督李頤星夜到任不報　二月戊辰工部尚書楊
一魁覆河南巡撫曽如春疏近因蒙牆等口衝決黄河盡皆
南徙勢趨邳宿今不亟圖轉盼水漲狂流非唯生民受昏墊
之虞抑恐陵園有侵囓之患修築汴隄以障南徙誠目前保
䕶至計第工程浩大費不下九萬該省嵗修止六萬餘應留
漕折臨徳二倉贓罰事例等銀以濟急需又汴隄上自歸徳
下至靈虹接連歸仁隄數百餘里若今河南地方已修完固
而靈虹一帶尚為殘缺則狂瀾盡復奔南前工虚費應一并
修築髙厚始保萬全宿遷小河口乃睢水出洩故道河渠尚
未深廣兼以耿車兒灘横隄年久殘廢莫能障禦爲今
之計速應疏浚小河口山渠仍倍築耿車等隄使黄流
盡歸小河口則瀰漫自消而祖陵庶無他虞第前隄槩
築決口旣塞倘下流不浚上源必復淤塞恐衝決之患
又必不免應通行各該撫臣同心興舉毋分爾我以上
工程俱限春月報完詔嘉納之　閏二月甲午朔鳳陽
巡撫李三才議治河𦂳要之䇿鎭口閘起至磨兒莊倣
閘河之制每三十里建閘一座依時啓閉以濟新運及
堅城集至鎭口閘止挑濬河渠約費銀一十九萬有竒
須留漕糧乃克濟事工部覆請詔濬河建閘及留漕糧
等事令該總理廵撫悉心講求擔任行之許便宜處置
動用興工毋得推延悞事　丁未户部總督倉場右侍
郎趙世卿以鳳陽巡撫李三才議留江北江南漕米抵
河工支用疏争之曰自河決以來運道梗塞臣爲倉儲
計且欲躬負土石以障洪流豈其一念杞憂甘後諸臣
顧今太倉匱竭一歲所入不足以當一歲所出竊計二
年後六軍萬姓將必待新漕舉炊而又逺在數千里外
萬一水旱不時輸納愆期則數百萬生靈束手待斃尚
復有京師耶如此景象極可寒心乃欲借留漕米爲河
工需不待智者而知其不可矣詔歲漕旣難截留河工
正需急用有何長䇿可以設處諉責總漕衙門亦非政
體户工二部還詳議來　戊午陜西河州運花寨等處
黄河水乾見厎　三月丁丑給事中胡忻言總河李頤
病篤情眞宜即允放敕該部就近推用責令刻期任事
詔從之　辛已吏部尚書李戴覆巡按御史吴崇禮議
國家大務無過漕河往年並設漕河二大臣不惟繁劇
各有攸司抑且艱大期於共濟頃因分黄𨗳淮之議所
見不同防海備倭之虞爲患孔急遂以詰戎專責之巡
撫而以漕運歸并之河臣亦一時權宜之計未可以垂
久逺況昔之漕運河道其要在淮揚故可以一人兼今
漕運於東南而河決於西北欲以一人之身而東督儲
西治河雖有智巧亦苦於力之不足矣請復舊制將總
河衙門專管河務仍駐劄濟寧往來督理其總督漕運
衙門仍兼管鳳陽巡撫防海軍務駐劄淮安咨行各該
部換給敕書以便行事詔曰可　陜西河州黄河水漲
將河橋邊墩院房屋衝去蓋河水自閏二月二十五日
流絶見厎至是日突漲也　甲申陞河南巡撫曽如春
爲工部右侍郎兼都察院右僉都御史總理河道提督
軍務　四月壬寅總理河道都察院右都御史李頤卒
頤餘干人歴兵部尚書總理河道卒於任談者謂其有
經幹可謂近代名臣　工部尚書姚繼可以河患孔棘
工費維艱請即檢臣累疏命九卿科道計議百萬之費
作何處辦其間浚河築隄建閘十九萬之數户部協濟
三分之一先年成例具在并乞申諭刻期舉行報可
乙已禮部以黄河淺涸疏言據陜西總督李汶巡撫賈
待問掲報本年二三月間河州運花寨等處水深不過
三尺往來人畜直渡交子岡綽遜河口黄河上流水盡
乾竭等因臣等不勝駭愕今嵗天變頻仍火星失度日
光如赭風霾黄霧種種示異未有若此河之爲變者竊
謂河瀆之行地猶元氣之周身而貨財流布於天下也
今天下財力可謂匱詘而血氣亦已耗矣閭閻貧府庫
貧獨礦稅監使及叅隨土棍之家富耳神河天險源涸
流徙而中更挾百川之勢以衝祖陵扼運道此脈竭財
壅之象也伏乞皇上憬然深思罷礦稅撤中使人心旣
恱天意自回將見四海安瀾九河順軌在一念轉移間
耳疏入不報　乙卯工科給事中孟成已言陵運剥膚
河工束手近得㫖允工部之請下九卿科道㑹議唯借
内帑一切方可救急目前舍此不唯無神運鬼輸之術
亦且緩不及事望早賜俯俞不報　庚申總理河道侍
郎曽如春疏上年蒙牆口決勢難南徙而蒙牆十二里
之下若徐家口至李吉口百有餘里涓涓之流固在也
屹然之隄如故也此東行故道所宜速爲開復者但故
道自歸徐至宿遷不下六百餘里非集夫數千萬備金
百萬何能展手臣備查各屬衙門報前總河庫册總計
猶不滿三萬之數日夜籌畫非請發内帑無䇿矣臣豈
不知國用浩繁第念國家莫重於陵寢億萬年王氣所
鍾又莫重於運道百萬斛漕糧所繇南徙之衝刷愈深
故道之梗塞愈甚倘陵寢委之洪濤胡越起於輦下即
盡捐内帑何及臣即萬死其何補哉不報　五月乙丑
工部尚書姚繼可言河工缺乏無措唯有請發内帑及
河道歲積錢糧近以稅使搜括五萬三千有竒望諭令
照數還給以濟目前急用得㫖内庫缺乏各項進供待
用有何餘積兹不得已且借用太僕寺馬價三十萬兩
其原屬河道錢糧五萬三千亦令留用以後不必搜括
其户部原議之數依擬此外尚須接濟爾部悉心計處
　丁卯大學士沈一貫朱賡題昨蒙諭發馬價以濟河
工具見皇上注念陵漕德意但京師外庫錢糧更無他
積獨此馬價一項耳邊餉已借百萬今又借三十萬倘
有本等急用於何取資且河工浩繁又非三十萬所能
即了臣等敢獻一籌切照河漕所以久而無敝者實以
歲修不輟之故而所以能歲修不輟者實以河道頗有
餘積之故自稅使搜括以來所在罄竭如洗遂令工作
無資河乃決裂今至借馬價矣若尚搜括不休譬猶方
喂飢人以食而復割其肉豈但無益大憂將立見矣謂
宜明敕稅使毋復將河道錢糧搜括毋復將河道工程
騷擾同心協力以圖禆助而後河有可治之時此不過
費皇上一言而殊勝作許多區處也自礦稅來皇上屢
有不許加派小民之㫖但天下財力止有此數今工部
措處豈有神運鬼輸之術不過議加派耳而不得不與
前㫖相背矣又總河侍郎曽如春書來言山東巡撫黄
克纘偏執王家口不可開之說所轄道府無敢眀目張
膽以持忠議者事勢人情終難歸一究竟必祈遣官一
勘始可定囂臣等看詳甚以爲宜凡舉大事必有勘差
昨工部有疏已經票上未蒙允俞臣等以爲勘科關係
河務𦂳要早乞皇上俯賜檢發更祈天語叮嚀委任責
成　五月丙戌工部尚書姚繼可言皇上旣爲陵寢根
本慮而又念時詘之可憫爲東南河漕計而免行搜括
之貽害睿算周詳俾河臣可旦夕舉事不至束手無䇿
而臣等亦得效犬馬以仰紓宵旰之憂除馬價銀三十
萬兩已經移咨太僕寺查發其河道錢糧五萬三千移
文稅監扣留聽總河徑自取用外所據河工百萬之費
缺六十四萬有竒先年户部允協濟一十二萬尚缺五
十二萬有奇邇來内外工作頻興監庫傳派繁鉅外解
纖微庫貯無餘此舉朝所共知非臣所敢推諉也及查
河工大興歲修可已之數此内尚可通融伏秋在邇疏
築宜勤若候設處全完未免耽延時日唯將前項見在
銀兩先行解用其餘不足即於本部河道歲修銀兩陸
續那湊且工程浩大其間可省可加或増或減總河臨
期另有酌處臣等似難遽定也得㫖河工需用𦂳急便
令各衙門遵行内稅監五萬三千兩如未解準留用若
已解進不必扣留果有不敷另行具題議處　六月癸
已工部尚書姚繼可覆山西沁州知州余汝爲條陳河
務一沿河任事之責宜均夫河南山東鳳陽巡撫俱兼
河務中河南河張秋夏鎭泉閘俱係管河特以事權不
一設總河都御史節制之耳今秦越其心獨累總河以
致物故者削奪者後先相繼而總河遂爲陷穽請申明
璽書各處有河地方分任其責功罪一體庶同舟之念
自專而事可永濟一河工緩急之勢宜審治漕治淮原
非兩事疏濬塞三法本自相資夫淮水氾濫爲祖陵患
者黄水灌入淮水不出湧而起耳往時淮安閘口水漲
則築水涸則啓年來規制廢格黄水倒灌入淮遂成巨
浸故分黄𨗳淮此議甚當夫南流不斷又増決口水入
止藉𤓰州一閘豈能宣洩宜修舊制先斷淮安閘次塞
蒙牆口使黄水不入再疏下流如芒稻白塔射陽三湖
引淮入海使有所歸如是而淮泗之間不安流祖陵尚
憂淹灌萬無是理也決口之初宜急包裹兩頭不使埽
闊此爲上䇿今已無及擇其稍緩稍狹處可施工者塞
之下流旣壅上流必淤乗其旣淤然後補塞決口於力
最便一山脈河水之性宜熟形家言黄河以南大江以
北爲中龍由陜入嵩過曹縣起泰山盡於蓬萊三島左
一支自桐柏分水曰淮右一支自河南分水曰渭而黄
河北流從天津入海此禹故道也自宋熙寧間引河入
汴勢遂入淮貽患迄今此不察地脈之故也夫黄河萬
里逺來合水旣多更加雨澤湍急難制以區區人力事
之不知量矣然水本就下帶土而行急則深緩則淤宜
急不宜緩故可合不可分可以停而淤亦可以刷而闊
沙與土異不可聚而可囊揚之則浮刷之則去凝之則
堅此其性也識沙之性故令河不必開借水刷之堅土
難立致借囊沙築之識水之性故支河必不宜鑿欲塞
上口必疏下流欲通故道必塞決口此理甚明人所易
見者唯山之土石有骨起伏有勢髙下分合本自天然
善治水者因其勢而利𨗳之乃以奏功合選知地理有
心計者沿州逐縣相度形勢俾全河在目庶不致漫嘗
而徒費一錢糧經畫之制宜豫上䇿宜借内帑發水衡
錢或議漕糧改折如先臣潘季馴所奏上則倣兵興故
事内外省直協濟下則責成河南山東鳳陽院道各從
地方工力酌議方略其行漕地方量派夫工助之而河
道督臣總其成庶可措手今請發内帑已奉㫖内庫缺
乏似難再凟水衡金錢之匱舉朝共知唯請留漕糧先
往户部咨允協濟五分之一本部題將漕糧抵數已奉
旨準留其内外直省協濟河南山東鳳陽派夫值河工
大舉之時近河諸臣自當分憂正所謂責任宜均之說
也一治河簡便之法宜采不必别鑿此河向有故道如
李吉口至徐碭間隄岸尚可因也不必議開全河中間
略開小河一道通水自下而上近水處量留數丈以俟
塞口將成并力運之黄水自然歸漕沙逐水走自然深
闊此以水治水之法也舊議塞口必用捲埽每埽長闊
不過以丈尺計所塞幾何往時崔鎮口決長不過一里
深不過一丈二尺計用人工樁草􁪪麻等物并斜築上
流共用銀一萬六千兩今䝉牆口長數里深倍之當用
銀三十餘萬且有憂其難成者如臣前議不拘決口逺
近從中擇其可施工者兩岸築入先用柳條單土隨宜
築之次用囊沙之法中流最急處用船船不必另造也
查各處運糧船拆造原有定額每拆一船除篷桅外估
價不過二三十兩計費止三四埽之值耳宜於糧船囘
南過淮時查該拆卸者留用在厰者責令各處船夫駕
至淮上收管約有千隻似省而便囊沙不必用布也江
南米包每個值銀八釐再加草繩二丈即用百萬不及
萬金即以開河夫裝貯沙土每包定以六斗以草塞口
以繩𦂳束一人可負而走運至工所俟釘樁一定以埽
捲邊運沙連包入水時日可集至中流急處方用舊糧
船先期令夫船運土石或沙草滿載撐駕河濵每船用
朩樁三四根下釘以篾䉡相挽以鐡猫扎定然後加土
鑿沈一時而下水自阻塞更新開水道并力挑通使黄
水流通故道自然深闊其費之省約事之速成可坐而
照也一夫役募集之方宜酌河工重大役民動以萬計
當此災傷之後沿門起夫裹糧從役大拂民情倘行臣
前議開河止於通水借水刷之可省工力十分之四塞
河用船用囊沙二法可省工力十分之三往時用夫十
二萬十四萬者今可用夫七八萬而此七八萬先借留
河南山東鳳陽班軍次宜借洪夫閘夫及淮安牙募夫
總計二萬有餘此輩有本等工食每日每人加給銀一
分約束頗易然後議起民夫選能幹有司統之并力興
作河工自可計日就緒矣一天時寒暑之候宜乗河上
之役入伏則水發難禦至凍則鋤畚難入唯春月夏四
月與九十月乃可施工若不預爲區處將來鮮不悞事
宜行總河督臣速將築塞開浚事宜及錢糧夫役料理
應分三四工以淮安塞口爲一工以蒙牆塞口爲一工
以開浚舊河水道分作兩工各以本處道府官董理之
坐名請旨而以往來相度稽察催督責之贊畫一切停
妥待時而行庶臨期無悞其疏下流如芒稻白塔等處
俟事定後相度議行一泇河挑浚之工宜罷先臣朱衡
覆勘泇河謂性義嶺有沙礓侯家灣有巨石自梁城以
至馬蹄灣湘厎板石長五百五十丈闊七丈工力難施
費以三百九十萬計勘科議覆今疏𨗳之豈收全功不
過借湖水以資糧運爲目前計耳查泇河起自吕梁十
里之下至宿遷之上落馬嶺正中有柳湖周湖連江蛤
蟃二湖接濟最便而吕梁以北宿遷以南勢必取資於
河若南北不通開泇奚益是開泇河不能不治黄河工
有二用費益難處應停止并力河工詔俱依擬行治河
大事令照防邊例總河與各巡撫共任其責功罪同論
　八月甲寅工科給事中胡忻疏臣惟河患上侵陵寢
下妨漕運治河者求其無害於陵運而已不必於地方
俱有利無害也頃者我皇上軫念河工事急特命漕河
御史崔邦亮㑹同總河及山東河南直𨽻撫按等官勘
議近諸臣投揭到科謂山東曹縣王家口有迎溜入淮
之勢必欲挽全河而東無逾開王家口已而人言嘖嘖
有謂王家口之開河南以爲利山東以爲害者有謂河
身低王家口髙即開水未必來者有謂山東巡撫以開
王家口爲不可故㑹勘無疏且告病以自明者有謂總
河亦知其不可故持論兩端以築隄建閘爲得䇿以復
全河耗財疲力爲多事者於是河南道御史牛應元疏
請詳議蒙下部覆勘臣愚謂河自蒙牆決口而下曁徐
邳宿遷之間經歴三省豈能盡有利無害哉第當度地
勢視水性爲陵運計耳地誠髙難以引之東即利河南
豈可縱使嘗試地誠下可以挽全河而復故道即不利
山東安能從旁尼止藎臣先國家而後私圖不當各分
畛域王家口誠不可開何不於㑹勘時明證可否若之
何輪蹄鱗集而議者始從中格謂事體何臣竊爲山東
撫臣不取也至於總河皇上旣挈全河付之治則其功
不治則其罪果能實見得是即宜斷在必爲天下非之
不顧持兩可之說何爲者若曰錢糧無出恐生變夫人
未有自絶命脈斷咽喉者國家即匱乏寧坐視陵運阽
危河臣受困乎臣意春初我皇上憤河事決裂斥逐悞
事之臣簡任河臣假之便宜若朝不待暮陵運庶幾無
恙顧不於無事時興工料理爲陵運長久計一旦水患
叵測隄潰閘涸起而圖之何及哉伏望皇上以和衷責
撫按司道等官以佐事責河臣務期商確具題刻期舉
事於陵寢非小補矣　戊午工部以奉旨㑹勘河工等
事覆李思孝疏奉聖㫖國家興舉大役不嫌再三斟酌
河工旣前有㫖著再勘昨科臣疏内又有異同還行與
在河諸臣矢公矢愼務求至當永利不得有分彼此以
妨國事爾部裏一面處治錢糧以待興作免致臨時無
措　十二月壬子禮部題河工鳩衆二十餘萬浚二百
里此國家非常之役乞倣古人沈璧之意允總河所請
令擇日致祭庶頼神庥以便經理報可(明神宗/實録)
　是年三月河決蒙牆寺入歸德商永南徙而河與淮
　會入洪澤有闗陵麓總河侍郎曽如春開挑王家
　口至明年秋工垂成而單縣蘇莊之河又大決矣
　(南河/全考)
　是年秋河淮俱漲田廬畜産俱盡比壬辰水更大(淮/安)
　(府/志)
　是年河決荆隆口山左撫臣建議以天下莫非王土
　決南則見北決北則見南河不能兩據也今河趨於
　宋但遷民而避之賑其貧者即以宋爲河纖毫不費
　而河已大治矣河南撫臣賈豐抗疏争之廟堂憂及
　陵寢卒就豐議濬新河六百里强之北徙大工之役
　破中人之産數百萬家大工之後繼以瘟死者又數
　百萬家(賈開宗/治河議)
　是年李公頤掌南京都察院事時黄河汎溢總河大
　臣或以罪去或以憂死迄無成功致厪主上旰食擇
　可爲荒度者廷臣㑹推十數人未允及推公次日命
　下以御史大夫兼司空總督河漕兼程赴任䝉霜露
　涉風波奔馳千里而遥周咨計畫唯順下流爲永頼
　具疏奏報先定期日鳩工疏略云必須上築決口下
　疏故道乃能鞏固皇陵永濟漕運先爲隄防挑浚以
　救目前一時之急繼則殫力疏鑿以爲日後經久之
　計第恐汴隄増修新土未堅則難禦排山之勢閘坐
　増建黄水斷流則實慮膠舟之患泇河備運濵湖支
　渠未開則又虞風波之險每一念及心悸股慄寢食
　俱廢敢不唯力是視幸而有濟何敢言功敬陳施爲
　之略少紓宵旰之憂疏上天子以爲然温㫖慰勞時
　公方督率各屬巡行經理更念脂膏已竭時絀舉贏
　日夜焦思即積瘁嘔血輿囘濟署卒贈兵部尚書(劉/應)
　(麒撰大司馬李公行狀戊按頤字惟/貞號及泉餘干人隆慶  辰進士)
　
　
　
　
　
　
　行水金鑑巻四十一
欽定四庫全書
　行水金鑑巻四十二
　　　　　　　　　　　江南按察使傅澤洪撰
　　河水
明神宗萬厯三十一年正月乙丑工部言山東巡撫黄克
纘奏開王家口固為得䇿而塞蒙牆口亦屬急務蓋王家
口為蒙牆上源上源旣達則下流不宜旁洩下流洩則沙
易壅沙旣壅則上源潰決之虞必有所不免者宜命總河酌
覆從之　戊寅工科都給事中白瑜等以總河曽如春揭稱
河工見在銀七十萬兩尚欠三十萬兩錢糧不繼恐盡棄前
工因上言國家旣欲䕶帝鄉陵園之氣又欲漕江南百萬之
粟挽全河而歸之故道皇上何愛三十萬不為陵寢民生永
逺計乎且河程四百里而遥其錢糧分管當先立碑碣自司
道以下承管諸官某人某地一一勒名若開歸地方防隄與
防邊同増卑倍薄歲有修銀候人番卒各有疆界與其查叅
於後來不若嚴核於今日碑碣分樹功罪自明不報　丁亥
户部覆總河曽如春條陳河上切要事宜二款一儲薪
米將濵河一帶州縣動榖碾米運赴工所以備治河人
夫食用蘆草秫楷徑行附近有司先發官銀時值采辦
一議蠲恤查僉派河夫州縣各將本年存留錢糧酌量
蠲免其二十八年以前帶徴係未徴在民者準三十一
年停徴一年以寛民力至於漕河挑沙築隄之地旣屬
小民恒產悉聽河臣㑹同該省撫按劑量安插毋致失
所上曰省直屢遭河患今工作繁興夫役衆多百姓辦
納艱難著各官加意撫恤接濟俾令鼓舞趨事　二月
已丑吏部言總河曽如春疏河工切要三事一示激勸
見任河工州縣正官著實分别舉刺一明職掌河上委
官專以該管河道爲主别道不得干預一設贊畫二員
比東征事例　四月庚寅兵部以河工急需請於南京
部總庫動支二十萬兩淮揚馬價一十萬兩兵部疏議
陪京備用亦屬吃𦂳不得巳酌動十五萬先後給發兵
部覆請從之　丙午總理河道工部右侍郎曽如春卒
如春臨川人乙丑進士清修勤職其治河也力主開王
家口不撓羣議上方憚財用獨不愛六十萬畀之責成
之命日下春亦竭智畢力至是卒於官議者惜之工科
右給事中宋一韓等以治河任重時迫請令淮撫李三
才帶管上曰河工垂成忽失總理大臣陵運所關萬分
急切該部便即㑹推才望任事的二三員候旨簡用馳
去以奏膚功　已酉吏部㑹推河道將各衙門所舉彚
名上請上命李化龍以工部右侍郎總理河道且曰河
工重大著便星馳前去不必例辭　庚戌工科右給事
中宋一韓請急㸃總河并簡用河南巡撫上以河工𦂳
急令李三才就近暫管候代其河南巡撫事務關係河
道者該省巡撫暫與管理　癸丑工部尚書姚繼可題
總河應照邊鎮事體令江北河南山東等處巡撫官悉
聽節制載入敇書一體遵行其藩臬有司等官有所推
舉撫按衙門相同俱準正薦玩忽不遵者不時叅治從
之　五月戊寅原任川貴總督李化龍辭總河新命上
不允且以河工甚急令速赴任　六月癸卯工科給事
中鍾兆斗題自新河口開而故道漸通攔河壩築而決
口漸塞在事諸臣之所稱說一惟以併力下埽盡塞決
口使全河東注爲第一義今則下流未塞上源已決且
下流又多旁溢之水前此集百萬之生命畢力於新河
今此合數省之物力盡用於決口未塞尚可爲也塞者
復決何以繼之伏秋水漲而不及塞猶可託也水退之
後而不可塞何以禦之壩功垂成而忽廢新河旣通而
復淤而新總河兩奉明旨督促尚未任事乞行申飭上
曰河工成否未定緩急難措李化龍著刻期赴任毋得
再行延緩　乙已工科右給事中宋一韓因李三才揭
遂上言黄河故道已復陵運無虞惟是蒙牆決口未盡
堵塞李吉口堅城集間有淺阻未盡挑浚南岸隄防單
薄未盡挑築義安山清入小浮橋未盡歸一徐邳以下
隄岸傾圮未盡増築而且戛戛乎歎河之難塞也防河
猶防敵師有三鼓河有三候六月是其一鼓作氣時也
七月則再鼓而盛八月則三鼓而竭矣今以河勢虚憍
銳不可擊合用李牧急入收保之法謹避其鋒急保埽
壩并固守諸要害可也然河非持久之水也每泛漲一
次不過三四日旋落矣俟其水勢消落機有可乗合用
張仁愿搶築三城之法即日萬杵齊發水漲復上可也
至於李吉口堅城集以下水勢漫散決口旣難猝塞而
堅城諸處旣無洩水之區恐其奔決口也愈怒其爲力
也愈專此時合用周亞夫以梁委吳楚之法姑少嘗之
以殺其勢仍候水信以爲工程可也若堅城以上深其
中流徐邳以下髙其南岸使下流有所容上流不得決
而舊河率以塞此十全之䇿固非今日所能辦亦今日
所不可不辦也伏望亟敕工部飛檄諸臣速依舊總河
分派工程悉心料理以圖萬全上令采其語與新總河
行之　壬午工科署科事給事中孟成已以河運喫𦂳
信地俱屬中州請簡河南撫臣因言今之治河者汲汲
塞舊河爲第一要務矣臣以爲浚新河爲尤要何也蓋
水惟下流則上通下淤則上決惟歸一則流散漫則淤
河若潰決淺滯水勢散漫無所歸著上流復奔騰而下
水難容注不決何待以故黄堌未塞而蒙牆即決者坐
此弊也若新河不疏無論舊河難塞即塞矣而上流之
處必有繼蒙牆而復決者此在新總河當有逺識灼見
也不報　九月戊申贈原任總河工部右侍郎李頤爲
兵部尚書廕一子入太學　十二月壬辰工科都給事
中候慶逺以河決蘇家莊禍中豐沛餘波且穿漕而東
皆由管河運同許一誠獻議舊河臣減其濬河闊深丈
尺疏請治其罪下之所司(明神宗/實録)
　是年河決歸德都御史曽如春挑北河引河入淮
　謝肇淛曰當決歸徳時所害地方不多時議皆欲勿
　塞山東河南二中丞議論不合廷推即以河南中丞
　曽如春總督河道不使齊人有異議也(河南/通志)
　是年河決蘇莊衝入沛縣太行隄灌昭陽湖入夏鎭
　横衝運道(南河/全考)
　曽如春治河力主開王家口領六十萬金竭智畢慮
　旣開新河雖深廣其南反淺隘故水不行所決河廣
　八十餘丈而新河僅三十丈不任受或告如春曰若
　河流旣回勢如雷霆藉其自然之勢衝之何患淺者
　之不深如春遂令放水河流濁下皆泥沙流勢稍緩
　下已淤半矣一夕水漲衝魚臺單縣豐沛間如春聞
　之驚悸暴卒(明紀事/本末)
明神宗萬歴三十二年三月乙卯户部尚書趙世卿言
河工用乏宜動支徐州分司庫貯商稅并漕米變價銀
四萬四千三百三十八兩協濟從之　四月庚戌工部
尚書姚繼可題泇河業有成績泇成而漕可藉矣至於
黄河衝徙魚鼈豐沛若非因勢利𨗳何以拯救元元總
河議於堅城集以上開渠引河而下流多通復分六座
樓苑家樓二路而水勢多殺旣可以移豐沛之患又不
至沿碭山之城行所無事莫善於此自今開泇分黄兩
工並舉需錢糧若然眉除蘆課五萬兩本部行南部查
發外其所望漕庫馬價等銀乞敕各該臣工曲爲體亮
速發以濟急需上允之　八月辛丑山東巡撫黄克纘
言自河決蘇家莊水淹豐沛下流壅滯黄水倒灌濟寧
魚臺平地成湖況加狂雨彌旬城門之外即成巨浸單
縣被淹雖止一隅而連歲河工人夫物力半取足於該
縣運柳派及孤寡供應累及諸生此三州縣必大加賑
䘏庶有起色至於漕運臨德倉糧非破格改折是趨之
斃也請於存留糧内照以分數蠲免無糧貧民準免丁
口鹽鈔災民酌量倉榖分别賑貸保定巡撫孫瑋亦言
霪雨連綿田廬漂没請留漕糧十萬石并留撫按贓罰
少拯顚連俱下户部　十月甲子大學士沈一貫等言
總河李化龍丁憂已逾四月久留未代而河道一役必
須總領之臣蓋雖堯舜在上不能遥斷水事必使伯禹
盡力胼胝遲之歲月以責成功今所推李三才黄克纘
曹時聘皆可用之才望簡命一人庶不致妨明歲漕務
留中　已已吏部署部事左侍郎楊時喬題黄河從東
北來順而南則資運決而北則妨漕今據河臣揭行隄
水髙再潰單縣決口北奔魚臺不辨牛馬又南則決淮
安之老隄西則河南大浸夫決在西南特民生之昏墊
決在東北實運道之咽喉胡可緩計且河已入魚濟之
北境或不必盡東也即東而昭陽湖不必任受也即東
受而李家口不必盡南也先年張秋之決其殷鑒矣乞
遴㸃總河大臣以資防禦謹題請旨　癸酉陞巡撫應
天右僉都御史曹時聘爲工部右侍郎總理河道提督
軍務(明神宗/實錄)
　是年秋八月河決朱旺口及太行隄數處民舎漂没
　蕩漾三載河徙午溝始定(蕭縣志同豐/縣志略)
　袁應泰知河内縣時河決朱旺役夫多死者應泰設
　蓆爲廬飲食作止有度民歡然趨事治行冠兩河遷
　工部主事(明史/稾)
明神宗萬歴三十三年正月乙酉總理河道少保兵部
尚書丁憂李化龍奉旨查勘兩年河工失事縁由大約
三十二年之決豐先單後豐之失失於巡視之不嚴單
之失失於下埽之不早而總之則三十一年蘇家莊之
決釀之也蘇莊之失或謂先淤後決或謂先決後淤南
直山東交相推諉第查新河放水數日即有劉肅等口
之溢非下壅何遽有此則開挑不如式之罪南直任之
水已南行三月因隄防不固始有蘇家莊之決非大潰
何爲使然則防䕶不如法之罪山東任之然而補苴多
勞陵運無恙功過亦有不相掩者在事各官除黜降物
故不議外見在郎中劉不息叅政來三聘同知張執劉
崇正計仲譽知縣戴一松相應分别罰治而臣更有說
者年來緩於隄防急於挑浚及至隄壞水溢尚不引咎
於守隄之不力而且委罪於浚河之不深則何不取河
勢觀之也河北岸自曹縣以下無入張秋之路南岸自
虞城以下無入淮之路惟是向來運道由徐邳以達鎮
口故河北決曹單豐沛間則由昭陽湖出李家口而運
道溢南決虞夏徐邳間則由小河口及白洋湖而運道
涸今泇河一成自直隸以至夏鎭以三百六十里之淤
途易而爲二百六十里之捷徑此後黄河在山東直𨽻
間能係運道之命脈者寡矣獨朱旺口以上決單則單
爲沼決曹則曹爲魚與夫豐沛徐邳魚碭數十萬生靈
總懸命於遥遥之一線則隄防亦何可緩也至於中州
有更重者荆隆口銅瓦廂等處皆入張秋之路也孫家
渡野雞岡及蒙牆寺等處皆入淮之路也一不守而北
壞運南犯陵又豈直一城一邑之利害已哉故隄防固
則上無泛溢下必順流不固而下雖通行上必旁奪此
一恒人能辨之而何持議者之紛紛也前年水行隄北
則曰昭陽湖不能容水水且倒灌矣昨歲水分隄南則
曰新河不能容水水且倒灌矣倒灌之說興築塞之事
緩卒之隄潰河淤水之取道昭陽湖而南者自如夫安
見其倒灌也則又何不取地勢觀之也自朱旺口由苑
家樓杜家樓以至小浮橋上下相較可低三四尺北髙
南下居可知矣若水入新河兩兩分行縱伏秋暴漲不
過溢岸而止豈能自卑趨髙自下趨上哉故上隄誠守
則河必在朱旺口上下亦其自然之勢也又何倒灌之
足患也倒灌之說原爲失隄者逃罪之地乃其弊也人
心不定人力不齊延緩失機逡巡待變甚者持隂陽之
說以求兩中操縱横之權以求兩合卒使河臣疲於奔
命而河事壞於多岐則以不明於地勢與河勢而𡨕㝠
決事者之過也請西自開歸東至徐邳必無不守之地
上自司道下至府縣必無不守之人在府縣掌印官必
與管河佐貳同其賞罰在地方守巡道必與管河司道
同其功罪庶人人在事自不得分藩籬人人著肩自不
暇騰口說其有怠事墮成而巧辨自文以圖分功嫁禍
者重加叅治勿事姑息下工部覆如議得旨劉不息等
各罰俸半年仍行新任總河嚴加申飭違者不時叅治
　二月庚午予原任總理漕河工部尚書兼右都御史
劉東星祭葬如例　四月已酉山東撫臣黄克纘言皇
天降割河伯爲祟自三十一年王家口大開堅城集未
竣上通下淤而蘇家莊大決則全河北徙魚臺一縣淪
爲水國矣十五社之地存者一舍有餘八千餘頃之田
存者不及千頃而環城之水髙於城者二三尺隄防垂
壞旦夕不支議者遂欲將縣事改併他邑錢糧派之通
省誠不得已之計也臣等不忍以祖宗數百年舊封一
朝遽棄苦心搜括銀米令其修隄寓賑或可圖存而今
歲之事又不得不爲曲處也下户部覆議從之　六月
甲子工科宋一韓言今日工程所稱勞費無已者無如
黄河人言黄河天上來經萬里挾百川四瀆莫敢望焉
前代正避其害我朝兼收其利所謂利者便漕也所謂
害者善徙也河之爲害所從來久逺有時而爲利者人
力勝之耳先是河決蘇家莊入昭陽湖夏鎮以南運道
爲梗當事者謂河險可避遂併力以事泇矣竭公私之
費拮据幾二年工力就緒雖勞費不減治河餉道亦旣
經復矣臣等復何置喙縁臣一韓來從河濵聞諸長老
之議先年開泇皆因黄河南徙二洪淺涸今全河北趨
二洪湓溢何至爲咽喉憂河之奪兩鎮口也亦奚以異
於經二洪也平溜繕隄漕事自定如去年糧艘半由河
半由泇此其証也河不勝徙安可勝避如曰南陽故事
可倣臣等未見張秋之可移也乃今視泇爲𦂳著視河
爲緩圖故以全力治泇以半力治河緩急利害之衡尚
猶有未盡者臣等竊謂有三可惜二可慮焉濁河河之
中道治河而欲其有利無害舍濁河將安之乎當時祗
以減費縮工卒貽後患猶幸河形宛然畚鍤易施若以
原估之數竟原挑之工議旣不煩更端事必不至再悞
乃曰濁河者議之所不敢出也遂使河身益髙分疏㒺效
豈不可惜南守汴隄北守太行隄令河㳺衍容與其中
雖二賈復生不能易也乃單隄旣決太行獨以一線與
全河抗衡雖四防二守三令五申大吏有王尊之精誠
小吏有主簿之忠勇猶不能保前人以艱難成之後人
以容易失之豈不可惜分黄黄淤守隄隄潰河之情形
亦旣可睹矣泇工旣罷謂宜急復濁河使河爲正道泇
爲間道竒正相生涸溢兼濟斯稱兩利俱存一勞永逸
善之善者計不出此而躊躇不斷蹉跎未已將使河泇
交困勞費㒺終又豈不可惜凡河之性壅生潰瀦生湮
今河滙昭陽且漸淤矣眼底伏秋已至霖潦奔發湖量
有涯不溢則潰可使豐沛之患移之魚濟倘如先年浸
黄陵岡衝張秋故事運道且中斷四百萬國儲謂何得
無慮乎河之南害陵也尤甚於北害運徃年黄堌失守
大司空落職可爲炯鑒矣今其故道尚在也假令走賈
魯河出符離橋猶曰天幸倘如近日蒙牆之決潰沙岡
趨固鎭將淮泗之間滿而患且上及陵麓億萬年王氣
謂何得無慮乎大抵河道有全局治河有正經肩斯任
者但當以精一營職以公愼矢謀以利鈍誹譽付之身
外以予奪聽之朝廷而以公論歸之士大夫濟則其分
也臣力何有不濟則其遇也臣力旣竭寧宅平而守正
毋履險而設竒也或見時勢難圖物力匱詘而始擇輕
避重圖易辭難是爲遷就窺瞷意嚮以決進止成則居
功敗則逭咎是爲觀望遷就或人諒其心觀望則人訾
其行今日河上諸臣倘亦有一於是乎則臣等誠過慮
顧河事而業已如此矣奈何不以憂而以賀也泇工未
成梅守相加四品服俸泇工未覈又進太僕寺少卿咨
未得則請一不巳而再何太急也其無乃職業之内而
有市心都人士有言王家口之役六座樓以下守相實
監督之下流未暢上流自壅雖許運同謬議減工守相
何不争執是前工尚有佚罰後工累徼異數恐來三聘
劉不息有後言矣況科臣侯慶逺漕臣孔貞一所議泇
河事宜猶未盡舉何責報之速也即謂目前勞勩不可
不一諷勸亦須今歲漕事無虞及囘空無阻然後請官
核實論功有差斯亦責實之政振飭河臣之機乎第大
河未得安流泇河終難久恃耳乞敕新任總河亟將前
河浚塞事宜據實上請計日厎績庶幾可惜者收功於
補牢而可慮者銷患於徙薪疏入不報　七月壬子以
黄河洶溜運船過淮過洪期限照上年例量寛一月其
衝決處所著總河嚴督司道等作速修治　八月癸卯
河道總督曹時聘言自蘇莊一決全河北注者三年矣
初泛豐沛繼沼單魚陳燦之塞不成南陽之隄盡壞今
且上灌全濟旁侵運道其勢益岌岌也臣受事未幾親
詣曹單等處上視王家口新築之壩下視朱旺口北潰
之流相度地形體察水勢咨詢於沿河故老以求所謂
挽河之䇿因知河之大可憂者三而機之不可失者二
何也水性就下惟下有所歸斯上無所溢惟下之往也
順而且駛斯上之來也過而不留今河決行隄泛濫平
地之上昭陽日墊下流日淤水之出李家口者日漸微
緩勢不得不退而上溢溢於南則孫家渡野雞岡皆入
淮之故道毋謂蒙牆己塞而無虞於陵溢於北則芝麻
莊荆隆口皆張秋之故道毋謂泇役己成而無虞於運
且南之夏商北之曹濮其地益卑其禍益烈其挽囘益
不易毋謂災止魚濟等處而無虞於民此三者覩指知
歸杞憂方大河之不得不治也明甚矧及是時而治之
人有可乗之機乎自王家口以達朱旺口新𨗳之河依
然在也因而疏通下流以出小浮橋所費有限非復昔
比從此三百里長河上下條暢可冀久安機之可乗者
一自徐州而下清黄並行沙隨水刷河厎日深河崖日
峻此亦數十年所未有也因而𨗳水歸徐容受有地昔
年議挑之費皆在可省機之可乗者二蓋以水爲師因
勢利𨗳惟此時爲然萬一坐失事機忽而不治或治而
仍量挑以徼天幸至於前功盡棄後患相尋其勞費可
勝悔哉今司道各官殫心竭力熟思審處謂河之中路
有南北二股北股出濁河再疏再壅往事可鑑惟南股
出小浮橋地形卑下其勢甚順度長三萬一千四百丈
有零議開口闊四十丈以至二十丈不等深皆一丈五
尺共該土方四百六十九萬五千有零用夫六萬名自
千而上約四百日可完水由小浮橋徐城適當其衝議
於義安山建滚水壩以分其流復用石砌䕶石隄以垂
永頼庶幾其爲完䇿乎惟是前項土方工價及是壩工
程估該銀八十萬兩及查河道錢糧則馬價錢糧支消
己盡庫金倉榖搜括已竆且江北河南山東三省直者
槩有天災之苦槩有無藝之征物力匱然公儲虚耗臣
等祗奉宸綸集思廣益旣不敢蹈前車之轍又不能爲
無米之炊惟有仰乞聖恩多方處給或在工部或在别
部約湊六十萬再留附近漕糧四十萬石共足八十萬
之數聽臣等於今歲九月間嚴催東兖開歸淮徐等處
本折漕糧先解工所募夫支用其餘銀兩陸續起解定
限歲裏通完蓋南陽水勢日異而月不同入伏以來黄
流旁溢淤澱漕渠者六七尺不等金鄉䕶隄又爲魚臺
之續逾此而北直灌張秋失今不治來歲新運即有泇
可通而自夏鎮以至安山豈能無翼而渡耶疏留中
十月已酉工部覆河道總督曹時聘催請大挑工費疏
議截漕糧以八十萬三分之一該改折銀二十七萬兩
再借兵部淮揚馬價銀五萬兩南京兵部總庫船料草
場馬價共十萬兩南京工部協助三萬兩此外如科臣
議於有漕省直七處照依糧數多寡均行攤派銀二十
萬兩再開納河工事例搜括歲修銀兩及河南布政司
山東東兖二府庫貯河道挑壩樁草等銀悉聽便宜取
用務足八十萬之數各該部省不得推諉遲延以稽工
作在河諸臣即當刻期挑穵用收全功得旨黄河北徙
南陽運道被灌大挑朱旺口舊河使水歸故道費用浩
大各部原當協濟雖帑藏處處空匱但此眞不得己之
役所宜應付亦難執例吝惜今次户部可勉從工部之
請如數借給若漕糧必不可留亦須設法處足與他其
兵部淮揚馬價及南京兵工二部錢糧俱著如數借給
寧於别項撙節毋得自分彼此此外均攤開納搜括等
事俱依擬著㑹同各撫按便宜處置行刻期興工毋輕
誤妄費(明神宗/實録)
　
　
　行水金鑑卷四十二
欽定四庫全書
　行水金鑑巻四十三
　　　　　　　　　　　江南按察使傅澤洪撰
　　河水
明神宗萬厯三十三年十一月癸酉原任總督河道李化
龍奏臣愚不肖䝉皇上授以總河之任以其年七月入境
八月視事至次年七月丁母憂今年三月旋里中間開過
泇河二百六十里行運二年計船一萬六千以上今年運事
視往年更早二月已經巡漕御史及河漕二總督具疏報明
臣以為可幸無罪矣近見邸報工科右給事中宋一韓條陳
河事多反於臣科臣所以少臣者其說非一總之棄黄工泇
致失行隄而巳其意豈不曰開泇分黄費亦不少併力以挑
黄河則一了百了河因泇河又豈不曰河即不成但棄泇而
守隄亦何至失隄嗟夫臣何嘗一息敢忘黄河哉惟是當年
時勢有難以即興大工者查前總督所估大挑計費一百四
十萬金起夫動至一二十萬彼時現銀尚不數萬工何敢即
興大役之後僵尸數萬民間視挑河如就死地工又何
敢即興縱使有銀矣有夫矣開挑之工遲以二年計速
以一年計再速以半年計而運船不能待矣然則臣非
敢棄黄工固必不得速也臣非欲工泇勢固必不得已
也且泇非目下可以代黄也以二百六十里之安流代
三百六十里之險道日者八千運船不兩月而過盡即
謂之百年永利非耶今談河者多以南陽之漕爲慮不
知泇成而後可慮者止此百里之漕泇成而後爲漕防
河者止此百里之間耳以連年之物力連年之事變相
提而論泇縱不即開河亦不即成河旣不即成隄亦不
即保縱使河成矣隄保矣黄水之泛濫雖掣而李家口
之漕尚費挑修濁河之故道雖復而徐邳間之溜猶然
險惡是魚濟徐邳上下數百里之漕皆可慮也泇成而
漕有所歸乃敢少以治黄用以休飬民力待其喘息少
定驅之再事大挑則泇不但爲黄代漕亦且爲黄助治
也此臣開泇之意也泇甫就而臣值憂始不得復治黄
矣丁憂之後尚有河工時不可失之疏有奉旨估計河
工之疏臣何敢一息忘黄河哉向非丁憂則一年開泇
一年挽黄運旣不悞河亦可成何至煩言官之評議耶
至於行隄之失則與泇工無預泇河所代者夏鎮以南
之運道行隄固無與也若當時遽罷泇工而盡調官夫
以守一隄未必有隄先已無漕憂漕事者且在夏鎭以
南何暇及南陽哉且自三十一年七月河決蘇家莊攔
水壩是日即決該縣縷水隄又一日即決沛縣四鋪口
太行隄蓋臣未至濟寧太行隄沛縣者在河豐單者在
水其半已失而其半已必不能守矣尚幸分黄之後全
河一半南行故南陽之漕是年不淤今年之淤則以八
月大水全河北行之故耳泇何與焉嗟夫使行隄無三
十一年之失則劉蕭口之決河可以成河使無三十二
年之失則朱旺口之分河可以成河乃隄再失而河再
不成雖曰天災亦有人事臣職司行河分按信地罰治
各官乃議未脫於口而謗議四騰臣已爲射的矣臣所
心折於科臣者謂臣實有僥倖圖成之心夫開泇分黄
所恃者狹所欲者奢安得不謂僥倖然實以時勢艱窘
工程浩大故情急慮生欲以救目前之急且圖爲國家
省數百萬錢糧爲地方省數十萬民命無米而爲全家
之炊徒手而搏負嵎之虎臣之遇誠竆臣之心良苦矣
泇之成早故臣得以二三十萬成前估二三百萬之工
河之成遲故臣不得以數萬成今估七八十萬之事蓋
其所能者人也所不能者天也臣實不職無所逃罪伏
乞俯賜宸斷將臣先行削籍以謝人言然後下工部嚴
行查勘臣之審於治黄是否有合機宜臣之急於開泇
是否有裨緩急行隄之失果否起自臣身臣之經營是
否有悞何事皇天后土必能知之天下後世必能亮之
臣即伏死苫塊有餘榮矣下工部覆議大約謂化龍能
以二三十萬之費治泇而不能以今估七八十萬之數
治河能以强弩之末争衡於河伯而不能以造化之忌
不奪於憂制至今日而河且日徙日北勢幾無漕奚怪
乎科臣之拾其後哉任事者爲物力計贏詘勢有難於
兼舉議事者爲運道計安危言非涉於求多今錢糧旣
經措處大挑時已興工惟嚴飭在事諸臣同心協力底
有成績可也得旨頃年河工未成祗因財力困詘有難
措手所以前局未竟今已措處錢糧著河道各官上𦂳
用心疏治務同心協力底於成功不必多滋議論無禆
實濟　十二月庚戌工部覆河道總督曹時聘條議大
挑事宜一處錢糧謂剖派各項經費勢難猝至議咨三
省直撫按不拘庫貯現征錢糧各照應募夫數暫借應
用俟各項經費到日補還一募夫役謂烏合之衆漫無
統紀勢不得不借力於有司議派山東募夫十萬河南
六萬江北四萬聽各司道劑量均派掌印官親押赴工
督催開濬其庫獄城池另委佐貳官看守一嚴稽核謂
河工錢糧以十分爲率五分貯之山東三分貯之河南
二分貯之江北各委府佐一員專司支放凡應給工食
應買物件聽該司道核實出給印領赴各巡按衙門掛
號存案另委推官一員隨事稽查十日一報工完之日
聽按臣委官查核造冊奏繳一儲薪米謂夫役雲集米
價必至騰湧議借山東司庫銀三萬兩河南司庫銀一
萬兩分發州縣收買米麥運赴工所再撥徭夫數百名
沿河采草以供炊㸑一議禁戢謂人情聚則必争矧災
傷之後人心思亂不得不爲預防議布署官夫悉照行
伍之法病者給以藥資死者給以葬具更調濟寧兖西
淮徐三道官兵各二百名犄角戌守仍聲明約束無相
擾害一酌蠲䘏謂省直地方河患頻仍河工困累兼之
連年水旱凋敝已極議將募夫州縣本年見征錢糧存
留者破格蠲免起運者停徴一年其挑土覆壓民田額
稅照數豁除一明激勸謂在工各官募夫辦料運餉督
工飡宿河壖披履氷雪非破格優處何以示勸議事竣
之日將府佐州縣正官已有恩典者於推陞行取之日
準俸一年未有恩典者特準給與其佐領等官照例一
體議叙省祭隂醫等官冠帶者厚加賞犒餘者給以冠
帶仍通免雜泛差役一固上源謂舊河旣疏決口已塞
勢必沛然東下新挑之河其深廣僅半上源則放水之
後無論豐單行隄亟宜補築即曹縣之王家口曹家樓
儀封之小宋集蘭陽之銅瓦廂祥符之張家灣比之伏
秋防守更宜加謹其最險要者王家大壩黄壩新隄皆
洶溜經行之處合行管河各官各照信地儲料集夫儼
如大敵在前不得時刻懈弛得旨依議行戊午工部
姚繼可又言總河大挑之役業已奉旨興工矣縁朱旺
口二股原係黄河中路北股出濁河者再疏再壅南股
出小浮橋者地形卑下可因就下之河形復已湮之故
道其間義安之建壩徐州之砌隄正使水不旁溢滔滔
東注弗蹈往者黄堌符離之故轍爲泗濵憂蓋濟運䕶
陵未始不兩利而兼成耳今南科臣金士衡建議謂南
股上流逼近龍脊侵嚙可虞下流分水𨗳河有關風氣
娓娓數千言大都爲陵寢慮甚悉夫河臣旣已躬親荒
度詢謀僉同毅然建必然之畫豈其狃目前之見而智
不及此而科臣周諮博訪有慨於中穆然抱根本之思
故寧設爲不必然之慮以佐廷議總之南股向係行水
之路況在趙家圈北距陵千有餘里其間無甚層岡髙
阜亦無事大費牐斸所可慮者挑浚不如法水不東而
南耳倘工力旣備深闊合式放水之後直逹徐邳恐亦
不致南奔横截有傷龍脈是在河臣曲爲之防其於科
臣詳愼之議固相合而不悖乎合咨總河覆勘果朱旺
南股原無妨碍徑如前議疏浚引水東注或於南岸倍
加幇築勿令侵潰致干王氣仍將下流分水之説再行
詳酌務求至當以底成功從之(明神宗/實録)
　是年總河侍郎曹時聘題準大挑朱旺發河南山東
　直隸丁夫挑濬由堅城集出徐州小浮橋河長六萬
　丈至明年工完於是河囘故道民生奠安時聘銳意
　挽河於是復請於朝發部寺漕折馬價等銀八十餘
　萬以冬十月興工自蘇莊至徐州幾二百餘里悉州
　縣正官受役分地而濬之州縣官急欲竣事其私派
　夫役謂之跨夫河垂成惟徐州之上有八九里許未
　及濬而蘇莊逼近黄河隄土單薄忽從地下穿入新
　渠震撼東下不待放水也流至未開處稍梗塞遂汎
　濫於新河之外三四十里然大勢已定可以隄約束
　之而魚沛單濟金鄉之水悉歸大河民免魚鼈矣未
　及論功行賞竟以憂去(南河/全考)
　是年秋七月壬午吕梁河澀給事中宋一韓論前總
　督李化龍泇河之誤不報(明紀事/本末)
明神宗萬厯三十四年正月壬午署工部事刑部右侍
郎沈應文言挑河之役三省直官統領二十五萬衆鱗
集河上而所謂原估工費八十萬奉旨處給六十五萬
者今户部止十七萬争執縮去三萬五千南京兵部十
萬以省直久欠馬價柴值抵去五萬南京工部三萬兩
以應天等府拖欠匠班織造等銀抵數均派有漕直省
二十萬應天該銀七萬三千七百有奇巡撫周孔教又
以災民丐免而銓部事例復因酌議延閣致令河臣皇
皇無䇿乞下明詔一應允給之餉未足之銀應催應補
者俾令速赴河濵以資急用庶免他虞上嚴旨命該部
馬上移文南京工兵二部各省直撫按照數措發不得
再有争執事例出於不得已其速議行　二月甲寅河
南撫臣沈季文奏頃者大挑朱旺口河南出夫六萬外
加跨夫十二萬食用甚夥恐臨期缺食況三省夫役蝟
集一方河上米價每斗用銀二錢二分各夫工食幾何
而能堪此合將開歸二府逼近河工處所州縣應解臨
德二倉麥折米扣留一萬石以救目前即扣河工銀八
千兩起解户部以償米價從之　四月癸亥大挑河工
成自朱旺口逹小浮橋延袤一百七十里渠勢深廣築
隄髙厚潰流復歸故道用衆共五十萬費金錢八十萬
兩自十一月至今五閱月而功成河道總督曹時聘上
疏報聞兼請建祠賜祭以旌河神破格蠲征以酬力役
皆從之　六月已亥郭煖樓人字口河決北股至茶城
鎭口直隸按臣黄吉士漕臣陳宗契疏聞下部覆議署
工部侍郎沈應文言朱旺而上徐州而下舊河甚闊悉
百丈以至二百丈今所挑新渠寛者不過三四十丈耳
廣狹相懸吞吐不及勢必盈漫龎家屯乃河臣原題量
挑以分殺水勢者雖有郭煖樓之潰暴漲所乗原非決
裂而不可收拾也目今行南股者十之七行北股者十
之三滔滔大勢仍趨新渠且壩工止留六丈官夫雲集
畚鍤立竢待衝刷稍廣水勢必殺數丈決口直一鼓舞
之力但兩股並駛勢不兩强河性變遷滄桑互易且出
之水不獨蕭縣楊家樓一帶上下四方亦皆有之轉盻
伏秋寧無横決則長河南北増築新隄修補行縷不可
不豫也全河旣已東注惡溜必平今雙溝栲栳之險未
夷尾閭不暢上流終梗眀歲漕艘可又於治黄之後而
盡由泇乎是在河臣嚴飭各屬䖍始厚終以收一簣奉
旨河工垂成尤宜萬分加謹著河臣於應塞決口相機
堵築朝廷不爲中制不責近功務保萬全方稱竟局如
蹈前轍不爾貸也(明神宗/實録)
明神宗萬厯三十五年四月壬子河道總督曹時聘以
黄漲異常土壩潰決宜責令叅政顧雲鳳等戴罪修築
章下工部　十一月壬寅河道總督曹時聘以河工告
竣請叙勞績以勵臣工事下該部吏科給事中姚士愼
疏曰臣唯國家有不可爽之爵賞人臣有不可冒之事
功往者蘇莊河決河臣議大挑朱旺口使水歸故道用
帑金八十萬然朱旺之役甫罷而彭家樓之決旋報即
云築塞新功舊料可籍然皆國家積蓄安知今歲塞責
明秋泛漲不又爲彭家樓之續也且河上之役上原下
隰廬處客宿嘗其甘苦者寧有幾人潰決則幕流雜職
受其罰隄成則髙牙大纛享其功往時大決故議大挑
大挑故議大功使河再決而再挑再挑而再議功是歲
歲叙功無已時也先是巡河御史黄吉士查勘囘奏亦
言臣觀是役塞蘇莊以開朱旺挽北流而使東注河臣
焦心兼收羣䇿其慮未嘗不愼謀未嘗不臧也第河性
善潰未易約束去歲□城放水即有人字河之溢今歲
勘閱正值秋水泛漲四望瀰漫楊村集以下陳家樓以
上兩旁隄岸衝決多口徐屬州縣滙爲巨浸而蕭碭受
害更深迨至勘後黄堌口復決業經築塞時日非久而
趙家圈壘土新成洪水隨至勢甚危岌工程繁多水更
散漫不可稱全功自吉士之疏出而議者時起工科給
事中孫善繼又上疏曰臣觀按臣勘疏内云□城放水
即有人字河之溢又云楊村等處衝決多口徐屬州縣
滙爲巨浸又云河身旁溢漂没田廬不可以稱全功臣
咨嗟歎息謂當事者不知何如責躬乃亡何而叙功之
疏至矣夫豐沛蕭碭死者長爲魚鼈生者又無居食以
昏墊胥溺之危而談地平天成之績無論國典所靳倖
不可徼即反之於心亦或未忍矣河臣得無以黄流已
東運道無梗功不可朝夕緩乎不思直口以下之黄即
不治未嘗有妨於運直口以上之黄即治何嘗涓滴有
濟於漕二三年所爲支吾茍完運務者唯泇河一衣帶
水耳夫泇非能自爲泇所恃者泰山諸泉之助而沂直
諸河之來也今嵗夏前稍稍苦旱沂直諸泉即無以潤
泇而泇告急黄淤則漕泇泇格又誰漕乎故治河如治
病病有緩急治有標本專事泇以為標而忘治黄以爲
本非計也今謂徐邳之間水多跌溜操舟之險比於龍
門漕黄故道流漸淤淺隄岸頽傾卒難整理爲此說者
皆狃目前而忽逺慮有如泇不足恃漕運告急駭而圖
之豈能及乎宜乗此冬春水涸起古洪閘抵滿家閘大
加挑浚堅築隄岸以復故道錢糧取之歲修工程假以
時月即雙溝馬家淺跌溜難行議開月河以避其險何不
可者又言今之治漕者無論黄無完局即泇亦多遺䇿
直口溜急一船挽拽常數百人銜尾而上前船斷纜則
後船雷擊軍旂糧石俱委河流至於梁城以上韓莊以
下千艘鱗集經月剝淺勞人長奸乍遇霖潦蒙嶧水出
瀰野滔天縴路竆絶糧運稽遲實坐於此故欲免直口
之危莫若巨梁橋東西開闊丈餘以殺其勢欲免守淺
之苦莫若頓家閘上下浚深數尺以𨗳其深欲免暴
漲之衝莫若築隄王市口以東使水歸浪茫湖以避其
害蓋總一河也自徐州以上必南不害陵北不害運中
不害民如是者功成徐州以下必我欲漕黄則黄欲漕
泇則泇我欲互用黄泇則黄泇互爲我用如是者功成
功成而後議叙則叙不浮叙當而後議酬則恩不濫如
竭有限之財驅重勞之民假便宜之權需歲月之久而
東衝西決有如漏巵方河臣飲氷之時奈何為𤣥圭
告成之㑹乎疏上而廷議益違久之不得論功　十月
戊辰以河工告成紀錄管河叅政顧三鳳罰治兖州同
知許仲譽從總督曹時聘請也(明神宗/實録)
　是年河決單縣東南水勢洶湧灌入城北四十里一
　望汪洋民舎漂流(山東/通志)
　是年五月大雨電雷黄淮交溢田廬災(清河/縣志)
明神宗萬厯三十六年二月庚申工部右侍郎劉元霖
題黄河之難大治自昔苦之先因蘇莊水決河臣議挑
朱旺口使水歸故道逾年工完遵例奏報本部覆行巡
按御史查勘去後兹據按臣黄吉士勘報謂新河告成
南陽魚臺等處其功實不可泯獨陽村集以下陳家樓
以上河身旁決徐屬受患不可以稱全功欲候三年新
河果無衝決不次陞擢又據河臣疏謂楊村而下陳家
樓而上地形卑窪自衝一渠每遇伏秋不無溢岸然亦
河性之常總不出長隄之北行縷之南於是科臣孫善
繼姚士愼各有叅疏未奉明旨臣竊謂按臣勘閱當伏
水泛漲然滔滔東逝㑹歸正陵運旣兩無侵南陽水患
亦去此其工成大較亦可覩已河臣論功誠不可緩唯
其疏叙不無少浮是在核實酌議耳至科臣孫善繼疏
謂漕泇不可常恃議於古洪閘抵滿家閘大加挑浚堅
築隄岸通舊運河以接黄河於雙溝馬家淺開月河以
避跌溜此兩利俱存之䇿謂泇流尚多遺䇿議開巨梁
橋以免直口之危浚頓家閘以免守淺之苦築隄王市
口以避暴漲之衝此桑土綢繆之計然談者又謂泇貴
蓄而虞洩黄善徙而難恃須泇河展拓已完開壩已足
不爲旁洩而後及黄庶無他虞此當另行河臣從長勘
奏者上俱是其議　八月已未陞應天巡撫都察院右
僉都御史周孔教爲右副都御史總理河道　十一月
乙未工科都給事中孫繼善劾新推總河周孔教工於
媚竈驟躐通顯乞賜罷斥不報(明神宗/實録)
明神宗萬厯三十七年三月辛丑總督河道工部尚書
曹時聘卒(明神宗/實録)
　萬厯三十九年六月河決狼矢總河都御史劉士忠
　命中河郎中吳大山淮徐道袁應泰築塞之明年春
　工竣(南河/全考)
明神宗萬厯四十年九月丙辰吏部覆河道總督劉士
忠言黄水衝决徐州縷隄長二百八十丈𤣥字遥隄
口闊一百四十丈荒字遥隄口闊四十丈梨林舖以下
二十里正河悉爲平陸邳睢河水陡耗司道議開韓家
壩隄外小渠引水歸河由是壩以東河流漸深可通舟
楫大約挽回水十分之三惟𤣥字决口尚淺改為板
築請留徐邳睢寧宿遷桃源等屬州縣正官免覲共襄
河事從之　十月已卯御史田生金疏言邊患河患孔
殷邊臣河臣可議(邊事/不錄)三山口決據報闊深若干丈矣
乃河臣劉士忠疏不言淹没人民屋舍幾何作何查䘏
而第曰無傷於泇無碍於運而已豈唯靈邳睢宿之衝
其民皆巢居山處者哉聞河隄夜決迤東一帶不知幾
千萬遽登鬼籙乃不一奏報猶徐徐然誇挽囘之有機
侈韓壩為天授非唯不仁亦不忠矣請賜罷斥(明神/宗實)
(録/)
　是年河決徐州三山水灌睢寧等處出白洋小河口
　入黄總河都御史劉士忠檄中河司道吳大山袁應
　泰開挑引水河復故道明年塞之(南河/全考)
明神宗萬厯四十一年正月乙酉總督河道右副都御
史周孔教卒孔教臨川人萬厯八年進士以三品未任
予祭一壇　七月庚寅大學士葉向髙疏言河道爲南
北咽喉漕運命脈河臣劉士忠旣已予歸一切河務無
人料理所當與各省撫臣亟爲㸃用者也上報允　九
月庚申總理河道工部侍郎兼都察院右僉都御史
李景元卒景元大名人萬厯進士以守制未任(明神/宗實)
(錄/)
　是年秋七月河決祁家店口城南胥溺(徐州志/)
明神宗萬厯四十二年正月戊寅南京工部右侍郎吳
桂芳改工部右侍郎兼都察院右僉都御史總理河道
提督軍務　七月已已南大理卿劉士忠卒士忠華州
人萬厯二年進士士忠以右僉都御史總理河道開復
三山河陞南大理寺卿其總河時曽以擒獲海洋倭冦
受賞金綺(明神宗/實録)
　是年六月河決靈璧縣陳鋪入冬淤平河流復故(南/河)
　(全/考)
明神宗萬厯四十三年正月乙丑先是徐州黄河縷隄
決口二百餘丈遥隄決口一百七十餘丈先後河臣或
欲估計應動錢糧親詣築塞或欲浚正河以便水之歸
闊下流以便水之出屢經奏聞是時管理中河工部郎
中吳大山淮徐道副使袁應泰督同多官以次挑浚三
山故道剏築遥縷各隄計二萬三千餘丈用人夫四萬
七千四百八十六名實用銀八萬七千一百餘兩然不
煩内帑不派里甲較諸原估尚省銀五萬三千三百有
奇總督漕運陳薦疏列效勞各官以聞下工部覆　二
月乙酉準總河侍郎吳桂芳囘籍調理病痊奏薦起用
仍諭河工甚亟不可缺員吏部作速推補　五月庚戌
工部侍郎林如楚覆督漕陳薦疏稱黄河所恃唯遥縷
二隄可爲束水歸漕之計邇因黄泇役煩自徐州以下
各隄單薄河臣計地七百餘里料估九萬有奇議動三
府正稅佐以采石餘銀足襄兹舉而又責成於府佐州
縣正官畫地分工先儘徐靈睢邳四處工完而後及於
山陽隄工至於一勞期於永逸其經始有法其要終必
實科臣所謂分丈尺以專其責核虚實以要其成明賞
罰以儆其惰於所委府州縣官重致意焉誠補前議所
未備而於河務深有禆者也上是其言　四月甲辰協
理京營戎政兵部尚書舒應龍卒應龍全州人嘉靖壬
戌進士萬厯二十年工部尚書總理河道尋囘部管事
加太子太保厯兵部尚書乞歸卒於家(明神宗/實録)
　是年黄河決狼矢溝工部郎中王命禹督工塞之(江/南)
　(通/志)
　萬厯四十四年五月河復決狼矢溝水由蛤蟃周柳
　等湖入泇河出直口復與黄㑹運船入口迎溜稱艱
　帶管河道陳薦檄中河郎中黄景章開武河等口洩
　水平溜後二年決口新長淤沙河復故道總河侍郎
　王佐加築月壩以爲保障　是年八月又決陶家店
　張家灣水由㑹城大隄陳留等處入亳州渦河帶管
　河道陳薦命河南管河道全良範管河同知徐可大
　挑河挽水本年冬決口淤平加築大壩河流復故(南/河)
　(全/考)
明神宗萬厯四十五年六月丙午工部奏河臣自劉士
忠解任推補未奉俞綸厯今多年而總漕則陳薦乆已
堅志乞歸今且奉旨致仕上無實政下有玩心百事隳
頽諸方決裂有謂自清河口上逹濟汶泇黄兩道皆非
利涉安瀾者有謂河決清河則全河之水盡漫於田疇
墟里間者有謂自徐至邳宿險阻艱難舟多滯留者甚
至吕梁至深至險之處幾於褰裳可涉此於運道爲梗
實切剝膚之災漕河兩缺總理無人除總漕户部催請
外伏望皇上即簡吏部原疏將總督河臣王佐陳禹謨
㸃用一員令刻期赴任視事使統馭專而綜理常周則
河渠通而輓輸益利矣　七月丁丑陞右都御史王佐
爲工部左侍郎兼都察院右僉都御史總理河道(明神/宗實)
(録/)
　是年大水河決狼矢溝淹東北各鄉村吕梁洪水乾
　(徐州/志)
明神宗萬厯四十六年閏四月庚午以江西巡撫王佐
爲河道總督佐言治河以無事爲智不求穿鑿如狼矢
決口不可不塞黄河故道難聽久湮直河泛濫可虞泉
源微涸當浚泇身尚多沙淺水櫃漸作桑田凡如此類
亟應修舉　五月丙申命暫止河工候秋班軍至日挑
浚(明神宗/實録)
明神宗萬厯四十七年六月辛已予原任總理河道太
子少保工部尚書兼都察院右副都御史潘季馴祭四
壇造墳安葬季馴歸安人嘉靖一十九年進士歴右僉
都御史總理河道閒住尋起原官晉刑部尚書十六年
復起總理河道右都御史陞工部尚書總河如舊二十
年致仕卒於家至是禮部覆稱季馴四任河漕民免魚
鼈廿年修築國頼轉輸雖有身後之株連難泯生前之
偉伐誥命巳還䘏典宜逮故有是命　十二月已卯總
督河道王佐乞休不允(明神宗實錄典薈蕞云崇禎五/年禮部爲諡  愆期已久諮訪)
　(會議宜速懇請明旨申飭以伸公論以彰激勸事具/題奉旨易名重典不得久稽於是部臣自萬厯四十)
　(五年起至崇禎五年止將諸臣事蹟彰明功在社稷/者彚送兩京九卿部寺詹翰臺省各衙門虛公博訪)
　(循聲覈實於宫保尚書潘季馴名下書的應諡三字/又開注云本官勤績風餐露卧宏猷地負海涵當横)
　(流衝決之時而四膺河任胼胝奚啻乎八年迨衆議/紛紜之日而獨奠安瀾籌度更奇於三䇿以隄束水)
　(借水攻沙鑿鑿眞稱碩畫日修繼月月修繼歲彬彬/載有成書元協公評允宜的諡於時朝廷槩靳而不)
　(與疏本朝順治五年三月總督河道都御史楊方興/特  爲請明祀典以崇報功事奉)
(旨陳瑄宋禮潘季馴等六人淮黄永奠功在兩河凖從/  祀禹王廟而易名之典以故國遺臣終未能逮也明)
　(季吾鄉三列九卿十數公董宗伯張司寇馬溪沈端/靖竹溪沈恭靖皆科名繼世子孫簪貴而公且蟬聯)
　(五代至於今福廕猶未艾也予往來河上公之䡍事/猶嘖嘖在人口角司河者略能記誦其河防一覽中)
　(一二語其所施設便出人一頭地公之功/眞曠世而難泯公之名雖千載亦不滅矣)
　是年九月河決河南脾沙堽水由封丘曹單至考城
　復入舊河總河侍郎王佐命河南管河道於本年十
　一月築塞之(南河/全考)
　
　
　
　
　
　行水金鑑巻四十三
欽定四庫全書
　行水金鑑巻四十四
　　　　　　　　　　　江南按察使傅澤洪撰
　　河水
明泰昌元年九月丙申(熹宗巳/登極矣)以總督河道侍郎王佐為
工部尚書　十月癸丑陞河道總督王在晉為添設兵部
左侍郎　丁卯改刑部左侍郎陳道亨為工部左侍郎
兼都察院右僉都御史總理河道(明熹宗/實録)
明熹宗天啓元年正月壬寅總理河道工部左侍即陳道
亨疏辭新命不允(明熹宗/實録)
　是年河決靈璧雙溝黄浦由永姬湖出白洋小河口仍與黄
　㑹故道湮涸總河侍郎陳道亨役夫築塞時淮安霪雨
　連旬黄淮暴漲數尺而山陽裏外河及清河決口甚衆滙成
　巨浸水灌淮城民皆蟻城以居舟行街市久之漸築塞(明史/稁)
　是年河決靈璧雙溝黄鋪而淮安山陽之裏河則決
　王公祠楊家廟清江浦磨盤莊謝家墩鳯直二厰等
　處外河則決安樂鄉顔家莊張家窪髙堰武家墩等
　處清河則決龍王廟徐家路等處惟時水灌淮安新
　聯二城小民蟻城而居裏外河清河一帶滙成巨浸
　知府宋統殷知縣練國事力塞王公祠總河陳道亨
　行郎中徐待聘率同知趙廷琰估料荒度興工本年
　八月南河郎中朱國盛方受事奉行嚴督河官畢力
　堵塞其髙堰武家墩則躬親課工清查鐵鍋石灰諸
　料照段拆修浪窩盡塞至明年工竣(南河/全考)
　是年五月霪雨河淮交溢(清河/縣志)
明熹宗天啓二年二月丙申復原任河道工部尚書楊
一魁原職其子舉人楊時嘉奏請部覆從之　五月甲
子詔䘏已經復職原任工部尚書楊一魁並妻張氏任
氏一魁山西解州人嘉靖乙丑進士授行人選入南臺
歴郡守藩臬晉總漕河周咨荒度開武墩開黄壩以殺
黄流陵寢獲安旣涉冬卿竟以河決䝉牆追咎削籍今
上御極言者訟寃狀得蒙恩䘏　十一月壬寅陞江西
巡撫房壯麗爲工部右侍郎總理河道　十二月乙亥
原任工部尚書兼太子太傅王佐卒佐鄞縣人萬厯癸
未進士繇水部出守南昌迨晉工侍拮据漕河随陟司
空以疾請告終於里佐清白大節始終如一士論稱之
(明熹宗/實録)
　是年四月大水決郭家觜平地水深七尺(徐州/志)
　是年七月黄河口決圍繞睢城廬舎漂没(睢寧/縣志)
明熹宗天啓三年三月丁已河道總督户部右侍郎房
壯麗中途稱病請告不許　五月已亥以河決盡蠲睢
寧縣糧　閏十月甲辰工科給事中楊所修疏陳三事
一河工祖陵之衛宜周也曹縣東平等處水歸故道而
青田靈璧一帶尚在汪洋吕梁洪夙號巨浸今竟淤淺
可渡水從旁溢逆折而南踰縷隄遥隄且逼近集石隄
矣此隄近障祖陵誠不可尺寸踰及今水涸宜嚴諭治
河諸臣審度料理以寛根本之慮(明熹宗/實録)
　是年決徐州青田大龍口徐邳靈睢河並淤吕梁城
　南隅陷沙髙平地丈計雙溝決口亦滿上下百五十
　里盡成平陸　五月庚子河決睢陽(明史/稾)
　是年七月山陽外河決乾溝新河西河決馬湖閘月
　壩等處南河郎中朱國盛曁淮海道宋統殷㑹行淮
　安府同知張元弼於是年秋築塞之更於清口大王
　廟分水處建立磯觜以遏上流之勢(南河/全考)
明熹宗天啓四年二月乙酉提督操江熊明遇請軫念
根本疏曰黄河爲四瀆之長今乃羡溢大決流漂逼陵
秋水灌涯徐淮間殫爲河諸臣負薪沉璧勞逾瓠子費
倍宣房斯固隂盛違經之應而潤州毘陵一帶河水盡
竭民不能漕此逆盭見於地者又如此　六月癸酉河
決黄水洶湧魁山隄潰四散奔流衝裂徐州東南城垣
平地水深丈餘淹死人畜甚多(明熹宗/實録)
　是年六月決徐州魁山隄一向東北倒灌州城淹人
　畜房屋甚衆城内水深一丈三尺一自南門至雲龍
　山西北天安橋入石狗湖一由舊支河南流至鄧二
　莊歴租溝東南以逹小河出白洋仍與黄㑹徐民苦
　淹溺議集貲遷城給事中陸文獻上徐城不可遷六
　議而勢不得已遂遷州治於雲龍而河事置不講矣
　(明史稁天江南通/志訛在  啓二年)
　是年六月初二日奎山隄決是夜由東南水門陷城
　頃刻丈餘官廨民房盡没漂百姓溺死無數六七年
　城中皆水漸次沙淤議復舊城　張璇髙邑人由舉
　人天啓四年任户部主事時黄水暴漲上下驚懼六
　月初二日璇促裝移署戲馬臺之聚奎堂是夜河決
　城陷典守無失人皆服其先見　八月大雨河溢
　九月豐縣河決西洋廟口及十七鋪(徐州/志)
　河決徐州總河侍郎房壯麗題請帑金鳩夫集料
　行中河郎中金元嘉大挑故道復加埽築塞之(南/河)
　(全/考)
明熹宗天啓五年四月癸已陞福建巡撫南居益爲工
部右侍郎總理河道　九月丙辰兵科給事中陸文獻
條上徐州城守不宜改遷六議一爲運道不當遷每歲
糧艘由清河而入近雖有泇河可行然河勢狹窄冬春
囘空必資黄河故道黄水多泥而善走六十年前徐州
以下號爲銅幇鐡厎以河至此安瀾也嗣後吕梁之間
當事者去其中流石挫以爲利於行舟不知河無關鎭
常至泛濫所恃者官以倉庫錢糧民以身家性命爲防
禦故不至他徙倘城一變遷則繕修防守必疎潰決之
勢其妨運道不小也二爲要害不當遷徐城三面阻山
一面臨河南引邳宿北扼兖濟西扼汴泗一瀉千里之
勢以障江淮險要之設舊矣金陵恃徐爲南北咽喉且
黄河自西而東閘河自北而南皆合於徐城之東北而
下阻河勢河阻城勢居然一重鎭也如近歲蓮妖發難
環攻浹月而不得渡以故河南江北得免於難倘道鎭
逺移餘孽竄伏而無扼要以根之無地方官督率居民
以捍之萬一姦宄不測乗舊城之虚而據其内是又藉
寇以窟而自失其天造地設之險也三爲有費不當遷
蓋主徙城之說者亦爲城基易陷不可復居耳然黄水
所灌無不立淤者誠戽去城中積水使黄有所容去敗
垣之當水衝者使黄有所入愈入愈淤不久已成平地
就此酌量加髙凡公㕔之陷泥中者増其舊址取其舊
材仍舊添新而告成亦易也四爲倉庫不當遷徐設衛
所宿重兵貯庫運倉改兊米一十九萬六千有奇差户
部漕郎領之今城遷則倉儲將徙之新城乎將因仍舊
地乎圖新則倉糧之旱脚滋繁如仍舊則積貯之防衛
誰屬况部司兼攝稅務則部署不能逺河倉厫又豈能
逺河至官軍之防衛道鎭之彈壓其不能去河又明矣
五民生不當遷古有徙民實關中實塞下者明王難之
恐其便於富民而不便於貧民也今徐城之有蓋藏者
已他徙也其城外臨河而居者皆負販之細民也舉盈
於時詘而輕徙焉民方失廬舎之安又無濵水漁鹽舟
車之利民生無頼而國計妨矣六爲府治不當遷徐淮
以險重故有改州爲府之議若退處平地三十餘里其
去邳宿幾何而不已撤府之險阻乎况府屬道里適均
輔車相依碭與豐原各逺州百八十里而僻處一隅去
屬縣益逺亦何以成府之尊無已則有雲龍山延亘於
城之西南角相距可二里其間支河溝澮見漲爲平原
即於府城南稍培之以土俾與山相接因髙而立之基
再建一子城設立郡縣倉庫於其内而以道部臣統隸
之其舊城則設衛驛遞而以鎭將統隸之以防雀行不
測則有突至之水患可無虞矣至原議留搜括八萬以
興新役國用旣匱民力愈疲不如守此阨要留四萬以
因仍修築捐四萬以助工助遼所省巨而所全多也得
旨徐州負山臨河南北咽喉夙稱扼要只宜固隄保城
不必更州爲府其搜括八萬兩留四萬以備修築四萬
解進助工　丁已吏科給事中黄承昊劾總理河道侍
郎南居益依傍門户躐躋閩撫及陞總河遷延不至乞
速令休致得旨南居益依傍門户削籍爲民仍追贓誥
命　戊辰陞總督三邊軍務兵部右侍郎兼右僉都御
史李從心爲工部尚書總理河道(明熹宗實錄人居益/字思受渭南  萬厯)
　(二十九年進士巡撫福建五年遷總河/魏忠賢銜居益遂削籍去閩見明史稾)
明熹宗天啓六年七月壬申淮揚廬鳳各府屬春夏旱
蝗爲災入秋霪雨連旬河溢海嘯濵河之邑如泰興一
縣海潮江浪一夜驟湧廬舎衝没人民溺死者無算總
漕蘇茂相具狀乞賑下其疏於部(明熹宗/實録)
　是年七月初九日黄河決匙頭灣洪流倒入駱馬湖
　左右自新安鎭以下邳宿城外週圍皆水蕩然大壑
　田廬淹没數月少減(淮安/府志)
明熹宗天啓七年正月乙亥特命原任司禮監秉筆太
監崔文昇著總督漕運疏通河道查覈京通等倉前去
㑹同該部科道及漕臣河臣等官將天下地畆等項額
數銀兩及漕運歲到糧儲數目於出納之際本折若干
存發若干各按冊籍細加查核必盡翻窠臼徹厎澄清
朕旣各委親近内臣亦必重其事權專其責任而後可
以責其成功其各用敕諭關防所司各行擬給使振刷
夙弊丕變新猷以復我祖宗設立京通漕運等倉之初
意(明熹宗/實録)
　天啓七年九月庚辰以藩封大典叙錄沿河効勞諸
　臣總理河道都御史李從心加太子太師陞廕一級
　巡撫山東都御史李精白加兵部尚書總督漕運都
　御史郭尚友加户部尚書　十月已酉河工積逋銀
　自天啓元年至六年止共二十七萬六千八百三十
　兩太監崔文昇疏聞旨令勒限嚴追仍令以後徴收
　樁草等銀總解一庫歲終㑹同總督細加查核並立
　考成法以殿最有司　十二月戊戌以少保兼太子
　太師總理河道李從心改户部尚書總督倉場　庚
　子大理寺卿張九德疏辭總河新命不允　丙辰張
　九德陞工部尚書兼都察院右副都御史總理河道
　提督軍務(崇禎/長編)
　崇禎元年二月丁未浙江道御史范良彥言河流自
　潼關入汴延袤千里開封以西多山水行地中未甚
　爲患至銅瓦廂而東盡皆平野沮洳下濕潰決不時
　故羅家口蘇家林王家壩諸處歲築塞無虚日而其
　所需一應埽料若柳稍樁草􁪪麻等項例招商運買
　縁官價太少未及其半故商人不承遺累里甲兼之
　行水之地樹朩凋殘咸市之數百里外脚力有費僱
　船有費搬運有費交卸上納又有費合計歲發官銀
　一萬兩百姓必賠五千餘金而遼餉等額外之輸不
　與焉中州腹心之地困苦至此若不講求長策兩河
　赤子何有見天之日因思河南各府原有額定河道
　歲修錢糧有司征解不時拖欠數多夫此項錢糧即
　使在民若無拖欠係别項借支亦當速抵原數聽河
　臣凑手即發如臣所言柳梢等項招商辦買一一準
　之民間公平價值或使少沾利息人自樂就濵河小
　民其有瘳乎旨命飭行　四月甲午陞總理河道提
　督軍務丁啓濬爲刑部左侍郎　七月已已河道總
　督李從心罷(崇禎/長編)
　崇禎二年十二月庚午總督河道李若星入援(崇/禎)
　(長/編)
　是年春河決曹縣十四鋪口　四月決睢寧至七月
　中城盡坍總河侍郎李若星請遷城避之而開邳州
　壩洩水入故道且塞曹家口匙頭灣逼水北注以減
　睢州之患從之(明史/稾)
　是年四月大水決郭家觜灌石狗湖平地深七尺由
　下洪漸入黄河(徐州/志)
　是年辛安口決大水衝城没及女牆官舍民居漂流
　一空(睢寧/縣志)
　崇禎三年二月辛亥總督河道李若星疏奏睢寧水
　患至於城池潰決人民蕩析固百年來未有之竒慘
　也臣與司道㕔縣諸臣僉議淤沙壅塞之場根基旣
　不堅固又沿河數十里盡皆泥沙深者丈餘淺者七
　八尺求一段故隄不可得若於此築隄恐随築随潰
　徒擲金錢於洪波巨浪中河患毫無補救則南岸新
　隄之不必驟修也明矣若露鋪決口始於天啓丁卯
　之憂迄今四年於兹涓涓不止漸成巨川其漭漾澎
　湃之勢方山嶽可撼陵谷可遷此豈尋常決口而欲
　埽料塞之乎則露鋪決口之不能堵塞也又明矣計
　惟有開邳壩復故道沿河築舊隄以爲補偏救弊之
　䇿耳今細尋邳州新築壩内别有一泓環繞羊山之
　前從此挑濬便可洩水入故道俟工完水漲即開攔
　河壩分正派以殺水勢將露鋪來口之壩借作迎水
　之用在堵塞曹家口匙頭灣諸處逼水北注則泛濫
　之勢自消而睢寧之患可減此目前最急工程不容
　時刻緩者其睢寧舊城湮潰已經三次去年四月十
　四日水漲湮而未潰至七月十五日隄壞而城始坍
　其間歴時三月士民猶得移徙若再因循不遷貪沃
　饒之利而忘沉溺之害洚水復至未有不胥人民而
　化爲魚鼈者况此城昔如釡厎今已淤塞就平仍此
　故墟終爲陷穽所當即行撫按定議移城不得以縣
　民安土重遷付之不問也前項募夫辦料計用銀八
　千六百二十六兩有奇應於淮安府山陽縣河道項
　内動支所當并力上奏　四月辛亥總理河道李若
　星疏解俸薪銀五百兩充餉優旨納之　五月戊戌
　總督河道李若星疏解祖陵皇陵節省銀助建德陵
　命到日覈收　十月甲子起朱光祚爲工部尚書兼
　都察院右副都御史總理河道(崇禎/長編)
　崇禎四年十月丁未刑科給事中常自裕上言今歲
　災異疊見黄河横決淹没原武陽武封邱延津四縣
　盡成湖沼民爲魚鼈詎意昊天不吊夏旱秋霖河水
　懷襄載胥及溺致產賦之區一望灌莽淪滔之後大
　半逃亡詩云民靡有黎具禍以燼哀恫中國具贅卒
　荒言念及斯不覺澘然爲民父母者於此時敬天之
　怒毋敢戲豫憫民之艱不遑啓處拯溺救焚䘏災捍
　患朝夕皇皇猶慮弗及而尚畏考成之令嚴催科之
　條恐此二三孑遺非垂而就斃則挺而走險耳兩河
　之間不又爲秦晉之續乎(崇禎/長編)
　是年夏河決原武湖村鋪又決封丘荆隆口敗曹縣
　塔兒灣太行隄　六月黄淮交漲海口壅塞河決建
　義諸口下灌興化鹽城水深二丈村落盡漂没逡巡
　踰年始議築塞興工未幾伏秋水發黄淮奔注興鹽
　爲壑而海潮復逆衝壞范公隄軍民及商竈户死者
　無算少壯轉徙丏江儀通泰間盜賊千百嘯聚至六
　年鹽城民徐瑞等言狀帝憫之命議罰河漕官而是
　時總河朱光祚方議開髙堰三閘淮揚在朝者合疏
　言建義諸口未塞民田盡沉水厎三閘一開髙寳諸
　邑蕩爲湖海而漕糧鹽課皆害矣髙堰建閘始於萬
　厯二十三年未幾全塞今髙堰日壞方當急議修築
　可輕言開浚乎帝是其言事遂寢又從御史吴振纓
　請修宿寧上下西北舊隄以捍歸仁(明史槀二御史/吴振纓  疏載)
　(在六/年)
　是年河決荆隆口趨張秋六年始塞(河南/通志)
　是年八月大雨河溢(徐州/志)
　是年九月河決西洋廟口及十七鋪口邑大水(蕭縣/志)
　(豐縣/志同)
　申佳𦙍字孔嘉永年人崇禎四年進士授儀封知縣
　霪雨河決艤舟怒濤中率衆塞其口以才調杞縣歴
　太僕丞殉節贈少卿　本朝賜諡端愍(明史/稾)
　崇禎五年二月癸未工部尚書曹珖疏覆河南巡按
　李曰宣條議河道四款其一爲職掌宜明從來印官
　河官均任河防責原相等按臣議印河分認職掌以
　各按功罪不惟交制且以相成從前諉卸之習今始
　可以盡破至中州之河道即運河之部臣一切防河
　事宜尤應躬親督核其一爲支收當講凡河工物料
　買辦收存支放弊竇多端耗費無紀按臣立議官買
　通計物料就歸徳開封二府裒益價值使之均平責
　成印官自買小民旣免派擾物料必無折乾此爲便
　計其一爲核實工役河防易墮率由夫役多虚冒與
　工糈無實用耳必使夫役旣無影占工食始免虚糜
　是宜按月消算通行截給每月終印官出印領關支
　不遲一日不冒一工如有包占侵剋與工料不實即
　以爲印河之功罪其一議遷改河官防河重在秋水
　泛漲之時呼吸安危頃刻而判此後道臣陞遷務在
　冬季之後期於不悞秋防至河㕔設立同知通判從
　來已久其陞遷選授當一遵此法不至大相懸絶可
　也　三月丁未河道總督朱光祚疏奏崇禎四年夏
　秋霪雨爲災黄淮湖海交漲衝決淮安府山陽縣黄
　河新溝口三百五十丈中深一丈六七尺蘇家觜一
　百六十五丈中深一丈二三尺工大費繁迄今未經
　修築臣㑹同總漕李待問及司道㕔縣親行勘估約
　新溝口工料二萬七千八百七十兩有奇蘇家觜工
　料一萬七千六百五十雨有奇二項共需銀四萬五
　千五百三十餘兩臣已陸續凑集各項錢糧責成郎
　中徐標暫駐淮安府料理乞敕工部酌覆行臣轉行
　瀕河司道督同各府佐河官一體遵照辦築如限報
　完章下所司　五月丙午擢天津兵備參政朱大典
　爲右僉都御史巡撫山東時東撫久缺户部尚書畢
　自嚴工部尚書曹珖等請以總河尚書朱光祚移鎭
　省城兼攝其事下部酌議吏部尚書閔洪學覆奏㑹
　推新撫勢必少需時日而事機難緩河臣朱光祚威
　望夙著見在濟寧可以朝夕受事應令兼攝巡撫料
　理戰守實係便計即以總河關防行事俟新撫入境
　接管可也帝以新撫已簡用當令刻期赴任光祚不
　必移鎭印務付劉宇烈兼攝　八月癸未直隸巡按
　饒京疏報黄河漫漲泗州虹縣宿遷桃源沭陽贛榆
　山陽清河邳州睢寧鹽城安東海州盱眙臨淮髙郵
　興化寳應諸州縣盡爲淹没而天長髙郵寳應泰州
　興化處處盜賊公行懇求皇上大沛恩膏因使再飢
　之民不愁追呼而專求生計庶恒心少留寇盜亦可
　少弭也帝命撫按嚴督道府州縣撫字勦戢仍將被
　災實情勘明以聞　十一月丙辰直隸巡按饒京以
　江北淮安諸郡連歲災荒流殍載道疏奏爲災民年
　年之計莫如築新決河口一著淮之鹽城廟灣揚之
　興化寳應皆棊布於河海之濵黄河之水順流入海
　所恃此兩岸之隄今年水汎河身倐遷復將蘇觜建
　義等處決兩大口各二三百丈河水直從兩決口奔
　迅而下入射陽湖遂使相近各邑盡沉水中民所以
　無家無食而思盜也雖塞決工力頗大然不塞恐所
　失倍多所當乗時議築即驅此飢民爲荷鋤戴畚之
　舉將兩利俱存此又救災之長計也　已未直𨽻揚
　州府髙郵州寳應縣災民楊元逹等疏言寳應首當
　黄淮下流之衝去歲六月旣遭水患流移尚未盡復
　不意今年六月黄河漲溢淮安蘇家觜復潰數百里
　之間廬舎悉沉水厎寳應逼近淮黄水之來也獨先
　水之去也獨後自六月至今已及半年水勢不退無
　復種植之望加以功令嚴切漕米轉盼開徵民間各
　項催科雜然並起窮民無衣無食舍死計復何之願
　垂念瀕河下邑兩被異災準將本年漕米及一切逋
　欠錢糧慨賜蠲停仍大發帑金賑濟俾守死不去之
　飢民不至畏徵而再竄則祝頌皇恩世世以之矣章
　下所司　十二月丁卯山東道御史吳甡以揚州府
　屬興化等州縣自崇禎四年六月水漲隄壞決新河
　蘇家觜建義口等處修葺未成至今年六月蘇家觜
　等口又復大潰由鹽城而興化而寳應髙郵無處不
　被其害其髙寳一帶漕隄如金門閘九里七顆柳及
　淮安二城(闕/)等處又在在告潰數百里内村舎田廬
　漂蕩一空老弱飢溺之情鄭圖難繪在計臣亦知興
　鹽爲異常災傷矣而興化漕糧止議半折又每石折
　銀八錢夫興化受水劇於鹽城即令全折亦難完納
　神祖時曽截漕糧數十萬石以振山東飢民今獨奈
　何吝此數千石米不以䘏災黎也至按臣言塞河一
　事尤中肯綮業蒙明旨詰責矣然時日已久若長隄
　不爲速築黄淮永無歸海之期而興鹽等州縣長爲
　衆水之壑兩淮鹽課數百萬何所取給大盜出没其
　間漕運咽喉從此斷矣其關係何如者及今冬末春
　初水勢稍退施力頗易至若明年桃花水泛瓠子興
　歌農時一奪終歲失望伏望嚴敕漕河諸臣選委廉
　能府佐州縣正官㑹勘確估分理其事責道府董其
　成而撫按操三尺繩其後嚴限今冬十二月内興工
　明年三月内報竣更預懸賞格築塞堅完者紀錄優
　擢遲緩疎虞者重議加罰如是則金錢不致委之逝
　波而責任克專功罪不爽方無委卸之弊矣帝謂河
　決貽害如此所設總河重臣謂何著朱光祚㑹同總
　漕李待問速行勘估刻期興工務在堅整早竣其蠲
　䘏事并議以聞(崇禎/長編)
　是年六月河決孟津口横浸數百里(明史稾/五行志)
　
　行水金鑑巻四十四
欽定四庫全書
　行水金鑑巻四十五
　　　　　　　　　　　　江南按察使傅澤洪撰
　　河水
　崇禎六年五月已未吏科給事中吳麟徴疏言河決之
　患於今三年總河朱光祚望洋而歎幾倖於神河之時
　徙識者已知其不能矣然以運道言則亦漕臣事也以
　地方言則又撫臣事也今督漕而兼撫者李待問也待問
　安得晏然已乎按黄河之勢如歸仁隄決以泗州為壑而
　祖陵有汎濫之憂睢寧河決以淮揚為壑而州縣被吞嚙
　之患今蘇家觜新溝口各決數百丈河水不東歸海而
　從決口南下灌山鹽髙寳興泰數州縣淮揚淪溺則鹽
　課不興運道堙塞則京師坐困此孰非漕臣之憂而度
　外置之矧此二决去河臣千里去漕臣僅六七十里乃坐視
　昏墊之民了無纓冠之救使百萬生靈無半菽之果腹無寸
　椽之棲身田廬塜墓陸沉海底登城而號仰天而泣誰司
　民命而曰治河非我事也兩淮爲南北咽喉國家以
　重臣鎭之轉運之外俾以軍務責之撫綏非尋常節
　鉞可比今民生日見死亡盜賊日見生發彼紅袍黄
　巾出没於江淮湖海間者儼然與撫臣争衡逼處而
　莫敢問至若通泰之鹽徒蕭徐之妖孽古今竊據之
　雄往往出此倘河工無告成之期災黎絶更生之望
　聯翩四起滔天之勢不在淮黄而在封疆待問即欲
　諉卸亦何從而諉卸乎章下所司　六月已已鹽城
　民徐瑞等疏言淮揚兩郡計二十一州縣四面地形
　皆髙而興化鹽城地居窪下所謂澤國也且四瀆之
　水黄淮最巨交合於清河口而東歸於海瀕海一帶
　鹽竈星列有范公隄障之始免浸没之患自四年六
　月黄淮交漲隄潰河決水不歸海而從建義諸決口
　下灌興鹽等縣懸水數仞勢若建瓴數日之内水深
　二丈千村萬落漂没一空至五年四月始議築塞費
　金錢數萬止完新溝一處延至七月伏秋水發前功
　盡廢黄淮之水奔流下注皆以興鹽爲壑尤可異者
　四月三日海潮迅發范公隄衝壞數處狂濤巨浪排
　空而來近隄鹽場室廬牲畜及軍民商竈漂者没者
　死者無算失今不治久之興鹽兩縣與大海混合爲
　一而鹽課漕運從此俱壞此豈尋常水患可不爲之
　寒心也至小民流離死徙之苦前此兩年尚有稍裕
　之家儲積之餘竭貲盡力從事南畆不謂攴祈著孽
　兩肆稽天將垂熟稻田盡付陽侯處處村舍悉爲蛟
　窟而人與財俱盡矣今年水積不退浩瀚仍前自去
　歲七月以來如江如海併往日水澤之利魚蝦荷藻
　之屬一望茫茫何處尋覔今二麥未種三春不耕欲
　采樵而無路欲煮海而無鹽欲賣女而無受買之家
　欲鬻田而無交易之主衣裳無典質之具富室絶稱
　貸之門身衣鶉結之衣人食犬彘之食以故老弱僵
　卧道殣相望少壯轉徙飛鴻滿路乗桴流丐於江儀
　通泰之境而其力不能移飢不能支者或夫妻引頸
　雉經樹梢或子母投河葬身魚腹而最可傷者新任
　教官王明佐無俸可支欲歸無計忍餓經旬自縊衙
　署官尚如此而况民乎怨號之聲上震天地水熱交
　蒸結爲癘疫而死亡者又不可以數計也嗟乎使人
　止於死亡則亦已耳而無奈閭左惡少城市不逞之
　徒莫肯忍飢待斃甘心爲盜東西嘯聚千百成羣以
　棹楔爲矜㦸以帆檣爲戰馬殺人如麻膏血川原如
　近日沙家莊湖北莊等處所過殘滅其來也千人爲
　隊勢同席捲其去也湖天爲家任其出没而海外巨
　寇以千萬計飄忽無定縱横任意新興上岡一帶幾
　同戰場臣等有不忍言者逃亡之家反作寇盜之寨
　蛟龍之窟盡爲豺虎之場致河道阻絶糴販不通市
　無米肆厨絶烟炊比之晉豫慘毒萬倍按户口圖籍民
　之死者十三逃者散者及聚而盜者十四僵卧孤城
　難保旦夕者十存一二耳有司雖賢慈母不能撫斷
　哺之子循吏豈能保垂死之民哉惟我皇上惻然而
　爲之計臣等雖死爲餓鬼亦感天恩不朽矣得旨淮
　揚屬邑淪没朕甚憫之河漕各官不繕治隄防致兹
　流離其議處以聞　八月癸亥以劉榮嗣爲工部尚
　書兼都察院右副都御史總理河道(崇禎/長編)
　是年三月十五日廣東道監察御史臣吳振纓謹題
　爲河隄修築久稽祖陵浸嚙可慮謹以籲控未及河
　患𦂳要仰祈嚴敕急築以救墊溺以固根本事竊惟
　我國家千百年之王氣本於鳳泗祖陵即如黄河之
　發源星宿海不可淤遏者也神河遷徙不常衝決靡
　定所可以人力用事者不過溢者捍之則恃隄瑕者
　堅之則恃修潰者塞之則恃築費半而功倍乗隄未
　全潰水未氾濫之時晝夜拮据人工物料皆實少侵
　冒塗苴之弊則恃速夫沙泥逐水而下故河身漸髙
　徐邳睢宿之間往往水平於城蟻穴不支遂同魚鼈
　室廬漂蕩畛隰江湖自崇禎四年黄河横流處處受
　馮夷之害至五年霪雨挾稽天之浸東南瀕漕之州
　邑無不載胥及溺上下號呼然如睢寧災民僅控沉
　淪之苦求改折蠲䘏而未陳河患之繇前御史吳甡
　河決一日不塞之疏繪眞情慘深切聖主警余之憂
　然髙寳興鹽一帶所急在新河蘇家觜建義口三處
　業奉旨查勘估計責成興役然黄河歸墟之下口非
　祖陵闗係之上流也蓋鳳泗之水淮近而河逺故歸仁
　一帶之隄防淮而不防河以睢寧上下舊築西北長
　隄數百里障河之横而束其流以歸於海此歸仁之
　外捍也向漕運走徐邳則爲漕護隄歲勤修築自直
　河改運而急漕者視此隄爲緩且邳州築其攔壩羊
　山塞其分流水盡逼於睢寧有不容不決之勢矣故
　如餘堡雲堡露堡湯家園諸口先後俱決是向之黄
　與淮至清河始合而今之黄水潰漫睢寧最下與淮
　合併浩淼無涯歸仁隄失其捍蔽而兼之黄强淮弱
　狂怒奔衝非一隄之力所能厎故修歸仁所以衛祖
　陵而不堅塞雎寧外隄之決口則水勢吞天歸仁單
　薄每歲黄河泛漲桃花瓠子非但數百萬生靈不堪
　久作沉蛙而祖陵萬一再驚何以慰皇上之孝思此
　憂河者所未全計而不知爲治河之要著也錢糧浩
　繁河臣蒿目然當大壞極蠱之日不得不爲一勞永
　逸之圖夫古今治亂以抑洪水與兼夷狄治亂臣賊
　子並稱則不得以(闕/)　齊晉之禍爲烈而以懷山襄
　陵之割爲淺也至於災疲之民死亡流竄什不存一
　則穫薪久浸不宜復派工料使殘黎苦賠累之波萍
　梗無依豈可空役孑遺俾顚仆作淪胥之續地方有
　司倘仍踵夙弊奸胥猾吏攤派擾民沿河大黠賤收
　貴賣通同管河之官每兩止發七八錢而買運交納
　費至三兩者又闔縣報差報役用賄買脫及包夫顧
　募得財無夫者又一埽用柳枝朩樁蘆繩柴草等件
　大者百金以次俱數十金而以少作多虚冒官錢者
　種種騷害弊難盡書故河決之禍大而顯治河之虐
　慘而深夫不見淮揚之光景乎有水無地有地無田
　有田無人有人無稅自徐邳而下大江而上千餘百
　里以商旅輻輳之區爲盜賊依踞之所邑里蕭條水
　陸幾斷不知者以爲鹽賦所出疑爲富庶而民愈貧
　商亦愈困災日久鹽亦日艱竈户蠢蠢必爲將來之
　憂且曹濮相連海氛不測不思以生之養之勞之來
　之如愛身者先護咽喉以通五榖而後可講調理滋
　益之方是在州縣實心愛民董河官親身查歴毋使
　難設處之金錢委諸逝浪已陷溺之赤子再納溝中
　是所當嚴加申飭者也伏惟聖明采擇施行奉聖旨
　本内歸仁等隄修塞事宜著該部詳酌議奏其官胥
　通同侵冒差派害民等弊該督撫按向來何無紏參
　即著確查指實奏來不得庇縱淮揚災患堪軫已有
　屢旨著嚴飭有司核實節糜以示存䘏該衙門知道
　　七月十一日御史吳振纓又題爲河患潰壞已極
　漕河分合宜明祈愼簡才智精敏之臣以責半載成
　功以保國家命脈事竊我朝之治河與前代異何也
　前之河以河論利害今之河以漕論利害故害河即
　以害漕漕重則河愈重夫設總河以董河工設總漕
　以管漕務皆以重臣稱督在無事之日如庖人尸祝
　各有所司彼此不必代也然漕之於河正猶舟之於水
　氾濫多漂没之患淺涸有梗塞之憂宜修築者一以
　爲鞭長而不暇及一以爲局外而若罔聞宜疏濬者
　一以有分司而聽其開除一以有專局而漫無經理
　及河決民魚溜險漕誤輸載者方爲將伯之呼分過
　者似有代桃之惜臣以爲河工之錢糧在河臣而地
　方之禍烈在督撫如遇風者豈坐待乎長年救懸者
　不倩梯於魯匠此主伯亞旅各殫心力彼此難相諉
　也故以漕論漕凡水次之稽延官旗之翫縱淮洪之
　過期此漕之罪也至旱乾水溢出於天而欲以人力
　齊之不能不與河臣同司其咎不幾爲巡漕屈乎以
　河論河督臣旣領專轄部司各有分提至如兵巡等
　道原有備兵治民之煩而漕旣推挽恐後河亦奔命
　不遑功未同居罰與並議不幾爲司道屈乎然總之
　急漕以急河以功令之切挽漕事之竆諸臣亦難辭
　責也况河之害又不止於漕乎臣讀淮安災民徐瑞
　等奏而為之泫然涕零且猶有未盡之籲也試以鹽
　城言之淮安原係水國十一州縣爲宇内極貧苦之
　邦惟鹽城一縣產米故漕米三萬三千每年九月全
　完尚載米十餘萬石賣隣封以完漕兌鹽城旣没必
　轉鬻於江楚淮民其能堪乎謂淮之無漕可且鹽城
　興化地窪瀕海鹽場獨多范公隄一障之内萬竈星
　連而決口蕩然商竈盡没謂淮揚之無鹽課可又髙
　寳亦非故隄淪胥處處見告湖海淮黄盡作盜藪謂
　江北之無淮揚可以此言之而河功之萬利萬害其
　可寢食寧旦夕緩乎然治河難言之矣非有驅鱷射
　潮之精誠不能與海若争順逆非有舟車輴樏之艱
　瘁不能以精衞鼓百司非有竹頭朩屑之細宻不能
　使錢糧無尾閭非有相髙下度分合因勢利導一勞
　永逸之明智不能使𤣥圭告成事如河臣朱光祚
　敏練長才前以老成見推而年當榆景視聽不全言
　者未嘗求多用舍自宜速斷漕臣李待問敭歴巳深
　視漕不爲不苦災患年甚一年縱河有可卸之擔而
　撫無代諉之咎在逺近皆以爲不可即兩臣自信其
　難勝矣皇上洞觀萬里根本所係每念惻然明旨屢
　申嚴加鞭䇿然臣之任事者氣與神耳氣暮者不再
　朝神苶者不復旺今計水怒將偃自九月以至二月
　半歲之間氷沍居半一人誤則誤千萬人之功一日
　弛則害億萬家之命堯以不得禹爲已憂今固無禹
　豈無聰明無恙精力皷舞者足以破因循之習爲瞑
　眩之圖乎此臣之所以繼諸臣部覆而再請也抑臣
　縁河事而有慨於捐助節省之名其爲害不淺已祖
　宗每事設制豈節約之意獨疏而嘗以有餘供經費
　如河上歲修二十萬使以二十萬金每年處處巡督
　實實修濬河患必不至此而前總河李若星何邀捐
　助之名以歲修輸十餘萬也捐助奉㫖而停則不得
　不言節省矣不於稽覈務實修而借恡惜爲撙節於
　是決口應築以補苴塗目前淤塞應挑以虚役消故
　事醖釀決裂今節省者何在乎因而推之直省自撫
　按以至守令果眞心爲地方者有節省可報贖鍰可
　捐多積榖以備凶荒繕城池儲火藥製器械以防戎
　莽庫藏大小亦必有多寡之積以應急需必不至一
　動倉皇立時潰敗如萊州七月之圍非前官貯庫中
　硝黄萬計復掘地得油若干則城必不守若人人厪
　此逺慮過於曲突徙薪乞皇上以此爲天下風凡地
　方有節省捐助錢糧即聽爲地方備禦之用造冊申
　報以俟查覈毋騖涓滴之名虚善後之䇿敢因河漕
　而并及之伏祈聖明采擇施行奉旨河漕國儲甚重
　決口未塞公私交害翫誤諸臣已經分别示警嚴飭
　責成如再不效自當重論至河防積壞總由各官翫
　泄豈得以捐助節省藉口該部知道(吳侍御奏疏號/侍御名振纓)
　(儉育烏程人萬厯壬戍進士疏中所言捐助之銀不/由天降不從地出豈果出之私囊節省錢糧無非浮)
　(估於前實銷於後巧立名色愚/弄朝廷此乃明末之敝政乎)
　崇禎七年二月壬申賜漕運總督楊一鵬河道總督
　劉榮嗣等銀幣有差以建義決口告成也　六月甲
　戌河決沛縣之滿壩及陳岸水口(崇禎/長編)
　崇禎八年八月丙午巡漕御史倪於義糾河道總
　督劉榮嗣欺罔悞工諸狀帝令所司按問以聞(崇/禎)
　(長/編)
　是年九月庚戍總理河道侍郎劉榮嗣下獄瘐死(明/史)
　(藳/)
　崇禎九年七月辛亥總理河道周鼎疏言塞決將成
　忽有旁潰嚴旨責成確估辦料刻期報竣經管官指
　參重治(崇禎/長編)
　是年河決長山參議徐標率河防同知張俊英塞之
　(江南/通志)
　是年六月河決長山隄口塞之八月豐蕭河溢大水
　先是懼河之決㑹通也北築太行隄西起虞城界東
　抵沛縣復築縷隄用護太行西起虞城界東抵張村
　站又上自茶城下厯三山抵雙溝兩岸長隄之上每
　三里設鋪一所每鋪設夫十名外更設游夫巡邏協
　力防守房村設貯河料厰(徐州/志)
　是年八月河溢大水(蕭縣/志)
　是年秋霪雨三月黄河泛溢邑大水(豐縣/志)
　崇禎十年六月辛酉以河水潰溢將道㕔官文運衡
　陳六韐分别降處并敕總河臣作速詳查決口辦料
　修築　十月庚申徐鑛管理清河(崇禎/長編)
　崇禎十一年三月丁亥總督河道周鼎疏言挑濬愆
　期印官悠忽内糾滕縣知縣王俊民宿遷知縣劉毓
　秀汶上知縣葉増光應加議處帝從之仍諭晝夜儹
　工不得玩泄　八月已未工部疏核河工得旨新河
　浪費錢糧不準消算姜采旣非經管錢糧其經手之
　官何置不問著該撫按一并核議抵補具奏　九月
　辛酉浙江巡撫熊奮渭疏報兩浙疊罹水蝗章下所
　司(崇禎/長編)
　崇禎十二年三月已卯河道總督周鼎疏言恭進捐
　助帝命照數察收　七月丁已大學士薛國觀等捐
　助河工旨照數騐收　八月庚寅帝以河江急需命
　將王體乾没籍銀兩盡數發與管工侍郎乘時挑濬
　(崇禎/長編)
　崇禎十三年正月丁已陞張國維爲工部右侍郎兼
　都察院右僉都御史仍帶住俸降二級總理河道提
　督軍務(崇禎/長編)
　是年大旱黄河水涸(睢寧/縣志)
　崇禎十四年八月戊申敕封河神金龍四大王加𢎞
　佑感應四字九龍神加翊運二字(崇禎/長編)
　崇禎十五年正月乙未守備印司奇誣奏總督河道
　張國維十二大罪帝令回奏國維具疏辨司奇先爲
　國維以浮躁叅劾者也　九月壬午黄河決朱家寨
　衝破汴城并衝賊巢溺死者過半周藩踉蹌趨渡河
　北冠紫羢帽衣藍狐裘乗四人柳朩肩輿並王妃世
　子宫眷三十餘人内侍三四人攜舊簏三隻暫寄柳
　園坊所司馳聞得旨汴城水患異常周藩暫渡河北
　倉皇遷徙深軫朕懷所有䕶安事宜禮部速奏　十
　月戊申總河張國維疏請飬母不允　壬子工科給
　事中李士焜疏言臣聞賊欲決河非一日矣然不即
　引水灌城者其志在金帛子女坐困城亡恣其所取
　耳遥聞秦兵出關恐盡力迎敵則圍汴必疎是以藉
　河北之捲噬當鋒敵之屠戮嗟此數萬生靈葬於魚
　腹金隄一決玊璧難沉誰取淇竹而障之哉督臣侯
　恂不據實入告乃曰河徙異變夫黄河效順三百年
　於兹矣何無事之日則爲安瀾賊圍未解忽爾泛漲
　耶皇上無隠不燭恂敢於欺朦是誠何心也昔賊困
　歸德恂之子舉人侯方夏率領家丁斬關而出殺死
　守城生員數人滿城鼎沸遂不可守皇上試問恂家
　於郡城旣破矣家口何以獨全臣不知其何辭以對
　也恂有倡逃悞國之子使之髙擁旌旄能服三軍之
　心哉若孫𫝊庭藉口募練逗遛不前發兵匝月尚未
　抵汴致闤闠化爲蜃宫尚侈言軍容之盛紀律之嚴
　是國法所不貸也得旨汴寇久稽殲勦督鎭俱難辭
　咎嚴諭屢頒侯恂孫𫝊庭正在辦賊朝廷惟課成功
　不必苛議侯恂見遭家難何得云獨全　已未總督
　河道張國維奉詔趨京道奏鎭臣劉澤清面語臣流
　寇乗九月水漲令黑蛇劉都古決河灌汴汴城被衝
　周藩播遷賊壘亦潰又别開水道遏入城根兩月以
　來城内之水幾與城平臣愚請浚故道引歸淮泗庶
　二陵無虞運道不枯已飛札督臣侯恂撫臣王永吉
　髙名衡調發官兵扼防決口帝是其言命所在協力
　修築　庚申禮科都給事中沈允培疏言河患與寇
　患並亟請專敕才望大臣經理其事得旨狡寇逋誅
　致河水潰決藩國播遷援師已集該督鎭力圖𠞰蕩
　不得藉口河變縱寇壑鄰　總督河道張國維疏言
　舊河臣周鼎以阻淺罷職宜復其官帶劉榮嗣以淤
　運並其子追比斃獄止存幼孫宜賜矜宥章下所司
　　丙寅浙江南御史周燦疏言汴城河決請敕按臣
　確察是否天災抑由賊計則督臣之欺罔不可飾也
　且河形已徙則漕運必悞宜敕河臣相度經理得旨
　汴溺情形是否由賊灌天災著速行察明目今築塞
　應否設官督理所司看議　十一月乙亥總督河道
　張國維疏言先臣宋禮治河通漕功在社稷今廟祀
　南旺薄田數畞敗屋數楹世祀生員宋崇光衣巾酬
　恩未盡請優與錦衣世廕永鎭南旺章下所司山東
　巡撫王永吉疏奏黄河之決大抵水衝朱家寨衝決
　汴城東門直走睢陽洶洶東南直下鄢陵鹿邑正當
　其奔嚙之衝則亳州泗州必受其害泗州地形窪下
　祖宗重地在焉恐不免昏墊之虞矣曹單定陶一帶
　皆山東地方在汴河下流若論徐邳清宿一帶皆南
　直地方則曹單復爲上流皆見行黄河故道也今新
　河旣開則舊河自涸上流旣斷則下流自淤固相應
　之理而必至之勢耳千里運河一旦遷改乾涸之久
　漸成平陸思及於此眞可寒心至於賊衆俱在河西
　歸德府及隔越於河北山東河險已無可恃非派撥
　大兵分信扼防難免暗渡此河形賊勢之大略也伏
　乞皇上立簡總河臣星馳受事或築塞以遏狂流或疏
　鑿以分水勢并乞敕下督臣侯恂河南撫臣髙名衡
　酌調兵將按地計程築墩堡置火器設遊兵防河一
　如防邊之法保全一綫咽喉若夫鳳泗水勢有無浸
　及陵園總漕臣史可法行將馳報今尚未敢遥揣耳
　得旨汴河衡決關係陵運水勢直下情形詳議馳奏
　河臣黄希憲著星馳捍禦　丁丑總督侯恂疏奏汴
　城河決兼賊勢披猖標下副總兵丘磊懐標署總兵
　白邦政率兵駕船濟渡難民十餘萬盡歸北岸請賜
　賑䘏得旨察明議叙見今村集散處飢困可驗該撫
　按設法安排賑濟不得坐視　十二月已卯命工部
　侍郎周堪賡修治汴河發御前銀十萬兩并敕所司
　不拘何項錢糧實撥濟用期以二月峻工　十二月
　戊子巡漕御史沈向疏請治河略曰汴梁城後有老
　隄以障之再後有黄金隄以障之宋帝建都仗此黄
　河保䕶東西二京乃一時不察遽從朱家寨決開小
　隄欲灌賊而賊復大決以灌城汴城已成新河舊河
　竭矣河北失此天險可憂甚大且虞水注二京所關
　更鉅况目今尤急者澎湃之巨波盡泄新河而董口
　無水回空糧艘何能越乎從董口至清口臣雖飭該
　管各官造壩蓄水然褰裳而過之水即戮力挽拽亦
　似登天再入深冬下注之勢已静而中蓄之漲盡絶
　來年重漕將何計哉又閒原決兩口水已不流又從
　西越二里新決一口濶一里餘其洶湧之勢較之前
　口更急計水九分而舊河止一分矣是前決一口今
　決兩口矣先口止窄而緩新口愈寛而險矣伏乞皇
　上速遣督工大臣星夜抵豫不惜巨萬金錢乗此冬
　令水馴之日繕堵決口逆挽狂瀾還返故道則目前
　之回空得行而來歲之重運亦通陵寢可以無虞而
　神京亦恃天險此正呼吸俄頃之際倘緩須㬰水勢
　南奔日久益難挽回勿謂臣言之不早也章下所司
　(崇禎/長編)
　流賊圍開封久守臣謀引黄河灌賊偵知預爲備乗
　九月中水漲令其黨黒蛇劉都古決河灌城城内之
　水幾與城平民盡溺死總河侍郎張國維方奉詔赴
　京奏其狀山東巡撫王永吉上言黄河決汴城直走
　睢陽東南注鄢陵鹿邑必害亳泗侵祖陵而邳宿運
　河必涸帝令總河侍郎黄希憲急往捍禦希憲以身
　居濟寧不能攝汴請特設重臣督埋命工部侍郎周
　堪賡督修汴河(明史/稾)
　崇禎壬午寇圍大梁汴人死守不降有獻䇿髙巡撫
　名衡者曰賊營附大隄決河灌之盡爲魚鼈矣周王
　募民壘羊馬城髙厚如岸援兵掘朱家砦口賊黨覺
　移營髙岸多儲大航巨筏反決馬家口以灌城河驟
　決聲震百里排城北門入穿東南門出流入渦水渦
　忽髙二丈士民溺死數十萬(静志居/詩話)
　開封城北十里枕黄河至是賊圍城久人相食壬午
　夜河決開封之朱家寨溢北城越數日水大至灌城
　周王恭枵走磁州以巡按御史王漢舟迎之也巡撫
　髙名衡推官黄澍等俱北渡吏卒倉猝各奔避士民
　湮溺死者數十萬人城俱圮賊屯髙地獨全開封古
　都㑹富庶甲於中原竟成巨浸水大半入渦入泗入
　淮與故河分流邳亳皆災(明紀事/本末)
　自汴城灌壞蘭陽縣黄河涸如平陸(目遊/海記)四
　是年流寇決河灌汴於是河南一帶流緩沙停河身
　淤澱之禍實基於此(淮安/府志)
　崇禎十六年二月乙丑總理河道黄希憲疏奏河決
　日甚請増重臣督理因薦淮漕道徐標原任湖廣巡
　撫余應柱奉召還朝現抵淮上請擇用一人又請截
　留邳州沭陽寄頓餉銀三十五萬爲河工經費一勞
　永逸之計得旨周堪賡曽否抵汴興工著察催嚴飭
　其應動錢糧及遴委道員所司速議　戊辰督修汴
　河侍郎周堪賡疏奏河決朱家塞馬家口上下兩口
　相距三十里至汴隄之外合爲一流直衝汴城得旨
　兵部看議速奏　庚午御史黄澍疏言臣復命至涿
　州接邸報見工科給事中陳燕翼國賊未除一疏蓋
　爲臣守汴奇苦之疏而發也臣讀竟歎曰燕翼爲皇
　上發奸至於稱引祖宗申明賞罰其氣壯其辭激其
　理直可謂不愧諫臣不顧私交然惜燕翼借題則是
　吠影則非也立議似正排陷則非也顧守汴一案亦
　大矣河決一案亦重矣天下至大且重之事須要天
　下人明目張胆言之以求一當誰敢隻手蔽天臣請
　就其疏一一應之疏云決河灌之乎臣應之曰黄河
　之不遑修築者五年矣崇禎十四年七月二十八日
　河從黄金壩朱家寨等處決進七八里衝入土隄周
　王發銀錢數千連夜招人堵塞撫臣髙名衡以下皆
　半夜出城修築當時賊未圍汴約以次年春間大興
　版築至十二月而賊又攻汴矣狠攻二十晝夜而賊
　去竭兩月之力僅修完城垣而賊又來自四月二十
　八日賊困城下消息不通七月間賊謡言決河以惑
　我衆然自七月至九月初旬城下俱無水九月十四
　日水到城下十六日四門齊壞洪流萬丈臣等方痛
　哭求死遑知水所自來乎聞按臣嚴雲京曽疏請決河
　劉源清亦自認決河皇上惟敕二臣從實回話并責
　舊督臣侯恂河北巡道楊千古各陳當日確聞確見
　仍一面敕問周王及汴梁渡河士民果否十四年有
　決之事則臣言可復燕翼說謊之罪自見矣疏云河
　水驟至豈眞艤舟城中以待臣應之曰水自十六日
　湮城臣絶火城頭者五日臣素募死士十餘人中李
　用柳體直二人善浮水十七日泛一朩於水上飄流
　渡河三晝夜始達大隄監軍臺臣王燮正在隄上催
　船運糧見臣血書搥胷痛哭駕舟進城先覔周王以
　火漸渡王燮見在可召而問也疏云百萬生靈俱死
　而撫按何以獨生撫按要𦂳官獨生而么麽不急之
　佐領何以偏死臣應之曰汴梁百姓周王宫眷而外
　臣七月初旬以㸃保甲爲名實在人丁三十七萬八
　千有零至九月初旬再一查㸃秪存奄奄待斃者三
　萬餘人耳城中白骨山齊斷髪地滿神號鬼哭天日
　爲昏蓋死於餓者十之九至撫臣及臣等所以不死
　者皆分信城頭以城垜爲家也按臣嚴雲京所以不
　死者在河北也蘇同知彭通判原未有專守信地且
　以久餓之身歸衙與妻子同聚餓死所以水到不救
　也此死不死之所由分也疏云決河避賊未有髙名
　衡不職倡而嚴雲京敢職和者也未有心腹推官不
　預謀於兩臺而能以一人一時獨生之者也臣應之
　曰當賊之久困城下也凡五閱月撫臣且不識按臣
　之面倡和當從何來臣自六月過河至封丘縣親詣
　按臣輕騎渡河彈壓按臣畏縮不前臣切齒而去此
　後左兵失利内外隔絶血書不通臣能飛身預謀乎
　臣有異術能起白骨驅餓鬼而用之乎疏云臣以二
　年餘推官借題速化臣理開封時未及三年前兩番
　禦寇七晝夜之失而復得二十晝夜萬死一生他人
　即不知之今科臣劉昌臺臣鄭封先後同患難者試
　以問之臣之苦見臣之心見矣况臣此番業已蒙恩
　行取已出城而復入城速化者豈如是乎疏云臣所
　播弄者祖宗朝廷之威福予奪皆神人之憤怒也臣
　應之曰威福子奪出自皇上面奏之日原自認罪皇
　上憐臣而官之臣疏有云臣若乗此機㑹以茍且於
　功名天地鬼神必誅臣以爲躁妄者戒臣出都時曽
　有手字與職方司郎中尹民興求其勿叙臣功民興
　可問也臣豈茍於功名者燕翼以微臣僥倖得官皇
　上以私行賞又何以示臣民垂久逺伏乞收回成命
　并乞革禠臣職以俟論定將燕翼之疏與臣今疏併
　前守汴奇苦一疏取至御前仍遍召九卿科道從公
　叅議以守汴還守汴之人以河決問河決之人以失
　事罪失事之人仍廣諮博訪之河南河北宗衿士民
　之口如燕翼之言是乞速下明詔某臣當得某罪明
　定其案則可以服人心否則立正其誣則可以存清
　議矣帝言已有屢旨不必滋辨　三月丙子命暫停
　河工　癸未總理河道周堪賡報河決馬家口　十
　一月辛丑工科都給事中汪惟效疏奏汴河塞決無
　聞帝言汴河修築經年近來何無奏報殊屬延誤著
　查錢糧有無全到及工程限期逐一奏明該部速行
　振飭　十二月丁卯命河臣周堪賡將修過河工繪
　圖以進(崇禎/長編)
　總河周堪賡上言河之決口有二一爲朱家寨寛二
　里許居河下流水面寛而水勢緩一爲馬家口寛一
　里餘居河上流水勢猛深不可測兩口相距三十里
　至汴堤之外合爲一流決一大口直衝汴城以去而
　河之故道則涸爲平地怒濤千頃工力難施必廣濬
　舊渠逺數十里分殺水勢然後畚鍤可措顧築濬並
　舉需夫三萬河北荒旱兖西兵火竭力以供不滿萬
　人河南萬死一生之餘未審能應募否是不得不借
　助於撫鎭之兵也乃敕兵部速議而令堪賡刻期興
　工至四月塞朱家寨決口修隄四百餘丈馬家口工
　未就忽衝東岸諸埽盡漂没堪賡請停東岸而專事
　西岸帝令急竣工六月堪賡言馬家決口百二十丈
　兩岸皆築四之一中間七十餘丈水深流急難以措
　手請俟霜降後興工已而言五月伏水大漲故道沙
　灘壅涸者刷深數丈河之大勢盡歸於東運道已通
　陵園無恙疏甫上決口再潰帝趨鳩工未及奏績而
　明亡矣河之決也開封推官黄澍脫身抵京進守汴
　至苦疏帝令議叙擢御史給事中陳燕翼攻之謂決
　河灌賊皆其謀澍以巡按御史嚴雲京嘗疏請決河
　具疏申辨給事中李永茂因劾雲京而其同官光時
　亨劉昌先後言河決有因請治首事乃命撫按確核
　於是河南廵按御史蘇京核奏始末言雲京爲禍本
　云㑹國亡雲京竟獲免(明史/藳)
　是年九月河決入渦河先是四月闖寇李自成圍汴
　決河灌汴水但遶城隍而已九月十七日夜雨大風
　河自朱家寨南決壞汴北門及曹宋二門而出南入
　於渦(河南/通志)
　
　
　
　
　
　
　
　行水金鑑巻四十五
欽定四庫全書
　行水金鑑巻四十六
　　　　　　　　　　江南按察使傅澤洪撰
　　河水
世祖章皇帝順治元年命兵部尚書楊方興治河(淮安/府志)
　(然按方興字浡/  鑲白旗人)
　是年夏黄河自復故道秋温縣河北塌三十里時村
　落盡沒(河南/通志)
世祖章皇帝順治二年河決考城之流通口次年隨塞
　(淮安/府志)
世祖章皇帝順治三年劉通口決水北徙午溝至徐一
　帶河流涸竭(豐縣/志)
世祖章皇帝順治四年以黄河疏通決口工成河督楊
　方興豫撫吳景道加級賞賚有差(河南/通志)
　是年九月十六日河溢餘流自單入豐注太行堤深
　丈餘(豐縣/志)
世祖章皇帝順治五年河決蘭陽(河南/通志)
　是年八月大水薄城堤下(蕭縣/志)
世祖章皇帝順治七年河決封邱朱源寨築荆隆口隄
　(河南/通志)
　是年七月霪霖黄河溢八月九月雨大水秋禾皆沒
　(蕭縣/志)
世祖章皇帝順治八年築祥符單家寨堤封邱李七寨
　堤又築陳橋堤鄭家莊隄(河南/通志)
世祖章皇帝順治九年河決封邱大王廟口衝毁封邱
　縣城水從長垣趨東昌壊安平堤北入海大為漕渠
　梗河督楊方興豫撫亢得時親駐決口起大名東昌
　兖州及河南丁夫數萬治之旋築旋決乃于丁家寨
　鑿渠引河殺其勢祥符時和驛築隄又築常家寨隄
　商邱王家壩堤考城王家道口隄(河南/通志)
　是年河決邳州雲南道御史楊世學疏陳治河事宜
　疏畧云今之水勢與前代雖異而實同前代止治河
　今則兼治淮矣盖淮為河之下流而濵海諸州縣如
　鹽城興化泰州劉莊白駒諸鹽塲則又淮之下流也
　各處下有海口上有閘壩河水暴漲多開閘壩使出
　海口則自無潰決乃前代已行之利臣聞　定鼎之
　初居民因新昌餘賊縁海遁去漸次堵塞繼而行水
　之處變為圩田土豪衙蠧據為已有遂乆假不歸此
　海口所由塞也火東入海鹽船重載逆挽而西致費
　人力今海口既塞則行船安穩商人便之不樂復開
　此海口所以終塞也雖有安東廟灣亦可入海而其
　流不疏則勢不急水行壅溢所以潰決因是而上之
　則決扵開封矣中之則決扵髙寳矣間有謀及海口
　者其中奸人阻撓一曰海潮灌入則民田竈塲俱被
　其害不知海潮原有定時海口之内亦有防閘自有
　海口以來未聞田不可耕鹽不可煮也一曰水所經
　行之處城郭廬舍恐被衝漂不知入海之渠深濬之
　則無泛溢且海口盡開則水勢分散必不致衝漂也
　一曰沿海多冦須設兵以防不測不知水門啟閉必
　有專司入海之水其勢甚迅舟難逆行且水中但設
　暗樁則舟可斷也凡此皆鹽商衙蠧私溺其利而簧
　鼓其辭以亂當事者之心耳伏乞
勅下河漕重臣親至其地毅然必行將凡有海口之處
　盡行開濬其漕堤閘口開閉各因其時然後循下流
　而上至扵河身别其淺隘去其淤沙使河身益深足
　以容水則河之波不及扵陸河之委易達扵海河南
　淮右之民庶幾其有瘳乎(江南/通志)
　是年河口潰決城垣傾圮士民房屋什器淪扵洪波
　者十居六七幸三日後水盡退(邳州/志)
　是年河決自鯉魚山南下逼武官營口遷塌民田三
　十餘里衝斷遙月等堤一十八道(雎寧/縣志)
　是年河決祥符之朱源寨全河北徙浚支河以分之
　越五載始復舊(日逰四/海記)
世祖章皇帝順治十年武陟沁水決浸及修武　是年
　築祥符黒堈回龍廟李七寨等堤原武趙家莊堤蘭
　陽板厰堤月堤考城芝麻莊隄(河南/通志)
世祖章皇帝順治十一年築陽武慕家樓隄商邱夏家
　樓隄虞城土樓隄考城王家道口隄(河南/通志)
　是年河趨陽武縣西南潭口寺勢與堤平畚鍤逾兩
　月始息(日逰四/海記)
世祖章皇帝順治十二年築祥符守公寨堤回龍廟月
　隄陳橋堤蘭陽板厰堤陽武潭口寺堤包家厰隄及
　築封邱中灤城隄決口始告成又築考城王家道口
　堤武陟沁河傅村隄(河南/通志)
　是年大王廟決口塞　按大王廟逼近荆隆口自荆
　隆口決後下流之河身已經淤澱及大王廟又決下
　流益淤且自七年至十二年歴五載餘河身日就澱
　髙祗因彼時河身尚深數丈是以雖有淤沙將河底
　逐漸澱髙而人不知其害也然其後下流之易決實
　由扵此云(淮安/府志)
世祖章皇帝順治十三年築祥符蘭陽陽武商邱虞城
　隄壩(河南/通志)
世祖章皇帝順治十四年河決祥符之槐疙疸(淮安府/志  時)
　(朱之錫為總河之錫字孟/九義烏人順治丙戍進士)
　是年築祥符槐疙疸堤清河集堤魁星樓堤陳留孟
　家埠遙堤又月隄蘭陽劉家樓堤儀封三家莊隄陽
　武隄封邱大王廟樓堤滎澤南岸堤商邱王家壩堤
　(河南/通志)
　是年七月十九日
上諭吏部總河事務重大必得其人方能勝任吏部右
侍郎朱之錫氣度端醇才品勤敏著陞兵部尚書兼都
察院右副都御史總督河道提督軍務寫敕與他特諭
　二十一日奏辭二十四日奉
㫖卿以才品特簡河督著即遵
㫖任事不必遜辭　八月十七日奏請
陛見疏畧云臣惟河道修濬在扵冬月水涸之時料理
　預備刻不容緩近閲邸報見舊河臣楊方興特叅黄
　河南岸修防失守官員一疏内稱槐疙疸小長堤一
　處漲溢漫沒孟家埠口一處頂衝崩潰臣責任攸闗
　毎一念及不遑寧處雖舊河臣楊方興見在河干而
　臣既膺委任何敢稽留且臣筮仕以來備員
禁近日侍
天顔今赴任出京去
天漸逺犬馬之誠不勝戀戀伏祈
皇上敕定日期允臣
陛見恭謝
天恩臣既得親承
訓誨服膺勿忘刻期起程星馳趨任亦可以免遲悞之
　咎奉
㫖著扵二十四日陛見九月初九日又奉
㫖召赴景山　恩賜
御衣於十月初二日到任(朱之鍚河/防疏畧)
　是年黄河南徙陳留孟家埠口潰決扵隄南築縷月
　堤五百丈復築堤一千二百丈陸續坍盡水衝遙隄
　知縣張重潤濬河一道引河折入新河南面遂免衝
　決　浚儀封縣三家莊河長一千丈以殺北來水勢
　而黄渡河涸為田(目逰四/海記)
世祖章皇帝順治十五年二月十一日總河朱之錫疏
　報丁艱奉
㫖河道闗係重大卿以才望特簡著即在任守制不必
　回籍　三月二十二日上泣陳守制疏奉
㫖河務重大知卿才堪總理前已有㫖慰留著遵行不
　必再有陳請　九月初十日上籲請終制疏奉
㫖河道重務正資料理仍遵前㫖勉留視事不必再行
　陳請(河防/疏畧)
　是年河決山陽之柴溝姚家灣随即堵塞(淮安/府志)
　是年築祥符黒堈堤常家寨堤儀封三家莊隄封邱
　楊家樓堤大王廟堤虞城歡堌寺堤(河南/通志)
　是年河復決陽武縣城南慕家樓築河堤賴以無患
　(目逰四/海記)
　是年九月河溢大水(蕭縣/志)
　是年冬十月大雷雨河淮交漲流沒治南北田舍甚
　衆(清河/縣志)
世祖章皇帝順治十六年正月初八日總河朱之錫題
　奏兩河利害疏略云黄河建瓴萬里及入河南以下
　土壤既鬆羣流奔匯泛溢之害無代無之元以前河
　猶從北入海其間議塞議防官窮於智計民困扵徵
　徭者載在史册難以縷數迨至前明用河資運夫有
　嵗編銀有額設戒毖之法非不周也乃二百餘年之
　間被大害興大役者猶至五十餘見當時所稱治水
　能臣如徐有貞塞張秋役夫五萬八千劉大夏塞荆
　隆口用軍民夫十二萬餘潘季馴先後行河役夫俱
　以三十萬計所請帑金亦復不貲河之悍激湍流未
　易以人力勝盖其性然也我
朝因明之舊數百萬京儲仰給東南黄河自滎澤以至
　山陽南北兩岸垂四千里茍蟻穴不戒漕且中斷則
　凡所以籌河者豈能與前明有異臣自䝉
恩受事稽之故籍問之水濵前明經營遺蹟數十年來
　廢弛已甚如太行遙堤正宋任伯雨所謂寛立堤防
　約攔水勢者治河要䇿無以出此竟以工鉅帑詘議
　寢運河自通恵至清口止計二千餘里防淤防淺舊
　時規制僅存十五以臣職掌論之何事不宜修復然
　今司農告匱民力彫敝無論舉贏未易即斤斤嵗修
　常例河帑缺額漸苦捉襟臣早夜焦思實有不能一
　刻即寧者為今之計亦惟是内約盈虚外權緩急隨
　時補苴期不失為治標之䇿而已除應急修工程俟
　司道勘報容臣酌議具　題外今據見行事例有宜
　稍加損益以禆河政萬一者共得十事一曰陳明河
　南夫役一曰酌議淮工夫役一曰查議通恵河工一
　曰特議建設栁園一曰嚴剔河工弊端一曰釐覈曠
　盡銀兩一曰慎重河工職守一曰申明河官專責一
　曰申明激勸大典一曰酌議撥補夫食各為一疏仰
　請
睿鑒　一特議建設栁園疏畧云黄河悍激湍流勢若
　奔馬禦險塞決非埽罔功毎捲一埽用栁動以千百
　束計千里長堤嵗用栁料數且不貲况伏秋河勢陡
　變埽料在手咄嗟之頃轉危為安可以免塞決之費
　即萬一有決埽料在手旋決旋塞不致正流日淤旁
　口日豁可以免塞大決之費故必使生植之數常有
　餘扵採辦之數然後可以源源相繼不然而樹藝不
　廣卒然有急無術㸃金縱有不竭之金錢無窮之人
　力亦不免束手坐困耳觀扵瓠子之歌有云河伯許
　兮薪不屬似可見栽栁一事竹頭朩屑似乎瑣細而
　其實乃治河者之第一義也查前河臣楊方興題請
　責成印官各扵河干按汛栽栁分别多寡照例勸懲
　俱經部覆奉有
俞㫖惟是黄河一帶遼逺偏僻夫役偷安澆灌難徧臣
　等亦未能徧履長堤為虚為實尚未可知臣竊以為
　尤宜責令黄河經行各州縣印官扵瀕河處所各置
　栁園數區或取之荒地或就近民田量給官價毎園
　安置徭堡夫數名布種澆灌既便責成而道㕔等官
　可以親詣稽察秋冬驗明行以勸懲之例將見數年
　之後徧地成林不但有濟河工而河帑亦可以少節
　民力亦可以少甦矣再照官給栁價毎束五分雖不
　為少但一工用栁多至數萬既非市販之物又重以
　轉運之難斷非一二人所能辦故屢經部覆照例令
　印官責成里甲均採均運奉
㫖通行已乆今惟嚴行申飭照地均買有栁之家聴其
　轉售如有包攬掯索扣刻準折等弊司道等官力行
　掲報到臣以憑叅究毋徇毋縱河道民生兼濟之䇿
　無以易此　又嚴剔河工弊端疏畧云臣惟天下之
　事一事立則一弊生錢榖有錢穀之弊刑名有刑名
　之弊河工大矣豈能獨無要在有犯必懲而斷不能
　因去弊之故輙議變法併以悞河如語所云因噎廢
　食也臣履任以來詳加體訪約有數端一曰工程有
　石工有土工有埽工有樁笆工工力不到法式非宜
　一弊也料物虚浮徙事粉飾一弊也一曰器具有方
　船活閘刮板戽斗鐵鏟鐵钁布㨮竹筐鐵□杏葉杓
　鐵簸箕五齒鐵扒鐵杵朩夯石硪雲梯等項儲備不
　預徒手莫施一弊也製作潦草不堪適用一弊也之
　二者是皆誤工者也一曰夫役有厰夫堡夫溜夫堤
　夫泉夫閘夫淺夫鋪夫或食條編或食河銀有募夫
　食估計河銀尅減工食一弊也奸豪包佔一弊也賣
　富僉貧一弊也賄鬻私逃一弊也一曰物料有樁朩
　栁梢磚石草柴蘆􁪪灰鐵糯米桐油等項交修掯索
　一弊也扣減價值一弊也折乾肥私一弊也盜用官
　物一弊也之四者是皆誤工而兼以病民者也然有
　在官在衙蠧地棍之不同除屢經禁飭外臣以為在
　官者宜責司道府㕔互相覺察據實報臣以憑題叅
　不得曰河道不預我事故行推諉如隠諱不報别有
　發覺即查嵗終原開賢否各官中間考語如有大相
　悖謬者治以徇庇之罪在衙蠧地棍者一如訪蠧之
　例責成各屬推官不時開報重者題叅輕者究治一
　嵗之内全無察報注以劣考庶奸弊可除而河工克
　濟是則勞民費財中樽節撫恤之一道也　一慎重
　河工職守疏畧云總河一官所轄黄運兩河不下四
　千餘里豈能分身一一親理所恃以共濟者道府㕔
　印官耳而印官又未必能一意辦河則司㕔尤其要
　也是必預選而後綢繆可以無悞盖因材器使用人
　所亟而獨治河之事非澹泊無以耐風雨之勞非精
　細無以察防䕶之理非慈斷兼行無以盡羣夫之力
　非勇徃直前無以應倉猝之機若徒事繩尺以為無
　過去之無名留之有害事後議懲悔已晚矣故非預
　選不可然人之才畧可信操守難信人事可期意外
　難期預選固未易也但為河道起見何敢逆為過計
　改轍貽悞惟有白簡從之預選之法有二一曰薦用
　除道印各官不係專司者不敢薦用外伏讀
敕書内開稱若所屬大小官員果能盡心河務即指實
　薦舉擢用又查前河臣楊方興扵順治十年十一月
　内題為就近請補㕔官毋誤黄運兩河事請以鉅野
　縣知縣佟養鉅補運河同知定陶縣知縣張鍾英補
　黄河同知俱經部覆奉
㫖俞允似應題請照例遵行者也一曰儲材凡河官懸
　缺吏部陞補之日凖扵臣嵗終題薦官員内照其本
　等職級循序陞轉庶始終練達駕輕就熟而河防有
　恃似應題請酌議者也又必諳習而後幹濟可以圖
　成盖不學能知賢哲所難而况治河之事水性之變
　遷不常修防之方略異致器具物料之瑣屑百出夫
　役錢糧之盈縮多端若姑俟體訪而後施行機變之
　來呼吸不及事後補救損已多矣故非諳習不可然
　人之喜遷轉而惡淹滯則畏其留憚勞怨而圖安便
　則幸其去諳習亦未易也但為河道起見何敢代為
　私計信賞必罰惟有功罪分明耳諳習之法有二一
　曰乆任除道印各官不係専司管河㕔官俸滿為期
　不便更議外查工部題覆前河臣楊方興為請復河
　差三年舊例事内稱河臣疏稱河道事宜必須乆任
　諳練以觀其成非三年鮮濟中河一差相應改復三
　年更換等因奉有
俞㫖欽遵在案查各河差俱以三年為滿惟通恵一差
　一年代更但邇來通恵河道地畝經圈錢糧甚費籌
　盡人夫更難整齊若一年一易毋論初任頭緒不知
　甫得通曉而報代之期又至功効難集且恐𫝊舍視
　之誰肯為數年經乆之圖者工作不堅錢糧益費亦
　有可慮合無凖照各河差例改為三年運道河帑不
　無禆益似應題請酌議者也一曰交代河防職掌刻
　灘乏人員缺代署不惟利害不切即驟然經營省解
　不易難免誤事除分司例應交代毋容更議查前河
　臣潘季馴河防書開稱徐州海防二道為河湖喫緊
　之區山東河南二道為黄河要害之地四道憲職併
　其所轄府州縣佐貳管河官如遇陞調去任等項與
　同管河分司一例守候交代又稱新舊交代以河上
　事體轉相𫝊告等因今除不係専司各道不便更議
　外其河南管河道併各省府州縣管河佐貳官合無
　查照往例陞調降用俱令候代離任仍將任内修防
　事宜備造清冊𫝊告新官違者容臣指叅庶綜理周
　密便於責成似應題請酌議者也以上四欵要在相
　濟而行則人材可以不匱而河道亦可以無虞矣
　又申明河官専責疏略云天下之事刑名錢榖皆可
　以理斷臆決文移辦治獨河道一事非足到眼到則
　形勢之委曲工程之堅瑕鮮不有錯施而悞事者查
　先臣潘季馴修築淮工調委附近司道八員分管且
　申飭各官總有應理公務止許工上幹辦此可見經
　理河事非身親不可而况乎分内職業又何暇舍已
　而耘人也况運河當旱涸之際黄流在暴漲之時一
　二河官逺者所轄不下千里州縣佐貳汛内河道亦
　不下百里刻刻往來尚不免顧此失彼若更有他營
　豈能無悞案查前河臣楊方興題
請申飭河官不許别委己經奉有
俞㫖但事乆易弛上司差遣必係急事河官自恐取罪
　勢又不敢强辭甚至有寧悞本職而黽勉從事者河
　漕闗係甚重誠不得不逆為過計仰請
天語特賜申飭若河官奉委即自行具報到臣庶萬一
　因之貽悞責有所歸河官不報即坐以營求差委之
　罪又照按臣考察事闗大典豈容茍免但恐值河道
　多故時郡城相去河干道路必逺若河干不在竟以
　修防付之老人夫役臨流頓足何濟扵事合無容令
　該轄同事道府代為申明俟河事稍定凖赴補考庶
　責成専而河防得以有恃矣　各疏工部議覆具題
　俱奉
㫖依議(卜疏俱切中時/宜今止録其四)　十一月初四日上哀懇歸𦵏
　疏奉
㫖覽卿奏具悉至情特凖暫假數月扶櫬回籍事竣仍
作速赴任料理不必請代河務著遣官暫署(河防/疏畧)
　是年築祥符陳家寨隄貫台堤儀封蘇家樓堤虞城
　羅家口堤考城王家道壩(河南/通志)
世祖章皇帝順治十七年河決陳州郭家埠築祥符班
　家埠堤魁星樓堤儀封楊家堂堤封邱新龍口堤商
　邱蘇家樓堤考城王家道壩(河南通志苗是年□茂/勲任總河  澄署理總)
　(河事並見山東全河備考十二月初/三日朱之錫假滿回任見河防疏畧)
　是年堵塞槐疙疸又河決虞城之羅家口本年隨即
　堵塞(淮安/府志)
世祖章皇帝順治十八年二月初五日總河朱之錫題
　估計考城王家道口嵗修工程錢糧一疏部議題覆
　奉
㫖河道設立總督原宜總覈屬官稽察工程俾無冒濫
今王家道口一工估銀一萬一千二百餘兩較十七年
嵗修估銀太多朱之錫未經詳覈止憑縣冊輒爾草率
具題豈是委任總督之意大不合理仍著朱之錫親赴
本工勘騐另行確估具奏　十月初十日總河朱之錫
　題看得河患惟河南為甚而修防之嚴密夫料之繁
　多較之他省猶費區畫此臺臣余縉所以據其前任
　封丘閲歴扵塞決大工者見之敷奏而有河防六欵
　之議也臣轉行司道屢加詳議據查得疏鑿之政宜
　講一欵河溜所衝無堅不克雖重隄累埽而坍塌勢
　陷補救不遑故莫善扵挑引河一著但形勢不同引
　河有可挑不可挑之異水性難定挑引河又有得成
　不得成之異是又在司河者相機設防期不致扵潰
　決成害耳採青之弊宜禁一欵嵗修栁料均派均運
　原不専事採青己經臣扵夫栁為河工大弊等事敬
　陳河工管見等事疏内詳議具題部覆奉有
俞㫖在案但嵗修之功可以先期估派陸續催交至扵
　河勢驟變搶塞決工事機之來爭在呼吸若俱俟一
　一分派運到而後舉事則險者必潰已潰者必致不
　易收拾連年如塞雷家集決口槐疙疸決口皆扵境
　内亟採曠地隄路栁枝不動錢糧幸而告塞已事昭
　然似又不便膠執一端坐成貽悞唯是嚴禁河夫殘
　毁園圃果朩及借端索詐有犯重究不致擾民可也
　濵河之居民宜䘏一欵查兩岸堡夫率皆取之傍河
　居民既已效力河干何堪復充别役所有本身門夫
　雜差似應量與豁免以示體䘏至于劈柴一項嚴禁
　已乆併堡夫應辦課程俱經前撫臣賈漢復扵瀝陳
　堡夫之劇累等事疏内查明具題部覆奉
㫖在案相應仍照部咨通飭遵行者也逺郡之夫役宜
　免一欵河夫苦役凡人之情未有不好逸而惡勞者
　但塞決大工尚不免調及各省毎年嵗修夫數雖少
　逺地既曰宜䘏近者又曰河患原闗通省不宜偏累
　近地之民前按臣李及秀條陳疏内固已曽言之矣
　况臣前覆按臣李粹然河夫之徵派當更等事一疏
　河南一省原係分别逺近照地出夫其在五百里外
　者仍議間年始一調用未嘗不曲示寛䘏至云免僉
　河夫派以供兵喂馬等役則差徭各有分𨽻逺近未
　必相當彼此紛紜似屬不便現今按臣劉源濬復有
　免夫觧銀之議容臣㑹同撫臣另議具題以聽部覆
　可也隄栁之䕶視宜勤一欵河防之法全資栁料若
　樹藝不繁即使錢糧不乏人力衆多亦終扵束手無
　䇿耳查部覆前河臣楊方興遵
諭敬陳河道錢糧一疏内開河干一帶有栽栁三萬株
　及二萬一萬株者分别叙録有栽栁不及三千株并
　全不栽者分别叅處總河臣題報臣部具覆請
敇吏部查照勸懲奉有
俞㫖臣前者特議建設栁園一疏濵河州縣各置栁園
　數處栽植栁株秋冬驗明行以勸懲之例亦准部覆
　奉
㫖在案但作何叙録未有定議㕔印各官合無定例有
　能自置栁園栽至二萬株以上者許將栁園地名栽
　過栁株呈報該道務扵秋冬之時驗明成活確數具
　結報臣准與具題紀録其動支官價置買栁園者務
　至三萬株方准紀録如有怠扵裁植及栁株枯損不
　行補栽者指名題叅分别議處庶勸懲明而鼓勵爭
　先修防有賴是亦節帑甦民之一大端也場厰之舊
　制宜復一欵建厰貯料仍設厰書以資登記設厰夫
　以資看守原係舊例特縁工食除荒裁革已乆今議
　厰書即扵河官書手内選充厰夫即于河夫正身内
　殷實守法者選充工食不必别議而責成既切稽覈
　自是倍嚴矣奉
㫖工部知道(河防/疏畧)
　是年築祥符王盧集隄中牟遙隄儀封楊家堂隄考
　城王家道壩(河南/通志)
　
　
　
　
　
　
　
　
　
　
　
　
　
　
　
　行水金鑑巻四十六
欽定四庫全書
　行水金鑑巻四十七
　　　　　　　　　　江南按察使傅澤洪撰
　　河水
聖祖仁皇帝康熈元年六月開封黄練口河決祥符中
　牟陽武杞縣通許尉氏扶溝七縣田禾盡被淹沒
　七月淇縣沁水溢灌入御河浸沒民田甚衆　是年
　築祥符狼城岡堤馬家店堤陽武姜家莊隄原武趙
　家莊堤修商邱髙家莊堤虞城侍賔寺隄(河南/通志)
　是年五月河決曹縣之石香爐口十一月歸漕(山東/通志)
　是年河決曹縣之石香爐又決武陟之大材中牟之
　黄練集俱本年堵塞(淮安/府志)
　是年河決孟家灣口(雎寧/縣志)
聖祖仁皇帝康熈二年築祥符單家寨遙堤青谷堆幇
　堤瓦子坡隄又與中陽二縣㑹築隄岸又築陳留梁
　家寨堤蘭陽常家樓堤王家樓堤原武趙家莊隄(河/南)
　(通/志)
　是年河決武官營口(睢寧/縣志)
　是年十一月初二日總河朱之錫題請復河差三年
　舊例疏云黄運兩河上闗轉漕通塞而民生安危亦
　於此焉攸寄其間修防之方畧異致節序之流轉相
　催即使明敏之官亦必得身親歴練然後當機應變
　施措咸宜無貽事後之悔以故前明河臣潘季馴有
　管河分司三年一換猶恐不能觀成請以六年九年
　為滿而科臣尹瑾復以管河司道等官遇三六年考
　滿加銜照舊管事凖與破格超遷之議此皆昔日慎
　重其事以為不若此誠不足以専責成而期實效載
　在河防刻書之中歴歴可考也即我
朝前河臣楊方興扵順治十四年四月内亦具有
請復河差三年舊例等事一疏臣扵順治十六年正月
　内復具有慎重河工職守事一疏俱經部覆奉有
俞㫖遵行在案今因六部司官輪流陞轉又兼滿漢並
　差議將管河分司亦改為一年更替之例敢不欽遵
成命第河工闗係既重水性變遷爭在呼吸又與他事
　不同若一年一換初則生手未諳茫然無措及至稍
　知頭緒而差期已滿年復一年豈免貽悞合無仰請
皇上軫念兩河重計或將兼管鈔務所差滿官一年一
　換其管河分司漢官仍遵前
㫖三年一換差内暫停遷轉俟其回部考覈之後凖與
　叙陞既於
新例無礙而
國計民生可以收駕輕就熟之效所禆河政非淺鮮也
　奉
㫖該部議奏部議題覆奉
㫖這河差滿漢官俱著三年更換(河防/疏畧)
聖祖仁皇帝康熈三年杞縣河決築祥符黒堈月堤陳
　留貫台堤蘭陽銅瓦廂堤儀封蔡家樓堤虞城羅家
　口縷堤(河南/通志)
　是年河決朱官營口(睢寧/縣志)
聖祖仁皇帝康熈四年四月河決虞城永城夏邑三縣
　廬舍田禾多被淹沒　築封邱大王廟隄(河南/通志)
　是年河決安東茒良口(淮安/府志)
聖祖仁皇帝康熈五年二月二十二日總河朱之錫卒
　故事節鉞重臣皆由　廷推而公出自
特簡實異數云公於丁酉孟冬受事凡為修守綢繆計
　者無不悉心擘畫以圖經乆如夫役工程錢糧職守
　及諸弊端中間興革損益皆商確至當一一條上幾
　數十疏俱覆議報可於是河政煥然改觀庚子季冬
　復任殫力盡職益勤於初經營河上什一在署什九
　在外兼以雨暘勿若非旱憂淺即潦憂衝毎當各工
　並急則南北交馳寢食俱廢值盛暑介馬暴烈日中
　隆冬嚴寒觸冒霜雪誠所謂勞不乘暑不盖駸駸有
　古大臣風以故首尾十年無大工巨役數省之民獲
　免昏墊公亦坐是日憊欲乞身者屢矣㑹事格不果
　乙已冬督催空艘扺臨清夕處兩閘間風露浩浩夜
　以繼日不少休息及東旋形神顦顇入春後閲視大
　挑奔馳東臨邳宿間積勞日甚因繕疏請
告未拜發而公遽薨是時經紀後事家無餘財其歴年
　所節河帑甚裕公在日不欲以餘羨邀功至是督撫
　㑹疏陳公勤事狀具言嵗修額銀為
朝廷節省多至四十六萬有竒即此一端可以槩其官
　守　公之治河也戊戍冬董口淤公從石碑口迤南
　别開新河二百五十丈接連大河以通飛輓已亥春
　駐山陽蘇觜五大險工叢弊一清復太行老隄民修
　之制各保廬聚條議中州夫役悉照十五年以年熟
　地分别逺近漸次調用人服其公清釐曠盡銀兩達
　部充餉辛丑冬清口至髙郵三百里間悉成平陸公
　集夫挑浚疏
請分給食米故工鉅而人不勞壬寅夏曹縣石香爐工
　決幾成大患賴公駐工籌畫夫料手口卒瘏凡五閲
　月塞決告成其他險工如王家道口孝成集槐疙疸
　黄練集俱著有成効而恵民莫如軫恤夫役泲州路
　當子午挽舟之夫動以萬計偃卧扵道者不可勝數
　公具縴夫苦累一疏備陳其不堪者六曲有調劑者
　四
上嘉其奏下部議覆民困少甦㑹嵗祲山左中州淮南
　道殣相望公設法倡賑全活者衆姦民朱明量誣胡
　守法不逞事株連數百十家公親讞欵伏良善獲安
　其他慈祥恵養固未易更僕數先是公欲纂輯河防
　一書續潘公季馴後㑹
世廟升遐遂罷詩文書稿隨手散軼今僅存疏稿數十
　巻未鋟(李之芳撰宫保尚書梅/麓朱公墓誌銘節畧)
　是年築祥符魁星樓堤黑堈口堤封邱于家店月堤
　儀封石家樓月堤(河南通志字時盧崇峻為/總河崇峻  山斗廣寜人)
聖祖仁皇帝康熈六年築祥符黑堈堤中牟黄練集堤
　陽武穆家樓堤儀封石家樓縷隄(河南通志總時楊/茂勲再任  河)
　是年河決桃源之烟墩次年堵塞(淮安/府志)
　是年縣西北長堤決石將軍廟(蕭縣/志)
聖祖仁皇帝康熈七年七月彰徳府屬大雨河水湧漲
　平地水深五尺官民房倒塌無筭　是年築祥符一
　覽臺堤聶家寨堤黑堈堤魁星樓堤陽武趙家寨月
　堤蘭陽谷家營堤儀封石家樓堤小宋集堤(河南/通志)
　是年河決桃源之黄家觜塞之復決次年堵塞(淮安/府志)
　是年河決屋宇蕩然無餘(邳州/志)
　是年四月河決衝沒西北居民田盧數十里三汊以
　下水不沒骭涉者褰裳而行漕艘不渡　六月從土
　神廟決入治儀門内水深三尺自明天啟元年水決
　入治扵今五十年再見　決三義壩衝沒治後田廬
　數十里邑治幾廢(清河/縣志)
聖祖仁皇帝康熈八年築祥符瓦子坡堤魁星樓堤陳
　留梁家寨堤中牟原墩寺隄蘭陽梁家埠堤谷家營
　堤(河南通志滿時羅多/為總河多  洲人)
　是年河決三汊口(清河/縣志)
聖祖仁皇帝康熈九年築祥符李七寨堤守公寨隄中
　牟小潭溪堤原武廟王口隄趙家莊堤封邱大王廟
　堤河内仁孝寺堤武陟朩欒店堤(河南/通志)
　是年八月河決曹縣之牛市屯次年修築完固河歸
　故道(山東/通志)
　縣遭河決者五年是年五月再入治王家營二堡盧
　家渡文華寺皆先後而決邑内百里皆水其大堤決
　時衆見大火如毬旋轉堤上火燄蓬勃少頃雨雹疾
　擊人畜號聲震野是日之夜永興集亦大風雨火光
　灼然著人如熱　是年河水大漲三決隄流離載道
　總河羅多自桃源界起東至龍王廟皆因舊址加築
　髙一丈面二丈廣闊六丈長三千三百三十四丈計
　程十八里半及入臘河冰水溢剷截村居廬舍及林
　朩無數(清河/縣志)
　是年決單縣之譙樓寺漂沒民舍(目逰四/海記)
　是年三月工科李宗孔又題河患萬分危急修塞刻
　不容緩方查覆估工之次五月暴風雨淮黄大漲浪
　撞卸髙堰石工六十餘段衝決五丈有餘又將烏沙
　河西堤岸衝倒淮黄之水直注扵髙寳湖當是時髙
　堰幾崩淮揚二郡殆矣哉水之合淮黄從諸決口以
　注扵湖也江都髙寳諸有司無嵗不防隄晝夜巡警
　増堤與水俱髙然以數十里奔悍之水攻一線孤髙
　之隄值西風鼓浪堤奔聲如雷一瀉萬頃其決愈遲
　為害愈劇而江髙寳泰迤東無田地興化以北無城
　郭室廬矣十五載中堤決者八而堤東下河自明隆
　慶間黄流入墊射陽其他如渌陽平望諸湖淺狹不
　能受水水驟至輙漫無所歸各河港疏濬不時淤塞
　日甚而范公堤下諸閘乆廢入海港口盡塞雖經大
　臣㑹閲嚴飭開壩出水而年深工大所費不貲兼為
　傍海奸竈所格竟不果行(康熈七年戸刑二部會同/河督漕撫親行踏看覆奏)
　(白駒塲四閘當開石撻天妃口由新/洋港入海之處當挑挖未見奉行)水迂迴從東北
　至廟灣口方入海七邑田舍沈水底者動閲嵗時比
　及宿水方消而新嵗之横流又已踵至矣　自九年
　後黄運等河并歸仁堤翟家壩白洋河等工俱用正
　賦濬塞黄河以外分為三大工分司道官總管餘各
　以佐貳督工扵是年九月開工始皆總河羅多所請
　也(揚州/府志)
　是年秋河溢大水(蕭縣/志)
聖祖仁皇帝康熈十年築祥符黑堈隄陳橋隄中牟小
　潭溪隄儀封石家樓堤鄭州王家樓堤商邱蔚家閣
　隄考城芝麻莊隄河内武陟各築沁河堤(河南/通志)
　是年二月羅多調别任總督河道改用王光裕于是
　光裕復勘議兩河情形移建季太壩(前潘總河建四/壩以洩黄水之)
　(過漲者一季太一徐升一三/義一崔鎮七年題明重修)八月題報安東茆良諸
　決口就塞然黄河故道愈淤正東雲梯闗海口積沙
　成灘亘二十餘里黄河迂迴從東北入海清口為黄
　水灌入裴家塲悉起油沙天妃閘底淤墊本年回空
　漕船不能進口乃扵清河縣南腰鋪地方支河之連
　張福口者疏濬通舟由周家閘行刑科彭之鳯疏言
　其害(揚州府志遼按光/裕字中立  東人)
　是年茆良決口塞先是山安一帶之小決口甚多而
　茆良口為大茆良決扵康熈四年歴今七載而始塞
　故下流海口流緩沙停而淤澱日乆云　是年河決
　桃源之陳家樓即塞之又決七里溝十二年堵塞(淮/安)
　(府/志)
　是年六月河又決五堡堤八月決桃源七里溝(清河/縣志)
　是年三月十八日河溢八月河又大溢髙下淪沒(蕭/縣)
　(志/)
聖祖仁皇帝康熈十一年虞城黄河水溢　築祥符黒
　堈堤白石堈堤陳留赫家寨堤中牟辛莊縷隄陽武
　潭口寺隄封邱大王廟堤儀封石家樓隄蔡家樓隄
　商邱蘇家林隄考城芝麻莊隄河内大馬口堤武陟
　大原村堤(河南/通志)
　是年水決塘池舊城居民鳥棲堤上兩夜啼號聲聞
　數里(邳州/志)
　是年七八月黄河四溢兩河口隄決山西坡大水各
　處村屋倒塌(蕭縣/志)
聖祖仁皇帝康熈十二年築祥符回河寺月堤陳留赫
　家寨堤中牟陽武㑹築堤陽武又築王家店堤封邱
　築大王廟隄儀封築蔡家樓堤商邱築禹王廟前堤
　虞城築劉家莊隄考城築史家樓等處堤(河南/通志)
　是年三月河決桃源新莊口並王家營又自新河郭
　家口北決堤内外皆水田無立苗(清河/縣志)
聖祖仁皇帝康熈十三年築祥符貫台堤陽武張家莊
　堤儀封蔡家樓堤考城芝麻莊堤(河南/通志)
聖祖仁皇帝康熈十四年築陽武王家店月堤(河南/通志)
　是年河決徐州之潘家堂及宿遷之蔡家樓俱扵本
　年堵塞(淮安/府志)
　是年河決花山壩口辛安黄山白山劉家莊董家莊
　青羊朩社等處當其下衝淹沒民田七百餘頃(雎寜/縣志)
　是年六月河決入治田禾淹盡民多流徙(清河/縣志)
聖祖仁皇帝康熈十五年築蘭陽銅瓦廂月堤(河南/通志)
　是年黄流倒灌洪澤湖髙堰潰決三十四處黄淮合
　并東下淮揚大困(江南/通志)
　桃源新莊決扵十二年至是始堵塞盖因十三年八
　月堵塞將完遇秋水漲甚復衝九十餘丈更將舊決
　口之底衝深以致禍延數載而河身之淤澱彌甚云
　　是年河決宿遷之白洋河及于家岡二處又決清
　河之張家莊王家營安東之邢家口二鋪口山陽之
　羅家口夏家口吕家口洪家口竇家口(淮安/府志)
　是年淮黄復大決髙家堰時頻年被水諸堤工皆未
　竣河淮正道日益阻塞是年五月因乆雨遂大潰決
　前此諸工盡廢髙堰一帶倒卸三十餘處水浸揚屬
　又過往年三之一漕堤殆不能支隨亦崩潰髙郵之
　清水潭陸漫溝江都之大潭灣等處共決三百餘丈
　殘缺不可勝數深及四五丈不等自堤以東浩浩乎
　茫無際涯矣報聞　特遣大司空冀如錫少司農伊
　桑阿等親行相視訪究利病刻期奏報(揚州/府志)
聖祖仁皇帝康熈十六年春二月總河王光裕解任勘
　問
命安徽巡撫靳輔總督河道　三月
勅諭總督河道提督軍務兵部尚書兼都察院右副都
御史靳輔兹以總河闗漕運大計特命爾總督河道提
督軍務駐劄濟寧州凡山東曹濮臨清沂州河南雎陳
直𨽻大名天津江南淮揚徐潁各該地方俱照舊督理
爾督率原設管河管閘郎中員外主事及守巡河道官
將各該地方新舊漕河及河南山東等處上源往來經
理遇有淺澀衝決堤岸單薄應該幇築挑濬者皆光事
預圖免致淤塞有礙運道合用人夫照常扵河道項下
附近有司軍衛衙門調取應用其各省直嵗修河工錢
糧但係河道工程俱照近日新行事例通融計處支放
務要規畫停當毋得糜費若所屬大小官員果能盡心
河務即據實舉薦有侵漁溺職怠玩悞事及權豪勢要
之家侵占阻截並違例盜取河防應拏問者徑行拏問
應㕘奏者指名㕘奏其河道緊要機宜有干漕運督撫
衙門㑹同計議施行若有重大事情奏請定奪年終將
修理過河道人夫錢糧照例備細造册圖畫貼説奏繳
或有土賊不時竊發慮河運為梗爾當精選將領嚴覈
兵馬勤加訓練申明紀律如遇賊寇窺竊即督發鎮將
官兵勦滅勿使蔓延如有將領臨陣退縮殺良冒功及
糧運稽遲失悞軍機者武官自四品以下文官自六品
以下㑹同提督巡撫准以軍法從事鎮道等官飛章㕘
處務期消弭亂萌保安地方其山東河南各巡撫悉聽
爾節制河道軍務有開載未盡者許以便宜舉行不從
中制爾以才望簡用須殫竭忠猷不避勞怨斯稱委任
毋或因循怠忽及處置乖方有負委托爾其朂之特諭
　　六月大挑山清髙寳等四州縣運河并清口爛泥
　淺引河四道及清口以下至雲梯闗河道(靳文襄治/河全書)
　(按公甫到任即大挑運河及清口以下至海口河道/乃不扵堤築為事而能使水由地中行可謂得治水)
　(之要/領矣)
　是年七月河決楊家莊二百餘丈時河流僅一線亦
　有水從旁洩而河之故道竟成平陸者總河靳公上
　經理河工事宜八疏先扵宿桃清三邑内開引河以
　濟運又扵清口以下直出雲梯闗外並開引河以導
　入海之勢(淮安/府志)
　是年總河靳輔陳經理河工事宜八疏
上悉俞其請復大發帑金専任委成是年裁髙郵分司
　南河工部于是開白洋清河以東引水河而黄河始
　入海開清口兩傍引水河而淮水始出河又築河岸
　遙隄縷堤修髙堰堵翟壩上流載導而揚境以内工
　亦同時並舉(揚州/府志)
　總督河道靳輔題為河道敝壊己極等事疏畧云備
　稽當日所以敝壊之縁由力求今日所應補救之次
　第大抵治河之道必當審其全局將河道運道為一
　體徹首尾而合治之而後可無弊也盖運道之阻塞
　率由扵河道之變遷而河道之變遷總由向來之議
　治河者多盡力扵漕艘經行之地若扵其他決口則
　以為無闗運道而緩視之殊不知黄河之治否攸繫
　數省之安危即或無闗運道亦斷無聽其衝決而不
　為修治之理矧決口既多則水勢分而河流緩流緩
　則沙停沙停則底墊以致河道日壊而運道因之日
　梗是以原委相闗之處斷不容扵岐視也今若不察
　全局之情形事勢而因循故事漫為施工則堵東必
　西決堵南必北決徒費時日徒糜錢糧而終歸無益
　豈惟無益將河患日深而莫可救藥矣何也黄河之
　水從來裹沙而行水大則流急而沙隨水去水小則
　流緩而沙隨水漫沙隨水去則河身日深而百川皆
　有所歸沙停水漫則河底日髙而旁溢無所底止故
　黄河之沙全賴各處清水併力助刷始能奔趨歸海
　而無滯也查今日河患之所以日淺者皆因順治十
　六年至康熈六七年間所衝之歸仁堤古溝翟家壩
　王家營二鋪邢家口等處各決口不即堵塞之所致
　也盖歸仁一堤原以障雎水并永涸邸家白鹿諸湖
　之水不使侵淮且令由小河口白洋河二處入河助
　黄刷沙者也自順治十六年歸仁堤衝決之後雎湖
　諸水悉由決口侵淮不復入黄刷沙以致黄水反從
　小河口白洋河二處逆灌停沙積漸淤成陸地至康
　熈六七年間各處水大黄淮并漲黄漲而王家營邢
　家口二鋪口等處衝潰矣淮漲而古溝翟壩等處衝
　潰矣王家營邢家口二鋪口等處衝潰之後黄河之
　水由決口四漫者多而由雲梯闗外入海者少古溝
　翟壩等處衝潰之後淮河之水由髙寳諸湖直射運
　河衝決清水潭下淹髙江等七州縣之田者多而赴
　清口㑹黄入海者少河淮兩水俱從他處分洩不復
　并力刷沙以致流緩沙停海口積墊日漸淤髙從此
　由逺至近由外至内河沙無日不停河底無日不墊
　海口淤而雲梯闗亦淤雲梯闗淤而清江浦清口并
　淤矣迨至康熈十五年間各處又復水大黄淮又復
　并漲清口以下之河身既髙不能奔趨歸海而雎湖
　諸水又合淮水并力東激以故除古溝翟家壩等原
　衝九處之外又將髙良澗板工衝決大小二十六處
　髙家堰石工衝決口大小七處諸水盡由各決口直
　注運河加衝清水潭三淺等處各決口下淹七州縣
　之田而涓滴不出清口黄水又乘髙四潰衝決于家
　岡等處又復灌入爛泥淺將武家墩板工衝決五十
　丈入故明所開之廢河歴楊家廟㑹合淮水直奔清
　水潭其武家墩上流刷成大河寛一二百丈不等又
　分一股入洪澤湖由髙家堰石工決口㑹淮并歸清
　水潭而扵各舊決口之處則又浸淫四漫較之以前
　勢愈分洩以致下流更淤而河身之髙墊更不可言
　矣查自清江浦至海口約長三百里向日黄河水面
　在清江浦石工之下今則石工與地平矣向日河身
　深二三四丈不等今則深者不過八九尺淺者僅有
　二三尺矣黄河淤運河亦淤今淮安城堞卑扵河底
　矣運河淤清口與爛泥淺盡淤今洪澤河底漸成平
　陸矣况尤有堪慮者目今現在之河身既已墊髙若
　此而黄流裹沙之水則自西北萬里而來晝夜不息
　一至徐邳宿桃等處即便緩弱散漫臣目見河沙無
　日不加積河身無日不加髙若此時不及早大為修
　治則不特洪澤湖漸成陸地將南而運河東而清江
　浦以下淤沙日甚行見三面壅遏而黄流無去路矣
　夫以萬里逺來浩浩滔天之水竟至無路可去則勢
　必衝突内潰而河南山東二省恐俱有淪胥沉溺之
　憂彼時雖費千萬金錢亦難以尅期補救臣是以謂
　今日敝壊已極修治刻不可緩也但既經修治則必
　使無旋修旋圮之虞更必使有可行可乆之道始為
　有當臣逐細籌酌其間修舉情形有必當師古者有
　必當酌今者有須分别先後者有須一時並舉者總
　以因勢利導隨時制宜為主臣謹竭臣之愚備采衆
　論而詳加斟酌將應行事宜分為八疏條列具　題
　貼黄難盡伏乞
皇上睿鑒全覽　勅部速議允行庶已淹之田可耕見
　在之地可保運道可通額賦可復其於　國計民瘼
　誠均有攸賴矣(靳文襄/公奏疏)
　
　
　
　
　
　
　
　
　行水金鑑巻四十七
欽定四庫全書
　行水金鑑巻四十八
　　　　　　　　　　江南按察使傅澤洪撰
　　河水
　靳輔敬陳經理河工事宜第一疏畧云臣竊見今日
　治河之最宜先者無過扵挑清江浦以下歴雲梯闗
　至海口一帶河身之土以築兩岸之堤也查清江浦
　以下河身原闊一二里至四五里者今則止寛一二
　十丈原深二三丈至五六丈者今則止深數尺當日
　之大溜寛河今皆淤成陸地已經十年矣兹欲令黄
　淮之水盡從此故道入海必須畧開去路導之使行
　盖築堤堵絶用水刷沙雖為治河不易之䇿然河身
　淤土有新乆之不同三年以内之新淤外雖板土而
　其中淤泥未乾衝刷最易五年以前之乆淤其間淤
　泥已乾與板沙結成一塊衝刷甚難故必須設法疏
　浚也今自清江浦至海口一帶河身之淤既經十載
　如臣不從萬全立議而貿貿以治新淤之法治之恐
　決口盡堵黄淮齊下之際因河身淺窄一時衝刷不
　開又生他變則臣一身受溺職之罪固不足惜其如
　己費之錢糧將來之　國賦民生之昏墊何哉况用
　水刷沙即曰不必挑浚而束水歸漕則又必須築隄
　既築堤矣與其取土扵他處何如取土扵河身寓浚
　於築而為一舉兩得之計也今臣擬扵河身兩傍近
　水之處離水三丈下鍬掘土各挑引水河一道掘面
　闊八丈底闊二丈深一丈二尺以待黄淮之下注盖
　黄淮下注之日中央既有一二丈舊有之河左右又
　各有八丈新鑿之河其所存兩旁之地雖屬堅土而
　薄僅三丈一經三面之夾攻順流之衝洗不待多時
　即可盡行刷去將舊有并新鑿之河俱合而為一矣
　又兩旁既各挑深一丈二尺則中央河心自可刷至
　二丈之外河至深二丈寛四十丈便不窄淺從此日
　洗日刷日深日寛自可免意外之變而漸復當日之
　舊矣其所浚丈尺計毎地一丈掘土六十方即以之
　挑築兩岸之堤底闊七丈面闊三丈髙一丈二尺毎
　丈亦用土六十方也查工部尚書臣冀如錫等條奏
　内開堤底以八丈為度面以五丈為凖髙以一丈五
　尺為凴等語計毎隄一丈應用土九十七方半誠為
　防河至堅之䇿今臣所議髙闊之數俱減毎堤一丈
　止科用土六十方者盖以物力艱難姑暫從減省擬
　議俾其足以扺當河水而止仍俟物力稍寛之時再
　行量撥人夫協同議設守堤之兵加髙加厚仍如部
　臣等條議丈尺之數可也至部臣等原疏内開南岸
　自白洋河至雲梯闗止北岸自清河縣至雲梯闗止
　務須一律修築等語俱應照議興築查白洋河至雲
　梯闗約長三百三十里清河縣至雲梯闗約長二百
　里以毎里一百八十丈科之共約長九萬五千四百
　丈毎丈用土六十方共計用土五百七十二萬四千
　方其九萬五千四百丈之内有原未有堤者有原有
　堤而今全無土者有原有堤而今更缺窪須増填者
　有堤根存土髙一二尺至六七尺不等寛三四尺至
　一丈五六尺不等者合有無多寡而計之牽約存舊
　土髙三尺寛八尺毎堤一丈計牽約存舊土二方四
　分通共約存舊土二十二萬八千九百六十方實須
　増土五百四十九萬五千四十方至於取土之處雖
　以離水三丈為度然河身有在中央者有折流在南
　岸及北岸者逺近不齊必須隨地科算總之離堤三
　十丈之内不許取土其三十丈以外取土者毎土一
　方用夫三工一百二十丈以外取土者毎土一方用
　夫四工二百四十丈以外取土者用夫五工合逺近
　而牽算之大約毎土一方用夫四工兩岸之堤共用
　土五百四十九萬五千四十方應用夫二千一百九
　十八萬一百六十工毎工照例給銀四分通共需銀
　八十七萬九千二百六兩四錢又自雲梯闗外以至
　海口尚有百里之遙除近海二十里潮大土濕之處
　無容置議外其餘八十里之河身情形俱與雲梯闗
　内無異若不量挑浚以導之量築堤以束之則黄淮
　合流出闗之際河身既窄而淺兩旁又堅而厚大水
　驟至不能承受歸漕勢必四處漫溢雖闗外漫溢與
　運道民生無涉然一經漫溢則正河之流必緩流緩
　則沙必停沙停則底必墊闗外之底既墊則闗内之
　底必淤不過數年當復見今日之患矣臣聞治水者
　必先從下流治起下流疏通則上流自不飽漲故臣
　又切切以雲梯闗外為重而力請築堤束水用保萬
　全不敢泄泄從事以貽後此之大害也惟是近海之
　堤止期足以攔水可以不必過扵髙厚堤底止須寛
　五丈面亦須寛三丈髙止須六尺亦一體照取河心
　之土築之兩岸共堤一百六十里計長二萬八千八
　百丈毎丈用土二十四方計用土六十九萬一千二
　百方用夫二百七十六萬四千八百工毎工照例給
　銀四分通共需銀一十一萬五百九十二兩二共需
　銀九十八萬九千七百九十八兩四錢統扵臣第六
　疏内設措錢糧以給之其需用人夫共計二千四百
　七十餘萬工應限二百日完工計毎日需夫十二萬
　三千七百餘名念淮揚附近人民尚須供臣後疏挑
　浚幇堤堵決等各工之用斷斷不能更有如許多夫
　前來應募臣查康熈九年前河臣羅多興修黄河各
　處之工除調用各處泉淺等夫外曽經令山東江南
　鄰郡地方協募赴工在案今此工之大數倍扵前不
　得不循例而行臣擬令江南之鳯陽府屬募夫一萬
　五千名江寕府屬募夫一萬名蘇常二府屬各募夫
　八千名鎮太二府屬各募夫四千名徐州并屬募夫
　五千名滁州和州并屬各募夫二千名山東兖州府
　屬募夫一萬四千名濟南府屬募夫九千名東昌青
　州二府屬各募夫五千名河南開封府屬募夫一萬
　三千名歸徳府屬募夫八千名尚少夫一萬一千七
　百餘名應扵淮屬之邳海雎宿贛沭六州縣地方召
　募其募夫之法各該府州就所屬州縣之大小近便
　酌量派募務募二十嵗以外四十嵗以内精壯强健
　之夫赴工常川供役不許以老弱塞責及往來更換
　以致曠悞工程即扵該府屬首領州縣佐貳雜職等
　官内遴選能幹之員専管驗募限部文行到該省半
　月之内募齊人夫各帶土車鍬担等器飛星押赴工
　所董率料理依限挑築至於地廣夫多其間恐有偷
　安茍且情弊必須用畫段丈驗之法以釐之其法容
　臣預督各監理官量取土之逺近按工畫段毎用夫
　五千工為一段編定字號插牌標識其中有原係平
　地者有更有缺窪須填者有存舊地之土多寡不等
　者并堤段長短丈尺之數逐一書明標識之上仍立
　簿一本一體登記交各監理官收存各監理官即按
　各州縣協募人夫多寡之數照工撥給堤段令其如
　式挑築臣仍親臨工所用部臣冀如錫等條議鐡杵
　杵隙盛水不漏之法不時查驗以别其夯杵之堅否
　臣更請立懲勸之典以鼔舞而警䇿之凡各州縣協
　募人夫有老弱病廢及奸滑逃逸一名至五名免議
　外六名至二十名者各該州縣罰俸半年所委専管
　官罰俸一年二十一名至五十名者州縣官罰俸一
　年専管官降一級調用五十一名至一百名者州縣
　官降一級留任専管官降二級調用一百名以上者
　州縣官降一級調用専管官革職其所築堤段如有
　一處夯杵不堅盛水即漏并底面丈尺雖合而面上
　兩旁低窪有三四丈者將専管官降二級調用三處
　以上夯杵不堅盛水即漏并底面丈尺雖合而面上
　兩旁低窪至五丈以上者將耑管官革職如所募之
　夫盡皆壯健并無一人逃逸所築之堤隨驗俱堅堤
　面兩旁豐滿處處合式者該州縣官不論俸滿即陞
　耑管官如係正途照依應陞之缺加二級即陞如非
　正途俱准照正途注册一體加二級即陞更請責成
　道府州并監理各官如各該道府州所屬有一官議
　處者將該道府州罰俸半年兩官議處者將該道府
　州罰俸一年三四官議處者將該道府州降一級調
　用五六官以上議處者將該道府州降二級調用所
　屬委官督工勤幹築堤堅固如式依期早早告竣者
　將該道府州亦不論俸滿即陞其各監理官除募夫
　一項與伊無渉不議外凡伊所管各州縣委官之内
　有因夯杵不堅築隄不豐滿一員議處者將監理官
　罰俸一年二三員議處者將監理官降一級調用四
　五員議處者將監理官降二級調用六員以上議處
　者將監理官革職如議處議叙相同者准與抵算如
　監理官揭㕘者准免連坐若並無議處止有議叙者
　將監理官照伊原任應陞之缺加二級從優即陞如
　此則各官俱知勉勵可無闒茸貽悞之虞矣伏候
睿裁　第二疏云竊照臣請挑清江浦而下至海口一
　帶河身之土以築兩岸之堤乃先治下流以導黄淮
　歸海之計也然下流雖治上面有淤墊之處不行急
　早疏通則髙家堰等一帶決口盡堵淮水直下之時
　難免阻滯散漫之虞查洪澤湖下流髙家堰以西至
　清口約長二十里原係汪洋巨浸為全淮㑹黄之所
　自淮流東決黄水逆灌之後將此一帶河身漸漸淤
　成平陸向之汪洋巨浸者今止存寛十餘丈深五六
　尺至一二尺不等之小河一道矣查工部尚書冀如
　錫等條議内開清口一帶沙淤之處速行挑浚等語
　然淤沙萬頃挑浚實難臣再四思維惟有倣照挑浚
　清江浦以下河身之意扵小河兩旁離水二十丈之
　地各挑引水河一道俾其分頭衝洗庶可漸漸刷開
　至扵挑清江浦引水河臣止擬離河身三丈而此處
　議離河身二十丈者盖清江浦以下係十年乆淤之
　堅土而此乃三年之内之新淤臣曽帶領夫役掘土
　試驗浮土一層板土深有二尺下則係淤泥尺許淤
　泥之下又屬板土板土之下又屬淤泥掘深六尺有
　竒而尚不能到當日之湖底且面層板土雖極堅硬
　而第二層板土因在淤泥之下反潤而鬆故雖離河
　身二十丈之逺而易扵衝刷不乆便可合而為一也
　惟是此處淤沙既易衝刷而臣亦議開引水河者盖
　臣目擊面層板土之堅硬恐一時衝刷不開又扵他
　處生變亦未可定因思此番工程錢糧人力無不浩
　繁若有一處慮不周到恐致差之毫釐失之千里之
　悔是以不敢不畧議導引之䇿以圖萬全耳其所挑
　引水河應面寛六丈底寛二丈深五尺毎淤地一丈
　掘土二十方逺傾於引水河六十丈之外兩岸共計
　七千二百丈共掘土一十四萬四千方毎方用夫三
　工共用夫四十三萬二千工照例毎工給銀四分共
　需銀一萬七千二百八十兩亦扵臣第六疏内措設
　錢糧給用此工一治庶淮河下注之時可以衝闢淤
　泥徑奔清口㑹黄刷沙而無阻滯散漫之虞矣伏候
睿裁(第三疏第四疏第五疏俱淮運兩河事宜分見淮/水運河水下第六疏設處錢糧一議淮揚被淹田)
　(畝補納修河之費一運河經過之貨物宜令加納剥/淺之資一開廣武生納監之事例三欵并令各直省)
　(州縣預徵錢粮十分之一第七疏/裁併官員及議叙處分俱見後)　第八疏畧云保
　全河道之䇿全在能盡人力而不可諉之天數至於
　隄岸衝決之由則官民夫役均有罪焉官之罪有二
　一在備員闒茸不知河道為何物其於運道民生不
　啻秦越人之視肥瘠雖有以未雨綢繆之䇿告之者
　而茫然不能也一在利扵多事希圖乘機侵蝕故薄
　者不填而缺者不補以致潰決廢壊不可收拾也民
　之罪有三或與近堤之人有讐而盜決以淹之或因
　己田乾旱而盜洩以溉之至扵周橋翟壩奸民知商
　販畏淮闗之税重而樂扵趨其地也於是盜決以俟
　之堤決而商至商至而伊得遂其乘機取利之謀矣
　若夫夫役之罪則總在利扵動而不利扵静樂扵有
　事而苦於無事是以百計隂壊之耳他如髙良澗等
　處板工上年大水衝決除決口二十六處之外其餘
　一帶殘堤貼樁之土悉皆卸塌樁朩無土擁䕶易扵
　竊取被湖内小船及水淹災民乘夜盜鋸者不一而
　足又聞向來有等壊事夫役當大埽方下未合龍門
　之時暗藏刀斧乘夜割斷楸頭繩以致所下之埽隨
　即衝淌諸如此𩔖是以殘壊至此臣再四籌維欲圖
　將來乆逺之計莫妙於多設専心保全河道之人則
　設兵以守而立勸懲之法使之知利之當趨而害之
　當避誠為不易之䇿也臣愚以為今既大費財力髙
　築堅堤必按里設兵使之住於堤上逐日看守并將
　疏浚修葺事宜一切責成之外河自雲梯闗而下至
　扵海口為兩河朝宗要道毎堤一里必須設兵六名
　毎兵一名管堤三十丈堤根栽栁務活堤旁畜草務
　茂堤内則乘暇添土逐漸幇寛毎二里半一墩令十
　五兵居扵墩側毎墩給浚船一隻各繫鐵埽箒二個
　於船尾繫繩以五丈為度毎月之初一十一二十一
　日兩岸墩兵一齊各乘浚船或布帆或鼔棹或䌫錨
　下鐵埽箒扵水底溯流刷沙往來上下殆五丈之繫
　繩不能到底懸鐵埽箒扵水中方止兩岸共堤一百
　六十里設兵九百六十名給船六十四隻再設兵二
　百四十名給船十二隻耑令浚隄外至海口一帶之
　淤沙自雲梯闗至海口應共設兵一千二百名應設
　守備一員千總二員把總四員給浚船七十六隻各
　分汛地而責成之自雲梯闗而上南岸至清口北岸
　至清河縣各長三百里毎里設兵三名毎兵管堤六
　十丈五里建一墩亦令十五兵住扵墩側毎墩亦各
　給浚船一隻鐵埽箒繫繩以四丈為度應共設兵一
　千二百名守備一員千總二員把總四員浚船八十
　隻亦照前法責成之自清河縣至宿遷縣兩岸各長
　二百里毎里亦設兵三名毎兵亦管堤六十丈五里
　建一墩亦令十五兵住扵墩側毎墩亦各給浚船一
　隻鐡埽箒繫繩以三丈五尺為度通共設兵一千二
　百名守備一員千總二員把總四員浚船八十隻亦
　照前法責成之自宿遷縣至徐州西兩岸約各長三
　百里毎里設兵二名毎兵管堤九十丈五里建一墩
　令十兵住扵墩側毎二墩給浚船一隻鐵埽箒繫繩
　以三丈為度通共設兵一千二百名守備一員千總
　二員把總四員浚船六十隻亦照前法責成之内河
　自清口西南至翟家壩南共長一萬八千餘丈應共
　設兵四百名毎兵管堤四十五丈五里建一墩令二
　十兵住墩側於堤根栽密栁坦坡畜茂草坦坡之外
　二十丈俱密種茭荷蒲葦菱芡之屬為永逺䕶堤之
　策應設守備一員千總一員把總三員運河由清口
　至邵伯鎮南約長三百三十里毎里設兵二名毎兵
　管兩岸堤各九十丈五里建一墩扵西堤令十兵住
　墩側其栽栁畜草等項俱照翟壩一帶之法責成之
　應共設兵六百六十名守備一員千總二員把總四
　員以上六營通共設兵五千八百六十名俱設步兵
　而無容設馬内以一分為百總管隊凖支步戰兵糧
　餉其餘九分俱支步守兵糧餉如各弁兵所管地方
　堤坡堅實日漸幇寛并無浪窩殘缺之處栁密草茂
　外河之水果深五丈四丈及三丈五尺三丈不等内
　河坦坡之外茭葦荷蒲盛長如是三年無異將該管
　守兵㧞為戰兵戰兵拔為把總把總拔為千總千總
　拔為守備有缺即題陞無缺即報部照依應陞之缺
　遇缺即陞如各弁兵所管地方堤破不堅或并不幇
　寛反有浪窩殘缺之處并栁稀多枯草被芟割外河
　之水不及五丈四丈三丈五尺三丈等深内湖茭葦
　蒲荷廢弛不種兵責四十板枷號一月穿耳徧逰示
　衆仍革去糧餉另行遴補千把總革職守備降二級
　調用若各弁兵該管地方因循闒茸以致衝決隄岸
　者官革職挐問兵從重處死至扵一例河道而臣議
　設兵船有多寡之殊者盖下流既通則上流可無意
　外之滯是以外河獨重扵雲梯闗以下也又慮水底
　之事目不能及設有意外驟淤之處其本汛浚船不
　能即疏則又當立調各汛船兵協力疏浚各疏本汛
　以守其常通融協助以防其變而黄河無慮矣黄河
　無意外淤淺之事則淮河自是安流淮河安流則運
　河亦可無恙其翟壩一帶之兵倍扵運河者翟壩一
　帶當淮河之衝為上流最要之地也　八疏俱扵七
　月初八日題初九日奉
㫖河道闗係重大這所奏經理河工事宜各本著九卿
　詹事科道㑹同逐一詳議具奏　八月十三日工部
　等衙門㑹議具題十六日奉
㫖議政王貝勒大臣九卿詹事科道掌印不掌印各官
　㑹同詳確議奏　二十六日　廷議酌量修築具題
　二十九日奉
㫖河道闗係重大應否緩修并㑹議各本内事情著總
　河靳輔再行確議具奏
　總河靳輔覆題疏畧云夫黄河發源崑崙其流最逺
　自歴龍門合陜豫之水而益見奔騰又東至駱馬湖
　口更加東省運河山泉諸流而勢愈難捍又東南至
　扵清口㑹合全淮而瀰瀿滔天矣似此滔天瀰瀿之
　水非海無歸然自清口歴清江浦雲梯闗以至海口
　尚有三百三十里之遙其中非得寛深廣大之渠受
　其來而聽其去安能使之暢然無阻也臣聞順治年
　間河道未壊之時清江浦以下之河身深二三丈至
　五六丈不等寛二三百丈至六七百丈不等寛大如
　此是以雖遇伏秋水漲足以有容而不至扵泛濫乃
　今日清江浦以下之河身深二三尺至五六尺不等
　寛十二三丈至十八九丈不等逼窄如此是以即使
　霜降水消亦難承載而毎至扵潰衝也臣請將今昔
　寛深之數牽算而合較之深二三丈至五六丈牽算
　計深四丈深二三尺至五六尺牽算計深四尺昔四
　丈而今四尺是前此河水之深十倍於今日也寛二
　三百丈至六七百丈牽算計寛四百五十丈寛十二
　三丈至十八九丈牽算計寛十五丈昔四百五十丈
　而今止十五丈是前此河身之寛三十倍於今日也
　以上十倍與三十倍合算之是今日受水之河身僅
　有前此三百分中之一分耳夫黄淮之水自若也伏
　秋之漲仍然也而其入海之路竟淤去三百分中之
　二百九十九僅存一線其何能容於以知各處之漫
　衝潰溢誠勢所必至者也不惟是也自臣於本年四
　月初六日到任之後目擊清江浦以下三百里河身
　淺窄情形而清江浦以上深雖不過丈餘寛則尚有
　百餘丈及二三百丈不等也乃自七月十八夜楊家
　莊遙堤潰決之後一路漸漸淤淺臣親乘小艇徧閲
　河中自清江浦以上歴清口并清河桃源兩縣以至
　楊家莊前通計一百七十餘里其向之深丈餘者今
　則止深二三尺至五六尺不等矣向之寛百餘丈今
　則止寛十餘丈至二三十丈不等矣雖此係新淤之
　土不難刷開然下流不通將令刷歸何處耶今臣若
　欲照　廷臣先將緊要之處酌量修築則必以急堵
　楊家莊決口為首務以其為漕艘必經之地現在淤
　淺難行也殊不知清江浦以下三百里乆淤之河未
　經疏通即使楊家莊閉合龍門不旋踵而他處又必
　告潰況清江浦以上至楊家莊業已盡行淤淺如將
　下流河身及早挑濬疏通然後竭力堵塞楊家莊決
　口則龍門閉合之後河流入海有途一百七十里新
　淤可以漸漸刷開故道可復漕運亦可無悞若不挑
　浚下流而但議堵決則水至無歸不特徒費錢糧徒
　勞民力此一百七十里新淤斷斷不能刷去必且更
　於楊家莊以上徐邳雎靈地方另行潰決決口移上
　一里則河身多淤一里將見東豫二省頻告水災而
　駱馬湖以下勢必全無運道矣此臣之所以力請大
　為修治也况及早興修約費銀二百餘萬倘荷
皇上齊天之福數年之間或得告竣則田土盡出賦税
　可増民生可望其樂業安居糧運亦可使之遄行無
　阻若不急為大修則年年堵塞嵗嵗挑河恐數年之
　費亦不下二百餘萬而河道愈壊漕運愈阻臣受溺
　職之罪固不足惜其如民生　國計何哉此臣之所
　以力請修治而斷斷不敢議緩也臣前題八疏原止
　就原任工部尚書冀如錫等條議疏内所開工程定
　議修築其臣疏較部臣等疏内増估者惟雲梯闗外
　挑河築堤一工耳至扵南岸白洋河以上北岸清河
　縣以上則原未議及也今臣親加詳勘南岸遙堤自
　白洋河宿遷縣境起上歴邳州雎寧靈璧以至徐州
　共計程二百八十里其堤内田地較之堤工俱低九
　尺一丈及一丈一二尺不等而堤外淤灘則較之堤
　工止低三四五六七尺不等甚有淤灘與堤頂相去
　僅尺許及竟與堤頂平者今嵗伏秋水漲直至堤頂
　雖㕔印河官竭力扵堤頂之上督夫挑土暫為搪䕶
　然不過加四五尺寛一二尺髙之子堤一段萬不能
　恃以捍禦洪流又有堤外乆停積水堪敵黄水黄水
　不能浸入未經淤髙之處則又一派汪洋清波千頃
　毎遇大風鼓浪將舊堤積漸撞擊莫不剥落坍殘僅
　存數尺北岸遙堤自清河縣起上歴桃源宿遷邳州
　雎寧以達徐州共計程四百里内清河至宿遷一百
　六十里係漕艘經行驛遞飛馳之地堤工尚寛及至
　駱馬湖而上除近山之處原未築堤外凡見在之堤
　悉皆殘缺不堪其中雖無堤頂與河灘相平之處然
　堤頂較之内地俱髙八九尺一丈不等而較之外灘
　不過髙四五六七尺不等且必有積水浸堤甚至兩
　面皆水日受汕擊之患者内如徐州之花山張家樓
　一帶原係岡阜之地近因河底墊髙士民條議創築
　堤工攔水乃工程未竣而洪流驟至業已衝成大缺
　其水從北東直注出駱馬湖之後將運河猫兒河一
　帶漸漸淤墊以上情形俱臣親身經歴竚立徘徊往
　來相視目擊危險之狀真不禁心膽皆悸是以不得
　不併請急修雖駱馬湖以上非漕艘經行之地殊不
　知南岸一決其水必由邸家白鹿等湖漫過歸仁堤
　助洪澤湖滔天之勢撼擊髙家堰髙良澗等一帶堤
　工各堤勢不能支必至決裂即或堤工堅固如鐵不
　即潰決亦必從頂漫過直衝運河之堤由清水潭下
　淹髙寳等七州縣田畝嗣此淮流仍舊旁洩仍不助
　黄刷沙清口以下黄運兩河仍必淤墊此駱馬湖以
　上南岸不治必壊運道之情形也北岸一決其水必
　由駱馬湖之後横衝邳宿運河將河底并駱馬湖底
　積漸淤髙嗣此東省山泉諸流不能暢行一遇伏秋
　淤漲則濟寧魚臺嘉祥鉅野滕嶧等州縣之田畝必
　至淹没運河堤工亦必至於潰衝此駱馬湖以上北
　岸不治必壊運道之情形也至於黄河上流有決則
　下流必淤故駱馬湖以下至清口一帶攸闗運道之
　黄河必得駱馬湖以上無旁洩之事方能深通是以
　凡此兩岸危險情形均當逐一修治也合而計之清
　江浦以下之河身不挑堤岸不築不用鐵掃箒等器
　設法加浚河身并浚海口則黄淮無歸黄運兩河并
　髙家堰一帶之各岸堤處處皆可衝漫見在決口雖
　大費錢糧堵塞堅固而此塞彼衝終歸無益下流既
　挑浚疏通矣而清口以上爛泥淺一帶不挑引河則
　淮流不暢湖水不能速下髙堰一帶之堤岸尚屬堪
　虞爛泥淺一帶既挑引河矣而下自清口武家墩歴
　髙家堰髙良澗以至周橋閘一帶殘缺之堤不行加
　幇髙厚并不築翟家壩之堤堵塞大小三十四處決
　口及成河九道之處則淮水旁分刷沙不力黄水必
　仍内灌而兩河必仍淤墊是以今日治河之道疏下
　流幇堤岸堵決口皆屬至緊之工誠緩一不可者也
　至於山清髙寳一帶運河必須深挑以通重運此又
　不待言者矣總之下流既疏殘堤既幇決口既堵則
　淮水可使徑直趨海然後併堵楊家莊決口急挽黄
　流使之赴清口㑹淮則故道可復河道既可復故而
　并將駱馬湖以上兩岸卑薄殘缺之處逐一修治再
　行設兵看守之法庶幾可保乆逺而不致扵徒費錢
　糧徒勞民力也臣謹將各本内事宜逐一詳加確議
　分疏題覆(靳文襄公經/理八疏摘鈔)
　
　
　
　
　
　
　
　
　
　
　
　
　
　
　
　行水金鑑巻四十八
欽定四庫全書
　行水金鑑巻四十九
　　　　　　　　　　江南按察使傅澤洪撰
　　河水
　十二月十一日總河靳輔題覆第一疏畧云募夫一
　節　廷議謂逺派各省恐不肖官役借端擾民請
敕臣酌量設法就近募夫不致悞工等語臣思道遙工
　長不肖官役借端擾民之事誠難保其必無然就近
　召募則斷不能取齊若倣照舊例多加工食以鼔舞
　招徠之則動須増費數十萬兩從何設處且即使加
　給工食而淮揚被水已乆困苦災黎除死亡賣身之
　外其逃散四方者一時不能聚集應募者少必至悞
　工臣反覆籌酌更得驢駝代挑之法凡下鍬掘土并
　夯杵成堤俱用人力其往來運土則以驢駝約可省
　夫一半并原限二百日完工者改為四百日完工則
　前擬毎日用夫十二萬有竒者今止須用夫三萬餘
　名并驢三萬餘頭足矣又其餘各工毎日亦需夫七
　八萬其間但有可用驢駝以省人力之處容臣隨時
　斟酌而行則需夫不至太多可以仰遵　廷議就近
　設法召募濟工矣至所需驢頭查江南非出産之處
　但若議派東豫二省雇募恐仍有不肖官役借端擾
　民之事容臣竟動錢糧行濟東兖開歸等府價買解
　淮濟用若夫兩岸遙堤臣原題面寛三丈㡳寛七丈
　髙一丈二尺毎堤一丈用土六十方然臣又各處閲
　歴細察情形遙堤固屬必需而縷堤尤不可少盖黄
　河流急則沙行流緩則沙墊而河身窄則流急寛則
　流緩今莫妙於築縷堤以束水而以遙堤并加築格
　堤用防衝決使守堤人等盡力防䕶縷堤設或大水
　異漲即有漫衝至遙堤格堤而止自不至扵奪河成
　缺該守堤人等隨即星將縷堤仍舊築起為工亦易
　臣請將原估築遙堤之土六十方分築遥縷二堤并
　量増格堤其縷堤頂寛二丈底寛六丈髙六尺毎縷
　堤一丈用土二十四方遥堤頂亦寛二丈㡳亦寛六
　丈髙八尺毎遥堤一丈用土三十二方二共用土五
　十六方較之原估毎丈餘土四方或隔五七里或隔
　十餘里即以所餘之土再築格堤一道格堤頂寛二
　丈底寛六丈髙五尺以上各堤均令守堤人等一併
　加意防䕶并將各堤逐年加幇務極髙厚可也(靳文/襄公)
　(奏疏以下七疏俱與原/題無甚異同故不録)
　是年秋堤決大水(蕭縣/志)
　是年七月河決宿遷孫家塘(清河/縣志)
　是年築中牟小潭溪月堤蘭陽銅瓦廂月堤儀封堌
　陽集月堤商邱楊家堂月隄虞城周家樓堤(河南/通志)
　是年創築雲梯闗外束水堤一萬八千餘丈塞于家
　岡武家墩髙家堰等處大決口十六處(靳文襄公治/河書下同)
聖祖仁皇帝康熈十七年奉
㫖這河工各本著議政王貝勒大臣九卿詹事科道掌
　印不掌印官㑹同詳確議奏
　二月初七日和碩裕親王等㑹覆第一第二第三第
　四第五第七等疏俱奉
㫖依議第六疏奉
㫖治河著動用正項錢糧捐助事例候
㫖行第入疏奉
㫖沿河地畝撥給兵丁又强令地主作為幇丁是否相
　合著再確議具奏(後議覆/不行)
命更定河工處分之例
命撤回南北中河三分司部員其河道工程委該地方
　監司府佐貳管理
命設江南河兵八營凡五千八百六十名罷淮揚徐靈
　璧四府州縣堤淺等夫　三月
命豫省嵗修工程責成河南撫臣
　創建王家營張家莊減水壩二座
　塞山清安三縣黄河兩岸張家莊王家營邢家口二
　鋪口羅家口夏家口吕家口洪家口竇家口等處決
　口餘諸小口並塞之
　十一月再陳經理河工第一疏内未盡事宜部覆奉
㫖河道闗係重大特簡靳輔専任一切修築事宜今該
督以節省錢糧建立減水壩挑濬引水河具題爾部不
即準行議令伊桑阿等㑹議故為耽延殊屬不合著照
該督所題行其撥動民夫之處著㑹同各該督撫定議
具奏餘依議　又為彚報黄河湖堰各決盡行閉合龍
　門等事奉
百覽卿奏黄河湖堰大小決口數十餘處盡行堵塞完
竣具見籌畫周詳實心任事有禆河工勤勞可嘉著議
叙具奏該部知道
　是年決口盡堵水勢消落隨召夫數萬一面壓埽一
　面築堤奈雲梯闗數百里入海故道自堰堤潰決以
　來盡屬沙淤水難入海兼之草莽蓬蘆叢雜交錯又
　非人力可施故將翟壩至周橋二十五里湖陂從來
　不曽築堤者速築大堤又將髙家堰一帶長堤復行
　加髙幇寛蓄水以衝海口又相勢挑挖引河以導水
　勢
上命部堂伊桑阿部司傅達查勘覆
命(江南/通志)
　是年總河靳自龍王廟起至四鋪溝止接築四千九
　百三十八丈計程二十七里半其縣前玉皇閣一帶
　地勢當衝題定樁埽要工五百餘丈嵗加修繕又自
　桃源東界至石人溝止築縷堤一道長一千八百六
　十三丈計程十里三分五厘派本邑民夫三百名修
　防(清河/縣志)
聖祖仁皇帝康熈十八年二月淮徐災荒各處工程緊
　急
允總河靳輔題請留漕米二十萬石濟工　五月題為
　遵例自陳事奉
㫖卿才品優長簡任河督殫心修浚有禆河工籌畫周
詳勞績茂著克副委任著照舊供職該部院知道(靳文/襄公)
　(冶河/書)
　是年創建宿遷縣之朱家堂温州廟桃源縣之古城
　清河縣之王家營安東縣之茆良口減水壩共六座
　(淮安/府志)
聖祖仁皇帝康熈十九年築祥符白石堈堤中牟小潭
　溪月堤及格堤商邱徐家莊月堤又築虞城堤(河南/通志)
　是年夏秋南北皆霪雨七十日黄淮並漲有滔天之
　勢堤岸衝嚙甚多工亦為之阻然衝嚙之隄隨圮隨
　葺不致大患率賴新築工堅之所致云(淮安/府志)
聖祖仁皇帝康熈二十年塞楊家莊決口
聖祖仁皇帝康熈二十一年四月
命戸部尚書伊桑阿刑部侍郎宋文運給事中王曰温
　御史伊喇喀勘閲河工　候補布政司崔維雅條陳
　河道奉
㫖著勘工大臣帶往工所㑹同總河確議　五月河決
　宿遷縣徐家灣塞之　六月河決宿遷縣蕭家渡
　九月尚書伊桑阿等同崔維雅勘工畢復
命王曰温崔維雅啟奏河道若從靳輔修治必不能成
　功其所建各減水壩當盡行拆毁别圖良䇿大加挑
　築方可奏績　十月工部傳出
上諭著令靳輔急速至京　十一月初七日赴
闕十三日
傳同九卿詹事科道進見
皇上問爾向來力任治河必可成功今楊家莊方塞而
徐家灣已開徐家灣方堵而蕭家渡又決功如何得成
　輔奏云臣受事之初河道壊極彼時挑浚疏塞皆至
　緊至要之處蕭家渡原係嵗乆民工尚可支吾擬大
　工畢後再行續估請修不意諸口全塞各處漫流盡
　歸正河其勢驟加猛急而河身尚未衝刷寛深以致
　漲決此皆臣智識卑短不能早見扵事先之罪也
皇上云如今依爾度量此工究竟可以成功否輔回奏
　河工最是艱難但人事既盡亦無不可成之功即如
　清水潭從前屢寨屢決臣為避深就淺之計越湖築
　堤駱馬湖淺澀不通臣相度地形水勢改挑皁河别
　通運道彼時大小屬官皆以為創行新建相顧畏懼
　臣一力擔任示以必可成之理即有後累不以相及
　究竟清水潭築成皁河開通此皆人力既盡工無不
　成之明驗也今蕭家渡之決總由人事耳臣䝉
皇上不加重譴召臣入京得面承
聖訓唯當竭盡人事明年春分節前務期竣工以仰副
皇上宵旰之憂勤至南北兩岸未經估修舊堤及地勢
　卑窪之處俱應一律加修以為善後綢繆之計仰賴
皇上洪福自然成功也十五日部議蕭家渡處分擬將
　總河以下凡在河工諸臣皆褫職督工其不合式處
　責令賠修奉
㫖免其賠修仍準動錢糧加修十九日辭
朝傳
上諭河道闗係重大事本極難朕代爾擔憂爾反看得
容易從今當小心謹慎凡源流緩急之間細心采訪時
時看作難治之事方可奏績戒之戒之(靳文襄公/治河書)
　是年築祥符回河寺月堤儀封堌陽集月堤考城王
　家道壩(河南/通志)
　是年河決宿遷之徐家灣隨經堵塞復決宿遷之蕭
　家渡先是河流一線業經挑引河疏通然不勝其挑
　勢必用借水刷沙之法是以靳公輔盡堵楊家莊以
　壯其怒刷之力但引河淺窄至極雖有減水壩洩之
　而飽極漩搜勢如鼎沸遇徐灣之堤卑遂致漫決及
　徐灣堵後又加怒刷引河雖漸加寛深然方其既飽
　之際漩刷鼎沸則又如堵楊莊時故乘蕭渡之土鬆
　則又決盖徐灣蕭渡原係逺年舊堤其曩時夯築之
　堅否無由窮詰誌此一以見治河扵極敝之後必當
　作盡堵怒刷之法方可漸通毋為屢潰所懾致啟更
　張一以見治堤者務期夯硪堅固慎毋貪茍完扵一
　時而貽將來之瑕隙也　是年大修兩河各堤工告
　竣奉
㫖將地勢稍卑之處再行増髙并逺年舊堤悉為加築
　完固前此經理案内之碭蕭豐徐邳靈睢宿桃清山
　安十二州縣黄河兩岸堤工并邳宿兩州縣北運河
　兩岸堤工清山寳髙江五州縣南運河兩岸堤工以
　及髙家堰一帶濵湖堤工俱經築竣總河靳輔方疏
　請大臣閲驗及蕭家渡潰決後有候補藩司崔維雅
　者著河防二書疏請盡變前法而更張之扵是
上遣廷臣勘騐復
召輔星馳
陛見諮詢治河情形至則備悉條奏辨論維雅剿襲之
　謬於
上前雅無以對
上韙輔議令之卒功復
俞善後之請發帑金増築前工之稍卑者以防漲漫更
　將逺年舊堤盡為加築更挑積淤數千丈増建猫兒
　窩攔馬河唐梗邵伯南減水壩以為萬全之計云(淮/安)
　(府/志)
聖祖仁皇帝康熈二十二年正月總河靳輔題為謹請
　加修善後工程等事一疏部覆奉
㫖靳輔仍著革職帶罪并經管修築各官俱著革職帶
罪勒令將蕭家渡決口堵塞俟工完之後黄河果否盡
歸故道不致再決具題再議具奏河工闗係重大所需
錢糧浩繁若責令賠修恐致貽悞仍凖動用錢糧勿得
借端科派擾累民間　三月塞蕭家渡口兩河㑹歸故
　道　是月靳輔題為全河歸故之後險汛日漸加増
　等事奉
㫖據奏蕭家渡決口堵塞黄河大溜直下七里溝等處
逐漸坍塌險工甚多闗係緊要應速行修築務令堤岸
堅固不致再有衝決所需銀兩著該督將就近見在錢
糧先行動用後以河銀補項其五省蠲荒缺額銀兩作
何撥補著速議具奏　六月靳輔題為請修上流堤岸
　等事部覆奉
㫖河工闗係運道民生最為緊要下流既已築塞上流
堤岸自應堅固修築嚴加防䕶以免潰決這本内事情
該部速行確議具奏再覆題奉
㫖河工闗係緊要蕭家渡決口築塞方完河南堤岸工
程専令河南巡撫暫行料理如有應㑹同總河事情仍
移文商確勿致貽悞　十月請増江南營河兵六百名
　又請添設河員俱報可　十二月
特命復總河原職(靳文襄公/治河書)
　是年築祥符堤陳留楊家寨堤中牟堤原武馬家渡
　月堤張家水口堤陽武脾沙岡隄又南岸堤蘭陽孫
　家莊月堤又北岸堤儀封修陸家口堤又北岸堤築
　鄭州堤又與滎澤㑹築沈家莊月堤商邱築傅家莊
　月堤考城築小閆家集堤(河南/通志)
聖祖仁皇帝康熈二十三年九月二十七日總河靳輔
　題今嵗黄漲數倍去年徐州迤上自七月二十二日
　即與去年大漲水跡相平臣以為不日消落乃又疊
　長無消隨放減水石壩暫為分疏而南岸十八里屯
　北岸李道華樓髙地無堤之處亦復漫灘過水又將
　碭山北岸王家堂堤工漫缺三十餘丈約畧上流洩
　去之水不下十分之二而徐城水勢不減仍復増長
　不止髙扵去年二尺五寸直至九月初六日方始消
　落城社幸免潰衝至徐州以下三山頭房村并靈璧
　縣張寒來等各堡原屬窪區水漫隄根八九尺丈餘
　不等各官冒雨衝風百計防䕶至八月二十日夜大
　雨颶夙將來字堡漫缺堤工四十餘丈而徐州北岸
　長樊大堤嵗修險工又因水溜至急衝去埽工兩段
　幸有月堤未斷獲免套河阻運至宿桃山清安五縣
　黄河賴攔馬河減水壩分洩兩岸堤工俱無漫缺唯
　安東北岸二鋪原非修防之處塌卸堤工六十餘丈
　幸有月堤不至為患若山清髙寳一帶運河先因淮
　水微弱黄流倒灌臣將歸仁堤官路河穵開放水歸
　湖助淮嗣此淮流亦漲運河仍係清水髙堰湖水九
　月方長今較去年更髙尺餘亦賴減水壩宣洩不致
　漫堤除漫缺二處臣見在嚴行飭催勒限十月内修
　完俟其果修築完竣臣照例開列職名具題外謹將
　本年水勢情形特疏題報奉
㫖工部知道部議覆題奉
㫖徐州長樊大壩等處雖經衝決河流未徙該管各官
革職賠修俱著寛免嗣後堤岸衝決若河流遷徙應照
定例處分倘係河水漫決河流不移者應否免其革職
止令賠修著確議定例具奏　部議查堤岸衝決河流
　遷徙者照舊例處分至河水漫決河流不移者若不
　責令賠修恐經修官員不行堅固修理防守官員怠
　玩亦未可定嗣後限年之内堤岸漫決河流不移者
　令經修之官賠修如過年限漫決不移者令防守之
　官賠修俟
命下之日永為定例可也奉
㫖依議
　是年十月
聖祖仁皇帝南巡閲工總河靳輔迎
駕於紅花埠
上問今年河道如何比前深通否長樊大壩却如何了
　回奏河道比前更深通但今年水大異常將長樊大
　壩衝去幾埽幸内有月堤今已下埽保䕶住矣
上問河道既已深通果然可以保得無虞否回奏如今
　全在多備料物修防險工為主險工無失即可永逺
　無虞
又問當日舊黄河在何處從何路入海幾時潰決衝斷
運河回奏前代黄河原從大名府徳州海豐利津等縣
　入海至宋仁宗時遷徙往南由徐州淮安㑹淮入海
　明末流冦掘堤以灌開封河底墊髙至順治初河決
　河南荆隆口黄河由張秋南北運河兩分并由山東
　鹽河入海
上笑顧左右云朕原説是如此爾等還不信是晚
上駐蹕紅花埠侍衛趙昌傳
㫖云朕為河道憂心異常有許多言要問爾爾同衆官
行過禮在此伺候少頃奉
諭傳進(初問髙寶興泰下/河積水語在運河)
上問前崔維雅奏各減水壩不當建依爾見識還是當
建不當建回奏這減水壩是必要的若無此各壩河道
　斷難成功
又問爾有什麽博古通今的人否回奏學問臣也看不
　出通曉政事有一人
又問是何姓名回奏姓陳名潢
問是何處人回奏浙江杭州人
又問爾衙門在何處回奏在濟寧
又問因何不在宿遷囘奏濟寧衙門是向來所設因河
　道北至天津南至杭州西至開封濟寧是適中之地
　所以設立標兵又俱濟寧分汛漕在江南是總漕専
　催山東是臣専催　十八日
皇上御製祭河文命學士孫在豐致祭河神
駕臨攔馬河
上問靳輔這攔馬河減水壩的水往何處去回奏這水
　從縣東湖由沭陽海州一帶入海
又問此處離北運口多少路回奏十五里是晚
駐蹕宿遷
賜靳輔餅二盤兔五隻　十九日
聖駕自宿遷起行一路見栽栁繁茂云這栁栽得甚好
將來不愁缺栁矣隨
問云水而比堤裏平地是那邉髙俟水涸可打量明白
再行具題回奏云必須俟冬底水涸時從徐州一路逐
　處打量方得盡行明白
上云更好至蕭家渡見上年所走之埽
問這埽怎麽淌去了回奏將合龍門之時水湧溜急衝
　去幾箇
又問值多少銀子回奏大埽值千數銀子中埽七八百
　兩不等還淹死一箇好埽總
皇上云好利害隨問吏部尚書伊桑阿云目今河道比
爾當初來看時如何回奏比先漸漸治成矣
皇上又問云你在先為何不保奏回奏河工闗係重大
　臣不敢保本日
駕至桃源
駐蹕二十日
駕自桃源起行將至清河縣
望見清口
問云此是清口否回奏是
上又云我為河道闗係國計民生刻刻在念將爾進的
河圖日日展看情形都看熟了今日河道己成是爾的
運氣回奏是
皇上洪福本日至淮安南幸　十一月初九日
上回鑾至淮安(初問下河事/語在運河)至王公堤老壩口
上云此處也算得險工又令侍衛二哥往前再看有無
　險工二哥回奏是大險工至天妃閘(座諭添建閘/  語在運河)
上諭靳輔云今年黄水倒灌運河不可為訓爾必須酌
一至妥之䇿使之永不倒灌方好回奏臣再三籌畫别
　無他䇿惟有分黄助淮一法今年黄水倒灌因黄强
　淮弱所致臣欲扵徐雎黄河南岸再造減水壩幾座
　如遇黄淮並强之時啟黄河北岸減壩開洩若黄强
　淮弱則南北兩岸減壩並啟以北壩洩黄以南壩引
　黄助淮敵黄如此防法可無倒灌之患
上連聲稱好云此法甚妙爾再細斟酌作速具題　初
　十日
駕臨視武墩
上云爾前奏將南北河道各分司部官裁去極好他們
　知得甚麽河道不過毎日打圍罷了是晚
上駐蹕桃源縣十一日自桃源起行
上諭云如今河道成了你該著一部治河的書回奏臣
　亦有此志因無暇時所以未著
上又云你如今作速著起來再俟二三年河道無恙即
　便進呈以垂永乆
又問錢糧節省了多少回奏節省了八十萬都在添做
　工程上用去是晚
駕至宿遷侍衛納爾泰詹岳等傳
㫖江寧杭州二滿洲將軍副都統石文炳京口協領董
　元卿今地方無事你們四人送
駕至京其餘各督撫將軍副都統俱回本任不必逺送
　靳輔啟奏臣衙門駐劄山東以地方論應過徳州傳
㫖云送朕事小料理河工要緊你不必逺送爾隨我行
走多日朕的心事爾也知道了爾的心事朕也知道了
諸凡事務俱説完了爾治河好我甚喜悦還有奬爾的
詩待我今晚寫出明日賜爾次早侍衛納爾泰齎出賜
　輔
御製五言律詩一首云防河紓旰食六御出深宫緩轡
求民隠臨流歎俗窮何年樂稼穡此日是疏通已著勤
勞意安瀾蚤奏功輔叩頭謝
恩少頃侍衛出云
皇上著你自已進去謝
恩遂詣
上前叩謝
上云如今河道已成爾治河已勞苦了但善後事宜著
實用心斟酌必期永保無虞操守以清亷為主回奏云
　臣謹遵
聖訓力圖善後事宜唯當捐糜頂踵仰報
皇恩至扵清㢘之諭臣雖幼年失學然亦麤解文義頗
　知忠孝㢘恥之道若一介不與一介不取臣亦不能
　如軍興之際差遣標兵剿殺賊冦必須犒賞奬勵大
　兵過往必須幇助馬匹軍器多屬公務此等去處必
　須費用總之交以道接以禮以及衣食在所不免若
　欲圖富厚顛倒是非以直為曲孜孜為利此盜跖之
　徒罪不勝誅臣斷不為也
上笑語左右云他説的是實話輔叩頭出次日侍衛納
　爾泰傳出本月十二日
朕自通州帶來佳哈船扵大江黄河並不耽遲甚好著
將一隻賞給總河以便緊急行走如若有益著聽靳輔
酌造應用輔叩頭謝
恩恭領到佳哈船一隻并旗纛幃幔鋪氊等項俱全(靳/文)
　(襄公治/河書)
　
　
　
　
　
　
　
　行水金鑑巻四十九
欽定四庫全書
　行水金鑑巻五十
　　　　　　　　　　江南按察使傅澤洪撰
　　河水
　十二月十二日翰林院檢討張鴻烈題為
聖心愛民已極等事竊念淮揚水患闗係運道民生淮
　安以南則山陽鹽城髙郵寳應興化泰州江都七邑
　受害淮安以北則清河桃源宿遷邳州雎寧沭陽安
　東海州八邑受害今我
皇上準臺臣李時謙條議疏浚淮揚下河以救七邑之
　民適值
聖駕省方親過淮揚洞察情形特遣大臣踏勘後復經
　㑹議遂發帑金速往經理大哉
帝徳如天好生七邑災黎何幸至此但臺臣只知淮安
　以南七邑之害而不知淮安以北八邑之害其苦一
　也只知七邑之民田昔受決口之水今受滚壩之水
　而不知八邑之民田在黄河兩岸以内者其苦尤甚
　也臣世籍淮人何忍不為八邑生靈再請命扵
聖主之前乎查黄河兩岸明臣潘季馴設有季泰徐昇
　等四壩今則添設十三壩以殺黄河怒漲之勢䇿誠
　善矣但黄水冬涸時民田似屬無恙即如本年十月
　間
乘輿由宿遷縣至清河縣四顧平沙若無水患及至夏
　秋之間黄水盛漲倘水從壩上滚入則勢如建瓴禾
　苗在地必盡付之汪洋若非挑浚支河使之有所容
　納有所宣洩則粮田被溺正賦安供當河工未成之
　日自無暇及此即已成之後費過金錢不下數百萬
　　國計至重孰敢遽以此為請也今幸值我
皇上發帑救民另行遣官督理是以懇求
聖慈同仁一視先及淮南次及淮北查桃源縣一帶舊
　有祠堂湖邸家湖等處可以瀦水又有小河可以洩
　水自宿遷縣以下至清河縣以上亦舊有衝開河形
　兩岸隠隠尚在而東可達沭陽縣之沭河安東縣之
　潮河以入扵海年來處處淤塞以致水無可洩合無
　請
勅新遣大臣㑹同地方官詳細踏勘相其髙下度其逺
　近將十三座壩内隨形量勢或分或合各挑浚洩水
　河一道以待壩上所滚之水俾水來則歸支河不致
　瀰漫平地田既不淹糧自可辦有補　國賦何減山
　鹽髙寳等之七邑哉又按挑浚支河與堵塞決口加
　築堤岸不同夫堵塞決口則有樁朩栁枝蘆葦稻草
　􁪪麻等費加築堤岸則有採石辦灰燒磚運土夯硪
　幇修等費故河工錢糧至為浩繁若挑浚支河不過
　穵土而己絶無此等繁費其便一也河工所用之夫
　逺或數百里百餘里近或數十里最為勞苦若挑浚
　支河則隨處莊農皆可應募各挑自已田頭之河非
　同河夫逺累其便二也山鹽髙寳等七邑溝洫原多
　海口遙逺而串塲河又為保䕶鹽塲故環遶迂迴今
　黄河兩岸皆一望平衍地廣田荒穵河原不足惜較
　之七邑為易其便三也河夫做工一日例給銀四分
　以其離家逺近不等今挑浚支河只須募田頭之夫
　毎夫做工一日給銀三分小民未嘗不樂扵趨命其
　便四也更請特
敕踏勘諸臣共計十三處支河通達某處其逺幾何挑
　寛幾何挑深幾何以河工挑土方之法算之酌量毎
　夫一名做工一日約挑幾尺幾丈共該夫幾何共該
　工銀幾何徹底清算則一見了然矣但河工耗費已
　多而挑浚七邑之下河費又浩繁今若挑浚十三壩
　之支河所費又不知多少雖我
皇上拯救民命不吝金錢然當此節省錢糧之際何敢
　不為　國家愛惜物力而代黄河兩岸之民作馮婦
　之請乎臣有愚䇿本諸歴代國史若能倣其大概而
　行之上可裕國下可救民扵以濟挑河之用綽有餘
　矣臣本文臣無言事之責但以災民困苦已極即使
　臣如班馬而扵聖心仁政國計民生毫無禆益亦何
　用乎是以不避罪戾冒昧獻議如果芻蕘可采伏乞
睿鑒施行奉
㫖該部知道　部議應行令總河確勘查明具題到日
　再議奉
㫖依議
　十二月十九日總河靳輔題奏徐州以上直至河南
　滎澤縣之西河道雖寛數百丈若遇伏秋異漲漫灘
　而上直抵兩岸堤工其寛不下數十里迨至徐州北
　岸係山觜南岸係州城中央河道僅寛六十八丈將
　千支萬派浩浩無涯之水緊緊束住不能暢流既難
　扵下達則自難免上壅是以明朝二百餘年間徐城
　屢屢潰衝而徐州迤上南岸之漫溢迄今嵗嵗見告
　也臣先扵大修案内將黄河南岸碭山縣毛城鋪地
　方創建減水石壩一座又扵黄河北岸徐州大谷山
　地方創建減水石壩一座盖擬分洩徐城迤上之異
　漲也乃康熈二十一二十二兩年已賴兩壩宣洩得
　以無患至康熈二十三年河流異漲兩壩不足宣洩
　又復扵李道華樓十八里屯等髙阜無堤之處漫灘
　而行且將碭山北岸王家堂堤工漫缺三十餘丈此
　徐州州城以上之情形也今臣細酌善後之計在黄
　河南岸必須扵碭山縣毛城鋪地方減水壩之上再
　添建減水深底石閘一座不獨分洩異漲而石閘之
　水先至壩後可免建瓴傷壩之虞又扵徐州王家山
　十八里屯二處就山根開鑿減水深底石閘三座更
　扵徐州北岸大谷山等處添鑿減水深底石閘二座
　統計徐城以上共添減水石閘六座遇平常水則閉
　閘束流遇非常異漲則啟閘分洩毎閘一座約可洩
　水一丈方可殺徐城大河水勢一尺徐城以上統計
　添閘六座共可殺大河水勢六尺則徐城自免潰衝
　而徐城以上各堤俱可保固矣又河流自徐城下行
　一百餘里至雎寧縣鯉魚山地方北岸係鯉魚山南
　岸一帶為峯山龍虎山兩山相峙夾黄河扵中央河
　而僅寛百丈而河底乃係山脚衝刷不深河水到此
　又為一束以致今年有來字堡之漫缺也臣擬扵南
　岸峰山龍虎山之旁開鑿天然減水深底石閘四座
　以為隨機分洩之計又南岸各閘壩減水之下必由
　歸仁堤經過目今止有五堡減壩一座并便民閘一
　座不足分洩應扵五堡附近添建深底石閘一座減
　水大石閘一座並將便民閘再行改深五六尺以資
　分洩庶可無虞又攔馬河先後共建減水壩六座今
　必須再添建深底石閘一座使河流由閘先進積水
　以養壩尾俾免傷壩之虞又南岸各閘壩既建之後
　不特可以殺黄河怒漲之勢而淮流微弱之時又可
　藉以分引黄河之水由歸仁堤下注洪澤湖使助淮
　流然洪澤湖周圍數百餘里所引上流分黄之水一
　時不能灌滿仍難免黄水倒灌運河之患今必須再
　扵清河縣西建雙金門大石閘一座并扵閘下挑引
　河萬餘丈如遇黄河十分異漲則立啟此閘由引河
　分洩歸海則黄淮㑹合之處又可減黄水一二尺有
　禆運道最為喫緊至扵清河縣運口添建石閘一座
　更屬保運濟漕至要之工亦應扵運口閘之上乘時
　速建者也奉
㫖九卿詹事科道㑹議具奏(張文端/治河書)
　是年築原武封邱蘭陽儀封滎澤商邱虞城考城隄
　(河南/通志)
聖祖仁皇帝康熈二十四年二月初一日九卿詹事科
　道㑹議題覆奉
㫖這建造減水閘壩若俟該督撫等㑹議具題必致遲
誤靳輔前曽奏稱建造此等閘壩將無用滚水壩舊石
可用等語這事情著差前經看閲河道諳練河工司官
一員速往與靳輔詳議若建壩分水不致多損民田著
即一面興工一面具題倘水無歸路多致淹沒著㑹同
該地方督撫等官確議具奏　九卿詹事科道復㑹議
　查得郎中党愛與該督撫等㑹議疏稱建造各閘壩
　以洩黄流洶湧之勢由漸而入扵河湖則有禆黄河
　堤岸運道若不行建造閘壩黄河堤岸潰決泛溢則
　有害運道民生復行糜費錢糧等語應照郎中党愛
　等所題速行成造其餘俱照工部前議可也奉
㫖依議(靳文㐮/公疏畧)
　九月初二日總河靳輔題為欽奉
上諭事案照康熈二十三年冬間臣恭隨
聖駕閲視河工䝉
皇上面問臣云河南工程爾都見過麽臣面奏云河南
　商丘縣以上堤工臣俱未見隨䝉
皇上面諭臣云爾亦該去看看臣隨扵康熈二十四年
　四月内前赴河南看得自河道敝壊之後䝉
皇上不惜帑金命臣等大加修治近年以來河歸故道
　堤漸可觀此非我
皇上睿鑒之明乾斷之確不能若此也但江南居河南
　之下必河南永保安瀾斯江南亦可無患若河南上
　㳺有失則江南河道不旋踵而淤澱矣臣是以於請
　加上流堤岸疏内請
敕豫撫將河南工程確勘加修䝉
皇上洞悉原委立賜
俞允也今臣凛遵
上諭勘閲河南兩岸工程凡經豫撫就近加修者俱皆
　寛厚可保無虞唯有在先年視之尚屬可緩而據目
　前形勢確應早為未雨之謀者則有考城儀封陽武
　三縣創築加幇隄工共長七千九百八十九丈又封
　丘縣荆隆口應築大月堤三百三十丈又滎澤縣應
　修築埽工二百一十丈統計共需土方夫工銀二萬
　七千三百七十八兩零然此工既竣之後不特河南
　足保無虞而實可為江南保障者也伏乞
皇上睿鑒勅下部臣將此五縣堤壩工程照例凖動裁
　剩裁扣銀兩即行興築必於康熈二十五年桃汛之
　前一律告竣以防上流異漲有禆河防良非淺鮮矣
　　部議題覆奉
㫖依議
　九月十八日總河靳輔題
聖心愛民已極一疏云竊照康熈二十三年冬恭逢
皇上閲視河工
睿鑒照臨之下無不洞悉幾微及
聖駕巡歴黄河一帶堤岸之日諄諄以減水各壩洩出
　之水作何善法歸海毋或淹損民田為
諭是黄河一帶之災黎已乆厪
皇仁拯救之至意矣今又䝉
皇上俯俞部議將原任詞臣張鴻烈條奏一疏行臣確
　勘　題覆查鴻烈疏稱邳宿桃清山安沭海八州縣
　並受水患請挑支河宣洩等語是矣但沿河州縣之
　並受水患者實不止此八州縣也臣逐一查勘除上
　流地亢原無積水之處不議外在黄河南岸則有碭
　山蕭縣徐州宿州靈璧雎寧宿遷虹縣泗州桃源清
　河等十一州縣黄河北岸則有碭山豐縣沛縣徐州
　邳州宿遷桃源清河山陽安東沭陽海州贛榆等十
　三州縣合而計之凡受行潦積水與減洩河水之漫
　淹難涸困民生而逋　國賦者實闗徐州鳯陽淮安
　等三府州屬之十九州縣地方而不止扵邳宿等八
　州縣也至扵治之之法不在挑河而在築隄若止議
　挑而不髙築堅堤則水至無束散漫田間不特仍前
　淹地而所挑之河不乆淤成平地是徒勞民傷財而
　無濟扵民生　國計也惟竟以築隄為主量築堤需
　土之多寡以定挑河穵土之寛深俾隄成而河亦成
　則水不旁洩或徑直趨海或就近趨湖由湖歸河由
　河入海庶為永逺利民之舉今臣約畧估勘欲永治
　此十九州縣積水漫淹之患必須共築束水堤約長
　三十萬丈隨地髙低牽築頂寛二丈底寛六丈髙八
　尺毎丈需土三十二方查黄河兩岸土性稍鬆連挑
　帶築并隂雨食米等項毎方止擬給銀一錢六分五
　釐通共需銀一百五十八萬四千兩此項銀兩臣斷
　不敢孟浪費帑查此各州縣被積水沉廢之無糧湖
　灘一經築隄束水之後可以涸出開屯墾種凡全書
　所載額田盡聽民間自種外其額餘官田請照臣另
　疏欽奉
上諭事案内議墾髙寳等處下河額餘官田事宜一律
　而行惟下河額餘官田毎畝擬令佃戸納佃價銀九
　錢者黄河兩岸額餘官田毎畝止令佃户納佃價銀
　四錢盖黄河兩岸之地土鬆而瘠不比下河地土之
　膠而肥也至此項額餘官田止作有四萬頃科算而
　挑河築堤之經費一百五十八萬四千兩便可全得
　臣請
皇上敕部凖借撥銀五十萬兩先為興工餘俟陸續分
　收籽粒并取佃價銀兩逐漸接濟若此工限期必得
　六年方可告竣工完之後不特向來蠲除災荒之額
　賦可以盡復而毎嵗更可加増新賦十餘萬兩且河
　工可以永固民生可以永逺一舉而數善備焉真
　國家萬世之利也疏上奉
㫖九卿詹事科道㑹議具奏議覆具題奉
㫖這黄河工程應否即行修築著河道總督靳輔再行
確議具奏(張文端/治河書)
　九月(闕/)　日
上傳吏部員外郎靳治豫至乾清宫　御榻前
問河道近日水漲異常汝父家信内有無工程情形治
　豫回奏畢
皇上又諭云朕去年閲工親看黄河兩岸堤工在爾父
人力已盡無可再加倘或更有疎虞亦是異常之天災
矣
又諭今年如此大水若保得無事黄河必能加刷寛深
將來就可恃矣
　十月題請豁免河南堡夫課程栁料
允
　十月二十三日大學士勒徳洪明珠王熈吳正治宋
　徳宜學士麻爾圖牛鈕禪布穆成格吳興祖王起元
　徐乾學韓菼傳
上諭髙家堰下河黄河兩岸堤工事情闗係甚要應令
總河靳輔進京面與九卿詹事科道㑹同確議著靳輔
于成龍馳驛作速進京河務交與該管官員謹慎看守
交與該部　十一月赴
闕㑹同九卿科道公議十二月初四日辭出都(靳文襄/公治河)
　(書/)
　是年部覆總河靳輔疏稱山東單縣南岸堤工錯雜
　河南虞城縣境内應改歸虞城縣就近修防又河南
　考城縣北岸堤工界連山東曹縣境内應換歸曹縣
　就近修防奉
㫖依議(山東兖/寧道冊)
　是年築陽武封邱儀封虞城考城隄(河南/通志)
聖祖仁皇帝康熈二十六年十月内題恭報兩河水勢
　情形并進河圖奉
㫖　此疏圖同本送京城内院番清畢即交與九卿議
此議之時將圖問靳治豫
　是年總河靳輔罷任
聖祖仁皇帝康熈二十八年正月
南巡閲河渡浙江至㑹稽瞻禹陵二月日
駕至宿遷召見原任總河靳輔詢問河工善後事宜
(賜/貝)酪酥糕一盆蘋果一盆
　三月二十一日大學士伊桑阿王熈梁清標學士凱
　音布拜禮邁圖索諾和西安郭世隆彭孫遹李振裕
　郭琇奉
㫖朕南巡閲河聞江淮等處衆民及行船夫役俱稱頌
原任總河靳輔感念不忘且見靳輔疏理河道及修築
上河一帶堤岸於河工似有成效實心任事克著勤勞
前革職屬過著照原品致仕官例復其原有銜級(靳文/襄公)
　(治河/書)
聖祖仁皇帝康熈三十年九月十九日大學士伊桑阿
　等奉
上諭河道闗係甚屬𦂳要今河道情形如何修理如何
之處須差大臣前往勘閲應差大臣著列名具奏本月
　二十四日奉
㫖看閲河道著博濟李光地徐廷璽去
聖祖仁皇帝康熈三十一年二月初六日工部題奏臣
　等議得戸部侍郎博濟等疏稱黄河南岸自徐州以
　上毛城鋪起至河口止北岸自大谷山起至雲梯闗
　六套止所有減水閘壩現無衝損黄河底刷深寛數
　年以來黄水並未出岸海口迅流無阻其黄河南岸
　楊横莊險工堤内地勢甚窪且無月堤見今所下之
　埽亦屬卑薄煙墩險工水勢湍溜而埽根之水甚深
　所下之水單薄馬邏險工水勢湍溜又無月堤北岸
　朱家莊險工逼近皁河運道所下之埽亦屬單薄安
　東縣便益門南東門二險工逼近城垣以上六處俱
　屬危險應令河臣修造月堤培埽修築其餘險工亦
　應令河臣預為修防　本月十一日奉
㫖九卿詹事科道㑹議具奏　㑹議得侍郎博濟等疏
　稱黄河南北兩岸所有減水閘壩現無衝損黄河底
　刷深寛黄水並未出岸海口迅流無阻(後有運/河事宜)俱無
　庸議其黄河南岸楊家横莊險工堤内地勢甚窪且
　無月堤見今所下之埽亦屬單薄煙墩險工水勢湍
　溜而埽根之水甚深所下之埽單薄馬邏險工水勢
　湍溜又無月堤北岸朱家莊險工逼近皁河運道所
　下之埽亦屬單薄安東縣便益門南東門二險工逼
　近城垣以上六處俱屬危險應令河臣修造月堤培
　埽修築其餘險工亦應令河臣預為修防(中多淮運/兩河事宜)
　(俱入/淮運)查河工闗係重要今靳輔既任總河俱應交與
　靳輔照侍郎博濟等所議作速修築堅固如内有照
　原議難行應急應緩修造之處亦令總河酌量緩急
　修造可也　十八日奉
㫖依議
　十月二十五日總河靳輔題為　請豁開河築堤廢
　地之糧并清淤出成熟地畝之賦以期上不虧　國
　下不累民公私兩便仰祈
睿鑒事竊臣輔扵康熈十六年奉
命治河興舉大工十有餘載上下扵淮揚鳯徐四府州
　之間各有開河築堤建造閘壩栽栁等項之處俱係
　民間納糧田地理應豁免錢糧但查揚屬之髙郵江
　都鳯屬之靈璧盱眙徐屬之豐縣等五州縣工程無
　多廢地尚少而淮屬之山陽安東清河桃源宿遷邳
　州雎寧徐屬之徐州蕭縣碭山等十州縣工程甚多
　廢地亦廣臣輔前此正欲確查旋以去任未經　題
　請小民至今不無包賠之累毎毎環呼臣輔訴求
上聞臣等伏覩我
皇上愛民之心仁民之政逺邁唐虞而且
賜賑
賜蠲
天恩無嵗不下似此開河築堤之廢糧敢不亟請
恩綸以除民累耶至兩河歸故中河告成之後涸出向
　年黄水將原係河湖低窪沮洳之所淤成膏腴熟地
　者亦復不少保無豪强占種而不納糧夫隠糧律自
　有明條前項廢地既請豁免則此項白占亦應陞科
　但此陞科豁免二者俱係督撫之事以督撫為之呼
　應更靈所當仰請
皇上特沛綸音勅下江南督撫遴委賢能道府就近親
　查則陞者陞而豁者豁庶豪强不得再占無糧之田
　而貧民獲免無田之糧在　國賦無虧窮簷幸甚誠
　公私兩便之道也伏乞
睿鑒奉
㫖九卿詹事科道㑹議具奏　議覆題奉
㫖這事情著遣部院堂上官一員前往㑹同該督撫將
應豁免應陞科錢糧確察定議具奏應遣官員開列具
奏又奉
㫖著熊賜履去　覆題奉
㫖依議
　是年十一月十九日總河靳輔卒
　輔字紫垣遼陽人由翰林院編修巡撫安徽都察院
　右副都御史加兵部尚書十六年以原官總督河道
　二十六年
詔問治淮揚下河之䇿公持議謂治下河當竟治上河
　與羣議異言者蠭起公遂罷二十八年春
上再南巡視河公迎扵淮安
上顧問河工善後事宜甚悉
詔㫖復公官以原品致仕有實心任事之褒公家居三
　載
上念公功不忘凡三
命閲河一
賜召對三十一年
特㫖起公田間以原官總督河道以老病辭不許㑹西
　鳯災有
㫖截留南漕二十萬石泝河而上備貯以賑秦民仍
命公董其役公力疾就道經畫西運自清河至滎澤以
　達三門底柱安流無恙西運將竣遂以病狀疏
聞
特命公歸淮上調理時公病已劇猶疏陳兩河善後之
　策及河工守成事宜幾萬言又請豁開河築隄廢田
　之糧并請清淤出地畝之賦
上特命大學士張公玉書尚書圖公納尚書熊公賜履
　前後往相度清釐之尋復以病求罷
上猶不許再疏始得請則公以是日考終官舍矣實康
　熈三十一年十一月十九日也遺疏上
聞
上臨軒歎息靈輀既歸
特命入都城返厝其家前此所未有也
命大臣侍衛奠酒賜茶
命禮部議賜祭𦵏
命内閣議易名
賜諡文襄公著治河書十二巻前後奏疏若干巻(王貽/上撰)
　(靳文㐮公墓/誌銘節畧)
命内閣大學士張玉書刑部尚書圖納視髙堰堤工吏
　部尚書熊賜履往鳯淮揚三府徐州㑹同督撫清查
　開河築堤建造閘壩栽栁田畝盡豁錢糧并兩河歸
　故中河告成後淤成熟地應陞科田糧允總河尚書
　靳輔請也　内閣傳
㫖問九卿詹事科道等故總河尚書靳輔居官如何對
　任事年乆諳練河務
賜諡文襄(王貽山居易錄告聞之公於二十一二年間/與總漕帥相訐  謫公為安柬長樂司巡檢)
　(到任一月復任總河又二十六年與于成龍不合劾/公破冒錢糧成龍被逮公亦赴京面質随又復任後)
　(又為開屯事被總漕慕天顔所劾天顔罷官而公又/復任俱不能得其詳三十年間事即至放軼如此姑)
　(識之以見公之於仕途雖屢遇坎軻而天卒/全之何者其自反而縮也公真不可及哉)
　
　
　
　
　
　
　
　
　
　
　
　
　
　
　行水金鑑巻五十
欽定四庫全書
　行水金鑑巻五十一
　　　　　　　　　　江南按察使傅澤洪撰
　　河水
　自禹之後治水之人多矣而不詳其所治之法詳所
　治之法者蓋自歐陽𤣥至正河防紀始也夫治水非
　徒法也因乎地形察乎地勢而加之以精思神用焉
　然規矩備而婁之明輸之巧不更加乎河防一覽備
　矣臣不才奉
命督河十有餘年治防事宜不能希附前人然河流變
　遷運道改易宜於今者或不必膠於古故凡見之施
　行者亦不敢不録而存之以備後此芻蕘之采其繁
　且大者辭不厭詳焉　凡大工之興必先審其全勢
　全勢既審則必以全力為之未有畏其大且難而曰
　吾姑以紓目前之急已也康熙十六年以前淮潰於
　東黄決於北運涸於中而半壁淮南與雲梯海口且
　滄桑互易若不將兩河上下之全勢統行規畫源流
　並治疏塞俱施而但為補苴旦夕之謀勢必潰敗決
　裂而不可収拾臣受事之始正值軍興旁午籌餉維
　艱而經理河工八疏工程極大請帑至數百萬計
　廷臣不無其難其慎而我
皇上睿謀獨斷不惜大費悉准施行此兩河之得以復
　故也(大興/經理)　天下事莫不成於明作而敗於因循但人
　情當積疲之後委靡不振無論賢不肖皆狃以為故
　然非有以大震動之則賢者無以勸而不肖者無以
　懼自兩河失故十有餘年夙弊相沿廢弛日甚司道
　委之府佐府佐委之州縣佐雜而府州縣之正印則
　袖手旁觀辦物料則累月經年計夫役則有名無實
　覈工程則茍且支吾懲不勝懲雖河臣亦無如之何
　康熙十六年題請嗣後凡黄運隄岸修築各定年限
　其汛地衝決及催夫不發辦料不前推缷遲悞并不
　行轉催不行確查具題之上司増定新例較昔彌嚴
　其薦舉大計等典凡有河之道府州縣正印佐貳等
　官俱將河工一併考成從此人知警惕舉千數百里
　之大工俱屈指限期以告竣焉(首嚴/處分)　兩河襟帶數千
　里贊襄戮力全在大小羣有司必使人如臂指而後
　其令行必使人無觀望而後其心一必使人知懲勸
　而後其力殫往時河工設分司四員以部郎領其事
　三年一易以為常夫部郎之親民也視郡邑有閒舉
　事率多格滯且以年之有限也往往履任之初皆疎
　迂及車輕路熟又以瓜期去故請撤部郎而歸之監
　司郡丞蓋監司郡丞之於郡邑呼吸一氣公事易集
　且可遴選其諳練者以名聞又綿其嵗月責其成功
　是以吏習民安而政克舉然大工龎雜又非數郡丞
　可理故又分設監理分理畫疆任責俾各専其事展
　其長以課其殿最而黜陟行焉而河工無不効力之
　員矣(改増/官守)　舊制沿河隄岸額設河夫以供修防之役
　然有司按籍簽點必假手於吏胥由吏胥而及之鄉
　長里甲大都冒張虛數臨時倩應老弱故名存實亡
　而功以隳也今改設河兵八營營領以守備遞為千
　把總一以軍政部署之令其亡故除補有報逐日力
　作有程各畫疆而守計功而作視其勤惰而賞罰行
　焉有事則東西并力彼此相援無事則索綯藝栁廵
　視狐獾窟穴較額夫舊制有條而不紊有實而可覈
　矣然守弁惟以督率興作為務至於錢糧出入稽查
　商確非文職不可故有一備即以一㕔員監之然後
　文武相資而事易集焉(設立/河營)　塞決之方必先殺其勢
　平其怒而後人力得施焉則莫如引河之善也引河
　之用有三一曰分流以緩衝也河一決則全流盡趨
　決口奔騰激蕩樁埽無所施應於對面上流别開一
　河以引之則決口緩矣一曰預浚以迎溜也河身既
　淤為平陸即異日黄流歸故必漲溢而他潰故必預
　開一渠以迎之務使水至歸渠遂其湍迅之勢則刷
　沙有力而後無旁出之虞一曰挽險以保隄也河性
　猛烈方其順流而下也則藉其猛以刷沙當其横突
　而至也則恣其力以崩岸故當其倐忽激射之時宜
　酌左右之間急開一渠以挽所衝之溜頭引入中流
　以奪其勢而後危隄可保故曰其用有三也至於度
　土地髙卑之數以定挑挖之淺深騐土性淤鬆之殊
　以酌渠路之去取又在任事者之盡心焉(挑河之法/固宜相土)
　(地之淤鬆以施浚然亦有必無鬆土不得不於淤處挑/挖者後水到之時不比浮沙易刷定多阻滯之處此等)
　(水中之淤最難施力必須分/外挑深乃可  挑濬引河)　雲梯闗者不知名自何
　時乃黄淮二瀆所由以入海者也往時闗外即海自
　宋神宗十年黄河南徙距今僅七百年而闗外洲灘
　離海逺至一百二十里大抵日淤一寸海濱父老言
　更歴千載便可策馬而上雲臺山理容有之此皆黄
　河出海之餘沙也自河道内潰㑹同之勢弱下流不
　能暢注出海而海口之沙日淤海口日淤而上流愈
　壅以致漫決頻仍内瀇而不之止凡議河事者莫不
　力言挑浚而不知其勢有必不可者何也挑濬之河
　最狹且淺亦湏寛至里深及丈方可通流以土方之
　算授工計萬夫三日之力不及里且漸近海濱人難
　駐足加以稽天潮汐一日再至不特隨浚隨淤尤恐
　内水未及出而潮水先從之而入矣夫海口之髙皆
　因闗外原屬坪厰漫灘以故出闗之水亦隨地散淌
　散淌則無力無力則沙停耳禹貢紀河之入海曰同
　為逆河入於海夫河也而曷以逆名海湧而上河注
　而下兩相敵而後入故逆也禹既播之為九又曷為
　而同之不同則力不一力不一則不能逆海而入也
　禹貢聖人之書其言不可易也又考河防一覽潘季
　馴有言曰海無可俊之理惟有𨗳河以歸之海然河
　非可以人力𨗳惟有繕治隄防俾無旁溢則水由地
　中沙隨水去也季馴近世之能臣其言當不易也今
　日之雲梯闗外是即今日之逆河也而不堤以求其
　同不同以求其入海也得乎爰自清口以下至雲梯
　闗三百餘里挑引河以𨗳其流於闗外兩岸築堤一
　萬八千餘丈凡出闗散淌之水咸逼束於中涓滴不
　得外溢從此二瀆就軌一往急湍衝沙有力海口之
　壅積不浚而盡闢矣(開闢/海口)　河水當泛濫奔溢之時決
　口必非一處或大或小或上或下議塞者莫不先大
　而後小先上而後下而不知其理有不然者蓋大口
　難塞非踰旬累月不能竣迨大口工竣而小口又復
　汕刷而成大雖用裹頭套䕶之法第能使之不濶不
　能使之不深然亦未有中泓既深而兩端不塌陷者
　則是所塞之工處處皆大口矣夫大口既已寛闊至
　於成河止矣必不至更刷而大急將諸小口盡行堵
　塞而後以全力施之大者至於先下而後上從事於
　其所易其理亦然截其尾毌攖其鋒下口盡通而後
　以全力施其上或挑引河或築攔水壩或中流越築
　審勢制宜而大者上者亦不難矣(塞決/先後)　至柔莫如水
　然茍不得其平則雖天下之至剛者不能禦平水之
　法奈何曰量入為出而已今使上流河身至寛至深
　而下流河身不敵其半或更減而半之勢必懷山襄
　陵而潰決之患生夫河面窄狹之處或城鎮山岡不
　可開闢我則於其上下流相度地形多建滾水閘壩
　及􁨕洞放入通水之溝渠以測土方之法移而測水
　務使所洩之水適稱所溢之數則其怒平矣至其下
　或復寛闊如故又恐其力弱而流緩流緩而沙停則
　仍引上流所洩之水歸之正河以一其力如是則雖
　以洪河之浩瀚而盈虛消長之權操之自我不難擇
　便而疏𨗳之矣(量水/減洩)河之防隄也然隄太逼則易決
　逺則有容而水不能溢故險要之處縷隄之外又築
　遥隄以備異漲隄稍瑕即潰與無隄同也必選擇淤
　土每覆土一尺即夯硪三面築畢用鐵鎚杵空沃以
　水水不滲漏為度然亦有純淤土而水漏者則其土
　必太堅鎚不易入其捍水尤有力且土必龜坼為驗
　堤之髙卑因地勢而低昂之用水平打量毋一槩以
　丈尺為凖以水面為凖築隄之法陡則易圮如隄根
　六丈頂止二丈俾馬可上下堤面及根必多種茸草
　以蓋之蓋草能柔水性能庇雨淋而坦坡又可殺風
　浪之怒也其取土宜於十五丈之外切忌傍隄挖取
　以致積水成河刷損堤根然取土有逺近難易之辨
　故其工值之多寡視其逺近難易而增減之又土方
　之數有虛實上下之辨故其工值之多寡復視其虛
　實上下而差等之堤既成必密栽栁葦菱草使其茁
　衍叢布根株糾結則雖遇飇風大作終不能鼓浪興
　波此䕶堤之最要策也(堅築/河隄)　防河之要惟有守險工
　而已河之易決莫如中州其地土鬆而沙多每一坍
　塌輙至數百丈然其地寛曠不與水争地其築隄甚
　逺至近者亦三五里此堤不守復築一隄以守之河
　流去正身既逺則浮波寛緩亦不能深入勢必復引
　而他去而淤灘仍為平陸故雖險而易守也江南自
　徐邳而下大抵皆城郭村鎮不得不畫地戒嚴亦其
　勢然矣守險之方有三一曰埽二曰逼水壩三曰引
　河三者之用各有其宜當風抵溜其埽必栁七而草
　三何也栁多則重而入底然無草則又疎而漏故必
　骨以栁而肉以草也禦冰凌之埽必丁頭而毋横何
　也冰堅鋒利横下埽則小擦而糜大磕必折也然埽
　灣之處則丁頭埽又兜溜而易衝必用順埽魚鱗櫛
　比而下之然後可以攩溜而固堤至十分危急搜根
　刷底上堤而下坐埽不能禦則急於上流築逼水壩
　回其溜而注之對岸或一二三道若止一道恐河流
　悍烈壩一摧而堤即不可救也若開引河則其費甚
　鉅又必酌地形而為之若正河之身迤而曲如弓之
　背引河之身徑而直如弓之弦則河流自必舍弓背
　而趨弓弦險可立平若曲折逺近不甚相懸河雖開
　無益也諸如此者殆如禦侮然埽之用是固其城垣
　者也壩之用捍之於郊外者也引河之用援師至近
　開營而延敵者也夫吾既已内修其守備而外又或
　捍之或延之敵雖强未有不遷怒而改圖者保險之
　法盡矣(防守/險工)　浚河築隄之遲速一視運土之遲速而
　已初以人力有限以驢代之然終莫若車運之便也
　夫驢之力雖勝於人然芻秣之費喂養之勞倒斃之
　患合而較之殆不得當矣車之製當用獨輪小車蓋
　挑土之處大抵原隰髙低溝坑斷續雙輪則不行且
　小則往來捷而不滯也一車所載可得土二百斤每
　日二夫一車之所運可抵三夫之運較之於驢則無
　芻秣喂養倒斃之累較之於人又無召募逃亡及隂
　雨坐食之害且設遇農工興作之時工程方亟而夫
　役不繼則車之利尤大矣計一車之工本不及五錢
　河例每夫工食一日四分不過出十二夫之工食用
　之經年可得三百六十夫之用矣(運載/土方)　䕶堤塞決之
　用莫善於埽捲埽之用惟草栁二者而已蓋栁遇水
　即生草入水而腐為土性既宜之且又費甚省而採
　易辦也栁隨地可種草近則取之湖塘逺則取之海
　濵湖塘之蘆葦不如海濵所出之堅實長大一束可
　抵二三束之用但地逺採辦稍艱若抵衝塞決非此
　不可酌其工程之緩急而用之可也(酌用/蘆葦)　凡沿河種
　栁自明平江伯陳瑄始也其根株足以䕶堤身枝條
　足以供捲埽清隂足以䕃縴夫栁之功大矣然種栁
　不得其法則䕶隄之用㣲且成活者少惟明臣劉天
　和六栁説曲盡其妙當倣其法行之統計每年嵗修
　需栁不下一百萬束自康熙二十年勸令各官種栁
　已得若干株自二十六年以來所用之栁半取諸此
　再行各營弁凡春初防守稍暇之時每丁計地各課
　種栁若干不過三年沿河成林一有不測捲埽搶防
　不煩斫運於他處即以本汛之栁供本汛之工力省
　而工易集所益非小也(栽植/栁株)　土以方一丈髙一尺為
　一方然有上方下方之别焉有專挑兼築之分焉至
　挑河又有起土淺深之不同焉築堤亦有運土主客
　之不同焉其土方工值更有人力强弱之不同焉以
　江南而論自邳州雎寧縣起至碭山縣止每築堤土
　一方給銀一錢四分自宿遷縣起至山陽縣止并揚
　屬各州縣每一方增銀一分此題定之例也(土方/則例)　主
　土者就近挑挖之土以所築之堤為凖者也取土之
　法最忌逼堤逼堤則堤址卑窪便有積水傷堤之患
　故必離堤十五丈之外取之取起之土挑至隄基之
　上用大石夯硪之或以七寸為一層夯至五寸或以
　一尺為一層夯至七寸然後再上一層土如前法夯
　務要自底至頂層層夯硪打就則徹底堅固可免滲
　水之患每堤髙一尺兩面坦坡必須築寛六尺如髙
　一丈之堤應築寛六丈之堤再加堤身二丈則頂寛
　二丈底當寛八丈髙一丈用勾股法科之每丈計築
　成上方土五十方每方一錢五分應給銀七兩五錢
　也(主/土)　客土者迤逺挑運之土以所起之土為凖者
　也如此處必須築堤而沿堤去處俱係積水湖蕩畚
　鍤難施勢必别處取土用船裝運髙寳定例以五十
　大籮為一方每籮約重二百餘斤每方約重一萬斤
　連搬運上船工銀六分運至工所又工銀八分由船
　而運至堤上又工銀五分堤基之上再用硪夫夯硪
　又工銀二分統計虛土一方共費銀二錢一分止築
　成上方土七分也(客/土)　專挑者止挑去河身之土而
　不係築堤者也所挑之土必離河邊四五丈方許缷
　棄若就近竟缷則一經淋雨仍復淌入河内矣其挑
　河工價以所挑河之淺深為凖凡挑三四尺深者每
　方給銀六分五六尺深者加一分七八尺深者九尺
　一丈深者一丈一二尺深者一丈三四尺深者遞加
　一分至一錢一分止蓋六尺深以上之河無翻塘戽
　水之勞不過每方六七分而止其挑深七尺者未免
　有水一丈以外泉水愈多故給銀遞加若黄河之内
　流沙陷足施工最難必須設法挑挖大抵每方又遞
　加一分七八尺深者給銀九分至一丈三四尺深者
　給銀一錢二分然又當審工程之難易如人夫易募
　雨水不多地髙泉涸之處尚可省一分也(專/挑)　兼築
　者即用挑河之土以築防河之堤也如所挑之河有
　必須築隄者其所挑之土必須缷於應築堤基之上
　照依前式徹底夯硪成堤如此則一舉而堤河成每
　挑土一方照挑河工銀外另加攤土夯硪銀二分此
　挑河兼築隄作下方工價科算以河工挑成為凖者
　也更有雖挑河而重在築隄者每上方土一方給銀
　一錢六七分不等此以堤工築成為凖者也總之視
　工程之難易而斟酌之(兼/築)　上方下方者以築成堤
　工之實土為上方土塘所取之鬆土為下方也然一
　堤之中亦自有上方下方之别如築堤一丈則以平
　地起至五尺為下方自六尺至一丈為上方如築堤
　一丈二尺則以一尺至六尺為下方七尺至丈二為
　上方蓋築堤愈髙則愈難故必先為斟酌難易而等
　差其工價庶鋪底者不致以易工而多取價収頂者
　不致以難工而寡受值則勞逸之勢雖殊而髙下之
　酬原均也然土方工價雖題有定額亦舉大槩而言
　若築堤髙至一丈四五尺不得泥一定之例況取土
　更有逺近之不同甚至紥簰鋪路逺取稀泥於汙淖
　之中其工價不啻加倍有至三錢餘一方者更難執
　一而論相地勢之髙卑逺近而增減之可也(上方/下方)　於
　水中築堤取土甚逺或至數十里外工費不貲者當
　用水中取土之法其法先定堤基隨用船􁁵逺土於
　水中築成圍埂其埂出水二尺中間三十丈長五十
　丈圍埂既成用草料防䕶隨將埂内之水車乾然後
　於離堤基十五丈之外啓土挑至堤基之上密加夯
　硪築成大隄其隄如應頂寛二丈底寛十丈髙一丈
　六尺每堤一丈用土九十六方連船􁁵築埂之土并
　車水防埂一切夫工器具料物以及隂雨食米等項
　每方約需銀二錢六分較之尋常就近取土之費約
　省過半(就水/築隄)　河決之始如用埽裹頭以防汕刷築逼
　水壩開引河簽樁必須深釘入底以防懸空誤事河
　防一覽所載備矣至於沉繫埽箇全在揪頭繩索其
　力尤重於樁樁必須多而壯埽必須重而後沉當栁
　七而草三填土之後倘埽工之外忽起翻花大浪急
　須於堤内下埽填土晝夜壓截其翻花浪起於數十
　丈之内猶易若百丈之外則危矣其堤工若但坍毁
　而平下猶可填土加埽一若懸空則危矣若内外傾
　欹亦不可救此河防所不載堵決者不可不知也(堵築/決口)
　　昔人四防二守之制皆以保堤也然防守之制雖
　立而防守之人不足勢必塌圮相尋與無防守同則
　嵗修之法不可不籌也今營兵之設僅足以巡守隄
　防及運料捲埽栽栁之用至於嵗修加築其勢有不
　能者何也汛逺而隄長也按自碭山以下黄運兩岸
　及歸仁髙堰至海口一帶縷遥月格等隄統共四十
　五萬四千丈而河兵僅七千二百名計丈分修每兵
　當修六十六丈有奇堤髙一丈頂寛倍之增卑培薄
　各堅土五寸須下土七寸以土方計之每丈須土二
　方一分是每兵常役之外又當嵗挑築下土一百四
　十五方二分也豈能也哉前以河兵不足供嵗修擬
　令每丁許其召募幇丁四名或其子弟家屬每丁給
　以堤内空地俾耕種其中以自食而課其嵗修巳經
　題請未及舉行然臣深思河道善後之圖惟有嵗修
　以保隄而幇丁一議實與河兵之設表裏為用者也
　蓋易夫役而設營兵無召募往來之淹滯無逃亡之
　慮無雇替老弱之弊若幇丁之設則其利有八堤工
　髙厚永無潰決其利一授田力役貧民有歸其利二
　堤近民居風雨可守其利三羣聚樂業兵無逃竄其
　利四猝有河患不煩召募其利五室廬相望寇盜無
　警其利六深耕易耨狐兔絶蹤其利七刈穫所餘藁
　秸充盈其利八或難之曰每兵一名幇丁四名驟增
　丁二萬八千八百名河岸安得如許閒田若查隠佔
　則良民擾若給額田則正賦虧何可行也曰不然黄
　河兩岸二千數百里自十六年以前非一望汪洋即
　沮洳葦渚此身所目覩者也今兩河復故淤灘盡出
　置之不問則去地若聽民私種亦無利於國將計畞
　起科而灘岸之田其糧甚㣲不過數釐至二分極矣
　增丁二萬八千八百名丁授田十五畞應田四千三
　百餘頃所納正賦從重科輸不過八九千金耳夫即
　減八九千金正賦之額田而嵗得二萬八千八百名
　丁夫之用以保四十五萬四千丈之堤嵗加髙厚永
　無意外之虞運道長通民無災害其為利孰多而孰
　少而況賦未必畝二分所授未必盡額田也哉(嵗修/永計)
　難之者又曰河臣怨府也督撫為朝廷養民而河臣
　勞之督撫為朝廷理財而河臣糜之故從來河臣得
　謗最多得旤最易也今既設河兵又設幇丁分地授
　宇在河岸二千數百里之境其中隠佔必多一經畫
　地怨言滋作且兵民並居勢必生釁將來挑土修堤
　圍塲植栁鬨鬭訐告從此而起在督撫必左民而右
　兵嫌猜内積挑搆外作小則河屬諸員受其旤大則
　彼此交叅而河臣不得一日安其位夫為河堤圖萬
　全而先置其身於不自全之地何如循常守故用帑
　嵗修之無譽而無毁耶臣應之曰不然河臣與督撫
　皆天子大臣也河臣司水土以保運安民督撫諸臣
　司政教以養民理財職雖不同同於為國也夫今百
　姓之得以降丘宅土無昏墊之憂者何也今百姓之
　得以耕種貢賦尺土必争者何也皆以兩河歸故隄
　岸堅固而無潰決也督撫為國養民理財自當返念
　民之何以得養財之何以得理必不為一二奸民喋
　喋而市恩邀譽上失體國之忠下失寅恭之義也今
　使隄岸不固潰決一生則千里滔天室廬為魚鼈之
　居膏腴皆荇藻之産彼正賦之額田且不能保而有
　之尚得隠占夫非所固有也哉且幇丁之法一行亦
　必㑹同督撫檄行地方有司公同經理立石分界而
　後撥給非冒昧為之也如果有民田近堤者亦可以
　空處之閒田互相換易其家屬有願為幇丁者即除
　其額田應納之糧亦無不可也夫朝廷設嵗修之河
　帑非不知循常守故為無譽無毁之身圖但汛逺堤
　長將來河患久弭人情怠玩忘舊日之艱危司河事
　者或意在借帑狃於補苴旦夕之計設一變生慮外
　即又費數百萬之金錢竭數年之民力尚恐不能奏
　功也其如運道民生何夫河道重任也必圖其大而
　毋惜其小必計其久逺而毋籌其近必忘私體國而
　毋沽名市惠以便其私圖否則碌碌者皆足以任之
　夫豈
聖天子疇咨而命之㫖哉(幇丁/二難)　水土之工料物最難雖
　經畫之以總理又有諳練之屬員與子來之兵役而
　所需不給以致萬夫束手以待其悞事非淺淺也然
　物料非難採辦為難查舊例一曰官辦所需之物行
　文於各出產地方有司給價買解一曰商辦聽各商
　人赴工領銀送料交官夫地方有司必假手於吏胥
　由吏胥而及各行户層層剥蝕至料户或分文不給
　及運料到工専管之官貪婪不職者更須分外苛求
　勒賄小民不堪其命此官辦之害也工料之大莫如
　樁木而商人領價大都真偽相半其真商領銀入已
　分派各小行其值必虧偽者實無資本夤縁冒領花
　費拖欠此商辦之害也在大工方急於星火而文檄
　追比催督不前常至四五年種種悞工則一也臣莅
　事以來稔悉此弊再三斟酌終無至當之策若竟委
　之在工各官恐破冒多若耑委之胥役又恐勢輕而
　無濟惟有擇賢而任以勸懲鼓勵之為稍愈耳除嵗
　修物料不多不必差員其大工物料若葦草􁪪麻之
　屬當委之鄰近各邑佐貳彼即與工近習知在工所
　需之物必不敢欺且淹其樁木之屬當精選廉幹之
　府佐貳専行買辦所辦之木果堅大如式價直不浮
　又往來迅速克濟大工者工竣題請優叙否則請黜
　亦如之庶人知自勵採辦不前之弊或可免矣(採辦/料物)
　中州黄河兩岸築隄多者至四五里江南境宿遷以
　下北岸則縷堤之内復築遥隄南岸則否蓋以南亢
　北下南有湖淮之限不致奪河而北易奪故耳然自
　徐州南岸歴靈雎宿桃至清口裴家場約五百里除
　諸湖淮水外别無分流之河雎河雖通流窄隘不能
　多受碭徐邳雎一帶壩閘所減之水率漫灘四溢民
　田悉被淹沒夫前此大興經理之日正值河道壞極
　之時惟奪河阻運是懼故隄防北岸不遺餘力而南
　岸未遑及之今兩河復故五六年無潰決之告則綢
　繆善後更當為大害去而大利興之圖南岸遥堤一
　工其利有四黄患不測作重門之障一也束散漫之
　水匯湖入黄沮洳涸而為沃壤二也引黄入淤嵗久
　加高即岸成隄不煩再築三也挑工築堤即開成小
　河一道伏秋保險運料便易四也統計此隄約長八
　九萬文自房村至峰山有子縷二堤今應將子堤為
　縷堤而以縷堤為遥堤自峯山至宿遷便民閘舊有
　遥越隄皆須量為加修至吳城亦有見在之堤不煩
　另築然此隄所束者徐州以下之水而蕭碭以上隔
　於山岡尚未有所束也再於毛城鋪起築堤一道至
　王家山止以束徐州以西碭山以東并十八里屯二
　閘之水使悉由鹽河歸雎溪口入靈芝等河歴歸仁
　堤以匯於洪澤則自碭山以及清河縣境七百里别
　無霪潦之虞矣(南岸/遥堤)　河之有限沙如人之患噎小噎
　則傷氣大噎則傷食故雖痛痒不形而治之不可不
　預也自河流順軌以來河底日深然尚有礓砂三處
　為河之梗不可不及暇以圖之三砂者桃源之古城
　清河之曹家窑安東之蓮花庵也然三砂之中古城
　砂不甚崇嶐水涸時尚深丈許蓮花庵近海且河流
　日就南刷更一二十年必然從蘇家觜正流可與砂
　不相渉惟曹家窑砂最巨横亘者一二百丈每冬春
　水落時去水面不過一二尺夫河流迅疾一遇限沙
　則廻瀾旋洑從底而起舟行甚險且河流為之不快
　但去之甚難雖乘冬春水落用釘犁鐵鈀等具鏟削
　終難施力計惟有於其南岸側伏砂斷絶之處另開
　越河里許引河流使之避砂而行但所開之河不過
　深一丈寛五六丈聽河流自行汕刷此等工程當於
　春初河防少暇時調河兵挑浚不煩募役也夫此砂
　既無大害又非運道經行之地然設遇亢旱之嵗河
　水淺涸一則限砂之阻勢必流緩而砂停此亦淤積
　之一漸茍有防於河雖小毋忽可也(黄河/三砂)　黄淮二瀆
　敵也然黄强之時多淮强之時少强則易潰而河不
　兩行可減而不可分弱則易奪而自泗盱以東淮無
　他河之㑹惟即以黄濟淮使强者不獨强則二瀆交
　得其半而㑹同之勢成此減水各閘壩之最為得也
　黄河莫窄於徐州其至寛者莫能過百丈一遇伏秋
　大漲奔騰激盪必有衝突他潰之憂淮水北出清口
　每患為黄流之所抵淮少弱即不免乘虛而内注康
　熙二十三年冬
皇上南巡閱工親臨清河運口䝉
上諭今年黄水倒灌運口須酌一至妥之策期永逺無
　虞臣　欽遵之下再三規畫思善後利運之圖唯有
　殺黄以濟淮而殺黄濟淮之策無如閘壩善建置閘
　壩之地又無如徐州上下善乃經營相度於黄河南
　岸碭山毛城鋪徐州王家山十八里屯雎寧峰山龍
　虎山等處為減水閘壩共九座其因山根岡址鑿為
　天然閘者居其七既以殺黄且使所過之水各隨地
　勢由雎溪口靈芝孟山等湖以入洪澤而助淮如遇
　淮漲而黄消則淮自足以敵黄而閘壩亦無可過之
　水如遇淮消而黄漲則九閘壩所過之水分流而并
　至即借黄助淮以禦黄而淮之消者亦漲倘更遇黄
　淮俱漲則彼此之勢略等有中河以洩黄周橋六壩
　以洩淮亦不至偏强為害矣夫減水莫善於閘壩但
　建於運河則易建於黄河則難何也黄河兩岸俱浮
　沙基既不固加以水勢之排蕩溜頭之𦂳駛率不越
　嵗而頽圮今以天然之岡址鑿天然之閘座雖驚濤
　動地終不能迸山根而敗之真千載之利也雖然黄
　善淤自古記之引黄入湖數年後洪澤湖且淤而為
　平陸奈何曰不然夫黄流急則挾沙而行緩則停過
　閘壩之水其流必緩又越數百里歴諸湖而入安能
　淤洪澤為平陸蓋大與宿桃清三邑南岸潰決逼近
　而能墊湖者不可同日語也不惟是也靈芝諸湖等
　處地最卑窪誠使黄水數年一過流清而停濁久之
　亦當如宿遷之侍邱倉基安東之碩項等湖沮洳悉
　變為沃壤其利又不特以殺黄而助淮已也夫猶是
　黄也閘壩未建之先清口河流黄常强而淮弱自建
　有閘壩即遇異漲而上下六百里遞互灌輸囘環平
　凖一似黄不得淮即上無以洩其怒而下無以佐其
　勢淮不得黄則孤獨無援而勢不敵二瀆相須齊驅
　而東騖化敵仇而為好合是直以黄淮為秦晉而以
　各閘壩為蹇修也(黄淮/交濟)　川之善潰莫如黄蟻穴之漏
　不終日而滔天故防河最難然有決而害小有決而
　害大沿河兩岸數千里無在不當防尤必審其害之
　孰大孰小而經略施焉決之害北岸為大何也南亢
　而北下也且開封南岸從汴河可以達淮歸徳徐邳
　而下其地山陵其堤歸仁其湖靈芝孟山洪澤其去
　無路久之而亦必復其故又與運道無係也然同一
　北岸而其害又有大小之不同若上自閿鄉下迄滎
　澤六百里大抵山多而土堅不甚潰決不具論至安
　東以下雖北岸然與海近不逺漫徐邳北岸即潰決
　而岡阜四合盤紆東下貫皁河入駱馬而並歸中河
　曹單潰決由魚臺上下以入運或匯荆山口彭家河
　以入運皆無奪河之患若宿桃清河北岸一有潰決
　則運道首阻而自海沐以南馬陵迤左週圍千里渺
　然巨浸矣開封北岸一有潰決則延津長垣東明曹
　州三直省附近各邑胥溺近則注張秋由鹽河而入
　海逺則直趨東昌徳州而赴溟渤而濟寧上下無運
　道矣且開封之境地皆浮沙河流迅駛一經潰決如
　奔馬掣電瞬息數百丈工必大而下埽更難故前代
　河決之患此地常十居七八自明臣劉大夏築太行
　堤西起黑羊山東至曹州以及灃沛高厚堅固北岸
　恃以無恐歲久不修風雨之飄零車馬之蹂躪殘缺
　過半臣任事十年屬以江南大工屢興未遑及也宿
　桃清河境内無山岡阻滯其河流之迅駛亦如之故
　其害之大亦略等國初封邱荆龍口大王廟之決前
　河臣楊方興塞之工六七年而始竣費帑者八十萬
　近則宿遷楊家莊之塞亦二十二萬若蕭家渡一工
　止旁決非頂衝然猶費帑十萬兩有竒而徐灣因南
　岸費僅三萬徐州花山之役則以馬陵山之阻駱馬
　湖之匯費一萬餘而已故曰決之害北岸為大而北
　岸之害莫大於開封及宿桃清一帶而曹單次之徐
　邳又次之若安東以下非所憂也然此亦就黄言黄
　未嘗統兩河南北之大勢而言也夫黄自滎澤以至
　雲梯海口兩岸堤工三千二百里潰決之害人人知
　之淮自桐柏而至泗盱境八百里自清口至海三百
　餘里上下千一百里所堤防者止一髙堰而堰之固
　不固未有知其利與害者知之者曰淮地最下平水
　者謂淮城睥睨與湖面等堰不固則淮其沼而高寳
　七邑其魚也此知其一未知其二者也又有知之者
　曰堰不固則淮水東注黄且躡淮之後而清口必淤
　黄失長淮之援無以刷沙而海口亦必淤也此知其
　二未如其全者也夫河決於上者必淤於下而淤於
　下又必決於上此一定之理下口俱淤勢必以漸而
　決於上從此而桃宿潰邳徐潰單曹潰開封潰奔騰
　四溢東省諸山泉亦阻塞而不得暢泛濫之勢更挾
　黄水而愈漲而運道民生不可復問矣故髙堰一堤
　全淮係之全黄亦係之非特淮揚二郡與運口之害
　已也此兩河南北之大勢也然則如之何而可北固
　開封之障増卑培薄中慎宿桃清之守幇築中河兩
　岸之堤南謹高堰之守歲壩坦坡以保之茍大者無
　虞則其他隄岸但遵四防二守之制即有潰決亦隨
　決隨塞跂足治之矣(黄淮全勢治以上俱/靳文襄公  河書)
　
　
　
　
　
　
　
　
　
　
　
　
　
　
　行水金鑑卷五十一
欽定四庫全書
　行水金鑑巻五十二
　　　　　　　　　　江南按察使傅澤洪撰
　　河水
　靳文襄公行水之法治紀廣矣備矣謹録其梗概而
　櫽括之得一十二條此萬世之津筏也豈特為淮揚
　一方之永賴也哉　一開浚引河引河之用有三一
　則曰引水以濟運也蓋河當極敝之後黄流悉從各
　決口旁注其正流一線曽不足以方舟則不得不鑿
　之使寛而後運艘可浮也一則曰預浚以迎溜也河
　身既積為平陸矣而土有磽㘭之不齊者又懼將來
　黄流歸故之日或激而他潰或澓而渟淤也故必相
　度形勢預開一渠以迎之務令水至歸渠成其湍迅
　之勢則刷沙有力而亦無岐出之他虞矣一則曰挽
　險以保堤也河性猛烈其順流而下也則藉其猛以
　刷沙而河受其益其横突而衝也則挾其猛以觸岸
　而堤受其傷方其倐左倐右衝突激射之時被衝之
　隄危於纍卵是宜酌左右之中急開一渠一面將衝
　突之處迅行埽堵一面挽所衝之溜頭引入中流以
　奪其勢而後彼堤可保故曰其用有三也但三者之
　用雖有不同然度上下髙卑之數以定挑挖之淺深
　驗土性淤鬆之殊以酌渠路之去取凡此皆屬利𨗳
　之要則又勢異而理同者也(挑河之法固當相土性之/淤鬆以施浚然亦有必無)
　(鬆土不得不向淤處挑挖者後來水到之時自是必多/澀滯此等水中之淺人力難施司馬創造鐵犂數十箇)
　(每箇約重二百斤上具二十餘齒沉至水底則爬土有/力又置造浚船數百隻每二船繫犂一箇乗流鼓棹往)
　(來爬刷且令各船更番叠上淤河得以漸/通此又以物力代人力所窮之一法也)　二浚築雲
　梯闗闗在清口之下者二百餘里黄淮俱從此闗以
　出海口者也前此海口壅積治之者莫不議挑浚矣
　特未察所以壅積之故率因闗外之土原屬坪厰漫
　灘以故出闗之水亦隨地散漫散漫則流緩流緩則
　沙停是以如是其壅積耳公既悉其故因念水不歸
　一則力不厚力不厚則溜不急溜不急則沙必停欲
　救其弊非築堤束水不可如是創築土隄凡一萬八
　千餘丈夫然後水就束於堤内一往急湍刷沙有力
　海口停積之弊去而尾閭始通矣　三築髙家堰(入淮/河)
　　四築清水潭(入運/河)　五堵築決口康熙十六年以前
　黄河兩岸決口二十一處南北運河及髙堰等處決
　口七十一處前此率旋堵旋決或堵東決西為患公
　乃以水平法測地形之高卑衡水勢之順逆相機下
　埽凡埽之大小邊幇底套丁順之制以及物料之輕
　重堅脆無不精晰畢當故費不糜而工克濟焉其在
　南運河者自堵高堰清潭後餘者固已漸次竣築矣
　其在黄河者決口有大小則堵塞有難易人無不以
　先難後易應先堵楊莊為説公則先堵小者小口堵
　畢而後一力以堵楊莊於是用工既專而又無小口
　刷大之患至於徐灣蕭渡之決人莫不為公危者公
　又謂久淤之河原不能求通於一旦唯有盡人力以
　求其必成而已每遇決潰之頃皆安心靜氣以臨之
　果三堵而後告成焉人無不歎服其智量也　六建
　減水壩淮屬三十年以前之黄河廣濶各二三百丈
　水卑於岸者丈餘河底復深四五丈不等寛深如是
　是以雖有萬餘里之洪濤猝至足以容納而無患也
　自淤成平陸之後雖竭疏浚之力挽歸故道然欲其
　驟為刷深而容納如故理所必無也夫既不能容而
　又不令有所洩則怒漲奔流者勢必横衝四潰矣公
　乃以推測土方之法移而推測水方其法以上流之
　寛深凖下流之淺窄量入為出以洩之然漕中之水
　又必須留以滌沙而後可冀其日刷則其間應留應
　洩之數又不可不斟酌至當也公為之審度地宜於
　黄河兩岸建減水閘壩十餘座且酌定髙卑之數既
　可以洩所應洩又可以留所應留是以上游奔赴之
　水一及閘壩則即可洩其餘漲而不至於衝崩其正
　流之在漕者未及閘壩則仍有所蓄使其力可刷沙
　而不至於緩弱夫然後堤工既可保固而河身又可
　日深是乃拯極敝而救變通之一法也　　七改南運
　口八改北運口(俱入/運河)　九均劑黄淮(入淮/河)　十堅築堤工
　河之有堤也舊矣然堅則難摧瑕則易釁故公之督
　築也必令選擇淤土每覆土一尺即夯硪三囘築畢
　用鐵鎚杵孔沃以水水不滲漏為度然亦有純淤土
　而水漏者則其土必大堅鎚不易入且土必龜坼為
　驗不一律繩也臨水之面坡必坦而坡面必令蓄茸
　草以蓋之蓋以草能柔水性而坦坡又可免風浪之
　擊也然值不稱則工易偷故取土有逺近而逺者則
　有増焉又土方之數有堅實鬆浮之辨浮者每下土
　一方堆成上土一方相去無幾實者下土一方僅築
　上土七分故堅實者亦有增焉且遇冬時或挑土於
　水中而以河土築堤也慮夫之寒則體有皮褲皮鞾
　之具啜有火酒薑漿之助遇漘暑慮穢蒸而易病也
　則廣備靈砂萬應玉樞等丹藥以濟之是以投醪挾
　纊之感役數千萬人無不甘心者而堤工用以益堅
　云　十一改増官守先是河官之制設分司四員以
　部郎領其事三年一易以為常夫部郎之親民也視
　郡邑為有閒舉事率格滯而未浹且以其年之有限
　也往往履任之初多乖迕及車輕路熟則又以瓜期
　去人多嗟惜焉公懲是疏請撤部郎而權歸郡丞且
　令監司統轄之丞之於郡邑也呼吸為一氣事易集
　且遴其諳練者以名聞及受事緜其嵗月責其成功
　夫是以吏習民安而政克舉焉至於大工繁龎一時
　並舉為尤劇公又題設監理分管諸員畫疆别務以
　任之俾各治所事各展所長日課其殿最布公信而
　行黜陟於俄頃故羣心悦服効忠者衆葢功之成也
　其又有鼓舞之神乎　十二設立河營舊制沿河堤
　岸皆額設河夫以供修防之役然率張虛數臨時倩
　應故名存實亡而工因以隳也公欲立綜覈之法專
　責成考功過而鼓舞之於是以兵法部署疏請設兵
　夫八營令其亡故除補有報逐日力作有程而虛實
　無遯情且營以守備領之遞為千把總凡官若兵與
　郡丞河衙佐雜各文職皆畫疆而守無冒無諉而責
　成以專臧則陟否則黜而功過以明人無不鼓舞盡
　力者且揆時度務東工劇則調西營協應之呼應既
　靈而緩急有濟其於畚鍤也較額夫之舊制為有實
　益云(淮安府志治文襄公治河真所謂審全局於胸中/徹首尾而  之前後十年兢兢以築堤岸疏下流)
　(塞決口但有先後無緩急守此數言以為治河之而/金針以故功髙厎績雖以下河屯田為人所中傷)
(聖明益信其公忠始/  終  隆眷不替云)
聖祖仁皇帝康熙三十二年六月初七日總河于成龍
　為逺方之民應募河工等事奉
旨該部知道　部議先經原任總河靳輔等疏稱從前
　興舉河工派募里民不勝苦累臣輔乃易派募為僱
　募重堤一工力圖早竣令各員賫銀往江北東豫等
　處分頭僱募每名預給銀數兩不等正在興築奉
㫖停工各夫四散而去預給銀兩無憑扣追查從前工
　程凡有預給工完扣除是以在工有預給之實而冊
　報無預給之名惟重堤一工忽然中止遂有預給之
　名仰請蠲免臣部以一切工程並有預給工價之例
　應將該督等題請豁免之處毋庸議題覆奉
㫖這事情著新任總河察明具奏今據總河于成龍等
　疏稱訪察無異應如前河臣靳輔所題仰祈
皇恩特賜豁免七月十三日題本月十八日奉
㫖這預給夫役銀兩工程中止且已經年久著免追取
餘依議(張文端治河書/)
聖祖仁皇帝康熙三十四年八月工部題覆趙山察勘
　河工一疏奉
㫖察勘河工原欲嚴虛冒錢糧之弊以期河工堅固所
差官員理應矢公詳加嚴察前遣趙山等察勘時並未
察明河工堅固與不堅固及虛冒錢糧之處且有管河
官員以為不堅意欲重加修理而伊等閲視反稱堅好
者明係朦混狥庇大負差委之意趙山等著吏部嚴察
議奏這察勘無益嗣後差遣察勘著永行停止(京鈔/)
聖祖仁皇帝康熙三十五年十月十二日總河董安國
　題兩河情形等事奉
㫖著江南總督漕運總督江寧安徽巡撫公同速行㑹
勘確議具奏該部知道　㑹議得黄淮交匯起歴山陽
　安東以抵海口黄河兩岸縷堤卑矮不足捍禦業經
　河臣於謹陳河工幇築等事案内　題明加幇在案
　若照本年異漲水跡似宜再加髙寛但江海湖河一
　時並漲從未有如今嵗之甚者相應仍照原估加幇
　俟來年伏秋聽河臣相度水勢酌量另　題外惟海
　口乃全黄去路案查雲梯闗迤下為昔年海口今則
　日淤日墊距海二百餘里下流之宣洩既遲則上游
　之壅積愈甚水勢不能容受小則倒灌大則漫溢斷
　斷不免矣見今河臣於雲梯闗下馬家港地方挑穵
　引河一千二百餘丈𨗳黄河之水由南潮河東注入
　海急應儧挑開放又清河縣之甘羅城卞家汪堤工
　單薄亦應一律加幇又天妃壩石工今秋異漲水上
　石工築堰防禦應行加砌又山陽之老壩口大小車
　路口險工當全黄之頂衝今秋異漲竭力搶救方保
　無虞業經河臣於三壩大漲水勢等事案内　題明
　急應修築戧堤一道以為内障又山陽之王公堤石
　工卑矮本年漫堤過水應行加髙并應加幇月堤以
　為外䕶又自清河歴桃源宿遷邳州睢寧靈璧以抵
　徐州除兩岸縷堤見在髙寛未至損傷者毋庸加幇
　外查黄河兩岸清河縣之南河觜為黄淮門户河身
　寛濶黄水每多倒灌應築攔黄大壩一道直接縷堤
　并於甘羅城西創建草壩使口門小一分則黄水少
　灌一分再清河縣内縷堤一千三百五十九丈五尺
　陡坡塌缷桃源縣界内縷堤四千六百五十丈并靈
　璧縣界内縷堤一千二百丈地勢低窪以及宿遷界
　内彭家堡險工一千二十二丈埽臺卑矮蔡家樓磯
　觜壩一百三十二丈舊壩單薄均應加幇雎寧縣界
　内戴家樓險工三百三十五丈全黄頂衝勢甚危險
　應建挑水磯觜大壩并於對岸漲出沙灘酌挑引河
　一道𨗳水中行以防衝激其武官營子堤七百零四
　丈亦屬單薄並應加幇徐州界内小店月堤三百九
　十五丈單薄不堪急應加幇并接月堤一道楊家窪
　楊横莊兩險工水勢南遷全黄頂衝應於楊家窪加
　幇埽臺添築月堤并於楊横莊北岸沙灘酌挑引河
　以避危險其徐州䕶城石岸五百一十五丈為州城
　保障本年異漲水與岸平急應酌量加髙查黄河北
　岸縷堤自清河縣界石人溝起由桃源至宿遷縣卓
　家莊迤上止共工長一萬八千九百九十二丈内係
　中河外係黄河一線長堤兩面受敵兼之地勢低下
　堤工汕缷均應酌量分别加幇上而宿遷縣界内河
　北鎮照舊修理其南北兩岸束水子堤卑矮單薄逼
　水太窄一遇泛漲即有漫溢汕刷之虞應於北岸仍
　循舊址加幇南岸臨河逺者亦照舊址加幇臨河近
　者酌量改寛興築并建小閘減壩置板啓閉水大則
　藉以分洩水小則収束濟運再於頂衝埽灣之工照
　運河例簽釘排樁鑲填丁頭第中河之水由仲莊閘
　直注黄河逼溜南趨黄水勢强每易倒灌運口議於
　黄河之下糧艘由陶莊閘進口入中河北上使清水
　由陶莊閘出黄庶不助黄水倒灌其雙金門石閘格
　堤應移建於陶莊閘之下束水行運但今新運在邇
　未便驟改俟伏秋後河臣相機改建可也又清河宿
　遷之䕶城隄并清河萬家營之遥堤俱屬低矮均應
　加幇又宿遷劉老澗減壩均應照河臣前　題建造
　減水石壩磯心置板啓閉迤下引河淺澀之處應行
　挑濬𨗳引入海再查皁河兩岸堤工除邳州東堤無
　悞運道毋庸議築外宿遷縣東堤五千二百七十六
　丈七尺邳宿二州縣西堤九千零八十四丈七尺漫
　溢殘缺而閆王廟一帶尤汕刷殆盡有阻運道民生
　均應酌量一律修築以上各工俱經臣等公同親履
　勘確除今秋異漲黄運兩河漫溢水口悉已修築完
　竣其童家營一工亦見在修築堵塞并嵗搶工程照
　常修防不議外所有㑹勘過應修應築之處理合繕
　疏　題覆其需用土方工料應聽河臣確估具　題
　興工可也(張文端/治河書)
　河南巡撫李國亮疏言滎澤縣北臨黄河丹沁二水
　㑹歸黄流逼近城下查滎陽郡舊基髙阜將縣城移
　建於此可永無衝決之虞部覆不允得
旨這遷滎澤縣城著照該撫所題行(居易録三聞其事/在康熙  十五年)
聖祖仁皇帝康熈三十六年正月二十三日奉
㫖河工闗係重大這㑹勘應修應築工程俱著照該督
等所題作速興工該部即將錢糧撥給其海口為黄水
入海之道所闗甚屬𦂳要河道總督每年委賢能河官
專管修理勿致壅滯該部知道(張文端/治河書)
聖祖仁皇帝康熙三十七年十二月初一日
上諭大學士伊桑阿阿蘭泰王熙李天馥吳琠學士布
泰噶里溫奏錢齊保恩丕顧藻徐嘉炎李録予河道緊
要董安國工程未完之處儘多闗係錢糧今若不清楚
日後董安國于成龍至于彼此推諉差部院堂官一員
帶領才能章京前往㑹同總漕桑格等將工程已完未
完之處用過錢糧數目逐一查明丈量開造清冊帶回
欽此本日緑頭牌啓奏奉
㫖著尚書馬奇侍郎常綬喻成龍去(張文端/治河書)
聖祖仁皇帝康熙三十八年三月初一日
聖駕巡幸髙家堰閱視畢隨
諭大學士伊桑阿阿蘭泰尚書馬奇侍郎常綬喻成龍
李柟總漕桑格總河于成龍協理河務府尹徐廷璽江
寧巡撫宋犖員外郎赫韶瑟登徳費揚古等朕念河道
國儲民生攸闗親行巡幸由運河一帶以至徐州迤南
黄河細加看閱黄河底高灣多以至各處受險又至歸
仁堤高家堰運口等處留心細閱見各堤岸愈髙而水
愈大此非水大之故皆因黄河淤墊甚高以致節年漫
溢黄河若淤高二尺則水高二尺淤高一丈水即髙一
丈若治河專以築堤終屬無益如不將黄河刷深徒費
錢糧且運口太直黄水倒灌兼之湖水淤墊以致清水
不能暢流各河與洪湖之水如何得能敵黄若將清河
至惠濟祠埽灣由北岸挑引入惠濟祠後入河而運河
再向東斜流入惠濟祠交匯黄水如何得能倒灌朕欲
將黄河各險工頂溜灣處開直使水直行刷沙若黄河
刷深一尺則各河水少一尺深一丈則各水淺一丈如
此刷去則水由地中而行各壩亦可不用不但運河無
漫溢之虞而下河淹沒之患似可永除矣朕意如此是
否爾等直奏不得以朕必是朕亦是一時意見亦不保
其必然且攔黄壩灣曲馬家港窄狹雖將時家馬頭之
口堵築而黄水不能暢流山陽南岸韓家莊等處險工
甚屬可虞至於下河不必挑濬如將上河修築堅固則
下河不治而自治矣今朕念民生運道親行巡幸如不
遡本窮源分晰條治於民生何益將來每嵗加幇髙家
堰等隄堵築時家馬頭等口徒致糜費錢糧淹害百姓
今應將清口之西壩臺加添挑水壩修築堅固加長過
於東壩臺將清口安置裏邊洪澤湖擇其水深之處開
直成河使湖水流黄河灣曲之處直挑引河使各險處
不得受衝董安國馮佑將河道廢壞已極此各工程責
令賠修贖罪其下河見有積水不得不引出歸海將串
塲河射陽湖蝦䰅沙溝一帶挑通引積水流出歸海其
攔黄壩應行挑拆時家馬頭暫緩堵築使黄水流定汰
黄堤築成之日再將時家馬頭決口堵塞至於歸仁堤
人皆稱係保䕶明季皇陵此俱係妄誕三四十里路之
隄如何䕶得明季皇陵此隄之修專因水漲之時毛城
鋪等處發來之水至歸仁堤攔囘仍歸黄河之意此隄
亦應酌量修築至於運河之水少有不濟治之甚易爾
等係河臣係爾等專責若此治法一成則河道可保無
虞如不然另想别䇿務必將被淹州縣之水災盡除方
不負朕南巡救民之意爾等若挑穵引河其原有工程
仍照舊令各官修防不可怠忽俟挑穵引河黄河歸入
故道再將下河串場河與射陽湖涇河蝦䰅沙溝挑數
處通流使水歸海至於邳州清河桃源安東山陽寳應
髙郵江都泰州興化鹽城等州縣百姓困苦已極如欲
拯濟而窮民不沾實惠殷實之人反得行其冒瀆每一
州縣或截留漕糧一萬石或截留數千石比時值減價
糶賣則窮民實有禆益邳州差部官一員糶賣其餘别
處米石責成總漕桑格總河于成龍同地方大臣委令
地方官糶賣如此救治諒百姓似不致流離河道永無
衝決朕意如此是否允當爾等直奏不得以朕㫖為必
是爾等速㑹議具奏(上謹按此黄運兩河并髙堰下河/  諭備述)
　(等處修築事宜全録在此而運河髙/堰等處事宜再分録於各條之下)　是日總河于
　成龍協理河務徐廷璽等奉
上諭諭將攔黄壩坼開新河口亦不必堵塞其時家馬
頭亦不必合龍門俟汰黄堤築成之日另行定奪　初
　三日
聖駕親閱黄河堤岸　初四日奉
上諭朕未到之前將王家營陶家莊引河挑完放水即
冩摺子具奏　四月二十二日河道總督于成龍協理
　河道府尹徐廷璽奉
㫖引河挑水壩可曾建築奏稱清河縣陶家莊舊河水
　溜甚逺兼料物未曾運到俟大溜稍近引河口再行
　建築又奉
㫖河身戧堤可曽建築奏稱一因料物未到又因離堤
　甚逺尚未修築奉
㫖此堤不論逺近必與要修朕業已指示不用髙寛止
用髙五尺底寛二丈頂寛七八尺以遏水頭董安國等
引河工成方可贖罪功若不成如何贖罪　二十三日
　河道總督于成龍協理河道府尹徐廷璽奉
㫖堤内有水之處必下埽方好幇築時家馬頭舊河從
前淤墊之處挑穵引河決口趁此時亦應堵築至修河
之圖朕至京斟酌妥當發來　二十七日奉
㫖這黄河灣曲之處俱應挑穵引河于成龍奏稱徐州
　楊横莊一帶灣曲臣見已遵
㫖行該道㕔挑穵其各險灣曲之處容臣陸續挑穵奉
㫖是凡有灣曲之處俱各挑直　二十八日據郎中朱
　成格員外郎赫韶瑟摺開康熙三十八年四月二十
　七日
皇上坐船出清口喚郎中朱成格員外郎赫韶瑟𫝊
上諭這南岸所堆石塊今若不令收起恐大水之時被
衝流失著速令收起
皇上下船上南岸𫝊
上諭這南岸若不修挑水壩新挑引河必不能暢流朱
　成格赫韶瑟奏稱前日於接
駕之前于成龍等親至㸔過修挑水壩基址若在陳家
　莊修挑壩恐清河縣東闗危險在陳家莊迤下二里
　餘對引河觜處之上一里餘應修挑水壩打過樁又
　奉
上諭理應速修為何遲了朱成格等奏稱挑水壩尾堤
　若不接著南大壩恐水漲之時水從挑水壩尾衝進
　挑水壩難以存立且應修堤岸甚逺所需料物甚多
　因一時未能齊備是以稍遲又奉
上諭從朕所釘樁處修挑水壩二三十丈挑出水頭大
溜向北以至引河流暢尾堤在陳家莊旱地面築髙五
尺水長之時若從陳家莊南任其流去無礙這事闗要
緊朕㫖交與爾等(張文端/治河書)
　是月總河于成龍等謹奏為嵗夫徒滋苦累亟請變
　通以收實用事竊照連年河道敝壞小民昏墊致厪
聖慮巡幸江南不惜帑金指授修治更沐
皇恩蠲恤頻施截漕平糶無非愛民如傷之至意臣等
　庸愚荷䝉不次
殊恩復畀督河重任今有無濟於工有累於民之事不
　得不為我
皇上陳之查江南黄運兩河額設河營兵夫修防之外
　每嵗額撥徐屬邳州雎寧宿遷桃源清河山陽安東
　寳應各州縣嵗夫共六千九百五十名協助河兵共
　相修防臣等往來閱視河工各屬士民咸以嵗夫苦
　累紛紛見告訪聞百姓每派嵗夫一名終年約費銀
　至二十兩及至到工非老幼充數即旋到旋逃揆厥
　所由多係河棍人等包折肥已徒有嵗夫之累終無
　嵗夫之實臣等何敢輕議裁減若不亟為變通究無
　實濟臣等再三籌酌莫若將徐屬等州縣嵗夫盡行
　裁免止於每嵗每名量徵銀五兩編入正項地丁之
　内照河銀一例催徵起解河工但嵗夫既裁必須添
　設戰守兵三千三十名以遊擊一員守備二員千總
　二員把總四員管理當伏秋水發之際酌量緩急分
　撥搶救即以裁夫銀兩以充俸餉之用在小民亦所
　樂輸在河工亦得實際矣再查海州山陽等處官蕩
　出產葦柴歴年以來或發刀工或給委員原期砍斫
　運濟兩河嵗搶工程之用乃因日久弊生或借􁛑運
　愆期雨浥霉爛或稱野火焚燒及海潮漂淌遂而拖
　欠纍纍今查各蕩每年約得額柴一百一十八萬餘
　束即責成該遊擊等管理每當九月霜降後撥兵開
　采照額計日采完運貯水口調撥各營浚船交給該
　備弁運送各工收用每嵗可得柴價銀二萬六千餘
　兩除凑給官兵俸餉外尚有節省銀一萬五千二百
　餘兩如䝉
皇上俞允凖行其於河工民生均有裨益矣為此恭具
　奏摺
上請伏候
勅㫖　五月初二日工部議覆應如該督所題奉
㫖依議(此設立葦蕩營所自昉也康熙五十九年間總河/趙世顯以蕩地淤墊不産葦柴徒費糧餉無益工)
(㫖需題請裁汰大學士馬等將裁營折本啓奏奉設立似/  這事有因先經部議駁囘此營係原任總河靳)
(於河工有益豈可輕易裁汰將本發囘尚書張與部會同/將此營裁汰與夫有益無益有因無因之處一併確議具)
(奏會議者竟准其裁汰奉盡領墾徒有陞科之名而無増/㫖依議迄今四年蕩地未)
　(賦之實現奉部/駁未能結案)　七月二十五日工部議查時家馬
　頭先經該督等題請發帑先期備料堵塞臣部以照
　例責令經修防守官員賠修等因屢次議覆在案今
　該督等並不照例責令董安國等賠修何得題請動
　帑修築應仍行該督等作速照例賠修完工報部可
　也奉
㫖時家馬頭地方最闗緊要如有修築機宜恐致遲悞
著該督不拘何項錢糧動用修築工完之日將數目明
白題報著原修人等賠補　十月二十日總河于成龍
　等題奏臣查淮揚徐三府州屬黄運湖河均闗運道
　民生最為重大全賴堤岸髙寛方資捍禦但一切險
　工埽臺窄隘隄岸卑薄殘缺不堪非自今日為然久
　宜加幇髙寛凡有黄流頂衝灣曲之處俱應相機挑
　穵引河以分急溜臣於前任時蚤經勘明條議陳奏
　在案雖原任河臣董安國請帑修築尚未成功而臣
　於去冬復膺
簡命再督兩河到任之初即㑹同欽差部臣并協理河
　務府尹徐廷璽自徐州以至海口黄運湖河皆徧履
　踏勘又䝉
皇上親臨勘閲凡有應修應築之處一一面為指示臣
　等欽遵
俞㫖當即檄行該道㕔逐處分别緩急詳加確估但念
　工程緊急如循舊先估題修住返需時必致有悞臣
　等將先經勘明之處酌量工程之最險最急者一面
　發帑興工或檄急公人員儹築然後陸續題估其各
　屬工程正在儹築之際不意伏秋水汛暴發兼因天
　雨連綿堤根土塘多被水占人夫雖多畚鍤難施取
　土艱難是以各工不能一時告竣今值霜降已過水
　勢漸消見在勒催各官添募人夫乘時協力儹修指
　日可告完工唯是加修創建石工甎工等料辦自逺
　方不無尚需時日其各屬嵗搶工程如徐州之郭家
　觜吳家莊邳雎之三官廟戚字堡以及宿桃山安之
　烟墩朱家莊老壩口等工最為險要皆臣等不拘往
　例先事預防或加幇戧堤搶築埽臺不惜夫料錢糧
　得以保固平穏(河防志見奉水/  㫖詳  淮)
　是年十二月初六日廵視北城監察御史李　題為
　河防各有疆界變例苦樂不均等事一疏奉
㫖該部速議具奏　部臣等議得臺臣李　疏稱山東
　河隄北岸止曹單兩縣共計一百九十里單縣六十
　里曹縣一百三十里此應分修築之工也其自戴家
　樓起至儀封縣交界止堤工三十里計長五千餘丈
　係河南考城縣地方歴來修築無紊康熙二十五年
　將考城縣三十里河汛險工歸併曹縣十餘年來代
　為修理官民交困且河防設官各有責成河南設通
　判一員主簿一員専駐考城以治豫省兩河之堤山
　東設同知一員主簿一員専駐曹縣以治東省兩河
　之隄今考城三十里堤工推諉於曹縣則駐考城之
　通判主簿何所事事又查曹縣額設徭夫三百六十
　四名曹州定陶金鄉城武協濟徭夫六百二十三名
　嵗修一百三十里堤工如有險工臨時尚須協調今
　又増考城堤工三十里夫不加增何能無悞恐不能
　無顧彼失此之虞伏乞
敕下河臣于成龍協理河臣徐廷璽㑹同東撫臣王國
　昌豫撫臣李國亮親詣河汛正明疆界將此三十里
　堤工照二十五年以前仍歸河南考城縣官民修築
　庶兩省連界之民各得相安無事而河工不致貽悞
　等因前來查總河等現在河工看修緊要之處此事
　不甚緊要應行總河等俟閒暇之日㑹同河南廵撫
　山東廵撫詳勘定議具題到日再議可也康熙三十
　八年十二月十九日題本月二十一日奉
㫖這事情著河南廵撫山東廵撫委官㑹同詳勘定議
具奏(河南管河道/治河檔案)
　是月十一日廵視東城浙江道監察御史廖騰煃題
　為帑金糜費日多河工迄無成功等事一疏奉
㫖該部確議具奏　部臣等議得臺臣廖騰煃疏稱我
皇上軫念民瘼於淮揚水患宵旰憂勤不啻堯舜咨儆
　自原任總河董安國糜費嵗修案内及各案大工帑
　金不下四五百萬總河于成龍接任以來河庫錢糧
　及屢次給過帑金又幾及二三百萬河工無一案報
　竣追賠各款並無一案還項臣以為考成不嚴則無
　任事之員限期不立則無完庫之數日復一日　國
　帑終歸虛耗請嗣後有隄岸衝決者管河各官俱革
　職帶罪賠修分司道官俱住俸督賠成例限以半年
　完日開復逾限不完者照例分别降革離任賠補至
　總河身膺重任百官皆其統屬責成尤不可不嚴如
　此庶河臣知所警畏河工成效可期而帑金無侵蝕
　之弊等語查定例内黄河水勢洶湧與運河不同修
　築黄河堤岸仍定限一年運河堤岸仍定限三年如
　黄河隄岸半年内運河堤岸一年内衝決者經修防
　守同知通判州縣等官均行革職分司道官降四級
　調用總河降三級留任如黄河堤岸過半年運河堤
　岸過一年限内衝決者將經修防守同知通判州縣
　等官降三級調用分司道官降二級調用總河降一
　級留任如過限年衝決者將管河各官俱革職帶罪
　修築分司道官住俸督修工完開復總河罰俸一年
　等因又定例堤岸衝決河流遷徙者照舊例處分至
　河水漫決河流不移者限年之内令經修之官賠修
　如過年限令防守之官賠修等因各在案今雖稱賠
　修未據報完之處若不嚴定勒限處分之例終無報
　竣之期嗣後有隄岸衝決河流遷徙者仍照舊例處
　分外河流不移者將管河各官俱革職帶罪勒限半
　年賠修分司道官俱各降四級督賠工完開復如限
　内不完將承修官員革職分司道官降四級調用總
　河降一級留任未完工程仍令賠修現今應賠工程
　總河具題動帑修築者甚多將此應賠銀兩亦照賠
　修之例勒限處分如限内不完分司道官不行揭報
　總河不行題叅照狥庇例議處俟
命下之日永為定例遵行　又疏稱修理河工人員雖
　有一定丈尺然地名繁雜若不畫一定界表以石樁
　恐將來一遇衝決彼此推諉狥情庇䕶移甲作乙將
　現在舊堤指為新堤請
嚴敕總河特委能員將應修之河堤細為丈量編立號
　數以每十丈為一號立一石樁上鐫號數下鐫修理
　人員姓名其舊隄亦一體編號立樁鐫明舊隄字樣
　造冊報部以便稽查等語應如所奏立石但每十丈
　為一號立一石樁殊為繁雜應令總河等將現今所
　修堤岸細為丈量於接連交界之處各立石樁上鐫
　號數下鐫修理人員姓名其舊堤亦照此立石編號
　鐫明舊堤字樣備造細冊報部可也康熈三十九年
　正月二十日題本月二十二日奉
㫖依議(河南管河道/治河檔案)
　
　
　行水金鑑巻五十二
欽定四庫全書
　行水金鑑巻五十三
　　　　　　　　　江南按察使傅澤洪撰
　　河水
聖祖仨皇帝康熙三十九年三月初九日大學士伊桑
　阿等傳
上諭河工錢糧甚屬紊亂于成龍見經病故江南江西
總督張鵬翮操守好著調補河道總督爾等即𫝊
旨與張鵬翮　鵬翮即奏為請
旨事竊臣一介庸愚荷䝉
皇上高厚之恩鞠躬盡瘁固臣素心但河工闗係　國
　計民生甚為重大臣才識短淺未諳河務誠恐有負
　任使伏乞
皇上另簡才堪治河之人庶幾早奏平成等因轉奏未
　䝉
俞允臣思河道至今日潰壞已極恐涉畏難就易之嫌
　不敢再行瀆請我
皇上軫念河工宵旰厪懷自有
聖謨方略指示微臣奉以遵行但臣一得之愚不揣冒
　昧上陳
天聽一總河之責任宜專也從來定制祗設總河一員
　督管河道㕔官專心致志相機修築歴有成效自靳
　輔于成龍為總河時始帶府尹臣徐廷璽名曰副總
　河事權不一議論參差不疏下流今黄口塞矣不修
　時家馬頭今河流旁決矣不疏清口而黄水倒灌矣
　不築髙堰不塞塘梗六壩而淮水東下邵伯髙寳一
　帶隄岸潰決矣河壞已極糧艘難進糜費帑金無算
　毫無著落是徐廷璽在河工多年不曉河務明矣徐
　廷璽之不能清理錢糧抑又明矣豈可姑留河工令
　再貽誤伏乞
皇上乾斷將徐廷璽撤回别用如謂需人助理則見在
　之管河道㕔等官皆堪量材指使者也一河工隨帶
　之人員宜撤也于成龍隨帶人員甚多在成龍初意
　原欲衆擎易舉協力相助詎意一到河工花費　國
　帑鑽刺題官河工之壞亦由於此前經科臣汪煜條
　奏奉
㫖撤回成龍又以經手工程未完錢糧未清為辭殊不
　知工程淹沒從何稽核錢糧耗用從何究追皆由瞻
　狥情面以致迄無成功應請
敇該部仍遵前
旨盡數撤回將未清錢糧交部照追可也一部臣之不
　宜掣肘也河工者司空之事河工成則司空之職舉
　是工部與河臣事闗一體理宜同心共濟以期底績
　乃部臣每事掣肘估修奏銷任意混駁種種弊端難
　逃
皇上洞鑒之中伏乞
皇上敇諭部臣寛其文法責以成功庶精神得以專一
　而河務不致旁撓矣以上三條臣雖在工言工但據
　理直言必觸人忌臣受
皇上特達之知超擢至此唯祈河工蚤成仰副
皇上堯咨舜儆之意臣雖受怨招謗亦所不恤也為此
　具奏謹奏請
旨本月十四日奉
旨該部議奏　部議覆皆如所請奉
旨依議　又題為請
旨事臣恭聞
天語河工花費錢糧因你做官不要錢可以清理欽此
　臣思兩江總督惟潔已率屬有守足矣若夫河道潰
　壞之際總河之臣貴乎有守而尤貴乎有才然河臣
　有守必須屬員人人有守而後錢糧皆歸實用可杜
　冒破之弊河臣愧非長才必得有才之人同心協力
　贊勷河務庶幾可奏厎績之效謹就臣素所深知之
　人臚列姓名上達
天聽見任陜西甘山道王謙才守超卓堪任河務請將
　王謙補授淮揚道則其守可以清理錢糧其才可以
　贊勷河務原任陜西咸寧縣知縣陳明綬居官廉潔
　百姓愛戴原任四川潼川知州劉可聘前任浙江泰
　順知縣係臣屬員臣見其操守謹飭才幹優長兩人
　俱因公革職廢棄可惜請取用河工以勵後效原任
　江蘇按察使趙世顯見任刑部員外丁易見任徐州
　知州孔毓珣此三員俱臣江南屬員才守兼優辦事
　勤敏見任工部郎中王進楫見任浙江湖州府同知
　趙泰甡此二員俱臣浙江屬員操守謹飭才能辦事
　見任禮部員外蔣陳錫前任富平知縣士民稱其有
　守有才臣奉差陜西審事親聞最確候補守備紀之
　慧前任江西守備不扣兵餉則有守整飭營伍則有
　才㑹經軍政卓異以上人員祈
皇上凖臣帶往河工効力其見任者仍照原銜食俸遇
　有相當員缺另疏題補以收臂指之用臣從仰體
皇上軫念國計民生務求有益河工起見絶無情面私
　心伏乞
皇上俞允施行等因本日奉
㫖此等人員俱依議帶去　又面奉
聖訓古人之法與今河勢不同其最緊者黄河何以使
之深清水何以使之出爾詳加籌畫　十七日又面奉
聖訓將黄河曲處挑穵使直水流暢快則泥水不淤
　四月初四日尚書王鴻緒謹奏恭請
皇上聖躬萬安臣恭誦
聖諭云仍將交與董安國所挑引河再行挑濬使黄河
循北岸而流清口作何疏濬方為有益又䝉
聖諭云伊等意見又復如何之處速議具奏欽此除同
　尚書范承勲等公議具摺啟奏外臣謹再四循繹
聖訓真洞達精微直抉黄淮强弱之機指示臣等雖大
　禹之神智無以過也兹仰體
聖慮所及合諸今昔議論謹為我
皇上陳之伏查河防一覽云歸仁堤所以捍禦黄水雎
　水湖水使不得直射泗州并攻髙堰又遏雎水湖水
　使之并入黄河益助衝刷闗係最為重大等語自白
　洋河等處淤墊堤内之水不入黄河及由歸仁堤減
　壩洩入洪澤而洪澤為之加漲
皇上洞鑒情形時令河臣挑河以引堤内之水入黄刷
　沙最為有益乃河臣久未興工因衆議以胡家溝一
　帶地方河身淤髙難以出水不若自胡家溝挑接以
　至清口清口黄流比白洋河等處約低丈餘可以𨗳
　之助清敵黄一面將歸仁堤減壩堵塞則洪澤湖亦
　不致増漲此説訪之新舊河員相同者頗多在臣之
　愚見以為不必直挑至清口止須挑至
皇上所指挑水壩之上令其出黄直頂大溜今正當挑
　穵引河之時而又有南岸清水隨挑壩直射勢必益
　循北岸而流矣臣據所聞陳奏愚昧罔知可否
聖明自有裁鑒惟仰冀
慈看謹奏奉
㫖這摺子交與工部行文河道總督張鵬翮如照王鴻
緒所奏開得即行速開　二十三日張鵬翮題看得部
　臣王鴻緒奏摺内稱歸仁堤挑河以引堤内之水自
　胡家溝接挑至
皇上所指挑水壩之上令其出黄等語其地形之髙下
　道里之逺近摺内未之及也臣率部員河官量度形
　勢至桃源縣鍋底湖鍋底者水入不能出之謂也相
　繼又有卜家湖誠恐引水至此合連湖水泛濫難禦
　桃源縣治有漂沒之患打量水平挑水壩黄河地形
　亦髙且道里有一百二十餘里之逺挑穵工程需用
　錢糧甚多如引水不出則屬無益且據道㕔等官衆
　論僉同臣再三訪求出水之處不若自涵洞口起至
　老堤頭迤東挑穵引河出黄河乃為近便除臣已於
　欽奉
上諭事案内另摺啓奏請
㫖外應將此處毋庸再議理合具　題奉
㫖該部知道　二十一日為　題明盡拆攔黄壩以疏
　海口事臣維𨗳河入海順水之性古人治河之道也
　自原任河臣董安國等創築攔黄壩拂水之性以致
　黄水倒灌清口淤塞下流不通上流潰決淮揚常受
　水患勞費罔效以迄於今臣仰體
皇上軫念國計民生至意履任之後即親勘河工於四
　月十八日過雲梯闗到攔黄壩看得攔黄壩巍然如
　山中間一線涓涓細流下流不暢無怪乎上流之潰
　決也臣率領州縣各官於攔黄壩上流相度正黄河
　水面寛八十三丈餘則攔黄壩亦應照此丈尺拆挑
　一律寛深方足宣洩今查前河臣于成龍上年委郎
　中朱成格止拆壩一十七丈見今水出其中續經署
　總河印務臣徐廷璽委同知佟世禄等又拆壩二十
　八丈七尺估挑引河亦未挑成尚有攔黄壩並積土
　三十七丈三尺未拆且壩基髙昂終屬壅滯盡行拆
　去挑穵深通與正黄河八十三丈之水面相符亟堵
　馬家港於月内合龍使水勢不致旁洩盡由正河而
　行俟黄水大長時將新挑之河始行開放資其暢流
　之勢衝刷淤墊直達海口臣恐海口或有沙淤之處
　舟行一百一十五里於二十日至八灘之地直到海
　口一望東海汪洋無際此壩開拆深通則黄水入海
　自是暢達其閉髙堰疏清口於秋後水落可以次第
　舉行因闗緊要工程趁伏秋水發急於興工臣一面
　動帑委原任知州劉可聘候選州同劉于沂督催承
　修官馮大奇王鎮王廷翰姜逢彩賈𢎞獻邵允貴劉
　長璉張其祉等作速儹工拆挑勒限完竣其所用錢
　糧覈實估計另疏　題報五月初八日奉
㫖九卿詹事科道㑹同速議具奏議覆奉
㫖依議　五月十四日員外郎拖克拖和中書張古禮
　傳奉
上諭康熙三十九年五月初六日大學士伊桑阿馬奇
　奉
上諭員外郎拖克拖和中書張古禮著馳驛前往河道
總督張鵬翮處將修過河工情形閱㸔伊等無有專責
將工程令河道總督張鵬翮明白繕冩摺子交與伊等
帶來啓奏　總河張鵬翮為欽奉
上諭事謹將應修工程一一為我
皇上陳之　一海口之運料河宜開也修工應用蘆葦
　柴草等項多產海濱黄河轉運維艱舊有運料小河
　一道自清江浦起至海口止年久淤塞今應加挑浚
　深通便於運料於河工大有禆益　一六壩之宜閉
　也一髙堰滾水壩宜修也一武家墩至小黄莊石工
　宜加砌也一古溝至六壩石工宜修也(以上四條/俱入淮河)一運河
　之宜挑深也一髙寳江都一帶西岸土石堤宜修也
　一髙郵城南之石壩宜修也(以上三條/俱入運河)一歸仁堤臨河石
　工(入淮/河)一運口以至濱海一帶兩岸堤工亟應加幇也
　攔黄壩已經拆去海口已經疏通馬家港已經堵塞
　時家馬頭飭令速堵完竣轉盼糧船過完運口築隄
　堵截使黄水盡皆下注入海涓滴不令旁溢正值伏
　汛屆期水勢必較往年甚大山清安東黄河兩岸堤
　工必須加幇髙厚以資捍禦但此堤工有前經動帑
　加幇者有撥捐工人員修築者俱未奏銷之後方行
　加幇恐致遲悞見在飭令該管道㕔確查山清安三
　邑堤工原髙寛丈尺若干領帑幇過若干捐工幇過
　若干今仍令再幇髙寛若干一面查明造冊具　題
　一面發帑委員加幇庶不致貽悞　一王家營引河
　宜挑也此河原令馮佑挑穵贖罪今已淤墊飭令馮
　佑作速挑穵深通凖其贖罪如不成河不凖贖罪
　一新改中河堤岸宜修也(入運/河)一王家營減水壩之宜
　開也查前河臣靳輔於此修減水大壩以洩黄河漫
　溢之水以免王家營民房淹没後經于成龍築堤堵
　塞遇黄河大漲漫溢之水無處宣洩淹没王家營今
　臣親往查看居民咸請開壩洩水臣審度形勢應動
　帑酌開十餘丈兩頭下埽裹住洩黄漲漫溢之水由
　鹽河而出　一桃源縣黄河南岸堤工宜加幇也臣
　親看近長湖一帶土堤長四千二百餘丈單薄不堪
　兩面受水在在堪虞應動帑加幇髙厚以資捍禦
　一駱馬湖口竹絡壩宜築也此口坐落宿遷縣黄河
　北岸與駱馬湖口正對原築有竹絡壩一座長五十
　五丈節宣黄湖大漲之水今看得黄河身髙自去嵗
　水漲漫缺二段共七丈黄水反流入駱馬湖口匯入
　中河亟宜堵築以禦黄水無致淤墊中河俟此口堵
　後使黄水不得内灌中河然後酌量將中河頭煞壩
　堵塞引駱馬湖水由舊中河進石閘入黄河助黄刷
　沙如遇黄水大漲恐其倒灌則閉閘以禦之伏秋二
　汛派該管縣丞胡徵堪住宿閘上不分晝夜風雨防
　守查此閘係原任知州李經邦承修因金門下窄上
　寛不能下板到底應飭令李經邦改修金門合式挑
　穵引河深通然後議堵中河引水入黄　一王家堂
　之缺口宜加築也此工坐落雎寧縣黄河南岸地方
　臣親往騐看大溜頂衝最屬險要所修月堤浮沙堆
　築單薄不堪而舊缺口又與月堤逼近無庸另修應
　令該㕔陳謙吉將月隄賠修髙厚作為正隄但該㕔
　已經告病一時難以設措恐致悞工應動嵗修錢糧
　交與署事同知金玉衡作速儹工修築以禦伏汛用
　過錢糧仍令陳謙吉等照例追賠還項　一徐州郭
　家觜之險工宜修也此工在黄河南岸逼近徐城對
　岸沙觜挺入河心二里許以致大溜直射郭家觜甚
　屬危險城池民生關係不小應將沙觜挑穵引河直
　出俟水勢大漲資其衝刷河嘴以殺大溜水勢郭家
　觜舊有石工至北門迤西而止每年釘樁下埽補救
　一時不能經久每年嵗修搶修糜費錢糧臣親往查
　看據耆民咸稱對岸石山采石甚易加砌石工庶可
　經久臣率河官量度自北門石工頭起至段家莊止
　長六百五十餘丈加砌石工與舊石工一律平整不
　惟可保城池且可省嵗修之費又蘇家山石觜挑出
　河心以致南岸韓家山一帶頂衝崩潰逼近徐城應
　自楊家樓起至段家莊月堤止築月隄長四百餘丈
　以作重門之障庶徐州城池得以保固無虞　一黄
　運中三河堤岸有領帑興修者有捐工修築者多有
　未完即已完者單簿不堪見在飭其堅固修築勒限
　五月二十九日完工如敢抗違不完另行　題㕘究
　追此等工程實屬不堪遇伏秋水漲有衝刷塌缷之
　處而承修人員多不在工看守行文往催緩不濟事
　應責令本管河官動帑搶䕶用過帑銀仍於承修人
　員名下追補　一徐州邳州雎寧宿遷桃源清河山
　陽安東各州縣黄河險工逐一看明應照例動支嵗
　修錢糧進埽防䕶仍飭該管河官當伏秋二汛無分
　晝夜風雨畫地防守務期保固謹將應修工程繕冩
　摺子具奏伏乞
皇上睿鑒施行五月二十五日奏六月初八日奉
旨九卿詹事科道㑹同速議具奏　議應均如所奏奉
㫖依議速行　五月二十五日總河張鵬翮題為欽奉
上諭事康熙三十九年五月十四日接奉
上諭跪聆之下仰見我
皇上至仁至聖無刻不以　國計民生為念臣雖庸愚
　受兹督河重任適值河工潰敝之後敢不殫心竭力
　任勞任怨勉勵河員實心任事蚤圖安瀾以仰抒我
皇上宵旰厪懷之意但從前之工程極敝目前之修理
　紛紜臣徧歴河干廣集衆思斟酌施工次第謹將見
　修工程一一為我
皇上陳之　一水以海為壑臣見攔黄壩巍然如山堵
　塞海口下流不暢随委賢能官動帑盡行穵去挑浚
　河身寛濶深通曾經　題明在案今盡行穵去開闊
　深通水流暢達沛然入海用過錢糧及請　賜大通
　口佳名以埀永久建立海神廟以答神庥臣已另疏
　具題　一馬家港係董安國誤開海口也今已堵塞
　完工曾經　題報在案　一時家馬頭決口坐落安
　東縣黄河北岸地方經董安國于成龍等任内兩次
　發帑十萬餘兩興工尚未堵塞臣已親臨工所嚴飭
　作速進埽勒限堵完該同知佟世禄任意遲延不完
　希圖冒帑已經　題㕘　一陶家莊引河坐落清河
　縣北岸地方今奉
㫖命部臣范承勲等挑浚並建對岸挑水壩見在修理
　未竣然必須上緊儹工蚤完俟水長便於開放(以下十一/條入淮運)
　(二/河)奉
㫖九卿詹事科道㑹同速議具奏　議覆奉
㫖依議速行　六月初四日總河張鵬翮摺奏河工潰
　敝之後修治之法必須帑金以辦工料如石與磚􁪪
　麻蘆葦樁木柴草須預發帑金於五六七八四箇月
　預行備齊俟秋盡水落并力興工臣采集衆議請先
　發帑金一百萬兩以備辦工料但物料必須船隻運
　送目今河海清晏地方無事先借京口崇明沙船共
　一百隻運料尚不敷用交與江蘇江西巡撫動正項
　錢糧遴委賢員照河工式樣共造船四百隻發於河
　官運料其蘆葦柴草產於海套官蕩由黄河逆流轉
　運甚屬艱難查有海口運料小河一道見今淤塞臣
　已委趙世顯估計工料另疏題請挑浚有禆河工清
　江浦五方雜處見有河工効力旗員每遇旗民争競
　地方官不敢查問且無巡緝盜賊專員稽查巡夜無
　人料理河庫見貯錢糧關係重大擬將船政同知裁
　去改設理事同知一員揀選滿洲賢能官員補授以
　之審理旗民詞訟捕緝盜賊兼管船政仍屬總漕巡
　撫管轄與河工地方均有禆益奉
㫖工部議奏　部議覆奉
㫖依議速行沙船見今差人前往察看俟到時將沙船
借用之處再議具奏　是月十七日總河張鵬翮為謹
　陳治河條例　一堤工之宜堅築也取土有逺近故
　價值有多寡取土之逺者每土一方估銀二三錢不
　等取土之近者每土一方亦估銀一錢四五分不等
　逺土或取於百丈之外或取於里餘之外最近之土
　亦應離堤二十丈及十五丈之外此定例也今見現
　築各堤即於堤根取土且於近隄一帶先穵下一二
　尺並將週圍剷平以作假隄希圖虛冒錢糧又舊例
　每堆土六寸謂之一皮夯杵三遍以期堅實行硪一
　遍以期平整虛土一尺夯硪成隄僅有六七寸不等
　層層夯硪故堅固而經久雖雨淋衝刷不致有水溝
　浪窩汕損坍塌之虞今見各堤俱無夯杵止有石硪
　又自底至頂俱用虛土堆成唯將頂皮陡坦㣲硪一
　遍以飾外觀是以隄頂一經雨淋則水溝浪窩在在
　不堪堤底一經汕刷則坍塌捐壞崩潰繼之故年來
　糜費錢糧迄無成效自今以後加幇之隄俱將原堤
　重用夯杵密打數遍極其堅實而後於上再加新土
　創築之隄先將平地夯深數寸而後於上加土建築
　層層如式夯杵行硪務期堅固照依估定逺近土方
　取土加幇不許近堤取土亦不許穵傷民間墳墓該
　道㕔督率該管員弁不時往來巡查如有近堤取土
　飾作假隄夯硪不堅挖傷墳墓者即將義民人夫先
　行懲處仍將承築官揭報以憑叅究如不揭報經臣
　察出定將該道㕔一併糾㕘　一樁工之宜用整木
　也運河中河原因頂衝刷灣之處水勢湍急恐其汕
　刷工堤是以估用整木簽釘排樁估用整柴丁頭鑲
　壓以資捍禦今見兩河排樁俱係一木二截浮簽淺
　土所鑲柴束俱係一柴二截粉飾外觀及將舊隄老
　工穵鬆一遇雨淋水漲樁木欹斜脹折柴草隨水漂
　淌承築人員既圖短少物料侵帑以肥已該管㕔員
　人冀呈報搶修膜視而不問河工竟成漏巵矣嗣後
　排樁工程購木到工該道㕔先赴工圍驗是否與原
　估尺寸相符勒令承築人員樁用整木簽釘入地甚
　深埽用整柴鑲壓極其堅固如將木柴截用修築不
　堅旋修旋壞該道㕔不時指名揭報以憑叅究如或
　瞻狥容隠經臣察出即一併糾叅該汛員弁咨斥究
　治　一龍尾埽之宜停也臣徧查河工見工程堅固
　者首在石工次則密釘馬牙樁足資捍禦其頂衝大
　溜之處用丁頭埽密釘大木排樁深埋入土亦屬有
　益至於平常工程槩用龍尾埽稀釘排樁淺埋浮土
　一遇風浪即行塌缷徒飾外觀虛糜帑金應行停止
　　一石工之修砌宜得法也湖河堤岸原因長湖巨
　浪堤岸卑薄樁埽板工不足以資捍禦是以估砌石
　工以為經久之計故各估冊内有馬牙梅花等樁有
　向裏丁頭等石有鐵錠鐵鋦汁米炭柴等料各匠夫
　役工食以及祭祀之類無一不備故小黄莊石工每
　丈估銀八十四兩之多若照數辦料依法修砌自能
　堅固永久安有旋砌旋倒之事臣徧閱湖河修砌石
　工之處不惟石塊碎小不足尺寸而且鏨鑿草率參
　差不平雖有石灰而不見過篩搗杵堆貯樁木率皆
　一木數截零星之甎不足原估尺寸三甎不能抵二
　甎之用鐵錠鐵鋦全未之見釘樁短小不足以擎數
　層巨石石塊碎小不足以符原估丈尺石灰米汁短
　少何以合甎石而聯成一片鐵錠鐵鋦全無何以扣
　石縫而使之合筍再加以減少匠工潦草修砌自必
　旋砌旋壞安能經久與其參究於已壞之後何如嚴
　督於修砌之前嗣後一切石工無論馬牙梅花等樁
　皆用整木深釘務期極其堅深無論面裏丁頭等石
　皆照原估置辦鏨鑿極其平整石灰須重篩篩過多
　用米汁調和搗杵極其膠黏滿灌而入使之無縫不
　到又用鐵錠鐵鋦聯絡上下合為一片凡有石工將
　興備料到工該道㕔先驗料物次勘工程如或料物
　不堪短少灰米以及修砌草率有一於斯立即指名
　揭報以憑摘工叅究若狥庇容隱經臣察出一併糾
　究該汛員弁咨斥究懲　一埽工之宜覈實也埽箇
　工程大工堵決之外嵗搶各工用埽最多柴草麻􁪪
　等料漕規久已覈定無容更張而虛冒之弊全在工
　程以平報險用料以少報多本年修理次年估銷埽
　箇新陳相因其中易於牽混㕔營通同朦蔽員弁承
　其意㫖以險工為奇貨視工帑為固有虛開冒報遂
　成牢不可破之弊是以大工在在興舉而嵗搶錢糧
　有增無減業經諄諄告誠嗣後報險呈詳一到該道
　親行查勘果係險工即令動料搶修一面估計申報
　以憑稽查如係假捏即以謊報參處該道狥隱經臣
　親行查出一併　題㕘　一挑河之積弊宜除也挑
　濬工程無論大河引河舊例止挑河而不築隄者每
　土一方估用銀九分以挑河之土而復築成隄者每
　方估用銀一錢六分所估原有贏餘若照估挑穵自
　然河深隄堅無淤墊坍塌之患不謂分工人員領帑
　到手任意花銷河身微微挑挖不及原估十之三四
　堤用虛土堆成並不肯如式夯硪且將挑出之土堆
　於臨河堤上使堤岸髙聳以作假河之尺寸甚至工
　未及半帑金告匱自知虧空難掩故將臨水之處有
　意挖開引水入於河身報稱淹没及至水退涸出報
　稱淤墊是以年來挑濬甚多成河甚少侵帑悞工莫
　此為甚嗣後挑河工程挑出之土盡堆於原估隄上
　層層夯硪成隄使之髙寛以資捍禦不許估計散土
　以滋堆髙假河之弊挖河人員務須照估挑挖寛深
　敢復蹈前轍花費錢糧潦草工程以及引水淹漫虛
　報淤墊者除挑過土方用過錢糧一槩不准銷算外
　仍以侵冒悞工叅究　一黄河淤墊之曲處宜取直
　也恭奉
上諭將黄河曲處挑挖使直水流暢快則泥沙不淤仰
　見我
皇上洞悉治河良法臣查閲河工見頂衝大溜之處對
　岸必有沙觜挺出此河曲之故也從此曲處挑挖引
　河以煞水勢則對岸險工可平誠如
聖諭指示極其精當因詢河官何以不即遵行據稱挑
　挖引河需費錢糧甚多挖後引水大溜始能成河若
　逢緩水必至沙淤例應追賠是以人心懼縮不敢挑
　挖臣思河工虛應故事挑挖不如式者理應賠修若
　實心任事挑挖深寛偶致淤墊者此非人力之罪應
　請免其賠修庶幾人無畏縮我
皇上挑直之
上諭可以實見之奉行而河工有底績之期矣　一河
　工用人宜立勸懲之法也治河濬築之功首在得人
　而人才必需鼓舞方能奮發勉勵以圖報効臣請河
　工官員有實心任事不避勞怨不侵帑金修防堅固
　者工成之日請優叙即用其怠玩推諉虛冒錢糧工
　程不堅固者一經題叅請嚴加治罪將勸懲立而賢
　者知勉不肖者知懼河工之奏效不難也　一夫役
　之宜優恤也河工興舉須用民力如挑河築隄雇夫
　動至數千曝日之下風雨之時手操畚鍤不敢自逸
　夜則露處沿堤捲蓆為棚以藏身雖有雇值帑金止
　可餬口工成之日照所給印票該地方官查驗免其
　雜項差徭以酬其勞則夫役益歡欣鼓舞而趨事恐
　後矣以上各條俱闗治河要務伏候
皇上聖裁允行敬請
天語申飭勒石河工俾得永逺遵守有禆河道良非淺
　鮮奉
㫖覽奏條陳河工弊端詳悉切要極其周備著九卿詹
事科道㑹同速行確議具奏　議覆奉
㫖依議(以上俱張文/端治河書)
　
　
　
　
　
　
　
　
　行水金鑑巻五十三
欽定四庫全書
　行水金鑑巻五十四
　　　　　　　　　　江南按察使𫝊澤洪撰
　　河水
　七月二十五日大學士伊桑阿馬奇折本啓奏奉
㫖見今遣人往張鵬翮處著將這次各省行取知縣職
名鈔出問他此知縣内張鵬翮有曽經識認居官優為
人好者著明白開冩摺子即付遣去筆帖式闗住齎囘
啓奏又河水情形各處工程修理若何亦著明白開冩
摺子並交與遣去筆帖式齎囘啓奏　總河張鵬翮摺
　奏黄河入秋以來水勢亦大臣於七月十九日至海
　濱六套一帶勘閱工程詢據土人僉云今年水勢甚
　大幸而大通口開通水流入海故隨長隨消不致泛
　溢唯徐州黄河水長城南石狗湖水勢亦長七月初
　八日將東門外石岸平蟄一段長十二丈内坍塌一
　段長七丈已經下埽防䕶無虞仍令原修官俟水落
　賠修其餘邳州宿遷桃源清河山陽安東等處黄河
　工程俱各保固平穏此目前水勢之情形也　陶家
　莊引河部臣范承勲等原擬七月内完工因秋雨太
　大河身受有積水見在車戽挑挖王家營引河係奉
旨令馮佑挑穵贖罪之工屢行嚴催據道㕔等官詳報
　馮佑違抗不挑應遵不成河不准贖罪之
㫖將馮佑交與該道治罪另估挑穵雎寧黄河王家堂
　加幇月堤作正隄動帑修築據該管署事同知金玉
　衡呈報已完工九分見在勒催全完山清安東黄河
　兩岸隄工卑矮之處見在確估造冊加幇臣查勘河
　工至安東二塘汪家莊地方見署同知趙泰甡及守
　備姜逢彩住宿工所親儹加幇戧隄保固險工實心
　任事海口攔黄壩盡行拆去見今黄水通流入海䝉
欽定大通口佳名萬姓感悦時家馬頭工程已經具
　題動帑委令趙泰甡張士伸等辦料俟水落作速堵
　塞馬家港工程合龍之後西壩被大水漫開已經
　題報見在責令承修官馮大奇等購備料物俟水勢
　稍落速行賠修堵塞如敢遲延另疏　題叅大通口
　迤下濱海兩岸隄工委員傅澤洪等分段加幇見在
　儹修嚴催上𦂳修竣其海口運料小河桃源黄河兩
　岸隄工古溝至六壩石工髙郵城南滾水壩髙寳江
　都一帶土石堤工歸仁堤相度引河駱馬湖口竹絡
　壩王家營減水壩徐州郭家觜等處石工段家莊月
　堤嵇家閘缺口處處工程需帑興修户部所撥五十
　萬兩委不敷用見在分案估計請撥錢糧辦料興修
　臣謹具摺付筆帖式闗住齎捧奏　聞(淮運兩河/分見於後)　八月
　初一日總河張鵬翮題請見任浙江西安縣知縣陳
　鵬年候補内閣中書舍人張伯行等一十四人調往
　河工以便分派工程遇有相當員缺保題陞補部議
　覆允行之　十二月初二日題估挑穵引河看得黄
　河下流最窄之處無如安東便益門以及對岸韓家
　莊臣率同道㕔等官探量兩岸相距僅六十餘丈又
　兼時家馬頭至尹家莊河身太曲對岸沙洲逼溜直
　衝南岸韓家莊而韓家莊已下又突出沙觜逼溜直
　射北岸便益門且堤髙於城勢甚危險應將兩處沙
　洲於中開穿挑穵引河二道使黄流直下以固城池
　以保險工行據淮揚道參議王謙詳估黄河北岸沙
　洲自時家馬頭東對南岸引河尾新河頭起至便益
　門西河尾止估挑引河長五百四十丈應用土方銀
　二千一十四兩五錢又黄河南岸自黄家莊東對北
　岸引河尾止估挑引河長五百二十丈應用土方銀
　一千五百六十六兩二引河下脣又估下埽二箇應
　用埽料銀五十兩一錢二分連引河并埽箇共估土
　方工料銀三千六百三十兩六錢二分等因詳估前
　來臣查時家馬頭已經合龍淮黄已經交㑹二水合
　流來春自必增長急應乗時儹挑引河完竣俟桃汛
　水長開放使黄水直下得以暢流則尹韓二莊便益
　門三處險工可以稍平又可保安東城社民生除發
　帑委員乘此冬令水小儹挑速竣並將原冊送部查
　核外理合具疏　題估奉
旨這本内事情著照該督所題行該部知道　是月二
　十日總河張鵬翮題為挑挖黄河灣曲引河事勘得
　徐屬之楊横莊邳州之戚字堡桃源之談家口安東
　之汪家莊四處工程緊要急宜先挑引河　部議奉
旨依議速行
聖祖仁皇帝康熙四十年三月十三日内閣中書殷徳
　珠捧
旨内開康熙四十年三月初五日張鵬翮題請河員應
　照臺灣例用賠修錢糧應豁免等因據九卿㑹議不
　凖行具題折奏奉
旨這本收貯爾衙門著爾衙門能馳馬中書一員前往
張鵬翮處張鵬翮悉知河務何處作為第一險要工程
何處作為其次險工何處作為嵗修工程詳加分晰逐
段開明再何處衝決應賠修何處衝決不應賠修之處
一併定議具奏這本著差去中書帶來啓奏　回奏江南
　徐屬㕔邳雎㕔宿虹㕔桃源㕔外河㕔山安㕔所管
　之黄河自碭山縣起至海口止頻年河身墊髙一遇
　水發驚濤澎湃湍悍難禦江南裏河㕔髙堰㕔山盱
　㕔所管之湖河自石勘起至髙家堰六壩止洪湖水
　勢洶湧一遇西風暴發巨浪如山處處堪虞裏河㕔
　所管運河自大墩起至淮闗止面臨黄河背坐洪湖
　兩岸受險江南揚河㕔所管運河自寳應黄浦起至
　邵伯更樓止襟帶三湖若遇大水湖河相連闗係運
　道江南安清中河㕔宿桃中河㕔所管運河自古城
　起至仲莊閘止逼近黄河土係虛沙且孫家集迤下
　于成龍創築子堤河身窄狹束水太緊因係已成之
　土不便廢棄以上俱屬第一險要工程其裏河㕔所
　管運河自淮安起至涇河止揚河㕔江防㕔所管運
　河自灣頭起至瓜洲止宿桃中河㕔所管中河自劉
　老澗起至張家莊止宿虹㕔所管運河自支河口起
　窑灣迤南止邳睢㕔所管運河自窑灣迤北起至猫
　兒窩迤北止以上俱屬其次險工江南險要工程每
　年必須修理者名為嵗修工程如徐屬㕔之郭家嘴
　楊家窪楊家莊小店長樊大壩狼矢溝吳家莊谷家
　莊等處邳睢㕔之羊山寺董家堂戚字堡三官廟戴
　家樓王家堂等處宿虹㕔之蔡家樓彭家堡朱家莊
　大古城陳家道口等處宿桃中河㕔之劉老澗上灣
　兜桃源㕔之烟墩上渡口龍窩九里岡三岔七里溝
　雞觜壩談家莊等處外河㕔之湯董莊大茭陵韓家
　莊尹家莊柴市大車路口朱家溝新港童家營胡家
　莊御橛挑水壩等處山安㕔之便益門鄭家馬頭時
　家馬頭等處江南黄運中三河及臨湖工程有頂衝
　埽灣及風暴打壞浪窩之處隨時補救名為搶修工
　程更有河性靡常倏爾變遷恐埽工不足捍禦或築
　越堤或幇裏戧或加幇髙厚或挑引河或釘排樁或
　修石工或建閘壩名為大修工程總之水勢無定目
　前形勢如此將來或次險變為險要或險要變為次
　險亦未可定惟在因時制宜難以逆料若得實心任
　事之人不恤嫌怨不辭勞苦不避風雨相機修防或
　事出意外非由人力所致者無論限内限外情實可
　原案查康熙二十三年十二月初一日奉
旨徐州長樊大壩等處雖經衝決河流未徙該管各官
革職賠修俱著寛免欽遵在案嗣後第一險要工程應
　遵
㫖免其賠修其次險工限外疎虞者照例不賠修若限
　内疎虞者仍應賠修如此則賢者知所奮勵不肖者
　知所戒勉咸思保固工程不致虛糜帑金有禆河道
　匪淺鮮矣今三月初四日髙家堰風暴大作臣親率
　河官搶修險工濤聲如雷巨浪濺衣身歴不測之地
　設有不虞身命介於俄頃河官之勞苦臣所目擊據
　九卿云臺灣地處海島涉歴風濤故三年即陞黄運
　兩河非臺灣可比等語殊不知臺灣官員只赴任與
　去任時兩涉風濤耳河官每年桃伏秋三汛搶修防
　守常歴風濤之中較安居衙署者迥乎不同又云挑
　河修隄係河官專責而臺灣之受禄赴官者獨非職
　任所在乎且臣閱邸鈔吏部議覆直隷撫臣李光地
　　題補子牙河主簿楊芳一疏如三年果能稱職照
　清河之例即行陞用等語此又有例可援者也蓋鼓勵
　勞員正欲保固河工節省帑金永保安瀾之績以
　仰副
皇上宵旰厪懷河工至意況臣行年五十三嵗形神疲
　憊鬚髪蒼白三年為期甚遙保　題河官之時能保
　臣之尚在河工乎此亦可以白臣心之無私矣至於
　直隷除永定河外其餘工程及山東河南河官所管
　工程次於江南應仍照見行例行黄淮交㑹河工埀
　成仰荷我
皇上聖明獨斷睿慮精詳乃克有此臣謹遵
旨敬陳末議伏乞
皇上乾斷施行　是月十七日部覆河南巡撫徐潮題
　為題明事一疏奉
㫖該部知道　臣等議得先經臺臣李原吕條奏疏稱
　自戴家樓起至儀封交界止隄工三十里計長五千
　餘丈係河南考城縣地方康熙二十五年歸併曹縣
　修理請將此三十里堤工仍歸河南考城縣官民修
　築等因經臣部覆令總河等㑹同河南山東巡撫等
　定議具題等因奉
㫖這事情著河南巡撫山東巡撫委官㑹勘定議具奏
　今據河南巡撫徐潮㑹同山東巡撫王國昌疏稱據
　河南管河道李言署山東濟寧道事兖州府運河同
　知羅景㑹勘定議前來查此工乃前任河臣靳輔奉
皇上面諭親看全河形勢以河南考城縣北岸堤工五
　千餘丈界連山東曹縣境内所衛者係曹縣之地換
　歸曹縣就近修防歴今十有餘年深有益於運道民
　生應仍遵照題定改換之成規但查曹邑換歸堤工
　考邑已協夫五十名兹再議於南北兩岸各縣鄉堡
　夫内抽撥夫四十名共工食銀一百四十四兩同協
　夫銀一百八十兩共銀三百二十四兩移解曹縣僱
　夫取具曹縣印領報銷等因前來應均如該撫等所
　題可也奉
㫖依議　四月初四日内閣中書殷徳珠捧
㫖内開康熙四十年三月二十六日大學士伊桑阿馬
　奇王熙吳琠熊賜履張英學士法良辛保希福納傅
　紳范承烈王九齡曹鑑倫等以九卿議覆河道總督
　張鵬翮題為河員應照臺灣之例叙用及懇免賠修
　錢糧等事毋庸議並分晰險要嵗修工程摺子奏請
　奉
㫖據張鵬翮疏稱黄河自碭山縣起至海口止湖河自
石磡起至髙堰六壩止運河自大墩起至淮闗止自寳
應起至更樓止自古城起至仲莊閘止俱屬第一險要
工程運河自淮安起至涇河止自灣頭起至瓜洲止自
支河口起至猫兒窩迤北止中河自劉老澗起至張家
莊止俱屬其次險工等語但水性靡常倏爾變遷嵗修
工程或變為險要險工淤塞即變為嵗修督理此等工
程各官内亦有實心効力奉行者然不無隨衆塞責之
員豈可俱照臺灣之例一體叙用又疏稱九卿但知臺
灣官員赴任去任俱有冒涉風濤之險殊不知風濤之
險河員不時冒涉等語其臺灣官員定有歴俸三年即
行陞遷之例本意迥殊並非僅為越海冒涉風濤起見
張鵬翮未悉此意這事情前著九卿題覆㑹議准行與
九卿無涉朕以事闗更改條例難以遽為准行故遣人
詢問此情節張鵬翮未嘗不知且河員見今俱係保題
從優補授若將河員照臺灣之例叙用必致更改條例
如此更改則吏兵工三部條例俱致更改矣今將河員
若照臺灣之例叙用或仍補授河工員缺乎或陞補他
省員缺乎若陞補他省則河工歴練之員同時陞去獨
剩新任之員有無禆益河工之處未經議及即今河員
已經歴任二載其限三年自任事之日扣算或自今嵗
明嵗扣算又疏稱伊行年五十三嵗再過三載能保尚
在河工等語如此則張鵬翮後接任河臣焉知從前官
員賢否乃欲將河員遽為陞用此等情由並未聲明行
令張鵬翮將三部條例逐一再行詳查確議具奏仍著
原遣中書前去將九卿議覆准行稿鈔冩給前往中書
齎去與張鵬翮看　囘奏切念河工潰敝之後荷䝉我
皇上指授治河方略明晰精詳乃致黄河漸次刷深中
　運二河深通糧船遄行六壩全閉淮黄交㑹黄童白
　叟皆感頌我
皇上如天之仁㣲臣受
聖主知遇深恩慚無報稱竊喜河工垂成鼓勵勞員盡
　心河務故援三年即陞之例
上請兹伏讀
聖諭仰見我
皇上至聖至明洞鑒深逺㣲臣愚陋見不及此河員若
　照臺灣之例敘用誠如
聖諭非僅為風濤起見又必致更改條例如歴練之員
　或同時陞補他省誠恐新任之員未必盡諳河務倘
　䝉
俯允定例之後扣算三年為期甚遙其中並無過愆合
　例之人亦難多得且將來接任河臣未必盡知從前
　官員之賢否似應將照臺灣三年即陞之例照九卿
　毋庸議其河員之中有實心効力奉行者容臣於河
　工告成之日照例具　題請敘如怠廢河務侵冒錢
　糧者不時糾叅總之㣲臣受
恩最深凡有闗河工之事雖一得之愚冒昧陳　請可
　否伏候
聖裁恭遇我
皇上聖明在上恩同天地明並日月不加譴責容臣再
　行詳議具奏不勝感激涕零臣謹具摺付中書殷徳
　珠齎捧謹奏請
旨　七月三十日總河張鵬翮題報開放陶莊引河日
　期九月初一日奉
旨張鵬翮奏稱開陶莊引河黄河水向北岸流去等語
若黄河水向北岸流離清口甚逺乘此時自范承勲等
所築挑水壩起寛長加築隄岸過清口將黄河清口之
水儘向下流再合為一處則黄河之水可永無倒灌之
虞朕先曽面敕過于成龍今在河官員亦有知者著張
鵬翮將此事問知道的官員詳明定議其修堤所需錢
糧即為估計所修之處著畫圖速行具奏此事甚為緊
要不得輕忽該部知道　九月二十三日總河張鵬翮
　題凖部咨到臣敬誦
天語仰見我
皇上至仁如天大智若神治河方略
睿照於事前應驗於事後
指示周詳平成永賴誠超越萬世之
聖謨也臣自工所星馳至清口齊集衆河官詢問曾知
　此事之員止據原任同知常維禎筆帖式馬泰囘稱
　曾聞得前任總河于成龍云奉
旨接長挑水壩過清口使黄水不得倒灌但我等未聞
　其詳等語臣謹遵
聖謨指示自范承勳所築挑水壩起加築堤工至清口
　西壩長四百八十丈五尺頂寛六丈底寛十丈再查
　西壩見長二十丈今再接長五丈新舊合長二十五
　丈俾清口黄河之水向北下流過惠濟祠後合為一
　處益加暢沛黄水可永無倒灌之虞十月初六日奉
㫖九卿詹事科道㑹同速議具奏　議覆奉
㫖依議速行　十一月二十六日總河張鵬翮謹題為
　河工仰賴
聖謨底績有慶恭祈
聖駕親幸閱視指授善後方略以永保平成事伏惟我
皇上至仁如天大智若神勵精圖治中外晏安獨有河
　工一事尚厪
聖懷宵旰憂勤
親臨閱視洞悉原委區畫精詳畀臣督河重寄臣本庸
　愚未諳河務凡治河事宜一一仰遵
聖訓夙夜兢惕恒以弗獲欽承
聖訓是慮䝉我
皇上指授疏通海口乃得水有歸路黄河刷深
指授堅築髙堰并廣闢清口乃得引淮水暢流而出
指授築歸仁堤導泗州上源之水入於河
指授疏人字芒稻等河引運河之水注之江
指授築挑水壩疏陶莊引河逼黄水而暢清流使永無
　倒灌之虞
指授挑蝦鬚等河引下河積水入於海其餘各處工程
指授周悉莫能殫述今黄運兩河水循故道漕運利涉
　民田樹藝淮揚蒼生黄童白叟咸頌
皇上天授神智峻徳豐功亘古莫比其盛但河工甫得
　就緒保固更為緊要其間尚有應修之處與善後之
　計㣲臣學識淺陋罔知所措日夕兢兢恭祈
聖駕於來春二月桃汛未發之前
親臨河工再賜
指授應修工程與善後方略俾臣知所遵循始終仰賴
聖訓永保安瀾克奏平成之績且東南臣民深受
皇恩戀
主之心實為誠切顒望
翠華臨幸亦得慰瞻
天仰
聖之忱矣奉
㫖這所奏知道了該部知道　十二月二十日為題明
　事看得山陽縣黄河南岸運料河原任河臣董安國
　在於遵
㫖具奏事案内題准動帑挑穵未竣旋被童營漫缺淤
　墊經署理總河印務原任府尹徐廷璽題叅撥給捐
　工人員挑築亦未完工臣查明具題催追在案臣往
　來看工相度形勢查運料河頭起於檀度寺閘久已
　築壩堵閉詢問其故據土人云運河髙於運料河數
　尺恐其開放建瓴之勢直洩無餘是以歴來堵閉臣
　測量水平果與土人之言無異夫既堵閉則此河為
　無源之水不能通濟下流亦難運料是此河已無益
　於運河矣且汰黄堤原為黄河南岸重門保障運料
　河身居汰黄縷堤二隄之中從前挑穵此河將草灣
　并小茭陵二處汰黄堤穿斷雖築有單壩難資捍禦
　是此河又有礙於堤工矣況歴來運料因此河未成
　係由黄河射陽湖轉運以濟工需是此河既不能分
　洩運河水勢反將有用之汰黄堤穵斷誠屬無益應
　停其挑穵將穿壞汰黄堤二處填築堅實以作黄河
　重門之保障固淮安地方大有禆益其各員應追銀
　兩追解河庫以備别工之用奉
㫖該部議奏　議覆奉
㫖依議(以上俱張文/端治河書)
　
　
　
　
　
　
　
　
　
　
　
　
　
　
　
　行水金鑑巻五十四
欽定四庫全書
　行水金鑑巻五十五
　　　　　　　　　　江南按察使傅澤洪撰
　　河水
聖祖仁皇帝康熙四十一年六月初三日大學士伊桑
　阿馬齊張玉書吳琠熊賜履學士來道常壽鐵圖紀
　爾塔渾王九齡曹鑑倫劉光美等奉
上諭朕因永定河南岸不時衝坍特㫖令將南岸修築
石隄看來甚有禆益今黄河南岸自徐州以下至於清
口通行修築石堤可否永逺有益若果有益見在國帑
不為缺少朕於錢糧一無所惜修築此堤應於何處採
取石料作何轉運約幾年可以告成著張鵬翮齊集河
員詳議具奏　總河張鵬翮摺奏我
皇上仁徳如天欲河定民安萬世永賴之盛心也臣以
　事闗重大隨調集衆河官詳議咸稱堤岸建修石工
　必得地基堅實釘樁砌石庶有捍禦之資若黄河水
　性無常遷徙靡定沙土虛鬆險工之處水深三四丈
　不等難以釘樁若另築越隄修砌石工而臨河險工
　每年嵗修仍不可廢恐致重費錢糧若棄險工而不
　修異漲之水勢若排山又恐石工有坍卸之虞即如
　髙堰土性堅實從前所修龍門大壩等石工尚有坍
　卸之虞況黄河鬆虛之地乎故黄河止有徐州之郭
　家觜清河之惠濟祠縁山根土岡量修石工其餘兩
　岸並未通行興修誠以土有虛實之不同也且委員
　查看黄河自河口至徐州南岸長六萬六千七百零
　一丈五尺約需銀一千二百七十八萬五千九百六
　十兩五錢零北岸除山岡不修隄外計長五萬四千
　三百九十八丈二尺約需銀九百九十九萬七百六
　十二兩五錢零工巨費繁曠日持久錢糧易致花費
　告成難以預料臣等愚昧所以未敢輕為擬議伏惟
　我
皇上聖明天縱治河方略咸荷
聖謨指授乃克底績臣等識見卑陋實無補於涓滴謹
　將黄河兩岸土性虛鬆遷徙靡常情由據實奏明其
　應否修砌石工之處伏候
睿裁　七月二十二日總河張鵬翮謹題為恭報㣲臣
　勘明黄運兩河水勢漸消隄防保固仰慰
聖懷事竊照今年伏汛水勢大長甚久已於恭報伏汛
　水勢情形疏内題明在案詎意題報後水勢猶復浸
　長黄河兩隄之烟墩車路口韓家莊童家營鄭家馬
　頭二塘王家堂戚字堡狼矢溝雞觜壩顧家莊等處
　險工屢報危險又髙家堰湖水漸長於閏六月二十
　三日至七月十四等日常起西風大暴巨浪拍擊堤
　岸處處報險臣四下奔馳親督各汛官晝夜竭力搶
　救幸獲無恙但積水難消堤根浸虛風浪撞擊在在
　堪虞正在籌畫宣洩之際見惠濟祠下黄水漸落三
　四寸從北各汛亦報漸消據山安同知裘陳珮報稱
　閏六月二十六日大通口下二十餘里有西磡汛之
　臧家溝值黄水頂衝漫約開三百餘丈河流不移深
　省水勢分支由運料小河六十里直出海口分洩黄
　溜以致水勢漸消而各處險工得保無虞臣聞報遄
　往查看臧家溝以下俱係一片蘆蕩溢出之水由運
　料河至八灘㑹同正河入海查此處在大通口下原
　屬海濱曠衍無闗運道民生乃先年宣洩黄流入海
　之處原無堤工自前河臣靳輔因黄水未㑹故創築
　縷堤水大聴其漫溢水落仍復歸漕于工程絶無妨
　礙查舊案内靳輔曾云河道大壞之時非築堤不能
　束水河道俱已寛深此堤雖有坍卸亦屬無礙等語
　今淮黄㑹流通暢兼之今年水勢異漲大通口以下
　堤岸逼窄實難容納正可仍留此處口門宣洩異漲
　以保上源各處險工俟水落淤淺再行相度形勢或
　堵或留酌議奏聞臣勘馬家港口門漸淤全黄盡趨
　大通口寛闊深暢八灘以下海口積沙盡去極其深
　通復勘烟墩等工各官奮力搶䕶見在平穏運河工
　程亦俱保固平穏髙家堰六壩一帶工程遇有汕刷
　隨即修補平稳疏内題明宣洩異漲之鮑家營茒良
　口天然壩清水溝等口門俱可暫停開放其下河一
　帶稻禾成熟民居晏然臣所遍歴之處據土人咸稱
　今年水勢大過三十五年幸賴
聖主軫念民生指授治河方略精詳周至以致河底深
　通堤岸堅固小民獲享盈寧感頌
皇恩歡聲遍野除秋汛情形至期照例另疏題報外臣
　思我
皇上仁徳如天無時不以河工為念所有目前㣲臣勘
　明水勢漸消隄防保固情形理合具疏報聞恭慰
聖懷伏乙
皇上睿鑒施行奉
㫖該部知道　九月初六日總河張鵬翮謹題為恭報
　秋汛水勢情形事該臣看得今年秋汛黄運湖河水
　勢情形據各㕔呈報黄河自徐州以至海口加長六
　尺四寸及三尺九寸不等然皆漸次消落兩岸嵗搶
　工程相機修防俱各平穏馬家港前此水深數丈今
　巳淤平黄水盡由大通口暢出海口極其深通其大
　通口迤下之臧家溝漫水今由髙門港口門歸入正
　河入海中河之水由鹽河及劉老澗減壩分洩淮揚
　運河之水由涇澗人字芒稻等河分洩各處工程俱
　已修防平穩歸仁堤工程亦俱防守平穏髙家堰及
　六壩工程遵
㫖加謹保固畫地防守隨時搶修隄防俱保固平穏其
　髙承爵承修髙澗大壩未完工程見在嚴催修理如
　再遲延另疏題報天然二壩竟未開放扶淮水使强
　暢出清口以敵黄水大長之勢今伏秋二汛黄淮并
　漲大過三十五年之水賴有挑水壩加築寛長逼黄
　河大溜直趨陶莊引河循北岸而行引河首尾刷成
　大河故清水得以暢出黄水絶無倒灌之虞立大墩
　一望滿河皆屬清水惟見一線黄流河濱土著耆老
　歎以為從古未有今年入夏始而雨水連緜繼而水
　勢大長幸河道深通水由地中行即如髙寳興泰等
　處最稱窪下俱得田禾收穫民居晏安黄童白叟咸
　頌
聖主盛徳豐功拯救數百萬生靈出昏墊而登樂土歡
　聲雷動徧於郊原此皆我
皇上指畫精詳
聖謨獨斷乃克臻此所有秋汛水勢情形理合具疏
　題報伏乞
皇上睿鑒施行奉
㫖覽奏挑水壩築成逼黄河大溜直趨陶莊引河循北
岸而行黄水從大通口暢出海口極其深通淮水從清
口暢流敵黄絶無黄水倒灌之患髙家堰堤工完固加
謹防守經伏秋大漲俱獲平穏運河水由涇澗河人字
芒稻等河分洩各處工程亦皆保固知道了該部知道
　是月十五日總河張鵬翮謹奏為仰賴
聖謨河工底績恭請
睿裁指示善後機宜事欽惟我
皇上勵精圖治中外敉寧
聖徳神功亘古莫並獨有河工一事每厪
睿慮念　國計民生攸係
親臨閱視洞悉原委區畫精詳
宸衷獨斷指授方略盡拆攔黄壩以通海口加築挑水
　壩開陶莊引河以𨗳黄汛北行加培髙堰堵築六壩
　以束淮敵黄挑張福口裴家場張家莊等引河以暢
　淮流修築歸仁堤引河閘座以節宣睢水加築黄河
　堤岸以固隄防堵邵伯更樓等口以利轉輸塞時家
　馬頭以杜黄水旁溢修理運河兩岸排樁濬深運河
　改修中河以利漕運疏人字芒稻河涇澗等河以洩
　運河異漲之水挑海溝蝦鬚等河以洩下河積水新
　建髙郵南闗車邏等處滾水壩以資蓄洩開王家營
　減壩挑鹽河以洩清黄異漲之水穵戚字堡等引河
　逢灣取直以分水勢一應𦂳要工程次第修理俱已
　完畢今嵗伏秋大水黄淮并漲逾月不消水勢大過
　三十五年依然隄防保固淮水敵黄海口通暢目今
　運道深通民田耕穫黄童白叟感戴
天恩咸頌
聖主天縱神智又不惜數百萬帑金治河底績拯救億
　萬生靈出昬墊而安樂土歡聲如雷洋溢郊原此皆
　我
皇上睿慮周詳
聖謨獨斷燭照於事前符驗於事後徳同天地功邁百
　王誠萬世永賴之偉績也㣲臣自慚學識淺陋前此
　治河工程皆荷
皇上指示今工程修畢經過大水之後一切善後機宜
　伏乞
皇上親臨指示不特㣲臣知所遵循即東南黎庶亦得
　遂瞻
天仰
聖之望矣臣謹具疏繪圖差淮徐道張弼同知李梅恭
　呈
御覽伏候
聖裁　河圖總説欽惟我
皇上徳侔天地澤被寰區武功著定文徳覃敷功化之
　隆亘古莫比其盛河工一事猶厪
睿慮今仰賴
聖謨平成底績方略周詳名言莫罄臣謹考黄河自崑
　崙歴雍豫兗徐至淮之清口㑹淮而入海淮瀆自洛
　及鳳歴盱泗至清口㑹黄而入海是清口為河道之
　關鍵也但黄勢怕强而淮勢怕弱必有以抑其强而
　扶其弱乃資其利自前河臣誤築攔黄壩而海口淤
　塞六壩潰決而淮水東注二瀆不交　國計民生俱
　受其敝矣我
皇上天縱神智軫念民生三巡河道洞悉形勢
宸衷獨斷指畫精詳如拆攔黄壩以通海口築挑水壩
　濬陶莊引河以疏黄流開張福口裴家場等河以導
　淮水加培髙堰堅築六壩以束淮敵黄而淮黄交㑹
　矣濬運河增漕堤而運道安開人字芒稻等河引水
　注之江濬涇澗海溝蝦鬚等河引水注之海而下河
　治其他疏築工程具有成效而最要者在清口大闢
　黄淮交㑹雖遇伏秋異漲依然清淮透出逼黄逺避
　絶無倒灌順軌安流淮揚一帶黄童白叟歡欣歌舞
　感頌
皇仁謂為數十年來所未有皆我
皇上睿謨深逺
聖慮精㣲臣愚唯有潔已奉公殫力河干以凜遵成算
　而已兹值工完理合繪圖恭呈
御覽
　兵部尚書兼都察院右都御史總督河道提督軍務
　臣張鵬翮恭
　進　十月初五日奉
旨已有諭旨了該部知道繪圖并發　是月十六日總
　河張鵬翮謹題為據呈代題恭請
聖駕來春蚤臨河工以慰臣民顒望事據文華殿大學
　士兼禮部尚書致仕張英原任福建巡撫宫夢仁日
　講官起居注翰林院侍讀學士史䕫翰林院編修吳
　世燾翰林院庶吉士劉師恕原任右春坊右諭徳兼
　翰林院修撰楊大鶴翰林院庶吉士周彝翰林院編
　修顧圖河翰林院庶吉士徐昂發候補僉事道程兆
　麟原任吏部文選清吏司郎中劉始恢原任山東提
　學道劉謙吉原任山東提學道陸鳴珂原任陜西提
　學道陸徳元原任湖廣提學道岳宏譽原任福建提
　學道史陸輿原任福建提學道汪薇候補主事李淯
　仁候補刑部主事程兆彪原任工部屯田司主事劉
　愈原任福建延平府知府張楷原任浙江麗水縣知
　縣賈其音原任浙江台州府同知連璧原任内閣中
　書舍人李時震原任直隷故城縣知縣許國璠原任
　浙江嘉興縣知縣許肇起原任直𨽻贊皇縣知縣成
　永健原任廣東英徳縣知縣劉洛中原任河南夏邑
　縣知縣張豹進士杜光先史泓許迎年舉人髙天驥
　喬崇烈邱聞衣王式丹賈良璧賈珩賈邦楨張默王
　蕙成申朱纘喬兆棟喬儆王爵王懋訥李同聲劉肇
　鋏張翥髙克騫周憲沈儼生員張千來張湛蔡公錫
　蔡日芝等呈為恭請
聖駕臨視河工以慰臣民顒望事我
皇上堯仁溥被禹智旁周文徳武功亘天彌地含生負
　氣食福飲醇惟兹淮揚一路頻罹水沴上厪
聖懷
法駕三臨指授方略不惜萬億帑金拯此一方民命諸
　如建挑水壩開陶莊引河使黄流不致倒灌闢清口
　拆攔黄舊壩使二瀆得以歸墟上河治則下河自治
　黄如隄障洪湖清流出則濁流自通惟在堅閉六壩
　濬人字芒稻等河以疏入江之路塞邵伯更樓諸口
　以收轉漕之功大挑運河去二十年之淤墊堅築歸
　仁灑數百里之漫流下及涇澗蝦鬚諸河無不通利
　商民兩便田廬俱復桑麻被野童叟歡呼此皆我
皇上愛民之周憂民之切心叅造化手畫平成之所致
　也昨䝉具疏恭請
聖駕閱視河工指授善後方略英等不勝懽欣迎至宿
　遷見所在紳衿百姓無不踴躍欣感翹首雲霄伏聞
聖駕未即臨幸老幼提攜叩顙瞻
天忱悃殷切懇乞代為　題達恭請
聖駕來春蚤臨河工以慰輿情瞻仰蟲魚草木待
鑾輅以春囘父老人民覩
翠華而雷動等情又據淮揚二府各州縣士民陸權韓
　文挺于廷諫張國瑞張敬李自明韓邦佐李長年楊
　天培楊起先余仲林余祥白華徐子觀金朝興殷士
　貴葉起管章張東曉等公具呈為
聖恩𢎞敷萬民感謝懇賜代　題請
駕南幸以慰輿情事切惟黄淮二瀆自古為患數年以
　來疊被水災幸䝉我
皇上德邁唐堯功髙神禹軫念民生頻蠲租賦三次
親閱河工指授方略不惜數百萬帑金堅堵六壩大闢
　清口束淮刷黄海口深通河流順軌水不旁溢歴來
　沉沒之田盡獲耕種巨浸澤國一旦變為膏腴萬姓
　樂業永奏平成今䝉恭請
聖駕親臨閱視再授善後方略民生慶幸市野歡騰兹
　聞
聖駕未即臨幸環謝下情未能上達瞻
天仰
聖之心翹望愈切為此䖍叩軫念輿情准賜　題請恭
　迎
聖駕蚤幸江南以遂萬民欣覩
天顔之願等情又據河工効力内閣學士兼禮部侍郎
　張榕端翰林院侍講張希良翰林院侍讀學士史䕫
　候補左春坊左諭徳鄭開極原任詹事府少詹事邵
　逺平候補僉事道程兆麟原任貴州布政司王毓賢
　原任山東提學道劉謙吉原任湖廣岳常道姚淳燾
　原任山東提學道陸鳴珂原任陜西提學道陸徳元
　原任湖廣提學道岳宏譽原任福建提學道史陸輿
　原任福建提學道汪薇工部屯田司郎中丁易原任
　員外達古禮工部郎中王進楫工部員外王登魁候
　補刑部主事程兆彪候補中書科中書張伯行候補
　内閣中書楊守知候補内閣中書楊穆候補知府李
　雯候補知府傅澤洪原任同知夏宗堯原任同知連
　璧等恭請
聖駕閱視河工懇賜代　題以慰臣工瞻仰事欽惟我
皇上徳邁唐堯功髙神禹念淮揚二郡頻罹水患不辭
　勞苦三次
親臨河工相度情形指授方略不惜帑金數千百萬拯
　此一方之民建挑水壩開陶莊引河闢清口疏海口
　閉六壩培髙堰挑運河築歸仁堤浚人字芒稻等河
　　國計民生萬世永賴皆係
睿筭所周亘古軼今史冊罕覯向䝉恭請
聖駕親臨閱視指授善後事宜江淮之間歡聲雷動至
　榕端等望日瞻雲尤為迫切不啻百谷之仰膏雨草
　木之被陽春兹聞
聖駕未即臨幸瞻望㣲忱未能上達為此懇代　題恭
　請
鑾輿於春陽和煦之時蚤臨河工以慰瞻
天仰
聖之意各等情到臣據此該臣等㑹看得據江南鄉紳
　致仕大學士張英等士民陸權韓文挺等効力河工
　官員張榕端等呈稱我
皇上堯仁溥被禹智旁周文徳武功亘天彌地含生負
　氣食福飲醇惟兹淮揚一路頻罹水沴上厪
聖懷
法駕三臨指授方略不惜萬億帑金拯此一方民命諸
　如建挑水壩開陶莊引河使黄流不致倒灌闢清口
　拆攔黄舊壩使二瀆得以歸墟上河治則下河自治
　莫如隄障洪湖清流出則黄流自通惟在堅閉六壩
　浚人字芒稻等河以疏八江之路塞邵伯更樓諸口
　以收轉漕之功大挑運河去二十年之淤墊堅築歸
　仁灑數百里之漫流下及涇澗蝦鬚諸河無不通利
　商民兩便田廬俱復桑麻被野童叟歡呼此皆我
皇上愛民之周憂民之至心叅造化手畫成平之所致
　昨聞
聖駕閱視河工再授善後方略臣民無不踴躍欣感翹
　首雲霄伏聞
聖駕未即臨幸老幼提携叩顙瞻
天忱悃殷切叩懇代為　題達恭請
聖駕來春蚤臨河工以慰輿情等因前來臣等見江南
　臣民感戴
天恩顒望
聖駕來春蚤臨河工共伸瞻覲之誠情詞懇切不敢壅
　於
王聞謹㑹同江南江西總督臣阿山總漕臣桑格江寧
　巡撫臣宋犖安徽巡撫臣俞成龍具疏　題達伏乞
皇上睿鑒施行奉
㫖知道了該部知道
聖祖仁皇帝康熙四十二年二月初三日河道總督臣
　張鵬翮奉
上諭看黄河磯觜壩太短不能逼溜今欲照永定河修
長挑水壩　回奏永定河與黄河水勢不同黄河萬里
　而來勢大水深磯觜加長一遇水長易致衝壞河官
　慮賠修之苦不敢接長又奉
上諭將一兩處試作長挑水壩即有衝壞免其賠修
　又奉
上諭烟墩甚險雖有越堤必須保守縷堤此挑水壩應
行建築　初四日辰時河道總督臣張鵬翮奉
上諭桃源烟墩至龍窩一帶堤工卑矮應行加髙　三
　月初三日河道總督臣張鵬翮奉
上諭王家營對過鮑家營開引河洩黄漲之水以保障
清江淮安地方著即開挑兩岸築堤以衛民田　又奉
上諭黄河逢灣取直開挑引河必須於對岸水淺之處
築挑水壩逼溜入引河方為有益　又奉
上諭開減水壩須於水緩之處不可迎溜以防奪河
　初四日奉
上諭半路劉河流埽時堤岸單薄應修挑水壩
御製河臣箴舟中書賜河臣張鵬翮
自古水患惟河為大治之有方民乃無害禹疏而九平
成攸賴降及漢唐決復未艾漸徙而南宋元滋溢今河
昔河議不可一昔止河防今兼漕法既弭其患復資其
力矧此一方耕鑿失職澤國波臣痌瘝已極肩兹鉅任
曷容怠佚毋俾金堤潰於蟻穴毋使田廬淪為蛟窟毋
徒糜國帑而勢難終日毋虛動畚築而功鮮覆實務圖
先事盡利𨗳䇿莫悔後時飭補苴術勿即私而背公勿
辭勞而就逸惟潔清而自持兼集思而廣益則患無不
除績可光冊示我河臣敬哉以朂　十月初一日奉
上諭諭吏工二部黄淮兩河闗係運道民生最為重要
朕念治河國家大事夙夜厪懷未嘗少釋披圖咨衆雖
已悉其源流顧水勢變遷不常必真知洞悉方可實見
施行是以不憚勤勞屢親巡閱察其險易之形勢審其
疏𨗳之機宜緩急次第具有成畫至於簡命河臣倚任
甚切凡所屬官吏皆聽選用大修工程費以數百萬計
嵗修帑金亦以數十萬計乃康熙三十七年黄淮並漲
總河董安國不堅築隄堰疏通海口因而河身墊髙溢
出河岸以致倒灌洪澤湖口湖水從六壩旁洩由運河
入下河淹没民田於是罷董安國以于成龍代之朕隨
授以治河方略詳加指示三十八年親往閱河駐蹕清
口河干又面諭于成龍清口宜築挑水壩挑黄水使趨
北岸方可免黄水倒灌之患隨指定其地再三申命于
成龍不遵朕㫖致無成功及用張鵬翮為河道總督面
諭云頃已發帑數百萬令大臣官員往髙堰築隄閉六
壩使逼洪澤湖水暢出清口而清口築挑水壩尤為緊
要此壩不築則黄水頂衝斷不能使向北岸湖水不得
暢流張鵬翮遵朕言壩工築成黄溜遂直趨陶莊清水
因以直出疊經伏秋大漲並無倒灌之事其浚張福口
引河築歸仁隄疏人字芒稻涇澗等河開大通口皆遵
朕㫖一一告竣今年春朕閱河至桃源見龍窩等處頂
衝危險命増築挑水壩此壩工刻日訖事河勢遂平中
河仲莊閘口以與清口相對特命改由楊家莊漕輓安
流商民利濟曩時黄水泛漲或與岸平或漫溢四出今
黄河深通河岸距水面丈餘縱遇大漲亦無可虞矣張
鵬翮所修工程雖悉經朕裁斷而在河數載殫心宣力
不辭艱瘁又清潔自持一應錢糧俱實用於河工無纎
毫浮耗朕心深為喜悦所屬大小河員並皆勉力赴工
共襄河務亦屬可嘉自總河以下各官爾二部即詳加
議叙具奏特諭(已上俱河防志其河防志即張文端公治/河書也初不知  改名故前後皆仍其舊)
　十一月初六日總河張鵬翮奉
上諭河南黄河係處上游宋元以來每煩修治爾將河
南黄河兩岸勘閱有工程險要之處令修理堅固(河南管/河道治)
　(河檔/案)
　一烟墩險工於四十二年
皇上親閱在於大王廟東
指示建築挑水壩一座長十五丈三尺五寸寛五丈發
　帑遣分司齊蘇勒建築　一龍窩張家莊險工四十
　二年
皇上親閱
指示建築挑水壩一座壩臺長二十七丈三尺壩身出
　水長十丈寛八丈發帑遣分司齊蘇勒建築　一九
　里岡險工於四十二年
皇上親閱在於大王廟東
指示建築挑水壩一座長九丈八尺寛四丈發帑遣分
　司齊蘇勒建築　一九里岡險工四十二年
上南巡回鑾
指示舊龍門處建壩二座内第一座長十四丈寛五丈
　第二座長十三丈寛五丈　一半路劉險工四十二
　年
皇上南巡在於上水頭頂衝處所
指示建築挑水壩一座長五丈寛八丈上下雁翅各長
　八丈發帑建築(淮徐道屬/三㕔冊)
聖祖仁皇帝康熙四十四年四月十九日河南巡撫趙
　(闕/)　題為欽奉
上諭事部議得囘囘寨與韓羅灣一帶乃祥符陳留蘭
　陽三縣連界地勢極為卑窪復有大堤一道並無重
　堤可恃即大堤之處卑矮單薄倘遇黄流暴發不足
　以資防禦今估築加幇接髙堤工長二千一百三丈
　連填墊河形共計土方夫工銀一萬三千三百四十
　六兩四錢並無浮冒等因應如所題速行幇築工完
　核減造冊題銷可也奉
㫖依議(河南管河道/治河檔案)
聖祖仁皇帝康熙四十六年五月十五日
上諭黄河兩岸工程河官修理的好伏汛水長再加謹
防䕶惟河南黄河上游工程闗係最為緊要伏汛水長
著加謹修防其黃堌壩工程更為緊要著差賢能官員
前往防險相度形勢修建挑水壩挑溜開行時總河張
　鵬翮遵即動帑修建挑水壩一座并下䕶涯埽七十
　丈歴年委官駐防(河南管河道/治河檔案)
聖祖仁皇帝康熙四十八年二月三十日河南巡撫汪
　灝題為建壩已成等事部議得先經河道總督今陞
　户部尚書張鵬翮㑹同河南巡撫汪灝以河南黄河
　南岸黄堌壩係舊日險工居黄河上游闗係緊要奉
上諭修建挑水壩一座挑溜開行又於上水埽灣處下
　䕶涯埽七十丈其黄堌壩險工既已剏建挑水壩應
　照江南嵗修例每年用料修防以垂永久令撫臣就
　近料理又據河南巡撫汪疏稱挑水壩工修建已竣
　第險要之處新建壩工及下過埽箇大溜衝刷誠恐
　桃伏秋三汛水發勢必蟄陷嵗修防䕶萬不容緩應
　如所題准其修理奉
㫖依議(河南管河道治河檔案/挑水壩一座亦奉)　(趙世顯又題請於挑水壩上再建/)
(㫖允/  行)
聖祖仁皇帝康熙五十年六月二十八日河南巡撫鹿
　祐題為新壩建築已成等事部議得先經河南巡撫
　鹿祐以馬家道口新建壩工正當舊壩上流先受頂
　衝之勢比舊壩更為緊要應照舊壩請給嵗修銀兩
　辦料修防等因臣部以黄河工程例有保守年限今
　前項工程甫經告竣未及一年何得遽請嵗修覆令
　該撫俟保守限滿具題到日再議今據該撫疏稱虞
　城縣馬家道口新建挑水壩係康熙四十九年六月
　内建築完工業已保固一年且新建之壩居大壩之
　上流先受頂衝之勢較之舊壩更為緊要若不照例
　嵗修一遇汛水漲發恐新壩蟄陷而大壩亦難保固
　嵗修防䕶誠不容緩請給嵗修銀兩辦料修防應如
　所題准其嵗修奉
㫖依議康熙五十三年因河流北行壩前漲出淤灘巡
　撫李　㑹題停修(河南管河道/治河檔案)
聖祖仁皇帝康熙五十九年十二月内淮揚道傅澤洪
　詳揭報料物本道屬各河㕔逺近不一其所運料物
　之虛實與做過工程之勤惰一時耳目不及周知是
　以飭令揭報便於臨工稽查舊例㕔官嵗搶修各工
　以及大工料物辦運到工該汛員弁查明各料觔重
　尺寸數目收貯各厰五日一次揭報本部院暨本道
　衙門存查開工之後每日將所下埽箇鑲填髙寛丈
　尺簽樁尺寸根數以及力作兵夫數目亦五日一次
　揭報院道聽候勘驗法良意美歴久遵行無異詎今
　日久法弛各汛員弁陽奉隂違有名為五日一揭或
　積至三五揭十餘揭一總彚報者有前後日期料物
　數目牽混不清故為朦混者有任意延捱竟不揭報
　者各工料物收支數目揭報既已不清及臨工勘驗
　勢必將無作有以少報多茫無頭緒從何稽查總縁
　積玩相沿以致良法雖存奉行不實除本道一面嚴
　飭遵行外相應詳請查照舊例通飭嗣後各㕔工料
　該汛員弁查明收支數目以及兵夫名數據實五日
　一次開揭呈報查考如敢仍前抗違牽混及彚揭總
　報者照溺職例詳揭咨斥如此則積習可除揭報不
　混料物清而稽查便有裨工程多矣(嚼梅軒/偶存)
聖祖仁皇帝康熙六十年正月日淮揚道傅澤洪詳請
　發帑　淮揚所屬黄運湖河工程在在俱稱險要下
　闗民命上厪
宸衷為各省漕運之咽喉作兩郡州邑之保障若不及
　早修防設有貽誤干係匪輕舊例每年霜降後即將
　明年各㕔嵗搶修各工應用料物准照今年用過料
　物多寡數目酌核預發料價飭令各㕔遵領乘此工
　務稍暇之時分頭購辦早運貯工以備明春開工應
　用如領帑不即辦料以致遲延誤工者查出嚴加叅
　處此真未雨綢繆有備無患之良法美意也自憲臺
　榮莅以來歴今十有餘年悉照舊例而行並無遲誤
　惟查今年批發六十年分預備料物銀兩按照上年
　所發之數有不及一半者有僅及三分之一者即使
　照數領出購辦已恐工用不敷乃無如河庫又槩以
　無銀我支為辭即間有找支者為數亦復無幾各㕔
　蒿目撫心束手無䇿坐虛寛閒辦料之日月徒多相
　與諉過之後辭本道即嚴加督催亦不能責各㕔以
　無米之炊也現䝉憲諭明嵗有　欽差大人看工著
　各㕔將應修工程上緊料理本道有催督之責敢不
　凜遵但修工必先備料備料必先發帑帑不照例早
　發則料物何從購辦後即找支已誤時日責其依限
　運工修防無誤勢必不能本道目擊情形不敢緘默
　用敢詳請憲臺查照上年各㕔批發預備之數飭令
　具領速為給發使其及早辦運以濟工需以免坐誤
　如有帑銀領足並不辦料以及遲延誤工本道據實
　查揭仰請憲叅以儆怠玩　再詳請發帑　淮揚所
　屬黄運湖河各處隄岸工程最為險要攸闗　國計
　民生向例各㕔嵗修搶修各工應用料物於每年霜
　降後即照本年用過料物數目酌核預發明年料價
　飭令各㕔遵領採辦貯工以備明春開工應用此歴
　來舊例遵循已久惟是今年批發六十年分預備料
　物銀兩按照上年所發之數或不及一半或止及三
　分之一各㕔遵批請領而河庫輒以無銀找攴為辭
　閒有找支其數亦復無幾以致各㕔束手無措勢必
　坐誤本道有催督之責難辭嚴譴用是憂心如焚已
　於本月十五日詳請憲臺未蒙批示頃接閱邸抄㑹
　清河一案查勘工程處分甚嚴同屬河工諒無岐視
　倘明年　欽差大人來南看工設有貽誤干係甚鉅
　本道寢食靡寧不憚煩瑣用敢再籲憲臺迅賜查照
　往例將各㕔應領預備銀兩酌量再為批發給領俾
　得及早辦運既有以濟目前喫緊之工需又可以杜
　後來卸過之口舌若仍前因循在各㕔因河庫扣項
　繁雜無銀找支推諉延挨勢所不免萬一有誤工需
　則㑹清河之覆轍可鑒而上下考成均干未便至於
　各㕔領足帑銀並不辦料或辦料無多不足應用以
　致遲誤工程本道察實詳揭聽候憲叅以儆怠玩前
　詳已悉兹不復贅　三詳請發帑　河工修防料物
　為主年前預辦成例昭然查六十年分預備料物銀
　兩前經本道兩次詳請查照上年之例給發蒙批(云/)
　(云/)當即飭行各㕔遵照去後兹據各㕔呈稟有稱年
　内奉憲批發預備料物銀兩除河庫儘除扣項外所
　餘有二三百兩三四百兩不等者或稱盡數除扣無
　餘者或稱預備料物銀兩年内並未領發者或稱雖
　係署事並未經手預備料物銀兩者本道稔知河工
　重大兼之身任督催實難含糊責各㕔以無米之炊
　也惟山安一㕔領發較之別㕔頗覺不同即本道責
　之以速辦儹運事亦頗易然安得淮揚道屬盡如山
　安㕔者使本道得以督責之今裏河同知錢士鏞置
　預備料價於不詳不領矣署外河同知胡璉推卸修
　防工程於題補引見之王徳祚矣髙堰通判楊三炯
　安清通判孔傳煥揚河通判夏建鼎止就領發之數
　儘銀辦料矣山旴通判張杓年方少壯縁病請休置
　預備料價於不問矣江防同知或應署事之甘士調
　領辦或應復任之胡璉領辦時已入春尚無定局將
　來桃汛一臨各㕔有全不辦料者有雖辦料而不敷
　應用者倘遇暴風異漲勢必束手無措本道代人受過
　固所甘心然而　國計民生闗係甚鉅杞人之憂
　不得不鰓鰓過慮也查五十九年分嵗搶修淮揚道
　屬如外河山安裏河江防等㕔估報銀五萬四萬兩
　上下不等揚河㕔估報銀二萬五六千兩山旴㕔估
　報銀一萬四五千兩髙堰安清等㕔亦估報銀九千
　一萬兩不等現䝉憲臺確核陸續具題是五十九年
　分各㕔所用料價業有成數今六十年分應發預備
　料物銀兩自應倣照給領飭令各㕔預為購備方免
　貽誤今查各㕔詳領之數無多除扣之項甚夥且不
　詳不領者又比比皆是是六十年分預備之事較之
　五十九年之例大相徑庭矣再查五十九年分河銀
　存庫等事案内䝉憲題請原疏内稱緊要工程臨時
　請撥遲緩莫及況六十年嵗搶修料物例於年前發
　帑預辦尤難遲緩查六十年嵗搶修料物銀三十萬
　兩以十五萬兩扣留鹽庫補還風浪殘缺等事案内
　借動銀兩以清款項以十五萬兩解交河庫俾帑項
　有備而工程得無貽誤等語是鹽庫借項業已扣還
　淮闗額徵仍屬全支以此現在之銀儘作六十年分
　預備料價及各案大工之用原自有餘今本道所屬
　之裏河㕔迎水庵等處大工及外河㕔王家莊大工
　銀兩雖䝉憲檄飭知批發而河庫究未全給其六十
　年分各㕔預備料物銀兩又概以河庫無銀為辭其
　中事宜各有司存原非本道職所應知更非本道職
　所宜言但工程闗係　國計民生修防必須有備無
　患懇祈俯鑒愚忱恩賜查照上年成例將各㕔應發
　預備料物銀兩趁此初春之候再為飭發雖或不能
　悉如五十九年之數然多得一分之帑銀即多辦一
　分之物料早得一時之詳領即早濟一時之急需本
　道竭力督催各㕔竭力辦運若能不誤修防皆出自
　憲臺福庇矣　四月日又詳請嚴飭備料河工修防
　料物為先必宜預儲於暇日乃可取給於臨時是以
　本道於上年嵗底暨本年春初疊次呈詳請照往例
　批發帑銀嚴飭各㕔預辦六十年料物以備修防之
　用業蒙憲批各屬應解河銀已經嚴檄催提仰候解
　到另行飭領該道仍轉飭各㕔將領過銀兩先行辦
　料運工修防毋得遲誤干咎當經遵行轉飭至再至
　三乃邇者桃汛已過伏秋瞬息即屆查各㕔所備嵗
　搶修料物有竟未到工者有到工寥寥無多者有竟
　未動工者有動工而僅以些㣲料物草草補苴者此
　皆各㕔狃安目前僥倖將來之故習耳曷思今春旱
　𤾉已久即伏秋霪潦之徵黄淮水勢目今微弱即伏
　秋盛長之兆盈虛倚伏夫豈待智者而後知邪茍不
　及今水勢未發之前嚴催運料急儹做工誠恐一入
　伏秋雨霪水漲當此時始言備料斷難取辦於崇朝
　當此時始言做工豈能施工於徒手臨事張皇必致
　貽誤則未雨綢繆之計不得不早為究圖者也除各
　㕔辦運到工料物以及做工動用料物數目本道按
　月造具清冊送憲核查外相應呈請憲臺俯念工需
　最重嚴飭各㕔將所有奉憲批發過嵗搶修料價銀
　兩急速購料運貯工所以資捍禦庶免臨時束手本
　道身在同舟豈敢坐為秦越之視不得已而大聲疾
　呼非以茍塞督催之責正求為河工收先事預防之
　效也伏祈俯賜嚴飭各㕔一體遵奉如有仍前觀望
　辦運不前者本道據實查揭仰請憲叅以警怠玩有
　禆河工洵非淺鮮矣(嚼梅軒/偶存)
　
　
　
　
　
　
　
　
　
　
　
　行水金鑑巻五十五
欽定四庫全書
　行水金鑑巻五十六
　　　　　　　　　　江南按察使傅澤洪撰
　　河水
　黄河源逺流疾其勢屈曲而多沙大汛一至輒髙數
　十尺是以有潰溢之患至於潰溢則其流散漫水緩
　沙停下流或淤上流日益奔潰矣淮水不及黄河之
　逺發自河南之桐柏山納七十二山溪之流又㑹洪
　澤阜陵諸湖而出於清河縣之東每伏秋水漲其髙
　亦數十尺此黄與淮古並稱為二瀆也自宋熙寧間
　黄河南徙㑹於淮於是淮黄合流入海者迄今六百
　餘年前代治河之法雖隨時變通然其大要在固守
　其隄防弗使暴漲之水得而乗之設有衝決則亟塞
　其口弗使湠漫如是而已當治安之時人情懈弛修
　守弗謹一遇暴水横決隨之及其既決水分勢緩正
　流漸堙人不之察以為故道不可復而欲謀其新故
　往年髙堰唐埂不修淮水東潰清口流澀黄水因而
　躡之清口遂淤人不以咎淮之東而謂清口不可疏
　也黄水倒入清口加以兩岸潰決以致海口泥沙壅
　塞人不以咎黄流之失其軌而謂海口不可通也且
　創為攔黄壩以障之河工之潰壞至斯而極惟我
皇上睿智如神指授方略盡毁攔黄壩大闢清口連開
　張福口張家莊諸引河堅築唐埂六壩自是淮水悉
　出而㑹黄淮黄相合其力自猛流迅沙滌海口深通
　兩河皆循故道淮揚諸州邑數十年在波濤中者一
　旦復為耕稼之區下流既暢上流亦不至潰溢即宿
　桃徐邳以西至中州所屬凡濱河之民俱可無胥溺
　之慮矣後之防河者藉此成規時時修補弗致廢壞
　即千萬年長治之道也臣鵬翮愚䝉仰承
聖訓幸覩成功不勝欣慶謹將歴年修防事宜分段詳
　列於後俾天下咸知
皇上平成之偉績云(以下俱張文/端治河書)
　河南黄河南岸自陜西潼關(薈蕞云潼闗衞在西安/府華陰縣東北四十里)
　(南有潼谷潼水出此東北有黄巻坂在黄河南岸其/坂隆起下望闗城北有黄河自華隂縣流入與山西)
　(蒲州接界東入河南閿鄉縣界衞志城北一里水中/有石髙水丈餘河水漲其石不没因謂之砥柱石西)
　(有潼河源出潼谷入河居本朝康熙十九年潼水漲/溢陵城而入城中兩岸  民溺死者二千三百餘人)
　(漂没官民廬舎百餘間已而水縮河裂岸東徙故道/竟成平陸東南有潼闗故城古桃林塞即崤函也亦)
　(曰函谷秦函谷闗在漢𢎞農縣即今靈寳縣西南十/一里漢武帝徙新安即今新安縣東一里故關是也)
　(隋大業七年移於南北鎮城間唐天授二年移向北/近河為路即今闗也其地上躋髙嵎俯視洪水流歴)
　(崤函而至潼津數百里間盤紆峻極實為天險河之/北岸為風陵津又北至蒲闗六十里河山之險迤邐)
　(相/屬)入閿鄉縣境經靈寳陜州澠池新安孟津鞏縣(薈/蕞)
　(云閿鄉縣在河南府陜州西南一百二十里西南有/閿山西為黄河自陜西華隂界流入與山西芮城縣)
　(分界東入靈寳縣界西有玉澗水全鳩水郎水東有/盤澗水西南有阿對泉楊震家僮名阿對引泉灌蔬)
　(因名西有周閿鄉縣故城本故湖縣鄉名東有湖城/廢城本秦湖闗西有潼闗接華隂界又有曹公壘有)
　(舊城水靈寳縣在陜州西少南六十里東南有峴山/曹陽  出此亦名好陽澗入河西南有石堤山柏谷)
　(水出此入河又有石城山燭水出此入河北為黄河/自閿鄉縣流入東入陜州界又有門水自洛南縣流)
　(入亦名𢎞農澗東有菑水南有𢎞農渠引水入城又/有豐盛等五十渠歴代相繼修浚引山水灌田  陜)
　(州在河南府西三百里東北有砥柱山在黄河中去/州四十里禹貢導河自華陰東至於底柱西北有黄)
　(河自靈寳縣流入東入澠池縣界又有公主河在三/門山左唐開元中鑿此通漕以避三門之險約百丈)
　(許復入於河西有七里澗自南山通河西南有譙水/東有淆水自永寧流入北入於河又有利人渠二廣)
　(濟渠一皆引水入城以代井汲今淤塞州城北黄河/中有鐵牛頭南尾北世傳禹鑄以鎮河患  澠池縣)
　(在河南府西一百六十里東北有澠池山澗水出焉/西南有馬頭山榖水出焉南流入新安界北有黄河)
　(自陜州流入與山西垣曲縣分界東入新安縣界河/水自底柱而下至五戸灘其間一百二十里竦石桀)
　(出勢連襄陸合一十九灘水迅同三峽破害舟船自/古所患按志稱黄河上自三門集津下迄釣魚觜奔)
　(流迅激舟筏恒覆唯南村與垣曲接界稍平為古渡/云東南有天池横潦無源有平泉源出平地民資灌)
　(溉西有漢澠池縣故城水新安縣在河南府西七十/里東南有瞻諸山慈澗  出焉滙諸川水入榖南有)
　(宻山豪水出焉注洛西南有郁山練谷水出焉一名/牛谷山入榖西北有隊山長垣河出焉又有騩山囘)
　(水出焉東北有北邙山西北有漏明巖北有沙崖馬/陵川出焉北有黄河自澠池縣流入東入孟津縣界)
　(又有長泉水即庸庸水入河南有澗水自澠池縣流/入入榖南有榖水自澠池縣流入東入洛陽西北有)
　(龍澗河入榖東有孝水接洛陽界入榖自南山横洛/水北屬於河皆闗塞也  孟津縣在河南府東北四)
　(十五里東有龍門山南有邙山北有黄河自新安流/入又東入鞏縣界明嘉靖十七年水漲縣圮蓋孟津)
　(兩岸平濶河勢漸漲潰決之患實自縣始西有委粟/津又有髙渚亦黄河津濟處又有馬渚北有三渚西)
　(有澇河又有庸庸水自新安縣流入入河西有瀍水/出蘇山西一里平地發源入洛陽界府志源出榖城)
　(山自髙廟溝起與九眼泉合流入縣東北有永安堤/唐時築石堤當河陽孟津兩岸髙五丈闊如之延六)
　(七十里今在南岸者止有二三里在北岸者盡決形/鞏縣在河南府東北一百二十里南有寒戰山山)
　(髙峻下臨玉仙河又有亂石山下有五泉北有萯山/臨河東北有神尾山宋都水丞范子淵議引汴入汴)
　(處北有黄河自孟津縣流入與温縣接界又東合洛/水入汜水縣界禹貢河自孟津東過洛汭又有鮪渚)
　(在縣北河中西北有洛水自偃師縣流入東至汜水/縣界始入河西有鄩水接偃師縣界西南有羅水源)
　(出登封縣界東北入洛又有明谿泉水源出青龍山/滙亂石山五泉之水入洛西有湟水東門外有市河)
　(俱入洛東南有石子河即古洞水也一曰玉仙河發/南溪石泉又北入洛  以上七州縣俱屬河南府)
　汜水河隂至滎澤縣而始有堤工(薈蕞云汜水縣在/鄭州西一百四十)
　(里東南有方山山海經浮戲之山汜水出焉即此也/有馬跑泉漢家泉環翠峪峪下有柏池泉有玉仙山)
　(山上有玉仙元君祠祠前有二泉一為小龍池為小/里河源一為黄龍池即汜水源既出而伏再見於神)
　(母祠下之柏池又長羅水亦出焉西有大伾山亦名/九曲山山之東盡於玉門山為汜水入河處北有廣)
　(武山其山沿河袤六十里西盡於玉河與大伾相對/西南有翠屏山在城南河外東北有孤柏嶺一峰北)
　(出砥柱河流宋祥符中議於南岸山址開汴口以均/水勢又有分水嶺在五雲山峰之間嶺有泉南流為)
　(桃花河北流為竹葉河北為黄河自鞏縣流入洛水/入焉又東入河陰縣界北有洛水舊自鞏縣入河今)
　(則過成臯東至滿家溝入河北有濟河自温縣流入/又南十里合於河山海經曰大河至成臯與濟水合)
　(按濟自大伾入河與河水鬭流畧不混淆清濁分行/者數里乃溢為滎又有汜河有二源俱出方山合諸)
　(水至縣治為錦陽川又受栁泉水北出玉門合洛東/入於河南有磴固川又有竹川地獨膏腴東有湯王)
　(溝又有金家溝在卧龍山北潦則穿城壞廬舎至今/患之東北有板渚南属鵲山以臨汜水隋開通濟渠)
　(自板渚引河歴滎澤入汴汜河隂縣在鄭州西北五/十里東北有廣武山西自  水東迤滎澤外捍大河)
　(内包原壤汴水従廣武澗中東南流今涸北有武濟/山即廣武支隴地屬孟津相傳為周武王濟河處宋)
　(元豐中范子淵議導洛通汴屢請於武濟山麓修堤/置埽是也北為黄河自滎陽流入東入滎澤界有撩)
　(兎源河在廣武埽對岸分減埽下漲水也宋大觀中/詔沈純臣開宣和初又浚治焉西南有澹然河源出)
　(漫泉一名窟河至滎澤縣達於河南有索河自滎陽/流入與京水合又東入滎澤縣界西有石門渠滎凟)
　(受河之處即禹貢導滎水之道亦曰滎口亦兼邲之/稱晉楚之戰楚軍於邲即此水也後漢靈帝時於敖)
　(城西北壘石為門以遏浚儀渠口水門廣十餘丈西/去河三里水盛則通於河水耗則輟流魏黄初中河)
　(濟泛溢鄧艾議開石門以通之晉武帝時復壞傅秪/為滎陽太守造沈菜堰於是兖豫無水患東北有清)
　(水即濟水舊流也今堙東有河陰舊城丁滎澤縣在/鄭州北少西四十里西北有敖山殷仲  自亳徙囂)
　(即此明成化十五年知縣曹銘以水患徙築今縣北/為黄河自河隂縣流入又東入原武縣界志曰滎澤)
　(地稍下水所鍾也新志黄河舊在縣北十里近漸南/徙逼近縣城𢎞治時撫臣徐恪言決河湍悍之勢未)
　(可遽囘今自孫家渡口舊河東經朱仙鎮下至項城/南頓猶有涓涓之流若疏之由泗入淮可殺上流之)
　(勢時多從其策東北有浪蕩渠西通河洛南達江淮/隋通濟渠也煬帝開此以巡幸江都今堙南有賈魯)
　(河亦堙西南有澹然河自河隂流入達於大河治南/有滎澤河禹貢濟水入於河溢為滎又曰滎波既豬)
　(其衞及狄人戰於滎澤則在河北非此澤也左傳楚/潘黨逐晉魏錡及滎澤亦此北有隋滎澤故城為河)
　(水所圮西南有漢滎陽故城/  以上三縣俱屬開封府)自此而鄭州原武陽武
　中牟祥符陳留蘭陽儀封(薈蕞云鄭州在開封府西/少南一百四十里北為黄)
　(河東有鄭水出梅山東北入賈魯河明天啓中知州/劉光祚疏之起州北至州東接中牟境可通舟楫其)
　(州西北白沙而上河身特髙常有水患光祚又濬之/令民穿渠蓄洩溉田數千頃商賈通流民以為便西)
　(有湏水明正徳時鑿之以紓河患今淤東南有七里/河其源有三一出泰山一出梅山一出站馬屯㑹流)
　(於此入賈魯河東有潮河出欒巴廟前每日三潮因/名下合賈魯河東有龍池河是李衞公廟後湖周三)
　(里許居民依水種蓮東南有僕射陂源出雷家潭周/十八里後魏孝文帝賜僕射李沖故名今名城湖東)
　(有圃田澤與中牟接界在原武縣在開封府西北一/百二十里南有黄河本  縣北自滎澤縣流入東入)
　(陽武縣界明正統十三年河決滎澤始改而南𢎞治/初河又決分為三衝張秋十四年知縣張愷築䕶城)
　(堤十四里城中乃無水患嘉隆以來河屢決屢塞議/之者止移堤以避水衝致正南逼近十五里許如縣)
　(治生靈何宜俟秋冬水退漸移堤埽向南始為完策/南有古濟水與古陰溝水今皆混入黄河西北有沁)
　(河自武陟縣東入黄河南有賈魯河遇秋水泛漲與/沁河皆為民田患  陽武縣在開封府西北九十里)
　(東有脾沙岡西有黑洋山河決後皆淪於河南為黄/河自原武縣流入東入封邱縣界舊流本在城北決)
　(溢不時遂徙而南自五代周至明末河決不可勝計/西北有濟水今自温縣東入大河不至縣境東南有)
　(白溝亦名清水亦名白河流至封邱境内曰翟溝西/有沁水自武陟縣流入後築堰截入黄河其故渠皆)
　(為桑田二本朝順治十一二年築慕家樓新堤長五/百七十  丈幇堤長六百零二丈又潭口寺北月堤)
　(長六百三十丈幇堤長五百丈岡中牟縣在開封府/西七十里北有牟山南有馬陵  長五十餘里即故)
　(河隄北為黄河自原武縣流入東北入祥符縣界北/有汴水亦自原武流入東入祥符即筤蕩渠也亦名)
　(鴻溝亦名官渡水明正統七年滎澤縣知縣李全芳/以渰没民田奏請閉塞改流入黄河遂淤為平地南)
　(有汜水東流入官渡水今涸東南有刁馬河今堙西/有鄭水源出鄭州至東牟溉田千餘頃下入於汴北)
　(有金水河自鄭州流入東入祥符界下流與黄河相/通縣境諸水所歸毎淤塞則灌没民田萬歴中屢加)
　(疏導又有雙洎小清河即鄭風所詠清人在彭者源/出新鄭縣至縣西東北流入丈八溝北有灘頭河係)
　(黄河支流自滎澤流入東南入尉氏縣界西有圃田/澤東西五十里南北二十六里西限長城東極官渡)
　(髙者可耕窪者成潭滙為澤者八為圃者二十四中/牟志載九溝八澤三十六陂按明范守巳據穆天子)
　(傳以為自洧川北抵中牟西東連尉氏西接新鄭周/圍三百餘里總謂之圃田縣城内有海子河上有海)
　(子橋橋南北各有河俱出水門注城濠入小清河東/有唐中牟舊城  祥符縣即開封府治西北有駝牟)
　(岡河決後今為平陸東北有赤岡西有狼城岡明萬/厯末河決於此東北有槐疙疸岡明萬厯中河決於)
　(此斷堤成潭西北有黒岡明崇禎中河決於此北為/黄河自中牟縣流入東入陳留縣界南有汴河自中)
　(牟縣流入又東入陳留縣界即筤蕩渠分流也水經/汳水出陰溝浚儀縣北酈注隂溝即筤宕渠也自王)
　(賁灌大梁水出縣南而不經其北汳水又東經倉垣/城内又東至陳留隋大業初開通濟渠元和志云浚)
　(儀有琵琶溝水西自中牟縣流入通濟渠隋自大梁/城西南鑿渠引汴水即筤宕渠也元至元二十七年)
　(汴始淤塞明初欲以大梁為北京議浚汴不果今一/望平陸無復堤渠故跡矣宋都汴時汴蔡諸水漕舟)
　(城中溝洫互通自明季灌没後深溝淤為髙阜大壑/變為平原土中往往得其遺跡北有浚水西有寒泉)
　(陂見衞凱風詩東南有蔡河自中牟縣流入東南入/通許縣界水經注筤蕩渠自中牟東流至浚儀縣分)
　(為二水南流曰沙水東注曰汴水沙即蔡河也元至/元二十七年河決祥符義唐灣蔡水上流堙没明洪)
　(武八年大河南決挾潁入淮蔡河之下流亦漸絶北/有五丈河九域志曰即禹貢之菏澤從城北厯陳留)
　(曹濟及鄆其廣五丈周顯徳五年疏汴水北入五丈/河東經定陶北入於濟以通齊魯舟楫皆通宋時河)
　(塞又引京索二水入之金元以後混入黄河西有金/水河其上源即滎陽縣之京水滙入五丈河者今堙)
　(城東有白溝河河無山源以潦涸為盈竭城西有金/明池周九里餘引蔡水注之名教船池又曰講武池)
　(今淤西北有沙海隋文帝疏舊渠引汴水注之以習/舟師今塞南有蓬澤西南有霧澤陂並堙西北有漢)
　(浚儀廢城本魏大梁城也東北有隋堤一名汴堤西/通濟水南達淮泗今遺跡僅存西北有翟家渡自劉)
　(獸醫以下皆河津要害唯翟家口為官渡符陳留縣/在開封府東少南五十里北有黄河自祥  縣流入)
　(東入蘭陽縣界北有汴河自祥符流入縣界東入把/縣又有蔡河自祥符縣流入南入通許即沙河也今)
　(涸北有睢水沙水分流東入把縣界開通濟渠後此/水廢西北有魯溝水亦沙水支流今涸東北有巴河)
　(一名沁水黄河支流自封邱縣流入又東入蘭陽界/今涸縣北有秦陳留故城東北有魏小黄故城  蘭)
　(陽縣在開封府東少北九十里北有黄河自陳留縣/流入又東入儀封縣界北有賈魯河又有馬蹄河一)
　(名清河皆故河所經也南有巴河自陳留縣流入東/入儀封縣界亦名沁河北有古濟水今入於河西北)
　(有趙皮寨一名張禄口又有銅瓦廂集明設管河主/簿今廢北有舊長堤長四十五里  儀封縣在開封)
　(府東少北一百十里東北有黄陵岡與山東曹縣接/界北有青陵岡又北有黄河自蘭陽縣流入東經考)
　(城入曹縣界縣有七河曰北舊黄河在東北五十里/曰南舊黄河在西南三里曰賈魯河在黄陵岡南二)
　(里曰龎家河在北八里曰圈頭河在北五里曰巴河/曰新河在黄河南新挑以分殺水勢者皆黄河轉徙)
　(所經忽南忽北穿縣境殆遍今唯有賈魯河巴河故/道堙圈頭龎家二河堤如故北有黄渡河周六十餘)
　(里蓋大河所溢也今涸為田又有古濟水蓋南濟也/有漢濟陽故城東北有小宋狀元堤北有方家莊小)
　(堤河南岸有舊縷堤北岸有舊遙堤黄陵岡/相近有三家莊堤  以上州縣俱屬開封府)考城商
　邱虞城(薈蕞云考城縣在歸徳府睢州北九十里北/有黄河自儀封縣流入經曹縣入府界自古)
　(為衝決之所堤防最切北有賈魯河又有沁河自儀/封流入一名巴河南有沙河與故城河旱涸水溢亦)
　(為民害南有汴河自杞縣流入東入商邱界北有黄/水自杞縣流入北流入定陶界西南有大薺陂黄水)
　(注焉即戴陂也北有䕶城堤近為小堤逺為大堤今/小堤頽圮過半西南有長堤起儀封屆商邱上下七)
　(十里然去河甚逺漲溢時此隄阻塞轉為民害城商/邱縣即歸徳府治西南有商邱北有黄河自考  縣)
　(流入又北入虞城縣界自元至大後河決而南歸徳/常在河北至順以後河決而北歸徳仍在河南迄明)
　(正統以後河又決而南歸徳又在河北正徳以後則/仍在河南其新集口丁家道口皆河濱衝要嘉靖三)
　(十七年新集河淤河流於是一變按大河舊道乃元/賈魯所復勢若建瓴上下順利後因河南水患頗急)
　(另開一道出小河口意欲分殺水勢而河不兩行大/河日漸淺澀自新集至小浮橋淤凡二百五十餘里)
　(河流北徙出碭山縣治之背趨單縣東南之段家口/析為六股俱由運河至徐家洪又析為五小股亦由)
　(小浮橋合徐家洪大河分十一流而勢弱矣勢弱則/淤益多淤多則決溢愈甚詳見徐州碭山等州縣西)
　(南有馬腸河源出舊黄河逾亳達淮北有泡水自考/城縣流入東入虞城縣界北有古汴水自寧陵縣流)
　(入東入虞城縣界宋時東南之漕由汴達畿故經理/為詳南遷後日就堙廢明嘉靖中雖修復後乂淤加)
　(以河流衝決陵谷倒置汴水斷續幾不可問矣南有/古睢水自寧陵縣流入東入夏邑縣界今湮其曰榖)
　(水者即睢水也南有蘄水又有渙水一名濊水今皆/湮東北有孟諸澤接虞城縣界禹貢導菏澤被孟瀦)
　(東北有滎澤北有漆溝東有新溝明萬歴時開以洩/水東有清冷池東南有武津關西北有鳳池口其地)
　(與城中龍興塔平元人圍歸徳決此口河水從西北/而下至城西南入故睢水遶城反以水為固北有丁)
　(家道口接虞城縣界當黄河津要東有白沙渠石梁/渠宋張亢知應天府治此二渠民無水患舊城外三)
　(里有隋堤今廢流虞城縣在歸徳府東北七十里北/有黄河自商邱  入東入江南徐州碭山縣界又有)
　(巴河黄河支流也又有小股河繞城入黄河按虞城/上接考城下接碭山鄰比數縣土皆卑下每經河溢)
　(互相傾注河決考碭則土聚虞城河潰虞城則土聚/考碭故舊道盡湮歴年水患無巳欲浚支河則易淤)
　(塞欲築隄防則無山陵可倚若於李景髙口西岸浚/水南行則縣境之流自殺又自楊厚口起築堤分水)
　(使下流有歸然後河不為患北有汴河自商邱流入/東入碭山縣界亦名獲水北有豐水自商邱流入東)
　(入山東單縣界西有孟諸澤與商邱接界今俗呼為/湄臺蓋澤中有臺也西有丁家道口北有羅家口皆)
　(黄河要地西南有北□堤南有中□堤北/有韓家後堤  以上三縣俱屬歸徳府)至江南徐
　州之碭山縣界北岸自山西垣曲縣(薈蕞云垣曲縣/在山西平陽府)
　(絳州東南二百十里東北有王屋山接河南濟源縣/及陽城縣界西北有黄河自平陸縣流入東入河南)
　(濟源/縣界)入濟源縣境經孟縣温縣武陟(薈蕞云濟源縣/在河南懷慶府)
　(西七十里東北有太行山南有黄河自垣曲縣流入/與洛陽分界又東入孟縣界北有濟瀆東南流入孟)
　(縣禹貢導沇水東流為濟西南有湨水東經孟縣入/河新志溴水一出姑嫂山一出五指山一出秦嶺山)
　(至三河口合流與滮水合東南入孟縣界入河北有/浝水源出莽山入湨西南有漫流水塗溝水入湨東)
　(南有天漿水同水俱入孟縣界西南有湛水注河西/有濝水入沁北有沁水自陽城縣流入東入河内界)
　(東有千倉渠濟水分流也有上下二堰東北有馬頭/溪西北有望仙溪西有東陽澗西陽澗西有七谷溝)
　(東有玉泉源孟縣在懷慶府南少西五十五里南有/黄河自濟  縣流入與孟津縣接界河廣二里又東)
　(入温縣界南有孟津一名富平津一名陶渚西南有/冶坂津北有沇水即濟水自濟源縣流入入河北有)
　(湨水自濟源縣流入南合沇水入河西有冶河即濟/源之天漿溪也北有餘濟河沁水分流也縣人引以)
　(溉田南有萬艘潭在黄河側舟所泊也西有河陽廢/縣南有下孟州故城即古北中城也金大定中州治)
　(以河患因於故城北十五里築新城徙治焉曰上孟/州故城曰下孟州東魏又築南城在今孟津縣界及)
　(中潬城在今縣西南是為三城入温縣在懷慶府東/南五十里南有黄河自孟縣流  與鞏縣接境又東)
　(入武陟縣界舊離城二十里今逼近城隈西有濟水/自孟縣流入南入河當王莽時川瀆枯竭其後津梁)
　(勢改不與昔同今則故道盡䧟河中北有廣濟河沁/水分流也自河内縣流入東南入河又有温潤渠亦)
　(沁水分流隋刺史盧賁於河内引沁為利人河又派/流入温縣故名温潤新府志有豐稔河分廣濟河水)
　(南流入温即此北有澇水通豐稔河東冇平皋陂多/菱荇蒲葦陂南即黄河西南有李陂今湮西有小金)
　(隄障濟湨二水明初築名沇河堤成化間増築長二/十里  武陟縣在懷慶府東一百里南有清風嶺瀕)
　(河黄河自温縣流入與河陰縣接界東入原武縣界/東有沁水自河内縣流入至南賈村入河其支流入)
　(縣北東引灌田二千餘頃入修武縣界西南有廣濟/河沁水分流也今涸西北有小丹河即丹水分流之)
　(長明溝也今淤乾溝猶存又有上清河即丹水分流/之蔡溝也自河内縣流入東入修武之三橋陂入衞)
　(東北有蓮花池在沁河東岸地名木欒店去衞河百/里明萬歴中沁河從此決入衞  以上四縣俱属懷)
　(慶/府)亦至滎澤縣而始有隄工自此而原武陽武封邱
　(薈蕞云封邱縣在開封府北六十里北有黑山東北/有淳于岡與黑山皆湮於水南有黄河本在縣西北)
　(金明昌五年河決陽武灌封邱而東縣遂居河北自/陽武縣流入東經陳留入蘭陽縣界終明之世凡五)
　(決荆隆口一決陳橋集屢決屢塞自本朝順治七年/九年兩決至十二年始塞按黄河  陽武入封邱出)
　(荆隆口直東即長垣東明兩縣境從此經曹濮直趨/大清河東入於海較之出徐沛合淮泗以入海其道)
　(最為徑易從來河行之道宜直不宜紆八海之口宜/近不宜逺也西北有沁河一名巴河自武陟陽武流)
　(入經于家店北繞縣南穿桃陂河東注每泛濫則能/為害自懷慶増堤遏之水始全落南有翟溝自陽武)
　(境入即白溝也南接黄河支流今湮北有濮渠首受/泲東北流至縣再入開州界河決後亦湮西南有黄)
　(池東西廣三里南有金龍口即荆隆口自砥柱孟津/而下最為險隘今離河稍逺然地勢窪下夏秋水發)
　(一堤之外皆為巨浸塌䧟最多此隱憂也西南有中/欒城元時運道中梗受江淮之米陸運赴淇仍以舟)
　(載送京師後改海運而中欒廢其西為大王廟口順/治九年河決於此決口有積水潭汪洋數十頃深十)
　(餘丈有河道標兵防禦今縣治本封邱故城金時以/河淹没遷治新城元初新城又為河壞仍遷於此縣)
　(城外有䕶城堤河決沙壅僅存顛脊南有長堤高可/三丈起荆隆口迤邐東南直抵徐州西南有小長堤)
　(在長堤南東起祥符陳橋西迄荆隆三十里髙厚倍/於故堤西有董家堤障禦黒洋山水萬歴三十年決)
　(口數十丈至今未塞每遇/霖雨城西北皆為巨浸)
　祥符陳留蘭陽儀封以至山東曹縣界凡係開封府
　者南岸屬南河同知管轄北岸屬北河同知管轄係
　歸徳府者南岸屬歸徳府管河通判管轄北岸係山
　東曹單二縣界屬兖州府黄河同知管轄又沁河一
　道屬懷慶府管河通判管轄
　洛河源出陜西雒南縣冢嶺山流入河南境至盧氏
　縣熊耳山始大歴永寧宜陽洛陽偃師鞏五縣於鞏
　北十里循邙山尾南入黄河(薈蕞云前漢書地理志/洛水出𢎞農上洛縣冢)
　(嶺山東北至鞏縣入河山海經讙舉之山洛水出焉/一統志洛南縣属西安府本漢上洛周禮注漢以火)
　(徳王忌水改為雒魏復改/為洛上洛縣即今商州治)
　澗河源出澠池縣東北白石山由新安至洛陽縣西
　七里橋東流轉東入洛河(薈蕞云地理志𢎞農新安/縣下云禹貢澗水在東南)
　(入洛澠池縣下云榖水出榖陽谷東北至榖城入洛/水經注澗水出新安縣南白石山山海經白石之山)
　(惠水出於其陽東南注於洛澗水出於其隂北流注/於榖世謂是山曰廣陽山水曰赤岸水亦曰石子澗)
　(按新安無洛漢志云澗入洛要其歸也其實澗東合/榖至河南入洛今通志澗水之源有二一出澠池縣)
　(白石山一出盧氏縣香爐山俱流至洛陽界㑹於洛/一統志云在盧氏縣源出鐵嶺流入城中析為衆渠)
　(東南流入洛者為東澗水則澠池為西澗水矣周書/所謂澗水東澗水西即此二水又地理志澗水出金)
　(城郡令居縣西北塞/外此别是一澗也)
　瀍河源出孟津縣穀城山自髙廟溝起與九眼泉合
　入洛陽縣界由邙山西北注向東南至縣後轉折而
　東行至北窑始逶迤而南入洛河(薈蕞云地理志瀍/水出河南榖城縣)
　(潛亭北東南入洛榖城故縣在今洛陽縣西北胡朏/明曰古時澗水經河南故城西入洛瀍水經河南故)
　(城東入洛故澗水東瀍水西為王城而瀍水東為下/都洛誥之文甚明也自周靈王壅榖水使東出於王)
　(城之北則其勢必入於瀍水而合流歴王城之東以/南注於洛時二水猶未經洛陽城也迨東漢建都於)
　(此自河南縣東十五里之千金堨引水繞都城南北/以通漕而瀍水始與榖水俱東注矣古時瀍不合澗)
　(亦不過洛陽縣南/而東至偃師也)
　伊河源出盧氏縣悶頓嶺由嵩縣洛陽至偃師縣髙
　莊與洛河合流至鞏縣東北洛入黄河(薈蕞云地理/志伊水出𢎞)
　(農盧氏縣熊耳山東北/入洛盧氏今屬陜州)
　汜河自林園川石觜村發源由孤柏觜以下入黄河
　(薈蕞云山海經浮戲之山氾水出焉北流注於河一/統志汜水源出汜水縣西方山東南入黄河通志云)
　(源出玉仙山北流經古崤闗東入黄河謂之汜水者/取水決復入之義史謂漢髙祖即位於汜水之陽是)
　(也今属開封府漢/曰成臯隋曰汜水)
　濟河濟水發源王屋山頂崖下曰沇水既見而伏出
　濟源縣為東西二源東源即瀆廟地西源俗呼龍潭
　自此東南流至柏香鎮分為二一於鎮之東北流至
　河内縣穿郡城經龍澗村入沁河一於鎮西南流經
　猪龍河自小營村入黄河
　湨河在濟源縣發源三處一出姑嫂山一出秦嶺山
　一出五指山至縣西南三河頭合為一處至孟縣海
　子頭村入黄河(薈蕞云看河紀程言湨水出濟源春/秋㑹於湨梁即此其源有三一出五)
　(指山紙坊一出曲陽西南二源俱流經修武縣治南/一出晉陽城南溪或斷或續至莽山雙泉寨發源為)
　(白澗水又伏發源修武縣治西又東南流經城南與/二源合水經注曰湨出原城西北原山勲掌谷按白)
　(澗自莽山來/或呼莽河)
　沁河源出山西沁源縣穿大行山出濟源縣經河内
　武陟縣入黄河自濟源縣大坡界起東至河内縣計
　長七十里又東與大丹河合而至武陟縣界計長七
　十里又東流繞武陟城北由東而南北岸計長七十
　里南岸計長五十五里寛一百六七十丈中皆浮沙
　淺深無定伏秋水發常虞泛濫(薈蕞云沁水至懷慶/府武陟縣與黄㑹合)
　(其湍激之勢較黄河益甚而武陟縣東岸之蓮花池/金屹􁬪最其衝射要害處也萬歴十五年沁從此決)
　(新鄉獲嘉一帶俱為魚鱉毎年堵築埽壩勞費不貲/且壩内為商民輳集之處烟㸑不下千餘倚堤為命)
　(議甃石四百三十五丈隨守隨修限以三年告竣此/堤一成永久可恃而議者畏難尚未興舉其北岸大)
　(樊村亦係埽灣要害幇堤/巻埽均在司河者留意焉)
　大丹河源出山西澤州穿大行山至河内縣入沁河
　自河内縣丹谷口起至留村入沁河止計長五里(薈/蕞)
　(云丹水在懷慶府東北十里源出澤州髙平縣山海/經曰沁水之東有林焉名曰丹林丹水出焉又有小)
　(丹河由修武縣南門外/東流至獲嘉入衞河)
　廣濟河源自五龍口鑿山取沁水澆灌民田經由濟
　源河内温縣至武陟縣澗溝村入黄河　按沁水即
　酈道元所稱朱溝水也唐崔𢎞禮李元淳相繼疏濬
　元世祖時始名廣濟有明因之萬歴間河内令袁應
　泰鑿山穿洞懸閘兩崖之間受水則啓障水則閉以
　溉民田引水由濟源河内孟温武陟入於黄河渠濶
　八尺延袤一百五十里分二十四堰(袁應泰廣濟河/碑記云二十四)
　(堰第一永益堰由官莊至休昌長三里第二永利堰/第三常豐堰俱併入永益堰第四天富堰由許村長)
　(二里第五永福堰順入利人河第六廣福堰由許村/官莊入豐稔河歸黄河一百二十里第七和豐堰由)
　(辛村髙村長五里第八廣豐堰由東許村金冢至小/營入黄河長一百二十里第九大豐堰由南尋西李)
　(家橋曲搆柿園土坯賈村至黄悶可減水入黄河長一百/三十里第十沙岡堰有鄭府寄莊地七頃五十畆除本)
　(堰三分水一日第十一太平堰由武家作張家作至/劉家莊長一十里第十二廣有堰由七里橋故事馬)
　(鋪至古澗入沁河長二十五里第十三永濟堰由䕶/城祝策彭城尚香鎮至蘇東宏福堰長七十里尚香)
　(西砌欄水閘減水入沁河第十四廣阜堰由南屯沙/岡至辛王長一十里第十五新興堰由里村冷家莊)
　(賈村至北真長一十八里第十六廣隆堰由五王長/二里第十七萬盈堰由分水石七里屯衞村至彭城)
　(長三十里第十八長濟堰由佳村珍珠莊髙照至耿/家莊入澇河歸黄河長六十九里第十九興隆堰由)
　(郭村王里李家莊至北張長一十八里第二十興福/堰由彭城尚香鎮至劉家莊長一十里第二十一宏)
　(福堰由蘇王南徐澗至南張長一十五里第二十二/萬億堰由西冷至東周長一十里第二十三大濟堰)
　(由北冷至杜家莊長八里第二十四永通堰/由保封董宋趙莊至唐郭入黄河長四十里)
　黄河南岸　滎澤縣臨河堤上自本縣境内起下至
　鄭州交界止計長一十二里　第一段自老䕶城堤
　起至小格堤止長三百八十丈康熙三十六年修築
　坐落舊城北　第二段自䕶城隄起至沈家莊堤頭
　止長二百六十八丈康熙二十四年修築坐落舊城
　東　第三段自沈家莊起至鄭州堤界止長一千三
　百九十九丈康熙二十二年創築坐落魏家莊前
　鄭州臨河堤上自滎澤縣交界起下至中牟縣交界
　止計長四十五里　第一段自滎澤縣堤界起至藍
　家屯東止長一千七百九十五丈康熙二十二年創
　築坐落永興鎮前　第二段自范四家埠口起至藍
　家屯新堤止長一千六百七十五丈康熙三十八年
　創築坐落藍家屯南　第三段自藍家屯東起至老
　君堂西止長一千三百七十一丈康熈三十七年創
　築坐落關家橋南　第四段自任八家莊北祖師廟
　後起至石家橋堤頭止長八百丈康熈二十三年加
　幇坐落老君堂後　第五段自石家橋起至原武堤
　界止長一千三百三十丈康熙二十一年創築坐落
　馬家渡南　第六段自來童寨月堤起至中牟縣堤
　界止長一千一百六十丈康熙二十六年創築坐落
　裴昌廟前
　中牟縣臨河堤上自鄭州交界起下至祥符縣交界
　止内間陽武縣所管一段長四里八分中牟實管堤
　工長四十三里七分　第一段自鄭州堤界起至二
　郎廟後止長二百三十丈康熙二十六年創築坐落
　二郎廟後
　陽武縣臨河堤自中牟堤頭起至中牟堤界止長八
　百六十五丈坐落郝家寨前　中牟縣第二段自陽
　武堤界起至康熙三十八年新堤頭止長五百一十
　丈康熙十九年創築坐落孫家莊東　第三段自十
　九年月堤起至十八年月堤止長一千五百四丈康
　熙三十八年創築坐落白家莊南　第四段自三十
　八年新堤頭起至張家莊前止長四百六十七丈康
　熙十八年創築坐落許家莊前　第五段自十八年
　月堤起至堤角止長五百七十丈康熙二十三年加
　幇坐落張家莊前　第六段自堤角起至張滿家莊
　後堤角止長二千三百七十六丈康熙二十三年加
　幇坐落辛莊前　第七段自張滿家莊後堤角起至
　閻家寨後堤角止長四百三十九丈康熙二十三年
　加幇坐落太平莊南　第八段自閻家寨後堤角起
　至祥符縣堤界止長一千七百八十六丈康熙二十
　三年加幇坐落朱姑村前
　祥符縣臨河堤上自中牟縣交界起下至陳留縣交
　界止計長七十七里　第一段自中牟堤界起至馬
　家寨北埠口止長三百丈係逺年老堤坐落馬家寨
　西北　第二段自馬家寨北埠口起至囘回寨西堤
　頭止長二千一百二十丈康熙二十三年加幇坐落
　曹家寨北　第三段自囘囘寨堤頭起至二十堡北
　堤頭止長七百七十二丈係逺年老堤坐落囘囘寨
　後　第四段自二十堡北堤頭起至二十五堡北堤
　頭止長八百六十丈係逺年老堤坐落沙門後　第
　五段自二十五堡北堤頭起至馬頭北堤頭止長一
　千一百三十丈康熙二十三年加幇坐落雙河鋪後
　　第六段自馬頭北堤頭起至一覽臺前止長四百
　五十丈係逺年老堤坐落馬頭後　第七段自一覽
　臺前起至四十一堡東堤頭止長八百八十丈係逺
　年老堤坐落張家灣後　第八段自四十一堡東堤
　頭起至四十二堡堤頭止長八十丈係逺年老堤坐
　落梅家莊前　第九段自四十二堡堤頭起至四十
　五堡堤頭止長五百六十六丈康熙二十三年加幇
　坐落梅家莊東南　第十段自四十五堡堤頭起至
　四十七堡西止長三百五十丈係逺年老堤坐落步
　李寨後　第十一段自四十七堡西起至四十九堡
　南止長三百二十丈係逺年老堤坐落小馬圈前
　第十二段自四十九堡南起至四十九堡止長三十
　五丈係逺年老堤坐落大馬圈前　第十三段自四
　十九堡北起至老劉家店北埠口止長九十丈係逺
　年老堤坐落謝家莊後　第十四段自老劉家店北
　埠口起至班家埠口止長一千一百一十丈係逺年
　老堤坐落劉家店後　第十五段自班家埠口起至
　李進禄家寨東北埠口止長五百九十三丈係逺年
　老堤坐落班家寨東　第十六段自李進禄家寨東
　北埠口起至陳家寨東北堤頭止長二百七十六丈
　係逺年老堤坐落李進禄家寨東　第十七段自陳
　家寨東北堤頭起至姜家莊西月堤頭止長八百六
　十二丈康熙二十三年加幇坐落馬家店後　第十
　八段自姜家莊西月堤頭起至門家寨東北止長七
　百四十丈係逺年老堤坐落姜家莊前　第十九段
　自門家寨東北起至七十二堡東埠口止長一百一
　十丈係逺年老堤坐落門家寨前　第二十段自七
　十二堡東埠口起至埽頭西北止長一千一百八十
　九丈康熙二十三年加幇坐落康家寨東　第二十
　一段自埽頭西北起至陳留堤界止長一千四十丈
　康熙二十年創築坐落埽頭東北
　陳留縣臨河堤上自祥符縣交界起下至蘭陽縣交
　界止計長一十五里八分　第一段自祥符堤界起
　至小寺後止長九百二十丈康熙二十年創築坐落
　耿家寨後　第二段自小寺後起至毛家寨後止長
　六百丈係逺年老堤坐落譚家寨後　第三段自毛
　家寨後老堤起至郝家寨後止長六百丈康熙十一
　年創築坐落郝家寨西　第四段自郝家寨後起至
　楊家莊後止長四百二十丈康熙十二年加幇坐落
　郝家寨東　第五段自楊家莊後起至蘭陽隄界止
　長三百二十丈康熙二十一年加幇坐落楊家荘東
　蘭陽縣臨河堤上自陳留縣交界起下至儀封縣交
　界止計長二十四里三分　第一段自陳留堤界起
　至管家水口西頭止長五百一十丈康熙二十三年
　加幇坐落管家水口西　第二段自管家水口西頭
　起至梁家水口東頭止長五百六十二丈係逺年老
　堤坐落榆林前　第三段自梁家水口東頭起至耿
　家水口西頭止長二百二十丈康熙二十三年加幇
　坐落耿家水口西　第四段自耿家水口西頭起至
　蔡家樓東止長八百二十一丈係逺年老堤坐落康
　王廟前　第五段自蔡家樓東起至常家樓西止長
　一百五十四丈康熙二十三年加幇坐落畢家寨東
　南　第六段自常家樓西起至儀封堤界止長二千
　一百零七丈係逺年老堤坐落李軍民寨前
　儀封縣臨河堤上自蘭陽縣交界起下至考城縣交
　界止計長四十七里　第一段自蘭陽隄界起至郭
　家莊西北止長一千一百丈係逺年老堤坐落郭家
　莊西南　第二段自郭家莊西北起至郭家樓西止
　長五十八丈康熙二十三年加幇坐落柳園後　第
　三段自郭家樓西起至張家莊前止長四百零五丈
　康熙二十二年創築坐落陸家口南　第四段自張
　家莊前起至亓家莊後止長八百八十丈康熙二十
　三年加幇坐落舊堤後　第五段自亓家莊後起至
　大劉家寨東止長四千三百七十五丈康熙二十三
　年加幇坐落黑村集南　第六段自大劉家寨東起
　至中莊前西南止長四百四十丈係逺年老堤坐落
　李家寨西北　第七段自中莊前西南起至李家寨
　東北止長四百三十丈康熙二十三年加幇坐落李
　家寨後　第八段自李家寨東北起至趙家莊西北
　止長一百七十丈康熙二十三年加幇坐落趙家莊
　西北　第九段自趙家莊後格堤工尾起至趙家莊
　東月堤頭止長一百零五丈康熙二十三年加幇坐
　落趙家莊後　第十段自趙家莊東月堤頭前起至
　考城縣交界止長五百七十丈係逺年老堤坐落石
　家樓後
　
　
　
　
　
　
　
　
　
　
　
　
　
　行水金鑑巻五十六
欽定四庫全書
　行水金鑑巻五十七
　　　　　　　　　　江南按察使傅澤洪撰
　　河水
　考城縣臨河堤上自儀封縣交界起下至商邱縣交
　界止計長五十四里　第一段自儀封縣交界起至
　石家樓後止長六百三十丈康熙七年幇接壩堤坐
　落二堡北　第二段自石家樓後起至小顔家集西
　歳修工頭止長六千九百六十丈又康熙二十四年
　加幇五千四百二十七丈坐落秦家集西　第三段
　自小顔家集西起至商丘縣交界止長二千二百丈
　康熙二十二年幇接坐落小顔家集北　月堤自儀
　封縣交界起至壩堤中間止長二百丈康熙八年創
　築重堤坐落一堡　月堤自一堡重堤起至石家樓
　後止長四百丈康熙十一年創築坐落三堡
　商邱縣臨河堤上自考城縣交界起下至虞城縣交
　界止計長三十六里　第一段自考城交界起至傅
　樓止長一千四百丈係逺年老堤坐落一堡北　第
　二段自髙家莊迤東起至河夫營止長六百一十二
　丈康熙二十三年幇接坐落蘇家樓西北　第三段
　自河夫營西加幇工尾起至清水河西止長一百三
　十八丈係逺年老堤坐落河夫營東　第四段自傅
　家莊西河夫營起至李家鹽店止長一千五十丈康
　熙二十二年創築坐落九堡　第五段自九堡堤東
　起至老堤中身止長六百四十丈康熙二十四年幇
　接坐落李家鹽店北　第六段自蔚家閣壩頭起至
　二十三年加幇工頭止長四百一十丈係逺年老堤
　坐落蔚家閣東　第七段自邵家莊起至薛家莊後
　止長七百二十丈康熙二十三年幇接坐落十五堡
　　第八段自二十三年加幇堤起至二十三年加幇
　八段工頭止長四百五十五丈係逺年老堤坐落蒙
　墻寺後　第九段自閻家莊後起至崔家樓後止長
　二百四十二丈康熙二十三年幇接坐落崔家樓後
　　第十段自二十三年加幇堤起至虞城交界止長
　九百四十丈係逺年老堤坐落二十堡　徐家莊月
　堤自考城交界起至周家莊止長一千三百五十丈
　康熙二十三年幇接坐落楊家堂西　楊家堂創築
　月堤自楊家堂北頭起至髙家莊南北老堤中身止
　長一千五十丈康熙十八年創築坐落楊家堂東
　傅家莊創築月堤自河夫營迤西埠口起至李家莊
　後止長一千一百三十丈康熙二十六年創築坐落
　李家莊西北　祖師廟後月堤自祖師廟後起至老
　壩臺止長一百八十丈係逺年老堤坐落祖師廟後
　　老壩臺自小壩堡房基起至小大王廟止長八百
　二十丈坐落小大王廟西　舊堤自小大王廟起至
　蔚家閣後壩頭止長一百四十丈係逺年老堤坐落
　小大王廟東　舊堤自蔚家閣西老堤起至康熙二
　十三年加幇隄止長四百二十丈係逺年老堤坐落
　蔚家閣北　舊壩自本壩堤岔起至康熙二十三年
　加幇堤止長七百五十丈康熙十二年幇築坐落十
　六堡西北　舊月堤自康熙二十四年堤工起至邵
　家莊後康熙二十三年幇築堤止長四百八十丈係
　逺年老堤坐落潘侯集北　舊月堤自小壩堡房基
　起至崔家樓東北老堤止長三千二百四十丈係逺
　年老堤坐落崔家樓南　舊月堤自雙廟西邊起至
　南老月堤止長三百四十丈係逺年老堤坐落邵家
　莊南
　虞城縣臨河堤上自商丘縣交界起下至江南碭山
　縣交界止計長八十三里　第一段自商丘縣堤界
　起至土樓止長三千二十二丈康熙二十三年幇接
　坐落徐家莊東　第二段自土樓起至韓家樓止長
　三千一十五丈康熙十九年幇修坐落周家樓北
　第三段自韓家樓起至大王廟止長一千二百二十
　丈康熙二十四年幇修坐落韓家樓東　第四段自
　大王廟起至田家廟止長一千六百三十二丈康熙
　十九年幇修坐落田家廟西　第五段自田家廟起
　至牛頭堌寺止長一千一十丈康熙十八年幇修坐
　落田家廟東　第六段自牛頭堌寺起至彭家集後
　止長一千三百八十一丈係康熙二十四年新收山
　東單縣堤工坐落牛頭堌寺北　第七段自彭家集
　後起至盧家廟止長三千三百四丈康熙十九年幇
　接坐落馬家坊前　第八段自盧家廟起至尹家集
　後止長五百二十二丈係康熙二十四年新收山東
　單縣堤工坐落尹家集北　第九段自尹家集後起
　至張家集西止長一百一十二丈康熙十九年幇修
　坐落尹家集東　第十段自張家集西起至張家集
　東止長四百一十八丈係康煕二十四年新收山東
　單縣堤工坐落張家集北　第十一段自張家集東
　起至小喬家集東江南碭山堤界止長一千三百四
　十丈康熙十九年幇接坐落小喬家集西　月堤自
　蕭家莊前大堤起至周家樓後大堤止長一千三百
　五十丈順治六年創築坐落周家樓西　月堤自賀
　家莊大堤起至劉家莊後重堤止長七百五十丈康
　熙九年創築坐落劉家莊北　月堤自劉家莊西起
　至歸鴻集後重堤止長五百六十丈康熙十二年幇
　築坐落劉家莊後　月堤自大王廟大堤起至大賓
　寺大堤止長一千三百丈康熙五年創築坐落歸鴻
　集後　月堤自甄家樓西大堤起至彭家集後大堤
　止長一千一百五十丈順治十二年創築坐落彭家
　集西北　月堤自薛家樓後大堤起至杜家樓東大
　堤止長一千五十丈康熙三十四年創築坐落薛家
　樓東
　黄河北岸　滎澤縣臨河堤上自武陟縣交界起下
　至原武縣交界止計長八里五分零西自武陟縣隄
　界起東至原武縣堤界止長一千五百三十七丈康
　熙二十三年大修加幇坐落五禄店前
　原武縣臨河堤上自滎澤縣交界起下至陽武縣交
　界止計長四十里　第一段西自滎澤堤界起東至
　孟家莊西止長二千四百三十四丈康熙二十三年
　大修加幇坐落胡唐家莊前　第二段西自孟家莊
　西起東至馬家莊前止長五百一十二丈係逺年老
　堤坐落車家莊前　第三段西自馬家莊前起東至
　陽武縣堤界止長四千二百五十四丈康熙二十三
　年大修加幇坐落張家寨前　月堤西自王村正南
　大堤根起東至孔家莊後月堤根止長九百九十丈
　係逺年老堤坐落胡唐家莊後　月堤西自吳家莊
　西大堤根起東至董家莊東大堤根止長九百九十
　丈係逺年老堤坐落孟家莊後　月堤西自胡村鋪
　西大堤根起東至黄家寺東大堤根止長四百九十
　八丈係逺年老堤坐落胡村鋪黄家寺後
　陽武縣臨河堤上自原武縣交界起下至封丘縣交
　界止計長三十八里　第一段西自原武隄界起東
　至張家寨迤東堤頭止長一千九百九十丈康熙二
　十五年歲修加幇坐落奶奶廟前　第二段西自張
　家寨迤東堤頭起東至雁李家西止長二千一百丈
　康熙二十三年創築坐落大賓前　第三段西自雁
　李家西起東至封丘縣堤界止長二千七百八十四
　丈康熙二十五年歲修加幇坐落水牛趙家莊前
　月堤西自黑洋山起東至雁李家西大堤根止長七
　千二百丈係逺年老堤坐落本縣南
　封邱縣臨河堤上自陽武縣交界起下至祥符縣交
　界止計長三十四里　第一段西自陽武堤界起東
　至三李家門前止長一千八百七十二丈康熙二十
　三年大修加幇坐落東姜家寨前　第二段西自三
　李家門前起東至中鑾城西頭埠口止長一千三百
　一十六丈係逺年老堤坐落于家店前　第三段西
　自中鑾城西頭埠口起東至中鑾城東頭止長一百
　四十七丈康熙二十三年大修加幇坐落中鑾城前
　　第四段西自中鑾城東頭起東至荆隆口正南止
　長八百一十三丈係逺年老堤坐落荆隆口前　第
　五段西自荆隆口正南起東至荆隆口東頭止長八
　十八丈康熙二十三年大修加幇坐落荆隆口東
　第六段西自荆隆口東頭起東至祥符縣堤界李七
　寨止長二千零三十八丈内龍門口一處長一百五
　十三丈康熙二十四年下埽加幇坐落桑園神馬前
　　月堤西自蘿蔔鄭家門前大埠口起東至祥符縣
　堤界止長四千三百四十二丈係逺年老堤坐落楊
　家樓後　格堤西自三李家西堤根起東至于家店
　寺西堤根止長二百九十丈係逺年老堤坐落三李
　家前　縷水堤西自于家店迤東舊堤根起東至中
　鑾城迤西舊堤根止長五百五十丈係逺年老堤坐
　落于家店東　舊月堤西自劉家樓正南舊堤根起
　東至中鑾城迤西舊堤根止長八百五十丈係逺年
　老堤坐落劉家樓東　月堤西自于家店西頭舊堤
　根起東至十七堡止長五百七十丈康熙元年建築
　坐落于家店後　月堤西自神馬後舊堤根起東至
　祥符縣李七寨門前堤根止長六百一十丈康熙六
　年建築坐落李七寨西　月堤西自温家樓後迤東
　舊堤根起東至闗王廟迤東舊堤根止長三百三十
　丈康熙二十五年建築坐落闗王廟後　格堤南自
　荆隆口東渡頭臨河堤根起北至月堤根止長四百
　二十丈康熙八年歲修加幇坐落荆隆口東北
　祥符縣臨河堤上自封丘縣交界起下至陳留縣交
　界止計長五十里　第一段西自封丘縣李七寨前
　堤界起東至北堡東止長一千二百七十丈康熙九
　年加幇坐落新店前　第二段西自五堡東起東至
　八堡東堤頭止長一千五十丈係逺年老堤坐落陳
　橋西　第三段西自八堡東頭起東至十堡西堤灣
　止長三百七十丈係逺年老堤坐落陳橋前　第四
　段西自十堡西堤灣起東至大王廟大埠口止長五
　十丈係逺年老堤坐落陳橋正南　第五段西自大
　王廟大埠口起東至魁星樓止長一百六十丈係逺
　年老堤坐落陳橋東南　第六段西自魁星樓起東
　至十一堡東堤頭止長四百四十丈係逺年老堤坐
　落三府莊西　第七段西自十一堡東堤頭起東至
　十二堡止長十五丈康熙二十四年加幇坐落蔣家
　寒西　第八段西自十二堡起東至十五堡東止長
　九百九十九丈順治七年加幇坐落馬坊前　第九
　段西自十五堡東起東至賈家堂東止長五百丈順
　治十八年加幇坐落厰門口西南　第十段西自賈
　家堂東起東至十八堡西止長四百二十五丈順治
　十八年加幇坐落厰門口前　第十一段西自十八
　堡西起東至十九堡東堤頭止長四百三十丈係逺
　年老堤坐落邵王寨正南　第十二段西自十九堡
　東堤頭起東至大王廟東堤頭止長一百七十丈係
　逺年老堤坐落邵王寨東南　第十三段西自大王
　廟東堤頭起東至二十堡止長四十五丈係逺年老
　堤坐落邵王寨東南　第十四段西自二十堡起東
　至二十一堡止長五百六十丈康熙元年加幇坐落
　邵王寨東　第十五段西自二十一堡起東至二十
　二堡止長三百二十丈康熙四年加幇坐落清河集
　西　第十六段西自二十二堡起東至常家寨西大
　王廟止長四百丈係逺年老堤坐落常家寨西　第
　十七段西自常家寨西大王廟起東至二十四堡止
　長二百二十丈康熙二十四年加幇坐落常家寨東
　　第十八段西自二十四堡起東至陳留堤界止長
　一千六百八十丈康熙十九年加幇坐落韓羅灣前
　　陳橋西月堤西自張新莊前牛角哨起東至十堡
　西止長一千一百三十七丈係逺年老堤坐落陳橋
　西　陳橋後月堤西自封丘堤界起東至王盧集東
　頭止長五千零七十丈康熙八年加幇坐落陳橋北
　　陳橋前夾堤西自魁星樓東起東至十二堡堤頭
　止長三百八十丈係逺年老堤坐落陳橋東南　王
　盧集前月堤西自王盧集東南堤根起東至王盧集
　東北堤岔止長六百零二丈係逺年老堤坐落王盧
　集東　馬房後月堤西自王盧集東起東至馬房東
　埠口止長五百二十丈係逺年老堤坐落馬房後
　邵王寨後重堤西自馬房東堤根起東至邵王寨東
　大堤根止長七百五十三丈係逺年老堤坐落厰門
　口後　厰門口後月堤西自十八堡起東至大王廟
　止長五百七十丈係逺年老堤坐落厰門口東　厰
　門口東月堤西自厰門口西起東至邵王寨東止長
　五百八十丈係逺年老堤坐落邵王寨後　張家寨
　後月堤西自丁家莊前岔堤起東至常家寨西堤岔
　止長一千一百三十七丈康熙三年創築坐落張家
　寨後　張家寨斜月堤南自大堤起北至月堤止長
　二百五十丈係逺年老堤坐落張家寨東　清河集
　後重堤西自堤岔起東至常家寨後月堤止長六百
　四十丈康熙元年創築坐落清河集後　清河集後
　月堤西自二十二堡起東至新寨止長九百九十丈
　係逺年老堤坐落常家寨後　囘囘寨月堤西自本
　縣二十堡迤西大堤根起東至陳留縣竹堈村堤界
　止長八百六十丈康熙三十九年祥符陳留蘭陽三
　縣㑹築坐落韓羅灣後
　陳留縣北岸臨河堤西自祥符縣堤界起東至蘭陽
　縣堤界止長一百一十丈係逺年老堤坐落貫臺北
　　回回寨月堤西自祥符堤界起東至蘭陽堤界止
　長四百五十三丈康熙三十九年祥符陳留蘭陽三
　縣㑹築坐落竹堈村前　蘭陽縣臨河堤上自陳留
　縣交界起下至直𨽻長垣縣堤界止計長四十一里
　　第一段西自陳留縣堤界起東至第六堡止長九
　百五十五丈康熙十五年歲修幇築坐落銅瓦廂西
　北　第二段西自第六堡起東至第八堡迤東止長
　五百丈係逺年老堤坐落銅瓦廂東北　第三段西
　自八堡迤東起東至管李寨東南止長八十丈係逺
　年老堤坐落管李寨前　第四段西自管李寨東南
　起東至管李寨東北止長一百七十八丈係逺年老
　堤坐落管李寨東　第五段西自管李寨東北起東
　至程家樓西頭止長三百五丈康熙二十三年大修
　加幇坐落程家樓前　第六段西自程家樓西南起
　東至楊家莊東南堤岔止長六百八十丈係逺年老
　堤坐落楊家莊前　第七段西自楊家莊東北堤岔
　起東至十八堡東月堤頭止長七百七十丈康熙二
　十二年歲修創築坐落瞿家莊前　第八段月堤一
　道西自十八堡迤東月堤頭起東至樊家寨西頭堤
　根止長一千八百五十丈康熙三十六年歲修創築
　坐落耿家寨後　第九段西自樊家莊西頭堤根起
　東至張村集東南岔堤頭止長五百九十丈康熙二
　十三年大修加幇坐落張村集前　第十段西自張
　村集東南岔堤頭起東至吳家廟西止長六百九十
　丈係逺年老堤坐落谷家營前　第十一段西自吳
　家廟西起東至袁家寨東南止長二百四十丈康熙
　二十三年大修加幇坐落袁家寨東　第十二段西
　自袁家寨東南起東至長垣縣堤界止長六百三十
　三丈康熙三十二年修築坐落袁家寨東　囘囘寨
　月堤西自陳留堤界起東至銅瓦廂五堡迤東月堤
　根止長六百一十五丈康熙三十九年祥符陳留蘭
　陽三縣㑹築坐落張家寨前　月堤西自銅瓦廂八
　堡迤東起東至管李寨東北止長九百四十五丈康
　熙十八年創築坐落管李寨後　月隄西自張村集
　東南起東至袁家寨西南止長九百五十丈康熙九
　年創築坐落谷家營後　直𨽻長垣縣堤工康熙三
　十一年河南蘭陽儀封㑹同長垣三縣共築月堤一
　道坐落城東南黄家集西自蘭陽交界起東至儀封
　交界止長五百五十一丈　康熙三十六年築月堤
　一道西自黄家集迤東大堤起東至儀封縣洪船灣
　西南汪兆玉地止長五百六十丈　儀封縣堤上自
　長垣縣堤界起下至山東曹縣交界止　月堤西自
　洪船灣西南長垣縣堤界起東至稽民堤中止長一
　千八百四十丈康熙三十六年長垣儀封二縣㑹築
　坐落西馬木後　月堤西自月堤起東至宋家營後
　止長二百四十丈康熙十八年修築坐落秦家莊前
　　月堤西自劉家樓東月堤起東至十四堡東止長
　一千一百五十丈康熙三十七年創築坐落梁家寨
　東　臨河堤第一段西自宋家營西起東至曲家樓
　西南月堤頭止長一千五百五十丈康熙二十三年
　大修加幇坐落刁家樓南　第二段西自曲家樓西
　南月堤起東至曲家樓東南月堤止長六百四十丈
　係逺年老堤坐落小曲家莊前　第三段西自曲家
　樓東南月堤起東至小宋集東南止長一千五百三
　十丈康熙二十三年大修加幇坐落小宋集前　第
　四段西自小宋集東南起東至袁家樓南止長二百
　二十丈康熙二十三年大修加幇坐落袁家樓前
　第五段西自袁家樓南起東至杜家樓前止長七百
　一十五丈康熙二十二年大修加幇坐落杜家樓前
　　閻家集月堤西自杜家樓前堤岔起東至楊家堂
　後月堤止長二千八十丈康熙三十五年創築坐落
　二郎廟後　黄家集前月堤西自楊家堂後月堤起
　東至黄家集前堤頭止長六百四十丈係逺年老堤
　坐落黄家集前　蔡家樓月堤西自黄家集前月堤
　起東至張官營後曹縣堤界止長六百三十丈康熙
　三十七年創築坐落李韓寨後　李韓寨月堤西自
　裴家莊前四十一堡西起東至曹縣新築遙堤止長
　一千六百四十丈康熙三十八年創築坐落聶家莊
　後　河内縣沁河南岸民堤西自覆背村起東至迴
　龍廟接連官堤止計長二十里　官堤西自迴龍廟
　起東至張家莊接連民堤止計長六里　民堤西自
　張家莊起東至武陟縣交界張計村止計長四十四
　里　北岸民堤西自留村起東至張茹村止計長四
　十五里　武陟縣沁河南岸民堤西自張計村起東
　至方陵村止計長七十五里　北岸官堤七處坐落
　大樊村留村原村郭村詹家店何家營馬營計長二
　十一里　北岸民堤四處坐落東曲鎮傅村木欒店
　南賈村計長六十九里(今水學云近閱邸鈔武陟馬/家營詹家店一帶堤岸厯來)
　(聽民自築又沁水堤頭至詹家店約計六十里向無/堤岸沁黄一時並漲由此分洩歸漕故不議築然河)
　(自孟津而下出險就平兼㑹濟沁伊洛大有奔放之/勢此處甚属𦂳要似宜題請)
(聖慈照南河例槩入堤欽工其向無堤岸之處亦動洩/  皇帑加築髙厚之  仍於堤内量設閘壩以為蓄)
　(之計如此庶於河南/工程少有禆益云)
　豫省黄河在河陰以上土性堅硬從來不事修防在
　滎澤以下土性虚鬆隄岸易潰每遇伏秋河漲卒發
　盪激衝撞甚有一日之間塌卸河岸寛一二十丈至
　四五十丈者歲修搶修在在有之幸賴
皇上睿謨區畫周詳淮黄交㑹海口深通全河之尾閭
　無滯而豫處上游亦藉以循軌下注自無横溢之虞
　數十州邑生靈仰頌
皇恩真與天地同其髙厚自今以後從事河渠者惟有
　恪遵成法不敢稍懈於已治已安相期億萬斯年臣
　民共享平成之福爾(以上俱張文/端治河書)
　
　
　
　
　
　
　
　
　
　
　
　行水金鑑巻五十七
欽定四庫全書
　行水金鑑巻五十八
　　　　　　　　　　江南按察使傅澤洪撰
　　河水
　山東曹單二縣俱在黄河北岸(薈蕞云曹縣在山東/兖州府曹州南一百)
　(里南有曹山西南有黄陵岡元賈魯開黄河故道始/此明𢎞治中河決亦於此南有黄河嘉靖河決梁靖)
　(口隆慶築迎溜埽灣逼近老堤最為險要而武家壩/尤甚此壩潰決則城武金鄉皆成沮洳且東鄰閘河)
　(遏防尤要西北有賈魯河嘉靖前尤為運道自黄陵/岡塞而此河遂填其南為大河洪流矣北有古汜水)
　(黄河之在縣境者百二十餘里其渡口有六曰武家/口曰曹家口曰王李口曰蔚邢口曰劉家口曰李家)
　(口皆津要也舊月堤十有七府本朝増共二十有二/又壩十有四  單縣在兖州  西南二百十里南有)
　(黄河自曹縣流入東入豐縣岸長七十里要本朝順/治初決栁河口康熙九年決瞧龍寺單境  害瞧龍)
　(寺石家樓第一鄧家董家兩水口次之順治六年築/瞧龍寺月堤一道禦曹境滿河之水今沙淤加髙石)
　(家樓攔水壩堤臨河埽塌故加厚攔水壩大堤外黄/家營莊河岸低窪黄水暴發先從此出漕故於本莊)
　(迤東横築縷水堤一道以防河患鄧家水口有老堤/堤根單薄故於堤北加幇戧一道是為單境急務單)
　(河南岸與河南虞城交錯有遙堤二千四百餘丈久/殘缺康熙十九年合曹州曹縣定陶單縣城武金鄉)
　(六處徭夫加幇髙厚又加兩月河引水殺/流河患始弭然積久傾圮當未兩綢繆也)上自河南
　儀封縣交界起由考城縣境三十里而入曹縣一百
　四十里而入單縣又六十里出單境而達於江南碭
　山縣共計二百三十里屬兖州府黄河同知一員管
　轄
　曹縣黄河自河南考城縣東界入境康熙二十五年
　以考城北岸堤工三十里與曹境相連應歸曹縣就
　近修防故今所管堤工上自河南儀封縣交界起下
　至單縣交界止計長一百七十里設有縣丞主簿巡
　檢各一員分管河務
　安陵巡檢分管堤工五十里内歸併考城縣臨河堤
　自儀封縣交界起至戴家樓後止計長三十里又自
　戴家樓後起至主簿分管交界止計長二十里歴年
　歲修内有黄家莊西臨河堤一段長二百六十五丈
　馮家厰西臨河堤長一百二十二丈康熙四十一年
　加幇　上自張官營後界石起下至臨河堤止格堤
　一道長三百九十六丈康熙三十五年創築　上自
　儀封縣交界起下至黄家水口前裏河堤止遙月堤
　一道長一千二百五十五丈康熙三十八年創築
　上自儀封縣界石起下至備堤止月堤一道長一千
　二百丈歴年歲修　上自月堤起下至裏河堤止備
　堤一道長一百二十八丈康熙二十七年創築　上
　自臨河堤起下至備堤止戧堤一道長二百九十三
　丈　上自臨河堤起下至裏河堤止小戧堤一道長
　一百一十三丈　上自黄家水口前起下至大王廟
　西止裏河隄一道長九百三十八丈　上自裏河堤
　起下至天齊廟西止月堤一道長九百四十五丈
　上自天齊廟西起下至楊家道口止月堤一道長一
　千五百一十八丈　上自關王廟起下至臨河堤止
　月堤一道長五百六十丈　上自尹家墳起下至天
　齊廟西止月堤一道長四百七十五丈　上自唐家
　水口西起下至囘龍王廟西止䕶堤一道長六百九
　十丈　上自囘龍王廟後起下至崔家莊東止月堤
　一道長三百七十丈　上自楊家道口起下至流通
　集西止月堤長五百五十五丈以上堤工俱歴年歲
　修　上自臨河堤起下至主簿分管止月堤康熙四
　十一年修築
　主簿分管堤工上自巡檢分管交界髙家莊後起下
　至縣丞分管交界李家樓東止計長七十里臨河堤
　歴年歲修　青山廟前月堤上自十字堤起下至埽
　壩止長一千二十丈康熙三年創築　銅奶奶廟北
　新補月隄上自青山廟前月堤起下至新月堤止長
　一千五百五十八丈康熙三十九年修築　銅奶奶
　廟北遙月堤上自青山廟前月堤起下至草樓西新
　月堤止長二千七百四十丈康熙四十年創築四十
　一年又加幇銅奶奶廟向稱極險雖經添築月堤猶
　不足恃且劉信莊坍卸㡬至堤根去此切近危迫尤
　甚故又添築此堤　劉信莊月堤上自臨河劉滿莊
　堤起下至臨河舊老堤止長三百五十五丈歴年歲
　修　趙家集西月堤上自新月堤起下至劉信莊月
　堤止長一千一百八丈内二百九十五丈康熙四十
　一年加幇　草樓前新月堤上自臨河堤起下至臨
　河新月堤止長二千八十八丈内五百三十丈康熙
　四十一年加幇　魚鱗月堤上自臨河備堤起下至
　遙月堤止長八百六十丈康熙二十六年創築　曹
　巴莊廟後遙月堤上自魚鱗月堤起下至楊釗口月
　堤止長二千九百三十丈康熙二十五年創築　楊
　釗口月堤上自謝家集南縷水堤起下至楊釗口縷
　水堤止長七百九十二丈歴年歲修　黄家奶奶廟
　後月堤上自楊釗口月堤起下至李家樓東臨河堤
　止長九百四丈歴年歲修
　縣丞分管堤工上自主簿分管李家樓東交界起下
　至單縣交界止計長五十里臨河堤歴年歲修　梁
　家樓西月堤上自臨河堤起下至大大王廟西止長
　一千三百二十丈内六百三十丈康熙四十一年加
　幇　大大王廟東䕶堤上自大大王廟起下至臨河
　堤止長二百九十三丈歴年歲修　韋家樓後月堤
　上自安家莊東起下至孫家莊東堤岔止長一千九
　百八十三丈内五百六十四丈康熙四十一年加幇
　單縣黄河上自曹縣交界起下至江南碭山縣交界
　止計長六十里設有主簿一員專管河務
　臨河堤從前原係攔水壩斷續不一惟是險要之處
　添設以䕶縷水堤者後因縷堤之外攔壩之内村莊
　漸稠防禦愈急遂將各壩接連築成長堤名攔水堤
　自明季相沿已久今改名臨河堤俗又稱三堤離河
　三四五六里不等隨河蜿蜒計長六十里　上自曹
　縣交界起由瞧龍寺基而下至頭鋪止長一百五丈
　係舊堤康熙三十一年修築　南北月堤自頭鋪起
　至峨􁪽殿止長六百六十丈此隄專防曹縣上流直
　下之衝溜最為緊要康熙四十一年於歲修案内估
　修　峨嵋殿後斜月堤係老堤長四百二十三丈未
　經加修　孫家集後臨河堤自峨􁪽殿起至鄭家樓
　前止長七百丈康熙三十一二三年修築　石家樓
　前臨河堤自鄭家樓前起至董家小莊後止長一千
　一百四十六丈康熙三十五三十八兩年修築　石
　家樓臨河堤後月堤自鄭家樓前起至石家樓東臨
　河堤止係老堤未經加修　石家樓後臨河堤自董
　家小莊後起至董家營月堤西頭止長一百八十五
　丈康熙四十一年修築　董家水口即董家營後臨
　河堤自董家營起至趙家樓前止長一千四百八十
　丈康熙三十三三十七兩年修築　董家營臨河堤
　後備䕶月堤自石家樓西起至鄧家林止長九百二
　丈康熙三十三年創築三十四年加幇　趙家樓東
　南北格堤南自臨河堤起北至縷水堤止長三百二
　十五丈康熙二十五年創築歴年歲修　格堤迤東
　臨河堤自格堤頭起至黄家莊前止長五百五十三
　丈康熙三十八三十九兩年修築　火星廟後九鋪
　迤東臨河堤自本堤起至郭家莊前止長二百一丈
　康熙四十一年修築　桑堌寺後臨河堤自黄家莊
　起至鄧家莊止長七百六十五丈康熙三十七三十
　八兩年修築　鄧家水口迤東臨河堤自本堤起至
　郭家莊後止長一千八百一十六丈歴年歲修　孟
　家樓臨河堤後月堤自孟家樓西起至孟家樓東止
　係逺年老堤未經加修　朱王口北臨河堤後舊月
　堤自朱家莊迤西臨河堤起至許家莊東止係逺年
　老堤未經加修　包家瓦房前臨河隄自十四鋪起
　至月堤頭止長五百一十丈康熙四十一年修築
　許家莊前臨河堤自許家莊前起至姜家莊西止長
　六百五丈康熙四十一年修築　楊家樓前臨河堤
　後修䕶月堤自楊家樓前起至鄭家店西止長五百
　二十丈康熙三十五年創築三十六年加幇　鄭家
　店前臨河堤自鄭家店前起至朱王六壩西頭止長
　三百五丈歴年歲修　朱王大壩臨河隄自大壩西
　頭起至大壩東頭止長四百一十五丈康熙三十二
　年修築　朱王大壩東臨河隄自朱王大壩東頭起
　至黑龍潭西頭止長九百九十三丈康熙三十二三
　十九兩年修築　黑龍潭臨河堤長五十丈係逺年
　老堤未經加修　黑龍潭東臨河堤自黑龍潭東起
　至江南碭山縣交界止長三百一十丈康熙三十九
　年修築
　縷水堤俗名二堤離臨河堤十里上自曹縣交界起
　下至江南豐縣交界止計長五十四里明時所築嚮
　為河防首重之堤嗣將攔水壩築成臨河長堤則門
　戸之捍禦巳在臨河為重而縷堤次之矣然邇年以
　來修守不敢稍懈一有殘缺即督令補築屹然仍為
　重門之障云
　太行堤離縷堤十里上自曹縣交界起下至江南豐
　縣交界止計長六十九里明𢎞治十年河決黄陵岡
　大傷張秋運道始築此堤
　曹單二邑堤工舊例不動帑金惟資額設之夫為數
　有限而汛險工長顧此失彼且正月集夫二月興工
　三月間工未就而桃汛至五六月而伏水發七八月
　而秋水溢時時可慮在在須防固工程而嚴守禦司
　事者所當加意者也
　江南徐州黄河(薈蕞云黄河入河南與沁汴或分或/合明初分六道出滎陽者至夀張入)
　(淮出祥符者至懷逺入淮出長垣者至陽榖入漕出/歸徳者至宿遷入漕出儀封者由新集趙家圈經蕭)
　(北至徐小浮橋入漕此河流經徐之始也治水筌蹄/云嘉靖六年以前黄河分為六道其兩道由河南鳳)
　(泗入淮其四道由小浮橋飛雲橋大小溜溝入河時/則開歸徐沛利害相當今開歸沛諸流俱湮全河悉)
　(經徐州一道則開歸沛之患紓而徐邳之患博其不/兩利亦不能兩害者勢也  河在徐州土人呼為汴)
　(河又名沁河又名小黄河按漕河志河居中汴居南/沁居北河南徙則與汴合北徙則與沁合故此河之)
　(名有三今沁水久不達唯河合於汴爾汴由西來勢/甚湍悍迤州城之東北與泗水合故稱汴泗交流而)
　(河徙西北出秦溝流至州城東南而下則其名亦不/可混矣  黄樓在州城東門上宋蘇軾建按蘇轍黄)
　(樓賦序曰熙寧十年七月乙丑河決於澶淵東流鉅/野北溢於濟南溢於泗八月戊戌水及彭城余兄子)
　(瞻適為彭城守水未至使民具畚鍤蓄土石積芻茭/完窒隙穴以為備自戊戌至九月戊辰水及城下者)
　(二丈八尺雨晝夜不止子瞻衣䙝履屨廬於城上調/急走發禁卒以從事令民毋得竊出以身率之城得)
　(不潰水既涸乃請増築徐城相水之衝以隄防之于/是即城之東門為大樓堊以黄土曰土能勝水徐人)
　(相勸成之今城之東角尚有黄樓葢後人踵而為之/然非其舊矣  徐吕二洪古稱最險自永樂中陳瑄)
　(鑿洪通漕各設分司官治洪事至嘉靖間分司主事/陳穆陳洪範相繼鑿石平之行者遂若履坦道矣)
　南岸上自河南虞城縣交界起下至靈璧縣交界止
　計程二百六十里北岸上自山東單縣交界起下至
　邳州交界止計程二百七十一里設徐屬河務同知
　管里修防其汛六在南岸曰碭山縣汛蕭縣汛(薈蕞/云碭)
　(山縣在江南徐州西北一百七十里縣治在芒碭山/之陽山在河南永城縣界黄河繞縣西北五十里東)
　(北二十里與虞城縣接界南郭外有新滙澤河徙而/成南北可二十里東西四十餘里經冬不竭明隆慶)
　(二年知縣戴偉鑿渠疏洩尋湮六年知縣王廷卿更/開新渠以蘇昏墊有陳霜口河由虞城縣至汪家口)
　(分為二汗漫若湖明嘉靖二十六年知縣王紹元於/汪家口築堤一道又為月堤順水堤然碭山地勢窪)
　(仰低下屢經水患地浮淤沙雖節經疏鑿遇漲率易/故河渠之名變遷不常  蕭縣在徐州西三十里縣)
　(治在三台山之陽黄河自碭山縣楊村口始入縣東/百里許至於州界遷徙無常水患頻仍康熙十七年)
　(總河靳創建沿河遙堤格堤及迎水壩甚有利益其/遙堤由楊村口入縣之邵家套及徐州順河集復至)
　(縣之大栁樹田家樓郝家集及北城楊家莊接徐界/而東其格堤南自東鎮店舊長堤起北至舊縷堤止)
　(障水南下毛城鋪入閘蕭無水患全賴此堤其迎水/一壩在田家樓縷水歸河又利導之宜也誠能修防)
　(堅固不獨蕭無水患而/下流亦無波及之虞矣)徐州郭工汛徐州小店汛在
　北岸曰豐碭汛(薈蕞云豐縣在徐州西北百五十里/南至碭山縣七十里至蕭縣六十里)
　(黄河在縣南五里許土人呼為濁河一名白羊明嘉/靖五年河決城䧟蕩然無存知縣髙禄遂遷縣治於)
　(東南華山居焉三十一年知縣徐蓂復還舊治萬歴/三十年河決朱旺口縣當正衝洚澗殷流幾與堤平)
　(知縣戴一松防守維勤益修繕/舊堤加濶而髙至今賴以捍禦)徐州大壩汛
　碭山縣汛自虞城縣交界起至蕭縣交界止縷堤長
　一萬四千四百一十七丈計程八十里
　自虞城縣交界起至毛城鋪止舊有縷堤長一萬五
　百六十丈八尺内近毛城鋪山石閘一段長一千五
　百四十丈康熙二十三年修築
　自毛城鋪石閘起至蕭縣界止縷堤長三千八百五
　十六丈康熙二十三年修築
　毛城鋪小石閘一座大石壩一座俱康熙三十三年
　建伏秋黄漲由此出小神湖康熙三十九四十年河
　身漸深水不過閘惟四十一年異漲之水出閘
　定國寺舊險工今因河勢北徙停修
　定國寺月堤長一千九十丈康熙三十八年創築
　蕭縣汛自碭山縣交界起至徐州交界止縷堤長一
　萬一千六百八十九丈計程六十五里康熙二十三
　年修築内有卑薄處三十八年又加幇　東鎮口格
　堤長八百六十四丈康熙十九年創築格堤北有大
　横堤格堤南有小横堤皆舊廢堤(河防雜説云黄河/南岸上自碭山縣)
　(毛城鋪起下至徐州城止雖原有遙堤一道然近者/離河五七里逺者離河二三十里其間地勢髙窪不)
　(等毎於伏秋異漲之時河水必從窪處出漕直灌堤/根自順治初豫省荆隆口潰決全黄北瀉之後下流)
　(河身處處墊髙彼時雖竭力堵塞而河底之深究不/能復前此之舊又黄河消長無定長則出漕消則歸)
　(漕方其出漕之時挾沙而漫迨水落歸漕而沙留於/岸是以近河灘地每為淤墊較之二三十里外原舊)
　(築堤之地竟髙五七尺或丈餘不等故直灌堤根之/水不一二日而水髙於堤少窪之處漫溢成缺歲歲)
　(然也不知此水下注不特鳳徐淮属州縣毎被漫淹/而其水全歸洪澤湖撼擊髙家堰髙堰一有不支則)
　(全淮東瀉黄躡其後而清口淤運河墊清水潭等工/皆不可保矣是徐州以上碭蕭黄河南岸堤工雖與)
　(運道隔逺而實與運道相闗甚切也康熙十九年於/近河髙灘之上已築縷堤一道約長一萬八千餘丈)
　(固可免十一州縣之水災但属卑矮不足以禦非常/異漲更須幇築髙厚務期堅實又於蕭縣東鎮店地)
　(方築格堤一道約長八百餘丈有此一堤雖/遇異漲自有重門之障潰決之患永可免矣)
　徐州郭工汛自蕭縣交界起至徐州三山頭止計程
　六十六里
　自蕭縣交界起至徐州王家山止縷堤長三千四百
　五十八丈康熙二十三年修築内有單薄處三十八
　年又加幇
　王家山天然石閘一座康熙二十三年建以洩黄漲
　自三十九年至今河底漸深水不過閘
　十八里屯東西兩頭各天然石閘一座康熙二十三
　年修築
　自苖家山起至冰雹山止縷堤長一千五十丈康熙
　三十八年創築
　自韓家山起至段家莊西頭止舊有民修堤長四百
　九十三丈康熙三十八年加幇
　韓家山南山溝中舊有民築土堰長七十三丈康熙
　三十八年加幇
　韓家山堤工因黄河上灣溜水南射逼近堤根内鄰
　石狗湖地勢卑下最闗𦂳要康熙三十九年創築月
　堤自楊家樓起至段家莊止長四百五丈以為重門
　之障
　段家莊舊險工康熙三十九年於對岸沙觜挑穵引
　河大溜下徙
　郭家觜險工因黄水自西南直射北岸蘇家山觸激
　山根折奔南岸以致郭家觜奶奶廟一帶正當大溜
　頂衝歴年以來大溜或由奶奶廟之上或由奶奶廟
　之下忽東忽西遷徙無常康熙三十九年臣鵬翮勘
　閱形勢逼近徐城最為緊要　題請建修石岸長五
　百三十九丈三尺現在修砌四十年置鐵犀一座於
　堤上以鎮水
　自雲龍山黄茆岡起至徐州西關街柵欄門止蘇堤
　長六百三十八丈康熙三十八年修築(徐州志載蘇/軾禦水築東)
　(南長堤起戲馬臺属於城天啓甲子河決城潰堤僅/存一線今土人所稱蘇堤又在城西南自黄茒岡属)
　(城西闗與志不同意當日水消之後軾又嘗築堤為/備而志考之未詳與戲馬臺在城南里許髙數十仞)
　(廣袤數百步昔項羽因山築臺以觀戲馬宋武帝/為宋公時在彭城九月九日出遊戲馬臺是也)
　徐州舊有䕶城石岸長五百一十五丈康熙三十六
　年加髙三尺六寸又攩軍墻南渡口長一十二丈九
　尺三十六年創砌(河防雜説云徐州州城以上碭豐/蕭徐四州縣黄河南北兩岸雖經)
　(新築縷堤然自河底墊髙以來徐州治城卑如釡底/而人烟凑集緊貼河邉河身寛不過六七十丈束水)
　(至急若不於上流稍留宣洩之地則一逢異漲勢必/灌淹州城民社倉庫俱為澤國矣今於碭山縣南岸)
　(毛城鋪地方建三十丈寛減水石壩一座又於徐州/北岸大谷山地方建三十丈寛減水石壩一座使上)
　(流雖遇十分異漲而先於南岸毛城鋪減去半分再/於北岸大谷山減去半分方可少殺其勢而徐城可)
　(保無虞矣其所減之水先貯碭山縣南岸之小神湖/内逐漸流入濉河由歸仁堤減水壩歸入洪澤湖此)
　(係逐漸宣洩之水與漫決奔騰之勢不同不足為髙/堰各工之患也若欲盡善又須於蕭縣黄河南岸北)
　(自舊縷堤起南至東鎮口止築格堤一道約長八百/六十餘丈所以束毛城鋪減下之水并上流各處匯)
　(歸雨水亦使暫住小神湖内其小神湖乃係堤裏窪/地雨多則積水成湖亢旱則乾涸成地今貯減下之)
　(水分流南洩既殺其奔騰之勢亦無/害於小神湖自可永無衝決之虞矣)
　下洪奎山店堤一道長一百二十七丈嚮係民修其
　戧堤康熙三十七年幇築此堤外臨黄河内傍支河
　最為險要三十八年改挑支河二百丈以保隄工
　自七里溝接奎山店堤起至三山頭止遙堤長一千
　四百九十丈内接奎山店堤長二百二丈康熙三十
　七年加幇又接奎山店堤戧堤長二十九丈三十八
　年築又卑薄處三十八年加幇
　徐州小店汛自三山頭起至靈璧縣交界止縷堤長
　八千八百六十丈計程四十九里康熙二十三年修
　築
　潘家馬路歲修險工長六十四丈康熙四十年間因
　對岸新生雞心灘大溜埽灣崖岸坍塌遂成險工
　楊横莊歲修險工長四百三十五丈埽臺長四百一
　十四丈康熙三十七年加幇
　楊横莊挑水壩西雁翅歲修險工長四十二丈
　楊横莊月堤長三千四百三十六丈康熙三十一年
　修築
　曹家莊搶修險工長八十六丈
　曹家莊月堤長四百六丈康熙三十八年創築
　潘家馬路楊横莊曹家莊三險工相連北岸沙觜逼
　溜頂衝康熙四十年内遵
㫖取直於北岸開穵引河一道長一千八十丈引水東
　下以殺其勢
　楊家窪歲修險工長三百二十三丈埽臺長三百五
　丈康熙三十六年加幇
　楊家窪月堤長七百二十丈康熙三十八年創築
　韓壩舊險工月堤長三百五十六丈康熙三十八年
　修築
　小店歲修險工長三百一十丈(河防雜説云小店受/頂衝大溜葢其水受)
　(長樊大壩折而來南者也下埽修防/歴年已久幸河勢不變故得無恙)
　小店月堤二道一長三百九十丈康熙三十六年修
　築一長三百六十丈三十六年因河勢下徙創築
　自小店迤東起至靈璧縣界止有民築臨河子堤長
　四千五十三丈
　豐碭汛自單縣交界起至徐州李道華家樓止縷堤
　長一萬三千一百九十三丈二尺計程七十三里(河/防)
　(雜説云黄河北岸有原有舊遙堤者有原無舊遙堤/者無堤之處固不待言而有堤之處俱離河三四十)
　(里不足以資束水故於單縣界起下至徐州李道華/樓止築縷隄一道此足以障意外之水矣其李道華)
　(樓以下地勢稍髙可以不必築堤設遇百分異漲之/年雖有毛城鋪大谷山兩壩宣洩倘去不及又藉此)
　(無隄之地以宣洩之庶一切堤工/與徐州治城俱可永保無患矣)
　自單縣交界起至吳家寨止舊有民修縷堤長一千
　丈康熙三十八年加幇
　自呉家寨起至李道華家樓止縷堤長一萬二千一
　百九十三丈康熙二十三年修築卑薄處三十八年
　加幇
　吳家莊搶修險工長一百二十五丈五尺此工向係
　歲修因康熙三十九年於上壩頭築迎水壩一座迎
　挑水勢使大溜向南又於對岸穵去灘觜以順其流
　險工漸平四十年遂改為搶修
　谷家莊歲修險工長一百八十五丈谷家莊即在吳
　家莊之下康熙三十九年九月閒全黄直射此工堤
　岸坍塌一百七十餘丈危險異常將此工題入歲修
　吳家莊谷家莊險工相連康熙三十九年加幇埽臺
　長二百四十八丈又築月堤長九百四十三丈
　徐州大壩汛自李道華家樓起至邳州交界止計程
　一百九十八里
　自李道華家樓至蘇家山無堤之處計九十里蓋因
　黄河上游寛濶而徐城以下窄狹一遇大漲即難容
　受故從來不議築使漫溢之水從岡頭湖荆山口輾
　轉入於運河也
　自大谷山起至蘇家山止堤長四百四十七丈康熙
　三十八年修築内有大谷山石壩一座蘇家山石閘
　一座俱二十三年建以洩黄水異漲
　自陡山起至子房山止縷堤長一千三百一十五丈
　康熙三十八年修築内有鎮口閘一座今沙淤
　黄山口民修小堰長九十丈康熙三十八年加幇
　自華家樓起至長山頭止民修隄長一千九百六十
　丈康熙三十八年加幇卑薄處内狼矢溝歲修險工
　長二百五丈
　狼矢溝月堤長八百丈康熙二十五年修築
　自闗王廟起至大壩上壩頭止民修堤長五百九十
　五丈
　長樊大壩歲修險工一段長三百二十丈大壩險工
　舊有月堤長四百九十丈自大壩尾起至王家山止
　民修隄長九百八十丈自王家山起至出頭山止天
　生土壩長九十六丈　自九山起至出頭山止遙堤
　長一千六百八十九丈為大壩險工重門之障康熙
　三十八年修築(河防雜説云黄河過徐州二十里折/而往北遂成長樊大壩險工四百五)
　(十五丈此工内係窪區大溜頂衝最為險急設有疎/失則滕嶧邳宿運河俱成平陸矣雖歲歲下埽未嘗)
　(少弛然非久逺之計須於九山出頭山之中創築遙/堤一道以防意外之虞此為重門之障不可不加意)
　(也/)
　自董家山起至盧家山止遙堤長一百八十二丈康
　熙十九年創築
　自盧家山起至邳州界止遙堤長一千四百八十二
　丈康熙十九年創築(以上俱張文端治河書以靳文/襄公治河書云自徐邳  至海)
　(口千有餘里險工甚多有昔險而今平者亦有昔平/而今險者蓋河道變遷衝刷不常之所致也前代河)
　(患在北其險多在開封大名河間東兖間今河患在/南開封所属唯滎澤北門一險當歲加埽土以防之)
　(東省唯曹縣傅家集一險向挑引河尚未成此河一/成便可變險為平若江南則自徐州以下險工不可)
　(屈指詳記之冀後此司河者加之意焉處徐州南岸/險工三曰郭家觜乃治西南䕶城隄盡  曰楊家窪)
　(在長樊大壩南曰小莊在楊家窪東其北岸險工曰/長樊大壩  河防雜説云徐州城東黄河北岸狄家)
　(山向有涵洞小閘一座併兩頭廢堤今議欲築堤一/道不知此係山岡老土黄河異漲之時聼其漫流由)
　(山後小河經邳州彭家河入運河諒不至成患若一/經築堤則束水不洩邳州一帶工程未免擔險愚意)
　(不復築堤聼其為天然減水壩可也徐州北岸花山/一帶原属卑窪之區向來漫水自康熙十六年引動)
　(大溜㡬至奪河其水漫淹邳宿兩處田地由駱馬湖/仍入黄河迨至十九年春夏之間下埽堵築斷流又)
　(於董家山起歴龎家山至邳州工界止動帑創築遙/堤一千六百六十餘丈以為經久保障年來宿民稍)
　(稍受益兩邳地/亦涸出甚多矣)
　
　
　行水金鑑巻五十八
欽定四庫全書
　行水金鑑巻五十九
　　　　　　　　　　江南按察使傅澤洪撰
　　河水
　邳睢靈三州縣黄河北岸上自徐州交界起下至宿
　遷縣交界直河口止計程八十二里零係邳州境(薈/蕞)
　(云州在淮安北四百五十里州志云黄河舊繞半戈/山北崇禎末改流羊山之南水勢散漫沙墊底髙於)
　(是青墩營張家灣大壩等處屢報口決而邳歲受河/患  本朝康熙七年河水泛溢全城盡没自此積為)
(天巨浸已已春問民疾苦允邳民前奏發帑金四萬三/  子南巡所在)
　(千兩改建州城於艾山艾山之前為小山山下為城/黄河在舊城南自彭城歴吕梁由睢寧界至五工頭)
　(迤東始入邳境流四十里接皁河抵宿遷縣界清水/河即舊黄河南岸属睢寧北岸属邳州順治初塘池)
　(壩塞始由今河而清水河猶存其跡在舊城䕶城堤/南董家堂北是也  河防雜説云邳州南去離城五)
　(里許有小山一座髙不過十丈然係礓石最為堅硬/名曰象山其山原在大河南岸前此河直之時離山)
　(尚逺近年上流河勢逐漸南徙大溜直搗山根山堅/而硬不能衝塌竟成兠水之形水原向東南而行因)
　(被山阻反折而往西北以致上流南岸既生戴家樓/一險而下流北岸又生塘池大壩一險上年於塘池)
　(大壩之下又生羊山寺前一險費料甚多究皆象山/兠水之所致也仍須於南岸使之暢流其險自然稍)
　(平矣然邳州治城在黄河北岸緊臨大河向稱富庶/之區  地勢甚窪是以康熙七年河流泛漲全城䧟)
　(於水底廬室盡漂田畝俱浸人民四散僅存一二百/家棲息䕶城堤上隄外里許有埽工一帶通長五百)
　(七十餘丈所謂董家堂險汛也自十八年以來西堵/花山決口北築唐宋山并運河堤工于是州城附近)
　(方四五十里約有田數千頃皆可耕種但董家堂埽/臺卑矮埽臺之内又係積水深坑取土一擔往返數)
　(里每夫窮日之力不過挑土十餘擔二十一年伏秋/岌岌有漫潰之勢二十二年春夏兩季竭盡人力僅)
　(僅加髙二尺而伏秋之水亦復加長二尺又㡬幾漫/溢百計搶救方保無虞此亦當設法加幇以防非常)
　(也岸黄河自睢寧南岸韓家莊折而向北直搗邳州/北  五工頭堤工遂成險汛其來已久此工長二百)
　(餘丈歲歲修防與/董家堂相等也)黄河南岸上自徐州交界起下至
　睢寧縣(薈蕞云在淮安府西三百九十里黄河自縣/西北七十里自徐州界入縣境睢水自宿州)
　(靈璧東流而下入睢寧界厯孟山潼郡至子仙鎮經/堽頭過廟灣繞縣治後再東抵髙作耿車而盡於小)
　(河口入黄河自天啓二年崇禎二年黄河衝決故道/遂湮今小河自孟山東下歴縣治南界由找溝而東)
　(南入祠堂湖口俗之所謂小河者即昔睢水也泗水/合沂水歴睢治經小邳入於淮所傳沂泗交流是也)
　(後因黄河南徙遂合為一/而沂泗之名亦不存矣)交界衞工頭止計程二十
　二里零係靈璧縣境(薈蕞云在鳳陽府東一百二十/里有磬石山禹貢泗濱浮磬即)
　(此北為黄河與睢寧縣接界河防雜説云靈璧堤工/在在窪區從前每多漫缺大為歸仁堤髙家堰清水)
　(潭等工之害康熙二十二年大漲堤頂僅髙水面一/二尺有竒不等且萬頃汪洋風浪不時大為可畏亦)
　(須一律加髙約以六尺為度并加僉排樁庶可禦風/浪而無虞矣  靳文襄公治河書云自徐州界房村)
　(起至睢寧界賈家灣止三十里地勢甚卑而張寒二/堡尤窪下形兠灣築堤輒圮蓋地窪則水積形兠則)
　(囊水也而風濤難禦因於瀕河髙處築子堤一道直/接峰山以暫□漫溢而於子堤之内大堤之外開小)
　(河一道於清涼寺建涵洞數聯以引黄計十年之後/窪地皆可淤髙此後堤工既易築亦易保矣然涵洞)
　(雖建必須着兵夫常川看守修其圮壞通其壅積以/放黄入淤否則洞亦空建或以此地去十數里可無)
　(大虞然地卑易衝民田/交錯司河者能無慮乎)上自靈璧縣交界衞工頭起
　下至宿遷縣交界古堤頭止計程一百里零係睢寧
　縣境設有邳睢靈璧河務同知一員管理修防其汛
　三曰靈璧縣汛睢寧縣汛邳州汛
　靈璧縣汛自徐州交界起至睢寧縣交界衞工頭止
　縷堤長三千九百四十八丈康熙二十三年修築
　自徐州交界撑堤起至龍虎山止臨河子堤長二千
　六百八十四丈内接徐州子堤長七百七十四丈係
　民築其一千九百一十丈康熙二十四年修築徐靈
　交界處縷堤與子堤不同縷堤在謝家樓之西子堤
　在墨家口之西
　墨家口工康熙三十年舊堤塌斷復築小堰猶恐卑
　薄不足以捍禦口西有民築撑堤一道長一百一十
　六丈康熙四十年令河兵加幇以防墨家口出水不
　致倒灌張寒二堡張寒二堡即在謝家口地方最為
　窪下向來常常漫缺者也
　睢寧縣汛自衞工頭起至峰山四閘止縷堤長一千
　三百四十五丈康熙十七年創築内自龍虎山至峰
　山共閘四座康熙二十四年建以洩異漲之水流入
　孟山等湖(河防雜説云睢寧縣黄河南岸舊有遙堤/卑矮不堪而清水口一帶内係窪區而外)
　(有積水如黄河風浪搏擊最為危險歲修之費每苦/不資康熙十八年於峰山龍虎山上下創築縷堤數)
　(千丈包清水口積水於堤内然後挖開舊遙堤撤乾/積水變成膏田數百頃睢民賴之今則全河歸故新)
　(築縷堤尚属卑矮亦當/按水跡一律加髙也)
　自峰山四閘起至武官營止縷堤長三千三百一十
　一丈三尺康熙十七年創築上兩堤内有遙堤長三
　千二百五十丈今廢
　武官營子堤長七百四丈康熙二十四年舊縷堤塌
　斷復創築
　武官營大月堤長三千一百三十四丈康熙二十四
　年修築康熙三十年間武官營險極曽於月堤之中
　又築重堰未竣而北岸沙灘開穵引河告成河流北
　徙其工遂廢
　自武官營起經朱家樓王家堂至余家堂止縷堤長
　二千四百二十三丈康熙二十三年修築
　朱家樓前格堤長五百三十五丈康熙二十四年創
　築
　王家堂歲修險工長三百一十一丈五尺康熙三十
　八年秋漫缺七十四丈賠修新堤卑薄三十九年
　題明動帑重修又撥令河兵於漫口西頭建挑水壩
　一座東頭建迎水壩一座不使水衝新堤又幇築兩
　壩埽臺共長五十五丈加寛二丈始足防禦
　王家堂舊月堤長一千六百丈前被水衝殘康熙三
　十九年撥令河兵修築
　自余家堂起至戴家樓止縷堤長一千九百丈康熙
　二十三年修築
　戴家樓歲修險工長三百四十丈舊有月堤長五百
　九十三丈康熙三十八年加幇北段二百五十五丈
　又另築南段長八百四十丈自戴家樓起至韓家莊
　止縷堤長二千八十二丈康熙二十二年修築　韓
　家莊月堤長一千一百一十丈康熙十七年創築(河/防)
　(雜説云戴家樓一帶大河去堤原逺乃近年逐漸南/徙竟成極大險工今須用長樁大埽徹底裹䕶又須)
　(多築壩臺迎溜抵禦始保無虞堤自董家堂折而歸/南至睢寧南岸之韓家莊河離  根原不過數十丈)
　(上流花山決口未堵之前大河水勢緩而且少是以/未遽成險及康熈十九年花山堵塞全河歸故水急)
　(溜大直搗堤根彼時飛集料物儧下大埽隨機鑲套/始得保固今巳成最險之工必須歲歲修防無一勞)
　(永逸之策也而韓家莊月堤一千一百十丈蓋縁全/河大溜頂衝  來勢甚勇悍不得不築月堤以障之)
　(又上自韓家莊埽工東頭起下至宿遷縣界止堤工/長六千一百九十餘丈此係民工甚属卑矮必須加)
　(幇以防/異漲)
　自韓家莊起至古堤頭宿遷縣界止縷堤長六千一
　百四十一丈五尺康煕二十三年修築(靳文襄公治/河書云睢寧)
　(之境盡於南岸險工三一曰王家堂一曰戴家樓一/曰羊山寺河自鯉魚山峰山兩崖中建瓴而下南北)
　(衝突三處/皆頂衝也)
　邳州汛自徐州界起至廟山止縷堤長二百二十三
　丈康熙十七年創築内有舊格堤
　自綿山起至拐山止格堤長二百一十九丈康熙十
　七年創築
　馬家山格堤長一百九十五丈康熙十七年創築
　自劉家寨起至劉家店止縷堤長三百四十丈康熙
　十七年創築
　自豐山起至青羊山止縷堤長一百八十三丈五尺
　康熙十七年創築
　自青羊山起至塘池舊遙堤中間止縷堤長一千八
　百六十二丈康熙十七年創築自青羊山至舊遙堤
　頭有堤今廢
　塘池搶修險工長九十一丈栁園頭搶修險工長七
　十四丈兩工相連共長一百六十五丈　塘池月堤
　長四百一丈康熙三十六年創築
　自塘池起至羊山寺前止縷堤長四百九十二丈康
　熙十七年修築　羊山寺前歲修險工長二百七十
　八丈
　自舊遙堤中間起至羊山寺西止遙堤長五百二十
　一丈康熙十七年創築羊山至半戈山有堤今廢
　自羊山寺前起至董家堂頭壩止縷堤長一百一十
　四丈康熙十七年修築羊山寺東有格堤格堤南頭
　又有横堤今俱廢
　自董家堂頭壩起至馬船幇止歲修險工長六百二
　十一丈
　自馬船幇起經宋家莊至五工頭止縷堤長一千一
　百九十二丈五尺康熙十七年修築　邳睢㕔署前
　有撑堤長九十八丈康熙十七年創築今居民鱗集
　巳為街市又自邳睢㕔署前起至五工頭西止有堤
　又自前堤中間起至戚字堡月堤頭止有舊遙堤今
　俱廢
　宋家莊搶修險工長九十八丈
　自五工頭起經戚字堡至舊遙堤頭止縷堤長八百
　四十五丈康熙十七年修築
　戚字堡歲修險工長一百一十九丈康熙四十年置
　鐵犀一座於工上鎮水
　戚字堡險工因對岸沙灘日長逼溜頂衝康熙四十
　年遵
㫖取直於南岸開穵引河長五百七十丈分殺水勢今
　巳成河
　戚字堡西撑堤長七十八丈康熙三十八年創築又
　月堤長四百四十丈康熙三十八年將舊遙堤改修
　戚字堡東有舊遙堤今廢
　自舊遙堤頭起至沈家堂止縷堤長九百五丈康熙
　十七年創築
　自沈家堂起經青墩營姚家莊三官廟至直河口宿
　遷縣界止縷堤長二千四百五十三丈九尺康熙十
　九年創築
　青墩營搶修險工長七十七丈姚家莊歳修險工長
　一百三丈三官廟歳修險工長二百二十二丈三工
　相連共長四百六丈　青墩營姚家莊三官廟三工
　埽臺康熙三十八年雖經修築長三百八十八丈頂
　僅寛三丈三四尺四十年撥河兵重修新舊頂共寛
　六丈有餘足資捍禦　青墩營姚家莊三官廟共月
　堤長六百四十丈康熙三十六年創築(靳文襄公治/河書云邳州)
　(之境盡於北岸險工四曰塘池大壩曰羊山寺曰董/家堂州既去舊治移寓城南堤其南里許即董家堂)
　(乃剥膚之虞也曰五工頭在治東南五河防雜説云/邳州北岸隄工因有險汛相隔分為  段第一段工)
　(上自徐州界起下至鯉魚山止計長八百三十餘丈/第二段工上自鯉魚山起下至塘池險工止共長三)
　(千六百七十餘丈第三段工上自塘池險埽工迤東/新堤頭起下歴羊山寺至董家塘埽工西頭止共長)
　(五百七十餘丈第四段工上自董家塘埽工東格堤/起下至五工頭埽工西頭止共長九百九十餘丈第)
　(五段工上自五工頭埽工東頭起厯青墩營至宿遷/工界止共長四千二百三十餘丈皆係康熙十七八)
　(兩年動帑新築之工十九年以前大河去堤甚逺至/二十年忽然北徙直衝堤根況其中地勢甚窪半為)
　(鍾水之區乘風撞擊設或破堤而過則黄流隨躡其/後為害不可勝言所以年來屢用順埽百計䕶堤頗)
　(為費料也今須於頂衝要處多築壩臺埽工要處並/簽排樁餘俱加築髙厚設遇意外之漲有備無患矣)
　(又於徐州界起至廟山止綿山起至拐山止各築格/堤一道此兩處皆係山澗深溝設或縷堤有失則建)
　(瓴之勢北瀉堪虞也又於羊山寺東至西築遙堤一/道防其北流羊山寺南築格堤一道障其東注如此)
　(不惟邳州民社可安而/邳宿運河亦保無虞矣)
　宿遷縣(薈蕞云在江南淮安府西二百四十里有馬/陵山去舊治北二里其山髙聳為一邑雄觀)
　(水本朝縂河靳輔大興河工鑿山洩七十二道山河/  設橋於上以通行人舊治西北一里曰靈傑山馬)
　(陵之餘脉也前阻黄河濟汶沂泗諸水合流自直河/入境經流小河以㑹黄河自古城入桃源縣界有侍)
　(邱湖周圍三十餘里水由草狼溝入/河有上泊水湖由武家溝入黄河)黄河南岸上自
　睢寧縣交界古堤頭起下至桃源縣交界白洋河鈔
　闗口止計程六十三里北岸自邳州交界起至張莊
　運口止又自吳家墩起至桃源縣交界止計程共七
　十八里屬宿虹河務同知管轄其汛四南岸曰蔡家
　樓汛陳家道口汛北岸曰攔黄壩汛大古城汛
　蔡家樓汛自睢寧縣交界起至徐家灣西張王廟止
　縷堤長六千三百五十丈康熙三十八年修築
　蔡家樓歳修險工老堤頭歳修險工二工相連共長
　三百五十丈
　彭家堡歳修險工長一百四十二丈
　蔡家樓墩郎廟月堤長二百九十五丈老堤頭月堤
　長四百三十九丈彭家堡月堤長八百七十五丈俱
　康熙十八年創築又三工總大月堤長二千一百九
　十六丈五尺三十八年創築
　陳家道口汛自張王廟起至桃源縣交界止縷堤長
　五千一百一十七丈九尺康熙三十八年修築
　徐家灣龍門搶修險工　臨河堤長一千二十一丈
　康熙三十八年修築
　陳家道口歳修險工舊長九十一丈五尺又坍塌河
　崖二十五丈共長一百一十六丈五尺
　陳家道口月堤長九百五十丈康熙三十八年創築
　攔黄壩汛自邳州交界起至張莊運口止縷堤長五
　千九百一十六丈
　自邳州交界起至皁河石磡迤西止縷堤長二千四
　百八十五丈康熙三十八年修築
　朱家莊舊險工今河溜南徙堤外沙淤停修
　朱家莊月堤長五百二十三丈一尺康熙三十六年
　修築
　皁河攔黄壩西堤長二百四十九丈六尺康熙三十
　八年修築攔黄壩臨河堤長三十六丈五尺三十六
　年修築内歳修險工舊長八十四丈五尺新生七丈
　五尺
　攔黄壩東堤長二百二十九丈三尺五寸康熙三十
　六年修築
　攔黄壩迤裏攔運河堤一道長三十九丈康熙三十
　六年創築
　自攔黄壩東堤起至張莊運口止縷堤長三千四百
　三十一丈康熙三十八年修築
　大古城汛自宿遷縣西門呉家墩起至桃源縣交界
　大古城止縷堤長八千一百五十八丈五尺康熙九
　年創築
　蕭家渡舊決口戧堤長八十五丈康熙三十六年幇
　築
　朱家堂舊減水壩基長一百一十三丈四尺康熙三
　十六年拆壩創築
　楊家莊舊決口戧堤長七十八丈康熙三十六年幇
　築(河防雜説云黄河自宿遷以下旁洩方有入海之/途而自宿遷至清河縣黄淮交㑹之處計程一百)
　(八十里其間舊堤未嘗不髙也祗因河底屢墊故河/灘亦隨之墊髙河灘既巳墊髙則堤工每被淤没是)
　(以覺其低耳然従堤外河灘而觀則覺其低而由堤/内民地而觀則巍然髙峻外髙内窪故凡有漫決即)
　(成建瓴之勢理固然矣此一百八十里堤工迤北之/地在宿遷不過十分之三桃源約有十分之五清河)
　(約有十分之七沭陽海州則全在其中此各州縣地/畝原極卑窪非地窪也河髙而祗覺其窪也故每遇)
　(堤工潰決一次則民地亦漸漸淤髙楊家莊未決之/前止有桃源北岸之地被新莊口七里溝黄家觜等)
　(各決口之水淤髙其自徐昇壩迤西十里許起厯崔/鎮古城楊家莊朱家堂蕭家渡以至宿遷計程一百)
　(里近堤一帶全係水田不可以耕而逺堤去處亦莫/不低窪停水自楊家莊潰決之後大溜經行四載有)
　(餘朱家堂以下俱行墊髙朱家堂以上十餘里尚属/卑窪迨蕭家渡一決而宿遷附近亦俱墊髙總之前)
　(此水田今則皆成髙亢之區其減水壩分洩之水自/有河形流歸大海不致淹田且再經數年之後凡有)
　(未墊之窪地亦可逐漸淤髙此所以楊家莊埽工一/百六十餘丈蕭家渡埽工九十餘丈不可不堵築堅)
　(固/也)
　温州廟舊減水壩基長三百二十七丈五尺康熙三
　十八年修築
　河北鎮下灣搶修險工　挑水壩三道其第一第二
　道康熙三十六年築第三道四十年築第二第三道
　俱搶修　河北鎮險工戧堤長二百三十六丈八尺
　康熙三十六年幇築　河北鎮月堤長九百七十八
　丈八尺康熙三十八年創築
　自卓家莊起至大古城桃源縣交界止縷堤長一千
　六百二十六丈康熙三十六年修築
　大古城歳修險工長一百一十四丈
　宿遷黄河北岸上自張莊運口起下至矮堤頭止計
　程一十一里屬宿桃中河通判管轄
　臨黄縷堤自張莊運口起至駱馬湖口西裹頭止長
　一千九十一丈五尺又自駱馬湖口東裹頭起至攔
　馬湖砂礓觜迤上矮堤頭止長九百八十三丈二尺
　俱康熙三十八年捐工人員承修(薈蕞云府縣志駱/馬湖去宿遷治西)
　(北十里由董家溝陳瑤溝以入運河九河防雜説云/自宿遷縣城西北起一帶連山約行  百里至山東)
　(厯城縣地始見平陽再西北二百里至徳州城南名/黄河涯乃宋朝以前老黄河故道也黄河北行則必)
　(過厯城西北南行則必出宿遷東南然後有歸海之/路自宋神宗十四年黄河南徙由汴河東南奪淮入)
　(海歴今六百餘載矣北道壅塞多年盡成田廬久已/不可復問至今日而求黄河之故道即㑹淮入海之)
　(道也但黄河自星宿海𤼵源其派原大益以山陜河/南萬山之水合流而來每至不可測量従前雖百計)
　(隄防而隄髙水亦髙常被漫潰一經漫潰則水盡旁/洩正河淤墊運道不通矣是以為今之計不得不建)
　(減水壩以洩其非常之勢俾保隄工以全運道而衞/民生也然上流碭山之毛城鋪徐州之大谷山邳州)
　(運河之萬家莊馬莊集以及猫兒窩之各減水壩不/過暫分其怒漲之勢其水仍歸黄河若徑洩入海之)
　(壩則自攔馬湖始康熙二十二年伏秋異漲皆賴此/壩宣洩得以保全各處堤工其所洩之水俱入宿遷)
　(侍邱湖歸楊家莊決口迤下舊河形内東北入海至/此壩先則清黄並洩自黄水消落河邊挂口㫁流止)
　(洩駱馬河清水壩係五座内兩傍髙底減水之地計/寛一百八十餘丈中央深河洩水之地計寛十八丈)
　(葢為蕭家渡初合龍門求其分洩故用此中央之深/河也今蕭家渡合龍巳經一載下流黄河俱經漸加)
　(寛深不必更留深河相度籌維將中流挑土實填另/於兩旁添造髙底橋壩一百丈以待他日異漲可也)
　駱馬湖口竹絡石壩一座康熙四十年　題准修建
　駱馬湖口迤東臨黄外口險工搶修
　臨黄外口迤東石閘一座康熙三十九年修建
　石閘迤東攔河大壩長十六丈康熙三十七年築(靳/文)
　(襄公治河書云宿遷南岸險工四一曰蔡家樓一曰/彭家堡一曰徐家灣一曰白洋河草壩北岸險工三)
　(一曰朱家堂一曰楊家莊大壩并逼水壩一曰古城/諸險之中朱家堂逼近運河尤為險要  河防雜説)
　(云康熙十六年以前黄河大溜緊貼宿遷南岸白洋/河鎮市而行是年楊家莊潰決今河北瀉勢不可遏)
　(從此歴年以來每多水患若一面改挑引河又築大/磯觜埽壩臺一座逼水全歸引河而白洋河鎮自無)
　(水患但此壩濱臨大河欲保無虞又須築格/堤一道約長七八十丈此亦工之不可緩者)
　歸仁堤在宿遷縣黄河南十六里始於明嘉靖間所
　以捍睢水湖水及黄水使不得南㑹於淮而又遏睢
　水(薈蕞云括地志睢水首受浚儀縣浪蕩渠水東經/臨慮縣入泗  今一統志稿曰睢水汴水之支流)
　(也今自河南陳留縣東北與汴河分流經永城縣南/而入徐州碭山縣界下流至邳州宿遷縣東南而會)
　(於泗謂之泗口亦曰小河口以睢水亦兼小河之名/也漢志睢水歴郡行四千三百六十里今經流多為)
　(大河所奪按河南通志開封府下睢水在陳留縣東/北四十里又名堤河合小黄河東流經杞睢寧陵達)
　(於徐彰徳府下睢水在夏邑縣南二里經永城縣合/沙白二水達於宿州宿州志云睢河在州北二十里)
　(源出河南夏邑白河東流經州之符離㑹泗水/入淮夏邑與永城接壤然則睢水無二源也)湖水
　使之并入黄河助其衝刷也歴年堤工廢棄不修致
　祠堂湖一帶連決七口盡諸水而注之淮河以為髙
　堰害幸我
皇上審悉形勢知其緊要
詔令興修堤工既完又開引河引諸水至桃源老堤頭
　出以達於黄又慮黄水消長靡常於歸仁堤建閘三
　座於老堤頭建閘二座黄水大則閉老堤頭閘開歸
　仁堤閘以放水入淮黄水小即閉歸仁堤閘開老堤
　頭閘以引水刷黄節宣有制可以垂久逺而無弊矣
　舊屬宿虹同知管轄今新開引河在桃源境者屬桃
　源同知管轄
　歸仁集西烏鴉嶺土堤上自虹縣(属鳳/陽府)交界起下至
　歸仁集石工頭止計長五百九丈康熙三十八年修
　築
　歸仁堤舊石工上自歸仁集起下至五堡格堤頭止
　計長三千八十八丈六尺康熙三十八年修砌其内
　土堤四十一年重修
　五堡迤上雙金門閘三座西曰利仁東曰歸仁中曰
　安仁俱康熙三十九年建五堡舊減水壩於二十三
　年被水衝決四十一年堵塞
　歸仁石工東舊堤上自五堡起下至桃源縣交界止
　長三千七百五十七丈康熙三十九年修築内自五
　堡迤下起至九龍廟止石工長一千一百丈三十九
　年創砌其下自九龍廟起至桃源縣界止即作新開
　引河之南岸東水堤　格堤自五堡起至便民閘止
　長二千七百二十五丈康熙三十八年修築便民閘
　係十九年建
　引河自九龍廟起至桃源縣境老堤頭黄河邊止計
　長三千七百丈四尺五寸在宿遷境長三百五十七
　丈七尺五寸在桃源境長三千三百四十二丈七尺
　康熙三十九年挑穵
　桃源境引河南岸束水堤接宿遷堤起至老堤頭黄
　河邊止長一千四百六十二丈康熙三十九年創築
　　引河北岸束水堤自格堤三堡起至桃源縣黄河
　邊止計長三千七百七十六丈七尺在宿遷境長六
　百八十三丈康熙三十九年創築在桃源境長三千
　九十三丈七尺内五百九十五丈係舊堤重修其二
　千四百九十八丈七尺係創築
　宿遷境北㟁東水堤内小石閘一座通運料小河之
　水康熙四十一年建
　桃源境老堤頭出水閘一座曰祥符閘又月河小閘
　一座曰五瑞閘俱康熙三十九年建月河長九十六
　丈九尺三十九年開穵
　引河口門束水横堤長四十丈内草壩一座俱康熙
　三十九年建
　康熙三十八年七月初十日
上諭看圖内將歸仁堤便民閘等口俱已堵塞其毛城
鋪以下各口尚未堵塞即將此處堵閉則毛城鋪等口
所出之水由何處洩去必致於散漫各處民受大害所
闗甚屬緊要此處宜速籌一䇿　三十九年九月初十
　日總河張鵬翮摺奏康熙三十八年七月初十日
上諭云云到前河臣于成龍查勘於四堡穵引河由胡
　家溝出黄水尚未估計臣到任後率同部員㕔縣等
　官相度形勢胡家溝迤東地勢頗髙恐引水不暢且
　地係沙土難以建閘復於八月初十二十四等日率
　同道㕔等官再加查勘挑穵引河之處在於涵洞口
　起至老堤頭迤東出黄河地勢低窪打量水平黄河
　崕地平比黄河水面髙五尺五寸縷堤外地平比堤
　裏地平髙三尺舊河崕地平比舊河水面髙一尺七
　寸四分通平牽筭湖水比黄水髙七寸六分自涵洞
　口起至黄河邊止共長四千八百五十丈四尺内自
　涵洞起至九龍廟止見有舊河一道計長一千二十
　七丈九尺河身深窪不必挑浚唯有舊河起至黄河
　邊止應挑引河長三千八百二十二丈五尺估挑面
　寛十丈底寛四丈深八九尺一丈不等應於黄河縷
　堤出水之處建造石閘又於臨河之處建築草壩隨
　時啓閉以防黄河倒灌再加歸仁堤五堡建磯心石
　閘若遇黄水異漲則閉黄河縷堤之閘將此五堡之
　閘開放以洩湖水不致漲裂堤身於引河南北兩岸
　築束水堤並補築九龍廟舊堤缺口七處加砌石工
　使水不致旁溢如此引河開成則洩歸仁堤之水出
　黄河可以衝刷河身可以保䕶民間田廬不致淹没
　又使此水不盡歸洪澤湖可以減髙堰水勢但事闗
　𦂳要工程約需錢糧二十九萬餘兩微臣不敢擅便
　伏乞
聖裁奉
㫖此事曽屢經面諭于成龍最為緊要乃于成龍性偏
未行詳看遷延時日以至於今觀張鵬翮所奏甚為合
理此事所闗至要著九卿詹事科道㑹同速行詳議具
奏趁今年黄河水小之時興工毋誤圗并發　九卿㑹
　議具覆奉
㫖依議速行(以上俱張文/端治河書)
　(史奭歸仁堤考曰歸仁堤控黄淮界桃宿與髙堰相/表裏盖髙堰為淮揚之長城而歸仁堤又髙堰之屏)
　(障也其上流來源自徐溪口歴蕭縣靈璧等處二百/餘里合永堌姬村湖水由宿遷之符離溝經邳之睢)
　(河而匯於埠子白鹿等湖從白洋河東西兩溝入黄/河黄之泥沙得此而汰故俗亦名汰黄堤河防一覽)
　(謂本堤所以捍禦黄水睢水湖水使不得南射泗州/並攻髙堰而又遏睢水湖水併入黄河益助衝刷關)
　(係最重大然其槖籥則又在小河口之通塞蓋小河/通則睢湖諸水徑入黄河而歸仁之水減半其籓籬)
　(則又在耿車時兒灘一帶之堤蓋此堤髙厚堅固則/睢水不得漫入埠子等湖而河常通矣故上自髙原)
　(下至時灘皆當接築長堤歳加修守蓋修守此堤即/所以守歸仁也況小河常通則靈睢宿遷積水得洩)
　(而沮洳漸成沃壤又舟行徑直免犯湖險而小民便/於販易為地方利乂非淺鮮也又按貽麥堂記云堤)
　(受白鹿等湖水由白洋河與黄水㑹其越小河口者/又上流之支分也二水既合直趨髙堰淮揚之民不)
　(為魚鼈者㡬希堤成諸水悉由小河故道復入於黄/髙堰得殺水勢而保無衝決水不旁流而永無奪河)
　(之患河御史徐越修復歸仁集堤疏曰黄河水勢本/强淮  水力原弱前人借水以濟運必欲助淮力得)
　(北而與黄爭先防阻淮水趨南而與湖㑹何也近黄/河者有睢水埠子湖水其勢甚大且遇黄河一漲則)
　(能與此水相連倘無堤以攩之直下而東則中阻淮/水北行之道淮水半趨而南其北道者無全力則為)
　(黄所阻而不能入河以濟運其南趨者且滙諸湖之/水漫溢於周橋閘一帶為髙寳各邑淪胥之患今議)
　(者従事於周橋啓閉及堅築翟壩傾圮於水勢不可/謂不審但淮水有源有委臣謂當先施力於上流之)
　(歸仁堤然後議及於下流之周橋閘一帶乃獲有利/無害耳夫歸仁堤上遏睢水埠子湖水使倂白洋河)
　(出口以刷董口一帶之沙淤而為益於運道下則兠/睢湖諸水使不得衝入淮流以阻其勢復南借周橋)
　(翟壩遏淮水下湖之便安得不怒激以取路清口耶/淮水全出清口而兩河治運道通矣  河防雜説云)
　(宿虹二縣歸仁堤一工共長六千三百二十五丈六/尺内創工二千七百二十八丈幇工三千四百八十)
　(八丈六尺民工一百九丈皆所以流上濉水并毛城/鋪減下之水以及碭蕭徐宿靈睢宿遷等各州縣雨)
　(水又因黄河之底自數十年來莭次墊髙後尚未得/驟然刷深誠恐清水積髙有傷堤岸是以又建五堡)
　(減水壩一座暫洩異漲又建便民閘一座以通行旅/康熙二十二年伏秋時兩最大之時五堡減水壩底)
　(之上過水二尺五寸有竒三教堂便民閘底之上過/水五尺七寸及用水平將此清水與黄河較之其黄)
　(水面尚髙於清水六尺有竒迨至隆冬黄水巳消七/尺有竒清水僅有其尺許而清黄始得相平然不能)
　(外洩也惟將便民閘底改深三尺閘墻亦加髙三尺/一經改深則上流清水由閘者多而由五堡減壩者)
　(少再於黄河南岸大堤之内挑小河一萬八千餘丈/引此水直至清河縣出口仍歸黄河則不特分其注)
　(髙堰之勢而且可為沿堤運料之資河邊多栽柳樹/將來采伐亦易於轉運不誠大有益於河防耶  泗)
　(州志云按歸仁堤去州治㡬二百里去州境亦近三/十里許自歸仁集迤東至桃源之于家岡約長五十)
　(七里此雖虹睢桃源等處地界而實居泗之脊背也/通白洋河東流與黄水㑹其曰小河口者又上流之)
　(支流也徐邳而下河身卑窪以故湖水隨漲隨涸間/漫及泗境猶為害不甚自黄水徙蕭縣義安山合永)
　(堌湖水流入宿州之符離溝歴邳州之睢河與宿虹/白鹿埠子藕湖等水匯為巨浸由拖犂溝南流入泗)
　(境安河㑹淮水為患一遇伏秋倒灌小河口白洋河/由歸仁集東横濶四十里奔泓而下嗣後逐年衝決)
　(經蕭碭宿睢靈虹濱河州縣田廬渰没彌甚萬㦄二/十年堤東轉北新接小土隄衝漫自岳家莊入大橋)
　(口由黄家堰過六師院接安河凡七八十里俱被渰/蕩居民奔竄巡按舒公題改石堤三千餘丈後相繼)
　(増修自是泗境無患迄康熙五年堤久傾頽水勢衝/突直逼泗境與髙堰平即淮揚之災益烈矣夫泗受)
　(淮患三閘閉既無所疏歸仁摧復有所入彈丸尺土/水上浮漚三版孤城中流一葉㡬何不胥而為魚也)
(㫖康熙十年奉道泗可無憂黄而為今日切膚之憂者/  修砌河歸故)
　(蓋又專/在淮矣)
　
　
　
　
　
　
　行水金鑑巻五十九
欽定四庫全書
　行水金鑑巻六十
　　　　　　　　　　江南按察使傅澤洪撰
　　河水
　桃源縣(薈蕞云桃源縣在淮安府西北一百六十里/黄河在治北百十餘步由淮達海徐邳泗河)
　(之下流治西六十里有白洋河上通汴河下達黄河/鎮東属桃源鎮西属宿遷有黄壩新河萬厯二十四)
　(年分黄導淮開挑自三義鎮上/起由毛家溝等處達灌口下海)黄河南岸上自宿遷
　縣交界白洋河起下至清河縣交界駱家營止計程
　八十八里北岸上自宿遷縣交界古城起下至清河
　縣交界駱家營止計程八十二里設有桃源河務同
　知管轄其汛四南岸曰煙墩汛龍窩汛北岸曰九里
　岡汛磯觜汛
　煙墩汛臨河堤上自宿遷縣交界白洋河鈔闗口起
　下至舊縷堤止長一千四十一丈康熙十九年創築
　白洋河舊縷堤自宿遷縣界起至臨河堤頭止長七
　百六十丈康熙十七年築今廢
　自臨河堤頭起至煙墩舊險工東頭止縷堤長七千
　二百九丈六尺康熙十七年創築内四千四百二十
　六丈六尺三十六年加幇
　自半邊店起至熊家莊止縷堤長八百三十丈康熙
　四十年修築半邊店一名野飯店(河防雜説云自宿/遷以至白洋河四)
　(十里之間兩岸堤工離河俱不甚逺加以蕭家渡徐/家灣楊家莊三大工埽臺𦂳貼河邊東水太急若下)
　(流再不稍為寛縱則必有疎失之虞是以白洋河迤/下南岸堤工不築於近河而直興築於離河七八里)
　(之外也但築堤之處其地髙低不等内有謝家窪野/飯店等窪區數十丈最危最險二十二年已經全釘)
　(排樁本年伏秋異漲賴此樁工䕶土不特堤無損傷/而堤外窪灘俱淤髙三四五六尺不等業巳改險為)
　(平此又皆遙/堤之功也)
　煙墩歳修險工舊長二百五十八丈康熙四十一年
　東頭新生險工一百五丈此工近來對岸沙觜日長
　逼溜南射以致加險四十一年閏六月間大水暴至
　舊埽衝盡堤土坍卸亦幾無餘臣督率河員晝夜搶
　築不數日而戧堤成以次下埽畢復幇築埽臺長三
　百六十丈又於對岸開引河長五百九十二丈以殺
　水勢又煙墩迤東舊有䕶城堤長五百七十丈今加
　幇髙厚又接築六百一丈共長一千一百七十一丈
　為煙墩之月堤以資防禦(以上俱張文/端治河書)
　煙墩險工於康熙四十二年
皇上親閲在於大王廟東
指示建築挑水壩一座長十五丈三尺五寸寛五丈發
　帑遣官建築(桃源㕔治/河事宜冊)
　龍窩汛自煙墩舊險工東頭起至駱家營清河縣交
　界止縷堤長七千七百四丈八尺康熙九年創築内
　自煙墩舊險工東頭起至髙家灣止三十八年加幇
　卑薄處自髙家灣起至駱家營止四十年加幇卑薄
　處
　張家莊歳修險工舊長四百三十丈康熙四十一年
　又新生險工五十四丈此工於三十五年七月間漫
　缺三百五十二丈是年堵塞四十一年閏六月間異
　漲之水復於張家莊之下顔家莊漫缺八十餘丈至
　十月間堵塞(張文端/治河書)
　龍窩張家莊險工於康熙四十二年
皇上親閱
指示建築挑水壩一座壩臺長二十七丈三尺壩
　身出水長十丈寛八尺發帑遣官建築(桃源㕔/治河事)
　(宜/冊)
　張家莊北岸顧家灣引河長九百二十丈康熙四十
　年開穵
　談家莊歳修險工舊長二百七十丈康熙四十一年
　又新生險工五十丈康熙四十年置鐵犀一座以鎮
　水四十一年創築月隄長六百一十六丈又加幇埽
　工尾縷堤長一百二十丈
　九里岡汛自宿遷縣交界起至河北鎮止縷堤長八
　千一十二丈五尺康熙三十六年修築　歳修險工
　長三百三十三丈三尺埽臺長三百二十八丈康熙
　三十八年加修(張文端/治河書)
　九里岡險工於康熙四十二年
皇上親閲在於大王廟東
指示建築挑水壩一座長九丈八尺寛四丈發帑遣官
　建築又於四十四年
聖駕南巡囘鑾
指示舊龍門處建壩二座第一座長十四丈寛五丈第
　二座長十三丈寛五丈(桃源㕔治/河事宜冊)
　崔鎮石壩一座康熙三十二年閉塞
　徐昇石壩一座康熙二十五年閉塞
　上渡口歳修險工長六十丈壩臺長二十八丈四尺
　康熙三十八年加修
　磯觜壩汛自河北鎮起至清河縣交界止縷堤長六
　千八百二十九丈一尺康熙三十六年修築内馬家
　莊一段長四百四十丈三十八年又加幇
　七里溝磯觜壩歳修險工長五十七丈
　支河石壩一座康熙三十二年閉塞
　新莊口排樁工長一百四十丈康熙二十七年建築
　三義石壩一座康熙三十二年閉塞
　三岔歳修險工舊長一百一十九丈康熙四十一年
　又新生險工長二十丈
　三岔險工壩臺長二十四丈康熙三十八年加修(張/文)
　(端治/河書)
　半路劉險工於康熙四十二年
皇上南巡在於上水頭頂衝處
指示建築挑水壩一座長五丈寛八丈上下雁翅各長
　八丈發帑建築(桃源㕔治河事宜冊險靳文襄公治/河書云桃源南岸大  工三曰煙墩)
　(曰龍窩曰李家口北岸險工五曰九里岡曰上渡口/曰七里溝雞觜壩曰新莊口曰三岔  河防雜説云)
　(桃源縣南岸李家口一工向來溜走堤工祗因北岸/七里溝新莊口楊家莊等工相繼潰決大溜北瀉是)
　(以不為修防今河歸故道此工險倍平時若挑引河/一道并築挑水壩一座相機修守自可永保無虞矣)
　清河縣(薈蕞云清河縣在淮安府西五十里河去縣/一里縣西三十里有三汊河口泗水至此分)
　(為大小二清河大清河經縣治東北入淮俗稱老黄/河今湮其小清河於縣治西南入淮即今之清口也)
　(但舊以泗流清於淮故名清河至𢎞治初黄/河從徐邳入本河而水愈濁遂為黄河矣)黄河北
　岸上自桃源縣交界駱家營起下至山陽縣交界泗
　鋪溝止南岸上自桃源縣交界呉城(薈蕞云吳城去/清河縣治南三)
　(十里在大河之涯東西有二城相隔五里宋/紹興三年罷楚州呉城縣為鎮自此城廢)起下至
　山陽縣交界季家淺止山陽縣(薈蕞云山陽縣即淮/安府治東北至草灣)
　(黄河二十五里北至老壩口黄河三十餘里西北至/清口六十里東至海口二百三十里黄河自汴至徐)
　(經邳宿桃源三義鎮入口由毛家溝抵清河縣後謂/之大河口㑹淮流過漁溝達安東下雲梯闗入海謂)
　(之老黄河明嘉靖初三義口塞南從清河縣前亦與/淮合謂之小清口徑清江浦至草灣轉西南過淮安)
　(新城北達安東萬厯四年兵備副使舒應龍開草灣/河成分為兩道各四十餘里復合過安東總下雲梯)
　(闗入海十六年勘河給事中常居敬因淮侵陵寢抵/扵強黄而不能洩鋭意欲復老黄河故道知府張允)
　(濟力持不/可乃止)黄河南岸上自季家淺清河縣交界起下
　至海口止北岸上自泗鋪溝清河縣交界起至安東
　縣(薈蕞云安東縣在淮安府東北九十里淮水在治/南百餘步經雲梯闗東北入海蓋自清口至此皆)
　(古淮水為黄河所奪也縣志過縣南東流五十里又/東北過雲梯闗折旋入海雲梯闗在縣東北一百里)
　(又東北一百二十里為海岸墩臺又東北六十里為/大海閻百詩先生曰雲梯闗海口濶處㡬十四五里)
　(或七八里安東而上大約二三里此即禹貢以來淮/水入海之道也王宗沭曰海州東海口在州東一十)
　(五里黄淮之正流於此入海安東縣張綱海口在縣/東北一百二十里黄淮之支流於此入海諸説不同)
　(未知孰是淮南水利考曰海道自兖而北以至於薊/自揚而南以至於廣其海口内外皆有山有島唯淮)
　(口獨有沙潮落微露其形潮來則翻騰而上勢若排/天也河防一覽云議者因海壅河髙致決隄四溢遂)
　(以浚海為上策不知漲沙當海口之中潮退則見潮/長則没無可施工之處縱乘潮退施工而一没之後)
　(濁流淤泥隨復如故矣故海無可浚之理唯當導河/以歸之海繕治河堤俾無旁決則合流勢勇沙隨水)
　(去海口自不虞淤若堤日繕而決日聞非痺薄不能/支即迫近不能容與雜以浮沙而不能乆耳誠多築)
　(縷隄以束之又為遥堤使水有所遊蕩築必以真土/則復何患哉如上流聼其旁決下流復岐而分之水)
　(勢益分則其力益弱安能導積沙以達之/海乎支河一開正河必塞近事良可鑒也)交界顔家
　河止下又自安東縣交界雲梯闗起至海口止安東
　縣上自北岸顔家河山陽縣交界起下至雲梯闗山
　陽縣交界止三縣黄河南岸共計程二百六十餘里
　北岸共計程二百四十餘里分屬山清外河山安河
　務兩同知管轄
　山清外河同知所轄黄河北岸自駱家營起至泗鋪
　溝止南岸自呉城起至陳家社迤下止其汛五在北
　岸曰清河北岸汛在南岸曰清河南岸汛山陽外河
　汛山陽上河汛山陽下河汛
　清河北岸汛自駱家營桃源縣交界起至中河口西
　岸止縷堤長二千三百四十丈五尺自中河口東岸
　起至泗鋪溝山陽縣交界止縷堤長六千四百六十
　三丈一尺康熙三十八年修築三十九年加幇地勢
　窪下堤身卑薄處龍王廟黑魚汪一帶五百七十六
　丈及前工未竣王家營至泗鋪溝八百六十三丈五
　尺四十一年又加幇自䕶縣堤頭起至玉皇閣埽工
　止二百二十一丈五尺又玉皇閣險工卑薄處四百
　八十五丈
　石人溝歳修險工長五百丈
　玉皇閣歳修險工長六百九丈(河防雜説云清河縣/北岸玉皇閣一工緊)
　(貼縣治計長二百二十五丈二十二年大溜侵堤而/河髙地窪危險非常雖嚴督下埽不時蟄䧟此清河)
　(之第一/險工也)
　陶家莊堤外引河長七百八十丈康熙三十八年
聖駕南巡親閱水勢恐黄流逼近清口淮水不得暢出
詔開引河引黄北注乃屢穵屢澱至四十年臣復　題
　請開穵寛深已經告成
　䕶縣堤在縣治後自娘娘廟起至龍王廟止長一千
　四十二丈八尺康熙二十六年前河臣靳輔開鑿中
　河築堤以䕶縣治四十一年陶莊引河告成水勢附
　近縣東縷堤恐致侵害創築撑隄於縣治東䕶縣堤
　之内自縷堤起至䕶縣堤止長二百八十四丈又加
　幇䕶縣堤於撑隄之外自撑堤頭起至縷堤止長一
　百九十丈以為縣治重門之障
　王家營迤西縷堤上舊有減水壩歴久圮廢康熙四
　十年重建土壩口寛三十丈壩内挑引河以洩黄水
　異漲由鹽河入海(河防雜説云清河北岸西王家營/大減水石壩一座洩水之地計長)
　(一百丈此係創建之功更當加築三合土并添建磯/心以資啓閉又中減水壩寛十二丈六尺東減水壩)
　(寛十二丈六尺俱係創/建之係尚須添置木枋)
　清河南岸汛自吳城桃源縣交界起至張福口横堤
　頭止縷堤長三千五百一十丈康熙三十八年修築
　未竟四十年重修
　張福口横堤自縷堤起至清口西壩止長四百九十
　二丈康熙三十七年築清口兩岸東西兩壩俱三十
　七年建
　陳家莊東挑水新壩一座康熙三十八年
聖駕南巡駐蹕於此相度河勢親定方所
命築壩挑黄水北入陶莊引河不致逼向運口今土人
　俱稱
御壩四十年建設雁翅一道又清口西壩亦添築雁翅
　又自挑水壩至西壩築順堤長四百八十丈五尺今
　河溜全趨北岸淮流暢出四十一年異漲之水清黄
　俱順軌而東絶無壅抑之虞矣
　自挑水壩尾起至縷堤止撑堤長三百四十六丈康
　熙四十一年創築
　自陳家莊至挑水壩順水小堰一道係民築
　清口東甘羅城隄自甘羅城西南角迤西裏河交界
　起至卞家汪工頭止長一百三十一丈舊樁埽工康
　熙三十八年修築内接卞家汪長五十五丈搶修(薈/蕞)
　(云甘羅城舊傳秦甘羅築徐節孝以為即淮陰故城/水經注淮水東北經淮隂故城即此相近有韓信城)
　(即韓侯舊釣處也烟波淼然孤城西枕渡者從城隅/接流而過片㠶一葉捷如鳬盪波中豪客騷人每多)
　(歌詠寰宇記云信封侯築五河防雜説云清河南岸/廿羅城樁埽工二百一十  丈當黄淮交㑹之衝防)
　(守最宜/嚴宻)
　卞家汪堤自甘羅城北起至天妃壩石工頭止長八
　十四丈舊搶修樁埽工今　題准改建石工康熙四
　十年置鐵犀一座以鎮水(以上俱張文/端治河書)
　康熙五十一年奉
上諭今年清水小黄水大黄河大溜過西壩直向卞家
汪激成囘溜以致倒灌清口迨後清水暢出刷通清口
船行無阻今欲於天妃壩以上卞家汪以下相度形勢
彷照
御壩規模建壩一座内蓄清水之勢外禦黄水囘溜
諭總河趙世顯勘明形勢酌妥即行具奏再將陶莊引
河䟽濬深通務必導流仍由北岸而行清口自無倒灌
之虞遂遵
㫖估計題請發帑在於卞家汪建壩一座挑溜仍由北
　岸至陶莊引河遵奉
皇上指示再加疏浚亦估計加挑寛深黄流暢行現今
　成河(外河㕔河/工事宜冊)
　天妃壩石工三百四十七丈康熙二十九年建砌三
　十一年添設雞觜壩一座長十丈搶修(河防雜説云/清河南岸天)
　(妃壩磚石工三百三十餘丈此工當黄淮交㑹之下/内運外黄最為險要厯年既久工程不堪每逢大漲)
　(則黄水漫過每漫磚石之上所賴迤裡尾土/必須加髙數尺捲埽擋溜以為經久之計也)
　惠濟祠後舊埽工自天妃壩尾起至龎家灣止長一
　百六十二丈康熙三十九年　題准改建石工(張文/端治)
　(河/書)
　康熙三十八年十月内前部院于疏稱清河縣惠濟
　祠後一工乃黄淮交匯埽灣之處一線孤堤每遇風
　浪撞擊危險堪虞奉
上諭將惠濟祠後　題請改建石工　又康熙四十四
　年四月内恭逢
皇上南巡指授方畧於惠濟祠前後建築挑水壩二座
　并卞家汪舊挑水壩亦加寛厚前河院張　題請發
　帑建築挑溜開行以保運道(外河㕔河/工事宜冊)
　自龎家灣起至季家淺山陽縣界止縷堤長四百六
　丈五尺康熙三十八年修築
　山陽外河汛自季家淺起至三岔止縷堤長一萬一
　百九十五丈康熙三十八年修築内自上張莊至三
　岔一千四百八丈四十年又加髙二尺
　王公堤石工(靳文襄公治河書云此堤一線石工内/捍運河外抵黄淮二瀆之衝為數百萬)
　(魚國儲咽喉地一有所失不特其上烟火萬家舉為/  鱉而自清江浦以至髙寶一帶遂無運道清水潭)
　(必至再決下河周圍千里必盡陸沈是時即更費數/百萬金錢竭數年之民力恐未易竣然此一堤最難)
　(保䕶若開引河則地形未便非捐帑四五十萬不能/唯有歳修石工排樁固址一有坍䧟便行補葺而於)
　(上流層次築逼水壩二三重以䕶之一則□溜以禦/衝一則囘湍以聚砂使其日漸壅墊若石工之外得)
　(淤灘二三十丈則堤址/愈固永無衝決之虞矣)自海神廟至老壩口長五百
　九十五丈明萬厯三年漕督王宗沐捐俸創築以禦
　河患民為立碑廟祀號曰王公堤歳久淤墊乃築外
　越堤長六百二十丈三十八年加幇䕶以樁埽(張文/端治)
　(河書石河防雜説云山陽縣黄河南岸乃清江浦王/公堤  工也計長五百九十五丈亦係内運外黄勢)
　(属頂衝其險要情形更甚於天妃壩康熙十六年之/前黄河淤髙堤外有沙灘數百丈不等附近居民葢)
　(屋於沙灘之上者不可勝計且堤頂有僅露石一二/層者有俱埋没沙内者近年以來淮黄漸次歸還故)
　(道堤外沙灘盡行洗去前此居民築室之處水且深/二三丈矣大溜直衝迴漩漰湃年逺未修之工或裂)
　(或缷不時報險除十八二十一兩年修過之外其餘/不堪舊工俱應通長加髙以禦異漲也  上自王公)
　(堤石工東盡頭起下至雲梯闗止二百里之間有老/壩口湯董莊潘家窑髙家莊顔家河上張莊朱家觜)
　(真武廟周家渡唐家堡小莢陵大茭陵何家莊沈家/圍馬邏左家口時家塢等各險工埽臺竟如林立皆)
　(縁河勢南行是以北岸河灘多係離堤甚逺而大溜/屢屢南侵也然其間工程有大有小怱險怱不險總)
　(要隨機度勢加𦂳修/防以衞民生運道耳)
　康熙三十八年三月初三日
聖駕南巡看閲黄河堤岸
上諭王公堤甚屬險要務須加幇修築堅固遵即具
　題加幇　又於康熙四十二年
聖駕南巡
上諭王公堤闗係運道民生最為緊要堤岸單薄樁埽
亦漸朽應再加幇河院張即估計　題請發帑加幇
　又於康熙四十四年恭逢
聖駕南巡
上諭王公堤建築挑水壩一座河院張即估計　題請
　發帑在於王公隄外建築挑水壩一座挑溜北向(外/河)
　(㕔河工/事宜冊)
　老壩口歳修險工長一百四十二丈
　小車路口歳修險工長六十丈
　大車路口歲修險工長二百五十丈
　兩車路口月堤長三百三十丈康熙三十七年創築
　朱家溝歲修險工長一百九十四丈
　洪福莊歳修險工康熙四十年長六十丈四十一年
　又新生三十二丈幇築裏戧堤長二百丈以資防䕶
　　自老壩口至洪福莊五險工相連康熙四十年置
　鐵犀工上以鎮水
　柴市歳修險工長一百九十三丈雞觜壩一座康熙
　二十八年築　湯董莊歳修險工長二百四十二丈
　此兩險工相連
　上張莊歳修險工長五百一十九丈
　自車路口起至上河汛大茭陵止汰黄堤長一萬二
　千二百五十九丈八尺康熙三十八年修築
　山陽上河汛自三岔起至葉家營止縷堤長八千八
　百九十七丈三尺康熙三十八年修築未竟四十年
　加幇卑薄處長六千三百八十四丈一尺
　尹家莊歳修險工長二百七十丈　韓家莊歳修險
　工長一百六十五丈此二工相連康熙四十一年築
　大月堤一道長八百八十丈又加幇韓莊埽臺長八
　十丈　尹韓二工對岸引河長六百四十丈又韓莊
　東引河長五百二十丈一以分尹韓二工之水勢一
　以分安東便益門之水勢俱康熙四十年開穵
　新港歳修險工長一百五十丈
　周家渡歳修險工長二百四十丈
　唐家堡歳修險工長六百六十七丈
　小茭陵歳修險工長一百四十四丈
　小茭陵格堤自縷堤起至汰黄堤止長一百八丈康
　熙三十六年創築
　何家莊歳修險工長九十丈
　大茭陵歳修險工長四百二十六丈以上五險工相
　連
　山陽下河汛自葉家營起至陳家社迤下山安交界
　止縷堤長一萬三千一十二丈康熙三十六年修築
　自上河汛土壩頭起至下河汛童家營止共長三千
　二百九十三丈又自馬家社起至時家塢流泉溝止
　長一千八百四十一丈俱康熙三十八年簽釘排樁
　胡家莊歲修險工長一百六十丈
　童家營歳修險工長一百七十八丈此工於康熙三
　十五年決口至三十六年堵閉大溜衝決於外積水
　蕩漾於内新堤單弱難恃康熙四十年建月堤一道
　長六百七十丈於對岸開引河一道長六百二十丈
　又堤内下埽壓土幇戧以資捍禦
　左家口舊險工長一百二十丈今堤外沙淤停修(薈/蕞)
　(云靳文襄公治河書言山陽之險俱在南岸險工最/多凡十有二曰王公堤曰老壩口曰草灣湯董莊曰)
　(顔家河上張莊曰真武廟曰周家渡曰唐家堡曰小/茭陵曰何家莊曰大茭陵曰馬邏沈家圍曰羅家左)
　(家口二十里今較之張公/所載者多寡又不同也)
　自馬家社起至塗州馬頭止排樁工長一千八百四
　十一丈康熙三十八年修建
　北沙臨河堤民修
　陳家社迤下縷堤其下有泉水迸出屢築屢䧟康熙
　四十年於隄外築兩小月隄以䕶䧟處又築大月堤
　長四百八十丈䕶小月堤之外
　山安河務同知所轄黄河北岸自泗鋪溝起至海口
　六套止南岸自陳家社迤下山清外河交界起至海
　口陸家社止其汛五在北岸曰安東汛上河汛下河
　汛北岸汛在南岸曰南岸汛南岸自陸家社竈工尾
　至海計程五十四里北岸自六套堤尾至海計程六
　十九里
　安東汛自泗鋪溝山清外河交界起厯顔家河至安
　東縣東門止縷堤長九千一百四十一丈八尺康熙
　三十六年修築三十九年又加修
　邢家河險工長六百五十丈康熙四十年於埽牛之
　上加鑲丁柴髙四尺又壓土二尺以資捍禦
　鄭家馬頭歲修險工長一百三十五丈
　時家馬頭險工歳修新舊共長二百二十九丈八尺
　又搶修三十五丈此工於康熙三十六年漫缺周五
　十餘里民田廬墓盡没水中至三十九年堵塞四十
　年又築磯觜壩一座
　便益門歲修險工長三百一十八丈康熙四十年置
　鐵犀工上以鎮之
　南東兩門歳修險工共長二百五十丈　安東一邑
　頻遭水患康熙四年河決茆良口又小決口數處漂
　溺廬舎人畜無筭九年九月二十六日風雨大作城
　闕衝決城内水深數丈溺死男婦甚衆十年河決邢
　家河口二鋪口張駱二口至十七年堵塞(邢家湖等/決口在康)
　(熙十年今郡縣志/載十五年者誤)三十五年七月初二日中河水溢
　由便民塘入城本年居民自行堵塞三十六年六月
　初十日河決時家馬頭以致便民塘又開次年六月
　居民又自行堵塞前河臣以此非黄河堤岸故置弗
　理數年來城中積水地上行舟房屋坍塌人民遷徙
　至四十年臣設法開放涸出平陸民始復業西北郊
　外一帶汪洋今皆得而耕種矣
　上河汛自安東縣東門起至彭家灘止縷堤長八千
　九百三十三丈康熙三十六年修築三十九年加幇
　險要處
　汪家莊搶修險工長二百五丈康熙四十年建築磯
　觜壩一座長十二丈　二塘搶修險工長四十丈
　汪莊二塘兩險工相連康熙三十九年水勢洶湧㡬
　至漫溢至四十年汪莊西頭建築磯觜逼溜開行兩
　工稍平所以　題穵汪莊引河業經奉
㫖允行復　題停止　汪莊二塘月堤長五百九十丈
　康熙三十九年創築
　窑灣搶修險工康熙三十七年搶修一百四十二丈
　三十九年搶修一百五十五丈四十年河身漸深水
　勢稍平止搶修挑水壩二丈七尺四十一年異漲之
　水搶修一百五十七丈八尺
　下河汛自彭家灘起至雲梯闗山陽縣交界止縷堤
　長八千七百一十一丈五尺康熙三十六年修築三
　十九年重修
　龍潭口搶修險工長五百五十丈此工内外積水汪
　洋風浪盪激最屬險要康熙四十年堤外創建排樁
　鑲柴堤裏下埽填土共資防禦
　老堤頭歳修險工長三十四丈康熙四十年建築磯
　觜壩一座
　佃湖搶修險工長四十五丈康熙四十年建築磯觜
　壩一座
　北岸汛自雲梯闗起至六套止縷堤長八千一百四
　十二丈五尺内有康熙三十六年修築卑薄之處又
　有三十八年捐工人員領工未經興修之處三十九
　年俱重修　雲梯闗乃黄淮入海故道相傳當年闗
　下即為海口所以立闗設營有守備駐劄闗以外舟
　楫所不及也潮落沙淤滄海漸為桑田南北兩岸有
　港有套有渠本無堤岸前河臣靳輔以一望平灘不
　分是河是地若不為之一東則雖黄河全歸故道而
　大溜到此四散而去究無入海之路因築兩岸長堤
　南岸地勢窪下多築二千丈然沙淤之土時合時開
　是堤保守之難未可與他處同年而語者(河防雜説/云雲梯闗)
　(外以至海口竟有百餘里之遙向來原無堤堰自靳/公於大修案内題允始築此兩岸長堤也良以一望)
　(平灘不分孰是河孰是地若不為之一束則雖黄淮/全歸故道而大溜到此隨便四散而去究竟不能成)
　(河終無入海之路雲梯闗外既無入海之路則闗内/壅遏無歸之水衝決頻仍殆無底止是以不得不為)
　(加築此兩岸長堤也然北岸止築堤至六套南岸止/築堤至陸家社者葢河至此處稍稍寛深可以不至)
　(四散至如北岸之堤短二千餘丈南岸之堤長二千/餘丈者則因南岸地勢窪於北岸惟恐水到旁洩是)
　(以多為之東此二千餘丈耳目今一帶河漕俱寛一/二百餘丈深二三丈不等海口大闢急溜奔騰而下)
　(較之數年前之形勢實有/大不同者皆兩堤之功也)
　馬家港康熙三十五年前河臣董安國以海口淤淺
　開穵引河導黄由小河口入海至三十九年二月間
　前河臣于成龍堵塞是年六月間被水衝開復築未
　就今大通口寛深河流順軌此港盡淤四十年置鐵
　犀堤上以鎮之
　大通口即舊攔黄壩處康熙三十八年議拆攔黄前
　河臣僅拆其半至三十九年臣遵
㫖盡行拆去是年
賜名大通口　淮水由清口經安東出雲梯闗以達於
　海此自夏禹至今數千年之故道黄河自宋神宗時
　南徙而與淮合今亦六百餘年其出海之口廣至數
　百丈深至數丈非人力所能為者或因上流不治水
　緩沙停以致梗塞而遂欲别尋一道以達於海此必
　無是理明潘季馴辯之甚詳邇來河臣不察誤築攔
　黄壩欲令河水盡由馬家港出下流既窄則上流愈
　益壅遏東衝西決將無已時幸䝉
皇上宸謨獨運
命盡毁攔黄壩
賜名大通口又
命廣闢清口淮水悉出㑹黄二瀆合流奔騰東注積沙
　盡滌今河面寛至二百餘丈即水落亦一百八九十
　丈深至四丈五六尺即水落亦三丈五六尺自大通
　口至惠家港八灘入海之處俱深三四丈不等自此
　兩河皆復其故而淮海之間永慶安瀾矣
　栁園頭新生險工長二百九十五丈六尺
　四套險工舊長五十二丈康熙四十年水勢漸平止
　修二十五丈四十一年水勢更平停修其　題築月
　堤亦暫停止
　南岸汛自陳家社下山清外河交界起至陸家社竈
　工尾止縷堤長一萬二百六十一丈五尺内有康熙
　三十六年修築卑薄之處又有三十八年捐工人員
　領工未經興修之處三十九年俱重修
　歪枝套堤長二千三十五丈九尺康熙四十年加幇
　髙厚
　辛家蕩滚水大壩一座現在興築
　陳家莊新生險工正在大溜頂衝之處嚮年各處堤
　岸漫缺水勢至此平緩自康熙四十年清黄並下衝
　刷堤根遂為危險
　西磡險工即在陳家莊下水勢頂衝兼以河面窄狹
　河中突出沙觜洶湧愈甚康熙四十年加幇外坦堤
　八十丈内戧堤三百一十五丈臣又督令官弁挑穵
　沙觜及對面河灘舊水面僅寛六十丈今衝刷至一
　百餘丈矣
　掌家港險工在西磡之下康熙四十年七八月間陳
　家莊西磡危急此猶稍緩今西磡河面漸寛大溜直
　衝掌家港防䕶更須加謹矣(以上俱張文端治河書/  薈蕞云按靳文襄公)
　(治河書所載險工凡六曰二鋪曰便益門曰南門曰/東門曰茒良口曰佃河而今張公所記則又多矣)
　修防事宜(勝國河臣言之詳矣文端公/所記事近而言簡尤可法也)　凡應用埽
　箇須捲長十丈八丈者方穩髙一丈者埽臺要寛七
　丈方捲得緊如遇堤頂窄狹者架木平堤名曰軟埽
　臺然後捲下先將栁枝綑成埽心拴東充心繩揪頭
　繩取蘆柴之黄亮者􁪾打小䌁總繫於埽心之上每
　丈下鋪滚肚麻繩一條或不必用麻者即用蘆䌫又
　將大蘆䌫二條行繩一條宻鋪於小䌁之上鋪草為
　筋以栁為骨如栁不足用柴代之均勻鋪平需夫五
　六十名如長十丈者共需夫五六百名八丈者四五
　百名用勇健熟諳埽總二名一名執旗招呼一名鳴
　鑼以鼓衆力牽拉綑捲後用牮稈戧推埽將臨岸將
　小䌁均束於埽埽岸上每丈釘下留橛二根將滚肚
　繩挽於留橛之上毎楸頭繩一根亦釘留橛一根看
　水勢之緩急定楸頭繩之多寡漸次將埽推入水中
　將橛頭滚肚用活扣結於留橛之上然後慢慢壓土
　俟埽將次沈下然後下樁每丈用一尺八寸木一根
　若水勢湍激頂衝埽灣並合龍之埽須用大木不在
　一尺八寸之例每丈用料物細數照現行工部則例
　配用可也(捲埽下埽之/法運河同)　凡黄河内埽工有修防有
　救險有搶險有新生險修防工程於霜降後水勢退
　消驗查舊埽傾欹者蟄陷者卑矮者朽爛者須將舊
　埽清消平妥相機補下層層簽釘大樁照依大汛水
　漲之痕仍髙出數尺一律下成順埽薄敷以土俟其
　蟄定方可下丁頭埽若埽未蟄實即下丁頭埽前順
　埽一有蟄䧟將别埽俱為帶動矣其救險工程將有
　危䧟埽尚未去急須臨河添壓大埽長樁靠堤急清
　舊埽恐為匯崖填之以軟草將兩傍安穩之埽亦須
　補下大樁併力救䕶勿使走動則工程平穩矣其搶
　險乃因舊埽朽爛或因頂衝急溜將埽下衝空舊埽
　全去水匯崖岸舊堤坍卸岌岌堪虞當此之際人皇
　皇莫知所措搶險工程事有先後埽有緩急若悞下
　一埽悞釘一樁反致逆溜湍激衝刷舊堤欲去不能
　每至僨事須責令久慣埽手或熟諳工程人員殫心
　料理責任既專令其度量穩妥然後急為接下埽箇
　晝夜搶下庶舊堤無虞兩旁之埽平穩矣其新生險
　工每於舊險工之上下黄河大溜一時衝至埽傍舊
　堤坦坡坍卸急須下埽直至開溜之處而止大率埽
　料黄河之内以栁柴為重次則枯草樁必長大繩須
　堅實至於壓土非比清水埽箇黄水一入埽中即泥
　沙停滯若壓土太厚反恐欹卸俗云下埽無法全憑
　土壓者乃是言清水之埽也(黄河内下/埽之法)　凡黄河初
　決且不必急計裹頭亦不必急計堵塞初開之時水
　勢洶湧未可以争看其出口急溜若有奪河情形須
　建挑水壩以遏其勢上流挑穵引河以挽其流速運
　積料物料物既積矣猶在得時時可堵矣裹頭舊堤
　務必多下邊埽堅固停妥然後逐漸進埽埽不可緩
　緩恐決口漸深又不可急急恐下埽有失埽必欲其
　大而長長大則穩捲埽首重於繩䌫其揪頭滚心滚
　肚必須長壯務使繩勝埽莫使埽勝繩埽既下矣薄
　用土壓埽將沈於水方釘簽樁再加套埽其樁亦必
　須長大計埽將到底方可再進沈水將次合龍之際
　須查在工料物除合龍之外仍多積料物須防合龍
　之後必有一大蟄䧟每於合龍之後復開決者率因
　蟄䧟故也於合龍之時晝夜兼工堵塞遇有毛道過
　水或係樁頂不平或係埽手作弊故留罅隙必須急
　為壓土使其平實於罅隙用稻草或紅草塞之務使
　斷流若涓涓不息漸至蟄䧟蟄䧟不急搶救則潰矣
　欲杜樁埽手之弊惟有恤其勤勞厚以賞賚不必按
　日計值惟以成工為主則工易舉而成亦速也至決
　口初開時不係頂衝之處出口勢緩去口平散亦不
　必急計堵塞久之率多掛口淤墊也(黄河塞/決之法)　凡黄
　河迎溜之處宜建築挑水壩又名順水又名磯觜又
　名馬頭其功最大如清河縣境内之運口每為黄水
　急溜直逼卞家汪闗攔清水不得暢出以致運口淤
　墊陶家莊引河數挑不成仰遵
聖謨指示於運口迤西築挑水壩一座將黄水挑逼北
　徙清水得以暢出陶莊引河得以成功今二瀆合流
　河工告成者攸賴於是凡遇有險工之處照式築之
　禆益非小酌試建築之法壩欲其寛不可甚長須做
　雁翅邊埽以順上流勿使埽頭逆溜有掀揭之虞若
　離縷堤逺者須接築格堤捍禦以防異漲時黄水溢
　壩後衝刷之虞(建築挑水/壩之法)
上諭黄河灣曲之處俱應挑穵取直於是挑穵陶家莊
　引河工成而淮水暢流挑穵戚字堡楊横莊引河工
　成而險工遂平仰見
聖謨精詳黄流取直之明效也挑引河之法審勢貴於
　迎溜而施功宜於深濶且俟水大漲乘機開放則有
　一瀉千里之勢若挑穵太窄則受水無多遽難挽溜
　以入新河若挑穵太淺水不全趨勢緩則墊若挑引
　河太短水流不舒為正河所抑洄洑漩淤須挑穵六
　十丈或四十丈即窄亦須十餘丈須長二千丈或千
　餘丈即短亦須八九百丈方趨溜有勢而成河若挑
　穵引河太直固屬節省錢糧又恐直則平緩而無波
　瀾湍激之勢久亦漸淤也須隨黄河大勢開挑俾其
　河頭迎溜河尾洩水中間灣處急溜衝刷漸次河岸
　倒卸再於河頭築接水埽壩河尾築順水壩埽壩對
　河築挑水埽壩庶引河可成也(挑穵引/河之法)　凡屬河道
　必築堤束水歸漕以防旁溢無論創築加幇總以老
　土為佳但黃河兩岸率多沙土恐難盡覔老土須於
　堤完後務尋老土蓋頂蓋邊栽種草根以禦雨淋衝
　汕築堤之法毎土六寸行硪其岐縫處用夯堅築其
　新舊堤交界又用鐵杵力築層層夯硪期於一律堅
　實總以簽試不漏為度(幇築堤工之/法  河防志)
　
　
　
　
　
　
　
　
　
　
　
　
　
　
　行水金鑑巻六十
欽定四庫全書
　行水金鑑巻六十一
　　　　　　　　　　江南按察使傅澤洪撰
　　淮水
導淮自桐柏(禹/貢)
　地理志云桐柏山在南陽平氏縣東南淮水所出傳
　言南陽郡之東也(孔氏/疏)
淮水出南陽平氏縣胎簪山東北過桐柏山(水/經)
　山海經曰淮出餘山在朝陽東義鄉西風俗通曰淮
　均也春秋説題辭曰淮者均其勢也釋名曰淮韋也
　韋繞揚州北界東至於海也淮水醴水同源俱導西
　流為醴東流為淮潛流地下三十許里東出桐柏大
　復山南謂之陽口水南即復陽縣在大復山之陽故
　曰復陽也山南有淮源廟(酈注朝今南陽府新野縣/西有  陽故城桐柏縣東)
　(有復陽故城漢/並屬南陽郡)
　元和志云桐柏山在唐州桐柏縣西南九十里淮瀆
　廟在縣西六十里山之東北桐柏縣志云縣西三十
　里有淮井石砌水池方七尺許有泉三處湧出即於
　池邊伏流地中經六七里成川醴水西流逕平氏故
　城東北又西至唐縣界而入沘水醴亦作澧又元和
　志云唐州桐柏縣本漢平氏縣東界梁置義鄉縣開
　皇十八年改以桐柏山為名山在縣西南九十里一
　名大復山渭按此山東南接湖廣徳安府隨州界西
　接襄陽府棗陽縣界峰巒奇秀餘山乃桐柏之異名
　縣志云大復山在縣東三十里胎簪山在縣西北三
　十里皆其支峰禹貢則總謂之桐柏也　以今輿地
　考之淮水出桐柏縣西北桐柏山(縣在河南南陽/府東南三百里)東
　南流逕其縣南禹貢所謂導淮自桐柏者也(禹貢/錐指)
東㑹於泗沂東入於海(禹/貢)
　與泗沂二水合入海(孔安/國傳)
　沂水先入泗泗入淮耳以沂水入泗處去淮巳近故
　連言之(孔氏疏過水經沂水篇云沂水出泰山蓋縣/艾山南  琅邪臨沂縣東又南過開陽縣東)
　(又東過襄賁縣東屈從縣西南流又屈南過郯縣西/又南過良城縣西又南過下邳縣西南入于泗泗水)
　(篇云泗水出魯卞縣北山西南逕魯縣北又西過瑕/丘縣東屈從縣東南流漷水從東來注之又南過平)
　(陽縣西又南過高平縣西洸水從北西來流注之又/南過方輿縣東菏水從西來注之又屈東南過湖陸)
　(縣南洧涓水從東北來流注之又東過沛縣東又東/逕山陽郡又東南過彭城縣東北又東南過吕縣南)
　(又東南過下邳縣/西又東南入於淮)
　㑹者以二水相敵故也入海在淮浦(蔡沈尚書集注/  淮浦漢屬臨)
　(淮郡其故城在今江/南淮安府安東縣西)
　泗沂二水均敵不以沂既入泗而没其名如朝宗並
　稱江漢之例(吳澄書/纂言)
　淮出桐柏初甚湧復潛流三十里然後東馳亦尚淺
　其深處為十四潭至并汝潁始大汝潁禹時不費治
　導故不書自桐柏至海凡千七百里(金履祥尚/書表注)
　地志沂水出泰山郡蓋縣艾山今沂州沂水縣也南
　至下邳西南入泗曽氏曰徐州水以沂名者非一酈
　道元謂水出尼丘山西北徑魯之雩門亦謂之沂水
　又水出太山武陽之冠石山亦謂之沂水而沂水之
　大則出太山也(古沂水入泗泗水入淮/今泗入河與淮合矣)泗水出魯國
　卞縣桃虚西北陪尾山源有泉四四泉俱導因以為
　名西南過彭城又東南過下邳入淮卞縣今襲慶府
　泗水縣也(泗水縣今/隸兖州)許慎説文泗水受泲水東入淮
　按泗受泲者桑欽云濟水至濟隂乗氏縣分為二一
　水東北流為北濟一水南流為南濟通志云今此水
　與濟不通但菏水亦自乗氏至方與入泗而菏水通
　濟則泗可以達菏菏可以達濟而自濟可以通河矣
　(黄鎮成尚/書通考)
　以今輿地言之沂水出沂水縣(屬青/州府)厯沂州郯城(並/屬)
　(兖州/府)至邳州合泗水又東南至清河縣入淮(邳州清/河並屬)
　(淮安/府)導淮云東㑹於泗沂是也泗水出泗水縣厯曲
　阜滋陽濟寧鄒縣魚臺滕縣(並屬山東/兖州府)沛縣徐州(沛/縣)
　(屬江南/徐州)邳州宿遷桃源至清河縣入淮(並屬淮/安府)此禹
　迹也今其故道自徐城以南悉為黄河所占而淮不
　得擅㑹泗之名矣漢志淮水出平氏桐柏山東南至
　淮陵入海過郡四(南陽汝南/九江臨淮)行三千二百四十里疑
　太逺按易氏曰淮自桐柏縣東流二百八十里至真
　陽又三百里至汝隂又二百十里至下蔡又五百里
　至蘄縣(今宿州南有/蘄縣故城)又二百四十里至臨淮又二百
　七十里至漣水縣入海通計一千八百里金吉甫云
　自桐柏至海凡千七百里二説近是漢志云至淮陵
　入海淮陵故城在今盱眙縣西北八十五里此地距
　海甚遥淮何得于縣界入海淮陵乃淮隂之訛三千
　字亦謬也淮之所納其山源之水泗沂汝潁為大汝
　潁不見於經以未嘗施功故耳(汝受滍灈瀙潕等水/潁受潧洧潩㶏等水)
　(皆山源也/潧與溱同)及滎陽下引河東南與濟汝淮泗㑹則隂
　溝汳水鴻溝沙水濄水睢水諸川或自入淮或由潁
　泗以達淮而淮之所納愈多矣今全河又悉注於淮
　淮雖大其何以堪河不歸北徐揚間昏墊之患恐未
　有巳時也(禹貢/錐指)
淮水(自平/氏縣)又東逕義陽縣(水/經)
　縣南對固成山山有水注流數丈洪濤灌山遂成巨
　井謂之石泉水北流注於淮(酈注府義陽今河南/汝寧  信陽州也)
又逕義陽縣故城南(水/經)
　義陽郡治也晉太始中割南陽東鄙之安昌平林平
　氏義陽四縣置義陽郡於安昌城有九渡水注之(酈/注)
　(陽安昌故城在今信/  州西北七十里)
東過江夏平春縣北(水經故今信陽州東南有/平陽  城本後漢平春縣)
又東油水注之(水/經)
　水出縣西南油谿東北流逕平春縣故城南淮水又
　東屈岸北有一土穴徑尺泉流下注沿流波三丈入
　於油水亂流南屈又東北注於淮淮水又東北逕城
　陽縣故城南(酈注有漢志汝/南郡  城陽縣)
又東北與大朩水合(水/經)
　水西出大朩山東逕城陽縣北而東入於淮(酈/注)
又東北流左㑹湖水(水/經)
　傍川西南出窮谿得其源也(酈注車今信陽州界有/臺湖  輞湖馮家楊家)
　(蔡家/等湖)
又東逕安陽縣故城南(水/經)
　江國也今其地有江亭地理志曰漢乃縣之(酈注陽/今正)
　(縣東有安陽故城/與光州息縣接界)
又東得溮口水(水/經)
　源南出大潰山東北流翼帶三川亂流北注溮水東
　南流厯金山北山無樹朩峻陗層峙又東逕石城山
　北又東逕七井岡南又東北注於淮(酈/注)
又東逕新息縣南(水/經)
　東逕故息城南(酈注北在今新/息縣  三十里)
又東逕浮光山北(水/經)
　亦曰扶光山即弋山也逕新息縣故城南東合慎縣
　水水出慎陽縣西而東逕慎陽縣故城南應劭曰慎
　水所出東北入淮慎水又東流積為燋陂陂水又東
　南流為上慎陂又東為中慎陂又東南為下慎陂皆
　與鴻郄陂水散流其陂首受淮川左結鴻陂漢成帝
　時翟方進奏毁之建武中汝南太守鄧晨修復之起
　塘四百餘里百姓得其利陂水散流下合慎水而東
　南逕息城北入淮謂之慎口淮水又東與申陂水合
　水上承申陂於新息縣北東南流分為二水一水逕
　深丘西又屈逕其南南派為蓮湖水南流注於淮淮
　水又左迤流結兩湖謂之東西蓮湖(酈注今慎陽故/城在  正陽縣)
　(北四十里鴻郄陂又名鴻池陂秦觀曰鴻池陂非特/灌溉之利菱芡蒲魚之饒實一郡瀦水處也陂既廢)
　(水無歸宿汝水所/以散漫為害與)
又東右合壑水(水/經)
　水出白沙山東北逕柴亭西俗謂之柴水又東逕黄
　城西故弋陽郡也又東北入於淮謂之柴口(酈注在/黄城)
　(今光州西十二里弋陽/郡即今光州固始縣界)
又東北申陂枝水注之(水/經)
　水首受陂水於深丘北東逕釣臺南臺在水曲之中
　臺北有琴臺又東逕陽亭南東南合淮(酈/注)
又東逕淮隂亭北又東逕白城南(水/經)
　楚白公勝之邑也又東北去白亭十里(酈注息白城/在今  縣東)
又東逕長陵戍南又東青陂水注之(水/經)
　分青陂東瀆東南逕白亭西又南於長陵戍東東南
　入於淮(酈注長今息縣東北八十里有長陵城/疑即  陵戍也新蔡縣西南有青陂)
又東北合黄水(水/經)
　水出黄武山東北流朩陵關水注之又東北逕弋陽
　郡又東北入於淮謂之黄口(酈注弋朩陵關在今光/山縣  陽郡即今光州)
　(固始/境)
又東過期思縣北(水/經)
　縣故蔣國周公之後也楚滅之以為縣城之西北有
　楚相孫叔敖廟(酈注有今固始縣/西北  期思故城)
又東北淠水注之(水/經)
　水出弋陽縣南垂山東北注淮俗曰白鷺水(酈注縣/固始)
　(南五十里/有淠水)
東過原鹿縣南汝水從西北來注之(水經江原鹿故城/在今  南潁川南)
　(富陂之西汝水篇云汝水出魯陽縣之大盂山東/南流逕原鹿縣故城西而南入於淮所謂汝口)
又東過廬江安豐縣東北決水從北來注之(水/經)
　廬江故淮南也應劭曰故廬子國也決水自舒蓼北
　注不於北來也安豐東北注淮者窮水矣又非決水
　皆誤耳(酈注在今霍邱縣西南有安豐故城/決水  縣西八十里與固始縣分界)
又東谷水入焉(水/經)
　水上承富水東南流世謂之谷水也又東於汝隂城
　東南注(酈注入谷水東南流至汝/隂城  淮城即今潁州治)
又東北左㑹潤水(水/經)
　水首受富陂東南流為高塘陂又逕汝隂縣東逕荆
　亭北而東入(酈注淮東入/入於  也)
又東北窮水入焉(水/經)
　水出安豐縣窮谷左𫝊楚救灊司馬沈尹戍與吳師
　遇於窮谷者也又東為安豐津水南有城故安豐都
　尉治後立霍丘戍淮淮中有洲俗號關洲(酈注縣今/霍邱  西)
　(有窮/水)
又東北至九江壽春縣西泚水洪水合北注之又東潁
水從西北來流注之(水/經)
　淮水又東左合沘口又東逕中陽亭北為中陽渡水
　流淺磧可以厲也(酈注壽漢志灊縣泚山沘水所出/北至  春入芍陂師古曰沘音比)
　(又音布几反水經訛為泚今正之潁水篇云潁水出/潁川陽城縣西北少室山東南流逕蜩蟟郭東俗謂)
　(之鄭城又東南入於淮春秋昭公十二年楚子狩于/州來次于潁尾蓋潁水之㑹淮也鄭城即潁上故城)
　(在今潁/上縣南)
又東流與潁口㑹東南逕倉陵北又東北流逕壽春縣
故城西(水/經)
　縣即楚考烈王自陳徙此秦始皇立九江郡治此兼
　得廬江豫章之地故以九江名郡漢高帝四年為淮
　南國孝武元狩六年復為九江焉文穎曰史記貨殖
　𫝊曰淮以北沛陳汝南南郡為西楚彭城以東東海
　吳廣陵為東楚衡山九江江南豫章長沙為南楚是
　為三楚者也(酈注今壽春故/城即  壽州治)
又北左合椒水(水/經)
　水上承淮水東北流逕蛇池南又厯其城東亦謂之
　清水東北流注於淮水謂之清水口者左合椒水焉
　(酈/注)
又東過壽春縣北肥水從縣東北流注之(水/經)
　謂之肥口又北夏肥水注之俱入於淮(酈注壽肥水/在今  州東)
　(北十里自合肥來注於淮州志謂之東肥河夏肥水/在壽州西北州志謂之西肥河東流至下蔡故城西)
　(南十里/入淮)
又北逕山硤中謂之硤石(水/經)
　對岸山上結二城以防津要又北逕下蔡縣故城東
　本州來之城也春秋襄公二年蔡成公自新蔡遷於
　州來謂之下蔡又東逕八公山北山上有老子廟(酈/注)
　(在硤石山在壽州西北夾淮為險王氏地理通釋曰/  西岸者屬下蔡在東岸者屬壽春明初省下蔡入)
　(壽州故一統志云山在州西北二十五里八公山在/今壽州北少東淮水之南晉謝𤣥北禦苻堅於八公)
　(山堅望山上草朩咸為人狀寰宇記/云一名肥陵山在壽春縣北四里)
又北逕莫邪山西(水/經)
　山南有隂陵縣故城項羽自垓下從數百騎夜馳渡
　淮至隂陵迷失道者也(酈注有今鳯陽縣/西南  莫邪山)
又東過當塗縣北濄水從西北來注之(水/經)
　淮水自莫邪山東北逕馬頭城北魏馬頭郡治也故
　當塗縣之故城也(酈注山當塗故城在今懷逺縣東/南塗  在縣東南八里淮河東岸)
　(濄水在縣北一里隂溝水篇云濄水受沙水於扶溝/縣東南逕荆山又東注於淮荆山在縣西南一里與)
　(塗山隔淮對峙其下有/荆山堰梁天監中築)
又東北濠水注之(水/經)
　水出莫邪山東北之谿谿水西北引瀆逕禹墟北又
　西流注於淮(酈注和濠水在今懷逺縣/南元  志謂之西濠水)
又北沙水注之(水/經)
　經所謂蒗蕩渠也郡國志曰淮出於荆山之左當塗
　之右奔流二山之間而揚濤北注之(酈注縣沙水在/懐逺  南渠水)
　(篇云沙音蔡許慎正作沙音言水散石也續述征記/曰汴沙到浚儀而分汴東注沙南流至義城縣西南)
　(而東注於淮謂之沙汭杜預曰沙水名也漢志沛郡/有義城縣其故城在懐逺縣東北十五里今名拖城)
　(魏收志曰汴水在大梁城東分為蔡渠即今祥符縣/東南首受汴之蔡河蔡與沙字異而音近當讀如二)
　(百里蔡/之蔡)
又東過鍾離縣北(水/經)
　縣故鍾離子國濠水出隂陵縣之陽亭北東北流逕
　小城而北流注於淮(酈注水今臨淮縣東有鍾離故/城濠  在縣西元和志謂之東)
　(濠/水)
又東逕夏丘縣南(水/經)
　又東渙水西入九里注之渙水又東南流逕雝丘縣
　故城南又東南逕白石戍南逕蚿城南洨水注之水
　首受蘄水於蘄縣東南流逕穀陽縣又東南流於洨
　縣故城北縣有垓下聚漢高祖破項羽所在也洨水
　又東南入於淮淮水又東至巉石山潼水注之水首
　受潼縣西南潼陂縣故臨淮郡之屬縣又東南流入
　淮(酈注州夏丘縣即今虹縣巉石山在今五河縣東/與泗  接界新志云有鐵鎖嶺在縣東三十里横)
　(跨淮口與盱眙之浮山對峙盖即古巉石/也潼縣在今虹縣東北七十里有潼城)
又東逕浮山(水/經)
　山北對巉石山梁天監中立堰於二山之間逆天地
　之心乖民神之望自然水潰淮矣(酈注縣浮山在今/盱眙  西元和志)
　(浮山堰在招義縣西北/六十里與荆山堰同築)
又東逕徐縣南厯澗水注之(水/經)
　導徐城西北徐陂陂水南流絶蘄水逕厯澗水西東
　南流注於淮(酈注徐今泗州西北三十/里有  縣故城古徐國)
又東池水注之(水/經)
　水出東城縣東北流逕東城縣故城南又東北流厯
　二山間東北入於淮謂之池口也(酈注有今定逺縣/東南  東城故城)
又東蘄水注之(水/經)
　水首受睢水於穀熟城東北東逕建城縣故城北又
　東南逕蘄縣又東入夏丘縣東絶潼水又東南逕潼
　縣南又東逕大徐縣故城南又東注於淮(酈注今蘄/縣即  懐)
　(逺縣地夏丘縣即今虹縣地穀熟建城潼/縣俱未詳所在大徐縣亦在泗州西北)
又東厯客山逕盱眙縣故城西(水/經)
　又東逕廣陵厯淮陽城北臨泗水岨於二山之間述
　征記淮陽太守治自後置戍縣亦有時廢興也(酈注/  今)
　(清河縣西南有淮陽廢縣晉義熙中置淮陽郡領角/城等縣寰宇記云在徐城縣東北百五十里西臨淮)
　(水徐城舊/泗州治)
又東北至下邳淮隂縣西泗水從西北來流注之(水/經)
　淮泗之㑹即角城也左右兩川翼夾二水決入之所
　所謂泗口也(酈注是泗口亦名清口導淮東㑹於泗/沂即  處也今清河縣東南五里有淮)
　(隂故城漢屬臨淮郡後漢改屬下邳國晉初為廣陵/郡治角城縣故城在縣西南去故淮陽城十八里寰)
　(宇記云角城在宿遷/縣東南一百十里)
又東過淮隂縣北中瀆水出白馬湖東北注之(水/經)
　淮水右岸即淮隂也城西二里有公路浦昔袁術向
　九江將東奔袁譚路出斯浦因以為名焉又東逕淮
　隂縣故城北北臨淮水漢高帝六年封韓信為侯國
　昔信去下鄉而釣於此處也城東有兩冢西即漂母
　冢周回數百步高十餘丈昔漂母食信於淮隂信王
　下邳蓋投金増陵以報母矣東一陵即信母冢也縣
　有中瀆水首受江於廣陵郡之江都縣昔吳將伐齊
　北霸中國自廣陵城東南築邗城城下掘深溝謂之
　韓江亦曰邗溟溝自江東北通射陽湖地理志所謂
　渠水也西北至末口入淮自永和中江都水㫁其水
　上承歐陽引江入埭六十里至廣陵城中瀆水自廣
　陵北出武廣湖東陸陽湖西二湖東西相直五里水
　出其間下注樊梁湖舊道東北出博芝射陽二湖西
　北出夾耶乃至山陽矣至永和中患湖道多風陳敏
　因穿樊梁湖北口下注津湖逕渡渡十二里方達北
　口直至夾耶興寧中復以津湖多風又自湖之南北
　口沿東岸二十里穿渠入北口自後行者不復由湖
　故蔣濟三州論曰淮湖紆逺水陸異路山陽不通陳
　敏穿溝更鑿馬瀨百里渡湖者也自廣陵出山陽白
　馬湖逕山陽城西即射陽縣故城應劭曰在射水之
　陽中瀆又東謂之山陽浦又東入淮謂之山陽口者
　也(酈注古射陽故城在今山陽縣東南縣西有山陽/瀆即  邗溝縣北五里有北神堰即古末口也)
又東兩小水流注之(水/經)
　淮水左逕泗水國南故東海郡也地理志曰王莽更
　泗水郡為順水陵縣為生夌淩水注之水出淩縣東
　流逕其縣故城東而東南流注於淮即經所謂之小
　水者也(酈注宿淩縣故城/在今  遷縣東南)
又東至廣陵淮浦縣入於海(水/經)
　應劭曰浦岸也蓋側淮濆故受此名淮水於縣枝分
　北為游水厯朐縣與沭合又東北逕贛榆縣北東側
　巨海有秦始皇碑在山上去海一百五十步潮水至
　加其上三丈去則三尺所見東北傾石長一丈八尺
　廣五尺厚三尺八寸一行一十二字地理志曰游水
　自淮浦入海爾雅曰淮别為滸游水亦枝稱者也(酈/注)
　(晉今安東縣治或云即淮浦故城淮浦舊屬臨淮郡/  改屬廣陵漢志平氏縣下云淮水東南至淮陵入)
　(海蓋隂字之誤淮隂去海尚一百四五十里而志云/淮隂入海者亦猶江都去海甚逺而湔氐道下云江)
　(水東南至江都入海不言海陵也淮/陵作淮隂無疑安東即淮浦亦無疑)
　淮自荆山而下即受黄河從渦河一支之水至清河
　則全受河水矣議者云黄河泛濫中土蓋海口近年
　漲沙下壅上溢致然巳議濬海口矣初亦甚奇之及
　觀於淮海而始知其妄蓋淮隂之地甚卑而徐吕之
　洪甚高信然則淮隂當陸沈而徐吕為安流矣審察
　之乃河淮入海之處北口實有漲沙而南口更衝廣
　爾(劉天和/問水集)
　淮水昔不病淮安今病淮揚蓋黄河正流往經河南
　或出潁川或出壽春匯淮入於海其入小浮橋經徐
　邳入海者支流也勢故卑且弱河淮合則為一家直
　湧而東奔是淮以河利也安能害淮安今全河舍河
　南之故道併流徐邳經清河而淮水自西來㑹是二
　家也不相統一故河落則淮乗高而凌之淮安以燥
　秋水灌河河恃勢而驕亘淮安之東北若大行焉而
　淮水方挾潁川壽春諸平陸之水勢與强河鬭於清
　河不能衝中堅則氣喪而潰散淮安之郊蹔為憩息
　俟河之消鋭乃假道㑹弱河始入海淮安安得不病
　淮河哉若導黄河經河南㑹淮水於潁川壽春勢既
　不能若任淮水灌淮安勢又不可唯朝廷定策固高
　寶諸湖老隄建諸平水閘大落高寶諸湖之巨浸廣
　引支河歸射陽湖入海之洪流乃引淮河上流一支
　入高寶諸湖如黄河平則淮水㑹清河故道從淮城
　北同入於海如黄河長則淮水㑹高寶湖新道由射
　陽湖從淮城南同入於海則淮安全得平土而居之
　　神禹疏瀹排決之法今不講久矣考之正字疏者
　水密為患則綱舉以疏之瀹者水散為患則合水以
　瀹之排者水侵為患則拒堵以排之決者遲迴為患
　則搜剔以決之朱子云汝泗皆入淮而淮自入海夫
　淮之入海此三代以後事也禹治水先審中國大勢
　北水之大唯河南水之大唯江而四瀆特姑以淮漢
　配耳豈真可敵江河哉故導汝泗入於淮又導淮入
　於江東北注海䢴溝淮入江故道也今失之而淮自
　入海蓋失禹決排之法而淮之南北始多水患矣(萬/恭)
　(治水/筌蹄)
　河自中牟以下奪汴徐州以下奪泗清口以下奪淮
　凡三奪而後注於海今嵗久河身日高淮泗又不能
　容廟堂之議既視其奪以為常司水之臣又乗其決
　以為利不獨害民生妨國計而於天地氣運未必不
　有關也　江河淮濟謂之四瀆今以一淮受黄河之
　全蓋合二瀆而為一也宋以前河自入海尚能為並
　河三州郡之害況今河淮合一而清口又合汴泗沂
　水以同歸於淮也哉曩時河水猶有所瀦如鉅野梁
　山數處猶有所分如毛氏赤河之㫁雖以元人挑河
　入淮而東北之道猶微有存焉者今則以一淮而受
　衆水之歸而無涓滴之滲漏矣　丘仲深謂以一淮
　受黄河之全然考之先朝徐有貞治河猶疏分水之
　渠於濮汜之間不使之并趨一道自𢎞治六年築黄
　陵岡以絶其北來之道而河流總於曹單之間乃猶
　於蘭陽儀封各開一口而洩之於南今復塞之故河
　之在今日欲北不得欲南不得唯以一道入淮淮狹
　而不能容又高而不利下則頻嵗決於邳宿以下以
　病民而妨運而邳宿以下左右皆有湖陂河必從而
　入之吾見劉貢父所云别穿一梁山濼者將在今淮
　泗之間而生民魚鼈之憂殆未巳也(日知/錄)
　黄河行至清河縣南與淮水交㑹是為清口由清口
　而合流東北行三百餘里入海方康熙十六年以前
　河道敝壞之時清口一片淤沙自清口以至海口微
　水緩流河寛處不過十餘丈窄處僅有六七尺深處
　不過五六尺淺處僅有二三尺及全淮歸故之後漸
　漸刷開迨黄河亦復歸故而水力所至淤沙盡闢清
　口寛二三百丈河漕深二三丈不等巳漸復當日之
　舊矣迤下三百餘里河身俱寛一二百丈不等河漕
　俱深二三丈不等惟安東縣蓮花菴迤下河漕一千
　餘丈僅深一丈二三尺須多置二百餘斤重之大鐵
　犂數十架乗船施治必期深至二丈之外方為永久
　之道也(周洽河/防雜説)
　淮河發源於河南桐柏山由開封至歸徳至亳州出
　小清口至大河口㑹黄入海今則開封至歸徳一段
　已經淤塞必大加開通中間有可以開通河道挑挖
　溝洫引水灌田者聽其自便則黄河以南西北之水
　利大興矣古時清口止出淮水而黄河由清河縣後
　往東行至大河口淮黄交㑹所以黄水無倒灌之患
　今黄河遷於清河縣前直逼清口若改於大河口之
　下使之㑹黄入海自無倒灌之患矣(張清恪居/濟一得)
　
　
　
　
　
　
　
　
　
　
　行水金鑑巻六十一
欽定四庫全書
　行水金鑑巻六十二
　　　　　　　　　　江南按察使傅澤洪撰
　　淮水
漢桓帝永興二年六月彭城泗水増長逆流(後漢書/五行志)
　壽春每嵗雨潦淮水溢常淹城邑(干寶晉紀不所紀/事在晉世  知在)
　(於何/年)
宋明帝泰始季年淮水竭(南史明僧紹傳洛其時紹竊/謂其弟曰昔伊  竭而夏亡)
　(河竭而商亡三川竭而周亡夫有國必依山/川以為固山川作變不亡何待竟如其言)
梁武帝天監六年三月春水生淮水暴長六七尺(梁書/曹景)
(宗/傳)
梁武帝天監十三年作浮山堰(梁書武/帝本紀)魏降人王足陳
計求堰淮水以灌壽陽高祖然之發徐揚人率二十戸
取五丁以築之假絢節都督淮上諸軍事并䕶堰作役人
及戰士有衆二十萬於鍾離南起浮山北抵巉石依岸
以築土合脊於中流天監十四年堰將合淮水漂疾復
決潰用鐵數千萬斤沈於堰所伐樹為井幹填以巨石
加土其上士卒死者十七八明年四月堰乃成其長九
里下闊百四十丈天監十五年九月淮堰壞死者十餘
萬口(梁書康/絢𫝊)梁堰淮水以灌壽陽於鍾離南起浮山北
抵巉石堰將合淮水漂疾復決潰衆患之或謂江淮多
蛟能乗風雨決壞崖岸其性惡鐵乃引東西二冶鐵器
數千萬斤沈於堰所仍伐樹為幹填以巨石踰年堰成
其長九里軍人列居其上其水清潔俯視邑居墳墓公
然皆在其下或謂絢曰四瀆天所以節宣其氣不可久
塞既而昏霧不解其秋淮水暴長堰壞奔流於海殺數
萬人其聲若雷聞三百里水中怪物隨流而下或人頭
魚身或龍形馬首殊𩔖詭狀不可勝名(北史今梁典浮/山堰  號為荆)
　(山堰渦口/東岸東是)
梁武帝普通元年秋七月淮海並溢(梁書武/帝本紀)
唐徳宗貞元八年六月淮水溢平地七尺没泗州城(唐/書)
(五行/志)
唐徳宗貞元十三年七月淮水溢亳州(唐書五/行志)
唐憲宗元和十三年六月辛未淮水溢(唐書五/行志)
　大中十二年淮南大水發自徐州流没數萬家(淮安/府志)
　中和三年汴水入於淮水鬭壞船數艘(江南/通志)
後周顯徳中淮水漲溢(宋史趙/賛𫝊)
宋太祖乾徳四年泗州淮水溢(宋史五/行志)
宋太祖開寶四年六月蔡州淮及白露舒汝廬潁五水
並漲壞廬舍民田(宋史五/行志)
宋太祖開寶六年潁川淮渒水溢淹民舍田疇甚衆(宋/史)
(五行/志)
宋太祖開寶七年四月泗州淮水暴漲入城壞民舍五
百家(宋史五/行志)六月已亥淮水溢入泗州城壞民居(宋史/太祖)
(本/紀)
宋太宗太平興國三年六月泗州淮漲入南城汴水又
漲一丈塞州北門(宋史五/行志)
　宋咸平四年淮水溢天聖四年又溢景祐三年作外
　隄以備淮水(江南/通志)
宋太宗太平興國五年五月潁州潁水溢壞隄及民舍
(宋史太/宗本紀)徐州白溝河溢入州城(宋史五/行志)
宋太宗太平興國七年秋七月淮水溢　九月睢溢浸
田六十里(宋史太/宗本紀)
宋真宗大中祥符七年六月泗州水害民田(宋史五/行志)
宋仁宗景祐元年閏六月甲子泗州淮汴溢(宋史五/行志)
宋仁宗嘉祐二年三月戊戌淮水溢(宋史仁/宗本紀)七月淮水
自夏秋暴漲環浸泗州城(宋史五/行志)
　泗州南去淮一里屢遭水患宋開寶七年淮水溢入
　泗城厯咸平至祥符無嵗不溢迨至景祐三年作外
　隄以備淮水高三十三尺自是水患少弭歐陽公云
　泗州之患莫暴於淮是也(禹貢/錐指)
宋仁宗嘉祐六年七月乙酉泗州淮水溢(宋史五行志/  三年既作)
　(外隄猶不足以禦/患可見淮水之暴)
宋神宗熙寧四年十一月開洪澤湖達於淮(宋史神/宗本紀)
宋神宗元豐四年五月淮水泛漲(宋史五/行志)
　是年命發運副使史公弼修泗州洪澤湖(玉/海)
軾以龍圖閣學士出知潁州先是開府諸縣多水患吏
不究本末決其陂澤注之惠民河河不能勝致陳亦多
水又將鑿鄧艾溝與潁河並且鑿黄堆欲注之於淮軾
始至潁遣吏以水平準之淮之漲水高於新溝㡬一丈
若鑿黄堆淮水顧流潁地為患軾言於朝從之(宋史蘇/軾𫝊)
宋徽宗重和元年夏江淮諸路大水民流移溺者衆分
遣使者振濟(宋史五/行志)霍端友知陳州陳地汙下疏新河
千里徹於淮水患遂去(宋史霍/端友𫝊)
宋高宗紹興三十二年春淮水溢中有赤氣如凝血(江/南)
(通志載在/紹興四年)四月淮溢數百里漂民田廬死者尤衆(宋史/五行)
(志/)
宋孝宗淳熙十五年五月淮水溢廬濠楚州無為安豐
高郵盱眙軍皆漂廬舍田稼(宋史五/行志)
宋寧宗開禧元年九月丙戌淮水溢淮東郡國楚州盱
眙軍為甚(宋史五行志水按元史安塔哈傳世祖至元/九年五月淮  溢是為度宗咸淳七年也)
元仁宗延祐七年四月安豐廬州淮水溢損禾麥一萬
頃(元史五/行志)
元順帝元統二年六月戊午淮河漲淮安路山陽縣滿
浦清岡等處民畜房舍多漂溺(元史順/帝本紀)
元順帝至元五年七月沂州沂沭二河暴漲決隄害田
稼(元史五/行志)
元順帝至正四年冬十月乙酉議修淮河隄堰(元史順/帝本紀)
明太祖洪武八年九月壬子上閲輿地書得濠梁古跡
一巻命内臣馳驛以賜東宫且題其外令濂詢訪隨處
言之皇太子至池河驛得上所賜書大喜以示濂濂因
啓曰臨濠古蹟惟塗荆二山最著塗山在昔鍾離縣西
九十五里荆山亦在縣西八十三里二山本相聨屬而
淮水繞荆山之隂神禹鑿之水始流二山間民獲免阻
脩之難禹之功也(明太祖/實録)
明太祖洪武二十七年九月濬淮安山陽縣支家河水
南入淮北通安東海州(明太祖/實録)
明太宗永樂七年六月乙丑鳯陽府壽州言淮水決州
城命以時修築　丁夘中都留守司言夏雨不止淮河
水溢壩口見發軍夫晝夜築塞命工部亟遣人督視(明/太)
(宗實/録)
明太宗永樂八年三月丁夘工部言淮安府淮河南岸
坍圮延及倉厫牆垣宜令有司修築皇太子從之　五
月戊子工部啓修淮安府淮河隄岸以固大河衞城池
皇太子從之(明太宗/實録)
明宣宗宣徳七年八月已丑直隸壽州衞奏近城西有
湖與淮相通比雨潦暴漲壞城二百四十餘丈乞𤼵附
近軍民修理從之(明宣宗/實録)
明英宗正統元年十二月癸亥直隸壽州衞奏七月間
淮水泛漲壞西北城垣請修治從之(明英宗/實録)
明英宗正統二年八月戊辰掌直隸清河縣事知州李
信圭奏本縣四月終霖雨壞麥五月終淮水泛溢漂流
房屋孳畜甚衆民不堪命乞賜賑貸其嵗凡買辦物料
等項軍匠㕑役濬河人夫俱乞暫免其額辦商税課鈔
乞暫存本縣給用上命有司覈實從之　九月戊申直
隸大河衞奏舊置軍器局以軍餘造器械供用近因淮
水泛漲決隄漂屋請停造從之(明英宗/實録)
明英宗正統三年四月庚午直隸鳯陽府泗州淮安府
清河等縣各奏去嵗天雨連綿淮水漲漫沙淤地畝不
能布種今年夏税無從辦納上命行在戸部遣官覆視
除之(明英宗/實録)
明英宗天順四年七月辛夘直隸鳯陽府自五月連雨
抵七月淮水溢決壩埂敗城垣没軍民田廬甚多至是
事聞命巡按御史中都留守司各遣官於被災軍民加
意存䘏衝決城壩逐漸築之(明英宗/實録)
明英宗天順七年閏七月戊辰修鳯陽衞土城及䕶城
隄以久雨淮水衝決故也(明英宗/實録)
明憲宗成化十三年九月丙寅淮水溢淮安所屬諸州
縣壞官民屋舍淹没人畜甚衆(明憲宗/實録)
明武宗正徳十二年七月辛丑總督漕運都御史叢蘭
奏淫雨為災淮水泛漲衝決漕隄淹没人畜禾稼乞免
坐派工部料價部議巳徵者解部未徵者視災分數奏
請仍以所在樁草銀修理決隄從之(明武宗/實録)
明世宗嘉靖二十九年四月丁未總督漕運右副都御
史龔輝巡按直隸御史史載徳各奏泗州逼近淮河地
勢低下今黄河水決入淮下流壅塞其勢必且上溢為
陵寢之憂乞亟開直河口以通下流築二陳莊劉家溝
二口以防衝決仍命欽天監官一員相度祖陵地脈擇
日興工工部議覆報可(明世宗/實録)
　嘉靖三十年淮水大溢田地俱沙淤(淮安/府志)
　應檟總漕於淮以淮水唯資黄河易涸而多淤嵗糜
　挑浚之費而泗水西流寶應南注大江可以入淮於
　是因五里溝鑿之不費不勞河迄通利未旬月巡撫
　兩廣去(唐汝楫撰兵部右侍郎應公墓志/  檟遂昌人嘉靖三十年任總漕)
　嘉靖三十一年淮河大溢田地俱沙淤(淮安/府志)
　嘉靖三十四年淮水溢(淮安/府志)
明穆宗隆慶三年九月丙子時淮水漲溢自清河縣至
通濟閘及淮安府城西淤者三十餘里決方信二壩出
海平地水深丈餘寶應湖堤往往崩壞(明穆宗/實録)
明穆宗隆慶四年六月丙辰河道都御史翁大立報疏
濬淮河及鴻溝境山等處工完上從部議録管工同知
章時鸞等賞賚有差　九月壬申侍郎翁大立言今淮
河自泰山廟至七里溝淤十餘里而水從朱家溝傍出
至清河縣河南鎮以合於黄河聞者無不駭異然臣以
為宜開新莊閘以通回船復平江時故道則淮河可以
無慮臣所患獨在黄河睢宿之間遷徙未知所定泗州
陵寢甚有可虞臣請濬古睢河繇宿遷厯宿州出徐州
小浮橋以洩徐吕二洪之水又規復清河魚溝分河一
道以下草灣免衝射之患南北運道庶幾可保都給事
中龍光亦請下所司勘議或尋復故道或分洩二洪及
倣先年置鋪設夫開溝建閘之法以為久計工部覆行
新任都御史潘季馴如議區畫從之(明穆宗/實録)
　是年高家堰大潰時淮水東趨諸州縣匯為巨浸淮
　城民不聊生黄河亦決崔鎮等處而桃清河塞運道
　梗阻者數年(江南/通志)
　高家堰者郡志云後漢建安中太守陳登所築閻百
　詩曰此堰不見於史籍考三國志登嘗為典農校尉
　巡土田之宜盡鑿溉之利登固精於水利者又嘗為
　廣陵太守虞溥江表傳云治射陽則此堰距治所甚
　邇登築隄以障淮水理勢宜然也由是觀之漢世河
　未合淮尚不聽其南奔況今欲藉此清湍以刷沙乎
　茍非以隄束水使淮并力東注則自清口以至海口
　終不能無壅也(禹貢/錐指)
　高家堰今府志稱高加堰注云高加者為䕶運道邑
　井宜加高而名之蓋益加而益高耳按高堰去寶應
　高一丈八尺去高郵高二丈二尺高寶堤去興化泰
　州田高丈許或八九尺其去堰不啻高三丈有奇(見/潘)
　(宫保兩/河議)自明迄今又不知高幾許一有叵測而淮揚
　兩府之城郭田廬皆在水底吁可畏哉(今水/學)
　萬厯元年五月十八日夜淮水暴發千里汪洋没室
　淹田瀕河民多溺死(淮安/府志)
　萬厯二年秋七月二十四日辰刻微雨而風入戌風
　大雨如注次日夜益猛拔樹撤屋東海大嘯淮河並
　溢漂蕩山清安鹽等邑官民廬舍一萬二千五百餘
　間溺死男婦鄭江等一千六百餘名口崩鹽邑城垣
　百餘丈餘邑同(揚州/府志)
　是年淮河並溢(淮安/府志)
　是年七月二十四日淮河並溢漂官民廬舍溺死男
　婦不計其數(清河/縣志)
　萬厯三年淮河並漲(淮安/府志)
　是年泗水南下衝決清水潭等處(南河/全考)
　是年六月霖雨不止風霾大作淮河並漲千里共成
　一湖(揚州/府志)
　是年河從崔鎮等口北決淮水從高家堰東決徐邳
　以下至淮南北漂没千里　奉祀朱宗唐請行南京
　工部委主事郭子章㑹潁州道勘視水勢衝激崖岸
　恐侵柏林議估石砌泗陵堤二百二十六丈至五年
　工完時御史邵陛亦行泗州將䕶城隄用石包砌堅
　固至今賴之稱為邵公堤都御史王宗沭知府邵元
　哲亦修高家堰并開菊花潭以洩三城之水東方米
　芻舟楫皆通(南河/全考)
明神宗萬厯五年六月甲戌總督漕運侍郎吳桂芳奏
淮水向經清河㑹合黄河趨海自去秋河決崔鎮清江
一帶正河淤墊淮口梗塞於是淮弱河强不能奪草灣
入海之途而全淮南徙灌山陽高寶之間向來湖水不
逾五尺堤僅七尺今堤加至一丈二尺而水更過之此
從來所未有也議䕶湖堤以殺水勢部言堤雖可䕶而
不能必水之不漲欲水之不漲必俾淮有所歸而後可
宜令漕運衙門嚴督司道熟計其便報可　閏八月辛
丑時山陽高寶淮水瀰漫禮科左給事中湯聘尹議導
淮入江於𤓰洲入江之口分流増閘以殺其勢巳漕運
侍郎吳桂芳稱黄水向老黄河故道而去下奔如駛淮
遂乗虛湧入清口故道淮揚水勢漸消部覆二議不同
奏請行勘上以河淮既合命寢其議　九月丁夘管理
南河工部郎中施天麟言淮泗之水原從清口㑹黄河
入海今不下清口而下山陽從黄浦口入海浦口不能
盡洩浸淫漸及於高寶邵伯諸湖而湖隄盡没則以淮
泗本不入湖而今入湖故也淮泗之入湖者又緣清口
向未淤塞而今淤塞故也清口之淤塞者又緣黄河淤
澱日高淮水不得不讓河而南徙也蓋淮水併力敵黄
勝負或亦相半自高家堰廢壞而清口之内傍通濟閘
又開朱家等口引淮水内灌於是淮泗之力分而黄河
得以全力制其敝此清口所以獨淤於今嵗也下流既
淤則上流不得不決每嵗糧艘以四五月盡運堤以六
七月壞水發之時不能為力水落之後方圖堵塞甫及
春初運事忽至僅完堤工於河身無與河身不挑則來
年益高上流之決必及於徐吕而不止於邳遷下流之
涸將盡乎邳遷而不止於清桃須不惜一年糧運不惜
百萬帑藏開挑正河寛限責成乃為一勞永逸至高家
堰朱家等口宜乗時築塞使淮泗併力足以敵黄則淮
水之故道可復高寶之大患可減若於興化鹽城地方
海口湮塞之處大加疏浚而湖堤多建減水大閘堤下
多開支河以行各閘之水庶乎不致汗漫總之未有不
先黄河而可以治淮亦未有不疏通淮水而可以固堤
者也部覆河内疏浚苦無良法惟先臣劉天和用平底
方舟横排河中為一層四維拴繫以長柄鐵爬浚之浚
深數尺移舟再浚後數丈復為一層如前法則水中與
陸地施工略同興工停運宜行河道等衙門㑹議具奏
定奪報可　十二月已丑先是淮水南徙泛濫淮揚間
巳而漕運侍郎吳桂芳報稱草灣開通淮水消落至是
淤墊如故給事中劉鉉言治淮以開通海口為䇿宜簡
方略大臣一員㑹同河漕諸臣相踏咨度為新運計上
令吏部推有才望實心任事者以聞於是吏部請以總
督漕運兵部左侍郎吳桂芳為工部尚書總理河漕得
㫖近來當事諸臣意見不同動多掣肘以至日久無功
今以此事專屬吳桂芳經理河道都御史暫行裁革李
世達改推别用其選任部司處置錢糧俱許以便宜奏
請若明嵗運道有梗戸部查先年海運事宜行(明神宗/實録)
　(吳侍郎所奏向來湖水不逾五尺堤僅七尺今堤加/至一丈二尺而水更過之此從來所未有也可見高)
　(堰益加益高當時巳有然矣施郎中所言淮泗本不/入湖而今入湖淮泗之入湖者又緣清口向未淤塞)
　(而今淤塞故也清口之淤塞者又緣黄河淤墊日高/淮水不得不讓河而南徙也迨至今日而更甚矣可)
　(為歎/息)
　是年三月至五月恒雨西河水發由高家堰一槩東
　漫鹽城水災特甚張宗仁賣兒詩云攜兒去賣向兒
　哭賣兒買米供晨粥粥熟呼兒兒不來剜心忍食孩
　兒肉(淮安/府志)
　是年漕撫王宗沭築高家堰(淮郡二/堤記)
　萬厯六年九月總河侍郎潘季馴題准命郎中張譽
　海防道龔大器揚州府同知韓相等築高堰堤長六
　十里内砌大澗口等處石堤三千一百一十丈栁浦
　灣堤東三十餘里西四十餘里　先是萬厯三年淮
　決高堰寶應而山陽高寶興鹽等處匯為巨浸運道
　梗阻總河侍郎潘季馴行相視築堰起武家墩經大
　小澗至阜寧湖以捍淮東侵築堤起清江浦沿鉢池
　山栁浦灣迤東以制河南溢于是淮畢趨清口㑹大
　河入海海口不濬而通(南河/全考)
　萬厯七年五月淮水溢平地高三丈(淮郡二/堤記)
　隆慶辛未河大溢壞漕舟以千數天子念大計不以
　沭為不肖授璽書使董漕計拔自藩轄異數也踰年
　淮父老詣余而泣曰郡地專受淮故稱淮安勢自西
　南厯清河而東與湖南僅隔拳土故高家堰有堤不
　治而淮輒入海㡬受其半淮揚兩郡皆困終不治則
　且妨漕余惕焉按之信然乃檄守陳文燭以軍餉六
　千餘金致鄉先生周君胡君築焉又明年癸酉五月
　淮水溢平地高三丈餘而以堤故不溢入湖郡之南
　鄉與揚皆無恙然勢掠郡西合黄河折而經北城下
　安東則洶湧㡬嚙西橋奪漕河而出余為之不寢者
　三夕幸而勢稍殺則又以其泛濫四溢數道出禮信
　壩及鉢池山民在巨浸中至八月而始涸余以災請
　幸天子仁聖捐米八萬石賑之而又允折漕糧是時
　幸淮獨漲使稍遲半月與黄河并發則事不可支矣
　是年冬余再檄于同知時保以賑之餘米一萬石募
　夫築郡西長堤焉高家堰堤北自武家墩起至石家
　莊止計三十里而遥為丈五千四百堤面廣五丈底
　廣三之而其高則沿地形高下大都俱不下一丈許
　而又於大澗小澗具溝舊漕河六安溝諸處築龍尾
　埽以遏奔衝堤内自澗口以達張家莊濬舊河以洩
　湖水使不侵嚙工凡五十日而畢郡西長堤自清江
　浦藥王廟起東厯大花巷由西橋相家灣直抵新城
　過金神廟至栁鋪灣六十里而近為丈八千七百九
　十八堤面廣四丈底廣三之高可七尺餘蜿蜒如長
　虹以障郡城之北工凡三月而畢余按淮安郡三城
　在淮與漕河夾中自嘉靖中年以來無嵗不被水而
　其最甚則已巳癸酉極矣鞠為大澤不見水端民之
　棲樹巢冢以救旦夕即余疏中所道蓋其十之三四
　也而今二堤並峙高家堰獨抗淮於西南而西長堤
　又障淮於西北蓋至是而居者田者皆有寧處可望
　生全無苦昏墊矣余不才且旦夕乞去然使來者慎
　守而時䕶視之無至壞以永為障使吾民得粒食育
　子抱孫則大幸也顧淮水高於郡勢若建瓴而下使
　其發時與河並則為慮尤巨且西長堤能障溢水而
　其從下嚙而崩者不能却河故去城數十里而今乃
　在城下是其大勢漸侵而南可覩也開草灣以分河
　勢通澗河以防溢流余心耿耿焉而力巳詘民亦告
　病姑少休之以待文燭楚之沔陽人時保浙之嘉興
　人而是時同相二役者郭同知大綸王通判𢎞化諸
　推官大綸山陽縣縣丞談嘉謨也(江南通志所此即/王公宗沐  作淮)
　(郡二堤/記也)
明神宗萬厯八年三月乙巳工科給事中尹瑾陳河工
善後七欵一高家堰近巳築塞成堤體制高厚既有樁
板以䕶其外復設官府以嚴其防然終不若石堤更為
永恃宜於中間二十里低窪處用石包砌令徐潁海防
三道均分道里各派所屬而董其成　六月戊午先是
鳯陽等處雨澇淮溢水薄泗城且至祖陵墀中御史陳
用賔以聞給事中王道成四疏言黄河未漲淮泗之間
霖雨偶集而清河口巳不能容洩萬一震驚陵寢誠非
細故宜令河臣設法疏導堵塞之總理河漕潘季馴謂
黄淮合流東注勢甚迅駛止因霪雨連綿而泗州岡阜
盤折宣洩不及遂至漲溢若欲更求疏浚則下流巳深
浚無可施欲更事截塞則上流之水勢難逆堵該部亦
以為然覆議令季馴親詣相度從之　十一月乙酉高
家堰石工將興鄉官常三省等倡言有妨祖陵具揭欲
阻之河臣潘季馴疏陳其舛謬不經具請再行勘議上
命修築以終前功而革常三省職為民　十二月戊申
以泗州等處連災詔免萬厯六年以前改折漕糧一十
三萬三千七百九十兩有奇從總理漕河兵部尚書凌
雲翼請也(明神宗/實録)
　淮入海由清口入江由大澗達湖自高堰築而江路
　塞自黄河決而海道阻所受七十二河水積為泗患
　州人常魯軒先生謝政里居畫分黄導淮策忤當路
　意坐阻撓奪官竄之編戸巳泗嵗受水先生復請開
　黄河浚清口河以導淮入海開周家橋武家墩以導
　淮入湖開芒稻河𤓰儀閘以導湖入江侍御史牛公
　繪圖以聞上震怒治諸行河者罪而後司空楊公給
　事張公卒以先生策從事泗得無水(李維楨撰㕘議/常三省墓誌銘)
　(憂三省字希曽泗州人萬厯丙辰進士厯湖廣㕘議/  居河患起公身操畚鍤塞壅城得無潰既遘謗無)
　(愠言㑹有恩詔復官而楊司空疏言河工就緒多㕘/議常三省功宜増秩録用先後撫按臣南北臺省薦)
　(者凡三十人而公題其署曰久分生涯/偕朩石勉將道術付桑榆踰數年卒)
　是年姜璧巡按兩淮鹽法時黄水入淮淮大溢總河
　大臣與撫臣相掣肘而有司行河者率委之倅貳又
　有議罷范公舊堤勿修而别開支河者公疏言倅貳
　權輕不如專任守令大臣事權不一難責成功宜罷
　總河以其事歸撫臣便又河口外高内下開支河則
　引倒流之潮闢私販之路不若修范公廢堤使内水
　不出外水不入外不損鹽竈之地内不傷耕植之田
　疏凡數百言皆鑿鑿可行部覆如公言事竣有白金
　之賚(余繼登撰僉都御史蒲汀姜公墓誌范按璧字/元卿文安人隆慶辛未進士公言修  公堤誠)
　(善而言總河宜罷殊傷國體/而罷總河在潘公去任以後)
　
　
　
　行水金鑑巻六十二
欽定四庫全書
　行水金鑑巻六十三
　　　　　　　　　　江南按察使傅澤洪撰
　　淮水
　萬厯八年總河潘季馴題河工善後事宜一甃石堰
　以固要衝先該給事中尹瑾題該工部覆議高家堰
　西當淮泗衝流東䕶淮揚沃土即今築塞巳固要將
　當中大澗口二十餘里用石包砌合咨臣等今嵗預
　行估計幹辦合用石料若干工費若干責成徐潁海
　防三道併力分工同心協慮自萬厯九年興工酌寛
　限期合用錢糧於大工餘剰銀内支用等因行據司
　道等官議報前來該臣等覆查得本堰自漢陳登剙
　築之後至我朝平江伯陳瑄復大築之向不甃石者
　非謂石之不堅亦以采石之難也去嵗堰工告竣即
　設官夫畫地分守每嵗四月以前八月以後水及堤
　根者不滿二百丈防守甚易惟是五月中至八月盡
　最為喫緊如有汕刷浪窩隨時補修可保無恙然嵗
　久月深官更吏換首尾不知疎虞難免誠不如甃砌
　山石之為一勞永逸科臣所云三利可謂委曲明盡
　矣況内土既巳堅厚廂石亦易為力但淮安原不産
　石俱於徐州取辦而節年采伐不歇勢必窮山逺搜
　石巖既逺則出山脚價自倍於昔水次去工尚餘五
　百里糧艘帶運勢必病軍民舟搭載勢必病商則自
　備官船專人管運之費不可惜也採石數萬丈聚匠
　必須數千名非逺募於山東江南之間不得也其直
　不多誰肯樂就及卸石工次搬運至堰逺者將十餘
　里近亦五六餘里泥塗深陷舉趾艱難比之伐石出
　山之苦又有甚焉大工甫畢民勞方休勢難驟舉故
　須濡遲嵗月事難獨任故須分責三道該科慮之詳
　矣今該臣等公同勘得大澗口極窪去處自列字號
　至水字號止計長三千丈合派南河分司三百丈徐
　海潁三道各九百丈每堰長一丈應砌高一丈内外
　用石二層該石二十丈共該石六萬丈約計在山採
　辦工價出山脚價并鑿砌工食每丈該銀五錢九分
　共該銀三萬五千四百兩合用船隻除南河分司查
　有見在混江龍船免造外每道該造船九十隻共船
　二百七十隻每隻連篷桅什物該價銀五十兩共銀
　一萬三千五百兩每船雇募水手六名共募一千六
　百二十名每名每年工食銀七兩二錢大約四年為
　期共該銀四萬六千六百五十六兩募夫搬石上船
　下船及擡石到工大約每丈費銀三錢共銀一萬八
　千兩每砌石一丈用石灰二斗銀八釐共該銀二百
　四十兩堰基三千丈每丈約截用長杉二十五根共
　計七萬五千根每根價銀一錢三分共該銀九千七
　百五十兩樁手每丈三十工該銀一兩二錢共銀三
　千六百兩管工官廩糧比照大工事例合用府佐二
　員每員每日廩給銀一錢書辦一名口糧銀四分州
　縣佐貳官十二員每員每日廩給銀六分書辦一名
　口糧銀三分隂醫省祭等官三十員每員每日銀四
　分每年該銀九百七十二兩共銀三千八百八十八
　兩以上通共該銀一十三萬一千三十四兩應於大
　工用剰解還戸部銀一十二萬奏請留用尚欠銀一
　萬一千三十四兩再於原留用剰銀内動支除南河
　分司見有船隻一面行令采運外其三道工程今嵗
　時月巳促止可打造船隻置辦器具雇募夫匠完備
　明嵗採運石塊陸續細鑿備用萬厯十年方可下樁
　甃砌隨砌隨採定限四年以裏工完聽總理衙門將
　各効勞官員分别勤惰題請覈實賞罰如司道等官
　處置得宜能於限前早竣工堅費省者破格優處其
　原造船隻事畢量行變價作正支銷庶料理周悉而
　隄防永固矣(河防/一覽)
明神宗萬厯九年十一月乙亥修泗州城外石隄泗城
陵寢重地勢極窪下舊有石包土堤藉以䕶城禦水久
被淮流衝壞撫按凌雲翼陳用賔等各請大舉修築以
為一勞永逸之計詔亟行之(明神宗/實録)
明神宗萬厯十一年正月丁未以高家堰河工成㕘政
舒大猷等紀録　十月已酉以高堰工完尚書潘季馴
原任兵部尚書凌雲翼等賞賚有差(明神宗/實録)
明神宗萬厯十六年十月甲申總督河道潘季馴條上
河工八事(前五條/入黄河)一添設隄官謂高堰栁浦灣二堤綿
亘二百餘里一大使往來防守未免疎虞宜另増栁浦
灣大使一員夫役即於高堰南河數内裒出五百餘名
屬之以密隄防一加幇真土謂淮水發源桐柏挾七十
二溪之水經鳯泗入海而基運山横截河中湧漲時作
僅恃石堤一帶為捍禦而石内之土多係浮沙一遇霖
雨輒至坍損土既圮矣石將安附宜覓取真土幇築完
固以捍洶湧一接築舊堤謂清口乃淮黄交㑹而淮黄
原自不敵然清口不至壅淤者以王家口之隄築全淮
皆從此出其勢足與黄敵也自商販盜決前堤挖渠利
涉淮勢漸分將來清口必致淤阻宜接築長隄就近責
清河令監守稍有疎虞即行㕘治命依擬行(明神宗/實録)
　是年八月總河都御史潘季馴請加泗城䕶堤行潁
　州兵備副使王之猷督知州汪一右等修築除内換
　老土外自新橋口起北至西門牌坊止加修石堤長
　一千九百三十二丈加高二尺用大石長一千八百
　六十四丈添建子堤長一千六百八十丈又自西門
　牌坊起至迤南新橋口止砌高二尺用碎石長一千
　一百六十五丈又添修新橋迤南大堤并窑西石堤
　共長八十六丈俱於十八年完工(南河/全考)
　潘季馴條上河工八事一添設隄官以免遥制竊惟
　當官之事兼攝為難而以最卑之官攝最逺之事為
　尤難臣於萬厯七年建復高堰之隄以捍横流於淮
　郡之東刱築栁浦灣之堤以遏狂瀾於淮郡之北十
　餘年間利賴於二隄者良不淺矣第因比時冗員之
　禁方嚴不敢多求添設故止請高堰大使一員兼攝
　栁浦灣一帶隄務但查高堰之隄増築巳㡬百里而
　栁浦灣之隄起自清江浦以至高嶺戴百戸營延袤
　一百三十餘里伏秋之時顧此失彼一大使豈能日
　奔走於二百里之間耶縱委義民等官不過虛應故
　事豈肯在隄防守前嵗范家口之決實由此也臣請
　添設栁浦灣大使一員住劄本堤要害去處自清江
　浦起至戴百戸營一帶遥堤付之管理應用夫役即
　於高堰八百名數内裒出三百再於南河隄淺夫内
　裒出二百共夫五百與之其高堰大使專管本堤各
　令晝夜巡邏遇汕即補庶地有專轄而功可責成矣
　　一加幇真土以保䕶堤查得淮水發自河南桐柏
　山挾七十二溪之水經鳯泗東入於海然至泗州而
　龜山横截河中即基運山圖中所云灣如牛角勢樣
　非凡者是也下沙一轉迴瀾西顧此於風氣實為完
　美然伏秋之時不免湧漲亦由此也臣讀宋臣歐陽
　修先春亭記其略有云景祐三年泗守張侯問民之
　所素病而治其尤暴者曰暴莫大於淮明年春作城
　之外堤因其舊而廣之高三十三尺土實石堅捍暴
　備災可久而不壞又云泗天下之水㑹也又云先時
　嵗大水州㡬溺張侯夏守是州築隄以禦之今所謂
　因其舊者是也夫曰尤暴者莫大於淮則知淮之為
　暴於泗舊矣曰隄高三十三尺則知水之高矣先後
　州守惟以築堤為事則知禦淮之策舍隄之外無策
　矣今查泗州䕶城隄高不及宋三之一然幸當水一
　面甃石可恃但石内土堤皆係浮沙一遇霖雨輒至
　坍損土隄一圮石將安附不可不慮也臣於六月間
　躬往閱視即行潁州兵備道及該州知州浦朝柱令
　其覓取真土另加堅築第本隄丈數頗多工費不少
　錢糧難處延久未報臣請勅下工部咨行撫按衙門
　多方計處覆請施行庶䕶隄可恃而州民獲安矣再
　查基運山去州一十餘里地勢高峻嘉靖十四年間
　該先任總理劉天和令匠役王良等量得地形迥高
　二丈三尺一寸則又與州不同東麓石堤見在查修
　臣故未及之也　一接築舊隄以防淤淺竊惟清口
　乃黄淮交㑹之所運道必經之處稍有淺阻便非利
　涉但欲其通利須令全淮之水盡由此出則力能敵
　黄不為沙墊往嵗高堰潰決淮從東行清口遂為平
　陸高堰既築獨慮清河縣對岸王家口等處淮水從
　此決出則清口之力微矣臣於萬厯八年行郎中余
　毅中即於本處築隄一道以防其溢數年之間清口
　利涉實賴於此不意鳯泗商販船隻又於本堤之東
　盜挖一渠取便往來嵗久成河巳闊九十餘丈淮水
　盡由此出清口不免沙淤臣查得此處係清河對面
　地方該縣知縣出入之間一覽在目何致任其盜決
　汪洋北注而若罔聞知且不以報也其秦越肥瘠亦
　甚矣除臣見在查理及行司道官候淮水消落接築
　長隄一道務期堅久可恃外臣請隄成之後專責清
　河縣知縣管理每嵗派定官夫時加幇補如遇水𤼵
　率同地方人等晝夜巡邏以防盜決儻有疎虞即將
　掌印官㕘治蓋此隄即在縣治之前較之他所不同
　而掌印官常川在縣較之管河官尚有他處奔走者
　又不同也(河防一覽其略見實/録兹特鈔  全者)
明神宗萬厯十八年六月乙酉總理河道都御史潘季
馴以増修泗州石堤經用不足工部議給淮安庫貯停
濬草灣銀四百四十餘兩許之(明神宗/實録)
　是年五月十二日以後大風雨淮水漲漂禾麥浥爛
　(淮安/府志)
明神宗萬厯十九年三月戊午以築泗州一帶䕶城石
堤工完各官紀録奬戒悉依部覆施行　九月戊辰時
泗州水患異常公署州治水渰三尺其城内原有水關
後因淮水高於城濠故塞水關以防水灌至城内積水
不洩居民十九渰没工部尚書曽同亨上其事上令河
漕督撫㑹同巡按御史勘議要見泗城積淤何以宣洩
淮水停漲何以疏通填土増高有無可以捍禦周家莊
是否應濬施家橋是否可開張福堤是否阻礙或别有
可開之處為地方之利者具奏以聞　十月壬寅時揚
州風雨連日淮湖漲溢江都縣北一淺邵伯淳家灣舊
隄衝決五十餘丈高郵州南北關等處俱被衝決總理
河道潘季馴上其事工科都給事中揚其休劾管河通
判劉汝大州判張九思等故違節制海防道張允濟查
覈疎虞總理潘季馴俱宜同坐部覆海防通判州判等
官俱應議罰潘季馴既屢次催督宜速行道府上緊備
築以勵後効得㫖劉汝大等各罰俸三箇月張允濟姑
免究　十一月癸亥工部題河道都御史潘季馴條議
(前三條/入黄河)一増砌石堤以固保障謂高家堰當湖之處中
段原鑲石堤足當風浪其石隄南北俱係土堤嵗修無
巳議照中段一槩砌石徐州道與河南分司各管砌工
以二十一年為始應用錢糧俱於嵗修銀内割處八年
之内准可通完矣(後一條/入運河)依擬行(明神宗實録風高堰/容納淮水西  鼓浪)
　(甚是洶湧南北土堤何能捍禦掀天之勢潘公始議/㮣用石堤始稱堅固公於高堰之功洵鉅然雖一律)
　(石堤亦何能免/嵗嵗之修防耶)
　是年五月以後恒雨六月二十七日至七月初三等
　日暴風霪雨不息河淮泛漲山清安桃宿沭海贛平
　地水丈餘房屋牲畜漂溺無數(淮安府志同清/河縣志略)
　是年秋九月泗州大水淮水泛溢高於城溺人無算
　浸及祖陵總督河道潘季馴上言水性不可拂河防
　不可弛地形不可强治理不可鑿人欲棄舊以為新
　而臣謂故道必不可失人欲支分以殺勢而臣謂濁
　流必不可分霖霪水漲久當自消時季馴凡四治河
　河皆治季馴之議以為河性湍悍善徙者水漫而沙
　壅也法莫若以隄束水以水攻沙循河故道束而湍
　之使水疾沙刷無留行而又近為縷隄縷隄之外復
　為遥堤故水益淺逺不至旁決(明紀事/本末)
　或有問於馴曰淮不敵黄故決高堰避而東也今復
　合之無乃非策乎馴應之曰禹貢云導淮自桐柏東
　㑹於泗沂東入於海按泗沂即山東汶河諸水也厯
　徐邳至清口而與淮㑹自宋神宗十年七月黄河大
　決於澶州北流㫁絶河遂南徙合泗沂而與淮㑹矣
　自神宗迄今六百餘年淮黄合流無恙乃今遂有避
　黄之說耶夫淮避黄而東矣而黄亦尋決崔鎮亦豈
　避淮而北乎蓋高堰決而後淮水東崔鎮決而後黄
　水北隄決而水分非水合而隄決也問者曰兹固然
　矣數年以來兩河分流小潦即溢今復合之溢將奈
　何馴曰水分則勢緩勢緩則沙停沙停則河飽尺寸
　之水皆由沙面止見其高水合則勢猛勢猛則沙刷
　沙刷則河深尋丈之水皆由河底止見其卑築隄束
　水以水攻沙水不奔溢於兩旁則必直刷乎河底一
　定之理必然之勢此合之所以愈於分也　或有問
　於馴曰高家堰之築淮揚甚以為便而泗州人苦其
　停蓄淮水何也馴應之曰此非知水者之言也夫高
　堰居淮安之西南隅去郡城四十里而近堰東為山
　陽縣之西北鄉地稱膏腴堰西為阜陵泥墩范家諸
　湖西南為洪澤湖淮水自鳯泗來合諸湖之水出清
　口㑹黄河經安東縣出雲梯關以達於海此自禹迄
　今故道然也堰距湖尚存陸地里許而淮水盛𤼵輒
　及堰秦周以前無考矣史稱漢陳登築堰禦淮至我
　明朝平江伯陳瑄復大葺之淮揚恃以為安者二百
　餘年嵗久剥蝕而私販者利其直達以免關津盤詰
　往往盜決之至隆慶四年大潰淮湖之水洚洞東注
　合白馬汜光諸湖決黄浦八淺而山陽高寶興鹽諸
　邑匯為巨浸每嵗四五月間淮隂畚土塞城門穴竇
　出入而城中街衢尚可舟也淮既東黄水亦躡其後
　濁流西沂清口遂堙而決水行地面宣洩不及清口
　之半不免停注上源而鳯陽壽泗間亦成巨浸矣故
　此堰為兩河關鍵不止為淮河隄防也馴戊寅(萬厯/六年)
　之夏詢之泗人曰鳯泗之水蓄於高堰未決之前乎
　抑既決之後也僉曰高堰決而後蓄也清口塞於高
　堰未決之前乎抑既決之後也僉曰高堰決而後塞
　也馴曰堰決而塞築則必通堰決而蓄築則必達堰
　成而清口自利清口利而鳯泗水下馴何疑乎遂鋭
　意董諸臣築之二月決工告竣而清口遂闢七月隄
　工告成清口深闢如故今將考訂志𫝊巻牘中語開
　列　一禹貢云導淮自桐柏東㑹於泗沂東入於海
　職按泗沂即山東汶河諸水也厯徐邳至清口而與
　淮㑹宋神宗後黄決而南遂併泗沂而與淮㑹矣故
　昔之東㑹於泗沂即今之東㑹於黄也　一中都志
　云淮河自五河東來經州城南東至清河口㑹泗水
　東入海職按泗即泗沂之泗清河口即清口也此與
　禹貢所云無異要之淮由清口入海自禹迄今故道
　今至清口板沙若門限然欲舍故道而出高堰似不
　可也　一查萬厯三年工部郭子章勘得水勢洶湧
　風浪衝擊崖岸漸坍包砌石工長二百二十六丈及
　查巡按邵亦於此時行州砌䕶城隄至今賴之稱邵
　公隄按前開工程皆職未任時事比時淮水竟從高
　堰決衝淮揚黄水從崔鎮決出五港入海兩河巳不
　㑹於清口無堰可阻無黄可遏其勢如此今之水漲
　未可歸咎黄與堰也　一中都志與歐陽文集載宋
　臣歐陽修先春亭記略云景祐三年泗守張侯問民
　之所素病而治其尤暴者曰暴莫大於淮明年春作
　城之外隄因其舊而廣之高三十三尺土實石堅捍
　暴備災可久而不壞又曰泗天下之水㑹也先時嵗
　大水州㡬溺張侯夏守是州築隄以禦之今所謂因
　其舊者是也職按修曰尤暴者莫大於淮則知淮之
　為暴於泗舊矣曰隄高三十三尺則知水之高矣大
　水㡬溺州而先後州守惟以築隄為事則知禦淮之
　策舍堤之外無策矣今查泗州䕶州堤高不及宋三
　之一是今之水較宋為甚小矣再查黄河自宋神宗十
　年七月大決於澶州北流㫁絶河遂南徙合南清河
　而入於淮而先臣丘濬大學衍義補曰此黄河入淮
　之始則仁宗景祐三年黄河尚未㑹淮業巳為泗州
　暴矣今乃歸罪於黄或未可也　一泗州舊志載元
　知州韓居仁所撰淮水泛漲記内稱大徳丁未夏五
　月淮水泛漲漂没鄉村廬舍南門水深七尺止有二
　尺二寸未抵圈甎頂城中居民驚懼因考宋辛丑之
　水大此二尺丙寅小此二尺今取高低尺寸刋之於
　石以後水漲官民視此勿驚懼云職按韓居仁記此
　以慰泗州官民令其勿驚勿懼良工之心可謂獨苦
　且以州守載州事必無不真者夫云漂没鄉村廬舍
　未抵城門圈甎頂者止二尺二寸宋辛丑之水大此
　二尺則巳抵城門圈頂無疑矣宋元泗州水患景象
　如此此與歐陽文忠公所云暴莫大於淮州㡬溺者
　可為互相㕘考此時巳有高堰官民何不請毁如其
　無堰則水漲與堰無預矣今乃歸罪於堰不亦過乎
　　或有問於馴曰高堰之築是矣而南有越城并周
　家橋淮水暴漲從此溢入白馬湖寶應縣河水遂溢
　此與高堰之決何異馴應之曰馴與司道勘議巳確
　籌之熟矣其不同者有三而其必不可築者一夫高
　堰地形甚卑至越城稍亢越城迤南則又亢故高堰
　決則全淮之水内灌冬春不止若越城周家橋則大
　漲乃溢水消仍為陸地每嵗漲不過兩次每溢不滿
　再旬其不同一也高堰逼近淮城淮水東注不免盈
　溢漕渠圍繞郡郭若周家橋之水即入白馬諸湖容
　受有地而淮城晏然其不同二也淮水從高堰出則
　黄河濁流必遡流而上而清口遂淤今周家橋止通
　漫溢之水而淮流之出清口者如故其不同三也當
　淮河暴漲之時正欲藉此以殺其勢即黄河之減水
　壩也若并築之則非惟高堰之水増溢難守即鳯泗
　亦不免加漲矣然則即於周家橋疏鑿成河以殺淮
　河之勢何如馴曰漫溢之水不多為時不久故諸湖
　尚可容受若疏鑿成河則必能奪淮河之大勢而淤
　塞清口泛溢淮揚之患又不免矣況私鹽商舶由此
　直達寧不壞鹺政而虧清江板閘之税耶　一嘉靖
　十四年先任總理劉天和題勘議都御史朱裳所請
　祖陵東西南三面量築土隄以障泛溢内開行據稱
　祖陵在泗州城東北相距一十三里坐北向南地俱
　土岡其岡西北自徐州諸山發脈經靈璧虹縣逶迤
　起伏數百里而來㑹秀含靈至兹聚止陵北有土岡
　聨絡倚負南有小岡横亘依憑小岡之北間有溪水
　漲流先年置橋利涉凡謁陵官員俱至此下馬是西
　北二面土岡聨屬永奠無虞其南面小岡之外即俯
　臨沙湖西有陡湖之水亦匯於此沙湖之南為淮河
　自西而來環繞東流上有塔影廬湖龜山韓家柯家
　等湖但遇夏秋淮水泛漲則西山黄岡口東由直河
　口瀰漫浸溢與前項湖河諸水通連㑹合間或淹及
　岡足及下馬橋邊惟正徳十二年大水異常漲至陵
　門遂侵墀陛此則曠百年而一見也今欲遵奉原題
　東西南三面量築土隄一節職等淺見欲自下馬橋
　邊及林朩左右築堤則板築震驚鍤斧掘伐關係匪
　細固非職等所敢輕議欲自陵前平地築隄則積水
　長盈羣工難措抑且逺無所禦近有所妨亦非職等
　所敢輕議又欲東自直河口西自黄岡口上下五十
　餘里間逺築圍繞但恐此隄一成淮河一時泛漲之
　水雖稍能障蔽傍溢而陵前湖河諸水又將阻遏北
　侵名雖防河實則蓄水逺流未及為患而近水先有
　可憂者矣尤非職等所敢輕議者也又據匠役王良
　等量得自淮河見流水面至岸地北水高七尺又自
　岸至下馬橋邊地高八尺四寸橋邊至陵門地髙六
　尺陵門地至陵地高一尺七寸共高二丈三尺一寸
　況基運山雖俱土岡百餘年來每嵗水溢未聞衝決
　實我三祖陵寢萬年根本之地百祥肇始之區委的
　事體重大未敢遽擬等因到職隨該職公同各官恭
　詣祖陵伏瞻環仰博訪備詢亦與各官㑹議相同竊
　惟祖陵數百年來奠安巳久今一旦添築土隄雖水
　患固當預防而工役豈宜輕動委的事體重大非職
　等所敢輕議等因職按前疏係嘉靖十四年所題地
　勢水勢頗為明悉據稱陵地迥高二丈三尺一寸則
　雖極大之水亦無高出元宫者且陵前湖河諸水向
　來伏秋漲溢如此要知非築高堰後始然矣　一查
　據泗州申稱萬厯三年該奉祀朱宗唐具題䝉南京
　工部委主事郭子章前來㑹同潁州兵備道勘得水
　勢洶湧風浪衝擊崖岸逐漸坍塌逼侵柏林包砌石
　工計長二百二十六丈至泄泗州之水此言甚易惑
　人既非志乗有據之言又非合衆通方之論執已見
　以淆國是如之何其可哉累經勘議並未有考訂詳
　確闡𤼵明悉者若知泗州伏秋淮水之漲即知徐邳
　河南每嵗黄河之漲必不可免止宜隄防則其議自
　息矣　高堰為淮揚門戸隄防不可不嚴修守不可
　不預内除石堤三千丈外兩頭土堤每嵗伏秋畫地
　分守隨汕隨葺似可無虞矣但幇䕶之法須於冬春
　門樁内貼席二層緊綑草牛挨席密䕶毋使些須漏
　縫然後實土堅夯則是以樁席䕶草牛以草牛䕶土
　浪窩何從得來至於密植橛栁茭葦以為外䕶須於
　水落即種庶免淹浸是在當事者加之意耳　清口
　乃黄淮交㑹之所運道必經之處稍有淺阻便非利
　涉但欲其通利須令全淮之水盡由此出則力能敵
　黄不為沙墊偶遇黄水先𤼵淮水尚微河沙逆上不
　免淺阻然黄退淮行深復如故不為害也往嵗高堰
　潰決淮從東行黄亦隨之而東清口遂為平陸今高
　堰築矣獨慮清河縣對岸王家口等處淮水過盛從
　此決出則清口之力微矣故於清河縣南岸築隄一
　千一百八十丈今又接築張福口隄四百四十餘丈
　以防其決蓋為此也工若甚緩而關係甚大巳經題
　奉明㫖每嵗專責清河縣掌印官責差的當員役看
　守如遇塌損即便修築更有一事尤宜稽察河南鳯
　泗等處商販船隻最利由此直達每為盜決須嚴防
　之　泗州先春亭記云景祐三年秋清河張侯以殿
　中丞來守泗上既至問民之所素病而治其尤暴者
　曰暴莫大於淮越明年春作城之外堤因其舊而廣
　之度為萬有九千二百尺用人之力八萬五千泗之
　民曰此吾利也而大役焉然人力出於州兵而石出
　乎南山作大役而民不知是為政者之私我也不出
　一力而享大利不可相與出米一千三百石以食役
　者堤成髙三十三尺土實石堅捍暴備災可久而不
　壞既曰泗四達之州也賔客之至者有禮於是因前
　蔣侯堂之亭新之為勞餞之所曰思邵亭且推其美
　於前人而志邦人之思也又曰泗天下之水㑹也嵗
　漕必廩於此于是治常豐倉西門二夾室一以視出
　納曰某亭一以為舟者之寓舍曰通漕亭然後曰吾
　亦有所休乎乃築州署之東城上為先春亭以臨淮
　水而望西山是嵗秋予貶夷陵過泗上於是知張侯
　之善為政也昔周單子聘楚而過陳見其道穢而川
　澤不陂梁客至不授館羇旅無所寓遂知其必亡蓋
　城郭道路旅客寄寓皆三代為政之法而周官尤謹
　著之以為禦備今張侯之作也先民之備災而及於
　賔客往來然後思自休焉故曰善為政也先時嵗大
　水州㡬溺前司封員外郎張侯夏守是州築隄以禦
　之今所謂因其舊者是也是役也隄為大故余記其
　大者詳焉　閲此則知淮漲於泗自古為然又何咎
　於高堰也(河防一覽郡?丘劄記云高家堰不見於/史而僅見  志為漢建安五年廣陵太守)
　(陳登所築余因考三國志注登曽仕典農校尉乃巡/土田之宜盡鑿溉之利蓋精於水利者當時廣陵太)
　(守江表𫝊以為治射陽則此堰尤其密邇為登築復/奚疑獨怪自建安五年至明永樂平江伯陳瑄修治)
　(時凡一千二百十五六年中間並無人云及高堰者/豈湮廢無迹與抑堰止受洪澤諸湖黄淮尚未合而)
　(不聞其有潰決之患與及讀宋史楚州司戸㕘軍李/孟𫝊加葺境内徐積墓修復陳公塘有灌溉之利陳)
　(公塘即今高堰也堰固不乏修治第史文不備耳同/時真州東有陳公塘一名愛敬陂漕臣錢沖之修復)
　(門下李道𫝊為作記何一時而並舉與予於此别自/有感矣史稱陳元龍才兼文武志在濟民其時吳冦)
　(壓境蓋岌岌矣乃能興屯彊兵保障江淮一南一北/水利永賴今平江既有專祠矣吾以上當冠以元龍)
　(下當祠以潘季馴為三公合祠蓋皆勤於高堰/者或亦此地食安瀾之福者所宜動心也與)
　
　行水金鑑巻六十三
欽定四庫全書
　行水金鑑巻六十四
　　　　　　　　　　江南按察使傅澤洪撰
　　淮水
明神宗萬厯二十年正月癸酉先是泗州大水州治至
深三尺民苦蕩析患及祖陵疏洩之議父老有謂繇傅
寧湖開至六合入江者有謂濬施家溝周家橋入高寶
諸湖者有謂弛張福隄以廣洩淮之口者又有謂開壽
州瓦埠河以分上流之水者總督漕運巡撫鳯陽周寀
陳於陛巡按御史高舉合疏以聞工部覆請咨行河漕
撫按勘議河道都御史潘季馴謂祖陵切近王氣攸關
與三臣議左俱下工部尚書曽同亨以為河臣閱厯多
年宜悉河事而撫按二臣又謂周家橋在祖陵後百里
之外主於疏濬查先年緊急河工例遣科臣往勘況泗
州水患既關陵寢又關運道微直一方生靈攸係宜命
風力科臣一人往㑹河漕撫按官從長計畫具奏從之
辛巳遣工科右給事中張貞觀往勘泗州水患開浚工
程　戊子總河尚書潘季馴疏稱去秋霪雨連綿淮水
暴漲邵伯湖隄衝塌非磚石築砌不可久區畫故總河
事經理則各官司之本道張允濟報轉宜俟工竣離任
毋貽後艱通判張文璧劉汝大宜照工程督理揚州知
府吳秀江都知縣武之望受事方新鳩集宜預毋使臨
期缺乏庶可不誤河防工部覆請得㫖如議行　二月
丙申遣欽天監監副楊汝常往泗州祖陵審看水口
三月壬戌御史王明奏臣巡鹽兩淮兼有河漕地方之
責目覩淮為泗患漕撫陳于陛欲開周家橋以疏之使
遂開則六州縣生靈為魚四百萬漕糧俱梗而三十六
鹽場其沼矣宜令河臣上尋舊支而殺其勢下瀹舊口
而廣其途勿茍且目前貽後日患戸科給事中耿隨龍
亦言泗州苦水議疏周家橋施家溝以高寶二湖為壑
將運道民業立盡臣曽令寶應聞見頗真夫黄河自徐
邳直下東折入海淮亦東北趨㑹之無所壅遏故不病
泗也自黄奪通濟閘横於南淮遂不得東因瀦泗州為
祖陵患又黄之奪閘南也寶湖受淤淮無所洩運道遂
不可守欲弭河患非復通濟閘不可工部覆議上請上
曰河道衆論紛持張貞觀著先勘泗州其餘河患仍與
地方官詣勘務圖永利毋徒目前塞責仍改給勘議河
道關防　四月丁亥勘河給事中張貞觀奏祖陵為國
家根本即運道民生莫與較重然嵗漕四百萬賴一線
以給京師鳯泗淮揚又湯沐襟喉重地則運道民生所
關亦非細也臣展謁祖陵見淮水一望無際泗城如水
上浮盂而盂中之水𣸪滿氣象愁慘不忍覩聞雖祖陵
元宫高聳乃自神路至三橋并諸儀衞丹墀無一不被
水矣且高堰一堤危如累卵倘潰則裏河之民生運道
立盡此又高寶意外隠禍也今欲洩淮當以闢海口積
沙為第一義然洩淮不若殺黄而殺黄於淮流之既合
不若殺於未合但殺於既合者與運無妨殺於未合者
與運稍礙别標本究利害必當殺於未合之先至於廣
入海之途則治鮑家口王家營至魚溝金城一帶地勢
頗下因而利導之似當并議者工部覆稱科臣親厯地
方擬議詳確皆前諸臣所未及者惟是黄河殺於未合
運道仍宜計處若挑浚淮口停沙及利導鮑家口一帶
當即如議措費興工以紓聖明南顧未盡事宜通候酌
請其移州治開周家橋瓦埠河既稱不便即應停止從
之　八月乙卯工部覆直𨽻巡按御史彭應參疏稱巡
厯稽查工程小民紛紛訴僉派剋價罰曠之苦而管河
通判胡傳尤為極貪巳行提問今西苦賊東備倭淮揚
一帶添將招兵日且多事頃據泗州報淮水自決張福
隄巳退二尺七寸祖陵或可無虞竊謂河工可暫停也
應令科臣河臣熟計行止上是其言　十一月庚申總
河尚書舒應龍勘河給事中張貞觀題稱治河之議欲
拯陵患偶值時艱據司道查稱泗水今秋發遲消速雖
足為張福隄開放之驗然為祖陵計久逺則支河實必
不容巳之工乞勅部覆議將淮口置船濬沙事宜聽河
臣於原估工銀支給先行開濬以導淮水之出其腰鋪
支河之上候明春倭警寧息照議畫地舉行部覆從之
　十二月庚寅工部覆勘河科臣張貞觀題稱泗城䕶
陵大隄向因裏口未添幇石致多損壞議行添砌勒限
興工計費一千二百五十有奇即於該州庫貯賑濟餘
銀動支從之(明神宗/實録)
　萬厯二十一年淮水大漲湖河泛溢髙郵南北中堤
　衝決魏家舍等處大小二十八口共長五百餘丈又
　西老石堤洪水漫過衝決東堤又寶應決六淺潭堤
　二十九丈又高良澗決二十二口民罹昏墊田皆淹
　没郎中沈季文詹在泮分調官夫疏水運料於二十
　二年盡行築塞又照段酌量加修磚石樁板廂䕶其
　西老石堤呈詳總河舒應龍批允加砌磚石二層(南/河)
　(全/考)
　萬厯二十二年六月黄水大漲清口沙墊阻遏淮水
　不能東下於是挾上源阜陵諸湖與山溪之水暴侵
　祖陵泗城淹没(南河/全考)
明神宗萬厯二十三年四月戊辰時泗陵水患日急而
議者迄無成畫上既有㫖選老成風力科臣往勘俾立
限回奏又以從前地方官因循坐視勘官竟成虛文令
工部查名具奏於是工部沈思孝奏言勘科常居敬之
委始於萬厯十五年斯時以河溢開封等處慮梗運道
耳初未嘗議及祖陵自科臣王士性有祖陵當䕶之説
與開老黄河之圖始命河漕臣與勘科㑹勘而居敬與
漕臣舒應龍河臣潘季馴共為條議亦不過築堤防運
之舊論迨皇上允總漕周寀所奏有泗州積水可虞之
㫖再遣科臣張貞觀往勘而闢清口開腰鋪之議始出
河臣舒應龍方欲舉行而按臣彭應參科臣陳洪烈劉
𢎞寶以倭警嵗祲請暫停止蓋亦天時人事適然未必
盡諸臣之過疏入上怒甚詔以河工嵗糜金錢百萬而
侵没滋甚總督河漕官故爾遷延希圖糜費舒應龍著
革職為民陳洪烈劉𢎞寶扶同停寢降極邊方雜職張
貞觀彭應參以既為民免究潘季馴令吏工二部查明
來説勘臣張企程立限五月作速前去勘議具奏　五
月庚子御史高舉疏稱黄河為患自古記之未聞淮水
之為患也淮之患起於高堰之築張福之堤臣往祇役
江北曽議疏周家橋以殺淮裁張福隄闢門限沙以洩
淮至高堰束捍高寶淮揚未可盡去唯當於周家橋大
澗口小澗口武家墩緑楊溝及前所挑㑹通河諸處詳
擇要地建滚水石壩各於壩外浚河築岸使行地中由
白馬汜光等湖㑹入邵伯水入邵伯慮害高寶開河塘
埂舊建十二閘閘外疏成十二河皆洩湖水而注之海
者宜改前閘為壩闢入海之途入灣頭而下舊有芒稻
河揚州而南設有𤓰儀二閘皆洩湖水而注之江者宜
將芒稻河大加疏掘濵江處多建水閘以廣入江之途
然而海口日壅則河泥日積河身日高欲二瀆安流不
得也顧海口沆漭不能為力有灌口者視諸口頗大而
近日所決蔣家鮑家吳家三口直射此口若挑浚成河
俾經由灌口入海似為上策有謂自三義口駱家營魚
線口等處修復老黄河故道又是一策然而有治人無
治法委任責成則惟天語勅屬耳巳而南京工部主事
樊兆程上言欲導淮先疏黄欲疏黄先闢海口然而舊
海口決不可浚當自鮑家營至五港口挑浚成河令從
灌口入海俱下工部議部臣沈思孝覆言御史巡厯其
地見聞既真議論既鑿鑿可行至治人責成之説尤探
本之論今科臣奉命往勘宜將此疏及兆程之奏并行
勘議以圖永久詔行勘河科臣并總理河漕及御史將
各疏條議與疏中未盡事宜一一商確具奏　六月壬
子御史夏之臣疏請決高堰其略曰高堰者即臺臣高
舉所云大澗口淮水所由以直趨東注之處也築之自
舊河臣潘季馴始臣嘗讀其治河之疏矣謂海口無可
浚之理惟當導河以歸之海又非可以人力導也欲順
其性先懼其溢惟當繕治堤防俾無傍溢此其大指也
毋論海口終塞無嵗不有浚黄之役即淮水之舊自西
而東稍折而北由清口㑹黄入海此故道也而强弱不
敵清口漸淤今所稱門限沙是矣淮水欲出清口㑹黄
既不可得則就下順流取道大澗口而滔滔東注非其
性則然哉而奈何阻之彼一淮也既為黄遏而不得入
海又為堰阻而不得入湖瀰漫泛漲固其所矣三祖真
穴名舊龍觜其地冬夏草色常青壯氣所鍾者也萬厯
初年堰成而金水河壅而不行節年河流日増元宫之
上水且盈丈議者既不敢言又不能救初建堤以障之
而隄内之水自若也尋又建子堤以障之而子堤内之
水自若也尋又設水車於子堤以撤之而隨撤隨盈舊
龍觜之淹自若也前勘河使者亦明知之第以高堰糜
帑巳至百萬一旦破之則前功盡棄於首事諸臣不便
遂決意庇之而以治黄為請有欲開海口者有欲劈横
河者有欲開草子湖者有欲開草灣河者有欲開腰鋪
者有欲開雲梯關者不惟無救於淮亦無救於黄何則
海口之決不可開也横河下為軟板沙上為柔沙人力
莫施其不可闢行道之人皆知之草子湖在高堰之東
今非不流草灣河在清河之南即黄河見流之處皆無
俟開也唯腰鋪議開新河至周家莊四十里其地洩水
不多開之徒費財力雲梯關又在安東之下隔黄甚逺
更為迂闊就令各路可開亦當責效數年之後近者按
臣欲開施家溝周家橋使淮由高寶湖而出即開高堰
之意但二處各數百里費出不貲即開亦以年計急救
祖陵非開高堰不可臣請舉不開高堰之説一一破之
彼以堤東水以水刷沙之説數千年無一效無容借口
矣有託形勝之説以存高堰者必曰淮黄合襟形勝在
焉然當淮黄㑹合篤生聖祖之時未有高堰者也相傳
舊龍嘴𤣥宫也較合襟孰重今沈水底有年矣且諱而
不言而力爭合襟門哆言形勝乎又有謂運道及危高
寶之説以存高堰者然而高堰之築纔二十餘年而國
家轉餉二百餘年矣未有高堰之先豈遂無運乎且運
道經黄入閘固不畏黄也寧畏淮乎縱可畏尚可移高
堰石堤之費以修湖堤也奈何藉口湖堤强存高堰也
如曰髙寶受害則盱泗未嘗不害況髙寶之害不在淮
水之去而在淮水之未洩髙堰雖障上流實為危竇厯
年以來土隄之在髙良澗者每遇伏秋即遭衝決石堤
之在大澗口者每遇洶湧即見崩潰使厯年愈久能保
其不頽而無傷乎然則高堰在為高寶之利小而高堰
決則高寶之害非大也孰若明議而明開之使知趨避
乎聞科臣張貞觀勘議之時高寶之民鬨如聚訟然試
引高寶士民有識者至祖陵一寓目之則孰輕孰重有
人心者宜於此為變也疏上工部覆奏以事難懸度今
既遣科臣㑹勘并行酌議上從之　甲子戸科給事中
黄運泰言治河之策當治下流今日欲安祖陵不得不
洩淮水欲洩淮水不得不浚黄河下流以殺其奪淮之
勢倘黄河下流未洩而遽開高堰周橋以洩淮水則淮
流南下黄必乗之無論高寶數州縣盡為池沼運道月
河勢必衝潰即淮水且終為黄所遏抑而壅如故大指
欲别尋五港口浚之達灌口門入於海工部覆請詔令
勘河管河各官悉心㑹議　七月丁丑時泗州水患遣
科臣張企程往勘企程具奏欲遣使致祭祖陵兼折漕
糧蠲馬價且欲勘臣與河臣和衷共濟無致參商上報
可　八月辛丑朔勒原任浙江巡撫常居敬閑住以科
臣勘河失䕶祖陵罪也　甲辰勘河給事中張企程奏
兼程抵泗州展謁祖陵見長淮激湍洪波汩流誠有如
御史牛應元所圖上者前此河不為陵患自隆慶末年
高寶淮揚告急當事狃於目前清口既淤又築高堰以
遏之堤張福以束之障全淮之水與黄角勝不虞其勢
不敵也迨後甃石加築堙塞愈堅舉七十二溪之水匯
於泗者僅留數丈之口出之出者什一停者什九河身
日髙流日壅淮日益不得出而瀦畜日益深安得不倒
流旁溢為陵泗患乎今論疏淮以安陵有謂清口當闢
有謂高堰當決有謂周家橋武家墩當開有謂高良澗
施家溝當浚論疏黄以導淮有謂腰鋪可仍有謂老黄
河故道可復有謂鮑王二口可因有謂王家壩五港口
可尋顧淮水之漲雖由高堰之築而工程浩巨未可議
廢且以屏翰高寶淮揚亦不可少周家橋北去高堰五
十里有支河下接草子湖若棄未挑三十餘里大加開
浚一由金家灣入芒稻河注之江一由子嬰溝入廣洋
湖達之海則淮水上流半有宣洩矣武家墩南去髙堰
十五里逼鄰永濟河引水由窯灣閘出口直達涇河從
射陽湖入海則淮水下流半有歸宿矣此急救祖陵第
一議也工部覆議詔作速疏浚毋得推諉觀望　九月
已夘以直隷清河盱眙桃源高郵寶應興化六州縣淮
水為患其嵗還漕糧暫准改折一年(明神宗/實録)
　顧雲鳯開施家溝周家橋議略曰淮由清口以至安
　東雲梯關入海即禹貢所謂導淮自桐柏東㑹于泗
　沂東入于海故道也自神禹以來未有改者孟氏誤
　以為排淮泗而注之江則朱注巳辨之矣夫淮之趨
　高寶似便其東流入海似稍迂迴神禹之智豈其不
　出此與而漢陳登又築高堰以防之迄今治河能臣
　守其舊而不變抑又何説也蓋水以海為歸者也高
　寶信下也其東南濵江濵海之處則曰廣陵曰海陵
　曰蜀岡又曰阜曰嶺不可殫述皆以高亢得名水無
　所出即有所出而江潮海嘯互為吞吐故𤓰儀之有
　四閘者非徒節其出抑亦制其入而通泰興鹽諸郡
　縣尸祝范希文無巳者以范公堤之建為能防其倒
　灌逆流而拯民於魚鼈耳以此思之則江湖之水勢
　可知宣洩之難易又可知淮非由清口安東以入於
　海别無可為歸宿之地矣而後之人又虞其泛濫而
　四出也故又遏之以堰語曰障百川而東之高家堰
　者障之之説也譬之人焉徇一時之便而養之癰不
　若審血脈之宜而周其適不待智者而後辨也武墩
　諸閘之水夏秋則流冬春則涸髙寶湖堤猶得乗其
　稍涸之時而施其補葺之計今施家溝當水涸之時
　巳與武墩諸閘同其用矣若更從而闢之是使淮泗
　無餘蓄而高寶無餘地矣水無時不滿湖無時不漲
　堤之坍卸即欲修築無所措手況髙寶諸湖不過盈
　溢而止耳平時先巳盈溢又何以容暴發之水乎蓋
　嘗譬之淮泗百石之甕也髙寶諸湖升斗之罌也芒
　稻河杯勺之斟也以罌之腹而欲受甕腹之所受其
　數不勝也以罌之口而欲出甕口之所出其數又不
　勝也滿則溢溢則傾傾則散漫旁流不可收拾即欲
　復歸之甕而宣洩由我不可得巳好事者倡為濬闢
　武家墩高良澗周家橋諸閘之議先實諸湖之腹水
　無所受故一雨而即盈耳向使施家溝之議早定則
　此時湖巳出於隄上即錮之鐵豈能無崩崩則運道
　安在無問民矣是病民未嘗不病運也而猶未也此
　一淮水耳入湖之分數多則入海之分數少而淮弱
　矣淮弱則黄躡其後而清口淤矣異日者入湖而湖
　不能容入海而海不能入將瀠迴泛濫合盱泗高寶
　而為一此其滔天之勢為害不更烈乎雖曰杞人過
　慮萬不至此然涓涓不塞將成江河而況滔滔不止
　何難陸沈哉昔白馬汜光甓社邵伯諸湖始何嘗不
　分而今安辨其為某某湖也則泛濫之明騐也古今
　治水莫如禹禹所治莫大於江淮河漢其萬古不變
　者則萬古無患惟齊桓公塞九河為一河淤八流以
　自廣遂為萬世無窮之害所幸江淮尚仍禹舊奈之
　何輕變古而更生一患哉王介甫欲泄梁山泊之水
　以為田而憂水無所貯劉貢父曰别穿一梁山泊則
　足貯此水矣介甫大笑而止今者必欲使洪澤阜陵
　化為桑田高寶興泰化為魚鼈而其究且復病運是
　齊桓之過計而貢父之所姍笑也議者不察輒文其
　名曰導淮夫導人者當導之於正而不當導之於邪
　導淮者當導之入海而不可導之入湖湖非民田乎
　又嘗譬之淮為泗患淮即泗之寇也為泗計者宜逐
　之出境而誘之四出使抄掠内地可乎黄為淮患黄
　即淮之寇也為淮計者宜堅壁以待而預自退縮使
　黄得乗勝長驅可乎況今淮黄且合從而至也上不
　圖守之於要害下不圖洩之於尾閭而今日曰撤堰
　明日曰開溝是不知割地之難於自完而滅虢之終
　於取虞也置淮黄於泗傍而欲使泗無恙非策矣(南/河)
　(志/)
明神宗萬厯二十四年四月丁酉朔工科給事中楊應
文題頃者河高淮壅祖陵沮洳皇上惻然動念遣科臣
往勘俯允分黄導淮之請詎謂福建右㕘政錢拱辰又
有拆高堰之揭夫高堰一開淮揚高寶為壑利害較然
彼一則曰高堰築而淮水不能歸湖黄河不能兼受一
則曰導淮無藉於分黄一則曰決堰即所以導淮此説
一倡便成掣肘將令擔事者灰心勘議者眩見趨役幸
敗惡成固理所必然者按臣蔣春芳曰河工垂成乞勅
河漕大臣勘河科臣無畏浮言安心料理并禁中外不
得阻撓三者是當機之㫁也伏乞俯采臣言勿惑錢拱
辰之謬説趁春和日暖分黄導淮奏平成以答聖懷部
議陵泗受害委因淮壅所致然淮之壅非盡由高堰所
致以黄强灌清口淤沙日積使淮不能縱之而出耳若
黄流既分清口沙盡闢則淮得由故道雖周橋武墩等
處建設閘壩及疏浚子嬰涇河等工似亦在可緩矣又
何必以開高堰為哉應從科道兩臣之議以圖竣事
四月辛丑工部覆河道總督楊一魁題泗陵水患巳平
上曰祖陵積水盡平朕心巳慰各樣工程總督河官便
議修舉務早報完戸部銀兩准借用仍照數抵還在工
人役久勞委宜蠲賞優恤　八月壬寅部覆總督河道
工部尚書楊一魁條議分黄導淮事宜十事(前三條/入黄)一
議裁新堤以免壅潰蓋築堤所以障淮而恐以泗為壑
新堤可以議裁而恐裁去太多或貽後悔且應量裁數
段以洩淮漲仍開𤓰儀二閘以分髙寶之害庶上有洩
而下有歸也　一議修祖陵以培國脈蓋以二十五年
為始查閲應修所在估料工費於糧漕衙門移文南京
工部動支以憑開銷𩔖繳　一議分河官以理淮泗蓋
以鳯陽府同知兼管淮河泗州同知盱眙縣縣丞加管
河名色專屬南河分司遇有修築前呈管河衙門料估
起工嵗終告成甄别　一議闢清口以導淮流蓋清口
為淮出之門而苦為黄壅今雖挑浚猶恐水分勢緩泥
沙復入合議嵗修以圖永利　一議浚海口以免内漲
蓋以黄水倒灌正以海口為阻即分黄工就而伏秋水
漲勢恐復淤則石䃮口廖家港白駒場諸處海口金灣
芒稻諸河宜乗時開刷以為預圖酌量工程修舉者也
(明神宗/實録)
　先是萬厯二十三年決高家堰髙良澗郎中詹在泮
　等嚴督官夫築塞仍又加石甃砌是年三月總河楊
　一魁㑹禮科給事中張企程并撫按㑹題分黄導淮
　至是行委郎中詹在泮等開桃源黄壩新河自黄家
　觜起至五港灌口止分洩黄水入海以抑黄强導淮
　闢清口沙七里建武家墩涇河閘洩淮水由永濟河
　達涇河下射陽湖入海又建高良澗減水石閘子嬰
　溝周家橋減水石閘洩淮水一由岔河下涇河一由
　草子湖寶應湖下子嬰溝俱通廣洋湖入海仍恐淮
　水宣洩不及南注各湖為患又挑高郵茆塘港通邵
　伯湖開金家灣下芒稻河入江以疏淮漲　按金家
　灣在邵伯南五里許迺通芒稻河入江之捷徑也是
　年既開一十四里以至芒稻河復建減水石閘三座
　由芒稻河通江一十八里亦建石閘一座于是河淮
　有所宣泄云(南河/全考)
　萬厯二十三年上發帑金五十萬役山東河南江北
　丁夫二十萬諸役畢大舉其明年秋工告成淮果出
　清口而水患以寧是役也當潘公季馴導治未久淮
　黄尚由故道特黄以暴漲侵淮稍分之足以殺其勢
　功不在導淮也而周橋之開遂為後世厲階焉(揚州/府志)
明神宗萬厯二十五年八月甲申山東樂安小清河水
逆湧流臨清磚板二閘無風起大浪(明神宗/實録)
　是年臨淮知縣陳民性建議㑹同指揮趙允昌申請
　錢糧於濵淮一帶創石隄以捍淮水至萬厯二十七
　年知縣蕭如蕙隄始告成東西三百一十餘丈亘如
　長虹全城賴以無恙(鳯陽/府志)
　是年淮水大漲浸及泗陵總河楊方興建閘以洩一
　時暴流稍平即閉自是至啟禎之末四十年間雖堰
　常漫溢然或霪雨為災或川源暴漲變生靡常容非
　人力所能盡及矣(揚州府志云薈蕞云予嘗聞之閻/百詩先生  高家堰相傳漢廣陵)
　(太守陳登築明永樂間平江伯陳瑄嘗修之又一百/四十餘年宫保潘季馴復大修之其意專以堅築高)
　(堰束淮水出清口以敵黄濟運自此以迄國亡淮不/大為患而運道常通今平江伯既有專祠吾意欲上)
　(合元龍下逮宫保立祠於高堰之上而合祠焉惜未/有能行之者予因笑語先生曰高堰一線之隄包藏)
　(七十二道山河之水萬一有失淮揚二府其魚固不/足惜其如運道何先生瞿然曰善問哉善問哉吾嘗)
　(慨元人海運危矣即膠萊新河亦不能成若由江南/之儀真縣西至六合又北至天長又西至盱眙又北)
　(至泗州以達懷逺又北至宿州又北至蕭縣又北至/沛縣又北至山東魚臺縣入運河既可以避黄河之)
　(險又可涸出洪澤湖而成數十萬頃膏腴之田則淮/揚二郡永無昏墊之虞矣予深喜先生之精於地理)
　(而能得通變之道而又能闡揚前人之遺烈思有以/爼豆三公於不朽其説甚善為亟録之以貽後人)
　天啓元年淮安淫雨連旬淮黄暴漲數尺決高堰武
　家墩等處總河陳道亨躬規課工照段拆修浪窩盡
　塞至明年工竣(南河/全考)
　是年五月淫雨淮河交溢(清河/縣志)
明熹宗天啓六年九月辛夘總督河道工部尚書李從
心奏淮水驟發以淮刷黄閼沙盡析運道復通報聞(明/熹)
(宗實/録)
　是年夏淮水涸黄漲河口沙淤數里運道阻艱總漕
　蘇率屬禱於神期以五日乃七月朔後淮水暴湧黄
　沙洗刷數十里艘鼓枻競渡七月初一初二兩晝夜
　狂風暴雨壞屋拔朩損舟各河水驟長丈許(淮安/府志)
　崇禎元年十月庚戌命修葺泗州祖陵從河道李若
　星奏也(崇禎/長編)
　崇禎四年十月丁未刑科給事中常自裕上言今嵗
　災異叠見淮泗洪水滔蕩浸及陵寢(崇禎/長編)
　是年六月淮黄交漲海口壅塞總河朱光祚方議開
　高堰三閘淮揚在朝者合疏言建義諸口未塞民田
　盡沈水底三閘一開高寶諸邑蕩為湖海而漕糧鹽
　課皆害矣高堰建閘始於萬厯二十三年未幾全塞
　今高堰日壞方當急議修築可輕言開浚乎帝是其
　言事遂寢(明史/稿)
　是年淮水秋漲入城人多流散(泗州/志)
　崇禎五年十一月癸丑直隸巡按饒京疏奏祖陵地
　繞淮黄㑹合諸水實王氣所鍾然厯年既久河形之
　遷徙無定以致沙水之流止非初況當水患泛濫後
　所宜講求者不一事敬陳䕶陵八議一議二陳莊之
　決口一議高家堰之三閘一議添守閘之官一議祖
　陵對照之山一議大覺寺之㙮一議再申祖陵之禁
　一議恤附陵之州縣一議設䕶陵之衞章下所司(崇/禎)
　(長/編)
　崇禎六年三月已未工部尚書周士樸疏言歸仁一
　隄長六十餘里内障祖陵外捍淮水關係最鉅臺臣
　吳振纓憂深思逺為歸仁外捍計欲修宿寧上下西
　北舊隄蓋舊隄原捍淮水向因久不修葺余堡諸口
　一時并決致黄水直射歸仁與淮河流沖突震蕩不
　特歸仁受其薄蝕祖陵亦浸浸有震驚之患矣蓋黄
　淮之合在清河入海之處今以決口内注故道全失
　河逐淮之流而淮愈驕淮挾黄之勢而禍愈烈民生
　運道并遭其厄不止祖陵之可憂也則修歸仁以衞
　祖陵并修舊隄以衞歸仁河安其流淮循其故可與
　河臣分黄導淮之議并行以加惠此元元也臣前復
　臺臣吳甡一疏内築建議二決口曽勒限三月報竣
　議處諸臣政於此程功罪毋借口新代有人隳心末
　路而置民生於度外也故因議歸仁等隄而并及之
　帝從其議　四月癸未大理寺左寺丞吳甡翰林院
　編修夏曰瑚廣東道御史金光宸中書科中書舍人
　喬可聘疏言祖陵形勢龍脈來自萬里蜿蜒盤結拱
　山帶江滙五十二湖七十二溪之水而淮與泗合襟
　交㑹以成朝宗之勢衆水滙於洪澤諸湖障以髙家
　等堰所稱朝水諸口不開而自開(闕/)水諸口不塞而
　自塞蓋天生此靈阜奥區開億萬年有道之長非人
　力所能為也第泗州地形窪下間有泛濫之時而衆
　水瀠迴王氣所鍾説者以為靈秀㑹聚實在於此況
　此水僅繞於明堂之前而陵寢從未有積水難消之
　患也按臣饒京雖有八議之疏而必請詳察地脈者
　亦慎之也惟是高家堰三閘所關利害又有不得不
　言者按高家堰北當淮泗之衝南扼漕湖之吭地形
　最為高峻而淮揚兩郡及髙寶興泰山鹽各州縣地
　居下流所謂懸水數仞建瓴之勢也東北保障全藉
　此堰是豈可輕議開洩者近日建義諸口踰期未塞
　民田盡沈水底僅存災黎方且泣對重淵束手待斃
　而三閘一開勢必以淮揚為壑行見淮泗諸水滔滔
　東注將高寶漕隄蕩為湖海運船縴挽無路則數百
　萬糧何由而達京師各鹽場盡被淹没煮海無策則
　百餘萬鹽課其問諸水濵乎郡邑城池必致衝壞田
　廬漂蕩數百萬生靈悉為魚鼈則數百萬糧稅誰為
　供輸乎況開濬諸費業委水衡於逝波若淮揚水患
　頻仍不可收拾之後勢不得不議築塞又不知費朝
　廷幾百萬金錢矣嗟乎今天下脊脊多事司農仰屋
　竊歎者數矣國家財賦半在東南今一舉而阻運道
　廢鹽課棄兩郡數十州縣生靈之害備焉是何可不
　深長思也議者必曰高堰既不可開則三閘何以設
　也不知高堰自明興以來從未建閘建之自萬厯二
　十三年始然未幾旋以湮塞夫厯二百六十餘年開
　者一時而塞者永久固為運道民生關係匪細亦抑
　審形家聚洩之理有利於蓄而不利於開為祖陵地
　脈計者未嘗不深逺也今高堰日就圮壞識者岌岌
　乎抱宣房瓠子之憂有地方之責者方急議修築以
　求鞏固之不暇而可輕言開濬乎臣等生長淮泗之
　鄉習知地方利害之原乞廣集衆論熟計利害陵寢
　國計民生胥賴之矣帝是其議事遂寢(崇禎/長編)
　崇禎十五年八月戊申泗州水患巳及陵牆詔有司
　保䕶(崇禎/長編)
　崇禎十六年黄河溢由渦入淮漂没廬舍(鳯陽/府志)
　
　
　
　
　
　
　
　
　
　
　
　
　行水金鑑巻六十四
欽定四庫全書
　行水金鑑巻六十五
　　　　　　　　　　江南按察使傅澤洪撰
　　淮水
世祖章皇帝順治六年夏五月息縣淮水溢壞民舍田
　禾平地水深數尺牛畜俱淹死(河南通志深是年泗/州城中水  丈餘見)
　(州/志)
世祖章皇帝順治九年戸部左侍郎王永吉詳陳導淮
　入海情形并議夫料錢糧諸務疏曰治河必先治淮
　而導淮必先開海口按黄水自邳宿而下至清河口
　淮泗之水聚於洪澤湖亦出清河口淮黄交㑹東入
　於海然黄强淮弱勢不相敵淮泗逼而南趨直走四
　百餘里出𤓰州儀真方能達江一線運河收束甚緊
　即有大小閘河沿途宣洩而海口不開下流壅塞來
　水無窮去水無路所以河堤潰決修築嵗費金錢九
　載以來八年昏墊海口之當開固時刻不容再緩者
　也查海口之在興化縣境内則有丁溪場小海場劉
　莊場神台場廖家港白駒場之斗龍港等處在泰州
　境内者則有河垜場之茅墩港草堰場之鴨兒港近
　丁溪場之馮家壩合洋溝等處以上諸口俱被豪棍
　鹽徒漁利阻塞間有開者亦於口外築壩横攔水不
　通行若在鹽城縣境内者縣治東南則有石墶海口
　西北則有天妃海口先年俱各造有石閘又有姜家
　堰海口流出推船港先年亦曽議造石閘以上三處
　係淮揚六州縣洩水要道今石墶閘既稱逼近城郭
　不利風水而天妃姜堰二口復被附近奸民將閘門
　實塞河口填平滴水不通咽喉重地嵗嵗陸沈日不
　聊生死徙載道害民病國關係匪輕而未即舉行者
　其故有二一則恐奸徒造言阻撓然萬水東流勢必
　趨下沿海州縣各有海口乃天造地設非人力所為
　行水河港皆有舊蹟近因湮塞未免淤淺開鑿深通
　還其故道豈屬創舉況先年舊閘巳圮者加工修葺
　未造者量議増添題定閘官閘夫以時啓閉有利無
　害固灼然無可疑者一則因河道甚長河帑有限工
　料既難措處民夫復奉
新㫖不許僉派凡事甚多掣肘然海口既開則河隄不
　決修閘造閘之費較之塞決修隄孰多孰少若挑濬
　淤淺需用人夫動輒數萬自當州縣協濟豈能盡動
　官帑百姓自救身家何辭力役此一勞永逸之計固
　士民所心悦而樂輸者也伏乞
聖恩勅部酌議亟行(江南/通志)
世祖章皇帝順治十五年淮水溢民稼為傷(河南/通志)
世祖章皇帝順治十六年歸仁堤決水自翟壩谷溝下
　灌諸湖江都瀕湖田舍水深六七尺高寶則浸及城
　郭月餘乃潰漕堤而東注興化墊焉(揚州/府志)
聖祖仁皇帝康熈元年歸仁堤再決時部司有開周橋
　閘者淮水大洩而黄河逆入清口又挾睢湖等水從
　歸仁堤決口入與洪澤湖相連直抵高堰衝決翟家
　壩流成大澗九條在上流泗人既利積水得洩而下
　流揚屬奸民亦利私販直達可避征𣙜互為掩覆不
　以籲聞以故患日益深翟壩周橋晝夜水常東注悉
　歸諸湖淮揚自是嵗以災告(揚州/府志)
聖祖仁皇帝康熈六年七年黄河屢決清口亦塞淮不
　出口刷黄而黄之下流既阻上流奔注洪澤之勢益
　甚(揚州/府志)
　黄强淮弱勢本不敵淮為黄扼别由大澗口施家溝
　周家橋高良澗武家墩等處散入射陽湖白馬湖草
　子湖高寶等湖由湖迤邐入江此淮之支流也明隆
　慶六年淮大溢適黄水亦漲相逼不得直下沙隨波
　停遂將清河淤塞所謂門限沙者是也萬厯二年淮
　又溢總河潘季馴始為高家堰祗築大澗口一處淮
　猶可洩後將小澗口等處凡入湖舊道盡築隄防自
　是清沙日高淮水益壅而泗大病矣郡紳常三省徧
　揭當道力辨其非但隄工巳成持議益固至萬厯二
　十一年水患益烈巡按牛應元親行踏勘始議開金
　家灣芒稻河洩湖水入江繼議開周家橋洩淮水入
　湖又以淮受黄逼乃先開武家墩以殺其勢此議開
　三閘之由來也是後定計分黄以腰鋪地勢不若黄
　家觜為便特奏請監督大發河南山東江北等處民
　夫自黄家觜而下直至漁溝浪石由安東北俱疏為
　河身歸五港口使獨入海不趨清口逼淮令得縱出
　又督撫褚鈇定計導淮先濬金家灣芒稻河以為湖
　水入江之路又開子嬰溝由射陽廣洋湖入海下流
　既通上流仍阻始建武家墩閘由永濟河達涇河下
　射陽湖入海建高良澗閘由岔河亦入涇河下射陽
　湖入海建周家橋閘由草子湖寶應湖入子嬰溝下
　廣洋湖入海上下之水流通自不横逆為害不獨泗
　境安即淮揚高寶亦安此建三閘以分黄導淮治湖
　之所由來也　本朝定鼎康熈三年淮溢武家墩高
　良澗閘堤頽卸且土石填塞周家橋復啓閉失時淮
　水遂無從分洩矣是後定計蓄淮刷黄乃復築翟家
　壩夫翟家壩至周家橋三十里在高家堰南地勢高
　亢原無堤埂康熈七年奉
朝命(明/馬)二大人同河漕兩臺踏勘明白回疏稱為天然
　減水壩水漲聽其漫溢仍責令高寶等縣之民但填
　平衝開決口不許一㮣加土増高以塞水路今則堤
　非昔比矣然與其堰水為功何如分導開閘舊制猶
　可倣也(泗州/志)
聖祖仁皇帝康熈九年五月暴風雨淮黄大漲浪撞卸
　高堰石工六十餘段衝決五丈有餘又將烏沙河西
　堤岸衝倒淮黄之水直注於高寶湖(見總漕/帥疏)當是時
　高堰幾崩淮揚二郡殆矣哉水之合淮黄從諸決口
　以注於湖也江都高寶諸有司無嵗不防隄晝夜巡
　警増堤與水俱高然以數千里奔悍之水攻一線孤
　危之堤值西風鼓浪堤崩聲如雷一瀉萬頃其決愈
　遲為害愈劇而江高寶泰迤東無田地興化以北無
　城郭矣時御史徐越高堰關係最重疏曰臣之向請
　修復歸仁堤石工使由白洋河入黄者不止以清刷
　黄實為截住高家堰西北水勢使此堰僅受西南淮
　水而為運道民生一大屏障也今因歸仁堤工尚未
　舉而此堰黄淮併受前報巨浪搏擊巳壞石工六十
　餘處而全堰幾至潰決(此九/年事)其洪波横流排山倒海
　巳衝開淮揚一帶數十餘處決口遂至城郭僅存關
　廂陸地有水高丈餘者萬一高堰突有疎虞尚復有
　淮揚數十州縣之城郭乎而況民生乎尚復有漕河
　運道可以飛輓乎而況鹽課與商税乎則此堰之關
　係如何重大此堰之保障如何緊要故臣今不得不
　亟陳高家堰也高家堰石工曩皆鑿石扣準鎔鐵灌
　釘後來年深日久各處有朽裂從未大修經今年一
　翻波浪衝擊動摇處處罅損若不亟議錢糧預備物
　料乗今冬水勢少落之一時大修堅築明年西水漲
　發臣愚竊慮此堰萬難倖保堰若失守淮揚數十州
　縣城郭廬舍百萬生靈俱屬波臣運道梗廢　京師
　重地所緊需嵗漕數百萬石何道輸轉且雲梯關之
　海口全賴黄淮二河併力衝刷一決高堰清口必淤
　止餘濁流一股海口必塞海口一塞則下壅上潰即
　今日之大修兩河工程勢必仍歸潰壞此高堰之利
　害不僅僅在淮揚而實有關於天下者也　布政司
　慕天顔備陳黄淮全局疏曰高家堰捍衞洪澤蔽於
　淮城之南迤西則連髙良澗翟家壩中設周橋閘其
　地比高堰稍亢故壩閘亦比高堰稍低蓋夏秋淮水
　盛發高堰必危高堰危而淮地陸沈矣故不使翟壩
　増高正欲從壩滚水出汜光白馬高寶諸湖不惟鳯
　泗之漲潦可稍抑且高堰之築工永固及至水平壩
　西即閉閘不流高寶漕堤亦無傷害往昔防河如此
　周密止因康熈元年間南河工部分司吳煒擅開周
　橋奸商利通私販往往盜決翟壩諸處以致淮水湍
　下諸湖盡巳盈滿及桃花水漲湖不能容浪擊風摧
　漕堤大壞清水潭之決所從來矣淮水既東黄躡其
　後濁流西泝清口遂湮清水漸微黄力愈悍灌入天
　妃閘沙隨水漫而運道淺塞矣黄淮相背淤沙罔滌
　雲梯關入海之路日墊日高下流哽咽而上流四潰
　必然之勢也又云淮瀆自桐柏千溪萬壑匯為洪澤
　湖注出清口其水㑹黄入海者十之八引資漕渠者
　十之二唯清口無病則湖水直瀉而北勢盛足以敵
　黄而黄沙不致倒灌運道惟海口無病則黄水疾趨
　而東其勢迅激自無淤墊之阻而奔流不致横潰四
　決此以清刷黄用水治水千古不易之法也　王乾
　清紀周橋閘曰按周橋關係利害前河郎中黄曰謹
　辨疏極為詳明(黄疏略曰高家堰與周家橋相接一/堤也堰以内與橋以内之水相連一)
　(淮也使周橋可開則高堰何所事守高堰必守則周/橋㫁不可開故開周橋者乃開堰之别名也又曰水)
　(之就下性也周橋地形高下勢甚相越誠開之是導/以建瓴之勢矣彼得其勢則流必急流急則一瀉千)
　(里孰得而禁之故謂周橋開而淮不盡東淮盡東而/黄不復躡必無之理也又曰開周橋而注之湖是以)
　(湖為壑矣夫高寶之湖四時彌望連天所恃一線漕/堤為之保障若引淮入湖則淮水之浩蕩無涯湖面)
　(之容受有限不至決裂湖堤而奔潰四出不止也又/曰淮之入湖也易湖之入江也難何也湖堤以外地)
　(形窪下與江面不甚昂故今通江之路晝夜宣洩而/湖水不見大消使復益之以淮源源不竭則七州縣)
　(不胥而/為沼乎)後因萬厯二十五年淮水大漲浸及泗陵總
　河楊公建閘以洩一時暴流稍平即閉從未常開前
　賢亦云東去最宜開海口西來切莫放周橋蓋周橋
　開而海口塞黄遏淮也周橋閉而海口通淮刷黄也
　淮出清口刷黄濟運則涓滴皆為利益淮入内湖潰
　堤病民則涓滴皆為害源若内湖増一分漲堤病民
　之淮則清口便減一分刷黄濟運之淮故周橋之啓
　閉實為利害之關不可不察也　高郵志紀翟家壩
　曰壩屬山陽在周橋迤南接盱眙境界長二十五里
　比高堰石工低二尺許稱天然減水壩中有古溝深
　不過尺許舊有石閘亦有石限止留四尺水頭水入
　民田不通河路近因淮水漲發土被衝刷年久漸成
　低陷加以私鹽漁戸時行偷挖漸成河港淮水徑入
　寶應湖匯於高郵嵗嵗決堤為漕大害康熈七年奉
㫖令山江高寶四州縣民力合修盱泗之民妄行阻撓
　如明萬厯間阻撓修築高堰故事給事中李宗孔疏
　㕘致煩大臣勘復按壩北接連周橋閘閘尾石工尚
　存與壩相平又古溝廟基亦是見存式樣宜復舊制
　豈欲加高惟水衝盜挖儼成澗河淮水平時直流無
　阻灌滿諸湖水發湖盈遂不能受致害漕堤為國大
　患每嵗起民夫修築不過補苴一時一遇水至即被
　刷衝纖毫無益必另議興工或磚或石築成隄岸平
　鋪壩基方可過水經久不壞　工科李宗孔㕘阻修
　翟壩疏曰竊思高寶七邑連年疊遭水災者則以淮
　水南流入湖決堤之所致也淮水舊由鳯泗自老子
　山北直出清口與黄水㑹流入海此厯年北流之利
　安瀾便漕之故道也自老子山南周橋閘翟家壩一
　帶注射髙郵寶應邵伯諸湖而下流阻於漕堤曽無
　入淮之路以致每年潰決此南流之害淮揚七邑被
　災之由皆因泗盱地方私開決口也蓋淮水至清而
　流急必全淮皆出清口則淮水力强可以拒黄流之
　淤泥有濟於運道而高寶七邑復無水災故昔人設
　有周橋閘翟家壩二處蓄洩有方淮水漲則量使漫
　壩南下而鳯泗之水患不作淮水不漲則阻其南去
　傍流而清口之水力不分法甚善也邇來泗盱之民
　不惟私啟閘壩又且潛開決口自古溝鎮南鎮北以
　及谷家橋夏家橋等處新開溝路至有八條淮水大
　半入注湖清口水分力薄無以刷黄河之濁泥下流
　壅則上流易潰而高寶諸湖受水而無所洩乃至衝
　決堤岸為淮揚七邑之害臣詳查近日地形翟壩以
　南固有殘缺而衝決大溜盡在翟家壩之北今將古
　溝鎮南鎮北等處原係平地者止令塞其決口并不
　築堤加高其閘壩地形不過復從前未決之舊址使
　全淮盡由清口㑹黄不至潰決入湖可永杜高寶七
　邑之災倘有時淮水暴漲仍可從壩上滚水南下亦
　不為鳯泗州縣之害誠兼利無患之至計也(揚州/府志)
聖祖仁皇帝康熈十二年河決洪澤湖之高良澗又決
　高郵運河之清水潭(淮安/府志)
聖祖仁皇帝康熈十五年河決武家墩板工一處髙家
　堰石工七處高良澗板工二十六處(淮安/府志)
　是年大水淮黄復大決高家堰時頻年被水諸堤工
　俱未竣淮河正道日益阻塞是年五月因久雨遂大
　潰決前此諸工盡廢高堰一帶倒卸三十餘處水侵
　揚屬又過往年三之一漕堤崩潰髙郵之清水潭陸
　漫閘江都之大潭灣等處共決三百餘丈殘缺不可
　勝數深及四五丈不等自堤以東浩浩乎茫無際涯
　矣(揚州/府志)
聖祖仁皇帝康熈十六年六月總河靳輔大挑清口爛
　泥淺引河四道及清口以下至雲梯關河道　是年
　創築雲梯關外束水堤一萬八千餘丈塞于家岡武
　家墩高家堰等處大決口十六處(靳文襄公/治河書)
聖祖仁皇帝康熈十七年創築周橋翟壩堤工二十五
　里塞高良澗等處大小決口二十五處淮水始歸故
　道(淮安/府志)
聖祖仁皇帝康熈十八年六月總河靳輔恭報翟家壩
　成河九道盡行閉合龍門各日期奉
㫖據奏翟家壩成河九道盡行閉合龍門具見殫力籌
　畫有禆河務深為可嘉知道了該部知道(靳文襄公/治河書)
聖祖仁皇帝康熈十九年大挑爛泥淺裴家厰等處皆
　成大河淮水始暢注㑹黄不致阻滯創建周橋高良
　澗武家墩唐梗古溝東西減水壩共六座　是年夏
　秋南北皆霪雨七十日淮黄並漲有滔天之勢堤岸
　衝嚙甚多工亦為之阻然衝嚙之堤隨圮隨葺不致
　大患卒賴新築工堅之所致云(淮安/府志)
　是年再大挑清口爛泥淺裴家場帥家莊引河四道
　淮水全出清口(靳文襄公/治河書)
　是年淮水暴漲壞泗州城郭公私廬舍漂没無算(居/易)
　(録/)
聖祖仁皇帝康熈二十三年十一月初十日
聖駕南巡閱高家堰工是日微風小浪
上云今日風不大就是這樣浪若再風大怎麽處總河
　臣靳輔回奏風再大時就要打上堤頂若西北大暴
　風一起浪俱從屋上過了
上云真是利害
又問照黄河險工下大埽防䕶如何回奏大埽下了總
　是大浪來當時就掣去了除非是下丁頭埽庶幾略
　加攩䕶然亦要每年修補的
上曰朕前番差人出來看工俱是瞎看是看銀子罷了
聖祖仁皇帝康熈二十四年九月總河靳輔題為霪霖
　之漫漲非常等事部覆奉
㫖這高家堰堤工應否加修著總河靳輔再行確議具
　奏　十月二十三日大學士勒徳洪等傳
上諭高家堰堤工關係最要應令總河靳輔進京面與
九卿詹事科道㑹同確議(詳見/黄河)
聖祖仁皇帝康熈二十八年正月二十九日
聖駕南巡駐蹕𤓰洲陳家灣地方奉
上諭高堰石工著修理
聖祖仁皇帝康熈三十一年二月初二日工部題奏臣
　等議得戸部侍郎博濟等疏稱高家堰減水壩六座
　内有古溝東減水壩底被水衝損其三官廟等六口
　向來下埽今改竹絡巳完三處尚有未完應令照此
　修完七里閘雁翅以内底石被水衝損二丈有餘應
　令河臣速行修理太平閘并傍束水壩仍應令酌量
　開放　十一月二十四日奉
㫖高堰障淮敵黄關係最為緊要若使堤内受水則内
外浸灌衝激甚屬危險高堰之堤不固雖另増堤數層
有何禆益這運料小河増加隄岸無用高堰應作何加
修以期永逺堅固應遣大臣前往察視所遣大臣職名
開列具奏十二月初一日奉
㫖著張玉書圖納去(靳文襄公/治河書)
　
　
　
　
　
　
　
　
　
　
　
　
　
　
　
　行水金鑑巻六十五
欽定四庫全書
　行水金鑑巻六十六
　　　　　　　　　　江南按察使傅澤洪撰
　　淮水
聖祖仁皇帝康熙三十五年十月十二日總河董安國
　題奏兩河見在情形奉
㫖著江南總督漕運總督江寧安徽巡撫公同速行㑹
勘確議具奏　㑹議得查清口為黄淮門户引清敵黄
　所係甚大祗因爛泥淺帥家莊裴家塲三道引河勢
　分力弱每逢倒灌動輒淤墊應從大墩接築長堤挑
　濬裴家塲引河逼令全湖之水匯歸出口併力敵黄
　又自清口歴武家墩髙家堰髙梁澗徐壩以抵翟家
　壩除小黄莊以南新石工見在興砌外其武家墩元
　帝廟後堤工卑窄昔為沙灘今成巨浸急應加幇髙
　寛舊石工五千八百餘丈内倒卸石工八百七十八
　丈急應修砌又石工頂上排樁風浪衝擊日久朽壞
　應重修釘并於排樁之内加以木板填築土方再於
　堰堤之上已築子堤者普面加髙未築子堤者一律
　加築堤裏内戧霪雨淋漓亦應如式酌修茅家圍等
　減水六壩應加修砌并添設磯心建置閘板淮弱則
　下板蓄水以敵黄淮漲則啟板減水以宣洩翟壩一
　帶堤工低窄不堪今秋異漲漫堤過水均應加幇奉
㫖河工闗係重大這㑹勘應修應築工程俱著照該督
等所題作速興工該部即將錢糧撥給其海口為黄水
入海之道所闗甚屬緊要河道總督每年委賢能河官
耑管修理勿致壅滯該部知道(河防/志)
　總河王新命疏言禹王古河自盱眙聖人山歴黑林
　橋桐城鎮楊村天長縣以連六合之八百橋各有河
　形溪澗山岡不等若開引入江則天長楊村桐城各
　汊澗大水發時可不入髙郵邵伯諸湖湖水不致泛
　溢而下河之水可減至古河之口見與淮水不相通
　流必建立閘座水小則閉閘以濟漕水漲則開閘以
　洩水庶淮水洶湧之勢可殺髙堰減水壩即不便遽
　塞而水亦可少減是古河所減者乃於淮水暴漲之
　時而非時常分洩淮河之水似無不可以敵黄至天
　長楊村桐城挑河入江之後若入湖舊河一帶居民
　用水灌田或建閘或建壩再行酌議等因九卿詹事
　科道㑹議得開復禹王古河之處無庸議奉
㫖古河是否必可開濬後有無禆益河道民生著該督
撫等再行確議具奏　按李翺來南録自淮沿流至於
　髙郵乃泝至於江沈括以為淮泗固常入江此乃禹
　之舊蹟也熙寧中曾遣使按圖求之故道宛然(居易/録)
　禹貢沿於江漢逹於淮泗自古江不通淮江之通淮
　自隋開皇大業間始閻百詩先生曰淮水入江自孟
　子一時誤記朱子所謂不必曲為解説最是然鄭夾
　漈已强為之説曰按左𫝊哀公九年吳城䢴溝通江
　淮自是江淮始相通孟子蓋據哀公後吳王夫差所
　掘之道以為禹迹而忘却禹貢不知亦非然也(千百/年眼)
　(亦有孟子盖指夫差所/掘之溝以為禹迹之説)杜注明謂於䢴江築城穿溝
　東北通射陽湖西北至末口入淮乃引江逹淮與孟
　子排淮入江者不合直至隋開皇開山陽瀆大業開
　邗溝皆自山陽至揚子入江水流與前相反至是孟
　子之言始驗蓋古時江髙淮低故江水入淮今淮為
　黄河所奪淤沙日久轉而為淮髙江低也先生嘗謂
　孟子説錯了淮入江後九百餘嵗果自淮南入江若
　孟子預為之兆者亦屬異事又按筆麈言夫差溝通
　江淮以窺中國後人以淮水低溝水髙故立堰以防
　之舟行度堰入淮謂之北神堰在楚州城北五里即
　今土壩所由始也周世宗南征以舟師自淮入江阻
　於此堰乃鑿楚州西北老□河水以通其道而淮水
　之舟皆達於江其説亦有理百詩先生又於潛丘劄
　記中昌言之曰孟子錯言排淮入江至隋文帝開皇
　七年將伐陳韓擒虎於揚州開山陽瀆以通漕煬帝
　大業元年以䢴溝水道屈曲發民濬治自山陽至揚
　子入江渠廣四十步孟子之言始驗所以唐白居易
　詞汴水流泗水流流到𤓰州古渡頭是也近河臣疏
　云孟子大賢去禹僅千餘年必不為無據之言况舊
　迹至今可考以盱眙縣治東二十里有聖人山山下
　有禹王河一名古河土人咸稱大禹治水導淮入江
　故道為據余考之明一統志盱眙縣山川有新河在
　彭城鄉宋發運使蔣之奇開浚以避淮流之險猶未
　詳及讀宋史蔣之奇列𫝊元豐六年之奇擢江淮荆
　浙發運副使請鑿龜山左肘至洪澤為新河以避淮
　險自是無覆溺之患詔增二秩陞發運使河渠志元
　豐六年正月戊辰開龜山運河二月乙未告成長五
　十七里闊十五丈深一丈五尺初發運使許元自淮
　隂開新河屬之洪澤避長淮之險凡四十九里久而
　淺澀熈寧四年皮公弼請復濬治起十一月壬寅盡
　明年正月丁酉而畢人便之至是發運使羅拯復欲
　自洪澤而上鑿龜山裏河以逹於淮帝深以為然㑹
　發運副使蔣之奇入對建言上有清汴下有洪澤而
　風浪之險止百里淮邇嵗溺公私之載不可計凡諸
　道轉輸涉湖行江已數千里而覆敗於此百里間良
　為可惜宜自龜山蛇浦下屬洪澤鑿左肘為複河取
　淮為源不置堰牐可免風濤覆溺之患帝遣都水監
　丞陳祐甫經度祐甫言往年田棐任淮南提刑嘗言
　開河之利其後淮隂至洪澤竟開新河獨洪澤以上
　未克興役今既不用牐蓄水惟隨淮面髙下開深河
　底引淮通流形勢為便但工費浩大帝曰費雖大利
　亦博矣祐甫曰異時淮中嵗失百七十艘若捐數年
　所損之費足濟此役帝曰損費尚小如人命何乃調
　夫十萬開治既成命之奇撰記刻石龜山後建中靖
　國初之奇同知樞密院奏淮水浸淫衝刷堤岸漸成
　墊缺請下發運使及時修築自是嵗以為常乃知疏
　所謂聖人山者即盱眙縣東北龜山也下有禹王河
　即蔣之奇元豐六年所開龜山運河也一名古河又
　即一統志所載之新河豈可以土俗無稽之言而據
　為金條玉律哉又豈可以孟子一時之誤記而謂禹
　貢為不足信哉曩嘗聞諸先輩言江髙而淮下禹必
　自淮浦入海者正行其所無事以下為趨也今欲從
　𤓰埠入江無論謝家鍾家曾家岡及分水嶺為所畫
　斷勢必燒山鑿道且江受淮水而地形實髙淮水趨
　江而形實窊下奈何疏又云循沿河形細閱有現在
　河形淤涸成田者有溪流溝澗寛窄不一者有山岡
　平陸髙低不等者疏已自言有山岡禹時導淮入江
　不虞此山岡阻塞乎抑此山岡乃陡生於禹治水之
　後乎自相矛盾莫此為甚至淮徑入江不復濟淮揚
　運道不數年而國計民生交受其病有不可言者則
　人所共曉不復贅云記中所言河臣即築攔黄壩之
　董安國也安國亦誤聽泗州莫之翰之言遽行入告
　不學無術一至於此(泗州志有莫之翰請開禹王古/河詳文曰禹之治淮原有二道)
　(禹貢之書曰導淮自桐柏東㑹於泗沂東入于海此/一道也孟子曰排淮泗而注之江又一道也子輿去)
　(大禹治水時僅一千九百餘年使無實據必不著之/於書况其舊跡則至今可考也查盱眙縣治東二十)
　(里有聖人山山下有禹王河據土人咸稱為大禹治/水導淮入江之故道汴宋時尚通舟楫為東南運道)
　(迨宋南渡以迄元明日就陻塞而明初又於山麓穿/渠之處増土築斷以避祖陵風水反跳之嫌其見在)
　(河形深淺不一始盱眙歴天長六合以逹大江在在/皆有遺址每風雨晦冥氣勢蜿蜒如長河雲烟霧靄)
　(中土人嘗彷彿見風帆舟檝如鼓棹挽拽狀其天時/晴明河身地内間作簫管聲居民呼朋引𩔖相率往)
　(聽不一而足大抵江淮流通之脉絡不肯終秘而以/開導鴻功黙啟後賢也此河一開可分淮流十分之)
　(四而濵淮上下可免魚鱉其利一也三閘之水可勺/滴不入髙寶將見沮洳之民降丘宅土下河之工計)
　(日可成其利二也其洪澤湖渟滀之水不至大盈亦/不至大涸不大盈則鴻濤無所肆其號怒而遥堤鞏)
　(如磐石下流州縣可無燕雀處堂之禍其利三也不/大涸則漕艘往來得以安行入河既免狂濤之險復)
　(無膠剥之煩其利四也且江淮交通檣帆絡繹利在/商賈其利五也土著之民引水溉田蓄洩以時無憂)
　(旱澇其/利六也)天長縣志亦有其説(志云或問孟子言排淮/泗而注之江今何以㑹)
　(黄而注之海也曰淮泗未嘗不可以注之江也注江/之路有三今由髙郵邵伯白馬草子湖從𤓰儀閘一)
　(也由盱眙天長六合一也今此渠變為桑田矣由邵/伯入芒稻河入江一也又問史稱隋煬帝鑿汴梁以)
　(通揚州看瓊花閱龍舟渠成剪綵為芰荷錦纜牙檣/美人撁拽則自汴至揚州有河無疑世𫝊自天長六)
　(合間以逹揚州觀音閣為聚舟馬頭今羅四橋之西/北河身猶存循而尋之徑自河南分勢下洩或直逹)
　(揚州儀真或中出泥汊河以洩/淮泗之水可乎曰此第一義也)皆捕風捉影之語不
　足據也(小谷口/薈蕞)
聖祖仁皇帝康熙三十八年三月初一日
聖駕巡幸髙家堰閱視畢隨
諭大學士伊桑阿等朕念河道國儲民生攸闗親行巡
幸由運河以至髙家堰運口等處留心細閱見運口太
直黄水倒灌兼之湖水淤墊以致清水不能暢流各河
與洪湖之水如何得能敵黄若將清河至惠濟祠掃灣
由北岸挑引入惠濟祠後入河而運河再向東斜流入
惠濟祠交匯黄水如何能得倒灌今應將清口之西壩
臺加添挑水壩修築堅固加長過於東壩臺將清口安
置裏邊洪澤湖擇其水深之處開直成河使湖水流黄
河灣曲之處直挑引河使各險處不得受衝(上謹按詳/  諭甚)
　(且悉今止録髙/堰餘見黄河)　四月二十四日河道總督于成龍
　協理河道府尹徐廷璽奉
上諭髙家堰速速修完下河田地不過一二年可以見
出　二十八日奉
㫖于成龍爾回去即看歸仁堤髙家堰其歸仁堤作何
修補爾等即議明具奏清口甚屬緊要　九月十三日
上諭大學士學士九卿今歳朕南巡看得黄河逼近清
口黄水每多倒灌以致淤墊洪澤湖水不出自髙堰各
壩流入髙寶諸湖自髙寶湖流入運河以至下河田地
盡被淹没淮揚所屬錢糧雖頻年蠲免賑濟動帑修理
堤岸羣黎尚在水中朕深為軫念遂諭于成龍動帑挑
濬洪澤湖出水堤岸令其完工近差工部官員前往查
勘清口仍然淤墊洪澤湖水仍未出口堤岸尚未告竣
等語清口甚為緊要如不將清口挑濬湖水不出髙堰
堤工并運河堤工雖加髙厚均屬無益董安國所挑之
河再加挑濬此河如不可挑或將清口迤北逺移挑濬
之處大學士九卿詹事科道㑹同看閱河圖速行詳議
具奏　㑹議得臣等看閱河圖黄河逼近清口是以淤
　塞應作速挑浚不可不將黄河移逺應請
勅下總河于成龍等將清口挑濬令其出水或將黄河
　移逺清口或即將董安國所挑之河再加挑濬詳看
　趁今冬急為興工不至水長之處速行定議具題可
　也總河題覆九卿復議得河道總督于成龍等疏稱
　臣等率同道㕔各官歴清河縣石人溝以上沿河踏
　勘逐段簽探徧處盡係淤泥深有七八尺丈餘不等
　人夫無立足之地難以施工臣等再四思維竊以黄
　河大溜勢若排山若逺移改挑工大費繁且清口對
　過北岸一帶積水淤沙畚鍤難施臣等未奉
俞㫖之先已經催督降調同知常維楨見挑裴家塲爛
　泥淺等引河不日可竣又委堵閉唐埂等處減壩應
　俟各壩堵塞之後使湖水不能東洩引岀敵黄以免
　淤墊之患再將董安國所挑引河復加挑穵挑水壩
　再為接築黄水由引河而趨北岸可無倒灌之虞至
　於逺移改黄之處統俟湖水出後酌定形勢另行奏
　請遵行董安國已經病故未完引河挑水壩二工應
　否動帑挑築理合一併具題等因前來相應均如該
　督等所題董安國未完引河挑水壩應准其動帑挑
　築俟河工告成之日將用過錢糧准銷等因奉
㫖依議　二十日户科掌印給事中張睿題奏邇年以
　來淮南水溢下河數被奇災
皇上恤念民生親臨閱視灼見清水不出黄水必不能
　疏黄水不除清水必不能出乃
特賜指授命前河臣董安國等將黄河灣曲處挑引水
　河一道使水直下逺避清口免其倒灌此殆神靈天
　授非臣下意計所及萬姓歡呼竚看底績但新挑引
　河必俟水汛大發始行開放則刷沙有力一舉成功
　因放水太早以致復淤頃恭讀
上諭清口甚為緊要如不將清口挑濬湖水不出髙堰
　堤工并運河堤工雖加髙厚均屬無益真
聖明洞鑒全河瞭若指掌臣下所宜仰體
聖懐蚤夜以圖者也臣聞居民𫝊説中河水從仲莊出
　口建瓴之勢逼溜使南是以直射湖口不獨清水難
　出而黄水反為易入則欲挑浚清口不得不制中河
　之水以制黄河之水矣又讀
上諭謂將董安國所挑之河再行挑濬或將清口迤北
　逺移挑浚之處速行詳議臣恭繹再四則有分黄導
　淮之法蓋黄分則勢强而清口不當頂衝從此疏浚
　自不難矣其分黄之䇿不必另闢河道工費繁多合
　無於仲莊閘以下見有不係運道之中河自清河縣
　起至山陽之草灣附近地方止約長七八千丈挑寛
　十餘丈以足二十丈之闊上口將縷堤挖通使黄水
　由此分洩至下口亦挖通縷堤仍歸大河㑹流入海
　再於挖通縷堤之上下口倣明紹興知府湯紹恩三
　江口遺制建立雙板石閘中實以土以時蓄洩如此
　則中河之水由此而去黄河之水亦由此而分北岸
　水勢既殺則南岸之水勢必趨而北矣董安國所挑
　之新河有不刷深直下誠如
聖慮者乎再將清口去其淤墊引湖水暢洩不獨清水
　刷黄以濟運由是清水東下而唐埂六壩過水漸少
　然後周橋翟壩易於修築得以閉塞庶免下河昏墊
　之憂且省朝廷嵗發帑金之費其於治河之道或有
　小補也如云河不兩行謂分則力弱緩則沙停而獨
　非所論於清口以清刷黄原取其弱以水攻沙不患
　其停况建閘又可以蓄洩也臣生長淮土素聞土人
　之言無所折衷不敢漫信因奉
上諭所及謹擇其稍合者具疏上聞以備採擇奉
㫖這本説得是著河道總督速議具奏總河題覆分黄
　導淮之法未嘗不得河防機宜但黄河之水勢大力
　强難以輕議分洩何也穵堤挑河而水勢不趨或趨
　之而溜行不急開放之後立見沙淤董安國所挑之
　引河坐於河身之中對河又築挑水大壩歴過伏秋
　二汛水勢大漲猶不能挑之北行奚能强之入於雙
　金門閘下之中河乎若開穵縷堤而溜趨引河則排
　山之勢難於止遏從前漫缺皆係罅隙之間即成缺
　口安能必之循軌而行由二十丈寛之中河逹之草
　灣仍復紆迴使之入於黄河而不他溢乎且清口對
　過北岸皆係淤沙人夫無立足之地畚鍤難施臣等
　鰓鰓過計而不敢遽議改遷也前奉
上諭將清口迤北逺移挑浚臣等已將見挑裴家塲等
　處引河堵閉唐埂等減壩加挑陶家莊引河接築南
　岸挑水大壩具題在案今䝉
皇上撥發帑銀臣等見在分檄提催俟銀兩解到惟將
　周橋以南一帶堤工簽釘排樁修築堅固唐埂等減
　壩一槩堵塞湖水涓滴不令東洩盡由裴家塲爛泥
　淺等處引河暢流外注敵抵黄流將陶家莊引河再
　加挑穵南岸挑水壩再加接築俟水勢大溜挑近引
　河然後相機開放加以清口引出之水敵黄衝刷黄
　河由引河而趨北岸似可無倒灌之虞至於三江口
　雙板石閘止可行之清水而不可行之黄水今既不
　議改穵縷堤則雙板閘之式亦無容更議矣至於逺
　移改黄之處統俟湖水出後相度形勢另行奏請遵
　行奉
㫖九卿詹事科道一并㑹議具奏㑹議得河道總督于
　成龍等疏稱户科給事中張睿條奏稱中河水從仲
　莊閘出口建瓴之勢逼溜使南是以直射湖口不獨
　清水難出而黄水反為易入等語誠為有理相應行
　令總河于成龍等將清河縣以下所有陶莊閘開放
　挑浚出水或將董安國所挑引河以下酌量挑穵建
　閘之處親身詳看速行具題可也奉
㫖依議　十月二十日總河于成龍等題奏為敬陳兩
　河堤岸修治情形竊照臣一介庸愚荷䝉
聖恩畀以督河重任臣雖衰老病軀敢不刻夜圖維欲
　求久安長治之策以祈仰報
髙深於萬一臣查淮揚徐三府州屬黄運湖河(詳見/黄河)再
　查髙堰堤工為淮揚保障運道民生實係於此所當
　急為整理難容刻緩貽悞者不謂從前膜視承修五
　年迄今尚未成功節年水發之時湖内不能容蓄以
　致東洩淹没民田水勢既分而黄流倒灌清口淤塞
　遂致運河一帶河身墊髙皆由堰工未完湖水不出
　之故久在
皇上洞鑒之中臣故於今嵗履任之後即首先挑穵爛
　泥淺等處引水敵黄以濟運行一面嚴飭原修各官
　上緊儹砌其如原撥堰工銀兩被原任河臣及道㕔
　各官那為别工用去故雖日事嚴催或以料物不齊
　為諉除分委監工各員修砌已經修完者不議外其
　未經興砌完工者見在另疏　題叅追帑將未完工
　段委令候補道程兆麟等領帑辦料乘時儹運前經
　具准題部議不准動帑駁令仍責原委之官修砌勢
　必不能驟告成功也况凡賠修緊急工程動帑修理
　臣於去冬
陛辭之時業曾預為奏明以期早告成功似此部駁往
　返豈不有悞臣今見在調齊賢能官員簽釘排樁下
　釘頭葦埽勒限報竣如髙堰一帶工程告成則清水
　自出淤沙可刷矣伏乞
皇上睿裁乾斷允臣所請之後容當逐疏題估蚤收實
　効庶可仰副
聖懐其攔黄壩雖經拆毁尚須開穵寛深以引大溜時
　家馬頭一工已經委員辦運料物一俟齊集即興工
　堵築相應一并奏明伏乞
皇上睿鑒施行奉
㫖朕撫御寰區愛養兆民視同赤子務期無一人不獲
其所比年淮揚所屬地方罹於水患百姓田廬俱被淹
没生業蕩然朕懐深切軫念屢經蠲租賑濟乃黄河墊
髙清口底下淮水不能流出百姓仍被水災弗獲寧處
念此淮揚數州縣生靈豈可不急為拯救乎今海内無
事惟河工最為緊要水患未平民生失所朕用是時厪
於懐若何修理河道以濟生民爾等九卿詹事科道各
官亦宜念切頃問南省來人云黄水比淮水髙一尺有
餘若將髙堰堤岸增加堅築以束淮水使刷黄而行亦
似有益但淮水瀦聚而黄河桃汛又至則髙堰危險亦
未可定今或堅修髙堰堤岸以束淮水使之刷黄或移
清口於清江之左右或另濬河道以通舟楫俱宜一一
講求此事闗係甚鉅爾等㑹同九卿詹事科道等官細
閱河圖詳議再將二本一并議奏　㑹議得臣等恭聆
上諭仰見我
皇上軫念淮揚地方百姓必欲拯除水患底於安全河
　務闗係運道民生甚屬緊要難以懸議總河于成龍
　徐廷璽見在地方應令率同賢能道㕔等官親身前
　往將作何興工之處詳勘速行定議具題到日臣等
　再行㑹同請
㫖可也奉
㫖河工闗係重大豈惟另尋河道不可得從新創作亦
屬繁難髙堰堤岸縱多方堅築清水亦不能出今惟當
議移清口於他處兩岸俱用石工堅砌使清水流通朕
南巡時曾以另開清口面諭于成龍于成龍亦奏稱淮
水可從武家墩向清江浦移改此事著總河于成龍及
府尹徐廷璽㑹同河道各官詳看清口當移於何處所
用石工等項作速行辦備著即詳議於歳前具奏餘依
議　十二月十七日工部等衙門㑹覆侍郎常綬等疏
　奉
㫖若將髙堰減水壩堵閉建造滚水壩土堤加幇髙厚
則湖水必髙黄水又大湖水不出之時髙堰堤工危險
而泗州等處必至水淹著大學士九卿詹事掌印不掌
印科道㑹同確議具奏　㑹議得侍郎常綬等既稱武
　家墩村北元帝廟稍逺之處應行開口又將髙堰加
　築髙厚減壩盡行堵塞臨湖汕刷之處亦應修補不
　許堤根取土應添挑引河二道等語查武家墩開口
　改移清口甚好但見今物料未備恐明年雨水之前
　不能完工漕運甚屬緊要雖改移清口其髙堰亦必
　須加幇相應將髙堰照侍郎常綬等所奏速行加幇
　髙厚不致遲悞明年漕運所需約估銀一百二十八
　萬五千零令户部就近撥給再先前各工撥給銀一
　百八十萬兩分給各官至今工程尚未完竣此加幇
　髙堰挑穵引河等工若又交與伊等必致遲悞修此
　工程應差部院堂官一員督催并簡賢能堂司官員
　分給段落令其節省錢糧堅固作速修造至邵伯更
　樓髙郵九里等處決口至今尚未堵塞完工此亦闗
　係運道亦應差部院堂官一員督催作速完工應差
　堂官并分段修工堂司官員恭請
欽㸃　二十二日
㫖依議這督催工程著范承勲王鴻緒王掞田雯布雅
努喻成龍顧藻壽鼐王紳髙裔去分修工程著董訥王
樑朱𢎞祚江有良王啟元宫夢仁線一信陳汝器王日
藻衞既齊李應廌馬世濟髙承爵金鋐楊雍建去(張文/端治)
　(河/書)
　行水金鑑巻六十六
欽定四庫全書
　行水金鑑巻六十七
　　　　　　　　　　江南按察使傅澤洪撰
　　淮水
聖祖仁皇帝康熈三十九年三月十一日工部等衙門
　㑹覆兵部尚書范承勲等奏奉
㫖著九卿詹事科道㑹議具奏　㑹議得先經兵部尚
　書范承勲等奏稱自武家墩起至小黄莊止可以稍
　緩其小黄莊起至周家橋止急宜先築又周家橋起
　至棠棃樹止堤内有未堵減壩三處仍聽河臣催堵
　完工惟是原估柴草分頭採辦一時難集臣等酌量
　惟衝決水深之處仍用丁埽其堤内加幇土方除頂
　寛加髙二項悉照原估丈尺惟底寛概幇十丈太坡
　無益酌量覈減其未挑引河一道俟河臣于成龍到
　浦商酌舉行經臣等㑹議以均如所奏奉
㫖這挑浚運料小河將何處水引入水又從何而出並
未聲明這事情并武家墩等處堤工事理俱行文范承
勲等㑹同總河于成龍等詳細速議具奏　部議據尚
　書范承勲等㑹同署理河道總督印務府尹徐廷璽
　奏稱髙堰堤工武家墩等處應幇頂髙丈尺照原估
　外惟是底寛十丈未免太坡合㑹議得每堤髙一丈
　坡出二丈工力可免虚費其臨湖一面原估概用丁
　埽臣等公同酌議水深之處仍用樁埽其餘出水之
　堤概用柴草丁鑲用土堅築與用丁埽無異其小黄
　莊至周橋先􁡂興築武家墩至小黄莊見在丈尺即
　日興築周橋至棠棃樹内有三壩未堵無如清口黄
　流倒灌見在打壩禦黄若將壩遽行全堵淮水無處
　宣洩而壩口之堤單薄必難捍禦臣等㑹議未堵茆
　家圍南壩唐埂北壩暫留夏家橋一壩再於棠棃樹
　以西暫築裹頭草壩以備伏秋漫溢候水消應閉之
　期堵塞幇築六壩一帶地方最為危險修防刻不可
　緩前撥河㕔常維禎等修築今著伊等上緊修築務
　期堤岸無虞其再挑引河一道目今黄流増漲舊引
　河俱係灌淤若再加挑浚必仍復淤塞徒費工力應
　俟堵塞夏家壩之先清水河出之時兼工挑穵方為
　有益前來均應如尚書范承勲等所奏可也奉
㫖依議　本月二十九日工部等衙門㑹覆兵部尚書
　范承勲等奏奉
㫖九卿詹事科道㑹議具奏　㑹議得先經臣等㑹議
　以時至桃汛其未堵髙堰減水壩暫行停堵將髙堰
　可修之處乘時速行修築完工如桃汛水發有修築
　不及之處停其修築將物料備辦秋汛水落即行修
　築完工如别有善策將淮黄兩河并髙堰堤作何修
　治禆益運道民生之處所去大臣河道官員公同詳
　議速行具奏奉
㫖這本内事情著行文前往河工尚書范承勲等㑹同
河道總督這所議可否伊等意見又復如何之處速議
具奏將董安國所挑引河再行挑濬堵閉黄水倒灌清
口之日或將清江閘堵閉及查看修理更樓決口等工
著侍郎常綬前往看閱具奏　四月十二日部議據尚
　書范承勲等奏稱先經臣等猶望六壩水勢稍可搶
　䕶即竭力上前加工不料三月十三十五兩日西風
　大暴更兼湖水日長茆家圍唐埂一帶堤面在在過
　水將已堵三壩復行衝開而漫決之口更增數處今
　水勢日長且無寸堤足恃時候水勢兩處其難無從
　下手六壩全開萬難於伏秋之前盡即堵塞髙堰小
　黄莊至周橋修築已將告竣其周橋至棠棃樹一帶
　見今漫水無土可取應俟河臣堵壩之後臣等㑹同
　河臣作速幇築其武家墩至小黄莊工程亦應俟堵
　壩後同時幇築目下備辦料物為險工之用仍令原
　委河員協同承辦毋得阻悞其六壩一帶地方土埂
　出水之處及浪窩殘缺之處照例動搶修錢糧責令
　河員修築仍儧完石工所撥髙堰帑金除小黄莊工
　程及備辦料物所餘甚多應貯河庫俟堵壩後為幇
　築大工之用等因前來查尚書范承勲等既稱小黄
　莊至周橋修築巳將告竣其周橋至棠棃樹一帶并
　武家墩至小黄莊見今漫水無土可取應俟河臣堵
　壩之後幇築等語均應如所奏將料物備辦俟堵壩
　後速行幇築其六壩一帶地方有土埂出水及浪窩
　殘缺之處應行總河責令河員作速照例修理未完
　石工嚴飭承修人員速行儧完至髙堰餘剩錢糧應
　暫貯河庫毋得那移别用仍為幇築髙堰大工之用
　可也奉
㫖依議　四月初四日工部尚書王鴻緒摺奏臣恭誦
聖諭云仍將交與董安國所挑引河再行挑濬使黄河
循北岸而流清口作何疏濬方為有益又䝉
聖諭云伊等意見又復如何之處速具奏欽此除同尚
　書范承勲等公議具摺啟奏外臣謹再四循繹
聖訓真洞達精微直抉黄淮强弱之機指示臣等雖大
　禹之神智無以過也兹仰體
聖慮所及合諸今昔議論謹為我
皇上陳之伏查河防一覽云歸仁堤所以捍禦黄水睢
　水湖水使不得直射泗州并攻髙堰又遏睢水湖水
　使之并入黄河益助衝刷闗係最為重大等語自白
　洋河等處淤墊堤内之水不入黄河反由歸仁堤減
　壩洩入洪澤而洪澤為之加漲
皇上洞鑒情形時令河臣挑河以引堤内之水入黄刷
　沙最為有益乃河臣久未興工因衆議以胡家溝一
　帶地方河身淤髙難以出水不若自胡家溝挑接以
　至清口清口黄流比白洋河等處約低丈餘可以導
　之助清敵黄一面將歸仁堤減壩堵塞則洪澤湖亦
　不致增漲此説訪之新舊河官相同者頗多在臣之
　愚見以為不必直挑之清口止須挑至
皇上所指挑水壩之上令其出黄直頂大溜今正當挑
　穵引河之時而又有南岸清水隨挑壩直射勢必益
　循北岸而流矣臣據所聞陳奏愚昧罔知可否
聖明自有裁鑒謹奏奉
㫖這摺子交與工部行文河道總督張鵬翮如照王鴻
緒所奏開得即行速開　十八日九卿詹事科道㑹議
　得侍郎常綬等奏稱臣等㑹同尚書范承勲王鴻緒
　等府尹徐廷璽等看得原任總河董安國所挑黄河
　之引河巳經淤墊挑水壩亦已毁壞今將引河挑寛
　三十丈長七百八十丈深一丈三尺河口挑及大溜
　其挑水壩務令寛長盡力修築使水溜挑入引河此
　修築之處交與范承勲董訥將捐修官員内揀選十
　人乘時修完等語查黄河挑引河築挑水壩之處先
　經尚書范承勲等估計具奏臣等㑹議題覆令速行
　挑築在案今侍郎常綬等既經㑹同尚書范承勲等
　驗看具奏應如所奏又疏稱清口爛泥淺三道引河
　雖然出水止能入運並不能出清口入黄不閉清口
　黄水一長運河淮河俱致倒灌淤墊若口門下埽堵
　塞漕船一到隨開已過隨閉必致堤根刷深難以修
　堵應於清口之内見有兩岸之堤横截清口排樁下
　埽僅留船行之口漕船過完之日隨即堵塞俟漕船
　回空之時開壩過完仍行堵塞此所修之處一面修
　築一面將所用錢糧詳估造冊報部再見今三道引
　河既已出水只應照尚書范承勲等所議將裴家塲
　引河一道照原估丈尺再加挑穵寛深此三道引河
　出水之口築壩攔堵以防黄水倒灌漕船過完清口
　堵塞之時將引河攔堵之壩開放使水入運俟淮水
　蓄聚可以抵黄之時將清口堵塞之堤開放抵黄等
　語均應如侍郎常綬等所奏可也奉
㫖依議　四月二十一日總河張鵬翮題清口為淮黄
　交匯之處目今糧艘北上最為緊要今河身淤墊竟
　成平陸清水隔絶不通獨有黄水流入運河深不過
　三尺五寸四尺不等與去歳所見大不相同兹部臣
　常綬議築攔黄壩糧艘過盡竟行堵塞使黄水不入
　運河再將裴家塲三處引河開浚廣寛深通引清水
　入運河是亦權宜之計臣親到此地相度形勢博採
　輿論僉謂黄河比裴家塲引河身髙爛泥淺係流沙
　旋挑旋淤裴家塲與帥家莊相連不逺即開浚深通
　當夏秋黄水大長力强之時引河清水終虞力弱不
　能相敵應於張福口挑引河一道身長一千五十丈
　面寛十丈深一丈餘或八九尺不等引清水於黄河
　口相近處入運河勢在裴家塲引河之上上下水勢
　相濟當夏秋水長之時兩處清水匯合庶可敵黄蓋
　因清口淤塞之後甚為廣闊非多挑引河鮮克有濟
　比之引湖水入江既有金灣三閘之河又有鳳凰橋
　雙橋灣頭等四處之水引入人字河芒稻河水勢得
　以暢流入江此成法之有效者也故宜開張福口引
　河以導清水使之暢流建閘一座以司啟閉若俟具
　題部覆後方始興工恐伏汛水發緩不濟事趁今水
　勢未長正可兼工挑濬臣謹具題九卿詹事科道㑹
　議題覆奉
㫖依議速行(張福口引河挑一千五十丈之外又挑河/一百八十五丈緊接工港湖水處方能引)
　(水暢流其河頭舊堤有水口四處共長四十七丈必/須堵塞方不使湖水散漫盡歸引河河尾先接草壩)
　(方可束/水濟運)　五月二十五日總河張鵬翮摺奏應修工
　程一六壩之宜閉也逼清水出口以㑹黄入海其闗
　鍵全在六壩而六壩之最要者尤在夏家橋一壩以
　全湖水勢趨此故也今夏水方盛若急於堵塞一則
　髙堰堤岸危險可虞一則湖水洶湧恐旋塞旋衝糜
　費金錢可惜目前正須備料俟水落堵塞庶為萬全
　之計　一髙堰滚水壩宜修也髙堰容納七十二處
　山河之水古人設壩原以洩異漲之水非以洩平槽
　之水也今冬六壩閉後來年桃汛黄淮並漲宣洩湖
　水非壩不可按南河志云武家墩髙良澗周家橋古
　溝俱報有閘又河防一覽云翟家壩地亢為天然滚
　水壩今周家橋髙良澗等閘俱已堵塞臣親至翟家
　壩見湖形漸淤水勢不由此出是古今變遷不一翟
　家壩亦非出水之處也前河臣于成龍等相度地勢
　將六壩改為四滚水壩臣覆加相度地勢相去不逺
　併為三滚水壩亦屬妥協今宜備辦石料修建於壩
　下就原有草家河唐曹河閘為引河并築順水堤則
　民間田廬無淹没之虞　一武家墩至小黄莊之石
　工宜加砌也查此一帶臨河舊有石工僅出水面二
　三尺不等必須加砌使髙與小黄莊見修石工一律
　齊髙正在確估工料興修并查覈從前領銀不修情
　弊另疏題叅　一古溝至六壩之石工宜修也臣查
　臨湖石工至古溝而止自此迤下俱係土堤每年嵗
　修搶修麋費錢糧似宜修砌石堤在目前用帑雖多
　然計之數年之後可省嵗修之費宜於滚壩告成之
　後漸次修舉　一歸仁堤臨湖石工加灰抹縫將畢
　臣乘舟往看尚有罅隙樁朽之處飭其補砌滚水壩
　一座尚未修築有涵洞缺口洩水盡入洪澤湖故白
　洋地方可無水患若將缺口堵塞水無去路今見在
　訪求出水之處另疏奏聞　又摺奏見修工程一運
　口修築攔黄壩准有部文動帑興工今先築兩岸土
　壩俟糧船過完再堵運口使黄水歸海引清水入運
　河　一裴家塲引河部臣委王毓賢挑穵寛深正在
　動工挑穵務期一律寛深俟水長開放　一挑張福
　口引河一道引清河水濟運經臣題明動帑興修在
　案今正在挑穵工已及半飭其尅期完工俟水長開
　放　一髙家堰係淮揚二郡保障闗係甚鉅其自武
　家墩至小黄莊一帶塌卸排樁堤身衝刷之處臣同
　部臣范承勲王鴻緒等㑹議動大工帑銀先將臨湖
　釘埽修築曾經題明在案今正在修工將髙堰闗帝
　廟至小黄莊緊要之處先行修完再將闗帝廟至武
　家墩堤工修理務期速竣以禦伏汛　一小黄莊至
　周家橋一帶堤工經部臣范承勲等具題交與分修
　官王日藻等分十四段加幇今正在興工尚未全竣
　必須上緊加幇一律全完(前後九條分/入黄運二河)　六月十五
　日
上諭大學士伊桑阿馬奇見在清口淤墊著差人往總
河張鵬翮處明年漕船行走有無遲悞至其漕糧􁔾載
沙船可否從江下海入黄河海口由中河行走此外有
無另見之處議明具奏十九日總河張鵬翮題該臣看
　得堵塞六壩逼清水出口㑹同入海此目今要緊工
　程先經河臣于成龍等㑹同侍郎臣常綬疏稱髙堰
　加築髙厚減壩盡行堵塞估銀一百二十八萬五千
　餘兩九卿㑹覆奉
㫖差部臣范承勲等督催續經部臣范承勲等疏稱臣
　等㑹議先堵茆家圍南壩唐埂北壩俟水清應閉之
　期堵塞幇築等因續又經部臣范承勲等疏稱六壩
　全開萬難於伏秋之前盡即堵塞應俟河臣堵壩之
　後幇築等因九卿㑹覆俱奉
㫖依議欽遵在案臣履任後接到堵壩部文轉行淮徐
　道施世綸䕶理淮揚道同知馬鑲遵行去後今據詳
　稱裏河同知常維禎堵閉唐埂南壩用銀四千二百
　餘兩山盱通判孫調鼎堵閉茆家圍北壩用銀二千
　一百餘兩又堵閉唐埂中壩用銀一千一百餘兩俱
　被本年三月十四五等日湖水大漲衝開又唐埂北
　壩上年前河臣于成龍等題報衝開部議賠修應同
　三月内衝開三壩一并責令常維禎等照例賠修堵
　塞其夏家橋原未堵塞茆家圍南壩未合中泓十二
　丈六尺二共估銀一萬四百餘兩乘時辦料興築等
　因前來臣覆查無異隨照數發河庫大工錢糧交承
　修官工部員外郎王登魁等作速辦料俟水落堵閉
　委原任按察使趙世顯監工督催再照加幇六壩堤
　工前河臣于成龍等發銀二萬餘兩交孫調鼎等加
　幇不完經侍郎常綬以遲誤題叅議處在案此輩錢
　糧花費若俟追出加幇緩不濟事因係緊要工程先
　動正項錢糧令裏河同知常維禎等作速加幇用過
　錢糧於原承修官名下追賠還項可也理合一併題
　明　部覆奉
㫖依議速行　七月初七日部議河道總督張鵬翮疏
　稱清口築壩漕船過完隨即堵塞臣准部咨即行發
　帑委令裏河同知常維禎儧築已照式築壩下埽僅
　留口門令漕船盡數過淮指日出口即可煞壩且張
　福口引河挑成引出清水已至壩口只待煞壩便可
　開放入運其一應進貢以及差使官兵船隻應過壩
　者聽其過壩應起旱者即行起旱不得擅自開放俟
　漕船回空之時啟壩過完仍行堵塞相應具疏題明
　等因前來應照該督所題可也奉
㫖依議速行　九月初二日九卿㑹議得河道總督張
　鵬翮疏稱發帑大修髙堰工程特差部臣范承勲等
　督修部臣將小黄莊至周橋分為十四段派與分修
　官王日藻等加幇兹王日藻病故楊雍建江有良年
　老髙承爵赴任所遺工程部臣范承勲等派河官常
　維禎等修理查常維禎賠修唐埂南壩尚未興工孫
　調鼎賠修茆家圍等三壩亦未興工朱廷植接受靳
　治齊南堰石工久未興工羅京加幇濵海堤工見在
　興修今又領大工錢糧誠恐顧此失彼不惟工程兩
　誤且帑銀不無牽混應將此工交與効力學道姚淳
　燾劉謙吉史陸輿陸鳴珂修理彼家有厚貲不敢侵
　蝕帑銀且與發往髙堰効力之
俞㫖相符等因前來查先經尚書范承勲等奏稱姚淳
　燾有樁木事未完係見任岳常道暫令其回任料理
　劉謙吉史陸輿陸鳴珂俱巳年老不能行走既已捐
　力應令其回籍等因續經尚書范承勲奏稱王日藻
　病故楊雍建江有良年老髙承爵已赴任所伊等所
　遺工程見在分修諸臣各有分地難以兼顧原􁡂分
　王日藻者係孫調鼎協築楊雍建者係朱廷植髙承
　爵者係常維禎江有良者係羅京與夏景松今即著
　此協築之員領帑幇築仍令淮徐道施世綸監工催
　築并查覈錢糧等因經九卿㑹議覆准俱各在案今
　總河張鵬翮既稱常維禎等有賠修唐埂南壩等工
　恐顧此失彼將此工交與姚淳燾劉謙吉史陸輿陸
　鳴珂修理等語應將王日藻等所遺工程交與姚淳
　燾等四人將姚淳燾等行文尚書范承勲等總河張
　鵬翮速行調赴工所領帑修築再行先經尚書范承
　勲等奏稱催工辦料必須地方賢能道㕔一同辦理
　方得上呼下應無悞工程等因奉
㫖准行在案常維禎等原係􁡂分協築之員又見住髙
　堰工所前項幇築工程亦應仍令常維禎等協同料
　理至髙堰工程闗係緊要凡在河工大臣理應和衷
　協同料理使工程速行告竣今范承勲等張鵬翮彼
　此互異具題俱屬不合嗣後一應事件務須公同商
　酌具題如仍前不行公同商酌彼此互異具題交與
　該部察議可也奉
㫖總河職任宜專這遣往督修髙家堰范承勲等九臣
俱著撤回其督修工程著交與總河張鵬翮餘依議
　十三日總河張鵬翮摺奏臣欽遵前
㫖已令河官將運口兩壩築畢僅留口門以放糧船指
　日糧船過完將新挑張福口引河開放入運河裴家
　場引河將湖内淤沙二百丈挑通之後亦可引清水
　入運再將六壩閉塞逼清水滔滔出口此二處之水
　必然暢沛運道可以通行况今嵗河道極其潰敝糧
　船阻於邵伯以下不得前進臣恭逢
聖訓指授方略堵塞邵伯決口糧艘即便通行尚不致
　有悞此時運河各決口盡行堵塞清水又已引出乘
　時將運河淤墊之處再加疏浚來嵗糧船自是通行
　不致有悞至於改載沙船雇募人夫水手恐致糜費
　錢糧且由江入海從黄河海口進中河之處潮汐消
　長水勢不一風濤不測甚屬難行臣愚一得之見未
　知是否伏乞
皇上睿鑒奉
㫖知道了摺子交與户部　部議將海運之處毋庸議
　奉
㫖總督阿山將修理沙船之處具題前因運河難以行
走欲由海内運糧曾差官查看沙唬船隻總河張鵬翮
既稱運河淤墊處再加疏浚來嵗糧船不致有悞等語
是漕船不必海運總河張鵬翮又稱將沙船暫行取用
此所查沙船俱給張鵬翮應用之處交與該部議　九
　月二十日總河張鵬翮題康熙三十九年四月二十
　五日准部咨到臣行淮揚淮徐二道親勘議詳外臣
　於五月初三日率部員㕔縣等官親往查勘又於八
　月初十二十四等日復往查勘兹據淮揚道王謙淮
　徐道施世綸㑹詳據裏河同知常維禎詳稱建築夾
　堤束水東行由桃源清河出口之説勢須挑河築堤
　約長一百二十餘里未免工費繁鉅設或清水不出
　恐徒勞無益等情又據山清外河同知羅京宿虹同
　知鄧之琮桃源同知孟時芳詳稱該卑職等㑹勘得
　三邑一帶地勢雖其間髙下不等但西髙而東下此
　又大勢皆然今自胡家溝以至清境挑水壩之處相
　距一百二十餘里由髙而下宜可導清入黄為睢水
　之尾閭然桃屬自胡家溝至煙墩數十里不特地勢
　低亢而外逼險工内臨縣治闗係甚重且經由鍋底
　湖水勢難涸未易施功若繞出鍋底湖由養馬墩奶
　奶廟前至卜家湖似或可行但查胡家溝老堤頭起
　卜家湖止用水平打量地勢頗髙兼有四十餘里土
　岡起伏不一皆係沙礓之地挑穵維艱則錢糧費大
　而挑水壩之上陳家莊仍屬外髙内低倘清水不暢
　流致黄倒灌事闗重大卑職等未敢擅專謹㑹繪河
　圖具詳本道轉詳施行到道道詳到臣該臣看得部
　臣王鴻緒奏摺内稱歸仁堤挑河以引堤内之水自
　胡家溝接挑至
皇上所指挑水壩之上令其出黄等語其地形之髙下
　道里之逺近摺内未之及也臣率部員河官量度形
　勢至桃源縣鍋底湖鍋底者水入不能出之謂也相
　繼又有卜家湖誠恐引水至此合連湖水泛濫難禦
　桃源縣治有漂没之患打量水平挑水壩黄河地形
　亦髙且道里有一百二十餘里之逺挑穵工程需用
　錢糧甚多如引水不出則屬無益且據道㕔等官衆
　論僉同臣再三訪求出水之處不若自涵洞口起至
　老堤頭迤東挑穵引河出黄河乃為近便除臣於欽
　奉
上諭事案内另摺啟奏請
㫖外應將此處無庸再議理合具題奉
㫖該部知道　十月初(闕/)日部議總河張鵬翮疏稱武
　家墩起至小黄莊止一帶順湖舊石工樁朽石欹必
　另行拆砌方可堅固經久今於舊殘石工之上疊柴
　壓土以為越壩於内建砌石工共長五千五百二十
　六丈四尺共估銀六十八萬六千二百四十八兩零
　除撥發錢糧等事案内撥過銀五十萬兩外尚有不
　足銀兩應請撥給等因奉
㫖這修築髙堰不足銀兩著照該督所請速行撥給乘
此冬令水涸作速修築完工勿致遲悞該部知道　十
　三日工部覆議得兵部尚書范承勲等奏稱臣等奉
命督催春初到工詳加體訪并細覈河員估冊知決口
　必須釘埽其餘鑲築可止用下柴内戧坦坡亦稍可
　減損裁去土方埽料銀四十二萬餘兩先築小黄莊
　至周橋止原估土方價值取土百丈之外及隔河船
　運者牽筭每方三錢臣等將此段工程㑹同河臣張
　鵬翮議定乾土每方二錢水土及百丈以外者每方
　二錢二分省銀六萬七千餘兩又鹽壩一段臣等查
　照舊例仍令商人承築又省銀一千九百餘兩將各
　分修用帑細冊移送河臣察核彚銷又臣等前奏開
　運料小河不另用帑金一面築堤一面挑浚今小黄
　莊以南至周橋止各分修或咨報已完或以水占尚
　未挑浚亦聽河臣兼催竣工又裴家塲引河照覆估
　丈尺令王毓賢常維禎等挑完今應聽河臣一并核
　減彚銷前來相應行文總河將髙堰小黄莊等處并
　運料小河催令分修及河員速行修築挑浚完工其
　裴家塲引河既經完工應令該督將用過錢糧查核
　造冊題銷可也奉
㫖依議　先是七月二十五日大學士伊桑阿馬奇折
　本啓奏奉
㫖見今遣人往張鵬翮處著將各處工程修理若何著
明白開寫摺子交與遣去筆帖式賫回啓奏(詳見/黄河)十月
　十五日總河張鵬翮摺奏(黄運二河/分見本條)小黄莊至周橋
　一帶隄工分修官朱宏祚等分十四段加幇值七月
　初六初七兩日大雨淋漓多有浪窩倒卸之處見移
　咨部臣轉催作速修補完工髙堰史家㓠湯家西髙
　堰壩北捐工尚有未修工程若俟修完方令分修官
　加幇恐其遲誤請敕部臣范承勲等速令分修官作
　速加幇以資捍禦用過錢糧於原捐人員名下追賠
　還項髙堰闗帝廟至小黄莊一段隄工委同知李梅
　等將隄身衝刷之處臨湖釘埽修築將完其自闗帝
　廟至武家墩一帶堤工見在釘埽修理嚴催作速竣
　工武家墩至小黄莊一帶應拆砌石工五千五百二
　十六丈四尺見在道㕔等官估計造冊另行具題唐
　埂六壩已經題明責令常維禎等賠修四壩其夏家
　橋茆家圍二壩已發帑委員外郎王登魁等辦料俟
　水落即動工堵塞唐埂等六壩改建三滚水壩已經
　題估委令河南管河道李言等領帑辦料修砌俟九
　月霜降後河南河道無事即檄催李言等親身速赴
　工所勒限儹催六壩加幇堤工已委原任同知劉光
　業等領帑俟水勢稍落即行加幇臣謹具摺付筆帖
　式闗住齎捧奏聞(河防/志)
　
　
　
　
　行水金鑑巻六十七
欽定四庫全書
　行水金鑑巻六十八
　　　　　　　　　江南按察使傅澤洪撰
　　淮水
聖祖仁皇帝康熈三十九年十一月初一日總河張鵬
　翮題奏臣遵
㫖督修髙堰堤壩將六壩已閉其五夏家橋堵閉過半
　今惟留口門三十丈待宿州衛糧船過湖曾經題報
　在案今於十月十九日臣親往髙堰六壩一帶催工
　見湖水長至三尺臣由陸路至老子山觀淮水出洪
　澤湖之處一望汪洋無際通湖水長三尺詢之土人
　云因閉壩故爾水長若再加長堤工單薄可虞臣一
　面令夏家橋口門緩緩進埽以便分修官上緊臨湖
　鑲柴仍催尅期竣工足禦風浪即合龍門於二十一
　日馳至清口見引河水勢加長臣令河兵新穵之三
　汊河及疏通河口引水入爛泥淺帥家莊等河身俱
　已有水而張福口裴家場二引河水長盈滿測量水
　平引河水髙於黄仍將張福等河口之水匯入裴家
　場引河一處俟其水聚力强足以敵黄於二十四日
　西南風起引河水驟長比黄水髙一尺一寸臣率道
　㕔等官親放引河之水暢流入於運河臣擬俟回空
　糧船過完將運河頭壩堵塞逼清水出黄另疏題報
　但夏家橋口門堵閉後六壩水勢較今更為加長平
　漕之水足以敵黄溢漕之水應行宣洩因三滚壩尚
　未修成轉盼冰凌桃汛之水又至設遇西風鼓浪無
　處宣洩何以保固堤岸公議於翟家壩原有天然滚
　水壩之處地亢土堅仍留天然滚水壩寛百十餘丈
　用埽裹住兩頭平漕之水蓄以濟運溢漕之水聽其
　滚去出唐曹河入白馬湖若伏秋水大再於蔣家壩
　盡頭處原有之清水溝河以及涵洞酌量開放若水
　小仍然閉塞總以臨期相機而行務期有禆堤防再
　查六壩口寛二百八十丈今清口引河共寛三十餘
　丈不足以宣洩全湖之水應發帑再開寛闊使水暢
　流敵黄至於運河伏秋水漲應由涇河澗河洩出射
　陽湖入於海此二河見在挑浚應將涇澗二閘動帑
　修補以資啟閉臣親行相度形勢博采衆論一得之
　愚未敢擅便恭請
皇上聖裁指示方略俾臣欽奉遵行奉
㫖九卿詹事科道㑹同速議具奏　九卿議准具題奉
㫖依議速行　初十日總河張鵬翮題奏臣凛遵
聖訓指授方略明晰周詳先疏海口水有歸路今歳黄
　水不出岸矣繼挑芒稻河引湖水入江髙寶一帶水
　由地中行矣再闢清口開張福口裴家塲等引河淮
　水有出路矣又加修髙堰堵塞六壩逼清水復歸故
　道於十月二十四日引張福口等河㑹入裴家塲引
　河開放清水流入運河曾經具摺奏報臣一面將湖
　頭再加疏浚深闊以迎洪澤湖大溜又將張福口引
　水入裴家塲之處再挑寛深水大勢旺迅流暢沛今
　於十一月初三日直敵黄水暢流入運河矣運河之
　中純係清水已無黄水灌入臣於初九日自下河回
　至清口見水勢暢流大半入黄少半入運一水兩分
　若有神助官民快覩淮黄交㑹歡聲若雷皆感頌我
皇上軫念國計民生宵旰憂勤精誠上孚天心河神效
　靈之所致也伏惟我
皇上睿慮周詳
聖謨獨斷邁神禹之峻烈貽萬世之平成臣愚不勝懽
　忻踴躍謹恭疏題報　十三日總河張鵬翮題奏我
皇上洪福齊天
聖謨獨斷指授治河方略以至淮黄交㑹　國計民生
　兩有禆益萬姓懽忻感頌無已但善後之計尚應次
　第講求者謹先就濟運言之臣觀見在諸引河之水
　勢聚而力强故足以敵黄而直出運口但大半出黄
　少半濟運一水兩分當伏秋黄長之時恐清水之力
　稍微臣率河官部員親行相度應於張福口裴家塲
　二引河空地中間迎湖大溜之處再挑引河一道面
　寛二十丈底深一丈㑹入一河出口敵黄俾清水之
　勢常强而禦黄有力將爛泥淺㑹入三汊河從七里
　河出文華寺運河專以濟運衆議僉同實屬可行所
　需銀兩於捐銀節省二項内動用不另請正帑理合
　具題奉
㫖九卿詹事科道㑹同速議具奏　㑹議具題奉
㫖依議速行(以上俱張文/端治河書)
聖祖仁皇帝康熈四十年二月二十四日總河張鵬翮
　題稱武家墩至運口一帶堤工捍禦湖水風浪最闗
　緊要前河臣于成龍等題請大修髙堰堤工案内失
　於估計以彼時湖水未出故也今六壩堵閉全完洪
　澤湖水勢盛出遶流武家墩一帶堤根而舊堤卑矮
　單薄難資捍禦必須作速加幇髙厚簽釘排樁與髙
　堰堤工一律相平又新大墩至裴家塲從前未有堤
　工應創築攔湖壩一道方可束水禦浪敵黄濟運兹
　據淮揚道王謙詳稱武家墩至運口一帶堤工計長
　一千一百七十二丈約需工料土方銀二萬一千餘
　兩此工原屬髙堰工程應動髙堰大工銀兩作速興
　工蚤竣以資捍禦等因前來臣親勘委屬緊要一面
　動支髙堰大工銀兩委官作速辦料興工仍一面估
　計造冊另疏具題外所有急修緊要工程理合恭疏
　題明奉
㫖該部速議具奏　部議准覆奉
㫖依議速行　三月初九日總河張鵬翮題臣欽奉
聖訓指授治河方略堵閉六壩大闢清口引清水暢流
　出口㑹黄入海濟運通行今三月初二初三初四三
　日桃汛已至黄淮並長清水盛出敵黄有餘時西南
　風大作髙堰一帶水長浪湧如龍門大壩髙堰大壩
　堤工卑矮水從月壩漫過與石工之頂相平臣親率
　河官搶修並六壩一帶堤工俱皆平穏但部臣范承
　勲等估計加幇時六壩未閉未得水勢髙下確實情
　形今六壩閉後全湖蓄水堤岸卑矮者離水面二三
　尺髙者離水面五六尺不等西風鼓浪危險堪虞應
　將卑矮之處再行加幇臣令河官作速估計動大工
　節省銀兩興修另疏具題其天然滚水壩尚未開放
　欲其蓄水敵黄若湖水再長相機開放以保堤工初
　八日臣查清口形勢武家墩三汊河爛泥淺裴家塲
　張家莊湖頭水勢相連沛然而出面寛數百丈直繞
　大墩其流至運口也三汊河裴家塲張福口張家莊
　四引河匯為一河寛九十丈流出二座攔黄壩壩基
　淤沙如湯沃雪自然消化至頭座攔黄壩刷寛四十
　六丈兩壩臺亦係淤沙見在蟄裂若清水再長勢必
　刷開自難存住詢之土人云當年黄淮交㑹時此係
　河心若刷去壩臺口門寛闊則清流益暢方足以洩
　全湖盛大之勢臣觀口闊水溜糧艘揚帆安流而過
　則土人之言不誣也但桃汛湖水已大伏汛勢必加
　長大墩一帶堤工禦河水而保運道闗係緊要令河
　官作速臨湖下埽加幇堤工髙厚以資捍禦其黄河
　因㑹淮合流桃汛水大馬家港難以合龍以致走埽
　口門寛二十丈目前水長不能進埽留此口門以洩
　溢漕之水亦可保固堤岸運河之水半長中河之水
　亦大糧船通行快利黄運中三河堤岸見在俱屬平
　穏除髙堰堤工間有浪窩及龍門大壩髙堰大壩西
　坎捐工漫水之處令各官上緊修補並查明髙堰石
　工間有塌卸段落照例於桃汛情形另疏具題外謹
　將清水盛出情形先行奏報奉
㫖該部知道　二十二日總河張鵬翮題稱髙堰一帶
　堤工前部臣范承勲等估計加幇時因六壩未閉未
　得水勢確實情形不過約略估計今六壩巳閉淮水
　復由故道㑹黄入海水勢加長全湖形勢可得其真
　今三月初二初三初四等日桃汛水長風暴大作臣
　見沿湖鑲柴卑者初浪掣土再浪掣柴惟髙者風浪
　不能撼越則是加髙工程實有禆益臣委員丈量自
　出水面至頂髙者五六尺不等卑者二三尺不等桃
　汛初至水勢已如此之大將來伏秋二汛勢必更長
　臣集新舊河官公議修防之法僉云通共加鑲柴工
　以七尺為度如六尺者加一尺五尺者加二尺以次
　第加髙出水面七尺庶可捍禦風浪准分修馬世濟
　宫夢仁金鋐等咨稱鑲柴加髙前來復咨商分修董
　訥王起元線一信陳汝器李應薦等衆議相同隨委
　効力知縣陳鵬年同該汛通判朱廷植等逐一按工
　確估自武家墩起至棠棃樹止計長一萬四千九百
　八十一丈二尺三寸需用工料土方銀二萬九千餘
　兩隨行淮徐道施世綸照數動支髙堰大工銀兩交
　原修官照段作速辦料加鑲以資捍禦其六壩與王
　家口新閉俱係埽工石堤未能即成公議於臨湖宻
　釘排樁以抵風浪而固堤身需用銀九千三百餘兩
　亦照數動髙堰大工銀兩交原修官速行辦料簽釘
　蓋蓄清敵黄全恃髙堰堤工堅固闗係最為緊要刻
　不容緩臣照例一面動帑交原修官作速興修估冊
　送部外理合恭疏題明奉
㫖該部知道　部議准覆奉
㫖依議速行　二十八日題六壩自棠棃樹迤南至秦
　家岡一帶堤工前河臣于成龍等因彼時六壩未閉
　水勢東注此處地勢稍髙未經估計加幇今據淮徐
　道副使施世綸等詳稱今六壩全堵湖水驟長通堤
　俱經加髙此處反覺卑矮一遇西風鼓浪危險堪虞
　必須照六壩一律臨湖丁頭鑲柴以資捍禦計工長
　八百九十四丈需用銀一萬九百六十三兩零動用
　髙堰大工銀兩交各分修鑲柴仍責令該汛㕔員協
　修以期速竣等因前來臣覆親勘無異相應題估奉
㫖該部速議具奏　部議覆奉
㫖依議速行　四月初四日工部郎中王進楫傳奉
上諭對總河張鵬翮説保守髙家堰第一要緊　初八
　日總河張鵬翮題今六壩全閉淮水初復故道水勢
　蓄長止由清口一路㑹黄入海一切堤工俱係新築
　湖寛水盛風浪易發最為險要加謹保守誠如
聖諭臣等公議保守之法一在分地巡防自清口歴髙
　家堰至六壩每五里派官二員不分風雨晝夜巡防
　發帑委能員備料運貯工所備用其臨湖鑲柴預防
　浪掣武家墩至髙家堰今原修㕔員住工防守自小
　黄莊至周家橋令分修諸臣住工防守自周橋至六
　壩令分修諸臣及接修學道河員住工防守臣仍不
　時親往髙堰適中之地分頭督催一在修理險要工
　程查龍門大壩部臣范承勲等原估鑲柴二路後止
　鑲一路將一路節省不鑲今湖水盛大止鑲一路堤
　身單薄不足禦浪應將節省一路仍發帑令分修宫
　夢仁作速購料加鑲其髙澗大壩地勢低窪内有積
　水深潭係分修撫臣髙承爵所修之工裏戧旋修旋
　蟄舊堤頂寛不滿三尺一遇風浪甚屬危險臣相度
　形勢應於裏口築越堤一道以為重門之障委効力
　學道王式榖領帑承築該汛官協修其内戧蟄䧟之
　處仍令髙承爵之弟髙䕃爵照原估下埽鑲填堅實
　至於宣洩之方因三滚壩尚未修成從權暫設天然
　滚壩遇淮黄並長之時清水由天然滚壩洩出黄水
　由王家營減壩洩入鹽河下海已經題明奉
㫖允行在案如此則巡防嚴密堤工可免汕刷宣洩以
　時堤工可保無虞似亦保守之一端也理合題明奉
㫖該部知道　部議准覆奉
㫖依議速行髙澗大壩裏戧蟄䧟之處著髙承爵自往
河工作速修補　十一日總河張鵬翮題六壩全閉髙
　堰一帶堤工闗係最為緊要龍門壩石工係革職管
　河道馮佑領帑修砌原估九層較之臨湖一帶石工
　卑矮四五尺不等積水淹没石頂危險堪虞必須加
　砌五層髙出水面方資捍禦行據淮揚道叅議王謙
　詳稱工長二百一十丈加髙五層共需工料銀五千
　五百餘兩屢催馮佑遷延不修若仍令馮佑修理勢
　必遲誤此係緊要工程應照例動髙堰大工帑銀委
　該汛署主簿事許瑜等辦料乘時修砌所用銀兩於
　馮佑名下照追還項等因前來臣覆覈無異除原冊
　送部查核外臣謹具題奉
㫖該部速議具奏　部議准覆奉
㫖依議速行　二十一日總河張鵬翮題髙堰清水潭
　工程最為險要臣率道㕔等官親往勘驗原係積水
　深潭南一半長二十丈係督修尚書臣范承勲等委
　分修原任貴州巡撫衞既齊承築之工估用埽料銀
　四千九百餘兩已經領帑修築工程將完遽爾蟄䧟
　埽工無存又北一半亦長二十丈係委分修原任廣
　東巡撫江有良承築之工估用埽料銀四千九百餘
　兩亦經領帑修築工未及半今亦蟄䧟臣等公同相
　度此工臨湖舊堤面寛二丈三尺及三丈不等雖有
　石工尚虞卑薄而内裏潭形如釡底水深底淤樁埽
　難施幇築裏戧土工難於存立公議於内裏加築月
　堤一道以為重門之障此工最闗緊要又值伏汛伊
　邇奉有保守髙家堰第一緊要之
㫖若責令原任巡撫衞既齊江有良賠修誠恐一時無
　措緩不濟急應照例動支髙堰大工銀兩令衞既齊
　及江有良之孫江夢筆作速修築月堤以資捍禦用
　過銀兩仍將衞既齊江有良名下照數追取還項庶
　要工不致貽誤矣所有需用錢糧除委該道㕔確估
　造冊另行咨部外理合具疏題明奉
㫖該部速議具奏　部議准覆奉
㫖依議速行　二十六日工部議得河道總督張鵬翮
　疏稱六壩閉後河水已退行據淮揚道叅議王謙詳
　草子河築堤長四千八百九十五丈唐曹河築堤長
　三千三百一十五丈又天然壩二座各口寛六十丈
　兩頭用埽裹䕶並築攔湖越壩二道以便相機開放
　又臨湖釘鎖口樁二路以防壩底刷深共估計土方
　工料銀一萬二千四百餘兩因係緊要工程臣照部
　文一面動帑委官修理等因前來查先經該督將髙
　堰滚壩下就原有之草子河唐曹河開為引河并築
　順水堤又翟家壩留天然滚水壩寛百十餘丈以洩
　洪湖溢漕之水等因具題經九卿㑹議覆令一面興
　工一面將需用銀兩確估具題行文在案今既經該
　督估計具題應令其速行修築完工覈減造冊題銷
　可也奉
㫖依議速行　五月二十一日大學士伊桑阿馬奇王
　熈吳琠熊賜履張英學士法良辛保傅紳范承烈王
　九齡曹鑑倫奉
㫖髙承爵奏報泗州盱眙地方水災著總河張鵬翮㑹
同兩江總督阿山親行察勘具奏前髙家堰閉塞六壩
時朕謂六壩塞完後泗州盱眙等處必被水淹曾向九
卿降有諭㫖今六壩方經閉完洪澤湖水長泛溢泗州
盱眙等處城郭田畆果被水災髙家堰堤益覺危險朕
為此時厪於懐且天災靡定萬一有異常風暴及地動
雷震之事亦未可知倘若髙家堰至於危險則揚州淮
安等處皆被災矣朕為此日夜甚切憂懼髙家堰堤作
何保守堅固或另有修治善策著張鵬翮陳奏著差爾
衙門中書一員前往　六月初八日總河張鵬翮摺奏
　康熈四十年五月二十九日接内閣中書李保住奉
㫖到臣内開云云臣跪誦之下仰見我
皇上軫念民生注意河工無時不厪
聖懐凡河工之事洞照於未然之前應驗於已然之後
　此皆我
皇上大智如神臣查泗州水災自古已然即六壩全開
　之時泗州亦被水淹臣於四月二十八日前往泗州
　查勘水勢情形詢據土人云明季時有水災於康熈
　十九年泗州城被水淹没官民移徙堤上等語且康
　熈三十八年李柄題報水災揭云泗居山河聚匯之
　區連年積水為殃災困頻仍歴䝉
皇恩等語則泗州水災不全係六壩之閉也按泗州志
　載宋臣歐陽修泗州先春亭記云問民所素病而治
　其尤暴者莫大於淮則知淮之為暴於泗自古而已
　然矣臣觀形勢盱眙在山之腰泗州在山之下淮水
　繞泗州而流三十里有龜山屹立河中又十五里流
　過老子山出洪澤湖乃汪洋暢沛一遇水發奔濤遏
　鬱水流不及勢必助長又有歸仁堤諸湖之水奔泓
　而下入於泗州此其所以多水災也桃汛水長淹没
　職此之故今四五兩月清口水流甚暢洪澤湖水漸
　消泗州水勢亦漸消且六壩既閉之後水不東注髙
　郵寶應興化泰州山陽鹽城江都等州縣田地涸出
　人居平土田可耕種到處感頌
皇仁歡聲如雷且今嵗漕艘運河揚帆遄行於四月十
　二日盡數過淮較往年甚速此皆由六壩之閉也其
　保守髙堰之法派員備料防守修理髙良澗等險要
　工程若遇水大開天然壩宣洩已經前疏題明奉
㫖俞允在案今捧讀
綸音臣雖卧病傳聚衆河官講求另有修治善策咸稱
　清口暢流㑹黄流過惠濟祠達大茭陵一帶皆係清
　水今五月已過湖水較桃汛時消落二尺餘堤岸平
　穏此清口引動湖水大溜之所致也若倣古制於翟
　家壩建閘以資宣洩但石工不能即成不若馬家港
　口門仍留不堵以分洩黄河之水辛家蕩修滚水壩
　以洩黄河異漲之水下流益暢則淮水之出清口亦
　暢淮水之出清口既暢則泗州之淮流不壅况馬家
　港在雲梯闗之下辛家蕩在大通口之下皆地處海
　套並無民田不闗運道且欽奉
上諭開歸仁堤引湖水出黄則泗州上源之水又無所
　入上無所入下有所疏將來泗州水患庶幾可減等
　語衆河官之議與臣相同但係一得之愚未知當否
　伏候
聖裁指示臣觀天意人心可保其成五月初四五等日
　髙堰微雨下河一帶則大雨五日兩次風暴片刻轉
　風浪不逾堤河工効力人員踴躍捐資疏浚湖頭引
　水流暢趨事赴工引領而樂觀河工之成臣等加意
　防守過此六七八三箇月水落歸槽則具疏題報成
　功仰慰
睿懐總之黄運中三河俱復故道東南萬姓咸慶河工
　之成皆仰賴
皇上區畫周詳
聖謨獨斷精誠感孚天心順應河伯効靈所致也再照
　五月二十四日臣在髙堰六壩巡查督催感冒風寒
　於二十七日回清江行署服藥調理不能即往泗州
　㑹勘隨咨商兩江督臣阿山或俟病愈訂期㑹勘抑
　或督臣先往查勘准督臣覆稱先往蕪湖常州秋審
　等語今臣病稍愈移咨督臣擬於本月往泗州等處
　㑹勘另疏具題外所有髙堰目前平穏及水勢情形
　理合先行奏報臣謹具摺付中書李保住賫捧謹奏
　請
㫖九卿詹事科道㑹議具題奉
㫖這堤岸修築防䕶著照議行前總河于成龍具疏欲
將髙堰六壩堵塞蓄湖水以敵黄水疏通清口九卿覆
奏時朕以為髙堰六壩若行堵塞湖水泛漲泗州等州
縣必被水淹没曾諭九卿速遣范承勲等堵塞六壩此
非張鵬翮到任之後始行堵塞頃因巡撫髙承爵題報
泗州盱眙水災朕勅張鵬翮㑹同江南總督阿山踏勘
情形將泗州盱眙泛溢之水設法修治作何賑濟蠲租
令其奏聞又以洪澤湖水泛漲髙家堰堤工以致危險
朕於此事時切躊躇若髙家堰至於危險揚州淮安等
處州縣皆被淹没朕為此日夜殊切憂懼髙家堰堤作
何保守堅固更有何修治善策著張鵬翮陳奏曾遣人
勅諭張鵬翮稱病未往泗州盱眙今具疏稱泗州盱眙
水災自古已然即六壩全開泗州亦被水災臣往泗州
查勘水勢情形詢據土人云明季時有水災則泗州之
水不係六壩之閉按泗州志載宋臣歐陽修先春亭記
云民所素病而治其尤暴者莫大於淮則知淮之為暴
於泗自古而已然矣今清口水流甚暢洪澤湖水漸消
泗州水勢亦漸消且六壩既閉之後水不東流髙郵寶
應興化泰州山陽鹽城江都等州縣田地涸出民得耕
種皆河伯效靈之所致等語朕著張鵬翮㑹同阿山將
泗州盱眙泛漲之水作何設法築堤幇修或賑或蠲俱
有益於災黎並非欲開髙堰六壩救泗州盱眙之民而
令淮揚百姓罹於水患也朕念黄河運河闗係國計民
生三次看閱河工屢行簡任河臣修築堤岸每嵗不惜
數百萬帑金解發夏月雨水時晝夜憂慮不時遣人看
視凡被水災截留漕米盡出倉糧賑濟者總為拯救災
民並非賑救泗州盱眙百姓之災而淮安揚州等處百
姓聽其罹災之意也據張鵬翮謂泗州旴眙水災自古
已然而淮揚水災亦素有也張鵬翮奏稱六壩既閉淮
安揚州百姓俱免水災是但知淮揚地方豈獨不知有
泗州盱眙天下之大亦并不知其為愚昧已至於極朕
念四海一家凡有來朝見者必細詢雨澤田禾見有居
住賀蘭山後公允木春來見問陜省河西田禾雨澤黄
河水勢據允木春奏稱今嵗自正月至六月滴雨未降
黄河水消二丈有餘西地賴黄河水引入田畝耕種今
年因黄河水小不但田禾即莖草亦未生發朕以陜省
河西百姓作何拯救雖督撫未經具題已晝夜籌度張
鵬翮與衆河官乃謂清口水出皆賴河伯效靈伊等効
力所致此實因黄河水小清口之水倖而得出并非伊
等効力之所致也統一天下之主坐視災黎不為拯救
張鵬翮既係讀書之人此果載之何記何書耶至張鵬
翮題請議敘河員疏内明知朕有諭㫖故稱九卿未晰
今覽此奏又含怒具題意謂必有人阻撓果如此懸擬
昏憒之極未有如張鵬翮者這事情又似鹽犯大賊孔
文泰之案希圖好勝冒昧不顧將取罪戾著將朕諭㫖
及張鵬翮所奏一并刋刻於淮安揚州泗州盱眙等處
徧行張挂令衆人觀看天下之人自有公論(以上俱張/文端治河)
(書/)
　
　
　
　
　
　
　
　
　
　
　
　
　
　
　行水金鑑卷六十八
欽定四庫全書
　行水金鑑卷六十九
　　　　　　　　　　江南按察使傅澤洪撰
　　淮水
聖祖仁皇帝康熈四十年七月三十日總河張鵬翮為
　題報開放陶莊引河日期事具奏奉
㫖張鵬翮奏稱開陶莊引河黄河水向北岸流去等語
若黄河水向北岸流離清口甚逺乘此時自范承勲所
築挑水壩起寛長加築堤岸過清口將黄河清口之水
儘向下流再合為一處則黄河之水可永無倒灌之虞
朕先曾面勅過于成龍今在河官員亦有知者著張鵬
翮將此事問知道的官員詳明定議其修堤所需錢糧
即為估計所修之處著畫圖速行具奏此事甚為要緊
不得輕忽該部知道　總河張鵬翮奏稱臣自工所星
　馳至清口齊集衆河官詢問曾知此事之員止據原
　任同知常維楨筆帖式馬泰回稱曾聞得前任總河
　于成龍云奉
㫖接長挑水壩過清口使黄水不得倒灌但我等未聞
　其詳等語臣謹遵
聖謨指示自范承勲所築挑水壩起加築堤工至清口
　西壩長四百八十丈五尺頂寛六丈底寛十丈再查
　西壩見長二十丈今再接長五丈新舊合長二十五
　丈俾清口黄河之水向北下流過惠濟祠後合為一
　處益加暢沛黄水可永無倒灌之虞估計工料銀兩
　不另請帑動支節省銀兩備料修理但臣識見淺陋
　所議恐有未當伏候
皇上聖訓裁示奉
㫖九卿詹事科道㑹同速議具奏　㑹議具題奉
㫖依議速行　九月初三日都察院左都御史李柟題
皇上軫念淮揚疊遭水患親幸河工指授方略不惜百
　萬金錢堅築髙家堰必欲淮水之出將裴家場等處
　引河開浚深廣又灼見淮水之不出者皆係黄水所
　阻若非逼令黄水北流止其倒灌淮水何得寛暢而
　出乃於清口相對黄河曲流處之陶莊直穵引河又
　於清口外黄河大溜處築挑水壩分引大溜歸入陶
　莊引河此誠我
皇上天授神智洞悉本源知捨此再無善策非一日矣
　近見河臣張鵬翮疏稱開放陶莊引河黄水北流隨
　奉
㫖乘此時自范承勲所築挑水壩起寛長加築堤岸過
　清口又
命張鵬翮將此事問知道的官員詳明定議益見我
皇上愛民之深憂民之切淮揚在朝諸臣莫不感激涕
　零臣敢不據所聞為我
皇上陳之陶莊引河既開之後務令斷不復淤方為有
　濟築堤勢在難緩誠如
睿慮而河心水急沙虚一時恐難著力當於未築堤之
　先急商一法以遏水勢臣衙門御史武進賢平日出
　言慎重偶向臣云曾効力河工遇大風時目擊百餘
　糧艘阻於清口外銜尾停泊黄水忽被逼而北由此
　觀之土人有用木筏之説似乎可行夫木乃嵗修所
　必需筏非波浪所能壞打散仍可撈取借用不費帑
　金臣請聚木為大筏聮以竹纜直接南北之壩分為
　數筏可離可合風大暫泊兩岸風小仍結一處以鐵
　猫沉水鈎定筏上安蓆篷遴善識水性者居之晝夜
　巡守河工必預貯樁木堆積多層入水約可丈許將
　黄河大溜永如
聖算北流淮水自寛暢而出然後堤工可以次第舉行
　臣又聞古人於大溜處築堤不就輒沉船以塞之其
　法每船用五六大鐵鍋鍋底鑄鐵環中穿以木倒釘
　鍋於船底乃實船以土石鑿之使沉鍋口䧟入泥内
　則牢不可動黄河至深處不過二丈餘倘用木筏不
　能搏激大溜將廢壊之官船糧船沙嗁船調齊兼如
　此法行之則目前黄河大溜之土下均被擋隔自流
　入陶莊引河將來築堤即以此為根脚較柳枝柴草
　最為堅固臣非為此説必可行請
勅下河臣議築堤之外並商用筏用船二策酌其難易
　權其後先遵
㫖速行則萬世攸賴矣抑臣更有請者陶莊引河雖黄
　河大溜一入即可刷令深廣但水性就下今引河不
　及黄河大溜之深夏秋兩汛落後焉能捨卑就髙故
　土人謂黄河徙之使北不但河底宜深亦且河面宜
　廣臣思此河共用銀二萬三千兩有零若再加倍深
　廣其銀亦不過加倍而巳大抵黄河之沙冬則堅固
　縱人工稍費易於施工今嵗冬月或相其地勢機宜
　再加挑浚深廣亦一勞永逸之計臣前隨
駕河干見我
皇上乘坐小舟往來洪濤之上多方區畫備極焦勞救
　此百萬生靈今髙堰已修六壩已閉而收功於一著
　端不能踰此逼黄北徙之法用敢妄抒管見伏乞
御覽採擇施行奉
㫖這事情著張鵬翮速行詳議具奏該部知道　十月
　初二日總河張鵬翮議覆臣集衆河官前往清口南
　北兩壩令汛官探量黄河水勢水深三四丈餘不等
　水深溜急木筏難以存住又河底稀淤土虚鐵錨難
　以抵實鑿船沉鐵恐礙重運糧船行走且欽奉
特㫖於范承勲所築挑水壩至清口築寛長堤岸足以
　逼溜向北已經具題請
㫖在案似且不必用筏用船矣又疏稱陶莊引河不及
　黄河大溜之深焉能捨卑就髙臣思此河共用銀二
　萬三千餘兩再加倍深廣其銀亦不過加倍而已今
　嵗冬月相其地勢機宜再加挑浚深廣等語應如所
　題再加挑浚深廣恭候
聖裁訓示奉
㫖該部知道　部議覆准奉
㫖依議速行(以下俱張文/端治河書)
聖祖仁皇帝康熈四十一年五月二十八日總河張鵬
　翮題竊照髙堰運料小河原屬淺窄經尚書范承勲
　等具題議以不動公帑以加幇大堤取土挑穵面寛
　八丈底寛五丈深五尺以資運料以保堤工九卿議
　覆應如所題等因奉
㫖依議欽遵在案臣查此河南自周橋横堤起北至武
　家墩止乃屬無源之水必須堤内積水匯流入河方
　克有濟今臣等㑹勘髙堰工程并查驗分修諸臣所
　捐挑運料小河雖報完工但小黄莊一帶地形低窪
　見今堤裏積水與河面相平若遇風浪汕刷堤根深
　為可虞蓋部臣初估時六壩未閉一片皆水未得確
　實情形今工程已畢保固堤工最為緊要公議將原
　挑小河再加挑深使積水洩流河中由武家墩鹽河
　出口以免汕刷堤工約需銀一萬餘兩不另請撥發
　應將髙堰大工節省銀兩動支濟用早為竣工實與
　髙堰工程深有禆益矣奉
㫖這河著照該督所題挑浚應否永逺存留該督確議
　具奏　八月初八日總河張鵬翮題查髙堰一帶堤
　根地形窪下積水浸汕堤根難免坍卸之虞今若將
　運料小河再挑深通一以宣洩堤根積水一以運送
　修工料物而且通商便民利益不淺或慮土塘水洩
　偶致消淤每俟春融令河兵撈浚草壩六座每年修
　葺以收束水勢應宜永逺存留以保堤利民隨據該
　道等估計共應挑新土一十六萬六千八百一十八
　方零每方銀九分共銀一萬五千餘兩估建草壩六
　座每座銀四百五十餘兩通共銀一萬七千七百餘
　兩造具估冊一并呈詳臣覆核無異應動支髙堰大
　工節省銀兩委(闕/)　照估儹挑修建(闕/)　監工督催
　并原冊送部查核外相應具題奉
㫖該部議奏　部議准覆奉
㫖依議　十一月十二日總河張鵬翮題稱歸仁堤引
　河閘座等工程仰遵
聖謨動帑修浚次第告竣今年伏秋二汛黄水異漲髙
　於湖水迨霜降後黄水漸消臣行令道㕔等官將臨
　湖歸仁安仁閘壩堵塞蓄湖水盡行引河流至臨黄
　祥符閘盈科開放今據報清水髙過黄水一尺九寸
　於十一月初七日開放湖水滔滔出黄河臣親往勘
　視清水暢流沛然莫禦百姓聚觀莫不欣喜感頌
皇恩歡聲雷動此皆仰賴我
皇上聖謨獨斷指授方略
睿鑒髙深時發帑金開浚歸仁湖導睢湖諸水刷黄日
　益寛深宿桃等處民生得所淮泗上流水勢少減誠
　天授之神智垂萬世之利賴者也謹將開放歸仁引
　河出黄日期具疏題報奉
㫖據奏歸仁引河開放清水暢流出黄知道了該部知
　道
聖祖仁皇帝康熈四十二年二月初五日
上諭歸仁堤引河開放分洩洪澤湖水勢若黄水加長
恐清口水弱著將祥符閘下板堵閉草壩將五堡牐應
酌量開放以助清水之勢　三月初三日
上諭髙堰工程闗係重大保安最為緊要朕今日乘舟
由洪澤湖閲視見有殘缺石工以葦草鑲填倘遇水發
危險堪虞閲至六壩見新修石壩堅固方慰朕懷其殘
缺石工著即興修乘水未長之前完工以資捍禦　總
　河張鵬翮遵
㫖疾儹完竣以固堤岸(以上俱張文/端治河書)　又奉
上諭朕今見髙家堰防險人員用候選縣丞經歴等微
員不過例監書辦出身家産微薄倘有疎忽干係不小
須於候選職銜稍大身家殷實者委其防險如此則彼
知自愛身家又有選用之望自然盡心防險有禆工程
　總河張鵬翮遵
㫖選派職銜稍大每堡一員住工防守於桃汛日赴工
　霜降後掣回(髙堰山盱二㕔/河工事宜冊)　初四日
上諭清口西壩乘此水淺再加長數丈有益　初八日
上諭髙家堰石工闗係緊要必須嚴催早完(張文端/治河書)
　十一月内淮徐道張弼奉
上諭洪澤湖風浪危險每致捐壊船隻民命攸闗著於
沿湖坡釘樁木以廣救濟　總河張鵬翮遵
㫖於髙堰山盱二處簽釘樁工(以下係髙堰山盱/二㕔河工事宜冊)
聖祖仁皇帝康熈四十四年閏四月初一日
上諭石工完者准其先為銷算保固三年免其賠修
　初十日
聖駕臨幸髙家堰閱視工程
上諭朱廷植石工老堤頭轉灣處甚屬險要宜作速修
　完　十一日
聖駕臨幸惠濟祠石工召總河張鵬翮及河官淮揚道
　張弼等又召大學士馬齊等跪於河干
上諭朕三十八年閱河爾等所跪之處俱屬黄水今清
水暢流逼黄竟抵北岸僅成一線朕心甚為快然觀此
形勢朕之河工大成矣(互見/運河)　十月初四日
上諭諭工部方今海宇昇平惟以安阜黎元為急東南
要務莫重於河防朕數經南巡指示修築方略凡以籌
運道濟民生也自曩嵗兩河先後衝決而黄流淤墊繼
以髙堰唐埂壩久決未塞而洪澤湖水直從決口旁洩
以致淮水力弱黄水倒灌全河幾至潰壊于是分遣廷
臣發帑金數百萬增築髙堰盡閉六壩俾淮水全注清
口又特築挑水壩以逼黄溜趨向北岸仍開浚陶莊引
河以導黄北流然後黄水無倒灌之患四十二年以河
工漸可底績躬親臨視時髙堰石工尚多未竣飭令迅
速修築又因仲莊閘水勢湍急恐逼黄流倒灌清口隨
命閉仲莊閘改建楊家莊閘閘工既成今年春復往巡
閱比至髙堰見石工仍未完固舊埽亦多朽塌諄諭河
臣張鵬翮謂水勢無常修防宜豫一有疎忽則前工盡
隳且甫奏安瀾旋報衝決天下其謂之何張鵬翮猶奏
稱堤工捍禦可以無虞迨伏汛大水驟發果衝決古溝
唐埂清水溝等處淮揚一路田畝被淹者甚衆今已嚴
飭堵塞決口刻期竣工朕屢親莅河干詳度形勢當水
漲之時若髙堰及運河減水壩不令開放則堤堰甚為
危險若開壩宣洩則閭閻壠畝必致潦傷方春水涸民
間盡皆播種一經夏水驟漲開壩放流而所播之種悉
被淹没朕心惻然殊為不忍使不設法導流俾水有所
收束則瀕湖及下河民田究不免於水患朕再三籌畫
宜於髙堰三壩之下挑濬一河兩旁築堤束水入髙郵
邵伯諸湖湖外亦量築土堤不使漫溢其髙郵減水壩
下亦挑濬一河兩旁築堤束水由串塲河入白駒丁溪
草堰等河白駒等河淤淺之處并開濬深通俾之入海
如此則各壩所出之水不致有渙散衝流之害又洪澤
湖水勢大漲泗州盱眙等州縣俱被水災應於泗州一
帶受水之地亦酌量築堤收束毋令泛濫則所全於淮
安揚州鳳陽三郡民生者多矣此事原於河道無涉在
河官止知保䕶河道不復詳計民生朕惟民間田畝所
繫甚重宜圖萬全可久之策築堤束水行之北河業有
成效則施之南河當亦有濟應從何地築堤延袤若干
里需費幾何行令江南總督總漕總河江蘇巡撫㑹同
確勘詳議具奏爾部即遵諭行特諭　總河張鵬翮㑹
　同總漕總督巡撫㑹勘估計於三滚水壩下挑河築
　堤蔣家壩添建石閘水大開放循河歸入髙郵諸湖
　并請發内帑遣官修築奉
㫖依議著孫渣齊徐潮鐵圖黑中逹爾花蔡毓茂前往
督修完工迄今開壩之水悉由壩下之河歸入髙郵諸
　湖由束堤壩下各引河歸海不致散漫淮揚二郡億
　兆生靈桑麻樂業莫不感頌
皇仁與天地不朽矣
聖祖仁皇帝康熈四十五年二月十五日河工効力知
　府陳九陛等賫到康熈四十五年正月二十日大學
　士馬齊西哈納張玉書陳廷敬學士阿錫担拉都渾
　赫壽二哥蔡升元王之樞奉
㫖見今所議應築之堤應挑之河與漕運河道絶無闗
涉特為淮揚所屬田畝不致淹没有禆民生之故但髙
家堰堤岸甚屬緊要不可不嚴加防守去嵗朕南巡閱
河至髙家堰立於堤上於衆官民前面諭張鵬翮髙家
堰堤岸甚屬緊要今石工尚有未完之處若不嚴加防
守伏汛水漲之時必致衝決張鵬翮保奏以為斷然無
虞去嵗水大古溝唐埂清水溝等處俱被衝決今歳髙
家堰若不嚴加防守朕不能保其無衝決之患爾等繕
寫諭㫖著來奏河工事務陳九陛等賫去交與張鵬翮
　是年月日又奉
上諭髙家堰酌看險要之處再添建救生樁工五處需
用錢糧著估計具奏　總河張鵬翮遵
㫖估計具題奉
㫖所需錢糧無多著於蘇州織造處取用(以上俱髙堰/山盱二㕔河)
　(工事/宜冊)
　桐柏縣西三十里胎簪山之隂有泉曰淮井即淮河
　發源處井口縱横各七尺水深五六尺雖大旱不乾
　蓋其泉眼三出昔人因之砌磚為井井上置亭其水
　伏流東二十餘丈泉眼遂多水始羣出至桐柏縣繞
　城北門而東有山曰桐柏淮水出其南昔禹導淮自
　桐柏即此也水深五六寸至尺餘寛四五丈漸流成
　渠矣又東二十餘里月河水入焉
　月河發源泌陽縣南流合圍山諸水入於淮　自淮
　井以西凡山澗之水俱向西流入南陽歸漢江淮井
　以東水皆東流注淮河桐柏縣之水有東西分流之
　異也　淮瀆廟舊建於桐柏鎮西二十五里淮井鋪
　漢延熹六年移建桐柏鎮東一里許明洪武中定各
　神號稱東瀆大淮之神廟内古柏五株相𫝊漢時所
　植康熈三十三年
御書靈瀆安瀾四字匾額遣官賫建(以下俱張文/端治河書)
　淮水又東過信陽州北(薈蕞云州在河南汝寧府西/南二百七十里長淮繞其後)
　(溮水經其前為一州之形勝/溮水即水經所謂溮口水也)去州四十五里游河明
　河洋河水入焉淮水至此深二三尺寛至六七十丈
　其勢漸大
　游河在州西五十里源出四望山流至出山店入於
　淮(四望山在州西六十里極/髙峻登眺見數百里外)
　明河在州北九十里源出天木山白龍潭流至杜家
　灣入於淮(天木山在州西/北百二十里)明河即水經所云大木水
　也今俗訛大為天或以木為目皆非
　洋河在州東北六十里源出大埠闗之西港東流入
　淮
　淮水又東過羅山縣北(薈蕞云在信陽州東一百二/十里縣南百里有羅山隋因)
　(山以名其縣有子路山有石門世𫝊子路所宿處淮/水舊自確山縣南流入羅山正陽二縣界元和志云)
　(淮水在朗山縣南一百二十里是也今不入其界朗/山即今確山河南通志云淮水在真陽縣南九十里)
　(經信陽州流/入潁水界)去縣二十里溮河濼清河月兒灣河竹
　竿河水入焉
　溮河源出隨州黄土山為黄土河經信陽州㑹九曲
　河北流抱州城至縣西北六十里入淮九曲河即九
　渡河源出信陽州雞翅山(雞翅山即雞頭山在/信陽州南七十里)
　濼清河今名濼水澗在縣北二十里入於淮
　月兒灣河在縣東北三十里源出掘山北流入於淮
　竹竿河在縣東北三十里㑹小黄河水北流入於淮
　小黄河源出靈山流繞縣城南門東入竹竿河(靈山/在信)
　(陽州東南六十里跨羅山縣境方輿勝/覽云視衆山最髙每雲起覆頂天必雨)
　淮水又東過息縣南(薈蕞云在汝寧府西北九十里/縣境濮山獨峙淮汝交流縣西)
　(北有珉玉坑舊出珉玉其色潔白隋時置官采之唐/時為淮水所没開元中淮水東移坑重出焉後復没)
　(於淮宋紹興十一年與金/人議和以淮水為界也)去縣四里澺河谷河泥河
　閭河營河清水港水入焉
　澺河在縣北十里下流東南為葛陂逹於淮(葛陂在/縣東南)
　(三十里即費長/房投杖化龍處)
　谷河在縣東南四十里源出堅斧堰東流逹於淮
　泥河在縣東南四十五里源出萬安塘東流入淮
　閭河在縣東北九十里源出確山縣髙黄陂東流逹
　於淮
　營河在縣東北一百五十里源出汝河東南逹於淮
　清水港在縣南三里源出汝陽牛團塘東流入淮
　淮水又東過光山縣北(薈蕞云在汝寜府西四十里/縣北八十里有弋陽山仰淩)
　(碧落俯映長淮每有浮耀如玉藴於山又名浮光山/中有濮公洞俗名濮公山相傳濮公煉丹於此光浮)
　(於天州邑/皆以此名)去縣九十里寨河水入焉
　寨河在縣北二十里合清流河北入淮清流河在縣
　西四十五里(寨河殆即水經注所謂/柴水也柴與寨聲相近)
　淮水又東過光州北(薈蕞云在汝寧府東南二百七/十里車谷南蹲而接嶺黄河東)
　(注而匯淮潢橋門上有鎮淮樓宋/建淮河内有雲㘭亭皆古蹟也)去州三十里小黄
　河水入焉
　小黄河源出麻城縣北九十里分水嶺經光山縣東
　至光州西北流貫城東出㑹恨溝入淮按水經注黄
　水出黄武山東北流木陵闗水注之今俗稱小黄河
　州誌黄加水作潢非
　淮水又東過固始縣北潁州南(薈蕞云固始縣在光/州東一百四十里縣)
　(東南四十里有茹陂後漢末揚州刺史劉馥所築為/耕屯之利其後鄧艾等嘗修治之今故址僅存縣南)
　(百里青峰嶺下出水名梅山河東流入淮里潁州在/江南鳳陽府西四百四十里南一百二十  有金黄)
　(嶺淮水北岸近朱臯鎮汝水入焉州去淮水源自桐/柏東過信陽又東過潁州之褒信汝水自西北來入)
　(焉又東過下蔡潁水從西北來入焉又東過壽春有/淝水從東南來入焉州西二里有西湖歐陽永叔嘗)
　(築室/其上)去固始北七十里潁州南一百二十里淠河史
　河汝河谷河水入焉
　淠河一名白鷺河在固始縣西五十里源出麻城縣
　分水嶺東流入固始㑹春河至期思鎮逹於淮(白鷺/今作)
　(白/露)
　史河在固始縣東三十里源出商城縣東流入固始
　㑹石漕河曲河至臨水鎮逹於淮石漕河在固始縣
　南四十五里源出大蘇山曲河在固始縣西十五里
　源出斛山東北流至東曲里入史河設有閘壩以灌
　田(大蘇山在商城縣東四十里世傳蘇真人升仙處/西南抵六安東抵霍邱周圍約五百里斛山在商)
　(城光山二縣間上/廣下狹形方似斛)
　汝河在潁州南一百里入淮按汝水源出汝州天息
　山東南入西平徑上蔡汝陽新蔡以逹於淮元季水
　溢為害自舞陽之渦河截其流約水東注因陞蔡州
　為汝寧府而西平雲莊遂平馬鞍諸山水仍合流古
　渠至潁州入淮
　谷河在潁州南七十里上源莫詳由新蔡入境經黑
　塔坡東南過老軍屯又東過楊宅橋繞七里岡北為
　崇灣匯於中邨岡南至水臺西入淮
　淮水又東過霍邱縣北潁上縣南(薈蕞云霍邱縣在/鳳陽府西南三百)
　(一十里淮河渡處有安風津即水經之安豐津因縣/名也南北朝為安豐縣隋改霍邱  潁上縣在鳳陽)
　(府西三百一十里西南與霍邱分界又東三十五里/與壽州入界潁水在縣南門外亦曰沙河東南流至)
　(正陽鎮入淮謂之潁口即春秋之潁/尾也鎮在縣東南七十里淮水之西)去霍邱北四十
　五里潁上南二十五里灃河東河清河潤河潁河水
　入焉
　灃河在霍邱縣西十里源出棗木河東北流入淮
　東河在霍邱縣東五十里源自六安北東流合􁪷河
　水入淮􁪷河在霍邱縣東南二十五里源自六安香
　和嶺分小河灣東流入東河　按灃河􁪷河即水經
　之窮水也窮音戎並聲相近字隨讀轉豐與戎二水
　本出一源後因塘堰變遷遂分而命之而各加以水
　耳(薈蕞云江南通志載有灃河又有戎河又有豐水/灃河在縣西十里發源棗木河豐水在縣西南十)
　(里源出窮谷舊名窮水後改今名按水經東北左㑹/潤水又東北窮水入焉注云水出安豐縣似當從豐)
　(不當從灃霍邱形勝曰􁪷灃如游/龍探水則􁪷灃又似為一水也)
　清河在潁上縣西南六十里漕口鎮南流入淮
　潤河有大小潤河大潤河源出潁州土坡地泉及諸
　坡積流成河東過磚橋受小潤河水出椒坡至潁上
　縣漕口鎮過靈臺入淮小潤河出潁州蠶坊以東溝
　澗積水成河東流至磚橋東入大潤河
　潁河亦名沙河源出登封縣乾陽山東南過陳州合
　洧水又東南過南頓合㶏水又東南徑潁州至潁上
　縣東門外東南流入淮汝水發源天息山者自元季
　於舞陽截斷南流亦東歸於潁河(薈蕞云州志潁河/在州北發源自乾)
　(陽山至小窑西華縣東滙徐南頓明洪武初黄河自/通許之西支分陳州商水入南頓混潁東流項城趙)
　(家渡潁州境澎湃乳香臺東過沈丘楊橋繞西古城/折而東北為長灣又折而南為私擺渡經王莊鋪繞)
　(北城門外依黄霸堆而東合舊黄河過留陵出港口/經甘城至正陽入淮黄河自周家口分界經州三里)
　(灣東流至壽州正陽鎮注淮正統十二年上流/淤塞惟西華境一支入潁合流下逹於淮泗)
　
　
　
　
　
　
　
　
　
　
　
　
　
　
　行水金鑑卷六十九
欽定四庫全書
　行水金鑑卷七十
　　　　　　　　　　江南按察使傅澤洪撰
　　淮水
　淮水又東北過壽州西(薈蕞云州在鳳陽府西南一/百四十里淮水之南淝水之)
　(北有八公山漢淮南王安與其賔客八公俱登此山/學仙東南有壽昌城梁武帝堰淮水以灌壽陽水勢)
　(日增元魏揚州刺史李崇於八公山東更築一城以/備大水州人號曰壽昌城州北二十里有硤石山兩)
　(岸相對淮水經其中禹鑿舊跡猶存芍陂在州南廢/安豐縣也楚相孫叔敖所築淮南子曰孫叔敖決期)
　(思之水灌雩/婁之野即此)去州六十里清河西淝河東淝河洛河
　水入焉
　清河源出六安州界木厰山至州西南七十里入淮
　西淝河上源莫詳自太和縣流入州至硤石山入淮
　東淝河源出合肥縣雞鳴山北流二十里許分為二
　其一東徑合肥南入巢湖其一西北流二百里至州
　北西入於淮(薈蕞云水經肥水出九江成德縣廣陽/鄉西注呂忱字林曰肥水出良餘山俗)
　(謂之連枷山亦或以為獨山也北流分為二水施水/出焉肥水又北逕獲城東又北逕荻江東又右㑹施)
　(水枝津首受於合肥縣城東西流逕成德縣注於肥/水也經又曰肥水别出過其縣北入芍陂又北過壽)
　(春縣東北入於淮按漢書地理志九江郡縣十五一/曰壽春今為鳳陽府壽州二曰逡遒今為廬州府合)
　(肥縣三曰成德注莽曰平阿五曰槖臯後漢書郡國/志注春秋左𫝊㑹吳於槖臯在逡遒縣東南志又云)
　(平阿故屬沛有塗山塗山今在鳳陽府懐逺縣懐逺/與鳳陽接界而成德縣不知在今何處盖在廬鳳之)
　(間歟鳴又按流大清一統志稿云肥水出廬州府西/北雞  山北  分為二其一東南流過府城東又東)
　(南而入巢湖其一西北流經鳳陽府壽州城東北又/西至州北入淮爾雅歸異出同曰肥唐六典淮南道)
　(大川曰肥水自昔為廬壽要津今則水陸變遷故道/俱不可問云江南通志廬州府肥水下注云在府城)
　(南七十五里源出紫蓬山東北經雞鳴山入金斗河/一支西北流復東轉南下至東門外余公廟前二水)
　(相合故曰合肥鳳陽府肥水下注云東淝河在壽州/城東北西流十里入淮西淝河在下蔡廢城西南境)
　(東流十里入淮下蔡廢城在今壽州北三十里合觀/之則知東西肥本一水同源而異流者也肥當依爾)
　(雅釋後人誤/加水旁耳)
　洛河自定逺縣白望堆流入壽州境至新村南入淮
　淮水又東北過懐逺縣東(薈蕞云縣在鳳陽府西七/十里東南八里有塗山與)
　(荆山兩岸對峙淮水經其中禹㑹諸侯於塗山即此/西南有禹墟及禹㑹村圖經云平阿縣東有荆塗二)
　(山相為一脉而水繞荆山之右禹鑿為二以通之/今兩崖之間鑿痕猶存平阿漢縣即今懐逺縣也)去
　縣二里洱河芡河天河渦河淝河水入焉
　洱河在縣西六十里源發䝉城縣至縣南歐村入淮
　芡河在縣西南十里源發䝉城縣至縣荆山南入淮
　天河在縣南五里源出鳳陽縣之利山西北流至塗
　山南入淮
　渦河在縣北一里發源自葛河口由鹿邑至亳州界
　黄河支流從西北來注之至亳城北與馬尚河合經
　䝉城流至懐逺縣北東入淮謂之渦口
　淝河源出宿州龍山湖東流至縣之正義村匯為巨
　浸東入於淮(薈蕞云宿州南與懐逺縣接界懐逺南/與壽州接界則肥水當經由於三州縣)
　(之間而其源不/始出於宿州也)
　淮水又東過鳳陽縣北縣為鳳陽府治去城十里(禹/貢)
　(錐指南薈蕞云水經淮水過莫邪山西莫邪在今鳳/陽縣  八十里江南通志鳳陽府淮水在府城北十)
　(里發源桐柏東過信陽合汝水過安豐南合決水北/合豐水過下蔡合潁水過壽春合肥水過荆山合渦)
　(河過鍾離合濠水過盱眙合汴泗水東入於海盖鳳/陽縣西接懐逺東接臨淮為淮水必經之地不當遺)
　(去/)
　淮水又東北過臨淮縣北(薈蕞云縣在鳳陽府東北/二十里按志淮水經潁壽)
　(至懐逺合渦水又經蚌埠鳳陽縣北至縣東南二里/流入五河水常為患明成化中築東西二壩約髙丈)
　(餘後屢加修築賴此捍禦正德六年夏水髙於壩衝/開北城官民房屋傾頽過半嘉靖萬歴間兩壩以大)
　(水後漸增髙一丈又自城東北至濠梁驛修/築石堤長三百二十四丈居民恃以無恐)去縣一
　里濠河月明湖水入焉
　濠河有二源東源出濠塘山西源出鏌鋣山二水至
　昇髙橋合流至城西由廣運橋入淮(薈蕞云濠塘山/即鍾乳山在臨)
　(淮縣南六十里山穴中出鍾乳也鏌鋣山在鳳陽縣/南八十里相𫝊於此鑄劒故名縣城中有市河濠水)
　(舊從清流門入與此河㑹入淮宋連南夫作守始決/濠水徑逹於淮濠水合流至城西南有石絶水謂之)
　(濠梁莊子嘗/觀魚於此)
　月明湖在縣東一里北流入淮
　淮水又東北過五河縣東(薈蕞云縣在府東北一百/一十里以沱澮淙潼四水)
　(合於淮故名縣東三十里有浮山介五河盱眙之間/寰宇記云俯臨長淮山下有穴淮水泛溢其穴即髙)
　(水減還低有似山浮故名浮山一名臨/淮山與浮山對峙曰鐵鎖嶺横跨淮口)去縣二里淙
　河澮河沱河潼河水入焉
　淙河俗作漴在縣南二里源出南湖東流入淮
　澮河在縣南門外源出河南永城縣馬長河東流徑
　宿州過靈璧縣固鎮橋至縣南入淮
　沱河在縣北二里源出宿州紫蘆湖經靈璧縣東南
　至縣西北㑹澮水東入於淮(通志云沱河在縣西北/通虹縣五河口入淮)
　潼河在縣東北三里源出虹縣羊城湖通沱河徑天
　井湖南至鐵鎖嶺入淮北至虹縣石䃳子亦入淮
　淮水又東過泗州南盱眙縣北(薈蕞云泗州在鳳陽/府東二百一十里水)
　(去州一里有浮橋為南北要道州西百二十里有巉/石山在淮北岸與南岸浮山對峙即梁武帝築堰以)
　(灌壽春處河防一覽云淮挾汝潁肥濠等處七十二/溪之水至泗州下流龜山横截河中故至泗則湧譬)
　(咽喉間湯飲驟下吞吐不及一時阨塞其勢然也城/外有堤明萬歴四年巡按御史邵陛砌以石周圍二)
　(千八百四十五丈髙九尺有奇闊一丈有奇泗民德/之立石曰邵公堤城諸門皆有水闗宋時通漕艘後)
　(漸湮塞明知州王陞填城記云自萬歴年來河髙城/低闗門之閉而不敢啓者幾十餘年以故壅溢成患)
　(而㕓市沮洳廨宇蕩析可為寒心凡為泗人計久逺/者莫不以填城為長策御史周盤奏請截留漕米二)
　(萬石發夫填城共填過大小街巷二十一道軍民署/房基土方一萬四千有奇  本朝順治六年六月間)
　(淮大溢東南堤潰水灌州城深丈餘居民猝無所備/溺死甚衆至十月水漸退官廨民房十圯四五鄉鄙)
　(田疇一望皛淼今猶積水盈城長淮拍浪安土之居/終無日矣州志云泗州瀕淮為泗患者莫如淮淮非)
　(能為泗患也以下流壅塞阻其入江入湖之路則髙/堰是巳髙堰之病泗自前代名臣勘議先正揭爭幸)
　(有三閘之建泗得以息肩今三閘復閉泗苦沉淪矣/彼主於閉閘者不曰為髙寶計則曰刷清口沙為漕)
　(計也固已獨是自古善治水者莫如禹未聞當日舍/疏瀹決排而築堤堰水以為治也閱前志如治河則)
　(有分黄導淮之策治淮則有設閘啓閉之宜治湖則/有入江逹海之利失此不圖而務為補塞曲防計是)
　(徒以泗為壑也己盖淮自濠梁五河㑹諸湖之水至/界溝入泗境由泗北岸則自草觜劉溝洪澤一路東)
　(至清河縣河口㑹黄入海又一路由大澗口入湖由/湖逹江以入於海兩路通行泗乃無患雖然泗之人)
　(祗知為桑梓切膚之計而不知當今地形水勢之髙/下也盖河身日髙水行地上即使大澗口開放將湖)
　(水盡洩泗州雖可涸出勢必清口水微黄水倒灌運/道阻廢四百萬漕糧無繇逹於太倉而河之性急則)
　(通流緩則沙停沙停則海口必淤上流阻漲河南山/東在在崩潰豈特淮揚兩郡下河七州縣億萬之生)
　(靈俱遭昏墊哉然則泗城積水終於不出奈何惟有/浚河深川之一法使水由地中行則泗州之水患可)
　(除而運道亦無所碍國計民生均得利賴矣縣盱眙/縣在州南五里有盱眙山縣以此名淮水去  二里)
　(有長沙洲長二里淮水泛漲賴以捍禦今廢縣西北/有䕶城堤沿淮河南岸明萬歴五年巡按御史邵陛)
　(所築自翟家河起至五塔山麓止長七百二十丈曰/邵公堤萬歴二十一年重修西南一里有上龜山東)
　(北三十里有下龜山為龜山鎮下為運河川瀆異同/曰泗州與盱眙兩城相距凡七里自昔為漕運要衝)
　(今惟涓流可辨耳由州城而東三十里龜山峙焉嶽/瀆經所載禹治水鎖支祁於龜山之足殆不可信淮)
　(流至龜山乃益折而北又二十餘里而洪澤富陵泥/塾萬家等湖環匯於淮之東岸淮水泛溢恒在於斯)
　(州逼淮而地下故也禹貢錐指云按古汴水東流經/彭城縣北而東入於泗唐貞元中韓愈佐徐州幕有)
　(詩曰汴泗交流郡城角是其時汴水猶於州城東北/隅合泗入淮也不知何年改流從夏邑永城宿州靈)
　(璧虹縣至泗州兩城間而入於淮宋時東南之漕率/由此以逹京師南渡後漸湮元泰定初河行故汴渠)
　(仍於徐州合泗水至清口/入淮而泗州之汴口遂廢)其南許家河澗溪水注之
　其北又與柳山甓山陡安崙墩塔影龜山洪澤諸湖
　水合而出清口與黄河㑹東流入於海
　許家河自定逺縣流至盱眙縣境由查家埠入淮
　澗溪盱眙縣西南山澗之水由舊縣小河口入淮
　柳山湖在泗州西北九十里柳山下
　甓山湖在泗州西甓山下長十餘里
　陡湖在泗州西二十五里
　安湖舊名安河在泗州北一百二十里
　崙墩湖在安湖西中有髙墩
　塔影湖在泗州北長六十里闊五十里北連溧河東
　連洪澤湖(相𫝊城中大聖寺/塔曾見影於此)
　龜山湖在泗州東北三十里
　洪澤湖在泗州東北闊一百二十里　湖之在泗者
　五十有二不勝悉載州西北東三面皆湖南面為淮
　每遇夏潦秋霖小大匯注害禾稼浸城市為泗民患
　(張文端/治河書)
　洪澤湖在山陽之西南北距大河東俯髙寶諸壑淮
　水逺自豫省復挾汝潁渦汴羣川之水匯而入焉瀠
　洄激蕩惟下之是趨而其地東北為下趨而北則出
　清口而逹於海趨而東則髙寶諸壑滔天而淮揚之
　民其魚矣漢末陳登為廣陵守大興水利首建髙堰
　障其東而使之北淮南千餘里地無沮洳後世治水
　者皆守其舊而不變自唐以來南北通運至宋黄又
　徙而南湖日寛廣成巨浸而是堰之所係愈重慶歴
　間一修於發運使張綸明初再修於平江伯陳瑄至
　萬歴間河臣潘季馴復大修之且砌以石者三千餘
　丈愈鞏固焉顧西南一帶自周橋至翟壩三十里空
　之而弗堤曰此處地形稍亢天然減水壩也但當時
　湖底深而能納雖不築堤湖水常低於岸面惟遇霪
　霖異漲始漫溢而出故季馴又曰周橋漫溢之水為
　時不久諸湖尚可容受也迨黄流倒灌之後湖底墊
　髙湖底髙則湖水亦因之而髙况決口九道淌刷成
　河地形愈陷以愈髙之湖放愈陷之地於是此三十
　里稍亢之區昔所稱漫溢不久者今且終歳滔天東
　注而不止不特清口之力分無以敵黄而淮且反引
　黄水以俱東二瀆交騰髙寶諸湖盈科而不受此清
　水潭所以大決而不可塞而下河七邑遂同溟渤也
　臣奉
命大修將諸決盡塞自清口至周橋九十里舊堤悉増
　築髙厚并將周橋至翟壩三十里舊無堤之處亦創
　堤之蓋今日之地形水勢與明萬歴間大異即使季
　馴而在今日亦未有不堤者也然仍舊減水者六處
　計二百丈壩之而弗堤何也湖水之髙於黄水者常
　五六尺若一任其建瓴而出則所蓄無幾一逢亢旱
　上源微細既不足以濟運更恐黄水之乘其弱而入
　故爛泥淺一帶湖灘昔人稱之為門限今不使盡闢
　欲清水常留有餘然設遇大水連旬洪波驟溢清口
　一道之所出不勝數百里全湖之漲不有以減之勢
　必尋隙而四潰故堤以防之不虞之溢復壩以減之
　然後節宣有度旱不至於阻運而澇不至於傷堤也
　雖然洪澤周圍三百餘里合阜陵泥墩萬家諸湖而
　為一又上受全淮之委空濛浩瀚每西風一起怒濤
　山湧而以一線之長堤捍之浪頭之所及土崩石卸
　雖歳歳增髙培薄終不能禦切思水柔物也惟激之
　則怒茍順之自平順之之法莫如坦坡乃多運土於
　堤外每堤髙一尺填坦坡八尺如堤髙一丈即填坦
　坡八丈以填出水面為凖務令迤斜以漸髙俾來不
　拒而去不留是年秋黄水大漲奇風猛浪倍異尋常
　而洶湧之勢一遇坦坡而其怒自平惟有隨坡上下
　而無所逞其衝突始知坦坡之力反有倍蓰於石工
　者故障淮以㑹黄者功在堤而保堤以障淮者功在
　坦坡也惟是填積坦坡以來垂及十載風濤之所汕
　刷平鋪卸去離堤已四五十丈矣若用帑填積既所
　費不貲又工程難見應每年著河兵嵗夫逐漸加工
　立為定制每嵗堤工一丈填土二方務使所增之數
　適稱所耗之數則善矣久而久之離堤百丈之内必
　漸墊而髙因叢植柳蘆茭草之屬俟其根株交結茂
　盛蔓延則雖狂風動地雪浪排空終不能越百餘丈
　之茂林深草而潰堤矣(靳文襄公治河書為文襄公/坦坡保隄之説甚  卓見故)
　(大書特書於此司/河者請寓目焉)
　淮水又東北逕清河縣南與泗水合謂之清口(清河/在淮)
　(安府西少北五十里淮水去縣五里洪澤湖在縣南/六十里洪澤鎮西長八十里接盱眙縣界新志謂之)
　(富陵湖夏允彛曰清河縣北有老黄河本沂泗東趨/合淮入海故道開此則河之赴海必勇雲梯闗下淤)
　(塞葦場當自蕩滌而海口廓矣渭按此必近世決河/入海之故道非淮水東㑹泗沂之舊迹也水經泗水)
　(注云下邳縣為沂泗之㑹沂水注云於下邳縣北西/南入泗是沂泗合流入淮也今沂水挾泇武祊浚諸)
　(水至邳州入黄河即古沂水入泗處黄河是泗水故/道邳州本秦下邳縣新志云沂水舊在州西一里今)
　(為黄流淤塞改道/自郯城入運河矣)又東北逕山陽縣北(山陽淮安府/治射陽湖古)
　(射陂也在縣東南八十里與鹽城寶應分水髙家堰/在縣西南四十里後漢建安中太守陳登防淮此其)
　(故址也明永樂初平江伯陳瑄始為築治長六十里/清江浦在縣西即新運河也舊名沙河宋志楚州北)
　(有山陽灣淮流迅急每致沉溺雍熈中漕臣劉蟠議/開沙河避淮水之險喬維岳繼之自楚州至淮隂開)
　(導凡六十里舟行便之其後淤塞明永樂中陳瑄修/治運河乃鑿清江浦引水由管家湖至鴨陳口逹海)
　又東北逕安東縣南又東北入於海(安東在府東北/六十里本漢淮)
　(浦縣水去縣二里海在縣東五十餘里自鹽城縣東/北經山陽縣東折而西北為淮水入海之口其北岸)
　(則安東也縣志云自縣西三十里顔家河渡直下/過縣南東流五十里又東北過雲梯闗折旋入海)此
　導淮㑹泗沂東入海之故道也自元時河奪汴泗以
　入淮而兩瀆并為一瀆清口以東淮悉成河矣(禹貢/錐指)
　(也河防雜説曰清口乃淮流從出以㑹合黄河之地/  從前原極深通自髙堰潰決全淮東洩黄躡其後)
　(濁流倒灌而盡淤成平陸矣康熈十六年以後節次/挑穵爛泥淺武家墩裴家場等引河四道共長六千)
　(餘丈一面將武家墩以上至翟家壩一切臨河決口/并成河九道之處盡行堵塞完固挽水下注不令旁)
　(洩數載以來四道引河俱經衝刷寛深淮流暢/注足以敵黄而無倒灌之患者引河之力也)
　髙家堰所以障全淮之水使不得分流旁出而并力
　北趨以與黄敵乃兩河之闗鍵也志稱後漢廣陵太
　守陳登所築唐宋以來不可悉考至明則平江伯陳
　瑄大葺之其後少保潘季馴復大葺之堰之上下其
　地不一而曰髙堰者舉其大而稱之也自河工敝壊
　黄河之水逆入清口清口湮塞淮水潰六壩而東出
　山鹽髙寶諸州邑幾為巨浸堰雖存與無堰等幸我
皇上南巡
親覽形勢洞燭機宜
命堅閉六壩廣闢清口且大舉増築髙堰上自武家墩
　下至秦家髙岡長八十七里屹立如山於是堰以西
　之水涓滴皆出而㑹黄而堰以東沮洳之地復為膏
　壤矣此皆
廟算精詳功同造化以致兩河普利億兆更生後之防
　河者奉為一定之制守而弗失即千萬年可長治也
　設髙堰山盱兩通判管理修防其汛有三北曰髙堰
　汛屬髙堰通判南曰徐壩汛屬山盱通判中曰髙澗
　汛則分屬焉
　髙堰通判所轄北自山清交界武家墩後横堤頭起
　南至髙良澗禹王廟前止(計程五/十里)
　山盱通判所轄北自髙良澗禹王廟前起南至秦家
　髙岡止(計程四十三里皆總河于成龍題設家河防/雜説云自山陽縣武家墩北起歴髙  堰髙)
　(良澗周家橋古溝唐埂至盱眙縣翟家壩止一帶堤/工有石工樁工土工通共長一萬五千六百四十四)
　(丈六尺内惟髙家堰最窪康熙二十二年伏秋大漲/之際髙堰水深一丈二尺有餘迨隆冬消落則深七)
　(尺有餘方其大漲之時石工頂上水深數寸或一二/尺不等樁工水與管木相平即有簽樁極髙者亦不)
　(過露頂尺餘若以前當此異漲則頃刻之間即便潰/決東洩而是年歴八月之久得保無恙者一則恃挑)
　(土加築之子堤尚髙過水面三四尺不等人夫有立/足之地可以用力修防也一則賴挑土填築之水内)
　(坦坡擁䕶堤根石縫不至過水石工之内尾土無蟄/䧟之虞石工之外風浪有消殺之勢樁不至㧞起土)
　(不至於全傾也一則藉減水壩六座隨長隨減水深/至一丈二尺外而止不至更為加長也此等各工俱)
　(濵臨洪澤大湖所以捍一望無際之水故須於頂衝/之處預備物料加意堅築以圖永逺者也  自山陽)
　(縣武家墩北至盱眙縣翟家壩止一帶堤工原以障/全湖之水然每每上年將堤工加髙一尺則次年湖)
　(水亦必加長一尺仍復漫堤而過是以前朝潘宫保/季馴將古溝翟家壩一帶二十餘里之地不築障水)
　(大堤止加三尺髙之小堰使水小之時由湖下注水/大之時漫堰而去也然明時黄河尚深湖水易出近)
　(來黄河墊髙往往頂住湖水不得暢注故不特古溝/翟壩一帶三尺髙之小堰悉皆衝洗無存而又衝成)
　(河九道且不特成河九道也髙良澗髙家堰一帶之/樁石工亦復不時潰決於是清水潭隨圯隨塞築而)
　(復圮十餘年間費帑無窮而河道漸至大壊也今於/臨湖一帶共建減水壩六座計其洩水之地武家墩)
　(壩長十丈髙良澗壩長十丈二尺周家橋壩長十四/丈古溝東壩長三十四丈五尺古溝西壩長五十三)
　(丈五尺唐埂壩長四十八丈二尺内周家橋一壩係/康熙十九年嵗修案内工程其餘五壩皆大修案内)
　(動帑創建改修之工也當髙堰湖水止深八尺以上/之時雖建此六壩可使湖水涓滴不洩以為敵黄之)
　(資及湖水長至八尺五寸以上始從壩底漸減方二/十二年淮流不息滔滔下注歴八月之久而隨長隨)
　(減不至壅積漫堤者實此各壩減水之益也但湖水/長至一丈二尺外再欲加髙修防費力愚意再添建)
　(五十餘丈長之減水壩一座即使將來之湖水雖遇/極漲之時而深不出一丈二尺之外多一處減水自)
　(然不致壅積漫堤庶幾不/十分擔險且易防守也)
　髙堰汛自武家墩西堤歴攔河壩至東堤歴鹽壩至
　土地廟前大堤頭攔河壩止長七百六十六丈七尺
　　自武家墩土地廟起至髙堰大壩北止大堤長二
　千四十一丈八尺自髙堰大壩北頭起至小黄莊止
　大堤長三千七百二十六丈七尺
　髙澗汛自小黄莊起至髙良澗禹王廟山盱交界止
　大堤長二千三百七十四丈五尺六寸　以上屬髙
　堰㕔
　自髙良澗禹王廟起至周家橋止大堤長三千二百
　二十七丈四尺
　徐壩汛自周橋起歴棠棃樹至秦家髙岡止大堤長
　四千三百七丈　以上屬山盱㕔
　髙堰大堤於康熙三十八年冬
命原任户部尚書王日藻等領帑分修
命兵部尚書范承勲等督催康熙三十九年二月　題
　請將工分為三段自武家墩至小黄莊為一段小黄
　莊至周橋為一段周橋至棠棃樹為一段先從中段
　興修本年四月臣始履任見湖堤衝刷殘缺難禦伏
　汛於五月内　題准武家墩至小黄莊臨湖釘埽工
　程先行儧築以資捍禦至堵閉六壩塞茆家圍南北
　壩及夏家橋唐埂中壩北壩俱於八九月完工是役
　也湖溜湍激堵塞倍極艱難幸秋令八十餘日西風
　不作洪濤不興得以就緒此皆
皇上至誠格天之所致也是年九月奉
㫖撤回范承勲等九人臣奉
命專督各工至康熙四十年冬吿竣北自武家墩堤頭
　起南至棠棃樹止長二萬四千九百八十一丈二尺
　三寸髙二丈三四五尺不等臨湖鑲柴髙一丈一二
　三四尺不等頂寛八丈四尺又臨湖鑲柴寛八尺底
　寛一十三四丈不等臣又慮柴工不能經久自武家
　墩至小黄莊堤底舊石工年久殘缺淤墊　題請重
　砌新石岸自小黄莊以南至古溝前河臣于成龍委
　員建砌石岸有未完工者嚴飭儧完有被水衝殘者
　遴員修補又自古溝以南至林家西亦俱創砌石岸
　又自天然壩南起至秦家髙岡止俱臨湖鑲柴以資
　保障又置鐵犀五座於髙堰大壩髙良澗龍門大壩
　茆家圍夏家橋諸處以鎮之又康熙四十年三月桃
　汛大發湖水蓄長　題准自武家墩起至棠棃樹止
　加築子堤以出水面七尺為度以禦風浪康熙四十
　一年伏汛黄淮並漲水勢異常全賴子堤捍禦
　武家墩西堤東堤原係明季行運新河之東西堤也
　西堤於康熙十五年間被水衝決堵築今歴年加修
　東堤係舊堤康熙三十九年議修以為西堤重門之
　障
　山清交界東攔河壩長四十丈康熈三十六年創築
　因每嵗修葺西堤築此以便取東岸之土
　真武廟東攔河壩長三十丈康熈十六年建因新河
　不復行運築壩河上以便往來
　鹽壩長五十八丈五尺康熈三十四年鹽商築
　南攔河壩長三十四丈康熈二十二年創築以攔湖
　水
　髙堰大壩外越壩長一百八十一丈五尺康熈十六
　年創築
　六安溝外越壩長六十八丈五尺康熈三十九年鑲
　柴修築
　髙澗大壩内有深潭不能幇築康熈四十年創築裏
　月堤長二百五丈五尺估砌石工又臨湖外月堤簽
　釘排樁鑲柴長一百五丈
　龍門大壩臨湖埽工長二百二十一丈五尺裏月堤
　石工長一百七十丈
　清水潭堤内有深潭不能幇築康熈四十年創築裏
　月堤長九十六丈
　周橋迤南舊減水壩六座康熈三十五年大水衝壞
　康熈三十九年堵塞今另建滚水石壩三座上下兩
　座金門口寛各七十丈中一座金門口寛六十丈又
　建天然壩草壩二座一口寛六十丈一口寛六十二
　丈三尺
　大堤内運料小河自武家墩起至周橋止前河臣靳
　輔開穵未成康熈三十九年范承勲等　題准以挑
　河之工築大堤河面寛八丈底寛五丈深五尺為度
　因水淺未能通舟康熈四十一年　題准加挑
　運料河堤土人稱為二堤自武家墩起至周橋撑堤
　止前河臣靳輔築
　周橋東草字河順水堤自周橋大壩東起至仁和集
　西止長四千八百九十五丈康熈四十年修築
　唐漕河堤自天然壩南大堤起至界溝止長三千三
　百一十五丈康熈四十年創築
　蔣家壩攔水堤自蔣家壩起至周家圍止長一千一
　百五十三丈康熈四十年築
　洪澤湖築髙堰南北堤岸所以束淮水出清口敵黄
　濟運也於清口築新大墩一座導水七分敵黄三分
　濟運若遇桃伏秋三汛湖水盛長水大易起風暴欲
　保堤岸以衞運道民生於山盱汛建滚水石壩三座
　其由身尺寸與清口黄水形勢相照應取勢足敵黄
　過則聽其滚去此四季測量水平審度至當迺定壩
　址歴年著有成效如春夏之交黄水先長湖水勢微
　清口清水稍弱恐不足以敵黄則啟歸仁湖三閘之
　版放水入洪澤湖以助清口水勢敵黄而濟運此皆
聖主數次閱視河工指示方略精詳盡善乃克平成奏
　績萬世永賴屬在臣工敬奉遵行勿穿鑿私智變易
　成法則淮揚生靈永䝉利賴於無窮矣
　洪澤湖北滚水壩一座長七十丈由身髙六尺八寸
　康熈四十五年七月十八日開放時量髙堰闗帝廟
　前水深一丈三寸新石工髙出水面三尺七寸北滚
　水壩外水深六尺九寸由身過水一寸每年水大開
　放騐髙堰闗帝廟前新石工出水三尺七寸為則八
　月十二日湖水盛長髙堰闗帝廟前新石工髙出水
　面一尺二寸時北壩由身過水一尺九寸　九月初
　九日湖水落二尺八寸髙堰闗帝廟前新石工髙出
　水面四尺時北壩斷流壩外水深六尺
　中滚水壩一座長六十丈由身髙六尺八寸康熙四
　十五年七月十八日開放時量髙堰闗帝廟前水深
　一丈三寸新石工髙出水面三尺七寸中滚水壩外
　水深六尺八寸由身過水五分每年水大開放驗髙
　堰闗帝廟前新石工出水三尺七寸為則八月十二
　日湖水盛長髙堰闗帝廟前新石工髙出水面一尺
　二寸時中滚水壩由身過水一尺八寸九月初九日
　湖水落二尺八寸闗帝廟前新石工髙出水面四尺
　時中壩斷流壩外水深六尺五寸
　南滚水壩一座長七十丈地形稍髙由身髙六尺三
　寸康熈四十五年七月二十日開放時量髙堰闗帝
　廟前水深一丈八寸新石工髙出水面三尺二寸南
　滚水壩外水深六尺四寸由身過水一寸每年水大
　開放驗髙堰闗帝廟前新石工出水三尺二寸為則
　入月十二日湖水盛長髙堰闗帝廟前新石工髙出
　水面一尺二寸時南滚壩過水一尺九月初六日湖
　水落二尺二寸闗帝廟前新石工髙出水面三尺四
　寸時南滚壩斷流壩外水深七尺五寸
　天然北壩一座長六十丈壩基髙七尺康熈四十五
　年八月十二日髙堰闗帝廟前新石工髙出水面一
　尺二寸湖水盈滿三滚壩宣洩不及將天然北壩開
　放宣洩異漲之水湖水從此漸消故天然南壩停其
　開放至九月初九日湖水落二尺八寸髙堰闗帝廟
　前新石工髙出水面四尺三滚壩俱斷流時天然壩
　基尚有三十二丈過水深五尺壩外水深四五尺不
　等至十月十六日湖水又落五尺髙堰闗帝廟前新
　石工髙出水面九尺天然北壩斷流
　清口淮黄交㑹處查康熈四十五年八月十二日淮
　黄水勢盛長時量惠濟祠前
御示挑水壩處石工髙出水面三寸至九月初九日止
　落水三尺二寸惠濟祠前
御示挑水壩處石工髙出水面三尺五寸
　清口清水髙出黄水二尺三寸自清口東壩起至北
　岸止計河面寛五百五十丈中泓水深三丈三四五
　尺不等清水敵黄四百三十七丈黄水止存寛一百
　二十三丈至十月十六日天然北壩斷流時清口中
　泓水深三丈一二尺不等清水敵黄水北行距北岸
　黄水止存寛九十五丈康熈四十五年十二月榖旦
　遂寧張鵬翮記立石(以上俱/河防志)
聖祖仁皇帝康熈四十五年　月日河工効力原任大
　理通判徐光啟條陳泗州境内溜淮套為洪澤湖上
　游議於溜淮套穿湯家岡挑河築隄引淮水經金華
　寺許家岡曹家廟盧家集馬厰下張福口直出清口
　分水勢以逹黄河一則河南一帶船隻無洪澤之險
　二則減洪湖之水以保髙堰三則溜淮套髙於張福
　口一丈八尺建瓴之勢亦可刷黄濟運總河張鵬翮
　據以上聞即遣光啟賫奏
上諭總督阿山總漕桑格總河張鵬翮江撫于凖安撫
　劉光美㑹勘　督臣阿山等僉議自泗州溜淮套開河
　築隄分洩淮水至張福口㑹出清口約估銀一百三
　十九萬四千有奇具奏部議錢糧甚屬浮多應令嚴
　加核減具題奉
㫖依議督臣等復率領多官細加查丈測量水平地勢
　低窪之處減挑河土髙阜之處減築隄工確核估計
　仍令原任通判徐光啟宿遷縣縣丞郭維藩清河縣
　主簿方德𢎞估計土方夫工料物等銀一百二十三
　萬七千有奇較原估共減十五萬六千有奇(據冊開/溜淮套)
　(乃淮水上源其地髙亢今開河洩水誠恐建瓴之勢/設或全河直㵼冇闗一帶民田廬舍且清口驟湧亦)
　(恐宣洩不及議於河頭建設草壩一座以束水勢自/溜淮套湯家岡坡邊起至溧河止長五千三百七十)
　(丈自溧河北岸起至汴河止長二千四百三十丈其/汴河新河合流下洩之處西岸議建裹頭以束水勢)
　(自汴河北岸起歴金華寺土岡至安河長四千六百/一十丈内有安河河身八十丈不必挑穵自安河起)
　(至泗州交界止長八百十五丈自泗州交界窑邊起/至盧家集長一萬零七十丈自盧家集起至馬厰長)
　(三千五十丈自馬厰起至髙家灣長一千九百五十/丈自髙家灣南起至出口處長三千丈以上河身共)
　(長三萬一千三百二十一丈至於兩岸築隄自溜淮/套起至清河縣縷隄止應築西隄一道自溜淮套西)
　(岸張家莊後起至李家莊西北止俱係髙岡不必築/隄自李家莊西北起至溧河南岸止共四百丈溧河)
　(稍面寛十三丈内留口門十丈建造雙金閘一座溧/河上通虹縣下接宿境淋雨連綿或伏秋水發一切)
　(溝渠之水皆由此河下注歸湖應於西隄之上建設/雙金閘一座以資宣洩入於新河順軌出口不致淹)
　(没田畝自溧河起至華家莊長四百八十丈自華家/莊北起歴金華寺岡至許家岡止地勢髙阜不必築)
　(隄自許家岡下起長一千八百丈自安河南岸起至/北岸止長六十丈内有河形五十七丈安河上游睢)
　(水從歸安利仁三閘而下直射黄家堰歸洪澤湖因/河身向無故道淺深不一每遇伏秋水漲蕩漾數十)
　(餘里議於上流斜挑引河三道分殺水勢㑹歸新河/順軌而下不使仍由舊河直趨髙堰第一道洩水河)
　(自安河北岸葉家莊南起至二甲朱家莊姑子菴止/長三千七百六十八丈三尺第二道洩水河自安河)
　(北崖青墩起至曹家廟迤東止長二千六百五十丈/四尺第三道洩水河自安河北崖舊大王廟地基起)
　(至武家岡東止長二千四百五十丈安河之水既挑/三道引河分洩應於小河南岸築束水小隄一道自)
　(歸仁隄丘家莊石工起至黄家堰新河西隄止長六/千五百三十五丈北岸束水小隄一道自歸仁隄石)
　(工裏戧起至朱家莊後估挑新河西隄止長六千四/百七十二丈五尺每河斜挑引河三道穿西隄入新)
　(河並出張福口應於引河口門各下埽裹頭以資捍/禦安河既於大王廟地基迤下開引河三道應於廟)
　(基之上堵斷使三道引河之水歸入新河不致横流/議築攔河壩一道長六十丈自安河口起九百一十)
　(丈至泗州交界自泗州交界起長二千三百五十丈/又一千三百丈至孫家莊自孫家莊南起至畢家溝)
　(南止地勢髙阜不必築隄自畢家溝南起長四百丈/畢家溝河一道在桃源南岸縷隄之内積水成河每)
　(遇伏秋水發桃源南鄉一帶溝渠之水皆由此河下/注歸湖應於西隄之上建設小閘一座以資宣洩入)
　(於新河畢家溝大河形長一百丈内留口門六丈建/造小閘自下又二千七百四十四丈至王家莊自王)
　(家莊西大河形東邊起長二千二百丈自殷家莊後/起歴盧家集至馬厰北道大路東邊止係髙岡不必)
　(隄自馬厰北頭大路東邊起至范家湖長五百十一/丈内留口門六丈范家湖水來源甚逺應於湖口西)
　(隄之上建設小閘一座使范家湖之水全歸新河順/軌出口不致淹没民田自范家湖起至桃源交界止)
　(長一千四百五十丈自桃源交界遥隄頭起至御壩/後縷隄迤東止長三千九百九十丈東隄一道五百)
　(丈至周家橋溧河河身應於中泓下埽堵塞上築土/隄自溧河西崖起至汴河長五千一百五十丈汴河)
　(來源數十里冬春緩流夏秋急湍入洪澤湖今挑新/河應堵塞下口使汴河之水㑹歸新河不致助洪澤)
　(之險築攔壩一道自汴河北岸起歴金華寺岡至許/家岡止地髙不必隄自許家岡起至黄家堰渡口長)
　(一千八百丈黄家堰渡口長九十丈係估挑新河雖/安河上流巳經堵塞但河身寛深應下埽堵築上接)
　(土隄自安河北岸起長七百丈接前工至曹家廟地/勢髙不必隄又八百五十丈至畢家溝畢家溝河形)
　(一道寛九十丈又四千丈内有河形五道一長六十/五丈一長四十五丈三俱長五十三丈又正隄八百)
　(五十丈東西兩隄凡有支河通溜之處俱估建閘座/裹頭但田間溝洫務必建造涵洞方可宣洩積水不)
　(致淹没民田共/估建涵洞十座)　四月十四日總督阿山等具疏覆
　奏并請
皇上親臨閱視指授方略五月十四日部覆十八日奉
㫖這所估錢糧尚屬浮多著行該督等再加核減溜淮
套地方如往閱視可否直逹盡境及沿路有無阻礙著
該督等身親詳看確實具奏　六月初六日㑹准部咨
　轉行原任通判徐光啟等覆看(七月日據徐光啟等/看明詳覆云溜淮套)
　(一工挑河三萬餘丈東西築隄二道前遵部議已將/原估核減十五萬有奇所有挑河築隄土方工價俱)
　(係實上實料無敢浮多即造閘壩建涵洞及下埽防/䕶所用帑金無幾今蒙)
(皇上聖明誠恐縻費帑金著再核減惟有將所估河身/  再減淺窄兩隄重估矮小庶能節省但淮水從盱泗)
　(入湖口門二十餘里今溜淮套分洩之河所挑止寛/一十五丈猶恐窄小分水無多况淮套之地髙於張)
　(福新河水勢湍急隄工慮難單薄無敢核減定議仰/請裁奪再溜淮套至張福口計程一百七十四里原)
　(可直逹盡境本無髙山峻嶺即土岡數處亦屬平坦/止有安河之隔搭橋可渡水緩無虞至汴河寛十有)
　(餘丈現有木橋日通行旅惟是畢家溝起至出水河/頭一帶地勢低窪頻年積水或兼灘水上漾每逢夏)
　(秋難行冬春便成陸地查河形水溝十餘處現今有/水泥濘人馬未便馳驅容俟水乾墊成)
(御道齊備方敢恭請俾能竣功/聖駕閱視指授方略)詳覆　十二月初八日
　總督阿山等題覆十五日奉
㫖九卿詹事科道㑹同速議具奏　十七日議覆　二
　十一日奉
㫖自溜淮套至張福口開浚河道甚有禆益應即舉行
朕屢次親臨河上於地方情形逺近無不周知不繫乎
朕之親視與否今朕年已漸增憚於臨幸且南方水土
不比北地每渡大江河湖及過閘口亦甚加厪念故不
欲親往閱視著即將興工之處再行定議具奏　二十
　二日内閣九卿合疏題奏請
皇上早臨閱視指示　二十七日奉
㫖溜淮套工程於運道民生甚有禆益故前㫖令即議
興工不必朕親臨視今内閣九卿等僉謂非朕親臨指
示不能斟酌盡善且地方官不經指示亦所不敢興工
再三陳請朕以此奏聞
皇太后奉
皇太后懿㫖事闗重大故諸大臣合辭懇請予身體甚
安健皇帝躬臨指授於地方民生有益朕秪遵
慈訓親往閱視著該衙門擇日具奏　二十九日欽天
　監摺奏明年正月十九日癸酉卯時
皇上往溜淮套閱視運道本日奉
㫖依議
聖祖仁皇帝康熙四十六年正月初八日内閣交奏事
　㣭子來保轉𫝊
上諭諭八旗都統部院大臣溜淮套河工朕去閱視於
今年務必挑濬其挑濬人員亦照都統孫渣齊等將帶
去八旗部院人等俱著該管處保舉謹慎老成有操守
身家殷實者派出每人各帶銀三千兩若過三千兩之
外則力不能擔此銀内不侵蝕一兩一錢者方好其用
過餘剰節省銀兩繳回不足者找領此河不可一齊全
挑恐挑至將半時至夏間被雨水衝決反致敝壞若於
今年挑一半明年挑一半則成功甚速而又無疎虞如
保舉人員内前至地方有生事胡為侵蝕錢糧等情事
發將原保舉都統副都統叅領部院大臣一併嚴加治
罪決不寛恕其所派人員於起程前期引見預備俟朕
著來之時作速前往　初十日工部議覆奉
㫖依議　是日工部請差督修大臣將各大臣職名具
　題本日奉
㫖都統孫渣齊等督修之河甚好百姓亦甚感激伊等
又伊等俱已諳練仍將都統孫渣齊等派出　二月日
聖駕駐蹕清口(闕/)日
駕自清口起行閱視溜淮套工程是日曹家廟駐蹕内
　侍馬武𫝊
㫖與總河等遂回蹕至清口𫝊
㫖切責張鵬翮等　二十三日總河張鵬翮以自陳認
　罪事具奏　二十八日奉
㫖黄淮兩河闗係運道民生總河身任河責必勿憚煩
勞時親勘閱將應修應築之處斟酌合宜又能任用得
人斯為稱職張鵬翮聽信罷斥小人徐光啟議開溜淮
套河竟不親加審勘輒奏稱此河開浚有益所立開河
標識至毁壊民間墳冢田廬又地勢甚髙雖開浚成河
亦不能水出清口徒滋生事擾民張鵬翮請開此河輕
舉妄動大負職掌九卿詹事科道將張鵬翮並前㑹題
請開溜淮套督撫等俱嚴加議處具奏　三月初十日
　㑹議得溜淮套一工該督等意見未周疏請
皇上親臨指授臣等議以此事闗係甚重再三恭請
聖駕親臨閱視荷䝉
皇上軫念國計民生親臨閱視審度形勢有礙民墳冢
　田廬又地勢甚髙雖挑成水未必能出清口特頒
諭㫖停其挑浚張鵬翮方奏稱從前悞聽小人徐光啟
　之言將無益之河妄行啟奏以致煩勞
聖躬罪愧萬死認罪前來總河張鵬翮職司河務凡應
　開應築之處理宜詳看據實奏
聞今溜淮套地方並未詳加審看聽信徐光啟之言將
　無益之河妄行啟奏殊屬溺職應將總河張鵬翮革
　職查張鵬翮係革職留任之員相應解任原任總督
　今陞刑部尚書阿山既奉
特㫖著將溜淮套詳勘確實乃不詳加審勘妄行題請
　挑浚甚屬輕浮大溺
皇上委任之職應將阿山革職查阿山係革職陞任之
　員相應解任總漕桑格安撫劉光美江撫于凖既奉
特㫖㑹勘並未詳議妥確輒行合詞㑹題亦屬不合應
　將總漕桑格安撫劉光美江撫于凖各降五級調用
　革職通判徐光啟係罷斥小人妄行條陳輕生事端
　應將徐光啟枷號河干兩箇月示衆責四十板遞解
　原籍可也　五月二十六日奉
㫖阿山著革職張鵬翮著革去所加宫保桑格著降五
級劉光美于凖著降三級俱從寛留任餘依議(淮揚道/治河檔)
　(案/)
聖祖仁皇帝康熈四十七年五月初八日奉
㫖朕南巡閱河時見洪澤湖風浪危險堤岸陡立商民
船隻觸石損壞傷人甚多朕心時切軫念因特令河臣
沿湖堤創設救生大樁自設樁以來數年内並未損船
傷人於商民大有禆益此樁應時加增修愈多愈善嗣
後著江寧蘇州杭州織造每嵗於節省銀内各捐五百
兩解送總河衙門以備救生樁之用該督逐嵗修理在
案不必入奏銷如不實行修理於别項支用者從重治
罪(髙堰山盱/二㕔冊)
聖祖仁皇帝康熈六十年三月日淮揚道傅澤洪詳請
　濬運料小河　髙堰山盱兩㕔所屬運料小河於康
　熙四十一年間䝉前院張具題奉
㫖挑濬深通保堤運料誠為善策迄今一十九年日久
　漸成淤墊兼之五十八年奇風駭浪水溢漫堤因而
　堤工汕卸淤墊更甚運料船隻艱澀難行又於五十
　九年補築大工之時隄邊取土地益窪下以致積水
　汪洋宣洩無路風浪汕刷堤根受傷實屬危險兹據
　兩㕔㑹詳請憲挑浚本道遵奉憲批親往確勘一線
　長堤為全湖保障運料保工委屬要務此河挑濬深
　通既可保䕶堤工又可宣洩積水運送物料船隻無
　艱澀之虞積貯土方兵夫無望洋之歎一舉而四善
　具備則詳請題估發帑興挑誠不可一日稍緩者也
　(嚼梅軒/偶存)
　
　行水金鑑巻七十
欽定四庫全書
　行水金鑑巻七十一
　　　　　　　　　　江南按察使傅澤洪撰
　　漢水
嶓冢導漾東流為漢(禹貢作漾史記作瀁/漢書  養古字通用)
　泉始出山為漾水東南流為沔水至漢中東流為漢
　水(孔氏/𫝊)
　嶓冢山在興元府金牛縣東二十八里漢水出焉經
　南鄭縣南去縣一百步禹貢嶓冢導漾東流為漢是
　也(元和志在金牛舊縣在今漢中府寧羌州西北其/嶓冢山  今沔縣西南接寧羌州界南鄭今漢中)
　(府治其故城在/今府城東北)
　漢有沔漾之名皆東漢水也地理志西漢水出西縣
　嶓冢山南入廣漢白水蓋潛漢也經不著其所出自
　古皆以為東西兩漢俱出嶓冢則或然矣而西漢固
　無沔漾之名漢志漾水出隴西氐道至武都為漢武
　都東漢水受氐道水名沔是則沔漾俱為東漢也獨
　氐道武都脈絡不通川渠阻隔武都受漾為不可據
　而桑欽遂徙氐道漾水為西漢之源由是愈紛錯酈
　道元委曲遷就通之以潛伏之流證之以難驗之論
　更覺齟齬故當盡廢諸說而一之以經文杜佑通典
　秦州上邽縣嶓冢山西漢水所出經嘉陵曰嘉陵江
　經閬中曰閬江漢中金牛縣嶓冢山禹導漾水至此
　為漢水亦曰沔水其說為可據上邽今廢入清水金
　牛今廢入褒城(尚書說府上邽故城在/今鞏昌  秦州西南)
　岷嶓潛沱之義難解今蜀山連綿延亘凡居左者皆
　曰岷右者皆曰嶓凡水出於岷者皆曰江出於嶓者
　皆曰漢江别流而復合者皆曰沱漢别流而復合者
　皆曰潛恐屬方言爾故岷謂之汶今汶川是也漢謂
　之漾或謂之沔或謂之羌今沿漢水而東有寧羌州
　有沔縣又東有洋縣即古洋州也洋漾聲相近豈皆
　得名於漢水云(陸深蜀/都雜抄)
　出沔縣西門曲折行亂山中沔水流經其中畧如棧
　道但山􁃠無林木沔流舒緩不及褒水湍悍耳西涉
　沮水抵大安驛有土城廢址宋置大安軍沔沮之間
　闊者未丈許狹者才二三尺沙石磷磷深不没踝自
　大安西南亂山益稠至金牛驛北望見嶓冢山峩然
　雲表一小水自西東流即所謂嶓冢導漾者也水纔
　濫觴不没鳬鴈合五丁峽水東流為沔其流始大金
　牛驛西三里稍南入五丁峽一名金牛峽(在寧羌州/北三十里)
　峽口縣崖萬仭陰風颯然水自峽中噴薄而出寧羌
　州在亂山中無城堞本沔縣羊鹿坪地明洪武中以
　山冦作亂置寧羌衛於此成化中即衛建州治自州
　行十里渡水過百牢闗闗下有分水嶺嶺東水皆北
　流至五丁峽北合漾水入沔嶺西水皆南流逕七盤
　闗龍洞合嘉陵水為川江常璩言沔出嶓冢合白水
　為西漢明與導漾之文相悖按通典嶓冢山有二一
　在天水上邽一在漢中金牛雍大記云西漢水在西
　和縣源出嶓冢山西流與馬池水合此乃上邽之嶓
　冢在今秦州又云漢江源出沔縣嶓冢山東流入金
　州此乃金牛之嶓冢禹貢嶓冢導漾乃沔縣之嶓冢
　非秦州之嶓冢知嶓冢有二則東西二漢源流各自
　了然漾之與沔本為一流與隴西之嶓冢都無交涉
　常氏之誤可不辯而明矣(王阮亭蜀道驛程記東漢/中記嶓冢以東水皆  流)
　(嶓冢以西水皆西流故俗以為分水嶺/新城先生言分水嶺與記異恐記是)
　山海經云漢水出鮒嵎山蓋嶓冢之異名也本在漢
　中郡沔陽縣界(沔陽故城在今/沔縣東南十里)後魏正始中析沔陽
　置嶓冢縣屬華陽郡故地形志云其縣有嶓冢山隋
　省沔陽入嶓冢屬梁州大業初改置西縣(其故城在/沔縣界西)
　(北去唐西縣治/白馬城五里)故隋志云西縣有嶓冢山唐武徳二
　年分利州綿谷縣之通谷鎮置金牛縣(金牛故城本/漢廣漢郡葭)
　(萌縣地蜀為漢夀縣地晉為/晉夀縣地東晉為綿谷縣地)而山入其境故括地志
　云嶓冢山在金牛縣東二十八里通典云金牛縣有
　嶓冢山四年又分綿谷置三泉縣(其故城在今寧羌/州西北東至西縣)
　(一百五十里天寳初徙治於/此西南去舊縣一百二十里)寶厯初省金牛入三泉
　故寰宇記云嶓冢山在三泉縣東宋至道二年升三
　泉縣為大安軍紹興三年改建軍于西縣界復置三
　泉縣𨽻軍(今為大安驛在沔縣西/南九十里接寧羌州界)故輿池紀勝引宋
　朝郡縣志云今之言漢水以西縣之嶓冢山為源後
　又省三泉入軍故地理通釋云嶓冢山在大安軍西
　元降軍為縣故大一統志云漢水源出大安縣嶓冢
　山明初以其地改置沔縣又于縣西南置寧羌衛成
　化二十二年即衛置州而山入其境故漢中府志云
　嶓冢山在寧羌州北九十里蓋此山本在漢沔陽界
　西南接葭萌自後魏以來言山之所在曰嶓冢曰西
　縣曰金牛曰三泉曰大安曰寧羌地名六變而山則
　一皆在古梁州之域其為禹貢之嶓冢無疑也　嶓
　冢山孔傳不言所在之郡縣而正義引地理志以實
　之曰隴西郡西縣嶓冢山西漢水所出夫此水即嘉
　陵水之上源非禹貢之所謂嶓冢導漾東流為漢者
　也而班固以西縣之嶓冢為禹貢之嶓冢謬矣自是
　以後言嶓冢者率依班氏如張衡西京賦云終南太
　乙連岡乎嶓冢潘岳西征賦云面終南而背雲陽跨
　平原而連嶓冢玩其辭意皆主隴西而言司馬彪郡
　國志亦云漢陽郡西縣有嶓冢山無異議也自後魏
　正始中析沔陽地置嶓冢縣以表其山而名始著酈
　道元卒于孝昌二年上距正始置縣之時凡二十餘
　嵗本朝典故生所親見而注水經不言豈事在成書
　之後不及追改抑亦因其晚出而疑之乎然漾水注
　引漢中記曰嶓冢以東水皆東流嶓冢以西水皆西
　流故俗以嶓冢為分水嶺作者亦似知班志之謬而
　以禹貢嶓冢為當在漢中也者不然於漢中記奚為
　詳及隴西之山邪由此觀之則魏收以前已有知嶓
　冢在漢中者不待地形志出而後知也頴達豈未之
　考乎然班志雖以西縣嶓冢為禹貢之山而養水則
　自繋氐道之下不言出某山自水經云漾水出氐道
　縣嶓冢山而氐道亦有嶓冢矣常璩華陽國志云東
　源出武都氐道縣漾山為漾水而氐道之嶓冢且有
　漾山之目矣郭璞志山海經云嶓冢今在武都氐道
　縣南酈道元注水經云東西兩源俱出嶓冢而同為
　漢水則似一山跨二縣之境而在西縣者為西源在
　氐道者為東源矣輾轉迷惑愈久愈譌說經者不能
　出其窠臼而禹貢之嶓冢㡬不可問矣西縣故城在
　今秦州西南氐道今不知所在蓋自晉永嘉之亂隴
　西没於氐羌郡縣荒廢常璩郭璞皆云氐道屬武都
　而晉志武都郡無之則此縣之不可考乆矣要之二
　縣在隴西皆古雍州域也而禹貢嶓冢乃梁州之山
　不應䦨入雍域故唯魏收所言為得其實而况秦州
　之嶓冢與寧羌之嶓冢南北相距五六百里也(禹貢/錐指)
沔水出武都沮縣東狼谷中(水/經)
　沔水一名沮水闞駰曰以其初出沮洳然故曰沮水
　也縣亦受名焉導源南流泉街水注之出河池縣東
　南流入沮縣㑹於沔(酈注東元和志沮水出興州順/政縣  北八十二里按沮縣故)
　(城在今漢中府略陽縣界晉永嘉後没於氐羌縣廢/後魏改置武興縣又僑置畧陽縣西魏改畧陽曰漢)
　(曲隋又改曰順政唐為興州治宋復改順政曰畧陽/今在寧羌州北二百二十里河池今徽州屬鞏昌府)
　(泉街水在/畧陽縣北)
又東南逕沮水戍而東南流注漢曰沮口(水/經)
　所謂沔漢者也尚書曰嶓冢導漾東流為漢山海經
　所謂漢出鮒嵎山也東北流得獻水口虞仲雍云是
　水南至闗城合西漢水又東北合沮口同為漢水之
　源也故如淳曰北方人謂漢水為沔水故孔安國曰
　漾水東流為沔蓋與沔合也至漢中為漢水是互相
　通稱矣(酈注縣沮水戍在畧陽縣東南沔縣志曰沮/水在  西七十里與畧陽接界漢水自寧羌)
　(州東北流逕沔縣故大安軍南又東北至青羊驛沮/口在焉宋開禧二年金人入大散闗叛將吳㬢退屯)
　(罝口旋還興州/罝口即沮口也)
又東逕白馬戍南濜水入焉(水/經)
　水北發武都氐中南逕張魯城東魯沛國張陵孫陵學
　道於蜀鶴鳴山傳業衡衡傳於魯魯至行寛恵百姓
　親附供道之費米限五㪷故世號五㪷米道初平中劉
　焉以魯為督義司馬往漢中斷絶谷道因逺城治即
　崤嶺周迴五里東臨濬谷杳然百尋西北二面連峯
　接崖莫究其極從南為盤道登陟二里有餘濜水又
　南逕張魯治東對白馬城一名陽平闗濜水南流入
　沔謂之濜口其城西帶濜水南面沔州二水之交故
　亦曰濜口城矣(酈注縣地形志沔陽縣有白馬城今/在沔  西南即漢陽平闗亦曰白馬)
　(戍濜水在縣/西三十里)
又東逕武侯壘南(水/經)
　諸葛武侯所居也南枕沔水水南有亮壘背山向水
　中有小城迴隔難解(酈注在小城亦名石/馬城  今沔縣南)
又東逕沔縣故城南(水/經)
　城蕭何所築也漢建安二十四年劉備并劉璋北定
　漢中始立壇即漢王位於此其城南臨漢水北帶通
　逵南面崩水三分之一觀其遺畧厥狀時傳南對定
　軍山諸葛亮之死也遺令葬於其山因即地勢不起
　墳壟唯深松茂柏攢蔚川阜莫知墓營所在山東名
　髙平是亮宿營處有亮廟鍾士季征蜀枉駕設祠營
　東即八陣圖也遺基畧在崩裭難識(酈注宇沔陽故/城寰  記在西)
　(縣東南十六里今/在沔縣東南十里)
又東逕西樂城北(水/經)
　在山上周三十里甚嶮固城東容裘谿注之谿水又
　北逕城東而北流注於漢(酈注南城在今沔/縣西  漢水南岸)
又左得度口水(水/經)
　出陽平北山水有二源一曰清檢出佳蠖二曰濁檢
　出好鮒常以二月八日取之美珍常味度水南經陽
　平縣故城東又南逕沔陽縣故城東而南流注於漢
　水(酈注南水在/沔縣  二里)
又東黄沙水左注之(水/經)
　水北出逺山山谷邃險人跡罕交谿曰五丈谿谿水
　側有黄沙屯諸葛亮所開也其水南注漢水南有女
　郎山有女郎廟言張魯女也有小水北流入漢謂之
　女郎水(酈注郎沔縣東四十里有沙/水女  山在褒城縣西南)
又東合褒水(水/經)
　水西北出衙嶺山東南逕大石門歴故棧道下谷俗
　謂千梁無柱也諸葛亮與兄瑾書曰前趙子龍退軍
　燒壊赤崖以北閣道縁谷一百餘里其閣梁一頭入
　山腹其一頭立柱於水中今水大而急不得安柱此
　其窮極不可强也又云頃大水暴出赤崖以南橋閣
　悉壊時趙子龍與鄧伯苗一戌赤崖屯田一戍赤崖
　口但得縁崖與伯苗相聞而已後諸葛亮死於五丈
　原魏延先退而焚之謂是道也自後案舊修路者悉
　無復水中柱逕渉者浮梁振動無不摇心眩目也褒
　水又東南得丙水口水上承丙穴穴出嘉魚常以三
　月出十月入地穴口廣五六尺去平地七八尺泉縣
　注魚自穴下透入水穴口向丙故曰丙穴下注褒水
　故左思稱嘉魚出於丙穴良朩攢於褒谷矣褒水又
　東南歴小石門門穿山通道六丈有餘刻石言漢明
　帝永平中司𨽻校尉犍為楊厥之所開逮靈帝建和
　二年漢大中大夫同郡王升嘉厥開鑿之功琢石頌
　徳以為石牛道來敏本蜀論曰秦惠王欲伐蜀而不
　知道作五石牛以金置尾下言能屎金蜀王負力令
　五丁引之成道秦使張儀司馬錯尋路滅蜀因曰白
　牛道厥蓋因而廣之矣石門在漢中之西褒中之北
　褒水又東南歴褒口即褒谷之南口也北口曰斜所
　謂北出褒又南逕褒縣故城東褒中縣也本褒國矣
　又南流入於漢漢水又東逕萬石城下(酈注谷元和/志褒  山在)
　(褒城縣北五里南口為褒北口為斜長四百七/十里褒水在今褒城縣東萬石城在褒城縣東)
又東逕漢廟堆下(水/經)
　昔漢女所遊側水為釣臺後人立廟於臺上世人覩
　其頽基崇廣因謂之漢廟堆傳呼乖實又名之為漢
　武堆(酈注縣堆在今/南鄭  西南)
又東過南鄭縣南(水/經)
　耆舊傳云南鄭之號始於鄭桓公桓公死於犬戎其
　民南奔故以南為稱即漢中郡治也漢高祖入秦項
　羽封為漢王蕭何曰天漢美名也遂都南鄭(酈注今/南鄭)
　(陜西漢/中府治)
　以今輿地言之漾水出寧羌州北嶓冢山(寧羌在漢/中府西北)
　(三百八/十里)東北流逕沔縣西南合沔水又東逕沔縣南
　(沔縣在府西/少北九十里)又東逕褒城縣南(在府西北四十里沔/水去縣二十四里)
　又東逕南鄭縣南為漢水(去縣/三里)經所謂嶓冢導漾東
　流為漢者也　漢志隴西氐道下云禹貢養水所出
　至武都為漢(師古曰氐夷種名也氐之所居故曰氐/道邑有蠻夷曰道晉永嘉後地没於氐)
　(羌縣多荒廢氐/道今不知所在)武都郡武都縣下云東漢水受氐道
　水一名沔過江夏謂之夏水入江(武都本白馬氐地/漢元鼎六年開以)
　(為武都郡治武都縣今鞏昌府成縣西北百里有仇/池山山上有仇池城城東南有武都縣故城即漢武)
　(都郡/治也)水經漾水出隴西氐道縣嶓冢山東至武都沮
　縣為漢水常璩華陽國志漢水有二源東源出武都
　氐道縣漾山為漾水禹貢導漾東流為漢是也此皆
　依漢志以為言然氐道漾水至武都為東漢水卒莫
　有能言其所經者今按酈注濁水出濁城北(今成縣/有濁水)
　(戍亦曰濁水城胡三省云在/上禄縣東南武街城西北)東流與丁令溪水㑹又
　東逕武街城南(今廣業郡治城在/今成縣西三十里)又東𢎞休水注之
　又東逕白石縣南(白石今為/成縣治)又東南渥陽水注之又
　東南與仇鳩水合又東與河池水合又東南兩當水
　注之水出陳倉縣之大散嶺西南流入故道川謂之
　故道水西南逕故道城東又西南入廣漢郡界與沮
　水枝津合謂之兩當溪水上承武都沮縣之沮水凟
　(沮縣今畧陽/沮水在縣東)西南流注於兩當溪又西南注於濁水
　濁水南逕槃頭郡東(今畧陽縣西北一百里有長/舉廢縣後魏於此置槃頭郡)而
　南合鳳溪水又東注於漢水觀此文則漢志以沮水
　枝津上承氐道水下為東漢水可知也氐道雖未詳
　其處所以池望度之當在西縣之東河池之西上邽
　之南下辨之北濁水所受有丁令溪水𢎞休水渥陽
　水皆出其北蓋自氐道來也其中或有漢志所謂養
　水者但今無可考耳然沮水枝津上承沮瀆自東入
　西非自西入東也昔之觀水作記者不察地勢之髙
　下不辨川流之去來遂以為氐道養水合濁水兩當
　溪由枝津以達沮沔是為東漢之源而不知其非也
　班固因之故有此誤水經於武都下加沮縣二字蓋
　亦以氐道水下通沮水為東漢之源也然漢志不言
　養水出何山而水經復附㑹之曰嶓冢則氐道亦有
　嶓冢山矣常璩知其非是故又因水以名其山曰漾
　山而為之殊目要知氐道水所出别是一山非嶓冢
　也近世言漢水者皆知班固之誤而不知其誤所由
　來故詳著其原委如此　漢志隴西西縣下云禹貢
　嶓冢山西漢水所出(括地志秦西垂宮即漢西縣在/秦州上邽縣西南九十里元和)
　(志嶓冢山在上邽縣西南五十八里然則山在故西/縣東北去西縣三十二里也上邽漢屬隴西郡唐為)
　(秦州治今鞏昌府秦州是志云西縣故城在州西南/一百二十里嶓冢山在州西南六十里山不甚髙而)
　(峯岫延長連屬若冢是山在西縣故城東北六十里/也與括地元和二志里數不同蓋唐之上邽在今州)
　(之西南去西縣故城當較近但山不當更/差二十八里耳州志城與山必有一誤)南入廣漢
　白水東南至江州入江(元和志利州景谷縣本漢白/水縣屬廣漢郡宋為平興縣)
　(隋改曰景谷今四川保寧府昭化縣之白水鎮是也/鎮在縣西百里白水在縣北二十里至縣東三里合)
　(嘉陵江漢巴郡治江州縣其故城在今重慶府/巴縣西大江在縣東南嘉陵江至此入大江)過郡
　四(隴西武都/廣漢巴郡)行二千七百六十里此與氐道之養水
　全無交涉水經非一時一手作漾水篇首云漾水出
　隴西氐道縣嶓冢山東至武都沮縣為漢水此不過
　依漢志氐道一條以立文惟加嶓冢沮縣為不同耳
　其所謂漢水即東漢亦與西縣之西漢全無交渉
　及觀下文東南逕白水葭萌閬中至江州入江則又
　確是西漢水與武都一條全無交涉矣首尾横决必
　魏晉間人所續也(經文有曰廣魏者故廣漢也蓋曹/氏改名漢後人續經此亦其一證)
　尋其意指蓋以氐道水南合濁水兩當溪歴槃頭郡
　東而南為西漢水也(槃頭治長舉/亦漢沮縣地)故酈注以為東西
　兩川俱出嶓冢而同為漢水其言曰劉澄之云有水
　從沔陽縣南至梓潼漢夀入大穴暗通罡山郭景純
　亦言是矣罡山穴小本不容水水成大澤而流與漢
　合庾仲邕又言漢水自武遂川南入蔓葛谷越野牛
　逕至闗城合西漢水故諸言漢者多言西漢水至葭
　萌入漢則兩川通波更在沮縣之南矣嘗試以圖志
　考之漾沮雖有枝津與西漢通要皆自東入西非自
　西入東也蓋嶓冢亘絶東西俗謂之分水嶺地勢東
　髙而西下故西漢水自畧陽縣南入寧羌州界即折
　而西南避髙就下其性則然豈有東入之理澄之所
　言即禹貢之潛仲邕所言即通谷水也二水皆東漢
　之枝津西流入西漢水而說者乃謂西漢水至葭萌
　入漢顛倒之矣今嶺東漾沮枝津皆入西漢嶺西谿
　澗之水亦皆入西漢川流去來有目者盡能驗之其
　可是古而非今乎　酈道元雖有東西兩川俱出嶓
　冢之說而終以西漢為主注云今西縣嶓冢山西漢
　水所導也西流與馬池水合又西南合楊㢘川水又
　西南逕始昌峽始昌縣故城西(城在今西/和縣北)又西南逕
　宕備戍南(戍在西和/縣東北)又西南逕祁山軍南(祁山在嶓/冢之西七)
　(十許里今在西和/縣西北七十里)又西逕蘭倉城南(今禮縣東南/有蘭倉故城)又
　南入嘉陵道而為嘉陵水(禮縣夲漢嘉陵道地屬武/都郡西漢水至此為嘉陵)
　(水傅同叔云嘉陵江出鳳州大散闗西南嘉陵谷至/興州北境當㑹東漢水而東行安得越東漢而為西)
　(漢乎宋人以故道水為嘉陵江大非近志皆承其謬/故道水合濁水至槃頭郡入西漢水至今猶然何言)
　(㑹東漢而不/為西漢耶)又東南逕瞿堆西又屈逕瞿堆南(瞿堆/即仇)
　(池山在今成/縣西北百里)又東南逕濁水城南(亦曰濁水戍/在成縣西)又東
　南逕修城道南(今畧陽縣西北有修城廢/縣漢志作循城屬武都治)又東南於
　槃頭城南與濁水合(詳見/前)又東逕武興城南(今畧陽/縣治即)
　(武興故城唐為興州順政縣元和/志嘉陵江經順政縣南去縣百步)又西南逕闗城北
　(闗城即今陽平闗在寧羌州西北/八十里東至沔縣一百七十里)又西南逕通谷(唐/武)
　(德二年分綿谷縣之通谷鎮置金牛縣在今寧羌州/金牛驛西三十里庾仲邕曰漢水自武遂川南入蔓)
　(葛谷越野牛逕至闗城合西漢蓋即此/通谷水也通溪上承漾水曰獻水口)又西南寒水
　注之(寰宇記大寒水在三泉故縣南十五里西流至/龍門山入大石穴龍門山在故三泉縣西七十)
　(里今在廣元縣東北八十二里其水即禹貢之潛郭/璞所謂從沔陽南流至漢夀入大穴中通峒山下西)
　(南潛出/者也)又西逕石亭戍又逕晉夀城西又南合漢夀
　水(在今廣/元縣南)水經又東南至葭萌縣東北與羌水合注
　云白水西北出臨洮縣西傾山又東南逕白水縣故
　城東又東南逕小劍戍北西去大劍三十里又東南
　至吐費城南即西晉夀之東北也東南流注漢水水
　有津闗(元和志晉夀故城在利州益昌縣東南五十/里本漢葭萌縣也此為西晉夀今在昭化縣)
　(界白水即桓水嘉陵江自陜西寧羌州界東南流逕/四川廣元縣西又西南逕昭化縣東南又南逕劍州)
　(東又東南入倉溪縣界白水闗在寧羌州西南/九十里接昭化界東北去闗城一百八十里)水經
　又東南逕巴郡閬中縣注云巴西郡治也閬水出閬
　陽縣而東逕其縣南又東注漢水又東南逕宕渠縣
　又東南合宕渠水水北出南鄭縣南巴嶺謂之北水
　東南流與難水合又東南流逕宕渠縣謂之宕渠水
　又東南入漢(三巴記云閬白二水南流曲折三回如/巴字即嘉陵江也自蒼溪縣界東南流)
　(逕閬中縣西南又東南逕南部縣東北又東南逕蓬/州東又西南逕南充縣東又南入定逺縣界寰宇記)
　(云嘉陵水又名閬中水亦曰閬江亦曰渝水華陽國/志曰閬中有渝氷賨民多居水左右天性勁勇銳氣)
　(善舞今所謂巴渝舞也宕渠故城在今渠縣東北七/十里宕渠水亦名渠江重慶府志云嘉陵江自定逺)
　(縣流入合州界又一百九十里合渠江又十里至州/城東南合涪江又南四十里入巴縣酈道元以宕渠)
　(水為禹貢/之潛非是)水經又東南逕江州縣東南入於江注云
　涪水注之故仲邕謂涪内水者也(江州作江津誤/今據漢志改正)
　以今輿地言之秦州西和禮縣成縣(並屬陜西/鞏昌府)畧陽
　寧羌(並屬漢/中府)廣元昭化劒州蒼溪閬中南部(並屬四/川保寧)
　(府/)蓬州南充(並屬順/慶府)定逺合州巴縣(並屬重/慶府)諸州縣
　界中皆西漢水之所經也禹貢雖無西漢水然必周
　知其所歴之地而後可以折東漢受氐道水之妄且
　廣元以下即禹貢之潛昭化合白水亦即禹貢之桓
　皆有闗于經故備著之　禹貢以嶓冢繫梁州而漢
　志嶓冢在雍域之隴西一誤也禹貢云嶓冢導漾而
　漢志以嶓冢所出為西漢水其漾水則出氐道二誤
　也禹貢之潛乃漾水枝津西出為西漢水而漢志西
　漢水出西縣之嶓冢三誤也漢志不言漾水出何山
　而水經云出氐道縣嶓冢山是氐道亦有嶓冢四誤
　也漾者東漢之源而續水經者以西漢接漾水為一
　川五誤也漾沔枝津皆自東入西而酈注從舊說云
　西漢水至葭萌入漢六誤也川流離合地上灼然可
　見而酈注惑闞駰之說以為原始要終潛流或一故
　東西俱受漢漾之名七誤也羣言殽亂學者靡所折
　衷今說漢水當排棄諸家專主禹貢以沮沔為漢之
　别源以西漢為漾之枝津而氐道水則存而不論是
　亦理亂絲觧連環之術也(禹貢錐指寧按今陜西通/志漢中府  羌州有嶓冢)
　(山在州北九十里形如冢漢水所出東入襄陽禹貢/嶓冢導漾即此沔縣有漾水在舊大安軍南禹貢嶓)
　(冢導漾東流為漢褒城縣有沔水在縣南四里源出/古金牛縣界南流合沮水南鄭縣有漢江在城南三)
　(里東流至漢陽府㑹大江水此與禹貢錐指所言相/合又按黄宗羲今水經嘉陵江即東漢水源出陜西)
　(鳳縣東嘉陵谷歴兩當縣過畧陽縣治西㑹東谷諸/水流經漢中府城南三里歴陽縣石泉縣南過金州)
　(北漢水又東過鄖西縣南又東北屈東南過均州東/北過光化縣西南漢水又南逕榖城縣東均水入之)
　(漢水又東過襄陽城北又東南淯水從北來注之漢/水又南經安陸州治西過宜城縣東夷水東流注之)
　(漢水經潛江縣分為潛江入於江漢水又東南臼水/注之又經當陽縣之東漢水又東南溳水入焉漢水)
　(又東南至荆門州東九十里至大别山入於江其水/自嶓冢為漾水沔縣為沔水漢中為漢水至荆山東)
　(為滄浪水蓋因地而稱名也其中所叙之水/又與錐指所記詳畧不同備錄之以俟參考)
　
　
　
　行水金鑑巻七十一
欽定四庫全書
　行水金鑑巻七十二
　　　　　　　　　　江南按察使傅澤洪撰
　　漢水
又東為滄浪之水(禹/貢)
　張平子南都賦云流滄浪而為隍廓方城而為墉李
　善注引左氏傳屈完所謂楚國方城以為城漢水以
　為池則是滄浪即漢水也蓋漢水至於楚地則其名
　為滄浪之水也(尚書/全解)
　漢水自興元南鄭縣又七十二里至城固縣北二里
　又三百里至洋州興道縣百步又經金州之漢陰縣
　南二里又五百里至金州西城縣北百步又經洵陽
　縣又經均州之豐利鄖郷二縣又六百八十里至均
　州武當縣西北四十里水中有滄浪洲至此又名滄
　浪水(易祓尚書說屬武當漢屬南陽/郡今為均州  湖廣襄陽府)
　傳云别流在荆州正義云傳言别流似分為異水按
　經首尾相連不是分别當以名稱别流也按水經夏
　水注云康成注尚書滄浪之水言今謂之夏水來同
　故世變名焉劉澄之著永初山水記云夏水古文以
　為滄浪漁父所歌也因此言之水應由沔今按夏水
　是江流沔非沔入夏假使沔注夏其勢西南非尚書
　又東之文也此辨最為明晰孔傳實出康成之後以
　夏水為滄浪故曰别流(滄浪者漢水之色也非因洲/而得名李白襄陽歌云漢水)
　(鴨頭綠正所謂滄浪說卦震為蒼筤竹漢童謡朩門/倉琅根字雖不同而音義則一皆言其色青也  禹)
　(貢錐/指)
漢水(自南鄭/縣東南)又東得長栁渡(水/經)
　長栁村名又東逕胡城南南對扁鵲城漢水出於二
　城之間右㑹磐余水水出南山巴嶺上泉流兩分飛
　清派注南入蜀水北注漢津謂之磐余口(酈注今胡/城在  城)
　(固縣西/四十里)
又左㑹文水(水/經)
　水即門水也出胡城北山石穴中東南流逕胡城北
　三城竒對隔谷羅布深溝固壘髙臺相距門水右注
　漢水謂之髙橋谿口(酈/注)
又東黑水注之(水/經)
　水出北山南流入漢諸葛亮牋曰朝發南鄭暮宿黒
　水四五十里謂是水也道則百里也(酈注縣黒水在/城固  西北五)
　(里/)
又東過城固縣南又東過魏興安陽縣南涔水出自旱
山北注之(水/經)
　涔水出西南而東北入漢左谷水出西南而東北入
　漢右谷水出漢北即聓水也聓水歴匈奴城張良渠
　樊噲臺大城固北城韓信臺東迴南轉又逕其城東
　而南入漢水謂之三水口也漢水又東㑹益口水出
　北山益谷東南流注於漢水(酈注縣元和志漢水逕/城固  南去縣二里今)
　(城固縣北有城固北城漢置即大城固也匈奴城在/今固城縣西大城固北城在今城固縣境内蔡傳云)
　(安陽今洋州真符縣也真符在今洋縣東六十里元/省入洋州旱山在今南鄭縣東南漢志安陽鬵谷水)
　(出西南北入漢師古曰鬵音潛其字亦或從水涔鬵/古字通或以為禹貢之潛非是酈注云涔水即黄水)
　(也益水在洋縣/西北二十五里)
又東至灙城南與洛谷水合(水/經)
　水北出洛谷谷北通長安其水南流右則灙水注之
　水發西谿東南流合為一水亂流南出際其城西南
　注漢水(酈注也灙城今洋縣東北二十三里興勢故/城是  洛當作駱灙谷在縣北即駱谷之南)
　(口/)
又東逕小城固南(水/經)
　州治大城固移縣北故曰小城固漢水東歴上濤而
　逕於龍下蓋伏石驚湍流屯激怒故有上下二濤之
　名龍下地名也自白馬迄此則平川夾勢水豐壤沃
　利方三蜀矣度此溯洄從漢為山行之始(酈注治今/洋縣  即)
　(興道故城小城固城在縣東元和志漢水經興道縣/南去縣一百步寰宇記云漢水自發源至此屈曲行)
　(三百七十里入/金州漢陰縣界)
又東逕石門灘(水/經)
　山峽也東㑹酉水水北出秦嶺酉谷南歴重山與寒
　泉合水東出寒泉涌山頂望之交横似若瀑布頽波
　激石散若雨灑勢同厭源風雨之池其水西流入於
　酉水酉水又南注漢謂之酉口(酈注五灘在洋/縣東  十里)
又東逕媯虚為灘(水/經)
　世本曰舜居媯汭在漢中西城縣或言媯虚在西北
　舜所居也後或姓姚或姓媯媯姚之異事妄未知所
　從(酈/注)
又東逕猴經灘(水/經)
　山多猴猿好乗危綴飲故灘受斯名(酈/注)
又東逕小大黄金南(水/經)
　山有黄金陗水北對黄金谷有黄金戍旁山依陗嶮
　折七里氐掠漢中岨此為戍與鐵城相對(酈注縣並/在洋  東)
　(八十/里)
又東合蘧蒢溪口(水/經)
　水北出就谷在長安西南其水南流逕陽都坂東坂
　自上及下盤折一十九曲西連寒泉嶺漢中記曰自
　西城涉黄金陗寒泉嶺陽都坂峻崿百里絶壁萬尋
　既造其峯謂已踰崧岱復瞻前嶺又倍過之言陟羊
　腸超煙雲之際顧看向塗杳然有不測之險山豐野
　牛野羊騰巖越嶺馳走若飛觸突樹朩十圍皆倒山
　殫艮岨地窮坎勢矣其水南歴蘧蒢溪而南流注於
　漢謂之蒢口(酈注子陽都坂蘧蒢水皆在洋縣東北/又有  午道在縣東一百六十里元和)
　(志黄金縣有驛即子午道也舊道在/金州安康縣界梁王神念别開此路)
又東右會洋水(水/經)
　洋水導源巴山東北流逕平陽城又東北流入漢謂
　之城陽水口(酈注八隋志西鄉縣有洋水元和志經/縣東  里平陽城在今西鄉縣南界)
又東歴敖頭(水/經)
　水陸嶮凑魏興安康縣治有戍統領流雜(酈注即安/康縣  今)
　(漢陰/縣)
又東合直水(水/經)
　水北出子午谷巖嶺下又南枝分東注旬水山上有
　戍置於崇阜之上下臨深淵張子房燒絶棧閣示無
　還也又東南歴直谷逕直城西而南流注漢(酈注西/直城)
　(與今石泉縣接界寰宇記/漢水在石泉縣東百步)
又東逕直城南(水/經)
　又東逕千渡而至蝦蟇嶺歴漢陽潕口而屇於彭谿
　龍竈矣並溪澗灘磧之名也(酈注直魏地形志金城/郡治  城縣其故城在)
　(今漢陰/縣西)
又東逕晉昌郡之寧都縣南(水/經)
　縣治松谿口又東逕魏興郡廣城縣(酈注漢寧都故/城在  陰縣東)
　(七十里晉置屬晉昌郡唐改漢陰寰宇記漢水在漢/陰縣南二里今在縣西沈約宋志魏興郡有廣城縣)
　(其故城在今紫陽縣東/南漢水在縣南門外)
又東逕魚脯谿口(水/經)
　舊西城廣城二縣指此谷而分界也(酈注/)
又東過西城縣南(水/經)
　又東逕鼈池南鯨灘鯨大也蜀都賦曰流漢湯湯驚
　浪雷奔望之天迴即之雲昏者也又東逕嵐谷北口
　嶂逺谿深澗峽嶮邃氣蕭蕭以瑟瑟風颼颼而飀飀
　故川谷擅其目矣(酈/注)
又東右得大勢(水/經)
　勢岨急谿故亦曰急勢也依山為城(酈/注)
右對月谷口(水/經)
　山有阪月川於中黄壤沃衍而桑麻列植佳饒水田
　(酈/注)
又東逕西城縣故城南(水/經)
　漢中郡之屬縣也漢末為西城郡魏文帝改為魏興
　郡治(酈注本漢水自紫陽界折而東北流入興安州/界州  漢西城縣唐為金州治元和志漢水去)
　(州城百歩/水出麩金)
又東為鱣湍(水/經)
　洪波渀盪漰浪雲頽古耆舊言有鱣魚奮鰭溯流望
　濤直上至此則暴鰓失濟故因名湍矣(酈/注)
又東合旬水(水/經)
　水北出旬山東南流注漢謂之旬口(酈注陽旬口在/今洵  縣東南)
　(漢志漢中旬陽縣北/山旬水所出南入沔)
又東逕朩蘭塞南(水/經)
　左岸壘石數十行重叠數十里為朩蘭塞云(酈/注)
又東左得淯溪(水/經)
　興晉旬陽二縣分界於是谷漢水又東注谷甲水口
　又東逕上庸郡北與關柎水合關柎水又南入上津
　注甲水甲水又東南流逕魏興郡之興晉縣南又東
　右入漢水(酈注入漢志上雒縣甲水出秦嶺山東南/至錫  沔當在今白河縣界白河漢錫縣)
　(地晉旬陽二縣在今漢中府境/上庸郡在今鄖陽漢中二府境)
又東逕魏興郡之錫縣故城北(水經陽/鍚音)
　為白石灘縣故春秋鍚穴地也故屬漢中王莽之鍚
　治也縣有鍚義山又東逕長利谷南(酈注利漢志漢/中長  縣有鄖)
　(闗其故城在今/鄖西縣西南)
又東過堵陽縣堵水出焉自上粉縣北流注之(水/經)
　堵水自建平縣界故亭谷東歴新城郡郡故漢中之
　房陵縣也房陵故縣有粉水縣居其上故曰上粉縣
　也堵水又東逕方城亭而東北歴嵾山下而北逕堵
　陽縣南北流注於漢謂之堵口(酈注堵堵水在今鄖/縣南  陽縣在今鄖)
　(陽縣南界上粉/縣在今房縣境)
又東過鄖陽縣南又東逕鄖鄉縣故城南(水經今鄖陽/縣在  鄖陽)
　(府境鄖鄉唐屬均州元改鄖縣元和志鄖鄉縣漢水/西自豐利縣界流入南去縣三里豐利今白河也)
又東逕琵琶谷口(水/經)
　梁益二州分境於此故謂之琵琶界也(酈/注)
又東北流又屈東南過武當縣東北(水經陽今為均州/在襄  府西北三)
　(百九十里西去/興安州七百里)
　縣西北四十里漢水中有洲名滄浪洲庾仲邕漢記
　謂之千齡洲非也是世俗語訛音與字變矣地說曰
　水出荆山東南流為滄浪之水是近楚都故漁父歌
　曰滄浪之水清兮可以濯我纓滄浪之水濁兮可以
　濯我足余按尚書禹貢言導漾水東流為漢又東為
　滄浪之水不言過而言為者明非他水决入也蓋漢
　沔水自下有滄浪通稱耳纒絡鄢郢地連紀郢咸楚
　都矣(酈注浪自均州以至漢陽皆/名滄  之水故曰是近楚都)
　以今輿地言之漢水自南鄭縣南又東逕城固縣南
　(城固在漢中府東少北七十里水去縣四里舊志云/縣東二里有飲馬灘每子午二時潮響如雷又五里)
　(為上濤下濤龍亭廢縣在/縣東龍亭山下即龍下也)又東逕洋縣南(洋縣在府/東南一百)
　(二十里水/去縣二里)又東逕西鄉縣東北(西鄉在府東南/二百二十里)又東
　南逕石泉縣南(石泉在興安州西二百/五十里水去縣五十步)又東逕漢陰
　縣南(漢陰在州西少北一百/六十里水去縣八十里)又東逕紫陽縣南(紫陽/在州)
　(西南一百八十里州志云有怯灘在縣西十五里水/陡如鬪又大力灘在縣西八里兩岸夾石左右有兩)
　(石觜最為舟楫患又石梁灘在縣西當任河水口中/宮灘在縣東南一里極髙險中流有柱石怒濤之聲)
　(如雷長灘在縣東四里近汝河灘不甚/險商舟停集漁火絡繹皆漢水所經也)又東北逕興
　安州北(州志云州境漢江多灘麩灘串灘二郎灘為/險而神灘尤甚明成化十三年知州鄭福於)
　(沍冬時用火燒石疏鑿以殺其勢舟行利焉州東一/里有長春堤成化八年為水衝壊十五年鄭福増築)
　(高堅萬厯二十/年復加修築)又東逕洵陽縣南(洵陽在州東一百/二十里水在縣南)
　(門/外)又東逕白河縣北(白河在州東南/一百七十里)又東逕鄖西縣
　南(鄖西在湖廣鄖陽府西一/百四十里水去縣五十里)又南逕鄖縣南(明成化/十二年)
　(置鄖陽府治鄖縣舊志云漢江自城西/遶城南寳蓋天馬諸山皆錯列漢濱)又東逕均州
　北(均州在襄陽府西北三百/九十里水去州四十里)經所謂又東為滄浪之
　水者也(禹貢/錐指)
過三澨至于大别南入于江(禹/貢)
　地說曰沔水東行過三澨合流觸大别山陂故馬融
　鄭𤣥王肅孔安國等咸以為三澨水名也許慎言澨
　者埤増水邉土人所止也春秋左𫝊曰文公十有六
　年楚軍次于勾澨以伐諸庸宣公四年楚令尹子越
　師於漳澨定公四年左司馬戌敗吳師於雍澨昭公
　二十三年司馬薳越縊于蓬澨服䖍或謂之邑又謂
　之地京相璠曰杜預亦云水際及邉地名也今南陽
　淯陽二縣之間淯水之濱有南澨北澨矣而諸儒之
　論水陸相半又無山源出處之所津途關路唯康成
　及劉澄之言在竟陵縣界經云邔(孟康曰/邔音忌)縣北池然
　池流多矣而論者疑焉而不能辨其所在(酈注池北/池之  經)
　(本作地池流池/字酈注亦誤)
　三澨鄭康成說水在竟陵司馬貞引水經以為地名
　在邔縣北謂今竟陵有三參水俗云三噬非也今漢
　陽漢川有㲼水自復州景陵縣來東入於漢寰宇記
　亦名澨水疑即三澨之一然據左傳漳澨薳澨之屬
　皆其水際未可强通今江漢之水漫流沱潛尚不可
　辨况所謂三澨乎(書古/文訓)
　過者三澨之水分流别派至是而始合於漢水也蓋
　漢水既東流為滄浪之水矣於是過三澨水所入之
　處於是觸大别山以與江合也(尚書/全解)
　按左傳澨有五睢澨宋地故酈注不引今就其所引
　者論之不知何者可當禹貢三澨之目蔡傳以漳澨
　薳澨與㲼水為三澨而句澨雍澨其地皆有可考却
　不數韓汝節宗之以㲼澨漳澨薳澨為三澨㲼澨古
　無此名薳澨不知所在紛紛推測終無定論所可知
　者三澨為漢水之三大防其地當有名川來入漢上
　不越滄浪下不踰大别愚意當在淯水入漢處一在
　襄城北即大堤一在樊城南一在三洲口東皆襄陽
　縣地在邔縣之北也言在竟陵者非是　邔縣故城
　在今襄陽府宜城縣東北其北即襄陽縣之東境是
　也史記索隱曰三澨地名在南郡邔縣北蓋即水經
　所言今無地以應之淯水注云淯水左右舊有二澨
　所謂南澨北澨者水側之濆此京相璠云在南陽淯
　陽之間者與邔縣無渉若以為入漢之水名則二澨
　不可為三澨水經沔水從襄陽縣東屈西南淯水從
　北來注之注云襄陽城東有東白沙白沙北有三洲
　東北有宛口即淯水所入也淯水今名唐河在襄陽
　縣東北及會白水(一名濁水一/名弱溝水)又謂之唐白河而淯
　水之名遂晦其入漢處名三洲口三國時吳將朱然
　攻樊司馬懿救之追至三洲口大獲而還又王㫤屯
　新野習水軍于三洲謀伐吳水經邔北之三澨豈即
　此三洲邪然洲澨不同水中可居者曰洲埤増水邊
　土人所止者曰澨以洲為澨吾終不能無疑　鄭劉
　皆言三澨在竟陵界故後世說三澨者多求之此地
　索隱曰今竟陵有三參水俗云是三澨水參音去聲
　蔡傳曰三澨水名今郢州長壽縣磨石山發源東南
　流者名澨水至復州景陵縣界又名汊水(韓汝節云/汊楚駕反)
　(今按唐沔州有㲼川縣杜佑曰㲼音乂宋避太宗嫌/名改曰漢川則㲼與義同音可知廣韻㲼魚肺切水)
　(名蔡傳作汊從俗也元和志云㲼川水在㲼川縣南/二里漢陽府志云楊子港自景陵縣流逕漢川縣北)
　(又東入溳水/即㲼水也)疑即三澨之一據左傳漳澨薳澨則為
　水際未可曉也湖廣通志曰沔陽州黄蓬之山下枕
　大江其東南有三澨焉北為滄浪之水按山臨大江
　而所稱三澨者又在其東南與漢水絶無交渉通志
　大謬承天府志以司馬河為一澨(即出磨/石山者)馬溪河為
　一澨石家河為一澨自京山合流入景陵界謂之三
　汊水蓋即索隱所稱三參水也(參去聲讀若簒蓋上/音由汊轉而為參也)
　蔡氏謂即三澨之一者專指司馬河而言　大别山
　在漢陽府城東北半里漢水西岸左傳小别至於大
　别杜預云禹貢漢水至大别南入江然則此二别在
　江夏界水經注江水東逕魯山南古翼際山也地說
　曰漢與江合于衡北翼際山傍者也山上有吳江夏
　太守陸渙所治城蓋取二水之名地理志曰夏水過
　郡入江故曰江夏也舊治安陸吳乃徙此山左即沔
　口矣沔左有却月城故曲陵縣後乃沙羨縣治也(羡/音)
　(夷/)元和志魯山一名大别山在漢陽縣東北一百歩
　其山前枕蜀江北帶漢水山上有吳將魯肅神祠渭
　按禹貢大别山杜元凱已知在江夏不在安豐酈氏
　亦主杜說而終不能指魯山為大别至唐人始能言
　之　左傳定四年吳子伐楚舎舟於淮汭自豫章與
　楚夾漢史皇謂子常必速戰乃濟漢而陳自小别至
　於大别三戰子常知不可欲奔史皇止之十一月庚
　辰陳于柏舉吳師大敗楚師子常奔鄭孔疏云小别
　當在大别之東何則子常從小别與吳戰退而至大
　别明自東而漸西也今按豫章杜注云漢東江北地
　自豫章與楚夾漢謂吳軍漢東楚軍漢西也子常濟
　漢而陳自小别至於大别言其師衆為長陳自西及
　東若此其逺兩軍合戰則自大别以東尋傳文無從
　小别與吳戰退而至大别之事也小别當在大别之
　西孔說正相反今漢川縣東南有甑山即小别山元
　和志云小别山在㲼川縣東南五十里(唐㲼川縣在/今漢川縣北)
　(三十里故/里數不同)寰宇記云山形如甑土諺謂之甑山索隱
　云大别山土人謂之甑山蓋承孔疏之誤二别相去
　一百二十餘里(禹貢/錐指)
漢水(自武當/縣東北)又東為佷子潭(水/經)
　潭中有石磧洲長六十丈廣十八丈世亦以此洲為
　佷子葬父於斯(酈/注)
又東南逕武當縣故城北(水/經)
又東平陽川水注之(水/經)
　水出縣北伏親山南歴平陽川逕平陽故城下又南
　流注於沔(酈注今平陽故/城在  均州境)
又東南逕縣城東(水/經)
　又東曾水注之水導源縣南武當山一曰太和山山
　形特秀曾水發源山麓逕越山陰東北流注於沔謂
　之曾口(酈/注)
又東逕龍巢山下(水/經)
　山在沔水中髙十五丈廣員一里二百三十步山形
　峻峭(酈/注)
又東南逕涉都城東北(水/經)
　故鄉名也郡國志筑陽縣有涉都鄉均水於縣入沔
　謂之均口(酈注南筑音逐涉都城在今榖城縣界均/水自  陽府淅川縣流逕均州至榖城入)
　(漢今故/道已湮)
又東南過酇縣之西南(水/經)
　縣治故城南臨沔水謂之酇頭(酈注酇今光化縣/北有  縣故城)
又南逕穀城東又南過陰縣之西(水/經)
　沔水東逕穀城南而不逕其東矣城在穀城山上又
　東南逕陰縣故城西故下陰也(酈注穀今穀城縣北/有故  城陰縣故城)
　(在今光化/縣東北)
又東南得洛谿口(水/經)
　水出縣西北集池陂東南流逕洛陽城北抗洛谿谿
　水東南注沔水也(酈/注)
又南過筑陽東筑水出自房陵縣東過其縣南流注之
(水/經)
　沔水又南汎水流注之水出梁州閬陽縣汎水又東
　逕巴渠北新城上庸東逕汎陽縣故城南晉分筑陽
　立自縣以上山深水急枉渚崩湍水陸徑絶(酈注縣/房陵)
　(即今房縣地界閬/陽汎陽未詳所在)
又東逕學城南(水/經)
　梁州大路所由也舊說昔有人立學都於此值世荒
　亂生徒罔依遂共立城以禦亂故城得厥名矣汎水
　又東流注於沔謂之汎口也沔水又南逕闕林山東
　(酈注城闕林一作開林/在穀  縣西北四里)
又南逕筑陽縣東(水/經)
　又南筑水注之杜預以為彭水也水出梁州新城郡
　魏昌縣界東南流逕筑陽縣筑水又東逕筑陽縣故
　城南又東注於沔謂之筑口又南逕髙亭山東(酈注/  今)
　(穀城縣治即筑陽故城筑/水在縣南髙亭山在縣北)
又東為漆灘(水/經)
　新野郡山都縣與順陽筑陽分界於斯灘矣(酈/注)
又東過山都縣東北(水/經)
　沔南有固城城側沔川即新野山都縣治也舊南陽
　之赤鄉矣秦以為縣沔水又東偏淺冬月可涉渡謂
　之交河兵戎之交多自此濟(酈注有今襄陽縣/西北  山都故城)
又東逕樂山北(水/經)
　昔諸葛亮好為梁甫吟每所登游故俗以樂山為名
　(酈注里今襄陽縣西北/六十  獨樂山是也)
又東逕隆中(水/經)
　歴孔明舊宅北亮語劉禪曰先帝顧臣於草廬之中
　咨臣以當世之事即此宅也(酈注里今襄陽縣西/三十  隆中山是也)
又東過襄陽縣北(水/經)
　又東逕方山北山上有鄒恢碑魯宗之所立也山下
　潭中有杜元凱碑元凱好尚後名作兩碑並述已功
　一碑沈之峴山水中一碑下之於此潭曰百年之後
　何知不深谷為陵也山下水曲之隈云漢女昔遊處
　(酈注縣方山一名萬山元和志萬山一名漢臯山在/襄陽  西十一里與南陽鄧縣分界古諺曰襄陽無)
　(西言其/界促近)
又東合檀溪水(水/經)
　水出縣西栁子山下東為鴨湖谿水自湖兩分北渠
　即谿水所導也北逕漢陰臺西臨流望逺按眺農圃
　情邈灌疏意寄漢陰故因名臺矣又北逕檀溪謂之
　檀溪水溪水旁城北注於沔一水東南出應劭曰城
　在襄水之陽故曰襄陽是水當即襄水也城北枕沔
　水即襄陽縣之故城也建安十三年魏武平荆州分
　南郡立為襄陽郡冠蓋相望一都之會也城南門道
　東有三碑一碑是晉太傅羊祜碑一碑是征南將軍
　杜預碑一碑是安南將軍劉儼碑並是學生所立城
　北枕沔水水中常苦蛟害襄陽太守鄧遐負其氣果
　拔劍入水蛟繞其足遐揮劍斬蛟流血丹水自後患
　除無復蛟難矣(酈注謂今襄陽縣治即襄陽/故城  之壘城在郡治之西)
又逕平魯城南(水/經)
　城魯宗之所築也東對樊建安中關侯圍于禁於此
　城會沔水泛溢三丈有餘城陷禁降(酈注三樊城在/縣北  里舊志)
　(隄防至切者在襄樊二城間蓋二城並峙中流如峽/口且唐鄧之水從白河南注横截漢流以故波濤激)
　(射城隄為/害最切)
又從縣東屈西南淯水從北來注之(水/經)
　襄陽城東有東白沙白沙北有三洲東北有宛口即
　淯水所入也(酈注口淯水入漢處名/三洲  在襄陽縣東北)
　
　
　
　
　
　
　
　行水金鑑巻七十二
欽定四庫全書
　行水金鑑卷七十三
　　　　　　　　　　江南按察使傅澤洪撰
　　漢水
沔水中有魚梁洲(水/經)
　龎徳公所居士元居漢之陰在南白沙世故謂是地
　為白沙曲矣司馬德操宅洲之陽望衡對宇歡情自
　接泛舟褰裳率爾休畼豈待還桂柁於千里貢深心
　於永思哉水南有層臺號曰景升臺蓋劉表治襄陽
　之所築也言表盛游於此表性好鷹嘗登此臺歌野
　鷹來曲其聲韵似孟達上堵吟矣(酈/注)
又逕桃林亭東(水/經)
　又逕峴山東羊祜之鎮襄陽也嘗登之及祜薨後人
　立碑於故處望者悲感杜元凱謂之墮淚碑(酈注亭/桃林)
　(在襄陽縣東南山在/縣南七里亦曰峴首)
又東南逕蔡洲(水/經)
　漢長水校尉蔡瑁居之故名蔡洲侍中襄陽侯習郁
　依范蠡養魚法作大陂池池中起釣臺東北二邊限
　以髙隄楸竹夾植蓮芡覆水是游宴之名處也山季
　倫鎮襄陽每臨此池未嘗不大醉而還恒言此是我
　髙陽池其水下入沔(酈/注)
又東南逕邑城北(水/經)
　習郁襄陽侯之封邑也故曰邑城矣(酈注/)
又東合洞口(水/經)
　水出安昌縣故城東北大父山西南流謂之白水水
　北有白水陂有漢光武故宅所謂白水鄉也(酈注本/安昌)
　(漢春陵縣後漢曰章陵魏/更名安昌在今棗陽縣界)
又東過中廬縣東淮水自房陵縣淮山東流注之(水/經)
　縣即春秋廬戎之國也縣故城南有水出西山山有
　石穴出馬謂之馬穴山(酈注中今南漳縣/東有  廬故城)
又東南逕黎丘故城西(水/經)
　建武四年朱祐自觀城圍秦豐於黎丘是也(酈注紀/光武)
　(注云黎丘故城在今襄州率/道縣北率道後改為宜城)
又南過邔縣東北(水經江元和志宜城本漢邔縣城東/臨漢  古諺曰邔無東言東逼漢江)
　(其地短/促也)
又南得朩里水會(水/經)
　楚時於宜城東穿渠上口去城三里漢南郡太守王
　寵又鑿之引蠻水灌田謂之木里溝逕宜城東而東
　北入於沔(酈/注)
又南過宜城縣東夷水出自房陵東流注之(水/經)
　夷水蠻水也桓温父名彞改曰蠻水夷水導源中廬
　縣界康狼山山與荆山相隣其水東南流歴宜城西
　山謂之夷谿又東歴宜城西山謂之深谿東流合於
　夷水謂之深口也與夷水亂流東出謂之淇水夷水
　又東注於沔昔白起攻楚引西山谷水即是水也水
　從城西灌城東入注為淵今熨斗陂是也水潰城東
　北角百姓隨水流死於城東者數十萬城東皆臭因
　名其陂為臭池臭池溉田陂水散流又入朱湖陂朱
　湖陂亦下灌諸田餘水又下入朩里溝朩里溝故渠
　引鄢水也灌田七百頃白起渠溉三千頃膏良肥美
　更為沃壤也(酈注城元和志漢水/在宜  縣東九里)
又逕鄀縣故城南(水/經)
　古鄀子之國也楚昭王都之所謂鄢鄀盧羅之地也
　秦以為縣(酈注縣故城在/宜城  東南)
又東敖水注之(水/經)
　水出新市縣東北又西南流注於沔實曰敖口又南
　逕石城西(酈注府新市縣即今京山縣境石城即今/安陸  治漢水自宜城南流百七十里至)
　(府濁流齧决最為可虞明嘉靖/末下滯上圯漂溺不可勝計)
又東南與臼水合(水/經)
　水出竟陵縣東北耶屈山西流注於沔魯定公四年
　吳師入郢昭王奔随濟於成臼謂是水也又東過荆
　城東(酈注景竟陵縣/即今  陵縣)
自荆城東南流逕當陽縣之章山東(水/經)
　禹貢所謂内方山至於大别者也既濱帶沔流寔會
　尚書之文矣(酈注州在今/荆門  東北)
又東右會權口(水/經)
　水出章山東南流逕權城北古之權國也權水又東
　入於沔(酈注有荆門州/東南  權城)
又東南與陽口合(水/經)
　水上承江陵縣赤湖逕郢城南東北流謂之楊水又
　東北流白湖水注之又東北流得東赤湖水口又東
　入華容縣又北逕竟陵縣西又北注於沔謂之楊口
　中夏口也沔水又東得滻口其水承大滻馬骨諸湖
　水周三四百里及其夏水來同渺若滄海洪濤巨浪
　縈連江沔故郭景純江賦云其傍則有珠滻丹漅是
　也(酈注水陽水即楊水漢志漳水東至江陵/入陽  陽水入沔是為陽口古之漳澨也)
又東南逕江夏雲杜縣中夏水從西來注之(水/經)
　即堵口也為中夏水縣故䢵亭禹貢所謂雲土夢作
　又故縣取名焉縣有雲夢城城在東北(酈注沔通典/復州  陽縣)
　(有漢雲杜縣故城在縣西北有夏水沔水今沔陽州/南長夏河即夏水也自監利縣流徑州南四十里與)
　(潛江縣分水又東北注於漢堵口今失其處蓋為水/所湮也漢水在州北一百里自潛江流入與景陵分)
　(水又東入/漢川縣界)
又東逕左桑(水/經)
　昔周昭王南征渡沔中流而没百姓佐王䘮事故曰
　佐䘮左桑字失體耳(酈/注)
又東合巨亮水口(水/經)
　水北承亮河南達於沔(酈/注)
又東得合驛口又東謂之横桑又東謂之鄭潭又東得
死沔(水/經)
　言昭王濟自是死沔王尸豈逆流乎但千古芒昧難
　以昭知推其事𩔖似是而非矣(酈/注)
又東與力口合(水/經)
　有溾水出竟陵郡新陽縣西南河地山又東南流注
　宵城南又南入於沔水是曰力口(酈注陵力口在/今景  縣東南)
又東南溳水入焉(水/經)
　沔水又東逕沌水口水南通縣之太白湖湖水東南
　通江又謂之沌口(酈注也元和志安陸縣溳水故清/發水  西北自随縣流入注於沔)
　(今在漢陽/縣西北)
又東逕沌陽縣北(水/經)
　處沌水之陽也又東逕林鄣故城北(酈注臨今漢陽/縣西  嶂山下)
　(有沌陽廢縣林鄣/故城在臨嶂山上)
又南至江夏沙羨縣北南入於江(水/經)
　庾仲邕曰夏口一曰沔口矣禹貢曰漢水南至大别
　入江左傳定公四年吳師伐郢楚子常濟漢而陳自
　小别至於大别京相璠春秋土地名曰大别漢東山
　名在安豐縣南杜預釋地曰二别近漢之名無緣乃
　在安豐也案地說言漢水東行觸大别之陂南與江
　合則與尚書杜預相符但今不知所是矣(酈注本漢/陽縣  漢)
　(沙羨縣地後漢末嘗為沙羨縣治東晉置沌陽縣齊/廢隋改置漢陽唐沔州治宋為漢陽軍江水在城東)
　(南漢水在城北三里元和志漢陽縣漢水一名沔水/西自㲼川縣界流入漢口在縣東亦曰夏口左𫝊謂)
　(之夏汭章懐太子注後漢書云漢水始欲出大江為/夏口又為沔口實在江北孫權於江南築城名為夏)
　(口而夏漢之名移於江南沔水入江之口止謂之沔/口或謂  口夏口之名遂與漢口對立分據江之南)
　(北/矣)
　以今輿地言之漢水自均州北又東南逕光化縣西
　南(光化襄陽府西北一百/八十里水去縣十五里)又東南逕穀城縣東北(穀/城)
　(在府西北一百二十/里水去縣二十五里)又東南逕襄陽縣北(縣為襄陽/府治東南)
　(三十里漢水中有龍尾洲縣志云漢水重濁與大河/相似襄陽實當其衝為害最劇自唐以來皆築隄遶)
　(城以防/潰决)又東南逕宜城縣東(宜城府東南一百二/十里水去縣四里)又
　南逕鍾祥縣西(鍾祥為安/陸府治)又南逕荆門州東(荆門府/西九十)
　(里水去州一/百二十里)又東南逕京山縣西南(京山府東一/百五十里)又
　東逕潛江縣北(潛江府南少東二百/十里水去縣二十里)又東逕景陵縣
　南(景陵府東南二百十/里水去縣五十里)又東逕沔陽州北(沔陽府西/少東三百)
　(三十里水去縣一百里州志云漢水由荆門州界折/而東大小羣川咸滙焉勢盛流濁浸淫盪决為患無)
　(已而潛江地居汙下遂為衆水之壑一望瀰漫無復/涯際漢水經其間重湖浩渺經流攴川不可辨也蓋)
　(漢水為湖北之害而襄郢二州為甚潛江又承襄郢/之委流當漢江曲折迴合之處瀦為大澤勢不能免)
　(矣而景陵沔陽又潛江之委流也今沔陽四境唯湖/陂連亘㡬數百里皆為漢水所滙蓋漢水性曲往往)
　(十里九灣語曰勁莫如濟曲莫如漢郢沔之間波流/迴盪自必豬為藪澤小民見填淤之利復從而隄防)
　(之為民牧者又不講於節宣之宜䟽瀹之理歲月之/間茍幸無事大水時至則委之洪濤中耳童承叙曰)
　(漢水至濁與江湖水合其流必澄故常填淤而沮澤/之區因成沃壤民漸芟剔墾為阡陌又因其地之髙)
　(下修隄防以障之大者廣輪數十里小者十餘里謂/之曰垸其不可隄者悉棄為萊蕪昔時垸必有長統)
　(丁夫主修葺其後法久弊滋修不以時垸愈多水愈/廹客堤愈髙主堤愈卑故水至不得寛緩湍怒迅激)
　(勢必衝齧主隄先受其害客堤/随之泛濫洶湧悉為巨浸矣)又東逕漢陽縣北(縣/為)
　(漢陽府治水/去縣三里)又東至大别山折而南是為漢口經所
　謂過三澨至大别南入於江者也(隄防考云舊時漢/水從黄金口入排)
　(沙口東北折抱牯牛洲至鵞公口又西南轉北至郭/師口對岸曰襄河口約長四十里然後下漢口成化)
　(初忽於排沙口下郭師口上直通一道約長十里漢/水徑從此下而故道遂淤今魚利畧存不通舟楫俗)
　(呼為襄河以上流自襄陽來也按漢水夲東行觸大/别之陂而南囘入江今則自郭師口以上决而東逕)
　(大别山後入江非/復古之夏汭矣)漢志云東漢水一名沔過江夏謂
　之夏水入江又云沮水南至沙羨南入江過郡五(武/都)
　(漢中南陽/南郡江夏)行四千里蓋曲莫如漢故其所行有若是
　之逺也(禹貢/錐指)
東匯澤為彭蠡(禹/貢)
　匯迴也水東迴為彭蠡大澤(孔氏/𫝊)
　彭蠡今鄱陽湖也納江西饒信州諸水自南康軍星
　子縣東北至湖口縣入江(書古文觧城彭蠡在今江/西南昌府  東北一百五)
　(十里饒州府城西四十里南康府城東五里九江/府城東九十里周迴四百五十里浸四州之境)
　彭蠡之為澤寔在大江之南然以地勢北高而南下
　故其入於江也反為江水所遏而不得遂因却而自
　瀦以為是瀰漫數十百里之大澤(朱子/全書)
　江漢之水相合而其流浸大於是東流於彭蠡大澤
　水既鍾於彭蠡則有所迴旋曲折不至於泛溢漂悍
　以衝突下流之勢故東為北江入於海也蓋先為之
　滙而後為之歸也(尚書/解)
　叙漢江皆言東者主岷嶓居西而云非指曲折為文
　也(黄潤玉/書解)
　三江相會而南不能以敵中北西來之勢故中北遏
　南而南相與迴旋而為一大澤者其來久矣今禹夲
　其所由有澤之因故歸之於漾而為之言曰東滙澤
　為彭蠡而於江亦曰會於滙耳其實彭蠡一澤三江
　之水為之也說者未有𤼵明此義(禹貢/集解)
　江漢二水勢均力敵皆能自達於海者也故禹貢雖
　紀其合流仍各見其首尾紀其合流故於漢水言南
　入於江江漢朝宗於海各見其首尾故於漢水言東
　滙澤為彭蠡東為北江入於海於江水則言東迤北
　會為滙東為中江入於海　彭蠡固江漢之所滙者
　也今春月江水暴漲則滙而入湖蓋江流浩渺而其
　下束以小孤山水道狹甚其勢不得不逆流而入此
　澤故有𤼵舟湖口無風而一夕達鄱陽之安仁者問
　其故乃舟乗逆流行甚迅速猶隨潮而上者也故江
　水之滙衆所共知今乃疑之顧弗深考耳且謂漢自
　大别入江合流已七百餘里安能復識其滙澤者為
　漢水邪亦可謂膠固之甚者矣夫單敘漢水源流則
　其勢不得不以漢水為主但既云南入江則東滙澤
　為彭蠡即江漢共滙可知矣不成曰南入於江東與
　江共滙澤為彭蠡然後為明白耶又謂彭蠡在大江
　之南當曰南滙不當曰東滙滙既在南則當曰北為
　北江不當曰東為北江其論南北反戾㡬為可笑蓋
　江漢兩水皆發源西蜀而東流入海獨漢水到大别
　入江則折而南流與江相合仍舊東流而滙為彭蠡
　又東流為北江以入海其東西南北以天下大勢論
　不主一江南北而言也今若欲改云南滙彭蠡則是
　南流入江之後又南滙彭蠡則漢水當逆流向洞庭
　矣滙澤之後不云東為北江而云北為北江則漢水
　又當决破安慶横入淮河矣(王充耘讀/書管見)
贛水出豫章南野縣西北過贛縣東(水/經)
　山海經曰贛水出聶都山東北流注於江入彭澤西
　也班固稱南野縣彭水所發東入湖漢水庾仲初謂
　大庾嶠水北入豫章注於江者也地理志曰豫章水
　出贛縣西南而北入江蓋控引衆流總成一川雖稱
　謂有殊言歸一水矣故後漢郡國志曰贛有豫章水
　雷次宗云似因此水為其地名雖十川均流而此源
　最逺故獨受名焉豫章水導源東北流逕南野縣北
　贛川石岨水急行難傾波委注六十餘里逕贛縣東
　右會湖漢水水出雩都縣西北流逕金雞石又西北
　逕贛縣東西入豫章水(酈注贛今按次宗豫章記十/川者  廬牽淦盱濁餘鄱僚)
　(循也此源謂贛水也贛即豫章湖漢牽即南水濁當/作蜀循當作修淦潦則漢志所無酈元悉從雷記聶)
　(都山在南安府崇義縣西南六十里王象之曰章水/所經非所出也府志云章水出湖廣郴州南三十六)
　(里黄岑山自宜章縣流入崇義縣界經聶都山漢志/謂之彭水是知彭豫章實一水在南壄為彭行至贛)
　(為豫章猶禹貢嶓冢導漾東流為漢導沇水東流為/濟随地而異名也劉澄之云贛縣東南有章水西有)
　(貢水縣治二水之間二水合贛字因以名縣酈元非/之然近世皆宗其說以豫章為章水湖漢為貢水二)
　(水合流自縣至萬安縣凡十八灘/唯黄公灘最險俗誤稱惶恐灘)
又西北過廬陵縣西(水/經)
　十三州志稱廬水西出長沙安成縣吳寶鼎中立以
　為安城郡東至廬陵入湖漢水也(酈注故此漢廬陵/縣也  城在今吉)
　(安府泰和縣/北三十里)
又東北過石陽縣西(水/經)
　漢和帝永平九年分廬陵立漢獻帝初平二年吳長
　沙桓王立廬陵郡治此豫章水又逕其郡南(酈注陵/今廬)
　(縣北六十里/有石陽故城)
又東北過漢平縣南又東北過新淦縣西(水/經)
　牽水西出宜春縣東逕吳平縣又東逕新淦縣而注
　于豫章水湖漢及贛並通稱也又淦水出其縣下注
　于贛水(酈注漢漢志新淦縣注應劭曰淦水所出西/入湖  師古曰淦音紺又古含反今臨江府)
　(清江縣東六十里有新淦故城漢平縣即今新喻/縣宜春縣即今袁州府治吳平縣即今新喻縣)
又北過南昌縣西(水/經)
　盱水出南城縣西北流逕南昌縣南西注贛水又有
　濁水注之水出康樂縣故陽樂也濁水又東逕望蔡
　縣建成縣又東至南昌縣東流入於贛水贛水又北
　逕南昌縣城西秦以為廬江南部漢髙祖六年始命
　灌嬰以為豫章郡治此王莽更名縣曰宜善郡曰九
　江焉劉歆云湖漢等九水入彭蠡故言九江矣建安
　中更名西安晉又名為豫章城之南門曰松陽門門
　内有樟樹高七丈五尺大二十五圍枝葉扶蘇垂蔭
　數畝漢官儀曰豫章郡樹生庭中故以名郡矣贛水
　又逕郡北為津步水之西岸有盤石謂之石頭津步
　之處也西行二十里曰散原山北五六里有風雨池
　東太湖十里二百二十六歩北與城齊南縁迴折至
　南塘水通大江増減與江水同漢永元中太守張躬
　築塘以通南路兼遏此水冬夏不増減水至清深魚
　甚肥美每於夏月江水溢塘而過民居多被水害宋
　景平元年太守蔡君西起隄開塘為水門水盛則閉
　之内多則洩之自是居民少患矣又北逕龍沙西沙
　甚潔白髙峻而陁有龍形連亘五里中舊俗九月九
　日升髙處也又北逕椒丘城下又北逕鄡陽縣餘水
　注之水東出餘汗縣餘水北至鄡陽縣注贛水贛水
　又與鄱水合水出鄱陽縣東西逕其縣南又西注於
　贛又有僚水入焉其水導源建昌縣又經海昏縣謂
　之上僚水又謂之海昏江分為二水縣東津上有亭
　為津渡之要其水東北逕昌邑而東出豫章大江謂
　之慨口其一水枝分别注入於循水也(酈注新今瑞/州府  昌縣)
　(東有康樂故城本漢建成縣地今鄱陽縣西北一百/二十里有鄡陽故城鄡音口堯反今南康府建昌縣)
　(西六十里有昌邑城豫章大江謂贛水非潯陽江也/南昌即今南昌府治餘汗縣即今餘干縣海昏縣今)
　(奉新武寧/二縣境)
又北過彭澤縣西(水/經)
　循水出艾縣東北逕永循縣又東北注贛水其水總
　納十川同湊一瀆俱注於彭蠡也(酈注艾彭澤即今/彭澤  縣即今寧)
　(縣西境今南康府安義縣西南四十里有永循廢/縣漢志循水東北至彭澤入湖漢行六百六十里)
北入於江(水/經)
　大江南贛水總納洪流東西四十里而清潭逺漲緑
　波凝凈而會注於江川(酈/注)
　以今輿地言之贛水自湖廣郴州宜章縣流入江西
　崇義縣界歴上猶南康(並屬南/安府)贛縣(贛州/府治)萬安泰和
　廬陵吉水永豐(並屬吉/安府)峽江新淦清江(並屬臨/江府)豐城
　至南昌入彭蠡湖(並屬南/昌府)又北歴星子都昌(並屬南/康府)
　徳化湖口(並屬九/江府)注于大江春夏時彭蠡浩蕩無涯
　及乎霜降水涸則贛川如帶而已此水自昔有南江
　之稱鄭康成說三江云右會彭蠡為南江南史王僧
　辯傳陳霸先自嶺南起兵討侯景出南江行至湓口
　胡三省云贛水謂之南江唐張九齡都督洪州有望
　南江入始興郡路詩又自豫章南還江上作云歸去
　南江水磷磷見厎清豫章水之為南江其來已久非
　宋人臆說也(禹貢/錐指)
沔水與江合流又東過彭蠡澤(水/經)
　尚書禹貢滙澤也漢與江鬭轉東成其澤矣(酈/注)
又東北出居巢縣南(水/經)
　古巢國也江水自濡須口又東左會柵口水遵巢湖
　東逕烏上城北又東逕附農山北又東左會清谿水
　又東左會白石山水又東南積而為竇湖湖水東出
　謂之竇湖口柵水又東南逕高江産城又北委折蒲
　浦出焉柵水又東南流注於大江謂之柵口水(酈注/  秦)
　(置居巢縣即今廬州府/之無為州巢縣界也)
又東過牛渚縣南又東至石城縣(水/經)
　經所謂石城縣者即宣城郡之石城縣也牛渚在姑
　熟烏江兩縣界中也于石城東北減五百許里安得
　逕牛渚而方界石城也蓋經之謬誤也(酈注縣漢置/石城  今江)
　(南池州府貴池縣是也姑熟今太平府當塗縣烏江/在今和州蓋江水先經無為州然後至和州境也水)
　(經此後一徃多/誤故置不錄)
東為北江入於海(禹/貢)
　自湖口以東江滙固同流矣而有北江中江之號者
　以今江西言之謂之北江荆揚言之為中江也大江
　過湖口東行至通州海門縣入海尚數千里禹貢止
　于滙者揚州無江患也(書古/文訓)
　漢既入江與江混為一水而又曰東為北江入於海
　有似别為一水然何也蓋漢水源逺流大可亞於江
　兩相匹配其他小水入大水之例不同故於荆州言
　朝宗於海必以江漢並稱蓋曰江之入海非獨江水
　實兼漢水江固為江漢亦為江也故漢得分江之名
　而為北江記其入海者著其為瀆也三瀆皆自為一
　瀆惟江與漢共為一瀆導水九條始之以三水終之
　以二水而中間記四瀆其一河一瀆也其二漢與江
　一瀆也其三濟瀆其四淮瀆河瀆非無他水入之然
　皆小水入大水故河得以大并小而專為瀆江漢勢
　體均敵二水合流所以如此其大不以漢附於江而
　冺其入海之實故於漢於江並言入海而同為瀆也
　若漢不為瀆則東為北江入於海七字衍文而其序
　當殿導洛之後矣(書纂/言)
　禹貢於嶓冢導漾之下則曰南入於江東滙澤為彭
　蠡東為北江入於海於岷山導江之下則曰東迤北
　會為滙東為中江入於海此二條者朱子及九峯蔡
　氏皆以彭蠡乃江西諸水所瀦固無仰於江漢之所
　滙而江漢二水並持東下又不見所謂北江中江者
　執是以疑經之誤其說甚備愚嘗親歴其地細觀其
　說而以經文証之乃知經文無誤二先生之說皆過
　論也夫滙本訓迴乃下流泛溢他水勢不能洩於是
　迴旋渟蓄瀦而為澤之謂也今春夏之間江漢水漲
　則彭蠡之水鬱不得流而逆注倒積漭為巨浸茫然
　數百餘里無復畔岸其滙為澤蓋如此雖無仰於江
　漢之所入然是因其下流牣故湖水壅閼沮抑而不
　能出方能成其澤爾非謂江漢之水截入澤内而為
　滙也若其截入為澤則但如他條曰至曰入可也何
　必變文言滙哉此東滙澤為彭蠡東迤北會為滙本
　無誤矣漢水不言會者為江水所隔與彭蠡不相接
　也江水不言彭蠡者與漢互見也逮夫二水漸消則
　彭蠡之水溢出大江循南岸而行與二水頡頏趨海
　所謂其北則江漢之濁流其南則鄱陽是矣第江水
　濬發最在上流其次則漢水自北岸而入又其次則
　彭蠡之水自南岸而入三水並持東下則江為中江
　漢為北江而彭蠡之水入江並流為南江者不言可
　知非謂分支各派判然殊途為二江也此東為北江
　東為中江入於海亦無誤也而理明義精如我朱子
　九峯又其髙弟乃皆不能無疑於斯何與况經文簡
　奧其言南入於江東滙為澤蓋亦無逺不包而曰南
　曰東與今水道屈折迤邐勢正相符今却又云經文
　自有謬處與今水道全然不合不可强解此不可曉
　也又按江水自東陵而下漢水自漢陽而下其勢皆
　漸趨東北湖口為江漢所滙之處正在東陵漢陽東
　北與經文亦合今却又云於漢水則宜改曰南滙彭
　蠡於導江則宜改曰南會於滙此又不可曉也若夫
　所謂横截南入於鄱陽又横截而北流為九江又謂
　至此而後一先一後以入於彭蠡既滙之後又復循
　次而出以為二江此自說者之誤非經文之誤也蓋
　經意以為漢雖入江而自循北岸以達於海不可冺
　滅故有東滙北江入海之文朱子偶未之思以為二
　水既合則有江無漢故既疑其誤而復有取於鄭樵
　之說以為東滙澤為彭蠡東為北江入於海二句宜
　衍蔡氏篤信朱子不復别求其說遂再立論以疑經
　皆非也或曰南之有江猶北之有河皆大水也然渭
　水洛水皆入於河不言中河北河安知中江北江之
　說不為誤乎是不然河源逺出悶磨黎山自積石龍
　門而下氣勢雄猛流波洶洽而洛渭二水近出鳥鼠
　同穴熊耳諸山不數百里遂達於河㡬不能見安得
　與河為敵若夫江源出於嶓冢既不相逺而其通流
　之地大小雖殊終不相揜則漢雖入江猶得各紀其
　為滙為江入海之實夫豈過乎河可以包渭洛而江
　不得以包漢故於兖州則曰九河既道不兼渭洛而
　言荆州則曰江漢朝宗於海對舉二水而並言之禹
　貢之立義精矣嗚呼經賴真儒而明禹貢有朱子及
　蔡氏者為之辨析其義猶晦信乎說難矣(張吉禹貢/疑誤辯)
　漢既入江所行與江同道故於導江下釋之(禹貢/錐指)
　
　
　行水金鑑巻七十三
欽定四庫全書
　行水金鑑巻七十四
　　　　　　　　　　江南按察使傅澤洪撰
　　江水
岷山導江東别為沱(禹貢/)
　岷山江所出在梁州沱江别名(孔氏傳/)
　漢地理志云南郡支江縣江沱在西此荆州之沱也
　蜀郡郫縣江沱在西此梁州之沱也蓋自江水溢出
　别為支派者皆名為沱故梁荆二州皆有沱也此言
　東别為沱接於岷山導江之下則自江水始出而别
　流者也意其指梁州之沱也(尚書全觧/)
　易氏曰岷山漢志在蜀郡湔氐道西徼外考唐志岷
　山近在茂州而江源逺出西徼松州交川縣古西羌
　地江源鎮在縣西北三十里江南流二百四十里至
　冀州冀水縣二百歩又六十里至茂州汶山縣汶山
　即岷山禹導江始此又經蜀州之青城縣彭州之導
　江縣後以二縣治永康軍又三百七十里至成都縣
　南七里縣有沱江鎮以沱水名即東别為沱者也(書/纂)
　(言十四川總志成都縣附郭沱江一在新繁治西北/一  五里源出岷江禹貢岷山導江東别為沱即此)
　(一在灌縣南一十/五里俱流入府界)
　舊說江出岷山在今茂州汶山縣發源不一而亦甚
　微水經注曰其源若甕口可以濫觴四川總志曰岷
　山在茂羌之列鵞村一名鴻濛即隴山之南首故稱
　隴蜀又名沃焦山江水所出水利志曰蜀諸水咸出
　岷江江源在羌地之列鵞村名羊膊嶺者分為二派
　一西南流為大渡河一正南入溢村至石紐過汶川
　歴今灌縣境又有湔水出焉灌之上流西北十數里
　有水出尤溪口又數十里有水出白沙口同會於灌
　經灌西南流者為之南江即禹所導岷江正流江源
　志曰岷江發源於臨洮之朩塔山山頂分東西流由
　甘松嶺八百里至漳臘其水漸大復經䥥刀灣達松
　潘於下水闗入紅花屯達壘溪至穆肅堡黑水從南
　合之入深溝經茂州南至於威汶轉銀嶺合草坡河
　至蠶巖入灌口分道而下由威至玉壘山為玊輪江
　至汶為皂江至灌為沫江一云洮河發源岷山北流
　入陜為臨洮府南入川為大川之祖范成大曰江源
　自西戎中來由岷山澗壑出而會於都江世云江出
　岷山者自中國所見言之也陸游曰常登嶓冢之山
　有泉㳙㳙出山間是為漢水之源事與經合及西游
　岷山欲窮江源而不可得蓋自蜀境之西大川廣谷
　谽谺起復西南走蠻箐中皆岷山也則江所從來尤
　荒逺難知履按雲南志謂金沙江之源出於吐蕃之
　犁石南流漸廣至於武定之金沙廵司經麗江鶴慶
　又東過四川之會州建昌等衛以達於馬湖敘南然
　後合於大江趨於荆吳又緬甸宣慰司志謂其地勢
　廣衍有金沙江闊五里水勢甚盛緬人恃以為險其
　源之逺且大也明矣何為言江源者止於岷山耶蓋
　江出犁石即崑崙之南河出朶甘思即崑崙之西二
　源實前人所未詳也(方中履古今釋疑/)
　川西自岷峨北流為洮入黄河南流入川為大江此
　知岷峨總是一山只横障西南二處為異耳今江水
　果随岷峨至嘉眉直下中間如嶲州之大渡沫水夾
　江之青衣犍為之漢水無不凑集至嘉定為一都聚
　合之禹貢岷山導江一語地勢愜合(蔣鳴玊漢水記/考)
　岷山廣逺江水所出必有定處近世無能窮其源者
　隋經籍志有尋江源記一巻今不傳未知其說云何
　據漢志言江水出湔氐道西徼外則當以酈注所引
　益州記為正自晉以下說江源者皆云出羊膊嶺與
　益州記同羊膊嶺一名鐵豹嶺按益州記江水𤼵源
　自羊膊嶺東南下二百餘里至西陵又南下二百四
　十里至汶山故郡即今茂州是也然則江源在茂州
　之西北去州四百四十餘里亦可謂逺矣而范至能
　陸務觀乃云江源出西戎不可窮極蓋以唐人言江
　源自松州甘松嶺始(元和志松州治嘉成縣南至翼/州一百八十里甘松嶺在縣西)
　(南十五里交川縣北至州三十/四里江源鎮在縣西北三十里)而當時又有謂羊膊
　嶺在茂州列鵞村者其地太近故為是說非謂江源
　更在羊膊之外也近志引江源記云岷江發源於臨
　洮木墖山山頂分東西流南流八百里經甘松嶺又
　南經漳臘堡西其水漸大復經䥥刀灣達松潘下水
　闗臨洮今陜西洮州衛也在松潘之東北江源果𤼵
　此則又自東北而來與氐道西徼外之岷山相去懸
　絶為此說者蓋因隋志云岷山在臨洮郡臨洮縣括
　地志云岷山在岷州溢樂縣見有一水自木塔山來
　入江者遂以為江水發源彼中明與漢志相背無稽
　之言不可從也　古今言岷山者凡四處一在今四
　川松潘衛衛東南去布政司七百六十里史記作汶
　山封禪書云自華以西名山七有瀆山蜀之汶山也
　漢書地理志云岷山在湔氐道西徼外江水所出蜀
　志秦宓曰蜀有汶阜之山江出其腹華陽國志云岷
　山一名沃焦山其跗曰羊膊江水所出任豫益州記
　云大江泉源始發羊膊嶺下東南下百餘里至白馬
　嶺而歴天彭闕水經注云岷山在蜀郡氐道縣即瀆
　山也又謂汶阜山在徼外江水所導隋志汶山在汶
　山郡左封縣(唐悉州治東至翼州一百九/十里今叠溪營西有廢翼州)此皆謂在
　松潘者也一在今成都府之茂州州本冉駹國漢以
　其地置汶山郡治汶江縣晉改曰廣陽隋又改曰汶
　山山海經注云岷山在廣陽縣水經注云汶水出汶
　江道徼外㟭山玉輪坂下元和志云汶山縣有汶山
　即岷山去青城山百里天色晴明望見成都即隴山
　之南首張栻西岳碑云岷山在茂州列鵞村其跗曰
　羊膊也輿地廣記云岷山在汶山縣西北俗謂之鐵
　豹嶺王氏地理通釋云太渡河一名羊山江源出鐵
　豹嶺嶺即羊膊之異名也此皆謂在茂州者也一在
　成都府之灌縣縣夲漢緜虒郫江原三縣地周武帝
　分江源置青城縣因山為名元和志云青城山在蜀
　州青城縣西北三十二里杜光庭成都記云岷山連
　峯接岫千里不絶灌縣青城山乃其第一峯也縣志
　云汶山在縣北三十里蓋即青城矣一在今陜西岷
　州衛衛本漢隴西郡地西魏置溢樂縣今衛治即其
　故城括地志云岷山在岷州溢樂縣南連緜至蜀幾
　二千里皆名岷山元和志云山在溢樂縣南一里此
　皆謂在岷州衛者也然則岷山最大志家各就其所
　在言之陸游曰自蜀郡之西大山廣谷谽谺起伏西
　南走蠻箐中皆岷山也薛季宣曰今自岷洮松疉以
　南其大山峻嶺班班可考者皆岷山之隨地立名者
　耳此說是也觀漢志云山在徼外則固不可以湔氐
　一縣限之矣大抵岷山北起于溢樂實跨古雍州之
　境而南則訖于青城緜地千餘里與太行伯仲或專
　指在松潘亦非篤論然大江所出則必直氐道西徼
　外者也沱謂梁之郫江荆之夷水也東别為沱者謂
　江水東流而别為沱以大勢言之江自梁而荆皆東
　也傳云江東南流沱東行非是正義云以上云浮於
　江沱潛漢其次自南而北江在沱南知江東南流而
　沱東行是專以荆州之沱釋傅也蔡傳云沱江之别
　流於梁者則又遺却荆州之沱東至於澧相去不太
　闊絶乎唯林氏兼二州言之確不可易(禹貢錐指爾/梁州之沱)
　(雅音義云沱水自蜀郡都安縣湔山與江别而東流/地理志禹貢江沱在蜀郡郫縣西東入大江此即今)
　(之郫江爾雅所謂沱也今成都府灌縣東有都安故/城詩召南曰江有沱荆州之沱也一在江北寰宇記)
　(江自枝江縣百里洲首受别北為内江者是一在江/南水經注夷水出魚復縣江至夷道縣北東入江者)
　(是今湖廣荆州府宜/都縣西有夷道故城)
岷山在蜀郡氐道縣大江所出東南過其縣北(水經/)
　岷山即瀆山也水曰瀆水矣益州記曰大江泉源即
　今所聞始發羊膊嶺下縁崖散漫小大百數殆未濫
　觴矣東南下百餘里至白馬嶺而歴天彭闕亦謂之
　為天谷也秦昭王以李氷為蜀守氷見氐道縣有天
　彭山兩山相對其形如闕謂之天彭門亦曰天彭闕
　江水自此已上至微弱所謂發源濫觴者也漢延平
　中岷山崩壅江水三日不流(酈注曰氐道即湔氐道/蜀漢  氐道晉改名升)
　(遷今四川松潘衛治是也通典彭州導江縣西有天/彭闕兩山相對如闕州名取此導江即今灌縣西北)
　(去松潘六百餘里非益/州記之所謂天彭闕也)
江水自天彭闕東逕汶闗而歴氐道縣北(水經/)
　漢武帝分蜀郡北部置汶山郡以統之縣本秦置後
　為升遷縣也益州記曰自白馬嶺囬行二千餘里至
　龍涸又八十里至西陵縣又南下六十里至石鏡又
　六十餘里而至北部始百許步又西百二十餘里至
　汶山故郡乃廣二百餘步又西南百八十里至濕坂
　江稍大矣故其精則井絡纒曜江漢昞靈河圖括地
　象曰岷山之精上為井絡帝以會昌神以建福故書
　曰岷山導江泉流深逺盛為四瀆之首廣雅曰江貢
　也風俗通曰出珍物可貢獻釋名曰江共也小水流
　入其中所公共也東北百四十里崍山中江所出東
　注於大江又東百五十里曰崌山北江所出東注於
　大江江水又逕汶江道汶出徼外㟭山西玊輪坂下
　而南行又東逕其縣而東注於大江故蘇代告楚曰
　蜀地之甲浮船於汶乗夏水而下江五日而至郢謂
　是水也(酈注改升遷縣後魏時陷於吐谷渾周天和/元年  置龍涸郡嘉誠縣龍涸亦曰龍鶴華)
　(陽國志云蜀時以汶山險要自汶江龍鶴冉䮾白馬/匡明皆置戌守元和志雪山在松州嘉誠縣東八十)
　(里春夏常有積雪甘松嶺在縣西南十五里龍凅故/城俗名防渾城在翼州衞山縣北十一里城之北境)
　(舊為吐谷渾所居故曰防渾笮橋在縣北三十七里/架北江水元和志翼水縣北至翼州六十里石鏡山)
　(在縣東南九里大江水經縣西二百步汶江為蜀郡/北部都尉治故謂之北部漢元鼎六年以冉䮾地置)
　(汶山郡治汶江縣地節三年郡廢縣屬蜀郡建安中/先主定蜀復分置汶山郡治汶江縣今茂州是也其)
　(故城在州北三里晉移郡於緜虒縣界改汶江曰廣/陽屬焉在今州南二百里故謂漢所置曰汶山故郡)
　(即宣帝所廢為蜀郡北部也隋改廣陽曰汶山縣復/置汶山郡元和志云有汶山即岷山去青城百里元)
　(和志濕坂在茂州汶川縣南一百三十七里嶺上樹/木森沉嘗有水滴未嘗暫燥故曰濕坂汶水亦名玉)
　(輪江方輿勝覽云在汶川縣北三里玉壘山元和志/云在汶川縣東北四里也縣北去茂州百里本漢緜)
　(虒縣地今/為保縣)
又有湔水入焉(水經/)
　水出緜道亦曰綿虒縣之玊壘山呂忱云一曰半浣
　水也下注江(酈注所地理志蜀郡緜虒縣玊壘山/湔水  出緜虒即今成都府汶川縣)
又東别為沱(水經/)
　郭景純所謂玊壘作東别之標者也渡江有笮橋(酈/注)
又歴都安縣(水經/)
　李氷作大堰於此堰於江作塴塴有左右口謂之湔
　塴江入郫江撿江以行舟益州記曰江至都安堰其
　右撿其左流遂東郫江之右也因山頺水坐致竹朩
　以溉諸郡蜀人旱則藉以為溉雨則不遏其流故記
　曰水旱從人不知饑饉沃野千里世號陸海謂之天
　府也諸葛亮北征以此堰農本國之所資以征丁千
　二百人主䕶之有堰官江水又逕臨邛縣縣有火井
　鹽水昏夜之時光興上照又逕江鄉縣􁅀江水出焉
　又東北逕郫縣又東逕成都縣縣有二江雙流郡下
　故揚子雲蜀都賦曰兩江珥其前者也風俗通曰秦
　昭王使李氷為蜀守開成都兩江溉田萬頃兩江有
　七橋直西門郫江沖里橋西南石牛門曰市橋吳漢
　入蜀自廣都令輕騎先往焚之橋下謂之石犀淵李
　氷昔作石犀五頭以厭水精穿石犀渠於南江命之
　曰犀牛里後轉犀牛二頭在府中一頭在市橋一頭
　沉之於淵也大城南門曰江橋橋南曰萬里橋西上
　曰夸橋下曰莋橋南岸道東有文學始文翁為蜀守
　立講堂作石室於南城後學堂火後守更增二石室
　後州學奪郡學移夸里道西故錦官也言錦工織錦
　則濯之江流而錦至鮮明濯以沱江則錦色弱矣遂
　命之為錦里也江北則左對繁田文翁又穿湔㳛以
　溉灌繁田一千七百頃又東絶綿洛逕五城界至廣
　都北岸南入於江謂之五城水口斯為北江水又東
　至南安為碧玊津故左思云東越玊津也(酈注漢都/安本  緜)
　(虒郫江原三縣也蜀漢分置都安縣屬汶山郡唐改/導江屬成都府明為灌縣都安故城在縣東都安堰)
　(在縣西華陽國志曰李氷壅江作塴穿郫江撿江别/支流雙過郡下以行舟船蓋以郫撿為二江撿江即)
　(任豫之所謂流江也又有揵尾堰元和志云在導江/縣西南二十五里李氷作之以防江决破竹為籠圓)
　(徑三尺長十丈以石實中累而壅水臨邛縣漢屬蜀/郡今卭州是江鄉今為崇慶州漢志江鄉縣􁅀水首)
　(受江南至武陽入江武陽今眉州及新津仁夀井研/三縣地故郫城元和志在縣北五十步成都故城即)
　(今縣治蜀王開明故都也秦置成都縣舊有大城少/城羅城羊馬城漢蜀郡有廣都縣其故城在今成都)
　(縣東南新津縣東北繁/繁縣之田今為新繁也)
又東南過犍為武陽縣青衣水沫水從西南來合而注
之(水經/)
　縣故大夜郎國漢武帝開道置以為縣有􁅀江入焉
　出江鄉縣首受大江東南流至武陽縣注於江縣下
　注上舊有大橋廣一里半謂之安漢橋水盛嵗壊民
　苦治功後太守李嚴鑿大杜山尋江通道此橋遂廢
　縣有赤水下注江此縣藉江為大堰開六水門用灌
　郡下北山江水又與文井江會李氷所導也文井水
　又東逕江都縣縣濱文井江江上有長堤堤跨四十
　里有朱亭又東至武陽縣天社山下入江江水自武
　陽東至彭亡聚曰外水又東南逕南安縣西有熊耳
　峽連山競險接嶺爭髙有灘名壘坻亦曰鹽溉李氷
　所平也縣治青衣江會衿帶二水矣即蜀王開明故
　治也縣南有峨眉山有濛水即大渡水也水發濛溪
　東南流與涐水合南至南安入大渡水大渡水又東
　入江(酈注雅犍為郡有南安縣今嘉定州及夾江犍/為洪  等縣皆其地武陽己見前水經青衣水)
　(出青衣縣西䝉山東與沫水合也至犍為南安縣入/於江沫水出廣柔徼外東南過旄牛縣北又東至越)
　(嶲靈道縣出蒙山南東北/與青衣水合東入於江)
又東南過僰道縣北若水淹水合從西來注之又東注
水北流注(水經下注水疑誤北/流注  當有之字)
　縣本僰人居之地理風俗記曰夷中最仁有人道故
　字從人秦紀謂僰僮之富者也漢武帝感相如之言
　使縣令南通僰道費功無成唐蒙南入斬之乃鑿石
　開閣以通南中迄於建寧二千餘里山道廣丈餘深
　三四丈其鏨之跡猶存江中崖峻岨險不可穿鑿李
　氷乃積薪燒之故其處懸巖猶有赤白𤣥黄五色焉
　(酈注出僰道屬揵為部今為宜賓縣叙州府治水經/若水  蜀郡旄牛徼外東南至故闗為若水也南過)
　(越嶲卭都縣西直南至會無縣淹水東南流注之又/東北至朱提縣西為瀘江水又東北至僰道縣入於)
　(江淹水出越嶲遂久縣徼外東南蜻/蛉縣又東過姑復縣南東入於若水)
又與符里水合(水經/)
　水出寧州南廣郡南廣縣縣故犍為之屬縣也導源
　汾闗山北流有大步水注之出南廣縣北流至符里
　水又北逕僰道入江謂之南廣口(酈注州故符縣在/今叙  府合江縣)
　(西/)
又東過江陽縣南洛水從三危山東過廣魏洛縣南東
南注之(水經/)
　洛水出洛縣漳山南逕洛縣故城南廣漢郡治也又
　南逕新都縣蜀有三都謂成都廣都此其一焉與緜
　水合水西出緜竹縣又與湔水合亦謂之郫江也又
　逕犍為牛鞞水又東逕資中縣又逕安漢縣謂之綿
　水也自上諸縣咸以溉灌故語曰綿洛為没沃也綿
　水至江陽縣方山下入江謂之綿水口曰中江江陽
　縣枕帶雙流據江洛會也(酈注府江陽屬犍為郡今/叙州  富順縣及瀘州納)
　(溪江安皆其地漢志廣漢郡雒縣章山雒水所出南/至新都北入湔緜竹縣紫岩山緜水所出東至新都)
　(北入雒緜洛會湔以湔為主故緜虒縣下云湔水東/南至江陽入江過郡三行千八百九十里酈注言湔)
　(水至廣都北岸入江蓋特其枝津相通耳正流則固/合綿洛至江陽入江也湔水與郫江通波故曰緜洛)
　(與湔水合亦謂之郫江四川總志新都縣在成都府/北六十五里本漢舊縣屬漢廣郡後置新都郡治雒)
　(縣雒縣即今漢州資中即今資縣/内江地安漢縣在今富順縣界)
逕安漢縣北(水經/)
　縣雖廹山川土地特美蠶魚鹽家有焉江陽郡治也
　故犍為岐江都尉建安十八年劉璋立(酈注/)
東逕樊石灘又逕大附灘(水經/)
　頻歴二險也(酈注/)
又東過符縣北邪東南鰼部水從符闗東北注之(水經/  漢)
　(志有邪/龍縣)
　縣故巴夷之地漢武帝建初六年以唐蒙為中郎將
　從萬人出巴符闗者也其鰼部之水所未聞矣或是
　水之殊目非所究也(酈注府故符縣在今/叙州  合江縣西)
又東北至巴郡江州縣東强水涪水漢水白水宕渠水
五水合南流注之(水經/)
　强水即羌水也宕渠水即潛水渝水矣巴水出晉昌
　郡宣漢縣巴嶺山西南流歴巴中逕巴郡故城南西
　南入江庾仲邕所謂江州縣對二水口右則涪内水
　左則蜀外水即是水也江州縣故巴子之都也秦置
　巴郡漢初平元年分巴為三郡於江州則永寧郡治
　也(酈注水江州即今巴縣江津綦江二縣亦其地水/經羌  出羌中參谷又東南至廣魏白水縣與漢)
　(水合又東南過巴郡閬中縣又南至墊江縣東南入/於江涪水出廣魏涪縣西北南至小廣魏與梓潼合)
　(梓潼水出其縣北界西南入於涪又西南至小廣魏/縣南入於墊江墊江今合州也漢水即嘉陵水巴水)
　(一名北水其下流為宕渠水水經潛水出巴郡宕渠/縣注潛水蓋漢水支分潛出故受其稱劉澄之稱白)
　(水入潛然白水與羌水合入漢是猶漢水也縣以延/熙中分巴立宕渠郡蓋古賨國也今有賨城縣有渝)
　(水夾水上下皆賨民所居又水經白水出朝陽縣西/注云蓋邑郭淪移川渠狀改故名舊𫝊遺稱在今也)
又東至枳縣西延江從牂牁郡北流西屈注之(水經/)
　東逕陽闗巴子梁江之兩岸猶有梁處巴之三闗斯
　為一也江水又東右逕黄葛峽又左逕明月峽東至
　梨鄉歴雞鳴峽江之南岸有枳縣治華陽記曰枳縣
　在江州巴郡東四百里治涪陵水會庾仲邕所謂有
　别江出武陵者也水乃延江之枝津分水北注逕涪
　陵入江故亦云涪陵水也江水又東逕涪陵故郡北
　又東逕漢平二百餘里左自涪陵東出百餘里而屇
　於積石東為桐柱灘(酈注巴陽闗在今巴縣東漢枳/縣屬  郡今重慶之涪州及長)
　(壽酆都二縣皆其地涪陵亦屬巴郡今黔州彭水武/隆三縣是也水經延江水出犍為南廣縣又東至牂)
　(牁鄨縣東屈北流至巴郡涪陵縣注更始水又東南/至武陵西陽縣入於酉水酉水東南至沅陵縣入於)
　(沅沅水/見後)
又逕東望峽東歴平都(水經/)
　峽對豐民洲舊巴子别都也華陽記曰巴子雖都江
　平州又治平都即此處(酈注今後漢析枳縣地置平/都縣  重慶府酆都是也)
又逕虎䰅灘(水經/)
　灘水廣大夏斷行旅(酈注十今忠州西二里有石梁/亘三  餘丈横截江中俗呼倒)
　(䰅灘/即此)
又東逕臨江縣南(水經/)
　華陽記曰縣在枳東四百里東接朐忍縣(酈注屬漢/臨江  巴)
　(郡今為忠州及墊江縣朐忍漢縣屬巴郡朐音劬/今夔州府雲陽萬縣開縣梁山地忍漢書作䏰)
又東得黄華水口(水經/)
　江浦也(酈注/)
左逕石城南(水經/)
　庾仲邕曰臨江至石城黄華口一百里(酈注/)
又東至平洲(水經/)
　洲上多居民(酈注/)
又東逕壤塗而歴和灘又東逕界壇(水經/)
　是地巴東之西界益州之東境故得是名(酈注/)
又東右得將龜谿口(水經/)
　華陽記曰朐忍縣出靈龜自此谿也(酈注/)
又東會南北集渠(水經/)
　二谿水涪陵縣界謂之于陽谿谿水北流注於江謂
　之南集渠口亦曰于陽谿口又南一百里入朐忍縣
　南入於江謂之北集渠口别名班口又曰分水口(酈/注)
又右逕池谿口(水經/)
　蓋江汜決入也(酈注/)
又東逕石龍(水經/)
　水至於博陽二村之間有盤石廣四百丈長六里而
　復殆於岨塞江川夏没冬出基亘通渚(酈江/)
又東逕羊腸虎臂灘(水經/)
　楊亮為益州至此舟覆懲其波瀾蜀人至今猶名之
　曰使君灘(酈江/)
又東彭水注之(水經/)
　水出巴渠羣獠中東南流逕漢豐縣東而西注彭谿
　謂之清水口彭谿又入逕朐忍縣西六十里南流至
　於江謂之彭谿口(酈注開漢豐縣即今夔/州府  縣朐忍見前)
又東右逕朐忍縣故城南(水經/)
　常璩曰縣在巴東郡西二百九十里縣治故城跨其
　山坂南臨大江江南岸有方山枕側江濆(酈注/)
又東逕瞿巫灘(水經/)
　即下瞿灘也乂謂之博望灘左則湯谿水注之水源
　出縣六百餘里上庸界南流歴其縣翼帶鹽井一百
　所巴川資以自給粒大者方寸中央隆起形如張傘
　故因名之曰傘子鹽有不成者形亦必方異於常鹽
　矣湯谿下與檀谿水合上承巴渠水巴渠南歴檀井
　谿之檀井水下入湯水湯水又南入於江名曰湯口
　(酈注/)
又逕東陽灘(水經/)
　常璩曰水道有東陽下瞿數灘山有大小石城靈壽
　朩及橘圃也(酈注/)
又逕魚復縣之故陵又東為落牛灘逕故陵北(水經/)
　江側有六大墳庾仲邕曰楚都丹陽所葬亦猶枳之
　巴陵矣故以故陵為名(酈注節魚復漢縣屬巴郡今/為奉  縣故陵在縣西接雲)
　(陽縣界界北三里有/赤甲城即故城也)
又右逕夜清而東歴朝陽道口又東左逕新市里南(水/經)
　常璩曰巴舊立市於江上今新市里是也(酈注/)
又東右合陽元水口(水經/)
　水口出陽縣西南高陽山東東北流逕其縣南丙水
　注之水發縣東南柏枝山山下有丙穴穴中有嘉魚
　亦襃漢丙穴之𩔖也其水北流入髙陽谿谿水又東
　北流注於江謂之陽元水口(酈注節陽縣在/今奉  縣界)
又東逕南鄉峽東逕永安宫南(水經/)
　昭烈終諸葛亮受遺處其間平地可二十許里江山
　迥闊入峽所無(酈注奉永安宮城/即今  節縣治)
又東逕諸葛亮圖壘南(水經/)
　石磧平曠望兼川陸有亮所造八陣圖東跨故里皆
　累細石為之自壘西去聚石八行行間相去二丈因
　曰八陣既成自今行師庶不覆敗皆圖兵勢行蔵之
　權自後深識者所不能了(酈注八今奉節縣/南有  陣圖磧)
又東南逕赤岬西(水經/)
　是公孫述所造因山據勢周迴七里一百四十步東
　高二百丈西北高一千丈南連基白帝山甚高大不
　生樹朩其土悉赤土人云如人袒胛故謂之赤岬山
　(酈注節赤岬一作赤甲/在奉  縣東十五里)
又東逕魚復縣故城南(水經/)
　故魚國也地理志江闗都尉治公孫述名之為白帝
　章武二年蜀漢改白帝為永安巴東郡治也白帝城
　周迴二百八十歩北縁馬嶺接赤岬山西南臨大江
　闞之眩目江中有孤石為淫預石冬出水二十餘丈
　夏則没亦有裁出矣縣有夷谿即狼山清江也經所
　謂夷水出焉(酈注州白帝山在縣東元和志/云即  城所據與赤岬山相接)
　
　
　
　
　
　
　
　
　
　
　
　行水金鑑巻七十四
欽定四庫全書
　行水金鑑巻七十五
　　　　　　　　　　江南按察使傅澤洪撰
　　江水
又東逕廣谿峽(水經/)
　斯乃三峽之首也其間三十里頺巖倚朩厥勢殆交
　北岸山上有神淵淵北有白鹽崖髙可千餘丈俯臨
　神淵土人見其髙白因名之天旱燃朩岸上推其灰
　燼下穢淵中尋則降雨峽中有瞿塘黄龍二灘夏水
　迴復沿泝所忌蓋自昔禹鑿以通江郭景純所謂巴
　東之峽夏后疏鑿者又東出江闗入南郡界(酈注山/白鹽)
　(在奉節縣東隔江十里又東有黄龍灘虎鬚灘後漢/岑彭傳注江闗舊在赤甲城後移在江南岸對白帝)
　(城在今魚/復縣南)
自闗東逕弱闗捍闗(水經/)
　捍闗廪君浮夷水所置也弱闗在建平秭歸界昔巴
　楚數相攻伐藉險置闗以相防捍秦兼天下置立南
　郡自巫山皆其城也又東過巫縣南鹽水從縣東南
　流注之(酈注秭捍闗在今長陽/縣南  歸今歸州是也)
又東烏飛水注之(水經/)
　水在天門郡漊中縣界北流逕巫縣南西北歴山道
　三百七十里注於江謂之烏飛口(酈注/)
又東逕巫縣故城南(水經/)
　縣故楚之巫郡也秦省郡立縣以𨽻南郡吳孫休分
　建平郡治巫城城縁山為墉南臨大江故謂之夔國
　(酈注記巫縣故城在今夔州府巫山縣東北/寰宇  云晉移今治在夔州東南七十二里)
又東巫溪水注之(水經/)
　溪水導源梁州晉興郡之宣漢縣東又南逕建平郡
　泰昌縣又逕北井縣西有鹽井井在縣北故縣名北
　井建平一郡之所資也鹽水下通巫溪溪水是兼鹽
　水之稱矣鹽水又南屈逕巫縣東有聖泉下注谿水
　谿水又南入於大江(酈注/)
又東逕巫峽(水經/)
　杜宇所鑿以通江水也郭仲産云按地理志巫山在
　縣西南而今縣東有巫山將郡縣居治無恒故也(酈/注)
　(陵四川總志巫峽在巫治東三十里即巫山也與西/  峽歸峽並稱三峽連山七百里畧無斷處有十二)
　(峯曰望霞翠屏朝雲松巒集仙聚鶴浄壇上昇/起雲飛鳳登龍聖泉沿峽首尾一百六十里)
歴峽東逕新崩灘(水經/)
　此山漢永元十三年崩晉太元二年又崩當崩之日
　水逆流百餘里湧起數十丈今灘上有石或圓如簞
　或方如屋若此者甚衆皆崩崖所隕致怒湍流故謂
　之新崩灘其頺巖所餘比之諸嶺尚為竦桀其下十
　餘里有大巫山非唯三峽所無乃當抗峯岷峨偕嶺
　衡疑其翼附羣山並槩青雲更就霄漢首尾一百六
　十里謂之巫峽自三峽七百里中兩岸連山畧無闕
　處重巖疉障隠天蔽日自非停午夜分不見曦月至
　于夏水襄陵沿泝阻絶王命急宣有時朝發白帝暮
　到江陵其間千二百里雖乗奔御風不以疾也春冬
　之時則素湍緑潭迴清倒影絶巘多生檉柏懸泉瀑
　布飛潄其間清滎峻茂良多趣味每至晴初霜旦林
　寒澗肅常有髙猿長嘯屢引凄異空谷傳響哀轉久
　絶故漁者歌曰巴東三峽巫峽長猨鳴三聲淚沾裳
　(酈注/)
又東逕石門灘(水經/)
　灘北岸有山山上合下開洞達東西緣江步路所由
　昭烈為陸遜所破是逕此門遂𤼵憤而薨矣(酈注廣/今湖)
　(荆州府巴東縣/東北有石門山)
又東過秭歸縣南(水經/)
　縣故歸鄉地理志曰歸子國也袁崧曰屈原有賢姊
　聞原放逐亦來歸喻令自寛全鄉人冀其見從因名
　曰秭歸即離騷所謂女嬃嬋媛以詈余也縣東北數
　十里有屈原舊田宅雖畦堰縻漫猶保屈田之稱也
　縣北一百六十里有屈原故宅(酈注即今荆州府歸/州治  秭歸故城)
又東逕城北(水經/)
　其城憑嶺作固夾溪臨谷據山枕江北對丹陽城南
　枕大江嶮峭壁立信天固也楚子熊繹始封丹陽之
　所都(酈注丹今歸州/東有  陽城)
又東南逕夔城南(水經/)
　跨據川阜西北皆枕深谷東帶鄉谿南側大江熊摰
　始治巫城後疾移此蓋夔徙也春秋左傳僖公二十
　六年楚令尹子玉城夔者也服䖍曰在巫之陽秭歸
　歸鄉矣(酈注有今歸州/東南  夔城)
又東逕歸鄉縣故城北(水經/)
　袁崧曰父老傳言原既流放忽然暫歸鄉人喜恱因
　名歸鄉(酈注南今歸州東南/大江  岸有故城)
又東逕信陵縣南(水經/)
　臨大江東傍深溪溪源北𤼵梁州上庸縣界南流逕
　縣下而注大江(酈注信今歸州/東有  陵廢縣)
又東過夷陵縣南(水經/)
　江水自建平至空泠峽即宜都建平二郡界也(酈注/  夷)
　(陵漢南郡都尉治空泠/峽在歸州東南三十里)
歴峽東逕宜昌縣之埵竈下(水經/)
　江之左岸絶岸壁立數百丈飛鳥所不能棲有一火
　爐埵在崖間父老傳言昔洪水時人薄舟崖側以餘
　燼埵之巖側至今猶存(酈注一洽聞記云空冷峽絶/壁有  火燼長數尺名曰插)
　(竈相傳堯時洪水行者泊舟崖側炊㸑以餘燼插之/鄭常蓋亦據此注耳  記稱鄭常據此注鄭不知是)
　(何人/也)
又東流頭灘(水經/)
　其水並峻激奔暴魚龞所不能游行者常苦之其歌
　曰灘頭白勃堅相持倐忽淪没别無期袁崧曰自蜀
　至此五千餘里下水五日上水百日也(酈注今流頭/灘在  夷陵)
　(州/界)
又東逕宜昌縣北(水經/)
　分夷道狼山所立也縣治江之南岸北枕大江與夷
　陵對界(酈注宜今夷陵州/西有  昌故城)
又東逕狼尾灘而歴人灘(水經/)
　袁崧曰二灘相去二里人灘水至峻峭南岸有青石
　夏没冬出其石嶔崟數十步中悉作人面形或大或
　小其分明者鬚髮皆具因名人灘也(酈注/)
又東逕黄牛山(水經/)
　下有灘名曰黄牛灘南岸重嶺叠起最外髙崖間有
　石如人負刀牽牛人黑牛黄成就分明此巖既高加
　江湍紆迴雖途逕信宿猶望見此物故行者謡曰朝
　𤼵黄牛暮宿黄牛言水路行深迴望如一矣(酈注山/黄牛)
　(在彝陵/州西)
又東逕西陵峽(水經/)
　宜都記曰自黄牛灘東入西陵界至峽口一百許里
　山水紆曲而兩岸髙山重障非日中夜半不見日月
　絶壁或千許丈其石彩色形容多所像𩔖林朩髙茂
　略盡冬春猿鳴至清山谷傳響泠泠不絶所謂三峽
　此其一也崧言峽中叠崿秀峯竒構異形固難以詞
　敘林朩蕭森離離蔚蔚乃在霞氣之表仰矚俯映彌
　習彌佳流連信宿不覺忘返目所履歴未嘗有也既
　自欣得此竒觀山水有靈亦當驚知已於千古矣(酈/注)
　(州西陵峽在夷陵/  西北二十里)
歴禹斷江(水經/)
　南峽北有北谷村兩山間有水清深潭而不流耆舊
　傳言昔是大江及禹治水此江小不足㵼水禹更開
　今峽口水勢并衝此江遂絶於今謂之斷江也(酈注/  夷)
　(陵州西南/有斷江山)
出峽東南流逕故城洲(水經/)
　洲附北岸上有步闡故城方圓稱洲周迴畧滿吳西
　陵督步隲所築也(酈注州今為/夷陵  治)
又東逕故城北(水經/)
　所謂陸抗城也城即山為墉四面大險江南岸有山
　孤秀從江中仰望壁立峻絶袁崧為郡嘗登之矚望
　焉(酈注南故城在夷陵/州東  大江南岸)
又東逕白鹿巖又東歴荆門虎牙之間(水經/)
　荆門在南上合下開闇徹山南有門像虎牙在北石
　壁色紅間有白文𩔖牙形並以物象受名此二山楚
　之西塞也水勢急峻故郭景純江賦曰虎牙桀𥪡以
　屹崒荆門鬬竦而盤薄圖淵九迴以懸騰溢流雷呴
　而電激者也(酈注里夷陵新志云虎牙山在州東南/五十  磯石大小蹲踞隐見正如虎牙)
　(㦸列舟人望而避之乃由荆門/而上是虎牙更險於荆門也)
又東南過夷道縣北夷水從佷山縣南東北注之(水經/)
　漢武帝伐西南夷路由此出故曰夷道(酈注城夷道/縣故  在今)
　(宜都縣西佷山故城在今長楊縣西夷水篇云夷水/出巴郡魚復縣東南過佷山縣南又東過夷道縣北)
　(東入於江夷水首出魚復江尾入宜都江行五百餘/里是亦荆州之沱也古時自巴入楚避三峽之險皆)
　(由此/路)
　禹岷山導江東别為沱之所經以今輿地言之江水
　出四川松潘衛徼外岷山流逕衛北(衞本禹貢梁州/之域後為氐羌)
　(地漢置湔氐道屬蜀郡唐為嘉誠縣松州治明置/松潘衛屬四川都司在成都城西北七百六十里)又
　東南逕疊溪營西(營在茂州西北一百二十里夲漢/屬郡蠶陵縣唐為翼州元和志大)
　(江經翼州城西又逕翼水縣西二百步/今廢翼州在營西翼水廢縣在營南)又東南逕茂
　州西(茂州在成都俯西北四百十五里本漢汶江縣/後周改汶山縣唐為茂州治元和志汶江北自)
　(翼州流逕汶/山縣西二里)又西南逕威州西玉輪江注之(威州在/府西北)
　(四百五十里本漢廣柔縣唐為薛城縣維州治其故/城在今州北髙碉山上亦曰姜維城州西北有滴博)
　(嶺玉輪江/即汶水)又西南逕保縣西(保縣在茂州西南四十/里本漢緜虒縣後周為)
　(汶川縣江源記岷江南入溢村逕石紐至汶川轉銀/嶺合草坡河至蠶崖入灌口括地志石紐山在汶川)
　(縣西七/十三里)又東南逕灌縣西沱水出焉(灌縣在成都府/西少北一百五)
　(十二里唐為導江縣元和志大江西自茂州界流入/逕青城縣北二里寰宇記大皁江自灌口流逕青城)
　(縣北入温江縣界青城廢縣在今灌縣西南玉壘山/在縣西北離堆在縣西南或曰即灌口山宋河渠志)
　(皁江支流迤北曰都江口置大堰疏北流為三東曰/外應口溉導江新繁新都達於金堂東北曰三石洞)
　(口溉導江崇寧九隴濛陽達於漢之洛東南曰馬騎/口溉導江崇寧郫温江成都華陽灌縣舊志大江經)
　(縣西三十三里分為二派其一東南經崇慶州至新/津者今謂之南江其一東循灌城者今謂之北江北)
　(江又分為三派其一東南逕温江過府城南入新津/合大江者為流江其一自縣寳瓶口直東入五斗口)
　(東北經郫新繁過府城北折而南合流江者謂之郫/江其一自寶瓶口東北穿三泊洞又東北經新繁新)
　(都至漢州入雒者為湔水参考諸說大皁江即􁅀水/實岷江之正流有元和寰宇九域等書可証郫江即)
　(禹貢梁州之沱流江乃李氷所穿與郫江為二江者/郫江號北江唯東合湔洛又東南至江陽入江者為)
　(禹貢之江沱餘皆後人所穿鑿或以郫江/創自李氷且指流江為岷江之正道大誤)江水又東
　南逕温江縣西崇慶州東(温江在府西少南五十里/本漢郫江原二縣地元和)
　(志大江俗謂之温江南流經縣西一里寰宇記􁅀江/一名皁里水自青城縣南流經温江縣入江源縣界)
　(成都新志云大皁江本岷江正流自離堆鑿後乃以/流江為正流而以此為南江崇慶州在府西南九十)
　(里本漢/江原縣)又東南逕新津縣東北(流江注之新津在崇/慶州東南七十里本)
　(漢武陽/縣地)又東南逕眉州東(眉州本漢武陽縣元和志/大江亦名導江在彭山縣)
　(東七里又經通義青神二縣東皆去縣三里今州北/有武陽故城隋改武陽曰通義唐為眉州治彭山故)
　(城在州北青神故城在州/南  本朝康熈六年併入)又南逕嘉定州東(嘉定本/漢南安)
　(縣地後周分置平羌縣隋改曰青衣又改曰龍㳺為/嘉州治寰宇記導江水在平羌縣西二十步又云大)
　(江自平羌流入龍游縣界平羌/即今峨眉縣在州西六十里)又東南逕犍為縣北
　(犍為在州東南一百二十里亦漢南安縣地寰宇記/導江水在玊津縣西五里又在犍為縣東二十步玉)
　(津唐屬嘉州其/廢址在今縣北)又東南逕宜賔縣東北合馬湖江(宜/賔)
　(為敘州府治本漢僰道縣犍為郡治元和志汶江流/逕僰道縣東北去縣十步馬湖戌在縣西二十一里)
　(按馬湖江在縣南門外即若水下流亦曰瀘水自馬/湖戌東北流入至城西南一里為蠻津口又東合於)
　(大/江)又東南逕南溪縣南(南溪在府東南一百二/十里本漢僰道縣地)又東
　逕江安縣北(江安在瀘州西南/本漢江陽縣地)又東逕納溪縣北(納/溪)
　(在州西南四十里/亦漢江陽縣地)又東北逕瀘州東南沱水合湔雒
　諸水從西北來注之(瀘州夲漢江陽縣今州治即其/故城隋改縣曰瀘川唐為瀘州)
　(治華陽國志江陽江中有大闕小闕季春黄龍堆没/闕即平元和志汶江水經瀘川縣南三十步寰宇記)
　(謂之瀘江按雒江在州北亦曰湔水亦曰緜水互受/通稱漢志云湔水出玉壘山東南至江陽入江水經)
　(注云雒水與緜水合又與湔水/合亦謂之郫江郫江即沱水也)沱水自灌縣西南首
　受大江東逕郫縣北(郫縣在成都府西四十五里漢/志蜀郡郫縣禹貢江沱在西東)
　(入大江元和志郫江一名成/都江經郫縣北三十一里)又東逕新繁縣南(新繁/在府)
　(西北五十六里夲漢繁縣括地志縣有繁江首受郫/江即禹貢江沱也元和志郫江在新繁縣南十一里)
　(九域志新繁有都/江即成都江也)又東逕成都縣北(漢舊縣蜀郡治/今為四川成都)
　(府治括地志郫江一名成都江一名市橋江一名/永平江亦曰中江亦曰内江西北自新繁界來)又
　東逕新都縣南(新都在府北五/十里漢舊縣)又東逕金堂縣南(金/堂)
　(在府東北七十里本漢新都牛鞞二縣地郫江至縣/東南合湔水亦曰五城水酈道元云湔水東絶緜雒)
　(逕五城界至廣都北岸南入於江謂之五城水口此/涪水枝津自五城縣界西合湔郫又西至成都城東)
　(南入流/江也)又東南逕簡州北(簡州在府東一百五/十里本漢牛鞞縣)又東
　南逕資陽縣西(資陽在州東南六十/里本漢資中縣地)又南逕資縣西
　(資縣在府東三百/里本漢資中縣)又南逕富順縣東(富順在敘州府/東北一百八十)
　(里本漢江/陽縣地)又東南逕瀘州北又東南與江水會(酈道/元云)
　(緜水至江陽縣方山下入江謂之緜水口蓋自五/城以下湔郫緜洛互受通稱緜水口即沱水口)江
　水又東逕合江縣北(合江在瀘州東一百/二十里本漢符縣)又東北逕
　江津縣北(江津在重慶府南一百/八十里本漢江州縣地)又東北逕巴縣東
　南西漢羌白涪巴渝諸水自北來注之(巴縣為重慶/府治本漢江)
　(州縣後周改曰巴縣唐為渝州治按自渝上合州者/謂之内江庾仲邕所云涪内水是也自渝戎瀘上蜀)
　(者謂之外江庾仲邕/所云蜀外水是也)又東北逕長夀縣南(長夀在府/東三百三)
　(十里本隋/巴縣地)又東逕涪州北涪陵江水自南來注之(涪/州)
　(在府東四百五十里本漢枳縣隋改置涪陵縣唐為/涪州治大江在州北方輿勝覽謂之蜀江自成都登)
　(舟十二程至此合/黔江即涪陵江)又東北逕酆都縣南(酆都在忠州/西二百里本)
　(漢枳/縣地)又東北逕忠州南(忠州在府東一千/里本漢臨江縣)又東北逕
　萬縣南(萬縣在夔州府西四百/五十里本漢朐忍縣)又東北逕雲陽縣南
　(雲陽在府西一百七十里本漢朐忍縣後周/改曰雲安寰宇記蜀江在雲安縣南三十步)又東逕
　奉節縣南夷水故道出焉(奉節夔州府治本漢魚復/縣唐改曰奉節瞿塘峽在)
　(縣東即古廣谿峽也寰宇記云灧澦堆周圍二十丈/在夔州西南二百步蜀江中心瞿塘峽口冬水淺屹)
　(然露百餘丈夏水漲没數十丈亦曰猶豫言舟子取/途不決水脈也范成大吳船錄云峽中兩岸髙巖峻)
　(壁斧鑿之痕皴皴然有黒石灘/最號險惡按夷水一名清江)又東逕巫山縣南(巫/山)
　(在府東一百三十里本漢巫縣巫峽在縣東四十里/吳船錄云自巫縣下巫峽灘瀧稠險湍流洄洑其危)
　(又過夔峽三十五里至/神女廟廟前灘尤洶怒)又東逕巴東縣北(巴東在湖/廣歸州西)
　(九十里本漢巫縣/地梁為歸鄉縣)又東逕歸州南(歸州在荆州府西/五百二十五里夲)
　(漢秭/歸縣)又東逕夷陵州南(夷陵在荆州府西少南/二百里本漢夷陵縣)又東
　逕宜都縣北與夷水合(宜都在州東南九/十里本漢夷道縣)夷水本首
　受奉節縣之大江今建始縣北(建始在夔州府東南/本漢巫縣地晉分置)
　(建始縣屬建平郡唐屬施州縣南至州一百/三十里夷水故道自巫山縣南流入縣界)其故道
　皆巳陻塞唯從縣南受施州衛開蠻界水東逕巴東
　長陽(長陽在夷陵州西南八十里本漢佷山縣屬武/陵郡隋更名長楊唐改楊為陽其故城即今治)
　(縣南七十里廢巴/山縣即古捍闗)至宜都縣北又東入于江經所謂
　東别為沱者禹所導一為梁州之沱今郫江是也一
　為荆州之沱古夷水是也(禹貢錐指/)
又東至于澧過九江至于東陵(禹貢書澧音禮史/記漢  俱作醴)
　澧水名東陵地名(孔氏傳西水經澧水篇澧水出武/陵充縣  歴山東過其縣南又東)
　(過零陽縣之北又東過作唐縣北又東至長沙下嶲/縣西北東入於江充縣即今九谿永寧二衛屬湖廣)
　(岳州/府)
　九江之水禹前先有其處禹今導江過歴九江之處
　非是别有九江之水(孔氏疏/)
　九江即荆州所謂九江孔殷是也此九江發源山澤
　分支别派以入於江而江則過之也江水既過九江
　又至於東陵也(尚書全解/)
　東陵巴陵今岳州巴陵縣也地志在廬江西北者非
　是(書經集注/)
　孔傳云江於此州分為九道正義曰傳以江是此水
　大名謂大江分而為九猶大河分為九河也潯陽記
　有九江之名雖名起近代義或當然陸氏釋文曰九
　江尋陽地記云一曰烏白江二曰蜯江三曰烏江四
　曰嘉靡江五曰畎江六曰源江七曰廪江八曰提江
　九曰箘江張須元縁江圖云一曰三里江二曰五州
　江三曰嘉靡江四曰烏土江五曰白蚌江六曰白烏
　江七曰箘江八曰沙堤江九曰廪江參差随水長短
　或百里或五十里始於鄂陵終於江口會於桑落州
　太康地記曰九江劉歆以為湖漢九水入彭蠡澤也
　(湖漢水東至彭澤入江又鄱陽縣有鄱水餘汗縣有/餘水艾縣有修水南城縣有盱水建城縣有蜀水宜)
　(春縣有南水南壄縣有彭水又長/沙國安成縣有盧水皆入湖漢水)渭按秦始皇滅楚
　以其都夀春置九江郡太史公曰余南登廬山觀禹
　疏九江淮南子曰禹鑿江而通九路地里志廬江尋
　陽縣下云禹貢九江在南皆東合為大江王莽改豫
　章曰九江郡柴桑縣曰九江亭應劭曰江自尋陽分
　為九郭璞江賦曰流九派乎尋陽自西漢以迄東晉
　皆言大江至尋陽分為九江禹之所疏鑿而尋陽記
　縁江圖又備列其名元和志云江州尋陽郡禹貢揚
　荆二州之境揚州云彭蠡既瀦今州南五十二里彭
　蠡湖是也荆州云九江孔殷今州西北二十五里九
　江是也彭蠡以東為揚州界九江以西為荆州界此
　亦遵舊說九江孔鄭異義而不言其處所諸家皆謂
　在潯陽其以洞庭為九江者自宋初胡旦始而晁以
　道曾彦和皆從之朱子九江辨曰九江若曰派别為
　九則江流上下洲渚不一今所計以為九者若必首
　尾短長均布如一則横斷一節縱别為九一水之間
　當有一洲九江之間沙水相間乃為十有七道於地
　將無所容若曰參差取之不必齊一則又不知斷自
　何許而數其九也况洲渚出没其勢不常江陵先有
　九十九洲後乃復生一洲是豈可以為地理之定名
　乎此不可通之妄說也若曰旁計横入小江之數則
　自岷山以東入於海處不知其當為㡬千百江矣此
　又不可通之妄說也且經文言九江孔殷正以見其
　吐吞壯盛浩無津涯之勢決非尋常分派小江之可
　當又繼此而後及夫沱潛雲夢則又見其決非今日
　江州甚逺之下流此又可以證前二說者為不可通
　之妄說也九江即洞庭既有山水二經為根據而又
　得朱子此辨其不在潯陽亦明矣　曽氏說九江一
　曰沅(出牂牁且蘭縣東/北注洞庭湖入江)二曰漸(一名澹水出武/陵索縣東入沅)三曰
　無(出牂牁且蘭縣東南入沅按說文無本/古舞字故無水或加水作潕又作㵲)四曰辰(出/武)
　(陵辰陽縣/東入沅)五曰敘(一作序出武陵義/陵縣西北入沅)六曰酉(出武陵/充縣東)
　(南入/沅)七曰湘(出零陵始安/縣東北入沅)八曰資(一作澬出零陵都/梁縣東北入沅)
　九曰澧(出武陵充縣東北/注洞庭湖入江)朱子考定九江去無澧二
　水而易以瀟蒸一曰瀟江(亦名營水出營陽冷道/縣留山北流注湘水)二
　曰湘江三曰蒸江(漢志作承後漢作烝出邵陵/縣界至陵承縣北東注於湘)四曰
　澬江五曰沅江六曰漸江七曰叙江八曰辰江九曰
　酉江按朱子據導江文江先合澧而後過九江故不
　數澧然澧實會南江以東注洞庭非上流自入江也
　安得而不數無字誤作元朱子以為亡是水故置之
　古無瀟水酈道元云瀟者水清深也湘中記曰湘川
　清照五六丈下見厎石如樗蒲是納瀟湘之名矣然
　則瀟湘猶言清湘非别有瀟源隋唐以後始謂瀟水
　出九疑山北合湘水是曰瀟湘耳武陵零陵長沙之
　水皆入沅湘如蒸水者頗多金吉甫云郴水亦入湘
　舊不列九江未知與漸叙二水大小若何然則朱子
　所更定亦未有以見其為必然也善乎林少穎之言
　曰九江之名與其地勢久逺不可强通然各自别源
　而下流入江則可以意曉也斯真通人之見傅同叔
　云九江不必求其有九如太湖一湖而得名五湖昭
　餘祁一澤而得名九澤皆不可以數求也此說本程
　泰之恐又不然當時必實有九水㑹同故以為名但
　水道通塞離合古今不常自戰國時唯知有湘沅資
　㣲澧而名之五渚矣况後世乎與其出此入彼不若
　闕疑之為得耳(禹貢錐指/)
江水(自夷道/縣北)又東逕上明城北(水經/)
　江水(自夷道縣/北合夷水)又東過枝江縣南沮水從北來注之
　晉太元中苻堅㓂荆州刺史桓沖徙渡江南使劉波
　築之移州治城也其地夷敞北據大江江沱枝分東
　入大江縣治洲上故以枝江為稱地理志曰江沱出
　西南東入江是也盛𢎞之曰縣舊治沮中後移出百
　里洲西去郡一百六十里縣左右有數十洲槃布江
　中其百里洲最為大也其中桑田甘果映江依洲自
　縣西至上明東及江津有九十九洲(酈注松上明城/在今  滋縣界)
　(今枝江縣東有枝江故城百里洲在縣東北六十里/寰宇記引荆州圖曰百里洲其上寛廣土沃人豐洲)
　(首派别南為外江北為内江嘉靖初為江水衝斷今/為上百里洲下百里洲沮水篇沮水出漢中房陵縣)
　(東南流經沮陽縣東南又東南逕汶陽郡北又東南/逕當陽縣北又南逕麥城西又東南過枝江縣東南)
　(入於/江)
又東㑹沮口(水經/)
　楚昭所謂江漢沮漳楚之望也(酈注/)
又南過江陵縣南(水經/)
　縣江有洲號曰枚回洲江水自此兩分而為南北江
　也(酈注西枚回洲在江/陵縣  南六十里)
又東逕鷰尾洲(水經/)
　北合靈溪水水無泉源上承散水合成大溪南流注
　江(酈注/)
東得馬牧口(水經/)
　江水斷洲通㑹(酈注/)
又東逕江陵縣故城南(水經/)
　故楚也今城楚船官地也春秋之渚宮矣秦置南郡
　漢景帝改為江陵縣北對大岸謂之江津口故洲亦
　取名焉江大自此始也家語曰江水至江津非方舟
　避風不可渉也故郭景純云濟江津以起漲言其深
　廣也(酈注回江陵故城即今荆州府治江/自枚  洲分流至此復合勢益大)
又東逕郢城南(水經/)
　地理志曰楚别邑故郢矣(酈注三今江陵縣/東北  里有郢城)
又東得豫章口(水經/)
　夏水所通也西北有豫章岡蓋因岡而得名矣(酈注/)
又東至華容縣西夏水出焉(水經/)
　江水左迤為中夏水右則中郎浦出焉江浦右迤南
　派曲而極水曲之地勢世謂之江曲者也(酈注郡漢/志南  華)
　(容縣夏水首受江東入沔行五百里華容故城在今/監利縣界水經夏水出江流於江陵縣東南注之江)
　(津豫章口東有中夏口是夏水之首江之汜也屈原/所謂過夏首而西浮顧龍門而不見也龍門即郢城)
　(之東/門也)
又東南當華容縣南涌水出焉又東涌水注之(水經/)
　水自夏水南通于江謂之涌口春秋所謂閻敖游涌
　而逸于二水之間者也(酈注利涌水在/今監  縣南)
又逕南平郡孱陵縣之樂鄉城北又東南油水從東南
來注之又東右合油口(水經松樂鄉城/在今  滋縣東)
又東逕公安縣北左㑹髙口(水經/)
　江浦也對黄州(酈注五今公安縣東北/五十  里有公安故城)
又東得故市口(水經/)
　水與髙水通也(酈注/)
又右逕楊岐山北(水經/)
　山枕大江山東有城故華容縣尉舊治(酈注/)
又東左合子夏口(水經/)
　江水左迤北出通於夏水故曰子夏口也(酈注/)
又東左得侯臺水(口水經/)
　江浦也(酈注/)
右得龍穴水口(水經/)
　江浦右迤也北對虎洲又洲北有龍巢地名也昔禹
　南濟江黄龍夾舟舟人五色無主禹笑曰吾受命于
　天竭力養民生死命也何憂龍哉于是二龍弭鱗掉
　尾而去故水地取名矣(酈注/)
自龍巢而東俞口(水經/)
　夏水泛盛則有冬無之江水北岸上有小城故監利
　縣尉治也(酈注/)
又東得清揚土塢二口(水經/)
　江浦也(酈注/)
右逕石首山北又東逕赭要(水經/)
　赭要洲名在大江中(酈注宗石首山在今石首縣西/北孫  鑑曰自竟陵南至大江)
　(並無㐀陵之阻渡江至石首始/有淺山石首者石自此而首也)
左得飯筐上口(水經/)
　秋夏水通下口間相距三十餘里赭要下即楊子洲
　在大江中二洲之間常苦蛟害昔荆佽飛濟此遇兩
　蛟斬之自後罕有所患矣江之右岸則溝水口口上
　即錢官也水自牛皮山東北通江北對清水洲洲下
　接生江洲南即生江口水南通澧浦江水右㑹飯筐
　上口江浦所入也(酈注/)
又右得上檀浦(水經/)
　江溠也(酈注在溠音詐水名說/文水  漢南荆州浸)
　
　
　
　
　
　
　
　
　
　
　
　
　行水金鑑巻七十五
欽定四庫全書
　行水金鑑巻七十六
　　　　　　　　　　江南按察使傅澤洪撰
　　江水
又東逕竹畦南(水經/)
　江中有觀詳溠溠東有大洲洲東分為爵洲洲南對
　湘江口也(酈注/)
又東至長沙下巂縣北澧水沅水資水合東流注之(水/經)
　凡此諸水皆注於洞庭之陂是乃湘水非江川也(􁉋/注)
　(洞下巂故城在今武昌府通城縣西巴陵亦下嶲地/  庭湖在其西南水經注澧水流注于洞庭湖俗謂)
　(之曰澧江口也水經沅水出牂牁且蘭縣為㫄􁅹水/又東至鐔城縣為沅水東逕無陽縣又東北過臨沅)
　(縣南又東至長沙下巂縣西北入于江注云沅水下/至洞庭湖方㑹于江也資水出零陵都梁縣路山東)
　(北過夫夷縣東北過邵陵縣之北又東北過益陽縣/北又東與沅水合于湖中東北入于江也注云湖即)
　(洞庭湖也所入之處謂之益/陽江口益陽今長沙府属)
湘水從南來注之(水經/)
　江水右㑹湘水所謂江水㑹者也(􁉋注陵水經湘水/出零  始安縣陽)
　(海山東北過零陵縣東又東北過洮陽縣東又東北/過泉陵縣西又東北過重安縣東又東北過酃縣西)
　(承水從東南來注之又東北過隂山縣西洣水從東/南來注之又北過醴陵縣西漉水從東注之又北過)
　(臨湘縣西瀏水從縣西北流注之又北溈水從西南/來注之又北過羅縣西㵋水從東來流注之又北過)
　(下嶲縣西㣲水從東來流注之又北至巴㐀山入于/江湘水㑹資沅㣲澧四水同注洞庭而北㑹大江名)
　(曰五渚巴㐀山在湘水右岸山有巴陵故城西對長/洲南□湘浦北對大江三水所㑹謂之三江口孫光)
　(憲北夢瑣言云湘江北流至岳陽達蜀江夏潦後蜀/江漲遏住湘浦溢為洞庭湖凡數百里而君山宛在)
　(水中秋水過此山復居/于陸唯一條湘川而巳)
　山海經言洞庭沅澧之交瀟湘之淵是為九江之門
　按澧鼎沅湘合諸蠻黔南之水滙為洞庭至巴陵與
　荆江合而東州據其上水經云湘水右㑹小青口資
　水也世謂之益陽江右則沅水注之謂之横房江東
　到㣲湖世謂之靡湖西流注為江謂之靡湖口左則
　澧水謂之武陵江凡此五水注為洞庭北㑹為大江
　名曰五瀦戰國䇿曰秦與荆戰大破之襲郢取洞庭
　五瀦楚辭帝子降兮北瀦皆其地也　樂史言大江
　在巴陵東北流入洞庭今洞庭水㑹於江非江流入
　洞庭也荆江出巴蜀自高注下濁流洶湧夏秋暴漲
　則逆泛洞庭瀟湘清流頓皆渾濁岳人謂之翻流水
　南至青草湖或三五日乃還俗云水神朝君山(岳陽/風土)
　(記/)
　以今輿地言之江水自宜都縣北合夷水又東逕枝
　江縣北(枝江在荆州府/西一百七十里)又東逕松滋縣北(松滋在府/西南一百)
　(二十里本/漢髙縣地)又東逕江陵縣南(江陵荆州府治隄防考/云大江流入郡境自西)
　(而北而東而南勢多紆折南北兩岸俱平衍下隰水/易漫流故有決溢之害濱江諸縣皆築隄以為捍衛)
　(自松滋至巴陵之城陵磯長亘六百餘里北岸有/陽州茅埠隄長亘七百餘里咫尺不堅千里為壑)又
　東逕公安縣北(公安在府東南一百二十里本漢孱/陵縣有涔陽鎮在公安故城東南)
　又東逕石首縣北(石首在府東南一百八/十里本漢華容縣地)又東逕監
　利縣西華容縣北(監利在府東南二百里本楚容邑/漢置華容縣三國吴析置監利縣)
　(其故城在今縣東北章華䑓在縣西北六十里夏水/篇云夏水東逕華容縣南又東逕監利縣南韋昭曰)
　(雲夣在華容縣郭景純言東南巴㐀湖是也今岳州/府亦有華容縣在府西少北一百五十五里本漢孱)
　(陵縣地晉分置南安縣隋/改名華容非古華容也)又東至巴陵縣西北㑹洞
　庭之水(巴陵岳州府治本漢下嶲縣地荆江口在縣/西北洞庭水入江處亦名西江口又名三江)
　(口元和志巴陵城對三江口岷江為西江澧江為中/江湘江為南江按三江口北岸有楊林浦一名楊葉)
　(洲盖即水經注所謂巴/陵故城西對長洲者)此後世大江之經流酈道元
　所稱北江者也禹之所𨗳則異於是袁中道澧游記
　曰酈注水經於江陵枚回洲下有南北江之名南江
　即江水由澧入洞庭道也陵谷變遷今之大江始獨
　專其澎湃而南江之跡稍稍湮沒僅為衣帶細流然
　江水㑹澧故道猶可考云今按小修此義最為精覈
　水經注澧水出武陵充縣西歴山東過其縣南(今岳/州府)
　(慈利縣所轄永定九溪二衛皆漢充縣地歴/山在永定衛西澧水自衛界流逕九溪衛西)又東婁
　水入焉(水出巴東界東逕/零陽縣注于澧水)又東逕零陽縣南(今慈利/縣北有)
　(零陽/故城)又東逕澧陽縣右㑹渫水(謂之渫口今石門/縣西北有渫水)又
　東逕澧陽縣南(縣南臨澧水晉天門郡治/今在澧州西一百十里)又東逕作
　唐縣北(作唐即今安郷縣在澧州東南一百/二十五里北至公安縣界六十里)左合涔
　水水出西南天門郡界南逕岑評屯屯堨涔水溉田
　數千頃又東南流注於澧水(岑評屯在今澧州界州/在岳州府西四百二十)
　(里北至公安縣八十里本漢零陽縣地隋析置/澧陽縣其故城即今州治澧水在州南三里)又東
　澹水出焉澧水又南逕故郡城東東轉逕作唐縣南
　(今安郷縣東南/有作唐故城)又東逕安南縣南(今華容/縣是)澹水注之
　(謂之/澹口)又東與赤沙湖㑹(湖水北通江而南注澧謂之/決口赤沙湖在今華容縣西)
　(南亦謂之赤亭湖/西接安郷縣界)又東至長沙下嶲縣西北東注洞
　庭湖俗謂之澧江口澧水自石門以西與𨗳江無涉
　其南江㑹澧故道參以近志有可得而言者江陵縣
　西南二十里有虎渡口在龍洲之南(後漢郡守法雄/有異政猛虎渡)
　(江去因名宋乾道七年湖北漕臣李燾修虎渡堤即/此水經注江水自枚回洲分為南北二江北江有故)
　(鄉洲其下/為龍洲)南江從此東南流注於澧水同入洞庭盖
　即所謂涔水也澧州志云涔水為岷江别𣲖從公安
　入境為四水口(在州北七十里東接/安鄉湖口北連荆江)又東南流過焦
　圻一箭河至滙口入澧故稱涔澧楚辭望涔陽兮極
　浦今公安舊縣東南有涔陽鎮即其地也澧水又東
　逕安鄉縣南㑹赤沙湖(東距巴陵/縣百里)而東入洞庭湖湖
　在巴陵縣西南一百五十步(見元/和志)此𨗳江東至于澧
　過九江至于東陵之故道也　春秋傳曰物莫能兩
　大故二水並行一盛則一㣲自然之理也昔禹既疏
　鑿三峽水勢并注其中而北谷村之舊流遂為斷江
　其後魚復江所出之夷水亦致淺狹不可行舟近事
　如句容縣故江乗地北瀕大江今皆為洲渚江水南
　去㟁二十里揚子江舊濶四十里𤓰洲本江中一洲
　今北與揚子橋相連而江面僅七八里又如靖江縣
　大江舊分二派繞縣南北明天啟以來潮沙壅積北
　派竟成平陸與揚州之泰興相連以今驗古小修云
　北江漸盛而南江日㣲殆非臆說然自屈原九歌云
　望涔陽兮極浦横大江兮揚靈盖涔陽在涔水之北
　大江又在涔陽之北則戰國時固以北江為正流而
　南江為涔水矣年代久逺世鮮有知者地志水經所
　言宜乎與禹貢不合也(禹貢錐指/)
東迆北㑹于滙(禹貢/)
　迆者斜出之辭江漢二水皆自西來至其合處則其
　勢迆靡而相属故漢水自發源嶓冢皆東流至其将
　與江合也其稍折而南江水自發源岷山皆東流至
　其将與漢合也則稍折而北盖江在漢南漢在江北
　漢稍南江稍北則其勢相屬故㑹于彭蠡而復東也
　滙者彭蠡之澤也不言㑹于彭蠡者盖蒙上東滙澤
　為彭蠡之文且見其與漢水共注此澤也漢孔氏以
　東迤為一句以北字屬于下謂北㑹于滙故其説以
　謂迤溢也東溢分流都共北㑹為彭蠡鄭氏又以東
　迆者為南江夫既以迆為溢而又以東溢為分流展
　轉相訓乃成義其文勢不相屬非經意也據經文言
　北江中江者是自彭蠡而東方分為二江鄭氏以東
　迆為南江則是自東陵而下已分為三矣此說尤不
　合(尚書全解/)
　江至東陵始與漢合而逕于東陵之下記其東行斜
　迆而北者著其與漢既合之形勢也繼曰㑹于滙者
　著其同為彭蠡澤也經之文明潔如此何得不信而
　猶惑于孔鄭之鑿説乎(禹貢集解/)
　江水迆北由沙羡始漢自大别以至彭蠡大勢皆東
　江自沙羡以至彭蠡則東且迆北矣經先漢後江東
　滙為彭蠡者漢也而江水亦至其處故曰東迆北㑹
　于滙言與漢所滙之彭蠡㑹也于字俗譌作為則其
　義不可通矣(禹貢錐指/)
江水又東左得二夏浦(水經/)
　夏浦俗謂之西江口又東逕忌置山南山東即隠口
　浦矣江之右㟁有城陵山(􁉋注宋今巴陵縣北有忌/置洲  書檀道濟等討謝)
　(晦至忌置洲列船過江即此其東有城陵磯東北接/臨湘縣界磯下為三湘浦元和志云在巴陵縣東北)
　(十二里黄潤玉云今江水衝城陵磯而臨江驛至岳/陽湖口六十里皆淤沙漲起南環湖北􁜲江塞隘九)
　(江之口其章華臺/之水亦淤窄矣)
又東逕彭城口(水經/)
　水東有彭城􁦚故水受其名(􁉋注/)
江水自彭城􁦚東逕如山北(水經/)
　北對隠􁦚二􁦚之間大江中有獨石孤立山東江浦
　世謂之白馬口(酈注云彭城􁦚在臨湘縣西江中元/和志  在巴陵縣東北九十四里即)
　(今臨湘縣也縣東北十里/有白馬磯山又有隠磯)
又左逕白蠃山南(水經/)
　右歴鴨蘭􁦚北江中也東得鴨蘭治浦二口夏浦也
　(􁉋注/)
左逕止烏林南(水經/)
　邨居地名也又東逕烏黎口江浦也即中烏林矣又
　東逕烏林南吴黄盖敗魏武於烏林即是處也(􁉋注/)
又東左得子練口(水經/)
　北通練浦又東合練口江浦也江之右㟁得蒲􁦚口
　即陸口也水出下嶲縣西三山溪又入蒲圻縣北又
　逕蒲􁦚山北入大江(酈注里蒲磯山在今蒲圻縣南/五十  圻與磯通元和志云赤)
　(壁山在蒲圻縣西一百二十里北臨大江盖其時未/有嘉魚也今蒲圻臨江之地盡入嘉魚而蒲圻無江)
　(水/)
左得中陽水口又東得白沙口(水經/)
　一名沙屯即麻屯口也本名蔑黙口江浦矣(􁉋注/)
東右得聶口(水經/)
　江浦也左對聶洲(􁉋注/)
左逕百人山南(水經/)
　右逕赤壁山北昔周瑜與黄盖詐魏武大軍所起也
　(酈注西百人山在漢/陽縣  南八十里)
東逕大軍山南又東逕小軍山南(水經西大軍山在漢/陽縣  南六十里小)
　(軍山在縣西/南五十里)
又東逕雞翅山北又東北至江夏沙羡縣西北沔水從
北來注之(水經/)
　沌水上承陽縣之白湖東南流為沌水逕陽縣南注
　於江謂之沌口(酈注今江夏本漢沙羡/縣地  為武昌府治)
又東逕歎父山南對歎洲(水經/)
　亦曰歎步矣江之右㟁當鸚鵡洲南有江水右迤謂
　之驛渚三月以末水下通樊口水(酈注府鸚鵡洲在/漢陽  城西南二)
　(里大江中尾直黄/鵠磯明季蕩滅)
又東逕魯山南(水經/)
　古翼際山也山左即沔水口矣江之右㟁有船官浦
　歴黄鵠􁦚西而南直鸚鵡洲之下尾江水溠回狀浦
　是曰黄軍浦船官浦東即黄鵠山東北對夏口城魏
　黄初二年孫權所築也(酈注東魯山即大别在漢陽/府城  北半里黄鵠山在府)
　(城内西隅聳峙江口與大别對/夏口故城在今江夏縣西南)
左得湖口水通大湖又東合聶口水上承沔水於安陸
縣而東逕聶陽縣北東南注于江又東湖水自北南注
謂之嘉吴江右㟁頻得二夏浦北對東城洲西浦側有
雍伏戍江之左㟁東㑹龍驤水口出北山蠻中江之右
武口水上通安陸之延頭(水經/)
　荆州界盡此(􁉋注/)
東逕若城南又東過邾縣南(水經/)
　庾仲邕江記曰若城至武城口三十里者也南對郭
　口夏浦而不常泛矣江水東逕白虎􁦚北山臨側江
　濆又東㑹赤溪夏浦二口江水右迤也又東逕貝􁦚
　此庾仲雍謂之沛㟁矣江右㟁有秋口江浦也(􁉋注/)
右得黎􁦚北(水經/)
　亦曰黎㟁也北對舉口舉水出龜頭山西又南東歴
　赤亭下又謂之赤亭水又分為二水南流注於江謂
　之舉洲南對舉洲左傳定公四年吳楚陳于柏舉疑
　即此也(酈/注)
又東逕邾縣故城南(水經/)
　南對蘆洲(酈注有邾縣即今黄岡黄陂縣地黄岡縣/西北  邾縣故城蘆洲在今武昌縣西二)
　(十里一/名伍洲)
鄂縣北江水右得樊口(水經西鄂縣即今武昌縣樊口/在縣  北五里陸㳺曰黄州與)
　(樊口正相對樊/山在縣西一里)
江水又左逕赤鼻山南(水經/)
　山臨側江川(􁉋注東赤鼻山在黄州府城西/北蘇  坡誤認為赤壁者也)
又東逕西陽郡南郡治即西陽縣也江之右㟁有鄂縣
故城(水經/)
　九州記曰鄂今武昌也孫權以魏黄初元年自公安
　徙此改曰武昌縣鄂縣徙治于袁山東今武昌郡治
　城南有袁山即樊山也北背大江江上有釣臺江中
　有節度石三段廣百步高五六丈是西陽武昌分江
　於斯石也又得東五丈又得次浦江浦也東逕五磯
　北有五山沿次江隂故得是名矣仲邕謂之五圻(酈/注)
左則巴水注之(水經/)
　水出雩婁縣之下靈山即大别山也與決水同出一
　山故世謂之分水山亦或曰巴山南歴蠻中又南逕
　巴水戍南流注于江謂之巴口(􁉋注郡雩婁縣漢属/廬江  大别山在漢)
　(陽/府)
又東逕􁉨縣故城南(水經/)
　故弦國也城在山之陽南對五洲也(􁉋注州􁉨縣即/今黄  府蘄水)
　(縣/地)
東㑹希水口出灊縣霍山西麓山北有灊縣故城(水經/)
　地理志曰縣南有天柱山即霍山也有祠南嶽廟齊
　立霍州治此西南流分為二水枝津出焉希水又南
　積而為湖謂之希湖湖水又南流逕􁉨縣東而南流
　注于江是曰希口水水流急濬霖雨暴病漂濫無常
　行者難之(酈注水希水在/今蘄  縣南)
大江右岸有厭里口安樂浦(水經/)
　從此至武昌尚方作部諸屯相接枕帶長江又東得
　桑歩歩下有章浦本南陽郡治今悉荒蕪(􁉋注/)
左得赤水浦(水經/)
　夏浦也(􁉋注/)
又東逕南陽山南(水經/)
　仲邕謂之南陽圻水勢迅急(酈注/)
又東逕西陵縣故城南(水經/)
　史記秦昭王遣白起伐楚取西陵者也(酈注黄故城/在今  州府)
　(蘄州/西)
東歴孟家溠江之右岸有黄石山水逕其北(水經/)
　即黄石􁦚也東山偏髙謂之西塞對黄公九􁦚所謂
　九圻者也(酈注西黄石􁦚在武昌府大冶縣東北三/十里  塞山在縣東九十里元和志云在)
　(武昌縣東八十五里/盖與大冶分山也)
又東過蘄春縣南蘄水從北東注之(水經/)
　又東逕蘄春縣故城南又東逕積布山南西陽尋陽
　二郡界也(酈注春蘄春縣即今蘄州水經蘄水出江/夏蘄  縣北山南過其縣西又南至蘄口)
　(南入/于江)
又東過下雉縣北刋水從東陵西南注之(水經興今武/昌府  國州)
　(東有下/雉故城)
又東左得青林口(水經/)
　水經注江水自下嶲以東所紀山水地名或瑣細難
　考沔水自石城以東尤多舛錯道元亦自謂未必一
　得其實今據府州縣志以為之綱而掇取水經注及
　羣書要語附載於其下江水自巴陵縣西北㑹洞庭
　湖又東逕其縣北又東逕臨湘縣北(臨湘在湖廣岳/州府東北七十)
　(五里晉以後為巴陵/縣宋析置臨湘縣)又東逕嘉魚縣西北與沔陽州
　分水(嘉魚在武昌府西南二百五十里漢沙羡縣地/隋為蒲圻縣地南唐分置嘉魚縣沔陽在安陸)
　(府南少東三百三/十里本漢州陵縣)又東北逕江夏縣西漢陽縣東又
　北漢水自北來注之(江夏為湖廣武昌府治本漢沙/羡縣地漢陽為漢陽府治本春)
　(秋之夏汭亦/漢沙羡縣地)又北折而東逕武昌縣北其對㟁則黄
　陂縣黄岡縣(武昌在武昌府東北一百八十里本漢/鄂縣黄陂在黄州府西二百四十里本)
　(漢邾縣地黄岡為府治本漢西陽邾/西陵三縣今縣西北有邾縣故城)又東逕大冶縣
　北蘄水縣南(大冶在興國州西北一百五十里本漢/鄂下雉二縣地蘄水在黄州府東少南)
　(一百十里/本漢軑縣)又東逕興國縣北蘄州南(興國在武昌府/東南三百六十)
　(里本漢下雉縣兼鄂縣地蘄州在黄州/府東少南一百八十里本漢蘄春縣)又東逕瑞昌
　縣北廣濟縣南(瑞昌在江西九江府西九十里本漢/柴桑縣地廣濟在湖廣蘄州東七十)
　(里本漢蘄春尋陽二縣/地大江去縣七十里)又東逕徳化縣北黄梅縣南
　(徳化九江府治晉永興初于此置尋陽郡隋因改柴/桑曰尋陽而江北之名遂移于江南黄梅在蘄州東)
　(一百六十里本漢尋陽縣其故城在今縣/東北元和志大江在黄梅縣南一百里)彭蠡澤在
　徳化縣東南九十里其水北注于江此𨗳江東迆北
　㑹于滙之所經也(今洞庭湖遇江漲其水亦為江波/所遏而經獨于彭蠡言滙澤者盖)
　(禹時巴陵未有洲渚九江即是/江身與彭蠡異故不言滙澤也)
　吴幼清移前東滙澤為彭蠡六字于此東迆北㑹于
　滙之上其説曰鄂北對漢陽軍大别山漢水自北來
　入江江水與之㑹合流曰滙故曰東迆北㑹于滙不
　言㑹于漢者以漢有漾沔滄浪之異名不可指定一
　名而言故但曰㑹于滙也金吉甫則直以滙為誤字
　其說曰當作㑹于漢盖江勢迆北處正受漢口若至
　彭蠡則東流久矣滙字必因上文而誤也今按江漢
　合流入揚州之域㑹彭蠡水始有三江之目若以滙
　指漢水則北江中江不待過彭蠡而始有其名矣禹
　貢于荆州言江漢無中江北江之名于揚州始言三
　江盖必㑹南江而後可命之曰北曰中也周禮荆州
　曰其川江漢揚州曰其川三江與禹貢若合符節匯
　非漢口明矣自宋以來說此經者遇難解處不以為
　衍文則以為錯簡不以為錯簡則以為誤字真禹貢
　之一厄也(禹貢錐指/)
東為中江入于海(禹貢/)
　漢江二水既合于彭蠡矣然後由彭蠡分出為北江
　中江入于海此言東為中江入于海而上文導漾東
　為北江入于海有北江中江則是必有南江矣即揚
　州所謂三江既入是也(尚書全解/)
　傳曰有北有中南可知曽氏曰豫章九江合于湖漢
　東至彭蠡入江此九江盖南江也南江乃江之故迹
　非禹所𨗳禹𨗳漢水入焉與舊江合流而水之派分
　為南北故漢為北江又𨗳岷山之江入焉其流介乎
　二江之中故為中江南江乃故道故經不志程氏曰
　經云東滙澤為彭蠡東迤北㑹于滙是二語者附著
　(直畧/切)南江以槩其所不書者也彭蠡為南江無疑禹
　之行水嘗經䟽𨗳則雖小而見錄無所致力則雖大
　而不書南江源派誠大且長正以不經疏𨗳故自彭
　蠡而上無一山一水得見于經然于其合并江漢而
　以滙㑹名之使天下因鼎錯之實參北中之目而南
　江隠然在二語中此聖經之書法也邵氏曰江水濬
　發最在上流其次則漢自北入其次則彭蠡自南入
　三江並持而東則江為中江漢為北江彭蠡所入為
　南江可知巳非判然異派之謂也且江漢之合茫然
　一水唯見江不見漢也故曰中江曰北江然其勢則
　相敵也故曰江漢朝宗凡集傳謂經誤者非是餘干
　張克修亦云渭按三江之說自康成子瞻以後得三
　氏而愈明江漢共為一瀆而其入海也則漢為北江
　江為中江即朝宗于海並舉二川已為之張本矣南
　江無所致力不用循行故𨗳水無文　以今輿地言
　之江水至江西九江府徳化縣東北贑水合彭蠡湖
　從南來注之江水又東北逕湖口縣北又東北逕彭
　澤縣北其對岸則宿松縣望江縣(湖口在江西九江/府東六十里本漢)
　(彭澤縣彭澤在府東一百二十里本漢彭澤縣地縣/北大江中有馬當山陸龜䝉銘曰天下之險在山曰)
　(太行在水曰吕梁合二險而為一又聞乎馬當宿松/在江南安慶府西南二百六十里本漢皖縣地大江)
　(在縣南一百二十里縣志云小孤山在縣東南一百/二十里舊時峙江北岸與南岸彭郎磯相對江水經)
　(此湍急如沸明成化十二年江水忽分流于山北流/日益廣自是屹立中流大江澎湃環于四面望江在)
　(府西南一百二十里亦漢皖縣地晉置大雷戍即今/縣治大江在縣南十五里楊溪河即古雷水也亦曰)
　(雷/池)乂東北逕東流縣西其對㟁則懐寕縣(東流在江/南池州府)
　(西少南一百八十里亦漢彭澤縣地大江去縣一/里懐寕為安慶府治本漢皖縣大江在南門外)又
　東北逕貴池縣北其對㟁則桐城縣(貴池池州府治/本漢石城縣大)
　(江去縣五里桐城在安慶府東北一百二十里春秋/桐國漢置樅陽縣史記秦始皇自雲夢浮江渚下觀)
　(籍柯括地志云在同安縣東隋改樅陽曰同安也漢/書武帝自尋陽浮江薄樅陽而出今縣東南有射蛟)
　(臺/)又東北逕銅陵縣西又東北逕繁昌縣北其對㟁
　則無為州(銅陵在池州府東北一百里本漢陵陽春/穀二縣地大江去縣里許鵲頭山在縣北)
　(左傳昭五年楚伐吴吴人敗諸鵲岸即此繁昌在太/平府西南一百三十里本漢春穀縣大江去縣五十)
　(里赭圻城西臨大江吴赭圻屯也縣東北三十里江/中有鵲尾洲無為在廬州府東南二百七十里春秋)
　(巣國地漢置居巣㐮安臨湖三縣水經志沔水與江/合流又東合彭蠡澤又東北出居巣縣南古巢國也)
　(湯伐桀桀奔南巣即此江水自濡須口又東左㑹柵/口水水遵巣湖東過故東闗城又東南流注于大江)
　(按州東少南九十里為巣縣漢居巣縣地巣湖在縣/西亦作漅湖又名焦湖方輿勝覽云湖周四百餘里)
　(占合肥舒城廬江巣四縣之境納諸水而注之江濡/須水在縣南源出巣湖亦曰東闗水又按寰宇記江)
　(水在含山縣南一百七十里九域志亦云含山縣有/大江盖唐宋時其南境本瀕江自明初割縣南周興)
　(銅城梅山等鄉入無為/州而縣界遂無江矣)又東北逕蕪湖縣西又北逕
　當塗縣西其對㟁則和州(蕪湖在太平府南少西六/十里春秋吴鳩兹邑漢置)
　(蕪湖縣大江去縣五里蟂磯在縣西七里江中中江/在縣南一名蕪湖水元和志云蕪湖水在當塗縣西)
　(南八十里源出丹陽湖西北流入大江寰宇記云蕪/湖在蕪湖縣界長七里縣志以縣東十五里天成湖)
　(當之一名天聖湖當塗太平府治本漢丹陽縣牛渚/山一名采石山在縣西北二十五里西臨大江渡江)
　(至和州二十五里陸游云古來江南有事從采石渡/者十之九從京口渡者十之一盖以江面狹于𤓰州)
　(也和州在江寧府西一百三十里本漢厯陽縣大江/在州東南江上有梁山宋大明七年祀梁山大閲江)
　(中立雙闕于山上元和志云梁山在歴陽縣南七十/里東岸有博望山属姑熟二山隔江相對望之如門)
　(南朝謂之天門山横江浦在州東南元和志云歴陽/縣東南二十六里直江南采石渡處烏江浦在州東)
　(北元和志云在烏江縣/東四里即亭長㰕船處)又東北逕江寧縣西其對㟁
　則江浦縣(江寕與上元縣並為江南江寧府治本戰/國楚金陵秦改曰秣陵漢置秣陵縣属丹)
　(陽郡其故城在今縣東南五里寰宇記云大江從江/寧縣西一百二十里承當塗縣分鮆浦上田為界紆)
　(回屈曲二百九十三里與和州烏江揚州六合並分/中流為界胡三省曰江水東流自武昌以下漸漸向)
　(北盖南紀諸山所廹陂陁之勢漸使之然也至于江/寧江流愈北盖建康當下流都㑹望潯陽武昌皆直)
　(南望歴陽夀陽皆直西故建康謂歴陽皖城以西皆/曰江西而江西亦謂建康為江東建康謂姑孰為南)
　(州京口為北府皆地勢然也三山在縣西南五十七/里一名三山磯又有歴山慈姥山落星山皆西臨大)
　(江江浦在府西四十里本漢堂邑全椒二縣地舊志/云大江在縣東南三里自浦子口渡江至府城觀音)
　(門二十里而近一名安陽渡又云大江自梁山/來曰揚子江抵浦子口接六合縣界曰宣化江)又東
　北逕上元縣北其對㟁則六合縣(上元本漢秣陵縣/地大江去縣二十)
　(餘里有山踞江而出者曰焦家觜又東曰觀音山燕/子磯又東歴濤山以接黄天蕩在縣東北八十里胡)
　(三省曰大江過昇州界浸以深廣自老鸛觜渡白沙/横濶三十餘里俗呼黄天蕩六合在府東北一百三)
　(十里漢堂邑縣地大江在縣東南六合山在縣西北/七十五里隋開皇九年晉王平陳于此臨江觀渡兵)
　(馬𤓰歩山在縣東南宋元嘉二十七年魏主燾至六/合登𤓰歩隔江望秣陵纔數十里寰宇記引南兖州)
　(記云𤓰步山東五里有赤岸南臨江中潮水自海入/江衝激六七百里至此岸側其勢始衰按枚乗七發)
　(言廣陵曲江之濤曰凌赤岸篲扶桑郭璞江賦云鼓/洪濤于赤岸淪餘波于柴桑皆謂此也輿地紀勝云)
　(滁河即古涂水源出合肥縣東流逕全椒滁州六合/至𤓰歩入江𤓰歩之東又有石㠶山矗居江中山東)
　(即黄天蕩江流/至此波濤甚險)又東逕句容縣北其北岸則儀真縣
　(句容在府東九十里本漢句容江乗二縣大江去縣/七十里龍潬鎮在縣西北八十里逼臨大江儀真在)
　(揚州府西七十里本漢江都縣地唐為揚子縣縣西/二十里宣化鎮有五馬渡晉五王于此渡江故名)
　又東逕丹徒縣北其北岸則江都縣(丹徒鎮江府治/春秋吴朱方邑)
　(漢置丹徒縣北固山在府城北下臨長江京峴山在/城東五里即秦所鑿泄王氣處吴謂之京口以此蒜)
　(山在府西五里有西津渡北與𤓰洲對岸舊名蒜山/渡金山在城西北七里江中周必大筆錄云此山大)
　(江環繞毎大風四起勢若浮動名浮玉山唐有裴頭/陀于此開山得金賜名金山焦山在城東北九里江)
　(中後漢焦先隠此因名㫄有海門二山金焦相望十/五里江都揚州府治漢舊縣故城在今府城南四十)
　(六里為江水所侵魏志文帝黄初六年行幸廣陵故/城臨江觀兵即此地𤓰洲鎮在府城南四十五里有)
　(渡以通鎮江元和志云江都縣大江南對丹徒之京/口舊濶四十餘里今濶十八里日知錄云古時未有)
　(𤓰洲蔡寛夫詩話潤州大江本與今揚子橋對岸而/𤓰洲乃江中一洲耳今與揚子橋相連矣以故自古)
　(南北之津上則由采石下則由江乘而京口不當往/來之道史記秦始皇登㑹稽還從江乗渡正義云江)
　(乗故縣在今潤州句容縣北六十里吴徐盛作疑城/自石頭至江乗晉蔡謨自土山至江乗鎮守八所城)
　(壘凡十一處皆以沿江為防守之要今江乗去江幾/二十里以外皆為洲渚而渡口乃移于龍潭又𤓰洲)
　(既連揚子橋江面益狹而隋唐之代復以丹陽郡移/置丹徒于是渡者舍江乗而趋京口宋乾道四年築)
　(𤓰洲南北城而京口之渡至今因之按揚子江今北/去揚州府城四十里胡三省曰今之揚子橋或是唐)
　(揚子縣治所橋以此得名/也地理志江都有江水祠)又東逕丹陽縣北又東逕
　武進縣北其北㟁則泰州(丹陽在鎮江府東六十四/里本漢曲阿縣大江在縣)
　(東北六十里又東北十里為包港南接嘉山北通大/江又東十里則武進之孟瀆河口也武進為常州府)
　(治春秋吴延陵邑漢置毘陵縣大江在縣北五十里/地理志毘陵季札所居北江在北東入海水經注云)
　(毘陵縣北二百步有故城本毘陵郡治舊去江三里/岸稍毁遂至城下江即北江也泰州在揚州府東一)
　(百二十里本漢海陵縣唐為吴陵縣/大江在州南漢志海陵有江海㑹祠)又東逕江隂縣
　北其北岸則泰興縣靖江縣如臯縣(江隂在常州府/東北九十里本)
　(漢毘陵縣地大江在縣北有馬䭾沙與泰興縣分領/君山臨江南去縣二里亦名瞰江山泰興在揚州府)
　(東南一百四十里唐為海陵縣地靖江在常州府東/北一百十里本唐海陵吴陵二縣地宋為泰興縣地)
　(元改属江隂縣明成化五年析置靖江縣孤山舊在/縣東北二十五里江中成化八年後潮沙壅積轉而)
　(成田今山在平陸新志云大江舊分二𣲖繞縣南北/天啟以來潮沙壅積縣北大江竟為平陸因開界河)
　(與泰興分界而大江唯經其東南縣遂為江北之地/矣如皋在泰州東南一百四十里里本後漢廣陵郡)
　(地晉分廣陵置山陽郡有如皋縣隋省唐析海陵/縣地置如皋鎮五代時南唐升為縣大江在縣南)又
　東逕常熟縣北其北岸則通州(常熟在蘇州府北八/十里本漢吴毘陵二)
　(縣地大江去縣四十里福山臨江有港東連大海曰/福山港通州在揚州府東四百里本漢海陵縣之東)
　(境狼山在州南十八里布洲峽在州南四十里江中/黄子鴻曰常熟與通州相對古時縣界濶逺故東北)
　(濵海自明中葉分置太倉州後凡縣境濵海之地已/割属之今江自太倉之七鴉口始折而南是為大洋)
　(其在本縣境者自福山北距通州之狼山/水面不過百里止可謂之江尾而非海也)又東逕太
　倉州北其北㟁則海門縣又東入于海(太倉在蘇州/府東北一百)
　(十里本漢婁縣地梁以後為崑山縣地明初置太倉/衛𢎞治十年始割崑山常熟嘉定三縣地置太倉州)
　(婁江在州南大海在州東北南接嘉定北接通州郟/亶水利書云今崑山之東地名太倉俗號岡身朱長)
　(文吴郡續圖經云濵海之地岡阜相属謂之岡身州/東北有七鴉浦大江由此入海海中有姚劉沙直江)
　(口之東南今為崇明縣在州東二百八里元時海運/從劉家港出海至此放洋海門在通州東一百里本)
　(唐海陵縣之東洲鎮五代時置海門縣海舊在縣東/十五里有六港皆東通大海潮漲則盈退則涸其地)
　(為海水所侵吞食日廣門本朝康熙初/縣治遂淪于海今為海  鄉併入州境)此東為中江
　入于海之所經也(禹貢錐指/)
　行水金鑑巻七十六
欽定四庫全書
　行水金鑑巻七十七
　　　　　　　　　　江南按察使傅澤洪撰
　　江水
漢髙皇后三年夏江水漢水溢流民四千餘家(漢書髙/后本紀)
漢髙皇后八年夏江水漢水溢流萬餘家(漢書髙后本/紀  四川總)
　(志載七年江漢水溢後五年江漢水又/溢即此二年之事云七年者三年也)
　是年南陽沔水溢(今随州襄陽地理湖廣通志江書/傳漢上曰沔地  通釋漢入  處)
　(謂之沔志云沔水溢即本/紀所云江水漢水溢也)
漢成帝河平三年春二月犍為地震山崩雍江水水逆
流(雍同壅下同漢/書成帝本紀)是年二月犍為柏江山崩捐江山崩
皆廱江水江水逆流壊城殺十三人(漢書五行志/)
漢成帝元延三年春正月蜀郡岷山崩雍江三日江水
竭(漢書成/帝本紀)是年正月丙寅岷山崩壅江江水逆流三日
乃通(漢書五行志/)
漢獻帝建安二年九月漢水溢流害民人是時天下大
亂(後漢書五行志/)
漢獻帝建安二十四年八月漢水溢流害民人(後漢書/五行志)
魏曹叡太和四年九月大雨漢水溢(三國志/)
吴孫權太元元年秋八月朔大風江海涌溢平地水深
八尺(宋書五行志/)
晉懐帝永嘉三年江漢皆竭可涉(晉書懐帝本紀/)
晉穆帝永和七年七月甲辰夜濤水入石頭死者數百
人(晉書穆帝本紀/)
晉簡文帝咸安元年十二月壬午濤水入石頭(晉書五/行志)
晉孝武帝太元十三年十二月戊子濤水入石頭毁大
桁殺人(晉書孝武帝本紀/)
晉孝武帝太元十七年六月甲寅濤水入石頭毁大航
漂船舫有死者京口西浦亦濤入殺人(晉書五行志/)
晉安帝元興三年二月已丑朔夜濤水入石頭漂沒殺
人大航流敗庚寅夜濤水入石頭商旅方舟萬計漂敗
流􁃎骸胔相望江左雖頻有濤變未有若斯之甚(晉書/五行)
(志/)
晉安帝義熙元年十二月己未濤水入石頭(晉書五/行志)
晉安帝義熙二年十二月已未夜濤水入石頭(晉書五/行志)
晉安帝義熙四年十二月戊寅濤水入石頭(晉書五/行志)
宋文帝元嘉十八年夏五月沔水泛溢遣使循行賑贍
(宋書文/帝本紀)是年五月江水泛溢沒居民害苗稼(宋書五/行志)
宋順帝昇明二年七月丙午濤水入石頭居民皆漂沒
(宋書五行志/)
齊東昏侯永元元年七月濤水入石頭漂殺縁淮居民
(齊書五行志/)
梁武帝天監六年八月建康大水濤上御道七尺(隋史/五行)
(志/)是年荆州江溢隄壊刺史始興王憺親率府將吏冒
雨賦丈尺築治之雨甚水壯衆皆恐或請憺避焉憺曰
王尊尚欲身塞河隄我獨何心以免乃刑白馬祭江神
俄而水退隄立邴州在南㟁數百家見水長驚走登屋
緣樹憺募人救之一口賞一萬估客數十人應募救焉
州民乃以免又分遣行諸郡遭水死者給棺槥失田者
與糧種(梁書始興王憺傳/)
　天監末耒陽江水暴漲(湖廣通志/)
梁武帝普通元年秋七月江海並溢(梁書武帝夲紀/)
唐高祖武徳七年七月雟州地震山摧壅江水噎流(唐/書)
(五行/志)柬之罷政事願還襄州乃授襄州刺史㑹漢水漲
齧城郭柬之因壘為隄以遏湍怒闔境賴之(唐書張東/之傳  按)
　(宰相表柬之罷/相在神龍元年)
　景龍三年七月澧水害稼(湖廣通志/)
唐明皇開元十五年八月八日沔池縣夜有暴雨潤水
榖水漲合毁郭邑百餘家(舊唐書五行志/)
唐代宗大歴七年二月江州江溢(唐書五行志/)
唐徳宗貞元二年六月荆南江溢(唐書五行志/)
唐徳宗貞元三年五月揚州江溢(唐書徳宗夲紀二江/南通志云貞元  年)
　(揚州/江溢)
唐徳宗貞元四年正月江溢(唐書徳/宗夲紀)是月京師地震金
房二州尤甚江溢山裂屋宇多壊人皆露處(唐書五/行志)
唐徳宗貞元十一年十月朗蜀二州江溢(唐書五行志/)
　貞元二十一年朗州江漲流萬餘家是年夏朗州水
　鬬(湖廣通志/)
唐順宗永貞元年秋武陵龍陽二縣江水溢漂萬餘家
(晉書五行志/)
唐穆宗長慶四年敬宗即位夏六月漢水溢決(唐書敬/宗夲紀)
是年夏襄均復郢四州漢水溢決(唐書五行志/)
唐文宗大和四年夏舒州江溢(唐書文/宗夲紀)是年夏江水溢
沒舒州太湖宿松望江三縣民田數百户(唐書五行志/)
唐文宗大和五年六月甲午𤣥武江漲髙二丈溢入
梓州羅城(唐書五行志/)
唐文宗開成三年夏江漢漲溢壊房均荆襄等州民居
及田産殆盡(唐書五行志/)
唐武宗㑹昌元年七月壬辰漢水溢(唐書武/宗夲紀)是年七月
襄州漢水暴溢壊州郭均州亦然(舊唐書/五行志)漢水溢壊城
郭僧孺坐不謹防下遷太子少保(唐書牛/僧孺傳)㑹昌中漢水
害襄陽拜鈞山南東道節度使築隄六千步以障漢暴
(唐書盧鈞傳/)
　後周廣順三年襄州漢水漲溢(湖廣通志/)
宋太祖建隆二年襄州漢水漲溢數丈(宋史五行志元/湖廣通志作)
(年恐即/此也)
宋太祖乾徳二年四月廣陵揚子等縣潮水害民田(宋/史)
(五行志/)
宋太祖開寳元年六月江水泛溢壊民田廬舍八月集
州江漲壊民廬舍及城壁公署(宋史五行志/)
宋太祖開寳五年六月忠州江水漲二百尺(宋史五/行志)
宋太宗太平興國二年六月忠州江漲二十五丈興州
江漲毁棧道四百餘間七月復州蜀漢江漲壊城及民
田廬舍集州江漲汎嘉川縣(宋史五/行志)是年九月興州江
水溢(宋史太宗夲紀/)
宋太宗太平興國四年八月梓州江漲壊閣道營舍(宋/史)
(五行志/)
宋太宗太平興國五年七月復州江水漲毁民舍隄塘
皆壊(宋史五行志/)
宋太宗太平興國七年六月均州溳水均水漢江並漲
壊民舍人畜死者甚衆　漢陽軍江水漲五丈　七月
南劍州江水漲壊民居舍(宋史五/行志)　是年秋七月漢水
溢(宋史太宗夲紀/)
宋太宗太平興國八年七月江漢皆溢為患(宋史太/宗夲紀)
宋太宗太平興國九年七月嘉州江水暴漲壊官署民
舍溺者千餘人　雅州江水漲九丈壊民廬舍　新州
江漲入南砦壊軍營(宋史五行志/)
宋太宗雍熙二年七月朗江溢害稼(宋史五行志/)
宋太宗雍熙三年秋七月癸已階州福津縣有大山飛
來自龍帝峽壅江水逆流壊民田數百里(宋史太/宗夲紀)
　山崩而壅江水漢書屢書之兹曰大山飛來恐猶是
　吾浙西湖飛來峰之訛傳也(小谷口薈蕞/)
宋太宗淳化元年六月吉州江漲漂壊民田廬舍黄梅
縣江水漲二丈八尺洪州江漲壊州城三十堵民廬舍
二千餘區漂二千餘户(宋史五行志/)
宋太宗淳化二年七月嘉州江漲溢入州城毁民舍
復州蜀漢二江水漲壊民田廬舍　八月藤州江漲十
餘丈入州城壊官署民田是秋荆湖北路江水注溢漫
田𤱔甚衆(宋史五行志/)
宋太宗淳化四年九月江溢陷涪州詔溺死者給歛具
鐵錢三千(宋史太宗夲紀/)
宋太宗至道元年五月䖍州江水漲二丈九尺壊城流
入深八尺毁城門(宋史五行志/)
宋真宗咸平三年三月梓州江水漲壊民田　七月洋
州漢水溢民有溺死者(宋史五行志/)
宋真宗景徳四年六月鄧州江水暴漲　八月横州江
漲壊營舍(宋史五行志/)
宋真宗大中祥符三年六月吉州臨江軍並江水泛溢
害稼(宋史五行志/)
宋真宗大中祥符四年七月洪筠袁州江漲害民田壊
州城(宋史五/行志)是嵗吉州臨江軍江水溢害民田(宗史真/宗夲紀)
宋真宗大中祥符九年九月利州水漂棧閣萬二千八
百間(宋史五行志/)
宋仁宗天聖三年十一月辛卯襄州漢水壊民田(宋史/)
(五行志/)
宋仁宗天聖六年七月壬子江寧府揚真潤州江水溢
壊官民廬舍遣使安撫賑恤(宋史仁宗夲紀/)
宋仁宗景祐三年六月壬申䖍吉州水溢壊城郭廬舍
賜被溺家錢有差(宋史仁宗夲紀/  五行志畧同)
宋仁宗嘉祐元年四月大雨水注安上門門闗折諸路
言江河决溢河北尤甚(宋史仁宗夲紀大五行志載二/年河决自五月  雨不止水冒)
　(安工門門闗折諸路江河决溢河北尤甚疑即/元年之事夲紀與志紀年月不同必有一誤)
姚煥知峽州大江漲溢煥前戒民徙儲積遷高阜及城
沒無溺者因相地形築子城埽臺為朩岸七十丈繚以
長隄揵以薪石厥後江漲不為害民徳之徙知涪州(宋/史)
(姚渙/傳)孝基通判閬州閬州江水齧城幾沒郡吏多引避
孝基率其下决水歸旁谷城賴以全(宋史李/孝基傳)沈起知海
門縣縣負海地卑間嵗海潮至冒民田舍民徙以避棄
其業起為築隄百里引江水灌溉其中田益闢民相率
以歸至立祠以報御史中丞包拯舉為監察御史(宋史/)
(沈起𫝊/)
宋神宗熙寕八年夏四月壬午湖南江水溢(宋史神/宗本紀)是
年四月潭衡邵道諸州江水溢壊官私廬舍(宋史五/行志)師
孟為度支判官知洪州積石為江隄浚章溝掲北閘以
節水升降後無水患歴集賢殿修撰判都水監(宋史程/師孟傳)
宋徽宗大觀三年七月階州久雨江溢(宋史五行志/)
宋徽宗大觀四年蘷州江水溢(宋史徽宗本紀/)
　紹興三年五月武昌江漲累月不洩(湖廣通志/)
陳桷知襄陽府明年漢水决溢漂蕩廬舍躬率兵民捍
築隄㟁賴以無虞以疾乞祠除秘閣修撰提舉江州(宋/史)
(陳桷傳興桷知襄/陽在紹  十五年)
宋高宗紹興十六年潼川府東南江溢水入城浸民廬
(宋史五行志/)
宋高宗紹興二十三年潼川府江溢浸城内外民廬(宋/史)
(五行/志)楊政守漢中十八年六堰久壊失灌溉之利政為
修復漢江水决為害政築長隄捍之凡利于民者不敢
以軍旅廢也(宋史楊政傳/)
宋孝宗淳熙十一年五月階州白江水溢决隄圯城浸
民廬壘舍祠廟甚多(宋史五行志/)
宋孝宗淳熙十五年荆江溢(宋史五行志/)
宋孝宗淳熙十六年五月丁巳階州白江水溢浸城市
民廬六月辛卯潼川府東南二江溢決隄毁橋浸民廬
涪城中江射洪通泉郪縣沒田廬(宋史五/行志)張孝祥知荆
南湖北路安撫使築守金隄自是荆州無水患請祠以
疾卒孝宗惜之有用才不盡之歎(宋史張孝祥傳/)
宋光宗紹熙二年五月庚午利州東江溢壊隄田廬舍
　辛未潼川府東南江溢六月戊寅又溢再壊隄橋水
入城沒廬舍七百四十餘家郪涪射洪通泉縣滙田為
江者千餘畆　七月癸亥嘉陵江暴溢興州圯城門郡
獄官舍凡十七所漂民居三千四百九十餘潼川崇慶
府緜果合金龍漢州懐安石泉大安軍魚闗皆水時上
流西番界古松州江水暴溢龍州敗橋閣五百餘區江
油縣溺死者衆(宋史五行志/)
　是年七月襄陽大雨連旬漢水溢害稼壊隄防民舍
　殆盡(湖廣通志/)
宋光宗紹熙三年五月乙未潼川府東南江溢後六日
又溢浸城外民廬人徙于山　七月襄陽江陵府大雨
水漢江溢敗隄防圯民廬沒田稼者逾旬復州荆門軍
水亦如之鎮江府三縣水損下地之稼(宋史五行志/)
宋光宗紹熙五年秋武陵縣江溢圯田廬甚衆(宋史五/行志)
　慶元二年馬湖夷界山崩八十里江水不通(四川/總志)
宋寧宗開禧元年九月丙戌漢水溢(宋史五/行志)寧宗登位
樞以右文殿修撰知江陵府江陵瀕大江嵗壊為巨浸
民無所託楚故城楚觀在焉為室廬徙民居之以備不
虞種朩數萬以為捍蔽民徳之(宋史袁樞傳/)
宋寧宗嘉定十年蜀漢二州江沒城郭(宋史五行志/)
宋寧宗嘉定十六年五月鄂州江湖合漲城市沈沒累
月不泄　是秋江溢圯民廬(宋史五行志/)
宋理宗端平三年襄漢江溢皆大水(宋史五行志/)
宋理宗淳祐七年五月重慶府江水泛溢者三漂城壁
壊樓櫓(宋史五行志/)
宋度宗咸淳六年六月漢水溢(宋史李庭芝傳/)
宋度宗咸淳七年七月壬午四川制置使朱禩孫言夏
五以來江水凡三泛溢自嘉而渝漂蕩城壁樓櫓圯壊
(宋史度宗本紀/)
元世祖至元二十四年九月辛卯江水溢沒民田(元史/)
(世祖本紀/)
元世祖至元二十七年七月江水溢免江夏田租(元史/)
(世祖本紀/)
元成宗大徳元年六月和州歴陽縣江漲漂沒廬舍萬
八千五百餘家(元史成/宗夲紀)是年六月和州歴陽縣江水溢
漂廬舍萬八千五百區(元史五/行志)是年十月廬州路無為
州江漲泛溢漂沒廬舍(元史成宗夲紀/)
元成宗大徳五年七月江水暴風大溢高四五丈連崇
明通泰真州定江之地漂沒廬舍被灾者三萬四千八
百餘户(元史五行志/)
元成宗大徳九年六月甲午潼川霖雨江溢漂沒民居
溺死者衆飭有司給糧一月免其田租(元史成/宗夲紀)是年六
月潼川郪縣雨綿江中江溢水決入城(元史五/行志)是年七
月沔陽玊沙縣江溢(元史五行志/)
元成宗大徳十年二月乙未道州營道等處暴雨江溢
山裂漂民廬溺死者衆復其田租七月辛巳平江大風
海溢漂民廬舍(元火成宗本紀/)
元仁宗延祐二年七月全州永州江水溢害稼(元史五/行志)
元英宗至治元年七月奇爾濟蘇部江水溢　八月安
陸府雨七日江水大溢被灾者三千五百户　九月京
山長夀二縣漢水溢(元史五/行志)是年九月庚子安陸府漢
水溢壊民田賑之(元史英宗夲紀/)
元英宗至治二年六月壬午辰州江水溢壊民廬舍(元/史)
(英宗本紀/)
元泰定帝泰定元年夏六月渠州江水溢(元史五行志/)
元泰定帝泰定二年六月潼川府綿江中江水溢入城
深丈餘(元史五行志/)
元文宗至順三年八月江水溢(元史文宗本紀/)
元順帝至正八年五月庚子廣西山崩水湧灕江溢平
地水深二丈餘屋宇人畜漂沒(元史五行志/)
元順帝至正九年五月蜀江大溢浸漢陽城民大饑秋
九月江漢溢漂沒民居禾稼(元史順帝本紀/)
明太祖洪武元年六月戊辰江西永新縣大風雨蛟出
江水暴溢入城深八尺民居蕩析男女多溺死者事聞
上遣使賑之(明太祖實錄/)
明太祖洪武三年六月戊寅應天府溧水縣奏久雨江
溢漂民居(明太祖實錄/)
明太祖洪武四年秋七月壬子南寧府大雨江水溢壊
城垣漂民廬舍(明太祖實錄/)
明太祖洪武六年七月已酉敘州南溪縣大雨江水漲
漂公廨民居　已未徳慶府言城臨江㟁毎江水漲溢
城輒頺圯乞移内地令兵民并力興築從之(明太祖/實錄)
　洪武二十三年秋八月淫雨漢水暴溢由郢以西廬
　舍人畜漂沒無算州城幾陷五日乃止(湖廣通志/)
明太宗永樂元年三月癸未修揚州府江都縣河東等
郷邊江圩㟁　五月辛巳湖廣安陸州言州境及京山
縣俱臨漢江舊有隄岸傾圯二百餘丈乞修築從之(明/太)
(宗實錄/)
明太宗永樂二年五月戊辰工部言太平府當塗縣慈
湖等處上通宣歙東抵丹陽湖西接蕪湖地多瀕江比
雨水浸淫及海潮漲溢決隄傷稼宜遣人相度修築上
從之又諭之曰緣江低窪之處非止當塗一縣霖潦傷
稼必多宜分遣官乗傳往視凡浙江江西湖廣安慶蘇
松等府遇湖泊窪下圩㟁頺圯亟督有司修築　己已
湖廣布政司言長沙瀏陽益陽岳州安郷華容常徳龍
陽武陵荆州石首監利江陵諸縣霪雨湖水泛溢壊民
居田稼命户部遣人馳驛撫視　十一月辛丑江寧縣
民言自龍江至三山門河道窄狹各處饋運之舟聚集
江滸卒遇風濤多致損壊乞浚江東門外北河令深廣
以納饋運之舟從之　癸卯泰興縣言沿江圩㟁東至
新河西盡丹陽界長六千六百五十丈高一丈五尺頃
被江水衝決為民患請發民丁修築從之　戊申直𨽻
和州民言州銅城閘上抵巣湖下接揚子江圩㟁七十
餘處為江潮衝決壊禾稼乞修築從之(明太宗實錄/)
明太宗永樂三年十月乙亥修無為州周興等郷及鷹
揚卿烏江屯緣江圩㟁(明太宗實錄/)
明太宗永樂四年三月丁未湖廣石首縣言境内臨江
萬石隄三百七十餘丈當大江之衝間為洪水所決而
隣境華容安郷皆受其患乞先時修築從之　六月辛
酉工部言湖廣蘄州廣濟縣武家穴等處江㟁為水衝
决宜發民修築從之　七月辛未修應天府江浦縣沿
江隄岸(明太宗實錄/)
明太宗永樂七年五月戊子湖廣安陸州奏渲馬灘江
溢決圩岸千六百餘丈請𤼵民修築從之十二月已
未揚州府泰興縣耆民言縣南攔江隄㟁為風濤衝激
淪入于江者三千九百餘丈又大港北自縣河南出大
江淤塞四千五百餘丈請命浚築皇太子遣官相度修
治(明太宗實錄/)
明太宗永樂九年六月自甲辰至戊申直𨽻揚州府通
州泰興江都儀真海門等縣風雨暴作江潮泛漲壊房
舍漂流人畜事聞命户部速遣人巡視撫䘏(明太宗/實錄)
明太宗永樂十年六月辛未湖廣荆州武昌黄州常徳
漢陽等府久雨江水泛漲沒民廬舍田禾事聞命户部
遣人廵視綏撫　九月癸未朔湖廣黄梅縣耆民言縣
臨大江舊有圩㟁百二十餘里洪武中嘗修築之今夏
霖雨江水泛溢圩㟁坍塌傷民田千八百二十餘頃請
以闔郡丁夫修築從之(明太宗實錄/)
明太宗永樂十一年七月壬午户部言通州海門縣官
民田近被風潮衝坍入江者該輸糧三千五百八十餘
石命除之(明太宗實錄/)
明太宗永樂十四年五月江西南昌等府言自四月至
五月淫雨江水泛漲壊廬舍沒田稼命户部遣人撫視
(明太宗實錄/)
明太宗永樂二十年十月戊申湖廣沔陽州奏今秋霪
雨江水泛漲渰沒田地溺死人民命户部遣人撫視(明/太)
(宗實錄/)
明宣宗宣徳元年十月戊午直𨽻太平府蕪湖縣奏今
年五月久雨江水泛溢渰官民田一百五十八頃有竒
命行在户部遣人覆視蠲除租稅　十一月癸卯湖廣
衡陽縣奏今年六月初八日大雨十四日止江水泛溢
漂民廬渰沒田稼命行在户部行布政司按察司督府
縣優䘏(明宣宗實錄/)
明宣宗宣徳三年四月乙丑四川灌縣隂陽學訓術嚴
亨奏本縣都江等四十四堰洪武間築以障水灌溉民
田比因江漲衝决乞仍發民修築為便上命行在户部
移文有司令農隙用工　八月庚寅湖廣常徳州奏龍
陽武陵二縣五月以來霖雨不止江湖漲漫衝决隄㟁
漂流民居渰沒田苗命布政司委官撫恤　九月丙子
湖廣沔陽州及監利縣各奏今年七月八月久雨江水
泛溢低田悉渰無收上命户部遣人覆視免秋租(明宣/宗實)
(錄/)
明宣宗宣徳六年十月甲子湖廣石首縣典史劉英奏
夲縣舊有三隄長一千九百四十餘丈比因江水泛溢
風浪衝激頺圮其半近隄之田連嵗被渰禾稼無收其
隄内民田與荆州衛軍士屯田利害適均命軍民並力
築之(明宣宗實錄/)
明宣宗宣徳八年七月壬申廵撫侍郎趙新奏江西自
六月初旬以來大雨不止江水泛漲南昌南康饒州廣
信九江吉安建昌臨江等府瀕江之處漂流居民渰沒
田榖請加寛䘏上命行在户部視有災處蠲其租(明宣/宗實)
(錄/)
明宣宗宣徳九年二月甲戌廵撫侍郎吴政言去秋湖
廣江水泛溢衝决江陵枝江二縣緣江隄㟁三百五十
餘丈民田軍屯多被其患請于農隙發傍近軍民相兼
修築從之仍令政遣亷幹官督之　八月癸酉四川順
慶府奏五月初二日至初六日江水泛溢浸漫本府倉
糧壊南充縣居民房舍漂溺牛馬命行在户部遣人廵
視并寛䘏之(明宣宗實錄/)
　
　行水金鑑巻七十七
欽定四庫全書
　行水金鑑卷七十八
　　　　　　　　　　江南按察使傅澤洪撰
　　江水
明宣宗宣徳十年七月戊戌(英宗已/即位矣)湖廣黄州等府奏
今嵗天雨連綿江水泛溢所属州縣田苗渰沒無收上
命行在户部遣官覆視除其租稅(明英宗實錄/)
明英宗正統元年十月甲戌江西吉安府知府陳夲深
言府城外緣江隄㟁損壊宜脩築以備水患從之　丙
子湖廣荆州府奏江陵公安二縣及荆門州大雨江水
泛漲衝决圩㟁實為民患事下行在工部覆奏請令荆
州府暨荆州衛協力修築從之　十一月戊午直𨽻揚
州蘇州常州府各奏十月初一日颶風大作海潮漲湧
所属州縣居民漂蕩者各數百家湖廣荆州府所属州
縣各奏六月至七月天雨連綿江水泛漲渰沒民田上
命行在户部遣官覆視以聞(明英宗實錄/)
明英宗正統二年三月已酉命襄城伯李隆禱於大江
之神以南京龍江闗等處隄㟁屢决故也　十月已未
湖廣江陵松滋公安石首潛江監利六縣各奏近江隄
岸俱為水決渰沒禾苗甚多事下行在工部覆奏請移
文勘實修治從之　十一月戊戌修湖廣老龍隄以其
為漢水所決也　十二月丁丑修江南通江橋東西一
帶江㟁(明英宗實錄/)
明英宗正統四年二月乙卯湖廣荆州府奏府城西四
十里江水高城十餘丈倘遇霖潦隄壊水即灌城為害
不小乞專命府通判一員荆州等三衛千户三員常廵
隄岸少壊輒修庶可以防水患從之(明英宗實錄/)
明英宗正統五年六月甲午南京守備襄城伯李隆奏
積雨壊南京中新河上新河隄并濟川衛新江口防水
隄請俟水退量撥丁夫修築從之　七月庚辰江西南
昌饒州九江南康自五月至七月淫雨江水泛漲事聞
命行在户部遣官覆視(明英宗實錄/)
明英宗正統六年二月辛夘命南京守備豐城侯李賢
禱於江神以江水決隄故也　四月丙子江西布政司
言寧縣武寧縣建昌縣江通舟楫而多灘石兩㟁樹朩
叢生乞興役修築從之　五月乙卯修江西吉安府城
南近江隄　六月已夘直𨽻當塗縣大信廵檢司前漕
河南通大江舟行避險者悉由此行後以江水泛漲沙
土壅積不通有司請疏濬從之　九月癸未先是南京
江岸累決巳命工部侍郎吴政等脩築政等言水深未
便工力請於農隙時疏江中沙洲以殺水勢然後用工
至是復以興役請上命守備豐城侯李賢太監劉寧同
政提督仍戒其務恤軍民毋容侵擾(明英宗實錄/)
明英宗正統七年五月丙辰江西廣昌縣縣丞張夀芳
奏請修近縣江㟁從之　七月築南京浦子口大勝闗
隄先是江中有洲激水横流決隄豐城侯李賢請鑿洲
引水直流則隄可固上可之㑹詔蠲天下徭役遂不果
鑿止令築隄遣兵部右侍郎徐𤦺祭告大江之神然後
興役壬戌湖廣荆州府奏東門外小江接荆門潜江等
處近為沙土淤塞者三十餘里請疏浚以便民　九月
辛酉先是江西九江府城以邊大江為水頺者二百餘
丈隄決倍之廵按御史及有司以聞命九江衛率軍工
修築至是以人夫物料不足為請事下工部議宜諭三
司官計其所需與之第毋優民從之(明英宗實錄/)
明英宗正統九年閏七月戊寅應天湖廣岳州各奏江
溢　丙申廵按直𨽻監察御史段信奏江都縣揚子江
沙洲上民户不下數百餘七月間中夜風雨大作江潮
泛漲沙洲水髙丈五六尺溺男女千二十人貲産田禾
渰沒無算越三日風息水始縮上命御史府縣官出官
錢𦵏溺死者而給存者以食渰沒田畆悉蠲其税(明英/)
(宗實錄/)
　正統九年江潮泛漲漂溺江都等縣一千七百餘人
　(揚州府志/)
明英宗正統十一年八月辛酉湖廣龍陽縣奏今年二
月以來大雨洞庭湖隄決居民男婦多被溺死漂沒廬
舍禾稼牲畜無算上命布政司亟發人夫修完湖隄存
恤被災民户(明英宗實錄/)
明景帝景泰元年六月己丑先是南京風雨江水泛漲
壊城垣官舍民居甚衆拔神營監樹木二十餘株至是
詔有司修理之(明英宗實錄/)
明景帝景泰二年六月乙亥命以直𨽻揚州府瀕江新
漲地土與坍江失田人户耕種(明英宗實錄/)
明景帝景泰三年十二月戊午四川綿州奏本州西坌
河名飲馬池者以通大江數敗隄㟁請率民修築從之
(明英宗實錄/)
明景帝景泰五年九月丁巳四川都司奏七月大雨江
水泛溢漫入東城水闗決城垣三百餘丈壊駟馬萬里
二橋欲同布按二司起附近府衛軍夫備料修理從之
(明英宗實錄/)
　景泰六年江水泛漲遣廵撫王竑祭於江神(揚州府/)
　(志/)
明英宗天順二年八月乙丑安慶府屬縣江水泛溢浸
爛秧苗秋成無望糧草無從徴納上命户部知之(明英/)
(宗實錄/)
明英宗天順四年八月甲辰朔湖廣都布按三司奏武
昌黄州漢陽襄陽徳安辰州常徳荆州諸府衛自四月
至六月隂雨連綿江水汎溢衝決隄防渰沒麥禾民多
流徙上命所司加意安撫賑濟除其租稅　十月壬戌
廵按江西監察御史奏瑞州南昌南康等府四月以來
江水泛溢二麥渰死顆粒無收上命户部勘之(明英宗/)
(實錄/)
明英宗天順五年十一月丁巳直𨽻揚州府奏所属海
門等縣今年春夏旱傷七月以來江潮泛溢淹沒田禾
事下户部覆視之(明英宗實錄/)
明英宗天順七年五月壬辰襄王瞻墡奏襄陽城逼漢
江自昔有隄號曰老龍環䕶城郭嵗久為水衝激已漸
坍決及城南有救生橋水大人可度橋登山以免水患
今亦損壊非大起工匠修築不足捍災禦患請敕附近
府州縣并本處有司軍衛為之事下廵撫湖廣左僉都
御史王儉覈實儉以為宜上命儉督有司修築　九月
乙酉廵按江西監察御史陸平奏九江府徳化彭澤二
縣今年六月以來天雨連綿江水泛溢邉江民田渰沒
無收欲徴秋糧恐逼民逃竄乞量為優免上命户部理
之(明英宗實錄/)
明憲宗成化三年六月癸卯湖廣江夏縣水衝隄㟁起
竹􁆈門外江口迄夏口驛漢陽馬枋閘長八百五十丈
有竒從廵撫都御史羅箎等各言隄㟁逼近城址近者
不滿十步宜命有司採辦物料量役軍民以漸修築(明/)
(憲宗實錄/)
　夏時正成化五年遷大理寺卿明年春命廵視江西
　災傷増築南昌濵江隄及豐城諸縣陂㟁民賴其利
　(明史稿/)
明憲宗成化六年十月戊午南京守備成國公朱儀奏
江水泛溢衝塌上新河口㟁南北共長一百三十四丈
河口坍入三十五丈兩㟁軍民房屋災者四十八間事
下工部覆奏移文南京工部㑹守備等官勘議(明憲宗/)
(實錄/)
明憲宗成化七年四月丁卯禮部奏南京江東門外江
水泛溢崩頽北岸損壊民居請遣南京守備成國公朱
儀祭告江神從之(明宣宗實錄/)
明憲宗成化八年二月辛夘襄王瞻墡及巡撫右僉都
御史吴琛并湖廣守臣各奏襄陽府江㟁石橋被水衝
塌俱宜修築事下工部以為其事已經勘議但今彼處
民困未甦合俟秋成之後勘酌修築從之(明憲宗實錄/)
明憲宗成化十三年二月甲戌直𨽻安慶府大雨江水
暴漲(明憲宗實錄/)
明憲宗成化十四年五月丙戌吉王見浚奏長沙府地
西臨大江水勢洶湧㟁無廻曲往來客舟灣泊多為風
濤所損聞府外西南原有通江一港年久淤塞不便舟
楫今左少監唐宏員外郎劉琛奉勅于此營造府第工
完之日宜令督工疏通之工部議以宏琛事完即當復
命其疏浚河道宜移文廵撫等官覈實令有司行之上
曰事果無碍當從所請　六月丁巳襄世子祁鏞奏今
年四月中旬久雨江漲漂流居屋衝決隄㟁水幾入城
驚惶無地乞敇所司同議修築俾無後患事下工部議
以水患急務宜移文撫按并三司分守等官覈實修築
務在髙廣堅厚以為久計詔可(明憲宗實錄/)
明憲宗成化二十二年冬十月丙子南京守備成國公
朱儀奏新江口操演戰船俱于中下二新河住泊以避
風濤今二河為泥沙淤塞至秋深水涸出塢為難請敕
工部循往年例督軍脩浚庶船出入便利遇警不至誤
事從之(明憲宗實錄/)
　𢎞治三年春二月施州石信山崩有大石二如人形
　卓立路旁距五里清江南㟁山崩大石塞江水為不
　流遂壅為灘(湖廣通志/)
明孝宗𢎞治七年七月戊子直隸蘇常鎮三府風雨驟
作潮水泛溢㧞朩飄瓦平地水高五尺餘沿江地水髙
一丈坍塌房屋城垣民多溺死　九月丙申禮部尚書
倪岳等言近日南京風雨大作蘇松等府海潮逆湧江
水泛濫湖廣武昌等府州縣天雨不止洪水泛漲一望
無涯軍民房屋俱被渰沒(明孝宗實錄/)
　𢎞治十二年安陸漢水溢田廬漂沒民多溺死(湖廣/)
　(通志/)
明孝宗𢎞治十三年十月丙申遼王寵綬奏荆州府舊
有䕶城隄㟁長五十里近隄崩壤致江水衝決城門橋
樓房屋為患甚急請命修築工部覆奏從之(明孝宗實/)
(錄/)
明孝宗𢎞治十五年八月庚戌遣官祭告孝陵太廟先
是南京太常寺卿楊一清等奏南京自本年六月一日
霪雨浹旬平地皆水至七月三日猛風急雨震蕩掀播
江潮洶湧江東諸門之外浩浩波濤浸入城五尺有餘
軍民房宇倒塌者千百餘間男婦有渰溺死者新江口
中下二新河等處官民船飄沒人多溺死鎮江揚州諸
府沿江風潮亦復如是故有是命(明孝宗實錄/)
　𢎞治十六年江潮入望京門浦口城圯(江南通志/)
明武宗正徳十一年八月戊寅命南京守備魏國公徐
俌祭大江之神以江水衝决浦子口上新河等處故也
(明武宗實錄/)
　是年平蟇頥灘安盤記云蜀之灘以千計戎州之西
　最險戎以西灘以百計犍為之蟇頥最險灘在犍為
　西十里石牙中横江水走其上前壅後廹勢不得不
　起而立衝撞噴薄叫號怒激聲聞十數里外舟人上
　下咸黙脗重足睜目屏氣以幸無事一失其勢輒破
　壊漂溺不可救人死是灘者嵗以千數也昔李氷守
　蜀鑿豚崕以避沫水之害豚崕在嘉州犍為今之犍
　為嘉属邑也相去不逺不應舍之不治然氷之治水
　也多沉犀以彈壓湍急犍為故有沉犀驛豈氷嘗治
　之而無成歟抑江流變遷當時水由他道而無是險
　歟不可知也正徳十一年丙子蘄陽張公思齊以憲
　僉行縣邑人赴訴萬口一辭時適有幾公可與事公
　進諸生而語之吾受天子命官以水利為名豈一一
　利之去害乃以為利也計度安出諸生曰濬其西㟁
　水放而西灘其可夷公曰然吾意如是驗其同耳且
　事委曲得俞監臨監臨者廵按監察御史盧公雍也
　乃卜乃䖍臨江用牲萬夫齊奮身自為督壅石為隄
　以朩為捍既鑿既疏自下而上時天大寒雪雨交集
　公撤去麾盖勞來巡行率至夜乃息凡在後者益感
　公意并力趨事兩月告成𨗳江之日人士走觀空其
　一邑歡呼嗟歎不圗成功乃至於此由是灘險遂虛
　而夜亦可航矣(四川總志/)
明武宗正徳十二年七月壬辰大學士梁儲等言湖廣
荆襄等處以霪雨江水泛漲疏入不省(明武宗實錄/)
　是年安陸漢水溢田廬漂沒民多溺死(湖廣通志/)
明武宗正徳十三年三月甲寅湖廣衡州府大風雨江
水溢浸入城郭房屋及人民多漂沒者(明武宗實錄/)
明武宗正徳十四年六月已夘漢江溢漂溺人口用承
奉張佐言購人駕舟拯救其後又出資糧築隄四十餘
里自是水患乃絶而軍民瀕水之田皆恃以安(明武宗/)
(實錄/)
　是年揚州大風江海溢數丈漂沒廬舍民多溺死(揚/)
　(州府志/)
明世宗嘉靖元年七月己巳南京暴風雨江水溢郊社
陵寢宫闕城垣吻脊欄楯皆壊㧞樹至萬餘株大江船
隻漂沒甚衆　八月庚子敕諭兩京文武羣臣朕以眇
躬嗣守祖宗鴻業代天理物負荷維艱夙夜兢兢罔敢
自逸黽勉逾嵗治效未臻災異迭見近者南京守臣奏
報七月二十五日猛風驟雨砂石飛揚江水湧溢郊社
陵寢宫闕城垣等處吻脊闌楹多被損壊并各衙門樹
株㧞倒甚多大江船隻漂溺甚衆上新河等處邉江軍
民房屋被水衝塌者不計其數又前此湖廣江西地方
水患尤甚朕心祗懼莫究其端意者政事乖違刑罰不
中民困未甦國是未定以致上干天和昭示譴告朕方
致齋積誠祗告于天地宗廟社稷凡事闗朕躬者痛自
省循爾兩京文武羣臣宜同加修省務在守法奉公勉
修職業以圗消復其被災軍民之家各遣官巡視量行
賑恤庶幾天意可回用保我國家億萬年太平之祚欽
哉故諭　十二月辛巳湖廣荆州府潜江縣知縣敖鉞
疏請開濬淤洲以弭水患但沿江一帶淤洲盡属皇荘
未敢擅興工作户部覆議江洲原非額田嵗入無幾茍
可救一縣之民何惜于此請令廵撫湖廣都御史行守
巡官親詣縣治相度地形水勢果為民患即及時併工
疏濬淤洲新増子粒悉蠲勿徴從之(明世宗實錄/)
　是年七月二十五日揚州大風雨江潮湧漲溺死男
　婦一千七百四十五口(揚州府志/)
　嘉靖五年漢水決洋渡初渡口忽陷成穴有女子衣
　絳緑恒坐其上一夕痛哭河遂決(湖廣通志/)
明世宗嘉靖六年八月辛未御史郭希愈言江北㟁善
崩凡坍江田地約有四萬二千餘畆所損賦額咸取償
於民而江西新漲灘田九萬八千餘畆漸成沃壤豪民
霸占争訟致傷人命數年不決前奉明詔下有司覆勘
不報宜責南京廵江御史勘理户部覆請上命南京巡
江御史委有司踏勘其坍漲田數相應抵補者咸通融
撥給以足糧額餘皆賦民耕之先已告田納糧者咸與
公斷以杜争訟(明世宗實錄/)
　嘉靖八年秋漢水溢(湖廣通志/)
　嘉靖十一年僉事張彦果議築都江堰石工不果
　江漢之水出自岷嶓其勢建瓴而注全蜀神禹疏濬
　之功兹最烈焉至秦李氷鑿離堆以疏沫水衆渠順
　流沃野千里號稱陸海厥後文翁白敏中張詠咸加
　修浚迄今賴焉嗟夫郡國之有流渠猶人身之有脈
　絡也一縷不通合體皆病按方而治之則鬰滯决而
　精神流通矣守土者其尚因時修之以甦蜀哉蜀中
　諸水咸出岷江江源在羌地之列鵝村所謂羊膊嶺
　者分為二𣲖一西南流為尖囊大渡河一正南入溢
　村至石紐過汶川歴今灌縣境又有湔水出焉灌之
　上流西北十數里有水出尤溪口又數十里有水出
　白沙口同㑹于灌經灌西南流者今謂之南江即禹
　所𨗳岷江正流自秦李氷鑿離堆引江水循灌城東
　注北折于是始以東南正流為南江經離堆薄灌城
　而東北注者為北江北江出自寳瓶口穿三泊洞而
　北注者為外江自寳瓶口直東入五斗口而東北注
　者為内江盖北江析為二江并南江而三其北行入
　五斗口一支在南北二江之上故以内江别之外江
　北經崇寕彭縣新繁漢州界出金堂峽内江東經郫
　縣崇寕界内下過府城北南㑹府城前江以趨于彭
　合彭山金堂諸水㑹于瀘州合綿涪諸水并嘉陵江
　經合州㑹于重慶合碉雅諸水㑹于嘉定合松潘之
　西南入尖囊大渡河者㑹于叙州逺近溉田不可勝
　計然各府塘堰皆民間自修官課其成而巳獨李氷
　所鑿離堆山設立都江堰在岷江中流時嵗工費鉅
　萬元至元元年㢘訪僉事吉當普建白用石包砌諸
　堰為石門以時啟閉國初加意水利毎嵗冬春之㑹
　令得水州縣與軍衛屯所共役人夫五千竹朩工料
　計田均輸修葺堰得不壊成化九年巡撫都御史夏
　塤以逺人赴役不便又将郫灌二縣雜𣲖科差均敷
　得水州縣專備工料以供堰務𢎞治九年添設按察
　司僉事一貟專一提督都江堰併各府州水利于時
　灌縣知縣胡光伐石冶金即舊址甕砌為防貫以鐵
　錠柱三各長一丈二尺使當湍勢石隄中貫鐵處固
　以油灰直長一十五丈髙一丈三尺濶五尺首濶一
　丈二尺用鐵三萬餘石一千二百髙廣丈餘長倍之
　桐油五百麻線二百朩二千五百各色工役計二十
　五萬三千二百有竒正徳間水利僉事盧翊親詣督
　理疏濬直抵鐵板得秦人所書六字訣曰深淘灘淺
　作堰大書觀瀾亭上以昭永鑒先是毎年起工役有
　不均之歎翊乃下令以糧三石𣲖夫一名分八班凡
　八年一周仍啟蜀府毎年助青竹四萬竿委官督織
　竹籠裝石為堰嘉靖初僉事劉隅重修都江堰觀瀾
　亭十一年僉事張彦果議築石工復吉普當胡光之
　舊以工費浩大不果謹按四瀆惟江最大蜀水自江
　之外有七皆注于瞿唐由荆達揚以入于海世𫝊杜
　宇命其相鱉靈作三峽以通江水而李氷離堆之鑿
　最有功于蜀然總之則大禹平成功在萬世矣書曰
　岷山𨗳江東别為沱盖水出于岷者皆謂之江出于
　江而别流别而復合皆謂之沱此禹治功之神流澤
　之逺也或謂灌縣都江堰乃諸堰綱領而分江流之
　第一咽喉當事者嗣而修築之亦一方之利也謹附
　著之(四川總志/)
　
　
　
　
　
　
　
　
　
　
　
　
　
　
　
　行水金鑑巻七十八
欽定四庫全書
　行水金鑑巻七十九
　　　　　　　　　　江南按察使傅澤洪撰
　　江水
明世宗嘉靖十七年正月壬寅以南京江水衝囓詔守
備鎮逺侯顧寰祭江神(明世宗實錄/)
　嘉靖三十九年江水漲至三山門秦淮居民水深數
　尺(江南通志/)
　是年湖廣江隄决　按湖廣境達八省凡秦闗巴蜀
　中原貴竹嶺右諸水俱注之𨗳為三江瀦為七澤即
　禹貢江漢九江沱潜雲夢之故區也江發岷山抵巴
　東入荆襄流至岳陽與洞庭水合其受决害者惟荆
　州一郡為甚漢發嶓冡抵上津入鄖地流至漢陽與
　大江水合其受決害者鄖襄安漢四郡而襄安為尤
　甚九江是沅漸元辰敘酉澧資湘諸水合流入洞庭
　湖沿匯八百里經岳陽樓西南出湖口與江流合其
　受決害者常武岳陽二郡也三水總㑹于武昌其江
　身始濶直注而東以故武昌蘄黄之境無大水害大
　較隄防多在襄安常武荆岳間盖古七澤正其地也
　漢唐以來代苦水患至宋為荆南留屯之計多将湖
　渚開墾田畆復沿江築隄以禦水故七澤受水之地
　漸湮三江流水之道漸狹而溢其所築之隄防亦漸
　潰塌明嘉靖庚申嵗三江水汎異常沿江諸郡縣蕩
　沒殆盡舊隄防存者十無二三而後來有司雖建議
　脩築然旋築旋圯盖民私其力而財用贏絀之勢異
　也　又案禹貢岷山𨗳江東别為沱又東至于澧過
　九江至于東陵東迤北㑹為滙東為中江入于海今
　澧州巴陵正澧與九江東陵故地也江水方出三峽
　口如建瓴勢夏秋一漲頃刻千里然遡彝陵而上山
　阜夾㟁勢不能溢嘉魚而下江面浩濶順流直注中
　間郡縣兩㟁俱平衍下隰水易漫流但江當江陵公
　安石首監利華容間自西而北而東而南勢多迂廻
　至岳陽自西南復轉東北迸流而下故决害多在荆
　州夾江南北諸縣縣各沿㟁為隄南㟁自松滋至城
　陵磯隄凡長亘六百餘里北岸自當陽至茅埠隄凡
　長亘七百餘里咫尺不堅千里為壑且决口四通湖
　泊盗賊竄伏其間江陵之龍灣市監利之分監所公
　安石首澧州安鄉之四水口嘉魚之簰洲東江腦俱
　為盗賊藪蓋以防隄不修則津渡散漫盗可四出故
　也自元大徳間决公安竹林港又決石首陳甕港守
　土官毎議築隄竟無成績始為開穴口之計按江陵
　舊路有九穴十三口其所可開者惟郝穴赤剝楊林
　采穴調弦小岳六處餘皆湮塞迨明初六穴復湮其
　五故隄防不時泛決然未甚也惟嘉靖三十九年决
　後殆無虛嵗而荆岳之間幾為巨澤矣　漢陽縣舊
　有襄陽口在漢口北岸十里許即古漢水正道漢水
　從黄金口入排沙口東北轉折環抱牯牛洲至鵝公
　口又西南轉北至郭師口對㟁曰襄陽口約長四十
　里然後下漢口明成化初于排沙口下郭師口上直
　通一道約長十里漢水徑從此下而古道遂淤且漢
　口雖為漢水㵼流之地但為江水洶湧横截其口流
　不能洩復逆折而上故太白新灘馬影蒲潭沌口刀
　環等湖易於泛溢而春夏水漲郡治常苦浸没之患
　其障禦全藉大别一山故從來未設隄防　漢川縣
　東至漢陽南至沔陽西至景陵北至雲夢正當漢江
　下流故有長湖横湖觀湖龍車小松等湖以蓄水又
　有城北南湖魚湖蓼湖西岡水洪等垸以禦水且漢
　江至此分流一由張池口經縣治一由竹筒河出劉
　家隔二水復合流出漢口故無大水患明嘉靖三十
　九年漢水大溢各垸隄俱潰而竹筒河衝塞五十里
　許其張池口江身又復淺狹以故水多壅滯於鍾祥
　景陵間而劉家隔之估船不得通於漢川民亦病之
　頃年查勘上自河口中經排子口至東湖流水口大
　約淤塞一千三百一十二丈上河口地勢稍低不便
　受水改從沙䑓寺前去舊口約數十丈許中排子口
　至東湖流水口舊河身甚曲新改直勢以順水性約
　直二百丈零下口呌子䑓出風門又半淤計二百丈
　餘廵撫劉慤奏請贖鍰一萬餘兩募夫開濬親臨閲
　工乗流下上河勢大通自春二月興工至三月告成
　　按禹貢九江孔殷謂沅漸元辰叙酉澧資湘九水
　㑹合滙為洞庭一湖是也今以郡縣志考之辰常衡
　永枝河㑹流于洞庭者無慮數十水而其㑹衆流而
　注之湖則有三焉曰沅江湘江澧江而止沅發自牂
　牁經辰溪合麻陽諸溪洞水過常武出湖之北湘發
　自廣西新安海陽山至分水嶺分為二𣲖一為灕水
　一為湘水至永州合瀟水汨羅過長沙出湖之南澧
　發自武林古克縣東流過武水口合焦溪如溪諸水
　經慈利石門至澧州出湖之西而漸沅辰叙酉資共
　合流而滙為洞庭以為之壑故沅辰衡永長沙得免
　水患惟常武當沅江之下流岳陽當江湖之㑹合故
　嵗遭浸溺而隄防之設最宜急圗者也　兵州府城
　西岳陽樓一帶正臨洞庭湖春夏水漲波濤撼城勢
　甚可慮宗守滕宗諒築偃虹一隄障之迨明初隄漸
　崩洗城漸退縮後移城于岡阜至嘉靖三十九年以
　後岡阜半摧而懸城孤危岳陽樓亦将頽塌知府李
　時漸顧募夫役用辦磚石繕修城垣自岳陽樓而南
　凡二百六十餘丈城下築土隄以殺水勢其属邑臨
　江常苦水患者有四安鄉華容巴陵臨湘也但安鄉
　四面皆水難以設隄臨湘半倚山城雖可捍禦然西
　北俱濵江水口又多勢難築隄巴陵隄防祗在江北
　諸里惟華容四十八垸之堤最為要害(湖廣通志/)
　嘉靖四十五年十月江隄大決　江水之患全在荆
　州一郡夾㟁南北凡六縣北㟁則江陵監利隄凡四
　萬九千餘丈南㟁則枝江松滋公安石首隄凡五萬
　四千餘丈明嘉靖庚申嵗洪水決隄無慮數十處而
　極為要害者枝江之百里洲松滋之朝英口江陵之
　虎渡黄潭鎮公安之􁁗頭鋪艾家堰石首之藕池諸
　隄衝塌深廣最難為力者也毎嵗有司隨築隨決迄
　無成功至四十五年十月知府趙賢估議請築務期
　堅厚自丙寅歴戊辰凡三冬六縣隄稍就緒始立隄
　甲法毎千丈隄老一人五百丈隄長一人百丈甲一
　人夫十人江陵北㟁總共隄長六十六人松滋公安
　石首南㟁總共隄長七十七人監利東西㟁總共隄
　長八十人夏秋守禦冬春修補嵗以為常然荆州郡
　治濵江郡西上六十里有萬城隄在當陽江陵之界
　嘉靖十一年一決直衝郡西城不浸者三版十二年
　有司挽築更築李家埠重隄䕶之二十九年又決此
　隄乃郡治之大要害也後江陵縣專為修理始得無
　虞　按禹貢嶓冢𨗳漾東流為漢又東為滄浪之水
　過三澨至于大别南入于江今考漢江圖西自漢中
　流至漢陽大别山出漢口與江水合即漢水故道也
　水多泥沙自古遷徙不常但均陽以上山阜夾㟁江
　身甚狹不能溢襄樊以下景陵以上原隰平曠故多
　遷徙潛沔之間大半滙為湖渚復合流至乾鎮驛中
　分一由張池口出漢川一由竹筒河出劉家隔以故
　先年安襄一帶雖遷徙而無大患者由湖渚為之壑
　三流為之㵼也明正徳以來潜沔湖渚漸淤為平陸
　上流口以壅滯嘉靖初年安陸石城故道改徙沿山
　灣二十六年決荆門沙洋鎮三十九年決紅廟隄四
　十五年決襄陽老龍隄宜城故道改徙鴇潼新河而
　竹筒河復湮淺十餘里下流又日澀阻故水患多在
　荆襄安陸潜沔間矣　鄖陽府西北控扼秦豫東南
　接連荆襄四面皆叠山峻嶺属邑半依山城獨郡治
　孤立川原之間正當水衝故上津竹山諸縣雖臨漢
　濵不必隄防其水患祗在郡治而禦水又以城為隄
　自古無大決害至明嘉靖四十五年九月初九日衝
　決東南門外土隄城半傾塌民多漂浸　襄陽古有
　大隄曲是隄防之設自商周巳然矣漢夀亭侯決水
　灌樊城是漢水為襄樊患最切要害明初水流故道
　不復為災故大隄漸塌民多侵為已業而有司並無
　築隄慮嘉靖四十五年洪水四溢郡治及各州縣城
　俱潰民漂流以數萬計郡西老龍隄一決直衝城南
　而東故郡治之患為尤甚副使金世龍秦淦徐學謨
　先後條議估修踰二年工成(薈蕞云按唐書神龍元/年漢水齧城張東之罷)
　(政事還襄州因壘為隄以遏湍怒自是郡置防/禦守隄使隄在縣東北樂府有大隄曲謂此也)　江
　之故道逼近安陸府治石城而下明嘉靖初徙新洪
　遶沿山灣東去城彌逺水患日深考其故在豐樂則
　舊有九龍灘龍㧒港桐朩嶺金花熨斗等湖之分洩
　至石城則舊有城北湖池河殷家等河之注蓄後皆
　淤平軍民官莊争墾為業而下流竹筒河復淤下滯
　上汎固一郡水患之源也属邑大半濵江而受害甚
　者北㟁則鍾祥京山景陵之紅廟南㟁則荆門潛江
　沔陽之沙陽也(湖廣通志試薈蕞云頃晤家魚山侍/讀于淮隂  院以黄河利害相質問)
　(魚山曰子知黄河之害而不知長江之害為尤甚也/予前使楚見濵江州縣受江水之囓岸者小民深以)
　(為苦惜乎史志不能悉載閲湖廣通志隄防考畧獨/言嘉靖三十九年四十五年之事為詳為備錄于此)
　是年漢水溢樊城城北舊有大隄城南面江一帶皆
　甎城盡潰決議者謂樊城潰則襄城無患于是疏塞
　不蚤樊城之富庶漸衰(禹貢錐指/)
明穆宗隆慶二年四月辛巳湖廣撫按官劉慤等言承
天府元祐宫故𤣥妙觀也自陶仲文請易今名以為
祝延聖夀之所而髙士劉永徳因奏乞供養之田嵗入
千七百餘金又比顯陵興邸例使有司季為估修撫按
歳為奏報僣擬不經無過於此請追奪入官徴其租以
供漢江築隄之費户部覆奏報可(明穆宗實錄/)
明穆宗隆慶三年四月辛卯廵撫湖廣都御史劉慤請
開竹筒河以洩漢江之勢工部覆議從之(明穆宗實錄/)
明神宗萬歴二年三月辛丑工部覆河道侍郎萬恭題
𤓰洲花園港等處原設建閘盖俾江南糧運可以直達
免(闕/)　之費也自隆慶六年花園港猪市上下閘成迄
今二載糧艘無滯省民間不貲之費但上閘重建方畢
而下閘衝囓又壊合行河道侍郎将𤓰洲應改下閘及
詹家洲應建中閘作速興舉并議運河揚子橋亦于明
年接續修建以收全功其江商應該協助修閘銀兩嚴
行追解濟用從之　四月乙巳湖廣撫按趙賢李栻題
築荆州采穴新衝二口承天泗港謝家灣各穴口以殺
水勢工費重大錢糧不敷已将徳安倉糧銀并各王府
減存備用祿銀接濟户部覆如議行　辛酉户部覆工
部咨稱湖廣撫按趙賢等題湖省當江漢之委荆州承
天等處頻遭水患其民恃隄為命而隄所恃以固者惟
穴口分洩之力祗因舊穴湮塞以致水勢横決今議開
荆州采穴新衝二口承天泗港謝家灣各穴口以殺水
勢前此節經撫按奏修隄塍請銀一萬五千餘兩水患
如故合将庫貯徳安倉糧銀并減存備用各祿銀三千
二百二十二兩未完廣阜倉銀五千三百三十一兩五
錢准令支用以後年分徴解濟邉不許一槩混用從之
　九月癸酉湖廣荆岳等府松滋等縣老垸隄新築不
堅水勢異常撫臣趙賢請将公安石首等處五縣南兊
二糧照例改折内公安等縣仍與安鄉縣蠲免存留多
方賑濟及將衝決前隄仍令原管官戴罪修築部覆報
可(明神宗實錄/)
　是年通泰等州縣風雨異常江潮漂沒人民無數(揚/)
　(州府志/)
　萬歴四年三月都江堰功成陳文燭記略云灌縣都
　江堰盖江之㑹云禹𨗳江自岷山西入大渡河南過
　於汶歴于灌堰在江中流為二有南河者㑹新津有
　寳瓶口者流為三至于漢至于崇寧至于華陽故稱
　灌口堰外低而寛堰内髙而狹水勢也作堰灌田始
　于秦李氷司馬遷著河渠書瞻蜀之岷山大李公之
　功且云渠可舟行民饗其利蜀人廟祀焉漢唐以及
　宋元堰法漸壊至元間僉事吉當普鑄鐵龜民利之
　昭代以來屢脩屢圯嘉靖間復鑄鐵牛銘曰問堰口
　準牛首問堰底尋牛趾堰隄廣狹順牛尾水沒角端
　諸堰豐須稱高低脩減水真名言云萬歴乙亥江大
　溢堰盡壊成都知府徐元氣灌縣知縣蕭竒熊列狀
　脩復廵撫都御史曽公羅公慨然允行後先軫念廵
　按御史郭公慮益深長増以鐵柱命尋牛趾而濬之
　自堰以下如仙女三泊洞寳瓶五陡口虎頭諸岸間
　植三十二柱毎柱長丈餘共用鐵三萬餘斤又樹柱
　以石䕶㟁以江水遇重則力分安流則堰固大都倣
　古云水利僉事杜公詩悉心區畫始萬歴三年十一
　月越四年三月工成費金三萬灌溉千里民咸歌頌
　(四川總志/)
　是年修桑落洲隄萬衣記略云予郡徳化縣桑落洲
　之有隄也有司者奉廵撫都御史烏程潘公(名季/馴)繼
　封郭隄而築也隄延亘七十餘里視封郭三倍有强
　才五閱月而告成當其告成之時都御史言曰往予
　在江郡視若州土田黒壤沙磧雜壤中江水溢輒善
　潰矧新簣鮮實欲速唯難而可以為成乎復命按察
　僉事劉公來視按察故懇懇民瘼者即轡行隄上鎮
　日終日不為輟審隄虛實状檄九江知府李君規書
　方略同知宋君專領其事率其民卒増高若干尺廣
　稱是又沿隄種栁無慮數十萬以䕶之江之所趋則
　佈樁捲掃以防外衝水之所聚則開渠𨗳引以避内
　漲分隄而守則徳化湖口黄梅宿松四縣之民南昌
　九江蘄州三屯之卒畫疆勒石限地以責其成不閱
　月而績奏(西江志江按入蜀記江自湖口分一支為/南江盖  西路也江水渾濁毎汲用皆以)
　(杏仁澄之過夕乃可飲南江則極清澈合處如引繩/不相亂晚抵江州州治徳化縣即唐之潯陽縣柴桑)
　(栗里皆其里也南唐為奉化軍節度今為定江軍㟁/土赤而壁立東坡先生所謂舟人指㸃岸如赬者也)
　(澎浪磯属江州彭澤縣三面臨江倒影水中亦占一/山之勝舟過磯雖無風亦浪湧盖以此得名也昔人)
　(詩有舟中估客莫漫狂小姑前年嫁彭郎之句傳者/因謂小姑廟有彭郎像彭郎廟有小姑像實不然也)
　(徳化縣今為九江府治府東六十里曰湖口縣又東/一百里曰彭澤縣通志小孤山在彭澤縣十里大江)
　(中一名髻山取其形如髻也江側有澎浪磯俗訛云/彭郎磯遂叫為小姑壻廟像婦飾而敕額為聖母云)
　(大孤山在府城東南彭蠡洪濤中屹然獨時唐/顧况詩大孤山盡小孤出月照洞庭歸客船)
　是年巡撫江西先在九江見徳化桑落洲隄崩不及
　修至是發廩捐築四十餘里視封郭三倍有餘遂成
　沃壤(宫保尚書潘季馴傳築季馴由嘉靖庚戌進士/為九江府推官不及  隄越二十七年始克成)
　(之/)
　萬歴十年漢水溢壊興安州城公私廬舍皆盡溺死
　者數千人(湖廣通志/)
明神宗萬歴十一年四月甲戌承天府大雨江水暴漲
入城漂沒官民廬舍溺死人畜無筭(明神宗實錄/)
明神宗萬歴十三年二月丁未淮安揚州廬州及應天
上元江寧江浦六合俱江濤沸騰(明神宗實錄/)
明神宗萬歴十五年十二月庚申直𨽻應太等府自五
月以來霪雨連綿江湖泛溢平地水深丈餘田廬沒為
巨浸七月中颶風大作漲漫滋甚壊數百里之地一望
成湖太平地勢最低被禍更烈詔被災地方錢糧停免
有差(明神宗實錄一萬歴十九年江陵黄/灘隄決二十  年逍遥隄潰並見後)
　萬歴二十一年修紫陽堤吳國倫記略云南康南城
　當彭蠡湖一面湖受章貢弋三江之水而成巨浸禹
　貢所謂滙澤為彭蠡是也揚瀾左蠡懸流而下稱江
　湖極險南康以斗城扼之能保無陵谷之虞乎宋淳
　熙間水勢漸廹城西時朱元晦為太守大治隄以障
　之至今號紫陽隄不朽邇年水勢徙而漸南南城人
　患之以告太守田公公鳩工伐石聚傭操畚鍤距城
　半里許累為長隄由大南門遶文昌閣黄婆磯以下
　延袤可千餘尺廣可二十尺未數月隄成公名琯字
　希舜閩之大田人起家進士(西江志/)
明神宗萬歴三十六年六月丙子南京守備太監劉朝
用報江潮水災乞行賑濟得㫖留都重地水災異常百
姓漂沒合行修省賑濟事宜令該部議　乙夘南京科
道内外守備大小九卿應天巡撫各掲稱地方霪雨連
綿江潮泛漲自留京以至蘇松常鎮諸府皆被淹沒盖
二百年來未有之災大學士朱賡等請速議蠲賑并乞
罷免以塞其災(明神宗實錄/)
　是年湖廣常徳府江隄決　按郡治與武陵龍陽二
　縣地皆濵江歴來嵗遭水害南齊永明十六年沅江
　諸水暴至常徳沒城五尺宋淳熙十六年沒城一丈
　五尺漂民廬舍後唐沈如常砌二石櫃以殺水勢得
　保城垣元延祐六年郡監哈薩于府學前又砌石櫃
　一座髙二丈餘益加保固明嘉靖元年大水決隄十
　二年江漲幾欲衝城隆慶五年萬歴三十六年皆大
　水頻遭渰沒頃年修築民始有寕居(湖廣通志/)
　萬歴四十一年築封郭洲隄葛寅亮記略云封郭洲
　者在江北其隄綿亘三十里先是萬歴三年督撫楊
　公觀察魏公始築外隄易沮洳為塲圃三十六年直
　指史公又建石閘以備隄内之蓄洩嵗癸丑淫雨大
　浸稽天泊所築外隄潰其七口新建石閘亦崩圯十
　之三乃悉發贖鍰及税募夫培築以癸丑年十月(闕/)
　日始事告成(闕/)　月(闕/)日取决七口咸復其故隄長
　三千八百丈有竒悉培而髙廣之(西江志/)
明神宗萬歴四十四年七月乙未時江西報水忽漲民
居蕩析浮屍蔽江湖廣亦報水怪突發(明神宗實錄/)
　崇禎五年十月丁丑兵科署科事給事中劉安行上
　言臣鄉襄陽大水為災上自漢口下及武昌濵江一
　帶俱遭淹溺(崇禎長編/)
　崇禎七年二月已巳錦衣衛鄒之有請移公安縣治
　於城南四十里祝家岡以避水患帝令撫按看議以
　聞(崇禎長編/)
　是年夏江水暴溢溺死老㓜無算(儀真縣志/)
　崇禎十三年七月乙巳兵科給事中宣國柱疏言安
　慶一府屏蔽陪京壤連楚豫頻年遭冦焚殺蹂躪民
　之流徙四方者又不知幾何矣近雖安集招徠瘡痍
　稍甦不料四五月間霪霖不止江水暴漲濵江田禾
　俱成巨浸即高田之不被沒者傷於多雨亦復萎敗
　成秕以故米價騰貴小民併日一飱或枵腹待斃菜
　色鳩形觸目堪涕夫水患泛溢江南江北所同而至
　兵燹之餘復遭水荼毒則安慶所獨臣仰體皇上救
　民水火之仁不敢不為呼籲伏乞皇上亟敕撫按實
　核被災分數作何蠲賑灾民幸甚帝命該撫按察奏
　(崇禎長編/)
　揚州以南𤓰儀並通漕江西湖廣上江之舟並由大
　江入黄泥灘過儀真通江閘以溯揚淮所謂江漕也
　洪武中餉漕卒者從儀真上淮安由鹽城泛海餉梁
　晉者亦從儀真赴淮安盤壩入淮江口則設壩置閘
　凡十有三浚揚子橋河至黄泥灣九千餘丈永樂間
　浚儀真清江壩下水港及夾港河脩沿江隄岸洪熙
　元年浚儀真壩河後定制儀真壩下黄泥灘直河口
　二港及𤓰洲二港常州之孟凟河皆三年一浚成化
　中建閘於儀真通江河港者三江都之留漕通江者
　二已而通江港塞𢎞治初復開之既又於總港口建
　閘蓄水儀真江都二縣間有官塘五區築閘蓄水以
　溉民田豪民占以為業真揚之間運道阻梗嘉靖二
　年御史秦鉞請復五塘從之萬歴五年御史陳世寳
　言儀真江口去閘太逺請於上下十數丈許増建二
　閘隨潮啟閉以截出江之船盡令入閘庶免遲滯疏
　上議行白塔河者在泰州上通邵伯下接大江與常
　州孟瀆河斜對江船由此可免𤓰洲盤壩之累與泰
　興北新河皆浙漕間道也自陳瑄始開尋稍淤宣徳
　間從趙新陳祚請命瑄役夫四萬五千餘人浚之建
　新閘潘家荘大橋江口四閘正統四年白塔河水潰
　閘塞都督武興因閉不用仍自𤓰洲盤壩𤓰洲之壩
　洪武中置凡十五列東西二港永樂間廢東壩為厰
　以貯財朩其港盡淤止存西港七壩漕舟失泊屢遭
　風險英宗初年復浚東港及是漕舟盡由之既而巡
　撫周忱築壩白塔河之大橋閘以時啟閉漕舟稍分
　行成化中定白塔河三年一浚視𤓰儀例正徳二年
　復浚白塔河及江口四閘自鎮江裏河開浚漕舟出
　甘露新港徑度𤓰洲而白塔北新皆以江路險逺捨
　而不由矣(明史稿/)
　
　
　
　
　
　
　
　
　
　
　
　
　
　
　
　行水金鑑巻七十九
欽定四庫全書
　行水金鑑卷八十
　　　　　　　　　　江南按察使傅澤洪撰
　　江水
世祖章皇帝順治六年(庚/寅)江水大漲(湖廣通志/)
世祖章皇帝順治九年江水決于萬城(湖廣通志/)
世祖章皇帝順治十一年(甲/午)江水決於沙洋之下(湖廣/)
　(通志/)
聖祖仁皇帝康熙二年江水決於周尹店(湖廣通志/)
聖祖仁皇帝康熙三年郝穴隄潰洚洞滔天飢饉遍於
　巢窟(湖廣通志/)
聖祖仁皇帝康熙十五年五月郝穴江隄潰(湖廣通志/)
聖祖仁皇帝康熙二十年二十一年(辛酉/壬戌)江隄連潰漢
　水並溢　胡在恪江陵隄防議曰江出岷山漢自嶓
　冡壠萬川以東注而荆州正當其衝稱澤國焉盖江
　水在瞿塘灔澦間為諸山所束屹崪盤礴雷呴而電
　激既出峽口始得展逸勢以前驅夏秋一漲頃刻千
　里而經江陵公安石首監利華容間自西而北而東
　而南勢多迂迴至岳陽自西南復轉東北迸流而下
　故決害多在荆州夾江南北諸縣縣各沿㟁為隄以
　禦水勢由來久矣江北之隄自當陽以下之逍遥萬
　城以至監利不下四百餘里而江陵之黄灘隄在縣
　東南二十餘里一決則江陵潜江監利沔陽荆門皆
　為魚鼈盖古所謂衝巫峽以迅激躋江津而起漲者
　以東至沙市有砥突出大江數十丈捍蔽江水水為
　之稍紆抱而黄灘之怒差殺其後蕩焉無存而水之
　向黄灘者駭崩浪而相􁞲矣稽古大禹洒沉澹災以
　奠髙山大川而自漢晉以暨有明南郡大水荆州大
　水史不勝書嘉靖二十六年沙洋隄決以後水災殆
　無虚嵗萬歴十九年江陵黄灘隄决民之溺死者無
　算二十一年癸巳逍遥隄旋潰距今九十餘載　國朝
　庚寅年江水大漲時幸瓦全嗣後癸巳夏江水決于
　萬城郡城東數百里茫然巨浸户遍逃亡矣癸卯秋
　江水決于周尹店逮丙辰之五月麥秋方至而郝穴
　之江堤潰矣犬哭鳥散鳩面鵠形真繪圗所難盡者
　展轉數年流移略集而辛酉七月黄灘倐决一望直
　溟渤尾閭耳人自為築功爰告成壬戌六月江隄復
　決漢水並溢所謂隄防者衝盪漂流於斯為盡(湖廣/)
　(通志/)
聖祖仁皇帝康熙二十八年二月日總河王光裕㑹同
　江督傅總漕董疏稱應仍挑新洲舊河身直通四閘
　一切糧艘令循沙漫洲尾轉入新河口可以通行其
　日後或有淤阻聽河臣酌量挑浚奉
㫖朕前廵行江南經過儀真地方見水淺閘壊行船艱
難俱宜修理著再議具奏　部議據該督疏稱新河口
　之北新洲可否挑挖成河難以預必即挑成之後果
　否不復淤長尤難逆料且糧艘皆由𤓰洲一閘經行
　未見阻滯其儀真挑河脩閘俱應暫停飭令量為脩
　葺等因臣部以各省糧船盡由𤓰洲一閘進口勢必
　頂阻守候以致遲悮亦未可定請
敕總河總漕江督㑹同確勘定議具題等因題覆奉
㫖儀真河閘闗係運道著河道總督㑹同江南江西總
督漕運總督詳閲定議具奏　臣部以應如該督等所
　題交與總河確估具題題覆應准其開銷題覆奉
㫖依議(江防㕔冊/)
聖祖仁皇帝康熙三十二年十月日總河于成龍題請
　將𤓰洲儀真河道閘座事務就近改交江防同知專
　管(疏詳/運河)部議覆奉
㫖依議(江防㕔冊/)
聖祖仁皇帝康熙五十五年三月日總河趙世顯奏稱
　𤓰洲河道乃糧艘經由要區闗係綦重荷蒙
聖明洞悉機宜
睿慮精詳脩建頭四兩閘蓄水濟運甚有禆益伏查𤓰
　洲自四閘起至江口止計長二百九十七丈統名花
　園港渡江船隻賴以屯泊上年六月内江流北徙将
　四閘之下運河南㟁花園港地方淤蘆田畆中間坍
　塌一百二丈以致屯船無多總漕施移商臣恐糧艘
　遲滯令将𤓰洲遶城河開壩行漕重運糧船已於三
　月初九日盡數過完臣慮非經久之計率領道府㕔
　縣河官細加看議相度現今情形應於四閘之旁運
　河北㟁挑挖月河一道以為屯船之地此議挑月河
　江防同知胡璉情願捐俸挑挖以備屯船倘來年江
　流北徙逼近四閘則預将四閘石塊錠鋦拆起存貯
　臨期細勘另行酌議其𤓰洲遶城河逼近城垣䕶崖
　埽工不敢議動錢糧江都縣知縣李蘇情願捐備加
　謹保䕶再照𤓰洲之息浪庵前石馬頭己坍塌去十
　分之六廟宇因坍塌逼近拆去兩層拆後地遂坍塌
　盖因江潮浪湧大溜北趨所致㑹同總漕施世綸具
　題著令阿達哈哈畨張杓賫奏　閏三月十一日奏
　事雙全等𫝊
㫖此事甚属𦂳要著大學士帶領張杓當面具奏　本
　日大學士松柱帶領阿達哈哈番張杓而奏奉
㫖據趙世顯奏稱花園港地方及息浪庵前石工馬頭
俱被江水衝坍屯艘之處狹窄風浪可虞題請挑挖月
河等因乃伊慮及河工之意朕以普天之下生民為念
無處不預為籌畫倘江水日漸北流衝刷不已則𤓰洲
城垣必致危險其荆州杭州等處俱有䕶城隄㟁𤓰洲
地方修建䕶城隄工作何保䕶不致危險庶𤓰洲一帶
地方始得完固齎奏張杓為人明白著九卿向伊問明
詳加確議具奏　㑹議查該督既稱江口花園港地方
　向來渡江糧艘賴以停泊因上年六月内江流北徙
　將花園港坍塌一百二丈以致屯船無多恐遲悮糧
　船將夲年重運糧艘暫由遶城河行走又風浪驟作
　江口停泊不便請於四閘傍運河北岸挑挖月河預
　儲屯船等語應如所題速行挑挖并遶城河㟁捐備
　埽工加謹保護至𤓰洲城垣與息浪庵相去四十餘
　丈息浪庵已漸坍缷我
皇上軫念民生誠恐江流日漸汕刷逼近城垣應照荆
　州杭州等處建築護城隄㟁此誠
睿慮周詳
聖謨𢎞逺預為百萬生民籌畫萬全之至意也但護城
　隄㟁作何建築併築城之後作何保䕶不至危險臣
　等因地方遼逺水勢靡常不能深悉難以懸議應行
　總河㑹同江南督撫漕運總督作速親勘相度形勢
　詳加確議具題到日再議可也具題奉
㫖㨿趙世顯奏稱江溜北徙花園港地方被衝坍塌一
百二丈𤓰洲息浪庵前石馬頭亦被汕刷坍塌等語倘
江流日漸北徙衝刷𤓰洲城垣必致危險事闗民生若
不預為籌畫脩堤保護斷乎不可著江南督撫總河總
漕速行親往詳加察勘作何脩隄保䕶城垣勿致危險
之處作速詳議一面動帑修築一面奏聞　督撫四院
　親詣𤓰洲察勘議于息浪庵門首建築護城隄埽工
　長二百七丈䕶城石工長三百一丈花園港越埽長
　一百八十丈及開寛挑深渡軍橋起等處河道並設
　文武汛官河兵住工毎年入嵗搶脩案内修防奉
㫖依議(江防㕔冊/)
聖祖仁皇帝康熙五十九年冬奉
上諭岷山𨗳江今江源所出之地番人名阿那是知岷
山岷江古人即取土音(京抄/)
　江防㕔所管臨江工段　一息浪庵前建築埽工長
　二百七丈内(康熙五十五年四月二十二日/興工夲年七月十五日完竣)息浪庵
　彌勒殿自西山拐角起至馬頭東轉角止長十二丈
　又馬頭東轉角石墻長五丈二共長十七丈大觀樓
　西首起至息浪菴西山止沿江一帶築隄㟁一道連
　越灣長一百五丈息浪庵東山石馬頭下首起至東
　土隄上首止沿江一帶築䕶城隄㟁一道長八十五
　丈以上共長二百七丈(康熙五十五年四月二十二/日興工夲年七月十五日完)
　(竣/)一自花園港三官殿後起至四閘下劉家涵洞止
　築䕶灘隄一道長一百八十丈(康熙五十五年五月/初十日興工六月十)
　(二日/完竣)一𤓰洲城自北水闗起至西北城拐角下首止
　建石工長三百一丈(康熙五十五年五月二十日/興工夲年九月二十日完竣)一
　遶城河間段開挑寛深工長一千三十一丈内渡軍
　橋起至北水闗止河長二百二十六丈北水闗起至
　埽工迤南止河長三百二十五丈埽工頭南起至南
　闗壩止河長二百四十丈南闗壩起至基心橋止河
　長二百四十丈以上共長一千零三十一丈(康熙五/十五年)
　(五月二十日興工夲/年九月二十日完竣)一花園港建築埽工長四百丈
　(康熙五十五年九月十五日興/工夲年十一月二十日完竣)一花園港建築越隄
　埽工一道長五百三十丈以作重門保障(康熙五十/七年五月)
　(初二日興工夲年/十月三十日完竣)一江防􁨃捐挑𤓰洲西門城西越
　河一道長二百丈(康熙五十七年十一月十五/日興工十二月十三日完竣)一𤓰
　洲正人洲開挑引河二道内第一道長五百五丈第
　二道長五百二丈(康熙五十七年十二月十三日興/工康熙五十八年二月十六日完)
　(竣/)一花園港西立家巷建築挑水壩二座并雁翅包
　灘裏戧共工長一百八十五丈又舊四閘西龍王廟
　建築護埽工長一百三十八丈(康熙六十一年七月/初六日興工夲年十)
　(月十五日完竣/  江防㕔冊)
聖祖仁皇帝康熙六十年開武曲港萬承蒼記略云贑
　水逕南昌北流匯為彭蠡湖又北過湖口縣㑹湖漢
　九水入江瀦盛洩湍兩石鐘山扼之驚濤怒奔虹洞
　駭目我
國家置𣙜闗於此縣城下故有虹橋港甚隘隆冬水涸
　舟不可入夏漲僅㭬百杙餘悉艤江漘每西南風作
　觸石抵巖或彼此互相擊撞檣折厎脫人溺死無筭
皇上御極六十年洞悉九州水道别其平險南顧咨嗟
　嵗丁酉大中丞白公潢持節江右
陛辭諭及之公莅任一年案行闗所周覽形便得武曲
　港故址距下石鐘五里依山帶洲約可舶千舫沙礫
　壅陷厥流弗通爰具疏繪圗請捐俸錢浚治以利行
　舟得報可於是下令鳩工挽水鑿石堙者闢之障者
　决之公以時臨視人歡功倍五閲月告成自江干至
　港口道以丈計袤九十有三廣八十二深二或倍之
　因港為塘袤如港口之數加七廣强半於袤深視港
　取中焉距江建軟埽左右各一以遏淤沙袤四十丈
　廣八丈高二丈許外加排樁衛之又酌捐嵗修費使
　可恒守是役也費白金二萬六千兩有竒皆出公私
　庫中上無煩國帑下無妨民力迄工畢而所部不知
　其勞(西江志舟湧幢小品云鄱陽湖出江處地名曰/八里江  至此皆泊于江北盖南有湖口稅闗)
　(故也風濤盗賊之患嵗無虚月盗猶可言若夜半大/風陡起千百艘一捲無跡矣議者欲于北岸鑿潭屯)
　(船建一堡移衛軍守䕶余致書南操江丁改亭合江/省撫臣議之丁欣然力任竟以江撫異議不果行)
　(此明萬歴年間事改亭名賔吾郷嘉善人作小品者/烏程相國朱文肅公也事闗地方大患少有仁心者)
　(亟宜為民請命乃為異議所阻至百餘年後白公始/毅然舉行之恩流汪濊湖漢九水間将名垂千古矣)
　江漢源流昔人言之詳矣而莫簡明於湖廣通志所
　載漢水引祝穆曰天下之大川以漢名者二班固謂
　之東漢西漢而黎州之漢水源于飛越嶺者不與焉
　固之所謂東漢則禹貢之𨗳漾自嶓冢逕梁洋金房
　均襄郢復至漢陽入江者也西漢則蘇代所謂漢中
　之甲輕舟出於巴乗夏水下漢四日而至五渚者其
　源出於西和州徼外徑階沔與嘉陵水合俗謂之西
　漢又徑大安利劍果合與涪水合流入于江江水云
　江出岷山源自西羌萬山來至嘉州而沫水自嶲州
　合大渡河穿邉界十山以㑹之至敘而馬湖江㑹之
　又十五里而南廣江㑹之至瀘州而内江又自資簡
　㑹之至重慶而嘉陵江自利閬果合等州㑹之至涪
　州而黔江合南畨諸水㑹之至萬縣而開江水自開
　達等州㑹之然後總而入峽是江自峽而西受大水
　凡八及出峽而下岳陽則㑹之者洞庭湖所受湖南
　北諸水也又自是而下鄂渚則㑹之者漢口與興元
　諸水也又自是而下黄州東四十里則㑹之者巴河
　也又自是而下九江則㑹之者彭蠡今名鄱陽湖所
　受江東西諸郡水也又自是而下則㑹之者皖水所
　受淮西諸水也然後總而入海是以自峽而東又受
　大水凡五略計天下之水㑹于江者居天下之半其
　名稱之大而可考者凡十有三故曰江源其出如瓮
　而能滔滔萬里達海所受者衆也此言江漢之大凡
　也再就　大清一統志稿夲分省所紀櫽括而合觀
　之更灼然矣陜西漢水源出寕羌州嶓冡山經沔縣
　褒城南鄭城固洋縣西鄉石泉漢隂紫陽諸縣(俱属/漢中)
　(府/)又經興安州洵陽縣白河縣(亦属漢/中府)而入湖廣鄖
　陽府界一名東漢水又有西漢水源出秦州(属鞏/昌府)西
　南嶓冢山經西和縣成縣徽州(俱属鞏/昌府)合兩當水又
　徑略陽縣寕羌州(俱属漢/中府)而入四川之廣元縣界亦
　名嘉陵江四川岷江源出岷山(漢志江水出湔氐道/徼外岷山元和志江)
　(源鎮在松州交川縣西北三十里輿程記/江源出松潘衛北二百二十里大分水嶺)南流經松
　潘衛(南至叠溪所/界二百里)叠溪所(南至茂州/界三十里)茂州(属成/都府)至灌
　縣(属成/都府)𨗳流益多包絡於成都其正流徑崇慶州(属/成)
　(都/府)眉州嘉定州(皆直/隸州)又經敘州府瀘州(直隸/州)又經重
　慶府涪州忠州(俱属重/慶府)又徑蘷州府而入湖廣界亦
　曰汶江亦曰都江亦曰外水其在州縣城邑間往往
　随地立名而都江外水則岷江之通稱也通釋云自
　蜀而言大江之外其水有七曰綿水曰雒水曰湔水
　(漢志雒水出雒縣章山南至新都谷入湔又綿水出/綿竹縣紫岩山南至新都北入雒又湔水出綿虒縣)
　(東南至江陽入江過郡二行千八百九十里是以湔/水為經流也水經注洛水出洛縣南流至新都與綿)
　(水合又與湔水合亦謂之郫江又南至江陽入江謂/之綿水口亦曰中水是以雒水為經流兼有綿水之)
　(稱也今雒源出漢州什邡縣西北東南流經徳陽縣/南又東南徑漢州東又南合綿水其水出綿竹縣西)
　(北東南流經徳陽縣東又東南徑漢州東而入雒雒/水又南徑金堂縣東合湔水其水出大江自灌縣分)
　(流東徑郫縣及新繁新都縣北漢州及金堂縣南而/入雒雒水又南出金堂峽徑簡州東一名牛鞞水又)
　(名雁水又東南徑資陽縣東又東南經資縣南為資/江又名珠江又東南徑内江縣西又東南徑富順縣)
　(東又東徑隆昌縣西南又東南至瀘州北入大江雒/江之名随境而更而中水為其通稱元和志謂之中)
　(江/)曰涪水(漢志涪水出刪氐道徼外南至墊江入漢/過郡二行千六十九里今涪江出松潘衛)
　(東九十里小分水嶺東南流徑小河所北又東南徑/龍安府南又東南徑江油縣東又南徑綿州西又東)
　(南徑潼川州東及射洪縣東又南徑蓬溪縣西遂寕/縣東折而東徑合州南㑹嘉陵江又東南至重慶府)
　(北入/大江)曰嘉陵水曰巴水曰渠水(巴水源出陜西南鄭/縣南之大巴陵南流)
　(入保寕府界徑南江縣及巴州東又東南至夔州府/達州西合渠江渠江出達州太平縣東北之萬頃池)
　(西南流徑東郷縣及州南又西南徑順慶府渠縣東/又西南徑廣安州南曰篆水亦曰洄水又西南至重)
　(慶府合州城東北而入于/嘉陵江又東南入于大江)七水合於江而江始大今
　按綿水湔水入雒而巴渠合為一水則大江之外為
　巨川者四而已矣其出于夷中入中國而附於江者
　又不與焉嘉陵江即古西漢水也(水經注西漢水南/流入嘉陵道為嘉)
　(陵水在今陜西鞏昌府成縣界九域志始以故道川/為嘉陵江在今漢中府鳳縣界二水至徽州合流南)
　(徑寧羌州入四川界/其流雖同其源則異)自陜西寧羌州南流經廣元昭
　化二縣(属保/寕府)合白水又徑劍州蒼溪縣又徑府城西
　又徑南部縣(俱属保/寧府)又徑蓬州(属順/慶府)順慶府城東又
　徑合州(属重/慶府)合渠江又合涪江又至重慶府城東北
　入大江亦曰閬水以流徑閬中也亦曰巴水以水流
　曲折也亦曰渝水(王貽上行棧中二十四馬鞍嶺記/云棧中之水大約有四支茶坪以)
　(北衆水北流為清澗河入渭為一支茶坪以南衆水/西流至階州西和成白水江為一支鳳縣以北斜谷)
　(大散嘉陵諸水西流由徽州兩當界成嘉陵江為一/支柴闗以南青羊水西南流至武闗北褒水從東來)
　(注之合流至武闗石溝水從西來注之合流至馬道/驛樊水從西來注之又南合青橋沙河諸水以入漢)
　(江其大/較如此)　蜀又有瀘水大渡河亦入大江(瀘水即古/若水漢志)
　(若水出旄牛徼外南至大莋入䋲又䋲水出遂久徼/外東至僰道入江行千四百里水經注若水與䋲水)
　(合亦通謂之繩水又經越嶲馬湖縣為馬湖江又東/北至朱提為瀘江水又曰永昌有瀾滄水即瀘水也)
　(今瀘水亦名打衝河自寕畨衛西徼外東南流徑建/昌衛西鹽井衛東又東南徑㑹川衛西南與雲南金)
　(沙江合又東徑東川土府西折而東北經烏䝉土府/西北又東北經馬湖府南又東經敘州府南而北入)
　(岷江南大渡河即古渽水漢志渽水出汶江道徼外/南至  安東入江過郡三行三千四十里説文作涐)
　(水唐時始謂之大渡河韋皋拒吐畨李徳裕拒南詔/皆經營于此今水自茂州徼外南流徑黎大所西折)
　(而東徑所南又東徑建昌衛北又東徑嘉定/州峩眉縣南又東北至州城東南入大江)湖廣江
　水自四川巫山縣流入界經巴東縣歸州(俱属荆/州府)歴
　華容縣(属岳/州府)至岳州府北又徑臨湘縣(属岳/州府)嘉魚縣
　(属武/昌府)又北至漢陽府城東武昌府城西而㑹於漢水
　復北折而東歴武昌府北東南歴廣濟黄梅二縣(属/黄)
　(州/府)南而東入江南宿松縣界江之南㟁則江西徳化
　縣界矣漢水自陜西白河縣流入界徑鄖陽府城南
　至襄陽府城北折而東南又南徑安陸縣(属徳/安府)西荆
　門州(属安/陸府)東復東南至漢陽府城東北大别山下㑹
　于大江又有沮水入于大江又湘水沅水並入洞庭
　湖(沮水出鄖陽府房縣西南景山東南流徑襄陽府/南漳縣南境又南徑荆州府夷陵州逺安縣東而)
　(入安陸府荆門州界至當陽縣北又東南合于南漳/縣境東南徑當陽縣北又東南與沮水合流達縣南)
　(之沱江至荆州府枝江縣而入于大江湘水自廣西/全州東北流入界經永州府東安縣南至府城西南)
　(引而北㑹瀟水謂之瀟湘又徑衡州府城南引而東/北有蒸水㑹焉謂之蒸湘又北流過湘潭縣西至長)
　(沙府城西環城而下過湘隂縣西又北而達青草湖/注于洞庭湖沅水源自貴州鎮逺府㑹羣川之流至)
　(辰州府沅州界而益大因名沅江徑州城及黔陽縣/城南又東接靖州㑹同縣西界東北流徑辰溪縣北)
　(瀘溪縣南又過辰州府城南東北至常徳府桃源縣/南又東逕常徳府城南龍陽縣北至沅江縣之西注)
　(于洞庭湖今辰州以西五溪之水皆附沅水而達洞/庭澬水出靖州綏寧縣東南唐糾山東北流徑寳慶)
　(府武岡州北又徑府城北邵水㑹焉或謂之邵江北/流至新化縣東而至長沙府安化縣境徑縣西又東)
　(北出益陽縣南寧鄉縣北而入常徳府沅江縣西南/境注于洞庭湖洞庭湖在岳州府城西南一里湖之)
　(南為青草湖北去巴陵縣七十九里南去長沙府湘/隂縣百里周廻二百六十五里自冬至春青草彌望)
　(水溢則混合洞庭之西為赤沙湖東去巴陵縣一百/里西北去常徳府龍陽縣三十里周廻一百七十里)
　(夏秋水泛亦與㓊庭為一洞庭南連青草西吞赤沙/名三湖亦名巴丘湖  湧幢小品云湖水與江相連)
　(者惟洞庭最闊夏漲則江濁而湖高以清秋落則江/清而湖低以濁又云江自嘉州至荆門灘險地凡千)
　(百餘舟人一一能言之其灘之外有洞有磧凡數十/皆見于字書今載其畧洞疾流也水流沙上曰瀨水)
　(出尾下曰瀵囘流旋轉曰漩石積水淺曰磧水疾崖/傾曰碥灘磧相湊曰沝水如轉轂曰漕水漫不流曰)
　(沱潭下急流曰灘其/名尢多不能盡書也)江西大江自湖廣興國州流來
　横亘於九江府北廣二十里東流百二十里經尋陽
　驛又百七十里入江南望江縣徑雷港驛亦名潯陽
　江也贑水因章貢二水合流而名自贑州府城北㑹
　流北注一名南江徑吉安臨江二府過豐城縣西北
　至南昌府城西繞城而流東北入于鄱陽湖北出湖
　口縣西注於大江鄱陽湖即彭蠡湖在南昌府東北
　百五十里饒州府西四十里南康府城東五里九江
　府東南九十里周四百五十里浸四郡之境江南大
　江自江西彭澤縣流入宿松縣界(属安/慶府)下流過江寧
　府城北又東至通州東入海東西横亘幾二千里若
　貴州之烏江雲南之金沙江其流亦入大江(烏江在/貴陽府)
　(北二百里出水西境内與四川遵義府分界其渡處/有烏江闗東北流徑平越府餘慶縣又甕安縣西又)
　(北經石阡府西又北入思南府徑府西北流入四川/重慶府彭水縣界而為涪陵江徑縣南又東北徑武)
　(隆縣治南復折而西北徑涪州城東而入于大江金/沙江源出麗江府西北旄牛徼外下流至四川敘州)
　(府東南注于大/江詳見黒水)竊按一統志稿所載江南江西大江
　失之太簡崑山鄭若曽作江防圗考自江西九江起
　至江南鎮江揚州沿江信地頗有里數可稽為摘錄
　之江西則有南湖信地南㟁上自九江府下巢湖起
　下至馬當止計三百二十五里北㟁上自湖廣龍坪
　鎮起下至沙角灣止計二百四十里江南則有安慶
　信地(南岸池州/北岸安慶)南㟁上自馬當起下至池口止計二
　百九十里北㟁上自史家溝起下至老洲頭止計三
　百六十里荻港信地(南岸池州太平/北岸安慶廬州)南㟁上自池口
　起下至東梁山止計三百五十里北岸上自老洲頭
　起下至西梁山止計三百里逰兵信地(南岸太平江/寧鎮江北岸)
　(和州/江寧)南㟁上自東梁山起下至高資止計三百四十
　里北㟁上自西梁山起下至黄天蕩止計二百四十
　里儀真信地(南岸總載後北/岸江寧揚州)北㟁上自𤓰埠黄天蕩
　起下至𤓰洲止計一百四十里𤓰洲信地(南岸總載/後北岸揚)
　(州/)北㟁上自花園港起下至深港止計三十里三江
　口信地(南岸總載後/北岸揚州)北岸上自𤓰洲起下至廟港止
　計一百四十里圌山信地(南岸鎮江/常州蘇州)南㟁上自高資
　港起下至包港止計二百五十里(以上八營信地沿/江共計一千五百)
　(餘/里)江南省城去句容九十里句容抵龍潭抵斜溝俱
　七十里長江一帶洲渚限隔唯斜溝龍潭二處船隻
　由此出入故黄天蕩為賊淵藪而龍潭斜溝則津要
　之地也揚州府信地上自儀真縣東溝起至青山白
　茅墩止江面四十里自青山起至羅漢洲止江面八
　十里中間青山為黄天蕩最要自下江口起至窑港
　止江面四十里自窑港起至何家港止江面(缺/)　里
　自羅漢洲起至舊江口止江面八里自舊江口起至
　蒋八港止江面十里自蔣八港起至深港止江面十
　里自深港起至穿心港止江面六十里三江㑹口上
　至𤓰洲鎮下至廟港止江面一百五十里乃𤓰儀險
　要之最自穿心港起至急水港止江面三十里自急
　水港起至李家港止江面三十里圌山兀處江邉與
　周家橋相對乃鎮江之咽喉江寜之門户也鎮江府
　東西二馬頭皆濵大江逼近城郭亦為要地北至𤓰
　洲儀真以備江冦南至圌山安港以防海賊三江㑹
　口係江都縣地方西至𤓰洲鎮一百三十里東至周
　家橋四十里與江南圌山相對中有順江洲江面頗
　窄水流湍急最為險要𤓰洲鎮係江都地方南濵大
　江東至沙河港二十里西至花園港七里北至揚州
　府城四十五里與江心金山寺相對建有甎城居民
　稠宻商賈輻輳江南糧運由此過焉花園港係江都
　地方東至𤓰洲鎮七里西至何家港十五里商船多
　於此住泊何家港係儀真地方東至花園港十五里
　西至舊江口十里舊江口係儀真地方東至何家港
　十里西至下江口六十里與江心新洲相對下江口
　係儀真地方東至舊江口十里西至青山觜三十里
　與江心天寧洲相對其洲接連何家港為江洋要害
　儀真縣城東至𤓰洲鎮四十里西至六合縣六十里
　東北至揚州府七十里南濵大江貨財輳集漕運糧
　船由此過焉上江口係儀真地方東至下江口約一
　里去下江口不逺青山觜係儀真地方東至下江口
　三十里西至東溝二十里東溝係儀真六合二縣交
　界正當黄天蕩大江之中險要尤甚此皆沿江一帶
　設兵防守之處雖無預於河工亦以見王公設險之
　至意也(小谷口薈蕞/)
　
　
　
　
　
　
　
　
　
　行水金鑑巻八十
欽定四庫全書
　行水金鑑巻八十一
　　　　　　　　　　江南按察使傅澤洪撰
　　濟水(古文作泲然說文從水從􁂛注云兖州之泲/從水從齊注云出常山房子縣賛皇山則此)
　　　　(當作泲但自來/相傳不敢改易)
導沇水東流為濟入于河(禹貢又釋文沇/音兖  以轉反)
　泉源為沇流去為濟(孔氏傳/)
　地理志云濟水出河東垣縣王屋山東南至河内武
　德縣入河見今濟水所出在温之西北七十餘里(孔/氏)
　(疏屋漢垣縣故城在今山西平陽府垣曲縣西四十里/王  山在今河南懐慶府濟源縣西北八十里濟源本)
　(漢軹縣屬河内郡隋改置濟源縣縣西有王屋故城後/周所置本垣縣地元和志云王屋山在王屋縣北十五)
　(里元省縣入濟源故濟源有王屋山西南接垣曲縣界/垣曲故垣縣也武德故城在今懐慶府武陟縣東黄河)
　(在縣南與開封府河隂縣分水温/城故城在今懐慶府温縣西南)
濟水出河東垣縣東王屋山為沇水(水經/)
　山海經曰聨水出焉西北流注于泰澤郭景純云聨
　沇聲相近即沇水也潛行地下至共山南復出於東
　丘今原城東北有東丘城春秋說題辭曰濟齊也齊
　度也員也風俗通曰濟出常山房子縣贊皇山廟在
　東郡臨邑縣濟齊其度量也余按二濟同名所出不
　同鄉源亦别斯乃應氏之非矣今濟水重源出温城
　西北平地水有二源東源出原城城東北俗以濟水
　重源所發因復謂之濟源城其水南逕其城東故縣
　之原鄉杜預曰沇水縣西北有原城者也是南流與
　西源合西源出原城西東沇水注之水出西南東北
　流注於濟濟水又東逕原城南東合北水亂流東南
　注分為二水一水東南流俗謂之衍水即沇水也濟
　水又東南逕絺(注訛/作稀)城北而出於温矣其一水枝津
　南流注於湨(音/鵙)水出原城西北原山勲掌谷俗謂之
　白澗水南逕原城西春秋㑹于湨梁謂是水之墳梁
　也爾雅曰梁莫大于湨梁梁水堤也湨水又東南逕
　陽城東與南源合又東合北水亂流東南左㑹濟水
　枝渠又東逕鍾繇隖北又東南塗溝水注之又東北
　逕汲縣故城北又東南流天漿水澗水注之又東南
　流右㑹同水又南注於河也(酈注里共山在濟源縣北/十二  原城在縣西北十)
　(五里今名原鄉括地志云沇水出王屋山頂崖下石泉/渟而不流其深不測既見而伏至濟源縣西北二里平)
　(地其源重發而東南流按故原城在濟源縣西北二里/今濟瀆廟西龍潭東北有其遺址漢志常山房子縣賛)
　(皇山右濟水所出東至廮陶入泜元和志趙州賛皇縣/濟水源出賛皇山西北流去縣南十里此别是一濟水)
　(應劭以為四瀆誤也元和志濟水在濟源縣東北三里/有二源其深莫測西源周圍六百八十五步深一丈皆)
　(繚以周牆李濂遊濟瀆記云濟瀆廟後有池是為東池/即東源周僅百餘步池西有石橋橋西為西池周如東)
　(池舊記濟水出王屋山頂太乙池伏流地中東行九十/里復見於此其太乙池今亦涸矣劉漪西源辨曰濟水)
　(二源舊志唯以廟垣石橋為界按水經注二源一在原/城東北一在原城西南為地殊逺不可以一橋之界遂)
　(分東西而謂二源俱在是也意此為池之東源信矣池/西二里又有一源舊稱為龍潭時出時没不關水旱下)
　(流經濟廟南會池水於東北當為濟之西源無疑也絺/城在今河内縣西南元和志濟水經河内縣西南去縣)
　(三十/里)
又東至温縣西北為濟水又東過其縣北(水經/)
　濟水於温城西北與故瀆分南逕温縣故城西厯虢
　公臺西皇覽曰温城南有虢公臺基趾尚存濟水南
　流注于河濟水故瀆于温城西北東南出逕温城北
　又東逕虢公冢北皇覽曰虢公冢温縣郭東濟水南
　大冢是也濟水當在王莽之世川瀆枯竭其後水流
　逕通津渠勢改尋梁脉水不與昔同(酈注/)
屈從縣東南流過墳城西又南當鞏縣北南入於河(水經/  墳)
　(城在今温縣東黄河在温縣南與河南府/鞏縣分水鞏縣故城在今縣西南三十里)
　按濟水故瀆即漢志所謂東南至武德入河者盖禹
　迹也河水注云成臯大伾山在河内修武武德之界
　濟沇之水與滎播澤出入自此即經所謂濟水從北
　來注之者今濟水自温縣入河不於此也所入者奉
　溝水耳即濟沇之故瀆矣(沁水篇云沁水東過武德縣/南積為陂有朱溝水注之其)
　(水上承沁水於沁水縣西北自方口東南流奉溝水右/出焉又東南流右泄為沙溝水又東逕隰城北殷城西)
　(而東南流入於陂陂水又東南流入河先儒亦咸謂是/溝為泲渠故班固及闞駰並言泲水至武德入河按沙)
　(溝即奉溝之下流古濟水由此入河故/謂之泲渠沙溝當在今武陟縣界也)正與此相發明
　濟水於武德入河南直成臯今汜水河陰之界是也
　其後由温縣入河則南直鞏縣所謂津渠勢改不與
　昔同者也今其故道又盡陷河中濟水唯從枝津之
　合湨水者至孟縣東南入河(見懐慶/府志)南直孟津縣其流
　益短矣由大禹而來濟水入河之道凡再變(禹貢錐指/)
溢為滎(禹貢/)
　滎澤名鄭云今塞為平地滎陽民猶謂其處為滎澤
　在其縣南(孔氏疏隋今河南開封府滎澤縣本漢滎/陽縣地  分置澤在其縣南其故城在今)
　(縣北/五里)
　孔氏截河之說程氏河溢之說皆非是惟蔡氏說當
　就以經證之溢與出字皆特見之例惟其自中而滿
　故不如菏澤被孟豬之被而有溢之名惟其由伏而
　見故不如他水下流之至而有出之名一也又王屋
　之下既見而伏濟源之西平地復見在河北既爾何
　獨溢出於河南而不然二也又濟河兖州至爾雅猶
　有濟南曰兖州之稱至呂氏春秋猶有濟河間曰兖
　州之稱使其下流至兖者非沇濟自來之濟則厯代
　相傳豈其以無源之水名兖疆域三也要之大河之
　逕其初與濟伏地之泉兩不相礙自濟源至温入河
　者固並河東下其伏地潛而復見湧溢於滎再出於
　菏者脈絡未嘗不與沇相通(王天與尚書纂傳/)
　溢者言如井泉自中而滿非有來處如菏澤被孟豬
　之被(吳澄書纂言/)
　傳云濟水入河並流數十里而南截河又並流數里
　溢為滎澤在敖倉東南正義云此皆目驗所說也濟
　水既入於河與河相亂而知截河過者以河濁濟清
　故可知也渭按成臯有大伾山在今開封府鄭州汜
　水縣西一里水經注云晉地道志曰濟自大伾入河
　與河水鬭南泆為滎澤又云大伾在河内修武武德
　之界濟沇之水與滎播澤出入自此山東至河陰縣
　四十一里又東至滎澤縣西北之敖倉十餘里通計
　得五十餘里故傳約言之曰河濟並流數十里又數
　里溢為滎澤在敖倉東南也然傳言濟與河並流始
　在北繼截河而南則似兩人同行街北一人忽截街
　而南别與人同行數里乃獨抵所欲詣處人之行路
　固有然者水則安能且河大而濟小濟既入河河挾
　以俱東濟性雖勁疾恐亦不能於大河之中曲折自
　如若此也滎陽石門水首受河處水經直謂之濟水
　京相璠名為出河之濟酈道元云濟水分河東南流
　皆不以清濁為言謂濟與河亂南出還清自穎達始
　後之好事者從而附㑹言曽有人伏水底見渾河中
　清流一道直貫之者乃濟也世遂有濁河清濟之圖
　二水劃然王充論衡曰俗語不實成為丹青丹青之
　言聖人惑焉其是之謂矣林少穎云濟清而河濁濟
　少而河多以清之少者㑹濁之多者不數步間則清
　者皆巳化而為濁矣既合流數十里安能自别其清
　者以溢為滎乎林氏此言能窮物理而不為俗語所
　惑者也東坡謂禹以味别知滎之為濟說本許敬宗
　亦非蔡傳云溢者指滎而言非指河也且河濁而滎
　清則滎之水非河之溢明矣况經所書單立導沇條
　例若斷若續而實有源流或見或伏而脈絡可考先
　儒皆以濟水性下勁疾故能入河穴地流注顯伏此
　說似勝於孔然沇水至泰澤渟而不流故知其穴地
　而入此地上之事有目者所共見若河中之事誰則
　知之豈真有伏水底者見清流一道穴地而入出而
　言之邪影響之談殆難據信矣　泰澤之水有上源
　與鹽澤相似但至此渟而不流人識其為潜行地下
　耳滎澤則異於是其水似井泉自中而滿不可指一
　路為源故吳幼清云無來處也東阿之井沈存中以
　為濟水澤雖大其亦此𩔖與(沈存中夢溪筆談云古/說濟水伏流地中今厯)
　(下凡發地下皆是流水東阿亦濟水所經取井水煮/膠謂之阿膠其性趣下清而且重用攪濁水則清故)
　(以治淤濁及/逆上之痰也)禹時之滎澤渟而不流後人導為滎川
　此說創自曽彦和而余深信其然者盖使滎澤陶丘
　之間禹時果一水相通則滎瀆距河陸路無幾貢道
　之浮濟者必書曰逾于河矣而經不然則以陶丘滎
　澤相去可五百里陸路艱難故必由漯以達河耳自
　說者謂河濟本相通陶丘之濟亦非復出舟航可以
　直達而漯遂獨為兖州北境之所浮於青徐揚無涉
　矣以此言貢道頗覺直捷而不知其有礙於導沇之
　經者大也程泰之云言經者不可執一得其一隅而
　三隅對求皆無所礙乃為通耳此窮經之要訣學者
　所當知也　說文滎絶小水也余未識其義以問百
　詩百詩曰爾雅正絶流曰亂邢昺疏云正直也孫炎
　所謂横渡是也以濟水截河南過為滎故以絶字解
　滎至小水二字則有唐髙宗許敬宗問答在髙宗曰
　天下洪流巨谷不載祀典濟甚細而在四瀆何哉敬
　宗曰瀆之言獨也不因餘水獨能赴海者也濟潜流
　屢絶狀雖微細獨而尊也此可以為其注脚矣百詩
　此解不減徐楚金繫傳然濟絶河為滎自是漢儒訓
　詁禹之所以名水恐未必爾也(禹貢錐指/)
濟水(當鞏縣/北入河)與河合流又東過成臯縣北又東過滎陽
縣北(水經縣成臯即春秋之虎牢漢置縣屬河南郡今為/汜水  滎隄本韓滎陽邑漢為縣屬河南郡今滎澤)
　(河隂二縣皆其地此二句猶合河濟而言之即孔傳所/言濟水入河並流數十里而南截河又並流數里溢為)
　(滎澤者也自此/已下專言濟水)
又東至北礫磎南東出過滎陽北(水經/)
　濟水分河東南流漢明帝世王景所修故瀆也渠流
　東注浚儀故復謂之浚儀渠漢靈帝建寧四年于敖
　城西北壘石為門以遏渠口謂之石門故世亦謂之
　石門水門廣十餘丈西去河三里水南帶三山(一作/三皇)
　(山/)即皇室山亦謂之為三室山也(酈注南北礫磎盖/在河  濟北其水)
　(西注于河者石門即賈讓所謂滎陽漕渠/也其水門但用木與土至是始壘石為之)
又東逕西廣武城北(水經/)
　郡國志滎陽縣有廣武城城在山上漢所城也髙祖
　與項羽臨絶澗對語責羽十罪羽射漢祖中胸處也
　山下有水北流入濟世謂之栁泉也(酈注/)
又東逕東廣武城北(水經/)
　楚項羽城之漢破曹咎羽還廣武為髙俎置太公其
　上曰漢不下吾烹之髙祖不聽將害之項伯曰為天
　下者不顧家但益怨爾羽從之今名其壇曰項羽堆
　夾城之間有絶澗斷山謂之廣武澗項羽叱婁煩於
　其上婁煩精魄喪歸矣(酈注之廣武城在三室山上/亦謂  廣武山在今滎澤縣)
　(西二十里接河隂縣界劉昭云山有二城曰/東廣武西廣武各在山一頭相去二百餘步)
又東逕敖山北(水經/)
　山上有城即殷帝仲丁之所遷也帝王世紀曰仲丁
　自亳徙囂于河上者也或曰敖矣秦置倉于其中故
　亦曰敖倉城(酈注志敖山在今河隂縣西北二十里/括地  云敖倉在滎澤縣西北十五里)
　(石門之東北臨汴水南帶三皇山按今縣在隋/縣南五里則敖城東南去今縣當二十里也)
又東合滎瀆(水經/)
　瀆水首受河水有石門謂之為滎口石門也而地形
　殊卑盖故滎播(書作/滎波)所道自此始也門南際河有故
　碑云惟陽嘉三年二月丁丑使河堤謁者王誨疏逹
　河川述荒庶土云大河衝塞侵齧金堤以竹籠石葦
　葺土而為遏壊隤無已功消億萬請以濱河郡徒疏
　山采石壘以為鄣功業既就徭役用息詔書許誨立
　功府鄉規基經始詔滎(疑作/䇿)加命遷在沇州乃簡朱
　軒授使司馬登令纉茂前緒稱遂休功登以伊洛合
　注大河南則縁山東過大伾囘流北岸其勢鬱幪濤
　怒湍急激疾一有決溢彌原淹野蟻孔之變害起不
　測盖自姬氏之所常蹙昔崇鮌所不能治我二宗之
　所劬勞於是乃跋涉躬親經之營之比率百姓議之
　於臣伐石三谷水匠致治立激岸側以捍鴻波隨時
　慶賜說以勸之川無滯越水土通演役未踰年而功
　程有畢斯乃元勲之嘉課上德之𢎞表也昔禹修九
　道書録其功后稷躬稼詩列于雅夫不憚勞謙之勤
　夙興厥職充國惠民安得湮没而不章焉故遂刋石
　記功垂示於後其辭云云使河堤謁者山陽東昏司
　馬登字伯志代東萊典城王誨字孟堅河内太守守
　城向豺字伯尹丞汝南鄧方字德山懐令劉丞字季
　意河堤掾匠等造陳留浚儀邊韶字孝先頌石銘歲
　逺字多淪缺其所滅盖闕如也(酈注此瀆本作澤誤玉/海引  作滎瀆與酈注)
　(合今從之按蘇代曰決滎口魏無大梁即此處也首受/河水以上承河隂石門水而言然昔人導澤水以為川)
　(從北門而出故謂之滎口石門河隂石門漢建寜四年/立在敖城西北滎口石門漢陽嘉三年立在敖山東時)
　(地各别近志混而為一大謬兩石門相去數十里滎瀆/前已有之滎陽下引河其所溝通者裁數十里為功亦)
　(甚易/也)
又東逕滎陽縣北(水經南宋白續通典云滎陽故城在滎/澤縣  十七里今滎澤縣北五里有滎)
　(澤故城明洪武八年為河水所圮移今/治是滎陽故城東北去今治止十二里)
又東(句/)南礫磎水注之(水經/)
　水出滎陽城西南李澤澤中有水即古馮池也東北
　流厯敖山南又東北逕滎陽縣北斷山東北注於濟
　世謂之礫石澗即經所謂礫谿矣(酈注知經所謂礫/谿可  上有北礫)
　(谿故此為/南礫谿)
又東索水注之(水經/)
　水出京縣西南嵩渚山與東關分水即古旃水也索
　水又東流北屈西轉北逕滎陽城東而北流注濟水
　濟水又東逕滎陽澤北故滎水所都也京相璠曰滎
　澤在滎陽縣東南與濟隧合濟隧上承河水於卷縣
　北河南逕巻縣故城東又南逕衡雍城西與出河之
　濟(濟水㐲流自河而出/故謂之出河之濟)㑹南去新鄭百里斯盖滎播
　河濟徃復逕通矣出河之濟即隂溝之上源也濟隧
　絶焉又南㑹于滎澤有垂隴城濟瀆出其北春秋文
　公三年晉士縠盟于垂隴者也京相璠曰垂隴鄭地
　今滎陽東二十里有故隴城濟水又東南逕釐城東
　春秋經書公㑹鄭伯于時來左傳所謂釐也京相璠
　曰今滎陽縣東四十里有故釐城濟水又合黄水水
　發源京縣黄淮山世謂之京水又東北與靖水枝津
　合二水之合為黄泉北流注于濟水(酈注陽京縣今/為滎  縣嵩渚)
　(山在滎陽縣東南二十五里巻縣故城在今原武縣/西北七里衡雍城在原武縣西北五里濟水又東分)
　(為二水其枝瀆/曰北濟詳見後)
又東過陽武縣北(水經/)
　厯長城東南流蒗蕩渠出焉(酈注/)
又東北逕陽武縣故城南又東逕封丘縣南(水經/)
　又東逕大梁城北東左逕倉垣城又東逕小黄縣之
　故城北(酈注倉今祥符縣西北有浚儀故城即大梁/城也  垣城在今陳留縣西一名石倉城小)
　(黄縣故城在今陳/留縣東北三十里)
又東逕東昏縣故城北(水經/)
　陽武縣之户牖鄉矣漢丞相陳平家焉是後置東昏
　縣也(酈注里今蘭陽縣東北/二十  有東昏縣故城)
又東逕濟陽縣故城南(水經/)
　故武父城也城在濟水之陽故名(酈注十今蘭陽縣/東五  里有濟陽)
　(縣故/城)
又東過寃朐縣南(水經謂今曹州西南有寃朐故城/至此  之南濟寔濟水之經流也)
　古濟水自入河以至溢滎用後世郡縣言之則其入
　河在温温與鞏對而溢滎之地決不在鞏與成臯也
　盖鞏有洛成臯有汜二水皆反來注河以其地皆特
　髙故也然則滎濟何由溢注其地矣水經所載自成
　臯汜水之下巳有濟派名為出河之濟不惟其理不
　然以古人名縣之義考之此處正屬成臯未屬滎陽
　則知滎在下方而水經所叙明誤矣漢之石門隋之
　板渚唐之河隂汴口等處皆在古滎陽地則古滎所
　注今雖不能明指何地要之不出此五六十里上下
　也孔安國曰濟水入河並流十數里而南截河又並
　流數里溢為滎澤在敖倉東南其說固是計考其入
　自北而溢于南中間當不止數十里也　若據水經
　所載濟派則滎陽縣反在濟水之南揆之古義水北
　為陽者既巳不合而又水經所載明有故滎枯澤顧
　桑酈不知參核以證世傳成臯濟派之誤爾滎陽有
　新故兩城而水經故澤皆在二邑東南古來西北同
　為水陽此澤地望既應古義又孔安國亦言澤在敖
　倉東南可參證也敖倉者古敖山也正與滎陽同在
　古澤西北則其澤應古益真矣後世穴河通漕多在
　此地然厯考前載皆有渠道無陂澤盖創渠之初率
　皆預酌用水多寡為鑿隧受河之則故水不暴而無
　所齧食鍾聚也禹時則有異矣濟既灌河河盈而水
　溢通在滎地怒濤注射為此大澤故其幅貟闊大不
　止才足容水而巳也此其滎溢為澤之因也慿此而
　言不獨可以知澤之為澤且可以知禹之名滎以濟
　者正以㑹其適然而非自出意義也澤之下方不逺
　一二十里又有故陂而以郟城為名者其東西盖四
　十里而南北亦二十里也以臣觀之濟之溢河其在
　沙城垂隴之西者固為大澤而釐城黄水之間其謂
　為郟城陂者亦滎澤也王隠謂此澤此陂之間有濟
　隄焉其經之所書謂為滎波既瀦者乎古迹患無其
　傳茍有記焉其方鄉地望千百世可知也(程大昌禹/貢山川地)
　(理圗說然程氏此辨最有考據其刪潤水經注自謂櫽/括條理  滄桑變易總非目擊有難以臆度其是非者)
　(姑載其說以備考曰濟水又東逕滎陽澤北又東㑹於/滎澤京相璠曰滎澤在滎陽滎縣東南下與濟隧合滎)
　(澤者禹時濟溢為滎水所注射瀦為此澤也春秋衞侯/及翟人戰于滎澤此時澤枯無水至可以戰民猶謂其)
　(處為滎澤也濟隧鄭地也上承河水於卷縣北春秋襄/公十一年諸侯伐鄭西濟于濟隧杜預因其地而名之)
　(水也成臯之濟逕故滎澤中已有此流至垣雍西與出/河之濟㑹南去新鄭百里斯溢滎播河濟囘互相通也)
　(出河之濟即隂溝上源也濟隧至此絶溝而過世亦謂/其故道為十字溝也自于岑造八激堤於河隂水脈逕)
　(斷故瀆難尋濟瀆雖冇其迹不復受河濟瀆出垂隴城/北春秋文公三年晉士縠盟于垂隴即此也京相璠曰)
　(垂隴鄭地今滎陽東二十里有故隴城是也世謂之都/尉城盖滎陽典農都尉治故變垂隴之名矣澤濟又有)
　(沙城濟瀆出其左濟水自澤東出即是始矣竹書紀年/曰惠王十三年王及鄭釐侯盟于巫沙以釋宅陽之圍)
　(歸釐於鄭者也瀆濟故城俗言水城非矣王隠曰河決/為滎濟水受焉故有濟隄矣濟水又東南逕釐城東春)
　(秋經書公㑹鄭伯于時來左傳所謂釐也京相璠曰今/滎陽縣東四十里有故釐城也濟水又合黄水黄水發)
　(源京縣黄堆上東南流世謂之京水也北流逕髙陽亭/又東北至滎澤南分為二水一水北入滎澤下為船塘)
　(俗謂之郟城陂東西四十里南北二十里竹書穆天子/傳曰甲寅天子浮於滎水乃奏廣樂是也一水東北流)
　(即黄雀溝矣又東北與清水枝津合二水之㑹為黄泉/東北流注於濟水又東過陽武縣北濟水又東南流入)
　(陽武縣係長城東/西流浪蕩渠出焉)
　滎澤至周時巳導為川與陶丘復出之濟相接然河
　濟猶未通波及周之衰有於滎陽下引河東南為鴻
　溝與濟汝淮泗㑹者而河始與濟亂鴻溝首受河處
　一名蒗蕩渠(水經河水合汜水又東/過滎陽縣蒗蕩渠出焉)亦名汴渠(後漢/明帝)
　(紀修汴渠注云即蒗蕩渠也汴自滎陽首/受河所謂石門在滎陽山北一里是也)又名通濟
　渠(元和志汴渠在河隂縣南二百步亦名/蒗蕩渠大業元年更開導名通濟渠)即今河隂
　縣西二十里之石門渠也(河隂縣在今鄭州西北五/十里漢滎陽縣地隋為汜)
　(水滎澤二縣地唐開/元中析置河隂縣)水經直謂之濟水(漢志滎陽縣/有蒗蕩渠首)
　(受泲水經本此泲即京/相璠所謂出河之濟也)自滎口石門至寃朐縣南皆
　禹後代人所導職方豫州之川水經謂之滎瀆而河
　濟合焉者也過此則為陶丘復出之濟矣以今輿地
　言之滎澤原武陽武封丘祥符陳留蘭陽(並屬河南/開封府)
　曹州(屬山東/兖州府)諸州縣界中皆滎瀆之所經也自鴻溝
　既開滎瀆為河水所亂巳非其舊逮東漢之世滎澤
　亦塞而禹迹蕩然無存矣　滎瀆非滎澤也鄭康成
　云滎澤在滎陽縣東杜預同京相璠云在縣東南滎
　澤縣志云在縣南其說不同按今縣西南十二里有
　滎陽故城漢縣也昔時澤在滎陽縣東今則在滎澤
　縣南矣鄭杜說是滎澤西北距滎口二十餘里其間
　必有水道相通而志家不詳予按水經注黄水自京
　縣東北流入滎澤下為船塘俗謂郟城陂東西四十
　里南北二十里穆天子傳曰浮於滎水乃奏廣樂是
　也北流注于濟水此皆昔人導澤為川之路澤水從
　此北出而為滎瀆故謂之滎口濟水自敖山又東不
　得便合滎澤以是知經之澤字當作瀆也　河與滎
　瀆相亂其來巳乆而滎澤在西漢時依然無恙故班
　固云濟水軼出滎陽北地中謂滎澤也至東漢乃塞
　為平地不知何故酈道元云昔大禹塞其淫水而於
　滎陽下引河東南以通淮泗又云大禹塞滎澤開蒗
　蕩渠以通淮泗夫滎澤何以謂之淫水經曰滎波既
　豬禹方陂之以蓄其水何以塞之誕妄不足深辯或
　云王莽時濟竭而不復出故滎澤遂塞斯言亦大可
　疑按司馬彪郡國志河内温下云濟水出王莽時大
　旱遂枯絶河南滎陽下云有鴻溝水而不言滎澤豈
　以其時巳塞為平地乎濟枯之語繫之温縣盖專謂
　北源故酈注于温縣濟水故瀆下言之然北源東漢
　復出水經厯厯可考彪何以直言枯絶而滎澤無文
　則又似專指南源此後人所以移其說於滎陽也程
　大昌云世惡莽居下流故河徙濟枯皆歸於莽余謂
　河徙事見王莽傳無可疑者濟枯亦理之所有但濟
　水因旱而枯旱止則當復舊夏季伊洛竭商季河竭
　周幽王時三川竭諸水不聞自此遂絶也濟何獨一
　枯而不復出且南北二源同此一濟北源復出南源
　何以終絶殊不可曉積思乆之竟不知滎澤之塞為
　何故頃讀後漢書而得之王景傳云平帝之世河汴
　決壊未及得修汴渠東侵日月侵毁建武十年陽武
　令張汜上言河決積乆日月侵毁濟渠所漂數十許
　縣明帝紀永平十三年詔亦言自汴渠決敗六十餘
　歲加頃年以來雨水不時汴渠東侵日月益甚水門
　故處皆在河中漭瀁廣溢莫測圻岸當時汴濟之區
　河災之羨溢為害如此濟渠即滎瀆南去滎澤不過
　二十餘里則固在所漂數十縣之中者也河水氾濫
　必至其處厯六十年而後已填淤之乆空竇盡窒地
　中伏流不能上涌滎澤之塞實由於此豈因旱乾而
　遂塞哉余闕曰河天下之濁水也水一石率泥數斗
　嘗道出梁宋觀決河凡水之所被比其去即穹居大
　木盡没地中漫不見踪跡然則河侵滎澤去後安得
　不塞為平地鉅野縣志云元末河決入鉅野及徙後
　澤遂涸為平陸其明徵也彪得之傳聞不暇深考故
　言之不詳世遂附㑹以為滎澤陻塞之故殊非事實
　余不可以無辯　自滎陽引河後遞加疏導枝津交
　絡名稱互見使人目眩心搖今綜其大畧以蒗蕩渠
　為主水經注云渠水自河與濟亂流東逕滎澤北東
　南分濟厯中牟縣之圃田澤與陽武分水又東為官
　渡水又東至浚儀縣左則故渠出焉秦始皇二十二
　年王賁斷故渠引水東南出以灌大梁謂之梁溝世
　遂目故渠曰隂溝而以梁溝為蒗蕩渠隂溝東南至
　大梁城合蒗蕩渠其東導者為汳水(漢志作卞水說/文作汳後人惡)
　(反字因改為汴酈云濟水又兼邲目春秋宣公十二/年晉楚戰于邲即是水也音卞京相璠曰在敖北)
　至䝉縣為獲水又東至彭城縣入泗蒗蕩渠自大梁
　城南南流為鴻溝項羽與漢約中分天下指是以為
　東西之别故蘇秦說魏曰大王之地南有鴻溝是也
　鴻溝又兼沙水之目沙水東南流至新陽縣為百尺
　溝注於潁水(漢汝南郡有新陽/縣當在今陳州界)此即班固所謂狼蕩
　渠首受泲東南至陳入潁者也其一水自百尺溝分
　出東南流至義城縣西而南注淮(義城今/懐逺)謂之沙汭
　左傳昭二十七年楚子常以舟師及沙汭而還即此
　也沙水所出又有睢水渦水(渦與/濄同)睢水自陳留縣首
　受東南流至下相縣入泗(下相今/宿遷)渦水自扶溝縣首
　受東南流至義城縣南而東注淮以上諸渠同源於
　出河之濟(即石/門水)故言鴻溝者則指此為鴻溝言蒗蕩
　渠者指此為蒗蕩言汴水者指此為汴水言浚儀渠
　者指此為浚儀渠皆以下流之目追被上源也此外
　有濟隧上承河水於巻縣北河南流與出河之濟㑹
　自于岑造八激堤而其流遂斷(禹貢錐指/)
　
　
　
　行水金鑑巻八十一
欽定四庫全書
　行水金鑑巻八十二
　　　　　　　　　　江南按察使傅澤洪撰
　　濟水
東出于陶丘北又東至于菏(禹貢/)
　再成為陶丘李巡曰再成其形再重也郭璞云今濟
　陰定陶城中有陶丘地理志云定陶縣西南有陶丘
　亭(孔氏疏西今山東兖州府/定陶縣  南有定陶故城)
　出者言在平地自下面而涌非有上流如某水至某
　處之至(書纂言/)
　菏即菏澤謂之至者濟隂縣自有菏派濟流至其地
　爾(陳櫟書集傳纂疏定地理志濟隂郡下云禹貢菏/澤在定陶東唐省  陶入濟隂故通典濟隂縣下)
　(云菏澤在縣/東北九十里)
　溢者無上源亦無下流頗與阿井相似出者源在地
　中流在地上如趵突泉之流而為濼水濟自此不更
　伏矣(禹貢錐指/)
濟水又東過定陶縣南又東北菏水東出焉又東逕秦
相魏冉冢南又東北逕定陶恭王陵南(水經/)
　冉秦宣太后弟也定陶恭王漢哀帝父也(酈注云日/知録  今)
　(曹縣有冉堌為秦相穰侯魏冉/之冢史記穰侯卒于陶因葬焉)
又東北逕定陶縣故城南(水經/)
　周武王封弟叔振鐸之邑也故曹國漢宣帝甘露二
　年更濟陰為定陶國戰國之世范蠡既雪㑹稽之恥
　乃變姓名寓之於陶為朱公以陶天下之中諸侯四
　通貨物之所交易也治産致千金富行好德子孫修
　業遂致巨萬故言富者皆曰陶朱公也(酈注/)
又屈從縣東北流(水經/)
　又東逕陶丘北墨子以為釡丘竹書紀年魏襄王十
　九年薛侯來㑹王于釡丘者也尚書所謂導河水自
　陶丘北謂此也(酈注當漢志陶丘在定陶縣西南則/濟水  先逕陶丘而後至故城此經)
　(不合恐是錯簡又東北逕定陶縣/故城南十字當在引竹書語之下)
　按自滎口至陶丘皆後世滎瀆之所經非禹迹也今
　曹州定陶界中並有濟水故道禹時則濟水伏流涌
　自陶丘之北而東注于菏澤無上源也陶丘漢志云
　在定陶縣西南而郭璞言在城中盖其時郡徙西南
　包陶丘而為城耳今縣則又徙於東北故陶丘與漢
　城皆在西南也　菏澤在陶丘之東北相去不逺濟
　水伏流至陶丘北上奮馳波跳沫東北滙于菏澤又
　東北絶鉅野至琅槐入海者為濟瀆其一枝東南流
　至湖陵入泗者後人目之曰菏水漢志湖陵縣下云
　菏水在南者是湖陵今為魚臺縣地也許慎云菏澤
　水在湖陵謂澤之下流入泗者亦未為誤自孔傳襲
　其文曰菏澤在湖陵而遺一水字則在湖陵者為澤
　矣釋此至于菏又増一水字曰菏澤之水則定陶之
　菏澤與湖陵之菏水無别矣酈道元時孔傳巳盛行
　故宗其說言尚書有導菏澤之說自陶丘北東至於
　菏水又以湖陵入泗為澤水所鍾而不知此特菏澤
　之下流其所鍾則在定陶也且豫州導菏澤被孟豬
　乃導澤水之餘波南入于孟豬非謂東南至湖陵入
　泗之菏水酈乃混而為一種種紕繆皆為孔傳所誤
　說禹貢者當以漢志為正經文三菏字皆以澤言在
　定陶與湖陵無涉也　菏之為澤也濟貫其中大半
　是濟水所滙酈注云即泲水之所包注以成湖澤是
　也然亦必有旁源酈注云濟水自定陶故城南又東
　北右合菏水水上承濟水於濟陽縣東世謂之五丈
　溝又東北出定陶縣北屈左合汜水汜水西分濟瀆
　東北逕濟隂郡南又東合於菏又東北逕定陶縣南
　又東北右合黄水枝渠而北注濟瀆是汜水與五丈
　溝之㑹於澤者亦皆濟水之分流也寰宇記云菏水
　亦名南濟水(近志以北清河為北濟南/清河為南濟誤由於此)俗謂之五丈
　河西自考城縣界來程大昌曰樂史寰宇書云濟隂
　有山是為菏山菏水西自考城來考城在濟隂西濟
　之正流未嘗經考城可見菏水自為一派而濟來㑹
　之甚明也水經以此水為五丈溝即近世命為五丈
　河者此正菏水首末也渭按曹州志菏山在州東南
　三十里以近菏澤而言盖澤本名菏後人因澤以名
　其山也說者謂菏水出菏山非是據酈注菏水分濟
　於定陶東北此即經所謂濟水東至乘氏縣西分為
　二南為菏水北為濟瀆者也乘氏故城在今鉅野縣
　西南漢置然曹州之東境亦兼得乗氏地州東南與
　定陶接界菏澤在焉注所謂定陶東北即經所謂乗
　氏縣西也但不言菏澤為疎漏耳菏水只自菏澤分
　流酈以濟陽所出之五丈溝為菏水盖雜採他說而
　有此繆元和志因目魚臺之菏水曰五丈溝而程氏
　據以為菏水之首末正當如此皆非地志水經之菏
　水起乗氏訖湖陵之本意也　濟水有三伏三見之
　說或謂出於近世之俗學殊不可信王綱振云如時
　以東流為濟溢為滎為見則瀁東流為漢滙為彭蠡
　亦可為見乎又若以入於河為伏則渭入於河洛入
　於河亦可為伏乎况經明言浮于濟漯達于河河濟
　本通而此曰流曰溢曰入曰出曰至曰㑹亦並無間
　斷不知三伏三見何據但沿襲既乆為之曲解非本
　注也渭按伏見之說二孔無之然有所自來泰澤一
　伏東丘一見本水經注武德入河再伏滎陽軼出再
　見本地理志滎東又洑為三伏出曹濮間為三見本
　唐書許敬宗傳此豈創自近世但以入河為伏義有
　未安耳滎澤自周以前已導為滎川與陶丘復出之
　濟相接故漢志於軼出滎陽地中下即繼之曰又東
　至琅槐入海而定陶縣下亦止云禹貢陶丘在西南
　不引東出之文盖三見之迹不可得見乆矣鴻溝既
　開滎瀆為濁河所亂陶丘之竇日就填淤而滎澤之
　澄泓如故其後滎澤亦塞則河南由是無濟水而再
　見之迹亦亡水經以河濟合流分入滎瀆者為濟水
　京相璠謂之出河之濟酈道元宗之而班固之所謂
　軼出地中者絶口不談矣孔安國以為河中截流而
　過蔡沈以為河厎穴地而來孔穎達以為河濟相亂
　南出還清程大昌以為適㑹河滿溢出南岸各持所
　見終非定論余竊謂河南之濟即奮自河南之地中
　未必與入河之濟為一脈譬如人之鼻息總出丹田
　氣海中呼者豈必其吸者之復出邪沈括云厯下凡
　發地皆是流水世傳濟水經過其下東阿之井乃濟
　水所為曽鞏云泰山諸谷之水自渴馬崖潜流地中
　至厯城西復出為趵突旁溢十數泉蔡傳引以證濟
　之伏見重源顯發所在多有元和志云鄭州管城縣
　京水出縣南平地新鄭縣溱水出縣西北三十里平
　地二處並在河南密邇滎澤尤為明驗盖濟瀆所經
　之地其下皆有伏流遇空竇即便涌出故一見於滎
　澤再見於陶丘不必以入河之濟為上源亦不必并
　泰澤東丘數之為三伏三見也草廬之說雖聖人復
　作無以易之矣(禹貢錐指/)
又東北㑹于汶(禹貢/)
　濟與汶合(孔氏傳/)
　地理志云汶水出泰山萊蕪縣原山西南入濟(孔氏/疏)
　(水經汶水出太山萊蕪縣原山西南過嬴縣南又東南/流過奉髙縣北屈從縣西南流過博縣西北又西南過)
　(虵丘縣南又西南過岡縣北又西南過平章縣南又西/南過無鹽縣南又西南過壽張縣北又西南至安民亭)
　(入於/濟)
濟水(自定陶/縣東北)又東至乗氏縣西分為二(水經/)
　春秋左傳僖三十一年分曹地東傅于濟濟水自是
　東北流出巨澤(酈注/)
南為菏水北為濟瀆(水經/)
　其一水東南流其一水從縣東北流入鉅野澤(酈注/  北)
　(濟自滎澤東逕卷縣之武修亭又東逕陽武縣故城/北又東逕酸棗縣之烏巢澤北又東逕平丘縣南又)
　(東逕濟陽/縣故城北)
又東北逕寃朐縣故城北(水經/)
　又東北逕呂都縣故城南又東北逕定陶縣故城北
　(酈注/)
又東北與濮水㑹(水經/)
　濮水上承濟水于封丘縣闞駰曰首受别濟即北濟
　也其故瀆自東北流左迤為髙梁陂濮水又東逕匡
　城北孔子去衞適陳遇難於匡者也又東北左會别
　濮水受河於酸棗縣故杜預曰濮水出酸棗縣首受
　河竹書紀年曰魏襄王十年十月大霖雨疾風河水
　溢酸棗郛漢世塞之故班固曰大堙酸棗也今無水
　其故瀆東北逕南北二棣城間酸棗以棘名邦故曰
　酸棗也漢官儀曰舊河隄謁者居之濮水又東與句
　瀆首受濮水枝渠於句陽縣東南逕句陽縣故城南
　春秋之縠上也左傳以為句瀆之止矣又東入乗氏
　縣左會濮水與濟同入鉅野故地理志曰濮水自濮
　陽南入鉅野亦經所謂濟水自乗氏縣南分東北入
　於鉅野也(酈注/)
濟水故瀆又北右合洪水(水經/)
　上承鉅野嶭訓渚厯澤西北渚又北逕闞鄉城西又
　北濟瀆合自渚迄于北口一百二十里名曰洪水桓
　温以太和四年率衆北入掘渠通濟至義熙十三年
　劉武帝西入長安又廣其功自洪口已上又謂之桓
　公瀆濟自是北注也(酈注/)
又東北過壽張縣西界安民亭南汶水從東北來注之
　(水經/)
　濟水又北汶水注之戴延之所謂清口也郭縁生述
　征記曰清河首受洪水北流濟或謂清則濟也禹貢
　濟東北會于汶今枯渠注巨澤巨澤北則清水清水
　與汶會也(酈注壽今東平州西南有壽張故城西北/去今  張縣五十里州西南十里有安山)
　(鎮即古安民亭齊乗云東平城西即安山閘閘/下泥河口有亭子店即安民亭遺址濟汶合處)
　濟水自菏澤東北流絶鉅野澤而北合洪水以至安
　民亭南者禹之舊迹也其後不知何年改從澤西之
　清水而繞澤北以㑹汶謂之清口其澤中之道自洪
　口至清口者則無水故水經謂之故瀆述征記謂之
　枯渠(漢元光中河決瓠子東南注於/鉅野濟水改道疑當在此時)今會通河逕鉅
　野縣東北七十里去故城巳逺并清水㑹汶之故道
　亦湮没而不可考况禹之舊迹乎　以今輿地言之
　汶水自萊蕪厯泰安肥城寜陽至東平入濟合流以
　注於海此禹迹也迨元人引汶絶濟為會通河明永
　樂中又築戴村壩遏汶水盡出南旺以資運而安山
　入濟之故道填淤乆矣(禹貢錐指/)
又北東入于海(禹貢/)
　北折而東(孔氏傳/)
　濟水(自壽張縣/西合汶水)又北逕梁山東袁宏北征賦曰背梁
　山截汶波即此處也(酈注南括地志梁山在鄆州壽/張縣  二十五里今在東平州)
　(西南五十里接汶上縣界梁山濼在今壽張縣東梁山/之南濟汶既合東北滙而成濼日知録云宋史宦者傳)
　(梁山濼古鉅野澤綿亘數百里濟鄆數州賴其蒲魚之/利金史食貨志黄河已移故道梁山濼水退地甚廣遣)
　(使安置屯田自此以後鉅野壽張諸邑古時瀦/水之地無尺寸不耕而忘其昔日之為川浸矣)
又北逕須胊城西(水經/)
　城臨側濟水故須國風姓也春秋僖公二十一年子
　魚曰任宿須朐顓臾風姓也實司太皥與有濟之祀
　地理志曰壽張縣西北有朐城者是也濟水西有安
　民亭亭北對安民山東臨濟水水東即無鹽縣界也
　(酈注西東平州本漢無鹽/縣州  南有須朐故城)
又逕微鄉東(水經/)
　春秋莊公二十八年經書冬築郿公羊傳謂之微在
　東平壽張縣西北三十里有故微鄉魯邑也杜預曰
　有微子冢濟水又北分為二水其枝津西北出謂之
　馬頰水(酈注/)
又北過須昌縣西(水經/)
　京相璠曰須胊一國二城兩名盖遷都須昌胊是其
　本秦以為縣濟水於縣趙溝水注之(酈注有今東平/州西  須昌故)
　(城元和志須昌縣/濟水在縣西二里)
又北逕魚山東左合馬頰水(水經/)
　水首受濟西北流厯安民山北又西流趙溝出焉東
　北注于濟馬頰水又逕桃城東又東北流逕魚山南
　山即吾山漢武帝瓠子歌所謂吾山平者也其水又
　東注于清濟謂之馬頰口(酈注東元和志魚山在東/阿縣  南二十里近志云)
　(在縣西以宋初縣治東移故也山東通志吾山一名/魚山在東阿縣西八里大清河西岸五代史梁太祖)
　(與兖鄆兵/大戰於此)
濟水自魚山北逕清亭東(水經/)
　春秋隠公四年公及宋公遇于清京相璠曰今濟北
　東阿縣東北四十里有故清亭即春秋所謂清也是
　濟水通得清之目焉亦水色清深用兼厥稱矣是故
　燕王曰吾聞齊有清濟即此水也(酈注公春秋莊三/十年  及齊侯遇)
　(于魯濟杜預曰濟水厯齊魯界在齊界為齊濟在魯/界為魯濟濟水自清亭又北則為榖城齊地矣濟之)
　(為齊為魯當/分於此間)
又北過榖城縣西(水經/)
　濟水側岸有尹夘壘南去魚山四十餘里是榖城縣
　界春秋之小榖城也縣有榖城山陽榖之地春秋齊
　侯宋公會於陽榖者也(酈注縣後漢分東阿置/榖城  今為東阿縣治)
又北逕周首亭西(水經/)
　春秋左丘明云襄公二年王子成父獲長狄僑如弟
　榮如薶其首於周首之北門即是邑也今世謂之盧
　子城濟北郡治也(酈注/)
又北過臨邑縣東(水經/)
　地理志曰縣有濟水祠也水有石門故濟水之門也
　春秋隠五年齊鄭會于石門鄭車僨濟即於此也京
　相璠曰石門齊地今濟北盧縣故城西南六十里有
　故石門去水三百步盖水瀆流移故側岸也(酈注故/臨邑)
　(城在今/茌平縣)
又北逕平隂城西(水經/)
　春秋襄十八年晉侯沈玉濟河㑹于魯濟尋湨梁之
　盟同伐齊齊侯禦諸平陰者也京相璠曰平陰齊地
　在濟北盧縣故城西南十里平隂城南有長城東至
　海西至濟河道所由名防門去平隂三里齊侯塹防
　門即此巫山在平隂東北巫山之上有石室世謂之
　孝子堂濟水右迤過為湄湖方四十餘里(酈注今平/隂即  平)
　(隂縣盧縣故城在今長/清縣西南二十五里)
又東北至垣苗城西(水經/)
　故洛當城也伏韜北征記曰濟水又與清河合流至
　洛當者也河水自泗瀆口東北流而為蒲魏土地記
　曰盟津河别流十里與清水合亂流而東逕洛當城
　北黒白異流涇渭殊别而東南流注也(酈注今垣苗/城在  長清)
　(縣西南元和志長清縣濟水在北去縣十里即今大/清河也對岸則齊河縣大清橋跨其上為南北通衢)
又東北過盧縣北(氷經/)
　濟水東北與湄溝合水上承湄湖北流注濟(酈注隠/左傳)
　(三年齊鄭尋/盧之盟即此)
又逕盧縣故城北(水經/)
　濟北郡治也(酈注里元和志盧縣濟水在縣東二/十七  臨邑縣濟水西去縣四十里)
又東北與中川水合(水經/)
　水東南出山茌縣之分水嶺谿一源兩分泉流半解
　亦謂之分流交半水南出太山入汶半水出山茌縣
　西北流東逕太原郡南郡治山茌西北與漢賓谷水
　合水出南格馬山漢賓谿北逕盧縣故城北陳敦戍
　南西北流與中川合謂之格馬口其水又北逕盧縣
　故城東而北流入濟俗謂之為沙溝水(酈注在山茌/故城  今長)
　(清縣東北元和志豐齊縣濟水東去縣二十/六里豐齊屬齊州故山茌天寳二年改名)
又東北右會玉水(水經/)
　導源太山朗公谷西北逕獵山東又西北枕祝阿縣
　故城東野井亭西俗謂是水為祝阿澗水北流注於
　濟(酈注長祝阿故城/亦在  清縣東北)
又東北濼水出焉(水經/)　(濼音洛/)
　濼水出厯縣故城西南泉源上奮水涌若輪春秋桓
　十八年公㑹齊侯于濼是也俗謂之為娥姜水也以
　泉源有舜妃娥英廟故也其水北為大明湖湖西即
　大明寺寺東北兩面側湖此水便成浄池也池上有
　客亭左右楸桐負日俯仰目對魚鳥極望水木明瑟
　可謂濠梁之性物我無違矣湖水引瀆東入西廓東
　至厯城西而側城北注湖水上承東城厯祠下泉源
　競發其水北流逕厯城東又北引水為流柸池州僚
　賓燕公私多萃其上分為二水右水北出左水西逕
　厯城北西北為陂謂之厯水與濼水㑹自水枝津合
　水首受厯水於厯城東東北逕東城西而北出郭又
　北注濼水又北聽水出焉濼水又北流注於濟謂之
　濼口也(酈注節寰宇記濼水在厯城西南二百步元和/志全  縣濟水在縣北四十里今濟南府治厯)
　(城縣東有東平陵故城漢縣唐貞觀中改名全節屬齊/州曽鞏齊州二堂記曰泰山之北與齊東南諸谷之水)
　(西北合於黒水之灣又西北㑹於柏崖之灣而至於渴/馬之崖盖水之來也衆其北折而西也悍疾尤甚及至)
　(於崖下則泊然而止而自崖以北至於厯城之西盖五/十里而有泉涌出高或至數尺其旁之人名之曰趵突)
　(之泉齊人皆謂嘗有棄糠於黒水之灣者而見之於此/盖泉自渴馬之崖潜流地中而至此復出也其注而北)
　(則謂之濼水達于清河以入于海舟之通於濟者皆於/是乎達也齊多甘泉其顯名者十數而色味皆同以余)
　(驗之盖皆濼水之旁出者也齊乗曰今府城西平地泉/源觱涌聲如隠雷旁合馬跑金線諸泉周可數畝北出)
　(又合密脂五龍衆泉並城北流屈而東至城北水門大/明湖水出注也又曰濟南名泉碑論七十二泉逺至中)
　(宫靈巖諸泉具載而華不注之華泉明水鎮之明/泉皆失不取况其名亦未雅稱盖殘金俗筆也)
又東北逕華不注山(水經/)
　單椒秀澤不縁丘陵以自髙虎牙桀立孤峰特拔以
　刺天青崖翠發望同㸃黛山下有華泉故京相璠曰
　春秋土地名曰華泉華不注山下泉水也左傳成二
　年齊頃公與晉郤克戰于鞍齊師敗績逐之三周華
　不注逢丑父與公易位將及華泉驂絓於木而止即
　華水也北絶聽瀆二十里注於濟(酈注一元和志華/不注  名華山在)
　(厯城縣東北十/五里不讀如字)
又東北過臺縣北(水經/)
　巨合水南出雞山西北逕巨合故城又北合關盧水
　關盧水導源馬耳山北逕博亭城西西北流至平陸
　城與武原水合水北逕譚城東又北逕巨合城東合
　關盧水而出注巨合水西北逕臺縣故城南西北流
　白野泉水注之又北聽水注之水上承濼水東流北
　屈又東北流注於巨合水亂流又北入於濟(酈注城/今厯)
　(縣東北有/臺縣故城)
又東北合芹溝水(水經/)
　水出臺縣故城東南西北流逕臺城東又西北入於
　濟水(酈注/)
又東北過菅縣南(水經/)
　濟水東逕縣故城南納百脈水水出土鼓縣故城西
　源方百步百泉俱出故謂之百脈水其水西北流注
　於濟(酈注屬今章丘縣西北有菅縣故城隋改置臨/濟唐  齊州元和志臨濟縣濟水在縣南二十)
　(里章丘縣濟水在縣西去縣十七里舊志云小清河/在章丘縣北三十里土鼓縣漢屬濟南郡與梁鄒菅)
　(縣相毘在今章丘鄒平/之間其故城不知所在)
又東過梁鄒縣北(水經/)
　瀧水南出長城中北流至般陽縣故城西南與般水
　㑹瀧水又西北至梁鄒東南與魚子溝水合瀧水即
　古袁水也故京相璠曰濟南梁鄒縣有袁水者也瀧
　水又西北逕梁鄒縣故城南又北屈逕其城西而北
　注濟其城之東北又有時水西北注焉(酈注陽元和/志濟  縣濟)
　(水在縣南長山縣濟水在西北去縣三十五里鄒平縣/濟水在北去縣三十五里梁鄒故城唐置濟陽縣屬淄)
　(州今為鄒平縣治其唐之鄒平縣城則割入今齊東縣/界金志長山新城二縣西北並有小清河新城本漢高)
　(苑其故城/在今縣東)
又東北過臨濟縣南(水經/)
　縣故狄邑也漢永初二年改名臨濟晏謨齊記曰有
　南北二城隔濟水(酈注和今髙苑城西南冇臨濟故/城元  志髙苑縣濟水在北去縣)
　(七十/步)
又東北迤為淵渚謂之平州(水經/)
　地理志千乗郡有平安縣侯國也應劭曰博昌縣西
　南三十里有安平亭故縣也世尚存平州之名矣濟
　水又東北逕髙昌縣故城西又經薄姑城北城在臨
　菑縣西北五十里近濟水又東北逕狼牙固西(酈注/  今)
　(髙苑縣東南十里有麻大泊一名魚龍灣周五六十/里盖即古濟水所滙之平州也高昌縣故城在今博)
　(興縣西南薄姑城在今博興縣/東北蒲姑城是也狼牙固無考)
又東北過利縣西(水經/)
　王莽之利治也晏謨曰縣在濟城北五十里(酈注興/今博)
　(縣東有利/縣故城)
又東北逕樂安縣故城南(水經/)
　班固曰千乗郡有東安縣應劭曰取休令之名矣(酈注/  樂)
　(安故城在今博興縣東北隋改樂安曰博昌五代唐改/曰博興元和志博昌縣濟水在北去縣百步此經舊在)
　(髙昌下今據薄姑利縣俱南直臨淄而樂安故/城在博昌縣東北則此經乃錯簡故移置於此)
又東北過甲下邑(水經/)
　濟水東北至甲下邑南東厯琅槐縣故城北地理風
　俗記曰博昌東北八十里有琅槐鄉故縣也山海經
　曰濟水絶鉅野注渤海入齊琅槐東北者也又東北
　河水枝津注之水經以為入河非也斯乃河水注濟
　非濟入河(酈注冇今青州府樂安縣東北一百/十里  琅槐故城漢縣屬千乗郡)
又東北入海(水經/)
　郭景純曰濟自滎陽至樂安博昌入海今河竭濟水
　仍流不絶經言入河二說並失然河水於濟漯之北
　别流注海今所輟流者唯漯水耳郭或以為濟注之
　事實非也尋經脈水不如山經之為密矣(酈注今渤/海在  樂)
　(安縣東北一百三十里東接壽光縣界北接利津縣/界樂安本漢廣饒鉅定二縣屬齊郡其故城並在今)
　(縣東北後漢省琅槐人博昌故杜/預郭璞皆言濟水至博昌入海)
　以今輿地言之自東平㑹汶以下東阿平隂(並屬山/東兖州)
　(府/)長清齊河厯城章丘鄒平長山新城(並屬濟/南府)髙苑
　博興樂安(並屬青/州府)諸縣界中皆禹貢濟水入海之所
　經也　濟水自東平以下唐人謂之清河按戰國策
　燕王謂蘇代曰齊有清濟濁河以為固郭縁生曰清
　河首受洪水北流濟或謂清則濟也酈道元曰濟水
　通得清之目此清河之名所自來也至宋又有南北
　清河之名河渠志云熙寜十年河決澶州徙而南東
　滙於梁山張澤濼分為二派一合南清河入於淮一
　合北清河入於海南清河即泗水北清河即濟瀆也
　南渡後北清河又有大小之分盖自劉豫導濼東行
　始齊乗以大清河為古濟水小清河為豫所創志家
　皆沿其說黄子鴻非之曰以水經注元和志寰宇記
　諸書考之濟水最南漯水在中河水最北今者小清
　所經自厯城以東如章丘鄒平長山新城髙苑博興
　樂安諸縣皆古濟水所行而大清所經自厯城以上
　至東阿固皆濟水故道而自厯城東北如濟陽齊東
　青城諸縣則皆古漯水所行蒲臺以北則故河水所
　經盖宋時河嘗行漯瀆及河去則大清兼行河漯二
　瀆其小清所行則斷為濟水故道也渭按子鴻此言
　正三百餘年積傳之謬盖清河所行本濟瀆不知何
　時從厯城東北決而北入濟陽縣界與漯水合而清
　河之名遂被於漯據水經漯水逕著縣故城南著即
　今濟陽而縣南有大清河是知大清即漯其水自厯
　城入濟陽乃近世之所決非唐清河入海之故道也
　濟陽之流日盛則章丘之流日微故劉豫堰濼水使
　東以益之(齊乗云大清河自齊河縣又北經厯城上/濼橋北濼水分響河入焉又東北逕華不)
　(注山隂又東逕下濼堰濼水舊入濟處堰南即小/清河按響河即聽水也此大清河猶是濟之故瀆)其
　所行者實濟水故道而志家反以濟陽之大清河為
　古濟舛錯殊甚不有子鴻其誰正之然大清自厯城
　入濟陽及濱州以東入海之道不知決於何年意者
　宋熙寜時河嘗合北清河入海始開此道其後金明
　昌五年河復由此入海乆而後去流益深廣此大清
　之所以浩浩而小清之所以屢濬屢塞也與　水經
　叙濟水自滎陽以下原委甚悉杜預春秋釋例曰濟
　自滎陽巻縣東經陳留至濟隂北經高平東經濟北
　東北經濟南至樂安博昌縣入海郭璞注山海經畧
　同酈道元依水經以立注出河之濟又加詳焉是由
　東漢以迄後魏濟未嘗一日絶也唐人則據司馬彪
　之言以為自王莽後河南不復有濟水太子賢注後
　漢循吏傳曰濟水東流逕温縣入河度河東南入鄭
　州又東入滑曹鄆濟靑等州入海王莽末旱則枯涸
　但入河内而巳杜佑通典曰濟水因王莽末旱渠涸
　不復截河過今東平濟南淄川北海界中有水流入
　於海謂之清河實菏澤汶水合流而曰濟河盖因舊
　名非本濟水也元和郡縣志曰濟水自王莽末入河
　同流於海知河南之地無濟水矣自後所說皆襲舊
　名如鄆州之須昌濟州之長清盧縣齊州之臨邑豐
　齊全節臨濟章丘淄川之濟陽長山鄒平高苑青州
　之博昌諸縣界中並有濟水其後則不經博昌而改
　從棣州之蒲臺入海是皆襲舊名而實非濟也渭按
　鴻溝既開河水與滎濟相亂及滎澤塞為平地則河
　南無涓滴之濟矣水經之所謂濟者皆滎陽下所引
　之河水也而杜預京相璠郭璞酈道元輩皆莫能辨
　唐人始知之所見逺過於前但以為河南之濟由王
　莽末旱枯而絶則非以余考之旱枯之事郡國志繫
　河内温下酈注亦於温縣濟水故瀆下言之其所云
　枯後復通津渠勢改者謂濟水自温縣入河不復東
　至武德耳而滎陽以下絶無一字道及殆與河南之
　濟無涉釋例自巻縣博昌而外畧舉郡名故與水經
　不同孔穎達以為水流之道今古或殊杜據當時所
　見言之與水經乖異非也晉時濟水之道實與漢世
　不殊文有詳畧非枯後復通津渠勢改也若夫唐之
　清河自須昌以下所受唯菏汶則又有其故矣盖天
　寶後汴水堙廢濟渠亦無所受菏澤以西竞成斷港
　故元和志云濟自須昌始而通典云濟河實菏汶之
　合流其所謂菏者即五丈溝之水西自考城來者也
　迨元人開㑹通河引汶絶濟以資運道明永樂中又
　於古四汶口之地築戴村壩遏汶使西南流(汶水自/是盡出)
　(於汶上西南至南旺入漕四分南流出/上閘接沂泗六分北流出下閘抵漳衞)惟小鹽河一
　綫洩入清河(小鹽河在今東阿縣西南二十/里即運河所洩汶水支流也)清河賴
　諸山泉溝澤以成其川并無菏汶之可言矣而志家
　猶執清河以為禹貢之濟水不亦過乎或又云山左
　諸泉實皆濟水溢為大小清河濟雖絶而不絶也然
　此等指為濟水則可以是為滎澤陶丘之遺跡可乎
　哉東漢後河南無濟水斯為定論紛紛筆舌徒滋來
　學之惑無為也　濟瀆之水自周以來凡數變初為
　濟及導滎為川則滎與濟合鴻溝既開滎瀆為河所
　亂及滎澤又塞則所行者惟河水矣汴渠不通則鉅
　野以北所行惟菏汶戴村巳築則東阿以下所行唯
　山泉溝澤之水其號為濟者襲舊名而已濟瀆入海
　之道自唐以來亦數變初經髙苑縣北又東北至博
　昌入海其後則不由博昌通典云舊濟合在今博昌
　縣界今無元和志蒲臺縣下云海在縣東一百四十
　里海畔有一沙阜俗呼為鬬口淀是濟水入河處海
　潮與濟相觸故名盖其時濟水改道從蒲臺東北與
　河渾濤而入海也宋南渡後劉豫導濼水東行入濟
　水故道為小清河仍經高苑縣北至樂安縣入海及
　金皇統中縣令髙通改由縣南長沙溝至博興合時
　水又東北至樂安由馬車瀆入海(瀆在縣東北五十/里今為高家港)
　其後小清之上流堙塞鄒平長清新城界中故瀆皆
　為漯河所行漯河即楊渚溝水寰宇記所稱獺河者
　也厯城新志云小清河自明永樂後漸至堙塞成化
　九年嘗濬治之嘉靖十二年又塞乃復濬博興以西
　達於厯城幾三百里乆之復淤盖小清惟恃濼水為
　源堰東有阻則濼水仍自華不注東北入大清河屢
　濬屢塞職是故也水經所叙瀆同而水異水異故李
　𢎞憲云河南無濟水瀆同故黄文叔云禹迹賴此而
　猶存言非一端各有所當今與人論濟水茍以為無
　則羣指七十二泉大小清河以相難若以為有則又
　據杜佑之說詆水經不當襲舊名為濟明道謂與公
　言如扶醉人扶得一邊起又倒却一邊真可笑又可
　憎也(禹貢錐指/)
　有問濟水枯而復通畢竟在何時予曰考王景傳曰
　初平帝時河汴決壊未及得修建武十年陽武令張
　汜上言河決積乆日月侵毁濟渠所漂數十許縣逮
　後三十五年汴渠成明帝巡行下詔曰河汴分流復
　其舊迹陶丘之北漸就壤墳此汴壊而濟亦壊汴治
　而濟亦治之徵也又考晉書傅祇傳武帝時為滎陽
　太守自魏黄初大水後河濟汎濫鄧艾常著濟河論
　開石門而通之至是復侵壊祇乃造沈菜堰兖豫無
　水患郄超傳太和中桓温將伐慕容氏引軍自濟入
　河超諫曰清水入河無通運理毛穆之傳温使穆之
　鑿鉅野百餘里引汶㑹於濟此豈竟枯絶者哉大抵
　王莽世天災雖甚然皆不逺而復如王横言天嘗連
　雨東北風海水溢西南出寖數百里九河地巳為海
　所漸矣今九河故迹故具在酈氏言濟當王莽之世
　川瀆枯竭後水流逕通予謂此班氏注於垣縣云王
　屋山沇水出東南至武德入河軼出滎陽北地中又
　東至琅槐入海過郡九行千八百四十里蓋以目驗
　者言也祇縁司馬彪下語太重若改遂枯絶為曽枯
　絶則是矣　大清一統志大清河在厯城縣北自齊
　河縣流入又東北入濟陽縣界其上流即古濟水也
　小清河在厯城縣北即古濼水也臣按自漢至隋唐
　惟有濟水杜佑始有清河之名宋南渡後始有大小
　清河之分今者小清所經自厯城以東如章丘鄒平
　長山新城高苑博興樂安諸縣皆古濟水所行而大
　清所經自厯城以上至東阿固皆濟水故道而自厯
　城東北如濟陽齊東青城諸縣則皆古漯水所行蒲
　臺以北則古河水所經盖唐宋時河行濼川其後大
　清兼行河漯二川其小清所行則斷為濟水故道也
　(潛丘劄記/)
　
　
　
　
　
　
　
　
　
　
　
　
　
　
　
　行水金鑑巻八十二
欽定四庫全書
　行水金鑑巻八十三
　　　　　　　　　　江南按察使傅澤洪撰
　　濟水
漢建安九年春正月濟河遏淇水入白溝以通糧道(三/)
(國志/)
　北齊河清元年四月濟溢(河南通志/)
帝(高宗/也)東封泰山以許敬宗領使次濮陽帝曰書稱浮
于濟漯今濟與漯斷不相屬何故而然對曰夏禹導沇
水東流為濟入于河今自濟至温而入河水自此洑地
過河而南出為滎又洑而至曹濮散出於地合而東汶
水自南入之所謂泆為滎東出于陶丘北又東㑹于汶
是也古者五行皆有官水官不失職則能辨味與色潜
而出合而更分皆能識之帝曰天下洪流巨谷不載祀
典濟甚細而在四瀆何哉對曰瀆之言獨也不因餘水
獨能赴海者也且天有五星運而為四時地有五嶽流
而為四瀆人有五事用而為四支五陽數也四陰數也
有奇偶陰陽焉陽者光曜陰者晦昩故辰隱而難見濟
潜流屢絶狀雖微細獨而尊也帝曰善敬宗退矜曰大
臣不可無學(唐書許敬宗傳/)
宋乾德三年十月丙寅濟水溢鄒平(宋史太祖本紀/)
師中知濟兖二州濟水堙塞乆師中訪故道自兖城西
南啟鑿之功未半而去(宋史李師中傳/)
　古說濟水伏流地中今厯下凡發地皆是流水世傳
　濟水經過其下東阿亦濟水所經取濟水煮膠謂之
　阿膠用攪濁水則清人服之下膈疎痰止吐皆取濟
　水性趨下清而重故以治淤濁及逆上之痰今醫方
　不載此意(夢溪筆談/)
元至正二年六月癸丑夜濟南山水暴漲衝東西二關
流入小清河黒山天麻石固等寨及卧龍山水通流入
大清河漂没上下居民千餘家溺死者無算(元史順帝本紀/)
　濟之性勁源於晉伏流地中乍見乍伏一支穿太行
　為百泉為衞水一支為濟源出山東為七十二泉(空/)
　(同子/)
　濟因㑹通河借水通漕而其流竟莫可考(古言/)
　禹貢濟河惟兖州又道沇水東流為濟入于河溢為
　滎東出于陶丘北又東至于菏又東北㑹于汶又北
　東入于海周官兖州其川河濟是已水經注及山海
　經云濟水出河東垣縣王屋山初名沇水東出温縣
　西北始名濟水又東南流當鞏縣之北而南入河與
　河並流過成臯溢出為滎水東流過陽武及封丘縣
　北又東過寃朐縣南至定陶縣南又東北流與菏水
　㑹東至乗氏縣西分而為二其一東北入鉅野澤過
　壽張西與汶水合又北過榖城縣西又東北過盧縣
　北經齊郡東萊郡而入海也唐李賢謂濟自鄭以東
　貫滑曹鄆濟青以入于海宋樂史謂東平濟南淄川
　北海界中有水流入海謂之清河今按濟水在漢時
　伏流不見惟汶水自泰安州出者由故道東北流入
　海自元人引汶水入洸為運河明因之凡汶水入海
　處皆築堰壩以遏其流而入海之道遂多湮塞今所
　謂大清河者乃汶水出洸河者復從張秋分流而入
　㑹徐東南諸山泉溝澤北經長清齊河至厯城㑹濼
　水經濟陽齊東武定青城濱州蒲臺利津諸州縣界
　入海實濟河之故道也所謂小清河者即濼水發源
　濟南趵突諸泉(趵突泉在府城西一名爆流平地泉湧/高或至數尺盖濟水伏流至此而發濼)
　(水之源也由東北至小清河入海宋曽鞏二堂記曰按/圖泰山之北與齊之東南諸谷之水西北滙於黒水之)
　(灣又西北滙於柏崖之灣而至於渴馬之崖盖水之來/也衆其北折而西也悍疾尤甚及至於崖下則泊然而)
　(止而自崖以北至於厯城之西盖五十里而有泉湧出/高或至數尺其旁之人名之曰趵突之泉齊人皆謂嘗)
　(有棄糠於黒水之灣者而見之於此盖泉自渴馬之崖/潜流地中而至此復出也趵突之泉冬温泉旁之蔬甲)
　(經冬常榮故又謂之温泉其注而北則謂之濼水達於/清河以入於海舟之通于濟者皆於是乎出也齊多甘)
　(泉冠於天下其顯名者以十數而色味皆同以予驗之/盖皆濼水之旁出者也濼水嘗見於春秋魯桓公十有)
　(八年公及齊侯㑹于濼杜預釋在厯城西北入濟水自/王莽時不能越河西南濼水之所入者清河也盖預失)
　(之澄金線泉在府城西石甃方池泉亂發其下東注城/壕  澈見底波心南北有金線一道隠起水面  珍珠)
　(泉在府城内有二南珍珠泉在鐵佛巷街東今淤北珍/珠泉在都司西北白雲樓前後規入德府城中泉爆起)
　(粒粒如珍珠滙為古明湖之按一統志濟南名泉七十/二趵突為上金線珍珠次  其餘不能與三泉侔矣今)
　(按趵突金線珍珠杜康舜泉舊志已収其曰皇華曰栁/絮曰卧牛在金線東曰東高曰南漱玉北漱玉在金線)
　(南曰無憂曰石灣在趵突南或云在檻前西南曰酒泉/曰湛露在無憂西曰滿井曰煮糠在趵突北曰散水曰)
　(溪亭在北珍珠東曰劉氏曰濯纓在北珍珠西曰灰泉/在濯纓西北曰知魚在灰泉東南曰硃砂在灰泉西曰)
　(白雲在劉氏南曰登州曰望水在萬竹園内曰洗鉢在/登州東北曰淺井曰馬跑在洗鉢西南曰香泉在舜泉)
　(西曰鑑泉在舜泉南或云即檻泉也曰金虎在李承務/巷或云即黒虎也曰東密脂在金虎西南曰西密脂在)
　(東密脂西曰孝感在孝感坊内曰玉環在布政司前曰/羅姑在塔巷街東曰混沙曰灰池在城西南角場下曰)
　(芙蓉在姜家亭前曰滴水在西務北曰灰灣曰賢清在/城西五龍堂東曰雙桃在城西丁字街北曰温泉在城)
　(西石橋北城下曰汝泉在神童寺内曰龍門在神童寺/東曰染池在龍門東曰懸泉在中宫東或云在龍洞口)
　(曰都泉在中宫鎮東南曰栁泉曰車泉在中宫東曰煮/糠在四里山南曰爐泉在南山下曰甘露在大佛山曰)
　(林汲在佛谷内曰白泉在玉舍莊北五里曰金沙曰白/龍在龍洞山曰花泉在張家泊曰獨孤在靈巖寺或云)
　(在天麻嶺下曰金泉在章丘黌堂嶺或云即醴泉也北/曰漿水在龍山鎮東南曰南煮糠在䗶山窩北曰苦苣)
　(在栁鋪東一名萵苣曰熨斗在梨峪門家莊曰鹿泉在/石固寨曰龍居在章丘長城嶺西合趵突諸泉及章丘)
　(百脈泉總七十二見名泉碑齊乗曰濟南名泉碑論七/十二泉逺至中宫靈巖諸泉具載而華不注之華泉明)
　(水鎮之净明泉皆失不取况其名亦未雅稱盖殘金俗/筆也永樂間山東僉事晏璧作七十二泉詩其泉名視)
　(名泉碑所載間亦不同盖歲乆泉源淤/塞者多好事附㑹訛傳固亦不足辨云)流至城北古明
　湖(湖在府城内西北隅源出厯下諸泉一名西湖其地/占三之一由北水門出流注大小清河入海按酈道)
　(元水經注濼水北為古明湖湖水引瀆東入西郭而側/城北注又上承東城厯下泉源競發北流出郭一統志)
　(源出舜泉今按濼水遶城北流向東不入城舜泉亦止/成一井不流惟北珍珠濯纓諸泉今在德府内者北流)
　(入古明湖而自北水門出注濼水如舊豈湖中自冇泉/源暗發人不及見耶今湖多為民居填塞治圃夾蘆為)
　(沼小舟僅通曲港而蔬果蓮/藕菱芡魚蟹之利民頗資之)出而合之由華不注山下
　東流㑹巨合水(水在府城東七十里東源曰榆科泉西/源曰江水泉北流各五里合小清河)
　又東經章丘㑹淯河(河在章丘縣東一里即繡江也源/發㑹仙山下合百脈泉及東西二)
　(麻灣泉西北滙為白/雲湖流入小清河)又㑹漯河(河在章丘縣東七里齊/乗作獺河一名楊緒水)
　(源出長白山之王村峪西/北流至栁塘口入小清河)三水合流經鄒平長山新城
　又㑹孝婦河(河在淄川縣西門外源出青州益都縣顔/神鎮合瀧萌二水北經長山新城縣界流)
　(入小/清河)又東經高苑入博興樂安界合於烏河(河在新城/縣東三十)
　(里源出益都矮槐樹北即時水也亦作耏水流/入小清河舊志謂時水在陽信縣城西者非)又北至
　馬車瀆入海或云古濼水自華不注山東北入為大清
　河自偽齊劉豫道之東行始為小清河云(大清河即濟/水故道濟水)
　(伏流不見汶水自泰安州出者由故道自寜陽界西南/流至汶上縣北泗汶村至東平州南西北流入東阿縣)
　(界又東北經長清齊河厯城濟陽齊東武定青城濱州/蒲臺利津等州縣入海自元時於寜陽縣東築堽城壩)
　(遏汶水入洸以通運河明永樂間又於東平州東築戴/村壩盡遏汶水入㑹通河於是入海之道多塞汶水既)
　(入運河者又從張秋分流復由故道㑹諸州縣溝泉之/水合小清河東北注海  小清河一名濼水源發府城)
　(西趵突泉由華不注山下東行㑹巨合水又東經章丘/㑹清河又㑹漯河合流經鄒平長山新城又㑹孝婦河)
　(又東經高苑博興至樂安馬車瀆入海俗名鹽河按古/濼水自華不注山東北入大清河偽齊劉豫乃導之東)
　(行為小清河今海運乆廢河道漸淤其水復自華不注/東北入於大清河而小清河所受止鄒平而下滸山泊)
　(河白條溝鄭黄溝孝/婦河烏河諸流而巳)又按酈道元謂濟水在王莽時枯
　竭鄭樵通志亦曰濟水多涸竭自今觀之濟水勁疾
　能穴地伏流隱見無常乃其本性非真涸竭也濟水
　既伏流地中則發地皆泉又不特厯下諸邑為然是
　故一見為濟源再見為滎水又見為山東諸泉水而
　溢為大小清河其實皆濟水也又何嘗見其枯竭邪
　淮南子曰濟水通和宜麥周官曰鸜鵒不踰濟風俗
　通曰濟齊也齊其度量劉向說苑稱濟能蕩滌垢濁
　通百川於海蕩出雲雨則濟水之德又古今所並稱
　云(山東通志/)
　四瀆水之易變者莫若河變而至於絶者莫若濟予
　嘗討論濟瀆積至五載始評以二言曰新莽後枯而
　復通唐高宗前通而復枯咸出天數夫豈人謀盖後
　漢郡國志曰濟水王莽時大旱遂枯絶者此初絶也
　酈注濟水條曰其後水流逕通津渠勢改故杜釋春
　秋郭注山經並云今濟水至博昌入海者此復通也
　章懐太子賢循吏傳注曰濟水王莽末旱因枯涸但
　入河内而巳似素不知有中古復通之事者此終絶
　也(潜丘劄記/)
　濟水三伏三見與夫南北大小清河朏明先生辨之
　詳矣至引或說謂山左諸泉實皆濟水溢為大小清
　河其說本之山東通志具有確見則濟水伏流發自
　地中者豈獨七十二泉哉春秋襄十八年㑹于魯濟
　莊三十年遇于魯濟注濟水厯齊魯界在齊界為齊
　濟在魯界為魯濟由此觀之今濟南府之新泰萊蕪
　二縣泰安州肥城縣兖州府之平陰縣東平州汶上
　寜陽泗水曲阜滋陽五縣濟寜州魚臺鄒滕嶧四縣
　青州府之䝉陰縣皆有泉濟南青州皆齊地兖州魯
　地齊魯之界皆有泉則皆是濟水矣故將各州縣之
　泉臚列如左(小谷口薈蕞/)
東平州泉十四(舊九/新五)安圈泉吳家泉張胡郎泉小黄泉
(新/)大黄泉(新/)王老溝泉席橋泉净泉(新/)源泉(新/)冽泉(新/)
杷頭泉獨山泉鐵鈎觜泉坎河泉(俱入汶舊有徐家/莊灰蘆三泉今廢)
汶上縣泉三(舊二/新一)龍鬭泉濼當山泉雞爪泉(新俱入汶/舊有馬莊)
(泉今/廢)　平陰縣泉一(舊/)栁溝泉(入/汶)　滋陽縣泉八(舊四/新四)
東北新泉闕黨泉古溝泉新負假泉上蔣詡泉(新/)下蔣
詡泉(新/)西北新泉驛後新泉(新俱/入濟)　鄒縣泉十二(舊八/新四)
鱔眼泉程家莊泉(新/)孟母泉陳家溝泉白馬泉岡山泉
黄港溝泉(新/)淵源泉栁青泉馬山泉(新/)勝水泉(新俱入/白馬河)
二角灣泉(入魯橋河舊有/白莊泉今廢)　曲阜縣泉二十(舊十七/新三)横
溝泉埠下泉新安泉變巧泉(俱入/泗)青泥泉栁青泉車輞
泉逵泉茶泉雙泉曲水詠歸泉温泉連珠泉新泉曲溝
泉濯纓泉鄒村泉(新/)文水泉(新/)栁莊泉(新俱/入沂)蜈蚣泉(㑹/鱔)
(眼泉入白馬河舊/冇潺聲泉今廢)　泗水縣泉五十三(舊三十新/二十三)趵突
泉珍珠泉淘糜泉黒虎泉(四泉俱出陪尾山林/泉寺左㑹為泗源)繁星泉
白石泉(新/)蓮花泉新開泉(新/)響水泉紅石泉甘露泉(七/泉)
(在林泉寺南㑹/趵突等泉入泗)下莊泉三台泉(新/)湧珠泉石露泉(新/)甘
露新泉(新/)奎聚泉(新/)琵琶泉(新七泉俱㑹趵/突等泉入泗)潘波舊泉
潘波新泉(新/)黄陰泉吳家泉杜家泉曹家泉蔣家泉里
澇溝泉(新/)石井泉(新/)鮑村泉合德泉(新/)趙家泉龜陰泉
龜眼泉(新/)龜尾泉(新/)東巖石縫泉珍珠泉(在縣東南/尚舒社)黄
溝泉岳陵泉石河泉璧溝泉小玉溝泉大玉溝泉蘆城
泉西巖石縫泉三角灣泉雪花泉(新/)新開第二泉(新/)天
井泉(新/)醴泉(新/)醴前泉(新/)七里溝泉(新/)馬莊泉(新/)馬跑
泉(新/)魏莊泉(新俱/入泗)　滕縣泉十八(舊十五/新三)北石橋泉三
里橋泉大烏泉絞溝泉趙溝泉荆溝泉趵突泉劉家溝
泉(新/)南石橋泉玉花泉魏家莊泉(新/)三山泉黄溝泉白
山泉(新/)温水泉黄家溝泉(俱轉入南/陽新河)三界灣泉龍灣泉
(二泉挑/入新河)　嶧縣泉五(舊三/新二)許有泉温水泉搬井泉(新俱/轉入)
(南陽/新河)許池泉龍王泉(新俱入/邳州河)　寧陽縣泉十二(舊/)龍魚
泉龍港溝泉魯姑泉濼當泉(俱入/汶)蛇眼泉(㑹諸泉入漕/河經洸濟出)
(天津/閘)張家泉井泉三里溝泉古泉栁泉(俱㑹蛇眼等/泉入漕河)金
馬莊泉古城泉(俱入/漕河)　魚臺縣泉十四(舊五/新九)東龍泉平
山泉古泉(新/)廉家潭泉(新/)西龍泉聖母泉(新/)黄良泉廟
前泉滕家泉(新/)河頭泉(新/)高家東泉(新/)高家西泉(新/)陳
家泉(新/)中溢泉(新俱入南/陽新河)　濟寜州泉三(舊/)蘆溝泉(入/南)
(陽閘/河)拓基泉(入棗林/閘河)馬陵泉(入魯橋/閘河)　泰安州泉三十
八(舊三十/五新三)板橋灣泉皂泥溝泉鯉魚溝泉范家灣泉鐵
佛堂泉清泉周家灣泉風雨泉馬兒溝泉梁子溝泉(新/)
木頭溝泉龍灣泉張家泉梁家莊泉上泉馬蹄溝泉臭
泉朔港溝泉水磨泉狗跑泉報恩泉陷灣泉胡家港泉
馬黄溝泉龍王泉濁河泉斜溝泉羊舍泉顔謝泉北滚
泉順河泉韓家莊泉(新/)力溝泉東栁泉神泉(新/)西栁泉龍
堂泉水波泉(俱入/汶)　新泰縣泉十四(舊十二/新二)南陳泉魏
家泉南師家泉名公泉(新/)張家泉公家莊泉孫村泉西
周泉名灣泉(新/)和莊泉西都泉古河泉劉杜泉靈查泉
(俱入汶舊有北鮑泉及/北流泉萬歲泉今廢)　肥城縣泉九(舊五/新四)清泉拖車
泉(新/)鹽河泉董家泉(新/)臧家泉吳家泉王家泉開河泉
(新/)馬房泉(新俱/入汶)　萊蕪縣泉十六(舊十一/新五)小龍灣泉湖
眼泉蓮花池泉郭娘泉牛王泉鵬山泉烏江岸泉鎮里
泉趙家莊泉王家溝泉半壁店泉海眼泉(新/)雪家莊泉
(新/)水河泉(新/)魚池泉(新/)新興泉(新俱/入汶)　䝉陰縣(舊有泉/河順德)
(伏牛峪官橋卞家莊五/泉俱入邳州河今廢)　沂水縣(舊冇單家銅井芙蓉/上泉盆泉灰泉大泉)
(小水雪王臺龍王堂共十泉/俱入邳州河今廢  明㑹典)
　濟水源出王屋山伏見不常其流遂分南北汶合北
　濟故道以入海而元人自安民山開河由壽張北至
　臨清謂之引汶絶濟迨明初遏汶全流從南旺分水
　屈曲西北達臨清為運道直奪大小清河東北出海
　故道即所謂北濟也泗合南濟故道以入淮元人於
　堽城之左作斗門遏汶南流至任城謂之引汶入濟
　迨明初遏汶諸流别從金口東穿兖州府城西出納
　闕黨等泉至濟寜城東㑹洸流入天井閘今府城㑹
　河俗謂之府河亦謂之濟河是闕黨諸泉即濟水伏
　見之源濟寜相近現行漕河河身左右渠流皆所謂
　泗合入淮之南濟也諸泉之由濟入運者在北則有
　汶上西北濼灙蒲灣諸水在南則有滋陽之闕黨等
　泉　汶水之源有三一發泰山僊臺嶺一發萊蕪原
　山陽一發萊蕪寨子村㑹泰山諸泉至静封鎮合而
　為一謂之大汶口轉西南與小汶河合小汶源出自
　新泰官山下西流至徂徠山陽入大汶合流至寜陽
　西北分而為二其一為元人所改由堽城南流别為
　洸水其一由堽城西流至東平州東五十里㑹坎河
　諸泉至泗汶口而分其西流者入大清河由東阿而
　北至利津入海此故道也明永樂中濬㑹通河乃移
　堽城壩於青川驛以遏其入洸之流於坎河之西築
　戴村壩以遏其入海之路使其全流盡出於汶上城
　北二十五里受濼澢諸泉謂之魯溝又西南流至城
　北二里受蒲灣泊水謂之草橋河又西南流十里謂
　之白馬河又西南流二十里謂之鵞河鵞河者故宋
　之運道也涸而為渠汶水由之又西南十五里謂之
　黒馬溝又西南至南旺入於漕南流者十之三四北
　流者十之六七是為分水口諸泉之由汶濟運者凡
　百四十有四新泰二十五萊蕪二十四泰安四十七
　肥城九平陰二寜陽四東平二十五汶上六䝉隂二
　　洸水即汶之支流汶水經寜陽之北元人既為水
　門於堽城之左遏之益泗復為閘於奉符導之為洸
　盖時未知分水南旺即於濟寜㑹源閘分水故為㑹
　通河之源者即洸也明初遏汶全流西北從南旺分
　水仍於寜陽壩西十里増築新壩一座於其南别開
　河十里浚之南流以存洸一線其後為積沙所壅更
　於洸北作東西二閘以導閘西之栁泉使穿東閘出
　北㑹寜陽縣南蛇眼等泉環流仍入東閘以歸於洸
　西南流至濟寜㑹泗沂合流同入天井閘濟運諸泉
　之由洸入運者惟寜陽之西栁蛇眼等九泉　泗水
　源出於陪尾山下四泉同發故曰泗水因以名其縣
　四泉合而成流西南行經卞城其西有泉數十自縣
　之南境北流入之又有泉數十自縣之北境南流者
　入之自此西過其縣北又西過曲阜城北五里分為
　二流北為洙瀆流繞聖墓之前而泗水繞其後皆過
　孔林西復合為一西至兖州府城東五里金口閘東
　沂水雩水入之諸泉之由泗入運者本縣五十九曲
　阜五　沂水源出尼山麓過曲阜南而東來雩水出
　曲阜南馬跑泉過鄒縣境而東來同謂之沂水沂即
　合泗於金口壩東復為二流其十之九即下金口壩
　南由濟寜境入魯橋閘其十之一入兖州府城出西
　門外納闕黨蔣詡七泉合流六十里至濟寜城東復
　屈從南㑹於洸水入天井閘諸泉之由沂入運者曲
　阜十九滋陽入而濟寜之托基浣筆等泉自入運者
　不與焉(山東全河備考/)
　新泰縣(薈蕞云新泰古平陽地春秋宣八年城平陽/即此晉置新泰縣取新甫泰山之義南接洙)
　(泗東瞰淄青西瞻泰岱北枕新甫谿/山峻隘據東南之勝焉今屬濟南府)南師泉距縣東
　北十五里出山坡石縫中自南師店北起東流長一
　里入南師㑹河　魏家泉距縣東北三十里出山坡
　石縫中自三山莊東流長一里入南師㑹河　高峪
　泉距縣北三十里出土中自北師莊迤北南流長一
　里入南師㑹河　路踏泉距縣東北四十里出石縫
　中自孤山莊迤北南流長五里入南師㑹河　名公
　泉距縣東南三里出名公村沙土中自果元莊迤西
　西南流長二里入南師㑹河　張家溝泉距縣南十
　里出土中自名公莊迤西南流一里五十步入南師
　㑹河　嘯泉距縣南三里出土中自大窪莊前流長
　五里入南師㑹河　已上七泉俱入南師㑹河南師
　河自高峪鋪流至小汶長五十里(以下俱山東全河備考/)
　北陳泉距縣東南十里出平地土中自北陳莊流長
　五里入嶅山㑹河　南陳泉距縣東南十五里出沙
　土中自南陳莊流三里入嶅山㑹河　北鮑泉距縣
　東南十里出北鮑莊沙中自陵溪莊流長五里入嶅
　山㑹河太公泉距縣東北三十里出太公峪沙土中
　自陵溪莊南流五里入嶅山㑹河　巳上四泉入嶅
　山㑹河嶅山河距縣東八里自陵溪莊流至小汶六
　十里
　新西周泉距縣西北十五里出沙土中自西周莊流
　長一里入西周㑹河　西周泉距縣西北八里出沙
　土中自西周莊流長一里半入西周㑹河　杏山泉
　距縣西北十里出杏山西坡下流長八十五步入西
　周會河　金溝泉距縣西北十里出土中自杏山西
　北流長一里入西周會河　公家莊泉即龔家莊泉
　距縣西南八里出石縫中自公家莊東流長二里入
　西周㑹河　賈周泉距縣西南十里出土中自公家
　莊南流長八十五步入西周㑹河　巳上六泉入西
　周㑹河西周河自魏胡山流至小汶長四十五里
　周家泉距縣西北三十五里出周家莊土中自青萊
　嶺流長五里入崖頭㑹河　崖頭泉距縣西北三十
　里出土中自崖頭莊東流長二里入崖頭㑹河　搆
　溝泉距縣西三十里出土中自搆上村流長二里入
　崖頭會河　巳上三泉入崖頭㑹河崖頭河自青萊
　嶺流至小汶七十五里
　和庄泉距縣西北五十里出和莊村沙土中自和庄
　南西南流長二里入羊流會河　紅河泉距縣西北
　五十里出土中自裹頭城東南流長二里入名灣泉
　上源　釣魚臺泉距縣西南五十里出土中自裹頭
　城東南流長二里入名灣泉上源　名灣泉距縣西
　南四十里自裹頭城東南流長二里入羊流㑹河
　巳上四泉共會入羊流會河羊流河自蓮花山前起
　至小汶八十里
　劉杜泉距縣西南四十里地名泉頭村出高坡石縫
　中自雲山寺前流長三里自劉杜渠入廣明河　萬
　歲泉即萬松泉距縣西南三十里出劉杜集石縫中
　自南流泉莊起西南流十里㑹劉杜入廣明河　澇
　坡泉距縣西南二十里出土中自澇坡莊東流長十
　五里入廣明河　巳上三泉俱入廣明㑹河廣明河
　自南澇坡太安界起至汶河長七十里
　大峪泉距縣東南二十里出土中自大峪莊南流長
　一里徑入小汶　栁溝泉距縣南二十里出東都莊
　南土中北流一里入小汶　孫村泉距縣西南十五
　里出鳯凰莊前石縫中西南流一里入小汶　西都
　泉距縣南二十里出西都莊渠石中池名老鼠汪北
　流長二里徑入小汶　里橋泉距縣西南二十里長
　一里㑹入古河泉五步㑹汶　古河泉距縣西南二
　十里古河莊出土中志云珠光迸出雨氣遄飛泉之
　傑出者流長一里徑入小汶　北流泉距縣西南二
　十五里出石縫中寺山莊北流長八里入小汶　劉
　都泉距縣西二十里出劉管莊東土中南流長二里
　入小汶　黄水灣泉距縣西南四十里出土中瓦窰
　頭莊西流長一里入小汶　靈查泉距縣西南七十
　里出靈查莊南池土中西北流長一里入小汶　巳
　上十泉俱入小汶河小汶自䝉陰交界起至泰安州安
　家莊止共長一百二十里
　按小汶水距縣東四十里源出龍堂山㑹平陽西南
　流入大汶其外諸渠有羊流河源出新甫山右入汶
　平陽河源出孤山左經城東始盛南入汶廣寜河源
　出周家泉南入汶蘇莊河源出新甫山南入汶廣明
　河源出關山北流入汶總由小汶納南師諸泉西南
　流云(以上俱山東全河備考/)
　
　
　
　
　行水金鑑巻八十三
欽定四庫全書
　行水金鑑巻八十四
　　　　　　　　　　江南按察使傅澤洪撰
　　濟水
　萊蕪縣(薈蕞云萊蕪古嬴地孟子去齊止於嬴即此/漢置萊蕪縣水經云齊靈公滅萊萊人播流)
　(此谷邑落荒蕪故名東界䝉隂西接泰/安北至章丘南隣新泰今屬濟南府)海眼泉距縣
　東南六十里出黄山保土中即發寨子村為浯汶河
　源也長半里水茂盛通流入汶　連珠泉距縣東南
　六十里水茂盛長半里通流入汶　坡里泉距縣東
　南五十里在碁山保長二里西北入大汶　清泥溝
　泉距縣東四十里長半里通流入汶　湖眼泉一名
　狐眼泉眼似狐故名距縣東南三十里出顔莊保土
　中西南流入汶　朱家灣泉距縣東南二十七里出
　黄山保土中北流入汶　張家灣泉距縣東南二十
　六里出黄山保土中北流入汶　蓮花泉距縣東南
　三十里(一作二/十五里)出碁山保山坡下土中西流入汶
　已上八泉從縣東入汶
　鵬山泉距縣東北二十一里出鵬山麓石縫中即發
　响水灣牟汶上源也水茂盛長三里西南流㑹趙家
　泉又三里入盤龍河又五里入大汶　趙家泉距縣
　東二十四里在鵬山保出古牟城南土中水茂盛長
　一里南流至盤龍河入汶　雙龍泉距縣東二十四
　里水茂盛長半里至盤龍河入汶　斜里泉距縣東
　二十四里長半里至盤龍河入汶　巳上四泉東北
　來至盤龍河入汶
　半璧店泉距縣西三十五里出毛埠保土中西南流
　入汶　西夾溝泉距縣西三十四里入半璧店泉同
　入汶　青陽港泉距縣西南三十里長三里北流入
　汶　賀家灣泉距縣西南四十五里長一里北流入
　汶　王家溝泉距縣西二十八里出新莊保土中西
　南流二里半入汶　牛王山泉距縣西南二十五里
　出南宫保土中蔭泉三長二里半西北流入汶　盧
　家莊泉距縣西南二十五里長八十步入牛王山泉
　轉流入汶　韓家港泉距縣西南十五里出土中長
　一里西北流入汶　郭娘錦泉出石嶺下世傳郭娘
　濯錦於此距縣西南十四里長二里半西北流入汶
　泉如萬珠噴濺蔭泉十九仰出地中者無數入其境
　可以忘世為萊蕪諸泉之最　片錦泉距縣西南十
　四里長三百二十步水盛北流入汶　坡草泉距縣
　西南五里出汶南保土中長一里半北流入汶　逯
　馬河泉距縣東三里長二里半南流入汶　小龍灣
　泉距縣東北五十五里出蒼山保小嶺下土中曲折
　如龍故名長一里至嘶馬河入汶　大龍灣泉距縣
　東北四十里水微細長一里至嘶馬河入汶　烏江
　岸泉距縣北二十五里出垂楊保沙中長二里西南
　㑹鎮里等泉至嘶馬河入汶蔭泉二　北海眼泉距
　縣北二十五里長半里水盛入烏江岸泉轉至嘶馬
　河入汶　垂楊泉距縣北二十七里長一里水盛入
　烏江岸泉至嘶馬河入汶　鎮里泉距縣西北二十
　八里出鎮里保平地石縫中長十里上源水微下流
　水盛西南流至嘶馬河轉入汶　青橋泉距縣西北
　二十五里水茂盛長半里入鎮里泉至嘶馬河轉入
　汶　西碧泉離城西北二十五里半水微細長一里
　入鎮里泉至嘶馬河入汶　龍興泉距縣西北十五
　里出垂楊保沙中長十四里水微細至嘶馬河入汶
　　巳上諸泉入嘶馬河轉入汶
　北夾溝泉距縣北三十三里長半里入水河泉今枯
　　水河泉距縣西北三十三里出垂楊保土中長十
　一里水微細至泰安州㑹河入汶　沙灣泉距縣西
　北三十四里長二里半水微細至泰安州㑹河入汶
　　助沙泉距縣西北三十五里長一里水微細至泰
　安州㑹河入汶　李家灣泉距縣西北五十八里長
　半里水盛至泰安州㑹河入汶　涼坡泉距縣北六
　十里出雪野保長一里入薛家莊泉至泰安州㑹河
　入汶　薛家莊泉距縣北六十里出雪野保長一里
　水盛至泰安州㑹河入汶　黒龍泉距縣西北六十
　一里長半里水盛至泰安州㑹河入汶　老龍泉距
　縣西北六十二里水盛長一里至泰安州㑹河入汶
　　新興泉距縣西北三十五里出新興保長十里㑹
　魚池等泉西流二十五里至泰安州㑹河入汶　魚
　池泉距縣西北四十五里出舊寨保長三里水盛下
　流㑹新興至泰安州㑹河入汶　星坡泉距縣西北
　六十里長十里水微細至泰安州鯉魚溝入汶　大
　龍泉距縣西北五十里長一里水盛至泰安州㑹入
　汶　巳上諸泉入泰安州㑹河入汶
　萊蕪古泉三十五眼額設泉夫一百二十名後縁枯
　淤僅存二十五泉而夫亦隨減存九十名近陸續搜
　復古泉十處又増新開泉十一處通共泉源四十六
　而夫少疏濬竭蹷所宜按泉添夫者也
　泰安州(薈蕞云春秋之博邑也隋為汶陽博城二縣/地唐曰泰州宋為奉符縣金升泰安州至於)
　(今不改屬濟南府山有泰岱水有汶河泉源六十餘/處而州之疆域北厯城南寜陽泗水東萊蕪䝉隂新)
　(泰在其東南肥/城在其西北)鳳凰泉距州東四十里地名郭家莊
　出土中入汶　清泉距州東三十里出王莊土中入
　汶　鐵佛堂泉距州東三十里地名侯家店出土中
　長二十里入沙河六里轉入汶　周家灣泉距州東
　二十五里地名栗林莊出土中入沙河六里轉入汶
　　皂泥溝泉距州東五十里地名喬家莊出土中西
　南流入汶　風雨泉距州東三十里出土中長六里
　入汶　巳上諸泉南入汶
　范家灣泉距州東五十里出土中長八里西南流入
　汶　鯉魚溝泉距州東五十里出新店莊土中長一
　里西南流㑹范家灣泉又西南轉入汶　大興橋泉
　距州東六十里出土中長二十里入汶　板橋灣泉
　距州東六十里出板橋灣土中長八里西南入汶
　雲潭泉距州東五十里出沙中長二里入汶　巳上
　諸泉南入汶
　北滚泉距州東六十里地名崅谷莊出沙土中長五
　里入汶　順河泉距州東六十里出石縫中長二里
　小泉同㑹北流六里入汶　㑹泉距州東六十里出
　沙中長七里入沙河轉入汶　搬到井泉距州東六
　十里出沙中入沙河轉入汶　坡里泉距州東北六
　十里係沙泉出井中數步㑹前泉入沙河轉入汶
　巳上諸泉由沙河北入汶
　明堂泉即謝過泉距州東北十五里出沙中長二十
　五里入泮河轉入汶　金星泉距州西南一里出沙
　中㑹廣生泉轉入泮河　廣生泉距州西北二里出
　石中入泮河轉入汶　張家泉距州南八里出南村
　保沙土中入泮河　木頭溝泉距州南十二里係泥
　泉入泮河轉入汶　龍灣泉距州南二十五里係沙
　泉入泮河轉入汶　馬兒溝泉距州東南三十出舊
　縣保土中廕泉四南流五里入泮又東南三里入汶
　　梁子溝泉距州南三十里係泥泉合明堂泉入泮
　轉入汶　梁家泉距州南三十里出髙坡土中東南
　流入汶　巳上諸泉由泮河轉入汶
　吳山溝泉距州東南四十五里出崔家莊山溝中西
　流入汶　滄浪溝泉距州東南五十里出潦泊店山
　根下西流入汶　顔謝泉訛為言謝距州南六十里
　出顔謝村沙中南流入汶　西顔謝泉距州南五十
　里出土中入顔謝泉轉入汶　白土涯泉距州南七
　十里出沙中入汶　巳上近山諸泉入汶
　龍堂泉距州南七十里地名香城保出沙中南流五
　里入小汶　香城泉距州南七十里出土中入小汶
　　良甫泉距州東南八十里出沙中入小汶　韓家
　莊泉距州南一百里地名山陰保石泉出土中北流
　入小汶　皮狐泉距州東南九十里出沙中入小汶
　　水坡泉距州東南一百里出土中西北流入小汶
　　石縫泉即新莊石縫泉距州東南一百里出土中
　入小汶　西栁泉又名二栁泉距州東南一百里係
　沙泉地名樓厎集東西二栁俱出石縫中西北合流
　數步㑹小栁又十二里轉入小汶　東栁泉又名神
　泉距州東南一百里入西栁泉　小栁泉距州東南
　一百里出沙中入西栁泉轉入小汶　海旺泉距州
　東南一百里出土中入西栁泉轉入小汶　黒虎泉
　距州東南一百里係沙泉入西栁泉轉入小汶　力
　溝泉距州東南一百里係沙泉地名力里村出土中
　入小汶　羊含泉距州東南一百里地名羊含村出
　石縫中西南流入汶　新興泉距州東南九十里出
　土中入小汶　水泉距州東南八十里出土中入羊
　含泉下源轉入小汶　巳上諸泉俱由小汶轉入大
　汶
　斜溝泉距州東南一百二十里地名汶西村出土中
　西南流三里入小汶　濁河泉距州東南一百里地
　名泉河集出平地石縫中廕泉二西北流十五里入
　小汶又七十里入汶　真溝泉距州東南一百里出
　土中入濁河泉轉入小汶　鬭泉距州東南一百里
　係石泉入真溝泉轉入小汶　巳上諸泉俱由小汶
　㑹東南諸泉入汶
　上泉距州西南五十里出石牆村石縫中廕泉一西
　南流入漕河㑹馬蹄等泉入濁河四十八里入汶
　水磨泉距州西南六十里地名西界保出土中入濁
　河轉入汶　靈應泉距州西南五十里出土中入上
　泉轉入㑹河　新查出泉距州西南五十里出土中
　入上泉轉入㑹河　臭泉距州西南五十里出撒象
　莊土中入上泉轉入㑹河　馬蹄泉距州西南五十
　里出土中入上泉轉入㑹河　溯淃溝泉距州西南
　五十五里出侯村土中廕泉一西南一里㑹上泉轉
　入㑹河　狗跑泉距州西南六十里出下張保石縫
　中入㑹河轉入汶　小泉一曰噴金西南流四十餘
　步㑹入報恩泉　報恩泉距州西南六十里出報恩
　寺井中石泉長五十步入狗跑泉轉入㑹河西南二
　十餘步㑹陷灣　陷灣泉距州西南六十里出石寨
　村土中長一里入狗跑泉轉入㑹河廕泉二西南流
　半里㑹狗跑　巳上諸泉俱由濁河轉入汶
　龍王泉距州西南一百里出石中入沙河轉入汶
　坤温泉距州西南一百里出沙中入沙河轉入汶
　涼泉距州西南一百里出土中入沙河轉入汶　巳
　上三泉極西在渠外入沙河轉入汶
　胡家溝泉距州西南六十里出南仇保土中枯涸
　馬黄溝泉距州西南九十里出土中入汶
　肥城縣(薈蕞云肥城於周為肥子國漢置肥城縣東/隣泰安西接平陰東南為泗水西南為東平)
　(北抵長清岱宗峙其左陶牛環其/右枕五嶺而面汶河屬濟南府)鹹河泉距縣西南
　五十里在衡魚社沙土中西南流長二里㑹吳家等
　泉廕泉六　董家泉距縣西六十里在衡魚社沙中
　廕泉三西南流百步㑹入鹹河泉　臧家泉距縣西
　六十里在衡魚社沙土中廕泉三西南流百餘步㑹
　董家泉　巳上三泉㑹渠至吳家王家二泉長二里
　五十步　吳家泉距縣西六十里在衡魚社沙土中
　廕泉七西南流二里㑹臧家泉黄家泉一名王家
　泉距縣西南六十里在衡魚社沙土中廕泉七　已
　上五泉㑹渠至開河泉長二里一百五十步
　開河泉距縣西南四十五里在衡魚社大劉村土中
　長六里三十步下源至拖車泉㑹渠長八里五十步
　廕泉四　拖車泉距縣西南五十里在衡魚社劉家
　莊土中長二里三十步下源至馬房泉渠又長十里
　二十步廕泉四　馬房泉距縣西南五十里出馬房
　村沙溝中西南長十七里至平陰㑹渠界又長十二
　里二十步廕泉一　聖惠泉距縣西四十里出土中
　接震澤泉　震澤泉在聖惠東出土中接引兊泉
　引兊泉在聖惠西出土中合聖惠震澤二泉俱入馬
　房泉　巳上諸泉入衡魚河轉流入汶
　清泉距縣東南四十里出安寜村沙土中南流入汶
　　新開泉在六房社劉家村流入清泉河入汶　又
　廢泉一曰陶朱在陶山下從陶山牛山合流成河甚
　沛惜下源數十里散入坡地然志言從古不能開濬
　為廢泉矣
　按縣志大清河在縣城西北七十里即濟水故道俗
　呼鹽河以商販魚鹽舟楫不絶故名東北經平陰界
　又北經齊河等縣至利津即東出海矣今泉源内另
　有鹹河泉在衡魚社㑹諸泉西南流為衡魚河至東
　平州入汶者當以水味鹹鹵為言名同而實異矣
　平陰縣(薈蕞云禹貢東原厎平邑在東原之陰於周/為譚子國後屬齊築平陰城隋始置平陰縣)
　(東至肥城西接東阿東平在/其南長清在其北屬兖州府)泊頭泉距縣東五十里
　地名孝直浦迤北出山溝石中東北流十里餘入衡
　魚河　新栁泉距縣東南二十五里地名栁溝村出
　高坡沙土中三十里入衡魚河㑹肥城諸泉又南流
　至官橋厯東平州一百四十里入汶　橋口泉在縣
　東南七里山下西北流至縣南河外東遶城周匝西
　行又十里舖西南有泉東北行至南門外西流與此
　泉㑹又東溝水西流亦與此泉㑹形如川字遇秋澄
　泓一派紋錯如錦色名錦川以此皆入大清河為邑
　八景之一　天井泉在縣東二十里山磵石井中泉
　勢如趵突飛流界道雖旱不涸北入大清河為邑八
　景之一　拔井泉在縣西南五十里出九峪山崖經
　石峽入大清河　馬跑泉在縣西南五十里赤溝山
　北崖石竇間入大清河　按平陰泉東北流由衡魚
　河入汶者只泊頭新栁二泉其餘東南西南諸山出
　泉有橋石天井拔井馬跑泉即濟源發伏俱入大清
　河不濟運又縣西濟水下流南岸有山蹲龍盤石跨
　礙行舟宋時别鑿新開河避之北行而大清河即西
　北抵東阿縣界三空橋五空橋等處東北隣逼漕河
　不逺宜慎固隄防云
　東平州(薈蕞云禹貢東原厎平東平之名由此春秋/為須句郕鄣宿四附庸國北有危鳳諸山東)
　(有汶泗諸水南接濟鄆之境西襟㑹通之河岱/桃雄據於東北安梁角峙於西南屬兖州府)高家
　泉距州東南五十里出蓆橋村土中在河南涯入蓆
　河距坎河壩十四里西出口入㑹河　坎河泉距州
　東南五十里出劉家所山根沙土中在河北涯入蓆
　河西出水口甚近廕泉二　鐵勾觜泉去坎河泉六
　里出西莊村土中在河北涯有廕泉一處迤東入蓆
　河　巳上三泉西出口入㑹河　高莊泉距州東南
　五十里係石泉在河北涯入蓆河　雙鳴泉距州東
　南五十里出土中在河東涯分東西二股入蓆河
　單眼泉距州東南五十里出土中在河東涯分二股
　入蓆河　巳上三泉相近俱入蓆河
　巻耳泉距州東五十里出土中在河東崖　半畝泉
　距州東五十里出土中在河南涯　三眼泉距州東
　五十里在河北涯　安宅泉距州東五十里出土中
　在河東涯　勝水泉距州東五十里出土中在河北
　涯　安圈泉距州東五十里出蓆橋村土中廕泉二
　在河南涯分東西二流　餴饎泉距州東五十里出
　土中在河東涯　已上七泉相近皆入蓆河
　口頭泉距州東五十里出土中在河東涯　浮問泉
　當為浮汶距州東北五十里出土中在河東涯　大
　成泉距州東北五十里在河東涯　徐家泉距州東
　北五十里出土中在河西涯　張貨郎泉距州東北
　五十里出夏雪村土中在河西涯蔭泉二　已上五
　泉相近皆入蓆河由東出口入㑹河
　冷河泉即冷和泉距州東五十里出土中分東西二
　處入蓆河　蓆橋泉距州東五十里出土中共十六
　處出水為諸廕泉之總領　第二泉泉小出水近
　第三泉泉小出水近　第四泉係石泉甚寛出水頗
　逺　第五泉小路近　第六泉不甚寛出水頗逺
　第七泉不甚寛出水亦逺　第八泉小路近　第九
　泉小路近　第十泉小路近　第十一泉小路近
　第十二泉小路近　第十三泉小路近　第十四泉
　小路近　第十五泉身頗大出水畧逺　第十六泉
　即為本泉下源出水甚近　已上諸泉並流差分逺
　近各入蓆河
　二黄泉距州東北五十里有蔭泉三處為三四五黄
　同入蓆河　大黄泉距州東北五十里出土中　王
　老溝泉距州東北五十里出小雪村土中　已上通
　計二十二泉相近皆入蓆河㑹流
　烈泉距州東北四十里距獨山泉數步㑹入蓆河
　獨山泉距州東北四十里出套裏村山谷石縫中廕
　泉二東南流長三里㑹扒頭泉　扒頭泉即芭頭泉
　距獨山三里夾㑹出山坡石縫中　源泉距芭頭數
　步㑹入蓆河　郝家泉距州東北四十里出山溝土
　中距源泉三里㑹入蓆河　净泉距州東北四十里
　出石縫中距郝家泉一里㑹入蓆河　小王泉即新
　泉距净泉五里自石縫中出　巳上七泉俱係山泉
　水微渠道或徑入或滙歸蓆河然自蓆橋泉巳下俱
　西出口入㑹河
　神瀵泉距州東北五十五里出土中　湧泉距州東
　北五十五里出土中　孫泉距州東北五十五里出
　土中　遊龍泉距州東北五十五里出土中　吳家
　泉距州東北五十五里出蒼紅村土中泉身寛大井
　廕泉五出水甚逺　巳上五泉相近滙流入蓆河又
　東出口入㑹河　按出水口者自肥城衡魚河經本
　州官橋蓆橋蓆河又經坎河壩戴村壩南流之㑹河
　也
　汶上縣(薈蕞云汶上故魯中都戰國屬齊為平陸金/置汶陽尋改今名左接魯甸右跨梁山背枕)
　(四汶面據三/湖屬兖州府)龍鬭泉距縣東北五十里地名陶成出
　雲尾村土中泉脈鼎沸如兩虯相擊然故名流一里
　㑹下源雞爪泉　薛家溝泉在龍鬭東出土中流一
　里㑹下源龍鬭泉　老源頭泉在龍鬭東北出土中
　地名陶成流二里㑹下源薛家溝泉　雞爪泉在龍
　鬭泉東一里地名陶成出土中流一里㑹玲璫泉
　玲璫泉即趙家橋泉左右小泉二距龍鬭南三里地
　名渠村出土中流四里㑹入坡石橋　濼澢泉距縣
　東北五十里出羅山村在坡當地方土中距龍鬭三
　里流三里十三步自㑹入坡石橋　已上共六泉以
　龍鬭為主而渠道則同㑹入坡石橋西至金龍口又
　西至崔家橋入汶水大渠
　汶上泉渠自崔家橋經路家橋至張顯橋共二十四
　里至泊浪橋又七里至軍德橋又經畢家橋何家橋
　便易橋共二十六里至金龍口此處總謂之魯溝又
　經張家橋孫家橋大石橋屯橋共二十五里半乃至
　濼澢泉又一里半至坡石橋諸泉之所滙入也三里
　半至楊家橋又一里半至趙家橋左右玲璫泉又一
　里至雞爪泉又一里至龍鬭泉自濼澢以下共八里
　半至龍鬭尚餘三里為龍鬭廕泉二一里至薛家溝
　泉又二里至老源頭共長九十五里有奇而汶上泉
　渠止矣上源至下源共長四十一里
　馬莊泉距縣東南十八里出馬莊坡土中泉眼二十
　四處流十五里至城南伏地不見另出水口四里至
　崔家橋則仍出城北同入前渠道
　寧陽縣(薈蕞云寜陽春秋魯郕邑漢為剛蛇丘二縣後/復析置寜陽南北朝元魏省蛇丘剛二縣入之)
　(今縣境内有剛縣城逼近汶水即今堽城也府志云寜/陽接泰山南麓城以北多山汶水經其境益以諸水為)
　(運道所資/屬兖州府)蛇眼泉石口以泉孔如蛇眼故名在縣北門
　外迤東一里出土中東南流長半里㑹三里泉等入
　􁠧河　日淵泉石口即李家泉在縣北門外迤北三
　官廟後東南流長半里入古泉㑹入蛇眼泉　古泉
　石口距縣北門外迤北一里東流長半里㑹入蛇眼
　廕泉一　三里溝泉土口在縣東門外迤北一里餘
　出土中新廕小泉四舊廕泉七南流長二里㑹蛇眼
　　井泉石口在縣東門外迤北四十步出土中西南
　流長三十步㑹蛇眼㑹三里溝泉　金馬莊泉距縣
　東南八里出劉家村土中蔭泉二西南十二里㑹蛇
　眼　張家泉土口在城東蒲莊村迤東十二里向西
　流八里㑹蛇眼入􁠧河廕泉七　巳上諸泉俱入􁠧
　河　按􁠧河即縣河厯蛇眼諸泉水南流至府城北
　三十里入於洸即歸天井閘矣
　古城泉石口在城南十二里沙莊村出土中長五里
　西南流十二里㑹入滋陽縣漕河接濟天井閘　魯
　姑泉以魯姑棄子存姪得名距縣西北二十五里在
　鶴山之陽出常家村土中西南流六十五里入淵璫
　山泉又西㑹汶上縣龍鬭泉入汶　濼澢泉距縣西
　北三十五里距魯姑十里出蘿山村土中廕泉六西
　南流三里㑹汶上縣濼澢入蒲灣泊又西二里入龍
　鬭泉入汶　龍魚泉距縣東北六十里土口出黄家
　村土中廕泉二十九又王家等泉三十二西流十里
　㑹龍港泉　龍港溝泉澄泓一派萬孔沸湧浪花砂
　礫宛若珠璣雖旱不涸距縣東北五十里出韓家村
　土中廕泉二十七又小河等二十七西北流三里㑹
　龍魚又三里入汶
　新電泉距縣東北二十五里出劉家莊土中旱則無
　水挑濬微津有二眼掘下源可入洸　羅星泉在縣
　東北三十五里出殷家堂土中長十五里流入洸河
　去汶五里以沙阻開入洸便　已上二泉乆枯難濬
　栁泉土口距縣西十里舊南流十五里入洸至嘉靖
　初洸水乆涸栁泉南入於洸者悉滲於沙不達於漕
　乃於洸河兩岸東西相對各立一閘大雨時行則閉
　閘門以防其溢春冬水淺則啟閘門以達其流東㑹
　蛇眼等泉􁠧河合流悉至天井濟運迨明季依前南
　流入洸至康熙三年仍改東流經城㑹諸泉以入􁠧
　河
　泗水縣(薈蕞云泗水於周為魯卞邑隋改今名東費南/鄒西曲阜北泰安縣東有陪尾山泗水發源其)
　(下泉源甚多或從地湧或從旁溢戛玉潄金滔滔不竭/虎豹競形蛟龍吐沫五步成溪百步成河渀騰萬里終)
　(始天地而縣屬聖朝漕運/實首賴之    兖州府)泉林寺諸泉若林距縣東
　五十里西珍珠豹突東黒虎淘米四泉俱出石縫中
　合流為泗源　珍珠泉北流五步入豹突泉　豹突
　泉一步入黒虎泉　黒虎泉一步入濤糜泉即舊誌
　淘米　淘米泉一步㑹雪花泉　雪花泉出沙中
　已上五泉俱在寺龍王廟西一流分支又西北半里
　㑹繁星等泉同出水口四里至卞橋
　繁星泉出石中西南流五步入白石泉　白石泉出
　沙中二步入蓮花泉　蓮花泉出沙中五步入雙睛
　泉　雙睛泉出沙中　巳上四泉亦在寺内龍王廟
　前同出水口五里至卞橋
　甘露泉出沙中西北流五步入甘露新泉　甘露新
　泉出沙中半步入西甘露泉　西甘露泉出泥中
　巳上三泉並在寺龍王廟前一流分支西流半里㑹
　珍珠等泉又一里㑹潘坡等泉同出水口五里至卞
　橋
　淘米泉即濤糜泉以音同致訛出沙中在龍王廟西
　南流二十步入三水泉　三水泉出石中五步入响
　水泉　响水泉出石中十步入醴橋泉　醴橋泉出
　沙中八歩半入涓涓泉　涓涓泉出石中五泉一流
　分支南十步入紅石泉　紅石泉出石中十步入新
　開泉　新開泉出泥中九步入琵琶泉又一新開泉
　在醴橋紅石泉之間　琵琶泉出泥中三步入天井
　泉　天井泉出泥中十五步入奎聚泉　奎聚泉出
　泥中二十二步入西奎聚泉　西奎聚泉出泥中二
　十步入湧珠泉　湧珠泉出沙中　巳上諸泉俱在
　龍王廟西南一流分支源頭諸水南流一里㑹珍珠
　等泉一里併㑹潘坡等泉同出水口五里至卞橋
　卞莊泉出泥中在泉林寺龍王廟前西北流二十步
　入三台泉　三台泉出泥中亦在龍王廟前西北流
　一里入潘坡泉同出水口五里至卞橋　卞橋泉出
　泥中在龍王廟西南水西北流二里徑入卞橋河二
　里至卞橋
　潘坡泉即驪珠泉距縣東五十里在潘坡村南出沙
　中北流十步入膏湧泉廕泉一　膏湧泉出沙中十
　步入瑀泉　瑀泉出沙中八步入留思泉　留思泉
　出沙中五步入石竇泉　石竇泉出石中十步入石
　液泉　石液泉出石中七步入雙石縫泉　雙石縫
　泉出石中五步入潘坡新泉　潘坡新泉即石露泉
　出沙中十步入石壑泉　石壑泉出沙中　巳上諸
　泉一流分支皆在潘坡村南北流四里㑹湧珠等泉
　同出水口五里至卞橋　按卞橋金大定十年建去
　縣四十五里地在泗源南社其聚有三曰石漏村曰
　卞莊曰潘坡村自珍珠以下有繁星甘露淘米醴橋
　卞莊卞橋潘坡等各泉頭相距不出南社三聚五里
　逺近俱入卞橋㑹河卞橋一里入泗河也
　激雪泉距縣東四十五里在石露村西北出沙中東
　北流十五步入大黄陰泉　大黄陰泉出沙中東北
　流二十步入小黄陰泉　小黄陰泉出泥中北流十
　里入泗　吳老泉距縣東北三十五里在小黄溝村
　東出泥中西南流一里入變巧泉　變巧泉出沙中
　西流十步入大黄溝泉　大黄溝泉出沙中在大黄
　溝村正東西南流六里入小河四里入泗　小黄溝
　泉出泥中在大黄溝村正東西南流六里入小河四
　里入泗　石井泉出泥中距縣東二十里在李家坡
　西北地名蔣家村北流二十步徑入泗　杜家泉出
　沙中距縣東十九里在李家坡西北地名漢北社西
　北流半里徑入泗　里家泉即李老溝泉距縣東十
　八里在林泉村南出泥中西北流半里徑入泗　蔣
　家泉距縣東十七里在林泉村南出石中西北流一
　里徑入泗　曹家泉距縣東十五里在東巖店東出
　石中西北流一里半徑入泗　岳陵泉距縣東北十
　六里在岳陵東北出泥中西南流九里入泗　四勝
　泉距縣東十四里在東巖店西出泥中十步入趙家
　泉　趙家泉水清可愛出石中十步入黄花泉　黄
　花泉出石中十七步入合德泉　合德泉有二巨石
　在旁明季鑿出與趙家清德相合故名三泉俱一流
　分支距縣東十三里在東巖店西南水西北流一里
　入後東巖石縫等泉下源合一股西北流八十步入
　泗
　泰來泉出泥中三十一步入地震泉　地震泉出石
　中五十一步入東巖石縫泉　東巖石縫泉出高坡
　石中十九步入天津泉　天津泉出泥中　巳上四
　泉俱一流分支距縣東十四里在東巖店西南水西
　北流一里半入泗
　龜尾泉出泥中距縣東十一里在李家莊東北十四
　步入龜陰泉　龜陰泉出沙中俱東北流二里半入
　泗　大鮑村泉出石中地名尚舒村廕泉一北流十
　步入小鮑村泉　小鮑村泉出石中十一步入龍澤
　泉　龍澤泉出石中十步入東廕出小泉　東廕出
　小泉出泥中十三步入西廕出小泉　西廕出小泉
　出石中　巳上五泉一流分支距城東八里俱在鮑
　村南西北流六里入泗
　城南珍珠泉出高坡沙中距縣東南五里在醴泉莊
　南西北流半里入醴泉　醴泉出石中距縣東南四
　里半在醴前村南西北流三里入醴前泉六里半入
　泗　醴前泉距縣東南三里出石中在醴前村迤西
　北流四里入泗　七里泉出土中距縣西三里在湯
　家莊北西北流七里入泗　璧溝泉距縣西十五里
　在李白莊南地名中册社南流十里入泗　大玉溝
　泉距縣西南十二里出土中又出平坡石縫中地名
　玉溝村北流三十六步入小玉溝泉　小玉溝泉出
　土中距大玉溝數步廕泉一二十一步入西廕出小
　泉　西廕出小泉出沙中二十一步入龍震泉　龍
　震泉出沙中十五步入珠澤泉　珠澤泉出沙中
　　巳上五泉一流分支在南玉溝村東北流八里入
　泗
　馬莊泉出土中距縣西北二十里在馬莊村北西南
　流五里入馬跑泉㑹河三里入魏莊泉出水口十四
　里入泗　馬跑泉出沙中距縣西北二十五里在柘
　溝村東西南流五里入馬莊泉㑹河三里入魏莊泉
　十四里入泗　魏莊泉出土中距縣西北二十七里
　在魏莊村東南源頭水微中源厎漏六里入馬莊馬
　跑兩泉㑹河九里入泗　三角灣泉出沙中距縣西
　三十里在三角灣村迤南地名仁里西流二里入泗
　　西巖石縫泉地名西巖村出平地石縫中距縣西
　南二十五里在葫蘆套迤東西流六里入蘆城泉沙
　河九里入泗　蘆城泉出沙中距縣西南二十三里
　在蘆城村迤東西北流十里入西巖石縫泉沙河七
　里入泗　石河泉出土中距城北七里在城子崖地
　名曲北村出平地石縫中源頭水微二里徑入泗(以/)
　(上俱山東全河備考/)
　
　
　
　
　行水金鑑巻八十四
欽定四庫全書
　行水金鑑巻八十五
　　　　　　　　　　　江南按察使傅澤洪撰
　　濟水
　曲阜縣(薈蕞云曲阜故神明之區也其山防其水沂泗/其設都為大庭神農有熊少昊氏其封國為魯)
　(代有升降而間氣不薄迨孔子生而曲阜益為宇内重/爾雅曰大陵曰阜應劭曰曲阜在魯城東委曲長七八)
　(里故曰曲阜東泗水西滋陽南鄒北泰安嶧縣在其東/南寜陽在其西北西南為濟寜東北為新泰縣之東南)
　(六十里尼山峙焉孔子故里在縣城中是名闕里今/為宣聖廟杏壇在廟殿前孔子舊居也屬兖州府)逵
　泉距縣東南三里在馬跑泉村東出土中水中石如
　伏黿怒鼉活潑可玩即左傳所稱逵泉是也西南流
　三十步㑹兩觀泉　兩觀泉出土中東南流十五步
　㑹近逵泉　近逵泉出土中西流二十步㑹車輛泉
　　車輛泉出土中東南流五步㑹雙泉　雙泉出土
　中西南流二十步入茶泉　茶泉出土中東南流八
　步㑹栁靑泉　栁靑泉出土中西流十步㑹曲溝泉
　　曲溝泉距縣東南二里在馬跑泉村西北出土中
　東㑹茶泉數步與栁青雙泉車輛近逵兩觀逵泉相
　去亦各止十步或二十步共滙南流一里出口入沂
　(以下全河備考/)
　通沂泉距縣東南四里出馬跑泉村東土中西北流
　一里徑入沂　洙泗河泉距縣東南三里出馬跑泉
　村西土中南流十步㑹新泉　新泉出土中地名竹
　園西南流一百步㑹曲水詠歸泉　曲水詠歸泉出
　土中南流二十步㑹濯纓泉　濯纓泉出土中北流
　三步㑹浴沂潺聲泉　浴沂潺聲泉出土中西南流
　半里同㑹諸泉入沂
　城南新開泉在南關南一里出土中北流一里入海
　河㑹文獻泉　文獻泉在城東二步出土中即魯頌
　思樂泮水二歩入海河又西南流三里入沂　温泉
　距縣東南十里雖寒沍水常暖即曽㸃浴處也在張
　曲村東北出土中廕泉五西流一里㑹近温泉　近
　温泉距縣東九里在張曲村東北出土中西北流一
　里㑹黒虎泉　黒虎泉距縣東南八里出張曲村土
　中西北流半里㑹連珠泉　連珠泉距縣東南七里
　出張曲村北土中西北流六里同諸泉入沂
　青泥泉距縣東南十五里出河頭村西北土中地名
　萬栁莊西南流五里入沂　埠下泉距縣東北十五
　里出句石橋村東土中西南流二里入泗　横溝泉
　距縣東北十六里出陶樂村北土中西南流三里入
　泗　新安泉距縣北二十五里出泉頭莊東北土中
　西南流十五里入泗　暎安泉距縣西北三十里出
　泉頭莊土中西南流半里㑹新安泉入泗　城北新
　開泉距縣西北三十里去新安泉四里出栁莊村東
　土中南流十三里入泗　變巧泉距縣西北三十五
　里出姚村南沙中西南流八里入泗　蜈蚣泉距縣
　南二十里出大薛村西南西南流一里㑹鄒縣鱔眼
　泉入白馬河
　滋陽縣(薈蕞云滋陽魯瑕丘地曠野平疇無山谿之/險獨嵫陽一山童然培塿耳而縣故藉以名)
　(宋大觀四年置嵫陽縣明成化間因其地多火災欲以/水壓之故去山添水改名滋陽東曲阜西濟寜南鄒北)
　(寧陽顔子陋巷在縣前路南小巷湫隘前/有勒石即顔子簞食瓢飲處屬兖州府)東北新泉距
　縣東北五里出井家林莊地名東隅社渠長一里西
　流㑹闕黨泉　闕黨泉距縣東北四里古闕黨地西
　流㑹古溝泉　元對泉距縣東北六里㑹入照星泉
　　照星泉距縣東北五里半㑹入惠泉　惠泉距縣
　東北五里半㑹入既濟泉　既濟泉距縣北五里長
　八十五步㑹入古溝泉　古溝泉距縣北五里長一
　百五十步㑹入負瑕泉　負瑕泉距縣北五里當以
　古瑕丘得名長三十步㑹入蔣詡泉廕泉一西流㑹
　闕黨泉　三義泉距縣東北四里在三義廟前長七
　十步二里㑹入負瑕泉　上蔣詡泉距縣北五里在
　紅花厰西地名紙房長七十步西流㑹下蔣詡泉
　下蔣詡泉距縣北五里在紙房厰東長九十步南流
　轉西㑹西北新泉　西北新泉距縣西北五里在郡
　厲壇東長六步一里㑹入紙房頭泉　紙房頭泉距
　縣西四里在舊關東長九步三尺右流轉南㑹驛後
　新泉　驛後新泉距縣西二里渠長一里㑹諸泉至
　平政橋入濟又十五里至婁閘又二十里至杏林閘
　二十里舖為濟寧州交界舊入天井閘今㑹入馬場
　湖濟運
　濟寧州(薈蕞云濟寜古任國也唐為濟州元為濟寜/路明改為州南控江淮北拱畿輔水陸衝途)
　(河督建節宿兵於此泗沂汶洸繚繞境内諸泉由之/入運無慮百有餘泉而州之蘆溝泉托基泉馬陵泉)
　(浣筆泉皆徑入於漕此/可考而得者屬兖州府)蘆溝泉距州東南七十里出
　兩城店土中泉頭五長十八里南流入南陽閘由磨
　䥥溝出水濟運　馬陵泉發源馬陵山西距州東南
　六十里東泉頭一西泉頭二長六里西流入魯溝閘
　由龍家橋出水濟運　托基泉泉頭二距州五十里
　出土中長二里西流入棗林閘由龍家橋出水　浣
　筆泉在州城東關外去㑹通河不數武出土中一方
　池一圓池相傳為唐時李太白浣筆處南流由通濟
　橋徑入運
　鄒縣(薈蕞云鄒本春秋小邾國戰國改為鄒後遂以名/縣東南接滕西界濟寜滋陽北鄰曲阜故邾城在)
　(嶧山之陽春秋魯文公十三年邾文公卜遷於繹即此/孟子曝書臺在南門子思書院西有臺高丈許者是臺)
　(西為斷機堂相傳即孟子故居有孟母祠孟廟在城南/一里墓在四基山之西麓距縣東北三十里屬兖州府)
　陳家溝泉距縣北二十里出原蹇社原蹇村平地土
　中西北流三里入白馬泉又五里㑹馬山孟母二泉
　口十里㑹崗山屯頭二泉一里至白馬橋三里㑹鱔
　眼泉口五里至雙橋村五里㑹新泉程莊泉口十里
　至内官橋五里㑹黄港泉口三十里至徐鎮橋十里
　至白莊泉口十五里至黄路橋三里至紙房頭村五
　里㑹淵源泉口七里㑹栁青勝水二泉口十二里至
　圈裏村方同入泗河轉入魯橋　白馬泉距縣北二
　十里出原蹇社原蹇村平地土中西北流五里㑹馬
　山孟母二泉口　馬山泉距縣北三十里出莊朱社
　傅莊村平地土中南流八里㑹孟母泉四里㑹陳家
　溝白馬二泉十里㑹崗山屯頭二泉口一里至白馬
　橋　孟母泉距縣北二十五里出公孫社宣村平地
　土中西南流四里㑹陳家溝白馬二泉十里㑹岡山
　屯頭二泉口　屯頭泉距縣北二十里出中疃社白
　馬厰平地土中西流二里㑹崗山泉　崗山泉距縣
　北二十里出中疃社白馬厰村平地土中西南流三
　里入白馬河一里至白馬橋　鱔眼泉距縣北三十
　里出中疃社北貢村平地土中西流五里至楊栁橋
　八里至中疃村五里入白馬㑹河　黄港泉距縣西
　十八里出故夏社羊厰村平地土中西流五里至過
　卞橋三里入白馬河　已上諸泉俱從白馬河出魯
　橋派
　新泉距縣西北三十里出中疃社程家莊平地土中
　南流二里㑹程莊泉　程莊泉距縣西北三十里出
　中疃社程家莊平地土中東南流八里至稻屯橋七
　里入白馬㑹河十五里至内官橋轉出魯橋　白莊
　泉距縣南三十里出莊朱社白莊村平地土中地名
　川牛坡西南流五里至雙村七里至面房橋八里入
　白馬河十五里至黄路橋三里至紙房頭五里㑹淵
　源泉口　淵源泉距縣西南七十里出安侯社鐵脚
　山下平地土中水深十餘丈浩瀚無厎西北流四里
　入白馬河七里至栁青勝水二泉口　栁青泉距縣
　西南七十五里出薄梁社鄭老軍橋平地土中西流
　八里入白馬河十二里入圈裏村入泗河　勝水泉
　距縣西南八十里在薄梁社朝陽村源出自忝白山
　半腰石縫中西北流至黄曲村四里至鎮頭村六里
　入栁青泉八里入白馬㑹河十二里至圈裏村入泗
　河以上諸泉俱經白馬河入泗轉入魯橋　三角灣
　泉距縣西南八十里出薄梁社倉山坡平地土中廕
　泉七西流八里至兩川橋入泗轉入魯橋
　魚臺縣(薈蕞云魚為古棠邑春秋隠公五年公矢魚於/棠即此今縣北十二里有高埠名觀魚臺唐因)
　(以名縣東滕西金鄉南至江南之豐邑北濟寜入運之/泉二十處其泉流所出隨地異名實皆鳬山之麓也合)
　(為三溝逕南陽湖入運鳬山即魯頌所云保有鳬繹者/是在縣東北七十里雙峯聳翠狀若鳬翔故名山南有)
　(吕公洞洞有丹井其水冬温夏涼大旱不竭下有西龍/泉又南為廟前泉又下為東龍泉鳬山之右為黄山黄)
　(良等九泉出焉黄山之後為雲寨山聖母池等六大泉/並六小泉出焉黄山瀠洄錯落又有東西龍泉映帯左)
　(右湖山佳勝為一/邑之最屬兖州府)黄良泉距縣東北四十里出黄山下
　土中東西長八十五丈至三岔河共㑹一股　廟前
　泉距縣東北四十里在黄良南出土中東西長九十
　丈至三岔河共㑹一股　河頭泉距縣東北四十里
　在黄良東出土中東西長一百七十二丈至三岔河
　共㑹一股　陳家泉中溢泉距縣東北四十里黄山
　土中東西長一百五十丈至三岔河共㑹一股　高
　家東泉高家西泉距縣東北四十里黄山土泉東西
　長一百十五步至三岔河共㑹一股　滕家泉勝水
　泉距縣東北四十里黄山土泉東西長一百二十丈
　至三岔河共㑹一股　已上九泉皆由三岔河㑹流
　由新開河入運南流八里至南陽閘蓄濟
　聖母池泉距縣東北六十里寨裏集係土泉石鑲池
　岸南北長二百七十丈至張家橋共㑹一股　西龍
　泉距縣東北六十里寨裏集土中湧自石竇為池南
　北長二百三十丈至張家橋長十五里　有本泉距
　縣東北六十里寨裏集土中南北長一百七十五丈
　至張家橋長十五里　聖裔泉距縣東北六十里寨
　裏集土泉南北長二百二十丈至張家橋共㑹一股
　源流長十五里　小龍泉距縣東北六十里寨裏集
　土泉南北長一百八十五丈至張家橋共㑹一股源
　流長十五里　陸小泉距縣東北六十里寨裏集土
　泉南北長二百四十五丈至張家橋共㑹一股源長
　十五里　巳上六泉俱㑹趙家口入運南流五里至
　利建閘蓄濟
　東龍泉距縣東北九十里出池頭集沙土中石鑲泉
　岸四時不竭不溢遇旱禱雨即應西南㑹平山泉
　平山泉距縣東北九十里池頭集土泉南北長一千
　八百二十丈至集泉橋共㑹一股　何家源泉距縣
　東北九十里池頭集土泉南北長二千一百四十丈
　三尺至集泉橋共㑹一股上下源長二十五里　廉
　家潭泉距縣東北九十里池頭集土泉東西長一千
　四百四十丈至集泉橋共㑹一股源流長二十五里
　　倣古泉距縣九十里池頭集土泉南北長一千八
　百一十二丈五尺至集泉橋共㑹一股源長二十五
　里　已上五泉俱由獨山湖張家閘入運南流二里
　至邢家閘蓄濟
　滕縣(薈蕞云滕為小邾地今幅員二百餘里東隣嶧/費二縣西接魚臺徐沛在其南鄒泗在其北屬)
　(兖州/府)北石橋泉距縣北二十五里出栁泉莊土中二
　十里入小白橋沙河共四十里入耿武莊湖　涼水
　泉距縣西北二十五里出孫家莊土中十二里入驛
　莊泉共三十里入耿武莊湖　驛莊泉距縣西北二
　十五里出嶧莊村土中十里㑹涼水泉二十五里入
　耿武莊湖　大烏泉一作大泉距縣西北三十五里
　出大烏集土中五里㑹驛莊泉二十五里入耿武莊
　湖　三里橋泉距縣北三里出蕭家莊土中十二里
　㑹七里泉上源至下源出水口五十五里㑹入耿武
　莊湖　七里泉距縣北十里出張家莊土中十五里
　入三里泉共五十里入耿武莊湖出滿家口濟運
　已上諸泉北路流入耿武莊湖
　趵突泉距縣東十五里出梁上村土中一里㑹入五
　花泉共七十里入姚家口濟運　荆溝泉距縣東十
　五里出絞溝村土中一里㑹入五花泉五里入東荆
　溝㑹河共七十里入姚家口　五花泉距縣東十二
　里出小宫村土中半里㑹入大沸泉共七十里入姚
　家口濟運　大沸泉距縣東十二里出小宫村土中
　五十里入絞溝泉㑹河七十里入姚家口濟運　小
　沸泉距縣東十二里出小宫村土中五十里入絞溝
　泉㑹河共七十里入姚家口濟運　絞溝泉距縣西
　南二十五里出絞溝村土中一里入西荆溝泉㑹河
　共二十五里入姚家口濟運　西荆溝泉距縣西南
　二十五里出絞溝村土中五里入東荆溝㑹河共二
　十五里入姚家口濟運　趙溝泉距縣西南八里出
　赤續社趙溝莊乆枯無水　劉溝泉距縣西八里出
　趙溝莊流三里㑹趙溝等泉上源至下源乆枯無水
　　已上從東至西近縣諸泉皆㑹趙溝入姚家口
　南石橋泉距縣東南四十里出鄭莊土中五里入雙
　泉㑹河三十里至鮎魚弦濟運　雙泉距縣南四十
　里出白家樓土中三十里入鮎魚弦濟運　玉花泉
　距縣東南三十五里出魏莊土中一里入魏莊泉㑹
　河共七十里入劉昌莊　魏莊泉距縣東南三十五
　里出魏莊村土中共七十里入劉昌莊　黄溝泉距
　縣東南七十里出黄家莊土中八里入白山泉㑹河
　共十八里入劉昌莊濟運　白山泉即柏山泉距縣
　南七十里出白山坡土中二里入馬蹄泉㑹河共六
　里入劉昌莊濟運　馬蹄泉距縣南七十里出白山
　坡土中一里入白山泉㑹河共五里入劉昌莊濟運
　　已上諸泉又南入劉昌莊
　三山泉距縣東南四十里出羊莊村土中一里㑹入
　蕊珠泉共六十里入彭口濟運　蕊珠泉距縣東南
　四十里出羊莊村土中四十里入温水泉㑹河共六
　十里入彭口濟運　大勝泉距縣東南四十里出羊
　莊村土中一里入三山泉㑹河共六十里入彭口濟
　運　雙勝泉距縣東南四十里出羊莊村土中一里
　入蕊珠泉㑹河共六十里入彭口濟運　温水泉距
　縣南七十里出匡山下土中一里入西倉橋沙河共
　三十里入彭口濟運　龍灣泉又名泥溝泉距縣南
　七十里出臨城社种家樓土中五里入中山店沙河
　共十二里入彭口濟運　黄家泉距縣東南七十里
　出黄山石縫中八里入洪家林㑹河共二十里入彭
　口濟運　已上諸泉入彭口
　燦星泉距縣南九十里出張阿莊土中三里入運河
　　三界灣泉距縣一百九十里出微山石縫中流一
　里入微山湖濟運
　嶧縣(薈蕞云嶧古鄫國春秋時屬楚為蘭陵説文諸/山絡繹相屬曰繹環嶧皆山故金於此置嶧州)
　(明初改為縣東沂東南郯邳西南/徐西沛西北滕東北費屬兖州府)滄浪泉距縣西北
　八里即滄浪淵出車梢山下長一百二十六步至許
　池泉一里㑹入許池石室泉東南流至泥溝西分兩
　道一西南五十五里至丁廟閘一東南五十里至大
　泛口入運　許池泉距縣西北十里嶺阜下突出五
　泉曰珍珠曰鍋曰篩曰金花曰灰唯灰泉稍濁餘皆
　清徹可鑒鬚眉南㑹滄浪石室二泉東南流至泥溝
　而伯王山泉自西北來㑹同出大泛口今建石壩於
　泥溝遏之由馬藺屯出針鈎口又於馬藺屯築土壩
　遏水向西行以濟丁廟閘
　石室泉距縣八里去許由泉三十里長半里流至泥
　溝西分兩道一至丁廟閘一至大泛口入運
　許由泉距縣西北四十里以堯讓許由於沛澤得名
　出陳郝集沙中廕泉二舊西南㑹温水泉流入滕縣
　百中河至留城自開新河入吕孟湖今開泇河後流
　至滕境西倉橋㑹彭口入運　搬井泉距縣西北六
　十里出車級村土中舊二十五里由滕縣西倉橋四
　十里入儼山河今開泇河後亦由彭口入運　温水
　泉距縣西北五十里出石溝營土中舊由西北五十
　里㑹搬井泉今開泇河後亦由彭口入運
　牛山泉距縣西南三十里流至德勝閘入運　巫山
　泉距縣東南四十五里南流侯遷閘入運　侯孟泉
　距縣西南五十里東北流至張莊入運　龍王泉出
　黄丘山東南遶西北流二十五里㑹許池泉今開泇
　河後至萬年莊閘入運
　䝉陰縣(薈蕞云䝉陰古顓臾國以其在䝉山之陰漢/於此置䝉陰縣東接沂水西接新泰南至費)
　(北抵益都/屬青州府)官橋泉距縣北一百里出立山社沙中南
　流十五里入新泰縣汶河　卞橋泉去官橋十里出
　土中西流至寨子村口入汶是為南汶　海眼泉距
　縣北一百十里斜山社水流百步入萊蕪縣汶河濟
　運　葛溝泉距縣北一百十五里清平社水流十步
　入萊蕪縣汶河濟運從高峪鋪稍南入運　伏牛峪
　泉距縣西北十八里出方山社山如伏牛泉出其下
　南流百餘步入小汶又六十里入沂又百三十里入
　邳州漕河　泉河泉距縣西北二十里出泉河社舊
　名合泉從地湧出十餘泓北流入小汶又五十里入
　沂　順德泉距縣東北七十里安平鄉南流入小汶
　(以上俱山東全河備考/)
　山東自兖達於濟南地勢最髙諸山蝘蜿宛如人身
　之脊骨泰山峙於東宛如昂首諸泉浡發或自山趾
　或自平地或自石罅初只七十二泉時堙時闢今増
　至二百四十要不過舉大凡耳數實加倍不止也土
　厚氣盛泉亦如之我明因元之舊溝通舟楫此乃天
　地大運所關夫豈偶然　沂州有陂周圍百里每春
　雨魚鼈生焉至秋水一夕悉陷有聲聞數十里名為
　漏陂村人具車乗競拾魚鼈輦載而歸　泗源即漏
　陂所溢也陂在泗水縣陪尾山之西界接沂州方陷
　時水俱涸其聲如雷故一名雷澤山之下有泉林寺
　左右出泉夾寺環之一匝寺右為山之西面泗淵之
　泉出焉初出分為四故名常有澤中器物流出其狀
　為石洞洞門高二尺許其水瀆瀑沸騰滙為池折而
　西流趵突之泉出焉由洞門直㵼埒石竇而大又流
　而西玉波之泉出焉為渠悠然長邁其清見厎水中
　小石平布日光射之如繪如織過寺之左泉出乎地
　或三或兩布如列星各為一溪更相灌注大木千章
　輪囷離奇凡三里抵卞橋古有卞縣姑蔑之水經於
　其間上下數十里泉石最奇達於曲阜逕孔林北西
　流至濟南府東分而西北與沂水合又西至泗水縣
　城東復合其自曲阜分流經孔林復西南合於沂者
　曰洙實一水㑹諸泉入漕者也(沂水之源有二一出/曲阜尼山之麓在縣)
　(東南六十里合於泗/一出艾山合於汶)　汶水一出新泰縣東四十里
　者曰小汶河合南師諸泉西至泰安州一出萊蕪縣
　之寨子村納海眼諸泉一出原山之陽納木河諸泉
　並㑹於泰安州泰安之水出仙臺嶺至静村鎮合萊
　蕪之汶曰大汶西南流受泮水又西與新泰之小汶
　合是為入濟之汶達于寧陽東平逼於戴村壩南流
　至汶上縣城東北二十五里受濼當諸泉為魯溝又
　西南流城北二里受蒲泊為草橋河又十里為白馬
　河又二十里為鵞河又十五里為黒馬溝至南旺分
　注南北漕河其曰洸水乃汶之支流自寜陽而分㑹
　蛇眼諸泉又西南流至濟寜州　濟水在兖州府滋
　陽縣城東五里即泗水下流由曲阜分流入境達於
　濟寧者盖諸家之說如此然濟水伏流時出地上原
　無定體定形故汶泗皆有源有委而濟獨無可以概
　見乃萬兩溪謂泰山諸泉皆濟水所沸滙於汶則東
　省之水惟有一濟汶反為下流而據滋陽之說則濟
　又為汶之下流矣考濟水禹貢𨗳沇水東流為濟又
　東北㑹于汶又北東入于海今在汶上縣北一名大
　清河即汶水入濟之道水經濟水故瀆又北合洪水
　註云洪水上承鉅野又北經闕鄉與濟合則前說為
　是(湧幢小品大前明劉珝修大小清河碑記云濟青之/區有河曰  濟曰小濟小濟之源出於厯城之趵突)
　(泉中滙淯漯孝婦諸水東北抵東安高家港達于海大/濟則濟水渠也自東阿之張秋東北抵利津富國鹽場)
　(達於海此言大小清河源流甚為簡明合之胡朏明閻/百詩之言便可瞭然於心目間矣胡閻說見前  又按)
　(山東通志濟水在汶上縣北一名大清河禹貢濟水東/出于陶丘北又東至于菏又東北㑹于汶又北東入于)
　(海酈道元謂濟水當王莽之世川瀆枯竭不與昔同宋/蔡沈謂今厯下凡發地皆是流水世謂濟水經流其下)
　(然則今濟水伏流不見惟汶水由濟之故道入海其實/發於岱陰諸山者皆濟水既伏而見也予以山東諸泉)
　(附於濟水之後/者盖據此云)
　張純廢泉論曰泉之資於漕大矣而亦有不必用者
　如䝉沂之泉所以濟邳河然自塞孫家口黄河悉由
　徐吕至邳則邳無資於泉也是以𢎞治中巡撫徐公
　源議棄此泉并夫省之䝉沂之民至今利焉滕嶧魚
　之泉所以出沙河而并及二洪然自鑿新河諸泉雖
　由吕孟等湖入運而湖波浩蕩自有餘濟則滕嶧魚
　之泉有可也無可也停夫以寛民非與然河之遷徙
　靡常姑自我朝論之嘉靖十三年水行趙皮寨穀亭
　流斷二洪告涸向非天助其順自衝夏邑以出小浮
　橋則人力如之何哉十九年決雞鳴岡由渦經亳以
　入淮二洪又涸向非王公以旂力開李景高口則二
　洪幾不濟矣然猶幸其可以智力成則人亦天也今
　所恃者天耳萬有不測甚而人力無所施則二洪涸
　安得不賴滕嶧魚之泉乎邳河澀又安得不賴䝉沂
　之泉乎是不可不預待也又胡瓚議廣泉源畧曰夫
　所貴乎泉者謂其濟運也若冬春枯澀夏秋暴長無
　為貴泉矣近據所閲新泰諸泉皆此𩔖也訪得䝉陰
　廢泉如官橋卞莊二泉下流俱入汶河夫非漕渠涓
　滴之助愚以為勞力於無源之水莫若施功於有用
　之泉况其故道可尋因舊為易或者以為復泉仍須
　復夫查該縣原額泉夫百五十名自𢎞治十四年暫
　議停役今經百年所省當二萬計何莫非王土而困
　此兩郡民乎合無將前項廢泉亟為修濬量復人夫
　仍以附近新泰泉官督之便又張克文新泉序曰國
　家輓東南數百萬粟遡流達於京都南旺其襟喉而
　泉源其血脈也舊泉凡二百二十有六分濟南北前
　人之計周矣文奉命兼理之明年壬申遍厯諸泉其
　曲徑危梁不能輿者躡履從之務窮其源凡舊泉所
　出悉按圖治之矣顧圖所不載者厯州縣有之召父
　老問故曰泉豈有窮夫則有限如開一泉必増數夫
　故使者不及睹有司不以告余因進諸長吏而矢之
　必不以泉益夫以水困民也惟取盈於舊額蠲其逺
　役而調停焉如是而民心恱遂報新泉三十六處併
　而入河計所助之利視昔亦加多或曰新泉中有甚
　微細者顧亦取而濬之而記之何抑不見閘乎水涸
　舟膠既障之板又從而固之加蓆草焉懼其涓滴不
　為用也夫巳涓滴而塞其流不涓滴而導其源可乎
　矧今不紀後將何稽并叙其說如此厯觀前人之論
　泉之所係重矣而酌其緩急則分水天井魯橋之派
　尤屬漕河命脈每嵗春夏宜嚴督官夫疏濬庶克有
　濟至于山泉沙磧頗多汶河每為淤墊須於大挑之
　期一併挑濬使泉流無阻名曰理白河其各處泉源
　必於三四月查挑貴及時而用之也乃自泉夫裁而
　挑濬無人泉為之壅矣且蔭泉宜多植栁斯溝渠得
　以遮蔽盛夏烈日水不消耗尤需人培䕶之夫閘河
　千里所藉以利漕者惟此十七州縣之泉源屈曲灌
　注而後為我用茍以裁夫而致壅塞則病漕之害豈
　區區役食所能較其輕重耶是泉夫之宜復有不待
　再計而決者(山東全河備考/)
聖祖仁皇帝康熈二十三年十一月十六日
駕自費縣至泗水東境經泉林寺
駐蹕觀泉
御製泉林記曰朕被服至道誦法孔子於詩書簡册之
中羮牆載見如聞其言論而接其聲容者匪伊朝夕矣
嘗以不得一登闕里之堂觀其車服禮器山川風物慨
然至聖之音徽每低徊於中而不能自已廼者在廷之
臣咸謂古者天子巡省方岳觀察民俗朕俞其請因念
岱宗在望于邁魯郊夙昔所懐今兹可慰歲之冬月輿
衞北還抵於泗水東境距其縣治五十里陪尾山之陽
衆泉出焉石竇㟏岈清流蕩潏下合沂泗逺波悠然相
傳為子在川上處云旁有古寺厥名泉林坡陁幽曠樹
木茂密雖古今異時陵谷不改去聖人之居如此其近
意者當日杖履所經周覽原泉黙契道體喟然發水哉
之歎者其即斯地耶於是停驂弭節瞻眺乆之恍乎如
有所得殆移晷而後去也夫天地無終窮流水之出於
天地者亦無終窮聖人之道川流敦化萬古不息與天
地流水同其無終窮焉其何能已於予懐耶孔子繫易
其言天也曰行健言地也曰無疆孟子之言水也曰盈
科而後進君子之於聖人之道也溯源窮流學水至海
亦若是焉而已矣朕既幸宫牆親覿至止非遙而又喜
泉源勝地聖跡所存而得游厯其處也遂為之記(幸魯盛典/)
　
　行水金鑑巻八十五
欽定四庫全書
　行水金鑑卷八十六
　　　　　　　　　　江南按察使傅澤洪撰
　　運河水
冀州　夾右碣石入于河(禹貢/)
　堯所都也碣石海畔山夾此山之右而入河逆上此
　州帝都不說境界以餘州所至則可知(孔氏傳今堯/都平陽  山)
　(西平陽府臨汾縣西南平陽故城是也傳云禹夾行/此山之右而入河蓋非是此言貢道非言導水也以)
　(故自正義而下凡言治水/皆從下為始者皆不之錄)
　河自碣石山南渤海之北入海夾挾也自海入河逆
　流而西右顧碣石如在挾掖也(蘇軾尚書觧/)
　冀州東兖南豫西雍三面臨河夾右者海壖在其左
　也(薛季宣書古文訓/)
　冀州無貢貢者諸侯貢天子也唯諸侯有貢故獨載
　島夷貢道島夷自外至也(黄度尚書説/)
　他州皆舉山川以為界獨冀不言者帝都不必言觀
　餘州所至可知亦以見王者無外之意也夾右碣石
　入于河帝都通漕運之道也九州必有漕運之道以
　一人統天下之大絲牽繩聨凡所貢賦不可無道以
　達於帝都也(時瀾増修東萊書説/)
　此記島夷入貢之道耳餘不必專自碣石入河也觀
　西傾因桓是來可見不獨西傾雍之浮積石亦然記
　逺不記近此經文之妙(傅寅禹貢集解/)
　冀北去帝都逺者自海逆流而西右顧碣石如在挾
　掖九州貢道皆達河達河則達冀州矣(胡士行尚/書詳解)
　冀州之域三面距河自積石東北流入扵中國則折
　而南流雍州在其西故曰西河至華隂則折而東流
　豫州在其南故曰南河至于大伾則又折西北流兖
　州在其東故曰東河以三州考之則冀州在東河之
　西南河之北西河之東王制曰自東河至于西河千
　里而近自恒山至于南河千里而近此則冀州之境
　界也此篇雖不言冀州之境界而冀州境界亦可以
　互見餘州之間(林之竒尚書全解/)
　或問河入海之道曰新安王氏辨之詳矣王氏曰禹貢
　言夾右碣石入于河此禹河之舊也周定王五年河
　徙已非禹之故道漢元光三年河徙東郡更淫渤海
　繼決于瓠子又決于魏之舘陶遂分為屯氏河大河
　在西屯河在東二河相竝而行元帝永光中又決于
　清河靈鳴犢口則河水分流入于博州屯河始壅塞
　不通後二年又決于平原則東入齊入青以達于海
　而下流與漯為一王莽時河遂行漯河夫河不行于
　大伾之北而道于相魏之南則山澤在河之濱者支
　川與河相貫者悉皆易位而于禹貢不合故欲辨冀
　州山川不可不先講求河之故道也(陳大猷書傳或問/)
　冀州為中土古軒轅陶唐有虞夏后殷人所都及實
　沈臺駘孤竹之封皆在焉春秋時可考者晉(古實沈/之虚唐)
　(人是因以服事夏商及周成王滅之以/封弟叔虞為唐侯至子爕改名曰晉)魏霍冀黎(書/西)
　(伯戡黎即此/今為黎城縣)楊郇(或作/荀)賈沈姒蓐黄(帝封臺駘於汾/川沈姒蓐黄實)
　(守其/祀)潞赤狄弼鄘衛(始封在/朝歌)邢共凡原雍邘虞檀温
　中山鼓肥鮮虞冀北燕韓無終山戎凡三十五國戰
　國時屬燕趙魏而秦衛亦兼得其地秦幷天下置三
　十六郡此為鉅鹿邯鄲上谷漁陽右北平遼西河東
　上黨太原代郡鴈門雲中三川(北境/是)漢武置十三州
　此為冀州(領郡/國九)幽州(領郡/國十)幷州(領郡/九)後漢魏晉竝因
　之(晉冀州領郡國十/三幽州七幷州六)南北朝土地分裂増置漸多不
　可勝紀唐承隋制州即是郡貞觀初因山川形便分
　天下為十道開元中又析為十五道此為河北道之
　汲郡(衛/州)鄴郡(相/)廣平(洺/)鉅鹿(邢/)信都(冀/)趙郡(趙/)常山
　(鎮/)博陵(定/)河間(瀛/)文安(莫/)饒陽(深/)上谷(易/)范陽(幽/)順
　義(順/)歸化(分順/州置)歸德(燕/)媯川(媯/)漁陽(薊/)密雲(檀/)北平
　(平/)栁城(營/)等郡河東道之河東(蒲/州)絳郡(絳/)陜郡(陜北/境是)
　平陽(晉/)高平(澤/)上黨(潞/)樂平(儀/)陽城(沁/)大寧(隰/)文城
　(慈/)西河(汾/)太原(幷/)昌化(石/)鴈門(代/)定襄(忻/)安邊(蔚/)馬
　邑(朔/)雲中(雲/)等郡又都畿之河内郡(懐/州)關内道之單
　于大都䕶府按以上通典所列信都當全屬兖鄴郡
　之内黄堯城臨河汲郡之黎陽東境當分屬兖以今
　輿地言之山西太原平陽汾州潞安大同五府澤遼
　沁三州河南則懐慶衛輝彰德三府(唯衛輝之胙城/縣舊在大河之)
　(南當/属兖)直𨽻則順天永平保定廣平順德五府及真定
　河間二府之西北境(當以漢時漳水故道為/界水西属冀水東属兖)大名府
　濬縣之西境(以宿胥故瀆為界/西属冀東属兖)又新置宣化府(舊為/萬全)
　(都/司)及故遼東都司之西境(以大遼水為界/西属兖東属青)其北則踰
　塞直抵隂山下西起東受降城之北東訖于大遼水
　皆古冀州域也　冀西距河河自今塞外東受降城
　南而東至山西大同府廢東勝州界折而南經平虜
　衛及太原府之河曲保德興縣汾州府之臨縣永寧
　寧鄉石樓平陽府之永和大寧吉州鄉寧河津榮河
　臨晉蒲州是為西河與雍分界　冀南亦距河河自
　蒲州過雷首山折而東經芮城平陸垣曲及河南懐
　慶府之濟源孟縣温縣武陟衛輝府之獲嘉新鄉汲
　縣是為南河與豫分界　冀東亦以河與兖分界自
　周定王五年河徙之後禹河故道堙廢而冀兖之界
　難分今按漢志魏郡鄴縣下云故大河在東(句/)北入
　海故大河者即王横所云禹之行河水本隨西山下
　東北去者也河自汲縣南東北流至黎陽縣西南出
　大伾上陽三山之間(大伾山一名黎陽山今在濬縣/東南二里即賈譲所謂東山也)
　(枉人山一名善化山在縣西北二十五/里俗名上陽三山即賈譲所謂西山也)蘇代謂之宿
　胥之口酈道元謂之宿胥故瀆李垂謂之西河故瀆
　濬縣舊志云在縣西十里蓋禹迹也(河徙由縣東故/稱此為西河)
　自此而北歴湯陰安陽鄴縣斥丘(東接内/黄魏縣)至列人斥
　漳之境左㑹衡漳經所謂北過洚水也(應劭曰斥漳/縣漳水出治)
　(北入河杜佑曰漳水横流至肥鄉縣界入河斥漳今/曲周縣地肥鄉漢列人縣地盖漳水由二縣境注於)
　(河/也)河自此東北入海及定王時南徙則衡漳東出循
　河故道而下至東光縣西與大河合王莽時河益徙
　而南漳水遂專達于海故斥漳以下水經通謂之漳
　水東北歴平恩曲周鉅鹿經縣南宫堂陽扶栁信都
　昌成西梁桃縣鄡縣下博樂鄉武强武隧武邑東昌
　弓高阜城樂成建成成平浮陽至章武平舒入海蓋
　皆禹河之故道也而說經者皆以王莽河為禹河謬
　矣(大河故瀆一名北瀆王/莽時穿俗遂稱王莽河)以今輿地言之濬縣(属直/𨽻大)
　(名/府)湯陰安陽臨漳(並属河南/彰德府)成安肥鄉曲周(並属直/𨽻廣平)
　(府/)平鄉廣宗鉅鹿(並属順/德府)南宫新河冀州(並属真/定府)東
　鹿(属保/定府)深州衡水武邑武强(並属真/定府)阜城獻縣交河
　滄州青縣靜海天津(並属河/間府)皆禹時冀東瀕河之地
　中流與兖分界王制謂之東河北播為九河其經流
　爾雅謂之徒駭又同為逆河東至碣石入海後世謂
　之勃海者也　冀東北與青分界處于古傳記無可
　考今按碣石以西之渤海即禹時逆河也自天津衛
　直沽口與兖分界又北歴寳坻縣東南折而東歴豐
　潤灤州樂亭盧龍昌黎縣南昌黎漢絫縣碣石在其
　地渤海之北岸皆冀域也自此以東則為大海東歴
　撫寧縣東南又東歴山海關南又東歴遼東寧逺廣
　寧等衛南是為漢遼西郡地又折而南歴海州衛西
　南(衛在故遼東都司/城南一百二十里)曰梁房口關大遼水于此入海
　(關在盖州衛西北九十/里海運舟由此入遼河)水經注云大遼水出塞外衛
　白平山(亦言出/□石山)東南入塞直遼東之望平縣西屈而
　西南流逕襄平縣故城西(襄平漢遼東郡治明為遼/東都司郭下定遼中衛地)
　又南逕遼隊縣故城西又南小遼水注之(水出元菟/高句麗縣)
　(之遼/山)又東南逕房縣西左㑹白狼水(水出右北/平白狼縣)又東
　逕安市縣西南入于海(漢志望平縣遼水出塞外南/至安市入海行千二百五十)
　(里明一統志遼河自三萬衛西北入塞南流逕鐵嶺/瀋陽都司之西境廣寧之東境又南至海州衛西南)
　(入/海)望平襄平遼隊房縣安市皆漢遼東郡之屬縣而
　遼水逕其西是知遼西為冀域遼東為青域而碣石
　以東梁房以西之海則二州共之矣　冀之北界亦
　無可考約畧言之當得陰山侯應曰北邊塞至遼東
　外有隂山東西千餘里是也昔戰國時趙北破林胡
　樓煩築長城自代竝陰山下至高闕為塞(師古曰髙/闕山名在)
　(朔方/之北)而置雲中鴈門代郡燕亦築長城自造陽至襄
　平(師古曰造陽地/名在上谷界)置上谷漁陽右北平遼西遼東郡
　以距胡燕趙所築長城自雲中以迄遼西延袤可三
　千里疑即堯時冀州之北界但今之長城未必皆古
　跡其詳不可得聞耳北之西頭當起東受降城(唐景/龍二)
　(年張仁愿築置振武軍元和志云在朔州北三百五/十里本漢定襄郡之觱樂縣也武德四年於此置雲)
　(州麐德三年置/單于大督䕶府)即舜所分幷州之西界東頭當抵醫
　巫閭山即舜所分幽州之東界山在故遼東都司廣
　寧衛西五里(衛東去都司城/四百二十里)職方氏幽州山鎮曰醫
　巫閭是也明一統志云舜分冀州東北為幽州即今
　廣寧以西之地分青東北為營州即今廣寧以東之
　地秦以幽州為遼西郡營州為遼東郡蓋仍燕之舊
　以大遼水為限也　漢志右北平驪成縣下云大揭
　石山在縣西南莽曰揭石遼西郡絫縣下云有揭石
　水南入官(謂下/官水)不言有山也及文穎注武紀曰碣石
　在遼西絫縣絫縣今罷入臨渝此石著海旁(師古曰碣/碣然特立)
　(之/貌)頴字叔良南陽人為荆州從事(見干寳/搜神記)即王粲贈詩
　送聘劉璋者也謂此山臨渝海旁之孤石與班固異
　自頴始水經有魏晉間人所附益故亦云碣石在臨
　渝後漢志無驪成劉昭補注遂於臨渝言碣石晉省
　臨渝入肥如故後魏志碣石在肥如隋省肥如入新
　昌尋又改新昌曰盧龍故隋志碣石在盧龍自後漢
　迄隋言此山之所在曰絫縣曰臨渝曰肥如曰盧龍
　縣名四變而山則一要皆在今昌黎縣東絫縣故城
　之南也至括地志始云碣石在盧龍縣南二十三里
　與文頴異唐志及寰宇記則云石城縣有碣石而歐
　陽忞輿地廣記曰石城故驪成也易祓據之以釋禹
　貢按石城有四一在今大寧廢衛界漢舊縣屬右北
　平(縣去龍城/可百里)一在今永平府西北後魏置屬建德郡
　(通典平州西北到石/城一百四十里者是)此二縣皆不瀕海一在今灤州
　南唐置屬平州(縣北去灤/州三十里)一即今撫寧縣唐臨渝改
　曰石城亦屬平州(有臨渝關大/海碣石山)此二縣皆瀕海忞所
　稱石城故驪成者今之撫寧乎抑灤州之南境乎撫
　寧本漢臨渝(今縣北有/臨渝故城)為遼西郡之東偏勢不得越
　令支(今遷/安)絫縣(今昌/黎)肥如(今盧/龍)海陽(今灤/州)而屬右北
　平也驪成必不在此地嘗試按圖而索之今灤州所
　領樂亭縣(縣在州東南唐初為石城縣地後為盧龍/縣地又為馬城縣地金大定末析置樂亭)
　(縣/)有古城在西南三十里似即漢驪成治忞所稱石
　城蓋指此地非臨渝更名之石城今為撫寧者也然
　樂亭縣境平衍無山即以州南瀕海之地為驪成地
　而亦無山唯縣西南四十里有祥雲李家桑坨三島
　廹近海濵豈即所謂大碣石與通典平州盧龍縣下
　云有碣石山碣然而立在海旁故名之仍用文頴說
　金元以來人皆知昌黎為絫縣而碣石在焉求之海
　旁不得求之水中又不得乃更求之向北之地故明
　一統志云碣石在昌黎縣北二十里或又以仙人臺
　上之巨石為天橋柱蓋皆依文頴言之然其山去海
　八九十里殊違夾右入河之義不可從也　欲辨碣
　石之所在莫若以今所謂灤河者證之灤河即濡水
　也漢志遼西肥如縣濡水南入海陽師古曰濡音乃
　官反讀若難後訛為灤以聲相近也遼因置灤州世
　遂目其水曰灤河不復知為古之濡水矣今碣石雖
　無其迹而灤河仍自遷安盧龍灤州至樂亭東南入
　海與酈注濡水入海之道無異則碣石舊在灤口之
　東可知矣贊水卑耳之谿淪于海中者當亦在樂亭
　縣西南也　山有名同而繫之以大小者如大别小
　别太華少華太室少室之類是也(古書太少與/大小通用)驪成
　之山稱大碣石則必有小碣石在蓋即絫縣海旁之
　石矣酈道元既宗文頴以為碣石在絫縣又引驪成
　大碣石以證之若以其山為跨二縣之境也者今按
　濡水從塞外來東南逕令支故城東又南逕孤竹城
　西又東南逕牧城西分為二水北水枝出世謂之小
　濡水東逕樂安亭北東南入海濡水東南流逕樂安
　亭南東與新河故瀆合(新河即魏武征/蹋頓時所開也)又東南至絫
　縣碣石山而南入于海樂安亭者蓋即今樂亭縣東
　北之樂安故城也(東晉於此/置樂安縣)絫縣在其南驪成在其
　西據濡水歴亭南而東又東南至碣石則碣石在亭之
　東南與驪成西南之大碣石相去闊絶安得連為一
　山郭璞注山海經曰碣石在臨渝或云在驪成蓋兩
　存之愚謂在臨渝者為是或云漢志其可違乎曰班
　氏所言間有紕繆西縣之嶓冢氐道之養水武都之
　東漢水其尤甚者也他如安豐之大别安陸之陪尾
　尋陽之九江居延之流沙後人皆以為非而不從豈
　獨一驪成之碣石哉嶓冢漢水承誤數百年至魏收
　而始正世皆遵用其說文頴以建安時正班固之碣
　石猶王横之以新莽時正史遷之禹河也不逺而理
　無可疑横說長于遷固即採之(地理志云故大河在/鄴東叙傳云商竭周)
　(移皆横/說也)頴說長于固今奚不可用耶　山海經曰碣
　石之山繩水出焉西流注于河此驪成之大碣石也
　何以知之絫縣之碣石在濡水之東繩水茍出其山
　勢不得越濡水而西注于河也又有二碣石史記索
　隱引太康地志云樂浪遂成縣有碣石長城所起通
　典云秦築長城起自碣石在今高麗舊界非盧龍之
　碣石北齊文宣帝紀天保四年大破契丹于青山還
　至營州登碣石山臨滄海唐志營州栁城縣北接契
　丹有東北鎮醫巫閭祠又東有碣石山此即文宣之
　所登與前在遂城者皆非禹貢之碣石也劉昭注補
　郡國志言常山九門縣有碣石山按孔疏引鄭說云
　戰國策碣石山在九門縣蓋别為碣石不與此同今
　驗九門無此山也(今真定府藳城縣西北二十五里/有九門城故縣也四面五百餘里)
　(皆平地/無一山)至若燕昭王所築之碣石宫以事騶衍者史
　記正義云在幽州薊縣西三十里寧臺之東旁近無
　此山特取為宫名耳凡言九門薊縣有碣石山者皆
　妄也　史記秦始皇三十二年至碣石使燕人盧生
　求羡門高誓刻碣石門(日知録云始皇刻石之處凡/六史記書之甚明於鄒嶧㤗)
　(山之罘琅邪會稽無不先言立後言刻者惟/於碣石則云刻碣石門門自是石不須立也)二世元
　年東行郡縣到碣石漢書武帝元封元年東廵海上
　至碣石此海濵之山斗入海者(封禪書成山斗入海/索隠曰謂斗絶曲入)
　(海/也)故成帝時賈讓言禹之治水鑿龍門闢伊闕析底
　柱破碣石凡山陵當路者毁之蓋伊闕𩔖龍門夾峙
　兩岸水出其間者也碣石𩔖底柱横絶中流當河之
　衝者也析之破之不容已矣但此石猶著海旁不知
　何年苞淪于海水經曰碣石山在遼西臨渝縣南水
　中酈注云大禹鑿其石右夾而納河(說本賈讓/鑿即破也)秦始
　皇漢武帝皆嘗登之海水西侵歳月逾甚而苞其山
　故言水中矣又云漢司空掾王璜(漢書儒林傳琅邪/王璜平仲傳古文)
　(尚書溝洫/志作王横)言往昔天嘗連北風海水溢西南出侵數
　百里故張君云碣石在海中蓋淪于海水也(後漢志/注禹貢)
　(正義並引張氏地理記張氏不知其名豈即此所稱/張君耶程大昌以為張揖按隋經籍志有魏博士張)
　(揖撰廣雅二巻而無張氏/地理記未審張君是揖否)昔燕齊遼曠分置營州今
　城屆海濵海水北侵城垂淪者半王璜之言信而有
　徵碣石入海非無證矣又云濡水自樂安亭南與新
　河故瀆合又東南至絫縣碣石山文頴曰碣石在遼
　西絫縣絫縣幷屬臨渝地理志曰大碣石山在右北
　平驪成縣西南王莽改曰碣石也漢武帝亦嘗登之
　以望巨海而勒其石於此今枕海有石如甬道數十
　里當山頂有大石如柱形往往見之立于巨海之中
　潮水大至(此句下似/有闕文)及潮波退不動不没不知深淺
　世名之天橋柱也(今遼東廣寧前屯衛西南七十里/有孤山屹立海中高百餘丈周圍)
　(三十餘步天/橋柱即此𩔖)狀若人造要亦非人力所就韋昭亦指
　此為碣石濡水於此南入海又按管子齊桓公征孤
　竹至卑耳之谿涉贊水今亦不知所在昔在漢世海
　水波襄吞食地廣當同碣石苞淪洪波也酈氏三言
　碣石淪于海有其故有其時有其證有其狀鑿鑿可
　據如此而世或詆為妄談以自伸其無稽之說不亦
　傎乎曹孟德詩曰東臨碣石以觀滄海水何澹澹山
　島竦峙建安十二年征烏桓過此而作(濡水注云魏/太祖征蹋頓)
　(與泃口俱導者世謂新河新河會濡水東南至碣/石山而南入海則曹公征烏桓時道經碣石可知)後
　魏文成帝太安四年東廵登碣石山望滄海改山名
　樂遊蓋此山雖淪于海而去北岸不逺猶可揚帆覧
　勝車駕東廵大軍出塞者率皆登山觀海以修故事
　道元家酈亭距臨渝纔五六百里所謂碣石苞淪洪
　波者乃以目驗知之而引王璜以為證豈若程㤗之
　生於南宋目不覩溟渤而徒憑古人之一言以恣其
　臆斷者哉世因程氏之妄而幷疑酈氏之真亦惑矣
　所可恨者此山不知至何時復遭蕩滅今昌黎縣南
　海中無一山自撫寧以東更二三百里海中亦無一
　山此酈氏之說所以不信于今也按道元卒于魏孝
　昌二年嵗在丙午下距齊文宣登碣石之嵗天保四
　年癸酉凡二十八年而文宣所登乃在營州前此營
　州未聞有碣石疑是時平州之碣石已亡故假營州
　臨海之一山為碣石而登之以修故事不然豈有舎
　此登彼之理自是以後登碣石者無聞焉隋煬帝大
　業八年親征髙麗三月渡遼水七月班師九月至東
　都而不聞登碣石唐太宗貞觀十九年親征髙麗大
　破之九月班師十月丙午次營州而不登碣石蓋以
　其山非真而高洋之故事不足修耳丙辰入臨渝關
　戊午次漢武臺刻石紀功(水經注云魏氏土地記章/武縣東一百里有武帝臺)
　(基高六十丈俗云漢武帝東廵海上所築困學紀聞/曰九域志滄州有漢武䑓唐太宗紀貞觀十九年伐)
　(高麗班師次漢武臺刻石紀功䑓餘基三成燕齊之/士為漢武求仙處今名望海臺在滄州東北一百五)
　(十/里)而不刻碣石則其時無此山可知矣妄意推測碣
　石之亡當在魏齊之世丙午至癸酉二十八年間也
　宋儒不加考覈而沿襲舊聞謂在平州南海中去岸
　五百餘里(宋時平灤二州陷于契丹唯據滄州地望/言之故云然非謂去北岸五百餘里也)
　豈知曩立于巨海之中者後併化為波濤也哉近世
　有郭造卿著碣石叢談以昌黎縣北十里仙人臺當
　之曰臺即碣石之頂也絶壁萬仞上凌霄漢其臺崇
　廣頂有巨石為天橋柱人莫能至夫天橋柱者酈氏
　明言在海中其又可移之平陸邪劒去逺矣而鍥舟
　以求之非大愚不至此也　言有似是而非者為害
　最甚如經云太行恒山至于碣石說者謂碣石與二
　山並舉則必髙大相敵故以昌黎縣北之山為碣石
　(昌黎本漢絫縣後漢省入臨渝晉以後為肥如縣地/隋唐為盧龍縣地後僑置營州栁城縣遼改縣曰廣)
　(寧金又改/曰昌黎)而其實不然經云厎柱析城至于王屋今
　底柱見在其能與析城王屋争雄乎觀底柱則碣石
　可知矣不信海中之碣石而以昌黎縣北之山為碣
　石則亦將不信河中之底柱而以陽城縣南之山為
　底柱(陽城縣在山西澤州西八十里近志縣南有底/柱山而傳記無之與昌黎縣北之碣石正是一)
　(𩔖/)然底柱無異論而碣石多枝辭何也一在一亡故
　也善言禹貢者當憑古記以推尋不可以在亡為疑
　信海中之碣石水經注具有明文若昌黎縣北離海
　數十里之碣石孰言之而孰傳之邪蘇秦說燕曰南
　有碣石國人必皆識其處秦之滅燕未久也始皇豈
　誤刻漢之去秦亦未久也武帝豈誤遊曹孟德魏文
　成相望在數百年間也豈皆誤登道元北人家又近
　碣石其本朝故事亦必熟諳豈誤認海中一山為先
　帝之所幸而改名如其誤也必别有一處為秦漢諸
　君之古跡號曰碣石者而它書絶無聞焉舍道元之
　所說將安據乎世之言禹貢者抱攣拘之識廢昭曠
　之觀謂碣石無亡理而必求見在之山以實之斥古
　記為荒唐奉近志為典要吾末如之何也巳矣　周
　希聖謂天子之都必求其舟楫之所可知使夫諸侯
　之朝貢商賈之貿易雖其地甚逺而其輸甚易此說
　得之冀州三面距河是其設都之意實有取于轉輸
　之利朝貢之便也禹貢所載上言田賦貢篚之事而
　于下言所由以達帝都之道其始末曲折莫不具備
　而皆以河為主蓋達于河則達于帝都故也傳以為
　禹治一州之水既畢遂還帝都白所治非也禹欲白
　所治不必身入帝都即使身入帝都亦何難于陸行
　而必循各州紆廻之水道以廢時失事哉鄭康成謂
　治水既畢更復行之觀地肥瘠定貢賦上下如此則
　不當叙于田賦貢篚之後王肅謂功主于治水故詳
　記各州往還乗涉之水名今按所載皆達河之道非
　有往還乘涉之事諸說皆不可通至周氏之言出而
　其義始定此實後人勝前人處謂今必不古若者曲
　士之見也(禹貢錐指/)
　
　
　
　
　
　
　
　
　
　
　
　
　行水金鑑巻八十六
欽定四庫全書
　行水金鑑卷八十七
　　　　　　　　　　江南按察使傅澤洪撰
　　運河水
濟河惟兖州　浮于濟漯達于河(禹/貢)
　東南據濟西北距河濟漯兩水名因水入水曰達(孔/氏)
　(傳/)
　濟河惟兖州以濟水河水之間為兖州也(鄭樵書/辨訛)
　浮水運也兖州朝貢之道或浮于濟或浮于漯以入
　于河而達冀州不言冀州舉河而冀州可知矣(書古/文訓)
　舟行水曰浮漯者河之支流也兖之貢浮濟浮漯以
　達于河(蔡沈/書傳)
　濟自菏又東北㑹于汶又北東入于海此兖之東南
　與豫徐青分界處河自大伾北過洚水至于大陸又
　北播為九河同為逆河入于海此兖之西北與冀分
　界處　兖州有古帝顓頊之虚(杜預曰東郡􁀞陽縣/古帝顓頊之虚故曰)
　(帝/丘)鬲觀有窮昆吾韋固之封皆在焉春秋時可考者
　衞(文公遷于楚丘成/公又遷于帝丘)郕胙燕(南燕/姞姓)凡四國戰國時為
　衞魏宋齊趙五國地秦幷天下置東郡碭郡(東北/境是)齊
　郡(北境/是)鉅鹿上谷(二郡東/境是)漢復置兖州(領郡/國八)後漢魏
　晉竝因之唐為河南道之靈昌(滑/州)濮陽(濮/)濟陽(濟/)東
　平(鄆/)等郡河北道之清河(貝/州)魏郡(魏/)博平(博/)平原(德/)
　樂安(棣/)景城(滄/)等郡按以上通典所列有當往屬者
　東平之須昌鉅野宿城及夀張之東境(此為東原大/野之地須昌)
　(宿城夀張三縣故城並在今東平/州界鉅野故城在今鉅野縣西)魯郡之任城龔丘
　(任城今為濟寧州及嘉祥縣之東境/龔丘今為寧陽縣並在古濟水東)改屬徐濟陰之
　南華(在菏澤西今/為東明縣)靈昌之匡城(在南華西今/為長垣縣)改屬豫
　濟陽之長清(今属濟/南府)及東阿之東境(今東阿/縣是)平隂之
　北境改屬青其南境改屬徐也(平隂側岱跨南/北故分属青徐)又有
　當來屬者冀域信都郡及鄴郡之内黄堯城臨河(内/黄)
　(堯城二縣故城並在今内黄/縣界臨河故城在今滑縣北)汲郡之黎陽東境其豫
　域則濟隂之乘氏也(乘氏在菏澤/東今為曹州)以今輿地言之河
　南衛輝府之胙城縣(胙城本在河南自金明昌五年/河徙出縣南而縣始為河北地)
　直隸大名府(唯濬縣之西境當属冀/長垣東明二縣當属豫)及真定河間二
　府之東南境(當以漢時漳水故道為/界東南属兖西北属冀)山東則東昌府
　其兖州府則曹州陽榖夀張鄆城濟南青州二府則
　西北境(當以漢時濟水故道為界/西北属兖東南属豫徐青)皆古兖州域也
　東南據濟與豫分界當自兖州府之曹州始何以知
　之按導水濟入河溢為滎東出于陶丘北又東至于
　菏菏澤在今定陶縣境經繫諸豫雷夏在今曹州境
　經繫諸兖故知二澤之間為兖豫之界也濟水至曹
　州西分為二一水東南流為菏水一水東北流入鉅
　野澤為濟瀆春秋僖公三十一年取濟西田左傳云
　分曹地自洮以南東傅于濟酈道元云濟水自是東
　北流出巨澤即此地也濟水又北過東昌府之濮州
　范縣東與徐分界又北為陽榖茌平東與青分界轉
　東為濟南府之齊河濟陽齊東青城又東為青州府
　之高苑博興樂安(樂安縣東北一百十里有琅槐故/城漢属千乘郡古濟水入海處也)
　南與青分界今歴城以東有小清河即濟水入海之
　故道其北為兖南為青也　西北距河與冀分界河
　自今河南衛輝府胙城縣北東至直隸大名府濬縣
　大伾山西折而北經河南彰德府界中又東北經直
　隸廣平順德真定河間四府界中東入于海此禹河
　之故道曲周以下即漢時漳水之所行也　九河濟
　漯入海竝在兖東徒駭最北八枝次之漯在鬲津之
　南濟又在漯之南其所入皆勃海也自天津衛直沽
　口與冀分界南歴静海縣東又南歴滄州東又南歴
　霑化利津蒲臺縣東折而東歴樂安縣北以小清河
　入海處與青分界　漢志東郡東武陽縣下云禹治
　漯水東北至千乘入海(東武陽即今朝城縣應劭曰/在武水之陽酈道元曰漯水)
　(亦或武水也其故城在今縣西千乘縣為千乘郡治/後漢始改郡為樂安國疏引班志不當加樂安二字)
　又平原郡髙唐縣下云桑欽言漯水所出今按禹引
　河自大伾山西折而北循大陸東畔入海而漯首受
　河自黎陽宿胥口始不起東武陽也水經注所叙河
　水自宿胥口又東右逕滑臺城(故白馬縣治在/今滑縣西南)又東
　北逕黎陽縣南(黎陽故城在/今濬縣東北)又東北逕凉城縣(在今/滑縣)
　(東/北)又東北逕伍子胥廟南(廟在晉頓丘郡界今/清豐縣之西境是)又東
　北為長夀津河之故瀆出焉(津在凉城廢縣/東北六十里)河水又
　東逕鐵丘南(元和志鐵丘在滑州衛南縣東南十里/衛南本漢濮陽縣地丘今在開州之西)
　(南/)又東北逕濮陽縣北(開州西南二十/里有濮陽故城)又東北逕衛
　國縣南(縣故畔觀也其故城在今觀城縣西/清豐之南境開州之北境皆得其地)又東逕
　鄄城縣北(今濮州東二十里有鄄/縣故城唐濮州治也)又東北逕范縣之
　秦亭西(春秋書築臺於秦者也今范/縣東南二十里有范縣故城)又東北逕委粟
　津(寰宇記觀城縣東南六十七/里有委粟城蓋與津相近)皆古漯水也自周定
　王五年河徙從宿胥口東行漯川至長夀津始與漯
　别其津以西漯水之故道悉為河所占而上游較短
　矣然河之故瀆不經東武陽亦不經高唐迨漢成帝
　建始末河決館陶(属魏/郡)由東武陽絶漯水而東北至
　髙唐又絶漯水東北至千乘入海雖嘗塞治而故道
　猶存王莽始建國三年復決于此莽為元城冢墓計
　不隄塞明帝永平中王景修之遂為大河之經流自
　是委粟津以西漯水之故道又為河所占上游益短
　矣漯水一出于武陽再出于髙唐據成帝後言之耳
　水經注委粟津河北即東武陽也漯水出焉(河自此/與漯别)
　(東北逕東阿茌平/等縣至千乗入海)水上承河水於武陽縣東南而北
　逕武陽新城東引水自東門石竇北注于堂池水帀
　隍塹于城東北合為一瀆東北出郭逕陽平縣之岡
　城西(陽平故城今為莘縣治岡城在縣西南七里通/典莘縣漢陽平縣地有武陽城無此水矣元和)
　(志武河在朝城縣東十步盖即漯水也新志云故流/今湮惟縣城西門外少南三里許有大坡廣十餘里)
　(其勢突城而東與陽榖縣西大陂連夏秋/積潦幷成巨浸相傳為古漯河滙流處)又北絶莘
　道城之西北(今莘縣西十三/里有莘亭故城)又東北逕樂平縣故城
　東(本漢清縣後漢改名樂平其故/城在今堂邑縣東南三十里)又北逕聊城縣故
　城西(城在今聊城/縣西十五里)又東北逕清河縣故城北(城在今/清平縣)
　(南清平本漢貝丘縣/其西南有貝丘故城)又東北逕文鄉城東南(城亦在/清平縣)
　(南/)又東北逕博平縣故城南(城在今博平縣/西北三十里)右與黄
　溝合(溝承聊城郭水東北出逕清河城南又東北逕/攝城北春秋所謂聊攝以東也又東逕文鄉城)
　(又東北出於高/唐縣東至漯水)又東北逕援縣故城西(杜預釋地曰/濟南祝阿縣)
　(西北有援城今在禹/城縣西南漢志作瑗)又逕髙唐縣故城東(左傳哀公/十年趙鞅)
　(帥師伐齊取黎及轅毁髙唐之郭杜預曰轅即援也/祝阿縣西北有高唐城今在禹城縣西四十里禹城)
　(本漢祝/阿縣)桑欽地理志曰漯水出高唐余按穆天子傳
　稱丁卯天子自五鹿東征釣于漯水以祭淑人丁已
　天子東征食馬于漯水之上尋其沿歴逕趣不得近
　出髙唐桑氏所言蓋津流出次于所間(去/聲)也俗以是
　水上承于河亦謂之源河矣(源河乃漯之再出者桑/欽唯知此而不知起東)
　(武陽則疎矣河既與漯合復分為二漯由漯隂故城/北河由平原故城東蓋自高唐以西至武陽河在南)
　(而漯在北自高唐以東至海則漯在南而河在北矣/今禹城縣南有源陽故城唐縣在源河之北故名)
　漯水又東北逕漯隂縣故城北(伏琛謂之漯陽城地/理風俗記曰平原漯)
　(隂縣今巨漯亭是也按臨邑縣西有漯/隂故城元和志漯水北去臨邑縣七里)又東北逕著
　縣故城南(城在今濟陽縣/西南著竹庶反)又東北逕崔氏城北(城在/今章)
　(丘縣/西北)又東北逕東朝陽故城南(城亦在章/丘西北)又東逕漢
　徵君伏生墓南(碑碣/尚存)又東逕鄒平縣故城北(城在今/鄒平縣)
　(北與齊東/縣接界)又東北逕東鄒城北(今青城縣界/有東鄒故縣)又東北
　逕建信縣故城北(應劭曰在臨濟縣西北五/十里今在髙苑縣西北)又東北
　逕千乘縣二城間(伏琛云千乘城在齊城西北一百/五十里隔會水即漯之别名也元)
　(和志千乘故城在淄州/高苑縣北二十五里)又東北為馬常坈(盖亦在千/乗縣界玉)
　(篇坈音而勇切地名今按下/文里數則坈乃澱泊之𩔖)坈東西八十里南北三
　十里亂河枝流而入于海(河水注云河水自千乘北/城北又東分為二水枝津)
　(東逕甲下城南東南歴馬常坈注濟濟水注云濟水/自甲下邑南東歴琅槐故城北又東北河水枝津注)
　(之盖即漯/之所亂者)此自西漢末以迄後魏漯川之原委也以
　今輿地言之濬縣滑縣開州清豐(並属直隸/大名府)觀城濮
　州范縣朝城莘縣堂邑聊城清平博平(並属山東/東昌府)禹
　城臨邑濟陽章丘鄒平齊東青城(並属濟/南府)高苑(属青/州府)
　諸州縣界中皆古漯水之所經自宋世河決商胡朝
　城流絶而舊迹之存者鮮矣　濟漯二水為東南四
　州貢道之所必由非獨兖也青承兖曰達于濟則由
　濟入漯可知矣徐承青曰達于菏則由菏入濟可知
　矣揚承徐曰達于淮泗則由淮入泗由泗入菏可知
　矣淮通泗泗通菏菏通濟濟通漯漯通河四州之貢
　道無不由濟者而總與陶丘滎澤之間無涉此其所
　以不言逾也　禹時濟實通漯林少穎云案經文無
　濟漯相通之道非也但孔疏云從漯入濟自濟入河
　則必有舍舟行陸之事是為大謬耳周希聖更定其
　文曰由濟而入漯由漯而入河經㫖灼然矣近惟朱
　長孺深知此意其所著禹貢長箋曰古時濟漯通流
　漢以後遂不相屬孔疏與經文所次水道不合當是
　從濟入漯從漯入河鄭端簡亦云舊作二道者非是
　此適與周氏闇合也新唐書許敬宗傳云高宗東封
　泰山次濮陽問書稱浮于濟漯今濟與漯斷不相屬
　何故敬宗對曰沇濟自温入河伏地南出為滎澤又
　伏而出曹濮之間汶水從入之故書又言浮汶達濟
　不言合漯者漯自東武陽至千乗入海也或據此以
　駮濟與漯通之說余曰濟漯本相附近迨西漢末河
　行濟漯之間高唐以西至東武陽二水為河所隔唐
　世猶然故高宗謂濟漯斷不相屬敬宗不知古今水
　道之變遷而憑臆以對殊失經㫖未可以證禹貢也
　然則濟與漯通當在何處曰是不可知按水經鄧里
　渠與將渠合北逕茌平縣東臨邑縣故城西北流入
　于河河水又東北逕四瀆津注云河水東分濟亦曰
　濟水受河也(水經注濟或作泲又因泲/而訛為沛今悉改從濟)自河入濟自
　濟入淮自淮達江水徑周通故有四瀆之名蓋其時
　濟漯之間為河所隔故云河分濟又云濟受河在禹
　時則固漯分濟或濟受漯也漢臨邑縣在今茌平縣
　東(通典漢臨邑故城在盧縣東按今長清縣西南二/十五里有盧縣故城西與茌平接界漢臨邑當在)
　(此間今臨邑本漢漯隂縣/劉宋僑置臨邑非漢縣也)四瀆津在臨邑故城東北
　(寰宇記四口故闗在聊城/縣東八十里一名四瀆口)當為古濟漯通波處此亦
　不敢定以為是然濟與漯通必在㑹汶之後又北將
　東之際而臨邑適當其地東北接高唐故城為漯之
　所經枝津徑通理無可疑　黄文叔云或浮濟或浮
　漯而皆逹于河愚謂兖之北境可徑浮漯以達河而
　其南境則必由濟入漯也準此以推則青之汶徐之
　淮揚之江海荆之江沱潛漢雍之龍門雖並列于經
　而或由或不由各隨其便唯豫之洛梁之潛沔渭為
　道所必由耳(禹貢/錐指)
海岱惟青州　浮于汶達于濟(禹/貢)
　岱岱宗也青州貢道由汶入濟濟固達于河矣(書古/文訓)
　(里岱宗即㤗山也山東通志云㤗山在㤗安州北五/  為東嶽岱宗其山周廻一百六十里屈曲盤道百)
　(餘徑南天門東西三天門至絶頂高四十餘里上有/石表巍然俗云秦時無字碑有碧霞祠東岳廟封禪)
　(壇其峰曰日觀曰秦觀曰越觀曰丈人曰獨秀曰雞/籠曰老鴉曰獅子曰蓮花曰懸石其崖曰百丈曰捨)
　(身曰馬棚曰鵓鴿其峪曰石經曰石壁曰佛寺曰鬼/兒曰椒子曰酆都曰桃花曰馬蹄曰谿里其嶺曰廻)
　(馬曰鴈飛曰黄峴曰思鄉曰青峯曰西横其石曰牛/心曰龍口曰試劒曰龍紋曰虎阜其洞曰迎陽曰吕)
　(公曰白雲曰遥觀曰蝙蝠曰鬼仙曰山亷其池曰玉/女曰王母曰白鶴曰白龍又岳頂有東西神霄山岳)
　(隂有孤山襁山鶴山相去俱十里雖山各異名皆㤗/岳之峯巒也日觀者雞一鳴時見日始欲出長三丈)
　(秦觀者望見長安越觀者望見㑹稽亭/亭云云梁父徂徠諸山俱在㤗嶽東南)
　即所謂導沇水東流為濟東至于菏又東北㑹于汶
　是也謂此州將欲達于帝都當浮于汶以達于濟然
　後由濟以達于河也(尚書/全解)
　汶水五源皆出襲慶奉符縣界至東平中都縣貫鉅
　澤入濟青州貢道由汶入濟由濟入河不言河兖已
　見也(尚書/說)
　地理志云汶水出泰山萊蕪縣原山西南入濟易氏
　云唐兖州乾封縣本漢泰山郡博縣後改為襲慶府
　奉符縣汶水出縣東北原山蓋博與萊蕪皆在兖州
　之西南故汶水所出之原山介兩邑間又有北汶嬴
　汶柴汶牟汶述征記云泰山郡水皆名汶今縣界有
　五汶皆源别而流同其原山之汶水西南流經乾封
　縣治南去縣三里又西南流九十里入鄆州中都縣
　孔子為中都宰之地自濟之上流既絶故汶水入大
　野陂而不入濟(尚書纂傳川原山在今萊蕪縣東五/十里連淄  縣界今名岳陽山淄水)
　(出其隂汶水出/其陽見一統志)
　孔疏曰堯時青州越海而有遼東舜分青州為營州
　即遼東也漢公孫度據遼東自號青州刺史矣(書纂/言)
　按成王賜太公履曰東至于海季札聞齊音曰表東
　海者其太公乎齊湣王謂張儀曰齊僻陋隠居東海
　之上是東據海也而傳兼言北楚子謂齊侯曰君處
　北海蘇秦說齊王曰北有渤海蓋自今成山以至樂
　安者是也故云東北據海然自朝鮮以至日照皆青
　也所遺多矣專言東則固可該琅邪與朝鮮也地理
　志岱山在㤗山郡博縣西北今山東濟南府㤗安州
　東南有博縣故城山在州北五里於故城為西北也
　公羊傳曰越在岱隂齊蘇秦說齊王曰南有㤗山史
　記曰㤗山之陽則魯其隂則齊岱主南言與徐分界
　也而傳兼言西則岱不足以表其界蓋青西以濟為
　兖界齊語正封疆西至于濟其眀徵也北自琅槐以
　西亦以濟為兖界故王莽改漢齊郡曰濟南而經不
　言濟者蒙兖濟河之文從可知也傳兼言西則欲密
　而反疎甚矣說經之難也　周禮正東曰青州其疆
　域與禹貢大異鄭注云青州則徐州地也蓋以其山
　鎮曰沂山其川淮泗其浸沂沭知之經曰海岱及淮
　惟徐州又曰淮沂其乂又曰浮于淮泗是知徐幷于
　青也賈疏云周之青州於禹貢侵豫州之地蓋以其
　澤藪曰望諸知之望諸即孟豬經于豫州曰導菏澤
　被孟豬是知侵豫之地也疏又云周時幽州南侵徐
　州之地蓋以其澤藪曰豯養知之地理志琅邪長廣
　縣西有奚養澤琅邪郡屬徐州是知侵徐之地也渭
　按長廣故城在今登州府萊陽縣東漢屬徐州實古
　青州域幽之所侵乃青地非徐地也不但此也其川
　河洓其浸菑時皆青地為幽所侵而賈不言何其疎
　也蓋今青登萊三府之地在青域者周時皆割入幽
　其西又為兖所侵而損豫之東南境以益之徐則岱
　山大野皆入于兖是青亦不全得齊也鄭云青州即
　徐州亦言其大畧而已　青州有古爽鳩氏之虗為
　季崱有逢伯陵蒲姑氏之所因及斟灌斟尋寒過之
　封皆在焉春秋時可考者齊紀譚州夷介萊凡七國
　戰國時為齊燕二國地秦幷天下置齊郡琅邪(東境/是)
　遼東漢復置青州(領郡/國六)後漢魏並因之(領郡/國五)晉分置
　平州(青州領郡國六/平州領郡國五)後改曰幽州唐為河南道之北
　海(青/州)濟南(齊/)淄川(淄/)高密(宻/)東萊(萊/)東牟(登/)等郡河
　北道之安東都䕶府按以上通典所列髙密之莒縣
　及諸城之南境當往屬徐又有當來屬者兖域濟陽
　之盧縣及東阿之東境(後漢榖城縣地在濟/東者即今東阿縣)平隂之
　北境徐域魯郡乾封萊蕪之北境是也以今輿地言
　之山東登州萊州二府其青州府則益都臨淄昌樂
　安丘夀光臨胊及諸城高苑博興樂安之南境濟南
　府則肥城長清歴城章丘鄒平長山新城淄川及㤗
　安萊蕪之北境兖州府則唯東阿及平隂之北境(三/府)
　(之地南以齊長城故址與徐分界西/及北以漢時濟水故道與兖分界)其東北跨海為
　故遼東都司之東境及朝鮮國皆古青州域也　青
　之東境登萊二府之地斗入大海中東西長八九百
　里形如吐舌史記徐世家云齊自㤗山屬之琅邪北
　被于海膏壤二千里蓋幷登萊計之也海水自日照
　縣東與徐分界(日照本漢海曲縣属琅/邪郡今属青州府莒州)北歴諸城縣
　東折而東北歴膠州即墨萊陽棲霞文登諸縣南又
　東北出而西折歴寧海州及福山蓬萊二縣北(蓬萊/登州)
　(府治海在府城北五里北與遼東相望自新開海口/而東北抵遼東金州衛南之旅順口三百里而近有)
　(沙門砣磯鐵山諸島可以泊舟避風一帆徑度亦不/甚險漢書元封二年遣樓船將軍楊僕從齊浮勃海)
　(擊朝鮮元和志大人故城在登州黄縣北二十里司/馬宣王伐遼東造此城運糧船從此入今新羅百濟)
　(往還常/由于此)又西歴招逺(登州/府)掖縣昌邑濰縣(俱萊/州府)北與
　兖分界　青西及北以濟為界鄭漁仲云不言濟者
　以兖州見之也按水經注濟水自臨邑過平隂盧縣
　歴城臺縣梁鄒臨濟安平樂安利縣至琅槐入海以
　今輿地言之平隂長清齊河歴城界中之大清河及
　章丘鄒平常山新城高苑博興樂安界中之小清河
　即漢時濟水㑹汶入海之故道古青兖分界處也
　青之東北界無可考疏云越海而有遼東之地恐未
　盡通典云青州之界東跨海從岱山東歴密州東北
　經海曲萊州越海分遼東樂浪三韓之地西抵遼水
　此說近是然三韓地太逺而𤣥莬不可遺竊疑漢
　武所開二郡皆古嵎夷之地在青州之域者而三韓
　不與焉蓋嵎夷羲和之所宅朝鮮箕子之所封不應
　在化外先儒但云有遼東非也漢書言東夷天性柔
　順異于三方之外故孔子悼道不行設浮于海欲居
　九夷後漢書言東夷率皆土著喜飲酒歌舞或冠弁
　衣錦噐用爼豆所謂中國失禮求之四夷者也觀其
　土俗則青之東北界不止于遼東明矣史記秦始皇
　本紀云地東至海暨朝鮮北據河為塞竝隂山至遼
　東朝鮮列傳云自始全燕時略屬真番朝鮮為置吏
　築鄣塞秦滅燕屬遼東外徼燕秦之所經畧蓋禹貢
　嵎夷之地唐一行所謂北戒山河抵恒山之右乃東
　循塞垣至濊貊朝鮮以限戎狄者是也星傳謂北戒
　為胡門　明遼東都指揮使司兼轄漢遼東西二郡
　之地都司城西四百二十里為廣寧衛本遼東無慮
　縣也衛西幽州域衛東營州域都司城東至鴨緑江
　五百六十里與髙麗分水太康地志云樂浪遂城縣
　有碣石長城所起通典云在今高麗舊界盖即䝉恬
　所築起臨洮至遼東者也東漢以來故阯湮没都司
　城北至三萬衛三百三十里古肅慎氏地衛西有開
　元城金置會寧府號為上京禹貢青州之北界當極
　于此衛東北距長白山千餘里其水北流為混同江
　南流為鴨緑江唐書東夷傳云高麗馬訾水出韎􁨍
　之白山色若鴨頭即此江也都司城南至旅順海口
　七百三十里去登州不逺順風揚帆信宿可達明初
　遼東士子附山東鄉試後以渡海之艱改附順天猶
　周之幷營于幽也　按此經䝉兖之文曰達于濟則
　由漯以入河可知矣其東北境徑浮濟不必從汶也
　　水經注汶水出泰山萊蕪縣原山(萊蕪縣在齊城/西南原山又在)
　(縣西南六十許里從征記曰汶水出縣西南流自入/萊蕪谷夾路連山數百里水隍多行石澗中按原山)
　(在今萊蕪縣東北七十里東接益都西接章丘北接/淄川縣界高聳出群山之上亦名馬耳山魏収志嬴)
　(縣有馬耳山汶水出是馬耳/即原山矣今又名岳陽山)西南逕嬴縣故城南(城/在)
　(今萊蕪/縣西北)又東南逕奉高縣北(今泰安州東/有奉高廢縣)屈從縣西南
　流與一水合俗謂之牟汶(水出牟縣故城西南阜下/俗謂之胡盧堆西南逕奉)
　(高縣故城而西南流注於汶今萊蕪縣東有牟縣/故城牟汶水在縣南門外西流至㤗安州東入汶)又
　南右合北汶(水出分水谿東南流逕㤗山東合天門/下谿水又東南流逕南明堂下昔漢武)
　(令奉高作明堂引水為壁雍世謂之石汶又左入于/汶水今㤗安州南有泮水出㤗山分水嶺考其源流)
　(蓋即北/汶也)又西南逕徂徠山西(山在州東/南四十里)又南逕博縣
　故城東(城在州東南漢/置唐改曰乾封)又西南逕龍鄉故城南又西
　南逕亭亭山(山在州南/三十里)又南左㑹淄水世謂之柴汶
　(水出㤗山梁父縣東西南流逕莬裘城北又逕梁父/故城南又西南逕柴縣故城北又逕成邑北春秋齊)
　(師圍成成人伐齊飲馬于斯水者也淄水又西逕陽/關城南西流注于汶水今按州南有廢柴縣梁父故)
　(城西南有陽關城柴汶水在/州東三十五里俗名司馬河)又南逕鉅平縣故城東
　(城在州/西南)又西南逕魯國汶陽縣北又西逕汶陽縣故
　城北(城在今寧/陽縣東北)又西洸水出焉(吕忱曰洸水出東平/上承汶水於岡縣西)
　(闡亭東爾雅汶别為闡其猶洛之有波矣洸水西南/流逕乘丘縣故城東又東南注于洙水按乘丘故城)
　(在今滋陽/縣西北)又西逕蛇丘縣南(今肥城縣南有蛇丘故/城本魯蛇淵囿漢置縣)
　又西南逕岡縣北(縣本魯闡邑在/今寧陽縣境)又西南逕東平章
　縣南(今東平州東/有章縣故城)又西南逕桃鄉縣故城西(城在今/汶上縣)
　(東北四/十里)又西南逕夀張縣北(夀張本夀良後/漢光武更名)又西南
　至安民亭入于濟(今州西南十里安/山鎮即故安民亭)汶水自桃鄉四
　分當其派别之處謂之四汶口(即今戴/村􁆡地)其左二水雙
　流西南至無鹽縣之郈鄉城南又西南逕東平陸故
　城北又西逕危山南(世謂之/龍山)又西合為一水西南入
　茂都澱(即今南/旺湖)次一汶西逕郈亭北又西至夀張故
　城東遂為澤渚其右一汶西流逕無鹽縣故城(城在/今東)
　(平州/東)又西逕洽鄉城南又西南逕夀張縣故城北(城/在)
　(州西/南)又西入于濟以今輿地言之汶水自萊蕪歴㤗
　安肥城寧陽至東平以濟合流以至于海此禹迹也
　迨元人引汶絶濟為㑹通河明永樂中又築戴村壩
　遏汶水盡出南旺以資運而安山入濟之故道填淤
　久矣　元和志乾封縣界有五汶源别而流同五汶
　者曰北汶嬴汶柴汶牟汶其一則經流也(四汶口乃/下流岐分)
　(處不在五/汶之數)按酈注無嬴汶嬴汶在今萊蕪縣南三十
　里源出宫山之陰流合牟汶宫山者新甫之别名也
　山在新泰縣西北泮水源出泰山分水嶺即北汶州
　志謂之塹汶在今㤗安州南五汶之外有小汶在州
　東南七十里源出宫山流逕徂徠山南又西入汶水
　所謂大汶口也嬴汶流合牟汶故酈注不言五汶以
　小易嬴斯為當矣又有水出萊蕪縣寨子村流合牟
　汶者近志指為浯汶據漢志琅邪靈門縣有高䂞山
　浯水所出東北入濰說文云水出靈門山世謂之浯
　汶(浯水合東汶入/濰故有此名)在今莒州界與萊蕪無涉志妄言
　耳東汶出朱虚縣小㤗山北流至淳于縣入濰在今
　臨胊安丘界淮南子曰汶出弗其西流入濟高誘云
　弗其山名在朱虚縣東是即入濰之東汶言入濟者
　淮南之誤也　曾彦和曰汶水有二出萊蕪縣原山
　入濟者徐州之汶也出朱虚縣㤗山入濰者青州之
　汶也渭按原山北接淄川延袤跨青徐之境汶雖徐
　水其導源處猶為青域故青之貢道書浮于汶云(禹/貢)
　(錐/指)
　
　
　
　
　
　
　
　
　
　
　
　
　
　
　行水金鑑巻八十七
欽定四庫全書
　行水金鑑卷八十八
　　　　　　　　　　江南按察使傅澤洪撰
　　運河水
海岱及淮惟徐州　浮于淮泗達于河(禹貢依河字應/作菏  許氏說)
　(文/)
　東至海北至岱南及淮(孔氏/傳)
　一州之境必有四面之至兖青揚荆豫梁雍皆載二
　面而徐州則載三面與諸州異者不得不然若言海
　岱則嫌于青州若言淮海則嫌于揚州故必曰海岱
　及淮然後可以别其為徐州之界然徐州雖言三面
　而其四境猶互見他州案爾雅曰濟東曰徐州是徐
　州之西境而水之所經也雖不言濟而濟在徐州東
　蓋可得而考(尚書/全解)
　菏謂菏澤說文菏字下云禹貢浮于淮泗達于菏从
　水苛聲徐鉉音古俄切隸从草作菏俗遂訛為荷又
　訛為河也許慎時經猶作菏而史記漢書並作河蓋
　後人傳寫之誤濟水瀦為菏澤此經䝉青之文曰達
　于菏則由濟入漯可知矣　兖青徐揚四州貢道相
　因河行乎兖而合兖一境言之其地必有逺河者故
　隨其便于濟漯則使浮之以達于河故兖貢曰浮于
　濟漯達于河也青之浮汶入濟蓋期至河而非以至
　濟也經書青貢止曰達濟而不竟之於河者達濟則
　河自可逕不待復書也揚之道可沿江海以達淮泗
　而徐貢兼有淮泗亦可達濟然經于徐貢既越濟不
　書而又泗上更得一水乃可因濟而求達于河經之
　越濟其例既異他州而泗又無經達大河之道則水
　道又不可曉故臣久求詳考始知泗之北濟之南有
　菏水者自定陶而下經昌邑金鄉東緡魚臺四邑而
　與泗水合是水也班固以為河水許叔重以為菏水
　菏河古字應通然後知徐貢之書達河也非以越濟
　也正因菏以達也夫唯有菏以為達濟之因則江海
　淮泗菏濟自南而北交相灌注水道既不闕絶而經
　文書例巳書者更不再書通此經一例也(禹貢山川/地理圗說)
　(自程氏是調停之說總不離自江至海自海至淮/  淮至菏自菏至濟自濟至河也還當依說文)
　爾雅濟東曰徐州郭注云自濟東至海似為禹貢徐
　州之舊域然堯時揚州之境跨江北至淮而爾雅云
　江南曰揚州蓋殷割淮南江北之地以益徐視堯時
　之徐則大矣周禮正東曰青州禹貢徐州之山水皆
　在焉蓋以徐為青青地大半入幽而徐之西則又入
　于兖云吕氏春秋泗上曰徐州鄭漁仲釋之曰泗水
　出陪尾山至下邳入淮源委皆在徐州非若淮之與
　揚共濟之與兖共也故不韋亦得以為說焉　徐州
　有古大庭少皥之虚(左傳梓慎登大庭氏之庫注云/大庭古國名在魯城内或曰大)
　(庭即炎帝也劉楨魯都賦/云戢武器於有炎之庫)有緡大彭奄邳之封皆在
　焉春秋時可考者魯滕茅薛徐邾莒蕭郯遂任宿須
　句顓㬰鄫鄅陽鄣郳(後為/小邾)向極牟鑄鄟邿偪陽根牟
　鍾吾甲父凡二十九國戰國時屬魯而宋齊楚亦兼
　得其地秦幷天下置泗水琅邪(西境/是)薛郡漢改置東
　海郡復以其地為徐州(領郡/國四)後漢魏晉並因之(魏晉/領郡)
　(國/七)唐為河南道之彭城(徐/州)臨淮(泗/)魯郡(兖/)東海(海/)琅
　邪(沂/)等郡按以上通典所列唯魯郡乾封萊蕪之北
　境當往屬青其當來屬者兖域東平之須昌鉅野宿
　城及夀張之東境濟陽平隂之南境青域高密之莒
　縣及諸城之南境是也以今輿地言之江南徐州及
　鳳陽府之懷逺五河虹縣泗州宿州靈璧淮安府之
　桃源清河安東邳州宿遷睢寧海州贑榆山東兖州
　府則滋陽曲阜寧陽鄒縣泗水滕縣嶧縣金鄉魚臺
　濟寧嘉祥鉅野東平汶上沂州郯城費縣及平隂南
　境濟南府則新㤗及㤗安萊蕪南境青州府則䝉隂
　沂水莒州日照及諸城南境皆古徐州域　海自江
　南山陽縣東折而西北為淮水入海之口其北岸則
　安東縣也是為徐域海自縣東而北歴海州東中有
　鬱林山(亦名鬱洲北齊置東海縣元和志云本漢/贑榆縣地俗謂之鬱州亦謂之田横島)又
　北歴贑榆縣東又東北歴山東日照縣東又東北歴
　諸城縣東至琅邪臺過此則為青域　徐北至岱岱
　西南為東平南為㤗安所謂汶陽之田也東南為萊
　蕪新㤗沂州莒州諸城皆以長城故阯與青分界
　淮水今自鳳陽府夀州界東流經懐逺五河泗州南
　又東北經淮安府清河縣南與黄河合又東經安東
　縣南而東北入于海中流與揚分界故曰南及淮也
　　岱濟之間與兖分界蓋在東平汶上鉅野之西濟
　淮之間與豫分界蓋在金鄉碭山宿州懐逺之西
　金氏曰達於河古文尚書作菏説文亦作菏蓋菏澤
　與濟水相通而泗水上可通菏下可通淮徐州浮淮
　入泗自泗達菏也渭謂菏澤在今定陶縣東北金說
　固明而程氏云濟水瀦為菏澤此經蒙青之文曰達
　于菏則由濟入漯其說更明徐東北境可浮沂泗以
　達濟不必從淮其西北境亦可浮汶以達濟不必從
　泗也　兖青徐揚四州之貢道前後相承不複不亂
　汶與濟連故青曰浮于汶達于濟徐揚道由淮泗從
　泗入濟必由菏澤故書曰達于菏若作河則複而無
　理河漯青且不言矣而徐復云逹于河陵亂失次禹
　貢必無此書法而人猶謂作河為是者總由不知菏
　澤之原委耳　水經注泗水出魯卞縣故城東南桃
　墟西北(左傳昭七年以孟氏成邑與晉而遷於桃杜/預曰魯國卞縣東南有桃虚也墟有澤方十)
　(五里澤西際阜俗謂之媯亭山西北連岡四十餘里/岡之西際便得泗水之源博物志曰泗水陪尾盖斯)
　(阜者矣石穴吐水五泉俱導穴各徑尺元和志泗水/出泗水縣東陪尾山其源有四四泉俱導因以為名)
　(今兖州府泗水縣東/五十里有陪尾山)又西逕其縣故城西(城在今泗/水縣五十)
　(里縣志云陪尾山下有泗水神祠祠前有泉林寺寺/之左右皆深林茂樹有大泉十數渟泓澄澈互相灌)
　(輸會而成溪是為泗水南經卞城東有橋曰卞橋自/卞橋西至縣城復有大泉數十南北交㑹入于泗水)
　(以達曲阜大抵縣境數十/里内泉如星列皆泗水也)又西南逕魯縣北分為二
　(今曲阜縣治/即魯故城)北為洙瀆(春秋莊公九年浚洙杜預/曰洙水在魯城北音殊)南
　則泗水(洙泗之間即夫子領徒之所從征記曰闕里/有四門其北門去洙水百餘步今泗水南有)
　(夫子/冢)泗水又南逕魯城西南合沂水(水出魯城東南/尼邱山西北平)
　(地發泉流逕魯縣故城南水北對稷門亦曰/雩門門南隔水有雩壇曾㸃所欲風舞䖏也)又西逕
　瑕丘縣東(瑕丘魯邑即負瑕今滋陽縣西有瑕丘故/城元和志瑕丘縣泗水東自曲阜縣界流)
　(入與洙/水合)屈從縣東南流逕平陽縣故城西(縣即山陽/郡之南平)
　(陽縣也故城/在今鄒縣西)又南逕高平縣故城西洸水注之(泗水/南逕)
　(高平山縣取名焉洸水者洙水也盖/洸洙相入受通稱矣故城在鄒縣南)又南逕方與縣
　東菏水從西來注之(水經注菏或作荷又作河今悉/改從菏酈云菏水即濟水包注)
　(以成湖澤東與泗水合於湖陵縣西六十里榖庭城/下俗謂之黄水口黄水西北通巨野澤蓋以黄水沿)
　(注於菏故因以名焉按菏水入泗經言在方與縣東/注言在湖陵縣西必二縣以是水為界非有兩處也)
　(今魚臺縣北有方與故城縣東南有湖陵故城/與沛縣接界湖陵秦置後漢章帝改曰湖陸)又屈
　東南過湖陸縣南左會南梁水(水出蕃縣之東北平/澤俗以南鄰於漷亦)
　(謂之西漷/水蕃音皮)又南漷水注之(水出東海合鄉縣西南流/入泗春秋哀公二年季孫)
　(斯伐邾取漷東田/及沂西田是也)又南逕薛之上邳城西(奚仲自薛/遷于邳則)
　(下邳也有下故此為上今/滕縣西北有薛縣故城)又南逕沛縣東黄水注之
　(水出小黄縣黄溝國語曰吳子㑹諸侯於黄池者/也元和志沛縣泗水自西北流入東去縣五十步)又
　南逕小沛縣東(縣治故縣南垞上東岸有泗水亭漢/祖為泗上亭長是也元和志泗水亭)
　(在沛縣東南一里按寰宇記沛縣東南微山下有/故沛城尚存後漢吕布傳注云小沛即沛縣也)又
　東南逕廣戚縣故城南(城在沛/縣東北)又逕畱縣而南逕垞
　城東(元和志故留城在沛縣東南五十五里故垞城/在彭城縣北二十六里兖州人謂實中城曰垞)
　(也今徐州北有/垞城垞音茶)又東南逕彭城縣東北(元和志泗水/在彭城縣東)
　(去縣十步今徐州即彭城百步洪在州東南二里泗/水所經也水中若有限石懸流迅急亂石激濤凡數)
　(里始静俗/名徐州洪)又南逕彭城縣故城東(城在徐/州東南)又東南逕
　吕縣南(吕宋邑春秋襄元年楚子辛侵宋吕留是也/縣對泗水水上有石梁焉故曰吕梁懸濤崩)
　(渀實為泗險孔子所謂魚鼈不能㳺又云懸水三十/仞流沫九十里今則不能也元和志吕梁在彭城縣)
　(東南五十七里按徐州北有吕梁故城州志吕梁山/在州東南五十里山下即吕梁洪也有上下二洪相)
　(距凡七里巨石齒列波濤洶湧明嘉靖二十三年/管河主事陳洪範鑿吕梁洪平之自是運道益便)又
　東南逕下邳縣葛嶧山東又東南逕其故城西(元和/志嶧)
　(陽山在下邳縣西六里泗水西自彭城縣/界流入下邳故城在今邳州東三十里)又東南沂
　水注之又東南得睢水口(睢水注云出陳留縣西蒗/蕩渠東流逕下相縣故城)
　(南又東南入泗謂之睢口元和志/下相故城在宿遷縣西北七十里)又逕宿預城西又
　逕其城南(故下邳之宿留縣也今宿/遷縣東南有宿預故城)又東逕陵柵南
　(西征記曰舊陵縣治也按漢志泗水/國有淩縣其故城在今宿遷縣東南)又東南逕淮陽
　城北(今桃源縣西北/有淮陽故城)又東南逕魏陽城北(陸機行思/賦曰行魏)
　(陽之枉渚故無魏陽疑即泗/陽縣故城也今在桃源縣東)又東逕角城北而東南
　流注于淮(角城縣故城在今清河/縣西南晉義熙中置)以今輿地言之泗
　水出泗水縣歴曲阜滋陽濟寧鄒縣魚臺滕縣(竝属/山東)
　(兖州/府)沛縣徐州(沛縣属徐/州隸江南)邳州宿遷桃源至清河縣
　入淮(竝属淮/安府)此禹迹也今其故道自徐城以南悉為
　黄河所占而淮不得擅㑹泗之名矣　漢志山陽郡
　湖陵縣下云禹貢浮于淮泗達于河水在南漢時湖
　陵縣安得有黄河此河字明係菏字之誤水在南謂
　菏水在縣南也酈道元泗水注引此文云菏水在南
　水經濟水篇言菏水過湖陸縣南東入泗皆確證不
　獨許慎作菏也今按水經注菏水分濟于定陶東北
　(自菏澤/分流)東南逕乘氏縣故城南(縣即春秋之乘丘/在今鉅野縣西南)又
　東逕昌邑縣故城北(城在今金/鄉縣西北)又東逕金鄉縣故城
　南(城即今縣治城/北有金鄉山)又東逕東緡縣故城北(城在金鄉/縣東北)
　又東逕方與縣北又東逕武棠亭北(有高臺下臨水/昔魯侯觀魚于)
　(棠謂此在方與縣故城北十里經所謂/菏水也今魚臺縣北十三里有武唐亭)又東逕泥母
　亭北(春秋僖公七年盟于寗母即此也寗泥聲/相近遂訛為泥母今魚臺縣東有甯母亭)又東
　與鉅野黄水合又東逕湖陸縣南東入于泗水(今魚/臺東)
　(二十里榖亭鎮即酈注所謂榖庭城菏水入泗處也/元和志兖州魚臺縣菏水一名五丈溝西自金鄉縣)
　(流入去縣十里又東南流合泗水泗水東北自任城/縣界流入經縣東與菏水合又東北入徐州沛縣界)
　(任城即今濟寧州也魚臺縣在湖陵故城西六十里/而菏水更在縣北十里與地志水經所云在湖陵縣)
　(南者不合蓋/水道改矣)以今輿地言之定陶鉅野金鄉魚臺界
　中(並属兖/州府)皆菏水之所經也然此水乃菏澤之枝流
　泗水與澤相通之道經所謂菏主澤而言自乗氏以
　至湖陵名曰菏水乃出自後人禹時未有也　蘇傳
　云自淮泗入河必道于汴世謂隋煬帝始通汴入泗
　禹時無此水道以疑禹貢之言按漢書項羽與漢約
　中分天下割鴻溝以西為漢以東為楚文穎注云於
　滎陽下引河東南為鴻溝以通宋鄭陳蔡曹衛與濟
　汝淮泗㑹即今官渡是也魏武與袁紹相持于官渡
　乃楚漢分裂之處蓋自秦漢以來有之安知非禹迹
　邪禹貢九州之水皆記入河水道而淮泗獨不能入
　河帝都所在理不應爾意其必開此道以通之其後
　或為鴻溝或為官渡或為汴上下百餘里間不可必
　然皆引河水而注之淮泗也故王濬伐吳杜預與之
　書曰足下當徑取秣陵自江入淮逾于泗汴泝河而
　上振旅還都濬舟師之盛古今絶倫而自泗汴泝河
　可以班師則汴水之大小當不減于今又足以見秦
　漢魏晉皆有此水道非煬帝創開也吳王夫差闕溝
　通水與晉㑹于黄池而江始有入淮之道禹時則無
　之故禹貢曰沿于江海達于淮泗眀非自海入淮則
　江無入淮之道今直云浮于淮泗達于河不言自海
　則鴻溝官渡汴水之𩔖自禹以來有之明矣渭按蘇
　氏因說者有謂河當作菏而以為不必然故發此論
　元黄公紹為之辨曰浮于淮泗達于河說者牽合傅
　㑹或指鴻溝引河入泗為禹迹或謂當時必有可達
　之理朱氏書傳亦莫知所折衷今按說文菏字注引
　禹貢此文是則達于菏非達于河也許慎所見蓋古
　文尚書後人𫝊寫例以上下文達于河之句改菏為河
　陸德明又以河音如字遂啓後人淮泗不能達河之
　疑然其下復云説文作菏工可切水出山陽湖陵南
　則非九河之河明矣如字之音陸氏誤也(見韻/㑹)閻百
　詩曰禹貢濟入于河南溢而為滎而陶丘而菏而汶
　而海此禹時之濟瀆發源注海者也史記河渠書禹
　功施乎三代自是之後滎陽下引河東南為鴻溝以
　通宋鄭陳蔡曹衛與濟汝淮泗㑹此禹後代人于滎
　澤之北引河東南流故水經謂河水東過滎陽縣蒗
　蕩渠出焉者是亦引濟水分流故漢志謂滎陽縣有
　狼湯渠首受洓東南流者是又自是之後代有疏濬
　枝津别瀆不可勝數則酈氏注所謂滎波河濟往復
　逕通者也雖然其來古矣蘇秦說魏襄王曰大王之
　地南有鴻溝則戰國前有之晉楚之戰楚軍於邲邲
　即汳水則春秋前有之爾雅水自河出為灉灉本汳
　水則爾雅前有之然莫不善于道元之言曰大禹塞
　滎澤滎澤莽時方枯豈禹塞之乎又曰昔禹塞其淫
　水而于滎陽下引河滎陽河非禹引而謂禹之時已
　有乎余是以斷自河渠書參以滎陽下引河不見禹
　貢之書為出禹以後頗自幸其考比蘇氏差詳矣渭
　按河當作菏得黃氏之辯而愈明蘇氏引髙紀文穎
　注而忘其出于河渠書也又安知上文有自是之後
　四字乎非但蘇氏酈道元亦不察也今百詩唯據此
　四字判鴻溝非禹迹真老吏斷獄手而愚更有進焉
　者謂由泗入菏由菏入濟是矣而自陶丘以西舍鴻
　溝無達河之道也焉得不指為禹迹乎謂滎陽下引
　河出禹以後是矣而由濟達河莫知其所經不顯示
　以一塗終何以破千古之疑乎是當于濟漯之間求
　之蓋兖青徐揚之貢道皆由濟入漯以達河而宋儒
　謂濟漯二水無相通之處則浮濟者泝陶丘而西且
　北勢不得不出于滎陽此蘇氏之論所以近理而人
　不敢深折其非也誠知經所謂浮于濟者乃至菏㑹
　汶之濟而非陶丘滎澤之濟則濟之所以通河者漯
　也非鴻溝官渡汴水也而紛紜之説不攻自破矣
　蔡𫝊許慎曰汳水受陳留浚儀陰溝至䝉為灉水東
　入于泗則淮泗之可以達于河者以灉至于泗也許
　慎又曰泗受洓水東入淮蓋泗水至大野而合洓然
　則泗之上源自洓亦可以通河也渭按前説即道汴
　入河之意後說不知許氏所謂泗受洓者洓即湖陵
　入泗之菏而乃云泗水至大野而合洓謬甚蓋泗水
　南流合菏不西注大野也上源亦可通河仍是鴻溝
　為禹迹之說(禹貢錐指至尚書通考云泗受洓者桑/欽云濟水  濟陰乘氏縣分為二一水)
　(東北流為北濟一水南流為南濟通志云今此水與/濟不通但菏水亦自乗氏至方與入泗而菏水通濟)
　(則泗可以達菏菏可以達濟而自濟可/以通河此說亦似有理存之以俟叅考)
淮海惟揚州　沿于江海達于淮泗(禹/貢)
　順流而下曰沿沿江入海自海入淮自淮入泗(孔氏/傳)
　揚州北距淮東南距海(杜佑通典/蔡傳同)
　海岸雖自東北迤西南而經云東漸于海則青徐揚
　之海皆主東言可知也傳于青兼言北既為失之而
　于揚專言南則失之愈甚通典改為東南視傳為優
　矣(禹貢/錐指)
　揚州貢路自江順流入海又自淮泗入菏泝洓入河
　傳謂吳王夫差始通䢴溝以禹貢考之淮南虞夏之
　間無水道也(書古/文訓)
　禹之時江未有入淮之道自揚州入帝都則必由江
　而入海然後入于淮泗至吳王夫差掘溝通水與晉
　㑹于黄池然後江淮始通若禹之時則未有此道也
　而孟子曰禹疏九河瀹濟漯而注之海決汝漢排淮
　泗而注之江此蓋誤指吳王夫差所通之水以為禹
　迹其實非也使禹時江已與淮通則何須自江而入
　海自海而入淮為是之迂回也哉孟子生周末去禹
　之世為未逺而猶誤指當時所見之水以為禹迹自
　孟子而來至今千餘年矣禹之舊迹漫滅者亦已甚
　矣而世之儒者乃欲以今日所見之水而配合禹貢
　之書豈不猶膠柱而調瑟者哉(尚書/全解)
　黄文叔云揚州吳越之域地盡南海皆揚土也杜佑
　分嶺南為古南越以為非禹貢九州之域何所據依
　哉禹貢冀北界標碣石而著島夷則地窮沙漠凡今
　雲朔燕薊諸夷居于山者皆是也揚南界表海而著
　島夷則地窮漲海凡甌閩交廣諸夷居于山者皆是
　也是蓋聲教所暨聞盛德而皆徠臣為唐虞之盛安
　有四海之内而非禹貢九州之域者渭按說文島海
　中有山可依止也雲朔燕薊甌閩交廣之地皆不在
　海中安得謂之島夷且雲朔燕薊杜氏已列在薊域
　甌閩亦列在揚域獨交廣為南越耳交廣南距海謂
　海内皆九州之域可也若北海西海不知所極匈奴
　為北海内地西域三十六國皆西海内地豈亦在九
　州之域者哉此不足深辨唯裴駰史記集解於畧定
　揚越下引張晏曰揚州之南越(顔師古漢書叙例張/晏字子博中山人次)
　(張揖蘇林之後如淳孟/康之前皆三國魏人)而晉太康地志云交州本屬
　揚州取交趾以為名虞之南極也二説相承已久習
　非不悟今駮正如左　古有百越之稱一在禹貢揚
　州之域史記秦始皇本紀二十五年王翦悉定荆江
　南地降百越之君置㑹稽郡東越列傳秦并天下廢
　閩越王無諸及越東海王摇以其地為閩中郡是也
　一即南越又名揚越在五嶺之南揚荆梁三州之徼
　外秦始皇本紀三十三年發諸嘗逋亡人贅壻賈人略
　取陸梁地(索隱曰嶺南之人多處山/陸其性强梁故曰陸梁)為桂林象郡南
　海以適(讀曰/謫)遣戌是也漢復立無諸為閩越王王閩
　中故地都冶(徐廣曰/今侯官)又立摇為東海王都東甌(徐廣/曰今)
　(永/寧)此皆句踐之後在揚域地理志以㑹稽為吳分者
　是也(漢會稽郡有冶縣/師古曰本閩越地)戰國䇿蔡澤云吳起為楚南
　收揚越史記吳起列傳楚悼王時相楚南平百越南
　越列傳云秦已幷天下畧定揚越置桂林南海象郡
　又云漢立尉佗為南越王使和集百越太史公自序
　云漢既平中國而佗能集揚越以保南藩賈誼過秦
　論云南取百粤(與越/同)之地以為桂林象郡鼂錯上書
　云揚粤之地少隂多陽秦之戌卒不能其水土嚴安
　上書云秦使尉佗屠睢將樓船之士南攻百越此百
　越即揚越秦時號陸梁地地理志以蒼梧鬱林合浦
　交阯九真南海日南為粤分者是也(漢分秦三郡地/為七郡属交州)
　揚越猶於越閩越駱越之𩔖字義古無可考安見為
　揚州之南越邪自張晏倡為此說而顔師古張守節
　皆從之師古曰本揚州之分故云揚越守節曰夏禹
　九州本屬揚州故云揚越學者翕然宗之至杜佑作
　通典始于九州之外别列南越且云嶺南鄰接荆州
　不當捨荆而屬揚今按兩廣輿圖唯南雄韶州廣州
　惠州四府地在古揚州之徼外而自肇慶以西至潯
　州緜地千餘里皆在古荆州之徼外南寧以西至安
　南則又在古梁州之徼外矣禹分九州揚地不當斗
　入西南數千里據後漢獻帝紀建安十八年復禹貢
　九州注云省交州以幷荆州益州則南越縱在九州
　之域亦當分繫荆梁張晏魏人乃不諳故事而以南
　越專屬揚州又誤中之誤(據揚雄交州箴曰爰自開/闢不羇不絆周公攝祚白)
　(雉自獻則自周以前南越/未嘗通中國况有其地乎)太康地志雖有交州本屬
　揚州之說然沈約蕭子顯撰宋齊州郡志並不言交
　廣為禹貢某州之域至唐人修晉書始據太康地志
　于交廣二州直書曰禹貢揚州之域(隋書/同)而其說遂
　牢不可破然神功元年狄仁傑上疏以為北横大漠
　南阻五嶺天所以限戎狄而隔中外是亦不從晉書
　至杜氏於九州之外别列南越頗協經義而世猶不
　信愚請以一事折之舜以青州越海分齊為營今五
　嶺横絶南北曷不分揚之南境自為一州冀州南北
　太廣分衛為幷燕以北為幽今揚南之廣大不啻如
　冀北曷不分後世交廣之地增置二州而乃止于十
　有二乎近史之誤眀甚　殷割淮南江北之地以益
　徐故爾雅云江南曰揚州蓋視夏之揚為小然其西
　又得禹貢荆州之地何以知之按導水文漢至大别
　入江而爾雅云漢南曰荆州蓋漢水之名至大别山
　而止其曰漢南者謂大别以西漢水之南也曰江南
　者謂大别以東江水之南也荆揚之界當于此分然
　則殷揚州之境縮于北而贏于西與夏之揚廣狹適
　相當矣周禮東南曰揚州其藪澤川浸不殊于禹貢
　特未知與殷制異同如何耳　揚州有古汪芒氏之
　封春秋時可考者蓼六越楚(東境/是)吳蔣弦黄舒宗巢
　舒庸舒鳩英桐鍾離濮(左傳昭元年吳濮有釁杜注/云吳在東濮在南今建寧郡)
　(南有/濮夷)凡十七國戰國時初屬越後楚滅越而有其地
　秦幷天下置九江鄣郡㑹稽閩中南海(東境今潮/陽郡是)漢
　復置揚州(領郡/國七)後漢魏晉並因之(晉領郡國/二十二)唐為淮
　南道之廣陵(揚/州)淮陰(楚/)鍾離(濠/)夀春(夀/)永陽(滁/)歴陽
　(和/)廬江(廬/)同安(舒/)蘄春(蘄/)弋陽(光/)等郡江南東道之
　丹陽(潤/)晉陵(常/)吳郡(蘇/)吳興(湖/)餘杭(杭/)新定(睦/)新安
　(歙/)㑹稽(越/)餘姚(明/)臨海(台/)縉雲(處/)永嘉(温/)東陽(婺/)信
　安(衢/)建安(建/)長樂(福/)清源(泉/)漳浦(漳/)臨汀(汀/)潮陽(潮/)
　等郡江南西道之豫章(洪/)鄱陽(饒/)潯陽(江/)臨川(撫/)廬
　陵(吉/)宜春(袁/)南康(䖍/)等郡按以上通典所列無可更
　定者以今輿地言之浙江江西福建皆是江南則江
　寧揚州廬州安慶池州太平寧國徽州鎮江常州蘇
　州松江十二府滁和廣德三州其鳳陽府則鳳陽臨
　淮定逺夀州霍丘盱眙天長淮安府則山陽鹽城河
　南則汝寧府之光州光山固始湖廣則黄州府之羅
　田蘄水蘄州廣濟黄梅廣東則潮州府皆古揚州域
　也　淮水自今河南汝寧府息縣南東流經光山縣
　北是為揚域又東經光州北又東經固始縣北又東
　北經江南鳳陽府穎州北又東經霍丘縣北穎上縣
　南又東逕夀州北與豫分界又東北經五河縣東南
　又東經泗州南盱眙縣北又東北經淮安府清河縣
　南又東經山陽縣北又東經安東縣南而東北注于
　海與徐分界　海自山陽縣東北折而東南歴鹽城
　興化如臯縣東又南至通州東為江水入海之口其
　南岸則太倉州也自州東又東南歴上海縣金山衛
　東又南歴浙江鎮海象山縣折而西歴寧海縣東又
　西南歴黄巖太平樂清瑞安平陽縣東又南歴福建
　福寧州東又西南歴羅源連江長樂福清縣東又西
　南歴莆田惠安同安縣南又西南歴海澄漳浦詔安
　縣東南又西歴廣東澄海縣南又西至潮陽縣南揚
　州之海于斯極矣　揚之南界經無可見據通典以
　潮陽隸古揚州蓋自江西大庾嶺東南群山緜亘以
　達于廣東潮州府之揭揚即揚之南界也大庾嶺在
　南安府大庾縣南十二里(縣本漢豫章/郡南壄縣地)南接廣東南
　雄府保昌縣界(縣亦南/壄縣地)水經注以為五嶺之最東亦
　名東嶠漢書謂之塞上南越相吕嘉破漢將軍韓千
　秋于石門送漢節至于塞上即此地也後漢志名臺
　領山唐以後又稱梅嶺其西為聶都山贑水所出與
　湖廣郴州宜章縣接界裴淵廣州記曰五嶺大庾始
　安臨賀桂陽揭陽也此與水經注小異桂陽即騎田
　而無都龐有揭陽顔師古云嶺者西自衡山之南東
　窮於海一山之限耳而别標名則有五蓋依裴氏五
　嶺訖揭陽揭陽山一名揭嶺在今揭陽縣西北百五
　十里南北二支直抵惠州府興寧海豐二縣界山南
　揭陽故城漢縣也今西自越城騎田萌渚陂陁相屬
　直趨大庾嶺又循眷而下東包揭陽屬之海堧與江
　西福建分險唐一行所謂南戒山河至衡陽東循嶺
　徼達東甌閩中以限蠻夷者是也星傳謂南戒為越
　門　揚之西界經亦無可見今據通典所隸郡縣約
　畧言之蓋自河南光山縣與豫分界其南為湖廣之
　羅田蘄水蘄州廣濟(舊謂九江在黄州黄梅界故光/山以下並属荆今以洞庭為九)
　(江當属/揚也)踰江而南則為江西之瑞昌又西南為武寧
　寧州萬載萍鄉永新永寧又東南為龍泉崇義大庾
　皆與荆分界處也　陳大猷曰循行水涯曰沿水之
　險者莫如江海遇風濤多沿岸而行所以獨言沿不
　言浮以著其險也此說亦通然吳語夫差曰余沿江
　泝淮又越師沿海泝淮以絶吳路則沿對泝言明是
　順逆之辭與左傳沿漢泝江同當仍舊說　揚之貢
　道自常熟縣北之大江順流而下至太倉州北七鴉
　浦入海而東北經通州東又北經如臯興化鹽城山
　陽縣東而西入淮口泝流而上歴安東縣南山陽縣
　北又西至清河縣西南之清口入泗所謂沿于江海
　達于淮泗也(清口本名泗口今/其道為黄河所奪)　漢志江都渠水首
　受江北至射陽入湖水經志中瀆水首受江自廣陵
　至山陽入淮是其水乃自南入北非自北入南也即
　以䢴溝既開時言之孟子云淮注江亦誤然班固言
　渠水入湖而不言入淮頗有分刌撰水經者乃云淮
　水過淮隂縣北中瀆水出白馬湖東北注之酈道元
　遂以為此水直至山陽口入淮而其説牢不可破矣竊
　疑高郵寳應地勢最卑若釜底然(潘季馴兩河議曰/高家堰去寳應高)
　(丈八尺有竒去高郵/高二丈二尺有竒)䢴溝首受江水東北流至射陽
　湖而止杜預云自射陽西北至末口入淮此不過言
　由江達淮之糧道耳路可通淮而水不入淮也水經
　殆不如地志之確(禹貢/錐指)
　
　
　
　
　
　
　
　
　
　
　
　
　
　
　行水金鑑卷八十八
欽定四庫全書
　行水金鑑卷八十九
　　　　　　　　　　江南按察使傅澤洪撰
　　運河水
荆及衡陽惟荆州　浮于江沱潛漢逾于洛至于南河
(禹/貢)
　北據荆山南及衡山之陽逾越也河在冀州南東流
　故越洛而至南河(孔氏/傳)
　此州北界至荆山之北故言據也南及衡山之陽其
　境過衡山也以衡是大山其南無復有名山大川可
　以為記故言陽見其南至山南也浮此四水乃得至
　洛(孔氏疏西荆山在今湖廣襄陽府/南漳縣  北八十里本漢臨沮地)
　荆山襄陽南漳縣衡山即南岳也荆州之貢由江沱
　潛漢者各從所便至豫州境陸行踰洛乃至于河曰
　南河者在冀州南猶其西為西河也(書古文訓在荆/山有三一  雍)
　(域褱德北條之荆大禹鑄鼎處也一在荆豫界臨沮/南條之荆卞和得玉處也一在豫域唐志虢州湖城)
　(縣有覆釡山一名荆山湖城元省入閿鄉縣山在今/縣南三十五里韓愈詩曰荆山已去華山來日照潼)
　(闗四扇開李商隱詩曰楊僕移闗三百里可能全是/為荆山即此山也而豫之荆山與禹貢無涉湖廣通)
　(志云衡山在衡山縣西三十里岷山之脉盡於洞庭/之西其山周環八百里為五岳之一南方之幹也上)
　(應璣衡故言衡山羅列七十二峯曰祝融峯高九千/七百八十丈為七十二峯最高䖏曰廻雁峯相傳雁)
　(不過衡陽至此而廻或曰峯形如雁之廻南南岳廻/雁為首岳麓為足云曰岣嶁峯大禹嘗登之上有岣)
　(嶁碑曰巨庇峯高數百仞頂有池曰天池冬夏不涸/相傳夜有火燈燭之曰紫蓋峯在祝融峯下高四千)
　(五百丈形如紫蓋諸峯皆拱向祝融此獨南向曰天/柱峯即雙柱峯也兩山端聳其形如柱曰石廩峯與)
　(紫蓋相接形如倉廩有二户一開一閤湘中記曰閉/則嵗豐開則嵗儉曰芙蓉峯荆州記云衡山三峯極)
　(秀一紫蓋一石廩一芙蓉非晴不見曰赤帝峯一名/煉玉峯曰朱明峯相傳與羅浮朱明洞通曰煙霞曰)
　(軫宿曰華蓋曰蓮花曰金簡曰石囷曰崱屴曰雷祖/曰巾紫不可悉數金簡峯相傳禹夢水使者於此獲)
　(金簡玉書知/治水之要)
　禹貢有兩荆山導岍及岐至于荆山孔氏云在雍州
　導嶓冢至于荆山孔氏云在荆州惟此二山皆名荆
　故班孟堅有二條之說謂南條荆山在南郡臨沮縣
　東北此則荆州之荆山也謂北條荆山在馮翊懐德
　縣南此則雍州之荆山也以此二荆山名相亂蘇氏
　謂自南條荆山至于衡山之陽謂荆州自北條荆山
　至于河為豫州者其意蓋謂荆州之言荆者南荆也
　豫州之言荆者北荆也雖以此二山分配二州然而
　以地理志考之其實不然此荆與河相去不甚逺茍
　以荆州為北荆之荆則豫州之境界不應如是之狹
　也曾氏曰臨沮之荆其隂為豫州其陽為荆州此說
　是也蓋荆之與豫亦猶岱之分青徐也　浮于江沱
　潛漢浮舟于此四水也江沱潛漢其相通之始末不
　可得而見矣逾于洛至于南河蘇氏曰江無逹河之
　道舍舟行陸以達于洛故曰逾于洛自洛則達于河
　矣河在冀州之南故曰南河曾氏以為漢與洛不相
　通故曰逾于洛自洛以至豫州之河故曰至於南河
　此二說皆相合然而蘇氏謂自江而逾洛曾氏謂自
　漢而逾洛此蓋為差異然而以文勢考之當從曾氏
　之說(尚書/全解)
　荆州北界荆山南踰衡山尚書家謂之南條荆山揚
　紀陽鳥荆界至衡陽今衡岳南峯為廻鴈峯其號名
　猶有然歟貢道獨言沱潛則不及東境獨言江漢則
　不及西境故兼稱之荆州初水運泝江漢而上乃舍
　舟陸運出汝葉至洛陽西逾洛不復渡河至孟津而
　止故曰至于南河不復冒厎柱之險也東南貢道入
　河者皆不過厎柱(尚書/說)
　爾雅曰水自江出為沱自漢出為潛江漢源發梁州
　流經荆州故梁荆皆有沱潛此則荆州江漢之出者
　也江沱潛漢其水道出入不可詳大勢則自江沱而
　入潛漢也程氏曰不徑浮江漢兼浮沱潛者隨其貢
　物所出之便或由經流或循支派也(書纂/言)
　漢志云周改禹徐梁二州合之於雍青顔注謂省徐
　以入青併梁以合雍諸儒皆從其說而林少潁獨疑
　之曰職方氏於青州其山鎮曰沂山其川淮泗其浸
　沂沭則徐合於青無足疑者若夫雍州其山鎮曰嶽
　山其澤藪曰弦蒲其川涇汭其浸渭洛梁州之山川
　無一存者果何所據而謂梁合于雍乎荆州其川江
　漢據江漢之水發源于梁由荆而東至揚然後入於
　海今以江漢為荆之川則禹貢之梁州其無合于職
　方氏之荆州乎按林氏此言發前人所未發　荆州
　之建國春秋時可考者楚夔耼權䢵(與鄖/同)州(左傳桓/十一年)
　(州蓼伐楚師杜注云州國在南/郡華容縣東南今為監利縣地)羅貳軫凡九國戰國
　時屬楚而韓秦亦少得其地秦并天下置南郡黔中
　長沙南陽(東境/是)漢復置荆州(領郡/國八)後漢魏晉並因之
　(晉領郡/十九)唐為山南東道之江陵(荆/州)竟陵(復/)富水(郢/)齊
　安(黄/)漢陽(沔/)夷陵(峽/)巴東(歸/)等郡江南西道之江夏
　(鄂/)巴陵(岳/)長沙(潭/)衡陽(衡/)零陵(永/)江華(道/)桂陽(郴/)邵
　陽(邵/)武陵(朗/)澧陽(澧/)等郡黔中道之黔中(黔/)寧夷(思/)
　涪川(費/)盧溪(辰/)盧陽(錦/)靈溪(溪/)潭陽(巫/)清江(施/)播川
　(播/)夜郎(珍/)義泉(夷/)龍標(業/)溱溪(溱/)等郡又淮南道之
　安陸(安/)義陽(申/)及嶺南道之連山(連/)等郡按以上通
　典所列連山郡當出隸古南越(騎田嶺北為桂陽嶺/南為連山連山亦古)
　(南越地不/當入荆域)黔中寧夷涪川播川夜郎義泉溱溪七郡
　皆梁南徼外蠻夷非古黔中地不在九州之限(元和/志云)
　(黔州本漢涪陵縣理晉永嘉後地没蠻夷經二百五/十六年至周保定四年涪陵蠻帥田恩鶴以地内附)
　(因置奉州建德三年改為黔州大業三年又改為黔/安郡因周隋州郡之名遂與秦漢黔中地犬牙難辨)
　(其秦黔中郡所理在今辰州西二十里黔中故郡城/是漢改黔中為武陵郡移理義陵即今辰州叙浦縣)
　(是後魏移治陵沅即今州是今辰錦叙奬溪澧朗施/等州實秦漢黔中之地而今黔中及夷費思播隔越)
　(峻嶺東有沅江水及諸溪並合東注洞庭湖西有延/江水一名涪陵江自牂牱北歴播費思黔等州北注)
　(岷江以山川言之巴郡之涪陵與黔中故地炳然分/矣然則此五州及珍臻二州皆梁南徼外蠻夷今叙)
　(瀘重夔之江南諸縣及遵義府是也其東有峻嶺為/限荆不當越此而西斗入六七百里総因黔中名亂)
　(嶺東嶺西諸州混而為一道杜氏遂/有此誤叙州即巫州奬州即業州也)又有當來屬者
　豫域襄陽之南漳漢東之光化及南越始安郡全義
　縣嶺北之地是也(全義今為興安縣属廣西桂林府/文獻通考云自荔浦以北為楚以)
　(南為越今靜江有中州清淑之氣荔浦相距纔百餘/里遂入瘴鄉是天所以限楚越也此蓋就當時風氣)
　(言之近志遂以桂林平樂二府為禹貢荆州之域恐/未必然杜氏以始安平樂属古南越為是唯全義縣)
　(嶺北之地/當入荆域)以今輿地言之湖廣武昌漢陽安陸荆州
　岳州長沙衡州常德辰州寳慶永州十一府郴靖二
　州施州衛其襄陽府則唯南漳縣德安府則安陸雲
　夢孝感應城應山及隨州之南境廢光化縣地黄州
　府則黄岡麻城黄陂黄安四川則夔州府之建始廣
　西則桂林府之全州(本漢零陵縣属零陵郡隋改置/湘源縣唐属永州五代晉改曰)
　(清湘於縣置全州明/省縣入又改属桂林)及興安縣嶺北之地(縣在府東/北一百二)
　(十里越城嶺/在縣北三里)皆古荆州域也　荆之北界判自南漳
　縣之荆山山在縣西北八十里漳水所出其西為逺
　安興山北與梁接界荆山之西百餘里為景山水經
　沮水出漢中房陵縣注云出沮陽縣西北景山即荆
　山首也故淮南子曰沮出荆山元和志云沮水出房
　州永清縣西南景山永清本漢房陵縣地也縣南一
　百一十三里有建鼓馬騣二山並髙峻又竹山縣西
　南三十五里有白馬塞山孟達歎為金城千里蓋皆
　景山之餘脈矣南漳以東為荆門鍾祥京山(元和志/大洪山)
　(在京山縣西北二百/里孤秀為衆山之傑)及隨州之南境廢光化縣地(光/化)
　(故城在今隨州東南三十餘里唐隨州管/縣四通典云唯光化為荆域餘皆属豫)又東為應
　山縣縣北有義陽三關(見齊書州郡志義/陽唐申州治也)一曰平靖
　關(元和志云在安州應山縣北六十五里北至申州/九十里東至百雁關一百六十里申州今汝寧州)
　(之信陽/州也)一曰黄峴關(又名百雁關元和志云在應山/縣北九十里北至申州九十里)
　(東至澧山/關一百里)一曰武陽關(又名澧山闗元和志云在應/山縣東北一百三十里北至)
　(申州一百/五十里)即古之大隧直轅冥阨也(左傳定四年吳/伐楚自淮涉漢)
　(楚左司馬戍請還塞大隧直轅冥阨自後擊之大隧/即武陽直轅即黄峴𠖇阨即平靖也三闗又總名曰)
　(城口楚史皇所謂塞城口而入/也𠖇亦作黽又作鄳皆讀若盲)又東為黄安縣有大
　活闗白沙關(本唐黄岡麻城黄陂三縣地明嘉靖四/十二年析置黄安縣元和志云大活闗)
　(在黄州黄陂縣北二百里東北至光州二百八里西/至安州澧山闗一百里白沙闗西至大活闗六十里)
　(在州北二百四十里北/至光州界二十五里)又東為麻城縣有穆陵關隂
　山闗(元和志穆陵關西至白沙關八十里在麻城縣/西北一百里北至光州一百四十九里隂山關)
　(西至穆陵闗一百里在縣東北一百一里北至光州/殷城縣二百里按穆陵闗在穆陵山上或曰齊之四)
　(履南至穆陵即此也定四年/吳楚戰于柏舉亦在縣界)諸關依山為阻與荆山
　東西準望相直皆荆豫接界處　荆之南界越衡山
　之陽大抵及嶺而止史記曰秦有五嶺之戍晉地理
　志曰自北徂南入越之道必由嶺嶠時有五處故曰
　五嶺據水經志五嶺大庾最東為第一嶺在揚域餘
　皆屬荆第二騎田嶺在郴州南(即黄岑山亦名黄箱/山今謂之臘嶺郴水)
　(所出高千餘丈南接廣東陽/山縣界北寒南燠氣候頓殊)第三都龐嶺在衡州府
　藍山縣南(亦稱都龐嶠即黄檗山龐音龍水經注作/部龍南接廣東連州界鄧德明謂都龐在)
　(九真/大謬)第四萌渚嶺在永州府江華縣南(亦稱萌渚嶠/即古臨賀嶺)
　(又名白芒嶺今名桂嶺高三千餘丈/南接廣西平樂府賀富川二縣界)第五越城嶺在
　桂林府興安縣北五嶺之最西嶺也(亦稱越城嶠/又名始安嶠)嶺
　北一百三十里接寳慶府城步縣界經曰衡陽未知
　所極然酈氏有言古人云五嶺者天地以隔内外韓
　退之曰衡之南八九百里地益高山益峻水清而益
　駛其最高而横絶南北者嶺中州清淑之氣於是焉
　窮藉此表界差為近理耳　荆之東界準揚約略言
　之蓋自麻城黄岡踰江而南為武昌縣又西南為通
　山咸寧崇陽通城又南為瀏陽醴陵攸縣茶陵又東
　南為興寧桂東桂陽又西南為宜章皆與揚分界處
　也　荆之西界經無可見今據戰國時巴楚分地約
　畧言之蓋自巴東踰江而南為建始施州麻陽沅州
　又東南為黔陽靖州通道以訖於興安與貴州廣西
　接界　漢水北距洛水六七百里欲自漢逾洛則必
　泝山源而上其惟丹水乎漢志𢎞農郡丹水縣下云
　水出上雒冢領山東至析入鈞(師古曰鈞亦水名按/今南陽府内鄉縣西)
　(南百二十里有丹水故城南去丹水二/百步縣西有淅陽故城本漢析縣也)上雒縣下云
　禹貢雒水出冢領山東北至鞏入河(今陜西西安府/商州治即漢上)
　(洛縣也洛南縣亦上洛/地鞏縣今属河南府)水經注丹水出京兆上洛縣
　西北冢領山(商州志秦嶺在州西八十里其/地有澗曰息邪澗丹水所出)東南流
　與清池水合(水出東北/清池山)又東南逕其縣南楚水注之
　(水出縣西南楚山/昔四皓隠于此)丹水自倉野又東歴菟和山(左傳/哀四)
　(年楚人謀北方司馬起豐析以臨上洛左師軍於莬/和右師軍於倉野杜預曰上洛縣東有菟和山今商)
　(州南百四十/里有倉野聚)又東南逕商縣南歴少習出武關(應劭/曰秦)
　(之南關也通南陽郡左傳哀四年楚左司馬使謂晉/隂地大夫曰將通於少習以聽命京相璠曰楚通上)
　(洛阨道也漢祖下析酈攻武闗文穎曰武闗在析縣/西一百七十里按今商州東有商洛廢縣即漢商縣)
　(也商南山陽鎮安三縣亦商縣/地武闗在州東一百八十里)又東南流入臼口歴
　其戍下又東南淅水注之(水出析縣西北盧氏縣大/蒿山南流逕修陽故城北)
　(又東逕析縣故城北春秋之白羽也又/歴其縣東南流至丹水縣注于丹水)又東南逕三
　户城又逕丹水縣故城西南(縣有宻陽鄉古商密之/地楚申息之師所戌春)
　(秋之三户也今内鄉/縣西南有三户城)又東南流至其縣南(水南有丹/崖山頳壁)
　(霞/舉)又南逕南鄉縣故城東北(城在今南陽縣西南/百里本漢析縣地)又
　東歴於中之北所謂商於者也(張儀說楚絶齊許以/商於之地六百里即)
　(此裴駰曰有商城在於中故曰商於杜/佑曰今内鄉西七里有於村亦曰於中)丹水又南合
　汋水(汋音市若切蓋汮/字之誤汮與均同)謂之淅口(均水注云均水出/盧氏縣熊耳山東)
　(南流逕其縣下南逕南鄉縣又南與丹水合又南逕/順陽縣西有石山南臨汋水汋水又南流注於沔水)
　(謂之汋口按今南陽府淅川縣東北三十里有順/陽故城本漢淅縣之順陽鄉也此注汮亦誤為汋)按
　沔水注云沔水自武當縣城東(城即今襄陽/府均州治)又東南
　逕涉都縣東北(本筑陽縣/之涉都鄉)均水於此入沔謂之均口
　在今穀城縣界均鈞同或从水作汮韻㑹均字下云
　隋置均州取汮水名之是均即汮也史承水經之誤
　曰汋口晉桓温伐秦水軍自襄陽入汋口至南鄉是
　也或又曰汋均口齊陳顯達攻魏馬圈軍入汋均口
　是也楚通少習漢入武關皆在丹水之旁而南朝北
　伐其舟師必由均口而進可見為南北水陸之孔道
　商州西北諸山皆秦嶺也冢領亦秦嶺之别名丹水
　出其東南洛水出其東北中隔一嶺陸行當不甚逺
　禹貢逾洛之道計無便於此者以今輿地言之浮漢
　水至榖城縣東北入均口泝丹水而上經淅川南陽
　内鄉抵商州導源之處越冢領而北浮洛水經盧氏
　永寧冝陽洛陽偃師至鞏縣以達于南河此荆州之
　貢道也　自漢逾洛之道黄文叔云舍舟陸運出汝
　葉金吉甫云自漢入丹河白水河即踰山路入洛今
　按陸行出汝葉則必更天息女几嵩少轘轅諸山中
　﨑嶇二三百里貢道必不由此丹河即丹水白水河
　蓋謂淯水是兩道淯水出盧氏縣熊耳山泝此水而
　上亦可逾于洛然洛水在縣南五里淯源北去縣百
　五十里宋元嘉中伐魏龎季明栁元景皆從山谷中
　度軍出盧氏不聞有水道淯洛之間陸運百五十里
　殊費民力唯丹水為自楚入秦之㨗徑水多陸少逾
　洛從此無疑(唐書崔湜建言山南可引丹水通漕至/商州自商纔山出石門北抵藍田可通)
　(輓道以湜充使開大昌闗役徒數萬竟不通按此亦/用丹水而欲鑿山為輓道直抵藍田即令其道得通)
　(而傷財害民與逾/洛之事大不侔矣)　或問厎柱三門之險古今所同
　患荆豫及兖青徐揚與冀之東北境貢入帝都必由
　南河經厎柱將若之何曰唐裴耀卿於三門東西置
　倉開山十八里為陸運以避其險疑禹時亦用此法
　貢物輕約易齎與漕榖不同避險從陸而改舟以達
　平陽無難也然厎柱初析閼流之害除或不若後世
　之險絶亦未可知(禹貢/錐指)
荆河惟豫州　浮于洛達于河(禹/貢)
　豫州南荆山北界河貢道由洛入河(書古/文訓)
　此州界南至於荆山荆山之南則荆州也北距河水
　河水之北則冀州也豫州去帝都甚近浮舟于洛則
　達于河達于河則達于帝都矣(尚書/全解)
　豫州居天下之中四方道理適均湯之亳今河南偃
　師成王之洛邑今河南洛陽縣其地北距河南抵荆
　山東抵徐西抵雍梁今為河南府虢陜鄭汝陳蔡唐
　鄧汴宋等州之地(熊禾/書說)
　傳曰西南至荆山北距河水曾氏曰臨沮之荆山其
　陰為豫州其陽為荆州渭按荆山已見荆州河南河
　也後同其不言南者蒙上至于南河省文而可知也
　荆山主南言傳不當兼西亦猶青之岱主南言不當
　兼西也　豫州有古太皥祝融之虚及帝嚳成湯所
　都虞(舜後即少/康所奔)戈邳封葛三鬷諸國皆在焉春秋時
　可考者管蔡郜曹鄭東虢西虢凡蔣祭把宋焦申許
　蓼(左傳哀十七年楚子穀曰武王克州/蓼即此一作廖漢志南陽縣故廖國)密隨厲唐戴
　沈息房(周語内史過曰昭王娶于房後漢志/汝南吳房縣故房國楚靈王所滅)滑鄶鄀
　榖鄧賴項頓胡江黄道柏州來絞蠻陸渾凡四十一
　國戰國時屬宋魏韓而秦楚亦兼得其地秦并天下
　置三川碭郡潁川南陽(東境北/境是)南郡(北境/是)漢復置豫州
　(領郡國五其今河南府陜郡𢎞農之地/則屬司隸陳留濟隂之地則属兖州)後漢為司隸
　(治河/陽)豫州(治譙領/郡國六)魏因之晉分置司州(領郡十一豫/州領郡國十)唐
　為都畿之河南府(洛/州)陜郡(陜南/境)臨汝(汝/)滎陽(鄭/)等郡河
　南道之陳留(汴/)睢陽(宋/)濟隂(曹/)譙郡(亳/)潁川(許/)淮陽(陳/)
　汝潁(潁/)汝南(豫/)等郡山南東道之淮安(唐/)南陽(鄧/)襄陽
　(襄/)漢東(隨/)武當(均/)等郡及河東道之𢎞農郡(虢/)按以上
　通典所列濟隂之乘氏當往屬兖襄陽之南漳漢東之
　光化當往屬荆又有當來屬者兖域靈昌之匡城梁域
　上洛之上津東境廢長利縣地是也以今輿地言之河
　南則河南開封歸德南陽汝寜五府及汝州直𨽻則大
　名府之東明長垣山東兖州府之定陶曹縣城武單縣
　江南則鳳陽府之潁州潁上太和亳州蒙城湖廣則襄
　陽府之襄陽光化宜城棗陽榖城均州鄖陽府之鄖縣
　保康及鄖西之東境德安府隨州之北境皆古豫州域
　也　豫之南界亦判自南漳縣之荆山西起保康歴宜
　城棗陽及隨州之北境故隨縣地(州之南境廢光/化縣地入荆域)又東
　為信陽羅山皆與荆接界處　豫北濵冀之南河其西
　與華隂接界華隂雍域也按職方豫州山鎭曰華山通
　典云即今華隂郡山連延東出故屬豫州九域志云華
　山四州之際東北冀東南豫西南梁西北雍十字分之
　四隅為四州也豫之北界由華山而東為閿鄉靈寳陜
　州澠池新安洛陽孟津鞏縣汜水河隂滎陽滎澤又東
　北為陽武延津皆在南河之南(陽武自元時河從原武/决而東南流始為河北)
　(地/)又東北抵濬縣大伾山冀兖豫三州之交也　豫
　東接兖徐揚三州之界自封丘而東為長垣長明又
　東為考城定陶曹縣城武單縣與兖接界又南為夏
　邑永城亳州潁州又東為潁上䝉城皆在淮北與徐
　接界自潁州以西為商城息縣真陽踰淮而南為信
　陽與揚接界　豫西自閿鄉以南為盧氏鄖縣及鄖
　西之東境故鄖縣地與雍梁接界豫居中央為輻輳
　之地接界者七州唯青為兖徐所隔與豫不相接云
　　蔡氏曰豫之東境徑自入河豫之西境則浮于洛
　而後至河也　蔡氏此例諸州畧同但豫東之水禹
　時概不通河先儒以鴻溝為禹跡故其說如此然鴻
　溝禹時實未嘗有滎川始見於周官濟隧亦僅見春
　秋傳𩔖皆非禹迹其通河者唯汜水耳汜水出浮戯
　山北流逕虎牢城東而北注于河源委頗短鄭地之
　舟或當由此入河而宋許陳蔡之郊自南而北其浮
　于汝潁不可鴻溝未開汝潁皆不與河通舟行不知
　從何處入河今按酈道元云汝水出魯陽縣之大盂
　山其西即盧氏界也大盂山在今汝州魯陽縣西南
　七十里而伊水出河南盧氏縣之巒山一名悶頓嶺
　者在縣東南百里伊汝二源相去甚近其間必有可
　逾之地陸行若千里浮伊入洛度亦不多也然則經
　遏不書逾曰貢道亦紀其大畧州境廣逺間有小小
　絶水處若欲書逾何可勝書且豫之西境無所逾不
　得言逾于伊浮于洛故畧而不書此等當以意㑹也
　(禹貢/錐指)
　行水金鑑卷八十九
欽定四庫全書
　行水金鑑卷九十
　　　　　　　　　　江南按察使傅澤洪撰
　　運河水
華陽黒水惟梁州　浮于潛逾于沔入于渭亂于河(禹/貢)
　漢上曰沔越沔而北入渭浮東渡河正絶流曰亂(孔/氏)
　(傳/)
　華山在豫州界内此梁州境東㨿華山之南不得其
　山故言陽山之西則雍境也(孔氏/疏)
　梁州北界華山南距黒水黒水今瀘水也酈道元說
　黒水亦曰瀘水若水馬湖江出姚州徼外吐番界中
　東北至叙州宜賔縣入江(書古文訓乆姚州本漢弄/棟青蛉遂  三縣地弄棟)
　(属益州部青蛉遂久属越嶲郡今為雲南之姚安府/宜賔本漢僰道縣属犍為郡今為四川叙州府治雲)
　(南通志姚州有金沙江注云源出吐番為府大川即/黒水也四川總志叙州府有馬湖江在府城南源出)
　(沈黎實大渡之支流亦名瀘水一名金/沙江諸葛亮五月渡瀘即此江之上流)
　孔氏謂東據華山之陽西距黒水謂東據華山之陽
　者當是跨而越之也此說不然河流導自積石至于
　龍門南至華陰東至于底柱是河入華山之陰始折
　而東也雍州言黒水西河唯雍州黒水之西蓋雍州
　之境梁州不應跨越華山而至於北也曾氏曰華山
　之陰為雍州其陽為梁州則梁州之北雍州之南以
　華為畿而梁實在雍州之南矣此說雖是然其謂梁
　之北雍之南以華為畿則其說未盡據華山在雍梁
　之東若謂梁之東北雍之東南以華為畿則得之矣
　(尚書全解之陜西通志云華山在華隂縣南十里山/海經太華  山削成而四方其高五千仞其廣十里)
　(鳥獸莫居是山為三峯南曰松檜峯一曰落雁峯李/白登落雁峯嘆曰呼吸之氣可通帝座恨不擕謝眺)
　(驚人句來搔首問青天耳東曰明星玉女峯西曰蓮/華峯一曰芙容峰其上有太上全真崖避詔崖即陳)
　(摶卧處仰天池八卦池太乙池菖蒲池黒龍潭二十/八宿潭明星玉女祠玉女洗頭盆石馬玉龜仙人掌)
　(石日月鎮嶽宮玉井即韓愈詩所稱花開十丈藕如/船者博臺即秦昭王令工施鉤梯處又有石拆為唐)
　(明皇投簡處山腹有總仙洞天洞口有石如丹青畫/像冠帔衣服無不周備  先儒以浮潛頂因桓是來)
　(只說西傾一路之貢非也浮潛逾沔/入渭亂河乃是梁州一州之貢道)
　西土梁雍皆逺而梁尤逺禹時劍門金牛之道未鑿
　梁州之通於中州者梯縁蜀道之險而北行逺至漢
　上而浮潛逾沔然後能入渭亂河以達帝都則其險
　逺可知　凡漢水分支可以容舟處皆潛也不言浮
　漢而言浮潛者隨其支流徑便不必至漢乃浮也桑
　欽叙漢自西樂城以上為沔度水口以下為漢大率
　漢之支流皆名潛漢之上流皆名沔此潛以達漢也
　沔在山南屬梁州渭在山北屬雍州水不可通自沔
　而北陸行度隴至於渭濵乃用舟順流而不可逾越
　渭口而遂渡河也文當曰入於沔逾于渭蓋二文互
　也(書纂/言)
　黒水諸家遵孔傳謂出雍歴梁入南海為二州之西
　界故其說穿鑿支離不可得通蓋古之若水即禹貢
　梁州之黒水漢時名瀘水唐以後名金沙江而黒水
　之名遂隠然古記間有存者地理志滇池縣有黒水
　祠一也山海經黒水之間有若水二也水經注自朱
　提(音殊/時)至僰(蒲北/反)道有黒水三也輿地志黒水至僰
　道入江四也今瀘水西連若水南界滇池東經朱提
　僰道其為梁州之黒水無疑矣故斷從薛氏以南北
　易孔傳之東西亦甚明確也　漢志若水出蜀郡旄
　牛縣徼外南至大莋入繩(今黎大所南有旄牛故城/即漢縣師古曰西南之徼)
　(猶北方塞也/徼工釣反)繩水出越巂郡遂乆縣徼外東至僰道
　入江行千四百里(巂先蕊反今建昌衛治即漢越巂/郡邛都縣也遂夊蜀漢改属雲南)
　水經注若水出蜀郡旄牛徼外東南至故關為若水
　(司馬相如傳曰畧定西南夷邊闗益斥西/至沫若水又曰闗沫若是若水故有闗也)山海經曰
　南海之内黒水之間有朩名曰若朩若水出焉若水
　㳂流間闗蜀土黄帝長子昌意降居斯水為諸侯娶
　蜀山氏女生顓頊於若水之野若水東南流鮮水注
　之一名州江大渡(漢志鮮水出旄牛/徼外南入若水)又南逕越巂邛
　都縣西(有巂水漢武帝置越巂郡治卭都縣言越此/水以章休盛也縣故卭都國越巂水即繩若)
　(矣又有温水冬夏常熱昔李驤敗李流于温水是也/按此温水源流不逺非漢志牂牱鐔封縣下之温水)
　(東至廣欝入欝者金吉甫謂漢志以瀘為温字從省/誤非也卭都唐為巂州越嶲縣今建昌衛四川行都)
　(司治領營四㑹川/鹽井冕山越巂)又南逕大莋縣入繩(繩水出徼外/山海經曰巴)
　(遂之山繩水出焉東南流逕髦牛道至/大莋與若水合自下亦通謂之繩水)又南逕㑹無
　縣(元和志㑹川縣北至嶲州三百七十/里本漢㑹無縣也今為㑹川營地)與孫水合(孫/水)
　(出臺登縣一名白沙江南流逕卭都縣司馬相如定/西夷橋孫水即此又南至㑹無入若水也漢志臺登)
　(縣孫水南至㑹無入若行七百五十里元和志嶲州/臺登縣正南微西至州一百七十里念諾水本名繩)
　(水流入瀘水在縣西北七百里自羗戎界流入長江/水本名孫水出縣西北胡浪山下今冕山營東北有)
　(孫/水)繩水南逕雲南郡之遂久縣蜻蛉水入焉(縣本属/越嶲蜀)
　(漢建興三年分益州永昌置雲南郡以遂久來属蜻/蛉水出蜻蛉縣西東逕其縣下又東注于繩水漢志)
　(青蛉縣禺同山/有金馬碧雞)又逕三絳縣西(三絳一日/小㑹無)又逕姑復
　縣北(對三/絳縣)淹水注之(淹水出遂久徼外東南至蜻蛉/縣又東過姑復縣南東入于若)
　(水按漢志㑹無臺登遂久蜻/蛉三絳姑復並属越嶲郡)又東與毋血水合(漢志/益州)
　(郡弄棟縣東農山毋血水出北至三/綘南入繩行五百一十里毋音無)又東涂水注之
　(漢志牧靡縣南臘涂水所出西北至越嶲/入繩過郡二行千二十里靡音麻涂音途)又東北至
　犍為朱提縣西為瀘江水(後漢書建武十九年武威/將軍劉尚擊西夷反者棟)
　(蠶度瀘水入益州郡注云瀘水一名若水出/旄牛徼外經朱提至僰道入江在今嶲州南)朱提山
　名應劭曰在縣西南以氏焉犍為屬國也在郡南千
　八百許里建安二十年立朱提郡治縣故城(尋廢諸/葛亮南)
　(征復置自梁陳已來不復賔屬隋開置㳟州唐改為/曲州元和志云曲州南北四百里東西七百里窮年)
　(密霧未嘗覩日月輝光樹木皆衣毛深厚時時多水/濕晝夜沾洒上無飛鳥下絶走獸唯夏月頗有蝮蛇)
　(土人呼為/漏天也)郡西南二百里得所綰堂琅縣(西北行上/高山羊膓)
　(繩屈八十餘里或攀木而升或繩索相牽而上縁陟/者若將階天按後漢志無堂琅蓋省入朱提也劉昭)
　(曰朱提縣西南有堂琅山多毒草/盛夏之月飛鳥過之不能得去)有瀘津東去縣八
　十里水廣六七百歩深十數丈(晉明帝大寧二年李/驤等侵越嶲攻臺登)
　(縣寧州刺史王遜遣將軍姚岳擊之戰於堂/琅驤軍大敗追之至瀘水赴水死者千餘人)兩岸皆
　山髙數百丈瀘峰最為髙秀孤髙三千餘丈(是山晉/太康中)
　(崩震動/郡邑)水之左右馬歩之逕裁通而時有瘴氣三月
　四月經之必死非此時猶令人悶吐五月以後行者
　差得無害故諸葛亮表言五月渡瀘也自朱提至僰
　道有水歩道有黒水羊官水三津之阻行者苦之又
　有牛叩頭馬搏頰坂其艱嶮如此也若水逕越嶲之
　馬湖縣又謂之馬湖江(馬湖縣今為四/川之馬湖府)繩水瀘水孫
　水淹水大渡水隨決入而納通稱是以諸書錄記羣
　水或言入若又言注繩亦咸言至僰道入江(華陽國/志云僰)
　(道治馬湖江/㑹水通越嶲)正是異水沿注通為一津更無别川可
　以當之今按府縣圖志若水在建昌衛俗名打沖河
　自冕山營西徼外(營故寧畨衛在/建昌衛東北)東南流至衛西鹽
　井營東南與雲南金沙江合(營在衛西元和志嶲州/昆明縣東北至州三百)
　(里本漢定笮縣也出鹽鐡夷皆用之漢將張嶷殺其/豪率遂獲鹽鐡之利鹽井在縣城中取鹽先積柴燒)
　(之以水洗上即成黒鹽凡言笮者夷人於大江水上/置藤橋謂之笮其定笮大笮皆是近水置笮橋處笮)
　(與筰/同)金沙江源出吐藩界至共龍山犛牛石下南流
　漸廣本名犛水後訛為麗水東南流經麗江府北又
　東經姚安府北(即鹽井/衛東南)合打沖河又東合瀘水又東
　經㑹川營南(通典㑹川縣有瀘水五月渡瀘即此/元和志嶲州南至瀘渡四百五十里)又
　東至東川府西折而東北經烏䝉府西北又東北經
　馬湖府南又東經叙州府南而北入大江(雲南無水/路行者以)
　(為艱唯由蜀浮金沙江可以直達南中明正統嘉靖/隆慶時屢議開通而不果行至天啟時安酋倡亂貴)
　(陽道阻復議開通按察使莊祖誥議云自金沙江廵/檢司開由白馬口歴普隆紅巖石刺鮓至廣翅塘皆)
　(禄勸州地其下有三灘水溢没石乃可放舟涸則躋/岸䌫空舟以行又歴直勒村罵剌土色皆㑹禮州地)
　(其下有雞心石石如堆者三纍纍江中舟者相水勢/緩急可行又歴踏照亂得頭峽刺鮓至粉壁灘甚駛)
　(皆東川地又歴驛馬河新灘至虎跳灘隂溝洞皆巧/家地虎跳湍瀉陡石不可容舟隂溝二山頽集水行)
　(山腹中皆從陸過灘易舟而下又歴大小流灘為蠻/夷司地又歴黄郎木鋪貴溪寨業灘至南江口為烏)
　(䝉府地始安流自廣翅塘至南江朩商行之可十日/又至文溪鐡索江邊數灘歴麻栁灣教化巖為馬湖)
　(府地又歴洩灘蓮花三灘㑹溪石角灘至叙州府其/說甚詳晰然是時明運將終救敗不暇徒託諸空言)
　(而/已)鹽井營東南蓋即漢大莋縣界繩若合流處若為
　建昌衛西之打沖河繩則姚安府北之金沙江也此
　水禹無所致力不用循行故所𨗳唯雍州之黒水
　瀘本作盧如盧弓盧矢盧橘之𩔖皆訓黒劉熙釋名
　土黒曰盧沈括筆談云夷人謂黒為盧漢中山盧奴
　縣有盧水酈道元云水黒曰盧不流曰奴尤盧水為
　黒水之切證也牧誓八國有盧人疑即居盧水上者
　其字後加水作瀘章懷太子注後漢書云瀘水一名
　若水則瀘若似非異源而道元引益州記曰瀘水源
　出曲羅舊下三百里曰瀘水兩峰有殺氣暑月舊不
　行故武侯以夏渡為艱瀘水又下合諸水而總其目
　焉故有瀘江之名矣據此則瀘水自出曲羅舊其地
　當在若水之東下流合若水故若水兼瀘水之目所
　謂隨決入而納通稱者也元和志云嶲州西瀘縣東
　北至州二十七里本漢邛都縣地瀘水在縣西一百
　十二里水峻急而多石土人以牛皮作船而渡一船
　勝七八人蓋即曲羅舊出之瀘水也考其源流不出
　漢越嶲犍為二郡界而杜氏通典云吐蕃有可䟦海
　去赤嶺百里方圓七十里東南流入西洱河合流而
　東號漾濞水又東南出㑹川為瀘水瀘水即黒水也
　程大昌金履祥之說皆出於此漾濞水見唐書在今
　大理府西百里西洱河即葉榆河也出大理鄧川州
　㸃蒼山匯為巨湖周三百里亦曰西洱海今按水經
　注葉榆河出益州郡葉榆縣縣東有葉榆澤葉榆水
　之所鍾也其水自縣南枝分東北流逕遂久縣東姑
　復縣西與淹水合淹水雖合繩若入蜀江而葉榆初
　無黒水之名也何以知為黒水之源其經流則自邪
　龍縣東南流逕滇池縣南又東與盤江合又東南至
　交趾麋泠縣入海此與會川相去懸絶並不合繩若
　入蜀江安得謂漾濞水東南出會川為瀘水即滇池
　縣北所祠之黒水哉杜說非是又按水經注永昌郡
　有蘭倉水出博南縣漢武帝時通博南山道渡蘭倉
　津土地絶逺行者苦之歌曰漢德廣開不賓度博南
　越倉津其水東北流逕不偉縣與𩔖水合又東與禁
　水合又北注瀘津水然則此蘭倉水仍東北合瀘水
　入蜀江也若今之所謂䦨滄江元人指以為禹貢之
　黒水者則東南流至交趾入海與梁州絶無交渉影
　響附會之談殊不足信　漢志滇池澤在滇池縣西
　北有黒水祠後漢志縣北有黒水祠或以為武帝開
　置益州郡始立之非也使帝知郡界有黒水而立此
　祠則班史必知其所在而能言之矣竊謂此祠蓋彼
　中相承已久黒水即金沙江東經㑹無縣南南直滇
　池縣縣故滇王國於其北立祠祭之宜矣自周衰以
　迄漢初聲教阻絶故尚書家莫能言梁州黒水之所
　在千載而下尚頼有此祠可以推測而得之語云天
　子失官學在四夷又云禮失而求之野此亦其一端
　也　杜佑以漾濞水經㑹川縣者為黒水樊綽以麗
　水合瀰渃江者為黒水程大昌以西洱河貫葉榆澤
　者為黒水元人則以䦨滄江至交趾入海者為黒水
　而明李元陽引張立道之事以為證此皆轉相附㑹
　以求合於入南海之文非實有所騐也以是為雍界
　之黒水吾不敢知如謂梁界之黒水亦即斯川則梁
　州奄有雲南極於交趾以一州而兼數州之地何至
　若是之廣遠此可以理斷之而信其必不然者也
　梁州之黒水自繩若而外又有五黒水焉漢志符黒
　水出犍為南廣縣汾關山北至僰道入江一也(符黒/水者)
　(符縣之黒水也/一名南廣水)水經注黒水出漢中南鄭縣北山南
　流入漢諸葛亮牋云朝發南鄭暮宿黒水二也又黒
　水出羗中西南入白水通典扶州尚安縣有黒水元
　和志云出縣西北素嶺山三也(在今陜/西文縣)近志疊溪營
　城西北有黒水即古翼水源出黒水生番東南經茂
　州至安縣入于羅江四也又崇慶州西北有黒水入
　江元大一統志云源出常樂山溪石皆黒五也此皆
　水之小小者非禹貢之黒水也杜氏云顧野王撰輿
　地志言黒水至僰道入江與禹貢不合蓋謂其不入
　南海是為異耳而薛士龍以為野王指符黒水言之
　今顧書不傳未知然否按南廣水在叙州府城東十
　餘里出西南夷吕郜蠻部自豕蛾夷囤過慶符縣東
　北至南廣洞入江源短而流狹野王之所指豈謂是
　與韓汝節謂梁州别自有黒水千古卓識而乃以疊
　溪黒水當之將以界南北乎抑以界東西乎吾不意
　韓氏復舛謬至此也　梁州有古蜀山氏蠶叢氏之
　國又𤣥囂昌意所封及牧誓所稱庸蜀羌髳微盧
　彭濮諸國皆在焉春秋時可考者庸巴濮麇襃凡五
　國戰國時屬秦而楚亦兼得其地秦并天下置漢中
　巴郡蜀郡隴西(南境/是)内史(南境/是)漢改置益州(領郡八/漢志云)
　(改梁/曰益)魏分置梁州晉初因之(益梁二州/並領郡八)後又分益州
　南境置寧州(領郡/四)唐為山南西道之漢中(梁/州)洋川(洋/)
　通川(通/)潾山(渠/)南平(渝/)清化(巴/)始寧(壁/)咸安(蓬/)符陽
　(集/)巴川(合/)河池(鳯/)順政(興/)益昌(利/)等郡山南東道之
　房陵(房/)南賔(忠/)南浦(萬/)雲安(夔/)等郡劒南道之蜀郡
　(益/)唐安(蜀/)濛陽(彭/)徳陽(漢/)通義(眉/)梓潼(梓/)巴西(綿/)普
　安(劒/)閬中(閬/)資陽(資/)臨邛(邛/)通化(茂/)交川(松/)越嶲(嶲/)
　南溪(戎/)遂寧(遂/)仁壽(陵/)犍為(嘉/)盧山(雅/)瀘川(瀘/)陽安
　(簡/)安岳(普/)江源(當/)隂平(文/)同昌(扶/)油江(龍/)臨翼(翼/)歸
　誠(悉/)静川(静/)蓬山(柘/)恭化(恭/)維川(維/)雲山(奉/)和義(榮/)
　盛山(開/)南充(果/)洪源(黎/)雲南(姚/)等郡又京畿之上洛
　(商/)安康(金/)隴右道之武都(武/)同谷(成/)懷道(宕/)合川(疊/)
　黔中道之涪陵(涪/)南川(南/)等郡按以上通典所列雲
　南涪陵南川三郡乃梁南徼外蠻夷不在九州之限
　其雲安之建始縣當往屬荆上洛之上津東境廢長
　利縣地當往屬豫而黔中寧夷涪川播川夜郎義泉
　溱溪七郡列在荆域者雖附近蜀江之南亦係徼外
　蠻夷不在九州之限以今輿地言之陜西漢中府興
　安州及西安府之商州洛南山陽鎮安商南鞏昌府
　之鳯縣兩當徽州成縣階州文縣湖廣鄖陽府之房
　縣竹山竹溪及鄖西縣之西境四川則成都保寧順
　慶龍安馬湖五府潼川嘉定邛眉雅五州及叙州瀘
　州重慶夔州之江北諸州縣松潘衛疊溪營天全六
　番招討司黎大所建昌衛皆古梁州域也其遵義府
　永寧衛及東川烏䝉鎮雄(故烏/撒)三府並在瀘水之外
　雲南郡唐於昆明之弄棟川置即今姚安府其非梁
　域又不待言矣　梁北自洛南商州鎮安(並屬西/安府)以
　西為洋縣城固褒城鳯縣(並屬漢/中府)兩當徽州成縣(並/屬)
　(鞏昌/府)及唐宕疊二州之地(北與今岷州洮州二/衛接界衛屬臨洮府)又西
　為西傾山南唐松州徼外羈縻之地(貞觀二年於松/州置都督府督)
　(羈縻二十五州其後多至/百有四州悉生羌部落)皆與雍接界其間大山長
　谷遠者或數百里終南山東連二華竦峙長安之南
　有子午道直達漢中岡巒綿亘歴盩厔(音周/質)至武功
　郿縣為太一山亦名太白山駱谷斜谷之口皆當其
　地又西過寳雞訖於隴首山之深處高而長大者曰
　秦嶺西京記云長安正南山名秦嶺東起商洛西盡
　汧隴東西八百里是也關中指此為南山漢中指此
　為北山斯實雍梁之大限矣寳雞西南為鳯縣(即漢/故道)
　(縣屬武/都郡)縣東北大散嶺與寳雞分界嶺上有大散關
　當秦隴之㑹扼南北之交雍梁有事在所必争又西
　為徽州州東南有鐵山懸崖萬仞劉子羽曰蜀口有
　鐵山棧道之隘是也州西有朩皮嶺甚髙險唐黄巢
　之亂王鐸置關於此以遮秦隴又西為成縣縣有鷲
　峽羊頭峽龍門戍皆在仇池山北北兵攻仇池必由
　此入又西為洮州衛之西傾山山東北去衛四百餘
　里屬雍州其南則屬梁州所謂西傾因桓是來者也
　以上諸山皆隴蜀之阸塞西傾與華陽東西準望相
　直曽彦和云梁北雍南以華為畿不兼言東最得經
　旨而林少頴以為華山在梁雍之東當云梁之東北
　雍之東南以華為畿夫兼言東則不足以該其西是
　謂欲密而反疎林氏蓋習聞西南距岱之說而不知
　其非故有此論　梁東自洛南商南以南(二縣並屬/西安府)
　為鄖西之西境故上津縣地(上津唐屬商州其故城/在今鄖西縣西北一百)
　(十/里)又南為房縣(鄖西房縣並/屬鄖陽府)與豫接界又南為竹山
　縣(屬鄖/陽府)又南為巫山縣(屬䕫/州府)與荆接界　梁南自宜
　賔以西至㑹川諸州縣凡在瀘水馬湖江之北者皆
　梁域宜賔以東至巫山諸州縣凡在大江之北者皆
　梁域蓋大江既合瀘水亦得互受通稱故隋改江陽
　縣曰瀘川置瀘州治焉其縣南大江寰宇記謂之瀘
　江瀘水即黒水則梁左之南鄙亦當以此水表界也
　或曰梁州之水莫大於江經曷不界以江曰江自岷
　山導源大勢皆南行至叙州始折而東茍界以江則
　江右之地悉遺之域外矣故言黒水可以見左界而
　言江則不可以該右界也　梁西自西傾山歴唐羈
　縻州以南為當州奉州柘州又西南為始陽鎮又南
　為雅州黎州又西南為嶲州皆與蠻夷接界今松潘
　衛威州天全六番招討司雅州黎大所及越嶲冕山
　營之北境鹽井營之西境是也唐當州在今松潘衛
　西南三百里州治通軌縣隋志縣有甘松山(元和志/云甘松)
　(嶺在嘉誠縣/西南十五里)唐開元十九年吐蕃請互市於甘松宰
　相裴光庭曰甘松嶺中國之阻不如許赤嶺即此也
　(赤嶺在今陜/西西寧衛界)奉柘二州在今疊溪威州之西奉州西
　七十里有的(一作/滴)博嶺韋臯嘗分兵出此圍維州柘
　州西北百里有大雪山一名蓬婆山杜甫詩已收滴
　博雲間戍欲奪蓬婆雪外城是蓬婆又在滴博之西
　也威州北有高碉山(山上有薛城廢縣唐/維州治亦曰姜維城)邊略云自
　松達茂不三百里夷碉棊布山巖如蜂房宋史有碉
　門元有碉門宣撫司即今天全六番招討司也蓋夷
　碉起自松州訖於始陽故謂之碉門矣(廣韻無碉字/不知其音今)
　(按後漢書冉駹夷皆依山居止累石為室高者至十/餘丈為邛籠注云今彼土夷人呼為彫也蓋碉本作)
　(彫後改从石作碉/耳音當與彫同)唐雅州治嚴道縣領羈縻吐蕃四
　十六州黎州治漢源縣管羈縻州五十七並蠻夷部
　落寰宇記云雅州西去大渡河五日程羌蠻混雜連
　山接野鳥路㳂空不知里數黎州西至廓清縣一百
　八十里其城西臨大渡河河西則生羌蠻界髙山萬
　重更無郡縣今黎大所北有邛來山九折坂後漢永
　平中白狼槃木唐菆等百餘國舉種奉貢越山坂繦
　負而至皆旄牛徼外蠻夷也嶲州即今建昌衛通典
　云南至姚州界五百六十里西至磨迷生蠻六百六
　十里昔司馬相如略定西南夷關沫若徼牂柯鏤靈
　山橋孫水蓋皆在此地矣　水經注以襃斜二水為
　自沔入渭之道曰歴漢川至南鄭屬於襃水遡襃暨
　衙嶺之南溪水支灌於斜川届武功而北達於渭水
　道相貫與經文符合而考諸漢史則猶有可疑者河
　渠書云武帝時有上書欲通襃斜道及漕事下御史
　大夫張湯湯問之言抵蜀從故道(縣屬武都郡即今/漢中府之鳯縣也)
　故道多阪回遠今穿襃斜道少阪近四百里而襃水
　通沔斜水通渭皆可以行船漕漕從南陽上沔入襃
　襃絶水至斜間百餘里以車轉從斜下渭如此漢中
　穀可致而山東從沔無限便於底柱之漕上以為然
　拜湯子卬為漢中守發數萬人作襃斜道五百餘里
　道果便近而水多湍石不可漕(溝洫/志同)蘓氏據此以說
　經曰沔無入渭之道漢人所言襃斜則其道也然襃
　斜之間絶水百餘里故曰逾于沔蓋禹時通謂襃為
　沔也傅同叔為之辨曰據唐孔氏言越沔陸行而北
　入渭則是以漢為即沔自浮潛至沔即舍舟陸行而
　北入渭也然經言浮于潛逾于沔則是自潛逾沔非
　謂自沔逾渭也若以逾于沔為逾于渭則以逾于洛
　為逾于河可乎蘇氏求襃斜之道得之矣然亦以漢
　為即沔以禹時通謂襃為沔而說逾字與頴逹無異
　吾固質之經而莫敢信也渭按襃斜之間絶水百餘
　里則渭不言逾而言入誠有可疑即通謂襃為沔亦
　無解於百餘里之阻隔傅同叔云上文既言逾沔可
　以該下而省文此說亦未當襃斜之間若更有一逾
　安得以逾沔該之愚竊謂襃斜二水禹時必有相通
　之道如水經注所云衙嶺之南溪水支灌於斜川者
　及夏殷之際梁俗變為蠻夷貢職不修貢道遂廢周
　武王牧野之師八國雖嘗來㑹其後巴蜀恃險復不
　與中國通逾沔入渭之道其誰知之嘗觀江河之枝
　流日久亦多陻塞如夷水首受魚復江戰國時巴楚
　相攻舟師常出此路洎乎隋唐遂成斷港汴水引河
　為轉運之通渠宋南渡後廢而不用日就淺澀今水
　道斷續幾不可問而况深山窮谷之中溪流一線裁
　得通舟自禹至漢多歴年所豈能長存而不變襃斜
　二水相通之道禹時自有漢時自無不得據漢史而
　疑聖經亦不得據酈注而疑漢史也(禹貢錐指/)
　
　行水金鑑巻九十
欽定四庫全書
　行水金鑑巻九十一
　　　　　　　　　　江南按察使傅澤洪撰
　　運河水
黒水西河唯雍州　浮于積石至于龍門西河會于渭
汭(禹貢/)
　龍門之河在冀州西積石山在金城西南河所經也
　沿河順流而北千里而東千里而南龍門山在河東
　之西界水北曰汭(孔氏傳/)
　河在雍州之東而謂之西河者龍門之河在冀州西
　界故王制曰自東河至於西河千里而近是河相對
　而為東西也地理志云積石山在金城河關縣西南
　羌中龍門山在馮翊夏陽縣北毛詩傳曰汭水涯也
　鄭云汭之言内也盖以人皆南面望水則北為汭也
　且涇水南入渭而名為渭汭知水北曰汭(孔氏疏縣/漢河關)
　(在今陜西西寜衛西南塞外夏陽今/西安府之韓城縣也積石龍門見前)
　雍州西盡黒水東界西河貢道自積石乘河而下其
　東出於渭水凡有二河皆㑹西河(書古文訓/)
　河自積石東北流至中國折而南至華隂又折而東
　至大伾又折而北至冀州帝都界於三河之間故王
　制曰自恒山至于南河千里而近自東河至于西河
　千里而近其曰東曰西曰南皆自冀州而言之也濟
　河唯兖州此東河也盖在冀州之東荆河唯豫州此
　南河也盖在冀州之南黒水西河唯雍州此西河也
　盖在冀州之西雖自冀州而言之有此三河其實一
　也冀州之西接於雍州以河為境雖冀州之西河然
　其實雍州之東境也黒水歴雍州梁州之西入於南
　海此二州皆以黒水為境漢孔氏曰西距黒水東據
　龍門之河孔氏所謂據乃跨而越之也冀州之與雍
　州分河之東西不應言據唐孔氏曰計雍之境被荒
　服之外東不越河而西踰黒水王子雍曰西據黒水
　東距西河所言得其實也徧簡孔氏皆云西距黒水東
　據河必是誤此説是也九州之末載通于帝都之道皆
　以逹於河為至盖帝都介於三河之間逹于河則至於
　帝都矣此州逹于帝都有二道浮于積石至于龍門西
　河者一道也自渭汭以逹于河者又一道也(尚書全解/)
　㑹言貢道之㑹非㑹貢也(禹貢集解/)
　雍梁荆三州其貢道相因者臣論沔漢嘗及其詳矣
　荆之貢不徑浮江漢而兼用沱潛者隨其貢物所出
　之便或由正途或循枝派期便於事而已也遡漢之
　極無水可浮則陸行至洛以期逹河故曰浮于江沱
　潛漢逾于洛至于南河也荆之貢道其先梁而書者
　顯詳如此而梁貢南道亦與之同盖自岷江順下至
　今之漢漢陽遡漢以北與荆之入貢正共一途故經
　既書之於荆而不再書於梁也梁之北境貢入之道
　去江則遠故必自今閬劒之北金洋興元之南取逕
　入潛以求逹乎漢也然則不浮漢潛者凡漢水支流
　皆可名潛隨其逕便可逹即逹不容必待至漢乃浮
　也自今日利閬北上轉東而道乎金牛以及漢中卻
　為夷徑而此時逺在秦前今金牛縣五丁之道未開
　則凡巴郡在北而逺江者其貢入正以浮潛為便而
　非舍劒利不由也旣浮潛達沔又可以求逾乎襃而
　展轉達斜以入於渭其逕道當然也襃今不名為沔
　然漢上為沔此襃旣據漢水上流正與沔應雍之貢
　入亦有兩道其北道自後世朔方西涼浮河者無所
　因於他州故特記其詳曰浮于積石至于龍門西河
　其南道自今陜西入河者與梁之北貢所謂浮于河
　者同道而可以會合積石之貢於河故又因梁州前
　文而特致其略止曰㑹于渭汭而巳其義例與梁荆
　一律也(禹貢山川地理圖說/)
　爾雅河西曰雝州注云自西河至黒水疏引李廵云
　兼得梁州之地周禮正西曰雍州疏云周之雍豫於
　禹貢兼梁州之地按梁併於雍說本漢志然雍州西
　北二邊世有戎翟之患自夏桀時畎夷入居邠岐之
　間成湯旣興伐而攘之及殷室中衰諸夷皆叛至于
　武丁征西戎鬼方三年乃克故其詩曰昔有成湯自
　彼氐羌莫敢不來享莫敢不來王言武丁能繼湯之
　烈也及武乙暴虐犬戎寇邊周古公踰梁山而避於
　岐下及太丁之時李歴伐燕京之戎戎人大敗周師
　文王為西伯西有昆夷之患北有玁狁之難遂攘戎
　翟而戍之莫不賔服厲王無道戎狄寇掠乃入犬丘
　殺秦仲之族宣王承厲王之後玁狁孔熾整居焦穫
　侵鎬及方至于涇陽雍州之域為戎翟所侵陵如此
　則其疆埸未必能悉如禹貢又禹貢梁州之山水無
　一入職方者故杜氏言梁州當夏殷之間為蠻夷之
　國蓋即牧誓所稱庸蜀盧彭等是也雍之併梁亦虚
　名耳今据周禮言之正東曰青州其南則有揚其北
　則有幽而西則不然目雍州以正西其西北西南兩
　隅皆缺焉然則梁地為羈縻之國固不待言而雍之
　西境如西傾積石豬野流沙三危黒水之區皆没於
　戎翟禹貢之舊疆不可復問矣爾雅目雝州以河西
　則華山以南不在界中可知其西北亦當虧損殷周
　之雍實小於禹貢或因併梁之說而反以為大此耳
　食之學未可與道古也　雍州為奥區神臯后稷始
　封於邰(一作駘/又作斄)公劉處豳太王徙岐文王作豐武王
　治鎬及扈崇密須之封皆在焉春秋時可考者虢(文/王)
　(弟所封/曰西虢)周召畢豐鄭(初封咸林之地漢為鄭/縣属京兆今華州是)秦芮梁
　崇密驪戎白狄晉(西境/是)凡十四國戰國時屬秦而魏
　趙亦兼得其地秦并天下置内史上郡北地九原隴
　西雲中(西南境唐/榆林郡是)漢以其地之西偏置凉州(領郡十/漢志云)
　(改雍/曰凉)而三輔則領於司隸後漢並因之魏分置秦州
　晉又分置雍州(領郡國七治京兆凉州領郡國/八治武威秦州領郡六治上邽)唐為
　京畿之京兆府(雍/州)華陰(華/)馮翊(同/)扶風(岐/)新平(邠/)等
　郡關内道之汧陽(隴/)安定(涇/)彭原(寜/)安化(慶/)平凉(原/)
　靈武(靈/)五原(鹽/)寜朔(宥/)洛交(鄜/)中部(坊/)延安(延/)咸寜
　(丹/)上郡(綏/)銀川(銀/)新秦(麟/)朔方(夏/)九原(豐/)榆林(勝/)安
　北(大都護府分豐/勝二州界置)等郡隴右道之天水(秦/)隴西(渭/)金
　城(蘭/)㑹寜(㑹/)安鄉(河/)臨洮(洮/)和政(岷/)寜塞(廓/)西平(鄯/)
　武威(凉/)張掖(甘/)酒泉(肅/)晉昌(𤓰/)燉煌(沙/)伊吾(伊/)交河
　(西/)北庭(庭州後為/都護府)安西(都護/府)等郡按以上通典所列
　伊吾交河北庭安西自古為戎狄不在禹貢九州之
　限又河湟之間吐谷渾故地未嘗為郡縣故不入雍
　域以今輿地言之陜西臨洮平凉慶陽延安鳳翔五
　府其西安府則唯商州洛南山陽鎭安商南鞏昌府
　則唯鳳縣兩當徽州成縣階州文縣為梁域餘皆屬
　雍又榆林衛寜夏衛寜夏中衛及靖逺岷州洮州三
　衛行都司所領甘州莊浪等諸衛所其在化外者南
　至西傾積石西踰三危北抵沙漠皆古雍州域也
　夏殷之衰雍州西北境皆為戎翟所據及周室東遷
　舊都八百里之地悉棄以予秦秦染夷俗諸侯擯之
　不與中國㑹盟輶軒之使莫有過而問焉况三危西
　裔之區乎故屈原天問曰黒水𤣥趾三危安在蓋
　自戰國時此地之山川巳與崑崙弱水同其渺茫僅
　得之傳聞而無從目驗矣秦火之後載籍淪亡漢興
　治尚書者不能言黒水三危之所在武帝通西域玉
　門陽關之外使者往來數十輩不聞涉大川而西有
　可以當古之黒水者故班志張掖酒泉敦煌郡下並
　無其文司馬彪亦無可言至酈道元始云黒水出張
　掖雞山而其所謂南流至燉煌過三危入南海亦不
　過順經為義與他水歴敘所過之郡縣者詳略相去
　逺矣故杜佑云道元注水經銳意尋討亦不能知黒
　水所經之處唐初魏王泰撰括地志又云黒水出伊
　吾縣北此與張掖雞山未知孰是然其所謂南流絶
　三危者竟亦不可復尋按伊吾縣唐伊州治也本伊
　吾盧地貞觀初内附乃置郡縣自甘州以至伊州凡
　一千五百餘里郵傳不絶宦游之士商旅之徒與夫
　出使西域者往來如織而不聞言燉煌之西有黒水
　焉此杜佑所以復有年代久逺或至堙涸之說也難
　者曰黒水行及萬里黄河之亞也何至於堙涸余曰
　湮涸之故嘗觀於黃河而知之矣夫下流壅塞則上
　流必決而徙道水之常也齊桓公時九河塡閼下逮
　周定王五年不過四五十歲而全河南徙鄴東之故
　大河黎陽之宿胥故瀆漢世巳不可得詳矣黒水當
　亦如此蓋三危以南禹功不及易致壅塞下流旣然
　則上流決而徙道從塞外行不復經燉煌界中此三
　危之西鹽澤之東所以終不見有黒水也難者又曰
　水即不至其枯瀆寜無遺跡乎曰凡黃河旣徙之後
　其枯瀆風沙塡塞未幾而化為平陸况黒水經流沙
　之域風吹沙擁抑又甚焉遺迹無存固其所矣周定
　王時河徙史遷亦不能言頼有周譜載其事王橫始
　得據此以推知禹河本從西山下東北去彼黒水者
　不由中國入海又雍西久没於戎翟新流故道夫孰
　為紀之而孰為傳之邪禹治黒水不若治河之詳河
　歴千六百餘年而亦不免於徙則黒水之改流較速
　疑當在定王之前自屈原已不能知而况伏生輩乎
　自古文尚書家巳不能知而况班固司馬彪酈道元
　魏王泰諸人乎至若樊綽程大昌金履祥李元陽等
　紛紛辨論如繫風捕景了無所得徒獻笑於後人而
　巳　西河東與冀分界自今榆林衛故勝州東北折
　而南且西經府谷神朩又西南經葭州吳堡又南經
　綏德淸澗延川延長又東南經宜川(並属延/安府)又南經
　韓城郃陽朝邑以至于華陰(並属西/安府)與豫接界河
　行凡一千七百餘里　雍之南界自華陰太華山以
　西為華州渭南藍田鄠縣盩厔(並属西/安府)郿縣寶雞(並/属)
　(鳳翔/府)皆以南山與梁分界又西為鳳縣有大㪚嶺又
　西為徽州有鐵山朩皮嶺又西為成縣有鷲峽羊頭
　峽龍門戍(並属鞏/昌府)又西為岷州衛又西為洮州衛有
　西傾山皆與梁分界處自西傾又西歴吐谷渾南至
　大積石自積石又西歴吐谷渾南党項白蘭之北至
　於黒水吐谷渾本遼東鮮卑種也東晉初徙居枹罕
　宋景平中其子孫有阿豺者升西疆山觀墊江源則
　其地南至西傾矣又數傳為夸呂始自號可汗治伏
　俟城在靑海西十五里據有甘松之南洮水之西南
　極於白蘭其地東西三十里南北千餘里党項羌在
　古析支之地漢時燒當羌亦嘗居之白蘭者羌之别
　種也其地皆與吐谷渾接吐谷渾在河湟之間即先
　零燒當諸羌故地積石在其西南南枕析支河曲禹
　導河自此始則湟水之南積石之北西傾之西其為
　雍州之域無疑矣　雍之北界經無可見約畧言之
　自今塞外東受降城之西與冀分界(元和志云東/受降城在勝)
　(州榆林縣/東北八里)又西四百里為中受降城(元和志云南至/麟州四百里)
　又西四百餘里為西受降城(元和志云在豐/州西北八十里)唐景龍
　二年張仁愿所築南直今榆林衛黄河經三城之南
　謂之北河河北有陰山為華夷大限侯應曰北邉塞
　至遼東外有陰山東西千餘里是也又西為高闕山
　戰國時趙築長城並陰山下至高闕為塞及秦始皇
　斥逐匈奴城河上為塞又使蒙恬度河取高闕陶山
　北假中築亭障以逐戎人是也其地又有光禄塞雞
　鹿塞漢受降城皆雲中五原二郡境也又西為河西
　四郡之北鄙漢太初中收匈奴休屠渾邪王地置武
　威張掖酒泉敦煌以通西域隔絶羌胡往來武威姑
　臧縣北三百里有白亭軍元和志云在馬城河東岸
　天寳十年哥舒翰置因白亭海為名也張掖東北一
　千五百餘里有地曰居延元狩二年霍去病出北地
　二千餘里過居延太初三年使路博德築居延澤上
　今甘州衛塞外居延故城是也亦曰居延塞元為亦
　集乃路地理志云在甘州北一千五百里城東北有
　大澤西北俱接沙磧乃漢居延故城明洪武初馮勝
　拔肅州進至掃林山亦集乃路是也合黎山在張掖
　縣西北二百里弱水由此東北入居延澤遮盧障在
　肅州酒泉縣北二百四十里李陵與單于戰處敦煌
　即今廢沙州衛衛北抵大磧磧外即古伊吾盧地唐
　置伊州今為廢哈密衛也自雲中至敦煌六郡皆古
　雍州之域後為戎翟所據至秦漢始收復者其北皆
　臨大磧大磧即沙幕(漢人謂之幕/唐人謂之磧)東西數千里南
　北逺者千里無水草不可駐牧雖禽獸亦不能居之
　　蔡傳雍之貢道有二其東北境則自積石至于
　西河其西南境則㑹于渭汭王氏樵曰東北當云西
　北蓋雍東距河若東北境則直浮西河不須浮于積
　石也渭按雍之西北境逺近不同各從其便以至龍
　門不盡由積石其曰浮于積石者舉逺以該近耳㑹
　於渭汭言出渭之舟逆流而上與浮河之舟相㑹于
　渭水之北　閻百詩云渭汭汭字解有作水北者有
　作水之隈曲者有作水曲流者有作水中州者總不
　若說文汭水相入也於此處為確解左氏一書莊四
　年曰漢汭閔二年曰渭汭宣八年曰滑汭昭元年曰
　雒汭四年曰夏汭五年曰羅汭二十四年曰豫章之
　汭二十七年曰沙汭定四年曰淮汭哀十五年曰桐
　汭水名下繫以汭者衆矣又何疑於禹貢渭按汭水
　相入與水之隈曲曰汭二義適相成而不相悖蓋兩
　水相入其水㑹襟帶處必有隈曲詩大雅芮鞫之即
　芮即職方涇汭之汭水名也漢志扶風汧縣下云芮
　水出西北東入涇詩芮阸雍州川也師古曰阸讀與
　鞫同余因此悟水北曰汭之義蓋涇水東南流至邠
　州長武縣東芮水自平凉府靈臺縣界流經縣南而
　東注于涇公劉所居故豳城正在二水相㑹内曲之
　處及其後人衆而地不能容則又營其外曲以居之
　故曰止旅迺密芮鞫之即鄭箋曰水之内曰隩水之
　外曰鞫外即南内即北也推之洛汭亦然召誥太保
　以庶殷攻位于洛汭傳云洛水北今河南城也漢河
　南縣即周之王城東去鞏縣之什谷尚百有餘里召
　公治都邑之位豈逼側洛水入河之口乎知洛汭則
　知渭汭矣或曰雍州有二渭汭從孔義則凡渭北之
　地皆為渭汭此渭汭當為漢高陵縣地後渭汭當為
　漢褱德縣地(今朝/邑)同一渭汭而前後所指各别經豈
　支離若是邪曰地異而其為渭汭則同高陵者涇渭
　二水之㑹也褱德者河渭二水之㑹也均為水北均
　為水相入均為水之隈曲渭汭兼地而言不專指水
　口也　渭汭在河之西岸華陰朝邑韓城之地皆是
　也東與蒲州榮河分水此言雍之貢道故特以西岸
　言之韓汝節云今蒲州舜所都也渭水之北今朝邑
　縣南境渭水至此東入河折而北三十里即蒲州故
　舟皆㑹于渭北今按北船出龍門至榮河縣北汾水
　入河處便當東轉泝汾無緣更順流而下至朝邑
　與南船㑹也且禹告成當堯時帝都平陽距蒲阪
　三百餘里韓城北連龍門東對汾口南北貢船相㑹
　當在其間曷為引蒲州以證乎(禹貢錐指/)
　導黒水至於三危入於南海傳曰三危西裔之山山
　在西裔為黒水所經則禹當日導黒水實未嘗究
　其源但自雍導起經三危過梁境入南海傳曰自
　北而南經三危入南海非是蓋三危去黒水之源尚
　逺雍州經三危旣宅傅同叔曰三危旣宅此治黒水
　之成功也林三山曰三危距南海凡數千里禹導黒
　水至三危即得其故道從此以達南海之二說者講
　導水甚明夫禹所導之黒水與雍梁二州之黒水同
　一水耳明導水經文之黒水則知雍梁二州之黒水
　矣自古言黒水者紛紛不一胡朏明先生言黒水三
　危並見雍州雍州以若水為黒水考据詳明然與經
　文入南海之文未有合至云梁州黒水别是一川非
　界雍之西者其說本之韓汝節終非篤論予故不取
　焉唯雲南通志載明人史秉信岡脊黒水辨以土人
　而言彼中之水道當自不謬姑引其文而以諸說參
　注之雖未嘗有所折衷然以此而求黒水當亦不逺
　矣辨曰昔辨黒水者有如聚訟或問余曰黒水地志
　出犍為謬矣(漢書地理志犍為郡符縣下温水南至/鄨入黚水黚水亦南至鄨入江愚按說)
　(文黚淺黄黒也廣雅黚黒也則是黚水即黒水矣犍/為漢郡今四川敘州府治此即張機所謂北金沙江)
　(一名黒水下流至敘/州入岷江者是也)水經出張掖至燉煌過三危入
　南海燉煌𤓰州也實未嘗有此水跨越諸山入南海
　武彛熊氏之說詳矣(武夷熊氏曰考古今地志雍州/之地即無黒水所謂導黒水至)
　(於三危或云在燉煌郡則今𤓰州也曷嘗有此水踰/跨諸山以至於南海哉若以河源崑侖推之崑侖山)
　(脊以西人跡所未到其東中一支則重岡積嶺直至/終南太華皆是雍之南山而𤓰州乃在河西五郡實)
　(當西北界上漢人所謂㫁匈奴右臂/者以其不與西戎相接也史當有錯)唐樊綽又指麗
　水為黒水麗水金沙江也金沙果黒水乎余曰金沙
　出吐蕃經麗江鶴慶姚安武定入馬湖㑹岷江入東
　海此為黒水所謂入於南海何居(易氏曰樊綽蠻書/載蠻水之入南海)
　(者有四西洱河與瀾滄江合一也麗水與瀰渃江合/二也新豐川合勃弄諸水三也唐蒙所見盤江四也)
　(綽指麗水為黒水一名禄禆江而羅些城北有山即/三危山其水從羅些城三危山西南行上流出於西)
　(羌吐蕃下流南至蒼望城又南至雙王道勿川有瀰/渃江西南來㑹南經驃國之東而入海羅些乃南詔)
　(吐蕃南北相距之地其西接吐蕃其東接劒南東北/之西境程大昌辨之曰案此之麗水下流經驃入海)
　(而驃與東天竺接其南皆際南海即在南海一角其/去雍梁分境之地實為太逺故臣不敢主執其語也)
　(而秉信所指則與張機所考北金沙江源流相合機/曰北金沙江源出吐蕃共隴川犂牛石下謂之犂牛)
　(河亦曰犂水訛犂為麗又名麗江即古麗水以其江/産黃金故名金沙元憲宗取大理用革囊以濟者即)
　(此也其流經吐蕃鐵城橋東經麗江府巨津寶山二/州又東經鶴慶府北勝州姚安府又自武定府北界)
　(黎溪州䝉氏僭封為四瀆之一亦即此江也又自武/定下流入濟慮部夷人鑿桐槽船以通往來行旅遂)
　(名金沙渡又西過四川東川府一名黒水一名納夷/然皆金沙江别名又經四川行都司㑹川建德德昌)
　(打衝等衛所又經烏䝉府又經馬湖府蠻夷長/官司與馬湖江相合下流至敘州入岷江矣)或又
　曰程氏以麗水狹不足界二州西洱河與漢葉榆澤
　相貫廣可二十里其流正趨南海西洱今大理海也
　西洱果黒水乎余曰西洱源一發於鶴分水嶺一發
　於浪穹罷谷此為黒水所謂惟雍州者何居(程大昌/曰樊綽)
　(直以麗水為三危之黒水其語必得之夷俗所傳然/臣疑其源流狹小不足以合二大州疆境又三危旣)
　(宅載之雍州則三危當在雍不當在梁今以唐史考/之驃在蠻為南在蜀為西南於海亦為西南一角而)
　(麗水西行入驃始得南海則恐雍境決不斜入梁徼/如此之多也至其所稱西洱河即與漢志葉榆澤相)
　(貫其廣處可二十里旣足以界别兩州綽及道元皆/謂此澤以葉榆所鍾得名則其水之黒似榆葉積漬)
　(所成凡其名實悉皆可證而古黒水祠又正在益州/即其地也而尚書通考載李京雲南志云西洱河即)
　(葉榆水在大理㸃蒼山下方圓三百餘里勢如人耳/故名其源不出三危且在中慶西境去梁雍絶逺不)
　(可以别界/二州矣)或又曰西逺夷方有大金沙江發源崑侖
　西北吐蕃地廣五里産黄金緑玉琥珀水晶其流正
　趨南海西南惟此水為大張機曽有考然則大金沙
　為黒水乎余曰洱水之西爲瀾滄再西為潞江又再
　西為大金沙大金沙者長廣三倍於瀾潞逺出蕃域
　上流巳闊澄若重溟黝然深碧夏秋漲溢江色不變
　金齒黃貞元言之甚悉第此水去梁荒逺此為黒水
　所謂華陽者何居所謂至於三危者又何居(張機曰/大金沙)
　(江發源崑崙山西北吐蕃地即禹所導黒水也雖與/雲南小金沙江及瀾滄潞江皆發源吐蕃然大金沙)
　(之源較三江最荒逺且其源於三江源邈不相近其/下流亦十倍小金沙江及瀾潞二江之外按禹貢華)
　(陽黒水唯梁州黒水西河唯雍州周文安辨疑録云/甘州志甘州之西十里有黒水流入居延海肅州之)
　(西北有黒水東流遐逺莫窮所之是其源入雍州之/西流入梁州之西南其正西别流遶西極之外而無)
　(所據見地勢西北最高故能經西而西南也雲南志/載金沙江出西番流至緬甸其廣五里徑趨南海得)
　(非黒水源出張掖流入南海者乎河源在中國西南/直四川馬湖蠻邦之正西三千餘里雲南麗江宣撫)
　(司之西北一千五百餘里愚觀黄河源近雲南之地/則大金沙江源自番雍之地南入緬海論雍梁間水)
　(唯此大耳此水為黒水無足辨矣黃貞元又云大金/沙江瀾潞三水雖皆入南海大小逺近迥不同瀾僅)
　(潞四分之一大金沙倍於瀾潞瀾潞所出地名在鹿/石山在雍望俱可窮源上流亦狹大金沙江上源相)
　(傳近大宛國自里麻茶山至孟養極北不聞有所往/號赤髮野人境峭壁不可梯繩弱水不任舟栰土人)
　(唯逺見川外隠隠有人馬形似殆西羌之域也今姑/略其源唯自其經流支流入海可見者言之水流至)
　(孟養陸阻地有二大水自西北來一名大居江或云/大車江一名㯽榔江二水至此合流又名大盈江今)
　(騰越人總甸内諸水亦曰大盈江殆竊侈其名也江/流至此夷人方名其為金沙江江中產緑玉黃金鈿)
　(子金精石墨玉水晶間出白玉濵江山下出琥珀舊/志以琥珀緑玉出在瀾滄江者謬矣昔年王靖逺蔣)
　(定西追麓川叛賊思機發思卜發弟兄造船飛渡孟/養及復與思禄盟誓江乾石爛乃許其過江者皆此)
　(江也滇人相傳名大金沙江若以别麗江北勝武定/馬湖之小金沙江耳自此南流經宦猛莫噉莫即至)
　(猛掌有一江西來入大金沙江又南下昔朴怕蚱猛/莫猛外經蠻莫有一江源自騰越大盈經鎭夷南甸)
　(干崖受展西茶山古湧諸水伏流南牙山麓出經蠻/莫入大金沙江江又經蠻法魯勒孟拱遮鼇管屯大)
　(菖蒲山峽小菖蒲山峽課馬孟養怕崩山峽戸董鬼/哭山戛撒昔年緬人攻孟養以船運兵餉到戛撒為)
　(孟養所敗者此江也正統中蔣雄率兵追思機發為/緬人所壓殺於江中亦此江也大約江自蠻莫以上)
　(山聳水陡正統中郭登自貢章順流不十日至緬甸/者亦此江也下流經温板有一江源自騰越龍川江)
　(經界尾高黎共山隴川猛乃猛密所部莫勒江至太/公城江頭城入於金沙江下流又經猛吉準古溫板)
　(又名温板江又名流沙河皆金沙江也猛戛馬噠喇/至江頭江中有大山極秀聳山有大寺又有一江源)
　(自猛辦洗戛母南來入大金沙江又經止即龍大馬/革底馬撤躋馬入南海其江至蠻莫以下地勢平衍)
　(闊可十五餘里舊志云五里者非也經南江益寛流/益慢緬人善舟又善泅水操櫓楫者如涉平地至是)
　(江海之水瀦為一色矣合張機黄貞元二說觀之大/金沙江源流甚長自徼外流入南海似與導黒水至)
　(於三危入於南/海之經文相合)葉榆李仁甫黒水辨以瀾滄江為黒
　水云蜀隴滇三省鼎立隴西南斜長入蜀滇西北斜
　長近隴蜀則尖長入滇滇隴之間如三足旛然黒水
　源正在旛頭故雍以黒水為西界以山論麗雪山與
　蜀松州諸山相接松去雍不逺計瀾滄之源當在雍
　之西元張道立使交阯由黒水入三崇山瀾滄經其
　麓地有黒水祠仁甫考究不無㨿(李仁甫名元陽號/中谿太和人嘉靖)
　(丙戍進士由庶常歴知荆州府罷歸四十餘年著述/等身其辨黒水曰黒水之源固不可窮而入南海之)
　(水則可數也夫隴蜀無入南海之水唯滇之瀾滄江/潞江皆由吐蕃西北來蓋與雍州相連但不知果出)
　(張掖地否水勢並洶湧皆入南海是豈所謂黒水者/乎然潞江西南趨蜿蜒緬中内外皆夷其於梁州之)
　(境若不相属唯瀾滄由西北迤邐向東南徘徊雲南/郡縣之間至交阯入海今水内皆為漢人水外即為)
　(彛緬則禹之所導於分别梁州界者唯瀾滄足以當/之孟津之㑹曰髳人濮人以今考之皆在瀾滄江内)
　(則瀾滄江之為黒水無疑矣地理志謂南中山曰昆/彌水曰洛山海經曰洱水西流入於洛故瀾滄江又)
　(名洛水元史至元二年大理勸農官張立道使交阯/並黒水跨雲南以至其國觀此則瀾滄江之為黒水)
　(益彰彰明矣大都為傳論者未嘗知三省地形但謂/隴在蜀之北蜀在滇之東也而禹貢言黒水為雍梁)
　(二州之界又入南海故不得不疑其跨河知跨河非/理又不得不疑其湮涸曽不知隴蜀滇三省鼎足而)
　(立隴則西南斜長入蜀滇則西北斜長近隴蜀則尖/長入滇隴之間正如三足旛然黒水之源正在旛頭)
　(故雍以黒水為西界對西河而言也梁以黒水為南/界對華陽而言也蓋各舉兩端若曰西河在雍東黒)
　(水在雍西華山在梁北黒水在梁南云爾故曰梁州/可移而華陽黒水之梁不可移也雍梁之間其名黒)
　(水者非一然皆枝水而流又不入南海諸葛亮箋所/謂朝發南鄭暮宿黒水之𩔖皆非禹貢之黒水也而)
　(本朝康熙癸卯孝亷闞楨兆通海人又有考以駮元/陽曰導黒水至於三危入於南海是黒水自雍之西)
　(北而直出梁之西南明矣九州輿圖黒水出雍州汾/關山汾關在崑侖北周文安辨疑録云肅州之西北)
　(有黒水東流荒逺莫窮所之此與水經黒水出張掖/雞山南至燉煌過三危山流入南海其說有合李中)
　(谿乃以瀾滄江當黒水新都楊愼亦主此說又有指/潞江為黒水者紛紛無據不知瀾潞所出地名在鹿)
　(石山在雍望俱可窮源上流亦狹若黒水逺出汾關/上流巳闊澄若重冥黝若深碧夏秋漲溢江色不變)
　(自雍經梁獨來獨往瀾僅潞四分之一此水三倍於/瀾潞李氏以瀾滄為黒水吾未聞瀾滄盡界梁州之)
　(域况逺溯雍州耶雲南志載金沙江出西蕃流至緬/甸徑趨南海非謂麗江入馬湖之金沙江蓋名為大)
　(金沙江者意即界雍梁二州入於南海之黒水也黒/水出西北界雍梁入南海其源甚逺故其流獨大南)
　(至宣慰之鐵壁關江勢平闊金寶叢生則大金沙江/之名所從來也潞江流出永昌至朩邦為喳哩江在)
　(大金沙江之東瀾滄江流出蒙順界至姚關為錦龍/江又在潞江之東夫瀾潞之水源雖出於吐蕃距滇)
　(不過十餘日其濴洄大理䝉化順寜永昌而入南海/僅界梁州之西南不能逺界雍州說者以瀾滄當黒)
　(水謂瀾潞為梁州西南境内入南海之水則可謂禹/貢雍梁之黒水則不可故論黒水者莫若以經為㫁)
　(經之黒水一也唯雍唯梁同此也區區執滇以求黒/水豈非狹視宇宙之山川而不知廣所見聞哉試以)
　(山驗之中國山勢岡脊大抵皆自西北來積石西傾/岷山岡脊以東之水旣入於河漢其岡脊以西之水)
　(即為黒水而入於南海大經大緯燦若日星闞氏此/說則與張機之南金沙江相合而其末言岡脊又本)
　(之蔡注與/史氏同矣)考蔡注云梁雍二州皆以黒水為界黒水
　自雍西北直出梁西南中國山勢岡脊皆自西北來
　積石西傾岷山岡脊以東之水旣入於河漢岷山岡
　脊以西之水入於南海即為黒水此說廣而有據何
　也鶴之山皆自西北來凡脊以東之水皆歸東海金
　沙江是也脊以西之水皆歸南海瀾滄江是也則此
　中為岡脊疇能易之如鶴走榆經山神哨舊名分水
　嶺草間湍出盡亂流耳北流者入漾江㑹金沙歸東
　海南流者合浪穹水滙為西洱歸南海夫咫尺間分
　水東南海之異於岡脊之說誠有脗合者人自不察
　耳或曰信斯言脊以西之水皆黒水瀾滄也西洱也
　大金沙也皆黒水矣(此属游移之見瀾/滄西洱非黒水也)酈道元謂西
　洱葉榆積漬所成謂之黒水豈岡脊以西皆榆乎余
　曰脊以西雖不必皆榆然西南之山干霄翳地隨刋
　未施時山朩積漬成渠何必榆始黒也朱子云黒水
　從雍梁西界入南海不經中國知言哉山海西山經
　云崑崙之邱西流於大扞軒轅之邱洵水出焉南流
　注於黒水所指皆西南是黒水實不入中國也或又
　曰顧野王輿地志黒水由僰道入江余曰僰道烏䝉
　地也入南海者曰入江可為噴飯若夫遼東黒河趨
　東海肅州有黒水無跨河越脊理若水名黒水即北
　金沙入東海皆非禹貢之黒水不足辨矣　吾友閻
　中書詠刋　大淸一統天下全圖據云本之　政治
　典訓方略㑹典一統志諸書其山川位置自無茍且
　按圖金沙江一源自阿六江一源自烏思藏皆南流
　至共龍旄牛石下枝分東流為金沙江折而南又東
　流經永北府南又東至程湖又東至馬喇東瀘水即
　古若水自北來注之又東南流少西至大姚又西折
　而南又東至姚安姚州又東至元謀復西南流至楚
　雄府而旄牛石分枝之麗江南流至劒川又南流至
　浪穹折而東至大理太和為西洱即古葉榆水也又
　東流至賔川又東至定逺而與金沙江合又東南流
　至南安少西而瀾滄江自西南流至蘭州漾備江亦
　自西南流至蘭州與瀾滄江合又南流至㸃蒼山少
　東至打牛平又東南流與金沙江合又南流至茶山
　西又南流至元江少折而東為九龍江即瀾滄江流
　入安南界入於南海者也其金沙江東南流至馬喇
　與瀘水合流處又東流至㑹川西孫水自北來注之
　又自㑹川東北流至大赤口羅羅小赤口羅羅少東
　其處亦名金沙江又東北至馬湖又東至敘州宜賔
　流入岷江而金沙江又自大赤口羅羅分枝南流至
　東川之西㑹理之東又南流至烏蒙之西禄勸之東
　又西南流至雲南滙為昆明池即滇池也據此則金
　沙江瀾滄江瀘水孫水皆異源同流合而入於南海
　者而其分枝則又入於岷江入於滇池皆非禹貢之
　黒水也張機以大盈江為大金沙定為禹貢之黒水
　閻氏圖亦載之大盈江自西天竺萬山中來西南流
　有㯽榔江自西來注之合流至孟養折而東至猛卯
　有麓川江自北來注之合流至猛密而潞江亦自北
　來注之合流至緬甸之東八百媳婦之西入於南海
　而大盈江之來自西天也圖中亦莫究其源按而求
　之蓋在星宿海大流沙之西北抵三危過沙州至哈
　密漢之燉煌郡北境即伊吾廬也括地志言黒水出
　伊吾南流絶三危山此正與圖相合亦與張機所稱
　大金沙江發源崑崙山西北吐蕃地相合此乃禹貢
　之黒水無可疑者經云華陽黒水唯梁州黒水西河
　唯雍州蓋伊吾沙州為雍之西境雅黎天全徼外吐
　蕃以及於南海皆梁之西境是可見黒水源流至逺
　且大如此眞足以界二州之疆域矣(小谷口薈蕞/)
　
　行水金鑑卷九十一
欽定四庫全書
　行水金鑑巻九十二
　　　　　　　　　　江南按察使傅澤洪撰
　　運河水
哀公九年秋吳城邗溝通江淮(左傳/)
　於邗江築城穿溝東北通射陽湖西北至末(一作/宋)口
　入淮通糧道也今廣陵邗江是(杜預春秋左傳注在/射陽湖古射陂也)
　(今山陽縣東南八十里與鹽城寳應二縣分水縣西有/山陽瀆即古邗溝其縣北五里之北神堰即古末口也)
　吳王夫差既殺申胥不稔於歲乃起師北征闕為深
　溝於商魯之間北屬之沂西屬之濟以㑹晉公午於
　黄池(國語/)
　江淮漕運尚矣春秋時吳穿邗溝漢吳王濞開邗溝
　通道海陵隋開邗溝自山陽至揚子入江(宋徽宗宣/和三年詔)
　揚州沿於江海逹於淮泗東坡書傳云吳王夫差闕
　溝通水而江始有入淮之道禹時則無之愚按吳之
　通水有二焉左氏傳哀公九年吳城邗溝通江淮此
　自江入淮之道也哀十三年㑹黃池(注云陳留封邱/縣南有黄亭近)
　(濟/水)此自淮入汴之道也(閻若璩云按此句從初/刊本増補  困學紀聞)
　吳越春秋吳將伐齊自廣陵闕江通淮曰渠水漢志
　江都縣有渠水首受江北至射陽入湖是也又名中
　瀆水水經注中瀆水首受江於江都縣縣城臨江昔
　吳將伐齊北霸中國自廣陵城東南築邗城城下掘
　深溝謂之韓江亦曰邗溟溝自廣陵出山陽白馬湖
　逕山陽城西又東謂之山陽浦又東入淮謂之山陽
　口是也山陽本漢射陽縣屬臨淮郡晉義熙中改曰
　山陽　吳幼清云江北淮南地高於水雖曰溝通江
　淮二水之間掘一横溝兩端築隄壅水在溝中若欲
　行舟須自江中拽舟上溝行溝旣盡又拽舟下淮江
　淮二水實未嘗通流也渭按後世堰閘之法可以隨
　時啓閉舟至則開舟過則閉今運河諸閘皆然不聞
　有拽舟之事邗溝當亦如此且左氏明言溝通江淮
　何以云未嘗通流邪　或問吳自哀九年溝通江淮
　之後十年伐齊十一年又伐齊十二年㑹魯於槖皋
　十三年㑹晉於黄池國語云夫差旣退使告勞於周
　曰余沿江泝淮闕溝深水出於商魯之間其所沿泝
　者非即邗江至末口之道乎曰非也射陽以南之水
　引江以通湖不可謂之江射陽以北諸路由湖以達
　淮不可謂之淮其所稱沿江泝淮蓋即禹貢揚州之
　貢道耳何以知之邗溝之開杜注但云通糧道其水
　未必能深廣觀隋開皇中山陽瀆旣開而猶不勝戰
　艦則吳人所乘餘皇戈船之𩔖不可由此瀆明矣故
　哀公十年公㑹吳伐齊左傳云徐承帥舟師將自海
　入齊齊人敗之吳師乃還十三年黄池之役於越入
　吳國語云越師沿海泝淮以絶吳路嚮使伐齊由邗
　溝則徐承何獨帥舟師泛海其自㑹而歸越師欲絶
　其路亦必泝江而不泝淮矣故知吳王沿江泝淮仍
　用禹貢揚州之貢道也(禹貢錐指/)
　管子曰粟行三百里則國無一年之積粟行四百里
　則國無二年之積粟行五百里則衆有饑色孫武曰
　千里餽糧士有饑色食敵一鍾當吾二十鍾是言粟
　不可推移則糴之者無利糶之處受害(按禹貢百里/賦納總二百)
　(里納銍三百里納秸服四百里納粟五百里米則物/重而粗者為近賦物輕而精者為逺賦若數千百里)
　(漕運其/費百倍)秦欲攻匈奴運糧使天下飛芻輓粟(運載芻/藳令疾)
　(至故曰飛芻也輓粟/謂引車兩也音晚)起於黄腄(直瑞反/又音誰)瑯琊負海之
　郡轉輸北河(黄腄二縣並在東莱言自東莱及瑯琊/縁海諸郡皆令轉輸至北河也黄即今)
　(黄縣腄即今文登縣並今東牟郡縣瑯琊/今高宻瑯玡郡地北河今朔方之北河也)率三十鍾
　而致一石(六斛四斗為鍾計其道路所費凡用/百九十二斛乃得一石  杜佑通典)
漢興漕轉山東粟以給中都官歳不過數十萬石(索隠/曰說)
(文云漕水轉穀也一云車運曰轉水運曰漕中都猶都/内也皆天子之倉府以給中都官者即今太倉以穡官)
(儲者是也書/史記平準)
　漢初致山東之粟不過歳數十萬石至孝武而歳至
　六百萬石幾十倍其數矣雖征歛苛煩取之無藝亦
　由河渠疏利致之有道也(文獻通考/)
　孝文時賈誼上說曰天子都長安而以淮南東道為
　奉地鏹道數千不輕致輸郡或乃越諸侯而遂調均
　發徵至無狀也古者天子地方千里中之而為都輸
　將繇使其逺者不在五百里而至公侯地百里中之
　而為都輸將繇使逺者不在五十里而至輸者不苦
　其繇繇者不傷其費故逺方人安及秦不能分人寸
　地欲自有之輸將起海上而來一錢之賦數十錢之
　費不輕而致也上之所得甚少而人之所苦甚多也
　(通典/)
當是時漢(孝武建/元中)通西南夷作者數萬人千里負擔饋
糧率十餘鍾致一石(音義曰鍾/六斗四升)又興十餘萬人築衛朔
方轉漕甚遼逺自山東咸被其勞(史記平準書/)
鄭當時為大農言曰異時關東漕粟從渭中上度六月
而罷而漕水道九百餘里時有難處引渭穿渠起長安
並南山下至河三百餘里徑易漕度可令三月罷而渠
下民田萬餘頃又可得以漑田此損漕省卒而益肥關
中之地得榖天子以為然令齊人水工徐伯表(索隠曰/舊說徐)
(伯表水工姓名也小顔云以為表者循行穿/渠之處而表記之若今竪標表不是名也)悉發卒(徐/廣)
(曰一云/悉衆)數萬人穿漕渠三歳而通通以漕大便利其後
漕稍多而渠下之民頗得以漑田矣其後河東守番係
言漕從山東西(索隠曰番音婆又音潘詩小雅云番維/司徒潘氏也係音系從山東西者謂從)
(山東運漕而/西入關也)歳百餘萬石更底柱之限敗亡甚多而亦
煩費穿渠引汾(正義曰括地志云汾水源出嵐州静樂/縣北百三十里管涔山北東南流入并)
(州即西南流入至/絳州蒲州入河也)漑皮氏汾陰下(正義曰括地志云皮/氏故城在絳州龍門)
(縣西百三十步自秦漢魏晉皮氏縣皆治也汾陰故/城俗名殷湯城在蒲汾陰縣北九里漢汾陰縣是也)引
河灌汾陰蒲坂下度可得五千頃五千頃故盡河壖棄
地(韋昭曰壖音而縁反謂縁河邉/地也  索隠曰又音人兖反)民茭牧其中耳(索隠/曰茭)
(乾草也謂民牧茭/及牧畜於中也)今槩田之度可得榖二百萬石以上
榖從渭上與關中無異而砥柱之東可無復漕天子以
為然發卒數萬人作渠田數歳河移徙渠不利則田者
不能償種久之河東渠田廢予越人令少府以為稍入
(如淳曰時越人有徙者以田與之其租稅入少府少索/隠曰其田旣薄越人徙居者習水利故與之而梢  其)
(稅入之/於少府)其後人有上書欲通褎斜道(韋昭曰褎中縣也/斜谷名音邪  瓉)
(曰褒斜二水名水正義曰括地志云裦谷在梁州裦城/縣北五十里斜  源出裦城縣西北九十八里衙嶺山)
(與裦水同源而派流漢書溝洫志裦水通河斜/水通渭皆以行船是也按襃城即裦中縣也)及漕事
下御史大夫張湯湯問其事因言抵蜀從故道(正義曰/括地志)
(云鳳州兩當縣本漢故道/縣也在州之西五十里)故道多阪囬逺今穿襃斜道
少阪近四百里而襃水通沔斜水通渭皆可以行船漕
漕從南陽(正義曰南陽縣/即今鄧州也)上沔入襃襃之絶水至斜間
百餘里以車轉從斜下下渭如此漢中之穀可致山東
從沔無限(正義曰限之言多也山東謂河南之東山南/之東及江南淮南皆經砥柱主運今並從沔)
(便於三門/之漕也)便於砥柱之漕且襃斜材朩竹箭之饒擬於
巴蜀天子以為然拜湯子卬為漢中守發數萬人作裦
斜道五百餘里道果便近而水湍石(徐廣曰湍字/一本作溲)不可
漕(史記河/渠書)番係欲省底柱之漕穿汾河渠以為漑田作
者數萬人鄭當時為渭漕渠囬逺鑿直渠自長安至華
陰作者數萬人朔方亦穿渠作者數萬人各歴二三朞
功未就費亦各巨萬十數(史記平凖書/)
漢武帝元光六年春穿漕渠通渭(漢書武帝本紀/)
漢明帝永平十二年夏四月遣將作謁者王吳修汴渠
(後漢書明帝本紀/)
　致堂胡氏曰世言隋煬帝開汴渠以幸揚州文士考
　禹貢言堯都冀州居河下流而入都貢賦重于用民
　力故每州必記入河之水獨淮與河無相通之道求
　之故迹而不得乃疑汴水自禹以來有之不起於隋
　世旣久逺或名鴻溝或名官渡或名汴渠大槪皆自
　河入淮故淮可引江湖之舟以達於冀也今據後漢
　書則平帝時巳有汴渠曰河汴決壊則謂輸受之所
　也至是發卒數十萬修渠隄則平地起兩岸而汴水
　行其中也十里立一水門更相洄注則以節制上流
　恐河溢為患也是正與今之汴渠制度無異特未有
　導洛之事耳史曰渠隄自滎陽而東則上疑其為鴻
　溝下疑其為官渡者恐未得其要官渡直黄河也故
　袁曹相距沮授曰悠悠黃河吾其濟乎汴渠自西而
　東鴻溝乃橫亘南北故曰未得其要也獨所謂自禹
　以來有汴者此則不易之論也(文獻通考/)
鄧訓字平叔(南陽新/野人)永平中理虖沱石臼河從都慮至
羊腸倉(今嵐州羊/腸坂是也)欲令通漕太原吏人苦役連年無成
轉運所經三百八十九隘前後没溺死者不可勝算建
初三年拜訓謁者使監領其事訓考量隠括知大功難
立具以上言肅宗從之遂罷其役更用驢輦歳省費億
萬計全活徒士數千人遷䕶烏桓校尉(注後漢書平古今/  注云永  十年)
(作常山呼沱河蒲吾/渠通漕船也即此)
漢章帝建初三年夏四月已巳罷常山呼沱石臼河漕
(後漢書章帝紀訓石臼河名也在今定州/唐縣東北時鄧  上言此漕難成遂罷之)
虞詡遷武都太守先是運道艱險舟車不通驢馬負載
僦五致一詡乃自將吏士按行川谷由沮至下辯(沮及/下辯)
(並縣名沮今興州順政縣也下辯/今成州同谷縣也沮音七余反)數十里皆燒石剪水
開漕船道(續漢書曰下辯東三十餘里有峽中當泉水/生大石障塞水流每至春夏輙溢没秋稼壊)
(敗營郭詡乃使人燒石以水灌之石/皆坼裂因鐫去石遂無泛溺之患也)以人僦直僱借傭
者於是水運通利歳省四千餘萬(後漢書虞詡傳府興/州今陜西漢中  略)
(陽縣成州今鞏昌府成縣漢並属武都郡唐為興州成/州明一統志載虞詡武都太守開漕船道水運通利初)
(到郡户纔盈萬詡招還流㪚増至四萬戸明徐貞明作/西北水利議亦曰虞詡復三郡激河浚渠為屯田而省)
(内郡之費皆以表揚其有功德於民/也今陜西通志詡名宦傳竟軼其事)
漢獻帝建安九年春正月濟河遏淇水入白溝以通糧
道(三國志/)
漢獻帝建安十一年鑿渠自滹沱入𣲖水(𣲖音/孤)名平虜
渠又從泃河口(泃音/句)鑿入潞河名泉州渠以通海(三國/)
(志/)
　三國時遼西烏桓以袁尚兄弟入塞曹操將討之乃
　鑿二渠以通運一自滹沱入𣲖水謂之平虜渠一自
　泃口入潞河謂之泉州渠以通海運說文𣲖水出鴈
　門葰人戍夫山東北入海水經泃水出無終西山西
　北流至平谷又南流入于潞河又東合泉水渠口曹
　操所築也渠東至樂安亭南與瀘水合入海按二水
　當時通漕以制遼左所謂平虜渠者在今都城之南
　疑即滹沱入運處也唯泉州渠乃在京北而東入遼
　海不知定在何處若因其遺跡通之以饋平盧遼西
　亦一便也泉州故城在幽州雍奴(筆麈/)
漢獻帝建安十八年九月鑿渠引漳水入白溝以通河
(三國志入水經注是年魏太祖鑿渠引/漳水東  淸洹以通河漕名曰利漕渠)
漢獻帝建安二十四年上穿陽渠引洛水為漕百姓得
其利(後漢書張純傳/渠在洛陽城南)　(陽/)
賈逵為豫州刺史州南與吳接逵外修軍旅内治民事
遏鄢汝造新陂又斷山溜長谿水造小弋陽陂又通運
渠二百餘里所謂賈侯渠者也(三國志賈逵傳績逵黄/初中刺豫州考  二千)
　(石以下不如法文帝稱為真刺史布告天下以豫/州為法逵卒吏民追思為刻石立祠見一統志)
鄧艾遷尚書郎時欲廣田蓄榖為滅賊資使艾行陳項
以東至夀春艾以為田良水少不足以盡地利宜開河
渠可以引水澆漑大積軍糧又通運漕之道乃著濟河
論以喻其指又以為昔破黄巾因為屯田積穀許都以
制四方今三隅已定事在淮南毎大軍征舉運兵過半
功費巨億以為大役陳蔡之間上下田良可省許昌左
右諸稻田并水東下令淮北二萬人淮南三萬人十二
分休常有四萬人且田且守水豐常收三倍於西計除
衆費歲完五百萬斛以為軍資六七年間可積三十萬
餘斛於淮北此則十萬之衆五年食也以此乗敵無不
克矣宣帝善之事皆施行正始二年乃開廣漕渠每東
南有事大軍興舉泛舟而下達於江淮資食有儲而無
水患艾所建也(三國志鄧艾傳/)
魏正始三年三月奏開廣漕渠引河入汴漑東南諸陂
始大佃於淮北　四年秋九月大興屯守廣開淮陽百
尺二渠又修諸陂於潁之南北萬餘頃自是淮北倉庾
相望夀陽至于京師農官屯兵連屬焉(晉書宣帝本紀/)
　大皇時使陳勲於句容縣鑿開水道立十二埭以通
　吳㑹諸郡故船不復由京口(吳録/)
晉武帝泰始十年鑿陜南山決河東注洛以通運漕(晉/)
(書武帝本紀/)
杜預都督荆州舊水道唯沔漢達江陵千數百里北無
通路又巴丘湖沅湘之㑹表裏山川實為險固荆蠻之
所恃也預乃開楊口起夏水達巴陵千餘里内㵼長江
之險外通零桂之漕南土歌之曰後世無叛由杜翁孰
識智名與勇功(晉書杜預傳/)
李矩為汝陰太守永嘉初使矩與汝南太守袁孚率衆
修洛陽千金堨以利運漕(晉書李矩傳/)
　河南十二縣境簿曰河南縣城東十五里有千金堨
　洛陽記曰千金堨舊堰穀水魏時更修此堰謂之千
　金堨積石為堨而開溝渠五所謂之五龍渠渠上立
　堨堨之東首立一石人石人腹上刻勒云太和五年
　二月八日庚戌造築此堨更開溝渠此水衡渠上其
　水(此有誤當云此/水衝渠止其水)助其堅也必經年歴世是故部立
　石人以記之云爾蓋魏文帝修王張故績也堨是都
　水使者陳協所造也語林曰陳協數進阮步兵酒後
　晉文王欲修九龍堰阮舉協文王用之掘地得古承
　水銅龍六枚堰遂成水歴堨東注謂之千金渠逮於
　晉世大水暴注溝瀆泄壊又廣功焉石人東脇下文
　云太始七年六月二十三日大水并瀑出常流上三
　丈蕩壊二堨五龍泄水南注瀉下加歳久漱齧每澇
　即壞歴載消棄大功今故為今堨(宋本作損棄大/功故為今堨)更
　於西開泄名曰代龍渠地形正平誠得為(宋本/作㵼)泄至
　理千金不與水勢激争無縁當壞由其卑下水得輸
　(宋本/作踰)上漱齧故也今増高千金於舊一丈四尺五龍
　自然必歴世無患若五龍歳久復壞可轉於西更開
　二堨二渠合用二十三萬五千六百九十八功以其
　年十月二十三日起作功重人少到八年四月二十
　日畢代龍渠即九龍渠也後張方入洛破千金堨公
　私賴之水積年渠堨頽毁石砌殆盡遺基見存朝廷
　太和中修復故堨按千金堨石人西脇下文云若溝
　渠久疏深引水者當於河南城北石磧西更開渠北
　出使首孤立故溝東下因故易就磧堅便時事業巳
　訖然後見之加邊方多事人力苦少又渠堨新成未
　患於水是以不敢預修通之若於後當復興功者宜
　就西磧故書之於石以遺後賢矣雖石磧淪敗故迹
　可馮(水經注/)
兖州旣平幼度患水道險澀糧運艱難用督䕶聞人奭
謀堰呂梁水樹柵立七埭為派擁二岸之流以利運漕
(晉書謝幼度傳/)
隋文帝受禪薛胄三遷兖州刺史先是兖州城東沂泗
二水合而南流汎濫大澤中胄遂積石堰之決令西注
陂澤盡為良田又通轉運利盡淮海百姓賴之號為薛
公豐兖渠(北史薛胄傳/)
隋文帝開皇三年朝廷以京師倉廩尚虛議為水旱之
備於是詔於蒲陜虢熊伊洛鄭懐邵衛汴許汝等水次
十三州置募運米丁又于衛州置黎陽倉洛州置河陽
倉陜州置常平倉華州置廣通倉轉相灌注漕關東及
汾晉之粟以給京師又遣倉部侍郎韋瓉向蒲陜以東
募人能于洛陽運米四十石經砥柱之險達於常平者
免其征戍其後以渭水多沙流有深淺漕者苦之四年
詔曰京邑所居五方輻輳重關四塞水陸艱難大河之
流波瀾東注百川海瀆萬里交通雖三門之下或有危
慮若發自小平陸運至陜還從河水入于渭川兼及上
流控引汾晉舟車來去為益殊廣而渭川水力大小無
常流淺沙深即成阻閡計其途路數百而巳動移氣序
不能往復操舟之役人亦勞止朕君臨區宇興利除害
公私之弊情甚愍之故東發潼關西引渭水因藉人力
開通漕渠量事成功易可成就巳令工匠廵歴渠道觀
地理之宜審終久之義一得開鑿萬代無毁可使官及
私家方舟巨舫晨昏漕運沿泝不停旬日之功堪省億
萬誠知時當炎暑動致殷勤然不有暫勞安能永逸宣
告人庶知朕意焉於是命宇文愷率水工鑿渠引渭水
自大興城東至潼關三百餘里名曰廣通渠轉運通利
關内賴之　其後山東頻年霖雨杞宋陳亳曹戴譙潁
等諸州達於滄海皆困水災所在沈溺十八年天子遣
使將水工廵行川源相視高下發隨近丁以疏導之因
乏者開倉賑給前後用榖五百餘石遭水之處租調皆
免自是頻有年矣(隋書食貨志/)
隋文帝開皇四年六月壬子開渠自渭達河以通運漕
(隋書高祖本紀/)
蘇孝慈為太子右衛率兵部尚書明年上於陜州置常
平倉轉輸京下以渭水多沙流乍深乍淺漕運者苦之
于是決渭水為渠以屬河令孝慈督其役渠成上善之
(隋書蘇孝慈傳/)
開皇中徵衍為開漕渠大監部率水工鑿渠引渭水經
大興城北東至潼關漕運四百餘里關中賴之名曰富人
渠(北史郭衍傳/)
隋文帝開皇七年夏四月庚戌於揚州開山陽瀆以通
運漕(隋書高祖夲紀/)
隋煬帝大業元年辛亥發河南諸郡男女百餘萬開通
濟渠自西苑引穀洛水達於河自板渚引河通於淮(隋/)
(書煬帝本紀/)
　昔禹於滎澤下分大河為陰溝出之淮泗至浚儀西
　北復分二渠其後或曰鴻溝或曰浪宕渠或曰浚儀
　渠或曰石門渠石門渠東合濟水與河渠東注至於
　敖山之北而兼汴水又東至滎陽之北而旃然之水
　東流入汴滎陽之西有廣武二城汴水自二城間小
　澗中東流而出濟水至此乃絶桓温將通之而不果
　者晉太和之中也劉裕浚之始有湍流奔注以漕運
　者義熈之間也皇甫誼發河南丁夫百萬開之起滎
　陽入淮千有餘里更名之曰通濟渠者隋大業之初
　也後世因其利焉(曽子固集/)
隋煬帝大業四年春正月乙巳詔發河北諸郡男女百
餘萬開永濟渠引沁水南達于河北通涿郡(隋書煬帝/)
(本紀/)
　大業元年發河南道諸州郡兵夫五十餘萬開通濟
　渠自河起滎澤入淮千餘里又發淮南諸州郡丁夫
　十餘萬開䢴溝自山陽淮至于揚子入江三百餘里
　水面闊四十步造龍舟兩岸為大道種榆栁自東郡
　至江都二千餘里樹蔭相交每兩驛置一宫為停頓
　之所自京師至江都離宫四十餘所　三年六月敕
　開永濟渠引汾水入河又自汾水東北開渠合渠水
　至於涿郡二千餘里通龍舟(大業雜記元唐允恭曰/綱鑑大業  年發丁百)
　(萬開通濟渠自西苑引穀洛水達於河復自板渚引/河入汴引汴入泗以達於濟又發民十萬開䢴溝入)
　(江溝廣四十步傍築御道樹以栁發明云䢴溝即官/河在揚州府城北一百二十里昔吳王夫差將北霸)
　(中國自廣陵城東南䢴城下築深溝謂之䢴江亦曰/䢴溝自江東北通射陽湖又西北入淮一名漕河江)
　(溝未詳處所愚按江字連上當以開䢴溝入江句絶/溝字連下當以溝廣四十步為句觀大業拾遺可知)
　(發明以開䢴溝入江溝為句且云/江溝未詳處所良由句讀誤也)
　睢陽有王氣出占天耿純臣奏後五百年當有天子
　興煬帝觀廣陵圖翼日與大臣言欲泛巨舟自洛入
　河自河達海入淮至廣陵時有諌議大夫蕭懐静奏
　曰臣聞秦始皇時金陵有王氣始皇使人鑿􁃎砥柱
　王氣遂絶今睢陽有王氣又陛下喜在東南欲泛孟
　津又慮危險况大梁西北有故河道乃是秦時王離
　畎水灌大梁之處欲乞陛下廣集兵夫於大梁起首
　開掘西自河陰引孟津水入東至淮放孟津水出此
　間地不過千里况於睢陽境過一則路達廣陵二則
　鑿穿王氣帝聞奏大喜羣臣皆黙帝乃出敕朝堂有
　諌開河者斬之詔以征北大總管麻叔謀為開河都
　䕶以蕩冦將軍李淵為副使淵稱疾不赴即以左屯
　衛將軍令狐達代淵為開渠副使都督自大梁起首
　於樂臺之北建修渠所署命之為卞渠因名其府署
　為卞渠上源傳舍也詔發天下丁夫男十五以上五
　十以下者皆至如有隱匿者斬帝以河水經於卞乃
　賜卞字加水丁夫計三百六十萬人乃更五家出一
　人或老幼或婦人等供饋飲食又令少年驍卒五萬
　人各執杖為吏如節級隊長之𩔖共五百四十三萬
　餘人叔謀乃令三分中取一分人自上源而西至河
　陰通連古河道迤邐趨愁思臺而至北去又令二分
　丁夫自上源驛而東去乃隋大業五年八月上旬建
　功畚鍤旣集東西横布數千里及開汴梁盈灌口㸃
　檢丁夫約折二百五十萬人其部役兵士舊五萬人
　折二萬三千人功旣畢上言於帝決下口注水入汴
　梁帝自洛陽遷駕大渠詔江淮諸州造大船五百隻
　使命至急如星火民間有配著造船一隻者家産破
　用皆盡猶有不足枷項笞背然後鬻貨男女以供官
　用龍舟旣成泛江沿淮而下至大梁又别加修飾舳
　艫相繼連接千里自大梁至淮口聨綿不絶錦帆過
　處香聞百里(開河記/)
　通典汴渠在河南府河陰縣南二百五十步今名通
　濟渠隋煬帝開導西通河洛南達江淮(河陰後/属孟州)汴州
　有通濟渠隋煬帝開引黄河水以通江淮漕運兼引
　汴水即浪□(與浪/蕩同)渠也(隋志在/浚儀縣)九域志汴水古通濟
　渠也在開封縣周語穀洛鬬注云洛在王城之南榖
　在王城之北東入於瀍至靈王時穀水盛出于王城
　之西而南流合於洛水(山海經澗水西北流注於穀/水通典榖水本澗水經苑中)
　(入於/洛)板渚水經河水又東合氾水又東經板城北注
　云有津謂之板城渚口(在孟州/汜水)左傳吳城䢴溝通江
　淮注云於䢴江築城穿溝東北通射陽湖西北至末
　口入淮通糧道也今廣陵韓江是隋開䢴溝自山陽
　至揚子入江渠廣四十步自楚州寳應縣北流入淮
　(困學紀聞注閻若璩按王氏引杜注末口與水經注/合足證今  疏作宋口者非又自楚州寳應縣十字)
　(宜衍盖上文是淮入江/不應旋云江入淮也)
　大業六年十二月敕開江南河自京口至餘杭郡八
　百餘里水面闊十餘丈又擬通龍舟驛宫草頓並足
　欲東廵會稽(大業雜記/)
　隋煬帝開通濟渠自東都西苑引穀洛之水達於河
　又自板渚引河水達於汴又自大梁東引汴水入泗
　達於淮又自山陽至揚子達於江於是江淮河汴之
　水相屬而為一矣煬帝又開永濟渠因沁水南連於
　河北通涿郡又穿江南河自京國至杭州八百里蓋
　今所用者皆其舊迹也夫會通河自濟汶以下江河
　淮泗通流為一則通濟之遺也滹沱豫章則永濟之
　遺也煬帝此舉為其國促數年之祚而為後世開萬
　世之利可謂不仁而有功者矣秦皇亦然今東起遼
　陽北至上郡延袤萬里有邊城之利皆非長城之墟
　耶嗟夫此未易與一二淺見者道也(筆麈/)
　隋雖無道然開此三渠以通天下漕百世之後賴以
　通濟(通漕𩔖編/)
　
　
　
　
　
　
　
　行水金鑑卷九十二
欽定四庫全書
　行水金鑑巻九十三
　　　　　　　　　　江南按察使傅澤洪撰
　　運河水
唐都長安而關中號稱沃野然其土地狹所出不足以
給京師備水旱故常轉漕東南之粟高祖太宗之時用
物有節而易贍水陸漕運歲不過二十萬石故漕事簡
自高宗以後歲益増多而功利繁興民亦罹其弊矣初江
淮漕租米至東都輸含嘉倉以車或駝陸運至陜而水行
來逺多風波覆溺之患其失常十七八故其率一斛得八
斗為成勞而陸運至陜纔三百里率兩斛計庸錢千民送
租者皆有水陸之值而河有三門厎柱之險(唐書食貨志/)
唐高祖武德八年水部郎中姜行本請於隴州開五節
堰引水通運許之(舊唐書/食貨志)隴州汧源縣有五節堰引隴
川水通漕武德八年水部郎中姜行本開(唐書地理志/  汧源縣今)
(省入陜西鳳翔府隴州陜/西通志云五節堰今廢)
唐高宗顯慶元年苑西監褚朗議鑿三門山為梁可通
陸運乃發卒六千鑿之功不成其後將作大匠楊務廉
又鑿為棧以輓漕舟輓夫繫二鈲於胷而繩多絶輓夫
輒墜死則以逃亡報因繫其父母妻子人以為苦(唐書/)
(食貨志/)
唐高宗咸亨三年關中饑監察御史王師順奏請運晉
絳州倉粟以贍之上委以運職河渭之間舟楫相繼會
於渭南自師順始之也(舊唐書食貨志/)
趙州昭慶縣有澧水渠儀鳳三年令李𤣥開以漑田
通漕(唐書地理志縣昭慶今為直𨽻眞定/府趙州隆平  澧水渠在縣城下)
朗州武陵縣有永泰渠(武/后)光宅中刺史胡處立開通漕
且為火備(唐書地理志志武陵縣今為湖廣常德/府附郭一統  云永泰渠在府城北)
鳳翔府虢縣西北有昇元渠引汧水至咸陽(武/后)垂拱初
運岐隴水入京城有高泉渠如意元年開引水入縣城
(唐書地理志在虢縣今為鳳翔府寳雞岐山二縣地一/  統志汧河  隴州治西南源出汧山流經汧陽縣至)
　(寳雞縣東入渭高泉陜西通/志云在寳雞縣東八十里)
泗州漣水縣故有新漕渠南通淮(武/后)垂拱四年開以通
海沂密等州(唐書地理志東漣水縣今為江南淮安府/安東縣今安  縣有中漣河東漣河西漣)
　(河中漣在治北三里河闊八十餘丈北通官河南通/市河下流三里為東漣闊三十餘丈上流三十里為)
　(西漣闊如東漣源自西北大湖來/東南入淮殆即當時之遺跡歟)
陳留郡開封縣有湛渠(武/后)載初元年引汴注白溝以通
曹兖賦稅(唐書地理志一開封縣今為河南開/封府祥符縣  統志湛渠在府城外)
唐則天皇后大足元年六月於東都立德坊南穿新潭
安置諸州租船(舊唐書/食貨志)河南府河南縣有洛漕新潭大
足元年開以置租船(唐書地理志府河南縣今/為河南河南  洛陽縣)
唐中宗神龍三年滄州刺史姜師度於薊州之北漲水
為溝以備奚契丹之寇又約舊渠傍海穿漕號平虜渠
以避海難運糧(舊唐書食貨志/)
韋景駿神龍中歴肥鄉令縣北瀕漳連年泛溢人苦之
舊防迫漕渠雖峭岸隨即壊決景駿相地勢益南千步
因高築鄣水至隄址輒去其北燥為腴田又維艚以梁
其上而廢長橋功少費約後遂為法(唐書韋景駿傳云/舊唐書景駿傳)
　(漳水舊有架柱長橋每年修葺景駿又/改造為浮橋自是無復水患至今賴焉)
泗州盱眙縣有直河太極元年敕使魏景淸引淮水至
黄土岡以通揚州(唐書地理志注盱眙縣今為江南鳳/陽府属一統志直河在泗州東北二)
　(十里則與盱眙/縣通流可知也)
齊澣定州義豐人開元初為汴州刺史以淮至徐城險
急鑿渠十八里入淸水人便其漕(唐書齊澣傳/)
姜師度魏人開元初遷陜州刺史州西太原倉控兩京
水陸二運常自倉車載米至河際然後登舟師度遂鑿
地道自上注之便至水次所省萬計再遷同州又於朝
邑河西二縣界就古通靈陂擇地引雒水及堰黃河灌
之以種稻田凡二千餘頃内置屯十餘所收穫萬計特
加金紫光禄大夫(舊唐書姜師度傳/)
唐明皇開元二年河南尹李傑奏汴州東有梁公堰年
久堰破江淮漕運不通發汴鄭丁夫以濬之省功速就
公私深以為利(舊唐書/食貨志)李傑本名務光滏陽人開元初
為河南尹先是河汴間有梁公堰年乆堰破江淮漕運
不通傑奏調發汴鄭丁夫以浚之省功速就公私深以
為利刋石水濵以紀其蹟尋代宋璟為御史大夫(舊唐/書李)
(傑/傳)孟州河陰縣有梁公堰在河汴間開元二年河南尹
李傑因故渠浚之以便漕運(唐書地理志封河陰縣/今為河南開  府属)
華州華陰縣西二十四里有敷水渠開元二年姜師度
鑿以洩水害五年刺史樊忱復鑿之使通渭漕(唐書地/理志)
　(華陰縣今為陜西西安府属陜西通志敷/水渠在華陰縣西三十里源出大敷谷)
唐明皇開元十年二月四日伊水泛漲毁都城南龍門
平地水深六尺以上入漕河水次屋舍樹朩蕩盡(舊唐書/)
(五行志/)
唐明皇開元十四年七月十四日瀍水暴漲流入洛漕
漂没諸州租船數百艘溺死者甚衆(舊唐書五行志/)
唐明皇開元十五年正月令將作大匠范安及檢行鄭
州河口斗門先是洛陽人劉宗器上言請塞汜水舊汴
河口於下流滎澤界開梁公堰置斗門以通淮汴擢拜
左衞率府胄曹至是新漕塞行舟不通貶宗器等安及
遂發河南府懐鄭汴滑三萬人疏決兼舊河口旬日而
畢(舊唐書食貨志/)
唐明皇開元十八年六月乙丑東都瀍水暴漲漂損揚
楚淄德等州租船　壬午東都洛水泛漲壊天津永濟
二橋及漕渠斗門漂損提象門外助鋪及仗舍又損居
人廬舍千餘家(舊唐書五行志/)
唐明皇開元十八年宣州刺史裴耀卿朝集京師𤣥
宗訪以漕事耀卿條上便宜曰江南戸口多而無征防
之役然送租庸調物以歳二月至揚州入斗門四月巳
後始度淮入汴常苦水淺六七月乃至河口而河水方
漲須八九月水落始得上河入洛而漕路多梗船檣阻
隘江南之人不習河事轉僱河師水手重為勞費其得
行日少阻滯日多今漢隋漕路瀕河倉廩遺跡可尋可
於河口置武牢倉鞏縣置洛口倉使江南之舟不入黃
河黃河之舟不入洛口而河陽柏崖太原永豐渭南諸
倉節級轉運水通則舟行水淺則寓於倉以待則舟無
停留而物不耗失此甚利也𤣥宗初不省二十一年耀
卿為京兆尹京師雨水糓踊貴𤣥宗將幸東都復問耀
卿漕事耀卿因請罷陜陸運而置倉河口使江南漕
舟至河口者輸粟於倉而去縣官僱舟以分入河洛置
倉三門東西漕舟輸其東倉而陸運以輸西倉復以舟
漕以避三門之水險𤣥宗以為然乃於河隂置河隂倉
河西置柏崖倉三門東置集津倉西置鹽倉鑿山十
八里以陸運自江淮漕者皆輸河隂倉自河隂西至太
原倉謂之北運自太原倉浮渭以實關中𤣥宗大悅拜
耀卿為黄門侍郎同中書門下平章事兼江淮都轉運
使以鄭州刺史崔希逸河南少尹蕭炅為副使益漕
晉絳魏濮邢貝濟北之租輸諸倉轉而入渭凡三嵗
漕七百萬石省陸運傭錢三十萬緡是時民久不罹
兵革物力豐富朝廷用度亦廣不計道里之費而民之
輸送所出水陸之直增以函脚營窖之名民間傳言用
斗錢運斗米其糜耗如此及耀卿罷相北運頗艱米嵗
至京師纔百萬石二十五年遂罷北運而崔希逸為河
南陜運使歲運百八十萬石其後以太倉積粟有餘歲
減漕數十萬石(唐書食貨志/)
裴耀卿遷京兆尹明年秋雨害稼京師饑帝將幸東都
召問所以救人者耀卿曰陛下旣東廵百司畢從則太
倉三輔可遣重臣分道賑給自東都益廣漕運以實關
輔關輔旣實則乗輿西還事蔑不濟且國家大本在京
師但秦地狹水旱易匱貞觀永徽時禄廩者少歲漕粟
二十萬略足今用度寖廣運數倍且不支故數東幸以
就厫粟為國大計臣願廣陜運道使京師常有三年食
雖水旱不足憂今天下輸丁約四百萬使丁出百錢為
陜洛運費又益半為營窖用分納司農河南陜州又令
租米悉輸東都從都至陜河益湍沮若廣漕路變陸為
水所支尚贏萬計且河南租船候水始進吳工不便河
漕處處停留易生隠盗請置倉河口以納東租然後官
自僱載分入河洛度三門東西各築厫倉自東至者東
倉受之三門迫險則旁鑿以開車道運數十里西倉受
之度宜徐運抵太原倉趨河入渭更無留阻可減費鉅
萬天子然其計拜黃門侍郎同中書門下平章事充
轉運使於是置河陰集津三門倉引天下租繇盟津泝
洛而西三年積七百萬石省運費三十萬緡或曰以此
緡納於上足以明功答曰是謂以國財求寵其可乎敇
吏為和市費遷侍中(唐書裴耀卿傳/)
潤州丹陽縣開元二十二年刺史齊澣以州北隔江舟
行繞𤓰步回逺六十里多風濤乃於京口埭下直趨渡
江二十里開伊婁河二十五里渡楊子立埭歲利百億
舟不漂溺(唐書地理志年舊唐書明皇本紀載其事在/開元二十六  冬未知孰是丹陽縣今為江)
　(南鎭江府属一統志伊/婁河在鎭江府城南)
成都府温江縣有新源水開元二十三年長史章仇兼
瓊因蜀王秀故渠開通漕西山竹朩(唐書地理志川溫/江縣即今四  成)
　(都府/屬)
瀛州河間縣西南五里有長豐渠開元二十五年刺史
盧暉自束城平舒引滹沱河東入淇通漕漑田五百餘
頃(唐書地理志任河間縣今為直𨽻河間府附郭一統/志長豐渠在  邱縣西北自河間府舊束城引滹沱)
　(水東流通/漕漑田)
齊澣遷潤州刺史潤州北界隔大江至𤓰步尾紆滙六
十里船繞𤓰步多為風濤所漂損澣乃移漕路於京口
塘下直渡江二十里又開伊婁河二十五里即達楊子
縣自是免漂損之災歳減脚錢數十萬數年復為汴州
刺史淮汴水運路自虹縣至臨淮一百五十里水流迅
急舊用牛曳竹索上下流急難制乃奏自虹縣下開河
三十餘里入於淸河百餘里出淸水又開河至淮陰縣
北岸入淮免淮流湍險之害久之新河水復迅急又多
僵石漕運艱澀行旅弊之澣因高力士中助連為兩道
採訪使遂興開漕之利以中人主意復勾剝貨財賂遺
中貴物議薄之(舊唐書/齊澣傳)宿州虹縣廣濟新渠開元二十
七年採訪使齊澣開自虹至淮陰北十八里入淮以便
漕運旣成湍急不可行遂廢(唐書地理志陽本紀略同/虹縣今為鳳  府属虹縣)
　(志康熙十一年知縣龔起翬詳開河北從陸家溝至/洋河南由界溝至淮河南北交通南來糧艘由高郵)
　(洪澤至泗州上五河界溝至虹縣又由虹至陸家溝/出白洋河入駱馬湖北囬糧艘由駱馬湖至虹縣出)
　(高郵亦然為漕運之間道然虹縣開河不專恃陸家/溝一道今年水漲河形悉見一道由渭橋入長直溝)
　(竟達五河一道由渭橋入長直溝橫入汴河出城東/至靑洋達泗州此四道皆可開唯渭橋近徐溪口接)
　(靈璧孟山諸湖可引以資漕閘若陸家溝至秦橋水/勢直瀉一決百里無涓滴之蓄恐不足以資漕輓也)
　(據此則虹之運道/開之可以永利)
魏州貴鄉縣有西渠開元二十八年刺史盧暉徙永濟
渠自石灰窠引流至城西注魏橋以通江淮之貨(唐書/地理)
(志大明皇本紀亦載之在是年九月貴鄉縣今為直𨽻/    名府元城縣一統志永濟渠在臨河廢縣西北三)
　(十里自濬縣入界東北入内黃縣臨河/廢縣在開州西六十里本漢黎陽縣地)
平州馬城縣古海陽城也開元二十八年置以通水運
(唐書地理志十馬城廢縣在今直𨽻永平府灤/  州城南二  里海陽城在府城南三十里)
唐明皇開元二十九年陜郡太守李齊物鑿三門山以
通運闢三門巓踰巖之險地俾負索引艦昇於安流自
齊物始也(舊唐書/食貨志)是年陜郡太守李齊物鑿厎柱為門
以通漕開其山巓為輓路燒石沃醯而鑿之然棄石入
河激水益湍怒舟不能入新門候其水漲以人輓舟而
上天子疑之遣宦者按視齊物厚賂使者還言便齊物
入為鴻臚卿以長安令韋堅代之(新唐書食貨志於齊/物鑿山巔棄石  河)
(致水激舟難入門功不成矣幸乗水漲行/賄言便入為鴻臚二人欺君之罪大矣哉)是年暴水伊
洛及支川皆溢損居人廬舍秋稼無遺壊東都天津橋
及東西漕河南北諸州皆多漂没(舊唐書五行志/)
唐明皇天寳元年春正月甲寅陜郡太守李齊物先鑿
三門辛未渠成放流(舊唐書明/皇本紀)陜州平陸縣天寳元年
太守李齊物開三門以利漕運(唐書地理志志齊物行/賄粉飾食貨  旣明著)
(之地理志復言其利則激水湍怒之處至/元年始克成之平陸縣今山西平陽府屬)是年命陜
郡太守韋堅引滻水開廣運潭於望春亭之東以通河
渭京兆尹韓朝宗又分渭水入自金光門置潭於西市
之兩衙以貯材朩(舊唐書明皇本紀/)
唐明皇天寳二年三月壬子韋堅開廣濟潭畢功盛陳
舟艦(舊唐書明皇本紀/)
華州華陰縣有漕渠自苑西引渭水因石渠會灞滻經
廣運潭至縣入魏天寳三載韋堅開(唐書地理志/)
韋堅萬年人天寶元年為陜郡太守水陸轉運使自西
漢及隋有運渠自關門西抵長安以通山東租賦奏請
於咸陽擁渭水作興成堰截灞滻水傍渭東注至關西
永豐倉下與渭合於長安城東九里長樂坡下滻水之
上架苑牆東面有望春樓樓下穿廣運潭以通舟楫二
年而成(舊唐書/韋堅傳)堅始鑿潭多壊民冢墓起江淮至長安
公私騷然及得罪林甫遣使江淮鈎索堅罪捕治舟夫
漕史所在獄皆滿郡縣剥斂償輸責及鄰伍多祼死牢
户林甫死乃止(新唐書韋堅傳/)
韋堅(為陜郡/太守)兼水陸運使治漢隋運渠起闕門抵長安
通山東租賦乃絶灞滻並渭而東至永豐倉與渭合又
與長樂坡瀕苑牆鑿潭於望春樓下以聚漕舟堅因使
諸舟各揚其郡名陳其土地所產寳貨諸竒物於栿上
先時民間唱俚歌曰得體紇那邪其後得寶符於桃林
於是陜縣尉崔成甫更得體歌為得寳𢎞農野堅命舟
人為吳楚服大笠廣袖芒屩以歌之成甫又廣之為歌
辭十闋自衣闕後綠衣錦半臂紅抹額立第一船為號
頭以唱集兩縣婦女百餘人鮮服靚妝鳴鼓吹笛以和
之衆艘以次輳樓下天子望見大悅賜其潭名曰廣運
潭是歳漕山東粟四百萬石自裴耀卿言漕事進用者
常兼轉運之職而韋堅為最初耀卿興漕路請罷陸運
而不果廢自景雲中陸運北路分八遞僱民車牛以載
開元初河南尹李傑為水陸運使運米歳二百五十萬石
而八遞用車千八百乗耀卿罷乆之河南尹裴逈以八
遞傷牛乃為交場兩遞濵水處為宿場分官總之自龍
門東山抵天津橋為石堰以遏水其後大盜起而天下
匱矣(唐書食貨志/)
　天寳中上以三河道險束漕運艱難乃旁北山鑿石
　為月河以避湍急名曰天寶河歲省運夫五十萬又
　無覆溺淹滯之患天下稱之其河東西經直長五里
　餘闊四五丈深三四丈皆鑿堅石匠人於石得古鐵
　鏟長三尺餘上有平陸二字皆篆文也上異之藏於
　内庫遂命改河北縣為平陸縣旌其事也(傳信錄/)
唐肅宗末年史朝義兵分出宋州淮運於是阻絶租庸
鹽鐵泝漢江而上河南尹劉晏為户部侍郎兼勾當度
支轉運鹽鐵鑄錢使江淮粟帛繇襄漢越商於以輸京
師及代宗出陜州關中空窘於是盛轉輸以給用廣德
二年廢勾當度支使以劉晏顓領東都河南淮西江南
東西轉運租庸鑄錢鹽鐵轉輸至上都度支所領諸道
租庸觀察使凡漕事亦皆決於晏晏即鹽利顧傭分吏
督之隨江汴河渭所宜故時轉運船繇潤州陸運至揚
子斗米費錢十九晏命囊米而載以舟減錢十五繇揚
州距河陰斗米費錢百二十晏為歇艎支江船二千艘
每船受千斛十船為綱每綱三百人篙工五十自揚州
遣將部送至河陰上三門號上門塡闕船米斗減錢九
十調巴蜀襄漢麻枲竹篠為綯挽舟以朽索腐材代薪
物無棄者未十年人人習河險江船不入汴汴船不入
河河船不入渭江南之運積揚州汴河之運積河陰河
船之運積渭口渭船之運入太倉歲轉粟百一十萬石
無升斗溺者輕貨自揚子至汴州每駝費錢二千二百
減九百歲省十餘萬緡又分官吏主丹陽湖禁引漑自
是河漕不涸(唐書食貨志/)
唐代宗廣德二年二月巳未第五琦開決汴河(舊唐書/)
(代宗本紀/)
唐代宗永泰二年九月庚申京兆尹黎幹以京城薪炭
不給奏開漕渠自南山谷口入京城至薦福寺東街北
抵景風延喜門入苑闊八尺深一丈渠成是日上幸安
福門以觀之(舊唐書代宗本紀元新唐/書載其事在大歴  年)
唐代宗大歴八年以關内豐穰減漕十萬石度支和糴
以優農晏自天寶末掌出納監歲運知左右藏主財榖
三十餘年矣及楊炎為相(時建中/二年)以舊惡罷晏轉運使
復歸度支凡江淮漕米以庫部郎中崔河圖主之及田
悅李惟岳李納梁崇義拒命舉天下兵討之諸軍仰給
京師而李納田悅兵守渦口梁崇義搤襄鄧南北漕引
皆絶京師大恐(唐書食貨志/)
劉晏領東都河南江淮轉運租庸鹽鐵常平使時大兵
後京師米斗千錢禁膳不兼時甸農挼穗以輸晏乃自
按行浮淮泗達於汴入於河右循厎柱硤石觀三門遺
迹至河陰鞏洛見宇文愷梁公堰厮河為通濟渠視李
傑新隄盡得其病利然畏為人牽制乃移書於宰相元
載以為大抵運之利與害各有四京師三輔苦稅入之
重淮湖粟至可減徭賦半為一利東都彫破百戸無一
存若漕路流通則聚落邑㕓漸可還定為二利諸將有
不廷戎虜有侵盜聞我貢輸錯入軍食豐衍可以震耀
夷夏為三利若舟車旣通百貨雜集航海梯嶠可追貞
觀永徽之盛為四利起宜陽熊耳虎牢成臯五百里見
戸纔千餘居無尺椽㸑無盛煙獸游鬼哭而使轉車輓
漕功且難就為一病河汴自寇難以來不復穿治崩岸
減朩所在廞淤涉泗千里如罔水行舟為二病東垣厎
柱澠池北河之間六百里戍邏乆絶奪攘姦宄夾河為
藪為三病淮陰去蒲坂亘三千里屯壁相望中軍皆鼎
司元侯每言衣無纊食半菽輓漕所至輒留以饋軍非
單車使者折簡書所能制為四病載方内擅朝權旣得
書即盡以漕事委晏故晏得盡其才歲輸始至天子大
悅遣衛士以鼓吹迓東渭橋馳使勞曰卿朕鄼侯也凡
歲至四十萬斛自是關中雖水旱物不翔貴矣(唐書劉/晏傳)
　(晏字士安/南華人)
唐德宗建中初宰相楊炎用事惡晏乃奪其權其年三
月以金部郎中杜佑權勾當江淮水陸轉運使(舊唐書/食貨志)杜
佑以秦漢運路出浚儀十里入琵琶溝絶蔡河至陳州
而合自隋鑿汴河官漕不通若導流培岸功用甚寡疏
雞鳴岡首尾可以通舟陸行纔四十里則江湖黔中嶺
南蜀漢之粟可方舟而下繇白沙趣東關歴潁蔡涉汴
抵東都無濁河泝淮之阻減故道二千餘里㑹李納將
李洧以徐州歸命淮路通而止戸部侍郎趙贊又以錢
貨出淮迂緩分置汴州東西水陸運兩稅鹽鐡使以度
支總大綱貞元初關輔宿兵米斗千錢太倉供天子六
宫之膳不及十日禁中不能釀酒以飛龍駝負永豐倉
米給禁軍陸運牛死殆盡德宗以給事中崔造敢言為
能立事用為相造以江吳素嫉錢穀諸使顓利罔上乃
奏諸道觀察使刺史選官部送兩稅至京師廢諸道水
陸轉運使及度支廵院江淮轉運使以度支鹽鐵歸尚
書省宰相分判六尚書事以戸部侍郎元琇判諸道鹽
鐵𣙜酒侍郎吉中孚判度支諸道兩稅増江淮之運浙
江東西歲運米七十五萬石復以兩稅易米百萬石江
西湖南鄂岳福建嶺南米亦百二十萬石詔浙江東西
節度使韓滉淮南節度使杜亞運至東西渭橋倉諸道
有鹽鐵處復置廵院歲終宰相計課最崔造厚元琇而
韓滉方領轉運奏國漕不可改帝亦雅器滉復以為江
淮轉運使元琇嫉其剛不可共事因有隙琇稱疾罷而
滉為度支諸道鹽鐵轉運使於是崔造亦罷滉遂劾琇
常餫米淄靑河中而李納懐光倚以搆叛貶琇雷州司
戸參軍尋賜死是時汴宋節度使春夏遣官監汴水察
盜灌漑者歲漕經厎柱覆者幾半河中有山號米堆運
舟入三門僱平陸人為門匠執標指麾一舟百日乃能
上諺曰古無門匠墓謂皆溺死也陜虢觀察使李泌益
鑿集津倉山西逕為運道屬於三門倉治上路以回空
車費錢五萬緡下路減半又為入渭船方五板輸東渭
橋太倉米至凡百三十萬石遂罷南路陸運(唐書食貨/)
(志/)
李泌貞元元年拜陜虢觀察使始鑿山開車道至三門
以便饟漕以勞進檢校禮部尚書(唐書李泌傳宗日知/錄通鑑唐德  貞元)
　(二年李泌奏自集津至三門鑿山門車道十八里以/避厎柱之險按舊唐書李泌傳並無此事而食貨志)
　(曰開元二十二年八月明皇從京兆尹裴耀卿之言/置河陰縣及河陰倉河淸縣柏崖倉三門東集津倉)
　(三門西鹽倉開三門北山十八里以避湍險自江津/而泝鴻溝悉納河陰倉自河陰送納含嘉倉又送納)
　(太原倉謂之北運自太原倉浮於渭以實京師凡三/年運七百萬石省陸運之傭四十萬貫又曰開元二)
　(十九年陜郡太守李齊物鑿三門山以通運闢三門/巔踰岩險之地俾負索引艦昇於安流自齊物始也)
　(天寶三載韋堅代蕭炅以滻水作廣運潭於望春樓/之東而藏舟焉是則北運始於耀卿尚陸行十八里)
　(河運始於齊物則直達於長安也下距貞元四十五/年無縁有李泌復鑿三門之事予按舊唐書泌傳固)
　(無此事而新唐書傳及食貨志則有之但通鑑以/鑿山開車道訛為鑿三門車道則考訂之不愼)
揚州江都縣有愛敬陂水門貞元四年節度使杜亞自
江都西循蜀岡之右引陂趨城隅以通漕漑夾陂田(唐/書)
(地理/志)亞拜淮西節度使治漕渠引湖陂築防庸入之渠
中以通大舟夾隄高卬田因得灌漑疏啓道衢徹壅通
堙人皆悅頼(唐書杜亞傳比一統志愛敬陂在江都縣/西五十里南  儀眞縣漢廣陵太守陳登)
　(浚塘築陂百姓愛之因名亦/名陳公塘上有石磨鐵碾)
　
　
　
　
　
　
　行水金鑑卷九十三
欽定四庫全書
　行水金鑑巻九十四
　　　　　　　　　　江南按察使傅澤洪撰
　　運河水
唐德宗貞元八年詔東南兩稅財賦自河南江淮嶺南
東道至於渭橋以戸部侍郎張滂主之河東劒南山南
西道以户部尚書度支使班宏主之(舊唐書/食貨志)諸道鹽鐵
轉運使張滂復置江淮廵院及浙西觀察使李錡領使
江淮堰埭𨽻浙西者増私路小堰之税以副使潘孟陽
王上都留後李㢲為諸道轉運鹽鐵使以堰埭歸鹽鐵
使罷其増置者自劉晏後江淮米至渭橋寖減矣至㢲
乃復如晏之多(新唐書食貨志/)
唐順宗即位以杜佑判鹽鐵轉運使理於揚州元和二
年三月以李㢲代之先是李錡判使天下𣙜酤漕運由
其操割而國用日耗㢲既為使大正其事舊制每歲運
江淮米五十萬斛至河隂留十萬四十萬送渭倉劉晏
殁久不登其數唯㢲秉使三載無升斗之闕焉㢲卒以
河東節度使李鄘代之(舊唐書食貨志/)
李吉甫為淮南節度使居三歲築富人固本二塘溉田
且萬頃漕渠庳下不能居水乃築隄閼以防不足洩有餘
名曰平津堰(唐書李吉甫傳津吉甫節度淮南在元和三/年見宰相表平  堰在高郵州境見一統志)
唐憲宗元和五年李鄘為淮南節度使以宣州觀察使
盧坦代之(舊唐書/食貨志)初揚州疏太子港陳登塘凡三十四
陂以益漕河輒復堙塞淮南節度使杜亞乃濬渠蜀岡
疏句城湖愛敬陂起隄貫城以通大舟河益庳水下走
淮夏則舟不得前節度使李吉甫築平津堰以洩有餘
防不足漕流遂通然漕益少江淮米至渭橋者纔二十
萬斛諸道鹽鐵轉運使盧坦糴以備一歲之費省冗職
八十員自江以南補署皆專屬院監而漕米亡耗於路
頗多刑部侍郎王播代坦建議米至渭橋五百石亡五
十石者死其後判度支皇甫鎛議萬斛亡三百斛者償
之千七百斛者流塞下過者死盜十斛者流三十斛者
死而覆船敗輓至者不得十之四五部吏舟人相挾為
姦榜笞號苦之聲聞於道路禁錮連歲赦下而獄死者
不可勝數其後貸死刑流天德五城人不畏法運米至
者十亡七八鹽鐵轉運使栁公綽請如王播議加重刑
(唐書食貨志長公綽領鹽鐵轉運在/  元和末年  慶元年復為京兆尹)
孟簡字幾道平昌人為常州刺史元和八年就加金紫
到郡開古孟瀆長四十一里灌漑沃壤四千餘頃為亷
使舉其課績是有就加之命是歳徵拜為給事中(舊唐/書孟)
(簡/傳)
常州武進縣有孟瀆引江水南注通漕漑田四千頃元
和八年刺史孟簡因故渠開無錫縣有泰伯瀆東連蠡
湖亦元和八年孟簡所開(唐書地理志西一統志孟瀆/在常州府城  二十八里南)
　(通運河北接吕莊入大江泰伯瀆在無/錫縣東南五里西枕運河東連蠡湖)
越州山隂縣北五里有新河西北十里有運道塘皆元
和十年觀察使孟簡開(唐書地理志紹山陰/縣今属浙江  興府)
唐憲宗元和十一年十二月甲寅初置淮潁水運使運
楊子院米自淮陰泝流至夀州四百里入潁口又泝流
至潁州沈邱界五百里至於項城又泝流五百里入溵
河又三百里輸於郾城得米五十萬石茭一千五百萬
束省汴運七萬六千貫(舊唐書憲宗本紀/)
興州長舉縣元和中節度使嚴礪自縣而西疏嘉陵江
三百里焚巨石沃醯以碎之通漕以饋戊州戍兵(唐書/地理)
(志漢長舉廢縣在今陜西/    中府沔縣西一百里)
王播復領鹽鐵轉運使時揚州城内官河水淺遇旱即
滯漕船乃奏自城南閶門西七里港開河向東屈曲取
禪智寺橋通舊官河開鑿稍深舟航易濟所開長一十
九里其工役料度不破省錢當使方圓自備而漕運不
阻後政頼之文宗即位就加檢校司徒(舊唐書/王播傳)揚州江
都縣寳歴二年漕渠淺輸不及期鹽鐵使王播自七里
港引渠東注官河以便漕運(唐書地理志/)
唐文宗太和初歲旱河涸掊沙而進米多耗抵死甚衆
不待覆奏秦漢時故漕興成堰東達永豐倉咸陽縣令
韓遼請疏之自咸陽抵潼關三百里可以罷車輓之勞
宰相李固言以為非時文宗曰茍利於人陰陽拘忌非
朕所顧也議遂決堰成罷輓車之牛以供農耕關中頼
其利故事州縣官充綱送輕貨四萬書上考開成初為
長定綱州擇淸彊官送兩稅至十萬遷一官往來十年
者授縣令江淮錢積河陰轉輸歲費十七萬餘緡行綱
多以盜抵死判度支王彥威置縣遞羣畜萬三千三百
乗使路傍民養以取傭日役一驛省費甚博而宰相亦
以長定綱命官不以材江淮大州歲授官者十餘人乃
罷長定綱送五萬者書上考七萬者減一選五十萬減
三選而巳(新唐書食貨志/)
李石隴西人開成元年領鹽鐵轉運使奏咸陽令韓遼
請開興成渠舊漕在咸陽縣西十八里東達永豐倉自
秦漢以來疏鑿其後堙廢昨遼計度用功不多此漕若
成自咸陽抵潼關三百里内無車輓之勤則轅下牛盡
得歸耕永利秦中矣李固言曰王涯巳前巳曽陳奏實
秦中之利但恐徵役今非其時上曰莫有陰陽拘忌否
茍利於人朕無所慮也(舊唐書李石傳/)
華州華陰縣有敷水渠開成二年姜師度鑿以洩水害
五年刺史樊忱復鑿之使通渭漕(唐書地理志/)
唐文宗開成二年夏揚州運河竭(唐書文宗本紀/)
唐宣宗大中五年二月以戸部侍郎裴休為鹽鐵轉運
使明年八月以本官平章事依前判使始者漕米歲四
十萬斛其後至渭倉者十不三四漕吏狡蠧敗溺百端
官舟之沉多者歲至七十餘隻縁河姦犯大紊晏法休
使寮屬按之委河次縣令董之自江津達渭以四十萬
斛之傭計緡二十八萬悉使歸諸漕吏廵院胥吏無得
侵牟舉之為法凡十事奏之帝大悅詔曰裴休興利除
害深見奉公盡可其奏由是三歲漕米至渭濵積一百
二十萬斛無升合沉棄焉(舊唐書/食貨志)戸部侍郎裴休為使
以瀕河縣令董漕事自江達渭運米四十萬石居三歲
米至渭橋百二十萬石凡漕達於京師而足國用者大
略如此其他州縣方鎭漕以自資或兵所征行轉運以
給一時之用者皆不足紀(新唐書食貨志/)
桂州理定縣西十里有靈渠引灕水故秦史禄所鑿後
廢寶歴初觀察使李渤立斗門十八以通漕俄又廢咸
通九年刺史魚孟威以石為鏵隄亘四十里植大朩為
斗門至十八里乃通巨舟(唐書地理志西薈蕞云理定/縣明省入廣  永福縣今因)
　(之一統志靈渠在興安縣北其源即灕水昔秦始皇/南戍五嶺命史禄鑿渠以通舟楫漢馬援南征餉道)
　(亦出於此唐觀察使李渤立斗門以通漕刺史魚孟/威以石為隄乃通巨舟宋提刑李師中亦嘗修浚洪)
　(武末渠道湮壞遣御史嚴震直重修安吾鄉嚴尚書/震直奉命廣西理鹽法桂林属邑興  有靈渠滙湘)
　(灕二江之水而分導焉南自蒼梧注於海北自靈川/入於洞庭渠以㘰名者三十有六隄防善圯屢至湮)
　(塞比至召縣属審地勢鳩工用計浚源疏流循其故/道延袤五十餘里架梁鑿竇濟行旅漑耕隴功訖以)
　(聞上喜謂廷臣曰老嚴成此/巨功予備述其事入於郡志)
　唐同光二年二月辛巳詔蔡州刺史朱勍浚索水通
　漕運(水經注車關水出於嵩渚之山發於層阜之上/一源兩枝分流瀉注世謂之石泉水東流為索)
　(水西注為車關水索/水在成臯北  通鑑)
　唐長興四年二月三司使奏洛河水運自洛口至京
　往來牽船下卸皆是水運牙官每人管定四十石今
　洛岸至倉門稍逺牙官轉運艱難近日例多逃走今
　欲於洛河北岸别鑿一灣引船直至倉門下卸從之
　(五代史補/)
　晉天福三年冬十月戊寅帝以大梁舟車所㑹便於
　漕運建東京於汴州(自此歴漢周至宋皆都於汴梁/建東都於汴州以汴州為開封)
　(封鑑/通)
　後漢乾祐二年右補闕盧振上言臣伏見汴河隄兩
　岸隄堰不牢每年潰決正當農時勞民功役以臣愚
　管沿汴水有故河道陂澤處置立㪷門水漲溢時以
　分其勢即澇歲無漂没之患旱年獲澆漑之饒庶幾
　編甿差免勞役(五代史補/)
　周顯德二年十一月乙未汴水自唐末潰決繇埇橋
　東南悉為汚澤上謀擊唐先命武寜節度使武行德
　發民夫因故隄疏𨗳之東至泗上議者皆以為難成
　上曰數年之後必獲其利(謂淮南旣平藉以通漕/將獲其利也  通鑑)
周世宗顯德四年四月乙酉詔疏汴水北入五丈河(河/自)
(都城歴曹濟及鄆其廣五丈舊名五丈河宋開寶六年/詔改名廣濟河薛史曰浚五丈河東流於定陶入於濟)
(以通齊/魯運路)由是齊魯舟楫皆達於大梁(五代史/)
　周顯德五年春正月已丑上欲引戰艦自淮入江阻
　北神堰不得度(北神堰在楚州城北五里吳王夫差/溝通江淮後人以此立堰者以淮水)
　(低溝水高防其洩也舟行/度堰入淮今號為平水堰)欲鑿楚州西北鸛水以通
　其道(今楚州城西/老鸛河是也)遣使行視還言地形不便計功甚
　多上自往視之授以䂓畫發楚州民夫浚之旬日而
　成用功甚省巨艦數百艘皆達於江唐人大驚以為
　神　三月浚汴口𨗳河流達於淮於是江淮舟楫始
　通(此即唐時運路也自江淮割據運漕/不通水路湮塞今復浚之  通鑑)
周顯德六年春世宗遣朴行視汴口作斗門(五代史王/)
　(朴傳/)
　是年二月丙子朔命王朴如河陰按行河隄立斗門
　於汴口壬午命侍衞都指揮使韓通宣徽南院使
　吳廷祚(當作/延祚)發徐宿宋單等州丁夫數萬浚汴水甲
　申命馬軍都指揮使韓令坤自大梁城東𨗳汴水入
　於蔡水(魏收地形志曰汴水在大梁城東分為蔡渠/九域志曰浚儀縣之琵琶溝即蔡河也三朝)
　(㑹要曰惠民河與蔡河一水即閔河也建隆元年始/命陳承昭督丁夫𨗳閔河自新鄭與蔡水合貫京師)
　(南歴陳潁達夀春以通淮右舟楫相繼商賈畢至都/下利之於是以西南為閔河東南為蔡河至開寶六)
　(年始改閔河/為恵民河)以通陳潁之漕命步軍都指揮使袁彥
　浚五丈渠東過曹濮梁山泊以通靑鄆之漕發畿内
　及滑亳丁夫數千以供其役(通鑑/)
　周顯德間渡汴口之渠𨗳河水達於淮水以通江淮
　之漕又自大梁城東𨗳汴水入於蔡水以通陳潁之
　漕又於都城之東浚汴水為五丈渠東過曹濟梁山
　濼以通齊魯之漕此皆宋之漕運所由始也(筆麈/)
　世宗開御河本為薊燕漕運計御河其不可廢也(聞/)
　(見近録/)
吳越自唐末有國而楊行密李昪據有江淮吳越貢賦
朝廷遣使皆由登萊泛海歲常飄溺(五代史吳越世家/)
楊行密據有江淮審知歲貢使汎海自登萊朝貢於梁
使者入海覆溺歲常十三四(五代史閩世家建胡三省/通鑑音注自福  入貢大)
　(梁陸行當自衢信取饒池界度江取舒廬夀度淮而/後入梁境然自信饒至廬夀皆属楊氏而朱楊為世)
　(仇不可得而假道故航海入貢今自福州洋過溫州/洋取台州洋過天門山入明州象山洋過涔江掠冽)
　(港直東北度大洋抵登萊/岸風濤至險故沉溺者衆)
王溥字齊物祁人周顯德初為華州刺史未幾改鎭潁
州州境舊有通商渠距淮三百里歲久湮塞溥疏𨗳之
遂通舟楫郡無水患歴鄭州團練使陞宿州防禦課民
鑿井築城北隄以禦水災(宋史王溥傳/)
周顯德六年春詔通河北按行河隄因發徐宿宋單等
州民浚汴渠數百里(宋史韓/通傳)韓令坤武安人周世宗入
揚州命權知軍府六年春命以汴亳民𨗳汴水入於蔡
(宋史韓令坤傳/)
宋太祖即位仁朗從討李重進還與右神武統軍陳承
昭浚五丈河以通漕(宋史田/仁朗傳)劉載字德輿范陽人宋初
浚五丈河自陳橋逹曹州之西境命載護其役建隆四
年權知貝州(宋史劉載傳/)
宋太祖建隆二年正月丁巳𨗳蔡水入潁　二月壬申
疏五丈河　甲戌幸城南觀修水匱(宋史太祖本紀/)
漕運宋都大梁有四河以通漕運曰汴河曰黃河曰惠
民河曰廣濟河而汴河所漕為多建隆以來首浚三河
令自今諸州歲受稅租及筦榷貨利上供物帛悉官給
舟車輸送京師毋役民妨農　汴河自隋大業初疏通
濟渠引黄河通淮至唐改名廣濟宋都大梁以孟州
河陰縣南為汴首受黄河之口屬於淮泗每歲自春及
冬常於河口均調水勢止深六尺以通行重載為準歲
漕江淮湖浙米數百萬及至東南之產百物衆寳不可
勝計又下西山之薪炭以輸京師之粟以振河北之急
内外仰給焉故於諸水莫此為重其淺深有度置官以
司之都水監總察之然大河向背不常故河口歲易易
則度地形相水勢為口以逆之遇春首輒調數州之民
勞費不貲役者多溺死吏又並縁侵漁而京師常有決
溢之虞太祖建隆二年春𨗳索水自旃然與須水合入
於汴三年十月詔縁汴河州縣長吏常於春首課民夾
岸植榆栁以固隄防(宋史河渠志/)
　汴渠派分洪河自唐迄今皆以為莫大之利然迹其
　事實抑有深害何哉凡梁宋之地畎澮之利湊流此
　渠以成其大至隋煬帝將幸江都遂析黄河之流築
　左右隄三百餘里舊所湊水悉為横絶散漫無所故
　宋亳之地遂成沮洳卑濕且昔之安流今乃湍悍覆
　舟之患十有二三昔之漕運冬夏無限今則春開秋
　閉歲中漕運止得半載昔之泝沿兩無艱阻今則逆
　流而上乃重載而行其為難也甚矣沿流而下即虛
　舟而往其為利也背矣矧自天子建都而汴水貫都
　東下每歲霖澍決溢為慮由斯觀之其利安在然歴
　世浸逺詎可卒圖異日明哲之士開悟積惑言復曩
　迹始信兹言之不謬(丁晉公談録/)
蔡河貫京師為都人所仰兼閔水洧水潩水以通舟閔
水自尉氏歴祥符開封合於蔡是為惠民河洧水自許
田注鄢陵東南歴扶溝合於蔡潩水出鄭之大隗山注
臨潁歴鄢陵扶溝合於蔡凡許鄭諸水令堅白鴈丈八
溝京索令西河禇河湖河雙河欒霸河皆㑹焉猶以其
淺涸故植朩横棧棧為水之節啓閉以時建隆二年四
月命中使浚蔡河設斗門節水自京距通許鎭三年詔
發畿甸陳許丁夫數萬浚蔡水南入潁川　廣濟河𨗳
菏水自開封歴陳留曹濟鄆其廣五丈歲漕上供米六
十二萬石太祖建隆二年正月遣使往定陶䂓度發曹
單丁夫數萬浚之三月幸新水門觀放水入河先是五
丈河泥淤不利行舟遂詔左監門衛將軍陳承昭於京
城之西夾汴水造斗門引京索蔡河水通城濠入斗門
俾架流汴水之上東進於五丈河以便東北漕運公私
咸利三年正月遣右龍武統軍陳承昭護修五丈河造
西水磑　洛水貫西京多暴漲漂壊橋梁建隆二年留
守向拱重修天津橋成甃巨石為脚高數丈銳其前以
疏水勢石縱縫以鐵鼓絡之其制甚固四月具圖來上
降詔褒美開寶九年郊祀西京詔發卒五千自洛城菜
市橋鑿渠抵漕口三十五里饋運便之其後𨗳以通汴
　金水河一名天源本京水𨗳自滎陽黄堆山其源曰
祝龍泉太祖建隆二年春命左領軍衛上將軍陳承昭
率水工鑿渠引水過中牟名曰金水河凡百餘里抵都
城西架其水横絶於汴設斗門入浚溝通城濠東滙於
五丈河公私利焉乾德三年又引貫皇城歴後苑内庭
池沼水皆至焉開寳九年帝步自左掖按地勢命水工
引金水由承天門鑿渠為大輪激之南注晉王第(宋史/河渠)
(志/)睢陽當漕舟之路定陶乃東運之衝其後河截淸水
頗涉艱阻(宋史地/理志)是年宋州汴河溢(宋史五/行志)陳承昭江
表人宋初入朝太祖以承昭習知水利督治惠民五丈
二河以通漕運都人利之建隆二年河成賜錢三十萬
四年春大發近甸丁壯數萬修幾内河隄命承昭董其
役又令督諸軍子弟數千鑿池朱明門外以習水戰(宋/)
(史陳承昭傳/)
宋太祖乾德元年二月癸丑𨗳潩水入京　丁巳浚汴
河　四月甲辰詔疏鑿三門(宋史太祖本紀/)
宋太祖乾德三年二月令陳承昭率丁夫數千鑿渠自
長社引潩水至京師合閔水潩水本出宻縣大隗山歴
許田會春夏霖雨則泛溢民田至是渠成無水患閔河
益通漕焉(宋史河/渠志)四月癸亥募諸軍子弟𨗳五丈河通
皇城為池(宋史太祖本紀/)
宋太祖乾德四年八月宿州汴水溢壊隄(宋史五行志/)
李符字德昌内黃人乾德中遷起居郎建議鑿橫江河
以通漕運發和州三縣丁壯給其役(宋史李符傳/)
宋太祖開寶二年秋七月癸酉汴決下邑(宋史太祖本紀/)
宋太祖開寳四年六月乙酉汴決穀熟　七月癸亥汴
決宋城(宋史太/祖本紀)六月汴水決宋州穀熟縣濟陽鎭(宋史/)
(五行志/)
宋太祖開寶五年六月已丑汴決穀熟(宋史太/祖本紀)六月汴
水決忠州(宋史五行志/)
宋太祖開寶六年七月歴亭縣御河決(宋史五行志/)
宋太祖開寶八年十二月庚子幸惠民河觀築堰(宋史/)
(太祖本紀/)
開寶間議征江南詔用京西轉運使李符之策發和州
丁夫及鄉兵凡數萬人鑿橫江渠於歴陽令符督其役
渠成以通漕運而軍用無闕(宋史河渠志/)
李懐忠范陽人改日騎左右廂都指揮使上幸西京愛
其地形勢俾天下中正有留都之意懐忠乗間進曰東
京有汴渠之漕歲致江淮米數百萬斛禁衛數十萬人
仰給於此帑藏重兵皆在為根本安固巳久一旦遽欲
遷徙臣實未見其利上嘉納之(宋史李懐忠傳/)
周瑩景城人歴事唐漢周習水利嘗浚汴口𨗳鄭州郭
西水入中牟渠修滑州河隄太宗潛邸瑩得給事左右
即位補殿直歴西上閤門使與郝守濬護塞宋州決河
歴知澶州卒贈侍中諡元惠(宋史周瑩傳/)
宋太宗太平興國二年六月開封府汴水溢壊大寜隄
浸害民田(宋史五/行志)七月開封府言汴水溢壞開封大寜
隄浸民田害稼詔發懷孟丁夫三千五百人塞之　白
河在唐州南流入漢太平興國二年正月西京轉運使
程能獻議請自南陽下向口置堰迴水入石塘沙河合
蔡河達於京師以通湘潭之漕詔發唐鄧汝潁許蔡陳
鄭丁夫及諸州兵凡數萬人以弓箭庫使王文寶六宅
使李繼隆内作坊副使李神祐劉承珪等護其役塹
山陻谷歴博望羅渠少柘山凡百餘里月餘抵方城地
勢高水不能至能復請多役人以致水然不可通漕運
會山水暴漲石堰壞河不克就卒陻廢焉(宋史河/渠志)九
月汴水溢(宋史太/宗本紀)李繼隆太平興國二年改六宅使嘗
詔與王文寶李神祐劉承珪同護浚京西河又與梁迥
竇神寶治決河迥體肥碩所乗舟弊不能濟繼隆易
以巳舟而繼隆舟果覆棲枯桑杪頼他舟以度(宋史/李繼)
(隆/傳)是年京西轉運使程能議開新河自襄漢至京師
引白河水注焉以通湘潭之漕詔發唐鄧汝潁許蔡陳
鄭丁夫數萬赴其役發諸州兵萬人助之命文寶與六
宅使李繼隆作坊副使李神祐劉承珪分往護作(宋史/)
(王文寶傳/)
宋太宗太平興國三年正月戊戌開襄漢漕渠渠成而
水不上卒廢　辛丑浚廣濟惠民及蔡三河　乙巳浚
汴口(宋史太/宗本紀)是年正月命發近縣丁夫浚廣濟河　發
軍士千人浚汴口　六月宋州言寧陵縣河溢隄決詔
發宋亳丁夫四千五百人分遣使臣護役(宋史河/渠志)五月
汴水決宋州寧陵縣境六月泗州汴水又漲一丈塞州
北門(宋史五/行志)梁迥以平江南功領順州團練使太平興
國三年夏汴水大決詔迥發畿内丁男三千護塞汴口
(宋史梁迥傳/)
宋太宗太平興國四年河又決於宋城縣以本州諸縣
人夫三千五百人塞之(宋史河/渠志)史珪太平興國四年為
右衛將軍領平州刺史督浚惠民河自尉氏達京九十
里數旬而畢民咸便之(宋史史珪傳/)
曹翰大名人太平興國五年為幽州行營都部署詔督
役開南河自雄莫以通漕運議築大隄以捍之(宋史曹/)
(翰傳/)
先是四河所運未有定制太平興國六年汴河歲運江
淮米三百萬石菽一百萬石黃河粟五十萬石菽三十
萬石惠民河粟四十萬石菽二十萬石廣濟河粟十二
萬石凡五百五十萬石非水旱蠲放民租未嘗不及其
數至道初汴河運米五百八十萬石大中祥符初至七
百萬石江南淮南兩浙荆湖路租糴於眞揚楚泗州置
倉受納分調舟船泝流入汴以達京師置發運使領之
諸州泉帛雜物軍器上供亦如之陜西諸州菽粟自黄
河三門沿流入沛以達京師亦置發運司領之粟帛自
廣濟河而至京師者京東之十七州由石塘惠民河而
至京師者陳潁許蔡光夀六州皆有京朝官廷臣督之
河北衛州東北有御河達乾寧軍其運物亦廷臣主之
廣南金銀香藥犀象百貨陸運至䖍州而後水運川益
諸州金帛及租市之布自劒門列傳置分輦負擔至嘉
州水運達荆南自荆南遣綱吏送京師(宋史食/貨志)河北諸
水有通轉向者有為方田限遼人者太宗太平興國六
年正月遣八作使郝守濬分行河道抵於遼境者皆疏
𨗳之又於淸苑界開徐河雞距河五十里入白河自是
關南之漕悉通濟焉(宋史河渠志/)
宋太宗太平興國七年秋七月易水溢(宋史太/宗本紀)七月大
名府御河漲壞濟口　京兆府咸陽渭水漲壞浮梁工
人溺死者五十四人(宋史五行志/)
　
　
　
　
　
　
　行水金鑑卷九十四
欽定四庫全書
　行水金鑑巻九十五
　　　　　　　　　　江南按察使傅澤洪撰
　　運河水
宋太宗太平興國八年六月雄州易水漲壞民廬舍
河南府澍雨洛水漲五丈餘壞鞏縣官署軍營民舍殆
盡榖洛伊瀍四水暴漲壊京城官署軍營寺觀祠廟民
舍萬餘區溺死者以萬計又壊河淸縣豐饒務倉庫軍
營民舍百餘區(宋史五/行志)七月滹沱及祁之資滄之胡盧
雄之易惡池水皆溢為患(宋史太宗本紀/)
盧之翰字維周祁州人太平興國時為工部員外郎建
議𨗳潩河合于淮逹許州以便漕運以勞加戸部員外
郎(宋史盧之翰傳/)
宋雄幽州人雍熙中知均唐二州未幾䕶河隂屯兵以
知河渠利害因命領䕶汴口均節水勢以逹轉漕京師
賴之(宋史宋雄傳/)
初楚州北山陽灣尤迅急多有沉溺之患雍熙中轉運
使劉蟠議開沙河以避淮水之險未完而受代喬維岳繼
之開河自楚州至淮隂凡六十里舟行便之(宋史河渠志/)
喬維岳為淮南轉運司淮河西流三十里曰山陽灣水
勢湍悍運舟多懼覆溺維岳䂓度開故沙河自末口至
淮隂磨盤口凡四十里又建安北至淮澨五堰運舟所
至十經上下其重載者皆卸糧而過舟時壊失糧綱率
緣此為姦潜有侵盜維岳始命剏二斗門於西河第三
堰二門相距踰五十歩覆以夏屋設縣門積水俟潮平
乃泄之建横橋岸上築土累石以牢其址自是弊盡革
而運舟往來無滯矣罷使職權知楚州(宋史喬維岳傳/)
宋太宗端拱元年供奉官閤門祗候閻文遜苖忠俱上
言開荆南城東漕河至師子口入漢江可通荆峽漕路
至襄州又開古白河可通襄漢漕路至京詔八作使石
全振往視之遂廢丁夫治荆南漕河至漢江可勝二百
斛重載行旅者頗便而古白河終不可開(宋史河渠志/)
孔守正浚儀人淳化初擢高陽關副都明年䕶浚惠民
河塞澶州決河就知州軍(宋史孔守正傳/)
宋太宗淳化二年六月乙酉以汴水決浚儀縣帝親督
衛士塞之(宋史太/宗本紀)是年六月汴水決浚儀縣帝乗歩輦
出乾元門宰相樞密迎謁帝曰東京養甲兵數十萬居
人百萬家天下轉漕仰給在此一渠水朕安得不顧車
駕入泥淖中行百餘步從臣震恐殿前都指揮使戴興
叩頭懇請回馭遂捧輦出泥淖中詔興督步卒數千塞
之日未旰水勢遂定帝始就次太官進膳親王近臣皆
泥濘沾衣知縣宋炎亡匿不敢出特赦其罪是月汴又
決於宋城縣發近縣丁夫二千人塞之是年從河北轉
運使請自深州新砦鎭開新河𨗳胡盧河分為一派凡
二百里抵常山以通漕運胡盧河源於西山始自冀州
新河鎭入深州武強縣與滹沱河合流其後變徙入大
河至神宗熙寜中内侍程昉請開決引水入新河故道
詔本路遣官按視永静軍判官林伸東光縣令張言舉
言新河地形高仰恐害民田昉言地勢最順宜無不便
仍復遣劉璯李直躬考實而璯等卒如昉言伸等坐貶
官四年春詔六宅使何承矩等督戍兵萬八千人自霸
州界引滹沱水灌稻為屯田用實軍廩且為備禦焉初
臨津令黃懋上封事盛稱水田之利乃以承矩洎内供
奉官閻承翰殿直張從古同制置河北縁邊屯田事仍
以懋為大理寺丞充屯田判官其所經畫悉如懋奏是
年以汜水汎溢浸許州民田詔自長葛縣開小河𨗳潩水
分流二十里合于惠民河(宋史河渠志/)
宋太宗淳化三年七月洛水溢(宋史太/宗本紀)七月河南府洛
水漲壞七里鎭國二橋(宋史五/行志)李繼宣浚儀人淳化三
年知保州又轉莊宅使築關城浚外濠造船二百艘入
雞渠泉河以運糧人咸便之(宋史李繼宣傳/)
宋太宗至道元年九月帝以汴河歲運江淮米五七百
萬斛以濟京師問侍臣汴水疏鑿之由令叅知政事張
洎講求其事以聞其言曰禹𨗳河自積石至龍門南至華
陰東至砥柱又東至于孟津東過洛汭至于大伾即今
成臯是也或云黎陽山也禹以大河流泛中國為害最
甚乃于貝邱疏二渠以分水勢一渠自舞陽縣東引入
漯水其水東北流至千乗縣入海即今黃河是也一渠
疏畎引傍西山以東北形高敝壞堤水勢不便流溢夾
右碣石入于渤海書所謂北過降水至于大陸降水即
濁漳大陸則邢州鉅鹿澤播為九河同為逆河入于海
河自魏郡貴鄉縣界分為九道下至滄州今為一河言
逆河者謂與河水往復相承受也齊桓公塞以廣田居
惟一河存焉今其東界至莽枯河是也禹又於滎澤下
分大河為陰溝引注東南以通淮泗至大梁浚儀縣西
北復分為二渠一渠元經陽武縣中牟臺下為官渡水
一渠始皇疏鑿以灌魏郡謂之鴻溝莨菪渠自滎陽五
出池口來注之其鴻溝即出河之溝亦曰莨菪渠漢明
帝時樂浪人王景謁者王吳始作浚儀渠蓋循河溝故
瀆也渠成流注浚儀故以浚儀縣為名靈帝建寧四年
於敖城西北壘石為門以遏渠口故世謂之石門渠外
東合濟水濟與河渠渾濤東注至敖山北渠水至此又
兼邲之水即春秋晉楚戰於邲邲又音汳即汴字古人
避反字改從汴字渠水又東經滎陽北旃然水自縣東
流入汴水鄭州滎陽縣西二十里三皇山上有二廣武
城二城相去百餘步汴水自兩城間小澗中東流而出
而濟流自兹乃絶唯汴渠首受旃然水謂之鴻渠東晉
太和中桓温北伐前燕將通之不果義熙十三年劉裕
西征姚秦復浚此渠始有湍流奔注而岸善潰塞裕更
疏鑿而漕運焉隋煬帝大業三年詔尚書左丞相皇甫
誼發河南男女百萬開汴水起滎澤入淮千餘里乃為
通濟渠又發淮南兵夫十餘萬開䢴溝自山陽淮至于
揚子江三百餘里水面闊四十步而後行幸焉自後天
下利于轉輸昔孝文時賈誼言漢以江淮為奉地謂魚
鹽穀帛多出東南至五鳳中耿壽昌奏故事歲増關東
穀四百萬斛以給京師亦多自此渠漕運唐初開通濟
渠為廣濟渠開元中黃門侍郎平章事裴耀卿言江淮
租船自長淮西北泝鴻溝轉相輸納於河陰含嘉太原
等倉凡三年運米七百萬石實利涉於此開元末河南
採訪使汴州刺史齊澣以江淮漕運經淮水波濤有沉
損遂浚廣濟渠下流自泗州虹縣至楚州淮陰縣北八
十里合于淮踰時畢功旣而水流迅急行旅艱險尋乃
廢停却由舊河德宗朝歲漕運江淮米四十萬石以益
關中時叛將李正巳田恱皆分軍守徐州臨渦口梁崇
義阻兵襄鄧南北漕引皆絶于是水陸運使杜佑請改
漕路自浚儀西十里疏其南涯引流入琵琶溝經蔡河
至陳州合潁水是秦漢故道以官漕乆不由此故塡淤
不通若畎流培岸則功用甚寡又廬夀之間有水道而
平岡亘其中曰雞鳴山佑請疏其兩端皆可通舟其間
登陸四十里而巳則江湖黔嶺蜀漢之粟可方舟而下
由是白沙趨東關經廬夀浮潁步蔡歴琵琶溝入汴
河不復經泝淮之險徑於舊路二千里功寡利溥朝議
將行而徐州順命淮路乃通至國家膺圖受命以大梁
四方所湊天下之樞可以臨制四海故卜京邑而定都
天下甲卒數十萬衆戰馬數十萬匹並萃京師悉集七
亡國之士民於輦下比漢唐京邑民庶十倍甸服時有
水旱不至艱歉者有惠民金水五丈汴水等四渠派引
脈分咸會天邑舳艫相接贍給公私所以無匱乏唯汴
水橫亘中國首承大河漕引江湖利盡南海半天下之
財賦并山澤之百貨悉由此路而進然則禹力疏鑿以
分水勢煬帝開河以奉廵游雖數湮廢而通流不絶於
百代之下終為國家之用者其上天之意乎(宋史河渠志/)
宋太宗至道二年三月内殿崇班閻光澤國子博士邢
用之上言請開白溝自京師抵彭城吕梁口凡六百里
以通長淮之漕詔發諸州丁夫數萬治之以光澤䕶其
役議者非之會宋州通判王矩上表極陳其不可且言
用之田園在襄邑歲苦水潦私幸渠成遂罷其役(宋史/河渠)
(志/)六月河南瀍澗洛三水漲壞鎭國橋七月宋州汴河
決穀熟縣(宋史五行志/)
　宋時漕運自荆湖南北米至真揚交卸舟人皆市私
　鹽以歸每得厚利故舟人以船為家一有損漏旋即
　補葺久而不壞運道亦通太宗嘗謂侍臣曰篙工柁
　師有少販鬻但無妨公不必究問眞帝王之度哉(谿/)
　(山餘話/)
王嗣宗為江浙荆湖發運使初漕運經泗州浮橋舟多
覆壞嗣宗徙至城隅遂獲安濟咸平三年以漕運稱職
就拜太常少卿(宋史王嗣宗傳/)
宋眞宗咸平四年知静戎軍王能請自姜女廟東決鮑
河水北入閻臺淀又自静戎之東引北注三臺小李村
其水溢入長城口而南又壅使北流而東入于雄州五
年順安軍兵馬都監馬濟復請自静戎軍東擁鮑河開
渠入順安軍又自順安之西引入威虜軍置水陸營田
於渠側濟等言役成可以達糧漕隔遼騎帝許之獨鹽
臺淀稍高恐決引非便不從其議因詔莫州部署石普
并䕶其役踰年功畢帝曰普引軍壁馬村以西開鑿深
廣足以張大軍勢若邊城壕溝悉如此則遼人倉卒難
馳突而易追襲矣其年河北轉運使耿望開鎭州常山
鎭南河水入洨河至趙州有詔襃之(宋史河/渠志)王能定陶
人咸平中知静戎軍建議決鮑河㫁長城口北注雄州
塘水為戎馬限方舟通漕以實塞下(宋史王能傳/)
宋眞宗咸平五年六月京師大雨漂壞廬舍民有壓死
者積潦浸道路自朱雀門東抵宣化門尤甚皆注惠民
河河復漲溢軍營(宋史五/行志)七月乙巳疏丁岡河(宋史真/宗本紀)
七月京師霖雨溝洫壅惠民河溢泛道路壞廬舍知開
封府寇準治丁岡古河泄𨗳之(宋史河渠志/)
宋眞宗咸平六年邢用之為度支員外郎又令自襄邑
下流治白溝河𨗳京師積水而民田無害(宋史河渠志/)
楊日嚴改京東轉運使開淸河八十里抵暖水河並隄
起倉廩以便漕運加直史舘徙益州(宋史楊日嚴傳/)
宋眞宗景德元年正月壬子開定州河通漕(宋史真/宗本紀)九
月宋州言汴河決浸民田壞廬舍遣使䕶塞踰月功就
是年夏北面都鈐轄閻承翰自嘉山東引唐河三十二
里至定州釃而為渠直蒲陰縣東六十二里會沙河徑
邊吳泊遂入于界河以達方舟之漕又引保州趙彬堰
徐河水入雞距泉以息挽舟之役自是朔方之民灌漑
饒益大蒙其利矣八月詔滄州乾寜軍謹視斗門水口
壅潮水入御河東塘堰以廣漑廕四年五月知雄州李
允則決渠為水田帝以渠接界河罷之因下詔曰頃修
國好聽其盟約不欲生事姑務息民自今邊城止可修
葺城壕其餘河道不得輒有濬治大中祥符七年四月
涇原都鈐轄曹瑋言渭北有古池連帶山麓今濬為渠
令民𨗳以漑田六月知永興軍陳堯咨𨗳龍首渠入城
民庶便之並詔嘉奬天禧末諸州屯田總四千二百餘
頃而河北屯田歲收二萬九千四百餘石保州最多逾
其半焉江淮兩浙承偽制皆有屯田克復後多賦與民
輸租第存其名在河北者雖有其實而歲入無幾利在
畜水以限遼騎而巳(宋史河渠志/)
宋眞宗景德二年六月開封府言西京沿汴萬勝鎭先
置斗門以減河水今汴河分注濁水入廣濟河堙塞不
利帝曰此斗門本李繼源所造屢詢利害以為始因京
索河遇雨即汎流入汴遂置斗門以便通洩若遽壅塞
復慮決溢因令多用巨石高置斗門水雖甚大而餘波
亦可減去(宋史河渠志/)
宋眞宗景德三年六月京城汴水暴漲詔覘候水勢并
工修補増起堤岸工畢復遣使致祭(宋史河/渠志)七月應天
府汴水決南至亳州合浪宕渠東入於淮(宋史五/行志)九月
甲子浚汴口(宋史眞/宗本紀)是年内侍趙守倫建議自京東分
廣濟河由定陶至徐州入淸河以達江湖漕路役旣成
遣使覆視繪圖來上帝以地有隆阜而水勢極淺雖置
堰埭又歴吕梁灘磧之險非可漕運罷之(宋史河渠志/)
宋眞宗景德四年六月鄭州索水漲高四丈許漂滎陽
縣居民有溺死者(宋史五行志/)
李溥河南人景德中任制置江淮等路並發運使高郵
軍新開湖水散漫多風濤溥令漕舟東下者還過泗州
因載石輸湖中積為長隄自是舟行無患(宋史李溥傳/)
謝德權提總京城四排岸領䕶汴河兼督輦運前是
歳役浚河夫三十萬人而主者因循隄防不固但挑沙
擁岸阯或河流泛濫即中流復塡淤矣德權須以沙盡
至土為垠棄沙隄外遣三班使者分地以主其役又為
大錐以試築隄之虚實或引錐可入者即坐所轄官吏
多被譴免者植樹數十萬以固岸改崇儀副使(宋史謝/德權傳)
宋眞宗大中祥符元年春正月甲戌大雪停汴口蔡河
夫役(宋史眞/宗本紀)六月開封府言尉氏縣惠民河決遣使督
視完塞(宋史河渠志/)
宋眞宗大中祥符二年四月陳州言州地洿下苦積潦
歳有水患請自許州長葛縣浚減水河及補棗村舊河
以入蔡河從之八月汴水漲溢自京至鄭州浸道路詔
選使乗傳減汴口水勢旣而水減阻滯漕運復遣浚汴
口(宋史河/渠志)是年八月丙戌京東惠民河溢居民避水所
過津渡戒有司勿算九月甲子浚汴口(宋史眞/宗本紀)是年十
月京畿惠民河決壞民田(宋史五行志/)
宋眞宗大中祥符四年八月大名府御河溢合流壞府
城害田人多溺死(宋史五行志/)
宋眞宗大中祥符五年八月庚戌淮南旱減運河水灌
民田仍寛租限州縣不能存恤致民流亡者罪之(宋史/眞宗)
(本紀至大哉王者之政仁恩普/  徧  今讀之猶令人雪涕)
宋眞宗大中祥符七年六月河南府洛水漲(宋史五行志/)
宋眞宗大中祥符八年六月詔自今後汴水添漲及七
尺五寸即遣禁兵三千沿河防䕶八月太常少卿馬元
方請浚汴河中流闊五丈深五尺可省修堤之費即詔
遣使計度修浚使還上言泗州西至開封府界岸開厎
平水勢薄不假開浚請止自泗州夾岡用功八十六萬
五千四百三十八以宿亳丁夫充計減工七百三十一
萬仍請于沿河作頭踏道僻岸其淺處為鉅牙以束水
勢使其後成河道止用河淸下卸卒就未放春水前令
逐州長吏令佐督役自今汴河淤澱可三五年一浚又
於中牟滎澤縣各置開減水河並從之(宋史河渠志/)
宋眞宗大中祥符九年知許州石普請于大流堰穿渠
置二斗門引沙河以漕京師遣使按視四月詔遣中使
至惠民河䂓畫置壩子以通舟運(宋史河渠志/)
宋眞宗天禧元年九月甲寅詔能拯救汴渠覆溺者給
賞或溺者貧者以官錢給之十二月壬辰遣使縁汴
河收瘞流尸(宋史眞宗本紀/)
宋眞宗天禧二年八月乙夘詔畎索河水入金水河(宋/史)
(眞宗/本紀)是年江淮發運使賈宗言諸路歳漕自眞陽入
淮汴歴堰者五糧載煩於剥卸民力罷於牽挽官私船
艦由此速壞今議開揚州古河繚城南接運渠毁龍舟
新興茱萸三堰鑿近堰漕路以均水勢歳省官費十數
萬功利甚厚詔屯田郎中梁楚閣門祗候李居中按視
以爲當然明年役旣成而水注新河與二堰平漕船無
阻公私大便(宋史河渠志/)
宋眞宗天禧三年六月癸未浚淮南漕渠廢三堰(宋史/眞宗)
(本/紀)薛奎字宿藝正平人為江淮制置發運使疏漕河廢
三堰以便餉運進吏部員外郎(宋史薛/奎傳)是年十二月都
官員外郎鄭希甫言汴河兩岸皆是陂水廣浸民田隄
脚並無流泄之處今汴河南省自明河接澳入淮望詔
轉運使䂓度以聞(宋史河渠志/)
宋眞宗天禧四年正月丙寅開揚州運河(宋史真宗本紀/)
王臻擢淮南轉運副使時發運使建議濬淮南漕渠廢
諸堰臻言揚州召伯堰實謝安為之人思其功以比召
伯不可廢也濬渠亦無所益召為三司度支判官而發
運司卒濬渠以通漕臻坐前异議降監察御史知睦州
(宋史王臻傳/)
崔立字本之鄢陵人天禧中知江陰軍開橫河六十里
通運漕累遷太常寺少卿(宋史崔立傳/)
陳知微歴京東轉運副使決古廣濟河通運路罷夾黄
河歳減夫役數萬計遷右司諫(宋史陳知微傳/)
劉湜為鹽鐵副使兼領河渠事汴水絶鑿河陰新渠通
漕運如故(宋史劉湜傳/)
徐起徙江東轉運使請開長淮舊浦以便漕運(宋史徐/)
(起傳/)
張君平管勾汴口建言歲開汴口當擇其地則水湍駛
而無留沙歳可省功有百餘萬又請沿河縣植榆栁爲
令佐使臣課最及瘞汴河流屍悉從其言(宋史張君平/)
(傳/)
宋仁宗天聖二年春二月庚午遣内臣收瘞汴口流屍
仍祭奠之(宋史仁/宗本紀)二月崇儀副使廵䕶惠民河田承說
獻議重修許州合流鎭大河堰斗門剏開減水河通漕
省迂路五百里詔遣使按視以聞(宋史河渠志/)
宋仁宗天聖三年汴流淺特遣使疏河注口四年大漲
隄危衆情恟恟詔度京城西賈陂岡地洩之于䕶龍河
(宋史河渠志/)
宋仁宗天聖四年五月已酉復陜西永豐渠以通解鹽
(宋史仁/宗本紀)閏五月陜西轉運使王博文等言準敕相度開
治解州安邑縣至白家場永豐渠行舟運鹽經久不至
勞民按此渠自後魏正始二年都水校尉元清引平坑
水西入黃河以運鹽故號永豐渠周齊之間渠遂廢絶
隋大業中都水監姚暹決堰濬渠自陜郊西入解縣民
賴其利及唐末至五代亂離迄今湮没水甚淺涸舟檝
不行詔三司相度以聞(宋史河/渠志)是年汴水溢決陳留隄
又決京城西賈陂入䕶龍河以殺其勢(宋史五/行志)王曽以
門下侍郎兼戸部尚書天聖四年夏大雨傳言汴口決
水且大至都人恐欲東奔帝問曾曾曰河決奏未至第
民間妖言爾不足慮也巳而果然(宋史王曽傳/)
宋仁宗天聖五年八月都大廵䕶惠民河王克基言先
準宣惠民京索河水淺小縁出源西京鄭許州界惠民
河下合橫溝白鴈溝京索河下合西河湖河雙河欒霸
河丈八溝各為民間截水蒔稻灌園宜令州縣廵察(宋/)
(史河渠志/)
宋仁宗天聖六年七月尚書駕部員外郎閻貽慶言五
丈河下接濟州之合蔡鎭通利梁山濼近者大河決蕩
溺民田壞道路合蔡而下漫散不通舟請治五丈河入
夾黃河因詔貽慶與水官李守忠䂓度計功料以聞
是年勾當汴口康德輿言行視陽武橋萬勝鎭宜存斗
門其梁固斗門三宜廢去祥符界北岸請為别竇分減
溢流而勾當汴口王中庸欲増置孫村之石限悉從其
請(宋史河/渠志)高化遷蜀州團練使天聖六年夏大雨命䕶
汴隄夜馳至城西隄欲壞督守兵負土不能過時夏守
恩方典軍積材朩城隅化盡取以塞隄乃得無患仁宗
嘉之進神龍衛四廂都指揮使(宋史高化傳/)
宋仁宗天聖七年康德輿言修河芟地為並灘農戸所
侵詔限一月使自實檢括以還縣官　是年王克基言
按舊制蔡河斗門棧板須依時啓閉調停水勢(宋史河/渠志)
康德輿天聖中遷内殿崇班河陰兵馬都監建沿汴斗
門以節水會積雨汴水將溢徳輿請自京西𨗳水入䕶
龍河水得不溢(宋史康德輿傳/)
張綸除江淮制置發運副使築漕河隄二百里於高郵
北旁錮巨石為十䃮以洩橫流泰州有捍海堰延袤百
五十里久廢不治歳患海濤冒民田綸方議修復論者
難之以為濤患息而蓄潦之患興矣綸曰濤之患十九
而潦之患十一獲多而忘少豈不可耶表三請願身自
臨役命兼權知泰州卒成堰復逋戸二千六百州民利
之為立生祠居淮南六年累遷文思使昭州刺史綸有
材畧所至興利除害為人恕喜施予在江淮見漕卒凍
餒道死者衆歎曰此有司之過非所以體上仁也推奉
錢市襦千數衣不能自存者(宋史張綸傳/)
　淮南漕渠築埭以蓄水不知始何時舊傳召伯埭謝
　公所為按李翺來南録唐時猶是流水不應謝公時
　巳作此埭天聖中監眞州排岸司右侍禁陶鑑始議
　為復閘節水以省舟船過埭之勞是時工部郎中方
　仲荀文思使張綸為發運副使表行之始為真州閘
　歳省冗卒五百人雜費百二十五萬運舟舊法舟載
　米不過三百石閘成始為四百石船其後所載浸多
　官船至七百石私船受米八百餘囊囊二石自後北
　神召伯龍舟茱萸諸埭相次廢革至今為利予元豐
　中過眞州江亭後糞壤中見一卧石乃胡武平為水
　閘記畧叙其事而不甚詳具(夢溪茟談/)
宋仁宗景祐元年閏六月甲子泗州淮汴溢(宋史五行志/)
宋仁宗慶歴元年三月汴流不通(宋史五行志/)
宋仁宗慶歴四年三月省廣濟河歳漕軍儲二十萬石
(宋史仁宗本紀/)
宋仁宗皇祐元年二月甲戌河北黃御二河決並注于
乾寜軍河朔頻年水災(宋史五行志/)
宋仁宗皇祐三年(宋史仁宗本紀/五行志作二年)是年命使詣中牟治
堤明年八月河涸舟不通令河渠司自口浚治歲以為
常舊制水増七尺五寸則京師集楚兵八作排岸兵負
土列河上以防河滿五日賜錢以勞之曰特支而或數
漲數防又不及五日而罷則軍士屢疲而賜予不及是
歳七月始制防河兵日給錢薄其數才比特支十分之
一軍士便之明年遣使行河相利害(宋史河渠志/)
楊佐遷河陰發運判官幹當河渠司皇祐中汴水殺溢
不常漕舟不能屬佐度地鑿瀆以通河流於是置都水
監命佐以鹽鐵判官同判京城地勢南下涉夏秋則苦
霖潦佐開永濟河疏溝澮出野外自是水患息又議治
孟陽河議者謂不便佐言國初歳轉京東粟數十萬今
所致亡幾倘不濬復舊跡後將廢矣乃從其䇿出為江
淮發運使孟陽之役調民七八千夷邱墓百數怨聲盈
塞詔開封鞠治官吏獨舍佐不問糾察刑獄劉敞請加
貶黜不聽召為鹽鐵副使(宋史楊佐傳/)
郭諮嘗謂作汴乗素河三十六陂之流危京師請自鞏
西山七里店孤株嶺下鑿七十里𨗳洛入汴可以四時
行運詔都水監楊佐同往計度歸未及論功卒(宋史郭/)
(諮傳/)
陳襄知常州運渠橫遏震澤積水不得北入江爲常蘇
二州病襄度渠之丈尺與民田步畆定其數授以浚法
未幾遂削望亭古堰水不復積入為開封推官(宋史陳/襄傳)
　(按襄以富弼入相薦為秘閣校/理知常州弼相在至和二年)
王素知開封府至和二年秋大雨蔡河裂水入城詔軍
吏障朱雀門素曰皇上不豫兵民廬舍多覆壓衆心怦
怦然奈何更塞門以動衆違詔止其役水亦不害(宋史/)
(王素傳/)
　
　
　
　
　
　
　行水金鑑卷九十五
欽定四庫全書
　行水金鑑巻九十六
　　　　　　　　　　江南按察使傅澤洪撰
　　運河水
宋仁宗嘉祐元年九月癸卯自京至泗州置汴河木岸
(宋史仁宗本紀/)
宋仁宗嘉祐三年正月戊戌鑿永通河　秋七月丙子
詔廣濟河溢遣官行視民田(宋史仁/宗本紀)正月開京城西葛
家岡新河以有司言至和中大水入京城請自祥符縣
界葛家岡開生河直城南好草陂北入惠民河分注魯
溝以紓京城之患(宋史河/渠志)司馬旦知宜興縣時王安石
守常州開運河調夫諸縣旦言役夫而亟民有不勝則
其患非徒不可就而已請令諸縣歲遞一役雖緩必成
安石不聽秋大霖雨民苦之多自經死役竟罷(宋史司/馬旦傳)
　(按王安石知常州在/嘉祐三年見本傳)
陜西諸州菽粟自黄河三門沿流入汴以達京師嘉祐
四年罷所運菽減漕船三百艘自是歲漕三河而巳(宋/)
(史食貨志/)
宋仁宗嘉祐六年汴水淺澀常稽運漕都水奏河自應
天府抵泗州直流湍駛無所阻惟應天府上至汴口或
岸闊淺漫宜限以六十步闊於此則為木岸狹河扼束
水勢令深駛梢伐岸木可足也遂下詔興役而衆議以
為未便宰相蔡京奏祖宗時已嘗狹河矣俗好沮敗事
宜勿聽役即半岸木不足募民出雜梢岸成而言者始
息舊曲灘漫流多稽留覆溺處悉為駛直平夷操舟往
來便之(宋史河渠志/)
余良肱改知明州朝廷方治汴渠留提舉汴河司汴水
澱淤流且緩執政主狹河議良肱謂善治水者不與水
爭地方冬水涸宜自京左浚治以及畿右三年可使水
復行地中弗聽又議伐汴隄木以資狹河良肱言自泗
至京千餘里江淮漕卒接踵者行多病暍藉䕃以休又
其根盤錯與隄為固伐之不便屢爭不能得乃請不與
其事執政雖怒竟不為屈改太常少卿知潤州(宋史余/)
(良肱傳/)
符惟忠提㸃開封府界縣鎮公事惠民河與刁河合流
嵗多決溢害民田惟忠自宋樓鎮碾灣横隴村置二斗
門殺水勢以接鄭河圭河自是無復有水患陜西用兵
除涇原路兵民鈐轄兼知涇州三司使鄭戩奏留都大
管勾汴河使建議以為渠有廣狹若水闊而行緩則沙
伏而不利於舟請即其廣處束以木岸三司以為不便
後卒用其議再遷西上閣門副使(宋史符惟忠傳/)
張方平自益州召為三司使建言國家都陳留當四通
五達之道非若雍谷有山川足恃特倚重兵以立國耳
兵恃食食恃漕運以汴為主汴帶引淮江利盡南海天
聖巳前歳調民浚之故水行地中其後淺妄者爭以裁
減役費為功汴日以塞今仰而望焉是利尺寸而喪丘
山也乃畫上十四䇿富弼讀其奏漏盡十刻帝稱善弼
曰此國計大本非常奏也悉如其說行之遷尚書左丞
(宋史張方平傳/)
包拯字希仁合肥人知開封府中宦勢族築園榭侵惠
民河以故河塞不通適京師大水拯乃悉毁去或持地
劵自言有偽增歩數者皆審驗劾奏之遷諫議去(宋史/)
(包拯傳/)
王守䂓明道時遷入内殿頭選治京城水決汴河於公
賈村決蔡河於四里橋水患以息加帶御器械(宋史王/)
(守䂓傳/)
鍾離瑾為江淮制置發運使殿直王乙者請自揚州召
伯埭東至𤓰州浚河百二十里以廢二埭詔瑾䂓度以
工大不可就止置牐召伯埭旁人以為利(宋史鍾離瑾/)
(傳/)
馬仲甫廬江人為度支判官内侍楊永徳言漕舟淮汴
間惟水遞鋪為便詔仲甫偕往證可否還言其害十餘
條議遂格繇戸部判官為發運使自淮隂經泗上浮長
淮風波覆舟歲罹其患仲甫建議鑿洪澤渠六十里漕
者便之拜天章閣待制知瀛州(宋史馬仲甫傳/)
王琪知潤州轉運使欲浚常潤漕河琪陳其不便詔寢
役而後議者卒請廢古城埭破古函管而浚之河反狹
舟不得方行公私交病徙知江寧(宋史王琪傳/)
鄭向為兩浙轉運副使疏潤州蒜山漕河抵於江人以
為便(宋史鄭向傳/)
周湛徙京西路鄧州美陽堰歲役工數十萬溉州縣職
田而利不及民湛奏罷之(宋史周湛傳/)
徐的為淮南江浙荆湖制置發運副使奏通泰州海安
如臯縣漕河詔未下的以便宜調兵夫浚治之出滯鹽
三百萬計得錢八百萬緡遂為制(宋史徐的傳/)
李師中提㸃廣西刑獄桂州靈渠故通漕歲久石窒舟
滯師中即焚石鑿而通之(宋史李師中傳/)
賈逵為歩軍副都指揮使都城西南水暴溢注安上門
都水監以急變聞英宗遣逵督護亟囊土塞門水乃止
議者欲穴隄以洩其勢逵請觀水所行諭居民徙髙避
水然後決之遷馬軍副都指揮使(宋史賈逵傳/)
劉彛從胡瑗學瑗稱其善治水神宗擇水官以彛悉東
南水利除都水丞久雨汴漲議開長城口彛請但啟楊
橋斗門水即退為兩浙轉運判官知處州(宋史劉彛傳/)
　李禹卿判蘇州築隄太湖八十里為渠益漕運又蓄
　水溉田千餘頃(江南通志/)
宋神宗熙寧元年十月詔杭之長安秀之杉青常之望
亭三堰監護使臣並以管幹河塘繫銜常同所屬令佐
巡視修固以時啟閉從提舉兩浙開修河渠胡淮之請
也(宋史河渠志/)
滹沱河源於西山由真定深州乾寧與御河合流神宗
熙寧元年河水漲溢詔都水監河北轉運司疏治六年
深州祁州永寧軍修新河八年正月發夫五千人并胡
盧河増治之(宋史河渠志/)
御河源出衛州共城縣百門泉自通利乾寧入界河達
於海神宗熙寧二年九月劉彛程昉言二股河北流今
已閉塞然御河水由冀州下流尚當疏𨗳以絶河患先
是議者欲恩州武城縣開御河約二十里入黄河北流
故道下五股河故命彛昉相度而通判冀州王庠謂第
開見行流處下接胡盧河尤便近彛等又奏如庠言雖
於河流為順然其間漫淺沮洳費工尤多不若開烏欄
隄東北至大小流港横截黄河入五股河復故道尤便
遂命河北提舉糴便糧草皮公弼提舉常平王廣廉按
視二人議協詔調鎮趙邢洺磁相州兵夫六萬濬之以
寒食後入役(宋史河渠志/)
宋神宗熙寧二年三月甲申先是凌民瞻建議廢吕城
堰又即望亭堰置牐而不用及因濬河隳敗古涇函石
牐石䃮河流益阻百姓勞弊至是民瞻等貶降有差(宋/史)
(河渠/志)是年閏十一月庚子濬御河(宋史神宗本紀/)
宋神宗熙寧三年正月韓琦言河朔累經災傷雖得去
年夏秋一稔瘡痍未復而六州之人奔走河役逺者十
一二程近者不下七八程比常歲勞費過倍兼鎮趙兩
州舊以次邊未嘗差夫一旦調發人心不安又於寒食
後入役比滿一月正妨農務詔河北都轉運使劉庠相
度如可就寒食前入役即亟興工仍相度最逺州縣量
減差夫而輟修塘隄兵千人代其役二月𤦺又奏御河
漕運通流不宜減大河夫役於是止令樞宻院調兵三
千并都水監卒二千三月又益發壯城兵三千仍詔提
舉官程昉等促迫功限六月河成詔昉赴闕遷宫苑副
使(宋史河渠志/)
宋神宗熙寧四年創開訾家口日役夫四萬饒一月而
成纔三月巳淺澱乃復開舊口役萬工四日而水稍順
有應舜臣者獨謂新口在孤柏嶺下當河流之衝其便
利可常用勿易水大則泄以斗門水小則為輔渠於下
流以益之安石善其議　七月程昉請開宋家等隄畎
水以助漕運八月三班借職楊琰請増置上下壩牐蓄
水以備淺涸詔琰掌其事(宋史河渠志/)
宋神宗熙寧五年先是宣徽北院使中太一宫使張方
平嘗論汴河曰國家漕運以河渠為主國初浚河渠三
道通京城漕運自後定立上供年額汴河斛斗六百萬
石廣濟河六十二萬石惠民河六十萬石廣濟河所運
止給太康咸平尉氏等縣軍糧而巳惟汴河專運粳米
兼以小麥此乃太倉蓄積之實今仰倉於官廩者不惟
三軍至於京師士庶以億萬計大半待飽於軍稍之餘
故國家於漕事至急至重然則汴河乃建國之本非可
與區區溝洫水利同言也近歲巳罷廣濟河而惠民河
斛斗不入太倉大衆之命惟汴河是頼今陳說利害以
汴河為議者多矣臣恐議者不巳屢作改更必致汴河
日失其舊國家大計殊非小事願陛下特回聖鑒深賜
省察留神逺慮以固基本方平之言為王安石發也(宋/)
(史河渠志/)
宋神宗熙寜六年都水監丞侯叔獻請儲三十六陂及
京索二水為源倣真楚州開平河置牐則四時可行舟
因廢汴渠帝曰白溝功料易耳第汴渠歲運甚廣河北
陜西資焉又京畿公私所用良材皆自汴口而至何可
遽廢王安石曰此役茍成亦無窮之利也當别為漕河
引黄河一支乃為經久馮京曰若白溝成與汴蔡皆通
漕為利誠大恐汴終不可廢帝然之詔劉璯同叔獻覆
視八月都水監言白溝自濉河至於淮八百里乞分三
年興修其廢汴河俟白溝畢功别相視仍請發榖熟淤
田司并京東汴河所隸河清兵赴役從之　是年夏都
水監丞侯叔獻乞引汴水淤府界閒田安石力主之水
既數放或至絶流公私重舟不可盪有閣折者帝以人
情不安嘗下都水分析并詔三司同府界提㸃官往視
十一月范子竒建議冬不閉汴口以外江綱運直入汴
至京廢運般安石以為然詔汴口官吏相視卒用其說
是後高麗入貢令泝汴赴闕　九月戊辰將作監尚宗
儒言議者請置蔡河木岸計功頗大詔修固土岸(宋史/)
(河渠志/)
　熙寧中濉陽界中發汴隄淤田汴水暴至隄防頗壞
　陷將毁人力不可制都水丞侯叔獻時蒞其役相視
　其上數十里有一古城急發汴隄注水入古城中下
　流遂涸急使人治隄陷次日古城中水盈汴流復行
　而隄陷巳完矣徐塞古城所決内外之水平而不流
　瞬息可塞衆皆伏其機敏(夢溪筆談/)
宋神宗熙寧七年正月都水監言自盟河畎𨗳汴南諸
水近者失於疏浚為害甚大於是輟夫修治而白溝之
役廢初王安石欲罷白溝修汴南水利帝曰人多以白
溝不可為而卿獨見可為安石曰果不可為罷之誠宜
若可為即俟時為之何必計校人言也　是年春河水
壅溢積潦敗隄八月御史盛陶謂汴河開兩口非便命
同判都水監宋昌言視兩口水勢檄同提舉汴口官王
琉琉言訾家口水三分輔渠七分昌言請塞訾家口而
留輔渠時韓絳呂惠卿當國許之　是年趙濟言河淺
廢運自此物賤傷農宜議興復以便公私詔張士澄楊
琰修治八月都提舉汴河隄岸司言欲與通津門汴河
岸東城裏三十歩内開河下通廣濟以便行運從之(宋/)
(史河渠志/)
宋神宗熈寧八年春王安石再相叔獻言昨疏浚汴河
自南京至泗州槩深三尺至五尺惟虹縣以東有礓石
三十里餘不可疏浚乞募民開修詔檢計工糧以聞七
月叔獻又言歲開汴口作生河侵民田調夫役今惟用
訾家口減人夫物料各以萬計乞減河清一指揮從之
未幾汴水大漲至深一丈二尺於是復請權閉汴口
是年詔京西運米於河北於是侯叔獻請因丁字河故
道鑿隄置牐引汴水於蔡以通舟運不可行尋廢十月
詔都水監展惠民河欲便修城也　是年又遣楊琰同
陳祐甫因汴河置滲水塘又自孫賈斗門置虛隄及滲
水入西賈陂由減水河注霧澤陂皆為河之上源　程
昉與劉璯言衛州沙河湮没宜自王供埽開浚引大河
水注之御河以通江淮漕運仍置斗門以時啟閉其利
有五王供危急免河勢變移而别開口地一也漕舟出
汴横絶沙河免大河風濤之患二也沙河引水入於御
河大河漲溢沙河自有限節三也御河漲溢有斗門啟
閉無衝注淤塞之弊四也德博舟運免數百里大河之
險五也一舉而五利附焉請發卒萬人一月可成從之
(宋史河/渠志)是年六月丙午釃汴水入蔡河以通漕(宋史神/)
(宗本紀/)
宋神宗熈寧九年詔以原額漕粟京東仍修壩牐為啟
閉之節　三月詔遣官修廣濟河壩牐　七月提轄修
京城所請引霧澤陂水至咸豐門合京索河由京索簽
入副隄河下合惠民都水監謂不若於順天門外簽直
河身及於染院後簽入護龍河至咸豐門南復入京索
河實為長利從之　是年秋程昉奏御河畢工中書欲
論賞帝令河北監司案視保明大名安撫使文彦博覆
實十月彦博言去秋開舊沙河取黄河行運欲通江淮
舟楫徹於河北極邊自今春開口放水後來漲落不定
所行舟栰皆輕載有害無利枉費工料極多今御河上
源止是百門泉水其勢壯猛至衛州以下可勝三四百
斛之舟四時行運未嘗阻滯隄防不至高厚亦無水患
今乃取黄河水以益之大即不能吞納必致決溢小則
緩漫淺澀必致淤澱凡上下千餘里必難歲歲開浚况
此河穿北京城中利害易覩今始初冬巳見阻滯恐年
歲間反壞久來行運倘謂通江淮之漕則又不然自江
浙淮汴入黄河順流而下又合於御河大約歲不過一
百萬斛若自汴順流徑入黄河達於北京自北京和僱
車乘陸行入倉約用錢五六千緡却於御河裝載赴邊
城其省工役物料及河清衣糧之費不可勝計又去冬
外監丞欲於北京黄河新隄開置水口以通行運其策
尤疎此乃熙寧四年秋黄河下注御河之處當時朝廷
選差近臣督役修塞所費不貲大名恩冀之人至今瘡
痍未平今奈何反欲開口𨗳水耶都水監雖令所屬相
視而官吏恐忤建謀之官止作遷延回報謂俟修固御
河隄防方議開置河口况御河隄道僅如蔡河之類若
欲吞納河水須如汴岸増修猶恐不能制蓄乞别委清
彊官相視利害并議可否又言今之水官尤為不職容
易建言僥倖恩賞朝廷便為主張中外莫敢異議事若
不效都無譴罸臣謂更當選擇其人不宜令狂妄輩横
費生民膏血已而都水監言運河乞置雙牐例放舟船
實便與彦博所言不同十二月命知制誥熊本與都水
監河北轉運司官相視本奏河北州軍賞給茶貨以至
應接沿邊𣙜場要用之物並自黄河運至黎陽出卸轉
入御河費用止於客軍數百人添支而已向者朝廷曽
賜米河北亦於黎陽或馬陵道口下卸倒裝轉致費亦
不多昨因程昉等擘畫於衛州西南循沙河故迹決口
置牐鑿隄引河以通江淮舟楫而實邊郡倉廩自興役
至畢凡用錢米工料二百萬有竒今後每歲用物料一
百一十六萬廂軍一千七百餘人約費錢五萬七千餘
緡開河行水纔百餘日所過船栰六百二十五而衛州
界御河淤淺巳及三萬八千餘歩沙河左右民田淹浸
者幾千頃所免租稅二千貫石有餘有費無利誠如議
者所論然尚有大者衛州居御河上游而西南當王供
向著之㑹所以捍黄河之患者一隄而巳今穴隄引河
而置牐之地纔及隄身之半詢之土人云自慶厯八年
後大水七至方其盛時游波有平隄者今河流安順三
年矣設復礬水暴漲則河身乃在牐口之上以湍悍之
勢而無隄防之阻泛濫衝溢下合御河臣恐墊溺之禍
不特在乎衛州而瀕御河郡縣皆罹其患矣夫此河之
興一歲所濟船栰其數止此而萌每歲不測之患積無
窮不貲之費豈陛下所以垂世裕民之意哉臣博采衆
論究極利病咸以謂葺故隄堰新口存新牐而勿治庶
可以消淤澱決溢之患而省無窮之費萬一他日欲由
此河轉粟塞下則暫開亟止或可紓飛輓之勞未幾河
果決衛州　十月詔都水度量疏濬汴河深淺仍記其
地分(宋史河/渠志)是年四月戊戌復廣濟河漕　九月戊午
浚汴河(宋史神宗本紀/)
宋神宗熙寧十年范子淵請用濬川杷以六月興工自
謂功利灼然請候今冬疏浚畢將杷具舟船等分給逐
地分使臣於閉口之後檢量河道淤澱去處至春水接
續疏𨗳大抵皆無甚利巳而清汴之役興(宋史河渠志/)
　國朝汴渠發京畿輔郡三十餘縣夫歲一浚祥符中
　閤門祇候使臣謝德權領治京畿溝洫權借浚汴夫
　自爾後三歲一浚始令京畿民官皆兼溝洫河道以
　為常職久之治溝洫之工漸弛邑官徒帶空名而汴
　渠有二十年不浚歲歲堙澱異時京師溝渠之水皆
　入汴舊尚書省都堂壁記云疏治八渠南入汴水是
　也自汴流堙澱京城東水門下至雍丘襄邑河底皆
　高出隄外平地一丈二尺餘自汴隄下瞰民居如在
　深谷熙寧中議改疏洛水入汴予嘗因出使按行汴
　渠自京師上善門量至泗州淮口凡八百四十里一
　百三十歩地勢京師之地比泗州凡高十九丈四尺
　八寸六分於京城東數里白渠中穿井至三丈方見
　舊底驗量地勢用水平望尺量之不能無小差汴渠
　隄外皆是出土故溝水令相通時為一堰節其水候
　水平其上漸淺涸則又為一堰相齒如階陛乃量堰
　之上下水面相高下之數㑹之乃得地勢高下之實
　(夢溪筆談/)
孫洙知海州方春旱發運使調民浚漕渠以通鹽河洙
持之不下三上奏乞止其役(宋史孫洙傳/)
劉𤦺為侍御史浙西開漕渠役甚小使者張大其事以
功遷官言者論其非詔𤦺就劾官吏人人惴恐𤦺但按
首謀二人而已(宋史劉𤦺傳/)
宋神宗元豐元年五月西頭供奉官張從惠復言汴口
歲開閉修隄防通漕纔二百餘日往時數有建議引洛
水入汴患黄河囓廣武山須鑿山嶺十數丈以通汴渠
功大不可為去年七月黄河暴漲水落而稍北距廣武
山麓七里退灘高闊可鑿為渠引洛入汴范子淵知都
水監丞畫十利以獻又言汜水出玉仙山京水出嵩渚
山合洛水積其廣深得二千一百三十六尺視今汴流
尚贏九百七十四尺以河洛湍緩不同得其贏餘可以
相補猶慮不足則旁隄為塘滲取河水每百里置木牌
一以限水勢兩旁溝湖陂濼皆可引以為助禁伊洛上
源私引水者大約汴舟重載入水不過四尺今深五尺
可濟漕運起鞏縣神尾山至士家隄築大隄四十七里
以捍大河起沙谷至河隂縣十里店穿渠五十二里引
洛水屬於汴渠疏奏上重其事遣使行視(宋史河渠志/)
宋神宗元豐二年正月使還以為工費浩大不可為上
復遣入内供奉宋用臣還奏可為請自任村沙谷口至
汴口開河五十里引伊洛水入汴河每二十里置束水
一以芻楗為之以節湍急之勢取水深一丈以通漕運
引古索河為源注房家黄家孟家三陂及三十六陂高
仰處瀦水為塘以備洛水不足則決以入河又自汜水
闗北開河五百五十歩屬於黄河上下置牐啟閉以通
黄汴二河船筏即洛河舊口置水澾通黄河以泄伊洛
暴漲古索河等暴漲即以魏樓滎澤孔固三斗門泄之
計工九十萬七千有餘仍乞修護黄河南隄埽以防侵
奪新河從之三月庚寅以用臣都大提舉𨗳洛通汴四
月甲子興工遣禮官祭告河道侵民塚墓給錢徙之無
主者官為瘞藏六月戊申清汴成凡用工四十五日自
任村沙口至河隂縣瓦亭子并凡水闗北通黄河接運
河長五十一里兩岸為隄總長一百三里引洛水入汴
七月甲子閉汴口徙官吏河清卒於新洛口戊辰遣禮
官致祭十一月辛未詔差七千人赴汴口開修河道(宋/史)
(河渠/志)是年三月庚寅疏汴洛(宋史神宗本紀/)
　是年浚淮南運河自召伯堰至儀真十四節(玉海/)
宋神宗元豐三年二月宋用臣言洛水入汴至淮河道
漫闊多淺澀乞狹河六十里為二十一萬六千歩詔四
月興役五月癸亥罷草屯浮堰(宋史河渠志/)
宋神宗元豐四年正月北外都水丞陳祐甫言滹沱自
熙寧八年以後汎濫深州諸邑為患甚大諸司累相度
不決謂其下流舊入邊呉宜子淀最為便順而屯田司
懼填淤塘濼煩文往復無所適從昨差官計之若障入
胡盧河約用工千六百萬若治程昉新河約用工六百
萬若依舊入邊呉等淀約用工二十九萬其工費固巳
相逺乞嚴立期㑹定歸一䇿詔河北屯田轉運司同北
外都水丞司相視五年八月癸酉前河北轉運副使周
革言熙寧中程昉於真定府中渡創繫浮梁増費數倍
既非形勢控扼請歲八九月易以板橋至四五月防河
即拆去權用船渡從之(宋史河渠志/)
　
　
　
　
　
　
　行水金鑑巻九十六
欽定四庫全書
　行水金鑑巻九十七
　　　　　　　　　　江南按察使傅澤洪撰
　　運河水
宋神宗元豐五年三月癸亥罷廣濟輦運司移上供物
自淮揚軍界入汴以清河輦運司為名命張士澄都大
提舉七月御史王植言廣濟安流而上與清河泝流入
汴逺近險易較然廢之非是詔監司詳議　提舉河北
黄河隄防司言御河狹隘隄防不固不足容大河分水
乞令綱運轉入大河而閉截徐曲既從之矣明年戸部
侍郎蹇周輔復請開撥以通漕運及令商旅舟船至邊
是時每有一議朝廷輒下水官相度或作或輟迄莫能
定大抵自小呉埽決大河北流御河數為漲水所冒亦
或湮没　金水河透水槽阻礙上下汴舟遣宋用臣按
視請自板橋别為一河引水北入于汴後卒不行乃由
副隄河入于蔡以源流深逺與永安青龍河相合故賜
名曰天源先是舟至啟槽頗滯舟行既𨗳洛通汴遂自
城西超字坊引洛水由咸豐門立堤凡三千三十歩水
遂入禁中而槽廢　三月宋用臣言金水河透水槽阻
礙上下汴舟宜廢撒從之　十月狹河工畢(宋史河渠/)
(志/)
神宗𨗳洛通汴而主者遏絶洛水不使入城中洛人頗
患苦之彦博因中使劉惟簡至洛語其故惟簡以聞詔
令通行如初遂為洛城無窮之利(宋史文彦博傳/)
王存元豐五年遷龍圖閣直學士知開封府京師並河
居人盗鑿汴隄以自廣或請令培築復故又按民廬侵
官道者使撤之二謀出自中人既有詔矣存曰此吾職
也入言之即日弛其役都人驩呼相慶進樞宻直學士
(宋史王存傳/)
宋神宗元豐六年正月戊辰開龜山運河二月乙未告
成長五十七里闊十五丈深一丈五尺初發運使許元
自淮隂開新河屬之洪澤避長淮之險凡四十九里久
而淺澀熈寧四年皮公弼請復濬治起十一月壬寅盡
明年正月丁酉而畢人便之至是發運使羅拯復欲自
洪澤而上鑿龜山裏河以達於淮帝深然之㑹發運使
蔣之竒入對建言上有清汴下有洪澤而風浪之險止
百里淮邇歲溺公私之載不可計凡諸道轉輸涉湖行
江巳數千里而覆敗於此百里間良為可惜宜自龜山
蛇浦下屬洪澤鑿左肋為複河取淮為源不置堰牐可
免風濤覆溺之患帝遣都水監丞陳祐甫經度祐甫言
往年田棐任淮南提刑嘗言開河之利其後淮隂至洪
澤竟開新河獨洪澤以上未克興役今既不用牐蓄水
惟隨淮面髙下開深河底引淮通流形勢為便但工費
浩大帝曰費雖大利亦博矣祐甫曰異時淮中歲失百
七十艘若捐數年所損之費足濟此役帝曰損費尚小
如人命何乃調夫十萬開治既成命之竒撰記刻石龜
山後至建中靖國初之竒同知樞宻院奏淮水浸淫衝
刷隄岸漸成墊缺請下發運司及時修築自是歲以為
常　八月范子淵又請于武濟山麓至河岸并嫩灘上
修隄及壓埽隄又新河南岸築新隄計役兵六千人二
百日成開一直河長六十三里廣一百尺深一丈役兵
四萬二千人期五月成從之十月都提舉司言汴水増
漲京西四斗門不能分減致開決隄岸今近京惟孔固
斗門可以泄水下入黄河若孫賈斗門雖可泄入廣濟
然下尾窄狹不能盡吞宜於萬勝鎭舊減水河汴河北
岸修立斗門開淘舊河創開生河一道下合入刁馬河
役夫一萬三千六百四十三人一月畢工詔從其請仍
作二年開修(宋史河/渠志)閏月丙戌汴水溢(宋史神/宗本紀)蔣之竒
字頴叔宜興人擢江淮荆浙發運副使元豐六年漕粟
至京比常歲溢六百二十萬石錫服三品請鑿龜山左
肘至洪澤為新河以避淮險自是無覆溺之患詔置二
秩加直龍圖閣升發運使(宋史蔣之竒傳/)
宋神宗元豐七年四月武濟河潰八月詔罷營閉縱其
分流止護廣武三埽　都大提舉汴河隄岸司言京東
地富榖粟可漕獨患河澀若因修京城令役兵近汴穴
土使之成渠就引河水注之廣濟則漕舟可通是一舉
而兩利也從之(宋史河/渠志)是年七月甲辰伊洛溢　十月
浚真楚運河(宋史神宗本紀/)
　元豐間彧先公為右史神考遣使治楚州新河戒之
　曰東南不慣興大役卿且為朕優恤兵民(朱彧蘋州/可談  先)
　(公謂朱/服也)
宋哲宗元祐元年閏二月辛亥右司諫蘇轍言近歲京
城外創置水磨因此汴水淺澀阻隔官私舟船其東門
外水磨下流汗漫無歸浸損民田一二百里幾敗漢髙
祖墳頼陛下仁聖惻怛親發德音令執政共議營救尋
詔畿縣於黄河春夫外更調夫四萬開自盟河以疏洩
水患計一月畢工然以水磨供給京城内外食茶等其
水止得五月閉斷以此工役重大民間每夫日顧二百
錢一月之費計二百四十萬貫而汴水渾濁易至填淤
明年又須開淘民間歲歲不免此費聞水磨歲入不過
四十萬貫前戸部侍郎李定以此課利惑誤朝聽依舊
存留且水磨興置未久自前未有此錢國計何闕而小
人淺陋妄有靳惜傷民辱國不以為愧况今水患近在
國門而恬不為怪甚非陛下勤䘏民物之意而又減耗
汴水行船不便乞廢罷官磨任民磨茶三月轍又乞令
汴口以東州縣各具水匱所占頃畆每歲有無除放二
稅仍具水匱可與不可廢罷如決不可廢當如何給還
民田以免怨望八月辛亥轍又言昨朝㫖令都水監差
官具括中牟管城等縣水匱元浸壓者幾何見今積水
所占幾何退出頃畆幾何凡退出之地皆還本主水占
者以官地還之無田可還即給元直聖恩深厚棄利與
民所存甚逺然臣聞水所占地至今無可對還而退出
之田亦以廹近水匱為雨水浸淫未得耕鑿知鄭州岑
象求近奏稱自宋用臣興置水匱以來元未曽取以灌
注清汴水流自足不廢漕運乞仍廢水匱以便失業之
民十月遂罷水匱　詔斥祥符霧澤陂募民承佃増置
水匱又即宣澤門外仍舊引京索源河置槽架水流入
咸豐門皆以為廣濟淺澀之備三月三省言廣濟河輦
運近因言者廢罷改置清河輦運迂逺不便詔知棣州
王諤措置興復都水監亦言廣濟河以京索河為源轉
漕京東歲計今欲依舊即令於宣澤門外置槽架水流
入咸豐門裏由舊河道復廣濟河源以通漕運從之(宋/史)
(河渠/志)三月已卯復廣濟河輦運　冬始閉汴口(宋史哲/)
(宗本紀/)
宋哲宗元祐四年十二月京東轉運司言清河與江浙
淮南諸路相通因徐州呂梁百歩兩洪湍淺險惡多壞
舟楫由是水手牛驢撁戸盤剥人等邀阻百端商賈不
行朝廷巳委齊州通判滕希靖知常州晉陵縣趙竦度
地勢穿鑿今若開修月河石隄上下置牐以時開閉通
放舟船實為長利乞遣使監督興修從之　知潤州林
希奏復呂城堰置上下牐以時啟閉其後京口𤓰洲犇
牛皆置牐　是年冬御史中丞梁燾言嘗求世務之急
得𨗳洛通汴之實始聞其說則善及考其事則可懼竊
以廣武山之北即大河故道河常往來其間夏秋漲溢
每抵山下舊來洛水至此流入於河後欲𨗳以趨汴渠
乃乘河未漲就嫩灘之上峻起東西隄闢大河於隄北
攘其地以引洛水中間缺為斗門名通舟楫其實盜河
以助洛之淺涸也洛水本清而今汴常黄流是洛不足
以行汴而所以能行者附大河之餘波也増廣武三埽
之備竭京西所有不足以為支費其失無慮數百萬計
從來上下習為欺罔朝廷惑於安流之說稅屋之利恬
不為慮而不知新沙疎弱力不能制悍河水勢一薄則
濫漫潰散將使怒流循洛而下直冒京師是甘以數百
萬日増之費養異時萬一之患亦巳誤矣夫歲傾重費
以坐待其患何若折其奔衝以終除其害哉為今之計
宜復為汴口仍因大河一支啟閉以時還祖宗百年以
來潤國養民之賜誠為得䇿汴口復成則免廣武傾注
以長為京師之安省數百萬之費以紓京西生靈之困
牽大河水勢以解河北決溢之災便東南漕運以蠲重
載留滯之弊時節啟閉以除蹙凌打凌之苦通江淮八
路商賈大舶以供京師之饒為甚大之利者六此不可
忽也惟拆去兩岸舎屋盡廢僦錢為害者一而甚小所
謂損小費而成大利也臣之所言特其大略爾至於考
究本末措置纎悉在朝廷擇通習之臣付之無牽浮議
責其成功又言臣聞開汴之時大河曠歲不決蓋汴口
析其三分之水河流常行七分也自𨗳洛而後頻年屢
決雖洛口竊取其水率不過一分上下是河流常九分
也猶幸流勢卧北故潰溢北出自去歲以來稍稍卧南
此其可憂而洛口之作理須早計竊以開洛之役其功
甚小不比大河之上但闢百餘歩即可以通水三分既
永為京師之福又減河北屢決之害兼水勢既巳牽動
在於回河尤為順便非獨孫村之功可成澶州故道亦
有自然可復之理望出臣前章面詔大臣與本監及知
水事者按地形水勢具圖以聞不報至五年十月癸已
乃詔𨗳河水入汴(宋史河渠志/)
　汴河舊厎有石板石人以記其地里每歲興夫開𨗳
　至石板石人以為則歲有常役民未嘗病之而水行
　地中京師内外有八水口泄水入汴故京師雖大雨
　無復水患昔人之畫善矣偶張君平論京畿南京宿
　亳陳潁蔡等州積水以南京言之自南門二隄直抵
　東西二橋左右皆瀦澤也漁舠鳴榔如江湖君平請
　權借汴夫三年通泄積水於是諸郡守令等始帶溝
　洫河道三年而奏功凡瀦積之地為良田自是汴河
　夫借充他役而不復開𨗳至元祐五年實七十年又
　舊河並以木岸後人止用土筏棧子謂之外添裏補
　河身奔兊即外補之故河日加淺而水行地上矣(宋/)
　(王鞏聞見近録/)
臨安運河在城中者日納潮水沙泥渾濁一汛一淤比
屋之民委棄草壤因循填塞元祐中守臣蘇軾奏謂熙
寧中通判杭州時父老皆云苦運河淤塞率三五年常
一開濬不特勞役兵民而運河自州前至北郭穿闤闠
中蓋十四五里每將興工市肆洶動公私騷然自胥吏
壕砦兵級等皆能恐喝人戸或云當於某處置土某處
過泥水則居者皆有失業之憂既得重賂又轉而之他
及工役既畢則房廊邸舎作踐狼籍園圃隙地例成丘
阜積雨蕩濯復入河中居民患厭未易悉數若三五年
失開則公私壅滯以尺寸水行數百斛舟人牛力盡跬
歩千里雖監司使命有數日不能出郭者詢其所以頻
開屢塞之由皆云龍山浙江兩間泥沙渾濁積日稍久
便及四五尺其勢當然不足怪也尋剗刷捍江兵士及
諸色廂軍得一千人七月之間開濬茅山鹽橋二河各
十餘里皆有水八尺自是公私舟船通利三十年以來
開河未有若此深快者然潮水日至淤塞猶昔則三五
年間前功復棄今於鈐轄司前置一牐每遇潮上則暫
閉此牐候潮平水清復開則河過闤闠中者永無潮水
淤塞開淘騷擾之患詔從其請民甚便之(宋史河渠志/)
軾徙揚州舊發運司主東南漕法聽操舟者私載貨物
征商不得留難故操舟者輒富厚以官舟為家補其弊
漏且周船夫之乏故所載率皆速達無虞近歲一切禁
而不許故舟弊人困多盜所載以濟饑寒公私皆病軾
請復舊從之(宋史蘇軾傳/時元祐七年)
宋哲宗紹聖元年帝親政復召宋用臣赴闕七月辛丑
廣武埽危急壬寅帝語輔臣埽去洛河不逺須防漲溢
下灌京師明日乃詔都水監丞馮忱之相度築攔水簽
堤丁已帝諭執政曰河埽久不修昨日報洛水又大溢
注於河若廣武埽壞河洛為一則清汴不通矣京都漕
運殊可憂宜亟命呉安持王宗望同力督作茍得不壞
過此須圖久計丙寅呉安持言廣武第一埽危急決口
與清汴絶近縁洛河之南去廣武山千餘歩地形稍髙
自鞏縣東七里店至今洛口不滿十里可以别開新河
𨗳洛水近南行流地里至少用功甚微詔安持等再按
視之十一月李偉言清汴𨗳温洛貫京都下通淮泗為
萬世利自元祐以來屢危急而今嵗特甚臣相視武濟
山以下二十里名神尾山乃廣武埽首所起約置刺堰
三里餘就武濟河下尾廢堤枯河基址増修疏𨗳回截
河勢東北行留舊埽作遥堤可以紓清汴下注京城之
患詔宋用臣陳祐甫覆按以聞十二月甲午戸部尚書
蔡京言本部歲計皆藉東南漕運今年上供物至者十
無二三而汴口巳閉臣責問提舉汴河堤岸司楊琰乃
稱自元豐二年至元祐初八年之間未嘗塞也詔依元
豐條例明年正月庚戌用臣言元豐間四月𨗳洛通汴
六月放水四時行流不絶遇冬有凍即督沿河官吏伐
冰通流自元祐二年冬深輙閉塞致河流涸竭殊失開
𨗳清汴本意今欲卜日伐冰放水歸河永不閉塞及凍
解止將京西五斗門減放以節水勢如惠民河行流自
無壅遏之患從之(宋史河/渠志)是年洛水溢(宋史哲宗本紀/)
宋哲宗紹聖二年詔武進丹陽丹徒縣界沿河堤岸及
石䃮石木溝並委令佐檢察修䕶勸誘食利人戸修葺
任滿稽其勤惰而賞罸之從工部之請也(宋史河渠志/)
宋哲宗紹聖三年正月戊申詔提舉河北西路常平李
仲罷歸吏部仲在元祐中提舉氾水輦運建言西京鞏
縣河縣氾水河隂縣界乃沿黄河地分北有太行南有
廣武二山自古河流兩山之間乃緣禹跡昨自宋用臣
創置𨗳洛清汴於黄河沙灘上節次創置廣雄武等堤
埽到今十餘年間屢經危急况諸埽在京城之上若不
别為之計患起不測思之寒心今如棄去諸埽開展河
道講究興復元豐二年以前防河事不惟省歲費寛民
力河流且無壅遏決溢之患望遣諳河事官相視施行
又乞復置汴口依舊以黄河水為節約之限罷去清汴
牐口　四月河北都轉運使呉安持奏大河東流御河
復出詔委前都水丞李仲提舉開導(宋史河渠志/)
宋哲宗紹聖四年閏二月楊琰乞依元豐例減放洛水
入京西界大白龍坑及三十六陂充水匱以助汴河行
運詔賈種民同琰相度合占頃畆及所用功力以聞
四月水部員外郎趙竦請濬十八里河令賈種民相度
吕梁百歩洪添移水磨詔發運并轉運司同視利害以
聞　五月乙亥都提舉汴河堤岸賈種民言元豐改汴
口為洛口名汴河為清汴者凡以取水於洛也復匱清
水以備淺澀而助行流元祐間却於黄河撥口分引渾
水令自澾上流入洛口比之清洛難以調節乞依元豐
已修狹河身丈尺深淺檢計物力以復清汴立限修濬
通放洛水及依舊置洛斗門通放西河官私舟船從之
帝嘗謂知樞宻院事曽布曰先帝作清汴又為天源河
蓋有深意元祐中幾廢近賈種民奏若盡復清汴不用
濁流乃當世靈長之慶布對曰先帝以天源河為國姓
福地此衆人所知何可廢也　十二月詔京城内汴河
兩岸各留堤面丈有五尺禁公私侵牟(宋史河渠志/)
曽孝藴紹聖中管幹發運司糶糴事建言揚之𤓰洲潤
之京口常之犇牛易堰為牐以便漕運商賈既成公私
便之提舉兩浙常平徙江淮荆湖發運泗州議開直河
以避漲溢沙石之害孝藴以淮汴不相接不可成既而
工役大集竟成之䇿勲第賞辭不受未幾河果塞召為
戸部侍郎(宋史曽孝藴傳/)
　蘇京紹聖中令丹陽募民重浚練湖易置斗門十數
　(江南通志/)
宋哲宗元符元年正月知潤州王愈建言吕城牐當宜
單水入澳灌注牐身以濟舟若舟沓至而力不給許量
差牽駕兵卒併力為之監官任滿水無走泄者賞水未
應而輙開牐者罸守貳令佐常覺察之詔可　二月詔
蘇湖秀州凡開治運河港浦溝瀆修疊堤岸開置斗門
水堰等許役開江兵卒　三月甲寅工部言淮南開河
所開修楚州支家河𨗳漣水與淮通賜名通漣河(宋史/河渠)
(志/)丙子築熈河通㑹閘(宋史哲宗本紀/)
王宗望為江淮發運使楚州沿淮至漣州風濤險舟多
溺議者謂開支氏渠引水入運河歲久不決宗望始成
之為公私利代呉安持為都水使者(宋史王宗望傳/)
宋哲宗元符二年閏九月潤州京口常州犇牛澳牐畢
工先是兩浙轉運判官曽孝藴獻澳牐利害因命孝藴
提舉興修仍相度立啟閉日限之法(宋史河渠志/)
呉居厚為江淮發運使疏支家河道通漕楚海之間賴
其利召拜戸部尚書(宋史呉居厚傳/)
鄭驤知溧陽縣時議自建康鑿漕渠𨗳太湖以通大江
將破數州民田調江浙二十五州丁夫所費百萬計朝
廷遣官視可否驤條析利病力止之(宋史鄭驤傳/)
宋徽宗崇寧元年二月都水監言惠民河修簽河次下
硬堰畢工詔立捕獲盜泄賞　是年冬詔侯臨同北外
都水丞司開臨清縣壩子口増修御河西堤髙三尺并
計度西堤開置斗門決北京恩冀滄州永靜軍積水入
御河枯源明年秋黄河漲入御河行流浸大名府館陶
縣敗廬舎復用夫七千役二十一萬餘工修西堤三月
始畢漲水復壞之(宋史河渠志/)
宋徽宗崇寧二年十二月詔淮南開修遇明河自真州
宣化鎮江口至泗州淮河口五年畢工(宋史河渠志/)
宋徽宗大觀元年夏京畿大水詔工部都水監疏𨗳至
於八角鎮(宋史五/行志)秋七月乙酉朔伊洛溢(宋史徽/宗本紀)十二
月詔開潩河入蔡河從京畿都轉運使呉擇仁之請也
(宋史河渠志/)
宋徽宗大觀二年八月詔常潤歲旱河淺留滯運船監
司督責濬治　徽宗即位以來無大改作汴渠稍湮則
浚之大觀中言者論胡師文昨為發運使創開泗州直
河及築簽堤阻遏汴水尋復淤澱遂行廢拆然後併役
數郡兵夫其間疾苦竄殁無慮數千費錢穀累百萬計
狂妄生事誣奏罔功官員冒賞至四十五人師文由是
自知州降充宫觀(宋史河渠志/)
宋徽宗政和元年十月巳酉詔差水官同京畿監司視
蔡河隄防及淤淺者來春併工治之　是年知陳州霍
端友言陳地汙下久雨則積潦害稼比疏新河八百里
而去淮尚逺水不時洩請益開二百里起西華循宛丘
入項城以達於淮從之(宋史河渠志/)
宋徽宗政和二年七月兵部尚書張閣言錢塘江東距
仁和監止及三里北趨赤岸􁏞口二十里運河正出臨
平下塘西入蘇秀若失障禦恐他日數十里膏腴平陸
皆潰於江下塘田廬莫能自保運河中絶有害漕運詔
亟修築之　十月都水監丞孟昌齡言開濬含暉門外
白溝河開堰放水仍舊通流　容佐請於七里河開月
河一道分減此水灌溉内中花竹命宋昇措置𨗳引四
年十一月畢工(宋史河渠志/)
宋徽宗政和四年二月工部言前太平州判官盧宗原
請開修自江州至真州古來河道湮塞者凡七處以成
運河入浙西一百五十里可避一千六百里大江風濤
之患又可就土興築自古江水浸没膏腴田自三百頃
至萬頃者凡九所計四萬二千餘頃其三百頃以下者
又過之乞依宗原任太平州判官日巳興政和圩田例
召人戸自備財力興修詔沈鏻等相度措置(宋史河渠/)
(志/)
宋徽宗政和五年閏正月詔於恩州北増修御河東堤
為治水隄防令京西路差借來年分溝河夫千人赴役
於是都水使者孟揆移撥十八埽官兵分地歩修築又
取棗强上埽水口以下舊堤所管榆栁為樁木(宋史河/)
(渠志/)
宋徽宗政和六年八月詔鎮江府傍臨大江無港澳以
容舟楫三年間覆溺五百餘艘聞西有舊河可避風濤
歲久湮廢宜令發運使濬治(宋史河渠志/)
宋徽宗政和十年四月已未尚書省言盧宗原濬江慮
成騷擾詔權罷其役趙霖别與差遣(宋史河渠志/)
任諒為江淮發運使蔡京破東南轉般漕運法為直達
綱應募者率游手亡賴盜用乾没漫不可核人莫敢言
諒入對首論之京怒㑹汴泗大水泗州城不没者兩版
諒親部卒築堤徙民就髙賑以米粟水退人獲全京誣
以為漂溺千計坐削籍歸田里執政或言水災守臣職
發運使何罪帝亦知其枉復右文殿修撰陜西都轉運
使(宋史任諒傳淮向子諲言河髙江淮數丈而京行直/達綱以致江  運河身髙迄今猶受其害甚矣京之)
(貽禍不/淺也)
　
　
　
　
　
　
　
　
　
　
　
　
　行水金鑑巻九十七
欽定四庫全書
　行水金鑑巻九十八
　　　　　　　　　　江南按察使傅澤洪撰
　　運河水
宋徽宗重和元年二月前發運副使柳庭俊言真揚楚
泗髙郵運河堤岸舊有斗門水牐等七十九座限則水
勢常得其平比多損壞詔檢計修復　六月復命藍從
熈孟揆等増堤岸置橋槽壩牐濬澄水道水入内内庭
池籞既多患水不給又於西南水磨引索河一派架以
石渠絶汴南北築堤導入天源河以助之白溝無山源
每歲水潦甚則通流纔勝百斛船踰月不雨即竭(宋史/)
(河渠志/)
唐恪拜戸部侍郎京師暴水至汴且溢付恪治之或請
決南隄以紓宫城之患恪曰水漲隄壞此亡可若何今
決而浸之是魚鼈吾民也亟乘小舟相水源委求所以
利𨗳之乃決金堤注之河浹旬水平入對帝勞之曰宗
廟社稷獲安卿之力也恪再拜因上疏言水隂類也至
犯宫闕天其或者以隂盛之沴儆告陛下乎願垂意時
事益謹天戒宣和初遷尚書(宋史唐恪傳/)
宋徽宗宣和元年五月都城無故大水浸城外官寺民
居遂破汴堤汴渠將溢諸門皆城守起居郎李綱奏國
家都汴百有六十餘載未嘗少有變故今事起倉猝遐
邇驚駭誠大異也臣嘗躬詣郊外竊見積水之來自都
城以西漫為巨浸東拒汴堤停蓄深廣湍悍浚激東南
而流其勢未艾若或淹浸旬時因以風雨不可不慮夫
變不虗發必有感召之因願詔廷臣各具所見擇其可
采者施行之詔都城外積水縁有司失職隄防不修非
災異也罷綱送吏部而募人決水下流由城北注五丈
河下通梁山濼乃巳七月壬子都提舉言近因野水衝
蕩没汴堤岸及河道淤淺若止役河清功力不勝望俟
農隙顧夫開修從之(宋史河/渠志)五月大雨水都城自西北
牟駝岡連萬勝門外馬監居民盡没詔都水使者決西
城索河堤殺其勢城南居民冢墓俱被浸水至溢猛直
冒安上南薰門城守凡半月已而入汴汴渠將溢於是
募人決下流由城北入五丈河下通梁山濼乃平(宋史/)
(五行志/)
向子諲字伯恭臨江人欽聖皇后從姪也補承奉郎宣
和初除江淮發運主管文字有欲浚河與江淮平者子
諲言河髙江淮數丈而欲浚之使平决不可曩有司三
日一啟閘復作堰儲水故水不乏比年直達之法啟閉
無節堰閘率不存今復故制嚴禁約則無患使者用其
言漕復通進秩一等(宋史向子諲傳/)
陳遘徙淮南轉運使朝廷方督綱餉運渠壅澀遘使決
呂城陳公兩塘達於渠漕路甫通而花石綱塞道遘捕
繫其人上章自劾(宋史陳遘傳/)
宋徽宗宣和二年九月以真揚等州運河淺澀委陳亨
伯措置三年春詔發運副使趙億以車畎水運河限三
月中三十綱到京宦者李琮言真州乃外江綱運㑹集
要口以運河淺澀故不能速發按南岸有泄水斗門八
去江不滿一里欲開斗門河身去江十丈築軟壩引江
潮入河然後倍用人工車畎以助運水從之四月詔曰
江淮漕運尚矣春秋時呉穿䢴溝東北通射陽湖西北
至末口漢呉王濞開邗溝通運海陵隋開邗溝自山陽
至揚子入江雍熈中轉運使劉蟠以山陽灣迅急始開
沙河以避險阻天禧中發運使賈宗始開揚州古河繚
城南接運渠毁三堰以均水勢今運河嵗淺澀當詢訪
故道及今河形勢與陂塘瀦水之地講究措置悠久之
利以濟不通可令發運使陳亨伯内侍譚稹條具措置
以聞六月臣僚言比縁淮南運河水澀逾半歲禁綱舟
篙工附載私物今河水増漲其令如舊初淮南連歲旱
漕運不通揚州尤甚詔中使按視欲濬運河與江淮平
㑹兩浙有方臘之亂内侍童貫為宣撫使譚稹為制置
使貫欲海運陸輦稹欲開一河自盱眙出宣化朝廷下
發運使相度陳亨伯遣其屬向子諲視之子諲曰運河
髙江淮數丈自江至淮凡數百里人力難濬昔唐李吉
甫廢牐置堰治陂塘泄有餘防不足漕運通流發運使
曽孝藴嚴三日一啟之制復作歸水澳惜水如金比年
行直達之法走茶鹽之利且應奉權倖朝夕經由或啟
或閉不暇歸水又頃毁朝宗牐自洪澤至召伯數百里
不為之節故山陽上下不通欲救其弊宜於真州太子
港作一壩以復懷子河故道於𤓰洲河口作一壩以復
龍舟堰於海陵河口作一壩以復茱茰待賢堰使諸塘
水不為𤓰洲真泰三河所分於北神相近作一壩權閉
滿浦牐復朝宗牐則上下無壅矣亨伯用其言是後滯
舟皆通利云(宋史河渠志/)
宋徽宗宣和五年三月詔吕城至鎮江運河淺澀狹隘
監司坐視無所施設兩浙專委王復淮南專委向子諲
同發運使李淙措置車水通濟舟運四月又命王仲閎
同廉訪劉仲元漕臣孟庾專往來措置常潤運河又詔
東南六路諸牐啟閉有時比聞綱舟及命官妄稱專承
指揮抑令非時啟版走泄河水妨滯綱運誤中都嵗計
其禁止之五月詔以運河淺涸官吏互執所見州縣莫
知所從其令發運使提舉等官同廉訪使者參訂經久
利便列奏　是月臣僚言鎮江府練湖與新豐塘地理
相接八百餘頃灌溉四縣民田又湖水一寸益漕河一
尺其來久矣今堤岸損缺不能貯水乞候農隙次第補
葺詔本路漕臣并本州縣官詳度利害檢計工料以聞
　十二月庚寅詔沿汴州縣創添攔河鎖柵嵗額公私
不以為便其遵元豐舊制(宋史河渠志/)
宋徽宗宣和六年九月盧宗原復言池州大江乃上流
綱運所經其東岸皆暗石多至二十餘處西岸則沙洲
廣二百餘里諺云折船灣言舟至此必毁折也今東岸
有車軸河口沙地四百餘里若開通入社湖使舟經平
水徑池口可避二百里風濤折船之險請措置開修從
之(宋史河渠志/)
宋徽宗宣和七年九月丙子又詔宗原措置開濬江東
古河自蕪湖由宣溪溧水至鎮江渡揚子趨淮汴免六
百里江行之險並從之(宋史河渠志/)
　周因累遷京西轉運副使宣和中春旱朝廷欲決漯
　口伊洛二水以益汴因奏洛民恃二水為生決之不
　能益汴請於河隂決黄流入汴民亦不失二水之利
　(福建通志/)
陳求道靖康間判都水監陳留河決四十餘日漕輸不
通京城大恐開封尹宗澤命求道治之七日河盡復故
道建炎四年命為襄鄧隨郢鎮撫(宋史陳求道傳/)
靖康後汴河上流為盜所決者數處決口有至百歩者
塞久不合乾涸月餘綱運不通南京及京師皆乏糧責
都水使者措置凡二十餘日而水復舊綱運沓來兩京
糧始足又擇使臣八員為沿汴廵檢每兩員各將兵五
百人自洛口至西水門分地防察決溢云(宋史河渠志/)
宋髙宗建炎元年詔諸路綱米以三分之一輸送行在
餘輸京師二年詔二廣湖南北江東西綱運輸送平江
府京畿淮南京東西河北陜西及三綱輸送行在又詔
二廣湖南北綱運如過兩浙許輸送平江府福建綱運
過江東西亦許輸送江寧府三年又詔諸路綱運見錢
并糧輸送建康府戸部其金銀絹帛並輸送行在紹興
初因地之宜以兩浙之粟供行在以江東之粟餉淮東
以江西之粟餉淮西荆湖之粟餉鄂岳荆南量所用之
數責漕臣將輸而歸其餘於行在錢帛亦然(宋史食貨/)
(志/)
　宋建炎間呉中甫江淮發運使自洪澤鑿渠六十里
　以避長淮漕運之險(江南通志/)
紹興初髙宗次越以上虞縣梁河堰東運河淺澀今廢
六千五百餘工委本縣令佐監督濬治既而都省言餘
姚縣境内運河淺澀壩牐隳壞阻滯綱運遂命漕臣發
一萬七千餘卒自都泗堰至曹娥塔橋開撩河身夾塘
詔漕司給錢米蕭山縣西興鎮通江兩牐近為江沙壅
塞舟楫不通(宋史河渠志/)
　紹興初漕粟嘉陵濟軍興率七十五斛而至一斛胡
　承公為帥議轉般法費減十七故蜀人謂承公為湖
　州鏡此法我朝用之極便鏡之所及逺矣(朱國禎湧/)
　(幢小品/)
宋髙宗紹興三年十月宰臣奏開修(臨安/府)運河淺澀帝
曰可發旁郡廂軍壯城捍江之兵至於廩給之費則不
當吝宰臣朱勝非等曰開河非今急務而餽餉艱難為
害甚大時方盛寒役者良苦臨流居人侵塞河道者悉
當遷避至於畚牐所經沙泥所積當預空其處則居人
及富家以僦屋取貲者皆非便恐議者以為言帝曰禹
卑宫室而盡力於溝洫浮言何恤焉(宋史河渠志/)
宋髙宗紹興四年詔燒毁揚州灣頭港口牐泰州姜堰
通州白莆堰其餘諸堰並令守臣開決焚毁務要不通
敵船又詔宣撫司毁拆真陽堰牐及真州陳公塘無令
走入運河以資敵用(宋史河渠志/)
宋髙宗紹興五年正月詔淮南宣撫司募民開濬𤓰洲
至淮口運河淺澀之處(宋史河渠志/)
宋髙宗紹興七年兩浙轉運使向子諲言鎮江府吕城
夾岡形勢髙仰因春夏不雨官漕艱勤尋遣官屬李澗
詢究練湖本末始知此湖在唐永泰間巳廢而復興今
堤岸弛禁致有侵佃冒決故湖水不能瀦蓄舟楫不通
公私告病若夏秋霖潦則丹陽金壇延陵一帶良田亦
被淹没臣已令丹陽知縣朱穆等増置二斗門一石䃮
及修補隄防盡復舊蹟庶為永久之利(宋史河渠志/)
宋髙宗紹興八年命(臨/安)守臣張澄發廂軍壯城兵千人
開濬運河堙塞以通往來舟楫(宋史河渠志/)
宋髙宗紹興十六年五月壬申浚運河(宋史髙宗本紀/)
宋孝宗隆興二年(臨/安)守臣呉芾言城裏運河先巳措置
北梅家橋仁和倉斜橋三所作壩取西湖六處水口通
流灌入府河積水至望仙橋以南至都亭驛一帶河道
地勢自昔髙峻今欲先於望仙橋城外保安牐兩頭作
壩却於竹車門河南開掘水道車戽運水引入保安門
通流入城遂自望仙橋以南開至都亭驛橋可以通徹
積水以備緩急計用工四萬從之(宋史河渠志/)
宋孝宗乾道三年六月知荆南府王炎言臨安居民繁
夥河港堙塞雖屢開𨗳縁裁減工費不能迄功臣嘗措
置開河錢十萬緡乞候農暇待詔有司用此專充開河
支費庶幾河渠復通公私為利上俞其請　守臣言募
人自西興至大江疏沙河二十里并濬牐裏運河十三
里通便綱運民旅皆利復恐湖水不定復有填淤且通
江六堰綱運至多宜差注指揮一人專以開撩西興沙
河繫銜及發捍江兵士五十名專充開撩沙浦不得雜
役仍從本府起立營屋居之(宋史河渠志/)
宋孝宗乾道四年(臨/安)守臣周淙出公帑錢招集遊民開
濬城内外河疏通淤塞人以治辦稱之(宋史河渠志/)
宋孝宗乾道六年淮東提舉徐子寅言淮東鹽課全仰
河流通快近運河淺澀自揚州灣頭港口至鎮西山光
寺前橋垜頭計四百八十五丈乞發五千餘卒開濬從
之(宋史河渠志/)
宋孝宗乾道七年二月詔令淮南漕臣自洪澤至龜山
淺澀之處如法開撩　是年以臣僚言丹陽練湖幅員
四十里納長山諸水漕渠資之故古語云湖水寸渠水
尺在唐之禁甚嚴盜決者罪比殺人本朝寖緩其禁以
惠民然修築嚴甚春夏多雨之際瀦蓄盈滿雖秋無雨
漕渠或淺但泄湖水一寸則為河一尺矣兵變以後多
廢不治堤岸圯闕不能貯水彊家因而專利耕以為田
遂致淤澱嵗月既久其害滋廣望責長吏濬治堙塞立
為盜決侵耕之法著於令庶幾練湖漸復其舊民田獲
灌溉之利漕渠無淺涸之患詔兩浙漕臣沈度專一措
置修築(宋史河渠志/)
宋孝宗淳熈二年兩浙漕臣趙磻老言臨安府長安牐
至許邨廵檢司一帶漕河淺澀請出錢米發兩岸人戸
出力開濬又言欲於通江橋置板牐遇城中河水淺涸
啟板納潮繼即下板固䕶水勢不得通舟若河水不乏
即收牐板聽舟楫往還為便(宋史河渠志/)
宋孝宗淳熈五年以漕臣陳峴言於十月募工開濬無
錫縣以西横林小井及犇牛吕城一帶地髙水淺之處
以通漕舟浙西運河自臨安府北郭務至鎮江江口牐
六百四十一里淳熈七年帝因輔臣奏金使往來事曰
運河有淺狹處可令守臣以漸開濬庶不擾民(宋史河/)
(渠志/)
宋孝宗淳熈九年知常州章沖奏常州東北曰深港利
港黄田港夏港五斗港其西曰竈子港孟瀆泰伯瀆烈
塘江隂之東曰趙港白沙港石頭港陳港蔡港私港令
節港皆古人開𨗳以為溉田無窮之利者也今所在堙
塞不能灌溉臣嘗講求其說抑欲不勞民不費財而漕
渠旱不乾水不溢用力省而見功速可以為悠久之利
者在州之西南曰白鶴溪自金壇縣洮湖而下今淺狹
特七十餘里若用工濬治則漕渠一帶無乾涸之患其
南曰西蠡湖自宜興太湖而下止開浚二十餘里若更
令深逺則太湖水來漕渠一百七十餘里可免浚治之
擾至若望亭堰牐置於隋之至德而徹於本朝之嘉祐
至元祐七年復置未幾又毁之臣謂設此堰牐有三利
焉陽羨諸瀆之水奔趨而下有以節之則當潦嵗平江
三邑必無下流淫溢之患一也自常州至望亭一百三
十五里運河亦有所節則沿河之田旱嵗資以灌溉二
也每嵗冬春之交重綱及使命往來多苦淺涸今啟閉
以時足通舟楫復免車畎灌注之勞三也詔令相度開
浚(宋史河渠志/)
　耿秉淳熈十年知鎮江軍上疏曰如遇亢旱聽民車
　河水孝宗問大臣曰水豈可不令百姓灌田對曰恐
　人使往來水淺故不許孝宗曰稼穡事大可從秉請
　(江南通志遇人使往來者謂貢使往來之運道也聞/之明季如  旱年運河水淺不令民放涓滴之水以)
　(灌田也南宋君臣/何其愛民之深哉)
宋孝宗淳熈十一年冬臣僚言(浙/西)運河之浚自北闗至
秀州杉青各有牐堰自可瀦水惟沿河上塘有小堰數
處積久低陷無以防遏水勢當以時加修治兼沿河下
岸涇港極多其水入長水塘海鹽塘華亭塘由六里堰
下私港散漫悉入江湖以私港深運河淺也若修固運
河下岸一帶涇港自無走泄又自秀州杉青至平江府
盤門在太湖之際與湖水相連而平江閶門至常州有
楓橋滸墅烏角溪新安溪將軍堰亦各通太湖如遇西
風湖水由港而入皆不必浚惟無錫五瀉牐損壞累年
常是開堰徹厎放舟更江隂軍河港勢低水易走泄若
從舊修築不獨瀦水可以通舟而無錫晉陵間所有楊
湖亦當積水而四傍田畆皆無旱暵之患獨自常州至
丹陽縣地勢髙仰雖有犇牛吕城二牐别無湖港瀦水
自丹陽至鎮江地形尤髙雖有練湖緣湖水日淺不能
濟逺雨晴未幾便覺乾涸運河淺狹莫此為甚所當先
濬上以為然(宋史河渠志/)
宋孝宗淳熈十四年揚州守臣熊飛言揚州運河惟藉
𤓰州真州兩牐瀦積今河水走泄緣𤓰州上中二牐久
不修治獨潮牐一座轉運提鹽及本州共行修整然迫
近江潮水勢衝激易致損壊真州二牐亦復損漏令有
司葺理上下二牐以防走泄從之(宋史河渠志/)
張孝祥知荆南湖北路安撫使築守金隄自是荆州無
水患置萬盈倉以儲諸漕之運(宋史張孝祥傳/)
蔡洸知鎮江府時久旱郡民築陂瀦水灌溉漕司檄郡
決之父老泣訴洸曰吾不忍獲罪百姓也卻之巳而大
雨漕運通嵗亦大熟民歌之曰我瀦我水以灌以溉俾
我不奪蔡公是頼(宋史蔡洸傳/)
陳敏為都統制兼知髙郵軍自寳應至髙郵按其舊作
石䃮十二所自是運河通泄無衝突患敏言長淮二千
餘里河道通北方者五清汴渦潁蔡是也通南方以入
江者唯楚州運河耳北人舟艦自五河而下將謀渡江
非得楚州運河無縁自達昔周世宗自楚州北神堰鑿
老鸛河通戰艦以入大江南唐遂失兩淮之地由此言
之楚州實為兩朝司命願朝廷留意(宋史陳敏傳/)
李浩知靜江府兼廣西安撫上諭大臣曰李浩營田議
甚可行大臣莫有應者浩至郡舊有靈渠通漕運及灌
溉嵗久不治命疏而通之民頼其利(宋史李浩傳/)
　貝欽世知江隂縣縣有運河堙塞欽世浚治之大家
　争捐金相助不踰月而成(江南通志/)
宋光宗紹熈五年淮東提舉陳損之言髙郵楚州之間
陂湖渺漫茭葑彌滿宜剏立隄堰以為瀦泄庶幾水不
至於泛溢旱不至於乾涸乞興築自揚州江都縣至楚
州淮隂縣三百六十里又自髙郵興化至鹽城縣二百
四十里其隄岸傍開一新河以通舟船仍存舊隄以捍
風浪栽栁十餘萬株數年後隄岸亦牢其木亦可備修
補之用兼揚州墟鎮舊有隄牐乃泰州泄水之處其牐
壞久亦於此剏立斗門西引盱眙天長以來衆湖之水
起自揚州江都經由髙郵及楚州寳應山陽北至淮隂
西達於淮又自髙郵入興化東至鹽城而極於海又泰
州海陵南至揚州泰興而徹於江共為石䃮十三斗門
七乞以紹熈堰為名鑱諸堅石淮田多沮洳因損之築
隄捍之得良田數百萬頃奏聞除直秘閣淮東轉運判
官(宋史河渠志/)
宋寧宗慶元五年兩浙轉運浙西提舉言以鎮江府守
臣重修吕城兩牐畢再造一新牐以固隄防庶為便利
從之(宋史河渠志/)
宋寧宗嘉泰元年守臣李珏言州境北邊揚子大江南
並太湖東連震澤西據鬲湖而漕渠界乎其間漕渠兩
傍曰白鶴溪西蠡河南戚氏北戚氏直湖州港通於二
湖曰利浦孟瀆烈塘横河五瀉諸港通於大江而中間
又各自為支溝斷汊曲繞參錯不以數計水利之源多
於他郡而常苦易旱之患何哉臣嘗詢訪其故漕渠東
起望亭西上吕城一百八十餘里形勢西髙東下加以
嵗久淺淤自河岸至厎其深不滿四五尺常年春雨連
綿江湖泛漲之時河流忽盈驟減連嵗雨澤愆闕江湖
退縮渠形尤亢間雖得雨水無所受旋即走泄南入於
湖北歸大江東徑注於呉江晴未旬日又復乾涸此其
易旱一也至若兩旁諸港如白鶴溪西蠡河直湖烈塘
五泄堰日為沙土淤漲遇潮髙水泛之時尚可通行舟
楫若值小汐久晴則俱不能通應自餘支溝别港皆巳
堙塞故雖有江湖之侵不見其利此其易旱二也况漕
渠一帶綱運於是經由使客於此往返每遇水澀綱運
便阻一入冬月津送使客作壩車水科役百姓不堪其
擾豈特溉田缺事而巳望委轉運提舉常平官同本州
相視漕渠并徹江湖之處如法浚治盡還昔人遺跡及
於望亭修建上下二牐固護水源從之(宋史河渠志/)
宋寧宗嘉泰二年六月壬午浚浙西運河(宋史寧宗本/)
(紀/)
宋寧宗嘉定間臣僚言國家駐蹕錢塘綱運糧餉仰給
諸道所繫不輕水運之程自大江而下至鎮江則入牐
經行運河如履平地川廣巨艦直抵都城蓋甚便也比
年以來鎮江牐口河道淤塞不復通舟乞令漕臣同淮
東總領及本府守臣公共措置開撩(宋史河渠志/)
汪綱知髙郵軍興化民田濵海昔范仲淹築堰以障舄
鹵守毛澤民置石䃮函管以疏運河水勢嵗久皆壞綱
乃増修之部使者聞於朝増一秩知紹興府蕭山有古
運河西通錢塘東逹台明沙漲三十餘里舟行則膠乃
開浚八千餘丈復創牐江口使泥淤不得入河水不得
洩於涂則盡甃以達城闉十里創一廬名曰施水主以
道流於是舟車水陸不問晝夜暑寒意行利渉歡訢忘
勩(宋史汪綱傳/)
陳居仁守鎮江治古海鮮界港為石䃮丹徒境上蓄洩
以時以通漕運加寳文閣待制知福州(宋史陳居仁傳/)
李庭芝主管兩淮制置司事至揚鑿河四十里入金沙
餘慶場以省車運兼浚他運河放亭戸負鹽二百餘萬
亭民無車運之勞(宋史李庭芝傳/)
　
　行水金鑑巻九十八
欽定四庫全書
　行水金鑑巻九十九
　　　　　　　　　　江南按察使傅澤洪撰
　　運河水
金都於燕東去潞水五十里故為牐以節髙良河白蓮
潭諸水以通山東河北之粟凡諸路瀕河之城則置倉
以貯傍郡之稅若恩州之臨清歴亭景州之將陵東光
清州之興濟㑹川獻州及深州之武强是六州諸縣皆
置倉之地也其通漕之水舊黄河行滑州大名恩州景
州滄州㑹川之境漳水東北為御河則通蘇門獲嘉新
鄉衛州濬州黎陽衛縣彰德磁州洺州之餽衡水則經
深州㑹于滹沱以來獻州清州之餉皆合于信安海壖
泝流而至通州由通州入牐十餘日而後至於京師其
他若霸州之巨馬河雄州之沙河山東之北清河皆其
灌輸之路也然自通州而上地峻而水不流其勢易淺
舟膠不行故常從事陸輓人頗艱之　世宗之世言者
請開盧溝金口以通漕運役衆數年竟無成功事見漕
渠其後亦以牐河或通或塞而但以車輓矣其制春運
以氷消行暑雨畢秋運以八月行氷凝畢其綱將發也
乃合衆以所載之粟苴而封之先以付所卸之地視與
所封様同則受凡綱船以前期三日修治日裝一綱裝
畢以三日啟行計道里分泝流沿流為限至所受之倉
以三日卸又三日給收付凡輓漕脚直水運鹽每石百
里四十八文米五十文一分二釐七毫粟四十文一分
三毫錢則每貫一文七分二釐八毫凡使司院務納課
傭直春冬九十文三分夏秋百一十四文諸民戸射賃
官船漕運者其脚直以十分為率初年尅二分二年尅
一分八釐三年尅一分七釐四年尅一分五釐五年以
上尅一分(金史河渠志/)
金世宗大定四年十月上出近郊見運河湮塞召問其
故主者云戸部不為經畫所致上召戸部侍郎曹望之
責曰有河不加濬使百姓陸運勞甚罪在汝等朕不欲
即加罪宜悉力使漕渠通也(金史河渠志/)
金世宗大定五年正月尚書省奏可調夫數萬上曰方
春不可勞民令官籍監戸東宫親王人從及五百里内
軍夫浚治(金史河渠志/)
金世宗大定八年六月滹沱犯真定命發河北西路及
河間太原冀州民夫二萬八千繕完其隄岸(金史河渠/)
(志/)
金世宗大定十年議決盧溝以通京師漕運上忻然曰
如此則諸路之物可徑達京師利孰大焉命計之當役
千里内民夫上命免被災之地以百官從人助役巳而
敕宰相曰山東嵗饑工役興則妨農作能無怨乎開河
本欲利民而反取怨不可其姑罷之十一年十二月省
臣奏復開之自金口疏𨗳至京城北入壕而東至通州
之北入潞水計工可八十日十二年三月上令人覆按
還奏止可五十日上召宰相責曰所餘三十日徒妨農
費工卿等何為慮不及此及渠成以地勢髙峻水性渾
濁峻則奔流漩洄齧岸善崩濁則泥淖淤塞積滓成淺
不能勝舟其後上謂宰臣曰分盧溝為漕渠竟未見功
若果能行南路諸貨皆至京師而價賤矣平章政事駙
馬元忠曰請求識河道者按視其地竟不能行而罷(金/)
(史河渠志/)
金世宗大定十七年七月大雨滹沱盧溝水溢(金史世/宗本紀)
是年滹沱決白馬岡有司以聞詔遣使固塞發真定五
百里内民夫以十八年二月一日興役命同知真定尹
呼沙呼同知河北西路轉運使徐偉監護(金史河渠志/)
劉仲洙宛平人大定三年進士調深澤令縣近滹沱河
時秋成水忽暴漲仲洙極力護塞竟無害以賢能進官
一階升河北西路轉運(金史劉仲洙傳/)
金世宗大定二十年春正月詔有司修護漳河牐所須
工物一切並從官給毋令擾民(金史河渠志/)
金世宗大定二十一年以八月京城儲積不廣詔沿河
恩獻等六州粟百萬餘石運至通州輦入京師(金史河/)
(渠志/)
金世宗大定二十五年五月盧溝決於上陽村先是決
顯通寨詔發中都三百里内民夫塞之至是復決朝廷
恐枉費工物遂令且勿治(金史河渠志/)
金世宗大定二十六年五月戊子盧溝決於上陽村湍
流成河遂因之(金史世宗本紀/)
張大節五臺人為太府丞工部員外郎盧溝水嚙安次
承詔護視隄成擢修内司使(金史張大節傳/)
金世宗大定二十七年三月宰臣以孟家山金口牐下
視都城髙一百四十餘尺止以射糧軍守之恐不足恃
儻遇暴漲人或為姦其害非細若固塞之則所灌稻田
俱為陸地種植禾麥亦非曠土不然則更立重牐仍於
岸上置埽官廨署及埽兵之室庶幾可以無虞也上是
其言遣使塞之夏四月丙子詔封盧溝水神為安平侯
(金史河渠志/)
圖克坦克寧為左丞相初盧溝河決久不能塞加封河神
為安平侯久之水復故道上曰鬼神雖不可窺測即獲
感應如此克寧奏曰神之所佑者正也人事乖則弗享
矣報應之來皆由人事上曰卿言是也(金史圖克坦克寧/)
(傳/)
劉璣益都人除同知漕運司事嘗奏言漕戸顧直太髙
虛費官物宜約量裁損若減三之一嵗可省官錢一十
五萬餘貫世宗是其言授戸部員外郎條上便宜數事
世宗謂宰臣曰璣言河隄種栁可省每嵗隄防之費甚
可取前後戸部官往往偷延嵗月如璣者不可多得卿
等議其可者行之璣向言漕運省費事盡心公家不厚
賞無以勸來者乃賜錢三千貫擢濰州刺史(金史劉璣/)
(傳/)
金章宗明昌二年六月漳河及盧溝河隄決詔命速塞
之(金史河渠志/)
金章宗明昌三年三月盧溝橋成敕命名曰廣利先是
大定二十八年詔令建石橋未行而世宗崩章宗更命
建石橋至是成有司謂車駕之所經行使客商旅之要
路請官建東西廊令人居之上曰何必然民間自應為
爾左丞守貞言但恐為豪右所占况罔利之人多止東
岸若官築則東西兩岸俱稱亦便於觀望也遂從之六
月盧溝隄決詔速遏塞之無令泛溢為害右拾遺路鐸
上疏言當從水勢分流以行不必補修築𤣥同口以下
丁村以上舊隄上命宰臣議之遂命工部尚書胥持國
及路鐸同檢視其隄道　四月尚書省奏遼東北京路
米粟素饒宜航海以達山東昨以按視東京近海之地
自大務清口并咸平銅善舘皆可置倉貯粟以通漕運
若山東河北荒歉即可運以相濟制可(金史河渠志/)
金章宗明昌四年春正月癸未有司言修漳河隄埽計
三十八萬餘工詔依盧溝河例招被水闕食人充夫官
支錢米不足則調礙水人戸依上支給(金史河渠志/)
金章宗承安五年邊河倉州縣可令折納菽二十萬石
漕以入京驗品級養馬於俸内帶支仍漕麥十萬石各
支本色乃命都水監丞田櫟相視運糧河道(金史河渠/)
(志/)
金章宗泰和元年尚書省以景州漕運司所管六河倉
嵗稅不下六萬餘石其科州縣近者不下二百里官吏
取賄延阻人不勝苦雖近官監之亦然遂命監察御史
一員往來糾察之(金史河渠志/)
烏庫哩慶夀泰和四年遷近侍局提㸃時議開通州漕
河詔慶夀按視漕河成賜銀一百五十兩重幣十端(金/)
(史烏庫哩慶夀傳/)
金章宗泰和五年正月丁丑調山東河北軍夫改治漕
渠(金史章/宗本紀)是年上至霸州以故漕河淺澀敕尚書省發
山東河北河東中都北京軍夫六千改鑿之犯屯田戸
地者官對給之民田則多酬其價(金史河渠志/)
金章宗泰和六年尚書省以凡漕河所經之地州縣官
以為無與于己致多淺滯使綱戸以盤淺剥載為名姦
弊百出於是遂定制凡漕河所經之地州府官銜内皆
帶提控漕河事縣官則帶管勾漕河事俾催檢綱運營
護隄岸為府三大興大名彰德州十二恩景滄清獻深
衛濬滑磁洺通縣三十三大名元城館陶夏津武城歴
亭臨清呉橋將陵東光南皮清池靖海興濟㑹川交河
樂夀武强安陽湯隂臨漳成安滏陽内黄黎陽衛蘇門
獲嘉新鄉汲潞武清香河漷隂(金史河渠志/)
金章宗泰和八年六月通州刺史張行信言船自通州
入牐凡十餘日方至京師而官支五日轉脚之費遂増
給之(金史河渠志/)
韓玉泰和中建言開通州潞水漕渠船運至都陞兩階
同知陜西東路轉運使事(金史韓玉傳/)
張翰秀容人宣宗遷汴翰以戸部侍郎䂓措扈從事宜
至真定上書言五事一謂當按蔡汴舊渠以通漕運上
施行之(金史張翰傳/)
金宣宗貞祐二年六月潮白河溢漂古北口鐵裹闗門
至老王谷(金史五行志/)
金宣宗貞祐三年既遷于汴以陳潁二州瀕水欲借民
船以漕不便遂依觀州漕運司設提舉官募船戸而籍
之命戸部勾當官往來巡督(金史河渠志/)
侯摰東阿人貞祐四年進拜尚書右丞嘗上言宜開沁
水以便饋運至是詔有司開之(金史侯/摰傳)是年從右丞侯
摰言開沁水以便餽運上又念京師轉輸之勞命出尚
厩牛及官車以助其力　是年諭皇太子曰中京運糧
護送官當擇其人萬有一失樞宻官亦有罪矣其船當
用毛花輦所造兩首尾者仍張幟如渡軍之狀勿令敵
知為糧也陜西行省把胡魯言陜西嵗運糧以助闗東
民力浸困若以舟自渭入河順流而下可以紓民力遂
命嚴其偵候如有警則皆維於南岸時朝廷以邳徐宿
泗軍儲京東縣輓運者嵗十餘萬石民甚苦之(金史河/渠志)
博和哩興定四年權尚書右丞左副元帥行尚書省元
帥府於京兆時陜西嵗運糧以助闗東民力寖困和哩
上言若以舟楫自渭入河順流而下庶可少紓民力從
之時以為便(金史博和哩傅/)
金宣宗元光元年於歸德府置通濟倉設都監一員以
受東郡之粟定國節度使李復享言河南駐驆兵不可
闕糧不厭多比年少有匱乏即仰給陜西陜西地腴嵗
豐十萬石之助不難但以軍運之費先去其半民何以
堪宜造大船二十由大慶闗度入河東抵湖城往還不
過數日篙工不過百人使舟皆容三百五十斛則是百
人以數日運七千斛矣自夏抵秋可漕三千餘萬斛且
無稽滯之患上從之時又於靈璧縣潼郡鎮設倉都監
及監支納以方開長直溝將由萬安湖舟運入汴至泗
以貯粟也(金史河渠志/)
金哀宗天興元年五月丁亥鑿洧川漕渠尋罷之(金史/)
(哀宗本紀/)
元都於燕去江南極逺而百司庶府之繁衛士編民之
衆無不仰給於江南自丞相巴延獻海運之言而江南
之糧分為春夏二運蓋至於京師者一嵗多至三百萬
餘石民無輸輓之勞國有儲蓄之富豈非一代之良法
歟初巴延平江南時嘗命張瑄朱清等以宋庫藏圖籍
自崇明州從海道載入京師而運糧則自浙西涉江入
淮由黄河逆水至中灤旱站陸運至淇門入御河以達
於京後又開濟州泗河自淮至新開河由大清河至利
津河入海因海口沙壅又從東阿旱站運至臨清入御
河又開膠萊河道通海勞費不貲卒無成功至元十九
年巴延追憶海道載宋圖籍之事以為海運可行於是
請於朝命上海總管羅璧朱清張瑄等造平厎海船六
十艘運糧四萬六千餘石從海道至京師然剏行海洋
沿山求㠗風信失時明年始至直沽時朝廷未知其利
是年十二月立京畿江淮都漕運司二仍各置分司以
督綱運每嵗令江淮漕運司運糧至中灤京畿漕運司
自中灤運至大都二十年又用王積翁議令阿巴齊等
廣開新河然新河候潮以入船多損壞民亦苦之而䝉
古台言海運之舟悉皆至焉於是罷新開河頗事海運
立萬戸府二以朱清為中萬戸張瑄為中戸䝉古台為
萬戸府達嚕噶齊未幾又分新河軍士水手及船於揚
州平灤二處運糧命三省造船二千艘於濟州河運糧
猶未專於海運也二十四年始立泉府司專掌海運増
置萬戸府二總為四府是年遂罷東平河運糧二十五
年内外分置漕運司二其在外者於河西務置司領接
運海道糧事二十八年又用朱清張瑄之請并四府為
都漕運萬戸府二止令清瑄二人掌之其屬有千戸百
戸等官分為各翼以督嵗運至大四年遣官至江浙議
海運事時江東寧國池饒建康等處運糧率令海船從
揚子江逆流而上江水湍急又多石磯走沙漲淺糧船
俱壞歲歲有之又湖廣江西之糧運至真州泊入海船
船大厎小亦非江中所宜於是以嘉興松江秋糧并江
淮江浙財賦府嵗辦糧充運海漕之利蓋至是博矣
初海運之道自平江劉家港入海經揚州路通州海門
縣黄連沙頭萬里長灘開洋沿山㠗而行抵淮安路鹽
城縣歴西海州海寧府東海縣宻州膠州界放靈山洋
投東北路多淺沙行月餘始抵成山計其水程自上海
至楊村馬頭凡一萬三千三百五十里至元二十九年
朱清等言其路險惡復開生道自劉家港開洋至撐脚
沙轉沙觜至三沙洋子江過匾擔沙大洪又過萬里長
灘放大洋至青水洋又經黒水洋至成山過劉島至芝
罘沙門二島放萊州大洋抵界河口其道差為徑直明
年千戸殷明略又開新道從劉家港入海至崇明州三
沙放洋向東行入黒水大洋取成山轉西至劉家島又
至登州沙門島於萊州大洋入界河當舟行風信有時
自浙西至京師不過旬日而巳視前二道為最便云然
風濤不測糧船漂溺者無嵗無之間亦有船壞而棄其
米者至元二十三年始責償於運官人船俱溺者乃免
然視河漕之費則其所得蓋多矣(元史食貨志/)
羅璧鎮江人陞明威將軍總管鎮金山至元四年徙鎮
上海督造海舟六十艘兩月而畢十二年始運江南糧
而河運弗便十九年用丞相巴延言初通海道漕運抵
直沽以達京城立運糧萬戸三而以璧與朱清張瑄為
之乃首部漕舟由海洋抵楊村不數十日入京師賜金
虎符進懐逺大將軍管軍萬戸兼管海道運糧二十四
年納延叛璧復以漕舟至遼陽浮海抵錦州小凌河至
廣寧十寨諸軍頼以濟加昭勇大將軍督漕至直沽倉
潞河決水溢幾及倉璧樹栅率所部畚土築隄捍之陞
昭毅大將軍同知淮西道宣慰司事歴都水監改正奉
大夫通州復多水患鑿二渠以分水勢又浚阜通河而
廣之嵗増漕六十餘萬石奉命括兩淮屯田得疾歸鎮
江卒(元史羅璧傳/)
　朱張海餉自三山大洋徑至燕京且言自古所未嘗
　行此道昉自今始然杜少陵出塞詩云漁陽豪俠地
　擊鼓吹笙竽雲帆轉遼海粳稻來東呉越羅與楚練
　照耀輿臺軀又昔遊詩云幽燕夙用武供給亦勞哉
　吳門持粟帛汎海凌蓬萊然則自昔燕地皆海運非
　始於今矣(周宻浩然齋視聽抄/)
　朱清張瑄者海上亡命也久為盜魁出没險阻若風
　與鬼劫略商販人甚苦之至元二十一年巴延建議
　海運乃招二人授以金符千戸押運糧三萬五千石
　仍立海道萬戸府三以清瑄與羅璧為萬戸轄千戸
　百戸所領虎符金牌素銀牌船大者不過千石小者
　三百石自劉家港出揚子江盤轉黄連沙觜月餘始
　至准口過膠州牢山一路至延真島望北行轉成山
　西行到九皋島劉公島沙門島放萊州大洋收界河
　兩月餘抵直沽實為繁重至元二十六年増糧八十
　萬石二月開洋四月直沽交卸五月還復運夏糧至
　八月回一嵗兩運是時船小人多恐懼至元二十七
　年朱萬戸請長興李福四押運自揚子江開洋落潮
　東北行離長灘至白水綠水經黒水大洋北望延真
　島轉成山西行入沙門開萊州大洋進界河不過一
　月或半月至直沽漕運利便是嵗加朱為浙江省叅
　政張為浙江鹽運司都運如是者二十餘年大德七
　年招兩浙上戸自造船與脚價十一兩五錢分撥春
　夏二運延祐以來各造海船大者八九千小者二千
　餘石嵗運三百六十萬石京師稱便迤南番貢亦通
　蓋自上海至直沽内楊村馬頭凡一萬三千三百五
　十里不出月餘可以達省費不貲若長樂港出福州
　經崇明以北又自古未有之利也我朝洪武三十年
　猶倣其制嵗運七十萬石以給遼東至永樂間㑹通
　河成始不復講(胡松廣輿圖/)
元自世祖用巴延之言嵗漕東南粟由海道以給京師
始自至元二十年至於天厯至順由四萬石以上増而
為三百萬以上其所以為國計者大矣歴嵗既久弊日
以生水旱相仍公私俱困疲三省之民力以充嵗運之
恒數而押運監臨之官與夫司出納之吏恣為貪黷脚
價不以時給收支不得其平船戸貧乏耗損益甚兼以
風濤不測盜賊出没剽劫覆亡之患自仍改至元之後
有不可勝言者矣由是嵗運之數漸不如舊至正元年
益以河南之粟通計江南三省所運止得二百八十萬
石二年又令江浙行省及中正院財賦總管府撥賜諸
人寺觀之糧盡數起運僅得二百六十萬石而巳及汝
頴倡亂湖廣江右相繼陷没而方國珍張士誠竊據浙
東西之地雖縻以好爵資為藩屏而貢賦不供剝民以
自奉於是海運之舟不至京師者積年矣至十九年朝
廷遣兵部尚書巴延特穆爾戸部尚書齊履亨徴海運
於江浙由海道至慶元抵杭州時達實特穆爾為江浙
行中書省丞相張士誠為太尉方國珍為平章政事詔
命士誠輸粟國珍具舟達實特穆爾總督之既達朝廷
之命而方張互相猜疑士誠慮方氏載其粟而不以輸
於京也國珍恐張氏掣其舟而因乘虛以襲己也巴延
特穆爾白於丞相正辭以責之㢲言以諭之乃釋二家
之疑克濟其事先率海舟俟於嘉興之澉浦而平江之
粟展轉以達杭之石墩又一舎而後抵澉浦乃載於舟
海灘淺澀躬履艱苦粟之載於舟者為石十有一萬二
十年五月赴京是年秋又遣戸部尚書王宗禮等至江
浙二十一年五月運糧赴京如上年之數九月又遣兵
部尚書徹辰布哈侍郎韓祺往徴海運一百萬石二十
二年五月運糧赴京視上年之數僅加二萬而巳九月
遣戸部尚書托克托罕徹爾兵部尚書特穆至江浙二十
三年五月仍運糧十有三萬石赴京九月又遣戸部侍
郎博囉特穆爾監丞賽音布哈往徴海運士誠託辭以
拒命由是東南之粟給京師者遂止於是嵗云(元史食/)
(貨志/)
　京師之在燕自元始故漕運之自南而北亦自元始
　元初糧道自浙西渉江入淮由黄河逆水至中灤旱
　站陸運至淇門入御河以達京至元二十年李粤魯
　赤自任城開穿河渠分汶之西北流至須城入清濟
　故瀆通江淮漕經東阿至利津河入海由海道至直
　沽後因海口沙壅從東阿舎舟陸運抵臨清下漳御
　至京陸運道經茌平地勢卑下夏秋霖潦艱阻萬狀
　公私病之至元二十六年用夀張尹韓仲暉言自安
　山西開河由夀張西北過東昌至臨清達御河長二
　百五十餘里決汶流以趨之舟楫連檣而下建堰閘
　以節蓄洩完隄防以備盪激賜名㑹通然當時河道
　初開岸狹水淺不能負重每嵗不過數十萬石故終
　元之世海運未罷(山東全河備考/)
　元之海漕其利甚溥其法亦甚備船有仙鶴哨船每
　船三十隻為一綱大都船九百餘隻漕米三百餘萬
　石船戸八千餘戸又分其綱為三十每綱設押綱官
　二人以常選正八品為之其行船者又顧募水手移
　置揚州先加教習領其事者則設專官秩三品而任
　之又專責清瑄輩但加秩耳不易其人此所以享其
　利幾百年當全盛之時固無庸論至正之末天下分
　崩猶藉張士誠給數年豈非以措置得宜久而不變
　哉(通漕類編/)
元有天下内立都水監外設各處河渠司以興舉水利
修理河隄為務決雙塔白浮諸水為通惠河以濟漕運
而京師無轉餉之勞𨗳渾河疏灤水而武清平灤無墊
溺之虞浚冶河障滹沱而真定免決囓之患開㑹通河
於臨清以通南北之貨一代之事功不可泯也　通惠
河其源出於白浮甕山諸泉水也世祖至元二十八年
都水監郭守敬奉詔興舉水利因建言疏鑿通州至都
河改引渾水溉田於舊牐河踪跡𨗳清水上自昌平縣
白浮村引神山泉西折南轉過雙塔榆河一畆玉泉諸
水至西門入都城南滙為積水潭東南出文明門東至
通州髙麗莊入白河總長一百六十四里一百四歩塞
清水口一十二處共長二百一十歩壩牐一十處共二
十座節水以通漕運誠為便益從之首事於至元二十
九年之春告成於三十年之秋賜名曰通惠河凡役軍
一萬九千一百二十九工匠五百四十二水手三百一
十九没官囚隸百七十二計二百八十五萬工用楮幣
百五十二萬錠糧三萬八千七百石木石等物稱是役
興之日命丞相以下皆親操畚鍤為之倡置牐之處往
往於地中得舊時磚木時人為之感服船既通行公私
兩便先時通州至大都五十里陸輓官糧嵗若干萬民
不勝其悴至是皆罷之其壩牐之名曰廣源牐西城牐
二上牐在和義門外西北一里下牐在和義水門西三
歩海子牐在都城内文明牐二上牐在麗正門外水門
東南下牐在文明門西南一里魏村牐二上牐在文明
門東南一里下牐西至上牐一里籍東牐二在都城東
南王家莊郊亭牐二在都城東南二十五里銀王莊通
州牐二上牐在通州西門外下牐在通州南門外楊尹
牐二在都城東南三十里朝宗牐二上牐在萬億庫南
百歩下牐去上牐百歩成宗元貞元年四月中書省臣
言新開運河牐宜用軍一千五百以守護兼廵防往來
船内姦宄之人從之七月工部言通惠河剏造牐壩所
費不貲雖巳成功全籍主守之人上下照略修治今擬
設提領三員管領人夫專一巡護降印給俸其西城牐
改名㑹川海子牐改名澄清文明牐仍用舊名魏村牐
改名惠和籍東牐改名慶豐郊亭牐改名平津通州牐
改名通流河門牐改名廣利楊尹牐改名溥濟武宗至
大四年六月省臣言通州至大都運糧河牐始務速成
故皆用木嵗久木朽一旦俱敗然後致力將見不勝其
勞今為永固計宜用磚石以次修治從之後至泰定四
年始修完焉文宗天厯二年三月中書省臣言世祖時
開挑通惠河安置牐座全籍上源白浮一畆等泉之水
以通漕運今各支及諸寺觀權勢私決隄堰澆灌稻田
水碾園圃致河淺妨漕事乞禁之奉㫖白浮甕山直抵
大都運糧河隄堰泉水諸人毋挾勢偷決大司農司都
水監可嚴禁之(元史河渠志/)
　
　
　行水金鑑巻九十九
欽定四庫全書
　行水金鑑巻一百
　　　　　　　　　　江南按察使傅澤洪撰
　　運河水
　歐陽原功中書右丞相領通惠河都水監事政績碑
　中書右丞相定柱公自居平章首席既而陞左相又
　陞右相被命領都水監事至正癸卯之正月迄今數
　年之中濬治舊䂓抑塞新弊水政大修都水監長貳
　賓佐共具實蹟請於翰林歐陽𤣥文其事於石以
　貽後世𤣥曰丞相上佐天子下理百官日綜萬幾
　朝野政務莫非相業所經綸也奚獨於水政紀述乎
　其長貳賔佐進曰我國家之置都水也始於至元之
　辛卯丞相諤勒哲實倡其端當時聖君賢相為慮甚周
　為制甚宻𨗳昌平白浮之水西流循西山之麓㑹馬
　眼諸泉瀦為七里東流入自城西水門滙積水潭又
　東並宫牆環大内之左右金水河南流東出自城東
　水門又潞水之陽南㑹白河又南㑹直沽入海凡二
　百里是為通惠河置牐二十有四跨諸牐之上通京
　師内外經行之道置橋百五十有六牐以制蓄洩橋
　以惠往來乃即運糧提舉司車戸千四百五十有一
　隸監專治其事牐與橋初置于延祐中易木以石次
　第而械之命牐戸學為石工木鐵煉堊皆習其技嵗
　械牐工與費若干有司㑹其凡而籍之嵗以為常約
　嵗若干諸牐皆石一切工役取具牐戸不擾而集國
　計之不匱民用之不乏皆利頼焉近年有司擅以牐
　戸抑配各驛以給驛至元延祐以來祖宗之良法美
　意日就蠧壞今右丞相以聞有㫖復還若干戸餘州
　縣之侵軼牐戸者悉禁絶之他戸有避徭役之類仍
　因而亡者咸復其舊故得水利不隳漕法不滯有闗
　國計民用甚重也且通惠河之將入海也衡漳貫之
　遡漳西南渉瀛博之野南至于臨清堂邑之壩過壩
　而南為㑹通河盡豫兖青徐四州境上之水入河絶
　淮至大江而止二河相通其為水利博矣有如京城
　西之金口下視都邑水勢如建瓴一蟻穴之漏則横
　潰莫制守隄吏與牐戸晝夜分番邏視不贍則借兵
　士於樞宻所係尤重故水政之修牐戸之復丞相有
　功于斯甚大可無紀述乎𤣥聞其言乃考古而徴
　今水在唐虞為澤虞在成周為川衡西漢太常大司
　農少府内史主爵都尉皆置都水長貳武帝置水衡
　都尉成帝置左右都水使者東漢改置河隄謁者晉
　改都水臺又置前後中左右五水衡以五使領之劉
　宋置水衡令蕭梁改為大舟卿宇文置都水中大夫
　隋置都水臺使者尋復置監少監又改令少令唐沿
　革不一或稱都水局或稱司津監或稱水衡監或置
　使者或置都尉趙宋為都水監置判監判及丞主簿
　等員大抵掌川澤津梁渠堰陂池之政兼總舟航桴
　筏之筭就司其政以充用故漢太常諸卿各有水衡
　盡征其入給俸祿所稱水衡錢是也聖代捐國家之
　厚費以利天下而秋毫不征其資視古之都水有不
　可同年語者矣但歴代建都秦漢唐多都雍州隔闗
　隘之險漕運極艱用水極少其後有都洛陽大梁亦
　不過濬洛入汴瀹汝蔡入淮而巳我元東至于海而
　暨于河南盡于江北至大漠水涓滴以上皆為我國
　家用東南之粟水漕數百萬石由海而至者道通惠
　河以達東南貢賦凡百上供之物嵗億萬計絶江淮
　河而至道通惠河以達商貨懋遷與夫民生日用之
　所須不可悉數二河泝沿南北物貨或入或出徧天
　下者猶不在是數又自崑崙西南水入海者遶出南
　詔之後歴交趾闍婆真臘占城百粤之國東南過琉
　球日本東至三韓逺人之名琛異寳神馬竒産航海
　而至或踰年之程皆由漕河以至闕下斯又古今載
　籍之所未有者也水政之重可不以重臣領之乎昔
　者舜舉十六相共治海内禹治水土益治川澤今之
　水政禹益葢嘗司之然則重臣之典水政唐虞以來
　之遺事也歟𤣥職在太史紀載為宜右丞相喀喇
　氏鼎珠其名乃祖乃父三世宿德逮事列聖篤于忠
　貞數從王師戰金入隣多積功伐不妄俘戮不希寵
　榮有隂德餘慶施于後人丞相踵之敡歴臺閣三十
　餘年清慎如一熟知國家典故及居台揆雅量鎮浮
　坐決大政不徴辭色百度自貞有古大臣之風來求
　文以紀其蹟者都水伊蘇岱爾段達􁍐少監諤勒哲特
　穆爾太平努色徹圖監丞索諾木曼濟布哈實喇藏布
　穆爾濟雅經歴沙克善知事祁思道爰系以詩曰國治
　水官象天𤣥冥都水有政治國大經於穆皇元龍興
　朔方秉令天一並牧八荒乃據析津廼建神州囊括
　萬派衡從其流東濬白浮遵彼西山即是天津流畢
　昴間西挹紫宫南出皇畿又東注海萬派攸歸東溟
　天池若為我瀦給我漕輓徑達宸居河濟淮江陳若
　指掌我鑿二渠利盡穹壤雖云盡利我則不征損利
　利民治水水平維今右相自董水政舉措不煩戸籍
　先正昔命牐戸習鍜習礪鍵木膠堊各程其藝制水
　有牐通道有梁息耗有則啟閉有常夫何牐戸俾役
　驛厩是求善書俾掣之肘相君既吿牐戸内復每嵗
　鳩工羣匠來族水政既舉國計以滋都人日用源委
　莫知彼水在國血脈在身百體輸精五官嗇神相為
　股肱水利實興榮衛不凝股肱宣能維相君量彭蠡
　大野汪洋淵渟安靜整暇維相君力砥柱龍門捍彼
　衝潰國之樊垣有方斯定有量斯寛爕調雍容嵗溢
　旱乾重華在位禹益作相庶工厎績百川是障世皇
　濬渠相曰諤勒哲身先水官相彼原隰洵美相君海内
　稱賢罔俾哲輔專美于前六府三事治先乎水九叙
　惟歌作者太史太史作謌載以龜趺(圭齋集/)
　大通河發源于昌平之白浮村神山泉西南㑹一畆
　馬眼玉泉繞出甕山後滙為七里泊東入都城西水
　門貫積水潭又稍東由月橋入内府環繞宫殿南出
　玉河橋水門東行㑹南北城河二流由大通橋東下
　通州髙麗庄入白河(周夢暘水部備考河薈蕞云通/惠河即今之大通  也水自玉)
　(河出遶都城東南經大通橋流至髙麗庄入白河此/其源流歸宿之大凡也玉河之水在玉泉山流出玉)
　(泉山在順天府西北三十里山上有金章宗避暑行/宫芙蓉殿故址泉出石罅中如沸明宣宗命甃石為)
　(池搆亭其上池前為石橋水過橋為溪曲折三百歩/許瀦為西湖秋髙氣清泓澈渟滀水光接天皛然一)
　(白南有一洞洞旁石崖髙百餘尋刻玉泉二字大足/丈許其地總名西山舊記云太行山第八陘在燕强)
　(形鉅勢雲從星拱都城西望翠若列屏春雨羃䍥夏/樹菁葱秋花爛熳冬雪瓊瑶四時風景百幅畵圖也)
　(至於諸峰羅列雖因地得名總曰西山而紺閣琳宫/懸亭聳榭不可勝紀其尤竒者氣煦泉甘木不凋冬)
　(卉不枯霰居然冀北之江南云甕山去阜成門二十/餘里上赤墳童童無草木山南若洞而圮者小鬲臺)
　(也山臨西湖水田碁布山後一畆泉今不知所在處/處可陂可塘可隄可苑白浮山通志云在昌平州南)
　(十里上有二潭水經白浮村元郭守敬引水西折而/南經甕山泊入積水潭以濟漕運蓋通惠河之源雖)
　(言自白浮諸泉水而其實皆自西山一帶千巖萬壑/之水滙於西湖流入大内出東南水門注大通河流)
　(入髙麗庄入於白河者也蓬窻日錄云北京青龍水/為白河出宻雲南流至通州城白虎水為玉河出玉)
　(泉山經大内出都城注通惠河與白河合朱雀水為/盧溝河出大同桑乾入宛平界出盧溝橋𤣥武水為)
　(濕餘髙梁黄花鎮川榆河俱繞京師之北而東與白/河合梓谿集云京師形勝以堪輿家論之玉河之水)
　(當直出㑹南海子從天地壇前轉東入潞河方為自/然崇文門外閘河宜塞之庶幾左臂不斷此乃帝王)
　(建都萬代/之計也)
白浮甕山即通惠河上源之所出也白浮泉水在昌平
縣界西折而南經甕山泊自西水門入都城焉成宗大
德七年六月甕山等處看牐提領言自閏五月二十九
日始晝夜雨不止六月九日夜半山水暴漲漫流隄上
衝決水口於是都水監委官督軍夫自九月二十一日
入役至是月中輟工實役軍夫九百九十三人十一年
三月都水監言巡視白浮甕山河隄崩三十餘里宜編
荆笆為水口以泄水勢計修笆口十一處四月興工十
月工畢仁宗皇慶元年正月都水監言白浮甕山隄多
低薄崩陷處宜修治來春二月入役八月修完總修長
三十七里二百十五歩計七萬三千七百七十三工延
祐元年四月都水監言自白浮甕山下至廣源牐隄堰
多淤澱淺塞源泉微細不能通流擬疏滌由是㑹計工
程差軍千人疏治泰定四年八月都水監言八月三日
至六日霖雨不止山水泛溢衝壞甕山諸處笆口浸没
民田計料工物移文工部闗支修治自八月二十六日
興工九月十二日工畢役軍夫二千名實役九萬工四
十五日(元史河渠志/)
壩河亦名阜通七壩成宗大德六年三月京畿漕運司
言嵗漕米百萬全藉船壩夫力自氷開發運至河凍時
止計二百四十日日運糧四千六百餘石所轄船夫一
千三百餘人壩夫七百三十占役俱盡晝夜不息今嵗
水漲衝決壩隄六十餘處雖巳修畢恐霖雨衝圯走泄
運水以此㸃視河隄淺澀低薄去處請加修理自五月
四日入役六月十二日畢深溝壩九處計一萬五千一
百五十三工王村壩二處計七百十三工鄭村壩一處
計一千一百二十五工西陽壩三處計一千二百六十
二工郭村壩三處計一千九百八十七工千斯壩下一
處計一萬工總用工三萬二百四十(元史河渠志/)
雙塔河源出昌平縣孟村一畆泉經雙塔店而東至豐
善村入榆河至元三年四月六日巡河官言雙塔河時
將泛溢不早為備恐至潰決臨期卒難措手乃計㑹閉
水口工物開申都水監剏開雙塔河未及堅久今已及
水漲之時倘或決壞走泄水勢悞運船不便省準制國
用司給所需都水監差夫修治焉凡合閉水口五處用
工二千一百五十五(元史河渠志庸薈蕞云水經濕餘/水出上谷居  闗東又東流過京)
　(都縣南注云水南流出闗謂之下口水流潜伏十許/里重源潜發積而為潭謂之濕餘潭即今榆河之源)
　(也方輿記要云榆河一名濕餘河或名温榆河蓋濕/餘之譌也竹垞先生云按後漢書王霸為上谷太守)
　(陳委輸可從温水漕以省陸轉輸之勞事皆施行章/懷太子注引水經注本作温餘水遼史順州有温渝)
　(河金更懷柔縣為温陽豈盡無據又昌平多温泉有/流入雙塔河者温餘之名竊疑因此水經注既無善)
　(本今人習見坊刻遂指温字為濕字之譌正恐類昔/人所云以不悖為悖也昌平州志云榆河源出州西)
　(南四十里月兒灣下流/為沙河經順義㑹白河)
盧溝河其源出于代地名曰小黄河以流濁故也自奉
聖州界流入宛平縣境至都城四十里東麻谷分為二
派太宗七年嵗乙未八月敕近劉冲祿言率水工二百
餘人巳依期築閉盧溝河元破牙梳口若不修隄固護
恐不時漲水衝壞或貪利之人盜決溉灌請令禁之劉
冲祿可就主領毋致衝塌盜決犯者以違制論徒二年
決杖七十如遇修築時所用丁夫器具應差處調發之
其舊有水手人夫内五十人差官存留不妨巳委管領
常切巡視體究嵗一交番所司有不應副者罪之(元史/)
(河渠志/)
渾河本盧溝水從大興縣流至東安州武清縣入漷州
界至大二年十月渾河水決左都威衛營西大隄泛溢
南流没左右二翊及後衛屯田麥由是左都威衛言十
月五日水決武清縣王甫村隄闊五十餘步深五尺許
水西南漫平地流環圓營倉局水不沒者無幾恐來春
氷消夏雨水作衝決成渠軍民被害或遷置營司或多
差軍民修塞庶免墊溺三年二月十二日省準下左右
翊及後衛大都路委官督工修治至五月二十日工畢
皇慶元年二月十七日東安州言渾河水溢決黄堝隄
一十七所都水監計工物移文工部二十七日樞宻知
院達實特穆爾奏左衛言渾河決隄口二處屯田浸不
耕種巳發軍五百修治臣等議治水有司職耳宜令中
書戒所屬用心修治從之七月省委工部員外郎張彬
言巡視渾河六月三十日霖雨水漲及丈餘決隄口二
百餘步漂民廬没禾稼乞委官修治發民丁刈雜草興
築延祐元年六月十七日左衛言六月十四日渾河決
武清縣劉家莊隄口差軍七百與東安州民夫協力同
修之三年三月省議渾河決隄堰没田禾軍民䝉害既
巳奏聞差官相視上自石徑山金口下至武清縣界舊
隄長計三百四十八里中間因舊修築者大小四十七
處漲水所害合修補者一十九處無隄剏修者八處宜
疏通者二處計工三十八萬一百役軍夫三萬五千九
十六日可畢如通築則役大難成就令分作三年為之
省院差官先發軍民夫匠萬人興工以修其要處是月
二十日樞府奏撥軍三千委中衛僉事督修治之七年
五月營田提舉司言去嵗十二月二十一日屯戸巡視
廣賦屯北渾河隄二百餘歩將崩恐春首土解水漲浸
没為患乞修治都水監委濠寨㑹營田提舉司官武清
縣官督夫修完廣武屯北陷薄隄一處計二千五百工
永興屯北隄低薄一處計四千一百六十六工落垈村
西衝圯一處計三千七百三十三工永興屯北崩圮一
處計六千五百十八工北王村莊西河東岸至白墳兒
南至韓村西道口計六千九十三工劉邢莊西河東岸
北至寳僧百戸屯南至白墳兒計三萬七百十二工總
用工五萬三千七百二十二泰定四年四月省議三年
六月内霖雨山水暴漲泛没大興縣諸鄉桑棗田園移
文樞府於七衛屯田及見有軍内差三千人修治(元史/)
(河渠志/)
　盧溝河出太原天池伏流至朔州馬邑從雷山陽湧
　為金龍池迤邐東下曰桑乾河鴈門雲中諸水皆㑹
　由大同古定橋抵宣府保安州過懷來行兩山間至
　京城西四十里石徑山之東地平土疏衝激遷徙不
　常至看丹口分為二一東流至通州髙麗莊入白河
　是為渾河一南流至霸州合易水又南至丁字沽入
　運河(呉文恪公集/)
　盧溝本桑乾河俗曰渾河在都城西南四十里有石
　橋横跨二百餘步橋上兩傍皆石欄雕刻石獅形狀
　竒巧金明昌間所造兩崖多旅舎以其宻邇京師驛
　通四海行人使客往來絡繹疎星曉月曙景蒼然亦
　一竒也(戴司成集本薈蕞云盧溝河在順天府西南/二十五里  桑乾水又名漯水俗名渾河黄)
　(河别源也源出山西大同府桑乾山下經太行山入/宛平縣境在上流曰桑乾在下流為盧溝以其濁故)
　(呼渾河以其黑故呼盧溝/燕人以黑為盧水本一也)
白河在漷州東四里北出通州潞縣南入于通州境又
東南至香河縣界又流入于武清縣境達於靜海縣界
至元三十年九月漕司言通州運糧河全仰白榆渾三
河之水合流名曰潞河舟楫之行有年矣今嵗新開牐
河分引渾榆二河上源之水故自李二寺至通州三十
餘里河道淺澀今春夏天旱有止深二尺處糧船不通
改用小料船搬載淹延嵗月致虧糧數先是都水監相
視白河自東岸呉家莊前就大河西南斜開小河二里
許引榆河合流至深溝壩下以通漕舟今丈量自深溝
榆河上灣至呉家莊龍王廟前白河西南至壩河八百
步及巡視知榆河上源築閉其水盡趨通惠河止有白
佛靈溝一子母三小河水入榆河泉脈微不能勝舟擬
自呉家莊就龍王廟前閉白河於西南開小渠引水自
壩河上灣入榆河庶可漕運又深溝樂嵗五倉積貯新
舊糧七十餘萬石站車輓運艱緩由是訪視通州城北
通惠河積水至深溝村西水渠去樂嵗廣儲等倉甚近
擬自積水處由舊渠北開四百步至樂嵗倉西北以小
料船運載甚便都省准焉通惠河自通州城北至樂嵗
西北水陸共長五百步計役八萬六百五十工大德二
年五月中書省劄付都水監運糧河隄自楊村至河西
務三十五處用葦一萬九千一百四十束軍夫二千六
百四十九名度三十日畢於是本監分官率濠寨至楊
村歴視壞隄督巡河夫修理以霖雨水溢故工役倍元
料自寺泃口北至蔡村清口孫家務辛莊河西務隄就
用元料葦草修補卑薄剏築月隄頗有成功其楊村兩
岸相對出水河口四處葦草不敷就令軍夫採刈至九
月住役楊村河上接通惠諸河下通滹沱入江淮使官
民舟楫直達都邑利國便民奈楊村隄岸隨修隨圯蓋
為用力不固徒煩工役其未修者候來春水涸土乾調
軍夫修治延祐六年十月省臣言漕運糧儲及南來諸
物商賈舟楫皆由直沽達通惠河今岸崩泥淺不早疏
浚有礙舟行必致物價翔湧都水監職專水利宜分官
一員以時巡視遇有頽圯淺澀隨宜修築如功力不敷
有司差夫助役怠事者究治從之至治元年正月十一
日漕司言夏運海糧一百八十九萬餘石轉漕往返全
藉河道通便今小直沽汊河口潮汐往來淤泥壅積七
十餘處漕運不能通行宜移文都水監疏滌工部議時
農作方興兼民多艱食若不差軍助役民力有所不逮
樞宻院言軍人不敷省議若差民丁方今東作之時恐
妨嵗事其令大都募民夫三千日給傭鈔一兩糙粳米
一升委正官提調驗日支給令都水監暨漕司官同督
其事四月十一日入役五月十日工畢泰定元年二月
福府臣奏臨清萬戸府言至治元年霖雨決壞運糧河
岸宜差軍修築臣等議誠利益事令本府差軍三百執
役從之三年三月都水監言河西務菜市灣水勢衝嚙
與倉相近將來為患宜於劉二總管營相對河東岸截
河築隄改水道與舊河合可杜後患四年正月省臣奏
准樞府差軍五千大都路募夫五千人日支糙米五升
中統鈔一兩本監工部委官與前衛董指揮同監役是
年三月十八日興工六月十一日工畢致和元年六月
六日臨清御河萬戸府言泰定四年八月二日河溢壞
營北門隄約五十歩漂舊樁木百餘崩圯猶未已工部
議河岸崩摧理宜修治既都水監㑹計工物各處支給
其役夫三千人若擬差民方春恐妨農務宜移文樞宻
院撥軍省准修舊隄岸展闊新河口東岸計工五萬九
千九百三十七用軍三千木匠十人天厯二年三月漕
司言元開劉二總管營相對河北舊河運糧迂逺乞委
官相視復開舊河便四月九日奏准差軍七千委兵部
員外郎鄧衡都水監丞阿爾漕使台哈布哈等督工修浚
後以冬寒候凍解興役三年工部移文大都於近甸募
民夫三千日支糙粳米三升中統鈔一兩兵部改委辛
侍郎暨元委官修闢至順元年六月都水監言二十三
日夜白河水驟漲丈餘觀音寺新修護倉堤巳督有司
差夫救護今水落尺餘宜候伏槽興作(元史河渠志/)
　白河經宻雲諸山全受渾榆諸河之水夏秋暴漲隄
　防不能禦源逺流迅水勢漫散河皆溜沙深淺通塞
　不常運行甚艱惟用兜杓數千具治河官夫遇淺即
　濬庶盤剥可省矣近有議於白河建閘者河廣水盛
　漲必他決厎皆淤沙閘必易損且河徙無定閘難改
　移蓋未達水土之宜也(問水集/)
　謹按白河源出宻雲縣霧靈山南經通州漷縣香河
　武清㑹榆渾諸河凡三百六十里至直沽㑹衛河同
　入於海榆河源出昌平州南月兒灣下流為沙河㑹
　清河經順義縣入白河潮河源出宻雲縣至順義縣
　牛欄山入白河富河源出甕山口㑹霸河至通州東
　北入白河桑乾河源出山西大通府桑乾山流至宛
　平縣盧溝橋南看丹口分為二其一名渾河一名盧
　溝河渾河東流至通州張家灣下馬頭入白河三里
　河出都城西過都城東南十里河至煙墩巷入渾河
　白榆渾三河之水合流名曰潞河盧溝河東南流經
　固安縣又經霸州苑家口至武清縣丁字沽凡四百
　里入白河以上諸水併入白河而通惠泉源混混又
　來自上流白河渠狹而流長勢險而禍烈舉目即瞭
　然矣(張兆元白河源流考龍薈蕞云畿輔通志潮河/在寳坻縣東一名白  港源發梨河至寳坻三)
　(汊口與泃河鮑丘河合流為糧河入海又宻雲縣東/南有潮河下流順義縣界合白河方輿紀要云潮河)
　(在宻雲縣東南自古北口流入縣界西南流至順義/縣合于白河春明夢餘録云三里河元時名文明河)
　(接通惠河為漕儲/運道今鐵閘尚存)
御河自大名路魏縣界經元城縣泉源鄉于村度南北
約十里東北流至包家渡下接館陶縣界三口御河上
從交河縣下入清池縣界又永濟河在清池縣西三十
里自南皮縣來入清州今呼為御河也至元三年七月
六日都水監言運河二千餘里漕公私物貨為利甚大
自兵興以來失於修治清州之南景州以北頽闕岸口
三十餘處淤塞河流十五里至癸已年朝廷役夫四千
修築浚滌乃復行舟今又三十餘年無官主領滄州地
分水面髙于平地全藉隄堰防護其園圃之家掘隄作
井深至丈餘或二丈引水以溉蔬花復有瀕河人民就
隄取土漸至闕破走洩水勢不惟澀行舟妨運糧或致
漂民居没禾稼其長蘆以北索家馬頭之南水内暗藏
樁橛破舟船壞糧物部議以濵河州縣佐貳之官兼河
防事於各地分巡視如有闕破即率衆修治拔去樁橛
仍禁園圃之家毋穿隄作井栽樹取土都省准議七年
省臣言御河水泛武清縣計疏浚役夫一十工八十日
可畢從之至大元年六月二十九日左翼屯田萬戸府
呈五月十八日申時水決㑹川縣孫家口岸約二十餘
步南流灌本管屯田巳移文河間路武清縣清州有司
多發丁夫管領修治由是樞宻院檄河間路左翼屯田
萬戸府差軍併工築塞十月大名路濬州言七月十一
日連雨至十七日清石二河水溢李家道東南横流詢
社長髙良輩稱水源自衛輝路汲縣東北連本州淇門
西舊黒蕩泊溢流出岸漫黄河古隄東北流入本州齊
賈泊復入御河漂及門民舎竊計今嵗水勢逆行乃下
流漳水漲溢遏絶不能通以致若此實非人力可勝又
西闗水手佐聚稱七月十二日卯時御河水驟漲三尺
十八日復添四尺其水逆流明是下流漲水壅逆擬差
官巡治延祐三年七月滄州言清池縣民告往年景州
呉橋諸處御河水溢衝決隄岸萬戸齊諾為恐傷淇屯
田差軍築塞舊洩水郎兒口故水無所洩浸民廬及巳
熟田數萬頃乞遣官疏闢引水入海及七月四日決呉
橋縣栁斜口東岸三十餘步千戸伊􁍐又遣軍閉塞郎
兒口水壅不得洩必致漂蕩張管許河孟村三十餘村
黍榖廬舎故本州摘官相視移文約㑹開闢不從四年
五月都水監遣官與河間路官相視元塞郎兒口東西
長二十五步南北闊二十尺及隄南髙一丈四尺北髙
二丈餘復按視郎兒口下流故河至滄州約三十餘里
上下古跡寛闊乃減水故道名曰盤河令為開闢郎兒
口増濬故河決積水由滄州城北達滹沱河以入于海
泰定元年九月都水監遣官督丁夫五千八百九十八
人是年二月八日興工十月二日工畢(元史河渠志通/薈蕞云畿輔)
　(志廣平府下御河在清河縣東南二十五里即衛河/漢為屯氏河隋為永濟渠亦曰御河發源於河南衛)
　(輝府之輝縣至臨清合閘下天津為今運道大名府/下衛河在魏縣東南經清源達直沽水清渠深不為)
　(害又云御河即白溝水隋煬帝引洹水為遊覽之所/故名今不見亦并於衛河然土人猶曰御河云河南)
　(通志衛河在衛輝府北一里源出蘇門山東入大名/府濬縣界畿志云在魏縣東南豫志又云入濬縣界)
　(魏濬本不接壤何/言之互異若此)
　
　行水金鑑巻一百
欽定四庫全書
　行水金鑑巻一百一
　　　　　　　　　　江南按察使傅澤洪撰
　　運河水
金口河　至正二年正月中書叅議博囉特穆爾都水
傅佐建言起自通州南髙麗莊直至西山石峽鐵板開
水古金口一百二十餘里創開新河一道深五丈廣二
十丈放西山金口水東流至髙麗莊合御河接引海運
至大都城内輸納是時托克托為中書右丞相以其言奏
而行之廷臣多言其不可而左丞許有壬言托克托尤力
排羣議不納務於必行有壬因條陳其利害略曰大徳
二年渾河水發為民害大都路都水監將金口下閉閘
板五年間渾河水勢浩大郭太史恐衝没田薛二村南
北二城又將金口已上河身用砂石雜土盡行堵閉至
順元年因行都水監郭道夀言金口引水過京城至通
州其利無窮工部官并河道提舉司大都路及合屬官
員耆老等相視議擬水由二城中間窒礙又盧溝河自
橋至合流處自來未嘗有漁舟上下此乃不可行船之
明驗也且通州去京城四十里盧溝止二十里此時若
可行船當時何不於盧溝立馬頭百事近便却於四十
里外通州為之又西山水勢髙峻亡金時在都城之北
流入郊野縱有衝決為害亦輕今則在都城西南與昔
不同此水性本湍急若加以夏秋霖潦漲溢則不敢必
其無虞宗廟社稷之所在豈容僥倖於萬一若一時成
功亦不能保其永無衝決之患且亡金時此河未必通
行今所有河道遺跡安知非作而復輟之地乎又地形
髙下不同若不作閘必致走水淺澀若作閘以節之則
沙泥渾濁必致淤塞每年每月専人挑洗盖無窮盡之
時也且郭太史初作通恵河時何不用此水而逺取白
浮之水引入都城以供閘具之用盖白浮之水澄清而
此水渾濁不可用也此議方興𫝊聞於外萬口一辭以
為不可若以為成大功者不謀於衆人言不足聽則是
商鞅王安石之法當今不宜有此議既上丞相終不從
遂以正月興工至四月功畢起閘放金口水流湍勢急
沙泥壅塞船不可行而開挑之際毁民廬舎墳塋夫丁
死傷甚衆又費用不貲卒以無功繼而御史糾劾建言
者博囉特穆爾傅佐俱伏誅今附載其事於此用為妄
言水利者之戒(元史河/渠志)
灤河源出金蓮川中由松亭北經遷安東平州西瀕灤
州入海也王曽北行録云自偏槍嶺四十里過烏灤河
東有灤州因河為名至元二十八年八月省臣奏姚演
言奉敕疏浚灤河漕運上都乞應副沿河葢露囷工匠
什物仍預備來嵗所用漕船五百艘水手一萬牽船夫
二萬四千臣等集議近嵗東南荒歉民力凋弊造舟調
夫其事非輕一時並行必致重困請先造舟十艘量撥
水手試行之如果便續増益制可其奏先以五十艘行
之仍選能人同事大徳五年八月十三日平灤路言六
月九日霖雨至十五日夜灤河與淝洳三河並溢衝圯
城東西二處舊䕶城隄東西南三面城牆横流入城漂
郭外三闗瀕河及在城官民屋廬糧物没田苖溺人畜
死者甚衆而雨猶不止至二十四日夜灤漆淝洳諸河
水復漲入城餘屋漂蕩殆盡乃委吏部馬員外同都水
監官修之東西二隄計用工三十六萬一千五十鈔八
千八十七錠十五兩糙粳米三千一百一十石五斗樁
木等價鈔三百七十四錠二十六兩四錢延祐四年六
月十六日上都留守司言正月一日城南御河西北岸
為水衝囓漸至頽圯若不修治恐來春水泛漲漂没民
居又開平縣言四月二十六日霖雨至二十八日夜東
闗灤河水漲衝損北岸宜擬修築本司議即自仲夏霖
雨其水復溢必大為害乃委官督夫匠興役開平發民
夫幼小不任役請調軍供作庶可速成五月二十一日
留守司言灤河水漲決隄計修築用軍六百宜令樞宻
院差調官給其食制曰今維其時移文樞密院發軍速
為之虎賁司發軍三百治焉泰定二年三月十三日永
平路屯田總管府言國家經費咸出於民民之所生無
過農作本屯闢田收糧以供億内府之用不為不重訪
馬城東北五里許張家莊龍灣頭在昔有司差夫築隄
以防灤水西南連清水河至公安橋皆本屯地分去嵗
霖雨水溢衝盪皆盡浸死屯民田苖終嵗無收方今農
隙若不預修必致為害工部移文都水監差濠寨泊本
屯官及灤州官親詣相視督令有司差夫補築三年五
月十日上都留守司及本路總管府言巡視大西闗南
馬市口灤河遞北隄侵囓漸崩不預治恐夏霖雨水泛
貽害居民於是送都城所丈量計用物修治工部移文
上都分部施行七月二日右丞相達實特穆爾等奏鄂
爾多斯住冬營盤為灤河走淩河水衝壊將築䕶水隄
宜令樞密院發軍千二百人以供役從之樞密院請遣
軍千二百人(元史河渠志經畿輔通志灤河源自口北/開平東南流  遷安縣界至盧龍縣合漆)
(河又南至樂/亭縣入海)
河間河在河間路界泰定三年三月都水監言河間路
水患古儉河自北門外始依舊疏通至大成縣界以洩
上源水勢引入鹽河古陳玉帶河自軍司口浚治至雄
州歸信縣界以導淀濼積潦注之易河黄龍港自鎖井
口開鑿至文安縣玳瑁口以通濼水經火燒淀轉流入
海計河宜疏者三十處總役三萬三十日可畢是月省
臣奏準遣斷事官鼎珠同元委都水孫監丞洎本處有
司官於旁近州縣發丁夫三萬日給鈔一兩米一升先
詣古陳玉帶河尋以嵗旱民饑役興人勞罷候年登為
之
冶河在真定路平山縣西門外經井陘縣流來本縣東
北十里入滹沱河元貞元年正月十八日丞相旺扎勒等
言往年先帝嘗命開真定冶河已發丁夫人役適值先
帝昇遐以聚衆罷之今請遵舊制俾卒其事從之皇慶
元年七月二日真定路言龍花判官莊諸處壊隄計工
物申請省委都水監及本路官自平山縣西北歴視滹
沱冶河合流急注真定西南闗由是再議照冶河故道
自平山縣西北河内改修滚水石隄下修龍塘隄東南
至水碾村改引河道一里蒲吾橋西改闢河道一里上
至平山縣西北下至寧晉縣疏其淤澱築隄分其上源
入舊河以殺其勢復有程同程章二石橋阻咽水勢擬
開減水月河二道可久且便下相欒城縣南視趙州寧
晉縣諸河北之下源地形低下恐水泛經欒城趙州壊
石橋阻河流為害由是議於欒城縣北聖母堂東冶河
東岸開減水河可去真定之患省準於二年二月都水
監委官與本路及㢘訪司官同詣平山縣相視㑹計修
治總計冶河始自平山縣北闗西龍神廟北獨石通長
五千八百六歩共役夫五千為工十八萬八百七無風
雨妨工三十六日可畢(元史河渠志北畿輔通志冶河/在欒城縣西  自滹沱河分而)
(東流於城側南入於大陸澤相傳為/漢大白渠宋金間供陶冶之用故名)
滹沱河源出於西山在真定路真定縣南一里經藁城
縣北一里經平山縣北十里寰宇記載經靈夀縣西南
二十里此河連貫真定諸郡經流去處皆曰滹沱水也
延祐七年十一月真定路言真定縣城南滹沱河北决
隄寖近城毎嵗修築聞其源本微與冶河不相通後二
水合其勢遂猛屢壊金大隄為患本路達嚕噶齊哈克繖
於至元三十年言準引闢冶河自作一流滹沱河水十
退三四至大元年七月水漂南闗百餘家淤塞冶河口
其水復滹河自後嵗有潰决之患略舉大徳十年至皇
慶元年節次修隄用捲埽葦草二百餘萬官給夫糧備
傭直百餘萬錠及延祐元年三月至五月修隄二百七
十餘歩其明堂判官勉村三處就用橋木為樁徴夫五
百餘人執役月餘不能畢近年米價翔貴民匱於食有
丁者正身應役單丁者必須募人人日傭直不下三五
貫前工未畢後役迭至至七月八日又衝塌李玉飛等
莊及木方胡營等村三處隄長一千二百四十歩申請
委官相視差夫築月隄延祐二年本路前總管瑪蘇庫
嘗闢冶河已復湮塞今嵗霖雨水溢北岸數處浸沒田
禾其河元經康家莊村南流不記嵗月徙於村北數年
修築皆於隄北取土故南髙北低水愈就下侵囓西至
木方村東至䕶城隄數約二千餘歩比來春必須修治
用樁梢築土隄亦非永久之計若濬木方村南舊湮枯
河引水南流牐閉北岸河口於南岸取土築隄下至合
頭村北與本河合如此去城稍逺庶可無患都水監差
官相視截河築隄濶千餘歩新開古岸止濶六十歩恐
不能制禦千歩之勢若於北岸闕破低薄處比元料増
夫力葦草捲埽補築便計葦草丁夫若合責辦民間縁
今嵗旱澇相仍民食匱乏擬均料各州縣上中戸價錢
及食米於官錢内支給限二月二十日興工役夫五千
為工十六萬七百一十九度三十二日可畢總計補築
滹沱河北岸防水隄十處長一千九百一十歩髙濶不
一計三百四十萬七千七百五十尺用推埽梯二十五
毎梯用大檁三小檁三計大小檁一百五十草三十五
萬八百束葦二十八萬六百四十束梢柴七千二百束
至治元年三月真定路言真定縣滹沱河毎遇水泛衝
隄岸浸沒民田已差募丁夫修築與亷訪司官相視講
究如將木方村南舊堙河道疏闢導水東南行牐閉北
岸却於河南取土修築至合頭村合入本河似望可以
民安都水監與真定路官相視議夫治水者行其所無
事葢以順其性也牐閉滹沱河口截河築隄一千餘歩
開掘故河老岸濶六十歩長三十餘里改水東南行流
霖雨之時水拍兩岸截河隄堰阻逆水性新開故河止
濶六十歩焉能吞受千歩之勢上嚥下滯必致潰決徒
糜官錢空勞民力若順其自然將河北岸舊隄比之元
料増添工物如法捲埽堅固修築誠為官民便益省準
補築滹沱河北岸縷水隄一十處通長一千九百一十
歩役夫五百名計一十六萬七百三十九工泰定四年
八月七日省臣奏真定路言滹沱河水連年泛溢為害
都水監亷訪司真定路及瀕河州縣官洎耆老㑹議其
源自五臺諸山來至平山縣王母村山口下與平定州
娘子廟石泉冶河合夏秋霖雨水漲瀰漫城郭毎年勞
民築隄莫能除害宜自王子村新安村鑿河長四里餘
接魯家灣舊澗復開二百餘步合入冶河以分殺其勢
又木方村滹沱河南岸故道疏滌三十里北岸下樁捲
埽築隄捍水令東流今嵗儲材九月興役期十一月功
成所用石鐵石灰諸物夫匠工糧官為供給力省功多
可永無害工部議若從所請二河並治役大民勞擬先
開冶河其真定路徴民夫如不敷可於鄰郡順徳路差
募人夫日給中統鈔一兩五錢如侵礙民田官酬其直
中書省都水監差官率知水利濠寨督本路及當該州
縣用工亷訪司添力咸就滹河近後再議從之九月委
都水監官洎本道亷訪司真定路同監督有司併工修
治後真定路言閏九月五日為始興工間據趙州臨城
諸縣申天寒地凍難於用工候春煖開闢便已於十月
七日放散人民部議人夫既散宜準所擬凡己給夫鈔
二萬六千八百三十二錠地價錢六百三十錠(元史河/渠志)
(畿輔通志云滹沱河在真定府城南班固叙禹貢所謂/徒駭者是也發源於山西繁峙經雁門由靈夀平山抵)
(府城南順流而東歴藁城晉州衡水深州武强武邑/入直沽而逹於海毎夏暴雨壞决隄防甚為民害)
㑹通河起東昌路須城縣安山之西南由夀張西北至
東昌又西北至於臨清以逹於御河至元二十六年夀
張縣尹韓仲暉太史院令史邊源相繼建言開河置牐
引汶水逹舟於御河以便公私漕販省遣漕副馬之貞
與源等按視地勢商度工用於是圖上可開之狀詔出
楮幣一百五十萬緡米四萬石鹽五萬斤以為傭直備
器用徴旁郡丁夫三萬驛遣斷事官莾蘇爾禮部尚書
張孔孫兵部尚書李處㢲等董其役首事於是年正月
已亥起於須城安山之西南止於臨清之御河其長二
百五十餘里中建牐三十有一度髙低分逺邇以節蓄
洩六月辛亥成凡役工二百五十一萬七百四十有八
賜名曰㑹通河二十七年省以馬之貞言霖雨岸崩河
道淤淺宜加修浚奏撥放罷輸運站户三千專供其役
仍俾采伐木石等以充用是後嵗委都水監官一員佩
分監印率令史奏差濠寨官往職巡視且督工易牐以
石而視所損緩急為後先至泰定二年始克畢事㑹通
鎮牐三土壩二在臨清縣北頭牐長一百尺濶八十尺
兩直身各長四十尺兩雁翅各斜長三十尺髙二尺牐
空濶二丈自至元三十年正月一日興工凡役夫匠六
百六十名至十月二十九日工畢中牐南至隘船牐三
里元貞二年七月二十三日興工至大徳二年三月十
三日工畢夫匠四百四十三長廣與上牐同隘船南至
李海務牐一百五十二里延祐元年八月十五日興工
九月二十五日工畢夫匠五百牐空濶九尺長廣同上
土壩二李海務牐南至周家店牐一十二里元貞二年
二月二日興工五月二十日工畢夫匠五百二十七名
長廣與㑹通鎮牐同周家店牐南至七級牐一十二里
大徳四年正月二十一日興工八月二十日工畢夫匠
四百四十二長廣與上同七級牐二北牐南至南牐三
里大徳元年五月一日興工十月六日工畢夫匠四百
四十三名長廣如周家店牐南牐南至阿城牐一十二
里元貞二年正月二十日興工十月五日工畢夫匠四
百五十名長廣同北牐阿城牐二北牐南至南牐三里
大徳三年三月五日興工七月二十八日工畢夫匠四
百四十一名長廣上同南牐南至荆門北牐一十里大
徳二年正月二十五日興工十月一日工畢夫匠四百
四十六名長廣上同荆門牐二北牐南至荆門南牐二
里半大徳三年六月初一日興工至十月二十五日工
畢役夫三百一十名長廣同南牐南至夀張牐六十三
里大徳六年正月二十三日興工六月二十九日工畢
長廣同北牐夀張牐南至安山牐八里至元三十一年
正月一日興工五月二十日工畢安山牐南至開河牐
八十五里至元二十六年建開河牐南至濟州牐一百
二十四里濟州牐三上牐南至中牐三里大徳元年三
月十二日興工七月二十八日工畢中牐南至下牐二
里至治元年三月一日興工六月六日工畢下牐南至
趙村牐六里大徳七年二月十三日興工五月二十一
日工畢趙村牐南至石佛牐七里泰定四年二月十八
日興工五月二十日工畢石佛牐南至辛店牐一十三
里延祐六年二月十日興工四月二十九日工畢辛店
牐南至師家店牐二十四里大徳元年正月二十七日
興工四月一日工畢師家店牐南至棗林牐一十五里
大徳二年二月三日興工五月二十三日工畢棗林牐
南至孟陽泊牐九十五里延祐五年二月四日興工五
月二十二日工畢孟陽泊牐南至金溝牐九十里大徳
八年正月四日興工五月十七日工畢金溝牐南至隘
船牐一十二里大徳十年閏正月二十五日興工四月
二十日工畢沽頭牐二北隘船牐南至下牐二里延祐
二年二月六日興工五月十五日工畢南牐南至徐州
一百二十里大徳十一年二月興工五月十四日工畢
三汊口牐入鹽河南至土山牐一十八里泰定二年正
月十九日興工四月十三日工畢土山牐南至三汊口
牐二十五里入鹽河兖州牐岡城牐延祐元年二月二
十日省臣言江南行省起運諸物皆由㑹通河以逹於
都為其河淺澀大船充塞於其中阻礙餘船不得來往
毎嵗省臺差人巡視其所差官言始開河時止許行百
五十料船近年權勢之人并富商大賈貪嗜貨利造三
四百料或五百料船於此河行駕以致阻滯官民舟楫
如於沽頭置小石牐一止許行百五十料船便臣等議
宜依所言中書及都水監差官於沽頭置小牐一及於
臨清相視宜置牐處亦置小牐一禁約二百料之上船
不許入河行運從之至治三年四月十日都水分監言
㑹通河沛縣東金溝沽頭諸處地形髙峻旱則水淺舟
澀省部已準置二滚水堰近延祐二年沽頭牐上増置
隘牐一以限巨舟毎經霖雨則三牐月河截河土堰盡
為衝决自秋摘夫刈薪至冬水落或來嵗春首修治工
夫浩大動用丁夫千百束薪十萬之餘數月方完勞費
萬倍又况延祐六年雨多水溢月河土堰及石牐鴈翅
日被衝囓土石相離深及數丈其工倍多至今未完今
若運金溝沽頭并隘牐三處見有石於沽頭月河内修
堰牐一所更將隘牐移置金溝牐月河或沽頭牐月河
内水大則大牐俱開使水得通流小則閉金溝大牐上
開隘牐沽頭則閉隘牐而啓正牐行舟如此嵗省修治
之費亦可免丁夫冬寒入水之苦誠為一勞永逸移文
工部令委官與有司同議於是差濠寨約㑹濟寧路官
相視就問金溝牐提領周徳興言毎嵗夏秋霖雨衝失
牐隄必候水落役夫采薪修治不下三兩月方畢冬寒
水作苦不勝言㑹騐監察御史言延祐初元省臣亦嘗
請置隘牐以限巨舟臣等議其言當請從之於是議梭
板等船乃御河江淮可行之物宜遣出任其所之於金
溝沽頭兩牐中置隘牐二各濶一丈以限大船若欲於
通惠㑹通河行運者止許一百五十料違者罪之仍沒
其船其大都江南權勢紅頭花船一體不許來往準擬
折移沽頭隘牐置於金溝大牐之南仍作連環牐其間
空地北作滚水石堰水漲即開大小三牐水落即鎖閉
大牐止於隘牐通舟果有小料船及官用巨物許申禀
上司權開大牐仍添金溝牐板積水以便行舟其沽頭
截河土堰依例改修石堰盡除舊有土堰三道金溝牐
月河内剏建滚水石堰長一百七十尺髙一丈濶一丈
沽頭牐月河内修截河堰長一百八十尺髙一丈一尺
厎濶二丈上濶一丈泰定四年四月御史臺臣言巡視
河道自通州至真揚㑹集都水分監及瀕河州縣官民
詢考利病不出兩端一曰壅決二曰經行卑職叅詳自
古立國引漕皆有成式自世祖屈羣䇿濟萬民疏河渠
引清濟汶泗立牐節水以通燕薊江淮舟楫萬里振古
所無後人篤守成規茍能舉其廢墜而已實萬世無窮
之利也葢水性流變不常久廢不修舊規漸壊雖有智
者不能善後以故詳歴考視酌古準今叅㑹衆議輙有
管見倘䝉采録責任水監謹守勿失能事畢矣不窮利
病之源頻嵗差人具文巡視徒為煩擾無益於事都水
監元立南北隘牐各濶九尺二百料下船梁頭八尺五
寸可以入牐愚民嗜利無厭為隘牐所限改造減舷添
倉長船至八九十尺甚至百尺皆五六百料入至牐内
不能回轉動輙淺閣阻礙餘舟葢縁隘牐之法不能限
其長短今卑職至真州問得造船作頭稱過閘船梁八
尺五寸船該長六丈五尺計二百料由是叅詳宜於隘
牐下岸立石則遇船入牐必須騐量長不過則然後放
入違者罪之牐内舊有長船立限遣出省下都水監委
濠寨官約㑹濟寧路委官同歴視議擬隘牐下約八十
步河北立二石則中間相離六十五尺如舟至彼騐量
如式方許入牐有長者罪遣退之又與東昌路官親詣
議擬於元立隘牐西約一里依己定丈尺置石則騐量
行舟有不依元料者罪之天歴三年三月詔諭中外都
水監言世祖費國家財用開闢㑹通河以通漕運往來
使臣下番百姓及隨從使臣各枝幹脫權勢之人到牐
不候水則恃勢捶撻看牐人等頻頻起放又漕運糧船
凡遇水淺於河内築土壩積水以漸行舟以故壊牐乞
禁治事命後諸王駙馬各枝往來使臣及幹脫權勢之
人下番使臣等并運官糧船如到牐依舊定例啓閉若
似前不候水則恃勢捶拷守牐人等勒令啓牐及河内
用土築壩壊牐之人治其罪如守牐之人恃有聖㫖合
啓牐時故意遲延阻滯使臣客旅欺要錢物乃不畏常
憲也仍令監察御史亷訪司常加體察(元史河/渠志)
　楊文郁開㑹通河功成之碑云聖神文武大光孝皇
　帝在位之十七年江南平薄海内外罔不拱北臣順
　奔走率職汶合泗分流以逹東阿乃置汶泗都漕運
　使司控引江淮嶺海以供億京師自東阿至臨清二
　百里舎舟而陸車輸至御河徒民一萬三千二百七
　十六户除租庸調奈道經茌平其間地勢卑下遇夏
　秋霖潦牛僨輹脫艱阻萬狀或使驛旁午貢獻相望
　負戴厎滯晦暝呼驚行居騷然公私以為病久矣夀
　張縣尹韓仲暉前太史邊源相繼建言汶水屬之御
　河比陸運利相十百詔以都漕運副使馬之貞同源
　按視之貞等至則循行地形商度功用叅之衆議圖
　上可開狀上俞允賜中統楮幣一百五十萬緡米四
　萬石鹽五萬斤以給傭直備器用徴傍近郡丁夫三
　萬驛遣斷事官莾蘇爾禮部尚書張孔孫兵部尚書
　李處㢲洎之貞源同主其役二十六年正月已亥首
　事起須城安山之西南夀張西北行過東昌又西北
　至臨清逹御河長二百五十餘里吏謹督程人悉致
　力渠尋畢功益加浚治以六月辛亥决汶流以趨之
　滔滔汩汩傾注順適如復故道舟楫連檣而下仍起
　堰牐以節蓄洩完隄防以備盪激凡用工二百五十
　一萬七百四十有八濵渠之民老幼携扶喜見泛舟
　之役於是大駕臨幸上都驛置以聞上詔翰林院其
　為運河命名且文其碑臣等乞賜名㑹通百拜稽首
　屬辭曰謹按書以食貨為八政之首易稱舟楫有濟
　川之利故大舜命禹既平水土定九州之貢賦皆浮
　舟逹河以入冀都自兹以降漢用鄭當時之言引渭
　至河以利西都唐用劉晏之䇿由汴入河以濟關輔
　葢京師者四方輻輳兆姓雲集六師所依以彊百司
　所資以辦不豐儲積政將奚先我國家新天邑於析
　朩之津建萬億年無疆之業規模宏逺治具周密若
　夫漕運流通國之大計舟車致逺功利懸絶所宜講
　而行之雖費而不可省勞而不可已者今則費取於
　官利及於民役不逾時功垂後世加以隨時豐歉權
　事重輕致國殷富由此途出臣備屬北門職在紀事
　仰奉明詔以識嵗月至若神功聖徳上下與天地同
　流葢非纂河渠溝洫者所能彷彿也(山東全/河備考)
　
　
　
　
　
　行水金鑑巻一百一
欽定四庫全書
　行水金鑑巻一百二
　　　　　　　　　　江南按察使傅澤洪撰
　　運河水
兖州牐已見前至元二十七年四月都漕運副使馬之
貞言准山東東西道宣慰使司牒文相視兖州牐堰事
先於至元十二年䝉丞相巴延訪問自江淮逹大都河
道之貞乃言宋金以來汶泗相通河道郭都水按視可
以通漕於二十年中書省奏准委兵部李尚書等開鑿
擬修石牐十四二十一年省委之貞與尚監察等同相
視擬修石牐八石堰二除已修畢外有石牐一石堰一
堈城石堰一至今未修據濟州以南徐邳沿河撁道橋
梁二十二年添立邳州水站移文沿河州縣修治已完
二十三年調之貞充漕運副使委管牐接放綱船沿河
撁道元無崩損去處在前年例當麻麥盛時差官修理
撁道督責地主割刈麻麥并滕州開决稻堰泗源磨堰
差人於吕梁百步等谼及濟州牐監督江淮綱運船隻
過谼出牐不令阻滯客旅茍取錢物據新開㑹通并濟
州汶泗相通河非自然長流河道於兖州立牐堰約泗
水西流堈城立牐堰分汶水入河南㑹於濟州以六牐
撙節水勢啓閉通放舟楫南通淮泗以入新開㑹通河
至於通州近去嵗四月江淮都漕運使司言本司糧運
經濟河至東阿交割前者濟州運司不時移文瀕河官
司修治撁道若有緩急處所正官取招呈省路經歴縣
逹嚕噶齊以下就便斷罪今濟州漕司革罷其河道撥
屬都漕運司管領本司糧運未到東阿凡有阻滯並是
本司遲慢迤南河道從此無人管領不時水勢泛溢隄
岸摧塌澀滯河道又濟州牐前濟州運司正官親臨監
視其押綱船户不敢分争即日各處官司差人管領與
綱官船户各無統攝争要水勢及攙越過牐互相毆打
以致損壊船隻浸沒官糧擬將東阿河道撥付江淮都
漕運司提調管領庶幾不誤糧運都省准焉又准江淮
都漕運司副使言除委官看管牐堰外據汶泗堈城二
牐一堰泗河兖州牐堰濟州城南牐乃㑹通河上源之
喉衿去嵗流水衝壊堈城汶河土堰兖州泗河土堰必
須移文兖州泰安州差夫修閉又被漲水衝破梁山一
帶隄堰走洩水勢通入舊河以致新河水小澀糧船乞
移文斷事等官轉下東平路修閉上流撥屬江淮漕運
司下流屬之貞管領若已後新河水小直下濟州監牐
官并泰安兖州東平修理據兖州石牐一所石堰一道
堈城石牐一道合用材物已行措置完備必須修理雖
初經之貞相視㑹計即令不𨽻管領乞移文江淮漕司
修治其泰安州堈城安梁山一帶隄岸濟州牐等處雖
是撥屬江淮漕司今後倘若水漲衝壊隄堰亦乞照㑹
東平濟寧泰安如承文字亦仰奉行又東阿須城界安
山牐為糧船不由舊河來往江淮所委監牐官已去目
今無人看管必須之貞修理以此權委人守焉(元史河/渠志)
濟州河者新開以通漕運也世祖至元十七年七月耿
叅政阿里尚書奏為姚演言開河事令阿哈穆特與耆舊
臣集議以鈔萬錠為傭直仍給糧食世祖從之十八年
九月中書丞相和爾果斯等奏姚總管等言請免益都
淄萊寧海三州一嵗賦入折傭直以為開河之用平章
阿哈穆特與諸老臣議以為一嵗民賦雖多較之官給傭
直行之甚便遂從之十月和爾果斯等奏安巴蘇所開
河經濟州而其地又有一河傍有民田開之甚便臣等
議若開此河阿八失所管一方屯田宜移之他處不阻
水勢世祖令移之十二月差鄂囉齊劉都水及精算數
者一人給宣差印往濟州定開河夫役令大名衛州新
附軍亦往助工三十一年御史臺言膠萊海道淺澀不
能行舟臺官伊蘇特穆爾奏安巴蘇所開河省遣雅伊
密實來謂漕船泛河則失少泛海則損多既而漕臣曩
嘉岱萬户孫偉又言漕海舟疾且便右丞瑪哈丹又奏
鄂諾鄂諾岱凡三移文言安巴蘇所開河益少損多不
便轉漕水手軍人二萬舟千艘見閒不用如得之可嵗
漕百萬石昨奉㫖候䝉古台來共議海道便則安巴蘇
河可廢今䝉古台已自海道運糧回有一二南人自願
運糧萬石已許之曩嘉岱孫萬户復請用軍騐試海運
省院官暨衆議安巴蘇河所用水手五千軍五千船千
艘畀揚州省教習漕運今擬以此水手軍人就用平灤
船從利津海漕運世祖從之安巴蘇所開河遂廢(元史/河渠)
(志/)
揚州運河宋時嘗設軍疏滌世祖取宋之後河漸壅塞
至元末年江淮行省嘗以為言雖有㫖濬治有司奉行
未見實效仁宗延祐四年十一月兩淮運司言鹽課甚
重運河淺澀無源止仰天雨請加修治明年二月中書
移文河南省選官洎運司有司官相視㑹計工程費用
於是河南行省委都事張奉政及淮東道宣慰司官運
司官㑹州縣倉塲官徧歴巡視集議河長二千三百五
十里有司差瀕河有田之家雇倩丁夫開修一千八百
六十九里倉塲鹽司不妨辦課協濟有司開修四百八
十二里運司言近嵗課額増多而船竈反日益貧苦宜
令有司通行修治省減官錢省臣奏準諸色户内顧募
丁夫萬人日支鹽糧錢二兩計用鈔二萬錠於運司鹽
課及減駁船錢内支用差官與都水監河南行省淮東
宣慰司官專董其事亷訪司體察樞密院遣官鎮遏乗
農隙併工疏治(元史河/渠志)
練湖在鎮江元有江南之後豪勢之家於湖中築隄圍
田耕種侵占既廣不足受水遂致泛溢世祖末年叅政
諳達拉奏請依宋例委人提調疏治其侵占者騐畆加
賦至治三年十二月省臣奏江浙行省言鎮江運河全
藉練湖之水為上源官司漕運供億京師及商賈販載
農民來往其舟楫莫不由此宋時專設人夫以時修濬
練湖瀦蓄潦水若運河淺阻開放湖水一寸則可添河
水一尺近年淤淺舟楫不通凡有官物差民運遞甚為
不便委官相視疏治運河自鎮江路至吕城壩長百三
十一里計役夫萬五百十三人六十日可畢又用三千
餘人浚滌練湖九十日可完人日支糧三升中統鈔一
兩行省行臺分官監督所用船物今嵗預備來春興工
合行事宜依江浙行省所擬既得㫖都省移文江浙行
省委叅政董中奉率合屬正官親臨督役於是董中奉
言所委前都水少監崇明州知州任奉政鎮江路總管
毛中議等議練湖運河此非一事宜依假山諸湖農民
取泥之法用船千艘船三人用竹䈒撈取淤泥日可三
載月計九萬載三月之間通取二十七萬載就用所取
泥増築湖岸自鎮江在城程公壩至常州武進縣吕城
壩河長百三十一里一百四十六步擬開河面濶五丈
底濶三丈深四尺與見有水二尺可積深六尺所役夫
於平江鎮江常州江隂州又建康路所轄溧陽州田多
上戸内差倩若濬湖開河二役並興卒難辦集宜趁農
隙先開運河工畢就濬練湖省準所言與都事王徴事
等於泰定元年正月至鎮江丹陽縣洎各監工官沿湖
相視上湖沙岡黄土下湖茭根叢雜泥亦堅硬不可䈒
取又議兩役並興相離三百餘里往來監督供給為難
願以所督夫一萬三千五百十二人先開運河期四十
七日畢次濬練湖二十日可完繼有江南行臺侍御史
及浙西亷訪司副使俱至乃議首事運河備文咨稟遂
於是月十七日入役二月十八日省臣奏開濬運河練
湖重役也宜依行省所議仍令便宜從事後各監工官
言已分運河作三壩依原料深濶丈尺開浚至三月四
日工畢數内平江崑山嘉定二州實役二十六日常熟
呉江二州長洲呉縣實役二十八日餘皆役三十日已
於三月七日積水行舟又監修練湖官言任奉議指劃
元料増築隄堰及舊有土基共増濶一丈二尺平面至
髙底灘脚増築共量斜髙二丈五尺依中堰西石䃮東
舊隄卧羊灘修築如舊隄髙濶已及所料之上者遇有
崩缺修築合完中堰西石䃮至五百婆隄西上増髙土
一尺有缺亦補之五百婆隄至馬林橋隄水勢稍緩不
須修治其隄底間有滲漏者窒塞之三月六日破土九
日入役至十一日工畢實役三日歸勘任少監元料開
運河夫萬五百十三人六十日畢濬練湖夫三千人九
十日畢人日支鈔一兩米三升共該鈔萬八千一十四
錠二十兩米二萬七千二十一石六斗實徴夫萬三千
五百十二人共役三十三日支鈔八千六百七十九錠
三十六兩糧萬三千十九石五斗八升比附元料省鈔
九千三百三十四錠三十四兩糧萬四千二石二升其
練湖未畢相視地形水勢再議叅政董中奉又言練湖
舊有湖兵四十三人添補五十七名共百人於本路州
縣苗糧三石之下二石之上差充專任修築湖岸設提
領二員壕寨二人司吏三人於有出身人内選用工部
議練湖所設提領人等印信即同湖兵宜咨本省徧行
議擬又鎮江路言運河練湖今已開濬若不設法闗防
徒勞民力除闗本路逹嚕噶齊烏魯斯哈雅總治其事
同知哈克繖知事程郇專管啓閉斗門行省從之(元史河/渠志)
元憲宗三年癸丑(即宋理宗/寳祐元年)世祖募民受鹽入粟轉漕
嘉陵(元史世/祖本紀)
元憲宗四年甲寅(即宋理宗/寳祐二年)張柔移鎮亳州以渦水北
隘淺不可舟軍既病涉曹濮魏博粟皆不至乃築甬路
自亳抵汴堤百二十里流深而不能築復為橋十五或
廣八十尺横以二堡戍之(元史憲/宗本紀)
元憲宗五年乙夘(即宋理宗/寳祐三年)秋九月張柔㑹大帥於符
離以百丈口為宋往來之道可容萬艘遂築甬道自亳
而南六十餘里中為横江堡又以路東六十里皆水可
致宋舟乃立柵水中唯密置偵邏於所逹之路由是鹿
邑寧陵考柘楚丘南頓無宋患陳蔡潁息皆通矣(元史/憲宗)
(本/紀)
元世祖中統二年(即宋理宗/景定元年)秋七月辛已命西京宣撫
司造船備西夏漕運　八月甲寅勅西京運糧於沙井
北京運糧於魚兒泊　九月丙子勅今嵗田租輸沿河
近倉官為轉漕不可勞民(元史世/祖本紀)
元世祖中統三年(即宋理宗/景定二年)夏四月辛夘修河中禹廟
賜名建極宫　八月已丑郭守敬請開玉泉水以通漕
運從之(元史世/祖本紀)守敬字若思邢臺人從劉秉忠學中統
三年用薦世祖召見面陳水利六事其一中都舊漕河
東至通州引玉泉水以通舟嵗可省僱車錢六萬緡通
州以南於藺榆河口徑直開引由蒙村跳梁務至楊村
還河以避浮雞􁌭盤淺風浪逺轉之患其二順徳逹泉
引入城中分為三渠灌城東地其三順徳灃河東至古
任城失其故道沒民田千三百餘頃此水開修成河其
田即可耕種自小王村經滹沱合入御河通行舟筏其
四磁州東北滏漳二水合流處引水由滏陽邯鄲洺州
永年下經雞澤合入灃河可灌田三千餘頃其五懐孟
沁河雖澆灌猶有漏堰餘水東與丹河餘水相合引東
流至武陟縣北合入御河可灌田二千餘頃其六黄河
自孟州西開引少分一渠經由新舊孟州中間順河古
岸下至温縣南復入大河其間亦可灌田二千餘頃毎
奏一事世祖歎曰任事者如此人不為素餐矣授提舉
諸路河渠四年加授銀符副河渠使至元元年從張文
謙行省西夏先是古渠在中興者一名唐來其長四百
里一名漢延長二百五十里他州正渠十皆長二百里
支渠大小六十八灌田九萬餘頃兵亂以來廢壊淤淺
守敬更立牐堰皆復其舊二年授都水少監守敬言舟
自中興沿河四晝夜至東勝可通漕運及見查泊烏梁
海古渠甚多宜加修理又言金時自燕京之西麻峪村
分引盧溝一支東流穿西山而出是謂金口其水自金
口以東燕京以北灌田若干頃其利不可勝計兵興以
來典守者懼有所失因以大石塞之今若按視故蹟使
水得通流上可以致西山之利下可以廣京畿之漕又
言當於金口西預開減水口西南還大河令其深廣以
防漲水突入之患帝善之十二年丞相巴延南征議立
水站命守敬行視河北山東可通舟者為圖奏之二十
八年守敬陳水利十有一事其一大都運糧河不用一
畆泉舊源别引北山白浮泉水西折而南經瓮山泊自
西水門入城環匯於積水潭復東折而南出南水門合
入舊運糧河毎十里置一牐北至通州凡為牐七距里
許上重置斗門互為提閼以過舟止水帝覽奏喜曰當
速行之於是復置都水監俾守敬領之帝命丞相以下
皆親畚鍤倡工待守敬指授而後行事先是通州至大
都陸運官糧嵗若干萬石方秋霖雨驢畜死者不可勝
計至是皆罷帝還自上都過積水潭見舳艫蔽水大恱
名曰通惠河賜守敬鈔萬二千五百貫仍以舊職兼提
調通惠河漕運事守敬又言於澄清牐稍東引水與北
壩河接且立牐麗正門西令舟楫得環城往來志不就
而罷三十一年拜昭文館大學士知太史院事大徳二
年召守敬至上都議開鐵幡竿渠守敬奏山水頻年暴
下非大為渠堰廣五七十步不可執政吝於工費以其
言為過縮其廣三之一明年大雨山水注下渠不能容
漂沒人畜廬帳幾犯行殿成宗謂宰執曰郭太史神人
也惜其言不用耳延祐三年卒(元史郭/守敬傳)
　郭守敬奉詔興水利上自昌平縣白浮村引神山泉
　西折而南過雙塔榆河一畆玉泉諸水經甕山泊至
　西水門入都城按神山白浮皆在州之東南地勢西
　髙東下守敬乃能引之而西是不可曉(顧炎武昌/平山水記)
元世祖至元元年(即宋理宗/景定五年)二月壬子發北京都元帥
阿海所領軍疏雙塔漕渠　四月戊申以彰徳洺磁路
引彰滏洹水灌田致御河淺澀鹽運不通塞分渠以復
水勢　五月乙亥詔遣蘇爾廸延郭守敬行視西夏河渠
俾具圖來上(元史世/祖本紀)
元世祖至元二年(即宋度宗/咸淳元年)十二月戊辰命選善水者
一人沿黄河計水程逹東勝可通漕運馳驛以聞　六
月辛已大霖雨自是日至癸已不止京師河南北水溢
御河沁河渾河水溢没人畜廬舎甚衆　秋七月已亥
漳河泛溢至廣平城下(元史世/祖本紀)
元世祖至元三年六月衛輝滛雨至七月丹沁二河泛
漲與城西御河通流平地深二丈餘漂沒人民房舎田
禾甚衆民皆棲於樹木郡守僧家奴以舟載飯食之移
老弱居城頭日給糧餉月餘水方退　十一月戊戌瀕
御河立漕倉　十二月丁亥鑿金口導盧溝水以漕西
山木石(元史世/祖本紀)
元世祖至元六年十二月戊子築東安渾河堤(元史世/祖本紀)
元世祖至元七年三月丙辰浚武縣御河(元史世/祖本紀)
　朱文英知平鄉縣至元七年奉命開南和之澧河將
　通漕渠文英相視地形曰此濡濕之地農事方殷安
　可奪有用之功以興無益之務乎慨然言之於總府
　遂罷役去官後邑人思之刻石頌徳(畿輔/通志)
元世祖至元九年十月乙未築渾河堤(元史世/祖本紀)
元世祖至元十三年正月甲午穿濟州漕渠　七月甲
寅以楊村至浮雞泊漕渠洄逺改從孫家務　八月已
已穿武清蒙村漕渠　九月辛丑遣瀘州屯田軍四千
轉漕重慶(元史世/祖本紀)
元世祖至元十四年十二月乙亥永年縣水免今年田
租導任河(元史世/祖本紀)董文用藁城人為衛輝路總管至元
十四年詣汴漕司言事適漕司議通沁水北東合流御
河以便漕文用曰衛郡地最下大雨時行沁水輙溢出
百十里間雨更甚水不得逹於河即浸滛及衛今又引
之使來豈唯無衛將無大名長蘆矣㑹朝廷遣使相地
形上言衛州城中浮屠最髙者纔與沁水平勢不可開
也事遂寢(元史董/文用傳)
元世祖至元十六年六月辛丑以通州水路淺舟運甚
難命樞密院發軍五千仍令食禄諸官僱役千人開浚
以五十日訖工(元史世/祖本紀)
元世祖至元十七年二月庚子發侍衛軍三千浚通州
運糧河　七月戊午用姚演言開膠東河及收集逃民
屯田漣海(元史世/祖本紀)
元世祖至元十九年十二月癸卯浚濟川河(元史世/祖本紀)是
年命張君佐率新附漢軍萬人修膠西閘壩以通漕運
二十一年兼海道運糧事(元史張君佐傳砲君佐為/鎭國大將軍仍  手元帥)
元世祖至元二十年五月已卯用王積翁言江南運糧
於安巴蘇新開神山河及海道兩道運　八月丁未濟
州新開河成　十月癸卯中書省臣言安巴蘇新開河
二處皆有倉宜造小船分海運從之(元史世/祖本紀)是月涿州
拒馬河溢(元史五/行志)
元世祖至元二十一年二月辛已浚揚州漕河　已亥
罷阿巴齊開河之役以其軍及水手各萬人運海道糧
　四月已亥涿州拒馬河決衝突三十餘里　十月戊
子命北京宣慰司修灤河道　十二月乙已以丁壯
人開神山河立萬户府以總之(元史世/祖本紀)
　俞時中修任城東閘記云至元二十年朝廷初以江
　淮水運不通乃命前兵部尚書李鄂囉齊等調丁夫
　給庸糧自濟州任城委曲開穿河渠導洸汶泗水由
　安民山至東阿三百餘里以通轉漕然地勢有髙下
　水流有緩急故不能無阻艱之患二十一年有司創
　為石閘者八各置守卒春秋觀水之漲落以時啓閉
　雖嵗或亢暘而利足以濟舟楫惟是任城閘東距師
　家莊袤六十里土壤疏惡霖潦灌注承乏嵗月至是
　始壊時都水少監分都水監事舒穆嚕奉議適膺其任
　聞之中書省易而新之陶土為甓采石於山其材用
　所需不費於官不取於民率指授役夫為之不數月
　厥功告成仍即其地之西偏修飾㕔事以為使者往
　來休憩之所公退因録其同事者職役姓氏俾刻諸
　石以告後之來者(山東全/河備考)
元世祖至元二十二年春正月戊寅發五衛及新附軍
浚蒙村漕渠　二月乙已増濟州漕舟三千艘役夫
萬二千人初江淮嵗漕米百萬石於京師海運十萬石膠
萊六十萬石而濟之所運三十萬石水淺舟大恒不能
逹更以百石之舟舟用四人故夫數増多　塞渾河堤
決役夫四千人　穿河西務河　丙辰詔罷膠萊所鑿
新河而以軍萬人𨽻江浙行省習水戰萬人載江淮米
泛海由利津逹於京師　戊辰増濟州漕運司軍萬二
千人　十一月癸巳敕漕江淮米百萬石泛海貯於髙
麗之合浦(元史世/祖本紀)
元世祖至元二十三年十一月乙丑中書省臣言朱清
等海道運糧以四嵗計之總百一萬石斗斛耗折願如
數以償風浪覆舟請免其徴從之遂以昭勇大將軍沿
海招討使張瑄明威將軍管軍萬戸兼管海道運糧船
朱清並為海道運糧萬戸仍佩虎符(元史世/祖本紀)
元世祖至元二十四年春正月戊辰以修築栁林河堤
南軍三千浚河西務漕渠　三月乙卯命都水監開汶
泗水以逹京師汴梁河水泛溢役夫七千修完故堤
十二月丁丑以朱清張瑄海漕有勞遥授宣慰使(元史/世祖)
(本/紀)
元世祖至元二十五年正月戊申詔中興西涼無得沮
壊河渠　二月庚申浚滄州鹽運渠　四月癸亥渾河
决發軍築堤捍之　冬十月庚午僧格言安山至臨清
為渠二百六十五里若開浚之為工三百萬當用鈔三
萬錠米四萬石鹽五萬斤其陸運夫萬三千戸復罷為
民其賦入及芻粟之估為鈔二萬八千錠費略相當然
渠成亦萬世之利請以今冬備糧費來春浚之制可(元/史)
(世祖/本紀)
何榮祖廣平人為山東東西道按察使時宣慰使樂實
姚演開膠州海道有制禁戢諸人沮撓糧舶遇暴風多
漂覆樂實弗信督諸漕卒償之搒掠慘毒自殺者相繼
按察官懼違制莫敢言榮祖曰第言之若朝廷見譴吾
自當之即草辭以奏詔免其徴召入為尚書叅知政事
(元史何/榮租傳)
元世祖至元二十六年正月壬寅海船萬戸府言山東
宣慰使樂實所運江南米陸負至淮安易閘者七然後
入海嵗止二十萬石若由江隂入江至直沽倉民無陸
負之苦且米石省運估八貫有竒乞罷膠萊海道運糧
萬戸府而以漕事責臣當嵗運三十萬石詔許之　二
月辛亥濬滄州御河　夏四月庚午沙河決發民築堤
以障之　五月庚辰發武衛親軍千人浚河西務至通
州漕渠　辛丑御河溢入惠通渠漂東昌民廬舎　秋
七月辛已開安山渠成河渠官禮部尚書張孔孫兵部
郎中李處巽員外郎馬之貞言開魏博之渠通江淮之
運古所未有詔賜名㑹通河置提舉司職河渠事(元史/世祖)
(本/紀)
　韓仲暉至元間為夀張尹時糧運艱難暉奏開㑹通
　河以便公私漕販于是遣官總理河成至今賴之(山/東)
　(通/志)
　至元中以夀張縣尹韓仲暉等言自安民山開河北
　至臨清凡二百五十里引汶絶濟直屬漳御建牐三
　十有一度髙低分逺近以節蓄洩賜名㑹通河　丘
　文莊曰㑹通河之名始見於此然當時河道初開岸
　狹水淺不能負重毎嵗之運不過數十萬石非若海
　運之多也是故終元之世海運不罷(通漕/類編)
　行水金鑑巻一百二
欽定四庫全書
　行水金鑑巻一百三
　　　　　　　　　　江南按察使傅澤洪撰
　　運河水
元世祖至元二十六年七月甲午御河溢　癸卯沙河
溢鐵燈扞隄決(元史世/祖本紀)
元世祖至元二十七年七月魏縣御河溢害稼免其租
　九月丁未御河決髙唐沒民田命有司塞之　十一
月乙丑易水溢雄莫任丘新安田廬漂沒無遺命有司
築隄障之(元史世/祖本紀)
元世祖至元二十八年十二月辛卯浚運糧壩河築隄
防(元史世/祖本紀)是年都水使者請鑿渠西導白浮諸水經都
城中東入潞河則江淮之舟既逹廣濟渠可直泊於都
城之匯帝亟欲其成又不欲役其細民勅四集賽人及
諸府人專其役度其髙深畫地分賦之刻日使畢工伊
徹察喇率其屬著役者服操畚鍤即所賦以倡趨者雲集
依刻而渠成賜名曰通惠河公私便之帝語近臣曰是
渠非伊徹察喇身率衆手成不速也(元史伊徹/察喇傳)是年源
遷都水監開通惠河由文明門東七十里與㑹通河接
置閘七橋十二人蒙其利授同知湖南道宣慰司(元史/髙源)
(傳/)
元世祖至元二十九年閏六月辛亥中書省臣言今嵗江
南海運糧至京師者一百五萬石至遼陽者十三萬石
比往嵗無耗折不足者　八月丙午用郭守敬言浚通
州至大都漕河十有四役軍匠二萬人又鑿六渠灌昌
平諸水　十月戊子詔浚浙西河道導水入海(元史世/祖本紀)
元世祖至元三十年三月庚申以平章政事范文虎董
疏漕河之役　七月丁丑賜新開漕河名曰通惠　十
月癸未賜冠城疏河董役軍民衣各一襲戊子詔修汴
堤　是月甲辰以叚貞董開河修倉之役加平章政事
(元史世/祖本紀)
　是年秋車駕還自上都過積水潭見舳艫蔽水天顔
　為之開懌特賜都水監郭公錢一萬二千五百緡仍
　以舊職兼提調通惠河漕運事(元名臣/事略)
　都人呼飛放泊為南海子積水潭為西海子按海子
　之名見於唐季王溶為鎮帥有海子園嘗館李匡威
　於此北人凡水之積者輙目為海若寳坻之七里海
　昌平北之四海冶是也元時運船直至積水潭王元
　章詩燕山三月風和柔海子酒船如畫樓想見舟楫
　之盛自武寧改築北平城後運河海子截而為二城
　内積土日髙雖有舟楫橋梁不能度矣(詠歸/録)
　禁城中外海子即古燕市積水潭也源出西山一畆
　馬眼諸泉繞出甕山後匯為七里濼紆迴向西南行
　數十里稱髙梁河將近城分為二外繞都城開水門
　内注潭中入為内海子繞禁城出巽方流玉河橋合
　外隍入於大通河(湧幢/小品)
元世祖至元三十一年八月已丑(成宗已/即位)以大都留守
叚貞平章政事范文虎監浚通惠河給二品銀印　十
月乙未朱清張瑄從海道嵗運糧百萬石以京畿所儲
充足詔止運三十萬石(元史世/祖本紀)
元成宗元貞元年十二月甲子減海運脚價鈔一貫計
毎石六貫五百文著為令(元史成/宗本紀)
元成宗元貞二年十一月辛未増海運明年糧為六十
萬石(元史成/宗本紀)
元成宗大徳二年三月丁亥朔罷大名路故河隄堰(元/史)
(成宗/本紀)
元成宗大徳三年八月平灤郡南灤河溢(元史成/宗本紀)
元成宗大徳四年春正月癸卯浚淮東漕渠(元史成/宗本紀)
元成宗大徳五年十月丙辰朔以畿内嵗饑増明年海
運糧為百二十萬石(元史成/宗本紀)
元成宗大徳六年春正月乙卯築渾河隄長八十里仍
禁豪家毋侵舊河令屯田軍及民耕種　夏四月乙亥
浚永清縣南河戊子修盧溝上流石徑山河隄　五月
歸徳府徐州邳州睢寧縣雨五十日沂武二河合流水
大溢　東安州渾河溢壊民田一千八百餘頃(元史成/宗本紀)
元成宗大徳七年五月甲寅浚上都灤河　六月乙已
命甘肅行省修阿合潭曲尤壕以通漕運　十月戊子
以浙江年穀不登減海運糧四十萬石(元史成/宗本紀)
元成宗大徳八年五月壬申中書省臣言呉江松江實
海口故道潮水久淤凡湮塞良田百有餘里况海運亦
由是而出宜於租戸萬五千人浚治嵗免租人十五石
仍設行都水監以董其程從之　十一月壬申増海漕
米為百七十萬石(元史成/宗本紀)
　是年建魚臺孟陽薄石閘趙文昌記略云聖元以神
　武定天下遐邇率職來享來庭而江淮漕運商旅之
　轉販仕宦之往來非舟楫無以濟不通此㑹通河之
　所以作也河工告成於今幾二十年嵗月滋久霖潦
　浸滛岸移谷遷不無堙塞都水監上下廵視求其利
　病以沛縣之金溝沽頭魚臺之孟陽薄沙深水淺地
　形峻急皆不能舟遇有官物往來必驅率瀕河之民
　推之挽之者不下千餘妨農動衆民恒苦之遂條陳
　其事都省委右都事王潛都水太監馬之貞等臨視
　與所說合議曰夫水積之不厚不足以負大舟蓄之
　不廣不足以供下洩今莫若立堰以積水立閘以通
　舟堰貴長閘貴堅漲水時至使漫流於上如斯而已
　矣於是視地之髙下程廣狹量淺深繪圖計工以報
　都省議修之從孟陽薄始今值嵗晚先辦物料興工
　以春首為期用夫匠一千二百三十二名監夫不足
　於近邑差雇五百七十二名就給工價米糧一切物
　料官為和買給中統鈔五萬五千緡不敷於濟寧路
　官錢内支選差覈實司提舉仇銳來董是役預辦所
　需金石材木諸物指分工役其堰横長一十二丈中
　為閘門外石内甓髙一丈四尺基縱廣八丈閘下廣
　五丈殺之如壇級以及於上五分廣之三起於大徳
　八年正月訖於五月凡用工十七萬六千九百九十
　中統鈔十萬三千三百五十緡糧一千二百四十七
　石落成之日鼓聲四起閘門啓鑰篙師序次以進前
　旗一指通數十百艘於談笑之頃乃命謝里髙立不
　逺千里而來請文至再予不揆因記修閘之嵗月如
　此(山東全/河備考)
元成宗大徳十年春正月丙午浚呉松江等處漕河
庚戍濬真陽等州漕河令鹽商毎引輸鈔二貫以為傭
工之費(元史成/宗本紀)
元成宗大徳十一年九月丙子(武宗己/登極矣)中書省臣言兩
淮漕河淤澀官議疏浚鹽一引帶鈔二貫以為傭費計
鈔二萬八千錠今河流已通宜移以賑饑民制可　十
月丙辰中書省奏常嵗海漕糧百四十五萬石今江浙
嵗儉不能如數請仍舊例湖廣江西各輸五十萬石並
由海道逹京師從之(元史成/宗本紀)
元武宗至大三年二月已未浚㑹通河給鈔四千八百
錠糧二萬一千石以募民命河南省平章政事達實哈
雅董其役　七月已亥禁權要商販挾聖㫖懿㫖令㫖
阻礙㑹通河民船者　十月壬申江浙省臣言曩者朱
清張瑄海漕米嵗四五十萬至百十萬時船多糧少顧
直均平比嵗賦歛横出漕尸困乏逃亡者有之今嵗運
三百萬漕舟不足遣人於浙東福建等處和顧百姓騷
動本省左丞沙布廸音其弟哈卜齊勒及瑪哈木丹徳爾澉浦
楊家等皆有舟且深知漕事乞以為海道運糧都漕萬
戸府官各以已力輸運官糧萬户千戸並如軍官例承
襲寛恤漕戸増給顧直庶有成效尚書省以聞請以瑪
哈木丹徳爾為遙授右丞海外諸蕃宣慰使都元帥領海
道運糧都漕運萬戸府事設千戸所十毎所設逹嚕噶
齊一千戸三副千戸二百戸四制可　十一月戊子以
朱清子虎張瑄子文龍往治海漕以所籍宅一區田百
頃給之(元史武/宗本紀)
元仁宗皇慶元年九月丁酉増浙江海漕糧二十萬石
(元史仁/宗本紀)
元仁宗延祐元年六月涿州范陽房山二縣渾河溢壊
民田四百九十餘頃　七月乙亥武清縣渾河隄決淹
沒民田發廪賑之　十二月庚子遣官浚揚州淮安等
處運河(元史仁/宗本紀)
　是年於金溝沽頭兩牐中置隘牐二以限船　自新
　開㑹通河路為大船阻礙餘船不得往來乃置隘牐
　濶一丈限大船止去一百五十料船行其後愚民嗜
　利故造減舷添倉長船至八九十尺甚至百尺皆五
　六百料入牐重輙淺閣乃又於隘牐下約八十步河
　北立二石中間相離六十五尺舟至量如式方許入
　牐長者罪遣退之(南河/全考)
元仁宗延祜二年春正月丙寅霖雨壊渾河隄堰沒民
田發卒補之又發卒浚漷州漕河(元史仁/宗本紀)
元仁宗延祐四年十一月已卯復浚揚州運河(元史仁/宗本紀)
　是年重修金口閘劉徳智記云皇元膺天命撫方夏
　極天地之覆載皆臣服惟謹東南去京師萬里粟米
　絲枲纎縞貝錦象犀羽毛金珠琨蕩之貢視四方尤
　繁重車輓陸運民甚苦之至元中穿㑹通河引泗汶
　㑹漳以逹於幽由是天下利於轉輸泗之源㑹雩於
　兖之東門其東多大山水潦暴至漫為民患職水者
　訪其利病隄土以防其溢束石以洩其流其一洞嵗
　久石摧不足以吞吐今近北改作二洞以閘啓閉中
　書省以聞天子可其議命下之日當延祐四年都水
　太監庫庫分治山東寛勤恪恭敏於事㑹曹掾王元
　從理簿書壕寨官李克温董工役役長張聚李林路
　詳宋贇秦澤分任其事夫匠一千九十石二千五百
　甎三萬灰五萬木六千四百鐵錠鐵鉤鐵環不敷取
　諸官錢以買兖州知州尋敬提調州吏鹿果經始於
　四年閏正月成於三月工告訖大祠𤣥㝠釃酒割
　牲燔燎瘞埋吹擊笙鼓風日清明役徒謳歌人神歡
　恱乃相與請辭鑱諸石以紀其始終遂以命徳智洪
　惟皇元起漠北以深仁厚徳奄有天下公家世鼎鼐
　參贊化育今誠能實於已而勤於官忠於上而信於
　下言不妄發事不輕改故民易信而功易成雖然又
　豈水曹為然推此誠實以理天下則被澤溥矣辭不
　獲命因書所聞以為記(山東全/河備考)
元仁宗延祐六年閏八月甲子浚㑹通河　九月癸卯
浚鎮江練湖　十月已卯浚通惠河(元史仁/宗本紀)
元仁宗延祐七年八月(英宗己/登極矣)霸州文安大成二縣滹
沱河溢害稼　是嵗滹沱决文安大成等縣渾河溢壊
民田廬(元史仁/宗本紀)
元英宗至治元年三月丁丑發民丁疏小直沽白河
六月已已渾河溢被災者二萬三千三百戸　霸州大
水渾河溢被災者三萬餘戸　秋七月戊寅通州潞縣
榆棣水決　庚辰滹沱河及范陽縣巨馬河溢　乙酉
大雨渾河防決(元史英/宗本紀)
　張仲仁都水丞至治元年改建㑹源閘自臨清南至
　彭城延袤七百里疏其淤塞築其隄防為杠九十有
　八為梁五十有八建分司及㑹源石佛師莊閘署掲
　徯斯記云皇帝元年夏六月都水丞張侯改作濟州
　㑹源閘成明年春二月具功狀遣其屬孟思敬至京
　師請文勒石惟我元受命定鼎幽薊經國體民綏和
　四海辨方物以定貢賦穿河渠以逸漕度乃改任城
　為濟州以臨齊魯之交據燕呉之衝導汶泗以㑹其
　源置閘以分其流西北至安民山入於新河逮於臨
　清地降九十尺為閘十六以逹於漳南至沽頭地降
　百十有六尺為閘十又南入於河北至奉符為閘一
　以節汶水東北至兖州為閘一以節泗水而㑹源閘
　制於其中嵗久政弛漕度用弗時先皇帝以為憂延
　祐六年冬詔以侯分治東阿始修復舊政南疏北導
　靡所寧處明年冬以及期請代弗許行視濟閘峻怒
　狠悍嵗數壊舟楫土崩石泐岌不可持乃伐石區里
　之山轉木淮海之濵度工即功明年皇帝建元至治
　三月甲戍朔侯朝至於河上率徒相宜導水東行堨
　其上下而竭其中以儲衆材撤故閘夷㘭泓徙其南
　二十尺降七尺以為基下錯植巨栗如列星貫以長
　松實以白灰槩視其地無有罅漏衡五十尺縱百六
　十尺八分其縱四為門縱遜其南之三北之一以敵
　水之奔突震蕩五分其衡二為門容折其三以為兩
　墉四分其容去其一以為門崇㢘其中而翼其外以
　附於防三分門縱間於北之二以為門中央樹石鑿
　以納懸板五分門縱去其一以為鑿崇翼之外更為
　石防以禦水之洄洑衝薄縱皆三百三十尺爰琢爰
　甃犬牙相入苴以白蔴固以石膠關以勁鐵冠以飛
　梁越六月十有三日乙卯訖功大㑹羣屬宴於河上
　以落之工徒咸在旄倪四集酒舉樂作揮閘決堨􁑾
　櫂啓鑰水平舟行伐鼓懽呼稱功頌徳雷動雲合且
　拜曰惟聖天子繼志述事不易任以成厥功惟億萬
　年享天之休是役也以工計石工百六十人木工千
　人金工五人土工五人徒千四百二十人以材計木
　萬一百四十有一石五千一百二十有八其廣厚皆
　倍於舊甓二億一千二百有五十以斤計鐵二萬五
　千五百麻二千三百石之灰三億二萬三百三十有
　四以石計粟千二百有五十視他閘三之視故閘倍
　之其出於縣官者鐵若麻十之七石五之一粟五之
　三餘一以便宜調度不以煩民初侯至之明年凡河
　之隘者闢壅者滌決者塞抜藻荇禁芻牧隆其防而
　廣其址修其石之岩阤穿漏者築其壤之疏惡者延
　袤贏七百里防之外増為長隄以閼暴漲而河以安
　流潛為石竇以納積潦而瀕河三郡之田民皆得耕
　種又募民采馬藺之實種之新河兩涯以錮潰沙北
　自臨清南至彭城東至陪尾絶者通之欝者澌之為
　杠九十有八為梁五十有八而挽舟之道無不夷矣
　乃建分司及㑹源石佛師莊三閘之署以嚴官守樹
　河伯龍君祠入故都水少監馬之貞兵部尚書李鄂
　囉齊中書斷事莾蘇祠三以迎休報勞凡河之所經
　命蔵氷以待渇者種樹以待休者遇流殍則男女異
　瘞之餓者為粥以食之死而蔵饑而活者嵗數千人
　是以上知其忠下信其令用克果於兹役然古者三
　載考績三考黜陟幽明故人才得以自見向使侯竟
　代去雖懐極忠甚智無能究於其職是亦侯之遇也
　惟此閘地最要役最大馬氏之後侯之功為最盛故
　詳於是碑以告後之人侯名仲仁河南人其辭曰昔
　在至元惟忠武王自南還歸請開河渠自魯涉齊以
　逹京師河渠既成四海率從萬世是資朝帆夕檣垂
　四十年孰慢而隳翼翼張侯受命仁宗號令風馳徴
　工發徒既滌既疏濟閘攸基先雞而興既星而休觸
　冐炎曦疾者藥之死者槥之奚有渇饑拊循勞徠信
　賞必罰勿亟勿遲十旬之間遹績於成知罔或遺洋
　洋河流中有行舟若遵大逵舳艫相啣罔敢後先亦
　罔敢稽賢王才侯自北自南顧盼嗟咨曰惟京師為
　天下本本隆則固惟帝世祖既有南土河渠是務四
　方之共於千萬里如出跬步聖繼明承命官選材惟
　侯之遇昔者舟行日不數里今以百數昔者舟行嵗
　不數萬今以億慮惟公乃明惟勇乃成惟㢘則恕汶
　泗之㑹有截其閘有菀其樹功在國家名在天下永
　世是度(山東全/河備考)
王結改東昌路境有黄河故道而㑹通隄遏其下流夏
月潦水壊民麥禾結疏為斗門以泄之民獲耕治之利
至治二年叅議中書省事(元史王/結傳)
元英宗至治二年五月已已修滹沱河隄　六月丙子
修渾河隄(元史英/宗本紀)
元英宗至治三年二月已已修廣惠河牐十有九所
十二月壬戌浚鎮江路漕河及練湖役丁萬三千五百
人(元史英/宗本紀)
　至治三年江浙行省言鎮江運河全藉練湖之水為
　上源漕運商販舟楫無不由此以供億前朝嘗濬此
　湖豬蓄潦水若運河水淺開放練湖一寸可添河水
　一尺近年淤淺以致遞運不通乞加修治制可工畢
　又置河兵百人專任修理(通漕/類編)
元泰定帝泰定元年夏四月甲子發兵民築渾河隄
六月大同渾源河真定滹沱河皆溢並漂民廬舎　七
月戊申大都路固安州清河溢順徳路任縣沙澧洺水
溢　定州屯河溢山崩免河渠營田租　八月丁丑罷
浚玉泉山河役　九月癸丑奉元路長安縣大雨澧水
溢延安路洛水溢　十月壬申真州珠金沙河松江府
呉江州諸河淤塞詔所在有司傭民丁浚之(元史泰定/帝本紀)
元泰定帝泰定二年閏正月已已修滹沱河堰　三月
辛酉咸平府清河滱河合流失故道壊隄堰勅蒙古軍
千人及民丁修之　八月辛丑衛輝路汲縣河溢　九
月丁丑浚河間陳玉帶河開元路三河溢　是嵗御河
水溢(元史泰定/帝本紀)
元泰定帝泰定三年七月東安檀順漷四州雨渾河決
温榆水溢傷稼(元史泰定/帝本紀)
元泰定帝泰定四年春正月丁卯浚㑹通河　三月壬
戍渾河決發軍民萬人塞之　五月睢州河溢　七月
雲州黒河水溢　八月滹沱河水溢發丁浚冶河以殺
其勢(元史泰定/帝本紀)
策丹改工部員外郎中書省委開渾河自當往視之以
為水性不常民力亦瘁難以成功言於朝河役乃罷(元/史)
(䇿丹/傳)
元文宗天歴二年夏四月壬辰浚漷州漕運　八月乙
已浚通惠河(元史文/宗本紀)
元文宗至順三年三月奉元朝邑縣洛水溢　五月丁
酉滹沱河決沒河間清州等處屯田(元史文/宗本紀)
元順帝元統元年二月灤河漆河溢永平諸縣水災
六月涇河溢闗中水災(元史順/帝本紀)
李黼潁人遷宣文閣監書博士中書命黼巡視河渠黼
上言曰蔡河源出京西宋以轉輸之故平地作隄今河
底填淤髙出地面秋霖一至横潰為災宜按故迹修浚
他日東河或有不測之阻江淮運物當由此分道逹京
萬世之利也不報升秘書太監(元史李/黼傳)
元順帝至元二年五月乙卯至於六月甲申湍河白河
大溢水為災(元史順/帝本紀)
　
　
　
　
　
　
　
　
　
　
　
　
　行水金鑑巻一百三
欽定四庫全書
　行水金鑑巻一百四
　　　　　　　　　　江南按察使傅澤洪撰
　　運河水
元順帝至元三年六月辛已大霖雨自是日至癸已不
止京師河南北水溢御河黄河沁河渾河水溢沒人畜
廬舎甚衆(元史順/帝本紀)
　至元五年改作東大牐李惟明記曰泗别於滋陽兖
　道之汶支於奉符之堽城洸引之西南㑹於任城㑹
　通河受之昔汶不通洸國初嵗丁已濟倅奉符畢輔
　國請於嚴東平始於汶水之隂堽城之左作一斗門
　堨汶水入洸益泗漕以餉宿蘄戍邊之衆且以溉濟
　兖間田汶由是有南入泗淮之派至元二十年朝議
　以轉漕弗便乃自任城開河分汶水西北流至須城
　之安民山以入清濟故瀆通江淮漕至東阿由東阿
　陸轉僅二百里抵臨清下漳御輸京師二十六年又
　自安民山穿渠北至臨清引汶絶濟直屬漳御於是
　汶之利被南北矣始輔國直堽城西北隅作石斗門
　一後都水少監馬之貞又於其東作雙虹懸門閘虹
　相連屬分受汶水既又以虹石水易圯乃改西虹為
　今閘制通謂之東閘謂輔國所作斗門為西閘後改
　作址髙水不能入獨東閘受水汶水盈縮不常嵗常
　以秋分役丁夫采薪積沙於二閘左絶汶作堰約汶
　水三之二入洸至春全堨餘波以入霖潦時至慮其
　衝突則堅閉二閘不聽其入水至徑壊堰而西循故
　道入海故汶之堰嵗修延祐五年改作石堰五月堰
　成六月為水所壊水退亂石齟齬壅塞河底増髙自
　是水嵗溢為害至元四年秋七月大水潰東閘突入
　洸河兩閘被其害而洸亦為沙所塞非復舊河矣初
　之貞為沙堰也有言作石堰可嵗省勞民之貞曰汶
　魯大川底沙深濶若修石堰須髙平水五尺方可行
　水沙漲淤平與無堰同河底填髙必溢為害况河上
　廣石材不勝用縱竭力作成漲濤懸注傾敗可待晉
　杜預作沙堰於宛陽堨白水溉田缺則補之雖屢勞
　民終無水害固知川不可塞也且曰後人勿聽浮議
　妄興石堰重困民壅遏漲水大為民害重修堽城閘
　因自作記勒其言於石至是果如其言閘壊岸崩碑
　沉於水為土石所壓是年九月都水監馬烏公來治
　㑹通河行視至堽城謂衆曰堽城洸汶之交㑹通之
　喉襟閘壊河塞上源要害役有先於此者乎於是用
　前監丞沈温公闢為一大閘之議命濠寨官梁仲祥
　李讓計徒庸度材用量工程乃以狀上從其請明年
　二月命工入山取石陶甓煆灰以濠寨官王守恭董
　之市物於有司謀將以五月經始衆議以為兹役實
　大非朝夕可成暑雨方行必妨興事曷以來年公曰
　霖雨天道豈可預必安能優游度日待來年以已事
　諉後人乎乃親為經營揆度以舊址敝於屢作改卜
　地於其東掘地及泉降汶河底四尺順水性也袤其
　南北為尺百廣其東西為尺八十下於平地為尺二
　十有二土木之工又入其下八尺上為石基以承閘
　閘之崇於地平自基以上縮掘地之深一尺兩壁直
　南北為身皆長五十尺其南張兩翼為雁翅皆長四
　十五尺其北短折以東西各附於旁亦長四十五尺
　不為兩翼歛其前隘漲水也前盡基肩岸受水欲其
　前也後遜基八之一壘石為厓承之出基之髙五尺
　長為尺二十有五五分基之廣濶其中之一以為明
　入明三分身之一為金口廣尺深咫板十有三方盈
　金口之廣長亘明入金口兩端各盡其身上下以啓
　閉者十二其一不動閾以大石為兩臬夾制其前郤
　始議叅用新舊石舊石皆薄小而新石少公因為度
　材所堪差别其用無尺寸之枉新遂以嬴又皆大石
　自基至顛凡十一疊舊一不用焉石相疊比則以鐵
　沙磨其際必脗合無間故其締構之工釦砌之密㑹
　通諸閘所未有凡用石大小以叚計二千六十有竒
　自方以尺計三萬三千六百五十甓以萬計一十有
　六石灰以斤計四十六萬三千瓦礫以擔計二萬四
　千木大小以株計一萬三百一十鐵剛柔以斤計三
　萬九百一十五麻炭諸物稱是糜錢一萬七千餘緡
　徒役千人木石之工二百八十人始事於五月七日
　畢役於九月十日閘既成衆請識其事於石屬筆於
　予予曰汶古名川昔畢公馬公用之則為轉漕之益
　為灌溉之利後人用之則有横潰之憂有墊溺之患
　水性非異葢用之善不善也馬公既善用之又碑其
　言以示來者其為慮深矣不有兹役曷彰馬公之識
　其言已騐碑仆於水而改作石堰之碑尚存豈天忌
　馬公之言先發其機耶將使後人獨受其害而不蒙
　其利耶惟是雨𤾉時若漕運無愆天其或者悔禍於
　人俾思馬公之言乎既不獲辭遂為叙其始末以見
　今日堽城閘水利喉襟且表馬公之言為鑒
　額森布哈都水監丞至正初建黄棟林新閘楚惟善
　記曰㑹通河導汶泗北絶濟合漳南復泗水故道入
　於河自漳抵河袤千里分流地峻散渙不能負舟前
　後置閘若沙河若穀亭者十三新店至師氏莊猶淺
　澀有難處每漕船至此上下畢力終日叫號進寸退
　尺必資車於陸而運始逹議立閘久不決都水監丞
　額森布哈分治東平之明年緝熙前功以紓民力慨
　然以興作為已任乃躬相地宜黄棟林適居二閘間
　遂即其地庀徒􁨈事經始於至正改元春二月訖工
　於夏五月辛酉閘基深常有四尺廣三其深有六尺
　長視廣又尋有七尺閘身長三分基之一崇弱五寸
　不及身之半又於東岸創河神祠西岸創公署制度
　纎悉備極精緻落成之日舟無留行役者忘勞居者
　聚觀往來者歡忭稱慶僚佐耆宿衆相與謀謂不伐
　石以識無以彰公之勤且懼來者之功不繼而前功
　遂隳也先是役民於河凡大興作率有常廪是役將
　興時適薦饑公請俾貧窶者得竄其身藉以有養久
　未獲命不忍坐視斯民餓且殍遂出公帑人貸錢二
　千緡約來春入役還官無何糧亦至民争趨令其軫
　民瘼如此又初開月河於河東岸闢地及咫礓礫錯
　出鍤無所施迨營閘基近西數武黄壤及泉訖無留
　礙精誠感格鬼神隂有以相之也公為人明敏果斷
　操守絶人讀書一過目輙不忘律學醫方靡不精究
　始由近侍三轉官受今除是役也董工於其所者令
　史李中壕寨官薛源政其工師徒長具列碑隂(二記/並山)
　(東全河/備考)
許有壬轉中書左丞後至正二年囊嘉特青薩巴及博囉
特穆爾獻議開西山金口導渾河踰京城逹通州以通
漕運丞相托克托主之甚力有壬曰渾之之水湍悍易決
而足以為害淤淺易塞而不可行舟况地勢髙下甚有
不同徒勞民費財耳不聽後卒如有壬言(元史許/有壬傳)
元順帝至正二年正月丙戌開京師金口河深五十尺
廣一百五十尺役夫十萬(元史順/帝本紀)
　巴延徹爾同知東平路事至正二年浚洸河淺澀者
　五十六里李惟明記云洸河乃汶水之支流也名不
　載於傳記或因舊而加以新名尤不可知其源則出
　於泰山郡萊蕪縣原山之陽折而之南逹於㑹通漕
　運南北其利無窮㑹通之源洸也洸之源汶也時霖
　雨作泰岱萬壑溝瀆之間合注而之汶洪濤洶湧泥
　沙溷奔徑入於洸此洸所以淤填也至元六年監丞
　宋公浚自閘口至石刺事鑴於珉然洸之源雖通而
　其流猶梗公謂不疏其流源將安之又恐前功徒費
　後患復萌使㑹通之津從而涸也詢及其佐得壕寨
　岳聚所度自石刺至髙呉橋南王家道口淺澀者延
　袤五十六里百八十步呈準中書符下東平濟寧兼
　贊厥役本監及二路夫以口計者萬有二千浚自至
　正二年二月十八日落成於三月十四日以舉武計
　者二萬三百四十有竒以尺為工計者四十萬七百
　數同知東平路事巴延徹爾僉議少監公之功宜勒
　石以昭悠久乃請文於予義弗獲辭遂援筆而記其
　嵗月(山東全/河備考)
元順帝至正四年六月河南鞏縣大雨伊洛水溢漂民
居數百家　七月灤河水溢出平地丈餘(元史順/帝本紀)
　是年夏五月大雨黄河水溢平地深二丈許北決白
　茅隄六月又北決金場瀕河郡邑濟寧單州虞城碭
　山金鄉魚臺豐沛定陶楚丘武城以至曹州東明鉅
　野鄆城嘉祥汶上任城等處皆罹水患民老弱昏墊
　壯者流離四方水勢北侵安山沼入㑹通運河省臣
　以聞朝廷患之督大臣訪求治河方略(南河/全考)
元順帝至正九年三月丁酉壩河淺澀以軍士民夫各
一萬浚之　五月白茅河東注沛縣遂成巨浸(元史順/帝本紀)
元順帝至正十年八月庚午命樞密院以軍士五百修
築白河隄(元史順/帝本紀)
元順帝至正十一年六月發軍一千從直沽至通州疏
浚河道(元史順/帝本紀)是年崔敬遷同知大都路總管府事直
沽河淤數年中書省委敬浚治之給鈔數萬錠募工萬
人不三月告成咸服其能除刑部侍郎(元史崔/敬傳)
元順帝至正十三年五月已已命東安州武清大興宛
平三縣正官添給河防職名從都水監官巡視渾河隄
岸或有損壊即修理之(元史順/帝本紀)
元順帝至正十四年四月命各衞軍人修白浮甕山等
處隄堰　六月河南府鞏縣大雨伊洛水溢漂沒民居
溺死三百餘人(元史順/帝本紀)
丁好禮蠡州人除京畿漕運使建議置司於通州重講
究漕運利病著為成法人皆便之除戸部尚書(元史丁/好禮傳)
國初都金陵則漕於江其餉遼卒猶漕於海自永樂都
燕後嵗漕東南四百萬石由江涉髙寳諸湖絶淮入河
經㑹通河出衞河白河遡大通河以逹於京師諸洪泉
壩閘以次修舉至於今纎悉具備故並載焉
大通河即潞河舊為通惠河其源出昌平州白浮村神
山泉過榆河㑹一畆馬眼諸泉滙為七里濼東貫都城
由大通橋而下至通州髙麗莊入白河長一百六十餘
里元初所鑿賜名通惠每十里為一閘蓄水通舟以免
漕運陸輓之勞永樂以來諸閘猶多存者仍設官夫守
視然不以轉漕河流漸淤成化正徳間累命疏之功不
果就嘉靖六年遣漕運總兵錦衣衛都指揮及御史㑹
濬之自大通橋起至通州石壩四十里地勢髙下四丈
中間設慶豐等五閘以蓄水毎閘各設官吏共編夫一
百八十名(毎名工食/銀八兩)造剥船三百隻(毎隻價銀/三十五兩)分置各
閘責經紀領之使製布囊盛米雇役遞相轉輸軍民稱
便(明㑹典伯薈蕞云水部備考大通河成化十二年始/命平江  陳銳疏通之漕舟㑹至大通橋下後射利)
(之徒妄假黒𤯝之說事竟阻壊正徳二年復疏之功不/就桂文襄公奏議云成化十二年平江伯陳銳不察其)
(故建言修復憲宗皇帝命戸部左侍郎翁世資工部左/侍郎王詔挑浚仍浚西湖諸泉以益水勢可放運船千)
(餘直抵大通橋下既而水急岸狹船不可泊未幾即耗/船退幾不能全遂不復行正徳七八年亦嘗挑浚竟無)
(成功葢京師之地西北髙峻自大通橋下視通州勢若/建瓴而强為之未免有害非徒無益而已病逸漫記云)
(白浮泉今入清河一畆泉在甕山後已塞甕山下玉龍/雙龍青龍等泉入西湖經髙梁橋注皇城濠一自西流)
(入内一自東㑹入通惠四里至慶豐慶豐十一里至平/津慶豐地形髙平津一丈許水陡絶故平津開則慶豐)
(河身立見矣張兆元通惠河考云青龍閘在都城西北/三十里廣源閘在白石閘西二里白石閘在西直門西)
(六里髙梁閘在西直門外往北一里許澄清閘在都城/萬寧橋西慶豐閘在大通橋東五里平津上閘在慶豐)
(閘東十一里平津下閘在上閘東四里普濟閘在平津/下閘東十三里通流閘在通州城内至普濟閘十二里)
(以上諸閘皆通惠河經行之所丘文莊云自通州陸輓/至都城僅五十里耳而元人所開之河總長一百六十)
(四里其間置牐壩凡二十處所費葢亦不貲今廢墜已/久慶豐以東諸牐雖存然河流淤淺通運頗難且今積)
(水潭即今海子在都城中禁城之北漕舟既集無停泊/之所而又分流入大内然後南出其啓閉蓄洩非外人)
(所得專者言者往往建請欲復元人舊規似亦便利然/以陸輓與河運利害略亦相當故議復元舊欲於城東)
(鑿潭以容漕舟議通陸運欲開新路以逹東輓此其大/略也  桂文襄公奏議云正陽門外東偏有古三里河)
(一道東有南泉寺西有玉泉菴至今基下俱有泉脈由/三里河繞出慈源寺八里莊五箕花園一帶直抵張家)
(灣烟墩港地勢低下故道俱存冬夏水脈不竭見今天/壇北蘆葦圍草場九條巷其地下者俱河身也髙者即)
(舊馬頭明白易見不假經畫稍加修治即可復也但附/近勢家莊園故成化六年楊茂雖嘗建議而不敢盡言)
(但請置壩而已後亦竟沮不行成化十二年亦踏勘而/勢家賄通欽天監以為地居京師子午方位為說不知)
(三里河乃在都城㢲已實非子午方也今誠按此修浚/則分私大船俱可直抵三里河不但便船剥而已明疏)
(議輯略云成化六年漕運總兵官都督楊茂上言京城/南原有三里河直通張家灣烟郭橋自橋往西疏浚深)
(濶二十餘里郤將烟郭木橋改作弔橋糧船到彼灣泊/可免漂流之患若將此河浚深直至三里河作平水壩)
(三四截於内置扁淺剥船令運船由此/盤壩以逹京師嵗可省車脚數百萬)
白河南去通州二百里其源出胡地經密雲縣合大通
榆渾諸河凡三百六十里至直沽㑹衛河入海源逺流
迅河皆溜沙毎夏秋暴漲最易衝決毎決輙發丁夫修
築屢築屢決正統三年命官相視地勢自河西務徑二
十里改鑿順下河遂安流毎淤淺處設鋪舎置夫甲專
管挑浚舟過則招呼使避淺而行自此而南運河淺鋪
以次而設(明㑹典運薈蕞云水部備考密雲運道即白/河上流  密雲官軍餉者也嘉靖三十四年)
(自宻雲城西楊家莊地方築塞新口疏通舊道令白河/與潮河合流至牛闌山水勢甚大故通州漕糧得抵密)
(雲城下呉文恪公集云密雲河本白河上流自牛闌山/而下與潮河交㑹初薊遼總督駐密雲從通州至牛闌)
(山以車轉餉勞費特甚嘉靖中總督劉燾發卒/浚潮河川水逹通州用小舟轉粟直抵密鎮矣)
衞河舊名御河源出河南輝縣之蘇門山東北流㑹淇
漳諸水過臨漳分為二其一北出經大名至武邑以入
滹沱其一東流經大名東北出臨清至直沽㑹白河入
海長二千餘里今為運河(自臨清至直沽凡五衛十/七州縣淺一百五十七處)此
河自徳州而下漸與海近河狹地卑易於衝決毎決輙
發丁夫修治嘉靖十三年議準恩縣東光滄州興濟四
處各建減水閘一座以洩漲溢之水(明㑹典衛薈蕞云/今水經  河一名)
(御河漢名為屯氏河源出河南衛輝府輝縣西北七里/蘇門山東流逕衛輝府城北一里又東流淇水西北來)
(注之淇水源出彰徳府林縣西大號山流逕淇縣西北/三十里合清水清水源出輝縣西南七十里山陽鎮東)
(南流逕獲嘉縣界又東南至淇縣界注於淇淇水又東/流入衛衛水又東流過大名府濬縣内黄界漳水入焉)
(漳水之源有二一名濁漳出山西潞州長子縣西五十/里發鳩山東北流逕潞州城西南二十里過襄垣黎城)
(二縣自林縣西北入彰徳府境一名清漳出平定州樂/平縣西南二十里少山西南流過和順之西北四十里)
(石堠嶺下流逕遼州東七十里又西南入潞州黎城縣/界自涉縣西入彰徳府境二漳俱東至林縣合流至彰)
(徳府為漳河逕臨漳入廣平府境歴城安廣平肥鄉曲/周入於衛河衛水又東北入東昌府館陶縣西三里至)
(臨清汶水即㑹通河北流入之過東昌府武城縣界入/濟南府境逕徳州城西北過河間府界去景州城東二)
(十里歴故城呉橋東光縣境下至滄州西流逕興濟縣/入清縣界合滹沱河滹沱河源出山西繁峙縣東北三)
(十里泰戯山歴代州崞縣忻州定襄五臺盂縣北入真/定府平山縣界逕靈夀縣至真定府城南逕晉州過保)
(定府境束鹿縣南三十里逹於深州至阜城縣沙水入/焉滹沱河歴河間府獻縣城南易水注之至交河縣與)
(髙河合為交河至青縣入於衛衛水又東北過静海至/武淸與桑乾河合桑乾河源出大同府馬邑縣西北十)
(里洪濤山下與金龍池水合東流過渾源州北逕宣府/保安州新城西南四十里洋河東南流來注之又東入)
(宛平縣界為盧溝河至看丹口分為二派其一東流出/通州髙麗莊入白河其一南流逕固安至武淸縣小直)
(沽入於衛河衛水/又東北入於海)
㑹通河自臨清迤南至濟寧州元初由任城(即今/濟寧)開渠
至安民山(即安/山)一百五十里復自安民山之西南開渠
由夀張西北至東昌又西北至臨清凡二百五十里引
汶絶濟直歸漳衞洪武二十四年河決原武縣黒陽山
由舊曹州鄆城縣兩河口漫過安山湖而㑹通漸淤永
樂九年因海運艱阻遣尚書都督等官疏鑿元人故道
乃於東平州戴村汶水入海處築一土壩横亘五里遏
汶水使西流盡出南旺分流四分往南接濟徐吕六分
往北以逹臨清自後添設新閘修築舊岸大為漕運之
利(自臨清抵徐州七百里間全資汶泗沂洸諸水接運/總曰閘河舊為閘四十有三前元建者二十餘永樂)
(以來先後増建者二十餘而減水通河諸閘不與焉兩/閘之間毎存稍淺一處約數丈多不過十餘丈用留洩)
(水令積易盈今建設改革益/多見閘壩條下  明㑹典)
汶河一出新泰縣宫山之下曰小汶河一出泰安州仙
臺嶺一出萊蕪縣原山一出縣寨子村俱至州之静封
鎮合流曰大汶河出徂徠山之陽而小汶來㑹經寧陽
縣北堽城歴汶上東平東阿又東北流入海元於堽城
之左築壩遏汶入洸南流至濟寧合沂泗二水以逹於
淮自永樂間築戴村壩汶水盡出南旺於是洸沂泗自
㑹濟而汶不復通洸今沂州亦有汶河一出蒙山東澗
谷一出沂水縣南山谷俱入邳州淮河洸河乃汶水之
支流出寧陽縣北三十里堽城西南流又循縣南流三
十里㑹寧陽諸泉又六十里經濟寧城東與泗合出天
井閘河(明㑹/典)
沂河源出曲阜縣尼山西南分流為二一西流至金口
壩上即與泗㑹一南流亦與泗㑹出塂里河又有出沂
水縣艾山者㑹蒙隂沂水諸泉與沂山之汶合流至邳
州入淮(明㑹/典)
泗河源出泗水縣陪尾山四泉並發西流至兖州府城
東又南流經横河與沂水合元時於兖州東門外五里
金口作壩建閘遏泗之南趨國朝因而修築毎夏秋水
長則啓閘放使南流㑹沂水由塂里河出師家莊閘冬
春水微則閉閘令由黒風口東經兖城入濟又南流㑹
洸水至濟寧出天井閘(明㑹/典)
濟河出王屋山至河南濟源縣二源合流其水或伏或
見東出於陶丘北又東北㑹於汶今在汶上縣北一名
大清河元人作金口壩傍有河(即黒/風口)西通濟流並入㑹
通河(明㑹/典)
沁河出山西沁源縣綿山東谷由太行山麓至河南原
武縣黒陽山與河汴合流至徐州入運河以濟徐吕二
洪毎年水勢淺深尺寸管洪官按季奏報前代嘗引沁
以通衛正統以前其支流猶自武陟山原村東北由紅
荆口經衛輝凡六十里與衛通天順七年河趨陳潁入
淮乃開沁以逹徐復引河以合泗而故道始湮(明㑹/典)
南陽新河在昭陽湖之東起南陽至留城一百四十一
里八十八步嘉靖六年以河決命官開濬垂成而止四
十四年復決乃因舊迹疏鑿又起留城至境山濬復舊
河五十三里凡役夫九萬一千有竒八閱月而成隆慶
元年山水衝決復淤新河之三河口(薛河沙河趕牛/溝㑹此故名)乃
經理沙薛上流各開支流築黄家口豸裏溝等壩引薛
河由吕孟湖出地浜溝築宋家壩引沙河由尹家湖出
鮎魚口築黄甫壩引沙河由滿家湖入南陽湖次年工
成又為三河口石壩一座南陽湖石隄三十餘里凡建
閘九築壩十三減水閘二十開支河九十六里三年又
於昭陽湖以東沙薛二水所從入舊河處開鴻溝廢渠
逹李家口回回墓而東出留城閘計六十餘里積水俱
有宣洩滕沛利之(明㑹/典)
徐州洪在徐州為運河要害亂石峭立凡百餘步故又
名百步洪成化四年命官鑿石以利舟楫又甃石路長
一百三十餘丈以便牽挽二十年置石壩長八十丈遇
有損壊管河官隨時修築嘉靖二十年於洪下置石閘
一座(明㑹/典)
吕梁洪在徐州東南六十里有上下二洪相距七里亦
運河要害成化八年命官甃二石隄共長七十餘丈十
六年命官築石壩長一百六十五丈復於壩西築隄二
十餘丈洪東甃石路四百二十丈遇有損壊管河官隨
時修築嘉靖二十年於洪下置石閘一座(明㑹/典)
羊山新河萬歴十一年議準由昭靈祠南黄河出口歴
羊山内華山梁山接境山開河置閘以避戚港之溜(明/㑹)
(典/)
淮安運道自漢以來即有髙家堰在淮安之東南永樂
間通淮河為運道築隄堰上以防淮水東侵又自府北
鑿河蓄諸湖水南接青口凡六十里曰清江浦乃運船
由江入淮之道建清江等閘遞互啓閉又築土壩以遏
水勢後閘壩禁弛河渠淤塞嘉靖八年疏治復舊隆慶
中髙家堰廢淮水由黄浦口決入漫衍民田萬厯四年
開草灣河渠長六十二里分殺黄河以緩清口之衝七
年復築髙堰起新莊至越城長一萬八百七十餘丈堰
成淮水復由清口㑹黄河入海而黄浦不復衝決又以
通濟閘逼近淮河舊址塌損改建於甘羅城北仍改濬
河口斜向西南使黄水不得直射因廢拆新莊閘又改
福興閘於夀州厰適中處所其清江板閘照舊増修又
議修復五壩惟信字壩久廢不用禮智二壩加築仍舊
車盤船隻仁義二壩與清江閘相鄰恐有衝漫移築天
妃閘内八年用石包砌髙堰九年又於府城南運河之
旁自窯灣楊家澗歴武家墩開新河一道長四十五里
曰永濟河因置三閘以備清浦之險十一年建清江浦
外河石隄長二里磯觜七座又建西橋石隄長九十八
丈以禦淮黄之衝(明㑹/典)
揚州髙寳運道自清口引淮為清江浦至烏沙河滙管
家白馬二湖隄黄浦八淺及寳應縣槐角樓南諸湖相
接西抵泗州盱眙縣界皆運道所經湖東有隄長三十
餘里洪武九年用甎修髙家潭等處成化二十一年造
石隄漸修至二十餘里其南髙郵邵伯等湖皆有石隄
運船觸隄往往敗溺𢎞治三年命官於髙郵河迤東開
新河以避其險曰康濟河中為圈田南北置閘以時啓
閉兩岸俱甃以石嘉靖五年題準於氾光湖東傍舊隄
開新河長三十里遂棄康濟河又自寳應至界首凡有
溝可通注於海者造平水閘十座十年又自寳應湖東
築月隄長二十一里萬厯五年淮水由黄浦口決入石
隄多壊七年命官修築改建減水閘四座加髙石閘九
座自是寳應諸湖隄岸相接十二年題準於石隄之東
傍隄開新河三十餘里以避槐角樓一帶之險曰𢎞濟
河(明㑹/典)
儀真上下江口及𤓰州便河皆由江逹淮運道襟喉宋
時儀真嘗建三閘洪武中即其地築為壩𢎞治元年始
建東關羅泗二閘十二年復於濵江建攔潮閘嘉靖五
年題準潮長開閘放船潮退盤壩不許候閘延久萬厯
四年於朱輝港鑰匙河清江等處各開河以便停泊
𤓰洲江口舊建土壩江北糧船空回撤壩以出而江南
重船反令盤壩搬剥艱難風濤守候隆慶六年題準自
時家洲以逹花園港開渠六里有竒建𤓰洲通江閘二
座自此漕艘始免車盤之苦萬厯四年於𤓰洲開港塢
以泊運船(明㑹/典)
　
　
　
　
　
　
　
　
　
　
　
　
　
　
　行水金鑑巻一百四
欽定四庫全書
　行水金鑑巻一百五
　　　　　　　　　　江南按察使傅澤洪撰
　　運河水
元時海道自平江劉家港入海經通州海門縣黄連沙
觜萬里長灘開洋沿山嶼抵淮安路鹽城縣歴海寧府
東海縣又經密州膠州界放靈山洋投東北行路多淺
沙旬月始抵成山計自上海至直沽楊村馬頭凡一萬
三千三百五十里其後再變自劉家港出楊子江開洋
落潮東北行離萬里長灘至白水綠水經黒水大洋轉
成山西行過劉家島入沙門島放萊州大洋抵界河至
直沽其道差直三變自劉家港入海至崇明三沙放洋
向東行入黒水大洋直取成山轉西至劉家島入沙門
放萊州大洋至直沽如遇風順由浙西至京師不過旬
月而已其道徑便國初海運猶仍元舊自㑹通河成報
罷嘉靖中尋膠萊故道燒鑿馬家壕十五里逹於麻灣
隆慶五年議因其故開新河令江南之糧由淮安至江
浦口歴新壩口馬家壕麻灣口海倉口徑抵直沽天津
止一千六百里半從河行其海行者止由海套不泛海
洋惟馬家壕分水嶺二處開鑿為難遣科官勘報竟以
無源水多沙磧而止(以下皆/明㑹典)
湖泉之水導引蓄洩皆以濟漕為運道所闗徐沛山東
諸湖在運河東者儲泉以益河之不足曰水櫃在運河
西者分漲以洩河之有餘曰斗門而淮揚諸湖即為運
道其山東新舊各泉可引以濟漕者派分為五入汶者
為分水派入泗沂濟及天井閘漕河者為天井派入白
馬河及南陽棗林魯橋閘河者為魯橋派入南陽新河
者為新河派即沙河派入邳州河者為邳州派今備載
焉
安山湖在東平州週圍八十三里零一百二十二步舊
有二閘底髙於河水不能入湖之下口無閘水不能出
嘉靖六年止於湖中築隄十餘里而湖益狹後乃漸復
焉
南旺湖在濟寧州周圍一百五十餘里漕渠貫其中西
岸為南旺西湖東岸為南旺東湖汶水自東北來界分
東湖為二二湖之下北為馬踏湖又北為伍莊湖南為
蜀山湖又南為馬塲湖各湖通連無間凡與西湖盡處
相對者即為東湖東西湖中為長隄二西隄設斗門為
減水閘十有八隨時啓閉以濟運河遇有淤淺隨時挑
濬毎二年一大挑隆慶中開南旺月河二十里有竒以
便大挑北至王家窪南出尹家窪稍北里餘各建通河
大閘一座
馬塲湖週圍四十里舊有堤壊與運河相通河水稍盈
即洩入湖毎致淺涸嘉靖十四年築隄長六十里内外
各植栁以䕶之更置減水閘五座運河易盈湖水亦有
蓄洩
蒲灣泊武家湖在汶上縣
南陽湖在魚臺即獨山坡滙為湖週圍七十六里引沙
河經其中入新河
昭陽大湖長十八里小湖長十三里二湖相連北屬滕
南屬沛週圍八十餘里納諸縣之水湖口置石閘放水
入薛河由金溝口以逹舊運河後以河決棄沽頭於湖
東開新河則南陽在東昭陽在西去黄水益逺運河乃
安
赤山湖微山湖吕孟湖張莊湖四湖相連長八十里在
徐州引薛河出地浜溝入新河
蛤蟃湖長二十里連汪湖長一十五里周湖長二十里
栁湖長一十五里在邳州
落馬湖長六十里茅茨湖長六十里黄墩湖長二十里
侍丘湖長三十里倉基湖長三十里埠子湖長八十里
在宿遷縣
大莊湖長十里崔鎮湖長三十里在桃源縣
杜村湖長十里萬家湖長十里在清河縣
管家湖在淮安府城西門外舊有堤永樂十四年命官
於湖中築長堤以便運舟隨時修築
白馬湖長三里汜光湖即寳應湖長三十里界首湖即
津湖長三里在寳應縣新開湖長三十五里在髙郵州
邵伯湖長十八里在江都縣諸湖延袤髙寳以抵揚州
上下相接(以上/諸湖)
東平州泉十四(舊九/新五)　汶上縣泉三(舊二/新一)　平隂縣泉
一(舊/)　滋陽縣泉八(舊四/新四)　鄒縣泉十二(舊八/新四)　曲阜
縣泉二十(舊十七/新三)　泗水縣泉五十三(舊三十新/二十三)　滕
縣泉十八(舊十五/新三)　嶧縣泉五(舊三/新二)　寧陽縣東十二
(舊/)　魚臺縣泉十四(舊五/新九)　濟寧州泉三(舊/)　泰安州
泉三十八(舊三十/五新三)　新泰縣泉十四(舊十二/新二)　肥城縣
泉九(舊五/新四)　萊蕪縣泉十六(舊十一/新五)　蒙隂縣(舊泉/五)
沂水縣(舊泉十水以上諸泉/詳見濟  兹不復贅)
宛平縣(閘/五)青龍閘　白石閘　廣源閘　髙梁閘　澄
清閘
大興縣(閘/三)慶豐閘　平津上下二閘
通州(閘/五)普濟閘　南普閘　土橋閘　廣利閘　通流
閘(舊普濟通流俱有上/下二閘今各廢其一)石壩(一/)
臨清州(閘/五)南板閘　新開上閘　沙灣減水閘　潘官
屯減水閘　觀音觜減水小閘(舊有㑹通臨/淸二閘今廢)
清平縣(閘/三)戴家灣閘　李家口減水閘　魏家灣減水
閘
堂邑縣(閘/四)梁家鄉閘　土橋閘　土橋進水閘　新開
口進水閘(舊有土城中閘/二減水閘今廢)
博平縣(閘/五)第一至第五五減水閘(舊有老堤頭北/減水閘今廢)
聊城縣(閘/十)通濟橋閘　李海務閘　周家店閘　龍灣
西栁行二進水閘官窯口裴家口方家口李家口耿家
口五減水閘
陽穀縣(閘/六)七級上下二閘　阿城上下二閘　荆門上
下二閘
寧陽縣(閘/二)洸河東西二閘(嘉靖六年建舊有堽/城石壩堽城閘今廢)
滋陽縣(閘一/壩一)金口閘　金口石壩(成化八年因元舊易/為石堰舊有土婁杏)
(林二閘/今廢)
鄒縣(舊有港里積水/閘小閘今廢)
東阿縣(閘/一)通源閘
夀張縣(閘一壩/一堰一)沙灣積水閘　師家壩　野豬腦堰
東平州(閘七/壩二)戴村閘(舊/)戴家廟閘(嘉靖十/九年建)安山閘(成化/十二)
(年/建)靳家口閘(嘉靖四/年建)袁家口閘　安山湖東西二小閘
　戴村壩　坎河口堤壩(舊有魚營減/水閘今廢)
汶上縣(閘十/六)開河閘　南旺上下二閘　寺前鋪閘
界首石口二積水閘(舊/)焦欒張全劉元彭秀孔家邢家
常家闗家李泰田家口十減水閘
鉅野縣(閘一/壩一)長溝減水閘(嘉靖十/九年建)蓬子山壩
濟寧州(閘十/四)天井閘　在城閘　趙村閘　石佛閘
新店閘　新閘(六閘俱因元舊/嘉靖間重修)仲家淺閘(宣徳四/年建)師家
莊閘　魯橋閘(二閘永/樂間建)　上新閘　中新閘　下新閘
(三閘俱成化/十一年建)棗林閘(永樂/間建)四里灣減水閘(舊有分水閘/廣運上下二)
(閘永通上閘耐牢坡閘官村閘/呉泰閘片玉閘碎玉閘今廢)
濟寧衛(閘/四)永通減水閘　五里營平水閘　十里鋪平
水閘　安居平水閘
魚臺縣(閘十六/壩一)南陽閘(宣徳二/年建)利建閘(即宋家口閘/隆慶元年建)新
河十四減水閘(嘉靖四十/五年建)蘇家壩(舊有穀亭八里灣硯/瓦溝陽城湖泥河五)
(閘今/廢)
滕縣(閘一/壩五)佃戸屯減水閘　東邵壩　王家口壩　豸
裡壩　宋家壩　黄甫壩(以上閘壩俱隆/慶二年建築)
沛縣(閘七/壩三)珠梅閘　楊莊閘　夏鎮閘　滿家閘　西
栁莊閘　馬家橋閘　留城閘(以上七閘俱隆慶元年/以舊河孟陽泊沽頭上)
(中下胡陵城廟道/口謝溝七閘改建)沙河口壩(隆慶元/年築)薛河口石壩(隆慶/二年)
(築/)懽城壩(嘉靖四十五年築湖舊有新興閘金溝口飛/雲橋雞鳴臺昭陽  中東西六積水閘今廢)
徐州(閘四/壩二)黄家閘(天順三/年建)梁境閘(即境山舊閘/萬歴二年復)内華閘
　古洪閘(二閘萬歴/十一年建)徐州洪石壩　吕梁洪石壩(舊有/徐州)
(洪閘吕梁洪上/下二閘今廢)
邳州(閘/一)匙頭灣減水閘(萬厯八/年建)
桃源縣(閘一/壩四)馬厰坡減水閘(萬歴八/年建)崔鎮徐昇季太三
義四減水石壩(萬歴七年/築遥堤建)
清河縣(閘一/壩一)通濟閘(嘉靖中建萬歴七年改建甘羅城/出口之處題準毎年六月初旬水)
(漲築壩攔截九月初/旬水落開壩行舟)天妃壩(萬歴七年建舊有新莊閘/天妃閘萬歴七年俱廢)
山陽縣(閘七壩/六隄一)福興閘(萬厯七年改/建夀州厰)清江閘　板閘
龍汪閘　永清閘　窯灣閘(三閘萬歴十/年永濟河建)黄浦減水閘
(萬歴二/年建)方家壩　新建閘　仁義禮智四字壩　髙家
堰石堤(萬歴七年建舊有移風閘甎閘新城上下二閘/及萬歴元年建涇河平河橋二減水閘又有清)
(江東西淮安滿浦南鎖/五壩信字壩今俱廢)
寳應縣(閘十/三)𢎞濟河南北二閘　長沙溝減水閘　朱
馬灣減水閘　劉家堡減水閘(五閘俱萬歴/十二年建)江橋北等
八減水閘(嘉靖萬歴年間建舊有七里溝菜橋口魚兒/溝三減水閘白馬湖七里溝槐角樓滚水壩)
(今俱/廢)
髙郵州(閘九/壩一)康濟河南北二閘(萬歴四/年建)城南河堤三減
水閘(嘉靖/中建)新中堤四減水閘(萬歴五/年建)蛤蜊壩(舊有觀橋/上下二閘)
(車邏王琴二/減水閘今廢)
江都縣(閘十六/壩十一)廣惠閘　通惠閘(二閘隆慶六/年𤓰洲建)邵伯九
減水閘　芒稻河減水閘(萬歴十/一年建)沙壩裔家馬家渡南
潭四平水閘(萬歴元/年建)𤓰洲十壩(舊十/一)灣頭滚水壩(舊有/朝宗)
(上下通江新開大同潘家大橋江口留潮九閘及新廟/等十一減水閘邵伯小壩揚子橋古壩𤓰洲減水䃮雷)
(公上下二塘小新/塘句城塘今俱廢)
儀真縣(閘四/壩六)嚮水閘　通濟閘　羅泗閘(一名臨/江閘)攔潮
閘　一壩至五壩　新壩(舊有清江等八閘裏河口閘/及東門新髙橋二減水閘劉)
(塘茅家山北山陳公四塘蔣家/溝張家溝二減水䃮今俱廢)
丹徒縣(閘/一)大犢山閘(萬歴十/一年建)
丹陽縣(閘/一)黄泥壩閘(萬歴十一年建以上二閘俱為/挑復練湖設  以上皆明㑹典)
　㑹通河之源以南為逆以北為順南接豐沛北迄天
　津凡一千五百餘里而推輓之勞不事焉然河之源
　其最微者莫若㑹通黄水衝之則隨而他奔而漕不
　行故壩以障其入源微而支分則其流益少而漕亦
　不行故壩以障其出流駛而不積則涸故閉閘以須
　其盈盈而啓之以次而進漕乃可通潦溢而不洩必
　潰於是有減水閘溢而減河以入湖涸而放湖以入
　河於是有水櫃櫃者蓄也湖之别名也而壅水為埭
　謂之堰沙澥之處謂之淺淺有鋪鋪有夫以時挑濬
　焉(以下皆/河程記)
　由沛縣北九十里入魚臺境為閘者二曰利建即宋
　家口明嘉靖四十五年建月河長七十五丈迤北十
　八里曰南陽元至順二年建月河長三十五丈明宣
　徳七年重修減水閘十四俱明隆慶二年建以洩新
　河水入南陽湖者也壩一曰南陽明隆慶元年建淺
　鋪二十一湖一曰獨山即南陽湖明隆慶元年北岸
　築石堤三十餘里
　舊運河在昭陽湖西為閘者三曰孟陽泊在縣治東
　元大徳八年建月河長十二丈迤北八里曰八里灣
　明宣徳八年建月河長二十七丈又北八里曰穀亭
　元至順二年建月河長五十八丈積水閘二壩一今
　皆廢淺二十一
　由魚臺而北九十里逹於濟寧其東岸鄒縣境也為
　小閘一明成化十年建淺一曰捲里
　由鄒縣而北入濟寧境自州以西則濟寧衛分地也
　為閘十四曰棗林距南陽十二里元延祐五年建月
　河長八十丈明正徳二年重修迤北六里曰魯橋明
　永樂十三年建正徳二年重修月河長一千一百六
　十五丈在河西岸明隆慶四年改為正河又北五里
　曰師家莊元大徳二年建月河長四十丈又北十五
　里曰仲家淺明宣徳五年建月河長五十一丈明萬
　歴十二年重修又北五里曰新閘元至正元年建月
　河長五十一丈又北八里曰新店元大徳元年建月
　河長五十一丈明嘉靖十四年重修又北十八里曰
　石佛元延祐六年建掘土中得石佛像十二故名月
　河長七十九丈明𢎞治六年重修又北八里曰趙村
　元至正七年建月河長九十八丈明𢎞治十二年重
　修又西北三里曰在城元大徳七年建明𢎞治十二
　年重修又西北一里曰天井元至治元年建一云唐
　尉遲敬徳所剙也其西南曰分水元大徳五年建月
　河閘三上下二閘俱明天順三年改建曰下新即在
　城月河曰中新至上新一里明成化十一年建曰上
　新即天井月河減水閘六新店新閘仲家淺各一屬
　州五里營十里鋪安居鎮各一屬衛明萬歴十七年
　建壩一曰趙村月河石壩明𢎞治初建淺十七曰硯
　瓦溝曰棗林曰魯橋(曰師家莊下/曰師家莊上)曰仲家淺曰新閘
　曰新店曰花家曰石佛曰楊灣曰趙村曰五里曰十
　里曰安居曰永通曰曹井橋湖一曰馬塲一名任湖
　在五里東周圍四十里上受獨山湖之水
　起魚臺至濟寧有舊運道焉有閘四曰廣運上明𢎞
　治四年建曰廣運曰永通下明成化十一年建曰永
　通明洪武四年建今俱廢淺二十
　由濟寧而北一百里至汶上縣之開河驛其左為鉅
　野有閘一曰通濟距天井三十五里明萬歴十六年
　建月河長七十二丈壩一曰蓬子山一名彭祖上壩
　明成化四年築淺五曰大頭灣曰梁家口曰白觜兒
　曰小長溝曰黄沙
　由鉅野而北其莊為嘉祥有減水閘六壩一淺四壩
　大長溝曰十字河曰寺前曰孫村
　由嘉祥而北為汶上境有閘五曰寺前距通濟三十
　五里明正徳元年建迤北十五里曰南旺上一名栁
　林閘又北九里曰南旺下俱明成化六年建又北十
　五里曰開河元至正間建明永樂九年重修月河長
　一百二十六丈又北十二里曰袁家口明正徳元年
　建月河長九十九丈月河閘二在南旺上下明成化
　間建減水閘九曰焦欒曰盛進曰張全曰劉元曰孫
　强曰彭室曰常家曰闗家大曰兼濟壩一曰五里鋪
　滚水石壩在河西岸明萬歴十七年建淺十四曰南
　界首曰石口曰栁隄曰南旺曰鵝河口曰田家口曰
　闞城曰開河曰劉家口曰袁家口曰闗家口曰張八
　老口曰步家口曰北界首湖一曰南旺在漕河兩涯
　周圍一百八十里中為二長堤漕渠貫其中明嘉靖
　二十二年重修其中畫為三在漕渠之西者曰西湖
　縈迴九十三里明成化四年始砌石隄嘉靖二十二
　年重修萬歴十七年加築舊隄一萬二千餘丈添築
　東面子隄一千二百餘丈其東曰蜀山湖周圍六十
　五里明嘉靖二十年創築東隄萬歴二十五年重修
　曰馬踏湖周圍三十四里明萬歴十七年築堤三千
　二百丈
　由汶上而北至東平七十里有閘三曰靳家口距袁
　家口十八里明正徳十二年建月河長一百八十四
　丈迤北三十里曰安山明成化十八年建又北三十
　里曰戴家廟明嘉靖十六年建洩水閘一曰金線在
　戴家廟北明景泰五年建湖口閘二北曰似蛇溝南
　曰八里灣明萬歴二十二年建壩二曰戴家壩至州
　六十里明永樂九年建曰坎河口石壩明萬歴十七
　年建淺十七曰沙堆曰邢家莊曰蘇家莊曰譚家莊
　曰安山上曰安山下曰積水湖曰馮家莊曰劉家莊
　曰李家莊曰王仲口曰果家莊曰靳家口曰戴家廟
　曰韓家口曰張家口曰劉家口
　由東平七十里至陽穀縣之荆門驛其間首入夀張
　縣境有積水閘一曰沙灣明成化七年建壩一曰師
　家遏黄河水使入通源閘以分沙灣之勢堰一曰野
　豬腦縈迴三十餘里用以瀦水使不衝決漕河
　由夀張而北入東阿縣境有閘一曰通源在張秋城
　南運河西岸即廣濟渠也明景泰四年徐有貞治沙
　灣決河先為疏水之渠起張秋金隄通夀張之沙河
　西南至於竹口又西南至大渚潭乃踰范暨濮而上
　又西北接河沁之水命曰廣濟渠渠口為通源閘有
　石隄二道自大感應廟起至沙灣長一百六十丈明
　天順八年修創自沙灣起至荆門驛長一千九百三
　丈有五空橋在張秋城南與沙灣相對即減水石壩
　廣袤各十五丈又於上甃石為五竇以漕渠餘水入
　之小鹽河明𢎞治四年建淺八曰挂劔曰新添曰沙
　灣曰北灣曰安家口曰仲渡口曰南浮橋曰北浮橋
　由東阿而北入陽穀境有閘六在張秋北十里曰荆
　門上又北三里曰荆門下又北十里曰阿城上又北
　三里曰阿城下又北十二里曰七級上又北三里曰
　七級下皆元時建明永樂間修淺十曰何家口東岸
　曰何家口西岸曰館驛灣東岸曰館驛灣西岸曰張
　家口曰秦家口曰劉家口曰義河口曰官窑口曰渡
　口
　由陽穀九十里至東昌府聊城縣之崇武驛其聊城
　縣東岸北至博平縣境西岸北至堂邑縣境有閘四
　曰周家店距七級十二里元大徳四年建迤北十二
　里曰李海務元元貞二年建又北二十里曰通濟橋
　又北二十五里曰永通俱明永樂十六年建減水閘
　四淺鋪二十三曰北壩口曰徐家口曰栁行口曰房
　家口曰吕家灣曰龍灣曰宋家口曰破閘口曰林家
　口曰于家口曰周家店曰北壩口曰稍長閘曰栁行
　口曰白廟曰雙隄曰裴家口曰方家口曰李家口曰
　米家口曰耿家口曰蔡家口曰官窑口
　聊城西岸南自龍灣鋪北至西北壩鋪平山東昌二
　衛分地也有淺二曰中淺曰小淺(此在昔年為二衛/分地今則官夫俱)
　(屬平山衛而東昌衛/遂無河道之責矣)
　由聊城七十里至清平之清陽驛由博平縣北至清
　平縣境有減水閘一淺鋪六曰朱家灣曰老隄頭曰
　南減水閘曰袁家灣曰朱家屯曰梭隄
　由堂邑縣北至清平縣境有閘二曰梁家鄉距通濟
　三十里明宣徳四年建迤北十五里曰土橋明成化
　七年建減水閘三曰函谷洞曰上橋曰梁家鄉淺七
　曰函谷洞曰土橋曰中閘口曰馬家灣曰北梁家鄉
　曰新開口曰南梁家鄉
　由清平縣北至臨清州六十里有閘一曰戴家灣距
　土橋四十八里明成化元年建減水閘二曰魏家灣
　曰李家口東岸淺鋪八曰朱家曰張家曰十里井曰
　趙官屯曰戴家曰陳官屯曰趙家曰潘家橋西岸淺
　鋪六曰張家曰李家曰李官屯曰王官屯曰丁家曰
　魏家灣
　河自衛輝來者歴館陶縣至臨清與㑹通河合流而
　北其淺鋪十二曰灘尚曰窩兒頭曰遷隄曰秤勾灣
　曰小馬頭曰南館陶曰安靖曰黄花臺曰李家曰馬
　頭曰馬攔厰曰尖冢
　由臨清州東岸北至夏津縣境有閘二曰新閘上距
　戴家灣三十里迤北五里曰南板俱明永樂十五年
　建淺鋪五曰弔馬橋曰房村厰曰上口曰丁家馬頭
　曰下杖栁西岸北至清河縣境有淺鋪八曰尖冢曰
　白廟曰羅家曰孟家曰趙家曰郭家曰陳家曰王家
　南岸西至板閘口有淺鋪六曰潘家屯曰七里墩曰
　潘家橋曰新莊曰沙灣曰閘口
　由清河縣西岸北至夏津縣境有淺鋪八曰二哥營
　曰嚴家曰呉家曰孫家曰葡萄曰草廟曰黄家曰賈
　家
　由夏津縣北至武城縣境有淺鋪六曰新開口曰草
　廟曰郝家曰小口子曰大口子曰横河
　由臨清至武城縣之甲馬營驛為一百四十里其間
　仍有一渡口驛亦州境也而武城縣東岸北至恩縣
　境有淺鋪十三曰商家曰白龍曰白家曰大龍曰灣
　頭曰栁林曰大還曰髙家曰陳家曰何家曰半邊店
　曰陳家曰方遷西岸北至故城縣境有淺鋪十二曰
　劉家曰侯家曰周家曰南調觜曰北調觜曰西闗曰
　小流曰孟家曰王家曰張家曰果子曰絶河
　由恩縣東岸北至徳州境有淺鋪七曰白馬廟曰髙
　師姑曰滕家口曰回龍廟曰八里堂曰新開口曰曹
　家口而回龍廟之北有丁官屯一鋪徳州衛地也有
　減水閘一在四女樹
　由故城縣西岸北至徳州衛境有淺鋪四曰鄭家口
　曰范家圈曰焦姑寺曰孟家灣
　由甲馬營驛一百一十五里北至徳州之梁家莊驛
　而徳州東岸北至徳州左衛境有淺鋪三曰新窑口
　曰飲牛口曰耿家灣
　由徳州衛西岸北至徳州境有淺鋪一曰南陽務
　由徳州西岸北至徳州左衛境有淺鋪三曰上八里
　曰蔡張成曰劉皮口
　由徳州左衛東西岸俱北至徳州衛境有淺鋪四曰
　小西門曰鄭家口曰四里屯曰下八里屯
　由徳州之梁家莊驛歴七十里為安徳驛再七十里
　為良店驛再七十里為呉橋之連窩驛也而徳州衛
　東岸北至呉橋縣境西岸北至景州境有淺鋪九曰
　張家灣曰圎窩口曰五里莊曰降民口曰丁官屯曰
　劉官屯曰四里屯曰八里屯曰髙官厰
　由景州西岸北至呉橋縣境有淺鋪四曰羅家口曰
　薄皮口曰坡唐口曰狼家口
　由呉橋縣東西岸俱北至東光縣境有淺鋪七曰降
　民屯曰鐵河圈曰朱官屯曰小馬營曰郭家圈曰三
　里曰王家
　由連窩驛而北七十里至交河之新橋驛即今泊頭
　鎮然東光縣東岸北至南皮縣境有淺鋪四曰下口
　曰李家曰任家曰狼拾西岸北至交河縣境有淺鋪
　五曰古隄曰大龍曰桑園曰油房曰白家而二縣之
　界有瀋陽衛地焉(其河道之責并河夫/俱𨽻於交河主簿)
　由南皮縣東岸北至天津右衛境有淺鋪五曰北下
　口曰白家堰曰雙堂曰三角隄曰馮家口
　由泊頭而北走七十里至滄州之甎河驛然其間交
　河縣西岸北至青縣境有淺鋪五曰李道灣曰丁家
　口曰大流口曰菱角窩曰白洋橋而其中三十八里
　屬河間衛
　由天津右衛東岸北至滄州境有淺鋪四曰小白洋
　橋曰大白洋橋曰南楊家口曰北楊家口
　由甎河驛七十里至興濟縣之乾寧驛而滄州東岸
　北至天津左衛境有淺鋪七曰甎河南口曰王家圈
　曰冦家圈曰回回灣曰紅孩兒口曰華嚴口曰朱家
　墳口
　由天津左衛東岸北至興濟縣境有淺鋪九曰張家
　口曰大掃灣曰髙家馬頭曰安都寨曰索家馬頭曰
　北横隄曰南横隄曰許家淺曰南絶隄
　由興濟縣東岸北至天津衛境有淺鋪七曰安都寨
　口曰王家曰流洪曰安家曰栁巷口曰李家曰八里
　堂
　由乾寧驛七十里至青縣之流河驛而青縣西岸北
　至静海縣境有淺鋪六曰甎河曰運坊曰李家曰留
　小曰流河曰新莊口而甎河之北運坊之南天津左
　衛境也有淺鋪五曰流佛寺曰北絶隄曰管莊口曰
　蓮花曰石堂
　由天津衛東岸北至静海縣有淺鋪九曰泊張曰新
　莊曰寨里曰東漫撒曰馬濟曰王家曰李家曰吕家
　曰蔡家而新莊之北三里霸州分地也有淺曰蘇家
　由静海縣東岸北至天津右衛境西岸北至武清縣
　境有淺鋪八曰釣臺曰雙堂曰在城曰獨流曰沙窩
　至静海之奉新驛又一百里至武清縣之陽青驛是
　為天津入於海自此而北復為逆河矣(河程記北此/記載在  河)
　(續紀不知/何人所作)
　
　
　
　
　
　
　
　
　行水金鑑巻一百五
欽定四庫全書
　行水金鑑巻一百六
　　　　　　　　　　江南按察使傅澤洪撰
　　運河水
元至正二十五年十月乙已徐達兵趨泰州浚河通舟
師(明太祖實録/)
　明洪武元年河決曹州從雙河口入魚臺大將軍徐
　達開塌塲口入於泗以通運(河防一覽/)
　時薛祥為京畿都漕運使管長淮大河等衛官軍分
　司淮安自揚至蔡達濟壩堰皆沙塞崩塌疏通修築
　晝夜無息役使均平衆皆恱從(黄金撰工部尚書薛/公傳  祥字彦卿無)
　(為州/人)
明太祖洪武四年二月辛未上謂中書省臣曰臨濠為
朕興王之地今置中都宜以傍近州縣通水路漕運者
隸之於是省臣議以夀邳徐宿潁息光六安信陽九州
五河懷逺定逺中立蒙城霍丘英山宿遷睢寧碭山靈
璧潁上泰和固始光山豐沛蕭一十八縣悉隸中都(明/)
(太祖實録/)
明太祖洪武五年二月辛已命兩淮都轉運鹽使司移
通泰等州批驗所于儀真縣仍疏濬運河以便商旅(明/)
(太祖實録/)
明太祖洪武六年傅友德鎮北平歲旱疏陳五事一永
平府民接運軍儲由雅洪橋至北平道里頗逺宜通清
河淶水故道漕運則用力少而成功多矣　十二月庚
申工部奏河南開封府自小木至陳州沙河口十八閘
淤塞六十三處宜疏濬以通漕運從之(明太祖實録/)
明太祖洪武十三年冬十月乙亥致仕兵部尚書單安
仁言由大江入黄泥灘口過儀真縣南壩入轉運河自
南壩至朴樹灣約三十里宜濬以通往來舟楫其湖廣
江西等處運糧船可由大江黄泥灘口入轉運河過淮
安壩以達鳳陽及迤北郡縣其兩淮鹽運船可由揚子
橋過縣南灘入黄泥灘出江以達京師其浙江等處運
糧船可從下江入深港過揚子橋至轉運河過淮安壩
以達鳳陽凡運磚朩之船皆自𤓰州過堰不相混雜如
是則官船無風水之虞民船無停滯之患其轉運河及
江都縣深港亦宜考其故道而疏濬之上曰所言雖善
然恐此役一興未免重勞民力姑緩之(明太祖實録/)
明太祖洪武十四年十一月乙巳浚揚州府官河自揚
子橋至黄泥灘凡九千四百三十六丈(明太祖實録/)
明太祖洪武十五年十二月癸未浚揚州儀眞湖九千
一百廿丈置閘壩十三處(明太祖實録/)
明太祖洪武十七年閏十月壬寅修築江都縣深港壩
浚河道五百六十七丈(明太祖實録/)
明太祖洪武二十年春正月癸酉命工部主事楊徳禮
往髙郵督有司修築並湖隄岸因揚州府同知任祥之
言堤岸圯壞故有是命(明太祖實録/)
　王晏洪武二十年歴山東右參政督開運河濱岸有
　梁山泊者在勝國時塋垣皆甃以巨石公悉取造梁
　莊諸閘共事者初有難色公曰此非名賢其事不經
　無補風教今先務為急吾但知紓民力耳遑問其他
　其謀事向方而敢於為義𩔖此(陳道撰王公傳取晏/字士寧盱眙人  塋)
　(石作閘雖紓民力其如虧損隂/徳何澤及枯骨者應不如是)
明太祖洪武二十四年春正月辛亥北平布政使司左
㕘議周倬言通州白河北接太山諸河水道東南至直
沽海口每霖雨時降水澇泛漲橋梁頺圯修築勞民其
通州舊有糧船六十餘艘罷運已久宜改為浮梁於白
河之上以便經行　十一月已未命景川侯曹震往四
川治道路震至瀘州按視有枝河通永寧界鑿石削崖
直接其地以通漕運復闢陸路作驛舎郵亭架橋立棧
自茂州一道至松潘一道至貴州以達保寧通陜西由
是往來者便之(明太祖實録/)
　是年河決原武縣黒陽山由舊曹縣鄆城兩河口漫
　過安山而㑹通河淤乃自濟寧以北陸運至徳州入
　河(北河續紀/)
　按此河決而未治也故次年命舳艫侯朱夀率舟師
　海運(河志/)
明太祖洪武二十六年八月丙戌命崇山侯李新往溧
水縣督視有司開臙脂河上面諭之曰兩浙賦稅漕運
京師嵗實繁浩一自浙河至丹陽捨舟登陸轉輸甚勞
一自大江泝流而上風濤之險覆溺者多朕甚憫之今
欲自畿甸疏鑿河流以通於浙俾運輸者不勞商旅獲
便故特命爾往督其事爾其蒞事惟勤役民勿暴新頓
首受命而行暨河成人皆便之(明太祖實録/)
　崇山侯李新督有司開臙脂河於溧水西達大江東
　通兩浙以濟漕運河成民甚便之(明史稿/)
明太祖洪武二十九年二月丙午常州府武進縣言本
縣犇牛呂城二壩河道淺澀請浚深以便漕運從之(明/)
(太祖實録/)
　劉辰金華人建文中知鎮江府瀕江田八十餘頃久
　淪於水賦如故辰請除之京口閘廢轉漕者道新河
　出江舟數敗辰修故閘公私便之漕河易涸仰練河
　益水三斗門久廢辰修築之運舟既通河下田益稔
　(明史稿/)
　辰知鎮江府京口閘廢東南漕運轉新河江隂二港
　以出江多為風濤阻溺公乃自京口至呂城百二十
　里去淤塞甃石作壩修閘門順水勢之出入於是公
　私便之然漕河源淺易涸每仰練河以益水湖有三
　斗門亦廢公又修築之三斗門成漕運之舟既通湖
　下之田益稔時浙湖轉輸之民道其境上死者為收
　瘞疾者給米命以小舟送出境頼以活者數百人永
　樂元年以預修國史知故實賜白金文綺龍衣升江
　西左參政(胡儼吏部左侍郎劉公墓志/)
明洪武三十五年(即建文四/年壬午)十一月癸未(太宗已/登極矣)修常
州府武進縣剰銀河閘(明太宗實録/)
明太宗永樂元年三月戊戌瀋陽中屯衛軍士唐順言
衛河之源出衛輝府輝縣西北八里太行山下其流自
縣治北經衛輝城下抵直沽入海南距河陸路纔五十
餘里若開衛河距黄河百歩置倉厫受南方所運糧餉
轉至衛河交運公私兩便上曰此策亦是命廷臣更詳
議如議可行亦俟民力少甦行之　四月戊午浚松江
華亭上海運鹽河金山衛閘港曹溪分水港等處　七
月丙申户部尚書郁新等言淮河至黄河多淺灘跌坡
饋運艱阻請自淮安用船可載三百石以上者運入淮
河沙河至陳州潁岐口跌坡下復以淺船可載二百石
以上者運至跌坡上别以大船載入黄河至八栁樹等
處令河南車夫運赴衛河轉輸北京從之　九月戊子
修兖州府郯城縣沭沂二河決口　十月壬戌以河道
淤塞革濟寧州之耐牢坡聊城縣之周家店李海務臨
清縣之臨清閘㑹通閘五壩官　甲戌修山東膠州水
決隄岸　十一月丙子修山東濰縣白浪等河決岸
丙申浚鎮江府丹徒縣甘露港等處河渠　閏十一月
庚午浚揚州府江都縣𤓰洲壩河道　十二月已夘修
揚州府江都縣永眞沙邉江圩岸(明太宗實録/)
明太宗永樂二年正月戊申揚州府髙郵州耆民言自
州北門至張家溝湖岸兩京之要路民田之巨防湖納
天長盱眙諸水雨潦漲溢風波衝決隄岸每嵗修築旋
復傾圯阻絶驛路傷損民田乞遣人相度重為修理從
之　五月癸丑修山東鄒平縣小清河隄岸三百八十
四丈　九月已卯修順天府固安縣渾河決岸　十一
月癸卯鎮守淮安都指揮施文言淮安諸壩舟航往來
每遇天旱壩下淤淺重勞人力近城舊有清江浦二閘
比年坍壞乞命有司修砌以便往來從之　浚儀眞清
江壩下水港　丙辰工部侍郎趙毅等奏鎮江府民言
乙於本處鑿山開河以便漕運約用九十八萬人數月
可成請遣官驗視上曰爾任大臣顧不能料制其事而
必欲遣人驗視耶數年以來民困為甚非有大不得已
之事豈可輕役且役九十八萬人即復用如許人供給
之騷動數十州縣為百姓植禍矣豈不殆哉毅等惶恐
頓首謝遂寢不行(明太宗實録/)
明太宗永樂三年三月壬申修山東歴城縣小清河等
處水決堤岸　五月癸亥淮安府海州言臨洪塲民嵗
於筦瀆塲界耕種輸作陸運艱難州北舊有河上通髙
橋下接臨洪近年淤塞乞疏濬以便舟楫從之　七月
已亥浚淮安府山陽縣運鹽河計一十八里　十一月
乙丑浚淮安府支家河長一萬一千九百七十丈(明太/)
(宗實録/)
明太宗永樂四年八月壬辰工部言呂梁洪霖雨水決
近河路并圈溝橋一十九丈六尺宜發民修理從之
九月癸亥揚州府泰州判官黄通理言州境舊有運鹽
官河每遇霪雨輒泛溢傷民田宅乞於普定秦潼河及
西溪南儀阡三處各開水口使下流經興化鹽城界入
海仍各置閘以時啓閉永為民利從之　十月已亥浚
蘇州府常熟縣福山塘計三十六里　十一月癸亥戸
部言髙郵州東河等處塘岸傾圯江都縣劉家圩港淤
塞命有司發民修浚　十二月丁亥常州府孟瀆河閘
官裴讓言河自蘭陵溝北至閘六千三百三十丈南至
奔牛鎮一千二百二十丈年久湮塞艱於漕運乞發民
疏治命右通政張璉發蘇松鎮江常州民丁十萬浚之
(明太宗實録/)
明太宗永樂五年二月辛亥修淮安隄　庚午東昌府
言衛河隄岸自臨清至渡口驛潰決凡七處命工部遣
官修築(明太宗實録/)
明太宗永樂七年六月癸卯順天府固安縣言漳河決
賀家口傷禾稼命工部亟遣官修築(明太宗實録/)
明太宗永樂八年三月己卯修鎮江府丹陽縣練河塘
　十二月癸卯蘇州府吳江縣言石塘官路右臨太湖
左邉松江南至平望嘉興連年土石坍塌橋梁斷壊請
及時修理計用三萬七千四百餘人半月可完從之敕
通政趙君任督之務令堅固毋虚勞民力(明太宗實録/)
明太宗永樂九年正月丙戌揚州府髙郵州言城北張
家溝塘㟁三十里舊用磚石包砌防遏甓社等九湖及
天長諸水近因夏雨浸淫各水暴漲衝決塘岸九百八
十丈又自張家溝北至寶應縣南至江都縣東至興化
縣界塘岸百餘里間有坍塌乞發丁夫如舊修治皇太
子令工部覈實修築　二月已亥山東沂州言沭河口
水衝決五百三十餘丈請發民修築從之　庚戌山東
齊東縣知縣張昇言境内小清河納湖雞諸山谿澗之
水去嵗洪水横汜陂堰衝決淹没下固隄官臺等處鹽
塲及青州郡縣民田請浚上流修隄防使水由故道皇
太子令工部速遣官相度修浚　已未開㑹通河河自
濟寧至臨清舊通舟楫洪武中沙岸衝決河道淤塞故
於陸路置八逓運所每所用民丁三千車二百餘輛嵗
久民困其役永樂初屢有言開河便者上重民力未許
至是濟寧州同知潘叔正言㑹通河道四百五十餘里
至淤塞者三之一浚而通之非唯山東之民免轉輸之
勞實國家無窮之利乃命工部尚書宋禮都督周長往
視禮等還極陳疏浚之便且言天氣和霽宜及時用工
於是遣侍郎金純發山東及直隸徐州民丁繼發應天
鎮江等府民丁併力開浚民丁皆給糧賞而蠲其他役
及今年田租命尚書宋禮總督之遣吏部侍郎周逵以
太牢祭山川城隍之神仍命御史二員監督　三月壬
申浚揚州府𤓰洲壩河道及修通江減水二閘　庚辰
修蘇州至嘉興石土塘橋路七十餘里泄水洞百三十
一處　六月辛丑淮安府沭陽縣知縣王泰言縣南沭
河北連山東南通淮安洪武間常疏浚以便轉運今壅
塞四十餘里轉輸既艱水復為患乞於農隙浚治從之
　乙卯㑹隙河成河以汶泗為源汶水出寧陽縣泗水
出兖州府至濟寧州而合置天井閘以分其流南流達
於淮而河則其西北流也由開河過東昌府入臨清縣
計三百八十五里深一丈三尺廣三丈二尺役軍夫三
十萬用工十旬蠲租稅百一十萬二千五百有竒自濟
寧至臨清置閘十五閘置官立水則以時啓閉舟行便
之　八月甲午浚常州府江隂縣青暘等處河道　壬
寅濟寧州同知潘叔正及耆民百三十七人以㑹通河
成詣闕謝恩上以開河之議肇自叔正賜紗衣一襲鈔
一錠耆民人五錠　庚戌工部尚書宋禮等百六人開
㑹通河畢還京師命禮部定賞格禮部言都督周長循
私廢公虐害軍夫不當給賞其餘宜分四等總督官尚
書宋禮等三員人賞鈔二百錠綵幣二表裏續差管事
興安伯徐亨等三員人賞鈔百錠綵幣一表裏分遣管
工戸部郎中竇竒等五十四員人賞鈔四十錠工部
事官藺芳等三十五員人賞鈔十錠命如所定給之
甲寅巡按北京監察御史朱敏言大名等府漳衛二水
決隄岸淹田禾請發民修築從之　戊午工部尚書宋
禮言㑹通河以汶泗為源夏秋霖潦泛溢則馬常泊之
流亦入焉汶泗合流至濟寧分為二河一入徐州一入
臨清河流淺深舟楫通塞繫乎泊水之消長然泊水夏
秋有餘冬春不足非經理河源及引别水以益之必有
淺澀之患今汶河上流自寧陽縣堽城閘已築壩堰使
其水盡入新河東平州之東境有沙河一道本汶河支
流至十路口通馬常泊比年流沙淤塞河口宜趂時開
浚况沙河至十路口故道具存不必施工河口當浚者
僅三里河中宜築堰計百八十丈從之　十一月丁丑
修浙江仁和海寧海鹽三縣土石塘岸萬一千一百八
十五丈閏十二月已夘革常州府武進縣之剰銀河閘
時河淤塞已别開孟瀆河故革之(明太宗實録/)
　宋禮字大本永寧人洪武中以國子生為山西按察
　司僉事永樂二年拜工部尚書七年丁母憂詔留視
　事九年命開㑹通河㑹通河者元至元中以夀張尹
　韓仲暉言自東平安民山鑿河至臨清引汶絶濟屬
　之衛河為轉漕道然岸狹水淺不任重載故終元世
　海運為多明初輸餉遼東北平專用海道洪武二十
　四年河決原武絶安山湖㑹通遂淤成祖初建北京
　河海兼運海運險逺多失亡而河運則由江淮達陽
　武發山西河南丁夫陸輓至衛輝入河歴八遞運所
　民苦其勞至是濟寧州同知潘叔正上言舊㑹通河
　四百五十餘里淤者乃三之一濬之便於是命禮及
　刑部侍郎金純都督周長往治之至則發山東及徐
　州應天鎮江民三十萬蠲租一百十萬二千石有竒
　二十旬而河成初禮以㑹通之源必資汶水乃用汶
　上老人白英策築堽城及戴村壩横亘五里遏汶流
　使無南入洸而北歸海匯諸泉之水盡出汶上至南
　旺中分之為二道南流接徐沛十之四北流達臨清
　十之六南旺者地勢髙決其水南北皆注所謂水脊
　也又相地置閘以時蓄洩自分水北至臨清地降九
　十尺置閘十有七而達於衛南至沽頭地降百十有
　六尺閘二十有一而達於淮禮又奏濬沙河入馬常
　泊以益於汶是年興安伯徐亨工部侍郎蔣廷瓚濬
　祥符魚王口至中灤下復舊黄河道命禮兼董之明
　年命相度衛河水患奏請自魏家灣開支河二泄水
　入土河復自徳州西北開支河一泄水入舊黄河使
　至海豐大沽河入海帝命俟秋後成之禮等還京論
　漕渠功禮第一賜寶鏹文繡以潘叔正首建河議賜
　衣及鈔旌其功　金純字徳修泗州人國子監生歴
　刑部左侍郎永樂九年命與宋禮同治㑹通河又同
　徐亨蔣廷瓚濬魚王口黄河故道初太祖用兵梁晉
　間使大將軍達開塌場口通河於泗又開濟寧西耐
　牢坡引曹鄆河水以通中原之運其後故道寖塞至
　是純疏治之自開封北引水達鄆城入塌場出穀亭
　北十里為永通廣運二閘還改禮部左侍郎進禮部
　尚書(明史稿/)
　周長天長人從靖難歴官督府永樂九年奉命同宋
　禮治漕駐濟寧修浚㑹通河卒贈萊陽伯諡忠毅
　潘叔正仙居人永樂九年由太學生任濟寧州同知
　奏請開漕渠自濟寧抵臨清以通東南漕輓朝廷嘉
　之賜寶鏹錦幣(山東全河備考/)
　是年夏五月甲申罷築漳河隄防先因臨漳主簿趙
　永中言去年漳河泛溢決張固村河口與釡陽河合
　流低下田土悉為汪浸今若復修隄防或終決潰是
　虚負民力也乞令沮洳之民别於漳河之旁近擇髙
　阜荒地開種從之(河南通志/)
明太宗永樂十年正月已酉廵按山東監察御史許堪
言去秋衛河水溢河岸低窪之處四散漫衍其時雖畧
修理今已復有倒塌者自臨清至直沽大率皆然乞勅
有司預期修理上命工部移文尚書宋禮相度措置
四月庚申浚北京通流寺四閘河道共一萬七百三十
七丈　壬戌尚書宋禮奏近因御史許堪言衛河水患
命臣相度措置臣嘗因衛輝至直沽視河岸低薄非止
一處竊謂若不究其源析其流但務修築隄岸恐水復
衝坍不免連年動勞民力今欲除患須定長久之計臣
先視㑹通河至魏家灣與土河相連宜於彼開二小河
以泄於土河則雖遇水漲下流衛河自然無漫衍之患
見已分撥軍夫用工今復視徳州城西北亦可開泄水
小河一道蓋自衛河岸東北至舊黄河一十二里内五
里舊有溝渠五里係古路二里係平地今開通泄水以
入舊黄河則至海豐縣大沽河入海凡四百五十七里
約用軍夫三千餘人十日可完上諭工部臣曰禮所言
誠當但今農務方興可令俟秋成後為之　十月甲寅
修山東安丘縣紅河等處水決隄岸　戊午修揚州府
海門縣捍潮隄岸縣故有隄東抵海南並江延袤百三
十餘里年久決隤有司奏請修築上命平江伯陳瑄督
丁夫四十萬築之計萬八千餘丈　壬申浚山東平度
州濰縣白浪河　十一月丙戌修揚州府儀眞縣縁江
隄岸及浚夾港等處河道　戊戌北京行太僕寺卿楊
砥言吳橋東光興濟交河諸縣及天津等衛屯田雨水
決隄傷稼切見徳州良店驛東南二十五里有黄河故
道州南有土河與舊河通若於二處開河置閘則水勢
分可以便民時土河已命置閘上命工部侍郎藺芳往
經理之(徳州東有古黄河南有/鬲津枯河即枯河也)河間府獻縣言夏雨霖
淫西山暴水衝決眞定之饒陽武强恭儉等處堤岸渰
没田廬乞集夫修築從之　丙午浚鎮江府京口新港
甘露三港達於江　十二月甲寅修靜海縣至青縣河
隄　癸亥保定府安州奏大雨決直亭等河口八十九
處計用六千三百人修築一月可完上以天氣寒沍命
俟春暖築之　辛未湖廣華容縣言縣安津等四十六
處水決隄防傷民禾稼方今農隙可以修築然本縣民
少未易成功上曰東作在邇亟興旁縣民丁併力修之
(明太宗實録/)
　藺芳夏縣人從宋禮治㑹通河復為工部主事以禮
　薦遷右侍郎亡何行太僕卿楊砥言吳橋東光興濟
　交河及天津屯田雨水決隄傷稼乞開徳州良店東
　南黄河故道以分水勢復命芳往治之所經郡邑有
　不便民者輒疏以聞　楊砥禮部左侍郎坐巡視河
　渠失職降工部主事歴太僕寺卿吳橋至天津等衞
　大水決堤傷稼砥請開徳州東南黄河故道及土河
　以殺水勢帝命工部侍郎藺芳經理之(明史稿/)
　太祖建都金陵四方運舟悉由大江至洪武十三年
　海運遼東以供軍餉文皇肇建北京江南糧船一由
　江入海出直沽口白河運至通州一由江入淮歴黄
　河至陽武縣陸運至衛輝府由衛河運至通州永樂
　九年以濟寧州同知潘叔正言命工部尚書宋禮都
　督周長等發山東丁夫十六萬五千濬元㑹通河自
　濟寧至臨清三百八十五里漕舟始達於通州而永
　樂十年宋禮以海船造辦太廹議造淺船五百艘撥
　運淮揚徐兖等處嵗糧一百萬石由㑹通儹運以補
　海運一年之數永樂十三年始罷(皇甫録明紀畧/)
明太宗永樂十一年正月丁亥蘇州府同知栁敬中言
崑山之太平河東通大海西接福興河上達楊城湖為
利最博近年淤塞旱潦俱不便今欲疏浚約用人七萬
八千四百計二十五日可完上曰役久則民勞遲則妨
農其徵旁近民夫十萬亟成之　庚子順天府保定縣
言去年秋淫雨決河岸五十四處接文安大成二縣之
界乞以三縣民協力修築從之　二月壬戌修河間府
水決隄岸　三月癸未應天府言新河口圩岸為風濤
衝齧四十餘丈皇太子命工部修築(明太宗實録/)
明太宗永樂十二年八月甲辰浚淮安府海州城南官
河二百四十里　丁未修通州三河等處水決隄岸
九月丁夘修山東聊城縣龍灣河及濮州紅船口范縣
曹村河隄岸　丙子順天府武清縣言河決耍兒渡口
六百五十餘丈命工部遣官修築　辛已修鳳陽府安
豐塘水門十六座及牛角壩至新倉舖傾塌隄岸萬三
千五百餘丈　十月甲午常州府江隂縣請浚萬嵗河
及塘涇等河從之　十一月辛亥浚蘇州府崑山縣太
平河(明太宗實録/)
　是年平江伯陳瑄請鑿徐呂二洪以通漕運更於洪
　口建閘　按宋元祐四年京東轉運司言清河與江
　浙淮南諸路相通因徐州呂梁百歩兩洪湍淺險惡
　多壊舟楫水手牛驢牽戸盤剥人等邀阻百端商賈
　不行朝廷已委官度地勢穿鑿今若開修月河石堤
　上下置閘以時啓閉通放舟船實為長利此即瑄所
　鑿之道而當時開鑿之官邈不可考(南河全考/)
明太宗永樂十三年二月已已朔浚揚州府𤓰洲壩河
道一至𤓰州巡檢司一至江口通六百餘丈　三月辛
亥山西解州言硝池水溢決豁口等處流入鹽河蓋由
姚暹渠涑水河并流水道淤塞乞發民修治從之　五
月乙丑開清江浦河道凡漕運北京舟至淮安過壩度
淮以達清河口挽運者不勝勞平江伯陳瑄時總漕運
故老為瑄言淮安城西有管家湖自湖至淮河鴨陳口
僅二十里與清河口相直宜鑿河引湖水入淮以通漕
舟瑄以聞遂發軍民開河置四閘曰移風曰清江曰福
興曰新莊以時啓閉人甚便之　十二月乙丑河南彰
徳府磁州言今夏多雨滏漳二河水溢漂民廬舎渰没
田稼間有髙阜稼亦不實乞免民間今嵗稅糧從之(明/)
(太宗實録/)
　是年建淮安五壩運船經壩入淮　仁字壩義字壩
　在新城東門外東北自城南引湖水抵壩口外即淮
　河遇清江口淤塞運船經此入淮禮字壩智字壩信
　字壩在新城西門外西北引湖水抵壩口外即淮河
　遇清江口淤塞則官民商船經此達於淮(南河全考/)
明太宗永樂十四年正月庚午東昌府臨清縣臨清壩
成置壩官一員　四月壬午設直隸淮安府山陽縣之
清河福興清河縣之新莊邳州之乾溝徐州之沽頭上
沽頭下沛縣之金溝山東濟寧州之谷亭孟陽泊魯橋
十閘置閘官各一員　五月庚子修揚州府邵伯鎮上
下二閘(明太宗實録/)
　是年平江伯陳瑄疏濬故沙河置閘通舟　先是漕
　至淮安悉從府東北車壩入淮逆水行六十里至是
　瑄因宋喬維嶽所開沙河舊渠益加疏治置閘通舟
　踰年而功成漕人徳之為立祠焉(南河全考/)
明太宗永樂十五年五月乙未遣官巡視北京通州至
儀眞河道(明太宗實録/)
　劉觀都察院左都御史永樂十五年督浚河漕十九
　年巡撫陜西(明史稿/)
明太宗永樂十七年秋七月庚申遣鎮逺侯顧興祖巡
視呂梁洪初上以洪險隘舟楫邂逅多傾覆特命忻城
伯趙彛鎮徐州兼理洪道而彛以貪縱廢事至是復遣
興祖巡視仍以敕諭彛曰朕急於利民念徐州呂梁洪
險阨命爾兼理爾乃溺於酒色貨賄坐視民患恬不究
心得免於罪乎今姑宥不問宜改志易行以蓋前愆(明/)
(太宗實録/)
明太宗永樂十九年九月丙寅修直隸髙郵州新開湖
塘岸　十月丁酉修浙江海寧等縣塘岸(明太宗實録/)
　趙泰永樂中為常州府同知浚孟瀆得勝二河作魏
　村閘諸所興築民無言勞者遷工部郎中奉命塞東
　昌決河周忱薦為協同都運益勤其職(明史稿/)
永樂二十二年十月辛卯(仁宗巳/登極矣)平江伯陳瑄上言七
事一蘇民力今天下嵗運糧餉惟湖廣浙江江西三布
政司及直隸蘇松等府州去北京甚逺又河道有洪閘
壩及淺凍之阻往復踰嵗所費數倍正糧上逋公租下
妨農務皆由於此乞令運於近便淮安徐州等處交納
别令官軍接運至北京如此則民力可蘇而農務不妨
上覽奏以付翰林臣曰瑄言皆當令所司速行(明仁宗/)
(實録/)
　
　
　
　
　
　
　行水金鑑巻一百六
欽定四庫全書
　行水金鑑巻一百七
　　　　　　　　　　江南按察使傅澤洪撰
　　運河水
明洪熙元年秋七月戊辰朔(宣宗已/登極矣)順天府通州武清
固安漷縣各奏六月二十二日驟雨河溢衝決河西務
白浮宋家口隄岸　丙戌河南臨漳縣奏六月大雨漳
滏二河皆漲衝決三家等村隄岸二十四處上命行在
工部郎發所在軍民修築　辛夘真定府奏六月以来
霖雨滹沱等河皆漲衝決隄岸定晉深三州藳城無極
饒陽新樂寧晉五縣低田皆没上命行在戸部遣人勘
視　丙申北京順天河間保定三府順義懐柔肅寧任
丘靜海慶都清苑雄八縣及永平府灤州各奏今年夏
秋多雨河水泛溢淹沒田苗命戸部遣人勘視　十一
月癸亥濬儀真𤓰州壩河先是平江伯陳瑄奏儀真𤓰
洲壩下河道年久淤塞請發附近軍民疏濬上以東作
方興姑俟農隙至是命鎮江揚州常州三府儀真揚州
鎮江三衞共以軍民二萬疏濬仍命瑄董之　癸已行
在工部奏去年冬平江伯陳瑄總軍夫疏濬儀真𤓰洲
壩下河道至嵗終罷役今尚有未疏導者請仍以舊集
軍夫及時用工從之(明宣宗實録/)
明宣宗宣徳三年六月庚寅順天府武清固安二縣言
霖雨連旬洪水衝決河西務及當渠里秦家口隄岸傷
民田禾上命二縣民及屯軍合力亟修　丁酉霖雨通
州河溢及城趾深一丈餘城壊者一百三十餘丈　甲
辰巡按北直𨽻監察御史張瑩奏五月六月連雨不已
河決隄岸溺死軍民壊通州良鄉等處官民屋宇及淹
沒宛平大興順義大城保定文安永清寶坻香河霸州
并保定等府新城等縣田苗上諭尚書夏原吉曰災不
虚至必有其咎宜勉思寛恤之道　丁未命左都御史
劉觀巡視河道敇諭之曰比年以来縁河提督官徇私
滅公貪弊百出侍郎曺本催督秋糧所至諸閘作威肆
害唯以所督運者得度其他處運糧及運民商賈皆不
得行舟楫積滯雨水縁發傷壊者多今特命卿自北京
直抵南京巡視凡河道淤淺閘壩損壊躬自提督修浚
務俾舟楫順利輸運無阻公私兩便卿其夙夜盡心無
怠所事庶稱委任　十二月庚辰修盧溝橋凌水所決
河口　行在工部言通州耍兒渡河渡水從東注而正
河淺澀舟行不便請急修築從之(明宣宗實録/)
明宣宗宣徳四年正月戊辰平江伯陳瑄言山東濟寧
以北舊河自長溝至棗林閘一百二十里沙土淤淺漕
舟難行今凍漸解餽運將興約計用十二萬人疏濬半
月可成命山東起集民兵與今運朩軍士相兼用工
二月戊寅命隆平侯張信同太監沐敬浚河西務河道
及修隄岸先是河西務耍兒渡等處河岸衝決命行在
工部修築水急民少久無成功至是命信等往督發在
京操備軍士五萬一千人益之　四月丁亥上語右都
御史顧佐等曰臨清以南諸閘專為蓄水以便行舟比
聞閘官軟罷多為權勢所脅不時開放輕泄水利强梁
者即度良善者候經旬日甚至忿鬭溺死者有之爾即
掲榜禁約惟進薦新物者舟行不禁其餘不分公私必
候積水及則方得開閘若有公事不可緩者即於所在
官司轉給馬驢以行有仍前脅制聴從者皆論罪不貸
　六月已夘命山東三司遣官專理河道時總兵官平
江伯陳瑄奏濟寧長溝至棗林閘河道淤淺漕運不便
初朝廷專命侍郎藺芳及山東三司遣官督視疏濬往
来無阻比年不遣大臣惟都司按察司有官如舊督視
而布政司亦不遣官乞令遣官如故仍乞勅三司所遣
官專理河道不與他事庶幾以便漕運從之　十一月
壬子直𨽻廣平府成安縣奏本縣今年四月五月苦雨
漳滏二河泛濫渰沒田苗一百二十八頃有竒上命行
在戸部覆視免其秋租　丙辰總兵官平江伯陳瑄奏
自徐州至濟寧河水多淺轉運甚難今遣官巡視謝溝
胡陵城八里灣南陽淺皆當置閘其徂徠諸山泉源所
出舊有湖塘今多淤塞乞加修濬庶有停蓄得以通利
往来從之(明宣宗實録/)
明宣宗宣徳五年五月癸夘總兵官平江伯陳瑄言淮
安西湖河岸乃牽輓舟船往来通路比因風浪衝激岸
多崩塌椿朩下存淮安府滿浦五壩間廢已久其官吏
壩夫俱無差役乞令守視西湖隄岸遇有損壊就令修
治從之　丁夘命永康侯徐安行在工部侍郎羅汝敬
自張家灣抵直沽縁河提督運朩勅令設法俾軍民商
賈舟楫通行不相妨礙如河岸衝決就督軍夫修築
七月丁已行在吏部郎中趙新自江西還言臨清河道
穿狹往来舟楫阻滯廣積倉納糧民船離倉灣泊負米
上倉甚難乞遣官㑹平江伯陳瑄於倉東開月河泊船
于河北置壩一所則車船往来皆便上諭行在戸部臣
曰開河置閘令平江伯計議用人力多少即及時興工
　九月壬子直𨽻鉅鹿縣奏六月苦雨漳河泛溢衝決
隄堰瀕河低田皆被災上命行在戸部臣曰凡被災傷
處皆覆勘除其租　十月癸酉總兵官平江伯陳瑄言
臨清至安山河道春夏水淺舟難行張秋西南舊有汊
河通汴朝廷嘗遣官修治遇水小時于金龍口堰水入
河下注臨清以便漕運比年缺官遂失水利漕運實難
乞仍其舊上命行在戸部從其言(明宣宗實録/)
明宣宗宣徳六年二月戊戌命濬金龍口引河水達徐
州以便漕運用御史白珪之言也　河南布政司言祥
符縣舊有新開河直抵黄陵岡凡四百五十餘里中多
淤塞請加疏濬從之　庚申巡撫侍郎趙詢言五事一
揚州儀真設五壩以通江南舟楫二壩專過官船及官
運竹朩諸物餘三壩專過糧船民船晝夜往来亦常阻
滯有旬日不得渡者又壩下河窄舟無泊處乞令有司
衞軍再開二壩以便舟行泊及増開河一道上覽之謂
侍臣曰置壩開河令六部㑹議以聞　五月壬申順天
府奏霸州保定縣地低窪臨邉渾河往者河岸缺壊皆
是保定文安大城諸縣民夫同軍衞修築今河水衝決
岸土漸薄且有坍塌之處若水溢決潰必傷田苗請如
舊集衆預修庶幾有備無患從之　六月丁未順天府
固安縣奏今夏久雨渾河漲溢衝決徐家等口上命工
部撥工修築之　七月壬寅疏滹沱舊河時巡按章聰
言真定府滹沱淤塞比山水泛濫又衝壊河岸及軍民
廬舍舊有䕶城河隄亦被沖決宜令修築　八月已未
浚白塔河及儀真等壩河先是御史陳祚言白塔河宜
開浚置閘又侍郎趙新言宜浚白塔河及儀真舊江口
鑰匙河黄泥灘清江閘俱宜浚導上遣主事潘厚及揚
州淮安府官審視仍與平江伯陳瑄議可否及所用人
力至是厚還奏開浚實便白塔河儀真壩河約用四萬
五千八百人計四十日可完清江閘河用一萬八千人
計十五日可完上從之於是工部請發揚州淮安軍夫
先開白塔河置閘工畢就浚清江閘儀真鑰匙河上曰
三處用工勞人太甚其儀真鑰匙河俟明年農隙修浚
　九月戊子直𨽻武進縣民奏閩浙官民舟船及今漕
運必由本縣孟瀆河出逆水行三百餘里始達𤓰洲壩
往往為風浪漂溺縣舊有新河四十餘里出江正對揚
州府泰興縣新河入至泰州壩一百二十餘里至揚子
灣出運糧大河比今白塔河尤為便利第嵗久泥淤難
通重載乞加修浚實為便利命平江伯陳瑄侍郎周忱
審計　十月乙未濟川衞奏六月苦雨河水泛溢溺死
屯軍十七人淹田稼一十六頃　甲辰蘇州府教諭唐
敏言常熟縣舊有耿涇塘南接梅里塘通昆明湖北通
揚子大江旱嵗資其灌溉年深壅塞洪武中嘗發長洲
等縣民浚導民獲其利今復壅塞請如舊例發民浚導
從之(明宣宗實録/)
明宣宗宣徳七年正月已丑重建大興縣平津閘修通
州羊營閘橋時平橋之水衝閘隄岸皆圮羊營者輓運
所經之路橋壊已久行在戸部以聞故有是命　三月
壬戌水決固安縣馬荘等處隄岸命順天府發民修築
　行在工部尚書李友直奏通州至直沽河道紆曲尤
多灘淺舟行阻滯永樂中嘗命侯伯一人總督浚治乃
得通行請如故事上命行在戸部侍郎王佐往督之
　七月辛未順天府霸州三河香河豐潤漷東安永清
六縣及永平府灤州各奏今夏苦雨河水漲溢低田所
種黍穀俱傷無收　壬申置吕梁漕渠石閘初平江伯
陳瑄以吕梁上洪地陡水急漕舟難行奏准令民于舊
洪西岸鑿梁渠深二丈闊五丈有竒夏秋有水可以行
舟至是復欲深鑿置石閘二時其啓閉以節水庶幾往
来無虞事聞命附近軍衞及山東布政司量發民夫工
匠協力成之　十一月辛酉初行在戸部右侍郎王佐
言通州至河西務河道淺狹漕船動以萬計兼四方商
旅舟楫往来無港汊可泊張家灣之西舊有渾河若疏
濬近京師一二十里更加充廣瀦為巨浸令可泊船公
私俱便命都督馮斌尚書李友直同佐審視至是斌等
以圖進上覽之謂其役重大命姑止之(明宣宗實録/)
　宣徳七年平江伯陳瑄築髙郵寶應汜光白馬諸湖
　長堤以度牽道又開揚州白塔河置新閘潘家荘大
　橋江口四閘令江南糧船從常州府西北孟瀆河過
　江入白塔河至灣頭達漕河以省𤓰洲盤壩之費
　初江南舟由𤓰洲車壩入漕河自白塔河開𤓰壩棄
　不用近白塔置壩舟行𤓰儀(南河全考/)
明宣宗宣徳八年九月丙寅平江伯陳瑄卒瑄永樂中
嵗董漕事時以海運艱險浚山東舊河通北京瑄建議
造平底淺舟以運人便之嵗増運至三百萬石又建議
於淮安城北開清江浦有管家河入鴨陳口以達清河
免過壩及風濤之患又縁管家河築隄十餘里以蓄水
益河且便行者於清江浦江上及徐州臨清通州皆置
倉受糧以次轉運疏儀真𤓰州壩下渠鑿吕梁徐州洪
傍亂石於刁陽湖南旺湖皆築隄縁河多置閘以時閉
泄利舟楫凡所經營俱有條理(明宣宗實録/)
　陳瑄字産純合肥人成祖即位封平江伯先是漕舟
　道海島島人恐多閉匿瑄招令互市平其直人交便
　之海溢隄圯自海門至鹽城凡百三十里命瑄以四
　十萬卒築治之為捍潮隄萬八千餘丈瑄言嘉定瀕
　海地江流衝㑹海舟停泊無髙山大陵可依請於青
　浦築土山方百丈髙三十餘丈立堠表識既成賜名
　寶山帝親為文記之宋禮既治會通河成朝廷議罷
　海運仍以瑄董漕運議造淺船二千餘艘初運百二
　萬石寖至五百萬石國用以饒時江南漕舟抵淮安
　率陸運過壩踰淮達清河勞費甚鉅瑄用故老言自
　淮安城西管家湖鑿渠二十里為清江浦導湖水入
　淮築四閘以洩宣之又縁湖十里築隄引舟由是漕
　舟直達於河省費不訾其後復濬徐州至濟寧河又
　以吕梁洪險惡於西别鑿一渠置二閘蓄水通漕漕
　舟便之又築沛縣刁陽湖濟寧南旺湖長隄開泰州
　白塔河通大江又築髙郵湖隄於隄内鑿渠四十里
　避風濤之險又自淮至臨清相水勢置閘四十有七
　作常盈倉四十區於淮上及徐州臨清通州皆置倉
　便轉輸慮漕舟膠淺自淮至通置舍五百六十八舍
　置卒導舟避淺復縁河隄鑿井樹朩以便行人凡所
　規畫精密宏逺自理漕河者三十年舉無遺策終明
　之世漕運賴之卒封平江侯諡恭襄(明史稿/)
　平江伯陳恭襄公瑄既通運河縁隄皆樹楊棗二朩
　並淮北所宜且楊枝可薪棗實可噉又易長多隂悉
　聴運夫為利其後土民并根伐之其棗近官舍者並
　輸入官運夫既不敢謀而官司亦不復問矣(明良記/)
明宣宗宣徳九年六月丙辰行在工部尚書吳中奏北
京城東南有兩水磨及通恵河諸閘皆為河水所壊今
南門外舊有減水河若加疏鑿長二十餘丈即與郊壇
後河通流可泄水勢上曰盛夏炎暑未宜疲勞民姑緩
之　庚午水決北京渾河東岸自狼窩口至小屯厰
乙亥右副總兵都指揮僉事吳亮言督糧船萬餘艘已
達北河而河水泛溢難進且河西務東西上下水決隄
防一十五處奔流迅激勢益猛悍重載之舟恐失利乞
早修築上命行在工部發軍民修築命豐城侯李賢總
督之(明宣宗實録/)
明宣徳十年六月甲辰(英宗已/即位矣)直𨽻廣平府永平縣縣
丞李祐奏請修閉漳河以防民患疏通衞河以濟舟楫
事下行在工部請從所言其漳衞二河宜遣本部官一
人往會所在官司發軍民從宜濬治上命河道不必遣
官第令所在軍衞有司理之　七月已夘修桑乾河橋
通州直沽耍兒渡口等處隄岸　九月壬辰儹運糧儲
總兵官及各處巡撫侍郎與羣臣㑹議軍民利益及正
統元年合行事宜内一淮安清江浦淮河口及濟寧至
東昌運河淺滯宜加疏濬一徐州吕梁洪原引睢水入
焉今睢水過隋隄㑹汴入淮各洪淺狹宜于鳳池口或
歸徳新隄處設閘復引睢水以濟各洪一沙灣張秋運
河舊引黄河支流自金龍口入焉今年久沙聚河水壅
塞而運河幾絶宜加疏鑿一彰徳河往時東入衞河至
臨清與運河會今北流入滹沱而衞河亦淺宜障而東
之上以所議皆當從之(明英宗實録/)
明英宗正統元年七月乙未命行在工部左侍郎李庸
修狼窩口等處隄先是大雨浹旬水溢渾河狼窩口及
盧溝橋小屯厰西湖東笆口髙梁等閘隄岸皆決命庸
治之至是庸奏請工匠千五百人役夫二萬人上從所
請且諭之曰此皆要害汝其盡心理之必完必固毋徒
勞民　已酉運河耍兒渡決行在工部奏請令副總兵
都督僉事武興發漕運軍士及近河軍衞有司發丁夫
併力修築上以漕卒不可重勞特勅太監沐敬安逺侯
栁溥尚書李友直别為從宜區處　九月甲午直𨽻河
間府獻縣奏滹沱河溢大郭黿窩口隄乞命河間府遣
官及河間等衞與獻縣協力修築之　儹運糧儲總兵
官及各處巡撫侍郎至京會議軍民利便事宜以聞一
鎮江府新港壩至常州奔牛壩運河一百五十里原有
水車車捲江潮灌注河内通利舟楫浸溉田禾年久廢
弛宜命巡撫侍郎提督有司支給官錢置車給壩官領
之以時灌注通漕溉田一浙江等處軍民運船俱由常
州夏港孟瀆河出或河道淺澀爭占攙越宜專委工部
主事一員提督令軍民糧船務循資次爭占攙越者罪
之至事閒之時仍聴巡撫侍郎差遣催糧一東南漕運
船俱於𤓰洲過壩原有東西二港置壩一十五座永樂
中營造立厰貯朩東港淤塞止存西港七壩比年大江
風浪險惡糧船無港收泊多至失所請以堆貯朩植歸
併附近取回看厰内外官員革去厰房仍疏東港修築
舊壩以通漕運一金龍口水接張秋大黄寺鳳池口水
接徐州吕梁二洪俱是引水通運之處宜令工部委官
一員巡視提督遇有淤塞㑹同河南三司鳩工疏濬一
徐吕二洪中溜穿狹水淺石峻重船至彼剥空方可往
来洪西原有小河運朩剥淺甚為便利宜於農隙之時
量起附近軍夫命管洪官提督疏濬合用剥船水車令
江西湖廣浙江衞所給之仍令淮安船厰改造小船備
用上命俱准行之(明英宗實録農愚按第一條車水灌/田甚有益於  民宜聴民自為車戽)
　(可也若以之通漕則甚不可徒為擾民之事究/與漕事無濟後之人不可因其言而誤用之)
明英宗正統二年正月戊午減省直𨽻揚州府邵伯鎮
閘壩官吏并江都等縣守塘夫先是揚州府奏邵伯鎮
二閘一壩各設官吏人夫以防髙郵湖水泛溢今湖水
既平往来無虞乞裁其半又江都儀真二縣有雷公上
下白城陳公四塘舊設夫三百三十五人守之今運河
轉輸不絶塘水宜洩入河夫可盡罷事下巡撫侍郎曺
𢎞覆實至是𢎞奏塘水無源若盡洩之則涸矣仍留二
百人時其蓄洩以濟運河但舊夫𨽻鹽運司今宜改𨽻
揚州府為便其邵伯鎮閘壩官吏各一人夫九十人俱
宜減省從之　二月癸酉以運河耍兒渡決勅五軍各
營發軍一萬工部發畿内夫一萬往築之　三月丙辰
行在工部奏運河時有淤淺恐妨糧船往来乞命官總
督上以河道重事濟寧以南勅侍郎鄭辰治之以北勅
副都御史賈諒治之王瑜武興亦令更相往来協心提
督務使河通人便且須處分得宜毋重勞擾　三月庚
戌行在工部奏耍兒渡口修隄已完又新開河人甚便
之乞令武清縣復民三十家常巡視其隄毋致傾壊且
立神廟以鎮之上從其請賜號為通濟河之神　九月
乙夘山東寧海州夀張東阿汶上陽穀鄆城范等縣各
奏六月以来淫雨河漲衝決隄防渰漂田廬牲畜等物
上命行在戸部遣官覆視賑恤其民(明英宗實録/)
明英宗正統三年三月壬子陞山東按察司僉事袁文
為本司副使文提督濟寧等處河道興水利以通輸運
民便之九載任滿東昌等府耆民二千餘人奏乞留之
故有是命　八月已未築髙郵湖隄隄長四百二十五
丈舊用土築遇風撞激輒敗間有朩橛葦束蔽䕶亦不
經久至是甃以磚石復以糯米糊和灰以固之始堅緻
可久矣　九月辛夘巡按山東監察御史陳韶奏膠州
新沽二河東平州嘉祥等縣皆因大雨隄岸衝決民居
渰沒濟寧州城北門及清寧衞軍器局亦被灌塌上命
布政司及管河官俟農隙發民修築　九月庚戌増置
山東東昌府通判一員專理河道以本府通判戴浩言
所屬河道八百餘里壩閘十有二所督理疏濬必得專
責故也(明英宗實録/)
明英宗正統四年六月壬午小屯厰西隄為渾河水所
決通州至直沽隄閘三十一處為雨潦所決詔發附近
丁夫修築以工部侍郎李庸董之　七月庚戌久雨滹
沱沁漳等水決饒陽醜女隄獻縣郭家口隄衞輝彰徳
等處隄有司以聞詔隨宜修築　八月丙子朔久雨白
溝渾河二水溢決順天府保定縣及保定府安州隄五
十餘處有司乞借附近丁夫協力修理從之　壬午先
是雨水決河西務隄岸發順天府寶坻等縣民夫修築
至是行在大理寺右少卿李畛奉勅存問被災州縣具
疏請罷修不急隄堰徴回督工官員從之　九月壬子
直𨽻深州滹沱河決渰民居田稼百餘里命有司修築
之　甲子應天府奏所屬溧水溧陽句容上元江寧五
縣因天雨山水泛漲衝淹人口頭畜倉庫糧鈔官民房
屋田地已委官賑濟踏勘謹具以聞　十月壬午順天
府大興縣請修平津閘河間府青縣請築衞河隄岸俱
從之(明英宗實録/)
　正統四年都督武興奏揚州白塔河泄水閉不行仍
　從𤓰壩過船惑於浮言故也(南河全考/)
明英宗正統五年正月壬子初監察御史李匡等言儀
真𤓰洲二壩下港淺狹水落則大舟俱艤於江宜浚其
港邵伯至寶應湖隄或決輒壊民田宜令漕舟歸者載
石付所司築隄事下督漕總兵官都督僉事武興等覆
之至是興奏壩下港以湖泥淤淺農暇輒浚以為常湖
隄壊者方興役築塞若欲盡甃以石又役漕卒恐勞力
費過當也上從其言(江浙七府漕糧由𤓰入運江廣及/江南等府由儀入運若屯艤江外)
(風浪堪虞開浚不可緩湖隄用石庶能堅/久但不可役及漕卒上從其言何其當也)　二月壬午
初直𨽻淮安府知府彭逺言永樂中平江伯陳瑄總督
漕運於淮安西湖中築隄十餘里為輓舟路令淮安滿
浦南鎖三壩夫巡視之又令漕卒順載小朩暨土積之
隄上遇隄壊即修今壩夫止役故隄弗完請仍行瑄故
事事下巡按御史及總督漕運總兵官覈實至是御史
李彬等奏宜令淮安府邳州等州縣發丁夫於旁近地
採雜朩運之河壖候漕舟還令載以往若土則令漕舟
及商舟皆載以輸從之　三月乙已直𨽻淮安府鹽城
縣奏伍祐新興二場運河壅塞阻商旅行舟乞浚之事
下行在工部覆奏請下淮安府俟豐年興役從之　七
月壬寅山東兖州諸府自六月迨今淫雨連綿湖河泛
溢事聞上命行在戸部遣官視之　丁夘修宿遷縣邵
店社至黄墩社一帶隄　九月辛亥修河西務及直沽
等處河隄　十月丁丑命修香河縣白河隄從知縣張
嵩言河水衝決民田被渰故也(明英宗實録/)
　
　
　
　行水金鑑巻一百七
欽定四庫全書
　行水金鑑巻一百八
　　　　　　　　　　江南按察使傅澤洪撰
　　運河水
明英宗正統六年二月辛已直𨽻髙郵州知州韓簡言
州管河西接新開河東通興化縣舊設上下二閘以時
啓閉舟行甚便今閘壊河不通且子嬰溝塞溝旁田皆
荒蕪又減水隂洞常閉塞其岸東田旱潦輒不收請俱
浚治之事下行在工部請令揚州府覈實興役毋輕擾
民從之　五月癸亥徙張家灣至河西務沿河民舍三
百十三家以礙運船牽路故也　六月壬辰漕運右參
將都指揮僉事湯節言徐州至濟寧諸閘本積水以便
漕舟今使客怙威至即起閘吏胥莫能禁臣見徐州吕
梁二洪剥淺小船可令給與各閘傳送使客庶利於積
水從之　七月甲寅漕運右參將都指揮僉事湯節言
閘河水淺糧艘不能進縁河南金龍口及山東徂徕金
溝等泉缺官提督疏濬之故臣請遴選㢘幹官分投提
督及移文河南山東各委官及時疏理上皆從之　八
月癸酉命修髙郵州北門起至張家溝一帶河隄　十
二月丁酉命廟祀平江恭襄侯陳瑄初瑄為總兵官督
糧運疏鑿清江浦等處増設移風等閘堅築隄防以蓄
水行舟立常盈倉積糧甚多及沒民感其恵於清江浦
東立祠堂愬像崇奉禱者屢有靈應至是上聞命有司
春秋致祭(明英宗實録由楊士竒作瑄神道碑言公疏/清江浦引水  管家湖入鴨陳口達淮以免)
　(淮河風濤之患就管家湖築隄亘十里以便引舟浚/儀真𤓰洲二壩潮港之湮鑿吕梁徐州二洪巨石以)
　(平水勢築沛縣刁陽湖濟寧南旺湖長隄開泰州白/塔河通大江築髙郵湖隄隄内鑿渠亘四十里自淮)
　(至臨清剙閘四十有七建倉置舍以便漕舟縁隄鑿/井樹朩以便夏月行者種種河政俱堪不朽宜乎血)
　(食千/秋也)
明英宗正統七年七月癸亥久雨水決武清縣匡兒港
漷縣中馬頭小䝉村河西務上馬頭隄岸共三十二處
詔修其易為功者其功力繁多者計費以聞　癸未修
築淮安西湖中路十餘里以便漕運(明英宗實録/)
　正統七年參将湯節因洪水迅急數壊舟楫建議於
　徐州洪之上流築堰逼水悉歸月河於月河南口設
　閘以壅積水勢至景泰間水漲閘壊(南河全考/)
明英宗正統八年三月壬午濬𤓰洲壩東港洪武間𤓰
洲壩有東西二港永樂間廢東港壩為厰以貯材朩正
統初廷臣議徙朩濬港未果至是督漕總兵官都督僉
事武興言壩廢港塞非唯舟楫往来遲延且艤泊大江
有風濤之虞請俟秋成於鎮江揚州二府僉夫七千餘
人修復從之　乙酉漕運總兵官都督僉事武興巡撫
侍郎周忱等奏常州府武進縣民言漕舟出夏港泝大
江風濤險阻害不可勝言常州西城有徳勝新河北入
江江北揚州府泰興縣有北新河中間有淤淺者俱宜
浚之以避大江險阻浙江都司署都指揮僉事蕭華言
永樂宣徳間漕舟自常州府孟瀆河出江入白塔河江
行不踰半日今孟瀆河淤淺請浚之廣東按察司知事
黄武浙江處州衞指揮使牛通皆以為言事下臣等計
議華等所言皆有據請先浚孟瀆河其白塔河有四閘
可於其中大橋閘築壩俟運河水泛則啓閘行舟水落
則仍閉塞徳勝河亦宜修浚惟北新河計當役一十五萬
五千人一月方完比者連年災傷不可興大役請俟浚
理孟瀆河白塔河徳勝河完再議上從之(明英宗實録/)
明英宗正統九年正月庚辰福建按察司謝荘奏請浚
鎮江府丹徒縣甘露壩至常州府城東河道從之　閏
七月辛已工部右侍郎王佑言臣奉勅與太監阮安往
視水決河岸自蒲溝兒至漷縣二十餘處其耍兒渡尤
甚乞發丁夫物料修築為便從之　庚子工部言河南
山水泛溢灌衞河没衞輝開封懐慶彰徳民舍壊宣武
衞懐慶守禦所城上命所在隨宜修理民失所者撫恤
之　八月壬子革臨清壩官初平江伯陳瑄奏設臨清
閘壩遂廢至是乃革其官　八月辛未直𨽻固安縣奏
請築水屯厰等隄從之　十月丙午修徳州耿家灣等
處隄　十二月戊申疏常州鎮江運河(明英宗實録/)
明英宗正統十年五月丙子漕運參将都指揮僉事湯
節言滕縣七里河近者淤塞水不至運河致糧船不能
進乞濬自沛縣魏家潭直抵雞鳴臺流出運河仍置閘
以時開閉其沙河泥溝泉河濟寧州盧家溝等泉源鄒
縣淵源舊泉河口亦宜疏通各置小閘蓄水事下工部
尚書王卺言宜令所司按實起夫疏濬從之　九月丙
申河南按察司副使榮華言運河沽頭上閘至金溝閘
幾十里淤淺糧船停滯雖減糧挑淺然終非長久計宜
於淺處置金溝上閘如遇沽頭上閘糧船膠淺即啓二
閘兩水交下積水必深可無停滯又吕梁上洪之西舊
有石閘二因水勢陡險無船經行徒為虚設宜拆之以
為金溝上閘庶不勞他費事下工部尚書王卺等請移
文漕運總兵官都督武興勘視宜否從之　十二月辛
酉湖廣廣濟縣奏本縣及附近黄梅縣每嵗輸運秋糧
於望牛墩常不下三萬餘石皆雇小車盤運一車止載
四石而雇直二斗及天隂雨雇直倍之民實不堪臣見
本縣連城湖港廖家口舊有溝直抵望牛墩第沙塞水
淺不能行船請同黄梅縣各率夫役疏濬用船載運實
為民便從之(明英宗實録/)
明英宗正統十一年三月癸已巡按直𨽻監察御史奏
淮安府滿浦淮安南鎖三壩舊以無閘而設後立移風
等五閘其三壩皆廢不用揚州邵伯閘壩舊以築隄恐
泄水利而設今隄已完其閘壩亦皆不用白塔河大橋
潘家荘新開江口等閘舊以地勢斗峻泄水而設今築
塞年久其所設官吏人夫皆冗濫乞減省之事下工部
覆奏滿浦淮安南鎖每壩留官吏各一員人夫去其半
邵伯閘壩官吏革去止留夫四十名𨽻邵伯驛大橋潘
家荘二閘官吏革去其夫𨽻新開江口二閘從之(明英/)
(宗實録/)
明英宗正統十三年二月乙已徐州吕梁二洪皆分黄
河水以通舟楫其泰皇寺巴河原係分水之處年久淤
塞水脈微細先此都督同知武興奏請疏濬以冬寒土
堅而止至是復請上命所司發軍夫濬之　丙寅湖廣
五開衞奏本衞地臨苗境山路險側軍餉難於轉輸去
衞三十餘里有水下通靖州江其中亂石沙灘二十餘
處計役五百人疏濬一月有餘可以成功於轉輸甚便
從之　三月戊子監察御史林廷舉言漳河自山西沁
州發源七十餘溝會而為一至肥鄉縣等處隄岸逼隘
水勢湍激以故為民患元時分支流入衞河以殺其勢
永樂間漂塞舊跡尚存去廣平大留村十八里宜發丁
夫鑿通仍於漳河置閘遏水轉入之其肥鄉等處亦宜
疏廣之如此非惟漳河水減可免居民之患而衞河日
増亦足為漕舟之便從之
　是年秋河決滎陽東過開封城之西南經曺濮以入
　運河決張秋地至兖州府沙灣之東隄大河口而決
　濟汶諸水皆從之又經䝉城縣至懐逺界入於淮海
　會通河遂淤治水之閘疏水之渠渠起張秋金隄之
　首東南行凡數百里經澶淵以接河沁名渠曰廣濟
　閘曰通源凡河流之旁出而不順者則堰之堰有九
　長衺皆萬丈九堰既設其水遂不東衝沙灣乃更北
　出以濟漕渠之涸由是遂濬漕渠由沙灣而北至於
　臨清凡二百四十里南至於濟寧凡二百一十里復
　作淤水之閘於東昌之龍灣凡八役夫五萬八千有
　竒材九萬六千有竒竹以竿計倍之鐵十三萬斤有
　竒鋌三千絙百八釜三千八百有竒麻百萬檾倍之
　藳桔又倍之石若土則不可以數計糧五萬石(續文/)
　(獻通考/)
　是年秋七月河決滎陽經曺濮衝張秋潰沙灣東隄
　奪濟汶入海尋東過開封城西南經陳留自亳入渦
　口又經䝉城至淮逺界入淮命工部尚書石璞治之
　弗就尋復以侍郎王永和代璞舊黄河在開封城北
　四十里洪武二十四年河決原武東經開封又南經
　潁上東至夀州正陽鎮全入於淮而元㑹通河遂淤
　永樂九年尚書宋禮濬㑹通河開新河自汶上縣袁
　家口左徙二十里至夀張之沙灣接舊河九閱月而
　績成侍郎金純從汴城金龍口下達塌塢口經二洪
　南入淮漕事定為罷海運至是又決滎陽過開封城
　西南而城北之新河又淤自是汴城在河北矣隋唐
　以前河與淮分自入海宋中葉以後河合于淮以趨
　海然前代河決不過壊民田廬至明則妨漕矣故視
　古尤急(紀事本末/)
明英宗正統十四年春正月辛夘修山東金口堰　三
月癸已工部右侍郎王永和奏黒洋山西灣已通其水
由泰黄寺資運河東昌之水復置分水閘設三空放水
自大清河入海其八栁樹猶未宜用工沙灣隄宜常啓
分水閘二空以泄上流之水則不為後患上皆從之仍
戒永和等速修完以休軍夫毋久憊人誤其生業　四
月辛未修直𨽻髙郵州甎河塘　九月庚辰巡按直𨽻
監察御史錢清等言臨清四閘為黄河水決上下船皆
失利其南舊有撞圈灣河可濬之令船自此達衞河為
便工部請下委官主事黄瓚等議行從之(明英宗實録/)
明景帝景泰元年四月癸已監察御史陳全言初黄河
水決山東沙灣隄已修其大半止留西岸二缺口泄水
近者東阿縣以西大洪口鯉連河水落河身漸露與缺
口相去甚近恐将㑹通河水落掣入東去不便漕運乞
築其二缺口為便從之　五月癸酉久雨決通濟河東
西岸命有司修築之　七月丁已直𨽻江都儀真二縣
以水災聞命所司修其圩壩之被決恤其人民之被災
者　十二月丁酉工部奏通州抵徐州運河一帶皆淤
塞不通不預疏濬恐妨漕運徐州等處請勅僉都御史
王竑通州等處宜遣在京大臣一員提督疏濬詔不必
遣大臣其令都察院擇御史㢘能者一人往理之(明英/)
(宗實録/)
是年設淮安漕運都御史兼理通州至儀真河道(明會/)
(典/)
明景帝景泰二年正月甲子濬直𨽻鎮江常州運河
二月壬午敇山東左參政王驄按察司僉事王琬督工
浚沙灣運河以河決水淺故也　丙戌巡按直𨽻監察
御史陳全奏運河沙灣常以衝決修置土壩故今損壊
不能蓄水致妨漕運請以拆毁舊船改造板閘二座從
之　六月戊辰朔勅巡撫山東河南左副都御史洪英
右副都御史王暹曰近者黄河衝決水失故道自臨清
抵徐州以南漕運艱難爾等即各督兩處三司官從長
計議相度地形水勢畫圖計工量起軍民夫河南疏滌
故道淤塞或取捷徑分引水勢灌注徐州以南山東因
其水勢緩處修築岸口使分灌南北濟寧臨清閘河應
用物料俱聴爾等從宜措辦務令水歸漕河軍民儹運
商旅往来無阻爾等欽哉毋負朕命　七月庚申初以
河決沙灣水皆東注徐吕二洪淺澀勅右副都御史王
暹處置至是暹上言黄河自崑崙發源流入中國其所
經歴之處自陜州以西有山峽不能為害陜州以東則
地勢平緩水易泛溢故為害甚多國朝自洪武二十四
年河改流從汴梁北相離四五里許東南轉至鳳陽入
淮者為大黄河其支流分出徐州以南者為小黄河以
通漕運自正統十三年以来河復故道從黒洋山復徑
趨沙灣入海止存小黄河從徐州出岸髙水低隨濬隨
塞故徐州之南不得飽水臣等遵聖諭自黒洋山東南
直至徐州督同河南三司疏濬其臨清以南可令副都
御史洪英督同山東三司疏浚從之　八月壬辰給事
中張文質劾巡撫都御史王暹洪英治水無績且言濟
寧以西耐牢坡閘南直抵魚臺縣南陽閘有塌場河可
引水濟徐吕二洪沙灣之決可於潘家渡以北濬支流
以減水勢其沙灣浮橋以西開築河口閘座引水以灌
臨清宜别命官以責其成詔不允仍令暹英調度慎無
偏執誤事　十月已丑浙江台州衞百戸王武奏徐州
洪先因巖石嶇嶮舟船失利平江伯陳瑄於洪東設二
閘行船後以閘逼水急仍於舊洪行船近者黄河水小
洪閘淺涸臣見舊閘北有土岸長二百餘步可鑿成河
道將閘移置此處則水勢平緩舟楫可行事下工部覆
奏令總督漕運右僉都御史王洪相度處置從之(明英/)
(宗實録/)
　王暹巡撫河南奉勅修築沙灣奏修河用工次第宜
　自黒洋山抵蕭縣每十里置舖專人提督修治(姚夔/)
　(撰王公墓表/)
明景帝景泰三年正月已夘監察御史練綱言江南漕
船俱從江隂夏港并孟瀆河出大江遡流三百里抵𤓰
洲往往風水失利今江南岸有南新河在常州府城西
江北岸有北新河在泰興縣正相對江北又有白塔河
在江都縣與江南孟瀆河參差相對若由此二處横渡
江面甚近但北新河白塔河淤塞俱用疏濬北新河須
二十萬夫白塔河須七萬夫可就宣徳間曽於白塔河
置閘潮漲入閘則沙土積塞潮落啓閘則運河水洩今
可易閘以壩章下工部覆奏綱言是當以蘇松常鎮揚
淮六府共事帝以未經按視令移文尚書石璞措置
丙辰山東右參議劉整僉事王琬以沙灣河決率丁壮
塞之日久無功人多逃逸為右僉都御史王竑所劾詔
宥其罪俾隨尚書石璞立功自劾　五月丙申築沙灣
隄成自河決沙灣水徑趨海運河膠淺或言沙灣以南
地髙水不得南入運河或云引耐牢坡水可灌運河但
不免經沙灣宜别開河以避其衝決之勢或云引耐牢
坡水南去則自此以北枯澀矣或言沙灣水勢湍急石
鐵沈下若羽非人力可為宜以戒行僧道設齋醮符呪
(其說荒唐/可發一笑)命工部尚書兼大理寺卿石璞往治之封河
神為朝宗順正恵通靈顯廣濟河伯之神璞至以決口
未易築濬自黒洋山至徐州以通漕舟而沙灣之決如
故乃命内官黎賢阮落御史彭誼往協璞等於沙灣築
石隄以禦決河開月河二引水以益運河且殺其決勢
至是水流漸微細克築塞之　六月大雨浹旬河復決
沙灣北馬頭七十餘丈掣運河之水以東旁近田地悉
皆淹没　七月戊戌河南按察司僉事劉清奏沁河至
武陟入黄河正統四年沁河決馬曲灣入衞河因此沁
河黄河衞河三水相通舟楫往来将及半年今決口已
塞衞河膠淺運船皆由黄河常遭沈溺請勅廷臣相沁
河原決之處濬其水以資衞河使軍民運船或由黄河
或衞河視其逺近之便而為轉輸長久之計事下工部
請移文巡撫右都御史王暹率三司官議其利否而為
行止從之　八月甲子直𨽻清河縣儒學訓導唐學成
言臨清河涸自沙灣決而然其所以決者以地下隄薄
黄河徑趨甚急勢莫能禦故今年四月修完而五月即
決也沙灣決而臨清寧有不涸者乎臨清至沙灣有閘
十二有水之日其勢甚陡請俟今秋漕運畢日洩乾閘
河於臨清濬月河以通船不必由閘其臨清以南俱從
月河疏濬不動原閘直抵沙灣其隄岸低薄者培厚之
河道狹窄者濬廣之如此則水勢自緩衝決無由而漕
運通矣章下工部請令學成往同巡撫山東右都御史
洪英及巡河御史有司等官相度宜否從之　乙丑山
東兖州府奏雨水泛漲禾稼渰没人民缺食糧草無徴
御史羅澄亦奏徐州抵濟寧一帶平地水髙一丈民居
盡皆坍塌老穉妻孥流離道路事下戸部請差官赴山
東會同巡撫官右都御史洪英於各府縣設法賑䘏從
之　浙江參政胡清言直𨽻鎮江府有河通常州府河
有新港奔牛等壩止能容小船往来而輸運糧草大船
俱涉歴大江風濤不測常致損溺請勅有司開疏其河
革去其壩惟置石閘以蓄水則船通而害除矣事下工
部移文覈實咸以為便從之　丁丑先是總兵官都督
僉事徐恭奏沙灣北馬頭復決乞勅有司修築詔巡撫
山東右都御史洪英督三司官理之至是英言水勢洶
湧未易用工請俟冬月水消量添夫料修築奏下工部
請如英言從之　九月癸夘山東右參議劉整奏臣同
僉事王琬專理河道北抵河間之吳橋南至徐州之沛
縣道路一千餘里閘壩四十餘座臣等不能周歴凡有
急務必移文各州縣官奈各官不即躬視修理止令隂
陽醫生等董率夫役致常逃竄誤事乞勅吏部於臨河
府州縣各添設官一員專理河道仍賜臣等勅提督修
理庶事有統屬不致乖誤從之　戊申勅山東布政司
右參議劉整按察司僉事王琬修築沙灣隄岸以已完
之隄又復衝決也　壬子初訓導陳冕以治沙灣河陞
教授至是沙灣復決冕奏欲息斯患在用臣言事下工
部惡冕妄詐請遣人送往山東巡撫都御史等官處責
其成功否則械送京師懲治詔從之給事中陳嘉猷言
朝廷嘗降榜求治河之畧然而未有言者也冕嘗有修
治之績矣今以為言而工部嫉之必欲置諸有罪之地
臣惟河決莫大之患若仗一人之力而能成功則原遣
諸臣已成之於曩昔而無復告患於今日矣况區區一
冕而使之受制於巡撫等官望其有效不亦難哉且冕
所言皆為朝廷也若以言而見罪臣恐聖諭雖切人皆
緘口不言其河道通行方畧終不得以上聞而其他利
病有甚於此者孰肯復言哉一冕不足惜而所闗國體
甚重伏望令冕協同巡撫等官設法築修為巡撫者毋
賤其卑而自尊為冕者亦毋是其言而自肆在和同計
議以求成功果有優績量加賞擢若然臣将見天下之
人有長策者俱為陛下言也又何憂乎河道之功之不
成哉從之　十二月癸已以沙灣河決久未成功而運
河膠淺有妨漕運復勅内官黎賢武艮工部左侍郎趙
榮往理之　丙辰遣工部左侍郎趙榮祭河伯之神以
疏濬東昌沙灣故也(明英宗實録/)
　是年春二月河決沙隄灣命左都御史王文巡視河
　道(明紀事本未/)
　趙榮字孟仁景泰中遷工部侍郎張秋河決命榮董
　治之卒復故道天順初升本部尚書(獻徴録/)
明景帝景泰四年正月壬午河復決沙灣新塞口之南
　二月乙未以沙灣累修累決詔加封河神為朝宗順
正恵通靈顯廣濟大河之神　戊戌工部左侍郎趙榮
言黄河之趨運河勢甚峻急而沙灣抵張秋舊岸低薄
故此方築完彼復決溢不為長計恐其患終不息也臣
等議請於新決之處用石置減水壩以殺其勢使東入
鹽河則運河之水可蓄以通運舟矣然後加髙厚其隄
岸填實其缺口庶無後患從之仍命京厰給鐵牛十八
鐵牌十二與之　四月戊子朔復築沙灣決口畢工監
察御史彭誼言河隄僅完人力實罷今民夫雖已疎放
寧家而原設看橋撈淺者猶供役且貧難無食乞每人
月給糧三斗從之　五月癸酉山東布政司右參議陳
雲鵬奏運河之水偶爾泛漲三月四日敗沙灣減水壩
越七日又敗南分水墩自是抵五月水益浩瀚墩岸橋
梁皆被衝壊而北馬頭決五丈有竒漕舟今雖暫通臣
恐此後水勢益大一帶隄岸皆未能必其無虞宜預積
工料為修築計竹朩之𩔖已於浙江等處順帶其石料
柴草動億萬計雖有山東諸司罪人折納恐不足用臣
謂在京造作已息請以山東河南南直𨽻等處該班石
鐵等匠量發前来於附近山場採運准其班次其河南
囚犯亦如山東之例運石於沙灣贖罪事下工部言河
南北直𨽻旱潦人民艱食聴其於山東起取匠二萬人
採運物料務在修築堅完漕運不阻從之　乙酉沙灣
大雷雨決北馬頭河岸四十餘丈運河水掣入鹽河漕
運之舟悉阻不行　七月乙丑命太子太保兼工部尚
書石璞往治沙灣決河時有㫖命工部司務吳福往治
已就道給事中國盛等言沙灣之決累勅大臣尚不能
為經久計吳福庸下豈能濟事况決口甚大費用工料
甚繁亦不宜獨仗山東其河南并南北直𨽻人匠淮安
臨清及龍江瓦屑壩諸抽分朩料亦宜許其取用詔是
之乃徴福還而以璞往監察御史練綱言沙灣之決昨
見教諭彭塤請立閘以節制水勢開河以分析上派其
言頗似近理又往来舟人淹留日久必皆愁困躁急但
得設法前進雖或稍傷其財力無不樂趨事功者可因
而借用之詔是其言令與尚書石璞措置　丁夘河南
右參議豐慶言江南漕船阻於張秋之決計無所出臣
請自淮安清河口入黄河至開封府滎澤縣河口轉至
衞輝府胙城縣泊於沙門陸輓三十里至衞河船運至
京往時議者以河道初改恐阻礙不行今河道已通數
年往来船不絶豈糧船獨不可行章上命總督漕運都
督僉事徐恭等覆實回報　壬午漕運總兵官都督僉
事徐恭奏沙灣河決水皆東注以致運河無水舟不得
進者過半雖設法令漕運軍民挑濬月河築隄遏水北
流然北髙東下時遇東南風則水暫北上舟可通行設
遇西北風則水仍東注舟不得動况秋氣已深西北之
風常多經旬累月舟行不過數里誠恐天寒水凍不敢
必其得達京師乞早為定計事下戸部議宜勅恭與石
璞王竑計補如舟可前進則令運赴通州上納如不得
進則令沙灣以北者於臨清上納以南者於東昌及濟
寧上納漕輓軍民令回本處運次年糧儲從之(明英宗/)
(實録/)
　行水金鑑巻一百八
欽定四庫全書
　行水金鑑巻一百九
　　　　　　　　　　江南按察使傅澤洪撰
　　運河水
明景帝景泰四年八月辛夘河南按察使僉事劉清奏
東南漕舟水淺弗能進可自淮入黄河至滎澤轉入沁
河經武陟縣馬曲灣装載岡頭濬一百十九里以通衞
河張秋之決由沁水合黄河遂成奔急之勢若引沁水
入衞河則張秋無衝決之患矣行人王晏亦言開岡頭
置閘分沁水使南入黄河北達衞河水漲即閉閘如此
漕運可永無患衞輝稅糧十四萬餘每一石令民出石
一尺可得一萬四千餘尺糧一石令挑河二尺可挑一
百六十餘里今所濬地不過百三十里免衞輝一府糧
可成其事何恤此小費而棄莫大之利也章上詔令總
督漕運右僉都御史王竑等覆奏以聞　丙午太子太
保兼工部尚書石璞得請歸省給事中國盛等劾奏璞
奉命往治沙灣未有成效正宜日夜勤勞求副上意乃
詐以母老詭辭請去於三過其門不入者異矣宜下法
司治罪詔工部移文令璞速赴沙灣毋致誤事　九月
庚申常州府江隂縣民言本處順塘河長十里許東接
永利倉運河西通夏港及揚子江可通舟楫灌溉田畝
近為沙土淤塞乞勅巡撫侍郎李敏勘實開通以為民
利從之　乙丑沙灣之決尚書石璞等鑿一河長三里
以避決口上下與運河通其決口亦築攔截今新河運
河俱可行船至是以畢工聞工部欲取璞回帝恐不能
經久令璞且留處置　十月乙酉吏部言太子太保兼
工部尚書石璞奏保東昌府推官田峻魚臺縣典史彭
旭俱有才能乞各陞一級俾專理修河縁近河府縣已
増管河官員難從所保帝曰璞整理河道未見成功惟
務濫保官員本當究問但無他故姑恕之　十月甲午
陞右春坊右諭徳兼翰林院侍講徐有貞為都察院左
僉都御史往治沙灣(明英宗實録通石尚書以沙灣之/決鑿新河以  運河俱可行船矣)
　(乃奏保一推官一典史各陞一級而不可得奉/嚴㫖責其濫保可見當時之慎重名器若此)
　是年二月築沙灣決口功成五月復大決北馬頭河
　岸四十餘丈運道絶復遣石璞往十月命都御史徐
　有貞治之始塞乃於開封金龍口筩瓦箱開渠三十
　里引黄河水東北入漕河以濟運(北河續記/)
　是年塞沙灣決口更作九堰八閘以制水勢(通漕𩔖/)
　(編/)
　先是河溢滎陽自開封城北經曺濮以入運河至兖
　州沙灣之東隄大洪口而決濟汶諸水皆從之入海
　㑹通河遂淤漕運艱阻工部尚書石璞侍郎王永和
　都御史王文相繼治之凡七年皆績弗成乃集廷臣
　議於文淵閣舉可治水者以有貞名上乃進有貞都
　察院左僉都御史治之河以決故涸而有貞至方冬
　月水暴漲公私之艘畢達治河卒踰數萬人悉與之
　期而遣之乃乗輕航究河源遂踰濟汶至衞沚循大
　河道濮范還上疏曰臣聞平水土要在知天時地理
　人事而己盖河自雍而豫出險即平水勢既肆又由
　豫而兖土益疎水益肆沙灣之東所謂大洪口者適
　當其衝于是決而奪濟汶入海之路以去諸水從之
　而洩隄潰渠淤澇則溢旱則涸此漕途所由阻然欲
　驟堰則潰者益潰淤者益淤今請先疏下流水勢平
　乃治決決止乃濬淤多為之方以時節宣俾無溢涸
　必如是而後有成上從之(明紀事本末/)
明景帝景泰五年七月癸丑白溝河漲決保定杜村口
隄詔有司俟水降修築　已已直𨽻揚州府奏六月大
風雨湖水泛溢決髙郵寶應隄岸命左副都御史王竑
督有司修築之　八月戊戌湖南巡按御史張瀾奏先
於原武縣黄河東岸開二河合黒洋山舊河道引水濟
徐吕二洪今黄河改決而北其新開二河淤塞不通臣
恐徐吕乏水有妨漕運請於黒洋山北黄河紆迴之處
自其缺口改挑一河以接舊道用灌徐吕其工可二萬
人其期可一月完從之　九月辛亥先是沁河決武陟
馬曲灣隄五百九十餘丈漫流新鄉獲嘉入衞河没民
田廬甚衆至是詔有司修築之　庚午總督漕運都督
徐恭左副都御史王竑言運河膠淺南北軍民糧船蟻
聚臨清閘上下者不下萬數盖因黄河上源水塞亦以
沙灣缺口未塞而修治者之弗克事也臣唯治理之要
有經有權經者常行不易之道權者一時通變之宜以
沙灣闕口不可合留之以洩大水之勢經也姑塞沙灣
闕口引水注運河以通漕舟權也茍唯常道是執臣見
糧船淺凍不惟有誤今嵗之糧来年之計亦必誤矣請
敕左僉都御史徐有貞將闕口趂今水小急督工築塞
庶不敗事詔是之敕有貞務博詢衆策毋僻守已見有
貞言臨清河淺自昔已然非為缺口未塞也亦非臣僻
守已見而固欲不塞也竑等不察而以塞闕口為急殊
不知秋冬雖僅能閉明年春夏亦必復決勞費徒施而
無用此臣所以不敢邀近功也如塞而無患臣雖至愚
寧不早為之詔從有貞言糧運亦無阻焉　戊寅戸科
右給事中何陞言臣往年使河南見衞輝南沁河有漏
港今年水溢決已成河商船皆由之往来其臨清屯聚
膠淺之舟若令其從漏港出沁河入黄河順流而下不
二十日可至淮乞遣官往勘果如臣言即令以卸糧空
船從漏港試其險易庶事有變通船無阻滯章入詔不
必遣官其令都御史王竑徐有貞理之　十月丁亥工
部奏近聞儀真𤓰洲二壩每遇冬春潮水退縮之時往
来舟船膠淺難行宜於二壩下各置閘於潮水漲時閉
閘蓄水用通舟船從之　辛夘先是行人王晏請疏沁
河漕運詔以其事㢘問於有司及鄰河故老皆言弗利
至是晏復備陳地勢水性之宜以質㢘報之非帝命工
部㑹文武臣議少傅兼太子太師吏部尚書王直等言
地形水勢非可遥度宜遣官往彼相度利害詢知衆議
必惬乎公無患於後或如晏言或外有長策奏報區處
詔是之命工部右侍郎趙榮同晏往既而榮亦言弗利
請治晏罪詔宥之　十一月辛亥詔修南京河口隄岸
　丙子左僉都御史徐有貞言沙灣治河三策一置造
水門臣聞水之性可使之通流不可使之堙塞昔禹鑿
龍門闢伊闕無非為疏導計故漢武之堙瓠子終弗成
功漢明之疏汴渠逾年著績此其明驗也世之言治水
者雖多獨樂浪王景所述著水門之法可取盖沙灣地
土皆沙易致坍決故作壩作閘皆非善計臣請依景法
為之而加損益於其間置門於水而實其底令髙長水
五尺水小則可拘之以濟運河水大則疏之使趨於海
如是則有流通之利無堙塞之患矣一開分水河凡水
勢大者宜分小者宜合分以去其害合以取其利今黄
河之勢大故恒衝決運河之勢小故恒乾淺必分黄河
水合運河則可去其害而取其利請相黄河地形水勢
於可分之處開成廣濟河一道下穿濮陽博陵二泊及
舊沙河二十餘里上連東西影牆及小嶺等地又數十
餘里其内則有古大金隄可倚以為固其外則有八百
里梁山泊可恃以為泄至於新置二閘亦堅牢可以宣
節之使黄河水大不至泛溢為害小亦不至乾淺以阻
漕運一挑浚運河臣唯水行地中避髙趨卑勢莫能遏
故河道深則能蓄水淺則弗能今運河自永樂間尚書
宋禮即㑹通河浚之其深三丈其水丈餘但以流沙恒
多淤塞後平江伯陳瑄為設淺舖又督軍丁兼挑故常
疏通久乃廢弛而河沙益淤不已漸至淺狹今之河底
乃與昔之岸平其視鹽河上下固懸絶上比黄河来處
亦差丈餘下比衞河接處亦差數尺所以取水則難走
水則易誠宜浚之如舊章入詔工部移文詣有貞使即
如其言行之(明英宗實録/)
　治河時有撓其議者曰不能塞河令不為患而開之
　令為患耶上遣中使問有貞貞出二壺一竅五竅者
　各一注水而並瀉之五竅者先涸於是使者曉然知
　疏策之為良也歸報命而議決於是有貞作治水閘
　疏水渠渠起張秋金隄西南行九里至濮陽濼經博
　陵夀張沙河至東西影堂渠成賜名廣濟凡河流之
　旁有不順者堰之堰有九長袤皆至萬丈架濤截流
　柵朩落竹以石實之而鍵以鐵曰合土朩石金平水
　性也又作放水閘於東昌龍灣魏灣閘有八度水盈
　過丈則洩皆通古河以入海上制其原下放其流既
　節且宣用平水道當是時蠲瀕河民牧馬庸役以專
　力河防役丁夫五萬八千決口始塞復於開封金龍
　口銅瓦箱等處開渠二十里引河水濟運事不中制
　役以有成(南河全考/)
　景泰五年甲戌陳泰遷左僉都御史疏理徐州吕梁
　二洪及運河(明史稿/)
明景帝景泰六年二月壬午工部右侍郎趙榮奏先奉
敕㑹山東河南三司相度河道榮發身不由科目衆或
慢之榮含怒以山東三司正官不親至委官後期辱詈
之又以其委官不即遣人探河水淺深自攝衣涉水探
之以所過有司供需稍不謹輒杖之山東三司都指揮
王信左布政使龔理按察使劉孜及其委官署都指揮
陳忠參議梅森僉事胡鼎等因各上章言榮單馬馳走
軍民驚疑杖傷縣官鬻廩米於民多取直等狀巡撫尚
書薛希璉巡按御史張琛亦以聞帝命左僉都御史徐
有貞覆之具得其情事下法司議榮辱詈三司自探河
水雖若失大體然終為急於國事鬻米乃辦事官為之
榮失於鈐束信等輒敢侮榮如兒戯誣榮為風顛搆造
危言抗拒敇㫖宜命錦衣衞執之明正其罪希璉及琛
符同信等奏榮亦宜附過奏入帝曰此輩以私忿相訐
奏本當究問但時方用工河道恐益稽慢榮置不問信
等令巡按御史責取招状俾悉心修理務期成功若再
誤事不宥　壬寅湖廣華容縣醫學訓科王正中言本
縣民嵗運京儲皆經行洞庭湖春夏水漲人多被溺秋
冬水涸舟復不通往返搬運勞苦萬狀臣見附近有河
一道昔晉杜預所開者但淤淺少水乞敇有司於農間
之日督率工役如舊疏浚使運船悉由此達大江之京
倉實為民便帝命工部移文有司視其果利無害而後
為之　三月已已先是帝諭工部臣曰國家重務在漕
運今裏河自沙灣抵臨清皆淤塞不通爾工部其集文
武議其疏治方畧以聞於是太子少師工部尚書江淵
㑹同五府六部官議言運河之阻在疏浚之而已但今
山東河南人力巳罷且農事伊始難起夫役請将在京
存操步隊官軍五萬人敇内臣及文武大臣各一人往
同僉都御史徐有貞計度疏浚期明年二月興工四月
可畢其器具乞量給銀兩令自置之仍先敇河南山東
有司預積物料蓄軍糧以待帝遂敇有貞集河南山東
殷實餘夫民壯各一萬人先治之有貞言宜以漸疏浚
工力相繼若官軍一動糧儲銀兩輒有千萬之費遇水
漲則復坐費無所施智今泄口已合決隄已堅挑河者
已如命用工臣請仍舊例置撈淺夫唯用沿河州縣之
民免其徭役牧養之事使專事於此付管河官督領役
小則量數起之役大則舉戸皆行其非近河之人皆休
放使力農如此將逺者得安生業近者甘事河道不久
利無弊者吾未之信也帝以為然工部之議遂寢　五
月辛亥左僉都御史徐有貞奏運河疏濬功成帝謂工
部曰河雖暫通恐不能久其移文有貞尚宜督沿河夫
役以時挑浚勿致阻滯舟船　七月乙亥築沙灣決口
成沙灣之決垂十年至是㑹黄河南流入淮左僉都御
史徐有貞始克奏功凡費朩鐵竹石等物累數萬計工
五百五十五日帝以河道雖完尚恐未堅命有貞明年
春仍往視之　丙戌命修直𨽻容城縣白溝河杜村口
及固安縣楊家等口決隄　八月丁已管河主事李蕃
奏初為徐吕二洪水淺鑿陽武脾沙岡引黄河之水然
後舟楫流通近又見起夫浚封丘縣新集等處分脾沙
岡水以濟沙灣縁脾沙岡水微細不能兼濟二處恐沙
灣得水而徐吕乾澀得一失一非計之善况新集地髙
費用頗多乞敇左僉都御史徐有貞等量度處置從之
　九月戊子右僉都御史陳泰奉敇督浚儀真𤓰洲江
都髙郵寶應及淮安一帶河道至是以工完上聞凡浚河
一百八十里築決口九處壩三座役人夫六萬餘　十二
月甲寅復命左僉都御史徐有貞巡視沙灣　戊午免
徵沿河濟寧等十三州縣修河民所負官馬并雜科役
以左僉都御史徐有貞奏力役方勤不宜并取故也
丁夘挑通濟河西岸沙灘及築東岸缺隄(明英宗實録/)
　陸瑜為山東右布政河決張秋朝命僉都御史徐有
　貞塞之委公督其役時工匠集者數萬為設方畧編
　荆為筐實以土石沈而築之水患遂息尋轉左(何喬/)
　(新撰刑部尚書康僖陸公神道碑/)
明景帝景泰七年九月戊辰朔以右僉都御史陳泰巡
撫南直𨽻蘇松等處時在揚州疏濬河道巡撫鄒来學
卒戸部以聞故命泰代之　辛已左僉都御史徐有貞
奏京畿及山東自七月大雨至八月諸河水溢雖髙阜
亦有丈餘隄岸衝決民田廬淹没商船漂溺者無算幸
新造水門一帶隄堰無患其衝決不甚害者臣已率有
司督工修理唯感應祠舊隄所決既大所係尤要必置
禦水埽如水門埽堰之制仍於濟寧抵臨清増置減水
閘始可經久其修築人夫乞免他徭仍人給口糧庶易
成績帝是之仍敕有貞等督軍衛有司措置物料務在
堅完勿遺後患　十二月癸夘陞徐有貞為左副都御
史有貞以修河竣事回京入見帝顧問良久奨勞甚至
因命吏部特陞之(明英宗實録/)
　是年僉都御史徐有貞治河功成先是有貞疏上既
　報可乃鳩工而前所遣卒亦依期至乃為渠以疏之
　中置閘以節宣之渠起金隄張秋之首西南行九里
　至濮陽濼又九里至博陵坡又六里至夀張沙河又
　八里至東西影塘又十有五里至白嶺灣又三里至
　李􁆛由李􁆛而上又二十里至蓮花池又三十里至
　大瀦潭乃踰范暨濮又上而西凡數百里經澶淵以
　接河沁有貞曰河沁之水過則害微則利乃節其過
　而導其微用平水勢既成渠名廣濟閘名通源渠有
　分合而閘有上下凡河流之旁出而不順者則堰之
　堰有九長各萬丈九堰既設水遂不東衝沙灣而更
　北出濟漕渠阿西鄄東曹南鄆北出沮洳而資灌溉
　者為田百數千萬頃凡堰楗以水門繚以虹隄堰之
　崇三十餘尺其厚什之長百之門之廣三十六丈厚
　倍之隄之厚如門崇如堰長倍之架濤截流柵朩絡
　竹實之石而楗以鐵盖合五行用平水性而導汶泗
　之原出諸山滙澶濮之流納諸澤又濬漕渠出沙灣
　北至臨清凡二百四十里南至濟寧凡三百一十里
　復建閘於東昌之龍灣魏灣者八積水過丈則開而
　洩之皆道古河以入於海用平水道初議者欲棄渠
　勿治而由河沁及海以漕又欲出京軍疏河有貞因
　奏蠲瀕河民馬牧庸役專力河防以省軍費紓民力
　工部請如有貞言不中制以是得有功盖三年而告
　成進副都御史(明紀事本末/)
　徐有貞字元玉初名珵吳人宣徳八年進士景泰三
　年遷右諭徳河決沙灣七載前後治者皆無功廷臣
　共舉有貞乃擢左僉都御史治之至張秋相度水勢
　條上三策一置水門一開支河一濬運河議既定督
　漕都御史王竑以漕渠淤淺滯運艘請急塞決口帝
　敇有貞如竑議有貞守便宜言臨清河淺舊矣非因
　決口未塞也漕臣但知塞決口為急不知秋冬雖塞
　来春必復決徒勞無益臣不敢邀近功詔從其言有
　貞於是大集民夫躬親督率閱五百五十日而工成
　方工之未成也帝以轉漕為急命廷臣議方畧工部
　尚書江淵等請遣中官偕文武大臣督京軍五萬人
　往助役期三月畢工有貞言京軍一出日費不貲遇
　漲則束手坐視無所施力今泄口已合決隄已堅但
　用沿河民夫自足集事廷議遂寝事竣召還佐院事
　帝厚勞之復出巡視漕河濟寧十三州縣河夫多負
　官馬及他襍辦所司趣之亟有貞為言免之七年秋
　山東大水河隄多壊惟有貞所築如故有貞乃修舊
　隄決口自臨清抵濟寧各置減水閘水患悉平還朝
　帝召見奬勞有加進左副都御史(明史稿/)
　武功在張秋治水久未就功問於王尚書来尚書曰
　分水勢尋水源武功於是先開數渠引水散為各支
　流去而時或泛濫其害終在再三求源發處不得乃
　投以物使人離數十里候之物復浮出如是者數處
　武功曰水流則不受物源不在是再投之一處不浮
　曰此乃真水源也以百計塞之皆莫效下以土石若
　無者聞一僧有道武功就往謁之問術僧不肯言强
　之但曰聖人無欲武功歸思而不得數日忽悟曰此
　下殆有龍窟龍所欲者珠也吾能使之去於是鑄長
　鐵柱洞釡底貫而下焉水始受塞不踰時遂成平陸
　盖鐵汁能蝕珠龍愛珠故去也武功時時為人道之
　(楊循吉蘇談/)
明英宗天順元年十二月丁已尚寶司少卿凌信奏江
南運糧者泛大江至𤓰洲壩有風浪之險宜從鎮江府
裏河而裏河自新港至奔牛一百六十餘里河道淺狹
又有三壩大船不利車盤七里港口又有金山横阻江
水不得入以故糧船多冒險損壊宜通七里港口引江
水灌入濬新港至奔牛一帶為便奏下工部覆奏宜令
管理糧儲河道官僉都御史李秉及郎中沈彬提調附
近有司通濬從之(明英宗實録/)是年令總兵官兼理河
道(明㑹典/)
明英宗天順二年三月癸丑管河主事陳湊奏濟寧州
濟安閘水勢陡峻損壊船隻可移入二十餘步其舊閘
岸改砌月様以順水性令不得撞激上命所司勘實移
之　十二月已已先是直𨽻大河衞百戸閔恭奏南京
並直𨽻各衞嵗運薊州等衞倉糧三十萬石駕船三百
五十隻用旗軍六千三百人越大海七十餘里風濤險
惡滯流旬月及有順風開船行至中途忽爾又值風變
人船糧米多被沈溺實非漕運之便臣見新開沽河北
望薊州正與水套沽河相對止有四十餘里河徑水深
堪行舟楫但其間十里之地阻隔若挑通之由此儹運
則海濤之患可免雖勞人力於一時實千百年之計也
事下工部請移文鎮守薊州總兵巡按直𨽻御史勘其
利否至是都督僉事宗勝監察御史李敏皆報恭言善
其河應挑闊五丈深一丈五尺於附近天津永平薊州
寶坻等衞府州縣發一萬人夫委官督領俟明年春和
農暇之日興工然各處軍民艱辛者多宜一月人與行
糧三斗仍官給器具庶無勞損而功易成從之(明英宗/)
(實録/)
　崔恭天順二年遷右副都御史巡撫蘇松諸府與都
　督徐公浚儀真漕河又浚常鎮河避江險已大治吳
　淞江起崑山夏界口至上海白鶴江又自白鶴江至
　嘉定卞家渡迄荘家涇凡浚萬四千二百餘丈又浚
　曺家港蒲匯塘新涇諸水民賴其利(明史稿/)
　林鶚天順初知鎮江府漕故經孟瀆險甚巡撫崔恭
　議鑿河自七里港引金山上流通丹陽避之鶚言道
　里逺多石且壊民廬墓請按京口閘甘露壩故迹浚
　之令通舟春夏啓閘秋冬度壩功力省便恭從其議
　遂為永利(明史稿/)
明英宗天順三年四月辛已工部奏國家大計莫先於
糧運今聞自通州以南直抵揚州河道膠淺糧運難行
宜馳文於管河道官令量起附近衞所府州縣軍民設
法疏濬其水塘泉源亦宜疏通以濟運河從之(明英宗/)
(實録/)
　天順三年戸部尚書楊鼎上言阿拉齊住牧河套數
　入冦掠費用浩繁凡銀兩引鹽收馬徵運之法盡行
　尚為未足又起預徵之例民困財竭所不忍言惟黄
　河乃漢唐漕運河即今鹽船朩筏往来不絶其間雖
　有三門析津之險而古人倒倉之法為當三門之上
　有小河徑通延綏如以所運糧草各貯水次遡流儹
　運庶幾軍餉可足民力亦蘇或摘漕糧數千石赴陜
　就令教習山西陜西河南之人待舟楫通後乃許迴
　運且可順帶解鹽數十萬以充淮課則國利有増矣
　詔從之後阻不行然倪岳許論嘗欲通舟河漕渭轉
　漕邊鎮要皆經史所載非鑿空之說也(陜西通志/)
　
　
　
　
　
　
　
　
　
　
　
　
　
　行水金鑑巻一百九
欽定四庫全書
　行水金鑑巻一百十
　　　　　　　　　　江南按察使傅澤洪撰
　　運河水
明英宗天順五年二月丙戌漕運總兵官右都督徐恭
奏運河諸閘多狹隘臨清一閘尤甚而近造糧船髙大
閘殆不能容請敇山東軍衞有司積工措料修移舊閘
五十丈濬深三尺六寸増廣三尺庶不阻漕運上曰臨
清南北要衝之地其閘乃淺狹如此即令有司修築之
　乙未陜西按察司僉事李觀言涇水出涇陽仲山谷
道髙陵至櫟陽入渭袤二百里晉漢穿渠溉田萬頃宋
元俱設官主之今雖有瓠口鄭白二渠督其事者不職
隄堰摧決溝洫壅瀦民弗䝉其利官稅因之拖欠乞敇
布按二司堂上官督同被利州縣人夫依時疏鑿上命有
司浚之　七月乙丑修河西務耍兒渡口(明英宗實録/)
明英宗天順六年三月丁已命疏浚淮安以南運河(明/)
(英宗實録/)
明英宗天順八年正月已未命修髙郵湖岸三十餘里
以年久風浪撞激其磚石樁朩皆脫落故也(明英宗實/)
(録/)
明天順八年七月壬申(時憲宗巳/登極矣)都察院都事金景輝
言㑹通河自安山北至臨清二百五十餘里僅有汶水
若春月少雨則水脈漸微而舟行淺滯其汴梁城北陳
橋舊有古河一道北由長垣經曺州至鉅野縣安興墓
巡檢司地界乃出㑹通河合汶水通臨清每秋水溢有
舟往来其間唯陳橋迤西一舍許水道淺狹水小之際
不能流通請興工開浚亦可分引沁水仍置二閘以司
啓閉則徐州臨清二河均得利濟而衞河之水亦皆増
長且長垣曺鄆諸處糧稅可免飛輓之勞而江淮民舟
又可由徐之浮橋達於陳橋至臨清而無濟寧一路壅
塞之苦其利多矣事下工部請按實以聞　十二月壬
午工部主事郭昇請修臨清新開上閘從之　乙未直
𨽻邳州知州孟琳奏本州榆行諸社俱臨沂河以久雨
河岸為水所崩者二十有八處諸社卑田渰没殆盡乞
量興工役修築工部覆奏從之(明憲宗實録/)
明憲宗成化元年三月戊申朔浚通濟河耍兒渡口命
工部主事蒋瑄都督同知陳達董其役　五月庚午總
督漕運副都御史陳恭請修築髙郵湖岸自杭家嘴北
起至張家溝鎮南止凡三十里有竒從之(明憲宗實録/)
明憲宗成化二年四月辛酉浚薊州等處新開沽河
十二月甲子命御史一員提督通州迤南抵臨清及衞
輝一帶河道先是命巡鹽御史兼巡河道至是總督漕
運右副都御史滕昭言河道淺澀非專任不能疏通工
部請如所言從之　九月丙子户部會官議南京管糧
都御史及漕運總兵等官所言事宜一兖州府城東舊
有金口壩蓄水接濟運河每遇山水泛漲輒衝決費工
修築宜将濟兖二府原設泉夫秋冬空間之時采石塊
包砌前壩一通州直抵儀真𤓰洲一帶河岸壩堰閘座
近年多有坍塌損壊盖沿河軍衞有司官不遵舊例以
時修築遂致河道淤淺阻滯船行乞各委堂上佐貳官
專一修理以便漕運議上俱從之(明憲宗實録/)
明憲宗成化三年七月戊辰總督漕運右副都御史滕
昭言儀真𤓰洲孟瀆諸處河港乃貢賦必由之道舊因
淺滯命旁近揚州鎮江常州諸府衞興工疏浚是後著
令三年一浚然有司怠玩浚不以時直至窮冬召衆興
役則手足皸瘃雖浚無實徒為勞耳請自後每於冬初
即為興工從之　九月壬申戸部會六部等衙門官議
漕運總兵及各處巡撫等官所言事宜條奏一徐吕二
洪全藉河南脾沙岡等處水灌注接濟運船先年設主
事一員後又添設河南參議一員專理近乃罷去兼管
於河南布政司分巡官以致二源淤塞水利不興請如
舊増置參議為便一濟寧州小長溝至開河驛隄上接
汶泗等河下通黒馬等溝導引泉水以濟糧運元時州
之西蓄孫村南望二湖之水設減水閘十餘座水大量
為減泄小則流入官河甚利今久失修葺日就坍塌且
每嵗山水先壊隄岸春時無水接洽夏則漫流渰没田
禾舟楫難行請如前修築一儀真至通州俱係運道而
淮揚一帶水路各有專官管理唯自直河至通州俱係
運道事多廢墜請令張家灣收甎主事督同所在軍衞
有司委官提調各淺夫老以時採取樁草每春糧運之
時遇有水淺漫流如法築置壩堰逼水歸洪庶糧運無
滯流之患上皆准議行之(明憲宗實録/)
明憲宗成化四年六月癸夘工部管洪主事郭昇奏徐
州洪勢最險自昔兩隄庳隘稍遇水漲舟行無路往来
甚艱而閘河上口一壩勢亦如之雖頻年修築亦唯取
辦一時殊非經久之策又如外洪翻船等石裏洪壩下
一灣尤為險惡屢壊行舟今欲以大石修砌兩隄其外
則錮以鐵錠其内則填以雜石而又鑿去外洪翻船惡
石用石鋪平裏洪隄岸以便来往須勸率往来中外官
員及逺近客商以給其費量倩所屬各淺夫及本洪溜
夫以供其役工部以聞詔可(明憲宗實録中洪形象川/字有三道曰  洪外洪裏)
　(洪在/徐州)
明憲宗成化五年三月丁未工部奏自通州抵天津衞
河道淤塞漕運不通宜加疏浚其自天津迤南直抵揚
州一帶河道亦有淤淺宜敇總督等官通行疏通以便
漕運從之(明憲宗實録/)
明憲宗成化六年七月庚子監察御史康驥奏請疏濬
張家灣横河口小灣套以泊運船修墊自京城抵通州
往来要路以便糧運上命俟年豐為之　壬寅工部奏
通州至武清縣蔡家口河口并隄岸被水衝開一十九
處宜起倩兵民并工修築以便漕運上從之命侍郎李
顒董其役　癸夘巡按直𨽻御史張誥奏請修築靜海
以南臨清以北一帶河口之被水衝塌者以便漕運從
之　九月已丑鎮守密雲署都指揮僉事王榮奏山水
泛溢衝塌古北口潮河白河龍王峪沿邊一帶闗城墩
寨隄壩及密雲中衞南北城垣請撥軍修繕從之　十
月已酉戸部會官議巡撫漕運等官所陳事宜一運糧
船隻凡遇淤淺之處宜行漕運衙門令各該把總都指
揮指揮等官督各管糧船旗軍及當地淺夫併力挑撈
淤沙疏通河洪使前船既過後船接續而行違者究問
(明憲宗實録/)
明憲宗成化七年正月甲申總督漕運兼巡撫淮揚等
處右副都御史陳濓奏運河一帶濟寧居中而南北分
流久不疏浚蓄水不多况兩京往来内外官多不恤國
計不俟各閘積水滿板輒欲開放以便已私而南京進
貢内臣尤甚以此走洩水利阻滯糧運今欲會同山東
巡撫守臣計工挑浚且請㫖禁約事下工部覆奏從之
　十月乙亥改南京刑部左侍郎王恕為刑部左侍郎
奉敇總理河道陞工部員外郎郭昇為郎中山東按察
司僉事陳善為副使與工部郎中陸鏞分理之時太監
韋煥等奏運河淤淺請量増昇等職專理河道事下戸
部會同吏部尚書姚夔等擬議覆奏以為太宗皇帝肇
建北京以元人海運非便命平江伯陳瑄經畧糧運河
道是以六七十年間漕運通利京儲山峙其良法美意
度越前代近年以来河道舊規日以廢弛灘沙壅塞不
加挑洗泉源漫伏不加摉滌湖泊占為田園舖舍廢為
荒落人夫虚設樹井皆枯運船遇淺動經旬日轉僱盤
剥財殫力耗及至通州雨水淫潦僦車費多出息稱貸
勞苦萬状皆以河道阻礙所致因循既久日壊一日殊
非經國利便煥所言誠為急務然自通州至儀真𤓰洲
二三千里往来修治非一二人能辦况首尾不接嵗月
不常時無統制功難責成今宜進昇郎中專理沛縣至
儀真𤓰洲一帶善副使專理山東地方見管通州河道
郎中陸鏞專理通州至徳州一帶仍簡命風力大臣一
員賜敇總理其事凡河道事宜根究本末以次修復其
舊務為久便禁侵占阻滯者仍須審度人情事勢隨其
緩急輕重以為先後他有便宜方畧可奉行者聴斟酌
之限以三年厎於成效不得虛應故事致誤國計上從
其議賜恕敇曰朕惟京師糧儲仰給東南漕運自平江
伯陳瑄經理河道之後管河者多不得人舊規日以廢
弛糧船阻淺轉輸延遲若非委任責成豈不有誤國計
今分官管理一帶河道特命爾總理其事爾宜往来巡
視嚴督各官并一帶軍衞有司人等用心整理閘壩損
壊者修之河道淤塞者浚之河泊務謹隄防泉源毋令
淺澀沿河淺舖樹井及一應河道事宜但係平江伯舊
規者一一修復不許諸人侵占阻滯凡有便宜方畧可
舉行者悉聴爾斟酌施行一應官員人等敢有違悞者
或量情懲治或具奏挐問爾仍須審度人情事勢隨其
緩急輕重以為後先毋急以擾人毋怠以廢事限以三
年務厎成績如或因循不理致誤國計責有攸歸爾其
勉之慎之　丙戌戸部尚書楊鼎工部侍郎喬毅上浚
通恵河舊道事宜先是漕運總兵官都督楊茂奏每嵗
漕運自張家灣舍舟陸運遇雨泥濘每車僱銀一兩僅
載八九石其費皆出於軍看得通州至京城四十餘里
古有通恵河故道石閘猶存永樂間曽於此河船運大
朩以此度之船亦可行先年曽奏欲於此河積水般運
又有議欲於三里河從張家灣煙墩橋以西疏挑二十
里灣泊糧船以避水患者二事俱未施行今此河道通
流其水約深二尺不勞疏挑唯用閘蓄水令運糧衞所
每船二十五隻造一剥船自備米袋挨次剥運如此則
運士得省脚費而困憊少蘇矣事下工部尚書王復同
太傅會昌侯孫繼宗吏部尚書姚夔等官議得古通恵
河道閘座設若開通修砌可以泊船可以運糧誠有益
於國計但地形水勢髙下并合用軍夫物料俱難約度
宜請㫖簡命戸工二部堂上官各一員會漕運參将袁
佑率識達水利官匠前往相度如果相應就將該用軍
夫物料修理事宜具奏會議定奪上以命鼎毅遂同參
将袁佑等親詣昌平縣元人引水去處及宛平大興通
州地方三里河各河道将行船故迹逐一踏勘及據元
史并各閘見樹碑文所載事迹稽考回奏云閘河原有
舊閘二十四座以通水道但元時水在宫牆外船得進
入城内海子灣泊今水從皇城中金水河流出難循故
道行船須用從宜改圖除元人舊引昌平東南山白浮
泉水往西逆流經過祖宗山陵恐於地理不宜及一畝
泉水經過白羊口山溝兩水衝截俱難導引外及勘得
城南三里河至張家灣運河口袤延六十餘里舊無河
源正統間因修城濠作壩蓄水兼恐雨多水溢故於正
陽橋東南低窪處開通濠口以泄其水始有三里河名
自濠口三里至八里始接渾河舊渠兩岸多人家廬舍
墳墓流向十里迤南全接舊河入張家灣白河其水深
處止有二三尺淺處一尺餘闊處僅丈餘窄處未及一
丈今若用此河行船凡河身窄狹淤淺處必用浚深開
闊凡遇人家房垣墳所必須拆毁那移且以今寛處一
丈許之水深二尺若散於五尺之寛止深四寸况春夏
天旱泉脈易乾流水更少糧船剥船俱難行使兼且沿
河隄岸髙者必須剷削低者缺者必須増築填塞又有
走沙急湍處俱要創閘派夫修挑倘水淺少又須増引
别處水来相濟若引西河之水則自河口迤西直至西
湖隄岸未免添置閘座若引草橋之水必須於大祀壇
邊一路創鑿溝渠亦恐有礙况其源又止出彰義門外
玉匠局等處馬跑等地泉亦不深逺大抵此河天旱則
淤壅淺澀雨潦則散漫衝突徒勞人力率難成功決不
可開况元人開此河曽用金口之水其勢洶湧衝没民
舍船不能行卒為廢河此乃不可行之明驗也今會勘
得玉泉龍泉及月兒栁沙等泉諸水其源皆出於西北
一帶山麓堪以導引滙於西湖見今大半流出清河若
從西湖源頭将分水青龍閘閉住引至玉泉諸水從髙
梁河量其分數一半仍從皇城金水河流出其餘從都
城外濠流轉通會流於正陽門東城濠再将泄入三里
河水閘住併流入大通橋閘河隨時開閉天旱水小則
閉閘瀦水短運剥船雨澇水大則開閘泄水放行大舟
况河道閘座見存不用増造官吏閘夫見有不須添設
臣等勘時曽將慶豐平津通流等閘下板七葉剥船已
驗可行若板下至官定水則其大船亦可通行止是閘
座河渠間有決壊淤淺處要逐加修浚較之欲創三里
河工程甚省况前元開創此河漕運七八十年公私便
宜後来廢弛今若復興則舟楫得以環城灣泊糧儲得
以近倉上納在内食糧官軍得以就近闗給通州該上
糧儲又得運来都城與夫天下百官之朝覲四方外夷
之貢獻其行李方物皆得直抵都城下卸此事舉行定
實天意暢快人心歡恱足以壯觀我聖朝京師萬萬年
太平之氣象也伏望聖明早賜裁處乞敇各該衙門會
計物料量撥官匠并在營見操官軍人等自西山玉泉
一帶并都城周圍濠塹大通橋直抵通州張家灣一路
河道分工逐一修浚如此則不惟損一時糧運之脚價
實足以垂萬世無窮之利益矣疏入命下所司　十一
月癸丑霸州知州蒋愷固安縣知縣賈貴各奏覇州城
北古有草橋界河一道上接渾河下至小直沽順流東
注於海永樂間渾河改往西南流道經固安新城雄縣
沿至霸州新河一帶水勢不順漸已淤塞累衝決為居
民患近者衝決孫家口東流入河又東抵三角淀小直
沽入海乃其故道請因其自然就下之勢修築隄岸使
順流注海免貽後患上命順天府官勘實從之(明憲宗/)
(實録/)
　王恕遷刑部右侍郎父憂服除以原官總督河道浚
　髙郵邵伯諸河修雷公上下勾城陳公四塘水閘旋
　改南京戸部左侍郎(明史稿/)
明憲宗成化八年正月已未工部奏漕運總兵官楊茂
先乞敇通州至大通橋舊河石閘以免官軍車運之費
有㫖命戸部尚書楊鼎等勘報鼎等報云自西山玉泉
并京城濠塹抵張家灣一路河道俱宜修浚已准撥官
軍九萬餘名修理矣會有災異停各項工役而修河一
事宜取㫖上命依原擬量撥官軍四萬令總兵官趙輔
郭登統領先浚京城濠塹仍以太監王順工部尚書王
復兼董其役其通州一路俟工完以聞　二月戊辰朔
鎮守永平山海總兵官東寧伯焦夀言薊州新開沽河
淤塞一千二百丈糧運不通而欲照先年奏准三年一
浚事例於順天永平二府及東勝等衞起撥軍民興工
縁今灾傷人民缺食且農事將興欲行巡按御史親詣
其城勘視酌量暫濟漕運候明年三月以後并工疏浚
庶於民力少蘇邉運亦濟從之　八月癸已修築淮安
抵儀真𤓰洲湖河隄岸衝決者一十五處(明憲宗實録/)
　是年河道侍郎王恕請治揚州至淮安湖塘造閘䃮
　引塘水接濟運河(南河全考/)
明憲宗成化九年正月辛亥巡按直𨽻御史婁謙言漕
河自通州直抵臨清多淤淺請於通州一帶各設管河
官一員及委軍衞官相兼管理疏通并令捕盗事下河
道侍郎王恕議以為當工部遂請移文吏部於順天河
間淮揚四府各添設管河通判一員通州等州各設判
官一員各該衞所俱推選㢘幹官相兼管理仍行總理
管河等官往来提督奏上上曰河道只仍舊委官管理
不必添設　已未總督漕運平江伯陳銳奏儀真𤓰洲
運河原無水源全賴揚州雷公陳公二塘及髙郵寶應
邵伯等湖積水接濟清河迤北至徐吕二洪則藉河南
黄河鳳池口金龍口沁河等處諸水濟寧南北閘河則
賴徂徕沂泗泰山曲阜等處諸泉源并昭陽南旺孫村
等湖水近所司視為泛常不為疏浚修築是致水利不
通糧運有阻揆厥所由盖因通州至儀真相離二三千
里往来巡視非一二人力所能辦宜酌量逺近自通州
至徳州責令郎中陸鏞專理自徳州至濟寧則責之副
使陳善自沛縣至儀真則責之郎中郭昇仍敇大臣一
員總督其事庶事體歸一而工力可成工部議以為宜
從之　三月丙申總河侍郎王恕言淮安南抵儀真𤓰
洲湖河隄岸被水衝決者一十五處其餘坍塌者二百
餘里及儀真三壩衝倒修理物料俱揚州出辦今連年
灾傷民力不給欲於池州安慶二府支取遺甎并南京
龍江瓦屑壩二竹朩局所抽分支作樁朩令南京兵部
馬快船運送事下工部請行南京工部查勘定奪從之
(明憲宗實録/)
　李恭敏公鐩湯隂人成化壬辰進士為都水司主事
　管河臨清改作板閘(郭朴撰工部/尚書李公傳)改刑部郎中從侍
　郎何喬新賑荒山西開麗澤渠以灌田進鴻臚少卿
　(明史稿/)
明憲宗成化十年八月辛亥戸部會官議覆漕運巡撫
等官所言事宜一睢寧縣所管運河北自徐州南至宿
遷二百餘里水多淺澀宜添設管理河道官一員其通
州儀真一帶管河官止令專理河道不許别有差委一
江浦縣地方北城圩舊有古溝河一道北通滁河其浦
子口城東亦有黒水泉古溝一道南入大江兩溝之間
中有岡隴截斷若因其舊蹟去其岡隴開成河道旱則
可引江潮以資灌溉潦則可殺水勢宜行令巡視屯田
御史督同應天府及浦子口横海等五衞軍民開通務
責成效疏入從之(明憲宗實録/)
明憲宗成化十一年八月辛已命浚舊通惠河敇平江
伯陳銳右副都御史李裕戸部左侍郎翁世資工部左
侍郎王詔督漕卒疏浚先是銳等奏通州至京舊有運
河一道廢閘尚存但年久淤塞損壊欲照尚書楊鼎奏
准事理就借漕卒用工疏浚閉閘積水以運糧儲至是
特令銳等會議提督漕卒自下流為始疏浚壅塞修閘
造船合用糧料匠作於各司取用務求成功仍委附近
公差御史察其不聴約束者以聞　九月已酉巡撫山
東左僉都御史牟俸奏山東舊有小清河上接濟南趵
突等泉下通樂安沿海髙家港等鹽塲大清河上接東
平坎河等泉下通濱州海豐利津富國等鹽塲後因淤
塞衝決舟楫不通民苦般剥兼雨水渰没其患尤甚近
勸農參政唐澞為之修浚造閘水利始通繼今非得人
提督恐久而或廢乞令澞兼治水利後繼任者亦如之
詔可　十月癸未増設工部管理河道官一員漕運總
兵官平江伯陳銳等奏比奉詔疏浚通州至京河道工
將就緒請設官理之并提督青龍等橋廣源等閘及西
山一帶泉源時工部郎中陸鏞丁憂服闋因以命之
十二月辛夘置儀真縣河港三閘先是工部郎中郭昇
奏江南進貢糧運等船至儀真壩雖夏月潮盛亦須人
力絞輓方能達河少有錯失船即損壊而裏河壩岸恐
為潮水衝決多開缺口以殺其勢水退復修為費甚大
儀真縣羅泗橋舊有通江河港上至裏河幾四里許潮
大之時内外水勢相等此港可置三閘潮来先啓臨江
閘使船隨潮而進俟潮既平乃啓中二閘放之如此不
惟往来舟船利便而裏河水勢亦即疏洩不待決口重
費也詔可之昇會督漕都御史李裕勘議修完而儀真
店戸惡其奪已利賄囑所司假以走洩水利閉之至是
昇復條陳開閘之利不開之患工部覆奏以昇言誠有
益經久之策宜允所請從之(明憲宗實録/)
明憲宗成化十二年二月已丑工部言永平府暨通州
等衞各奏原派疏浚通恵河并直沽新開沽人夫地方
多有逺近欲得彼此相易為便會保定等縣亦言各縣
河岸衝決數多有妨耕種乞存留原派協濟通恵河人
夫以便修築而本部委官徐九思等亦各言盧溝橋及
直沽天津迤北南營耍兒渡口一帶河道衝決淤塞有
妨漕運比之通恵河尤急宜如所奏准其存留移易其
直沽蘆溝一帶河岸道路亦宜酌量緩急暫撥通恵河
人夫用工唯耍兒等渡則照原定人夫不必更動為便
從之　五月壬戌漕運總兵官平江伯陳銳等奏邇者
修造通恵河閘成欲將山東泉源河道并通州等處水
闗閘座與永通橋圈俱量為疏浚修改以便漕運上從
其議下所司知之　六月丁亥浚通恵河成自都城東
大通橋至張家灣渾河口六十里興卒七千人費城磚
二十萬石灰一百五十萬斤閘板樁朩四萬餘􁪪鐵桐
油各數萬計浚泉三増閘四凡十月而畢漕舟稍通都
人聚觀増平江伯陳銳禄米嵗二百石賞侍郎翁世資
王詔綵緞表裏銳又為浚河官乞恩乃命邳州衞指揮
僉事單鏞髙郵州判官林烈等十員俱陞署職一級其
餘職役匠卒皆賜綵緞絹布有差是河之源在元時引
昌平縣之三泉俱不深廣今三泉俱有故難引獨引西
湖一泉又僅分其半而河制窄狹漕舟首尾相銜至者
僅數十艘而已無停泊之處又沙水易淤雨則漲淤旱
則淺沍不踰二載而淺澀如舊舟不復通然銳之所増
禄米猶嵗給不絶識者愧之　丙申陞山東兖州府通
判陳翼為順天府通判專理通州以上河道并西山一
帶泉源漕運總兵官平江伯陳銳等言翼長於治水嘗
疏濟寧州永通河改修耐牢坡等閘具有成績故有是
命　七月丙午總漕李裕等奏新開揚州白塔河潮水
往来恐久而淤淺宜下所司與𤓰洲儀真諸河皆三年
一浚又言江南孟瀆河亦多淤淺乞下巡撫巡按等官
勘驗疏浚以便漕運工部覆奏從之　甲寅増設直𨽻
江都縣留潮通江二閘　九月丙辰漕運總兵官平江
伯陳銳奏通恵河雖已通行然其間猶有未畢工者欲
再疏浚使加深闊擬摘江北運糧衞所軍約一萬名委
都指揮等官督管於明年二月興工乞官給以廩給口
糧食鹽從之(明憲宗實録/)
　
　
　
　
　
　
　
　
　
　
　
　行水金鑑巻一百十
欽定四庫全書
　行水金鑑巻一百十一
　　　　　　　　　　江南按察使傅澤洪撰
　　運河水
明憲宗成化十三年七月戊子管理河道工部郎中楊
恭奏六月以來久雨水溢運河東西兩岸衝決甚多有
妨糧運乞撥京營官軍修築仍命文武大臣董之庶克
濟事章下工部議宜移文都督同知陳逵同楊恭於通
州直𨽻天津等衛附近處所量起軍餘三千名順天府
沿河州縣起民夫一千名相兼隄淺人夫并工修築以
便漕運并行户部每名給與行糧仍令董工官盡心提
督務在堅厚以圖經久從之(明憲宗實錄/)
　李裕成化中進右副都御史總督漕運兼巡撫江北
　諸府浚白塔孟瀆二河以便漕張秋南旺及淮安西
　湖舊編朩捍衝激勞費無已裕與郎中楊恭等謀易
　以石遂為永利(明史稿/)
明憲宗成化十四年二月丙午管河郎中楊恭奏兖州
汶上縣直抵濟寧運河隄岸衝決一百一十里今欲葺
理每夫一名乞月支口糧三斗從之　三月辛夘太監
汪直言髙郵邵伯寳應白馬四湖每遇西北風作則糧
運官民等船多被隄石樁朩衝破漂没宜築重隄於隄
之東積水行舟以避風浪工部議合行漕運總兵巡撫
等官相度增築從之(明憲宗實錄/)
明憲宗成化十五年九月壬申詔修南京内外河道先
是南京監察御史何舜賓奏南京城内外河道淤淺宜
發丁夫疏浚下南京工部曁守備等官按視以為宜如
所奏其工力於京民丁多而家富者量役之及浙江蘇
松等府大戸運糧至京亦令量助仍令舜賓等管理聼
其設法以補不給從之　十月壬子陞工部郎中楊恭
為通政司右通政仍管河道恭管理北河直抵濟寧一
帶河道六年考滿漕運總兵等官奏保陞職仍舊任事
吏部議擬通政司叅議詔曰恭旣管河勤能准陞右通
政恭在河道承奉太監汪直故有不次之擢也(明憲宗/實錄)
(恭於二十三年以京/察聞住亦見實錄)
明憲宗成化十六年九月(闕/)　戸部會官議漕運及巡
撫等官所陳事宜一大名府元城縣小灘官軍兌糧河
道淤淺宜於元城館陶二縣増置主簿一員職專疏濬
　是年甃吕梁洪二石堤長七十餘丈築石壩一百六
　十五丈復於壩西築隄二十餘丈吕梁洪在徐州東
　南六十里有上下二洪相距七里亦運道要害(南河/全考)
　(自二洪在萬厯三十四年以前最為險要/  李化龍開泇河而二洪不為運路矣)
明憲宗成化十七年五月庚辰南京工部員外郎吳珵
言近御史何舜賓建議乞疏濬南京河道以便糧運今
天時亢旱人心靡寧乞暫為停止以蘇民困事下工部
覆奏請如珵言候豐年再陳區處上曰河實淤淺宜在
疏濬惟慎擇官董之不必止也(明憲宗實錄/)
　成化十七年既塞河南決口又自揚州鑿河四十里
　以泄積潦蠲災賑饑伐材為屋以居流民比還民遮
　道留之(王鏊撰兵部尚書薛公神道碑/  公名逺以工部侍郎治河)
明憲宗成化十八年二月己未工部以管河右通政楊
恭巡河監察御史趙英會勘漕運總兵官陳鋭所奏欲
於臨清縣南三里開通月河分減水勢誠為利便但言
東平州戴村修砌減水石堰欲行山東科派夫料而歳
荒不能給宜於鋭原借本部修路銀内支用或人力不
足於附近無灾縣分取之庶事易集而民不勞從之
秋八月久雨衛漳滹沱等河漲溢運河口岸多決自清
平縣至天津衛凡八十六處大蒙等村屯凡九處(明憲/)
(宗實錄/)
明憲宗成化十九年九月丁巳戸部會官議奏漕運巡
撫等官所上事宜一武陟等縣沁河其源出太行山下
流接徐州運河舊各縣無管河官巡視修理遇夏秋水
泛堤岸多被衝決請於武陟新鄉獲嘉原武陽武封丘
祥符等縣各增設主簿一員専巡河道如議(明憲宗實/)
(錄/)
明憲宗成化二十年十月丁巳停總理河道通政司右
通政楊恭俸三月以漕河淺澀運船多過期不至為戸
部所叅奏也　十二月戊午吏部尚書兼華蓋殿大學
士萬安等言我朝建都於北上下供用多取給江南然
必藉船運而後可達京師是運道水利所係甚重如河
南懐慶府地方築隄障沁水以濟徐吕二洪及邳州宿
遷桃源運道山東兖州等處導引汶泗洸河諸泉以濟
濟寧上下運道今沁水衝決隄岸流入黄河汶泗洸諸
泉歳久不浚亦多壅塞以致河身淺澀糧運稽遲及四
方進貢方物等船不便往來雖工部亦嘗奏行兩地巡
撫巡按管河官員督工修理但恐仍前泛視來歳運道
不得水利接濟所誤非輕請敇工部重臣一員選領諳
練屬員一員詣彼會撫按督有司一一踏勘衝決壅塞
之處修築疏浚上是之命工部侍郎杜謙率其屬郎中
蕭冕員外郎李濬往董其事因敕謙曰朕唯國家公私
物用取給江南而運道水利闗係甚重近年以來河水
淤淺加以天旱沁水決入黄河汶泗洸諸泉又多壅塞
以致水利不通有妨漕運特命爾謙自通州臨清直抵
淮揚一帶會同山東河南巡撫巡按督責三司府衛官
并管河管泉官員逐一踏勘凡係蓄水接濟運河堤岸
何處衝決所當修築泉源何處壅塞所當疏浚及㑹計
合用工作朩料預為措辦待明年凍開相度事勢緩急
工程小大起集軍民趂時修理務俾水利通行舟楫無
阻斯為有益此誠國家大計凡事有相闗及敕内該載
不盡者聼爾計議便宜而行文武官敢有怠慢誤事者
輕則量情責罰重則文職五品以下徑自執送問刑衙
門問理四品以上并方面軍職叅奏執問各巡撫巡按
有不用心者亦具實來聞(明憲宗實錄/)
明憲宗成化二十一年正月庚戌詔修河夫月給米人
三斗時遣工部左侍郎杜謙自通州抵淮揚督修謙以
所在民饑請量給官廩戸部議如其言從之　七月辛
未工部左侍郎杜謙奏奉敕修浚河南山東等處運道
沁衛二水已經相度緩急修浚頗有次第臣今竊究其
弊縁無大臣總理雖有管河官員多為親臨上司改委
顧彼失此不得專於職務乞如侍郎王恕總理河道事
例増設工部侍郎一員其沁衛二河河水經涉地逺遇
有旱澇人夫浚治無官管攝乞如山東泉源事例増設
主事一員及臨清以北至徳州俱無管河官乞依臨清
以南事例增設管河判官主簿一員本部議覆上曰侍
郎不必増設餘如所議(明憲宗實錄/)
　杜謙字益之昌黎人景泰甲戌進士授工部主事即
　涖徐吕二洪洪當運道中迅流立石齰如齒列盤渦
　盪潨舟稍失制則人與貨俱没公至相其地勢詢其
　水患稍加平治舟賴以濟歳適歉山東淮北流離飢
　餓之民叢集兩岸隨舟上下號呼乞食公設法勸率
　得米為淖糜以食之全活甚衆後佐工部時漕河淤
　塞糧道不繼衆議舉公往任修浚之事公自通州循
　河流以抵淮揚相地勢去淤塞導源泉修閘壩漕河
　復通竣事復命上嘉之有交綺楮幣之賜(杜公墓誌/)
　成化壬辰鋭鎮淮揚挂漕運印已亥於淮河壩改石
　閘修造移風清江福興四閘包砌塘岸疏通泉源辛
　丑仍於濟寧分水龍王廟自南距北可十里各置一
　閘以節蓄水利總漕事十四年河道之修築轉漕之
　利弊政事之得失前後建百有餘章廿一年乙巳改
　管南京中府事(陳鎬平江伯陳銳傳/)
明憲宗成化廿三年二月庚辰工部奏直沽迤東海口
新開沽河道例應三年一浚宜遣官并行巡撫都御史
李田等如例起夫六千給以口糧并工疏浚從之(明憲/)
(宗實錄/)
　明成化間開濟寧西湖自耐牢坡至塌塲口長九十
　里汶水入焉改耐牢坡閘名永通(北河讀記/)
　成化間有議疏天津水運至宣大省兵餉主事楊讃
　相度地有游沙不可濬水勢相懸有至二百丈又多
　天險人力難施遂止(朱國楨湧幢小品/)
明孝宗𢎞治元年二月辛亥修儀真瓜洲二處壩下河
口及淮安府福興閘　八月丁巳南京守備太監蔣琮
奏揚州儀真地方羅泗橋舊有通江港可開閘放船成
化間巡河工部郎中郭㫒奏濬通河面置二閘潮滿則
開潮退則閉船隻經過無復盤費損傷之患時有奸豪
侵占牽路於沿河水次起蓋浮舖為買賣者恐斯閘一
開必致折改往往以河水易洩為辭欲隳其成昇因力
辨浮議條陳五利冀以行之久逺而司漕運者悮聼奸
詞擅行築塞致令往來船隻仍前受害近壩居民謂為
得計就於臨河牽路起蓋文天祥祠宇欲使後來不敢
輕易改拆而守備指揮亦於閘上擅自蓋亭索取財物
乞依前修濬開放及將奸豪侵占牽路所蓋舖屋祠宇
但為折改則奸弊可革便利可興工部覆奏命巡撫官
會同總兵官從公勘議以聞(明孝宗實錄/)
明孝宗𢎞治二年四月丙午修滹沱河白馬口及近城
隄共三千九百餘丈(明孝宗實録/)
　𢎞治二年河失故道泛及汴堤巡撫大臣具疏奏聞
　事下工部集議舉可以治水者令刑部左侍郎白公
　昂居南京兵部僉以其名對詔可乃改公戸部遣人
　特敕賜之以行公受命乃言河患甚急非臣一人所
　能獨治唯郎中婁性為臣屬官其才可任詔亦可於
　是婁君往受公謀畫以河舊自歸徳府之飲馬池東
　入雎水經宿州靈璧至宿遷小河口入泗唯雎淺隘
　不能受故其勢瀰漫横溢并及永城夏邑蕭縣碭山
　睢寧等處其治之無緩婁君以為然乃協謀於巡按
　憲臣命鳯陽知府章銳相其便宜以興工役而推官
　李渭宿州知州萬本分行治之自宿遷而上至歸徳
　而止並加疏浚使淺者以深隘者以闊其旁民居田
　畞悉築堤以䕶其崇一丈又於符離橋南鑿月河一
　道長五百丈闊十丈深二丈五尺沿河置減水閘七
　及浚渠一皆為防河計也凡役工夫三萬人經始於
　三年之夏五月至秋八月而畢(宿州志/)
　吴瑞字徳徵成化乙未進士𢎞治已酉厯工部郎中
　治濟寧以南河道值久旱舟膠不前公知之兼程抵
　任相宜從事鑿新河浚舊河增壩閘時蓄洩水通而
　舟前軍民稱便髙郵甓社湖風濤覆舟舟人多溺死
　公度傍湖田鑿複河延袤四十里遇風舟由複河可
　免覆溺功成而田賦額存民患之同事者議撥荒田
　補賦公以為非便上疏乞蠲除下戸部議卒如公疏
　至今利賴辛亥以疾乞歸(黄雲撰吴郎中墓志/)
明孝宗𢎞治三年二月辛夘疏浚直沽迤東海口并新
開沽一帶河道　十一月癸未侍郎白昻奏處置河道
事宜乞令揚州府管河通判常居瓜洲總管閘壩不許
回府營幹他事南北直隸山東府州縣管河官令其沿
河居住管理河道不許别有差委其兖州府通判則令
常居南旺分水地方專管撈淺并提調各閘若山東布
政司勸農叅政則令兼管河道修理疏濬事下兵部覆
奏從之(明孝宗實錄/)
　白公昻見髙郵之甓社湖風浪時作多覆舟或舟觸
　岸輒壞議即其東開複河以避其患河成舟安行無
　險名其河曰康濟人思公惠别名白公堤(吴寛白公/)
　(傳/)
　白公昻視運道自山東抵揚州議所以濬治時監察
　御史孫君衍工部郎中呉君瑞董河事與巡撫右副
　都御史李公鼎漕帥署都督僉事都公勝署都指揮
　同知郭君鋐合議髙郵州運道九十里入新開河湖
　東直南北為隄舟行其下自國初以來障以樁朩固
　以磚石決而復修者不知其㡬其西北則與七里張
　良甓社石臼平阿諸湖通縈迴數百里每西風大作
　波濤洶湧舟與沿隄故樁石遇輒壞多沈溺前此董
　河事者嘗議修湖東鑿複河以避風濤便往來不果
　行今欲舉運河便利宜莫先於此者白公議運遂相
　地興工開鑿起州北三里之杭家嘴至張家溝而止
　長竟湖廣十丈深一丈有奇而兩岸皆壅土為隄樁
　朩磚石之固如河岸首尾有閘與湖通岸之東又為
　閘四涵洞一每湖水盛時使從減殺焉以三年三月
　始事凡四閲月而成自是舟經髙郵者人獲康濟白
　因采衆議聞之上名曰康濟河(劉健髙郵州新開康/)
　(濟河記畧/)
　四年漕運總兵官都勝請濬揚州揚子橋灣頭河道
　發丁夫萬餘渠中掘得都巡檢漢壽亭侯都統制觀
　察使印四顆(南河全考/)
明孝宗𢎞治五年六月已未南京戸科給事中羅鑒等
應詔言五事一理漕河金溝淺之阻宜於大河西岸開
河避之南旺湖之阻宜於孫村西岸開河避之　八月
丙寅惜薪司左司副何鼎奏通州倉貯糧一時權宜初
非經久軍士不便於闗支警急不便於防守請於都城
隙地增置倉厫移通州倉糧於其中且請修濬大通橋
以東石閘河道令漕舟直至橋下以省轉輓之勞戸部
會議以為京倉之建固善但時詘未可舉贏河閘之說
果便然後施行從之　九月已巳朔直隸鳳陽府知府
章銳應詔言六事一謹河防沛縣迤北臨清迤南閘座
多被附近無籍小人作弊有於始建之時通同匠作將
閘厎髙起致水搏激又有陽雖閉蓄陰實泄放乞敕各
處管河郎中御史等官治下所司知之(明孝宗實錄/)
　李景繁字邦泰儀封人成化五年進士厯都水郎中
　管漕河時漕塞自儀真入淮凡三百里舟膠不行有
　詔命都御史暨郎中治景繁獨任之募夫八萬人初
　濬邵伯湖揚子橋三汊河廣皆六丈次濬廣陵驛東
　廣倍於三汊次濬樸樹灣廣三倍於初次濬儀真瓜
　洲二壩廣倍於樸樹者三深於舊者各五景繁行瓜
　洲隄上見東南多沮洳區問土人此何所也曰江潮
　之滙也景繁導之自古劄港劉家灣入漕渠曰今漕
　渠非得巨流濟之舟終不可行如值江潮時開壩閘
　恣江北走已即塞之天復大雨漕事成矣土人曰河
　亢而江下非壩障之則河水悉倒流入江漕渠益淺
　都御史而下咸謂李䇿非善景繁曰江水故平潮至
　則悍激耳潮退水亦易制也遂下令有司具土曁石
　潮至大決壩閘江水奔漕水聲洶洶如雷景繁乃塞
　壩閲數日會大雨漕渠水瀰瀰襄岸舟乃大行河經
　徐州盪州將嚙居人震恐景繁又作石堤河不能為
　害𢎞治六年遷山西右叅議理儲轉四川右叅政致
　仕(朱睦㮮山西叅政李公傳/)
明孝宗𢎞治六年十月戊辰巡撫河南都御史徐恪奏
言河南府有伊洛二渠彰徳府有髙平萬金二渠懐慶
府有廣濟渠及方口堰許州有棗祗河渠南陽府有召
公等渠汝寧府有桃陂等堰其他故渠廢堰在在有之
濬治之功灌漑之利故老相𫝊舊志所載不可誣也雖
行分守等官疏導然事非專委難以責成請敇布政司
撫民參政朱瑄專領其事從之賜瑄敕曰邇者官奏河
南郡縣踰時不雨輒赤地相望流移載道水利一事所
當預圖其河南等府伊洛等渠歳乆湮蕪多被王府屯
營侵塞及勢要之家占作碾磨雖已行令分守分巡官
提督修舉然不責攸歸未免顧此失彼且更代不一難
以責成以爾素有才謀不避艱險可委專理爾其親詣
前項渠堰再行酌量時宜以次興舉合用朩石等料於
各該田多有力之家從公勸諭或别為措置量起所在
附近軍民人夫相兼整理選委的當官員人等提調務
臻實效無事虛文原置閘處仍舊置立以時啟閉仍將
得利之家地土頃畆遂一勘明籍記在官遇旱則官為
斟酌驗畝分水以杜紛争以後堙塞就令得利軍民併
工開濬有潰決之處亦就培築隄防務圖經久其豪强
軍民敢有仍前截水安置碾磨占作稻田者依律究問
故敇　甲申增設工部主事一員管理沽頭上中下三
閘先是大理寺左少卿屠勲言沽頭水勢最為易涸從
來嘗設主事管理人以為便近因革去往來有勢力者
不時啟閉民船動淹旬月乞敕工部移文管河郎中常
川在彼管理工部覆奏以為管河郎中自濟寧以至儀
真所經地方千有餘里若坐守一方不免顧此失彼宜
仍設主事一員專理從之(明孝宗實錄/)
　𢎞治癸丑河決張秋甲寅六月公奉敕往治之加太
　子太保乙夘回京加太保兼太子太傅(陳鎬平江伯/)
　(陳鋭傳/)
明孝宗𢎞治七年三月壬子工部言頃河決張秋命右
副都御史劉大夏往治之今聞河防修築未完自臨清
至沛縣運河俱淤淺而管河郎中陳綺方在彼督役恐
不能周厯諸地本部欲遣屬官有幹局者往會大夏計
處以相其成遇淤淺之所則多方疏濬事畢而還從之
(五月即命内官太監李興平江/伯陳鋭同來治河語在河水)七月乙丑髙郵康濟河
成初南京兵部左侍郎白昻奏凡髙郵湖行船最忌西
北風往來舟楫多致覆溺若於磚塘内開複河一道引
水行舟可免風濤之患於是巡河監察御史孫衍管河
郎中呉瑞因共挑濬并置閘堰築隄岸以利牽挽往來
稱便焉(康濟河於三年告成見前劉健記而實/錄紀於七年蓋至是始得開於上也)十月戊
寅副使楊茂元奏山東連年荒旱今歳積雨為災兼修
塞張秋決河供給不貲差科繁數請取回鎮守臨清右
監丞李全别用兵部覆奏謂臨清鎮守官嘗取回别用
一旦復設中外駭訝宜從茂元所請凡在臨清内外供
給亦請悉從節省上曰臨清地方亦須用人鎮守李全
不必取回餘如議行之
十二月壬申陞山東布政司左參政張縉為通政司右
通政提調沙河至徳州河道太監李興等言縉修河有
功今決河已塞仍須令管理河道因以命之(明孝宗實/)
(錄/)
　張縉為山東參政𢎞治癸丑河決張秋上命平江伯
　陳銳都御史劉大夏治之百需悉委調度甲寅功成
　遂陞其秩為通政司右通政屬之行河時衝決之餘
　溝防不治縉相其緩急以漸修浚無所遺又於決口
　之東甃石岸數里以圖勿壞又新築南旺東堤樹桞
　其上每歳夏秋水溢輓卒得分行無阻至今便之(雷/)
　(禮户部尚書張縉傳/)
明孝宗𢎞治八年十月丙寅内官監太監李興平江伯
陳鋭都御史劉大夏奏河防糧運六事一謂漕河水利
全藉山東諸泉每年夏秋瀦蓄南旺等湖至旱乾時以
濟糧舟近豪强軍民或決堤泄水以圖栽蒔或阻遏泉
源以資灌溉乞照先年侍郎白昻奏行事例禁治一謂
南北運河止是汶水分流接濟春夏旱乾水源微細必
藉各閘積水以時啟閉庶可行船往往官員隨到隨開
以致糧運阻滯乞申明列聖詔旨嚴加榜示一謂管河
官員責任太輕事多掣肘乞敇河南管河副史張鼐大
多府帶管隄防參政李瓚俱照管河管屯官事例常川
巡視聼其便宜行事巡撫等衙門不得有所阻撓一謂
安平鎮黄陵岡荆隆口及新築于家店以下隄防俱用
人守視水涸則積土備用水漲則防䕶修築若有重大
工程臨時調附近丁夫協同修理一謂大名府所築長
隄必須逓年增修庶保經久乞行參政李瓉以所屬隄
北人戸編定班次毎年農隙之時調發若干增修一月
疎放隄北軍屯與寄居人戸亦一體從輕編定輪流調
發庶免起夫科擾之弊一謂濟寧迤北南旺開河戴家
廟一帶比之他處最要而安平鎮池方土脈疎薄新築
決口尤須提調官員不時檢㸃今自濟寧直抵通州相
去一千八百餘里而天津北上逆水尤難若止責與一
人提調恐致誤事乞敕該部依臣等前奏仍分其地為
三南北各設工部郎中一員中間増設通政一員提調
下工部覆奏俱從之(明孝宗實錄/)
　喬縉字廷儀洛陽人成化八年進士為都水司主事
　督理山東泉源初漕由魚臺至臨清行洸汶沂泗四
　水其地復有泉百七十餘道㑹於四水而分流於漕
　渠為閘凡三十有六設守津吏以時啟閉為淺二百
　二十各有津老以時疏治然歳逺法弛諸泉湮塞或
　為豪宦侵匿漕運屢屢告艱縉行郡得堙塞泉四百
　有奇侵匿泉二百有奇合六百餘泉會於四水漕運
　大濟工部以績奏改兵部職方厯四川參議(朱睦㮮/)
　(作喬公傳/)
　
　
　
　
　
　
　
　
　
　
　
　
　
　行水金鑑巻一百十一
欽定四庫全書
　行水金鑑巻一百十二
　　　　　　　　　　江南按察使傅澤洪撰
　　運河水
明孝宗𢎞治九年四月庚子巡按直隸監察御史鄧璋
言髙郵湖為運河喉襟之地而自杭家閘迄於張家鎮
凡三十餘里其隄面故甎為風濤所囓屢修輒壞勞費
無算宜易以石庶㡬可久而新修康濟河西岸亦須預
為甃築以免衝決之虞河之北閘仍宜北遷五里許庶
舟行可以盡避湖面之險事下工部請如所擬以淮揚
廬鳯等府贖罪米價并兩淮運使餘鹽價銀一萬八千
兩為買石之價工匠日食則移文儀真淮安批驗鹽引
所并淮揚鈔闗勸借商船米給之事畢即止上從之仍
諭令甃築期於堅固經久不得虚費物力(明孝宗實錄/)
明孝宗𢎞治十年十月丙戌總督漕運都御史李蕙請
於瓜洲新壩至倉壩一壩至四壩港口儀真鑰匙河及
歇馬亭各建一閘以便糧運工部覆奏謂二壩邊臨大
江潮長則壩低水髙固易於車放潮落則壩髙水低殊
不為便莫若於江口總港内各建一閘潮平之時下板
蓄水令與壩相平為便從之(明孝宗實錄/)
明孝宗𢎞治十二年七月甲子刑科右給事中周旋言
六事一通運道南旺湖上游舊有湖數里足以蓄水今
其隄岸淤漲又為豪右所據蓄水無地湖流乾涸有阻
糧運乞遣官查勘開濬下所司知之　九月戊午工部
覆奏刑科給事中周旋所言疏濬南旺湖事謂管河右
通政張縉留心水利亦已得人若又差官不免掣肘宜
令縉自行處置修濬為便從之　十月壬子巡按直隸
監察御史史戴徳奏修築泰州運河隄岸三千二百一
十二丈請令所司給役夫工僱之直從之(明孝宗實錄/)
明孝宗𢎞治十三年三月乙丑四川平茶峒長官司吏
目許澣陳四事一通剥運以蘇漕卒之罷都城西山之
水流注通州白河向年浚之通漕運糧船至大通橋矣
但以河狹岸峻沙土易壅不能久耳設欲浚掘深廣恐
犯拘忌今擬止於河身仍舊惟於舊閘壩上及張灣河
口量增壩堰畧髙數尺引水貯滿其旁各為減閘以洩
潦漲每壩之上置造剥船如浙江市河船式每遇糧船
到壩以之逓送每壩倒換無間陰晴民間有能造船裝
載者亦聽其便仍於大通橋南一帶創造搨房暫上堆
停旋令小車驢驘運入各倉收納甚為利便竊計車運
工價若遇泥濘時毎運一石約銀一錢以剥船運之毎
船貯米一百餘石每石止錢㡬文較之車價奚止倍蓰
乞敕該部講議舟車利便定為經久之規以濟民用下
其奏於所司(明孝宗實錄/)
　𢎞治庚申髙郵諸湖堤久且壊總督漕運張公敷華
　為深溝數道以緩湖水寳應地多平陊公趣令築隄
　隄成而水至(李東陽撰都察院左都御史簡肅張公/神道碑  公名敷華字公實安福人天)
　(順甲申/進上)
明孝宗𢎞治十四年正月辛未巡撫直隸蘇松等處都
察院都御史彭禮等奏鎮江府所屬運河南抵奔牛壩
北至新港壩先因河道淺狹運船俱從孟瀆河大江經
行徑抵瓜洲逓年起夫四千往瓜洲壩挑淺近年運河
旣通亦用夫疏濬又往瓜洲挑淺民實勞於重役乞令
本府人夫止於本處挑濬其瓜洲壩一帶運河令江北
揚州府屬并附近州縣人夫撈淺庶民無重役之勞事
下工部請行總督漕運都御史張敷華議處以聞從之
　二月乙未停革蘇松常鎮四府導河夫役初管河工
主事姚文灝奏於四府每歳均徭外令民納僱役銀以
備治水之用謂之導河夫其後官吏因之侵刻民甚病
之至是巡撫都御史彭禮以為言命革之　三月辛未
修築安平鎮瀕河隄岸從管河通政韓鼎奏也(明孝宗/)
(實錄/)
　髙貫字曾唯江陰人𢎞治已未進士辛酉為都水主
　事分治三沽諸閘多所興革其大者釐正蕭碭豐沛
　歳役夫修昭陽湖隄匯泉以濟漕涸又修沽頭南北
　堤為横流蔽民田獲利流移復歸往來怙勢者聞風
　歛戢隱然為河渠重者三年改户部(邵寳撰按察司/)
　(副使髙君墓志/)
明孝宗𢎞治十六年正月戊寅工部管理河道郎中商
良輔以直隸河間天津等處堤岸水衝決者一百四十
一處請量撥人夫用本府原收折色樁草料銀兩支買
物料并工修築從之　八月壬戍修通州至儀真一帶
河道　十二月辛酉巡撫山東都御史徐源奏漕河地
勢濟寧最髙必引受汶泗上源以為接濟然上源要處
莫如洸河其口在寧陽縣堽城石瀨之上元時於此治
閘作堰遏水入河我朝因之至成化間以土堰歳費樁
草丁夫乃易以石以為一勞永逸殊不知元漕副馬之
貞勒言於石以戒後人切勿妄興石壩以遺大患蓋土
堰之利水小則堨水入洸水大則嚴閉閘口以防壅沙
聼水徑自壊堰西流故雖歳一勞民而洸河自通自石
堰一成水遂横逆石堰既壊民田亦衝洸河沙塞雖有
閘門壓不能啟汶水不復入洸河之貞之言至是愈驗
乞簡命大臣一員經畫拆毁石堰移於上源仍作土堰
以復舊規及將洸河壅沙自洸口至濟寧百三十里分
工挑濬堽城迤西春城口子衝決堤岸併工修築事下
工部會廷臣議以為難行上令更議工部言本部主事
張文淵亦言堽城石壩為漕運之害欲將壩閘革去使
汶水由分水河口接濟南旺一帶河道宜併行勘處上
曰運河重事即差堂上官一員往巡撫并管河等官從
公勘議奏聞處置於是工部右侍郎李鐩奉命以行(明/)
(孝宗實錄/)
明孝宗𢎞治十七年二月乙未工部覆奏禮科右給事
中王縝等所言河道事謂河道艱澀有妨糧運不但請
河等處而自通州至儀真一帶運河隄岸亦恐淤決請
令漕運管河等官各督所屬修濬從之　閏四月庚午
工部右侍郎李鐩會巡撫山東都御史徐源及管理河
道等官勘報源所奏寧陽縣閘壩謂堽城石壩湫口七
處水小則從各口順流水大則從壩上漫出一可以阻
塌淤沙不為南旺湖之害一可以減殺水勢不慮戴村
壩之衝難以拆毁但今三十餘年約損三分之一合趂
時修補其近壩上下積沙宜令挑撈舊堽城壩稍東有
元時舊閘一座比因濟寧迤北不通漕道故置閘壩開
濬洸河引水直入濟寧南流接濟徐吕二處運河東平
州戴村社地方汶水入海故道永樂間始横築一壩以
遏汶水盡入南旺湖龍王廟前分流南接濟寧北達臨
清漕河遂通今據分水龍王廟前起至濟寧天井閘通
計九十里水共髙三丈有奇縁水性就下若將洸河濬
深則汶水盡出濟寧南流徐吕恐濟寧迤北直至臨清
四百餘里仍復乾涸必梗漕運又洸河上截自舊堽城
壩口起至桞泉共九十餘里廢棄年久無益運河不必
挑濬自桞泉起至濟寜係汶泗諸水會流之處内四十
餘里淤塞者半應合疏通導引二水專接濟寧迤南運
河又春城口子外障汶水内防民田委是低薄走泄水
利渰没禾苖并戴村壩一道俱係緊闗去處應合修築
乞將堽城戴村二壩令管泉主事歐陽瓊參政冒政春
城口子令參政崔巖洸河令僉事袁經分地督理仍聼
徐源親臨閱視章上工部覆奏請令徐源并管河通政
韓鼎及管泉主事歐陽瓊右叅政冒政管理修浚從之
　十月壬申總督漕運都御史張縉奏揚州淮安一帶
運河七月以後雨水不通至今乾淺恐深冬無雪來年
運船必至阻礙乞令所司疏濬及將清江口築塞淮安
府仁信等壩修完以蓄水利命所司知之　十一月乙
已都察院右副都御史王泝卒沂字希曾武進人成化
十一年進士𢎞治十四年巡撫眞定等府時滹沱河水
溢壞民田廬奏請築隄捍之三疏乞休不允卒官　十
二月癸未工部覆議漕運巡撫等官會議事一復漕河
以通糧運浙江蘇松等處運糧船隻俱由夏港口并孟
瀆河出江二三百餘里方到瓜洲其大江中有黄圌等
山風濤險惡往年糧運皆由常州府奔牛壩直抵鎮江
府京口閘不過一百五十餘里經過江面就抵𤓰洲近
年以來此河淤淺宜下所司起附近軍民夫併力疏濬
及考究事實修復練湖導引水源以防歳旱仍三年兩
次疏濬務成永久之計命河道閘座宜亟修治不許遲
悞(明孝宗實錄/)
明孝宗𢎞治十八年正月庚戌管理河道工部郎中張
瑋奏髙郵等州縣原設石閘石橋涵洞蓋專為湖河之
計將以時其啓閉而蓄洩水利比來為近堤人家私立
洞口掌理遇水溢則竊自閉塞水消又竊穵堤岸以致
衝決遺患動費財力不可勝計乞將涵洞築塞每五里
改砌減水石閘一座以絶盜決之弊工部請如所奏下
巡撫等官勘處以聞從之　三月庚子管理河道工部
郎中張瑋奏徐吕二洪上流消縮致運河艱阻乞令河
南巡撫按等官於歸徳州決口等處議開濬築塞之宜
令工部覆奏從之(明孝宗實録/)
　合肥郭鋐總漕運累進都督同知嘗浚通州河二十
　里置壩令淺船搬運歳省白金數萬當孝宗時鋐筦
　漕十三年(明史稿/)
　泰陵復土户部郎嚴經督役轉輸為艱經言以舟自
　潞河達天壽山甚徑且安從之省費萬計今不知可
　行否(湧幢小品/)
明武宗正徳元年二月庚申命工部修築盧溝橋堤岸
以去年六月為水衝壞六百餘丈故也　三月丙申添
設汶上縣袁家口寺前鋪二石閘以其地在南旺之南
開河之北地勢髙下懸絶至春末水淺舟膠漕運阻滯
故也　十月戊申濬滏陽河河舊在順徳府任縣新店
村之東北源出磁州經永年曲周平鄉至穆家口會百
泉等河北流兩岸皆徵糧地景泰間漳水併入漫流衝
曲周等縣地方沿河各築隄以備泛溢成化間舊河淤
塞於村之西南衝決為新河合沙洺等河入穆家口兩
岸亦築堤備之𢎞治初漳水徙入御河民棄堤不復修
理近年漳水復入新河西岸地皆渰没任縣民髙暘等
以為言下巡撫官勘處至是具奏言穆家口乃衆河之
委請從此先濬乃并濬舊河新河令兩處分流以殺其
勢堤岸亦漸加修築庶民患可除工部覆奏從之　十
二月已已命户部郎中郝海工部員外郎畢昭會同漕
運叅將梁璽修理會通河仍戒其毋得怠緩河起大通
橋迄於張家灣有閘數座然地形髙下懸絶蓄水甚難
卒不能通行舟楫(明武宗實録/)
　洪鍾字宣之錢塘人成化十一年進士正徳初由巡
　撫貴州召督漕運明年就進右都御史蘇松浙江運
　舟由下港口及孟瀆河泝大江以達𤓰洲逺涉之苦
　甚不能堪甚至於漂没鍾言孟瀆對江有夾河可抵
　白塔河口舊有四閘行數十里至宜陵鎮北抵揚州
　甚為徑捷急宜開濬為便從之改掌南京都察院(明/)
　(史稿/)
明武宗正徳二年三月辛酉添設清江浦新壩閘二座
議者謂春冬淮水退消清江浦淤淺外河與裏河湖水
髙下縣隔設壩盤剥舟行未便宜將壩改作内外二閘
以時啓閉節水通舟事下工部覆議從之　六月辛未
復開白塔河及江口大橋潘家通江四閘先是總督漕
運都御史洪鍾言蘇松運舟由下港口并孟瀆河遡大
江以達於瓜洲者逺渉二百八十餘里往往覆於風浪
惟孟瀆河對江有夾河可抵白塔河口舊設四閘經四
十里至宜陵鎮再折而北即抵揚州運河於舟行甚便
請開濬如舊至是成　九月丙午户部郎中郝海工部
員外郎畢昭應奏修復大通橋至通州河道及閘十二
壩四十一凡用銀四萬五百七十兩有奇議者謂漕粟
自張家灣入京僦車甚費故欲開河通船以免陸運之
艱然地形水勢髙下懸絶河雖開而無所濟也(明武宗/)
(實録/)
明武宗正徳四年九月辛亥後軍都督府都督同知郭
鋐卒鋐字彦和其先廬之合肥人初嗣指揮使成化丙
午充漕運叅將𢎞治乙夘陞署都督僉事充總兵官總
督漕運兼鎮守淮安復進都督同知奉命濬通州官河
廿餘里置減水壩令淺船搬運歳可省數萬緍但頗不
拘小節傲物自雄人以是短之正徳丁夘被召還理府
事至是卒(明武宗實錄/)
明武宗正徳五年五月庚午工部議覆漕運都御史屈
直等奏揚州淮安一帶湖河設有涵洞等溝減水等閘
以便蓄洩總為漕河計也近管河官多不得人沿河種
藝軍民雨多則固閉閘洞不使洩水天旱則盜水以資
灌溉欲將前項閘洞如法築塞仍行各管河官自通州
直抵揚州有仍蹈前弊者田入官受財者永戍邊衛詔
准擬仍命出榜禁約　六月乙酉罷濬沽河之役先是
巡撫僉都御史劉聰等建議令工部委官開濬自沽河
抵鴉鴻橋河以便輸運至是工部言其非便罷之　八
月庚戌命鎮逺侯顧仕隆充總兵官提督漕運兼鎮守
淮安地方(明武宗實錄/)
　榮靖公顧仕隆督漕疏開㑹通河司空王公軏申請
　之至今稱便蓋唐都闗中宋都河南皆由汴由渭直
　達京師未聞有貯國儲於五十里之外者國初僅有
　神武中衞小倉耳因漕運後期暫將京儲收貯通州
　以待轉輸因循茍且歳月遷延權勢家車輛日伺而
　乗上之急牙儈趦趄吏胥破冒猶其小者邊闗塞堡
　間道可通倘有為之嚮道者而輕騎疾馳者卒至或
　據倉厫或肆燒燬國儲不一空乎且京城大通橋至
　張家灣一帶河流為元時轉運通渠也當都水監郭
　守敬疏鑿通州通惠河引水置閘興工之日世祖命
　丞相以下皆親畚鍤為之倡永樂間亦循故道抵京
　竟為浮言所沮正徳元年始一行之奸徒倡議復中
　止夫運糧至農務興秋雨降泥濘不得前輿人索厚
　直費且不貲節浮費以紓民困興國家自然無窮之
　利杜後世意外不測之虞計無過於此者嘉靖庚戌
　敵果薄近郊闚通州廩粟賴此舉也而同人咸服公
　之淵迥大畧云(謝廷諒鎮逺侯顧公傳/)
明武宗正徳六年五月辛亥革慶豐通流等閘新設閘
夫及剥船以工部奏河為沙淤剥運不便也　十月丙
辰户部議奏近年運船為流賊焚劫以致國賊虧損貨
物踴貴今賊勢未可計日平恐饑饉流移之人又復竊
發宜如前議遣大臣整理河道凡有補於漕運者悉聼
經畫因舉捕盜都御史陳天祥漕運都御史張縉及蘇
松巡撫張鳯可分任詔東昌以北屬祥徐州以南屬縉
不妨原職東昌至沛縣屬鳯(明武宗實録/)
　葉天球字良器婺源人進士知東昌府府北有減水
　閘蓋洩聊堂莘三邑流潦入運河者也歳久閘圮淫
　雨漫漶廣没民田公請以樁草折銀復建之害由此
　息調簡登州厯四川參政(吕柟作公墓志/)
明武宗正徳十二年七月壬辰大學士梁儲等言今年
四五月以後各處水患非常鳯陽臨淮天長五河盱眙
等縣軍民房屋盡被衝塌田野禾稼淹没無存老稚男
婦溺死甚衆淮揚等處為南北襟喉之地自儀真以北
至於清河逺近一壑茫無畔岸房屋坍塌人畜漂溺難
以數計淮安新舊城内駕船行走居民半栖船上河堤
決口阻壤船隻後幇糧運無計前行京城内外順天河
間眞保等府驟雨連旬數十年以來所未有者通州張
家灣一帶彌望皆水衝壞糧船漂流皇朩不知其㡬疏
入不省　八月戊寅巡按直隸御史吳誾言長蘆濟寧
諸處沿河夫役本以備疏濬修築之用及至冬月寒凍
不用其力乃徵樁草銀其法未為不善但因循既久實
去名存欲乞今後沿河夫役量留三分聽用冬月仍徵
樁草餘七分官收其直管河副使以時督令所屬收買
傭工公私兩便又見通州至天津河道淤塞夫役逃竄
盜賊竊發奸弊多端蓋由其地軍民雜處官無専職所
致乞照成化年例添設順天府通判一員即河西務為
治所專治天津一帶河道夫役兼捕盜理訟以安畿甸
疏下工部覆議皆從之(明武宗實録/)
明武宗正徳十四年正月乙巳命工部管河郎中畢濟
時會山東巡河分守等官疏濬南旺一帶河道時淤墊
者入十餘里運船滯不得通故也　三月丁未修浚運
河先是都御史臧鳳奏近年以来常州一帶河流漸微
髙郵諸湖水溢堤決徐北兩岸渰没南旺上下又復淤
淺漕舟遲阻職此之由乞令總理河道并巡撫管河等
官及時挑濬修築工部議覆從之仍敕都御史龔𢎞督
其事(明武宗實録/)
　正徳十六年漕運都御史臧鳳請修復五塘灌民田
　資糧運管河郎中楊最奏寳應湖極險當准髙郵康
　濟河事例修築越河以免沈溺　按五塘儀真陳公
　塘江都上下雷塘小新塘句城塘而寳應越河則御
　史王鼎聞人銓員外范韶按察司仲本皆以為言萬
　厯十二年始行開挑焉(南河全孝/)
正徳十六年六月丙戌(世宗已/登極矣)工部都水司郎中楊最
言寳應縣范光湖西南髙東北下往來糧運等船入湖
行三十餘里始出東北堤岸去湖面僅三尺許每雨潦
風急輒至衝決不惟糧運阻礙兼鹽城興化通泰等州
縣良田悉遭渰沒請如昔年刑部侍郎白昻修築髙郵
康濟河例專敕大臣一員加修内河仍將舊堤増石積
土以為外堤一勞永逸可保百年無患是為上䇿其次
莫如照湖埨宻次樁柵數層以為備塘砥障風波而舊
堤重加修葺亦可支持數年若但如年例修補漏缺茍
冀無事一遇淫潦驟發即無所措其手足䇿之下也疏
上用其次䇿(楊最字殿之射洪人/正徳十二年進士)七月庚申南京給事
中陳江上言三事一恤民隱言儀眞以北張家灣以南
諸瀕河地方疲困已極復被水災宜加優恤令民無出
今年租税下户部復言瀕河諸郡詔書已減半税不得
悉蠲致虧國計上是之　九月辛亥工部覆遮洋運糧
指揮王瓚奏直沽東北有新河以轉輸薊州所司玩愒
不及時疏導河流阻澀必候潮至舟乃可行以致邊闗
糧餉往往告匱請敕管河郎中及天津兵備副使親督
所司濬使深廣以通歳漕從之(明世宗實録/)
明世宗嘉靖元年正月壬戌命主事江珊等督理新河
工程先是海口淤塞漕舟從天津出海復折入梁河而
達薊州道逺水湍舟數為敗議者謂直沽東北岸有二
道一曰新開一曰水套北接梁河徑四十里可以疏濬
成河改由北道無涉海之慮謂之新河行之天順間民
大稱便歳久湮塞漕臣以為言工部覆議於治河郎中
之外别委清廉主事一員會官督濬疏珊名以請從之
　二月已亥兵部覆管河郎中畢濟時疏一言臨清以
北沿河所屬半為軍屯今軍屯之地舖舎盡毁官栁盡
伐堤岸不修河洪不濬軍民船泊盜劫為常皆為武職
廉勤者少而撫按又委以别差軍士缺伍者多而丁壯
率編以他役遂視河道為泛常耳今宜依軍政考選例
擇廉勤指揮一員專理河道一言南京進貢快船宜遵
明詔裁定數目申明禁例不許勒抑夫錢拒閉閘座阻
撓運道詔從之　秋七月乙巳朔塞束鹿城西滹沱河
決口築䕶城隄修晉州紫城口隄成　九月乙夘修撰
唐臯疏言比見運河地勢髙其水易涸丁夫挑淺沿岸
挑泥是以隨挑隨淤終歳不休宜倣嘉湖取淖壅桑之
法以舟運泥至近岸别令人轉運務去河灘逺則一歳
之役可免數歳勞又山東泉脈甚衆頃管河官𩔖多轉
委於人疏導無方以致泉流散漫不入於河乞敕分司
主事親督其役如法疏濬庶衆流成川亦運道之一助
也事下工部議覆從之　丙辰南京貴州道監察御史
譚魯奏言河南山東修河人夫每歳以數十萬計皆近
河貧民奔走窮年不得休息請令管河官通行合屬地
方均𣲖上中二則人户徵銀僱役便工部覆議從之
十一月丙午户部上言河道通塞闗係漕運請預加經
理為來年計仍申明禁約進鮮等項船隻及内外官員
有倚勢阻撓者叅奏治罪上然之命亟如議實行　十
二月乙酉户部覆提督漕運總兵官楊洪奏言今運道
淤淺查得閘河白河一帶各有額派挑淺夫役官司因
循廢弛以致漕舟困於起剥軍吏因而蠧耗請行總督
河道及管理泉閘諸臣時時臨閲淺處督工疏濬仍令所
在軍衛有司驗視漕舟修補破敝以備後運從之(明世/)
(宗實錄/)
　
　
　
　
　
　
　
　
　
　
　
　
　行水金鑑巻一百十二
欽定四庫全書
　行水金鑑巻一百十三
　　　　　　　　　　江南按察使傅澤洪撰
　　運河水
明世宗嘉靖二年三月庚戌御史向信言大通橋至張
家灣舊有廣利等八閘今宜修復以紓民陸輓之苦又
濟寧至臨清在在有淺而長溝靳家口尤甚宜於兩處
建閘以時蓄洩工部議行河道侍郎相度以聞從之
五月丁亥總理河道侍郎李瓚以天旱水澀漕舟不通
自劾乞休不允　庚寅儀真江都二縣有官塘五區築
閘蓄水以溉民田後豪民規以為業古蹟廢壞真揚之
間運道梗阻御史秦鉞請浚之部覆得旨命總理河道
侍郎及管河郎中相視修築占種盜決者處以重法仍
追地租入官　十二月辛丑裁革湖陵沽頭金溝謝溝
新興黄家等八閘官吏量存溜夫添設長溝淺靳家口
閘(明世宗實録/)
明世宗嘉靖三年春正月戊子把總運糧指揮使劉翺
乞挑濬海口新河以便漕運工部覆議從之　十二月
壬寅總理河道侍郎李瓚言前年河決安平故開北河
以殺水勢中間建閘四淺舖二十設閘官四員閘夫二
百二十名淺舖夫二百名今河歸故漕前項官夫並宜
裁省工部覆議從之(明世宗實錄士瓚字宗器濮州人/𢎞治丙辰進  厯户部尚書提督)
(倉/塲)
明世宗嘉靖五年六月丁夘工部郎中陳毓賢言揚州
寳應縣汜光湖為糧運必由之路湖四面甚廣水勢瀰
漫僅以三尺之隄障之一旦積雨水發則横奔衝決不
惟阻糧運而河隄以東田土俱成巨浸此第一患也臣
以為障水固所當先洩水亦不可緩請於河隄以東修
築月河以分水勢如工費浩繁財力有限則請自淮安
而下自寳應至髙郵建平閘數處以洩其流亦中䇿也
得旨令治河都御史章拯督漕都御史髙友璣會議相
度果開築月河有益即定計為之毋惜小費(明世宗實/)
(錄/)
　是年御史戴金請濬隄下久壅河道　按子嬰溝接
　潼河下廣洋湖長沙溝通官莊亦入廣洋湖劉家溝
　通瓦溝溪望直溝出官河三里溝通七里溝出葛頭
　溝寳應縣東門外起至流星溝君師廟起至章思蕩
　葛頭溝起至射陽湖以便泄水以通舟楫(南河全考/  子嬰溝)
　(在寳應縣南六十里子嬰舖北西通運河北接潼河/潼河在縣東南六十里西南接子嬰溝東北入廣洋)
　(湖廣洋湖在縣東南五十里射陽湖在縣東六十里/即射陂也自固晉至喻口白沙入海湖西至固晉屬)
　(山陽東至上/射陽屬寳應)
明世宗嘉靖六年三月庚辰漕運都御史髙友璣疏言
徐邳下至清河乃運道所經實北南喉襟要地頃年以
來黄河泛溢地方遭患民不聊生近日沛縣官河流沙
壅漲船隻難通該御史等官戴金等奏稱黄河入淮之
道有三渦河白河二道為上源年久陻塞其水併入汴
河是以徐州之南獨受其患若小壩至宿遷小河一帶
并賈魯河鴛鴦口文家集壅塞去處逐一挑浚則趨進
之水不止而徐州水患可以少殺　十月戊午御史呉
仲言通州運河元時郭守敬創建已有明效先朝漕運
名臣平江伯陳鋭等亦累以為請今通流等八閘遺跡
尚存原設官夫具在因而成之為力甚易而權勢罔利
之家從中撓之或倡風水之說或謂絶灣民之利皆不
足信誠令閘運歳可省脚價二十餘萬又漢唐宋時漕
皆從汴渭直達京師未有貯國儲於五十里之外者今
令京軍支糧通州率稱不便而密雲諸處皆有間道可
通設敵因鄉導輕騎疾馳旋日可至燒燬倉庾則國儲
一空京師坐困此非細故請以臣言下户工二部定議
修浚僦舟夫畧運百萬試之與陸運兼行竢次第就渠
徑達京倉此興無窮之利而杜不測之虞於計便上曰
疏濬閘河誠轉漕便計自永樂以來屢議修復因大小
臣工不肯實心任事以致因循至今為奸人嗜利者所
阻今轉輸日煩軍民交敝茍有息肩之䇿何憚紛更户
工二部其各委堂上官一員會通運官及御史吳仲等
親行相度地形計處工力以聞若大事可成則勞費不
足計國計有補則浮言不足恤如有奸豪阻議之人聼
厰衛緝治如律因命户部侍郎王軏工部侍郎何詔及
御史吳仲等董其事至是軏等言地形從大通橋至白
河髙可六丈若大興工浚之深至七丈通引白河則漕
船可直達京城諸閘可盡罷此永久之利然未易議也
為今之計惟應修浚河閘然從通流閘經二水門南浦
土橋廣利三閘皆衢市闤闠中不便轉般從温泥河濱
舊小河廢壩西不一里至堰水小壩誠修築之令通普
濟閘則徑易可省四閘兩闗轉般之難閘壩皆宜添設
官吏人夫守視臣等竊計修閘浚渠築壩之費當用銀
一萬五閘置船各六十一船日運糧萬石造船之費可
一萬五百通漕糧二百三十萬石歳脚價可十萬三千
五百若糧多船少聽以車轉水陸并進通運事易竣亦
可早還宜令户工二部各舉屬官一人兵部推都指揮
一人充叅將專司修理轉運諸務會同巡倉御史各奉
敕行事募軍餘萬人作之務在堅久毎閘壩合置公廨
其費取之修倉餘銀巡倉贓罰及所省脚價其朩石等
取之各厰又言通州京輔重地軍民坌集亦當積蓄以
安人心不宜過慮自起驚疑河源自西山經流大内至
大通橋或旱澇乾溢啓閉通塞亦非外人所能與候上
裁擇時上意已決命户工二部亟如所擬舉行即於今
冬具儲工料以來春興工仍敕諸臣協心共事勿偏執
異同致妨經國大計　壬寅總理河道侍郎章拯言西
水支流原自豐縣漫溢至沛横貫運河衝決隄岸其勢
徑趨昭陽湖以此運河南流勢緩停淤沙泥㡬與岸平
今故道疏築已通而東岸勢卑土疏善崩秋水泛漲恐
復淤決乞僉復蕭碭原額淺夫專令在沛時常防守仍
令徐州管河判官督同沛縣主簿閘官往來閱視隨宜
疏築凡遇秋水時至徐州管洪主事量調徐吕二洪夫
役協力修濬其管河等官有能平治得宜三年無患者
超格賞擢工部覆奏從之　十一月乙亥朔禮部尚書
桂萼上疏稱修通惠河不便請改修三里河上以其疏
下大學士楊一清張璁擬票一清言通惠河因舊閘行
轉搬之法可以省運軍之力宜斷行之勿為浮言所阻
璁亦言通州河道經元郭守敬修濬今閘壩俱存臣聞
京城至通州五十里地形髙下纔五十尺以五十里之
逺近攤五十尺之髙下無所不可誠濬甕山源以蓄諸
山水引神山泉以合下流之歸迂回以順其地形因時
以謹其濬治此一勞永逸計也成化十二年平江伯陳
銳建議開修此河憲宗皇帝命大臣督理而河道已通
運船已至城外適有黒眚之異惑於訛言遂止識者恨
之今欲開修此河因仍舊道誠易易耳況一舟之運約
當十車每年運船已到則令剥運新糧未到則令剥運
通州積糧庶京師充實永無意外之患矣至桂萼所論
開修三里河則費廣而見効難非直有地理之忌而已
也上深然璁言因諭一清曰覽卿疏具見忠愛朕居深
宫外面事情何由得知卿輔導元臣正當直説庶不失
政事萼所奏必有惑言伊輒聼信不但誤了朝廷之事
亦失了大臣謀國之意彼疏朕看數遍亦知不可欲直
拒之非待大臣之禮故諭卿等票來行意在其中矣我
孝宗伯考時巳命整理開修此河不意當時黑眚為異
夫黑眚之起非為修河蓋灣裏住的鄉民正恐失利乘
此為言俗叫為嘛唬卒被破事當時若有一識事剛正
之臣告我伯考曰黑眚之異原非修河道所招奸詐之
徒乘機營利惑及愚民不可墮其詐計伏惟剛斷而行
之如此伯考豈無聰察哉前日勘官回奏停當已有旨
待春暖興工朕亦恐有言者左說破事而萼即為首也
夫萼與璁替臣有所不逮功為等也若論識時利達事
體則萼以十不及璁二三也朕欲降一密旨與萼云昨
卿奏開河一疏足見謀國至意但前已有旨了況先朝
亦有成算不必改議恐起營利者擾事卿疏朕留覽未
知可否復與卿計一清言聖裁允當遂命如前旨𫝊行
濬天津海口新河(明世宗實錄/)
　是年漕運都御史髙友璣於𤓰洲西江嘴置𤓰口閘
　時監工者不慎致工人受賂築砌不如法鎮人復倡
　為泄水之説閘竟不用(南河全考/)
　濟寧河溢公總埋河道欲疏支流殺悍猛築長隄防
　衝潰然後浚曹沛自無淤阻費十萬緍可足考據精
　詳與喜事臣議弗協天旱公禱泰山既降甘雨寧陽
　泉忽湧數尺南旺膠舟乃行工部請别遣重臣特陞
　公本部右侍郎兼僉都御史於是白河孫家渡工始
　興明年夏潦驟發公以人言乞罷廷推盛公應期代
　之迎合無成復代潘公希曽如公議乃厎績(王大用/撰工部)
　(尚書朴菴章公/墓志章公拯也)
明世宗嘉靖七年正月乙酉河道都御史盛應期言沛
縣迤北河道地形庫下泥沙易集以故累濬累塞今詢
之官民盛稱昭陽河東自北進汪家口南出留城口約
長一百四十餘里可改運河北引運河之水東引山下
之泉内設蓄水閘旁設通水門及減水壩以時節縮較
之挑濬舊河勞逸逺近且可為永久之利計用夫六萬
五千人於山東南北直隸相近府分徵調仍量行僱募
用銀二十萬兩有奇取之兩淮鹽價而以山東官帑所
貯佐之期六月而畢章下廷臣雜議皆言應期議是上
乃命應期及春和督官興事且誡各巡撫等官同心協
力共成大功應期請乞管河郎中柯維熊員外王大化
於趙皮寨孫家渡南北溜溝等處役工挑濬以殺上流
之勢武城迤西至沛縣迤南修築長堤以防北潰之虞
俱從之　四月庚午吏部等衙門尚書桂蕚等以修省
會議條陳十二事一言近以運河淤塞邊報嚴急議遣
大臣提督勞費特甚宜並取還邊墻諸務止令守邊官
計處俟年豐舉行新河夫盡數歸農而以河南山東京
操班軍暫借一季免其赴京分遣修築　六月乙已御
史吳仲郎中何棟尹嗣忠都指揮陳璠奉敕開濬通惠
河成仲等因疏五事一時疏濬以通運道言大通橋起
至通州石壩四十里地勢髙下四丈有餘中設慶豐等
五閘蓄水今巳通運然地勢陡峻土皆流沙夏秋大雨
河流暴漲衝決淤塞所宜預處請行管閘主事坐守閘
壩往來巡視一遇衝塞隨即挑築晝夜撥守毋致盜決
仍將閘運扣省脚價銀内毎歳量支千兩寄通州庫隨
便興工如不足仍聽奏討一專委任以責成效言大通
閘河止設主事一員又兼他務不無妨廢請令住劄通
州專理河道通州添設管河同知或判官一員所管起
大通橋盡鮮魚閘合用錢糧歳支扣省脚價凡應行事
宜及委用官員悉聼管閘主事處分仍敕户部歳三月
初旬遣郎中或員外一員奉敕住通州㑹巡倉御史沿
河往來催儹天津以北糧運驗算輕賫銀兩待運完日
造冊奏繳一改閘座以防水患言夏秋久雨西山水發
皆由閘河東流閘門隘小水泄不及遂至泛漲衝決堤
壩此出不測非人可為原議障水石壩今巳修成又通
流閘在通州城中市井環繞積水丈餘又西水闗久浸
水中俱非長便舊有慶豐上閘平津中閘今已不用拆
運通州西水闗外創造石閘一座將前石壩南移二十
餘丈改造石閘一座平時閉板水落啟洩疏入上以運
河先朝屢經勘議未得成功仲等僅四閱月而就緒嘉
其勤勞命科道官查驗行賞所條事宜部議亦稱便上
悉從其所言　壬子御史吳仲言通惠閘河成功不易
持久為難請留原差工部郎中何棟督理三歳一更聽
動支餘銀扣省脚費僱倩軍民夫役挑濬上流改造閘
座嚴防山水泛漲法禁盜決河防隨船帶石包岸逐年
栽栁䕶堤填墊橋道補蓋厰房修艌剥船及兼理天津
一帶河道又各河道俱設有司水利官請於近地所屬
勤敏者改陞一人或同知或判官填註通州專管河道
其督運户部郎中尹嗣忠請如侍郎王軏疏仍留坐守
催督終始其事以後不必專設率歳二月請差郎中或
員外一人奉敕前去會同工部郎中巡倉御史督運完
日回京及將來剥船編入漕司必須設官專管方為久
計疏下戸工二部覆如其議上曰然河工方就計非親
其事者不可責成何棟令住劄通州往來督理及天津
一帶軍衛有司官事干河道俱聼委用毋得阻撓歳滿
勞著陞改職銜照舊行事吳仲仍提督京通等倉兼督
理通惠河與何棟尹嗣忠陳璠等協心共濟尹嗣忠督
運糧回部歳差如議改軍自運及添設專官俟漕運會
議具奏　七月庚辰總理河道都御史盛應期疏濬昭
陽湖東一帶新河工已及半會旱災修省言者多謂新
河之開非計詔罷其役併罷諸治河官應期請俟秋深
果舊河通流則巳如仍有阻礙須終新河之功為經久
利户部請從之且言河道總理官不可罷得旨應期回
京别用另選忠誠才望大臣代之竟罷新河之役　九
月庚午朔罷總督河道右都御史盛應期管河郎中柯
維熊俱冠帶閒住初應期奏開新河維熊賛之甚力朝
議罷役應期請緩一月毋停工保其終事維熊復甚言
其不便應期亦上疏自理部議兩罷之應期果毅任事
旣奏開新河因謬議紛起欲急於成功以杜衆口遂以
嚴急興怨功未成而罷然其所開新河後三十餘年卒
循其遺跡疏之運道至今蒙利不淺也　已夘刑部尚
書胡世寧疏言新河之議首倡自臣既而盛應期先因
僉事江良材具疏偶與臣合遂爾奏報為國家興莫大
之利第初議限以六月而應期勇於集事功僅四月巳
十成八九遂致官吏嚴急怨讟煩興朝議以安人心為
重亟止其事尋命應期與維熊同罷彼維熊之反覆變
詐陰陷大臣私誤國事其罪當不止此至於應期平日
執性過嚴所至物情不協非遇寛大之朝不止罷黜之
罪今得此非不幸也但自古國家毎僨大事必追責首
議之人應期祗因臣妄言新河之謬得罪以去則是不
惟誤彼徒費工力而使後任事之臣盡以應期為戒皆
臣一言之所致也請與應期同罷或更加重擬或薄示
降調使天下後世皆知我皇上馭臣賞罰之公愚臣死
不敢欺之義上報曰覽卿所奏巳悉至情但應期受命
治河委任非人督責過嚴以致怨聲載道不能無罪業
已處分矣卿宜安心供事不必引咎自責(明世宗實錄/)
　是年春正月鑿新漕不成先是河決曹單城武陽家
　口梁靖口吳士舉庄衝雞鳴臺沛北皆為巨浸東溢
　逾漕入昭陽湖沙泥聚壅運道大阻刑部尚書胡世
　寧上言運道之塞河流致之也請先述治河之説河
　自經汴以來南分二道其一出滎澤經中牟陳潁至
　壽州入淮其一出祥符經陳留雎亳至懷逺入淮其
　東道一道自歸徳宿虹出宿遷其分北新舊五道一
　自長垣曹鄆出陽榖一自曹州雙河口出魚臺塌塲
　一自儀封出徐州小浮橋一出沛縣飛雲橋一出徐
　沛之間境山之北溜溝此六者皆入漕渠而南匯於
　淮而今且湮塞矣止存沛縣一河勢合岸狹不得不
　隘所以豐沛徐州漫為巨浸溢入沛北之昭陽湖以
　致運道壅􁩱然壅淤既久勢必復決決而東南有山
　限隔其禍小決而東北前宋澶州之決郡縣數十皆
　灌禍不可言矣故今治河當因故道而分其勢也其
　陽榖魚臺二道勢近東北不可復開而汴西滎澤孫
　家渡至壽州一道決宜常濬以分上流之勢自汴東
　南源出懐逺宿遷小浮橋溜溝四道宜擇其便利者
　開濬一道以分下流之勢或恐豐沛漫流久而北徙
　欲修武城以南廢隄至於沛縣之北廟道口以塞新
　決而防其北流此亦一計也至於運道臣與李承勲
　同行擬議莫若於昭陽河左滕沛魚臺之中地名獨
　山新安社諸處别開一河南接留城北接沙口濶五
　六丈以通二舟之交來冬冰結船止更加濬濶以為
　運道此其上䇿也至是河道都御史盛應期上言宜
　於昭陽湖左别開新渠北起姜家口南至留城一百
　四十餘里以通漕舟其説與世寧合工部尚書童瑞
　覆議從之乃集民夫萬人分標開鑿已而其地居河
　上流土皆沙淤功弗就應期日夜止宿水次益卒數
　萬治之百姓滋怨言者謂糜財用勞民力功必不可
　成上怒奪應期官歸田里而新渠之議寢焉以侍郎
　潘希曾往代踰年豐沛單三縣隄成(明紀事本末河/世寧請開新)
　(疏具載山東全河備考者為詳為錄之疏曰臣聞河/流遷徙不常厯周至今未有久治而不決之術國家)
　(救災恤民亦未有聼其決而不治之理今日之事開/運道最急治河次之夫自古言河流者曰分則勢小)
　(合則勢大言河身者曰寛則勢緩狹則勢急大而急/則難治小而緩則易防理固然也其言治河者曰順)
　(其性則易遏其性則難又曰不與水争地此其大法/也河自經汴以來南分二道一自汴城西滎澤縣經)
　(中牟陳潁等處至夀州入淮一自汴城東祥符縣經/陳留亳等處至懐逺入淮其東南一道自歸徳宿州)
　(經虹縣睢寧至宿遷出其東分新舊五道一自長垣/曹鄆等縣陽榖出一自曹州雙河至魚臺塌場口出)
　(一由沛縣之南飛雲橋出一在徐沛之中境山之北/溜溝出今諸道皆塞止存沛縣一道此正所謂河流)
　(合則勢大者而河身又狹則又所謂狹則勢急者所/以不得不泛濫横溢於豐沛二縣徐之半州漫為巨)
　(浸近又溢入沛縣之北漫入昭陽湖以致運道舊河/流緩沙壅漸至淤塞也或恐沙壅積久其地漸髙水)
　(髙趨下其勢必決決而東南有山限隔其禍猶小決/而東北則往年張秋之潰運道以竭前宋澶州之決)
　(灌數十郡縣禍不可言故言治河當因故道而分疏/之故道雖六其前出陽榖魚臺二道恐其決而東北)
　(㫁不可開其在汴西滎澤近開孫家渡至夀州一道/決宜常濬以分疏上流之勢勿使壅也其自汴東南)
　(原出懷逺宿遷三道及正東如徐州小浮橋溜溝二/道各宜擇使開濬一道以分疏其下流或恐曹沛漫)
　(流久而北徙宜修城武以南廢堤一帶至於曹單等/縣黄徳賀固楊明等集地方至沛縣之北廟道口築)
　(堤一道以塞新決河口并防其北徙此治河急務也/若開運道尤在所急然今止塞沛縣以北三十里而)
　(不能逆開者以方秋水溢塞處半為流沙所壅撈沙/水中沙隨水勢隨掘隨壅甚難成功或謂乗今冬初)
　(水退昭陽湖暫可通船之時預備工力截其上流乾/其下土并土排築旬月可開或謂此暫挑沙開築終)
　(不可永杜來歳之再淹則宜趂冬水涸冰涷船阻照/南旺開湖式於昭陽湖中間開河一帶兩岸築堤以)
　(通運道比之今塞舊道不増十里之逺而來歳通漕/可與舊道二處隨便行舟或又慮河水入湖亦能衝)
　(沙填塞即今昭陽南口全溝舊閘處所漸淤可驗臣/等再三計議莫若於湖東岸滕沛魚鄒之中地名獨)
　(山新安社等處擇其土堅無石處另開新河一道南/接留城北接沙河口二處舊河其間應開不過百十)
　(餘里更或隨勢利便各尋近道工力猶省其河新開/深則各隨地勢闊則先止五六丈以通二舟之交行)
　(就取其土厚築西岸為河東堤且防河之漫山水之/洩而隔出昭陽湖在外以為河流漫散之區是則所)
　(謂不與水争地者來冬冰結船停更加濬濶仍于彼/立一夫厰量撥山東人夫接逓暫寛豐沛之民以稍)
　(息咽喉之氣/此上䇿也)
　應期吴江人以薦起為都御史總理河道工部郎中
　柯維熊與之偕時趙皮寨為上流其地視河髙數尺
　而其土又皆沙也隨疏隨淤久之功弗成坐論免歸
　(河南通志/)
　盛都御史新河之役不可全謂其無功也顧其喜功
　無漸程役太嚴又忤安仁故爾中止今猶可復也或
　於汴西濬孫家渡一道汴東南原出懐逺宿遷二道
　正東出徐州小浮橋溜溝二道擇濬一道以少殺其
　勢少分其流可也或修武城以南廢堤以防豐沛漫
　流或修築沛北廟道口堤以防新決河口可也(鄭曉/)
　(吾學編餘/)
　應期役丁夫九萬八千開渠自南陽經三河口過夏
　村抵留城百四十里已閱四月怨讟上聞禠職停工
　自是四十年無敢言改河者乃終嘉靖之世河之入
　漕為梗者六其決口厯厯在榖亭孟陽湖陵廟道口
　間而其害惟庚寅北徙為大漕之寄於河而受梗者
　屢見莫大於辛亥房村之決大決亦大費小決亦小
　費為漕故無所惜特患工之不能久耳中丞劉天和
　濬漕河上流使漫流就下以濟二洪為利垂十年辛
　亥壬子間復專治徐淮下流為漕利亦垂十餘年而
　上流積漸受淤迫而縱横衝射如乙丑之全河逆行
　為從來河患所未有事窮則變於是有思成公新河
　之績者矣(全河備考/)
　何棟字伯直巢縣人正徳辛已進士嘉靖七年上命
　修通惠河棟升工部郎中疏鑿故道蓄瀦上流建閘
　築堤務圖久逺甫五月告成自是糧運直抵大通橋
　歳省輸費十二萬緡上心嘉恱升俸一級賜白金綵
　幣升右通政仍督河務(王用賔撰都察院右都御史/)
　(何公墓志/)
　嘉靖七年漕運都御史唐龍奏乞於三汊河口儀真
　上游之地置閘以盡漕利(南河全考/)
明世宗嘉靖九年正月甲辰敕通政司右通政何棟專
理通惠河道棟先任都水司郎中修濬通惠河閘工成
陞通政工部言棟治河有成績宜專任之以究其用故
有是命(明世宗實録/)
　是年秋境山河忽西徙三百歩亂石絶河湍射下數
　仞雖虚舟不得上有冐險而下者十覆三四逺近駭
　懼舟戒弗行公命穿故河廣十步以通水稍截徙河
　逼之東兩涯下埽以漸相屬及兩埽逼河流激盪乃
　決入故河奔放衝滌一夕河廣一倍二三日盡復其
　舊是役也有風公終新河之緒者有謂當條新河之
　害以聞者公一弗從蓋公之功成上乃詔加公尚書
　俸級仍總理之十年改兵部右侍郎(潘公希曾傳/)
　
　
　
　
　
　
　
　
　
　
　行水金鑑巻一百十三
欽定四庫全書
　行水金鑑巻一百十四
　　　　　　　　　　江南按察使傅澤洪撰
　　運河水
明世宗嘉靖十年八月壬辰滄州南花園漕河淤阻户
科都給事中蔡經等劾奏都御史李緋身任治河之責
既不知先事預防及當此潰決之時復不即躬臨督理
以致事功難成阻滯糧運乞敇諭切責令其速詣決所
督率有司與各總運官軍修治事竣仍令據實回奏并
查參各管河官員以聞第今阻淺糧船甚多若至灣之
日猶拘泥故事京通四六撥派則恐空船回遲來歳漕
運復誤矣更乞下户部酌議暫於今次多派通倉就近
便輸其空船令速駕回輕齎銀扣貯太倉或因剥淺費
多者聼巡倉御史勘覈補給後不為例事下戸部覆如
經言上從之命奪緋并管河郎中等官俸有差　九月
已未滄州築月河工成　辛未巡按直隸御史詹寛言
河堤率以草束土累築而成故堤善崩宜及時加土以
障其河洪仍興復絶堤興濟二閘以石甃之時其蓄洩
以殺水勢又徳州當衞漳滹沱下流稍近鬲津宜便置
閘以為減水之區東兖諸郡所積河道銀足以當石閘
之費事下工部請令總理河道等官計處從之　壬申
工科都給事中趙漢條陳河道便宜六事一濟寧上下
河道皆仰徂徠山等處諸泉及諸溝澮皆漕河之委宜
以時巡視疏築至汶泗諸河尤當經理一淮揚之間故
堰髙郵諸湖為堤以便舟楫頃漸多頺壞而清江浦為
入淮要路數有淤遏之虞宜便議經久之䇿工部覆議
從之　十二月辛夘户部員外郎范韶御史聞人銓各
言寳應縣范光湖為歳漕必由之道而湖闊水洶患常
不測請開築越河一道使舟行河中以免傾覆之患若
河堤不堅決之甚易宜建減水閘五座濬赴海渠五條
築堤節流以防衝決之虞工部言韶生長湖濵銓昔宰
兹縣見聞必審其説當從上是之令總督漕運都御史
等官會同勘視計處至當以聞(明世宗實錄在范光湖/一名汜光湖  寳應縣)
　(西南十五里東西長三十里南北闊十里東北連清/水湖南㑹津湖西通灑火湖灑火湖在縣西南四十)
　(里西通衡陽湖南接安宜溪東北入汜光湖津湖在/縣南六十里東通運河西北㑹汎光湖南接髙郵界)
　(清水湖在縣南西南連汎光/湖東㑹運河西通閭丘溪)
明世宗嘉靖十一年二月丙申刑科給事中徐俊民疏
言南北咽喉莫急運道兹惟鉅任貴在得人竊見河道
都御史李緋漕政不修一籌莫展乞更置得旨緋曠職
令閒住(緋字廷章固始人/𢎞治乙丑進士)二月庚子詔以通惠河脚價
銀五千兩修築天津迤北一帶耍兒渡黑龍口桃花口
等處決口　五月辛亥工部覆中軍都督府經厯司經
厯趙善鳴奏請濬大通橋至通州運河増添閘座多修
漕艎運通州糧入京城以實根本修自都城至儀真運
河淺澀自良鄉及涿州達保定河間真定迤南一帶陸
路低窪以保轉輸報可　庚午太僕寺卿何棟言奉旨
相勘河患大端有二一曰滹沱河發源山西渾源州會
諸山之水東趨真定由晉州紫城口南入寧晉泊會衞
河入海此故道也但晉地形西髙南下因衝決紫城口
東溢而束鹿深州諸處奔為巨浸茲欲築此決口須起
藁城縣張村至晉州固堤築堤一十八里髙三丈闊三
十丈多用樁朩宻栽榆樹務求堅厚足禦奔湍然後挑
濬河身三十餘里障水南行使歸故道一曰鴨河沙河
磁河俱發源山西五臺山會諸支河之水至唐河藺家
圈合流入河間府東南任丘霸州天津入海此故道也
但河間府地形東南髙東北下因衝決藺家口東北溢
而肅寧新安諸邑罹其墊溺兹欲築此決口計六十餘
丈浚河故道自劉家口至陵城□計三百餘里通計二
役工力浩大遺民方救死不給官帑又散賑已竭且大
水將至興役為難二麥被野蹂躪可惜大工未可遽議
宜先令府州縣官隨地修浚以免暫時水患俟酌處財
力有餘然後舉前二役又看得涿州有胡良河自拒馬
河分流至涿州東入渾河良鄉有琉璃河發源磁家務
潛入地中至良鄉東入渾河皆其故道近以渾河沙壅
阻塞二河下流遂致平地湮没瀰漫至數千餘頃勘得
下流壅塞之沙僅四五里用力頗易計費不多所當亟
為疏浚臣請以胡良河委涿州知州張經綸琉璃河委
興州中屯衞指揮李思恭各給夫一千名責之月終報
竣以二臣才力必能集事工部覆奏得旨允行　七月
已已户部郎中徐元祉疏言元祉受命賑濟保河二府
以地方災害由水患未消遂言順天真定保定河間四
府河患謂以大分言順天利害相半真定利多害少保
定利少害多河間即全受其害蓋水之害有二一曰河
二曰淀河本以洩水今下壅而不宣淀本以瀦水今上
溢而不受洚洞無涯民瘼特甚𢎞治正徳間蓋嘗築建
長堤排塞決口水悍土鹵隨即潰敗為今之計惟有疏
濬而已臣周相原隰備訪僉議敷陳疏浚六事一濬本
河以開其源蓋今所稱九河悉自西山而來南與滹沱
合則侵真定諸郡北與白溝合則侵保定諸郡所謂本
河也濬之使河身寛邃足納衆流乃今日治水之第一
義也一濬支河以分其勢蓋九河由紫城口入大清河
湼槃口入文都村藺家口入白洋淀楊村河入章哥窪
所謂支河也濬之使河身直遂以納細流則水勢分矣
一濬決河以防其漸蓋九河當其安流自成一道本支
二河受之有餘陡遇急雨連澍岸口四衝所謂決河也
宜視水勢所便每衝量留一口深濬順導數處共成一
渠以殺湍急且杜淫溢之漸一濬淀河以統其宗蓋九
河溢於既滿停於不洩壊田疇為淵藪所謂淀河也濬
之使淀淀相通達於本支等河庶下有所洩不至氾濫
一濬淤河以順其性蓋九河東逝原有故道或為泥潬
之凝結或為豪强之曲防所謂淤河也宜依故道疏之
使髙者下下者通占阻作梗者抵罪勿貸一濬下河以
接其流蓋九河一自青縣出一自丁字沽出其於二流
相匝者如苑家口尤甚皆所謂下河也濬之使本支等
河兩涯不滯直達於海則治水之功成矣以上數事不
過闢阻水之髙岡覓受水之故道分其來勢通其去脈
此其大畧也若夫施工之序則自苑家口始於此首事
必專其責任然後一行真定府先濬滹沱河以保障城
池培植要路次晉州束鹿武强等縣於紫城湼槃等口
聨絡河間府獻河等縣於竇村單橋泊鎮遡流窮源俾
水循滹沱一派以出青縣一行保定府先濬楊村河藺
家口白洋淀次安州新雄任丘等縣於吕公月樣等橋
聨絡順天府文大等縣於龍灣張青苑家口俾水引沙
窪一派出丁字沽斯可以抑九河之患而民害可息矣
下二部議覆四府河患先該太僕寺卿何棟勘奏障濬
工程浩大民困未紓須料才力有餘乃可興工巳奉俞
旨今元祉所奏又極詳明夫水害不除則民災終不可
免恐不可以財力之詘坐視斯民之溺乞降專敕二道
今順天巡撫王大用保定巡撫許宗魯督同各該兵備
有司官照依所奏事理履行勘視凡故河淤塞所在遡
流窮源通加開濬其一切横流散漫之水亦須究其弊
原順流下導務使趨河就海不可顧此棄彼以鄰境為
壑其諸官豪阻截水利者即行改正若更抗拒從重叅
治體勘明白即畫域鳩夫及時戒事一面具實奏聞詔
悉從之　癸酉陜西巡撫都御史王堯封奏陜西各邊
歳仰食縣官者不可勝數考之黄河運道自汴城入洛
河至孫家灣下載陸轉可數百里而達陜州復由黄河
經潼闗通渭南不四十里抵陜城而陜之金州等處徑
湖廣襄陽漢江皆有水可漕誠循此道改立漕卒增置
牛車先轉河南湖廣原派臨徳二倉米十萬石於金州
續改附近陜州等處折糧二十萬石各舟浮車轉而達
於陜則可以不煩内帑而用饒足矣户部覆言漢唐盛
時歳漕闗中粟數十萬石耳然漢畨係議作渠田不欲
漕張湯議通襃斜不能漕唐褚朗鑿三門山為梁而功
不成楊務廉又鑿為棧以輓舟而輓卒多墜死李齊物
鑿砥柱以通舟而不能入至候水漲乃上蓋皆更砥柱
之險敗亡過半故至呼河中山為米山謂僱門匠為無
墓而我朝成化間亦曾轉漕二十萬石至陜有斗錢易
斗米之費竟不能達今徒愛獲穀之利而不知利之不
償其害是揚雄所謂耗十而愛一之説也宜下廷臣會
議可否以聞既而廷臣皆以為不便罷不行(明世宗實/)
(録/)
明世宗嘉靖十二年八月壬申順天府香河縣郭家莊
自開新河一道長一百七十丈濶五十一丈有竒路較
舊河近十餘里有司以聞詔管河諸臣亟為善治并祭
告河神(明世宗實錄/)
　總河朱裳保運道疏畧云𢎞治以前河分四支若孫
　家渡渦河口趙皮寨梁靖口近年俱以堙塞而以全
　河東奔自曹單城武等處徑趨沛縣又自沛北徙横
　流金鄉魚臺穀亭口事誠可虞況今漕渠窄隘洪閘
　束捍以全河入之自不能容惟當分濬以殺其勢今
　梁靖趙皮幸已疏通孫家渡亦行挑濬惟渦河一支
　因趙皮寨下流雎州野雞岡正河五十餘里漫於平
　地注入渦河宜挑濬深廣導引漫水使歸入正河而
　入雎州張建口起築長隄至歸徳州郭村計凡一百
　餘里以防泛溢仍特疏梁靖口下流且挑儀封於莊
　村月河入之逺於小浮橋則北崖水勢殺矣其北崖
　自河南原武縣至山東曹州原有長堤以防東北入
　海但日久坍塌者多不任衝擊所宜急為修築兼添
　築月河以禦奔衝及查河道魚臺其流益北將有越
　濟寧趨安平東入海之漸議者欲塞岔河口以安運
　道然以臣計之其可虞者有三水勢洶湧遽難堵塞
　一也縱令塞之勢益流激夏秋水漲兼恐横崖決北
　二也決口既塞徐州上至魯橋沈沙滯積山東諸泉
　水微運道必淤三也今宜將魯橋至沛縣東堤一百
　五十餘里相其要害固之以石泄之以壩自城武至
　濟寧州創築縷水大堤百五十餘里以防北溢魚臺
　縣至穀亭鎮開通淤河引水入漕以紓其患即所謂
　順水之性不與水爭道者也(山東全河備考/)
明世宗嘉靖十三年十一月庚寅總督河道都御史劉
天和言黄河自魚沛入漕河運舟通利者數十年而淤
塞河道廢壊閘座阻隔泉流衝廣河身為害亦大邇來
黄河改衝一支從虞城蕭碭等縣下出小浮橋口而於
榆林集侯家林二河分流入運者俱淤塞斷流不入利
去而害獨存明春糧運已迫今宜浚自魯橋至徐州二
百二十里之淤塞修師家莊至黄家閘之閘座及行管
河郎中主事疏浚諸泉源與運河接濟又請徵調山東
河南兩直隸四省夫役及議處工價糧食限各郡縣朝
覲官速回任以充委用申明運軍不許多帶貨物以致
淺阻復疏請設沽頭閘主事并各閘官吏夫役工部議
覆上從之詔以疏通運河係國家急務天和前後兩疏
具見盡忠仍賜敕命作急督理一應司府軍衛俱聼節
制務刻期完工以圖永久(明世宗實錄/)
　公總督漕運至淮會漕塞議者紛紛謂復海運開濟
　汶卿謂六月無漕京師困矣姑紓目前之急乃疏黄
　河故道固堤岸毋令走洩未㡬漕利(朱睦㮮撰右副/都御史馬公傳)
　(乙公名卿字敬臣林慮人𢎞治/  丑進士嘉靖十二年任總漕)
明世宗嘉靖十四年七月癸未御史曾翀奏漕河自臨
清而下汶水與衞水漳水淇水合流北至青縣復合磁
滹諸水經流千里始達直沽每遇大雨時行百川灌河
其勢衝決散漫蕩析田廬漂沒糧運請於瀛渤之上流
如滄州之絶堤興濟之小埽灣徳州之四女樹景州之
泊頭鎮各修復減水廢閘股引諸水以入於海則大勢
分而不為害乞敕河臣程督之報可　九月庚申初建
西海神祠先是上召禮部尚書夏言於無逸殿諭之曰
西海子歳以午日奉兩宫游宴止行望祀宜特建祠宇
言退乃上疏曰禁内西海子者即古燕京積水潭也源
出西山神山一畝馬眼諸泉繞出瓮山後匯為七里濼
東入都城瀦為積水潭南出玉河入於大通河轉漕亦
賴其利比之五祀其功較大宜特祀請於北閘口湧玉
亭後隙地建祠以答神貺詔可　十二月辛亥總理河
道都御史劉天和條議治河事宜其一泗州祖陵其一
壽春王墳(不/録)其一近年黄河入運僅利濟魚臺南至徐
沛二百里爾自魚臺北至濟寧及臨清五百里間俱賴
汶水諸泉之利宜大加疏濬務俾勺水悉入漕河其一
南旺周遭湖堤已築成一百餘里堪以積水其舊設減
水閘壩俱宜查復其一魯橋至沛縣東堤一百五十餘
里舊議砌石以禦横流今黄河既已南徙閘河汶泉水
微培堤亦已髙厚毋容更議其一淮安清河口板閘迤
南淤淺河道併工疏浚築為堤岸其一新莊清江等閘
如濟寧閘例以時啓閉工部以其議為當上從之(明世宗/)
(實録/)
　古者河北流伊洛汴汜不入河雖沁衛淇漳之水過
　大伾而北始入焉故河之勢猶減今則伊洛沁汴汜
　諸水舉入之矣中州安得無河患邪將導沁入衛歟
　衛輝宗藩已因水患奏塞上流矣且臨清下至天津
　河道甚狹頻年已苦衝決不可復益以水惟汶泉之
　水遇旱則微匯水諸湖以淤而狹(安山南旺蒲灣洎/昭陽諸湖大半淤)
　(填平滿積/水甚少)運舟恒苦淺澀若於武陟境内沁河橫建
　滚水石壩於東岸開三斗門引沁自原武陽武北界
　大堤之外(勿俾與黄河相近以/大堤及諸堤為隔限)經延津縣南循大堤
　而東至長垣界入黄河舊衝張秋故道(自武陟至此/三百餘里須)
　(創開皆大/堤之北)又東至曹州境舊分水處(黄河舊於此分/流一大支徑衝)
　(張秋一小支下濟/寧永通閘月河)北向張秋之道則設一閘(張秋以/下水涸)
　(方/開)南向濟寧之道則大加疏濬俾出永通閘入運河
　(自長垣境故道至/此亦三百餘里)旱則沁水盡東全濟運河澇則半
　由滚水壩仍歸黄河是運河復増一汶為永逺無窮
　之利黄河亦可少殺矣而況沁則易於節制不亦大
　愈於引黄河邪但大勞未艾民力方屈運道方幸通
　曷敢以輕議也　國朝治河司運惟宋司空禮陳平
　江瑄經理之功為大然惟導汶濬淤建閘通運不復
　引河雖景泰𢎞治間黄河自至徐武功有貞白康敏
　昻劉忠宣大夏亦皆强排力塞之而後已不復資以
　濟運蓋其至則衝決去則淤填修治之工無時可已
　而運舟運卒之衝溺為害尤大且遷徙不常害多利
　少羣公誠有見於此矣嘉靖甲午冬十月黄河從趙
　皮寨南徙運道淤阻時議者有引黄河(謂黄河水盛/舟行閘面之)
　(利/)濬閘河二說莫能決余甚憂之迺相度二河道里
　逺近工役巨細權利害輕重而折衷之引黄河濬淤
　㡬四百里既深且廣其逺其費倍於浚閘河計非數
　月可完誤營運諸料物誤糧運京師公私仰給乏絶
　兼之故道難復縱復將即淤濬河修閘之費卒不可
　免是以其勞貽後人也況所濟魯橋下至黄家閘百
　七十里爾自魯橋北至臨清五百里間則猶資汶水
　諸泉初無預於黄河也迺始決䇿濬河修閘惟將來
　天旱泉微(余甲午夏承乏治水魯橋以下黄河盛流/閘面行舟濟寧一帶㡬至絶流隨禱於南)
　(旺諸祠及泰山幸應/禱而大雨河始通)運舟不免淺閣歐陽修有言智
　者之於事有所不能必則較其利害之輕重擇其害
　少而利多者為之猶愈於害多而利少余取法焉然
　則欲為運道建萬世之利者亦惟引沁為愈爾(以上/古今)
　(冶河同異/摘録二條)通州上達都城近已修閘轉般漕運脚費
　大省蓋元郭守敬雖嘗行之卒於中止惟我聖明決
　策修復為萬世利無容議矣若白河經宻雲諸山且
　全受渾榆諸河之水夏秋暴漲堤防不能禦源逺流
　迅水勢漫散河皆溜沙深淺通塞不常運行甚艱殊
　無策以治之惟用兜杓數千具治河官夫遇淺即濬
　此外運舟各攜四五具二三百舟即可得千餘具合
　力以濬頃刻而通盤剥大省矣惟運卒利於盤剥方
　可開支脚價少資用焉而終歳勞苦固可憫也如即
　以盤剥之費償運卒濬淺之勞則運卒受實惠不愈
　利歸剥船邪兼官置剥船千艘糧運不滯矣近有議
　於白河建閘者河廣水盛漲必他決厎皆淤沙閘必
　易損且河徙無定(乙未王家渡河/一歳徙十五里)閘難改移蓋未達
　水土之宜也　運河數千里惟白河堤防大壞歴觀
　河底兩岸率皆淤沙以故易於衝決遷改與中州黄
　河畧同治堤宜逺宜堅宜植六桞諸法亦畧同更有
　異焉每見村莊週遭積沙成巨堤上復多栁云以禦
　水詢之乃先於平地植低桞成行以俟風沙搏聚旋
　自成堤栁愈繁則沙愈聚根株盤結水至無害也治
　河者如之不亦大省民力邪然惟瀰望平沙無可取
　土者方用此法若堅實河岸仍須土堤低下衝決之
　口仍須堅土倍築髙厚更植深栁為完美爾(以上白/河凡二)
　(條/)衞合淇漳之水故其流盛臨清而下去海猶逺而
　岸亦髙衝決猶少徳州而下河身既狹去海漸近兩
　岸復卑滄州以下尤卑易盈易決矣近恩縣東光滄
　州興濟連建四閘誠足以洩漲溢之水但入海之道
　須修濬深廣無隳成功也　滄徳天津之間河決無
　歳無之亦有水不甚盛河不甚盈而決者非盡由隄
　岸卑薄也一則鹽徒盜決以圖行舟私販一則鹻薄
　地土盜決以圖淤肥一則對河軍民盜決以免衝決
　彼岸(斯二者汶/河同之)巡守當嚴而防察當預也　臨清板
　閘運河入衞處也衛河水漲即壅入閘或漫閘面以
　入故閘上下常淤運舟每為停阻宜增培閘面旱澇
　舉須下板啓閉(舊以衛河水/盛多不用板)蓋啟則閘下之淤每日
　衝洗可盡閉則衛水不入閘河之水積盈及啟則二
　河水勢相當淤亦不入矣司閘者所宜審也(以上衛/河凡三)
　(條/)元人遏汶分流北出陽穀以通衛南出濟寧以通
　泗名會通河然分水之處地勢猶髙僅勝小舟永樂
　九年宋司空禮築戴村壩以遏汶導之西南流四十
　里出鵞河口南旺湖中地勢下矣然後分流南北方
　可勝巨載漕運永利焉夫人知宋導汶濬河之功而
　不考其故為著於此　汶水出泰萊諸山伏秋流亦
　混濁率皆虛浮淤沙故老相傳成化間戴村壩以下
　河道猶未淤滿意者開導未久耳近則沙淤直至南
　旺河皆平滿矣故水易漲溢(即北下東平故道鹽河/入海運河不得其用矣)
　頻年挑濬沙積兩岸或平鋪地上風起飛揚仍歸河
　内運河命脈全賴兹流雖勺水當惜衆議兩岸築堤
　以約攔之猶慮水漲堤壊迺議開減水閘滚水壩各
　四(東西兩/岸各二)以洩暴水嘉靖十三年秋築東堤(主事叚/承恩所)
　(築/)尚須培補髙厚十四年秋築西堤(主事顧/翀所築)去河逺
　(逺則足/以容水)而髙厚閘壩亦計料修建嗣而治之運道其
　永賴矣汶水自泰萊至南旺㡬三百里逺近咸謂汶
　泉水微而不考其故蓋盈河淤沙深廣春夏久旱亢
　暘沙極乾燥汶泉經之多滲入河厎所經既逺安得
　不微邪嘗測其上源下流各深廣尺寸蓋所耗十之
　三四然數百里之淤沙不可盡濬且將復淤所濬兩
　岸之沙終歸河内勞費無已而卒莫能效真無以為
　處有獻議者云汶水自春城口以下河流迂逺宜於
　春城口置石壩一道中為數􁨕洞創開小河八里餘
　取徑入魯姑龍鬬二泉渠量加濬廣凡六十三里餘
　而至黑馬溝伏秋水盛流濁則開􁨕洞俾由故道春
　夏之間及天旱水微流清則遏水由􁨕洞下出黒馬
　溝口即可避汶河百數十里之沙滲余大竒之隨因
　中道有五泉隔絶不能入遂止如將五泉者横汶開
　溝以入焉亦無不可治水者尚其審諸汶河淤田盜
　決對岸盜決之弊與衛河同(以上言/汶河)自徐州北至臨
　清七百里間為閘四十有三自元建者二十餘聖朝
　永樂至今先後増建者二十有餘(減水月河通湖/諸閘不與焉)故
　閘面閘厎髙下不一如下閘過低積水盈板即須啓
　則上閘之水必迅急而舟難入必易涸而舟難行矣
　余問水歴觀而竊疑之然未敢以為必然至冬黄河
　南徙諸閘有僅露閘面者有没入泥厎者而閘口之
　泥深淺不一乃一以閘面平石至泥水平面測之時
　惟棗林閘露閘面三尺餘各有差(師家莊魯橋二閘/面各露一尺五寸)
　(穀亭湖陵城二閘面各露一寸孟陽泊閘面露/一尺八寸餘至厎悉泥淤深至一丈八九尺者)惟棗
　林閘下之南陽閘已没入泥厎閘面泥淤仍四尺六
　寸八里灣閘面泥淤仍五尺始知舊傳棗林閘之過
　髙而不知其下南陽閘之過低也迺一以棗林閘為
　準餘悉培而平之由是啟閉水不復洩仍各測其深
　淺其閘厎過深者則量留厎板均止以十二板啟閉
　(師家莊閘深一丈三尺二寸留厎板二魯橋閘深一/丈六尺五寸留厎板六棗林閘深一丈六尺二寸留)
　(厎板三南陽閘深一丈八尺三寸留厎板四穀亭閘/深一丈五尺七寸留厎板二八里灣閘深一丈六尺)
　(三寸留厎板三孟陽泊閘深一丈五尺一寸留厎板/一湖陵城閘深一丈七尺四寸留厎板二沽頭以下)
　(六閘則閘淺惟上沽/頭閘留板一餘無留)則閘上之水益深茍非久旱水
　微固可直達上閘(舊運舟過閘即淺閣直/待積水盈板方抵上閘)舟行其永
　利矣南旺迤北諸閘亦可行之而大勞甫息未遑也
　閘河自魯橋以下為黄河衝洗以漸而廣乙未濬河
　止以厎廣五丈為準蓋南旺上源也分水處河厎僅
　四丈下流愈廣則愈淺矣閘河僅取通舟非務為觀
　美元人有因水散至以板為岸逼水行舟可驗矣治
　水者慎無病其狹而圖為廣大也惟河廣淤深間復
　下墮河厎不及五丈者方以時濬之而已余濬河至
　三栁樹灣迺八里灣孟陽泊二閘之間役夫云下皆
　生土河厎舊止此矣余猶病其淺一老叟進云聞之
　先輩兩閘之間須留稍淺一處余恍然而悟蓋中道
　皆深下閘一開上閘之水盡洩閘近者積水猶易盈
　閘逺者倍費時日矣故中道留淺(亦不過十餘/丈或數丈)船行
　至此雖少待然積水不必盈閘即可越之而直達上
　閘舟行顧速矣益知前人用心之勤為慮之逺若此
　為之歎慕自愧不能已後之人慎毋忽也凡閘雁翅
　石及砌岸用石者須内外兩面各用完整石塊砌髙
　而中填以碎石灌以泥灰即永逺無坍損矣(以上言/閘河)
　(問水/集)
　
　
　
　
　
　
　
　
　行水金鑑巻一百十四
欽定四庫全書
　行水金鑑巻一百十五
　　　　　　　　　　江南按察使傅澤洪撰
　　運河水
　二洪古稱懸水三十仞流沫四十里舊各有閘(徐州/洪一)
　(吕梁洪二近/方革其一)而莫知建置之由志稱正統間叅將湯
　節因洪水淺急數壞舟建議於洪上流築堰逼水盡
　歸月河徐州洪則於南口吕梁洪則於上下二口各
　建閘積水以行舟蓋正統戊辰黄河從河南滎澤孫
　家渡南徙二洪僅受閘河之水迺從河南懐慶之武
　陟導沁水下入梁靖口出徐州小浮橋以濟二洪水
　猶淺澀故節議建閘爾(志不悉/言其故)迄今天旱水澀即築
　攔河壩逼水入内洪猶建閘遺法也今梁靖之流巳
　甚微(冬則□流春夏雖仍通流然深不/過數尺河厎髙於南河丈有五尺)夏口近衝之
　溜水勢甚盛而蕭縣城南之口亦阻山甚狹通塞靡
　常(甲午春二洪/㡬不通舟)然則建閘之法不可不預講也如月
　河各以石砌堅而修閘以俟冬春水澀即築壩從閘
　永久之利也但二洪役夫藉險以為利非果斷以必
　行之不可得也有云二洪之後皆可開月河以建閘
　者(蓋上下口及中連建三四閘節水/啓閉水盛則由洪水澀則由閘)二洪之險失矣
　但山脈皆堅石所費良不貲爾然二洪之役夫歳餘
　二萬緡如出數歳之費以鑿之萬世之利也(以上言/徐吕二)
　(洪/)淮自荆山而下即受黄河從渦河一支之水至清
　河則全受河水矣議者云黄河泛濫中土蓋海口近
　年漲沙下壅上溢致然已議濬海口矣初亦甚奇之
　及觀於淮海而始知其妄蓋淮陰之地甚卑而徐吕
　之洪甚髙信然則淮陰當陸沉而徐吕為安流矣審
　察之乃河淮入海之處北口實有漲沙而南口更衝
　廣爾(言淮/海)淮清江浦頻年外河黄水漫入輒淤濬治
　無已運舟每為阻滯詢之父老有云自板閘而下相
　度地形中道别開一支河河口亦建閘各髙其隄防
　淤則濬其一而開其一以行舟可免停泊矣淮揚諸
　湖每遇暴漲風浪觸隄則隄壊舟行遇之則損溺近
　范光湖議於隄外開支河行舟以避前患用心仁矣
　議者謂不獨范光凡諸湖之廣而水勢盛者皆可為
　支河蓋堤外之地本下取土為堤不數尺即可通舟
　費亦無多治水者歳歳圖之久則效矣余深有望焉
　但支河至湖塘岸須多留隙地密栽深栁每濬河淤
　泥即以培之塘岸永固矣諸湖更多開滚水石壩壩
　厎平鋪巨石而酌其淺深俾湖水淺不致阻漲不致
　衝岸壩下則開深渠以通瀕海魚鹽之利民田亦免
　漫沒之害矣儀真河口舊無閘近方建閘謂俟潮入
　則閉閘以積水俾舟可達壩下似矣然五壩之舟舉
　由一閘以入已多擠塞每江上風起運舟一時不能
　猝入閘内衝撞飄損其害甚大權其輕重閘固可廢
　也(言淮揚/諸湖)南旺湖志稱縈迴百五十里漕渠貫其中
　則東西兩岸之湖皆為南旺甚明蓋宋司空導汶水
　自東北流至湖中而後分流南北則湖析而為三矣
　近年惟以西岸為南旺湖而東岸界分之二湖悉冺
　其名迹居民指其北為馬踏坡湖南為蜀山坡湖率
　皆侵占耕稼其上余疑而歴詢之久乃得𢎞治中韓
　通政鼎所䥴南旺圖說碑(在今安平鎮/顯惠廟中)明甚蓋西岸
　為南旺西湖東岸二湖為南旺東湖二湖之下方為
　馬踏蜀山坡湖而馬踏之下為伍莊坡湖蜀山之下
　為馬塲坡湖也但諸湖通連中無限隔爾審其形勢
　凡與西湖盡處相對者即為東湖其下方為别湖也
　韓碑宜移置南旺分司以免殘燬南旺西湖減水閘
　十有八舊稱汶水伏秋盛漲則開閘引水以入湖冬
　春則閉閘蓄水以防旱謂之水櫃余甲午夏承乏治
　水時久旱河皆淺涸及詢南旺則西岸環湖三面之
　堤盡圮矣水不能瀦迺委屬役夫修治之週凡五十
　一里餘復諸減水閘之淤廢者及秋雖旱水亦頗積
　但湖中地形窪下止可從舊忙生閘下出廣運閘口
　濟魚臺以下運河爾無仍濟南旺運河之理蓋水既
　從此以入湖又安能從此以出邪議者不察謂運河
　淤髙故湖水不能出殆未審地形髙下之宜也今南
　旺二閘如故濬河與閘厎平止矣安有淤髙邪惟南
　旺分水湖口地勢猶髙如仍倣宋司空引河就下之
　遺意導汶直至今南旺西湖中之最窪下處南則從
　忙生閘舊河出廣運閘口或出永通閘口北則從舊
　河直出安山閘口以避此南旺二百餘里之淺澀固
　運道無疆之利也且皆舊河先年凡水漲即從此行
　舟故道近雖淤廢不過修治及移南旺數閘而已如
　以改創為難姑修復以為南旺一月河未為不可也
　(西河堤修復外仍有見存堤一十餘里臨河堤六十/里四面共百二十餘里若連二東湖則百五十里矣)
　汶水大發閘河不能容北則注於南旺東湖及馬踏
　坡伍莊坡三湖南亦注於南旺東湖及蜀山坡馬塲
　坡三湖而伍莊坡馬塲坡二湖為尤深廣水勢就下
　故爾今若以南旺東湖蜀山坡之下各地形稍髙水
　勢稍淺之處横築髙厚土堤中留滚水石壩俾各蓄
　水各開減水小閘以通運河旱則出之以濟力省而
　利大矣蓋東岸諸湖地形本髙水可以出非若南旺
　西湖也若馬踏坡上下水勢通連未可槩議耳安山
　湖昔稱縈迴百餘里而不詳其界至𢎞治十三年韓
　通政鼎始踏四界東至馬家湖西至舊東湖南至安
　山北至運河其十里鋪在湖中界自鋪至安山湖廣
　十五里四圍東自馬家口西至戴家廟長二十二里
　六分自戴家廟北至壽張集長二十四里三分自壽
　張集東至趙家莊長二十四里七分自趙家莊南至
　馬家口長八里八分週圍共八十里四分置立界牌
　栽植栁株用心勤矣但積水通湖二閘厎髙河水非
　甚漲不能入四圍多侵占而湖之下口無閘水不能
　出嘉靖六年間治水者不攷其故止於湖中新築堤
　週迴僅十餘里號為水櫃湖之廣益狹矣以漸復之
　可也馬塲坡湖與運河相通(舊有堤湖水/風浪衝壊)運河水稍
　盈即洩入湖而湖廣㡬二十里運河安得免淺涸邪
　十四年冬委屬役夫為築堤六十里内外各植栁以
　䕶之(湖甚廣風浪甚巨近堤則多植蒲葦堤根堤頂/内外各遍植栁可也楊水部旦邵水部元吉協)
　(力成/功)更置減水五閘運河之水易盈湖之水蓄洩有
　備矣昭陽湖舊甚廣南口建二閘啓閉出金溝口以
　濟沽頭諸閘嘉靖七年黄河衝決東堤入昭陽湖淤
　漫漸髙二閘已没入泥厎不復見湖亦狹而金溝口
　之流亦微濬河則淤深費廣惟湖上流北口通雞鳴
　臺小河如下口因黄河已淤髙仰之地更築横堤以
　益之遏湖水由雞鳴臺入運則自此以至沽頭七十
　里皆可濟矣蓋因其勢而利導之爾十四年夏秋已
　濬雞鳴臺口出水入運但下口堤猶未修築髙厚當
　培益之更將湖東新河隔絶之泉(闕/)　築壩悉引以
　入湖則水積而利益大矣(以上言閘/河諸湖)運道以徐兖閘
　河為喉襟閘河以諸泉為本源泉源修廢運道之通
　塞繫焉可不重邪泉志紀載詳矣惜未能紀泉所出
　及測其穴數大小形狀以故官夫疏濬率多虛文未
　可考矣至有堙没莫知所在者且泉源四時微盛各
　殊(大率冬春微夏/秋盛旱微澇盛)渠流深廣亦不一必四時遍測而
　後可驗迺各紀其方向(在州縣東南/西北或四隅)逺近(去州縣治/若干里)
　保社(某里/分)村莊(某村莊東西/南北若干步)所出(或山谷或平/地或津泉)穴數
　(若干/穴眼)大小形狀(如盤如盞如酒鍾如鷄/子如棗栗如錢之𩔖)備測泉口成
　渠之深廣尺寸(自泉流若干步/成渠深廣若干)入汶運之里至逺近
　(流㡬里合某泉/或入汶或入運)沿途之渠道堤防罔不詳備(有無衝/決坍塌)
　(淤塞/盜引)司泉者若有所稽有未盡復者嗣而求之備載
　於志可免堙没矣近𫝊黄河入運山東諸泉悉皆堙
　廢蓋逺地未始經歴之訛傳也閘河自徐達衛七百
　里黄河正徳已巳方決沛縣飛雲橋所濟自沛至徐
　百餘里爾嘉靖九年十年間漸北出孟陽泊泥河口
　出穀亭口所濟自魚臺至徐二百餘里爾餘猶全資
　汶泉也如盡堙漕運不遂廢邪泥於近小而忘其逺
　且大者可乎惟魚臺滕縣而下泉源渠道為黄水淤
　漫近雖疏治而或猶未盡其利爾嗣而濬之復其舊
　矣齊魯之地多泉近於東平州詢訪即得新泉五第
　民間病於開渠占地之勞費匿不肯言爾凡久旱地
　潤之處其下必泉司泉者能懸以厚賞而遍求之雖
　尺寸之水有益運道矣漢李尋解光言陰氣盛則水
　為之長故一日之間晝減夜増歴試之信然(以上言/諸泉)
　(問水/集)
明世宗嘉靖十五年五月已未總理河道副都御史李
如圭條治河五事一任才能以舉泉政漕河全賴泉水
頃年泉源淤塞以致泉流微細宜専設兖州府同知一
員管理一置閘座以均水利漕河一帶閘座隨時增改
者多此盈彼涸往往稱淺宜仍舊便此後必相度得宜
乃聼改作一砌閘壩以垂永久漕河閘壩𩔖皆土築善
崩宜採石修砌一治湖陂以裨運道山東漕河固資泉
流而昭陽南旺蜀山馬塲五丈安山等湖陂俱受水所
可為運河之濟但年久不治委之無用甚至湮没為害
或被人侵占宜積令退出官為修治一嚴稽考以革奸
弊河道銀兩先年散貯各衙門遂致那借侵欺無從查
考宜令所司專聽河道支用從之　六月丙午致仕右
都御史盛應期卒應期呉江縣人𢎞治癸丑進士授主
事歴今官致仕卒應期有膽智遇事敢為所至有績效
而殊不理於口留城新河之濬實漕道永利應期創議
而撓於浮言功無成而敗蓋首事之難如此　九月壬
午户部等衙門會議漕運事宜一議將管理通州郎中
移劄楊村等處地方每年當仲春秋杪之際嚴督各該
夫老人等遇有淤淺即酌量工力疏濬候運船到灣仍
詣通惠河提調其臨清迤南自東昌以至南旺等閘應
添設主事専管開河等閘督令各該官夫如法啟閉詔
如議行　閏十二月壬子朔總督漕運周金言淮安清
河口抵瓜儀四百餘里乃運道咽喉其座閘止藉白馬
范光髙郵邵伯諸湖津派皆無源之水往黄河北徙或
由沛縣飛雲橋或由穀亭鎮流入漕渠是以沽頭諸閘
頗得其濟自嘉靖六年後河流益南一支入渦河直下
長淮一支仍由梁靖口出徐州小浮橋一支由趙皮寨
出宿遷小河口各入清河口匯由新莊閘入裏河水退
沙存日就淤塞訪諸故老皆言河自汴來本渾而渦淮
泗清新莊閘正當二水之口河淮既合昔之為沛縣害
者今移淮安矣興工挑濬公私勞費動以萬計臣甚慮
之竊計新莊口南諸閘一遇水發必須築壩及貢使與
勢官經過旋復掘放恐非長計請於新莊閘更置一渠
約長五丈立閘三層重加防䕶水發即三板齊下貼席
封固雖有滲漏勢亦微細而挑濬不難仍戒管河屬官
毋得營求别差擅離職業下工部議可從之(明世宗實/)
(録/)
　戴䲀字時化鄞縣人嘉靖乙未進士丁酉授工部主
　事治徐州洪洪故有二道外洪大石獸踞小者㦸列
　時時破舟殺人而内洪則紆迴滯澀沙石壅閼不可
　以舟又堤岸善崩齧而窪者大半公至則殫力經畫
　琢其巉巖碎其䂬磧直其掩曲抉其壅塞以堤以路
　延袤二里許舳艫上下如履平地而數十年之害一
　旦夷之督漕大司農約菴周公稱之(張時徹撰戴公/)
　(墓志/)
明世宗嘉靖十七年二月乙夘山東巡撫胡瓚宗奏青
登萊三府舊有元時新河一道南北距海三百餘里原
設閘座故跡猶存惟馬家橋中多頑石乃元人疏鑿未
竟者今已募夫鑿通尚有停口窩淺隘淤塞乞動支官
帑開浚永為民利從之　丁夘覆巡撫順天都御史黨
以平奏薊州運河自殷留莊大口至舊倉店淤淺一百
十六里請發樁草銀六百四十兩糧米五萬石及時疏
濬詔可　七月丙子修濬地丘店丁家道口河工完賞
總理河道都御史于湛巡撫河南都御史易瓚巡按御
史王鎬各銀幣有差按察司副使張綸等各陞俸一級
(明世宗實錄/)
　嘉靖十七年漕運都御史周金奏修寳應一帶堤岸
　時工部郎中凃棣畢鸞揚州知府朱懐幹通判凃相
　淮安府同知陳昉協贊成工(南河全考歸懷幹字守/正號霅峰  安人嘉靖)
　(壬辰進士歴知/思南府有能聲)
明世宗嘉靖十九年九月壬寅運糧千户李顯疏築運
河三事其一謂揚州南自儀真北抵淮安俱藉寳應范
光湖諸水接濟乃湖南北相去三百里廣百二十餘里
卒有暴風漂蕩不測議於范光湖堤迤東開築月河以
免水患其一謂北自淮安南至瓜儀水勢上下相去丈
許惟賴瓜儀二壩闗防先年壩決水衝河道淤淺宜令
瓜洲陳家灣儀真新城地方并揚子橋及揚州東闗各
增一閘若𤓰洲壩衝決則下陳家灣閘儀真壩衝決則
下新城閘如二閘閉水不及則下揚子橋閘再不及則
下東水闗閘以留水利其一謂儀真下接揚子橋大江
商舶輻輳河道壅塞糧運阻悞成化年間嘗令將新城
通江舊河疏浚寛廣亦置一壩河道疏通官民稱便後
廢不修今宜仍前修浚以禆漕政上命工部議行(明世/)
(宗實録/)
　萬表字民望定逺人襲世職歴漕運叅將至南京中
　軍都督僉書嘉靖庚子二洪水涸漕舟竝阻議者謂
　黄河改流公著論折之力言漕河惟用洸汶沂泗諸
　泉足以濟正統十二年黄河決滎陽入漕河潰沙灣
　入海景泰四年都御史徐有貞塞之乃分流自蘭陽
　東至徐入漕必疏濬而黄水始來稍稍與清合至正
　徳六年黄始盛來漫漫衝決方黄河來衝時清河狹
　淺水涸易盈沿河設淺舖每年轉運無滯也今二洪
　舊堤宛然可見但向者黄河漫漫一旦水落石出清
　河淺涸人心乍見不能無異其實則故河也蓋自洪
　達濟自會通至衛河一路堤防原備河衝入為漕害
　今二洪以下反用黄河之水而忘其故及水不來至
　疏濬以引之此所謂以病為藥也渦河在淮之南商
　船皆自淮入渦至祥符銅瓦箱以達陽武去衛河六
　七十里議者欲鑿而通之直至白河則㑹通河可罷
　公議㑹通河之塞自濟寧至臨清計三百八十里尚
　書宋禮發山東丁夫十五萬鑿河建閘為費不貲以
　彼棄七十里之易而事三百八十里之難此無異故
　蓋鑿而通之則黄衞二水合二水合則衝決非常誰
　能障之此會通之運誠永利不可易也若以衛輝置
　倉歳以鳳陽諸衛之卒部鳳陽諸郡之糧令由渦河
　達陽武歴七十里輸於衞輝其勢甚易如昔山東流
　賊之變運道中梗又可為備變一策海運雖極險逺
　第浙中海船於逺畨皆能通之松江與太倉通泰州
　有沙船淮安有海雕船嘗由海至山東蓬萊貿易云
　離天津不逺若以松江太倉近海歳糧厚與僱直量
　運三四萬石使海道漸諳為事變之備又一策也太
　倉則例每糧一石耗七升至槩斛若輕齎之羨以還
　運卒故卒有餘力運無愆期後官悉收之脧削四出
　人不聊生公憤曰此其患不獨在貧軍而且移之國
　計矣大者疏小者議累累百千萬言詳具國史漕運
　志中且極陳本末通融為國長利而又欲開河北山
　東圻内一帶荒田重農薄賦為漸減歳漕之地尤根
　本至論識者韙之(焦太史澹園集/)
明世宗嘉靖二十年四月甲戌總督漕運左都御史周
金奏黄河支流淤塞徐吕二洪水淺并鎮江等處河道
阻滯請及時挑浚以濟糧運總理河道右副都御史郭
持平巡撫河南右僉都御史魏有本各奏黄河遷徙大
勢自睢州野雞岡至亳州入淮其由孫繼口并考城縣
至丁家道口虞城入徐吕二洪者十分之二此運道所
闗非特河南一省之責即今沙淤四十餘里疏濬之費
動計鉅萬乞發山東南北直隸樁草夫役銀兩數萬於
雎州貯庫協濟工部議覆從之已而户科給事中劉繪
奏黄河大勢南徙其支派細微以致徐吕二洪涸淺有
妨運道乞嚴責河道官疏浚丁家道口等處及汶濟諸
泉工科左給事中沈良才奏山東泰安州等處計一百
七十六泉舊設管泉主事并同知等官邇者視為泛常
以致泉源微細乞行撫按及管泉主事督率人役極力
浚導兵科給事中張翼翔奏黄河南入渦河經亳州逼
近陵寢乞浚孫繼口等處以濟漕河並築隄防以止黄
河南下工部覆議上曰徐吕二洪阻淺非尋常挑浚所
能通濟即行漕運河道都御史及撫按督率各官盡心
議處以聞　五月丁亥工科都給事中韓威等劾奏總
理河道都御史郭持平等修河半載尚未成功給事中
林庭學復奏持平已報睢州野雞岡孫繼口挑濬新河
工完徐吕二洪糧運無阻而漕運都御史周金等又稱
桃源宿遷等處淺澀徐吕水不盈尺歳運艱難各相背
戾上乃降持平等俸因命兵部右侍郎王以旂往督理
以旂遂條陳河道事宜疏下工部覆議一管河官止令
專理河道不得别遣効勞著績者不問崇卑一體旌擢
一河道貯庫及樁草銀兩并本部事例户部無礙官銀
俱聽隨宜支用一各項船隻停泊已久一遇河通勢必
兢先宜申明條約先儘運船及進鮮黄船發行餘皆不
許攙越把總等官無得遲延帶貨一國初漕河惟導徂
徠諸泉及汶泗諸水至景泰𢎞治年間黄河始自至於
時督理大臣如徐有貞白昻劉大夏猶極力排塞不資
以濟運也以其勢猛水濁來則衝決去則淤塞且遷徙
不常害多利少耳今幸黄河南徙諸閘復舊其野雞岡
新開河道宜浚山東諸泉入之以濟徐吕二洪沛縣南
仍築長堤聚水如閘河制務在有司利漕運而已又今
之議者有謂引沁水自武陟而東至曹州向濟寧出永
通閘入運河者有謂引漕舟由江淮入黄河達於陽武
陸運百里入衞河直達天津通州者又謂海運固難中
間平度州東南有南北新河一道元時嘗有治閘直達
安東北悉由内洋而行路捷且無險者此皆今日所當
多方講求擇便而從事者也上曰海運迂逺難行不必
妄議生擾決浚山東諸泉乃今日要務其如議行　湖
廣布政司右叅議方逺宜請開海運上曰運河一時淺
阻已命官往治海運有旨勿得妄議方逺宜多言亂謀
姑勿究(明世宗實録/)
明世宗嘉靖二十一年二月辛酉總督漕運都御史王
杲總理河道都御史郭持平奏睢州野雞岡原有支河
通徐吕二洪以資運道近因黄河衝野雞岡流渦河經
亳泗大勢南徙於是孫繼口遂淤徐吕二洪水微而泗
州祖陵鳯陽白塔壽春等王墳水遂歸焉乞築野雞岡
口挑濬孫繼口扈運口李景髙口三河使水勢東行由
蕭碭自徐州入運河以濟二洪庶運道有利陵寢無虞
又邳州桃源河廣流逺多淺塞處乞循依古法築壩撈
沙水流中漕可無壅滯疏下工部覆如其言詔差工部
郎中郭應奎及欽天監官㑹同撫按官查議勘報　九
月庚午督理河道都御史王以旂疏陳四事一漕河仰
給山東諸泉貴以時疏浚近已會同各官清查舊泉一
百七十八處復開新泉三十一處俱入河濟運但恐一
失疏濬尋即湮塞主事一員勢難遍歴乞分隸各地方
守巡兵備等官兼理其事一徐吕二洪為運道咽喉山
石險峻非水深數尺莫能行舟聞舊曾置閘束水乞於
境山鎮二洪下各建石閘旁留月河以洩暴水沙坊等
淺由河廣漫流更宜築四朩壩武家溝小河口石城匙
頭灣諸淺預置方船以備撈浚一漕河兩岸原有南旺
安山馬塲昭陽四湖名為水櫃所以匯諸泉濟漕河也
被豪强占種蓄水不多而昭陽一湖淤成髙地大非國
初設湖初意乞委官清查添置閘壩斗門培築堤岸多
開溝渠浚深河厎以復四櫃一黄河南徙舊口俱塞惟
孫繼口獨存導河出徐州小浮橋下徐吕二洪此濟運
道之大者近巳俱工挑浚但黄河變遷無常難保不復
淤塞乞於本口多開一溝及時疏濬庶上流有所受下
流有所洩而二洪常得接濟矣疏入工部覆議當從但
以管泉責之有司事體不一仍令各部官司之惟於總
督河道官加工部侍郎銜以便督責上依擬仍詔管河
官委任嚴切遵行永久不許始勤終怠以隳前功　癸
酉督理河道兵部右侍郎兼都察院右僉都御史王以
旂奉命回京辭免兼官許之(明世宗實録/)
　王以旂以左副都御史佐院事辛丑陞兵部右侍郎
　是歳徐吕洪竭漕舟滯不行淮安濟寧兩院以聞臺
　諫諸臣合詞言宜如先朝故事簡大臣一員督治於
　是公受命兼右僉都御史以行至則先求故道視泉
　脈循經流塞分殺自徐洪南抵沽頭增置閘若干座
　又相地形引水暫築土壩若干座河流時匯漕舸皆
　如期達京師汶上寧陽間故有四水櫃置湖中勢豪
　侵没多獻徳邸藉其牽制放水灌田成沃壤官因循
　而不問民隱忍而諱言為弊頗久乃公廉實謂四水
　櫃復庶蓄洩有地河溢則懸河以入湖河澀則懸湖
　以入河足備緩急遂任怨力復之至今賴焉事竣上
　嘉悅之加俸一級癸卯陞右都御史掌南院(謝少南/撰宫保)
　(兵部尚書襄敏王公行狀進以旂/字士招江寧人正徳辛未  士)
　
　
　行水金鑑巻一百十五
欽定四庫全書
　行水金鑑巻一百十六
　　　　　　　　　　江南按察使傅澤洪撰
　　運河水
明世宗嘉靖二十三年十月辛夘工部管河郎中歐陽
烈奏木欒店河口及各堤岸衝決乞加補塞衛河自臨
清抵直沽止有三減水閘乞於德州以北増修減水石
壩一座仍於沿河築攔水月堤以䕶河岸并將天津等
衛軍補淺夫審編正副逐堤編廵修補工部議覆從之
(明世宗實録/)
　都御史于湛題名記畧云或謂海運由浙西不旬日
　可逹都下較之河運費省而功倍丘文莊衍義補言
　之詳矣近年言者亦多厭河運之勞而欲舉文莊之
　䇿子顧極言河運之利而欲侈諸臣之功示諸乆逺
　何也曰海運之法作俑於秦效尤於元祖宗已棄之
　䇿三代以前未聞也文莊計漂溺之米而不計漂溺
　之人故以海運為便不知米漂而載米之舟駕舟之
　卒管卒之官能獨免乎考之元史至元二十八年海
　運漂米二十四萬五千六百有奇至大二年漂米二
　十萬九千六百有奇即如文莊言每舟載米千石用
　卒二十人則歲溺而死者殆五六千人此勝國之所
　忍於民人也奈何今日亦忍於民人哉河運之費費
　於人所謂人亡人得損上益下者王者以天下為家
　又奚惜哉(河防𣙜十薈蕞云公治河山東全河備考/云嘉靖  六年任二十四年復任則是兩)
　(任總河矣題名記不知作於何年其意念仁矣潘公/摘其語以示後人見海運之害若必思有以佐河運)
　(之窮莫若萬表言自淮入渦河至祥符銅瓦廂以逹/陽武去衛河六七十里鑿而通之直至白河則㑹通)
　(河可罷此䇿勝於海運/多矣萬表説在前巻)
　于湛字瑩中金壇人正德辛未進士歴右都御史廵
　撫陜西㑹黄河徙運道艱阻遷總督河道鑿野雞河
　九十餘里以逹運河乞終養服除起户部右侍郎撫
　治鄖陽卒賜祭葬祀鄉賢(江南通志/)
明世宗嘉靖二十八年七月辛未戸兵二部議覆廵倉
御史阮鶚疏陳漕運事宜一天津以北河道宜令管河
郎中每年三月親詣淺所疏濬一天津一帶河道宜分
屬廵倉御史管理一河西務起至石土二壩宜刻立水
則淺深其起剥多寡可坐而定議入從之(明世宗實録/)
明世宗嘉靖三十一年十二月已未工科右給事中李
用敬奏開膠萊新河其畧謂邇者河道湮塞深妨國計
聞之膠萊之間有新河一道在海運舊道之西乃元人
欲開通以避海濤島嶼之險而未成者先是山東廵海
副使王獻憫登萊之民土瘠人稀生理不足皆由舟楫
不通嘗按元遺跡鑿馬壕石厎以通淮安商賈建新河
等閘八座以蓄洩水患導張魯白現諸湖以濟水道見
今淮安之船由淮河直厎麻灣即新河之南口也由海
倉直厎天津即新河之北口也自南口以至北口僅三
百三十餘里各有潮水深入中有九穴湖大沽河諸流
可引其淤塞未通宜量加浚者一百五里宜深加浚者
三十餘里元人用工以開其二今之用工當任其一此
皆彰明可見者乞選才望官一二員㑹同撫按官亟為
修舉疏入工部覆行所在撫按詳議具奏報可(明世宗/)
(實録/)
　是年大水衛河決工部員外郎周思兼督衆築塞之
　(北河續記/)
　連鑛字伯金永年人嘉靖丙戌進士辛亥歴都察院
　右副都御史奉敕總理河道是歲澍雨運堤衝潰阻
　後幫四千七百餘艘公自濟趨邳極力疏通至十一
　月而悉就下流矣上疏曰北河張秋濟寜地髙而水
　易涸患在春月故啓泉門以濟之南河自徐州小浮
　橋引莆河以濟運而清淮一帶横流浩蕩犯之尤難
　必春夏未盛之前可循也運早過淮則南河免泛濫
　之憂北河當順利之勢識者皆以為確論因請造運
　船補軍夫先時徴兊早督過淮挑浚新莊等閘以為
　來春運地壬子上命以原職總督漕運兼撫治鳳陽
　等處是歲五月運即過淮矣六月雨決新安房村復
　阻後幫二千餘艘公往來二地之間至十月兩運事
　亦竣因請疏治房村􁩱塞及浚黄河下流使循故道
　公始至淮實漲水殘傷之後蕭徐邳宿匯為巨川百
　姓轉死劫掠者不可勝數公奏蠲夏稅秋糧發粟振
　饑使民應募河工水落田出則示有司給牛種勸樹
　畜而淮徐之間稍休息矣去之日疾作於途卒於家
　(郭鎜作連公神道碑/)
　陳茂禮字履卿慈谿人嘉靖庚戌進士授工部主事
　壬子河決徐邳漕運阻塞言官議開膠萊新河通南
　北海道天子下其議時當道方憂徐邳幸海運或可
　必行大司空請以茂禮往視可否茂禮歴膠萊觀南
　北所謂海道者上議曰石礦既難開鑿而絶無他泉
　可引通舟必須穿引海水非掘地十餘丈不可且航
　海必湏更造海船而海冦方出没諸利害有難逆覩
　至於工鉅之難成又其小者於是議寢省大司農金
　錢以億萬計(兩浙名賢録/)
明世宗嘉靖三十二年二月甲戌南京兵科給事中賀
涇條陳治河事宜一酌挑濬之法以濟新運謂徐州以
上河道􁩱塞宜借撥驛逓夫役及山東河南淮揚羡餘
銀兩以助河工一開新河之利以備非常謂自膠州由
新河以逹滄州僅百七十里中間不通者惟分水嶺十
五里耳宜疏鑿新河以省漕運之費工部請下所司勘
處報可　十二月辛丑漕河工完詔陞總理河道右副
都御史曽鈞為工部右侍郎兼右僉都御史視職如故
仍令禮部祭告河神(明世宗實録/)
　是年七月河趨東北叚家口則分六股為大溜溝小
　溜溝秦溝濁河胭脂溝飛雲橋皆由運河至徐入洪
　又分一股由碭山堅城集下郭貫樓散五小股為龍
　溝毋河梁樓溝胡店溝亦從小浮橋入洪(續文獻通/)
　(考/)
明世宗嘉靖三十三年三月丁已議開膠萊新河遣雲
南道監察御史何廷鈺賫敕視之　五月戊午廵按山
西御史宋儀望請疏桑乾河通宣大糧餉言桑乾河發
源於金龍池下甕城驛古定橋㑹衆水東入盧溝橋一
千餘里在大同則卜村稍有亂石在宣府則黒龍灣有
石崖頗險其險與亂石不越四五十里水淺處亦深二
三尺誠疏鑿之為力甚易當時撫臣侯鉞嘗駕小舟至
懐來過卜村踰黒龍灣坦行無虞又自懐來載米三十
石逆水而上竟逹古定橋則河足便漕有明徴矣時朝
廷新行穵運之法山谷﨑嶇率三十石而致一石部臣
謀所以易之未得其便及儀望疏下兵部任其可行且
稱都御史趙錦嘗使人從桑乾河水行千里直抵大同
城下若稍加疏鑿不惟通漕且因可以捍虜詔㑹工部
計之工部謂逺河重役請俟詳勘舉行遂報罷　六月
壬申詔復設管河郎中一員於江南既而罷之初漕運
侍郎鄭曉奏糧船過淮愆期皆坐鎮江以南内河淤阻
之故乞特遣一部臣督帥有司疏通河道章下工部議
以為便從之吏部因言江南舊有水利郎中一員兼管
鎭江運道後因權輕不便鈐轄乃以其事專責之廵撫
今復設部官他日又將以為不便矣上曰管河郎中既
有前旨裁革罷勿遣其經理河道事宜仍責成廵撫如
故　七月丙午以乆雨通惠河水溢命有司修築閘壩
堤岸(明世宗實録制宋儀望請開桑乾時司馬聶豹言/河成便漕兼  敵騎司空歐陽必進言道逺役重)
(遂報罷两人意/見之不同如此)
明世宗嘉靖三十四年二月癸酉朔罷開膠萊河議先
是御史何廷鈺請疏濬新河詔遣廷鈺往㑹山東撫按
官勘報至是言膠萊新河一帶係元人巳開故道特因
馬家壕南北長四里内有石岡難鑿而止前海道副使
王獻曾鳩工聚財焚以烈火鑿通此濠隨於分水嶺南
北河道併力挑濬設立閘座八處工已十之三四尋以
本官遷去工竟未就即今此濠舊迹猶存特兩岸沙土
日乆頺下遂致􁩱塞挑濬亦不甚難至於分水嶺地夲
髙阜故白河之水至此分流然度其地勢終不甚峻今
在南者為積沙所􁩱水惟北流若加開濬深廣中間雖
有碙□灘諸石亦是人力可施司道諸臣稱舊估二百
七十餘萬恐必有増減其委官通判羅士賢等所估亦
稱一百六十萬兩臣雖心計不足竊欲估如士賢所擬
數三分之歲給一分年終總挈工費幾何而次歲固可
定矣其通海一節則中間地勢既髙若必使兩潮兩接
須濬深及八九丈恐海濱之地鑿下數尺水泉溢出人
無所置足勢必難成而所費真不下數百萬矣計惟一
意引河添設上下閘座疏理各處泉源隨宜因勢而為
之雖未免重費而視鑿通兩河猶為稍省第現河之流
不雨即涸而白河其流亦微遇夏秋水泛則二河自合
而沙恒多其膠河無沙視現白河源亦稍盛顧又在分
嶺以北不逹於南張魯河雖無源而中有泉亦必從東
都泊之地引之計二十餘里然後可通沽河水勢大而
沙尤多若於吳家口閘之下因小派而引之可以濟南
行之水但恐沙隨水走河益深􁩱蓋新河原係人力所
開南北俱潮水所入之地惟其勢不甚峻故水泛不甚
衝決而水因潮逆則沙雖隨水泛而流亦因水緩而停
必湏歳歳挑浚而後可此司道諸臣所慮泉源不足者
臣意於疏理之時廣加尋引而於王副使所設八閘如
陳村楊圈已損壞者興而葺之其餘完存者添而修之
及膠河等處之口亦添設小閘大約共計大小十三四
座所增既密啟閉以時自足濟用若猶慮水微閘小不
足恃則如委官築壩之説亦可瀦蓄不洩諸臣乃復慮
山水驟發衝激之虞及出入河海船隻搬剥慮患計費
至此可謂纎悉無遺矣至於南北兩海臣備查博訪知
之頗悉在北者無風可以篙行南自淮安海口由雲梯
關至馬家濠風便不過三四日之程中有鶯逰山可以
灣避又沿海崖一路係行鹽地方少加疏達而行尤為
穏便且新河南北迂廻計二百四十餘里俱挑深廣為
力固難然不計工費而為之則亦無不可成者其所難
者如諸臣之慮所引泉源恐或未足歳加挑濬其費不
窮兼之此時南北兵革未寜而近日災傷尤異常時工
役今且暫停此役一興雖假以三年之從容亦湏毎嵗
給以銀兩五十餘萬當此財力詘乏之時何從出辦又
况開河建閘所費已百萬以上之財而三四次轉剥必
湏多造船隻費益無所出東土窮荒公私俱竭此河若
開又必循㑹通河設官編夫體例方可永乆通行不無
愈增虧損此則又當相時審力而處之者也乞下工部
酌其行止焉得旨報罷　丙子總督薊遼保定軍務都
御史楊博疏請開密雲白河以濟糧運於楊莊地方築
塞新口使白河之故道疏通與海潮之水合而為一仍
於密雲城西修築泊岸以防城墉崩塌之患從之(明世/)
(宗實録/)
明世宗嘉靖三十七年淤新集趨叚家口析為六攴入
運河又由碭山趨郭貫樓析為五支出小浮橋㑹徐州
洪(明㑹典/)
明世宗嘉靖三十八年十二月乙丑先是廵撫遼東都
御史侯汝諒以遼東大饑議開山東之登萊北直隸之
天津二海道轉粟入遼陽部臣以海道迂險行令覆勘
既而汝諒勘上天津入遼之路自海口發舟至右屯河
通堡不及二百里可逹遼陽中間若曹泊店月沱桑陀
美女墳桃花島咸可灣泊各相去不過四五十里可免
風波盜賊之虞請動支該鎮賑濟銀五千兩造船二百
艘約每舟可容粟一百五十石委官督發至天津通河
等處招商販運仍令彼此覺察不許夾帶私貨下户部
議覆據勘天津海道路近而事便當如議行第造船止
湏一百艘令與彼中島船相兼載運其登萊海道姑勿
輕議以啟後患從之(明世宗實録/)
　嘉靖中河道都御史王廷奏畧曰宋禮陳瑄經營漕
　河既巳成績乃建議請設水櫃以濟漕渠在汶上曰
　南旺湖在東平曰安山湖在濟寜曰馬塲湖在沛縣
　曰昭陽湖名為四水櫃水櫃即湖也非湖之外别有
　水櫃也漕河水漲則減水入湖水涸則放水入河各
　建閘壩以時啓閉故問刑條例一欵凡故決盜決山
　東南旺湖沛縣昭陽湖蜀山湖安山積水湖各隄岸
　為首之人發附近衛所係軍調𤼵邉衛各充軍此見
　在條例可考仰測累朝嚴禁之意豈不知各湖可蠲
　以與民以取征賦之入哉蓋以利有大於此慮有逺
　於此者不可以小害大以近妨逺也昔人云事有煩
　而不可省費而不得已者正今日湖地之謂耳臣近
　廵歴泰安寜陽等處竊見漕河所資止泰山諸泉自
　新泰萊蕪等縣經流汶上故曰汶河雖以河名而實
　諸泉之委匯也然諸泉之水濬則流不濬則伏雨則
　盛不雨則微故汶河至南旺分流南北則水勢益小
　非有閘座以時蓄洩則其涸可立而待也毎年春夏
　之交天旱水涸而阿城七級之間如置水堂拗之上
　舟膠而不可行非借安山等湖之水以濟縴挽即進
　鮮船隻亦不能依限入京矣故宋禮諸臣議設水櫃
　者誠有見於此耳計今一百六七十年為國家乆長
　之利豈其微哉今四湖俱在而昭陽湖因先年黄河
　水􁩱平漫如掌已議召佃而安山南旺二湖不知何
　時被人盜決盜種認納籽粒以致河乾水少民又於
　安山湖内復置小水櫃以免淹漫遂致運道枯澀漕
　輓不通嘉靖十二三等年加以黄河南徙兩洪水澀
　其時在朝諸臣講海運則迷失其故道修膠萊河又
　徒費而不成上厪皇上宵旰之憂敕遣兵部侍郎王
　以旂往視漕河并為經理以旂至此訪究弊源建議
　修復官湖築堤岸建水門閘座以圖永乆素嘗盜種
　盜決之民盡行問遣驅逐不許佃種以啟弊端題奏
　欽依施行迄今漕河無阻然自官湖議復後而東平
　汶上之民垂涎湖地何嘗一日忘情哉今據各官開
　報之數湖中水落露出髙阜地土止四百四十三頃
　非不可以召人佃種但成事不可破巨方不可開且
　小民奸頑日甚惟欲利已罔知國法頃者議復官湖
　已嘗懲創恬不知畏若再奉例召令佃種辦籽粒則
　將一家開報數名占種不計頃畆遇水發入湖恐傷
　禾稼必盡決堤防以滿其望是所名水櫃者將來為
　一望禾黍之場耳而漕河何所賴哉今山東地方鄒
　滕沂費泰安等州縣即東平汶上之間抛荒地土不
　知幾千百萬頃即安山湖外荒地亦不知幾千百頃
　而東平汶上之民必欲舍彼而就此者以民田納糧
　養馬當差寜抛荒而不顧湖地止認納籽粒更無别
　差期必種而後已况未必皆貧困之民也昔東平民
　曾以安山湖地投獻德府隠占地畆莫能誰何後被
　查出方歸於湖且安山湖舊稱延袤百里今止量七
　十三里以此推之寜望其辦納籽粒保全湖堤耶今
　據郎中汪泓主事陳南金(嘉靖三十六年任並/見山東全河備考)召納
　過人數計算每畆照今例五分止得銀六百兩有奇
　若盡湖中髙阜地止得二千二百兩有奇亦非有大
　利也今每年河漕轉輸四百萬石之外輸將於京師
　者又不知幾千百萬焉則其利孰多孰寡而京儲與
　邉餉孰重孰輕此不較而知也萬一湖水告竭漕河
　失利臣恐所得不償所失而其為費又不知其幾往
　年山東議開膠州河布政司即議費銀六十萬兩又
　未必其能成也今之欲種湖地者乃倡為水入而不
　能出之説臣近親厯各湖湖髙於河殆六七尺春夏
　水涸每借各湖之水以濟河漕況各湖原設水車各
　三百五十輛若遇盛旱亦令車水以濟奚謂入而不
　出乎臣又覽觀地勢詢訪民謡湖櫃之設不但漕河
　有利而庶民亦有賴焉蓋泰山以西地漸窪下夏秋
　水𤼵俱奔注此中宋末嘉祥鉅野曹濮夀張之間遂
　成巨浸是以有梁山水泊之亂今東平去梁山不逺
　而水既入湖湖外皆納糧民田也若堤防稍廢則水
　將漫衍淹没而嘉祥鉅野曹濮夀張之間又成巨浸
　矣是所利者止數百家而所害者將幾千百萬家及
　數州縣也事有召釁法有啓奸不尤可慮乎此就其
　害於下者言之耳若湖廢河乾漕運不通其所關係
　尤重且大又不可不深慮也(北河續記/)
　山東水櫃原以蓄洩濟運遇有􁩱淺即當開浚深通
　復其舊界無如濵水之民貪利占佃庸吏槩令陞科
　水櫃盡變民田以致潦則水無所歸汎濫為災旱則
　水無所積運河龜拆大為公私之害不獨山東為然
　如淮北之射陽湖江南之開家湖皆水櫃也今盡行
　陞科蓄洩無繇官民交困為水官者有能知其所以
　然之故乎或曰然則陞科不可行歟曰陞科原上為
　朝廷增賦才吏之所為也而於濟運之處獨不可明
　成化中杜謙以工部侍郎行河自通州抵淮揚相地
　勢去􁩱塞復水櫃導泉源修閘壩河乃復舊此十五
　字誠為治河司運者之要訣矣匪但水櫃即黄河淤
　灘亦不可陞科昔髙御史明曰河徙無常稅糧不改
　平陸忽復巨浸常稅猶按舊額民何以堪旨哉言乎
　或曰然則將聽其棄為汙萊歟曰此又不可不若仍
　為官地責令汛官廣植榆栁蘆葦之𩔖歲收其材以
　為河工之料不亦利乎夫陞科之法斷不可行於兩
　河之間其為利甚小而其為害甚大也(鄭元慶今水/)
　(學/)
明世宗嘉靖三十九年九月壬辰大同廵撫李文進奏
大同邉儲缺乏米價翔貴乞開桑乾河以通運道自大
同縣古定橋至盧溝橋務里村水運五節計程七百二
十七里陸運二節計程八十八里總該造船二百六十
隻置驘三百五十頭夫役一千三百四十餘人官十九
員春秋二運可得米二萬五千餘石日乆大通貿易寖
廣公私俱利又盧溝迤南逹天津另造淺船運米百石
者改小灘兊運由天津逕逹盧溝橋務里村交兊尤為
省便仍乞倣通恵事例於務里村青白口等八處建公
廨倉厫以備撥運堆積工部議覆本河不係長河泛溢
則迅激難制乾涸則一葦不通又多山石阻礙每議輒
止今撫臣既有成畫當令如議舉行如有窒碍亦當從
實奏罷上從部議(明世宗實録/)
　徐九思貴溪人歴工部郎中治張秋河道漕河與鹽
　河近而不相接漕水溢則泛濫為田患九思議築減
　水橋於沙灣俾二水相通漕河溢則有所洩以入海
　而不侵田少則有所限而不至於涸工成遂為永利
　遷髙州知府(明史稿/)
　嘉靖四十三年髙郵河堤議用石河道都御史陳堯
　謂石取道逺而河勢薄不至嚙多樹朩隔以板茭土
　實之費率省半及萬厯中卒易以石費不貲於隄不
　足有無大半實用事者槖余親見之如樁木估用杉
　則以堤楊代之採石不及十一而賦民輸辦凡中戸
　以下階砌及市廛石塊無得免者零星凑成不乆即
　潰(湧幢小品/)
　
　
　
　
　行水金鑑巻一百十六
欽定四庫全書
　行水金鑑巻一百十七
　　　　　　　　　　江南按察使傅澤洪撰
　　運河水
明世宗嘉靖四十四年郭貫樓􁩱遂決華山出飛雲橋
截沛以入昭陽湖北泛湖陵城孟陽泊至榖亭南溢於
徐命官往治乃接六年所鑿故跡役夫浚之為南陽新
河又疏舊河自留城至境山又堤馬家橋遏河流之出
飛雲橋者使盡歸秦溝魚沛横流始絶唯茶城時有淺
阻(明㑹典/)
　是年秋七月河盡北徙決沛之飛雲橋横截逆流東
　行踰漕入昭陽湖泛濫而東平地水丈餘散漫徐邳
　沙河至二洪浩渺無際而河變極矣初漕渠左視昭
　陽湖其地沮洳去河不數十里識者危之嘉靖初盛
　應期督漕議鑿渠湖左以避河患朝廷從之鳩工未
　半為異議所阻至是漕湮以吏部侍郎朱衡出督濬
　鑿衡與僉都御史潘季馴尋應期所開故道以為運
　道之利無逾於此疏請鑿之開新河自南陽逹留城
　百四十一里濬舊河自留城逹境山五十三里役丁
　夫九萬餘八月而成而水始南趨秦溝(明紀事本末/)
　是年總河朱衡奏畧臣初至沛縣乘舟徧歴黄水無
　處不漫獨南陽河口直抵留城一帶黄水少浸先年
　曾挑間𩔖河形臣於彼時竊已在念猶冀水消工畢
　再行詳勘處理詎意運河漫水未消黄河又難分導
　則於此地應亟勘理臣即與河道都御史孫愼漕運
　都御史馬森山東廵撫户部左侍郎霍冀河南廵撫
　户部右侍郎遲鳳翔又委郎中程道東主事李汶吳
　善言王纘宗副使梁夢龍徐節張任胡湧叅政熊桴
　僉事劉䞇等前往南陽留城一帶相勘隨據道東等
　呈稱遵依踏勘南陽閘起至留城一帶新河計一百
　四十一里八十八歩先年曾挑間𩔖河形須加創挑
　方可成河隨委鄒縣知縣章時鸞濟寜衛指揮李肇
　芳等即日帶領吏書及慣熟知地人等勘得上自南
　陽閘起至新莊橋六十里下自滿家橋起至留城四
　十里中叚新莊橋至滿家橋四十里尚未成河合用
　人工挑挖方可通水又勘得三河口沙河一道每年
　山水大發應築壩堵塞為防水患東有薛河中有趕
　牛溝上有山東滕縣關橋諸泉發源水向西行出金
　溝今議於兩岸築壩二道引水入河接濟共算挑土
　三十四萬九百一十方該用夫六十八萬一千八百
　二十工又勘得地形北髙南下水易傾洩合於沙河
　兩崖等處建閘六座修築兩崖堤岸及打壩補塞缺
　口為照國家重務莫切於漕運妨運莫重於黄水黄
　水之性湍激浩蕩難以禦治即或治之而工費不貲
　况其變遷無常屢為運害如嘉靖六年決於沛縣十
　三年決於魚臺縣皆旋挑旋淤迄無成績今歲黄水
　復決徐沛汎溢運河􁩱連百里至今水尚未消工難
　措手驚惕於中莫知為計蒙委徧歴踏勘看得此地
　兩岸形髙土俱堅實三十餘年黄水不侵雖今歲水
　勢瀰漫亦未侵及况河路徑直挽輸更便成功以後
　可保無虞實天留此以貽國家億萬年通漕之利者
　也臣看得黄河上源既難分導水勢散漫不能施工
　雖湖坡之水暫藉行舟然乾涸無常終不可恃來歲
　糧運實切隠憂反覆思維計無所出所據勘議開通
　新河以便轉漕委宜亟處臣即與河道都御史等前
　往南陽留城一帶看得此處地逺黄水可免侵􁩱人
　力堪施開挑成河不惟近可以濟來歲之運而又逺
　可以垂無疆之休此實我皇上至德潛孚精誠昭格
　天啟其機地顯其靈載觀人情僉謀允協臣願督率
　羣工於此効力務期一勞永逸少申微臣體國之念
　以仰答皇上知遇之恩(北河續記/)
　舊河自南越沛縣上中下沽頭等閘處今􁩱平是年
　黄河水異常郭貫樓􁩱平全河逆行汎濫自沙河至
　徐州全河俱入北股至曹縣棠林集以下向北分二
　股南一股遶沛縣戚山楊家集入秦溝至徐北一股
　遶豐縣華山向東北由三教堂出飛雲橋分十三股
　或横截或逆流汪洋入運河至湖陵城口散漫湖坡
　逹徐(南河全考/)
　黄河泛徐州將溜溝以上運河􁩱凡一百六十餘丈
　以下􁩱七十餘丈又自境山至茶城五里許小閘至
　沛金溝口一十三里許俱􁩱其沛縣黄河赤徑衝魯
　村淺西岸循謝家莊至上閘上淺仍東北衝由三教
　灣一帶一十五里盡􁩱乃以朱衡為工部尚書往治
　河衡議開南陽口至留城一帶新河以備運道又開
　留城口至白洋淺一帶舊河以接新河費銀四萬有
　奇粟三萬有奇功猶未就言官劾奏衡等乃濬自南
　陽口至仲家口俱厎績可行舟但三河口至夏村口
　二十餘里微淺澀是年六月黄河水𤼵遂決長堤二
　百餘丈其所挑舊河與沽頭閘數里復􁩱百中橋至
　留城一帶新河堤又決百十餘丈及留城至白洋淺
　運河仍􁩱言官復劾奏(通漕𩔖編/)
　章時鸞號孟泉青陽人嘉靖甲午舉於鄉知鄒縣時
　河􁩱漕阻天子遣尚書朱公衡經理其事令沿河官
　集議公首創開南陽新河用其䇿厎績論功升兖州
　同知仍管河務隆慶六年九月用給事中雒遵薦陞
　河南按察司副使督築黄河南堤往來相視不避風
　雨舟居經年遂中濕以病乞歸(陳頥正撰章公墓志/)
明世宗嘉靖四十五年二月辛巳遣工科右給事中何
起鳴往勘河工時尚書朱衡定計開沂山一帶新河築
堤於呂孟等湖以防隤決河道都御史潘季馴獨以為
新河土淺泉湧勞費不貲不如濬留城故道由是與衡
有隙衡持前疏益堅身自督工吏卒不用命者用重法
繩之時浮議籍籍有謂衡違衆自用故興難成之役以
要功者有謂衡擅用腰斬截髪之刑致死萬餘人者給
事中鄭欽信之上疏言狀工部覆非常之功怨謗易起
請遣官勘視問新河與舊河孰便然後議衡功罪報可
　三月已未詔開新河工科右給事中何起鳴奉詔至
沛縣勘河工還上言舊河之難復有五黄河全徙必殺
上流如新集龎家屯趙家圈等處然以不貲之財而投
之於河流已棄之故道勢必不能一也自留城至沛莽
為巨浸無所施工二也横亘數十餘里褰裳無路十萬
之衆何所棲身三也挑濬則淖陷築岸則無土且南塞
則北渀四也夏秋潰潦大降濬後難保不􁩱五也新河
内多舊堤髙埠黄水難侵開鑿之費視舊河為省且可
逺將來潰決之患故尚書朱衡任其必可開開成運道
必利而議者見謂難成亦有三焉一以夏村迤北十六
七里地髙恐難接水然地勢北髙南低大約止深二丈
一照水平加深夫何患水淺一以三河口積沙深厚水
勢湍急不無滯阻然既建壩攔截或用石包砌每歲挑
淺如例夫何患沙壅一以馬家橋兩岸築堤五里微山
取土不便又水口投埽勢必不堅恐難經乆然此亦在
委任得人培築髙厚無必不可措力之理臣又觀居民
之情在新河者則稱新河可開在舊河者則執舊河可
復皆為市廛之私非為國家運道計也夫天下之事勢
窮則變變則通沛縣河患至此極矣往時舊河􁩱塞未
深都御史盛應期開新河垂成而廢至今惜之今黄水
異常伏漕無日尚可溺於人情安土而不為通變之謀
哉故臣斷以為開新河便宜如衡言開新河而不全棄
舊河宜如季馴言疏入下工部㑹廷臣議俱合上意乃
決詔勒限開新河仍不得藉口速成茍且完事　七月
戊午始通天津海運轉漕永平諸軍永平自庚戍邊患
後燕河石門二路所增主客兵餉歲計三十萬石有餘
而該郡土墝歲收不給稍稍水旱水陸絶無商販全恃
穵運前廵撫都御史温景葵遂倡通漕之議㑹以疾去
詔繼任都御史耿隨朝勘奏及是勘上該郡有青灤二
河青河為工鉅不可開灤河自永平西門外經流一百
五十四里至紀各莊入海自紀各莊至天津衛四百二
十六里悉並岸行舟中間開洋僅一百二十里沿途有
建河糧河小沽大沽河流遇風可以引避宜於紀各莊
修建倉厫自天津漕粟於此卸囤轉載小舟由灤河逹
之永平永豐倉力半功倍可為左輔永利部覆報可自
是每歲通漕省國帑十二灤東諸邑漸稱饒阜云　九
月庚戍新河工成工科都給事中王元春以新河未通
劾奏總理河道工部尚書朱衡倖功欲速無為國計長
乆意宜罷黜因請訪求元人海運故道初衡議開新河
自南陽至留城凡一百九十四里有奇八月間工垂成
矣祗餘十餘里未通值黄河暴漲堤岸有潰決者於是
朝議紛紛謂新河必不可成元春及給事中何起鳴御
史黄襄等咸請亟罷衡起鳴初主新河之議者至是亦
自變其説疏俱下部覆而衡與河道都御史潘季馴以
新河工告成言大幇運由境山進河過薛河至南陽出
口隨處河水通滿堤岸坦平並無閡阻於是羣嚻寂然
吏工二部乃覆諸臣疏謂河工既有成績衡宜留用令
㑹同季馴悉心料理以圖永乆從之　十月已未詔濬
豐潤縣環香河轉運太平等寨軍餉從順天廵按御史
鮑承䕃奏也河濬自成化間設豐盈倉於該縣舟運粟
十萬餘石貯之以便東路官軍支給倉厫及所設官攢
具存乃河道堙廢舟楫不通乆矣近歲薊鎮警報日棘
其太平寨一路主客兵餉俱赴薊州關領如喜峯三屯
等處逺者至四五百里公私俱稱不便承䕃乃查復舊
河運道仍於北徐莊張官屯鴉鴻橋設三閘以瀦水云
(明世宗實録/)
　公念新渠在昭陽湖之東河即横決得湖而止勢必
　不來規以為渠宜無河患乃決䇿奏請有詔從尚書
　畫公廬於河旁晝夜調度目不交睫手不停書六月
　正午去蓋立堤上汗流被面或深夜風雨單車小舸
　出入波濤衣帷濕裂又其時役夫多疾公親行其中
　問疾施藥與同甘苦吏人戴其恩義有流涕者聚衆
　十餘萬竟無他虞其明年丙寅功且就緒諸故河堤
　市人以渠他徙賈販不通流言新渠不便上命都諌
　何公起鳴往視還奏故渠難復者五詔如初議明年
　渠成萬艘流通頌聲大著上嘉其功賦詩四章志喜
　以示在直諸臣方議爵公而龍馭上升矣穆廟登極
　晉太子少保加一品秩留經理漕河事宜又閱歲河
　渠大備屬大司空缺召還掌部事(于慎行撰鎮山朱/公行狀  衡字士)
　(平萬安人嘉/靖壬辰進士)
明穆宗隆慶元年正月辛未吏科給事中何起鳴言按
㑹典沿河閘壩每三處設御史一員主儹運今宜復國
初之舊於南直隸浙江杭嘉湖添差御史一員給之敕
書令其專理漕運其濟寜以南河道舊屬兩淮廵鹽御
史帶管者并以委之鹽兊時則廵歴淮安以南水盛時
則廵歴徐州以北此河道漕運可兼攝而並舉者也戸
部覆奏從之　四月丁未工部覆御史李惟觀奏言城
河閘壩工程宜定為規制三歲一舉用省積乆浩大之
費廣源青龍二閘相去密邇宜令閘官兼攝并太原派
閘夫之一從之　五月已未河工成先是黄河決新集
龎家屯等處汎濫徐沛間故道沮洳不可復浚尚書朱
衡議從南陽以南東至夏村及東南至留城凡一百四
十一里故都御史盛應期所鑿河形在焉又其地髙阜
黄河即至昭陽湖不能復東乃鑿舊渠因深廣之引鮎
魚諸泉薛沙諸河注其中壩三河口疏舊河築馬家橋
堤遏河之出飛雲橋者使盡入秦溝自留城至赤龍潭
又五十三里凡為閘八減水閘二十為壩十有二為堤
三萬五千二百八十丈有奇石堤三十里已而鑿黄家
口導薛河入赤山湖鑿黄甫導沙河入獨山湖凡為支
河八旱則資以濟漕潦則洩之昭陽湖由是運道遂通
　癸亥總河尚書朱衡言河工告成宜分官督理黄河
上自曹縣直抵豐縣堤界新河自南陽起至宋家口可
屬之山東驛傳道自宋家口而南及黄河自豐縣堤界
而南可屬之徐州兵備道其預防黄河繕理新河事宜
皆聽計畫合用夫力黄河得調閘溜淺夫新河得調曹
單等縣堤夫互相協助其扣貯山東漕河徭夫工食及
河道銀兩有事許呈請支費諸管河官員悉聽二道委
用又請於曹縣上下築縷水壩修埽臺以防秋水衝決
之患其工費於兩淮工本銀及山東河南料價支給上
皆從之　詔運船過臨清免其帶磚以漕軍重困也
甲子總理河道尚書朱衡條議新河應舉事宜一改移
官夫議以舊河謝溝等八閘官夫改撥新河留城馬家
橋滿家橋夏村宋家口楊莊西栁莊西馬家口八閘應
役其沛縣宋家口北入山東界中宜割屬濟寜主事滕
縣西栁莊南入直𨽻界中宜割屬沽頭主事各提調兊
管以便約束一建設堤夫議以新河南自留城至佃户
屯北自南陽至新莊橋新築堤岸及三河口壩堰俱建
舖設夫防䕶修理即以舊河堤夫充役一查復淺夫議
以三河口及留城以南至梁山皆有沙淺其淺夫除防
守堤壩外俱應留用仍如南旺事例三年兩挑與南河
徭夫并力開濬一改移驛逓議移沛縣泗亭驛逓運所
於三河口山東河橋驛谷亭逓運所於南陽沛縣夫厰
於河口令豐蕭等縣協濟如故一分定職掌議自宋家
口以南至白洋淺屬南河郎中督理自宋家口以北屬
北河郎中督理各州縣掌印管河等官悉聽察舉其沽
頭分司移建夏村徐州沛縣魚臺管河官移駐瀕河以
便廵視一申明漕䂓議令徐淮臨德管倉主事嚴限催
督運船查革私載遷延希圖寄囤等弊一蠲免稅糧議
新河獨山等處水占地土免其租稅及南陽一帶積水
之地立法瀦水以濟運道上皆從之　癸未修理普濟
閘以河水衝溢也　六月乙酉新河鮎魚口等處山水
暴決漂没運船數百隻人民溺死無筭　乙未修理河
西務馬營道口等處堤岸以水災衝決也　丙申叙治
河功加工部尚書朱衡太子少保仍陞俸一級陞都察
院右僉都御史潘季馴為右副都御史禮科都給事中
何起鳴候四品京堂缺推用先後經理河道漕運都御
史馬森霍冀遲鳳翔張瀚孫慎冀練洪朝選孟養性先
後廵按御史尚德恒蘇朝宗韓君恩孫丕揚孫以仁李
文續管河郎中程道東員外郎㳺季勲主事陳楠李承
緒吳善言副使徐節原任參政熊桴副使梁夢龍胡湧
郎中李汶等主事唐練等各賚銀幣有差　丙午御史
劉翾奏北直隸武清縣等處山東汶上縣等處水災異
常壊漕河堤岸橋閘及民間廬舍田禾甚衆請下撫按
官查勘蠲賑章下所司　八月癸未朔工科左給事中
吳時來言臣屬者從漕河來睹記治河之事弊在議論
繁而要實未審也其甚者惟新河三難之説臣請得而
解之夫黄河運河故道難復無論已乃今新河以三難
稱者豈不以馬家橋易淺沙河易淤薛河易衝為患哉
臣以為此患在委耳源之不通委將安屬故治源者急
也夫新河與青原山至近也而東兖以南費嶧鄒滕之
水注焉以一堤而捍羣流又當大山㵼下之勢與素號
瀦水之區能保其不潰乎故疏濬分殺之謀宜豫也夏
村迤邐數十里地勢居髙必導水於薛河非開支河引
薛河上流以分其派及三河口鮎魚泉諸地鑿口築堤
益以啟閉之閘能免衝決淤塞之虞乎故蓄洩之計宜
慎也願自今以河渠事命憲臣一人與藩臬之佐一人
專之罷濟沽南旺部臣之分理者上然其言命尚書朱
衡計處以聞　甲申南京工科給事中張應治等言近
日三河口之決以新渠地髙不能受汶泗滕薛諸水故
一遇霖雨至於潰溢而工部尚書朱衡故多大言功不
補患昔既棄彼三河而為大河波及之區今又穴此一
溝而萃全兖合流之水咎有所歸宜加罰治得旨降衡
俸一級仍令悉心經理以圖後效　十月總河尚書朱
衡請於東邵開支河三道以洩河流又於東邵之上别
開支河歴東倉橋以逹百中橋鑿豸裏浦諸處為渠使
水入赤山湖繇之以歸吕孟湖下景山而去至沙河水
築壩於支河之下令水繇此以出鮎魚泉而於泉之對
河開塘築堤以納其流而殺其勢因言楊莊南陽佃户
屯留城諸閘或宜改建或宜修理俱必不可巳之工而
有司多不得人如徐州守鄒臣督建為馬家橋閘旋就
傾圯宜重懲之上從其言下撫臣廵按御史按問且誡
治河官以實心幹理毋蹈前轍　已丑工科都給事中
馬成能言臣從新河所來相度南北地勢可慮者有三
一新河自南陽而下至鮎魚口與三河口地形俱髙水
以平流積滯之故漫溢四野致奪樹藝之地又諸閘半
就淹没而長堤崩潰未已此上流之患可慮者也一三
河匯萬流以西注既湍悍難制而其下達新河猶髙屋
建瓴衝擊彌甚故泥沙填壅之區澇則懼衝旱則懼淺
此中流之患可慮者也一夏村以南諸閘水勢髙下相
懸幾及一丈啟閉之節蓄洩為難此下流之患可慮者
也以上三患皆繇三河上下地既居髙水復平衍雖目
前告成宜逆為未然之備上以其疏示尚書朱衡令熟
計以聞(明穆宗實録/)
　按三河口在滕縣西南五十里以上源薛河沙河趕
　牛溝三處之水俱由此㑹故謂之三河口本年三河
　口復􁩱乃於薛河則築王家口壩豸裏溝等壩開支
　河引水由吕孟湖出地浜溝於沙河則築皇輔等壩
　開支河引水㑹趙溝等泉出滿家湖坡入南陽湖建
　閘九座一名利建屬北河其珠梅以南八閘屬夏鎮
　壩十三處又薛河口石壩一座南陽湖石堤三十餘
　里減水閘一十四座(南河全考/)
明穆宗隆慶二年十月庚辰總河尚書朱衡奏言黄甫
東邵宋家口王家口至豸裏溝續挑支河四處皆係納
糧民地乞行履畆除豁或將昭陽湖官地及􁩱平舊渠
償之人夫量免雜差一年又近河州縣勞役三載如山
東之濟寜滕嶧魚臺滋陽鄒平隂鉅野宜分派静德等
州闊布東平等州存留米一二年而南直𨽻之徐邳沛
三州縣亦宜寛惜部覆從之　癸巳廵按浙江監察御
史蒙詔條議四事一河工既成請悉按民田受患者獨
山以南自湖陵城至回回墓薛河新改支河自王家口
至吕孟湖宜設法開導使水有所歸不重為民害其三
河壩堰功緒初成當倍加葺濬預為乆逺之謀一寳應
湖風濤叵測往往有沉覆之虞宜如髙郵康濟河故事
别鑿一河以近隄民田為之使之計畆受值免其征稅
一髙郵康濟河故有木匣涵洞相旱澇為啟閉之節今
歲乆浸廢加之節年大水衝齧内外堤僅如一線宜及
其未敗以次經理一徐吕二洪相距二舍事務可以兼
攝宜罷徐州部使令吕梁分司總之且汰各閘官夫之
虛設者工部覆奏詔如議行巳而工科都給事中孫枝
言比來江淮諸郡蕭然煩費不任興作即欲如詔議開
寳應越河以避險阻亦當俟國用少裕徐為之圖上是
之(明穆宗實録/)
　
　
　
　
　
　行水金鑑巻一百十七
欽定四庫全書
　行水金鑑巻一百十八
　　　　　　　　　　江南按察使傅澤洪撰
　　運河水
明穆宗隆慶三年三月戊辰裁革山東利建魯橋棗林
新閘師家莊各閘官一員及各處閘夫溜夫泉壩夫淺
鋪夫停役夫共六千餘名時新渠既成都御史翁大立
乃建議請裁冗費以便民而尚書朱衡上其奏曰今運
河自魚沛一帶乃元人故道而我成祖命先臣宋禮濬
治之於時測量水平計濟寜平地視徐州境山山頂相
準北髙南下懸至三十丈故魯橋閘以南稍啓立涸自
徐州至濟寜往往待水須半月始逹雖屢議增閘添夫
猶不免膠淺之患蓋東兖之民苦於力作者百六十年
於兹矣屬者改鑿新渠舍卑就髙因之逺避黄流而地
形平衍泉源宻邇異時舊河之陡駛今皆無之是以自
楊莊閘迄新店閘俱不事啟閉舟楫日行可百餘里即
徐州至濟寜度不過三四日止耳而濟寜以北舊渠之
水亦遂停蓄不竭故閘官與各夫徒株守河濵漫無事
事請如大立言罷各官之虛設者以所汰夫役僦直悉
改編銀差徴解東省用儲河渠之費報可　四月丁丑
總河翁大立言新河之成勝於舊河者其利有五地形
稍仰黄水南衝一也津泉安流無事隄防二也舊河陡
峻今皆無之三也泉地既虚黍稷可藝四也舟楫利渉
不煩牽挽五也顧道路之言或稱未便者以魚臺滕沛
沮洳成湖谷亭沽頭市㕓失利乃倡浮言以揺國是耳
臣請以一得之慮熟陳於前夫漕河故資泉水而地形
東髙西下非有湖為之積瀦則涸故漕以東皆有水櫃
非有湖為之宣洩則潰故漕以西皆有水壑此先臣宋
禮之紆畫蓋殫悉獨到者今新河寔師其意遇黄流逆
奔則以昭陽湖為散衍之區遇山水東突則以南陽
為蓄瀦之地慮不可謂不周矣然水有歸壑堤始無虞
宜大興人卒繇回回墓一帶開通以逹於鴻溝令谷亭
湖陵之水皆入昭陽湖又引昭陽湖水沿鴻溝以出留
城其湖地退灘者盡上腴之田按之可得千頃令民得
種藝其中計畆出賦以供河渠之費計無便於此者上
從之　閏六月丁夘總河翁大立言薛河之水夙稱湍
悍今盡注於郗山湖入㣲山湖以逹於吕孟湖此尚書
朱衡經理之績也惟吕孟湖之南為邵家嶺黄流填閼
地形髙仰以故秋水時至翕納者小而反浸淫平野奪
民田之利又微山之西為馬家橋屬者草創一堤以開
運道土未及堅而時為積水所撼以尋丈之址二流夾
攻慮有傾圮宜鑿邵家嶺令水由地浜溝出境山以入
漕河則湖地可耕河堤不隤而更於馬家橋建減水閘
相旱澇以為啟閉之節斯通漕之長䇿也上採納之
九月癸酉總河翁大立言臣按行徐州循子房山過梁
山至於境山入地浜溝直趨馬家橋上下八十里間可
别開一河以漕其利有十自秦溝濁河至徐州洪諸狂
瀾激湍逺不相渉一也依山為堤雖有洪濤必不泛濫
二也漕舟循堤而上牽挽不難三也無茶城淤淺之患
省盤剥之費四也由馬家橋至境山四十里由境山至
徐州洪四十五里視舊河為近驛逓夫價並可減省五
也驛路改從新堤往來徑㨗六也徐州募夫可併吕梁
二洪徭夫可遂裁革七也計沛縣六舖至境山築堤百
里當用銀十三萬有奇今開新河則長堤可緩費益大
省八也糴榖貯食假工役以濟饑民兼節財賑荒弭盜
之術九也棄舊河以為水壑即河決谷亭沛縣從鴻溝
以泄徑從小浮橋下徐洪運道無梗十也顧其難亦有
三地浜溝當築大壩接黒龍潭堤至楊山壩西當别開
一道至舊河繞出茶城及開渠建閘費皆不貲此其難
在工費歲屬大饑而徭夫工食往往不繼待哺之民怨
讟易生此其難在工食役夫二萬仍聽畨休而錢糧不
益淹以歲月必招謗議此其難在工程犯此三難以興
十利臣固未易辦也惟上速集廷臣議之章下工部以
大立議為便請行撫按及廵鹽官相度地形并議錢糧
夫役以請從之　丙子山東莒州沂州郯城等處水溢
從直河出邳州人民溺死無算河道都御史翁大立以
聞都給事中嚴用和言淮安徐邳皆輸糧咽喉壅淤潰
決運道為梗關國計不細疏濬修築之務不可不亟宜
令趙孔昭及翁大立協心共濟不得廢事失時工部覆
如用和議且言淮安湖陂故有大堤往時商人決以逃
稅故多水患宜及今修築今河決草灣北合鹽河至海
州入海亦可疏濬以殺水勢并行二臣㑹勘興工從之
　十二月丙辰時淮河自板閘至西湖嘴開濬垂成而
裏口等處復塞總督漕運侍郎趙孔昭以工費不給請
議處錢糧因言清江一帶黄河五十里宜築堰以防河
溢淮河髙家澗一帶七十餘里宜築堰以防淮漲工部
覆請以錢糧事下孔昭及河道都御史翁大立通融借
助其裏口等處亟行開濬以築堰事宜及海口築塞寳
應越河二事均酌議舉行從之　乙丑總理河道都御
史翁大立言治河之役宜以調撥夫役收發樁草屬部
臣計處錢糧追徴工食屬兵備令畫地責成則河工可
計日而就於是工部覆議以儀真至揚州淤淺髙郵一
帶湖堤剥蝕屬淮揚兵備㑹同南河郎中儀眞主事經
理以通濟閘内外清江浦上下淤淺屬淮揚徐州二兵
備㑹同南河郎中清江厰主事經理以廬鳳二府協濟
樁草錢糧役夫工食及寳應湖堤泗洲等處堤岸屬潁
州兵備㑹同南河郎中經理以大淮兩岸沙嘴清河縣
東西河堤魚溝河以下屬徐州兵備㑹同南河郎中經
理以邳州沂武二河與乾河口淤塞房村及境山黑龍
潭堤屬徐州兵備㑹同南河郎中管洪主事經理以沛
縣三鋪四鋪大堤豐縣縷水堤接華山塞飛雲橋故道
及薛河下流屬徐州兵備㑹同夏鎮主事經理以臨清
萊市口尖塜集白廟兒等處堤岸屬臨清兵備㑹同北
河郎中甎厰員外郎經理以内黄南樂二縣正河淤塞
及小灘上下膠淺黄廬河乙家河屬大名兵備㑹同北
河郎中經理以吳橋縣衝決朱官屯交河縣衝決徐家
馬頭等處青縣衝決盤古口等處與滄景二州南皮静
海二縣及天津衛堤屬天津兵備㑹同北河郎中經理
以蒙村蔡村耍兒渡等處堤岸河西務上下淤淺屬霸
州兵備㑹同通州郎中經理上皆從之(明穆宗實録/)
　劉應節字子和濰人嘉靖二十六年進士隆慶初歴
　右僉都御史廵撫順天建議永平西門抵海口距天
　津止五百里可通漕請募民習海道者赴天津領運
　同運官出海逹永平部議以漕卒冐險不便發山東
　河南粟十萬石儲天津永平官民自運焉四年秋進
　右副都御史廵撫如故旋進兵部右侍郎總督薊遼
　保定軍務又建議通漕密雲上疏曰密雲環控潮白
　二水天設之以便漕者也向二水分流至牛欄山始
　合通州運艘至牛欄山以上陸運至龍慶倉輸輓甚
　苦今白水徙流城西去潮水不二百武近且疏渠植
　壩合為一流水深漕便報可(明史稿/)
明穆宗隆慶四年二月癸亥總理河道都御史翁大立
言挑濬運河請發運司餘鹽銀二萬兩濟工部覆餘鹽
銀係供邊之需宜量發五千兩不足於淮安揚州二府
商稅及河夫樁草存留賍罰内動支詔可　三月壬申
工部覆御史楊家相所陳一開河道以利漕輓謂朝陽
門外故有河渠雖歲乆漸湮尚可復之以便東倉之運
與夫寳應湖之議開康濟河鎮江一帶之議濬淺阻填
卑窪者皆通漕孔道所宜亟舉一建閘座以省耗費謂
𤓰州土壩剥運甚艱莫如建閘之便又境山諸閘日就
頽毁宜及時修理上命如議行　四月甲子總理河道
都御史翁大立奏髙郵等處湖堤剥蝕請將徐州倉現
貯截留漕糧二萬六千餘石移置淮南召集饑民修築
從之　五月乙酉工部覆總河翁大立條陳議處河工
錢糧三事一寳應河濱碧霞元君祠香錢宜擇府佐之
治河者綜其出入一開新莊閘以通商船量船廣狹徴
稅徑一丈六尺以上者銀五兩一丈四尺以上者三兩
一丈以上者銀一兩由儀真閘者以逓減之一濟汶以
北各湖地皆膏沃之土壤宜募民田作毎畆徴銀四分
輸之工所從之　八月庚戍詔建河神祠於夏鎮梁山
各一賜名曰洪濟昭靈命夏鎭閘徐州洪主事以春秋
致祭先是河道都御史翁大立欲濬治梁山河禱於神
忽水落成渠可以通舟大立以為此神助非人力也請
建立祠宇領於有司以答靈貺故有是命　十月已酉
以運河淤阻漕舟不至詔奪提督漕運總兵官鎮逺侯
顧寰總督漕運侍郎趙孔昭總理河道侍郎翁大立各
禄俸半年降管河郎中張純徐州兵備副使劉經緯㕘
將顧承勲各一級俱戴罪管事尋以工部言純初自北
河徙官而南尚未視事復宥之(明穆宗實録/)
　是年七月河決睢寜縣曲頭等集數口兩分閃運道
　百里淤重儲船九百餘潘季馴築塞決河水歸正道
　儲船盡出(南河全考/)
　是年九月河決小河口自宿遷至徐州三百里皆淤
　而坡反為河時河水横流漕舟飄損八百餘艘溺死
　漕卒千餘人失米二十餘萬石御史萬恭疏言河自
　西而東淮自南而北㑹於清河口東南入海夏秋海
　潮既盛河水復湧河不得入海乃流入淮淮不能容
　則必衝決今惟疏其下流捍其決口水將自順毋煩
　多謀以滋勞費科臣李貴和言河決不能轉餉請開
　膠萊新河以濟運其䇿又在萬恭下矣　按萬恭之
　䇿深得河性古有分上流之説萬恭專主浚下流之
　議簡便可行然未有幾於海運之議蓋萬恭與貴和
　論皆未行也(河志/)
　馮敏功字元卿平湖人嘉靖乙夘舉於鄉隆慶四年
　陞山東按察司副使飭徐州兵備兼治漕河甫至而
　河決睢寜繇白浪淺而入青陽決者六皆巨新安左
　右決者七差小其水不制睢寜之陸滙為湖曹口而
　上故河百餘里以南盡為陸淤泥半之漕艘之阻者
　數千計漂廬舍人畜無筭公甫至受計大吏調士民
　晝夜併作與其下分功任難無何決塞水就緒漕舟
　漸通而大風雨彌旬水暴漲諸塞盡潰湖與河一來
　攻邳公時按部邳下令土其門水勢重不能禦公即
　解衣裙囊沙而塞之諸從官吏卒市人争效公闉沙
　皆滿水逡廵解公乃行視諸決口皆就塞僅月餘而
　水復漲敗閻家口以西半戈山左右堤百餘丈公又
　築之自是堤土漸堅實不受侵矣㑹徐州靈璧諸邑
　舊堤潰公又受計大吏所獨治者南自曲頭抵青田
　八十里北自陸灣至吕梁四十里所與監司曹郎合
　治者直河以下南岸幾千丈又自茶城踰華戚山曹
　築單堤一百六十里以遥衛漕河之閘者諸經畫版
　築楗木薪土之費與䕶視斥堠約束唯公行之最精
　監司曹郎咸取則焉(王世貞馮公傳二敏功事再/見三見於萬厯  年十年)
明穆宗隆慶五年二月癸卯户科給事中宋良佐等劾
奏總理河道侍郎翁大立總督漕運侍郎趙孔昭前以
治河無䇿遲誤漕糧方議薄罰不宜遽使離任俾脫後
責宜罷斥以儆任事諸臣又請飭都御史潘季馴陳炌
協心共濟如運到而河尚未通則罪河道河通而運不
過淮則罪漕運户工二部覆請上是其言令大立孔昭
戴罪回籍俟河通運完之日奏處　三月丁夘初嘉靖
間山東按察司副使王獻建議請循元人海運遺蹟於
膠萊間開河渠一道舟繇淮安清江浦厯新壩口馬家
壕蔴灣口海倉口以逹天津道里甚徑度不過千六百
里又可避海洋之險業已從其議開鑿將畢㑹獻去官
遂罷役至是户科給事中李貴和言比歲河決轉餉艱
難請修獻遺䇿開膠萊新河復海運以濟餉道上以事
體重大遣工科給事中胡檟往視之　五月壬申工科
給事中張博請改𤓰洲土壩為閘以便漕舟工部覆言
兹議行勘已乆而所司莫為奏報此必狥私牟利之徒
倡言阻撓而當事者憚於改作故議乆不決宜督河道
漕運諸臣刻期㑹勘以聞有旨從之　庚辰户科都給
事中宋良佐以漕舟尚未抵洪入閘請嚴敕河道漕運
二臣悉心經畫得旨潘季馴陳炌各務盡心幹理俾河
道疏通糧運早至不得推諉誤事　辛丑廵倉御史唐
鍊條奏漕運事一白河沙谷等淺僅五里淺而以轉般
厚費運軍不勝其苦宜令所司及時疏濬戸工二部覆
議詔允行　六月庚申工科左給事中胡檟勘視膠萊
諸河及山東撫按議皆以為不便疏治乃奏言今為新
河之議者徒指元人故渠及副使王獻臆説非能渉厯
三百餘里間親覩其利害也臣嘗濬分水嶺驗問獻所
鑿渠皆流沙善崩雖有白河一道徒涓涓細流不足灌
注至如現河小膠河張魯河九穴都泊稍有潢汙亦不
深廣膠河雖有微源然地勢東下不能北引且陳村閘
以下夏秋雨集衝流積沙為河大害縱謂諸水可引亦
安能以數寸之流濟全河之用則諸水之不足恃明矣
或謂新河頗多積水可引用為渠不知潢潦所聚皆以
下流壅滯之故設皆濬深水必盡洩則蓄水之不足恃
明矣或欲引濰河之水不知濰河在髙密西去新河百
二十餘里中間髙嶺甚多雖竭財力終不可濟則濰河
之不可引明矣分水嶺以南至陳家閘以北至周家莊
雖云邊海通潮又皆岡石糜沙終難鑿治則海水之不
可逹明矣大抵上源則水泉涸枯無可仰給下流則浮
沙易潰不能持乆二者皆治河之大患也故元史食貨
志以為勞費而無成國初徧訪運道舍此而不顧自獻
以後屢勘而不行良由於此茍率意輕動捐内帑百萬
之費以起三百里無用之渠如誤國病民何臣請亟罷
其事并令所司明示新河必不可成之端勿使今人既
誤而復誤後人也上乃罷之令自今不必更議以滋紛
擾　八月丙午總督漕運都御史陳炌上疏報邳州河
決漕船淹阻狀户部覆今歲漕船過淮獨早而入閘者
十不及二三雖河流為梗然諸臣怠誤之罪亦不容辭
乞遣風力憲臣督視以重國計㑹給事中宋良佐御史
唐錬亦以為言得旨炌與總兵陳王謨參將顧承勲俱
停俸戴罪管事命雲南道御史張憲翔沿河督趣之
九月辛酉總督倉場侍郎陳紹儒條上漕政五事一時
疏濬言京口小灘等處原設淺溜人夫宜令有司從宜
督治　丙寅户科都給事中宋良佐等奏國初糧運率
因元故道自㑹通河成而海運始罷然而遮洋一總猶
寓存羊之意至嘉靖末年科臣胡應嘉欲市恩淮大諸
衛桑梓之軍建議罷廢而海運遺意無復有存者矣今
河變頻仍運道屢梗宜乘此遺跡未冺之時將遮洋一
總盡行議復務足原額以存海運遺意仍稍稍推拓如
該總𨽻北諸衛兊北糧者令由天津入洋抵薊州頴南
諸衛兊南糧者令由淮入洋抵京通仍博訪國初並海
諸衛所舊制使列障聯屯彼此相望即河渠少梗而此
塞彼通亦思患預防之術也戸部覆言遮洋一總先時
徑渡天津海口不過八九十里今欲渉海運餉事難造
次請先復遮洋一總而以良佐所上事宜下漕司詳議
以聞報可　戊寅戸部覆漕運都御史陳炌等㑹議漕
政事宜一疏濬常鎭寜國及浙江海寜崇德等處河道
仍開復練湖以濟運河之用報可　乙酉山東廵撫都
御史梁夢龍等上海運議曰今漕河多故言者争獻開
膠河之説此非臣等所敢任也第嘗考海道南自淮安
至膠州北自天津至海倉各有商販往來舟楫屢通中
間自膠州至海倉一帶亦有島人商賈出入其間臣等
因遣指揮王惟精等自淮安運米二千石自膠州運麥
一千五百石各令入海出天津以試海道無不利者其
淮安天津一道計三千三百里風便兩旬可逹况舟皆
由近洋洋中島嶼聯絡遇風可依非如横海而渡風波
難測比之元人殷明畧故道實為安便大畧每歲自五
月以前風順而柔過此稍勁誠以風柔之時出並海之
道汛期不爽占侯不失即千艘萬櫓保無他患可以接
濟京儲羽翼漕河省牽挽之力免守幇之苦而防海衛
所犬牙錯落又可以嚴海禁壯神都甚便事下户部覆
云海運法廢巳乆非常之事難以盡復乞敕漕司量撥
近地漕糧十二萬石自淮入海工部即發與節省銀五
千兩為僱募海舟之資淮揚商稅亦許暫支萬五千兩
充傭召水手之費從之(明穆宗實録/)
　翁大立字孺參餘姚人嘉靖十七年進士隆慶二年
　命督河道朱衡既開新河漕渠便利大立因頌新河
　之利有五而請濬回回墓以逹鴻溝引昭陽之水沿
　鴻溝出留城以灌湖下腴田千頃未幾又請鑿邵家
　嶺令水由地浜溝出境山入漕河帝皆從之三年七
　月河大決沛縣漕艘阻不進帝從大立請大行賑貸
　大立又請漕艘後至者貯粟徐州倉平價出糶詔許
　以三萬石賚民大立以下民昏墊閭閻愁困狀帝莫
　能周知乃繪圖十二以獻且言時事可憂更不止此
　東南財賦區而江海泛溢粒米不登京儲可慮一也
　邊關千里悉遭洪水墩堡傾頺何恃以守賊騎可慮
　二也畿輔山東河南霪雨既久城郭不完猝有冦盜
　何以備之内地可慮三也江海之間颶風鼓浪舟艦
　戰卒悉入波流海防可慮四也淮浙鹽塲鹹泥盡没
　竈户流移商賈不至國課可慮五也望陛下以五患
　十二圖付公卿博議速求拯濟之䇿帝留圖備覽下
　其奏於所司當是時黄河既決淮水復漲自清河縣
　至通濟閘扺淮安城西淤三十餘里決方信二壩出
　海平地水深丈餘寳應湖堤往往崩壞山東沂莒郯
　城水溢從沂河出邳州人民多溺死大立奔走經營
　至四年六月鴻溝境山諸工及淮流疏濬次第告成
　帝嘉錫賚有差時大立巳陞工部右侍郎旋改兵部
　為左㑹代者陳大賔未至而山東沙薛汶泗諸水驟
　漲決仲家淺諸處黄河又暴至茶城復淤已而淮自
　泰山廟至七里溝亦淤十餘里其明年遂為給事中
　宋良佐劾罷(明史稿/)
明穆宗隆慶六年正月丁夘禮科左給事中雒遵條治
運河五事一自茶城至清河五百五十里為運道咽喉
宜修築長堤増卑倍薄三里置鋪鋪置十夫十五鋪設
一官畫地而守以防潰決一自淮抵揚州一路堤岸衝
決閘座廢壞者宜令補築自大江以南抵浙江水有淺
澀者宜令疏濬一濟寜南旺閘河全藉洸汶二水宜疏
通泉源而臨清河西務等處修濬之工亦不可緩工部
覆奏上皆允行　二月丁酉山東撫按等官梁夢龍等
言邇因河患異常廟堂畫䇿傍海通運誠千萬年經乆
之圖顧今經理之急其要有四沿海城池廢墜不修不
可言備如大嵩靈山等數衛宜及時修葺以壯門户杜
窺伺一也海運既開奸人或乘便通畨宜嚴諭商民不
得輒私下海即下海者第行島嶼間不得逺泛大洋違
者許官兵擒住二也自海禁乆弛私販極多欲驟革之
則海道藉其指引即縱緩之則接引之奸不可勝詰今
宜明諭商民入海者責令往回給引查銷則廵察者既
有所驗而私販者難容其奸三也海運既行如利津等
縣三廵檢司各有沿海信地運船往來有䕶送警備之
嚴宜復廵檢司及弓兵原額四也戸工二部覆議如夢
龍等言從之　閏二月戊辰廵按山東御史吳從憲言
淮安而上清河而下正淮泗河海衝流之㑹河潦内出
海潮逆流停蓄移時沙泥旋聚以故日就壅塞宜以春
夏時濬治則下流疏暢泛濫自平工部議行尚書朱衡
河道漕運各都御史及時勘議從之　壬申禮科左給
事中雒遵㑹勘泇口河議以為不便乃言泇口河從馬
家橋東過微山赤山吕孟等湖踰葛墟嶺而南經侯家
灣良城至泇口鎮又渉蛤鰻周栁諸湖乃逹邳州直河
口以入黄河凡二百六十里取道雖㨗施工實難葛墟
嶺髙出河厎六丈餘開鑿僅至二丈硼石水泉湧出侯
家灣良城雖有河形水中多伏石不可施鑿縱鑿之湍
石不可以通漕且蛤鰻周栁諸湖築堤水中功費無算
微山赤山呂孟等湖雖可築堤然可鑿葛墟嶺以洩正
𣲖開地浜溝以散餘波要其施工又自有序夫與其煩
勞厚費以開泇口之河孰若時加修防如期儹運保百
數十餘年之故道疏上詔尚書朱衡㑹同總理河道都
御史萬恭覆勘以聞　三月辛夘工部尚書朱衡條陳
經理北河八事一復舊革山東徭夫七十餘名接興河
工一復夏津魚臺二縣管河主簿隨時看守修葺一清
查馬場湖南旺湖南陽湖蓄水以濟運河之涸南旺西
湖安山湖洩水以宣運河之溢毋使居民侵占一吕孟
微山張莊諸湖為山東滕嶧山水之㑹宣洩無路衝溢
稅地損傷堤岸乞建二閘以洩積水一築馬家橋東岸
石堤一河南􁜟子船納稅於吕梁洪殊為不便乞改納
於徐州洪一管河官不許差委以妨河務一修河築隄
樁草錢糧積年逋負乞嚴有司之罰每於年終聽河道
官開數具奏詔如所擬　丙午總督漕運都御史王宗
沐言國計之有漕猶人身之血脈血脈通則人身康漕
運通則國計足我朝運河幾百六十年法度修明疏通
無滯邇来事多滋弊兼以黄河泛溢數患漂流故科臣
復議海運而縉紳之慮猥云風波夫風波在海三尺童
子知之然其利害有辨古語云地不滿東南東南之海
衆水所委渺茫無山則趨避靡及近南水煖則蛟龍窟
居故元人海運多驚以起自太倉嘉定而北也若自淮
安而東引登萊以泊天津兹謂北海中多島嶼可以避
風又其地髙而多石蛟龍有往來而無窟宅行舟至登
萊因其曠逹以取其速而標記島嶼以避其患則名雖
同於元人而利實專其便易佐河運之缺計無便於此
者然此猶舉時宜而言耳若語全勢則其説有三一曰
天下大勢二曰都燕專勢三曰目前急勢唐人都秦右
據岷凉而左通陜渭是有險可依而無水通利也宋人
都梁背負大河而面接淮汴是有水通利而無險可依
也若國家都燕北有居庸巫閭以為城而南通大海以
為池金湯之固天造地設聖子神孫萬年之全利也而
乃使塞不通焉豈非太平之遺慮乎此所謂天下大勢
也夫三門之險天下之所謂峻絶也然唐人裴耀卿劉
晏輩百計為之經營者以彼都在關中輸輓所必由故
也若夫都燕則面受河與海矣然終元之世未嘗事河
而專於海者彼終歲用兵無暇於事河也彼又以為河
運入閘則兩舟難並不可速也魚貫逆遡一舟壞則連
捎數十舟同時俱靡不可避也一夫大呼則萬櫓皆停
此腰脊咽喉之譬先臣丘濬所憂不可散也若我朝太
平熙洽主於河而協以海自可萬萬無慮故都燕之受
海猶憑左臂從脇下取物也元人用之百餘年矣梁秦
之所不得望也此所謂都燕專勢也黄河西來禹之故
道雖不可考然不過自三門而東出天津入海是腹雖
稍南而首尾則東西衡也我朝𢎞治二年決張秋奪汶
入海其首猶北向乃今則直南入淮而去歲之決閻家
口支出小河近符離靈璧則又幾正南矣自西北而直
東南途益逺而合諸水益多則其勢大而決未可量也
故以漢武之雄才尚自臨決塞王安石之精博且開局
講求河之為患詎直今日然哉且去年之漂流諸臣聞
之有不變色者乎夫既失利於河又不能通變於海則
計將安出故富人造室必啓傍門防中堂閉則可自傍
入也此所謂目前急勢也風波係天數臣豈能逆覩其
必無然趨避占候使其不爽當不足以妨大計惟聖明
采擇因條上海運七事一定運米言海運既行宜定撥
額糧以便徴兊除隆慶六年巳有缺船糧米足備支用
以後請將淮安揚州二府兊改正糧二十萬一千一百
五十石盡派海運行令各州縣於附近水次取便交兊
遇有災傷改折則更撥鳳陽糧米足之一議船料言漕
運二十餘萬通計用船四百三十六艘淮上木貴不能
猝辦宜酌派湖廣儀真各厰置造其合用料價一十一
萬八千四百兩有奇即將清江浙江下江三厰河船料
價并浙江湖廣本年折糧減存及湖南班匠等銀解用
不足以撫按及廵鹽衙門罰贖銀兩抵補一議官軍言
起運糧船宜分派淮大台温等一十四衛責令撥軍領
駕毎艘照遮洋舊例用軍十二人以九人赴運其三人
扣解粮銀添顧水手設海運把總一員統之其領幇官
員於沿海衛所選補所須什物即將河船免運軍丁糧
銀扣解置辦一議防範言糧船出入海口宜責令廵海
司道等官定派土島小船置備兵仗以防盜賊一議起
剥言糧船至天津海口水淺舟膠湏用剥船轉運至壩
毎百石給水脚銀二兩九錢其輕齎銀兩先期委官由
陸路起解聽各督糧官收候應用一議回貨言海運冒
險比之河運不同旗軍完糧回南毎船許私貨八十擔
給票免稅以示優恤一崇祀典言山川河瀆祀典具載
今海運所畏者蛟與風耳宜舉廟祀以妥神明疏下部
覆如宗沐言詔允行之　四月戊辰廵按直隸御史張
憲翔疏劾管理河道主事詹世用失時不修閘壩及招
集客舟壅塞河口以致漕艘漂損諸罪狀得旨世用降
三級調外任　已夘吏科都給事中雒遵言南陽魚沛
之間開濬閘河淹沒民田者數千畆往者雖有蠲賦之
令而有司旋復徴稅又督責徐邳諸郡逋負甚亟民何
以堪請賜民數年租稅及緩征逋賦以廣軫恤之惠户
部覆用其言　五月丙戍工部尚書朱衡及河道漕運
諸臣㑹議𤓰州建閘事宜有五便詔從之　戊申工部
尚書朱衡等奏言防河如防虜守堤如守邊河南累被
水患大為堤防今幸有數十年之安者以防守嚴而備
禦素也徐邳為糧運正道既多方以築之則宜多方以
守之因上議夫役議舖舍議定期三事自徐州至小河
口新築堤三百七十里設防守夫三千七百名三里建
一舖計屋三楹四舖設一老人統率晝夜廵視其期以
伏秋水發時五月十五上堤九月十五日下堤願攜妻
子居住者聽疏上得旨允行(明穆宗實録/)
　
　
　
　
　
　
　
　
　行水金鑑巻一百十八
欽定四庫全書
　行水金鑑巻一百十九
　　　　　　　　　　江南按察使傅澤洪撰
　　運河水
　朱衡字士平萬安人嘉靖十一年進士四十四年進
　南京刑部尚書其秋河決沛縣飛雲橋東注昭陽湖
　運道淤塞百餘里改衡工部尚書兼右都御史總理
　河漕衡馳至決口舊渠已成陸而故都御史盛應期
　所開新河故址尚在乃定議開之築堤吕孟湖以防
　潰決河道都御史潘季馴以為濬舊渠便議與衡不
　合衡持益堅引鮎魚薛沙諸水入新渠築馬家橋堤以
　遏飛雲橋決口身自督工劾罷漕濮副使柴淶重繩
　吏卒不用命者浮議遂起明年給事中鄭欽劾衡虐
　民倖功詔遣給事中何起鳴往勘工垂竣矣及秋河
　決馬家橋議者紛然謂功不可成起鳴初主衡議亦
　變其説與給事中王元春御史黄襄交章請罷衡㑹
　新河已成乃止河長一百九十四里漕艘由境山入
　通行至南陽未幾季馴以憂去詔衡兼理其事隆慶
　元年加太子少保山水驟溢決新河壞漕艘數百給事
　中吳時來言新河受東兖以南費嶧鄒滕之水以一
　堤捍羣流豈能不潰宜分之以殺其勢衡乃開支河
　四洩其水入赤山湖明年秋召還部又明年衡上疏
　曰先臣宋禮濬治舊渠測量水平計濟寜平地與徐
　州境山巔相準北髙南下懸流三十丈故魯橋閘以
　南稍啓立涸舟行半月始逹東兖之民増閘挑淺苦
　力役者百六十年屬者改鑿新渠逺避黄流舍卑就
　髙地形平衍諸閘不煩啓閉舟行日可百餘里夫役
　漫無事事近河道都御史翁大立奏請裁革宜可聽
　於是汰閘官五夫役六千餘以其僦直為修渠費四
　年秋河決睢寜起季馴總理明年冬閱視河道給事
　中雒遵劾罷季馴言廷臣可使無出衡右者六年正
　月詔兼左副都御史經理河道穆宗崩大學士髙拱
　以山陵工請召衡㑹邳州工亦竣衡遂還朝(明史稿/)
　六年侍郎萬恭更請建𤓰洲閘自時家洲以逹於花
　園港開渠長六里有奇其年冬閘成一名廣惠一名
　通惠於是五總船始下壩(南河全考/)
隆慶六年六月己已(神宗巳/登極矣)督理河道工部都水司使
署郎中事主事陳應薦奏挑挖海口新河工竣河長十
里有奇闊五丈五尺深一丈七尺凡用夫六千四百八
十九名支米九百六十七石八升　已夘工部尚書朱
衡疏報徐邳等處河堤工完并請寢泇河之議言泇口
河開鑿之難有三一則葛墟嶺開深之難一則良城侯
家村鑿石之難一則吕孟等湖築堤之難先是漕河淤
塞損船傷米臣思前河臣翁大立請開泇河以救燃眉
之患今漕河通利徐邳之間堤髙水深使歲加修葺之
工自可無患固不煩别為建置况公帑空虚支費不給
瀕河生靈從事徐邳之役勞者未息呻吟猶聞揆之時
勢誠所弗宜　庚辰定漕運程限毎歲十月開倉十一
月兊完十二月開幇二月過淮三月過洪入閘四月到
灣永為定例從尚書朱衡議也　壬午派魚沛南陽留
城等處堤木河木於各州縣仍給前築堤沿闗河所占
民田價值又以獨山微山吕孟等水櫃有傷民地蠲其
湖米　七月丁亥初通漕運於密雲尋復密雲漕糧五
萬石先是總督侍郎劉應節等言塞備以儲餉為急軍
需以漕輓為便密雲一城環控白潮二水若天開以便
漕者向二水分流至牛欄山始合故剥船自通州而上
者亦至牛欄山止若至龍慶倉從陸輸輓軍民艱苦之
狀水次露積之虞難以悉狀今白水徙流西城下去潮
水不二百武前於城東北業築三合土堤障水防城近
有疏渠於上塡壩於下邀潮入白合為一𣲖水漕深便
剥船可逹密雲無碍漕渠既通漕額宜復　八月戊寅
工部言南旺三河等處三年兩挑正月興工二月告完
既據河臣萬恭等議糧運既早則明春大挑之日正來
年運行之時擬改九月中興工十月依限告完挑浚之
時惟進氷鮮船隻設法前進其餘俱暫停止且言大挑
莫便於秋冬莫不便於春間新運踵至停積河流既慮
風濤又稽程限不便一均役更換夫役未集追呼號召
毎至愆期不便二春事方殷民無暇力廹之工作田野
不安不便三青黄未接室如懸罄頭㑹箕歛工食艱窘
不便四堅氷初解時尚嚴寒驅之泥淖之中責以疏鑿
之力不便五如今改擬則回空已盡築壩流絶疏浚一
完藉氷封閉春融凍解溯流無碍則新運便舊夫未更
按冊可籍正役者不勞再籍僱役者無事更張則徴夫
便秋事完成農多暇日既無私慮自急公家則民力便
今秋豐稔民多蓋藏閭閻利以供輸夫役易於徴歛則
工食便天霽秋清氣候凉爽河鮮沮洳鍁鍤易施則用
工便上是之　十月巳未先是南京戸科給事中張煥
疏論總督漕運王宗沭六月内飛報海運米十二萬石
於某日由淮安次天津抵灣粒米無失比聞人言嘖嘖
咸謂海運八舟米三千二百石忽遭風漂没渺無影響
宗沐蓋預計有此令人齎銀三萬兩糴補臣思宗沐受
國家財賦之託鋭意此事意非不良糧船有失據實陳
乞未為不可何至粉飾觀聽大臣實心任事之體當不
若是米可補人命亦可補耶當今之行海運譬北方之
種稻始必樹藝少許以試地利何如而漸次為之可也
若不論南北之髙下寒燠菽粟與稻並樹則雖三尺之
童亦知稻之所獲不如菽粟之嘗多矣河運之與海運
其經取乆暫之宜殆亦𩔖此來年倍加米數一節乞敕
該部從長計畫疏下户部覆言先該科道請叙海運之
功臣等謂萬世之利在河一時之急用海繼因漕臣議
增海運二十四萬臣等謂海道風波難定但當習熟此
路以供緩急不必加增今煥意畧與臣等議同至言漂
没糧石發銀買補臣等不意宗沐之明逹弄巧成拙至
此但事出風聞難以深求而首事勇敢之臣可以情恕
以觀後效萬厯元年為始海運止以十二萬為則候數
年之外另行裁酌宗沐亦疏辨臣固知駭見之難諧俗
成事非易可居然不意乃懸空妄傳若此使臣有一毫
不誠但為身計則按守舊規可以畢事何必更端革故
力舉海運自添一事以致彈射也况海運人船募數省
之人發行經數月之久按厯渉三省之途其同事而不
可欺者各省撫按十數人沿海守令及䕶行守備等官
百餘人官軍水手三千餘人使有沉溺豈待言官今日
始言三萬出之淮庫自有巻籍人船出於僱募各有貫
趾乞敕户部㑹同法司行廵按御史查核疏亦下部
十一月丙申河道侍郎萬恭奏議河夫工食言二洪閘
溜淺夫山東東兖二府額一萬二千七百餘名毎名工
食一十二兩歳該銀一十五萬三千餘兩江北淮揚徐
三府州額五千三百餘名工食八兩二錢歲該銀六萬
四千餘兩各樁草銀不與焉在銀兩視舊額俱已増加
在戸夫視今編悉已安便然漕糧朝廷之命脈漕河朝
廷之咽喉當以朝廷之力治漕不當以瀕河之民力治
漕今運道工役十倍於前民力凋敝十倍于舊竭疲民
以事弊河亟宜改轍查舊議單有兊運所折耗銀有剥
運所省脚價近新建𤓰閘又有所省過壩米三項歲不
下十餘萬兩若悉給發以治河道可減派各疲弊府州
之半工部言耗米銀後改徴本色給軍脚價除扣修通
惠河餘解太倉濟邉惟有過壩餘米可歲給河道少助
夫役工食報可　甲辰漕運總督王宗沭奏辨海運漂
没事乞囬籍聽勘户部以漕運在邇請敕宗沐矢心任
事仍照原議習熟海道偹一時權宜之計從之　庚戍
河道侍郎萬恭條奏河漕事宜四欵一嚴遲速之令黄
河伏秋水髙運船所避宜令江南糧儲道各督尾幇遵
限過徐州洪勿至與怒河鬬三月過洪者以上勞叙薦
四月過者次之延至五月後者議罰因而遇水漂没者
從重擬議一别逺近之宜南北河道迥殊到灣之期非
可槩定宜令各省運船不過閘者限二月到灣過閘限
三月過閘又過黄者限四月過閘過黄又過江者限五
月廵漕御史按限期行殿最焉一專兊運之權今議早
運徴發期㑹急如星火監兊部臣無殿最之權有司慢
而軍衛易又轉求督糧煩難兊運必致愆期宜照浙江
例各省俱以御史帶理兊運則官與軍民俱便一順官
民之情江南山谷州縣仲冬水涸不可以舟迨水發時
兊運已緩宜從其便齎銀至㑹城市米候兊但責早兊
不必問所從來農末相資官民相利兊運自早過江過
淮入閘抵灣自然如期疏下户部議覆惟監兊部臣照
舊恭又言春間大挑待本年之運者累朝之舊法秋中
大挑待來年之運者皇上之新規今南旺一帶及三河
口諸處河道九月興工十月竣事但臣所治者河耳使
運船不速至將焉用河明歲全運四百萬石計船一萬
艘須以正二三四月盡數過洪逺避黄水計毎月當過
洪入閘者二千五百艘毎日當八十餘艘乞敕各糧儲
道如期督至庶河有實用疏下工部(明神宗實録/)
明神宗萬厯元年正月乙巳河道侍郎萬恭奏創建𤓰
洲二閘工完免挑盤僱剥之苦因叙郎中吳自新及道
府諸臣勞績恭先又檄浚蘇松常鎮一帶河道建三汊
河東水吊橋自是吳浙之運可與江西湖廣徴發相同
因言𤓰閘既成商舶由壩者可去險就安應比照儀眞
事例一體抽分疏下工部俱覆行之　三月壬寅河道
侍郎萬恭奏江南糧運開幇期於歲十二月在江楚長
江大河則可至若湖浙之舟阻於京口閘必待季春開
閘方可開幇今年早運者實由臣挑浚京口所致顧事
必專官而後善計必逺慮而後成江南河道水利原設
有都水司郎中一員後革郎中令兵備道帶管權阻於
遥制力分於他務三江運道遂至湮滯今宜比照惠通
北河南河事例復設郎中駐劄鎮江以其餘力兼治三
吳水利工部言三吳水利積弊已極非工部郎中所能
任巳責成應天廵按督理其京口閘挑浚事務仍舊分
責各道而亦統領於督臣便上從部議行之　戊申令
昌平兵備僉事張廷弼疏濬鞏華城外舊河廷弼原勘
河通可省陸運費歲八千金及運船至而淤塞不前穵
運司官楊可大以為言户部奏行廷弼速濬之　四月
辛未河道侍郎萬恭奏事莫善於法祖法莫病於因循
今年之運既得以善其終明年之運不可不慮其始祖
宗以四百萬之糧兊近萬之淺船豈不知滿載省舟之
為便而為是經年造船紛紛者以閘河故蓋南旺運河
之春又得全汶之利故毎船可運四百石然夏旱則汶
流微又不敢過四百石特為淺船之制厎平倉淺厎平
則入水不深倉淺則負載不滿又為限淺船用水不得
過六挐今各省不務遵原運而務搭原僱船有三害搭
運有五害皆足以病河道今年賴皇上主持諸臣竭力
上水諸淺深皆四尺至七尺旱枯之時幸不敗事然終
非全算乞敕該部勿以目前幸濟而忽逺圖勿循今日
弊端而廢祖制務足近萬之額船載四百萬之額糧盡
復入水不過六挐之舊制令船力勝米力水力勝船力
其僱船搭運坐困之弊一切痛革部覆從之　乙亥工
部請建復淮南平水閘與淺船淺夫及建天妃廟口石
閘修復境山閘從之儀真建平水閘二座江都一座髙
郵十座寳應八座山陽二座凡二十三座座三百金自
儀真至山陽有五十一淺淺設撈淺二小船船七金淺
夫十名天妃口大閘一門除堪改廢閘石料仍用二千
五百金境山舊閘五百二十金凡費工料一萬餘金悉
聽河道便宜酌處不煩請發閘多則水易落而堤堅浚
勤則河愈深而堤厚建天妃閘則時閉時啓而省挑浚
修境山閘則有留有接而省盤剥既禆運道且資民生
議發於恭而衡覆行之誠萬世之利云　五月乙未開
通廣西府江水陸諸路　巳亥漕運都御史王宗沭奏
請申飭運務二事一濬河渠以利邉運言王家淺銀魚
厰一帶河道淺澀難前宜令挑濬深廣堤岸卑薄者修
築髙厚一造官船以便民運言白糧民船大小參差横
塞河道宜依漕船式様打造官船下户部　六月辛酉
户科都給事中賈三近奏往因運渠梗咽當事者議復
海運悉心講畫法非不周然風濤險阻終屬可虞所以
歲運祗限十二萬石意正為此今聞海運至山東即墨
縣福島等處忽遭異常風雨衝壞糧船七隻哨船三隻
漂消正耗糧米幾五千石淹死隨軍水手十五名臣因
此反覆其事海道之勢與河道異河道之可恃者常海
道之可恃者暫特數百艘行數千里巨浸僥倖於暫可
恃未有無虞者也海運畏途當時建議者計出於不得
已始既以不得已議行則今當因可巳以議罷近漕渠
一帶諸臣綜理振飭大異昔時據今年江南諸艘入閘
最早即更加十餘萬何有焉世有夷途安取九折坂人
有參苓薑桂可以攝生何試命烏附以茍萬一乞敕詳
勘將海運姑暫停止仍以額糧十二萬盡入河運時廵
倉御史鮑希顏山東撫按傅希摰俞一貫疏俱如三近
指疏下户部議停之　甲戍兵科給事中趙思誠奏請
撫馭山東島人教習海運船卒以避風險㫖下該部
七月丁酉山東按察使兼右參政潘允端條陳軍民二
運事宜一議建轄以速糧運凡沿河管河官員乞聽臣
兼攝庶便督責修濬及時運船不至淺閣部覆如議行
　戊戍工部覆御史田樂疏言四府所屬州縣頻年水
災昏墊已極蓋滹沱黒洋白溝諸水㑹合經行之地下
流壅塞輸洩無路一遇暴漲則卑窪漫渚方數千里田
産被其覆沒臣等請勅責成二處按臣蓋水之瀦處多
在順河二府水之出口多在真定所屬利不必出其土
害不可委於隣令踏勘被災地方下流阻滯作何疏通
上源泛濫作何約束應挑浚者浚之應堤壩者築之故
道可復則復橋梁可建則建茍有利於生靈宜無分於
彼此合用夫役錢糧及淤出地土錢糧應否加𣲖渰占
田産賦稅應否蠲豁嚴限具奏請自上裁報可　八月
丁未工部奏今歲河道通利糧餉早逹乃聞茶城於八
月内淤淺致回空糧船阻滯不得南還者數千隻回空
之船既遲則新運之期必愆今湏晝夜疏利方保不誤
兊事且茶城之淤歳甚一歳宜照舊説於境山上下髙
建一閘沙灌則閉而避水積則放而衝至於徐邳一帶
堤岸逼近河身土疎浪髙今秋房村之役方合迅決可
為明鑑宜照原議再築遥堤凡一應河防事宜務兼聽
集思紓謀逺慮求建長治之䇿勿茍目前之安報曰運
船淤淺至數千隻明年糧運必致有誤便行與萬恭上
𦂳設法挑浚毋慕虚聲務收實效　工科署都給事中
朱南雍㕘河道侍郎萬恭言防河甚於防邉為河臣者
事必預報廟堂方可據以處分功必實圖國計方可藉
以利濟臣備詢河務咸謂茶城淤塞二十餘里萬恭起
夫數萬挑浚罔效回空糧船數千阻泊於上河者不下
五十餘里幸黄水旁衝小溝恭督軍民拖拽空船從小
溝出日不能七八隻正河仍未開通今據恭奏河通於
九月十二日距恭具疏纔五日耳縱神運鬼輸安能於
五日間盡回數十里糧船始之失事既屬隠蔽今之奏
詞又屬䑃朧彌縫一時之失職僥倖後日之成功且不
圖目前之難而談古法之沿革不虞上流之塞而計下
流之淺深恭蓋曰河道通塞自古巳然下流俱深一淺
何害又何莫非掩過倖功之心夫今歲南回之空船即
明年北上之重船使茶城一日不開則空船即一日不
下明年之運將有欲早而不可得者乞敕令萬恭戴罪
管事悉心河務以贖前愆工部覆亦罪恭下嚴㫖切責
之　甲寅江西道御史盧明章奏開濬河道事宜一曰
詳踏勘一曰專修理言順保河真廵按岐而為二兵備
分而為四勢既不相統屬議自不能通融其兵備及州
縣正官方在開濬忽令遷轉不惟本處工程不完即上
承下接均有不便功何由成宜差司官一員駐劄通中
地方同各州縣正官細加踏看預定河身凡干係開河
兵備州縣正官及承委官員俟工有次第方得循資遷
轉工部以司官權輕仍守前議而請停遷各官以便責
成上是之　辛酉工部奏明年春照例挑浚天津衛海
口新河恐礙運艘也　九月庚寅户部覆漕運都御史
王宗沐議覆遮洋總言國初海運歲運七十萬石以給
遼海後㑹通河成海運遂廢然尚留遮洋一總原有深
意至嘉靖末給事中胡應嘉建議裁革并入山東江北
諸總前制盡罷應嘉以鄉土之故忍變成法有識者未
嘗不扼腕而歎近因河道淤阻當事諸臣復起新議勞
費更多海運二年道路稍諳今雖議罷宜查復遮洋一
總即改海運把總為遮洋把總領兊河運北糧仍知㑹
兵部海汛有警暫調海口為狼山聲援從之　十一月
壬午河道侍郎萬恭奏江南運道延袤八百餘里毎歲
夏初開運河水充溢運道無虞今改於年前十二月開
幇正屬各河淺滯諸壩斷流京口封閉之候挑浚工費
動以數萬計仰給扵導河銀是以杯水救車火且病農
派夫扵丁田則病民借辦扵舖行則病商取給扵協濟
則病隣俱屬偏枯非乆計也查江南漕運幾二百萬石
毎石舊帶徴僱船脚米七升近𤓰洲建閘運船徑抵水
次交兊此米遂蠲宜仍毎石徴一升歲折銀一萬兩查
各府河務輕重分發收貯名曰運河銀凡運漕渠挑淺
築堤建閘修壩僱募夫役買辦什物一應工費悉扵此
項動支應用分毫再不干擾農商貽累隣境以𤓰閘所
省江南之費為江南運道通融之用似為長便下工部
覆行之(明神宗實録/)
　王宗沭字新甫臨海人嘉靖二十三年進士厯山東
　左布政使隆慶五年給事中李貴和請開膠萊河宗
　沭以其功難成不足濟運遺書中朝止之拜右副都
　御史總督漕運兼廵撫鳳陽極陳運軍之苦請㫖優
　恤又以河決無常運道終梗欲復海運上疏曰自㑹
　通河開濬以來海運不講巳久臣近官山東嘗條斯
　議廵撫都御史梁夢龍毅然試之厎績無壅而慮者
　輒苦風波夫東南之海天下衆水之委也茫渺無山
　趨避靡所近南水暖蛟龍窟宅故元人海運多驚以
　其起自太倉嘉定而北也若自淮安而東引登萊以
　泊天津是謂北海中多島嶼可以避風又其地髙而
　多石蛟龍有往來而無窟宅故登州有海市以石氣
　與水氣相搏映石而成石氣能逹於水靣以石去水
　近故也北海之淺是其明驗可以佐運河之窮計無
　便於此者因條上便宜七事明年三月遂運米十二
　萬石自淮入海五月扺天津叙功與夢龍俱進秩賜
　金幣而南京給事中張煥言比聞人舟漂没失米三
　千二百石宗沭預計有此私令人糴補夫米可補人
　命可補乎宗沭掩飾視聽非大臣誼宗沭疏辯求勘
　詔行前議習海道以備緩急未幾海運至即墨颶風
　大起覆七舟都給事中賈三近御史鮑希顔及山東
　廵撫傅希摰俱言不便遂寢時萬厯元年也(明史稿/)
　運河一帶平江伯陳瑄用力於南工部尚書宋禮宣
　勞於北禮用臨清知州潘叔正之言其言本之老人
　白英言築壩戴村亘五里遏汶水至南旺分析兩河
　以其七北注臨清度地降九十尺閘十七三南注豐
　沛度地降百十六尺閘二十一禮没後至萬厯元年
　總河萬恭追頌其功立祠贈禮太子太保一孫入監
　白英先以平頂巾執工簿立于傍亦賜冠帶坐世令
　一人充冠帶老人管河夫坎河之灘(湧幢小品/)
　
　
　
　
　
　
　
　
　
　
　
　
　
　
　行水金鑑巻一百十九
欽定四庫全書
　行水金鑑巻一百二十
　　　　　　　　　　江南按察使傅澤洪撰
　　運河水
明神宗萬厯二年六月丁未調河南左參政馮敏功扵
山東　七月癸巳吏部候選歳貢生員許汝愚上言東
南運道水勢之澀莫甚於丹陽地勢之髙莫甚於夾港
國初於此置為閘者四曰京口曰丹徒二閘居上以防
三江之易涸曰呂城曰奔牛二閘居下以防五湖之易
洩自丹陽起至鎮江蓄為湖者三曰練湖曰焦干曰杜
墅以濟漕河之用遂免海運之艱以故四月交兊五月
過淮維時雨澤大降江潮盛行不假湖水亦足以濟歲
久延襲居民侵為田畆焦杜二湖俱為平陸僅存練湖
猶有侵者而四閘俱空設矣今改為十月臨倉雨澤既
少江水枯落不免剥淺纔數十里之區有閱三四月而
不得盡逹於江者雖添設儹運枉費推挽而開河之議
起矣夫夾港兩岸髙者數十丈而河僅闊數丈許下之
開鑿愈深則上之坍塌愈速頻冬役民以浚之春來淤
塞如故年年興此大役民何以堪為今之計莫若修三
湖之故址就四閘之完基蓄洩以時下修呂城奔牛二
閘以時糧運之入上修京口丹徒以時糧運之出况乎
上流既溢則奔牛而下又何不通之患哉破此説者必
以淹沒民田為辭不知前此占湖為田今仍舊修葺非
廢田以為湖也即欲補此數頃之田則沿江一帶新漲
常稔洲田無慮千頃民方爭佃搆訟不息其皆隸於丹
徒以此相易不亦可乎年年官司欲興水利輒為豪富
破壞遂以湖淺河長為解試併修三湖而於丹陽水關
下板則河如此其長湖亦如此其闊寜有不足之理此
皆上下習見而緘口不言則利害之心愓之也工部覆
行彼處撫按踏勘具奏從之　九月丙子工部覆工科
給事中吳文佳言茶城黄淮交㑹數千糧艘皆由此一
線之路如數十里之茶城一淤即有計疏通無救旦夕
查得先年總理河道都御史翁大立建議欲從子詹山
梁山至馬家橋上下約八十餘里另開新河置舊河於
堤外凡黄河出口之地並不相及而波濤可避良為得
䇿但稱由梁山之下張孤山之東南花山之西新衝河
形南出戚家港㑹於黄河亦可通舟因勢利導就下為
川頗與原議稍異宜令總理河道等官親詣茶城踏勘
從之　閏十二月乙未議查濟寜汶上二湖舊界總理
河道傅希摰勘請湖地髙者准令佃種分等徴租低者
照舊蓄水濟漕嚴禁佃户不許曲為堤防侵那疆界工
部覆言委於國計民生有裨但照先原任尚書朱衡稱
支河新河之身堤基皆係民間田地合將昭陽湖官地
及淤平舊河准令對畆給業免其納稅以河之棄土補
河之占地亦可舒濵河失業之困應行併議從之(明神/)
(宗實錄/)
　漢唐以前至春秋戰國大江由六合遡䢴溝取道於
　髙郵寳應諸湖之西北逹長淮江南之漕俱由䢴溝
　而苦淺阻陳平江乃堤揚州以及於淮西遏諸湖之
　水遂匯為一湖港相通三百七十里逹於黄河餉道
　大通䢴溝遂絶今不必泥古妄圖恢復惟濬之洩淮
　則可　髙郵諸湖西受七十二河之水歳苦溢乃於
　東堤建減水閘數十洩水東注閘下為支河總㑹於
　射陽湖鹽城入海歲乆悉湮𢎞治中乃開儀眞閘苦
　不得洩治水者歲髙長堤而湖水歲溢隆慶初水髙
　於髙寳城中者數尺毎決堤即髙寳興化悉成廣淵
　隆慶六年萬厯元年建平水閘二十一於長堤又加
　建𤓰洲閘併儀真閘為二十三湖水大平淮漲不能
　過寳應又復淺船淺夫但許深湖不許髙堤舊制初
　建𤓰洲花園港通惠閘得故金焚韓世忠船板改廣
　惠閘又得故閘基樁石樁大四圍基因之則花園港
　故閘道也而或恐二十三閘洩髙寳八百里七十二
　河之水欲閉𤓰儀蓄諸湖利餉道誤哉　各湖水南
　注者儀河窄而淺𤓰湖廣而深余懼𤓰之奪儀也乃
　於三汊河建揚子橋橋口如閘制以節束之儀湖不
　病淺矣而𤓰閘江潮近六十里則早至而遲落更便
　於儀閘鎮江截流官舫徑趨江都眞州省續食征夫
　之役又利儀閘云　髙郵湖𢎞治三年白公以七十
　餘萬金成康濟河商誠便也第不當東繞圍民田一
　萬八千畆康濟與湖通水如城田若盂不得巳於月
　河之厎沉三涵洞穿月河而東洩船行洞之上方未
　七十年松板洞窒不復能穿月河水匯田中是老堤
　之東又益一萬八千畆之田湖也左哉左哉老隄如
　綫浸萬頃中八靣受敵而大堤壞中堤故卑薄大湖
　擁田湖濤擊之而中堤壞二堤俱壞則康濟東堤直
　弱繒當萬石之弩耳豈不危哉今議固老堤塞金門
　決康濟涸湖田乃循老堤之東去十丈為之東堤一
　䕶老堤一成月河歳加修築則運與民與商舶萬世
　之利也　寳應湖堤袤三十里軍民舶由湖中西風
　大作歳溺湖中以數千人運之險道也今為東䕶堤
　如議髙郵新月河之制東堤成則月河成一舉兩得
　之計了此不過十萬金耳省中堤故也視白公縮費
　六十萬金歳加修築可保數百年無事謀國者各有
　見乎　天妃口自陳平江開清江浦六十里由此入
　黄河官民便之嘉靖中黄水泛入清江淤河臣費十
　萬開新河以北接於淮其說以為接清流勿接濁流
　可不淤不知黄河非安流之水也伏秋水盛則西擁
　淮流併灌新開河夫天妃口一黄水之淤耳若淮黄
　㑹於新開口是二淤也乃歲役千夫濬淮黄交㑹之
　淺而患愈博矣余於天妃口建石閘直出黄河黄水
　盛則閉閘謝絶黄水以杜淤黄水落又啟閘以利官
　民新開口勿濬可也新河焉用哉夏秋髙寳諸湖
　水溢𤓰儀二閘宜洞開之　髙寳諸湖今建平水閘
　俱引支流入射陽湖注於海正道也而鹽城范公堤
　有入海五道今湮其四下流不疏此髙寳興鹽之多
　水患乎　夏鎭新河馬家橋之左吕孟微山諸湖夏
　水泛漲外傷漕堤内淹民田者徐州七分滕縣二分
　嶧縣一分公私未便也余自北堤漸家壩至鐵河止
　開水口建石閘宣洩湖水以左出民田右濟漕河而
　夫役以履畆出之二年乃成　泇口河從馬家橋入
　微山諸湖穿梁城侯家灣取道於利國監經蟃蛤栁
　諸湖出邳州直河入黄河有六難焉微山諸湖水中
　不可堤一也梁城侯家灣葛墟嶺皆數十里頑石不
　可鑿二也碙石水中隨撤隨合金火不可施三也嶺
　南去徐吕二洪一舍耳二洪髙下相等避徐吕二洪
　險葛墟洪險復生四也假令治泇河即不治徐邳河
　尤可萬一泇河成歳治之而徐邳河非無事之水也
　而又治是兩役也勞不巳甚乎五也計鑿梁城侯家
　灣非五百萬不可視今治徐邳河五百年之費也况
　未必成六也治泇河䇿宜永罷之　糧運盛行運舟
　過盡次則貢舟官舟次之民舟又次之閘乃肅　汶
　水微而南旺析七分北濟張秋東昌臨清三分南注
　濟寜南陽夏鎮是北濟者道近分數多南濟者道逺
　分數少則恃吕孟昭陽等湖也故運盛行則濟寜而
　上發蜀山湖南陽而下左發吕孟諸湖右發昭陽湖
　以濟黄家閘勢不得不汲汲矣　夏鎮新河萬世之
　計也往閘由南陽榖亭沽頭沛縣出留城地勢太卑
　視南陽以上髙下相懸各閘水峻故多淺又昭陽湖
　在其東黄水毎踰漕趨昭陽故閘河多淤隆慶初朱
　少保開南陽至留城一百四十里地故聳與南陽等
　置新閘焉舊閘多沉水中漕水大平不患諸淺第三
　湖口受沙薛二河之水夏秋水發流沙入漕為梗乃
　扵二河上源為皇甫東邵諸壩遏二河入微山諸湖
　即沙入湖中若石投水新河無沙患矣石堤累累如
　墉栁隂依依若茨樓船月夜簫鼓中流百里湖光萬
　頃金碧蓋不讓西湖蘇堤焉　南旺分水河毎年汶
　水大發則流沙及新河三河口沙薛二河水發則流
　沙舊制三年二挑俱正月興工三月竣事是治本年
　之河為本年之運者也倉卒周張今運期早蓋二月
　有過南旺者矣則挑期亦宜早故隆慶六年改期大
　挑是治頭年九月之河為次年二月之運者也餉道
　遂大利焉故糧務舊以冬兊而夏開幇兩年事也今
　則冬兊而冬開幇合之而為一河務舊以春挑而夏
　行舟一年事也今則秋挑而春行舟分之而為二或
　合或分百世不能易矣　兩河大挑有五不便有五
　便舊以正月興工二月竣事則新運踵至停積河流
　既慮風濤復稽程限一不便夫役年終徭役更換舊
　役已滿新役未來二不便春事方興民無暇力廹之
　工作田野不安三不便未接青黄室如懸罄頭㑹箕
　歛工食艱窘四不便堅氷初解時尚嚴凝驅之泥淖
　之中責以疏鑿之力五不便若改期九月興工十月
　竣事則回空已盡築壩絶流疏濬甫完藉氷封閉春
　融凍解河即有待是新運之便也舊夫未更按冊可
　籍正役者不勞於再籍僱役者無事於更張是徴夫
　之便也秋事告成農多暇日既無私慮自急公家是
　民力之便也新秋豐稔民多蓋藏閭閻利以供輸夫
　役易於徴歛是工食之便也天霽秋髙氣候清爽河
　鮮沮洳鐝鍤易施是用工之便也(略見/實録)天津逆入白
　河至張家灣源出密雲山後諸流五六月水漲則流
　沙三四月行舟輒膠非無水也蓋頭年漲漫沙平河
　闊則淺耳余復夫老如大挑故事歲濬之以待次年
　春夏之運運畢水溢流沙復平九月復濬以待蓋歲
　工也　創𤓰洲上下二閘及開花園港六里買石僱
　夫費河道銀萬金有奇亦萬世之利也焉論費　𤓰
　洲上曰通惠閘下曰廣惠閘青石市諸蘇州麻石市
　諸上元閘匠取諸夏鎭丁夫募之江北經三月而後
　成排萬口而始定議百年而方興難矣哉　南旺大
　挑舊制壩南北而絶之流舟楫弗通余先為之南壩
　偪汶盡北流而挑其南北舟悉􁑾南旺而待南挑畢
　余又為之北壩偪汶盡南流而挑其北乃決南壩舟
　順流而趨於黄河此濬淺行舟兩利之䇿也　植栁
　固堤六栁之法盡之矣然必立春前所植交春後則
　生氣動多蟲嚙之患舊制不活者罰銀錢余念貧夫
　安所得銀錢第一株罰栽五株耳而栁益衆自張家
　灣以及於𤓰儀循河二千餘里萬厯初植至七十餘
　萬株後來者踵行之則栁罨二千里捲埽者有餘材
　輓運者有餘䕃矣(黄河/堤同)　山東濱東海水盡東注海
　者勢也逆水而西以濟㑹通河始於元然其時主海
　運海運為寇所扼則治賈魯河而元因以亡是元人
　不得㑹通河之利也宋少保禮於永樂九年因元舊
　始開㑹通河五百里然非述者蓋作者也夫元人因
　山東之泉悉入汶河又以汶河雜洸洸併泗不能勝
　東注則為堽城壩截汶㑹洸泗西南流以㑹於濟寕
　州之天井閘而分水焉蓋以濟寜以南截諸淮安入
　海濟寜以北截諸天津入海云耳不知陽榖夀張之
　交地勢聳於濟寜數丈而可倒使北注如尉遲敬德
　武德七年之訛事乎夫敬德為盧龍節度使一鎮之
　餉耳嘗試為之也而元以全運餉上都而又可襲訛
　嘗試乎宋康惠弗之是也乃壩戴村遏汶西南流入
　於南旺據陽榖之脊而分水得之矣然併諸泉而歸
　諸汶是也汶水盛發勢不能攻戴村壩則從戴村之
　東龍山之西攻開名曰坎河口注鹽河以復歸於青
　州故道而山東水復東傾蓋九分東注特一分析入
　南之安東北之天津餉道頻年幸河不乏絶隆慶六
　年余以主事張克文言循南旺百里而上歴戴村壩
　壩故堅汶不可破也又東數里為坎河口東北注若
　駛余顧張水部曰何縱汶曰歲堤坎河口歲敗亡益
　也余顧東龍山彼有亂石盍取石灘坎河之口里許
　若天成平水焉汶溢則縱之令還東注面目汶平則
　留之令全汶西南注以其七北灌入天津之海又以
　其三南灌入淮安之海是因勢而鼎足分之者以坎
　河灘故也遂灘坎河口萬厯元年漕大利嗟後之人
　使㑹通河可廢則坎河口請勿灘如不可廢治水者
　尚愼旃哉尚愼旃哉宋少保禮河南永寜人永樂
　初治㑹通河先是國朝都金陵餉道悉仰給於南江
　右湖廣之粟江而至兩浙吳㑹之粟浙河而至鳳泗
　之粟淮而至河南山東之粟黄河而至而金陵據舟
　楫之㑹而灌輸焉置餉道弗講永樂中治北京上供
　百官六軍悉待哺於江南之稻粱永樂初治海運運
　艘兩浙自浙入於海吳㑹自三江入於海湖廣江西
　自洋子江入於海淮北河南自河淮入於海山東各
　以濵海州縣入於海皆㑹直沽逹於天津而懐慶衛
　輝以其舟順衛河入天津來㑹俱遡白河逆於張家
　灣輸上都而舟溺亡算計臣曰海道險不可運乃令
　江南之運皆入髙寳諸湖渡淮逹黄河陸運百七十
　里入衛河指天津輸上都而車費亡算計臣曰陸道
　費不可運少保乃請治㑹通故道顧元末鼎沸不暇
　治餉事故道廢自汶上至臨清五百里悉為平沙公
　乃究尉遲公之舊跡及元人之遺則自汶之上流唐
　元為堽城壩遏汶入洸河㑹泗水東南注濟寜濟寜
　今天井閘尉遲建也以天井之南注淮安以天井之
　北注天津而南旺地特聳濟寜水上行終元之世第
　舟載上供數十石耳海運若故少保公患之適有戴
　村老人白英者獻䇿曰南旺地聳盍分水焉第勿令
　汶南注洸河北傾坎河導使趨南旺南九十里流於
　天井北百八十里流於張秋樓船可濟也少保乃造
　梁窒汶之入洸者大壩戴村遏汶之入坎河者開新
　渠百十有餘里抵南旺而分注之九年道大通淺船
　約萬艘載約四百石糧約四百萬石浮閘從徐州至
　臨清幾九百里直渉虚然為罷海運河成㑹北京建
　宫殿五敕公採大木六十四卒於蜀乃以餉道統屬
　平江公平江居河上三十年功多在淮南而㑹通河
　則仍少保之舊平江以帝姻且乆河工昭景鑠而少
　保自蜀葬於永寜曾學士棨表墓又不著河工子孫
　皆微為庶人又不克揚先人之烈𢎞治中僅僅廟食
　公南旺足矣白英尤冺不聞悲夫隆慶末余治水厯
　戴村遂灘坎河口披楚茨渉流沙謁白老人之廟則
　棟撓像頺冠平定巾老人已爾返謁宋公祠則凄凉
　古舍中工部尚書已爾亡有贈諡䕃叙余以聞廟堂
　悲之乃贈公太子少保諡康惠䕃一孫入監讀書而
　英亦給冠服英之後世冠帶老人而國家所以報開
　河元勲者備矣無巳則必如平江例乃同勲同賞乎
　而况少保有明堂之功亡獻舟之過也　閘之啓閉
　宜以水為則不宜以日為則水盈板而不啓則溢不
　及板而啓之則洩視水而疏數焉可也　兖州府有
　泗水穿城而過之西注于報功祠自濟寜左而㑹汶
　水由長溝東注於報功祠自濟寜石而㑹則任城固
　一都㑹也故建國最乆泗水故道多堙水溢則經兖
　府東潰金口堰而南出魯橋豈徒少濟六十里之運
　且導洩兖城之氣而絶任城之青龍水又不利於商
　舶之泛兖府者萬厯春余築金口導泗流一貫城一
　遶城北濠而皆㑹於天井焉　閘有三叢石為之有
　龍門有鴈翅有龍骨有燕尾曰石閘漕長恐水之洩
　也則朩板為之視漕之廣狹而多寡焉中留龍門十
　有八尺遇淺則施深則否可導而上下者也曰活閘
　閘水出口與河上下相懸為之壩以留水與河接也
　龍門如制曰土閘皆濟石閘之不及也　閘漕與河
　接若河下而易傾則萃漕船塞閘河之口數重閘水
　為船所扼不得急奔則停廻即深留一口牽而上逓
　相為塞障而壅水也命曰船堤是以船治船者也
　閘漕下流通河者必留一淺長數丈戒勿濬以蓄上
　流以一淺省多淺若棄之與啓閘等而上流諸淺見
　矣此以淺治淺也　閘漕一里藉令舟滿漕可容九
　十艘舊制魚貫三十艘而過之余令之九十艘盈漕
　焉漕盈則水溢且上閘之水不得直遂也而善停蓄
　水可逆灌上閘矣此以漕治漕者也　白河天津至
　通州凡五十九淺有淺夫以濬淺有堤夫以築堤百
　八十年堤夫猶故也而以淺夫為引舟夫者誤余為
　之復舊制云　河道夫役以𩔖從焉一曰堤夫若髙
　寳邳徐閘崖從事笆鐝修築者是也二曰淺夫若髙
　寳湖之用船□閘漕之用五齒爬杏葉杓水刮板者
　是也三曰閘夫若諸閘之啓閉支篙執靠打火者是
　也四曰溜夫若河洪之拽溜牽洪諸閘之絞關執纜
　者是也五曰壩夫若奔牛之勒舟淮安之絞壩者是
　也而今白河以淺夫改為引夫髙寳以淺夫併為堤
　夫失制乆矣今悉改正之　淮南建閘舊取石江南
　綱運殊為勞費不貲萬厯元年髙寳諸閘余令石工
　鑿徐州山第給匠氏之餼耳而令回空糧船順載之
　毎歳約回空八千餘艘每艘載石者三則毎歲當得
　石二萬四千可建二十閘矣勿勞舟費勿擾商舶便
　計也而何苦江南之官民為　國家造黄册之法若
　奇零不可窮詰且滋弊藪也為之法曰逢三丢逢七
　收蓋如以分計者如遇三釐則損之為一分如遇七
　釐則益之亦為一分善數也今乃推之以至於不可
　盡之數吏縁為奸余令佑河工堤如百丈者止於尺
　千丈者止於丈萬丈者止於十丈銀如百兩者止於
　錢千兩者止於兩萬兩者止於十兩糧如百石者止
　於斗千石者止於石萬石者止於十石檾灰如百斤
　者止于兩千斤者止于斤萬斤者止于十斤假令不
　盡奇零則三丢而七收之分數明吏弊絶(黄運兩河/估計皆同)
　　𤓰儀天妃各閘啓閉不定期限以江河消長為候
　如江河消則啓板以通舟悉令由閘使商者省盤剥
　之艱如江河長則閉板以障流悉令由壩使居者得
　挑盤之利若水長閘閉願候水落由閘者不强之使
　由壩水消閘啓自願過壩者亦不强之使由閘則閘
　壩俱安商民兼利　閘河水櫃凡八一曰馬塲湖隸
　濟寜周四十里有奇俱水占可櫃不可田二曰南旺
　湖隸汶上周七十九里有奇可田者三百七十四頃
　六十畆可櫃者一千六百七頃八十畆三曰蜀山湖
　隸汶上周長五十九里有竒可田者一百七十二頃
　可櫃者一千五百三十九頃五十畆四曰馬踏湖隸
　汶上隆慶元年均地踏丈陞科者為官占不經陞科
　者為民占可櫃者無幾方稽核而未報也五曰大昭
　陽湖隸沛縣原額五百頃可田者三百九十七頃可
　櫃者一百三頃六曰小昭陽湖隸沛縣原額二百一
　十八頃有奇可田者一百八頃可櫃者一百一十頃
　七曰安山湖不可櫃八曰沙灣湖可櫃夫可櫃者湖
　髙於河不可櫃者河髙於湖故也然而昭陽可櫃不
　能大濟蓋洪溝之出涓涓耳無足恃也若獨山赤山
　微山吕孟原非櫃也新河障田成湖而馬家橋諸口
　決之大濟運無櫃之名有櫃之實盍捐田稅毋病民
　而櫃焉以益運乎余蓋嘗請之不報　運河之存也
　以堤堤之固也以民自張家灣南迄𤓰儀延袤二千
　四百餘里河臣鄙懼民居之毁堤也而逐之余大召
　民之居堤者與約法三章耳商賈輻輳者為上堤嵗
　輸地租如例民集而商賈不停者為中堤三載量征
　之若野曠民稀者為下堤直令世業也永勿征蓋半
　稔而來者三千廬焉循是行之則二千四百里間童
　叟往來朩樹掩映舟行兩堤之中亦天下之至安至
　適也巳是全堤也焉用逐　通州至天津為淺鋪者
　九十五鋪設淺夫十名小甲老人一名每歲水溢沙
　平則濬之是嵗工也百七十年河臣以淺夫為引夫
　有司革淺役為民役白河之不治也乆矣萬厯元年
　復之(治水筌蹄/)
　
　
　
　
　
　行水金鑑巻一百二十
欽定四庫全書
　行水金鑑巻一百二十一
　　　　　　　　　　江南按察使傅澤洪撰
　　運河水
　儀真至淮安河止務髙堤不務深河勢擁諸湖安所
　紀極萬歴元年治之乃測江都縣三汊河起至楊子
　橋止計半里舊水深四尺測寳應縣大潭起至三官
　殿嘴止河心舊水深四尺五寸測白馬湖口起至錢
　家直止河心舊水深四尺二寸測山陽縣化骨亭起
　至趙家莊止一里舊水深四尺二寸是三百七十里
　運道中淺者止此總之不踰五里餘皆五尺至一丈
　極深有至一丈八尺而止淺夫淺船治之月計之工
　也凡四尺者可濬至七尺而止則以運舟用水三尺
　乗之髙寳諸湖從平水二十餘閘中尚可洩去四尺
　夫水落四尺則河岸視舊可髙四尺一以固堤一以
　利田此祖宗但令深河不令髙堤之微意也余故痛
　復之百餘年來乃不為濬淺之易而為高堤之難未
　之思也夫　治閘漕之淤有二法遇淤泥之淺利用
　爬杓不利於刮板遇沙淤之淺利用刮板不利於爬
　杓　𤓰儀濵江閘外春運江潮未盛潮至則通潮落
　則滯司河者為濬渠焉愈深愈滯蓋潮帶漕水同落
　故也余止濬渠獨令閘外與江相接之所置壩焉以
　畱舊潮而接新潮且令渠之不直洩也而又免濬渠
　之勞費漕舟乃利　境山閘者閘漕之外户也年逺
　變遷棄焉不治上下多淺萬歴初乃更為之而黄家
　閘始有重闗矣外阻黄内束漕兩利之䇿也　坎河
　口者其運漕之槖籥乎旱則止汶以濟漕澇則洩汶
　以全漕石灘天壤俱弊可也後來者時為槖時為籥
　有權存焉酌而用之存乎人　閘河水平率數十里
　置一閘水峻則一里或數里一閘焉舊制漕淺即濬
　夫數十里濬深一尺勞費則何益一板焉則數十里
　水深尺半餉耳故救急莫如加板　理閘如理財惜
　水如惜金糧艘入水深不踰三尺五寸濬至四尺則
　水從下過廣不踰一丈五尺濬至四丈則水從旁過
　皆非惜水之道也故法曰凡濬法深不得過四尺博
　不得過四丈務令舟厎僅餘浮舟之水船旁絶無閑
　曠之渠所謂以少淺治多淺以下水束上水　啓閉
　諸閘法若潮信焉如唘上閘即閉下閘唘下閘即閉
　上閘節縮之道也不然將恐竭又唘板時上下水舟
　俱泊五十歩之外毎唘一板輙停半餉命曰晾板則
　水勢殺舟乃不敗若通閘若頂閘是竭河毁舟之道
　也漕大忌之　沂泗之水經兖府自北而南由金口
　壩南出魯橋其流頗順故古建金口壩以遏南奔特
　分一派由黒風口西流穿兖城出天井閘其流頗細
　余濬黒風由兖城至濟寧深廣可舟而固金口西趨
　者盛則南奔者微多濟運道商舶直達兖府兩崖膏
　腴無淹没之患一舉三利之也　山東水惟汶最大
　伏秋暴漲出南旺南奔濟寧者勢盛則横遏沂泗之
　水天井閘咽不得下而濟寧東偏數萬頃膏腴悉為
　廣川溢南陽則㫁諸堤且左偪獨山諸湖不得疏洩
　右奔入昭陽二湖魚沛滕成淵東南射茶城則黄河
　得汶十之一助為虐也萬歴元年謹備南旺七月淫
　雨連旬汶暴發丈餘余亟閉栁林寺前二閘㫁南流
　而令全汶上源多北歸鹽河入青州之海下悉北歸
　張秋入天津之海其流於濟寧南陽出茶城者特沂
　泗二水耳流細而力薄通天井閘咽之裕如也東全
　膏腴數萬頃南陽諸堤其若常山之蛇焉獨山諸湖
　徐徐入新河而新河特涓涓者入昭陽魚滕沛疇昔
　之為湖者今皆成膏腴秋大稔矣而射茶城入黄河
　者一衣帶之多黄河亦少失所助乎其樞在南旺其
　機在栁林寺前二閘葢南旺地聳制之固形便勢利
　也汶平則栁林寺前復開汶發復閉不言所利大矣
　哉　南陽新河堤三空減水閘湖水盛則從空中衝
　對岸之堤堤多毁河水盛則從空中奔沿堤之湖運
　舟吸入空中多敗余益之小閘十數口僅僅六尺許
　夫閘多則水勢大殺口狹則水力大弱亡吸舟決堤
　之患矣　閘河八百里大湖之中多産蘆葦長堤之
　間多長草蒿棄於地也余令九月刈之蘆葦可以代
　栁稍蒿草可以代谷藁捲埽之資誠取之無禁用之
　不竭者矣省令夫之徵本色者改折色貯庫以備不
　虞不亦公私兩利乎　閘河無源非真無源也葢合
　徂徠諸山二百八十泉者尺疏而丈導之合則流散
　則否有似於無源耳故閘河之水以深三尺為制
　祖宗法運舟載不過四百石入水深不得過六挐(挐/字)
　(借用葢用人之大指與食指直之謂之/一挐一挐者五寸也六挐則三尺矣)六挐者三尺
　也故船力勝米力水力勝船力若不務足船而徒搭
　運以省船河力安能運船而漕大困矣歸罪無源之
　河何益哉　制閘三法一曰填漕凡開閘糧船預滿
　閘漕以免水勢從旁奔洩如甘蔗置酒杯中半杯可
　成滿杯下漕水可使逆流入上漕二曰乗水打閘時
　船皆銜尾其間不能以尺如前船拽過上閘口七分
　即付運軍為牽之溜夫急囘拽後船循前船水漕而
　上使後船毋與水頭鬭閘夫省路一半過船快利一
　倍三曰審淺凡下活閘蓄水如係上水淺則於船頭
　將臨淺處安閘如係下水淺則於淺尾下流水深處
　安閘故活閘必從深淺相交之界則淺者自深若騎
　淺安之則一半淺者深一半淺者愈淺矣　南旺脊
　水也閉諸北閘則南流閉諸南閘則北流水如人意
　者莫如汶故命之左則左灌濟寜命之右則右灌臨
　清萬歴元年臨清稍滯運余以尾幇入南旺閉之南
　閘令全汶趨臨清一日而出板閘者七百十日而出
　運艘六千有竒此所謂役水者也　諸閘漕以汶為
　主而以諸湖輔之若蜀山馬踏南旺安山沙灣諸湖
　皆輔汶北流者也獨山微山昭陽吕孟諸湖皆輔汶
　南流者也顧汶水微於春夏之交而灌輸方盛湖水
　溢於夏秋之交而運事以竣要在節宣諸湖秋終則
　悉閉之以待運春終則漸發之以濟運則得之矣
　閘河身博不踰六丈故水束而深唯自留城以下往
　年為黄水所盪漕博至有數十丈者夫以半汶南流
　而鋪數十丈淺固宜然今立小河之法於秋盡水落
　之候因勢剙築縷水小堤以小漕身如平淺則兩旁
　夾縷之如偏淺則於一旁淺處偏縷之延袤以淺為
　度大都漕博止六丈堤高止五尺根四尺頂二尺欄
　以小樁草夏秋水漲則任其敗水落復修毎千夫日
　可小二三里漕立小則水立深浮舟俄頃耳此歳工
　也　江南運道自萬歴元年始屬總理自杭州以達
　於鎮江凡八百餘里遡杭及常之七墅堰大勢地卑
　且多湖蕩即崇德吳江長洲之間淺不甚也唯自常
　之白家橋以至鎮之京口地勢漸聳河止一經更無
　支流可引毎旱乾秋冬水涸輙淺滯不可舟而洋子
　江復下丈許此京口所以冬築春開今建𤓰洲二閘
　大挑常鎮諸湖遂使臘月初旬京口可開千艘並入
　誠二百年僅見江南百世之利也顧自白家橋抵京
　口僅三百里濬之以漸而下引七墅堰以南之水注
　之北流如南旺北河故事則京口永無患矣常州以
　北三十里為犇牛閘又二十里為呂城閘官夫故在
　唯作新而用之此事半功倍者也每歳犇牛築壩兩
　浙囘空皆由江隂下江口歴青陽出無錫之高橋抵
　蘇杭此其㨗徑也但青陽一帶河身狹淺阻塞商賈
　不通今濬之不惟江隂運舟徑可抵城而毎京口大
　挑此其間道也經畧江南三䇿一曰處工費以備修
　濬江南河道宜兩年大挑如北河故事為費甚鉅取
　之屬邑是以杯水救車火也則病官取之丁田是以
　公家累私室也則病民取之河銀是以漕渠廢水利
　也則病農取之商賈是以水累陸也則病商取之協
　濟是欲舍己田耘人田也則病鄰今查蘇松常鎮杭
　嘉湖漕糧二百萬石每石僱船抵𤓰壩脚米七升𤓰
　洲閘成淺船悉抵江南水次交兊而悉蠲僱船米余
　請於七升之内免去六升以利民量徵一升以利河
　名曰運河銀分貯各府鎮江河工獨多貯亦以多常
　次之蘇次之嘉又次之杭又次之大挑僱役辦料諸
　費悉資於此一切亡累也夫民免六升省二百年額
　内之舊派修河一升亡八百里額外之偏累以𤓰閘
　所省江南之費為江南運道通融之用便計也二曰
　設江渚以避風濤七郡運五千餘艘俱出京口渡江
　以入𤓰洲閘河風濤不利則􁑾於大江之濱後舟鱗
　集欲進不得欲退不能至危事也則於京閘之外蔵
　風處濬而深之可容五六百艘固樁築堤若湖蕩焉
　而以一口通出入南北渡江者乃即安矣三曰改閘
　座以免阻塞犇牛吕城二閘厎石頗髙而運河深七
　尺以平江水則閘厎限之故深河宜深閘厎乃利渉
　爾　夏春運盛之時正汶水微弱之候南北分流之
　則不足并流之則有餘特為番休之法如運舸淺於
　濟寧之間則閉南旺北閘令汶盡南流灌茶城逆舟
　屯於汶之上源以待北決如運舸淺於東昌之間則
　閉南旺南閘令汶盡北流灌臨清此役汶全力者也
　萬歴元年始用此法漕大利(治水筌蹄/)
　馮敏功遷河南左叅政時少年喜事者欲從泇口穿
　葛塢諸山抵南北大湖中界兩長堤為運道以示竒
　柄相以敏功熟於河徵敏功與議且將屬之敏功念
　諸山道約二百餘里多盤石硜砂不可鑿大湖相連
　十四不易堤民力之幾何而虐用之持不可乃寢而
　喜事者又欲别繇海通膠河其視漕稍徑而中皆髙
　嶺巨石東土瘠人疲不勝役甫舉事而驚潰者再矣
　乃移敏功山東敏功議以膠工不易興且不易竟即
　竟亦終塞縣官故不乏金錢奈何悉捐以填無用而
　窮此數十萬人力也撫臣採敏功議上聞失柄相意
　遂舍敏功而他屬卒如敏功言費至十三萬金而無
　尺寸利柄相稍恧沮始用廷議罷之丁艱去(兩浙名/賢録)
　(敏功服除起佐/漕運見十年)
　是年漕撫都御史王宗沭淮安知府陳文燭加修淮
　安長堤幇築西義橋樁岸又修鹽城石䃮海口以疏
　下流入海之路(南河全考考宗沭文燭俱在萬歴二/年去任全  錯入在四年故移置於)
　(此巷淮安長堤在郡西自清江浦藥王廟起東歴大/花  由西橋相家灣直抵新城過金神廟至栁浦灣)
　(六十里而近詳見淮河王公二堤記石䃮口在鹽城/縣東門外里許諸海口可開而石䃮口獨不可開明)
　(胡希舜甞有記矣畧云萬歴丙子鹽城令杜君善教/以興化鉅公主議浚河建閘河通潮大至壞閘水澎)
　(湃震蕩大没民田一時居民溺死者無算於是鹽人/鼓喙而争言塞石䃮口矣庚辰歳揚令瑞雲言之巡)
　(鹽御史姜公璧是年題請塞石䃮口修宋丞相范文/正捍海故堤而命楊令董其役自是海潮不得奪隄)
　(而上鹽人永永無海患矣諸海口可開石䃮口/則不可開何者石䃮口薄城故憂不獨在田也)
明神宗萬歴三年正月丙午巡撫順天都御史王一鶚
條上弭盜六䇿一議定守備汛地漕河一帶南起丁字
沽北至王家擺渡崔黄口與霸州二守備分河東西岸
而守之兩岸兩屬彼此互諉不□盡屬之崔黄口而霸
州則專以近京要路責之一議増巡河哨船宜置八槳
船六隻毎船用兵十名分布巡哨一遇有賊併力齊棹
與岸上巡緝互為聲援一議明管河職掌謂管河舊設
一把總一主簿皆髙坐河西膏地職守湮廢宜於夾河
武清營州二衛選驍勇有才官一員充為總領責以䕶
糧把總主簿責令沿河修濬巡緝如有失事通與守備
及巡簡官一體查究疏下兵部覆核無異詔如議行併
令撫按官申飭所屬有隠匿盜情規避罪責者事發一
體治罪　二月庚午先是聽選歳貢生員許汝愚奏稱
鎮江府練湖焦干杜墅三湖修之堪以濟運京口丹徒
吕城犇牛四閘因而可廢事下地方踏勘至總理河道
傅希摯言練湖先巳疏築無容别議焦干杜墅二湖地
窪源少無益運道四閘若廢有妨蓄洩其事遂寢　戊
戌總理河道都察院右僉都御史傅希摯上言治河當
視其大勢慮患務求其永圖頃見徐邳一帶河身墊淤
壅決變徙之患不在今秋則在來歳幸而決於徐吕之
下猶可言也若決於蕭碭之上則閘河中斷兩洪俱涸
矣幸而決於南岸猶可為也若決於北岸則不走張秋
必射豐沛矣臣日夜憂懼悉心講求禹之治水順水之
性耳今以資河為漕故强水之性以從吾雖神禹亦難
厎績惟開創泇河置黄河於度外庶為永圖耳泇河之
議甞建而中止謂有三難而臣遣錐手步弓水平畫匠
人等於三難去處逐一勘踏起自上泉河口開向東南
則起處低窪下流趨髙之難可避也南經性義村東則
葛墟嶺髙堅之難可避也從堤溝河經郭家西之平垣
則梁城侯家灣之伏石可避也至於泇口上下則河渠
深淺不一湖塘之聫絡相因間有砂礓無碍挑穵大較
上泉河口水所從入也下至大河口水所從出也自西
北而東南計長五百餘里北之黄河近八十里河渠湖
塘十居八九源頭活水脈絡貫通此天之所以資漕也
昔尚書朱衡之開新河都御史潘季馴之開邳河權救
一時其情事忙促工費浩大難盡名言今雖尚幸無梗
然相時度勢要之不免卒有不虞而後竭天下之財力
以通咽喉何啻如新河邳河之情事洶洶而巳哉若拚
十年治河之費以成泇河泇河既成黄河無慮壅決矣
茶城無慮填淤矣二洪無慮艱險矣運艘無慮漂損矣
洋山之支河可無開境山之閘座可無建徐口之洪夫
可盡省馬家橋之隄工可中輟今日不貲之費他日所
有省尚有餘抵也故臣以為開泇河便因列為議工費
酌工程擬督工請監工四欵上之章下户工二部看議
　三月丁巳泇河之議工科都給事中侯于趙疏言事
體重大宜集廷臣㑹議或行地方覆勘又瀕河一帶水
災頻仍大役驟興地方隠憂不可不慮户科都給事中
湯聘尹言曩者新河之役議用費七萬及其成功殆十
倍焉今日雖議百萬而大役難料中道難輟恐不能無
倍於初議矣宜大集心計博采衆思工費約用幾何支
給出自何所開列奏聞必儲蓄可備六年然後可下詔
興工二疏俱得旨下部臣覆請㑹議上曰開河事理傅
希摰所奏固巳明確但事體重大不厭詳慎廷臣㑹議
亦是虛文甲可乙否終難成事命侯于趙親往㑹希摰
及儹運按臣確議以聞　丁卯工科給事中侯于趙舉
原任都水司郎中張純久歴河防周知地理乞添註原
銜同往勘議泇河許之　四月甲午總理河道都御史
傅希摰謂髙寳之間桃花泛漲陡齊堤岸宜急捐徐邳
二州河道船税堤夫等項四萬以備修築於是工科右
給事中蕭崇業等疏東南咽喉重地重罹災變宿水未
消新澇増毒蠲恤修築以甦瘡痍是或一道也若開草
灣浚石䃮二䇿則未可輕議何也泇河之役國儲所闗
必不容已若兩役並興馳騖不足顧尾失首非計宜俟
泇河告竣淮揚稍稍安業乃可徐圖耳户科都給事中
光懋亦言之事下户工二部覆議命河漕諸臣及勘泇
河科臣博訪羣䇿議定明白以聞　六月辛卯工科都
給事中侯于趙等題㑹勘泇河事宜自泉河口至大河
口五百三十餘里内自直河至清河三百餘里自來河
道無恙無頼於泇斷在可巳惟是徐吕至直河上下二
百餘里宜開以避二洪邳河之害約費可一百五十餘
萬金特良城伏石長五百五十丈比原勘多四百七十
丈開鑿之力難以逆料性義馬陵俱限隔河流之處二
處既開則豐沛河決必致灌入宜先鑿良城石土預修
豐沛堤防而後前功可徐議也户部亦覆如科臣言又
謂正河有目前之患而泇河非數年不成故治河為急
開泇為緩奉旨㸔侯于趙等所奏與傅希摰原議大不
相同傅希摰乆歴河道他當初若無的見豈敢謾興此
役此必該道等官畏工乆覊官故難其説隂肆阻撓勘
官據其所言謾爾囘奏其言先開良城伏石徐議興工
都是搪塞了事之語深負委託今人平日都㑹説利道
害沽名任事及至着落他實幹便百計推諉只圖優游
無事捱日待時詎肯視國如家忠謀逺慮者似這等人
如何靠得他成功濟事且泇口之議止欲通漕非欲棄
河而不理今他每既説治河即可以兼漕使着他一意
治河别工不必再議今後漕糧開兊遲悞責在漕運舟
行梗塞責在河道有曠職廢事的都挐來重處管河司
道等官都着乆任不許陞轉吏部該科記着　七月已
未國初糧運自儀真直抵淮安謂之裏河俱分入五壩
轉盤黄河謂之外河原不相通後平江伯疏開清江浦
河由天妃口徑通黄河仍設閘以司唘閉毎歳三月以
後糧運過完即將原閘封閉隔絶黄水官民船盤剥如
故其後漕規廢弛閘不能閉而黄水灌入河臣乃議塞
天妃口以杜黄水創開三里新河設通濟閘以通淮水
其後閘廢不修淮水不息黄水盛大淮亦因之髙寳湖
堤年年衝決鹽興等處歳歳被災矣至是御史劉光國
議以天妃閘地勢髙於通濟淮水灌溢多於黄水謂宜
將通濟閘及福興新莊二閘増卑倍薄務令髙厚堅固
仍令清江厰分司專司啟閉每五月以後九月以前二
水盛發之候嚴加封閉官民船聽其自行轉盤惟囘空
船至毎二日啟放一次隨放隨閉不許官民船越規擅
進以貽水患從之　八月甲戌工科都給事侯于趙疏
言髙寳湖堤大壞蘇松水利乆湮宜專委任督理以禆
國計巡鹽巡撫俱難兼管宜於南京巡江巡倉屯田三
差歸併一員專理河工部覆如議　丁丑先是總理河
道都御史傅希摰言茶城一帶運道咽喉頻年淤決迄
無成功宜自梁山以下挑濬與茶城交相為用淤舊則
通新而挑舊淤新則通舊而挑新惟築壩斷流通其一
以備不虞部覆得㫖如議　九月已亥南京工部尚書
劉應節等上疏言海運之難以放洋之險覆溺之慮耳
今欲去此二患惟自膠州以北楊家圈以南計地約一
百六十里其應挑濬者不過百里非有髙山長坂之隔
也宜因山東班軍一枝屯駐膠州者合附近該營起軍
數千度地分工量工命日以實心任事大臣一員董之
可成百世之功部覆原議聞見既真籌畫又熟若以他
臣督之恐議非已出别生異見宜專敕一道付本
詣膠州相度經營并未盡事宜悉聽便宜行事得㫖這
膠萊河議即經行勘俱為浮議所阻劉應節等既的有
所見不必覆勘就着徐栻改工部右侍郎兼都察院右
僉都御史㑹同山東撫按官將開濬事宜一一計處停
當具奏來行朝廷屢議開河止為通漕與治河事務不
相干涉再有造言阻撓的挐來重處　十月壬午總理
河道傅希摯議上江四河道及山東泉源主事要將江
南運河歸併水利御史就近統管兖州泉務歸併該府
管河同知仍將清軍同知除去管泉字様部覆從之(明/神)
(宗實録/)
　徐公栻擢南少司空時黄河東決漕道為梗上南顧
　太息宰臣以下咸蒿目焦心思所以别為計而南大
　司空濟南劉公者熟登萊事公亦諳習水道心然其
　言遂並疏上計上報可俾劉尚書往視而公則以少
　司空兼僉都御史專敕理膠河㑹山東當事者言開
　膠河非便所役夫且乏餉而羣譁言不便者交和之
　遂從中報罷(張元忭撰南工部尚書徐公墓/志  栻字世寅嘉靖丁未進士)
　是年五月髙郵西堤決清水潭丁志等口本部郎中
　屠元氷暨接管郎中陳詔督築塞之
　行水金鑑巻一百二十一
欽定四庫全書
　行水金鑑巻一百二十二
　　　　　　　　　　江南按察使傅澤洪撰
　　運河水
明神宗萬歴四年正月辛丑以原任登州府知府陞陜
西行太僕寺少卿李承選改添註遼東行太僕寺少卿
兼山東僉事駐萊州開浚新河　已酉髙郵州清水潭
堤口衝決時督漕侍郎張翀以修復老堤工力浩大數
年始可成功恐新運巳臨決口未就且令糧船暫由田
圈裏行而御史陳功則稱圈田淺澀不便牽挽外湖水
面闊四十餘里風有不順必至稽阻工科給事中侯于
趙亦以兩臣持議未決恐致過淮後期乞敕所司速議
并欲以淮南運道專責漕臣而以淮北運道命河臣傅
希摰一意經理務時加挑濬以圖萬全從之　已酉督
漕侍郎張翀以修築寳應堤工議於江南各府州縣并
浙江江西湖廣每糧一石加派一斗折銀五分兊于餘
鹽銀内借用候次年徵完補解弗許詔以漕糧脚米六
升毎歳計銀三萬三千三百餘兩及蠲免七升内量復
一升毎歳計銀一萬兩為修築之費又命於河道衙門
轉發修河銀五萬兩如不敷或留漕米或借工本鹽銀
或山東河南香錢例銀及德州倉銀并准凑用　壬子
開浚新河工部右侍郎兼右僉都御史徐栻等議新河
二百五十八里中間鑿山引水築堤建閘工必不可議
省漕河舊規每方廣一丈深一尺為一方每方二工計
工給銀四分共該銀九十萬八千七百六十一兩八錢
費必不可不儲得㫖膠河在嘉靖間該道官自行開浚
工已十之六七當時未聞請給錢糧多用夫役今特竟
其未成之緒縱工費銀鉅何至動稱百萬據所委勘各
司道官多推艱避事其中工程道里丈尺大率虛估未
見詳確顯是故設難詞欲以阻壞成事且就近有司官
員豈無堪用者乃委及王府長史長史以輔𨗳為職豈
宜侵有司事徐栻始議云何今觀其所措畫殊無勤誠
任事之忠户工二部其㑹同原建議劉應節並二科勘
議以聞　栻等又言前題匡家莊地委髙峻難扵施工
改扦黄阜嶺道里稍近而髙處亦復不減泉水仍不可
通惟治都泊由船路溝一帶原係便路相𫝊謂都泊為
水所匯船路溝為行舟處似有待於今日者在黄阜嶺
迤北既逺其髙峻在分水嶺迤南又避其淤沙地形平
衍水勢浸漫且旁有可濟之河水可引之源泉其上流
為沽膠等河濬之以為血脈其下流為張奴等河濬之
以為經絡多建閘座以通其咽喉廣開水櫃以資其榮
衛立堤塍以障其流沙開月河以洩其横溢或遇大旱
水淺仍照㑹通河事例預造剥船以備剥淺每年春初
大挑小挑務期通利其海倉口等處俱有舊設倉厫仍
查復製造以備積貯是可以備海運之長䇿稱轉輸之
便途矣報可　丁巳命漕運及河道衙門嚴督郡縣將
清水潭原決堤口設法堵塞勿得恃圈田外湖致稽糧
艘　二月丙寅户科都給事中光懋言國家建都極北
軍國之需悉仰給東南近因漕渠多梗識者謂宜别通
一路與運河並行然初議挑浚僅百里起夫約數千經
費數萬即可通潮信而海水自來頃勘報又謂海潮必
不可通矣三徙匡家莊而都泊是主矣深挑量浚計地
長百有七十里矣旁引接濟之水又逺百六十里與正
河等矣夫役過四萬矣時限三年矣估計工費又幾百
萬矣前後矛盾恐糜竭無餘而漕事未必有禆乞命尚
書劉應節暫輟營事赴開河地方與徐栻虛心講求實
用若出百萬之費未足收永頼之功不妨奏請中止下
所司　已巳工部尚書郭朝賓等言新河之議劉應節
原以通海為主今查姚家莊以南至集墓溝計三十里
自孫家口以南至髙崖頭玉皇廟共一百一十八里餘
又自髙崖頭至旋河觜量浚七十丈俱係海水必由之
路宜即興工其開引水河一百四十六里應命停止惟
是千聞不如一見徐栻親見海不可通故議引泉乃欲
使之捨泉就海責以必通萬一無成則栻得自諉而費
過錢糧已不可追矣必須公同應節商度至當可通則
通可止則止慎於經始以圖萬全上命應節暫解營務
㑹同栻并該省撫按官親到地方虛心計議先將難處
開浚試驗果否可行細估具奏毋得拘泥原議含糊兩
可致誤大計户工二部各先發銀三萬兩付應節支用
以後工費另行議處　丙子議浚新河工部右侍郎徐
栻題山東屢罹災傷青登萊三府尤甚今大舉河工必
頼居民安業乞將一應拖欠錢糧自隆慶六年以前免
徵萬歴元年二年緩徵疏入命所司分别京邉緩急以
副恤民德意　刑科給事中王道成言新河一事劉應
節主通海徐栻主引泉臣愚以為膠州在南海口之中
土最髙厚萬一堅石隠伏挑浚安施至於漕運紓長河
泉脈細易盈易涸閘櫃徒勞况海船河船决難通用而
山東錢糧不滿二萬即南北區處百萬易備使復有不
足其將再請乎疏入上曰人臣任事最難巳令虛心議
處不當預為難成之説以恐之命仍前議　戊子工部
右侍郎兼右僉都御史徐栻以條議新河事奉㫖切責
倉皇具疏陳謝而所録㫖意差訛為工科論劾上以栻
在逺𫝊寫致誤貸之　三月辛亥巡按山東御史商為
正言臣奉命亟趨膠州擇分水嶺難開處挑驗用夫一
千一百名方廣十丈餘挑下數尺即碙□石又數尺即
沙此下皆黒沙土未丈餘即有水泉湧出隨挑隨汲愈
深愈難今十日餘矣而所挑深止一丈二尺所費銀已
五百餘兩尚未與水面相平若欲通海及海船可行更
須増深一丈雖二百餘萬金不足以了此且麻灣海倉
海口兩頭淖沙數十里隨挑隨淤雖使别開一渠數月
後潮至沙壅亦復如是况海運必出自淮安海口髙寳
其所必經髙寳不治此河雖通亦不能越而飛渡觀其
緩急先後之勢此河之不必通亦眀矣而况有未必能
通之勢若此乎乞命停止毋事虛糜下部議　丙辰河
道總督漕運侍郎吳桂芳言髙郵河南隄乃永樂間平
江伯陳瑄所建運舸俱行湖内波濤為患至𢎞治間侍
郎白昂議開越河中為土堤東為石堤兩頭建閘名為
康濟河其中堤之西老堤之東約成民田數萬畝即今
所謂圈子田也彼時未傍西堤為河而别作越河於數
里内舳艫安流軍民稱便但河去老堤大逺瞻顧不及
缺壞不修遂至水入圈田又成一湖而中土堤遂潰壞
則東堤猶受數百里湖濤故有昨歳清水潭之決蓋勢
所必至也今若盡復白昂舊蹟䇿非不善但據估銀二
十三萬有竒比之白昂所費尚不及半誠恐修築不堅
數年復壞反成虛費則不如照𢎞治年間侍郎王恕議
就老堤為越河只修築東西二堤為費既省而循堤牽
挽亦可隨壞隨修髙郵既完徐及寳應謹將切要事宜
條為四議其一曰設處錢糧二曰燒採磚石三曰分募
夫役四曰委官分理下所司　壬戌工科給事中戴光
唘言臣觀吳桂芳所奏髙郵築堤一事舊河方病太逺
終不忘軍民稱便之功開河令傍老堤又自為二面皆
水之慮臣竊探桂芳意若曰三堤並修一河復舊良可
垂逺但前估工費不足應用今又不便更估不若姑省
中東二堤之費云爾按其疏中有據估不及白昂之半
又曰必復康濟之舊非増二十萬不濟其意可見矣夫
圖大事者忘小費何必過為嫌憚求倖於目前茍安哉
下部議　四月戊辰先是漕運侍郎吳桂芳以議修髙
郵湖堤為工科給事中戴光唘所摘下工部議言漕臣
躬親相度必有所見但疏意似因工鉅財詘改疏越河
故戴給事反覆辨之事應覆勘惟是合用磚石數多採
燒船運非倉卒可辦所議河南庫貯河工銀五萬兩應
節轉發其磚石行各府州縣如式燒採至興大役應分
派各府縣撥夫一體應役計時省放得㫖吳桂芳原任
揚州河工事理知之必真前已有㫖委任責成不必又
行覆勘餘如議户部亦以江北各府樁草香錢船税等
銀五千兩漕撫罪贖銀五千兩廬鳯淮揚徐滁和事例
納板銀二萬五千兩俱免解部各總輕齎内河工銀共
五萬八百六十四兩兩淮鹽運司庫貯挑河銀三萬兩
俱留濟用上俞其請仍留廬鳯等府應解馬價銀二萬
二千兩以濟之　庚午勘議新河兵部尚書劉應節言
新河地形如掌水勢成渠較之黄埠嶺誠便且兩海口
水甚深闊下皆實地乗潮自可通舟惟南海口迤北十
五里積沙數段從古路口另開十三里許直接麻灣以
避之可以永恃又横建一閘於新舊河水之交則潮水
流通浮沙不入矣北海口以南三十里為龍王廟有客
沙二里四十步撈沙二尺下即實地若旁闢一渠築堤
五百餘丈以約水障沙自無他患由廟前達新河閘口
中間一二淺阻并令挑深亦可無虞矣分水嶺一帶地
形本髙泉水四溢拽泥運水工力固難然起工當自卑
而髙洩水當自髙而卑難易未可執一論也至王家丘
船路溝一段地勢趨下白河適當其衝秋水暴漲最為
河患宜岸口建閘一座沂水上流建壩二座尋常水流
壩下引以濟河秋漲則水經壩上内以停沙亦為善䇿
大都北自海口抵亭口南自麻灣朱舖通潮最易所慮
者惟朱舖抵亭口四十餘里耳然臣意主於通漕原不
泥於通海也若造船宜准漕臣王宗沭所造海船式而
稍儉其制載糧不過四百石納水不過三四尺則河海
可並行無患矣山東巡撫李世達言南海麻灣以北劉
尚書謂沙積難除徙古路溝以避之毎里約費五千八
百餘兩十三里總約七萬五千餘金然南接鴨緑港達
東龍家屯沙積甚髙渠口一開沙隨潮入故復有建閘
障沙之議竊以謂閘閉則潮安從入閘唘則沙又安從
障也北海倉口以南至新河閘大率沙淤潮淺劉尚書
從東岸試挑二里僅去沙二尺給過工食巳二千一百
金而大潮一來沙壅如故故復有築堤約水障沙之議
竊以為障兩岸之沙則可若沙自隨潮衝激安能障也
分水嶺髙峻試一工長止二十丈而費近千五百金舊
河身原深一丈一尺新挑止深一丈四五尺最深亦不
過一丈九尺為下多碙□石又掣水甚艱也故復有改
挑王家丘之議竊以吳家口至亭口共髙峻者五十里
大概多碙□石以分水嶺一工計之費當何若試過三
工俱的無可行况全河長亘一百七十里乎潮信有常
遇大潮始稍逺然亦止近陳村閘楊家圈耳曽未至朱
舖亭口也况日止二潮乎此潮水之難恃也自店口至
新河口紆曲餘二百里張魯白膠三水微細都泊行潦
業巳乾涸設遇亢旱何泉可引引泉亦難恃也海中小
舟載三百石者必納水六七尺始可行王侍郎船式果
可行乎元人自至正十七年開浚此河至三十一年竟
以淺澀奏廢元史謂其勞費不貲終無成功足為前鑒
今當緝髙寳之堤無徒殫財力於不可必成之膠河也
巡按御史商為正亦以為言上以撫按奏報與劉應節
所奏利害懸殊恐難厎績命工部集議以聞於是工部
覆言撫按議既眀確則應節所謂可成可恃者詢謀原
未僉同委應停罷上然之召應節及栻遂并罷諸添設
員役焉　六月乙丑罷新河兵部尚書劉應節猶以用
過夫役器具等項銀共三萬二千二百二十餘兩請下
所司　丁丑總理河道右僉都御史傅希摰言山東兖
東二府運河額編有現役夫有徵銀夫共一萬四十一
名今查工程繁簡酌量裁留現役夫六千七十五名存
用革去徵銀夫三千九百六十六名所徵工銀按季解
貯府庫備河工支用從之　甲申總理河道右僉都御
史傅希摰言南(闕/)　　　往來要區素稱大淺二年議
一(闕/)　　春秋興工輙扵糧船有碍宜倣濟寧月河制
建通河一閘遇大挑則船隻俱出月河工畢仍出大河
用夫約九千名用銀約四千七百餘兩下所司(明神宗/實録)
　是年工部覆止膠河疏曰看得尚書劉應節侍郎徐
　栻題稱南海口地方有積沙横絶中流巳從古路溝
　另開十一里許以避此沙又議於新舊河水之交横
　建一閘俾浮沙不入北海口一帶築堤五百餘丈以
　約水障沙分水嶺一帶試開一處深至三丈以上運
　水甚難因而停工自王家丘至船路溝另開七里為
　一便路此處白河一道適當分水嶺之衝議建閘壩
　以遏之仍引水為用及造船之式欲以侍郎王宗沐
　海船為準而稍儉其制載糧三四百石納水三四尺
　河海並行永永無患要動用原奏留銀三十萬其餘
　銀兩另行細估補發巡撫李世達題稱試過三工俱
　巳的無可行潮水引泉俱不可恃乞將二臣囘部管
　事巡按商為正題稱淖沙為梗海水難通及又揭稱
　淖沙難去丈尺難據工程難計沙石難去潮水不足
　恃引河不足濟海運難行乞命二臣囘京河工即為
　停止各一節議照尚書劉應節侍郎徐栻建議新河
　要捨故河而尋便道在於匡家莊一帶開濬以通海
　為主葢兩海相貫則河渠充滿海舟直達於河由河
　復入於海往來無滯誠為得䇿隨該二臣改議黄阜
　嶺又改船路溝今却於分水嶺開試勘稱河形太髙
　而海最下勢不可通遂議及乗潮導河障沙造舟等
　事意在多方求濟大約以兩頭所恃者潮南自麻灣
　以抵朱舖凡五十里北自海口以抵亭口一百八十
　里皆可通潮巡撫李世達却謂南潮止及陳村閘距
　海口二十里北潮止及楊家圈距海口六十里間或
　至朱舖亭口者葢一年之内有大風迅烈潮流疾速
　則然不可以為常也且潮水倏焉而長倏焉而落落
　則未免守候躭延踰時况潮之所及為有限乎潮不
　足恃明矣又以中段所恃者張奴河至膠乃最下之
　地為秋潦所歸十月以後日漸消耗至春月泉脈㣲
　細適糧運湧到之時雖置櫃建閘以時唘閉終不能
　使之源源而來滔滔不竭也至謂白河流沙為害議
　建壩二座以遏水之入而謂水流壩下引以濟河秋
　漲水經壩上則沙必與水俱入而謂内以停沙又皆
　臣等所未喻也河不足恃亦明矣兩海口地方各有
　淖沙至謂為淺沙客沙亦能為害全河長亘二百七
　十里内沙洲頗多自王家丘至船路溝七里雖為便
　路其下有沙與否亦未可知沙在海中者潮水湧進
　沙必隨之而入沙在地中者疏濬所及沙必隨之而
　出雖土沙相半土可蕩盡而沙則下沈日積日多愈
　挑愈有固非祛除所能絶亦非堤閘所能障也乗潮
　導河皆無足恃沙多水淺置舟則膠雖稍儉其制載
　糧三四百石亦非淺淺者所能勝也剥淺易舟建倉
　等議必將復起尚書劉應節亦謂善後之䇿難以逆
　覩竊恐所謂利者未必利而害將不止於什一矣國
　家舉事固不嫌於導河若無禆漕計亦奚以導河為
　哉今以百萬之銀驅數十萬之衆而希冀不可必成
　之功殊非萬全之謀亦非二臣建議之初意也且尚
　書劉應節原奉有明㫖㑹同徐栻等并該省撫按官
　虛心計議先將難處開濬試驗果否的有可行今撫
　按官李世達商為正俱各親到地方公同開濬試驗
　而執論互異如此則劉應節所謂為而可成成而可
　恃者詢謀原未僉同事體委多窒礙相應停罷以省
　勞費(河防𣙜/)
　是年五月漕撫吳桂芳題請委郎中陳詔殷建中兵
　備程學博知州吳顯修復髙郵西湖老堤傍老堤繇
　圈田改挑康濟越河并築中堤糧運民生至今頼之
　　按髙郵捍湖老堤長亘四十里永樂年建至𢎞治
　間白昂於境内越民田三里鑿康濟越河通餉避河
　者為東堤其捍隔民田者為中堤中堤之中有田數
　十萬畝則圈田也嗣後圈田淹沒老堤傾圮萬歴三
　年泗水南下衝決清水潭等處故塞決後即議修老
　堤甃砌磚石改越河廢東堤改築中堤以便牽挽湖
　堤迄今堅固越河利渉(南河全考/)
明神宗萬歴五年二月已夘總督漕運侍郎吳桂芳言
髙郵石堤工將厎績宜及時開挑越河查先年侍郎白
昂開康濟越河去老堤太逺河成之後人心狃於目前
越河之安而忘老堤外捍之力年復一年不復省視遂
致老堤與中堤俱壞而東堤不能獨存今宜倣侍郎王
恕之議挨老堤十數丈取土成河使堤上往來共由人
得照管不致蹈前頺圯㫖下所司　三月戊子朔工部
覆給事中劉鉉奏丹陽一帶河身淺涸漕艘阻滯叅政
王叙果不行挑濬臨事倉皇倡為開孟瀆河壩之議得
㫖奪俸二月孟瀆可開俟秋水落後興工為來歳運計
　癸夘直隸巡按御史郭思極因京口漕河淺涸條上
三吳水利一復練湖以永資蓄洩葢江南漕河北髙南
下京口一帶地形髙亢河流易涸雖奔牛吕城建閘起
閉蓄水以待運船而實仰藉練湖為之源也練湖北去
丹陽城百步而近漕河縈遶其側周圍四十餘里仰受
長山八十四溪之水滙為巨浸唐宋以來築有中梗斗
門石閘國朝天順成化間屢常疏濬増修夏秋戽水溉
田冬春放水濟運故有湖水放一寸河水漲一尺之諺
自往時守令狃於近利令豪右告佃成田寖失舊額而
傍湖之民私開涵洞網取漁利年涸一年今且揚塵矣
為漕河經乆計急宜請復倘慮貧民失業使佃湖之民
轉佃於萬頃澤等處可也一修孟瀆以旁通舟楫奔牛
呂城二閘例應冬閉春唘蓄水以待運船然秋冬之交
囘空運船與往來官船必取道於此欲恪守成規勢不
可得有不由二閘而可以間道達江者為武進之孟瀆
河河延袤六十餘里外通長江内資灌溉自嘉靖間防
倭入宼築壩堵塞於是河流漸㣲日就阻塞而船不復
經行矣全計開濬約費五萬餘金取諸漕運衙門無令
獨累武進一縣此河一開既有私道以通舟楫而運閘
得唘閉之宜又引江潮以進奔牛而運河資接濟之力
矣部覆得㫖練湖并孟瀆河撫按督同水利官修復開
浚責令秋間完報為來歳轉漕計占湖阻運不行治罪
已是寛恩如何又議勘償如有抗拒阻撓及司道因循
茍且者撫按叅來重處　壬子巡按直隸御史陳世寳
條陳河道江北四事江南二事一復老黄河故道先是
河自三義鎮歴清河縣北出大河口與淮水㑹流出海
運道自淮安天妃廟亂淮而下十里至大河口從三義
鎮出口向桃源大河而去謂之老黄河至嘉靖初年三
義鎮口淤而黄河改趨清河縣南與淮㑹合入海自是
運道不由大河口而徑詣清河縣北上矣邇者崔鎮屢
決河勢漸趨故道若仍開三義鎮口引河入清河縣北
或令出大河口與淮流合或從清河西另開一河引淮
水出河上游㑹合則運道無恐而淮泗之水亦不為黄
河所漲民難其永舒矣一修寳應湖堤補古堤以固其
外于古堤東再起一堤以通越河而使運舟於此經行
一請復上下練河一開復孟瀆河一増建儀真二閘因
江口去閘太逺欲於上下江口迤邐十數丈許各建一
閘潮始來預唘板以納之潮初退即下板以閉之使出
江之船盡數入閘以免遲滯一開𤓰洲河港塢將屯船
塢挑浚深闊使船之先入者屯聚於内又於鹽壩之東
開一曲港與新閘外港相合使船之後至者續泊於内
以免金山挂江之險部覆允行　五月甲午孟瀆河以
三月初興工至是報竣共用銀一萬六千五十餘兩
閏八月壬辰禮科左給事中湯聘尹言京口水涸漕輓
愆期近議開練湖矣然可以資丹陽不能資丹徒議開
孟瀆矣然可以資江隂不能資京口也葢京口與洲對
壘而孟瀆去洲頗遙空船可以泝流糧艘難以涉險則
運道必出京口矣宜於京口之傍另建一閘引江流内
注低舊閘可丈許視冬間水勢而定之準焉潮長則開
縮則閉可免涸轍之患章下所司　庚戌御史尹良佐
條陳漕運事宜一通便道以速漕運孟瀆河口渡江入
白墖河抵灣頭為運道㨗徑宣德七年平江伯開通至
正統四年都督武興復閉今孟瀆河既開則自河渡江
入黄家港水面雖闊江流甚平且由黄家灣至泰興以
達灣頭髙郵運河僅二百餘里可免𤓰儀不測之患一
開江道以泊運舟糧船自京口乗風北渡瞬息可達𤓰
閘但金山而下觸浪洶湧中流遇風則𤓰鎮之收閘者
朱盡而京口之出口者難㢠廻難免漂没之患惟鎮江城
西北有甘露港約長十餘里夾岸洲田宜挑使深闊以
便囘泊部覆二港可否踏勘行之報可　十一月癸已
漕臣吳桂芳奏髙郵湖土石二堤新開越河南北二閘
及老堤加髙石層増設䕶堤朩城各工竣事報聞(明神/宗實)
(録/)
　是年漕撫侍郎吳桂芳命主事張譽知府邵元哲等
　増築山陽運堤自板閘至黄浦長七十里閉通濟閘
　建興文閘及修新莊等閘築清江浦南堤以禦湖水
　加河岸以禦黄淮加清江閘以便運舟之牽挽剏板
　閘漕堤北接舊堤南接新堤(南河全考/)
　
　
　
　
　
　
　
　
　行水金鑑巻一百二十二
欽定四庫全書
　行水金鑑巻一百二十三
　　　　　　　　　　江南按察使傅澤洪撰
　　運河水
眀神宗萬歴六年正月庚子户科給事中李淶條陳治
河五事一曰多浚海口(入黄/河)二曰勤塞決口以濟糧運
夫自徐邳以至𤓰儀皆為運河而皆頼堤以蓄水但自
清口而濬至安東雲梯等地方多踰一二百里自徐吕
至清河又不下三四百里山陽髙寳諸湖必由多閘始
洩而採辦閘石轉運亦難浚導之功旦夕未竟其不涸
漕而妨運者幾希必多貯樁草相度水勢而急為之備
然後可以無患三曰宜以江北全力治漕河不當以瀕
河窮困州縣治漕河臣甞濫役寳應見其地道重傷而
又有衝路之供應有飬馬之煩費及觀揚州所屬或有
地稍豐收而又無驛地飬馬之累夫常賦之經各有定
額未敢輕議若淺夫則因時増設且皆國事耳可無裒
益以恤疲民四曰歳報錢糧以核疏鑿之功夫疏河浚
海建閘築堤非百餘萬以上則難與輕費非五年七年
之久則無以成功總理大臣每歳終將用過錢糧修過
工程逐一奏報其築塞決水必視水勢注海之機以為
消息但能勤於補塞不妨飛輓者即為成功此於稽核
錢糧之中而寓考成河渠之意也五曰優恤夫役以鼓
勞人夫河工之苦胼胝狂瀾之中跋涉淤淖之上且地
皆荒野濱海凡饔飱等需有費二錢不得一錢之濟者
今宜從實估勘稍優其值以蘇小民之苦至應得工銀
必須委亷能官依時早給仍察督小官不許假以别事
剥削夫役章下所司　二月庚寅初河淮泛溢漕糧甚
艱科道官及總河諸臣建議或謂海運甚便或謂河道
無虞紛紛不一至是户部覆議謂先年海運事宜一一
規畫停妥如每歳河道不梗仍從河運不然即照海運
舊規成法酌量舉行不報　三月壬子朔刑部主事管
志道上言七事六曰定河漕之䇿今京師專倚江南四
百萬石而驅之冒不測於海運之中其軍若民之稍愛
身家者必復轉倩海濱亡命以應役何異借㓂兵以齎
盜糧且示人以從海窺燕之路矣臣謂河縱決溢梗運
不過一二年而今西北尚寧京儲可支數歳曷若乗此
機㑹暫停一年糧運約以若干資河工以若干賑餓莩
存留若干以興三吳水利蠲豁若干以蘇息窮民倘次
年尚未通漕則量徵什伍暫行轉搬有何不可然臣惟
國家都燕不宜專倚南税即使漕運愆期而北方亦足
自贍乃無後虞則屯田水利未可以為迂而不講也
五月辛酉以髙郵湖堤告成贈䘏原任工部侍郎吳桂
芳如例淮揚海防副使程學博等十員陞賞有差　七
月乙亥總督河漕都御史潘季馴等題寳應湖於本年
六月内陡起暴風驟雨將本工復行衝決蓋由河上諸
臣期以茍且了事而但為目前之謀憚任勞者莫親版
築之務巧避怨者不嚴程督之功錢糧虛糜而冒破之
覈不行功築弛壞而僨事之罪不加稍有一簣之功便
侈大以競賞脱有潰決之誤則遮䕶以托逃若不因此
重加究治何以示懲上是其議着河漕衙門着實叅奏
　八月癸未開朱輝港鑰匙河清江等處為糧船灣泊
其工費即扵兩淮贓罰及河工銀兩動支　乙已巡撫
浙江兵部右侍郎徐栻題澉浦所至秦駐山一帶河道
去海塘迤南聨屬縣治國初舊有土塘為之屏捍内河
為之洩流以致石塘可保而田畝歳登稱為沃土商旅
輻輳頼有生業向者淤塞坍塌旱澇無備舟楫不通糧
運甚難乙亥潮災該所軍民被災特甚而石塘衝塌殆
盡者職此之由臣目擊時艱建議開濬荷䝉俞㫖允行
臣嚴督各官興舉今果能矢心協力督率勸相萬夫子
來月餘告竣臣親詣閲視考成見新河深廣土塘髙厚
内外相維石塘益固永保異潮無衝突之患田疇得灌
溉之資而糧運直達利益無窮所據効勞諸臣與臣終
始塘河共事胼胝者臣不敢蔽如嘉興水利同知黄清
等及海寧備倭把總王三錫等所當紀録以俟優叙議
下所司(明神宗實録/)
　是年九月總河侍郎潘季馴題准命官砌寳應八淺
　石堤共長八十五丈六尺修復淮安新舊閘壩遷通
　濟閘於淮安甘羅城南以納淮水故道盡復漕運通
　行山寳髙興鹽等處沮洳之地盡為稼穡之塲(南河/全考)
明神宗萬歴七年三月戊申直隸巡按御史陳世寳條
陳治河䇿約一添設新堤堰夫役河工雖巳垂成但遙
縷二堤巳逾千里髙家堰之堤凡六十里栁浦灣補舊
増新將百餘里而黄浦八淺地雖咫尺反稱𦂳要若非
集夫密守則盜決可虞宜増夫額畫地築居乃為勝算
一添設管堤官吏髙家堰栁浦灣於淮安最稱𦂳要今
修築告竣但二堤俱屬荒僻奸商漏税利其直達揚州
每行盜決宜増設大使官一員專督衆役使之同居堤
上密訪　七月戊申贈兩淮鹽運司同知黄清為陜西
行太僕寺少卿以河工効勞死事也　庚戌總理河道
潘季馴總督漕運江一麟題稱淮安一帶黄淮灌入運
渠髙墊且閘水湍發唘閉甚難查照平江伯陳瑄所建
清江福興新莊等閘逓互唘閉以防黄水之淤又於水
發之時閘外暫築土壩遏水頭以便唘閉水退即去壩
用閘如常議欲修復舊規并請特㫖垂示各閘使勢豪
人員不敢任情阻撓部覆從之　壬戌工部奏叙開便
河工次先是巡漕御史陳世寳議鑿𤓰洲屯塢通浙直
運船今又議開儀真便河以通江西湖廣等糧運欽命
嚴督開挑至是總理河漕潘季馴管理糧儲道陳文燭
查原督揚州府知府虞德華淮安府通判况于梧儀真
知縣侯應徵挑完便河工程將所挑河渠勘足丈尺所
支錢糧開報數目㑹同漕運巡撫侍郎江一麟僉謂陳
世寳功當優叙如陳文燭等四員官有崇卑勞無軒輊
議行吏部叙録其餘行漕院分别奬賞以示激勸從之
　八月乙酉户部題覆密雲漕糧俱屬額餉往時自通
州水運僅止牛欄山又自牛欄山陸運抵鎮歳費脚價
繁多居民騷擾因潮白二河可以通漕節經督臣修治
二水㑹合河流巳盛又因同知衞重鑑建議自通州徑
運至密鎮無倒卸起剥之煩挿和偷盜之弊主事曹維
新議添扁淺船二百一十隻新舊共船四百隻俱令經
紀承管撐駕所運糧一十五萬自牛欄山至鎮城每石
四分内扣八釐抵作船價計年扣價還官以備十年一
次更造之費計所給經紀脚價止一萬二千七百餘兩
而每年省什物行糧等費共銀二千二百餘兩而十五
萬漕糧僅以三月通完費省而上下便之經乆可行既
經督撫梁夢龍張夢鯉具題宜着為成規仍請紀録各
効勞官運務者俱依議(明神宗實録/)
　黄清上饒人起吏員清勤積官嘉興同知加四品服
　俸築海塘有功後以運同治髙寳河堤積勞死於寳
　應之寧國寺葢上官忌而擠之水以没也清在寳應
　築土石二堤支河工銀四萬餘兩錙銖磨算上下皆
　不得欺冒嫉之甚時巳積勞得嘔血病水次謁所司
　令人密蹴其板墜下救起死矣尋復甦掖入城凡二
　日氣絶葢萬歴七年六月初二日也年五十八奏聞
　有良工苦心難以名言之語(湧幢小品/)
明神宗萬歴八年三月乙巳工科給事中尹瑾陳河工
善後七欵一浚閘河以利運艘淮河一帶先年平江伯
陳瑄開鑿時原恐阻淺剏立裏河歳一挑浚今狂流既
息積沙未除外河日深内河日淺宜照南旺事例三年
兩挑挑期俱在通濟閘築壩之後動支歳修錢糧多募
夫役限一月通完至於揚儀河道亦應時常撈淺以專
責成以防衝決河水暴決勢在速治今後遇有水漲暴
發非司道駐劄地方該掌印官竟自派募人夫動支物
料多方防守如水勢異常夫料不足聽其借支貯庫别
項銀兩一面通詳司道一面便宜築塞不必拘泥闗白
而後行事　五月丙子命挑浚白溝河以便運船從科
臣王道成請也　丁亥總理河漕潘季馴奏復漕河舊
規六月初旬於通濟閘築壩九月初旬開壩下所司知
之　庚寅工部奏請復舊規以清街道列為六欵一疏
河渠以通水道京城北有海子南接玉河橋東有泡子
河西有河漕各街俱有長溝中城有臭水塘此皆各通
脈絡今多壅塞且有侵占者乞逐一清查給銀開浚(明/神)
(宗實録/)
　是年總理河漕潘季馴題河工未盡事宜疏云又㑹
　議得淮南水患其源在淮黄其重在運道而民生利
　病實相闗焉往年髙堰不塞閘禁不嚴而淮水始南
　黄水又從天妃閘灌入以致淮揚一帶浸及城市興
　鹽等處之田廬盡成昏墊清口遂淤海口因塞羣議
　紛紛計將無出矣幸頼廟謨主持部院殫心經畫築
　髙家堰改天妃閘復三壩嚴唘閉而淮黄二水竝免
　南奔之患塞黄浦八淺修復寳應土石堤而興鹽一
　帶俱有可耕之田清口因淮水衝刷而日深海口得
　淮黄合流而大闢運計民生殊為永頼矣所據未盡
　事宜止有髙寳江都山陽年例歳修之堤向縁錢糧
　缺乏工力不敷每歳止是支吾目前未能加幇髙厚
　及興鹽髙泰以裏洩水舊渠向因黄浦八淺潰決濁
　流浸灌淤墊頗多誠今日所當議者以湖堤言之除
　寳應大工堤岸俱各修砌完固惟當率夫防守無容
　别議外其卑薄殘缺之堤宜加土工樁朩以減水閘
　言之除髙寳江都新舊増置閘座可以宣洩者無容
　别議外髙郵南門舊橋口應改建減水壩一座寳應
　子嬰溝舊閘及㤗山廟後甎閘九淺石閘應改建減
　水壩三座并江都邵伯湖加髙閘石九座錢糧俱應
　於見請歳修積貯銀兩動支如有不敷即於大工餘
　剰銀内支補者也然減水閘僅可以洩尋常盈溢之
　水至於伏秋霪澇與天長六合諸山之水陡發共注
　於湖止憑𤓰儀二閘宣洩不及查得揚州灣頭原有
　運鹽官河一道内由芒稻白塔二河直達大江勢甚
　通便年乆淤淺先年刑部侍郎王恕曽議挑濬計長
　三百四十里道里遼逺工費不貲且議者又謂私販
　船隻潛度難防遂致中寢殊不知洩水之期每年止
　是五六七八四箇月喫𦂳若從壩口宻佈樁柵就令
　白塔巡司防守自可禁絶其餘月分任從照舊築壩
　實為兩利而無害也但慮錢糧不敷今止議先從灣
　頭濬起至泰州南門止計長九十七里挑深四尺面
　闊四丈厎闊三丈併打壩合用夫工銀一萬零八百
　兩相應於巡鹽衙門挑河銀内動支又查得髙寳江
　都堤内田地及興㤗山鹽州縣地方外受各減水閘
　之餘􁏏而内蓄時伏連綿之積雨皆由射陽湖經朦
　朧喻口出廟灣以入海廼其故道也渠道見存止宜
　疏濬先䝉總督兩部院據鹽城知縣楊瑞雲估勘挑
　濬淺處計長一萬二千六百丈合用夫役工費銀七
　千五百六十兩巳經覆勘明確相應於原議大工扣
　存巡鹽衙門挑濬支河銀内動支者也以上數事俱
　係歳修及原議未舉事宜亟應興舉務在明歳伏前
　報完方克有濟但道里遼隔時日不多必須分任責
　成庶可速就今議得髙寳江都一帶湖堤及修建減
　水壩等工相應俱屬南河分司管理疏濬灣頭鹽河
　分屬海防兵備道管理疏濬射陽湖諸淺及清江浦
　外河堤岸分屬徐州兵備道管理庶事有專責而工
　可速成矣再照鹽城知縣楊瑞雲寳應知縣李贄揭
　内開稱寳應堤内重剏月河一節委與髙郵康濟河
　事體相同節經部院題請勘議舉行但計工費不貲
　當此勞費之餘災傷之日恐有不堪相應暫停姑候
　時和年豐再圖興舉者也職等㑹勘無異理合呈報
　等因該臣㑹同兵部尚書凌雲翼虛心講求逐細查
　覈除中河司道管轄地方自清及徐五百餘里黄河
　經行之處委巳順流入海運道無梗居民頗安惟在
　查照部科題准事例防守不懈即為永頼之䇿無容
　别議外其寳應迤南諸湖聨絡清江浦外湍溜不多
　而闗係内河不小各該堤岸雖係大工之所未及實
　亦運道之所必資循例歳修殊屬虛應尋常僅可支
　持暴漲不免衝塌葢人力固自有限錢糧亦所不敷
　無怪其然也所據司道勘議加幇堤岸修改閘壩濬
　灣頭河之淤淺以殺外湖之横流疏射陽湖之故道
　以洩内地之積潦工費不煩於請發分任尤便於責
　成似應依擬以終前功伏乞敕下工部查議上請備
　行總督衙門悉照前議督行各司道查照動支前項
　銀兩嚴督各該掌印管河官務趂今冬天氣晴和分
　投修理併乞轉行兩淮巡鹽衙門將挑河銀兩查發
　濟用定限來歳三月中通行完報以備伏秋如有惰
　誤及茍且塞責不堪永頼者指名叅奏庶未盡之功
　區畫周備而運道民生端有攸頼矣奉㫖工部知道
　(河防一覽/)
　是年決髙郵城南敵樓之北(堤/南)上河田廬皆沒郎中
　張譽督塞之寳應決黄浦譽率夫堵塞堤下窟得龍
　骨建脱龍亭(南河全考肅薈蕞云此印川公河上軼/事也王文  撰公墓志云黄浦下隂雨)
　(輒聞雞鳴聲居民曰此蛟龍宅毋動堰成忽中夜雷/電交作挾以厲風望見黒焰排空而去比曉土窟白)
　(骨爛然在焉就視之鉅􁤴獨角其顱骨似牛而長廣/倍之其角似龍之火帶而稍參差䑛之輒粘舌時以)
　(為孽龍避公而尸解云浮喬萊寳應新志云予昔修/明史為潘公作𫝊蛟龍  蜕之語本之王文肅所撰)
　(志銘中予以説近荒唐未入正史/今歸田里知有碑在黄浦廟中)
明神宗萬歴九年五月戊子吏科給事中顧問言臣前
待罪任丘目擊滹沱河每遇夏秋水漲漂流廬舍渰沒
民田不可勝紀而額糧現存百姓歳苦賠墊大半逃亡
前撫按官計議疏浚或欲開故道或欲開新河未免此
利彼害以隣國為壑終非長計莫若將饒陽河間以下
水占之地悉讓為河動支該府節省并賍罰銀兩召募
夫役挑鑿河身使水有所容剏築堤岸使水有所束以
圖永乆之規毋争目前之利其額征錢糧若必不可缺
即於府屬州縣每石量加分釐或有現淤沃壤清查照
畝起科通融攤派部是其言請行撫按查看具奏從之
　六月丙辰巡倉御史顧爾行條議水次三事一謂小
灘水次向因河南糧户賫銀至彼買米致奸棍營求包
攬挿和不堪宜行禁戢一謂遮洋海船年乆損壞宜行
修葺一謂運官率多衰老不堪宜加慎選部覆如議因
言浙江杭嘉湖漕糧本部舊差主事一員監兊後因科
臣建議停差以巡鹽御史事簡議令兼攝而御史不能
親臨致糧米粗惡係乎國儲查有先差舊例相應議復
得㫖允行　七月壬戌總督漕運凌雲翼奏稱儀真閘
税宜酌水勢不必拘泥取盈其𤓰儀各閘壩應歸併南
河郎中管理不必添設主事部覆如議因言河道歳修
錢糧宜敕督臣照各邉軍餉事例歳費若干存留若干
悉解工部貯庫遇河工缺乏通融請給從之雲翼又言
茶城至留城一帶運道咽喉節因黄水倒灌停淤漸髙
運船率多淺阻臣巳督行司道興工挑浚乞照往年事
例暫停進貢船隻支用錢糧俟工完覈實具奏章下所
司(明神宗實録/)
明神宗萬歴十年三月已未朔増築保定府雄縣横堤
八里工食取諸修城餘銀造河間府任丘縣東堤自滿
堂村至呂公堡二十里工食取之裁省淺夫銀以滹沱
水患撫按辛自修敖蜫請也　辛巳先是河漕總督凌
雲翼言清江浦河堤夾隣黄河邇來水勢南趨淤沙日
被衝刷恐黄河決嚙運道可虞欲於城南窰灣自馬家
觜歴龍江至楊家澗出武家墩另開新河以通運道在
司道張譽等初議則從武家墩折而東仍合通濟閘出
口扵是兵科給事中尹瑾議清浦之河其來巳乆河堤
之外一望平田并無岡阜遮隔雖楊家澗新開河渠相
拒亦不過十餘里必清浦之堤無虞而後淮安無虞一
河兩岸無虞而後楊家澗之新河無虞設清浦一決其
害不止清浦而巳且糧船經由淮城則夾帶違禁易以
稽查若經由窰灣入馬家觜則中有一河之隔又有大
湖之遥脱有頑軍梗悍作奸犯科失誤糧運咎將誰歸
至武家墩出口尤為可虞葢本墩地勢髙亢天將設之
以屏籓淮河者墩内地髙難為挑穵墩外湖濶難以灣
泊冬春之交糧運𦂳急則苦洩涸伏秋之候淮水泛濫
又苦奔冲且武家墩與髙家堰共為一堤相去甚近開
武家墩是即開髙家堰則又害全河矣無已則通濟閘
合流之議為可從耳已而雲翼請遣官往勘給事中李
廷儀吳倌言今日治河之事宜開新河以避黄流守舊
堤以固清浦武家墩不可開新壩不可築事勢昭然遣
官覆勘徒滋道旁議耳部覆給事中言皆是上令雲翼
計永利以聞　四月戊戌户部題漕糧逺者六七千里
近亦四五千里往河道阻塞運糧多虞荷皇上軫念國
儲歸併河漕督臣專責各省巡撫及添設御史通行巡
察各兵備畫地分修故邇年道路疏通不踰春月俱達
天津北至白河咫尺京師反不能依期抵壩何也一則
起剥甚難一則濬河不力葢剥船僅八百每船不過百
餘石每剥往返須兩日三百餘萬之糧必欲盡用剥船
巳盡河漲無期轉盼秋雨時行陸運既阻於泥濘入倉
又難於晒揚雖捐輕賫而盡用之亦安望米色乾潔無
浥爛耶宜令倉漕各衙門嚴行沿河承委州縣官令其
晝夜駐劄臨河各分信地督催堤夫淺夫挑浚白河一
帶平河漫流淺阻務期深闊無滯如原設夫役不敷許
量動官銀雇募協助俟糧運完日報部議補仍將各官
勤怠酌議題請以示勸懲報可　六月壬子新開永濟
河成長四十五里建閘三座費銀六萬餘兩總督尚書
凌雲翼以聞上以其費省而工速賞銀幣有差　七月
辛未直隸巡按楊楫題入夏以來雨澤愆期濟寧臨清
一帶閘河淺澀提督泉源工部主事馬玉麟將南旺迤
北開座閉塞借水南流致北流之水糧船淺閣兖州府
管河通判詹諮一籌莫措阻誤糧運且本官物議沸騰
官守有玷應分别罰處仍行各管河分司官將南旺馬
塲安山諸湖逐一清查原界集募人夫開浚深廣其減
水閘壩查有損壞即行修葺務要以時蓄洩永保運道
如道府等官因循故套茍且了事聴其指實叅奏疏入
下部覆奪馬玉麟俸三月降詹諮閒散其修湖儲水係
濟漕要務共依議申飭行　十一月戊午維揚古稱沃
壤而地形髙下大海環其東諸湖遶扵西所頼堤厚支
河通斯田地可耕民竈俱利自范堤坍壞髙寳堤亦衝
決不守其中大小支河所在淤塞於是以髙寳興㤗四
州縣為壑而洩水無路民竈罷扵昏墊矣河道尚書凌
雲翼言臣等躬親勘視度地形探水勢其治之之道有
二惟疏上流使入江洩下流使入海沿漕堤一帶之水
為上流沿范堤一帶之水為下流如西引邵伯湖之水
轉南至新安湖復東入運河至芒稻河入江有餘則聴
其直㵼不足則引以濟漕則上流疏矣如牛灣河姜家
堰廟灣為三大海口引各支河東㑹扵串塲河北㑹扵
射陽湖俱入海則下流洩矣而興化之堂子鎮戴家窰
海溝河白駒三十團竈則牛灣河之支河也黄土溝皂
角樹至岡門登瀛橋河則姜堰之支河也安豐鎮至清
備灌鋪則廟灣之支河也其何垜塲至白駒塲一帶阻
淺尤甚又河東一帶舊係糧鹽大河洪水衝決河身與
岸相平故水軌道而淤溪秦漳艾陵葑子諸湖之水北
淹民田億千萬頃處處俱當挑浚俱費經營惟是工有
後先勢有緩急今將范堤數十里先行修築使外潮不
得入串塲支河六七道盡行疏浚使内外有所出果蓄
洩利便積水可消則海口不開亦可如支河既通之後
水患如故即并開海口置閘以備蓄洩其修築范堤該
銀四萬二千四百餘兩浚支河六道該銀二萬一千四
百四十餘兩俱於鹽價門租浚河存剰銀等支用部覆
河臣䇿是定限今年十二月初興工明年十月報完務
須費省工堅詔從所請(明神宗實録/)
　
　
　
　
　
　
　
　
　行水金鑑巻一百二十三
欽定四庫全書
　行水金鑑巻一百二十四
　　　　　　　　　　江南按察使傅澤洪撰
　　運河水
眀神宗萬歴十一年三月已亥工部覆漕運尚書凌雲
翼題稱徐州戚字港溜急運艘難行開新渠建閘境山
廢閘曰梁境閘新河中閘曰内華閘新河口閘曰古洪
閘乞移咨吏部於梁境閘專設閘官一員内華古洪二
閘共設閘官一員并鑄給條記從之　十月戊午工部
覆總督漕運户部右侍郎傅希摰奏清江浦至西橋一
帶堤岸當黄淮掃灣之衝近年黄流日刷堤根單薄萬
一嚙決則運道生民俱受其害今將舊堤亟為修砌限
萬歴十二年秋黄水未發之先報完完日將工費核實
奏繳從之　已未以漕河工完賜尚書潘季馴原任兵
部尚書凌雲翼等賞賚有差(眀神宗實録/)
明神宗萬歴十二年七月壬午漕撫李世達恭報堤河
工完部覆賞各銀兩有差　八月丁已吏科給事中陳
大科言江南漕艘歴髙寳抵淮寳應汜光一湖浩蕩無
際槐角樓一帶據湖之中其形如兠兩翼向為運道梗
所司議開越河而一主圈田以防夾攻一主靠堤以省
修築昔白侍郎昂康濟一湖圈田之制也比吳尚書桂
芳靠堤開越河十餘年來未聞衝圯臣以為靠堤便總
督漕運李世達亦然其議部覆報可　九月丙子南京
右僉都御史趙煥奏髙寳湖堤大壞乞敕憲臣督理章
下都察院　十月戊午漕運總督王廷瞻奏寳應新開
越河分為三工每工司道二員相兼總管報可　十一
月甲申禮部儀制司主事陳應芳奏頃見漕臣開越河
一疏其稱論方取土以丈計之約用工銀九萬六千有
竒而朩石之費十二萬其派夫必得五萬人而後可竊
意夫以五萬每名日工食二分則當一日千金矣是所
謂九萬六千者止可供五萬人三月之費借曰更番迭
用亦止足供六月之食大約計之則九萬六千者可足
一年夫役之募乎其不足者撫按自有處乎抑令民自
為賠也臣往見河工之舉撫按下之司道司道下之州
縣州縣下之里甲里甲不足於是以家貲之上下為出
夫之等第籍名在官而趣之役牌票追呼之擾遍於閭
閻叫號怨謗之聲盈於道路其狀有不可勝言者此籍
名之苦一也及其不可脱而為之辦夫一夫逺者月有
一兩二錢之值近者月有九錢之值有稱是而計月以
安家之值以一家為率辦夫五名則月幾十金之費矣
往往傾貲以償其費不則鬻産又賣子女數月之間閭
閻一空此僱夫之苦二也及其以應僱之夫而往即工
所也多方影射百計索求一不遂則撻鞭之夫往往多
逃去則以逃夫呈而移檄州縣逮之原籍名之人則又
僱夫以補其額而就逮之費亦復如前是重困也至如
官銀即使盡所議者給之猶不足以償十分之一而况
所給者受值之人非出值家也以故不才佐貳通同胥
役恣意侵尅以故官徒有募夫之名而害歸於籍名者
之家利入於管工者之手此赴役之苦三也請以三䇿
籌之與其使當事諸臣陽為節省之虛名而閭閻小民
隂受包賠之實害則孰若照糧起科明為加派而以九
年十年拖欠存畱錢糧酌為蠲免其舊而加派其新人
情未有不樂從者至於東南孔道各省協濟之銀揆之
事理必不可無昨撫臣議五萬臣以為少奈何不允而
使獨累淮揚赤子也夫錢糧足則官操其值以募人如
各驛逓等夫則非以利民而且飬民此理之正䇿之上
也瓜儀巨商大賈往往有建寺修橋者向倭夷之變揚
州外城俱係鹽商倡築不期月而集或懸旌表之令開
事例之門或授以冠帶或給以旌匾必有應之者而往
來商船除鈔關外量於湖口抽其税課以佐急此事之
權䇿之次也如其不責名實而曰加派不可協濟不可
事例抽税又不可而忍聽民自為賠焉此則可為無䇿
矣工科右給事中馮露亦言總漕侍郎王廷瞻三議欲
將舊堤備用之石加之新工以石砌潭原議者八今減
而六反覆陳舊堤之石不可移八潭之砌不可已工部
覆給事主事言皆是報可(明神宗實録/)
　是年三月髙郵東通興化各場運鹽東河一道堤岸
　久圮不治民田一派汪洋鹽艘縴䉡稽阻知州邵夢
　弼通詳河鹽各院剏築東堤屹然髙峙北下低田盡
　為沃壤鹽船行人俱稱便涉商民誠兩利焉　九月
　都御史李世達㑹同按鹽二院題准命郎中許應逵
　等挑寳應汜光等越河三十六里南北閘二座徃來
　船隻永避湖險先是郎中揚最曽奏開不果至是給
　事中陳大科上疏極言利害始有是役明年河成賜
　名𢎞濟後以閘水湍溜損船改平水閘(南河全考/)
明神宗萬歴十三年四月戊申以僉都御史張岳為左
副都御史協理院事如故時張岳進四議其論治河謂
夏鎮固當開而沽頭不可棄禮科給事中苗朝陽兵科
都給事中王致祥交章駁之遂寢　六月壬子寳應越
河工成先是寳應有汜光湖素稱重險國初平江伯陳
瑄築石堤於湖之東蓄水以為運道上有所受而下有
所宣因決為八淺匯為六潭則興鹽諸塲皆没而淮水
又間從周家橋漫入洶湧排空萬歴十年一日而弊者
千人十二年糧艘溺者數十總漕李世達按臣馬永登
鹽臣蔡時鼎議於石堤之東開越河以避其險乃命工
科給事中馮露往視之河身長一千七百七十六丈凡
為石閘三減水閘二為堤九千二百四十丈石堤三千
三十六丈子堤五千三百九十丈費公帑二十餘萬民
不知役總河王廷瞻以聞賜名𢎞濟　七月戊子論寳
應河功河道都御史王廷瞻陞户部尚書兼官巡撫如
故總督漕運太子太保靈璧侯湯世隆加少保中河郎
中許應逵加正四品服俸京堂内推補先任中河郎中
陳英主事羅用敬兵備副使莫與齊各陞一級海防兵
備按察使舒大猷陞一級照舊致仕故曹儲左叅政馮
敏功贈太僕寺卿淮安府知府張允濟陞服俸一級與
尚書楊兆王遴李世達何起鳴等各賞銀幣有差因詔
以後河功邉功疏中不得叙内閣輔臣(明神宗實録/)
　是年六月初十日漕撫王廷瞻等題奏寳應地方澤
　國委流汜光一湖尤居窪下上接淮泗長合七十二
　山之水下通興鹽新興伍祐等塲之疆由射陽湖穿
　廟灣東注於海地勢沮洳素稱險阻國初宣德間平
　江伯陳瑄築堤於湖之東蓄水以為運道上有所受
　下無所宣一線之堤當萬頃之波是以決為八淺匯
　為六潭興鹽田廬竈場俱被淹没而糧運往來至不
　可以舟近來髙堰既築足禦伏秋之漲而淮水間從
　周家橋漫入則横流白馬湖而直射寳應亦勢所必
　至也矧其東西相望浩淼無涯洪濤迅浪不時常作
　加以西風號起洶湧排空蕩擊石堤摧殘舟楫人人
　不能必命而𦵏之魚腹中者無月無之無論其逺如
　萬歴十年間一日而斃者千餘人即萬歴十二年間
　糧船沉溺者數十隻漂没漕糧至七八千石殊為運
　道之梗逺近之民談此湖不寒而慄且東南財賦轉
　輸以充軍國之需命脈所係豈容哽噎若此臣仰遵
　廟畫殫力經營夫役用銀募招未甞派擾里甲朩石
　差官採買亦不干及有司雖勿亟之令屢申而胼胝
　之趨益勵興工甫及八月用費猶有餘銀兩堤並築
　五閘屹然數十里之湖患屏之藩維千百萬之生靈
　盡居袵席且舊堤有重闗之險永無潰決之虞不唯
　行旅藉之以為安而又居民恃之以無恐萬口歡呼
　咸稱不朽再照先年髙郵越河開成得䝉欽定河名
　康濟近年淮安新河開成亦䝉欽定河名永濟今寳
　應越河視之二河尤為𦂳要自此而南由髙儀以達
　扵江自此而北由淮浦以出於河實為運道咽喉第
　一之闗利害懸殊事體更重伏乞皇上特賜嘉名以
　光萬世無疆之業部覆奉㫖是河名與做𢎞濟(𢎞濟/河奏)
　(疏/)
　李世達字子成涇陽人嘉靖三十五年進士萬歴二
　年進右副都御史總理河道未上十二年總督漕運
　兼巡撫鳯陽黄河南侵淮安告警世達請修石堤捍
　城寳應汜光湖風濤險惡歳漂溺請開越河殺水勢
　俱報可(明史稿/)
　王廷瞻字稚表黄岡人嘉靖三十八年進士以右都
　御史出督漕運兼巡撫鳯陽諸府寳應汜光湖堤蓄
　水濟運平江伯陳瑄所築也下流無所洩決為八淺
　匯成巨潭諸鹽塲皆没淮流復奔入勢益洶湧前撫
　李世達等議開越河避其險廷瞻承之鑿渠千七百
　七十六丈為石閘三減水閘二石堤三千三十六丈
　子堤五千三百九十丈費公帑二十餘萬八月竣事
　詔㫖襃嘉賜河名𢎞濟進廷瞻戸部尚書巡撫如故
　(明史稿/)
　敏功起復故官為漕儲道淮之南故有邵伯寳應髙
　郵三湖相連為巨浸漕舟過者往往多漂溺因議濬
　内河通之御史大夫王廷瞻疏上得請而敏功任其
　囏敏功扵河事故心通而役者皆習其能工以故大
　集敏功益不愛其精力水陸奔走凡七晝夜不休遂
　得疾臨卒且曰内河成於國計甚利第太逼湖湖善
　潰而堤薄萬一如瓠子數百里魚鱉矣幸語當事者
　别創堤以䕶之(兩浙名賢録贈萬歴十年/任漕儲道卒  太僕寺卿)
　是年八月都御史王廷瞻行郎中許應逵包砌髙郵
　䕶城堤杭家觜六百丈又小湖口堤五百三十丈工
　成郵民至今永頼蓋以寳應越河大工剰有餘料從
　許應逵之請也(南河全考/)
眀神宗萬歴十四年正月已酉工部覆直隸巡按蘇酇
題少卿徐貞眀奉命經畧水患窮源遡委徧歴周諮惜
處財用一一列欵於畿甸水患大有禆益一疏浚深州
霸州等處河道共該夫役銀一萬九千三百一十三兩
一錢除霸州道屬現有堪動官銀三千七百八十餘兩
於真定府存留贓罰銀内動支二千兩保定府五千兩
河間府八千五百三十三兩一錢凑足前數委官及時
興舉務要挑浚如法河流通利一疏浚安州雄縣保定
等處河身及挑築束鹿深州河堤所用人夫隨便役民
其工食之費要於各府州縣積榖内酌量動支仍勸諭
富民有能慕義偶衆捐貲助役者酌量旌異以示勸率
一修建河間任丘橋梁及墊築道路共該銀三千六百
八十八兩有竒宜暫借該府官銀抵用一挑浚河間獻
縣滹沱舊行子牙河之故道因路逺工多難以驟舉宜
行撫按轉行道府估工議費另行題請從之　三月庚
子大學士申時行等陳安民之䇿内云昔成化中議開
通惠河京師訛言至以為黒眚之應遂命停止嘉靖初
始復開浚成之至今為利臣等以為墾田之舉但宜斟
酌地勢體察人情其沙鹻不堪之處不必盡開其見種
黍麥之田不必改作應用夫役官為僱募如滹沱等河
既難疏治暫行停罷要在不拂民情不失地利乃為謀
國之長䇿若以此為害民之事則臣等不敢以為然也
上曰覽奏深切治理實議舉行　癸夘福建道監察御
史王之棟題尚寳司司丞徐貞眀奉詔書興西北水利
事其他不敢臆説以凟天聼惟滹沱一河為真定大患
詢諸父老謂此河不可以人力治者併貞明所建議别
為不可者十有二事一謂水迅土沙難以修築徵派分
出地方滋擾二謂堙塞無定故道難復三謂深州故道
枉費無成且水澇漂湃流派難分四謂挑浚狹淺難殺
水勢且淤沙害田難資灌溉五謂費少不敷必資剥削
恐生民怨六謂羣聚不遏勤勞不息恐致他變七謂引
流入衞恐妨運道八謂三輔庫蔵倉貯不可罄竭九謂
減價易地奪民業生怨十謂工夫鱗集蹂躪為害十一
謂不可侵擾附邑十二謂供費浩繁羽士募化非體辨
駁甚悉上命㑹議工部覆事無全利亦無全害徐貞眀
自奉璽書以來勞瘁道路已垂一年續所報開墾成熟
田數則巳三萬九千餘畝其為畿輔利不淺鮮也但盧
溝滹沱二河之工實有不便如御史所言者上曰國家
舉事當順人心這墾田水利既稱不便先前踏勘時何
不題請停止以致輕動擾民建議各官本當追究但本
為公姑恕之水田事務着遵㫖停罷徐貞明即便囬京
先為上覽部覆欲罪建議諸臣輔臣力為救解得免
五月癸卯雲南道監察御史毛在題臣巡按貴州事竣
報命路由運河見水道淺澀糧艘壅滯當事諸臣隨事
料理悉心計議糧船之進不宜專急於過淮過洪先須
通其咽喉使閘河無碍上令該管稽查整理　十一月
辛丑河南撫按官𠂻貞吉等題中土灾沴百姓流離欲
將開封等府地方湮淤河渠動支倉庫銀榖小民願自
出力者通行修浚并建設閘壩以備旱澇以為興利聚
民之政工部議覆上從之(明神宗實録/)
明神宗萬歴十五年四月乙亥户部覆兩淮巡鹽御史
陳遇文條陳海州舊有薔薇河一道以通臨供興莊鹽
運乃年乆淤塞遂致繞道東海方達淮安中間苦難較
前十倍乃自窰灣起至周家堰共長二千六百三丈五
尺工價銀共一千二百五十四兩九錢七分五釐此處
挑濬有便鹽運上曰可　丁亥工部奏黄淮二瀆逼近
祖陵闗係甚重自寳應以下鹽河興化一帶海口應濬
應通合咨漕撫巡按衙門管河司道議之淮揚水患西
南有淮泗西北有黄河髙寳江都有西山諸湖之水以
衝動漕堤湮没民田已非一日聞寳應至廣洋射陽與
髙郵江都各路皆有入海惟支河淤塞而不通湖水泛
濫而無歸為今之計又當備查疏通支河海口不患其
不深矣　七月庚子廣西巡按御史蔡系周陳鹽法七
事六曰謹河道廣東至梧州水勢甚平梧州至桂林雖
險亦易惟桂林至全州中經興安縣陡河原有陡門三
十六座向係五年大修三年小修十餘年來廢弛弗舉
舟楫難通遂致鹽運坐守日月所費不貲今查興安分
水塘中間直下入中江原設大石減水陂一座一百餘
丈截水不致直瀉要南一路自興安縣北門至三十六
陡南岸衝壞去處估計修築計費不滿千金即於鹽利
内動支七曰專職守議將鹽務併之清軍同知章下户
部　丁未蘇松常鎮所轄諸縣俱颶風驟雨數月不息
洪水暴漲漂民廬舍無算詔各府錢糧蠲免停折有差
　戊申鳯陽撫按楊一魁等各題淮揚二府屬髙郵等
六州縣富安等十五塲俱被湖堤積水渰没田地議設
建閘疏水計估工費共用銀五萬四千七百七兩議將
兩淮運司歳修鹽河積年積貯在庫銀一萬四千七百
兩淮安府庫原修歸仁堤節省支存銀七百七十兩及
撫按鹽三衙門㑹批不應起解贓罰紙贖及原准工部
題留徐州採辦花石料價等項銀内截流凑支户工二
部如議覆奏報可　九月乙夘文書房口𫝊聖㫖河道
歳用多少錢糧如何常有淤阻沿河該管官曾否開報
着工部查職名來看工部列名以奏得㫖近年河道安
流該管官不無懈弛間有淤淺亦不即行開報疏濬致
有阻滯仍通行嚴飭有怠玩誤事者該部科指名叅奏
　十二月丁夘工部題泉河閘壩事宜將衞水先儘漕
運勿以灌溉相妨茶城口務保萬全勿以茍且塞責坎
河口作何捍禦使蓄洩可恃管泉官作何責成使職守
不隳至閘河禁例奉有累㫖一應官民船隻待積水而
行有違抗争先者毋問官豪勢要徑呈本部以憑叅治
從之(明神宗實録/)
眀神宗萬歴十六年二月乙丑工部題覆沁水入黄河
衞水入運河其來巳乆頃者沁水決朩欒蓮花口而東
督河楊一魁有因決濟運之議謂沁水方決其勢悍塞
之難固而導沁入衞其勢便而助運易固一説也及科
臣常居敬往勘㑹撫臣衷貞吉按臣王世揚議謂衞輝
府治卑扵河藩封新建恐決開而勢不可禦有衝激之
慮且沁水多沙善扵入漕恐反為患不如堅築決口闢
河身以吐南行之氣而衞河急加疏濬下民間引水灌
田之禁尤完計也詔從勘議　四月已未工部覆科臣
常居敬條上漕河事宜一嚴啟閉以杜淤淺請申飭山
陽通濟等閘三月初運畢即為封鎻𤓰州二閘俟蘇浙
運畢封鎻官私船隻照舊車盤勢豪干撓者法無赦一
催糧運以謹河防謂四月黄水生則河波驟發漕糧俱
二月終盡數過淮則壩可築而白糧一運每至愆期不
得不緩壩以待之宜督所司填註限單務令漕白二糧
次第過淮以便修築一議錢糧以助河工謂河工銀歳
額三萬而費至六七萬每以不敷停修貽害不小宜核
所在逋負立限追解無為墨吏積胥所沒以致匱竭無
措一稽工料以資實用謂運河延袤千有餘里歳用樁
草繩檾灰石之屬皆河工急須而名實不相覆上下因
循恣為奸弊宜慎加釐飭及修築未乆旋報奔潰者追
還料價一重修守以謹河防葢治河如治邉防水如防
虜邉臣守邉有叙勞之效而河臣奔走風濤拮据之苦
視邉臣尤甚宜扵歳終分别紀録三年𩔖題果有成勞
予之優擢則人心競勸而河防益飭上依議　癸亥勘
理河道科臣常居敬㑹同督臣舒應龍再上河工一十
四欵(前二欵/入黄河)一築寳應西堤以東流漕葢寳應湖口運
道所必經近來挑濬徒勞淺澀日甚縁水勢散緩泥沙
易停議於山陽一帶培築西堤以束水勢令無壅淤則
糧艘不阻一砌邵伯湖堤以免歳修葢邵伯湖一淺二
淺等處正當波濤衝擊而排樁廂板其何能禦應盡包
石以捍其鋭一濬理河身以利長運自淮安至儀真内
河舊三年一濬後歳一浚之乆之且置勿濬矣合於重
運過畢清口大壩工完之後乗時挑浚并查復淺船之
制一酌議分地以便責成以梁境至首閘屬之夏鎮主
事茶城至清口黄河屬之中河郎中而夏鎮及南旺兩
主事并給闗防敕書視河道郎中例以重事權(中三欵/入黄河)
一設山陽長夫以便河工葢山陽河夫向皆市儈僱覔
故増減之弊滋而逃亡莫可禁議令諸儈入銀官僱註
名立冊按冊撥夫實為長便一寢開支河以防善淤葢
閘河水泉不多難分為二宜寢其工一查議故道以損
繁費葢閘河出口無不與黄值即改避而南亦難逺害
况弱末之流不足以濕淤沙故道之議固應並寢(後二/欵入)
(黄/河)俱如議行　五月丙戌勘科常居敬疏新運已臨天
時亢旱再條八事一濬泉源以資灌注一復湖地以預
瀦蓄一築汶河以防滲漏一建閘座以便節宣一設閘
官以肅漕規一給闗防以重事權一嚴築壩以便挑浚
一復夫役以備修防部覆如議　七月戊寅工部尚書
石星題山東淮陽一帶河道應修應築如總河潘季馴
勘科常居敬所議添設鎮河閘接築塔山縷堤清江浦
草壩剏築寳應西堤石砌邵伯湖堤疏濬裏河淤淺増
設栁浦灣料厰此當在淮揚興舉者也查復南旺馬踏
蜀山馬塲四湖建築坎河滚水壩加建通濟永通二閘
查復安山湖地此當在山東興舉者也地里寥逺工程
浩大宜將郎中羅用敬副使周夢暘等分地責成御史
不時稽察而總河大臣仍親自查閲工堅可久者從實
奏報推諉誤事者即時叅處上是之仍諭河工着各照
分定地方用心管理上𦂳完報不許踈玩　九月丙辰
直隸巡按御史髙舉奏報魏縣頻年旱荒今秋又被漳
水渰沒請蠲秋糧五分仍酌行賑濟上從之　甲子駕
幸石景山欲觀渾河趨召輔臣時行等三人及定國公
文璧臨淮侯言恭飛騎而至上巳御河岸幄次叩頭畢
起乗橋橋為二道諸臣從上異道而行上命同道後隨
臨流縱觀目時行前曰朕每聞黄河衝決為患不常故
欲一觀渾河今水勢洶湧如此則黄河可知時行對渾
河來自西北古稱桑乾河是也從此出盧溝橋至直沽
入海水漲時亦多洶湧至如黄河發源崑崙自積石龍
門㑹淮入海衝決之勢不啻數倍黄河每一潰決逺至
數千里自徐州至淮安屬當運道所闗最重上曰行河
官應恪乃職時行對近奉詔委任責成並知警惕上曰
經理須要得人時行對皇上留意河道㧞用舊人一時
在任皆稱諳練不敢輕率誤事上首肯言須得人者再
時行對如諭立良乆乃下命從官先詣功德寺候駕仍
賜酒饌　丁夘大學士申時行題臣等隨侍聖駕幸石
景山臨觀渾河伏䝉皇上召臣至橋次示以水勢且言
黄河衝決經理須人臣等承面諭不勝歡躍仰見皇上
一遊一豫莫不以國家為心民患為慮即堯舜其咨之
憂俾乂之命不是過也倉卒應對未及周詳兹敢以河
道利害為皇上悉陳之渾河來自西北古桑乾河至天
津直入沽海當其泛漲之時亦有衝決之患然不闗運
道亦不近城郭猶未足為深慮也至若黄河發源崑崙
流入中國至積石龍門已數千里經陜西河南則涇渭
伊雒諸水皆入其中又經徐州至淮安與淮水合當其
壅淤則數丈之渠一夕而成平地及其潰決則數千里
之堤一瞬而成洪流湍激洶湧比渾河不啻十倍先朝
時決時塞皆命重臣經理而後成功未有數十年無事
者也今之治河者為鳯泗祖陵則防其西侵為漕糧運
道則防其北徙為淮安數百萬生命則防其南決故功
力鉅而責任難未有不得人而成功者也皇上得人之
諭於治河要務一言蔽之第臣等雖奉德音而在廷及
河道諸臣或未能仰體欲乞特降明㫖轉諭河臣俾曉
然知皇上憂勤之意而從事河渠者且惕然有夙夜奉
公之心矣報曰朕聞黄河衝決為害不常欲觀渾河以
知水勢昨見河流洶湧應知黄河經理倍宜加慎河道
官應行文知㑹務一勤永逸勿以勞民傷財為故事至
選用務要得人吏工二部知之(明神宗實録/)
　
　
　
　
　
　
　
　
　
　
　
　
　行水金鑑巻一百二十四
欽定四庫全書
　行水金鑑巻一百二十五
　　　　　　　　　　江南按察使傅澤洪撰
　　運河水
　萬歴十六年都給事中常居敬上查理沁衞二河疏
　云牌行該道看得此番行查係奉欽依事體重大駁
　行二府掌印官行令劉薛二同知及㑹委臨河汲新
　河武等七縣各掌印官勘議俱親詣沁衞二河踏勘
　間當據汲新輝獲等縣社里老等告稱衞河發源在
　於輝縣蘇門山下其水陡峻通流灌田不過㱔須並
　無淤阻其沁水河身寛一里有餘衞水河身寛不過
　三四丈先年曽遭沁水衝開朩欒店蓮花池堤口附
　近地方俱受渰沒且流入獲新二縣城門用土屯塞
　漂流民舍渰沒民田一百二十餘里衞輝府闗廂巷
　口行舟衝倒民房八千餘間壓死男婦陳可立等百
　十餘口等情各具告到官㑹看得引沁入衞固殺黄
　河之流且濟運道之便但恐沁水本大若一入衞河
　二水合流勢必滔害不惟各縣民居民田深有可虞
　况潞府新建方將髙其堤預其防惟恐不固而敢引
　沁以貽不測之患等因到府又准本府同知劉應聘
　㑹同衞輝府同知薛應麟闗稱各親詣衞河源頭踏
　勘得衞水流清土堅原無淤阻雖有軍民水田葢為
　水由地行故乗勢以資其灌溉非敢阻塞以專其利
　也前此雨暘時若源泉不枯河水盈溢漕舟無滯年
　來亢旱泉源不流而漳河以下諸水亦俱淺澀因此
　衞流愈覺細微此議者不得不歸咎於居民灌田至
　于引沁入衞謂扵漕河有濟也但查沁水原無支流
　可以通衞今欲因衝決之道而遂挽之以入衞則目
　前似足以助衞濟漕而將來水緩沙停其終必致淤
　塞則既見其利而又思其害是不可不為深長慮也
　等因㑹闗到府尤恐不的隨該本府知府趙以康㑹
　同衞輝府知府周思宸親詣前項河口逐一踏勘㑹
　看得衞水枯澀併沁於衞則衞水大而漕舟可行豈
　不曰運道有所禆益哉但衞小沁大則其勢難容衞
　清沁濁則末流必淤如先年沁河一決而臨清東昌
　等處遂至淤塞徵之往事竊恐不減黄河之害而又
　増運道之梗斯時歸咎誰其任之且沁衞地勢髙下
　殊縣必須創開河身沿河築堤此其費地費工固為
　不貲而伏秋水漲横流滔天則生靈城池不可不為
　之計也此皆前人已有成説利害較然如曰姑舍是
　而輕試以建非常之功非職等之所敢擅議也至若
　引水灌田誠當禁止但末流之㣲細實起於源頭之
　枯竭即今三年亢旱泉源幾至不流有如昨歳運道
　阻澀漕院差官守視衞源盡導上流而管河道亦駐
　劄輝縣親至泉所禁之非不嚴也斯時田禾日槁而
　衞水不増則其故仍不係於淤阻也惟是漕運重務
　係闗匪細合無以後水源有餘則從民之便而不妨
　與民同利亦可也如水源不足則禁其引灌而專以
　濟漕等情該臣㑹同巡撫衷貞吉巡按王世揚議得
　古今論治水者孰不曰順水之性行所無事哉然而
　地當中土勢有重輕利害所闗又非可以甞試而漫
　為者沁河發源西晉經帶河内沛然東下勢若建瓴
　惟至武陟城東復折而南與黄河㑹流以故昨秋暴
　漲束隘難行遂致潰溢直衝朩欒店決蓮花口滔滔
　東注則引沁通衞其勢良便也但細查衞輝府治地
　既卑下河復狹隘狂流灌注容受為難即今獲嘉已
　成巨浸新郷亦若浮盂該府城垣去河不逺衝決之
　患殊為可虞况今藩封新建闗係尤重昔人所謂不
　與水争利者誠有不得而槩論者矣且沁水沙多善
　淤一入漕渠淤墊閘座昔有左驗恐利未得而害且
　隨之也既經道府勘議明悉又該臣等親閲相同仍
　應堅築堤壩寛闢河身務使南行無滯庶為長策至
　于漳衞上源據稱天旱泉㣲誠有之矣但民間灌溉
　壅遏泉流致妨運道合行該道將一應私壩悉行拆
　毁如遇雨少泉微盡令導入漕渠以濟糧艘河北分
　巡道仍不時周行巡察禁治如有阻撓許巡漕御史
　拿究如是則沁不得以病衞衞又得以濟漕其于國
　計民生均有禆益矣(已畧見實録再/書其全疏扵此)　又查理河漕
　疏云照得國家定鼎燕京歳輸漕糧四百萬石運艘
　涉江淮經徐邳入運河抵京師濟寧以北必資汶洸
　泗沂諸水而徐邳以南必資淮黄二水濟之俱㑹淮
　安外河掠草灣歴雲梯闗入海北髙南下勢若建瓴
　淮弱黄强時有衝阻𢎞正以前姑不必論嘉靖末年
　河道日益多故歸德而下丁家等口忽然衝塞黄水
　不從小浮橋故道達徐初徙扵溜溝再徙於秦溝三
　徙扵濁河口扵茶城相近全河逆行至嘉靖四十四
　年徐邳一望瀰漫不辨州里該先任尚書朱衡改建
　南陽新河運道復通自老黄河故道既失雲梯海口
　未疏隆慶年間河決扵崔鎮淮決扵髙堰寳應興鹽
　等州縣遂成巨浸水泛沙停轉運甚艱至萬歴六年
　先任右都御史潘季馴創築遙堤盡塞諸決束水歸
　海使由故道民獲安堵漕得順利巳逾八年其功昭
　昭在人耳目惟是支河既塞海沙尚髙一帶河身日
　漸淤墊決塞之患比歳稍多在淮安上流不分全河
　直衝范家天妃等口通濟福興諸閘歳苦衝淤王公
　堤屏蔽清浦歳遭二瀆嚙射隨修隨圯勞費不貲在
　徐州下流不分黄水倒灌古洪内華諸閘淤塞日乆
　今幸極力挑通萬一黄河暴漲不免復淤阻滯運道
　闗係不小髙寳一帶由淮引黄河渠日髙雖有河堤
　越河足避風濤然邵伯寳應二堤尚未包砌土堤單
　薄巨浪乗風傾潰可慮善後之計不可不圖謹將淮
　揚應議應舉工程欵列開呈等因到臣臣先同劉懷
　恕等自上而下由豐沛經徐邳以至桃清復同侍郎
　舒應龍等自下而上由清浦以至古洪梁境一帶或
　艤舟閲視或登陸荒度看得豐縣田劉口河勢掃灣
　原有縷堤坍入河中新築月堤一道堪以防禦郭家
　灣匙頭灣栲栳灣等處雖係迎溜見今修築埽壩亦
　無大害徐邳自桃源五百餘里河身就下河岸甚髙
　遙縷二堤俱無衝決歸仁集髙家堰范家口續修石
　工俱各堅厚寳應越河運艘甚便惟古洪河口去秋
　濁河倒灌今雖挑通尚屬可虞清江浦一帶運河與
　黄河僅隔丈餘王公堤二百九十丈二瀆南徙衝刷
　日甚堤懸一線勢甚危急至扵髙寳西堤邵伯石堤
　俱屬要害委不容已一一查閱眀白議照我國家輓
　漕東南全頼河渠古洪以北必資汶泗諸水徐邳以
　南悉藉淮黄二瀆河雖不同利害相因故理漕必先
　於理河治黄即所以治漕誠不可一日不講也然徐
　州以上之河恐其潰而入有衝決之患徐州以下之
　河恐其潰而出有漫散之虞審水性之順逆酌時勢
　之緩急要非可以執一而論者往無論矣嘉靖初年
　河漸北徙濟寧魯橋以下河道􁩱填至嘉靖十三年
　該副都御史劉天和挑濬河身復修閘座四十四年
　河決沛縣舊河􁩱塞該工部尚書朱衡開通南陽至
　留城新河徐邳以上河道頼之隆慶以來黄河決崔
　鎮等口淮河決髙堰等處二瀆漫流水緩沙􁩱運道
　艱阻該右都御史潘季馴創築遙堤盡塞諸決兩河
　復合沙刷水深運道民生均有禆益徐邳以下河道
　頼之雖先後河臣經畧良畫尚不止此此其功之最
　著者也惟自萬歴十四年以來清河以下一決范家
　口而全河幾奪一决天妃壩而福興漸􁩱徐州以上
　濁河灌注古洪阻塞要害之地委屬可虞然則有思
　患預防之心者安得不為補偏救弊之謀哉但據稱
　上源小浮橋之路乆塞故道當復也支河當開也下
　流之老黄河難復三壩當拆也草灣當濬也此其計
　慮甚周而用心良勤矣臣等隨處查勘虛心商度故
　不敢曲狥以茍同亦豈敢有心以求異然而勢當酌
　其所急功必期其可成茍或心思雖竭而經理實乖
　議論雖多而治效則鮮於河道終無補也今據司道
　㑹詳臣等復加酌議謹將應舉應停工程事宜欵列
　分别上請其當行者雖無新竒之見而實切扵事機
　其當止者雖嫌意見之殊而實採之輿論河漕重務
　彼此何心要皆求以便國計謹題請㫖(條上一十四/欵畧見實録)
　　又疏云照得國計莫重於漕河漕河必資乎水利
　我成祖文皇帝定鼎燕薊輓漕東南自徐邳以北臨
　清以南千有餘里全頼汶泗沂洸諸泉之水以濟運
　道雖祖元人㑹通遺意然壩戴村遏汶流分濟南北
　則尚書宋禮用老人白英之議也其間設官立法建
　閘築壩至精至備二百年來運道其永頼矣第泉源
　雜於沙礫則湮塞甚易湖地侵於豪右則清復為難
　至於事權間多牽制法制廢於因循兼之天時久旱
　地脈漸㣲運艘經行不無遲滯乗時經理委不容緩
　兹者上厪聖懷特申聖㫖臣等周行河上逐一查勘
　博采羣䇿列為八事雖率循不外于舊章而經畫似
　關乎要務謹題請㫖　一濬泉源以資灌注查得㑹
　通河南北千里盡頼十八州縣百八十餘泉之流分
　為五派至于新泰萊蕪平隂汶上蒙隂寧陽等九州
　縣入南旺者為分水派泗水曲阜等四縣入濟寧者
　為天井派其功最大其所需尤甚切也夫藉泉以資
　運則涓滴當惜必使源流充溢庶於漕渠有濟若飬
　身者氣血周流無滯始無壅閼之患也乃平昔之疏
　濬既疎天時之亢旱又乆是以泉政多弛通流無幾
　近據管濟寧道按察使曹子朝分守濟南道叅政吕
　坤新濬出㤗安州謝過城等六泉新㤗縣劉官莊等
　五泉萊蕪縣韓家莊等五泉東平州源頭泉一處曲
　阜縣新跑泉一處發源頗盛導入汶河堪以接濟則
　自此之外安知無湮沒於沙礫而散漫於草莽者乎
　但濬泉雖易治汶實難葢河廣沙深屈曲之流不足
　以潤乆渴之吻臣等親見龍灣等泉源源而來至汶
　則一吸而盡猶無泉也又必督令撈淺等夫擇其積
　沙淤漫者濬為河泓俾深五尺闊一丈則水得所歸
　而趨壑亦易矣然各泉坐落各府州縣近者四五十
　里逺者三四百里管泉分司豈能遍歴近奉聖㫖各
　分守道兼管巳為得䇿矣臣以為仍當責成各州縣
　掌印官督率夫老不時疏濬每年終分守道㑹同管
　泉分司將各官新泉搜出若干舊泉廢棄若干𩔖報
　總河衙門分别奬戒庶人心有所警惕而泉流足濟
　運道矣　一復湖地以預瀦蓄查得山東泉源有時
　微細故設諸湖積水以濟飛輓盜決有禁占種有禁
　誠重之也乃今則不然南旺安山蜀山馬塲等湖始
　因歳旱水涸地屬閑曠當事者召人佃種徵租取息
　以補魚滕兩縣之賦於是諸河之地平為禾黍之塲
　甚至奸民壅水自利私塞斗門復倡為湖低河髙之
　説申禁非不嚴而占恡若故矣除安山湖批查未報
　外今勘得南旺湖周圍九十三里計地二千七百頃
　原有斗門一十四座止存闗家大閘常明口二處其
　餘邢通口孫强口等十二處俱巳湮塞合行修復本
　湖東邉髙阜地量留䕶岸一里共計一百六十二頃
　南北留䕶岸地半里共計一百一十六頃一十畝令
　原主佃種納課其餘專備蓄水仍築子堤一道以為
　封界湖内北髙南低應於中亘築長堤一道自吳家
　巷天字號起至黄家寺止長一十四里根闊一丈五
　尺頂闊八尺髙八尺界為二區寺前舖張住口建斗
　門一座以便上下接濟馬踏湖周圍三十四里零二
　百八十步計地四百一十餘頃俱應退出還官其東
　北空缺處長十里零二百四十步應築土堤一道約
　束湖水不使洩漏西岸原有王岩口滚水石壩年乆
　渰沒合行修復蜀山湖周圍六十五里零一百二十
　步計地一千八百九十餘頃除宋尚書香火地六頃
　并高亢地八頃五十三畝照舊令民佃種納租外其
　餘地一千八百七十五頃四十六畝二分俱築堤蓄
　水東岸季泰口閘以下十五里原有馮家滚水大壩
　相應修復馬塲湖周圍四十里零三分内髙阜地九
　十三頃二畝先年召種納課抵補魚滕縣糧今查前
　項補足責令退業還官并低窪地六百四十頃四十
　二畝九分俱築堤蓄水内有安居斗門三座合行修
　復至各湖占種麥田法應追奪但念年荒民貧且成
　業已乆收成將近候麥熟之日令其芟刈照地退還
　以上各湖應修復斗門閘壩堤岸工料人夫等項細
　數冊報外通共該銀四千七百一十七兩七錢於兖
　州府庫河道銀内動支修完于湖口竪立大石明註
　界址斗門以杜侵占如是庶法紀眀而漕河永有頼
　矣　一築坎河以防滲漏查得汶合諸泉之水西流
　抵南旺分注南北以成漕而濟運故汶蓄則漕盈汶
　洩則漕涸夏秋之間水固有餘冬春之後不可使有
　涓滴他適明矣乃戴村以上有坎河口西趨鹽河為
　入海故道沛然就下勢若建瓴先年總河侍郎萬恭
　堆集石灘蓋謂溢則縱之平則留之意甚善也但時
　乆灘廢非不歳有修築而沙堤一線亂石數堆其走
　洩甚易矣萬一泉河盡趨則運道之涸可立而待豈
　得為完計哉臣等督同管河同知陳昌言東平州判
　官張汝榮等㑹估得本口應修滚水石壩一座計長
　六十丈面闊一丈厎闊一丈五尺深入土四尺出土
　三尺并鴈翅細石及樁朩鐡灰工食等項除細數冊
　報外通共計銀八千一百六十七兩四錢一面辦料
　興工水溢則由頂以上任其宣洩水落則由壩以内
　盡資實用且以免鹽徒盜決之弊也汶其有全利乎
　或者以地多沙磧恐築之不堅不知石灘之外原有
　老土石壩不髙入土巳深其勢自固且汶河隨漲隨
　消終非黄河比也又何衝決之患耶如是則一勞永
　逸而歳歳補石之費亦可免矣　一建閘座以便節
　宣夫漕河之水名曰無源葢謂其出有限而其流無
　窮所以撙節積蓄俾盈科而進全有頼於諸閘也故
　地有髙下則閘有疎密要之勢相聫絡庶幾便於唘
　閉惟濟寧寺前舖閘至天井閘則延長七十里東昌
　通濟橋閘至梁家鄉閘則延長五十里閘唘水洩積
　蓄為難司河者每當糧運盛行之時排朩堵水名為
　活閘茍且一時終非乆計甚至各幇運軍船一經過
　捧土築壩流入河中愈成灘淺運艘正行不便挑濬
　無惑乎舟行之艱也合扵二處適中之所南則鉅野
　縣火頭灣地方建閘一座名曰通濟北則博平縣梭
　堤集地方建閘一座名曰永通俱照各閘事規啓閉
　濟運除各匠役工食候工完扣算外每閘估計粗細
　石料并木樁鐡麻船隻等項各該銀三千九十五兩
　八錢九分五釐於東兖二府河道銀内動支每閘閘
　夫三十名溜夫五十名即於各縣停役夫内撥用如
　是則闗束有具節宣得宜水利有所停蓄而運艘不
　致淺閣矣　一設閘官以肅漕規國家之設官也有
　似大而實冗者裁之為宜有似小而實切者増之為
　便查得運河一帶閘座每閘設官一員統領夫役葢
　唘閉有人責成良便頃縁新河告成棗林上下水平
　閘面不行唘閉遂將棗林閘官裁而不設間付之南
　陽閘官兼理之邇來天時乆旱河流細微木閘水淺
　唘閉為急尚可以南陽之官攝之乎夫一唘南陽一
　閉棗林互相闔闢勢如呼吸一不得人直瀉而盡矣
　近且無官付之一二閘夫之手在官船則莫敢誰何
　在民船則大為簸弄既以病商復以弊運以故漕舟
　至此殊費牽輓而往來者亦稱不便也不知閘官雖
　卑職掌猶在且廩俸無多國家亦何惜此五斗而令
　河道要害之地為無人之境哉合於棗林并新添二
　閘各設官一員俾司閘務庶職守得人而漕規不廢
　矣　一給關防以重事權國家之事莫重於河漕故
　於泉閘特設部臣經理之所以重委任而專責成也
　各管河郎中俱奉有敕印是以文移稱便惟南旺管
　泉主事其設巳乆闗防未給因循至今夫管泉管閘
　先年曽以二人理之今并責之一官其任亦重矣督
　理乎十六州縣之泉而相隔數百里之逺止以空白
　文移臨之即旁午載道鮮不以弁髦視河臣欲其昭
　法守而一衆志也難矣且糧船過閘例應十日一報
　漕撫衙門相隔千里無闗防則驛逓不行事多掣肘
　殊非一端夫以一閘官之微尚有條記闗防何獨於
　部臣而反靳之也至於漕河黄河二同知職守既專
　責任亦重凡工程之勤惰錢糧之出入咸頼稽察事
　緒孔棘弊竇易生使少失於防閑未免稽違河務近
　見邸報楊村管河通判巳奉明㫖給與闗防則兖州
　府管河同知事體相同合無將管河主事并兩河同
　知均賜鑄給庶文移便而事權重矣　一嚴築壩以
　便挑濬照得汶水入湖接濟運道每歳寒沍之時遂
　將河口築壩合流分洩蜀山馬踏等湖候來春氷泮
　之日開壩受水是冬則以河之水滙於湖春則以湖
　之水濟於河故南旺臨清一帶因得乗時挑濬不致
　淤淺法至善也除隔歳大挑巳奉有欽定期限外其
　餘每年當天氣漸寒正宜築壩絶流也而往來船隻
　力以緩築為請多方阻撓甚至十一月中尚不得築
　者不知天寒氷合乃驅荷鍤之夫裸體跣足鑿氷施
　工其將能乎及寒氷初解正宜固封蓄水也則又以
　速唘為請百計催促至有正月初旬放水行舟者不
　知隔歳之水所蓄無幾三春無雨則運艘方至又將
　何以濟之乎法制未明事體掣肘管河官徒茹苦而
　不敢言也合無請賜明㫖除大挑年分外每年定以
　十月十五日築壩絶流至次年二月初一日開壩行
　舟勢豪船隻不得横擾該管官員不計阿狥違者聽
　督撫衙門叅究大書刊石於南旺板閘二處以便觀
　覽如是則明㫖森嚴人心惕怵不但便於挑河亦且
　足以蓄水一舉而兩得之矣　一復夫役以備修防
　山東河道淺深不一而汶河衝發淤塞為多各項夫
　役俱不可缺查得兖州府屬如汶上鉅野嘉祥濟寧
　魚臺南陽利建等處原額設撈淺淺舖堤夫名數不
　等共計二千四百五十二名後因河流稍順遂裁減
　一千一百三十三名扣銀入官以備支用止存見役
　夫一千三百一十九名不知扣存有節省之名而雇
　募起無窮之弊一時河道淤淺調度徵發為難工之
　弛廢乆矣今議於汶上縣量復撈淺夫七十四名淺
　舖夫三十名鉅野嘉祥二縣量復撈淺夫三十八名
　淺舖夫五名濟寧衞量復撈淺夫一十一名濟寧州
　量復撈淺夫三十二名淺舖夫十二名魚臺縣量復
　撈淺夫十名淺舖夫二十名南陽利建量復堤夫八
　名東平州量復泉夫二十名東昌府通濟橋閘量添
　閘夫十名庶挑河濬泉不致乏人矣然猾民之包攬
　肆意安閑管工之代替任情隠射甚至逃故不報占
　恡私意種種情弊雖増猶弗増也合行管河同知陳
　昌言通判王心逐一汰選嚴加稽覈庶工役得有實
　濟而河防不致稽違矣部覆奉㫖依議行(實録止載/欵目故扵)
　(此備/録之)　又清復湖地疏云查得安山一湖周圍共一
　百里其間東北自通湖閘起至西北焦天禄莊止計
　長十三里自焦天禄莊起至西南王禹莊止計長七
　里零自王禹莊起至東南青孤堆止計長九里零自
　青孤堆起至通湖閘止計長七里零周圍共計三十
　八里此係水櫃堪以積水者也但湖形如盆碟髙下
　不甚相懸水積於中原無堤岸東南風急則流入西
　北燥地西北風急則流入東南燥地未及濟運消耗
　過半且自許民佃種以來百里湖地盡成麥田先年
　總理河道傅都御史履畝分析除徵租銀二千六百
　五十三兩歳抵魚滕二縣秋糧外其低窪處所封為
　水櫃法非不善但統籠無界禁例不嚴民情無厭漸
　至今日殆無曠土矣為今之計應將水櫃三十八里
　築一髙堤堤以外照舊佃種徵銀堤以内挑深蓄水
　管河通判等官不時巡歴庶堤界既明人無盜種之
　弊矣至于安山閘邉原無通濟積水二閘不便出水
　訪得萬歴九年有金把總曽于八里灣掘溝放水人
　甚稱便至今形迹猶存應於此處建閘一座又西北
　地名似蛇溝其地更低水勢散漫應於此處亦建閘
　一座庶於舊閘入者於新閘出蓄洩得宜漕河有頼
　矣等因臣等㑹議得設湖蓄水本漕政之良規清湖
　濟漕實治河之要務自南旺而下四百餘里始達衞
　河其間全頼安山一湖積水濟運所係之重何如也
　惟自召佃之弊政一行而豪民之侵占無巳變沮洳
　為膏腴視官湖為已業日侵月削乆假不歸寸土無
　遺殊可痛恨即今乆旱河淺百計疏濬如抱漏巵沃
　焦釜傍徨無䇿皆縁水櫃未復之故也及今則清湖
　蓄水真若蓄艾豈非第一義哉侵盜奸民本應盡法
　重究槩奪還官亦不為過但私相授受其來巳久展
　轉耕佃巳非一人且四外髙亢之地不便瀦蓄終成
　曠廢據勘將少窪之地三十八里周圍築堤封為水
　櫃既可以免滲漏易竭之患又可以杜强梁無厭之
　謀似亦計之得也外八里灣似蛇溝二處便於放水
　委應建立閘座其築堤建閘之費初據各官議將盜
　種湖麥刈半入官以為工料之需但恐饑民乗機起
　釁且非大公之體仍聽本主收割前項經費相應動
　支河道銀兩應用清理之後大竪石碑眀立文冊又
　必嚴盜決之禁定巡視之法如是則一勞永逸而國
　朝水櫃之良規庶幾可復矣濟運通漕豈曰小補之
　哉謹題請㫖發部議覆奉㫖這湖地依議築堤仍畫
　定界限永逺遵守如有侵占盜決等弊照前㫖着實
　叅治其各處泉湖蓄水濟運的都着一體查清整理
　(河防一覽/)
　是年都給事中常居敬題准増修鎮口閘一座先是
　山東汶泗清流勢必假道茶城出口㑹黄自隆慶四
　年至萬歴十一年每為黄流倒灌稽阻重運漕撫尚
　書凌雲翼議改漕河於古洪出口建内華古洪二閘
　逓為唘閉以避黄淤前年黄水大發河與閘平淤塞
　甚逺挑濬稱難至是居敬請建前閘去河僅八十丈
　以行糧運自開泇後預行挑濬專備囘空(南河全考/)
　是年開諸閘月河板閘清江福興通濟新莊各閘上
　隔黄河倒灌之患下便節宣之勢近來黄强淮弱五
　壩不通閘座不閉以致泥沙内侵伏秋水溜漕舟上
　閘難若登天每舟用縴夫三四百人猶不能過用力
　急則斷纜沈舟故是年於各閘旁俱開月河一道避
　險就平以便漕輓(淮安府志/)
　
　
　
　
　
　
　
　
　
　行水金鑑巻一百二十五
欽定四庫全書
　行水金鑑巻一百二十六
　　　　　　　　　　江南按察使傅澤洪撰
　　運河水
明神宗萬厯十七年三月甲子工部言運河水源淺澀
全賴南旺蜀山馬塲等湖蓄水接濟嘉靖間兵部侍郎
王以旂築大堤封為水櫃年乆圮廢往年科臣常居敬
踏勘議於南旺湖築長堤蜀山馬塲湖各築子堤今總
理河臣潘季馴言水勢瀰漫長堤子堤俱在湖心難以
施工宜將嘉靖年間舊堤培築髙厚其納水處所不便
築堤仍密栽栁樹以為封界報可　五月己未詔修守
清江浦運道　七月丙辰南京禮科給事中朱維藩言
南京内城三山門直溯江流舟船如織而今巳湮塞各
府倉糧悉由水道用進今盡失其舊舍舟而徒費不可
言臣以為在倉糧則宜㑹計其數凡支㡬年少則分投
督催又不敷則於豐足處収糴在河渠則由城外以達
城隅責成所司作速挑浚章下戸工二部議覆各府未
完米糧除現災緩徴外餘嚴督徴解工覆河渠淤塞責
成都水司及應天府水利官查勘設處俱允　八月已
邜漕運總督舒應龍等條議漕務五事一渡江限期下
江浙江原有挑河銀一萬兩今則什不及一以致松蘇
一帶裏河淺涸宜每嵗秋盡築壩之時盡行䟽導使漕
艘得以及期渡江一逺船起剥糧船赴北向以張家灣
為住泊起剥之地至隆慶四年議由通惠河至石土二
壩請自今到灣悉聽雇船起剥部議覆從之　十一月
辛酉廵撫應天右副都御史周繼言上海縣李家浜老
鸛觜築塘包石以捍海水不可已武進縣横林等處􁩱
淺巳甚運河泥厎盡露築濬之功不可緩據所用工費
在築海塘計該銀八萬兩在開運河該銀六萬兩乞於
南京帑銀内給發責令趁時興工工部覆内外匱乏大
工並舉恐非所宜南京帑題發巳四十萬兩亦難再請
合候水利工完漸次舉行漕河果係淤塞應行挑濬即
於河道漕運衙門修河正項銀両動支報可(明神宗實/)
(錄/)
　是年總河都御史潘季馴修建邵伯湖石堤一道長
　一千二百八十丈補舊石堤六百十三丈(南河全考/)
　是年築西土堤寳應縣之西十餘里有白馬湖於湖
　之東築八淺石堤長八十五丈六尺又兼漕水旁潰
　入寳應湖以致流緩沙停自黄浦至三官廟之西築
　西土堤長三千六百三十五丈束水由漕以省挑浚
　之費(淮安府志/)
明神宗萬厯十八年七月庚申以南京河渠工完叙有
功員役侍郎張檟等陞賞有差仍詔以其餘銀嵗修河
渠(明神宗實錄/)
明神宗萬厯十九年三月乙已總理河道潘季馴議以
鎮口閘去河甚近雖淤易為䟽通宜照舊道挑濬科臣
復稱引衆議欲開月河以分水勢通蘇洵湖以導積水
部覆上命河漕等衙門勘議妥當具奏　閏三月巳丑
兵部題右都御史潘季馴議稱漕河自溜溝至姜家橋
一帶堤岸係運舟牽挽必經之地因在湖中屢遭風浪
衝塌宜用石包砌每三里留水門一道計用銀九千四
百四十兩於嵗修并輕賫米銀内動支着如議行　七
月丁邜鎮口一閘遇挑濬時糧艘民船停留數日廵漕
御史賈名儒請將本閘之東有新開支河處再開一口
建閘三座名為東鎮閘與西閘逓相啓閉使挑濬行舟
各不相礙其工費取辦嵗修銀内乞作速勘議十一
月癸亥工部題河道都御史潘季馴條議(前四條分入/黄淮二河)
一浚河湖以利漕渠謂自夏鎮閘迤南起經李家口等
處挑開裏河一道計七十餘里從滿家閘西築攔河一
壩使汶泗上源之水盡歸新挑河不得洩入諸河以致
勢分力弱又于李家口設减水閘以洩沛縣積水將仍
前議新砌湖邉石堤移建東岸以當風浪則新河既可
隔絶湖水砌石又可捍禦河堤於運道民生所利非淺
但功費浩大合依所議備行淮揚撫按官查勘另行題
請着依擬行(明神宗實錄/)
明神宗萬厯二十年九月乙酉工部覆總河舒應龍漕
撫陳于陛勘河張貞觀按臣曹楷王明㑹題先年議開
鹽河海口洩湖水固運堤分為東西北三工今東工告
竣北工有緒惟南工錢糧缺乏未舉而東工尚當濬港
開支北工改挑取直南工開新河浚舊河通計工費一
萬五千八百議動運司挑河等銀及先復江都三塘以
驗灌溉乞行總河督撫科院諸臣照限興工報完詔可
　十月丁亥兵部覆議給事中張貞觀言淮揚運地咽
喉徐邳則繇海入江之徑道宜再募土兵一千合𤓰儀
等兵増一叅將専駐揚州再於徐邳募土兵一千五百
量與各衛軍丁訓練以備調發報可(明神宗實錄/)
　或有問於馴曰清江浦一線之堤廣者不過三四十
　丈窄者僅二十餘丈兩河掃汕能無慮乎馴應之曰
　陳平江開鑿清江浦一帶通河濟運所留堤址原只
　如此問者曰何以徴之馴曰不觀車盤五壩乎五壩
　去河僅二十餘丈進船水溝每為濁流所淤常事撈
　濬如更廣也何以能車盤也今河由草灣清江浦淤
　沙稍逺船遂不能進矣此正陳平江之妙用也又不
　觀之惠濟祠前之石堤乎乃宣德年間之所築也其
　廣亦不滿二十丈此古跡也豈亦剥削而然㢤且各
　處遥縷堤面廣不過二丈餘尚欲恃以為固矧於二
　十丈者乃云不能守乎若每嵗埽䕶之工及磯觜壩
　之築則不可少耳　或有問於馴曰泇河膠河與海
　運之議何如馴應之曰二河之不可成備載勘議諸
　臣之䟽一覽自悉然馴之意則謂不當辨其可成與
　否也假令膠泇告成海運無阻將置黄淮於不治乎
　亦將併治之也夫治河之䇿莫難於我朝而亦莫善
　於我朝蓋自宋元以前惟欲避河之害而巳故賈讓
　不與河争之説為上䇿自永樂以後由淮及徐藉河
　資運欲不與之争得乎此之謂難然以治河之工而
　收治漕之利漕不可以一嵗不通則河不可以一嵗
　不治一舉兩得乃所以為善也故宋元以前黄河或
　北或南曾無寧嵗我朝河不北徙者二百餘年此兼
　漕之利也今欲别尋一道遂置兩河於不治則堯舜
　之時泛濫於中國者此河也縱使漕艘無阻民可得
　而食乎况膠河去河尚逺若泇河必從直河沂河等
　處出口復與黄合而中叚相隔之地近者僅三四里
　每嵗水漲勢必漫入可不治乎如欲併治則張官置
　吏設夫備料嵗費不貲一之不支其可再乎至於海
　運之説尤為支漫往嵗巳有明鑑不必瀆陳巻查萬
　厯五年十二月内節奉聖㫖近來河淮為患民不安
　居朕何嘗一日不以為念先年以運道梗塞不惜重
　費欲别求一道以利轉漕乃議者謂治河即所以通
　漕遂降㫖專責當事諸臣著一意治河欽此大㢤王
　言可為萬世蓍鑑馴又河容復贅問者曰夏鎮新河
　非别尋一道乎馴曰此河僅於閘河中直截一叚至
　留城仍歸原河出茶城(即今/鎮口)仍與黄㑹此與三沽舊
　河無異特欲避卑就髙非棄黄河於不治也治河者
　審之　或有問於馴曰濬睢河以為通運㫄行一道
　且可殺河流也其説何如馴應之曰考之括地志云
　睢水首受浚儀縣浪蕩渠水東經取慮縣入泗過沛
　浚儀取慮二縣皆隸河南漕河圖志云宿遷縣小河
　在本縣東南十里源自開封府黄河來流經歸德州
　虹縣宿州至睢寧縣東南流六十餘里至小河口以
　入漕河蓋括地志所載乃黄河入北海之時故止云
　睢水而不及黄河漕河圖志所載乃黄河南徙之後
　故直指黄河來流也淮安志云小河在宿遷東南十
　里以其淺狹故名查得𢎞治六年侍郎白昂曾導水
　自歸德小壩地方經睢寧至宿遷小河口入漕河比
　因河決河南之金龍口衝張秋勢甚危急故濬此河
　以殺水勢耳然不乆遂淤蓋河不兩行徐邳之河與
　小河必無並行者今自徐溪口迤北直至永城縣一
　帶俱成平陸復之亦頗不難但恐此河一開則徐邳
　必塞若徐邳不塞則此河必復為平陸且均一濁流
　也在徐邳大河則淤在新復之小河則不淤恐無是
　理也况小河口而南至清河縣尚有二百三十餘里
　假如近嵗河決崔鎮桃清為塞不知南來運艘將從
　何路逹睢河也問者曰止濬雙溝永涸湖一帶使艘
　從九里溝出小浮橋倘徐邳正河淤塞此不通而彼
　通可無阻也馴曰此河原甚淺狹且湖水常盈濬工
　難施若正河淤塞黄水盡從此河則泛濫無歸非特
　牽挽無路而經行於樹樁基磉之間必致觸敗與由
　決何異也若正河不塞而此河僅分支流則徑由正
　河可也何必去平就險為哉或有問於馴曰改沁
　入衛以殺黄河之勢何如馴應之曰黄可殺也衛不
　可益也移此與彼不可也衛漳暴漲元魏二縣田地
　每被渰浸民巳不堪況可益以沁乎且衛水固濁而
　沁水尤甚以濁益濁臨德一帶必至湮塞不可也又
　問水集有引沁至長垣界經張秋出永通閘入運濟
　旱語亦未知沁之濁也一溝之渠寧能當此濁流乎
　沁可引黄亦可引矣　或有問於馴曰五塘蓄水濟
　運先年設有隄閘今皆圮矣可不復舉乎馴應之曰
　馴初至之時亦嘗鋭意求復反覆行勘查得小新塘
　與雷公上下二塘相接西去揚州郡城十餘里水由
　淮子河入漕河句城塘西去揚郡㡬三十里水徑奔
　儀真由響水閘出江四塘皆隸江都縣唐長史李襲
　譽所築也陳公塘隷儀真縣其水亦奔響水閘出江
　漢廣陵太守陳登所築也句城陳公二塘地形髙阜
　水俱無源惟藉雨積小新上下雷三塘受觀音閣後
　及上方寺後并本地髙田所下之水而局面窄小蓄
　水無多故漢唐二臣築塘積水以為溉田之計非以
　資運也今若慮漕渠淺涸借此水以濟之則應任其
　直下不宜築塘以障其流且冬春運河水淺彼先涸
　矣若慮湖水漲漫借此塘以障之則諸水皆從揚儀
　徑奔出江與諸湖了不干渉也如欲復前人之故業
　蓄水以溉髙亢之田於民未必無益但民間承佃為
　田輸價不貲嵗納之課亦不貲必須盡行償貸築堤
　建閘費尤不貲必須大為處分矧田髙之民欲積田
　窪之民欲洩築堤建閘之後盜決者多必須添設官
　夫防守當此勞費之後災傷之餘種種難於措辦故
　馴謂其是尚可緩也(以上河/議辨惑)　諸湖堤岸見議加幇
　髙厚且多減水閘尋常之水似可無虞矣但或霪潦
　彌月山水併發則又不可不預為之計也查得沙壩
　并芒稲白塔二河俱可洩水當事者應慮私販鹽徒
　潛通間道每每築壩斷流殊不知欲禁舟航何須築
　塞何必密布樁栅仍委白塔廵檢嚴防越渡船隻𤓰
　儀諸閘一體開放閘口攔以朩栅則湖水可洩而鹽
　政稅課亦無妨矣　寳應縣之西十餘里有白馬湖
　其當湖心而東即所謂八淺堤也往嵗堤決湖水奔
　逸建瓴而下舟楫過者少遇西風輒沉溺不可救其
　決處闊八十餘丈深且二丈五六尺而水勢湍急莫
　可名狀雖不惜費寧能與水角力哉屢築無功覆轍
　可鍳也乃議從湖心淺處先築西堤一道以捍其外
　仍於河之南北截壩二道暫令運艘越湖而行堤壩
　成則八淺正決瀦水不流捧土而塞之矣是築西堤
　者乃所以塞東決也但東決雖塞西堤終不可棄必
　須嵗加修築仍密種橛栁茭葦之𩔖使其能當濤浪
　則東堤不守而自固矣此當於冬初預行寳應縣掌
　印管河官料理可也　寳應縣月河自黄浦至三官
　廟前長二十里水多旁潰入湖是以流緩沙停新閘
　一帶淺阻為梗今加築西土堤一道長三千六百三
　十五丈以束漕水可省挑濬之費須責夫㸔守栽植
　茭桞加意培䕶嵗修之工可勿緩也　河口諸閘之
　設先臣平江伯陳瑄殊有深意蓋節宣有度則外河
　之水不得突入運河之水不得盈漕非惟清江板閘
　一帶隄岸易守而寳應諸湖亦緩此一派急流矣但
　啓閉之法非嚴不可如啓通濟閘則福清二閘必不
　可啓啓清江閘則福通二閘必不可啓啓福興閘則
　清通二閘必不可啓河水常平船行自易單日放進
　雙日放出滿漕方放放後即閉時將入伏即於通濟
　閘外填築軟壩秋杪方啓悉照先年舊規與近日題
　准事例行之其於河道關係不小也　舊通濟閘逼
　近外河河形淺直水勢洶湧不便啓閉而朱家口一
　帶堤岸尤為難守今移閘於甘羅城旁改河於西南
　隅而於舊閘内半里許築攔水大壩一道置朱家口
　於度外似為得䇿矣但大壩最為喫𦂳萬一傾圮則
　新河與舊河之水併㵼入閘勢必不支每嵗四月初
　須専委一的當義民官撥夫十餘名量備樁草守之
　毋忽毋忽議者又謂從大壩迤東兩頭直接泰山築
　堤一道僅三里許則壩東與髙堰七里墩迤北兩岸
　一帶堤岸俱不須守而堤内之田皆可耕矣冬涸之
　時夫力稍暇即宜圖之　江南丹徒丹陽一帶河道
　原無水源藉江為源潮長則開京口閘以放舟潮落
　則下板以蓄水倘若水涸舟膠則丹徒閘亦係通江
　支河放水可濟潮水既落車戽亦可須臨時斟酌申
　嚴啓閉守閘者勿弛禁也　徐北鎮口黄運交㑹之
　處伏秋黄水大發時多灌入本口動至淤阻原任中
　河郎中陳瑛剏建古洪内華二閘近該工科都給事
　中常題建鎮口一閘如遇水發下板謹閉俟黄水消
　落即啓閘縦水外衝而漕河無淤墊之患啓一閉二
　悉如清江裏河事規與近日題奉明例行之其鎮口
　閘外東西兩堤原係挑河所積客土未堅内水湧出
　未免剥損伏秋之前密䕶樁笆堤固則閘無虞矣司
　閘者宜加愼焉　鎮口古洪二閘以東多傍山麓以
　西一望平曠濁河經流更無隄防黄水出岸横截閘
　河腹心受病故于塔山支河接築縷堤九百四十二
　丈而牛角灣係茶城運河舊渠又築壩一道東接塔
　山西接長堤㡬二里許以遏黄流傍入但壩地原係
　河身下多積沙創築卑薄連嵗失守肘腋為患已於
　本壩之南自舊縷堤支將軍廟起東接塔山増築長
　堤七百餘丈頗得重門禦暴之意冬春之際多加幇
　䕶伏秋之時晝夜防守預辦樁草以備不虞夏鎮第
　一要害宜殫心力勿忽　邳州東南六十里原有直
　河以宣泄䝉沂諸山之水近年因濁流倒灌直河遂
　塞諸山水俱迤邐由駱馬湖經董陳二溝以出大河
　水勢紆廻則近邳田地常被淹浸湖波淼渺則候風
　舟楫遲滯艱危不特直河居民失市􁇋之利巳也昔
　已開復通行而迤裏閻家集等口乃原通落馬湖故
　道復築長堤遏水此堤之堅瑕乃直河所視以通塞
　者每嵗仍須加髙加厚水發之時嚴行防守不令復
　出落馬湖庶直河可保不淤也奈何繼者失守長堤
　復決直河因之復塞矣務須查倣先年規制為之此
　與耿車時灘之隄同一闗棙在司河者加之意耳
　曹縣武家壩王家壩迎溜掃灣逼近老堤最為險要
　而武壩險又甚焉萬一此壩潰決則城武金鄉數邑
　悉成沮洳且逼近閘河甚為可虞須於正月間多捲
　釘頭磯觜埽壩以遏直射及將老長堤幇厚増髙伏
　秋防守官夫時刻勿懈萬厯十七年武家壩外忽成
　淤灘此亦一時之幸未可恃以勿修防也　汶水從
　陶泰而來就鹽河由博興車凟入海自宋司空築壩
　戴村蜒蜿九里屹如天成廻狂瀾而逆之西㑹通河
　始得濟運此壩係全河屏障先年設夫増土植柳培
　䕶周密嵗乆防弛以漸單薄萬一乗瑕復歸故道不
　無可慮宜令東平汶上管河官督夫培土栽栁悉如
　舊制此運河第一喫𦂳關鍵故首及之　坎河口與
　戴村壩無異蓋因戴村既築之後水無傍洩嵗乆復
　衝此口泉水決入鹽河運河每至淺涸萬厯十六年
　都給事中常㑹同撫按題請築壩馴於十七年剏築
　石壩一道長六十丈水漲則任其外洩而湖河無泛
　濫之患水平則仍復内蓄而漕渠無淺涸之虞利賴
　甚重防守當嚴必每嵗六月初旬即令東平州管河
　官駐劄壩上備料集夫相機捍禦九月初旬始得撤
　守著為定例永保萬全　馮家壩係蜀山湖之門戸
　地卑而水易洩故築壩以障之蓄可益運泛不病民
　何家口係南旺湖之尾閭此口稍卑汶水就西而下
　每決房家口而傷運河之堤南旺之水則涸矣今築
　石壩平時任其南逝水漲洩而之西良得䇿也每嵗
　伏秋専責管河官不時廵視少有圮壞即便修砌二
　壩皆係都給事中常㑹題剏築馴督築頗固眞永賴
　也　坎河口石壩固為完䇿但可以洩水而不可以
　通沙日乆淤停沙填河内則能致水漲漫或沙觜横
　射河灣則能逼水衝決宜督管河官乗暇集夫挑濬
　使水不東逼徑直南趨誠為保全石壩要務　運艘
　全賴于漕渠而漕渠每資于水櫃五湖者水之櫃也
　止因舊堤浸廢界址不明民乗乾旱越界私種盡為
　禾黍之塲先臣兵部侍郎王原建土堤南旺湖周圍
　隄長一萬九千七百八十八丈三尺蜀山湖隄自馮
　家壩起至蘇魯橋止長三千五百八十丈自蘇魯橋
　西至田家樓止原係收水門戸栽植封界髙栁馬塲
　湖隄東面長一千六百二十丈北面原留入水渠道
　栽植封界髙栁馬踏湖隄自𢎞仁橋起至禹王廟止
　長三千三百一十三丈安山湖隄長四千三百二十
　丈而斗門閘壩悉巳完備可收濟漕永利萬厯十六
　年又該都給事中常㑹題増修馴因舊為新督築完
　固但近湖射利之徒覬覦水退希圖耕種盜決之弊
　禁令當嚴每年冬春管河官周廻廵閱責令守湖人
　役投逓甘結庶河防飭而水利無滲洩之患疆界明
　而奸民杜侵越之萌矣　南旺分水地形最髙所謂
　水脊也決諸南則南流決諸北則北流惟吾所用何
　如耳當春夏糧運盛行之時正汶水微弱之際分流
　則不足合流則有餘宜效輪畨法如運艘淺于濟寧
　之間則閉南旺北閘令汶盡南流以灌茶城如運艘
　淺于東昌之間則閉南旺南閘令汶盡北流以灌臨
　清當其南也更發濵南諸湖水佐之當其北也更發
　濵北諸湖水佐之泉湖兼注南北合流即遇旱暵克
　有濟矣此以智役水以人勝天力不勞而功倍計無
　逾此臨時酌之　南旺舊例兩年一大挑築壩斷流
　不通舟楫始開月河官民稱便欲挑正河必先挑月
　河一時兩役並興夫多苦累時廹則工必畧工畧則
　沙必淤自今萬厯十八年挑正河為大挑十九年挑
　月河為小挑以後著為定規庶舟楫往返既不阻於
　稽緩夫役用工亦不病於煩難矣　閘河地亢衛河
　地窪臨清板閘口正閘衛兩水交㑹處所每嵗三四
　月間雨少泉澀閘河既淺衛水又消髙下陡峻勢若
　建瓴每一起板放船無㡬水即盡耗漕舟多阻宜于
　閘口百丈之外用樁草設築土壩一座中留金門安
　置活板如閘制然將啓板閘先閉活閘則外有所障
　水勢稍緩而于運艘出口易于打放衛水大發即從
　拆卸嵗一行之費無㡬何此亦權宜之要術也　衛
　水發源於河南輝縣蘇門山名曰搠刀泉經新鄉等
　處合淇漳二水逾館陶至臨清合汶河之水經德州
　出天津直沽入海板閘以下全賴此水濟運夏秋之
　交糧運盛行每患淺澀蓋因輝縣源頭建有仁義禮
　智信五閘壅泉灌溉民田以致水不下流殊妨國計
　宜行分廵東昌道毎歳糧運北行衛水消涸呈報總
　河衙門移文河南管河道速將五閘封閉俾水盡歸
　運河其餘月分或水勢充盈仍聽民便庶公私兩不
　相妨而運艘不滯矣　按山東泉源屬濟兖二府一
　十六州縣共一百八十泉分為五派以濟運道新泰萊
　蕪泰安肥城東平平隂汶上䝉隂之西寧陽之北九
　州縣之泉俱入南旺分流其功最多闗係最重是為
　分水派也泗水曲阜滋陽寧陽迤南四縣之泉俱入
　濟寧闗係亦大是為天井派也鄒縣濟寧魚臺嶧縣
　之西曲阜之北五州縣之泉俱入魯橋是為魯橋派
　也滕縣諸泉近入獨山吕孟等湖以達新河是為新
　河派也又沂水䝉隂諸泉與嶧縣許池泉俱入邳州
　徐吕而下黄河經行無藉於此是為邳州派也酌其
　緩急則分水天井魯橋之派均屬漕河命脉每嵗春
　夏聽司道嚴督管泉官夫疏濬通達俾源源而來庶
　㡬有濟但數月不雨其流必竭萬厯十六年漕渠乾
　涸百計疏濬卒無涓滴之流至閏六月初旬大雨連
　朝諸泉俱湧河渠遂盈則地利未嘗不係于天時也
　至于山泉沙磧頗多汶河每為淤墊須于大挑之期
　一併挑濬使泉流無阻亦一策也　通惠河發源于
　昌平州神山泉㑹馬眼諸泉經都城入内府南出玉
　河橋由大通橋至通州而與白河合白河發源于霧
　靈山由密雲縣㑹榆渾諸河至張家灣總名曰潞河
　至通州而與通恵河合勢並南流楊村以北通惠之
　勢峻若建瓴白河之流淤沙易阻夏秋水漲則懼其
　潦冬春水微則病其澀浮沙之地既難建閘以備節
　宣惟有濬築之工殊為喫𦂳萬厯十五年剏設管河
　通判専駐楊村其為修防計得矣但查沿河兩堤如
　搬罾口火燒屯通濟厰東耍兒渡口王家務華家口
　閻家口綿花市猪市口觀音堂蔡家口桃花口以上
　堤岸坍塌卑薄最為險要水發即決濵河州縣渰漫
　為患漕艘漂淌人甚危之應行司道督行管河官每
　嵗冬間辦積樁草春初率夫將前隄加髙幇厚眞土
　實杵不得雜沙塞責糧運將至設法疏濬或築束水
　小壩衝刷深廣俾漕舟無膠滯之虞民業免沮洳之
　害(以上河/防險要)　一築順水壩俗名鷄觜又名馬頭専為
　喫𦂳迎溜處所如本堤水刷洶湧雖有邊埽難以乆
　恃必須將本隄首築順水壩一道長十數丈或五六
　丈一丈之壩可逼水逺去數丈隄根自成淤灘而下
　首之隄即涸矣安埽之法上水箱邊埽宜出將裹頭
　埽藏入在内下水埽宜退藏入裹頭埽内庶水不得
　掲動埽也如築長六丈闊四丈髙一丈用埽兩面廂
　邊每邊用埽二行褁頭二行中間填土每行用埽三
　層共計用中埽十八箇每箇長五丈髙三尺用草四
　百束栁稍八十束草䋲四十條排樁簽樁共用樁朩
　四根人夫二十五工共用捲埽隄夫四百五十工運
　土隄夫二百工俱不議工食共用草七千二百束該
　銀一十四兩四錢栁梢或葦一千四百四十束該銀
　一十四兩四錢草繩七百二十套該銀二十一兩六
　錢樁朩七十二根該銀七兩二錢行繩十二條每條
　重四十斤共用􁪪四百八十斤該銀二兩四錢約共
　該銀六十兩如無栁梢以葦代之　一造滚水石壩
　即減水壩也為伏秋水發盈漕恐勢大漫隄設此分
　殺水勢稍消即歸正漕故建壩必擇要害卑窪去處
　堅實地基先下地釘樁朩平下龍骨朩仍用石楂□
　鐵□縫方鋪厎石壘砌鴈翅宜長宜坡跌水宜長迎
　水宜短俱用立石攔門樁數層其地釘樁須劄鷹架
　用懸硪釘下石縫需用糯汁和灰縫使水不入如石
　壩一座壩身連鴈翅共長三十丈壩身根闊一丈五
　尺収頂一丈二尺髙一尺五寸迎水闊五尺跌水石
　闊二丈四尺四鴈翅各斜長二丈五尺髙九尺用粗
　細石計長一千三百九十餘丈并地釘樁龍骨朩鐡
　錠鐡銷煤炭朩炭石灰糯米􁪪麻及各匠工食約共
　該銀一千九百餘兩其運石抬石搬料夫船并官夫
　廩糧工食臨期酌給　一建石閘建閘節水必擇堅
　地開基先挖固工塘有水即車乾方下地釘樁將樁
　頭鋸平□縫上用龍骨朩地平板鋪厎用灰麻艌過
　方砌厎石仍于迎水用立石一行攔門樁二行跌水
　用立石二行攔門樁八行如地平板鋪完工過半矣
　自金門起兩面壘砌完方鋪海漫鴈翅　金門長二
　丈七尺兩邊轉角至鴈翅各長五丈共用石三千一
　百丈閘厎海漫攔水跌水共用石九百丈二項共用
　石四千丈并鐵錠鐵銷鐵鋦天橋環地釘樁龍骨朩
　地平板萬年坊閘板絞關閘耳絞軸托橋朩石灰香
　油􁪪麻柴炭等項及各匠工食約共該銀三千兩有
　竒其官夫廩糧工食臨期酌給　一建涵洞涵洞以
　洩積水基址亦擇堅實方可下釘樁砌石水多則建
　二孔少止一孔假如涵洞一座口闊一丈五尺身長
　二丈中立石墻一堵亦長二丈寛五尺分為二孔每
　孔寛五尺兩邊四鴈翅各一丈五尺共用石二百丈
　並地釘樁鐡錠石灰板朩并各匠工食約該銀一百
　八十餘兩其夫役工食臨期酌給　一建車船壩先
　築基堅實埋大木于下以草土覆之時灌水其上令
　軟滑不傷船壩東西用將軍柱各四柱上横施天盤
　朩各二下施石窩各二中置轉軸朩各二根每根為
　竅二貫以絞闗朩繫篾䌫于船縛于軸執絞闗木環
　軸而推之　一挑河凡挑河面宜闊底宜深如鍋底
　様庶中流常深且岸不坍塌如不用堤須將土運于
　百餘丈外以免淋入河内　凡創開河者每方廣一
　丈每夫日開深一尺為一工挑濬泥水相半者減十
　分之五全係水中撈取者減十之七八取土登岸就
　而築隄者亦以半折算焉　一閘河偶淺急䟽之法
　凡閘河淺處如水溜在中須兩岸築丁頭壩以束之
　水溜在傍將淺邊順築束水長壩以逼之水由壩中
　其勢自急中溜自深如淺處不多或排板插下泥内
　逼水湧刷或排小船用杏葉杓挖濬必不得已則用
　樁草製活閘節水亦一䇿也　凡涵洞所以洩水本
　是無妨但須明設石閘以嚴啓閉若暗開隄址草朩
　䝉叢便難覺察萬厯八年奸民私嘱管河主簿將南
　岸遥隄暗開涵洞數座十七年伏水暴漲單家口水
　從涵洞洩出勢甚洶湧一鼓而開遂成大決此可謂
　明鑑矣司河者知之(以上修守事宜/  河防一覧)
　
　
　
　
　行水金鑑巻一百二十六
欽定四庫全書
　行水金鑑巻一百二十七
　　　　　　　　　　江南按察使傅澤洪撰
　　運河水
明神宗萬厯二十一年五月丁邜工部題覆漕河防守
向在伏秋今不意春雨異常自濟寧暨淮湖一帶堤岸
衝決闗係非細近該河臣舒應龍奏在濟寧上下湖水
漲溢則議築堽城閘壩以遏汶水之南開馬踏湖月河
口以導汶河之北在淮揚之間則議開通濟閘旁月河
土壩以及文華寺前一壩以殺水勢且欲幇築湖隄開
洩涵洞廣募夫役早派委官及責成府州縣掌印官俱
目前事勢所不容巳者而科臣劉𢎞寳一疏尤有深慮
疏内原擬各欵逐一舉行以圖萬全從之(明神宗實錄/)
明神宗萬厯二十二年正月丙午給事中桂有根言河
工雇額月給銀一兩足以供事者少倘増額廣募自可
計日告成至如性義嶺當兖徐之交河臣舒應龍議開
渠洩昭陽等湖以免金魚各縣之淪漲杜運河隄岸之
衝決令撫按速行勘報以數萬金量増雇直則興工隨
以寓賑部覆從之　二月癸亥直隸廵按綦才奏稱淮
安通濟閘乃漕運咽喉請濬閘左舊河更開閘右新河
三閘並出獲利而免害又請加培左畔大堤部議行總
河相度從之　九月戊戌韓莊新河成總督河道工部
尚書舒應龍加太子少保賞銀幣管閘主事尹從教管
河叅政海淳叅議邵以仁同知羅大奎等各陞賞紀錄
有差(明神宗實錄/)
　舒應龍字時見全州人嘉靖戊辰進士萬厯二十年
　以工部尚書兼右副都御史總理河道河決汶上灌
　徐邳潰漕堤㡬二百里應龍求通洩之途於微山湖
　東得韓家莊其地在性義嶺南不經葛墟嶺可引湖
　水由彭湖注之泇乃疏請開支渠四十餘里凡五閱
　月工成此開泇之首功也二十二年以河工成加太
　子少保(山東全河備考/)
明神宗萬厯二十三年二月庚戍工部覆奏河防工竣
經管各官㑹覈勤惰既明今將揚州等府同知等官劉
不息等髙郵等州正官許一誠等山陽等縣正官何際
可等各優叙紀錄其各州縣佐領武職另行奬賞并失
事應戒者俱請㫖舉行従之(明神宗實錄/)
　是年決髙郵中堤七顆栁郎中詹在泮等嚴督官夫
　築塞(南河全考/)
明神宗萬厯二十四年八月丁酉命管理河北郎中黄
承𤣥挑浚南旺等處運河　　壬寅部覆總督河道工
部尚書楊一魁條議分黄導淮事宜十事(前後九條/俱入河淮)一
議放湖水以疏漕渠蓋髙寳諸湖原係沃壤自淮黄逆
擁衝決汪洋即歳加堤障猶多昏墊今入江入海之路
既浚分黄導淮之功已成應於涇河子嬰溝金灣河諸
閘并𤓰儀二閘並為開治大啓湖水就湖疏渠與髙寳
越河相接既避運道風波之險而水涸成田給民菽種
漸議起科以充河費　九月癸邜廵視盧溝橋御史蔣
汝瑚奏東西河商稅查閱地圖分别疆界謂陜商從小
直沽河入者應報東河而山西商自五臺山運朩由新
落河至趙堡口謂之西河與小直沽相去遼逺而前㫖
併入東河則西河之稅虛而御史可以不設與管河郎
中格不報(明神宗實錄/)
　陸化淳字居復號湛源常熟人萬厯壬辰進士除工
　部郎中治濟上諸泉諸泉當漕渠淺則由鎮口奔注
　入漕漕仰泉給當漕渠溢則泛濫反涌入鎮口㫄決
　不下時累歳適當其溢諸水櫃水壑所以備涸者多
　為豪右所侵甚至鞠為榛莽諸治泉夫皆供他調發
　公計河之盈縮不可期一值其縮則運艘何藉而北
　達具議於總河楊公一魁亟是之令行如議公昕夕
　乗橇攆周視決壅導流不惜胼胝引繩批根不憚豪
　右諸泉畢理丙申工竣而徐吕以下多患漕梗濟上
　轉輸如故楊公大器公且議乆任㑹己有代者遂寢
　諸閘夫苦於中官虐使公悉詳為條教啓閉送迎皆
　有恒度約曰闌而出吾度者吾治之如吾教若不以
　聞吾而私笞掠人者吾治之當如所奉敕於是上下
　凛凛三年如一日也丁酉冬報命厯䖍州知州(瞿汝/)
　(稷撰陸公化淳𫝊/)
　萬厯二十五年四月江都運河南門二里橋一帶水
　勢直洩無蓄為鹽漕梗該廵鹽御史楊光訓題請檄
　揚州府知府郭光復開自二里橋河口起入西折而
　東從姚家溝以入舊河自四月興工八月告竣名寶
　帶新河民漕便焉(南河全考/)
　萬厯丁酉歲(二十/五年)當糧運盛行之期漕河乾涸自桃
　宿而上至鎮口黄㡬斷流三尺童子可攝衣而渡糧
　船膠澀不前探水稍深處則移舟就之河官乃築攔
　河壩横亘河中蓄水濟舟以緩須臾之急少頃又涸
　命去其船上竹朩貨物又涸命運其米於兩堤又涸
　舟且漸裂乃以繩繫其頭尾至是人情洶洶晝夜不
　得休息有議僱車陸運者有議易米納銀者計無所
　從運官羣聚告急旗甲接踵潛逃比時廵漕直指馬
　公駐節宿遷親為督促無如之何也乃上疏論劾自
　總河司道以下皆被重㕘時倭信且急慮者謂從旅
　順口直祗廟灣薄淮城據糧為餉扼吭而拊背則京
　師危矣總河楊公及司道諸公皆倉皇莫措手足先
　以萬人委州判程潮濬境山引瀦水濟漕不二日而
　水告竭矣又移夫至梁家口開挑支河引微山湖水
　以灌漕施工㡬半業費千金忽飛騎召余約三日抵
　鎮口余如期赴召覩公憂形於色仰天歎曰今年運
　事大壊疏導諸水十無一濟子素習河渠且出余特
　簡當以何䇿寛我耶因言見委程州判濬微山湖事
　余啓公須往視可否乃能定計耳公許之辭出至微
　山口細觀形勢幅圓約二十餘里令人探水淺深僅
　二三尺許及詢之土人皆曰此湖係四面積水並無
　源泉余曰此正所謂雨集皆盈涸可立待者豈足充
　六百里河身耶從此止工可省銀萬計轉之别圖不
　可乎隨回鎮口一一復公公曰子言良是據子所見
　孰可加工者余曰職昨趨召時由小浮橋渉河中有
　渾水一綫涓涓不息此黄流也聞上源一決于黄堌
　再決于義安山上流既分則下流自淺浮橋水勢微
　細宜然也黄堌工力浩繁未易輕舉若調微山之夫
　堵義安之口再扵小浮橋出口處闢開數十丈則黄
　水盡歸小浮橋沛達正河濟漕之䇿無逾此也公曰
　善悉以微山之夫應之而廩糧樁埽令取辦於徐州
　是日辭總河返徐州謁見道尊中菴徐公備道所以
　公曰此口趙運同曽知州塞之久矣屢塞屢決徒費
　貲耳余曰凡築決口塞而復潰者以下流隘窄水不
　能洩必滿而逆行上下搏激勢必中潰若上塞下闢
　則隨來隨洩奚潰之有如人飲食下咽而水穀道閉
　塞小則腹臌大則嘔逆自然之勢也公始頷之而尚
　在猶豫間余復進曰事急矣再遲數日則船裂米爛
　縱治之無益也請以千人闢小浮橋以萬人築義安
　口半月不效願以身當公方委心任之時五月二日
　也余正率夫興工徐公忽奉總漕褚公命往閱海州
　鹽城廟灣一帶城池兵馬次日啓行嗟嗟漕事艱阻
　勢如然眉徐道業有専責重比丘山總漕公顧以不
　可必之倭而易此不容緩之役其意可概見矣越三
　日河工所需物料甚亟而曽守靳而不發衆夫嗷嗷
　㡬致脫巾奮呼余親馳曽所面折之曰君有治河責
　今河壊漕阻已被漕臺疏叅余此役為君捄焚耳不
　假一杯水是自速禍也請三思之曽始悟乃給發衆
　夫始定曽因道尊行且迎合總漕公意乃泄泄漫事
　如此施工甫五日水勢日漸東趨再五日水増三尺
　再四日義安口合河水頓髙丈許盡從小浮橋衝入
　運河前所築攔河壩數十處頃刻衝刷如洗數千金
　之費付之烏有余前力言築非䇿弗聽今果驗矣漕
　水既盈旗甲將前所貯堤上糧米及前所撇竹木貨
　物仍裝置船上且連日南風大作揚帆銜尾而進七
　日夜四百萬漕糧盡入鎮口歡聲雷動咸相慶曰寔
　更生我也其他南北徃來縉紳士大夫得水而濟者
　不可勝紀𫝊聞兩都諸大老移書相勞漕臺馬公特
　疏薦之當漕事岌岌時徐道徐公日侍總河公經營
　邳宿間分司樊公亦相從後先區畫大拂總漕公意
　故徐有海州閱視之命總漕甚且上疏自避舉徐以
　代徐益不自安遂稱疾挂冠南歸公清操亮節世方
　倚重無故而去衆共惜之兆元素愚戅觸忌旋亦罷
　職人謂以功為過奈公論何樊公閱邸報喟然歎曰
　無罪而殺士則大夫可以去乃上數千言為余力辨
　於當道隨自乞休不允至京察公亦挂名黜列矣一
　時任事者解去殆盡蓋亦理勢之必然也兆元曰士
　君子出處有命存焉行止非人可尼也忠直之迕扵
　時獨立之負於俗自古記之矣晉李生有言曰身可
　抑而道不可屈位可排而名不可奪此則吾人所宜
　自信者耳併書之以告後之安義命者(張兆元濟運/)
　(始末/)
明神宗萬厯二十六年三月庚子工部題覆工科給事
中楊應文議開泇河之疏大畧謂頃自堌口一決黄河
南徙徐吕而下㡬於斷流於是開李吉小浮橋等處及
鎮口以下建閘引水以通漕目前似無可虞矣然非永
乆之計也泇河北接汶泗諸水東受沂䝉諸泉其源本
不易竭而岸髙土堅又能束其流而使之不漫即有湖
也而涯涘可循即有石也而罅漏可鑿隆慶間河臣翁
大立萬厯間河臣傅希摰嘗議開而不果若以河道歳
修之費而用之於此事半功倍一勞永逸臣固以為泇
河宜議也科臣之言良有深見但事在彼中難以遥度
宜咨河臣及廵漕等各御史勘議可否以為行止報可
(明神宗實錄/)
明神宗萬厯二十八年九月辛丑朔工科都給事中王
德完條上漳流北徙二變二患三策言河決小屯東經
魏縣元城抵館陶入衛為一變其害小河決髙家口厮
(二/)流於臨漳之南地俱至城安縣東吕彪河合流經廣
平肥鄉永年至曲州入滏水同流至青縣口方入運河
為再變其害大滏水不勝漳而今納漳則狹小不足収
束巨浪病溢而患在民衛水昔仰漳而今舍漳則細緩
不能掃捲沙泥病痼而患在運塞髙家河口導入小屯
河費少利多為上策仍廻龍鎮至小灘入衛費鉅害少
為中䇿築吕彪河口岸隄漳水運道固不資利地方亦
不罹害為下䇿中雜引漢事為證而末復力薦原任知
縣劉宇郎中樊兆程章下所司覆議三䇿總治漳之建
畫與利害之更端容資漕河部院逐一從長計議務使
國計民生一舉有賴報可　十二月辛邜工部覆直𨽻
廵按佴祺所奏三議其白塔河之復漕船回南既免風
波之險又與鹽政闗稅無妨復之誠便泇河之開蓋用
黄河為漕有利有害用泇河為漕有利無害但泇河之
外若繇微山吕孟周栁諸湖伏秋水發不無風波之險
冬春水涸未免淺阻之虞必須上下另鑿漕渠建閘節
水庶㡬通漕悠利漳河之引巳經具題奉㫖咨河漕督
臣㑹同保定河南撫臣督率司道查議具覆相應并催
務期引漳㑹衛以圖永濟允之(明神宗實錄/)
　是年正月總督河漕尚書劉東星檄郎中顧雲鳯署
　道事揚州府知府楊洵督夫開挑邵伯越河長一十
　八里闊一十餘丈十一月又挑界首鎮越河長一千
　八百八十九丈七尺各建南北金門石閘二座其邵
　伯越河又建減水石閘一座迄今官民船隻永避湖
　險(南河全考/)
明神宗萬厯二十九年正月乙酉武英殿中書舍人管
理山東礦務程守訓疏請改易漕渠繇髙郵州達淮安
府廟灣入海經數百里達山東膠州麻灣入新河至海
倉復入海又經千餘里達天津省㑹通之勞而避海運
之險工科給事中張問達劾其蠧國殃民且假稱明㫖
嚇騙贓數十萬乞亟為罷斥并發諸臣論劾諸疏一一
追究不報　四月甲申工部尚書楊一魁等言今歳經
月不雨徐邳一帶糧運淺阻乞敇河道官員講求長策
務期克濟從之　九月乙未朔工科左給事中張問達
言漕運之期兊支過淮過洪各有定期抵壩抵灣不逾
五月而回空之船亦無凍阻自黄堌口之決而南徙也
徐邳三百里之間㡬至斷流河臣乃議開趙家圈以黄
河故道不及四十里接引黄流下通三仙臺支渠出小
浮橋以入運河趙家圈告竣復採舊議開泇河舍黄流
引汶泗山川泉源之水以為運道便宜經乆之謀心亦
良苦然地多沙石工尚未就而趙家圈日就淤塞因而
斷流徐邳間三百里河水尺餘糧船停閣不行者㡬一
月矣及入閘河又多淺阻臨清以北河流甚細此一萬
二百七十有餘之艘相與争一線之水而不能速進之
故也夫糧船抵壩遲故交納遲交納遲故回空又遲入
秋徂冬不可不及時治以為明年接運之計也伏乞敕
下該部設法起剥早令南還而河臣劉東星宜問其病
之果否酌議去留則河道可通而漕務有賴矣章下所
司　己未直隸廵按張養志言治河之䇿不越理黄河
開泇河之兩端而黄河之説有四泇河之説亦有四一
曰塞黄堌口以杜洩水之隙蓋運道河身原淺故蓄水
不深全賴黄水接濟方可通運自堌口一決全河勢巳
南徙見今口闊八十餘丈水深二丈四五尺三丈不等
以致東河微細濁河乾涸徐邳一帶年年淺澀前年開
趙家圈三仙臺今歳開李吉口旋亦淤塞職此之故須
將此口預為堵塞使水不南洩盡向東注庶運河之水
常盈而糧艘可免阻滯一曰濬李吉口以通引水之源
自趙家圈既淤所賴以引導黄水接濟運道惟此口耳
黄堌口衝決日乆勢巳深闊須將此口大加挑穵深闊
相等始得分奪其勢但此口至運河長三百里工力浩
繁合於每歳運畢之日自李吉口至堅城集隸山東自
堅城集至鎮口隸徐屬併力興工大加疏濬近口處闊
二十丈以下闊十餘丈俱深一丈四五尺庶可引水一
半東注而宿邳之間可免淺涸之患一曰濬邳徐漕河
以為受水之地自邳宿以至徐吕地髙河淺難以蓄水
每至春夏之交率多淺澀合于初冬以後將北自珠梅
閘南自宿邳一帶探勘淺處即以額設撈淺二夫大加
疏濬三五尺務禆深通更于大浮橋迤北劉家灣建閘
一座鎮口閘迤北至玉皇廟建閘一座以時啓閉庶停
蓄自深節宣有具一曰築永夏堤以防決水之虞此堤
束水歸漕關係甚重先年原係土民接築禦水後因黄
河南徙水漲沙淤前堤低矮單薄去歳馬家溜何家集
衝決數口水盡南奔不惟徐邳運道淺涸即永夏田廬
亦被淹沒今雖堵塞尚未完工近又衝決申家營三四
十丈若不上𦂳加幇恐難捍禦合于此堤幇修髙厚夯
杵堅實更接築大堤一道直至大石山頭俾南岸一帶
俱有堤禦以上四款皆運道之不可缺者也一曰開黄
泥灣以通入泇之徑邳州沂河口入泇河之門戸也進
口六七里有湖名連二汪其水淺而且闊下多淤泥糧
船至此沾滯難行欲為挑濬則無岸可修欲為埽壩則
無根可據查得湖外有黄泥灣離湖不逺地亦頗低自
沂口至湖之北崖約二十餘里合於此處穵河一道以
接泇口不必拘定丈尺惟以可通運艘為度湖水引以
灌河湖身棄而不用所費不多成功亦易運舟從此可
以直達泇口一曰鑿萬家莊以接泇口之源泇口遞北
有地名萬家莊以及臺家莊侯家灣梁城等處原係山
岡髙阜之地且多砂礓石塊極難為工河臣劉東星併
力疏鑿業已成河今嵗輕小糧船巳通行三五十隻但
河身尚淺水止二三尺不等江浙湖廣糧船重大難以
通行合於此處更加鑿削三五尺俾韓莊之水下接泇
口並蓄水五六尺深庶糧船不論大小輕重沛然可達
矣一曰濬支河以避微口之險韓莊之西有湖曰微口
上下三十餘里水深丈餘必測水勢深淺揷立標竿以
為向導遇風掲帆頃刻可過偶遇暴風不免漂流今已
於湖邊開支河一道下接韓莊上通西栁莊四十五里
不由湖中挽拽有路合將此河再加疏濬庶可免漂沒
之患一曰建閘座以為蓄洩之具地勢原有髙下則水
自有淺深萬莊一帶地勢原髙雖所開河身一二丈四
五尺不等較之泇河以南猶為髙峻北來之水至此南
下必速合於此處比照濟寕在城等處或三五里或十
數里相其地勢建閘三五座以時蓄洩庶節宣有具水
可常盈無淺澀之患矣以上四款皆泇河之不可缺者
也夫黄堌口先是河臣以為不可塞而臣以為可塞者
蓋彼時徐吕二洪不患淺涸而患衝決故留之洩水以
防衝運之患此時二洪不患衝決而患乾涸故塞之借
水以成濟運之功泇河先此河臣以為不可開而臣以
為可開者蓋前此疏鑿未至砂石已鑿深通頗易故謂
其可開者惜成功之不可棄也此二役也理黄河乃萬
世不易之經開泇河乃一時濟變之權譬之用兵黄河
為正泇河為竒理黄河而並修泇河此竒正並用萬全
之謀也若修泇河而遂棄黄河此舍正而用竒非長勝
之道也非臣之所知也工部覆奏請命河道諸臣勘議
得㫖這河議著作速㑹勘來行毋得遷延推諉以誤漕
計　十一月辛亥河南道御史髙舉疏言我朝奠鼎燕
京數百萬衆待命漕渠乃今倉廩空虚漕河淺澀治河
之人杳乎未有明年歳運可為寒心臣試以治河之䇿
與用治河之人言之夫漕艘北來出清口入古洪中間
三百餘里實藉力黄流比因河臣溺職黄堌口開濁流
南徙浮沙北壅厯徐邳抵宿遷昔之洪濤㡬為陸地以
故糧艘至宿停閣彌月所幸大雨時行汙潦暴集僅完
運事尚有糧二十餘萬迄未入倉即入倉較之往年已
遲㡬月轉瞬冬殘水淺氷合回空何時赴兊何時過淮
洪而輸倉亦又何時臣用抱杞憂廣詢衆口大約其䇿
有三如新口大決黄堌口業淤其半宜乗此半淤大濬
黄堌以下舊河務使深廣始引黄水而注之東遂塞黄
堌而遏其南竢舊河之衝刷既深則南旋之水勢必殺
方并新口而塞之來歳之運庶其有濟又如泇河之役
費累巨萬而未奏成功聞近日糧運空船輕小貨船間
有往來而竟難濟運者縁所挑河身狹而且淺又中有
山一叚攻鑿為難故爾中棄似宜大加疏鑿而底於成
臣又查國初曽用海運南北無虞獨其中經黒水大洋
内有礁石觸舟多覆迨淮揚漕河既成此河遂廢嘉靖
間漕河氾濫復議及之此時王獻委崔引禮董治其事
㡬有成績故道見存東由麻灣海口入河北折蜿蜒僅
四百里道經膠州髙密出海倉口一日可抵天津既脫
風濤亦復徑捷據土人僉云每遇秋水溢糶販貿易之
舟見在通行今但疏其壅去其塞事半功倍至便計也
引禮之子同知崔淳曽與其事能道其詳且謂約其經
費不至虚糜止須數萬夫不煩征調但借班軍假之二
年可告成事事成當與河運遞相為用彼塞則此通此
塞則彼通兩利並存此亦一勞永逸之䇿也至先臣劉
應節之旋開而旋罷者非河之罪以舍故道而鑿黄埠
嶺膠人圖便之口誤之耳以上三䇿願當事熟計其便
而審用之然欲奏河功宜先分職掌往年總河總漕設
兩大臣分曹而理二百年來鮮有敗事往效可覩也頃
因倭警防海責之廵撫乃以漕河兩事并之一人詎不
省費第未思昔之漕運河道𦂳要事務總在淮揚并奚
不可今則漕運於江北而河決於中州二事並亟勢必
不能騎墻而兩顧今即不並設亦宜以漕務付鳯陽廵
撫以河務付總河大臣姑待事完另議庶人有專責事
有專功可不致顧左失右推諉誤事也夫職掌既分㑹
推宜慎職聞㑹推之日此推之彼甲諉於乙有德者疑
于受德有怨者嫌於受怨舉有微疵者懼人之議其後
舉有盛名者慚巳之狃於狥此必無德無怨無咎無譽
之人而後可於國家事未必濟也且今之㑹推三次推
者七人雖俱一時之選第人各有能事難槩任如云人
人有當于治河不敢信也且推而見用或出都在道任
意遷延履任養尊置身清邃欲行一事先㑹稿各臺及
㑹成一稿復分委各道各道委各府各府委各州縣而
始行勘議即勘有肯綮議有次第又須㑹文申各府各
府申各道各道申各臺間有未妥者必一再批駁而議
始畫一即議已妥矣必各臺詳允而事始舉行動經數
月少亦不下數旬如此推諉玩愒何日而可有治河之
人何時而可底治河之績㢤臣謂㑹推臣工各宜計國
務秉公心無分朝野略彼生平但期於國事有濟才品
俱優者為上果才優而品非衆服者亦在不遺唯顧其
人之精神力量足勝河任以赤心行實事念為公家身
甘勞瘁者舉而用之奉㫖後責之即日登途勿躭時日
到任之後更責之遍厯河濱所至詢之父老叅之輿論
以配已見一面踏勘一面議估作速處置錢糧鳩集夫
役刻期興事計日省勞仍復與以便宜寛其文法斯則
人當其事事宜於人可屈指而奏效也功成而兊運如
期則超擢示勸并及舉者祈敕該部查議速行治河之
臣早賜簡用得㫖往年河漕設兩大臣今以兩事并於
一官應否並設該部院㸔議來說這本言多可採該部
便㸔議來行　甲寅大學士沈一貫言臣接御史髙舉
掲帖内言河漕利害竊謂其言可採蓋京師受天下轉
輸歳以巨萬計第恃一線漕河耳今年春夏間徐州一
阻而二十萬糧遂不入倉若不急圖妨害明年運事不
小三輔内地所在告荒太倉之米不支一年至于銀庫
罄竭如掃倘有脫巾而呼者何以弭之總河大臣已經
屢推伏承皇上垂問黄河事情臣聞黄河謂之神河衝
徙不常最難測度先年所決之處似難一一責問今第
宜及早命官不惜財力以收後效今日廷臣即推河南
鳯陽二廵撫正因二臣見在地方易於到任故耳唯望
聖明加意簡擇原票臣難輕改時上以黄河南決責問
往日河臣故一貫囬奏云(明神宗實錄/)
　東星奉詔開泇河泇界滕嶧間南通淮海引漕甚便
　前總督翁大立首議開浚後尚書朱衡都御史傅希
　摰復言之朝廷數遣官行視迄無成畫河臣舒應龍
　嘗鑿韓莊工亦中輟東星力任其役初議費百二十
　萬及工起費止七萬而渠巳成十之三㑹有疾求去
　屢㫖慰留卒官後李化龍循其遺跡與李三才共成
　之漕永利焉(明史稿/)
　
　
　
　
　
　
　
　
　
　
　
　
　
　行水金鑑巻一百二十七
欽定四庫全書
　行水金鑑巻一百二十八
　　　　　　　　　　江南按察使傅澤洪撰
　　運河水
明神宗萬厯三十年正月巳未増設漕河道一員以霸
州兵備叅政汪可受陞山東按察司專管其事從總河
都御史李頤議也　壬午戸部尚書陳蕖以河南修築
汴堤徑留漕折贓罰事例等銀疏爭之曰河防修築事
隸工部應自設處若别部錢糧必移咨商確方可開許
未有徑留之理漕折贓罰事例等銀乃本部濟邊正額
當此内帑極匱之秋日夕催儹猶恐後時目今年例二
百餘萬無銀可發萬一軍餉不繼修有意外之虞誰當
其咎厯稽往牒無以河務而徑留邊餉之例固萬萬難
從者也詔爾部錢糧既稱缺乏難借河工正値𦂳急待
用之時工部便計處來説　閏二月甲午朔鳯陽廵撫
李三才議治河𦂳急之䇿鎮口閘起至磨児庄倣閘河
之制每三十里建閘一座依時啓閉以濟新運及堅城
集至鎮口閘止挑浚河渠約費銀一十九萬有竒須留
漕糧乃克濟事工科駁因何留糧今太通二倉不足兩
年支放萬一他變尤可寒心工部調停兩說覆請浚河
建閘及留漕糧等事令總理廵撫悉心講求擔任行之
許便宜處置動用興工毋得推延誤事　癸丑工部尚
書姚繼可疏言河南廵撫曽如春留戸部漕折等銀兩
修築汴堤雖為河道計實為漕運計也查先年分黄導
淮之工該部曽協濟銀十二萬兩則今日之議留正與
舊例相合本部之未經咨㑹者蓋縁春汛狂瀾横溢陵
運闗係匪輕築隄之役時刻難緩若候㑹議可否未免
各拘巳見耽延時日有失事機且隄不築則河不治河
不治則運不通運既不通漕糧自不能飛渡倉廩又何
能充實于時即歸咎河渠之為害恐亦無及耳以此推
之即緩急相濟固無不可者但該部既不欲通融而河
工又值𦂳急豈有坐視待困之理備查該省額解錢糧
如漕折之外尚有别項勘動者當另設處無損邊儲設
或並無應用錢糧則在總河便宜動用以充堤費俱非
臣等所敢遥度者詔是之曰河工𦂳急錢糧令總河及
廵撫設處便宜動用　六月辛邜朔工部尚書姚繼可
以僉事汪光岸備陳開泇河之利知州俞汝為疏内又
極言泇河不必開請命總河總漕及廵按廵漕廵鹽各
御史同勘議果事半功倍永賴可期即速鳩工以濟糧
運如或山多石梗工鑿難施不妨明白議止并力故道
以節財力詳妥具題報可(明神宗實錄/)
　是年五月髙郵北闗小閘口潰決長六丈本司郎中
　顧雲鳯築塞之仍加磚石包砌堅固(南河全考/)
明神宗萬厯三十一年三月丁丑初清口陡涸運艘不
前御史蔣以化淮撫李三才各疏聞并請寛過淮過洪
之期許之仍命行總河酌議於是河臣曽如春言水涸
之故大都因淮黄交滙河底衝刷深且五丈外低内昂
勢不能伏漚而上陡涸病根皆原於此今所恃淮南髙
寳諸湖之水臣檄行封閉甚早不令旁洩北引接運頗
有餘資以故司道諸臣欲因便於髙寳湖水而建閘浚
渠節宣用之正永樂中陳平江已然之明效也目前濟
運似無踰此工部如議覆上從之　四月戊戌廵按直
隸御史楊廷筠以天降隂雨水勢増長清口可無淺阻
之患上聞下部知之　五月二十五日風雨氷雹如祁
州成安永年肥鄉安州深澤等處漳釜沙燕等河汎溢
横流衝決隄岸清海百川萃至田廬盡沒城垣傾壊乞
查勘賑恤　七月丁丑戸部覆倉場總督議河流大溜
勢必至於凍阻請先嚴諭沿途諸司限五日一報催督
過糧船數目其邊糧出闗即使提幇前進他船不得阻
撓上可之　八月丁亥工部覆管通惠河主事議將通
灣天津一帶白河委官調集各屬額派淺夫設法挑浚
務深四尺五寸所挑沙土即於兩岸築隄以防水發俟
挑完果有成效後著為令毎年糧運將到預先料理疏
浚其各淺淺夫依議裁減餘者徴銀貯庫至各屬額派
樁草栁栽曠工等俱按季交収從之　十二月乙已工
科都給事中侯慶逺因河臣李化龍議開泇河屬之直
河以避河險而商費頗嗇期功太速遂上疏曰泇之不
可不開也明甚舒應龍劉東星業已再試之而利矣然
開泇之工雖不得比績安平其視南陽之役則不啻等
而過為安平費至鉅萬南陽改浚百四十里為費四十
萬有竒泇河上下二百六十里殆又倍之費止二十三
萬何其嗇也夫底闊三丈舟不得轉又不得方不太狹
乎期以四月告成不太廹乎往以百萬開王家口而盡
委之泥沙今尺寸見功而靳於二十萬不太失權衡乎
則争其深闊緩其事期倍其估數督河悉慮深計計部
水部協力助輸陛下主其斷專任而責成之令得展布
四體力圖永逸如所謂開嵎頭經落馬北岸直指宿遷
永謝河伯之梗勿徒托之空言也又其地多岡麓水行
易迅必岸深底平流緩而後水可停蓄蓄極始為溜以
宣之而仍攔以閘水庶其不匱也每閘必闊為月河令
可容百艘庶其可避水漲敗舟也岡水易淺必相其可
以瀦水之處令容納細流以備接濟庶其不一㵼而盡
也往議取道於湖今避淺遵陸宜多其入漕之口仍遮
以堤壩令逶迤乃下庶免暴漲之虞也泇河成而治河
之工可以徐圖但不病漕與陵則任其所之稍防疏焉
而不必力與之鬬然河不可縦之入淮淮利則洪澤水
減而陵自安矣至所在隄防支口與其張皇於臨期何
若預謹於平日府臣宜歳六廵其信地俟其當築導者
而早報之道臣督臣道臣歳四廵酌而早報之督臣督
臣歳二廵期以春秋之杪以定一歳大計而歳一一聞
於陛下以聽處分而釋南顧如漕䂓歳一㑹議例著為
令可乎下部知之(明神宗實錄/)
明神宗萬厯三十二年正月乙丑工部題覆總理河道
工部右侍郎李化龍疏請亟開泇河酌浚故道大要言
河自開歸而下合運河入海其路有三由蘭陽道考城
至李吉口過堅城集入陸座樓出茶城而向徐邳是名
濁河為中路由曹單經豐沛出飛雲橋泛昭陽湖入龍
塘出秦溝而向徐邳是名銀河為北路由潘家口過司
家道口至何家隄經符離道睢寧入宿遷出小河口入
運是名符離河為南路南路近陵北路近運惟中路既
逺於陵亦濟于運前督臣排羣議以興兹役竟以資用
乏絶不得竣事然自堅城以至鎮口河形尚爾宛然故
為今之計惟守行隄開泇河其善有六其不必疑有二
泇河開而運不借河有水無水聽之善一以二百六十
里之泇河避三百三十里之黄河善二運不借河則我
為政得以熟察機宜而治之善三估費二十萬金開二
百六十里比朱尚書新河事半功倍善四開河必行召
募春荒役興麥熟人㪚富民不苦賠窮民得以養善五
糧船過洪必約春盡實畏河漲運入泇河朝暮無妨善
六為陵捍患為民禦災無疑者一徐州城向苦洪水暴
至泇河既開徐民之為魚者亦少無疑者二題請遵照
施行及工科都給事中侯慶逺亦題稱共贊河漕大計
事部議泇河應挑直河應建閘座及築堤應用錢糧係
議取用如或原議所開河底不無欠闕期日果爾大廹
經費果爾不敷不妨照依科臣條議再為増益以圖乆
逺至科議歳廵歳報事䂓尤為河工急切要務各該府
道督臣悉宜一體申飭上曰泇河既屢經料理端緒可
成該總河身親籌度詳悉着及時上緊分工開浚所議
經費如有不敷許其再為増益務圖乆逺之計其餘分
河保隄等事都著用心兼舉毋得疎玩　二月巳酉河
道總督李化龍題開泇分黄兩工並急上曰河工既急
所請錢糧原經題允數内者准就近借資以濟急用其
餘令部議以聞　五月辛丑河道總督曹時聘奏泇河
一役肇於壬辰之洩河水闢於辛丑之達沂河而避河
鑿石遂成通津則河臣李化龍之議也上自李家港下
至直河口計長二百六十里已於去年四月盡行開通
糧艘之由泇而上者業五千餘隻矣祗縁張村集以下
三十里直河因其舊以為渠意在省費而不料水漲沙
壅舟行稍滯兼之泇卑於直其水逆流土壩被衝其水
旁洩遂不免為全河之累耳續該前河臣督行司道等
官相度地形避髙就下自張村西南創開支渠一道長
三十一里下接田家口去年所開舊河其毛窩一段横
穿浮沙二十丈見用樁板廂䕶内實老土王市口之減
水閘臺頓二莊之節水閘與夫彭家口之滚水壩一切
易之以石又自直河口以至劉家莊但係淺狹悉加闢
浚今三月二十九日工役告竣放舟而入臣由曹單豐
沛閱視黄流周咨挽回之䇿南趨鳯泗恭謁祖陵東出
靈邳至於直口見運船鱗集口外兩旁者不下數百艘
督夫挽拽不兩日而盡臣尾之而行沿途測量渠水皆
深六七尺以上不惟無去年沙淺之虞即大泛口之溜
亦巳下建閘座有所節蓄而其勢轉平也近據各官掲
報重船過王市口者至五月初三日已踰二千三十餘
艘使此復魚貫而進無或脫幇則運事之早於往年當
不止一兩月矣凡此皆前河臣李化龍經理就緒臣受
事之始獲覩成功私竊慶幸除増設閘驛官員與一切
善後事宜陸續奏請外謹先馳報以慰聖懐疏下所司
　八月丙午河道總督李化龍奏報分水河成糧艘由
泇河者已過三分之二由黄河大溜者止三分之一舊
者巳壊新者未成而過洪曽不踰限國之福也章下所
司　庚戍河道總督曹時聘以淮徐道副使卜汝梁挂
冠長往大挑在邇亟須得人議將漕河道按察司汪可
受加銜改補其漕河一道即行裁革以省糜費及可受
以憂去復請以開封府知府馮盛明陞補下吏部覆議
從之　癸亥工科右給事中宋一韓以漕渠淤澱及論
舊河臣李化龍開泇之誤因言曹時聘意主大挑庶㡬
近之乃責役於四百日之後為計亦左且夫以募集恐
難乆恃乞下工部遣諭覆議施行従之　壬申工部覆
李化龍分水河成故道漸復疏得㫖分黄工役垂成一
切築壩塞決等項正係喫𦂳各該撫按官務嚴行在河
司道府縣等官速併力修築刻期完報以收一簣之功
有稽悮工程致貽後患者不時叅處工完之日自行優
叙　九月庚子工部尚書姚繼可言頃督臣所報分水
河成故道漸復而又忽報單隄大潰豐沛蕩離魚濟運
道危如累卵夫以此時報河工之就緒即以此時報河
流之横決科臣所請在河之臣無不殫心籌畫以固守
隄防又未及隨時呈報以早圖拯䕶宜行總河覆核上
曰河患衝決不寧先着作速保䕶漕隄毋令妨運在河
官員必因總河丁憂玩弛失事俱難逃責着河道嚴查
分别以聞仍連行督率及今水落時從長疏塞以待新
官之至　十二月丁已工部尚書姚繼可言泇黄之役
不一勞則不永逸不捐四十萬之金錢二十萬之夫役
必不能收萬全總河李化龍所議五河之支渠王市之
石閘上𦂳挑砌大泛口之溜彭家口之淺作速浚治惟
在新河臣速議上曰泇河著實浚治以資新運黄河應
否大挑新總理酌議具奏宜速催赴任　戊午原任陜
西叅政今調湖廣茶陵州知州范守巳言國家漕輓仰
給東南歳運四百萬石止賴惠通河一線之水耳而壅
塞無常百十年來非止一次往者議開膠萊河議通海
運蒿目腐心迄無成功長慮却顧卒無善䇿邇因河流
南徙二洪淺澀至厪皇上宵旰之憂賴有智謀大臣議
開泇河自邳州至於夏鎮軼出彭城之左軸轆無阻厥
功良多乃不意河決單縣復有南陽之淤也欲䕶漕渠
不得不急治黄河欲治黄河不得不大費工力聞河工
之需用銀八十萬兩動夫數十萬名過計者不無意外
之慮况挑築於此處能保不横決於他所河之遷徙無
常漕之艱阻莫測何不别求便利以為永乆之圖也查
嘉靖六年河決豐沛東溢逾漕漫入昭陽湖左都御史
胡世寧自南京赴召上疏言國初漕運自淮達河由陽
武起六百餘里至衛水入舟轉達至京又聞沁水至武
陟縣紅荆口分流一派通衛近年始塞是河流因沁可
以通衛也宜遣官踏視或紅荆口或陽武上下開通一
河北達衛水以備徐沛之塞疏下工部詳議因河道都
御史盛應期主開昭陽湖左新渠世寧之議不行乆之
新渠難成復濟故道因仍至今臣嘗往來沁口諸處見
沁水自山西穿太行而南至武陟縣東南入河十數年
前河沙淤塞沁口沁水不得入河乃自朩蘭店東決岸
奔流入衛則世寧紅荆口之説信矣彼時守土諸臣塞
其決口築以堅隄仍導沁水入河而隄外遺有河形直
抵衛滸固至今存也若於原決築隄處建一石閘分沁
水一派東流入衛為力甚易再將原衝河形補加修浚
兩岸培為䌫道為力亦易計其工費用銀不過二三萬
用夫不過一萬餘名而大工告成矣乃引漕舟自邳州
遡河而上直抵沁口因沁入衛東達臨清則㑹通河可
以不用也若謂遡河數百里或有灘溜之險無縴道之
便則又有一河可由者查滎陽之東廣武山南一水東
流經鄭州中牟之北祥符之西由朱仙鎮而南經尉氏
扶溝西華之東沈丘之南在元史名為鄭水土人名為
賈魯河者也南至周家口與潁水合流名為沙河至潁
州正陽鎮入淮直抵淮安今自正陽至朱仙鎮舟楫通
行畧無阻滯自朱仙鎮而北而西至鄭州西北惠濟橋
地方不及二百里河身畧窄稍當修浚若於惠濟橋西
開一支渠分水一派北入黄河不及二十里渡河而北
直入沁口為道甚便如謂鄭水微弱不任漕舟則榮鄭
之間又有京水索水湏水諸泉皆可引入鄭水以濟漕
挽再毎二十里建一分水閘如㑹通河之北則蓄洩有
時水自裕如計其工費丁力亦不過四五萬兩耳若此
道既通則漕舟出天妃閘即由洪澤湖入淮遡淮入潁
水遡潁入鄭水牽挽尤穏黄河又可不用矣雖衝溢萬
變何慮焉如河流安妥不致侵漕則夏鎮南陽之間仍
加修浚兩利而俱存之分舟並進可免守閘之困如河
流變遷東道有梗則専由鄭水而徐吕之道無問便利
之䇿無逾此者臣懐此已二十餘年因㑹通河無阻不
敢輕言今屢浚屢塞而黄河又衝決無時侵逼益甚與
其竭海内脂膏以填不測之壑孰若改絃易轍就此易
竟之功緒也伏乞敇下工部及督河大臣差官踏視如
果臣言可用先將武陟迄東至於衛水之滸東西百餘
里原有河身故道發夫萬餘名及時挑浚約深一丈闊
十丈却於朩蘭店東築隄處所修建石閘一座分導沁
水一派東行入衛舟至則啓閘以通漕舟盡則閉閘以
掩水明歳春末其功可成姑將漕舟遡河而上由沁入
衛以濟目前之急却議修浚朱仙鎮迤北至惠濟橋迤
西分導鄭水以通漕舟則帑藏民力可省百倍而國家
之利賴無窮矣或慮沁水入衛恐獲嘉新鄉之間不無
泛濫之虞不知建閘啓閉節宣其流止分十分之一二
東行耳而沁之洪流固自南入黄水也如必思患預防
當多建閘三五處相距或二十里或三十里無事重重
固閉以防東流舟到遞相啓閉以為蓄洩又何泛濫之
足虞耶或又謂大挑黄河欲除民害工不容已臣非欲
止其役但今日急在漕運而民害次之漕運一通國家
之命脈已固雖黄河遷徙無常不過坍塌一二縣一二
鄉之地耳為築長隄以捍其衝可也如勢不可遏遷其
城郭以避之有何不可何必與河争尺寸之地耶下工
部覆議行總河及河南撫按勘議具奏(明神宗實錄/)
　是年春正月總理河道侍郎李化龍請開泇河曰河
　自開封歸德而下合運入海其路有三由蘭陽出茶
　城向徐邳名濁河為中路由曹單豐沛出飛雲橋向
　徐溝名銀河為北路由潘家口入宿遷出小河口名
　符離河為南路南路近陵北路近運惟中路既逺扵
　陵亦濟扵運前河臣翁大立舒應龍並創泇河之議
　至劉東星大加開治漕艘由泇行者巳十之三四至
　李化龍乃得竣事漕運便之(苕上紀聞/)
　是年總河尚書李化龍以為黄侵縴道漕事可虞於
　是大挑泇河自直河口起至李家港止開拓二百六
　十里漕船始由泇通行以避黄險本年秋河由昭陽
　湖穿李家口出鎮口全河上灌南陽北薄新店(南河/)
　(全考/)
　先是萬厯三年部議開泇河隨該科道勘議題寢至
　是河決蒙墻決黄莊淹城郭病運道於是李化龍開
　挑泇河以便行運自王市口抵直河五百餘里以避
　黄河三百里之險(淮安府志/)
明神宗萬厯三十三年二月丁邜總理河道少保兵部
尚書丁憂李化龍奏臣以過大行虧延禍臣母䝉皇上
憫其憂苦亟㸃新臣又以河漕事重命臣料理候代臣
思泇河業巳通漕但直河一段沙淺韓莊臺莊郗山一
帶尚多淺狹因行司道官督率各府佐於直河之南另
挑支河三十里於王市等處建閘三座於彭家口臺莊
等處各加展浚至一萬二千三百丈足行全運臣之料
理泇河者如此又念徐邳之間黄河大溜至不通舟因
行司道官督率各府佐將塘池馬家淺髙家灘各挑月
河一道栲栳灣大加疏浚牛角灣張孤山范家山等處
俱大加開闢令黄水順流南下不復舊年景象矣臣之
料理黄河者如此又念南陽西隄頻年為黄水壅激湖
水嚙蝕巳多恐湖身漸髙則黄水漸北因而穿漕是又
一李家口矣因令各官集料鳩夫將南陽運河西岸釘
樁下埽實土築隄以遏湖波又將單縣陳燦樓決口堵
塞以絶來源臣之料理南陽一帶漕隄者如此蓋臣身
雖不能出而心則不敢不盡體雖巳抱病而力猶不敢
不竭今巳得代故敢備述上聞少釋南顧之懐報聞
三月丙申工部都水司員外考察浮躁潘大復奏臣奉
命管理通惠河道自通州閱河至天津計程三百二十
餘里沿途淺阻計五十餘處土人云河係浮沙隨浚隨
淤故運艘至日近則自香河之黄家渡起剥逺則自武
清之楊村以下起剥統計剥價之費大約十五萬餘兩
而各旗甲之私貼不與焉至扵投水插和種種弊端又
未可縷指數也臣奉㫖挑浚於三十二年四月開工本
年六月止力役甫竣而大雨滂沱臣謂沙隨水來前功
將盡棄矣至八九月間水消且盡運艘南來絲毫無阻
彼時即宜具奏恐人謂偶縁霪雨遂爾貪天竊計今年
四月間再一瀹疏倘仍復通行便可報命不意臣之不
肖挂名察典故不得不明白一言以畢前件也報聞
丁酉總理河道工部右侍郎曹時聘奏臣先任應天廵
撫䝉恩陞任於二月初二日渡江而北沿途閱視儀揚
髙寳以至淮安河道俱各安瀾無恙清江浦見修隄工
完及八分己上出清河口係淮黄交㑹之處測量水勢
甚深桃源黄壩新成可備減水之用初十日至宿遷與
新撫臣周孔教面代一意北行十二日至邳州直河口
即泇河之下流也舊督臣李化龍咨送關防文巻即日
接管行事舍舟登陸沿泇閱視所有開渠建閘各工亦
俱完及八分以上其未竟者以水湧礓出頗難施力臣
酌其多寡難易限以日期總之三月初旬工役俱竣新
河可以通行也復輓舟而上逐程按視如栲栳灣牛角
灣二處跌溜甚險督令設法疏治務得其平自牛角灣
而上即夏鎮也黄水自昭陽湖散漫而南出李家口至
范家山仍歸徐邳故道第李家口外聮諸湖一望無際
勢如滄海又自珠梅閘而上即南陽也一帶西隄因被
黄流蕩嚙殘毁甚多前督臣巳大加修築䕶以樁埽但
四顧皆水雇船運土逺在二三十里之外計日程工須
四月初旬乃能完事彼時大幇始至縴道巳成銜尾而
行可保必無梗阻耳報聞(明神宗實錄/)
　李化龍字于田長垣人萬厯二年進士三十一年四
　月起工部右侍郎總理河道與淮揚廵撫李三才奏
　開泇河由直河入泇口抵夏鎮二百六十里避黄河
　吕梁之險再以憂去(明史稿/)
　黄河在西北土稍堅患衝突難禦在東南土益鬆患
　散漫難収李霖寰決計走泇河其言曰黄河者運河
　之賊也舍黄一里即避一里之賊其苦之如此(湧幢/小品)
　(中薈蕞云明運道興廢不一盛思徴既開新河被論/  輟越四十年而朱少保卒成其功潘宮保開南陽)
　(河經夏鎮道留城出鎮口以避黄水之衝功亦偉矣/乃泇河議興則以三難二悔之說進因此去官尋泇)
　(河之役亦報罷越三十年而李少保公然奏績甚矣/哉天下之事成功遲速盖有時數存焉迨至  本朝)
　(靳文襄公與今相國遂寧公凛承渡聖訓開成中河/遂致東南歳漕數百萬貢糈繇淮  黄僅一十五里)
　(挂帆如駛安瀾無恙三百年來運道盡善盡/羙之數公者功不在宋尚書陳平江下矣)
　梅守相字春寰宣城人萬厯巳丑進士任夏鎮分司
　自劉東星開浚韓家莊以及李化龍鑿泇河功成皆
　守相為之佐理其有功漕河不亞於二公也(山東全/)
　(河備考/)
　
　
　
　
　
　
　
　
　
　
　行水金鑑巻一百二十八
欽定四庫全書
　行水金鑑巻一百二十九
　　　　　　　　　　江南按察使傅澤洪撰
　　運河水
明神宗萬厯三十四年二月壬寅廣西道御史史弼言
國家水患惟河為急上闗陵寢下闗運道况今之河又
非昔比漸徙漸北愈壅愈決陵患難寧運道日梗所在
生靈廬舍沉淵浮苴棲朩治河者迄無成功臣按先朝
宋禮經營㑹通寢處河上始終數載揣髙度低集思廣
益兼以國初物力豐盛法令必行是以工成一舉利垂
數世今則不然大役已興而議未決丁夫方集而料巳
窮驅饑疲之民於嚴寒之後枵腹墮指累累而是此不
能慎始之故濱河守令半集河上沿河赤子悉赴工所
徴發太煩期㑹太促洶洶生心憂在瓦解此不能防微
之故昔挑王家口費金錢百餘萬今挑朱旺口又需金
錢八十萬竭澤可虞勞薪難繼此不能長慮之過泇河
之役亦一時權宜但河塞而後議泇則泇成宜必可以
代河今導河而河流愈漫浚泇而泇河日枯二役並興
一役莫竟此不能圖終之過為今之計固當廣集方畧
而其要務則莫急於措處錢糧綏懐衆庶二者蓋集三
省之衆於一方春深則濕氣蒸疫厲作宜析處分屯每
屯相去里許於其中分任老壯多置居所分銀斗粟務
沾實惠則應募者必衆應募者衆則可免調鄉丁彼鄉
丁裹糧而赴千里之役去家而失農桑之期豈若應募
就食者得斗粟分文之惠免流離饑凍之苦哉至於錢
糧内帑可捐外帑可借而漕糧必不可留蓋漕河固國
家咽喉而漕糧尤國家命脉臣竊計每省協助不過三
四萬則數十萬金錢一朝可集然金錢不可食必變為
粟米臣聞山東河南江北地方頗稔誠厚值以募米商
而捐其稅米商必集米價自平轉三省粟以供數萬之
衆何憂不及又臣觀今日諸臣人持一心山東諸臣利
河南流河南諸臣利河東下兩議相持阻撓四出敗乃
公事莫甚此曹乞亟選賢能同心戮力以㡬平成之功
不報　八月辛酉河道總督曹時聘言國家二百餘年
自徐而下大都以河為運邇來遷徙不常數失其利非
二洪告涸則諸溜難前内外臣工蒿目腐心莫不以無
漕為慮幸泇河一線先河臣舒應龍剏開韓家莊以洩
湖水而路始通繼則劉東星大開梁城候行莊以試行
運而路漸廣比至三十二年李化龍上開李家港鑿都
水石下開直河口挑田家莊殫力經營行運過半而路
始闢至三十三年二月内該臣接管見得改挑經始運
艘將臨立限嚴催多方鼓舞莫春首夏接踵告完是年
行運者八千二十二隻今年糧艘七千七百六十五隻
盡數渡泇則泇之可賴豈不昭昭在人耳目哉然漕渠
成矣河官未設閘座建矣官夫未定轉輸通矣置郵未
改萑苻警矣司捕未立兼之閘禁未嚴節宣失度水利
一洩立覩膠舟臣不敢虧一簣之功廣集衆思謬畫善
後六事以聞一議以兖東道加管河二字於原領敕書
内管滕嶧二縣河務兖州府馬捕通判及嶧縣縣丞俱
令兼管泇務以便責成一議以黄家閘官夫移之韓莊
留城閘官夫移之臺莊馬家橋官夫移之頓莊專司啟
閉一議趙村為邳宿適中之地萬家莊為邳嶧適中之
地各添設一驛以便應付一議於嶧縣臺家莊地方添
設廵簡司置廵簡一員弓兵四十名以備干掫一議禁
勢要人員不得恃强阻撓閘務以節水利一議補築殘
隄截削灣觜展闢陿岸疏浚淺沙以収全功皆從之
九月辛未河道總督曹時聘以朱旺決口既塞疏聞因
條議十事一移置專道一増設河官一剏築隄防一建
立舖厰一分别賞罰一乆任責成一申明職掌一嚴禁
那借一議處河夫一除豁占田工部覆如議上諭部臣
連歳公帑民力俱竭於河上役不可再宜懐永圖既稱
大壩已成全河東注必使盡出中路方保無虞趂此秋
涸將一應南北隄岸儘力修築屹如山峙自然水得所
歸方堪永賴所議十事俱依擬朝廷不惜𢡟賞亦不事
姑息可即行與河上諸臣知之　十月辛亥廕原任總
漕工部尚書劉東星一子入監讀書以議開泇河功成
故也(明神宗實錄/)
明神宗萬厯三十五年二月癸邜工部覆議泇河善後
六事俱依議行從總河曹時聘之請也去歳漕河再決
蕭碭之間以巨浸為憂自楊村集而下黄堌口而上再
築再塞凡用夫二十萬人金錢八十萬緡至是乃言全
河既已就軌泇河委應厚終開泇於梗漕之日固不可
因泇而廢黄漕利於泇成之後亦不可因黄而廢泇兩
利俱存庶緩急可賴如謂南陽之患巳去而徐邳之險
可乗異時有失誰司其咎乎因議築郗山之隄削頓莊
之觜平大泛口之溜浚猫兒渦等處之淺建鉅梁首衝
之閘増三市徐塘之壩以終泇河未就之功又議設河
官置官夫建驛遞立廵司嚴閘禁加裁展以成新渠其
後之務大率皆切近無甚糜耗然亦自去歳冬月三請
乃下　四月戊申河道總督曹時聘疏言夏鎮分司原
管閘河上自株梅下抵黄家運渠地方不過百里自梁
境以下俱屬中河故責任差輕自萬厯十六年黄河盛
漲倒灌鎭口遂議將梁境鎮口並丁家集縷隄盡屬夏
鎮責任巳倍矣然此不過百五十里之河耳今泇河既
開自李家巷至劉昌莊則係沛縣自劉昌下抵黄林則
入滕嶧之境延長一百六十餘里悉係漕艘使官仍主
事則品秩未崇敕諭未頒則事權不重宜將夏鎮主事
改為郎中頒給敕書照中河事例庶事權重而臂指相
聨漕渠永賴矣章下所司　七月壬寅查核通灣所失
糧艘自閏月甲申以前戊寅以後屢有漂溺凡損船三
十三隻米八千三百六十石渰死運軍二十六名其沿
河民戸漂沒者不復能稽(畿輔通志祥異志考中是年/並不紀及水災乃通灣漂沒)
(人船糧米如此之多甚至沿河民戸被害者不/復能稽而考不之及甚矣志乗之失載者多也)十二月
甲子總河曹時聘以泇渠告成核實工費再請錄効勞
官員事下工部(明神宗實錄/)
明神宗萬厯三十六年二月乙丑工部再請覆覈泇河
工費及効勞官員㫖命廵漕御史查勘分别以憑激勸
(明神宗實錄/)
明神宗萬厯三十七年十月乙丑廵漕御史顔思忠條
議申飭漕規一建閘壩以竟前工徐塘猫窩等處流沙
為患先河臣議於閻家集田家口呉家冲建閘三座以
備蓄積於徐塘河王文溝王市溝建石壩以備分洩於
張村長旺等口各築截河二壩以遏流沙至泇河之水
全藉南旺蜀山安山諸泉須大加疏通令泉脈湧注又
滄浪水改從針溝口入泇自源槩委亦濟運之上䇿也
一設官建驛以保萬全泇河南北二百六十里人舍稀
少盗賊公行議將徐州水驛移之泇溝邳州水驛移之
田家口以兖州泇河通判移駐臺莊徐州管河同知移
駐王市口邳州管河同知移駐直河每春夏行運之時
以徐州叅將移駐猫窩沙溝守備移駐韓莊鄒山地方
聲勢相倚河溝為之肅清矣餘覈造船以資輓運修潞
河以濟起納嚴法令以肅漕政章下部　戊辰廵漕御
史顔思忠直陳新河可開之狀先是議者以國家漕運
専恃㑹通一河欲更開膠河以防不虞㑹以人情不調
報罷思忠言膠萊新河南自麻灣通南海北自海倉通
北海地之相距計三百四十里除麻灣南抵淮揚七百
里海倉北抵直沽六百里商賈通行無容别議中間河
寛水深工力省便者麻灣至抱浪廟等處約共百九十
里河窄水淺及金未挖修者抱浪至陳村閘等處約共
百五十里分水嶺地形頗髙尤宜深浚約畧其費可不
及十五萬大都小沽河可以灌中叚大沽河以灌陳村
之南白河以灌分水嶺南旺山河以灌新店之北以及
中間諸河泊之水以濟助之凡有水來必挾沙至黄泇
二河豈無衝沙焉得一一躱避唯當倣臨清濟寧事例
建閘設夫時常修浚於大小沽河上源修蓋土壩以障
沙來或建造斗門以防水漲因勢利導隨機曲防在臨
時酌量行之耳此一役也沿岸而行萬無一失既非有
黒海開洋之險又非有黄河遷徙之虞居恒則兩路兼
行遇變則此或有滯緩彼尚可來國計民生無便於此
下工部議(明神宗實錄/)
明神宗萬歴三十八年七月甲子河道總督劉士忠奏
糧船六月初十日盡數過洪報聞　九月丁已直隸廵
按蘇惟霖疏陳黄泇利害請專力於泇其畧言黄河自
清河縣經桃源北達直河口長二百四十里此在泇下
流水平身廣極力推運舟止日行十里然以别無所經
故必用之自直河口而上厯邳徐二州達鎮口長二百
八十餘里是謂黄河又一百二十里方抵夏鎮東自猫
窩泇溝達夏鎮止長二百六十餘里是謂泇河東西相
對舍此則彼黄河水在三四月則淺與泇同若正月初
旬後洶流自天而下一歩難行又其水挾沙而來河口
日髙一日七月初輙淺涸十倍無一時可繇者繇之溺
人損儲害甚劇泇河一水安流歳修有例既無溺溜終
鮮風波率而繇之計日可達即河身稍狹則水不若鋪
灘而淺其猫窩諸淺亦不必浚蓋自河流至則閘水積
山泉之脈止有此數河身髙則髙受低則低受深淺相
隨非云水深則深水淺則淺水之多寡不係河身深淺
也或有稍宜拓而浚者但得實心任事之河官嚴其稽
覈因利乗便不三五年缺畧悉補可成數百年之利唯
於泇下流諸口謹嚴防禁而夏鎮之吕公堂邳州之沂
河口更甚庶所藉䝉獨諸泉洸泗濟諸流不至隨到隨
涸伏乞敕下工部詳酌利害一意修泇以濟新運留中
　十月壬申朔工部給事中何士晉等言運道最稱險
阻人力難施者無如黄河先年水出昭陽湖夏鎮以南
運道衡阻於是開泇之議始決入直河口經猫窩抵夏
鎮長二百六十里較黄為近避淺澀急溜二洪之險建
閘置壩聚諸泉河之水以時啓閉用之六年通行無滯
今歳忽有舍泇繇黄之議卒致倉皇損傷糧艘且有淪
溺以死者費人工牽輓有至大浮橋以閼塞復還繇泇
者以故今運抵灣甚遲汲汲有守凍之虞由此言之黄
之害大畧可見然泇亦未竟之功也河面濶八丈底闊
三丈深一丈三尺至一丈六尺不等節年雖有増修大
槩止此地近湖山戽泉引水易盈易涸全藉人工深厚
使有容受瀦蓄之勢若河身太隘伏秋則山水暴漲旱
乾則枯竭無餘非䇿也謂宜挑廣浚深令與㑹通河相
等重運回空徃來不相礙廻旋不相避即時有亢潤地
有髙下而水常充盈舟無留滯計歲捐水衡數萬金督
以亷能之吏為期三年可以竣工然後循駱馬湖北岸
東達宿遷大興畚鍤盡避黄河之險則泇河之事訖矣
或謂泉脈細微太闊太深水不能有不知泇源逺自䝉
沂近挾徐塘許池文武諸泉大率視濟寧泉河畧相等
吕公堂口既塞則山東諸水總合全收加以閘壩隄防
何憂不足或謂直抵宿遷此功迂而難竟是又不然夫
昔年不估以二百六十萬乎不慮山水暴漲河水泛溢
乎不慮石硼山礓難鑿沙淤奔潰乎王市壩不再築再
圮乎夫荒度誠難不無錯愕及任用得人綜理有法功
成晏如此難與衆人慮始也然近日繇黄之説蓋因泇
河二百六十里曠野新闢人跡荒凉萬艘蟻泊公私旅
困恐生意外之虞且計徐州一大都㑹貿遷化居者一
旦有折閱之恨然此害之小者唯是飭郵傳設機防繇
之既乆漸成樂郊何必徐土此亦破紛紜之一説也不
報　十一月丙午廵按直隸御史畢𢡟康議請修保定
清河閘座其畧言保定清河源發於滿城抵府而南十
里則湯家口為上閘又十里許則青陽為下閘順流而
東直抵天津細遡長流一帶舟楫由玊河而北亦入於
天津又迎水面西三百里至紫澱三岔口其一派通定
興易州等處一派通新安雄縣安州等處中流至府清
苑完唐滿慶五處此皆舟楫所到之地小民獲利之所
查二閘剏建於成祖定鼎初補修於世廟三十九年日
乆頺弛今上之三十二年曽一議及以物力殫耗報罷
臣詢之彼中士民咸謂此閘之興有五利焉夫陸地轉
輸一牛車運米粟不過十石而人牛又自齎食復費十
之一二今以淺船裝載二人撑之可運七八十石是淺
船一可當牛車之十力半功倍其利一滿城完唐等縣
所出𩔖多朩石柴炭天津河間等處又饒蘆葦鹽米南
貨種種若河道流通商販往來農末相資有無相濟地
方即不幸而遭水旱之災猶可仰給鄰封不致束手待
斃其利二此中居民𩔖窳媮相習不復知有江南水利
灌溉之事自去歲大旱今歲自春徂夏不雨閘壩決裂
蓄洩無資若此閘誠修則濱水斥鹵可為沃壤其利三
嘗考京東密雲京北昌平自萬厯元年總督劉斯㓗楊
兆議建疏通潮白二河陵泉諸水歳漕山東河南粟米
二十萬石以贍密鎮歲漕江北粳米二十萬石以贍昌
平兩鎮軍士從兹免於脫巾之虞今若比例通州穵運
之例自清河閘抵河間一帶多設閘座廣造剥船總其
事於天津部屬歲於臨德兩倉粟米内漕二十萬石以
給保定易州紫荆各闗軍士即有水旱之災可以不苦
軍國用饒士馬騰飽其利四凡民可與樂成難與慮始
矧年來物力空匱庫藏殫耗倘䂓模大閎庸衆駭聽莫
若先建此閘二座石柱朩橋二座以觀河道流通居民
利渉啇賈往來之效倘公私上下曉然知此役之興有
益無損有利無害然後次第議及穵運之事他日足食
足兵之政實始基之矣其利五章下部部覆除穵運事
隸戸部聽該部議覆外所稱修閘事鑿鑿可行宜着該
管地方從長措處次第興工完日將用過夫匠物料工
價造册奏繳清册送部查考施行報可(明神宗實錄/)
明神宗萬厯三十九年二月乙酉工部題覆總理河道
右僉都御史劉士忠泇黄便宜疏言泇梁厯春而夏沂
武京河山水衝發有沙淤潰決歲終當如南旺例修治
其水將置何所乎勢不得不塞泇河壩令水復歸黄臣
議每年三月初則開泇河壩令糧運官民船繇直河口
而進以便利往至九月初則塞之每年九月初則開吕
公壩入黄所以便回空與官民船往來至次年二月中
則塞之半年由泇半年由黄此兩利之道也乃黄河四
驛而泇止一驛甚屬不均今地方勢難加設惟四驛止
應付半年頗為空閒於内裁革一驛移至趙村以便供
億又泇河通判相應移至萬家驛左右以便查閱修築
通泇二百五十里設兩驛一廵檢司又置一府㕔行見
成聚成都官民船當赴之如歸誠一勞永逸之計報可
　四月壬申工部侍郎劉元霖御史蘇惟霖言泇河之
在直隸者有猫窩一淺為沂下流河廣沙深不可以閘
最為泇患今觀河沙口門兩讓箭許掘一月河洄流即
清宜於此下二里許仍西掘一月河以通沂口之月河
凡水挾沙來河性直走有月河以分之則洄伏之處沙
所必儲就此二里特加撈刷比歲修十五丈之河難易
較然而泇患可減矣又邳宿同知所管左黄右泇歲費
三萬兩貯邳乆之弊滋移貯淮庫而闗支往返耗廢悮
工議將此項經解總河收發附近藏積每季河官先期
赴領便宜給發季有報歲有稽則費不虚而工早集矣
依議行　十一月辛酉工部給事中馬從龍言今歲阻
凍皆以水涸為辭當令管河衙門預為挑淺其山東地
方泉源預加疏浚留中(明神宗實錄/)
明神宗萬厯四十年六月庚辰以通惠河衝決奪指揮
馬鴻功等俸三月仍行河臣嚴飭挑浚修築　八月已
丑河道總督劉士忠言泇黄並用每歲三月開直河口
壩及彭家壩閉呂公堂壩俾汶泗諸泉之水繇泇專行
重運及袍服鮮貢等船至八月終則塞之每年九月開
呂公堂壩閉彭直二壩俾諸泉河入黄以利回空及官
民船至次年二月終則塞之半年繇泇半年繇黄相資
兩利章下所司部覆如河臣言上是之(明神宗實錄/)
明神宗萬厯四十一年十一月戊午廵按直隸御史潘
之祥言臣廵厯燕趙梁宋之區日視滹沱漳河之水洪
流洶湧隄岸潰拆民居頺圮行旅蕭條臣心憂之已自
大雄駕小艇入齊魯之境夾岸悲號愁聲滿耳則皆濵
海之竈民為海水所漂溺逃竄者也今朔風戒嚴祁寒
怨咨災傷之民無衣無食野棲露處可為寒心伏乞皇
上垂憐賑恤不報(明神宗實錄/)
　是年十一月内該帶管河道漕撫陳薦檄郎中何慶
　元揚州道熊尚文開寳應縣𢎞濟河北月河一道長
　一百三十丈南月河一道長一百五十丈又建近湖
　西隄九淺七淺滚水石壩二座于明年工完　按𢎞
　濟河南北二閘毎遇夏秋淮水漲發二閘不及吞吐
　行舟覆溺至是開挑月河剏建滚水二壩分殺河怒
　水溜遂平(南河全考/)
明神宗萬厯四十四年三月丙申戸科給事中商周祚
言今歳漕糧除改折截留外亦宜如期輸運而水淺舟
膠大為運梗所需河臣料理其勢倍切乞速用總河大
臣仍促其星夜赴任以理漕事不報　五月已邜廵漕
御史朱堦言漕政一修浚泉湖國家歳漕由江河抵邳
水常虞溢由泇入閘厯閘抵衛水常虞涸此其大較也
自夏鎮而北别無運道不過賴閘河以利渉耳此河半
屬枯澀先臣宋禮築壩戴村奪二汶入海之路灌此成
河復導洙泗汴沂諸水以佐之汶雖率衆流出全力以
奉漕然行逺而竭巳自難支至南旺復分其四以南迎
淮六以北赴衛無崑崙之源多尾閭之洩能無疲於奔
命哉况此泉遇夏秋而漲遇春冬而涸遇雨而漲遇無
雨即夏秋亦涸先臣逆慮其不可恃也乃於沿岸陂澤
如所謂昭陽南旺馬踏蜀山安山諸湖設立斗門名曰
水櫃漕河水漲聽其溢而瀦之湖漕河水稍決其蓄而
注之漕積泄有法盗決有罪夫然後旱澇俱有恃而無
恐無奈法乆禁弛湖多曠土人遂垂涎其間昭陽一湖
巳作藩田其餘諸湖髙亢處半為勢豪占種其最窪下
者或有行潦閘壩坍塌地勢淤淺蓄得㡬許所謂溝澮
之盈涸耳曽何濟於運哉而職司儹餉者不過受事之
初督令修浚下亦以空文應之頃山東半年不雨泉流
㡬斷職按圖而索水櫃管河府佐茫然也乞敕總河撫
臣躬親踏驗凡係先年濟運各湖清查歸官隄壩斗門
亟時修築處處蓄瀦有餘漕臣不至遇旱而束手矣從
之　十月丁已廵漕御史梁州彦上漕河事宜一修治
黄泇自泇渠告成歳避徐沛之險而不虞黄河之近廢
不復修廷臣以為漕利而不知漕終以此受病也年來
一決狼矢再決三山復決塔山璧馬空沈此塞彼潰今
歳狼矢又見告矣以洑流漲發髙與隄齊俯矙徐城如
累卵決於南則靈睢為壑而泇虞徑㵼決於北則以泇
為尾閭運隄宛在水中漕舟不能飛渡也為今之計宜
議經乆使徐城不憂建翎泇岸不為黄據或于徐靈一
帶䕶城舊隄増卑培薄繕治堅完庶㡬不逄其害或于
直口遞北運道剏築隄岸迤西縷河而止此隄既成有
禆牽輓兼足為田廬屏障不然旋塞旋決民勞已甚且
濁流歳齧泇底告淤將無泇矣一修治東省以北漕河
漕艘過洪必按例具報而過此則否豈非以一入東省
便可順流北趨耶乃如汶如濟如衛昨歳既苦膠淺而
今歳白河更甚矣謂宜覈泉河之舊址而勿為豪右所
侵疏衛河之淤塞而勿為私閘所閉浚白河之壅沙而
勿為淺夫所冒破夏鎮以北其通行無礙乎(明神宗實/)
(錄/)
　萬厯四十五年七月帶管總河陳薦檄郎中李之藻
　督揚州府通判馮乗雲築黄浦閘下南岸一帶至射
　暢湖止長五十里其明年郎中徐待聘復督淮安府
　同知劉天惠築北岸一帶長五千九百七丈至次年
　告成(南河全考/)
　
　
　
　
　
　
　
　
　
　行水金鑑巻一百二十九
欽定四庫全書
　行水金鑑巻一百三十
　　　　　　　　　　江南按察使傅澤洪撰
　　運河水
明神宗萬厯四十六年五月庚寅山東廵按畢𢡟康陳
東省急務在通海運國初漕運由海後以漂沒為虞始
開㑹通河然河徙不定莫若修膠萊新河與㑹通表裏
而行繇淮之六套口入海至麻灣口入河繇海倉口出
海至天津約可一千四百餘里沿崖揚帆不渉大洋善
風不數日可達非若河道之迂艱居恒則兩路並進遇
梗則此滯彼來庶轉輸不匱亦國家無窮之利也　五
月庚子調山東驛傳道副使陶朗先為登萊道副使總
理海運　九月辛丑工部題汶上等縣地方淤淺先期
挑浚以便新運從之　十月丁邜直隸廵按董元儒奏
陳漕運六議一曰議建閘座濟寧以北自戴家灣閘至
臨清磚閘相距三十餘里河勢陡㵼宜於適中狄家樓
處建石閘一座而又於王家淺回龍橋諸處各建一座
於鰲頭磯前另鑿月河立小閘以資蓄洩庶回瀾一倒
水勢自平一曰疏浚白河天津至通州計五十九淺每
年額派各州縣衛淺夫一千七百餘名費工食萬餘金
宜將額派銀兩解通惠河衙門轉發管河通判及四總
委處募夫浚築自潞河以至津門畫地分工勿令衙役
經手即衛軍亦以此法行之查無浚築之功即扣留月
米僱募充役庶夫無虚冒年終各官聽部臣舉劾而又
編選旗軍分别三等以正丁領運以餘丁幇貼庶漕運
有禆該部是其䇿上命俱依擬行有司怠玩從事的各
御史㨿實叅處　十一月乙邜浙江道御史江日彩陳
救時四務國家轉漕東南賴盈盈一水萬一水涸運乾
或有如前盜據淮揚臨德而扼其吭且奈何聞浙江海
船松江太倉沙船淮安雕船時至山東寧海買米離山
海闗不逺宜令南京近海州縣有糧米者衛所厚僱前
船歳運四五萬石熟其路逕以為有事之備則海運之
議宜講也(明神宗實錄/)
明神宗萬厯四十七年五月已亥總督倉場戸部尚書
張問達言邊氛猖獗日甚運船轉輸可虞謹擬沿途防
䕶京通起剥事宜以固根本稱漕糧四百萬石由江淮
達泇黄由泇黄抵津壩風濤阻險與陽侯河伯爭權萬
一防䕶疎虞起剥濡滯致生他變軍國可憂乞嚴檄所
司照先年水涸漕遲例多僱民船幇運其應得脚價即
于通濟庫見行給支不許短直小民唯利是趨自當樂
從應募而又嚴督淺夫隨時挑浚務使河渠深廣船不
留行庶於漕政有禆奉㫖漕運闗係匪輕况今邊警戒
嚴䕶衛尤宜加謹其防守加剥及支運等事俱依擬着
實舉行應另議者着再議具奏(明神宗實錄/)
　是年八月總河侍郎王佐檄行郎中徐待聘修髙郵
　西門審港口起迤南石工五百九十八丈於天啓元
　年六月築完其半徐候另詳興舉　十月江都三汊
　河淤三百二十三丈界首鎮南淤三百五丈鎮北淤
　三百二十二丈梗阻重運郎中徐待聘嚴督官夫挑
　濬糧運稱利(南河全考/)
明神宗萬厯四十八年三月癸未工部覆廵漕御史毛
一鷺所陳漕河三事一泇河之完工當議謂漕運河道
前此惟治黄為急自泇河開而糧艘避險即安真永頼
之利也唯是初浚尚多潦畧河身不無淺狹至于崖岸
衝缺牽輓難前則疏浚補葺之功皆不可巳泇河三百
里内屬夏鎮者有閘九座屬中河者止藉草壩逐年費
且不貲而分司官亦有以直口等處建閘之議又經漕
臣叅酌以為當及時修舉須移咨總河臣及劄行管河
司官并前淺狹去處委宮覆勘估費若干動支何項錢
糧酌議詳妥至如駱馬湖之修砌隄岸在漕臣亦以為
功頗浩繁似當從緩酌議一水櫃之清查當議謂漕渠
若濟寧等處去歳遇旱阻淺運舟稽遲蓋以一衣帶水
涸可立待耳先朝尚書宋禮曽於汶上東平濟寧沛縣
有湖處所設立水櫃可蓄可洩河漲而洩則水勢可殺
河涸而放則涓流可濟誠便計也乃歳月既乆滄桑已
變豪右既擅為耕藝之常官司復利其租税之入遂至
不可問亦不肯問矣漕臣建議欲得任怨任勞之人擔
當清查循故道而復舊䂓於以濟漕河之窮誠為有見
應敕總河臣嚴督各司道并力查復勿阻於雌黄之浮
言務求臻黒白之實效效則破格優處不則無功議罰
一衛河之疏浚當議謂衛河乃小灘運道益以漳流始
大自漳河北徙遂多壅遏之患曽經道臣翟師雍查勘
欲於臨漳淤口起至小灘鎮止約長二百餘里大加挑
浚於近口處所築一横隄以障北流使歸故道然費至
萬金工亦非易且大名臨清亦有受漳流之患者似難
輕議唯小丹河自清化鎮起至合河鎮止泉流回以濟
運議欲挑濬深闊費僅千金較之障漳北流為力甚易
為費甚省宜敕總河臣行委山東河南兩道臣㑹議舉
行而處辦錢糧則聽總河主持上命俱依議行(明神宗/)
(實錄/)
明光宗泰昌元年八月二十三日戊辰颶風壞海運船
御史陳王庭疏議酌處先是七月初海運船開洋至馬
頭觜以風不便停泊數日時聞海鳴如金戈鐵馬之聲
百里間黒氣糾連天海彷彿中見有物隱顯搏擊波濤
潑天所泊糧船盡行拍碎及查傷登屬運船八十五隻
僅完二十二隻漂沒糧米二萬五千八百六十四石有
竒萊屬傷船一十六隻漂沒糧米一萬三千八百一十
石水手溺死者無算於是廵撫御史陳王庭具題請敕
該部將山東明歳應運糧數從長酌處勘覆其漂失糧
米船隻用過價費行該道查明造册報部作正開銷溺
死人數酌量議䘏(明光宗實錄/)
泰昌元年十一月已亥(熹宗巳/登極矣)工部覆總理河道侍郎
王佐疏言水匱濟用為其汪洋瀦水河身深下而堤岸
完固也今計蜀山馬場馬踏南旺各湖界址既明侵盜
巳復矣昭陽一湖舊河盡廢新河反低無容糜金錢以
加修濬獨安山湖延袤頗廣向以三十八里為水櫃而
歳月乆逺法弛弊生故河臣復豪强之侵佔濬河身之
淤澱并原額而廣之共五十五里有竒以至於隄外湖
池俱清丈明白額徴租銀是目前之水誠可以利達漕
舟矣若夫歳修當固界限當定示禁當嚴必須通計各
湖歳加修浚俟年終𩔖奏而治河等官仍以水櫃之興
廢分别殿最著為永利可也上是之　十二月癸亥工
部覆總理河道侍郎王佐疏言北河通漕專藉衛水然
上源未暢則下流必壅今漳河巳徙衛流已塞獨有挽
漳而引沁闢丹三䇿而巳顧漳水東下之處勢竟及泉
挑浚難施未易挽也若沁水之闢新汲一帶地方郵署
相連廬舍鱗次必闢渠以受沁此地不為丘墟乎丹水
湧溢雖勢與沁同然丹口既闢則修武而下皆成安流
此闢丹之議無容再計者其條列展河砌閘築堰平租
示禁僱役動支經費各欵河臣籌計不遺餘力循而行
之可垂永利惟是河徙不常闢丹不無再阻則挽漳引
沁不妨並存其議以待異日講求上然之(明熹宗實錄/)
明熹宗天啓元年正月戊子戸科左給事中韋蕃條奏
足餉六事并議通海運開膠河章下所司　二月乙丑
海運遭風遣山東撫臣及薊遼等處道臣致祭海神
閏二月甲申廵按直隸御史張新詔言考通惠河即元
郭守敬所修故道國朝平江伯陳銳疏通之運船直達
大通橋下彼時勢豪欲尅取脚價壊其事後因御史呉
仲言乃命郎中何棟呉嗣忠仍濬裏河計費纔七千兩
所省脚價十二萬此繇通州至大通橋省費之大較也
若由大通橋至朝陽門尚有三里許其地平衍閑曠有
掘就河身現在倘導玊河之水稍遡而北至朝陽門量
建閘座及剥船若干隻糧運到時徑于門下上車似為
便計蓋㑹典開載車户脚價自大通橋至東倉毎石銀
一分六釐近又議加三釐至西倉銀二分三釐若復省
路三里許則東倉脚價可減十之六七西倉脚價可減
十之三四互而計之總減一半每歳京糧以二百六十
萬為率即可省脚價二萬六千餘兩彼從通州至大通
橋凡四十里止費銀七千此三里許之地能費㡬何即
除挑濬外建閘造船等費只消一年脚價之半便巳寛
然有餘一成之後每歳省銀二萬六千以三十年之通
計遂得七八十萬入太倉矣詔部議覆十月辛已濬
京城壕成自東便朝陽東直安定德勝西直阜城西便
正陽九門及重城共用夫一百五十萬八百九十名匠
一千二百八十九名班軍積日三萬三千十二名費水
衡銀六萬一千六百二十九兩司農銀一千七百三十
三兩米三千三百一石諸樁朩灰磚繩斗百物及運價
咸具而鍁鐝以歸盔甲厰收為甲械之需　監工科道
魏大中等因言壕之源出玊泉山徑髙梁橋抵都城西
北而派為二一循城之左而東而南一循城之右而南
而東宜按舊閘為地形髙下次第布之未可以丈尺槩
也德勝門之水南入闗周行大内出玊河近且北淤南
壅而嘉靖庚戌所築重城地勢既髙有掘未及泉而止
者俟異日清其源審其勢疏其脈達其支以總匯於大
通橋又須理葺諸閘節宣蓄洩以壯金湯而固風氣下
工部　丁亥授加銜都司黄允思都司僉書先是天津
由北岸抵遼運道未有行者自允思始開之嗣後歳可
四五運遼餉因之不乏又督發水兵出海積有勞勲督
餉戸部侍郎李長庚薦於朝請加實授從之(明熹宗實/)
(錄/)
　是年黄淮漲溢決裏河王公祠外河十餘口淮安知
　府宋統殷山陽知縣練國事力塞王公祠(明史稿/)
　是年六月霖雨不止裏河隄岸衝倒水由二舖灌入
　三城平地深一丈(淮安府志/)
　是年大水隄決九里北(髙郵州志/)
明熹宗天啓二年三月庚申工部尚書王佐題覆漕臣
余合中疏飭漕政三欵一漕之難難在淺澀舟行遲速
可以定地方殿最今後務盡力挑濬管河都司總其成
沿河州縣分其任隨淤隨濬濬必期深土必逺運無使
復歸於河以滋淺阻違者以曠職叅論詔如議　六月
辛未刑科給事中傅櫆言六䇿一防隄堰徐淮水髙地
下民居如在釡底萬一隄決遂成魚鼈之宫有司急行
修築以戒不虞下部俱如議　乙亥妖賊陷夏鎮河道
總督陳道亨告急請亟調隣近省直官兵兼留援遼粤
兵以䕶漕運仍速下山東撫按二臣増兵加餉上許留
粤兵三千以䕶運道其添兵著該部即議覆道亨字孟
起新建人萬厯十四年進士光宗立進工部右侍郎總
理河道拜南京兵部尚書　七月庚子差工部屯田司
主事陸之祺管㑹通河　十二月戊子督理遼餉戸部
右侍郎畢自嚴言朝鮮運道險逺登萊假途便㨗乞速
行該撫按轉行道府及時措置海運事宜章下該部(明/)
(熹宗實錄/)
　是年四月寳應西隄風浪衝卸一淺等處石工六百
　餘丈臣國盛督令河官甃石補砌加培土隄盡塞低
　陷漏穴本年十月工竣　是年興化知縣邊之靖請
　修丁溪草堰小海白駒劉莊攔潮五閘并呈廵鹽御
　史房可壯允發鹽鏹修建至明年湖河大漲百川沸
　騰滙流入海海潮突髙數尺賴諸閘堵禦而潮無内
　灌河流亦迅駛入海民田禾麥得以有秋　按髙寳
　等處上河一帶河隄閘洞及旁溢之水俱由興化五
　場入海若海口無閘以攔之則潮入而河水壅阻今
　建閘堵禦潮退水洩無泛濫渰田之患更於每閘令
　場官僉百長保長二人著守又于海邊修築舊壩十
　道俱可通河禦水復禁奸民盗壩行舟而場官依時
　啓閉嚴加防範俾水有所束而五閘亦得永乆云(南/)
　(河全考/)
明熹宗天啓三年正月戊申督理遼餉戸部左侍郎畢
自嚴以守備陳良䇿議改朝鮮運道於登萊因上疏極
言其便言朝鮮海運必論道里之逺近覈地勢之險夷
較脚價之省費計糧料之貴賤察事理之難易而後可
從事今以天津與登州相提而論朝鮮運務必由津海
抵登而後入鮮在登較近一千五百里是逺近不敵也
由津抵登中多礓石及鐵板以觸舟立碎即如今秋運
甫至霑化即損船十餘隻糧料千石若由登運此禍可
免是險夷不敵也由津入鮮以登州為半途天津登運
每石脚價四錢若改登州便可減半給發是省廢不敵
也津門逼近京師仰給截漕其餘糧料價頗騰翔登萊
米豆皆無措處小民習用市斗每斗視津斛斗兩倍而
贏之是貴賤不敵也登州陸續發運一年可二三次津
門路遥以極西抵極東歳僅一次是難易又不敵也良
䇿登運之説無煩再計但恐登以無船為解及查運船
有官民二種官船原用官錢自造計難猝至民船實貪
脚價前來一呼可集再有不足即於津門南船量行撥
給上命戸部議登萊廵撫袁可立上疏争之章下戸部
併議戸部署部事左侍郎陳邦瞻覆言非便遂不果行
　二月丙子南京江西道御史陳必謙陳安攘六事一
河上各閘河夫名存實亡宜清扣工食貯庫𩔖解充餉
　十月癸亥差工部都水司員外郎呉昌期管理中河
(明熹宗實錄/)
　是年秋外河復決數口尋塞建清口磯觜築髙郵中
　隄及露筋祠湖口石隄濬界首北淤沙其冬濬永濟
　新河自凌雲翼開是河未㡬而閉總河都御史劉士
　忠嘗開壩以濟運巳復塞而淮安正河三十年未浚
　故議先挑新河俾運船回空由之乃濬正河自許家
　閘至惠濟祠長千四百餘丈復建通濟月河小閘運
　船皆由正河新河復閉時王家集磨兒莊湍溜日甚
　漕儲叅政朱國盛謀改濬一河以為漕計令同知宋
　士中自泇口迤東抵宿遷陳溝口復泝駱馬湖上至
　馬頰河往廻相度乃議開馬家洲且疏馬頰河口淤
　塞上接泇流下避流口之險又疏三汊河流沙十三
　里開滔莊河百餘丈浚深小河二十里開王能莊二
　十里以通駱馬湖口築塞張家等溝數十道以束水
　歸漕計河五十七里名通濟新河五年四月工成糧
　運從新河無劉口磨兒莊諸險之患明年總河侍郎
　李從心開陳溝地十里以竟前工(明史稿/)
　通濟新河即駱馬湖也時王家集磨莊等七十里有
　十三大溜阻運漕儲道朱國盛行邳宿同知宋士中
　詳勘議于董陳二口入駱馬湖抵泇六十里遂從馬
　頰口至陳家溝達宿遷縣北西出大河以上接泇流
　下避劉口等險運道比舊為近捷而坦便云(江南通/)
　(志/)
　髙郵中隄長亘四十餘里歳乆不修每遇夏秋水漲
　隄力不支農田被潦先惟塞南北金門二閘以為障
　而船由外湖以行時遭覆溺且以築壩擾民天啓三
　年臣國盛莅任清出揚屬曠夫銀八百兩因㑹揚州
　海道郭士望呈詳總河房公壯麗漕撫吕公兆熊修
　築之計長六百四十四丈前銀不足佐以公帑酌其
　緩急分年砌之其險工已完隄下田廬亦可恃以無
　恐矣　八月界首運河迤北一帶當髙寳接界處河
　身仍淤水且涸先是市猾雍愛輩擅淺剥之利故雖
　屢經撈濬而無功至是悉置於理而令髙寳河官于
　淺澀處先築草壩使得束水衝刷復加撈濬而重運
　無梗　九月修築露筋廟湖口石隄長一百六十丈
　俱從水中壘土砌隄工程堅鉅至四年十一月工完
　先是邵北湖㳺浪一遇西風大作鼓浪拍隄行舟往
　往觸石覆溺臣國盛惻然憫之先於二月呈詳行委
　髙江二處河官運土實基外砌磚石内用樁板隄外
　復栽茭栁以禦驚濤一切工料俱係設處夫曠并請
　部院贓罰以成之不動官帑　十一月㑹呈河漕部
　院詳允挑濬新河淤淺自楊家廟至文華寺止長七
　百一十七丈四閱月工完放水以行回空　按萬厯
　初年重運由清江出口稱艱漕撫凌雲翼開新河七
　十里自楊家廟至文華寺止行運一年而以部稅旋
　閉三十九年總河劉士忠開壩濟運一年復塞而淮
　安正河三十年來未挑故議先挑新河内有乆湮荒
　涸者照段分挑深闊回空等船經行無阻(南河全考/)
　天啓四年二月㑹挑淮安正河自許家閘至惠濟祠
　止長一千四百一十六丈八尺復堵許家閘埽工十
　餘丈建通濟月河小閘一座俱于四月工完漕船仍
　由正河新河復壩閉塞　按淮安正河年乆不挑河
　夫雖冒領工食竟無實加澇濬者至是大淤臣國盛
　㑹同淮海道宋統殷拘集夫頭而庭詰之欲按工勘
　視諸夫伏辜遂革前季内工食一千一百五十兩貯
　庫㑹詳先闢新河通囘空次挑正河以行重運九月
　㑹築淮安包家圍洋信港淮城䕶隄磚石工長一千
　六百丈於十一月報竣時物料夫匠先行齊備故奏
　不日之工　按淮郡當漕輓輻輳之地商賈畢集而
　城堞如在釡底惟恃一線土隄禦淮黄諸湖滔天之
　勢每年加埽䕶隄包土塞城人民惴惴焉魚鼈是懼
　臣國盛先於上年㑹詳漕河兩院預備物料分調夫
　匠是以工成最速其詳具載記中六月徐州黄水大
　漲内灌州城是時水由夜發平地丈餘徐民苦于渰
　溺遂有遷城之議(南河全考/)
明熹宗天啓五年二月丙午南工科給事中徐憲卿等
以東南歳荒米貴條陳五欵一開𤓰儀二閘以通咽喉
之地命著實行　七月已已舊時小灘兊運設有監兊
都司自裁革之後督以糧道顧河南糧道與東省衛并
原無統轄往往跋扈咆哮不受約束廵撫河南都御史
楊方盛以為言請將灘運移屬臨清道俾督率本屬武
弁便於彈壓其小灘舊有大名道公署一所乞稍加修
葺以為臨清道駐節之地從之(明熹宗實錄/)
明熹宗天啓六年六月乙亥河道總督李從心奏我國
家定鼎燕冀歳運漕糈四百萬石藉此運河一線轉輸
在邳以南則資淮黄二水在臨清以北則資漳衛洹淇
滏陽諸水在直口至臨清延袤八百餘里則資汶泗洸
沂挾各州縣諸泉水灌濟以達京通闗係最重職二月
謁陵行河經宿遷崔淺劉口磨兒莊等處中河分司趙
濓及府州縣官稱連年運船到此一船挽拽夫以百計
一夫工食動以數錢窮旗典鬻以償官夫人力與水勢
争衡䉡䌫中斷前船横下後船互相磕撞官儲民命須
臾歸之逝波風激浪髙竟日不能移一舟前阻後壓千
艘俱皆等待各官㑹議要自馬頰口起下至陳瑶溝止
計程六十七里另挑一河於靈睢宿桃邳五州縣募夫
七千二百名協力併作或以濬兼築則計河工不計堤
工或以築兼濬則計隄工不計河工或因勢順導或改
曲從直河底沙礓用鋤鑿開使深水中隄下以船載土
壘築使髙隄之殘缺者加修河之沙淤者加濬陳溝十
里平地濬與築兼舉計挑生河長一千九百一十八丈
築朩墩水占隄長二百八十丈又兩頭坍塌隄長四十
五丈西岸平地築隄長一百八十丈王能莊前後雙河
尾築隄長一百丈幇築殘隄長七百四十二丈濬深淺
河長二千二百四十丈其根頂口底俱照覆估丈尺于
五月初十全完從此運船改由陳口諸溜逺近公私幇
拽之費可省漂蕩磕撞之虞以杜風波不能為之阻而
各船銜尾直進可以計日計程無復躭延阻壓之苦擇
吉開龍門放水行舟直抵黄淮之河旱澇可無虞矣得
㫖是　乙酉廵撫直隸御史徐卿伯疏言運道所經每
各有湖貯水以備旱涸故民間呼為水櫃如汶上之南
旺蜀山馬踏東平之安山濟寧之馬場沛縣之昭陽諸
湖是也而丹陽有所謂練湖者周廣四十里納長山諸
水八十四流為石閘者七朩函者十有六國家東南財
賦浮運而北遇涸則啓閉以濟近湖民田數百頃遇旱
則啓函以資灌溉夫何近年以來鄉官大家侵者侵占
者占遂舉此湖之制蕩然不可問所䂓者近所失者逺
伏乞嚴敕諸臣留心治河至如練河有為豪强占據者
速請還官仍追租正法得㫖運道淤淺管河各官自當
及時挑濬練河蓄水備旱豈容豪强侵占著作速清查
還官追贓正法　戊子山東道御史袁鯨題頃見廵漕
御史徐卿伯疏言丹陽練湖水利被豪勢侵佔業奉㫖
清查還官還租正法矣第臣原丹陽令也佃田抵餉臣
任内事也丹陽舟車凑集之地疲苦特甚毎年額編遼
餉一萬一千二十六兩九錢二分既歳征不缺而巳難
堪命矣臣查上下練湖二處上練湖延袤數十里先年
建閘瀦水以防冬涸後改春運水盈無所須閘以十之
六七瀦水以十之二三為田亦天地自然之利也沿岸
一帶陸續詳佃共得八千三百一十三畆每畆上田納
價一兩中者八錢前後共得七千五百二兩六錢一分
後復摉括湖稅等銀三千五百二十四兩共凑抵三年
分額餉一萬一千有竒毫未加派于民每年所得租銀
於本驛加馬四匹加支應銀三百兩請立循環簿不許
妄入公費此練湖成田之始末也自臣離任之後聞水
利蕩然非舊乞將豪强倚勢無帖侵佔者盡數追租正
法而居民帖内正佃者令繳帖還官抑或免繳加價以
助大工俱非臣愚所敢擅議也得㫖這豪强侵占者著
遵前㫖還官正法小民繳銀給帖承佃的仍著計畆加
價助工　七月乙酉以清口發水糧船速濟加封河神
䕶國濟運龍王通濟元帥從總漕蘇茂相請也(薈蕞云/清口發)
(水者清水能刷黄也不知治水之道而徒謟媚於鬼神/且不遵祖制妄加神號德陵君臣何不學無術至此)
　甲午戸部尚書郭允厚奏漕糧以至壩為實數以進
倉為安堵故往歳秋月必盡數儹輸自二年阻於妖賊
始不得依期前進然其守凍者纔三十餘萬耳三年則
有八十餘萬四年則一百餘萬而五年又且一百三十
餘萬矣今歳運河阻塞不常濡滯巳極㨿今報實數進
倉者僅得四十餘萬比往歳又少其半矣萬一寒風乍
起河氷頓合則此二百萬漕糧勢必凍阻彼浩渺寥廓
之地一切疎虞豈待問哉伏乞敕下經管地方衙門設
法疏通及期儹運其抵壩者行河西務鈔闗速輸進倉
不得抵壩者暫貯露囤仍令該道臣嚴法守䕶俟來春
凍解輸運從之　九月甲申廵漕御史徐卿伯奏運道
厯淮安而上黄河水多而泥半之惟是淮流猛汛衝去
泥沙不致壅塞故謂之以淮刷黄運道頼以無阻夫何
入夏以來北地苦雨淮泗苦旱於是黄水暴漲淮流淺
涸河身日髙淮勢日弱而黄河竟以淮為壑矣稽之父
老皆以黄河倒灌為患叵測今漕運難前勢在危廹但
有撈淺起剥二義乞敕諸臣應動何項錢糧即著就便
支給刻期舉事工科給事中郭興治亦以為言得㫖撈
淺起剥着漕河二臣相機料理以無悮運務(明熹宗實/)
(錄/)
明熹宗天啓七年正月丙申河道總督李從心言三王
舟行挑濬工程已畢但濟寧以北諸閘所以蓄飬水力
恐三王隨從人役不知䂓例擅自開閘或帶板而行或
後水不繼船必淺閣速而反遲矣得㫖㨿厰臣約束嚴
明解銀内臣安静不擾築壩挑河工程巳畢三王行舟
可以無滯朕心嘉恱設閘啓閉闗係漕䂓隨從員役自
應遵守恃强違擾的准指名叅處　二月壬子工部覆
隄工查勘巳明得㫖覧奏河歸正脈大小諸臣拮据之
勞祖陵運道實嘉賴之然聞淤塞尚多未盡流濬即今
重運尚阻回空猶滯藩舟國計朕與厰臣尚深軫慮還
行河臣用心料理候王舟過日委無停淺去年漕事一
切報竣方行叙賚以酬勞績　五月甲申總督漕運戸
部右侍郎郭尚友題報回空糧船盡數過洪過淮得㫖
今歳凍阻既多又兼王舟鱗集覽回空糧船過淮日期
較往年倍早這本説厰臣慮殫儲糈計周軍國補偏救
敝見今京通紅腐之積朕所鑒知兩内臣協力同心分
督淮濟勤勞可嘉自縂河以下有功大小諸臣都與紀
錄以後各省直督糧道臣照本内派定地方各押糧船
盡數送訖方許回任其遲早完欠分别叙錄叅處務要
挽遲為速以濟國儲　七月丙子總督漕河崔文昇報
修築隄工得㫖漕糧轉輸全在河流順軌這駱馬湖新
隄初成兼暑雨淹浸淺阻可虞該監體厰臣綢繆徹桑
至意多方設法船行無礙忠勞可嘉其俟守凍空船裝
糧到淮親詣湖隄相度形勢為修築之計待秋深水落
即勘估急修以圖乆逺　八月癸邜總督漕河崔文昇
題修築隄工事得㫖覽奏河決由于隄薄秋深相度地
勢起工務為一勞永逸説是駱馬湖沙土難築邳土堅
凝預督淺夫開掘俟回空糧船帶取委屬可行地方正
官管河官有推諉躭閣回空船的叅來處治還著總河
衙門通行速舉有衝決處督河官勒限堵塞其未完工
的刻期作竣庶無悮運艘以稱厰臣通漕速運綢繆徹
桑至意(明熹宗實錄/)
　
　
　
　
　
　
　
　
　
　行水金鑑巻一百三十
欽定四庫全書
　行水金鑑巻一百三十一
　　　　　　　　　　江南按察使傅澤洪撰
　　運河水
　天啟七年十一月壬辰(愍帝巳/即位矣)中書舎人李不伐疏
　訟故兵部尚書李化龍開泇之功言其議開泇也廟
　廊之議紛如臣叔化龍一力擔當于上郎中梅守相
　以勤劬拮据于下決百年未定之議于一旦以二十
　萬之估省三四百萬之金錢以二百六十里之安流
　代二百六十里之險道不半年而錫圭告成所謂計
　便一時永賴百世者也至今未蒙録叙懇乞皇上敕
　下所司核實覆奏庶勞臣之功不至湮没從之　十
　二月乙巳海運糧艘抵南海口以不即起剝致驟風
　壞船二十四隻失米一萬一千餘石戸部請議處各
　員役從之　戊申直𨽻巡按何可及以漕運事竣疏
　陳四事一催空船一速兊運一查河道一查限單下
　所司(崇禎長編/)
　崇禎元年正月癸未戸部題覆巡按直𨽻監察御史
　何可及轉運告成疏言河道通塞漕運遲滯所闗祖
　宗設有總河專理于上部道府佐諸臣分理于下誠
　重之也但以地逺界分遂爾心力不協致河道淤塞
　縴路殘缺如馬湖之決黄河之溜可為永鑒河臣原
　以治河當漕糧盛行之時正河臣盡職之日所宜止
　宿河干使洪夫閘夫溜夫淺夫一一各効其力無敢
　偷安而後金錢得以實用即於漕運可無阻滯報可
　　二月丙午叙開泇河功廕故兵部尚書李化龍子
　中書舎人　三月甲申巡倉御史李遵以倉差新復
　疏陳二弊四宜一曰河道宜濬遇有淺阻河官親詣
　河干督同閘官先期挑濬一曰漂没宜稽在内地不
　許輕給印烙在海運不許輕用雜流方可稽查實數從
　之　八月乙巳戸科給事中張承詔言漕運稽遲請
　改巡漕御史為大差待兩運告竣方許報命旨以儹
　運官改差兩年未協祖制今後巡漕御史自九月内
　具題即赴通灣到任一面督催回空隨卸隨發一面
　移文各省直州縣趂禾稼初收民力充裕之日將本
　年應解漕糧盡征在倉來春正月以内悉行起兊務
　漸復祖宗朝三月過淮舊制應行未盡事宜漕臣奉
　命之日悉心條奏各司道州縣官有奉行怠玩及該
　管河道官不先行修濬致稽重運者許不時參奏處
　治俟明嵗運完果無凍阻紀録示優永為定例　丙
　辰原任吏部文選司主事沈景初為父南京吏部尚
　書沈應文請䘏典應文餘姚人隆慶元年進士由推
　官歴藩臬府尹刑部尚書署工部時通惠河決嚙陵
　梗運委曲協濟河臣得以奏功後起南吏部以疾辭
　卒年八十有三　十月甲寅總理河道侍郎李若星
　報過洪漕船六千七百七十一隻運糧除南京截留
　外凡三百四萬六千五百二石二斗零　十一月壬
　戌封䕶漕河神張六五為靈應英濟侯(崇禎長編此/薈蕞云按)
　(封典尤/為濫觴)
　崇禎二年五月丙午禮部左侍郎羅喻議等疏言前
　大學士張居正作相之日其隄防陵運則請開泇河
　開衛河膠河復練河築石土隄修減水各閘壩計八
　百餘里核省工價十四萬(崇禎長編/)
　崇禎三年五月丙午廣西道御史劉士楨上言查運
　河自宻雲直達天津實為京東天塹但由津至通二
　百餘里由通至宻一百三十餘里中間水勢高下參
　差淺深不一遂未能槩限敵騎而我無可恃耳今誠
　興工浚築于上水挑濬使深築壩以壅其下流使三
　百餘里河水俱深丈餘人馬即難飛渡或五里或十
　里或數十里隨勢高卑建閘蓄水每閘内又量地逺
　近為分兵之多寡設船以作遊兵船之兩傍各開砲
　眼増以遮牌船内實以火器撑船軍士俱擇習練火
　器者充之俾借船為城因河為塹用火器以及逺既
　可以阻敵騎長驅而糧運無虞戰守有地非特神京
　永無薄城之憂而宻雲通津咸可聫為臂指仗為掎
　角是誠今日急著也或謂此時徵調巳空挑濬之役
　派軍難而騷民亦未易也不知通州以下户部原有
　穵運夫各州縣原有淺夫通州以上尚有欽依把總
　領軍八百駐牛欄山以供挑濬今誠用穵運之夫役
　牛欄之卒加以省直班軍而又移中東二協修工班
　軍之行糧鹽菜以給之量加犒賞以為鼓舞軍固不
　煩調募糧亦不必多増而事可舉矣然責任不專則
　推卸易課督無法則收效難今宻雲有禆將通州有
　大將天津有額兵額將沿途又有援兵援將若畫地
　分工責之各禆將使擇諸軍之强者磨勵以待敵弱
　者荷鍤以治河而統提衡于通州一大將又令原設
　河㕔徃來巡督淺夫州縣同心協濟總責成于地方
　之撫按亷其勤惰而黜陟賞罰行焉數月即可報竣
　秋防庶㡬有賴矣章下部議覆上帝命分任責成仍
　嚴限報竣直𨽻巡按董羽宸上疏爭之曰通州上下
　一河若帶誠神京左臂第一重扼塞也臺臣建議欲
　挑河堆土因髙就深使東顧有天塹之形敵騎無衝
　突之患臣躊躇終日有不能必其決成者謹按京左
　漕河發源塞外匯萬山泉源以入密鎭又從頑石溜
　沙以抵潞河自宻至通州計二百四十餘里為淺五
　十九則純沙無土沙之挑積岸際者皆浮盈靡漫日
　炙風吹乾如細麫若游塵揚于空中復飄水底旋淤
　旋穵且時際亢暘涓滴一溜驟遇霖雨浩淼無涯甚
　而河道改徙平陸成淵通流倐涸向名自在流沙此
　地勢然也祖制自宻而下户部穵運差轄之由通而
　下工部通惠差疏之止能因勢利導未聞有開掘丈
　許之深堆土數尺之高者非謀不出此勢不能也今
　以五六百里之長渠當千萬糧艘之湧至河流既不
　可堰雨涸又不可期畚鍤諸夫何處著脚加以額設
　穵運夫淺夫但可併力穵淺不能處處興工部覆謂
　用力既倍于平時工食豈沿于常格淺夫議增漕鏹
　省直班軍胥令其竭蹷以從不知漕鏹見在不敷何
　術增設省直班軍修邊正急何得撤外障以事内濠
　况今郡邑初復自各城濠以及闗墻屯堡延綿數千
　里秋防轉眼撫道拮据不遑顧安得置此急務而皇
　皇于旦暮莫效之功哉漕河一帶軍國命脈攸闗目
　前宜嚴責河職極力濬穵淺阻必罪勿宥不言高深
　而高深自在其中其宻通挑濬雖奉有分任責成之
　旨然熟察時勢恐未易按程而責也倘徒勞人力徒
　費金錢濬之終不成深堆之終不成髙異日皇上責
　諸臣之不用命地方撫按自無所辭而糜去金錢已
　不可返臣今日安得黙黙而處此乞敕所司再加酌
　議直截條奏若以成命難囘乞敕臺臣親行踏勘與
　撫院道部確商可否以取進止(崇禎長編/)
　是年淮安蘇家觜新溝大壩並決没山鹽高泰民田
　(明史稿/)
　崇禎四年八月戊午河道總督朱光祚以江南連月
　大雨淮黄驟漲髙郵寶應江都儀真山陽清河六州
　縣大水泛溢害及陵寢漕運具疏奏聞并陳疏濬障
　隄大畧帝以修築疏濬事宜俱命朱光祚率屬籌度
　力行　十月辛丑直𨽻巡按饒京疏奏江南水利以
　河漕為先而灌田次之漕河之水利以鎭江之丹徒
　丹陽為先而他邑次之何也長江之水自京口分入
　鎭江為運河河水歴丹徒九十里達丹陽又九十里
　達常州之武進由無錫以及蘓州之吳江而通于浙
　凡浙之運船與松蘓常之運船總由此河溯流而上
　達京口以出江此河乃運船之孔道也然地形有髙
　下而水勢亂流有若建瓴易洩易涸南去數百里皆
　無水源而冬春㡬成陸地臣嘗聞丹陽有上下二練
　湖蓄其水可以濟運河之窮而利漕艘之涉臣於七
　月杪出巡丹陽即為詢訪親歴其地見其汪洋浩瀚
　無異于汶上之南旺東平之安山濟寧之馬塲沛縣
　之昭陽等湖是天于無水處生此湖以貯水濟運非
　等閒也臣考練湖又名練塘仰受長山驪山八十四
　溪之水滙而為湖即古之曲汲湖也他不具論即以
　本朝言之洪武三十四年太祖命鎭江知府劉辰重
　修練湖以丹陽令周復昌董其事始塞上湖三斗門
　一石䃮引水入下湖塞二石䃮理廢䃮之石先修中
　斗門次修下斗門最後上斗門隨湖勢崇卑板為五
　級以洩水歴一年餘功乃成正統中令耆民築梗植
　櫛修東埂二斗門成化𢎞治中復修斗門至嘉靖中
　丹陽知縣李道學復修治之另開運河引水入漕蓋
　上練湖在丹徒髙下湖數尺而下練湖即仰流焉下
　練湖在丹陽髙運河數尺而運河即承流焉勢亦若
　建瓴上練湖中埂有石閘三座蓄水以濟下湖之渇
　下湖亦有石閘三座蓄水以待運河之涸水出丹陽
　防其下洩又于水之下流離丹陽四十里地名吕城
　有石閘一座過吕城二十里名奔牛亦有石閘一座
　以䕶其外水滿又恐上洩又于水之上流京口有石
　閘二座前人之制可謂甚備亦總為此運船計耳迨
　至萬厯年間漕船移為夏秋之運不苦無水所以每
　年兩湖棄置空曠之地變為桑田上下之石閘與奔
　牛吕城京口之石閘俱成虚設矣然而閲其故址固
　宛然星列也今漕規已復起運在冬每苦無水奈何
　不復修祖宗舊政而乃勞民費財臨時挑濬將無已
　時也則臣得倡言曰二湖之水當蓄而既壞之諸閘
　當理也閘能止水而涵洞為尾閭之洩傍湖之馬林
　上新等處十三涵洞當議也湖水蓄而臨期不過一
　啟閉之勞浙直漕船可無遲悞之慮而數萬生民每
　年無浚掘之苦真天地生成水利古今獨擅勝塲修
　容可緩乎或謂棄置已久一旦復修未免廣費金錢
　臣聞浙直有協濟鎭江修河銀鎭江府庫貯在外省
　國家頻年之冒破勞民一載而可省百姓每嵗之咨
　嗟正所謂一勞永逸暫費永寧者也惟聖明採納焉
　上謂所奏深於漕務有禆所司確議以聞(崇禎長編/)
　是年夏雨五六尺隄決南北共三百餘丈南門吊橋
　閘崩城市行舟人多溺死(高郵州志/)
　崇禎五年十一月丙辰直𨽻巡按趙振業疏奏河道
　與漕運相表裏漕之遲速以河之安危河有安流斯
　漕無滯艘則治河正所以理漕也臣於查歴河南河
　道後即馳至張秋遍閱汶濟一帶南旺河口居南北
　之脊一水貫注潺湲如縷每遇春旱涸竭可慮目前
　正當大挑之候速敕挑濬所闗甚鉅倘淺處不濬濬
　處不深挖挑僅循故事重運其何以濟至于北河口
　尤汶水北㵼之衝今嵗大水没隄此口必塞始能挽
　汶全力而注之漕此中又有馬踏蜀山諸湖名為水
　櫃時其盈詘而節宣之斯可借潤特患經過内外官
　員倚勢決壩湖水洩漏則蓄積不厚何以待運臣與
　管河諸臣約嚴禁放決力飭修築倘有犯者即據實
　奏請定奪若夫上源諸泉派分流逺而導之湯湯皆
　濟運洪波國家特設泉部之臣其職誠重邇來嵗久
　事湮水利盡歸佔籍泉夫㡬為虚設源之湮矣流曷
　能遂臣移文泉部等官親行踏勘修復倘諸臣以急
　公為務濬河身蓄水利疏泉源一一實做北河自不
　患於淺阻而近日最可患者莫如駱馬一湖此湖至
　陳窯口清流安瀾縴挽最便賜名順濟歴嵗賴之不
　意今年黄水突決自清墩隄漫黄草湖出駱馬而歸
　宿遷直河故道一望平原陳窯新口細流就淤轉盻
　明春重運踵至遡流而上縴挽安施則所謂力塞決
　口復河故道尤當及時鳩工即投璧沈馬似亦未可
　深惜也乞亟敕總河督臣嚴飭中河分司及管河道
　府早辦物料多發丁夫刻期竣工無誤新運此萬不
　可緩之役毫不可省之費也(崇禎長編/)
　是年決建義北壩總河尚書朱光祚濬駱馬湖避河
　險十三處名順濟河(明史稿/)
　崇禎六年五月壬辰鐫總督河道朱光祚級以漕艘
　愆期也(崇禎長編厯山東全河備考云光祚字世貞/江陵人萬  乙未進士天啟四年任崇禎四)
　(年再/任)
　崇禎七年冬十一月漕運總督楊一鵬議濬泇河從
　之(明紀事本末/)
　崇禎八年秋九月逮總理河道尚書劉榮嗣(明紀事本末/)
　初榮嗣以駱馬湖運道潰淤創挽河之議起宿遷至
　徐州别鑿新河分黄水注其中以通漕運計工二百
　餘里費金錢五十萬而其所鑿邳州上下悉黄河故
　道浚尺許其下皆沙挑掘成河經宿沙落河坎悉平
　如此者數四迨引黄水入其中波流迅急沙隨水下
　率淤淺不可以舟及漕舟將至而駱馬湖之潰決適
　平舟人皆不願由新河榮嗣自徃督之欲繩以軍法
　有入者輒告淤淺弁卒多怨巡漕御史倪于義劾其
　欺罔悞工南京給事中曹景參復重劾之逮問坐贓
　父子皆瘐死獄中郎中胡璉分工獨多亦坐死其後
　駱馬湖復潰舟行新河無不思榮嗣功者當是時河
　患日棘而帝又重法懲下李若星以修濬不力罷官
　朱光祚以建議蘓觜決口逮繫六年之中河臣三易
　給事中王家彦嘗切言之光祚亦竟瘐死而繼榮嗣
　者周鼎修泇利運頗有功在事五年竟坐漕舟阻淺
　用故決河防例遣戍煙瘴給事中沈𦙍培刑部侍郎
　惠世揚總河侍郎張國維各疏請寛之乃獲宥免云
　　是年榮嗣被劾得重罪侍郎周鼎繼之乃專力於
　泇河浚麥河支河築王母山前後壩勝陽山東隄馬
　蹄崖十字河攔水壩挑良城閘抵徐塘口六千餘丈
　(明史稿萬山東全河備考云劉榮嗣字敬仲號半舫/曲周人  厯丙辰進士崇禎六年任周鼎字實甫宜)
　(興人萬厯癸丑進/士崇禎八年任)
　是年東河水淺運復由徐㕘議徐標於徐洪上流剏
　開月河北與舊運河接連運得無滯明年漕運復由
　東河徐運道又廢(徐舊漕河即泗水也泗水經流州/界凡二百餘里自沙河至謝溝一)
　(百六里為沛縣境自謝溝至雙溝一百二十五里為/本州境其他支流入漕在沛境者三曰泡河曰薛河)
　(曰雞鳴臺東小河在州境者四曰留城小河曰境山/溝曰溜溝河曰烏觜溝至州城北則受汴水合流歴)
　(二洪下接於淮其後汴挾黄河之勢決嚙隄岸為漕/之患至萬厯三十二年都御史李化龍浚泇河口漕)
　(漸移而東北以避黄河衝突及三十八年化龍開東/運河告成而徐之運道遂廢  本朝康熈初閉鎭口)
　(閘自是黄專合汴而交流之所墊為平壤/泗自入㑹通河不復達徐矣  徐州志)
　崇禎九年夏四月泇河重濬成(明紀事本末/)
　是年夏泇河復通由宿遷陳溝口合大河周鼎又修
　髙家堰及新溝様田營隄増築天妃閘石工去南旺
　湖彭口沙礓浚劉吕莊至黄林莊百六十里而是時
　黄淮漲溢日甚倒灌涸漕鼎在事五年卒以運阻削
　職繼之者侍郎張國維甫蒞任即以涸漕被責(明史稿/)
　崇禎九年八月庚寅天津河道淤阻帝諭姚應翀戴
　罪晝夜督濬再違定行拿究并諭督臣囘奏　十二
　月辛夘總理河道周鼎疏報挑河據司道府州再四
　確勘于陵無礙于運有禆州治民生所全甚大冊開
　上自茶庵迤西舊欄壩入口起下至顧家莊後出口
　止共計應挑河長二千一百丈俱口闊十二丈底闊
　六丈深一丈五尺計土二十八萬三千五百方共銀
　三萬四千二十兩又截河大壩一百丈合用銀三千
　六十三兩零工部酌議上從之(崇禎長編/)
　崇禎十年正月戊午叙泇河功周鼎朱大典張任學
　張宸極等叙功有差劉遵憲賞銀幣蔡國用鍾炌賞
　銀(崇禎長編/)
　崇禎十一年四月丁未倉塲總督李遇知疏稱淮限
　巳逾河流淤淺帝令嚴飭各糧道嚴押飛挽照限赴
　幇徳州桑園一帶責成管河各官晝夜疏濬毋得狥
　悞　壬戍河道總督請㫖立榜帝以閘禁甚嚴權要
　擅啟洩水周鼎何不立糾殊屬瞻狥榜牌即行修復
　　五月戊子巡漕楊一俊疏報東溝口一帶漕船淺
　阻帝令經管官先行革職戴罪星夜挑濬自贖楊一
　俊嚴督各河道躬住河干上𦂳催儹作速運行　十
　一月癸亥工部主事于穎疏言臣管理淮安天妃閘
　以江南至儀眞一帶河道挑濬自崇禎十年正月起
　至本年十二月終止將年例清册呈送部科備照(崇/)
　(禎長編/)
　崇禎十二年正月壬戌總理河道周鼎疏言臣身在
　行間河工勢難兼理請專敕管河司道各官畫地分
　治無悞急工以濟新運帝以河當大挑不及時興工
　殊屬延玩即著分地勒限速濬以濟新運　三月巳
　未戸科給事中傅鍾秀疏言漕艘徃以津途延滯釀
　弊叢奸但今日河濟用兵其水次觀望中途趦趄此
　情理之必然者然則三月過淮四月過洪之限果能
　一一如期乎若夫萑苻乗間保無沿途疎虞之患則
　提調防䕶亦當十倍疇昔伏乞申飭漕河諸臣悉心
　料理早抵通灣帝是之　七月庚申工科右給事中
　宋之普疏言臣家沂州西泇河東淶河入漕運泇河
　之處俱在泇口原自通行年久湮淤毎致有河身髙
　於平地者是在疏通河身使諸水盡歸于河引之既
　以濟漕而屯田民田皆可為沃壤實兩利之道也至
　沂河之為臣州患者總之在駱馬湖下流湮淤但得
　湖流疏通則沂水之患自淺全漕之利思過半矣帝
　命河臣酌議以聞　九月戊寅户部李待問疏言海
　運一議所以濟河漕之不及漕臣朱大典籌度加詳
　焉然國初備邊每在西北故海上徑行無礙今日之
　患輒在東方帆檣粟米皆可以啟敵心運道一通海
　禁彌弛保無有交通為難者臣仰窺聖明建乆長之
　慮當不以全漕之大倚辦海若而早計豫圖以此為
　不必然之畫亦一䇿也今漕臣先募大海船數隻自
　維揚至津門各攜工役詳録島嶼徃來審視以圖經
　始蓋途有所必經而後不失于迂事有所必習而后
　能審其便此乘風破浪之要務實長慮却顧之極思
　也帝命所司確奏以聞(崇禎長編/)
　崇禎十二年二月太監曹化淳議京城外開河以通
　漕糧自是年三月十九日起至辛已六月所開河自
　廣渠門起至大通橋運糧河北岸挑河長三千八百
　六十二丈又東直門外闗帝廟挑月河長二百七十
　丈鬬虎營至闗帝廟大石橋挑河長三千一百五十
　一丈命内監于躍為河工總理而以兵部司官輪督
　班軍共用班軍二百三萬二千餘工五城兩縣募夫
　二萬九百餘名兵部侍郎吳甡視工以為勞費無益
　且傷地脈抗疏止之(春明夢餘録/)
　崇禎十三年閏正月辛亥登萊巡撫徐人龍疏言國
　家嵗漕百萬所道會通河一線以達京師而洪閘停
　留則苦搬運黃河衝塞則苦推移甚至臨清徳州屢
　聞烽警亦岌岌可憂矣臣見有議復海運者夫海運
　危險安可以國脈輕付之不可知之地若膠口以北
　海倉以南元運舊河儼然在焉臣出巡膠萊自南海
　口麻灣至海倉北海口共二百七十里或塞或淺計
　工可開若修而復之既近且安利害較著而説者謂
　分水嶺馬家濠難于開鑿大姑河小姑河易于壅沙
　欲自黄埠巓云河口諸所創開一道以接之而臣以
　為不必然夫馬家濠兩岸阻石舟不可觸近經削治
　海船大行不煩人力一易也二姑衝沙為害然廢越
　二百年沙僅尺許冬春水涸嵗加澇刷二易也分水
　嶺地勢固高然河底泉水可儲河旁支流可引更修
　閘壩蓄洩有備三易也而且沿岸而行萬無一失既
　非黒海之險疏浚一通經久可賴又無黄河之虞居
　恒則兩路兼行遇變則此或有滯彼尚可來無意外
　隔絶之患有禆國計亦可通商係河運非專海運係
　疏導非專開鑿可用海船亦可用河船有益西河非
　欲廢西河也計淮口開洋由安東入麻灣海口行三
　百三十里由海倉至直沽沿海岸行三百五十里較
　漕河之運捷速十倍而中間所道新河又且安利疏
　挑之費度不過數十萬此㑹通河剥淺一嵗之所費
　耳倘可議行另疏以請帝謂河漕儘可轉輸安用海
　運若遇變復由膠萊仍與漕無異且疏挑與海船河
　船為用不下數十萬可否著所司詳確酌議以聞
　四月巳未工部主事姜天樞以運河膠淺疏濬不時
　糾劾博平縣知縣錢銓署清河縣印同知辛志諤管
　河通判張鶴齡帝命削籍戴罪督挑候工完定奪
　五月巳酉巡視漕儲盧世㴶言以漕艘鱗集膠滯難
　前管河水利道副使葉重華管河同知譚系并濟寧
　州魚臺縣等官泄緩誤漕帝命將葉重華譚系并濟
　寧魚臺印官俱先削籍令戴罪作速通浚盧世㴶職
　在巡漕著沿河星夜嚴催不得徒請申飭取罪　七
　月壬辰帝諭漕糧闗軍國命脈乃今時已入秋津南
　尚無片帆如此違玩國儲何賴總河漕儲及管河分
　司州縣正印把總等官俱先降一級仍各戴罪盡赴
　河干催儹依限早抵京通不得延玩致干重譴　巳
　酉帝以自五月至今雨澤未降運河涸淺漕糧阻滯
　命順天府總河等官并各撫按一體潔䖍祈禱　八
　月庚戌巡漕御史盧世㴶疏報開放馬踏湖櫃口使
　湖水北流以濟漕運未及一夜濟北臨南刻期利涉
　即徳津間亦沾灌注糧艘銜尾而進報聞　十月乙
　丑河道總督張國維疏言衛河發源輝縣之蘓門山
　搠刀泉合漳沁淇洹諸水北流至臨清會閘河以濟
　運為功甚大續因漳河返跳而衛流遂弱先年雖有
　挽漳引沁之議終亦未行致嵗嵗苦淺與其浚之于
　委又孰若導之于源也今嵗大旱臨徳河流枯澀臣
　遣東昌府通判張鶴齡前徃彼處清理而水即稍漲
　此非明效大驗歟今臣請于輝縣地方南旺事理特
　設泉司一員專董浚導衛河泉源并令細察漳水沁
　水之可復可引丹水闢支與淦洹三水之入衛與否
　將一切疏通搜浚事務悉令專致料理以濟糧運凡
　有泉河府㕔州縣印河等官皆暫轄其所駐分署察
　彼處空閒衙舎俱可棲止供應輿皂夫役所費約亦
　不多此固不難於増置者命河南撫按踏勘酌妥以
　聞(崇禎長編/)
　
　
　行水金鑑巻一百三十一
欽定四庫全書
　行水金鑑巻一百三十二
　　　　　　　　　　江南按察使傅澤洪撰
　　運河水
　崇禎十四年正月庚辰總理河道張國維疏言濟寧
　州運道自棗林閘溯師家莊仲家淺二閘嵗患淤淺
　重艘維艱考之泉志泗河由魯橋入運濟漕棗林閘
　名為泗河派伏秋水勢洶湧足資利濟而挾沙注河
　水退沙積利害亦參半焉傍有白馬河涯鄒縣諸泉
　并藎云二河之水經埢里與泗合流而出魯橋向因
　泗水猛悍白馬力弱不敵以致河身半歸淤塞不為
　漕運者久矣今嵗船滯棗林牽挽莫施鄒縣管泉縣
　丞王訪吾集夫挑濬白馬河口一泓初出而停滯遂
　疏今廣為咨訪逐加丈量察泗河南出魯橋水道迂
　逺河形漸狹白馬河上源甚窄而泗流扼之以致下
　流遂化溝渠且魯橋一帶地勢高亢展浚不易為力
　近改入師家莊已多濟一閘而流尚涓涓白馬上源
　寛處止與仲家淺閘對不里許且地勢獨窄若導令
　入仲家淺較之魯橋師家莊迂直高下逺近之勢自
　不侔矣易細流為洪流一便也入運直捷減沙滲之
　患二便也濟仲家淺而并濟師家莊棗林閘三便也
　又恐泗河漲發仲家淺之受沙亦與棗林等議於白
　馬與泗河所改水口各竪大樁伏秋之時預築土壩
　遏水仍由故道水消則啟壩以納清流周咨輿論僉
　謂救涸之著無踰於此臣即備行南旺濟寧等管河
　官就近酌調官夫展濬俟工完再報可也帝令酌議
　以聞　國維又言南旺汶河水分處原係地脊其勢
　最髙於此而流分南北也惟藉泰安新泰萊蕪寧陽
　汶上東平平隂肥城八州縣泉源由汶入運故運河
　得通今東平平隂肥城三州縣因沙淤中斷東平猶
　藉其半至平隂肥城全不收涓滴之用矣臣察㑹河
　自泰橋北至栁溝泉之下原係東平平隂肥城三州
　縣接壤令徧行分派起徐家橋至張家橋計長十五
　里派平隂縣挑起張家橋至王家橋計長二十里派
　肥城縣挑起王家橋至太平橋計長二十五里派東
　平州挑業經分責三州縣令泉夫開濬又復行通判
　李松并南旺司臣楊之易督率印泉各官亟行料理
　待正河挑濬事畢即調各州縣泉夫儹工挑濬若此
　河一疏不獨漕渠得灌注之助而民田亦免淹漫之
　患誠一舉兩利所闗國計民生者非淺矣上令所司
　速議　甲申總理河道張國維疏言疏運六䇿一曰
　開東平平隂肥城㑹河以益汶流二曰復安山湖以
　濟北閘三曰改挑白馬湖出仲家淺以迅河流四曰
　改挑滄浪河從萬年倉出口以利四閘五曰展浚汶
　河陶河上源以濟邳派六曰改道沂河出徐塘口以
　並利邳宿　乙酉總理河道張國維疏言行水之道
　疏其上游則可以并濟下流而去其壅勢使然也邳
　宿運道原有沂水一支發源於䝉隂令沂水經沂州
　郯城而南流於駱馬湖以濟運自運道不經駱馬猶
　傍水一小支從嵎頭集入迨長山口決嵎頭水出之
　口遂為黄流倒灌成淤全流俱空趨駱馬矣宿遷於
　薛家口馬胡店兩處引沂入運然但濟宿遷而上不
　能挽流溯邳也以故邳之梁王城英莊猫兒窩馬莊
　等處一經暵乾在在報淺奈何以如許名河竟無禆
　輸將之涓滴耶因遍考河志見有邳河涸不得不賴
　䝉沂之泉之文而察前科臣宋之普條議亦謂駱馬
　下流淤塞全沂之昏墊彌深曷若疏以入運使運收
　其利而沂治其害臣因躬詣沂河見其水浩𣺌不減
　南旺之汶河而入運者曽未一二再勘嵎頭集出水
　處濬復不難然界在邳宿之交濬之亦止濟宿而邳
　毫不得其用也不改從上游不可而為下不因又恐
　力難而費鉅察徐塘一口其流雖細實從沂水分來
　而據邳之上流者也於此疏之濬之所謂事半工倍
　者又盧家口分流下宫湖橋尚多淤阻徐塘出水之
　渠亦覺淺窄併濬深闊則濟全邳之涸并可益宿遷
　之深而邳與宿三分其流以殺奔趨駱馬之勢不第
　漕得其利并可減全沂之害洵一舉而數善備焉上
　命議覆　丙戌總理河道張國維上言水櫃之設收
　衆流而兼酌濟其法最善察舊制安山湖周圍共一
　百里其間可為水櫃者延袤三十八里築以髙隄髙
　而田者計地七百頃有竒卑而櫃者四百六十一頃
　有竒今溝渠三道沙淤其二其一尚通而蓄水處障
　岸反髙出水處闗鍵不閉甚失導蓄之宜毋怪其盡
　為平陸也臣今欲清其界培其隄導其淤塞其決務
　還四百六十一頃之舊制專委知州河官遴殷實地
　老司其水利候霖雨沛發収貯湖中運事緩急端有
　賴焉上令所司議覆　四月戊辰山東登州府生員
　田士龍疏言海運避險趨易之要謂海運貴在乗時
　惟是三月以至七月風柔水輭海不揚波及是時自
　淮口揚帆不經月而即至天津萬萬無虞若云成山
　始皇橋之險卧龍石之危則有知路之鄉導自能避
　險而之易避危而之安此外臣又有開渠之捷徑焉
　以臣之衛迤正東三十里名曰成山所迤西北五里
　名曰召陽口内有一小海迤南七里名曰養魚池内
　有一小海迤正西為進京大路南北小海相隔一線
　止十二里許此地並無峭山堅石俱是沙岡土阜由
　此而開鑿一渠引兩小海之水合為一處徃來運船
　可行永避成山所而興利萬世且開鑿之費不煩發
　帑勞民但留東三府京邊兩班軍丁挑掘不日即可
　告成其圖可驗也倘慮海運為通畨臣以為商船必
　於淮安撫臣登州撫臣各討給引行票至成山衛先
　設一官挂號驗引兩票相同方許放出海口轉至天
　津則天津撫臣亦必討給引票驗號不差始為眞商
　且又有登府額設巡海之兵船兼治沿海墊官瞭望
　更有何路可通畨也此皆一一可行之實事惟皇上
　俯賜採納焉　七月乙未帝以時值孟秋過半糧艘
　抵津抵通者杳然國儲何賴其漕河運䕶及地方各
　官玩悞之罪實所難宥總河張國維已降三級再降
　二級巡漕吳邦臣尤難辭責降五級俱戴罪總漕史
　可法授事方新姑免降其餘經管文武各官應拿問
　應降革應戴罪者限三日内計倉二臣分别擬議具
　奏仍飛檄在事各官星夜儹運務期八月内盡數過
　津抵通其黄允恩沈廷揚海運一併責令速輓　戊
　戌戸科給事中張元始疏言今嵗漕運稽遲而清口
　淤沙苦不能吐董口築壩苦不能茹又適值黄流倒
　灌遂有首尾並阨茹吐兩窮之患事勢甚難為今之
　計莫若大搜津屬剥船即著海運津弁帶海船戸前
　徃臨徳間迎漕剥兊優其水脚補其篩揚抵津之日
　即上海船此當責之津撫者也黄允恩海運如淮揚
　二郡半未及額應將昨年掣截津糧不拘某幇就便
　借發以速允恩之行如水脚不給船隻不備即係地
　方官誤事此責之漕撫者也章下所司察議以聞
　庚子戸部主事邢國璽疏言國家財賦倚辦東南邇
　因漕河淺阻議者欲開膠萊新河以費大工鉅而止
　然膠河之可開與今日之急切宜開臣敢歴歴言之
　蓋膠河自元初時萊人姚演建言新開故又名新河
　其自麻灣口以南直抵淮揚海倉口以北直抵天津
　中間相去僅二百四十六里且兩岸之土如膠一水
　中流若練下無流沙旁無疏土諺云銅幇鐡底河也
　今海口新河口陳村等閘遺跡尚存海倉即元時囤
　糧之所我朝嘉靖年間海道副使王獻復舉行之南
　北引潮舟楫畢達中間未及通者僅三十五里而獻
　以陞遷去任至萬厯年間工部尚書劉應節奉敕徃
　勘巳㑹議分工但以佐費數多致有異議事遂寢格
　彼時運道無虞即報罷可也今内外交訌漕艘梗阻
　而猶謂新河不可開得毋曰物力既絀工費之難乎
　試括戢東三府見役班軍免其㡬千里之跋涉令其
　服役於本土除應支月糧工食外即將節裁快壯工
　食項下每日量給鹽菜銀一二分彼必踴躍趨事登
　萊撫臣曽櫻察勘過此與臣酌議亦云大約費七八
　萬金足矣得毋曰積沙太多疏通之難乎夫兩口皆
　有潮水灌入堪以行舟止有沽河並白河二處積沙
　約長七八里皆疏濬甚易者視漕河數千里每嵗挑
　濬穵運豈止十倍於此乎又得毋曰中有伏石不便
　行舟乎聞其右喇港有大小青黒石然盡没沙中舟
　行潮上絶不相涉原無崇山峻嶺視海運始皇廟成
　山諸險又豈止十倍此乎總之此河一開沿崖溽港
　萬無一失非黑海開洋之比且南北直截轉輸甚便
　可省數月之程及一切盤剥折耗之費兩河並運在
　西河則糧數既分運事自速亦可免挨幇積氷之堅
　處變則二百餘里防䕶甚易可無咽喉一線之虞其
　在東土則商旅可通足資貿易即通運邊方則闗寧
　薊永一水可達亦免召買穵運之苦此正濟漕運之
　窮免海運之險無冦盜之警䇿無有善於此者章下
　所司看議以聞　八月甲辰總河張國維疏言汶上
　縣河至南旺分流各湖聮絡在西為南旺湖名曰水
　壑主於洩以備澇也在東為蜀山馬踏兩湖名曰水
　櫃主於收以待匱也又南至濟寧境為馬場湖北至
　東平境為安山湖亦係水櫃近來蜀山馬踏皆廢瀦
　蓄馬場安山久化平陸矣去夏曽收馬踏蜀山之水
　以濟北河滯船之急惟安山湖向為民間占種臣復
　於去冬具疏請復迨今嵗入夏以來甘霖應禱蜀山
　馬踏安山三湖水俱盈滿又馬場西連蜀山例須蜀
　山盈滿然後啟斗門以入馬場今蜀山初滿斗門未
　啟而馬場已收水五分是由運河同知譚綵去冬於
　府之西創開一渠以通馬場故伏秋水發奔騰灌入
　譚綵此舉實馬場湖之水利也見今河滿湖溢糧艘
　運務不難立竣矣　是日上諭漕事大壞至今日而
　更甚不有大法嚴懲安能唤起聾瞶目今屈指冬寒
　漕船不銜尾前進抵通抵津無期總漕巡漕及漕糧
　等道各逮問正罪重幇停滯河乾淺阻不能飛渡總
　河及管河等官各立置重典至於沿河一帶掲竿之
　徒猖獗問誰實司兵而令路斷人稀一至於此各府
　鎭兵備將領等官以文到之日為始俱令移駐河干
　調集兵馬以全力衛漕不許隙疎刻懈如糧艘稍有
　不虞定以三尺重治漕糧有未完者即刻期兊發趕
　幇若復希冀改折蠲免稽誤漕政撫按官革職為民
　糧道推諉一并提問州縣責漕河撫按嚴行挐究仍
　敇令立限自認以便察考　十月丁未總督漕運史
　可法疏言管河同知張以謙管理董口一帶能督率
　宿遷縣主簿嚴之麟於舊設隄閘外復造兩面髙隄
　共長千丈又於通河溜口倣月城創造圓閘一道計
　四十丈餘當河流暴漲之時有此層層攔攩始得免
　於衝決見今閘口通利日可過船二三百隻臣隨優
　賞主簿嚴之麟花紅正欲為以謙叙勞而緹騎忽至
　臣以為罪固當治而功亦不可泯因特上聞章下所
　司核覆　丙辰總督漕運史可法疏報漕糧遲悞之
　故大概由回空之未到僱船之驛騷年嵗之灾荒米
　糧之踴貴運口之淤阻而亦由各糧道拘執舊規不
　思權變因參玩悞河工同知許鳴逺湖廣糧道李于
　堅浙江糧道瞿士達常鎭糧道李時茪　丁巳河道
　總督張國維言漕政與河政相輔而行有定為漕限
　參諸天時酌諸人事守之則漕河兩利踰之則漕河
　兩壞者必然相因之勢也今嵗自開兊至過淮無不
　愆期迨出清口遂遇灌黄察清口舊例運艘過盡伏
　水將發築壩遏流今年伏水發而重運始來不敢築
　壩遏流致此淤墊咎實在誰夫清口遏流事宜載在
　先臣潘季馴河防一覽河官奉為蓍龜者謹送閣部
　科臣披閲復摘録清口事宜另疏上聞伏惟俯賜垂
　覽可洞照淮洪二限之深意矣總之漕規不復則河
　政難修此斷然不爽者伏乞敕下漕臣預為來嵗計
　可耳(崇禎長編/)
　張國維巡撫應天崇禎十年浚江陰運河十一年築
　鎭江漕渠晉工部右侍郎總督河道兼提調徐臨通
　津四鎭漕餉事務值天旱泉枯禱於泰山得大兩乃
　上下泉源挖浚蓄水以濟糧運晉兵部尚書國變後
　投水死(浙江通志/)
　崇禎十五年正月丁亥淮海總兵黄允恩疏奏臣惟
　皇上因漕梗而敕行海運以五萬石小試奈交兊延
　緩甚至隆冬後幇猶有過成山者保全無恙似已推
　行有序矣臣且三次禦冦䕶運至膠萊河地界周巡
　按視有不煩剏鑿不損地形可永為漕運之絶計者
　謹為我皇上陳之按先朝有開膠萊故道者不一而
　足然意美而法未良不知所謂分水嶺者既為山根
　石骨難施五丁之功是以倐鑿倐止金錢徒費臣詳
　察其地南北縱横共計二百四十餘里潮水深入者
　百里河溪湖畔量加疏濬即可通潮者百里此外惟
　是嶺頭脊脈不可鑿動者約四十里意今之漕河每
　嵗急應挑剥者亦不下數十處今獲此利即留此領
　脊為盤剥之地也能㡬何哉計將淮揚重船其運至
　膠河洞水津之空船令接至中間通濬小河多造脚
　船飛輓如通州抵壩故事獨於嶺山接建倉厫留本
　省京邊操軍推駕輕車儘足盤剥之用倣古河碭洛
　口之運以待回空受載是南自淮河抵膠北自海倉
　抵津計日直逹較河漕水程固逺邇霄壤而比成山
　一轉亦縮近數倍每一年而三運四運無不可者河
　渠有淤淺冦賊之患海洋有風波島嶼之險此正用
　海以輔漕而用膠萊又所以輔海一舉而數事得事
　捷而功倍實為萬世之利也章下所司　三月戊戌
　總理河道張國維疏報挑濬山陽清河髙郵江都儀
　眞三百里運河計費四萬餘金章下所司　四月癸
　夘天津巡撫馮元颺疏奏海運要著莫如復總運之
　制一總運統轄二十運官以一運官督押二十號船
　每號立一幇長每幇長領十九船戸五船取一互結
　二十船取一總結臂指相使首尾相銜兊運之日幇
　長率本號船依次排列河下倉官在倉主發運官在
　船主收裝載一完立加封驗餉道即呈水脚冊餉司
　即給運價銀總運即時押至海口運官即時押發開
　洋不許片刻逗遛不許隨地停泊但使浪恬風順三
　日可達闗寧若有一船落後幇長隨行稽察即盜賣
　之風自絶挂欠之累自銷直截清通轉運無滯期至
　七八月盡行運完原額即得風得水無患無驚並無
　失風舉火之虞何能藉口妄揑此眞提綱挈領拔本
　塞源之要著也章下所司　六月癸夘上諭戸部連
　日不兩運河水消著河臣挑濬濟運聞各船遷延不
　進押漕官何無催儹今嵗津運已經該撫具題各省
　先到者先行截留著兼程進發以足應截之數其遲
　到者不得攙越求截又聞寄囤舊糧殊多侵蝕揷和
　著管催舊漕科道等官嚴行察飭如官弁私役仍踵
　前弊即重懲之　辛亥戸部郎中沈廷揚疏奏臣遵
　㫖詣淮與總漕臣熟籌海運事宜如原題募沙船僱
　水手禦海冦夫海船非比内河無船可募不得不造
　造船必募殷實船户預給錢糧船戸得人則造船始
　堅而水手自得矣至於水脚自淮至遼每石止給七
　錢先發五錢至天津乃足其二而此五錢中又除留
　一錢二分有零所得者止三錢耳其誰願之伏乞敕
　下總漕臣從長酌議揆民情恤時艱計里定價計石
　預給鼓舞招徠則逺近富室大戸争至不惟濟遼且
　可濟京不惟運糧且可禦冦矣章下所司　甲子戸
　部疏覆開復膠河十萬兩宜責之工部軍餉孔亟戸
　部不能辦給從之　十一月辛未工科給事中金汝
　礪疏言河患妨漕請敕新河臣星馳疏濬並令海運
　宜急膠河宜開又言周藩罹水凡同城遇患士民宜
　推恩賑濟得㫖修復河漕故道目前急務黄希憲著
　星馳受事膠萊河責成登撫及賑濟難民事宜所司
　詳議　閏十一月辛酉沈廷揚疏奏海運出聖明獨
　斷使臣試運以通南北乃為朱大典所阻及部議置
　臣於山東以召買津糧并解臨徳二倉徑運闗寧不
　費朝廷水脚又省民間數十萬金錢運速而遼濟矣
　乃議者初言海運必不可行及臣行之稍有端緒則
　言海運易行及召臣來淮反言海運不當行無非私
　意逐臣請自此罷得旨海運既屬可行何故人多阻
　撓所司察奏(崇禎長編/)
　崇禎十六年二月壬申總漕史可法疏奏今嵗漕船
　北上於六月内已盡過洪所遲至八月者惟趕幇零
　船耳方望全幇回空早濟新運不意北河淺阻南下
　無多臣方以此為慮乃突報開封河決下流盡淤向
　之洶湧而來者今且褰裳而涉矣嘗考河決入淮從
　來為害即以國朝言之洪武二十四年決於原武由
　陳潁至夀州正陽鎭全入於淮元賈魯所挑之河遂
　成淤塞時猶未有河運也及正統十三年決於崇陽
　過開封城西南經陳留入亳州之渦口又經蒙城懷
　逺東北入淮全河南徙以達於海嘉靖九年河決野
　雞岡由渦河經亳州入淮吕梁二洪告涸萬厯十五
　年決于單縣之黄堌口溢於河南夏邑永城界經宿
　州符離橋出宿遷新河口入大河半由徐州入舊河
　濟運二洪告涸時司河者每至冬月即其地開一小
　河春夏則引水以下徐州濟運至秋即淤漕舟至京
　徃徃愆期又三十年河決蒙墻寺入歸徳商丘永城
　南徙而河與淮全入洪澤湖有妨陵寢總之挾淮而
　東未有不為陵運之害者今亳州蒙城懷逺等州縣
　巳被水衝臨淮泗州水勢日長與伏秋洶湧深廣相
　同洪澤一河斷難容受其勢必漫過髙家堰之上樁
　石乆圯立見衝崩淮揚之間盡為沼矣所求椿石之
　需不容時刻緩者也况河并於淮盡由清口吐出滔
　滔東注誰能挽之自清河至宿遷二百五六十里之
　河身將歸淤澱而囘空南下與新運北上盡為阻絶
　矣先年京倉儲積足資數年運道暫淤猶堪補救今
　則嵗漕四百萬僅支目前一有愆期所闗豈小伏乞
　敕下該部速行確議或捐金錢濟潰及早興工或擇
　望重之臣專為經理務於正二月内塞決完工庶陵
　免震驚漕無昏墊之灾矣章下所司速覆　丙子上
　言汴河屬周堪賡運河屬黄希憲責雖分任事實相
　闗一應築濬等項俱著詳審速圖并嚴飭沿河道府
　有司協力料理蚤襄運務如有玩違㕘來重治　三
　月巳亥工科給事中金汝礪疏奏汴口沙塞請敕河
　臣黄希憲及時修築得㫖汴口沙塞情形未確著嚴
　催竣工不得悞漕　十二月癸未諭工部前議開膠
　萊河以通海運曽否動支其戸部所發及河工銀十
　萬兩曾否支用著即察奏昨計臣奏文登開養魚池
　尤為通漕便道係賀王盛所議是否可行即著王盛
　前去詳悉勘明確議奏以聞(崇禎長編/)
　崇禎十七年正月丙辰太僕寺寺丞賀王盛疏奏膠
　萊海運並繪圖以進帝言賀王盛著即踏勘成山一
　帶海運形勢事宜詳確速奏圖留覽(崇禎長編東薈/蕞云膠州  南)
　(北三面皆海北有膠萊新河自州東南三十里麻灣/海口北流合沽河又西北經平度州西南合膠水又)
　(北至掖縣海倉口入海即元人姚演所浚也元至元/時萊人姚演獻䇿開新河由膠西縣東陳村海口西)
　(北達於膠河出海倉口由海道達直沽以通漕謂之/膠萊海口從之既而罷明正統間昌邑人王坦言徃)
　(者江南嘗海運自蘓州太倉轉輸膠州膠州有河故/道可浚之轉運至掖縣再浮海至直沽可避東北數)
　(千里大海之險視河漕為便嘉靖十一年巡按方逺/宜亦議開新河中有馬家濠數里皆石岡十九年巡)
　(海道王獻焚以烈火鑿而通之工未半去萬厯三年/用南京工部尚書劉應節言以徐栻㑹同山東撫按)
　(開浚栻奏工費九十萬金有竒巳為廷臣阻罷其大/略自淮河北岸之支家河疏為渠至山東之漣河口)
　(凡三百八十里出海自海州贛榆安東衛石臼所夏/河靈山衛至膠州之麻灣口凡二百八十里自麻灣)
　(以北鑿為新河歴平度州至掖縣之海倉口出海凡/三百七十五里又北抵直沽四百里通計一千四百)
　(五十里云王獻原疏云元人海運自淮安循海而行/至靈山之東浮山勞山之西有薛島陳島石砑林立)
　(横伏海中若橋號槐子石橋最險難越元人避之故抵萊州/放洋于三沙黒水歴成山正東踰登州東北又東北)
　(海倉然後出直沽以達天津按膠萊河道自薛島之/西有山曰小竺兩峯夾峙中有石岡曰馬壕馬壕之)
　(麓南北皆接海崖其北即麻灣又少北即新河又西/北至海倉直沽由麻灣抵海倉三百三十里由淮安)
　(踰馬壕抵直沾千五百里若逕出於此可以免遶海/之患元人嘗治此道遇石而止今因其故迹鑿馬壕)
　(以趨麻灣長十四里廣六丈有竒深半之而江淮之/舟可逹新河新河兩旁皆有水泉溢出疏淺決滯為)
　(九閘以節宣之可以佐㑹通河之窮從之於是於舊/河迤西七丈有餘鑿石開渠工未半而罷劉應節原)
　(疏云膠州南自淮子口大港頭出海自州治西抵匡/家莊四十里俱岡溝黄土宜開自劉家莊北抵臺頭)
　(河張奴河至亭口牐三十里俱黒泥下地下深數尺/宜浚自亭口牐歴陶家崖陳家口孫店口至玉皇廟)
　(六十里河寛水淺宜於舊河之旁别開一渠玉皇廟/至楊家圈二十里水深數尺宜浚自楊家圈以北則)
　(悉海潮無煩工作矣以工力計之創者什五因者什/三略施工力者什二以地勢計之宜挑深丈餘者什)
　(一挑深數尺者什九欽差工部侍郎徐栻疏云匡家/莊地髙難開改於都泊船路溝地形平衍有河可引)
　(宜建牐設櫃如㑹通河事科臣王道成言膠州在兩/海口之中土最髙厚萬一巨石隠伏功將安施難一)
　(水性湍急流石走沙即有泉源易涸易盈難二海船/不可入河河船不可入海難三崇禎十五年戸部郎)
　(中沈廷揚試行海運復請開膠萊河十六年命戸工/兩部發銀十萬兩開浚未行而流冦事棘矣説者謂)
　(㑹通一河嵗糜費國家金錢無算而膠萊河開自麻/灣以至海倉南北相距僅三百餘里當潮水深入之)
　(時其間二百餘里量加挑浚可以行舟况馬壕既通/唯平度州之分水嶺地多積沙水流㣲細所當疏鑿)
　(者僅三十餘里使新河果開則棄㑹通之迂道㕘用/元人之捷徑誠國家永利也或又謂此水海沙所壅)
　(終不可通使舎㑹通巳成之緒而鑿膠萊萬一不就/得毋為宇文融之九河李仲昌之六塔乎兩説互異)
　(吾願後之人慎勿/因前説而誤信之)
　
　行水金鑑巻一百三十二
欽定四庫全書
　行水金鑑巻一百三十三
　　　　　　　　　　江南按察使傅澤洪撰
　　運河水
國家定鼎燕京嵗漕東南四百萬石由江涉淮入黄河
進董口由徐塘口經泇河㑹通河衛河遡大通河以達
　京師康熙七年董口淤運道改由駱馬湖十八年駱
馬湖淺挑皂河口接温家口達徐塘口遞年修築挑濬
所有執掌事宜備載於後至支河及湖泉閘壩有裨運
道者亦附載焉　(大清㑹典/)
大通河即潞河舊為通惠河其源出昌平州白浮村神
山泉過榆河㑹一畝馬眼諸泉匯為七里濼東貫都城
由大通橋而下至通州高麗莊入白河凡一百六十餘
里自大通橋至通州石壩四十里中設六閘蓄水以濟
輓運設閘夫一百二名康熙十九年遣官挑濬通州至
天津河道天津以南仍令總河挑濬　(大清㑹典/)
白河去通州二百里源出闗外經密雲縣南流過通州
合通惠榆渾諸河至直沽㑹衛河入海　(大清㑹典/)
衛河舊名御河源出河南輝縣蘓門山東北㑹淇漳諸
水過臨漳分流為二其一北出經大名至武邑以入滹
沱其一東流經大名東北出臨清合㑹通河至直沽㑹
白河入海此水既濟北河運道兼溉輝安河内三縣民
田故於源頭建仁義禮智信五閘隨時啟閉漕運民田
均有利焉　(大清㑹典/)
㑹通河自臨清迤南至濟寧州元初由任城(即濟/寜)開渠
至安民山(即安/山)一百五十里復自安民山西南開渠由
夀張西北至東昌又西北至臨清凡二百五十里引汶
絶濟直歸漳衛明洪武間河決原武縣黒羊山由舊曹
州鄆城縣兩河口漫過安山湖而㑹通漸淤永樂初遣
官疏鑿元人故道乃於東平州戴村築壩遏汶水使西
流盡出南旺至分水龍王廟分為二四分南流以接徐
沛六分北流以達臨清相地勢髙下増修閘座以時啟
閉　國朝時加修濬運道利焉　(大清㑹典/)
明初運道經徐州吕梁二洪懸流三十丈水險害運後
開泇河自夏鎭達董口共二百六十餘里避黄河之險
三百三十里建良城臺莊侯遷頓莊丁家廟萬年莊張
家莊徳勝等閘　國朝於韓莊閘西岸増築石隄漕運
安行　(大清㑹典/)
淮揚運河由瓜洲儀眞迤北至清江浦天妃閘皆運道
所經明永樂間通淮河為運道於淮安府東南高家堰
上築隄以防淮水東注又自府北鑿河蓄諸湖水南接
清口凡六十里曰清江浦乃漕運由江入淮要道建清
江等閘遞相啟閉　本朝康熙九年大修淮揚隄岸並
髙郵州東西二隄決口十年挑濬淮揚裏河十一年大
修髙家堰並歸仁隄十四年邵伯隄決次年工成而淮
楊兩岸隄潰田舎皆没遣官查勘又山東厰等處衝決
歸仁隄七堡八堡漫溢嵗餘工竣十六年大修江南河
道於洪澤湖下流髙家堰以西至清口一帶河身兩傍
各挑引水河一道自運河西岸歴七里墩至周橋閘北
共築隄一萬二千八百餘丈自周橋閘至翟家壩築隄
三十二里並堵髙良澗決口三十四處自清口至清水
潭大加挑濬十七年增築髙家堰隄又從文華寺挑濬
至七里閘以為運口並大修清江浦大小閘座十八年
大修歸仁隄塞清水潭決口更挑新河一道改名永安
又塞翟家壩決口十九年山清髙寶江都漫決五十餘
處加築山陽潘家窪遙隄挑永安新河并髙郵城南淺
工又加挑南岸大引河及改建運口大石閘令糧船由
七里新莊二閘出口二十一年大修工竣
命大臣科道查勘仍令河道大小各官修築二十五年
特發帑金遣大臣修濬下河海口　(大清㑹典/)
支河　榆河源出昌平州南月兒灣下流為沙河㑹清
河經順義縣入白河　(大清㑹典/)
盧溝河源出太原之天池伏流至朔州馬邑從雷山發
為渾泉(即渾/河)㑹桑乾河(河源出馬邑之金龍池百/湖湧泉東下㑹盧溝河)及雲
中諸水經太行山入宛平縣界東南至看舟口分為二
派一東流至通州髙麗莊入白河一南流至霸州合易
水至丁字沽入運河　(大清㑹典/)
滹沱河源出山西繁峙縣泰戲山歴代崞等州縣東流
經眞定府南至武邑縣合漳水又東北流至坌河口入
運河　(大清㑹典/)
胡良河在涿州自拒馬河分流至通州東入渾河　(大/)
(清㑹典/)
琉璃河在良鄉縣自磁家務發源潛流地下至良鄉東
入渾河　(大清㑹典/)
汶河一出新泰縣宫山之下曰小汶河一出泰安州仙
臺嶺一出萊蕪縣原山一出縣寨子村俱至静封鎭合
流曰大汶河遶出徂徠山之陽而小汶來㑹經寧陽縣
北堽城歴汶上東平東阿又東北五百里入海元時於
堽城之左築壩遏汶入洸南流至濟寧合泗沂以達於
淮明築壩戴村遏汶水盡出南旺南北分流以濟運道
而汶之為利直與江淮黄河埒矣　(大清㑹典/)
洸河出寜陽縣堽城繞縣南流三十里㑹寧陽諸泉又
六十里經濟寧城東與泗合出天井閘河　(大清㑹典/)
沂河源出曲阜縣尼山西南分流為二俱與泗合由塂
里河出師家莊閘河又有出沂水縣艾山者㑹蒙隂沂
水諸泉與沂山之汶合流至邳州入淮　(大清㑹典/)
泗河源出泗水縣陪尾山四泉並發故名泗水西流至
兖州府城東又南流經横河與沂水合元時於兖州東
門外五里金口作壩建閘遏水南流明時増修閘洞夏
秋水漲啟閘使南流出師家莊閘冬春水㣲則閉閘遏
水入城出濟寧天井閘　(大清㑹典/)
濟河即沇水也發源河東垣曲縣王屋山下既見而伏
東出河南濟源縣東西分流至温縣而合歴虢公亭西
南入於河復溢而為滎東出於陶丘北又東北會於汶
一名大清河元人作金口壩傍有河曰黒風口西通濟
流並入運河　沁河出山西沁源縣綿山東谷繞太行
山麓至河南原武縣黒陽山與河汴合流至徐州入運
河共長一百三十五里隄岸八十一里　(大清㑹典/)
丹河發源自白姑山由河内縣境直入衛河共長四十
里(以上諸河/)
湖泉之水導引蓄洩皆以濟漕為運道所闗徐沛山東
諸湖在運河東者儲泉以益河之不足曰水櫃在運河
西者分漲以洩河之有餘曰斗門而淮揚諸湖即為運
道其山東新舊各泉可引以濟漕者派分為五入汶河
為分水派入泗沂濟及天井閘漕河為天井派入白馬
河及南陽棗林魯橋閘河為魯橋派入南陽新河為新
河派即沙河派入邳州河為邳州派其間有淤涸者有
増修者詳載以備考焉　(大清㑹典/)
安山湖在東平州界運河西岸今廢為民田　(大清㑹/)
(典/)
南旺湖在汶上縣周圍一百五十餘里漕渠貫其中西
岸為西湖東岸為東湖汶水自東北來界分東湖為二
二湖之下北為馬踏湖南為蜀山湖又南為馬場湖各
湖通連無間東西湖中為長隄二西隄設斗門為減水
閘十有八隨時啟閉每二年一大挑一年一小挑焉
(大清㑹典/)
馬場湖周圍四十里舊有隄嵗久沖潰與運河相通河
水稍盈即洩入湖每致淺涸明時築長隄六十里内外
植栁更置減水閘五座運河易盈湖水亦有蓄洩(大/)
(清㑹典/)
南陽湖在滕縣魚臺縣界内即獨山湖周圍七十六里
遇河水微弱自南陽北新挑河口放水濟漕　(大清㑹/)
(典/)
昭陽湖周圍八十餘里在滕沛魚臺三縣界内舊設減
水閘十四座(今存/四)遇河水泛漲啟閘洩水下達㣲山等
湖以濟韓莊閘東泇河運道　(大清㑹典/)
赤山湖微山湖吕孟湖張莊湖四湖相連長八十里在
徐州界由韓莊閘入運河　(大清㑹典/)
蛤蟃湖連汪湖周湖栁湖俱在邳州今廢　(大清㑹典/)
駱馬湖在宿遷縣界周圍一百五十餘里康熙七年董
口淤漕艘取道於湖時有風濤之險十八年黄河北決
湖漸涸乃於湖西皂河口另濬新河接温家溝行運此
湖遂廢其茅茨黄墩侍邱倉基埠子等湖並淤　(大清/)
(㑹典/)
大莊湖崔鎮湖在桃源縣今淤　(大清㑹典/)
杜村湖萬家湖在清河縣今廢　(大清㑹典/)
洪澤湖在山陽縣界合泥墩諸湖為一上承鳯泗諸水
達清口㑹黄河入海又引入運河濟漕注於江　(大清/)
(㑹典/)
管家湖在淮安府城西今淤為田舊有長隄見存隨時
修築束運河水勢以濟輸輓　(大清㑹典/)
白馬湖長三里汜光湖即寶應湖長三十里界首湖即
津湖長三里在寶應縣新開湖長三十五里在髙郵州
邵伯湖長十八里在江都縣諸湖延袤髙寶以抵揚州
上下相接(以上諸湖典/  大清㑹)
東平州泉三十五(舊十四新/二十一)安圈泉　吳家泉　張貨
郎泉　王老溝泉　大黄泉　小黄泉　席橋泉　淨
泉　源泉　冽泉　杷頭泉　獨山泉　鐡鈎觜泉
坎河泉　髙嘉泉(巳下/新)浮文泉　大成泉　半畝泉
小玉泉　郝家泉　安宅泉　巻耳泉　泠和泉　髙
家泉　餴饎泉　雙明泉　徐家泉　三眼泉　勝水
泉　單眼泉　口頭泉　神瀵泉　遊龍泉　湧泉
孫泉(已上諸泉俱匯汶出/南旺分水口入漕)
汶上縣泉七(舊三/新四)龍鬬泉　濼澢泉　雞爪泉　老源
頭泉(已下/新)薛家溝泉　趙家泉　馬莊泉(已上諸泉俱/匯汶出南旺)
(分水口/入漕)
平隂縣泉一(舊/)栁溝泉(入汶/)
滋陽縣泉十四(舊八/新六)東北新泉　闕黨泉　古溝泉
負假泉　上蔣詡泉　下蔣詡泉　西北新泉　驛後
新泉　紙房頭泉(巳下/新)三義泉　既濟泉　惠泉　照
星泉　元對泉(巳上諸泉俱滙濟由濟寧入/馬場湖出安居斗門閘入漕)
鄒縣泉十四(舊十一/新三)鱔眼泉　程家莊泉　孟母泉
陳家溝泉　白馬泉　岡山泉　黄港溝泉　淵源泉
栁青泉　馬山泉　三角灣泉　白莊泉(巳下/新)屯頭泉
　新泉(巳上諸泉俱匯泗出魯橋/閘入漕舊有勝水泉今廢)
曲阜縣泉二十八(舊十八/新十)横溝泉　埠下泉　新安泉
　變巧泉　映安泉(新/)城北新泉(新金六泉俱匯泗流/至  口壩由濟寧入)
(馬場湖出安居/斗門閘入漕)　青泥泉　栁青泉　車輞泉　逵泉
　茶泉　雙泉　曲水詠歸泉　温泉　連珠泉　新
泉　曲溝泉　濯纓泉　文獻泉　蜈蚣泉　兩觀泉
(已下/新)城南新泉　洙泗河泉　近温新泉　黑虎泉
浴沂泉　通沂泉　近逵泉(已上諸泉俱由沂匯泗流/至魯橋閘入漕舊有鄒村)
(泉栁莊/泉今廢)
泗水縣泉七十八(舊五十三/新二十五)趵突泉　珍珠泉　淘米
泉　黑虎泉(四泉俱出陪尾山林/泉寺左匯為泗源)繁星泉　白石泉
蓮花泉　新開泉　栁音泉(即響/水泉)紅石泉　甘露泉
卞莊泉　三台泉　湧珠泉　奎聚泉　甘露新泉
石竇泉　琵琶泉　潘坡舊泉　潘坡新泉　黄陰泉
　吳家泉　杜家泉　曹家泉　蔣家泉　里老溝泉
　石井泉　鮑村泉　合徳泉　趙家泉　龜陰泉
龜眼泉　龜尾泉　東巖石縫泉　城南珍珠泉　黄
溝泉　岳陵泉　石河泉　璧溝泉　大玉溝泉　小
玉溝泉　蘆城泉　西巖石縫泉　三角灣泉　雪花
泉　新開第二泉　天井泉　醴泉　醴前泉　七里
溝泉　馬莊泉　馬跑泉　魏莊泉　泰來泉(已下/新)小
鮑村泉　膏湧泉　蔭出東小泉　雙晶泉　涓涓泉
　石壑泉　瑀泉　留思泉　石液泉　雙石縫泉
小黄陰泉　蔭出西小泉　三水泉　卞橋泉　變巧
泉　西奎聚泉　西甘露泉　黄花泉　醴橋泉　龍
澤泉　泗勝泉　小黄溝泉　激雪泉　珠澤泉(已上/諸泉)
(俱匯泗水由金口壩北入黑風口繞/濟寜入馬場湖出安居斗門閘入漕)
滕縣泉三十二(舊十八/新十四)北石橋泉　大烏泉　涼水泉
(新/)嶧莊泉(新水四泉俱入/温  湖濟運)三里泉　七里泉(新滿二泉/由  家口)
(入/運)絞溝泉　趙溝泉　荆溝泉　趵突泉　劉溝泉
五花泉(已下/新)大沸泉　小沸泉　西荆溝泉(九泉俱由/姚家口入)
(運/)南石橋泉　雙泉(新魚二泉由/鮕  弦入運)玉花泉　魏家莊泉
　黄溝泉　白山泉　馬蹄泉(新昌五泉俱由/劉  莊入運)三山泉
　温水泉　黄家泉　三界灣泉　龍灣泉　蕊珠泉
(新/)大勝泉(新/)雙勝泉(新彭八泉俱/由  口入運)粲星泉(新由張阿/村入運)吕
蒙泉(新入㣲山/湖濟運)
嶧縣泉十(舊五/新五)許由泉　温水泉　搬井泉(三泉俱由/彭口入運)
龍王泉(由萬年/閘入運)許池泉　滄浪泉(新/)石室泉(新由三泉/俱  大泛)
(口入/運)牛山泉(新由徳勝/閘入運)巫山泉(新由侯遷/閘入運)侯孟泉(新由/張莊)
(閘入/運)
寧陽縣泉十五(舊十二/新三)龍魚泉　龍港溝泉　魯姑泉
濼澢泉(四泉匯汶出南/旺分水口入漕)蛇眼泉　張家泉　井泉　三
里溝泉　古泉　栁泉　金馬莊泉　古城泉　日淵
泉(已下/新)新電泉　羅星泉(巳上諸泉俱匯洸河由濟寧/入馬場湖出安居斗門入漕)
魚臺縣泉二十(舊十四/新六)東龍泉　平山泉　古泉　廉
家潭泉　西龍泉　聖母池泉　何家泉(巳下/新)六小泉
　小龍泉　有本泉　聖裔泉(巳上諸泉俱匯􁐴山/湖入利建閘濟運)黄
良泉　廟前泉　滕家泉　河頭泉　髙家東泉　髙
家西泉　陳家泉　中溢泉　勝水泉(新匯已上諸泉/俱  棗林閘南)
(新河/入漕)
濟寧州泉四(舊三/新一)蘆溝泉(入南陽/閘河)拓基泉(入棗林/閘河)馬陵
泉(入魯橋/閘河)洗筆泉(新閘由在/城  入漕)
泰安州泉六十四(舊三十七/新二十七)板橋灣泉　皂泥溝泉
鯉魚溝泉　清泉　鐡佛堂泉　范家灣泉　周家灣
泉　風雨泉　馬兒溝泉　梁子溝泉　朩頭溝泉
龍灣泉　張家泉　梁家莊泉　上泉　馬蹄泉　臭
泉　溯港溝泉　水磨泉　狗跑泉　報恩泉　陷灣
泉　胡家港泉　馬黄溝泉　龍王泉　濁河泉　斜
溝泉　羊舎泉　北滚泉　順河泉　韓家莊泉　力
溝泉　東栁泉　神泉　西栁泉　龍堂泉　水波泉
　大興橋泉(已下/新)水泉　小栁泉　鬭泉　鳯凰泉
滄浪泉　坤温泉　涼泉　明堂泉　搬到井泉　惠
泉　新興泉　新茶出泉　眞溝泉　香城泉　皮狐
泉　雲潭泉　白土涯泉　靈應泉　廣生泉　良甫
泉　金星泉　黑虎泉　海旺泉　吳家溝泉　坡里
泉　石縫泉(已上諸泉俱匯汶出南旺分水口/入漕舊有東西顔謝二泉今廢)
新泰縣泉三十六(舊十四新/二十二)南陳泉　魏家泉　南師
泉　名公泉　張家溝泉　公家莊泉　孫邨泉　西
周泉　名灣泉　和莊泉　西都泉　古河泉　劉杜
泉　靈槎泉　栁溝泉(已下/新)新西周泉　賈周泉　路
踏泉　太公泉　北陳泉　嘯泉　周家泉　北流泉
　北鮑泉　崖頭泉　劉都泉　里橋泉　黄水灣泉
　紅河泉　大峪泉　金溝泉　釣魚臺泉　萬歳泉
　構溝泉　髙峪泉　杏山泉(巳上諸泉俱匯汶出/南旺分水口入漕)
肥城縣泉十二(舊九/新三)清泉　拖車泉　鹽河泉　董家
泉　臧家泉　吳家泉　王家泉　開河泉　馬房泉
　聖㑹泉(巳下/新)震澤泉　引兊泉(巳上諸泉俱匯汶出/南旺分水口入漕)
萊蕪縣泉四十六(舊十七新/二十九)小龍灣泉　湖眼泉　蓮
花池泉　郭娘錦泉　牛王山泉　鵬山泉　烏江岸
泉　鎭里泉　趙家莊泉　王家溝泉　半壁店泉
海眼泉　雷家莊泉　水河泉　魚池泉　新興泉
北海眼泉　片錦泉(巳下/新)青陽港泉　賀家灣泉　逯
馬河泉　坡里泉　大龍灣泉　盧家溝泉　青泥溝
泉　韓家港泉　坡草泉　張家灣泉　西碧泉　朱
家灣泉　北夾溝泉　星坡泉　青橋泉　沙灣泉
龍興泉　連珠泉　雙龍泉　垂楊泉　李家灣泉
涼坡泉　黒龍泉　老龍泉　西夾溝泉　大龍泉
助沙泉　斜里泉(已上諸泉俱匯汶出/南旺分水口入漕)
蒙陰縣泉四(俱/新)卞莊泉　官橋泉　海眼泉　葛溝泉
(四泉俱匯汶出南旺分水口入漕濟巳上諸泉元大清/㑹典  薈蕞云相傳山東諸泉皆  水伏流故  明以)
　(前凡屬泉源皆入於濟兹不大清㑹典並注入/漕道因連諸湖而悉録之  嫌與前例相左也)
宛平縣(閘/六)玉泉新閘(康熙二十/二年建)青龍閘　白石閘　廣
源閘　髙梁閘　澄清閘
大興縣(閘/四)新建閘　慶豐閘　平津上下二閘
通州(閘四/壩一)普濟閘　南浦閘　滚水閘　通流閘　石
壩(舊普濟通流俱有上下二閘今各/廢其一又有土橋廣利二閘亦廢)
臨清州(閘/二)南板閘　新開上閘(舊有㑹通臨清沙灣潘/官屯觀音嘴五閘今廢)
清平縣(閘/一)戴家灣閘(舊有李家口魏家/口二減水閘今廢)
堂邑縣(閘/五)梁家鄉閘　土橋閘　土橋南閘　土橋北
閘　新開口閘(舊有土城中閘/二減水閘今廢)
博平縣(舊有減水閘/五座今廢)
聊城縣(閘/十)通濟橋閘　李海務閘　周家店閘　西栁
行閘　裴家口減水閘　方家口閘　李家口減水閘
　耿家口閘　永通閘　吕家灣閘(舊有龍灣閘官/窯口閘今廢)
陽穀縣(閘/六)七級上下二閘　阿城上下二閘　荆門上
下二閘
寧陽縣(壩/一)堽城土壩(舊有洸河東/西二閘今廢)
滋陽縣(壩/一)金口石壩(上建閘門五座今舊有/土婁杏林二閘  廢)
鄒縣(舊有港里積水/閘小閘久廢)
東阿縣(閘/一)通源閘
夀張縣(閘/一)沙灣減水閘(舊名積水閘堰舊有師/家壩野猪腦  今廢)
東平州(閘四/壩二)戴村閘　戴家廟閘　安山閘　靳家口
閘　戴村壩　坎河口隄壩(舊有魚營減水閘安山/湖東西二小閘今廢)
汶上縣(閘十/三)開河閘　寺前舗閘　南旺上閘　南旺
下閘　焦欒減水閘　張全減水閘　劉元減水閘
彭秀減水閘　邢家減水閘　常家口減水閘　闗家
口減水閘　李泰口減水閘　袁家口閘(舊有孔家田/家口二減水)
(閘界首石口二/積水閘今廢)
嘉祥縣(閘/一)利運閘(舊廢康熙十/九年修復)
鉅野縣(閘/一)通濟閘(舊有長溝減/水閘今廢)
濟寧州(閘十/二)天井閘　在城閘　趙村閘　石佛閘
新店閘　新閘　仲家淺閘　師家莊閘　上新閘
中新閘　下新閘　棗林閘(舊有魯橋閘四里/灣減水閘今廢)
濟寧衛(閘/二)十里舖平水閘　安居平水閘(舊有永通減/水閘五里營)
(平水閘/今廢)
魚臺縣(閘/七)新河十四減水閘(今存四/餘俱廢)南陽閘　邢莊閘
　利建閘(即宋家口閘廢舊/有蘓家壩今)
滕縣(閘五/壩五)朱姬莊西岸閘　張阿南岸閘(巳上二閘康/熙十六年建)
修永閘(康熙二十/二年建)佃户屯減水閘　三洞閘　東邵壩
王家口壩　豸裏壩　宋家壩　黄甫壩
嶧縣(閘九/隄一)臺莊閘　湖口減水閘　徳勝閘　張莊閘
　萬年閘　丁廟閘　頓莊閘　侯遷閘　韓莊閘(西/岸)
(石隄順治/十六年築)
沛縣(閘三/壩三)珠梅閘　楊莊閘　夏鎭閘　薛河口石壩
　沙河口壩　懽城壩(舊有留城滿家馬家/橋西栁莊四閘今廢)
徐州(閘一/壩一)蘓家山閘(康熙二十/三年建)大谷山壩(康熙十七年/建舊有黄家)
(梁境内華古洪四閘徐州/洪呂梁洪二石壩今廢)
碭山縣(壩/一)毛城舖減水壩
邳州(壩/二)馬莊集減水壩(康熙十/九年築)萬家莊減水壩(康熙十/九年築)
(減舊有匙頭灣/  水閘今廢)
宿遷縣(壩/四)皂河石壩(康熙十/八年築)朱家堂石壩(康熙十/九年築)温家
廟石壩(康熙十/九年築)歸仁隄石壩(康熙二/十年築)
桃源縣(壩/一)支河壩(康熙六年建季舊有馬厰坡減水閘/又崔鎭徐昇  太三義古城五減水)
(壩今/廢)
清河縣(閘三/壩四)新莊閘　七里閘　運口大石閘(康熙二/十年建)
天妃壩　張家莊減水壩(康熙十/八年築)王家營減水壩(康熙/十八)
(年/築)西王家營減水壩(康熙十九年築廢/舊有通濟閘今)
山陽縣(閘五壩/七隄一)清江龍汪閘　永利閘　興文閘　涇
河閘　越河小閘　武家墩壩　髙良澗壩　周家橋
壩　古溝東壩　古溝西壩　鳯陽厰石壩　塘埂壩
(巳上七壩俱康/熙十九年築)髙家堰石堤(舊有板閘福興永清窯灣/四閘方家新建仁義禮智)
(六壩/俱廢)
安東縣(壩/二)蓮花庵壩(康熙二/十年築)茒良工減水壩(康熙十/九年築)
寶應縣(閘十四/壩一)　濟河南閘　𢎞𢎞濟河北閘　長沙溝
減水閘　朱馬灣減水閘　劉家堡南減水閘　永安
閘(巳下七閘即江/橋北等減水閘)孫家小閘　黄浦東隄雙閘　子嬰
雙閘　氾水小閘　黄浦西隄雙閘(康熙十/一年建)子嬰溝減
水壩(康熙十九年築二舊有力清/閘劉家堡西隄  閘今廢)
髙郵州(閘十一/壩六)康濟河南閘　康濟河北閘　琵琶閘
　通湖橋閘　新中隄四減水閘(内第三/閘沖廢)界首減水閘
(順治六/年建)通湖淺水閘(康熙十/九年建)火燒閘　五里閘　車邏
滚水壩(舊為減水閘康熙十二年改築/已上即城南河隄三減水閘)五里滚水壩(康/熙)
(十二/年築)八里舖減水壩(康熙十/九年築)南闗滚水大壩　柏家墩
滚水壩　永平港東隄滚水壩(已上三壩俱康熙二十/年築  舊有蛤蜊壩今)
(廢/)
江都縣(閘十五/壩二)廣惠閘　通惠閘　芒稻河東減水閘
　芒種河西減水閘　露筋鎭頭淺閘　四淺大閘　四
淺二減水小閘　楊子橋閘　馬家渡閘　灣頭鎭閘
(即灣頭滚水壩康/熙十六年改建)邵伯九減水閘(今存第四閘與金/灣三閘餘俱廢)鰍
魚口滚水壩(康熙十/九年築)金灣三閘南滚水壩(康熙二十四/年築  舊有)
(沙壩閘裔家閘馬家/渡閘南潭閘今廢)
儀眞縣(閘/四)響水閘　通濟閘　羅泗閘　攔潮閘(舊有/五壩)
(又有新/壩俱廢)
泰州(壩/一)徐家壩
丹徒縣(舊有大犢/山閘今廢)
丹陽縣(舊有黄泥壩今廢以上/諸閘壩  大清㑹典)
　
　
　
　
　
　
　
　
　
　
　
　行水金鑑巻一百三十三
欽定四庫全書
　行水金鑑巻一百三十四
　　　　　　　　　　江南按察使傅澤洪撰
　　運河水
世祖章皇帝順治四年六月以久雨水漲河隄再決亦
　隨就塞自後無事者十年然自明末漕規久廢閘不
　時閉淮流常洩河沙嵗浸洪澤湖底日髙即分入運
　河者沙亦隨入運河日以淤淺為漕計者唯嵗益増
　隄下河仰隄髙與城等而前此諸塘既廢潦水别無
　所瀦又歸仁隄嵗久不治髙堰防䕶亦疎泗州常沈
　水底伺間決防為壑隣計揚州患伏於隱莫之省憂
　(揚州府志/)
　是年大水六月雨不止鄉官孫宗彛條議上巡撫陳
　之龍檄令掘丁溪白駒二閘水即退(髙郵州志/)
世祖章皇帝順治六年北水大漲南北隄決數百丈民
　大饑(髙郵州志/)
世祖章皇帝順治七年河決荆隆口張秋一帶隄岸皆
　潰由大清河入海東兖濟北皆罹其害(山東通志/)
　是年荆隆朱源寨口決直趨沙灣運隄衝潰挾汶水
　由鹽河東奔入海次年總河楊方興塞之(山東全河/)
　(備考/)
　是年總河楊方興築姚港口石隄(髙郵州志/)
世祖章皇帝順治八年大挑漕河募民為之多雨工未
　盡善(髙郵州志/)
世祖章皇帝順治九年大王廟口決沙灣復潰衝斷運
　道總河楊方興修築隄岸又自西岸河邊起至八里
　廟河邊止開引河一道長五百丈至順治十三年工
　始告成蓋張秋為黄河下流其決於明世者正統十
　三年徐有貞治之𢎞治五年劉大夏治之皆費極浩
　繁工極艱難然運道得以無恙者垂三百年防禦之
　法周矣至是三嵗再見不重可慮哉(山東全河備考/)
世祖章皇帝順治十三年五月日工部題總河臣宜將
　河道工程確實查勘𦂳急工程不妨加工多修其可
　稍緩者即止移緩以就急庶不擲金錢於無用其司
　道州縣若有虚冒估計即當據實指㕘修過各處工
　程亦應年終奏銷奉
旨依議行(河南管河道治河檔案故開銷河/道工程錢糧運河最多  置於此)
世祖章皇帝順治十五年十一月初八日河南道監察
　御史何可化題臣先任浙江曽經淮黄地方留心體
　訪頗得其槩今於邸報見總河臣朱之錫并漕臣亢
　得時等疏屢報水勢隄岸突決城池浸没一方漂陷
　若是乎岌岌矣然但言一時之事而不及前後也但
　言衝決之地而不言形勢也臣請以所聞奏夫淮泗
　之來自泗州入於陂射等湖北折於清口而黄水合
　流矣自邵伯而北歴髙郵寶應山陽安東皆受湖患
　而城低於隄者丈有四尺其西為髙家堰髙良澗二
　隄以障水勢而水過大則浮漫而行至淮揚城外西
　隄皆沙土即嵗有修補終不能固勢必多為旁㵼之
　路而後可則治湖之形勢不可不詳也又黄河自清
　口合淮迄東而至五險為隄曲折僅百里其寛者不
　過四五丈耳而河路之狹僅四五百步夫黄水在河
　南一帶即狹者亦經五六里今以里餘之地收兩河
　之水雖神禹不能善其後也又山陽以東有隄其來
　久逺名曰太荒長亘蜒蜿僅三百里在前朝出自民
　間地頭夫每嵗增補髙厚焉自御史秦世禎題准官
　築以寛民力而嵗修亦無定額則官民修築之利害
　不可不講也又險隄而外為鹽城等縣直達江都每嵗
　鹽課百四十萬取給於此若五險隄岸一決則鹽城
　盡被渰没且非一嵗興工可便補塞　國家㡬百萬
　金錢不可不重為慮也况險工一決遭漂溺者七州
　縣房田墳墓盡壞於洪波民命且不可測况租税耶
　則五險太荒諸隄不可不防患於未然救災於未事
　也請
敇下河臣親到淮揚審量形勢湖水若河而蓄若何而
　洩黄河東下何以収其流何以殺其勢查前朝之故
　事量今日之情形不病　國不損民悉心經畫以圖
　久安漕儲力役均有賴焉奉
旨據奏淮黄隄工闗係地方鹽課著詳議具奏　部覆
　請
敕總河臣親赴淮揚審度地方形勢湖水應如何蓄洩
　黄水東下窄狹處所應何以收流殺勢以及五險太
　荒隄工應如何修築逐一審勘詳確務求有利於
　國無妨於民經久可行酌議妥確題覆以便臣部另
　議可也奉
㫖依議行(河防疏畧/)
世祖章皇帝順治十六年五月初一日總河朱之錫題
　據該司道㑹看得淮揚之治河也較他處不同在揚
　屬運道與湖水相連在淮屬運道係淮黄交流淮河
　自西而來至泗州入諸湖出清口達於黄河以資利
　涉是以治河治漕必並行而不相悖方於　國計民
　生兩有禆益敢以淮黄之勢言之夫黄强淮弱黄濁
　淮清二瀆同至於清口匯合東由安東雲梯闗以入
　海此從來不易之勢也但黄流濁河易致沙淤必藉
　淮流蕩滌方不至梗運病民先年嘗有分黄𨗳淮之
　議分黄者於桃源縣迤南黄家觜闢一支河使其從
　旁分洩以殺强黄之勢𨗳淮者𨗳引淮流歸於海以
　通運道故淮水偶有暴漲於南設有髙良澗周家橋
　二閘以備宣洩溢入寶應髙郵諸湖相聮澎湃各建
　閘座挑挖河渠累築隄岸捍禦衝決由邵伯金家灣
　入芒稻河或從瓜儀注江或通廟灣歸海此蓄洩湖
　水之法外此再無庸於旁㵼矣至於雲梯闗之灌口
　固為黄淮㑹流一路寛廣歸海之處每遇河流泛漲
　無處分殺必從清河上四十五里仍挑黄家觜經清
　河至安東五港口東流入海分殺暴漲之勢不致南
　下而清口得免黄强抵淮阻運之患至新溝等五險
　工亦可稍免全河洶湧衝漫之虞誠為保運安民長
　䇿奈河長二百四十里淤澱年久工繁費鉅難以輕
　舉應俟年豐物阜另議舉行其太行老隄山陽境内
　延袤三百里原係民修民守自秦按院　題免鄉夫
　之後數年未修又值去嵗洪流衝漫處處坍塌卑薄
　不堪捍禦業蒙本部院具　題巳經司道會議查照
　舊例仍按原籍責成鄉民分修另詳在案再照此隄
　之内五險工下流闗切淮揚髙寶等七州縣鹽課亦
　攸係之嵗嵗修防勢難緩怠若得有引水一支流旁
　㵼以減正河之勢以免直射之衝誠保五險之要著
　第查蘓建北岸宫家營地方舊有引水一河久經淤
　塞每有興濬議皆未果蓋縁引河必使深廣同於正
　河方能借勢而下况黄河諺稱神河闊數百丈底深
　水溜不惟挑濬匪易借使如式寧能保其不旋挑而
　旋淤乎亦惟有廣積夫料加意修防以收補偏救弊
　之功舎此無他竒也該臣看得淮揚郡屬地處卑下
　匯為諸湖淮黄由之歸墟江海於焉受注客水時至
　一望汪洋如綫之隄曾不足以禦稽天之浸則疏洩
　固所在亟亟也爰自前明挽河資運閲數百載變故
　即費數百載經營今其遺迹非不具在然舊貫固有
　可仍而時宜又有不得不審者臣請條晰而備陳之
　淮水自西南來趨東北黄水自西來横截於清口外
　淮之支流由清口折而南注通江者所謂運河也淮
　之正流㑹黄並驅東下入海者所謂黄河也伏秋之
　間淮黄交漲淮被黄遏周旋而不得出清口以上匯
　而為洪澤等湖則髙堰危故堰南有髙良澗周家橋
　兩閘洩水東入髙寶白馬等湖髙寶湖東通連運河
　南從瓜儀入江而地勢㣲昂宣洩不及則運隄危故
　運河東岸有涇河子嬰金灣等閘洩水東下射陽廣
　洋等湖入海有灣頭閘有芒稻河洩水南入於江此
　運河及諸湖之形勢也隄閘舊制今皆現存間有嵗
　久圮壞者應行酌量估計以時修葺者也淮黄交㑹
　由清口而東濁流湍悍衝潰易告查前明萬厯年間
　曽於桃源縣黄河北岸挑黄壩新河二百四十里分
　黄一支由五港口歸海以𨗳淮保運即以殺南岸河
　患但淤澱已久工役繁鉅興復實難又崇禎年間塞
　蘇觜建義兩決口曽挑宫家營引河十里暫殺水勢
　未㡬仍淤蓋河不兩行既恐徒費况今嵗淮工坌集
　亦有未易並舉者姑俟民力稍裕另行酌議至于現
　今河身闊者數里狹者亦不下數百丈兩隄去河尚
　有陸地水長則及隄址水落則復河渠洪流衝蕩不
　啻奔馬豈俟人力開鑿收流之議似無庸贅此黄河
　之形勢也總之太行老隄實淮揚七州邑一大保障
　自前朝來原係莊民自修而中間頂衝掃灣諸險工
　亦有鹽城各縣出夫協濟之例順治九年間黄河北
　決淮屬士民燕雀怡堂具控按臣遂為　題免沮格
　廢弛去嵗冬漲幾成大害此臺臣何可化特以力役
　為言蓋實有見於徃例之不當廢耳除裏外兩河隄
　埽各工仍應照例每嵗勘確詳估　題修其太行五
　險隄修築事宜臣近于淮工夫役疏内已經㑹議
　題明應候部覆前疏請
㫖遵行以垂永久可也部覆奉
㫖是依議(河防疏略/)
　是年歸仁隄決水自翟壩古溝下灌諸湖江都瀕河
　田舎水深六七尺髙寶則浸及城市月餘乃潰漕隄
　而東注興化墊焉(揚州府志/)
　李昌祚漢陽人順治壬辰進士十六年由翰林任河
　北道㕘議築堌陽隄以禦黄河濬廣濟渠以分沁水
　民賴其利(河南通志/)
世祖章皇帝順治十七年三月初十日部議據總河臣
　朱之錫疏稱嵗修之制原以防一嵗之伏秋濟本年
　之運事即據一嵗之中車道狼窩所在必有徑寸不
　修便可成患今前人預立結狀誰則敢任以後嵗修
　工程相應照舊估修等因具　題前來請
敕下河臣嚴行司道印捕等官照舊估修工完之日各
　官各具可保本年伏秋無虞印結同册一併奏銷如
　有本年衝決即指名題㕘以憑從重議處可也奉
㫖依議(河南管河道治河檔案/)
　姜天樞餘姚人順治中為工部郎中督視北河累年
　亢旱河渠不通山東諸泉亦竭總河束手無䇿天樞
　曰昔僉事江良村曽言𨗳河注衛増一運道今獨不
　可借良材之議而反用之𨗳衛注於河乎總河從其
　議而運道於是添設衛河主簿著為令(浙江通志/)
聖祖仁皇帝康熙元年開周橋淮水東下隄決自此州
　境水患不息(髙郵州志/)
聖祖仁皇帝康熙二年九月十九日總河朱之錫題為
　敬陳河漕事宜以速飛輓大計事竊惟我　朝奠鼎
　燕京轉漕東南上供　玉食下給百官六軍之需運
　河一綫悉仍明舊則凡所以利涉者自不得不一循
　舊章修明而謹守之也順治十三年以前河道多故
　糧運率遲自十四年迄今仰賴　朝廷洪福幸漸免
　凍阻之患矣第有一二規制或自明季相沿或有日
　久弛廢尚須急為講求者臣謹徵考故籍為我
皇上陳之　一曰閘座運河臺莊以南臨清以北原無
　閘座節宣每遇旱乾尤易淺閣者姑且勿論其臺莊
　以北臨清以南將及千里之内惟恃山東諸泉之水
　從石罅泥穴中尺疏寸𨗳㑹流於南旺河渠分濟南
　北而南旺南距臺莊髙一百二十尺北距臨清髙九
　十尺其間或數十里置一閘或數里置一閘必上啟
　下閉互相灌輸方可浮運春夏之交雨澤愆期源枯
　流細更必倍費守候以漸積水然後盈漕否則建瓴
　之勢一瀉無餘舟膠而不可行也查㑹典一欵凡運
　糧及解送官物並官員軍民商賈等船到閘務積水
　至六七板方許開放若公差内外官員人等乗坐馬
　快船或站船𦂳急公務就於所在驛分給與馬驢過
　去不許違例開閘進貢𦂳要不在此例又一欵凡閘
　惟進鮮船隻隨到隨開其餘務待積水若豪强擅開
　走洩水利及閘開不依幇次爭鬭者聽閘官挐送管
　閘並巡河官究問因而閣壞船隻損失進貢物件及
　漂流官糧並傷人者各依律例從重問罪干礙豪勢
　官員㕘奏究治而且附搭黄馬快船有禁貢鮮船隻
　夾帶有禁令甲森嚴歴歴可考即順治十三年十二
　月内工部　題覆巡漕臣侯于唐申嚴閘座等事一
　疏内開閘座啟閉原闗糧運務照舊例首先糧艘次
　及官商等因亦經奉有依議嚴飭行之
㫖奈邇來官差船隻只顧一巳速行之私罔念　朝廷
　京儲之重每到閘口輒聽船役喝令啟板么䯢官夫
　稍有違抝則捶楚繼之積水既洩閘内糧船不免淺
　閣即使洩而復蓄亦不免加倍躭延甚或有隨帶貨
　船須水浮送則上閘應閉而不聽閉下閘當開而不
　容開年來爭競之端實由於此如是而欲責糧運之
　速行無滯是何異於却步而求其前也除臣屢示禁
　飭本年四月内具有據報　題㕘一疏並將搶閘縁
　由題請議飭外但徃來滿漢官船絡繹如織河水非
　易舊典空存未免由而不察仰懇
睿鑒特賜
嚴㫖申飭容臣衙門仍照舊例刋刻紅牌通行竪立各
　閘除𦂳急兵船暫應讓行外其餘官差船隻一體遵
　守隨漕啟放如有逼勒官夫開閘搶越洩水誤運者
　應挐究者照例問發應㕘奏者據實指㕘庶人心知
　警而漕法不廢此所宜講者一也　一曰船式重運
　自過淮後經由黄運兩河抵通交納黄河逆水溜急
　運河源流細㣲必須船米輕便一律然後可銜尾速
　輓是以漕船名曰淺船各省漕糧共計四百萬石各
　衛所淺船舊額共計一萬二千餘隻查㑹典所開淺
　船頭稍底棧俱有定式龍口梁闊不過一丈深不過
　四尺内隆慶四年一款如糧船過淮驗烙之時查有
　船不如式者該管官員不分軍職有司一體㕘奏又
　一欵將江北南京等積年損壞缺船行督糧道照依
　湖廣江西二省船式就於瓜儀設厰打造約載正耗
　米可五百石務要底平艙闊入水不深又漕運議單
　一款漕司及各該巡撫等官備查各總下漕船若干
　原缺若干補造若干現少若干嚴飭各糧儲道催行
　該厰補造足額不許仍前僱覓民船及將損壞者補
　數派搭本幇以致船重難行如不足額照例參奏即
　治河書内亦有閘河運船載正米不得過四百石入
　水深不得過六捺六捺者三尺也故船力勝米力水
　力勝船力若不務足船而徒搭運以省船河力安能
　運船而漕大困矣歸罪無源之河何益哉等語此皆
　先年巳試之法有可考據者也邇來惟江南山東河
　南船式米數不異徃制江西湖廣浙江漕船梁頭闊
　至一丈六七尺深至七八尺不等空船入水巳四五
　捺且又船數不足徃徃倍載票糧入水多至十捺以
　外如式船糧經過黄運兩河不難相連而進而一遇
　重船在黄河則合幇人夫逐船倒縴始得過溜在運
　河則守板蓄水集船起剥倍費日時一程間斷積而
　數程相距必逺在後船隻固被阻壓即前船之在下
　閘者縁上閘候水封閉過時無水下注亦不得不停
　橈以待兩河之水勢猶昨而今昔之船米迥殊雖沿
　河各官凜遵　功令百計催䟎亦豈能别有異術使
　之飛渡哉除臣巳㑹同總漕臣檄行各省糧道備查
　該省漕船因何打造不如淺式又因何缺船倍載不
　行補造某衛某所額船若干現缺若干今應作何補
　造議妥通詳以憑覈奪外但比年以來重運回空較
　之十三年以前為期雖早而該省船隻屢行體式過
　重阻礙全漕江西一省尤多違例若不從長酌議誠
　恐將來必致貽悞合無請
敕該部查議飭行各省糧道遵照舊例漸次補造以備
　輓運庶舊制可復而全漕無阻此所宜講者二也河
　漕事宜雖不止此而此二者實運事遲速之大闗鍵
　也至於言新運者每責成於回空之早然又必自受
　兊開幇以至過淮一一如期然後抵通上倉無所不
　早查㑹典開載重運抵通完糧屢經酌議初則九月
　為期嗣始移於六月即據最後一條大約自淮以北
　仍有三月水程而其間必先於冬兊冬開二月過淮
　之限預為嚴切者此可以見由先及後遲早相因之
　故矣况回空各船茍不至凍沮嵗前自亦不難到次
　是又在該省之受兊開幇力圖振作無致後時耳時
　已深秋轉盼新運如果臣言可採伏乞
敕部速議具覆施行奉
㫖該部議奏　部覆奉
㫖依議(河防疏畧/)
聖祖仁皇帝康熙四年大水隄決七月初三日颶風大
　作湖水漲城市水湧丈餘有水怪色白長丈餘向東
　去壞漕船客船居民溺死無算(髙郵州志/)
　是年十一月二十一日總河朱之錫題臣惟運河所
　憂在淺每嵗春月例應築壩大挑而沙隨水至水落
　沙留遇有淺滯又復隨時撈濬臣勘督飭催不遺餘
　力如果有怠玩從事者自不惜以白簡嚴繩其後何
　敢少為寛假第閘河情形原與現成江河迴異其間
　瑣細曲折一端難竟臣始言其大畧即如上自南旺
　以至臨清四百餘里地勢建瓴止是一脈水源歴二
　十一閘層次灌輸而後下接衛河惟當霪雨漲溢方
　可通漕行舟每嵗之間不過數日耳此外則必須閉
　板浮送下閘閉而上閘啟水㣲之時亦可使深下閘
　啟而上閘閉水旺之日亦不免淺故必船米一律啟
　閉隨漕而後船行無遲速之異又重運北上板宜常
　閉不宜輕啟回空南下板宜勤啟不宜久閉故必過
　淮過董如限而後無相值相妨之慮此雖神禹復出
　亦不能别有智巧出其範圍也今嵗三春迄於孟夏
　天旱源微臣督司道等官南北疏通設法積水終覺
　艱澀及五月得雨之後于七月十二日止南漕過濟
　者共四千四百三十八隻然重運少遲回空自是不
　能甚早臣方昕夕徬徨不意尾船八百餘隻五月末
　旬淮黄交漲淮郡之天妃閘水髙溜湧致碍打放總
　漕臣林起龍就近駐督臣復親馳勘視六月末旬水
　勢少平多人牽挽倍費時日嗣於八月二十四日過
　董於九月初五日過濟臣慮南旺以北别無支流運
　河之水原以六捺為限尾船之後又有江漕二百餘
　隻船大倍載必致阻壓專委標營副將譚捷元尾催
　仍諭以設法起剥幸即於九月二十三日盡數過臨
　北上較之歴年自濟過臨之期原無遲滯但是時北
　來空艘陸續抵臨重運在上閉板蓄水下閘之水已
　洩上閘之水未來回空停待自是不免若欲洩水浮
　空又致淺阻重運是欲速而反遲矣惟是時序入冬
　河氷凝結回空亦不容緩臣于十月初一日兼程至
　臨幸重船出口既久而砲船兵船適已相繼北去因
　思河内既無别船回空用水有限臣復申明
上諭嚴禁阻擾通行各閘勤啟少閉接濟下流幸而仰
　賴　國家洪福重運過東臨而北今巳卸完回空過
　東臨而南今盡過濟此可見因重運而積水因倍載
　而起剥皆運河不得不然之勢而五月内　題報過
　淮各船究獲於萬難拮据之中挽遲為速則河之未
　嘗淺阻固有不待繁詞而灼然易見者矣臣身親閲
　歴彼時情形實實如此職掌所闗不得不具疏　題
　明仰祈
睿鑒奉
㫖該部知道(河防疏略/)
聖祖仁皇帝康熙五年運河自儀眞至淮多有淤淺冬
　月春初般駁甚艱總河按地親勘儀眞界内朴樹灣
　西方寺五里舖三處急需挑浚工費浩繁非淺夫所
　能勝任知縣何崇倫奉文不支官錢不行私派多方
　勸募人皆樂從浚之深通如故(儀真縣志/)
聖祖仁皇帝康熙六年決江都運河之露筋廟隄次年
　堵塞(淮安府志/)
聖祖仁皇帝康熙七年六月飄風驟雨十日不止環城
　水髙二丈城門堵塞鄉村飄淌死人民數萬城中號
　哭震地墻宇多傾上聞遣官蠲賑冬遣大臣明珠等
　相視海口開天妃石䃮白駒等閘毁白駒奸民閉閘
　碑　舊制東下河屬南河統轄為閘水東去必入海
　口闗係漕河宣洩非輕也近各場海口多廢不修其
　港口或為勢家所占而奸民營種隄外草場為稻田
　不利開閘過水是以各閘俱廢間有閘口尚存閘板
　無有唯用土實填待下河水聚髙興田畆盡行渰没
　水漫范公隄然後挖閘放水且河身間有淤淺則瀦
　而不流是以下河窮民昏墊特甚今雖奉
㫖開放白駒諸閘而弊未盡除開不徹底時開時塞議
　於白駒場等處設河㕔一員専司之上河水盛放閘
　即徹底開放各場閘河始與漕河有濟(閘河舊名運/河亦名東河)
　(亦名下河東抵興化縣由縣直東入白駒劉莊二閘/下海南入草堰小海丁溪等閘入海北入石䃮天妃)
　(廟灣等閘入海白駒劉王小海草堰丁溪五場俱屬/興化石䃮天妃廟灣屬鹽城三十鹽場俱有海口洩)
　(運鹽河之水/  髙郵州志)
　是年決江都運河之崇灣隄(淮安府志/)
聖祖仁皇帝康熙八年周橋未閉清水潭決民田仍被
　淹没(髙郵州志/)
聖祖仁皇帝康熙九年閏二月十九日部覆總督河道
　羅多疏稱黄運兩河衝決之處勢必用栁應如該督
　所請委官名色專管裁種若於栽栁之人三年後應
　授何項雜職應請
敕下吏部議覆等語查黄運兩河所裁之栁每嵗果能
　如該督疏内所定之數成活者其栽栁之人三年後
　該督造册咨部俟工部查明過臣部授以巡檢録用
　可也奉
㫖依議(河南管河道治河檔案蔽運河隄岸最宜栽栁/一則取材埽料一則蔭  輓運故鼓勵栽栁尤)
　(當於運/河著力)
　是年決清河縣運河之窯灣文華寺髙郵州運河之
　茶庵清水潭江都縣運河之東隄四淺(淮安府志/)
　是年淮水大漲由翟壩入髙郵湖民田淹没殆盡(髙/)
　(郵州志/)
　
　
　
　
　
　
　
　
　
　
　
　
　
　行水金鑑巻一百三十四
欽定四庫全書
　行水金鑑巻一百三十五
　　　　　　　　　　江南按察使傅澤洪撰
　　運河水
聖祖仁皇帝康熙十年清口為黄水灌入裴家場悉起
　油沙天妃閘底淤墊本年回空糧船不能進口乃於
　清河縣南腰鋪地方支河之連張福口者疏浚通舟
　由周家閘行　是年總河都御史王光裕親勘河患
　情形疏略云循天妃閘而下見黄流倒灌直入運河
　以天妃一閘不能下板漕河淤墊兩岸潰決查天妃
　閘内舊有五閘遞互啟閉以防灌淤今僅存二閘其
　閘俱廢今宜照舊基復建福興一閘啟一閉二再於
　秋冬大挑運河使深以復河身之舊部覆相應準其
　復建福興一閘啟一閉二無得阻滯徃來商民船隻
　先是康熙六年通政司經歴王明徳上治水法未盡
　備疏内請復漕規閉天妃閘次年部覆據河漕臣㑹
　疏稱天妃閘逼近黄淮難以啟閉又御史徐越屢疏
　言之至是光裕復疏言之(揚州府志/)
　髙郵鄉官王永吉修復天妃二閘議掲云竊照漕河
　閘座沿途建置甚多遇泉源枯涸則下板以待其盈
　若遇河流泛漲則亦下板或啟板以殺其怒總之權
　緩急酌盈虚故縴挽無澀滯之虞而舟楫鮮衝激之
　患未有陟峻奔嚙險惡艱危如淮安府境内天妃頭
　閘之甚者此閘南至清江浦十里北至清口不足二
　三里口外正當黄淮交㑹之衝淮水東注黄水北來
　擁逼淮泗之水合併南下入口極猛宜其勢重而力
　大也毎當水發之時閘水髙四五尺或六七尺不等
　飛瀑怒濤驚魂奪魄下水放閘之船疾如飛鳥若墜
　深淵浮沈難定一入迴溜人船兩傷上水打閘之船
　頭稍倒竪難若登天水石相搏中流斷纜孟賁烏獲
　力無所施篙師長年都無人色鱗次何干日日屠宰
　羊豕演戲賽神繹絡奔走呼號拜跪雜沓争先糜費
　金錢無算額設閘夫皆係積年地棍熟知水性放閘
　打閘俱能巧弄機闗操人禍福勒取錢財除商民船
　隻毎隻索銀若干方肯包管拽放外即如漕糧白糧
　亦必預先講定每石索銀八釐一分不等積算通漕
　糜費金錢亦無算凡此脧削之脂膏總是掛欠之實
　數良可惜也稍不遂意絞闗左右繩纜鬆𦂳閘棍略
　顯神通磕撞立時粉碎漕糧白糧每年每幇定損數
　隻水手搶救剥船撈運盡是閘棍一黨獲利更多而
　軍民之性命身家遂斷送於此矣似此利害闗係非
　小然與其懲創閘蠧不如節宣水勢永吉停舟數日
　察閲情形乃知天妃閘之下直至清江浦纔有一閘
　此閘亦久不下板外河水髙内河水低復無閘座闗
　攔收東而蓄聚之建瓴直瀉安得不髙低懸絶奔突
　而湍急乎查得山東之臨清州濟寜州揚州之瓜洲
　儀眞皆有石閘三座一閘灌滿纔放一閘閘板啟閉
　各有定規所以上水下水船隻平坦安穩不費氣力
　縱有閘棍不能恐嚇以取財也何獨天妃止有一閘
　心竊疑之及詢土人僉云先年原有天妃二閘基址
　在清江造船直隷厰邊旁舊有月河一道此閘即在
　月河中間後因天時亢暵河水乾枯黄流徑入淮河
　泥沙淤墊從此月河湮塞而二閘遂廢矣由此觀之
　前人制度原極精詳今日揣摹偶然暗合伏望台臺
　委官相度或即以清江閘為三閘而於天妃清江兩
　閘適中地方添造天妃二閘抑或以清江閘改為天
　妃二閘而於清江浦上下酌量逺近揀擇相應地方
　另造清江一閘各置堅厚閘板設立閘官閘夫倣南
　北臨濟瓜儀成規以時啟閉但使天妃頭閘之水平
　得一尺二尺則下水放閘與上水打閘十分之中省
　得四五分危險軍民商賈便無顚覆沈溺之憂不必
　乞靈於鬼神而閘棍雖奸刁亦無所用其巧矣一閘
　之費極多不過四五千金仍有舊閘廢石可以起用
　所費極省而所全最大况係修復閘座與創設閘座
　不同諒非格碍不可行之事也抑永吉尤有慮焉二
　閘或三閘下板則天妃閘内之河水固以蓄積而漸
　平但恐天妃閘外之河水亦以迂緩而漸滿西邊
　帶月河隄岸單薄恐易潰決所當併議估計或加樁
　板増闊培髙抑或包砌石工用垂永久約計丈尺為
　數不多成功甚易此地最為黄淮要害平日亦當綢
　繆不宜滴水滲漏耳倘蒙采擇㑹計詳確即賜㑹題
　漕運商旅百世永賴之矣(王鐡山疏議/)
　是年淮水漲十餘日清水潭隄決田盧盡没民多流
　亡(髙郵州志/)
聖祖仁皇帝康熙十一年總河王光裕修寶應縣子嬰
　黄浦永安等七閘是年水漕隄決(揚州府志/)
　是年四月清水潭復決民饑(髙郵州志/)
聖祖仁皇帝康熙十二年總河王光裕自至江都芒稻
　河改造閘門迎金灣河建滚水壩於邵伯南(揚州府/)
　(志/)
　是年大水時修築清水潭西隄將竣復決田稼存者
　無㡬(髙郵州志/)
聖祖仁皇帝康熙十三年清水潭決口塞(寶應縣志/)
聖祖仁皇帝康熙十四年決江都運河之邵伯(淮安府/)
　(志/)
聖祖仁皇帝康熙十五年水浸揚屬漕隄殆不能支隨
　即崩潰髙郵之清水潭陸漫溝江都之大潭灣等處
　共決三百餘丈殘缺不可勝數深及四五丈不等自
　隄以東浩浩乎茫無際涯矣報聞
聖心惻然中夜徬徨憂不能釋特遣工部尚書冀如錫
　戸部侍郎伊桑阿等親行相視訪究利病刻期奏報
　罷河臣王光裕知安徽巡撫靳輔才移為總河都御
　史(揚州府志/)
　是年夏五月水發清水潭西隄再決及城南東隄上
　下河俱淹(髙郵州志/)
　是年清水潭復決先是十四年有秋布政使慕天顔
　題準災田成熟者三年後方起科納糧時官兹土者
　以蠲租不便於已也謂田既涸出應改為本年起科
　巡撫馬從其議委淮揚道副使黄桂踏勘是為十五
　年五月也桂至興化鹽城方肆苛求㑹大霪雨清水
　潭復決髙郵江都東隄凡決數十處汪洋六百餘里
　不獨涸田盡没於水水且及民屋簷民繫舟屋角穿
　瓦為穴出入其中耕牛無托足之地被災之慘是年
　為最(寶應縣志民是年若不遭清水潭之復決馬黄/二人將累  無已苛政不猛於水哉馬名祜滿)
　(洲人黄桂/正黄旗人)
　是年五月髙郵漕隄決興化水驟長以丈計舟行市
　中漂溺廬舎人畜無算(興化縣志/)
　是年決山陽運河之山東厰浄土菴其髙郵之清水
　潭塞而復決又決髙郵城南小口三十餘處并江都
　之大潭灣四淺竹林寺邵伯等處(淮安府志/)
聖祖仁皇帝康熙十六年總河都御史靳輔疏稱運河
　自黄流内灌之後日墊日髙今年八月内河底竟致
　乾涸隨閉隄挑浚因回空不能久待止量挑一二尺
　不等擬於明年立春後十日土凍方解時即行閉壩
　大挑總限百日完工其明年春運過淮之期必俟略
　為展限臣擬四月初旬内完工開壩放船五月終可
　以盡數過淮嚴加催趕務於七月初旬盡催過臨不
　悞十七年回空以濟十八年之春運也(揚州府志/)
聖祖仁皇帝康熙十七年築江都漕隄以髙郵清水潭
　決口深不可築更於湖中繞迴開河一道改築東西
　隄與舊隄相屬河成名曰永安河(揚州府志/)
　是年又三月題為恭報先挑運河工程告竣等事奉
㫖覽卿奏挑浚山清等處運河完工開壩淮水已歸故
道具見實心料理可嘉　再大挑山清髙寶江五州縣
　運河増築兩岸其決口三十二處並塞之　十月疏
　報更改南運口　十一月題為酌改運口等事部覆
　奉
㫖河道闗係重大特簡靳輔專任一切修築事宜今該
督以節省錢糧另開運口具題爾部不即準行議令伊
桑阿等㑹議故為耽延殊屬不合這本内事情俱著照
該督所奏行(靳丈㐮公治河書/)
聖祖仁皇帝康熙十八年四月恭報清水潭決口工竣
　日期奉
㫖覽卿奏修築清水潭東西隄決口閉合龍門節省錢
糧甚多具見殫心料理深為可嘉知道了該部知道
　六月改置南運口於三汊河　大江以南各省漕運
　自瓜儀而北凡四百五十餘里至清江浦天妃閘以
　入黄河此明臣平江伯陳瑄之所開也萬厯間河臣
　潘季馴以天妃閘直黄河故不免内灌因移運口於
　新莊閘以納清而避黄後亦以天妃名之非其故矣
　然其口距黄淮交㑹處不過二百丈黄水仍復内灌
　運河墊髙年年挑浚無巳兼以兩河滙合瀠洄激蕩
　重運出口牽挽者每艘常七八百或至千人鳴金合
　噪窮日之力出口不過二三十艘而濁流奔赴直至
　髙寶城下河水俱黄居民至澄汲以飲於是建閘置
　壩申啟閉之條嚴㫖刻石除重運回空及貢鮮船隻
　放行外即閉壩攔黄凡官民商艇俱令盤壩徃來夫
　閉壩之制不獨不便於民且空重徃來之時仍不能
　禁黄流之不入乃不得巳之圖非不易之䇿也蓋因
　當時太山墩一帶及七里墩外皆淼然巨浸舎新莊
　閘之外别無彼善於此之地地形水勢實限之以不
　得不然耳自黄河倒灌以來西北自白洋河于家岡
　一帶直接泗州東北自吳城張福口一帶直至武家
　墩卑窪者悉變為髙原清口以内裴家場帥家莊爛
　泥淺周圍數十里凡墊成平陸之處臣挑引河四道
　淮水仍出清口是則黄流之灌在當時誠大為運河
　之害而在今則頗受其利矣何也清口兩岸墊髙天
　然成隄黄淮不得交漫一利也太山墩上下洪濤盡
　涸而運河之地形愈加完固建閘置壩可以惟我之
　所擇二利也清口之内横亘灘洲淮盛則泗水滔滔
　北注淮弱則湖水常有所蓄以濟運而不至於盡洩
　即黄漲内乘亦限於灘洲而不得縱不久而淮水盛
　長即便抵回三利也因而譬之清口全淮之口也洪
　澤湖其腹也所挑裴家場帥家莊爛泥淺諸河則其
　咽喉而新莊閘河岸則其唇吻也夫以黄河之悍烈
　而運口出於唇吻之間宜其淺露而無庇徑直而受
　灌濟運之清淮反為濁黄之所抵而不得入也於是
　酌議拜疏移運口於爛泥淺之上自新莊閘之西南
　挑河一道至太平壩又自文華寺永濟河頭起挑河
　一道引而南經七里閘復轉而西南亦接之太平壩
　俱達爛泥淺之引河内則兩渠並行互為月河以舒
　急溜而備不虞外則河渠離黄水交淮之處不下四
　五里又有裴家場帥家莊二水乗髙迅注以為之外
　捍而爛泥淺一河分其十之二以佐運仍挾其十之
　八以射黄運艘之出清口譬若從咽喉而直吐即伏
　秋暴漲黄水不特不能内灌運河并難抵運口間遇
　東北風大作累日不止濁流乘之而風迴溜駛不旬
　日而停沙一刷無遺矣是以邇年以來重運過淮揚
　帆直上如歴坦途運河永無淤墊之虞淮民嵗省挑
　浚之苦矣雖然旱澇不常湖水設有時而淺涸諸引
　河勢不能暢注而俱出則寧使裴家場之水斷流而
　爛泥淺一道務須挑浚深寛毋或緩此而顧彼此則
　意外之虞不得不預為之籌者也　是年増挑南運
　河起土加築兩岸隄(靳文襄公治河書/)
　是年開滚水壩於江都之鰍魚觜(揚州府志/)
　是年塞清水潭大決口山陽運河戚家橋隄工衝決
　五十餘丈本年隨塞(淮安府志/)
聖祖仁皇帝康熙十九年水再置滚水壩於髙郵城南
　八里又置於寶應子嬰溝(揚州府志/)
　是年淮水大漲七月朔南水闗潰水入城闤闠徃來
　皆以舟楫壞民屋廬無算(髙郵州志/)
　是年大水漕隄決(興化縣志/)
　是年創建山陽運河之鳯陽厰減水壩一座創挑皁
　河四十里以通北運(淮安府志/)
　是年創建碭山毛城鋪大谷山宿遷攔馬河歸仁隄
　邳州運河東岸馬莊集減水壩十一座　開皁河上
　接泇河通運又開張家莊通運口　明萬歴三十一
　年總河李化龍開泇河行運自夏鎭達於直河口不
　由徐吕二洪避黄河之險者三百里漕運利之後直
　河口塞改行董口及董口復淤遂取道於駱馬湖由
　汪洋湖面西北行四十里始得溝河又二十餘里至
　窯灣口而接泇第駱馬湖本窯田也因明季黄河漫
　溢停積而成湖夏秋水發不碍行舟至冬春水涸其
　淺處不流束楚且水面遼闊縴纜無所施每重運入
　口即役兵夫數萬於湖中撈浚浮送北上而所撈之
　渠不旋踵而汩没於風浪之中年年畚鍤宿邑騷然
　苦之况黄河復故雨潦各有所歸湖水必致日涸且
　撈浚無所施實漕運咽喉之大虞矣查宿邑西北四
　十里皁河集其地溝渠斷續有舊淤河形一道若挑
　新濬舊因而通之可以上接泇河之委而下達於黄
　但啟土於沮泇之地為力甚艱又南患黄河之逼北
　慮山左羣山之水不有隄防不可以行運乃揆測規
　畫即取水中之土以築水中之隄南起皁河口北達
　温家溝水深之處挑水旱工共二千四百丈兩岸築
　隄四千八百丈凡邳宿兩州縣舊河内一切漫流旁
　洩決口三十餘處盡行築塞又起自温溝歴窯灣至
　邳境猫兒窩計四十里從無隄岸每山泉暴漲即一
　望滔天復兩岸築隄二萬七千丈然猫兒窩一帶為
　徐兖諸水之所注納水太盛則隄必傷故建減水大
　壩三座以洩之至如猫兒窩以上地亢土堅則空之
　而弗隄又猫兒窩以西至唐宋山三千餘丈乃霪霖
　暴漲之所從出入者則隄之蓋自皁河而上者無不
　治矣惟是下口直截黄河遇伏秋暴漲不無内灌之
　虞於是復加斟酌相得皁河迤東二十餘里張家莊
　其地形卑於皁河口者二尺餘而黄河上下水勢大
　抵每里髙低一寸自皁河至張家莊二十餘里黄水
　更低二尺餘内外水面髙低相準乃復挑支河一道
　自皁河歴龍岡岔路口達之張莊出口蓋前此皁河
　出口如丁字形黄水自西而東皁河水自北而南兩
　溜相抵而不相比且黄强清弱故易灌今張莊之出
　口如人字形黄水與張莊口之水俱自西而東與溜
　相比而不相抵况又以皁河地髙之水下注於二十
　餘里地卑之出口其迅流更足以抵黄也由是上則
　東省河流滔滔奔注常束本等之水於漕中而洩暴
　漲之水扵壩外下則運口常通永無淤塞之慮矣
　張莊運口為皁河尾閭東通駱馬湖甚近若不堵塞
　則皁河之水與湖水必半從此入黄中河之水必弱
　春初重運難行閉之則夏秋水發又恐内漲傷隄應
　將張莊口閉塞於其東建分水閘二座以減之尤恐
　異常霪潦如康熙十九年二十四年之水洶湧漫溢
　今河臣王新命倣東省坎河口壩之制堆積亂石為
　壩誠為深慮然尚虞宣洩不及當再建一平水大壩
　䇿方萬全但湖口一帶沙土鬆浮須於宿遷治西馬
　陵山址土堅處為之更自張莊順見行之河開複河
　一道經駱馬湖東至馬陵山接巾河以行運而置見
　行之河以為月河洩水之地則徃來船隻行不經壩
　可無掣舟之患兼以逺黄而備不虞此亦善後之計
　勿以為過慮而忽之也　皁河運道自窯灣至吳家
　溝十餘里東西隄相去二三百丈地極卑下水一出
　岸即浩瀚滔天每東北風起西隄衝塌殆盡而西隄
　内外皆湖河沮洳無從取土修築甚難又河形灣曲
　一里數折縴挽者苦之蓋當時因大工屢興請帑已
　數百萬又正值軍興旁午故力圖節省但循河形而
　挑築故也今應扵冬春之候窯灣口以上放水東入
　駱馬湖使涸出河底凡河道灣曲處皆挑直之即以
　所挑之土塡築岸隄移西隄引近東隄俾兩岸相去
　不過五六十丈則河形漸束隄工無風浪之虞且重
　運飛輓亦易前矣(靳文襄公治河書壩河防雜説云/皁河一工建減水  二座堵大小)
　(決口數十餘處内窯灣一口乃近年通運之處也此/工成於十九年之冬至二十年七月内黄流大漲頃)
　(刻淤墊一千餘丈不能通舟彼時紛紛議論俱欲拆/去窯灣埽臺仍由駱馬湖靳公力辨其非親督官弁)
　(兵丁人夫將淤墊處酌量挑挖丈餘黄水稍落清流/隨出仍舊刷成大河矣蓋測探水勢知黄河由皁河)
　(口至駱馬湖口計程不過四十餘里而皁河黄水較/之駱馬湖口黄水實髙三尺其皁河運口有淤墊之)
　(患者良由清水之長以漸而増而黄河則毎毎陡長/數尺方黄水陡長之時而清水不長則黄流自是倒)
　(灌一經倒灌則淤墊立見也隨將皁河口攔黄壩暫/行閉斷另於皁河迤東歴龍岡岔路口至張家莊止)
　(挑新河三千餘丈使出皁河石磡之清水由此新河/内行至張家莊歸入黄河是為張莊運口二十二年)
　(九月内黄水忽從龍岡漫入新河又復淤阻隨於石/磡添築攔黄壩一道弗使黄水内灌一面設法疏通)
　(不過旬餘而新河水仍暢行矣然新河之南應築隨/河大隄三千餘丈以攔黄漲此工若成新河可恃以)
　(不淤而運道/永無阻滯矣)
　康熙七年以前糧艘抵宿遷率從董口北達自董口
　淤塞之後遂取道於駱馬一湖特是湖底淺澀土性
　埿爛篙師率謝技殫力且水面遼廣縴纜復無所施
　於是銜尾者膠濘不得前每逐艘挑挖舁送宿邑騷
　然猶慄慄以滯運懼靳公毅然救其弊因創開皁河
　四十餘里以達之然其地沮洳取土既匪易又北受
　山左諸山之水慮不支且南接黄流亦有内灌之慮
　公又為之揆測規畫取水中之土即築水中之隄而
　束水有藉備減水之區以防山水之至而洩漲有賴
　然皁河之口直接黄水則遇黄漲時必有内灌沙澱
　之虞公又細測地形灼見自皁河迤東至張莊路僅
　二十里許乃皁河之北髙三尺張莊之北卑三尺即
　黄河迤東髙卑之數亦同於是將皁河通黄之口竟
　行堵塞而於皁河迤東復開新河一道直達張莊以
　皁河地髙之清水下注於地卑之張莊出口夫然後
　清水常强足以敵黄俾黄水永無倒灌之虞五年以
　來飛輓迅利而地方寧息軍民實慶永賴云(淮安府/)
　(志/)
聖祖仁皇帝康熙二十年増置髙郵南北滚水壩前後
　増置凡八座壩口二三十丈不等對壩皆開越河以
　防舟行之險凡舊隄險要處皆更以石(揚州府志/)
　是年創建寶應子嬰溝髙郵永平港南闗八里鋪柏
　家墩江都鰍魚口減水壩共六座改建髙郵五里鋪
　車邏港減水壩二座(靳文襄公治河書/)
聖祖仁皇帝康熙二十一年十一月十三日總河靳輔
　至京陛見
上問(巳見/黄河)輔回奏河工最是艱難但人事既盡亦無不可
　成之功即如清水潭從前屢塞屢決臣為避深就淺
　之計越湖築隄駱馬湖淺澀不通臣相度地形水勢
　改挑皁河别開運道彼時大小屬官皆以為創行新
　建相顧畏懼臣一力擔任示以必可成之理即有後
　累不以相及究竟清水潭築成皁河開通此皆人力
　既盡無不可成之明驗也(餘語俱見黄河書/靳文襄公治河)
聖祖仁皇帝康熙二十二年大修兩河各隄工告竣奉
㫖將地勢稍卑之處再行增髙并逺年舊隄悉為加築
完固　前此經理案内之邳宿二州縣北運河兩岸隄
　工山清髙寶江五州縣南運河兩岸隄工以及黄河
　兩岸髙堰一帶濵湖隄工俱經築竣靳公陛見後復
　俞善後之請發帑増築前工之稍卑者更加築逺年
　舊隄建邵伯南減水壩以為萬全之計云(淮安府志/)
　是年兩河㑹歸故道(靳文襄公治河書/)
聖祖仁皇帝康熙二十三年重挑金灣人字河(揚州府/)
　(志/)
　是年建惠濟閘在馬頭東南七里溝舊名通濟閘明
　嘉靖年建引淮水以達漕運後以河水南侵閘底淤
　墊至是新鑿漕河於迤南三里更建閘座為新運口閘
　名惠濟今現行漕(清河縣志/)
　是年九月二十七日總河靳輔題山清髙寶一帶運
　河先因淮水㣲弱黄流倒灌臣將歸仁隄官路河穵
　開放水歸河助淮嗣此淮流亦漲運河仍係清水髙
　堰湖水九月方長較去年更髙尺餘亦賴減水壩宣
　洩不致漫隄奉
㫖該部知道(河防志/)
　是年冬
聖祖仁皇帝南巡
駐蹕紅花埠侍衛趙昌傳
諭總河靳輔進問髙寶興泰一帶下河為何積水不去
　臣輔回奏髙寶興泰是窪下之區如同釡底向來河
　道淤塞是以下雨積水并減壩洩下之水一時難去
又問開挑下河工程要費多少錢糧臣輔回奏當日因
　科臣許承宣條陳臣照議曽估計過約用錢糧一百
　多萬但臣一時不敢輕議况費錢糧甚多或用民夫
　開挑方可節省國帑
上又問若用民夫挑浚㡬時可以完工臣輔奏必得十
　餘年方可告成
上云太遲若到十年知道將來河道如何不若仍動錢
糧速速興工為是如今科道見有條陳帶在此間要問
爾臣輔奏下河工程臣還細細看明方敢具題　十一
　月初六日吏部尚書伊桑阿等奉
上面諭朕車駕南巡省民疾苦路經髙郵寶應等處見
民廬舎田疇被水淹没朕心深為軫念訪問其故具悉
梗槩髙寶等處湖水下流原有海口以年乆沙淤遂致
壅塞今將入海故道浚治疏流可免水患自是徃還每
念及此不忍於懷此一方生靈必圖拯濟安全咸使得
所始稱朕意爾同工部尚書薩穆哈徃被水災州縣逐
一詳勘期於旬日内覆奏務期濟民除患總有經費在
所不惜爾等體朕至意速行　初九日
上回鑾至淮安
問云河道情形我俱詳細曉得只是下河之水因無去
路民田尚然淹著該得開浚這工程爾可兼任得麽臣
　輔奏臣加修工程未完况嵗修險工甚多臣不能兼
　顧
又問另委人做使得否臣輔奏極好
駕至天妃閘
問云天妃閘這樣險何不再造一閘分殺水勢臣輔奏
　已建有七里閘一座
駕至七里閘口
上云這閘造得有理連聲稱好
上見運口新閘
問云這閘是為何而造臣輔奏臣恐黄水大漲天妃閘
　不能承當所以又造這清水閘束水專為天妃閘而
　設的
又問建了此閘天妃閘雖好了此閘水勢難行何不也
造兩座臣輔奏再造一座果然極好只是多費錢糧
又問添這一閘要費多少銀子臣輔奏要費二萬多銀
　子
上云於徃來船隻有益就費二萬兩也罷了　又奉
上諭云今年黄水倒灌運河不可為訓爾須酌一治安
之䇿令永不倒灌(靳文襄公治河書/)
　許承宣議復五塘舊制
上命督撫河漕鹽諸臣㑹勘時司馬原具有挑浚海口
　之議祗以帑費不貲故未及舉行至是
上面諭吏部尚書伊桑阿等於是帶領淮安府知府髙
　成美前徃泰州興化鹽城等處一一勘明十一月十
　八日回奏二十八日奉
㫖九卿詹事科道㑹同確議具奏(淮安府志/)
　十二月初六日九卿詹事科道㑹議得吏部尚書伊
　桑阿等疏稱臣等祗遵
上諭將興化鹽城等州縣海口詳勘得山陽寶應髙郵
　江都泰州興化鹽城等州縣之水原從車路河白途
　河等處流入運鹽串場河出白駒場丁溪場草堰場
　劉莊場等十餘口由苦水洋鬬龍港信陽港廟灣入
　海今因年久車路等河串場河及各場出口俱被沙
　土淤淺比髙郵興化等處河身反髙以故水雖仍流
　而蓄水不能出口今將減水壩一帶運河水口決濬
　𨗳流將㑹流串場河之車路等河及串場河白駒丁
　溪草堰場等口俱挑濬深闊引髙郵等州縣滀水入
　海庶永免水患生民得以樂業矣等因具題前來查
　得髙郵寶應等處因水漲漫將民廬舍田疇淹没是
　以
皇上軫念將錢糧盡行蠲免復屢次賑濟窮民今
皇上巡幸見民廬舎田疇被水淹没深為軫䘏
特㫖差大臣將被水患州縣並入海舊河逐一確勘不
　惜經費務期挑浚下流令被災億萬窮民盡復産業
　涸田得以耕種使其得以永安雖堯舜如天之仁不
　是過也相應將河挑浚以濟生民又查總河靳輔管
　河各官治河年久熟識地方形勢水性應令總河靳
　輔親徃車路等河并串場河白駒丁溪草堰場等口
　逐一確勘作何挑浚深闊使髙郵等州縣減水壩一
　帶運河水口引流入海其所用錢糧細數造册具題
　到日工部確議具覆至興工之日若見任官員不足
　該督題請可也奉
㫖靳輔見在督理黄河隄岸又令兼理海口必致兩誤
且黄河海口係在兩處應另差官督理著再確議具奏
　部議將安徽按察使于成龍差出專責料理髙寶等
　處下河事務具題奉
㫖依議(河防志/)
　
　
　
　
　
　
　
　
　
　
　行水金鑑巻一百三十五
欽定四庫全書
　行水金鑑巻一百三十六
　　　　　　　　　　江南按察使傅澤洪撰
　　運河水
聖祖仁皇帝康熈二十四年九月十八日總河靳輔題
　奏髙寶興泰山鹽等七州縣下河田畆被積水沈淹
　者自明代巳然其患非一日矣我
皇上親幸斯土目擊黎民昏墊之苦特沛　恩綸大加
　修治既遣臬臣于成龍専管督理又以臣任河年乆
　應知挑浚機宜并
命臣綜理其事敢不捐頂糜踵黽勉奮發力圖報效惟
　是治之一法宜握要領審全局而曲圖節省也盖七
　州縣下河海口髙昂而地低於海潮不下五尺從前
　海潮内灌不可以耕曾經宋臣范仲淹築隄以障之
　隄成而民享其利名其隄曰范公隄頌之感之至今
　不衰今若循先挑海口之議則是引潮内浸與范隄
　障水之意相悖不特積水必不能洩而糜帑殃民將
　無底止矣治之之法全在束水注海夫内地既卑於
　海潮五尺則應於内地築隄髙一丈六尺以髙一丈
　六尺之隄自足以束髙一丈之水内水既束髙一丈
　則髙過海潮五尺其趨海之勢必速而無流滯之虞
　矣隄既髙一丈六尺則隄頂髙過水面六尺其束水
　之力必堅而無旁潰之患矣臣所謂宜握要領者此
　也築隄束水固為握要之計然運河之新舊減水閘
　壩何止數十處即下河七州縣之河渠溝港所以承
　運河各閘壩之水者何止數十道若不盡行築隄以
　束各處減下之水則水仍散亂無收漫淹田畆若欲
　一槩興築則其費數倍何止須帑千餘萬金臣再四
　籌維查減水壩之最大而多者莫過髙郵城南今應
　將髙郵城北并車邏以南邵伯鎮以北之零星閘壩
　俱行閉塞拆取石料移於髙郵城南邵伯鎮南二處
　改建深底大石閘二座俾洪澤湖減下之水并天長
　盱眙各山澗之水由髙郵城南之南闗大壩五里八
　里柏家墩車邏等壩并新議建之大石閘内洩去十
　分之八邵伯鎮南巳建之減水壩并新議建之大石
　閘内洩去十分之二邵伯鎮南所洩之水半由芒稻
　河并通州入江半由串場河入海髙郵城南所洩之
　水應自車邏鎮起築大横隄一道直抵髙郵再自髙
　郵城東起築大隄二道厯興化縣白駒場至海東各
　閘壩洩下之水彚歸一處直達大洋且必量入為出
　寧使出水之地寛大於進水之地使所進之水安流
　下注而無擁刷隄工漫潰決裂之虞故内地窪區築
　隄髙一丈六尺之河止寛一百五十丈海灘髙地築
　隄髙一丈之河必寛一百八十丈也臣所謂宜審全
　局者此也至於各工隄堰艱於取土者舊例每方給
　銀三錢尚有攤鍬夯硪之夫在外然三錢一方之土
　近者不過數里之外遠者不過一二十里之外今此
　畨隄工興築於萬頃汪洋一望無際之中近者數十
　里見土逺者百餘里見土艱難既數倍於尋常則其
　不貲之費從何措處查難築之各工共長六萬三千
　丈牽需土六百零四萬八千方毋論取土之艱數倍
　常時即以加價一倍計之而此六萬三千丈工程即
　需帑三百六十餘萬兩矣且夫船兩難曠日持乆不
　知竣工於何日臣百計籌畫作就近取土之䇿其法
　先定隄基隨用船裝逺土於水内築城圍埂其埂出
　水二尺中間寛三十丈長五十丈圍埂既成一面用
　草料防䕶一面將隄内之水車乾然後於離地基十
　五丈之外穵土挑至隄基之上密加夯硪築成大隄
　其隄應築成頂寛二丈底寛十丈高一丈六尺每隄
　一丈用土九十六方連船裝築埂之土并車水防埂
　一切大工器具物料以及隂雨食米等項每方止需
　銀二錢六分六萬三千丈共止需銀一百五十七萬
　二千四百八十兩較之尋常估費者約省過半臣所
　謂曲圖節省者此也司臣于成龍於奉
㫖任事之後閲厯月餘其訪採輿論審量經營之處頗
　饒苦心臣與該司面為商酌作聚水之形區畫開濬
　儧築諸法除各工六萬三千丈需銀一百五十七萬
　二千四百八十兩外其餘一切挑築工程大約與舊
　例相同止於築隄者每方連隂雨食米等項給銀一
　錢六分連挑帶築者以築成隄土為準每方連隂雨
　食米等項給銀一錢八分内一自白駒場至海口應
　挑大河二道共約長二萬四千丈即以挑河之土築
　成頂寛二丈底寛七丈髙一丈之大隄二道每隄一
　丈用土四十五方連挑帶築每方給銀一錢八分二
　萬四千丈共需銀一十九萬四千四百兩又自白駒
　場北至廟灣南厯海安泰州至芒稻河約共應築隄
　十五萬丈其隄大小不等用土多寡不等土方價值
　一錢六分一錢八分不等共需銀七十六萬八千兩
　髙郵州邵伯鎮南各建大石閘一座白駒場南北兩
　岸亦各建大石閘一座共建石閘四座除拆取廢閘
　石塊外其添買石塊轉運舊石以及樁朩灰米錠鋦
　夫匠工食等項并閘旁添建朩涵洞二百箇分引河
　流稍殺閘門内建瓴之勢共需銀六萬兩又前工盡
　完之後上流湖河之水悉由新築水工大河内入海
　涓滴不能旁洩若遇大旱之年難免禾苖枯槁今創
　建朩涵洞二百箇隨時啓閉以資灌溉為永逺裕國
　利民之計每箇需銀一百兩共需銀二萬兩又水工
　大隄六萬三千丈地勢最卑而河寛水急風浪時侵
　若不預為保䕶之計則一時風起便有倉皇無備束
　手莫措之虞此隄一有損失則全功盡棄為害非輕
　今估將此六萬三千丈工程盡捲四五尺髙順埽再
　加丁頭草横叠鑲䕶每隄一丈估用草蘆樁栁夫匠
　工食等項共計銀二兩四錢三分六萬三千丈共需
　銀一十五萬三千零九十兩又白駒場至海口共隄
　二萬四千丈雖地勢稍髙而河寛水急亦應用草防
　䕶每丈需草價銀六錢共需銀一萬四千四百兩以
　上修治髙寳等七州縣下河工程共需銀二百七十
　八萬二千三百七十兩伏乞
皇上敕下部議將所需前項銀兩先
賜撥發一半以便乘時儧工餘容臣陸續請撥限三年
　告竣庻事無諉卸可免曠日持乆之虞矣臣擬將此
　項銀兩俱作工所暫時借支請於工完三年之後分
　爲五七年解還户部其解還之法又當分為二項内
　如築水工大隄海口大隄并䕶隄埽料以及建髙郵
　城南石閘一座引水灌田朩涵洞二百箇乃専為七
　州縣田畝而舉者也若北自廟灣起南至芒稻河止
　兩岸隄工并邵伯鎮南白駒場兩岸石閘共三座乃
　係創興各場鹽運之大利者也何也盖水工海口隄
　河工竣之後各減水閘壩之水既盡歸新河入海則
　七州縣水渰原額地畆必皆盡行涸出地既涸出則
　串場河亦涸而淮南綱鹽一百三四十萬引無從輓
　運故必須并築串場河兩岸之隄再并建邵伯鎮南
　白駒場新河兩岸之石閘三座也臣查見在淮商運
　鹽之艱有三一則串場河底髙低不一天氣稍旱則
　河底稍髙之處即便淤塞多挽拽之費二則串場河
　不通運河凡引鹽出場必另用小船由漫灘積水湖
　内盤壩而過方到運河船上是又多盤脚僱船之費
　三則鹽船必經芒稻河每遇水漲之候大溜掣船異
　常危險非用數百人增添繩纜設法挽拽不能過溜
　是又多僱夫之費以上三費每鹽一引必須增費一
　二錢不等若此築隄束水之工一成則運河大船可
　以竟至串場河受載自串場河開行或過髙郵閘或
　過邵伯閘寛河大港一水直達揚州既無淺澀之艱
　又無盤壩之阻更免溜掣之險省費既多而鹽船又
　得安流計日可到故曰創興運鹽之大利也臣竊擬
　補帑之法凡因有利田畝而興築者則所費之帑應
　於田畆項下陸續補還其因有利運鹽而興築者則
　所費之帑應於鹽引項下陸續補還查應於田畆項
　下陸續償還者臣遍厯下河七州縣地方西至運河
　東至大海南至江泰舊河北至黄河遙隄按其廣袤
　之逺近察其積水之淺深約畧料之將來工完之後
　除去河湖城郭村鎮墳塋鹽場柴蕩外可得田十四
　五萬頃此七州縣全書所載額田不過十一萬頃是
　額外餘田不下三四萬頃矣即以泰州而論地方平
　衍廣濶按法而稽應有田四五萬頃今全書額田僅
　九千二百餘頃盖所種實田止有此數餘皆沮洳沈
　沒之區一州如此他可𩔖推故曰工完之後則額田
　而外可得餘田三四萬頃也今擬將涸出之地逐一
　清丈先將原額數内之田盡行給主其原額之外者
　曰額餘官田當廣招窮民墾種給為永業地畆肥瘠
　不等肥者止取佃價銀一兩二錢瘠者止取佃價銀
　六錢每畆止牽取佃價銀九錢額餘官田最少亦有
　三萬頃可得佃價銀二百七十萬兩内以一百九十
　六萬餘兩解交户部抵還借支之項其餘七十餘萬
　兩應將髙家堰臨湖隄工并山寳髙江四州縣運河
　隄工再加髙厚更將山清盱寳髙江六州縣境内凡
　有闗於髙寳下河之零星應挑應築工程逐一料理
　以期永保無虞為乆奠下河之計真國計民生萬世
　之利也其應於引鹽項下陸續償還者查淮南綱鹽
　每嵗一百三四十萬引河隄告成之後每引每年既
　可省盤剥之費一二錢不等今止令其於所省之内
　每引每年納河隄銀九分以七年為率七年數足之
　後免其再納計每年可得銀十二萬兩不過七年而
　此八十一萬餘金之帑又可補還無欠此在鹽商量
　捐省費之資而坐享乆逺之利者也(靳文襄公/治河書)
聖祖仁皇帝康熙二十六年正月十七日工部等衙門
　㑹覆監修下河侍郎孫在豐等所奏之疏等因該臣
　等㑹議得
皇上親見髙寳等七州縣生民遭罹水患軫念疾苦特
　遣大臣責任修理下河事宜欲使被水災黎亟離昏
　墊以此冬季停工之際奉有宣總河靳輔詢問之
㫖欽遵將靳輔宣來詢問據稱髙郵以南大減水壩二
　座自正月起至五月盡止可以閉塞小減水壩三座
　自正月起至三月盡止可以閉塞其髙家堰等處各
　壩髙郵州以南五壩萬難閉塞車邏以南邵伯鎮以
　北所有閘壩俱於去年閉塞髙郵以北閘壩亦可以
　閉塞者今挑浚下河最為緊要應將髙郵以北閘壩
　閉塞等語且監修下河侍郎孫在豐等疏稱先將近
　海口之石䃮白駒丁溪等處估計興修靳輔先前請
　修疏内稱髙郵以北閘壩并車邏以南邵伯鎮以北
　零星閘壩俱欲堵塞等語今將車邏以南邵伯鎮以
　北所有閘壩於去嵗堵塞髙郵以北閘壩亦有可以
　閉塞等語如此則於孫在豐等㑹議之時將此處應
　行議出乃不行議出不合將靳輔交與該部議處可
　也謹題奉
㫖修理下河成功不在髙郵州所有閘壩而在乎堵塞
髙家堰之壩并黄河南岸毛成舖等處所有減水閘壩
皆堵塞則黄河之水不流入洪澤湖如洪澤湖既無黄
河流入之水唯止有淮水將髙家堰之壩暫行堵塞一
年後挑濬下河方得有益　二十三日工部等衙門㑹
　題該臣等㑹議得先經臣等詢問總河靳輔閉塞閘
　壩挑濬下河之處議奏奉
㫖云云仰見
聖心溯流窮源之至論謂下流之水由於上河而開浚
　之功務詳閉啓面詢廷議諄諭河臣若能暫閉上流
　庻可施工下水誠見
聖謨洋溢
睿鑒髙深豈唯七州縣生靈亟除昏墊將見億萬年偉
　績立奏平成
敕下詢問靳輔據稱髙郵州閘壩闗係髙家偃隄壩此
　處仰見
皇上睿鑒甚明髙郵州五壩之内三小壩自正月堵塞
　至四月初一日啓二大壩自正月堵塞至六月初一
　日啓將髙家堰所有古溝唐埂二座減水壩亦自正
　月堵塞至四月初一日啓并四座減水壩自正月堵
　塞至六月初一日啓黄河南岸減水壩一座閘八座
　俱暫堵塞一年等語應將髙郵州南減水壩五座并
　髙家堰減水壩六座俱令照所定之限堵塞黄河南
　岸減水壩一座閘八座應令暫堵一年侍郎孫在豐
　等先稱將海口所有石䃮白駒丁溪等處估計興修
　次第題報等語應請
敕下孫在豐等作速興修可也奉
㫖下河工程今年著止將髙郵州大小壩及髙家堰閘
壩照靳輔等所奏定限堵塞令孫在豐等挑濬海口其
黄河南岸閘壩著于來年堵塞一年并髙郵髙堰等閘
壩俱仍照見議限期堵塞令其預先備齊工料人夫自
今年十二月興工挑濬下河勿致違悞(河防志/)
　是年七月十五日靳治豫奉
㫖來至淮安清江浦寓署口傳
上諭髙寶一帶下河朕自閲工時目擊水勢情形之後
無刻不念此昏墊灾黎爾父主築隄之議固是但凡事
須順人情且恐水中築隄工程不易如得除水患三四
分使民受三四分之益朕心亦可稍慰今作何説法修
治有何意見爾可問明爾父來奏(靳文襄公治河書/)
聖祖仁皇帝康熙二十七年四月十八日以河工事召
　滿洲大臣學士等滿漢九卿詹事科道等及往㸔中
　河官員令入
行宫
諭曰前于成龍奏云靳輔開中河無所禆益甚為累民
河道巳為靳輔大壊令凱音布往看中河云現有商賈
船行不絶若塞支河之口則駱馬湖支河之木滙流中
河水勢現大漕艘可通于成龍又奏王新命曾向伊云
靳輔從上河放水今若以此問王新命王新命其肯任
受乎前召九卿至乾清門會議皆畏懼于成龍無一人
敢與辨難悉順于成龍之説以河務盡為靳輔所壊矣
惟朕獨與衆人異謂靳輔不為不盡心于河務若云靳
輔治河不善全無禆益即靳輔亦不心服朕未親至下
河不甚深知若上河則自宿遷至清河之兩岸河底及
髙家堰以至廟灣并運河諸處朕皆洞悉數年來河道
未嘗衝決漕艘亦未至有悞若謂靳輔治河全無禆益
朕亦不愜於心矣于成龍在直𨽻愛民緝盜居官頗優
故賜以朕所親御黄鞍馬匹復賜銀一千兩但懐挾私
仇阻撓河務殊為不合朕非欲起用靳輔祗以河工所
闗甚大耳今九卿巳將靳輔議罪皆言其治河無益若
王新命聞之亦必順從于成龍之説以靳輔所治不善
因將原修之處盡行更改是伊等各懐私忿遂致貽悞
河工可乎且使黄河自宿遷以下衝決猶可修治若宿
遷而上或致泛溢則為害甚大所闗非小元時曾因挑
河致生變亂今據凱音布等奏稱中河漕船慕天顔勒
令退回支河之水不許閉塞慕天顔如此阻撓深為可
惡著即提拿夾詢問誰唆使自然真情畢露此等之人
不嚴加懲治不可也今應遣明悉大臣㸔閲將作何修
治之處詳確定議前者令馬竒前往俄羅斯但尚有同
遣大臣馬竒著停其遣往此㸔閲河道著圖納馬竒張
玉書前去其漢軍漢人官員尚應添遣爾等開列具奏
伊等前往須將毛城鋪髙家堰等地方徧閲就靳輔所
築之處甚善而斷不可改者有㡬不善而應更治者有
㡬著詳悉商酌定議以聞朕素不食言亦不為異日無
驗之語向岳州洞庭湖進勦戰船衆議謂宜撤回朕議
船隻不可退返岳州之役萬一疎虞則各處皆危朕確
然堅定卒致成功靳輔以丈出民間餘田作為屯田及
阻抑開浚下河其罪誠不可逭至有言黄河底漸髙此
斷不可信譬之盆内貯水遇風且溢出使黄河底果髙
一有風濤其有不漫漲横流決隄潰岸者乎爾等明晨
速往同九卿㑹議具奏(河防志/)
　是年夏大雨水中河水漲隄四決淹治内糧田數千
　頃漂沒人畜不可勝計(清河縣志/)
　十二月十三日總河王新命題奏河道闗係運道民
　生水勢從來變遷不一以致上厪
聖慮躬親閲視宵旰經營多方指授黄河始歸故道日
　見安瀾順流復令將挑中河以避黄河之險溜以利
　運艘之飛輓實為萬世永賴之平成臣以庸愚謬䝉
殊恩備員河道往來確勘唯期仰副
聖明於萬一查工部等衙門㑹覆張玉書等欽奉
上諭一案於閘壩之應留應塞工程之應舉應停河口
　之應挑應濬詳悉確當誠如所議臣巳檄行河道各
　官逐一遵行外至攔馬湖洩黄水之壩應否閉塞奉
　有著臣詳㸔議奏之
㫖臣欽查攔馬湖洩黄水三壩原以宣洩黄河異漲之
　水今若永行閉塞恐黄水異漲宣洩無路不無衝漫
　之慮似應仍留如遇黄水異漲隨機開放以保隄工
　如水勢平緩則行暫閉以免中河淤澱與黄河縷隄
　内外汕刷之虞再駱馬湖減水壩三座議留二座於
　隄内減水入中河留一座在遙隄之外又以中河逼
　近黄河而運河駱馬湖水俱入此河河窄不能容納
　令於中河往東蕭家渡楊家莊新莊口有黄河衝決
　入海舊河形之處量建減水壩三座減洩臣愚以為
　既以運河駱馬湖俱入中河河窄不能容納是此駱
　馬湖二座減水壩之水為無用何必又留此二壩之
　水減入中河復於蕭家渡等處建壩減出多此一番
　周折况查舊案建一減壩所需不下一二萬金不等
　似不若將此三座減壩俱留遙隄之外令由舊河形
　入海於蕭家渡舊河形三處量留缺口二處用竹絡
　裝入石塊酌水勢之髙下堵塞宣洩以免衝漫以省
　錢糧之為妥也又以支河口議令閉塞於隣近建板
　閘一座隨時啓閉但查支河口乃北運河㑹同微山
　湖荆山口彭河沂河泇河白馬等河並鎮口閘之水
　流入黄河之口一板閘至大不過二丈四丈以二丈
　四尺之板閘豈能宣洩北運河之水勢必衝漫似不
　若照舊聴其通流若彼年水勢充足則不必閉塞如
　水勢淺阻則建草壩閉塞令其全入中河以濟運俟
　糧艘過完即行啓壩循舊入黄以免衝漫淺阻之為
　便也又駱馬湖入黄河之口令臣驗明建減水壩二
　座臣於十月初二十一月初三等日水落之時兩次
　親驗隄外湖口寛一百餘丈深五六丈以致二丈三
　丈不等若迎水建減水壩則汪洋浩瀚無從下手若
　迎水下埽築隄再於兩隄頭建減水壩則全湖排山
　之勢似非埽隄減壩之所能禦必致衝壊且一隄兩
　壩所費不下數萬金是年修年壊徒以有用之金錢
　填無窮之巨浸而究無底止也臣愚以為不若於兩
　隄頭暫用埽料堵塞黄水淺深用髙出水面二三尺
　大竹絡裝石下於臨河外面旁依草埽挨次排列數
　層兩面再用密排樁夾持水小則逼水入中河以濟
　運水大則由竹絡上下以洩水所費少而工程易似
　尤可以省嵗嵗修理之金錢臣現在責令該管官極
　力舉行再查駱馬湖原止滙沂河白馬湖運河微山
　等湖泛溢之水㑹入黄河未有如今日之洶湧縁郯
　城之東十五里舊有沭河自山口流出西行約有四
　五里轉而南沿紅花埠㟃峿一帶復東由沭陽入海
　郯城之東八里許迎沭水之口有名釣魚臺又俗名
　禹王臺者相傳大禹治水引沐水穿山而西恐其害
　郯故築此臺以遏水勢及明季變亂遂毁臺取石修
　城以致數年來沭水西流由郯城城北㑹白馬湖沂
　河等水入駱馬湖不唯沂郯邳宿嶧各州縣嵗受淹
　沒之害而駱馬湖黄河亦添一沭河之水愈覺泛溢
　奔騰而不可遏考之記載甚明詢之土人最確臣復
　親勘沭河故道斷流而禹王臺水口之水涓涓不絶
　似應於禹王臺舊基處所迎水亦用竹絡裝石堵塞
　内築土隄斷流令其照舊由故道入海非但駱馬湖
　黄河之水勢得以減殺而郯沂邳宿嶧各州縣亦可
　免淹沒之患矣再歸仁隄五堡減水壩被水衝壊議
　令修理堅固但臣㑹同查勘切近五堡之格隄尚有
　官路河口約二三十丈亦在過水而六七八九堡倒
　壊漫溢之口不止一處若止修五堡減壩而各處不
　修仍為無益且歸仁隄土工石工約長一萬餘丈廢
　壊多年非數十萬帑金可以修築之工程似不若暫
　停以損無益之費也奉
㫖這本内事情著隨來諸臣確議具奏(河防志/)
　
　
　
　
　
　
　
　行水金鑑巻一百三十六
欽定四庫全書
　行水金鑑巻一百三十七
　　　　　　　　　　江南按察使傅澤洪撰
　　運河水
聖祖仁皇帝康熙二十八年正月二十九日
駐蹕𤓰洲陳家灣地方奉
上諭髙郵州南北一帶殘缺甎石工程著修理　二月
　二十五日工部議修理下河具題一案桑格捧出原
　疏轉𫝊
上諭著扈從諸臣議奏　㑹議得先經工部具題内開
　侍郎凱音布疏稱挑浚串塲河並丁溪草堰白駒石
　䃮及車兒埠下滔子河起至苦水洋之處俱照凱音
　布所題令其挑浚等語查近差侍郎徐廷璽巡撫于
　成龍㸔閲下河具奏之處工部議自丁溪至白駒有
　通海之口三處計三十七里應令商人挑濬其餘地
　方及石䃮俱行停止等因繕寫摺子具奏應將串塲
　河石䃮無容再議外其丁溪草堰白駒等河先經于
　成龍孫在豐俱稱應挑其凱音布亦題請挑濬應將
　此河仍令挑浚又自滔子竈挑至苦水洋之處詢問
　侍郎徐廷璽巡撫于成龍據稱河垜場河水流入苦
　水洋丁溪河水亦流入苦水洋且滔子竈上有歸入
　丁溪場之馮家壩小河一道相隔七里餘如將此處
　挑濬則河垜之水可由丁溪流入苦水洋等語應將
　凱音布自滔子竈挑至苦水洋三十二里之處停止
　將近丁溪之馮家壩河道令其挑濬其餘俱照凱音
　布所題再查上河為下河之本源互有相闗之處若
　令交與侍郎凱音布挑濬恐各籌所司之事反致誤
　工亦未可定今責成一人總理督修則上下河道可
　以兼顧相應將下河事務交與總河王新命務期速
　行挑浚完工以仰副
皇上愛民至意其凱音布挑河見用錢糧令交明王新
　命後回京可也奉
㫖依議　三月初三日奉
上諭朕前閲中河初疑其狹隘今行經丹陽閲視河道
亦復狹隘又聞衆官民俱言中河挑濬有益所闗甚大
爾等㑹同總河總漕確議具奏　初八日該臣等㑹議
　得從前挑浚中河原避黄河一百八十里之險且收
　束散漫之水使不致淹沒民田㸔河諸臣亦疏稱若
　行中河則一百八十里之險可避止因黄河逼近不
　便挑寛等語今我
皇上南巡省視民生經過丹陽又見與中河寛窄相等
　詢訪官員百姓
命臣等㑹同總河總漕確議具奏仰惟
皇上從前諭㫖原欲收束漫溢之水拯救被災之民使
　淹沒田地得以涸出故前任總河靳輔挑浚中河今
　水勢業巳收束且避險就易於民生漕運甚有禆益
　應將中河無容另議其駱馬湖口先經尚書張玉書
　等㸔河之時題修減水壩二座今王新命稱丈量水
　深二丈有餘難以建壩且需錢糧甚多應停其建築
　編竹簍以盛石塊髙出水面二尺成造堵塞若水大
　可以浮面洩出等語又支河口先經張玉書等疏稱
　建造板閘一座應令隨時啓閉今王新命稱若建閘
　水大之時必致衝決應停其建閘留出水之口於南
　隄下埽堵塞等語此二處建閘修壩用竹簍下埽減
　洩溢水與㸔河諸臣所題其理無異但照總河王新
　命議建造修理所需錢糧減少應照王新命所議建
　造又駱馬湖減水三壩先張玉書等疏稱將二壩之
　水令流入中河其一壩之水留在遙隄之外令流入
　海今據王新命亦復稱善應照張玉書所題又張玉
　書等稱裏運河駱馬湖之水俱入中河河窄難以容
　納應於北隄建修減水壩三座今王新命稱若欲建
　壩所費錢糧必多應停其建壩亦用竹簍以盛石塊
　堵水若有大水可以減洩等語先張玊書等欲建壩
　減水今王新命用竹簍盛石減水俱係洩水之意亦
　照王新命所議修造可也奉
㫖依議　八月十五日工部題覆總河王新命疏稱儀
　真四閘䝉
皇上聖明洞照加意運道民生行令修理臣查新河口
　之北新洲原係江心長成之沙今欲挑穵成河從來
　未經試驗之事可否挑成難以預必即挑成之後果
　否不復淤長尤難逆料且糧船皆由一閘經行未見
　阻滯所有一切重運似應仍照歴年由𤓰洲閘入運
　河其儀真挑洲開河并修理四閘俱應暫停飭令量
　為修葺以利回空船隻俟沙洲變遷可以通漕之日
　再行興修等因前來查先經原任總漕慕天顔將𤓰
　儀二閘題請大修臣部議行新任總河親詣確勘作
　速具題到日再議等因具題奉
㫖朕前巡行江南經過儀真地方見水淺閘壊行船艱
難俱宜修理著再議具奏欽此臣部議行河臣王新命
　將儀真𤓰洲二閘作速修理等因具題行文在案今
　該督雖稱北新洲原係江心長成之沙今欲挑穵未
　經試驗糧艘皆由一閘經行未見沮滯儀真河路并
　四閘暫停使各省漕船盡由𤓰洲一閘進口勢必長
　江内漕船頂阻守候以致遲誤亦未可定應請
勅下總河總漕江南江西總督㑹同確勘定議具題到
　日再議可也奉
㫖儀真河閘關係運道著河道總督㑹同江南江西總
督漕運總督詳閲定議具奏今據總河王新命㑹同江
　南江西總督傅臘塔漕運總督董訥疏稱儀真牐外
　江口北新洲一帶俱係乾涸而北新洲之外又有沙
　漫洲過水不過二捺餘横亘二三百丈難以築壩若
　自沙漫洲尾從北新洲腹内向東北斜開引河以通
　四閘不能保無坍淤似應仍挑北新洲舊河身直通
　四閘一切糧艘令循沙漫洲尾轉入新河口可以通
　行其日乆或有淤阻之處聴河臣酌量挑濬所有應
　挑土方并修閘工料銀兩聴河臣確估等因前來查
　儀真河口闗係運道民生今河道總督等㑹同詳閲
　仍挑北新洲舊河身直通四閘一切糧艘令循沙漫
　洲尾轉入新河口可以通行等語應如該督等所題
　交與總河挑濬修理其挑河修閘所需工料銀兩應
　令總河確估具題可也奉
㫖依議(河防志/)
聖祖仁皇帝康熙二十九年總河王新命奉
上諭河道闗係最為重要巳前一二年雨水鮮少河道
官員必將河務視以為常事今年景象雨水似多應行
文總河著嚴行曉示所屬官員無分晝夜防守務使河
道不致有危(山東兖寧道册/)
　十一月十一日總河王新命題奏丹衛河道情形竊
　照臨清以北一帶運河每嵗重運經臨厯多淺阻因
　考有河南小丹河可以通流入衛濟運曾經題明親
　往看驗在案臣於十月初七日自清江浦起行循河
　而至河南懐慶府河内縣細閲丹河發源太行山至
　丹河口分渠九道大丹一河直歸懐慶沁河其餘六
　渠民間引水種竹溉田約計一千四百餘頃止小丹
　河上秦河二渠灌溉所餘之水涓流通衛臣仰體
皇上漕運民田均闗緊要之至意諭令所在紳士耆民
　於每嵗三月初用竹絡裝石横塞八河渠使水歸小
　丹河入衛以濟漕留涓涓之水以溉地至五月盡重
　運過完則開八河渠用竹絡裝石塞小丹河口以防
　山水漫溢士民咸為稱便其小丹河經修武獲嘉以
　達合河鎮之處若有淺阻責令印河各官量為疏濬
　至輝縣搠刀泉在縣西北五里蘇門山下清水一泓
　約二十餘畆泉珠上湧難以數計即詩經所詠毖彼
　泉水也民間設立五閘蓄水灌田約三百頃往例於
　五月初一日封板放水濟運唯是五月正當農人需
　水之時未免有妨農務臣親行看驗閉板始可通渠
　灌田啓板則泉流直瀉各渠立涸應亦用竹絡裝石
　量渠口之髙下堵塞使各渠之水常盈而所餘之水
　晝夜長流以濟運其萬金渠出自彰德府安陽縣西
　南六十里善應村山下約二十餘里至髙平村昔人
　建牐開渠引水溉彰德府西南東三面地約計百頃
　仍由彰德府東北五里許入安陽河其牐二門閘門
　髙不過三尺寛不過一丈臣親行啓驗一啓板渠即
　斷流未免有妨農務亦應照五閘之法用竹絡裝石
　塞閘通渠漕民兩便士民莫不懽欣頂頌
皇仁再今重運不由黄河俱由中河以上較昔甚早五
　月封板之議相應停止臣復循衛河至臨清由水路
　抵甲馬營等處節節查驗凡有淤淺處所俱經責令
　地方官大加疏浚所有㣲臣查看過丹衛河道各情
　形理合題報(河防志/)
聖祖仁皇帝康熙三十年四月初七日工部㑹議得河
　南巡撫閆興邦疏稱衛河并丹河萬金渠閘作何開
　塞有益漕運民田奉
㫖行臣確定到日再議臣隨親查丹河源發晉省流入
　黄河因百姓開渠灌田外又開大渠直達運河始有
　小丹河之名也前河臣王議用竹絡裝石塞渠濟漕
　留涓涓之水溉地誠為得計但今重運俱由中河北
　上較昔甚早如雨水勻足照河臣所議用竹絡裝石
　塞口濟運灌田倘遇亢旱請每年三月初一日起至
　五月十五日止令三日放水濟漕一日塞口灌田以
　後聴民便用再搠刀泉乃衛河之源建立五閘蓄水
　灌田每年五月初一日封板濟運但五月正民間需
　水之候應照河臣所議用竹絡裝石堵塞使泉水直
　流濟運餘水灌田至萬金渠水自髙平村建閘門渠
　灌田之後仍歸洹河暢入衛濟運亦應照河臣所議
　用竹絡裝石塞閘通渠以便民漕等因前來查該撫
　既將衛河丹河萬金渠親詣勘明確議具題應如該
　撫所題將丹河如遇雨水勻足之年用竹絡裝石塞
　口濟運灌田倘遇亢旱之年每年自三月初一日起
　至五月十五日止令其三日放水濟漕一日塞口灌
　田以後聴民便用至衛河五閘萬金渠閘亦應如所
　題用竹絡裝石塞口濟運灌田俟
命下之日知㑹總河可也奉
㫖依議(河南管河道治河檔案重凡天下河道通塞闗/乎水利唯獨江南漕渠  在行運則不能兼濟)
　(民生至康熙二十三年翠華臨幸見下河昏墊多方/拯救  今讀其  恩綸猶令人感激涕零閆中丞疏)
　(言丹衛萬金渠閘而以濟運灌田並行不悖/俞㫖允行  君都臣俞何啻唐虞聖世哉)
聖祖仁皇帝康熙三十一年二月初二日工部題奏臣
　等議得户部侍郎博濟等疏稱髙郵州等處減水壩
　九座内有八里舖車邏鎮二壩底石被水衝損其古
　溝東減水壩底并北二壩底衝損之處均應令堅固
　修理髙郵州以南五壩應仍照原定限期開放永安
　隄改下竹絡尚有未完應速行修完瓜洲閘二座月
　河一道儀真閘四座運河一道俱係新工北運河東
　隄舊減水壩三座新修竹絡減水小壩六座俱係建
　造以防異漲東隄兩面所下之埽朽爛西隄殘缺單
　薄取土甚難且於運河無害似應暫緩東隄迎受河
　水闗係運道應於隄岸排樁之間下埽修葺駱馬湖
　所建竹絡壩中段被水衝壊若於湖口上流百丈許
　東挑月河一千餘丈西挑月河一千餘丈分殺湖水
　於中河似有禆益支河口束水壩迅流無阻中河北
　岸減水壩二座攔馬河減水壩六座俱係建造以防
　異漲中河見今漕船經由甚便禹王臺所建竹絡壩
　一段土隄一段堵塞入駱馬湖之水今由沭河下海
　於中河有益下河丁溪草堰白駒新建閘座始行興
　工車路引河尚未挑完應速行修建其岡門河水迅
　流無阻等因前來查侍郎博濟等公同確勘既稱𤓰
　儀閘河俱係新工北運河攔馬河中河減壩俱係建
　造以防異漲支河口束水壩并岡門河水迅流無阻
　中河見今漕船經由甚便等語俱毋容議外其餘應
　行培築修造閘壩隄工并挑月河之處均應如所題
　行令總河於嵗修内動支錢糧作速堅固修理工完
　造册題銷再疏内稱運河西隄殘缺單薄又稱取土
　甚難且於運道無害似應暫緩等語但運河闗係重
　要應否暫緩之處應令總河靳輔親詣確勘定議具
　題到日再議可也　十一月二十四日奉
㫖中河張莊運口築隄建閘等情著河臣將工費估計
題到再議具奏(河防志/)
聖祖仁皇帝康熙三十三年築中河兩岸束水隄是
　年修廣濟閘在治西仲家莊舊名仲家閘至是修之
　改今名(清河縣志/)
聖祖仁皇帝康熙三十四年建永濟閘在甘羅城南太
　山墩北與惠濟閘相望亦通漕運又建康濟閘在治
　東陶家莊右又建雙金門閘在廣濟閘北鹽河内又
　建小閘在雙金門閘北(清河縣志/)
聖祖仁皇帝康熙三十五年正月内河撫李國亮題為
　恭請改復等事奉
㫖該部議奏部臣等查得河南巡撫李　疏稱豫省漕
　厰水次舊設衛輝府北門外嗣因監兌部員駐劄直
　𨽻大名府小灘鎮隨將漕厰移於彼地相沿至今上
　年十一月間臣親詣視漕確勘細探衛河一帶舊為
　行漕故道直抵通州見今商賈船隻往來不絶漕艘
　亦無阻滯合無仰籲
皇仁允賜改復衛輝兌運水次以本省之銀買本省之
　米就近盤剝實為至便但老鸛嘴地方有大石二塊
　相去五里横卧河邊中間率多碎石平常水勢本自
　無妨偶遇最淺之時應仍就小灘鎮購買庶民便通
　融而糧無貽誤查該撫既稱小灘鎮水次改於衛河
　水次以本省之銀買本省之米就近盤剝實為至便
　應如該撫所題改於衛輝府水次毋致阻滯兊運可
　也奉
㫖依議(河南管河道治河檔案/)
聖祖仁皇帝康熙三十六年十月十五日大學士伊桑
　阿等面奉
上諭下河地方乆罹水患朕心時切軫念前命挑濬白
駒岡門等口原欲使水盡通流田皆涸出見今興化泰
州等州縣積水尚多田仍淹沒民生甚屬苦累著行文
總漕總河親往㑹勘將下河積水何故壅塞不能迅流
應作何盡令歸海涸出民田之處一一詳閲議奏　十
　一月初三日總漕桑格等㑹題該臣等看得下河為
　洩水入海之區自淮安以至邵伯鎮計運河東岸共
　有涵洞三十處閘十座滚水壩八座此皆運河及髙
　郵邵伯等湖之水由諸涵洞閘壩等口歸入射陽廣
　洋等湖就下流以至白駒岡門等口入海總由下河
　受水之處甚多而洩水入海之口猶少是以水勢汪
　洋易於停蓄在雨𤾉時若之年水循故道田猶無恙
　唯去嵗及今兩年夏秋霪雨異常諸河泛漲以致水
　勢洶湧通流不及瀰漫四散而下河之髙郵寶應泰
　州興化鹽城廟灣等處地皆窪下均受其災興化地
　方更低積水猶甚䝉我
皇上念切民生特頒
俞㫖令臣等詳閲下河情形將積水壅塞不能迅流之
　處作何盡令入海涸出民田真我
皇上巳饑巳溺之懐而百姓無不共仰如天之徳者也
　臣謹欽遵沿河踏勘詳閲洩水諸口除廟灣岡門白
　駒三口水頗暢流無庸置議及興化通丁溪草堰白
　駒之車路白塗海溝引河三道并射陽湖下海之蝦
　溝鬚溝䑃朧院道港又髙郵湖通邵伯湖之曹家灣
　湯家絆七節橋目今水未全消不分隄岸無由勘明
　必須水落確勘再將應行疏浚情形另疏請
㫖外今將臣等閲明亟宜疏浚各口及應建閘之處為
　我
皇上陳之　一髙郵湖之水勢宜分也查邵伯鎮南有
　金灣三閘閘南有金灣滚水壩一座三閘之水由人
　字河入芒稻河下江其金灣壩外原無引河今議於
　壩外挑引河五里通人字河將髙郵湖之水引入邵
　伯湖由金灣閘壩同歸人字河入芒稻河下江其人
　字河計長十八里見今淺窄應加挑浚又芒稻河原
　有舊閘二座西閘六門東閘三門今俱損壊應加修
　建如是不但邵伯湖水不至下河髙郵湖水亦可分
　洩而下河受益矣　一車兒埠入海之口宜開也查
　泰州河垜塲有車兒埠口其上流乃髙郵漫漲之水
　及興化梓新河之水均至河垜塲之老壩滙流於車
　兒埠口以至不能宣洩今議將車兒埠口至姚子竈
　四十里河身淤淺應加挑浚姚子竈至苦水洋三十
　餘里間有河形應加開導入海其車兒埠口老壩兩
　處各應建閘一座以備啓閉而泰州之民田受益矣
　　一丁溪入海之口宜通也查丁溪閘口至撈魚港
　六十餘里河勢深通無容疏浚自撈魚港至苦水洋
　七十餘里河身淤澱若循舊河挑浚其河勢甚平不
　能迅流費帑無益今相度情形議於撈魚港之北就
　近直挑十四里即入王家港下海而丁溪入海之水
　疏通矣　一小海塲入海之口宜開也查小海塲有
　一河形原係洩水入海故道年乆淤塞今議於小海
　河口建雙金門石閘一座自牐口起至鄧家窰計長
　四十里應照舊河再加挑深自鄧家窰起至姚子口
　計長二十里雖舊有河形然地勢紆迴宣洩不暢今
　相度情形自舊河北岸鄧家窰起向姚子口就近直
　挑十里以入舊河再自姚子口以下將舊河挑浚十
　餘里㑹入鬭龍港下海而興化又增一洩水之道矣
　　一草堰塲洩水之閘宜增也查草堰入海之道雖
　暢但因只有閘口一座兼之窄小上流水大不能一
　時宣洩常至漫溢今議於舊閘之上添建一閘下挑
　月河七十丈則上流無壅阻之患矣　一運河之水
　勢宜分也查淮安城南運河東岸有興文小閘一座
　此閘係分洩運河泛漲之水流入澗河由射陽湖下
　海見今澗河淤淺兼之閘門窄狹水不暢流今議將
　閘門改濶并將澗河八十餘里再加深浚以洩運河
　之水則運河之水不至髙郵而興化等處更有禆益
　矣以上各條皆臣等詳閱被災州縣積水壅滯不能
　迅流情形妄抒愚見以為分洩各水入海涸出民田
　之䇿是否有當伏乞
皇上睿鑒施行奉
㫖工部議奏　部議奉
㫖九卿詹事科道㑹同速行確議具奏(淮揚道治/河檔案)
　
　
　
　
　
　
　
　
　
　行水金鑑巻一百三十七
欽定四庫全書
　行水金鑑巻一百三十八
　　　　　　　　　　江南按察使傅澤洪撰
　　運河水
聖祖仁皇帝康熙三十七年六月十四日户部為欽奉
上諭事㑹議得協運河南省漕糧任城等八衛運丁張
　文安等叩
閽狀内河南漕糧原在直𨽻大名府小灘鎮交兌每漕
　糧百石給盤剝銀一兩五錢於康熙二十二年河南
　漕糧改折停運後於三十二年復運漕項錢糧俱照
　舊例支給其盤剝銀兩亦照舊例應給發濟運經今
　五年並未支給遇淺俱係各丁血賠苦累已極今水
　次改遷河南衛輝府不惟路逺千里更有﨑嶇山河
　盤淺過溜較之江南倍加苦累而江南漕糧每石給
　耗米四斗三斗不等及至牴壩俱是二五起交身等
　升兊升交伏乞
皇上軫念窮軍積苦討給盤剝銀兩照江南定例分别
　逺近加耗等語又呈稱河南漕糧原在直𨽻大名府
　小灘鎮兌運後原任巡撫李題準改在衛輝府路途
　遙逺山河﨑嶇輓運甚屬苦累請將水次仍改歸小
　灘鎮等語查豫省盤剝銀兩於康熙十六年間因軍
　需浩繁裁減充餉二十二年豫漕改折停運後於二
　十九年經原任倉場侍郎凱等題請復運九卿㑹議
　漕船各項錢糧俱照舊例遵行等因具題行文在案
　今旗丁張文安等既稱盤剝銀兩厯經五年並未支
　給遇淺俱係各丁血賠苦累巳極等語應將前項銀
　兩準其復舊將通濟庫銀兩支給俟運糧之時將該
　省應支原欵動給再查康熙二十五年三月内原任
　巡撫李以衛河一帶為行漕故道直抵通州現今商
　船往來不絶漕艘亦無阻滯請將水次改復衛輝府
　但老鸛觜地方有大石二塊相去五里横卧河邊中
　間率多碎石平常水勢本自無妨偶遇淺時仍應在
　小灘購辦等因具題臣部覆準應如該撫所題改於
　衛輝府水次毋致阻滯兌運等因行文在案今旗丁
　張文安等既稱漕米自衛輝府運送路途遙逺山河
　﨑嶇輓運甚屬苦累應仍改小灘兌運如此照舊改
　運路途近便應將所請照江南例加給耗米之處毋
　容議可也奉
㫖依議(河南管河道治河檔案/)
　是年七月二十六日九卿詹事科道㑹議得先據總
　漕桑格㑹同總河董安國疏稱邵伯鎮南金灣壩下
　挑引河直通芒稻河閘曹家灣湯家絆七節橋挑浚
　車兒埠口至朱家竈挑河小海場至王家港挑河興
　文閘至流均溝挑河草堰建草壩挑月河車兒埠口
　小海口二處各建草壩并修建芒河閘興文閘共估
　銀一十九萬二千兩等因又據總漕桑格疏稱白塗
　河横挑三十餘里并入車路河其車路河自唐子鎮
　起至新莊止淤塞十餘里海溝河自鮑家莊起至白
　駒口淤塞七十餘里海陵溪自禹王廟起至仲家寨
　淤塞四十餘里蝦鬚二溝戛梁河共淤六十餘里朦
　朧西首之射陽湖淤塞四十餘里挑浚通共約計銀
　二十五萬餘兩所費甚繁不敢輕議動帑臣欲倣直
　𨽻挑河之例開一事例令其挑浚等因前來查下河
　岡門丁溪草堰白駒等處康熙二十六年經原任侍
　郎孫在豐挑浚二十八年又經原任總河王新命挑
　浚積水並未入海徒費錢糧或係海口髙阜而内河
　低窪以致積水不能出海亦未可定應行總漕總河
　㑹同江南總督江寧安徽巡撫如照此挑浚下河積
　水果能入海田地果能涸出有益民生江海有無倒
　灌之處逐一確勘定議具題到日再議可也　十月
　十一日總漕等㑹勘得下河各州縣地方厯被水災
　嵗無寧土者皆由上源受水之處甚多而洩水入海
　之處甚少兼之各邑通水故道俱多淤澱以致泛濫
　横溢成此積水之患也今欲救此巨災舍開浚故道
　多分水勢之法别無善䇿是以前疏内議修芒稻河
　者欲分髙郵邵伯兩湖之水入江使不至下河也議
　挑曹家灣湯家絆七節橋者係開通髙郵邵伯兩湖
　淤塞之水路使通芒稻河以下江也議挑車兒埠之
　滔子河者欲使泰州所受之水由苦水洋入海也議
　挑澗河者欲分運河之水流入澗河由射陽湖下海
　使不至髙郵也議挑海陵溪者欲使髙郵所受之水
　通岡門下海也議挑車路白塗海溝三河欲使興化
　所受之水由丁溪草堰白駒入海也議挑蝦鬚二溝
　戛梁河并朦朧西首淤塞之射陽湖者欲使髙寶興
　泰鹽山等處之水俱由廟灣下海此海口為下河最
　窪最寛之地洩各處上流之水尤為宣暢也今臣等
　逐一細加覆勘與前無異毋容更議唯是九卿㑹議
　所云江海有無倒灌之處臣等細察各處海口以及
　江口皆係厯年洩水之舊跡而臣等所議挑建諸工
　皆内地淤阻之河道照舊開通使水得達於口瀉之
　江海並非新開江海之口自無倒灌之虞至於㑹議
　所云或係海口髙阜内河低窪以致積水不能出海
　如照此挑浚下河積水果能入海田地果能涸出有
　益民生等語臣等閲厯形勢海口較之内河終屬低
　窪見在洩水而目今水勢尚在汪洋民間被淹田地
　多未涸出者皆由諸河水道澱塞不通之故若使前
　議挑浚之工一舉水得循其故道自必下流歸海田
　地自當涸出實為大有益於民生　十一月初七日
　該部議覆奉
㫖挑下河事闗係民生朕軫念民生先經交與凱音布
孫在豐于成龍王新命等挑過伊等已俱挑完大有益
於民生等因具題檔案俱在部可查人俱在可問今看
來俱徒糜費錢糧並無水涸田出有益於民之處今桑
格等又稱應行挑浚具題九卿不問明先經挑過之人
不查檔案即議準行如果此番挑浚果能水涸田出有
益民生朕不惜錢糧即發庫銀興工捐納事例斷不可
行見在山西捐納銀米事例尚未明白桑格等如果將
下河照伊等所題挑濬即能水涸田出有益於民將伊
本身家産出具保結即準挑浚此事監察御史吳甫生
亦經條奏將吳甫生條奏事宜一并發還九卿問明先
經挑過之人閲查檔案確議具奏　二十六日九卿議
　覆奉
㫖朕於南巡詳閲黄運兩河形勢凡疏濬修築事宜俱
面為指示河道總督于成龍等令其遵行已有㫖了
聖祖仁皇帝康熙三十八年三月初二日
上諭户部朕君臨天下期於黎民樂業各獲其所凡興
利除害之事靡不舉行蠲免賑濟之恩靡不下逮比年
以來因淮揚所屬地方疊罹水患業巳嵗蠲額賦賙䘏
頻施又動支數百萬帑金責令在河諸臣於應挑應築
之處酌量修理務使氾濫之水滙歸入海被淹之廬舎
田畆盡皆涸出用底幹寧乃錢糧竟爾虚費卒不能使
積潦有歸田廬未涸民生未遂朕聞之惻然軫懐值茲
四方無事之時欲將一切修舉事宜詳閲指示用是躬
親臨幸沿途審視黄河水勢咨訪地方父老比至歸仁
隄髙家堰量度地形髙下應挑應築之處巳經一一明
示河臣惟是被淹地方米價翔湧生計維艱朕目擊民
依深用厪念著將漕糧截留十萬石於髙郵寳應興化
泰州鹽城山陽江都受災七州縣各留一萬石悉較時
價減發糶餘米三萬石著於邳州留八千石宿遷桃源
清河安東四縣各留五千五百石亦照時價減糶此各
州縣發糶之米著就近交與漕運總督邳州著遣司官
一員前往監視再截留米十萬石於揚州淮安各收貯
五萬石這應留漕糧不論何處米石著就近截留爾部
即遵諭行特諭　初三日
聖駕看閲黄河隄岸𫝊
上諭王公隄甚屬險要務須加幇髙寛修築堅固　初
　六日奉
上諭諭河道總督于成龍朕初五日自淮安起行沿途
細閲河隄除河底巳髙東邊甚窪毋庸置議外朕所駐
蹕界首鎮前湖邊用水平測算河水比湖水髙五尺八
寸揆此湖水似不能越此隄而入運河前往髙郵未知
若何但當湖之石隄雖被水汕壊朕公同細閲被人搬
去損壊之處亦復不少此固屬要工修築亦不甚難爾
差賢員作速查驗應即儧工修築嗣後查閲工程有應
修築之處照此頒㫖特諭　十一日嵗貢馬泰轉𫝊
上諭朕自淮南一路詳閲河道測算髙郵以上河水比
湖水髙四尺八寸自髙郵至邵伯河水湖水始見平等
應將髙郵以上當湖隄岸修築堅固髙郵以下河之東
隄亦應修築堅固有月隄之處照舊存留有應修隄岸
仍照舊隄修築堅固至於邵伯地方因無當湖隄岸而
河湖合而為一矣不必修築隄岸聴其流行高郵東岸
之滚水壩涵洞俱不必留用將湖水河水俱由芒稻河
人字河引出歸江入江之河口如有淺處責令挑深如
此條治則湖水河水俱歸大江各河之水既不歸下河
下河不必挑修爾馬泰速行前去將朕㫖轉𫝊于成龍
令其具本啓奏　四月初二日總河于成龍等奉
上諭山東采辦河工應用石塊爾即行文總河于成龍
作速預運沿河兩岸俟回空糧船至日帶赴河工應用
　二十二日河道總督于成龍等奉
上諭著將運河東岸隄工凡有石工殘缺者仍補修石
工其土工隄内有水之處下埽幇築減水壩俱堵塞堅
固用心防䕶越壩更屬緊要亦著加幇防䕶淮安府涇
澗兩河必須挑浚深通毋任淤墊　又奉
上諭如有漫頂隄内積水之處即釘排樁幇築減水各
壩各著堵塞堅固隄防要緊凡有懶惰河官不留心防
範者輕則即行懲處重則處後斥逐切不可姑容従事
致誤河工　又奉
上諭人字河若有窄狹處可以相機挑穵凡有需水舊
口修砌涵洞令民灌田隄岸單薄處亦酌量加幇　二
　十四日總河于成龍等奉
上諭這運河東岸再加髙寛再不必開減水壩其涵洞
與金灣滚壩舊有河身民間用水灌田仍照例開放減
水壩著河官堵塞堅固用心防守要緊至新加隄岸亦
著爾帶來官員内選擇或五十丈或六十丈責令加意
防守西隄土石各工亦上𦂳儧修髙家堰亦速速修完
下河田地不過一二年可以見出　又奉
上諭東岸有一段隄工修得甚好朕巳給箭一枝執箭
説與爾知此等官若不奬勵何以服衆　二十八日奉
上諭于成龍爾回去即看歸仁隄高家堰清口甚屬緊
要徐廷璽著往揚州去往回查勘永安各石工并東西
岸各工與堵塞減水壩要𦂳將京中帶來各官每員或
五十丈六十丈逐名交給用心防守毋得疎虞　五月
　初一初二等日陡起西風將髙郵城北陸漫閘西隄
　一帶土工打通以致東隄新工浪汕殘缺至䕶城通
　湖各口東隄亦被浪汕坍卸又城南車邏鎮起至江
　都露筋止以及三溝閘至邵伯鎮止原無西隄其東
　隄新土浪汕入裏二三四五尺不等蕪城墩迤南一
　帶東隄未完之處俱皆漫水(以上並河防志/)
　是月十二日河撫李題為豫省漕糧等事一疏奉
㫖該部議奏　部臣等查得河南巡撫李疏稱河南省
　漕糧原在衛河交兌後改小灘經臣視漕由衛登舟
　查勘河流寛深従不淺澀此臣目擊親訪最確最真
　惟是河南漕糧每嵗起運二十三萬餘石承辦各官
　擁集於隔屬小灘一隅數多期迫因而囤户商牙百
　般勒掯抬價騰貴且豫省産米本多今概赴外省辦
　運而本地之米反致壅塞衛河夙為行漕故道距小
　灘雖有五百餘里而漕艘赴衛裝運係空船而上受
　載開幇係順水而下輓運易於為力且三十五六兩
　年漕糧在衛兌運並無阻滯貽誤若就近小灘兌運
　官民均有未便今旗丁盤剝銀兩俱已支給有何苦
　累仍復衛輝兌運豫省官民更永沐
皇仁浩蕩矣部議應如該撫所題仍復衛輝府水次毋
　致阻滯兌運奉
㫖依議(河南管河道治河檔案/)
　是月二十九日總河于成龍等看得湖河水勢唯揚
　屬長發隄工危險情形協理河臣徐廷璽専駐督催
　原派人員并臣于成龍續委各員辦料募夫協力防
　䕶縁由業經臣等題報在案今據淮揚道薛晉詳稱
　髙江境内湖河水長六尺餘寸值今五月以來每日
　長水寸餘不等尚未平定西岸土隄多被風浪打通
　東隄新築未完之處俱皆過水臣等隨行令該道親
　勘督防外唯是揚屬運河減壩原與髙堰唐埂徐壩
　相為表裏盖淮居上源而揚居下流所以兩處閘壩
　定例同時啓閉前因揚屬各閘壩奉
㫖盡閉而唐埂等處各壩未便全堵所以揚屬之水有
　長無落臣等再三籌畫若髙堰小黄莊迤南一帶石
　工工程盡行儧修一律完竣即將唐埂等壩亦俱閉
　塞竭力防守或可免無他虞揚屬水勢自可消落但
　目今髙堰各工因錢糧不繼尚多未完若令各壩全
　閉不但徐壩汛内受危即髙堰髙粱澗小黄莊等處
　亦為可虞倘有疎失所闗真匪渺小是以準令暫開
　二壩實閉四壩在案至揚屬東隄雖至危急尚有金
　灣等壩為之宣洩即邵伯迤南東隄漫水俱歸入江
　與下河無碍又查東隄危險漫水處所亟應簽釘排
　樁行據委員估計前來臣徐廷璽見在親督各員照
　估修築務期速竣以資保固伏秋外所有揚屬水勢
　情形并見今修防縁由臣等具疏題報　部議覆奉
㫖依議速行今年運河滚水壩既經堵塞水勢洪大勢
所必然該督著遵前㫖不時謹慎防備務使隄岸堅固
　六月十八日桑格轉傳
上諭運河黄河闗係甚要今值夏季水漲之時應挑選
賢能官員各處分守于成龍係有年之人來往巡查恐
其不能現隨于成龍効力官員甚多將此内賢能大臣
官員令于成龍酌量揀選㡬員具題將髙堰隄工運河
隄工湖隄引河黄河危險之處俱照徐廷璽一様將各
處分給在工所住遇雨水之時不時巡查看守著差出
工部賢能善跑章京一員明日即行速去交與于成龍
並將水勢情形看明回來本日尚書薩穆哈侍郎羅察
差去員外郎費揚古具奏奉
㫖好著前去　閏七月十一日總河于成龍等疏稱羅
　溝河即名羅口發源東省雲䝉諸山各澗滙流而成
　沂河由沂郯而入邳境水從羅口分流出徐塘口而
　入運河其正河至隅頭集經入駱馬湖凡遇水發瀰
　漫兩岸淹沒田廬沂河兩岸應築隄一萬八千一百
　八十丈羅口寛八十丈應建閘座以資啓閉則邳州
　兩岸之民可免沂河漲漫之患而此水之由羅口分
　汛者仍入運河以濟運誠為兩利無害等因部議具
　題奉
㫖依議(河防志/)
　是年八月内總河于成龍等於欽奉
上諭事案内具　題將清江大閘加髙四層又將大閘
　北岸下雁翅倒卸十丈並越河閘東雁翅酥碎磚工
　十二丈一併改砌石工又將板閘闗口埽工一百二
　十丈改建石工又將盤糧㕔前埽工五十五丈淮城
　西門外䕶城樁埽隄工三百六十丈改建石工又估
　挑澗河自興文閘起至劉均溝止長一萬四千零三
　十二丈八尺并涇河自閘下起至射陽湖邊止長八
　千二百五十丈頭石工頭磚工長三十丈中石工長
　一百五十七丈頭石工尾磚工長一百三十一丈二
　尺石工磚工長一百五十八丈磚工仍修砌磚工石
　工加髙二層(裏河㕔冊/)
　是年九月初八日總河于成龍題奏竊照南運河乃
　糧船經由要津又居下河七邑上游更兼髙堰六壩
　減出之水盡由草字河厯寶應髙郵諸河而入於此
　水勢浩大河窄難容是以前河臣靳輔在於髙郵南
　北建設大小減水壩五座題明開放定例頻年以來
　依期開放雖隄岸保固無虞而下河諸邑均受其患
　今春恭遇
聖駕南巡軫念下河災黎諭令臣等大修隄岸堅閉減
　壩下河麥禾幸得收穫一遇伏汛水發盈隄溢岸以
　致髙郵九里邵伯更樓閆家涵洞皆被漫缺臣等於
　特疏題明等事案内酌開壩兩座上下隄岸方得保
　全總緣髙郵河身與山陽寳應河身相等驟受髙寶
　諸湖滔天之水開壩則有害於民田閉壩則有傷於
　隄岸欲其隄岸民田兩相保固難矣臣等往來查勘
　再四思維唯將洩水減壩俱改為滚水石壩水長聴
　其自漫而保隄工水小聽其涵蓄以濟運道較之開
　壩水盡東流閉壩徒費錢糧者相去不啻什伯也臣
　等身膺督河重任敢不殫心竭慮仰副
睿懐倘䝉
俞允改建則運道民生均有裨益　九卿詹事科道議
　覆奉
㫖依議　十月二十日總河于成龍等題奏邵伯更樓
　髙郵九里等處漫決例應經管防守并承修各官賠
　修但需料浩繁若令賠修恐各官綿力一時不能設
　措難以驟告成功又致有悞重運所闗非小臣今再
　三籌畫莫若先借動帑銀刻期堵築勒限告竣俟工
　完之日容臣核實照數追補還項不過先後轉移之
　間而工可速竣帑仍有著也臣再有請者除髙郵九
　里缺口一工先行責令該管各官賠修堵築外其邵
　伯更樓決口一工隄下原係舊有涵洞隄内原有河
　形在平日隄工完整每嵗水發之時西岸一片汪洋
　東岸淹沒甚屬危險是以今嵗水漲以致漫缺即堵
　築完固恐難保守今臣等親詣斟酌估計工料若興
　工堵塞需銀甚多不若就此決口之下將舊引河疏
　挑寛深在於河東築做土隄東水南下入江可洩運
　河驟漲之水以固東西兩岸隄根較之諸決為費甚
　省不特無碍運行且將來水發可免漫漲之虞而邵
　伯一鎮居民永為樂土矣　總河于成龍等覆題除
　酌改運口已經
欽差侍郎常綬㑹勘議覆請
㫖在案所有邵伯更樓河道乃行運要津今夏被水衝
　決見今水深四丈難以堵塞且費帑甚多經臣于成
　龍具奏將決口之下舊引河疏挑寛深河東築隄束
　水入江部議應如所奏令其挑築等因奉
㫖準行在案行據䕶理淮揚道裏河同知常維楨詳稱
　督同該㕔等親勘決口迤東被水衝乆河底太深難
　以越過即使水内築隄工程亦難驟起况新運在即
　若不急議堵塞恐洩水太過有碍運道今議將決口
　西岸繞挑月河築隄并打攔河壩使水由月河改行
　而見在之決口日後自必掛口另議堵築不特省費
　亦可以濟目下運道之急共估用料物土方夫匠等
　銀四萬三千兩零俱係實工實料委無浮冒經臣徐
　廷璽親勘核明無異當經發帑委員照估儧挑俟工
　完報銷既據該道詳估前來除原册送部查核外理
　合具疏題估　部議奉
㫖依議(河防志/)
　
　
　
　
　
　
　
　
　
　
　
　
　行水金鑑巻一百三十八
欽定四庫全書
　行水金鑑巻一百三十九
　　　　　　　　　　江南按察使傅澤洪撰
　　運河水
聖祖仁皇帝康熙三十九年二月二十四日總漕桑格
　題為題明事三月十五日奉
㫖這邵伯更樓決口自去嵗奏報後屢據奏稱儧工修
築乃迄今尚未報完以致漕艘十有餘隻漂沒擊碎其
阻滯江干及瓜揚一帶地方不能前進者甚多遲悞漕
運闗係重大在工官員所司何事怠緩延玩殊為可惡
著嚴加議處具奏仍著該督設法倍料兼工堵築刻期
報完勿致再誤邵伯更樓係船隻往來要地巳經衝決
十箇月有餘船隻阻滯不能前進之處桑格並不題報
至于成龍故後始行具題不合著一并察議具奏該部
知道　三月初九日侍郎常綬口奏
皇上指示黄河挑引河打挑水壩于高堰管工大臣内
　交給某人修築之處恭請
欽㸃奉
㫖著差出董訥范承勲承修令他們二人於捐修人内
將捐銀多者揀選十人帶領修造爾等將邵伯決口月
河芒稻河人字河亦俱著奏或堵塞黄水入湖之清口
或閉塞清江閘之處㑹同徐廷璽議此係河官専責如
巳定即交徐廷璽修造爾等俱馳驛前去十四日河
　道總督臣張鵬翮恭聆
天語朕親書河工事宜二條差筆帖式馬泰交與于成
龍你到衙門查看就知河工流弊早巳知有今日豈至
今日而始言也　臣鵬翮到清江浦詢筆帖式馬泰檢
　出
御書上諭一條由清字譯出係康熙三十八年七月初
　三日
上諭諭河道總督于成龍畫河圖去的董殿邦等于七
月初三日到來問你身上好麽伊説你臉色甚瘦如今
你身上好了麽飲食如何再細觀河圖内要𦂳應修兩
處今特諭在南方面諭你將人字河芒稻河𦂳急挑穵
等諭聞得至今未曾動工若真未動工大有所失似此
遲悞不但運河東隄難保闗係民生最重如今若不𦂳
𦂳挑寛五六十丈使不得為此又傳𫝊爾等又一件事
看得河圖内歸仁隄便民閘等口俱已堵塞毛城舖以
下等口俱未堵塞將便民閘等口堵塞毛城舖等口所
出之水將歸何處必定散漫各處民大受害此處闗係
𦂳要宜速籌一䇿這二事外各處工程修至何等光景
將水勢情形𦂳急奏聞為此特諭又一件據馬泰回稱
御書上諭已繳有録出原稿係康熙三十八年三月初
七日欽奉上諭初六日到清水潭九里等處測量水平
看得河水與湖水相髙二尺三寸九分這一帶隔河石
隄闗係𦂳要宜當速造朕在此處步行看工未見一個
做工之員著查明叅處至髙郵等處河水向湖而流河
水似髙一尺乗黄水未深通之前這些處隄工雖一丈
不可忽畧不可不急速儧做為此特諭　十七日河道
　總督臣張鵬翮面奉
聖訓引湖水使之由人字河芒稻河入江朕所見最真
爾必須要行(以上並河防志/)
　是年三月内
上諭特遣侍郎常綬等至清口指示方畧將裴家塲引
　河再加挑穵寛深清口築攔黄壩漕船過完堵閉回
　空之時開壩過完仍行堵閉　總河張鵬翮於欽奉
上諭事案内委原任布政使王毓賢等加挑裴家塲引
　河長一千七百六十丈並築攔黄埽壩于本年秋汛
　工完堵禦黄水不出便於放引河水入裏河至八月
　回空糧船南下開壩(裏河㕔冊/)
　是年四月二十二日總河張鵬翮題奏我
皇上明見萬里洞晰河勢指示周詳仁愛之心無所不
　用其極臣將所閲形勢縷晰陳之一人字河宜挑濬
　深濶也自金灣閘至孔家渡為河之脈絡見今狹窄
　宜開廣濶自此至芒稻山河分兩派又名芒稻河此
　處水口兩岸亦狹又有土嶺二處前河臣尚未穵完
　目今湖水方盛宣洩宜急應多募人夫尅期盡行穵
　去使其暢流水口下有芒稻閘年乆塌壊磯心頗髙
　宜穵深另修因時啓閉以防江潮一鳳凰橋引河之
　宜再挑也此河經前河臣新挑因未挑深従橋口至
　胡家樓河水絶流竟成平地宜加挑深通引水従王
　家莊入運鹽河滙入芒稻河一雙橋灣頭二河之宜
　挑深也此二河見今水流同入芒稻河但河底亦有
　淺處應俟冬時挑濬深通其灣頭閘座雁翅塌陷宜
　及時修砌此三處之水俱相繼㑹入芒稻河流十八
　里入江臣觀江口寛闊河底深通兩岸居民二麥成
　熟不慮水患此江都金灣以下至仙女廟之形勢也
　唯髙郵自擋軍樓起至東西灣止因髙堰洪湖之水
　滔滔東下西隄淹沒漫入運河東隄一望汪洋水由
　城南大壩而出洶湧泛溢當伏秋水漲恐東隄單薄
　難以捍禦致有不虞宜將見閉三壩相機酌開以保
　城池隄岸俟秋盡水落修築隄岸堅固之後再行閉
　塞因係緊要工程挑浚宜急臣一面委官動帑興工
　一面估計另疏具題理合題明　九卿詹事科道㑹
　議具題奉
㫖依議速行(鳳凰橋起至裏河王家莊止工長一千四/百五十四丈六尺又灣頭入裏河王家莊)
　(引河口攔河南壩一道長一十四丈三尺共估挑河/築壩土方工料銀二萬四百六十二兩又芒稻河西)
　(土嶺長八十丈三尺東土嶺長八十九丈又東土山/下口挑叙觜一段長十丈又金灣閘下自李家渡迤)
　(南起由孔家渡至新橋止工長二千二百九十三丈/共估土方銀一萬六千三百兩以上共估土方銀三)
　(萬六千七百九十五兩内節/省銀一千五百二十六兩)　五月初六日大學士
　伊桑阿馬竒奉
上諭員外郎拖克拖和中書張古禮著馳驛前往河道
總督張鵬翮處將修過河工情形閲看伊等無有専責
將工程令河道總督張鵬翮明白繕寫摺子交與伊等
帶來啓奏　總河張鵬翮摺奏(黄淮各條/分入本水)　一運河之
　宜挑深也自清河縣運口至髙郵州界首一帶裏河
　頻年黄水入運淤墊從未挑浚前河臣每以加高為
　事以致河身日髙一遇水漲往往潰決堪虞訪之輿
　論宜加挑浚深通即取河底之泥以加隄身庶為有
　益臣前已面奏奉
㫖俞允欽遵在案俟今冬糧船過盡即煞壩挑浚一切
　進貢差使暫由陸行　一髙寳江都一帶西岸土石
　隄宜修也今洪澤湖水東下水勢方大西隄盡淹河
　湖一片俟冬時水落估計興修　一髙郵城南之石
　壩宜修也今髙郵湖水洶湧經由城南壩上而出以
　勢漸逺不能盡入人字河而洩宜于秋盡水落照前
　河臣所估將五壩改為四滚水壩辦料興修於壩下
　相度形勢開引河使水有去路　一新改中河隄岸
　宜修也兩岸隄工單薄不堪水漲可虞臣查新築隄
　長一萬七百五十八丈候選州同馬勲等三百五十
　員領帑承修内頂衝刷灣處估釘排樁二千八百三
　十四丈桃源縣知縣王玥等十八員領帑承修迄今
　並未完工除敕令各官上𦂳照估修築勒限完固如
　再違抗另疏查叅追帑仍治以誤工之罪臣看新挑
　中河窄狹不如舊中河寛深足以容水俟糧船過完
　於深秋水涸之時臣再率河官復加查勘若舊中河
　可以修築仍由舊中河行運如果不能築隄再將新
　中河審度形勢另疏奏聞　又摺奏(黄淮各/入本水)一運口
　修築攔黄壩准有部丈動帑興工今先築兩岸土壩
　俟糧船過完再堵運口使黄水歸海引清水入運河
　　一邵伯更樓決口已經修壩堵塞完工糧船通行
　無阻居民亦鮮水患其舊缺口雖不堵築亦屬無碍
　且河工需用錢糧浩繁之際似可暫緩　一髙郵䕶
　城隄工闗係𦂳要經臣題明興修在案今正在修築
　尅期告竣以資捍禦　一嵇家閘缺口今正在堵築
　未完但湖水方盛邵伯南壩巳堵若將此口堵塞無
　處洩水東岸隄工可虞應暫留此口洩水以保隄工
　經臣題明在案俟秋盡建閘以資宣洩　一人字河
　芒稻河引湖水入江闗係要𦂳經臣題明挑濬在案
　今正在上𦂳挑穵務期寛深速完以資宣洩其芒稻
　閘俟秋盡水落方可修建　一鳳凰橋引河引湖水
　由芒稻河入江前因挑穵不深河心又係髙岡以致
　水不能流經臣題明挑穵深通在案今正在上𦂳挑
　穵使深務期速竣引水暢流　一劉老澗遙隄造石
　減水壩内建磯心八座係㑹勘案内候選知縣佟世
　燕等領帑承修之工壩牆磯心俱完尚有底石正在
　鋪砌未完飭其作速砌完壩下挑引河一道宣洩中
　河異漲之水自鮑家莊至殷家口入漣河下海馮佑
　領帑桃浚總未挑完飭其作速挑濬竣工如不竣工
　另疏題叅　一九里決口坐落髙郵州九里地方已
　經堵塞完工　一清河北岸子隄缺口坐落清河縣
　中河北岸巳經堵塞完工謹將見修工程繕寫摺子
　具奏伏乞
皇上睿鑒施行　初十日總河張鵬翮題臣奉
命視河三月十九日到通州看石壩因其單薄沙築水
　長可虞交與分司臣王作舟加謹保固四月初二日
　自濟寧上任後乗舟南下山東一帶運河隄岸閘座
　俱皆完固河道並無淺阻其北直挑淺夫銀兩與倉
　場相近者交與總督與巡撫相近者交與該撫各就
　便清查初五日由新改中河閲兩岸隄工單薄不堪
　詢之河官僉云隄工例係隄外臨河坦坡隄内平地
　陡坡盖以坦坡可禦風浪之故今新改中河將北岸
　子隄改為南岸子隄且兩岸狹窄不能容水其清河
　子隄地居下流兩岸皆水况係虚鬆沙土難抵風浪
　内外衝激甚屬危險飭行原修各官將單薄虛鬆及
　殘缺塌卸者加幇高厚夯硪堅實一律完竣如有違
　抗另疏查叅初六初七等日由清江浦至淮安寳應
　髙郵江都等處查看土隄及排樁工程俱有塌卸殘
　缺卑矮單薄不堪之處其西隄自江都縣東西灣起
　至髙郵擋軍樓止被湖水淹沒一望汪洋其永安界
　首等處石隄修砌十不及一二見在嚴飭經手各官
　上𦂳修築堅固速行竣工如有抗違另疏查叅嵇家
　閘決口尚未堵塞查原係減壩邵伯南壩既堵應留
　此口宣洩以保隄工(黄淮各條/分入本水)至于挑人字芒稻河
　引湖水入江開張福口引河以濟運道均屬𦂳急工
　程臣已經一面動帑興工具疏奏明在案其餘工程
　有應挑應疏之處容臣逐一確估次第入告所有微
　臣勘過河工情形理合具疏題報奉
㫖該部知道　七月二十一日總河張鵬翮題臣到任
　後檢查舊案行據員外王登魁等詳稱沂河水勢
　原有七分入盧口由官河出徐塘口等處流入中河南
　下濟運有三分由沂河流入壩頭集歸宿邑駱馬湖
　從西寧橋引河經桃源沭陽安東入海此向來兩分
　之水勢也近來如遇水發宿邑民田尚且受災若將
　盧口一帶建閘攔截恐水多由宿境歸於駱馬湖未
　免湖水泛溢闗係宿遷桃源安東沭陽之田舍不無
　顧此失彼之慮相應備叙原委具覆到臣臣隨於七
　月初八日自清江浦起行初十日至猫兒窩率同宿
　虹同知鄧之琮邳州知州佟國玿等至盧口查看沂
　水至此分為二派一由正河東流入駱馬湖一直趨
　盧口東南流出徐塘口入運河盧口面寛八十餘丈
　水勢急溜河厎積沙詢據邳州居民戴題名等供稱
　自順治十六年衝開此口水大之年被其淹沒須築
　隄閉塞方免水患問據盧口東岸宿遷縣居民戴天
　祥等供稱若堵塞盧口則盧沂河東岸全被淹沒等
　語此二處之民各執偏見以利於此者又不利於彼
　也該臣看得邳州民劉三靈等將盧口受患情形叩
　閽一案先經前河臣于成龍等疏稱沂河兩岸築隄
　盧口建閘可免漲漫之患部議令河臣親身前往確
　看具題等因奉
㫖依議欽遵在案今臣委官踏看據稱若將盧口一帶
　建閘築壩恐水多歸駱馬湖未免湖水泛溢闗係宿
　桃安沭之田舍是有顧此失彼之慮等語臣復率㕔
　州等官親往盧口查看沂河水勢直趨盧口面寛溜
　急且係沙底不便建閘應於廬口河兩傍隄岸殘缺
　之處修補一律束水流入徐塘口既可濟運又使民
　生得所矣理合恭疏具題　部議覆奉
㫖依議　同日總河張鵬翮題該臣看得科臣張睿條
　陳將清河縣以下所有陶莊閘開放出口建瓴之勢
　逗遛使南等語部議將清河以下所有陶莊閘開放
　挑濬出水或將董安國所挑引河以下酌量挑穵建
　閘之處親身詳看具題等因臣率淮揚道王謙等及
　衆河官詳看得若將中河改由陶莊閘而行至董安
　國所挑引河尾入黄河但清河縣地處窪下面臨黄
　河背坐清水二水并漲恐有漂沒之虞必遷移縣治
　又多繁費且引河尾地亦窪下恐黄水倒灌雖建閘
　可禦若糧船進口行下水數里水溜風猛難以進口
　且陶莊閘外黄河北岸皆係坡灘糧船至此難以停
　泊不若仍舊入運河沿隄溯流而上至陳家莊渡河
　直進仲莊閘草壩從無阻滯應無庸更張者也理合
　具題　部議覆奉
㫖依議　二十五日大學士伊桑阿馬竒折本啓奏奉
㫖見今遣人往張鵬翮處著將河水情形各處工程修
理若何著明白開寫摺子交與遣去筆帖式賫回啓奏
　　總河張鵬翮摺奏查黄運中河伏汛水勢情形臣
　於六月二十一日題報在案七月初六初七兩晝夜
　大雨秋汛水勢大長臣於初八日乗舟前往邳州地
　方看閲盧口見山東諸湖水發瀰漫而來陡長丈餘
　幸由猫兒窩運河流入駱馬湖從竹絡壩出黄河故
　運河隄工俱保平稳中河水勢驟漲將劉老澗上年
　原有洩水裹頭草壩漫開水勢洩入壩下兩岸虛鬆
　子隄雖有水溝浪窩坍卸之處亦皆幸獲平穩高郵
　水勢雖大由南闗栢家墩二處滚壩洩水荷䝉我
皇上指授方畧挑穵人字河芒稻河深通洩水暢流入
　江髙寳江都一帶運河隄工皆保平穩(黄淮二河/分入木條)運
　口遵
㫖於七月初三日煞壩初五日斷流攔截黄水不致内
　灌張福口引河一道挑穵工完於七月初八日開放
　裴家場引河一道河身穵完亦於七月初八日開放
　二水暢流入於運河見今水深四五尺不等俱經題
　報在案運河自清口至界首一帶自放引河清水以
　來止能衝去浮沙其河底淤泥積墊年乆衝刷不動
　臣擬於今冬十一月十五日以前回空糧船過完煞
　壩挑穵深通六壩閉後黄淮二水并流入運河有所
　容納伏祈
敕下倉場侍郎及沿河撫鎮等官嚴催回空糧船務于
　十一月十五日以前盡數過淮庻不誤挑浚其浙江
　等省尾幇糧船恐回空遲滯河凍氷阻請
敇下該撫將減存糧船動苫盖銀兩修艌照例冬兌冬
　開庻漕務不致貽誤高郵䕶城隄埽工一千六百五
　十丈前經題明委令髙郵州知州謝廷瑞等領帑修
　理已經完工足資捍禦城池民生兩有攸賴邵伯更
　樓繞挑月河築壩工程巳於四月二十七日完工前
　經題報在案人字河芒稻河委張弼等巳挑開寛深
　引湖水暢流入江鳳皇橋引河因中段土岡堅硬挑
　穵頗艱見催委員王進楫等上𦂳挑深刻期完工陶
　莊引河部臣范承勲等所擬七月内完工因秋雨太
　大河身受有積水見在車戽挑完駱馬湖李經邦所
　修石閘上寬下窄不能下板題明發帑委通判葉增
　英宿遷縣知縣胡三俊辦料改造見在勒限竣工劉
　老澗引河係馮佑領帑承挑之工屢催不行挑穵見
　在查明侵帑數目另疏㕘追其引河估計發帑挑浚
　改挑中河子隄未完分數及水溝浪窩之處勒令承
　修官馬勲等修築填補其頂衝埽灣之處責令承修
　官王玥等簽釘排樁見在勒限嚴催修理速竣如再
　不完工另疏查叅其髙郵城南滚水壩髙寳江都一
　帶土石隄工駱馬湖口竹絡壩處處工程需帑興修
　户部所撥五十萬兩委不敷用見在分案估計請撥
　錢糧辦料興修此係各處修理之工程也臣謹具揭
　付筆帖式闗住齎捧奏聞九月二十日總河張鵬
　翮題該臣看得先經臣具奏舊中河可以修隄仍由
　舊中河行運如不能築隄將新中河審度形勢另疏
　奏聞九卿議覆俟具題之日再議等因移咨到臣臣
　率淮揚道王謙等查勘得新中河必湏全身挑穵兩
　岸子隄全行加幇但所需錢糧頗繁而河頭灣曲糧
　船行走不順且三義壩以上三十一里河身狹淺遇
　湖水大漲恐不能容納舊中河自河頭起三十二里
　至三義壩河甚寛深但三義壩以下至仲莊閘二十
　五里河身甚淺南岸河水散漫難築子隄且距黄河
　岸甚近今衆議在三義壩將舊中河築攔河隄一道
　改入新中河則舊中河之上段與新中河之下段合
　為一河糧船可以通行無滯至中河應挑應築之處
　闗係運道𦂳要工程一面發帑委官作速興修一面
　確估造册另疏具題外理合先行題明奉
㫖前于成龍奏稱將中河改移朕屢經諭其恐有未便
今張鵬翮所奏中河事宜甚當著照所奏行該部知道
　(清河縣改挑中河煞壩修隄簽釘排樁等工實用銀/二萬四千餘兩節省銀四千二百餘兩桃源縣中河)
　(煞壩挑河幇築北岸隄工簽釘排樁及宿遷駱馬湖/閉壩等工實用工料土方銀一萬四千餘兩節省銀)
　(二千四百餘兩共實用銀三萬八/千餘兩節省銀六千七百餘兩)　十月十一日總
　河張鵬翮題案准部咨㑹議得河道總督張鵬翮疏
　稱駱馬湖水由舊中河進石閘入黄河助黄刷沙如
　遇黄水大漲恐其倒灌則閉閘以禦之此閘係原任
　知州李經邦承修因金門下窄上寛不能下板到底
　應飭令李經邦改修金門合式挑穵引河深通然後
　議堵中河引水入黄等語應如所奏一面興工一面
　將需用銀兩估確具題奉
㫖依議速行部咨到臣行據該道㕔詳稱李經邦係正
　藍旂人並未來工查此閘係緊要難容遲緩照例動
　帑委官如式拆修所有應用錢糧行據淮徐道詳估
　銀七千九百餘兩造册前來除原册送部查核外此
　係李經邦應賠之項仰祈
敕部行令該旂都統於李經邦名下照追還項理合具
　題　部議准覆奉
㫖依議　二十八日總河張鵬翮題看得髙郵城南減
　水五壩原任河臣于成龍題改滚壩四座臣親往查
　勘見髙郵湖水洶湧經由城南壩上而出以勢漸逺
　不能滙入人字河而洩宜于秋盡水落照前河臣所
　估將五壩改為四滚水壩於壩下開引河使水有去
　路不致旁洩經臣於應修二疏内奏明九卿議覆應
　如所奏等因奉
㫖依議速行今據淮揚道叅議王謙詳估南闗大壩迤
　南遷建大滚壩一座仍長六十六丈估銀二萬三千
　餘兩車邏壩迤南遷建大滚壩一座長六十四丈估
　銀二萬二千餘兩實堵南闗並柏家墩二大壩共估
　埽料土方銀一萬五千餘兩並無浮冒臣親勘覆核
　無異具疏題估　部議准覆奉
㫖依議速行(堵南闗柏家墩二舊壩原估銀一萬五千/餘兩髙堰六壩乆堵揚屬水勢銷落改估)
　(止需料物土方銀三千三百餘兩較前估節省銀/一萬二千餘兩四十一年閏六月二十八日題銷)
　又二十八日總河張鵬翮題該臣看得清河運口至
　髙郵州界首一帶裏河頻年黄水内灌運河淤墊乆
　未挑浚以致河身日髙宜加挑浚深通俟今冬糧船
　過盡即煞壩挑浚一切進貢差使暫由陸行已經奏
　明九卿議覆應如所奏等因奉
㫖依議速行又於欽奉
上諭事案内具奏擬於十一月十五日以前回空糧船
　過完煞壩將運河挑穵深通在案行據淮揚道叅議
　王謙詳稱自張福口起厯清河山陽寳應三縣至髙
　郵界首止應挑工段共長三萬一千一百七十九丈
　二尺共計土二百零三萬六千六十四方連運逺土
　並築攔河隄壩共估土方工料銀二十二萬六千六
　百四十八兩零造册詳估前來臣覆核無異委官照
　所管工段承挑監工除原册送部查核外相應具疏
　題估　部議准覆奉
㫖依議速行　十一月初九日刑科掌印給事中陳銑
　題竊惟黄淮為患匪伊朝夕
皇上神明獨運睿照所及洞達無遺巳將兩河情形熟
　悉區畫
特簡張鵬翮總理河道面受　方畧殫心奉行又遣大
　臣督修髙堰天心眷答河伯效靈今年伏汛水勢消
　落較往年十之三四竚見安瀾就下立慶平成矣乃
皇上睿慮周詳猶恐淮黄交漲或致危險此誠至聖至
　明事所或有誠不可不早為計及者也臣思黄河之
　工䂓模已經大定不過實心修築自可告成唯是罅
　隙之處尚宜早補罅隙既修則一定之䂓垂之萬世
　永逺無弊盖黄河之患最懼旁洩不可兩行即兩岸
　清水亦不可分洩清水不洩則助黄刷沙水落之時
　日夜滔滔長流入河若異漲之際河流亦有倒灌之
　時然六七天後異漲即平淤沙未堅清水仍出沙隨
　水流隨流隨去此南北兩岸所以必築隄以障湖障
　湖以敵黄也自南之歸仁隄潰而胡家溝之口塞矣
　髙堰潰而清口塞矣北之禹王臺洩水而駱馬湖之
　董口塞矣其塞者非黄水之能塞清而清水之自不
　能出也黄水塞清不過一時之泛漲清不能出則旁
　分流弱黄水隨清而入一往不返淤沙愈積愈老河
　身反髙於湖矣今
皇上命張鵬翮修歸仁隄閘胡家溝以出濉湖之水
命大臣幇髙堰以出洪澤湖之水此真一定不易之經
　乃猶有罅隙當塞者則莫如復天妃閘以防淮水入
　運閉中河以𨗳束水入河盖髙堰既築淮水必髙若
　黄漲不能復出則必擇空地而行舊天妃閘離淮黄
　交㑹之處二百餘丈原用閘板閉斷自天妃閘至清
　江浦共有五閘重運到時逓互啓閉重運一過即行
　鎖斷官民船隻俱用車盤是以淮之全力俱注於黄
　其引入運河者不過暫時資其濟運耳自廢天妃閘
　移七里閘改草壩無復閘板啓閘則淮黄相距之中
　復有運河以為尾閭桃伏兩汛黄障其北堰障其東
　無所分洩勢必盡趨運河運河淺澀迫近淮城萬一
　潰決清江浦居民可危誠有如
聖慮所及者故臣以為必復天妃閘以塞其罅然後淮
　水可出而清口可通也至中河之意亦復相同借其
　通漕可以避黄河之險任其分洩亦復生倒灌之虞
　近年黄水灌入中河至于嚙隄淺涸皆復由此今張
　鵬翮遵奉
俞㫖亦巳煞中河頭壩引湖水從石閘出黄矣臣愚以
　為宜倣天妃閘舊制之意於新舊兩河中酌量逺近
　多建閘座重運來時節級啓閉重運過後官民船隻
　或車盤或走黄河勿令常行開通使清水但資送運
　一應減水壩盡行堵塞令其俱入黄河不唯宿遷以
　下河流廣深抑且仲莊閘出口之水不致逼溜使南
　而清口亦易開通此不過一二補苴而大工可以告
　成永逺可以遵守矣奉
㫖這事情應否可行著總河張鵬翮速議具奏該部知
道　十二月十八日總河張鵬翮題該臣看得科臣陳
　銑疏稱自天妃閘至淮安共有五閘必復天妃閘以
　塞其罅然後淮水可出等語臣按南河誌平江伯陳
　瑄建通濟新莊福興清江板閘等五閘逓相啓閉以
　防黄河之淤又慮水發湍急難於啓閉築壩以遏水
　衝每嵗至六月初旬糧艘過盡伏水將發即於通濟
　閘外暫築土壩以遏横流一應官民船隻俱暫行盤
　壩出入至九月初旬開壩今天妃福興板閘乆廢新
　莊閘亦以無用棄之唯存龍汪閘一座金門參差不
　能下板但古今異宜不能盡復五閘臣相度地勢博
　訪輿論公議酌復天妃閘一座以防黄水内灌將見
　存之龍汪閘寶應閘拆修金門下板設遇水涸逓相
　啓閉蓄水濟運但目前運河淤墊正在挑穵俟清水
　衝刷淤沙使盡河底之尺寸既定方可安建閘基將
　修閘事宜另疏題請又科臣陳銑疏稱新舊兩中河
　多建閘座重運來時節級啓閉重運過後勿令常開
　等語查中河頭每年糧船過後即行煞壩引湖水由
　石閘出黄新運到時又行啓壩需費錢糧不若於中
　河頭及中河尾各建石閘一座以時啓閉節宣水勢
　於新中河孫家集以上修石閘一座如遇水大洩入
　鹽河以殺水勢其修閘需用錢糧另疏估計具題以
　上運中兩河科臣題請建閘之處乃河工告成善後
　之計事屬可行臣謹具疏題覆　部議覆准具題奉
㫖依議速行(中河頭建造石閘一座并上下築壩及挑/月河建草壩共該工料銀二萬八千七百)
　(八十五兩零中河尾建石閘一座并上下築壩及挑/引河裏頭等工共該工料銀二萬九千七百三十七)
　(兩零又建孫家集小石閘一座共該工料銀九千一/百一十九兩零三共銀六萬七千六百四十二兩零)
　(天妃閘舊基閘塘年乆深窪戽水難乾故樁碎石有/碍下樁鋪底議於運口頭草壩迤北建造大石閘一)
　(座拆新莊閘石料添用以節省錢糧又東西各築縴/隄一道即以挑引河之土築隄再於閘座上下穿開)
　(舊隄處所各建草壩一座以固隄東水共估工料銀/二萬八千二百四十二兩零寳應南宏濟大閘建造)
　(年乆閘底閘牆向被水衝壊今議從新估建石閘一/座金門鑿槽下板以資啓閉并開挑越河建築埽壩)
　(通共需料物工價銀一萬/六千四百九十八兩零)　十二月初二日總河張
　鵬翮題奏臣檢查舊案康熙三十八年三月初一日奉
上諭下河見有積水不得不引出歸海將串場湖射陽
湖蝦鬚沙溝一帶挑通引積水流出歸海欽此仰見我
皇上軫念民生指畫周詳下河數百萬蒼生莫不感頌我
皇上如天之仁矣因前河臣于成龍未暇兼顧今臣遵
聖訓疏通海口黄水有歸路矣堵塞六壩開闢清口引
　淮水㑹黄二瀆合流入海矣上河漸次就緒乃親往
　查勘下河見水勢漸消髙原巳經種麥唯興化縣形
　如釜底積水一時不能全消較泰州鹽城水患尤甚
　臣相度形勢博採輿論髙寶山陽鹽城一帶之水由
　射陽湖之蝦鬚二溝入廟灣以達于海今蝦鬚二溝
　因童營漫溢淤為平地雖有戛梁河出水但河身淺
　狹不足宣洩是以泛濫於興化鹽城一帶今宜將蝦
　鬚二溝淤塞之處約計四十餘里挑穵口寛十丈深
　九尺一丈不等引水入朦朧河以達於海約需銀五
　萬餘兩髙郵滚水壩下之水由興化縣安豐鎮至白
　駒場以達於海今自鮑家莊至白駒八十餘里地髙
　水壅宜挑口寛八丈深六七尺不等引水由白駒場
　入海約需銀六萬餘兩其髙郵一溝以下見有河形
　一片汪洋興化白駒閘以下暢流入海俱不須挑穵
　又自興化車路河至丁溪由撈魚港以達於海今撈
　魚港淤塞八十餘里應挑口寛八丈深六七尺不等
　引水入海約需銀六萬餘兩寳應縣之水由子嬰溝
　老河口入射陽湖以達於海今老河口一帶淤淺三
　里餘應挑口寛十丈深六七尺不等引水入湖約需
　銀二千五百餘兩泰州之水自淤溪至車兒埠滔子
　河以入於海今滔子河三十餘里被土商築壩釘樁
　淤塞不通宜開口寛八丈深六七尺不等約需銀二
　萬餘兩引水由苦水洋入海如此則水有去路而積
　水可以漸消至於串場河自泰州以至鹽城長三百
　餘里多有淤淺若挑至廟灣入海商民兩便但舊例
　係鹽商挑浚范公隄長三百里昔人築以捍海今巳
　殘缺修治需費不貲應俟下河積水消後民有起色
　漸圖修舉可也其挑浚蝦鬚溝等河應用銀兩擬於
　加捐銀兩動用如䝉允行容臣遴員估計另疏具題
　奉
㫖這本内事情著照該督所題行該部知道(蝦溝鬚溝/射陽湖尾)
　(閭共計工長一萬六百七十丈各寛深丈尺不等共/估土方銀四萬二千三百八十五兩零其河底板沙)
　(之下或有油淤五六尺不等人難站立難以施工則/挑至油淤而止就以扣除土方銀畧為疏篦令其通)
　(行再攔水壩三條估銀二百五十五兩零老鸛尖油/葫蘆港瓦子莊應篦疏沙淤共估銀四百九十四兩)
　(零合之蝦鬚二溝土方通共估銀四萬三千一百三/十五兩零寳應縣之水由子嬰溝老河口入射陽湖)
　(以達於海除子嬰閘下至胭脂溝止一帶河道深通/無庸估挑外唯自胭脂溝起由老河口至姚家港止)
　(河長六百丈河身淺窄應一律加挑面寛八丈底寛/四丈深六尺為度需用土一萬五千二百六十一方)
　(每方銀九分該銀一千三百七/十三兩零  以上並河防志)
　行水金鑑巻一百三十九
欽定四庫全書
　行水金鑑巻一百四十
　　　　　　　　　　江南按察使傅澤洪撰
　　運河水
聖祖仁皇帝康熙四十年正月十七日總河張鵬翮題
　髙寳江都一帶隄岸闗係運道最為𦂳要去夏水盛
　西隄盡淹河湖一片經臣奏眀俟冬時水落估計興
　修九卿議覆准修奉
㫖依議速行在案今唐埂等六壩堵閉髙寳江都西岸
　隄根漸次涸出行據淮揚道參議王謙詳稱除寳應
　縣北城灣南唐隄五淺龍王廟江都西隄排樁等工
　尚屬可緩不計外查髙郵陸漫閘西岸原屬土隄每
　遇伏秋水長危險堪虞應建石工興永安界首二處
　石工上下相接以資捍禦計工長一千六百二十五
　丈五尺估用工料夫匠銀十六萬四千九百五十九
　兩江都西隄殘缺石工二百四十四段共長一千二
　百二十七丈五尺亟令補修以資捍禦估用工料銀
　二萬九千一百四十五兩髙郵州東隄朱家田頭單
　薄危險亟應下掃壓土工長四十八丈估用工料銀
　四千四百一十九兩清水潭草大王廟東隄裏口險
　工舊埽年乆朽爛堪虞應下埽加工以禦風浪計工
　長一百五十丈估用工料銀二千八百四兩又金灣
　三閘裹頭磯心倒缺不堪亟應修理估用工料銀一
　千二百六十五兩以上各工不在從前估修之内又
　永安東隄裏口龍門北灣險工計工長一百丈估用
　工料銀一千六百六十八兩又永安東隄龍門南北
　灣裏口坍卸險工計工長一百二十六丈估銀一千
　八百九兩此二工查係前河臣于成龍等委主事孫
　叔貽筆帖式泰保等幇築完工復被風浪撞擊坍卸
　難資捍禦例應賠修若俟催提到工始行補築勢必
　遲誤亟應先發帑銀修築完日㕘追還項以上估修
　七工共需工料銀二十萬六千七十二兩零除原册
　送部查核外謹具疏題估　部議准覆奉
㫖依議速行　二十二日總河張鵬翮題臣按南河志
　清口至淮安建有五閘逓相啓閉以防黄水之淤又
　慮水發湍急難於啓閉築壩以遏水衝每嵗糧船過
　盡即於閘外建壩以遏横流一應官民船隻俱暫行
　盤壩由此而觀則是伏秋水𤼵黄河倒灌自古而已
　然矣故建閘築壩以防淤墊之患今運河初經挑穵
　俟清水衝刷使深河底尺寸既定方可建閘臣於覆
　科臣陳銑復閘疏内曾經題明在案茲清水雖巳出
　黄轉盻桃伏秋汛繼至節宣之道預防之法不可不
　急籌也今於張福口裴家塲中間開引河一道㑹張
　福裴塲等引河之水並力敵黄但黄水㑹合衆流來
　自萬里頻年河身墊髙勢大而力强淮水止發源桐
　柏迄今方出清口一半敵黄又一半濟運終虞力分
　而勢弱故蓄髙堰之水以助其勢幸而黄水不大亦
　足以敵之若遇黄水大發在糧船過完之後仍遵
㫖堵閉攔黄壩使不得倒灌且可以刷深黄河在糧船
　正行之際遇黄水大發將裴家塲引河口門暫閉引
　清水由三汊河至文華寺入運河以濟運行倘運河
　水大山陽一帶由涇澗二河洩水入射陽湖下海寶
　應一帶由子嬰溝洩水入射陽湖下海髙郵一帶仍
　由城南柏家墩二大壩洩水江都一帶由人字河鳳
　皇橋等河洩水入江若遇黄淮並漲清水由翟家壩
　天然滚壩洩出黄水由王家營減水壩洩入鹽河至
　平旺河下海若糧船過完黄水不大發將運河頭壩
　煞壩令清水全入黄河以資衝刷一切官民船隻照
　往例盤壩俟回空糧船到日方可啓壩止留三汊河
　清水仍由文華寺入運河即古人設天妃閘於糧船
　過後閉閘築壩之意也奉
㫖這所奏已得河工秘要著九卿詹事科道㑹同速議
具奏　九卿等議准覆題奉
㫖依議速行　六月初八日總河張鵬翮題髙郵城南
　南闗車邏二壩經臣題估改建滚壩二座壩下引河
　因水占難以深量俟水退後逐段估計另疏具題部
　議奉
㫖依議速行在案又髙郵滚壩洩下之水由興化縣安
　豐鎮至白駒以達於海今自鮑家莊至白駒八十餘
　里地髙水壅亟宜挑濬引水由白駒塲入海需用銀
　兩擬於加捐銀内動用具題奉
㫖這本内事情著照該督所題行今行據淮揚道參議
　王謙詳估髙郵南闗大壩以下自攔馬河起至朱三
　家橋止應挑引河一道長三百九十一丈估土方銀
　三千九十六兩車邏壩以下自攔馬河起至商家莊
　止應挑引河一道長三百三十丈估土方銀二千六
　百一十二兩興化之海溝河自鮑家莊至白駒閘止
　共長一萬四千四百八十七丈加挑寛深估土方工
　料銀三萬六千餘兩通共估銀四萬二千餘兩並無
　浮冒臣覆核無異除照數動支加捐銀兩委官作速
　挑穵並估冊送部查核外相應具題　部議准覆奉
㫖依議　十月初八日總河張鵬翮題淮陽運河係各
　省糧艘經由要道最闗𦂳要向因黄水倒灌河底墊
　髙一遇水長盈隄溢岸前河臣于成龍於康熙三十
　八年春發帑委員簽釘排樁内填龍尾小埽以衞隄
　工三厯伏秋又值運河大挑之後清水暢流兩岸泥
　土漸次衝刷排樁日見倒壊亟應乗時修理以禦來
　年桃伏秋三汛今據淮揚道王謙詳估淮屬山陽境
　内攙補排樁改鑲丁埽需用銀一萬八千餘兩揚屬
　高寳江三州縣境内攙樁換柴改築坦坡鑲柴壓土
　需用工料銀一萬八千餘兩通共估銀三萬七千餘
　兩並無浮冒造册詳估前來臣覆核無異不另請撥
　錢糧一面動支大挑運河節省銀兩武家墩石工樁
　朩節省銀兩作速購料乗時儧修以資捍禦并原册
　送部查核外相應具疏題估奉
㫖該部議奏　部議准覆奉
㫖依議速行　十一月十四日大學士伊桑阿等學士
　辛保等以工部議覆總河張鵬翮請將高郵州陸漫
　閘西岸改築土隄拆本啓奏奉
㫖陸漫閘西岸改築土隄内外鑲柴見今錢糧雖省但
蘆柴易致朽爛不能堅乆二三年後又致重修張鵬翮
在任時雖無可虞若張鵬翮或離任或淮黄水漲有危
險之處鑲柴工程朽爛豈不更難著將這情由備寫差
員前往張鵬翮處令其確議具奏　總河張鵬翮摺奏
　接内閣中書永竒捧
㫖到臣内開云云臣跪誦之下仰見我
皇上至聖至明區畫深遠無微弗照臣愚先因湖水消
　落將陸漫閘西岸石工改築土隄内外鑲柴原從節
　省錢糧起見臣今跪讀
俞㫖蘆柴易致朽爛不能堅乆二三年後又致重修
聖主睿鑒甚明應仍修石工以垂永乆以資捍禦臣謹
　遵
㫖確議奏聞奉
㫖遣人問張鵬翮今奏稱陸漫閘西岸應仍修石工以
垂永乆以資捍禦等語著修石工奏摺并發　十二月
　二十日總河張鵬翮題奏山陽縣黄河南岸運料河
　原任河臣董安國署理總河印務徐廷璽具題動帑
　挑築未完其河頭起於檀度寺閘乆巳築壩堵閉詢
　問其故據土人云運河髙於運料河數尺恐其開放
　建瓴之勢直洩無餘是以厯來堵閉臣測量水平果
　與土人之言無異夫既堵閉則此河為無源之水不
　能通濟下流亦難運料是此河巳無益於運河矣且
　汰黄隄原在黄河南岸重門保障運料河身居汰黄
　縷隄二隄之中從前挑穵此河將草灣并小茭陵二
　處汰黄隄穿斷雖築有草壩難資捍禦是此河又有
　碍於隄工矣况厯來運料因此河未成係由黄河射
　陽湖轉運以濟工需是此河既不能分洩運河水勢
　反將有用之汰黄隄穵斷誠屬無益應停其挑穵將
　穿壊汰黄隄二處填築堅實以作黄河重門之保障
　於淮安地方大有裨益其各員應追銀兩追解河庫
　以備别工之用　部議准題奉
㫖依議(河防志/)
聖祖仁皇帝康熙四十一年二月二十七日總河張鵬
　翮題運口為糧艘轉輸要道初春運行之際在桃汛
　未發之前水尚未長漕運需水甚亟去嵗於石磡築
　草壩開渠引三汊河之水以濟運糧艘得以通行至
　桃汛水發即行堵閉今臣率道㕔等官再加相度與
　其每嵗開閉需用錢糧不若建造石閘相時啓閉不
　獨於漕運有益且省每嵗修築之資行據淮陽道王
　謙詳估工料銀二萬三千餘兩並無浮冒造具估册
　前來臣覆核無異不另請撥錢糧動支停挑王家營
　引河銀兩給發辦料興修除原册送部查核外理合
　具題奉
㫖該部議奏　部議准覆奉
㫖依議　三月十四日總河張鵬翮題酌復天妃閘以
　防黄水内灌將見存龍汪等閘拆修金門下板設遇
　水涸逓相啓閉蓄水濟運經臣題明將修閘事宜另
　疏題請部覆俟具題之日再議等因在案今據淮揚
　道參議王謙詳稱除龍汪閘見在另文議詳外唯是
　天妃閘舊基閘塘年乆深窪戽水難乾故樁碎石有
　碍下樁鋪底議於運口頭草壩迤北建造大石閘一
　座拆新莊閘石料添用以節省錢糧又東西各築縴
　隄一道即以挑引河之土築隄再於閘座上下穿開
　舊隄處所各建草壩一座以固隄東水共估工料銀
　二萬八千二百四十二兩並無浮冒冊估前來臣覆
　核無異相應題估奉
㫖該部議奏　部覆奉
㫖依議速行　十一月十六日總河張鵬翮題運河為
　糧艘經由要津山清寳應河道自惠濟祠後起至界
　首止已於康熙三十九年内經臣題估發帑挑穵工
　完現今沖刷寛深其界首迤下一帶河道向年湖河
　相連水勢甚大故未挑浚今六壩乆閉髙寳湖水消
　落運河水勢平緩上流所刷之沙聚積下流平緩之
　處河底未免淤墊恐重運未能利涉並應挑穵一律
　深通以利遄往茲據淮揚道王謙詳稱髙郵泥甸橋
　起至永安南裹頭止應挑河長四千九百九十五丈
　估挑面寛八丈底寛四丈深一丈並兩頭煞築攔河
　壩共估土方工料銀二萬四千餘兩委無浮冒册詳
　前來臣覆核無異但挑穵運河闗係𦂳要隨動支髙
　郵大工節省銀兩於囬空糧船過完作速閉壩挑浚
　一切進貢及差使官兵船隻仍照前過壩者聽其過
　壩起旱者即行起旱不得擅自開放俟來年新運糧
　船到時起壩開行除委監工督催并原冊送部查核
　外相應具疏題估奉
㫖界首以下運河若極其淤淺有碍運道即照所題挑
浚如漕船尚屬可行則挑浚著停止將此項銀兩留於
𦂳要工程動用該部知道(河防志/)
聖祖仁皇帝康熙四十二年正月初一日摺奏界首以
　下河道康熙三十九年因湖水相連水大未能挑穵
　今六壩堅閉髙郵湖水消落運河流緩沙停江西湖
　廣糧船身重入水更深不無淺澀盤剥仍應遵
㫖挑穵深通以利糧船遄行嚴催承挑人員晝夜疾儧
　巳於十二月二十六日完工二十八日開壩放水理
　合具摺奏明　二月初二日
聖駕南巡總河張鵬翮奉
上諭駱馬湖竹絡壩口門宜留　初四日總河張鵬翮
　奉
上諭仲莊閘清水出口逼溜使南恐運口有碍應於陶
家莊以下楊家莊處著挑引河令中河之水従此出口
於運口有益雖楊家莊地勢低窪即使倒灌不過一二
里清水仍然頂出著即相度形勢估計具奏仲莊石閘
暫停　初五日總河張鵬翮奉
上諭禹王臺沭水由沭陽入海其沭河淤墊之處應勘
明疏浚　初七日總河張鵬翮在邵伯更樓奉
上諭此地舊日被災形狀與今山東飢民無異豈朕今
日觀此地安居景象而忘山東之飢民乎朕念運糧賑
濟闗係𦂳要乘今日順風爾作速回清江料理轉運截
留漕糧差官前往散賑距揚州十五里沙壩橋河道情
形朕自細閲回鑾時面説與爾知之　三月初二日總
　河張鵬翮奉
上諭王公隄闗係運道民生最為𦂳要隄岸單薄樁工
漸朽應再加幇以資捍禦不可因淤灘可恃而忽之也
　(河防志/)
　是年十二月二十日大學士馬竒等奉
上諭朕這次巡幸西省閱視汾渭俱屬大河直與黄河
相通河南等處米石似可由黄河運送但聞三門砥柱
水勢甚溜船不能上朕欲親往閲視因陜州知州奏無
路徑斷難行走遂未果行命三貝勒同近御侍衞往看
據回奏云伊等差人乗騎渉河一道閲有神人鬼三門
俱係鑿石開通水從三門流出水勢甚寛水流甚溜古
人於岸上鑿有拉船孔眼但未經以船試驗不知可否
行走前總河靳輔亦曾奏黄河通於汴河但淤墊年乆
若行疏導即可運米等語朕至河南閱河南府居各省
之中水路四達最為𦂳要之地應於此處儲積米榖每
年米榖豈能必皆豐收倘山陜等省間或收成歉薄即
可將此積貯米榖修造船隻由黄挽運若到三門砥柱
船不能上亦可於三門砥柱造船剝運以至山陜誠使
河路疏通則商賈人民大有裨益所宜於無事之時預
為籌畫者也豫省每年觧京漕糧二十萬石有竒若將
豫省三年漕糧截留備用則陜西等省雖值歉收之年
將此米榖運至彼處賑濟殊屬有益俟眀嵗遣大臣徃
看(河南管河道治河檔案/)
聖祖仁皇帝康熙四十三年正月二十一日奉
㫖著川陜總督陜西巡撫山西巡撫河南巡撫速行㑹
勘確議具奏(河南管河道治河檔案/)
　是年四月初八日總河張鵬翮奉
上諭昨嵗西巡時總河張鵬翮迎至行在朕因山東河
道衝決坍壊之處甚多曾命張鵬翮及時修理於新運
漕船未到之時報竣至今曾否修完尚未奏聞著行文
張鵬翮乘此無事之時親身速赴臨清察明臭題回時
自中路兖州一帶察看東省人民目前情形及散賑有
無實濟並二麥秀實如何著一一具奏　是月總河張
　鵬翮奏明臣前往臨清一帶查看其間隄岸有去年
　大水漫缺之處巳經修補完竣利於縴挽漕艘通行
　仍飭地方印河等官將本管工程加謹修防以禦伏
　秋二汛奉
㫖知道了該部知道(山東兖寧道冊/)
　是年四月初九日川陜總督博　　陜西巡撫鄂
　　山西巡撫噶禮河南巡撫徐潮㑹勘三門河路情
　形疏稱臣等伏惟我
皇上功髙三古德冠百王軫恤軍民如同保赤經營庻
　政　宵旰不遑去嵗䝉
皇上俯念西疆要地并順軍民想望至誠不憚氷霜
特賜巡幸由山西陜西以至河南簡閲軍旅諮訪民艱
　大沛
恩膏蠲租錫賞費逾百萬臣等親隨扈從凡大小事宜
　無不仰䝉
聖主指示三省臣民沾荷
天恩均非淺鮮我
皇上於巡視之餘洞悉天下地方形勢以河南府居各
　省之中水路四達山陜汾渭二河皆與黄河相接於
　此積貯米榖以備不時我
皇上愛民念切凡稍有益於民生者
睿慮經營纎悉必至恐三門砥柱船不能上
特命臣等㑹勘確議具奏臣等欽遵
諭㫖齊至陜州㑹同前赴三門親身查勘三門在陜州
　東北四十里兩岸石山鑿分三澗中流謂之神門水
　勢正溜南岸則為鬼門石崖曲折水更洶湧北岸則
　為人門水畧舒緩至三門之下約百餘步則有砥柱
　再其下二里許則有卧虎灘臣等用陜州船隻從神
　門放下空舟順流頗覺利便又従卧虎灘下挽舟上
　行因船方水溜又無舵無篷自辰至申僅止拽行半
　里臣徐潮先期以河南有篷舵之派子船令新安縣
　知縣張琦於二月二十四日從新安縣狂口地方坐
　船由澠池一帶溯流而上計程二百六十餘里此間
　水溜甚急如卧虎灘之險阻難行者共二十三處兩
　岸絶無縴道者甚多若遇順風則一日可行三四里
　逆風則坐守竟日無風而有縴路處亦可行二十餘
　里每船約用夫二三十名所以該縣於三月初九日
　始至三門卧虎灘臣等即將新安空船於卧虎灘下
　挽縴使篷乘風而上業巳從人門徑過又以船載糧
　三十石用夫三十餘名從上挽行自巳至未亦從人
　門過去兩岸晉豫人民觀者如堵其中父老皆云自
　有生以來三門河路未見行船今船由三門逆流直
　上此真為
聖時盛事不勝賛揚臣等察看情形此路船隻自屬可
　行但溜急灘多水漲則無縴路行船未免艱難且每
　船載糧不過三四十石今上挽空船二百六十里行
　程十有七日若係重載則必至遲延多費人工需滯
　時日似此水運不如陸路剥運之便豫省漕糧截留
　於河南府備貯是誠經國
聖謨於三省人民均有裨益應遵
㫖舉行將河南漕糧即於該府加謹收貯若山陜需糧
　則竟由河南府陸路運至陜州西門外太陽渡上船
　計程厪三百餘里䭾送不過四五程車行止須七八
　日脚費更比河路減省至於汴河離三門砥柱六百
　餘里其黄河通於汴河淤墊年乆之處臣徐潮查明
　另題外再汾渭兩河雖現在行船不無淤墊或某處
　可用大船某處水淺應用小船或船隻難行應従陸
　路起剥相度河流製備船隻臣鄂　臣噶禮查明另
　疏　題報謹將臣等查勘情形三門一帶河路繪圖
　進呈
御覽伏祈
皇上睿鑒敕部議覆施行奉
㫖九卿詹事科道㑹議具奏圖併發㑹議查得山西
　存倉米榖共九十五萬三千九百餘石陜西存倉米
　榖九十萬一百餘石甘肅存倉米榖共四十一萬六
　千六百餘石前項米榖現貯兩省者尚多若將豫省
　漕糧截留三年共六十萬餘石積貯年乆恐致浥爛
　虧空應暫截留四十四年起運四十三年分漕糧備
　貯此後漕糧仍行解京如有不足用之時該撫等題
　明再行截留其所截留一年漕糧二十餘萬石應嚴
　飭該府州縣加謹收貯毋致浥爛虧空如致浥爛虧
　空該撫及布政使以下各官俱照例處分仍將收貯
　數目咨報户部查核又陜西巡撫鄂　疏稱渭河西
　至鳳翔東至潼闗由渭入黄由黄入汾可抵山西之
　平陽即或三門水溜客商不敢冒險而汾渭兩河可
　通舟楫㡬二千里然商賈多捨水路而就陸路者皆
　由陜西船隻方頭平底無舵無篷而水手又不善於
　操舟若逆挽拽日行止二三十里所以舟行者甚少
　臣同督臣博　酌量捐資於江南等省僱覔造船良
　工熟練水手量水性造船使本地人演試如果可行
　民船亦照式修造倘遇歉收即可將商民船隻挽運
　等語又山西巡撫噶禮所稱汾河自河津縣起絳州
　止裝載一百石之船可以行走自絳州起至平陽府
　城以及洪洞縣止裝載五六十石之船亦屬可行惟
　是介休之義棠橋則積石纍纍灘多水急兩岸多山
　向無縴路自介休以至省城則在在淤淺若非秪遵
諭㫖製造小船難以行走須用小船似應倣照􁪳船麻
　陽船式様製造移咨楚省酌調船匠水手數名來晉
　成造如果可行捐造一百隻交與本地水手看守豐
　年聴其攬載倘遇歉收即於汾河接運漕糧等語又
　據巡撫噶禮疏稱隨即預造有桅有漿之小船三隻
　内一隻可裝糧四十石一隻可裝糧三十石一隻可
　裝糧二十石在於汾河内詳加演試自省城以至介
　休之義棠橋又自義棠橋以至趙城縣小船俱可行
　走其自洪洞以至平陽府城自平陽府城以至接運
　黄河之河津縣止可行走等語均應如該撫等所題
　准其照原題捐造船百隻以備挽運其汾渭兩河有
　積石無縴路並淤墊之處令該撫等不動正項錢糧
　設法修治又河南巡撫徐潮疏稱汴河故道一由中
　牟縣東經祥符等州縣至永城縣出境厯江南省之
　宿州而達於淮乆矣湮塞皆成陸地一由中牟縣東
　南經朱仙鎮至沈邱縣出境厯江南省之太和縣而
　達於淮係元臣賈魯修濬今名賈魯河現在流通應
　於淤淺處量加挑浚等語又稱賈魯河河身之外尚
　有支河貼近黄河止隔一隄地名花園康熙十年曾
　掘開䕶隄放運栁船以入黄河事畢堵塞今花園塌
　入黄河人民徙居於南名為新莊若從新莊挑浚建
　閘設壩以時啓閉便可開入黄河由黄入洛而通舟
　楫等語均應如該撫所題不動正項錢糧設法將賈
　魯河淺處挑浚并従新莊挑浚建閘設壩以時啓閉
　便可開入黄河以通舟楫仍令該撫及地方汛官不
　時防䕶其工程丈尺造冊報部查核可也奉
㫖依議(河南管河道治河檔案里河南府至陜州太陽/渡水路計程四百五十  中有淺灘約數十餘)
　(處縴路雖窄儘容牽纜止澠池一帶縴路年乆問有/塌卸閲視澠池以下河流頗緩下水船可載三百餘)
　(石上水半之澠池以上河身漸髙灘水愈迅雖有縴/路僅可挽數十石之舟至砥柱而上河中大石分峙)
　(列為三門神門本無縴路若小舟乘東南風猶或可/上鬼門水勢最為洶湧從未見有行舟唯人門之水)
　(稍緩石崖鑿有縴路縴路之上排列鑿有方眼約離/二尺其上三尺又鑿有石鼻約離丈餘詢之土人俱)
　(稱不曉臣愚揣石鼻可穿鐵索縴夫援手以著力方/眼之設石路滑潤裝木限以助足力亦未可知臣將)
　(本地小方船令從人門放空而下亦覺平穩復令從/下流輓上人門因湍急退下砥柱自午至申仍由人)
　(門而上盖船方頂溜併無桅舵人又不善操舟故也/揆此則厯代輓運之蹟猶存誠如)
(聖諭再太陽渡至西安府河水平穩船可通行俱有輓/  運路徑並繪圖奏上  又議運糧之法河南府至陜)
　(州之三門一帶河道現在無可覔之船謹議以河南/府至陜州太陽渡陸路計程三百五里今運榖二十)
　(萬用車裝運計程五日可到每車裝榖八石毎日給/脚價三錢五分沿途州縣逓運以惜牛力共需車脚)
　(銀四萬三千七百五十兩自太陽渡至西安黨家馬/頭水運為便毎石給水脚銀錢三分共需銀二萬六)
　(千兩自黨家馬頭至西安府陸路毎石給車脚銀二/分共銀四千兩共裝榖口袋照依河撫原議定價三)
　(萬兩置備以上通共需銀十萬三千七百五十兩脚/價統於豫省支銷抑臣更有請者運榖二十萬石止)
　(得十萬之米其一半盡屬糠粃徒費脚價無益合令/以二榖易一米起運則脚價更省一倍矣此總漕施)
　(世綸行述中所載備録之以資參考江川陜總督佛/倫上籌秦疏言湖廣襄陽府有自襄  進小江口通)
　(於陜西商州龍駒寨水路一道自襄陽府至小江口/二百四十里襄江大船載運毎船可八九十石至百)
　(石自小江口換小船至河南淅川縣荆子闗二百餘/里毎船可四五十石又於淅川縣換小船至陜西商)
　(南縣徐家店二百餘里河狹灘多每船可載七八石/自徐家店至商州龍駒寨二百里此段水路多灘險)
　(毎船可載五六石至龍駒寨巳上不通舟楫龍駒寨/至西安府相距四百餘里中間有秦嶺藍闗七盤等)
　(嶺則係嶺路有百里許臣唯小江口至龍駒寨雖係/山河亦古來轉運河道但近代乆不行運恐河道間)
　(有淤廢若此運道果能廣運楚米至龍駒寨積貯較/之陸路輓運殊為便易龍駒寨至省城不遠所積糧)
(㫖米自可隨時調度以備不虞奉/  下九卿議覆准奉)
(㫖命内閣學士德珠往㑹同查勘此居易錄中所/  載并附録之以見西北未嘗無轉運之道也)
　是年十月十三日濟寧道張伯行為請築汶河隄岸
　以衞民田以救民生事竊照康熙四十一二兩年寧
　陽汶上濟寧滋陽魚臺滕縣嶧縣及江南之沛縣徐
　州邳州連遭水患者皆由於汶河隄岸不修之故也
　查寧陽汶河南岸有石梁口最稱險要厯來各州縣
　之所被水者皆由於此至四十一二兩年為害更烈
　而汶河南岸之沖決者又不止石梁一口也又有桑
　家等口俱經沖決淹沒之慘較往倍甚今年雨水稀
　少幸未沖決然而不可恃也本道於九月間親往查
　看見隄工甚是單薄直係頂沖而離隄數十丈内有
　髙阜之地可以加築越隄又見石梁口上下隄岸殘
　缺甚多若於石梁口内添築越隄再於桑家等口堵
　築堅固又於沿河一帶隄岸加幇髙厚不惟寧陽不
　受水災而汶上濟寧滋陽魚臺滕縣嶧縣及江南之
　沛縣徐州邳州俱䝉寧陽之福矣盖石梁等口一開
　先淹寧陽次及濟寧滋陽汶上漸至魚臺滕縣嶧縣
　而並及於江南之沛縣徐州邳州是此十數州縣之
　被淹皆由於寧陽石梁等口之沖決也夫堵築石梁
　等口加幇汶河隄岸非有浩大工程難以奏績也為
　功甚少而造福無窮従前皆因循誤事逮至沖決即
　欲補救而巳無及矣直至十數州縣被淹之後而始
　行堵築則何益矣若及今不早為修築將來山水發
　時勢必仍屬難免祈憲行司轉行該府令其嚴飭該
　縣將石梁口加修越隄桑家等口堵等堅固沿河隄
　岸加幇髙厚並嚴飭汶上縣令其照依寧陽加幇汶
　上隄岸庻水不為害而寧陽汶上濟寧滋陽等十數
　州縣之民均免水患淹沒之害矣　又為詳明南旺
　大小挑之定制以利漕運以蘇民生事案查宋尚書
　祠記云用白英計作壩戴村横亘五里遏汶水令盡
　出於南旺乃分為二水以其三南入於漕河以接徐
　吕以其七北㑹於臨清以合漳衛此定制也其三分
　往南者盖以南有府河泗河洸河並馬塲獨山南陽
　昭陽㣲山各湖又有彭家口大泛口二河其餘諸泉
　不可勝數此所以三分往南而不患其水少也不知
　始自何年今竟改為七分為南矣惟其七分往南所
　以毎逢雨澇之年濟寧魚沛一帶民田在在淹沒今
　議仍改為三分往南民田得免淹沒之患矣其七分
　往北者盖以北止有安山一湖以為之接濟所以七
　分往北而不患其水多也不知始自何年今竟改為
　三分往北矣惟其三分往北水勢甚微而安山一湖
　又經招租起科無水接濟所以每逢亢旱之年東昌
　一帶在在淺阻今議仍改七分往北庶糧船無淺阻
　之患矣呈院院批據詳南旺水勢今改為七分往南
　三分往北等語始於何年改自何人水之分數有何
　憑據未經聲明又云今議仍改七分往北等語查安
　山湖乆涸民佃起科無水濟運故旱年東昌一帶有
　膠舟之患今作何開引河導水作何修閘壩蓄水濟
　運未據籌畫指陳遽云改七分往北何其言之易也
　仰道率府㕔州縣印務等官虚心勘議明確果可見
　之施行勿為紙上空談即定議通詳如無定見慎勿
　紛更(薈蕞云按宋尚書用白英老人計築戴村壩遏/汶流使無南入洸而北歸海滙諸泉之水盡出)
　(汾上至南旺中分之為二道南流接徐沛十之四北/流達臨清十之六所謂水脊也見明史稿宋禮傳明)
　(㑹典亦云然則是四分往南六分往北矣唯靳輔重/修宋康惠祠記有云南旺分水三分濟南漕七分北)
　(㑹臨德合漳衛之/語張公所云木此)　又為詳明閘座之制以便遵守
　事竊查栁林為南旺上閘十里為南旺下閘山東一
　千餘里之運道其闗鍵總在於南旺則南旺之所係
　為最要也查南旺以南接濟之水甚多南旺以北並
　無涓滴之水助運則栁林閘與十里閘正未可等視
　也今議將栁林閘為界水閘則使汶河之水盡濟北
　運而南運則用府泗等河馬塲湖之水以濟之其要
　在栁林閘之啓閉宜嚴也尋常有水之時十里閘與
　栁林閘照舊啓閉無容分别一遇北河水小之時將
　栁林閘板嚴下十里閘板盡啓使水盡往北行若汶
　河水長兩閘仍舊下板使水俱由斗門入南旺湖蓄
　以濟運迨至水勢盛大之時則啓十里閘板而栁林
　閘板仍行嚴閉使水由彭石口孫强口劉賢口入南
　旺湖若水漫過栁林閘板仍將寺前舖閘板嚴下使
　水由張廂口盛進口焦鸞口入南旺湖是以栁林閘
　為界水頭閘寺前舖閘為界水二閘總使汶河之水
　專濟北運不令南行也而又用蜀山湖之水出分水
　口以濟北運用馬踏湖之水出新河頭宏仁橋以濟
　北運又用南旺湖之水出闗家大閘五里舖滚水壩
　以濟北運則北河之水自不至於太小而東昌一帶
　糧船自無淺阻之患矣如或謂南旺之水盡濟北運
　栁林閘下不慮水小乎不知若遇栁林閘水小再將
　十里閘板嚴下將栁林閘板酌量啓閉而南河亦不
　患無水矣總之必須南旺閘官汶上主簿小心謹慎
　啓閉得宜方克有濟詳院批春夏汶水微弱運艘淺
　於南則閉南旺北閘以濟之運艘淺於北則閉南旺
　南閘以濟之以智役水臨時酌之此潘公之成法也
　今年五月臨清水小倣此法行之而東昌迤北運艘
　得以魚貫而下以運艘盡過南旺故栁林閘可乆閉
　也今詳稱水大嚴閉栁林閘使水由彭石等口入南
　旺湖若水漫栁林閘仍嚴閉寺前閘使水由張廂等
　口入南旺湖等語但運艘盛行之際閘閉不便日乆
　且水既漫閘則南旺湖水亦大若南北二閘同閉不
　惟湖不能納且恐有衝突之患不可不慮之周也又
　云蜀山湖水出分水口馬踏湖水出宏仁橋南旺之
　水出闗家大閘五里舖滚水壩俱濟北運等語各口
　閘壩現在果無殘缺可以開放開時果於運道民地
　兩有利乎尚須勘議妥當勘明確議詳奪(居濟一得/)
　
　
　
　
　行水金鑑巻一百四十
欽定四庫全書
　行水金鑑巻一百四十一
　　　　　　　　　　江南按察使傅澤洪撰
　　運河水
聖祖仁皇帝康熙四十四年
聖駕南廵駐蹕三月十一日奉
上諭運河東隄保守最為𦂳要隄岸應行加幇髙郵迤
南河水髙於湖水東西兩隄卑薄應加幇修砌量建石
工(揚河㕔册/)
　是年閏四月十一日
聖駕臨幸恵濟祠石工　召總河張鵬翮淮揚道張弼
　等大學士馬竒等跪於河干奉
上諭朕三十八年閱河爾等所跪之處俱屬黄水今清
水暢流逼黄竟抵北岸僅成一線朕心甚為快然觀此
形勢朕之河工大成矣(髙堰山盱二㕔册/此條互見淮河)
　是月二十一日奉
上諭戴村壩遏汶水出南旺分濟南北運道關係𦂳要
著總河廵撫各差官前往㸔視總河張鵬翮㑹同山東
　廵撫飭行分廵濟寧道僉事張伯行分廵東兖道副
　使蕭㑹㸔得戴村壩工遏汶水出南旺分水口分流
　濟運所闗甚重祇縁年嵗乆逺水中殘缺壩工裹頭
　俱宜修葺若令徹底拆修工程浩大需費浩繁東省
　又無動帑之例且現今汶河淤髙河厎與壩面相平
　拆修必多更改未敢輕議今議就現在之壩照依舊
　制量加修理缺者補之矮者髙之零亂者整齊之裹
　頭石塊亦照舊壘砌髙堅務令束水濟漕不致旁洩
　除泉夫在工力役外需灰十萬觔匠役二千工共需
　銀一百八十兩本道等倡率㕔州照數公捐應用上
　不動帑下不累民實扵壩工有濟詳院㑹題凖行
　又為辨明事(行/)河工効力二載有餘尋補山東濟寧
　道有臺臣樊一䟽為請陳東省湖閘情形等事(行/)不
　能無辨焉據䟽稱查運河修工始於戴村壩引汶水
　一支由東平而南遞汶邑西以抵南旺即分水龍王
　廟是也查永樂九年宋尚書用白英計分水南旺築
　壩戴村横遏汶水南流㑹通河始得濟運每水潦則
　掘坎河口以殺之不足則開滚水壩又不足則開減
　水諸閘或順之入海以披其勢或蓄之入湖以納其
　流水微則盡塞使餘波悉歸於漕此戴村壩所由來
　也既築壩戴村遏汶水入海者注之南旺水無旁洩
　㽞坎河口不壩以備分洩入海每重運過時用刮沙
　板作一沙壩扵坎河口涓滴盡趨南旺若水長則連
　沙衝出坎河後河身漸移近坎河口全河之水直灌
　坎口故土壩嵗築嵗決每嵗勞費不貲且全流漫衍
　而入鹽河南旺每至膠舟萬厯初侍郎萬恭疊石為
　灘十七年總河潘季馴築石壩四十丈髙三尺水髙
　於壩漫而西出漕無溢也水卑於壩順流而南漕無
　涸也二十一年水大發尚書舒應龍又於河口之下
　開渠洩水故於兩旁各築石堰以防衝刷當石壩未
　築之先主事佘毅中議建欲為經乆之計莫若連建
　數閘以時蓄洩如堽城閘之制蓋堽城可閘則坎河
　亦可閘也其後主事張文竒又議仍築土壩計每嵗
　之費大約不踰百金且水直衝坎河則上源之勢既
　殺而下源之勢稍微王堂諸口不致盡決汶邑民田
　得免淹沒以利害計雖嵗有數十金之費利倍於害
　矣夫以佘毅中言之則當建石閘此一勞永逸之計
　也以張文竒言之則宜仍嵗築土壩此補偏救弊之
　説也建石閘則工大而費繁築土壩則力省而較易
　然近日東平汶上之所以被水者以石灘石壩僅百
　丈耳夫以汶水全河之勢而恃此百丈之壩以洩之
　且過三尺而始洩之石壩既窄土壩又髙所以蓄水
　既髙則汶上被淹及其衝決坎河則驟水所經而東
　平亦被淹所謂川壅而潰其傷必多也為今之計建
　石閘則酌奪啓閉固屬萬全即嵗築土壩亦無不可
　而獨是築土壩宜準石壩之制而稍髙尺許使水小
　之時則全蓄以濟運水大之時則任其衝決一俟水
　落或霜降後即為修築庶汶上東平兩不受害矣或
　曰為汶上計則得矣東平以百丈之壩而猶不免扵
　淹沒今曰土壩準石壩之制水大則任其衝決東平
　之受害不更甚乎予曰不然東平之所以受害者以
　土壩既髙蓄水日甚一經衝決則驟水所經而民田
　乃被其害也若曰土壩卑則東平被淹然當日未分
　水南旺之時全汶之水盡由鹽河下海亦未聞東平
　之受害若何也今南旺既分一半而東平又慮其淹
　無是理也此戴村壩坎河口之大較也據疏稱又恐
　汶水一支不足濟運爰導諸泉使之同歸運河然孟
　冬挑淺汶無所注仲春重運河無所資終未盡善再
　查運河之東有二湖北曰馬踏南曰蜀山皆在汶邑
　境内所以停蓄諸水漕艘備至則次第開放以濟運
　道之不足土人名曰水櫃運河之西有湖曰南旺亦
　在汶邑境内挑淺則由斗門撒水以入於湖或河水
　湧溢則開斗門洩水亦歸於湖此其大槩也但既曰
　孟冬挑淺汶無所注而又曰有馬踏蜀山二湖所以
　停蓄諸水非汶之所注乎既曰仲春重運河無所資
　而又曰漕艘備至則次第開放以濟運道之不足非
　即河之所資乎據䟽稱從來雨澤水勢常不足於冬
　春而盛於秋夏故於秋夏之交汶水迅發勢如黄淮
　兼之泉流合聚諸泉洶湧攜汶勢而並注於湖湖不
　能容因而洋溢民田罹災矣查南旺之北原有何家
　滚水石壩又有王堂口水大則從此洩入石頭口等
　處入運河南旺之北又有新河頭洩馬踏湖水以入
　運河是既有以濟北運而南亦不至於泛濫也蓋南
　旺以南如馬場湖府河泗河硯瓦溝磨鐮溝蜀山湖
　南陽湖昭陽湖㣲山湖彭口大泛口其餘諸泉不可
　勝數濟運之水不患其少也南旺以北舊止有安山
　一湖而今盡成民田張秋以南沙河棗林河亦係濟
　運而今盡淤塞是南旺以北無涓滴之水以濟運也
　有餘之水宜洩於北而不宜洩於南者也為今之計
　何家石壩當為修整王堂口宜建石閘一座伏秋遇
　汶水盛大則開放以洩之春夏之交遇運河水小則
　開放以濟北運蓋重運一過南旺則栁林閘嚴行封
　閉使南旺蜀山馬踏三湖之水由龍王廟往北而汶
　河之水則由王堂口往北入運則南旺以北之運河
　自無膠舟之患矣據䟽稱昔人計出萬全於蜀山湖
　之南置滚水壩於南旺湖之西南建忙生閘遇水勢
　泛漲越滚水壩以達濟寧之西湖由西湖以入於河
　自河以入於南旺湖湖滿水溢則開忙生閘入牛頭
　河厯南陽等處下抵海口其時流順瀾安運通而民
　田無恙夫曰越滚水壩以逹濟寧之西湖由西湖以
　入於河其説是矣又曰由河以入於南旺湖夫西湖
　之十里閘安居閘皆入運河者也其去南旺尚有五
　六十里不知何以能逆流而上以入於南旺湖也此
　(行/)之所不解也據䟽稱後世不師古人懐私自利髙
　築滚水壩蜀山之水無出路矣堵塞忙生閘南旺之
　水無所洩矣查滚水壩雖髙築而利運閘巳建蜀山
　湖之水未嘗無出路也忙生閘雖經堵塞而十字河
　已經開通南旺湖之水未嘗無所洩也但堵何家石
　壩王堂諸口使水涓滴不向北流而又建利運閘以
　放蜀山湖水開十字河以放南旺湖水使水盡徃南
　行此則運河㕔任同知之懐私自利者也蓋南旺以
　南為運河㕔境而南旺以北則漸至捕河㕔境矣止
　顧一境不慮全河運河同知任璣誠有不能辭其責
　者矣據䟽稱湖水猛溢蜀山之北如平原顔氏次丘
　及汶城東北一帶村落南旺之西北如宋家窪大屯
　小屯一帶屯莊盡行淹沒雖數日之内水順河下不
　致乆停然近湖之地如宋家等窪民田數千百頃至
　今二十餘年汪洋浸瀚無一可施犂鋤查平原次丘
　俱在汶邑西南而其所以被淹者以何家石壩堵塞
　王堂諸口不能洩水水不北行自必向南此其所以
　被淹也而顔氏一村又與宋家窪等屯俱在汶邑西
　南其所以被淹者以南旺湖隄二十餘年不經修補
　故也夫南旺湖隄舊係民修今嵗見百姓災荒故令
　運河㕔蘇稷督汶上縣主簿劉聲浩率淺夫於今春
　已經修補完竣而宋家窪一帶之紳衿士民於今夏
　又經加髙加寛而南旺湖之水已不得過宋家窪宋
　家窪二十餘年不施犂鋤之地巳漸耕種殆盡矣使
　早修湖隄又何至淹沒二十餘年乎查南旺湖原有
　關家大閘口在十里閘下又有五里舖滚水石壩在
　關家大閘之下皆洩南旺湖之水以濟北運者也數
　十年關家大閘巳廢壊無存矣五里舖滚水壩又經
　堵塞矣此二處不以洩水而乃開十字河使南旺以
　北每逄天旱之年處處膠舟而南旺以南無論旱潦
　處處淹沒二十餘年不得耕種如宋家窪濟寧南鄉
　魚臺沛縣滕縣各處又何止數千頃哉自今歳閉利
　運閘堵十字河嚴下栁林閘板盡啓十里閘板開新
　河頭使水盡向北行所以宋家窪濟寧南鄉魚臺滕
　縣沛縣各處俱經耕種而南旺以北重運亦得遄行
　並無淺阻之患矣且又令䟽關家大閘引河並令䟽
　五里舖滚水石壩引河將來仍開關家大閘滚水石
　壩使南旺湖水仍向北行出兼濟閘濟運而忙生閘
　無容議開矣且宋家窪之水又自有路也查宋家窪
　以北原有引河一道由開河閘下兼濟閘入河既得
　以濟北河之運又以洩民田之水今俱經淤塞已飭
　令運河㕔及汶上縣主簿且勸諭一帶鄉民照舊開
　通矣據疏稱曩經具詳指畫區處同濟寧嘉祥㑹勘
　無如行而復止謂事可行於古而不可行於今夫自
　古迄今水性有不就下者乎忙生閘乃牛頭河之北
　口自前運河㕔任璣堵閘令淺夫多収埽草遂將忙
　生閘水道不行漸至壅阻夫濟寧嘉祥之受水猶之
　汶邑也汶邑之水南下濟寧嘉祥先受其害矣在汶
　邑顧汶上之百姓而濟寧嘉祥獨不顧百姓乎至於
　忙生建置諸書無考想任璣之意以為昔日由牛頭
　河行運開忙生閘所以濟運也今牛頭河既不行運
　故將忙生閘堵閉開十字河放湖水入河以濟今運
　此亦為運道計而非必有他意也但不知南旺湖之
　水宜開關家大閘五里舖滚水壩以濟北運而不當
　開十字河以濟南運使南旺以南一帶之民田受淹
　也何也南運原未嘗缺水也據疏稱疏浚牛頭一河
　疏浚之事亦不過令沿河有田之民髙者平之水草
　芟之湖水一洩隨河而南則湖河不致倒溢民田不
　致淹沒矣查前㑹題疏内原令地方官各縣修築各
　縣隄岸各縣疏浚各縣河道俱令各縣疏浚各縣牛
　頭河並未嘗令其不行疏浚也今宜據此再行嚴飭
　地方官令沿河有田之民速為疏浚無致再淹民田
　據疏稱山東撫臣彚題兩閘一開濟寧之水一洩無
　餘抑何其言之不經也閘所以司啓閉備蓄洩也蓄
　洩因時啓閉由人何至一洩無餘查宋尚書挑河之
　始原深三尺數百年來河底漸淤加以隄土淋漓運
　河之底髙於牛頭河底一洩無餘又何足怪乎若曰
　閘所以司啓閉備蓄洩也是矣但司啓閉者亦必有
　官備蓄洩者亦必有人信如是也則閘官閘夫又當
　添設不多此一費乎且南旺湖徃北既有關家大閘
　又有五里舖滚水壩濟北運徃南又有十字河放水
　濟南運今必欲開忙生閘將閉十字河而不濟南運
　乎况一開一閉不又多此一畨更改乎無論其不必
　更改也即使開忙生閘洩盡南旺湖之水既有妨於
　漕運果何益於百姓且失百姓魚藕菱蒲之利矣夫
　南旺為四大水櫃之一原係蓄水之所今不用以蓄
　水而使之出忙生閘入牛頭河則以有用之水置之
　無用之地且驟水所經而牛頭兩岸如嘉祥濟寧魚
　臺之民田受害將無窮也即曰牛頭河之水原有南
　陽湖昭陽湖入微山湖下抵海口獨不思徐州迤西
　九十里無隄岸伏秋水漲漫入微山湖且將逆流而
　上逼微山湖水使徃北行而牛頭河之水又安能獨
　向南行乎是開忙生閘徒見其有害而未知利之何
　從也據疏稱如督撫所題使兩閘永塞諸邑永困非
　所以安民生而利運道也再為秉公細查思當日所
　以設閘之意並訪後來閉閘之害如其按形查情則
　必復滚水壩開忙生閘浚牛頭河以利運道者利民
　生查全河考云忙生閘係洩湖水入永通閘牛頭河
　由魚沛運河而下者近年魚沛水盛南洩不多常苦
　滙積濟寧東南之境是在當日巳淹濟寧矣且開忙
　生閘亦止可以洩南旺湖水而不能洩宋家窪水蓋
　湖隄間隔宋家窪水固不能入南旺湖又何由而出
　忙生閘乎若夫馮家滚水壩前開後閉皆非無故查
　馬場湖原受蜀山湖之水故開馮家壩引水東流又
　於馬場湖東五里營建湖隄一道以禦之又於五里
　營西建閘一座十里舖建閘一座安居建閘一座放
　水濟運是馬場湖原受蜀山湖之水而不受泗河之
　水矣泗河之水原由楊家壩至蓮亭門前入河濟運
　楊家壩在濟寧城東泗河之水貫兖州西流合洸水
　同經此口南入運道原未嘗設壩正德間因劉寵之
　亂築壩引水西繞以為濟城外䕶始有壩基自明季
　崇禎十七年流冦猖獗東省震動於是復築此壩障
　水䕶城至今未改泗洸之水為此壩所遏由夏家橋
　入馬場湖濟運後又將馮家滚水壩堵築使蜀山湖
　之水不至馬場湖自此以後馬塲湖止受泗河之水
　而不受蜀山湖之水矣數十年來府河淤塞泗河之
　水亦不能至馬場湖湖地盡皆涸出奸民俱經盗種
　矣故在今日宜將馮家滚水壩西另建蜀山湖隄一
　道以禦蜀山湖之水再將府河大加疏通使依舊寛
　深兩岸築隄束水引水至馬場湖又將馬場湖西至
　馮家壩之舊河大加開通引水至馮家壩又將馮家
　壩改閘一座外挑引河一道放水至大長溝西頭入
　河濟運再將獲麟古渡建閘一座蓋獲麟古渡即今
　之大長溝擺渡口是也在昔馬場湖受蜀山湖之水
　水從西來故宜由安居閘十里舖閘五里營閘放水
　濟運今馬場湖不受蜀山湖之水而受泗河之水矣
　故馬場湖之水不宜由五里營閘十里閘安居閘放
　水濟運而宜由馮家滚水壩至大長溝西頭入河濟
　運矣如此則泗河之水始得以濟南運而汶河之水
　口又不宜在南旺而宜改於五里舖矣水口既改使
　汶河之水由湖入河運河不至淤墊可以不必挑穵
　即使挑穵兩岸平坦施功甚易亦不至如南旺兩岸
　如山工夫百倍也如此則用泗河之水以濟南運用
　汶河之水以濟北運則濟寧以南既可免淹沒之患
　而東昌一帶亦不至有淺阻之虞矣此誠萬全之䇿
　也馮家壩所以障蜀山湖水而滚水壩所以洩蜀山
　湖有餘之水者也若任璣所建之利運閘則並蜀山
　湖厎之水而亦洩之矣宜將利運閘永行堵塞重修
　滚水壩使水由大長溝西頭入運以備蓄洩此古制
　不可不酌復者也據疏稱南旺湖洩運河之湧盛非
　蓄水以備用湖心髙於河身湖水即洩何渉於河又
　何至有妨於濟運之水等語查宋尚書經理運河既
　成又恐泉水不足設四大水櫃以濟之在汶上曰南
　旺湖在濟寧曰馬場湖在東平曰安山湖在沛縣曰
　昭陽湖即以南旺湖言之十里閘下有關家大閘所
　以放水濟北運者也再下有五里舖滚水壩亦所以
　放水濟北運者也南有濟運閘所以放水濟南運者
　也今但開何家滚水壩王堂口使水徃北行而南且
　不淹矣且開馬踏湖之新河頭𢎞仁橋以洩馬踏湖
　之水而蜀山湖之水亦可由馬踏湖而洩之也總之
　為民生計而忙生閘不當開為運道計而忙生閘愈
　不當開若曰汶上被淹獨不思雨潦之年濟寧魚臺
　皆不免淹沒之患乎然而南旺以南每苦於民田之
　淹沒南旺以北每苦於膠舟之難行者則又有故也
　查宋尚書分水原係徃南三分今則徃南七分矣而
　又開利運閘以放蜀山湖之水又開十字河以放南
　旺湖之水南旺以南焉得而不淹乎原係往北七分
　而今則徃北三分矣而又將關家大閘五里舖滚水
　壩堵築矣南旺之水不能濟北運也又將𢎞仁橋新
　河頭閉塞矣馬踏湖之水不能濟北運也南旺以北
　又安得而不淺阻乎今巳開新河頭矣𢎞仁橋巳行
　疏通矣關家大閘引河現在疏通矣五里舖滚水壩
　亦將開放矣如此則南自不至淹沒北自不苦於膠
　舟諸邑又何至於永困乎(行/)到任未乆二十餘年淹
　沒不能悉知但就今年言之平原次丘顔氏大屯小
　屯麥俱全收秋亦全収並無淹沒之患若曰今年天
　旱故得収成豈從前二十餘年盡係雨潦之年乎即
　今現在平原次邱顔氏大屯小屯早麥俱經種完晚
　麥現在播種即在宋家窪厎未種餘巳俱經耕種矣
　又何至於永困乎汶上不至永困而諸邑又何至於
　永困乎然而諸邑之所以被水者又有故也查尚書
　宋禮聽白英之計改河南旺後以微過䝉督責方以
　儒巾治事未㡬奉命取材川蜀其一二未竟之緒至
　平江伯陳瑄始成之是宋尚書之改河原未竟也舊
　運河引汶水一支出堽城閘由洸河入濟寧始得濟
　運而於堽城閘下建堽城壩一道中留七空如閘制
　然亦係下板遇冬春之際汶河之水俱係清流閉堽
　城壩開堽城閘引清水濟運一遇夏秋之交山水泛
　漲沙随水行則閉堽城閘開堽城壩使濁水向鹽河
　下海洸河不至淤墊而濟寧塘河未聞嵗嵗挑穵也
　此古人之制度盡善盡羙無復遺憾者使宋尚書得
　終其事改河既完自必倣堽城壩之制以建戴村壩
　倣堽城閘之制以建戴村閘南旺運河分水口上流
　亦如洸河之制止納清流而不納濁流則南旺塘河
　沙不得淤亦可免嵗嵗大小挑之費矣無奈改河未
　成而去而平江伯又不求其盡善遂貽後世無窮之
　害雖萬恭壘石為灘潘季馴築石為壩總不出馬之
　貞所逆料之貞謂石壩能走水不能走沙沙漲淤平
　與無堰同斯言誠是也為今之計惟有坎河口石壩
　之下將戴村壩北頭倣堽城壩之制亦留七空如閘
　制然現今汶河俱是流沙不能建閘而又於東岸擇
　土性堅實之處倣堽城閘之制建閘三座即於南北
　各開引河一道使水由閘而行然後將往南旺之汶
　河築土壩以堵之遇冬春水小之際閉壩開閘納清
　以濟運如伏秋山水大發之時則閉閘開壩放濁流
　以入海則南旺之塘河止納清流而不納濁水自不
　至於淤墊矣即曰分水口以上現今河淤勢必歸塘
　河一時不能免於挑穵然而用工亦少矣是萬世之
　利也或曰今兩河分流而東平仍嵗受水患若將戴
　村建閘遇河水大發將閘嚴閉使水盡由鹽河下海
　東平州不更虞淹沒乎獨不思古時未有堽城閘未
　有洸河之先汶水盡由鹽河下海東平州何以不淹
　也未有分水南旺之前汶水盡由鹽河下海東平州
　又何以不淹乎然而東平之所以被水者亦有故也
　河底沙淤日髙而鹽河兩涯又無隄岸此其所以被
　淹也今惟添築鹽河兩岸隄工而又加幇汶河兩岸
　隄工則水有所束諸邑俱可以不淹矣此又一勞永
　逸之法也(居濟一得/)
　是年總河張鵬翮奉
上諭地方官膜視河工致有貽悞爾題叅到日將地方
官處斬以示懲戒　又奉
上諭直𨽻山東河道與總河相距甚逺應照河南例各
交該省廵撫就近料理(山東兖寧道册/)
　
　
　
　
　
　行水金鑑巻一百四十一
欽定四庫全書
　行水金鑑巻一百四十二
　　　　　　　　　　江南按察使傅澤洪撰
　　運河水
聖祖仁皇帝康熙四十五年正月内奉
㫖於髙堰三滚壩之下挑河築隄束水入髙郵邵伯諸
湖其髙郵減水壩下亦挑河束水由串場河入白駒等
河入海泗州一帶受水之地酌量築隄毋令泛濫則所
全於淮安鳯陽揚州三郡民生多矣(揚河㕔册/)
　是年總河張鵬翮於欽奉
上諭事案内題建文華寺洩水閘一座原因運河水勢
　大長兩岸隄土難以容受有關運道民生奉
上諭特遣大人孫督令分修承造石閘一座金門寛一
　丈五尺六寸南岸閘墻共長十六丈北岸閘墻共長
　十四丈砌髙二丈四尺閘下挑引河一道由楊家廟
　單楊口至白馬湖一遇桃伏秋汛運河水漲隨即開
　放宣洩水下白馬湖水涸堵閉並將澗河挑浚深通
　又挑穵青溝河使澗河水勢歸海(裏河㕔册/)
　是年二月初一日濟寧道張伯行為請引漳河之水
　入衛以利漕運事竊查衛河之水發源於河南輝縣
　之百門泉源逺而流長及至臨清其流漸細以故北
　河一帶每遇天道亢旱糧船不無淺阻查清河縣東
　北漳河去衛河僅十餘里康熙四十一二年大水時
　曾由此入衛河後被武城縣堵塞若將此河疏通將
　漳河之水由武城縣引入衛河則北河一帶永無淺
　阻之患矣若慮伏秋之時二水交發其勢太大查恩
　縣四女祠北減水閘下原有引河一道再加䟽通寛
　深使水由古河下海則運道民生均受其利矣但清
　河縣係直𨽻地方祈憲移咨直撫查明開浚使清河
　武城二縣㑹同興工此運河萬世之利也詳院批委
　下河通判同清河武城二縣令勘明確議即飭㕔督
　同清河武城二令確查查得漳河發源雖有清漳濁
　漳之分然東支西派總合流扵河南彰德府之合彰
　村由合彰而下注於東省之邱縣城濠分為二股其
　一自城北分流經廣宗鉅鹿諸邑向西北至寜晉之
　大陸澤㑹滹沱釡陽諸水由天津入海其勢浩大即
　不長水亦可舟楫通行今勿論也其一自城東分流
　經威縣南宮清河武城各村莊向東北亦由天津入
　海名清陽江又名黄路河對清河之沙土村有蔡河
　一道接黄路河之水可以入衛濟運即憲臺詳請引
　漳入衛之處也惟是蔡河雖有河形現今無水地勢
　髙於黄路河五六尺不等自張寛村而東俱係民間
　承糧之地延袤二十餘里至武城之北三官廟方可
　引入運河若將蔡河穵掘深通引之濟運無論壊民
　田無數萬難開穵即使開穵成河則黄路河現今水
　小之時尚寛至二三丈五六丈之處不等一經水發
　汹湧浩瀚其勢莫當恐一綫之運河不能承受反有
　衝決之患也從此引漳入衛似不可也然更有説者
　即使無虞亦止可濟武城以北之淺而武城以南之
　淺處尚多亦必不能使水逆流而上以濟之也今憲
　臺欲分漳濟運為萬世利而漳河原有入衛之處查
　直𨽻之成安縣柏寺營有通漳河之新河一道直至
　山東館陶之沙河即古之所名馬頰河者綿長一百
　二十餘里寛自一丈七八尺至二丈四五尺不等深
　自一丈七八尺至二尺四五寸不等獨至沙河因其
　淤成一片沙坡故接新河之水止有涓涓一滴入衛
　惟無河身不能束水所以不暢若轉詳河撫兩院移
　咨直撫飭令成安諸縣將各管河道力為疏浚深通
　并檄館陶縣將沙河挑穵使有河身束水則漳河之
　水混混而暢流入衛矣漳水入衛既暢則衛水盛衛
　水盛則外河之水面自髙閘河之水亦不致建瓴而
　下而臨清迤北各州縣古淺之處不事疏浚而自無
　阻滯之慮矣且漳水既分入衛則直屬成安廣平諸
　邑沿河村莊禆益正復不淺運道民生均為有益呈
　詳到道該本道查㸔得引漳入衛一案蓋縁外河並
　無旁流接濟每遇春夏之交天道亢晹重運經臨多
　有膠滯不前本道是以尋覓河流引水接濟無非為
　漕運起見查直𨽻清河縣東北漳河去衛河十有餘
　里出武城之北入運適值南旺大挑清河縣典史部
　夫於此詢其河形繪有草圖一紙所以詳請開浚奉
　憲批飭查勘隨行下河㕔督同武清二令勘議繪圖
　去後兹據詳稱引漳入衛之河即蔡河也雖有河形
　地勢髙於黄路河五六尺不等黄路河者即漳河也
　縱使開挑成河止濟武城以北之淺不能濟武城以
　南之淺今議直𨽻之成安縣柏寺營有通漳河之新
　河一道經丘縣廣平縣魏縣元城縣館陶縣地方入
　衛共長一百二十里其丘縣廣平魏縣元城諸邑地
　方河形深寛各自不等獨至館陶縣地方沙河接連
　之處淤成一片沙坡水不能下將此段開通水即沛
　流入衛而館陶臨清清河武城恩縣一帶河路自無
　淺阻之慮矣而於清河武城引漳入衛者其功更大
　既據該㕔議覆繪圖前來擬合呈詳候憲移咨直撫
　飭令成安諸邑各將新河再加疏浚深通并飭舘陶
　縣將沙河淤澱之處大加挑穵務接上源新河一律
　深通俾漳水沛達於衛庶於運道大有禆益矣　又
　為請引沁水入運以利漕艘以惠啇賈以救民生事
　切照　國家嵗漕數百萬糧以實京師全賴㑹通一
　河而㑹通一河又藉汶河之水至南旺分流濟運南
　旺迤南尚有馬場數湖接濟南旺以北止有安山一湖
　而今已報租佃種矣所以毎逄天旱之年東昌一帶處
　處淺阻以至糧艘稽遲非一日矣厯來司河務者非不
　多方籌畫而卒無如之何也今查得沁河發源於山西
　由河南武陟縣東四十里朩欒店往東南㑹入黄河若
　將此河改来入南旺濟運則南北俱無淺阻之患矣但
　沁河之水微則利大則害須於引河頭建閘一座水小
　時開放濟運水大時下板閉閘使不為害仍宜于十月
　以後開閘放水至五月初一日即行閉閘仍於閘外建
　築土壩使水不至閘則下源永無泛濫之虞此河由武
　陟獲嘉原武陽武至封丘劉廣挑通六里至王㐱莊即
　入荆隆口舊河由祥符長垣蘭陽東明曹縣定陶曹州
　至雙河集往東由鉅野縣安興墓廵檢司至鄆城縣東
　由宋家窪入南旺湖又由南旺湖北流出兼濟閘濟運
　又於上源北岸封丘縣劉廣分支河一道由長垣東明
　曹州開州濮州范縣夀張至東阿出沙河濟運又於曹
　州雙河集分支河一道由鄆城汶上夀張陽穀東阿入
　棗林河出小閘濟運又於上源南岸長垣白茅集分支
　河一道由曹縣單縣金鄉栁溝河入魚臺南陽湖又於
　鄆城東分支河一道由鉅野嘉祥小黄河入濟寧牛頭
　河至魚臺亦歸南陽湖又由南陽湖至沛縣昭陽湖微
　山湖由徐州荆山口下邳州猫兒窩出彭家河口過
　運河入駱馬湖又由宿遷西寧橋厯桃源清河安東
　沭陽海州頭圖口大伊山下海但徐州荆山口已被
　黄水淤墊即使挑穵隨挑隨淤必無善法須接沛縣
　太行隄建築攔黄隄一道由張谷山藺家山荆山口
　南至子房山使徐州以上黄河之水出黄河者仍由
　子房山下歸入黄河不惟荆山口之淤墊可以挑穵
　而邳州一帶之湖不致淹沒俱可為膏腴之田矣此
　河一成若慮張秋水大又可於大感應廟東建閘一
　座使水由曹家單薄入鹽河下海若於此處挑深成
　河而鹽船及商民船隻俱可以徃來且濮州范縣亦
　免淹沒民田之患矣此河既成又可於戴村壩倣堽
　城壩制建石閘一座將戴村壩下汶河築壩堵塞使
　水由閘入運冬春水小又係清水則放入濟運伏秋
　水大恐有沙淤則堅閉石閘開坎河口使水由鹽河
　下海則南旺塘河免致淤墊而亦可省嵗嵗挑穵之
　費矣(自注云引沁入運條陳河院䝉委筆帖式察夀/確查明白又䝉委北河㕔鄧之琮丈量估計銀)
　(十四萬兩後以陞任/江南臬司未經具題)　沁河在武陟之東四里許朩
　欒店為入黄河之路其水勢由西北而東南至黄河
　交㑹處尚有二十五里宜於朩欒店南沁河之東挑
　引河一道使之由東南而西北逆流而上河頭建草
　壩一座中留丈餘寛口門徃西北每里許建草壩一
　座須用四座重重闗鎻則水自不至於泛濫而為害
　又於四座草壩之中建石閘一座若遇山水泛漲則
　將石閘下板謹閉毋使東行若水十分大漲石閘恐
　不足恃則將四座草壩擇其易堵者下埽築堵使水
　全不能過則自不至為下源之害矣蓋以沁氷之性
　微則利大則害不可不防也　沁河由朩欒店入黄
　河夫黄河之水至大而加以沁河之水尤大是以其害
　為最甚與其入黄河而為黄河之害何如入運河而
　為運河之利查陳橋至張秋原有舊河一道名為棗
　林河即金龍口舊河也可以穿運河至濟南府雒口
　下海不煩大為挑浚而朩欒店至張秋亦有沙河一
　道但乆經淤淺若由朩欒店挑浚至陳橋分為二河
　一由沙河入運一由棗林河入運而於張秋運河東
　岸建閘以備蓄洩水大則啓板放水入海水小則閉
　板蓄水濟運而又於棗林河之雙河集建閘二座南
　運水小則閉北閘使之由小黄河牛頭河以濟南運
　至沭陽下海若北運水小則閉南閘放水北行以濟
　北運又於曹州之白茂建閘二座可以分水由曹縣
　城武單縣金鄉魚臺入南陽湖又於宋家窪開河一
　道冬月使水由小黄河入南旺湖蓄之以濟春運是
　此河一開既可以除黄河之害又可以資運河之利
　可以使河南開封漕米由陳橋上船歸德之漕米由
　東明杜勝集上船可以不至衛輝府亦可不至小灘
　矣並可以興西北之水利使河南山東北直江南俱
　為水田其利真無窮也此區區一得之見不能無望
　於後之君子力為舉行耳(居濟一得常桉沁水本濁/且横暴非  入漕恐反為)
　(害語詳萬厯十六年工部覆奏及常黄門勘理沁衛/二河疏中但張公中州土著侃侃指陳事似可行曽)
(先經以此面奏時遂寧公遂尼不行/  皇帝垂問冡宰)
　是年河南廵撫汪顥題為估計賈魯河建閘設壩等
　事一䟽奉
㫖該部議奏圖併發部臣等㑹議得河南廵撫汪顥疏
　稱賈魯河建閘設壩濬河一案臣親詣查勘自賈魯
　河起由舊河身至黄河涯口止南北共計十里其緊
　接賈魯河之地名曰東趙由舊河身行七里有大堤
　一道名曰大隄頭自此而北再三里至黄河涯口其
　東南名為新莊應於迤新莊之黄河涯口築草壩一
　座至舊河既開勢必將大堤挑斷始可通水入黄此
　處最為緊要應於隄根設石閘一座既資防患兼備
　疏蓄至引賈魯河入舊河身則東趙為受水之口少
　不堅壯則山水衝至既淹民田且壞河身應于東趙
　地方建石閘一座引受河水束之入黄二閘一壩以
　時啓閉可使賈魯河舟楫由黄入洛矣以上建閘設
　壩濬河并穵隄共估銀二萬九千七百一十六兩零
　應於前題准俸工建倉餘剰銀内動用查賈魯河建
　閘築壩濬河穵隄等工程先經九卿覆准在案今該
　撫既經估計具題應如所題令其作速興工堅固建
　築所需工料銀兩于所捐俸工建造倉厫餘剰銀兩
　動用工完核減造册題銷聽工部核覆可也奉
㫖依議(河南管河道治河檔案餘薈蕞云賈魯治河當/時頗費經營至今三百  年後猶䝉其利濟誠)
　(百世之永賴也作大河志者誤信石人一隻眼之語/謂賈魯治河以速元之亡不學無術此亦妄人也歟)
聖祖仁皇帝康熙四十六年總河張鵬翮奉
上諭朕㸔微山湖水據土人云比四十四年大五尺著
諭河官放去三尺止留二尺濟運朕所諭亦係活法如
或水大六尺總以留二尺濟運為主餘俱放去若只為
濟運不預為宣洩恐秋間雨多時即渰及民田今預作
宣洩之法不致水勢甚大則有利民間田地(山東兖寧/)
(道册/)
　是年總河張鵬翮奉
上諭指授將大墩分水處西岸草壩再加寛大挑清水
　多出黄水一分少入運河一分不致運河東壩受險
　鵬翮即行題估于四十七年修築加寛二丈週圍長
　二十九丈分挑水勢敵黄濟運(裏河㕔册/)
聖祖仁皇帝康熙六十年正月十八日山東廵撫李樹
　德題為奉
㫖事查得河道漕運闗係甚重今嵗東省西三府雨澤
　稀少以致運河水勢微弱回空糧艘壅滯難行臣嚴
　飭沿河文武官弁竭力催儧方幸無誤今准總河趙
　咨稱東省運河乃糧艘經由之要津本部院親詣查
　閱見河道湖隄岸閘率多淤淺傾圮設遇旱暵之年
　勢必阻誤運行所闗匪小東省河道工程乆奉
俞㫖歸并東撫管理為此咨明希即設法料理等因又
　據濟寧道宋基業詳稱汶河年乆沙積水不滿尺若
　遇旱乾之年一日僅可積一閘之水不能通漕暢流
　倘值暴水泛溢則東平汶上等處田禾叠見衝沒每
　嵗有大挑小挑而額費無多不能有濟相應亟請興
　工將汶河開濬俾可蓄水深流以濟漕運再查彭口
　一帶有昭陽微山西湖噴沙積於三洞橋内屢開屢
　塞糧艘至此耽延時日相應亟請興工改挑新河一
　道躱避噴沙以䟽運道又滕嶧二縣朱姬莊呉家橋
　隄岸三百里外臨衛水大湖西風鼓浪土石打坍重
　運衝入千夫推挽單曹二縣之太行隄為兖西保障
　康熙四十九年隄殘走洩單縣㡬遭沈溺倘一疎虞
　不特單曹二縣人民廬舍即附近之金鄉魚臺鄆城
　濟寧等處亦皆受害相應亟請修築以固隄岸以上
　各處修濬工費浩繁節省估計必得五六十萬金方
　能敷用相應詳請設法興修等情前來奏請借動積
　貯或量開事例捐補請
㫖批示　二月初三日九卿議覆東撫李樹德請開彭
　口新河事奉
㫖朕屢次閱河南廵于山東運道知之甚悉始山東之
民請欲開河後以不便復行堵塞其欲開欲塞皆有縁
故今李樹德請開新河九卿議遣大臣徃㸔須將從前
何年開過何年堵塞所以閉塞之故查明則開河之有
利與否便知若此時不知詳察即行開濬兩三年後仍
欲堵塞則虚費國帑何益運道爾等將此㫖𫝊與九卿
知道　初四日大學士馬竒等議覆工部東撫李樹德
　折本啓奏奉
㫖這事情九卿遣堂官甚是朕屢次南廵曽細閱河道
留心于此是以扵河道情形知之甚悉此處不讓他人
雖欲不言而不得如山東運河自西河之水流入此河
從前百姓以為宜開通具呈亦曽開過後又具呈亦曽
堵過開者何意堵者又何意務使悉此等縁故方可以
定其應開與否不然則虚耗錢糧矣山東運河俱係引
入滕縣嶧縣等湖之水以為糧運之助歴年來運河之
水至於淺少者皆因沿河傍湖一帶添開于山東地方
水田雖覺有益而未必有益於他處朕屢次往河道㸔
來汶河之水自修分水龍王廟分流之後七分南流三
分北流南流之水有一閘將此閘堵塞水俱北流古人
相地方之形勢就其髙下隨其水性而能為此者實屬
善䇿再洪澤湖有民之村莊墳墓田宅甚多修髙家堰
隄以聚水使其自上流下以拒洪澤湖之水更為神妙
此處即朕躬亦不能承當即如暢春園一帶之河水俱
入田内是以流至京城者甚少永定河之水亦俱引入
田内是以每年四五月間水乾流絶河身沙壅偶有大
水流入被壅沙堵塞以致泛溢為此廵查得奔牛河將
清水引入永定河内此水長流不絶不但不致沙壅即
大水來時亦不致泛溢此處廵撫不知即九卿大臣亦
俱不知或張鵬翮大畧曉得將此㫖爾等𫝊與九卿
　四月十七日内閣九卿等奉
上諭朕於河務留心最切經厯最深往年屢次閱河時
精力尚强親乗小舟不避水險各處周覧凡水泉源委
知之甚悉山東運河全賴衆泉流蓄微山諸湖以濟漕
運今山東多開稻田截湖水上流之泉以資灌溉上流
既截湖水自然無所蓄瀦安能濟運譬如治病者或吐
或㵼必因其人尚有精神若中無所有又焉能吐㵼乎
地方官未明水之源流一任民間放水灌田以為愛惜
百姓不知漕運實因此而誤也若不許民間偷截水泉
則湖水易足湖水既足自能濟運矣今不講䆒本源但
見湖水日少湖身日淺徒事開浚假使湖身日深泉水
不繼雖費百萬帑金終何利益且將古人所置南北諸
閘將如之何古人置閘其逺近疎密皆因地形髙下水
勢緩急以為蓄洩或一地二閘或一二十里一閘確有
一定丈尺不可更易分水龍王廟閘座最闗緊要當時
宋禮用白英老人之䇿築戴村壩以遏汶水導之出鵝
湖口入南旺湖然後分流南北以分水口為水脊蓋山
東登萊諸山之脈自關東來結為泰山是北幹分支之
一在黄河之東而黄河之西山脈自終南太乙南屆淮
汝為中幹分支之一黄河行乎兩支之中故昔時由天
津入海以後漸徙而南至淮安入海而登州以上馬谷
山以下從無黄河入海之跡者山脈限之也分水口之
水脊又為泰山分支之分脊處白英積數十年心思確
有所見決為此議宋禮從之因勢均導南得七分北得
三分増修水閘以時啓閉漕運隨通此等胆識後人斷
斷不敢實亦不能得水平如是之準也今此二閘最宜
斟酌啓閉若洩於南則當閉北閘使分北之水亦歸於
南洩于北則當閉南閘使分南之水亦歸于北湖泉並
注南北合流雖有旱暵靡不有濟矣豈若從事開浚勞
費而無功乎往年山東百姓欲開新河朕恐其下流泛
濫禁而弗許今廵撫請開彭口新河此地一靣為微山
湖一面為嶧縣諸山更從何處開鑿耶張鵬翮到山東
將朕此㫖詳諭廵撫申飭地方官令其相度泉源蓄積
湖水俾漕運無誤正易易耳黄河關係最大自元至明
嵗有衝決未有安瀾二十餘年如今日者然圖治巳治
保安巳安河工雖巳告成尤當時加廵視不可疎忽今
春多風而少雨恐秋間雨水必多地方官宜加意隄防
張鵬翮去㸔山東運河由臨清至韓莊閘離邳州不逺
併去㸔邳州低窪之水曽否洩出太行隄曹縣至單縣
止亦當往㸔有好司官多帶兩員去彼地有用著之處
即留彼料理(京抄/)
　蓋聞儆余咨切迄今猶頌堯仁厎定功髙自昔獨推
　禹智欽惟我
聖祖仁皇帝亶聰作后至誠如神湛恩與江漢並深睿
　哲本源泉時出固已膏流率土澤洽海隅矣而河工
　一事獨厪
聖懐區畫精詳䂓模乆逺微特中外臣工罔能仰賛
髙深即依古以來英明神睿之主亦罕有洞悉機宜審
　度形勢如此之盡善盡羙者也竊按東南漕運最關
　國計民生江河淮濟一不順軌輒與漕梗故治江治
　河治淮治濟總皆所以治運元明以來兩河嵗有衝
　決逮我
皇朝洪湯數警自黄水南徙入淮攝沙倒灌清流變為
　濁流輓輸㡬困縻金耗帑徒貽築舍之譏後海先河
　誰解祭川之義恭逄
鑾輅六幸南工指授方畧闢海口修髙堰改運口使清
　水暢流刷黄二十餘年安瀾無恙屢頒
諭㫖叮嚀誥誡深切著明蓋作哲作謀實由
天縱之聖故㑹極歸極自爾地效其靈此誠曠代所無
　實屬生民未有乃漕運久經奠定而
宫廷倍切綢繆復降
圖治巳治保安巳安之上諭尤見我
聖祖淵鑑焦勞永懐善後凡兹臣庶茍能恪遵
天語仰體
宸𠂻無怠無荒常心為防而身為障是彞是訓惟
帝有典而王有謨從此滄海波平無慮桃花春漲宣房
　築罷奚煩瓠子秋唫千百世永樂平成億萬禩咸歌
　清晏敷土濬川之績誠哉先後同揆呈疇錫洛之祥
　允矣古今並峙又豈特二十餘年之利賴巳也臣澤
　洪世受　國恩捐縻難報自維揚罷守以後効力河
　干浮湛於海防宿虹外河諸㕔量移監司仍専理河
　務㡬三十載雖於
睿算精微不敢自詡窺測惟是辛劬畚鍤宵夜靡寧遑
　恤胼胝之勞時凛曠瘝之恥幸賴遭逄
聖世坐享休明聆大哉之
王言如綸如綍遡巍乎之
帝業式玊式金臣澤洪敢效賡颺自忘微陋謹拜手稽
　首恭紀於尾
　
　
　
　
　
　
　
　
　行水金鑑巻一百四十二
欽定四庫全書
　行水金鑑巻一百四十三
　　　　　　　　　　江南按察使傅澤洪撰
　　運河水
　國家朝祭之需以及百官之匪頒六軍之餽餉皆仰
　給於東南漕渠之攸繫綦重矣前代海運有風濤之
　險由黄河轉運則逆流而上經吕梁洪至鎭口三百
　餘里不勝艱阻而運道之興廢聚議棼如我
皇上睿謨周詳區畫盡善闢清口濬中河以利運道江
　南浙江江西湖廣等省之漕運於水次受兊後依限
　開幇經長江進𤓰儀入揚州運河銜尾過淮俱出清
　口進中河由山東泇河厯濟寧東昌臨清德州天津
　以逹通州俱從運河利渉早登倉庾國用充足既無
　海運風濤之險又避黄河溯流逆輓之患古來運道
　之善莫踰於此誠萬世永賴之鴻模矣(以下俱河防/)
　(志/)
　通州香河武清(薈蕞云通州在京城東四十里秦屬/漁陽郡漢置潞縣以潞河得名後魏)
　(置潞郡唐五代遼皆為潞縣金為通州取漕運通濟/之義至今不改香河縣在京城東南一百二十里西)
　(至通州界十五里南至武清縣界二十五里唐之武/清縣也遼置香河縣黄山北聳白水西來縣南四十)
　(里為龍灣又南為小龍灣遼之運河也武清縣在通/州南五十里東至寳坻縣界五十五里漢為雍奴縣)
　(隷漁陽郡唐為武清縣至今因之縣南有三角淀周/帀二百餘里或云即古雍奴地也水經云雍奴者藪)
　(澤之/名)三州縣運河其北自白河富河在通州城北石
　壩處合流四十里許至張家灣(薈蕞云灣在通州南/即白河下流舊有張)
　(氏族大居/此故名)而通惠桑乾諸河入焉南流至天津出海
　所謂潞河也亦稱白河自通州石壩起至天津衛交
　界止計程三百四十二里設有楊村通判一員管理
　河務
　通州河道北自本州石壩起南至香河縣交界止計
　程一百一十五里　運河隄岸自龍潭口起至白浮
　圈下老隄頭止計長八百二十七丈康熙三十三年
　修築
　香河縣河道北自通州交界扳罾口起南至武清縣
　交界紅廟村止計程三十一里　運河隄岸官修長
　四百一十六丈民修長三百一十九丈
　武清縣河道北自香河縣交界紅廟村起南至天津
　衛交界望海寺止計程一百九十六里　運河東岸
　隄工二十號　第一號東耍児渡口隄長一千九百
　一十丈康熙三十四年六月内被水衝決修築三十
　七年又修造水隄五百一丈二尺三十九年六月内
　又衝坍四十年二月内修築　第二號八百戸口隄
　長九百六十五丈係舊隄　第三號十百戸口隄長
　九百七十丈係舊隄　第四號東黑龍口隄長六百
　四十八丈係舊隄　第五號四百户口即小王家甫
　隄長七百丈康熙三十五年衝決修築　第六號三
　里淺口隄長一千四百一十四丈康熙三十二年六
　月内衝決三百五十五丈三十三年二月内修築
　第七號北蔡村口隄長八百六十七丈康熙三十四
　年六月内漫開十二丈五尺三十五年四月内修築
　　第八號桃源口隄長九百六十丈係舊隄康熙三
　十九年五月内漫開奉
上諭此隄離河逺不必修築　第九號筐児港隄長一
　千一百七十八丈七尺康熙三十六年三十八年並
　被水衝決三十九年二月内奉
㫖另開新河築隄兩道　第十號徐官屯口隄長一千
　八百丈康熙三十五年八月内衝決三十九丈五尺
　三十六年修築　第十一號東竇家口隄長六百一
　十丈康熙三十九年五月内漫開四十年四月内修
　築　第十二號承安口即閻王廟口隄長七百六十
　丈康熙三十二年六月内衝決四十五丈三十三年
　二月内修築　第十三號朱龍口隄長二百六十五
　丈康熙三十五年八月内漫開六丈本年九月内修
　築　第十四號閻家灣口隄長一千八百九十丈康
　熙三十九年五月内衝決本年九月内修築　第十
　五號孫明口隄長一千八百丈康熙三十九年五月
　内漫開本年九月内修築　第十六號白馬灣口隄
　長一千四百四十丈係舊隄　第十七號閻洪口隄
　長九百丈係舊隄　第十八號張官屯口隄長六百
　三十丈康熙三十五年八月内漫開九十二丈三十
　六年七月内修築　第十九號小新流口隄長九百
　丈康熙三十五年八月内漫開五十一丈五尺三十
　六年十月内修築　第二十號信艾口隄長七百二
　十丈康熙三十五年六月内漫開七十五丈修築
　西岸隄工二十四號　第一號沙河李家口隄長七
　百七十六丈康熙三十四年六月内衝開一百四十
　八丈三十五年修築　第二號閻家口隄長三百一
　十丈係舊隄　第三號車營口隄長五百四十四丈
　係舊隄　第四號劉吉口隄長一百四十一丈係舊
　隄　第五號棉花市口隄長七十三丈係舊隄　第
　六號鐵牛口隄長十八丈係舊隄　第七號西耍児
　渡口隄長四百三十二丈係舊隄　第八號白廟口
　隄長八百五十二丈係舊隄　第九號西黑龍口隄
　長八百一十丈康熙三十五年八月内漫開八丈五
　尺三十六年九月内修築　第十號黄鬚口即傅官
　屯隄長一千一百五十丈康熙三十三年六月内衝
　決八十三丈三十三年二月内修築　第十一號西
　王家甫口隄長一千六百一丈康熙三十五年八月
　内漫開八丈五尺三十六年六月内修築　第十二
　號灰堝口隄長一千一百二丈五尺係舊隄　第十
　三號聶卞官屯口隄長一千二百一十五丈康熙三
　十五年八月内漫開二十八丈三十六年七月内修
　築　第十四號白駒厰口隄長一千八百丈康熙三
　十九年五月内漫開四十年
特發帑委官修築　第十五號鄭陳官口隄長九百三
　十丈　第十六號梓宫􁌭口隄長一千二十一丈
　第十七號王才口隄長一千三十丈　第十八號西
　竇家口隄長八百一十丈　第十九號馬家口隄長
　一千九百八十丈　第二十號劉灤口隄長一千六
　百二十丈　第二十一號蔡家口隄長二百二十丈
　　第二十二號桃花口隄長三千二百四十丈　第
　二十三號毛家口隄長三百六十丈　第二十四號
　李家口隄長七百二十丈俱係舊隄
　白河源出密雲縣霧靈山南流過順義縣入通州境
　至北關外石壩處與富河㑹流是謂潞河　按志霧
　靈山在密雲縣東北一百里今在邊城外通州志云
　河岸皆白沙不生青草故名白河　富河源出順天
　府西甕山口由順義縣界至通州北關外與白河㑹
　　按富河昔稱榆河志云榆河源發昌平州月兒灣
　下流為沙河經順義縣與白河合　通恵河舊名大
　通河(發源詳見元/史明㑹典)經大通橋至通州分流一自舊城
　西水門流入城内至東水門出一自新城西門外繞
　新舊城南折而東北乃合流至張家灣城東南外入
　潞河自大通橋至通州設閘四曰慶豐閘平津上閘
　平津下閘普濟閘　潘季馴曰楊村以北通惠之水
　勢若建瓴白河之流淤沙易阻夏秋水漲則懼其潦
　冬春水微則病其澀浮沙之地既難建閘以備節宣
　惟有濬築之工殊為喫𦂳　渾河源出大同府桑乾
　山下經太行山入宛平縣境出盧溝橋下東南至㸔
　丹口分二支一流至通州髙麗莊入潞河一南經固
　安縣至武清縣小直沽與衛河合流入海　直沽在
　武清縣東南衛河白河丁字沽合流於此又東南四
　十里為海口通典謂之三㑹海口元於此置海津鎮
　武清縣志云大河以北之水多從直沽入海此即大
　禹治水九河入海之處地勢卑下遇霖潦直與海平
　昔人嘗欲因其填淤置稻田以足賦今府境諸水𩔖
　以直沽為壑(以上皆河防志大薈蕞云直沽在静海/縣東北一百里  小二處小即天津城)
　(也丁字沽在静海/縣小直沽西南)
　天津運河南自山東臨清州衛水與汶水合流而北
　至天津㑹潞河入海故亦名衛河北自武清縣交界
　三岔河起南至東岸南皮縣交界西岸交河縣交界
　白楊橋止厯天津衛静海霸州青縣滄州(薈蕞云天/津衛天津)
　(左衛天津右衛俱在直𨽻河間府東北三百里静海/縣小直沽南至静海縣七十五里北至楊村驛六十)
　(里千淀歸墟百川赴壑輸將要地商賈通津明永樂/二年築城城邊有三汊沽潞河衛清河濁合流東注)
　(於海又有清沽港西接安沽港東合丁字沽由直沽/入於海  静海縣在河間府東北一百八十里東至)
　(海一百七十里北至武清縣界六十里縣東一百二/十里有鹹水沽出海要地屯軍戌焉大小直沽丁字)
　(沽皆在縣地密邇三津作海防之門戸往來萬軸綰/漕運之咽喉  霸州在順天府南二百里東至静海)
　(縣界一百二十里南襟河濟北揖天山有沙河南與/塘河合至入海處名為飛魚口寰宇志曰五渠水又)
　(曰長鳴水即此城東七十里有髙橋淀周帀三十里/栲栳圈諸水所匯  青縣在河間府東北一百五十)
　(里東至滄州八十里南至交河縣界七十里北至静/海縣界五十里有獨流河北至静海縣四十五里其)
　(地有蒲葦之利有劈池宋元豊中李立之言河決自/乾寧軍劈池入海故名  滄州在河間府東一百四)
　(十里南至南皮縣界七十里北至青縣界四十里當/水陸之要衝為勃碣之都㑹州西南五十七里有毛)
　(河開元中開又呼為屯氏河流經鹽山縣城南東入/海又有浮河在舊滄州南十里漢浮陽縣地有衡漳)
　(隄在州境廢清池縣西四十里唐顯慶初築又縣西/北六十里有衡漳東隄開元中築又廢清池縣西北)
　(五里有永濟隄二/唐永徽二年築)所轄共計程三百四十五里八分
　屬天津同知管轄
　天津衛所轄河道隄岸二十九處錯落於静海青縣
　滄州間　天津天衛東岸十處　潑漲淺新莊淺王
　官淺馬家淺東漫撒淺西漫撒淺罾魚口淺王家淺
　界宿淺蔡家淺
　天津左衛東岸八處　張家口淺大掃灣淺髙家馬
　頭淺安都寨淺索家馬頭淺北横隄淺南横隄淺南
　㨗地淺
　天津右衛東岸五處　北陽口淺南陽口淺白洋橋
　淺蕭家樓淺馮家口淺
　天津天衛西岸係霸州静海地方
　天津左衛西岸六處　石塘口淺蓮花池淺許家口
　淺官莊口淺北捷地淺流佛寺淺
　天津右衛西岸係交河縣地方
　静海縣所轄河道北自小園起南至趙家窪止計程
　一百四十四里
　霸州所轄河道隄岸六處共計程二里八分錯落於
　静海縣境内　盧家口程家口程家口蘇家口馮家
　口北蘇家口
　青縣所轄河道隄岸　主簿經管河東　八里塘淺
　計長十四里李家淺計長五里栁巷淺計長五里安
　家淺計長十里流洪淺計長十里　廵檢經管河東
　　王家淺計長六里安堵寨淺計長六里　主簿經
　管河西務新莊淺計長三十里流河淺計長二十里
　留小淺計長二十五里　廵檢經管河西　李家淺
　計長二十七里運坊淺計長四十里磚河淺計長一
　十五里
　滄州所轄河道隄岸　朱家墳淺華嚴菴淺紅孩口
　淺回回灣淺寇家圈淺王家圈淺磚河鎮
　滹沱河發源山西繁峙縣東流經獻縣城南十一里
　單家橋至青縣南岔河口入運　盤古溝在青縣南
　十五里深三丈雖大旱水亦不竭東流入於衛水濟
　運(以上俱河防志/)
　交河南皮東光呉橋景州(薈蕞云交河縣在河間府/南一百二十里東至南皮)
　(縣界五十里北至天津衛界四十里襟衛水而帶滹/沱抱廣川而負瀛海縣西五里有洚河縣名洚陽以)
　(此東北五十里有倒流河即蔡河水西流四十里入/三汊河縣北二十五里有蛤螺河縣東三十里有沙)
　(河今涸里南皮縣在滄州南七十里西至交河縣界/一十八  南至東光縣界一十五里通志云縣有古)
　(九河故道渠岸尚存徒駭在西北太史在古皮城南/馬頰在城南覆釡在東南胡蘇在西城下簡潔在城)
　(西鈎盤在西北鬲津在東南其一則河之經流也此/說殆不可信九河豈在區區一縣之間辨悉播為九)
　(河經下注縣西北二十五里有齊家堰即衛河東岸/河流至此湍悍迅激明萬厯四十一年知縣徐殷修)
　(築里東光縣在景州東北七十里南至呉橋縣界三/十  北至南皮縣界四十里跨衛引津襟滄麗景有)
　(永濟渠其深莫測有靳水河自安陵入浮河唐開元/中開今涸  呉橋縣在景州東五十里北至東光縣)
　(界四十里縣城南門外有呉川古黄河隄也鏡懸千/頃虹駕雙河  景州在河間府南二百里東至呉橋)
　(縣界一十八里南至山東德州界三十里州東二十/里有衛河衛水之下流經此入海東北三十里有千)
　(頃窪明宣德末河決被害知/州劉深開渠入窪民免水患)五州縣河道此自天津
　衛交界白洋橋起南至山東德州衛交界王一光墳
　止計程一百八十四里設有河間府管河通判管理
　修防
　交河縣河道西岸北自天津衛交界白楊橋起南至
　東光縣交界楊家圈止計長八十二里
　南皮縣河道東岸北自天津衛交界蕭家樓起南至
　東光縣交界十二里口止計長八十六里
　東光縣河道西岸北自交河縣交界楊家圈起東岸
　北自南皮縣交界十二里口起南至呉橋縣交界止
　計程六十里
　呉橋縣河道北自東光縣交界起西岸南至景州交
　界清水灣止東岸南至山東德州衛交界王一光墳
　止計程四十二里　東西兩岸共六淺　東岸連窩
　淺小馬營淺鐵河圈淺　西岸王家淺郭家圍淺朱
　官屯淺　南四淺錯落於山東德州衛六十餘里河
　道之間　降民屯淺坐落山東德州衛第四屯南東
　岸半邊　羅家口淺坐落山東德州衛第六屯東岸
　半邊　髙家圈淺坐落山東德州衛老君堂北西岸
　半邊　白草窪淺坐落山東德州衛白草窪西岸半
　邊
　景州河道西岸北自呉橋縣交界清水灣石碣起南
　至山東德州衛交界石碑止計程二十四里(以上皆/)
　(河防志/)
　下河北自直隸河間府呉橋縣交界德州衛降民口
　舖起南至臨清州界鹽店北半壁店止計程三百二
　十七里三百零一歩屬東昌府下河通判管轄　臨
　河德州左衛德州衛德州恩縣故城縣武城縣夏津
　縣清河縣(薈蕞云德州左衛德州衛俱在州西德州/在山東濟南府西北二百八十里州治在)
　(運河東岸傍舊黄河在州城東二十里西南自齊河/南接於梁山北過臨邑縣西南四里曰大土河秋冬)
　(俱涸盛夏霖雨時水或漲溢從禹城流入縣界東接/濟陽黑水灣北流至樂安縣白龍口入海又西北流)
　(至德州界經德平西北十三里曰土河又經陵縣武/定州南三里又東北至海豐縣入海今其流皆涸每)
　(值霖雨河水泛溢居民患之或曰即九河經流之故/道云衛河在州城西盖衛漳黄河諸水合流者也漢)
　(名屯氏河隋為永濟渠自河南衛輝府東流至臨清/武城縣界與㑹通河合流北經河間府至直沽入海)
　(東南漕運商賈外夷朝貢皆由於此篤馬河在州城/東四十里河水常枯如濟寧黑馬溝水漲自東昌魏)
　(家灣溢出循故道東北注於海俗呼土河岸恩縣在/東昌府髙唐州北七十里縣治在運河東  五十里)
　(西北有衛河自武城縣流入東北經故城縣入德州/起白馬廟至四女寺七十里有淺舖四南有古屯氏)
　(河今無津徑西北有古漳水南有馬頰河自髙唐入/境至二十里津頭店入平原界西北有洩水渠起大)
　(洋濼至四女寺明萬厯時知縣孫居相開民賴之西/北有髙鷄泊漳水所匯葦蒹阻奥廣袤數百里今為)
　(平陸西有古隄口在衛河東岸西界武城嘉靖間武/城民疏水東注為本境害今修塞  故城縣在直隸)
　(河間府景州南九十里南至山東恩縣界一十八里/縣治在運河西岸二里前武城後廣川齊魯交於左)
　(燕趙鄰於右一武城縣在山東髙唐州九十里縣治/在運河東岸  里西有衛河與臨清夏津接界又有)
　(清河自清河縣入又入故城縣界東南有沙河縣境/地卑土淖潦則盡為洿池金末因舊渠浚治之西有)
　(一字河金時因河決武城隄鑿新河修石岸十四里/有竒以塞之元時河決而東南此河遂絶  夏津縣)
　(在髙唐州西北五十里縣治在運河東岸四十里西/北有衛河自臨清流入東北入武城河東岸置淺舖)
　(八東南有馬頰河自清平流入東北入恩縣界西有/沙河舊涸明嘉靖八年均地徴糧易時中曰沙河雖)
　(涸可耕終為受水之處潦則難以辦賦就使衛河堤/固而臨清之八里灣武城之東岸一有坍缺而沙河)
　(七十里皆為鄰壑非古者地有遺利之意也西北有/舊堤在衛河東岸隄北界武城横河口南界臨清二)
　(十里口又有新堤夾衛河兩岸又有月堤在衛河東/西内岸外岸不足以防水患故重加内堤嘉靖間三)
　(修北本朝順治中復修固東清河縣在直隸廣平府/東  一百八十里東至山  夏津縣三十里西至臨)
　(清州界一十五里南至臨清州界二十五里縣治在/運河西岸三十里縣北一里有舊黄河又名黄蘆河)
　(有流水集東起自新集洪河經縣東關下入古黄河/舊志云明𢎞治中衛河泛溢為災邑民宗安等叩閽)
　(請允開鑿深闊二丈長四十里遇水患賴此洩之嵗/久淤塞萬厯九年知縣向日紅重開二十九年知縣)
　(鄭際明復浚縣南三十里有堰水堤髙丈餘長五十/里亦宗安叩閽請築縣東南二十五里有衛河即漢)
　(屯氏河隋之永濟渠也東北連冡集有一字河西通/古黄河東通減水閘入衛河秋水勢甚盛又東北謝)
　(爐集有蔡/河入武城)
　德州左衛河道夾在德州衛河道内計長一里零二
　十歩
　德州衛河道北自直隸呉橋縣交界降民口舖起南
　至德州界下八里塘止計長八十九里二百八十四
　歩五尺
　德州河道北自德州衛界下八里塘起南至恩縣界
　曹家口舖止計長一十五里零四歩
　恩縣河道北自德州界曹家口舖起南至故城縣界
　孟家灣止計長一十二里三百零二歩東岸有進水
　閘一座久廢
　故城縣河道北自恩縣界孟家灣起南至武城縣界
　冷家墳止計長一十六里
　武城縣河道北自故城縣界冷家墳起南至夏津縣
　界横河口止計長一百四十六里西岸有進水閘一
　座乆廢
　夏津縣河道北自武城縣界横河口起南至清河縣
　界孫家口止計長二十七里
　清河縣河道北自夏津縣界孫家口起南至臨清州
　界鹽店北半壁店止計長二十里
　渡口為臨清清河夏津之交有驛　鯀堤在故城縣
　西南三十里延袤千里自順德廣宗界來相𫝊鯀治
　水時所築　陳公堤在德州東南五里厯恩縣抵東
　昌東北抵海宋時河決濬縣陳堯佐守滑州築此以
　障水患百姓賴之名曰陳公堤(以上並河防志疏鯀作/隄所以致殛禹  㵸決)
　(排所以/成功)四女寺進水閘所以洩民田之水入運河者
　也今已廢壞無存閘内引河亦皆淤墊故民田之水
　不能洩出百姓每受淹沒之患查此閘原係恩縣知
　縣孫君相修建今日山東河工不動錢糧此等工費
　勢無所出若為民父母者肯為民除害則用本縣之
　民力救本縣之百姓當亦人情之所欣然者矣　四
　女寺北舊有減水閘一座原以洩運河有餘之水上
　不致為害於山東下亦不致為害於北直此古制之
　最善也數百年來閘座廢壞不修引河淤塞巳平運
　河之水無處宣洩泛濫於南則山東受其害泛濫於
　北則北直之呉橋東光等處悉受其害此不可不復
　者也然閘座之復猶易而引河之復甚難蓋引河久
　已淤平百姓悉皆佃種今欲仍挑為河此人情所甚
　難者故必照原舊河身挑挖則人亦無辭但工程浩
　大費無所出此工一成併有益於北直若北直之呉
　橋東光及天津一帶州縣肯相幇助則亦何難之有
　(居濟一得城四女寺在恩縣地方其/對岸則故  縣與德州衛接界處)
　上河北自直隸廣平府清河縣界臨清州鹽店起南
　至兖州府陽榖縣界官窑口舖止計程共一百七十
　七里設閘九座屬東昌府上河通判管轄臨河臨
　清州清平縣德州衛德州左衛博平縣堂邑縣聊城
　縣(以上並河防志㑹薈蕞云臨清在東昌府西北一/百二十里南有  通河自清平縣入元至元間自)
　(安民山開渠導汶絶濟直抵臨清建牐三十有一州/治當汶河之北衛河之東汶水自南旺分流至此漸)
　(微沿途置牐啓閉極嚴出州之南板閘始與衛河合/流而北漕舟過此謂之出口無復閘矣西有衛河自)
　(館陶縣入合㑹通河又入夏津縣界亦名清河即隋/煬帝所開之永濟渠也闊一百七十尺深二丈四尺)
　(南自汲郡引清淇二水東北入白溝穿永濟縣入臨/清蓋漢屯氏故溝隋修之宋皇祐初河合永濟渠注)
　(乾寧軍用李立之言以永濟延安鎮在大河兩堤間/相度遷於堤外崇寕初詔開臨清埧子口増修御河)
　(西堤開置斗門決大名恩兾滄州永静軍積水入御/河枯源西有中洲汶衛二水合處築以石名鰲頭磯)
　(延亘二十餘里突峙中流有四閘曰㑹通曰臨清在/汶北曰新開曰南板在汶南俗名觀音嘴今㑹通臨)
　(清巳廢止存新閘南板而已又有廣濟顯晦等泉皆/助㑹通河流者東有古堤脈自南來為㑹通河所斷)
　(城東南枕其半俗呼東堤轉東北至柴二莊入夏津/縣境其委瀕海蓋古之堤防也州境淺舖十有九四)
　(在汶河北餘在衛河又有渡十二五在汶河七在衛/河今或存或廢  清平縣在東昌府北七十里縣治)
　(在運河東岸二十里運河水自堂邑博平二縣流入/下接臨清河東岸北自潘官屯南至博平之減水閘)
　(三十九里西岸北自臨清之潘家橋南至堂邑之函/谷洞三十三里淺舖九西有古黄河與堂邑博平接)
　(界有馬頰河自堂邑入上流為漕河所截今自魏家/灣溢出繞城西去縣六七里許東北入恩縣盈涸不)
　(時南有古漯水久堙北有古屯氏河久堙西有直渠/漢大河所經今堙  博平縣在東昌府北四十里縣)
　(治在運河東岸四十里與聊城堂邑接界又西北入/清平縣境自西莎隄至梁家港北魏家灣南共淺舖)
　(五北有大河故凟自清平入又入髙唐界西北有馬/頰河自㑹通溢出北過倫家橋入清平界南有漯水)
　(入自聊城出自髙唐西南有湄河一名七里河自府/東南受漕河減水閘之水北流至縣界又北經鄧家)
　(橋入故河十堂邑縣在東昌府西四十里縣治在運/河西南三  里運河水自聊城縣入北至清平縣界)
　(西岸北自清平魏家灣南至聊城呂家灣三十五里/置淺舖七北有古黄河與館陶清平接界今堙東南)
　(有古漯河與莘縣聊城接界今堙西有馬頰河自莘/縣入再入清平界  聊城縣即東昌府治在運河西)
　(岸二里運河水自陽榖縣入北入堂邑縣河東岸北/至博平之梭堤兒三十里西岸南自陽榖縣之官窑)
　(北至堂邑之南梁家鄉三十五里淺舖二十有三南/有古黄河與東阿荏平接界今堙北有古漯河與堂)
　(邑博平接界今為㑹通所截亦堙有四閘又有裴家/口米家口官窑口栁家口等減水閘四又有洩水閘)
　(在㑹通河岸皆於水大/洩水非通州之閘也)
　臨清州河道北自直隸清河縣界鹽店起南至清平
　縣界二十里舖止計長四十里内立二閘板閘一磚
　閘一西南衛水自館陶縣流入臨清板閘下與汶河
　合流
　閘河地亢衛河地窪臨清板閘口正閘衛兩水交㑹
　處每嵗三四月間雨多泉濇閘河既淺衛水又消髙
　下陡峻勢若建瓴每一啓板放船無㡬水即耗盡漕
　船多阻潘季馴謂宜於閘口百丈之外用樁草設築
　土壩中留金門安置活板如閘制然將啓板閘先閉
　活閘則外有所障水勢稍緩運艘出口易於打板衛
　水大發即從拆缷此亦權宜之要術也(山東全河備/)
　(考/)
　山東四十餘閘放船皆易惟板閘放船獨難蓋板閘
　之下即係外河更無閘以蓄水也而獨外河水小之
　時放船為尤難蓋以板閘一啓板則塘内之水一洩
　無餘糧船每致淺擱須於磚閘灌塘之時板閘放船
　之時磚閘多下板塊無使水勢下洩直至塘内淺阻
　不能出口然後亮磚閘板一塊或二塊以接濟之然
　又不可待其既淺而後亮板也既淺而後亮板則糧
　船一時恐難行動須於將淺之時即行亮板如放二
　十隻後淺則放至十五隻時即行亮板則水足接濟
　到底不淺矣然必磚閘板閘多下板塊上源蓄水盛
　滿然後可行不然上源無水恐板亦難亮矣　磚閘
　灌塘必先於板閘多下板塊使水不下洩則無論船
　之多少皆可灌放而無難若下閘下板太少灌塘之
　時板閘水已下洩則船必不能多放而上源恐致淺
　擱惟於磚閘灌塘時板閘多下板塊板閘放船時磚
　閘多下板塊則水不妄洩而船皆可出口矣或板閘
　不能放完塘内淺阻或磚閘亮板一塊以接濟之或
　板閘下板磚閘啓板再灌入數十隻一時開放惟在
　臨時相機酌奪審時度勢以一心權衡之而巳　閘
　上之水若可以過一百五十隻船者止過一百隻即
　送㑹牌俟戴家灣再放一塘有水接濟然後再放若
　放船太多水之消耗已盡則戴家灣閘船恐難放矣
　此處之水常使有餘無使不足蓋一經水小則接濟
　甚難也　磚閘上水有十四五捺時即送㑹牌令戴
　家灣閘放船接濟若至十三捺則不可放船矣須候
　至戴家灣放下船來板閘方可放船予聞磚板放船
　每日止放三二十隻或十數隻心竊疑之故親來放
　船每日放船一百二三十隻甚至一百八十五隻予
　乃悟從前之放船極少者以放水之時不放船放船
　之日巳無水也何以言之戴家灣放船之時磚板閘
　水大之時也磚板閘既不放船而候㑹牌又不多加
　板塊使水直從板上空過至戴家灣放完船而水亦
　盡矣㑹牌始至磚閘啓板放船已無水矣况外河水
　小板閘一啓板水去而船留故放船無多也予力為
　改之使放水之時即放船放船之日始放水故一日
　過船至一百八十五隻惟於閘上酌量水勢水將大
　則亮板以放船水將小則加板以蓄水不過啓閉得
　宜蓄洩有方而巳(居濟一得閘板閘在汶衛交流處/磚閘在板  之南相隔止五里又)
　(三十里則為/戴家灣閘矣)
　
　
　
　行水金鑑巻一百四十三
欽定四庫全書
　行水金鑑巻一百四十四
　　　　　　　　　　江南按察使傅澤洪撰
　　運河水
　衛河即隋之御河也源出河南輝縣(薈蕞云輝縣在/河南衛輝府西)
　(六十里汲縣新鄉縣接界有三渡河源出百泉之/南流入衛河有清水源出山陽鎮東南入獲嘉縣)蘇
　門山之百門泉亦名搠刀泉方池二十畝許泉出其
　中不可數計南流至新鄉縣(薈蕞云新鄉縣在河南/衛輝府西南五十里與)
　(輝縣汲縣接界有古黄河元至元九年河/徙自原武出陽武南而新鄉之流遂絶)境漸深廣
　通舟楫蜿蟺而東經汲縣淇縣湯隂安陽(薈蕞云汲/縣即衛輝)
　(府治與新鄉濬縣接界衛河在城北一里入大名府/濬縣界南有古黄河金大定時河決徙城後漸徙而)
　(南自武陟東經原武陽武不入郡界矣淇縣在衛輝/府北五十里與汲縣湯隂縣接界有清水源出輝縣)
　(西南七十里山陽鎮東南流經獲嘉縣界又東北入/淇縣界合於淇水湯隂縣在彰德府南四十五里北)
　(至安陽縣界一十五里又與内黄􁌇縣接境有羑水/源出湯隂縣北八里鶴山流至羑城北成淵東㑹防)
　(水入湯河東南有黄河故道安陽縣即彰德府治南/至湯隂縣界三十里有西河卜子夏田子方段干朩)
　(所㳺之地以魏趙多儒在魯鄒/之西故名西河非龍門西河也)直隸濬縣滑縣内黄
　大名元城(薈蕞云濬縣在直𨽻大名府西南二百里/與汲縣滑縣接界有溝河出内黄南自濬)
　(滑經顓頊帝嚳二陵之南達東明波羅河在童山西/麓南流至龍口峽伏流值潦溢則㑹於長豐泊滑縣)
　(在大名府南二百三十里與濬縣内黄縣接界有滑/河自洛以西衆水㑹於滑唐沈亞之作魏滑分河録)
　(有靈昌湖依靈昌津闊十餘里有陳公隄州守陳堯/佐築内黄縣在大名府南一百里與滑縣大名縣接)
　(界有白溝水經注云恒水逕内黄縣北東流注於白/溝有宜師溝水經注云淇水自晉鄙城又東謂之宜)
　(師溝東北至内黄澤有永濟渠隋大業中修有鸕兹/陂集賢坡有黄澤隄有鯀隄有倪公隄倪寛所築大)
　(名縣在大名府南十里與内黄元城接界有雕馬河/在縣北元城縣即大名府治與大名館陶縣接界有)
　(屯氏河土人誤呼為王莽河有沙河近沙麓地舊自/西南引漳入城灌御河復西北出城灌流沙河南北)
　(長二十里東西闊二/里流常轉徙不定)至山東館陶縣(薈蕞云館陶縣/在山東臨清州)
　(西南一百二十里與元城縣臨清州接界衛河在縣/西二里合漳河北流至臨清州與㑹通河合流入海)
　(漢書河決館陶分為屯氏河/即此隋為御河亦為永濟渠)北入臨清州與汶河㑹
　自發源至汶河㑹流處共計九百二十三里零其間
　水之入焉者六其他細流不與焉曰小丹河斮脛河
　淇河湯河安陽河漳河按自臨清州板閘以北全賴
　衛水濟運然春夏之交漕船盛行每患淺澀康熙二
　十九年原任河臣王新命議以丹河口分渠九道每
　嵗三月初用竹絡裝石横塞八河渠使水歸小丹入
　衛而留涓涓之水與民間溉地至五月盡重運過畢
　則開八河渠用竹絡裝石塞小丹口以防山水漫溢
　奉
㫖行河撫閻興邦再議如雨水足時照河臣議倘遇亢
　旱令每三日放水濟漕一日塞口灌田五月十五日
　以後聽民便用中有淺阻責令各官量濬王新命又
　議衛河於輝縣境内民間設立五閘蓄水灌田往例
　於五月初一日封板放水濟運惟是五月正當農人
　需水之時未免有妨農務應亦用竹絡裝石量渠口
　之髙下堵塞使各渠之水常盈而所餘之水晝夜常
　流濟運其萬金渠出自安陽縣西南六十里善應村
　山下約二十餘里至髙平村昔人建閘開渠引水溉
　地其水仍由縣東北五里許入安陽河亦應照五閘
　之法用竹絡裝石塞閘通渠漕民兩便康熙三十年
　俱奉
㫖允行厯嵗以來漕運無阻農民樂業莫不頌
皇仁於無既矣
　輝縣所管衛河自百門泉起至新鄉縣界止計長二
　十五里二百四十八歩河寛三四五丈深四五尺不
　等舊有民建閘五座曰仁義禮智信
　新鄉縣所管衛河自輝縣界塊村營起至汲縣界曲
　里村止計九十二里深至一丈七八尺不等小丹河
　西自獲嘉縣境至岔河尖入焉
　汲縣所管衛河自新鄉縣界曲里村起至濬縣界雙
　鵞頭止計一百四十五里河寛至六七丈深一丈五
　六尺不等
　淇縣所管衛河在汲縣河之北岸自西沿村起至薛
　村口止計長一十五里河寛至十三四丈深至二丈
　一二尺不等　斮脛河北自太和泉流至西沿村入
　焉　淇河北自林縣境流至薛村口入焉淇河西岸
　屬淇縣東岸屬濬縣
　濬縣所管衛河自汲縣界雙鵝頭起至滑縣界伍隆
　固止計一百七十五里内有石岡一道自屯子鎮至
　老鸛觜十八里綿亘河底水稍落則為重艘礙河寬
　至十四五丈深一丈七八尺不等
　滑縣所管衛河自濬縣界泥灘口起至内黄縣界韓
　西口止内有湯隂縣所管河三段計共長十里滑縣
　河道計九里一十三歩河寛至十五六丈深一丈八
　九尺不等
　内黄縣所管衛河自滑縣界草坡村起至大名縣界
　張兒莊止内有湯陰縣所管河三段計共長二十七
　里零内黄河道計九十里河寛十四五丈深一丈七
　八尺不等　湯河西自湯隂縣入焉　安陽河北自
　安陽縣入焉
　湯隂縣所管衛河六段三段在滑縣境内自南而北
　第一段長一百八十丈第二段長五百四十丈第三
　段長一千八十丈三段在内黄縣境内自南而北第
　一段長一千丈第二段長三千八百四十丈第三段
　長一百七十二丈九歩共計長三十七里三百一十
　三歩
　大名縣所管衛河自内黄縣界張兒莊起至元城縣
　接界曹家道口止計九十六里河寛至十六七丈深
　至二丈三四尺不等
　元城縣所管衛河自大名縣接界趙家站起至館陶
　縣接界善樂營止計七十三里河寛十五六丈深二
　丈一二尺不等
　館陶縣所管衛河自元城縣接界遷隄舖起至臨清
　州界尖塜集止計一百二十里河寛十六七丈深二
　丈三四尺不等漳水自北而入焉
　臨清州所管衛河自館陶縣界尖冡集起至南板閘
　汶衛合流處止計六十里河寛至十七八丈深至二
　丈四五尺不等
　小丹河漢書髙都縣莞谷丹水所出也髙都即今山
　西髙平縣其水流至河内丹谷口自大丹河石斗門
　分流為小丹河經河内武陟修武獲嘉至新鄉縣岔
　河尖入衛(自大丹石斗門起至新鄉入/衛合流長一百九十二里零)　斮脛河以
　紂斮朝渉之脛故名發源淇縣太和泉至西沿村入
　衛(自太和泉起至西沿村入衛長三/十里河寛一丈五六尺深五六尺)　淇河衛詩所
　云淇澳者是也水經淇水出河内隆慮縣西大號山
　隆慮即今林縣發源縣南臨淇集至合河口又淅水
　自西來注之至淇縣薛村口入衛(自林縣臨淇集發/源至合河口淇淅)
　(合流處計長二十里自合河口至淇縣長六十里至/薛村口又四十里共長一百二十里河寛至二十二)
　(三丈深至一/丈二三尺)　湯河發源湯隂縣西牟山東流至髙
　漢橋又永通河自西來注之至内黄縣境入衛(自牟/山發)
　(源至髙漢橋永通合處長六十/五里至内黄入衛又五十里)　安陽河一名洹河
　左𫝊聲伯夢濟洹而歌註水出汲郡林慮縣林慮即
　隆慮今林縣也伏而瀑於安陽縣西南六十里善應
　山下流二十餘里至髙平村建閘疏渠引水漑田名
　曰萬金渠蓋始自唐刺史李景後人相繼修之其水
　仍由縣東北五里許合于洹河流至内黄縣境入衛
　(自善應山至小河口由内黄/入衛共長一百五十三里半)　漳河其源有二一出
　山西潞州長子縣名濁漳一出平定州樂平縣名清
　漳至林縣東北渉縣境合流經臨漳縣又分為二一
　北流入滹沱河一東流至館陶入衛明𢎞治至隆慶
　間出沒不常萬厯中北徙入曲州滏陽河邇復歸入
　衛蓋自丹衛淇洹而北實資漳以濟漕久湮而復通
　休徴之至非偶然也(以上並河防志/)
　衛河㑹洪漳諸水過臨漳分流為二其一北出經大
　名至武邑以入滹沱其一東流經大名東北出臨清
　合㑹通河至直沽㑹白河入海愚按臨清以北運河
　每有淺阻此河既至臨漳分流為二若遇臨清迤北
　水小之時將臨漳分流處其北出入滹沱者堵閉則
　東流出臨清合㑹通河者水自大矣再將武城蔡河
　開通又何水小之足患乎　外河水大則板閘之船
　易於出口若外河水小板閘之船出口甚難須於魏
　河漳河築壩使水由支河經元城館陶而入衛河則
　外河之水自然有餘而無淺阻之患矣但魏縣元城
　係大名府轄非山東之官所可專行須預先詳明河
　憲使行文大名道則事無不濟矣但漳河之水小時
　固足為運河之利而一經漲發又恐為元城館陶之
　害須於重運到臨清時將漳河築壩引水入衛濟運
　至重運過完仍將漳河壩開通將入衛支河堵塞則
　元城館陶俱不受害矣(居濟一得/)
　清平縣河道北自臨清州界二十里舖起南至博平
　縣界魏家灣迤南田家口止計長三十九里内有戴
　家灣閘一座(河防志/)
　清平縣魏家灣迤南大壩下引河一道水勢情形應
　行挑浚有利運道民生　戴家灣閘上離土橋三十
　里下離磚板閘四十里乃運河一大闗鍵也此處最
　宜斟酌得宜蓄積有方必先計算船數之多寡水勢
　之大小或土橋放兩塘此閘放一塘或土橋放一塘
　此閘放一塘或土橋放一塘半此閘放一塘則土橋
　三塘可分為此閘二塘要使水勢足用運行無阻乃
　為盡善然此處放船必酌量磚板閘之水使不大不
　小蓋水大則恐漫溢水小則恐其淺阻必審度至當
　使之得宜則既無淺阻之虞亦無漫溢之患矣此閘
　宜多備板塊若水勢太大則此閘可蓄積倘一放至
　磚板閘勢不能留矣然此閘放船尤宜多無論磚板
　閘能出不能出皆宜多放蓋外河水小則船難出口
　而磚板閘以上不可不多存船隻者則以船蓄既多
　外河水一長即可俱出矣若不先存船數百隻恐外
　河水一漲即欲放而無船矣故戴家灣閘放船宜多
　也(居濟一得/)
　德州衛収并左衛南河河道計長六里二百六十一
　歩零在清平縣河道境内(河防志/)
　博平縣河道北自清平縣界魏家灣迤南田家口起
　南至聊城縣界吕家灣舖止計長三十五里係東岸
　一邊與堂邑縣對岸其河道截分一十七里半東岸
　有減水閘五座如遇河水漲發則開此洩水東流入
　海(河防志/)
　博平縣減水閘五座自南而北其北界河岸名逃戸
　口者為第五閘遇河水稍長則由此閘洩出以殺其
　勢再長則四三二閘漸次開洩由古漯河入海以保
　河岸以䕶民田後因年乆閘廢出水之河亦淤塞不
　通每遇河水漲發必至漫溢隄岸淹沒民田所當急
　為修浚(居濟一得/)
　堂邑縣河道北自清平縣界函谷洞起南至聊城縣
　界梭隄止計長三十五里係西岸一邊與博平縣對
　岸其河道截分一十七里半内建二閘曰土橋曰梁
　家鄉西岸有進水閘三座如遇伏秋霖潦坡水積聚
　則開此引水入河以利漕運(河防志/)
　土橋至梁家鄉止十二里至戴家灣乃三十五里故
　十二里之水每不足三十五里之用必須土橋放兩
　閘戴家灣始可放一閘則上下之水俱足而無淺阻
　之虞矣若照常例一塘灌一塘則土橋以上必致淺
　阻而難行若土橋放兩次而戴家灣水勢仍小即再
　放一塘是土橋放三塘而戴家灣始放一塘合三塘
　之水以為一塘之水合三塘之船以為一塘之船而
　水焉有不足者乎而船又焉有淺阻者乎　土橋放
　船法宜戴家灣閘上常存船數十隻或百餘隻則此
　塘之水可以接濟土橋之水土橋放船自無淺阻之
　患土橋放完然後戴家灣閘啓板將前數十隻或百
　餘隻盡行放出却將土橋新放下之船存在塘内使
　土橋再放一漕然後啓板將此船放出又將再放之
　船存入塘内以濟接後船如此節節放去則淺阻之
　患庶可免矣(居濟一得/)
　東昌衛収并平山衛河道在東昌府東南隅地名南
　龍灣北自本營界牌起南至鄧家樓界碑止西岸一
　邊長三里(河防志/)
　聊城縣河道北自堂邑縣界西岸梭隄博平縣界東
　岸吕家灣舖起南至兖州府陽穀縣界官窯口舖止
　計長六十三里閘四座曰永通曰通濟橋曰李海務
　曰周家店西岸有進水閘二座如遇伏秋霖潦坡水
　積聚則開此引水入河以利漕民田不致淹沒東岸
　有出水閘四座如遇河水漲發則開此洩水東流入
　海隄岸不致衝決本縣河道内有平山衛河道一段
　僅長三里係西岸一邊(河防志/)
　聊城縣有七里河一道凡遇漕河水漲以備洩水之
　河相應挑浚深廣分洩水勢流至博平歸海　東昌
　府第一閘為周家店其上閘為七級下閘七級既放
　兩次周家店始放一次七級二里之塘所容不過四
　五十隻船是七級放二塘其船不過百隻若七級放
　二塘周家店水仍不足用不妨再放一塘是七級放
　三次周家店始放一次約周家店之船少不過百隻
　多不過百五十隻其以下各閘之水諒無不足用者
　倘或再不足用須兩塘併一塘如此塘水小船不可
　過閘即將上塘之船合併此一塘内再無不足之理
　或疑船多一塘不能盡放不知船愈多則水愈髙四
　月初間催民船進京各閘水小乃將五塘歸併一塘
　民船六百二十五隻　皇朩筏十七弔糧船二十四
　隻各閘俱過並無淺阻用此道也蓋船少則用水多
　船多則用水少此至當不易之理也　治水者使水
　有所歸而已孟子曰禹疏九河瀹濟漯而注之海即
　今山東之河是也數年以來迭被水患皆因入海之
　路淤塞不通故泛溢平野而民田悉受其害查東昌
　府舊有減水閘九座皆洩運河有餘之水以入海者
　今閘座廢壞河底墊髙水不能出故常盈溢甚則衝
　決此必至之勢也(居濟一得/)
　張秋河北自陽穀縣官窯口接東昌府聊城縣河道
　南界起南至東平州靳家口上接汶上縣河道北界
　止計程一百五十五里設石閘九座屬兖州府捕河
　通判管轄　臨河陽穀縣東阿縣夀張縣東平州東
　平所(河防志縣薈蕞云陽穀縣在東平州西北一百/二十里  治在運河西四十里穀山在縣治東)
　(北四街之中東有沙河由范縣夀張入雨潦則滙羣/川北流至東昌龍灣入運河蓋黄河故道南有清水)
　(河亦自夀張入經張秋南減水壩入運河東有阿澤/西有西河陂亦名黒龍潭長三十餘里東西闊八九)
　(里雨潦則渰稼西北有鵝鴨陂長二十餘里東西闊/六七里東阿城鎮有阿井巨若輪深七八尺蓋濟水)
　(所經試攪濁水則清今水不盈數尺水色正緑而重/周於垣掌之於官嵗取井水煮膠入貢  東阿縣在)
　(東平州西北七十里縣治在運河東六十里西有大/清河西岸有魚山即漢武帝瓠子歌所謂吾山也河)
　(水自東北入平隂縣界北有古黄河蓋古瓠子河也/北有赤河亦黄河决後支流也入州界東南有狼溪)
　(河源出本境狼山入大清河西有馬頰河西南有小/鹽河即運河洩出之汶水支流也由東平入經馬頰)
　(河故道入大清河西南有安平鎮運河所經與夀張/陽榖接界明正統間河決滎陽東衝張秋潰沙灣遣)
　(使修塞景泰中沙灣復決徐有貞為廣濟渠於張秋/西又於張秋建通源閘而㑹通復治𢎞治初河徙汴)
　(北分為二支其一東下張秋入漕河與汶合而北行/𢎞治六年又決張秋東岸截流奪汶入海而漕河中)
　(絶劉大夏等於上流西岸䟽為月河三里許塞決口/九十餘丈而漕復通又疏塞其上流數處於兩岸築)
　(隄減水南下由徐淮故道又於舊決口南一里築滚/水石壩以防之亦謂之減水壩功成賜名安平鎮抱)
　(河為城周八里北河都水分司治焉鎮南有金隄參/差隆起延亘鄆濮漢文帝時河決酸棗東潰金隄處)
　(十夀張縣在東平州西北九十里縣治在運河西三/  里東南有黄河故道一名范城河今湮西南有清)
　(水河今淤東有梁山濼今州境積水諸湖即其餘流/東北有沙灣明㑹通皆元故道唯於開河閘至沙灣)
　(北故河道北徙㡬二十里又引黄河支流自河南封/丘縣荆隆口東至沙灣以達臨清之衛河𢎞治中河)
　(決於此自是築塞黄陵岡而沙灣之流漸涸西有廣/濟渠明徐有貞塞決河先於上流為渠起張秋金隄)
　(通夀張沙河至於范濮以達河沁名曰廣濟渠即通/源閘也又有金隄上接鄆濮南有野猪腦堰縈紆三)
　(十里周土石修築以瀦河水使不得衝決沙河隄岸/今堙塞  東平州在兖州府西北一百五十里州治)
　(在運河東北十二里西南五十里有梁山周二十餘/里上有虎頭崖下有黑風洞下即梁山泊五代宋金)
　(黄河屢決注梁山泊後河移故道退地甚廣安置屯/田自是遂為平陸西南有安山亦名安民山山下有)
　(湖瀠洄數十里四面築隄置牐以時蓄洩名曰水櫃/西南即㑹通河汶濟合流處西有舊黄河明𢎞治間)
　(河決於下流十里許改作戴村廟金線閘以洩其流/由鹽河入海後築隄黄陵岡障河流盡出於南而舊)
　(河盡湮廢南有汶水自寧陽縣入至州東戴村又西/經州城南至安山湖合濟明永樂時築戴村壩遏其)
　(入濟之道遂西南流八十里至汶上為分水河今導/為運河又有沙河其源有二南沙河即汶水故道由)
　(戴村西出至州城東名銀河潦則滙為巨浸民不得/田又西轉州城南循隄而西繞城北至城西北與北)
　(沙河㑹北沙河亦名鹽河㑹南沙河至東阿入大清/河西有古濟水元開㑹通引汶絶濟使不得東而清)
　(濟不入汶矣東北有古坎河即汶水下流洩入鹽河/處鹽河即濟河别名自戴村壩築而汶水不復由此)
　(入/濟)
　陽穀縣河道北自官窯口舖接東昌府聊城縣南界
　起南至五里舖接東阿縣北界止計長六十里内石
　閘六座曰七級下閘曰七級上閘曰阿城下閘曰阿
　城上閘曰荆門下閘曰荆門上閘(河防志/)
　七級塘河亦係上啓下閉下啓上閉者也但七級塘
　河止二里許而至周家店則有十二里二里塘河之
　水焉能足十二里河之用此周家店所以每有淺阻
　而七級放船必兩閘並啓也夫兩閘並啓既慮洩上
　源之水而下啓上閉二里塘河又不足十二里之用
　為之奈何則惟有並塘之法焉七級放兩塘周家店
　始放一塘若仍不足七級放三塘周家店始放一塘
　再無不足之理船愈多則水愈髙至船盡歸下塘而
　水仍留上塘此法之至善者也查七級塘河可灌六
　七十隻兩塘則有百餘隻三塘則有二百隻即發㑹
　牌於周家店令周家店啓板放船此一定不易之理
　若一塘灌二三十隻兩塘止灌四五十隻而周家店
　即行啓板則水仍多洩矣故七級必儘塘灌放乃為
　得法也若閘上積船太多亦宜上下兩閘齊啓放船
　更為便捷　阿城兩閘其上啓下閉下啓上閉亦與
　荆門閘等其在荆門之下猶天井在城之有趙村石
　佛也蓋其斟酌得宜古人不知㡬經籌畫而始建此
　良䂓年來齊啓齊閉以致水勢大洩每逄水小之年
　北運輙有淺阻今悉遵古制一啓一閉則水勢有餘
　而糧運無阻矣若閘上積船太多亦宜上下兩閘齊
　啓放船又不可執定一啓一閉反致船行遲滯也
　阿城上下閘皆陽榖主簿所管主簿衙門現在張秋
　今宜移於阿城亦管二閘之鎻鑰蓋此二閘與趙村
　石佛相對故宜如趙村石佛之例一啓一閉遞為開
　放以蓄水勢庶糧運不至於淺阻亦如荆門閉繳上
　閘鑰匙則領下閘鑰匙繳下閘鑰匙則領上閘鑰匙
　則水有所蓄而不至大洩矣　荆門閘塘河與磗板
　閘天井在城均為水門關蓋不使水之下洩也自司
　閘者不詳察古人建閘之義徃徃兩閘齊啓齊閉以
　致上源之水一洩無餘湖水甚大船猶可行天旱水
　小東昌一帶在在淺阻故宜倣磚板閘天井在城閘
　例上啓下閉下啓上閉務使船皆可出而水不大洩
　此誠運河之一大關鍵也如閘上積船太多又不可
　拘此例須兩閘齊啓板則放船更快但船少之時須
　一啓一閉決不可兩閘齊啓致洩水勢上下兩閘板
　俱要各下二十塊少則不足以蓄水矣　荆門上閘
　所以關南旺以北運河之水也其閘與天井閘相對
　故宜設鎻如天井閘之制而其鑰匙宜掌之捕河㕔
　一啓一閉繳上閘鑰匙使領下閘鑰匙繳下閘鑰匙
　使領上閘鑰匙不得混行開放以泄水勢　荆門下
　閘亦宜設鎻其鑰匙亦宜掌之捕河㕔蓋此閘與在
　城閘相對故亦宜照在城閘之例與上閘之一啓一
　閉庶乎蓄洩得宜而水勢常足矣　陽穀縣有西湖
　在城西離城八里地處窪下南接濮州范縣朝城夀
　張四州縣之水俱入陽邑由孔家橋灌入西湖境内
　尚有戴家故莊水渠一道因年逺淤塞久成民間熟
　地以致積水難於下流淹沒民田此溝應行挑浚開
　掘疏通使其水分洩於朱家河劉家口烏龍潭等處
　入莘縣境盛家河黄家河仍入陽邑蓮花横鵝鴨坡
　統入聊城縣境龍窪歸入運河俾水既可濟運而民
　又免淹澇之患　曹州有賈魯河一道自桃園集入
　州境迤東九十八里折北而至閻什口出州境共長
　一百八十里州東南二方之水俱入此河自元季為
　分洩黄河之别渠及塞黄陵岡決口河歸故道而賈
　魯隨成廢河前經紳衿耆庶㑹議止將乆淤河心挑
　掘一溝自通堌集至黄家口共計三十二里便可承
　受夏秋雨漲之水順流而下不至淹沒田禾矣按河
　兩旁地土有主者令其照河身自挑無主者官捐募
　夫亦易為力竝不滋擾民間其餘新挑河天家河等
　處俱照此插工但通堌等處於東明縣壤地相連然
　實工小費省應徑移知令彼處業戸協力疏通而賈
　魯河天家河新挑河等處皆入濮州境内亦行知一
　體開浚歸入張秋運河其清浪集於鉅野縣之龍堌
　集田家橋相接亦聽行知齊力開導彼此無妨再按
　賈魯河形勢曲折時盈時涸決其淤塞一往無阻即
　水達運河竝無有碍運河之處(居濟一得/)
　
　
　
　
　
　
　
　
　
　
　行水金鑑巻一百四十四
欽定四庫全書
　行水金鑑巻一百四十五
　　　　　　　　　　江南按察使傅澤洪撰
　　運河水
　東阿縣河道北自五里舖接陽穀縣南界起南至沙
　灣鋪接夀張縣北界止計長一十五里其隄岸北自
　陽穀縣河道荆門閘上紅廟起南至沙灣鋪止計長
　二十里而安平鎮居其中安平鎮舊名張秋春秋為
　衛地秦漢以來為東阿夀張陽穀三縣地或屬濟北
　或屬東平周世宗時遣宰相李穀治隄自陽穀抵張
　秋口鎮名昉此宋改為景德鎮明𢎞治七年塞決河
　功成賜鎮名安平抱河為城北河都水郎中治之其
　地仍為東阿夀張陽穀三邑邊界云(河防志/)
　張秋城南曰廣濟渠在運河西岸明景泰四年徐有
　貞治沙灣河決時先為疏水之渠起張秋金隄通夀
　張之沙河西南至於竹口又西南至大渚潭乃踰范
　暨泊而上又西北接河沁之水命曰廣濟渠渠口為
　通源閘有石隄二道自大感應廟起至沙灣長一百
　六十丈運隄自沙灣起至荆門驛長一千九百三丈
　有五空橋在張秋城南與沙灣相對即為減水石壩
　廣袤各十五丈又於上甃石為五竇以漕渠餘水入
　之小鹽河順治七年黄河決荆隆衝張秋南北隄岸
　俱潰唯此石隄巍然獨存復行修整以便牽輓實為
　利漕有淺八曰掛劔曰新添曰沙灣曰北灣曰安家
　口曰仲渡口曰南浮橋曰北浮橋東岸戴家閘東有
　三空橋大河神祠北有五空橋俱洩入鹽河西岸南
　自老黄河口次即沙灣閘又次坎河斜對東岸之五
　空橋而西岸沙河由夾河出減水壩乃在五空橋之
　北至荆門上閘東岸稍逺又有黒龍潭亦洩入鹽河
　此處遏汶西北與故道清河東北之處呼吸關通旱
　不令運河枯澀潦不致運河漲溢節宣最宜慎云(山/)
　(東全河備考/)
　張秋迤南八里廟有沙河一道出道人橋入運其源
　出滑縣開州有魏河洪河小流河三道俱由濮州范
　縣以達張秋每遇雨潦之年其水盛大勢莫能禦再
　往南沙灣有棗林河一道出小閘入運其上源自荆
　隆口舊決口至張秋有六七百里之遥每逄大雨之
　年此六七百里逺之水俱至張秋出小閘入運河沙
　河棗林河之水俱入運河運河勢不能容曹家單薄
　必致衝決此以前屢決屢塞最稱險要者也然曹家
　單薄地既窪下土又虛鬆勢難建閘故宜於大感應
　廟東地勢髙阜之處開引河一道建閘一座使水過
　閘東行仍由曹家單薄舊河入鹽河下海則既可以
　洩運河有餘之水又可使鹽船直入運河且可以通
　商賈往來而濮州范縣陽穀夀張東阿永無淹沒之
　患矣(居濟一得/)
　沙灣在張秋南十二里黄河舊決口也明𢎞治間塞
　黄陵岡口有裏河一道由鄆城來經夀張黒虎廟至
　此入漕(河防志/)
　棗林河由沙灣小閘入運其上為壈㐀坡之水又其
　上為天鵝坡之水遞而上之以至於荆隆口六七百
　里之遥若稍為䟽通其利當無窮也奈今處處淤塞
　水滯不行急宜疏通以利運道　此河自張秋南沙
　灣小閘起係東阿縣地方三里至丁家橋又七里至
　萬家橋河東岸係東平州地方河西岸係陽穀縣地
　方又三十一里至黒虎廟係夀張縣地方又十四里
　至李家橋係汶上縣地方又九十里至紅船口橋係
　鄆城縣地方又二十五里至閻什口橋係濮州地方
　直至雙河集兩坌分流一入小黄河至南旺下入牛
　頭河一即為棗林河其源自陳橋古黄池來(居濟一/)
　(得/)
　夀張縣河道北自沙灣鋪接東阿縣南界起南至東
　平州界戴家廟閘下三空橋止計長二十里内沙灣
　運河西岸有積水閘一座舊黄河口自前成化七年
　建每歳伏秋鄆濮等處倒坡之水接流於此濟運
　東平州河道北自戴家廟閘下三空橋接夀張縣南
　界起南至安山閘接東平所河道止計長三十里内
　石閘二座曰戴家廟閘曰安山閘又北自安山閘起
　南至靳家口汶上縣北界止内除東平所河道一十
　二里實管河道一十八里内石閘一座曰靳家口閘
　共計東平州所管河道四十八里　靳口閘至安山
　閘三十里安山閘至戴家廟閘三十里戴家廟閘至
　荆門上閘四十五里閘路頗逺向藉安山湖水為之
　節宣今安山湖久為平陸倘遇亢旱之歳閘逺路長
　水力不厚慮有膠淺應於三閘適中之地増建一二
　閘以節水勢路近則水力自厚可無阻澀之虞矣(以/)
　(上並河防志/)
　戴家廟閘舊候荆門閘會牌以致遲滯今不宜候荆
　門閘會牌但安山㑹牌一到即便啟板放船盖荆門
　閘舊止一閘下板不候㑹牌恐致通漕今上下兩閘
　俱經下板一啟一閉必無通漕之患矣　安山閘板
　宜多下盖以靳口閘地勢太髙若此閘一少下板則
　靳口閘水勢必致太峻且閘上之水一洩無餘而袁
　口開河上下必致淺阻此必然之理也然亦宜俟靳
　口放兩塘此閘始可放一塘　靳口閘地勢最髙故
　閘上之水視閘下之水每髙四五尺必須安山閘多
　下閘板則此閘上下之水不至大相懸逺若此閘上
　水比閘下髙四五尺即知安山閘少下板塊須速著
　人去呌安山閘下板安山閘既多下板則此閘上下
　水勢自不大差無論啟板之時糧船易放而閘上之
　水亦不至一洩無餘袁口上下亦不至淺阻矣此閘
　放船一完即送袁口㑹牌而不送安山㑹牌須俟袁口
　再放一塘來此閘再放一塘去然後送安山㑹牌使安
　山放船盖此閘放兩塘安山始可放一塘也(居濟一得/)
　安山湖即安民山湖以此得名在運河隄西岸周圍
　一百餘里永樂間宋禮陳瑄經營漕河既成建議設
　水櫃以濟漕渠在汶上為南旺在東平為安山在濟
　寧為馬場在沛縣為昭陽名曰四水櫃漕河水漲則
　減水入湖水涸則放水入漕各建閘壩以時啓閉凡
　盜決侵種者有禁萬厯六年清丈安山湖原廣百里
　其髙而宜田者止七十七頃有竒其卑而宜櫃者止
　四百一十六頃有竒當時建議欲於髙下相承之處
　築束湖小隄畫分二區隄以内櫃水濟運隄以外聽
　佃税糧萬厯十七年築土隄共長四千三百二十丈
　又扵似蛇溝八里灣増建二閘以為蓄洩永利自通
　河口起過焦天祿以西呉家口止共十七里係幇湖
　運隄自呉家口運隄起至王禹莊又至青姑堆環轉
　復至通河口共十九里皆縮内湖隄其間不無缺口
　自呉家口至青姑堆中有横截東西子隄一千八百
　一十五丈亦多缺口又運隄四閘之内各有隨隄小
　河自南而北共約二十餘丈引流順下以出濟運皆
　宜修治然總論諸湖唯蜀山馬踏在漕岸之東可稱
　水櫃南旺西湖及安山湖在漕岸之西但稱水壑不
　可稱水櫃且自順治年間河決荆隆泛張秋安山湖
　淤成平陸前河臣盧崇俊㑹議挑復湖心計費帑金
　二十餘萬無可設法因而中止今湮塞巳二十餘年
　聽民開墾倘國用嬴餘力可修復或滄桑變更勢必
　資之以為漕利則豁賦仍加挑濬未為不宜也(山東/)
　(全河備考/)
　康熙十八年聽民開墾佃種共開地九百二十五頃
　三十八畆九分零起科銀兩載入全書本州起解邳
　睢㕔河庫永以為例是向之所謂安山湖者今一望
　皆禾黍之場矣(河防志/)
　安山湖原以蓄水濟運最闗𦂳要自前河憲靳　題
　明開墾輸租充餉是以蓄水無資致河北一帶節年
　淺阻前據東平州詳以地畆鹻荒懇請豁租當即詳
　憲行查在案但查原報開墾湖地九百二十餘頃今
　據州詳荒地止四百二十餘頃查鹻荒之地俱在湖
　西其東尚有湖地四百七十餘頃方與運河相接本
　道再四查閱如止除四百二十餘頃即不能蓄水濟
　運須將原報開墾九百二十餘頃之地一槩豁租俱
　作蓄水官湖庶湖水得蓄而扵運道方有禆益(居濟/)
　(一得/)
　東平所河道北自安山閘接東平州河道南界起南
　至東平州河道北界碑止計長一十二里在東平州
　河道之内(河防志/)
　南旺南河北自汶上縣袁家口閘迤北東平州交界
　起南至魚臺縣辛莊橋王家口止計程共二百七十
　五里一百八十歩設閘十九座屬兖州府運河同知
　管轄　臨河汶上縣嘉祥縣鉅野縣濟寧衛濟寧州
　魚臺縣(河防志南薈蕞云汶上縣在東平州東南六/十里西  有㑹通河自濟寧入合諸陂澤水)
　(入東平合汶水今汶水悉入南旺合流而北出所管/河岸南接嘉祥界首北至東平靳家口長七十二里)
　(南為南旺湖東為蜀山湖中為上下二閘以節宣之/東北有汶水自東平州入又西南入㑹通河明永樂)
　(中開㑹通河於寧陽縣北增築堽城壩遏其入洸又/於縣北汶河西創築戴村壩遏其入濟使盡出於縣)
　(北二十五里受濼澢諸泉謂之魯溝又西南流至城/北二里受蒲灣泊水謂之草橋河又西南流十里謂)
　(之白馬河又二十里謂之鵞河蓋宋運道也涸而為/渠汶水由之又西南流十五里謂之黒馬溝又西南)
　(注於南旺至分水龍王廟分為二支四分南流至徐/沛六分北流至臨清蓋運河全藉汶矣又按戴村壩)
　(即汶泗口之地今縣界之汶即其南流二支而南旺/湖即茂都澱也西南有南旺湖在運河西岸其地特)
　(髙謂之水眷汶水西南流注於此而南北異流湖在/鉅野之東偏縈廻百五十餘里宋時河再決澶滑與)
　(梁山張澤兩濼滙而為一渺然巨浸後漸淤澱壅近/城民田乃自下流浚至濱州又漸淺涸永樂九年開)
　(㑹通河遂畫為二隄漕渠貫其中隄東岸有蜀山湖/名南旺東湖周六十五里隄北有馬踏湖名南旺北)
　(湖周三十四里有竒兩旺皆蓄水以灌渠故設南旺/上下閘北有開河閘按河防考蜀山東有馮家壩地)
　(卑而水易洩因壩以障之南旺南有何家口稍卑汶/水西下毎決房家口傷運隄而南旺之水易涸是馮)
　(家壩乃蜀山之門戸而何家口為南旺之尾閭皆不/可無備故設水櫃以濟漕在汶上曰南旺東平曰安)
　(山濟寧曰馬場沛曰昭陽皆漲減涸開名曰四水櫃/西南有石溝濼周三十里西北有魚營濼周四十里)
　(北有蒲灣濼周十餘里俱入汶東北有龍鬭泉㑹諸/泉入蒲灣東南有馬莊泉入蜀山湖  嘉祥縣在濟)
　(寧州西五十里縣治在運河西二十五里南接鉅野/大長溝北至汶上界首長十八里淺舖四石隄十里)
　(北有舊黄河南有澹臺河亦黄河支流也又有桓公/溝自鉅野入再入魚臺又有浴河明正德中疏通舊)
　(址三十餘里以洩水民賴之今淤里鉅野縣在濟寧/州西一百里縣治在運河西八十  南自濟寧火頭)
　(灣北至嘉祥大長溝長二十五里凡五淺石隄十二/里上有蓬子山壩障大薛湖水西有舊黄河自張秋)
　(決塞此渠不通西有濟水自定陶入北入鄆城南有/菏水即濟水分流亦名泗水北有鉅野澤亦曰巨澤)
　(南北三百里東南百餘里亦曰大野禹貢大野既瀦/自隋以後濟流枯竭鉅野漸微五代時河南徙復滙)
　(於此連南旺蜀山諸湖方數百里元末為河所決河/徙涸為平陸  濟寧州在兖州府西南六十里州南)
　(門外即運河也自魚臺縣流入合泗水又經天井閘/合濟洸二水經分水閘入嘉祥縣界乆而淤塞明永)
　(樂中疏鑿北達臨清衛河南入徐州黄河中間七百/里皆曰閘河置閘凡十有二初由徐州達清河入淮)
　(後改由微山湖入八閘出董口入淮自董口淤乃議/他徙濟寧所管河隄自魚臺之界牌淺至本州之五)
　(里淺長六十八里自五里淺至鉅野之火頭灣淺属/濟寧衛長二十五里本州淺鋪十有七東南有泗水)
　(自滋陽縣入南入㑹通河東北有洸水自府城至州/城東隅與泗水合西有牛頭河有馬場湖湖北岸有)
　(減水閘三東隄西壩以時蓄洩東南有蘆溝泉入南/陽閘託基泉入棗林閘馬陵泉入魯橋閘  魚臺縣)
　(在兖州府西南一百五十里運河在縣東三十里有/新舊二道舊道淤塞明嘉靖末治河尚書朱衡開夏)
　(鎮新河一百四十里以逹南陽避河決之患及昭陽/湖之險至今因之東有泗水即舊運河也北有魯侯)
　(觀魚臺縣以此名縣管漕隄自沛縣珠梅閘至本縣/南陽閘凡八十五里皆新河也珠梅閘北實有滕境)
　(二十里然在南岸者必由昭陽湖入運在北岸者必/由獨山湖入運二湖俱在縣境故河岸盡属縣管蓋)
　(昔之漕也㑹河合濟北走燕都西通汴路總由穀亭/則縣為綰轂今之漕也沂泗汶洸㑹於濟寧直貫南)
　(陽以輸夏鎮亦縣為綰轂然則兖也者/京師之門戸而魚臺又東省之咽喉也)
　汶上縣河道北自靳家口東平州南界起南至孫村
　嘉祥縣北界止計長五十六里一百八十歩閘五座
　曰袁家口曰開河曰南旺下曰南旺上曰寺前鋪(河/防)
　(志南按南旺下閘即十里/閘  旺上閘即栁林閘)
　袁家口閘不放水北注運道淺阻勢所必至故糧船
　至此必須積至三百或二百餘隻則水自充足有餘
　而後啓板放船若水非有餘船決不可放必將開河
　閘板南旺下閘板盡啓使南旺之水全注於此若開
　河閘上有船即將上塘之船歸併此塘以便蓄水蓋
　船不虞多惟患水小耳此閘板須全下始足以蓄水
　南旺下閘開河閘不下板始無淺阻之虞茍此閘下
　板或少則南旺下閘開河閘上下未有不致淺阻者
　且南旺上閘不能蓄水南運勢必不足此不可不知
　也此閘船多水足始無淺阻若船少即放未有不淺
　阻者蓋塘内水大固可以水送船塘内水小亦可以
　船送船何為以船送船數塘合一塘是也如此塘之
　船不能行走即將上塘之船歸并此塘蓋船多則水
　亦長而船俱可下矣如半盆水内置西𤓰兩三個則
　盆内之水立刻長滿是其驗也此又各塘放船之法
　不獨袁口為然也袁口積船既多將啓板放船必須
　先著人令開河下板則水不至於大洩矣俟袁口放
　完船下板之後開河仍舊啟板矣若開河下板袁口
　之船不能放完上下或有淺阻即將開河亮板一二
　塊船自無不行矣此法固善但昨於閏四月初一日
　下板少而上下俱經淺阻又不可不慮也是不若開
　河仍舊下板開河放兩塘袁口放一塘袁口放兩塘
　靳口放一塘自無淺阻之患若一塘有三二百勢必
　不能容兩塘者亦可以一塘放一塘矣此又在人之
　隨時變通耳　袁家口閘上下河水甚淺每逄天旱
　船最難行此閘放船須先將南旺上閘板嚴下用人
　㸔守然後將下閘板全啓放水北注若閘上有船即
　令隨水放下至開河閘又將開河閘板全啓放水北
　注若閘上有船亦令隨水放下並放到袁口閘然後
　將袁口閘板全啓放船自無淺阻之虞放過袁口將
　此板勿下再啓靳口閘板放船直待船放完時却先
　將靳口閘下板然後再下袁口閘板却將南旺上閘
　板全啓將閘上之船直放至袁口若開河閘上水淺
　將板略下一時水足即啓自無不通行者　開河閘
　要與南旺下閘上閘酌量啓閉尋常水足用時一例
　啓閉無容置議矣獨至北運水小之時則此閘啓閉
　須要得法如水甚小南旺下閘既不下板矣此閘或
　下板六塊或下板四塊或下板二塊或可不下板亦
　竟不必下矣如南旺塘河内糧船淺阻則酌量下一
　二塊或三四塊使糧船得行便止不必多下　或曰
　開河不下板南旺下閘下糧船淺阻奈何曰俟糧船
　淺阻時再將開河酌量下板三五塊至糧船齊幇後
　則將板盡啓放船及船放完時閘板又不必下矣然
　亦當視分水口水勢之大小若分水口不足五尺五
　寸則南旺下閘宜酌量下板矣此閘不下板其法固
　善但恐袁口閘一少下板而上源之淺阻立見是不
　若開河仍下板開河放兩塘袁口放一塘或船太多
　有三兩幇塘内不能容者仍一塘放一塘　開河閘
　亦宜下板十八塊積水使由關家大閘及五里鋪滚
　水石壩入南旺湖中蓄以待用　南旺下閘不宜下
　板故糧船一過南旺上閘上閘下板即可竟過下閘
　與開河閘直抵袁家口閘矣若北運之水既盛而上
　閘以南水或不足用即將此閘下板上閘亮板一塊
　而南運自無不足矣然又宜視分水口水勢之大小
　若分水口不足六尺下閘即宜酌量下板數塊若仍
　不足六尺即宜再下㡬塊若足六尺即止若過六尺
　即酌量啓板蓋以六尺為率過即當啓板不足即當
　下板而開河亦當下板矣總貴相機啓閉斟酌得宜
　然此為北河水小故也若北河水勢足用遇汶河水
　大即宜將南旺上下兩閘閘板全下使水由斗門入
　南旺湖蓄之備用　南旺下閘啓閉宜得法平常水
　足之時宜與上閘一例啓閉不可或偏獨至北運水
　小之時則此閘宜少下板一二塊如水仍小則再少
　下一二塊如北邊水勢十分小時則此閘之板竟可
　不下使此塘之水南至南旺上閘北直至開河閘南
　旺下閘竟可不用如北邊水仍小則開河閘亦宜酌
　量下板矣然此閘之板要少遲而啓使汶河之水灌
　滿塘河則水之所蓄既盛南旺下閘一開徃北之水
　自多矣上閘閉板之後必遲一二日下閘方可啓板
　　南旺上閘為南運之第一閘南旺以南湖水甚多
　不虞水少故上閘宜常閉南旺以北止恃此一線之
　水故下閘開河閘宜常開但恐北既有餘而南或不
　足又宜暫閉下閘將上閘亮板一塊以接濟南運然
　此北運之水有餘然後可不然恐南有水而北又無
　水矣不可不慮也南旺塘河原所以酌南北之宜南
　運水小宜啓上閘板放水使南北運水小宜啓下閘
　板放水使北若南北水俱足用而汶河之水仍大則
　宜閉上下二閘使水由斗門入南旺湖仍以備南北
　不時之需舊例南旺上下閘一例啓閉予今直以上
　閘為界水第一閘常閉此閘堵水使不南行汶水專
　濟北運泗水專濟南運上閘下糧船積至二百方可
　開放一次決不可輕易啓板使水南洩也蓋南運原
　不少水多洩於南不惟隄岸難保民田受淹而糧船
　亦難行走况北運之需水更急乎宜以上閘為北界
　水閘使汶河之水不得南行直注北河則自南旺以
　至臨清可無淺阻之患矣此閘宜下板十八塊若運
　河水大使由五斗門入南旺湖中蓄以待用　寺前
　閘最宜嚴謹蓋南旺之水南行最順此閘一不嚴謹
　則水之洩於南者太多而北運勢必淺阻此一定之
　理也若逄天旱之年汶水不足濟運開利運閘以濟
　北運則此閘尤為𦂳要此閘既嚴而南旺上下二閘
　開河閘俱不下板而水始可以通行北注乙酉初夏
　汶河水微不能濟運巳經用此法以濟北運甚覺有
　益　寺前鋪閘不可多開啓板太勤則洩水必多閘
　下糧船必積二百餘隻足滿一塘方可啓板閘板一
　啓即速開船船過完即速閉板則水之所洩必少矣
　　寺前鋪閘宜下板十八塊蓋板須多下則水不大
　洩如閘上水大則令由盛進口張箱口入南旺湖以
　蓄之務使水足濟運而止水大則宜加板草塞蓆貼
　毋使洩水乃妙　宜於寺前鋪閘作中界水閘使泗
　水不得北行汶水不得南行則汶泗各有専濟之功
　矣此閘亦宜下板十八塊積水使由焦鸞口盛進口
　張箱口入南旺湖中蓄以待用　闗家大閘亦所以
　洩運河有餘之水且蓄水以濟運者也年乆廢壊無
　存遂失古人之制宜重為修整　利運閘在寺前鋪
　閘之北在南旺上閘之南為蜀山湖之門戸相𫝊以
　為濟南運不濟北運予始亦信以為然見南來濟運
　之水甚多而北運每苦無水故二年以來堅閉利運
　閘不令開放使蜀山湖水由田家樓口邢家林口入
　汶河出南旺分水口濟運今初夏
皇上回鑾見運河自南旺以北水勢甚小乃相度形勢
　量水淺深知利運閘之水可以北注於是令閘官堅
　閉寺前鋪閘並啓南旺上下開河三閘二板開利運
　閘放水北注其勢暢流心竊喜之遂赴臺莊接
駕豈期閘官不用吾命寺前鋪閘數日並不下板以致
　水盡南注南旺以北水勢仍小
聖駕一到子恐有淺阻乃閉開河袁口靳口三閘板俟
聖駕到時即為啓板幸得
龍舟無阻方
皇上在五里鋪下營見河水甚小一夜之間内侍到閘
　數次問水大小衆河官紛紛議論有謂利運閘濟南
　運而不濟北運者有謂當閉利運閘者有謂當閉南
　旺上閘者予雖有百口無能置辯及
聖駕巳過河水更小蓋因隨
駕船隻不時北上閘板難下洩水太過糧船停泊南旺
　塘内已月餘矣不能行走乃堅閉寺前鋪閘啓南旺
　上閘下閘開河閘各板開利運閘放水北注而從前
　停泊之糧船遄行無阻自此以後河官閘官乃皆知
　利運閘可以濟北運矣前言濟南運而不濟北運者
　蓋以利運閘之水一過寺前鋪閘至通濟閘有三十
　餘里之逺且地勢最下水性就下安得而不徃南乎
　北過南旺上閘至下閘止十里逺又有汶水南行上
　閘一啓板汶河之水且徃南流利運閘之水又安能
　北徃乎是利運常開則止濟南運而不濟北運矣余
　今用一法南北兼濟將閘板常閉南邊少水則閉上
　閘啓寺前鋪板開利運閘放水以濟南運水勢足用
　即行下板不可多洩北邉少水則閉寺前鋪閘啓南
　旺土下開河三閘之板開利運閘放水以濟北運水
　勢足用即行下板則南北可以兼濟而水勢不致妄
　洩似為得節宣之要矣(以上並居濟一得/)
　行水金鑑卷一百四十五
欽定四庫全書
　行水金鑑巻一百四十六
　　　　　　　　　　江南按察使傅澤洪撰
　　運河水
　馬踏湖周三十四里其上為釣臺泊水漲則滙入北
　湖出開河閘迤北由𢎞仁橋入運其幇湖運堤自禹
　王廟起至𢎞仁橋止二千六百六十三丈其湖堤亦
　自禹王廟起至𢎞仁橋止三千三百餘丈係土築以
　蓄水濟運歴歳收蓄汶水原有北月河口王士義口
　徐建口亦無子堤盖東湖地勢漸髙無需防遏止於
　官民界分植柳豎石以杜侵冒而南至長溝小河口
　蘇魯橋北至田家樓受水之處亦堤而築之視西湖
　工倍焉為閘者三在李泰口𢎞仁橋為壩者二在馮
　家口王巖口其戴村王堂二口皆蓄洩要害處至於
　闗闌全湖伸縮漕河則有南北端二閘東西岸十七
　斗門以時啓閉實為水櫃盜決侵種宜禁云(山東全/)
　(河備考/)
　馬踏湖所以濟北運也其湖口有曰徐建口有曰王
　士義口皆放湖水入汶河出分水口者也有曰新河
　頭有曰𢎞仁橋皆放湖水入運河者也故徐建口王
　士義口不宜開放至北河水小或開新河頭或開𢎞
　仁橋以接濟之若北河水勢足用仍宜堵閉蓄水此
　一定而不可易者也　湖計一百四十餘頃與𢎞仁
　橋相通故水大之時盡由𢎞仁橋洩入運河以故不
　能蓄水稍遇天旱便成乾渇今宜於開河以東築湖
　堤一道其髙寛宜與運河之堤相等則水有所蓄而
　不至於乾涸矣　𢎞仁橋馬踏湖之門户也馬踏湖
　水大毎由此分洩入運但未有閘座蓄洩不便故急
　宜建置(居濟一得/)
　五里鋪滚水石壩盖洩運河有餘之水入南旺湖蓄
　以濟運者也毎逢運河水有餘則洩入湖中及運河
　水不足則由開河之下兼濟閘放出濟運不知始自
　何年竟為堵築矣運河水大既不能洩入湖中運河
　水小又無憑開放以濟之古人之法盡廢矣今宜仍
　為開通以備蓄洩庶於漕運大有禆益此壩底髙於
　河底四尺有餘小則蓄以濟運大則洩入湖中查南
　旺上以南有盛進口張廂口焦鸞口三斗門洩水入
　湖此不用斗門而用石壩者盖北運無水接濟倘或
　過洩恐不足以濟運故用石壩以備蓄洩此古人制
　度之盡善者也　老壩口舊在徐建口之下壩下係
　大挑之工不知始自何年竟改築於王士義口之下
　矣以致王士義口之上至徐建口一段並不挑挖殊
　非大挑之意今應仍築於徐建口之下自大壩至分
　水口一段遇大挑年照舊挑穵庶塘河不致淤墊而
　大挑之工較省矣　小壩口所以致汶河有餘之水
　入蜀山湖蓄以待用者也汶水小則堵塞此口令汶
　水盡出大壩口以濟運汶水大則將大壩口酌量收
　束小壩口開放使運河水足用而止餘者盡由小壩
　口入蜀山湖俟汶水小時仍行堵塞宜建小閘一座
　以備蓄洩更為妥當(居濟一得/)
　南旺湖在汶上縣西南周漕渠兩涯共一百八十里
　中為二長堤漕渠貫其中畫而為三漕渠西者為西
　湖即名南旺湖一名汶河漕渠東者為東湖在汶河
　隄南名蜀山在汶河堤北名馬踏南旺縈迴九十三
　里成化間始為石堤湖多菱芡蒲荷茭荻魚鼈居人
　采擷為利嘉靖間周築四圍堤岸一萬五千六百餘
　丈萬厯間除幇湖運堤三千六百丈外幇築湖堤南
　西北三面共一萬二千餘丈復添築東面子堤一千
　　一百八十八丈又於五里鋪建石壩一座長五丈以
　便蓄洩濟運原湖二千七百頃向除子堤畫界處髙
　亢地及宋尚書白老人香火地二百八十頃外其二
　千四百餘頃為水櫃隨堤内開有大渠以湖身北髙
　南下復穿小渠二十餘道縱横聫絡使湖水通流備
　濟萬厯十七年張居敬奏請南旺等湖各查頃畝於
　髙下相承之地築一束湖小隄隄内永為水櫃堤外
　作為湖田聽民耕種庶限界分明内外有辨小民難
　於侵占官司易於稽查詔從之是南旺諸湖有淤髙
　之地可耕自昔巳然其所以不令召種者慮其有礙
　於運也今西湖積沙日久髙地雖多而低窪之處仍
　以蓄洩濟運宜開濬深通復其舊界否則漸為平陸
　矣　南旺分水地形最髙所謂水脊也主事王寵論
　蓄洩之大略曰南旺旱乾常在二三四月方其旱也
　毎有淺阻之患前此或濬泉源或放湖水或築土壩
　多方以蓄之愚以為不若一日一啓閘為上策毎泛
　濫於六七八月當其溢也毎有衝覆之患前此或開
　南旺湖或開減水閘或決金口壩多方以洩之愚以
　為不若不閉閘開月河行船為上策予嘗當旱涸之
　時自分水逆流而上至黒馬溝凡二十里或三百料
　或五百料或千料船皆能通行於兩河而無阻則閘
　座之為緊要可知又嘗窮歴汶源至萊蕪原山之陽
　不過三百餘里以三百餘里之泉源而欲分流以供
　二千餘里之漕渠使非築塞疏濬啓閉有方又安能
　行轉運哉則閘座之為緊要又可知矣至於旱乾之
　甚則當行車水之法試以百船論之毎船漕卒十人
　至南旺盤剥當費百也此法行則毎船止用一人給
　車二十輛什二守閘什八踏車以挽湖水毎車用四
　人二十車用八十人一車加水七寸二十車則加一
　丈四尺逮五十里之湖水乾則天雨必至矣此所以
　可行而無弊也水大之甚則開南旺以收水開永通
　閘以行船不惟可分殺滔天之勢且免濟寧一帶閘
　河之險矣而潘季馴則曰南旺地髙決諸南則南流
　決諸北則北流惟吾所用耳當春夏糧運盛行之時
　正汶水㣲弱之際分流則不足合流則有餘宜效輪
　番法如運艘淺於南則閉南旺北閘令汶盡南流如
　運艘淺於北則閉南旺南閘令汶盡北流當其南也
　更發濵南諸湖水佐之當其北也更發濵北諸湖水
　佐之泉湖兼注南北合流即遇旱暵靡不克濟此誠
　力不勞而功倍也　南旺大挑舊例三年再舉正月
　十五築壩絶流興工至二月中完主事笪東光議創
　上源閘壩以省大挑畧曰竊照運河實國家命脉攸
　闗而其最莫如南旺分水毎遇大挑征夫以萬計支
　銀以千計非惟勞費不貲且斷流二月南北舟楫不
　通是一利亦一害也歳丁卯一挑越已已又挑三年
　之内再舉大役民力得無竭乎推原其故皆因南旺
　上接汶河及徂徠諸泉平時固皆清流霖雨驟至則
　數百里之沙泥盡洗而流入汶河至南旺則地勢平
　洋而又有二閘横攔故沙泥盡淤比他處獨髙毎水
　漲一次則淤髙一尺積一年則髙數尺二年不挑則
　河身盡填此大挑之役亦勢之不得不然者也乃從
　來大挑用工甚拙不識分工自下而上放水為便毎
　築隔起水晝夜不息皆用力於無益之地其始也有
　打壩築隔之勞其既也有起水之苦其終也又費起
　壩挑隔之力曠日既久大壩一開上水隨至各處淤
　淺俱不及挑傾堤亦不能築名曰大挑實非完工矣
　曷若於上源打壩之處設立石閘一座隨時啓閉又
　於閘之左右各建減水閘一座名曰斗門一通馬踏
　湖一通蜀山湖平時則斗門盡閉中閘常開放水入
　運一遇洪水則斗門盡啓中閘下板五塊沙泥盡隨
　斗門入湖如此則二湖之役不惟可為水櫃亦可為
　沙櫃矣縱横水溷濁未可盡汰亦能去其十之七八
　雖十年一挑亦可也萬一各處或有淤淺傾頽欲行
　濬撈則一札板之下可以斷流不用樁草夫力之煩
　又無曠日稽遲之苦用力少而成功多雖毎年一挑
　亦不為勞矣河道侍郎萬恭議改於九月誠為先事
　預圖且量地施工力既不費於槩挑乘時興役夫又
　不苦於凍沍回空已盡築壩絶流疏濬一完藉冰封
　閉是新運之便也萬厯四年開鑿月河間年一大挑
　毎年一小挑大挑之期定於九十月起工其回空及
　一應船隻皆由月河行走官民稱便自明季崇禎壬
　午年間土宼旱荒一時並作月河堙廢於是改為十
　一月開壩十二月正月挑浚祁寒膠凍墮指裂膚人
　夫施力十倍艱辛今閘基河形俱在設法修復猶屬
　易事國用稍裕即應整理至南旺運河兩岸毎年挑
　河積土成山一經霖雨仍淋入河中徒勞挑浚殊為
　無益南岸積沙近已捲去北岸尚未興挑應於閒曠
　之時展運使平嗣後責令挑河夫役務將所挑沙土
　擡至廣衍處所不得即置岸旁庶為得之(山東/)全河
　(備考/)
　南旺湖蓄水原以濟運河之不足者也南運不足則
　開濟運閘放水使南今之十字河是也北運不足則
　開闗家大閘五里鋪滚水石壩放水北注不知始於
　何人起自何年竟將闗家大閘滚水石壩實行堵築
　矣而所常開者十字河也南運湖水既多而又常開
　十字河故濟寧魚臺民田毎受淹沒北運既無湖水
　接濟而人將闗家大閘滚水石壩永行堵塞所以東
　昌一帶糧船毎遭淺阻也今宜將十字河永行堵塞
　將滚水石壩仍行開通或再將闗家大閘開通或將
　王化家莊對岸河南開通建石閘一座以濟北運則
　北河永無淺阻之虞矣　南旺大壩正月議定開壩
　之期即於先期三日將南越河口北越河口田家樓
　口徐建口盡行堵築堅固勿令過水然後開壩開壩
　之後先通漕放水三日然後各閘下板南旺上下二
　閘板皆全下以後南河水小將上閘板少下下閘板
　多下如北河水小將上閘板多下下閘板少下如水
　太小即將下閘板全啓如過船之時恐船淺擱下板
　數塊蓄水養船船過之後依舊全啓大壩既開之後
　即宜赴州縣疏浚泉源使水暢流濟運南旺開壩安
　居閘十里閘楊家壩金口壩十字河俱不宜開止宜
　開魯橋壩俟南河水小之時先開安居閘如水再小
　方可開十里閘如遇天旱之年北河水小南旺塘内
　及開河塘内不得存船以致壅蔽水勢不得暢流
　南旺各斗門俱宜重修仍照舊下板毎遇伏秋水長
　河水入湖則啓板收水入湖湖水入河則下板蓄水
　不使洩出至秋後無水可收仍於湖口築壩堵水直
　至春夏水小糧運難行時方可酌量開放陸續接濟
　　南旺分水最宜斟酌如春月重運盛行之時南邊
　淺阻則多放水往南北邊淺阻則多放水往北若遇
　伏秋水長運河水大重運在北則水往南放重運在
　　南則水往北放可使水勢常平糧船易行　宜以南
　　旺分水改為汶河口專往北行不分水於南則北河
　　之水自足濟運矣如糧船盛行水不足用則納量出
　　蜀山湖水以助之如再不足則宜開洪仁橋放馬踏
　　湖水以助之則北河一帶之水自無不足之患矣
　　王堂口宜建石閘一座北運水小時則啓板從此放
　　水接濟北運如南旺水小則開蜀山湖口以助之若
　　汶河水發亦可啓板從此分洩蓄之沙河棗林河内
　若安山湖復設亦可蓄之安山湖内此最為得策
　何家口壩距汶上縣十三里係南旺湖之尾閭此口
　稍卑汶水就西而下毎決房口傷運河堤南旺之水
　遂涸萬厯二十四年築石壩平時任其南逝水漲洩
　而之西良得策也然必須將何家壩改閘一座北運
　水小可以開放接濟汶河水發亦可分洩蓄積其用
　與王堂口等(居濟一得/)
　戴村壩距東平州六十里一名周李村長五里十三
　步汶水從陶泰而來就鹽河由博興車瀆入海永樂
　九年宋尚書用老人白英計分水南旺築此壩横遏
　汶水南流㑹通河始得濟運誠全河之屏障也其壩
　屢修屢圯營費不資天順五年知州潘洪増築髙厚
　上植以柳至今不壞先年設夫増土植柳培䕶周密
　張純守壩論曰漕河之有戴村譬人身之咽喉也咽
　喉病則元氣洩走四肢莫得而運矣昔在創建之初
　歳増土以培之植柳以䕶之多設夫以守之其防禦
　盖甚密也後土日増柳日固則夫議停役所以寛民
　力也然物久則壞防弛則廢即今單薄日甚而原植
　䕶柳什無一二存矣況兖地土疎汶性湍急萬一水
　失其性得無慮與然則為之奈何乘泉夫之餘力歳
　加修築増鋪舍植新柳令現役之夫力加守䕶則盤
　錯根深壩將自固壩固將無所事節乎曰不可也彼
　其澎湃浩蕩之勢非有以順之則拂非有以蓄之則
　溢拂與溢等害耳故毎遇水潦須決坎河口以殺之
　殺之不足則開滚水壩又不足則開減水諸閘或順
　之入海以披其勢或蓄之入湖以納其流㣲則盡塞
　令餘波悉歸於漕是節之者固所以守之也此營衞
　吐納之説也不然三汶爭趨源大流長夏秋水潦怒
　激奔逸豈一壩所能支誠篤論也今宜如舊例督夫
　培土栽柳乃運河第一闗鍵(山東全河備考/)
　戴村壩在坎河口石壩之南五里土堤是也今直呼
　坎河口石壩為戴村壩矣後人之誤也戴村壩以下
　宜築草壩四五處束水南流則南旺運河之水自不
　至於漫溢而為南北數十州縣之害草壩之上搭橋
　以便行人而渡船亦可不設矣更有一法將戴村壩
　下用土實築壩一道以攔正河却於東岸建閘或三
　座或四座若挑引河使水由閘而南則汶上各縣不
　致湮沒而閘亦可啓可閉以備蓄洩則漕運民田均
　有賴矣(居濟一得/)
　坎河口閘在戴村東宋尚書既築壩戴村遏汶水之
　入海者注之南旺水無旁洩留坎河口不壩以備分
　洩入海毎歳重運過時止用刮沙板作一沙壩於坎
　河口即涓滴盡趨南旺若水漲則連沙衝出坎河後
　河身漸移近坎河口全河之水直灌坎口故土壩歳
　築歳決萬厯初侍郎萬恭壘石為灘毎歳築壩勞費
　不貲且全流漫衍而入鹽河南旺毎至膠舟萬厯十
　七年總河潘季馴築石壩四十丈髙三尺上博丈五
　尺下益尺六之一兩翼之長視壩減五之二其髙倍
　之左右為土堤二百三十丈東岸為石堤厚一丈其
　法用丈許大石夾砌如墉實細石其中塗以堊坿上
　鋭下豐狀如魚背水髙於壩漫而西出漕無溢也水
　卑於壩順流而南漕無涸也二十一年水大發尚書
　舒應龍又於河口之下開渠洩水因於兩傍各築石
　堰以防衝刷之患先是石壩未築主事余毅中議應
　築石壩略曰汶河原從迤南松山之麓衝向戴村入
　海故宋公築壩戴村遏汶趨南旺而留坎河口不壩
　以備分洩入海比時松山之麓正河深廣水性就下
　即順流而南故坎河口止用沙壩近松山一帶沙漸
　淤平河身移近坎河全河之水俱入故土壩歳築歳
　決萬厯以來創為石灘似亦良法但重運水渇之時
　有隙可以洩水而伏秋水溢之日則無路可以通沙
　以故正河淤塞日甚毎歳築壩之勞費如故為今之
　計急宜大集泉壩人夫從正河見流之身挑去淤沙
　使漸近松山一帶照舊深廣水入正河既順則入坎
　河漸㣲但坎河口深廣倍昔沙土堤壩必不足恃欲
　為經久之策莫若連建數閘以時蓄泄如元人堽城
　壩之制盖國朝運道之有戴村猶元人運道之有堽
　城堽城可閘則坎河亦可閘也其次莫若採大石為
　壩如馮家滚水壩之制查迤東龍山一帶可取大石
　去坎河僅五里許合無量動河道官銀募工製器如
　式開鑿運砌西接戴村東盡坎河俱挑沙入地數尺
　先砌石基後酌量水平建滚水長壩其兩土岸俱用
　大石砌為雁翅以防水之旁衝又主事張文奇議應
　仍築土壩略曰宋公築壩戴村而留坎河不壩者勢
　不可也諸泉合流三汶爭趨勢何嘗一日不欲東注
　之海哉況霖潦之時乎故方其水涸春夏三四月秋
　冬九十月運道咽喉所係即涓滴當盡歸南旺湖可
　洩也若夏秋之間則南旺濟寧一帶通漕啓板水尚
　漲溢與運河岸平坎河口雖開而迤下王堂王巖何
　家缺口十餘處且不免一二衝決汶邑民田多罹淹
　没宋公之慮亦深逺矣邇來議者因土壩歳築勞費
　創為石灘但方其水溢勢甚洶湧若石灘阻壅不能
　大洩勢必多潰裂於王堂諸口及草橋上下驟水所
　經民田受害非細不便一且灘能走水不能走沙淤
　沙日積河身日髙漸與灘平反助障阻不便二況未
　及兩年石灘衝動水涸之時乘隙而洩土壩仍不能
　免乂奚賴焉議者又欲築建滚水大壩以淤沙不得
　衝出弊亦與石灘等為今之計坎河既決一俟霜降
　後即當仍舊歳築土壩計毎歳之費大約不踰百金
　且水直衝坎河則上源之勢既殺而下源之勢稍㣲
　王堂諸口不致盡決汶邑民田得免淹沒以利害計
　雖歳有數十金之費利倍於害矣加之歳挑西岸沙
　觜使正河深廣漸復故吾水不東逼徑流趨南則戴
　村壩根既避衝刷之患坎河壩兩際亦不至盡決無
　存議者慎無重惜小費輕議難成壅遏漲水而貽意
　外之虞也二公之議不無異同然其慮未始不周迨
　張公居敬循行汶上規畫建言而潘公季馴之石壩
　始成宋公之渠於以永賴乃知創建非常昔人不敢
　輕視一坎河也宋公留其口而不壩萬公以石為灘
　潘公以石為壩因時異建罔弗合宜盖慎之也後之
　人披覽往迹其可妄行舉廢哉(山東全河備考/)
　坎河口壩宜照堽城壩金口壩之制連建數斗門以
　時啓閉但今沙淤日積河底漸髙將與壩平故宜比
　舊制稍髙當南接戴村北盡坎河其間設斗門八座
　如閘之制石壩既長斗門又多則可以洩水而戴村
　壩無衝決之虞矣又恐壩底太髙水不能洩但照舊
　制於石壩之上毎當春月再築土壩一道或二尺髙
　或三尺髙蓄水濟運至伏秋水發聽其衝去來歳再
　築所費無幾甚為妥便　石壩止百餘丈不足以備
　分洩毎逢水長戴村土壩常被衝決故今宜將石壩
　再加寛一百丈庶乎水易分洩而戴村壩可保而汶
　上亦免淹沒之患矣　汶河之水發源松山及新泰
　萊蕪至汶上而河始大故毎逢水長則汶上先受其
　害今宜於汶河兩岸加築堤岸則汶河水長庶不至
　於淹沒矣　汶河中閘之板當視分水口之誌樁以
　為啓閉如運河五尺水足以濟運則止用五尺水過
　五尺則酌量下板使水至五尺則止不足五尺則酌
　量啓板使水至五尺而止如中閘下板則將東西二
　斗門啓板收水入湖俟中閘啓板之時仍將二斗門
　閉板毋洩湖水如中間之板全啓運河水猶不足用
　則將斗門酌量啓板放出湖水接濟足用即止不可
　過洩盖湖中之水常使有餘毋使不足也(居濟/一得)
　堽城(舊有堽/城在焉)壩距寧陽縣北三十里元至正間築土
　壩以遏汶水入洸明永樂中宋禮移置青川驛成化
　中張盛改築以石當汶水中一百二十丈闊一丈七
　尺為水門七又於新堰鑿河十里南入於洸謂之洸
　河為閘者二曰堽城閘在堽城西北隅百步元至元
　建曰堽城新閘距舊閘八里在新堰上流明成化中
　建乃遏汶之要津也然自永樂中改從南旺分水於
　西南下流增築戴村壩而堽城稍輕矣𢎞治中巡撫
　徐源奏毁石壩命侍郎李璲勘議尋已之張純議棄
　堽城壩略曰堽城石壩築於成化之十三年然非始
　於是年也在昔有元畢輔國曽於堽城之左作斗門
　遏汶入洸矣其後如馬之貞作雙虹門馬元公改作
　東大閘皆有事於堽城者也然則何可棄乎盖元分
　水在濟故遏汶入洸㑹沂泗以出天井自宋公移分
　水於南旺則遏汶之功全在戴村而汶遂不通洸矣
　議者徒以元人遺迹乃復事於堽城移其壩於青川
　改建以石糜財疲力置諸無用之地未幾壩亦隨壞
　盖未解宋公之意與元人所以設壩之由也以今觀
　之堽城之議當以徐公之見為是後人幸無借口李
　公也萬厯二十五年大水衝決南岸石梁土堤主事
　胡瓚重築五百餘丈今歳久南岸石梁皆傾雖與運
　道無闗然有舉無廢地方之責且石俱在河止需工
　而不需料仍修築以資利涉未為不可(山東全河備/考  此壩雖)
　(廢錄之以/備考焉)
　
　
　
　
　
　
　
　
　
　
　
　
　
　行水金鑑巻一百四十六
欽定四庫全書
　行水金鑑巻一百四十七
　　　　　　　　　　江南按察使傅澤洪撰
　　運河水
　嘉祥縣河道北自汶上縣孫村交界起南至鉅野縣
　小長溝迤北交界止計長十六里(河防志/)
　蜀山湖周六十五里一山獨峙湖心蜀者獨也故名
　其幫湖運堤屬嘉祥者自馮家壩至孫村二千三百
　四十四丈屬汶上者自孫村至分水口南一千五百
　丈其湖堤自馮家壩起至蘇魯橋止共長三千五百
　十丈以蓄水濟運厯嵗収蓄汶水原有南月河口林
　家村口田家樓口及胡家樓口而無子堤每水大則
　出長溝滚水壩入馬場湖而石壩自明季以来久廢
　現従蘇魯橋陳蔡口注之又本壩以北别有嵗築草
　壩一道兩頭洩㵼接聫湖堤其東北受水處植栁以
　禁侵佃(山東全河備考/)
　蜀山湖所以蓄水濟運也故冬月挑河之時則汶河
　之水盡収入湖以備春夏之用故此湖之水較他湖
　為最𦂳要但従前湖水盛大則由馮家壩滚入馬場
　湖今馮家壩已經堵築閉塞矣葢馬場湖巳受府河
　泗河之水故不必再加以此湖之水也但數年以来
　開利運閘則此湖之水多洩扵南故北運每苦淺阻
　今宜將利運閘永為閉塞而此湖之水専濟北運迨
　北河水小然後開田家樓邢家林河口出分水口閉
　栁林閘開十里閘使水北注則北河之水自無不足
　矣　湖地計一千八百九十餘頃除宋尚書祭田地
　十二頃并髙亢地八頃五十三畝令民佃種外其餘
　一千八百六十九頃四十六畝二分蓄水有南月河
　口邢家林口田家樓口胡家樓口又長溝有滚水石
　壩一道東岸有陳蔡口每湖水大則従此出入馬場
　河　十字河不可輕開葢南旺湖水原蓄以濟北運
　者也若南運水小需用南旺湖水亦必待金口壩黒
　風口五里營閘十里舗閘安居閘竝楊家壩盡皆開
　放而水仍不足以濟運然後開十字河十字河既開
　須俟重運一過南旺即將十字河堵閉盖南水之入
　海既逺而中間之水如彭口大泛口徐塘口之入運
　河者又多且兼以獨山湖南陽湖昭陽湖㣲山湖各
　處之水滙流入運河以達海運河既小宣洩不及勢
　必泛溢民田此十字河之必不可開盖恐其助南行
　之水而為虐者也古人分水三分往南良有故也(十/字)
　(河形如十字河在柳林寺前二閘之間盖馬/場河之下流也過寺前閘之下則為通濟閘)　白嘴
　宜建閘一座使馬場湖水由此入運則不致一洩無
　餘盖此處宜與通濟閘相照應如通濟閘下板須使
　馬塲河水灌滿運河然後送㑹牌到寺前舗使寺前
　啓板則南旺之水不至大洩於南矣(居濟一得/)
　鉅野縣河道北自嘉祥縣大長溝迤南交界起南至
　濟寧衞曹井橋迤北交界止計長二十五里内有通
　濟閘一座(河防志/)
　馮家壩在大長溝萬厯十七年建長十餘丈係蜀山
　湖之門户地卑而水易洩故築石壩以障之水大則
　洩入馬場湖不至病民水小則蓄以濟運實為要區
　(山東全河備考/)
　通濟閘舊例下板十二塊但閘夫利於少下故閘之
　上下毎有阻澁須時為稽查使板全下則運艘自可
　通行矣時船少時自當一塘灌一塘若濟寧以南一
　帶船多須天井閘過四塘或過五塘此閘始放一塘
　則水不妄洩上下自無淺阻之虞若上下水勢足用
　又不必儘塘灌放躭延時日須一塘約過二百隻可
　滿寺前閘一塘足矣予斟酌南北之宜專以此閘為
　界水第三閘盖寺前閘啓板放船則此閘之板嚴下
　水自不至於南洩也　此閘宜下板十八塊盖必多
　下板方能蓄水而閘板又不宜多啓盖多啓則洩水
　太甚故或三日一次啓板或二日一次啓板必不得
　已亦必一日一次啓板斷不可一日二次或三次啓
　板以致洩水太甚後不能繼必致淺阻啓板之後船
　已過完即速下板而㑹牌亦不可早送必俟次日方
　可送到寺前舗閘使馬場湖水必由白嘴入運河將
　通濟閘上一塘灌滿然後啓寺前舗閘則上源之水
　不致多洩而南旺上下不致淺阻矣(居濟一得/)
　濟寧衞河道北自曹井橋迤北鉅野縣交界起南至
　五里營迤東濟寧州交界止計長一十七里八分(河/防)
　(志/)
　濟寧之西湖曰馬場又名任湖在漕渠北岸周圍四
　十里上受蜀山湖水北岸為減水閘三即五里營十
　里舗安居鎮是也東為堤一道長一千六百餘丈湖
　之西口為馮家壩(山東全河備考/)
　蜀山湖之水由馮家滚水壩入湖故於五里營建束
　水堤一道以蓄水又建減水閘一座以洩水又於十
　里舗安居各建減水閘一座以備蓄洩此古制也自
　馮家滚水壩堵築開五里營堤口而馬場湖乃不受
　蜀山之水而受府河之水矣府河即泗河也既引泗
　河之水入馬場湖自應於馬場湖内開河一道於長
　溝開一泗河口放水濟運如南旺汶河口之制則泗
　水始為有用矣以泗水濟南運以汶水濟北運而北
　運之水自無不足之患矣　馬場湖承受洸泗二河
　之水蓄以濟運最闗緊要原額七百三十餘頃載明
　濟寧州誌縁湖北無堤公私混雜以致濵湖居民僉
　以淹沒民田屢呈放水築堤前經詳憲飭查在案而
　該府輒以水内難查為詞尚未清界今湖水已經開
　放殆盡地畝俱已涸出若不及時清查築堤將來又
　蹈前轍則湖終無蓄水之日矣理合詳憲迅賜委員
　及時查丈清界築堤庶湖地原額得復民田免淹湖
　水得蓄而運道民生均有攸賴矣　十里舗閘在五
　里營閘之上五里營閘已經廢壞不必修矣至十里
　舗閘亦不可輕開盖此閘界在湖心一經開放則湖
　水一洩無餘必運河水涸糧船淺阻萬不得已然後
　可開此閘且看後邊糧船多少如糧船無多可開若
　糧船尚少必不可輕開恐後不接濟也惟白嘴開放
　無妨　安居閘亦不可輕開為其洩水太甚也必俟
　白嘴不能入運方可開放此閘然開放亦當有節須
　閘上下板酌量放水使僅足濟運無致太洩仍於閘
　内引河兩旁開副河二道毎道開導水之小渠五處
　二道共十處如用水時先開一渠如不足再開一渠
　又不足乃再開一渠漸次開放水足即止不可多開
　致水盡洩十里舗閘亦宜倣此(居濟一得居十里舖/平水閘安  平水閘)
　(俱在/衛境)
　牛頭河西自耐牢坡口(在濟寧/州境)東至魚臺之塌場口
　九十里係明初徐達所開不惟可以通運而濟寧以
　南窪地之水由之洩入昭陽實濟寧以南之水道也
　自穀亭淤而塌場口塞濟寧南鄉遂歳受水患應仍
　浚牛頭河使達昭陽諸湖以通蓄洩而濟寧南鄉一
　帶窪地倘能築岸分圩效江南插秧種稻之法以獲
　水田之利即可轉荒瘠而變膏腴亦存乎其人之興
　舉也昔商輅記平江伯陳鋭開耐牢坡畧曰前史云
　有志者事竟成此可為遇事而不為與為事而無成
　功之勸昔洪水為害禹受命治之疏三江導九河鑿
　龍門排伊闕而後水順其道人得寧居此聖人之功
　萬世永賴卓乎不可及已後世若李冰疏江水以利
　民范仲淹築海堤以捍患皆足恵當時而傳後世孰
　謂天下果有不可為之事有不可成之功乎若今漕
　運總兵平江伯陳君鋭可謂勇於有為而果於成功
　者已君故平江恭襄公曽孫年富力强才髙識卓縉
　紳大夫咸推重之遂自兩廣總鎮移董漕運期歳之
　間凡恭襄所遺良法美意悉舉而行漕途坦坦人自
　以為弗勞頃至濟寧見運舟上閘之難因以所聞耐
　牢坡舊河詢之居民有進而告者曰是河不通舟楫
　已踰百年宣徳初恭襄公嘗命工疏浚未及成而公
　捐館至今人猶惜之君乃躬詣相度果有可行之勢
　遂㑹總督漕運都憲李君裕移檄山東管河副使陳
　君善通判陳翼出公帑之積鳩工市材卜日舉事自
　耐牢坡至塌場口計九十八里其間石橋土堰灘淺
　淤塞一一疏之耐牢河口舊有減水閘移進二里許
　改置大閘又増置塌場口閘以節下流之疾於是水
　勢平夷舟行便利因改耐牢坡河曰永通河閘曰永
　通閘其新設塌場口閘曰廣運閘閘各有㕔皆三楹
　一軒翼以兩廂拱以門樓衞以垣墉挽舟有具供役
　有夫經始於成化乙未春二月畢工於是歳夏五月
　事聞朝廷特設閘官莅之盖是河故蹟郡志載至元
　六年黄河水溢自曹縣界東北流瀦鉅野澤從東南
　經嘉祥縣蓮花池抵古濟州以西二十五里為耐牢
　坡南經魚臺縣大塌場入㑹通河即今運河當時江
　南舟楫俱此經行洪武戊辰河水復溢而此河因塞
　自魯橋以北皆舍舟從陸設為車站永樂辛卯復命
　大臣疏濬河道止從近州閘河用工而是河遂廢夫
　廢於前而興於後果誰之功乎於是漕運中都留守
　把總都指揮髙興南京各衛把總指揮徐昇夏堅輩
　相率來徴予文立碑示久遂次第其始末為記翁大
　立開廢渠洩積水疏畧曰臣查國初洪永間開濟寧
　迤西耐牢坡引曹鄆黄河水經塌場出穀亭以為運
　道今上有忙生閘通南旺中有永通閘通濟寧下有
　廣運閘通穀亭者謂之舊黄河自舊黄河以下湖陵
　城水道尚存舟航可達惟湖陵城之下黄水既退地
　形反髙臣乃督令兖州府同知章時鸞沛縣知縣李
　時自留城之囘囘墓大開決口以達佃戸屯自佃戸
　屯再開淤澱以達李家口遂與鴻溝相通使穀亭湖
　陵城之水皆入昭陽湖昭陽湖之水又由鴻溝以出
　若汶泗水漲則斗門宣泄鴻溝可以納流汶泗水消
　則斗門封閉漕河可以免涸唇齒相依之形也由忙
　生閘以至廣運閘由廣運以至湖陵城由湖陵城以
　出囘囘墓上下三百里皆與漕河相接首尾相銜之
　勢也漕河為主鴻溝為輔譬之閥閲之家傍開側户
　艨艟之艦尾繫輕舠緩急相濟之意也由二公之言
　觀之則耐牢坡之復開不惟可以變濟寧以南之窪
　地為膏腴而漕河藉此以吐納亦未始非蓄洩之利
　也方恒嘗有瀕運諸湖水田議畧曰近歳承乏河干
　時履疆域相度丘原得觀滕沛魚濟各被水渰之處
　益知東南之水田未嘗不可立致也誠仿東南治田
　法就其被水患者中間開為支河四圍築以圩岸最
　為便易乃為之時其耔耘以種秧苗備其桔橰以資
　車戽則水荒棄地不難變為沃壤獨此國用匱乏生
　民困苦之時以牛種廬舍問之上上無餘財以陞科
　告佃責之下下無餘力是以逡巡而不敢行是莫若
　仿元人虞集所言視田授官之意開力田之科有能
　闢水田若干頃者予以幾品冠帶多者秩以遞増其
　田即授為永業如是永著為令則既有閒田以酬其
　開墾之勞復有冠帶以勵其急公之念凡有餘力之
　家有不踴躍趨事者乎并附載以備採擇(山東全河/備考  耐)
　(牢坡復開甚得蓄洩之利漕運民生均賴至水田之/議用意深長果能行此興西北之水利紓東南之民)
　(困國家之計孰/有大於斯者乎)
　永通閘所以泄運河之水入牛頭河者也毎逢水漲
　運河難容則由此閘宣洩故天井閘水不甚大糧船
　得以遄行自永通閘堵閉運河之水無處宣洩天井
　閘水勢湍激糧船難行一船用數百名夫一日僅過
　數船此糧運所以遲滯也今議復建此閘水大則洩
　之水小則蓄之(居濟一得/)
　濟寧州河道北自五里營東濟寧衞交界起南至魚
　臺縣四里灣交界止計長七十五里閘十座曰天井
　曰在城曰趙村曰石佛曰新店曰新閘曰仲家淺曰
　師家莊曰魯橋曰棗林又月河閘三曰上新曰中新
　曰下新(河防志/)
　元改任城為濟州開㑹通河導汶泗以㑹其源置閘
　以分其流南自濟寧至沽頭地降百十有六尺為閘
　九南入於河曰分水曰天井曰在城曰趙村曰石佛
　曰新店曰師家莊曰棗林曰南陽其北至奉符為閘
　以接汶水曰堽城東北至兖州為閘以節泗水自北
　而南曰金口出魯橋自東而西曰黑風口由府河以
　出㑹源閘㑹源即天井閘也此未開㑹通以前所建
　西北自安民山入於新河至臨清地降九十尺為閘
　十六以達於漳河曰戴家廟曰荆門上曰荆門下曰
　阿城上曰阿城下曰七級上曰七級下曰周家店曰
　李海務曰通濟曰永通曰梁家鄉曰土橋曰戴家灣
　曰新開上曰南板此既開㑹通以後所建皆在至元
　大徳延祐之間至元中又於金口閘南建減水閘曰
　沂河引沂入泗又建一閘於兖州之西十里曰土婁
　建一閘於兖州之西三十里曰杏林節泗沂之西流
　者受闕黨諸泉謂之府河亦謂之濟河西流至天井
　閘又於濟寧東北四十里建閘曰呉泰曰宫村以接
　汶水又於馬驛北建閘曰減水以殺洸水大徳間又
　於南陽之南建一閘曰孟陽泊以通江淮至正間又
　於新店師莊二閘之間建一閘曰黄棟林新閘至順
　間又於孟陽泊南建一閘曰穀亭滙黄良艾河等泉
　以厚水勢合觀所建壩閘元人之於㑹通一河計已
　周矣而南旺一帶止於至正間建開河一閘其他未
　及講也明初用兵梁晉大將軍徐達於濟寧西二十
　里耐牢坡口建一閘曰永通從牛頭河以達魚臺之
　塌場口出穀亭運道迨永樂間宋禮浚㑹通河開袁
　家口至沙灣之二十里用老人白英計移堽城壩於
　清川驛又築壩於東平州之戴村横遏汶水全流南
　出汶上之南旺分水於是成化間於分水口南建一
　閘曰南旺上於分水口北建一閘曰南旺下三年大
　挑以疏其淤塞又於閘之左右各建減水閘一名曰
　斗門一通馬踏湖一通蜀山湖平時則斗門盡閉中
　閘常開放水入運一遇洪水則斗門盡啓中閘下板
　沙泥盡隨斗門入湖大挑始為省力又於濟寧在城
　天井二閘南穿月河四里許益以閘曰上新下新上
　下之間更建一閘曰中新於師莊閘北増一閘曰仲
　家淺於師莊閘南増一閘曰魯橋魯橋師莊之間復
　建一小閘曰埢里横遏泗水入漕自濟寧北至鉅野
　境築石堤十二里自鉅野北至嘉祥境亦築石堤十
　里南旺西湖始砌石堤并建靳家口安山沙灣髙口
　諸閘又修沙灣以北元人所建十六閘又於廣濟渠
　口築石堤二道自大感應廟起至沙灣長一百六十
　丈自沙灣起至荆門驛長一千九百三丈又於永通
　閘南増建三閘曰永通下曰廣運曰廣運上又築濟
　寧西蓬子山壩濟寧趙村月河石壩又於孟陽泊閘
　南建一閘曰八里灣修天井以南諸閘又於寧陽縣
　西四里洸河兩涯引柳泉之水横過洸河東西立閘
　曰洸河東西水漲則閉閘以防其淤水澀則啓閘以
　達其流又於堽城石堰上流建一閘曰堽城新閘自
　永樂至嘉靖初北至臨清南至穀亭或壩或閘或堰
　或堤歳有修建㑹通一河得以無阻而曹單黄河屢
　決南衝穀亭漕渠淤塞嘉靖四十五年自南陽至留
　城開新河以避穀亭之淤建閘八曰利建曰珠梅曰
　楊莊曰夏鎮曰滿家曰西柳莊曰馬家橋曰留城接
　舊河自留城南至鎮口又建閘五曰黄家曰梁境曰
　内華曰古洪曰鎮口又減水閘二十開月河於閘之
　旁者六為土若石之壩十有二築兩涯土堤五十三
　里石堤三十里又於内華閘築伊家林横堤於戴家
　山築戴家山横堤鑿支河八築夾堤六千三百四十
　餘丈又築獨山湖北岸石堤三十餘里各留口引水
　入運建減水閘十四座大者二各三洞小者十二建
　南陽壩以障獨山之流開回回墓支河以引昭陽之
　水又於濟寧之北建通濟閘建小河口減水閘六築
　馮家滚水壩修大長溝獲麟古渡又於戴村之東築
　坎河口石壩以遏汶水入海之路使水大則漫而西
　出漕不至溢水小則順流而南漕不至涸又開南旺
　上下月河各建大閘大挑之日汶河及上下二閘各
　築土壩於此通舟又建五里舗滚水石壩以備運河
　水大洩入西湖又修南旺湖漕渠長堤築西湖缺口
　加築舊堤一萬二千餘丈添築東面子堤一千二百
　餘丈築蜀山湖東堤蓄水濟運築長溝減水二閘以
　備蜀山湖水大洩入馬場湖又築馬踏湖土堤三千
　二百餘丈自嘉靖末至萬厯中北自臨清南至鎮口
　或壩或閘或堰或堤亦歳有修建新舊運河僅能通
　漕而地逼於黄毎足為害萬厯三十四年又自季家
　港口至黄林莊開泇河以避鎮口之淤并避徐吕二
　洪之險建韓莊徳勝張莊萬年丁廟頓莊侯遷臺莊
　等八閘又建彭家口之三洞閘郗山之減水閘韓莊
　之湖口閘以備旱潦蓄洩濟運又築韓莊湖䕶閘石
　堤一道築朱姬莊至韓莊縴道堤十八里以障郗山
　韓莊諸湖之水又築彭家口壩以遏許由三山龍灣
　諸泉之由彭口出者築拖泥溝壩以遏許池滄浪諸
　泉之由大泛口出者築滿壩以遏河水之由滿閘河
　洩者築吕壩以遏河水之由李家口河洩者自元至
　元迄明萬厯開泇工成之日建築壩閘堰堤奚止數
　百而一舉一廢要必於漕運有闗表而出之以見古
　人用意之周云(山東/)全河備考
　天井閘亦視南陽一帶水之大小如南陽一帶水大
　則將天井閘以上如南旺之十字河先行堵閉如水
　仍大則五里營閘十里舗閘及安居閘酌量堵閉務
　使水不甚大而後已如南陽一帶水小則將安居閘
　十里舗閘及五里營閘酌量開通如再不足用然後
　將南旺之十字河開通若蜀山湖之利運閘則斷斷
　不可開者也往年天井閘水勢甚溜毎過一船需夫
　四五百名一日過船不過一二十隻至多不過三四
　十隻以致在城閘下糧船積聚至數百隻或千餘隻
　皆因在城閘祗下板十二塊天井閘板一啓水勢建
　瓴而下在城閘之洩水既多不獨天井閘糧船難過
　而曹井橋及安居一帶在在淺阻又不思咎由於在
　城閘之下板甚少而反歸咎於上源之來水太㣲則
　又開蜀山湖之利運閘以助之利運閘一開而獨山
　湖南陽湖與運河一派汪洋湖河莫辨由是濟寧南
　鄉及魚臺沛縣徐州數百萬頃良田俱受淹沒矣予
　在天井閘催船見水勢甚溜一船需夫數百名縴挽
　呼號之聲不絶而船之過也維艱且天井閘船未過
　完而曹井橋安居一帶又報淺阻矣予詢之咸曰非
　開利運閘則糧船必不能前進予曰利運閘必不可
　開者也乃令在城閘増板至一二塊而水勢仍溜又
　増至三四塊而水勢稍平更増至五六塊連前共十
　八塊而水勢悉平天井閘過一船不過需夫三五名
　而已且船未過完而曹井橋安居一帶糧船俱已行
　動嗣後天井閘一日一夜過船二百八十餘隻而糧
　船乃不知有天井閘之難過矣予恐日久弊將復生
　故書之以備後人之採擇　此閘舊例下板十五塊
　此一定之制也板不全下則上源必致淺阻閘官宜
　常稽查閘牌同知州判亦宜常稽查閘官盖閘夫利
　於少下少下一塊則少啓一塊此好逸而惡勞之常
　情也若聞閘上一帶水淺必此閘下板未足之故急
　宜查考加板則上源永無淺阻之虞至於此閘之船
　必須隨到隨放不可稍遲以致濟寧以南一帶之船
　壅滯不行此閘放四次或五次通濟閘始可放一次
　若此閘水小不能放船即令通濟閘放船則此閘有
　水矣然又不專恃通濟閘上之水須馬塲湖水常盈
　滿或開安居閘或開十里舗閘水自足用若長溝建
　閘則止開長溝閘十里舗安居閘俱可不開　在城
　閘舊例下板十八塊始足蓄水盖天井閘髙此閘最
　下若下板或少則水一洩無餘故此閘最闗緊要其
　稽查之勤宜倍於天井閘始足以闗住上源之水而
　不至於下洩此南運之一大闗鍵也其放船之法亦
　宜隨到隨放則濟寧以南之船自不至於壅積矣然
　此塘之船須儘塘灌放庶水不至於多洩而上源亦
　免淺阻之患　此閘啓閉視南陽一帶水之大小如
　南陽一帶水大則將在城閘板小啓在城閘下積船
　一百二三十隻足滿一塘然後啓板灌塘則水之所
　洩必少而南陽一帶不患乎水大矣如南陽一帶水
　小需水甚急則在城閘啓板宜勤到一幇即過一幇
　不拘船數之多少則水之所洩必多而南陽一帶不
　患乎水小矣總之下用水則宜洩於下下不用水則
　蓄於上務斟酌得宜蓄洩有方乃為盡善　在城閘
　地勢甚低而其閘背亦低故不能多下板塊不能多
　下板塊即不能闗上源之水故宜將此閘背再接髙
　五尺則板可以多下或下二十塊或下二十二塊則
　上源之水有所闗而不至於過洩矣盖前言下板十
　八塊者以閘背太低不能多下故也非謂十八塊足
　以闗水也(趙村西北三里曰在城元大徳中建又西/北一里曰天井其西南即分水矣諸閘毘)
　(連不過一二三里何/在城地勢之低若此)趙村閘閘背亦低在城閘背既
　接髙五尺趙村閘背亦宜接髙四尺閘板宜下十六
　塊始足蓄水而糧船不至淺阻　石佛閘閘背亦低
　趙村閘背既接髙四尺石佛閘背亦宜接髙三尺閘
　板宜下十四塊則上源有蓄不至過洩　此閘宜酌
　量上下水勢上下水勢俱足則此閘宜下板蓄水糧
　船既過棗林閘棗林閘閉板即啓師莊閘板如仍淺
　阻即竝啓仲家淺閘則船自易行矣　棗林閘上下
　俱不深通故毎遇天旱之年輒有淺阻而以上師家
　莊仲家淺新閘竝無淺阻之患乙酉初夏又遇淺阻
　船不得行予設一法令啓師家莊閘板而船仍不行
　又啓仲家淺閘板而船遂通行直過上兩閘上下俱
　無淺阻此已試之一法也然又須南陽利建邢莊多
　下閘板草塞蓆貼不使過水則水不妄洩而船可通
　行　濟寧以南不患水少故宜隨到隨過到一幇即
　過一幇到兩幇即過兩幇到三幇即過三幇切不可
　一塘止灌一幇令一幇占一塘則山東四十八閘四
　十八幇船占住而船遂無可行之理矣故宜隨到隨
　過不論幇之多少總不使船有留滯也(居濟一得/)
　楊家壩在濟寧城東泗河之水貫兖府西流合洸水
　同經此口南入運道原未嘗設壩正徳間因劉寵之
　亂築壩引水西繞以為濟城外䕶始有壩基然事平
　即開仍得通運自崇禎十七年流宼猖獗東省震動
　於是復築此壩障水䕶城此特一時固圉之計至今
　未改毎遇伏秋水漲不能洩瀉歸湖兩岸民田大受
　淹沒之害且泗洸之水為此壩所遏由夏家橋入馬
　場湖而後濟運其道反迂不若改壩為閘時啓時閉
　急則借以濟運緩則儲以待用民田可無淹沒之虞
　矣(山東全河備考/)
　楊家壩自總河楊方興已經奉
㫖堵築濟寧紳衿士民旋謀馬場湖地肥美盡皆佔種
　故楊家壩時常盜開楊家壩一開而西湖之水涸矣
　故楊家壩必不可開今議必為嚴禁如有盜開者即
　以盜決河防論然禁止者官而賄賂之説行官亦不
　肯認真矣非極有操守而不顧情面者萬不能禁也
　(居濟一得涸薈蕞云壩則兩岸民田受害不壩則西/湖之水又  然則如何唯有改壩為閘相機啓閉之)
　(法得/矣)
　
　
　
　
　
　
　
　
　
　
　
　行水金鑑巻一百四十七
欽定四庫全書
　行水金鑑巻一百四十八
　　　　　　　　　　江南按察使傅澤洪撰
　　運河水
　府河一曰濟河即泗水之支河也穿兖州府城西流
　至濟舊由林家橋繞濟寧州城北西入馬場湖後因
　伏秋水大河小不能暢達致有漫溢於康熙三十四
　年開通楊家壩建減水閘以時啓閉由天井閘入運
　河　泗河發源於陪尾山與沂水合西南流由金口
　壩至魯橋入運　洸河起自寧陽縣南有兩道一則
　上承九山口諸處山水與滋陽縣之三岔河合流而
　南一則汶水分流出寧陽縣之堽城壩經滋陽縣之
　髙呉橋南流至八龍橋兩道㑹合由洸河大厰至州
　城東北與府河合一南流入楊家壩一西流入馬場
　湖　以上河渠三道俱在運河東岸又牛頭河在濟
　寧州城南舊通南旺由永通閘下連魚臺縣之穀亭
　即舊運河也自改運河之後將永通閘築隄閉塞惟
　諸窪之水彚入河中然下源巳淤皆於運河不通故
　不載(河防志/)
　府河所以引泗水濟運者也舊例南旺大挑之後即
　挑府河近數十年來府河竟不挑矣故有淤至五六
　尺者有淤至七八尺者府河淤淺不能容水兩岸又
　無隄工一經水發兩岸民田盡被渰沒故以大加挑
　浚即以挑河之土築兩岸隄工則河既寛深即能容
　水而民田不至淹沒也然須從黒風口内即大挑寛
　深庶泗水之入府河也易不致由金口壩南泄矣
　府河舊有丈餘深年久淤墊深者不過二三尺淺者
　不過數寸以故泗河不能濟運畢輔國原引泗水至
　濟寧濟運今楊家壩既堵築泗河之水不由濟寧入
　運乃由濟寧北闗入馬場湖查馬場湖原受汶河之
　水由蜀山湖東馮家滚水壩而來者也故今一大挑
　府河並挑馮家壩下至引河仍將馮家壩建閘一座
　又將馮家壩築隔隄一道以堵蜀山湖之水却將馮
　家壩西開引河一道使水由十字河北入運再將獲
　麟古渡建閘一座(獲麟古渡即今之大長溝/渡口是也  居濟一得)
　金口壩在兖州府城東五里元至元中為滚水石壩
　引泗入運即隋文帝時薛胄於泗沂之交積石為堰
　決令西注陂澤以溉良田者延祐中疏為三洞以洩
　水勢明初堰壩以土旋築旋廢成化間築石堰東西
　長五十丈下闊三丈六尺上闊二丈八尺自地平石
　計五層髙七尺湫口三處眎水消長時其啓閉横巨
　石為橋以便往來堰北復作分水二雁翅以殺水勢
　堰南北跌水石直五尺横四十丈以固堰基後歳久
　土淤舊堰獨低水消泗不入洸毎春築土壩髙一尺
　七寸以障之水漲土潰勞費無益嘉靖三十七年主
　事陳南金易以石髙亦如之仍為金口三添閘板以
　時啓閉歳省前費水亦賴以節宣張純守壩論畧曰
　金口壩以遏泗之南趨閘以導泗之西流盖元人遺
　智也夫泗之趨於南猶汶之放於海遏泗者以金口
　猶遏汶以戴村也國初壩因元舊時圮時修勞費無
　已成化中主事張君盛始易以石視昔善矣然猶石
　之上歳益以土髙可一二尺土歳壞則歳増之迄嘉
　靖中主事陳君南金以石易土髙亦如之而制始大
　備泗盛則勢突而壩當其衝寧無漸入圯壞者乎果
　有之則補葺之功杜其㣲焉可也茍且因循俟既壞
　而後修之焦頭爛額之功也泗消則㣲入濟之勢緩
　矣矧自黒風口而之府河自府河而之濟河凡幾十
　里而始至天井水過沙積寧無壅而未通者乎果有
　之則挑濬之功或一歳而一見或三歳而再見焉可
　也廢之不講而歸咎於天井之淺澀是不揣其本之
　論也其視張陳二公何如人哉萬厯二十五年大水
　衝決無遺主事胡瓉重修(山東全河備考/)
　明臣劉珝金口堰記畧云堰距兖州東五里許以其
　障沂泗二水入金口閘西達濟寧㑹通河因號今名
　考之後魏及隋元以來皆嘗修築以通漕運都之建
　不一堰之興廢亦不一暨我太祖髙皇帝定鼎金陵
　無事乎堰太宗文皇帝駐驆北京復通漕運而堰多
　事矣前此堰築以土毎夏秋之交波濤洶湧即圯無
　餘萬夫之役不貲之費為之蕩然自永樂以迄於成
　化朝廷雖數命官修固卒莫能厎定歳庚寅都水主
　事宜興張公克謙祗承是任乃曰與其屢廢以病民
　孰若一勞而永逸乃易土以石自地平石計五層髙
　七尺湫口三處眎水之消長時其啓閉横巨石爲橋
　以便往來愚按金口堰即金口壩也原障沂泗二水
　入金口閘西達濟寧㑹通河自府河淤塞而二水不
　能濟運矣今宜大挑府河引水至長溝入運而汶河
　口移北十里則南旺大挑既易而東昌一帶不至於
　淺阻夏鎮一帶不至於湖河相連矣此運河萬世之
　利也是在後之君子留心運河者力舉而行之耳
　金口壩遇冬月挑河煞壩之期即將此壩嚴閉使泗
　河之水盡歸金口閘入馬場湖以濟運　沂河之水
　原合泗水由黒風口入府河濟運者也數十年來舊
　制不修河失故道沂河之水不合泗水入黒風口竟
　由金口壩下直趨魯橋矣今議照舊修理使沂河之水
　合泗河之水仍入黒風口由府河濟運庶水無旁洩
　而於運道大有禆益　宜於大長溝擺渡口建石閘
　一座以界泗水使泗水不得北行則以泗河之水專
　濟南運而濟寧以南一帶運河可無淺阻之患矣此
　閘亦宜下板十八塊積水使由十字河入南旺湖中
　(居濟一得/)
　魚臺縣河道北自濟寧州四里灣交界起南至江南
　沛縣界辛莊橋王家口止計長八十五里閘三座曰
　南陽曰利建曰邢莊(河防志/)
　漷水在縣東五十里運河東畔春秋取邾田以漷水
　爲界即此源出滕縣述山西南麓受諸泉水至滄溝
　折而西過沙河店至黄甫壩轉趨趙溝西㑹南梁水
　入漕　漷水即沙河水在滕為二水至境内合為一
　水舊志不詳原委祗載漷河郡志竟以漷專入滕縣
　因正之　硯瓦溝在縣東北三十五里亦運河東畔
　之水也納黄山下諸泉水徑獨山湖入運　沙河在
　縣東南五十里逕沙河鎮過雙龍橋流入昭陽湖盖
　運河故道也昔與滕縣沙河為一故名自夏鎮開運
　河改昭陽東畔此河不與滕通郡志猶載水從滕縣
　西南流入境仍故蹟耳　新開河在縣西北二十里
　上接曹定城武單金諸邑之水自金鄉交界北田寺
　起東至柳溝村入釣鈎觜下穀亭舊運河達東南沛
　縣安家口凡一百有六里又釣鈎觜直北為故廣運
　閘即牛頭河下流接引耐牢坡之水同注穀亭直達
　沛縣安家口安家口者昭陽湖之下口塔具湖之上
　口也自白鼠寺至安家口約十里長三里寛泥草壅
　塞水流㣲弱不能洩入塔具河以入圍河支渠下至
　李家口又有横石壩一道約長六里許亦土沙壅塞
　不能洩水㣲山湖東入韓莊閘以濟運自康熙二十
　九年疏浚西自北田寺至柳溝村皆口寛五丈深五
　尺舊運河如舊制至安家口接連昭陽湖計程八里
　則深廣倍之自此宣洩無患　按舊運河在昭陽湖
　西岸由沛縣城東至孟陽泊入境孟陽泊亦巨滙也
　湖陵故城在焉瀠洄十餘里渠貫其中又北二十里
　至於穀亭穀亭者水經所謂穀庭城古濟泗合流之
　地也一云寗母亭即齊桓公盟于􁐀母處上為菏河
　下為秦梁自㑹通河開歴為漕渠要鎮明工部管河
　主事駐之河橋水驛在焉南自湖陵北至南陽相距
　五十里又北二十里為廣運閘明初所開牛頭河也
　地名塌場口嘉靖四十三年河決飛雲橋運道告阻
　及開夏鎮新河以達南陽此渠不復行舟既而曹單
　決口塞河水亦絶惟牛頭河下流運渠暴漲則溢而
　入也又牛頭河由濟寧西二十里首受永通閘洩出
　漕渠之水注之耐牢坡至塌場口開廣運閘而出入
　於舊渠盖黄河故道也明初用兵梁晉開通此渠以
　資運道故建永通閘於北正統以後防塌場口之潰
　故建廣運閘於南漕渠水盛由此行舟黄河自曹州
　雙河口來亦由此入運後運渠東徙河水南流此河
　與故渠同塞河患庶有瘳歟　陽城湖在縣東南七
　十里諸山泊泉自寨兖二山南流㑹滕縣大烏泉水
　滙而為湖别為小河自雞鳴臺以東溢而入運(河防志/)
　獨山湖即南陽湖南陽之東有獨山山下有坡厥地
　平衍卑窪舊為滕魚諸泉所滙自新河開坡始蓄為
　湖以資灌注毎遇伏秋水發則奔濤傷隄水溢河漲
　非有以節宣之必潰隆慶二年建石隄三十餘里各
　留口引水入運河闊不過十餘丈有減水閘十四座
　大者二各三洞小者十有二壩一淺二十一自北而
　南從一起數至二十一止是為水櫃(山東全河備考/)
　獨山湖在縣東北三十里滕縣沙河諸水由京章支
　河西南灌輸逕湖入運魚臺黄寨諸泉水亦由硯瓦
　溝逕湖入運隆慶六年夏水泛溢乃於南陽北岸為
　石隄三十餘里減水閘十四座自是水無潰決漕運
　無阻歳久漸圯應亟請修築(河防志/)
　昭陽湖在縣東南六十里一名刁陽故為運河東岸
　受滕縣諸泉滙為巨浸溢水沽頭閘入運嘉靖末黄
　河東決由運趨湖漕渠阻塞尚書朱衡改新渠於湖
　東以避河水隆慶六年又於其南築土隄二百五十
　餘丈又築東西決口二隄以防河患自是河益南徙
　不復趨湖滕諸泉水西流入運亦阻漕隄不入湖内
　於是淤填日積居民樹藝承糧謂之淤地然西境隣
　邑諸山泊水自髙趨下毎遇淫霖滙為巨浸下流阻
　塞渰沒為災隄防宣洩之方所當講求者也(河防志/)
　㑹典云昭陽湖周圍八十餘里在滕沛魚臺三縣界
　内舊設減水閘十四座遇河泛漲啓閘洩水下達㣲
　山等湖以濟韓莊閘東泇河運道愚按減水閘所以
　節宣運河之水使常平者也今查減水閘所存者僅
　四座耳數年以來運河水大不能宣洩以致衝決隄
　岸淹沒民田其害不可勝言皆由減水閘不復之故
　也今若將舊閘照舊修復運道民生庶兩益矣(居濟/)
　(一得/)
　泇河歴沛滕嶧三縣(薈蕞云沛縣在江南徐州西北/五十五里東至山東滕縣界五)
　(十里北至山東魚臺縣界一百二十里縣東北有漷/水出山東滕縣流入昭陽湖東有昭陽湖亘四十里)
　(泉穴甚多流甚逺東北自鄒滕六十餘里發源而來/滙於此有閘積水若運河水淺則開閘洩水經金溝)
　(過薛河達於泗以濟運薛河即古漷水出滕薛境西/流㑹昭陽湖水至金溝口達於泗後開新河築石壩)
　(横截其流南注㣲山諸湖其自北而東為泗水由濟/寧至沛城東南與泡水合運道因之嘉靖乙丑河溢)
　(塞運尚書朱衡開新河自是泗水亦隨東矣新河在/縣東北四十里嘉靖甲申河溢塞運戊子河道都御)
　(史盛應期開新河自南陽經三河口抵留城一百四/十里功垂成被劾去後河復溢運道又塞工部尚書)
　(朱衡因應期之舊而浚是河乃名新河貼滕縣在山/東兖州府東南一百四十里所屬運河  近㣲山湖)
　(北接沛縣南接嶧縣計程五十里而彭口要害大沙/河一道上自費縣發源由彭口山河入運山水暴發)
　(沙隨水湧毎致運道淤淺歳事挑浚山嶧縣在兖州/府東南二百六十里縣東南有葛嶧  南有新運河)
　(明萬厯間河決汶上壤漕隄幾二百里總河舒應龍/相度韓家莊在信義嶺南可引湖水由彭湖注泇乃)
　(開前渠四十餘里猶未通漕後總河劉東星舉未竟/之功泇可漸通漕最後總河李化龍定計開泇棄王)
　(市以下三十里泇河徑從王市取直向紀家集南至/河以避連注周柳四湖之險再由嵎頭引水經駱馬)
　(湖北岸至宿遷以盡避黄河之險以二百六十里之/泇河避三百三十里之黄河是鑿嶺避河用湖避黄)
　(而運道/賴之)計程一百九十六里共閘十一座沛縣屬江
　南而其河則俱隸兖州府設有兖州府泇河通判管
　理　泇河跨山東江南二省實長二百六十里在沛
　滕嶧三縣境長一百六十里其一百里在邳州境泇
　河自夏鎮稍南李家港起歴八閘以至黄林莊實一
　百六十里而泇河通判所轄河道則北自王家口起
　至黄林莊計一百九十六里　泇河以嶧縣東西泇
　水得名西泇自抱犢山東南流與東泇合又南合武
　河入泗謂之泇口縣南有中心溝復受衆水下流東
　㑹氶水入泇隆慶丁夘庚午間徐邳淤御史大夫翁
　大立屢疏請開河自馬家橋經利國監入泇口出邳
　州以避秦溝徐吕之險科臣駱遵言河出馬家橋葛
　墟嶺髙出河底五丈餘侯家灣梁城多伏石周柳諸
　湖直達河口須築隄水中功費無算議遂寢萬厯癸
　已雨潦大作河決汶上灌徐邳潰漕隄二百里總河
　舒應龍求通洩之途於㣲湖東得韓家莊其地在性
　義嶺南不經葛墟嶺而可引湖水由彭河注之泇乃
　疏請開支渠四十餘里凡閲五月工成猶未能通漕
　也自黄堌口決鎮口淤數年間專用力於分黄導淮
　接引黄流出小浮橋濟運而開挑未久淤塞隨之已
　亥秋御史大夫劉東星來治河屬夏鎮分司梅守相
　議舉韓莊未竟河工淺者深之狹者廣之併鑿侯家
　灣梁城通泇口使可行舟以水溢暫輟辛丑春上疏請
　竟河工得報可於是不問淺狹難易一切修浚建鉅梁
　橋石閘一徳勝萬年萬家莊各草閘一是年漕艘由
　泇河行者十之三矣癸夘霖雨水漲河決黄莊入昭
　陽湖穿李家口逆行從鎮口出御史大夫李化龍定
　計開泇乃議棄王市以下三十里之泇河逕從王市
　取直達紀家集南當河深處以避鑿郗山及周柳諸
　湖百里之險通計挑河建閘壩凡工費二十萬八千
　一百有奇乃上疏言今之稱治河難者謂河由宿遷
　入運則徐邳涸而無以載舟是以無水難也河由豐
　沛入運則漕隄壞而無以維縴是以有水難也泇河
　開而運不借河有水無水第任之耳疏瀹決排皆無
　庸矣善一又以二百六十里之泇河避三百三十里
　之黄河二洪自險鎮口自淤不相闗也善二運借河
　則河為政河為政則河得以困我運不借河則我爲
　政我為政則我得以熟察機宜而治之其利害較然
　睹矣善三糧艘過洪毎為河漲所阻運入泇而安流
　無患過洪之禁可弛𠫭罰之累可免善四廷議韙之
　遂改挑直河之支渠修砌王市之石壩平治大泛口
　之湍溜撈濬彭家口之淺沙以及建閘設壩次第畢
　舉而運道實賴之矣顧糧艘既盡趨泇徐邳人情不
　便使客亦苦郵傳之遥怨咨流傳謂黄不可廢於是
　總河疏請專用泇以通運兼用黄以回空言泇渠歴
　春夏伏秋多沙淤當如南旺例以寒沍暫塞一大修
　治計以毎年三月初開泇壩九月初則塞之九月初
　開吕壩次年二月終則塞之通計開泇二百六十里
　内分邳屬一百里隸中河而夏鎮所隸自李家港口
　東至黄林莊共一百六十里挑浚之法　本朝則定
　於冬十二月春正月止兩月挑浚道臣經理其事貢
　使之往來商旅之稱便數十年于兹矣(河防志/)
　沛縣河道北自魚臺縣界王家口起南至滕縣界劉
　昌莊止計長四十八里閘座三曰珠梅曰楊莊曰夏
　鎮　沛地低窪河道四十八里係漕運要地與山東
　諸山接近一遇水發即患衝決所賴吕壩一道時當
　水涸則蓄水以濟漕時當水溢則洩水以便民洩蓄
　得宜庶可無患其如下流彭口因流沙衝塞毎年回
　空糧艘過畢例應挑濬則閉彭而開吕工竣則閉吕
　而開彭此吕壩在冬則開在春則閉歳事修築所費
　不貲況開閉一年一次修築未幾而秋水暴發壩仍
　衝決及搶修方畢又值閉彭開吕之期民力如是其
　僕僕也又每開一次水勢湍急其口愈寛愈深今吕
　壩之口寛至三四十丈深至二三丈不等田廬盡遭
　淹沒將來水患愈大修築愈難而所費亦愈多將何
　厎止且一年之間時方水涸而欲蓄水或彭口之工
　未完則築壩有待時方水溢而欲洩水或挑濬之工
　未起則開壩又不能今吕壩之口日加深廣倘或山
　水非時陡發再有衝決將有急不及治之虞運道民
　生所闗非小今籌一勞永逸之圖莫若建立石閘則
　蓄洩為便然吕壩之口難以築閘其吕壩之下舊有
　滿閘一座廢棄已久若仍於此處建築石閘遇彭口
　挑濬則開滿閉彭挑濬工完則開彭閉滿凡遇水涸
　水溢隨時啟閉蓄洩可免非時衝決之患可省歳歳
　修築之勞上有益於漕運下有利於民生計誠莫善
　於此但工費浩繁現在㑹勘所當斟酌施行者也(河/防)
　(志施㑹勘之後不/知  行與否未詳)
　珠梅閘上為山東邢莊閘舊例兩閘不相聞問竝無
　㑹牌盖以成䂓久廢獨山湖與運河相連水大時獨
　山湖水可以接濟故上源之水不至膠舟一遇天旱
　棗林邢莊處處淺阻皆由珠梅閘放船無節洩水太
　過之所致也予己將獨山湖築隄界出故此二閘須
　用㑹牌照例啟閉庶水不至於大洩若遇水小則開
　獨山湖口放水以助之若水太小船隻難行須珠梅
　閘一啓板放船五六百或七八百然後珠梅閘再啓
　板灌放則水不大洩而船自易過矣(居濟一得/)
　彭口積沙毎年如阜歳終挑淺百倍艱難盖滕邑薛
　沙彚諸泉水出沛之三河口以入運河自明萬厯中
　開東西泇河乃築東邵壩於薛河中遏水使盡入沙
　河由彭口入運而水挾沙以行故及冬挑浚歳不可
　少挑浚之法其初必築大壩於兩頭以攔河水又必
　逐段築土壩十餘道以隔兩旁之水又必就岸築龍
　溝百餘丈以戽挑浚時流聚之水及其竣事又必一
　一去之然後水可通行毎歳浚河其勞且費如此今
　應照康熙三十七年改挑新引河一道自柳園迤西
　起至仲家樓後大壩以上止使山河水總歸吕壩以
　入湖自此水有去路而畚鍤之功稍易云(河防志/)
　毎年彭口大挑宜于上源築壩使水由三河口入運
　河又於運河彭口之上築攔河大壩一道使運河之
　水由吕壩入㣲山湖則彭口上下内外俱可以挑穵
　矣既挑完彭口運河俟開壩之後即將彭口内石壩
　上石壩下盡挑穵深通俟五六月伏水將發之時然
　後將三河口上源築壩將彭口上源之壩開放使水
　由彭口而入運然後將三河口石壩上下挑穵深通
　以便大挑之時使水仍由此入運若以築壩不便即
　輪年遞挑亦可今年挑三河口即使水由彭口出明
　年挑彭口即使水由三河口出以一年之力挑河而
　河有不深通者乎河官樂於簡便止挑正河而石
　壩上下置之不問不知挑石壩上下而正河必不淤
　淺不挑石壩上下而正河勢必淤淺此必然之理也
　今彭口毎年止挑正河一遇水漲河身即為淤塞糧
　船既被阻滯撈穵倍費人力此予之所目睹者也其
　如人情難於更始何哉(居濟一得/)
　滕縣河道北自江南沛縣界劉昌莊起南至嶧縣界
　朱姬莊止計長五十里(河防志/)
　百中河在縣南八十里源出百中社南流十里受三
　里灣折而西流入運又黄家泉距縣東南七十里出
　臨城社由百中河㑹黄溝龍灣温水三泉及鄒縣許
　由温水泉又西㑹三界灣至留城今自泇河開後泉
　無入百中河者又前新河諸泉在薛河南者或由王
　家口豸裏溝支河入吕孟湖或由東邵壩支河出佃
　户屯減水閘在沙河北者滙於南陽閘泇河開後運
　道益東諸泉直逕俱入泇河濟運　界河即白水河
　在縣北三十五里出龍山西麓㑹鄒縣界白水故名
　西流五里稍折而南逕梁山前西南瀦為郁郎淵一
　名温水湖又西受聖母池水至橋頭入漕　北沙河
　在縣北十五里出鄒縣嶧山南經龍山後繞出其左
　至周林㑹七里泉至洪疃分流一出休城南西至望
　塜南至馬家口入漕一趨休城北受大烏泉西受北
　石橋泉又西㑹白水河同至橋頭入漕　南梁河在
　縣東北十五里右趵突左荆溝合為一流西南至洪
　村折而南三里餘復轉而過濟西橋北經舊城北西
　南流折為九曲西南受絞溝泉又西㑹漷水入漕
　漷水即南沙河在縣南十五里出寶峯山南經空同
　山鳳凰嶺東過祝其城㑹黄約山諸泉折而南過麞
　山西鳳凰山東納龜步水龜步源發連珠山過歐家
　谷來入之又南至華盖山折而西受石溝水石溝源
　自巉山瀑布東南至寶峯山馬山經石溝來入之又
　西至梁山村折而南過滄浪淵納明河水明河出馬
　山前繞樓山過靈丘城來入之又南至倉溝折而西
　至沙河店為黄甫壩所遏稍北轉趨趙溝㑹南梁水
　入漕　南明河即白河俗呼捉白河出嶧縣黒風口
　諸山泉西經梁山奚公山受薛河支流同為明河又
　西至永豐村西南經白山入㣲山湖　石橋泉河在
　縣南三十里源出官橋東北平地西過薛城北又
　遶其南西流從三河口入漕按石橋河本與漷薛為
　三河漷既遏而北薛又遏而南今獨石橋泉河入口
　　薛河在縣南四十里源本西江水出寶峯山南過
　青蓮步將軍步左過髙山西折過山亭而永豐鳳凰
　二泉出薛河南岸山麓者流入之又西至薛山受悟
　真巖茶泉水循悟真巖南過雲龍山㑹東江水東江
　出湖陵山西至呉戩山下伏不見過鐵脚山至柳泉
　湧出至觀山前滙為濯筆淵亦至雲龍山㑹西江水
　同為薛河其地即靴頭城也南至斬蛟臺折而西經
　昌慮城南陶山下瀦為刁潭西納玉花義河三山三
　泉南經豐山東過官橋經薛城至東邵為壩遏入㣲
　山湖舊經山陽湖從金溝入泗自新河開漕東徙恐
　沙為漕害故築石壩於東邵遏之又恐水為壩害開
　支河於奚公山西導入南明河開泇河以後仍由新
　河故道入漕(山東全河備考/)
　㣲山在滕縣南一百里石山戴土上有張子房墓或
　曰㣲子之山未詳其下有㣲山湖(江南通志/)
　㣲山湖所以濟運河之不足者也故常宜閉板蓄水
　至八閘下板水猶不足然後酌量啟板以接濟之盖
　湖水小則八閘宜下板湖水大則八閘不宜下板若
　湖水盛大則八閘不下板仍宜開八閘月河以放之
　但此湖南岸宜築隄以障黄水自沛縣太行隄接築
　由荆山口南至子房山下若不築此隄或數年後或
　數十年後㣲山湖勢必如堽頭湖淤為平陸不特無
　水濟運而黄水勢必灌入運河運河又必淤塞矣夫
　舊運河原在南因黄水淤塞改開泇河矣若泇河再
　淤又從何處改挑乎此不可不早為之計者也　㣲
　山湖南宜築攔黄堤一道上接沛縣太行隄下至徐
　州荆山口黄水泛漲時使由隄南東行入彭家河至
　猫兒窩㣲山湖清水使由舊河出荆山口合彭家河
　亦至猫兒窩盖堽頭湖俱經淤平㣲山湖已淤其大
　半南岸若不築隄不數十年黄水屢灌㣲山湖勢必
　淤平不惟㣲山湖不能蓄水濟運恐泇河亦受其淤
　所闗運道良非淺鮮也(居濟一得/)
　泥溝河在縣東南一百十里源出白馬山西南流過
　沙溝八吕孟湖(山東全河備考/)
　嶧縣河道北自滕縣界朱姬莊起南至江南邳州黄
　林莊止計長九十八里閘座八曰韓莊曰徳勝曰張
　莊曰萬年曰丁廟曰頓莊曰侯遷曰臺莊(河防志/)
　氶水出縣北六十里花盤山之車箱峪其源滄浪淵
　水尚㣲南合許池泉始巨又南經嶧縣城西門又西
　南納金注河入泇又東㑹武河南入於泗又義河在
　縣東北三十里亦入氶水　東泇水出費縣之山經
　沂州合芙蓉河流至三河口　西泇水出縣東北抱
　犢山東南流至三合村與東泇河水合南貫四湖溉
　田數千頃又南合武河入於泗謂之泇口通淮泗舟
　楫今用之為運河　新河一名中心溝在縣南五十
　里源出白茅山後受衆水下流為彭河又東㑹氶河
　入泇土人相傳為舊氶縣及彭城所置鐵官運鐵之
　河萬厯三十二年始開運道以避徐吕二洪　巨龍
　河在縣西北六十里源出東暨村靈泉西遶西暨集
　南流入㣲山湖(山東全河備考/)
　魚臺沛滕嶧縣接境諸湖共十有四曰昭陽曰棗莊
　曰李家曰郗山曰㣲山曰吕孟曰張莊曰韓莊曰獨
　山曰馬場坡曰常阜曰平山曰白山曰白浴總以昭
　陽為統領昭陽湖有大小二在新河下流自泇河通
　資㣲吕諸湖以濟韓莊東之運道則又據上游所受
　獨山諸流從棗莊湖出李家口其東即棗莊湖又東
　為李家湖其在郗山之南者為郗山湖又南為㣲山
　湖又東南為吕孟湖又東為張莊湖又東為韓莊湖
　名雖不同實無限隔自東北南陽壩至西南徐境利
　國監瀰漫幾二百里俱隔在運河西岸運道自韓莊
　閘至夏鎮計程七十里皆逼臨諸湖僅隔土隄一道
　寛窄不齊最稱危險其韓莊之北建有郗山減水閘
　韓莊湖口閘及䕶閘石隄一道以障諸湖之水並資
　蓄洩濟運固歳因修治而㣲山湖之西南切近黄河
　毎慮有漫瀉之患茍不堅禦濁流一入不獨滕嶧為
　巨浸而運道必梗保運者所宜加意也若獨山馬場
　坡二湖皆自南陽横截新河以入昭陽湖在新河上
　遊最為漕利其餘小湖徒梗縴道與漕無益(山東/)
　(全河備考/)
　臺莊等八閘月河皆宜挑挖寛深使㣲山湖之水有
　所洩則濟寧南鄉及魚臺沛縣徐州之田地自不至
　淹沒矣盖八閘月河盡皆淤塞㣲山湖向出荆山口
　由彭家河洩今則荆山口已經淤平不能宣洩若將
　月河挑挖深通則湖水可洩必不至泛濫於濟寧魚
　臺一帶矣此今日最急之務也倘㣲山湖水小自宜
　蓄之濟運八閘仍宜下板嚴閉不可輕洩(居濟一得/)
　
　
　
　
　
　
　
　
　
　
　
　
　
　
　行水金鑑巻一百四十八
欽定四庫全書
　行水金鑑巻一百四十九
　　　　　　　　　　江南按察使傅澤洪撰
　　運河水
　邳州運河上自山東嶧縣交界黄林莊起下至宿遷
　縣交界窑灣口止計河程一百二十里屬邳睢河務
　同知管轄(河防志十薈蕞云邳州在江南淮安府北/四百五  里東南至宿遷縣石橋界五十)
　(里西北至嶧縣陶溝界四十二里西南有磬石山近/沂水或謂泗濵浮磬即此州治舊在嶧陽今遷於艾)
　(山黄河在舊城南有彭城歴吕梁由睢寧界上至五/工頭迤東始入邳境流四十里接皁河抵宿遷縣境)
　(治清水河即舊黄河南岸屬睢寧北岸屬邳州自順在/  初塘池壩塞始由今河而清水河迄今猶存其跡)
　(舊城䕶城堤南董家堂北源泗河在嶧山左去城八/十里今淤沒  龍化河分  泗河在猫兒窩西南去)
　(城五十里今淤沒/  西泇河亦淤沒)
　西堤自猫兒窩起至窑灣口止計長四千二百一十
　三丈八尺康熙三十六年修築　自猫兒窩迤西起
　至唐宋山止格堤一道長三千五十丈　東堤自猫
　兒窩起至窑灣口止計長三千九百六十六丈六尺
　五寸康熙四十年補修　東岸猫兒窩迤上滚水大
　壩一座康熙二十二年建萬家莊石壩一座馬莊集
　石壩一座俱康熙十九年建又上下竹絡壩三座康
　熙二十七年建又窑灣竹絡壩一座康熙二十九年
　建俱洩運河出岸之水由隅頭湖入駱馬湖(河防志/)
　漕河即運河自黄泥莊入邳境歴泇口鎮經徐塘猫
　兒窩馬莊集萬家莊窑灣口東流抵宿遷界　引河
　去城二十里出自沂州抱犢堌經黄石山泇口考究
　泉入運　黄墩河出自南旺湖由徐州荆山口至全
　河汴塘入邳境歴彭家河分成子河歸沙溝湖至猫
　兒窩入運　曲吕河去城東南四十里源自壩頭入
　洪河　沂河出自䝉山經沂州沂水縣南流至受賢
　鄉分派一支出盧口西流二里許復分二支一經城
　南㑹武河二十五里入運一經官湖出徐塘口入運
　其本支南流至趙家莊社各溝亦分二支一經砲車
　繞廟防山歸駱馬湖一經龍池隅頭歸駱湖二水舊
　俱由臧家口入運今運壩築俱歸駱湖入運矣　武
　河自山東馬旺湖由邳米湯湖出經艾山西流繞城
　南㑹沂水入運(邳州志/)
　宿遷運河上自邳州交界窑灣口起下至宿遷張莊
　運口中河頭止計河程四十七里屬宿虹河務同知
　管轄(以下俱河防志至薈蕞云宿遷縣在淮安府西/二百四十里北  邳州百三十里東南至桃源)
　(縣百二十里縣北二里/有馬陵山山前阻河)
　西堤自邳州交界窑灣對岸起至皁河石磡止計長
　四千八百七十丈九尺　東堤自邳州交界窑灣口
　起至皁河石磡止計長五千二百七十六丈七尺俱
　康熙十八年創築三十六年加幇　自石磡起至張
　莊運口止支河北岸堤一道計長三千四百一十八
　尺康熙三十八年修築(支河南岸即黄/河北岸縷堤)
　宿遷運道因明之舊由宿遷西北十餘里董家溝進
　口名為董口自康熙六年董口淤斷遂由駱馬湖繼
　駱馬湖亦淤乃另開皁河康熙二十年七月黄河大
　漲頃刻淤斷一千餘丈不得通舟前河臣靳輔於皁
　河迤東挑新河歴龍岡岔路口至張家莊長三千餘
　丈使清水至張莊出黄河是為張莊運口今俗稱支
　河者即新河也康熙二十六年又開中河運艘竟由
　中河入新河而張莊運口不復通黄河矣(以上俱河防志/)
　運河舊在治西二十步濟汶沂泗諸水流自直河入
　境經流小河以㑹黄河自古城入桃源縣界　小河
　在治南十里其源出汴入泗易以淺狹故名　皁河
　在治北四十里發源港頭社流入泗水以土色黑故
　名　白洋河在治南四十里今涸故道猶存　駱馬
　湖在治西北十里由溝口入泗　白鹿湖在治南五
　十里由小河入泗　土丘湖在治東五十里由新溝
　入泗(宿遷縣志/)
　或曰潘季馴專築堤以束水然獨宿遷北岸不築堤
　今既欲修遥堤又築重堤不亦異乎曰束水歸漕乃
　季馴終身治河之要㫖實亦萬世不易之至言也然
　其言曰宿遷北岸有馬陵山及倉基侍丘等湖此皆
　天然遙堤故獨空之而弗堤若今日之地形水勢則
　大不然黄河之底與黄河之岸較之明萬厯時既髙
　數丈而倉基侍丘等湖又皆已淤為平陸無尺寸瀦
　水之地河水一或出漕漫岸不有隄防必建瓴而四
　決故臣獨以修遙堤而築重堤為必不可緩也(靳文/)
　(襄公治河書/)
　治水之法大者洩之小者蓄之黄河水之至大者也
　故祇宜洩不宜蓄今又増以駱馬湖之水又焉得而
　不為害乎故予謂竹絡壩宜閉也或曰黄河沙重借
　湖水以刷之不然則黄河恐淤矣予曰宿遷以上之
　黄河果誰為刷之乎而何以不聞其遂淤也豈不淤
　宿遷以上之黄河而獨淤宿遷以下之黄河乎其不
　足信也明矣或曰中河水小借黄河以濟運也予曰
　宿遷以上之中河初無借於黄河之水而何以亦足
　濟運也況宿遷以下之中河又有駱馬湖水以助之
　乎豈宿遷以上之中河不借黄河以濟運而宿遷以
　下之中河必借黄河以濟運乎又予之所不能解也
　　黄河之水滔滔而來勢不可遏顧可使駱馬湖之
　水助黄為虐乎故宜閉之使黄河少此一水即少此
　一水之害矣或曰黄河之沙全借清水以刷今使清
　水不入黄河則宿遷以下二百里之黄河不慮淤乎
　予曰借清水以刷黄河理或有之獨是宿遷以下之
　黄河慮淤而宿遷以上之黄河獨不慮淤乎宿遷以
　下之黄河借湖水以刷之而不淤宿遷以上之黄河
　果誰為刷之而何以卒不聞其淤也且遙遙數千里
　之黄河數百年以來何以不聞其偶然或淤也此固
　不待辨而自明者也或曰往時湖水涸時中河水小
　仍借黄水濟運今而閉之倘中河水小糧船何以遄
　行乎予曰現有李經邦閘在倘慮不足以濟運則於
　此閘之上下再建一閘使兩閘之水並入中河豈猶
　不足以濟運乎或曰湖水大長時仍由竹絡壩口以
　洩入黄河今為閉之倘湖水大長中河不虞泛濫乎
　予曰於錫成澄泓橋之上下多開減壩使由髙山頭
　入鹽河下海又於其下中河兩岸多開涵洞北岸引
　水入預備河南岸將土塘河挖成引水入其中兩岸
　仍多穿溝渠使中河南北盡成水田又於遙堤之下
　多建涵洞使預備河之水有餘則從涵洞洩出遙堤
　之外使入鹽河下海而中河之水自不至於泛濫矣
　且將駱馬湖邊多開引河使水大之時由西寧橋河
　下海則湖水亦不至甚大矣(居濟一得/)
　郯城縣(薈蕞云郯城縣在山東兖州府沂/州東南一百二十里古郯子國也)沭水經其
　東沂水經其西兩河之間又有白馬河發於本縣之
　馬陵山南入於沂沂河發源於沂水縣沂山狗兒泉
　㑹衆流南經淮泗入於海其沭水源出三泉歴莒州
　㑹北來馬耳諸山之水由穆陵闗等處澎湃而下直
　抵馬陵山口旋折而南過沭陽達海州各自入海原
　不與沂㑹也及明季沭忽衝決直搗郯之北門西行
　衝入白馬河合流南下復與沂㑹三水合一由直河
　南注並入於駱馬湖毎遇水漲漫山蔽野室廬田地
　盡付汪洋郯有嚙城之尾旁及沂邳宿遷咸受淹沒
　之害考厥所由原因郯城之東七里許直對馬陵山
　口在昔有臺曰釣魚臺一名逼水臺俗呼為禹王臺
　相傳神禹治水時沭在馬陵山東不能入海故鑿山
　而引之使西復建臺而逼之使南是以歴千百年郯
　不罹沭之患明有邑令黄琮者視此臺為廢棄之物
　毁臺取石以甃城垣而沭水遂無所禦百餘年來民
　受其病於康熙二十八年
聖駕南巡之時閲視河道
上諭中河挑浚有益所闗甚大下河漕諸臣㑹議收束
　散漫之水拯救被災之民使淹沒民田得以涸出又
　以中河之水全藉於駱馬湖而駱馬湖乃受沂沭白
　馬諸水受水既多故時常泛溢於是修土石兩壩為
　堵截沭水之計壩之南北各接土堤而石壩之上建
　禹王臺以存古蹟石壩之外又挑引河一道引河之
　下又浚子河一道皆相度形勢而為之由是沭水循
　行故道各自入海不惟中河水勢因之少減而嚮之
　被災田地俱得播種至今桑麻徧野室廬安堵郯城
　以南羣頌
聖天子之洪恩於無既也(以下俱河防志/)
　禹王臺沭河口大土壩一道長六十三丈　大壩北
　頭接築小堤一道長六十丈　大壩南頭舊接築小
　堤一道長一百四十九丈因沭水衝逼塌缺康熙三
　十三年築圈堤一道長一百七十九丈　石壩一道
　用竹絡五層東面長二十八丈西面長二十五丈四
　尺康熙三十三年東面加砌坦坡　石壩北頭接築
　大土堤一道長二十九丈七尺五寸根闊七八丈頂
　闊三四丈髙九尺一丈不等東面舊下鑲邊竹絡三
　十一丈康熙三十三年加砌坦坡　大堤北頭接築
　小長堤一道長二百六十一丈　石壩南頭接築大
　土堤一道長五十八丈三尺底闊六七八丈四五尺
　頂闊二三四五丈二三尺髙四五尺三四寸不等東
　面舊下鑲邊竹絡十丈五尺康熙三十三年加砌石
　坡　石壩南頭接築斜雁翅一道長七丈四尺　接
　大土堤南頭挑出引河廢土築成一堤通長二百五
　十七丈　石壩南頭迤東挑穵引河一道長三百二
　十丈四尺河頭口闊一十八丈五尺河尾口闊一十
　一丈五尺　引河身内加挑子河一道長三百四十
　三丈四尺
　禹王臺一工為減中河之水勢而設中河之水全藉
　於駱馬湖而考湖水之源則郯城之西之沂與白馬
　二水合流濟運由來舊矣初不與沭㑹也其後三水
　合一並滙於湖自毁禹王臺始水多河溢難以容納
　不無奪河之患沂郯邳宿並罹昏墊則臺之存廢闗
　係固何如乎(以上俱河防志/)
　沭河在沂州東五十里源出沂山自莒州西南流入
　州境㑹諸澗水南經馬陵山入郯城縣注於泗周禮
　職方氏其浸沂沭即此　沂河在沂州東二里源出
　蒙隂縣東北南河川徑蒙隂沂州郯城南經邳州注
　淮泗入於海禹貢淮沂其乂水經沂水出泰山郡盖
　縣艾山即此　白馬河在鄒縣北三十里源發九龍
　山㑹鱔眼孟母陳家溝白馬諸泉西流入泗水(山東通志/)
　白馬河之水原出魯橋以濟南運者也自河身淤淺
　毎逢天旱則河水阻斷不能出而濟運矣故議大加
　挑浚使之寛深庶河水可出而南運為有賴矣(居濟一得/)
　嚮者漕艘自清口出黄河溯流而上至支河口入運
　河康熙二十六年前河臣靳輔以黄河風濤之險請
　自駱馬湖鑿渠歴宿桃二邑至清河仲家莊出口名
　曰中河以通行運三十八年前河臣于成龍因桃清
　中河南岸逼近黄河地勢卑下瀦水瀰漫難以築堤
　乃自桃源盛家道口至清河棄中河下段改鑿六十
　里名曰新中河及次年臣鵬翮任事見新中河淺狹
　未足行運且盛家道口河頭灣曲重艘輓運不順仰
　遵
聖謨於三義壩以下用新中河之半三義壩以上用舊
　中河之半合為一河重加挑濬一律深通於是運道
　始成而漕艘利涉矣設有宿桃中河安清中河各通
　判一員管理修防(以下俱河防志/)
　宿桃中河通判所轄運河上自宿遷境内張莊運口
　起下至桃清交界三岔止計程一百四十里零(薈蕞/云桃)
　(源縣在淮安府西北一百六十里東至清河縣界四源/十里西至宿遷縣界七十里縣北三百步許有泗河)
　(出山東即徐邳泗州之下流又北四十里有崇河其/源西接宿遷劉老澗東入安東漣河杜村湖在縣東)
　(南三十里通淮倉基湖在縣南七里東流達河入/淮大莊湖在縣東南三十五里通丁家溝入河)
　湖西中河上自張莊運口起下至駱馬湖止長一千
　二百二十一丈三尺七寸湖東中河上自駱馬湖起
　下至攔馬河迤上止長一千一百三十七丈一尺三
　寸
　湖西中河北岸堤一道長一千二百二十三丈三尺
　七寸湖東中河北岸積土長一千一百三十七丈
　湖東中河頭迤南挑穵小越河一道長三百二十丈
　議建石閘一座
　南岸子堤一道上自攔馬河頭起下至桃清交界止
　計長二萬三千一百二十七丈六尺康熙三十九年
　擇險簽釘排樁工一千三百丈康熙四十年又修築
　工三千七百五十九丈二尺
　北岸子堤一道自攔馬河頭起至桃清交界止計長
　二萬二千八百六丈五尺内康熙三十八年新築工
　長一千八百八十二丈康熙三十九年加幇髙厚又
　簽釘排樁二百四十丈五尺
　攔馬河大王廟險工一段長五十六丈
　宿遷縣䕶城堤一道自北山根起至黄河縷堤止長
　八百五丈䕶城格堤一道長一百六十丈康熙三十
　五年修築
　北岸遙堤自張莊運口起至駱馬湖西岸止長一千
　一百二丈五尺又自駱馬湖東岸起至攔馬河迤上
　砂礓觜止長八百九十六丈又自髙山頭起至劉老
　澗舊壩止長七千五百五丈又接舊壩起至宿桃交
　界古城止長一千五百四十九丈又自宿桃交界起
　至桃清交界止長一萬四千五百六丈康熙三十二
　年修築
　髙山頭險工一段長一百四十二丈(以上俱河防志/)
　宜於髙山頭東新建格堤之東中河北岸子堤建涵
　洞一座使由格堤土塘河入預備河至蕭家渡建閘
　一座穿過遙堤使水由蕭家渡河入海宿遷縣北車
　路口中河北岸子堤有石涵洞一座子堤内宜挑河
　一道引入預備河亦使由蕭家渡入海　新建格堤
　之東亦穵成河子堤亦建小涵洞一座引中河水由
　格堤土塘河入預備河順流而下則子堤之北遙堤
　之南俱作水田矣(居濟一得/)
　灣兜險工一段長七十二丈(河防志/)
　劉老澗越壩一道長六十丈康熙三十四年築又減
　水石壩一座長二十丈金門九洞康熙三十九年建
　於壩下開引河一道洩中河有餘之水經三尖北魏
　碩項湖下龍溝歸海(河防志/)
　劉老澗以上預備河數十丈已經淤平宜於通中河
　之處不必築堤建滚水壩一道壩底宜比河底髙八
　尺使中河之水常深八尺餘者盡皆洩出而於劉老
　澗對過中河北岸子堤宜堅築蓄水勿令亦由劉老
　澗洩出其由此以上數十丈亦宜多建涵洞使中河
　之水洩出預備河由劉老澗而出若將西草壩閉塞
　再建閘數座則預備河祗宜疏濬深通無需建壩矣
　劉老澗以下崔鎮正對遙堤處其遙堤外之河與遙
　堤相去甚近此處亦宜建減水閘以洩預備河之水
　使劉老澗以下中河黄河之水亦由此洩出(居濟一得/)
　一桃源中河一道自盛家道口起至桃清交界止計
　長七千三百六十一丈五尺於康熙三十八年四月
　内前總河于成龍面　奏中河南岸甚窪子堤不能
　久立水勢直至縷堤成溜衝刷甚險將北岸改作南
　岸北岸另築北堤從中相度挑河奉
㫖好准改挑其河身不必挑寛若有虚鬆之處挑挖成
河之日仍下樁等因欽此隨蒙分派人員挑河長七千
　三百六十一丈并北岸子堤長七千三百六十一丈
　五尺擇其迎溜頂衝掃灣之處簽釘排樁共長五百
　五十九丈於康熙四十一年閏六月内在於欽奉
上諭事案内造冊詳蒙　題銷在案(淮徐道屬三㕔冊/)
　一駱馬湖口竹絡石壩一道長五十五丈康熙二十
　八年奉前總河王新命建設為湖黄出入之所宣洩
　上源山東諸湖並駱馬湖異漲之水康熙三十五年
　異漲衝卸奉前總河董安國　題修估入㑹勘案内
　竹絡石壩長五十五丈駱馬湖口東西裹頭長六十
　五丈嗣因工未報銷已被衝淌康熙四十年前總河
　張鵬翮於欽奉
上諭事案内　題估興修續於康熙四十二年三月十
　九日蒙前總河張鵬翮飭行康熙四十二年二月初
　二日奉
上諭中河口門宜留當經　題請建築東竹絡長十二
　丈西竹絡長十丈各寛三丈康熙四十四年九月十
　九日前總河張鵬翮於本案内止照做過工程三十
　二丈　題銷准部覆奉
㫖依議(淮徐道屬三㕔冊/)
　安清中河通判所轄清河縣運河上自桃源縣交界
　三岔起下至清河縣西三里許黄河口門止計程一
　十七里(以下俱河防志桃薈蕞云清河縣在淮安府/西五十里西至  源縣界二十五里南至山)
　(陽縣九十里運河元時故道由府東入淮至清口亦/稱險要故平江伯改自府西經清江浦入本縣七里)
　(溝東界迤南出三里溝達於淮以溯河營河在縣東/北十里胡賢口北其左右皆軍營田故名康熙十年)
　(河決七里溝三汊下流沙澱漕艘回空者由新河入/營河南經半邊店出西營溯於淮即此縣西北四十)
　(五里有新河自黄家觜經漁溝娘子莊永興集以東/北達安東入海萬厯二十三年為分黄而開今淤廢)
　(永濟河在治東南運河之旁自窑灣楊家澗歴武家/墩至新莊舊閘接運河四十六里萬厯九年開以備)
　(清浦之險今久廢崇河之源西接宿遷經本邑崇河/集南㑹沭河東通漣河者今淤  夏允彛曰清河縣)
　(北有老黄河本沂泗東趨合淮入海故道開此則河/之赴海必勇雲梯闗下淤塞葦場當自蕩滌而海口)
　(廓矣胡朏明駁之曰此必近世決河入海之故道非/淮水東㑹泗沂之舊迹也水經泗水注云下邳縣為)
　(沂泗之㑹沂水注云於下邳縣北西南入泗是沂泗/合流入淮也今沂水挾泇武祊浚諸水至邳州入黄)
　(河即古沂水入泗處黄河是泗水故道邳州本秦下/邳縣新志云沂水舊在州西一里今為黄流淤塞改)
　(道自郯城入運河矣此説甚明愚按夏允彛所云老/黄河者即萬厯二十三年為分黄而開之新河朏明)
　(亦未能深/知其詳也)
　南岸子堤上自桃源縣交界起下至廣濟閘止長二
　千七百六十七丈係舊中河北岸堤康熙三十八年
　改作新中河之南岸堤北岸子堤上自桃源縣交界
　起下至舊河邊止長三千四十一丈五尺係康熙三
　十八年創築其兩堤險要處於康熙三十八年簽釘
　排樁共長二千二百七十五丈康熙三十九年兩岸
　堤工加幇髙厚又加排樁一千五百六十九丈
　清河縣河口康熙四十年　題建石閘一座以資蓄
　洩
　北岸子堤孫家集迤上　題建小石閘一座以洩中
　河暴漲之水
　撑堤一道自北岸子堤起至遙堤止長一百八十六
　丈堤上雙金門石閘一座小石閘一座洩水入鹽河
　鹽河一道自清河縣中河北岸鹽壩口起歴山陽縣
　朱元莊至安東縣迤下平旺河止計長一萬三千四
　百五十丈康熙二十六年開濬行鹽運料併洩中河
　漲溢之水由南潮河歸海康熙三十六年六月時家
　馬頭決口黄水盡入中河臣鵬翮恭奉
聖謨於康熙三十九年十一月堵塞完工然水退沙停
　鹽河淤墊一千九百一十丈康熙四十年　題准挑
　濬一律深通其平旺河尾孫家林起至新安鎮盧家
　溝止共河長六千四十四丈内除新衝河上口長三
　百五十丈不挑外計挑河長五千六百九十四丈引
　水由北潮河入海康熙四十一年伏汛異漲之水衝
　刷故道一支由北滷溝經徐家泓入南潮河下海一
　支由莞瀆場經頭圖口入北潮河下海是以駱馬湖
　之清水與王營減壩之黄水均得分洩而工料亦藉
　兹通行無阻矣
　清河縣中河北岸遙堤一段上自桃源縣交界起下
　歴山陽縣境至安東縣交界止長一萬三百三十九
　丈七尺康熙三十二三十六兩年修築
　安東縣中河北岸遙堤一段上自山陽縣交界起下
　至平旺河止計長一萬三千五百五十丈康熙三十
　六年時家馬頭決口至三十八年黄水異漲衝缺塌
　卸於康熙四十年　題准修築完固(薈蕞云安東縣/在淮安府東北)
　(九十里東至淮河五十里西至清河縣界五十里南/至山陽縣界九十里北至海州界一百一十七里海)
　(州南至安東縣界一百五/十里東至東海一十五里)
　安東縣中河南岸䕶城堤一道上自五里墩起下至
　平旺河止長九千四百五十九丈康熙三十八年修
　築四千九百四十四丈四尺六寸其餘康熙四十年
　修築完工(以上河防志/)
　一清河縣向無中河一切漕艘官舫由清口出黄河
　歴桃源宿遷至駱馬湖口入運河康熙二十六年總
　河靳輔念漕艘涉黄河數百里之險毎多漂沒之患
　於二十六年
聖心愛民已極等事案内　題請動帑開挑中河一道
　自駱馬湖口起至清河口門止并於河尾建廣濟石
　閘一座收束水勢以利運行又於宿桃山安清五縣
　境内創築遙堤以為中河北岸之屏障并於清河縣
　治西另開河頭自清河縣起由山陽縣朱元莊歴安
　東縣經平旺河至潮河歸海挑鹽河一道耑運鹽柴
　斯時漕運商民均受利便於安東縣境内南岸築䕶
　城堤一道又為安邑之保障(安清中河㕔冊/)
　百川莫險於黄河然自南北通運以來浮黄河而達
　者凡五百餘里議者莫不以為治河即所以治漕一
　似乎舍河别無所謂漕也雖然水性避髙而就下地
　為之不可逆也運道避險而就安人為之所慮者為
　之或不當耳有明一代治河莫善於泇河之績然其
　議倡始於隆慶年間都御史翁大立而傅希摯斷之
　再歴舒應龍劉東星兩河臣屢興屢阻迨至萬厯三
　十一年河臣李化龍實始通運卒避黄河三百里之
　險至今賴之嗣後直口塞董口淤駱馬湖又淺澀不
　行臣因有開皁河之請而泇河之尾閭復通然自清
　口以達張莊運口河道尚長二百里重運泝黄而上
　雇覓縴夫艘不下二三十輩蟻行蚊負日不過數里
　毎艘至費四五十金遲者或至兩月有奇方能進口
　而漂失沉溺往往不免盖風濤激駛固非人力所能
　勝也康熙二十五年　題覆詞臣張鴻烈
聖心愛民已極案内加築北岸遙堤後復加籌酌若於
　遙縷二堤之内再挑中河一道上接張莊運口并駱
　馬湖之清水下歴桃清山安入平旺河以達於海而
　於清口對岸清河縣西仲家莊建大石閘一座既可
　以洩山左諸山之水而運道從此通行避黄河之險
　溜行有縴之穩途大利也乃決計　題請奉
㫖興工至二十七年正月而工竣連年重運一出清口
　即截黄而北由仲莊閘進中河以入皁河風濤無阻
　牽拽有路又避黄河之險二百里抵通之期較歴年
　先一月不止回空船隻永無守凍之憂在　國家歳
　免漂失漕米之患在各運大則無沉溺之厄小則省
　雇夫之費盖自呉開䢴溝隋開御河歴唐宋元明漕
　東南以濟西北者無不仰藉黄河以為灌輸既欲去
　其害又欲收其利故治河愈難至
今上康熙二十七年而運道之利黄河者僅七里矣或
　議於中河北岸宿遷境内建減水壩數座以洩漲者
　臣曰不可盖中河之水但患其弱而不患其强若北
　岸遙堤減壩一建則清水弱而黄必有内灌之憂河
　身立淤矣今當大工屢興之後錢糧未敷未敢輕議
　若工帑稍充再將遙堤加修髙厚更於中河之北挑
　重河一道即以挑河之土築成重堤於西寧錫成兩
　橋之間建閘一座既以分洩東省之異漲又以灌溉
　宿桃清等七州縣之田畝即遇黄淮並漲亦可分洩
　入中河以并出平旺歸海真永賴之策而臣初議挑
　中河之舉原擬如是故有中河之名也又運艘自清
　口入仲家莊閘雖曰截流而北然逆流而西者居多
　若於清河治東陶家莊再建一閘重運則由陶莊而
　入回空則由仲莊而出則俱順流矣且兩閘並建用
　備不虞尤為萬全統志之以俟來者(靳文襄公治河書/)
　康熈三十二年總河于成龍等於請築中河子堤等
　事案内創築中河兩岸子堤收束水勢康熙三十八
　年四月
聖駕南巡總河于成龍面奏(見前淮徐/道屬㕔冊)成龍即於欽奉
上諭事案内　題請動帑康熙三十八年五月内委員
　上自桃源盛家道口起挑穵成河北岸另築北堤一
　道内建草壩一座依期告竣康熙三十九年於欽奉
上諭事案内總河張鵬翮以新中河河頭灣曲糧艘徑
　行不順三義壩迤上三十一里河身淺窄恐湖水散
　漫不能容受舊中河自三義壩至河頭三十二里河
　身甚深且三義壩迤下二十五里河身淺窄且距黄
　河甚近酌議於三義壩以上之舊中河築攔河壩一
　道改入新中河合為一河以挑河之土幇築南北兩
　岸子堤於毎年漕船過完將河尾煞壩使湖水由小
　石閘入鹽河下海回空糧船仍由宿遷縣駱馬湖口
　出黄河赴次新運到時又行開壩漕船遄行無阻題
　奉
俞允欽遵改挑至康熙四十年鵬翮巡行中河見鹽河
　内被三十六年黄河時家馬頭漫缺將鹽河淤墊鹽
　柴挽運維艱於謹陳節宣之法等事案内　題請不
　動正帑令鹽商損項曽經挑濬又於康熙四十二年
聖駕南巡駐蹕清口奉
上諭仲莊閘清水出口逼流使南恐運口有礙應於陶
家莊以下楊家莊處著挑引河令中河之水從此出口
於運口有益雖楊家莊地勢低窪即使倒灌不過一二
里仍然頂出著即相度形勢估計具奏仲莊閘暫停遂
　遵
㫖估計將仲莊閘二草壩之上煞築攔河大壩一道將
　雙金門閘拆去磯心改為石裹頭裹頭之上另改河
　頭又將中河尾於河工底績可期等事案内動帑估
　砌石閘一座移建楊家莊縷堤之上下築頭二草壩
　二座束水敵黄又於花家莊迤下築撑堤一道將鹽
　河頭移於撑堤之處併建鹽河石閘一座迤下鹽河
　一道濟運鹽柴水小則下板閉塞鹽河閘蓄水出口
　敵黄濟運水大則開鹽河閘分洩歴今一十八載糧
　艘利涉河道安瀾康熙四十五年黄水泛漲黄河老
　壩口等處各工危險建造王家營減壩開放宣洩奈
　黄流直射中河以致中河兩岸受險總河張鵬翮於
　請
㫖事題請王營減壩迤下疏建鮑家營舊河故道由戴
　范河張家集范家河三岔口歴碩項湖入武漳河頭
　圖口下北潮河分洩黄流歸海兩岸建堤建壩如黄
　水大開放鮑營河如清水大開放東草壩隨時啓閉
　操縱由人堤工得保無恙而運道民生均賴之矣安
　(清中河㕔冊/)
聖祖仁皇帝康熙六十一年九月二十九日淮揚道傅
　澤洪詳請料物以防險工鹽河閘外口起至東草壩
　歴朱家灣髙臺子張家莊等工至平旺河北過五丈
　河直達板浦謂之舊河即中河也又於東草壩少上
　而北為鮑營引河北至張家集逶迤而東亦至五丈
　河謂之新河即西河也今自鮑營河頭而下久已淤
　涸不通舟檝康熙五十二年間前中河㕔佟倅詳稱
　商人請於舊河濟運查舊河兩岸堤工内有朱家灣
　髙臺子張家莊等處險要應修東壩口門亦應修理
　既據該商呈請行走此河其修防料物有應商人捐
　備等因前道據詳前院批如詳移咨鹽院知照在案
　從此中河一帶工程商人毎年捐備料物自交該㕔
　及時修防相沿為例本年七月間署中河㕔梁主簿
　詳稱朱家灣髙臺子張家莊等處堤薄工險請循例
　飭商備料貯工等情前來本道親詣各工查勘第一
　工朱家灣坐落中河北岸遙堤長八十丈内有三小
　壩毎壩長七丈壩形㣲存䕶岸埽工全無第二工髙
　臺子坐落中河南岸䕶城堤長一百四十丈第三工
　張家莊坐落中河南岸䕶城堤長九十丈内各有三
　小壩並皆壩形㣲存䕶岸埽工全無甚屬險要本道
　詢據土人及該汛百隊僉云自康熙五十四年修過
　之後歴年俱未動工又聞有該㕔折收料價官商分
　肥之弊當即飭行淮安分司查覆去後今據該分司
　詳據商人程長泰等呈稱毎年修補工銀四千兩俱
　交歴任中河㕔辦料修防其官商分肥之處堅執不
　承查此項銀兩自五十五年起至六十年止該㕔已
　收過銀二萬四千兩既不以之辦料修防其為朋分
　不問可知但官遷吏故難以深求現今朱家灣等處
　及東壩口門急宜上緊下埽修理若仍責之各商辦
　料加工是復啓其抑勒肥已之故智究與工程分毫
　無益相應飭商將六十一年分應捐銀四千兩解交
　河庫著令該㕔將朱家灣等工應修之處確估造冊
　請憲批發辦料儧修工完核銷其原捐之銀倘有羸
　餘留作下年工用庶各商有用之金錢不致僅供中
　飽而於城社民生大有禆益矣(嚼梅軒偶存/)
　
　
　
　
　
　
　
　行水金鑑巻一百四十九
欽定四庫全書
　行水金鑑巻一百五十
　　　　　　　　　　江南按察使傅澤洪撰
　　運河水
　裏河北自清口山清外河交界甘羅城迤西起南至
　揚河交界黄浦止計水程九十六里一百一十八步
　二尺自甘羅城迤西至季家淺長一十五里五十丈
　係清河縣境自季家淺至黄浦長八十一里六十八
　丈係山陽縣境屬山清裏河同知管轄其汛三曰運
　口汛裏河上汛裏河下汛(河防志府薈蕞云山陽縣/即淮安  治東至海濵界)
　(二百三十里西至清河縣界三十里南至寶應縣界/八十里北至安東縣界三十里西北五十里有淮隂)
　(故城秦置水經注淮水東北經淮隂故城韓信/釣此節孝先生有淮隂故城序即甘羅城也)
　運口汛自甘羅城迤西起至季家淺止南岸堤長三
　千六百六十八丈北岸堤長二千九百一十三丈五
　尺又七里閘西岸太山湖周圍一帶堤長二千五百
　五十六丈六尺(以下俱河防志/)
　清口於康熙三十五年七月間唐埂六壩潰決淮水
　東注黄流倒灌諸引河一概淤塞臣鵬翮於康熙三
　十九年恭奉
聖謨開穵張福口引河一道長一千二百三十五丈次
　年正月又開張家莊引河一道長一千六百七十丈
　又裴家場爛泥淺三岔等引河俱先後挑濬深通合
　衆引河之水㑹出清口併力敵黄而淮黄交㑹矣
　運口曽經屢改今仍在舊大王廟前有迎清逼黄之
　勢舊築大墩一座置頭二三四草壩束水濟運康熙
　四十年於舊大墩西接築攔湖堤一道長一百四十
　丈内外排樁鑲埽又接建新大墩一座周圍三十五
　丈逼清水七分敵黄三分濟運又於大墩下運河口
　門築攔河壩南北共長二十四丈以禦湖水異漲置
　造鐵犀一座於新大墩上以鎮水勢刻詞於犀曰維
　金尅朩蛟龍藏維土制水龜蛇降鑄犀作鎮奠淮揚
　永除昏墊報吾
皇
　南岸自舊大墩前起經七里閘至文華寺後止内除
　髙阜外堤工長二千八百三十九丈康熙三十八年
　修築(文華寺後髙/阜歴年未修)
　武家墩後横堤一道長一千一百三十二丈康熙四
　十年加幇臨湖釘樁鑲埽
　北岸自甘羅城迤西起至恵濟祠旁新石工頭止内
　除甘羅城東門髙阜九十丈外堤工長一千八百八
　十九丈五尺康熙四十年補修完工
　恵濟祠旁新石工一段長一百四十七丈康熙三十
　八年創砌(清河縣志南祠在舊新莊閘口明正徳三/年建武宗  巡止蹕祠下瞻顧久之嘉靖)
　(初章聖皇太后過此賜黄香白/金禮獻之物賜額曰恵濟祠)
　南岸石磡於康熙四十一年　題建石閘一座相時
　啓閉引三岔河之水濟運
　七里閘西岸堤長二千五百五十六丈六尺
　七里閘河一道長一千五百七十三丈七尺自恵濟
　祠後起至季家淺止運河長七百四十二丈俱康熙
　三十九年　題准挑濬深通
　裏河上汛自季家淺起至南角樓止河道計長四十
　里四十四丈康熙三十九年　題准挑濬深通
　南岸堤長七千三丈七尺北岸堤長七千三百九十
　一丈九尺兩岸排樁於康熙四十年改龍尾埽為丁
　頭埽
　五孔橋於康熙三十五年前河臣董安國建石閘一
　座因地勢低窪土性虚鬆未便開放久經堵塞
　龍汪閘一座金門寛二丈一尺二寸康熙三十八年
　加髙石四層(金門上寛下/窄不能下板)月河閘金門寛二丈七尺
　六寸兩岸皆砌石
　北岸檀度寺新閘一座康熙三十五年創建
　北岸版閘闗口石工一段長一百二十丈康熙三十
　八年創砌康熙四十年完工
　南岸盤糧㕔前石工一段長五十五丈康熙三十八
　年創砌康熙四十年完工
　北岸府城西門䕶城石工一段長三百六十丈康熙
　三十八年創砌(以上俱河防志/)
　府城北角樓一工與小壩一工同一危險盖因此二
　處水勢頂衝舊堤單薄堤裏地形低窪俱係深塘兼
　之城池官廨民居鱗集於此澤洪屢欲啓請河憲建
　造石工庶幾一勞永逸因需用錢糧浩繁未敢輕舉
　今年冬氷凌水漲沖刷塌卸堤根水深至二丈有餘
　亟調集員弁夫役并工搶䕶方得平穩此處建造石
　工斷不可遲(嚼梅軒偶存/)
　裏河下汛自南角樓起至黄浦揚河交界止河道計
　長四十一里二十四丈二尺康熙三十九年　題准
　挑濬深通(以下俱河防志/)
　東岸堤長七千三百五十四丈五尺西岸堤長七千
　三百七丈五尺兩岸排樁康熙四十年修補完固
　東岸舊有興文閘一座閘内澗河一道至涇口入射
　陽湖由廟灣歸海洩三城之積水通商賈之舟楫其
　利非小歴年黄水内灌河身淤墊康熙三十九年復
　加挑濬(以上俱河防志/)
　本汛東岸興文小閘一座口寛二尺八寸有澗河一
　道至涇口水入射陽湖康熙三十八年總河于成龍
　於欽奉
上諭事案内估挑後于請
㫖事案内撥給捐工人員挑浚又於康熙三十九年總
　河張鵬翮題為黄淮交㑹謹陳善後一策等事案
　内動帑修砌興文閘座以備宣洩運河水勢(裡河㕔冊/)
　興文閘南有頭石工二石工兩段頭石工長三百一
　十八丈北磚工三十丈中石工一百五十七丈南磚
　工一百三十一丈其二石工長一百五十丈俱係磚
　工康熙三十八年　題准加髙二層(河防志/)
　涇河閘一座其河下通射陽湖計長八千二百五十
　丈面寛五丈底寛二丈五尺深六尺康熙三十九年
　挑濬深通又補修閘座以備蓄洩(河防志/)
　王永吉修復涇河舊閘議揭云竊照黄淮外河水勢
　蕩蕩滔天來路甚猛逼入清口内河河身窄狹兩岸
　束縛迂回四百五十里直至𤓰洲纔得入江出路甚
　長甚細前賢恐其震盪汹湧髙寶地卑水聚中飽勢
　不能容必致決裂所以於山陽縣南去百里之内造
　涇河閘分水一支直趨射陽湖東北入於海此閘既
　成固疏淮安下流之壅實減髙寶上流之勢矣年久
　失修遇水崩決司水者憚於興造遂築土壩一道人
　馬通行因循數年閘基遂廢此處滴水不通則閘内
　行水之河身以及接連射陽湖一帶原無主管之水
　泊盡被衙蠧土豪𤓰分圍占低下者取魚斮草髙阜
　者種麥插禾官河變作私田野水化成膄地宜其百
　計阻撓牽制官府不肯造閘及奉憲檄勒限督催不
　得不造却又賄囑經承人員將閘門改小閘底増髙
　草草了事洩水無多當夏秋水漲之日即徹底全開
　尚恐宣洩不足乃啓不數板開不數日旋築月壩堅
　閉終年閘雖報完全無實用至於子嬰雙閘復以委
　官承行剋減工料樁短灰少閘底石不齊縫不敢全
　槽開放稍有滲漏損傷隨即填泥下埽歳歳如此亦
　僅存有閘之名耳夫昔人造芒稻河閘導水入江造
　涇河子嬰閘導水入海今芒稻河既被棍徒占塞涇
　河復被豪蠧官胥把持水不出頭激之愈怒以致八
　年之内年年潰決漕堤耗費官帑民財數十萬築塞
　殆無虚日糜　朝廷之金錢竭小民之膏血徒作棍
　徒豪蠧官胥人等肥家潤槖之資漏卮不塞長此安
　窮伏望老公祖台臺移文㑹勘遴委亷能風力職官
　監造堅厚闊大石閘一座其閘底須與下河河底相
　平庶無髙昂吊口之弊朩樁務要長大粗壯挨緊密
　釘底石務要二層細鑿套筍塊塊勾連層層合縫然
　後多將糯米熬汁打灰灌漿纔可支持幾年不致旋
　砌旋崩泛水而衝石也閘門兩旁襯石縱不能多數
　層斷不可少若一二層之外便是泥土水鑽石縫土
　必虚鬆安能壁立而不仆哉凡不利於有此閘者必
　曰閘底太低則水頭甚髙誠恐民田渰沒殊不知此
　閘與子嬰閘同是一般閘内河南河北兩條大堤較
　之運河更髙更闊只是單行水道直通射陽湖滙合
　下海原與民間田地絶不相通倘或此堤小有殘缺
　修補不難如果堤岸全無多年閘水不行内堤因何
　坍塌必是附近有田豪强耕攤挖毁占踞河身渾成
　一片令人莫可查考此等奸徒不追從前花利寛貸
　實多責令培補原堤亦情法之允協者耳又或有不
　知淮揚水利者必曰沿堤減水閘洞多矣何必爭此
　涇河一閘殊不知髙寳之南惟有芒稻河洩水極大
　直捷入江髙寳之北惟有子嬰涇河洩水極大轉折
　入海全不侵灌民田既可洩水又不傷稼故為甚利
　而無害也若沿堤小閘名曰斗門所洩之水不及大
　閘五之一況當上河水滿之時下河溝港俱已泛漲
　田地將沉再加各閘齊放既不通江又難到海一望
　汪洋廬舍盡沒東風一起巨浪拍天直捲堤根一線
　漕堤内外洗刷所以崩決最易繇此觀之欲保堤利
　運導水安民舍修復涇河之外固無他法也事闗利
　害故不避嫌怨詳切盡言之仰希採擇立賜施行河
　漕幸甚(王鐵山集/)
　本汛東岸涇河閘一座口寛一丈下有涇河一道通
　塔兒頭金吾莊水下射陽湖康熙三十八年總河于
　成龍於欽奉
上諭事案内估挑後於請
㫖事案内撥給捐工人員挑浚又於康熙三十九年總
　河張鵬翮　題為黄淮交㑹謹陳善後一策等事案
　内動帑修砌涇河閘座以備宣洩運河水勢(裡河㕔册/)
　東岸舊有頭淺涵洞六座二淺涵洞二座三淺涵洞
　五座又風水涵洞二座西岸涵洞四座(河防志/)
　西岸楊家廟新河一道康熙二十五年挑浚(河防志/)
　運河古山陽瀆也隋開皇六年鑿然呉王城䢴溝出
　於末口即新城北辰坊之北閘也三國以無運而塞
　隋因平陳而廣之五代亦以不運而湮周以平呉而
　濬之元以兵阻而廢明初以漕運而復之時巳築新
　城則又倣宋轉運使喬維嶽之制自郡城西北逶迤
　轉西南建閘通清河口皆陳恭襄公力也(以下俱淮/)
　(安府志/)
　永濟故沙河即烏沙河在治西北一帶三十里古運
　自淮城艮隅入淮不免灣山陽六十里風濤之險宋
　轉運使喬維嶽開此直達清口後蔣之奇又開濬洪
　澤歳久俱淤永樂初平江伯陳因舊渠開通置閘蓄
　泄更名清江浦復置常盈倉於旁積糧以備轉兌為
　公私便共置五閘以備蓄洩
　永濟河治西南自楊家廟上達清河口萬厯九年總
　漕尚書凌雲翼開挑通漕避清江浦黄河嚙堤之虞
　及清江築堤運艘仍舊由城西故沙河以出清口而
　此河並存今資以灌溉民田中有涵洞十餘處
　涇河治南五十里西通運河河口有閘水漲則啓洩
　入射陽湖嘉隆間濬修萬厯丁已南河郎中李之藻
　重修鄉官胡效謨為記
　澗河治東南上洩三城瀦水下通濵海舟楫歳久湮
　淤鉅工不易舉黄流一泛沙漫平陸督撫王公宗沐
　乃環城築堤長數十里黄流不復入而三城内澇水
　不可洩乃濬澗河長三十里東通射陽建閘河澨備
　蓄洩及委人守之歳各餼金二鍰歳取府𣙜金二百
　兩為繕修之費先後蒞土者加意深濬各有碑記在
　乃食貨大通之區也河兩旁溝洞灌田歳久積淤天
　啓四年知府宋祖舜挑深利民
　故城河又名壽河治東南五十里東入射陽湖上接
　黄浦澗河考之知府邵元哲及給事中朱維籓二碑
　記則故城河是澗河之支河自射陽湖淤塞直至車
　家橋水遂下趨於故城河而澗河水道不濟則東南
　三十餘里民田呼癸不應河原有壩為界壩存則澗
　河之田灌溉有餘壩去則故城河之民田收成亦足
　是壩之去留闗二河民田之利害甲子秋月
皇上東巡議開海口以甦民瘼二十四年按察使于成
　龍踏勘海口一帶經此議開射陽湖並澗河澗河濬
　不但民田便利淮城積水亦得消退矣
　草灣河先年海口横沙黄淮下流勢緩嘗苦淺涸毎
　水發則有逼城之患萬厯四年兵備副使舒應龍議
　開此河直達安東於是郡城水患稍紓
　射陽湖府治東南七十里東通寶應山陽鹽城三縣
　分湖為界其闊約三十里周迴三百里明嘉靖隆慶
　間黄淮交漲潰髙寶堤防并注於湖日見淺淤因盈
　溢浸諸州縣萬厯九年總漕凌雲翼請帑金三千委
　鹽城知縣楊瑞雲督開由廟灣新豐市入海其害乃
　止
　管家湖望雲門外明永樂初平江伯於湖東北畔界
　水築堤砌石自西門抵板閘以便漕運名謂新路又
　謂西湖即仁濟橋之北湖也(以上俱淮安府志/)
　洪澤在府治西南九十里舊有閘宋魏勝運糧至洪
　澤出閘入淮即此(江南/通志)清河縣治東南六十里有洪
　澤鎮濵淮河古南北大道設洪澤驛及巡檢司盖劇
　鎮也有橋後漢書載陳登廟祀於泗之洪澤橋即此
　自髙堰築後黄河復屢決入淮湖水泛溢全鎮俱沒
　水中所餘髙阜數家寄生浮梗非舟筏不行(清河縣志/)
　王永吉重浚射陽湖議揭云竊照淮揚兩府之民歳
　苦水災而淮之鹽城山陽揚之興化髙郵寶應江都
　泰州為尤甚二十年中無歳不受水災而六七年來
　為尤甚盖黄河水溢則勢重南徙淮既避黄以直下
　若淮泗水溢則力猛東注淮復引黄而合趨以髙寶
　一線漕河容納南北兩河滔天浴日之水而下流壅
　淤無所宣洩水聚中飽安得不奔潰決堤病漕而害
　民哉士民苦於水患因下流不通輒紛紛陳控求開
　海口殊不知海口之在泰州興化鹽城界内者如丁
　溪塲白駒塲劉莊塲神台塲四口現開原無阻塞若
　泰州河垜塲一口萬厯十三年本州鄉官林海樓議
　開地方抗阻鹽城城東之天妃口天啓六年興化鄉
　官李碧海議開地方抗阻凡事有碍於地方知其不
　可為而强為之者終畫餅耳至於山陽境内之廟灣
　海口此口空闊實為七州縣之尾閭更無一毫阻塞
　之處夫各處海口既無阻塞何以水不趨下反泛濫
　而横行乎永吉蒿目心傷考之傳記詢之土人乃知
　射陽一湖全然淤墊中間隔斷上下不通雖有海口
　水不東注病漕害民根原在此為今之計重濬射陽
　湖真有一日不可再緩者查得鹽城縣志書内載射
　陽湖在城西一百四十里西接寶應縣界西北接山
　陽縣中流為界濴迴約三百里南北淺狹自故晉地
　方至喻口北流入海東屬鹽城西北屬山陽縣故晉
　而上至射陽屬寶應嘉隆以來湖乃大淤萬厯七年
　民李雯等建議開濬萬厯九年春知縣楊瑞雲申詳
　具題請發帑金重濬水繇廟灣新豐市入海水患稍
　息民賴以安至崇禎四年淮北蘇家嘴柳舗灣新溝
　建義口並決築塞久無成功黄流灌注三年水退沙
　停支河小港大半壅淤而射陽湖幾化為平陸矣然
　湖形現在疏鑿不難有硬沙墊髙者亦有泥水夾雜
　深淺不等者里數不多若合七州縣之力認真實做
　成功何難約算大槩分為三段其上一段自寶應鹽
　城界上射陽鎮起至安豐鎮止約長二十五里自安
　豐鎮至山陽縣東作地方止約長十六七里自東作
　至涇口止約長五里以上係泥水相雜之工自東作
　至山陽鹽城界上清溝止約長二十里係泥沙旱工
　此處接連湖面查湖面舊制三十六丈闊今止存三
　四丈極闊者七八丈耳湖面盡淤安能受水宜裁闊
　如舊自清溝至南馬駱一林地方約十五六里長此
　處亦甚逼窄鑿之使寛則下流通暢繇此入山陽之
　軋東溝繇溝入濛瀧喻口繇喻口入廟灣則入於海
　矣中一段自鹽城奪基廟起至林上止約十二里長
　自林上繇舊浦河(此河洩江都泰州髙郵寶應/興化五州縣之水今淤塞)至馬
　家蕩止約三十里長自馬家蕩至陶家林止約十里
　長以上亦係泥水相雜之工應用鐵口罱子撈濬其
　泥用船裝載去湖稍逺庶不再淤此處舊名蝦溝從
　此至東尤莊約二十里長則入鬚溝而水直達於射
　陽湖矣其西一段則單在鹽城縣境内舊名東塘河
　西塘河西塘河自黄土溝起至許家灣止約二十里
　長只此淤淺急宜挑濬從此入於樓下莊唐橋鎮則
　一路闊深直達射陽出廟灣入海通行無碍也東塘
　河自唐子鎮起至安豐王莊約三十里長自王莊過
　界河至大港鎮約二十里長自大港至九曲河廟止
　約三十里長從此二十里至古吉寺又二十里至院
　道港入濛瀧喻口達射陽入廟灣則入於海矣此與
　鹽城縣近河生員周國顯梁卓徐行等面相考訂明
　白者雖未盡確或亦不逺大約黄自北來淮從西下
　如人身喉項廟灣各口如人身尾閭而射陽湖則如
　人身之胷膈膓腹也若人身日進飲食而胷膈不得
　通腸腹不能納縱有尾閭無從消導安得不鬱而病
　病而至死哉全湖形勢了然疏瀹決排原無難事而
　坐視淪胥無人肯救者何也各州縣有司畫於封域
　未必周知即或知之而彼疆此界觀望推諉不肯擔
　當殊不知所渰沒者本州縣之田禾所漂淌者本州
　縣之廬舍築塞漕隄決口所起派者本州縣之人夫
　利害相闗剝膚切骨孰大於此又或精神疲於催徴
　工夫分於獄訟視此畚插之勞反為不急之務殊不
　知湖淤河決水滿歳荒死亡流竄十室九空錢糧從
　何出漕米從何完差徭從何供贖鍰從何納老幼男
　女粗衣糲食從何來　國課根本萬民性命舍此别
　無活路州縣正官急務亦孰有急於此者奈何不深
　思也至於治水衙門不肯著力必謂此係下河不是上
　河殊不知下河之水不通則上河之堤必決治湖正
　以治河表裏原是一事又必謂河帑不敢輕動日後
　難於開銷殊不知所渰者下河之民田所決者上河
　之漕堤堤決年年築塞築堤月月起夫民間毎歳起
　派人夫或百萬或數十萬固可憐　朝廷毎歳銷算
　錢糧或數萬或數千亦可惜公私交困何不急圖一
　舉兩便之策乎欲興大工事闗題　奏務求詳確未
　敢草草敷陳管見大約有五一曰先估勘揭中所開
　淤塞村落地名及道里長短原係採訪未曽親到必
　得真心為民實心做事憲司公祖不辭辛苦督率山
　陽鹽城髙郵寶應興化江都泰州正印父母各帶鄉
　導乘駕小舟同到射陽湖上下各處淤淺地方逐節
　逐段從長打算商量務要直捷鈔近不得遷就迂回
　恐有奸民假公濟私避害趨利希圖本村本鎮便宜
　其應開濬處所要見得自某處起至某處止該挑若
　干里數長若干丈尺深若干丈尺闊一一詳悉開寫
　如有與揭開不合者即行改正估勘既有清冊則工
　程難易人人共知酌逺近淺深闊狹品搭派工庶無
　多寡不均之歎一曰專責成各州縣印官分定工程
　則一切人夫器用船隻稽察督催等事自應逐項料
　理但印務煩雜未能嘗駐工所除淮揚兩府各有提
　調憲司公祖及分委府佐公祖監督外毎湖灘十里
　須於兩府各州縣中選委能幹職官一員義官數員
　分頭催趲庶無照管不到之虞一曰派人夫湖水無
　阻則漕堤堅固運道通行可省年年塞決幇堤之費
　似當量動官銀以襄大役然河帑空虚難以輕議止
　可酌估犒賞或官備竹鐵罱子合掀等項以省民間
　擾累亦無不可各州縣欲圖永利合派民夫如東塘
　河西塘河若果單洩鹽城一縣之水者俟查確另議
　外其餘闗係山鹽江泰髙寶興七州縣利害者自當
　勻均酌派庶無偏私不平之鳴一曰嚴功罪先年亦
　曽興工開濬上司正官足跡未到湖邊提調諉之各
　州縣各州縣諉之佐貳佐貳諉之義官義官與夫頭
　通同折夫無人實做遇水泊無載泥之船遇淤泥無
　撈淺之具朦朧報完徒費民財毫無成效似當預先
　　題准若有急公勤事者紀錄優陞倘或茍且塞責
　工完不合式報完不及期人夫遲誤器具缺少摘叅
　重處至於包夫折夫誤事殃民情法難恕但有犯者
　不論有職無職立置重典則積弊可除不難事平而
　功倍也一曰定期限霜降前後水勢泛漲雖極淤淺
　亦沉水底難以相度目前牌行㑹勘須限十一月上
　旬估完詳報以便仲冬具　題如此大工既不多動
　河帑部覆必無留滯似當一面入
告一面擇日部署開工若以九年正月為始定限一百
　日報竣斷無不完之工程不通之水利矣此湖僻在
　東北一方非若上河為南北咽喉秋冬有回空春夏
　有重運築壩開壩甚費掣肘議早定則今冬亦可舉
　行工難成則來冬亦可補足兩府士民異地心同雖勞
　不怨七省漕船波恬浪靜飛渡無憂　國計民生漕
　堤運道闗係重大如此永吉生長淮揚聞見最確不
　揣庸愚敷陳管見如果所言非妄伏乞老公祖台臺
　俯垂採納再加訪察立賜施行謹揭(王鐵山集/)
　
　
　
　
　
　
　
　
　
　
　
　行水金鑑巻一百五十
欽定四庫全書
　行水金鑑巻一百五十一
　　　　　　　　　　江南按察使傅澤洪撰
　　運河水
　揚河上自山陽縣交界黄浦起下至江都縣三坌河
　止歴寶應髙郵江都(薈蕞云寶應縣在江南髙郵州/北一百二十里南至髙郵州界)
　(六十里北至山陽縣界二十里縣臨運河廟髙郵州/在揚州府北一百二十里南至江都露筋  三十里)
　(北至寶應縣界六十里州臨運河髙江都縣即揚州/府治南至𤓰州鎮四十五里北至  郵州九十里臨)
　(運河應河防雜説云運河西隄外在寶應則有白馬/湖寶  湖汜水湖在髙郵則有界首湖髙郵湖在江)
　(則有邵伯湖皆𦂳貼運河惟恃西岸石隄障禦各湖/風浪然後運艘得以通行於運河之中若夫東岸長)
　(隄則不特為江南浙閩三省驛路通衢而運河之水/更賴此東隄攔束否則立刻東瀉河成陸地不可行)
　(舟矣但運河地勢甚窪較之髙家堰外洪澤湖底更/低丈餘方髙堰隄外之水深至一丈二三尺之時其)
　(水面比髙寶諸湖之底約髙二丈四五尺而髙寶諸/湖西岸石隄其髙不過丈餘是以上流堰隄一有疎)
　(失其水不過一二日間即從髙寶諸湖西岸隄頂平/漫而過西隄過水則東隄亦不能支東隄一開則西)
　(隄石工雖堅而尾土先被洗去未有不隨之而傾者/兩隄俱決則大溜横冲河身跌深堵塞最難矣今髙)
　(堰一帶雖有減水壩六座共寛一百七十丈二尺以/減淮漲然必淮流髙過壩底方始減下其間宣洩有)
　(節不俟決口之水徹底奔騰無窮無盡者比也第上/流既有此减下之水歸入髙寶諸湖若不導之出路)
　(則逐漸擁髙亦必漫過西隄終成決口況髙寶諸湖/除受堰隄各壩減洩之水更有天長盱眙等縣各山)
　(澗之水亦復不小乎今於寶髙江三州縣東隄之上/除向來原有減水閘壩涵洞之外又増建改建減水)
　(壩共八座計其洩水之地共長一百八十九丈二尺/是三州縣減壩比堰隄減壩加長十九丈凡向來原)
　(有之閘壩涵洞以之抵洩運河下注并天盱等處山/澗歸湖之水其新建減壩一百八十九丈二尺以之)
　(抵洩堰隄一百七十丈二尺減下之水如此則因入/為出宣洩有序是以康熈二十二年夏秋之間雖湖)
　(河之水漲極而不致壅積傷隄今值冬月各水大消/而河仍盈滿漕亦不致淺涸至從前未建減壩之時)
　(湖水一漲先淹湖西田畆迨積長不休漫隄成決復/淹下河今則止淹下河窪地而湖西之田並不淹及)
　(連歳豐收俱此減水各壩之益也惟是運河𦂳貼減/壩當水大溜急之際過往船隻稍不謹慎即便撞斷)
　(橋脚撤入壩内雖隨即修好然亦不免有耽遲之慮/須於髙郵南門外私鹽港地方起於運河西岸另挑)
　(越河一道俾一切船隻俱由於越河超過各壩而行/以避撤船傷橋之患其人夫應調附近歳修人夫量)
　(給食米則所費無幾而有/益於漕運民生不小也)三州縣計程二百六十里
　設有揚河通判一真管理修防其汛五曰寶應汛氾
　水汛(屬寶/應縣)永安汛髙郵汛(屬髙/郵州)江都汛(屬揚州府防/以下俱河)
　(志/)
　寶應縣河道自山陽縣交界起至髙郵州交界止計
　程七十五里設閘三曰北𢎞濟大閘南𢎞濟大閘(即/瓦)
　(甸大/閘)七里閘東隄閘壩涵洞共二十曰黄浦雙閘二
　(久壞/今閉)喬家涵洞儒學涵洞孫家小閘躍龍闗杜楊涵
　洞朱馬灣閘邱家涵洞范家涵洞從家涵洞狼兒閘
　張成涵洞胡成涵洞永安小閘喬家涵洞軍王涵洞
　子嬰滚壩子嬰雙閘二西隄閘壩三曰竹絡壩通湖
　小閘減水壩
　寶應縣河自山陽縣交界起至界首止長一萬二千
　一百八十一丈康熈三十九年題准挑浚深通
　東岸自寶應縣黄浦起至江都縣壁虎橋止計程二
　百三十三里康熈三十八年加髙三尺底寛四丈頂
　寛二丈臨河簽釘排椿至康熈四十年排椿損壞改
　修坦坡自寶應縣寶林菴起至江都壁虎橋止又加
　修埽灣迎溜處排椿及加鑲石工柴土共長一萬八
　千七百三十五丈七尺
　五淺西隄稱鈎灣創建石工一段長二百二十八丈
　四淺西隄宋家尖創建石工一段長九十六丈康熈
　三十八年興砌　六淺五淺四淺一淺西隄舊石工
　殘缺四十二段三淺東隄舊石工殘缺一段共長六
　百六十九丈又加髙石二層長一千八百九十八丈
　五尺康熈三十五年興修
　南𢎞濟攔河大閘一座康熙四十一年　題准重建
　子嬰壩下胭脂溝洩運河暴漲之水入射陽湖嚮年
　淤墊康熙四十一年　題准挑穵自胭脂溝起至老
　河口止長三百丈自老河口起至姚子港止長三百
　丈俱已深通(以丄俱河防志/)
　運河即古之䢴溝也宋山陽志雲南接廣陵北流入
　海左傳哀公九年呉築䢴溝通江淮杜預注云呉於
　䢴江築城穿溝東北通山陽西北至末口入淮呉越
　春秋云呉將伐齊自廣陵䢴江通淮運糧之水路也
　隋大業元年煬帝幸江都發淮南諸州丁夫十餘萬
　開䢴溝自山陽至揚子入江渠廣四十步旁築御道
　植以楊柳盖前此揚州西北自末口達六合入江東
　北自射陽湖入海是時始自揚子達六合自山陽瀆
　入淮矣　𢎞濟河初稱越河始於宋陳損之之疏繼
　以明白侍郎昂築髙郵越河寶應令聞人公詮上其
　事屢議屢停迨萬厯十年狂飈大作覆舟無算死者
　甚衆於是都御史李世達王廷瞻相繼題請而圈田
　靠隄兩論不決吏科給事中陳大科上疏陳利害工
　部尚書楊兆主靠隄之議帝從之發南京户部帑銀
　十萬兩撫按贓罰五萬兩萬厯十二年九月興工東
　築新隄一道西仍舊隄南北建石閘二以資出入明
　年五月告成賜名𢎞濟河　運河隄自黄浦至界首
　長八十里即唐李吉甫所築平津堰也宋天禧中發
　運使張綸増築重和元年發運使楊廷俊言真揚楚
　泗髙郵運隄舊有斗門閘十七座宜修復詔從之明
　洪武九年詔修髙郵寶應湖隄六十餘里以捍風濤
　復以老人栢叢桂奏發淮揚丁夫五萬六千人令知
　州趙原督甃磚隄永樂七年平江伯陳瑄築髙郵寶
　應汜光白馬諸湖長隄以度牽道𢎞治間揚州同知
　葉元又多積土以廣之萬厯七年詔修石隄自南門
　至槐樓二十里僉事史邦直董其役(寶應縣志/)
　明初太祖都金陵江以北不事漕洪武九年用寶應
　老人栢叢桂言發淮揚丁夫五萬令有司督甃髙寶
　湖隄六十餘里以捍風浪此河隄之始也叢桂又言
　寶應自槐樓抵界首鋪沿湖隄屢修屢圯民苦役無
　已時開直渠便從之由是就湖外直南北穿渠四十
　里築隄長與渠等此内外河隄始此外舟内行得免
　湛溺之患且紓民力焉(揚州府志/)
　髙郵州河道自寶應縣交界起至江都縣交界止計
　程九十里設閘二曰陸漫閘裹頭金門閘裹頭東隄
　閘壩涵洞共十六曰界首小閘永平大壩(長十四/丈今閉)看
　花涵洞二閘頭閘三里橋閘(今/閉)通湖橋涵洞(久壞/今閉)琵
　琶閘(久壞/今閉)城南滚水大壩(長六十/六丈)五里滚水壩(長十/丈今)
　(閉/)五里小閘(久壞/今閉)八里滚水壩(長十丈/今閉)八里涵洞(久/壞)
　(今/閉)柏家墩滚水大壩(長五十/四丈)車邏滚水壩(長六十/四丈)火
　燒閘(久壞/今閉)西隄閘口三曰枕家觜通湖閘窰港口(以/)
　(下俱河防志/)
　自泥甸橋起至永安南裹頭止河道計長四千九百
　七十五丈康熙四十一年　題明開濬深通
　界首西隄石工長一千七十五丈七尺康熙三十八
　年興砌
　陸漫閘西隄石工長一千六百二十五丈五尺康熙
　四十年奉
㫖修建
　永安西隄石工九百七十丈康熙四十一年完工
　永安東隄草大王廟裏口埽工長一百五十丈又龍
　門南北灣裏口埽工長二百二十六丈俱於康熙四
　十年　題准修築(以上俱河防志也永/安河即清水潭)
　清水潭之決歴楊茂勲羅多王光裕三河臣經營堵
　塞十有餘年前後費帑金五十餘萬隨築隨圯終難
　底績其故何也盖髙寶諸湖西南受泗盱天六諸山
　溪澗之水西北又值髙堰大潰黄淮東注南北交滙
　洶湧滔天方以下河為壑而清水潭尤屬卑窪其勢
　莫禦一難也屢塞屢決其勢愈盛寛至三百餘丈深
　至七八丈旋瀾飛沫如雷如霆一遇風飈乍起輒怒
　濤山湧漕艘商船至此者皆徘徊而不敢進雖有樁
　杙人力無所施二難也捲埽築隄全藉真正老土然
　後工程堅固可以永久而決口地方前後左右數百
　里内非一望汪洋即蘆洲沮洳之區無從取土三難
　也康熙十五年尚書冀如鍚等勘閲所司估帑五十
　七萬而夫柳仍𣲖之民間猶未敢必其成功臣受事
　後同行閲視曰是未可治也清水潭以髙寶諸湖為
　上源諸湖西南所受泗盱天六之水本等之水也西
　北所受髙堰東潰黄淮之水無妄之水也本等者不
　可去但去其無妄者而上流建瓴之水其力必大殺
　而後決可塞也於是先堵髙堰凡三十四決口築隄
　建壩令全淮盡出清口然後專力以治清水潭但決
　口既深闊異常若徒下埽填土則隨下隨溜以有限
　之金錢委無窮之巨壑是復蹈前人之轍也竊計決
　口不患其闊也而患其深然決口雖深而決口之上
　下五六十丈之外未嘗加深其法當避深就淺於決
　口上下退離五六十丈為偃月形抱決口兩端而築
　之計所築之隄其長必數倍於決口然較其淺深必
　減七八九倍不止況湖底平坦則樁埽易施湖面寛
　緩則衝淌無患因命於決口之上測之果深不過六
　七尺也然工程既大老土難得乃移咨漕督令大江
　以南空漕艘隨便帶老土若干方赴工交納選亷能
　官司之計方給價大抵梁王城之土居半盖土性膠
　而凝絶勝他處之土然去工所六百餘里非回空莫
　能運也於是立標授工就湖中越築之中下埽個内
　釘排樁外填坦坡身宿工處調度董率築成西隄一
　道長九百二十一丈五尺東隄一道長六百零五丈
　更挑繞西越河一道長八百四十丈凡一百八十有
　五日而工竣改清水潭曰永安新河連夫柳為費九
　萬兩有奇省帑金四十八萬餘兩至今十餘年屹然
　鞏固運艘民船永絶漂溺之告焉(靳文襄公治河書/)
　清水潭隸揚之髙郵州連接運河而東西夾隄所以
　障湖流護田畆且束運河之水以濟漕艘孔道之郵
　傳車馬以通往來者也自髙堰潰決之後潭隄亦潰
　數百丈陸道永絶於是水連髙郵湖而黄復躡之下
　淹田畆勢浩瀚如海以綆測之淵深不可究且激湍
　瀠澓毎颶風作輒摧楫覆溺莫敢方舟前此司事者
　費帑至五十餘萬率隨築隨圯方冀尚書驗勘時所
　司估興築費五十七萬迨靳公之治之也相度既定
　飭夫肩土就湖中越築之僚屬疑無垠之湖難以填
　土成也莫不相視股慄長跪泣阻公笑曰以見定故
　不移耳豈漫嘗耶脫不效余承咎不爾累也於是歡
　躍雷動尅晷而竣且費僅九萬餘節帑者十之八人
　驚問故公又曰向之議築者率循潭畔故隄之址相
　因塞築耳詎知故址瀕深土草不可恃今就湖坦淺
　之處而越築之淺則需帑也約坦則無跛欹之虞且
　測淺深以衡土計土方以程工又何患期之難尅而
　費之難節耶聞者莫不歎服於是水用利涉陸用康
　莊而淹畆之涸出者先慶粒食矣盖潭雖不隸於淮
　而於淮之唇齒為至鉅故備誌之以表安淮之一助
　云(淮安府志/)
　九里漫缺工長二十四丈康熈三十八年堵築(以下/)
　(俱河防志/)
　護城隄自攩軍樓北石工頭起至華嚴寺磚工頭止
　長一千六百五十丈康熙三十九年　題准修築於
　舊石工上鑲柴壓土髙五尺
　南闗減水壩一座嚮年衝壞康熙三十九年　題准
　改建滚水石壩長六十六丈水大從壩上滚出平漕
　蓄以濟運
　車邏減水壩一座嚮年衝壞康熙三十九年　題准
　改建滚水石壩長六十四丈水大從壩上滚出平漕
　蓄以濟運
　南闗壩下康熙四十年　題准開穵引河一道長三
　百九十一丈至朱三家橋與二溝河㑹合經興化縣
　海溝河入海滚出之水不致淹没民田
　車邏壩下康熙四十年　題准開穵引河一道長三
　百三十丈至齊家莊與二溝河㑹合經興化縣海溝
　河入海滚出之水不致淹沒民田
　朱家田頭埽二長四十八丈康熙四十年　題準修
　築
　西隄自城北陸漫閘裹頭起至城西窰港口南土地
　廟止加髙舊石工磚工共長五千三百九十九丈康
　熙三十八年興砌(以上俱河防志/)
　運河即䢴溝也亦名官河西受七十二澗之水由甓
　社等湖經金門姚港口二閘而入是名髙郵漕河南
　至露筋三十里江都界由𤓰儀二處入江又由邵伯
　芒稻河白塔河二處東南入江北至界首鎮六十里
　寶應界接天妃閘淮水入渠與湖水合流為漕河濵
　湖曰西隄明平江伯陳瑄所造以捍湖水傍城曰中
　隄自城東古漕河廢東隄圯壞今亦槩稱東隄運河
　在西隄中隄之間本州境内中隄長一百二十里閘
　凡若干座水大則開閘以洩水水小則閉閘以濟運
　宋真宗時淮南轉運副使呉遵路於髙郵等處置斗
　門九十以蓄泄水利重和元年柳庭俊請修復髙郵
　運河隄岸斗門水閘迨元大徳十年浚髙郵等處漕
　河明洪武九年令揚州修髙郵寶應湖隄六十餘里
　以捍風濤永樂七年平江伯陳瑄築髙郵諸湖長隄
　以度縴道𢎞治二年户部侍郎白昂奏開複河於髙
　郵隄東賜名康濟隆萬間淮水東注漕隄壞總河潘
　季馴大修之河道乃復高郵之地西南接連揚州滁
　泗天長諸山其間危岡斷隴纍纍相屬地勢為髙東
　北與淮安寶應鹽城相連地形俱為最下濵於海故
　也髙者水之所出其源有七十二澗下者水之所歸
　凡七十二澗之水皆滙於三十六湖而後入海也境
　有三十六湖以受西山之暴流而為諸水之滙汪洋
　浩蕩方二三百里循湖而東有河焉曰運河其隄曰
　平津堰凡田地在堰之西者曰西上河在堰之東者
　曰南下河曰北下河以西髙於東故也南下河北下
　河之間有河焉曰運鹽河其隄曰東河塘凡田地在
　塘之南者曰南上河在塘之北者曰北下河南髙於
　北也故又曰上河也堰之在郵境者南北長九十里
　有閘數座塘之在郵境者東西長八十里各有斗門
　石䃮涵洞數十處水則西河藉南河北河以為之洩
　旱則南河北河藉西河以為之溉此古髙郵之水利
　也　舊志曰國初之制平津堰設立二十三淺東河
　塘分為十塘淺有淺夫使之不時撈濬塘有塘夫(塘/夫)
　(即田鄰/夫也)使之相宜培補既又設管河判官一人主之
　是以二河深下(運河運/鹽河)隄岸堅固蓄洩有則水旱無
　虞民未告病也自後黄河之道頻為淤塞而淮水不
　得入海千流萬派畢㑹於郵而髙郵遂成巨浸矣況
　境内治水之成䂓又廢棄而不講哉淺夫塘老徒具
　虚名平時不復撈濬一遇水發惟取客土培隄以障
　之隄日益髙水日益長田日益下而西上河巳坐受
　其害矣及時雨大作然後役人傳箭搖鈴晝夜集隄
　下以防其或決而其勢又不能使之不決也然其決
　也不出於南則出於北堰決於北則北下河受其害
　堰決於南則南上河受其害而其勢又必及於北下
　河是堰之未決害在於西堰之既決害在南北此盖
　歴歳之故轍也故治西河之水以撈淺建平水閘為
　主生員王儆之議悉之議曰竊見髙郵寶應一帶漕
　河南至𤓰儀北抵淮安誠南北往來之要津也國家
　之利害生民之休戚皆係於此最為要害𢎞治間平
　江伯督理漕運置平水閘蓄水三尺五寸乃為定制
　俟其水長聴其自洩縱有大水亦無大患仍置淺船
　編設淺夫以時撈淺再無壅塞但遇旱年運船過盡
　仍放洞水救濟下河是以上下田禾不知旱澇歳獲
　豐收家給人足國用以充民生以遂良法美意萬古
　不磨夫河近年以來法久寖敝閘猶見在制不如前
　雖有淺夫之名而無淺夫之實所置淺船並無影響
　只知修理塘岸不知撈濬河泥且帶客土專事修培
　塘岸日益加髙河底日益壅塞以至平水之閘廢而
　為減水之閘矣顧將以為漕河之利而更不知其實
　為漕河之害也盖河底積髙而塘岸轉或弗固水蓄
　太多而舒洩時或不及必待時水泛漲然後纔開閘
　洞毎值久隂恒悲苦雨況連三十六湖又通七十二
　澗水勢騰湧難免淹沒郡城内外陸路舟行公堂之
　下悉為池沼沿門比屋沉竈産蛙人人跣足在在褰
　裳晨昏厲涉多生疾病傾屋頽垣致傷非命今歳𤓰
　儀城牆浸倒殃及居民是其驗矣況乎上流被患之
　地閭閻疾苦莫能罄述動則七八十丈或至百十餘
　丈至於稽遲漕運損壞漕隄直將運河洩乾而後修
　理始固多則經年少亦屢月工料糜費至數千數萬
　金勞民傷財莫此為甚上河先沒下河繼淹遂使膏
　腴之地盡為魚蟹之區哭聲動地水患滔天直至興
　化鹽城等處地方並各場分靡不受害屋宇車朩咸
　至漂流牛畜雞豚盡罹災厄億萬生靈無一卒歳一
　應糧差致勞催迫拆蕩賣鬻何所不至父母凍餒妻
　子離散四野一望十室九空甚至民窮盜起或生意
　外之變況我淮揚之民多以力田為業若不亟為之
　所則將何以為生也哉為今之計尚有可圖抑亦所
　謂猶有七年之病而求三年之艾也茍為不蓄終身
　不得自今蓄之則猶或可及耳查照先年䂓格添修
　平水閘座酌為一定之制恒存六尺之水水但過格
　自然下流無晝無夜無時無刻以漸而長以漸而去
　永無淹沒之虞亦無衝決之患責令淺夫常川撈淺
　計照淺鋪一所仍置淺船四隻編定淺夫八名審立
　淺長一人毎夫二名領船一隻更置竹䈒朩掀篙棹
　等物一人艤棹一人攬泥朝䈒一船暮䈒一船俱令
　發於岸上盡數幇在裏邊只許幇闊不許加髙䈒過
　船數淺長督報管河衙門以時稽考撈得寸泥可蓄
　寸水撈得尺泥可蓄尺水幇闊一尺有一尺之益幇
　闊一丈有一丈之益日計不足月計有餘塘岸日益
　堅固河底日益濬深便遇旱乾亦不壅塞必俟運船
　過盡仍放各洞之水急救下河之旱夫然則上河之
　水蓄洩有常下河之水長落以漸水年不至於淹漫
　旱年不至於乾涸田可長熟歳可常登國用以之而
　裕民命以之而全此我國家萬世之利也此我淮揚
　萬世之福也但造船隻恐乏錢糧合無請發鹽場枯
　樹地租等項餘積官銀坐委廉幹人員督造務在堅
　緻不得茍簡淺船所受只在二十石計算工料不過
　五金或於民田糧上帶徴些須𩔖解協濟民亦樂從
　此狂穉千慮一得之愚也　按撈淺平水閘二䇿百
　年以前言之在今日亦為長䇿也盖河身髙則礙運
　艘一患也漕隄髙則易崩潰二患也撈淺之制久廢
　十年以前尚不時挑濬漕隄未常加髙康熙元年治
　河非人平時開放周家橋諸湖盈溢又值淮水大漲
　漫下翟壩二十五里而害愈甚乃嚴督居民毎家十
　土包加築子隄緩則處死隄上漸髙三尺之土民間
　已沒三尺之田且隄髙愈危閘復不整故常致潰決
　禍延至今溺死人民糜費國帑職是咎也近議建滚
　水壩即古人之議建平水閘也但必廣為之制與翟
　壩二十五里相應然後可(髙郵州志/)
　今日運道自儀真直抵潞河其間最險者有二所髙
　郵湖隄及徐吕二洪是也然二洪之險地也地有定
　形人可以用其力湖隄之險則天也天無常變雖若
　非人力可為然人力勝天亦有此理惟今髙郵之湖
　南起杭家觜北至張家溝共三十餘里唐李吉甫為
　淮南節度使始於湖之東面亘南北築平津堰以防
　水患即今牽路在宋時又有斗門水牐迨我朝洪武
　九年知州趙原者始甃以甎永樂十九年加以甎之
　大者景泰五年又護以朩樁實以甎土以備風浪綱
　運之上下舟楫之往來皆沿隄行人以牽百丈方其
　天色晴霽風恬浪靜如行鏡中然一遇西風驟起波
　濤洶湧頃刻之間檣楫傾沉人物淪亡不可勝計建
　計者往往欲於舊隄之外湖泊之旁别為長隄一帶
　約去舊隄一二十丈許下覆鐵釡以定其基旁樹朩
　樁以固其勢就浚其中之土以實之用甎包砌一如
　舊隄其中舊有減水牐三座就用改作通水橋洞引
　湖水於内以行舟楫仍於外隄造減水牐以節水勢
　如此則人力足以勝天天雖有迅歘之變人則有持
　循之方省官物之失陷免人命之死亡其為利益實
　非小矣(潘游龍康濟論隄論中所言二險二洪不必/慮矣唯髙郵湖  其險如故也司河者當未)
　(雨而綢/繆之)
　
　
　
　
　
　
　
　
　
　
　
　
　
　
　行水金鑑巻一百五十一
欽定四庫全書
　行水金鑑巻一百五十二
　　　　　　　　　　江南按察使傅澤洪撰
　　運河水
　江都縣河道自髙郵州交界起至金灣滚壩止計程
　六十五里設閘二曰露筋閘三溝閘東隄閘壩五曰
　昭闗滚水壩金灣三閘金灣滚水壩長十四丈(以下/)
　(俱河防志/)
　西隄露筋閘起至三溝閘止殘缺石工二百四十四
　段計長一千二百二十七丈五尺康熙四十一年修
　補完工　東隄舊有嵇家閘即鰍魚壩因水衝卸康
　熙四十年　題準改於昭闗廟建滚水壩一座長十
　丈將嵇家閘缺口堵塞
　四淺二閘三閘康熙三十八年修築
　邵伯更樓康熙三十八年六月衝決長五十六丈五
　尺水深四丈波濤洶湧難以堵塞糧艘阻滯於邵伯
　之下銜尾相連四千餘隻雖於西岸另挑越河一道
　而決口湍激不能前進康熙三十九年臣鵬翮恭奉
聖謨下埽堵築刻日成功於是糧艘利涉如限抵通康
　熈四十年置鐵犀一座以鎮之(邵伯晉步丘也謝安/鎮廣陵見步丘地勢)
　(西髙東下毎春夏湖水漲輒東浸民田而西又苦旱/安為築埭以界之髙下兩利民以比邵伯甘棠名邵)
　(伯/埭)
　金灣三閘康熙四十年　題準補修
　東西灣東隄康熙四十年　題準修築長五百七十
　二丈
　金灣三閘之水由人字河芒稻河宣洩嚮年二河淤
　塞水無去路康熙三十九年臣鵬翮恭奉
聖謨挑濬人字河長二千二百九十三丈芒稻河長八
　十五丈一律寛深洩水入江隄岸保固民田不致淹
　沒
　鳳皇橋引河因土質堅硬屢挑未成康熙三十九年
　　題準加挑寛深計長一千四百九十二丈四尺六
　寸水勢暢流入江
　灣頭閘一座為運鹽河路兼洩運河之水
　芒稻河舊有東西二閘現議補修(以上俱河防志/)
　揚之上流在河淮下流在江海昔日河渠距江淮之
　上憂常在旱今日河渠伏河淮之下憂常在水故明
　初以前講求瀦蓄而巳明末至今則有二法焉曰防
　曰𨗳防之使不來而運道所資不能不來也來之使
　可受受之使可去無氾濫於平地而已矣於是有謹
　固髙堰之説於是有毋開周橋之説於是有必塞翟
　壩之説於是有啓閘以時深濬河身嚴飭淺鋪増置
　滚壩之説而逺溯其源則在淮黄交而入海利也則
　又有堅築歸仁分黄建壩諸説焉𨗳之使速去其去
　有兩途江與海是巳然入江易而較紆入海難而較
　捷盖入海即沿隄東下入江必循隄而南又海為百
　川壑而江亦朝宗於海也今𤓰洲儀真河為入江正
　道而其最徑且捷者莫若自金灣河以達芒稻河治
　此則漕河可入於江矣而水猶不速去者則海口之
　未通也海口去漕隄二三百里隄東諸河不疏無由
　達於海濵也瀕海有隄隄下有閘沿隄閘座不開無
　由出於海口也隄外海灘近百里諸港口年久盡淤
　港口不濬無由入於海洋也此漕河入海之大槩正
　今日所講求也　御史李宗孔水患日深疏曰漕河
　自淮安山陽縣至江都邵伯鎮二百六十餘里河東
　有隄與河俱長即現在修工修補之漕隄是也隄之
　東係髙郵江都興化寶應泰州鹽城山陽各州縣民
　田地形低窪如在釡中全恃此隄護七邑之居民障
　二百餘里之湖水水漲隄潰則糧艘有傾阻之虞居
　民有淹沒之患説者委之天災無可如何不知使有
　去路以宣洩之何致水聚為害乎謹按河水去路原
　有舊制東可入海南可入江查淮南涇河閘乃水入
　海之去路若將此閘深濬兩岸増隄一逢水漲即行
　開放則浩漫之勢自減乃閘河以下皆係漕田河臣
　勢難專主地方官惟閉閘以圖保䕶迨水勢愈大愈
　不敢啓直至隄潰而七邑淹沒閘下田地同為陸沉
　矣此河水不得入海之由也又查𤓰儀雖有各閘惟
　芒稻河閘出水甚速乃由泰州運鹽河入江之去路
　若將裏河間深數尺則水勢直注於江雖西湖諸水
　泛濫此閘如建瓴直下則隄自不致潰決矣乃運鹽
　河自明季至今久未開濬今淤淺至極若一啓放鹽
　艘即為阻閣故隄東隄西哀號望救之日正諸商閉
　閘蓄水之時鹽課所闗誰敢輕啓此河水不得入江
　之由也水不得入江海如養癕而不使外潰必致毒
　攻肢體矣我　朝定鼎二十餘年隄凡六潰(此康熙/五年以)
　(前/)漕臣疏稱重運五十餘隻由湖冒險回空五百餘
　隻盡阻髙郵閘河臣竊憂之必將涇河等閘河底深
　濬築隄衞田疏通海口使水注海將泰州運鹽河刻
　期開濬使水注江若年復一年不行開濬徒事修隄
　而望其不決是猶閉賊城垣中而欲以竹籬茅壁拒
　之也若洪水一發又不知傷民命幾何淹田地蠲錢
　糧幾何矣　御史徐越大挑運河疏曰淮揚一帶内
　河原係人力開鑿以黄河挾沙之水既奪淮水南下
　之位灌入天妃閘而内河淺隘水緩沙停數十年來
　運河之底墊髙益甚而東西兩岸毎年逐漸加増隄
　薄土浮何恃不潰且也運河淺阻淮湖相連不能宣
　洩使速歸江以致髙郵沿河地方屯蓄為災在順治
　七八年間奉
㫖大挑究因河帑不繼未經實濬又時值大兵往來啓
　閉不一難遲時日故未得復當年舊制耳如欲運道
　永通民無水患必實實大加挑濬將何泥盡幇兩岸
　隄外惟令平厚不許増髙其迂迴三百里内土性之
　剛柔沙油地形之髙下闊狹山陽與寶應不同者以
　近湖逺湖也寶應與髙郵不同者以髙郵有通湖水
　口連設兩閘而寶應無之也髙郵與江都不同者以
　江都有芒稻河𤓰洲鎮儀真縣入江之口而髙郵正
　屬諸水之所鍾也何處當束之使狹何處當濬之使
　深何處當先施畚鍤何處當相度水平應直穵者當
　計土以分方應水刷者當逼岸以瀹底訪取習知熟
　諳之人詳審預定不致措施孟浪有始鮮終則開消
　一分金錢即得一分實濟不必别議宣洩而運河既
　已深通入江自爾湍速不僅上而天庾通濟亦下而
　地方民生得免昏墊之虞矣　康熙十六年總河都
　御史靳輔疏稱運河自黄流内灌之後日墊日髙十
　六年八月内河底竟致乾涸隨閉隄挑浚因回空不
　能久待止量挑一二尺不等擬於十七年立春後十
　日土凍方解時即行閉壩大挑總限百日完工其十
　七年春運過淮之期必俟略為展限臣擬四月初旬
　内完工開壩放船五月終可以盡數過淮嚴加催赶
　務於七月初旬盡催過臨不悞十七年回空以濟十
　八年春運也　刑科張惟赤河工計須萬全疏曰切
　惟河工保民通運以裏河之漕隄為主今年州縣盡
　成澤國運道盡作洪流皆此隄衝決所致向聞漕䂓
　舊制沿河額設淺夫唯令浚河使深幇隄闊厚不許
　隄上加髙所以使漕河日深漕隄日厚河湖水發勢
　足承當至明季止知増隄並不浚河致今隄雖日髙
　河身日淺易於衝潰今工築方興所宜申明濬深幇
　闊之䂓務期久逺　髙郵志論淺鋪曰按舊制沿河
　設立淺鋪額造淺船編住淺夫以時撈浚是以河身
　深下閘洞疏通旱年不妨糧運且有餘水救濟下河
　水年去水甚速不致泛濫所以無壅塞衝決之弊為
　制之最善也邇年以來雖置淺夫實無一人在淺淺
　鋪亦廢惟聴隄決築隄之用額設錢糧外令里民貼
　幇工食而官河凡一二十年不加撈濬一遇水發但
　令居民用土包加培塘岸日益加髙河底日益壅塞
　且客土杵築不堅易至攤塌雨淋水洗其勢復低是
　非帶土加岸實則帶土填河也河身既髙則蓄水必
　淺治水者惟恐運船之不能行也不得已而復加河
　塘以為囤水之計焉昔日之河在低田之下今日之
　河乃在髙田之上矣且河塘既髙易致崩潰如累棋
　子愈髙愈危隄防少有不固千里一壑矣矧田禾耶
　　總河都御史靳輔疏請設立守隄兵將疏濬修葺
　事宜一切責成又請設官弁看守而立勸懲之法又
　請將歴設官兵即為預設協同築隄康熙十八年添
　設揚河營守備一員千總二員把總三員分管髙寶
　江運河將舊設淺夫改為淺兵　淺夫與濬河相為
　用者也使淺夫之制常舉河可不興工大濬矣經制
　雖設頑民易偷名存實亡貴時飭之　王乾清紀金
　灣閘曰金灣閘在邵伯鎮南五里西接湖口東南十
　六里至芒稻河又十八里下江乃漕河洩水第一捷
　徑萬厯二十二年撫按題請建閘開河原擬建八閘
　十六門新河闊三十丈以洩湖水後止建三閘六門
　河闊不足十丈又兩岸泥沙最易淤墊故不能大洩
　湖水以致漲決漕隄　紀芒稻河曰揚城東北十里
　曰灣頭入運鹽河東十里南岸通江河曰芒稻河西
　北接金家灣通邵伯湖口自湖口至江共三十四里
　萬歴二十二年原擬建四閘十二門後止建二閘六
　門然閘底深下應運鹽河底故水發啓閘則邵伯湖
　水驟消漕隄賴以無潰後因商人不循三年一浚鹽
　河之制只顧蓄水行船於天啓六年將閘底改造増
　髙六尺以故湖水難消漕隄易決康熙元年總河朱
　之錫於對閘北岸開挑月河一道行鹽以免閘口溜
　吸令將閘底改深如舊後止改下一尺五寸比舊底
　尚髙四尺五寸　國朝大學士王永吉新河水勢三
　阻説曰芒稻河閘新河之下口也兩閘六門共計十
　一丈則上口金灣閘當較闊兩倍雖二十餘丈不為
　過也今金灣上口三閘六門止八九丈耳是所入少
　而所出多此水勢一阻也今若於金灣閘南或石工
　中間再開數口以洩湖水則此一阻可無慮矣自閘
　而下河路甚寛有闊至二十丈者有闊十餘丈者惟
　孔家渡南約一二里許闊止五六丈水大止深四五
　尺稍小則涸矣水勢至此中梗此亦一阻也今若將
　凡淺狹之處挑深改闊如萬厯年間舊制俱闊十五
　丈使水通行則此一阻又無可慮矣至於新開月河
　水橋之南有兩舊河直對芒稻河東西兩閘之口所
　謂人字河是也毎年水發運河水至漫隄而此河有
　數箭之地深不過二三尺以至水勢東西分流不能
　直射閘口此又一阻也今若將此河挑深則水勢直
　注閘口下江此一阻又無可慮矣不然三阻不治則
　是有洩水之名而無洩水之實欲漕隄之不崩決人
　民之不飄溺豈可得也　康熙十二年總河王光裕
　將芒稻河原設三門閘西改為六門閘一座二十三
　年總河靳輔復挑江都境内邵伯南金灣閘入裏人
　字河又金灣閘迤南建造滚水壩一座　滚水壩在
　南寶之人曰建滚水壩即古人之議建平水閘也但
　必廣為之制與翟壩二十五里相應然後可在興泰
　之人又曰興泰七邑之民皆版圖也多開閘座盡宣
　洩於下流而竟不為下流畫一䇿焉不幾以七邑為
　壑乎滚壩既設若更疏開下河引水歸海使隄東民
　田不憂泛濫則上下皆利而滚壩可收全功矣今總
　河靳輔將寶應子嬰溝新建滚水石壩一(十九/年建)髙郵
　州北界首南七里新建滚水石壩(二十/年建)州南南閘新
　建滚水石壩一(二十/年建)五里壩新建滚水石壩一(二十/年建)
　八里鋪新建滚水石壩一(十九/年建)柏家墩新建滚水石
　壩一(二十/年建)車邏鎮新建滚水石壩一(二十/年建)江都邵伯
　北新建滚水石壩一(十九/年建)三州縣共壩八座各湖暴
　漲之水源源得以宣洩矣　揚州管河通判聶文魁
　勘河詳議曰按髙郵洩水入運鹽河(此下河/運鹽河)者現今
　止有南門弔橋之琵琶閘閘口僅寛七尺豈能通利
　攷舊制南首尚有華嚴寺一閘已拆廢其最易修復
　者莫如通湖橋閘向由北水闗引水入城直出南闗
　之馬飲塘與琵琶閘水㑹合東注此外尚有蛤蜊壩
　舊有石閘係萬歴年間填塞閘具在不難清理繳闗
　壩無閘朱家壩有閘已壞東闗閘尚存此皆曩時興
　化糧艘運道由泰山廟出口愚民惑於風水之説以
　褊見塞之反致大壞秦郵地脈今輿情亦既曉暢矣
　但通湖閘口不過一丈二尺六寸三里閘尤為窄小
　無用擬將琵琶閘改作雙門大閘以資啓閉西有私
　鹽港為月河可免掣船之患再將北闗閘壩盡復古
　制徹底疏通其利賴有不可勝言者矣職竊以揚屬
　全河之大勢揆之黄浦子嬰溝所以洩寶應上流之
　溢也芒稻白塔河等閘所以殺江都之下流之勢也
　各場入海故道實所以救髙郵中滿之患也況今沿
　隄滚水諸壩無不東趨誠使之隨長隨消則無所往
　而不利矣　滚壩之設今已不可謂無利矣試舉五
　年以來湖西田雖非豐稔亦頗有秋此非前此巨浸
　乎可不謂有利焉況滚壩實與海口相表裏開滚壩
　即開海口之先資也功以次舉下邑號呼孔迫何其
　不能稍緩須㬰乎(揚州府志/)
聖祖仁皇帝康熙五十九年十二月日淮揚道傅澤洪
　詳請開芒稻河竊照揚屬一帶湖河地形窪下衆水
　滙歸北接淮流西受天長盱泗之水兼之上游水漲
　天然各壩開放洪澤湖水建瓴下注西風一作波浪
　掀天嚙岸吞隄在在危險全藉宣洩之故道無阻得
　以預期開通分殺水勢庶幾隄工可保民生無害案
　查康熙四十年間陞任前河憲張任内欽遵
聖訓挑浚金灣三閘迤下人字河芒稻河及鳳皇橋引
　河修砌芒稻河東西二閘董家溝壩因時啓閉水勢
　隨長隨洩隄無潰決之虞田無淹沒之患而糧艘鹽
　船亦俱運行無悞是芒稻河閘及董家溝壩等處乃
　洩水下江最捷最便之要道載在　閲河方略誠不
　容一日阻閉者也祗縁從前修建閘座錢糧例係商
　捐不動正帑是以冊估雖由㕔汎而承修則竟委之
　商人既不熟諳工程又其中不無侵漁等弊以致修
　砌不堅未久而閘底衝壞閘牆崩裂不能下板啓閉
　屢據揚河㕔詳請照例飭商辦料重修本道俱經轉
　詳奉批飭催在案奈各商置若罔聞惟於二閘上口
　築壩堵塞并將董家溝壩堵塞不開毎遇水長必待
　盈隄溢岸方始開壩其勢已晚何能分洩且各商更
　私設壩頭看守毎乘㕔汛相隔窵逺旋開而旋塞宣
　洩之路不通汎濫之勢益甚去年伏秋水漲髙寶江
　三處工程衝激殘缺而下河七邑民生俱遭昏墊實
　由此兩處築壩不能預期分洩之所致也夫以遵
㫖開挑洩水下江之要道乃公然築壩堵塞即云鹽運
　上闗　國課然以運道民生相較亦有緩急輕重之
　分況水大而後開閘壩一歳之中宣洩亦無多日於
　鹽運究無妨碍其執意梗阻誠不知是何意見查今
　年底水較之去年髙二尺有餘現在各憲㑹勘案内
　殘缺石工浸在水中者有四五六層不等必須預為
　宣洩方可無悞修砌且桃汛伊邇汎水將至若不將
　底水宣洩勢必不能容受本道前據㕔詳一面詳院
　一面移催鹽運道在案今髙江紳衿士民呉世燾謝
　逢吉等以事闗切膚連名公籲本道遵奉憲批移明
　鹽運道並轉行揚州府揚河㕔公同查議去後兹催
　據該㕔議詳前來詳稱此閘一日不修土壩一日不
　去則宣洩無門勢必壅積為害亦蒿目時艱之切論
　也事闗𦂳急難任商議延緩應請憲臺為運道民生
　作主將芒稻河董家溝兩壩速行開放其倒壞閘座
　飭㕔確佔先發河帑遴委幹員儹修一面移咨鹽憲
　將借用帑銀著商公捐解庫還項庶要工不致稽遲
　而閘座得以依時啓閉水發則開閘暢洩保工水落
　則閉閘蓄水濟運隄工永固民患永除鹽船漕艘運
　行永便矣至所呈鹽艘仍由故道過壩是否可行俟
　鹽法道議覆至日另行詳覆(嚼梅軒偶存/)
　一東隄自黄浦起歴髙郵至江都壁虎橋止計程二
　百三十三里舊隄坍卸單薄卑矮毎遇湖河水漲漫
　隄過水康熈三十八年四月内總河于成龍等於欽
　奉
上諭事案内發帑委員加幇底寛四丈髙三尺頂寛二
　丈臨河簽釘排樁迄今隄工髙厚河水長發賴以捍
　禦(以下揚河㕔冊/)
　一西隄稱鈎灣臨湖石工長二百二十八丈又宋家
　尖西隄臨湖石工長九十丈久已倒廢康熙三十八
　年八月内總河于成龍等於欽奉
上諭事案内估修仍建石工迄今湖水長發賴以捍禦
　一寶應觀音寺起至髙郵罕盱澗止引河一道在淮
　屬蔣家壩之下於康熙四十六年四月内總河張鵬
　翮於欽奉
上諭事案内　題估隨奉
㫖著部堂徐　帶領各員分工挑穵蔣家壩下引河一
　道自山盱交界觀音寺起至罕盱澗止長九千五百
　二十丈三尺迄今壩下之水直達寶應髙郵湖内由
　東隄各閘壩分洩
　一清水潭東西二隄康熙十五年大水衝決深至四
　五丈不等一片汪洋報聞
聖心惻然
特簡總河靳輔修治以清水潭決口深不可築於湖中
　繞迴開河一道改築東西二隄與舊隄相屬河成名
　曰永安河至康熙三十六年四月内總河董安國於
　謹陳兩河等事案内　題估將永安西隄九百七十
　丈創建石工
特命督撫漕河四院㑹勘　題覆奉
㫖允行
　一界首鎮西隄舊石工一千七十五丈七尺年久倒
　廢磚石浪掣無存毎遇湖河水漲闔鎮民生攸闗康
　熙三十八年八月内内總河于成龍等於欽奉
上諭事案内　題估創建石工奉
㫖允行
　一髙郵城南舊建南闗大壩一座長六十六丈柏家
　墩大壩一座長五十四丈康熙三十八年九月内總
　河于成龍等為特疏　題明等事案内請開減水石
　壩二座因舊壩衝廢相度地勢於南闗迤南遷建滚
　水石壩長六十六丈車邏迤南遷建滚水石壩長六
　十四丈水大分洩保隄水小堵蓄行漕奉
㫖允行
　一二壩下口原無引河康熙四十年七月内總河張
　鵬翮於欽奉
上諭事案内　題請挑穵引河南闗壩下自攔馬河起
　至朱三家橋止長三百九十一丈車邏壩下自攔馬
　河起至齊家莊止長三百三十丈奉
㫖允行
　一康熙四十四年十月内總河張鵬翮於欽奉
上諭事案内估修髙寶江運河東西二隄卑薄石埽土
　工迄今捍禦有資河防攸賴
　一城南五里中壩一座長五十丈因南闗車邏二大
　壩不敷宣洩康熙四十四年十二月内總河張鵬翮
　　題請建減水壩一座奉
㫖允行其壩底較南闗車邏二壩之底甚深毎遇湖河
　暴漲開放暢洩以保隄工民命又　題請開引河一
　道自中壩下起至寶應三王河射陽鎮止長一萬七
　百三十六丈八尺奉
㫖差都統孫　等帶領旗漢官員分工挑穵迄今減壩
　之水由引河直達鹽城入海(以上俱揚河㕔冊/)
　淮揚二郡運河東隄各閘毎當伏秋水漲即行開放
　由各引河宣洩入海以保隄工必須河道深通隄岸
　完固方免水勢旁溢致傷田廬查山鹽之蝦䰅二溝
　涇澗二河及戛糧河老鸛觜引河寶應之黄浦閘子
　嬰溝興化之海溝車路白塗以及丁溪草堰白駒各
　閘河髙郵之臨澤河江都之金灣三閘鳳皇橋人字
　河芒稻河董家壩白塔壩各處引河在在淤淺甚至
　奸民攔河築壩阻塞下流民受其害查地方官原有
　疏通溝洫之例除飛飭道㕔并地方官作速疏浚一
　律深通以備水長開放宣洩暢流入海外相應咨明
　(此張文端公於康熙六十一年為吏部尚書時咨行/河上者也公留心江南念念不忘疏浚運河其為國)
　(為民也/至矣)
　運河西岸自淮安至揚州宜多建進水閘壩引湖水
　入運河濟運若運河水大又宜於東岸多設減水閘
　壩放運河之水由各支河入海引湖水入河濟運則
　河水自不患其或小放河水由支河入海則河水又
　不患其或大矣此誠萬全之䇿也　國家數百萬糧
　漕皆資一線之運河豈可不使之深通哉兩年以來
　見運河口毎苦淺澀而界首一帶如興文閘子嬰溝
　等處放水灌田則舟苦難行蓄水行舟則民苦無水
　此豈善全之謀乎故於運河口及界首至揚州一帶
　宜大為挑濬務使深通而於全河尤宜大挑務使水
　由地中行而不專借隄以束水則水雖有盛大之時
　終無泛溢之虞或以既經挑穵不便再　題請帑則
　於年終　題明閉壩自十二月十五閉壩至正月十
　五日開壩用河兵分段挑穵毎年一次歳以為常則
　運河不患其不深矣要比現今河底再深二丈則運
　河乃成雖有大水淮揚不至受害矣再將運河東減
　水閘壩底低下數尺則河既不淺而水有所歸自無
　湮没之患矣(居濟一得急薈蕞云大挑運河此目前/河工第一  務頃者年幾大有禾稼將)
　(登㑹洪湖異漲閘壩盡開髙寶下河一帶田廬頓/時淹沒使運河開浚深通水有容瀦亦烏得至此)
　
　
　
　
　
　
　
　行水金鑑巻一百五十二
欽定四庫全書
　行水金鑑巻一百五十三
　　　　　　　　　　江南按察使傅澤洪撰
　　運河水
　下河七州縣屬淮安者山陽鹽城也(薈蕞云山陽縣/見前鹽城縣在)
　(淮安府東南二百三十里東至海西至射陽湖有舊/運河新運河封子河蘆溝河有大蹤湖馬鞍湖有建)
　(港有捍海塘/即范公堤也)屬揚州者寶應髙郵泰州興化如臯也
　(薈蕞云寶應縣髙郵州見前泰州在揚州府東一百/二十里東至海北至興化縣有南北運河西運河濟)
　(川河有鴨子湖雞雀湖包老湖仇湖有海陵溪西溪/淤溪有捍海塘自鹽城入海陵綿亘百里又有楊公)
　(堤濟川東西諸壩鹽興化縣在髙郵州東一百二十/里東至泰州北至  城有運鹽河蚌沿串場等三十)
　(二河皆通運河及射陽大蹤平望諸湖縣志云興化/地濵大海考其地勢視髙寶低丈餘髙寶之地視髙)
　(家堰一帶又低丈餘黄淮之水挾髙寶諸湖之水建/瓴而下以興化為壑故治興化之水必自上流始治)
　(上流之水必自黄淮諸水始考之禹貢導河自積石/至大陸播為九河入海導淮自桐栢東㑹於泗沂入)
　(海揚州之境無河淮之患也自淮水泛濫漢陳登築/髙堰以防之宋熙寧時黄河大決河流斷絶河勢漸)
　(南徙至元人開㑹通河明代因其故蹟引水濟漕而/西北千萬里之水始盡滙於淮揚兩郡水勢愈髙為)
　(患愈劇然而堤堰塘閘上下參錯常恃人力以為防/衞永樂年間平江伯陳瑄大葺髙堰建清江浦五閘)
　(以時啓閉使黄淮之水不至横溢諸郡縣而清口黄/河之沙賴淮水衝刷直達雲梯闗入海又築髙郵寶)
　(應白馬汜光諸湖長堤以䕶運道浚𤓰儀之水開江/都沙壩泰州芒稻白塔河以利宣洩建置寶應髙郵)
　(江都儀真十四塘以備瀦蓄淮揚諸州縣享豐樂者/百餘年至於萬厯初河決崔鎮分決白洋河而河勢)
　(逐北淮水大破髙堰溢髙寶興諸州縣而淮勢遂東/流沙淤塞雲梯闗入海之路大阻興化巨浸稽天城)
　(不没者三版時則有總督都御史潘季馴申平江伯/故畫塞崔鎮決口築黄河兩岸遥堤縷堤束水衝刷)
　(又築歸仁堤以遏南奔入准之勢築髙堰起新莊至/越城長一萬八百七十餘丈堰成淮水復由清口㑹)
　(黄河入海興化自是無水患南畝得耕穫者又數十/年迨  本朝定鼎後歸仁堤一决於順治十六年再)
　(決於康熙元年不復修治而髙堰一帶防䕶盡疎於/周家橋古溝翟家壩等處堤岸崩塌衝成大澗日夜)
　(灌入髙寶湖内毎值伏秋水發一望汪洋數十里奔/湍南下而清口入海之路日就淤塞芒稻河雖開閘)
　(底増髙已非舊制白塔沙壩仍閉塞不通十四塘自/嘉靖倭亂業皆折毁無餘於是潰堤決防運道民生)
　(遂以大困興化勢處釜底民不葬魚腹者鮮矣維時/朝廷憂之特遣内大臣相度河事治河諸奏不啻章)
　(滿公車歳費内帑數十百萬而平成之功尚未即奏/自今河使者已先葺歸仁堤修築髙堰翟壩周撟使)
　(黄水不入淮淮水不入湖庶可望底績乎不然而徒/治漕堤開海口譬如以升斗之甕而欲其容數百斛)
　(之水未有不横溢四出而不能止者故治黄淮上流/此興化治水之第一䇿也  如臯縣在泰州東南一)
　(百六十里東至海南至江盖海東北自鹽城而南經/興化泰州如臯折而東通州海門諸鹽場皆其濵也)
　(江自黄天蕩入儀真境東至江都歴泰興如皐通州/海門上下五百餘里至料角觜入海其南與丹徒靖)
　(江江隂常熟崑山諸縣境相對此揚州境内江海之/大略也有運鹽河九十九灣河小溪河㲼河有芹湖)
　(六祥符湖有/瀧溪蟠溪)其地勢卑下西控漕堤南枕江岸北接
　廟灣之平陸東連沙岡之亘衍四圍髙而中央窪故
　諺有釡底之喻自河道失治六壩長開上河之水竟
　以下河為壑而七州縣之田廬沒為巨浸者久矣
皇上洞悉情形謂上河治則下河自治
指授方略開塞六壩使上流之水不致東注而又開人
　字芒稻等河以達江濬蝦鬚海溝等河以達海既杜
　其源又洩其流自康熙三十九年迄今七州縣之田
　盡成沃野民舍悉得安居黄童白叟莫不感頌
聖主睿算精詳超越千古云(以下俱河防志/)
　山陽縣澗河水自興文閘入折而東北七十五里至
　鹽城縣界之劉均溝入馬家蕩由蕩東北一支入蝦
　溝十一里至軋東溝一支入鬚溝十七里至魏家灘
　兩溝㑹流又一支入戛梁河二十里至徐家社亦㑹
　流皆由朦朧鎮入射陽湖經廟灣下海蝦溝鬚溝二
　河俱康熙四十年挑穵深通共計工長一萬六百七
　十丈
　山陽縣大涇河閘水亦東北入馬家蕩至射陽湖下
　海
　寶應縣子嬰溝閘水流六十里至時堡入郭真湖東
　北由西塘河建陽河至老鸛尖亦㑹蝦鬚戛梁水入
　朦朧河
　髙郵州之界首小閘看花涵洞二閘頭閘等處之水
　皆由興化縣䕶金蕩至鮑家莊分為二股一由釣魚
　廟至海溝河下海一由中堡莊入太湖東北經北宋
　莊岡門鎮繞鹽城縣城至新洋港下海(新洋港一/作信陽港)
　興化縣海溝河東流至白駒閘分為三支一支中閘
　一支北閘一支南閘皆經串場河㑹流戚家團牛灣
　河入滷河口歸鬭龍港下海海溝河自鮑家莊至白
　駒閘長一萬四千四百八十八丈康熙四十年挑穵
　寛深
　興化縣白塗河水流入草堰閘亦歸鬭龍港下海
　車路河承得勝湖水流入丁溪雙門閘至苦水洋下
　海
　泰州淤溪水經河垜由舀子河亦至苦水洋下海
　江都縣金灣三閘並滾壩之水十八里至人字河分
　小支由蕭家口入艾陵湖正流十八里入芒稻河閘
　下江　鳳凰橋壁虎橋灣頭閘三支之水流至董家
　溝小支下芒稻河正流三里㑹人字河水勢七分入
　芒稻河三分由運鹽河東流經宜陵鎮抵泰州城又
　東流經江堰鎮海安鎮由律法橋下海
　范公堤一名捍海堰宋天聖間范仲淹監西溪鹽倉
　時所築從廟灣沙浦頭歴鹽城興化泰州如臯至通
　州界止共長五百八十二里沿堤墩臺四十三座閘
　洞八座此堤束内水不致傷鹽隔外潮不致傷稼乃
　濵海一帶之屏障也(以上俱河防志/)
　范公堤即捍海堤安東志名古淮堤云堤在鹽城二
　里自東北直抵通泰海門唐大厯中黜陟使李承式
　為淮南節度判官謂海潮漫為鹹滷雖良田必廢請
　自楚州鹽城南抵海陵修築捍海堤綿亘兩州潮汐
　不得浸淫宋天聖中張綸刺泰州專圖修復時范仲
　淹監西溪鹽倉悉力贊之謂當移堤勢而西稍避其
　衝仍疊石以固其外紆斜迤邐如坡形不與水爭天
　聖五年功成因名范公堤長一百四十三里有奇脚
　闊三丈面一丈髙一丈五尺元詹士龍為興化縣尹
　請發九郡人夫併築十六(月/)成延亘三百餘里興工
　時掘石一方上刻四大字曰逢詹再修又刻景祐二
　年八月仲淹記九字士龍決志修之卒底成功萬厯
　十年總漕都御史凌雲翼題准修築建洩水涵洞水
　渠一十七處石閘一座用帑金四萬二千四百有奇
　洩捍兩得十五年巡撫都御史楊一魁以黄淮交漲
　而舊閘洩水不及山鹽六邑田沉水底挑濬廟灣射
　陽湖等處河道水有所洩范堤乃固民竈兩利(淮安/府志)
　(間按揚州府志云宋開寶中王文祐増修後圮天聖/  范仲淹監西溪鹽倉建議更築發運副使張綸上)
　(其事且自請知泰州以仲淹令興化董/修築之故至今人稱之曰范公堤云)
　御史宫夢仁疏理下河海口疏曰黄水視淮水為通
　塞所以捍淮水使耑㑹黄水者髙堰翟壩一帶堤岸
　耳其上流為阜陵洪澤湖淮水於此停蓄堰壩逆之
　西注㑹黄水以滌淤沙下流為白馬諸湖五湖之間
　皆為漕渠要害漕渠自清口對岸入天妃閘南下六
　十里達於山陽折而西南經黄浦八十里達於寶應
　逾汜水越清水潭百二十里達於髙郵沿邵伯湖堤
　折而西流歴金灣茱萸灣百有十里達於江都又折
　西南十里由三汊河分三𣲖於𤓰洲儀真入江曰裏
　河亦曰上河自茱萸灣閘東南從芒稻河百有十里
　訖於泰州曰鹽河自泰州東西二壩過港口而北百
　四十里為興化稍折而西南八十里為髙郵再折而
　西北百二十里為寶應又折而東北九十里為鹽城
　其間膏腴錯綉阡陌比鄰草蕩鹽場星羅碁布周迴
　千里祗憑舟楫為往來而出廟灣白駒丁溪諸口入
　海曰下河上下河惟恃一線河堤蜿蜓其間登岸而
　望内如釡底外若建瓴淮揚兩府數十萬之田賦鹺
　利由兹出焉淮揚六七州縣數百萬之户口室廬由
　兹存焉故内開行水支河無慮數十凡以串場達海
　道相絡也人知髙寶邵伯河堤為下河州縣之門户
　髙堰翟壩又上河之籓籬籓籬不固門户因之失守
　固也殊不知昔人云射陽諸湖喉也髙寶諸土田腹
　也海口尾閭也灌於喉而漲腹所必至者況多其入
　少其出大於口小於尾閭而謂不洚洞滔天也有是
　理哉古今稱善治水者莫如禹禹貢一曰入於海再
　則曰入於海孟子亦曰四海為壑是海之能受水而
　為水所歸也明矣豈歴官河上諸臣獨不見聞而故
　為是泄泄從事乎縁歳久日湮漸積壅塞民之豪有
　力者盤踞其間安土重遷因縁為奸煽惑衆聴謂此
　不可剙而開也開之將不利於商若竈且恐生奸人
　窺伺固不自今日而多聚訟矣抑思黄淮入海以雲
　梯闗為首稱其淮安廟灣海口以南有新興之匣子
　港鹽城有天妃口石䃮口之新洋港伍估之老人港
　興泰有劉莊之新團河白駒之牛灣河草堰小海之
　苦水洋滷河口丁溪馮家壩之龍鬭港以及車兒浦
　載在志乘舊跡可循而何云剙始也即欲為居人計
　獨不可就附近之地因下而别為澤也至民竈田在
　范公堤内豈海潮所能驟侵又何有於鹹水傷禾澹
　水傷鹽之説乎況濬而深之煮海者得不負戴而舟
　焉利當不在民後抑海口僅取出水勢不等於大洋
　帆檣難以競渡也此誠萬世永賴之休矣　揚州管
　河通判聶文魁勘沿海閘河詳議曰看得揚屬瀕河
　諸邑惟江都地勢稍髙寶應次之髙郵為中窪泰州
　亞於髙郵興化真如釜底其沿海各場地勢南髙而
　北窪故鹽城又居興化之下流而羣水皆趨東北職
　此由也或謂沿海髙於内地殆不其然大郡各場與
　髙江地勢略相等察驗水平可見祗因興泰二邑獨
　處窪下故聚水而不能洩自明季迄今數十年來各
　場諸閘圯廢運鹽河到處淤塞西水東注而不知所
　歸則瀰漫民田長為澤國矣故舊制諸閘經畫周詳
　各流分派井井不獨正河寛大即支流旁洩之處口
　面皆闊數丈今已盡成平陸水行地中之謂何尚何
　水利之可言哉　按鹽場閘座原以拒外潮而洩内
　漲故范堤為瀕海金湯即今唯白駒四閘潮水直灌
　閘門消納利便宜照舊制修復草堰宜稍改閘門迎
　溜他若小海丁溪二閘距潮汐甚逺蓋滄桑易變鹽
　場沙地視昔増綿數十里故潮水不能相應商竈惟
　知蓄水運鹽毎於閘外通潮之處攔築土壩或遇水
　汛盛時即在土壩上另挖深溝引水内灌濁水既停
　淤沙日積遂致閘與河俱廢總因閘在上流無所甚
　繫於蓄洩故也擬將丁溪雙閘改寛數尺移置馮家
　壩之上下里許小海閘姑置另議劉莊場宜添造大
　團一閘何垜場亦添造一閘於凹子港之上流不必
　定泥沿堤故蹟有失時宜庶竈場不致屢屢築壩而
　河渠可保深洩矣　髙郵土民治下流入海説曰淮
　揚之災自已亥至今二十六年於兹矣民之救死不
　能須臾緩茍治之不得其道曠日持久虚縻帑金重
　勞民力而紛更迄無成功溝中之瘠其能待耶故治
　水在先定其規模而後從事其道不可不亟講也若
　雲梯闗通而河注於海清口導而淮出於河歸仁堤
　髙堰翟壩築而黄淮不東灌於漕河上流之治兹不
　更贅矣所當講求者則漕河之自淮而南寶應髙郵
　江都間沿堤所新建之滚水壩既連二百餘丈之廣
　洩水於堤以東矣堤東皆山鹽髙寶江興泰之田而
　興鹽則城在焉迤東横截而捍海者又有范公堤然
　則滚壩下之水何以行地中而不至漫溢乎平陸興
　鹽及諸湖之水又何以達范堤而不至留滯於釡中
　范堤之下從何道而出於堤范堤以外經何港而入
　於海必瞭然悉指諸掌然後治得其道而躋昏墊於
　平成也今試言之堤東之河縱横交錯又有諸湖蕩
　間雜於其中其名目不可勝舉而條理脉絡所貴乎
　分明也治之之法當分為二大支皆從髙郵州治分
　南北始其一將髙郵南六滚閘之下各開支河數里
　使之北入運鹽河南入淥洋湖㑹注於興化之下流
　再將興化原舊支河三股一名車路河迤東由串場
　河直達丁溪海口一名白塗河迤北轉東由串場河
　直達小海草堰海口一名海溝河亦斜迤東北由串
　場河直達白駒海口則南六滚閘之水行矣其一將
　髙郵北二滚閘之下開子嬰溝舊河從臨澤沙溝由
　串場河下石䃮天妃海口則北滚水閘之水亦行矣
　若夫沿堤各場其出海閘座港口皆有故道可尋也
　試更一一述之一則石䃮天妃二口上受漕河之水
　下為子嬰溝之門户從來洩水甚速載在成書後因
　閉塞涓滴不行於康熈七年
欽命(户/刑)二部查出水去路㑹同(河督/漕撫)各部院親行踏勘
　始開放無阻但一路河道日久淤塞不能迅駛下海
　所宜大加開浚相形造閘一則大團地在劉莊場北
　二十五里即相傳老人港處也舊有石閘一座今廢
　上口攔築土壩其壩下亦通潮水西接串場河之新
　港東由陳家磉韋家竈出鬭龍港之下口入海宜開
　浚建閘一則白駒場舊制南有雙門石閘一座北有
　單門石閘二座現今㣲通潮水其迤東三十里至牛
　灣河又三十里至梅花樁由梅花樁至洋尚有四十
　餘里苐牛灣河一帶河形淺窄流水不迅必逐段挑
　挖建設閘座方洩水無阻一則草堰場北首有三門
　土閘一座單門石閘一座宜改造其迤東四十里至
　大東河現通舟楫再東去二十里至西團而團下舊
　有土壩今廢其壩外十五里接龍鬭港俱乾涸無水
　宜開濬一則小海場與草堰相連南有石閘一座今
　廢東至小海團五十里舊有土壩又東十二里至萬
　盈墩雖有河路只深二尺水面寛六七丈以至二丈
　不等惟直去四十里至王家港下海俱係淤塞其水
　漸淺僅深數寸宜開浚一則丁溪場舊有雙門石閘閘
　下河窄水淺不能行舟東去五十里至馮家壩而壩
　下亦有閘座今廢石跡尚存再由沙河小東港從龍
　鬭港下苦水洋共五十里其一路河道水面寛一二
　丈亦間有三四丈其水之淺深僅存尺許亦間有二
　尺以至於光沙無水不等皆宜開浚造閘一則河垜
　場自車兒埠口四十里至滔子河尚通舟楫惟從朱
　家竈歴董家窩頭至西川家奄地方三十里下苦水
　洋係無水光沙俱宜挑挖添造閘座以上七處海口
　從五路下洋請次第開濬兼造閘壩水大則引水歸
　海水小則閉閘以灌溉民田則范公堤以内之水皆
　由閘至港以入於海矣總之一帶支河并串場河以
　及閘外之海河細詳水勢要槩寛十丈深一丈方洩
　淮黄之水惟髙郵西運鹽河受諸閘之水更為澎湃
　洶湧必寛二十丈乃洩水甚捷且海口朝夕兩潮潮
　落則六箇時辰水洩潮長則六箇時辰水停若不盡
　開支河則宣洩不迅其應開應浚之處必一槩開廣
　浚深自田可耕而賦可復於　國計民生胥有裨矣
　(揚州府志/)
　淮揚運河東堤之東一片窪區南北約長三百餘里
　東西約寛二百餘里其間千支百派各有河溝通流
　入海謂之下河下河直東為范公隄范公隄之東為
　淮南鹽場范公隄之西貼隄有小河一道名為串場
　河淮南鹽商藉此河以撥運引鹽者也此一片窪區
　合而計之不下三十萬頃内極窪之地為仇湖鮑湖
　淤溪湖賈湖喜雀湖平望淥洋廣洋得勝射陽等湖
　約居大半而淮揚兩郡所屬之山陽鹽城寶應髙郵
　興化泰州江都等七州縣田畆約居小半然七州縣
　之間惟興鹽泰三州縣之地全在其中若山寶髙江
　四州縣之地則半在其中約有一半在運河之西而
　此七州縣地畆之在下河者各又有髙窪之分大抵
　逺河之地稍髙而近湖皆屬窪地遇水則窪地毎毎
　被淹而大旱則河底亦成陸地此其大槩也若夫近
　日情形則較之二十年前又實有異盖二十年前河
　道未壞之時雖運河東隄各閘壩涵洞所洩之水俱
　歸此一片窪區之内而自有千支百派之河溝為之
　分頭下洩迨清水潭等工屢次潰決之後淮黄交注
　大水漫淹者十有餘載水溜之所衝風浪之所擊泥
　沙停積河埂削平而河溝盡墊矣自今新舊各閘壩
　涵洞之水源源洩下而無通流之溝河為之分洩其
　勢不得不由卑窪之地淹漫而東七州縣之被淹猶
　在也余與陳子天一再四籌度若欲去其弊而收其
　利則莫如上接運河下達海口通長特挑大河數萬
　丈挑河之土即以之堅築沿河兩岸長隄使新舊各
　閘壩涵洞減下之水全歸大河入海而兩岸長隄之
　上仍聴民間多建涵洞小閘以為灌溉之資計議巳
　定商之靳公靳公即欣然疏請如此工一成不特見
　在額編被淹田畆盡皆可耕而仇鮑射陽等一切諸
　湖俱可變為膏田自然國賦日増而民生日利矣(周/)
　(洽竹岡日記/)
　一康熙三十二年十月内部議河道總督于成龍等
　前疏内廟灣同知兼管鹽城海州知州兼管州同等
　語句讀未明應令該同知兼管鹽城海州二州縣河
　務奉
㫖依議(以下海防㕔冊/)
　一蝦鬚二溝曩因童家營漫溢淤平雖有戛梁河出
　水淺狹不足宣洩積水故興鹽一帶毎多泛溢康熙
　四十年間於欽奉
上諭事案内總河張鵬翮仰遵
聖訓將蝦鬚二溝淤塞處計長四十餘里估計挑挖寛
　深引水入朦朧河以達於海又箆疏戛梁河西塘河
　東塘河使其通暢特邀
俞允發帑委員挑疏深通
　一下河為上源湖河各壩受水之區素稱澤國蒙
皇恩宵旰憂勤再三籌畫於康熙四十四年十月初四
　日特頒
上諭指示方畧令於各壩下開河築堤使減出之水不
　致渙散沖流為害
敕行四院㑹勘確議　題覆估挑四十五年
欽差督修都統孫渣齊帶領分修各官將蝦溝河自馬
　家蕩山墩起至衞家灘止長五千四百丈並鹽邑境
　内之串場河自便倉起至石䃮口止長六千五百四
　十一丈三尺派委分修各員逐段挑濬深通田是積
　水暢流歸海(以上俱海防㕔冊/)
　一康熙三十一年十二月日總河于成龍題江南揚
　州府管河通判管轄髙寶江儀四州縣之運河事務
　頗繁更兼興泰如通四州縣下河地方遼闊一員不
　能兼顧且下河已設立運河減水壩又且建閘疏通
　一切溝血渠堰必得專員豈可置之不問應將下河
　興泰如通并范公堤串場河等處分與揚州府管糧
　通判兼管移駐泰州部議覆奉
㫖著照該督所題行(以下俱揚糧河㕔冊/)
　一康熙四十年内總河張鵬翮為欽奉
上諭事將髙郵南闗大壩車邏二減水壩改建滚水壩
　而滚水壩下之水由興化安豐鎮至白駒場以達於
　海其海溝河内自鮑家莊至白駒閘止計八十餘里
　工長一萬四千四百八十七丈地髙水壅亟宜挑浚
　等因具題奉
㫖著照該督所題行
　一康熙四十五年内河院張鵬翮為欽奉
上諭事同漕督撫三院㑹勘　題估挑浚興化縣車路
　河白塗河并興化泰州鹽城縣串場河淤淺處開浚
　深通分洩髙郵減水壩下之水入丁溪草堰白駒閘
　歸海并請發内帑奉
㫖差部堂孫　　等帶領旗漢官員分工挑挖自車路
　河至丁溪閘止工長三千丈又白塗河至草堰閘止
　工長一萬一千二百六十丈二尺又串場河自泰州
　境内起歴興化至鹽城縣界止工長二萬五千八百
　四十四丈開浚以來迄今髙郵減壩之水悉由車路
　等河歸海(以上俱揚糧河㕔冊/)
　山鹽興泰諸州縣地皆濵海原無海塘唯藉范公堤
　以禦潮患明季後久不修築殘缺甚多雍正二年七
　月十八十九等日海嘯漫過范堤傷毁場廬人畜最
　慘雖奉有修築海塘之
恩㫖有司以費繁工大僅循行故事徒滋上下文移往
　復而已鹽城令于本宏以新洋港之石䃮天妃兩口
　為衆水滙歸入海之處毎遇内河水弱則鹽潮灌入
　地成斥鹵春夏之交田疇無水灌溉民飲鹽水苦不
　勝言欲於石䃮口舊有閘處復建一閘其天妃口最
　屬緊要應特設大閘一座更多立斗門以時啓閉不
　特於田廬民命攸闗更可以稽察鹽徒之私販誠為
　一方之便益也且援引欽奉
上諭内開修築海塘使失業居民藉此傭役工所以資
　糊口諄諄上請乃奉各上司批飭是否可援海塘例
　興修等語恐道旁築舍將來未必能舉行矣再按江
　南通志載胡希舜築鹽城石䃮口記有云諸海口可
　開石䃮口獨不可開語見前萬厯二年運河注中今
　于令上請建閘用啓閉之法亦達權通變之一道也
　(今水學/)
　𤓰儀運河自江都三汊河以南經𤓰洲出大江計程
　二十七里又自三汊河以西經儀真出大江計程七
　十二里舊屬揚河通判康熙三十二年改歸江防同
　知管轄(以下俱河防志何薈蕞云𤓰洲臨江昔為鎮/有城不知築於  年揚州府志不載唯於古)
　(蹟條内載江山風月亭在江都縣𤓰洲鎮熊氏建張/翥詩風起西津斷客艘熊家亭子獨憑髙雲移鳥影)
　(沉江樹雨帶龍腥出海濤開闢自天留壯觀登臨惟/我老英豪放舟擬就金山宿一夜清寒襲錦袍江都)
　(縣志漫漶僅可辨識者云𤓰洲鎮城在府城南四十/五里東西跨壩周一千五百四十三丈有竒髙二丈)
　(有竒中又云乾道四年鎮江都統軍王方直始奉詔/缺二字南北城後廢嘉靖丙辰以倭變復築以後丈)
　(皆缺别條又載有漕運府今改漕儲道有江防㕔有/磚厰公館  儀真縣在揚州府西南七十五里東至)
　(江都縣界四十里南至揚子江五里運河即官河/自縣治西南迤東行四十里過烏塔溝入江都界)
　自三汊河迤南起至大江口止係江都縣地設閘二
　曰廣恵閘通恵閘
　自三汊河迤南起西至石人頭儀真縣交界止係江
　都縣地計程十一里
　自石人頭江都縣交界起至沙漫洲大江口止係儀
　真縣地計程六十一里設閘四曰響水閘通濟閘羅
　泗閘攔潮閘　河水至此分流入江江潮吞吐消長
　靡常故兩河皆置閘啓閉行漕然兩岸皆髙阜平田
　曠野無事堤防河底間有淺處毎至冬時行令江儀
　二縣管河官撥夫撈濬而巳(以上俱河防志元薈蕞/云真揚牐堰宋  以前)
　(尚已明洪武十六年兵部尚書單安仁請浚開河道/儀真縣城南重建清江閘一廣恵橋腰閘一南門潮)
　(閘一以瀦泄水利分濟漕輓上達運河以入揚楚之/境成化十年工部提河郎中郭昇建議置儀真外河)
　(羅泗通濟響水東闗四閘𢎞治間總督漕運都御史/張敷華建議創攔潮閘閘在羅泗橋西一里楊一清)
　(記略曰儀真為漕河歳漕東南粟以供京師多此焉/道盖襟喉最要地也顧漕河諸水至是當入江髙卑)
　(勢殊河易泄且涸宋嘉定間守臣建白置三牐為蓄/水計尋廢再廢再舉洪武辛亥始即其地築而壩之)
　(舟上下必車壩乃達不盡剝載則不敢以舉力稍不/齊舟輒壞由是儀真之地舸艫雲委販鬻喧闐罔利)
　(之徒萍聚而蟻附居貨食力咸壩是賴牐不復講矣/成化甲午巡河郎中郭君昇建議置牐四為東闗為)
　(響水為中閘為羅泗以通於江一時稱便獨妨罔利/者煽為泄水之説任耳者和之牐送閉不用𢎞治戊)
　(申朝廷用言者下工部檄郎中施恕相所宜復東闗/羅泗二閘廢響水拓中閘而新之舟復通利焉然江)
　(濵無閘潮無所瀦上閘既啓注不可遏於是復起洩/水之議漕運總戎郭鋐嘗欲増置瀕江攔潮閘或曰)
　(江濵多浮沙不果𢎞治已未冬都察院右都御史張/敷華奉敕為巡撫總漕有以攔潮閘之䇿獻者公遂)
　(以疏聞既得㫖乃毁言日至而閘愈不用比年以來/漕運遲滯督促之使方爾旁午江河水溢横潰四出)
　(正徳戊寅春工部主事楊汝珪分司於真始至循行/閘壩召邑父老詢廢置之故審利害之宜而復叅之)
　(同事者曰吾有以處之矣乃亟修諸閘之崩損及器/體之朽敗者各立亭其側以便休憩然役夫啓上閉)
　(下俟水緩而進舟舟人不費牽輓坦然中流無異平/水當夏秋景長日可千艘而漕運無阻矣又慮内河)
　(耗泄乃候潮至洞啓諸閘以受灌注既平而閉之計/其所受足償所泄又舟咸由牐往來轉般之費有司)
　(供億之需十省八/九而人咸稱便云)
　一江防㕔衙門從前並未經管河道康熙三十二年
　總河于成龍題為湖河險汛工長等事案内將𤓰儀
　河道閘座事務改交江防㕔管理(以下俱江防㕔冊/)
　一𤓰洲頭四兩閘康熙二十八年二月内總河王新
　命題為漕白經由要津等事奉
㫖朕前巡幸江南經過儀真地方見水溜閘壞行船艱
難俱宜修理著再議具奏
　一修理儀真閘康熙二十九年九月内總河王新命
　於漕白經由要津等事案内奉
㫖依議
　一修理𤓰洲閘康熙三十一年十一月内總河靳輔
　等於漕白經由要津等事案内奉
㫖依議(以上俱江防㕔冊/)
　修防事宜　凡清水河内塞決於初開之時若舊堤
　原係沙土須將舊堤多下邊埽保䕶堅固次計裹頭
　俟埽臺平穩方可進埽其埽料首重軟草用柴用柳
　埽之初下多用揪頭繩壓之以土俟埽將沉水方可
　簽樁恐樁一釘早則埽不能沉底俟埽將沉底再為
　套埽至合龍時須兼工急儹庶水不致沖深合龍之
　後髙加柴草勢若馬鞍清水之埽多以土勝(清水河/塞決下)
　(埽/法)　凡運河排樁工昔皆鑲以龍尾埽不久則蟄陷
　零落如遇漲發則埽隨水去前經具　題排樁工槩
　用下頭整柴鑲埽庶不致漂淌奉
㫖允行欽遵在案宜久為遵守凡近城市街道人跡踐
　踏之處用排樁鑲柴若運河兩岸無民居者可以不
　釘排樁止用整柴搭鑲下埽逐層壓土堅築更屬省
　便(運河内樁埽工程運河防志決江北江南凡係糧/艘經行之處皆稱  河苐塞  樁埽工程唯江北)
　(有之故此二/條特見於此)
　方聖時序北河紀曰天下大經濟人必天下真讀書
　人以予觀河工之壞往往壞於不學無術之人盖古
　人制度卓有成見確然可守後人不審古人立法之
　意而妄行已私變亂成規及至河工已壞而歸咎於
　河曰河之難治也茍循古人之成法而恪遵之或有
　宜於古而不宜於今者則稍為變通焉而仍不失乎
　古人之意又何河之不可治哉然非天下真讀書人
　必不能也予故有感而發焉天下真讀書人其平居
　時即以天下為巳任其所讀諸書皆經濟大文章由
　是措之於用又焉有不合者哉潘印川先生曰時勢
　懸隔修防異宜可因則因如不可則急返焉勿以僕
　誤後人後人而復誤後人也若泥古人成法而不達
　時變是又不善讀書者也書曰事不師古無以克永
　世又曰神而明之存乎其人是在治河者之善㑹之
　耳(居濟一得/)
　
　
　
　
　
　
　行水金鑑巻一百五十三
欽定四庫全書
　行水金鑑巻一百五十四
　　　　　　　　　　江南按察使傅澤洪撰
　　運河水
　杭州府為浙江省㑹領縣九曰仁和曰錢塘(隋以前/俱名錢)
　(唐唐諱國號易唐/為塘二縣並附郭)曰海寧曰富陽曰餘杭曰臨安曰
　新城曰於潛曰昌化運糧正兌改兌共十萬五千石
　(本毎大清㑹典/又  石加耗四)斗(通志十七萬六千三十六石零外/謂之隨船作耗故通志所載有如)
　(此之多也/各府同)仁和錢塘富陽三縣便民倉俱在北新闗
　水次餘杭倉在本縣靈源城署橋臨安倉在餘杭倉
　之左並自府西北來至闗上海寧倉在本縣長安鎮
　水次新城於潛昌化三縣水次未詳運河自北新闗
　(在仁和/縣境)十里至謝村二十里至武港(俗名五/林頭)十里至
　塘棲(與徳清/接界)海寧之糧船來㑹九里至落𤓰橋九里
　至五黄橋九里至雙橋九里至嘉興府石門縣界之
　大麻(與徳清接界四呉中水利書云下塘河即運河/在府城東北  派皆合於餘杭塘河一派由府)
　(城溜水橋沿東西馬塍至賣魚橋西合餘杭塘河一/派由打水樓南折至江漲橋入一派由八字塘至古)
　(塘橋下折入一派由西堰橋西至飲馬橋亦折入是/河由餘杭縣而來凡七十里下塘河自武林門水由)
　(西湖過呉山水驛接清河上中下三閘至徳勝橋與/城東外沙河等水合分為二派一由東北至長安壩)
　(一由西北過徳勝壩下注至江漲橋與子塘河合流/至北新橋北入湖州府界東北接新開運河遂通蘓)
　(松二府矣餘杭縣南上湖南下湖在縣城南漢時所/開源發自天目由臨安來至縣南從石門入兩湖東)
　(流為南渠河又東為餘杭塘河天目山水一源東發/而為臨安縣南溪過縣東南入餘杭縣界又一源南)
　(發而為馬溪又髙陸山去縣北二十五里源發而為/猷溪各入餘杭至雙橋合流而為雙溪又東過山港)
　(徑山源水來㑹東入河港過靈源港入錢塘縣境通/㑹於塘河  河防志云仁和縣運河自北新闗起至)
　(石門大麻止一作大茅計程九十/里  以下俱鄭元慶七省漕程)
　嘉興府在省城東北領縣七曰嘉興曰秀水(並附/郭)曰
　嘉善曰海鹽曰平湖曰石門曰桐鄉運糧共三十萬
　五千石(本萬大清㑹典三通志六/十  三千一百  十石零)運河自大麻十里
　至宋老橋十里至石門縣皁林驛便民倉在運河東
　去縣七十步二十里至石門巡司二十里至桐鄉縣
　皁林鎮巡司便民倉在焉二十里至斗門二十里至
　嘉興府西水驛(在通越/門外)嘉興縣倉在鴛湖之旁秀水
　縣倉在縣西南二百步自通越門五里至杉青閘巡
　司海鹽縣在府東南倉在西闗平湖縣在府東倉在
　縣西水次嘉善縣在府東北倉在縣西二百步俱來
　㑹於杉青運河十五里至金橋鋪十五里至蘇州府
　呉江縣界之王江涇又三十里至平望驛自平望至
　姑蘇驛與湖州同(史鑑呉江縣運河説云杭州錢塘/諸山發源下流為西湖東出北闗)
　(門又北逾仁和及嘉興之石門桐鄉秀水諸縣至於/王江涇而呉江運河起於此河之西為石塘有橋曰)
　(聞店内為市盖秀水呉江之民雜居焉橋下衆水走/凑東入於河自南徂北十里而至於市涇又八九里)
　(而至於合路折而西流又一二里至於黎涇又四里/至於南六里皆有橋臨塘西南受穆溪之水而入於)
　(河溪之源又出其東南曰睡龍灣相傳宋髙宗南渡/時宿此下有泉騰湧上常混混波面也河繇六里橋)
　(而西四五里而至於百星橋又西至於下湖橋折而/北流數百步許為平望鎮居民日集市中河西有驛)
　(名與鎮同是為南塘之水鄉河防志云石門縣運河/自仁和縣界大麻起至桐  縣界石門鎮接待寺止)
　(計程三十里桐鄉縣運河自接待寺起至秀水縣界/正家橋止計程三十里秀水縣運河自正家橋起至)
　(呉江縣王江涇/止計程六十里)
　湖州府在省城西北領州一曰安吉縣六曰烏程曰
　歸安(並附/郭)曰長興曰徳清曰武康運糧共二十二萬石
　(本萬大清㑹典一通志三十/九  三千九百  十二石)孝豐縣在萬山中無漕
　糧也徳清倉在縣南三里武康倉在縣西三十步並
　自南而來長興倉在縣東門外安吉倉在梅溪鄉瀆
　口並自西而來而烏程歸安二縣倉俱在府南門内
　運河自府城東八里至八里店九里至昇山(晉王右/軍嘗昇)
　(此山/故名)十八里至舊館十五里至東遷(舊為/縣)十二里至
　南潯鎮鎮之東柵外即蘇州府呉江縣曹村自曹村
　十里至震澤巡司八里至雙楊橋十八里至梅堰十
　二里至平望驛二十里至八尺(一作八斥/又作八拆)二十里至
　呉江縣松陵驛二十里至長洲縣尹山橋二十里至
　蘓州府盤門三里至胥門姑蘓驛(史鑑呉江縣運河/説云湖州府苕霅)
　(二溪合為一東流為荻塘過南潯鎮東入呉江縣界/水東北流三里至曹村之駟馬橋又五里至楊定橋)
　(皆在河陽土塘上又三里至震澤鎮有巡檢司蠡澤/之水自河隂來㑹焉河之陽有四橋曰新興曰通泰)
　(曰曲橋曰張灣以分洩水勢中為大石橋三皆横跨/河上東曰底定西曰思范其中曰慶源水繇三橋下)
　(東行十里至雙楊村過柳塘橋而河之陽復有永安/衆安斜路三橋又十八里至梅堰東呉西呉二橋在)
　(其北而中濟一橋貫其中又十二里至平望鎮諸家/六里洩水三橋界其側自曹村至此五六十里間凡)
　(橋在河陽者皆南受河水而北流入太湖鶯脰一湖/在其隂東納穆溪西通麻溪南吞爛溪諸水瀦而為)
　(澤與運河合流而東有亭臨之名曰望湖稍東經大/通橋又東逾巡檢司道安徳橋下東出市中與南塘)
　(之水㑹而為一二塘之水既北合流至通安橋橋甚/髙大跨東西兩岸水從其下過循石橋北行經長老)
　(橋又七里至洪水橋又三里至盛墩有橋在河西曰/裊腰又六里至翁涇橋又四里至八斥塘南有橋曰)
　(廟涇北有橋曰太浦繇太浦逾北可十里許為白龍/橋又一里為徹浦橋又一里為龔家橋自此河折而)
　(西北流又四里即甘泉橋也下有泉甚深味甘色湛/湛寒碧唐陸羽嘗品為第四故又呼為第四橋又北)
　(行為三山寧海萬頃仙槎四橋河益折而西又六里/至於三江橋呉越春秋云范蠡乘舟出三江之口疑)
　(即其處盖太湖之水東注呉淞而入於海實由於此/自三江橋至長橋巡檢司又西為太湖廟又西為松)
　(陵驛又西為儒學又西為三髙祠祠臨雪灘上中祀/越上將軍范蠡晉東曹椽張翰唐右補闕陸龜䝉由)
　(雪灘而西是為長橋長一百三十丈横截江湖中有/亭曰垂虹河又折而東流出永濟橋下經邑厲壇至)
　(三里倉前㑹城東之水並趨而東又與長橋巡檢司/闗前之水㑹道三里橋北流入運河土塘在其左又)
　(二里有水自西來曰深港又三里而㑹七里港之水/北流到長洲縣界  湖州府新志稿云湖州水源自)
　(西來者曰苕溪源出自天目山其源有二一發自天/目山之隂廣苕山東過金石鄉又東過靈奕郷又東)
　(過安吉縣南之邵渡又東南過章渡又折而北至丘/渡與獨松嶺水合一發自獨松嶺西合衆山之水東)
　(過浮石山南又折而西北至丘渡與天目山水合二/水合而東過倪渡又折而西又折而東北過梅溪鎮)
　(北為龍溪又北過呉山又北過彭滙又東過和平入/凡常湖箬溪四安塘諸水北來注之滙為西溪北過)
　(釣魚灣又北過青塘門又折而東至臨湖門與江渚/滙水合又自西溪東入清源門又東過儀鳳橋至於)
　(江渚滙又自清源門折而南又折而東出愈思橋與/峴山漾南來水合又自西溪北過青塘門又東北下)
　(横涇港經小梅港口以入太湖自南來者曰前溪曰/餘不溪曰北流水前溪源出銅峴山東流四十九里)
　(抵武康縣前千秋橋名前溪又東過縣學前分為二/派其一北流經黄隴山又東至沙村號沙溪與徳清)
　(縣北流水合入郡之定安門經前溪滙為霅溪其一/東流經下渚湖之南與餘不溪水合餘不溪源出天)
　(目山之陽東過臨安縣北又東過餘杭縣東又東過/錢塘縣之安溪又東過奉口又東南抵徳清縣折而)
　(東北過闞山漾又北過菱湖西又西北過荻港折而/西為大灣與前溪水合又北經峴山漾又北入定安)
　(門至於江渚滙又自峴山漾東過溪灣又東過迎春/門折而北過鎖條橋又折而東北與諸水大㑹於毘)
　(山漾入太湖北流水在徳清縣前其水從餘不溪至/縣東分派折入清河橋下北流至沙村與武康前溪)
　(水合又北至峴山漾與餘不溪合入定安門至江渚/滙為霅溪霅溪即江渚滙是也其源從南來者曰餘)
　(不溪曰前溪曰北流水三水㑹於峴山漾而入定安/門從西來者曰苕溪自清源門而入四水總聚於江)
　(渚滙霅然有聲故謂之霅溪又謂之霅川霅溪一出/迎春門為運河東過八里店又東過舊館又東過南)
　(潯入呉江縣界一出臨湖門北分流諸漊入太湖又/自臨湖門繞城至迎春門㑹於運河  禹貢揚州厥)
　(土唯塗泥厥田唯下下厥賦下上上錯而今之杭嘉/湖與蘇松賦税獨重而湖州之賦税非但重於杭嘉)
　(而且重於蘇松且詳明實錄㑹典與古本朝㑹典可/考而知也祝枝山前聞有云三呉在  其民皆㫁髪)
　(文身以與蛟龍雜處若空其地為最下也今財賦日/繁而古之遺跡不異其水之不為害者天幸爾萬一)
　(洚水不知何以/處之吁可畏哉)
　松江府(以呉淞江得名因/惡水旁故用松字)在江南省城東南領縣四
　曰華亭曰婁縣(並附/郭)曰上海曰青浦運糧共二十三
　萬二千九百五十石(本萬大清㑹典九通志四十/四  一千七百  十石零)兩
　縣水次倉在府城西門外諸縣未詳運河自西門四
　十五里至青浦縣而上海在府東北自周涇口十口
　里亦至青浦縣北至大盈浦出呉淞江過西入婁江
　經崑山縣南門又西至沙湖隄至和塘歴永康永慶
　永寧三橋至蘇州府婁門遶城歴葑門盤門胥門閶
　門與浙江三府之糧艘㑹焉(江南通志云松江即呉/淞江在府北七十四里)
　(一名松陵江其源出震澤自呉江長橋東流至尹山/北流至甫里東北流至澱山北合趙屯浦東合大盈)
　(浦又東合顧㑹浦松子浦盤龍浦凡五大浦薛澱湖/在府西北七十二里一名澱山湖以中有澱山也源)
　(自長洲白蜆江經急水港而來周迴幾二百里實古/鍾水之地北過趙屯浦東過大盈浦入於松江東南)
　(由爛路港以鍾三泖三泖在府城西南一十八里廣/韻泖華亭水也晉陸機對武帝曰三泖水温夏涼圖)
　(經泖有上中下之名而舊縣圖又以近山涇圓者曰/圓泖過泖橋闊者曰大泖自泖而上縈繞百餘里者)
　(曰長泖宋寶元元年兩浙轉運副使葉清臣開松江/盤龍滙滙界華亭崑山之間淳熙十三年羅㸃提舉)
　(浙西常平以澱山湖洩諸水道奏乞開浚明正統六/年巡撫周忱修導呉淞江立表江心盡去壅塞天順)
　(二年巡撫崔恭訪求呉淞江利病親詣相治分江為/三段上海縣自白鶴江至卞家渡嘉靖元年工部郎)
　(中顔如環督同松江知府開浚趙屯大盈等浦以通/呉淞江之上流崇禎元年禮部主事蔡懋徳因大水)
　(陛對請開呉淞白茆等江以修水利七年巡按御史/祁彪佳督浚華亭蒲滙官紹等塘上青蒲滙莘莊等)
　(塘萬餘丈國本朝康熙十年巡撫馬祜開浚劉河呉/淞江  張  維呉中水利考云周烈王十五年楚春)
　(申君黄歇治水松江導流入海後人因其姓黄曰黄/浦亦曰春申浦宋大觀元年命疏導松江三年中書)
　(舍人許光凝開淘呉淞江置牐政和元年修松江隄/易土以石四年知松江府鄭聞知華亭縣侍其銓浚)
　(大港築堰置牐支常平充費紹興四年鹽官縣丞王/珏開華亭縣瀕海河浚河凡二百餘以通漕十五年)
　(秀水通判曹泳重開顧㑹浦自華亭縣北門至青龍/鎮浦凡六十里南接漕渠而下屬於松江乾道元年)
　(開華亭縣顧㑹浦淳熙十七年提舉浙西常平劉穎/疏澱山湖泄呉淞江元至元初中書省准浙江行省)
　(咨任仁發言呉淞淤塞奏立都水監仍於中江中書/以聞特命行省平章薩里提舉修浚一切便宜經畫)
　(以松江故道湮塞西自上海縣界東抵嘉定石橋洪/迤邐入海袤三十有八里元大徳八年浙省平章揚)
　(珠濟達徹爾浚呉淞江十年行都水少監任仁發浚/呉淞江至治三年詔開呉淞江澱山湖及諸河渠泰)
　(定元年浚澱山湖二年浚呉淞舊江大盈浦烏泥涇/至正元年浚呉淞江修渠堰松江府西外門漕渠自)
　(秀野橋至跨塘橋一段石湖橋五舍橋二段及張涇/風波塘南俞塘北俞塘鹽鐵塘官紹塘盤龍塘蒲滙)
　(塘六磊塘石浦塘十處明永樂二年夏原吉治水於/上海東北浚范家浜接黄浦通流入海景泰二年松)
　(江府知府葉冕築澱山湖隄天順三年巡撫崔恭浚/呉淞江𢎞治元年蘇松水利道伍性浚蘇松二府江)
　(浦六年伍性浚呉淞江及松江府諸浦塘七年徐貫/開浚呉淞白茆等江港洩運河之水由江隂入江嘉)
　(靖元年巡撫李充嗣浚呉淞江二年工部郎中林文/沛督率華亭縣開各塘港諸水使各通黄浦呉淞江)
　(入海隆慶三年巡撫海瑞大開呉淞江萬歴五年巡/視下江御史林應訓浚呉淞江應訓開江工費疏略)
　(云看得黄浦横潦涇經秀州塘入南泖至山涇港等/處急應開浚此河一開則雲間西來之水無所阻滯)
　(而黄浦之流益快得旁達以資灌溉之澤矣十/六年蘇松常鎮水利副使許應逵浚呉淞江)
　蘇州府在省城東南領州一曰太倉縣七曰呉縣曰
　長洲(並附/郭)曰崑山曰常熟曰呉江運糧共六十九萬
　七千石(本萬大清㑹典六通志云一百/六  四千二百  十四石零)嘉定縣地不
　產米崇明縣孤懸海中俱無糧也長洲倉在閶門内
　水次呉縣倉在葑門内水次(諸縣/未詳)運河呉江縣水次
　在北門外三里橋自府南二十里至長洲縣尹山橋
　二十里至盤門三里至胥門太倉水次在大西門外
　崑山水次在縣治南並自府東來太倉四十里至崑
　山二十里至晉義巴城巡司十里至夷亭二十里至
　跨塘橋十里至婁門(闕/)里至閶門常熟縣水次東倉
　在縣治北南倉在翌京門外二十里至李王廟五里
　至紅塔二十五里至理口巡司二十里至陸墓五里
　至齊門口里至閶門十里至楓橋二十里至滸墅闗
　二十里至常州府無錫縣界望亭(江南通志云運河/即古之䢴溝嘉興)
　(南來水自嘉興石塘由平望而北遶府城為胥江為/南濠至閶門無錫北來水自望亭而南經滸墅楓橋)
　(東出渡僧橋交㑹於閶門外勢甚湍急故吊橋為第/一洪元和塘即北來運河俗稱雲和塘南屬長洲縣)
　(北入常熟縣界西為尚湖長十五里廣九里上有虞/山頗為奇勝至和塘自婁門東經沙湖入維亭至崑)
　(山縣周敬王二十五年呉行人伍員鑿河後人名曰/胥浦在蘇州境自長泖而東周元王元年越大夫范)
　(蠡開漕河在蘇州境越伐呉蠡開此轉饋亦名蠡湖/宋慶歴二年通判李禹卿隄太湖八十里為渠益漕)
　(運嘉祐三年轉運使沈立開崑山之顧浦六年崑山/知縣韓正彦開白鶴江政和六年御筆訪問水利命)
　(趙霖充兩浙提舉措置興修浚平江常州一江二浦/五十八瀆紹興二十八年檢㑹周環面對浙西水利)
　(命漕臣按視轉運副使趙子潚平江知府蔣燦計料/開浚次年正月興工從常熟東柵至雉浦入於涇開)
　(福山塘自下涇口至尚墅北注大江分殺水勢二月/畢工明永樂二年朝廷以蘇松水患命工部尚書夏)
　(原吉疏治尋遣僉都御史俞士吉齎水利集賜原吉/使講究拯治之法以聞既得請遂集民丁開浚自崑)
　(山下界浦掣呉淞江之水北達婁江挑嘉定縣四顧/浦南引呉淞江水北貫呉塘亦由婁江入海浚常熟)
　(白茆塘引太湖諸水入揚子江正統七年巡撫周忱/開治河渠景泰五年侍郎李敏知府江滸浚白茆等)
　(塘天順二年巡撫崔恭開浚呉淞江分江為三段崑/山縣自夏駕口至白鶴江嘉定縣自卞家渡至莊家)
　(涇𢎞治十年工部主事姚文灝築長洲沙湖隄正徳/七年俞諫請留闗税浚白茆港十六年巡撫李充嗣)
　(浚白茆港呉淞江嘉靖元年工部郎中顔如環督同/蘇州知府徐賛自下界口浚起至龍王廟舊江口止)
　(隆慶元年巡鹽御史蔚元康浚常熟太倉嘉定三州/縣境浦塘涇萬厯五年巡江御史林應訓檄蘇州府)
　(同知王事聖勘浚自呉江縣龎山湖口至長橋達呉/家港自崑山縣慢水港起至嘉定縣徐公浦又建千)
　(墩浦夏駕口二閘六年應訓開江工費疏略看得自/艾祁至崑山慢水港六十餘里急當開浚此江一開)
　(則太湖之水直入於海歳或淋澇可免泛溢崇禎九/年崑山知縣揚永言浚夏駕浦長洲修至和塘皆巡)
　(撫張國維所飭行也鑿本朝順治十二年太倉知州/白登明因婁江塞開  朱涇自東濛至和塘起由界)
　(涇石婆港湖川塘楊家浜南瀂漕東出江口旁浚北/瀂漕至茜涇鎮之新塘十四年白登明又議開劉河)
　(中段鹽鐵河起石家塘止康熙二十年巡撫慕天顔/開浚常熟之白茆港  蘇州府志云唐元和二年觀)
　(察使韓臯刺史李素開常熟塘自齊門北抵常熟長/九十里因名元和塘五年刺史王仲舒隄松江為路)
　(時松陵鎮南北西皆水鄉抵郡無路至是始通今呉/江縣城北三里橋北行至長洲縣界七里橋曰古塘)
　(自觀瀾鋪至澈浦鋪十里曰石塘自澈浦至平望三/十里曰官塘自平望南行至秀水縣王江涇曰土塘)
　(荻塘宋至和二年崑山主簿邱與權等作崑山塘為/橋五十二名至和塘沈括考云塘自崑山縣達於婁)
　(門凡七十里自古皆積水無陸路民病涉久欲為長/隄抵郡城澤國無處求土嘉祐中有獻計就水中以)
　(籧篨為牆栽兩行相去三尺去牆六尺又為一牆亦/如此漉水中淤泥實籧篨中候乾則以水車畎去兩)
　(牆間舊水牆間六丈皆留半以為隄脚掘其半為渠/取土以為隄毎三四里則為一橋以通南北之水不)
　(日隄成至今為利元豐三年詔賜米三萬石開蘇州/運河淳熙元年提舉薛元鼎奏開運河五十四里嘉)
　(定十年知平江府趙彦橚疏錦帆涇以達運河六年/發運使魏峻疏至和塘東自夾浦塘西至戴墟浦咸)
　(淳元年命知平江府沈度開決許浦白茆浦崔浦黄/泗浦茜涇浦下張浦七鴉浦川沙浦楊林浦掘浦等)
　(處至治三年詔開呉淞江常熟崑山嘉定三州共工/三百六十一萬有奇明洪武九年開浚劉家港白茆)
　(四近昆承湖南諸涇及至和塘等處淤淺題設長洲/常熟崑山三縣吐納湖海水堰壩正統六年崑山縣)
　(開至和塘新塘鹽鐵塘楊林塘黄昌涇鰻□涇成化/十年巡撫畢亨與知府丘霽議開呉淞江嘉定崑山)
　(二縣分挑用夫四萬六千有奇𢎞治十年工部姚文/灝浚至和塘東自新洋江口起西至九里橋浚七鴉)
　(浦自尤涇東至朩樨灣十一年工部郎中傅潮浚常/熟許浦梅李二塘浚至和塘并崑山嘉定二縣各涇)
　(浦十二年築沙湖隄隆慶二年常熟知縣張博建白/茆港石閘三年巡撫海瑞題開呉淞江白茆港萬厯)
　(二十六年滸墅闗主事管學畏修築沙湖隄三十三/年太倉州判官李枝秀浚鹽鐵塘自州西門起至常)
　(熟縣白茆塘界呉江知縣劉時俊築石塘北自長洲/縣界南至浙江秀水縣界四十三年崑山知縣陳祖)
　(苞浚至和塘天啓四年巡撫周起元請浚呉淞白茆/疏聞崇禎十年浙江道御史李謨請浚呉淞白茆并)
　(復設治水部臣疏聞聞本朝康熙十年巡撫馬祜開/劉河呉淞江完工疏  按二水雖通要皆取導於上)
　(流呉淞江則呉江控其上百三十里而貫青嘉之錯/壌三十里而入上海至宋家橋之閘劉河則郡城扼)
　(其上百二十里而沿嘉邑邊境二十里而入太倉至/天妃宫之閘二水通塞視上流之導下流之疏今浚)
　(呉江之垂虹橋自菴滙至龎山湖口二十餘里又修/寶帶橋諸水洞上流既通蘇松郡邑可得沾水利於)
　(無窮焉而下流決排全倚二閘閘以抑沙沙即淀閘/滌蕩失時恐終澱淤是在江口司閘之職云  張國)
　(維呉中水利書云蘇州原隰東西北髙卬獨西南卑/陷具區浩淼無涯從此駛入西北境港瀆又合梁溪)
　(以南諸水為之貫注而蘇誠澤國唯水勢至北漸平/故曰平江順水唯東流趨納滄海僅有呉淞婁江白)
　(茆港三道然晝夜潮汐逆上故水勢來疾而去緩稍/遇霪蘇患偏甚於他郡更松杭嘉湖四府運艘及南)
　(北商販芻糒方舟共取道蘇境所為禆國計恵民生/者漕渠并急説者謂浚呉淞婁江白茆之餘力即兼)
　(治焉以逮四境周環之河脈斯實根本之論宋至道/二年知蘇州府陳省華議築崑山塘大中祥符五年)
　(兩浙轉運使徐奭奏置開江營兵專修呉江塘路治/平三年浙西提刑元積中開運河元豐三年詔開蘇)
　(州運河自蘇州至杭州元祐六年詔導蘇州諸湖元/符三元詔蘇湖秀三州役開江兵卒浚治運河重和)
　(元年知崑山縣呉昉修至和塘乾道元年開崑山縣/新洋江至和塘常熟縣白茆等浦淳熙二年兩浙運)
　(使姜詵奏開常熟諸浦知平江府陳峴開運河五十/四里六年發運使魏峻疏至和塘嘉定七年常熟和)
　(縣恵疇築元和塘甃石為路以達府元至元二十四/年宣慰使朱清導婁江𢎞治四年疏浚漕河八年修)
　(婁江隄自蘇州府城婁門起至太倉衞城止十一年/浚至和塘嘉靖二十四年太倉知州周士佐築婁江)
　(隄萬厯六年浚宜興縣閃溪以通漂陽運道三十三/年呉江知縣劉時俊築石塘北自長洲縣界南至浙)
　(江秀水縣界三十七年常熟知縣楊漣築元和塘自/縣南門外至長洲縣界三十九年崑山知縣祝耀祖)
　(築至和塘自城西門起至長洲縣界四十二年長洲/知縣胡士容築至和塘天啓四年崑山知縣閔心鏡)
　(浚運何以松江府屬入境運道淺淤故也崇禎二年/宜興知縣李獻廷浚運河自東門起至武進縣界八)
　(年巡撫張國維修呉江石塘時塘圮石墮哽噎谼竇/兼阻漕運縴挽檄知縣章日炌勘核自平望至長橋)
　(三江橋等處並修葺之九年疏導呉江縣長橋至九/里石塘十年重修至和塘  河防志云蘇州府呉江)
　(縣運河自秀水王江涇起至長洲縣界止計程八十/里長洲縣運河自呉江縣界起至常州府無錫縣界)
　(望亭止内自城濠至廣孝阡起至楓橋十餘里/係呉縣河道交錯於長洲縣境計程八十五里)
　常州府在省城東領縣五曰武進(附/郭)曰無錫曰宜興
　曰江隂運糧共十七萬五千石(本三大清㑹典千通/志  十四萬二  七)
　(百八十/九石零)唯靖江一縣則無糧也宜興在府南有運河
　直北五十里入武進界江隂在府東有九里河直南
　而西又南而西至山塘河入武進界疑即江隂之運
　河也府之運河自望亭十里至新安三十里至無錫
　縣錫山驛十里至黄婆墩五里至髙橋巡司五里至
　潘楓鋪十里至洛社十里至五牧十里至横林十里
　至戚墅堰十里至丁堰十里至白家橋十里至常州
　府毘陵驛十里至新閘五里至連江橋十二里至三
　里菴三里至武進縣奔牛巡司十里至張店十里至
　鎮江府丹陽縣吕城鎮巡司(宋史嘉泰元年守臣李/珏言漕渠東起望亭西)
　(止吕城一百八十餘里形勢西髙東下加以歳久淺/淤自河岸至底其深不滿四五尺常年春雨連綿江)
　(湖泛漲之時河流忽盈驟減連歳雨澤愆闕江湖退/縮渠形尤亢間雖得雨水無所受旋即走泄南入於)
　(湖北歸大江東徑注於呉江晴未旬日又復乾涸此/其易旱一也至若兩旁諸港如白鶴溪西蠡河直湖)
　(烈塘五泄堰日為沙土淤漲遇潮髙水泛之時尚可/通行舟楫若值小汐久晴則俱不能通應自餘支溝)
　(别港皆巳堙塞故雖有江湖之浸不見其利此其易/旱二也況漕渠一帶綱運於是經由使客於此往返)
　(毎遇水澀綱運便阻一入冬月津送使客作壩車水/科役百姓不堪其擾豈特溉田缺事而巳望委轉運)
　(提舉常平官同本州相視漕渠并徹江湖之處如法/浚治盡還昔人遺跡及於望亭修建上下二閘固護)
　(水源從之西明㑹典𢎞治七年開常州府百瀆洩荆/溪之水自  北入於太湖開各斗門洩運河之水由)
　(江隂縣入江瀆江南通志云周泰伯開瀆後人名曰/泰伯瀆即孟  也宋慶歴間知縣事許濬開武進之)
　(申港澡子港戚墅八江申港六十八里澡子港自江詔/口浚之四十里戚墅港自河口浚之九十里崇寧間)
　(常潤二州開浚運河時知常州陳襄以太湖積水横/遏運河不得入江議請開浚政和六年趙霖提舉兩)
　(浙常平浚常州浦瀆淳熙元年知常州趙善防修奔/牛閘  本朝康熙二十年巡撫慕天顔開浚武進之)
　(孟河南張國維呉中水利書云無錫居東南下流漕/渠在  直瀉滸墅在西北其水或屈從諸港北達大)
　(江然洛社以上地髙河流易澀運揟商貨往往遲滯/按時疏治倘亦司水衡之最急務乎武進方輿偏處)
　(郡之西北獨居丄流東南臨震澤西南介滆湖而漕/渠自西貫東京口雲陽諸水皆從此傾注不獨運艘)
　(商船倚以為命而諸鄉畎畝亦資灌溉故奔牛而下/舊建水閘以為節宣境内湖渰溪潭受山澤瀦水港)
　(瀆河渠收納江潮仰挹湖水孟瀆一河尤為出江要/道疏浚不可曠失昔人有言興武進之水利固以西)
　(北為先祛東南之水患尤以治西北為要唐元和間/常州刺史孟簡既開泰伯瀆復浚一瀆後人稱為孟)
　(瀆南唐保太元年修孟瀆水門宋慶歴三年知武進/縣楊璵浚孟瀆皇祐中知江隂軍葛閎浚運河嘉祐)
　(間知常州王安石開運河宣和五年廉訪劉仲光漕/臣孟庾浚常州鎮江二府運河乾道九年知江隂縣)
　(貝欽世浚治運河淳熙二年武進縣丞韓隆胄尉秦/膺剛浚常州運河三十里十三年浚武進運河嘉泰)
　(元年知常州李珏浚漕渠修望亭上下二閘三年知/常州趙善防知武進縣丘壽雋修奔牛閘嘉定十二)
　(年知江隂軍邢燾浚九里河及城内外渠寶祐二年/詔築吕城寶堰元泰定元年浚常州路江隂州各通)
　(江河港明洪武三年常州知府孫用重建烈塘閘治/奔牛閘二十四年武進縣浚烈塘改名得勝新河二)
　(十七年常州浚運河浚孟瀆三十年武進縣建孟河/閘永樂四年詔浚孟瀆十一年江隂縣重浚運河宣)
　(徳九年巡撫周忱建孟河閘正統六年重修孟河閘/成化四年巡撫邢宥常州府知府卓天錫修復奔牛)
　(上閘𢎞治八年浚孟瀆等河通漕運十一年浚武進/宜興二縣運河正統八年常州府知府李嵩浚運河)
　(嘉靖二年武進縣開得勝南新河江隂縣開青暘河/西山塘九里河以洩運河之水於揚子江無錫縣開)
　(閭江港又開西新河永安河包沿河蘇塘河以洩運/河之水使歸常熟宛山蕩散出白茆諸港重浚烈塘)
　(二十五年武進知縣李修烈塘閘萬厯六年重修烈/塘閘三十六年常鎮道蔡獻臣浚武進運河三十八)
　(年常鎮道臧爾勸浚武進江隂二縣運河四十三年/武進知縣楊所藴浚運河天啓三年常鎮道曽道唯)
　(浚江隂運河六年常鎮道周頌浚武進運河自龍觜/尖至東倉閘江隂知縣岑之豹浚運河崇禎四年常)
　(鎮道呉麟瑞浚江隂縣九里河五年浚武進縣運河/自談家場至下田橋乃宜興溧陽二縣運道六年常)
　(州府知府洪周禄浚江隂縣九里河七年浚無錫縣/運河自錫山驛至洛社遇淺即浚十年常鎮道曽化)
　(龍浚江隂運河宗馬汝璋水利圖冊序云水道以運/河為主而衆流  之大江遶我郡境西自京口分流)
　(歴丹陽貫郡城而東趨者運河也史記漢書注北江/從毘陵縣東北入海者後廢而隋鑿之今於奔牛鎮)
　(置閘以節上水次則孟瀆烈塘諸河皆在本縣之西/上流引江以通餫灌而綱頭丁堰以東諸港凡在本)
　(縣之東下流者皆自運河分派北經無錫江隂之境/而達之江舊志序沿江諸港皆自江而入後賢以為)
　(倒置源流盖諸港旱則引江潮以供灌溉澇則由此/而注之江此運河以北之水源也若運河以南白鶴)
　(溪蠡河諸水皆為運河之支流雨則水下於滆湖從/宜興而東注晴則水上而散入諸港自戚墅港而東)
　(諸水皆北枕運河東南而入太湖腹裏河港千支萬/派交流錯注不外於此此水源之大略也宋史載常)
　(州諸水敘運河以北之水似也謂金壇洮河之水可/通白鶴溪太湖之水可入蠡河則繆變汩陳矣  河)
　(防志云常州府無錫縣運河自長洲縣界望亭起至/武進縣界五牧頭止計程一百里武進縣運河自五)
　(牧頭起至丹陽縣界九/里鋪止計程一百里)
　鎮江府在省城東領縣三曰丹徒曰丹陽曰金壇運
　糧共八萬石(本萬大清㑹典三通志十/六  一千五十  石零)俱截留京口
　以為駐防兵糈運河自吕城十里至錫口十里至凌
　口十里至楊青鋪三里至七里橋十里至丹陽縣雲
　陽驛七里至七里廟十三里至張官渡五里至黄泥
　壩十五里至新豐九里至大瀆山九里至月河九里
　至丹徒鎮巡司十里至猪婆灘十里至鎮江府京口
　驛五里至馬頭過江至揚州府𤓰洲鎮(元史至治三/年省臣奏江)
　(浙行省言鎮江運河全藉練湖之水為上源官司漕/運供億京師及商賈販載農民來往其舟楫莫不由)
　(此宋時專設人夫以時修浚練湖瀦蓄潦水若運河/淺阻開放湖水一寸則可添河水一尺委官相視浚)
　(治運河自鎮江路至吕城壩長百三十一里役夫萬/五百人六十日可畢又用三千餘人浚練湖九十日)
　(可完運明㑹典嘉靖六年浚丹陽至京口驛諸處淤/淺令  船避孟瀆風濤之險萬厯四年丹陽一帶運)
　(淺阻議准挑浚練湖上下并浚孟瀆河通江一江南/通志云大江在府治西北六里即揚子江也  名京)
　(江東至大海北拒廣陵郡城臨其南岸金焦障其中/流魏文帝將南征臨此江見波濤洶湧歎曰天所限)
　(南北也漕河自江口至南門九里又南至丹陽九十/里水道經大小夾岡夾岡在丹徒縣有二縣南者曰)
　(小夾岡在丹陽北者曰大夾岡皆漕河所經也海鮮/河在府治西北守郡守史彌堅開西北通京江東南)
　(漕渠珥漕河在丹陽縣南七里自漕渠經珥村鎮達/金壇俗呼七里丹徒港在府治東南十五里南抵漕)
　(河有壩北入於江新豐湖一名新豐塘在府治東南/三十五里晉大興初晉陵内史張闓以所部四縣並)
　(以旱失田闓乃立曲阿新豊塘灌田八百餘頃練湖/在丹陽縣北周四十里一名練塘晉陳敏據江東令)
　(弟詣遏馬林溪引水爲之以溉雲陽號曲阿後湖塘/人取湖下地作田分上下二湖唐永泰中重開下湖)
　(宋紹聖間重浚治斗門更浚湖之近田者元及明皆/相繼修築練湖之口有化岡隋大業間敕穿江南自)
　(京口至餘杭八百里唐永泰中轉運使劉晏開丹陽/之練湖作斗門以通灌溉宋慶厯中鄭向為兩浙轉)
　(運使疏蒜河漕渠抵於江治平中修夾岡河道乾道/六年郡守蔡洸自丹陽南浚河至夾岡嘉定中自江)
　(口浚至城南長一千八百六十九丈闊十餘丈復五/閘以時蓄洩元至元大徳泰定間屢浚明天順中重)
　(浚復鑿社稷壇西隙地以通濠塹達於漕河國本朝/康熙十九年科臣張鵬請開浚練湖巡撫余  柱勘)
　(將上湖工費不繁者令民上價墾種下湖工費浩繁/者仍留為湖  張國維呉中水利書云鎮江據京口)
　(上㳺其地髙於蘇松數十丈水勢趨下如駿馬下坂/所隸三縣丹徒全境遶江丹陽沿江境少而土原與)
　(丹徒埒四郊衍漫皆江潮濁水易於淤積去少而來/多又練湖毎遇泛溢蘇松並受其患古人於要害置)
　(閘及添石䃮函管隨時節宣並有深意至浙西一路/北上運艘官舫悉由漕渠漕渠自昔鑿山開導闊廣)
　(有限岸土壁立遇雨衝淋崩墮河底水淺舟滯歳歳/待瀹民力苦矣練湖説云練湖即諺所謂開家河也)
　(在丹陽縣北百二十步自馬陵至縣治沿河上下週/圍約六十餘里乃丹陽所視以為利病者也何也丹)
　(陽乃運道所經運河之通塞常係於湖水之收放十/六水函與七石匣是也運河之水原係江潮從京口)
　(丹徒二閘而來若江水涸時則二閘之水不至而運/河不通所資者開練湖諸閘之水而已向來豪家多)
　(占湖為田此義不明已久須縣令留心經理當水涸/之日禁民開閘常養湖水以備蓄泄斯利莫大焉不)
　(可忽也晉陳敏鑿練湖齊建武中鑿丹徒雲陽運瀆/唐開元十五年丹陽刺史徐口開京口以郡北隔江)
　(舟行繞𤓰步多風濤之險乃於京口埭下開河二十/五里渡江南唐昇元元年知丹陽縣賀延貞浚練湖)
　(作斗門以通灌注宋紹聖中知丹陽縣蘇京重浚練/湖并易置斗門元符三年漕臣曽孝藴築鎮江歸水)
　(澳閘宣和五年修閘補葺練湖乾道七年詔漕臣沈/度修築練湖八年知鎮江府宋況浚運河自利涉河)
　(至江岸淳熙二年知鎮江府張津浚京口閘河以北/至江口十六年提舉浙西常平詹體仁督平江常州)
　(鎮江三府開漕渠置斗門體仁謂浙右之有漕渠非/止通饋運資國信往來而巳蘇秀常潤田之髙低者)
　(實賴之故盡心是役是年總領錢良修丹陽練湖横/壩及諸斗門䃮函嘉定元年鎮江府築吕城中閘浚)
　(江口河置閘丹徒縣主簿馬榮祖修築練湖淳祐二/年知鎮江府柯元壽修練湖復閘景定三年知丹陽)
　(縣趙必棣修築練湖岸埂元至元三十一年詔丹陽/縣浚練湖大徳九年行都水監浚練湖至治四年詔)
　(鎮江路路漕渠修練湖泰定三年疏漕渠修浚練湖/明洪武二十五年命崇山侯李新通杭嘉湖蘇松常)
　(鎮七府運河建文元年鎮江府知府劉辰丹陽知縣/董復重浚練湖正統六年丹陽知縣陳誼築練湖隄)
　(修斗門景泰五年修練湖天順三年浚鎮江漕河修/京口甘露吕城奔牛各閘成化二年丹陽知縣蔡實)
　(築練湖隄置斗門函管𢎞治十三年丹陽知縣髙謙/修築練湖嘉靖四年浚丹陽至京口驛諸淤淺河道)
　(令運船避孟河風濤之險隆慶三年修練湖隄岸萬/厯四年宋儀望建金壇縣運河三閘五年巡視下江)
　(御史林應訓疏孟瀆浚練湖三十二年丹陽知縣韓/萬象浚運河自丹徒至武進縣界三十五年丹陽知)
　(縣曠鳴鸞浚運河自倉前起至觀音山三十九年知/縣曠鳴鸞浚運河自新開三義閣起至轉河四十一)
　(年鎮江府水利通判張畏天浚丹徒運河自草舍頭/至凌口四十三年丹陽知縣王志道浚運河自青暘)
　(至基莊四十六年鎮江府同知邢登雲浚丹陽運河/自柵口至青龍橋天啓元年丹陽知縣袁鯨浚運河)
　(自觀音山至草堰四年鎮江府同知林而廷浚運河/自丹徒縣界至武進縣界崇禎元年丹陽知縣蔡如)
　(蕙浚運河自吕城至武進縣界二年常鎮道呉時亮/浚武進縣運河東倉灣至龍觜尖新閘至連江橋東)
　(沙溝至奔牛三官塘四年丹陽知縣王範浚運河自/草舍頭至石洋子六年鎮江府照磨署丹陽縣事張)
　(世寀浚運河自三義閣至馬家涵又自凌口至吕城/十一年巡撫張國維浚鎮江漕渠  河防志云鎮江)
　(府丹陽縣運河自武進九里鋪起至丹徒縣界草舍/頭止計程八十五里丹徒縣運河自草舍頭起至大)
　(江口止計程七十里縣嚼梅軒偶存云予奉委查勘/江南運河勘得丹徒  境内丁卯橋猪婆灘華家莊)
　(龍王廟坍山界壩等處潮退之時水深不過二尺上/下重運頂淺勢必稽阻惟有蓄潮接潮方可濟運丹)
　(陽縣境内長樂鋪七里橋青暘鋪聖墅菴基莊凌口/等處亦深不過二尺上下重運經臨勢必淺阻其七)
　(里河上通金壇運道近因餌莊淤淺/河水旁洩正河塞支河方可濟運)
　(宋史河渠志云浙西運河南自臨安府北郭務起北/至鎮江江口閘止共六百四十一里淳熙七年帝因)
　(輔臣奏金使往來事曰運河有淺狹處可令守臣以/漸開浚庻不擾民至十一年冬臣僚言運河之浚自)
　(北闗至秀州杉青各有閘堰自可瀦水惟沿河上塘/有小堰數處積久低陷無以防遏水勢當以時加修)
　(治兼沿河下岸涇港極多其水入長水塘海鹽塘華/亭塘由六里堰下私港散漫悉入江湖以私港深運)
　(河淺也若修固運河下岸一帶涇港自無走泄又自/秀州杉青至平江府盤門在太湖之際與湖水相連)
　(而平江閶門至常州有楓橋滸墅烏角溪新安溪將/軍堰亦各通太湖如遇西風湖水由港而入皆不必)
　(浚惟無錫五瀉閘損壞累年常是開堰徹底放舟更/江隂軍河港勢低水易走泄若從舊修築不獨瀦水)
　(可以通舟而無錫晉陵間所有陽湖亦當積水而四/傍田畝皆無旱暵之患獨自常州至丹陽縣地勢髙)
　(仰雖有奔牛吕城二閘别無湖港瀦水自丹陽至鎮/江地形尤髙雖有練湖縁湖水日淺不能濟逺雨晴)
　(未幾便覺乾涸運河淺狹莫此爲甚所當先浚上以/為然至嘉定間臣僚又言國家駐蹕錢塘綱運糧餉)
　(仰給諸道所繫不輕水運之程自大江而下至鎮江/則入閘經行運河如履平地川廣巨艦直抵都城盖)
　(甚便也比年以來鎮江閘口河道淤塞不復通舟乞/令漕臣同淮東總領及本府守臣公共措置開撩)
　(林應訓江南漕渠志云漕渠即運河一名䢴溝隋煬/帝大業中所穿也起杭州候潮門北行經武林從雙)
　(橋入崇徳縣境經縣治折北而東過嘉興府城濠乂/折而迤儿㑹頔塘鶯脰湖諸水東出平望鎮湖州府)
　(運船由之運河又北經九里石塘遶呉江縣而北松/江運道由白蜆江西來出呼鯉涇與運河合入長洲)
　(縣界又北經蘇州府城東與至和塘運河遶北城濠/而西相合崑山嘉定太倉三處漕運由之蘇城之北)
　(爲元和塘常熟運船由之俱㑹於永安橋以出楓橋/運河由滸墅闗北行入無錫界經縣治而北抵五瀉)
　(河口與江隂運道相㑹又西北經常州府城而西為/西蠡河與宜興溧陽之運船相㑹截白鶴溪折北而)
　(為孟瀆河口運舟開時遇夾岡淺阻或北舟南還京間/口閉築由此河出江而渡接揚州白塔河此江南之)
　(道也運河越孟瀆口而西行為奔牛閘又十里而為/吕城閘吕城之西為珥瀆河金壇縣運船由此出㑹)
　(於運河又西北入丹陽縣境貫城而西北抵夾岡入/丹徒縣境舊為夾岡隔絶江流不通舟楫焬帝鑿夾)
　(岡通之今兩厓壁立故善崩潰經鎮江北出京口閘/總為里七百二十有奇江南運舟由此渡江入𤓰洲)
　(閘抵淮而上京師東南要津也顧其渠本人力開通/又城闉闗市互夾民居易於堙礫隆慶中議者欲將)
　(歳運冬開避黄淮之險而北舟南兊且乘秋漲之便/號為兩利不知歳當沍寒川瀆方枯所在虞淺舳艫)
　(不銜轉掠行舟且役居民沿洄助挽盖水陸兩困矣/萬厯六年予疏請大挑創復閘壩俾水有蓄淺漕乃)
　(通利天闗志云運河總浙直七府漕糧軍民二運舳/艫萬艘首尾相接必出閘外方可起桅停泊江中等)
　(風北渡卒遇怒濤漕舟破壞歳歳有之公私受害者/久矣予於萬厯六年閲視夾岡河工始知由於丹徒)
　(鎮江石橋阻阨故運船不能起桅出江所致也乃於/丹陽以北凡有石橋俱易朩頂改為天闗可便抽拽)
　(運船一過丹陽距江百里即竪大桅有風便渡直抵/京城設或無風俱得停泊於運河内地等侯順風始)
　(免險阻之患雖北船南還免運進/閘之後次第卸桅頗稱便利焉)
　以上係浙江杭嘉湖江南蘇松常鎮七府之漕運過
　江至揚州府𤓰洲鎮
　衡州府在湖南長沙府西領州一縣九曰衡陽(附/郭)曰
　衡山曰耒陽曰常寧曰安仁運糧共二萬二千四百
　五十七石零有永折米在内各府皆同(本/典)　(大清㑹/通志四)
　(萬三千三百/三十石零)其餘州縣俱無糧也衡陽縣南湘江自
　永州瀟湘入境引而東北有蒸水㑹焉謂之蒸湘常
　寧縣在湘江之南有四江在縣治東者為東江在縣
　西三十五里為藍江在縣西門外為西江在縣南五
　十一里為伊陂江耒陽縣亦在湘江之南有耒江在
　縣治東南城下衡山縣在湘江之西南岳在焉(湖廣/通志)
　(云衡山在衡山縣西三十里岷山之脈盡於洞庭之/西其山周環八百里為五岳之一南方之幹也上應)
　(璣衡故云衡山羅列七十二峰湘水在府城東源出/廣西陽朔東北流過零陵達於衡陽蒸水入焉㑹流)
　(入於石鼓下湖濵之間湘水貫之凡水皆㑹為與湘/水合則曰瀟湘與蒸水合則曰蒸湘與沅水合則曰)
　(沅湘故謂之三湘蒸水在府城西源出邵/陽耶薑山東北流注於湘水氣如蒸故名)
　長沙府為湖南省㑹領州一曰茶陵縣十曰長沙曰
　善化(並附/郭)曰湘潭曰湘隂曰寧鄉曰瀏陽曰醴陵曰
　益陽曰湘鄉曰攸縣運糧共六萬四千三百二十石
　(本一大清㑹典石通志/十  萬四百八  零)府城在湘江之東湘鄉湘潭
　二縣在江之西南湘鄉縣西南有漣水源發邵陽龍
　山東過石潭入湘江湘潭縣在湘江西江自衡山縣
　北流過縣東至府城西入湘隂縣境寧鄉縣有玉潭
　江三水合流環縣而東至新康口滙入湘江益陽縣
　有濵江在縣西南過沅江入洞庭茶陵州在府東南
　有洣江水經注洣水出茶陵上鄉西北過攸縣南又
　西北入湘江攸縣東十五里有攸水合洣水出雷家
　埠入湘江醴陵縣在府東有淥江源出安陵山西北
　流至漉浦入湘江瀏陽縣在醴陵之北有渭水源出
　大圍山經縣前入湘江湘隂縣在湘江東北縣北七
　十里有汨羅江其源曰汨水經古羅城因曰羅水至
　屈潭合流入湘江(西大清一統志稿云湘江水自廣/  全州東北流入界經永州府東)
　(安縣南至府城西南引而北㑹瀟水又經衡州府城/南引而東北㑹蒸水又北流過湘潭縣西至長沙府)
　(城西環城而下過湘隂縣西又/北而達青草湖注於洞庭湖)
　岳州府在長沙之北領州一曰澧州縣六曰巴陵(附/郭)
　曰臨湘曰華容曰平江運糧共二萬三千七百七十
　石零(本六大清㑹典十通志三/萬  千六百八  一石零)其餘二縣俱無糧也
　大江在府城西北西南臨洞庭湖南則為青草湖也
　北有城陵磯水次倉在焉盖岷江為西江澧江為中
　江湘江為南江㑹於城陵磯下名三江口東流至於
　武昌平江縣在府東有盧汨羅三水合入洞庭臨湘
　縣在江之東有蓴湖在縣東門外㑹黄盖湖出江黄
　盖湖周迴九十九汊自清江口出江白泥湖在縣南
　十里㑹黄盖湖出江華容縣南臨大江三面皆水有
　夏水水經夏水華容縣南一名華容河晉杜預開陽
　口起夏水達巴陵内瀉長江之險外通桂林之漕首
　出於江尾入於沔有涌水水經江水又東南當華容
　縣南涌水出焉注云水自夏口南通於江(湖廣通志/云君山在)
　(府城西南洞庭中堯女湘君居此偃虹隄在府城西/正臨洞城之濵永濟隄在城陵磯並屢修屢圮道人)
　(磯在臨湘縣大江中有赤石髙盈丈餘能照兩岸名/曰鏡石    大清一統志稿云洞庭湖在岳州府城)
　(西南一里湖之南為青草湖北去巴陵縣七十九里/南去長沙府湘隂縣百里周迴二百六十五里自冬)
　(至春青草彌望水溢則混合洞庭之西為赤沙湖東/去巴陵縣一百里西北去常徳府龍陽縣三十里周)
　(迴一百七十里夏秋水泛亦與洞庭為一洞庭南連/青草西吞赤沙横亘七八百里周迴三百六十里亦)
　(名三湖亦/名巴丘湖)
　自衡州府九十里至七里驛七十里至流霞驛六十
　里至衡山縣皇華驛六十里至都石驛七十里至泗
　水驛七十里至淥口六十里至象石驛八十里至湘
　潭驛九十里至長沙府臨湘驛六十里至彤闗驛六
　十里至湘隂縣之笙竹驛七十里至榮田驛過洞庭
　湖傍六十里至磊石驛三十里至中廟三十里至鹿
　角驛三十里至扁山三十里至岳州府岳陽驛十里
　至城陵磯二十里至湘湖港十里至道人磯二十里
　至臨湘縣二十里至白羅山驛四十里至新隄二十
　里至茅埠巡司四十里至石頭口驛二十里至六溪
　口二十里至幾家洲二十里至嘉魚縣魚山驛二十
　五里至小臨灣十五里至蒿洲十里至上簰洲巡司
　二十里至下簰洲驛十里至新灘口二十里至牛角
　尖三十里至東江腦二十里至白人磯十里至金口
　驛五里至大均山二十五里至串口二十里至楠朩
　廟鮎魚口巡司十里至武昌府
　徳安府在武昌北領州一曰隨州縣五曰安陸(附/郭)曰
　雲夢曰應城曰孝感曰應山運糧共六千三百一石
　零(本萬大清㑹典二通志/一  六百五十  石零)府城西一里有溳河遶而
　東流至黄港與漳水合入雲夢澤至安河㑹襄沔又
　東流至漢口入江隨州州前溳河南流入漢江雲夢
　縣南里許溳水之支也㑹孝感之水達於漢應城縣
　西有西湖㑹漢江孝感縣前有澴水俗名西河下入
　漢江應山縣有東河白泉黄沙汶水漢東大洪諸河
　俱通流漢江　府境溳水出隨州大洪山黒龍池自
　西而南至應城縣雲夢縣漻水自西北而東南至孝
　感縣折而西至雲夢縣俱可通漕(湖廣通志云府治/西北有漻水水出)
　(應山西南有漳水出大洪山俱㑹入溳隨州有浪水/有㵐水暖河亦入溳雲夢澤在雲夢縣舊志云去安)
　(陸南五十里今縣治去安陸六十里盖安陸境山自/鄳阨曼延至此乃盡而迤南數郡大澤衍溢實自此)
　(始昔故以此名縣禹雜辨云雲夢縣南皆大澤雲夢/澤自此始故名之  貢雲土夢作乂本二澤然二澤)
　(合稱其來巳久傳記所指合析不同周禮職方藪曰/雲夢司馬相如傳楚有七澤其小者名雲夢方八九)
　(百里南有平原廣澤縁以大江而班生志地云華容/支江若江夏之安陸皆有雲夢裴駰云孫叔敖激沮)
　(水作此澤張楫云楚藪也在南郡華容縣郭璞云江/夏安陸有雲夢支江亦有之華容又有巴丘湖俗云)
　(即古雲夢澤張楫云在華容者指此春秋文耀鈎云/大别以東至富春九江衡山皆雲夢地唐安審暉敗)
　(唐兵於雲夢澤中史炤曰雲夢澤名祝穆曰䢵夫人/棄子文於夢中言夢不言雲楚子避呉入於雲中言)
　(雲不言夢二事皆在安陸一以為雲一以為夢凡此/皆合稱也惟胡三省辨誤禹貢雲夢孔安國云在江)
　(南左傳楚王以鄭伯田江南之夢漢志雲夢澤在華/容南沈丘云雲即今玉沙監利景陵等縣夢即今公)
　(安石首建寧等縣漢陽志云雲在江之北夢在江之/南此則析而稱之按杜預云雲夢跨江南北而蔡沉)
　(書傳云雲夢方八九百里跨江南北華容支江江夏/安陸皆其地合而言之則一别言之則二澤也禹貢)
　(云雲土夢作乂盖澤勢有髙卑故水陸則遲速人工/有早晚爾此説得之澴河在孝感縣北五十里出河)
　(南信陽州逕應山雞頭山至天磨河入境縣北二百/五十里經新店㑹清風澗水為雙河口為太公潭縣)
　(北一百六十里為小河溪縣北一百二十里至兩河/口為晏家河縣北九十里為澴河鎮縣北五十里一)
　(支㑹白沙河合於西河而東入於漢一支㑹白龍潭/水又㑹八埠口水入於漢一支㑹馬溪河滻川陡山)
　(䈬湖水至黄陂/沙口入於江)
　安陸府在武昌西領州二曰沔陽曰荆門縣五曰鍾
　祥(附/郭)曰潛山曰景陵曰當陽運糧共一萬八千六百
　石零(本四大清㑹典十通志二/禹  千六百九  八石零)鍾祥與京山並無糧
　也漢水在府城北自襄陽府宜城縣來入境潛江縣
　有潛水漢水别流自鍾祥入境經蘆洑河三分流俱
　入沔陽界沔陽州漢水與江水夏水漕河通諸湖入
　漢然沔陽之水界於江漢之間江溢則沒東南漢溢
　則沒西北江漢并溢茫然大壑矣景陵縣有城南河
　經縣城南入漢下流為義水荆門州漢水亦與諸湖
　通當陽縣有沱水經縣境與沮水漳水復合入江安
　陸府漢江之上流為鄖陽襄陽二府故曰襄江亦曰
　襄河而漢陽府則其下流也(湖廣通志云漢江自北/來經石城與北龍毋等)
　(湖通下至漢川入大/江沿江多病昏墊)
　自安陸府十里至板橋灘十里至塘港十里至溜連
　口十里至石牌二十里至馬梁十里至茶園十里至
　舊口驛十里至茅草林十里至小河口十里至沙陽
　十里至新城巡司二十里至多寶灣二十里至車羅
　院二十里至蚌河望三十里至史港未十里至夜义
　口十里至澤口二十里至塔兒灣二十里至黒牛渡
　十里至魚泛洪二十里至獅子河五里至岳家口四
　十里至彭石河五十五里至唐灣十五里至尖刀觜
　六十里至麥芒觜十五里至陳柏亭六十里至闗王
　廟五十里至漢川縣五十里至雲口五十里至蔡店
　巡司六十里出襄河至漢口入江
　漢陽府在武昌西領縣二曰漢陽(附/郭)運糧三千八百
　四十三石(本千大清會典一通志/四  二百四十  石零)漢川縣無糧也府
　城東南臨大江江水環抱東南漢江合灄水沔水沌
　水與大江㑹於府北漢水自陜西漢中府白河縣入
　湖廣鄖陽府鄖西縣境歴均州穀城光化二縣繞襄
　陽府城北又東南經宜城縣至安陸府北過潛山縣
　又東至漢陽府出漢口入江盖漢陽與武昌東西相
　對止隔七里江面所謂七里江分兩郡城也(湖廣通/志云大)
　(江在府治東南城外上接蜀川瀟湘洞庭諸水合流/東南入府界一百五十里轉煙波灣四十里入黄州)
　(界東流漢水在府治北五里禹貢嶓冡導漾東流為/漢是也灄水在府治北四十里其水自黄陂入漢陽)
　(界與淪索二水合流南入大江柏水在府治北六十/里沔水在府治西南四十里源出襄水南入大江與)
　(漢水合流沌水在府治西南四十里源出襄/水經流自漢水分繞漢陽縣南入大江合流)
　荆州府在武昌最西領州二縣十一曰江陵(附/郭)曰公
　安曰石首曰監利曰松滋運糧共二萬二千二十一
　石零(本三大清㑹典十通志二/萬  千一百五  五石零)其餘州縣俱無糧也
　府城南七里即大江而江陵縣境之呉河柘林倚北
　南等湖皆江水之或流或滙者也府治北四里有漕
　河晉元帝時鑿自羅堰口入大漕河由里社穴達沔
　水通襄漢江公安縣有石浦河以通漕運大江隄在
　縣東北上接江陵下抵石首長一百里石首縣有長
　河即大江又有便河達於洞庭監利縣有夏水禹貢
　傳注云華容有夏水首出於江尾入於沔一謂之沱
　監利本漢華容地有魯洑江南通荆江北入沔漢有
　新衝河通江陵漕河松滋縣有川江岷江至此分為
　三派復合達於江陵入大江(湖廣通志云府城東南/二十里有黄灘上當江)
　(流二百餘里之衝一決則江陵潛江監利民為魚鼈激/誠要害也東十五里有鎮流砥突出大江數十丈捍)
　(江聲如迅雷盖江勢東下鎮砥於此則水勢延緩而/黄灘之衝少殺沙市之地可保按杜預傳預都督荆)
　(州舊水道唯沔漢達江陵千數百里/無通路預乃開揚口起夏水達巴陵)
　武昌府為湖北省㑹領州一曰興國縣九曰江夏(附/郭)
　曰武昌曰嘉魚曰蒲圻曰咸寧曰崇陽曰通城曰大
　冶曰通山運糧共三萬二千二百三十二石零(本清/大)
　(㑹典百通志四萬六/千五  二十三石零)府城西北皆大江西南有金沙
　洲陳公套水次倉在焉武昌縣在大江之南江隄屢
　築屢圯嘉魚縣去江口僅七里蒲圻縣有蒲圻河至
　陸溪口出江咸寧縣有西河通江崇陽縣有崇陽河
　出通城至壺頭山下有洪石灘甚險通城縣有陸水
　自巴陵入江即陸口又有秀水源自通山與陸水雋
　水合而通江大冶縣有縣前河西源於西陽茅潭諸
　里遶洪濵橋合流而東至縣前為金湖直放湋源口
　入江興國州境多水皆滙於長河而洩於富池若海
　口湖湋源湖則直放於都江而水勢稍殺矣通山縣
　多山而少水(湖廣通志云江自嘉魚入江夏境㑹沔/水流然大江逼繞㑹城舊恃金沙洲障)
　(之後洲徙水泛横流直衝江岸侵齧城址岸石傾阤/屢行甃治而城患未已嘉魚縣歴陳家汊入江夏界)
　(沙漲横亘數十里故縣治去江口僅七里東北有通/江隄自龍潭山至魚山驛髙丈許廣三之翼之以柳)
　(北有新隄地勢卑下其承上流若建瓴春水泛漲與/蒲圻咸寧江夏三邑均罹水患宋政和間築隄至乾)
　(道初又去舊隄三百步因兩山距楊家潭上横亘為/隄是名新隄又有成公隄宋令成宣自馬鞍山下至)
　(二角鋪築之/捍護四邑)
　黄州府在武昌東北領州一曰蘄州縣八曰黄岡(附/郭)
　曰蘄水曰羅田曰黄陂曰廣濟曰黄梅運糧共四萬
　九千九百四十二石零(本五大清㑹典十通志五/萬  千二百六  六石零)而
　麻城黄安並無糧也府城在江之東有七河俱與江
　通蘄州西至大江五十里水次倉在焉蘄水縣有浠
　水至南溪口入大江羅田縣前有官渡河山水發可
　通筏運黄陂縣有縣前河上接灄河下通漢水有石
　港河發源□山入大江廣濟縣有二河一曰梅州在
　縣南流入武山湖一曰連城可通運艘黄梅縣當江
　漢九江之下流故歳苦漲溢盖黄梅最窪而彭蠡水
　又來突之故其害視廣濟尤烈　大江自四川夔州
　府巫山縣界入湖廣荆州府巴東縣境歴彛陵州宜
　都枝江松滋石首監利諸縣出荆河口至洞庭湖轉
　東由岳州府臨湘縣至武昌府北至黄州府蘄州至
　江西九江府出境(湖廣通志云大江在府治西自武/昌流入黄陂界至赤壁磯東過蘄)
　(州入九江北有零殘安仁鮑湖王九塘黄漢舊州長/河諸湖南有灄湖東有沙湖西北有樟松湖有草埠)
　(潭河南流至黄陂縣三十六灣通流入沙口沙口河/與黄陂縣界邊武湖發源孝感達大江界河自白沙)
　(灣發源至團風口入江蘄水縣南門河源出英山環/繞縣前合衆流入大江羅田縣白蓮河源出英山至)
　(南溪入大江黄陂縣有草埠潭河舊鎮界河灄河蘄/州有西河蘄河黄城河宗渡河廣濟縣有連城河黄)
　(梅縣有縣前/河獨山河)
　自荆州府二十里至黄潭二十里至蚊蟲腦二十里
　至公安縣孱陵驛六十里至柳子驛六十里至石首
　縣之石首驛四十里至調絃驛五十里至踏市驛三
　十里至監利縣三十里至車水灣三十里至瓦子灣
　三十里至唐家洲六十里至城陵磯(自此至武/昌府見前)四百
　五十里至武昌府對江漢口二十五里至馬公洲五
　至青山巡司對江五通口十五里至沙口十里至八里
　溪甫對江五里至陽邏驛十里至抽分厰二十里至
　白湖鎮巡司對江雙流峽三十里至矮柳鋪三十里
　至團風驛二十里至三江口三十里至黄州府臨臯
　驛十里至武昌縣三十里至巴河三十里至蘭溪驛
　二十里至回風磯十里至黄石港十里至散花料二
　十里至道士洑驛二十里至毛山港巡司二十里至
　漁陽口二十里至挂口十里至蘄州蘄陽驛二十里
　至殺人港十里至馬口十里至田家鎮十里至櫓息
　窩十里至富池驛對江蟠塘二十五里至鄔家穴五
　里至蕭家馬頭三十里至龍平驛五里至袁䭾口五
　里至新開口巡司三十里至猪婆料二十里至官牌
　峽五里至江西九江府潯陽驛(以上俱七省漕程/)
　
　
　
　
　
　
　
　
　行水金鑑卷一百五十四
欽定四庫全書
　行水金鑑巻一百五十五
　　　　　　　　　　江南按察使傅澤洪撰
　　運河水
　吉安府在江西省城西領縣九曰廬陵(附/郭)曰泰和曰
　吉水曰永豐曰安福曰龍泉曰萬安曰永新運糧共
　九萬八千一百四十七石零(本五大清㑹典百通志/十  萬八千三  五十)
　(石/零)而永寧一縣無糧也府城南有贑江歴十八灘到
　萬安縣東流六十里逾泰和縣達於府東禾水自泰
　和西界合永新江又合安福江至府西神岡山入贑
　江龍泉縣有遂水源有左右二溪左溪出自南安上
　猶之大林至南江口始與右溪水合右溪出自衝之
　茶陵沴陽經雙溪坑至西溪口由渡口而東歴八十
　四灘乃入贑江泰和縣南有雲亭江源發興國縣界
　西北流至珠林入贑江東有仙槎江源發興國縣界
　小窰嶺西北流其間有大蓬江水仁善江水皆經此
　入贑江又有牛吼江發源龍泉拔鐵山其間有清江
　蜀水禾溪横江諸水皆經此入贑江永新縣有秀水
　西南入縣分兩支遶縣舊學轉北入江若秀字安福
　縣有盧水發源盧山距縣一百八十里合二小江東
　流繞縣北與王江合又東㑹永新縣水出神岡山下
　入贑江萬安縣南有早口江源出贑縣三龍經上造
　下造流入贑江又南有梁口江源出西平江黄塘南
　流入贑江北有城江源出蕉源經南州觀合盧溪經
　兩江口流入贑江西北有韶江源自西韶㑹黄鵠水
　東入贑江又有射州江源出龍泉經泰和牛吼江入
　贑江永豐縣東南有恩江源出撫州樂安贑州寧都
　興國三縣界其間合麻江諸小水流出吉水入贑江
　吉水縣南有永豐水源自撫州樂安贑州寧都興國
　三縣界有麻江黄竹渡摇步永寧龍門永豐白水陽
　豐廬陵峽烏江諸水皆㑹入贑江又有吉水贑江下
　流與永豐江合有洲亘江中水深曲折状若吉字故
　灘曰吉陽水曰吉水又南有明徳水源出永豐縣界
　西北流為義倉水又西北至瀟瀧下流白沙㑹於大
　江西北有南溪水源自中鵠鄉東流二十里為羅陂
　經柘溪又五里出柘口入於贑江又西北有同江源
　出分宜安福廬陵之境其間有楓子江柿陂河諸水
　皆經此入贑江由府治至省城五百九十里(江西通/志云贑)
　(江在府城南原本章貢二水北流至贑縣始合故謂/之贑三百里至萬安縣其間有八灘水性湍險惟黄)
　(公灘為甚東坡南遷訛為惶恐舟過此其險始平趙/抃守䖍州時未置萬安縣地尚隸䖍嘗疏鑿惶恐以)
　(上八灘按陳史贑水舊有二十四灘多巨石陳髙祖/發䖍州氷暴漲髙數丈三百里間巨石皆沒今止有)
　(十八灘云折而東六十里逾泰和東北流八十里經/邑界以達郡城又東北四十五里經墨潭而下吉水)
　(過臨江至南昌/而滙於彭蠡)
　臨江府在省城西領縣四曰清江(附/郭)曰新淦曰峽江
　曰新喻運糧共四萬九千二百七十三石(本典大清/㑹    通)
　(志八萬七千二/百八十九石零)府境有贑江由吉安府北至府南入
　清江清江在府南五里袁贑合流太平江在府西三
　十五里出䝉山之陽經華陽江會袁江入贑峽江縣
　北二十里有􁬻水合新喻界頭水東流入清江南有
　踏石水自吉水界巷里經員嶺黄金江入峽西有亭
　頭水南有黄金水俱入峽新淦縣南一里有湄湘水
　發源髙嶺經會政橋入贑又十里有泥江水源出樂
　安縣西北流入於清江北有金水西有藍陂水逆溪
　水俱入江新喻縣有喻水一名秀水源出萍鄉之盧
　溪經縣境達於贑江縣南二里有睦宦水源出鼎山
　北流入喻水東北有距河水出袁州分宜之洞村有
　兩源一涂塘一龍塘合距村南三十里經過濟橋合
　渝水又有板陂水自分宜之崇法院東流過界首入
　縣江寰宇記所謂五浪者即江口之合流處也由府
　治至省城二百二十里(江西通志云清江在府南五/里袁贑合流宋羅知古詩層)
　(層碧嶂來無盡滚滚清江逺莫追於是有清江碧嶂/之名蕭水在府城西又名小陽水源出栖梧山及烏)
　(塘合流而為蕭水中有灘曰蕭灘下流至南昌府境/入江沉香溪在府城北即閤山水也閤山左界水㑹)
　(淦水至鎮入江右界水出沉香溪南/流又東折至豐城界小江口入江)
　瑞州府在省城西北領縣三曰髙安(附/郭)曰新昌曰上
　髙運糧共七萬二千九百十石(本六大清㑹典百通/志  萬八千四  十)
　(九石/零)府城有錦江貫南北二城之中合上髙之凌江
　新昌之滕江歴府城而東注南昌府境新昌縣滕江
　自西而南杭橋之水入焉上髙縣凌江發源萬載縣
　之八疊山於龍河渡東流分脈經縣城與滕江合流
　入於章由府治至省城一百二十里(江西通志云錦/江一名錦水一)
　(名蜀江自袁州府之萬載縣發源至上髙合新昌水/入江經府城東入於贑鍾口江在府城南源發荷山)
　(入錦江曲水在府南發源䝉山流出潦滸口東入贑/龍口水在府西南源發蛟湖北流至花園渡入錦江)
　(華陽水在府西南有小溪自新喻縣界流至華陽北/入錦江隱泉水在府南均山之東北泉沸湧出於平)
　(田自三十六陂流出曲水/橋入清江界合於贑水)
　自吉安府十里至羅紫山十里至大洲頭三十里至
　三曲灘十五里至元壇觀五里至富口十里至童江
　灣十里至長牌十里至新淦縣金川驛二十五里至
　河埠十里至石口十五里至太陽洲十里至永泰十
　五里至臨江府潚灘驛十五里至臨江河口十五里
　至樟樹鎮十里至老虎口十里至揚子洲十五里至
　黄土腦十五里至豐城縣劒江驛十里至曲江十五
　里至小港口十里至大港口三十里至張呉渡二十
　里至市汊驛左往瑞州十里至象牙潭二十里至河
　泊所二十里至生米潭二十里至江西省城(通志自/象牙潭)
　(至省城/八十里)
　建昌府在省城南少東領縣五曰南城(附/郭)曰新城曰
　南豐曰瀘溪運糧共二萬一千一百四十七石零(本/)
　(大清會典十通志四/萬七百四  三石零)而南城廣昌二縣並無糧也府
　境有盱水自廣昌南豐經府城南㑹新城飛鳶水流
　入撫州新城縣有黎灘水源自福山之赤芾澗及巖
　嶺下流四十里至孔家渡即今南津雙港合流至縣
　又西北經硝石至府城下一百四十里㑹盱水入彭
　蠡南豐縣東至許有蔓翠湖湖口㑹盱水瀘溪縣在
　府之東北盱江在其西(江西通志云盱水源出血朩/嶺流六十里為盱水又二十)
　(里為巴溪又十五里為小勲溪又七十里至廣昌縣/前又三十里入南豐縣境東北流百里府城東南㑹)
　(新城縣飛鳶水又東北流二百餘里入撫州府境飛/鳶水在新城縣東七十里一名悲猿港東北流至郡)
　(城與盱/水合)
　撫州府在省城南少東領縣六曰臨川(附/郭)曰崇仁曰
　金谿運糧共三萬五千十石(本萬大清㑹典八通志/八  三千六百  石零)
　餘三縣俱無糧也府境有汝水自金谿西流府城東
　抱城而北下流南昌臨水自崇仁流至西津與汝水
　合曹水源出崇仁界雙坑至合處四十里又東北流
　入臨川界受禪和仙盖諸原之水過上頓渡數里入
　於臨川諸水合流由金玉臺出烏鴉石折而北過虎
　頭洲至髙洲港受黨溪樟源以西櫧山以南之水至
　金谿城受金谿東鄉西注之水而西北略豫章入彭
　澤此郡流之大經也(江西通志云汝水源自廣昌伏/村血朩嶺北流二百八十里受)
　(南豊之水又百二十里至建昌府治受新城赤芾飛/鳶之水為盱合流二百里至梁安峽入臨川之境為)
　(汝至石門受金谿清江諸水過夢港臨水源自崇仁/縣流至西津與汝水合羅山水其源二一出暗坑東)
　(流五十里至羅陂入寶塘一出東塔龍潭至合臨水/處八十里東至鷺渡入臨川之境受沿流諸溪之水)
　(又東至龔家渡合宜黄水下數里至西津合於汝水/西寧水在崇仁縣西五里源出華盖山下流曲折五)
　(百餘里至西津與汝水合福水在金谿縣南一十里/源出於閩經南城梅峰至皷樓岡下㑹石門港水苦)
　(竹水在金谿縣北四十五里乃汝水之上流也金/谿水在金谿縣上幕嶺東水色如金縣因以名)
　自建昌府北至撫州府臨川縣九十里臨川縣至省
　城二百里
　廣信府在省城東南領縣七曰上饒(附/郭)曰玉山曰弋
　陽曰貴溪曰永豐曰興安運糧共三萬六百十石本
　(大清會典十通志四萬/九千八百  一石零)鉛山一縣無糧也府城北有
　上饒江上流㑹諸溪水經弋陽貴溪流入饒州櫧溪
　自府西流入江玉山縣在府東永豐縣在府東南並
　通上饒江盖玉山縣為上饒江之上流自上饒而興
　安而弋陽而貴溪至饒州府之安仁界歴三百里又
　六十里至鄱陽縣界入於湖(江西通志云破水石在/府城西源出福建建陽)
　(縣界北流六十里入上饒江靈山水在府東源出靈/山南流百里入上饒江弋陽江在弋陽縣東二十里)
　(又名弋溪源/出上饒河)
　南昌府為江西省㑹領縣七曰南昌曰新建(並附/郭)曰
　豐城曰進賢曰奉新曰靖安曰武寧運糧共十四萬
　二百七十三石(本三大清會典百通志二/十  萬五千二  一石零)而寧州無
　糧也府城西南章江自南來歴滕王閣北抱龍沙
　注鄱陽湖章江門外有鳳皇洲横阜經夕佳樓抵石
　頭口如鳳翼然水次倉在焉府城北八十里有慨江
　口源發寧州經建昌又東流至此與章江合俗訛為
　漢口東五十里有南湖源出進賢縣羅溪嶺東北流
　合三陽水出鄱陽湖西南有蜀水即筠河也亦名錦
　江源出髙安縣東流合象牙潭水入章江劒水源出
　章貢經清江繞豐城縣折而西北為劒水一名劒
　江又東流入鄱陽湖豐城縣有富水源出羅山東流
　㑹豐水槎水入劒江豐水源自杯山西北流繞劒池
　㑹富水小港口入章江進賢縣東南有院澤水源出
　槲山㑹臧溪灣旋九曲入於湖(明㑹典萬厯十一年/江西饒州等五所淺)
　(船改并進/賢縣水次)奉新縣西二十里有龍溪水源出越王山
　南合馮水至靖安縣同入於湖武寧縣在寧州下流
　有修水源出黄龍山納衆流東北行六七百里入於
　湖(江西通志云章江在府城西南源出南安之聶都/山東北至大庾經南康會豫水是為豫章水至贑)
　(州㑹貢水是為贑水章水發源最逺控引衆流至此/故江獨以章名統計上游自南贑吉袁臨瑞撫建而)
　(下為八郡水之所㑹府城東隅有東湖舊通大江漢/太守張躬築隄以通南路謂之南塘酈道元稱東太)
　(湖十里二百二十六步北與城齊南縁迴折至南塘/水通大江者是也曲江在豐城縣磯頭山之濵形如)
　(半月中分三潭岸旁居民繚繞榆柳成行/水波之豔如盪金碧漁舟上下宛然畵圖)
　自省城南浦驛十里至石頭口二十里至八字腦二
　十里至樵舍驛三十里至牛欄三望三十里至昌邑
　六十里至吳城驛右往寧州三十里至珠磯十里至
　鶯子口十里至左蠡東往饒州撫州十里至南康府
　匡廬驛
　饒州府在省城東北領縣七曰鄱陽(附/郭)曰樂平曰浮
　梁曰徳興曰萬年運糧共六萬七千九百六十石零
　(本四大清會典十通志十二/萬  千七百二  八石零)而餘干安仁二縣並無
　糧也府城南鄱江一名長港其源有二一出洎山合
　婺源經徳興樂平而來一出祁門婺源經浮梁而來
　㑹於城東環城而西折北十餘里分為二支名雙港
　水入鄱陽湖浮梁縣南有昌江源出縣東八十里西
　流㑹諸溪水下入鄱江樂平縣南有樂安江源出婺
　源之芙蓉嶺遶婺源縣治而下與徳興衆水合入樂
　平之樂安鄉故名樂安江東北之洪源諸水西南之
　洎川諸水相次入焉徳興縣東南有洎水出洎山西
　流百餘里至縣治二十里至小港口入樂安江趨鄱
　陽湖萬年縣在安仁縣錦江之北樂平縣樂安江之
　南俱至鄱江入鄱陽湖　鄱陽湖在府城西四十里
　一名宫亭一名楊瀾闊四十里長三百里禹貢東滙
　澤為彭蠡即此水連南康饒州九江三府號為巨浸
　大孤山砥柱下流最稱雄勝(江西通志云府城東有/東湖又名督軍湖秦鄱)
　(令呉芮習水戰處納風雨薦福諸水由徳新橋出鄱/江康郎湖在餘干縣西七十里即鄱陽湖之南涯錦)
　(江在安仁縣前毎天朗氣清水雲蕩漾如錦源/自廣信經安仁㑹白塔河流經餘于入鄱陽湖)
　自府之芝山驛十里至竹雞林二十里至八字腦十
　里至洪家閱十里至團砧二十里至棠隂巡司十里
　至打石灣十里至周溪五里至釣臺十五里至柴棚
　巡司二十里至饒河口六十里至都昌縣六十里至
　南康府匡廬驛
　南康府在省城北領縣四曰星子(附/郭)曰都昌曰建昌
　曰安義運糧共二萬一千六百七十六石(本典大清/會    通)
　(志四萬一千五/百三十四石零)星子縣無糧也府東南臨鄱陽湖西
　南五十里有龍溪發源黄龍自髻山而下直至湖濵
　建昌縣南百步有修水源自寧州邑人稱為西河安
　義縣南里許有龍江源自靖安經縣境入於義興合
　奉新河水下出呉城鎮東南四十里有兆洲水源出
　兆洲山與奉新江水合流注於修江都昌縣東南濵
　湖　南康與饒州對岸並臨鄱陽湖湖中有鞋山上
　有浮圗從鞋山北至九江府則為大江又東北經湖
　口縣北又東北經彭澤縣北其對岸則為江南安慶
　府之宿松望江二縣(江西通志云府城南臨大江當/舟楫往來之衝風作艤泊無所)
　(宋元祐中郡守呉審禮始栅朩為障崇寧中孫喬年/以石為隄内浚二隩可容千艘歳久浸圮紹熈間朱)
　(熹為守適歳歉捐金募飢民築之又南一里為彭蠡/湖即鄱陽湖也巨浸㳽漫中有雁泊小洲西接南昌)
　(東抵饒州北流入於江東鄱陽在都昌縣東南彭蠡/湖上跨南昌饒徽信諸郡之水滙彭蠡而入湖春夏)
　(浩蕩無涯謂之東鄱/陽湖冬則水縮一帶)
　自府之匡廬驛五里至神靈湖五里至謝司港二十
　里至青山頭十里至長嶺十里至大姑堂五里至女
　兒港五里至鞋山二十里至文昌洑十里至九江府
　湖口縣彭蠡驛八十里至彭澤縣龍城驛
　九江府在省城之北領縣五曰徳化(附/郭)曰瑞昌曰徳
　安曰湖口曰彭澤俱無糧也府城北臨大江在九江
　謂之潯陽江也湖口彭澤二縣為運道必經之地府
　之潯陽驛對江小池口三十里出孔家壟至段腰十
　里至老鴉磯巡司十里至它鵞洲十里至湖口縣彭
　蠡驛十里至拓磯二十里至鱘魚觜二十里至胭脂
　港十里至彭澤縣龍城驛其對岸則江南安慶府之
　宿松縣望江縣十里至小孤山六十里至馬當山二
　十里至磨磐洲十里至香口對江花楊鎮二十里至
　雷港驛二十里至江南池州府之東流縣
　以上係湖南北江西三省一十九府九十八州縣之
　漕運(按湖廣之永州江西之贑州二府明時亦有漕/糧嘉靖中漕運總兵萬表疏云查總漕王宗沐)
　(奏稱漕屬有糧司府惟湖廣江西為逺而二省所屬/惟永州衡州長沙贑州四府為尤逺且經過洞庭之)
　(險贑石二十四灘之惡四處之到水次幾同淮安之/抵京師而風波不與焉故往歳四府屬邑糧米催征)
　(既難水次人逺軍船四月畢兊過淮必係尾幇與黄/水相極往往淤阻邳徐白河守凍此固積玩成風亦)
　(由地逺人疲勢必至耳而成陵磯裏港淺涸難入長/灘上灘風帆不可逆張非壊即遲尤所當念臣查湖)
　(廣衡永長沙府屬共該糧九萬一千四百八十七石/江西贑州府屬贑縣寧都二縣共糧一萬三千二百)
　(九十六石二省通共止該糧一十萬四千七百八十/三石為數不多乞陛下毎年坐准改折隨同本色解)
　(納於窮逺之民既蘇其困又免其患云云當時未知/准行與否今永贑二府無糧而衡州長沙仍不免於)
　(逺運未/知何故)
　安慶府在江南省城西領縣六曰懐寧(附/郭)曰桐城曰
　潛山曰太湖曰宿松曰望江運糧共六萬石(本㑹大/清  典)
　(一通志十萬六千/  百五十一石零)潛山太湖二縣並自北至府而入
　江桐城自北而南入江宿松自西而南入江唯望江
　在西南去江僅十五里大江在府南自同安驛十里
　至桑園二十里至黄盆十里至祝家觜驛二十里至
　長楓峽八里至池州府貴池縣界之攔江磯(江南通/志云小)
　(孤山在宿松縣南一百二十里一峰屹立江之北岸/與南岸山對峙如門江流束其中湍激險迅謂之海)
　(門第一闗成化間水衡北岸平陸成淵遂獨立江中/揚載詩乾坤上下雄孤柱呉蜀東西壯北闗長江環)
　(府境之東西南三面東接無為州界西南合九江彭/蠡諸水樅楊河在桐城縣東南東流入於江後部河)
　(在太湖縣西北納羊角銀河之水流經縣治入於江/馬路河在太湖縣西東流合滆水入江桐陂水在桐)
　(城縣源出龍眼山穿縣市下溉營田三十里流出湖/紆迴入於江皖水在潛山縣北下流㑹滆水經府城)
　(西入於江龍南蓮若湖在宿松縣南五十里東五里/為白荆湖洿池又十里為大伯澇湖又十里為張富)
　(池下流入望江出雷港入於江漳湖在望江縣東北/六十里受武昌青草諸湖之水北經埭港至山口入)
　(於/江)
　池州府在省城西南領縣六曰貴池(附/郭)曰青陽曰銅
　陵曰建徳曰東流運糧共二萬五千石(本/典)　(大清㑹/通志五)
　(萬二千二百/八十六石零)而石埭縣則無糧也運河建徳縣自堯
　城度出江青陽縣自大通鎮出江東流縣在府西南
　銅陵縣在府東南府治西江中有攔江磯二里至李
　陽河口十里至哪叱磯十里至樅陽口十里至烏沙
　峽三十里至池口驛十里至清溪鎮五里至流波磯
　二十里至麻布料五里至郭港對江黄家套十五里
　至梅根對江老洲頭十五里至銅陵縣大通鎮十里
　至楊山磯十里至六百丈對江窑頭十里至銅陵縣
　十里至油榨港十里至丁家洲十里至錢家灣三十
　里至太平府繁昌縣之荻港驛對岸則廬州府之無
　為州也(江南通志云大江上接東流下抵銅陵池口/河亦名杜塢河在府治西源出石埭之操山)
　(為營公明溪至秀山有待月溪又至狼山有玉鏡潭/過白面渡滙為秋浦又迤邐為杜塢過鎮山為池口)
　(入大江白沙河去府城十里源出太樸山過東塘湖/達青溪入於江梅根河在府城東四十五里源出九)
　(華山㑹於五溪通河入於江五溪河在青陽縣西二/十里源出九華山一曰漂溪二曰澗溪三曰雙溪四)
　(曰曹溪五曰瀾溪合流入於江銅陵縣河在縣西七/里其源一出長山一出賖北官莊一出東髙村山㑹)
　(於横海閘流入於江大通河在銅陵南四十里其源/一出九華山一出天門山一出梅衝山㑹於車橋湖)
　(至大通鎮入江荻港河在銅陵北八十里發源朱村/耆郎坑邵家澗㑹石洞南洪鳳皇鍾鳴各渠之水合)
　(流至北下社入江恵溪去銅陵縣十五里其源出銅/官廟側流至樊港入江貢源溪在石埭縣西經上灣)
　(下灣出大河至於秋浦入江茹蘭溪在建徳縣南源/出迎春朝霞二洞西流㑹堯城溪達於東流入江堯)
　(城溪在建徳縣南三/里許至東流縣入江)
　廬州府在省城西北領州二曰無為曰六安縣六曰
　合肥(附/郭)曰舒城曰廬江曰巢縣曰英山曰霍山運糧
　共一萬石(本萬大清㑹典五通志/五  八百四十  石零)其六安州霍山英
　山二縣則自淮河行運也府東南五州縣皆有運河
　大江自無為州城抵江心梟磯山一百十五里水勢
　聫絡凡境内之水皆納於此巢湖周四百餘里港汊
　三百六十占合肥舒城廬江巢四縣之境皆一水相
　通流注於江(江南通志云金斗河源出雞鳴山東流/至府城自水西闗流入城中至東門外)
　(歴金斗驛流入巢湖店埠河在府城東三十里水出/圓疃通巢湖三河在府城東南九十里其源有三合)
　(而為一入巢湖七里河在舒城縣西九十里實西山/衆流之㑹通泉入江花林河在無為州東門外源出)
　(大江上接三溪河下接一箭河運糧河在無爲州東/北四十里源出焦湖入江裕溪河在無為州東北一)
　(百二十里源自焦湖入江黄落河在無為州北四十/里源自焦湖入江柘臯河在巢縣西北二十里出合)
　(肥浮槎山流入巢湖天河在巢縣南源出巢湖東流/入江肥水在府城南七十五里源出紫蓬山東北經)
　(雞鳴山入金斗河一支西北流復東轉南下至東門/外余公廟前二水相合故曰合肥濡須水在巢縣南)
　(一名天河水俗呼為馬尾溝源出巢湖東北至江漢/白河在廬江縣東北三十里周迴七十餘里跨六鄉)
　(與巢湖相連流入於江南溪在舒城縣西南外發源/自孤井流入巢湖桃溪在舒城縣北三十五里桃城)
　(鎮發源自六安/界流入巢河)
　寧國府在省城西南領縣六曰宣城(附/郭)曰寧國曰南
　陵曰涇縣曰旌徳曰太平運糧共三萬石(本典大清/㑹    通)
　(志六萬二千一/百五十四石零)寧國縣在府東南旌徳縣在府南涇
　縣太平並在府西南南陵在府西北各縣運河皆環
　遶縣治四通八達而府城之北有灣沚河有鎮有渡
　今為鹽埠北出楊青口合黄池下流入江黄池在府
　城北一百二十里一名玉溪郡東南水聚此出江南
　岸屬寧國北岸屬太平(江南通志云南湖在府城東/北四十里南曰南漪北曰北)
　(漪總稱曰南湖周廣四十餘里受廣徳建平諸水由/綏溪來宣之東境之水並瀉入焉宛溪在府城東源)
　(出嶧山之陽上下兩橋上曰鳳皇下曰濟川並跨溪/上句溪近府城三里溪流廻曲形如句字源出籠叢)
　(天目諸山龍溪在府城北水陽鎮東南兩渡舊設浮/橋宋紹定創建今廢為渡有兊倉有義倉東南水碧)
　(橋與髙淳接界慈溪在府城東北合髙淳水至此由/牛兒港泝流而進東通五堰往東壩者由此東壩五)
　(堰之一也青弋江在南陵縣東三十里發源黄山會/石埭太平旌徳諸水至此河身漸廣故名江中港在)
　(南陵縣源有二並出西南諸山由嘉樂闗入城遶縣/治過籍山橋下合西港及漳淮水入小淮河漳水在)
　(南陵縣源自縣南水龍洞出至澄清河與淮水合淮/水在南陵縣源自縣南吕山麓珠泉湧出至澄清河)
　(與漳水合流徽水在旌徳縣北源出績溪徽嶺之隂/北流受清潭水至縣南印匣石與霞溪東溪合流麻)
　(川在太平縣源出黄山之麓受旌/徳諸水由麻陂至旌徳涇縣入江)
　廣徳州在省城南領縣一曰建平運改兊米八千石
　(本江大清㑹典桐通志一萬三千七百四十四石零/    南通志云  川水在州西北源出白石山西北)
　(流入丹陽湖南碕湖在縣西南廣徳建平之水皆滙/於此流入丹陽湖俗呼為南湖大源溪在寧國大陶)
　(山流經州界入南碕湖又/由丹陽湖蕪湖達於江)
　太平府在省城西領縣三曰當塗(附/郭)曰蕪湖曰繁昌
　運糧共一萬七千石(本萬大清㑹典三通志/二  七千一十  石零)當塗西
　去江十里蕪湖西去江七里繁昌西去江五十五里
　繁昌蕪湖俱在府南繁昌運河出江對板子磯蕪湖
　出江對蟂當塗縣北二十五里有新河即采石河牛
　渚磯矻然控江流之衝大江自繁昌之荻港五里至
　板子磯五里至泥汊通無為州二十里至舊縣十里
　至蘆席峽二十里至教化渡十里至三山峽十里至
　螃蠏磯十里至櫓港十里至蕪湖縣櫓港驛五里至
　一磯十里至赤磯窑五里至四合山十里至裕溪口
　通巢縣廬州府二十里至東西梁山對江和州境也
　四十里至當塗縣采石鎮采石山在江中五里至望
　夫磯十里至人頭磯五里至和尚港十里至烈山十
　里至三山十里至江寧府之江寧鎮(江南通志云天/門山在府城西)
　(南三十里二山夾大江東博望西梁山對峙如門亦/名峨眉山又名東梁山西梁山蟂磯山在蕪湖縣西)
　(南七里大江中蟂老蛟也今磯有石穴廣一丈深不/可測盖蛟所居黄池河在當塗縣南七十里分河心)
　(以北屬當塗以南屬宣城唐溝河在當塗東南百里/西通官溪又接新華門河長河在蕪湖縣南半里源)
　(出廣徳宣州過縣前西行注江丹陽河在當塗縣東/南七十里湖水分三源徽州髙淳寧國廣徳諸溪所)
　(滙通為三湖曰石臼固城丹陽而丹陽最大盖總名/也南北九十里西南七十五里實太平巨浸姑孰溪)
　(在當塗縣南二里一名姑浦合丹陽東南餘水及諸/港會過寶積山入江櫓港在蕪湖縣南十五里源出)
　(徽宣西注於江荻港在繁昌縣西南四十里/與赭圻城相屬西對無為州乃江流之險處)
　江寧府為江南省㑹領縣八曰上元曰江寧(並附/郭)曰
　句容曰溧陽曰江浦曰六合運糧共十二萬八千石
　(本萬大清㑹典五通志十/六  三千五十  石零)而溧水髙淳二縣並無糧
　也江寧自江寧鎮十里至三山十里至大勝闗三十
　里至上新河十里至中新河十里至龍江闗二十里
　至觀音山燕子磯在焉三十里至六合縣𤓰埠巡司
　而江浦六合糧艘則自江北開行也十里至􁧢山十
　里至龍潭十五里至東溝十里至方山五里至青山
　而江南之句容縣糧艘來㑹溧陽縣則又自宜興之
　閃溪行運也自青山十里至新河口即一□港十里
　至儀真縣(江南通志云大江繞城之西南經西北過/鎮江東流入海中江在溧陽縣西北三十)
　(五里又名永陽江下流入宜興縣界秦淮在上元縣/東南始皇斷方長壟為瀆故曰秦淮有二源一出句)
　(容華山一出溧水東廬山合源方山埭兩淮北流西/入通濟水門南經武定鎮淮飲虹三橋又西出三山)
　(水門沿石城以達於江靖安河在靖安鎮下一名古/漕河新河在江東門外稍直西五里通於江曰中新)
　(河稍南曰上新河以通市舶沙河在江浦縣東三十/里宋范仲淹領漕時以大江風濤之險開此河引水)
　(攴流下至𤓰埠入江後河在江浦縣西北三十五里/源出廬州舊梁縣至縣茅塘橋東出𤓰埠入江滁河)
　(在六合縣境上自滁和二州界三汊河口而下合為/一河流至縣由𤓰埠入江冶浦河在六合縣東二里)
　(東北通天長東南入滁河合流大勝闗港在江寧縣/西南内合板橋新林浦為一流入於江胭脂湖在溧)
　(水縣西十里明初命崇山侯鑿石穿流以通運道西/北通於江南通兩浙丹陽湖在髙淳縣南三十里中)
　(流與當塗縣分界東連石臼湖固城湖其源有三一/出徽州府黟縣者為舒泉一出廣徳州白石山者為)
　(桐水一出溧水東廬山者為呉漕水三湖滙合其流/分二派一西出蕪湖一北出當塗姑熟溪俱入江石)
　(臼湖在髙淳縣西南三十/里西連丹陽湖水注於江)
　　以上係江南安慶池州廬州寧國太平江寧六府廣
　徳一州之漕運與湖廣江西兩省同入儀真運河
　浙江杭嘉湖三府江南蘓松常鎮四府糧船渡江至
　𤓰洲鎮十五里至八里鋪五里至紅廟五里至揚子
　橋十五里至揚州府廣陵驛(揚州府志云揚子江由/金陵𤓰步下小帆山逕)
　(儀真境東下與鎮江分界東北趨江都出泰興界入/江寧鄉為如皐縣境東過天生港至通州入海禹貢)
　(江漢朝宗於海通/州盖朝宗處也)
　江廣兩省并江南安池廬寧太江六府糧船至儀真
　江岸五里至東闗十里至新城二十里至朴樹灣十
　里至東石人頭五里至西石人頭入江都界五里至
　凍青鋪十里至揚子橋十五里至揚州府廣陵驛
　揚州府在江南省城北領州三曰髙郵曰泰州曰通
　州縣六曰江都(附/郭)曰儀真曰泰興曰興化曰寶應曰
　如皐運糧共六萬七千石(本六大清㑹典十通志十/萬  千三百五  一石零)
　運河即古䢴溝自廣陵驛十五里至灣頭五里至髙
　廟十五里至東西灣十里至邵伯驛十里至三溝十
　里至腰鋪十五里至露筋廟十里至南車洛五里至
　北車洛十五里至髙郵州盂城驛二十五里至清水
　潭十里至張家溝五里至六漫閘二十里至界首驛
　(髙寶/交界)十里至缸橋十里至汎水五里至南閘五里至
　平溝十里至槐角樓巡司十五里至寶應縣安平驛
　二十里至淮安府山陽縣之黄浦(揚州府志云周敬/王三十四年秋呉)
　(城䢴溝通江淮時夫差欲霸中國乃築城廣陵穿溝/東北通射陽湖西北至末口謂之䢴溝漢呉王濞煮)
　(海為利復間䢴溝自茱茰灣下抵海陵倉及如皐蟠/溪以通鹽艘隋煬帝幸江都命尚書左丞皇甫議發)
　(淮南諸州兵丁十餘萬間䢴溝自山陽至揚子入江/渠廣四十步旁植以樹盖前此揚州西北自末口達)
　(六合入江東北自射陽湖入淮至是始自楊子達六/合自山陽瀆入淮矣髙郵州河隄即平津堰南北長)
　(九十里沿隄有閘閘外又有涵洞又五里一淺淺夫/四十名以時撈濬閘有定制恒存水六尺過格即洩)
　(入下河以漸而去上下俱不至於淹没即旱年上河/水可以濟運運船過盡仍放洞水以救下河故郵人)
　(言西河水利以撈淺建平水閘為主今設滚水壩亦/即平水閘之意也寶應縣環境皆水也城西門逼臨)
　(運河而西南西北縈之若玦焉𢎞濟河至萬厯十二/年始定議成隄甚以為利但歴年清江通濟閘不閉)
　(黄水隨淮而入流沙日積漕渠日壅往制邑有淺鋪/九處所謂九淺也額設淺長淺夫防䕶隄岸宜嚴仍)
　(不時撈浚毋使沙積河髙庶不負昔人定議苦心縣/境設閘凡十餘座皆以分瀉水勢並引水灌田後知)
　(縣陳煃又新置瓦窑通湖閘一九淺通湖閘一盖因/𢎞濟河上接淮流閘口水溜難以牽挽故建二閘洩)
　(水入湖水勢賴以平緩湖水大則閉/之漕水少則啓之濟運兼潤田畆焉)
　淮安府在省城東北領州二曰海州曰邳州縣九曰
　山陽(附/郭)曰鹽城曰清河曰桃源曰沐陽曰贑榆曰宿
　遷曰睢寧共糧十萬四百十五石(本志大清會典一/通  九萬八千)
　(百四十/三石零)而安東縣則無糧也運河自黄浦至涇河十
　里至平河橋十里至頭鋪十里至二鋪十里至楊家
　廟十里至淮安府淮隂驛十五里至板閘闗十五里
　至清江浦三十里至清河縣清口驛渡黄河入清口
　(淮安府志云運河先受黄淮交灌河身日髙増隄幾/埒城埤值歳漲官民驚惶阻漕運淹田廬山鹽髙寶)
　(並罹災傷而山陽境内凡瀕淮河者溝浦之衆皆瀦/泄引河之利今淮湖交溢歳久淤塞盈涸不常弗相)
　(通濟居民胥病時加浚鑿利莫大焉流宗觀淮揚上/下流説云治歸仁髙堰則淮揚之上  治矣然由髙)
　(堰視之則堰其上流也二十四湖下流也由漕隄視/之則湖其上流也隄東七邑下流也治隄以西之下)
　(流所以分其來之勢治隄以東之下流可以多其歸/之道乎昔人慮之審矣下流洩水之大支有二曰山)
　(陽之南涇河所以達海也曰邵伯之南芒稻河所以/入江也又由板閘至小壩沿隄設有減水諸閘四十)
　(餘座而各場之海口如之茍啓閉以時成規不易則/至今可行所無事已涇河前被侵占今巳開矣然新)
　(口視舊狹尺許新基視舊髙數尺開猶不開也芒稻/河二十四里入江之口運鹽之道也今亦開矣然必)
　(河髙内河下而後能東流年來挑浚不講牐基増髙/水不能就下甚或障之以通鹽夫障之則鹽利而漕)
　(病七邑俱病何若浚之深自不待障之力而鹽漕與/七邑均利之為得乎且疏浚之成䂓具在可按而行)
　(之此二者用力至省奏功至易非若歸仁髙堰之動/國帑勞民力煩盈庭之議也唯不鑿智自私而力舉)
　(之不越二年上下流/之患永底乃績矣)
　以上係江南揚州淮安二府之運道(江南運道張文/端公治河書不)
　(及載予特詳之而自江北以致/潞河文端既詳載之予故從略)
　鳳陽府在省城西北領州五曰壽州曰泗州曰宿州
　曰潁州曰亳州縣十三曰懐逺曰定逺曰五河曰虹
　縣曰霍丘曰䝉城曰盱眙曰天長曰靈璧曰潁上曰
　太和運糧共六萬三百石(本九大清㑹典十通志四/萬  千六百九  九石零)
　而附郭之鳳陽臨淮二縣並無糧也糧艘皆自淮河
　而來停泊河口候盤驗後渡黄北上(江寧之六合縣/與天長糧艘同)
　(走淮/河)
　廬州府見前六安州英山縣霍山縣糧艘亦自淮河
　而來停泊河口侯盤驗後渡黄北上
　徐州在省城西北領縣四曰蕭縣曰碭山曰豐縣曰
　沛縣運糧共四萬八千石(本二大清㑹典十通志五/萬  千五百八  三石零)
　糧艘則自淮河而來停泊河口侯盤驗後渡黄北上
　沛縣河道附見山東兖州府内
　以上係江南鳳陽廬州二府及徐州一州之運道
　淮安府清河縣自黄河口門十七里至桃源縣交界
　三岔為安清中河自三岔一百四十里至宿遷縣張
　莊運口為宿桃中河宿遷縣自張莊運口四十七里
　至邳州交界窑灣口邳州自窑灣口一百二十里至
　山東嶧縣交界黄林莊
　以上係江南淮安府桃源宿遷二縣之運道
　濟南府為山東省㑹領州四曰泰安曰徳州曰武定
　曰濵州縣二十六曰歴城(附/郭)曰章丘曰鄒平曰淄川
　曰長山曰新城曰齊河曰齊束曰濟陽曰禹城曰臨
　邑曰長清曰肥城曰青城曰陵縣曰萊蕪曰徳平曰
　平原曰陽信曰樂陵曰商河曰利津曰蒲臺運糧共
　十八萬八千八百石(本㑹大/清  典)而新泰海豐霑化三縣
　俱無糧也徳州河道附在東昌府
　兖州府在省城南領州四曰曹州曰濟寧曰東平曰
　沂州縣二十一曰滋陽(附/郭)曰曲阜曰寧陽曰鄒縣曰
　泗水曰滕縣曰嶧縣(邳州/接界)曰金鄉曰魚臺曰單縣曰
　城武曰曹縣曰定陶曰嘉祥曰鉅野曰鄆城曰汶上
　曰東阿曰平隂曰陽穀曰壽張運糧共六萬三千二
　百石(本會大/清  典)而沂州剡城費縣俱無糧也嶧縣運河
　自黄林莊九十八里至滕縣界朱姬莊有八閘曰臺
　莊曰侯遷曰頓莊曰丁廟曰萬年曰張莊曰徳勝曰
　韓莊滕縣自朱姬莊五十里至江南沛縣界劉昌莊
　沛縣自劉昌莊四十八里至魚臺縣王家口有三閘
　曰夏鎮曰楊莊曰珠梅是為泇河魚臺縣自王家口
　八十五里至濟寧州四里灣交界有三閘曰邢莊曰
　利建曰南陽濟寧州自四里灣交界七十五里至五
　里營之東濟寧衞交界有十閘曰棗林曰魯橋曰師
　家莊曰仲家淺曰新閘曰新店曰石佛曰趙村曰在
　城曰天井濟寧衞自五里營交界十七里至曹井橋
　迤北交界鉅野縣自曹井橋交界二十五里至大長
　溝迤南交界有閘一曰通濟嘉祥縣自小長溝交界
　十六里至孫村交界汶上縣自孫村交界五十里至
　靳家口東平州南界有閘五曰寺前鋪曰南旺上曰
　南旺下曰開河曰袁家口是為南旺南河東平所自
　東平州北界十二里至安山閘接東平州南界東平
　州自靳口汶上縣北界十八里至安山閘有閘一曰
　靳家口又安山閘接東平所河道三十里至戴家廟
　閘下三空橋有閘二曰安山曰戴家廟壽張縣自三
　空橋二十里至沙灣鋪接東阿縣南界東阿縣自沙
　灣鋪南界十五里至五里鋪接陽穀縣南界陽穀縣
　自東阿北界六十里至官窑口鋪接東昌府聊城縣
　南界有六閘曰荆門上曰荆門下曰阿城上曰阿城
　下曰七級上曰七級下自沙灣鋪至荆門閘計二十
　里張秋鎮在焉運道咽喉是為張秋河
　東昌府在省城西領州三曰臨清曰髙唐曰濮州縣
　十五曰聊城(附/郭)曰堂邑曰博平曰茌平曰清平曰莘
　縣曰冠縣曰丘縣曰館陶曰恩縣曰夏津曰武城曰
　范縣曰觀城曰朝城運糧共十二萬三千六百石(本/)
　(大清/㑹典)運河聊城縣自陽穀縣界官窑口鋪六十三里
　至堂邑縣界西岸梭隄博平縣界東岸吕家灣鋪有
　閘四曰周家店曰李海務曰通濟橋曰永通堂邑縣
　自聊城縣界西岸梭隄三十五里至清平縣界函谷
　洞係西岸一邊與博平縣對岸博平縣自吕家灣鋪
　三十五里至清平縣界魏家灣迤南田家口係東岸
　一邊與堂邑縣對岸清平縣自田家口三十九里至
　臨清州界二十里鋪是為上河臨清州自清平縣界
　二十里鋪四十里至真隸清河縣界鹽店北半壁店
　清河縣自半壁店二十里至夏津縣界孫家口夏津
　縣自孫家口二十七里至武城縣界横河口武城縣
　自横河口一百四十六里至真隸故城縣界冷家墳
　故城縣自冷家墳十六里至恩縣界孟家灣恩縣自
　孟家灣至濟南府徳州界曹家口鋪徳州自曹家口
　鋪十五里至徳州衞界下八里塘水次倉在焉徳州
　衞自下八里塘八十九里至桑園良店驛直隸景州
　呉橋縣交界是為下河而府屬之莘縣冠縣觀城朝
　城四縣之糧在於直隸大名府之小灘交兌
　以上係山東濟南兖州東昌三府之運道
　河南府在河南省城西領州一曰陜州縣十三曰洛
　陽(附/郭)曰偃師曰鞏縣曰孟津曰宜陽曰登封曰永寧
　曰新安曰澠池曰嵩縣曰盧氏曰靈寶曰閿鄉運糧
　共五萬一千石(改兊米永折典/本  大清㑹)
　汝州在省城西領縣四曰魯山(附/郭)曰郟縣曰寶豐曰
　伊陽運糧共八千六百石(改兊米永折典/本  大清㑹)
　開封府為河南省㑹在黄河之南領州四曰陳州曰
　許州曰禹州曰鄭州縣三十曰祥符(附/郭)曰陳留曰杞
　縣曰通許曰太康曰尉氏曰洧川曰鄢陵曰扶溝曰
　中牟曰陽武曰原武曰封邱曰蘭陽曰新鄭曰商水
　曰西華曰項城曰沈邱曰臨潁曰襄城曰郾城曰長
　葛曰密縣曰滎陽曰榮澤曰河隂曰汜水運糧共八
　萬六千九百石(改兊米永折典/本  大清㑹)而延津儀封二縣並
　無糧也
　彰徳府在省城北領州一曰磁州縣六曰安陽(附/郭)曰
　湯隂曰臨漳曰林縣曰武安曰涉縣運糧共四萬一
　千五百石(改兊米永折典/本  大清㑹)府境有漳河其源有二一
　出山西潞州長子縣名濁漳自林縣西北入境一出
　平定州樂平縣名清漳自涉縣入境俱東至林縣合
　流經安陽磁州臨漳館陶界入衞河又有安陽河一
　名洹水源出林縣洹山其水屢伏屢見流經安陽縣
　永和鎮合衞河又有滏陽河其源有二一出磁州鼓
　山合衆泉流至滏水亭下一出神麕山黒龍洞東流
　合漳水入衞河湯隂縣西有湯水舊名蕩水流經縣
　東五十里過内黄縣入衞河林縣南有淇水東北流
　經湯隂至淇縣北入衞河又南有淅水源出淅川縣
　淅水村流經林縣南與洹水合又西北有滄溪源出
　隆慮山過磻陽城合漳水入衞
　懐慶府在省城之西北黄河之北領縣六曰河内(附/郭)
　曰濟源曰修武曰武陟曰孟縣曰温縣運糧共四萬
　　一千石(改兊米永折典/本  大清㑹)修武縣南五里有預河東流
　至獲嘉縣入衞河
　衞輝府在省城之北黄河之北領縣六曰汲縣(附/郭)曰
　胙城曰新鄉曰獲嘉曰淇縣曰輝縣運糧共二萬九
　千石(改兊米永折典/本  大清㑹)府城北一里有衞河源出蘓門
　山東入大名府濬縣界新鄉縣有小丹河源出山西
　髙平縣流至河内丹谷口自大丹河分流為小丹河
　經河内武陟修武獲嘉至新鄉岔河尖入衞河輝縣
　有斮脛河一名太和泉亦名陽河東流經淇縣界入
　衞河又有三渡河在縣西四里源出百泉之南流入
　衞河又有清水源出縣西南七十里山陽鎮東南流
　經獲嘉縣界又東北入淇縣界合於淇水(按衞河自/輝縣新鄉)
　(縣汲縣淇縣湯隂縣至直隸大名府濬縣滑縣内黄/縣元城縣又至山東館陶縣臨清州為汶衞合流處)
　(詳見張文端公河防考而河南通省之糧先在大名/府小灘水次交兊後題定在衞輝府水次交兊詳見)
　(一百三十八巻中由水/次至臨清隨幇北上)
　以上係河南河南開封彰徳懐慶衞輝五府汝州一
　州之運道
　直隸河間府運河自徳州良店驛三十里至景州安
　陵巡司二十里至黄家園河口三十里至呉橋縣連
　窩驛三十里至東光縣十里至油坊兒十里至下口
　二十里至泊頭鎮管河通判駐劄焉又至交河縣新
　橋驛二十里至齊家堰二十里至薛家窩二十里至
　馬家口十五里至滄州磚河驛十五里至掘地兒十
　五里至滄州長蘆巡司四十里至廢興濟縣乾寧驛
　十里至周官兒屯四十里至雙塘兒十五里至靜海
　縣奉新驛二十里至瀆流二十里至新口二十里至
　楊柳青二十里至曹家莊二十里至天津衞
　天津衞運河自楊青驛十里至丁字沽三汊河十里
　至尹兒灣十里至桃花口十里至滿溝十里至下老
　米店十里至順天府武清縣
　順天府運河自武清縣楊村驛三十里至南北蔡村
　十里至磚厰十里至王家務十里至榮村十里至白
　廟十里至河西務對岸則香河縣十五里至王家擺
　渡口十里至魯家渡五里至紅廟十里至靳家莊十
　里至扳罾口十里至蕭家林十里至通州和合驛二
　十里至楊家莊十里至漷縣馬頭十七里至公雞店
　七里至沙狐堆六里至保運觀即里二寺十里至張
　家灣十五里至通州潞河驛各省漕糧俱入通倉
　通州城内有通流閘過天橋永通橋十二里至普濟
　閘十三里至平津下閘四里至平津上閘十一里至
　慶豐閘五里至大通橋入
都城五府白糧俱入
京倉(以上鄭元慶七省漕程/)
　
　
　
　
　
　
　
　
　
　
　
　
　
　
　
　行水金鑑巻一百五十五
欽定四庫全書
　行水金鑑卷一百五十六
　　　　　　　　　　江南按察使傅澤洪撰
　　兩河總説(此自明至今兩河總説也博採諸書其/中或有事蹟相同之處祗取其文理之)
　　　(條貫亦不嫌其/語言之重複也)
　國初都金陵漕舟於江其餉遼卒則自海運即元人
　故道永樂中改都於燕歳漕東南粟四百萬石由大
　江渉髙郵寳應諸湖絶淮入黄河經㑹通河出衞河
　白河遡大通河以達於京師設爲諸洪泉壩閘蓋南
　北之喉咽天下之大命也淮泗水相廹泗州祖陵在
　焉河決而南則逼祖陵抑而北則妨運道引而東河
　淮交注又慮有清口海口之壅順之則水直洩而漕
　竭逆而隄之則此塞彼決而漫散爲禍蓋二百四十
　餘年智臣謀士彼善於此者則有之未有能使横流
　奠安永爲百世之畫者也請按黄河之原委及諸運
　道海道與當代治河之得失諸家之謀議而叅以管
　見俟治河者財擇焉考郭璞稱黄河之源起崑崙山
　潛行伏地至于闐國乃分流岐出合而東注鹽澤復
　由積石入于中國逕湟中至寧夏靈州復入虜中曲
　折行二千餘里名曰河套即我故東勝等地淪於虜
　者至山西之老牛灣河始入中國套故沃壤而寧夏
　阻河歴秦漢唐鑿渠引水灌種河爲中國患獨此受
　其利自河套不守民苦虜掠不得耕耨而地亦荒蕪
　矣河既合秦晉諸川其流始大至河南遂散漫泛溢
　至山東勢益峻急衝突考之三代以前河東北入海
　未甞與淮合也自漢徙頓丘隋煬帝引汴而河始入
　淮濫觴於宋熙寧澶淵之決至於今日全河入淮矣
　一自蘭陽東南流由杞縣睢州寧陵歸徳符離橋宿
　遷小河口入一自寧陵南入渦經亳州蒙城懐逺荆
　山口入一自儀封北折經黄陵岡蔡家口梁靖口出
　徐州小浮橋清河縣入此河之三道也按輿地河由
　三門七津而上有鳴沙嶺寧夏太行諸山夾之相盤
　束不爲患澠池孟津而下岸無山矣即河南有北邙
　山河隂有廣武山亦僅障南岸一面北岸無所夾束
　至武陟又合以伊洛沁氾之水故其下益汎濫者必
　然之勢也按禹𨗳河自積石至龍門南至華隂東至
　底柱及孟津又東過洛汭至于大伾北過洚水至于
　大陸播爲九河同爲逆河以入于海而水患始平至
　殷盤庚乃數遷都以避河汜猶未徙也周定王五年
　河徙矣猶未決也漢文帝時決酸棗自武帝築宣房
　於瓠子館陶分爲屯氏後入千乘德棣之河又播爲
　八水有所洩而力分故由東京迄唐鮮有河患宋穿
　六塔開二股識者病焉而借河禦敵抑又謬矣明洪
　武二十四年河決原武淤安山湖而元會通河故迹
　遂湮時以海運遼餉故獨議河無議漕成祖北遷始
　猶海運實燕京巳復㑹通河海運遂罷時河歳爲變
　平江伯陳瑄建壩置閘周慮力圖至今頼焉正統十
　三年治滎陽縣自開封城北經曹濮二州陽榖縣以
　入運河至兖州沙灣之東決大洪口諸水從之入海
　景泰四年徐有貞乃更作九堰八閘以制水勢復於
　開封金龍口等處開渠二十里引河水自蘭陽至徐
　與清河合而河入漕自此始𢎞治二年復決金龍口
　趨張秋出中牟下尉氏溢蘭陽儀封考城歸徳至宿
　州瀰漫四出不可禁白昻婁性築隄鑿渠南北分而
　主疏五年復決金龍口未幾又潰張秋隄奪汶水入
　海東昌臨清流幾絶而漕舟遂阻羣議洶洶謂河不
　可復當復海運而朝議弗是也命平江伯陳鋭都御
　史劉大夏治之發丁夫數萬於黄陵岡南濬賈魯河
　一帶分殺水勢下由梁靖口至丁家道口㑹黄河出
　徐州流入運河又從黄河南濬孫家渡口别開新河
　一道𨗳水南行由中牟至潁州東入於淮又濬四府
　營淤河由陳留縣至歸徳州分爲二派一由宿遷縣
　小河口一由亳縣濄河㑹於淮又從黄陵岡至楊家
　口築壩堰十餘并築大名府三尖口等處長隄二百
　餘里及修南岸于家店筒瓦箱等處隄一百六十里
　始塞張秋決口更名曰安平鎮又於河東置減水石
　壩分五洞以洩水勢正德四年溢皮狐營決曹縣之
　温家口馮家口等處又北徙至儀封縣小宋集而決
　衝黄陵岡埽壩溢入賈魯河敗張家口等處縷水小
　隄循運河大隄東南行而賈魯河下流淤塞亦出張
　家口合而南注遂決楊家口道曹單二縣城下直趨
　豐沛命官塞之十二年溢武城縣壞城廓田廬命官
　修濬嘉靖五年上流驟溢東北至沛縣廟道口截運
　河至雞鳴臺口入昭陽湖汶泗南下之水從而東而
　河之出飛雲橋者漫而北泥沙塡淤亘數十里管河
　官力濬之僅通舟楫六年復塞老和尚寺八里屯張
　家莊等處命官發丁夫數萬於昭陽湖東北起汪家
　口南抵留城口改鑿新河以避黄河衝塞之患㝷以
　災異罷役命官即故道濬之修築單縣林臺至沛縣
　舊城隄百四十餘里以塞入湖之道又濬趙皮寨孫
　家渡口殺上流之勢沛漕復通九年自沛北徙横流
　金鄉魚臺出榖亭口命官濬趙皮寨抵寧陵故道及
　築睢州張見口至歸德州長隄百餘里以禦泛漲尋
　以河流改遷罷役十四年築岔河口縷水隄一道長
　三里又於曹縣八里灣抵單縣侯家林築長隄八十
　里十六年鑿地丘店野雞岡等上流支河四十餘里
　十九年濬睢州孫繼口至丁家道口淤河五十里二
　十一年又鑿野雞岡上流李景髙等口支河三𨗳河
　東注以濟二洪二十四年由野雞岡決而南注泗州
　合淮入海遂溢蒙城五河臨淮等縣二十五年又決
　曹縣溢入武城金鄉魚臺單縣漂溺甚衆命總理河
　道都御史㑹同南北直𨽻山東河南撫按官議築曹
　縣等處不果三十一年又決房村至曲頭集凡決四
　處淤四十餘里命官濬之役夫五萬餘三閱月而成
　三十七年淤新集趨叚家口析爲六支入運河又由
　碭山趨郭貫樓析爲五支出小浮橋㑹徐州洪四十
　四年郭貫樓淤遂決華山出飛雲橋截沛以入昭陽
　湖北泛湖陵城孟陽泊至榖亭南溢於徐命官往治
　乃接六年所鑿故迹役夫濬之爲南陽新河又疏舊
　河自留城至境山又隄馬家橋遏河流之出飛雲橋
　者使盡歸秦溝魚沛横流始絶惟茶城時有淺阻隆
　慶四年又決邳州注睢寧出小河口自曹家口至直
　河淤百餘里命官濬之復故渠盡塞諸決口六年築
　隄自徐邳至宿遷三百七十里萬歴元年茶城復淤
　修建境山閘并䕶房村等處隄岸及築遥隄四年開
　草灣𨗳河自安東縣後至金城五港入海然泛濫如
　故曹豐徐邳之間隨塞隨決五年秦溝復淤自崔家
　口歴北陳鴈門集等處至九里山出小浮橋其一支
　自九里溝詣安山歴符離出小河口而崔鎮大決散
　漫湖泊間桃源以下故渠多淺入海之路大阻淮安
　墊焉議者又開支河濬海口督漕都御史潘季馴巡
　行相視築堰以捍淮東侵築隄以制河南溢嚴五壩
　啟閉使河内不得衝閘而蝕漕諸縷隄廹河者畢展
　築兩崖地窪者各増築原隄短蹙防䕶未周者連接
　築以爲即有異常泛溢縷隄不支至遥隄而極可恃
　以無恐矣然隄堰雖堅而疏濬無法以致流沙日壅
　清口日淤泗陵水患實基於此十四年河決范口十
　五年決祥符劉獸醫口決蘭陽銅瓦廂決封丘原武
　長垣之大社集毛家口茶城又報淤矣十六年諸決
　口皆已塞淤者漸疏通十七年復決雙溝單家口於
　是專議築趙皮寨至李景髙口遥隄將軍廟至塔山
　長隄築羊山至土山横隄河防幸無事至二十一年
　河復大爲患決汶上決魚臺决濟寧決鉅野決邳州
　宿遷髙郵泛漲泗州幾成魚鱉之鄉祖陵松栢槁於
　水者過半皇上震怒急遣科臣荒度之至冬水涸時
　河臣力主分黄開桃源縣之黄家壩三十里下五港
　口入海漕臣禇鈇按臣牛應元議廣疏入海之途盡
　闢清口之沙以𨗳淮正流上開周家橋下通金家灣
　以洩淮積浮固無事過爲分黄者而河臣必欲分之
　也乃黄不之所分之路而之黄堌數十萬金錢置烏
　有矣漕臣曰黄堌不塞必爲祖陵憂爲運道梗按臣
　亦云當乘伏落以挑淺塞黄堌節制黄流依然東注
　而河臣弗聽也置黄身之髙於不究黄堌之決於不
　塞比晉大司空假手代事者挑三山台趙家圈旋即
　告阻數十萬金錢又置烏有矣鬱鬱祖陵蛟龍將騁
　徐邳中流翦焉幾斷河臣劉東星以憂死皇上又赫
　然震怒斥大司空簡河臣李頤往視事條利便以聞
　又以憂勞病殞再簡曽如春時議以爲治有標有本
　在因其緩急曩祖陵所恃歸仁隄以爲捍蔽未嘗不
　完且堅也今蒙墻衝決黄水漫入五河與淮㑹合經
　泗州下洪澤至秋水發深爲可虞爰議接築汴隄遏
　絶黄流自歸德至永城築隄二百三十里自宿州界
　首舗至東關築隄三十餘里障水東行俾由符離橋
　出宿遷白洋河無爲陵患又慮徐沛一帶河道淺澀
　議自鎮口以裏至宿遷縣磨兒荘倣閘河䂓制建大
　閘七座中閘二座并挑濬河身廣蓄泗汶泉流以濟
　重運又有謂開潘家樓口接徐家口矣有謂開小股
　河接孫家灣矣有謂開何家營從趙家圈復賈魯河
　故道矣有謂開艮河矣又有謂水之力大不宜與争
　姑捐東方之地徐觀其勢之所歸因而𨗳之力寡而
　利永矣而力主開王家口者總河也按王家口下達
　李吉口經唐家口小浮橋入徐邳宿遷其間應挑應
　築應塞計四百里有竒夫埽料約銀一百四十萬派
　夫一十二萬餘或髙築隄岸以防南逸或堅築截河
　隄壩令逼向東流或多築滚水石壩𨗳餘流歸白河
　以減新河之漲或於王家口一河之外别求支流以
　殺其勢約以兩朞告成蓋將使陵運永無水患而中
　州之民不爲魚也獨計蒙墻口其奔逸之河也王家
　口其未成之河也河已南而挽之使東其勢非東方
　之盡下不可且王家口地視黄河水面髙者至丈餘
　少亦不下五六尺所開新河闊不過二十丈深不過
　一丈五尺此與黄河比大絜深其不可同年語也明
　矣新河髙而舊河下則水不奔趨新口小而舊口大
　則水不吞入引之而流不來刷之而衝不去鑿者不
　勝淤築者不勝潰開河而實無河也且所勘者止徐
　州九里溝以上而徐邳一帶全河門户運道襟喉先
　因黄堌口決分奪全河之水嗣因䝉墙口決盡奪全
　河之水致一望平壤所在膠舟不聞一勘焉議者又
　曰自大浮橋以至邳州河身深闊不減昔日呂梁洪
　水面以上尚髙二丈餘其間磨兒莊雖稍有淤灘全
　河俱在畧加修濬黄河一到可無阻碍誠大加展闊
　未有不順流而東者又一説也然總河議纔兩月王
　家口巳無迎溜之勢旋開郭遂莊以逹下劉口矣或
　謂賈魯一河䝉墻黄堌二決口之水俱入其中爲下
　必因川澤力半功倍焉而議者又以復賈魯河不便
　於河南開王家口便於河南不便於山東噫茍有利
　於社稷安問其河南與山東也第恐水勢難强南隄
　不能束其溢石壩不能攢其流灌城郭漂人民山東
　之水災頻仍河南之阽危轉甚矧其禍又不獨在河
　南山東而中於陵運也昔宋熙寧河決恩州司馬光
　請於二股西置上約擗水令東流既深即塞北流放
　御河胡盧獨下以紓恩冀深嬴以西之患帝曰東流
　北流孰輕孰重光曰兩地皆王民無輕重真仁人之
　言哉今奈何爲一方擇便也矧開河易塞河難塞決
　河易塞千百年之黄河難今王家口在蒙墻決口之
　上十五里其河則黄河也不辨牛馬望洋向若即汲
　郭王延世之徒猶且却歩而不敢前顧欲捧土而塞
　孟津可乎夫新河既成不塞黄河則水勢有所專趨
　新河終爲淤澱是棄前功也塞之又難爲力也無論
　全塞即稍壅之其上流銅瓦廂芝蔴莊黄陵岡諸處
　水決裂四出若黄陵岡一決則水渰漕河奪汶濟入
　海之路以去如永樂景㤗故事是漕舟不通而咽喉
　盡塞視今日黄河雖南而小股河李吉口涓涓之流
　猶可下通徐州建閘濟運其事勢不侔矣且夫李吉
　口淤而黄堌口決黄堌口半塞而䝉墻口決下決未
　通而傍決復塞則愈決愈上此往事之明鑒(以下俱/明副書)
　大通河即潞河舊爲通惠河其源出昌平州白浮村
　神山泉過榆河㑹一畝馬眼諸泉滙爲七里濼東貫
　都城由大通橋而下至通州髙麗荘入白河長一百
　六十餘里元初所鑿賜名通惠每十里爲一閘蓄水
　通舟以免漕運陸輓之勞國朝永樂以來諸閘猶多
　存者仍設官夫守視然不以轉漕河流漸淤成化正
　徳間累疏功不果就嘉靖六年自大通橋起至通州
　石壩四十里地勢髙下四文中間設慶豐等五閘以
　蓄水每閘各設官吏共編夫一百八十名造剥船三
　百隻分置各閘使製布囊盛米雇役逓相轉輸
　白河南去通州二百里其源出胡地經密雲縣合大
　通榆渾諸河凡三百六十里至直沽㑹衛河入海源
　逺流迅河皆溜沙每夏秋暴漲最易衝決每決輙發
　丁夫修築屢築屢決正統三年官相視地勢自河西
　務徑二十里改鑿順下河遂安流每於淺處設鋪舍
　置夫甲專管挑濬舟過則招呼使避淺而行自此而
　南運河淺鋪以次而設
　衛河舊名御河源出河南之輝縣蘇門山東北流㑹
　淇漳諸水過臨漳分爲二其一北出經大名至武邑
　以入滹沱其一東流經大名東北出臨清至直沽㑹
　白河入海長二千餘里今爲運河此河自徳州而下
　漸與海近河狹地卑易於衝決
　㑹通河自臨清迤南至濟寧州元初由任城開渠至
　安民山一百五十里復自安民山之西南開渠由壽
　張西北至東昌又西北至臨清凡二百五十里引汶
　絶濟直歸漳衛洪武二十四年河決原武縣黑陽山
　由舊曹州鄆城縣兩河口漫過安山湖而㑹通漸淤
　永樂九年因海運艱阻疏鑿元人故道乃於東平州
　戴村汶水入海處築一土壩横亘五里遏汶水使西
　流盡出南旺分流四分往南接濟徐呂六分往北以
　達臨清自後添設新閘修築舊岸大爲漕運之利
　汶河一出新泰縣宮山之下曰小汶河一出泰安州
　仙臺嶺一出萊蕪縣原山一出縣寨子村俱至州之
　静封鎮合流曰大汶河出徂徠山之陽而小汶來㑹
　經寧陽縣北堽城歴汶上東平東阿又東北流入海
　元於堽城之左築壩遏汶入洸南流至濟寧合沂泗
　二水以達於淮自永樂間築戴村壩汶水盡出南旺
　於是洸沂泗自㑹濟而汶不復通洸今沂州亦有汶
　河一出䝉山東澗谷一出沂水縣南山谷俱入邳州
　淮河
　洸河乃汶水之支流出寧陽縣北三十里堽城西南
　流又循縣南流三十里㑹寧陽諸泉又六十里經濟
　寧城東與泗合出天井閘河
　沂河源出曲阜縣尼山西南分流爲二一西流至金
　口壩上即與泗㑹一南流亦與泗㑹出塂里河乂有
　出沂水縣艾山者㑹蒙隂沂水諸泉與沂山之汶合
　流至邳州入淮
　泗河源出泗水縣陪尾山四泉並發西流至兖州府
　城東又南流經横河與沂水合元時於兖州東門外
　五里金口作壩建閘遏泗之南趨國朝因而修築每
　夏秋水長則啟閘放使南流㑹沂水由塂里河出師
　家莊閘冬春水微則閉閘令由黒風口東經兖城入
　濟又南流㑹洸水至濟寧出天井閘
　濟河出王屋山至河南濟源縣二源合流其水或伏
　或見東出于陶丘北又東北㑹于汶今在汶上縣北
　一名大清河元人作金口壩旁有河西通濟流並入
　㑹通河
　沁河出山西沁源縣綿山東谷由太行山麓至河南
　原武縣黑陽山與河汴合流至徐州入運河以濟徐
　呂二洪每年水勢淺深尺寸管洪官按季奏報前代
　甞引沁以通衞正統以前其支流猶自武陟山原村
　東北由紅荆口經衞輝凡六十里與衞通天順七年
　河趨陳潁入淮乃開沁以達徐復引河以合泗而入
　衞之故道始湮
　新河在昭陽湖之東起南陽至留城一百四十一里
　八十八歩嘉靖六年以河決命官開濬垂成而止四
　十四年復決乃因舊跡疏鑿又起留城至境山濬復
　舊河五十三里凡役夫九萬一千有竒八閲月而成
　隆慶元年山水衝決復淤新河之三河口乃經理沙
　薛上流各開支流築黄家口豸裹溝等壩引薛河由
　呂孟湖出地浜溝築宋家壩引沙河由尹家湖出鮎
　魚口築黄甫壩引沙河由滿家湖入南陽湖次年工
　成又爲三河口石壩一座南陽湖石隄三十餘里凡
　建閘九築壩十三減水閘二十開支河九十六里三
　年又於昭陽湖以東沙薛二水所從入舊河處開鴻
　溝廢渠達李家口回回墓而東出留城閘計六十餘
　里積水俱有宣洩滕沛利之
　泇河自邳州抵夏鎮凡二百三十里中微湖沂河兖
　東汶泗沂費滕嶧諸山水鍾焉爲徐邳槖鑰引泉水
　以達呂湖引湖水以入泇河由宿遷出口與淮流接
　可避黄河之險隆慶中朱衡建議下羣臣熟計嗣是
　言官屢請舒應龍創開韓莊渠分洩湖流續劉東星
　分委諸臣併力疏闢又開黄泥灣支渠節縮湖流築
　塞舊漕使水專一而不分建竪壩閘使水瀦蓄而不
　洩然河狹微有土山第便輕舟其下版石人力難施
　而説者以開韓荘之山礓不過數十里鑿梁城之山
　渠不過十數里費金錢不過數萬憚此數十里之艱
　而日與黄河争數千里之利惜此數萬之費而歳置
　十百萬於洪濤漭瀁之中孰難孰易況設閘必須用
　石則開鑿亦非虚糜矣
　海運起於元巴延其議三變終元之世頼之京師即
　元故都北以居庸巫閭爲城南以大海爲池轉運之
　路淮安爲中樞河運爲左翼海運爲右翼永樂中尚
　循元之故道以㑹通河成遂罷丘濬甞極言海運之
　利而羅洪先訪其道里島嶼若風雨雲日之占驗載
　之輿圗中所以屢議屢格者不過動色於風濤耳不
　知海人行海亦猶陸人行陸其習知島嶼以灣泊審
　潮迅颶□之期以爲趨避自可無患且元人海運所
　以有失者起太倉嘉定逓而北茫洋萬里風濤叵測
　無山可避若自淮安而東由登萊泊天津中多島嶼
　可以避風而登州有海市云是石與水氣相搏映日
　而成則水淺之証海運必通膠萊輿地圖云登萊本
　海運故道稽之往蹟平度州東南有南北新河源出
　密縣至膠州分爲二流北流西河入萊之海倉口以
　其自膠抵萊故名膠萊元時所濬可避迤東海運數
　千里之險今壩閘遺址尚在嘉靖十一年御史方逺
　宜廵膠萊訪其遺跡爲圗表之副使王獻力主其說
　遂有膠萊之役自南口起麻灣北口至海倉口相距
　三百三十五里兩口舊貯潮水不假濬者二百餘里
　濬者一百三十餘里中有分水嶺開鑿雖難止三十
　里耳河成漕由淮安清江浦歴新壩口馬家壕麻灣
　口海倉口徑抵天津直沽凡一千六百里半從河行
　即海行止由海套不泛大洋歴劉家蓬萊島沙門黒
　水成山諸險功垂成㑹獻去官中罷今故老猶能道
　其詳且謂糈不過數萬役可借班軍不煩他勞費二
　年可告成功與河運逓用此塞則彼運彼塞則此運
　仍設重兵屯守膠萊海次衞漕防倭亦一巨鎮也難
　者謂隆慶中王宗沭甞行之誹刺藉藉㑹再運三百
　艘壊而罷然河勢湍悍適逢其怒不啻海波之惡閘
　河中兩舟難並魚貫逆遡一夫大呼萬櫓俱停一舟
　連觸數舟並壊較之海運利害亦相當矣抑霍韜有
　云古黄河自孟河至懐慶東北入海今衞河自衞輝
　汲縣至臨清天津入於海則猶古黄河故道莫若於
　河隂原武之間審視形便𨗳河入衞以達於臨清天
　津不惟徐沛之流可殺其半而京師形勝所壯百倍
　冬夏水平則由江入淮沂流至於河隂順流達衞夏
　秋水迅仍由徐沛以達臨清是一舉而得兩運道也
　黄綰又云漕河發源皆自山東不資於河南旺馬塲
　樊村安山諸湖但封浚泉源修築隄岸疏河中積沙
　以深蓄湖水則湖外長溝馬房南至鈎兒口北至安
　山即宋之梁山泊也地形窪下較諸湖水低改漕經
　焉可免濟寧髙源淺澀之艱又一說也淮安之東南
　有髙家堰永樂間通淮河爲運道築隄堰上以防淮
　水東侵又自府北鑿河蓄諸湖水南接清口凡六十
　里建閘逓爲啓閉而築壩以殺水勢自清口引淮爲
　清江浦至烏沙河匯管家白馬二湖隄黄浦八淺及
　寳應縣槐角樓南諸湖相接西抵泗州盱眙縣界皆
　運道所經湖東有隄長三十餘里其南髙郵邵伯等
　湖皆有石隄運船觸隄多敗溺𢎞治三年於髙郵迤
　東開新河以避其險曰康濟河嘉靖五年於汜光湖
　東開新河三十里康濟河遂棄萬歴十二年又於隄
　東開新河三十餘里以避槐角樓一帶之險曰𢎞濟
　河蓋寳應諸湖隄岸相接其有溝可通注於海者置
　水閘以防其洩又南則爲儀眞之上下江口及𤓰洲
　便河皆由江達淮之運道也
　黄河爲運道之最險曰徐州洪亂石峭立幾百餘歩
　故又名百歩洪去徐州東南六十里有呂梁洪上下
　二洪相距七里亦運道要害萬歴十一年議由昭靈
　祠南黄河出口歴羊山内華山梁山接境山開河設
　閘以避戚港之溜
　士竒曰河源起北紀之首曰北河江源起南紀之首
　曰南河江始岷山浸至楚荆波濤洶湧奔流赴海河
　源雖長未若江廣而爲患最大治無善䇿何哉夫河
　能爲災亦能爲利者也故不知河之利者則不能抑
　河之害禹平水土亦盡力溝洫而稷成之東南無不
　耕之土分畦列畛畆自爲澮頃共爲渠疏而成川窪
　而成淵漏者坊塞者濬四野溝洫皆治水之處三時
　耕歛皆治水之日家家自力本業皆治水之人試觀
　沿江圩田重重連隄即有衝決距至百損故能束横
　流而注之海而利九害一西北多荒土種亦黍麥水
　不爲利遂反爲害稍暘則傾㵼而無所停淫雨則肆
　溢而無所約桑海時變聽之河伯而曰神不可以人
　謀則寧夏之沿河套地最號沃壤神何獨庇此一方
　乎又謂西北不可以稻則三代之盛都於冀雍曷甞
　仰給東南夫天人互勝損益相生利害旋轉者也墾
　田受一分之利即治河減一分之患使方千里之水
　各有所用而不至助河爲暴此十全之利也使方千
　里之民各因其利而不煩官府之鳩此執要之理也
　土著之民各識其水性因以順爲功其與不習之吏
　驟而甞試逆施而倒行者又相萬也海運之法以爲
　海波甚險而閩粤鏡澳全以航海致富以爲島夷足
　虞而當元季世猶能什達六七嗟夫非常之原世之
　所驚也即十全之墾田猶病阻格况海運利害㕘焉
　者乎然海運不可復而膠萊故道宜備緩急墾田不
　可興而沿河諸邑亦宜廣疏通遺派治河派壅而河
　終潰舍河議漕河決而漕并壊故分支𨗳河因河爲
　漕此必然之勢亦自然之利也計今獨泗陵不得不
　嚴爲隄其他無分河南山東第相河必下之勢以成
　其必由之道亦如南江庻幾一方病而諸郡猶不爲
　魚乎若夫彼此顧忌首尾牽制較利害於毫毛而不
　權重大取旦夕之茍安而不計乆逺石坻强鑿而罔
　功漏巵旋塞而隨裂此無異於捧土爲戲者也余前
　過徐相水之勢必決入城語分廵公急移民出而以
　愚民不可與慮始請公以身先之公以予爲迂憚弗
　徙也未踰年而河夜決盈城半爲魚矣公舍居髙與
　居髙之民得以舟濟(以上俱明副書/)
　
　行水金鑑巻一百五十六
欽定四庫全書
　行水金鑑卷一百五十七
　　　　　　　　　　江南按察使傅澤洪撰
　　兩河總説
　總理河道都御史戴時宗上疏為備陳黄河事宜以
　寛聖慮事臣歴魚臺縣按視新隄工程及黄河水勢
　適新水汎漫兩崖無土工力難施乃捨舟陸行繇金
　鄉縣歴曹武入河南界開挑梁靖口通賈魯舊河闢
　趙皮寨越汴梁抵孫家渡隨處分派丁夫督以官屬
　蓋欲疏濬上流分殺水勢徐為下流築塞之計乃放
　舟黄河中流遍觀大名等府舊甞決處返棹曹單循
　魚臺出沙河驛泊雞鳴臺往來魚沛間督築新隄決
　口時已六月盡間矣臣竊伏自念頃者黄河變遷運
　道阻患陛下日夕憂勤乃用言官議不以臣愚不肖
　謬承其任臣圗報無方不敢愛死雖溽暑馳驅豈敢
　辭勞即今各處工程雖未報功而始終本末已得梗
　槩用敢預先上陳庶幾稍寛陛下宵旰之憂亦臣區
　區犬馬之微誠也臣初受任時訪求士大夫及道途
　來往皆以魚臺水勢洶洶似不可為乃今觀之殊有
　未然夫天下之事可以遥斷者理而不可遥定者形
　故耳聞不如目見意料不如身親今議者欲㝷故道
　而不知故道之未可盡復欲除近患而不知近患之
　未可亟去臣請終言其說夫黄河遷徙自古不常今
　北自天津南至豐沛無尺寸地無黄河故道其在當
　時無不受其害者古今言治河者俱無上䇿唯漢賈
　譲言不與河争尺寸之地先儒韙之以為至論今必
　求河之故道則禹貢時九河乃在河間滄定間隋引
　河水入汴南逹江淮又引河鑿渠北通涿郡今涿水
　路絶惟淮流如故然巳非向者之舊漢唐皆都關中
　不借河水之用宋以都汴切近河災其防河與防北
　邊糜費若等然自始迄終河患莫絶我朝定鼎燕都
　一切漕運取給東南自淮達徐皆藉河水之力往年
　河入豐沛沽頭上下諸閘皆廢而舟楫反利今年天
　旱不雨運道幾涸濟寧以南若無魚臺之水則漕舟
　非旬月可至此河水不可無之明驗也臣到河南見
　河東北岸比西南低下不啻四五尺若引而決之繇
　東平張秋入海爲力甚易魚臺之水涸可立待然中
　梗運道東兖以下必皆阨塞故國家立法盡三省之
　力自開封府筒瓦廂以至考城縣流通集等處防守
　東北岸如防盜賊意固有在然猶未也又必如議者
　之説地道變遷九河可復繇鄭衞滄景以至天津入
　海庶幾河患永絶然恐徐淮以下一帶皆涸尤不可
　之大者也昔者禹治九河不過達海而止古今以行
　所無事稱之今欲治河之患而又欲借以濟吾用使
　禹復治必不用往日之法矣臣所謂故道之不可盡
　復者此也河水所至必爲民患今不暇逺舉且如𢎞
　治年間河溢曹單湮没一二十年至正徳年間河徙
　豐沛而後曹單之患息又一二十年至前年夏秋復
　徙魚臺而後豐沛之患息今飛雲橋路絶髙過平地
　又純是淤沙人力難施決無復通之理縱使復通不
　過移魚臺之患於豐沛是一患未除而一患復生也
　夫河水驟至名曰天災人猶嗷嗷今豐沛之民方且
　息肩又欲引水而灌注之民其謂何昔宋神宗時河
　決滄景司馬光議棄北流而治東流以俟二三年河
　流深廣然後徐議神宗曰東北流之患孰爲重輕光
　曰兩地皆吾赤子然北流巳殘破而東流尚完議者
　以神宗所問有君人之度而司馬光所見得權時之
　宜援古酌今何以異此臣所謂近患之未可亟去者
　此也臣歴考河志洪武元年河決舊曹州自䨇河口
　入魚臺縣太祖髙皇帝用兵梁晉間使大將軍徐達
　開塌塲口入於泗以通運道後因河口塞淤乃修師
　家莊石佛諸閘又開濟寧州西耐牢坡接引曹鄆黄
　河水以通梁晉之粟永樂九年太宗文皇帝復命刑
　部侍郎金純看視河勢發河南運朩丁夫開濬故道
　自開封引水復入魚臺塌塲口出榖亭北十里以修
　太祖時故事今所謂永通廣運二閘是也繇此言之
　則魚臺乃河之故道議者偶未之考耳爲今之計欲
　治魚臺之患必先治魚臺所以致患之本欲治魚臺
　致患之本必委魚臺以爲受水之地蓋河之東北岸
　與運道爲鄰惟有西南流一繇孫家渡出壽州一繇
　渦河出懐逺一繇趙皮寨出桃源一繇梁靖口出徐
　州小浮橋往年四道俱塞而以全河南奔故豐沛曹
　單魚臺以次受害今不治其本而欲急除魚臺之患
　臣恐魚臺之患不在豐沛必在曹單間矣然臣所以
　欲暫委魚臺而不治者其説有三其䇿亦有三夫治
　朩者先正其本濬流者先𨗳其源上源既分而下流
　自殺其説一也臣初到魚臺夏麥巳収新水適至被
　水之鄉已爲棄地縱欲耕種須待明年今歳不治民
　不大病其説二也河流既乆將自成渠因而𨗳之當
　易爲力既免勞費無益之憂且無東奔西突之患其
　説三也五月二十二日臣已將梁靖口開通賈魯河
　六月初五日又將趙皮寨加闢深廣但魚臺之功未
　完以此未敢具奏惟孫家渡雖已挑通而行水尚少
　方議開濬渦河一道議者以中經祖陵未敢輕舉今
　山陜巨商往來汴梁者皆繇小浮橋直泝梁靖口趙
　皮寨河口舊止五十餘歩今已闊一里許下流不能
　容乃至漫入夏邑此二河皆上年所未有之事大約
　河勢已殺十之三四然魚臺之水所以未即消者以
　前人議築新隄横亘其東無所於洩故也臣初到時
　即已病之今議於新隄開設水門數處使入昭陽湖
　及盛應期所挑新河出金溝留城境山庶幾西岸之
　水可以少平然一時朩石俱難卒辦聊以樁葦權宜
　應變而已候秋水稍落之後另議興工魚臺之水雖
　多然皆汎漫實未成河其趙皮寨與開封府筒瓦廂
　大名府杜勝集等處相對梁靖口與曹州娘娘廟考
　城縣流通集等處相對臣巳預戒官夫重加捲埽乘
　此魚臺之水下壅之時逼之使西南流一䇿也二河
　既通孫家渡冬月可完雖渦河一道方在别議然以
　其一出魚臺四道並行其勢巳弱則所來之水反足
　以濟吾運道之不足如往年河出豐沛沽頭上下諸
　閘不事啓閉而舟楫通利一䇿也萬一溢出榖亭以
　北則候其河流漸深河渠漸廣因而通塌塲口故道
　今永通廣運二閘俱存閘夫編設如故嘉靖六七年
　間曽因大水糧運皆繇此行比與濟寧諸閘近便甚
　多此可以復國初之舊又何患焉一䇿也夫有前三
　説并此三䇿故臣斷然以賈讓司馬光之言爲可行
　然臣私憂過計黄河變遷自古不常以臣之愚豈能
　逆料於三䇿之中但審觀事勢爲今之計不過如此
　萬一此後果如愚慮出臣前䇿則河有西南之漸永
　無運道之虞固其上也出臣後䇿則借此河水之力
　足資運道之利亦其次也臣才識迂疎不逮前人而
　又承此乆殘極弊之餘東馳西驅奔救未及伏望陛
　下鑒臣愚慮察臣愚忠不棄芻言不惑流議特與密
　勿大臣叅議可否使臣得以一意從事庻幾少畢犬
　馬之力以報陛下知遇之㤙尤望陛下少寛南顧之
　憂以享和平之福臣不勝惓惓願望候命之至(呉山/治河)
　(通考十戴公之疏實録巳載其畧任黄河二十三巻/嘉靖  一年茲以其言黄運相關之故又備録於此)
　國朝黄河入運洪武元年河決曹州從雙河口入魚
　臺大將軍徐達開塌塲口入於泗以通運時戴村未
　壩汶由坎河注海運阻故引河入塌塲以濟之二十
　四年河決陽武東南由陳潁入淮而故元㑹通河悉
　淤永樂九年以濟寧州同知潘叔正言命尚書宋禮
　役丁夫一十六萬五千濬㑹通河乃開新河自汶上
　縣袁家口左徙二十里至壽張之沙灣接舊河九閱
　月而成績侍郎金純從汴城金龍口下達塌塲口經
　二洪南入淮漕事定爲罷海運正統十三年河決滎
　陽衝張秋尚書石璞侍郎王永和都御史王文相繼
　塞之弗績景泰四年都御史徐有貞役丁夫五萬八
　千作九堰八閘以制水勢塞之凡十有八月而成𢎞
　治三年河決原武支流爲三一決封丘金龍口漫祥
　符下曹濮衝張秋長隄一出中牟下尉氏一氾濫儀
　封考城歸徳入於宿以布政使徐恪言命侍郎白昻
　役丁夫二十五萬塞之𢎞治五年復決金龍口潰黄
　陵岡再犯張秋侍郎陳政治之弗績六年訛言沸騰
　有云河不可治宜復海運有云陸運雖費餉事亦辦
　朝議弗之是也乃命都御史劉大夏平江伯陳銳役
　丁夫十二萬有竒一濬孫家渡口開新河𨗳水南行
　由中牟至潁川東入於淮一濬四府營淤河由陳留
　至歸徳分爲二派一由宿遷小河口入淮一由亳州
　渦河入淮分土命工始塞張秋二年告成自是河南
　嵗計河工矣正徳四年河東決曹縣楊家口趨沛縣
　之飛雲橋入運患之工部侍郎崔巖役丁夫四萬二
　千有竒塞垂成暴漲潰之巖以憂去侍郎李鏜代之
　四月弗績盗起而罷七年都御史劉愷築大隄自魏
　家灣起至雙堌集亘八十餘里都御史趙璜又隄三
　十里續之嘉靖六年河決曹單城武楊家口梁靖口
　呉士舉荘衝雞鳴臺七年淤廟道口三十里都御史
　盛應期開趙皮寨白河諸支流殺水勢役丁夫五萬
　八千三月而成乃議開夏村新河役夫九萬八千四
　閲月朝議不一罷之八年飛雲橋之水北徙魚臺榖
　亭舟行閘面九年由單縣侯家林決塌塲口衝榖亭
　十一年十二年水竟不耗十三年廟道口淤都御史
　劉天和役丁夫一十四萬三千九百九十四濬之四
　月始成而忽由趙皮寨向亳泗俄驟溢而東向梁靖
　口漸奔岔河口東出榖亭之流遂絶運河淤二洪阻
　涸秋冬忽自河南夏邑縣太􁀫四村諸集攻開數口
　轉向東北流經蕭縣城之南仍出徐州小浮橋下濟
　二洪趙皮寨俄塞十九年決野雞岡由渦河經亳州
　入淮二洪大涸兵部侍郎王以旂開李景髙支河一
　道引水出徐濟洪役丁夫七萬有竒八月而成㝷淤
　二十六年決曹縣衝榖亭運河不淤三十二年決房
　村約淤三十里都御史曽鈞役丁夫五萬六千有竒
　濬之二月而成三十七年新集淤七月忽向東北衝
　成大河而新集河由曹縣循夏邑丁家道司家道出
　蕭縣薊門由小浮橋入洪七月淤凡二百五十餘里
　趨東北叚家口柝爲六股曰大溜溝小溜溝秦溝濁
　河胭脂溝飛雲橋俱由運河至徐洪又分一股由碭
　山堅城集下郭貫樓又析五小股爲龍溝母河梁樓
　溝楊氏溝胡店溝亦由小浮橋㑹徐洪河分爲十一
　流遂不淤然分多則水力弱水力弱則併淤之幾也
　四十四年七月河果大淤郭貫樓淤平全河逆行自
　沙河至徐州俱入北股至曹縣崇朴集而下北向分
　二股内南之一遶沛縣戚山徐州楊家集入秦溝至
　徐州北一遶豐縣華山北又分二股南之一自華山
　東馬村集漫入秦溝接大小溜溝泛濫入運河逹徐
　北一大股自華山向東北由三教堂出飛雲橋而又
　分十三股或横截或逆流入漕河至湖陵城口漫散
　湖坡達徐從沙河至二洪浩渺無際而河變極矣八
　月少保尚書朱衡乃請開盛應期新河濬留城舊河
　同都御史潘季馴開新河自南陽達留城一百四十
　一里有竒濬舊河自留城逹境山五十三里有竒役
　丁夫九萬一千八閲月而成七月河復決沛縣衝運
　河而運河亦由湖陵城口入湖坡九月馬家橋隄成
　水始南趨秦溝冬沛流遂斷隆慶元年正月河南衝
　濁河鷄爪溝入洪二年專由秦溝入洪而河南北諸
　支河悉併流秦溝三年四年河大漲徐州上下悉爲
　巨浸舟行梁山之麓而茶城至呂梁兩崖爲山所束
　不得下又不得決五年乃自雙溝而下北決油房口
　曹家口青羊口南決關家口曲頭集口馬家淺口閻
　家口張擺渡口王家口房家口白浪淺口凡十一口
　枝流既散幹流遂微乃淤自匙頭灣八十里而河變
　又極矣議者欲棄幹河而行舟於曲頭集大枝間冬
　初水落則幹巳平沙而枝復阻淺損漕舟千有竒則
　又議棄黄河運而膠河泇河海運紛沓焉莫可歸一
　都御史潘季馴乃役丁夫五萬開匙頭灣僅僅一溝
　遂塞十一口併衝口溝大疏𨗳而八十里之故道漸
　復明年議大隄兩崖北隄起磨臍溝迄邳州之直河
　南隄起離林鋪迄宿遷之小河口六年二月少保尚
　書朱衡兵部侍郎萬恭至悉罷膠泇之議而一意事
　徐邳河役丁夫五萬有竒分工畫地而築之夏四月
　兩隄成各延袤三百七十里始列鋪布夫議修守如
　河南山東黄河例河乃安運通萬歴元年運又大通
　議始定夫黄河有幹有枝嘉靖四十四年以前析十
　一枝上流而復歸於徐州之幹河故幹通而枝淤隆
　慶五年以前析十一枝上決而不歸於邳州之幹河
　故枝通而幹淤若植朩焉枝榮則幹瘁幹榮則枝瘁
　與其瘁幹孰若瘁枝治河者與其枝通孰若幹通故
　黄河合流防守爲難然運之利也國家全藉河運往
　事鏡之何甞一年廢修守哉或者欲分河以茍免修
　守之勞而不欲事隄以永圗餉道之利又不虞河分
　之易淤隄廢之易決其未達祖宗之所以事河與河
　之所以利運者歟(治水筌蹄/)
　河兼漕而專言河者何防河所以治漕也河者漕之
　藉也然則古之防河也避其害今之防河也資其利
　乎曰唯唯否否漕之藉河禹貢以來有之匪自今也
　禹畫九州冀爲都㑹河流碣石以入于海兖浮濟漯
　青浮汶濟徐浮淮泗揚浮江漢豫浮于洛梁浮潜沔
　以入于渭雍浮積石至于龍門未有不通於河者也
　漢唐皆都關中漢漕山東粟百萬更砥柱之險以達
　於渭唐漕江淮之粟由汴入河由河入洛以達于渭
　亦未甞不藉于河也獨今日哉(于慎行河防一覽序/)
　太常卿佘毅中全河説云洪惟我國家定鼎北燕轉
　漕呉楚其治河也匪直祛其害而復資其利故較之
　往代爲最難然通漕於河則治河即以治漕㑹河於
　淮則治淮即以治河合河淮而同入於海則治河淮
　即以治海故較之往代亦最利邇歳以來委寄靡專
　論議滋起于是有以決口爲不必塞而且欲就決爲
　漕者不知水分勢緩沙停漕淤雖有旁決將安用之
　無論沮洳難舟田廬咸沼也是索途于𡨕者也又有
　以縷隄爲足恃而疑遥隄之無益者不知河挾萬流
　湍激異甚隄近則逼迫難容隄逺則容蓄寛廣謂縷
　不如遥是貯斛于盂者也又有謂海口淺墊須别鑿
　一口者不知非海口不能容二凟乃二凟失其注海
　之本體耳使二凟仍復故流則海口必復故額若人
　力所開豈能幾舊口萬分之一别鑿之說是穿咽于
　脅者也又有謂髙堰築則泗州溢而欲任淮東注者
　不知堰築而後淮口通淮口通而後入海順欲拯泗
　患而訾堰工是求前于却者也它如絶流而挑方舟
　而濬疏渠以殺流引洫以灌溉襲虛舊之談而懵時
　宜之窽者紛紛藉藉載道盈廷至于釣奇之士則又
　欲舍其舊而新是圖于是有泇膠睢三河之説焉不
　知既治河而又别治漕是以財委壑也又有興復海
　運之説焉不知歳用民賦而又歳用民命是以民委
　壑也嗟嗟謀室于路則三年靡成回車于岐則千里
　坐失又何惑乎漕㡬成陸而民胥爲魚耶然諸爲前
　議者豈故好是鑿且奇哉總之不達于水可攻水之
　理耳蓋黄河之性合則流急分則流緩急則蕩滌而
　疏通緩則停滯而淤塞故以人力治之則逆而難以
　水力治之則順而易今太子少保潘公屢膺河寄洞
　炤委源才諝精誠並稱絶世爰偕故右都御史江公
　決筴上請事悉具兩河經畧疏中大都盡塞諸決則
　水力合矣寛築隄坊則衡決杜矣多設減壩則遥隄
　固矣并隄歸仁則黄不及泗矣築髙堰復閘壩則淮
　不東注矣隄桞浦繕西橋則黄不南侵矣修寳應之
　隄濬揚儀之淺則湖捍而渠通矣故自告竣以來河
　身益深而河之赴海也急淮口益深而淮之合河也
　急河淮併力以推滌海淤而海口之宣洩二瀆也急
　用是河甞秋漲而涯畛屹然淮甞夏溢而消耗甚速
　貢賦舳艫若履枕席轉徙孑遺寢縁南畝蓋借水攻
　沙之效已較然顯白矣若謂水循于分湧于合恐其
　合而湧也則隄址既遥而奔騰可恣是寓分於合矣
　若謂胡不用濬而純用築也則築堅而水自合水合
　而河自深是藏濬于築矣若謂胡不使黄淮分背而
　乃使淮助河勢河扼淮勢也則合流之後海即大闢
　蓋河不決固自深得淮羽翼則益深是用淮于河矣
　若謂河決爲天數不可以人力彊塞故曰故道難復
　也然既塞之後河即安瀾是全天于人矣若謂胡不
　創開一渠而拘拘膠柱爲也則二百年地紀之故道
　天儲之懿䂓本無庸創而自今復之是兼創于守矣
　若謂閘壩之復行李稍滯然河渠既奠而行李益通
　何便如之是含速于滯矣記禮者謂其數可陳也其
　義難知也治河之事良亦類此是故排河淮非難而
　排天下之異議難合河淮非難而合天下之人情難
　史遷氏曰甚哉水之為利害也余則曰甚哉人情之
　為利害也故今日之功非當事大臣暨余等諸臣之
　功皆聖明之功也蓋知河固難而知知河之人尤難
　知知河之人固難而任知河之人尤難語曰千夫輿
　瓢不如一人負而趨也千夫牧羊不如一人驅而走
　也使非聖明之併合河漕而事權歸一也其何能功
　縶騏驥之足則難望其必至縛孟賁之手則難望其
　必敵使非聖明之寛假便宜而不從中制也其何能
　功蜚蝗蔽天則農稷不能善稼奔駟曳轍則王造亦
　廢馳驅使非聖明之不惑浮言而私撓必黜也其何
　能功千仭而坡則牧豎陵其阜數尺而峭則樓季不
　敢踰使非聖明之嚴懲墮窳而凛莫可干也其何能
　功空柯無刃則公輸不能以斵虛􁃺乏粒則易牙不
　能以炊使非聖明之破格折兊而大費不恡也其何
　能功張鵠以行賞然後人㒺不射計程以齊足然後
　人㒺不奔使非聖明之綜覈明允而微勞必録也其
　何能功昔晉富平津河橋之成武帝謂杜預曰非卿
　此橋不立預曰非陛下聖明不成今日之功良亦𩔖
　此善乎部疏有云其本在明良之相遇其機在賞罰
　之必行真識體之論哉後之治河者其尚仰體君相
　任人圖治之心俯詧河臣嘔心腐舌之意相與踵而
　行之期于勿壊勿以事既即安而玩愒勿以功非巳
　出而更張如周郊之有陳畢終始協心如漢法之有
　蕭曹寧一作頌如此則漕河之允翕當與國家億萬
　年靈長之祚同垂㒺極也斯豈非國家甚盛隆事哉
　斯豈非國家甚盛隆事哉余謹不嫌侈大贅筆于簡
　作左契焉(河防一覽歴毅中字子執/銅陵人萬  甲戍進士)
　甞謂治河者必先求河水自然之性而後可施其疏
　築之功必先求古人巳試之效而後可倣其平成之
　業黄水自崑崙入徐邳歴桃宿至清口㑹淮而東入
　於海淮水自桐栢入鳯睢歴盱泗至清口㑹河而東
　入于海此兩河之故道即河水自然之性也故元歳
　漕江南之粟由揚州直北出廟灣入海至國朝永樂
　年間平江伯陳瑄始隄管家諸湖通淮河為運道淮
　以南自山陽起至𤓰儀計三百餘里淮以北自清河
　起至徐州計六百餘里又四十里而至鎮口矣糧艘
　一入鎮口則運事可冀保全自古餉道之便無逾於
　此此平江陳公獨為注念而矢謀以禆國計者也方
　其始事慮淮水漲溢東侵淮郡也故築髙家堰隄以
　捍之自新荘鎮起至越城止計一萬八千一十八丈
　横亘西南而淮水無東侵之患矣又慮黄河漲溢南
　侵淮郡也故隄新城之北以捍之起清江浦沿鉢池
　山至柳浦灣而黄水無南侵之患矣尤慮河水自閘
　衝入不免泥淤也故嚴啟閉之禁止許漕艘鮮船由
　閘出入匙鑰掌之都漕五日發籌一放而官民船隻
　悉由五壩車盤是以淮郡晏然漕渠永頼民到于今
　受其賜此古人巳試之良規也爲今之計惟在修復
　平江之故業而隨時斟酌之可也宋儒朱子有言禹
　之治水只從低處下手下面之水盡殺則上面之水
　自消由斯以譚欲得上流之沛達必先下流之疏通
　明矣試自興鹽迤東擇其便利之所如白塗河石䃮
　口廖家港等處條為數河分門出海然後從下流而
　上将髙郵北界開清水潭寳應南界開子嬰溝山陽
　東北開涇河口濬其壅淤闢其窄隘使河深廣中有
　所受下有所洩而餘水易逹於海則興鹽泰之水有
　所歸宿而髙寳之水次第東行矣如是則汜光諸湖
　可令虛腹而武墩周橋髙澗之水容納有地矣倘慮
　西來水多一時宣洩不及再於𤓰洲十壩開十閘口
　儀真五壩開五閘口灣頭閘旁増置一壩令入通泰
　鹽河則分洩之路既多潰決之患可免即使伏秋暴
　漲不能爲災自淮以南之運道可永保其無虞也傳
　曰水由地中行江淮河漢是也釋者曰地中兩崖之
　間也由斯以觀則河水之行非氾溢四出明矣試將
　戎家口新衝口黄堌口義安山口盡行堵築使全河
　之水悉歸故道或如萬歴二十五年故事引水從小
　浮橋入正河則水合力强積沙自去河不濬而深矣
　如慮霪雨爲澇黄水溢決除崔鎭徐昇季太三義减
　水壩四道外另於呂梁上洪之磨臍溝桃源之陵城
　清河之安娘城増建減水壩三座如水髙於壩任其
　宣洩水與壩平任其停蓄則下流疏通上流利達不
　惟兩隄可保而正河亦無壅淤自淮以北之運道可
　永保其無虞也議者謂河水溢決病在兩隄束水太
　急勢乃中潰故古之治水惟曰疏曰瀹曰排曰決未
　聞築隄而反障之也殊不知古之治河者去民之害
　而止故可疏可瀹可排可決隨勢利𨗳不與水争今
　且資之以爲利一則環帶陵寢一則灌輸漕餉而民
　生又其次也治之者去其害且虞併去其利留其利
　又虞併留其害利與害相倚去與留相持展轉圖維
　求爲良䇿乃興築隄之議蓋築隄所以束水束水所
　以刷沙計無善于此者若散漫無制任其所之則潰
　敗決裂茫無下手而于祖陵運道民生胥失之矣嗟
　嗟遥縷二隄之設先臣卓有深見非可易視之也自
　徐抵淮兩隄相望蜿蜒綿亘勢如長山挾河中行即
　使異常泛漲縷隄不支而溢至遥隄勢力淺緩容蓄
　寛舒必復歸漕不能潰出譬之重門待暴則暴必難
　侵増纊禦寒則寒不能入自然之勢也故在遥隄之
　内則運渠可無淺阻在遥隄之外田廬亦免渰没雖
　不能保河水之不溢而能保其必不奪河固不能保
　縷隄之無虞而能保其至遥隄即止甞考𢎞治以前
　張秋屢塞屢決先任都御史劉公大夏將黄陵岡一
　帶増築太行隄一道而張秋之患遂息此其巳試之
　明驗也頻年以來無日不以繕隄爲事亦無日不以
　決隄爲害何哉卑薄而不能支也迫近而不能容也
　雜浮沙而不能久也隄之制未備耳議者不咎制之
　未備而咎築隄者之爲下䇿豈得爲通論哉築隄之
　法必眞土而勿襍浮沙必髙厚而勿省工力必讓遠
　而不與争地斯隄於是乎可固也議者又謂泗陵水
　渰咎在髙堰遂上疏極言堰之爲害欲盡撤髙堰而
　後可殊不知髙堰一去淮水南注峻若建瓴山陽髙
　寳以下盡爲池沼且淮水大洩力不能控黄萬一黄
　躡其後與之俱南不惟運道既傷而祖陵合襟王氣
　亦從此大損矣然則堰亦何負於治河者而諄諄欲
　去之耶况一堰之間三開溝澗自足洩水其與拆堰
　同也發言者特未之思耳議者謂黄不兩行黄壩新
　河之開得非添足之蛇乎余曰不然當祖陵渰浸之
　時天威震赫臣下憂危總河楊公一時分黄洩水使
　淮水通流而泗水尋即消减總之急君父之難而他
　非所計也今黄水從新河行者若湍急如初由清口
　出者猶安然如故則運道原不相妨無容别議若清
　口日漸淺澀而新河浩蕩奔騰則有奪正改移之勢
　前議鮑王決口建立閘座似不可已運船從此入口
　轉入新河以就正道此總河公初意也若新河勢緩
　土淤則止建一減水壩以備滿溢不必重濬復費工
　力也凡此皆黄淮之大較運道之坦途亦治兩河者
　之要法其他如儀眞東關等淺歷石人頭揚子橋三
　汊河直抵髙廟止一帶運河淤淺寳應一帶湖隄圯
　壊黄浦決口髙堰隄埂均應修理清江浦長隄卑薄
　柳浦灣至髙嶺舊隄塌損桃清邳宿兩岸遥縷二隄
　時加修築或葺舊工或剏新址或因髙阜或填窪下
　一一次第舉之則運道通行自垂永利此在當事者
　臨時區畫隨地制宜非搦管者所能殫述也張兆元
　曰當今運道其藉力淮黄二瀆不淺矣若令黄不旁
　決則衝漕力專淮不旁決則㑹黄力專淮黄既合則
　控海力專河不必闢而沙自刷海不必濬而水自深
　此正以水治水行所無事之智也雖神禹復起不易
　吾言矣(張兆元两河指掌/)
　行水金鑑巻一百五十七
欽定四庫全書
　行水金鑑卷一百五十八
　　　　　　　　　　江南按察使傅澤洪撰
　　两河總説
　我朝黄河之役比之漢唐以後不同逆河之性挽之
　東南行以濟漕運故河患時時有之自海運既罷中
　灤運又罷專出䢴溝入淮泝河以達㑹通河故河水
　不得如禹貢故道入北海而河之東南行者又分數
　道蓋自經汴以來支流益演南出二道皆徑入淮東
　南出一道東出五道皆入漕河并入於淮乘淮入海
　今數道皆塞止存沛縣一道河流大而所受狹不能
　容勢必横溢而決決而東南有山限閡爲禍不大決
　而東北非東昌則河間等處故往歳張秋潰決運道
　不通宋時澶州一決灌壊州縣數十爲禍不小况今
　之防河自底柱而下行於平地既防決大名又防決
　臨清又防決濟寧又防決徐州又防決潁夀以犯鳯
　陽又欲遏其流不南出不北走循我運道而接江淮
　之舟此其計誠難也今河南修河之役盡民力竭民
　財矣隄宻於田畔地破於潰𤓰及今不處禍未巳也
　爲今之計盛都御史新河之役不可全謂其無功也
　顧其喜功無漸程役太嚴又忤安仁遂爾中止今猶
　可復也或於汴西濬孫家渡一道汴東南原出懐逺
　宿遷二道正東出徐州小浮橋溜溝二道擇濬一道
　以少殺其勢少分其流可也或修武城以南廢堤以
　防豐沛漫流或修築沛北廟道口堤以防新決河口
　可也或講求海運之法即不能如國初婁淞開洋歷
　大洋之險宜考禹貢碣石入河沿江入海海運之說
　及秦時起瑯琊負海之郡之説唐人雲帆遼海糯稻
　東呉之說或於淮口入海遶出登萊大洋經海倉昌
　邑海豐以至天津可也或云登萊外洋有白蓬頭水
　有官緑大洋黑水大洋又有礁石之險則由淮之清
　口入海遶出東陬山風帆一日夜可達青州安東衞
　篙師柁工皆安東人商賈時時往來由安東衞風帆
　三日可達膠州其間惟石臼島唐島二山頗大而險
　今私舶往來遶出山後未甞有覆没者既至膠州入
　新河可二百四十里至海倉復入海新河者即膠水
　也東爲膠東西即膠西也相傳勝國時亦甞濬此以
　避東海數千里之險者蓋膠之東南出即墨鰲山成
　山折而西出登州北海始達海倉不若由膠河之爲
　便易也又自海倉一夜便可到天津蓋相去三百里
　今天津海倉間人販易載小艇乘月夜往來也所謂
　新河者原出髙密界中大水泊南北分流南新河流
　入南海北新河流入北海雖出髙密亦由諸野川澗
　合流始大夏秋爲甚南至膠州東界北即海倉廵司
　海倉有大舟載米麥可三五百石意即古者運青萊
　之粟由海入薊之處也自海倉至天津海濵更無山
　陵之險如昌邑濰縣壽光樂安博興濵州利津海豐
　蒲臺陽信鹽山慶雲滄州迤東皆平衍斥鹵之地可
　見矣河北有警臨清濟寧可憂也淮西北有警清口
　豐沛可憂也江北有警䢴溝上下可憂也故海運之
　說亦不可不預爲之計正統額森之難喜寧道之據
　臨清正徳劉齊之亂運船煨燼者五六千艘此往事
　明徴今直恬然謂無事耳憂國者宜有先事之防矣
　(鄭曉吾學編餘以是又一丘文荘海運之利之/説也隆萬泰天  至明亡言新河者皆本此)
　從古治水稱神禹禹治水首黄河黄河自崑崙發源
　萬里而來禹𨗳之自積石龍門蓋特遡其流入中國
　之始以爲肇端後人必追竆河源好博矣而不適於
　用故論禹治水𨗳河斷自龍門積石始河從積石東
　北而南計三千里至龍門爲西河龍門在冀州呂梁
　山石勢崇竦其流激震禹治其北鑿龍門分殺其勢
　西因其廻流之性而𨗳之又南而至華隂在陜之華
　隂縣自南而東至底柱在河南陜州之三門山又東
　經孟津河南府孟津縣過洛汭鞏縣至於大伾爲大
　名府濬縣􁌏河之山北過洚水爲眞定冀州北枯降
　渠至於大陸屬中山郡今眞定邢趙深三州之地北
　分其勢播爲九河復同聚一處而爲逆河逆迎也蓋
　迎之以入於海簡潔一水九河其一則河之經流也
　徒駭等八河故道皆在河間滄州南皮東光慶雲獻
　縣山東平原海豐由寧津呉橋南皮諸處直達東海
　是爲禹之故道禹之載河髙地以入海蓋自河隂始
　河隂以西之故道終古不失以東入海之故道後世
　一失從此泛濫南下四出於冀豫兖徐之區其勢不
　可勝竆矣周定王五年河徙砱礫始失故道漢文帝
　時決酸棗東潰金堤在河南延津滎陽諸縣至大名
　清豐一帶延亘千里武帝時溢平原屬徳州徙頓丘
　今清豐縣又決濮陽瓠子口開河界注鉅野屬濟寧
　州即大野通淮泗蓋河始與淮通尚未入淮也元帝
　時決館陶舊屬大名今屬臨清又決清河靈鳴犢口
　今髙唐州舊屬清河郡成帝時決東郡金堤決平原
　溢渤海清河髙唐州一帶信都今冀州界唐元宗時
　決博州今東昌溢魏州今大名冀州五代時決鄆州
　今鄆城縣博之揚劉今東平之東阿縣揚劉鎭滑之
　魚池宋太祖時決東平之竹村開封之陽武大名之
　靈河澶淵太宗時決温縣滎澤頓丘泛於澶濮曹濟
　諸州東南流至彭城界即今徐州入於淮自此爲河
　入淮之始眞宗時決鄆及武定州尋溢滑澶濮曹鄆
　諸州邑浮於徐濟而東入淮仁宗時決開州館陶神
　宗時決冀州棗强大名州邑一合南清河以入淮一
　合北清河以入海南渡後河上流諸郡爲金所據獨
　受河患其亡也始自開封北衞州決而入渦河南直
　壽亳蒙城懐逺之間元初決衞輝之新鄉開封之陽
　武杞縣之蒲口滎澤之塔海莊歸徳封丘諸界其時
　專議疏塞而已自至元二十六年開㑹通河以通運
　道而河遂與運相終始矣蓋至元以前河自爲河治
　之猶易至元以後河即兼運治河必先保運故治之
　較難至正初河決白茅金堤等處瀕河郡邑皆罹水
　患水勢北侵安山沿入㑹通河延袤濟南河間將壊
　兩漕司鹽塲用都漕運使賈魯言挽河使東行以復
　故道五月功成命翰林學士歐陽𤣥製平河碑文並
　作河防記略其法制工用爲世取法明洪武元年河
　決曹州雙河口二十五年河決原武㑹通河淤河自
　洪武中決陽武東經開封城北五里又南行至項城
　經潁上東至夀州正陽鎮全入於淮故道遂淤至永
　樂時歳爲決徙修築隄防民困國敝至九年決益甚
　議濬黄河故道尚書宋禮加濬㑹通河用老人白英
　計改從南旺分水遏汶北合漳衞遏泗南入沂淮其
　北道魏家灣與土河相連開二小河以洩之有溝渠
　於衞東北岸通黄河可直至海豐者如舊其南道在
　南旺之北者開新河自汶上袁家口左徙二十里至
　壽張之沙灣接舊河以免陸運之艱侍郎金純導河
　支流從汴城金龍口至塌塲仍合㑹通河以入淮漕
　事定於是運必借黄欲通運不得不先治黄也正統
　十三年河決新城八柳樹漫流山東經曹濮衝張秋
　潰沙灣東堤奪濟汶入海路以去諸水俱洩壊民廬
　無筭景泰三年又大決沙灣近河地皆没翰林侍講
　徐有貞承命以都御史往治之作制水之閘疏水之
　渠而河流之旁出不順者則堰之水遂不東衝沙灣
　更北出而濟漕渠之涸𢎞治三年決陽武河自原武
　中牟分流爲三其大者切近汴堤西北隅合沁河泛
　陽武封丘祥符陳留杞縣蘭陽儀封考城曹縣寧睢
　歸虞永夏碭蕭而下徐淮其次者横流封丘之于家
　集決孫家口漫長垣曹濮鄆城陽榖夀張東昌至臨
　清下衞河延患於徳滄與青縣静海天津始入於海
　又其次者自中牟南下尉氏雖稍成川不通舟楫至
　其故道自汴城西南杏花營入渦河者則淤澱矣侍
　郎白昻治之河倐北徙去汴城三十里金龍決口自
　淤昻乃築北堤以防張秋之衝激衛諸郡之泛濫𨗳
　南河自原武中牟下南頓至潁州由塗山達於鳯陽
　故道合淮以入海又於東平州戴家廟及徳州之南
　一帶多鑿裏河每河口各建減水閘以節運河之水
　盈則洩之海而東兖徳滄之患紓縮則蓄之河而漕
　艘商舶之行利隨河修堤二千餘里隨堤植桞百萬
　餘株又濬萊蕪諸泉二百八十餘處以濟漕河南塞
　決口三十六疏月河十餘使由河入汴汴入睢睢入
　泗泗入淮以達於海又以河南入淮非正道恐不能
　容復自魚臺歷徳州至呉橋修古河堤自東平北至
　興濟鑿小河十二道引水入大清河及古黄河以入
　海𢎞治五年決張秋入漕河與汶水合僉都御史劉
　大夏治之謂宜疏治上流黄陵岡孫家渡工方興而
　復決張秋東堤百丈漕舟一經決口挽力數倍稍失
　手輙覆溺時訛言沸騰疑河不可治應復元海運大
　夏於西岸稍南鑿月河長三里許引舟次第以濟嵗
　運不失及冬水落始為塞決計乃親行相視潰決之
　源於孫家渡口開七十餘里濬祥符四府營淤河二
　十餘里以達淮疏賈魯舊河四十餘里由曹縣糧道
　口出徐州運河支流既分水勢漸殺爲築兩長堤蹙
　水南下由徐淮故道自武陵屬之碭沛凡三百六十
　里曰太行堤自金龍口起于家店及銅瓦箱東橋抵
　小宋渠凡百六十里曰新堤又以兩堤綿逺河或失
　守必復至張秋爲漕患相地於舊決之南一里許為
　減水壩以殺衝齧自春徂夏張秋之決塞賜名安平
　鎮九年考城縣境東來水勢徑衝賈魯河曹縣梁靖
　口水溢大堤遂於賈魯河東岸築小隄以䕶之正徳
　四年河決曹單八年復決黄陵岡嘉靖六年決曹單
　城武楊家口衝雞鳴臺阻運尤甚下廷臣議刑部尚
　書胡世寧疏言河自經汴以來新舊分疏六道皆入
　漕河而總南入於淮今聞諸道皆塞止存沛縣一道
　當因故道而分疏之若運道則宜於昭陽湖東岸獨
　山新安社等處擇其土堅無石之處另開新河一道
　南接留城北接沙河口二處舊河應止百四十里隔
　出昭陽湖在外以爲河流漫散之區是則所謂不與
　水争地者七年後決徐沛漕渠不通詔舉才幹大臣
　治之衆推御史盛應期奉命單車就道親詣相度乃
　請疏趙皮寨以殺河勢𨗳之亳泗歸宿以入淮别開
　昭陽湖左新渠一百四十餘里以通漕垂成謗興詔
　罷役奪職嘉靖十二年河決亳泗歸宿等處淤濟寧
　至徐沛數百里運道命劉天和督浚時議紛紜或謂
　引黄河便或謂浚漕河便天和躬親相度自趙皮寨
　東流故道淤一百二十餘里而至梁靖又自梁靖岔
　河口東流故道淤二百七十餘里始至榖亭遂定計
　用浚河扒浚南旺淤淺以免盤剥築曹單長堤以防
　衝決植栁株以䕶堤岸浚月河以備霖潦建減水閘
　以司蓄洩置順水壩以束漫流運道暫復十九年決
　睢州野雞岡經渦入淮二洪大涸命侍郎王以旂督
　理以旂特言所資河者以濟運也河今南徙第疏山
　東諸泉入之洪沛以南障之堤如㑹通河制運即通
　矣於是開李景髙支河一道引水出徐濟洪八月而
　成三十一年決房村三十七年河北徙新集淤而爲
　陸者二百五十餘里視故道髙三丈有竒河分流弱
　離為十一河南山東徐邳皆苦之四十四年河決以
　南京刑部尚書朱衡僉都御史潘季馴恊治之既至
　舟行樹杪力無所施得鄒縣章時鸞新渠規度遂開
　新渠舊渠之東湖曰昭陽河從西來匯之其勢遂絶
　渠而左故舊渠不可復而新渠在湖之東河即横決
　得湖而止乃決䇿往廬於河畔撫循十萬衆與同甘
　苦明年新渠成南陽至留城百四十里疏舊渠留城
　至境山五十三里隆慶元年開廣秦溝以通運道先
　是河決沛縣議者欲復古道從事於新集郭貫樓諸
　處上源衡言上源之議可罷惟廣開秦溝使下流通
　行修築長堤以防奔潰乃鑿舊渠深廣之爲閘八減
　水閘二十壩十二堤三萬五千二百八十丈石堤三
　十里旱則資以濟漕潦則洩之昭陽湖運道盡通是
　名夏鎮河於是河專由秦溝入洪夏五月山水驟漲
　衝坍薛河石壩壊糧艘議復譁然給諌呉時來言舊
　河不必議惟新河所受上源山水宜亟疏濬仍詔衡
　區處遂經理挑築薛河沙河各支河堤壩以資蓄洩
　運道俱由新河矣隆慶三年河水溢自清河抵淮安
　城西淤者三十餘里決方信二壩出海平地水深丈
　餘寳應湖堤崩壊山東莒郯諸處水溢從沂河直河
　入邳州山東廵撫洪朝選疏言黄河出口之處必多
　然後可容其萬里逺來之勢請開支河以爲宣洩利
　導之方四年河決邳州自睢寧白浪淺至宿遷小河
　口淤百八十里溺死漕卒千人失米二十餘萬石總
　督翁大立言邇來黄河之患不在河南山東豐沛而
　專在徐邳故先欲開泇口河以逺河勢開蕭縣河以
　殺河流詔令大立躬自相度條其利害以聞復上疏
　言治邳河閼阻之䇿有三一開泇河一就新衝一復
　古道五年河決雙溝北決油房曹家青羊諸口南決
　關家曲頭集馬家淺閆家張擺渡王家房家白浪淺
　諸口凡十一枝流既散幹流遂微乃淤自匙頭灣八
　十里而河變又極矣議者欲棄幹河而行舟於曲頭
　集大枝間冬初水落則幹巳平沙而枝復阻淺遂欲
　棄黄河運而紛紛及於膠河泇河海運乃復起潘季
　馴開匙頭灣塞十二口大疏八十里故道漸復已而
　以漕舟壊被劾去六年河決邳州運道阻朱衡於茶
　城南北築兩隄以防河水之出入北堤自磨臍溝迄
　邳州之直河南堤自離林鋪迄宿遷之小河口各延
　袤三百七十里運艘束於河流設軍民守之河流乃
　安萬歴元年黄河水平先是運道多梗户科賈三近
　小試海運至山東即墨縣福島異常風雨壊糧船七
　隻哨船三隻漂没糧米五千石淹死運丁五名隨罷
　海運專行河運二年黄河沙淤海口決房村傅希摯
　議開泇河不果行三年河從崔鎮等口北決淮從髙
　家堰東決徐邳以下至淮南北漂没千里總漕呉桂
　芳上言淮揚洪潦萬民號泣蓋由濵海汊港歳乆道
　堙入海惟恃雲梯一徑至海擁横流盡成泥溢鹽安
　髙寳遂不可收拾矣國家轉運惟知急漕而不暇急
　民故朝廷設官亦主治河而不知治海請另設一官
　專疏海道講求㨗徑如草灣及老黄河皆趣海不必
　專事雲梯爲便又上言今日之河雲梯關塞而不通
　髙家堰通而不塞兩者爲病葢髙堰決則淮水東黄
　水隨躡其後清口塞而堰内皆住址陸地其洩不及
　清口之半故泗州之水并聚矣塞髙堰所以通清口
　而洩泗州之水也又髙堰塞黄浦上游則黄浦之工
　自易黄浦既塞則興寳鹽城田地盡出自茲兩河横
　流涓滴皆由正道千里之内民業可安海口河身日
　見深刷亦可免壅潰之患矣六年復起潘季馴時髙
　堰崔鎮決口猶然未塞運道沮梗議者謂諸缺口當
　勿塞别開支河殺水而浚海口以通之季馴則謂海
　口潮汐往來隨浚而亦隨淤惟導河以歸之海則導
　河即以浚海而導河未易以人力惟慎固隄防使無
　旁決水入地益深則治防即以導河也若令河決土
　流固宜用疏今下流之決但欲其疾赴海而害祛豈
　必疏哉於是築堤堰自徐抵淮六百餘里南北兩堤
　淮水畢趨清口㑹大河入海二口不浚得通十五年
　命張居敬踏勘黄河時河漫流開封封丘縣及東明
　長垣等處禮科王士性言宜復河故道居敬謂故道
　難復議開柴家營支河尋諸決口皆塞而淤者復疏
　十六年復起潘季馴督理河道十九年泗州大水淮
　水泛起髙於城溺人無筭季馴上言人欲棄舊為新
　臣謂故道必不可失人欲支分以殺其勢臣謂濁流
　必不可分霖雨水漲久當自消季馴三仕三已一以
　求故道築堤束水偕水衝沙爲主是年有條議河道
　疏一放水淤平内地一接築遥堤一増支渠大堤一
　増砌石堤一浚河避湖諸事並於運道民生有利二
　十三年泗水為患總河楊一魁疏言分黄導淮明年
　開桃源黄壩新河自黄家觜起至五港灌口止分洩
　黄水入海以抑黄强闢清口沙七里建武家墩涇河
　閘洩淮水由永濟河達涇河下射陽湖入海又建髙
　良澗減水石閘子嬰溝周家橋減水石閘洩淮水一
　由岔河下涇一由草子湖寳應湖下子嬰溝俱通廣
　洋湖入海二十五年河大決單縣之黄堌口溢於夏
　邑永城經宿之符離橋出宿遷新河口入大河二洪
　告涸楊一魁大挑李吉口以挽黄流謂黄堌口深淵
　難塞議浚小浮橋築小河口功成東利運尋久旱運
　河澀而河又決義安東壩一魁乃議浚黄堌口及上
　歸灣活觜以受黄水救小浮橋泗上之涸因繪河圖
　上言謂小浮橋股引之水李吉言未斷之流已足濟
　運以汶泗沂兖之水建閘節宣運道自裕何必殫力
　決塞以囘全河而用之哉三十年于黄家口漲衝魚
　單豐沛三十一年特用李化龍徧行淮徐鳯泗間得
　前所開泇河遺跡喟然興歎遂專力浚成之於是運
　艘通行昔稱過洪今稱過淮爲出險矣按開泇之議
　始自隆慶年間中丞翁大立萬歴三年中丞傅希摯
　建議詳明未得允行二十年中丞舒應龍於韓家荘
　引湖水注之泇始啓厥緒二十六年中丞劉東星鑿
　侯家灣梁城通泇口遂可行舟然總未能通達至是
　始共贊成出竒道以避至險迄今運道無阻開泇之
　功蓋亦偉哉然東南之漕自清江浦出口由清河溯
　桃源經宿遷從董溝口入駱馬湖而抵泇河尚有一
　百八十里假道於黄河雖河伯安瀾不受其害不可
　謂非黄與運究相終始也然則治黄者固先保運而
　利運者不尤急於治黄也哉天啓六年總河李從心
　以運舟過宿遷淺劉口磨兒莊等處一船挽拽夫以
　百計一夫工費動以數錢窮旗典鬻以償官夫人力
　與水爭衡䉡纜中斷前船横下後船互相磕撞官儲
　民命須臾歸之逝波風急浪髙竟日不能移一舟前
　阻後壓千艘等待乃自馬頰口起下至陳瑶溝止另
　挑一河計程六十七里運船改從陳口諸溜逺避公
　私幇拽之費遂省漂蕩磕撞之虞亦遂以杜崇禎八
　年駱馬湖淤泇河運道中阻總河劉榮嗣自宿遷至
　徐州别鑿新河分黄水注之通運計二百餘里費五
　十萬其鑿處皆河故道尺許下皆沙挑掘成河沙落
　河坎數四引黄水注之沙隨水下爲淺爲澀明年漕
　至駱馬湖之淤適平仍專行泇河榮嗣被逮然駱馬
　湖間淤此河亦可行舟其功不容盡冺　漕運一河
　泇河以南勢不得不借黄以達淮而閘河以内茍一
　近黄未有不受其害者故避之務逺防之務至即使
　黄流水大不得巳爲減水之䇿亦宜疏之使南不宜
　逼之使北也運河經宿遷入董家口由駱馬湖進泇
　河此開泇後初制也後因淺劉口磨兒莊等諸溜水
　急壊舟改從陳家口進駱馬湖及至駱馬湖淤劉榮
　嗣遂有别鑿新河之舉而究無成功是駱馬湖乃必
　經之要路也邇年黄河身髙黄水倒灌駱馬湖每至
　淤淺議者必將别開一河以達泇河始得避駱馬之
　淤恒謂莫若即於駱馬湖東岸近馬陵山脚隔出一
　河設閘以司啓閉使黄水之沙不得倒灌而入則永
　久可無淺淤之患但恐需費浩繁猶之泇河未成之
　先格而難行耳并識臆見以備采擇(山東全河備考/)
　
　
　
　
　
　
　
　
　
　
　行水金鑑巻一百五十八
欽定四庫全書
　行水金鑑巻一百五十九
　　　　　　　　　　江南按察使傅澤洪撰
　　两河總説
　漕河南盡𤓰儀北通燕冀其間自昌平州神山泉等
　水由西山貫都城過大通橋東至通州入白河者大
　通河也自通州而南至直沽㑹衞河入海者白河也
　自臨清而北至直沽㑹白河入海者衞水也自汶上
　縣南旺分水河口其分而北流經張秋至臨清以㑹
　衞河其分而南流至濟寧天井閘上㑹泗沂洸三水
　者汶水也自濟寧州城東北以上㑹流而來出天井
　閘與汶水合南流至南陽出夏鎭每年俱於三月開
　彭壩入泇河出直口入黄以濟重運入泇至九月閉
　彭壩由呂公堂濟回空由徐州大浮橋入黄南下者
　泗洸沂并山東泉水也自直河口至清口者黄河水
　也自清口通淮南至儀眞𤓰洲者淮湖諸水也　國
　家歳漕四百萬粟以實京師餉各邉勢必由河以濟
　是治河即所以治漕但兌運之先後漕輓之遲速而
　閘壩之啟閉水勢之蓄洩恒必因之是漕治而河亦
　治(南河全考/)
　國家漕輓之政凡三四變云洪武間定鼎金陵則漕
　於江餽餉遼卒則因元舊漕於海自永樂北都海運
　由直沽達京師者未改其自河運者則由江入淮由
　淮入黄河水運至陽武縣由陽武陸運至衞輝府入
　衛河抵北京及㑹通河開則始漕於裏河而海運罷
　矣裏河者即今南盡𤓰儀北通幽冀者是也其間自
　昌平神山泉等水由西山貫都城過大通橋東至通
　州入白河者大通河也自通州而南至直沽㑹衛河
　入海者白水也自臨清而北至直沽㑹白河入海者
　衛水也自汶上縣南旺分水河口其分而北流經張
　秋至臨清以㑹衞河其分而南流至濟南天井閘㑹
　泗沂洸三水者汶水也自濟寧州城東北以上合流
　而來出天井閘與汶水合南流至今新河出茶城以
　㑹河淮者泗洸小沂河水也自茶城秦溝南流歴徐
　呂二洪至邳州㑹大沂河至清河縣入淮者沁水黄
　河水也自清江浦通淮南至儀眞𤓰洲者髙郵寳應
　諸湖之水也過此則大江矣然臨清而北衞水盛自
　徐而南黄流盛唯自臨清南歷張秋南旺濟寧以至
　茶城數百里之渠全賴汶泗沂洸諸泉以爲用夏秋
　漲則懼潦冬春微則病澁漕河襟喉獨此稱最要矣
　然閘河雖至要猶可以人力爲也徐州以南運河㑹
　黄河而利害大矣工部尚書朱公衡以黄河侵嚙沛
　縣切近運河乃徙運河而東五十里以上接於濟而
　下通於徐其意主於逺黄河也可不謂知耶然愚以
　爲當以黄河逺運河不當以運河逺黄河以運河逺
　黄河則凡黄河之所能至者皆當逺而避之此不東
　走海南走山耳故以起膠萊之議而有泇口之役也
　矧所避者止沛縣數十里耳而徐邳四百里之河患
　固在也以黄河逺運河則上流歸徳蘭陽趙皮寨口
　原係河流入渦淮故道去其淤積排決之耳無有泇
　口之斬山焚石也順其去路利導之耳無有膠萊之
　穿渠亂海也計不出此而亟亟於壘堤以障河吾恐
　盡徐淮之土亦無益於河且所築之堤基廣二丈崇
　七尺勢不加矣徐沛每至伏秋之時白浪如山拔地
　數仞則丈堤尺土實以激其怒而濟其暴也夫河性
　至湍悍必有以瀦之則緩其性而不爲暴有以分之
　則殺其勢而不爲暴古今治河無出此二者漢人有
　言河南岸强則攻北岸北岸强則攻南岸南北俱强
　則下流受傷今日之治河正犯此戒𢎞治間懼黄河
　之北犯張秋也故强北岸而障河使南嘉靖間以黄
　河之南徙歸宿也故塞南岸而障河使東今南北俱
　强矣所以淮邳上下毒遭全河之害而爲運道憂也
　夫曹單鄆濟之間如鉅野梁山泊等處汙澤窪下昔
　人於此以瀦河也自荆隆等口重堤以障之則河水
　不得上溢於鉅野梁山之間而無所瀦矣孫家渡及
　蘭陽趙皮寨昔人於此以分河也自決口填閼棄而
　不治則河水不得南入於渦淮而無所分矣既無所
　瀦又無所分洪河萬里又㑹番漢川澤之流而迫束
　於二洪之間以激其怒此不盡吞邳睢化而爲溟渤
　焉未已也故今日治河唯開趙皮寨口濬亳泗歸宿
　舊渠而已而議者有欲分沁水入衛以殺河患者有
　欲於陽武上下開一河引河入衛者夫河於四瀆中
　爲最大分沁若牛之一毛折一支而欲以殺河是猶
　以掌堙也若白河非黄河比也而底多淤沙衝決遷
　改頗與黄河同或謂令每運舟自擁兜杓三四五具
　遇淺即濬此亦省費之一䇿要之白河甚廣沙故漫
　漲以堅堤束之沙亦可以隨水而去有爲建閘之説
　者謬矣若徐呂二洪之險自昔記之乃今則有異焉
　全河東注深且二三丈水平石隐舟行不爲害以故
　两洪主事先後裁省去而統督於河北一郎中然是
　洪東連齊魯北界魏趙南通江淮西接梁楚固敵國
　必爭之地師行必據之險也况漕渠㑹通於此則係
　國用者尤鉅又不當以水平石隠而易之矣然民唯
　邦本今所治在運河而徐淮萬姓之墊溺中州千里
　之汙萊将聽之耶曰運道原不煩治能疏導河流使
　民得宅土處業則運道自安流也是故治黄河即所
　以保運河保運河即所以治黄河而或惡黄河之害
　也拂而障之是白圭以鄰為壑而今且以吾中原為
　壑當事者可無戒哉(議疇耳剽/)
　河渠書曰大禹𨗳九河灑九澤功施於三代厥後滎
　陽下引河東南為鴻溝以通宋衛諸國與淮泗㑹於
　楚則河之合流於淮所從來矣漢興漕渠議數舉廢
　河徙則渠不利也及瓠子決汎州郡築宣房其上乃
　復禹舊跡焉宋元徙溢不常明金純𨗳河經二洪南
　入淮漕事乃定隆慶間髙家堰決淮水東注入髙寳
　諸湖河躡淮後濁流西泝清口遂淤而崔鎭等處河
　亦潰淮分則河不利也潘季馴大築歸仁隄翟家壩
　約淮水入清口乃闢則淮之能亂河亦能治河所從
　來矣語曰鏡已事者智不屈何必神禹之後更有神
　禹乎髙郵于漕渠僅處百里乃漕渠者髙郵之大利
　大害也髙郵者又漕渠之大利大害也　黄河在山
　陽以北由雲梯關入海不在州境之内自前朝末年
　治河非人天妃閘口時有黄水過界首髙郵漕河遂
　淤阻碍運艘又或上流蔡家樓三义及歸仁堤等處
　黄河決入洪澤湖衝入周橋翟壩入髙郵湖漕堤必
　潰其害極大必使淮黄合流淮在南河在北淮可敵
　河河水不得南侵天妃閘内止有清水灌入運河周
　橋翟壩總無渾水下注始利於漕(髙郵州志/)
　河之循太行而北入海也非自禹疏鑿始也岐伯靈
　樞經以水配諸經絡而河位在丑屬足太隂脾經則
　大陸逆河從古定勢特汩陳於鯀而禹始釐正耳漢
　武瓠子之塞竹楗石菑功費鉅萬光武時復決廷議
　謂河不當塞游波往來将復九河故道後河果析爲
　八以北而千餘年陽侯不驚塞與不塞其效昭昭矣
　特漢時河徙不過破民廬舍而今爲輸輓要津百萬
　仰哺泗陵東北淮河合襟溢則嚙陵涸則妨運顧此
　失彼掣肘可知故治河者當熟察利害知其勢相因
　而又知其本末不相渉使陵自為陵運自為運則河
　不言治而治矣夫運河上資洸汶下資淮泗不藉河
　力自河水決入而長慮者有狼兵除㓂之喻泗陵淹
　迫亦淮之溢而非河咎也夫地有髙卑水有源委髙
　寳汎光淮之委也往者潘公議築髙堰固借清淮以
　滌濁河之沙而減水諸壩通流如故泗陵無虞比來
　層堤累建勺水不通源委隔絶遂成横流倘追倣初
　制稍裁隄防限以斗門使洪流不至下決而清流歸
　其故則雖有百河不能侵泗陵矣夫蠱之難療也與
　雜病俱也良醫洞識標本先已其旁疾而後專理元
　氣庸醫一劑之内攻補雜施且左右騖而不支也(袁/)
　(儼續備考/)
　歴代建都於西北者皆仰給東南之漕都長安者阻
　塞陜之險漕運極難所資者江淮河渭都洛陽汴梁
　者兼資汴洛汝蔡而已惟我朝建都幽燕東至於海
　西暨於河南盡於江北至大漠水涓滴皆為我國家
　用其用最大其功最鉅者其運河由江而入䢴溝由
　䢴溝逹淮而渡上清口經徐呂二洪泝沁泗水至濟
　寧濟寧居運道之中所謂天井牐者即元史所謂㑹
　元牐也泗沂洸汶諸水畢㑹於此而分流於南北北
　至安民山入於新河地降九十尺為牐十有七而達
　於漳御南至沽頭地降百十有六尺為牐二十有一
　而達於河淮此蓋居两京之間南北分中之處自是
　而南至於河淮順流也河淮東流至清口而入於海
　亂流而渡由䢴溝渡江而達於南京自是而北至於
　漳御順流也御河北流至直沽而入於海泝流而上
　由白河抵潞而達於北京迤南接濟之水有自武陟
　來之沁有自琅邪來之沂迤北接濟之水有自金龍
　口之河有分滹沱河之水通論諸牐天井居其中臨
　清總其㑹居中者如人身之有腰脊總㑹者如人身
　之有咽喉腰脊損則四肢莫運咽喉閉則五臟不通
　國家都北而仰給於南恃此運河以為命脉濟寧居
　腹裏之地州縣櫛比居民鱗次而又多有旁出之途
　惟臨清乃㑹通河之極處諸牐於此乎盡衆流於此
　乎㑹且居髙臨下水勢泄易而涸速是凡三千七百
　里之漕路此其要害也東控青齊北臨燕趙且去邉
　關不遠疾馳之騎不浹旬可到爲國家深長之思者
　寧有而棄毋無而悔屯兵以爲防守是亦思患豫防
　之一事也　黄河發源於星宿海繞崑崙歴積石越
　西域踰關陜山西河南經豐碭出徐州始爲運道㑹
　泗沂之水蟺蜿而至清河縣之清口又名南河口㑹
　淮而東經安東縣以入於海此黄河之大較也以運
　河言之由浙江至張家灣凡三千七百餘里自浙至
　蘓則資苕霅諸溪之水常州則資宜溧諸山之水至
　丹陽而山水絶則資京口所入江潮之水水之盈涸
　視潮之大小故裏河每患淺澁云自𤓰儀至淮安則
　南資天長諸山所瀦髙寳諸湖之水西資清口所入
　淮黄二河之水俱由𤓰儀出江故裏河之深淺亦視
　两河之盈縮焉由清口至鎭江閘則資黄河與山東
　汶泗之水由鎭口閘以至臨清則資汶泗之水即泰
　安萊蕪徂徠諸泉也然汶河由南旺南北分流並濟
　故天旱泉微每苦不足由臨清至天津則資汶河與
　漳衛之水由直沽入海而自天津至張家灣則資潞
　河白河桑乾諸水矣此運河之大略也若江西湖廣
　運艘俱由長江入儀眞閘止有風波之險而無淺澁
　之虞此又在運道之外矣(康濟論/)
　刑科彭之鳯河工關係最重疏曰今河決黄家嘴而
　北淮由翟家壩髙良澗周家橋而南淮黄相背分馳
　以致清口淤淺天妃閘底淤墊臣近見河臣河淮分
　流不交一疏内云清口河淤淮水不與黄合先行挑
　掘乃淮水隨挑隨縮直入湖裏致回空糧船阻集目
　今急務當思淮之所以退而入湖者受病根源的在
　何處且天妃閘爲運道咽喉不容不力爲疏通之計
　乃不講求實著而惟於天妃閘外另開新河引水接
　濟又以進口維艱乃於清河縣南腰舖地方其支河
　之連張福口者疏濬通舟由周家閘行是猶人受病
　在喉而始穿咽於脇可乎况河防考開載云張福口
　若決洩入黄河則淮水分而清口淤且黄水漲亦能
　倒灌入淮故於王簡口張福口等地築堤扞截務使
　淮無所出黄無所入則清口之力專等語今謂張福
　口支河相連可以疏濬通舟如止目前權宜則可倘
　即以此爲運道萬一淮黄並漲淮水奔注長湖黄水
　又復倒灌尾淮水而入以滔天之水四溢於髙寳諸
　湖其為淮揚隠憂又非僅如前此之沖決焉沙河淹
　傷數百千人命而巳臣反復思維與其茍安目前别
　開攴河爲引水之計不如速固決口堅築隄防㑹合
　衆水以爲刷壅洗淤之爲便也　國朝康熈七年部
　覆總河楊茂勲黄河底墊疏言天妃閘外黄河淮河
　㑹流宜築磯嘴長壩逼黄而引淮水等語應如該督
　所題繼因大臣㑹閲漕河覆疏云臣等看得清口爲
　淮黄交㑹處所漕船行走要路黄水漲發勢必越過
　淮河淮水返退湖内黄沙逆入運河以致塞滯查得
　總河楊茂勛題清口添築攔黄磯嘴長壩但所費錢
　糧甚多此處暫停興工将黄河北岸對直河灣有挑
　挖引河之處可以分引黄河之水黄勢力減淮水足
　以相抵則沙逐水流運道似無滯悞若黄水不由引
　河而行總河再具疏題請仍築磯嘴長壩可也　刑
　科彭之鳯前疏又曰十年七月總河王光裕两河情
　形一疏内稱修救之要在於分黄及議復崔鎭等三
　壩移季太一壩分黄入海等語臣惟從來治河者每
　云宜合而不宜分蓋水分則流緩流緩則沙停沙停
　則河塞必然之理必嚴築堤岸使水不旁溢則勢合
　而力全方能直刷河底此力主分黄之説猶有未盡
　也若復崔鎭等三壩及移季太壩於黄家嘴舊河地
　面而分殺黄勢先令淮水出口有路是亦𨗳淮濟運
　之一法但前人設此四壩支河於北岸者蓋因黄水
　悍激堵禦清口淮水無由入河故於清口數十里之
　上先殺河勢使淮流得并力以入河然黄水雖由遥
　堤適中之地分流而北而究之仍令由東而南仍入
　黄河與淮㑹合并力齊驅由海口之雲梯關而後入
　海是清口以上之黄流雖分而清口以下之黄流則
　仍合也今據河臣疏云離堤約一百二十里即令入
　海是各堤所分之水竟令入海不復廻顧黄流将見
　黄河自崔鎭以下其流愈緩淤沙愈停則黄河愈爲
　淤塞矣清口淮流又何由入河以濟運乎臣謂必須
　相度形勢将四壩所洩之水仍令由東南以入黄河
　使之㑹合淮黄同爲逆河入海之勢此分之終所以
　合之而力主分黄之説猶有未盡也(揚州府志/)
　戰國時東呉夫差北伐齊開淮河以運糧給軍而無
　漕名秦始皇用兵於邉使天下飛芻輓粟轉輸河北
　漢蕭何輓漕滎陽以援髙祖軍後運山東以給中都
　唐朝水陸互運開元時罷陜陸運置倉河口漕舟至
　河口輸於倉而去縣官僱船分入河洛代宗時劉晏
　置倉轉相授受隨江汴河渭所宜江船不入汴汴船
　不入河河船不入渭歳轉百萬無升斗之溺宋有汴
　河黄河惠民河廣濟河四運黄河後淺仁宗罷之變
　其法而漕壊元初運浙糧至淮由黄河至中灤陸運
　入御河達於京後開濟泗至利津入海朱清張瑄始
　主海運迨安山開河北至臨清引汶絶濟直屬御河
　建閘三十有一名曰㑹通河歳運不及海運矣明成
　祖建都北平初水陸河海並濟濟寧同知潘叔正疏
　開㑹通舊河増築水閘以時啟閉平江伯陳瑄請疏
　清江浦以避淮險鑿徐之呂梁石以平水怒於昭陽
　南旺髙寳諸湖築長堤以蓄水開泰州白塔河以通
　大江鑿髙郵渠四十里以便舟楫自淮抵臨清増閘
　四十有餘以便蓄洩此漕務河道始末也　浙西两
　江湖廣之運船掛長帆而渉長江風波之險難避一
　也淮之平河橋從前水勢滔天糧船到此多溺覆正
　徳間始作石堰至今過淮無虞二也過淮必從清江
　龍汪天妃二閘入河閘門一開淮黄二水爭入閘門
　外髙内下勢如建瓴運船直𥪡而上且船重水汹傾
　覆可虞此時運糧官丁不寒而栗又恐船不堅固難
　敵出閘水勢用竹棕二䌫束縛船身新船縛一道舊
　船縛二道一船用千夫力以蝦鬚纜縴之均人力也
　又設絞關於两岸助夫力之不及水緩一日夜出船
　二三十隻水急一日夜出船七八隻出閘之險又險
　於風波出閘而入黄河若河水瀰漫一望無際灘亦
　成河船易閣岸僱小船盤剥三也河水若發淜湃如
　山篙漿難施挽牽無路
皇清總河靳公輔髙築堤岡蜿蜒千里牽夫不致望洋
　出閘河而至御河流沙或東或西運船遇之淺阻僱
　船起剝費倍於黄河四也此漕船險阻始末也(淮安/)
　(府志/)
　康熙二十二年
聖祖仁皇帝南廵過髙郵生員葛天祚孫晉獻海口圖
　䝉
召問對云髙郵地形窪下水從滚閘流入下河因無去
　路一望汪洋東有海口原係洩水要道若開海口洩
　水甚速民田得復耕芸又云往年淮水力弱淮不能
　敵黄黄水從天妃口灌入漕河黄水俱是沙泥從下
　河流至海口海口閘門甚小水緩沙停日久淤塞並
　閘口外之海河亦皆淤塞今開海口宜造大閘與滚
　閘相對然開海口必開引河若引河不開水則散漫
　開引河務照漕河制度将所挑之泥做成隄岸兼造
　閘座水大則束水歸海水小則啟閘灌溉民田　康
　熈二十八年
聖祖仁皇帝南廵過髙郵
召問生員葛天祚孫晉海口形勢對云髙郵南有馬飲
　塘歴二溝三垜至興化入場北有子嬰溝歴臨澤時
　堡入場此二河者滚壩下之引河也其入場水道一
　名車輅河達丁溪閘口一名白途河達小海草堰閘
　口一名海溝河達白駒閘口一名舊官河由北宋荘
　達天妃石䃮閘口至於山陽寳應之涇河黄浦二閘
　從射陽湖下廟灣海口其挑濬之法務從海口自下
　而上由天妃石䃮至北宋荘爲第一工白駒草堰丁
　溪諸河爲第二工車駱白途等河接髙郵南滚壩之
　水臨澤時堡接髙郵北滚壩之水射陽湖接山陽寳
　應衆閘之水爲第三工若夫馬橋七節橋引湖水下
　江又在各工告竣之後(髙郵州新志/)
　總河張鵬翮題爲謹陳節宣之法仰祈
聖裁事案查康熈四十年二月二十九日准工部咨開
　九卿㑹議河道總督張鵬翮疏稱張福口裴家場中
　間開引河一道㑹張福裴場等引河之水並力敵黄
　但黄水㑹合衆流勢大而力强淮水方出清口一半
　敵黄一半濟運終虞力分而勢弱故蓄髙堰之水以
　助其勢幸而黄水不大發亦足以敵之若遇黄水大
　發在糧船過完後仍遵
㫖堵閉攔黄壩使不得倒灌在糧船正行之際遇黄水
　大發将裴家場引河口門暫閉引清水由三汊河至
　文華寺入運河以濟運倘運河水大山陽一帶由涇
　澗二河洩水入射陽湖下海寳應一帶由子嬰溝洩
　水入射陽湖下海髙郵一帶由城南柏家墩二大壩
　洩水江都一帶由人字河鳯凰橋等河洩水入江若
　遇黄淮並漲清水由翟家壩天然滚壩洩出黄水由
　王家營減水壩洩入鹽河至平旺河下海應如該督
　所題等因奉
㫖依議速行欽此欽遵鈔出到部移咨到臣准此該臣
　看得黄水漲發由王家營減水壩入鹽河至平旺河
　下海經臣具題九卿㑹覆應如所題等因奉
㫖依議速行欽遵在案今時家馬頭堵閉之後漫水已
　涸臣率河官親往丈勘鹽河淤塞一千九百一十丈
　堤工衝去四千一百八十一丈則前河臣時刷寛一
　千二百餘丈因水大未得確實故也又查两岸殘缺
　堤工長一萬九百一十九丈九尺俱係緊要工程復
　委員估計挑河築堤約需銀六萬四千七百五十八
　兩零檢查舊案此河原係商人運鹽之河康熙二十
　六年正月内前河臣靳輔令商人捐銀八萬餘兩挑
　濬曽經　題准在案相應仍照往例令商人捐助銀
　六萬四千七百五十八兩零以爲挑河築堤之需且
　兩淮商人蒙
皇上南巡時沛
浩蕩之恩蠲免加増錁銀禁止鹽院派取嬴餘督撫等
　衙門陋規不下數十萬萬商力已裕况捐鹽商之資
　以挑運鹽之河當亦衆商所樂從者也但桃汛巳過
　伏秋繼至減水壩開放爲期已迫恐衆商捐解緩不
　濟急先照數動加捐及節省銀兩委海州知州張建
　烈安東縣知縣彭銘等作速乘時挑河築堤用過銀
　兩行令兩淮運使照數於各商名下催解補項此河
　一通不特有利於商又能宣洩黄河減下之水兼利
　河道且上游一帶田畝受益不小所謂一舉而三善
　備焉者矣除估冊另行咨送工部外臣謹具　題伏
　乞
皇上睿鑒敕部議覆施行等因康熙四十年三月二十
　六日題四月十二日奉
㫖該部議奏部議覆奉
㫖依議速行(河防志/)
　
　
　行水金鑑巻一百五十九
欽定四庫全書
　行水金鑑巻一百六十
　　　　　　　　　　江南按察使傅澤洪撰
　　兩河總説
　余闕曰南方之地本髙於北河之南徙難而北徙易
　自宋南渡至今殆二百年而河旋北議者慮河之北
　則㑹通之漕廢當築隄起曹南訖嘉祥東西三百里
　以障遏之不使之北予則以爲河北而㑹通之漕不
　廢何也漕以汶而不以河也渭按此言正與挽河之
　議相左蓋河在梁衛之郊北流爲順其曰南徙難而
　北徙易是也謂河北而㑹通之漕不廢則大非明中
　葉河屢貫㑹通挾其水以入海而運道淤河不可北
　也嚮使河北而無害於漕則聽其直衝張秋東北入
　海數百年可以無患奚必歳歳勞費防其北決邪
　邵國賢治河論以為禹治水至於地平天成六府三
　事允治其功盛矣以今觀之其所空之地甚廣所處
　之勢甚易所求之效甚小今治水者其去禹也逺而
　所空之地乃狹於禹所處之勢乃難於禹所求之功
　乃大於禹禹𨗳河自大伾以下分播合同隨其所之
　而疏之不與争利故水得其性而無衝決之患今夫
　一杯之水舉而注之地必得方尺乃能容之其勢然
　也河自大伾以上水之在杯者也大伾以下水之在
　地者也以在地之水而欲拘束周旋如在杯之水大
　禹不能而况他人乎今河南山東郡縣棊布星列官
　亭民舍相比而居凡禹之所空以與水者今皆為吾
　有蓋吾無容水之地而非水據吾之地也固宜其有
　衝決之患也故曰所空之地狹于禹禹之治水隨地
　施功無所拘礙今北有臨清中有濟寧南有徐州皆
　轉漕要路而大梁在西南又宗藩所在左顧右盼動
　則掣肘使水有知尚不能使之必隨吾意况水無情
　物也其能委蛇曲折以濟吾事哉故曰所處之勢難
　于禹况禹之治水去其墊溺之害而已此外無求焉
　今則賴之以漕不及汴矣又恐壊臨清也不及臨清
　矣又恐壊濟寧也不及濟寧矣又恐壊徐州也使皆
　無壊也又恐漕渠不足於運也了是數者而後謂之
　治故曰所求之功大於禹由其言觀之則河水南趨
　之勢已極而一代之臣不過補苴罅漏以塞目前之
　責安望其爲斯民計百世長利哉　袁黄曰昔陳平
　江瑄宋司空禮之治㑹通河也驅汶水逆流至南旺
　北至安民山地降九十尺因析六分之水北達臨清
　(爲閘十/有七)南至沽頭地降百十有六尺因析四分之水
　南接徐沛(爲閘二/十有一)貯六分之水者其閘長貯四分之
　水者其閘短後人以意増損而水之分數紊矣紊而
　常淤固其宜也顧不此之察乃更閘而東焉當時故
　閘由茶山而南地甚峻勢如建瓴故入河無礙後更
　夏鎮以南地平而水緩黄强清弱每㑹必淤此河渠
　之一壊也徐州呂梁二洪其流甚駛其石如牙永樂
　間運道初開人惡其傷舟欲稍平之宋司空不可蓋
　欲藉山之險激水之流使泥沙先下而河流不壅後
　人相繼磨其崖石而呂梁無洪矣無洪則水平而河
　身漸髙此河渠之再壊也至淮河入海之處平曠無
　山而海沙逆上尤易壅塞陳平江就山陽之滿浦坊
　(在淮安府城累/西北五里)石爲山蜿蜒千尺即古鋸牙遺制(鋸/牙)
　(見宋/史)水得翻騰踴躍以入海俗謂之磯嘴取相激而
　名今皆没於土中此河渠之三壊也(磯觜之制下布/七星樁樁上甃)
　(以石石有筍筍相入縫有錠錠三層灌以糯汁砌以/油灰長千尺袁氏以爲陳平江所創或云天順間遣)
　(都水郎中督工於滿浦坊作石鋸牙未知孰是磯觜/爲治河要䇿萬歴初漫入水中微露形跡今清江浦)
　(尚有之其濁流不入運河河/不勞挑濬者磯觜之力也)河渠考云隆慶四年淮
　決於髙堰河亦決於崔鎭漕臣王宗沭修塞之(宗沭/決河)
　(記云是年淮決髙堰河躡淮後徑趨大澗口破寳/應黄浦口入射陽湖清口遂淤海口幾爲平陸)萬
　歴三年髙堰復決於是山鹽髙寳興泰諸處悉爲巨
　浸黄水躡淮之後濁流西溢浸及鳯泗清口填淤海
　口亦復阻塞而漕黄交病矣河臣潘季馴以爲髙堰
　者淮揚之門户而黄淮之關鍵也欲𨗳河以入海勢
　必藉淮以刷沙淮水南決則濁流停滯清口亦堙河
　必決溢上流水行平地而邳徐鳯泗不免皆爲巨浸
　是淮病而黄病黄病而漕亦病相因之勢也於是築
　髙堰長八十里起自武家墩(任髙堰北/十餘里)經大小澗(大/澗)
　(在髙堰南十三里又南五里即小澗也大澗/口爲衝決要處築石隄以䕶之長數百丈)歴阜陵
　湖(在堰西南/二十餘里)周家橋(北去堰四/十餘里)翟壩(在周家橋南二/十餘里爲山陽)
　(盱眙接界處或曰周橋翟壩長二十五里與髙郵南/北金門兩閘及西隄四十里石工相對周橋翟壩決)
　(則髙郵南北/衝溢無時矣)以捍淮之東侵又以淮水北岸有王簡
　張福二口淮水每從此洩入黄河致淮水力分而清
　口淤淺且黄水泛漲亦往往由此倒灌入淮於是并
　築隄捍之(隄在清口西三里後議者又以束淮太廹/於張福隄窪處黄韶王簡二口置減水二)
　(閘淮溢則縱之外出黄溢則遏/其内侵王簡口亦曰王家口)使淮無所出黄無所
　入全淮畢趨清口㑹黄以入海而河與漕俱治蓋髙
　堰之築始於漢末之陳登修治於明初之陳瑄而復
　於季馴云(隆慶四年王宗沐修築髙堰卑薄無/所加隨即圮壊至是經理始盡制焉)二十
　一年淮復決於髙良澗(在淮安府西南七/十里志云九十里)凡二十二
　口旋築塞之明年黄水大漲清口沙墊阻遏淮水不
　能東下於是挾上源阜陵諸湖與山溪之水暴侵泗
　州陵州城渰没科臣張企程請導淮分注江海以救
　祖陵二十三年淮復決髙堰髙良澗諸處㝷築塞之
　明年河臣楊一魁以黄淮衝溢乃議分黄𨗳淮闢清
　口沙七里達淮之經流建武家墩涇河閘(涇河在寳/應縣北三)
　(十/里)以洩淮之旁溢又建髙良澗減水石閘子嬰溝(在/寳)
　(應南六/十里)周家橋減水石閘一自岔河下涇河一自草
　子湖(在寳應縣西/南五十里)寳應湖下子嬰溝俱通廣洋湖(在/寳)
　(應縣東南/四十里)及射陽湖入海猶慮淮水宣洩不及南注
　各湖為患又開髙郵西南之茆塘港(在州西南/六十里)通邵
　伯湖開金家灣下芒稻河(在揚州府/東三十里)入江以殺淮漲
　(一魁所舉行大/抵本企程之説)自是淮患漸平雖時有決溢而培固
　髙堰増置壩閘之外無所爲治淮長䇿矣季馴兩河
　議曰髙堰去寳應髙丈八尺有竒去髙郵髙二丈二
　尺有竒髙寳隄去興化泰州田髙丈許或八九尺其
　去堰不啻卑三丈有竒矣昔人築堰使淮不南下而
　北趨者亦因勢而𨗳之不然淮一南下因三丈餘之
　地勢灌千里之平原安得有淮南數郡儼然一都㑹
　邪萬歴二十一年淮漫髙堰隄上且數尺周家橋口
　原自通行又加決焉決髙良澗至七十餘丈南奔之
　勢若倒海髙寳邵伯諸湖隄一日崩者百十餘處于
　時泗城亦復灌溢而所減之水不過尺許則以淮南
　之地自髙寳而東則下由邵伯而南則又昻自興鹽
　以東濵海諸鹽場比内地亦復昻也泗州之地比髙
　堰爲下與髙寳諸州縣皆若釡底然安能免淮之浸
　哉今髙堰一帶修守不嚴奸商鹽販之徒無日不爲
　盜決計泗州之人未究利害之源但見髙堰増築勢
　必遏淮以入泗惟恐堰之不速潰也且淮之旁流日
　多則正流日弱於是刷沙無力而黄水益横清口就
　淤勢不得不倒灌淮南決隄堰而敗城郭委運道於
　茫無畔岸中矣善乎先哲之言曰禦黄如禦敵淮日
　退則黄日進論者以𨗳淮為秘計而不察其為弱淮
　之先徴也淮之患曷有窮已耶　元末河復北徙自
　東明曹濮下及濟寧而運道壊明洪武初命徐達自
　曹州東引河至魚臺入泗以通運永樂九年又命宋
　禮自曹疏河經濮州東北入㑹通河是北流猶未絶
　也迨遷都之後仰給於㑹通者重始畏河之北北即
　塞之𢎞治中兩決金龍口直衝張秋議者為漕計遂
　築斷黄陵岡支渠而北流於是永絶始以清口一綫
　受萬里長河之水(焦弱侯云明興河之自汴出者猶/有六其二入淮其四合漕以入於)
　(淮出滎澤者至壽入淮出祥符者至懐逺入淮出長/垣者至陽榖入漕出曹州者至魚臺入漕出儀封者)
　(至徐之小浮橋入漕出沛之南者從飛雲橋入漕出/徐沛之中境山之北者從溜溝入漕是猶有禹分之)
　(遺意也其後或塞或徙而/以一徐受全河之灌矣)陽武以下河之所經繕完
　故隄増卑培薄但期不害於漕而漢之下䇿轉為明
　之上䇿矣至於黄淮既合則惟以堰閘為務(堰髙家/堰閘淮)
　(南諸湖/閘口)因時修固則淮不南分助河刷黄使海口無
　壅故潘尚書論治河之要曰河性宜合不宜分宜急
　不宜緩合則流急急則蕩滌而河深分則流緩緩則
　停滯而沙淤此以隄束水借水攻沙為以水治水之
　良法也又曰通漕於河則治河即以治漕㑹河於淮
　則治淮即以治河合河淮而同入於海則治河淮即
　以治海(自漢以來治河者莫不以分水爲長/䇿唯張戎之論不然潘公深得其意)觀其所
　言若無赫赫之功然百餘年來治河之善卒未有如
　潘公者蓋㑹通必不可廢則河唯宜注淮以入海雖
　有賈魯之才智亦無所施故邵文莊有治之以不治
　乃所以深治之之說語曰守病不治常得中醫此之
　謂也(禹貢錐指/)
　自周定王時河徙歴漢唐至宋熈寧十年而始與淮
　合河曷為徙也中髙者外溢流緩者沙停水性下也
　地勢北髙而南下也上流急下流淤不決不得也決
　不南不得也合于淮奈何曰昔之淮敵河今之淮從
　河敵河而淮强從河而淮弱淮强而流迅淮弱而沙
　壅必致之勢也武陟之決口塞矣乎河底之髙皆是
　也淤不滌流不暢将别有潰決之處可憂也於是有
　斷黄右臂之法有助淮刷黄之法沁水之入黄也黄
　益熾非古也沁水古入衛者也隋大業七年始引入
　黄征髙麗恐河不能濟運引沁水以大其勢故也河
　之南徙也沁仍入衞矣天順間沁再入河無制之者
　也今莫若仍引沁水入衞以殺黄勢或疑衞不能容
　今日而不能容大業天順獨能容耶夫誠能分沁水
　使不入黄則黄之右臂斷矣睢水受商邱寧陵永城
　夏邑豐碭虹靈璧無源之水從宿遷白洋河小河口
　入黄前人防其入淮築歸仁隄以捍之順治時河決
　入小河口而白洋河入黄之道遂淤靳文襄開便民
　閘𨗳之入淮淮不能容而旁洩六壩遂為髙寳興泰
　七邑之災張文端建安仁利仁諸閘束水入黄去白
　洋河小河口僅數里地勢髙仰不能入河今莫若相
　形勢開引河使永逺入黄水小則助淮出清口以刷
　黄水大則清口以上淮不能刷沙睢為之刷是謂助
　淮刷黄之法右臂斷安豫也黄沙刷又淮也曷爲必
　於斯二者復故道不能行築隄坊不可恃(鮑斐英治/)
　(河説/)
　河源出土番有泉百餘泓望之如列星是為星宿海
　我
聖祖仁皇帝上諭有云朕於地理從幼留心凡古今山
川名號必詳考圖籍詢問方言務得其正如河源之星
宿海元史謂之鄂端諾爾今番名鄂端塔拉䝉古名呼喇
穆爾譯語皆星宿海之字耳至哉
王言廣見博聞信而有徴矣東流三百里羣川流合浸
　大遂名黄河又東六七百里至崑崙山山綿亘五萬
　里河隨山足而東又東北流千餘里有細黄河自西
　南來注之又東北四五百里至西寧衞之西南又四
　百餘里至積石山即禹貢𨗳河之處矣由積石山入
　塞經陜西臨洮府河州北西寧衛南又東經蘭州北
　又東經寧夏衞南又東北出塞外經三受降城之南
　河套之北又經榆林衞北至山西廢東勝州復折而
　南入塞内南經延安府府谷縣東神朩縣南而入葭
　州界又經州城東河之東岸為山西河曲縣及保徳
　州興縣之境又東經呉堡縣東及綏徳州東河之東
　岸爲山西臨縣及永寧州寕鄉縣之境又南經清澗
　縣東及延川延長二縣之東河之東岸為山西石樓
　及永和大寧三縣之西境又經宜川縣東河之東岸
　為山西吉州及鄉寧縣之西境又南經陜西西安府
　韓城縣東龍門在焉自龍門南流與汾水合又南經
　陜西郃陽縣東河之東岸為山西滎河縣臨晉縣又
　南經陜西朝邑縣東又南至華隂縣東北與渭水合
　河之東岸為山西蒲州又南經雷首山西至潼關衞
　北折而東是為河曲經河南陜州之閿鄉縣北又東
　經靈寳縣北河之北岸為山西芮城縣又東經陜州
　北河之北岸為山西平陸縣又東過底柱又東經河
　南澠池縣北河之北岸為山西絳州之垣曲縣又東
　經河南新安縣北又東經洛陽縣北又東經孟津縣
　北河之北岸為濟源縣孟縣即孟津也又東經鞏縣
　北洛水入焉河之北岸為温縣濟水入焉又東經汜
　水縣北又東經滎陽縣北河之北岸為武陟縣沁水
　入焉又東經河隂縣北又東經滎澤縣北河之北岸
　為獲嘉縣又東經原武縣南又東經陽武縣南又東
　經延津縣南又東經祥符縣北河之北岸為封邱縣
　又東經陳留縣北又東經蘭陽縣北又東經儀封縣
　北又東南經睢州北又東南經考城縣北又東南經
　商丘縣北河之北岸為山東曹縣又東經河南虞城
　縣北又東經夏邑縣北河之北岸為山東單縣又東
　經江南徐州之碭山縣北又東經豐縣南沛縣南河
　之南岸則為蕭縣又東經徐州北與泗水合又東南
　經鳯陽府靈璧縣北又東南經淮安府睢寧縣北河
　之北岸則為淮安府之邳州又東經宿遷縣南又東
　經桃源縣北又東經清河縣南與淮水合是為淮黄
　交匯處清口在其上又東經山陽縣北清江浦總河
　行署在焉又東經安東縣南而東北入於海自清口
　至此皆古淮水為黄河所奪海自鹽城東北經山陽
　縣東折而西北為黄淮入海之口　浙江杭嘉湖三
　府江南蘓松常鎭四府皆有運河本一水相通渡大
　江入𤓰洲江西湖廣及江寧諸府則自大江入儀眞
　是為𤓰儀運河𤓰洲至揚州府江都縣三汊河以南
　計程二十七里儀眞縣至三汊河以西計程七十二
　里屬江防同知管轄𤓰洲有二閘曰廣惠曰通惠儀
　眞有四閘曰響水曰通濟曰羅泗曰攔潮蓋因江潮
　吞吐消長靡常故置閘以啟閉行漕者也自三岔河
　起至淮安府山陽縣交界黄浦止歴江都髙郵寳應
　三州縣計程二百六十里其汛五曰江都汛曰髙郵
　汛曰永安汛曰汜水汛曰寳應汛屬揚河通判管轄
　其三州縣沿堤所設閘壩涵洞多不勝書皆所以宣
　洩運河之水者也自山陽縣黄浦起北至甘羅城迤
　西山清外河交界清口止計程九十六里有竒自黄
　浦至季家淺長八十一里有竒係山陽縣境自季家
　淺至甘羅城迤西長十五里有竒係清河縣境其汛
　三曰裏河下汛曰裏河上汛曰運口汛有張福口引
　河一道長一千二百三十五丈張荘引河一道長一
　千六百七十丈又裴家場爛泥淺三岔等引河俱挑
　浚深通合衆引河之水㑹出清口併力敵黄水之沙
　屬淮安裏河同知管轄向者漕舟自清口出黄河溯
　流而上至支河口入運河康熈二十六年總河靳文
　襄公以黄河風濤之險請自駱馬湖鑿渠歴宿遷桃
　源二縣至清河仲家荘出口名曰中河三十八年總
　河于振甲公因桃清中河南岸逼近黄河地勢卑下
　瀦水瀰漫難以築堤乃自桃源盛家道口至清河棄
　中河下叚改鑿六十里名曰新中河次年總河張文
　端公又以新中河淺狹未足行運且盛家道口河頭
　灣曲漕舟輓運不順乃於三義壩以下用新中河之
　半三義壩以上用舊中河之半合為一河重加挑浚
　設兩中河通判管理自清河縣西三里許黄河口門
　起至桃源縣交界三岔止計程一十七里安清中河
　通判所轄自桃清交界三岔起至宿遷境内張荘運
　口止計程一百四十里有竒宿桃中河通判所轄宿
　遷運河自張荘運口中河頭起至邳州交界窑灣口
　止計程四十七里屬宿虹同知管轄邳州運河自宿
　遷縣交界窑灣口起至山東嶧縣交界黄林荘止計
　程一百二十里屬邳睢同知管轄有猫兒窩迤上滚
　水大壩萬家荘石壩馬荘集石壩又上下竹絡壩三
　窑灣竹絡壩一俱洩運河出岸之水由隅頭河入駱
　馬湖者也泇河歴嶧滕沛三縣計程一百九十六里
　跨山東江南二省間嶧縣河道南自邳州黄林荘起
　北至滕縣界朱姫荘止計長九十八里有八閘曰臺
　荘曰候遷曰頓荘曰丁廟曰萬年曰張荘曰徳勝曰
　韓荘滕縣河道南自嶧縣界朱姬荘起北至江南沛
　縣界劉昌荘止計長五十里沛縣河道南自滕縣劉
　昌荘起北至魚臺縣界王家口止計長四十八里有
　三閘曰夏鎭曰楊荘曰珠梅屬兖州府泇河通判管
　理南旺湖南自沛縣界辛荘橋王家口起歴魚臺縣
　濟寧州濟寧衞鉅野縣嘉祥縣至汶上縣袁家口閘
　迤北東平州交界止計程二百七十五里其魚臺縣
　河道南自沛縣界王家口起北至濟寧州四里灣交
　界止計長八十五里有三閘曰邢荘曰利建曰南陽
　濟寧州河道南自魚臺縣四里灣交界起北至五里
　營之東濟寧衛交界止計長七十五里有十閘曰棗
　林曰魯橋曰師家荘曰仲家淺曰新閘曰新店曰石
　佛曰趙村曰在城曰天井又有月河閘三曰下新曰
　中新曰上新濟寧衞河道南自五里營迤東濟寧州
　交界起北至曹井橋迤北鉅野縣交界止計長一十
　七里有竒鉅野縣河道南自濟寧衞曹井橋迤北交
　界起北至嘉祥縣大長溝迤南交界止計長二十五
　里有通濟閘嘉祥縣河道南自鉅野縣小長溝迤北
　交界起北至汶上縣孫村交界止計長一十六里汶
　上縣河道南自孫村嘉祥縣北界起北至靳家口東
　平州南界止計長五十六里有竒有五閘曰寺前舖
　曰南旺上曰南旺下曰開河曰袁家口屬兖州府運
　河同知管轄按南旺湖在汶上縣西南周漕渠兩涯
　共一百八十里中有二長堤漕渠貫其中畫而為三
　漕渠西者為西湖即名南旺湖一名汶河漕渠東者
　為東湖在汶河堤南名蜀山湖在汶河堤北名馬踏
　湖南旺縈廻九十三里明成化間始為石堤嘉靖萬
　歴間累築湖堤復添築子堤又於五里舖建石壩一
　座蓄洩濟運原湖二千七百頃向除子堤畫界處髙
　亢地及宋尚書白老人香火地二百八十頃外其二
　千四百餘頃為水櫃隨堤内開大渠以湖身北髙南
　下復穿小渠二十餘道縱横聨絡使湖水通流備濟
　萬歴十七年張居敬奏請南旺等湖於髙下相承之
　地築一束湖小堤堤内為水櫃堤外為湖田聽民耕
　種庶界限分明内外有辨小民難於侵占官司易於
　稽查詔從之是南旺諸湖有淤髙之地自昔已然其
　所以不令召種者慮其有害於運也今西湖積沙日
　久髙地雖多而低窪之處仍以蓄洩濟運宜開浚深
　通復其舊界否則漸為平陸一遇旱暵難以行漕矣
　距汶上縣十三里有何家壩為南旺湖之尾閭此口
　稍卑汶水就西而下每决房口而傷運河之堤南旺
　之水遂涸萬歴二十四年築石壩平時任其南逰水
　漲洩而之西良得䇿也南旺分水地形最髙所謂水
　脊也潘宫保河防一覽曰南旺地髙決諸南則南流
　決諸北則北流惟吾所用耳當春夏糧運盛行之時
　正汶水微弱之際分流則不足合流則有餘宜效輪
　番法如運艘淺於南則閉南旺北閘令汶盡南流如
　運艘淺於北則閉南旺南閘令汶盡北流當其南也
　更發濵南諸湖水佐之當其北也更發濵北諸湖水
　佐之泉湖兼注南北合流即遇旱暵無不克濟此誠
　力不勞而功倍也張秋河南自東平州靳家口上接
　汶上縣河道北界起北至陽榖縣官窑口接東昌府
　聊城縣河道南界止計程一百五十五里歴東平所
　東平州壽張縣東阿縣陽榖縣屬兖州府捕河通判
　管轄東平所河道南自東平州河道北界牌起北至
　安山閘接東平州河道南界止計長十二里在東平
　州河道之内東平州河道南自安山閘接東平所河
　道起北至戴家廟閘下三空橋接壽張縣南界止計
　長三十里有二閘曰安山閘曰戴家廟閘又北自安
　山閘起南至靳家口汶上縣北界止内除東平所河
　道一十二里實管河道一十八里有一閘曰靳家口
　閘按戴村壩距東平州六十里一名周李村長五里
　汶水陶泰而來就鹽河由博興車瀆入海永樂九年
　尚書宋禮用老人白英計分水南旺築此壩横遏汶
　水南流㑹通河始濟運誠全河之屏障也壽張縣河
　道南自東平州界戴家廟閘下三空橋北至河灣舖
　接東阿縣南界止計長二十里内沙灣運河西岸有
　積水閘每年伏秋鄆濮等處倒坡之水接流至此濟
　運東阿縣河道南自沙灣舖接壽張縣北界起北至
　五里舖接陽榖縣南界止計長十五里其隄岸北自
　陽榖縣河道荆門閘上紅廟起南至沙灣鋪止安平
　鎮居其中安平即張秋係陽榖壽張東阿三縣地爲
　漕運之咽喉也陽榖縣河道南自五里舖接東阿縣
　北界起北至官窑口鋪接東昌府聊城南界止計長
　六十里有六閘曰荆門上曰荆門下曰阿城上曰阿
　城下曰七級上曰七級下縣有阿井深七八尺蓋濟
　水之所經也上河南自兖州府陽榖縣界官窑口鋪
　起北至直𨽻廣平府清河縣界臨清州鹽店止計程
　一百七十七里歴聊城縣東昌衛收并平山衛堂邑
　縣博平縣徳州衞收并左衞清平縣臨清州屬東昌
　府上河通判管轄聊城縣河道南自陽榖縣界官窑
　口舖起至堂邑縣界西岸梭堤博平縣界東岸呂家
　灣鋪止計長六十三里有四閘曰周家店曰李海務
　曰通濟橋曰永通西岸有進水閘二座如遇伏秋霖
　潦坡水積聚則開此引河入河以利漕東岸有出水
　閘四座如遇河水漲發則開此洩水東流入海堤岸
　不致衝決本縣河道内有東昌衞收并平山衞河道
　一叚僅三里地名南龍灣北自本營界碑起南至鄧
　家樓界碑止係在西岸一邊也堂邑縣河道南自聊
　城縣界梭堤起北至清平縣界函谷洞止計長二十
　五里係西岸一邊與博平縣對岸其河道截分一十
　七里半内建二閘曰梁家鄉曰土橋西岸進水閘三
　座伏秋霖潦則開此引河入河以利漕運矣博平縣
　河道南自聊城縣界呂家灣鋪起北至清平縣界魏
　家灣迤南田家口止計長三十五里係東岸一邊與
　堂邑縣對岸其河道截分一十七里半東岸減水閘
　五座河水漲發則開洩東流入海矣徳州衞收井左
　衞南河河道計長六里在清平縣河道之内清平縣
　河道南自博平縣界魏家灣迤南田家口起北至臨
　清州界二十里鋪止内有戴家灣閘臨清州河道南
　自清平縣界二十里鋪起北至直𨽻清河縣界鹽店
　止計長四十里有磚閘板閘各一座西南衛河水來
　與汶河合流矣下河南自臨清州界鹽店北半壁店
　起北至直𨽻河間府呉橋縣交界降民口鋪止計程
　三百二十七里歴清河縣夏津縣武城縣故城縣恩
　縣徳州徳州衞徳州左衞屬東昌府下河通判管轄
　清河縣河道南自臨清州界鹽店北半壁店起北至
　夏津縣界孫家口止計長二十里夏津縣河道南自
　清河縣界孫家口起北至武城縣界横河口止計長
　　一十七里武城縣河道南自夏津縣界横河口起北
　至故城縣界冷家墳止計長一百四十六里故城縣
　河道南自武城縣界冷家墳起北至恩縣界孟家灣
　止計長一十六里恩縣河道南自故城縣孟家灣起
　北至徳州界曹家口鋪止計長一十二里徳州河道
　南自恩縣界曹家口鋪起北至徳州衛界下八里塘
　止計長一十五里徳州衞河道南自徳州界下八里
　起北至直𨽻呉橋縣界降民口鋪止計長八十九里
　徳州左衞河道夾在徳州衞河道内計長一里有竒
　河間府景州呉橋東光南皮交河五州縣河道南自
　山東徳州衞交界王一光墳起北至天津衞交界白
　洋橋止計程一百八十四里屬河間府管河通判管
　轄景州河道南自山東徳州衞交界石碑起北至直
　𨽻呉橋縣交界清水灣石碣止計長二十四里呉橋
　縣河道西岸南自景州交界清水灣起東岸南自山
　東徳州衞交界王一光墳起至東光縣交界止計長
　二十四里東西兩岸有六淺南有四淺錯落山東徳
　州衞六十餘里河道之間東光縣河道南自呉橋縣
　交界起西岸至交河縣交界楊家圈止東岸至南皮
　縣交界十二里口止計長六十里南皮縣河道南自
　東光縣交界十二里口起東岸至天津衞交界蕭家
　樓止計長八十六里交河縣河道南自東光縣交界
　楊家圈起西岸至天津衛交界白洋橋止計長八十
　二里天津運河南自山東臨清州衞汶合流而北至
　天津㑹潞河入海故亦名衞河北自順天府武清縣
　交界三岔河起南至東岸河間府南皮縣交界西岸
　河間府交河縣交界白洋橋止歴天津衞河間府之
　滄州青縣順天府之霸州静海縣計程三百四十五
　里屬天津同知管轄滄州河道有七淺青縣河道主
　簿經管河東有五淺廵檢經管河東有二淺主簿經
　管河西有三淺廵檢經管河西有三淺霸州河道計
　長三里錯落於静海縣境内静海縣河道南自趙家
　窪起北至小園止計長一百四十五里天津河道錯
　落於静海青縣滄州間天津東岸有十淺左衞東岸
　有八淺右衞東岸有五淺天津衞西岸係霸州静海
　地方天津左衞西岸有六淺右衞西岸係交河縣地
　方青縣界内有滹沱河發源山西繁峙縣東流經獻
　縣城南十一里單家橋至青縣岔河口入運河有盤
　古溝在縣南十五里深三丈雖大旱不竭東流入於
　衞濟運矣直𨽻武清香河二縣通州一州運河北自
　白河富河合流四十里至張家灣而通惠桑乾諸河
　入焉南流至天津出海所謂潞河也亦稱白河南自
　天津衞交界起至通州石壩止計程三百四十二里
　屬揚村通判管轄武清縣河道南自天津衞交界望
　海寺起至香河縣交界紅廟村止長一百九十六里
　香河縣河道南自武清縣交界紅廟村起北至通州
　交界扳􁉞口止計長三十一里通州河道南自香河
　縣交界起至本州石壩止計長一十五里其三州縣
　隄岸有官修民修之不同焉通惠河源則自昌平州
　白浮村神山泉南㑹馬眼諸泉繞出甕山後匯為七
　里濼東入　都城西水門貫積水潭又少東由月橋
　通流
内府環繞
宮殿南出玉河橋水門由大通橋東下五十餘里至通
　州入白河其自通州以抵　都城有十閘曰通流曰
　普濟曰平津下曰平津上曰慶豐曰澄清曰髙梁曰
　白石曰廣源曰青龍皆通惠河經行之所河防一覽
　云楊村以北通惠之勢有若建瓴白河之流淤沙易
　阻夏秋水漲則懼其潦冬春水微則病其澀浮沙之
　地既難建閘以備節宣惟有濬築之功殊為喫𦂳
　此言黄運兩河之梗㮣録成人見之曰此湖州鏡也
　兩河千萬里而遥一目了然矣吾湖製鏡始於李唐
　薛氏故曰薛鏡若夫兩河相關之故則有前人之成
　説具在蓋黄河自河南武陟以至江南之淮安一有
　潰決則運河自山東張秋以至揚州在在危險以故
　前朝潘宮保印川公之言曰通漕於河則治河即以
　治漕㑹河於淮則治淮即以治河合河淮而同入於
　海則治河淮即以治海近代河官多𢎞安之言曰病
　淮而并以病運者莫如河而敵黄即所以利運者莫
　如淮故治淮乃治河治運之先務而治髙堰尤治淮
　之首圗又聞之前輩胡朏明先生曰河之出海旁口
　日多則正口日塞淮之㑹河支流益分則經流益弱
　皆潘宮保之所禁也旨哉三説得治河之三昩矣我
　又何敢復贅一辭(小谷口兩河薛鏡/)
　
　
　
　
　
　
　
　
　
　行水金鑑巻一百六十
欽定四庫全書
　行水金鑑巻一百六十一
　　　　　　　　　　江南按察使傅澤洪撰
　　兩河總説
　康熙二十三年五月十九日早出河署起行過龍汪
　閘西北行至惠濟祠過河又西北行六七里至清河
　縣東大王廟西玊皇閣險埽工二百餘丈隔岸清口
　相去五六里此段河形自西北而南也從新縷隄西
　行二十二里即清桃交界此三十里乃一大灣沿河
　栁樹最盛又八里至三岔有月隄不甚險又從西北
　行數里有三義廟舊壩從新隄西北行二三里有大
　王廟舊決口内尚有積水六七里至黄家觜宿
　二十日從黄家觜縷隄西北行有支河小壩二里許
　至七里溝舊決口南壩尾新險工二里西北行至雞
　觜壩又西行十五里即上渡口挑水壩過劉家莊外
　新險工徐昇減水小壩對岸即桃源縣又西北隄行
　二十里下隄沿河走十里至崔鎮又沿河西行數里
　至九里岡險埽工有一百八九十丈水東北頂衝下
　有挑水壩從此西南行十五里至古城有髙土岡有
　宿桃界碑近河止百步有黒土堆髙丈餘攩水是日
　宿古城
　二十一日從古城隄上西行二三里南行四五里對
　岸即白洋河西北行五六里北行七八里至温州隄
　隄有七十丈内有舊遙隄直至朱家堂又西北行四
　五里至楊家莊南壩壩外南有撐隄二道北有撐隄
　一道隄往西北越出五六里即楊家莊埽工外有舊
　北壩埽臺攩水甚有力從此一帶臨河縷隄至朱家
　堂石壩北首止又有減水朩壩繞隄外百餘丈雖有
　是壩水難洩也又北行七里過蕭家渡舊決口内有
　積水又北三四里即宿遷縣西門沿隄城内外窪處
　有水臨隄略北行有岡繞岡北行五里許即攔馬河
　減水壩六座兩頭新添朩工中四座俱磚石工中間
　矮橋流水頗急自駱馬湖至此兩邊皆係土岡不怕
　旁決極善但水減至縣東湖今有淤塞之象恐後來
　難洩也宿遷縣宿
　二十二日從宿遷縣城西下灘陂沿河西行五里許
　此處黄河寛有二百餘丈東北即駱馬湖又三里許
　大王廟即舊日運道也駱馬湖口今巳淤墊若水漲
　即連之其湖有六七十里寛八十里長水從西南流
　入攔馬壩歸東湖合沂水等出海共西行十六里至
　支河口兩邊始有隄内有舊遙隄上即張家莊也從
　壩西北行中間離河寛狹不等二十五里至皁河石
　磡南行二百餘丈皁河口有兩岸直隄從大灘坡西
　北行七八里復上隄此隄從石磡起東北行三四里
　漸轉西南數里即邳宿界内有朱家灣河形一大兜
　將成險工復西行舊直河向北近運河隄岸轉西北
　即青墩營樁工三百丈又西行五里許隄外有三官
　堂樁工外有灘坡有積水從此西北有五工頭董家
　堂二險工共行三十餘里至邳州宿是日亭午蒸熱
　隄草長蔓難行從東隄看至羊祐山一望烟光紅日
　西沈逺山村落荒城漫水俱堪入畫(朱家灣即今朱/家海巳早見及)
　(此/)
　二十三日從羊祐山直隄行西南五里許復西行至
　青羊山其河勢從此山直東略南衝南岸象山繞而
　西北頂衝堂池險工從東南去折囘東北即董家堂
　險工也由山坡西行過劉家寨馬家山涵洞皆南北
　直隄過交龍山下至鳯凰山陳家樓宿枕上因想涵
　洞旁開一小河引水定可救百頃之田
　二十四日從陳家樓西北行黄家山窩過直隄繞鯉
　魚山西至廟山下約二十里過鯉魚險工隄西北行
　徐州界復西行花山決口龎山下又西北行至吕梁
　城小憩内過盧家山趙家樓樓有八九座山村之最
　盛者薄暮遊石屋山懸水村登鳯冠山山有孔子碑
　象禹王廟復穿城回寓
　二十五日從吕梁豐山口迤西北過一帶峰頭及邢
　家莊尖頭山米山約七八里河形從吕梁往西南繞
　至脚下至張家橋河身漸近此一灣比前稍大河甚
　濶内有天生壩隄九十丈又西北行望見出頭山王
　家山約八里至長樊大壩險埽工内有遙隄從出頭
　山起西北接玖山又從大壩西北行過一帶長山煙
　墩土山寺邢家莊狼矢溝獅子山駱駝山隄外華家
　樓又北至子房山上有留侯祠石公殿來鶴亭臨池
　塢下小民隄至館驛渡河對徐州東門北有小子隄
　接平山口自子房山迤西北隄共一千三四百丈接
　陡山口再東九里山東南蘇山大谷山是日宿徐州
　東門
　二十六日從徐州東門石隄繞西北舊隄至九里溝
　對過南門外有雲龍山户部山此山來龍從湖廣發
　脈由西南來中有亞夫塜即繫馬臺北岸對蘓家山
　又西行十八里至霸王墓户部山下有季札挂劍臺
　南門外有王陵母墓三里至黄家山再西行十五里
　至蕭縣界又畧西北十里李曲集十八里至北辰集
　宿南去千山萬山不知幾許隄外離河頗逺灣曲不
　少近河處有徐家樓侯家樓薛家灣孔家店賈家廟
　等處即三大灣之始也
　二十七日隄上西北行三十里順河集又三十里碭
　山界又西行十里南行二十里至毛城鋪宿此處黄
　河離隄頗逺灣子亦甚大
　二十八日從毛城鋪從隄上帶西北行二十里朱家
　店又四十里至河南虞城縣界又數里小喬家集宿
　河離隄甚逺外有清水套甚長大離交界二十里内
　有月隄三里許
　二十九日西行隄上十餘里有舊決水套舊隄坍毁
　從新隄西南灣至西北約五里又從縷隄行内有月
　隄二道直隄四道共三十里下隄南行六七里劉家
　集隄頗逺即從隄内西南行二十里至虞城縣西門
　宿
　六月初一日從虞城縣西北行數里上隄西行數里
　南行二三里又西北行數里又西行數里劉家口即
　商邱交界處一帶縷隄月隄新舊隄錯落不等栁陰
　蔽天居民稠宻又帶西北隄二十里兩邊栁樹頗盛
　亦有月隄廢隄又西行三里南行五里宿潘家口
　初二日天氣熱甚暫憩一日商邱在府城西南三里
　髙百尺周二百步邱之精氣上應列星世稱閼臺栁
　河在縣南三十里自汴河東流入於永城經清河口
　達於淮巴河在縣北二十里今名菓河流入徐達於
　淮泗以濟漕運睢河在縣北一里漢帝輅車入榖泗
　及睢水之處白河在縣南五里源自歸德馬牧分流
　於永城達於小河口澮河在縣南二十里自亳州徑
　流入䝉城達於淮孟瀦澤在縣西北四十里禹貢所
　謂𨗳菏澤被孟瀦是也汴河故道今涸
　初三日從潘家口北行三里上隄西行五里邢家樓
　又北行五六里至辛集又數里傅家莊險工離河八
　丈又楊家塘至考城縣界一里至鐡佛寺離河二里
　又九里至小顔家集臨河有大顔家集又隄西行過
　郝家樓岳家樓宿考城縣東門
　初四日從考城縣東門外上隄西行十里過石家莊
　六里下隄行里許石家樓隄離河數十丈有大灣内
　有月隄兩道直隄一道此處即儀封縣界又西北行
　半里許上月隄又五里趙家莊過此縷隄直西行矣
　下隄南行四五里宿儀封縣西門黄陵岡河在縣東
　北五十里巴河縣南八里賈魯河去黄陵岡二里龎
　家河縣北八里黄陵岡縣東北六十里堌陽鄉髙數
　丈周數百步曹魏所築明帝𦵏此為黄河通塞要害
　初五日從儀封縣西北行五六里上隄西行七八里
　至蘭陽儀封交界又西南行數里至蘭陽縣自儀封
　繞隄行約三十五里至蔡家水口耿家水口梁家水
　口管家水口數里至河集又數里至陳畱蘭陽交界
　是日宿曲興集
　初六日五更西北行七八里大王廟上隄數里祥符
　陳留交界十八里過埽頭集聞水聲甚響下隄東北
　行四五里至河涯見水滿平坡勢亦甚溜詢土人云
　陡長三四尺巳三日矣復上隄西南行至康家寨姜
　家荘四段舊水口又十里進開封府北門宿
　初七日連日苦旱熱極困疲難行
　初八日進謁河撫王諱日藻號即周係同鄉盤桓竟
　日
　十一日連日極熱難行將王撫軍所送豫省圖并各
　州縣呈送地圖按程布置繪成一圖其間名山古蹟
　具載志書不及備録各水源流略志於此溱洧二水
　之源出密縣東北至新鄭合金眀池在開封府城西
　鄭門外西北周迴九里餘周世宗鑿習水戰東門池
　在陳州城内東北隅滴􁏏泉在宻縣天仙廟前石澗
　水出滴瀝如雨晝夜不息鴻溝在河隂縣東楚漢分
　界處北接廣武山與滎澤相連圃田澤中牟縣西北
　七里周職方豫州藪曰圃田其澤東西五十里南北
　二十六里西限長城東極官渡髙者可耕窪者成滙
　今為澤者八若東澤西澤之類為陂者三十有六若
　大灰小灰之類其實一圃田澤耳隋隄在杞縣北五
　里闕塞山在河南府城西南三十里左傳晉趙鞅納
　王使如寛守闕塞即此又名伊闕大禹疏龍門伊水
　出其間漢服䖍謂南山伊闕是也一名龍門山唐白
　居易有龍門銘并序白石山澠池縣東北二十里澗
　水出焉陽城山登封縣東一名車嶺山洧水所出孟
　子曰禹避舜之子於陽城即此陽乾山在少室正南
　潁水所出一名耿山龍頭山永寜縣西四十里上有
　快風亭下有洛水五渡源出嵩縣太室東谷自山頂
　下流疏二十八浦過大潭中平廣多石其水瀠紆迴
　流者五故名縁溪聚村稱五渡焉洛水源出陜西洛
　南縣冡嶺山東北流經盧氏永寜宜陽入嵩縣界去
　城南五里歴偃師至鞏縣北十里入河名洛口一名
　洛汭伊水源出盧氏縣悶頓嶺徑永寜宜陽入嵩縣
　界由伊闕而北轉折而東㑹洛水入於河商阿衡之
　得姓以此瀍水源出穀城山自髙廟溝起與九眼泉
　合東南流經孟津二十里始入嵩縣即山西北注而
　東南至縣復轉折而東行始逶迤而南入於洛澗水
　婁冢山西四十里曰白石山澗水出焉北流注於穀
　白石山在新安縣澗水徑七里橋南流轉東入洛穀
　水出嶓冢東流注於洛甘水源出宜陽縣孝水源出
　廆山之隂入澗水相傳晉王祥卧氷於此洛汭在鞏
　縣洛水入河之處清濁異流亦名什谷黄河在懷慶
　府城南七十里濟源之濝水入焉孟縣溴與沇入焉
　武陟沁水入焉濟瀆在濟源縣北三里許濟水出王
　屋山為沇水潛行地下平地發為二源注曰東源出
　原城東北西源出原城西今東源在濟瀆廟内西源
　即今所稱龍潭在廟西二里許溴水出濟源春秋㑹
　諸侯於溴梁即此其源有三一出五指山紙坊一出曲
　陽西南二源俱流經修武縣治南一出晉陽城南溪
　或斷或續至莽山雙泉寨發源為白澗水又伏發源
　修武縣治西又東南流經城南與二源合水經注曰
　溴出原城西北原山勲掌谷按白澗自莽山來或呼
　莽河沁水在懷慶府城北二里源出沁州謁戾山出
　枋口附郡城東南流徑武陟入黄河乗髙瀉浪瀑漲
　不常丹水在懷慶府東北十里源出髙平縣山海經
　曰沁水之東有林焉名曰丹林丹水出焉預河即小
　丹河由修武縣南門外東流至獲嘉入衛河漕運水
　淺則藉以濟運天漿水在濟源縣東南二十里水有
　二源東北合為一川入於溴堯池水在府西北三十
　里太行山麓泉畔有堯廟廟前處處有泉匊手可飲
　滙而東南流葦荷交映可灌粳田二十里入於沁濝
　水源出王屋西山枋口在濟源縣東北二十五里沁
　水倚山迴屈至此始長㵼平原亦謂之沁口載舟蕩
　漾使人胷次浩然山崖多唐宋鐫題望仙溪在濟西
　八十里源出王屋山北伏流南入於河錦溪源出濟
　源太乙池在濟源西天壇山上濟水出此大峪澗在
　濟源西七十里源發王屋山南入河東陽澗在濟源
　西一百四十里南流入河神農澗在溫縣境内相傳
　神農采藥至此以杖畫成澗廣濟河在五龍口即古
　枋口枋之義從朩司馬孚壘石為門水勢乗髙注下
　石門易崩渠旋淤塞河内令袁應泰鑿山穿洞懸閘
　於兩崖間啟閘受水閉閘障水永無崩塞之患曰廣
　濟河鑿山引水為渠由濟源孟縣河内温縣武陟至
　唐郭入於黄河渠濶八丈長百五十里分永孟等二
　十四堰各有時刻勒石詳記溫泉有五一在開封府
　城東北一在偃師縣南一在嵩縣西一在澠池縣東
　一在新安縣西是夜大雨暑氣頓减
　十二日從開封府大街出西門西北行過土城斷隄
　棘針寨後堽上小長隄約三十里從隄西行隄外有
　彭家店段家莊即黒堽口復轉南三四里李盟寨大
　王廟蔣家寨又西北行二里許至堽舊大王廟此一
　帶河西來直衝一大灣寛有五六里漸注東南又西
　灣過黒堽工回龍閣至馬家寨又里許中牟縣交界
　一路隄岸雜亂河頗逺又行數里至杏樹鎮宿
　十三日從杏樹鎮西行上隄過小薛廟小潭溪此處
　曽衝決斷隄二三道河濶五六里過郝家寨磚寨原
　武土寨原武西寨即原武縣界又隄西行數里原武
　境隄有馮尚書大寨馬家渡俱離河數丈河濶七八
　里縷隄南行即鄭州界又西行四五里見村荘内築
　新隄隄外有官莊沿河十餘里即縷隄傍河面約有
　數里寛賈魯河舊河形在此今改在隄内又三里許
　至河邊花園寨宿是滎澤縣界矣
　十四日從花園寨下河灘西行三里許有淤窩不時
　坍土河身約四五里又行數里河更寛過滎澤縣南
　門其城即在河邊新隄在南向東接到賈魯河在隄
　内去縣南十里住北闗看埽工有二百餘丈從栁園
　南行約數里上土山坡俱係低窪北望有東西兩土
　城云是楚漢二城中即鴻溝也過此即河隂縣界又
　行七八里至縣宿
　十五日從河隂縣西南行二十餘里至汜水縣界又
　五十里入汜水縣出西門度汜水過虎牢闗又十五
　里鞏縣界洛河依北岸山根東北行入黄河有山一
　帶西去西望兩山夾水繞南山根沿河行甚灣曲也
　又行過二山澗有杜工部故里碑進縣東門出南門
　宿
　十六日從鞏縣上南山峪中行二十里即繞洛南行
　五里至黒石渡過洛河繞河行五里入偃師縣界南
　望嵩山煙雲縹緲峰巒秀拔層疊而南回顧土山大
　不同矣繞河西南行渡石梁橋山根曲折土窰連絡
　有寨有垜人家稠宻此為孫家灣又四十里進偃師
　縣東門過二程夫子祠下馬進謁云過洛水南去二
　三里即二夫子故里出西門宿
　十七日從偃師縣西門外行五里許渡河即伊洛合
　流處東南行二十五里至登封縣界又二十餘里上
　嵩山石路崎嶇山巒環繞於東南西望蒼茫無際北
　望邙山逶迤遙映伊洛帶水林朩鬱茂再山髙處為
　萼嶺口視嵩峰羅列如立山岡之上稍西南御砦如
　屏列山上白雲起滅變態百狀從西南小路行數里
　至少林寺䂓模𢎞整惜漸坍圯又繞路看初祖面壁
　處復東南行毎過髙岡看嵩山時時變幻即御砦亦
　愈出愈奇髙低逺近在在秀拔南望諸峰又如屏繞
　真奇觀也約二十里至登封縣東門宿
　十八日遊嵩岳廟古樹參天廟模𢎞敞緑琉璃大殿
　新落成晤曹羽士問及興廢具言火患即大殿屢建
　屢燬因鼓興冩中流厎柱圖於北壁(二十餘年後有/嵩山道士來江)
　(南向人談及岳廟向苦於火甲子年有松江周君過/嵩適大殿新落成因冩中流厎柱圗於北壁自後火)
　(患遂息至今/畫壁如新)
　十九日至嵩陽書院耿先生諱介號逸菴由翰林不
　仕講學於此就學者甚衆書院對聮云道本中庸只
　是君臣父子夫婦昆弟朋友理豈髙逺須要博學審
　問慎思眀辨篤行
　二十日由登封縣舊路西北行過郭家十里鋪望見
　少林寺前一派平田又過二十里鋪漸漸登髙又五
　里至萼嶺口即登封偃師界下坡陡絶步行五六里
　始有坦道望嵩髙一帶之山宛似岑樓之朩也又五
　里至叅駕店自萼嶺口以北俱是立土山岡山峪有
　深至數丈土峯壁立不可勝數又數里非舊路矣過
　分守闗涉馬澗水至緱氏鎮出西門小憩鶴道觀聞
　轟轟雷聲狂風吹雨因急行十五里渡伊水又十里
　至翟家莊是洛陽第一大鎮店也宿劉雙槐家
　二十一日早起行十五里蒙正窰十里潘家寨十餘
　里過洛河從東上坡岸又數里至洛陽東門飯後熱
　甚即歇南門午後散步上邙山遊上清宫老君殿小
　小五間樑柱瓦俱用鐡鎔成後有玉皇閣翠雲洞下
　清宮邙山縣北五里郡之主山也古名郟山綿亘四
　百餘里起闗中附二華而東層層起伏為狀不一隨
　地立石屹然峙河洛之中闕塞山縣正南二十五里
　郡之朝山也兩山相對望之若闕元魏胡太后崇信
　浮屠琢為佛像大小不可勝數
　二十二日南行里許過洛水四里又西去二里許林
　朩陰森處即邵康節先生安樂窩也下馬瞻謁又南
　去十里牆垣寛廣殿宇軒敞乃曹操𦵏闗夫子處瞻
　拜出南行十里至伊闕有一石臺上有方池二丈餘
　池内有水珠上出臺邊涓涓不絶向三四處㵼下云
　旱潦不斷上有閣供大禹牌位前有小亭亭左右亦
　有流泉詢人云百果泉乃俗稱無考䅢南上石磴即
　賓暘洞共有三大石洞俱鑿大佛像外有僧舎檻臨
　伊水東岸石壁亦甚峭聳飯後衝熱再行風雨大作
　復囘故道至寓宿上浮橋在縣西跨洛水上流即天
　津橋故處有中浮橋下浮橋皆跨洛水建焉
　二十三日西行過周公廟因甚早不得進謁三十五
　里至磁澗人家皆居堡寨窰洞澗水環繞於前人馬
　可涉又三十里至漢函谷闗舊函谷闗在靈寶此為
　新函谷闗里許至新安縣東門訪芝泉書院係吕維
　祺維禧兄弟講學處午後大雨衣衫濕透山路泥滑
　難行三十里又過澗水至闕門店宿俗名鐡門瞻渚
　山縣東南二十一里淇水出其隂宻山縣南十五里
　豪水出焉爛柯山縣西南三十五里王喬洞即此羣
　山秀錯佳朩繁宻有清溪洩於山峽之間其石如爛
　朩取石塊剖開有樹葉痕亦物理之不可解者巖下
　有數洞内一洞深邃莫測相傳樵子王喬遇仙處鳯
　皇山縣西三十里與青龍山相對如闕澗水中流謂
　之闕門沙崖縣北五十五里羣山四拱中有似水自
　張家莊北流入黄河即馬陵川匡渡口縣北六十里
　黄河南岸一名狂口渡觀音磧縣北六十里黄河灘
　有巉石自南岸入河數十步壅遏水勢
　二十四日西行三十五里義昌驛十里千秋鎮十里
　擔泥鎮五里入澠池縣出西門過正學坊為眀理學
　諡靖修曹月川先生立又過盟㑹臺三十里下坡至
　土壕鎮宿馬頭山東北六十里穀水出焉廣陽山縣
　西二十里澠水出於此天池縣東南五十里横潦無
　源鴻雁依焉唐太宗改澠池為天池
　二十五日從土壕鎮西南行二十里至石壕二十五
　里至峽石北首髙山為崤陵東南有金銀山南去髙
　峰疊出此一路上高嶺者五六過溪澗者二三上有
　石壁崚嶒下臨深溝百丈迎面髙峰不計其數路極
　寛廣好行然愈行愈髙矣至陜州界又從西北行二
　十里為張茅鎮路之最高處又二十五里磁鍾鎮從
　此漸漸下坡過横渠堡路旁有魏野草堂碑再下進
　陜州東門城頗大内惟頺垣破屋瓦礫滿目荒涼為
　甚宿酒樓厎柱山城東四十里三門山在厎柱上流
　百餘武槖山州東九十里槖水出焉黄河自潼闗流
　入陜境自西繞北至於厎柱東入澠界公主河在三
　門山之左唐開元中鑿河通漕以避三門之險百丈
　許復入河馬象河城東二十里水源自梨山流入於
　河槖水南門外一名永定澗出槖山西流入河其水
　暴悍益以山澗諸水甚為民害鐡牛城黄河中頭南
　尾北世傳禹鑄以鎮河患
　二十六日出陜州東門北行上高坡十五里㑹興頭
　又東北行上土岡極險峻陡絶難行下馬步行下坡
　二十餘里復上坡陡峻更甚沿河行數里初兩岸皆
　土山至此漸見石山其巖峭拔水勢曲折洶湧上石
　坡二里許見中流立大石一塊水從南入繞東北流
　為鬼門中一道西流為神門北一道為人門皆衝激
　雷鳴南岸多石巖有一巖壁立甚峭上鑿峭壁雄流
　四大字旁有三行小字識年月人名真鬼斧神工也
　東去百步外又有立石三塊又有大小四峰如柱南
　離數丈有小石亦立兩岸石山俱極雄壯洵稱大觀
　步行處頗多至㑹頭鎮宿
　二十七日行十五里至陜州城東門繞城北行上坡
　二里許轉西下臨黄河北望河北林朩稠宻樓閣參
　差於北岸山脚下有小城乃山西平陽府平陸縣也
　進北門出南門西行十五里至橋頭溝又二十五里
　至曲沃入靈寶縣界此一帶官道離黄河五里許岸
　亦甚髙河即於陜城北繞南帶西南漸西至靈寶亦
　然北岸逶迤㡬百里皆係極髙土岡北去重山疊嶂
　髙低無定而南岸從陜州見河至曲沃亦有髙坡遮
　目人行岸上如常在谷中行也十里至好陽河十里
　至靈寶縣東門繞至南門宿𢎞農澗縣西一里源出
　米陽鎮藏牛谷魚腹寺石窟中北流漸大至縣西北
　入河好陽澗縣東十三里源出峴頭山北流入河
　二十八日繞靈寶縣城西門至北門東北河邊上有
　老君堂即老君故宅復囘西南行三里許入山谷過
　函谷闗闗前澗水急流入河南去髙山北倚黄河兩
　邊髙土岡行如巷内如上髙坡髙山大河俱在左右
　矣數里下坡漸行地上河離半里許又十里涉柔桑
　河過柔桑鎮入谷南行一望髙山迤邐數十里即女
　郎山接秦山一帶矣行數里閿鄉縣界又二十餘里
　至達紫營二十里至閿鄉縣河北即中條山綿綿不
　㫁河之曲折不能計數又二十里至盤頭鎮宿郎水
　西二十里出自棗鄉峪北流於河玊溪澗文峪水西
　南五十里源出秦山㑹合入河
　二十九日從盤頭鎮行二十里至舊閿鄉涉澗水此
　水百餘步即入河十五里上坡四五里到潼闗東門
　闗城繞山而西闗口下臨河河面亦寛北岸土山巳
　盡河亦北流依灘二里許東望皆髙山北岸皆平地
　進門上坡城池廟宇俱壮麗但俱坍毁約三里許出
　西闗繞河里許宿
　三十日西行離河半里許北岸中條再北望無山矣
　路旁栁樹連綿不絶南去土山綿亘二十里土山盡
　處見華頂連絡秦山數十里峰巒峻峭翠壁嵯峨華
　頂獨聳出諸峯之上漸行漸轉十五里到岳廟䂓模
　𢎞壯金壁輝煌外東西大牌坊中建鳯樓進門西百
　有老君繫青牛古樹上如杖下甚擁腫光潔蒼古無
　枝葉而不死前有柏槐樹碑碣亦多松柏槐椿蔥鬱
　參天大殿寢殿及兩邊鐘鼓樓極髙敞後大院牆有
　大池最後有萬年閣三層極髙聳東西連轉藏殿牆
　角有十字頂樓並有敞軒髙閣看華峰可以及底西
　望秦嶺盡處蒼茫無際東望渭水如帶黄河直在東
　北隅矣欲一一登臨暢所欲游恨終不能怏怏出廟
　西行五里至華隂縣城甚卑隘出西門宿下午至華
　山口游巖洞集靈宫等處黄河自龍門南下經本縣
　東北葫蘆灘寺南至潼闗折而東注渭水源出隴西
　首陽縣横縣北境與朝邑分壤逶迤至寺南東北入
　河春秋所謂渭汭汭者水相入也(周洽看河紀程/)
　
　
　
　
　
　
　
　
　
　
　
　
　
　
　
　行水金鑑卷一百六十一
欽定四庫全書
　行水金鑑巻一百六十二
　　　　　　　　　　江南按察使傅澤洪撰
　　兩河總説
　七月初一日僱山轎入山因前大雨水衝壞山路石
　塊壘塞下轎步行崎嶇之至過十八盤二十里始抵
　青柯坪過陡山盤上千尺嶂百尺峽二仙橋元帝殿
　又上老君犁溝轉折至北嶺上坐片時下宿道院
　初二日畧領大概疲極而止悤悤囘寓燈下閱志書
　有云華山三峰南曰落㕍峰李白登之歎曰呼吸之
　氣可通帝座恨不擕謝朓驚人句來搔首問青天耳
　東曰眀星玉女峰西曰蓮花峰其間名勝甚多恐悮
　長行未能作數日盤桓書之以志吾恨
　初三日從華陰東門東北行十五里渡渭河此河東
　行不逺即入黄河又北行二十里過洛河不甚濶水
　亦濁五里至趙渡鎮二十里到朝邑縣大西門宿河
　自龍門而南繞於邑左逕跨洛鎮金水今廢經趙渡
　鎮注洛水經金龍渡注渭水三水滙東南一巨浸也
　世稱三河口洛源出延安子午谷經郏州洛川中部
　過白水蒲城同州至趙渡鎮入於河
　初四日從朝邑縣北行土岡數里上岡入谷時出時
　入如是者四十里至良女鎮岡上人家㫁續又從土
　山溝西北行三十里至北當又四十里至郃陽縣宿
　城隍廟是日約行百餘里道路紆折上坡下坡有極
　陡之處且久旱鬱熱灰土蒙面甚難行也夏陽渡縣
　東南四十里韓信擊田豹朩罌渡軍處秦晉要津也
　初五日出郃陽縣北門東北溝行漸高復下坡過深
　溝甚陡有流水上坡甚逺四十里至北良鎮又下深
　溝過澗水上大坡十里至大棗鎮有玊皇殿亦土窯
　石山頂上山係土山壁削如石峰巒起處極聳秀林
　朩邨寨窯洞亦多望原上層層如盤皆田也又十里
　到芝川鎮係舊韓城縣城雖小皆瓦房人烟稠叠鎮
　西南髙阜處有漢太史司馬遷墓上有司馬廟極雄
　壯下坡穿城出北門半里許有牌坊係白樂天故宅
　西面上山林朩蔥鬱東望黄河僅里許東岸髙岡如
　山乃山西境也又里許有張太保大塋内多樹朩亭
　臺路旁兩邉地土膏腴值旱即取井水灌溉井亦多
　農亦勤人家亦稠密東邉臨河處亦有髙原如山直
　至韓城縣城亦壯麗四望皆山澽水芝水環繞入河
　二十里間風景逈異經月之行未之見也是日宿韓
　城縣澽水出麻羨嶺西北來入河芝水出方山東南
　入河龍門者韓北境之山也禹鑿山而壑之以通厥
　流若門然山海經謂應龍相云故于門上加龍字盖
　歸功于神也宜川縣有埽工
　初七日出韓城北門東北行二十里昝村鎮五里潘
　莊五里後潘莊五里謝村二里臨皋村三里李村五
　里夏餘口三里喬南村十里朱頭村十里到龍門從
　縣來三十里許東岸汾河入河處一路村庄皆好廟
　宇亦多喬南村多髙樓云發科甲者此為最盛大約
　東通大河環轉村北從龍門梁山來脈甚壯麗故也
　朱頭村大磚石城亦龍門前之大鎮也登大石巖謁
　禹廟巖石如拳叠覆水上對岸大石巖𥪡立髙聳亦
　有禹廟髙泉乃龍門之口雄壯特甚後覆大山髙峻
　大斧劈石天工巧妙令人驚愛後面之山亦雄厚西
　岸梁山麻皮皴法髙峯秀拔一望西北秀山無盡矣
　水則盤旋而出勢亦鋭渡則棹入口内借東壁急溜
　而下船皆方横出口亦異登岸東南行十里清澗大
　鎮十里到河津縣西門宿龍門在縣西北二十五里
　兩山壁立東西濶八十步一云禹門汾源東至太行
　西入於河黄河縣西十五里禹墳龍門前里許中流
　石磧挺然大水不没按禹𦵏㑹稽蓋因異俗傳之
　初八日出河津縣南門西南行二十里渡汾水龍門
　在西北東面土原西臨黄河十里雙營鎮南行沿河
　二十里原上有湯陵西岸髙原即韓城境漸入土谷
　行數里有破闗口云穆陵闗無考五里有漢武秋風
　樓有碑今没入河矣又二十五里至滎河縣南門宿
　黄河距城西百丈許汾河縣北數里后土祠旁西流
　於河今移河津葫蘆灘南入河
　初九日從滎河縣南行土谷中盤旋屈曲路徑如麻
　五十里下坡至臨晉縣初行十里許近河漸漸東南
　南望中條秦嶺逶迤西岸髙岡不㫁即郃陽縣境也
　宿東闗
　初十日從臨晉縣南行四十里栲栳鎮又西南行三
　十里至蒲州東闗宿歴山州南六十里媯汭二水出
　焉上有舜井舜廟黄河在蒲津門外今徙去十里涑
　水渠州東三十里源出綘縣横嶺山
　十一日從蒲州南行二十里漸近黄河繞中悰山頭
　又東南行沿河三十里南望泰華如屏逺甚谷行數
　里對潼闗又原行四十里至小吕村娘娘廟少坐對
　岸原内即盤頭鎮矣河亦寛中多淤灘東行二十里
　至永東宫鎮宿
　十二日從永東宫東行四十里至芮城縣東門岳廟
　宿
　十三日從芮城東門東行三十里下深溝上坡十里
　陌底鎭宿
　十四日從陌底鎮東南行五里許即沿河行矣兩岸
　髙原屈曲之甚對岸乃靈寶東境河亦隘一路河灘
　行數里下極陡步行三四里行過澗水二道至焦家
　村又三十里到平陸縣宿土城坍圯不堪之甚砥柱
　峯在三門東迤南中流峭立數仞有老君爐險不可
　升上流有列石蓋𣆀於此渡河
　十五日出平陸東門西南行三里下河灘行三四里
　上船渡至官道東南繞陜州城行三十里磁鍾鎮四
　十五里至峽石驛宿
　十六日從峽石鎮上坡東南行因夜大雨路濕難行
　二十里觀音堂二十五里土壕鎮二十里至澠池縣
　繞南門行二十里舗又五里千秋鎮宿
　十七日從千秋鎮東行三十五里至鐡門鎮宿
　十八日從鐡門鎮行三十里新安縣又七十里至河
　南府宿
　十九日從洛陽城東北行三十里上邙山二十里下
　坡到孟津縣宿穀城山舊名替亭縣西六十里聳出
　岡阜之上瀍水出其下瀍水縣西五十里平地發源
　東南流六十里至洛陽東南入洛
　二十日從孟津縣東北行二十里至孟津渡口古城
　惟存基址而巳南傍邙山北依大河南北不過三四
　里是日東風渡河甚快渡口少隘此二十里内對縣
　處河闊有數里中有灘有五六里長二三里闊再西
　兩邉髙原又隘矣東行沿邙山又寛望邙山盡頭即
　鞏縣界過此岸稍髙數餘里到孟縣西闗宿
　二十一日出孟縣北門西北行數里上土坡過石橋
　又土谷中行二十五里下坡又二十五里至濟源縣
　進南門出西門宿一路柿棗樹極多是日大霧西有
　層巒乃王屋一帶也東北是太行皆隐隠望見瀧水
　縣西源出莽山其水或㫁或續至雙泉寨始盛出琮
　山口穿石暗流至勲掌村如溝渠又東至縣西四里
　水始洶湧經縣西城下繞流城北又東南入于溴水
　古謂之溴今謂之瀧即白澗水武山在西北十五里
　姑嫂山在武山北溴水出焉天井如盤在西北石上
　有數頃其流若井水自上溢相接而落若倚劒然
　二十二日因瀧水漲難渡進西門出東門西北行五
　里許謁濟瀆廟碑石雖多皆御祭文也從元朝起者
　傍有古柏枝榦如虬龍稱將軍焉多娑羅樹枝葉茂
　盛俱合抱者白楊亦多合抱旁有三瀆神祠後有北
　海神廟亦多御祭碑殿前即東原也俗稱通北海出
　廟西行三里許有龍潭潭皆蘆葦約二畆許云此源
　三年來三年去然去來實無定或其年水來民以此
　種水稻並無大溝通流也又西北行五六里上靈山
　北望太行髙而平西望王屋則重巒叠嶂峰岫參差
　秀拔之甚遙見天壇頂髙出諸峯之上是日復至濟
　源縣宿
　二十三日進濟源縣西門出東門東行三里許段家
　園面前一帶俱繞瀧河五里過石橋十五里北望太
　行諸峰卓立重重無盡因微雨不甚眀白低處即五
　龍口沁水出焉廣濟河出此又東南行十里柏鄉鎮
　又東行四十里至懷慶府由西門繞南門到東門宿
　一路道路寛平濟水低而清直繞城河荷花極盛從
　南流其勢亦緩廣濟河髙而濁東流甚急與清水交
　處下清上濁髙低緩急各行其性絶不相和也丹河
　縣東北十五里源出澤州界内穿太行曰丹河口唐
　改懷水南流二十里入沁
　二十四日從懐慶東北繞城行三里許渡沁河值水
　漲流甚濁又七里許過大丹河水亦濁比沁河一半
　之寛過二十里舗又五里至許良大鎮又北行十里
　到山下丹河南行小丹河名為九道堰實従丹河支
　分第一條沿山麓東行淺隘如溝常因水發淤墊以
　此濟運甚覺艱難因昨夜大雨泥濘難行四五里許
　至湯王廟宿
　二十五日早過河内縣治即向東南行過廣濟河橋
　瓦屋村龍津橋夾樹頭至温縣宿是日行五十里
　二十六日從温縣東北行十五里趙堡鎮又十五里
　司馬鎮武陟縣界十五里至小司馬十五里至武陟
　縣南闗宿黄河縣南十五里沁河源出沁州綿山穿
　太行達濟源合丹水繞武陟縣城北由東而南入于
　黄河沁河性善變遷衝決之害甚於黄河毎年修築
　不能一勞永逸也
　二十七日從武陟縣北闗東北行過沁河闊約二三
　十丈水甚淺且濁繞城東行上南入河東岸即木欒
　鎮居民稠密約數千家兩面隄岸亦髙三十里至修
　武縣南門過預河橋至西闗丹河約七八里寛五六
　尺深進西門出東門過小丹河橋河繞城北行又東
　行滿澤圖鞏莊鋪萬箱鋪離縣二十里一片平田丹
　河兩岸及四野棗栁俱多又過二三村庒至獲嘉縣
　西門宿清水河縣北十五里源出輝縣西南小清河
　縣南四十里
　二十八日進獲嘉縣西門出東門東北行二十五里
　至合河鎮北行過石橋橋有九洞不甚髙東通大船
　又東北行三十里至輝縣宿縣在髙原上一路林朩
　脩竹水溝蘆葦乃水鄉景象也百門泉源出蘓門山
　下泉通百道故名一名衛源以衛河發源于此雖以
　百門名然實踰千萬不可勝數自山麓平地遍湧石
　竇中仰出纍纍如珠滙為巨陂方廣數頃淵涵澄澈
　净無塵滓上有威惠王祠殿名清暉外有靈源湧金
　噴玉穠翠洗心諸亭亭有古今名賢題咏甚多衛河
　縣西即百泉滙流南經新鄉東繞府城北㑹淇水流
　入于隄口經大名府濬縣山東館陶臨清入漕河以
　納于海蓮花泉縣西五里突出于地一曰小百泉世
　傳晉水伏流至此東南入衛卓水泉縣西八里平地
　湧泉東南入衛三渡縣西四里百泉之支清水縣西
　南七十里峪河縣西南五十里源發太行山麓
　二十九日從輝縣東闗北行五里至梅村過此即百
　門泉陂渟數頃泉如聮珠而上中有清輝閣頗似西
　湖湖心亭松柏迴繞北倚山麓樓閣殿亭排列于後
　小山上嘯臺安樂窩亦頺壞從西岸南行看頭閘二
　閘復回東南行五里許向西步行二里許看禮字閘
　水頗猛又西行四里許看智字閘水稍緩又五里許
　看信字閘水更緩此三閘俱用兩水門又南五里許
　至雲門鎮又東南行三十里到新鄉縣北闗過橋黄
　河係東西城脚下行也近因水大河面寛有數丈繞
　城至東闗宿衞河源發蘇門山詩云泉源在左是也
　泉通百道湧自山麓石竇及平地水勢屈曲至合河
　鎮凡三十里此衞水合小丹處稍行而東逕新鄉北
　門民樂橋歴河透曲里二村凡六十五里自此東流
　徑賀生屯瀕衛輝府北門一里東入大名濬縣界卓
　水源在輝縣城西十里平地湧出經雲門流新鄉縣
　合河鎮西北入衛清河源出輝縣西南七十里山陽
　鎮東南經獲嘉縣界至新鄉合河店正西與衛合今
　自獲嘉境内即㑹于小丹河此河止存故道毎逢雨
　集太行萬壑之水滙焉衛水溢出邑西北苦之按改
　丹入衞議曰改丹入衛猶改沁入衛也其地形之高
　下水勢之緩急泥沙之淤塞開築之阻絶與沁水同
　衛不能容沁而受其害矣獨能容丹而受其害乎丹
　河源出山西穿太行屹坦坡狄家嶺南注而下中間
　分散有十八道小溝渠民間引為灌田總流南經張
　店至劉村入沁水首尾三十餘里與衛水相通者係
　上下溝渠内東流第二道由清化鎮南有金鎗狗跑
　等泉水相聚迤邐而東經修武治南北轉城東門外
　又東經獲嘉縣北又東名蔣河至新鄉縣西北名河
　店入小清河而因以入于衞相沿凡百餘里名為丹
　之支流而實非丹水矣若欲將丹水全身由張店改
　折而東過狗跑泉達衛則丹至張店地勢傾下入沁
　甚易勢不能挽若從上面東流第二道小溝渠決河
　達衛則丹正向山嶺而下奔潰傾跌横截不住何由
　東流議者徒欲引丹入衞殺沁一二耳而増衛害十
　九奚為可哉總之改丹改沁為救徐邳以南漕運計
　耳而北地運道如兖豫芻糧所係療腸内而塞咽喉
　此所謂救一河患添一河患也萬厯間總河舒委勘
　後其事遂寢
　八月初一日從新鄉縣稍西行四十餘里至八栁樹
　店又西南行三十里到原武縣宿
　初二日進原武縣城出東門東行二十五里過張家
　隄口五里至陽武縣北闗又東南行過兩道隄到古
　倫集宿
　初三日從古倫集南行至縷隄東行四十里至于家
　店十五里荆隆口鎮二十餘里荆隆口大工内有積
　水隄旁有古黄池碑未詳稍東即栁園頭渡口兩日
　水漲漫灘竞無渡船又東行二十里到陳橋鎮宿
　初四日從陳橋鎮南行七八里上船北風頗厲揚帆
　破浪自辰至午後到南岸淤灘拖行約兩時始抵灘
　岸從淤泥中行四五里至乾岸二十里劉家店又數
　里入汴城東門宿(即開封府/省城也)
　初五日撫軍又留住數日
　初九日午刻始行三十里至黒江口渡頭水漲流甚
　急無船可渡行人俱望洋而歎仍回舊寓宿
　初十日覓船不得復住一日
　十一日早出北門北行三十里上船順風渡甚利三
　十里到封邱縣宿
　十二日從封邱西北行二十里東戴村里許西戴村
　二十里到延津縣東闗東北行二十里過沙門鎮一
　派沙地滿目荒涼十五里進胙城縣宿黄河故道在
　延津縣二十八里明天順間遷于于家店淹没土地
　沙鹻黄河原自今之陽武北新鄉西南東北經延津
　汲縣胙城至大名府濬縣大伾山北入海即禹貢東
　過洛汭至于大伾處胙之河禹之舊跡也周定王五
　年河徙砱礫胙流乃塞漢文帝十二年河決酸棗東
　南流經封邱入大名府長垣縣至山東東昌府濮州
　張秋入海水經所謂東至酸棗又逕東燕縣故城北
　是也隋唐以來屢經決溢胙不詳其有無宋熈寧十
　年河溢衞州自王供埽至汲懷州等處北流遂絶胙
　于是宜無河矣縣圮于河疑在熈寜前也金正大中
　復以河患徙縣當是二十年決衛州之時但不知北
　流既絶何時而復注也既徙且復湮矣金明昌五年
　河犯武城隄泛至金山明年詔鑿新河在今新鄉縣
　南復經于胙元自原武決而東南流經陽武封邱兹
　流復絶沙没新州蓋其時也迨至明時遷徙不常皆
　未去境内正統十三年大溢仍循陽武故道直抵張
　秋景泰四年又徙而南百年來故道皆積沙為患今
　其遺跡自小店伍疃社新州城棘針舗呉安屯董固
　班棗丁家莊林家莊等處以至滑縣廣狹不同宛宛
　可見其經縣南乃決酸棗故道也今自沙門一帶縣
　西呉安屯至縣西北董固等處積沙綿延數十里皆
　飛礫走磧之區胙之土田無㡬矣沁河故道俗名孟
　姜女河自武陟縣流經胙境北行與汲縣相接在漢
　隄西久塞漢隄自新鄉西南入衛境東北至胙城又
　北入汲縣小店西南有大隄一股由店南而東蜿蜒
　㡬百里一股由店西而北入汲縣界一名古陽隄䕶
　河隄自汲縣東接胙城抵直𨽻滑縣䕶城隄縣東西
　南接延津北抵滑縣
　十三日由胙城西北行三十里一派沙地并無樹朩
　村莊飛沙成堆衰草零落始至一村莊長里許十五
　里到衛輝府城郭巍峩舊為潞王府宫牆猶存有望
　京樓緑琉璃瓦極髙聳下即如村樓四方磚築迴闌
　玲瓏進東門出西門過大石橋即衛河也水不甚深
　兩沙岸人家稠密至闗廂宿衛河在汲縣西源出輝
　縣蘇門山南經新鄉東遶府城北會淇水經濬縣達
　臨清至天津入海斮脛河源出淇縣西北五里東南
　流入衛河昔商紂斮朝涉之脛因名一名太和泉又
　名陽河淇水源出林縣西南七十五里闊五步深可
　二尺水經注曰淇水出河内林慮縣(即林/縣)西大號山
　山海經曰淇水出沮洳山疑大號沮洳一山異名也
　綿厯太行而東自濬境西北入界南流至枋頭入衞
　水簾洞在青巖山東南層崕上寛廣丈許深可數丈
　洞中出泉澄瑩可鑒枋頭城在淇縣南八里衛河北
　即淇水口也魏志曹操于淇水口下大枋朩以城堰
　遏淇水東入白溝以通漕運因名枋頭
　十四日從衛輝府出西門東北行十五里官路西三
　里許謁比干墓内多古碑夫子書殷比干墓四字出
　廟門狂風大作飛沙滿天又行二十五里至界碑有
　麥秀古墟碑雨漸大風吹雨如細石撲面又五里過
　斮脛河橋又五里有衛多君子碑至淇縣南門外有
　殷三仁故里碑東立賢聖君六七故都碑有大牆門
　内琉璃殿因雨大不及進謁進南門有柏臺縣治前
　書古朝歌雨大衣濕風吹寒甚即宿北門
　十五日從淇縣北二十五里至髙村橋橋平多孔水
　流甚急水從東來折南流箭許過橋漸往西行是日
　風雖大喜天霽一路西望諸山甚近峰巒大小不一
　水簾洞海子等俱在内三十五里至宜溝驛兩旁多
　栁樹有栁廊牌額路旁有扁鵲墓碑有嵇侍中血濺
　帝衣坊有墓祠進湯陰縣南門内即岳武穆故里有
　廟下店宿蕩水縣北二里源出牟山下水經注曰蕩
　水東與長沙溝水合二水旣合下流河隘難容而洹
　水亦時泛溢萬歴初屢潰居民苦之萬歴中郡守常
　公由大坡青塜髙城改入衛河安瀾數十年嵗久壅
　淤復屢決害順治十四年知縣康允叔奉府檄疏河
　二十里閱兩月竣工刻石記之羑水縣北八十里源
　出西山水經注曰羑水出蕩西北韓大牛泉四十里
　流羑城北水積成淵方十餘步深丈餘東至内黄與
　防水㑹地理志曰羑水至内黄入蕩者也今與蕩水
　别流入衛水冝師溝縣西南二十五里即長沙溝也
　經晉鄙故壘北以下伏流至小灘出經伏道東北流
　至桓人山與蕩水合淇水縣西七十里東流三十餘
　里入淇縣界廣潤陂在府東南四十里安湯二縣界
　地勢窪下蕩河及萬金渠二水注焉盈則入洹以達
　于衞後漳水南下塞洹故道陂水不能入洹而洹水
　反洩于陂陂日益廣當夏秋漲溢没田數千畆民病
　之郡守常公覽地形為疏治由葛家莊鑿渠𨗳蕩水
　至髙城河口入衛自枉流橋至楊家莊補築舊隄以
　障渠水又自戴家溝疏濬𨗳陂水入洹於是二水有
　歸黄河故道縣東夏莊小張等處(看河/紀程)
　行水金鑑巻一百六十二
欽定四庫全書
　行水金鑑巻一百六十三
　　　　　　　　　　江南按察使傅澤洪撰
　　兩河總説
　十六日從湯隂縣北行四十里至彰德府隂雨甚久
　泥濘難行進南門過萬金渠橋不甚寛從西東流繞
　城支分灌漑原入安陽河過鼓樓北門五里至安陽
　橋河面四五丈闊又北行四十里至豐樂鎮北臨漳
　河下灘四五里至河邉濁水急流北岸坍圮西望羣
　山東望林朩有曹操疑塜銅雀臺此水往東更寛水
　發汪洋地濕難行復回至府宿洹水縣北四里俗曰
　安陽河源出上黨洹氏縣洹山在長子縣東過隆慮
　北黄水注之又東北出山徑殷墟又東北過鄴城南
　謂之新河自鄴東經安陽縣故城又東過内黄縣北
　東入于白溝春秋左氏曰聲伯夢涉洹水圖經曰洹
　水源出林慮西北平地涌出初甚微小東流九十里
　至安陽界泉脈漸大又曲屈東北流六十里至州北
　入洹水縣今曰洹氏縣在澤州髙平然無洹水蓋邑
　遷改不常天下之水皆發源于山洑而再發出自平
　地濟與百泉是也夫淄澠之合古人能嘗而知之洹
　水洑發於林慮浸發于安陽無可疑矣漳水俗曰濁
　漳河尚書禹貢曰覃懷底績至于衡漳職方氏曰河
　内曰冀州其川漳水經注曰濁漳源出上黨長子縣
　西之發鳩山東過縣南合堯水梁水曲屈從縣東北
　流東過壺闗屯留潞縣合衆水其流頗大又東過武
　安縣東清漳出樂平南少山自涉縣東南來注之世
　名其處曰交漳口遂東過鄴縣西而東徑三户峽為
　三户津又東而汗水注之又東徑西門豹祠自祠北
　徑趙閱馬臺西遂自縣東北入滏陽縣即今磁州州
　之東北有永樂浦浦西五里俗謂之祭陌河即西門
　豹投巫處在安陽界魏武帝引入鄴城經銅雀臺下
　水激有聲不絶長鳴溝在臨漳縣西門豹史起李仁
　偉所作引水渠曰西門曰天平曰金鳯曰菊花曰望
　雲曰百陽(皆天/平)曰天井曰利物今曰漳河舊自安陽
　豐樂鎮北東流過臨漳南又東北至館陶縣南入衛
　正德庚辰秋水溢南決自安陽顯王村南流折而東
　至崔家橋又東過永和呂村入衛袤百餘里當水盛
　時廣四十里凡安陽土田悉注汙潦其患甚鉅萬金
　渠在縣西北二十里深一丈五尺闊八尺鄴都故事
　曰魏都鄴後起石塞堰自安陽南引洹水入鄴自鄴
　入臨漳東至洹水縣當時漑田有萬金利因名髙平
　渠源出縣西三十里自髙平村堰洹水入渠東流灌
　漑至縣西南流至官道七里越道入廣潤陂
　十七日從彰德府南行一路爛泥十五里魏家集十
　里二十里鋪路旁栁樹成隂西有羑里城稍南有文
　王演易處碑離城七里過湯河石橋再進湯隂縣北
　門出東門東南行十五里迺至土岡又十五里到皮
　家莊天微雨將至屯頭見衛河有一道河従西來問
　土人云有四十八里長雨水所積從山邉起二十里
　到屯頭即衛河馬頭因水大兩岸樹朩皆在水中又
　大雨積水難行二十五里到大名府濬縣西門過橋
　宿橋頗大兩邉俱有店房衛河自淇門入界受淇水
　徑縣城西又東北受洹漳二水至直沽入海波羅河
　在童山西麓白祀童山二陂在城西二十里亭子陂
　在城西一里長豐泊在縣西二十里即白祀童山二
　陂所匯毎逢夏秋雨集水泛渰田後疏鑿成渠南起
　交卸村北扺屯子鎮工成九十餘里野鮮沮洳蒸民
　乃粒白龍潭黒龍潭在縣西南四十里一在大隄之
　西一在大屯東南四時不竭井固潭在井固村其源
　不測相傳中有水獸東北入衛檻泉在善化山下共
　七十有二爾雅曰檻泉正出正出者涌出也近日湮
　塞過多荆家砦張家窪王楓園石橋頭東陽澗西陽
　澗大屯之大泉小泉則最著者梨水今湮没無考黄
　河故道縣西南自石濟徑黎陽遮害亭走大伾山下
　南為黎陽津宋南渡後河身南徙流沙壅積山阜重
　疊大有深谷為陵之勢
　十八日大雨不及行
　十九日從濬縣西門繞城至南門南行二十五里至
　滑縣北門繞城至南門衛河水溢道上水積難行宿
　滑河在縣南徑北而東淇河一名王莽河冀州圖云
　西従河内界入黎陽慶臨河西十四里至王莽河東
　行永濟渠在慶臨河西北三十里自濬縣入界東北
　入内黄界黄河故道在縣西北二里縣東北有苗固
　魚池蔡胡諸漯皆河經流處今淤
　二十日出滑縣北門稍東行三十里白馬陂有斬顔
　良處碑西望大伾山東一帶白沙即黄河故道又四
　十里至井泉鎮宿
　二十一日從井泉鎮東北行約五十里至内黄縣因
　雨大即宿
　二十二日從内黄縣東北行四望雨水如河泥爛難
　行辰刻雨止行三十里至雙黄集臨衛河由東北過
　河河水泛溢兩崖立土頗髙又二十里至泊口鎮北
　行二十里過雙廟一名紅廟東北行二十餘里至魏
　縣南門宿
　二十三日從魏縣東南行四十里至大名府西門八
　里至大名縣西門宿地形卑窪昔多衛漳水患今漳
　水北遷廣平衛河修隄堅厚可無水患一路栁隂甚
　盛
　二十四日從大名縣北行繞大名府城東門外東北
　行三十五里至小灘鎮過衛河出鎮北門東北行數
　里淤沙一道寛五六里又三十五里到東昌府冠縣
　南門宿
　二十五日從冠縣南門少西行五十里至館陶縣又
　東北行三十五里至孫兒寨宿
　二十六日從孫兒寨東北行二十里過衛河河甚灣
　曲至東南復西北穿臨清州城入運河運河從東南
　來為汶河十五里到臨清州進西門過運河至東門
　住飯後南行二里許至板閘看汶運衛三坌口交界
　處本州城跨兩河新舊周連二十九里巍然巨觀由
　水路泝㑹通出崇武遵淮泗　按汶水為㑹通河元
　自安民山開渠𨗳汶絶濟直扺臨清建牐三十有一
　度地髙下逺近以節蓄洩衛水為永濟渠始煬帝𨗳
　百門泉東北引淇滏漳洹之水為大河以巡幸名御
　河或曰即漢屯氏河流八百里至元城又五百十里
　入臨清牐四曰會通臨清(闕/)　　　橋四曰廣濟𢎞
　濟永濟通濟廣濟在衛河中𢎞濟在汶南支永濟俗
　名天橋通濟石橋如牐制水漲涸以時蓄洩並在汶
　北支洲一在汶衛環流之中財貨聚焉自元以來名
　曰中洲其東砌以石如鼇頭突出築觀音閣于上四
　牐建左右如足廣濟尾其後曰鼇頭磯俗謂觀音嘴
　天下河渠涓滴之水皆闗漕運餘俱不論論濟以北
　東惟汶水發源泰安萊蕪至堽城挾沂泗南入漕北
　流四百五十里達州西衛河出衛輝東北流九百五
　里達州州受兩河之水合流北放千一百七十里扺
　大通河距京師百六十里州實據河漕之喉當南北
　之衝故曰第一津州舊設有牐有壩有淺鋪沿河穿
　泉植栁以便漕惟汶流遇旱輒淺嵗加浚挑如故蓋
　闗天時非人力也
　二十七日出臨清城過河三十五里孔家集十五里
　至竇父坊屯宿
　二十八日從屯南行二十五里梁家淺四十里至東
　昌府北闗又四十里至栖雞渡河東宿此一帶傍河
　河從府大灣直南北又一大灣餘小灣亦多
　二十九日從栖雞繞河南行二十里窩城二十里張
　秋城北渡河出正南門西南行至大壩漫地皆水云
　係沙河水從西來者南壩實土北壩有三石洞桿船
　過水必須拔壩又西行路濕泥爛牲口俱陷地勢低
　窪者一望如河如此二十五里至扠河過大石橋宿
　橋下水亦大東南流里許通沙灣入運河運河水發
　則有水少旱即乾其積水在曹州洪閘口
　三十日從扠河口東南繞出大路行淤泥中二十五
　里至黒虎廟又東南繞小路二十五里過硝皮口又
　三十五里至鄆城縣西闗宿
　九月初一日從鄆城東南繞水行至西南三十里武
　安集二十五里鄧家樓二十五里清浪集俗呼沙土
　集宿一路因水大皆繞道行
　初二日從沙土集西南繞道行三十里楊寡婦集三
　十里定陶縣又泥水路行五十餘里至曹縣東闗宿
　初三日暫歇一日
　初四日從曹縣東闗東南行數里八里灣二十餘里
　過新月隄數里至䕶堤頭西望二里許傅家集大半
　坍入河中南行二里許至斷堤頭西乃一大埽灣埽
　㫁河從西冲東復折西南行對岸亦係曹縣地一帶
　栁樹甚盛又從䕶堤東南行數里過桑村寺東小堤
　頭東行二三里謝家集隄内東行十二里望魯集數
　里石香爐舊決口又數里下小堤東北行十餘里曹
　家集宿
　初五日從曹家集東行十二里浮堽集即單縣界又
　東行數里外即董家營水渡口有月堤從馬家寺起
　至朱家樓前止八百餘丈係三堤縷河因水大難涉
　不及到又二三里至大王廟直北半里許即黄王廟
　直北半里許即黄堽集亦係大村荘又東行數里望
　孟家樓河亦近從此東行三十餘里朱家樓格堤又
　數里姜家莊至馬良集宿
　初六日從馬良集東南行數里王家莊上堤西去里
　許接單縣縷堤堤帶西北上東南透出皆成廢堤堤
　外郭家寨堤内朱家樓東行三十餘里王家堂水漲
　漫堤㫁有四五十丈小船過口行數里范家集又十
　餘里盤龍集宿此一帶離河逺近不等立堤上皆不
　見河又因水漲一望汪洋大約此處對毛城鋪此堤
　共長七十二里從盤龍集到堤頭止有二十二里至
　徐州一百三十六里毛城鋪離徐州約一百四五十
　里
　初七日從蟠龍集東南行里許上堤東行十餘里孫
　家寨至堤盡頭李道華雙樓下堤皆泥水路十餘里
　又小堤行數里有南宫寺往東北行數里陳家樓東
　南行二十里李伯調家集宿
　初八日從東南水路行十八里李家集繞水行二十
　里官莊從小堤行數里皆黄河近邉處東北望大谷
　山小谷山南望王家山三面峯巒無數又行至河邉
　有一樓及草房數間特出河岸急流衝激不至淹没
　下係石岸故也内即大谷山離河里許有石壩接到
　小谷山之麓俱有栁樹村莊沿河灘行二十里至河
　灘衝道一山獨髙山足聳出河内水溜鏗然有聲此
　為蘓家山又行二三里至徐州觀音門過渡沿城西
　南行三四里至下洪宿簸箕山州城南九里東西有
　二下有簸箕窪處久成湖南山之水交注于此民田
　多汙萬厯間作二石狗鎮之湖終未底今賴奎山一
　線㵼之泗水源出山東泗水縣陪尾山其源有四因
　名其水由境山厯茶城南流至州城東北與汴水合
　嘉靖間汴水北徙出秦溝泗水至茶城即與汴水合
　循城東南以達于淮汴河一名沁河一名小黄河按
　一統志汴源出河南滎陽縣大周山東流至中牟縣
　入黄河沁河出山西沁源縣徑山東流至河南懷慶
　府入黄河又按漕河志河居中汴居南沁居北河南
　徙則與汴合北徙則與沁合故此立名有三今沁水
　久不達惟河合于汴爾汴由西來勢甚湍悍迤州城
　東北與泗水合故稱汴泗交流自嘉靖末従西北出
　秦溝流至州城東南而下亦通塞靡恒至百步洪今
　湮新洪城東南里許有橋呂梁洪城東南五十里共
　長七里孔子觀于呂梁懸水見丈人即此九里溝城
　東九里秦溝城東北三里隆慶中成大河今汴由之
　夾溝城北六十里有驛有橋雙溝城東九十里有鎮
　大彭溝龍溝湖澱溝揚尸溝皆在城西北三十餘里
　與五河並分流以達于汴狼豕溝城東南二十里今
　為黄河要衝漷河源出山東滕縣入昭陽湖薛河出
　滕薛境西流㑹昭陽湖自金溝口達於泗
　初九日登雲龍山有黄茅岡子房山諸舊蹟雲龍山
　在州城南二里許時有雲氣蜿蜒如龍東巖有石峰
　匝圍中峰因裝成大佛面方數丈覆以殿宇及諸大
　士參差錯置
　初十日從徐州下洪東堤行數里繞三山頭東南行
　三十里至楊家窪新埽工對岸張家橋東北即呂梁
　城因水大惟河堤髙處始有人家過三山頭東行無
　山矣又數里至小店險埽工又十餘里至房村村落
　頗大八里至雙溝西有新沖口子過渡至雙溝宿此
　一帶堤外淤灘頗髙堤内地窪如井南走四五十里
　乃靈璧磬石山羣山環繞離河甚逺
　十一日從雙溝上堤東行數里轉東北行即綏寜縣
　界數里至豐山頭西邉低者為龍虎山西近河邉有
　小土岡上有廟對岸即王家山豐山對岸即鯉魚山
　復東南行至陳家樓又二十里對岸即鳯皇山稍東
　為董家樓内有靈璧一段張韓二堡樁工又東南行
　十里南行十里朱家樓内有王家塘余家塘孟家灣
　等處堤南有土山又東行十里至戴家樓險埽工二
　百三十餘丈又有一灣頂塘險工向東南又成韓家
　莊險工向西北去又五工頭險工此處河身從西北
　繞東南至象山復往西北從東繞過邳州諸險工又
　東南行十里至韓家莊宿有大險工四百餘丈
　十二日從塘東行數里火神廟南行數里復東南行
　魏家莊東行王家樓對岸即皂河口里許至張家嘴
　一帶有樁工巳至睢宿界矣又東行數里蔡家樓險
　工往東南行彭家堡險工内皆有月堤又數里朱衣
　城九龍廟内有缺口水潭至小古城涉水至渡口過
　宿遷至公署宿此一路南望皆平田水窪北岸馬陵
　山一帶黒土岡宿遷城後即在土岡上矣
　十三日留宿遷公署
　十五日從宿遷東南行過二郎廟蕭家渡楊家莊東
　行至河北鎮渡白洋河過草壩復西行望河自從西
　北來也又里許即歸仁堤起頭有閘兩邉有河堤西
　河往南頗寛至虹縣歸仁集有五十里石堤因㵼水
　開㫁閘北有舊縷堤一道通鎮市南接草壩因天雨
　不及逺去仍回白洋河宿
　十六日從白洋河街行三里許桃源縣界至新堤頭
　東南行三里許連著堤頭又行五里對岸古城又十
　五里有草亭對岸九里岡險工又十五里西南一灣
　又連㡬灣至烟墩險工内有月堤上水壩臺甚長七
　八里至桃源縣以土堤為城離堤約半里三里至龍
　窩險埽工月堤内有潭水東行數里有草菴對㟁王
　家嘴又南行數里復東行五六里李家口大王廟地
　方宿
　十七日東行二十里復南行數里髙家灣東行數里
　西呉城内有舊縷堤對岸有呉城南去遙堤又南即
　洪澤湖近來水漲堤北有千丈缺口田土皆水又東
　行河邉陳家莊對㟁玉皇閣險工又東對岸清河縣
　此處舊時即張福口今斷又東上小橋過河從皮家
　厰稍南過清口到甘羅城上岸河從清河縣西來順
　清口北灣惠濟祠北始繞東行爛泥淺至惠濟祠乃
　南北矣近因清水大皮家厰及清口皆清水又二十
　里至龍汪閘過橋進署
　二十日早出署從西南行二十五里至武家墩上堤
　即洪澤湖髙家堰之長堤也傍湖俱石岸可稱堅固
　惜太低不無水漲搧空之虞置有減水壩寛數丈又
　十五里至髙家堰闗帝廟内有碑文及御祭亭係眀
　總河潘公季馴夢神授訣成功奏請建廟者也又二
　十里至石工頭從此皆朩工矣二十里至髙良澗有
　減水壩又二十里至周橋宿云昔年此地亦通運道
　今築斷置減水壩一座
　二十一日早行五里許古溝東減水壩寛二十餘丈
　又里許古溝西減水壩寛五十餘丈又數里至唐埂
　減水壩闊四十餘丈又里許唐埂又十餘里即翟家
　壩因有土埂最髙不用築堤此去西北數里渡(闕/)家
　口三十里可到老子山有數千家烟火商賈往來甚
　多三面皆水淮水即出其西南陸路可通盱眙約八
　十里盱眙至翟家壩止六十里壩之東去地土稍髙
　其堤東一帶地勢低窪一望惟見水草而已復回騎
　過髙良澗至髙家堰宿
　二十二日從髙家堰過武家墩由横堤至大墩視三
　岔口出水以一半繞墩灌入運河置東水閘以緩其
　勢不至直衝難受以一半歸助爛泥淺同入黄河此
　處為新清口又從七里閘繞太山墩堤堤北岸有甘
　羅城舊運河即甘羅而西南入運河因黄河灌淤今
　改數里又北行新莊閘對岸惠濟祠又北行至文英
　店望隔岸止以一堤而攩黄河矣又過鳯陽厰減水
　壩至清江浦進署
　是役也因靳公毎年所進河圖俱不稱
㫖凂予繪黄運兩河圖進呈然非親歴山川城郭則位
　置豈能無誤於是束裝就道自五月十九日出河署
　至九月十七日進署歴三省閱四月計程則萬有餘
　里非揮汗於炎雲亦日之中即委頓於烈風暴雨之
　下道途所經古蹟間志一二諸水源有闗繫兩河者
　俱一一考訂詳明至名山勝蹟具載各府州縣志書
　不敢獵取以侈博雅雲間周洽竹岡氏識(看河紀程/)
　
　
　
　
　行水金鑑卷一百六十三
欽定四庫全書
　行水金鑑卷一百六十四
　　　　　　　　　　江南按察使傅澤洪撰
　　官司
舜曰咨四岳有能奮庸熈帝之載使宅百揆亮采惠疇
僉曰伯禹作司空帝曰俞咨禹汝平水土惟時懋哉禹
拜稽首讓於稷契暨皋陶帝曰俞汝往哉(舜典/)
　據舜典有云嵗二月東廵守至于岱宗五月南廵守
　至于南岳八月西廵守至于西岳十有一月朔廵守
　至于北岳覲四方諸侯而考制度其首協時月正日
　同律度量衡夫其考制度既以律厯為先則四岳為
　羲和四子必矣有能奮庸熈帝之載者謂有能奮起
　其功以廣堯之事見於巳試之效者將使之宅百揆
　也蓋舜未即位凡在位者所以言事無非堯之事也
　使宅百揆者將使之居度百官之任猶後世之為宰
　相也亮采者輔相之義與寅亮天工之亮同爾雅曰
　亮左右也以是知亮有輔相之義亮采者輔相朝廷
　之事疇如九疇之疇謂天下之事各以其類無不順
　也惠疇此盖宰相之職也載事也采亦事也旣曰熈
　載又曰亮采者盖前之所言熈堯之事見于巳試之
　效也後之所言將責之以將來之效以亮舜之事也
　於是四岳同辭薦禹曰伯禹作司空蓋禹于是時以
　司空居平水土之任巳有成績矣故四岳舉之將使
　舜自司空擢升百揆之任也薛氏以百揆為司空之
　職其説失之矣俞者然其所舉也既然其所舉於是
　稱美其平水土之功而勉之曰惟時懋哉懋勉也禹
　拜稽首盡敬於君也讓於稷契暨皋陶所謂推賢遜
　能也俞然其所推之賢也汝往哉不許其讓也(林之/奇尚)
　(書全解事薈蕞云蔡傳解四岳謂以一人而總四岳/諸侯之  通考遂附㑹之曰四岳所領四方諸侯有)
　(在朝者皆非也林據孔傳謂即上羲和之四子亦未/然愚意四岳即四方諸侯之長猶周之二伯也下文)
　(十有二牧即十二州牧則知四岳為四方諸侯長矣/  禹平水土有成績即擢升百揆之任今之司河者)
　(能盡厥職亦得入居黄閣豈/得謂古今人遂不相及哉)
季春之月命司空曰時雨將降下水上騰循行國邑周
視原野修利隄防道達溝瀆開通道路毋有障塞(月令/)
　廣平曰原國也邑也平野也溝瀆與道路皆不得不
　通所以除水潦便民事也古者溝上有路(鄭康成注/)
　夫司空掌土之官凡此所命皆土之事故以命焉時
　雨應時之雨也方春物生需雨澤之時故其雨謂之
　時雨時雨然或過滛則趨下之水反上騰而為災故命
　以預備之術也循行則行之有序周視則視之無遺修
　利則修而利之使無害道達則道而達之使無壅開
　通則開而通之使無窮皆欲其無有障塞而巳障言
　蔽顯以為隠塞言窒虚而為實凡此皆預備水災之
　術也(方慤禮記解義闗此經言預備水災之術語語/與今之河政相  切月令之命司空乃行水者)
　(之所當遵循而無怠者也道路即道路之有水者障/塞二字最有味不修利不道達不開通即為水所障)
　(塞/矣)
孟秋之月命百官始收斂完隄防謹壅塞以備水潦(月令/)
　順秋氣收斂物也八月宿値畢畢好雨完隄防謹壅
　塞以備八月也(鄭注/)
　陽為出故春主發散隂為入故秋主收斂聚土而壅
　之之謂壅升土而壅之之謂塞隄防大故欲完而全
　壅塞小故欲謹而慎凡此所以備水潦而巳(禮記解義/)
　夏氣舒發則修利堤防無有壅塞秋氣收斂則全隄
　防謹壅塞水在天地間最為流通不可壅之物而其
　盛衰消長亦因乎時夏潦不可隄也故修利而無壅
　秋潦則可隄矣必壅塞之唯謹雖一通一障不同而
　其為民禦患則一而巳(應鏞禮記纂義大此經言百/官猶之乎今之  小河官也)
　(八月正秋汛之時完全隄防謹/慎壅塞深得行水之精藴矣)
川衡毎大川下士十有二人史四人胥十有二人徒百
有二十人中川下士六人史二人胥六人徒六十人小
川下士二人史一人徒二十人　川衡掌廵川澤之禁
令而平其守以時舍其守犯禁者執而誅罰之(周禮/)
　川流水也禹貢曰九川滌源舍其守者時按視守者
　於其舎申戒之(鄭注/)
　川衡者平知川之逺近寛狹及物之所出官及師徒
　多者以其川路長逺廵行勞逸故也中川小川之等
　自若常法故少差　水鍾曰澤澤與川不同官今川
　衡兼云澤者澤與川連者則川衡兼掌之謂若濟水
　溢為滎澤滎澤則與濟連則管濟川者兼滎澤掌之
　如此之類皆是(賈公彦疏/)
澤虞毎大澤大藪中士四人下士八人府二人史四人
胥八人徒八十人中澤中藪如中川之衡小澤小藪如
小川之衡　澤虞掌國澤之政令為之厲禁使其地之
人守其財物(周禮/)
　澤水所鍾也水希曰藪禹貢曰九澤旣陂爾雅有八
　藪(鄭注/)
　虞亦度也度知澤之大小及物之所出用中士尊於
　川衡者以其澤之所出物衆多胥徒少者以其廵行
　處近故也中澤小澤巳下皆如川衡者自是常法
　山虞林衡川衡皆不言國獨澤虞云國澤者又有不
　同皆互見(賈疏/)
　王氏曰使其地之人守其財物則人自為守所以澤
　雖大莫或害其養蕃　李嘉㑹曰澤屬乎國懼民因
　地以致争今海之沙岸潮之波渚凡利入之厚無不
　租撲於官而後漁焉此之謂也(王與之周禮訂義即/按經言大澤大藪)
　(如今山東濟運之昭陽蜀山等湖江南瀦水之射陽/汜光等湖以及山陽海州奉裁之葦蕩營是也為之)
　(厲禁則小民不得侵占而容蓄之水足以濟運守其/財物則葦草不致荒蕪而刈穫之後足以供料豈不)
　(大有禆于/河工者哉)
掌固上士二人下士八人府二人史四人胥四人徒四
十人　掌修城郭溝池樹渠之固(周禮/)
　樹枳棘之屬有刺者也(鄭注/)
　掌修城郭溝池者謂環城及郭皆有溝池云樹渠者
　非直溝池有樹兼其餘渠上亦有樹也云之固者總
　城郭已下數事皆是牢固之事也(賈疏/)
　劉執中曰浚溝之土所以為城也鑿池之土所以為
　郭也溝池深于外則城郭固于内用其深以増髙也
　渠又在其外所以出水因之設固植朩其上守固之
　材出焉　鄭鍔曰城郭本于築者有時而傾溝池本
　於鑿者有時而塞樹則所植以為阻塞之朩也渠則
　所𨗳以通不行之水也渠有時而淺涸樹有時而枯
　槁則吾所依以為固者不足恃矣故掌固修之蓋治
　壞之名也(周禮訂義字此經言掌固雖指固守疆圉/然樹渠二  似與河事相闗渠水道樹種)
　(栁渠以通水樹以固隄亦河/上之最要務也當倣而行之)
司險中士二人下士四人史二人徒四十人　司險掌
九州之圖以周知其山林川澤之阻而達其道路設國
之五溝五涂而樹之林以為阻固皆有守禁而達其道
路(周禮/)
　周猶徧也達道路者山林之阻則開鑿之川澤之阻
　則橋梁之五溝遂溝洫澮川也五涂徑畛涂道路也
　樹之林作藩落也(鄭注/)
　開鑿之者謂若禹鑿龍門之類橋梁之者若十月輿
　梁成之類是也(賈疏矣愚按川澤之阻疏云則橋梁/之固  此通達其陸路也若川澤有)
　(壅塞處則疏浚之水路不/亦通乎二義相兼乃備)
司空公一人本注曰掌水土事凡營城起邑浚溝洫修
墳防之事則議其利建其功凡四方水土功課嵗盡則
奏其殿最而行賞罰(韓詩外傳曰山陵崩阤川谷不通/五榖不植草朩不茂則責之司空)
世祖即位為大司空建武二十七年去大(建安十三年/又罷司空置)
(御史/大夫)屬長史一人千石掾屬二十九人(漢官目錄云/二十四人)令
史及御屬四十二人　漢承秦凡山澤陂池之税名曰
禁錢屬少府世祖改屬司農考功轉屬太僕都水屬郡
國孝武帝初置水衡都尉秩比二千石别主上林苑有
離宫燕休之處世祖省之并其職於少府毎立秋貙劉
之日輒暫置水衡都尉事訖乃罷之少府本六丞省五
又省水衡屬官令長丞尉二十餘人　州郡皆置諸曹
掾史(漢官曰監津渠漕水掾二/十五人  後漢書百官志)
　初秦漢又有都水長丞主陂塘灌漑保守河渠自太
　常少府及三輔等皆有其官漢武帝以都水官多乃
　置左右使者以領之至漢哀帝省使者官至東京凡
　都水皆罷之并置河隄謁者漢有水衡丞五人亦
　有都水丞後漢都水使者有參軍二人盖亦丞之職
　任　舟楫署令漢主爵中尉屬官有都船令丞水衡
　都尉有楫櫂令丞(文獻通考/)
水衡都尉從第五品　都水使者從第五品　河防謁
者第六品下　監淮海津都尉從第六品中　永平二
年正月尚書令髙肇奏都水臺請依舊二使者參軍事
謁者并錄事令史亦隨事更立詔曰使者置二可如所
奏其下屬司唯須充事耳亦何勞多也參軍錄事並更
置一謁者加二令史依舊肇又奏諸州諮議記室户曹
刑獄田曹水曹集曹士曹參軍悉并省之(魏書官氏志/)
魏尚書郎有水部晉武帝受命置水部後又置運漕凡
三十五曹康穆以後有水部後又省　大司農統都水
長東西南北部䕶曹掾及渡江哀帝省并都水孝武復
置　侍御史有水曹　都水使者漢水衡之職也漢又
有都水長丞主陂池灌溉保守河渠屬太常漢東京省
都水置河隄謁者魏因之及武帝省水衡置都水使者
一人以河隄謁者為都水官屬及江左省河隄使者置
謁者六人　諸州置都水從事各一人(晉書職官志/)
　晉元康中初都水使者有參軍二人復有水衡都尉
　有主簿為前後左右中五水衡令悉皆有之又有船
　曹吏(文獻通考/)
司空一人掌水土事舜攝帝位以禹為司空契之子曰
冥亦為夏司空殷湯以咎單為司空周時司空為冬官
漢西京初不置成帝綏和元年更名御史大夫為大司
空哀帝建平二年復為御史大夫元夀二年復為大司
空光武建武二十七年去大字獻帝建安十三年又罷
司空置御史大夫魏初又置司空　(魏/世)晉景帝為大司
空置掾十人有水曹一人無屬　咸熈中晉文帝為相
國有水曹掾屬各一人　晉楊駿為太傅掾屬有水曹
置屬　趙王倫為相國亦置掾屬四十人(其中必/有水曹)宋
髙祖為諮議諸曺有水曹　初晉元年鎮東丞相府有
運漕其後又有水曹髙祖為相曹則猶二也　尚書晉
西朝有水部曹又有運曹江左有運曹康穆以來猶有
水部曹後又省　宋髙祖初加置水部　侍御史晉西
朝有水曹凡十三曹而置御史九人　都水使者一人
掌舟航及運部(此宋世/之事)秦漢有都水長丞主陂池灌漑
保守河渠屬太常東漢省都水置河隄謁者魏因之漢
世水衡都尉主上林苑魏世主天下水軍舟船器械晉
武帝省水衡置都水使者而河隄為都水官屬有參軍
二人謁者一人令史減置無常員晉西朝有參軍而無
謁者謁者則江左置也懷帝永嘉六年胡入洛陽都水
使者爰濬先出督運得免然則武帝置職便掌運矣江
左省河隄(此追叙晉/世之事)　都水使者第四品　參軍謁者
第七品(此又宋世之品級/也  宋書百官志)
宋孝武帝孝建元年冬十一月癸卯復立都水臺置都
水使者官(宋書孝武帝本紀/)
　宋都水使者有參軍二人(文獻通考/)
凡諸將軍公督府諸曹有水曹　都官尚書有水部曹
(南齊書/)
　齊有都水臺使者一人有官船典軍　梁初亦有都
　水臺使者一人又有大舟卿有丞有主簿陳因之
　後魏北齊有水部屬都官尚書掌舟船津梁之事亦
　置都水臺二使者有參軍後周有司水大夫小司水
　上士有舟中士(文獻通考/)
隋尚書省有水部郎　天監七年以都水使者為大舟
卿是為冬卿置丞及功曹主簿　大舟卿梁初為都水
臺使者一人參軍事二人河隄謁者八人七年改焉位
視中書郎列卿之最末者也主舟航隄渠陳承梁皆循
其制(隋書百官志/)
　隋初有水部侍郎屬工部煬帝除侍字　開皇二年
　廢都水臺入司農十三年復置仁夀元年改臺為監
　更名使者亦為監煬帝又改為使者尋又為監加置
　少監又改監及少監並為令領舟楫河渠二署　都
　水有丞舟楫署有令丞煬帝置河渠署令丞各一人
　(文獻通考/)
唐工部尚書其屬有四四曰水部凡津梁道路治以九
月水部主事二人龍朔二年改水部曰司川天寶十一
載改水部曰司水水部令史四人書令史九人掌固四
人　水部郎中員外郎各一人掌津濟船艫渠梁隄堰
溝洫漁捕運漕之事京畿有渠長斗門長諸州隄堰刺
史縣令以時檢行而蒞其決築有埭則以下户分牽禁
争利者　都水監使者二人正五品上掌川澤津梁渠
堰陂池之政總河渠諸津監署凡漁捕有禁漑田自逺
始先稻後陸渠長斗門長節其多少而均焉府縣以官
督察　丞二人從七品上掌判監事凡京畿諸水因灌
漑盜費者有禁水入内之餘則均王公百官　主簿一
人從八品下掌運漕漁捕程㑹而糾舉之(武德初廢都/水監為署貞)
(觀六年復為監改令曰使者龍朔二年改都水監曰司/津監使者曰監武后垂拱元年改都水監曰水衡監使)
(者曰都尉開元二十五年不隸將作監有録事一人府/五人史十人亭長一人掌固四人初貞觀六年置舟楫)
(署有令一人正八品下掌舟楫運漕漕正一人府三人/史六人監漕一人漕史一人典事六人掌固八人上元)
(二年置丞二人正九品下掌運/漕隠失開元二十六年署廢)河渠署令一人正八品
下丞一人正九品上掌河渠陂池隄堰魚醢之事凡溝
渠開塞漁捕時禁皆顓之饗宗廟則供魚鮍祀昊天上
帝有司攝事則供腥魚日供尚食及給中書門下嵗供
諸司及東宫之冬藏渭河三百里内漁釣者五方捕治
之供祠祀則自便橋至東渭橋禁民漁三元日非供祠
不採魚(唐有河隄使者貞觀初改曰河隄謁者有府三/人史六人典事三人毎渠及斗門有長一人掌)
(固三人魚師十三人初有監漕十人從九品上大歴後/省興成五門六門龍首涇堰滋隄凡六堰皆有丞一人)
(從九品下府一人史二人典事/一人掌固二人貞觀六年皆廢)河隄謁者六人正八品
下掌完隄堰利溝瀆漁捕之事涇渭白渠以京兆少尹
一人督視　諸津令各一人正九品上丞二人從九品
下掌天下津濟舟梁壩橋永濟橋以勲官散官一人蒞
之天津橋中橋則以衛士拚埽凡舟渠之備皆先儗其
半袽塞竹􁫲所在供焉(唐改津尉曰令有録事一人府/一人史二人典事三人津吏五)
(人橋丁各三十人匠各八人京兆河南諸津隸都水監/便橋渭橋萬年三橋有丞一人從九品下府一人史七)
(人典事二人掌固二人貞/觀中廢  唐書百官志)
唐工部尚書一員(正三品南朝謂之起部有所營造則/置起部尚書畢則省之隋初改置工)
(部尚書龍朔為司平太常伯光/宅改為冬官尚書神龍復舊也)侍郎一員(正四品下龍/朔為司平少)
(常/伯)尚書侍郎之職掌天下百工屯田山澤之政令其屬
有四一曰工部二曰屯田三曰虞部四曰水部總其職
務而行其制命凡中外百司之事由于所屬咸質正焉
　水部郎中一員(從五品上龍朔/為司川大夫)員外郎一員(從六/品上)主
事二人(從九/品上)令史四人書令史九人掌固四人　郎中
員外郎之職掌天下川瀆陂池之政令以𨗳達溝洫堰
決河渠凡舟楫漑灌之利咸總而舉之凡天下水泉三
億二萬三千五百五十九其在遐荒絶域殆不可得而
知矣其江泗自西極達于東溟中國之大川者也其餘
百三十五水是為中川其又千二百五十二水斯為小
川也若渭洛汾濟漳淇淮漢皆亘達方域通濟軸轤従
有之無利於生人者也凡天下造舟之梁四(河則蒲津/大陽河陽)
(洛則孝/義也)石柱之梁四(洛則天津永濟/中橋霸則霸橋)朩柱之梁三(皆渭/川便)
(橋中渭橋/東渭橋也)巨梁十有一皆國工修之其餘皆所管州縣
隨時營葺其大津無梁皆給船人量其大小難易以定
其差　都水監使者二人(正五品上漢官有都水長属/主爵掌諸池沼後改為使者)
(後漢改為河隄謁者晉復置都水臺立使者一人掌舟/楫之事梁改為大舟卿北齊亦曰都水臺隨改為都水)
(監大業復為使者尋又為監復改監為令品第三武德/復為監貞觀改為使者從六品龍朔改為司津監光宅)
(為水衡都尉神龍復為使/者正五品上仍隸將作監)使者掌川澤津梁之政令總
舟楫河渠二署之官屬凡虞衡之採捕渠堰陂池之壞
決水田斗門灌溉皆行其政令丞二人(從七/品上)主簿二人
(從八/品下)録事一人府五人史十人掌固三人　舟楫署令
一人(正八/品下)丞二人(正九/品下)舟楫署令掌公私舟船運漕之
事　河渠署令一人(正八/品下)丞一人(正九/品上)府三人史六人
河隄謁者六人掌修補隄堰漁釣之事典事三人掌固
四人長上漁師十人短番漁師一百二十人明資漁師
一百二十人河渠令掌供川澤魚醢之事祭祀則供魚
醢諸司供給魚及冬藏者毎嵗支錢二十萬送都水命
河渠以時價市供之　諸津令一人(正九/品上)丞一人(從九/品下)
津令各掌其津濟渡舟梁之事(舊唐書職官志/)
　五代史無職官志唐臣蕭希甫傳有河堰牙官李筠
　告本軍謀反周本紀顯德五年秋七月乙酉水部員
　外郎韓彦市銅於髙麗二事則五代時亦有水部與
　都官屬官矣餘無聞(小谷口薈蕞/)
　晉天福二年九月判詳定院梁文舉奏以前汴州楊
　武縣主簿左墀進策十七條可行者四其一請于黄
　河夾岸仍防秋水暴漲差上戸充隄長一年一替委
　本縣令十日一巡如怯弱處不卑處置旋令修補致
　臨時偷決有害秋苗既失王租俱為墮事隄長處死
　縣令勒停敕曰修葺河岸深䕶田農毎嵗差隄長巡
　檢深為濟要逐旬遣縣令看行稍恐煩勞隄長可差
　縣令宜止四月詔曰近年以來大河頻決漂蕩人戸
　妨廢農桑言念蒸黎因茲凋弊凡居牧皆委山河既
　在封巡所宜專功起今後冝令沿河廣晉開封府尹
　逐處觀察防禦使刺史等並兼河隄使名額任便差
　選職員分擘勾當有隄堰薄怯水勢衝注預先計度
　不得臨時失于防䕶(治河通考/)
宋工部尚書掌百工水土之政令稽其功緒以詔賞罰
侍郎為之貳　水部郎中員外郎掌溝洫津梁舟楫漕
運之事凡隄防決溢疏𨗳壅厎以時約束而計度其嵗
用之物修治不如法者罰之規畫措置為民利者賞之
分案六置吏十有三紹興累減吏額　都水監舊隸三
司河渠案嘉祐三年始專置監以領之判監事一人以
員外郎以上充同判監事一人以朝官以上充丞二人
主簿一人並以京朝官充輪遣丞一人出外治河埽之
事或一嵗再嵗而罷其有諳知水政或至三年置局于
澶州號曰外監元豐正名置使者一人丞二人主簿一
人使者掌中外川澤河渠津梁隄堰疏鑿浚治之事丞
參領之凡治水之法以防止水以溝蕩水以澮㵼水以
陂池瀦水凡江淮海所經都邑皆頒其禁令視汴洛水
勢漲涸增損而調節之凡河防謹其法禁嵗計筊揵之
數前期儲積以時頒用各隨其所治地而任其責興役
以後月至十月止民功則隨其先後毋過一月若𨗳水
溉田及疏治壅積為民利者定其賞罰凡修隄岸植榆
栁則視其勤惰多寡以為殿最南北外都水丞各一人
都提舉官八人監埽官百三十有五人皆分職涖事即
干機速非外丞所能治則使者行視河渠事元豐八年
詔提舉汴河隄岸司𨽻本監先是𨗳洛入汴專置隄岸
司至是亦歸之元祐四年復置外都水使者五年詔南
北外都水丞並以三年為任七年方議囬河東流乃詔
河北東西漕臣及開封府界提㸃各兼南北外都水事
紹聖元年罷元符三年詔罷北外都水丞以河事委之
漕臣三年復置重和元年工部尚書王詔言乞選差曽
任水官諳練者為南北兩外丞從之宣和三年詔罷南
北外都水丞司依元豐法通差文武官一員分案七置
吏三十有七所𨽻有街道司掌轄治道路人兵若車駕
行幸則前期修治有積水則疏𨗳之建炎三年詔都水
監置使者一員紹興九年復置南北外都水丞各一員
南丞于應天府北丞于東京置司十年詔都水事歸于
工部不復置官(宋史職官志/)
宋太祖乾德五年正月詔開府大名府鄆澶滑孟濮齊
滋滄埭濱德博懷衛鄭等州長吏並兼本州河隄使蓋
以謹力役以重水患也(宋史河渠志/)
宋太祖開寶五年三月詔曰朕毎念河渠潰決頗為民
患故署使職以總領焉宜委官聮佐治其事目今開封
等十七州府各置河隄判官一員以本州通判充如通
判缺員即以本州官充(宋史河渠志/)
宋太宗淳化二年三月詔長吏以下及巡河主埽使臣
經度行視河防勿致壞隳違者當寘于法(宋史河渠志/)
宋真宗咸平三年詔縁河官吏雖秩滿須水落受代知
州通判兩月一巡隄縣令佐迭巡隄防轉運使勿委以
他職(宋史河渠志/)
宋仁宗皇祐三年五月壬申置河渠司(宋史仁宗本紀/)
宋仁宗嘉祐三年十一月巳丑置都水監罷河渠司(宋/)
(史仁宗夲紀/)
宋神宗熈寜四年命程昉為都大提舉黄御等河(宋史/)
(河渠志/)
宋神宗熈寜六年四月始置疏濬黄河司自衛州浚至
海口人船朩鐡工匠皆取之諸埽官吏俸給視都水監
丞司行移與監司敵體(宋史河渠志/)
宋神宗熈寜九年九月丙寅詔罷都大制置河北河防
水利司(宋史神宗本紀/)
宋神宗元豐三年五月甲申詔改都大提舉𨗳洛通汴
司為都提舉汴河隄岸司(宋史神宗本紀/)
宋哲宗元祐四年復置修河使(宋史河渠志/)
宋哲宗元祐五年罷修河使及檢舉(宋史河渠志/)
宋哲宗元祐七年四月詔南北外丞司管下河埽今後
令河北京西轉運使副判官府界提㸃分認界至内河
北仍于御内帶兼管南北外都水公事(宋史河渠志/)
宋哲宗紹聖二年詔武進丹陽丹徒縣界沿河隄岸及
石䃮石朩溝並委令佐檢察修䕶勸誘食利人户修葺
任滿稽其勤惰而賞罰之從工部之請也(宋史河渠志/)
宋哲宗元符三年七月復置北外都水丞司(宋史河渠志/)
宋徽宗崇寧元年十二月置提舉淮浙澳牐司官一員
掌杭州至揚州𤓰洲澳牐凡常潤杭秀揚州新舊等牐
通治之(宋史河渠志/)
宋徽宗政和五年置提舉修繫永橋所(宋史河渠志/)
宋徽宗宣和四年臣僚言都水監因恩州修河舉辟文
武官至百二十餘員授牒家居不省所領何事皆乗傳
給劵第功希賞詔除正官十一員外餘並罷所𨽻有東
京四排岸司監官各以京朝官閤門祇侯以上及三班
使臣充掌水運綱船輸納顧直之事汴河上下鎻蔡河
上下鎻各監官一人以三班使臣充掌算舟船朩筏之
事天下堰總二十一監官各一人渡總六十五監官各
一人皆以京朝官三班使臣充亦有以本處監當兼掌
者(宋史河渠志/)
　
　
　
　
　
　
　
　
　
　
　
　
　
　
　行水金鑑巻一百六十四
欽定四庫全書
　行水金鑑巻一百六十五
　　　　　　　　　　江南按察使傅澤洪撰
　　官司
金泰和四年吏部定考課法准唐令作四善十七最之
法十一曰隄防堅固備禦無虞為河防之最　工部尚
書一員正三品侍郎一員正四品郎中一員從五品掌
修造工匠屯田山林川澤之禁江河隄岸道路橋梁之
事員外郎一員從六品主事二員從七品覆實司管勾
一員從七品主事有令史十人　都水監街道司𨽻焉
分治監專規措黄沁河衛州置司監正四品掌川澤津
梁舟楫河渠之事興定五年兼管勾沿河漕運事作從
五品少監正六品以下皆同兼漕事少監從五品(明昌/二年)
(増一員衞/州分治)丞二員正七品内一員外監分治貞元元年
置掾正八品掌與丞同外監分治(大定二十七年添一/員眀昌三年并罷之)
(六年復/置二員)勾當官四員准備分治監差委(明昌五年以罷/掾設二員興定)
(五年設/四員)　都巡河官從七品掌巡視河道修完隄堰栽
植榆栁凡河防之事分治監巡河官同此　諸都巡河
官掌提控諸埽巡河官(明昌五年設以合得縣令人年/六十者選充大定二年設滹沲)
(河巡河/官二員)散巡河官(於諸局及丞簿亷舉人并/見勾當人六十以下者充)　黄汴都
巡河官下六處河隂雄武滎澤原武陽武延津各設散
巡河官一員　黄沁都巡河官下四處懷州孟津孟州
城北各設黄沁散巡河官各一員　衞南都巡河官下
四處新鄉崇福上崇福下衛南淇上散巡河官各一員
　滑濬都巡河官下四處武城白馬書城教城散巡河
官各一員　曹甸都巡河官下四處東明西佳孟華陵
城散巡河官各一員　曹濟都巡河官下四處定陶濟
北寒山金山散巡河官各一員(凡二十五埽埽/兵萬二千人)　諸埽
物料場官掌受給本場物料分治監物料場官同此唯
崇福上下埽物料場官與當界官通管收支南京延津
渡河橋官兼譏察事管勾一員同管勾一員掌橋船渡
口譏察濟渡給受本橋諸物等事内譏察事𨽻留守司
餘浮橋官同此　皇統三年四月懷州置黄沁河隄大
管勾司未詳何年罷正大二年外監東置歸德西置于
河陰　散巡檢正九品内泗州以管勾排岸兼之皆設
副巡檢一員為之佐　大慶闗管勾河橋官兼譏察事
一員正八品掌解繫浮橋濟渡舟楫巡視河道修完埽
岸兼率埽兵四時功役栽植榆栁預備物料譏察姦偽
等事同管勾一員(司吏二人女直/漢人各一人)　提舉三門集津南
北岸正六品(南遷後置/史百官志)　(金/)
金世宗大定十年二月滹沱河剏設巡河官二員(金史/)
(河渠志/)
金世宗大定十九年九月設京埽巡河官一員(金史河渠志/)
金世宗大定二十七年二月丁亥命沿河京府州縣長
貳官並帶管勾河防事(金史世宗本紀/)
金章宗泰和六年春正月癸夘始以沿河縣官兼管勾
漕河事州府府官兼提控(金章宗/本紀)十二月通濟河剏設
巡河官一員與天津河同為一司通管漕河牐岸上名
天津河巡河官𨽻都水監(金史河渠志/)
元工部尚書(三員四員二/員一員不等)侍郎員外郎(亦多少/不等)巡河提
領所提領二員副提領一員　都水監秩從三品掌治
河渠并隄防水利橋梁牐堰之事都水監二員從三品
少監一員正五品監丞二員正六品經厯知事各一員
令史十人䝉古筆且齊一人回回令史一人通事知印
各一人奏差十人壕寨十六人典吏二人至元二十八
年置二十九年領河道提舉司大德六年陞正三品延
祐七年仍從三品　大都河道提舉司秩從五品提舉
一員從五品同提舉一員従六品副提舉一員從七品
　河南山東都水監至正六年五月以連年河決為患
置都水監以專疏塞之任　行都水監至正八年二月
河水為患詔于濟寕鄆城立行都水監九年又立山東
河南等處行都水監十一年十二月立河防提舉司𨽻
行都水監掌巡視河道從五品十二年正月行都水監
添設判官二員十六年正月又添設少監監丞知事各
一員　都水庸田使司至元二年正月置都水庸田使
司于平江既而罷之至五年復立至正十二年因海運
不通京師闕食詔河南窪下水泊之地置屯田八處於
汴梁添立都水庸田使司正三品掌種植稻田之事庸
田使二員副使二員僉事二員首領官經厯知事照磨
各一員司吏十二人譯史二人(元史百/官志)元有天下内立
都水監外設各處河渠司以興舉水利修理河防為務
(元史河渠志以自元以來都水河渠設官專以/  興舉水利  為民也不專主漕運于此可見)
元世祖中統四年九月乙酉立漕運河渠司(元史世祖/本紀  按)
　(史百官志凡漕運之事中統二年初立軍儲所尋改/漕運所至元元年改漕運司十二年改都漕運司十)
　(九年改京畿都漕運使司二十四年内外分立兩運/司而京畿都漕運司如舊属户部據此則漕運專司)
　(運糧不理河務矣是年立漕運/河渠司似為兼職與明季相同)
元世祖至元十四年三月癸已以行都水監兼行漕運
司事(元史世祖本紀/)
元世祖至元十九年四月庚戌設懷孟路管河渠使副
各一員(元史世祖本紀/)
元世祖至元二十五年二月丙寅改河渠提舉司為轉
運司(元史世祖本紀/)
　至元二十六年㑹通河成後四年始建都水分監於
　東阿之景德鎮掌河渠壩閘之政(山東全河備考/)
元世祖至元二十七年十月甲戌立㑹通汶泗河道提
舉司従四品(元史世祖本紀/)
元世祖至元二十九年正月巳亥命太史令郭守敬兼
領都水監事仍置都水監少監丞經歴知事凡八員
四月壬子敕都水監分視黄河隄堰罷河渡司(元史世/)
(祖本紀/)
元成宗大德二年二月乙丑立浙西都水庸田司專主
水利(元史成宗本紀/)
元成宗大德三年四月巳未自通州至兩淮漕河置巡
防捕盜司凡十九所(元史成宗本紀/)
尚野改懷孟河渠副使㑹遣使問民疾苦野建言水利
有成法冝𨽻有司不冝復置河渠官事聞于朝河渠官
遂罷遷國子助教(元史尚野𫝊/)
元成宗大德八年正月辛巳自滎澤至睢州築河防十
有八所(元史成宗本紀/)
元武宗至大元年八月戊申寧夏立河渠司秩五品官
二員參以二僧為之特授奎騰太史(元史武宗本紀元/參以二僧為之)
　(政之紀/綱亂矣)
　至大三年十一月河北河南道亷訪司言于汴梁置
　都水分監妙選亷幹深知水利之人專任其職量存
　員數頻為巡視職掌既專則事功可立於是省令都水
　監議黄河泛漲止是一事難與㑹通河為比先為御河
　添官降印兼提㸃黄河若使專一分監在彼則有妨
　御河公事况黄河巳有拘該有司正官提調自今莫若
　分監官吏以十月往與各處官司巡視缺破㑹計工物
　督治比年修完來春分監新官至則一一交割然後
　代還庶不相誤工部議黄河為害難同餘水欲為經
　逺之計非用通知古今水利之人專任其事終無補
　益河南憲司所言詳悉今都水監别無他見止依舊
　例議擬未當如量設官精選亷幹奉公深知地形水
　勢者專任河防之職往來巡視以時疏塞庶可除害
　省凖令都水分監官專治河患任滿交代(治河通考/)
元泰定帝泰定二年閏正月壬申罷松江都水庸田使
司命州縣正官領之仍加兼知渠堰事　二月庚子姚
煒以河水屢決請立行都水監於汴梁倣古法備捍仍
命瀕河州縣正官皆兼知河防事從之　六月丁未立
都水庸田使司浚呉松二江(元史泰定帝本紀/)
元泰定帝泰定三年正月壬子置都水庸田司于松江
掌江南河渠水利(元史泰定帝本紀/)
元順帝至正六年五月丁酉以黄河決立河南山東都
水監(元史順帝本紀/)
元順帝至正九年春正月癸夘立山東河南等處行都
水監專治河患(元史順帝本紀/)
元順帝至正十二年海運不通立都水庸田使司於汴
梁(元史順帝本紀/)
元順帝至正十五年十月巳夘立黄河水軍萬户府於
小清口(元史順帝本紀/)
元順帝至正二十六年二月癸丑朔立河淮水軍元帥
府於孟津縣(元史順帝本紀/)
明工部尚書左右侍郎掌天下百工營作山澤採捕窯
冶屯種𣙜稅河渠織造之政令屬有水部後改水部為
都水清吏司郎中員外郎主事分掌川瀆陂池橋道舟
車之事(明㑹典/)
凡運河職官永樂初年差主事一員疏𨗳寜陽縣等處
泉源以濟運河後又差通政郎中各一員　又差主事
一員專管閘河臨清閘則令提督衞河提舉司主事兼
管皆三年更代　十二年議罷海運令工部尚書一員
及都督一員疏濬運河　十五年令伯一員充總兵官
剏行漕事　又遣都督侍郎各一員及尚書一員伯二
員往來提督以本部員外郎主事二員分理　又遣侍
郎提督監察御史錦衣千户等官巡視　十九年遣侯
伯各二員分理濟寜等閘及徐州呂梁二洪通州等處
河道徐州洪差御史一員又差郎中一員呂梁洪差少
卿一員又差河南按察司官一員又差郎中一員(今二/洪各)
(差主事一員專管三/年更代遂為定制)　宣德中設濟寜管閘主事　正
統四年定巡視河道部屬官六員提督侍郎都御史各
一員以濟寜為界其南屬侍郎其北屬都御史又以都
督一員逓相提督　景泰元年令提督河道專屬都御
史　二年減巡視河道主事一員復減巡河御史二員
以巡鹽御史兼理　三年設山東府州縣管河官　六
年令總督漕運都督兼理河道　天順元年減淮安臨
清沙灣巡河主事三員仍差主事一員管揚州一帶河
道　成化初定設主事一員專管寜陽縣等處泉源
七年始分河道為三節北自通州至德州南自沛縣至
儀真各屬郎中一員中自德州至濟寜屬山東按察司
官一員又以侍郎一員總理罷主事御史惟管洪閘主
事如故　八年復令長蘆巡鹽御史兼理通州臨清一
帶河道又御史一員兼理濟寜至南京河道　十三年
奏淮管河郎中兼理河道驛傳捕盜夫役等事　又令
河道自通州至濟寜濟寜至儀真仍以郎中二員分理
　十九年令沛縣沽頭等閘别差主事一員提督　二
十一年罷河南布政司管河沁二水官添設主事一員
　𢎞治元年罷沽頭閘主事令濟寜以南河道令巡鹽
御史兼理　又罷管河沁二水主事令徐州洪主事提
調　三年令山東勸農參政兼理山東河道　又令各
府州縣管河官帶領家口專在該管去處坐住管理河
道不許私回衙門營幹他事　七年復差沽頭主事
八年因治河工完奏准仍以河道分三節設官三員理
之　革淮揚二府山陽等縣管河通判主簿　十八年
令浙西水利僉事濬常鎮河道以便糧運　正德二年
革河南新鄉獲嘉武陟等縣管河主簿　八年設大名
府通判一員東明長垣武城曹縣主簿各一員專管河
道　嘉靖二年復罷沽頭閘主事并罷湖陵沽頭上中
下金溝射溝新興黄家等八閘官吏令徐州洪主事帶
管　又議准遣都御史一員提督河道事務山東河南
南北直𨽻巡撫三司等官俱聽節制仍添設郎中員外
郎各一員分理　七年罷提督衛河提舉司主事令管
磚主事帶管閘座　又以修濬大通河成設郎中一員
駐劄通州往來督理兼管天津一帶河道　八年罷户
部督運官令管河郎中兼理　又令徐州兵備副使兼
理曹沛徐淮一帶黄河　十三年復設沽頭閘主事并
新興黄家湖陵等七閘官吏人夫　十四年復設直𨽻
景州滄州管河通判　十五年設兖州府同知一員疏
濬泉源聼管泉主事提調　又令清江浦抽分主事兼
管移風等五閘　二十年設南旺管閘主事　置饒山
鎮閘及官吏人夫　又令濬南旺安山馬塲昭陽四湖
築堤開渠添置閘壩斗門仍照地界分𨽻本部郎中帶
管　二十四年革南旺管閘主事令管泉主事帶管
添設歸德府通判一員商邱縣主簿一員專管河道
二十五年改兖州府管泉同知駐劄曹縣添設單縣管
河主簿一員　隆慶元年移沽頭主事于夏鎮駐劄管
理新河一帶　三年革棗林魯橋利建各閘官以南陽
閘帶管革師家莊新閘閘官以仲家淺帶管　六年添
設河南副使一員給敕專管黄河修築隄岸　又題復
夏津魚臺二縣各主簿一員專管新河石隄閘壩　設
廣惠閘官吏帶管通惠閘　萬厯元年題准蘓常鎮三
府運河責之蘇松兵備副使浙西運河責之浙江水利
僉事照所轄地方時加疏濬如有疏濬不早致悞糧運
者俱聽總理河道侍郎并儧運御史叅究　革移風閘
帶管板閘官吏　三年革兖州府南旺管河通判令本
府管河同知帶管仍兼管泉(濟寜衛管河/指揮一員)　四年添設
山東督濬官東平濟寜二州各判官一員泰安州吏目
一員汶上曲阜鄒滕四縣各縣丞一員泗水魚臺二縣
各主簿一員新泰萊蕪肥城平陰寜陽滋陽嶧七縣各
典史一員鉅野嘉祥各典史一員每州縣設管泉義官
一員或兼管壩惟魚臺平隂不設泉官以濟寜東平帶
管又泰安州泉官二員革一員鄒嶧二縣各泉官俱革
以濟寜滕縣帶管其各州縣管泉老人並革　添設淮
安府管河同知一員　五年添設總理河漕都御史一
員後以工完停止　革提督河道都御史其事務并歸
各該廵撫照地分管又革呂梁洪主事添設中河郎中
一員駐劄吕梁兼管洪事　六年革徐州洪主事併屬
中河郎中兼管其鈔務歸併户部分司　七年議准山
東河南南北直𨽻各巡撫銜内添兼管河道四字給與
專敕　添設髙堰栁浦二隄大使一員歸仁集遙隄義
官一員　八年革土橋李海務二閘閘官以良家鄉周
家店官各帶管　十一年議准淮安府管河同知二員
原駐邳州者改于甘羅城專管清桃山鹽等處河道駐
徐州者改于邳州管徐州至宿遷河道　設梁境古洪
各閘官一員内華閘以古洪帶管　十三年令山東濟
青登萊四府管糧通判及所屬州縣管糧官俱帶管水
利(凡漕河正閘各設閘官一員吏一名/其無官吏者以别閘帶管  明㑹典)
明太宗永樂二十一年五月丙戌設直𨽻淮安府山陽
縣移風閘置閘官一員(明太宗實録/)
明英宗天順元年七月戊子初工部奏河道有郎中主
事及巡河御史管理上敕右都督徐恭專管漕運至是
恭言平江伯陳瑄總督漕運兼理河道今令臣不得兼
理河道恐有悮漕運上從之令如平江伯故事　十月
乙巳漕運總兵右都督徐恭奏揚州一帶寶應汜光邵
伯髙郵等處隄岸衝決數多清江提舉司造船主事不
能兼理乞増設管河主事一員從之(明英宗實録/)
　按國初或以工部尚書侍郎侯伯都督提督運河自
　濟寜分南北界或差左右通政少卿或都水司屬分
　理又遣監察御史錦衣衛千户等官巡視其沿運河
　之閘泉及徐州吕梁二洪皆差官管理或以御史或
　以郎中或以河南按察司官後皆革去而止設主事
　三年一代然俱為漕運之河不為黄河也惟總督河
　道大臣則兼理南北直𨽻河南山東等處黄河亦以
　黄河之利害與運河同也總督之名自成化𢎞治間
　始或以工部侍郎或以都御史常于濟寜駐劄其河
　南山東二省巡撫都御史則璽書所載河道為重務
　又二省各設按察司副使一員專理河道山東者則
　以曹濮兵偹帶管其巡視南北運河御史亦以各巡
　鹽御史兼之不别差也成化十年令凡漕河事悉聽
　專掌官區處他官不得侵越凡所徵樁草并折徵銀
　錢備河道之用者毋得以别事擅支凡府州縣添設
　通判判官主簿閘壩官專理河防不許别委凡府州
　縣管河及閘壩官有犯行巡河御史等官問理别項
　上司不得徑自提問(治河通考/)
明憲宗成化二十二年十月巳丑户部㑹官議覆漕運
巡撫等官所陳事冝一揚州府朝宗二閘宜増設閘官
一員従之(明憲宗實錄/)
明孝宗𢎞治三年五月増置濟寜州廣運上閘設閘官
一員(明孝宗實錄/)
明孝宗𢎞治八年九月丁未裁革揚州淮安二府管河
通判及山陽清河睢寜儀真四縣管河主簿各一員(明/孝)
(宗實録缺淮揚二府所属河務多矣所設通判主簿㫁/  不可  無端裁革殊不可解冝乎後來部議之不從)
　(何臺中/所奏也)
明孝宗𢎞治十七年五月丁巳工部覆議監察御史何
天衢所陳裁革管河冗員之奏謂先年安平鎮衝決始
則甚微本處官司互相推調遂成大患朝廷特遣大臣
修築動費萬計終年不巳今天衢所言固節財省費之
意但管河郎中比别項官不同專選主事止是分管洪
閘其餘河渠壩堰隄岸決口或溢或涸與夫樁草之徵
需官夫之代替至如蓄少洩餘興利除害專官督理尚
恐有失設若革去萬一如先年衝決及今年旱乾舟楫
阻滯誰任其責况今廷臣議奏專設之數未可裁革從
之(明孝宗實録/)
　正德七年敕命都察院右副都御史劉愷總理河道
　愷擢兵部侍郎掌通政司事回京整理曹州等處兵
　備兼理河道山東按察司副使呉漳督同曹州知州
　吴瓚濟寜州同知賈存哲往來巡視祭告河神獲完
　達撫按請大臣總理擢巡撫都御史趙璜為工部右
　侍郎仍兼憲職總理其事璜請兖州府添設同知大
　名府添設通判曹縣武城東明長垣各設主簿一員
　專事河防璜具工完始末繪圖以聞(治河通考/)
明世宗嘉靖元年六月丁酉河南考城縣添設管河主
簿一員從總理河道侍郎李瓚奏也(明世宗實録/)
明世宗嘉靖十年五月辛丑裁革嘉祥東阿館陶三縣
管河主簿添設景州滄州管河判官(明世宗實録/)
明世宗嘉靖十四年二月戊申裁革直𨽻豐縣河南陽
武縣管河主簿各一員復設直𨽻景州滄州管河判官
河南原武封丘蘭陽儀封夏邑等縣管河主簿各一員
添設河南睢州歸德州管河判官及直𨽻蕭縣主簿各
一員(明世宗實録復景州滄州既于十年添設判/官矣至是又  設之豈二州設有兩員耶)
明世宗嘉靖十七年三月庚辰増設河間府所屬故城
呉橋東光南皮交河興濟青縣静海等縣主簿各一員
專管治河裁革兖州府同知一員單縣豐縣主簿各一
員從河道都御史于湛奏也(明世宗實録/)
　按明初之制自𤓰儀以至通州河道皆屬漕撫設郎
　中二員南北專理之其諸洪閘各有主事一員專司
　漕運都御史敕諭則各有自通州至揚州一帶水利
　皆當蓄洩者嚴飭該管官司并巡河御史管河管洪
　郎中等官設法疏築以便糧運怠職悞事者一體㕘
　奏凡有便于糧運者利于軍民者悉聽爾等便冝處
　置之命河漕事原歸一其後偶遇黄河潰決則專敕
　大臣一員往治竣事還京不常設後遇有水患遂以
　為定員其職專管黄河於曹州駐劄河南山東管河
　副使則屬之管河郎中洪閘主事不相屬也故總河
　敕云今特命爾前去總理河道其黄河北岸長隄并
　各該隄岸應修築者亦要着實用工修築髙厚以為
　預防之計如各該地方遇有水災即便相度訪究水
　源可以開通分殺并可築實隄防處所仍嚴督各該
　管官員斟酌事勢緩急定限工程分投用工作急修
　理凡修河事冝敕内該載未盡者俱聼爾便冝處置
　事體重大者奏請定奪此原敕也後增入云近年沛
　縣迤北漕河屢被黄河衝決已經差官整理今特命
　爾前去總理河道督率管河管洪管泉管閘郎中主
　事及各該三司軍衛有司掌印管河兵備等官時常
　往來親厯多方經畫遇有淤塞去處務要挑浚深廣
　蓋此敕亦為黄河衝塞漕河故有是命其實專為黄
　河也先年總漕都御史毎嵗押糧運進京㑹議往迴
　查看河道其後私託巡按奏留自嘉靖元年都御史
　俞諫後更不赴京矣至嘉靖二十年二洪淺阻糧運
　不通總漕乃具疏盡推河道奉㫖切責自管河都御
　史而下俱戴罪料理自此總河總漕分為二竟以漕
　為米不知為河矣而且彼此水火漕法始亂(靳文襄/)
　(公治河書/)
明世宗嘉靖二十六年閏九月乙酉復設山東兖州府
管河同知單縣管河主簿各一員(明世宗實録總按此/可見十七年  河于)
　(湛奏裁之/非是也)
明世宗嘉靖四十一年二月庚申裁革山東夏津直𨽻
呉橋興濟河南商丘四縣各管河主簿一員(明世宗實/録  設官)
　(分職在祖宗朝原有深意山東河南各縣河務殷繁/之所河官專責豈容旋復旋革紛更制度甚矣明中)
　(葉君臣紀綱/之紊亂也)
　漕河經始官無定員當其時故道久廢天子銳意規
　畫一時恢𢎞奇偉之士獻智略者輻輳上前故自工
　部尚書宋禮都督周長平江伯陳瑄而下有若尚書
　劉觀侍郎藺芳張信新寜伯譚清襄城伯李隆員外
　郎夏濟主事劉文勇等凡數公往來督視其後河工
　既成天子重其事遣泰寜侯鎮逺侯新寜遂安兩伯
　分理濟寜諸閘及徐吕二洪通州諸處河道最後遣
　大理少卿工部郎中員外主事監察御史河南按察
　副使等官景泰二年都御史王竑始奉敕總漕兼領
　河道自通州至揚州一切水利有當蓄洩者得以便
　宜督所司行之六年迺命都御史陳泰提督濟寜至
　儀真𤓰洲河道亡何罷不設成化六年漕河處處淺
　澀遣户部尚書薛逺工部侍郎􁩿毅分行疏濬御史
　丁川上言請如先年用陳泰事耑設提督官令其乆
　任工部議以為運河洪閘有本部郎中一人主事八
　人巡河御史二人河南黒羊山有參議一人山東張
　秋河道有僉事一人兖州有同知一人管泉及各府
　皆有通判一人管河立法已密冝勿設便至是言者
　復以為河道因無專主以至廢弛乃命郎中陸鏞郭
　昇分治南北副使陳善則治沙河以北德州以南而
　刑部侍郎王恕總之主事則分理洪閘其提督淮安
　至儀真河道主事及巡河御史奏罷不用自恕以後
　總理不復設間值河有他故遣大臣行視圖方畧治
　之事竟還朝正德十一年始專設總理以工部侍郎
　兼都御史或左右副都御史兼侍郎兼軍務其沿河
　分理河務則有工部郎中三人北河張秋一中河吕
　梁一南河髙郵一又通恵員外一人主事五人一臨
　清一南旺一夏鎮一徐州一青江浦隆慶元年始分
　巡漕御史兼管其各府州縣瀕漕河者長吏與有修
　治之責此外有管河同知通判州判主簿等官專領
　其事衛亦有巡河指揮諸閘壩有閘官壩官(南河全考/)
　明永樂都燕最重漕政始差主事一員疏𨗳山東泉
　源及分汶水以利漕其後或以通政少卿及監察御
　史錦衣衞千户等官巡視運河閘泉宣德中設主事
　管理濟寜閘座兼管河道又設主事提督徂徠等處
　泉源巳而罷遣以山東參政副使管理河漕天順二
　年以河南道副使一員整理濟寜以北河道成化初
　改命通政駐劄張秋掌衛河㑹通河漕政北至天津
　南至魚臺一帶凡泉湖閘壩隄淺之事皆𨽻焉旋以
　山東副使兼攝之尋改都水司郎中奉敕行事凡沿
　河有司及管河文武官員悉聽節制又除都水司主
　事二員奉部檄行事一駐劄寜陽管泉源一駐劄濟
　寜管閘座其南陽以南沛縣所轄用平江伯陳銳議
　命主事一員駐劄于上沽頭以治水事𢎞治十八年
　以南旺南北二閘係水泉總㑹分派之所最為要害
　二閘一官一吏管理職卑任小往來官豪得以擅自
　啟閉常至走洩水利糧艘淺閣别設分司以寜陽管
　泉主事兼攝之正德間專差主事一員駐劄南旺又
　設主事一員管理臨清閘座嘉靖間罷遣南旺主事
　仍以寜陽主事兼攝其政亦罷臨清主事屬其事於
　甎厰移沽頭分司于夏鎮隆慶初議併濟寜閘務於
　管泉主事遂以都水主事一員管理徂徠等處泉源
　兼管南旺濟寜閘座改稱南旺分司萬厯十六年以
　科臣張居敬請夏鎮南旺各給闗防以重事權(山東/)
　(全河備考/)
　漕河至山東為府者三為州者四為縣者六自魚臺
　至臨清得洸汶泗沂四水其泉百七十餘㑹於四水
　而分流於漕渠有水部郎一人以掌之為牐凡三十
　有守津吏以啟閉為淺凡二百二十各有津老以時
　疏治又黄河常決張秋決曹單魚臺其道非一有司
　空兼御史臺一人水部郎一人按察副使一人統州
　邑判官主簿以分治其事漕河之有藉於山東者煩
　重如此此舊制也唯有水性遷徙靡常隆萬之間總
　河潘季馴為之疏浚建置凡湖河壩口泉閘多所創
　修(山東通志/)
　自虞舜命伯禹作司空帝曰俞咨禹汝平水土至秦
　漢有都水長丞漢武帝以都水官多乃置左右使都
　以領之成帝以王延世為河隄使者哀帝初平當為
　鉅鹿太守以明禹貢使行河為騎都尉領河隄晉武
　帝置都水臺而河隄為都水官屬梁改都水使者為
　大舟卿其最卑者主舟航河隄後魏初有水衡都尉
　及河隄謁者都水使者隋煬帝河渠署置令丞各一
　人唐因之開元中以宇文融為九河使石晉置隄長
　宋置都水監黄御等河都大提舉巡河主埽使提舉
　河防司元以工部尚書為總治河防使明或以工部
　尚書侍郎侯伯都督提督運河自濟寜分南北界或
　差左右通政少卿或都水司屬又遣監察御史錦衣
　衛千户等官巡視運河閘泉宣德以後遣郎中一人
　提督濟寜河道主事一人提督徂徠等處泉源已而
　部郎罷遣以山東參政副使管理河漕天順二年以
　河南道副使一員整理濟寜以北河道成化初改命
　通政駐劄張秋掌衛河㑹通河漕政北至天津南至
　魚臺一帶凡泉湖閘壩隄淺之事皆𨽻焉旋以山東
　副使兼攝之巳改都水司郎中奉敕行事凡沿河有
　司及管河文武官員悉聽節制又除都水司主事二
　員奉部檄行事一駐劄寜陽一駐劄濟寜掌諸泉源
　閘壩之政凡有司管泉管河官員皆屬焉𢎞治十八
　年南旺别設分司以寜陽都水兼攝正德十四年專
　差主事一員駐劄南旺嘉靖二十四年罷遣南旺主
　事而以寜陽主事兼攝其政隆慶三年罷遣濟寜主
　事而三分司之政俱屬寜陽(今止南旺分司一員/駐劄濟寕管理泉閘)其
　臨清閘座則正德間設都水司主事一員管理嘉靖
　七年罷之而屬其事於甎厰(甎厰今順治八/年裁歸併北河)然地雖
　分管而總理之者北河郎中也其在所屬者文武官
　郡有丞判州有判縣有簿尉閘有官衞有指揮所有
　千百户(今易以守/備千總)各守其疆不相踰越(北河續紀/)
明神宗萬厯二十五年十二月乙夘初設備倭㳺擊一
員於濟寜州地方聽河道總督山東撫鎮節制以濟寜
乃運道咽喉宜防倭侵犯從河道尚書楊一魁之請也
(明神宗實録/)
明神宗萬厯三十三年四月丁未以順天府通州管河
同知改兼土壩專督通糧事務管糧通判官改兼石壩
專督京糧白糧事務俱選用正途三年之内果賢能稱
職咨部優轉(明神宗實録/)
　
　
　
　
　
　
　
　
　
　
　
　
　
　
　行水金鑑巻一百六十五
欽定四庫全書
　行水金鑑巻一百六十六
　　　　　　　　　　江南按察使傅澤洪撰
　　官司
國家漕運全資黄運兩河特設河道總督一員駐劄濟
寧總理兩河事務至於通惠北河南望夏鎮中河南河
衞河各設分司管理(以下俱/)　(大清㑹典/)
通惠河分司駐劄通州順治初差漢司官一員三年更
代十二年添差滿洲理事官一員筆帖式一員一年更
代十四年裁滿官三年更代康熙元年復設一年更代
六年裁九年復差滿司官一員筆帖式二員三年更代
十年裁筆帖式十八年照内外河差例一年更代二十
年仍改三年更代二十三年改令各部院衙門掣籖差
遣
北河分司駐劄張秋順治初差漢司官一員三年更代
康熙九年添差滿司官一員筆帖式二員十年裁筆帖
式十七年裁分司歸併濟寧天津二道管理
南旺分司駐劄濟寧州順治初差漢司官一員三年更
代康熙九年添差滿司官一員筆帖式二員十年裁筆
帖式十五年裁分司歸併濟寧道管理
夏鎮分司駐劄夏鎮順治初差漢司官一員三年更代
康熈九年添差滿司官一員筆帖式二員十年裁筆帖
式十五年裁分司原管滕嶧二縣河道閘座歸東兖道
管理沛縣河道閘座歸淮徐道管理十七年滕嶧河務
改歸濟寜道管理
中河分司舊駐呂梁洪(後移駐/宿遷縣)順治初差漢司官一員
三年更代四年添差滿司官一員八年裁十二年復差
滿官一年更代十四年裁(其間有三年更/代四字疑衍)康熈元年復
差一年更代四年裁九年復添滿司官一員筆帖式二
員十年裁筆帖式十七年裁分司分歸淮揚淮徐二道
管理
南河分司駐劄髙郵州順治初差漢司官一員三年更
代康熈九年添差滿司官一員筆帖式二員十年裁筆
帖式十七年裁分司分歸淮揚淮徐二道管理
衞河分司駐劄輝縣順治十三年差漢司官一員本年
裁歸衞輝府同知兼理十四年復差三年更代康熙四
年裁歸分守河北道及衞輝府通判管理六年裁河北
道令通判專理九年復設河北道
順治初設河南管河道一員駐劄開封府(康熙五年裁/九年復設)
濟寧管河道一員駐劄濟寧州(康熙六年裁/九年復設)開封府南
河同知一員駐劄本府專管南岸河務(康熙七年裁歸/清軍同知九年)
(復/設)開封府北河同知一員駐劄祥符縣陳橋鎮專管北
岸河務歸徳府河捕通判一員駐劄考城縣專管歸屬
南北岸河務(康熙七年裁/九年復設)又商邱虞城考城三縣管河
主簿各一員懐慶府糧河通判一員駐劄本府河内武
陟二縣管河縣丞各一員徐屬河務同知一員駐劄徐
州邳宿同知一員駐劄邳州山清同知一員駐劄淮安府
　康熙九年設宿桃同知一員駐劄宿遷縣桃清同知
一員駐劄桃源縣歸仁堤同知一員駐劄宿遷之白洋
河兼設宿遷縣主簿二員桃源縣主簿一員各隨同知
駐劄　十年設淮安府同知一員安東縣主簿一員俱
駐劄安東縣又鉅野縣管河主簿一員　十三年設淮
安府同知一員駐劄盱眙縣又盱眙縣主簿一員　十
七年裁山清同知將河務歸併旴眙同知管理改為山
清盱𣅿同知駐劄淮安府外河裁安東同知併山清同
知原管外河河務俱歸宿桃同知管理改為山清安海
同知駐劄安東縣裁桃清同知將河務歸併歸仁隄同
知管理改為宿桃歸仁同知駐劄白洋河其邳宿同知
改為邳睢靈璧同知仍駐邳州(以上俱/)　(大清㑹典/)
世祖章皇帝順治四年五月日工部覆總河楊方興為
　分司權輕判簿職微仰祈
皇上嚴飭道印各官毋誤河工事看得河道修濬工程
　責任料理在分司佐貳其地方夫役治辦物料皆頼
　於道府州縣正官故前朝議定凡有闗河務者年終
　列名考成如或有誤一體　題叅移咨吏部按以降
　調黜革戴罪之例今總河臣具　題道印等官視河
　務非己任而整飭措辦之責全不料理卸擔於分司
　佐貳以致漕河廢弛已極請飭前來伏乞
敕下臣部咨行山東河南督撫按衙門嚴行申飭各道
　府州縣印官照依往例務要同心協理無誤河務如
　有仍前故違許該督撫按即指名　題叅請
㫖治罪庶人心知警而河道有頼矣奉
㫖依議行(河南管河道治河檔案/)
世祖章皇帝順治十年正月日工部覆總河楊方興為
　河患日亟夫料日艱請復舊規責成印官募夫辦料
　以濟急工毋誤河漕事看得治河要務全在責成得
　人今據河臣楊疏稱欲以修築責之河官募辦責之
　印官且照新增之數夫給現銀料給現價於治河各
　官功罪相同鼓舞有法河工喫緊無出於此合應復
　請
敕下總河臣㑹同督撫按嚴行司道府縣印官嗣後凡
　係河務俱要印河等官相助為理不得推諉永著為
　令如有故違聽河臣指名叅處奉
㫖以後河務著各司道府州縣官同河官協力料理有
推諉的河道總督指名叅處(河南管河道治河檔案/)
世祖章皇帝順治十六年三月日吏部覆總河朱之錫
　為申明激勸大典事據總河朱之錫疏稱前吏部覆
　臣特請嵗行舉劾之例一疏内
敕下該督毎年嵗修告竣即行舉劾奉有依議行之
㫖於内督撫年終舉劾奉
㫖停止不敢冒昧具題今十五年河工久已報竣合無
　仍遵前
㫖亦合令臣照例分别舉劾以示勸懲再照管河佐貳
　等官亦應量擇其尤另疏薦錄至於貪婪不職一槩
　　題叅等語查十五年九月臣部覆漕督亢請眀漕
　竣舉劾之例一疏内議總漕衙門似難與督撫事例
　同論相應仍舊舉劾奉有依議之
㫖今河臣專司河道原就本年濬築之勤惰别其臧否
　若槩停舉劾則管河之官無以勸懲不便與督撫事
　例同論相應如其所請照舊舉行至管河佐貳等官
　職雖微其河工之責成頗重如有勤勞盡職者應行
　荐舉寧嚴勿濫其貪婪不職者聽河臣一體　題叅
　可也奉
㫖依議(河南管河道治河檔案/)
聖祖仁皇帝康熙十六年為謹酌河工繁簡等事總河
　王光裕題奉
㫖將南旺夏鎮二司所管河道泉源閘座夫役等項歸
併濟寧東兖淮徐三道分管(山東兖寧道冊/)
聖祖仁皇帝康熙十七年七月日總河靳輔題為敬陳
　經理河工事宜第七疏事臣惟修治河工必先以措
　設錢糧為要今措設錢糧之處已經臣條議上請倘
　蒙
皇上俞允則大工自應刻期興舉矣惟是大工興舉之
　日協理必需多員而大工告竣之後保護尤資羣力
　與夫事可兼攝者則冗員應裁權宜歸一者則職守
　應併是皆當因時度宜先為酌𣲖定其責成使之可
　遵可守無紛雜掣肘玩忽坐誤之弊庶可望其樂於
　黽勉不為推諉而共相維持以保永久也竊思臣身
　任總河凡直隸東豫江浙各省有河地方并河務河
　官皆臣總理統轄不待言矣其自臣而下兼理兼轄
　者則為分司各道耑管者則爲㕔印諸員分管者則
　為各州縣之佐貳雜職等員雖官無大小各有所司
　然其職掌之紛淆事權之雜出以致掣肘貽誤者皆
　宜確議釐定也查河道項下興修守護等事既有專
　管分管各官駐宿河干朝夕料理其司道等官原以
　兼總大綱承上接下膺督率屬員指揮提調之任只
　須一官而兼轄數府不必一府而兼設數官也今淮
　揚兩府既設淮揚道淮徐道又設南河中河兩分司
　其間寔多冗贅兹臣於司道之中權衡攸當竊見分
　司三年一換自以一官為傳舍而他人亦以客官目
　之未免呼應不靈且無地方錢榖刑名之任其於民
　情之休戚風俗之奸良不能一一熟察道臣係久任
　之官則凡所舉行必圖久逺而又兼管錢榖刑名之
　事於地方情形自能周知一切調撥協濟事宜庶易
　得當而官民之奉行尤稱惟謹臣愚以為宜將南河
　中河兩分司裁去其該管各務量其地形事勢分歸
　淮揚淮徐兩道兼理淮郡之山陽清河安東鹽城海
　州沭陽贛榆并揚州府屬河道俱責成淮揚道兼理
　令該道仍駐淮安郡城其淮郡之桃宿邳睢并鳯陽
　府之靈璧以及徐州所屬河道俱責成淮徐道兼理
　令該道移駐邳州至北河通惠兩分司亦應併裁將
　北河分司事務照省歸併分交濟寧天津二道管理
　通惠分司事務交給通永道管理又東兖道逺駐沂
　州而兼轄滕嶧兩縣河務亦屬未當應併歸濟寧道
　兼理庶為妥協也又淮安一府共有同知十員而管
　河者居其八皆係節次添設也殊不知河工事務全
　在用人之當而不在設官之多矧知河之法疏浚防
　塞各有攸宜同知為專管官與分管防守之佐雜微
　員不同乃畫河為兩岸而分管之是竟置河於不問
　矣且其間有彼此意見不同而推諉觀望者有屬員
　奉行不一而奔命不遑者事權之雜出誠為未便也
　臣愚以為同知八員之内今宜裁去三員將山清同
　知原管運河事務歸併山盱同知多𢎞安管理駐淮
　安府山清同知原管外河并安海同知河務俱交宿
　桃南岸同知董安國管理改為山清安海同知駐安
　東縣俱令淮揚道兼轄宿桃兩縣河務并歸仁一隄
　俱歸併歸仁同知佟國聘管理改為宿桃歸仁同知
　駐白洋河邳宿靈璧三州縣河務仍令邳宿同知蘇
　嵋管理改為邳宿靈璧同知仍駐邳州徐屬同知事
　務仍令祖文眀管理仍駐徐州俱令淮徐道兼轄其
　所裁山清同知魏師段安海同知李朝事宿桃山清
　北岸同知黄道𢎞俱應赴部改補又宿桃兩縣既有
　主簿四員理應每縣各設二員不宜彼此牽混臣請
　將宿遷主簿王振先改為宿遷北岸主簿宿桃南岸
　主簿改為宿遷南岸主簿桃源縣主簿王金改為桃
　源南岸主簿宿桃北岸主簿夏文象改為桃源北岸
　主簿庶職掌畫一而無混淆之虞此臣所謂事可兼
　攝冗員應裁權宜歸一職守應併者是也若夫河道
　一事攸闗民生休戚地方安危良非渺小凡膺民社
　之寄者皆當曲圖補救力為保護不宜徒諉河官坐
　視敝壊如撥夫運料等事在正印官有人民地方之
　責設法自易其管河同知通判等官與民絶不相親
　於錢榖刑名街坊里下諸務毫無關渉安能設施且
　府州縣之正印官往往視河務為餘事目河官為贅
　瘤雖遇疾呼未必馳救毎有膜不相闗之狀而無同
　舟共濟之情以致掣肘誤工不一而足臣請嗣今以
　後凡遇河防沖決之事不論
欽工民工俱倣照盗案之例將該管之道府㕔州縣佐
　雜等官一併照例　題叅議處仍勒限半年修復完
　固亦照盗案定承修督修之例而責成之如有諱決
　者照諱盗例處分至於薦舉　大計等典凡有河地
　方之司府州縣正印并道㕔佐雜等官俱將河工之
　治否一併考成以分殿最必任内無河道沖決之事
　并遇決旋修不致殃民損課者方准保舉卓異如此
　庶各官知警共相維持綢繆於未雨之先而河道之
　沖決自少即有沖決亦自速為修治不致蔓延滋害
　如今日之甚此臣所謂大工告竣之後保護尤資羣
　力者是也以上事宜皆指平日而言如蒙
俞允則可為將來章程(靳文襄公治河書/)
聖祖仁皇帝康熙二十四年九月日總河靳輔疏稱豫
　省河道居江南之上游豫省河道安則江南之河道
　亦安臣亦於另疏陳眀矣惟是河道全資修守而修
　防專頼得人是以州縣管河官員品職雖微而闗係
　甚重非年力强壯熟諳河工者不足勝任也又已得
　幹員矣尤必諒其力所能及者而責成之庶不致於
　貽誤今豫省沿河如蘭陽儀封滎澤三縣兩岸均有
　堤工俱長數十餘里乃向來止有管河官一員不特
　奔馳難及而毎嵗伏秋異漲之時處處出漕河面寛
　數十餘里且急溜非常一過渡而費窮日工夫安得
　依往來修守之計又如虞城縣堤長百里而修防僅
　有一主簿亦萬難兼顧者也此四縣者必須添設河
　官四員但増官勢必増俸是以臣等行令藩司河道
　等官酌裁可省之員添設至緊之缺今據該藩司郎
　永清該道祖文明等再三酌議前來查濟源縣原無
　修防之責所有額設主簿一員儘可裁去又修武封
　邱兩縣縣丞虞城石榴堌驛驛丞職掌俱閒均可裁
　去内一議裁濟源縣主簿一員移設蘭陽改為蘭陽
　縣管河主簿與見任蘭陽縣縣丞分管該縣兩岸工
　程一議裁修武縣縣丞一員移設儀封改為儀封縣
　管河縣丞與見任儀封縣主簿分管該縣兩岸工程
　一議裁封丘縣縣丞一員移設滎澤改為滎澤縣管
　河縣丞與見任滎澤縣主簿分管該縣兩岸工程一
　議裁虞城縣石榴堌驛驛丞一員另添設虞城縣管
　河縣丞一員與見任虞城縣主簿分管該縣工程又
　陽武縣主簿止能管北岸工程其南岸工程查該縣
　見有縣丞一員應歸該縣丞就近管理又原武南岸
　有堤六百餘丈界在鄭州境内應歸併鄭州見任州
　判帶管更查得山東單縣有南岸堤工二千餘丈錯
　雜於河南虞城縣堤内應該歸歸徳府管河通判督
　虞城縣印河官就近修防河南考城縣北岸有堤工
　五千餘丈界連山東曹縣境内應換歸兖州府黄河
　同知督曹縣印河官就近修防内考城北岸堤工甚
　為殘損應俟修完更換如此一轉移間而繁簡緩急
　均得其宜修防者足以施其力則責成既專自免貽
　誤之虞矣除山東省尚有未盡事宜容臣㑹同東撫
　臣核眀另　題外臣謹㑹同河南撫臣王日藻合詞
　　題請伏乞
皇上睿鑒
敕部議覆施行奉
㫖該部議奏部議覆皆如其請奉
㫖依議(河南管河道治河檔案/)
聖祖仁皇帝康熙三十一年十二月日吏部等衙門為
　微臣在河言河等事㑹覆原任河道總督靳疏稱山
　東東昌府通判原管徳州等十餘州縣衞河道共計
　六百餘里道里綿長不能分身兼顧今查徳州有原
　設管河州判一員但徳州河道止一十八里誠可歸
　併州同帶管將此州判裁去添入東昌府改為下河
　通判分轄徳州一州二衞恩縣夏津武城直隸之清
　河故城八州縣衞河道駐劄武城縣仍以見任通判
　改為上河通判分轄聊城堂邑博平清平臨清館陶
　六州縣河道駐劄郡城又直隸河間府管河通判一
　員耑轄景州呉橋等十一州縣衞河道綿長八百里
　内天津同知止於分催滄州青縣靜海并天津三衞
　六州縣衞之重空漕船其修防疏浚之事不與焉今
　應將景州呉橋東光交河南皮五州縣河道與夫重
　運回空漕船照舊責令通判修防挑浚催儹外其滄
　州青縣靜海三州縣并天津三衞河道與夫重空漕
　船一併分與天津同知耑管修防挑浚催儧至青縣
　河道二百餘里主簿一員不能兼顧應於該縣興濟
　鎮巡檢分管料理又直隸故城縣河道夾在山東武
　城恩縣兩縣之中江南沛縣河道夾在山東魚臺滕
　縣兩縣之中故城見隸河間府管河通判耑轄逺住
　泊頭沛縣見隸徐屬同知耑轄逺住徐州俱不能兼
　顧應照直隸清河縣例將故城改隸山東東昌府下
　河通判兼轄將沛縣改隸山東泇河通判兼轄至凡
　有河道州縣俱有管河丞簿以耑司之今山東博平
　一縣直隸之香河南皮呉橋故城清河五縣俱無專
　員乃係典史帶管夫典史有城社捕盗之責不能兼
　管河道查鄰近地僻之縣可以不設縣丞並有丞簿
　兼設之縣如山東之冠縣直隸之魏縣南樂清豐東
　眀元城滑縣等縣俱可通融裁併應將冠縣縣丞裁
　去改為博平縣管河縣丞將魏縣縣丞裁去改為呉
　橋縣管河縣丞將南樂縣縣丞裁去改為故城縣管
　河縣丞將清豐縣縣丞裁去改為清河縣管河縣丞
　再查大名府元城滑縣各有縣丞主簿兩員應將元
　城縣主簿裁去改為香河縣管河主簿將滑縣主簿
　裁去改為南皮縣管河主簿所遺元城滑縣衞河河
　道并長垣縣新經黄河徙至境内創築堤工俱應歸
　併各縣縣丞又大名縣亦有衞河並無耑責應將東
　眀縣縣丞裁去改為大名縣衞河縣丞耑管而責成
　之並濬縣内黄二縣管河縣丞俱令大名府通判管
　轄至於河南丹衞兩河毎年春夏之交資其束河濟
　運而修武湯隂兩縣並無耑設河員應將尉氏縣縣
　丞裁去改為修武縣丹河縣丞並河内武陟管河縣
　丞令懐慶府通判管轄再將永城縣縣丞裁去改爲
　湯隂縣衞河縣丞又安陽縣洹水流入衞河濟運應
　令該縣縣丞耑管疏浚一併交與彰徳府通判管轄
　又衞輝府汲縣新鄉獲嘉淇縣管河縣丞輝縣管河
　主簿相應交與該府通判管轄再江南揚州府管河
　通判管轄髙寶江儀四州縣之運河事務頗繁更兼
　興泰如通四州縣之下河地方遼闊一員不能兼顧
　且下河已設立運河減水壩又且建閘疏通一切溝
　洫渠堰必得耑員豈可置之不問應將下河興泰如
　通并范公堤串場河等處分與揚州府管糧通判兼
　管移駐泰州至泰州幅􁆟甚廣州判一員亦難總理
　應於該州州同酌量分管以期無誤若夫如臯縣亦
　無管河耑員查泰興縣偏僻空閒亦應將縣丞裁去
　改爲如臯縣管河縣丞其通州興化鹽城海州四州
　縣河道俱應責成該州縣州同州判縣丞管理而今
　廟灣同知兼轄鹽城海州知州兼轄州同等因具題
　前來查通判縣丞主簿等官俱各照事設立之員倘
　若更調各官職務以致廢弛亦未可定且黄運兩河
　俱設耑員責成分管巳經年久若照所題更調事屬
　繁多相應將原任總河靳輔所題之處毋庸議奉
㫖管河官員更調設立之處俱著照該督所題行(河南/)
　(管河道治河檔案/)
　
　
　
　
　
　
　
　行水金鑑巻一百六十六
欽定四庫全書
　行水金鑑巻一百六十七
　　　　　　　　　　江南按察使傅澤洪撰
　　官司
　總河古司空之職凡河道所經地方數千里皆調度
　控制之任綦重矣然大小相承分猷戮力亦非一手
　足之勞也故凡在工諸職駐劄必詳疆里必悉以嚴
　其所守焉(以下俱靳文襄公治河書/)
　總督河道部院駐劄濟寧州所統直隸山東河南江
　南浙江等處
　江南文職屬員
　淮揚道駐劄淮安府　凡淮屬之山陽清河安東鳯
　屬之泗旴并揚郡所屬河道舊屬南河分司者悉歸
　併本道管理所轄管河同知三員通判一員
　淮安府分管山清盱眙河務同知一員駐劄淮安府
　清河縣管河縣丞一員駐劄甘羅城修防運河汛地
　自甘羅城西南角起下至山陽縣界横隄頭止
　山陽縣管裏河縣丞一員駐劄府城修防運河汛地
　上自府城西南角樓起下至寳應縣界止
　裏河主簿一員駐劄府城修防運河汛地上自清河
　縣界起下至府城西南角樓止
　髙堰主簿一員駐劄髙堰修防湖隄汛地上自石工
　頭起下至清河縣界横隄頭止
　髙良澗主簿一員駐劄周家橋修防湖堤汛地上自
　周家橋起下至石工頭止
　山旴主簿一員駐劄翟家壩修防湖隄汛地上自翟
　家壩起下至周家橋止
　淮安府分管山清外河同知一員駐劄清江浦
　清河縣主簿一員駐劄縣城修防本縣黄河北岸汛
　地
　馬頭司巡檢一員駐劄甘羅城修防本縣黄河南岸
　汛地
　山陽縣外河縣丞一員駐劄清江浦修防黄河南岸
　汛地上自清河縣界起下至朱家觜止
　外河主簿一員駐劄蘇家觜修防黄河南岸汛地上
　自朱家觜起下至童家營止
　馬邏司巡檢一員駐劄盧鋪修防黄河南岸汛地上
　自童家營起下至陳家社止嗣於康熙二十四年八
　月内於咨明事案内將童家營之馬邏沈家圍一帶
　險工改歸馬邏司巡檢并山清外河營把總經管
　淮安府分管山安河務同知一員駐劄安東
　安東縣縣丞一員駐劄縣城修防黄河汛地上自清
　河縣界起下至縣東門止
　安東縣主簿一員駐劄夏村營修防黄河汛地上自
　縣東門起下至彭家灘止
　五港司巡檢一員駐劄佃湖修防黄河汛地上自彭
　家灘起下至雲梯闗止
　山陽縣羊寨司巡檢一員駐劄薛家套修防黄河北
　岸汛地上自雲梯闗起下至泗汾港止
　大套大使一員駐劄大套修防黄河南岸汛地上自
　雲梯闗對岸陳家社起下至陸家社止
　揚州府管河通判一員駐劄府城
　寶應縣縣丞一員駐劄縣城修防運河汛地上自山
　陽縣界起下至劉家堡止
　寳應縣主簿一員駐劄縣城修防運河汛地上自劉
　家堡起下至髙郵州界止
　髙郵州州同一員駐劄州城修防運河汛地上自永
　安河尾起下至江都縣界止
　髙郵州州判一員駐劄州城修防運河汛地上自寳
　應縣界起下至永安河止
　江都縣縣丞一員駐劄府城修防運河汛地上自灣
　頭閘起下至𤓰洲止
　江都縣主簿一員駐劄府城修防運河汛地上自髙
　郵州界起下至灣頭閘止
　儀真縣縣丞一員駐劄縣城修防本縣運河汎地
　淮徐道駐劄宿遷　凡淮屬之桃源宿遷邳州睢寧
　并鳯屬之靈璧虹縣以及徐州所屬河道舊屬中河
　夏鎮兩分司者悉歸併本道管理所轄河務同知四
　員
　淮安府分管徐屬同知一員駐劄徐州
　徐州州同一員駐劄州城修防黄河南岸汛地上自
　蕭縣界王家塘起下至青田止
　南岸州判一員駐劄房村驛修防黄河南岸汛地上
　自青田起下至靈璧縣界止
　北岸州判一員駐劄河北炭塲館驛門修防黄河北
　岸汛地上自大谷山起下至王家山止
　呂梁巡檢一員駐劄呂梁修防黄河北岸汛地上自
　狄家山起下至邳州界止
　蕭縣主簿一員駐劄郝家集修防本縣黄河汛地
　碭山縣主簿一員駐劄縣城修防黄河南岸汛地
　豐縣主簿一員兼管碭山縣北岸駐劄盤龍集修防
　本縣黄河
　沛縣主簿一員駐劄夏鎮修防本縣運河汛地
　淮安府分管邳睢靈璧同知一員駐劄邳州
　邳州州同一員管運河駐劄猫兒窩修防運河汛地
　上自徐塘口起下至宿遷縣界止并唐宋山堤工
　邳州州判一員管黄河駐劄州城修防黄河汛地上
　自徐州界起下至馬船幇止
　直河司巡檢一員管黄河駐劄州城修防黄河汛地
　上自馬船幇起下至宿遷縣界止
　新安司巡檢一員管運河駐劄泇口修防運河汛地
　上自山東嶧縣界起下至徐塘口止
　靈璧縣主簿一員駐劄雙溝集修防本縣黄河汛地
　睢寧縣縣丞一員駐劄姚家集修防黄河汛地上自
　靈璧縣界起下至戴家樓止
　睢寧縣主簿一員駐劄魏家集修防黄河汛地上自
　戴家樓起下至宿遷縣界止
　淮安府分管宿虹同知一員駐劄白洋河
　宿遷縣縣丞一員管黄河駐劄縣城修防黄河南岸
　汛地上自睢寧縣界起下至小古城止
　南岸主簿一員駐劄白洋河修防黄河南岸汛地上
　自小古城起下至桃源縣界止
　北岸主簿一員駐劄縣城修防黄河北岸汛地上自
　縣西門起下至桃源縣界止
　劉馬莊巡檢一員駐劄皂河口修防黄河北岸汛地
　上自邳州界起下至張莊運口止并新運河上自皁
　河口起下至運口止
　運河主簿一員駐劄皁河口修防運河汛地上自邳
　州界起下至皁河口止
　歸仁堤巡檢一員駐劄歸仁集修防宿虹二縣歸仁
　堤汛地
　淮安府分管桃源同知一員駐劄桃源縣
　桃源縣縣丞一員駐劄縣城修防黄河南岸汛地上
　自宿遷縣界起下至煙墩止
　南岸主簿一員駐劄縣城修防黄河南岸汛地上自
　煙墩起下至清河縣界止
　北岸主簿一員駐劄重興集修防黄河北岸汛地上
　自宿遷縣界起下至渡口止
　三義鎮巡檢一員駐劄三岔修防黄河北岸汛地上
　自渡口起下至清河縣界止
　河南省文職屬員
　管河道駐劄開封府　凡開封歸德及舊屬河道所
　管彰徳衞輝懐慶各府河道俱歸併本道管理所轄
　管河同知二員通判三員
　開封府南河㕔同知一員駐劄開封府
　鄭州管河州判一員
　祥符縣管河縣丞一員
　祥符縣管河主簿一員
　陽武縣管河縣丞一員
　陽武縣管河主簿一員
　滎澤縣管河縣丞一員
　滎澤縣管河主簿一員
　蘭陽縣管河縣丞一員
　蘭陽縣管河主簿一員
　儀封縣管河縣丞一員
　儀封縣管河主簿一員
　中牟縣管河縣丞一員
　陳留縣管河縣丞一員
　開封府北河㕔同知一員駐劄周橋
　祥符縣管河縣丞一員
　祥符縣管河主簿一員
　陽武縣管河縣丞一員
　陽武縣管河主簿一員
　原武縣管河主簿一員
　滎澤縣管河縣丞一員
　滎澤縣管河主簿一員
　蘭陽縣管河縣丞一員
　蘭陽縣管河主簿一員
　儀封縣管河縣丞一員
　儀封縣管河主簿一員
　封邱縣管河主簿一員
　歸徳府分管河務通判一員駐劄考城
　商邱縣管河主簿一員
　虞城縣管河縣丞一員
　虞城縣管河主簿一員
　考城縣管河主簿一員
　彰徳府屬
　安陽縣管河縣丞一員
　湯隂縣管河典史一員
　林縣管河典史一員
　衞輝府分管河務通判一員駐劄衞輝府
　汲縣管河縣丞一員
　新鄉縣管河縣丞一員
　獲嘉縣管河縣丞一員
　輝縣管河主簿一員
　淇縣管河縣丞一員
　懐慶府分管河務通判一員駐劄懐慶府(今駐劄/清化鎮)
　河内縣管河縣丞一員
　武陟縣管河縣丞一員
　山東省文職屬員
　濟寧道駐劄濟寧州　凡濟寧所屬舊屬南旺北河
　兩分司事務及舊屬東兖者悉歸併本道管理所轄
　河務同知二員通判三員
　兖州府黄河同知一員駐劄曹縣(山東全河備考云/曹州定陶城武金)
　(鄉曺單等縣/河務隸之)
　曹縣縣丞一員
　曹縣主簿一員駐劄傅家集
　安陵司巡檢一員駐劄塔兒灣
　單縣主簿一員駐劄本城
　兖州府運河同知一員駐劄濟寧州(北河續記云魚/臺以北至汶上)
　(河道隸之/兼管泉源)
　濟寧州州判一員駐劄本州城(北河續記云河道南/接魚臺界牌淺起北)
　(接濟寜衛五里淺止共六十八里内東/岸南自魯橋北至師荘三里屬鄒縣)
　魚臺縣主簿一員駐劄南陽鎮(北河續記云河道南/接沛縣珠梅閘起北)
　(接濟寧南陽閘/止共六十里)
　鉅嘉主簿一員駐劄長溝(北河續記云鉅野主簿帶/管嘉祥河道南接濟寧火)
　(頭灣起北接嘉祥大長溝止共二十五里又自/大長溝起北接汶上界首止共十八里属嘉祥)
　汶上縣主簿一員駐劄南旺(北河續記云河道南接/嘉祥界首起北接東平)
　(靳家口止共/七十二里)
　兖州府捕河通判一員駐劄張秋(北河續記云東平/以北至陽榖河道)
　(𨽻之兼管/張秋城池)
　東平州州判一員駐劄州城(北河續記云河道南接/汶上靳家口起北接夀)
　(張戴家廟止/共三十里)
　陽榖縣主簿一員駐劄縣城(北河續記云河道南接/東阿荆門上閘起北接)
　(聊城官窑口/止共四十里)
　夀張縣主簿一員駐劄壽張縣(北河續記云夀張主/簿帶管東阿河道南)
　(接東平戴家廟起北接東阿沙灣止共二十里又自/沙灣起北接陽榖荆門上閘止共二十里属阿城)
　兖州府泇河通判一員駐劄戚城(山東全河備考云/駐夏鎮南陽以南)
　(至黄林荘/河道𨽻之)
　滕縣主簿一員駐劄縣城(山東全河備考云河道南/接嶧縣吴家橋起北接沛)
　(縣辛荘橋止/共五十里)
　嶧縣縣丞一員駐劄縣城(山東全河備考云河道南/自黄林荘起北至吴家橋)
　(止共一百/一十里)
　東昌府運河通判一員駐劄府城(北河續記云聊城/以北至徳州河道)
　(𨽻之兼管直/𨽻之清河縣)
　聊城縣主簿一員駐劄縣城(北河續記云河道東西/俱有東岸南自本縣皮)
　(家寨起北接博平梭堤止共六十里西岸南接陽/榖官窑口起北接堂邑梁家鄉止共六十五里)
　臨清州州判一員駐劄州城(北河續記云河道汶河/北岸東自潘家橋起西)
　(北至板橋止二十里南岸東自趙家口起西北至板/橋止二十三里衛河東岸南自板橋起北接夏津趙)
　(貨郎口止三十四里西岸南自板橋/起北接清河二哥營止三十一里)
　徳州州判一員駐劄州城(北河續記云河道東西俱有/東岸南接恩縣新開口舖起)
　(北接徳州衛張家口舖止共五十三里西岸南接徳/州衛南陽務舖起北接徳州左衛鄭家口舖止共十)
　(五里/零)
　武城縣縣丞一員駐劄縣城(北河續記云河道東西/俱有東岸南接夏津桑)
　(園起北接恩縣白馬廟止共一百四十四里西岸南/接夏津王家荘起北接故城鄭家口止共一百一十)
　(四/里)
　故城縣管河典史一員(北河續記云河道南接武城/鄭家口淺起北接徳州衛孟)
　(家灣淺止/共六十里)
　甲馬營巡檢一員駐劄甲馬營
　清平縣典史一員駐劄縣城(北河續記云河道東西/俱有西岸内帶管徳州)
　(左衛四舖東岸南接博平減水閘起北接臨清潘官/屯止共三十九里西岸南接堂邑函谷洞起北接臨)
　(清潘家橋止/共三十三里)
　夏津縣主簿一員駐劄縣城(北河續記云河道東西/俱有東岸南接臨清趙)
　(貨郎口起北接武城桑園止共四十六里西岸南/接清河渡口起北接武城劉家道口止共七里)
　堂邑縣主簿一員(北河續記云河道南接聊城呂家/灣起北接清平魏家灣止共三十)
　(五/里)
　清河縣典史一員(北河續記云河道南接臨清二哥里/營起北接夏津渡口止共三十九)
　直𨽻文職屬員
　天津道駐劄天津　凡北河分司所屬在濟寧州以
　北者歸本道管理所轄通判一員
　河間府管河通判一員駐劄泊頭(北河續記云景州/以北至天津河道)
　(𨽻/之)
　景州州判一員(北河續記云河道南接徳州羅家口/起北接吴橋狼家口止共二十四里)
　滄州州判一員(北河續記云河道南接天津右衞磚/河淺起北接天津左衛朱家墳止共)
　(四十/里)
　交河縣主簿一員(北河續記云河道南接東光李道/灣起北接青縣白洋橋止共五十)
　(里又河間衛河道三十八里交河縣帶管河道南接/交河驛北口起北接交河陳家口止共三十八里又)
　(瀋陽衛河道一里交河縣帶管河道南接交/河劉家口起北接交河劉家口止共一里)
　青縣主簿一員(北河續記云河道南接清河甎河淺/起北接靜海新荘淺止共一百七十)
　(里都愚按興濟廢縣歸并青縣河道南接滄州/安  寨起北接天津衛八里堂止共四十八里)
　靜海縣主簿一員(北河續記云河道南接青縣釣臺/淺起北接天津衛稍直口止共一)
　(百三十里霸州河道三里係霸州委官管理河道/南接靜海長屯起北接靜海觀音堂止共三里)
　呉橋縣主簿一員(北河續記云河道東西各六十里/東岸南接徳州羅家口起北接東)
　(光連寓淺止西岸南接徳州白/草窪起北接東光王家淺止)
　東光縣主簿一員(北河續記云河道東西各六十里/東岸南接吴橋狼拾淺起北接南)
　(皮下口淺止西岸南接吴橋古/堤淺起北接交河白家淺止)
　南皮縣典史一員(北河續記云河道南接東光北下/口淺起北接天津右衛馮家口止)
　(共五/十里)
　江南武職屬員
　徐屬河營守備一員駐劄徐州所屬千總二員把總
　五員
　徐州南岸千總一員駐劄州城修防黄河汛地上自
　蕭縣界王家堂起下至青田止
　南岸把總一員駐劄房村驛修防黄河汛地上自青
　田起下至靈璧縣界止
　北岸千總一員駐劄長樊大壩修防黄河汛地上自
　大谷山起下至王家山止
　北岸把總一員駐劄龎家山修防黄河汛地上自狄
　家山起下至邳州界止
　蕭縣把總一員駐劄郝家集修防本縣黄河汛地
　碭山縣把總一員駐劄毛城舖修防黄河南岸汛地
　豐碭把總一員駐劄盤龍集修防豐縣黄河及碭山
　縣北岸黄河汛地
　邳睢靈璧河營守備一員駐劄邳州所屬千總二員
　把總四員
　邳州黄河千總一員駐劄州城修防汛地上自徐州
　界起下至馬船幇止
　黄河把總一員駐劄州城修防汛地上自馬船幇起
　下至宿遷縣界止
　運河把總一員駐劄隅頭集修防汛地上自徐塘口
　起下至宿遷縣界止并唐宋山堤止
　靈璧縣把總一員駐劄雙溝集修防本縣黄河汛地
　睢寧縣千總一員駐劄姚家集修防黄河汛地上自
　靈璧縣界起下至戴家樓止
　把總一員駐劄魏家集修防黄河汛地上自戴家樓
　起下至宿遷縣界止
　宿虹河營守備一員駐劄宿遷縣所屬千總二員把
　總四員
　宿遷縣黄河南岸千總一員駐劄白洋河修防汛地
　上自小古城起下至桃源縣界止
　黄河南岸把總一員駐劄蔡家樓修防汛地上自睢
　寧縣界起下至小古城止
　黄河北岸千總一員駐劄皁河集修防汛地上自邳
　州界起下至張莊運口止并新運河上自皁河口起
　下至運口止
　黄河北岸把總一員駐劄縣城修防汛地上自攔馬
　河起下至桃源縣界止
　運河把總一員駐劄皁河集修防汛地上自邳州界
　起下至皁河口止
　歸仁堤把總一員駐劄白洋河修防宿虹二縣歸仁
　堤汛地
　桃源河營守備一員駐劄重興集所屬千總一員把
　總三員
　桃源縣北岸千總一員駐劄崔鎮修防黄河汛地上
　自宿遷縣界起下至上渡口止
　北岸把總一員駐劄黄家觜修防黄河汛地上自上
　渡口起下至清河縣界止
　南岸上河把總一員駐劄縣城修防黄河汛地上自
　宿遷縣界起下至煙墩止
　南岸下河把總一員駐劄縣城修防黄河汛地上自
　煙墩起下至清河縣界止
　山清外河營守備一員駐劄清江浦所屬千總二員
　把總三員
　清河縣外河北岸千總一員駐劄縣城修防本縣黄
　河汛地
　外河南岸把總一員駐劄甘羅城修防本縣黄河汛
　地
　山陽縣外河千總一員駐劄湯董莊修防黄河汛地
　上自清河縣界起下至朱家觜止
　外河上河把總一員駐劄真武廟修防黄河汛地上
　自宋家觜起下至童家營止
　外河下河把總一員駐劄周門修防黄河汛地上自
　童家營起下至雲梯關對岸陳家社止
　山安河營守備一員駐劄安東縣所屬千總二員把
　總四員
　安東縣千總一員駐劄縣城修防黄河汛地上自清
　河縣界起下至縣東門止
　上河把總一員駐劄夏村營修防黄河汛地上自縣
　東門起下至彭家灘止
　下河把總一員駐劄佃湖修防黄河汛地上自彭家
　灘起下至雲梯闗止
　山陽縣北岸把總一員駐劄薛家套修防黄河汛地
　上自雲梯闗起下至泗汾港止
　南岸把總一員駐劄(闕/)家港修防黄河汛地上自雲
　梯闗對岸陳家社起下至陸家社止
　山陽縣管理葦灘千總一員駐劄七巨港毎年專司
　採割海灘葦柴以濟工用
　山清盱眙河營守備一員駐劄武家墩所屬千總二
　員把總四員
　清河縣裏河把總一員駐劄甘羅城修防運河汛地
　上自甘羅城西南角起下至山陽縣界横堤頭止
　山陽縣裏河千總一員駐劄清江浦修防運河汛地
　上自清河縣界起下至府城西南角樓止
　裏河把總一員駐劄平河橋修防運河汛地上自府
　城西南角樓起下至寳應縣界止
　髙家堰千總一員駐劄髙家堰修防湖堤汛地上自
　石工頭起下至清河縣界横堤頭止
　髙良澗把總一員駐劄髙良澗修防湖堤汛地上自
　周家橋起下至石工頭止
　山盱把總一員駐劄徐家口修防湖堤汛地上自翟
　家壩起下至周家橋止
　揚屬河營守備一員駐劄髙郵州所屬千總二員把
　總四員
　寶應縣千總一員駐劄汜水鎮修防運河汛地上自
　劉家堡起下至髙郵州界止
　把總一員駐劄縣城修防運河汛地上自山陽縣界
　起下至劉家堡止
　髙郵州千總一員駐劄永安河修防運河汛地上自
　寶應縣界起下至永安河尾止
　把總一員駐劄州城修防運河汛地上自永安河尾
　起下至江都縣界止
　江都縣把總一員駐劄邵伯鎮修防運河汛地上自
　髙郵州界起下至灣頭閘止(以上皆靳文襄公治河書/)
　濟寧衛管河千總一員河道南接濟寧五里淺起北
　接鉅野火頭灣止共二十五里(以下俱北河續記/)
　東平所管河千總一員河道南接東平馮家莊起北
　接東平安山舖止共七里
　平山衛管河千總一員河道止西岸一面南接聊城
　龍灣舖起北接東昌衛冷鋪止共三里其東昌衛河
　道南自真武廟起北至糧厰止共九十一丈並無舖
　舍
　徳州衞管河千總一員河道東西俱有東岸南接恩
　縣迴龍廟舖起北接呉橋降民屯止共八十四里西
　岸南接故城范家圈起北接景州羅家口止共一百
　二十七里
　徳州左衞管河千總一員河道東西俱有内有四舖
　在清平縣地方縣河官帶管東岸南接徳州耿家灣
　起北接徳州四里屯止共三里西岸南接徳州蔡張
　城起北接徳州衛四里屯止共一里半
　天津衛管河千總一員河道南接興濟蔡家淺起北
　接靜海泊張淺止共六十五里
　天津左衛管河千總一員河道南接青縣流佛寺起
　北接興濟張家口止共七十七里
　天津右衛管河千總一員河道南接南皮北馮家口
　起北接滄州北楊家口止共十四里(以上俱北河續/記)
聖祖仁皇帝康熈三十八年五月日總河于成龍等照
　部咨新設河營遊擊一員守備二員本部照例籖補
　外千總二員把總四員行令該督遴選熟練河務之
　人拔補戰守兵丁照數將年力精壯之人募補仍將
　年貌籍貫造冊報部其應給
勅書俟該督將管轄事宜清冊造送到日揭請内閣撰
　給闗防移咨禮部鑄給可也(淮揚道檔案見此/營巳奉裁矣  前)
　
　行水金鑑巻一百六十七
欽定四庫全書
　行水金鑑巻一百六十八
　　　　　　　　　　江南按察使傅澤洪撰
　　官司
　直隸專兼管河官(以下俱河防志/)
　直隸守河道一員兼管通省河道
　通永道一員兼管通州起至天津止運河河道工程
　通州知州一員兼管本州運河工程　州同一員專
　管本州運河工程　州判一員專管本州運河工程
　楊村管河通判一員專管自通州起至天津止運河
　河道工程(此員今縉/紳無之)
　武清縣知縣一員兼管本縣運河工程　管河縣丞
　一員住劄楊村(今縉紳/有之)　主簿一員專管本縣運河
　工程
　寳坻縣知縣一員兼管本縣河夫挑浚運河淤淺工
　程　主簿一員專管本縣河夫挑浚運河淤淺工程
　霸昌道一員兼管霸州香河二州縣運河工程
　霸州知州一員兼管本州運河工程　州判一員專
　管本州運河工程淺夫三名
　香河縣知縣一員兼管本縣運河工程　主簿一員
　專管本縣運河工程
　天津道一員兼管河間府屬各州縣衛運河工程
　河間府知府一員兼管府屬各州縣運河工程
　河間府天津海防河務同知一員專管滄州青縣静
　海三州縣天津衛運河工程
　天津衛守備一員兼管本衛并左右二衛運河工程
　　千總一員專管本衛運河工程淺夫五十名兼管
　左衛運河淺夫七十名右衛運河淺夫二十五名
　滄州知州一員專管本州運河工程淺夫三十名
　州判一員專管本州運河工程淺夫三十名
　青縣知縣一員兼管本縣運河工程　主簿一員專
　管本縣運河工程淺夫六十三名半
　興濟鎮巡檢一員專管本縣運河工程
　静海縣知縣一員兼管本縣運河工程　主簿一員
　專管本縣運河工程淺夫三十名
　河間府管河通判一員專管交河景州呉橋東光南
　皮五州縣運河工程(住劄/泊頭)
　交河縣知縣一員兼管本縣運河工程　主簿一員
　專管本縣運河工程淺夫二十名帶管河間衛淺夫
　五名半
　景州知州一員兼管本州運河工程　州判一員專
　管本州運河工程淺夫一十七名半
　吳橋縣知縣一員兼管本縣運河工程　縣丞一員
　專管本縣運河工程淺夫四十五名
　東光縣知縣一員兼管本縣運河工程　主簿一員
　專管本縣運河工程淺夫四十名半
　南皮縣知縣一員兼管本縣運河工程　主簿一員
　專管本縣運河工程淺夫二十名
　大名道一員兼管大名府屬衛河黄河工程
　大名府知府一員兼管府屬衞河黄河工程
　河捕通判一員專管府屬衞河黄河工程
　元城縣知縣一員兼管本縣衞河　縣丞一員專管
　本縣衞河
　大名縣知縣一員兼管本縣衞河　縣丞一員專管
　本縣衞河
　内黄縣知縣一員兼管本縣衞河　縣丞一員專管
　本縣衞河
　濬縣知縣一員兼管本縣衞河　縣丞一員專管本
　縣衞河
　滑縣知縣一員兼管本縣衞河　縣丞一員專管本
　縣衞河
　長垣縣知縣一員兼管本縣黄河工程　縣丞一員
　專管本縣黄河工程(今縉紳有主/簿無縣丞)
　山東專兼管河官
　濟寜道一員專管濟南兖州東昌三府屬黄運二河
　河隄閘座泉源(薈蕞云按山東全河備考國初南旺/分司移駐濟寜州臨清閘務歸併張)
　(秋郎中康熙十五年以總河王光裕議栽南旺夏鎮/分司將南旺所管泉閘事務歸併濟寜道其夏鎮所)
　(管河道閘座在江南沛縣者歸併徐淮道在山東滕/嶧二縣者歸併東兖道康熈十七年又以總河靳輔)
　(議將東兖道所併夏鎮原管山東滕嶧二縣河道閘/座亦併濟寜道併將張秋郎中所管河道閘座事務)
　(盡併濟寜道於是南自黄林莊北至桑園驛一千二/百里之運道專責之濟寜道矣夫濟寜道有分巡之)
　(專責庶務孔多且駐劄濟寜去臨清張秋甚逺二處/所有河道閘座鞭長不及殊難照瞭周到且州縣泉)
　(閘數百十處常恐其湮塞不能濟運漕艘毎有淺阻/之虞濟寜一道任誠重矣又云濟寜道設於明隆慶)
　(間謂之管河兵巡道其責實專運務而兼職兵巡又/有防禦之責焉設標兵二百名由來舊矣順治間以)
　(兖屬九邑民事隸之盖治河不無勞民使濱河百姓/疾苦得以控陳康熈六年以省官裁去至九年總河)
　(疏請復設專管通省河道十五年歸併泉務十七年/並併南北閘務謂之分巡濟寜河道今又將濟寜東)
　(兖二道併為兖寜道所屬河道閘座/泉源歸於一道管轄較前任尤重焉)
　東兖道一員兼管東昌兖州二府屬河道并江南徐
　州屬沛縣河道隄工
　濟東道一員兼管濟南東昌二府屬河道并直隸廣
　平府屬清河縣河間府屬故城縣河道隄工
　東昌府知府一員兼管東昌上河通判屬聊城堂邑
　博平清平臨清館陶六州縣下河通判屬恩縣夏津
　武城三縣運河河道隄工
　東昌上河通判一員專管東昌府屬聊城堂邑博平
　清平臨清館陶六州縣并東昌衞并平山衞運河閘
　座堤河工程
　聊城縣知縣一員兼管本縣運河工程　主簿一員
　專管本縣運河隄工淺鋪溜夫九十七名
　周家店閘閘官一員專管周家店李海務二閘閘夫
　十六名　通濟閘閘官一員專管閘夫三十七名
　永通閘閘官一員專管閘夫二十八名
　東昌衞守備一員兼管收并平山衞運河工程　平
　山衞管河千總一員專管本衞河道淺夫七名半
　堂邑縣知縣一員兼管本縣運河工程　主簿一員
　專管本縣運河隄工淺鋪溜夫五十一名
　梁家郷閘閘官一員專管梁家郷土橋二閘閘夫五
　十六名
　博平縣知縣一員兼管本縣運河工程　縣丞一員
　專管本縣運河工程淺鋪夫四十名半(北河續記云/河道東西俱)
　(有十東岸南接聊城梭隄起北接清平减水閘止共/二  七里  西岸南接清平魏家灣起北接清平丁)
　(家口止共四十/里屬典史管河)
　清平縣知縣一員兼管本縣運河工程　主簿一員
　專管本縣運河工程淺鋪夫四十七名
　戴家灣閘閘官一員專管閘夫二十八名
　徳州衞守備一員兼管收併左衛運河工程　左衞
　管河千總一員專管本衞南河淺夫二十名(河南管/河道治)
　(河檔案云康熈三十二年總河于成龍等疏稱徳州/左衞南河既在上河通判界内應歸上河通判管轄)
　(奉依議/㫖)
　臨清州知州一員兼管本州運河工程　州判一員
　專管本州運河衞河工程淺鋪溜夫七十四名橋夫
　一十八名
　磚板閘閘官一員專管閘夫七十七名
　館陶縣知縣一員兼管本縣衞河工程　主簿一員
　專管本縣衞河工程淺鋪溜夫三十名半(北河續記/云衞河南)
　(接元城南館陶起北接臨清/南板閘止共一百五十里)
　濟南府知府一員兼管徳州運河工程
　直隸廣平府知府一員兼管清河縣運河工程
　直隸河間府知府一員兼管故城縣運河工程
　東昌府下河通判一員專管濟南府屬徳州徳州衞
　東昌府屬恩縣夏津武城直隸廣平府屬清河河間
　府屬故城六州縣衞運河工程
　徳州知州一員兼管本州運河工程　州同一員專
　管本州運河工程淺鋪夫二十九名半橋夫一名短
　役四名
　徳州衞守備一員兼管本衞并收併左衞所河道
　徳州衞管河千總二員專管本衞河道淺夫五十名
　　左衞管河千總一員專管本衞北河淺夫十名
　恩縣知縣一員兼管本縣運河工程　主簿一員專
　管本縣運河工程淺鋪夫二十六名半(北河續記云/河道南接武)
　(城白馬廟起北接徳州/四女寺止共七十里)
　夏津縣知縣一員兼管本縣運河工程　主簿一員
　專管本縣運河工程淺鋪夫二十五名半
　武城縣知縣一員兼管本縣運河工程　縣丞一員
　專管本縣運河工程淺鋪夫七十三名
　甲馬營巡檢一員專管本縣運河工程
　直隸清河縣知縣一員兼管本縣運河工程(河南管/河道治)
　(河檔案云康熈三十二年總河于成龍等題准直隸/之清河故城二縣並江南之沛縣河道既在東省界)
　(中改隸東省㕔員催儧疏浚事/宜亦應歸併東省道員兼轄)　縣丞一員專管本
　縣運河工程淺鋪夫二十三名半
　直隸故城縣知縣一員兼管本縣運河工程　縣丞
　一員專管本縣運河工程淺鋪夫一十五名
　兖州府知府一員兼管張秋通判屬陽穀東平東阿
　夀張四州縣運河同知屬汶上鉅野嘉祥濟寜魚臺
　五州縣泇河通判屬滕嶧二縣并江南沛縣黄河同
　知屬曹單二縣沂郯海贛同知屬郯城縣河道工程
　兖州府張秋河捕通判一員專管東平陽穀東阿夀
　張各州縣所運河閘座工程
　陽榖縣知縣一員兼管本縣運河工程　主簿一員
　專管本縣運河工程淺鋪橋夫一百二十九名半
　七級閘閘官一員專管上下二閘閘夫四十七名(按/七)
　(級下閘之上有周家店閘有閘官一員帶管李海務/閘又上有梁家鄉閘有閘官一員帶管土橋閘又上)
　(有新開上閘有閘官一員帶管南板/閘自此以上無閘矣見北河續記)　阿城閘閘官
　一員專管上下二閘閘夫四十六名　荆門閘閘官
　一員專管上下二閘閘夫四十七名
　夀張縣知縣一員兼管本縣運河工程　管河縣丞
　一員(今縉紳/有之)
　東阿縣知縣一員兼管本縣運河工程　夀東主簿
　一員專管本縣運河工程夀張淺鋪夫三十名七分
　東阿縣淺鋪夫五十八名半
　東平州知州一員兼管本州運河工程　州判一員
　專管本州運河工程淺鋪夫七十八名
　戴家廟閘閘官一員專管閘夫二十八名　安山閘
　閘官一員專管閘夫二十八名　靳家口閘閘官一
　員專管閘夫二十八名
　東平所管河千總二員專管本所運河工程夫二十
　名
　兖州府運河同知一員專管汶上鉅野嘉祥濟寜魚
　臺各州縣衞所河閘座泉源工程(居濟一得云毎年/重運過完之後如)
　(遇汶河水發即將栁林閘嚴閉宜將寺前閘嚴閉使/水由各斗門入南旺湖再㸔水勢之大小如水不甚)
　(大即將十里閘並開河閘亦嚴閉收水入南旺湖如/南旺湖滿水勢仍大即將十里閘開河閘及迤北各)
　(閘閘板全啓放水北行盖北行入海為近不百里即/有戴家廟三空橋洩水入海再北又有張秋五空橋)
　(洩水入海再北又有聊城之減水閘博平之減水閘/皆洩水入海者也所以嚴閉栁林寺前二閘者以水)
　(不可往南行南行之水入海甚逺也查南行之水直/至宿遷止有西寜橋可以洩水入海南旺至宿遷七)
　(八百里逺安能一時入海中間田地之淹没者不知/㡬何也予所以分汶河之水專濟北運而以泗河之)
　(水專濟南運者以水小之時東昌一帶不至膠舟水/大之時南陽夏鎮徐州邳州不至盡為澤國也然此)
　(就微山湖昭陽湖南陽湖水大而言之也若此三湖/水小又宜閉十里開河二閘放水南行蓄之各湖矣)
　(但南旺去徐沛甚逺水之大小恐無由知而南陽甚/近又同屬運河㕔轄視南陽之水大小則知徐沛矣)
　汶上縣知縣一員兼管本縣運河工程　主簿一員
　專管本縣運河工程淺鋪夫一百五十二名管泉老
　人一名
　袁家口閘閘官一員專管閘夫二十六名　開河閘
　閘官一員專管閘夫二十六名　南旺閘閘官一員
　專管上下二閘閘夫五十四名　寺前鋪閘閘官一
　員專管閘夫四十七名
　鉅野縣知縣一員兼管本縣運河工程
　嘉祥縣知縣一員兼管本縣運河工程　鉅嘉主簿
　一員専管二縣運河工程鉅野縣淺鋪夫八十二名
　嘉祥縣淺鋪夫四十八名半
　通濟閘閘官一員専管閘夫五十一名半
　濟寜衞守備一員兼管本衞運河工程　管河千總
　二員専管本衞運河工程淺鋪閘河夫六十五名
　濟寜州知州一員兼管本州運河工程　州判一員
　専管本州運河泉源工程淺鋪夫一百二十三名管
　泉老人一名又魯橋閘廢閘夫一十二名半隨淺夫
　用工
　天井閘閘官一員専管閘夫八十一名　在城閘閘
　官一員専管閘夫五十五名(居濟一得云山東運河/闗鍵全在各閘而最闗)
　(𦂳要者尤在天井在城荆門上下磚板二閘也此六/閘啓閉得宜則糧運必無淺阻之患而其職掌則在)
　(閘官閘官職微非有擔當者每聽命於往來之差船/宜令㕔官主其事天井在城則以運河㕔主之荆門)
　(上下則以捕河㕔主之磚板二閘則以上河㕔主之/查上河㕔向駐劄東昌府而臨清亦有衙門宜令改)
　(駐臨清若有差船欲恃强啓板令閘官稟於㕔官㕔/官以理諭之令其遵照定例隨漕打放若㕔官再不)
　(能主則申報濟寜道定奪自可以無錯但閘官係専/職恐有民船受賄私放者亦未可定須道㕔各官不)
　(時稽查如有啓閉不時乖違職掌者立即掲報河院/斥逐則閘官有所畏憚亦不敢私自啓板而狥私謀)
　(利者尤莫過於閘夫且有閘夫啓板而閘官不知者/尤宜嚴飭閘夫使各依閘規方無錯誤  磚板二閘)
　(一官荆門上下一官天井在城二閘亦止可/用一官上新中新二閘既廢其夫亦可不設)　趙村
　閘閘官一員専管閘夫五十名　石佛閘閘官一員
　専管閘夫四十九名半　新店閘閘官一員専管閘
　夫四十九名半　仲家淺閘閘官一員専管仲家淺
　閘夫二十八名新閘夫四十九名半師家莊閘夫三
　十七名半　棗林閘閘官一員専管閘夫二十四名
　(北河續記云/帶管魯橋閘)
　魚臺縣知縣一員兼管本縣運河工程　主簿一員
　専管本縣運河泉源工程淺鋪夫九十一名半(居濟/一得)
　(云魚臺有南陽獨山二湖皆所以蓄水濟運也運河/兩岸俱有閘座為主簿者惟在蓄洩得宜啓閉有方)
　(乃為稱職今閘座俱巳廢壊隄岸悉皆殘缺非大加/修理必不能濟運宜時加修理以便蓄水乃為稱職)
　(以蓄水之多少為該職之稱否庶該官知職守所係/無敢或懈矣南陽湖低於運河若將各閘門堵閉不)
　(放水入湖獨山湖髙於運河若將各湖口開放將水/放盡此則溺職之甚者也  魚臺境内泉源甚多尤)
　(宜時為稽察俾疏浚深/通暢流入運斯為稱職)
　南陽閘閘官一員専管南陽閘夫三十二名利建閘
　夫五十一名半邢莊閘夫四十七名半(居濟一得云/南陽閘官管)
　(南陽利建邢莊三閘此三閘最闗𦂳要下板一不嚴/而魯橋棗林勢必淺阻故此三閘與棗林閘均宜候)
　(㑹牌必上下兩閘閉板中間一閘乃可啓板/則水勢不致妄洩而糧運自無淺阻之患矣)
　兖州府泇河通判一員専管滕嶧二縣并江南沛縣
　運河閘座工程
　滕縣知縣一員兼管本縣運河工程　主簿一員専
　管本縣運河工程壩夫一百四十一名管泉老人一
　名(居濟一得云滕縣主簿亦以收水入湖為職三空/橋朱姬莊減水閘皆湖口也毎遇運河水大及伏)
　(秋水發即宜從此收水入湖蓄以濟運境内有彭口/毎年宜桃若彭口以下淺處多則宜將彭口以上築)
　(攔河大壩使水由引河西行至吕壩入湖以便挑穵/彭口以下淺工若彭口以上淺處多則宜將夏鎮人)
　(家頭築壩又將朱姬莊減水閘下築壩使彭口之水/由漸家口出朱姬莊減水閘入湖則彭口之上皆可)
　(挑穵若彭口上下皆淺則宜開康留壩却將彭口上/源築壩使水由三河口入運河再於夏鎮之南築壩)
　(使水仍由吕壩入湖則彭口上下皆可挑穵矣運河/北岸又有修永閘所以節宣泉水以濟運者也其内)
　(引河宜時加疏浚以備蓄洩朱姬莊一帶堤工單薄/處甚多亦宜時加修築不可或懈至境内泉源皆以)
　(濟運尤宜時為稽察俾疏浚/深通暢流入運庶為稱職)
　嶧縣知縣一員兼管本縣運河工程　縣丞一員専
　管本縣運河工程徭夫一百一十六名(居濟一得云/嶧縣縣丞専)
　(以蓄微山湖水為職蓋微山湖水所以蓄之濟八閘/之運者也故韓莊湖口閘最闗𦂳要堵閉不嚴則水)
　(從此洩必將兩板嚴下中間用埽堵實則水不妄洩/矣但徐州往來民船皆從此閘入運河閘夫借此取)
　(利則湖口閘必不能閉官宜時/為稽察稍有疎失即宜嚴究)
　韓家莊閘閘官一員専管韓莊閘夫三十名徳勝閘
　夫三十名　萬年閘閘官一員専管萬年閘夫三十
　名張莊閘夫三十名　頓莊閘閘官一員専管頓莊
　閘夫三十名丁廟閘夫三十名　臺莊閘閘官一員
　専管臺莊閘夫三十名候遷閘夫三十名
　江南徐州知州一員兼管沛縣運河工程
　沛縣知縣一員兼管本縣運河工程(沛縣改隸東省/見前故城縣下)
　　主簿一員専管本縣運河工程浚淺人夫八十名
　(居濟一得云沛縣主簿専以收水入湖為職微山湖/口有吕壩滿壩二處遇河水盛大或㐲秋水發即當)
　(開此二壩收水入湖蓄以濟來歳之運不可有悮若/少有惰玩不能蓄水即為溺職沿河兩岸亦宜時加)
　(修築境内有鮎魚泉毎遇天旱中輙乾/斷不能通水宜時加疏浚令暢入運)
　楊莊閘閘官一員専管楊莊閘夫三十名珠梅閘夫
　三十名　夏鎮閘閘官一員専管閘夫四十名
　兖州府黄河同知一員専管曹單二縣黄河隄工
　曹縣知縣一員兼管本縣黄河工程　縣丞一員専
　管本縣黄河隄工　主簿一員専管本縣黄河隄工
　　安陵鎮巡檢一員専管本縣黄河隄工　以上三
　汛共徭夫九百八十七名鋪夫一百零八名堡夫九
　十名
　單縣知縣一員兼管本縣黄河工程　主簿一員専
　管本縣黄河工程徭鋪夫三百六十名
　兖州府沂郯海贛同知一員専管禹王臺工程
　郯城縣知縣一員兼管禹王臺工程　縣丞一員専
　管禹王臺工程
　河南専兼管河官
　管河道一員専管通省黄河南北兩岸及衞河丹河
　洹河沁河淇河各河道工程
　開封府知府一員兼管府屬黄河工程
　南河同知一員専管府屬黄河南岸工程(今分上下/南河同知)
　(二/員)
　北河同知一員専管府屬黄河北岸工程(今分上下/北河同知)
　(二/員)
　祥符縣知縣一員兼管本縣黄河工程　縣丞一員
　専管本縣黄河南岸工程鄉徭堡夫一百七十二名
　　主簿一員専管本縣黄河北岸工程鄉堡夫五十
　六名
　陳留縣知縣一員兼管本縣黄河工程　縣丞一員
　専管本縣黄河南北兩岸工程鄉堡夫一十六名
　中牟縣知縣一員兼管本縣黄河工程　縣丞一員
　専管本縣黄河南岸工程鄉堡夫三十八名
　陽武縣知縣一員兼管本縣黄河工程　縣丞一員
　専管本縣黄河南岸工程鄉堡夫一十八名　主簿
　一員専管本縣黄河北岸工程鄉堡夫三十六名
　原武縣知縣一員兼管本縣黄河工程　主簿一員
　専管本縣黄河北岸工程鄉堡夫八十八名
　封邱縣知縣一員兼管本縣黄河工程　主簿一員
　専管本縣黄河北岸工程鄉徭堡夫七十八名(今縉/紳縣)
　(丞管/河)
　蘭陽縣知縣一員兼管本縣黄河工程　縣丞一員
　専管本縣黄河南岸工程鄉徭堡夫四十名(撥補曹/縣去五)
　(名/)　主簿一員専管本縣黄河北岸工程鄉徭堡夫
　八十名(撥補曹縣/去十名)
　儀封縣知縣一員兼管本縣黄河工程　縣丞一員
　専管本縣黄河南岸工程鄉堡夫六十六名　主簿
　一員専管本縣黄河北岸工程鄉徭堡夫一百零六
　名
　鄭州知州一員兼管本州黄河工程　州判一員専
　管本州黄河南岸工程鄉夫六名
　滎澤縣知縣一員兼管本縣黄河工程　縣丞一員
　専管本縣黄河南岸工程鄉堡夫二十二名　主簿
　一員専管本縣黄河北岸工程鄉堡夫六名
　歸徳府知府一員兼管府屬黄河工程
　管河通判一員専管府屬黄河南岸工程北岸係山
　東界
　商邱縣知縣一員兼管本縣黄河工程　主簿一員
　専管本縣黄河南岸工程堡夫四十二名
　虞城縣知縣一員兼管本縣黄河工程　縣丞一員
　専管本縣黄河南岸工程　主簿一員専管本縣黄
　河南岸工程以上共堡夫六十名
　考城縣知縣一員兼管本縣黄河工程　主簿一員
　専管本縣黄河南岸工程鄉堡夫六十名
　彰徳府知府一員兼管府屬洹衛淇三河河道
　管河同知一員専管府屬洹衛淇三河河道(河南管/河道治)
　(河檔案云康熈三十二年總河于成龍等題准彰徳/府河務向係同知専管通判有糧捕之責難以兼管)
　(應仍令該同/知専管河務)
　安陽縣知縣一員兼管本縣洹河　縣丞一員専管
　本縣洹河
　湯隂縣知縣一員兼管本縣衛河　縣丞一員専管
　本縣衛河
　衛輝府知府一員兼管府屬衛河丹河河閘
　管河通判一員専管府屬衛河丹河河閘
　汲縣知縣一員兼管本縣衛河　縣丞一員専管本
　縣衛河
　新鄉縣知縣一員兼管本縣衛河　縣丞一員専管
　本縣衛河人夫一百名
　輝縣知縣一員兼管本縣衛河源五閘　主簿一員
　専管本縣衛河河源五閘人夫一百一十五名
　獲嘉縣知縣一員兼管本縣小丹河　縣丞一員専
　管本縣小丹河
　淇縣知縣一員兼管本縣淇河　縣丞一員専管本
　縣淇河
　懷慶府知府一員兼管府屬黄河沁河大小丹河工
　程
　管河通判一員専管府屬黄河沁河大小丹河工程
　(駐劄清/化鎮)
　河内縣知縣一員兼管本縣沁河大小丹河工程
　縣丞一員専管本縣沁河大小丹河工程堡夫十名
　修武縣知縣一員兼管本縣小丹河工程　縣丞一
　員専管本縣小丹河工程
　武陟縣知縣一員兼管本縣黄河小丹河沁河工程
　　縣丞一員専管本縣黄河小丹河沁河工程堡夫
　一十四名
　江南専兼管河官
　淮徐道一員専管徐屬邳睢宿虹桃源宿桃中河五
　㕔屬府州縣黄河運河中河隄河工程
　鳯廬道一員兼管靈璧虹縣盱眙三縣黄河湖隄河
　道工程
　淮安府知府一員兼管邳州睢寜宿遷桃源各州縣
　黄河運河中河隄河工程
　鳯陽府知府一員兼管靈璧縣黄河虹縣歸仁隄工
　程
　徐屬河務同知一員専管徐蕭豐碭四州縣黄河南
　岸工程(㑹蕞云按淮安府志徐屬河務同知始於/萬厯二十二年孫鳴教蓋於此時置立)
　徐州知州一員兼管本州并蕭豐碭三縣黄河工程
　　州同一員専管本州黄河南岸工程　南岸州判
　一員専管本州黄河南岸工程　北岸州判一員専
　管本州黄河北岸工程
　呂梁巡檢一員専管本州黄河北岸工程
　蕭縣知縣一員兼管本縣黄河工程　主簿一員専
　管本縣黄河工程
　豐縣知縣一員兼管本縣黄河工程　主簿一員専
　管豐碭二縣黄河工程
　碭山縣知縣一員兼管本縣黄河工程　主簿一員
　専管本縣黄河工程
　邳睢靈璧河務同知一員専管邳州睢寜靈璧三州
　縣黄運兩河工程(薈蕞云按淮安府志康熈二十年/李纉宗任邳睢靈璧河務同知則)
　(自此/始也)
　邳州知州一員兼管本州黄河運河工程　州同一
　員専管本州黄河北岸工程　州判一員専管本州
　黄河北岸工程
　新安司巡檢一員専管本州運河工程　直河司巡
　檢一員専管本州運河工程
　靈璧縣知縣一員兼管本縣黄河工程　主簿一員
　専管本縣黄河工程
　睢寜縣知縣一員兼管本縣黄河工程　縣丞一員
　専管本縣黄河工程　主簿一員専管本縣黄河工
　程
　宿虹河務同知一員専管宿虹二縣黄運兩河隄河
　工程(薈蕞云按淮安府志康熈二十/四年劉沛引任宿虹河務同知)
　宿遷縣知縣一員兼管本縣黄河運河工程　縣丞
　一員専管本縣黄河南岸工程　南岸主簿一員専
　管本縣黄河南岸工程　北岸主簿一員専管本縣
　黄河北岸工程　運河主簿一員専管本縣運河工
　程
　劉馬莊巡檢一員専管本縣黄河北岸工程　歸仁
　隄巡檢一員専管宿虹二縣歸仁隄工程
　虹縣知縣一員兼管本縣歸仁隄工程
　桃源河務同知一員専管本縣黄河工程(薈蕞云按/淮安府志)
　(康熈二十三年新/設桃源河務同知)
　桃源縣知縣一員兼管本縣黄河工程　縣丞一員
　専管本縣黄河南岸工程　南岸主簿一員専管本
　縣黄河南岸工程　北岸主簿一員専管本縣黄河
　北岸工程
　三義鎮巡檢一員専管本縣黄河北岸工程
　宿桃中河通判一員専管宿桃二縣中河工程(改設/緣由)
　(見後安清/中河㕔冊)
　宿遷縣知縣一員兼管本縣中河工程　中河縣丞
　一員専管本縣中河工程
　桃源縣知縣一員兼管本縣中河工程　中河主簿
　一員専管本縣中河工程
　淮揚道一員専管淮屬外河山安安靖中河裏河髙
　堰山盱海防揚屬揚河江防下河十㕔府州縣黄運
　河湖中河下河工程
　淮安府知府一員兼管府屬清河山陽安東鹽城海
　州各州縣黄運河湖中河下河工程
　鳯陽府知府一員兼管府屬盱眙縣湖隄工程(此湖/隄即)
　(洪澤湖/之隄也)
　揚州府知府一員兼管府屬寳應髙郵江都儀真通
　州泰州如臯興化各州縣運河河湖工程下河河道
　山清外河同知一員専管山陽清河二縣黄河工程
　(薈蕞云桉淮安府志康熈十一年新添安海河務同/知十七年奉裁至十九年復又添設改為山清外河)
　(同/知)
　清河縣知縣一員兼管本縣黄河工程　主簿一員
　専管本縣黄河北岸工程
　馬頭司巡檢一員専管本縣黄河南岸工程
　山陽縣知縣一員兼管本縣黄河工程　外河縣丞
　一員専管本縣黄河南岸工程　外河主簿一員専
　管本縣黄河南岸工程
　馬邏司巡檢一員専管本縣黄河南岸工程
　山安河務同知一員専管山安二縣黄河工程(薈蕞/云按)
　(淮安府志康熈十九年新設/山安外河同知疑即此也)
　安東縣知縣一員兼管本縣黄河工程　縣丞一員
　専管本縣黄河工程　主簿一員専管本縣黄河工
　程
　五港司巡檢一員専管本縣黄河工程
　山陽縣知縣一員兼管本縣黄河工程
　羊寨司巡檢一員専管本縣黄河北岸工程　大套
　司巡檢一員専管本縣黄河南岸工程
　安清中河通判一員専管清山安三縣中河工程(安/清)
　(中河㕔冊云安清中河通判係康熙三十二年於湖/河汛險等事案内前院于成龍等題設管轄宿桃山)
　(安清五縣中河駐劄桃源北岸衆興集復於康熈三/十四年請併㕔員等事案内前院董安國題裁歸併)
　(宿虹桃源外河山安四㕔分轄代管又於康熈三十/八年河員職守宜専等事案内前院于成龍題請添)
　(設宿桃中河通判一員安清中河通判一/員管轄山清安三縣中河隄河閘壩工程)
　清河縣知縣一員兼管本縣中河工程
　山陽縣知縣一員兼管本縣中河工程　清山中河
　主簿一員専管清山二縣中河工程
　廣濟閘閘官一員専管閘夫三十六名
　東安縣知縣一員兼管本縣中河工程
　長樂司巡檢一員専管本縣中河工程
　山清裏河同知一員専管山清二縣運河工程(裏河/㕔冊)
　(云裏河同知原係山清盱眙河務同知始自康熈十/六間總河靳輔題設管理髙堰運口裏河一帶工程)
　(程康熈三十二年總河于成龍題將髙堰隄工另設/髙堰山盱通判一員而山盱同知改為山清裏河同)
　(知八薈蕞云按淮安府志山清河務同知始於明萬/厯  年  本朝康熈十六年裁缺改為山清盱眙河)
　(務同知三十/二年又改焉)
　清河縣知縣一員兼管本縣運河工程　縣丞一員
　専管本縣運河工程
　惠濟閘閘官一員専管閘夫三十名
　山陽縣知縣一員兼管本縣運河工程　裏河縣丞
　一員専管本縣運河工程　裏河主簿一員専管本
　縣運河工程
　龍汪閘閘官一員専管閘夫三十三名
　髙堰通判一員専管髙堰湖隄工程(髙堰㕔冊云髙/堰山盱通判於)
　(康熈三十二年前院于成龍等於湖河險汛工長等/事案内題設又於三十八年内於河員職守宜専等)
　(事案内前院于成龍等題請添設髙堰通判一員管/轄北自山陽縣山清交界五家墩後横隄頭起南至)
　(髙良澗禹王廟前止計程五十里山盱通判一員管/轄自髙澗禹王廟前起至盱眙縣秦家髙岡止計程)
　(四十/三里)
　山陽縣知縣一員兼管本縣髙堰湖隄工程　髙堰
　主簿一員専管本縣髙堰湖隄工程　髙梁澗主簿
　一員専管髙堰澗湖隄工程
　山盱通判一員専管山盱二縣湖隄工程
　山陽縣知縣一員兼管本縣湖隄工程
　盱眙縣知縣一員兼管本縣湖隄工程　縣丞一員
　専管本縣湖隄工程
　淮安府海防河務同知一員専管海鹽二州縣下河
　河道(河南管河道治河檔案云康熈三十二年總河/于成龍等題准廟灣同知兼管鹽城海州知州)
　(兼管州同等語句讀未明應令該同知兼管鹽城海/州二州縣河務  薈蕞云按淮安府志海防同知始)
　(於明萬厯二十二年新建廟灣鎮成添設専管淮/属海防軍務此其所自昉也至是則兼管河務焉)
　鹽城縣知縣一員兼管本縣下河河道　縣丞一員
　専管本縣下河河道
　海州知州一員兼管本州下河河道　州同一員専
　管本州下河河道
　揚州府管河通判一員専管髙寳江三州縣運河工
　程(揚河廳冊云揚河通判舊制統轄髙寳江儀興如/通泰興九州縣河道康熈三十二年九月内總河)
　(于成龍等題將江儀河道改交江防將揚河通判移/駐髙郵州與永安工為適中之地徃來料理修防乃)
　(自寳應黄浦起歴髙郵至江都三/岔河止河道分隸揚河通判専轄)
　寳應縣知縣一員兼管本縣運河河湖工程　縣丞
　一員専管本縣運河河湖工程　主簿一員専管本
　縣運河河湖工程
　髙郵州知州一員兼管本州運河河湖工程　州同
　一員専管本州運河河湖工程　州判一員専管本
　州運河河湖工程
　江都縣知縣一員兼管本縣運河工程　縣丞一員
　専管本縣運河工程　主簿一員専管本縣運河工
　程
　揚州府江防河務同知一員専管江都儀真二縣運
　河工程(淮揚道治河檔案云康熈三十二年總河于/成龍等題准𤓰洲儀真河道閘座為漕運經)
　(由之區最為𦂳要向係揚河通判専管今查揚属河/道北自寳應縣交界起南至儀真縣江口止綿長三)
　(百餘里内髙郵之永安工及各減壩甚属危險再加/𤓰洲儀真河道修防閘座啓閉以及催儧挑浚一切)
　(事宜通判一員殊有鞭長莫及之慮勢難彼此兼顧/應將𤓰洲儀真河道閘座事務就近改交江防同知)
　(専/管)
　江都縣知縣一員兼管本縣運河工程
　𤓰洲閘閘官一員専管閘夫一百零五名
　儀真縣知縣一員兼管本縣運河工程　縣丞一員
　専管本縣運河工程
　清江閘閘官一員専管閘夫一百五十四名
　揚州府下河通判一員専管通泰如興四州縣下河
　河道(今縉紳糧/河通判)
　通州知州一員兼管本州下河河道　州判一員専
　管本州下河河道
　泰州知州一員兼管本州下河河道　州同一員専
　管本州下河河道　州判一員専管本州下河河道
　西溪司巡檢一員専管丁溪草堰二閘閘夫六名
　如臯縣知縣一員兼管本縣下河河道　縣丞一員
　専管本縣下河河道
　興化縣知縣一員兼管本縣下河河道　縣丞一員
　専管本縣下河河道
　安豐司巡檢一員専管白駒三閘閘夫八名
　江鎮道一員兼管鎮江府丹陽丹徒二縣運河河道
　鎮江府知府一員兼管丹陽丹徒二縣運河河道
　水利通判一員専管丹陽丹徒二縣運河河道(薈蕞/云康)
　(熈三十二年總河于成龍等題准鎮江府属丹陽丹/徒二縣河道為江浙漕運咽喉向無専員管理每至)
　(運期淤淺臨時倉皇應將二縣河道每年挑浚事/宜責令各該縣縣丞専管交與該府通判管理)
　丹陽縣知縣一員兼管本縣運河工程　縣丞一員
　専管本縣運河河道
　丹徒縣知縣一員兼管本縣運河河道　縣丞一員
　専管本縣運河河道
　
　
　
　
　
　
　
　
　
　
　
　
　行水金鑑巻一百六十八
欽定四庫全書
　行水金鑑巻一百六十九
　　　　　　　　　　江南按察使傅澤洪撰
　　官司
　徐屬河營守備一員管轄徐屬河道工程上自河南
　山東交界起下至邳睢二州縣界止戰守兵一千八
　十八名(薈蕞云康熈十七年總河靳公題設江南河/兵八營罷淮揚徐靈璧等州縣堤淺夫此河)
　(營所自昉也淮徐道属諸營此後不/知有無更改無案可稽悉依而錄之)　碭山縣黄河
　南岸把總一員専管汛地上自虞城縣界起下至毛
　城鋪止又自小石閘起至蕭縣界止一帶工程　蕭
　縣黄河南岸把總一員専管汛地上自碭山縣界起
　下至北城集三官廟止一帶工程　徐州黄河南岸
　千總一員専管汛地上自蕭縣北城集三官廟起下
　至王家山止又自韓家山起至徐城郭家觜上壩頭
　止又自郭家觜上壩頭起由徐城石岸至青田三山
　頭止一帶工程　徐州黄河南岸把總一員専管汛
　地上自青田三山頭起下至靈璧縣界止一帶工程
　　碭山縣黄河北岸兼豐縣黄河把總一員専管汛
　地上自山東單縣界起下至徐州李家樓止一帶工
　程　徐州黄河北岸千總一員専管汛地上自大谷
　山起下至邳州界止一帶工程
　邳睢靈璧河營守備一員管轄邳睢靈璧三州縣黄
　運兩河工程戰守兵九百四十七名　睢靈二縣黄
　河南岸把總一員専管汛地上自徐州界起下至睢
　寧縣余堂埽工止一帶工程　睢寧縣黄河南岸千
　總一員専管汛地上自余家堂起下至宿遷縣古堤
　頭止一帶工程　邳州黄河北岸千總一員専管汛
　地上自徐州界起下至邳州馬船幇止一帶工程
　邳州黄河北岸把總一員専管汛地上自邳州馬船
　幇起下至宿遷縣界止一帶工程　邳州運河把總
　一員専管汛地上自徐塘口起下至宿遷縣止并唐
　宋山一帶工程
　宿虹河營守備一員管轄宿虹二縣黄運隄壩工程
　戰守兵七百八十六名　宿遷縣運河把總一員専
　管汛地上自邳州磘灣口交界起下至石磡止一帶
　工程　宿遷縣黄河南岸把總一員専管汛地上自
　睢寧縣界谷堆頭起下至徐家灣西張王廟前止一
　帶工程　宿遷縣黄河南岸井歸仁堤千總一員専
　管汛地上自張王廟前起下至白洋河鈔闗口桃源
　縣界止又歸仁隄自烏鴉嶺起至石工頭止一帶工
　程
　宿遷縣黄河北岸千總一員専管汛地上自邳州直
　河交界起下至皁河石磡止又新運河上自皁河口
　石磡對過起下至支河口下口止一帶工程　宿遷
　縣黄河北岸把總一員専管汛地上自宿遷縣西門
　外呉家墩起下至大古城桃源縣交界止一帶工程
　桃源河營守備一員管轄黄河工程戰守兵七百一
　十三名　桃源縣黄河南岸把總一員専管汛地上
　自宿遷白洋河鈔闗口起下至煙墩厰東止一帶工
　程　桃源縣黄河南岸千總一員専管汛地上自煙
　墩起下至清河縣界止一帶工程　桃源縣黄河北
　岸千總一員専管汛地上自古城宿遷縣界起下至
　河北鎮止一帶工程　桃源縣黄河北岸把總一員
　専管汛地上自河北鎮起下至清河縣界止一帶工
　程
　山清外河營守備一員管轄山清二縣黄河工程戰
　守兵一千三十九名(外河㕔冊云山清外河營守備/係康熈十七年䝉前總河靳輔)
　(題請/分設)　清河縣外河北岸千總一員専管汛地上自
　桃源縣界起下至山安營界止一帶工程　清河縣
　外河南岸把總一員専管汛地上自呉城接桃源縣
　界起下至季家淺接山陽縣界止一帶工程　山陽
　縣外河南岸千總一員専管汛地上自季家淺起下
　至三坌堤止一帶工程　山陽縣外河上河把總一
　員専管汛地上自三坌交界起下至葉家營馬頭止
　又上自朱家觜起下至大茭陵廟巷止一帶工程
　山陽縣外河下河把總一員専管汛地上自葉家營
　起下至陳家社接山安營界止一帶工程
　山安河營守備一員管轄山陽安東二縣工程戰守
　兵八百七名　山陽縣黄河南岸把總一員専管汛
　地上自陳家社起下至陸家社止一帶工程　山安
　二縣外河北岸千總一員専管汛地上自泗鋪溝起
　下至安東縣東門止一帶工程　安東縣黄河上河
　把總一員専管汛地上自安東縣東門起下至彭家
　灘止一帶工程　安東縣黄河下河把總一員専管
　汛地上自彭家灘起下至雲梯闗止一帶工程　山
　陽縣黄河北岸把總一員専管汛地上自雲梯闗起
　下至泗汾港止一帶工程
　山清裏河營守備一員管轄山陽裏河工程戰守兵
　三百九十八名(裏河㕔冊云裏河營守備康熈十七/年總河靳輔題設為山清盱眙河營)
　(守備康熙三十八年總河于成龍題分設/山盱高堰河營遂改為山清裏河營守備)　山陽縣
　裏河千總一員専管汛地上自清河縣界起下至山
　陽縣界西南角樓止一帶工程　清河縣裏河運口
　把總一員専管汛地上自甘羅城西南角樓起下至
　山陽縣界横隄頭止一帶工程　山陽縣裏河把總
　一員専管汛地上自府城西南角樓起下至寳應縣
　界止一帶工程
　山盱高堰營守備一員管轄高堰湖堰工程戰守兵
　三百五十名(高堰㕔冊云山盱高堰河營守備係康/熙三十八年内於遵    㫖保題等事)
　(案内前院于成龍等題請添設管轄山陽縣山清/交界起至盱眙縣秦家高岡止修防湖隄工程)
　山陽縣高堰千總一員専管汛地上自清河横隄起
　下至石工盡頭止一帶工程　山陽縣高良澗把總
　一員専管汛地上自石工頭起下至周家橋止一帶
　工程　山盱二縣把總一員専管汛地上自周家橋
　起下至翟家壩止一帶工程
　揚屬河營守備一員管轄高寳江三州縣工程戰守
　兵六百一十三名(揚河㕔冊云揚河營守備係康熙/十七年四月内奉總河靳輔題請)
　(設立督率五汛千把等弁井河兵/修防寳高江三州縣河道隄工)　寳應縣運河把
　總一員専管汛地上自寳應縣黄浦起下至劉家堡
　止一帶工程　寳應縣運河千總一員専管汛地上
　自劉家堡起下至界首鎮止一帶工程　高郵州運
　河千總一員専管汛地上自界首鎮起下至永安河
　尾止一帶工程　高郵州運河把總一員専管汛地
　上自永安河尾起下至江都縣界止一帶工程　江
　都縣運河把總一員専管汛地上自江都縣界起下
　至江都縣灣頭閘止一帶工程
　安清中河營守備一員管轄宿桃山安清五縣中河
　工程戰守兵六百四名(安清中河㕔冊云安清宿桃/中河營守備係康熙三十八)
　(年遵山清㫖保題等事案内前院于成龍題請添設/管轄    宿桃安四汛弁目修防河道堤壩工程)
　　宿遷縣中河把總一員専管汛地上自張莊運口
　中河頭起下至火古城桃源界止又上自張莊運口中
　河頭起下至攔馬河迤上土堆止一帶工程　桃源
　縣中河把總一員専管汛地上自宿遷縣起下至沈
　家莊迤東清河縣止一帶工程　山清二縣中河把
　總一員専管汛地上自趙家莊迤西接桃源縣界起
　下至朱元莊接安東縣界烽墩止一帶工程　安東
　縣中河千總一員専管汛地上自安東縣遙隄五里
　墩起下至平旺河隄尾止又上自朱元莊接外河營
　界起下至平旺河隄尾止一帶工程
　葦蕩河營逰擊一員管轄兵一千二百三十名督採
　龍窩蕩施家出河港陸家社陳家浦惠家港東西各
　官蕩每嵗砍額柴一百二十萬四千一百束内　運
　蘆左營守備一員管理龍窩蕩施家出河港每嵗砍
　額柴五十七萬四千一百束内　千總一員分管龍
　窩蕩　把總一員分管龍窩蕩　把總一員分管施
　家出河港　運蘆右營守備一員管理陳家浦陸家
　社楊栁二溝惠家港東西各官蕩每嵗砍額柴六十
　三萬束内　千總一員分管惠家港東蕩北窪竈六
　灘塢巴港陳必甫港一帶至新淤界止　把總一員
　分管惠家港東蕩南窪竈三灘竈五灘并新淤灘一
　帶至海口止　把總一員分管惠家港西蕩以亮子
　港界起至闊港黄泥窪接至惠家港西界老灘鹽路
　界止(以上俱河防志公薈蕞云此營産柴甚廣足供/河工料物文襄  設營之意至深逺矣前總河)
　(趙世顯忽以葦蕩不産柴草題請裁汰将官蕩盡行/給兵佃種今已成沃壤匪特葦荻叢生且禾稼遍野)
　(矣當日裁營之始原以節省俸餉起見似有益於營/國計殊不知河工料物最属𦂳要若使歸於各㕔)
　(員弁督率長養仍復舊觀供河工之採取所獲利益/源源不窮不更多於陞科之額徴乎惜乎見不及此)
　天津河協營副將一員　守備三員　千總六員
　把總十五員(畿輔通志/)
　總督河道部院標下中左右城守四營　順治元年
　總督部院楊　題設河標中營兼河標中軍並左右
　兩營(以下俱山東通志/)
　中營定制官八員　副總兵一員　中軍守備一員
　　千總二員　把總四員　防漕河十六汛地南自
　小長溝接城守營界碑起北至右營王仲口界碑止
　計河程九十二里小長溝係鉅野縣河道大長溝堡
　寺前鋪閘孫村臺堡三汛係嘉祥縣河道栁林閘南
　旺堡十里閘堡開河閘堡劉老口臺袁家口閘堡王
　老口臺張八老口堡靳家口閘河西堡九汛俱係汶
　上縣河道靳家口河東堡花園頭臺王仲口堡三汛
　係東平州河道按汛分派官兵駐防
　左營定制官八員　逰擊一員　中軍守備一員
　千總二員　把總四員　防漕河十四汛地南自山
　東辛莊橋接江南徐州營界碑起北至濟寜城守營
　韋䭾廟界碑止計河程一百五十里徐家口堡馬家
　口堡邢莊利建閘堡南陽閘五汛地俱係魚臺縣河
　道棗林閘魯橋堡師家莊閘仲家淺閘新閘新店閘
　石佛閘趙村閘闗南頭九汛地俱係濟寧州河道按
　汛分派官駐防
　右營定制官八員　逰擊一員　中軍守備一員
　千總二員　把總四員　防漕河十二汛地南自王
　仲口接中營界碑起北至夀張營張秋鎮北水門外
　界碑止計河程七十八里王仲口界碑臺長張口安
　山閘堡十里鋪防河臺裕國臺戴家廟閘堡八汛俱
　係東平州河道壯猷臺通濟臺二汛係東平夀張二
　州縣河道沙灣係東平東阿夀張三州縣河道張秋
　鎮係陽穀夀張東阿三縣河道按汛分派官兵駐防
　濟寧城守營定制官五員　都司一員　中軍守備
　一員　千總一員　把總二員　防倉庫監獄武庫
　四門四鄉東闗馬驛橋北闗鎮武廟週圍二百餘里
　八汛俱係濟寧州衛地方又防漕河南自闗南頭韋
　䭾廟接左營界碑起北至中營小長溝界碑止計河
　程四十五里韋䭾廟三官廟濟安臺三汛係濟寧州
　河道安居臺係濟寧衛河道通濟閘堡白觜臺堡小
　長溝三汛俱係鉅野縣河道按汛分派官兵駐防
　臨清營城守副將設左右兩營左營河汛自胡家窰
　起至鄭家口南頭十二里止共計河程一百八十里
　右營河汛自臨清板閘北胡家窰起南至七級郎家
　灣共一百里就州縣而分河汛便於兼領因左營河
　汛多於右營故右營多加一汛也
　東昌城守營都司一員　千總一員　把總二員分
　轄聊城館陶平隂三縣平山東昌二衛漕河六閘七
　汛　分防館陶平隂二縣每縣千把總一員　輪流
　駐防聊城縣漕河千把總官一員
　曹州營河汛阿城等閘五汛把總一員
　范縣營河汛荆門閘百總一名
　沙溝營守備一員　把總一員分防滕縣魚臺二縣
　韓莊等閘河汛(以上俱山東通志/)
　揚州居江北最為衝險要口商船漕艘徃來之路南
　對鎮江之金山古稱長江之門户南北之要津揚屬
　上自儀真縣所轄東溝墩馬路沿江起至河家港墩
　止共墩臺十六座朩樓二座汛地八十里俱係竒兵
　營撥兵防守下接江都縣所轄沿江汛地　江都縣
　所轄花園港墩馬路沿江起至朱團窩墩止共墩臺
　二十座木樓三座汛地九十里俱係京口右路左營
　撥兵防守下接泰興縣所轄沿江汛地萬夀司地方
　　黄墩港　長命港　沙河港　小史家港　大史
　家港　八港　梁家港　梁孟港　孫□港　徐家
　壩　繆家觜　三江營　唐家港　嘶馬　朱團窩
　　徐墩係泰興接界俱設有橋墩煙籠營房
　淮安府廟灣營所轄射陽湖黄河灌口三大險汛切
　近邊海射陽湖汛地係廟灣場竈地方有大新港三
　板港下川子諸水路下川子距海口水路四十里海
　口南岸係鹽城營所轄汛地黄河營係陸路駐防北
　岸海口往西一百里至雲梯闗地方派兵防守瞭望
　灌口汛地接連黄河北岸其七條港陸套港湧洋河
　小河口嚴家舎派有唬船兵丁防守係安東縣地方
　其七條港木樓係海州地方乃海州營汛地(以上俱/)
　(江南通志/)
　漕標左右二營汛地輪防山清二縣黄淮兩河洪澤
　湖面又北河大套雲梯闗一汛切近海邊
　漕標宿遷後營汛地南自桃源三坌起北至邳州黄
　林莊止水路七汛桃源洋河宿遷隅頭并劉馬莊泇
　河口千把六員每年輪流領兵更防所有水路自桃
　源以及洋河宿遷邳州四汛皆屬黄河北入皁河口
　内水路隅頭泇口二汛皆係運河直扺黄林莊止唯
　劉馬莊一汛係通山東陸路
　徐州營汛地統領徐蕭二營官兵駐劄徐州兼轄蕭
　沛豐碭睢寧六州縣每遇糧運盛行親詣夏鎮催儧
　重運回空漕船東接淮安府邳州宿遷後營官兵汛
　界西接河南歸徳營官兵汛界南接鳯陽府夀春營
　官兵汛界北接山東兖州府濟寧營官兵汛界周圍
　千餘里(淮安府志/)
聖祖仁皇帝康熙六十年三月日淮揚道傅澤洪詳効
　力人員分别等第叙用河工之重首在任用得人而
　用人之法必須按照功績所以鼓舞人才慎重名器
　昭勸懲示公道也往例凡遇大小員缺俱遴選諳練
　河務勞效昭著人地相宜之員題補委用近因河上
　缺少人多一時難滿衆望間有熱中躁妄之輩冒昧
　呈凟固由功名心迫亦屬義命不安憲議嗣後補用
　俱令掣籖各聽天命而効力官曽席珍等又復連名
　具呈請照舊例委用本道等遵奉憲批率領在浦各
　㕔公同㑹議竊以為掣籖委用必不可行盖河工効
　力人員賢愚勤惰不一其中有自備鞍馬資斧終年
　在工伺候凡奉𦂳要差委無不竭蹶趨事櫛沐於狂
　風驟雨之中奔馳於烈日嚴霜之下搶險則手足胼
　胝軀命不惜催科則日夜儧運依限回銷修築工程
　則争先儧竣急公捐備則不顧家資更有熟諳水勢
　情形練曉修防機要在工年乆羣推老成此則河員
　中之備極勤勞功績之所稱上等者也至於奉委湖
　河防險催儧空重糧船以及𫝊遞往來水報伺候憲
　轅雜差未嘗無効力之處然較之前項勞員功績其
　輕重大小不啻霄壌之隔甚有挂名河上並不到工
　或乗興往來毫無實効此則有効力之名而並無効
　力之實者也今若不分勤惰高下槩以掣籖為準則
　凡在冊挂名之員亦将聞風而來隨班同掣一時僥
　倖或得掣補不㡬使効力年乆功績最上之勞員反
　致有時命不猶之歎乎從此人心懈散坐待倖邀不
　惟河工失用人之效且恐人心不服爭論滋多夫掣
　籖之舉原為杜衆議起見乃反開僥倖之門啓紛爭
　之漸是殆不如按照功績分别叙用之為公平允當
　也查通工人員効力大小勞績備載憲冊可考即前
　憲張任内河員功績亦有厎冊可查伏祈本部院按
　冊稽核将功績之最大最多者列為上等其次列為
　中等而防險催漕水報雜差各功績則量其久暫逺
　近大小或以二三次準作中等功績一次依次分别
　叙用其中有功績相等者則又以効力年分相較久
　近以定後先注明憲冊並将各員名下功績等第開
　列曉諭此等人員中如有後奉差委實心効力著有
　功績者則又按明更定示知許其越班叙用若始終
　挂名河員並不在工効力者槩不准用如此則勸懲
　分明人心競奮河工收得人之效矣　又五月日詳
　分别拔補把總河營把總専任修防必由河兵出身
　熟諳隄埽工程者委用方無貽悞近來把總員缺奉
　憲示令各河營百隊并部發効力以及轅門効力人
　員公同掣籖此誠矢公矢慎之至意惟是十缺之内
　其真正年久諳練著有勞績之河兵所得不過三四
　餘皆効力人員掣獲其得失雖由時命而法久實宜
　變通查淮揚淮徐所屬黄河運河工程原有平險之
　别黄河水勢變遷工程甚闗險要非得深知水性在
　工力作久年之河兵専汛修防鮮不貽悞現在部發
　以及轅門効力人員所有功績不過催漕防險奔走
　使令等𩔖其於黄河隄埽工程事宜毫不諳練一旦
　掣補黄河險汛把總勢必臨事張皇悞工匪淺今本
　道等謬陳管見嗣後凡徐屬邳睢宿虹桃源外河山
　安六㕔所屬黄河各汛把總缺出請於黄河各營汛
　内選取力作年久實有勞績真正深知水性熟諳工
　程之百隊河兵著令該㕔於本年霜降之後預為保
　詳由道察核轉送聽候驗拔補放如有從不在工力
　作虛冒河兵名姓夤緣濫送者一經發覺将保送道
　㕔各官嚴加叅處其効力人員不得槩同掣籖以滋
　混冒至於邳睢宿虹宿桃安清高堰山盱裏河揚河
　八㕔所屬之中運兩河沿湖各汛把總缺出請将裏
　河中河髙堰山盱揚河著有勞績之百隊河兵與部
　發効力及轅門効力人員聽候本部院一併驗拔補
　放其中運兩河沿湖各汛百隊河兵亦一例著令該
　㕔於本年霜降之後預為保詳由道核送聽候驗放
　如此分别則實在効力之河兵不敢有偏枯向隅之
　泣而黄運兩河之工程均收修防得人之效矣(嚼梅/)
　(軒偶存/)
　
　
　
　
　
　
　
　
　
　
　
　
　
　
　
　行水金鑑巻一百六十九
欽定四庫全書
　行水金鑑巻一百七十
　　　　　　　　　　江南按察使傅澤洪撰
　　夫役(宋元以前不錄斷自勝/國以其近而可倣也)
運河夫役在各泉閘原額頗多後或議裁革或改停役
(停役夫候大挑調用或/徵銀一兩六錢為銀差)或改折徵(折徵每名歲徵/銀六兩貯庫)沿革
不常今斷自萬厯四年為則新舊額數備載焉(以下俱/明㑹典)
宛平縣青龍等閘五共夫七十五名
大興縣慶豐等閘三共夫四十七名
通州普濟等閘五共夫九十三名淺鋪十小甲十名夫
一百名修堤小甲八名夫七十五名
通州左衛淺鋪二小甲二名夫二十名修堤小甲三名
夫二十六名
通州右衛淺鋪四小甲四名夫四十名修堤小甲四名
夫三十六名
定邊衛淺鋪二小甲二名夫二十名修堤總甲一名小
甲四名夫四十五名
神武中衛淺鋪三小甲三名夫三十名修堤小甲五名
夫四十五名
寳坻縣修堤小甲四名夫四十六名
東安縣修堤總甲一名小甲六名夫七十名
漷縣淺鋪四小甲四名夫四十名修堤總甲二名小甲
八名夫九十名
香河縣淺鋪六小甲六名(舊用/老人)夫六十名修堤總甲一
名小甲三名夫四十名
營州前屯衛淺鋪四小甲四名夫四十名修堤總甲一
名小甲二名夫二十四名看淺夫三名
武清縣淺鋪十一小甲十一名夫一百一十名看守耍
兒渡口等堤五處總甲一名小甲五名夫五十名修堤
老人一名總甲二名小甲九名夫九十二名
武清衛淺鋪四小甲四名夫四十名修堤總甲一名小
甲一名夫九十九名
天津衛淺鋪十二(舊十/一)小甲十二名夫一百八名今存
二十四名軍夫六十名修堤小甲五名夫四十五名
天津左衛淺鋪二十四小甲二十四名夫二百十六名
今存四十八名軍夫一百八十名修堤小甲五名夫四
十五名
天津右衛淺鋪十小甲十名夫九十名今存二十名軍
夫五十名修堤小甲五名夫四十五名
霸州蘇家等淺鋪十一(舊/十)老人十一名夫一百十名修
堤夫二百六十名
靜海縣淺鋪九老人九名夫九十名修堤夫六百名
青縣淺鋪六老人六名夫六十名修堤夫六百十六名
興濟縣淺鋪七老人七名夫七十名(内軍夫二十名/民夫五十名)
滄州淺鋪七老人七名夫七十名
交河縣淺鋪五老人五名夫五十名修堤夫三百名
南皮縣淺鋪五老人五名夫五十名修堤夫三百五十
名
景州淺鋪四老人四名夫四十名修堤夫二百名
吳橋縣淺鋪十老人十名夫一百名修堤夫四百五十
名
故城縣淺鋪三老人三名夫三十名修堤夫八十名
東光縣淺鋪七老人七名夫七十名
徳州上八里等淺鋪七(舊/六)老人七名夫一百四十名(後/折)
(徵七/十名)今存七十名(以上俱明㑹典/)
　濟南府徳州自衛河東岸徳州衛之張家口至恩縣
　之四女樹四十一里又自西岸左衛之鄭家口至徳
　州衛之楊烏屯二十里置淺鋪六(下八里屯淺四里/屯淺耿家灣淺劉)
　(皮口淺蔡張成口/六人夫六十人州)　(上八里堂淺六鋪老人/判官一人  山東通志)
徳州衛張家灣等淺鋪十(舊/八)小甲十名軍夫一百名(舊/每)
(鋪九/名)　(以下俱明㑹典/)
徳州左衛鄭家口等淺鋪六小甲六名軍夫六十名(舊/每)
(鋪九/名)
恩縣白馬廟等淺鋪七(舊/五)老人七名夫七十名今存三
十五名撈淺夫二十八名今存十四名沙灣修堤大户
夫七十五名(以上俱明㑹典/)
　恩縣衛河之東岸自四女樹至武城之白馬廟七十
　里置淺鋪五(新開淺回龍廟淺滕家口淺髙師姑淺/白馬廟淺五鋪老人五人夫五十人守)
　(口夫七十五人/  山東通志)
武城縣桑園口等淺鋪二十九(舊二/十六)老人二十九名夫
二百六十一名(後折徵八/十七名)今存一百七十四名沙灣修
堤守口大户夫二十五名(明㑹典/)
　武城縣衛河東一里始恩縣之白馬廟南至夏津之
　桑園一百四十四里西岸始故城之鄭家口南至夏
　津之王家莊一百十四里置淺鋪二十有六(王家口/淺孟家)
　(莊淺小流口淺北釣口淺南釣口淺西闗口淺初家/道口淺周家道口淺劉家道口淺方遷口淺陳家橋)
　(淺何家堤口淺陳家林淺髙家圈淺大還河淺耿家/林淺灣頭口淺大隴頭口淺白家圈口淺白隴口淺)
　(吕家道口淺徐家道口淺侯家道口淺商家道口淺/桑園口淺二十六鋪老人二十六人夫二百六十人)
　(守口夫二十五人縣設/主簿一人  山東通志)
夏津縣趙貨郎口等淺鋪八老人八名夫八十名(後折/徴四)
(十/名)今存四十名撈淺夫二十名今存十名沙灣修堤夫
六名(明㑹典/)
　夏津縣衛河之東岸自桑園南至臨清之趙貨郎口
　四十六里西岸北自武城之劉家道口南至清河之
　渡口七里置淺鋪八(黄河口淺大口子淺小口子淺/郝家圈淺草廟兒淺新開口淺)
　(裴家圈淺趙貨郎口淺八鋪老人八人夫八十/人守口夫六人縣設主簿一人  山東通志)
清河縣二哥營等淺鋪八老人八名夫八十名(後折徵/三十二)
(名/)今存四十八名(明會典/)
臨清州南板閘夫四十名溜夫一百十五名新開上閘
夫四十名溜夫七十五名今一閘共夫八十四名溜夫
共存四十名潘家橋等淺鋪十一老人十一名夫一百
七十一名(後折徵七/十六名)今存九十五名撈淺夫九十名今
存三十九名橋夫二十八名今存二十名(明㑹典/)
　臨清州㑹通河之東岸趙貨郎口南至板閘三十四
　里西岸北自清河之二哥營南至板閘三十一里汶
　河北岸板閘口東至潘家橋二十里南岸板閘東至
　趙家口二十五里置淺鋪十(上仗栁圈淺下仗栁圈/淺丁家馬頭淺上口厰)
　(淺北土門淺破閘淺潘家屯淺陳家莊淺沙灣淺潘/家橋淺十鋪老人十人夫一百人守口夫九十人)
　置閘二新開上閘(南接清平之戴家閘三十里閘官/一人夫四十人溜夫七十五人)
　南板閘(南至新開上閘五里四十八歩/夫四十人溜夫一百一十五人)治漕艎厰二
　十有八(臨清平山濟寕東昌兖州䕶衛濮州所天津/天津左天津右通州左通州右神武中定邊)
　(徳州徳州左應天龍江左龍江右水軍左水軍右横/海江隂廣洋長淮淮安髙郵大河揚州等衛厰俱治)
　(州城西北其事係於各衛官總隸於督漕/都御史焉州設判官一人  山東通志)
館陶縣尖塜兒等淺鋪十二老人十二名夫九十六名
(後折徵二/十四名)今存七十二名(明㑹典/)
清平縣戴家灣閘夫三十名魏家灣等淺鋪九老人九
名夫八十一名(後折徵三/十六名)今存四十五名撈淺夫一百
三十二名(後折徵六/十六名)今存六十六名(明㑹典/)
　清平縣河之東岸北自潘官屯南至博平之減水閘
　三十九里西岸北自臨清之潘家橋南至堂邑之涵
　谷洞三十三里置淺鋪九(潘家橋淺張家口淺左家/橋淺李家口淺丁家口淺)
　(趙家口淺戴家灣淺十里井淺魏家灣淺/九鋪老人九人夫九十人守口夫二百人)置閘一戴
　家灣閘(南按堂邑之土橋閘四十/八里閘官一人夫三十人)減水閘二(李家口/魏家灣)
　(山東通志/)
堂邑縣土橋梁家鄉二閘各夫三十名梁家鄉等淺鋪
七老人七名夫七十名今存三十五名撈淺夫二百名
今存六十六名(明㑹典/)
　堂邑縣河之西岸北自清平之魏家灣南至聊城之
　吕家灣三十五里置淺鋪七(涵谷洞淺新開口淺土/橋淺中閘口淺馬家灣)
　(淺北梁家鄉淺南梁家鄉淺七鋪老/人七人夫七十人守口夫二百人)置閘二梁家鄉
　閘(南接聊城之通濟橋閘三/十里閘官一人夫三十人)土橋閘(南至梁家鄉閘/十五里閘官一)
　(人夫三/十人)土城中減水閘二(山東通志/)
博平縣梭堤等淺鋪六老人六名夫五十四名(後折徵/二十四)
(名/)今存三十名撈淺夫一百三十二名(後折徵六/十六名)今存
六十六名(明會典/)
　博平縣河之東岸北自清平之界南至聊城之梭堤
　兒三十七里西岸北自清平之丁家口南至魏家灣
　四十里置淺鋪六(朱家灣淺減水閘淺老堤頭淺袁/家灣淺朱官屯淺梭堤兒淺六鋪)
　(老人六人夫六十人守口夫/二百五十人縣設主簿一人)老堤頭北減水閘(水大/則開)
　(以洩水非通用之/閘也  山東通志)
聊城縣通濟橋李海務周家店三閘各夫三十名官窰
口等淺鋪二十三老人二十三名夫二百七名(後折徵/九十二)
(名/)今存一百十五名撈淺夫二百名今存八十五名(明/)
(㑹典/)
　東昌府聊城縣河之東岸北至博平之梭堤兒三十
　里西岸北自堂邑之南梁家鄉南至陽榖之官窰口
　三十五里置淺鋪二十有三(北埧口淺徐家口淺栁/行口淺房家口淺吕家)
　(灣淺龍灣兒淺宋家口淺破閘口淺林家口淺于家/口淺周家店淺北埧口淺稍張閘淺栁行口淺白廟)
　(兒淺雙堤兒淺裴家口淺方家口淺李家口淺米家/口淺耿家口淺蔡家口淺官窰口淺二十三鋪老人)
　(二十三人夫二百三/十人守口夫二百人)置閘三周家店閘(南接陽榖之/七級下閘十)
　(二里閘官一/人夫三十人)李海務閘(南至周家店閘十二里/閘官一人夫三十人)通濟
　橋閘(南至李海務閘二十里/閘官一人夫三十人)窰官等五減水閘(水大/則開)
　(以洩水非通舟之/閘也  山東通志)
陽榖縣七級阿城荆門六閘舊各夫二十名今共夫一
百五十名荆門上下二閘月河修壩夫各五十名管驛
灣等淺鋪十二(舊/十)老人十二名夫一百八名(後折徵四/十八名)
今存六十名撈淺夫四百八十七名(後折徵二百/四十三名)今存
二百四十四名(明㑹典/)
　陽榖縣河之西岸北自聊城之官窰口南至東阿之
　荆門上閘四十里黄河西南自開封之祥符縣金龍
　口至本縣南入灣河通塞不常置鋪十(官窰口淺擺/渡口淺劉家)
　(口淺何家口西岸淺館驛灣西岸淺㲼河口淺秦家/口淺張家道口淺何家口東岸淺館驛灣東岸淺十)
　(鋪老人十人夫一百/人守口夫五百人)置閘六荆門上閘(南接東平之/安山閘七十)
　(里閘官一人夫二/十人埧夫五十人)荆門下閘(南至荆門上閘三里閘/夫二十人埧夫五十人)
　阿城上閘(南至荆門下閘十里閘官一/人夫二十人埧夫五十人)阿城下閘(南/至)
　(上閘三里閘夫二/十人埧夫五十人)七級上閘(南至阿城下閘十二里/閘官一人夫二十人埧)
　(夫五/十人)七級下閘(南至上閘三里夫二十人/埧夫五十人  山東通志)
東阿縣沙灣等淺鋪九(舊/八)老人九名夫八十名(後折徵/二十五)
(名/)今存四十五名撈淺夫一百五十八名(後折徵七/十九名)今
存七十九名(明㑹典/)
　東阿縣河之東岸北自陽榖之荆門上閘南至夀張
　之沙灣二十里正統十三年河決汴梁東北趨漕河
　至本縣決沙灣東堤以達於海遣工部尚書石璞侍
　郎王永和都御史王文相繼塞之景泰四年左僉都
　御史徐有貞塞成天順八年僉事劉進用石修砌東
　堤自大感應廟起至沙灣淺止長一百六十丈成化
　年間副使陳善用石修砌東堤自沙灣淺至荆門驛
　長一千九百三丈𢎞治六年河決汴梁東北趨漕河
　至本縣決張秋東堤以達於海遣右副都御史劉大
　夏治之七年復遣太監李興平江伯陳銳同治決河
　塞成復於黄陵岡築堤以絶其流詔改張秋名安平
　鎮置淺鋪八(新添淺北灣淺中渡口淺掛劔淺北浮/橋淺安家口淺南浮橋淺沙灣淺八鋪)
　(老人八入夫八十人守口夫一百二/十人縣設主簿一人  山東通志)
夀張縣大家廟等淺鋪五老人五名夫四十五名(後折/徵二)
(十/名)今存二十五名撈淺夫九十二名(後折徵四/十六名)今存四
十六名渡夫四名今存二名(明㑹典/)
　夀張縣河之西三十里北自東阿之沙灣南至東平
　之戴家廟二十里置淺鋪五(沙灣淺張家莊淺戴洋/屯淺劉家口淺戴家廟)
　(淺五鋪老人五人夫五/十人守口夫一百人)沙灣積水閘(成化七/年建)師家壩
　(遏黄河水使入通/源閘分沙灣勢)野猪腦堰(瀠洄三十里用以瀦水/使不衝决漕河  山東)
　(通志/)
東平州戴家廟安山二閘各夫三十名靳家等淺鋪十
三老人十三名夫一百一十七名(後折徵四/十二名)今存七十
五名撈淺夫一百八十二名(後折徵九/十一名)今存九十一名
戴村修壩老人四名(舊/一)夫一百五十名(後革四十八名/又停後十二名)
(銀差二十名後又/折徵四十六名)今存二十四名安圈等泉老人二名
(存一名/今革)夫六十五名(後折徵二/十六名)今存三十九名(明㑹典/)
　東平州河之東岸北自夀張之戴家廟三十里南至
　汶上之靳家口三十三里置淺鋪一十有三(戴家廟/淺沙孤)
　(堆淺邢家莊淺蘇家莊淺譚家莊淺安山下淺積水/湖淺馮家莊淺王忠口淺劉家莊淺李家莊淺栗家)
　(莊淺靳家口淺十三鋪老人十三人夫一百三十/人守口夫二百人戴村修壩老人二人夫三百人)安
　山湖(距州治西南十五里北臨漕河縈迴百餘里正/統三年知州傅霖於湖口建閘以蓄水州設判)
　(官一/人)安山閘(南接汶上之開河閘三十/里閘官一人夫二十人)載家廟減水
　閘(元分汶上至安山入清濟/以疏水勢  山東通志)
東平守禦千户所安山等淺鋪四小甲四名軍夫四十
名(以下俱明㑹典/)
平山衛第五等淺鋪五軍夫五十名
汶上縣開河寺前鋪袁家口靳家口四閘各夫三十名
(袁靳二口冇溜夫并各閘/夫俱於撈淺夫内改編)南旺上下二閘共夫四十名
南旺寺前鋪二處溜夫各九十名(後各折徵/四十五名)今各存四
十五名界首等淺鋪十四老人十四名夫一百二十六
名(後折徵五/十六名)今存七十名撈淺夫四百五十二名(後折/徵二)
(百二十/六名)今存二百二十六名戴村修壩夫一百五十名
(後革四十八名又停役/十二名折徵六十六名)今存二十四名蒲灣泊武家湖
共老人一名夫三十名龍鬭等泉老人二名(今/革)夫四十
三名(後停役六名又/折徵十四名)今存二十二名(以上俱明㑹典/)
　汶上縣河之東北三十五里自東平之靳家口南至
　嘉祥之界首七十二里置淺鋪一十有四(靳家口淺/歩家口淺)
　(張八老口淺闗家口淺袁家口淺劉家口淺開河淺/闕城淺田家口淺鵝河口淺南旺淺栁堤淺石口淺)
　(界首淺十四鋪老人十四人夫一/百四十人守口夫五百五十人)置閘三南旺南閘
　(南至濟寕之分水閘七十/五里閘官一人夫二十人)南旺北閘(南至南旺南閘/十一里閘官一)
　(人夫二/十人)開河閘(南至南旺北閘十三里/閘官一人夫三十人)界首積水閘
　(成化六/年建)石口積水閘(成化四/年建)南旺湖(距縣治西南四/十五里縈迴百)
　(五十餘里中為三長堤漕渠貫其中西堤有斗門上/有橋以便挽外蓄水號為水櫃成化四年山東按察)
　(司僉事陳善因舊土堤易壞始用石修砌西/堤又負土増築東堤老人一人夫三十人)汶河(東/平)
　(九泉獨山泉鐵溝嘴泉呉家泉張扈郎泉安圈泉芭/頭山泉蓆橋泉坎河泉王老溝泉汶上二泉龍鬭泉)
　(朴當山泉滋陽五泉闕黨泉負瑕泉蔣詡泉城西新/泉城東新泉沂水十泉單家泉大泉小水泉龍王堂)
　(泉雷王臺泉上泉銅井泉芙蓉泉灰泉盆泉寜陽十/二泉蛇眼泉古泉三里溝泉井泉古城泉張家泉栁)
　(泉龍港溝泉龍魚泉魯姑泉坡當山泉金馬莊泉平/隂一泉溝泉泰安三十二泉狗跑泉報恩泉陷灣泉)
　(胡家泉馬黄溝泉清泉周家泉鯉魚溝泉張家泉水/磨泉鐵佛泉順河泉羊舍泉龍王泉科溝泉東西二)
　(栁泉北滚泉上泉馬蹄溝泉水波泉濁河泉朩頭溝/泉朔港溝泉臭泉龍堂泉龍灣泉力溝泉花家溝泉)
　(梁家泉顔謝泉馬兒溝泉皂泥泉新泰十四泉南師/家泉北鮑泉西都泉劉社泉和莊泉孫村泉張家泉)
　(五峯泉南陳泉古河泉零查泉公家莊泉崖頭泉西/周泉肥城六泉鹽河泉減家泉黄家泉董家泉胡家)
　(泉清泉萊蕪十泉郭娘泉湖眼泉朋山泉烏江泉鎮/里泉牛王泉蓮花池泉小龍灣泉半壁店泉王家溝)
　(泉以上一百一泉同入於汶泉夫八/百餘人掌於水部郎  山東通志)
嘉祥縣大長溝等淺鋪四老人四名夫三十六名(後折/徵十)
(六/名)今存二十名撈淺夫一百三十七名(後折徵六/十八名)今存
六十九名(明㑹典/)
　嘉祥縣河之西二十五里岸北自汶上之界首南至
　鉅野之大長溝一十八里原係濟寜左衛景泰元年
　衛調於臨清嘉祥代之堤岸用石修砌一十里置淺
　鋪四(孫村淺寺前淺十字河淺大長溝淺四鋪老人/四人夫四十人守口夫一百八十人縣設主簿)
　(一人志山/東通)
鉅野縣大頭灣等淺鋪五小甲五名夫四十五名(後停/役折)
(徵二/十名)今存二十五名撈淺夫二百四十五名(後停役折/徵一百二)
(十二/名)今存一百二十三名蓬子山壩夫三十名(明㑹典/)
　鉅野縣河之西八十里岸北自嘉祥之大長溝南至
　火頭灣二十五里原係濟寜左衛景泰元年衛調於
　臨清鉅野代之堤岸用石修砌一十二里置淺鋪五
　(小長溝淺黄沙灣淺白嘴兒淺梁家口淺火頭灣淺/五鋪老人五人夫五十人守口夫二百五十人縣設)
　(主簿/一人)蓬子山壩(築堰南旺孫村二湖以濟漕/河夫一十五人  山東通志)
濟寜衛永通閘夫二名曹井橋等淺鋪五小甲五名軍
夫五十名撈淺夫一百八十二名(舊二百名隆慶三年/減後折徵九十一名)
今存九十一名(明㑹興/)
濟寜州天井在城趙村石佛新店新閘仲家淺師家莊
魯橋棗林閘各夫三十名上新中新下新三閘各四名
在城閘溜夫三百名(後折徵九十名撥補/天井閘二十三名)今存六十七
名天井閘溜夫九十名(後折徵四/十五名)今存六十八名内借
撥在城閘二十三名趙村石佛新店新閘仲家淺魯橋
棗林七閘溜夫各一百三十三名師家莊閘溜夫一百
三十六名(後趙村等四閘各/折徵六十六名)今存六十七名仲家淺改
編一百一十三名(折徵/十名)今存十名師家莊改編七十名
(折徵三/十三名)今存三十三名硯瓦等淺鋪十二老人十二名
夫一百八名(後折徵四/十八名)今存六十名撈淺夫四百三十
五名(後折徵二百/一十七名)今存二百一十八名南門橋草橋夫
二十名(舊橋五/夫五十)盧溝等泉老人一名(今/革)夫二十六名(後/革)
(四名折徵/十三名)今存九名(明㑹典/)
　濟寜州河之北岸西扺東六十八里置淺鋪二十有
　七(趙村淺楊灣淺石佛淺花家淺新店淺新閘淺仲/家莊淺師家莊上淺師家莊下淺魯橋淺棗林淺)
　(硯瓦溝淺永通淺夾河淺馮翟淺河長口淺大河淺/禮義淺大留淺夾灣淺王貴淺張家淺牛頭河淺王)
　(家淺邢家上淺邢家淺談村淺二十七鋪老/人二十七人夫二百七十人守口夫五百人)置閘十
　四棗林閘(南接魚臺之南陽閘十二里閘官/一人夫三十人溜夫一百五十人)魯橋閘
　(南至棗林閘六里閘官一人夫/三十人溜夫一百四十四人)師家莊閘(南至魯橋/閘五里閘)
　(官一人夫三十人溜/夫一百四十四人)仲家淺閘(南至師家莊閘六里/閘官一人夫三十人)
　(溜夫一百/四十四人)新閘(南至仲家淺閘五里閘官一人/夫三十人溜夫一百四十四人)新店
　閘(南至新閘八里閘官一人夫/三十人溜夫一百四十四人)石佛閘(南至新店閘/十八里閘官)
　(一人夫三十人溜/夫一百四十四人)趙村閘(南至石佛閘七里閘官一/人夫三十人溜夫一百四)
　(十四/人)在城閘(南至趙村閘六里閘官一人/夫三十人溜夫二百八十人)天井閘(東/至)
　(在城閘二里閘官一人夫/三十人溜夫一百五十人)下新閘(在趙村/閘西北)中新閘(在/下)
　(新閘/西北)上新閘(在中新閘北以上三閘閘官/一人夫六十人溜夫二百人)分水閘(在/上)
　(新閘北夫/一十九人)洸沂泗三河(鄒縣九泉淵源泉栁青泉白/莊泉陳家泉鱔眼泉孟母泉)
　(岡山泉白馬泉三角灣泉泗水縣三十泉泉林泉卞/莊泉呉家泉鮑村泉蔣泉東岩石縫泉龜隂泉響水)
　(泉潘波泉黄隂泉杜家泉雙眼泉趙家泉曹家泉岳/陵泉黄溝泉石河泉柘溝泉盧城泉小玉泉雍珠泉)
　(淘米泉碧溝泉珍珠泉白露泉石岩石縫泉大玉泉/三角灣泉黒虎泉虹口泉以上三十泉俱入泗蒙隂)
　(四泉伏牛峪泉順徳泉泉河泉官橋泉俱入沂曲阜/十八泉逵泉雙泉栁青泉新泉曲水詠歸泉温泉清)
　(泥泉車輞泉茶泉兩觀下泉濯纓泉潺聲泉連珠泉/埠下泉蜈蚣泉新安泉横溝泉南新泉以上十八泉)
　(俱入沂泗同達於天井閘泉夫四百二/十六人州設判官一人  山東通志)
滋陽縣金口壩老人四名修壩夫一百八十名(後革二/十八名)
(改停役銀差一百三/十二名折徵十名)今存十名洸河淺鋪十夫四十名
(後革十三名又/折徵十四名)今存十三名濟河淺鋪五夫二十五名
(後革三名又/折徵十名)今存十二名沙灣守口大户夫十五名東
北新等泉老人二名(今/革)夫二十六名(後革四名折/徵十三名)今存
十三名(以下俱明㑹典/)
平隂縣栁溝泉老人一名(今/革)夫十名
寜陽縣堽城壩老人二名(今/革)夫二百一十五名(後革一/百八十)
(三名停役/三十一名)今存一名龍魚等泉老人二名(今/革)夫一百八
十七名(後革十八名停/役六十九名)今存一百名
魚臺縣南陽利建二閘各夫三十名南陽閘溜夫一百
三十四名(後改堤夫一百二/十名折徵七名)今存七名利建閘溜夫一
百五十一名(後折徵七/十五名)今存七十六名改新河堤夫張
家林等淺鋪二十一老人二十一名夫一百八十九名
(後折徵八/十四名)今存一百五名撈淺夫二百二十名(後折徵/一百十)
(名/)今存一百十名東龍等泉老人三名(今/革)夫五十五名
(後革十三名折/徵二十五名)今存十七名(以上俱明㑹典/)
　兖州府魚臺縣河之西南二十里岸北自濟寧之界
　南至沙河五十四里置淺鋪二十有六(界牌淺北林/淺南陽上淺)
　(南陽下淺大塌淺小塌淺擺渡口淺馬溝淺大龍淺/小龍淺谷亭上淺谷亭店上淺谷亭店下淺谷亭下)
　(淺八里灣淺三栁樹淺埧子頭淺孟陽上淺孟陽下/淺徐家林淺張家林淺廣運淺馬家淺梅家淺古家)
　(淺張家淺二十六鋪老人二十六人夫二百/六十人守口夫二百五十人縣設主簿一人)置閘四
　孟陽泊閘(南接沛之湖陵城閘八里閘官一/人夫三十人溜夫一百五十人)八里灣
　閘(南至南陽泊閘八里閘官一人/夫三十人溜夫一百五十人)谷亭閘(南至八里/灣閘八里)
　(閘官一人夫二十/人溜夫三百人)南陽閘(南至谷亭閘十八里閘官/一人夫三十人溜夫一百)
　(五十/人)積水閘三(硯瓦溝陽城湖/泥河夫三人)蘓家壩(在沙河北遏/大烏河水入)
　(漕河夫六人/  山東通志)
鄒縣撈淺夫十名鱔眼等泉老人六名(今/革)夫一百二十
八名(後革十名又改堤夫五/十名又折徵四十六名)今存三十一名(明㑹典/)
　鄒縣河之東北七十里東岸北自濟寧之師家莊南
　至魯橋閘三里置淺鋪一(港里淺鋪/夫十人)港里積水閘(老/人)
　(一人夫十人/  山東通志)
曲阜縣横溝等泉老人一名(今/革)夫六十七名(後折徵三/十三名)
今存三十四名(以下俱明㑹典/)
泗水縣趵突等泉老人二名(今/革)夫一百五十七名(後折/徵七)
(十八/名)今存七十九名
滕縣北石橋等泉老人二名(今/革)夫二百九十九名(後革/三十)
(七名改停役六十名堤夫五十名/後又折徵九十名革三十一名)今存三十一名東邵
等壩五夫一百一十名
嶧縣許有等泉老人一名(今/革)夫六十三名(後革九名改/堤夫三十名)
(折徵十四名/又革五名)今存五名
泰安州板橋灣等泉老人四名(今/革)夫三百二十三名(後/折)
(徵一百/三十名)今存一百九十三名
新泰縣南陳等泉老人二名(今/革)夫二百六名(後折徵八/十六名革)
(二十/一名)今存九十九名
肥城縣清泉等泉老人一名(舊三名/今革)夫七十九名(後折/徵三)
(十二/名)今存四十七名
萊蕪縣小龍灣等泉老人一名(今/革)夫二百三名(後折徵/八十三)
(名/)今存一百二十名
沛縣珠梅閘夫三十名守堤夫三十六名夏鎮閘夫四
十名溜夫一百十五名留城滿家橋西栁莊馬家橋楊
莊閘各夫三十名溜夫各一百二十五名(以上七閘夫/俱以舊運河)
(孟陽泊等七/閘夫改撥)金溝等淺鋪十九老人十九名夫三百八
十名(後革一百/六十八名)今存一百三十三名
豐縣大黄堤鋪十七鋪夫三百六名
碭山縣縷堤鋪九鋪夫一百六十八名
徐州黄家梁境内華古洪四閘各夫三十名黄家閘溜
夫一百三十名(後革三/十三名)今存九十八名徐州洪夫九百
一名今存七百五十一名吕梁洪夫一千五百五十名
今存一千三百名雙溝等淺鋪四十三(舊三/十六)老人四十
三名夫四百三十名(舊每鋪四十/名後止七名)今存三百一名堤鋪
二十二守堤夫六百六名
睢寧縣龍岡等淺鋪十一老人十一名夫二百二十名
(舊每鋪一百五十名/𢎞治三年革存前數)今存一百九十八名(改堤/夫)堤鋪二
十七守堤夫七百四十一名
邳州蔡家莊等淺鋪十一(舊/十)老人十一名夫二百二十
名(舊每鋪一百五十名𢎞治三年/革存前數後又革二十二名)今存一百九十八名
(改堤/夫)堤鋪二十八守堤夫四百七十三名
邳州衞東城安淺鋪夫二十名(後革/二名)今存一十八名
宿遷縣武家溝等淺鋪二十一(舊/三)老人二十一名夫四
百二十名(舊每鋪一百名𢎞/治三年革存前數)今存二百三十名(改堤/夫)堤
鋪十四守堤夫六十四名歸仁集遙堤鋪十三守堤義
官一員夫二百七十九名
桃源縣汊河南等淺鋪十二老人十二名夫二百四十
名(舊每鋪一百名𢎞治三年革/存前數後又減停七十四名)今存一百六十六名堤
鋪二十七守堤夫三百三十一名
清河縣通濟閘夫三十名李家橋等淺鋪五老人五名
夫六十名(舊每鋪十二名後各減/二名呉城淺二十名)今存五十三名堤鋪
五守堤夫六十五名
山陽縣福興閘夫四十名(後革十名/停役六名)今存二十四名清
江閘夫四十名(後革十名停役六名/改撥天妃閘五名)今存二十一名板
閘夫三十名(後革六名停/役十四名)今存十名龍汪等三閘即以
福興清汪舊閘官夫改撥黄家等淺鋪十五老人十五
名夫七十五名(後革七名後又復板閘/等停役夫三十二名)今一百名清江
浦西橋守堤夫五十名髙家堰堤鋪六十七守堤夫八
百八名
寶應縣子嬰溝等淺鋪九淺官九員(舊老人塘/長各九名)夫四百
四十三名(後革二/百五名)今存二百八十八名舊有子嬰溝第
一淺夫二十五名瓦店等二淺夫十名(今/革)
髙郵州王琴新河等淺鋪十七夫二百七十名(後革一/百二十)
(四/名)蛤蜊壩夫七名(原設永充埧夫十五名/𢎞治末年逃絶存前數)舊有丁家灣
等淺鋪十一老人十一名夫一百九十名康濟河淺鋪
六老人六名夫六十名
江都縣廣惠通惠二閘各夫六十名城南北等淺鋪十
一老人十七名(舊老人塘長/各十一名)夫二百五十四名(舊二百/二十名)
爪州十壩夫三百七名(後革二十八名又停/役一百五十九名)今存一百
二十名於閘夫内撥用三年一次挑港夫二千四百九
十二名
儀真縣通濟閘夫五十七名響水羅泗攔潮三閘各五
十五名麻線港等淺鋪三老人三名夫二十七名六壩
夫於閘夫内撥二名㸔守三年一次挑港夫九千二百
二十名(以上俱明㑹典/)
　
　
　
　
　行水金鑑卷一百七十
欽定四庫全書
　行水金鑑巻一百七十一
　　　　　　　　　　江南按察使傅澤洪撰
　　夫役
凡河道泉閘隄壩關係漕運各設夫役以備修濬額數
具載於後(大以下俱/  清㑹典)
直隸屬通州淺夫一百五十二名　武清縣淺夫二百
三十名　香河縣淺夫一百五十五名　寶坻縣協濟
通州淺夫一百名又協濟武清縣淺夫三十名　永清
縣協濟武清縣淺夫三十三名半　東安縣協濟武清
縣淺夫一百三十二名(已上/全裁)　霸州淺夫三名　大城
縣協濟霸州長屯淺夫三名　故城縣淺夫三十名
景州淺夫三十五名　吳橋縣淺夫九十名　東光縣
淺夫八十一名　河間衞並瀋陽衞淺夫一十一名
交河縣淺夫四十名　南皮縣淺夫四十名　滄州淺
夫六十名　青縣淺夫一百二十七名　静海縣淺夫
六十名　天津衞淺夫一百名　天津左衞淺夫一百
四十名　天津右衞淺夫五十名　清河縣淺夫四十
七名(巳上裁半半淺夫原為疏浚河道而設乃有/全裁者有  裁者毋怪乎河道之淤淺也)
山東屬泰安州泉夫一百二十一名　萊蕪縣泉夫九
十名　新泰縣泉夫七十五名　肥城縣泉夫三十五
名　滋陽縣泉夫十名　寧陽縣泉夫九十四名　曲
阜縣泉夫二十六名　泗水縣泉夫六十名　鄒縣泉
夫二十四名　滕縣泉夫二十九名　嶧縣泉夫五名
　東平州泉夫五十五名　濟寧州泉夫九名　汶上
縣泉夫二十一名　平隂縣泉夫十名　魚臺縣泉夫
十一名　蒙隂縣泉夫十六名(已上/裁)　德州淺舖橋夫
六十一名　德州衞軍夫一百名　德州左衞軍夫六
十名　滋陽縣壩夫二十六名　滕縣壩夫一百四十
一名　嶧縣徭閘夫三百五十名半　曹州徭夫一百
二十六名　曹縣徭隄夫五百九名　溜閘夫二百四
十四名　定陶縣徭夫八十名　金鄉縣徭夫一百八
十四名　單縣徭隄夫三百六十名　城武縣徭隄夫
共五百三十五名　魚臺縣淺舖閘溜隄夫共三百六
十二名　濟寧州淺舖閘溜橋夫共八百六十三名
濟寧衛淺舖軍閘夫共一百三十名　鉅野縣淺舖閘
溜夫共二百四十一名　嘉祥縣淺夫九十七名　汶
上縣淺舖閘溜壩夫共五百一十八名　東平州淺舖
閘夫共二百六十三名　東平所軍夫四十名　夀張
縣淺舖閘渡夫共五十八名四分　東阿縣淺舖夫一
百一十七名　陽榖縣淺舖橋閘夫共三百九十一名
　聊城縣淺舖溜閘夫共三百一十五名　平山衛軍
夫一十五名　堂邑縣淺舖溜閘夫共一百五十八名
　博平縣淺舖夫八十一名　清平縣淺舖閘夫共一
百二十二名　臨清州淺舖橋溜閘夫共二百四十三
名　館陶縣淺舖夫六十一名　夏津縣淺舖夫五十
一名　武城縣淺舖夫一百四十六名　恩縣淺舖夫
五十三名
江南屬徐州淺夫一百四十名長夫一百八十名隄夫
九十名上河淺夫一百五十三名下河淺夫五十七名
又宿州協夫十名半　蕭縣徭夫九十名溜夫一百四
十四名　沛縣淺夫一百七十八名　碭山縣遊夫九
十名溜夫九十七名　豐縣溜夫二百四名　靈璧縣
淺夫三十名　睢寧縣淺夫三百一十二名　宿州協
濟睢寧縣淺夫六名　虹縣協濟睢寧縣淺夫六名
邳州淺夫一百三十七名徭夫二百六十九名　宿遷
縣淺夫二百三十名　桃源縣淺夫七十三名堡夫二
百一十四名　清河縣淺夫三十五名徭夫三百一名
　山陽縣裏河淺夫一百二十名堰夫二百四十名外
河募夫一千名　髙郵州淺夫一百三十二名　江都
縣淺夫一百二十名　寳應縣淺夫一百一十五名
儀眞縣淺夫二十七名(已上/全裁)　蕭縣珠梅閘閘夫三十
名　碭山縣楊荘閘閘夫三十名　豐縣閘夫四十名
　清河縣清河閘閘夫三十名　山陽縣龍汪閘閘夫
三十三名　髙郵州陸漫閘閘夫四十名　江都縣𤓰洲
閘閘夫一百五名　儀真縣儀真閘閘夫一百五十四名
河南屬滎澤縣堡夫二十八名　原武縣堡夫八十八
名　陽武縣堡夫五十四名　中牟縣堡夫三十八名
　祥符縣堡夫二百二十八名　陳留縣堡夫一十六
名　蘭陽縣堡夫一百三十八名　儀封縣堡夫一百
五十四名　封邱縣堡夫七十八名　考成縣堡夫一
百一十名　虞城縣堡夫五十四名　商邱縣堡夫四
十二名　河内縣堡夫十名　武陟縣堡夫十四名
凡河道額設夫役康熈十五年覆准夏鎮分司項下淺
溜夫南旺分司項下泉夫盡行裁去北河分司項下額
夫裁半餘俱照額留用　十七年議定江南鳳淮揚徐
四府州屬淺溜等夫全裁設兵五千八百六十名其閘
夫仍留　十八年覆准増兵五百餘名各設官督率防
守挑築將額夫工食改充防河官兵俸餉歸併河銀項
下考成　二十年題准裁通州武清香河寳坻永清
東安等處淺夫將原額工食銀歸通恵河分司僱募挑濬
　凡河道僱募夫役舊例歳修工程僉派民夫康熈十
二年議准停止河南僉派河夫如遇歲修准動河道錢
糧僱募每夫一名月給銀二兩　十三年覆准江南河
夫停止僉派准動河銀召募每夫一名月給銀一兩二
錢　十六年題准河南河夫照江南例每日給銀四分
(以上俱/)　(大清㑹典/)
　臺莊閘閘夫三十名每名歲食銀九兩八錢三分七
　毫六絲九忽二微共銀二百九十四兩九錢二分三
　釐七絲六忽額編嶧縣支給(以下俱山東全河備考/)
　侯遷閘閘夫三十名每名歲食銀九兩八錢三分七
　毫六絲九忽二微共銀二百九十四兩九錢二分三
　釐七絲六忽額編嶧縣支給
　頓莊閘閘夫三十名每名歲食銀九兩八錢三分七
　毫六絲九忽二微共銀二百九十四兩九錢二分三
　釐七絲六忽額編嶧縣支給
　丁廟閘閘夫三十名内額編嶧縣十名每名歳食銀
　九兩八錢三分七毫六絲九忽二微共銀九十八兩
　三錢有零額編滕縣二十名每名歳食銀十兩八錢
　共銀二百一十六兩
　萬年閘閘夫三十名每名歳食銀十兩八錢共銀三
　百二十四兩額編滕縣支給
　張莊閘閘夫三十名每名歳食銀九兩八錢三分七
　毫六絲九忽二微共銀二百九十四兩九錢二分三
　釐七絲六忽額編嶧縣支給
　德勝閘閘夫三十名每名歳食銀十兩八錢共銀三
　百二十四兩額編滕縣支給
　韓莊閘閘夫三十名毎名歳食銀九兩八錢三分七
　毫六絲九忽二微共銀二百九十四兩九錢二分三
　釐七絲六忽額編嶧縣支給
　夏鎭閘閘夫四十名每名歳食銀十兩八錢共銀四
　百三十二兩額編江南豐縣支給
　楊莊閘閘夫三十名每名歳食銀十兩八錢共銀三
　百二十四兩額編江南碭山縣支給
　珠梅閘閘夫三十名每名歳食銀十兩八錢共銀三
　百二十四兩額編江南蕭縣支給
　邢莊閘閘夫二十四名内額編魚臺縣五名毎名歳
　食銀十兩八錢共銀五十四兩額編曹州十九名每
　名歳食銀十兩八錢共銀二百五兩二錢　溜夫四
　十七名康熈十五年奉裁一半見存夫二十三名五
　分每名歳食銀十二兩共銀二百八十二兩額編魚
　臺縣支給
　利建閘閘夫二十七名内編魚臺縣二十二名每名
　歳食銀十兩八錢共銀二百三十七兩六錢額編曹
　州五名每名歳食銀十兩八錢共銀五十四兩　溜
　夫四十六名康熈十五年奉裁一半見存夫二十三
　名每名歳食銀十二兩共銀二百七十六兩額編魚
　臺縣支給　隄夫三名康熈十五年奉裁一半見存
　夫一名五分每名歳食銀十二兩共銀一十八兩額
　編曹州支給
　南陽閘閘夫三十二名内額編魚臺縣七名每名歳
　食銀十兩八錢共銀七十五兩六錢額編曹州九名
　每名歳食銀十兩八錢共銀九十七兩二錢額編陽
　榖縣五名每名歳食銀九兩四錢七分九釐二毫共
　銀四十七兩三錢九分六釐額編單縣八名毎名歳
　食銀十兩八錢共銀八十六兩四錢額編曹縣三名
　每名歳食銀十兩八錢共銀三十二兩四錢
　棗林閘閘夫二十四名内額編魚臺縣十六名每名
　歳食銀十兩八錢共銀一百七十二兩八錢額編單
　縣八名每名歳食銀十兩八錢共銀八十六兩四錢
　魯橋閘閘夫二十五名康熙十五年奉裁一半見存
　夫十二名五分每名歳食銀十兩八錢共銀一百三
　十五名額編單縣支給今閘廢夫隨淺夫應役河工
　師家莊閘閘夫二十五名内額編濟寜州八名每名
　歳食銀十兩八錢共銀八十六兩四錢原編嶧縣十
　七名後改編單縣每名歳食銀十兩八錢共銀一百
　八十三兩六錢　溜夫二十五名康熈十五年奉裁
　一半見存夫十二名五分内額編濟寜州一名歳食
　銀十二兩額編鄒縣十一名五分每名歳食銀十二
　兩共銀一百三十八兩
　仲家淺閘閘夫二十四名内額編金鄉縣七名每名
　歳食銀十兩八錢共銀七十五兩六錢額編城武縣
　八名每名歳食銀十兩八錢共銀八十六兩四錢額
　編單縣九名每名歳食銀十兩八錢共銀九十七兩
　二錢　溜夫八名康熈十五年奉裁一半見存夫四
　名每名歳食銀十二兩共銀四十八兩額編陽榖縣
　支給
　新閘閘夫二十五名内額編金鄉縣二十一名每名
　歳食銀十兩八錢共銀二百二十六兩八錢額編單
　縣四名每名歳食銀十兩八錢共銀四十三兩二錢
　　溜夫四十九名康熈十五年奉裁一半見存夫二
　十四名五分内額編金鄉縣六名五分每名嵗食銀
　十二兩共銀七十八兩額編單縣六名五分毎名歳
　食銀十二兩共銀七十八兩額編滕縣十一名五分
　每名歳食銀十二兩共銀一百三十八兩
　新店閘閘夫二十五名内額編金鄉縣十七名毎名
　歳食銀十兩八錢共銀一百八十三兩六錢額編單
　縣八名每名歳食銀十兩八錢共銀八十六兩四錢
　　溜夫四十九名康熙十五年奉裁一半見存夫二
　十四名五分内額編城武縣一十八名五分每名歳
　食銀十二兩共銀二百二十二兩額編單縣六名每
　名歳食銀十二兩共銀七十二兩
　石佛閘閘夫二十五名内額編濟寜州九名每名歳
　食銀十兩八錢共銀九十七兩二錢額編金鄉縣十
　六名每名歳食銀十兩八錢共銀一百七十二兩八
　錢　溜夫四十九名康熈十五年奉裁一半見存夫
　二十四名五分内額編城武縣十一名五分每名歳
　食銀十二兩共銀一百三十八兩額編單縣七名五
　分每名歳食銀十二兩共銀九十兩額編定陶縣五
　名五分每名歳食銀十二兩共銀六十六兩
　趙村閘閘夫二十五名内額編曹州十六名每名歳
　食銀十兩八錢共銀一百七十二兩八錢額編單縣
　九名每名歳食銀十兩八錢共銀九十七兩二錢
　溜夫五十名康熈十五年奉裁一半見存夫二十五
　名内額編鄆城縣三名每名歳食銀十二兩共銀三
　十六兩額編單縣七名五分每名歳食銀十二兩共
　銀九十兩額編曹縣八名五分每名歳食銀十二兩
　共銀一百二兩額編定陶縣三名五分每名歳食銀
　十二兩共銀四十二兩額編鉅野縣二名五分每名
　歳食銀十二兩共銀三十兩
　在城閘閘夫二十五名每名歳食銀十兩八錢共銀
　二百七十兩額編濟寜州支給　溜夫五十二兩康
　熈十五年奉裁一半見存夫二十六名内額編金鄉
　縣五名每名歳食銀十二兩共銀六十兩額編鄆城
　縣二十一名毎名歳食銀十二兩共銀二百五十二
　兩又下新閘廢閘夫四名每名歳食銀十兩八錢共
　銀四十三兩二錢額編定陶縣支給
　天井閘閘夫二十五名每名歳食銀十兩八錢共銀
　三百七十兩額編曹州支給　溜夫五十四名康熈
　十五年奉裁一半見存夫二十七名内額編金鄉縣
　二名每名歳食銀十二兩共銀二十四兩額編鄆城
　縣五名每名歳食銀十二兩共銀六十兩額編單縣
　二十名每名歳食銀十二兩共銀二百四十兩
　南門草橋橋夫二十三名内額編金鄉縣一名歳食
　銀十兩八錢額編鄆城縣一名歳食銀十兩八錢額
　編單縣二名每名歳食銀十兩八錢共銀二十一兩
　六錢額編曹縣十九名原額工食銀二百五兩二錢
　康熈十五年奉裁一半每名歳食銀五兩四錢共銀
　一百零二兩六錢又上新閘廢閘夫六名每名歳食
　銀十兩八錢共銀六十四兩八錢額編單縣支給
　通濟閘閘夫二十八名内額編鉅野縣十七名毎名
　歳食銀九兩六錢一分二釐共銀一百六十三兩四
　錢四釐額編鄆城縣八名每名歳食銀十兩八錢共
　銀八十六兩四錢額編曹州二名每名歳食銀十兩
　八錢共銀二十一兩六錢額編嘉祥縣一名歳食銀
　十兩八錢　溜夫四十七名康熈十五年奉裁一半
　見存夫二十三名内額編鉅野縣十三名五分每名
　歲食銀九兩六錢二釐九毫共銀一百二十八兩四
　錢二分一釐八毫額編鄆城縣七名每名歳食銀十
　二兩共銀八十四兩額編曹州三名每名歳食銀十
　一兩一錢一釐六毫共銀三十三兩三錢五釐
　寺前舖閘閘夫二十六名内額編汶上縣十八名毎
　名歳食銀十兩四錢七分六釐共銀一百八十八兩
　五錢六分八釐額編東阿縣八名每名歳食銀八兩
　七錢九分五釐九毫共銀七十兩三錢六分八釐
　溜夫四十二名康熈十五年奉裁一半見存夫二十
　一名每名歳食銀九兩五錢一分二釐七毫共銀一
　百九十九兩七錢六分七釐額編鉅野縣支給隨鉅
　野縣河官應役
　南旺上閘閘夫十八名每名歳食銀十兩四錢七分
　六釐共銀一百八十八兩五錢六分八釐額編汶上
　縣支給　溜夫十八名康熈十五年奉裁一半見存
　夫九名每名歳食銀十二兩共銀一百零八兩額編
　汶上縣支給
　南旺下閘閘夫十八名每名歳食銀十兩四錢七分
　六釐共銀一百八十八兩五錢六分八釐額編汶上
　縣支給　溜夫十八名康熈十五年奉裁一半見存
　夫九名每名歳食銀十二兩共銀一百零八兩額編
　汶上縣支給
　開河閘閘夫二十六名内額編汶上縣十七名每名
　歳食銀十兩四錢七分六釐共銀一百七十八兩九
　分二釐額編曹縣九名每名歲食銀十兩六錢八分
　共銀九十六兩一錢二分
　袁口閘閘夫二十六名每名歲食銀十兩四錢七分
　六釐共銀二百七十二兩三錢七分六釐額編汶上
　縣支給
　靳家口閘閘夫二十八名内額編東平州十名每名
　歲食銀十兩一錢六分七釐八毫共銀一百零一兩
　六錢七分八釐額編東阿縣九名每名歲食銀八兩
　七錢九分六釐共銀七十九兩一錢六分三釐額編
　寧陽縣九名每名歲食銀十兩八錢共銀九十七兩
　二錢
　安山閘閘夫二十八名每名歲食銀八兩七錢九分
　六釐共銀二百四十六兩二錢八分八釐額編東阿
　縣支給
　戴家廟閘閘夫二十八名每名歲食銀十兩一錢六
　分七釐八毫共銀二百八十四兩六錢九分八釐七
　毫額編東平州支給
　荆門上下閘閘夫四十七名每名歲食銀九兩四錢
　七分九釐二毫共銀四百四十五兩五錢二分四釐
　額編陽榖縣支給
　阿城上下閘閘夫四十六名每名歲食銀九兩四錢
　七分九釐共銀四百三十六兩四分五釐額編陽榖
　縣支給
　七級上下閘閘夫四十七名内額編陽榖縣十九名
　毎名歲食銀九兩四錢七分九釐共銀一百八十兩
　一錢五釐六毫額編夀張縣二十八名每名歲食銀
　十兩八錢共銀三百二兩四錢　橋夫八名原額工
　食銀八十四兩四錢八分康熈十五年奉裁一半止
　存每名歲食銀五兩二錢八分共銀四十二兩二錢
　四分額編陽榖縣支給
　周家店閘閘夫二十八名内額編濮州九名每名歲
　食銀十兩八錢共銀九十七兩二錢額編朝城縣十
　名每名歲食銀九兩六錢一分二釐共銀九十六兩
　一錢二分額編范縣九名每名歲食銀九兩四錢四
　分三釐七毫共銀八十四兩九錢九分四釐
　李海務閘閘夫二十八名内額編聊城縣十名每名
　歲食銀八兩八錢五分五釐三毫共銀八十八兩五
　錢五分三釐額編堂邑縣十八名毎名歲食銀九兩
　六錢一分二釐共銀一百七十三兩一分六釐
　永通閘閘夫二十八名每名歲食銀九兩五錢四分
　六釐共銀二百六十七兩三錢七釐額編堂邑縣支
　給
　梁家鄉閘閘夫二十八名每名歲食銀九兩六錢一
　分二釐共銀二百六十九兩一錢三分六釐額編堂
　邑縣支給
　土橋閘閘夫二十八名每名歲食銀九兩六錢一分
　二釐共銀二百六十九兩一錢三分六釐額編堂邑
　縣支給
　戴家灣閘閘夫二十八名内額編清平縣十八名每
　名歲食銀九兩六錢一分二釐共銀一百七十三兩
　零一分六釐額編冠縣十名每名歲食銀九兩六錢
　一分二釐共銀九十六兩一錢二分
　新開南板二閘閘夫七十七名每名歲食銀九兩六
　錢一分二釐共銀七百四十兩一錢二分四釐額編
　臨清州支給　橋夫十八名每名歲食銀六兩共銀
　一百八兩額編臨清州支給
　滕縣河道共設壩夫一百五十三名每名歲食銀十
　兩八錢共銀一千六百五十二兩四錢額編本縣支
　給
　嶧縣河道原設徭夫二百三十一名額銀二千四百
　九十四兩八錢康熈十五年奉裁一半見存夫一百
　一十五名五分每名歲食銀十兩八錢共銀一千二
　百四十七兩四錢額編本縣支給
　沛縣河道原設淺壩夫七百一十名每名歲食銀十
　兩八錢共額銀七千六百六十八兩内額編徐州一
　百四十七名豐縣二百零四名沛縣八十八名蕭縣
　一百七十四名碭山縣九十七名康熈十五年全裁
　魚臺縣河道原設淺夫一百八十三名額銀二千一
　百九十六兩康熈十五年奉裁一半見存夫九十一
　名内額編本縣六十八名每名歲食銀十二兩共銀
　八百一十六兩單縣協濟二十三名五分每名歲食
　銀十二兩共銀二百八十二兩
　濟寧州河道原設淺夫二百四十六名額銀二千九
　百五十二兩康熈十五年奉裁一半見存夫一百二
　十三名内額編本州八十七名每名歲食銀十二兩
　共銀一千四十四兩金鄉縣協濟十名五分每名歲
　食銀十二兩共銀一百二十六兩鄆城縣協濟二十
　名五分每名歲食銀十二兩共銀二百四十六兩城
　武縣協濟五名每名歲食銀十二兩共銀六十兩
　濟寧衞河道原設淺夫七十名額銀九百二十七兩
　三錢六分康熈十五年奉裁一半見存夫三十九名
　内單縣協濟五名五分每名歲食銀十二兩共銀六
　十六兩金鄉縣協濟六名五分每名歲食銀十二兩
　共銀七十八兩曹縣協濟六名五分每名歲食銀十
　二兩共銀七十八兩鉅野縣協濟六名五分每名歲
　食銀十二兩共銀七十八兩定陶縣協濟七名五分
　毎名歲食銀十一兩七錢一分二釐共銀八十七兩
　八錢四分曹州協濟六名五分毎名歲食銀十一兩
　六錢六分七釐六毫共銀七十五兩八錢四分永通
　廢閘原設閘夫二名額銀二十一兩六錢康熈十五
　年奉裁一半見存夫一名歲食銀十兩八錢係曹州
　協濟隨淺夫應役原設河夫五十名額銀三百六十
　兩康熈十五年奉裁一半見存夫二十五名每名歲
　食銀七兩二錢共銀一百八十兩額編本衞支給
　鉅野縣河道原設淺夫一百六十六名額銀一千五
　百九十六兩五錢二分三釐五毫康熈十五年奉裁
　一半見存夫八十三名每名歲食銀九兩六錢二釐
　九毫共銀七百九十八兩二錢六分一釐額編本縣
　支給
　嘉祥縣河道原設淺夫九十七名額銀九百八十三
　兩五錢五分四釐康熈十五年奉裁一半見存夫四
　十八名内額編本縣二十三名每名歲食銀九兩八
　錢二分四釐四毫共銀二百二十五兩九錢六釐鄆
　城縣協濟九名每名歲食銀十二兩共銀一百八兩
　鉅野縣協濟十二名五分毎名歲食銀九兩六錢二
　釐九毫共銀一百一十八兩九錢一分曹州協濟四
　名每名歲食銀九兩七錢二分六釐共銀三十八兩
　九錢五釐
　汶上縣河道原設淺夫三百零四名額銀三千五百
　二十五兩六錢康熈十五年奉裁一半見存夫一百
　五十二名毎名歲食銀一十一兩五錢九分七釐共
　銀一千七百六十二兩八錢額編本縣支給
　東平州河道原設淺舖夫一百五十六名額銀一千
　五百八十六兩一錢七分八釐八毫康熈十五年奉
　裁一半見存夫七十八名每名歲食銀十兩一錢六
　分七釐共銀七百九十三兩零八分九釐額編本州
　支給
　東平所河道原設軍夫四十名額銀四百八十兩康
　熈十五年奉裁一半見存夫二十名每名歲食銀十
　二兩共銀二百四十兩額編本所支給
　夀張縣河道原設淺舖夫五十五名四分額銀六百
　六十四兩康熈十五年奉裁一半見存夫二十七名
　七分每名歲食銀十一兩九錢八分五釐共銀三百
　三十二兩額編本縣支給沙灣小閘夫一名歲食銀
　十兩八錢額編本縣支給渡夫二名原額銀六兩六
　錢康熈十七年奉文全裁
　東阿縣河道原設淺舖夫一百一十七名額銀一千
　一百四十三兩四錢七分九釐康熈十五年奉裁一
　半見存夫五十八名五分每名歲食銀九兩七錢七
　分共銀五百七十一兩七錢三分九釐額編本縣支
　給
　陽榖縣河道原設淺舖夫二百四十三名額銀二千
　二百八十兩四錢康熈十五年奉裁一半見存夫一
　百二十一名五分毎名歲食銀九兩三錢八分四釐
　共銀一千一百四十兩二錢額編本縣支給
　聊城縣河道原設淺舖溜夫一百九十四名額銀二
　千八十兩八錢五分八釐康熈十五年奉裁一半見
　存夫九十七名内額編本縣三十三名毎名歲食銀
　十一兩二錢九分共銀三百七十二兩五錢七分冠
　縣協濟九名五分每名歲食銀十兩四錢七分七釐
　共銀九十九兩五錢四分濮州協濟四十七名五分
　每名歲食銀十兩四錢六分五釐共銀四百九十七
　兩八分七釐莘縣協濟七名每名歲食銀十兩一錢
　五分七釐共銀七十一兩一錢
　平山衞河道原設撈淺夫十五名額銀一百八兩康
　熈十五年奉裁一半見存夫七名五分每名歲食銀
　七兩二錢共銀五十四兩
　堂邑縣河道原設淺舖夫八十六名額銀九百一十
　八兩二錢九分二釐康熈十五年奉裁一半見存夫
　四十三名每名歲食銀十兩六錢七分九釐共銀四
　百五十九兩一錢九分六釐額編本縣支給又冠縣
　原協濟淺夫十六名原額銀一百七十兩八錢八分
　康熈十五年奉裁一半見存夫八名毎名歲食銀十
　兩六錢八分共銀八十五兩四錢四分
　博平縣河道原設淺舖夫八十一名額銀八百六十
　五兩八分康熈十五年奉裁一半見存夫四十名五
　分毎名歲食銀十兩六錢八分共銀四百三十二兩
　五錢四分額編本縣支給
　清平縣河道原設淺舖夫九十四名額銀一千零三
　兩九錢二分康熈十五年奉裁一半見存夫四十七
　名每名歲食銀十兩六錢八分共銀五百零一兩九
　錢六分額編本縣支給
　臨清州河道原設淺舖夫一百四十八名額銀一千
　五百七十八兩二錢四分康熈十五年奉裁一半見
　存夫七十四名毎名歲食銀十兩六錢六分三釐共
　銀七百八十九兩一錢二分額編本州支給
　舘陶縣河道原設淺舖夫六十一名額銀六百五十
　一兩四錢八分康熈十五年奉裁一半見存夫三十
　名五分每名歲食銀十兩六錢八分共銀三百二十
　五兩七錢四分額編本縣支給
　夏津縣河道原設淺舖夫五十一名額銀五百四十
　四兩六錢七分康熈十五年奉裁一半見存夫二十
　五名五分毎名歲食銀十兩六錢七分九釐共銀二
　百七十二兩三錢三分五釐額編本縣支給
　武城縣河道原設淺舖夫一百四十六名額銀一千
　五百五十九兩二錢八分康熈十五年奉裁一半見
　存夫七十三名毎名歲食銀十兩六錢八分共銀七
　百七十九兩六錢四分額編本縣支給
　恩縣河道原設淺舖夫五十三名額銀五百六十六
　兩四分康熈十五年奉裁一半見存夫二十六名五
　分每名歲食銀十兩六錢八分共銀二百八十三兩
　二分額編本縣支給
　德州河道原設淺舖夫五十九名額銀六百三十兩
　一錢二分康熈十五年奉裁一半見存夫二十九名
　五分毎名歲食銀十兩六錢八分共銀三百一十五
　兩六分橋夫二名每名歲食銀六兩共銀一十二兩
　俱額編本州支給
　德州衞河道原設撈淺夫一百名額銀七百二十兩
　康熈十五年奉裁一半見存夫五十名内額編左所
　一十七名五分每名歲食銀七兩二錢共銀一百二
　十六兩中所一十三名毎名歲食銀七兩二錢共銀
　九十三兩六錢前所一十九名五分毎名歲食銀七
　兩二錢共銀一百四十四兩四錢
　德州左衞河道原設撈淺夫六十名額銀四百三十
　二兩康熈十五年奉裁一半見存夫三十名内額編
　左所十名二分半每名歲食銀七兩二錢共銀七十
　三兩八錢右所一十二名二分半每名歲食銀七兩
　二錢共銀八十八兩二錢中所七名五分毎名歲食
　銀七兩二錢共銀五十四兩
　閘河間年一大挑每年一小挑小挑止調各州縣額
　設河夫應役大挑之年除調各夫外南旺工應募夫
　三千五百八十三名每名日給銀四分定例十八日
　完工共該銀二千五百七十九兩七錢六分臨清工
　應募夫一千六百七十九名每名日給銀四分定例
　十日工完共該銀六百七十一兩六錢又南旺工築
　壩物料犒賞夫役銀二百三十兩六錢八分臨清工
　築壩物料犒賞夫役銀三十兩一錢通計銀三千五
　百十二兩一錢四分例扵兖州府運河㕔庫動支河
　銀二千七十六兩四錢八分東昌府庫動支河銀一
　千二百零四兩九錢八分汶上縣庫動支河銀二百
　三十兩六錢八分(以上俱山東全河備考/)
　
　
　
　
　
　
　
　
　
　
　
　行水金鑑巻一百七十一
欽定四庫全書
　行水金鑑巻一百七十二
　　　　　　　　　　江南按察使傅澤洪撰
　　夫役
　東平州泉源三十八處原設泉壩夫七十八名毎名
　歲食銀十兩一錢六分三釐八毫共銀七百九十二
　兩七錢七分八釐二毫(以下俱山東全河備考/)
　平隂縣泉源二處原設泉夫十名每名歲食銀十二
　兩共銀一百二十兩
　汶上縣泉源七處原設泉壩夫四十三名每名歲食
　銀十一兩六錢四分共銀五百兩五錢二分
　滋陽縣泉源十四處原設泉壩夫二十九名每名歲
　食銀十二兩共銀三百四十八兩
　寧陽縣泉源十五處原設泉夫九十三名每名歲食
　銀九兩五錢四分八釐共銀八百八十七兩八錢入
　分堽城壩壩夫一名歲食銀三兩
　曲阜縣泉源二十八處原設泉夫二十六名每名歲
　食銀一十一兩八錢六分共銀三百八兩四錢
　泗水縣泉源七十九處原設泉夫六十名每名歲食
　銀一十一兩八錢八分共銀七百一十二兩九錢二
　分
　鄒縣泉源十五處原設泉夫二十四名每名歲食銀
　十二兩共銀二百八十八兩
　滕縣泉源三十一處原設泉夫二十九名每名歲食
　銀九兩八錢七分三釐共銀二百八十六兩三錢二
　分
　嶧縣泉源十處原設泉夫五名每名歲食銀九兩七
　錢八毫共銀四十八兩五錢四釐
　魚臺縣泉源二十處原設泉夫十一名每名歲食銀
　十二兩共銀一百三十二兩
　濟寧州泉源四處原設泉夫九名每名歲食銀十兩
　九錢七分三釐共銀九十八兩七錢六分(以上俱兖/州府屬)
　泰安州泉源六十五處原設泉夫一百二十一名毎
　名歲食銀九兩五錢一分六釐共銀一千一百五十
　一兩五錢五分
　萊蕪縣泉源四十六處原設泉夫九十名每名歲食
　銀一十八兩三分八釐五毫共銀一千六十五兩四錢八分
　新泰縣泉源三十六處原設泉夫七十五名每名歲
　食銀一十一兩八錢五分六釐共銀八百八十九兩
　二錢
　肥城縣泉源十三處原設泉夫三十五名每名歲食
　銀十二兩共銀四百二十兩(以上濟/南府屬)
　已上各州縣泉夫工食於康熈十五年奉文全裁
　蒙隂縣泉源四處原設泉夫十六名役食向例該縣
　設措不動正項(青州/府属)
　按額設泉夫挑濬渠道栽種柳株使無枯竭阻塞以
　濟運道原係通力合作如一泉阻塞則衆夫齊集應
　役互相幇助是以夫額少而工無悞自裁食之後夫
　役渙散挑渠栽柳諸務廢弛恒於康熈十七年查勘
　諸泉各州縣設法民夫挑濬每多草率將來必致淤
　塞遂進諸長吏而商之咸謂工食旣裁勢不得不於
　泉源左右就近起夫而近泉之民祗能自應其地之
　役若源長河逺原額夫數力不能贍者豈能令别泉
　之民裹糧以襄厥事於是量泉之大小度渠之逺近
　添設民夫免其雜差用酬勞苦除東平平隂寧陽魚
　臺肥城各州縣仍照舊額泰安萊蕪二州縣未奉裁
　食之先巳經添設義夫外其滋陽縣議添夫八名曲
　阜縣議添夫十六名泗水縣議添夫二十九名鄒縣
　議添夫二十八名滕縣議添夫二十三名嶧縣議添
　夫二名濟寧州議添夫八名新泰縣添夫七十五名
　汶上縣添夫二十名東平滋陽鄒縣魚臺濟寧寧陽
　新泰平隂肥城汶上各州縣每夫議免地五頃雜差
　泗水嶧縣每夫議免地四頃雜差曲阜縣每夫議免
　地三頃雜差泰安萊蕪每夫議免地二頃雜差各設
　老人總甲小甲董率稽查泉源得以無恙此雖一時
　權宜之術而於漕運未必無小補云然以言乎經久
　可垂之策則惟復額夫以專其責庶幾無弊歟
　曹州黃河徭夫一百二十六名每名歲食銀十二兩
　共銀一千五百一十二兩
　曹縣黃河徭夫三百六十四名每名歲食銀十二兩
　共銀四千三百六十八兩鋪夫一百四十五名除衝
　決舗夫三十九名止存一百零六名每名歲食銀四
　兩一錢四分共銀四百三十八兩八錢四分
　定陶縣黃河徭夫八十名每名歲食銀十二兩共銀
　九百六十兩
　單縣黃河徭夫三百二十一名每名歲食銀十二兩
　共銀三千八百五十二兩鋪夫三十九名每名歲食
　銀七兩共銀二百七十三兩
　金鄉縣黃河徭夫一百八十四名每名歲食銀十二
　兩共銀二千二百零八兩
　城武縣黃河徭夫二百三十三名每名歲食銀十二
　兩共銀二千七百九十六兩舗夫二名每名歲食銀
　七兩共銀十四兩(以上俱山東全河備考/)
　兩河工程莫大於淮揚徐邳間其險工最多又地方
　遼逺故題設江南河兵八營凡七千二百名專司挑
　築防守捲埽種柳之事若河南自滎澤以至儀封河
　道不過五百餘里但設堡夫一千三百零六名山東
　河道不過曹單等六縣二百餘里但設額夫一千二
　百零八名至如直𨽻之淺夫專以浚運江南之閘夫
　專以司閘亦并志之(以下俱靳文襄公治河書/)
　徐屬河營額兵一千一百七十二名内戰兵二十名
　守兵一千一百五十二名
　邳睢靈河營額兵九百四十七名内戰兵十七名守
　兵九百三十名(薈蕞云營兵專司挑築防守捲埽種/柳之事自靳公以後挑浚之一字竟)
　(不講/矣)
　宿虹河營額兵八百八十一名内戰兵十六名守兵
　八百六十五名又於桃源㕔詳添兵四名
　桃源河營額兵七百一十七名内戰兵十二名守兵
　七百五名又於前詳撥歸宿虹營兵四名
　山清外河營額兵一千零三十九名内戰兵十七名
　守兵一千二十二名
　山清盱眙河營額兵七百六十九名内戰兵十四名
　守兵七百五十五名
　揚屬河營額兵六百一十三名内戰兵十一名守兵
　六百二名
　山安河營額兵一千零六十二名内戰兵十九名守
　兵一千四十三名
　八營兵共七千二百名内戰兵一百二十六名守兵
　七千七十四名
　河南管河道轄開封府屬滎澤縣(堡夫二/十八名)中牟縣(堡/夫)
　(三十/八名)陽武縣(堡夫一十八名/徭夫三十六名)陳留縣(堡夫十/六名)祥符縣
　(堡夫五十六名徭/夫一百七十二名)原武縣(堡夫四十名徭/夫四十八名)儀封縣(徭/堡)
　(夫一百七/十二名)封邱縣(徭堡夫七/十八名)鄭州(鄉夫/六名)蘭陽縣(徭堡/夫一)
　(百二/十名)
　歸德府屬考城縣(流通看堤堡/夫五十名)商丘縣(㸔堤堡夫/四十名)虞
　城縣(㸔堤堡夫/五十四名)
　懷慶府屬河内縣(公直堡/夫十名)武陟縣(㸔堤堡夫/十四名)
　山東濟寧道轄兖州府屬曹縣(徭夫五百七十名見/役鋪夫一百六名)
　單縣(徭夫七百三十八/名舗夫四十一名)
　直𨽻天津道轄河間府屬静海縣(淺夫三/十名)天津衞(淺/夫)
　(五十/名)天津左衞(淺夫七/十名)天津右衞(淺夫二/十五名)交河縣(淺/夫)
　(二十/名)瀋陽衛(淺夫/半名)吳橋縣(淺夫四/十五名)故城縣(淺夫十/五名)霸
　州(淺夫/三名)青縣(淺夫六十/三名半)滄州(淺夫三/十名)南皮縣(淺夫二/十名)
　河間衞(淺夫/五名)東光縣(淺夫四/十名半)景州(淺夫十/七名半)
　山東濟寧道轄東昌府屬并帶管德州及德州兩衞
　清河縣德州衞(撈淺夫/五十名)德州左衞(撈淺夫/十名)德州淺舗
　(橋夫三十一名/半又短役四名)　恩縣(淺舗夫二/十六名半)武城縣(淺舗夫七/十三名)
　夏津縣(淺舗夫二/十五名半)清河縣(淺舗夫二/十三名半)館陶縣(淺舗夫/三十名)
　(半/)臨清州(淺舗溜橋夫/几十二名)新開上閘(閘夫七/十七名)戴家灣(閘/夫)
　(二十/八名)清平縣(淺舗夫四/十七名)德州右衞(撈淺夫/二十名)博平縣(淺/舗)
　(夫四十/名半)堂邑縣(淺舗溜夫/五十一名)土橋(閘夫二/十八名)梁家鄉(閘夫/二十)
　(八/名)聊城縣(淺舗溜夫/九十七名)永通閘(閘夫二/十八名)通濟橋(閘夫三/十七名)
　李海務(閘夫二/十八名)周家店(閘夫二/十八名)平山衞(撈淺夫/七名半)
　兖州府屬陽榖縣(淺舗橋夫一/百二十九名)七級上下閘(閘夫四/十七名)
　阿城上下閘(閘夫四/十六名)荆門上下閘(閘夫四/十七名)東阿縣(淺/舗)
　(夫五十/八名)夀張縣(淺舗渡閘夫/三十名七分)東平州(淺舗夫七/十八名)戴家
　廟(閘夫二/十八名)安山閘(閘夫二/十八名)靳家口(閘夫二/十八名)東平所(軍/夫)
　(二十/名)　以上捕河㕔管
　汶上縣(淺舗夫一百/五十二名)袁口閘(閘夫二/十六名)開河閘(閘夫二/十六名)
　南旺下閘(閘溜夫二/十七名)南旺上閘(閘溜夫二/十七名)寺前舗閘
　(閘溜夫四/十七名)嘉祥縣(淺舗夫四/十八名半)鉅野縣(淺舗夫八/十三名)通齊
　閘(閘溜夫五/十八名半)濟寧衞(淺舗閘河夫/六十五名)濟寧州(淺舗夫一/百二十三)
　(名/)天津閘(閘橋溜夫/八十三名)在城閘(閘溜夫五/十五名)趙村閘(閘溜/夫五)
　(十/名)石佛閘(閘溜夫四/十九名半)新店閘(閘溜夫四/十九名半)魯橋閘(久廢/閘夫)
　(一十二名隨/淺夫用工)棗林閘(閘夫二/十四名)魚臺縣(淺舗夫九/十一名半)南陽
　閘(閘夫三/十二名)利建閘(閘溜堤夫五/十一名半)邢莊閘(閘溜夫四/十七名半)
　以上運河㕔管
　滕縣(壩夫一百/四十一名)嶧縣(徭夫分班一/百一十六名)韓莊閘(閘夫三/十名)德
　勝閘(閘夫三/十名)張莊閘(閘夫三/十名)萬年閘(閘夫三/十名)丁廟閘
　(閘夫三/十名)頓莊閘(閘夫三/十名)侯遷閘(閘夫三/十名)臺莊閘(閘夫/三十)
　(名/)　以上泇河㕔管
　江南淮徐道轄沛縣地方夏鎮閘(閘夫四/十名)楊莊閘(閘/夫)
　(三十/名)珠梅閘(閘夫三/十名)　以上徐屬㕔管
　淮揚道轄淮安府屬山陽縣清江閘(閘夫三/十名)清河縣
　新莊閘(閘夫三/十名)
　揚州府屬瓜洲閘(閘夫一/百五名)儀真縣(清江等閘閘夫一/百五十四名  以)
　(上俱靳文襄公治河書/)
世祖章皇帝順治五年工部覆請復原額夫食以重河
　道事據總河楊方興　題請順治三年奉
㫖該部議奏隨移户部酌議咨稱河道全借人夫額似
　難以裁併夫役全借工食若食缺夫逃有廢河工總
　河請復原額夫食無論各府州縣衞地畞荒熟多寡
　各夫照原額全徵非謂撥别項倉口錢糧以致缺額
　移咨工部具　題奉
㫖河夫工食照原額徵給幇貼不必行(河南管河道治/河檔案)
世祖章皇帝順治十二年二月二十日工部覆總河朱
　之錫詳覈夫役以甦民困事疏稱治河需夫驗夫給
　食而以僉解不均并扣減工銀屢經條議臣部請
㫖再三嚴飭今總河臣朱之錫疏稱各州縣照地派夫
　按冊稽查清包攬而剔朦混誠有禆於河工均應如
　議合請
敇下總河臣嚴檄經管司道等官著實遵行倘有奉行
　不力及狥庇情弊即指名　題叅臣部從重議處可
　也奉
㫖依議行　三月二十八日工部覆總河朱之錫遵
㫖詳切指陳事議得黃河自元年以來南北屢决民受
　募夫辦桞之累已極河工築塞令官自募夫稍能糊
　口誰肯應募應募者必無賴貧民工食入手難保不
　逃至於埽料用柳繁多柳復不產一處若令官買官
　難分身必假吏胥則包攬冐破之弊益生然則治河
　必用夫柳夫柳必出於里甲民雖勞誠有不得不然
　者但河臣所稱依規給價採柳按日給夫官銀未必
　無尅扣折乾需索情弊况更有有司之借題科斂委
　員之包攬冐破皆其重為民累者河臣雖專力治河
　恐耳目不能徧及相應該督撫協同不時體訪務令
　工食價值實實沾被於民如有尅扣使費科派折准
　等弊立行　題叅以甦民累可也奉
㫖依議嚴飭行(河南管河道治河檔案/)
世祖章皇帝順治十六年正月初八日總河朱之錫題
　為陳明河南夫役事竊照黃河經由河南地界南岸
　自滎澤縣堤界起至虞城縣界止計六百四十里北
　岸自武渉縣堤界起至考城縣界止計三百四十餘
　里山東之境僅北岸厯曹單二縣計二百里毎歲修
　守固有成例但查曹單額設夫數除裁減抽兵外尚
　有徭夫一千三百零八名看堤鋪夫一百八十六名
　河南開歸等府止見在堡夫八百餘名臣檄查該省
　河屬舊藉皆已散失無攷僅檢得前河臣翁大立疏
　艸内開河南黃河夫役每年五百里内七十三州縣
　編做工河夫一萬五千七百六十二名半毎名做工
　三個月工食銀三兩共計工食銀四萬七千二百八
　十七兩五錢五百里外三十五州縣編徵銀河夫一
　萬一千六十一名每名徵銀三兩共計銀三萬三千
　一百八十三兩聽候辦料及僱夫支用若臨河二十
　六州縣又於均徭内編僉堡夫一千一百五十七名
　看守堤壩船厰等役每名工食銀一十二兩共計銀
　一萬三千八十四兩又檢得前河臣潘季馴河防書
　内開河南山東自遥堤成後無復衝決者夫力多也
　今徐北至單縣界見修堤壩長一百五十餘里而夫
　役止七百餘名是每里僅四五名耳其何能濟夫以
　百餘里之堤猶以七百名為少河南兩堤所云夫多
　者又可𩔖推矣隆萬年間該省歲修夫數大概如此
　不知何時更變五百里内亦止一例徵銀計通省歲
　額共八萬八千餘兩　本朝來除荒缺額不及三萬
　此外止察出新増銀一千有竒河工歲修仍沿明季
　之制每年估計準工鳩夫計夫給食堤工以土方論
　埽工以日期論在官曰募其實在民不得不計畞而
　派總以河夫之役倍苦日給之食本廉若慿空號召
　縱懸金市門誰則肯應若欲概從民間平價則河帑
　雖裕勢亦不敷據萬厯時黃河全書内河臣劉士忠
　有云貧者不肯應募富者論地派夫即翁大立疏内
　旣稱河夫每名工食銀三兩而亦不免曰編者是募
　夫之法又必兼派而行不特今時為然也若以黃河
　巳決為有事歲修為安瀾衡量夫數則前河臣曾如
　春曹時聘䝉牆之役兩請帑金至二百萬用夫三十
　萬者一決口也去歲雷家集柴溝姚家蕩用夫不過
　數百名者亦一決口也由前言之則積數十年歲修
　而有餘由後言之則苐較歲修一工且不足是又未
　可執一而論即所云安瀾之義正以為河本湍激未
　至橫流謂之曰安然其湍激之性固無分於已決未
　決也伏秋水漲數里之岸呼吸而至一當掃灣迎溜
　之所非埽䕶之縱有重障如穿縞葭其防之也一里
　之堤非三萬餘工不成髙一丈長十丈之埽非千人
　數百人不任推挽今歲之堤歴再歲而風雨之所淋
　卸車道獾穴之所毁蝕髙者已卑厚者已薄加以濁
　流無定倐南倐北縷堤不支棄而守月月堤之内不
　得不又議土工是故　朝廷設官無不以愛民節財
　為職獨治河一事以勞民者保民費財者經　國歲
　修之制載在
勅書豈不欲與民休息哉河之所在勢固無如何耳見
　在河南夫數屢經諸臣條陳未免以夫多為疑臣惟
　該省瘡痍雖經新復洪流寧異昔時今雖不必逺照
　隆萬舊例若徒一意減縮勢必馴致坐斃之患案查
　臣於去年十一月内　題覆河南按臣李及秀河夫
　之徵派當更一疏據司道府㕔僉議通省夫數巳經
　部覆行臣㑹同河南撫臣覆議奉有
俞㫖但臣職掌所關河道情形得於目擊夫役規則亦
　屬司存任其責而不究事體原委與事體有干典守
　而緘黙不以入告皆溺職也除前疏容臣㑹同河南
　撫臣賈漢復覆議具　題另候部覆外所有河道夫
　役事宜覆議疏内不便備述謹特專疏陳明伏乞
睿鑒敕部施行奉
㫖工部議奏　部覆奉
㫖依議同日又　題為酌議淮工夫役事竊照江淮河
　濟謂之四瀆自明迄今挽河資運㑹淮注海是以一
　淮而受兩瀆之全故桃源之上但一黃河為害清河
　之下内則淮河宣洩維艱外則黃淮相濟為暴每遇
　泛濫其患尤烈查得前代南河志河防一覽内載淮
　揚一帶自平江伯陳瑄經理之後萬厯三年河決崔
　鎮而北淮決髙堰而東運道梗阻民生昏墊特遣河
　臣潘季馴大行葺理請帑六十萬金分委管工自司
　道而下共一百八十餘員徵調徭募等夫八萬名經
　營數載兩河之流始還故道未幾而十四年外河范
　家口天妃壩又以決溢告矣二十一年以後髙堰裏
　河連歲報決河臣楊一魁又有分黃導淮減水各閘
　等工天啟元年髙堰並裏外兩河一時共決十餘處
　自後漫決時有難以悉述計今距潘季馴時又將七
　十餘載如淮湖髙堰外河南岸桞浦灣堤桃清兩岸
　遥堤崔鎮四減水壩日漸月累風雨剥蝕廢弛過半
　即楊一魁所開分水黃壩新河亦久淤塞　本朝來
　河決上流南河賴以無事自順治十三年全黃歸故
　之後去歲水患巳見端倪矣夫疇昔之戒毖甚周猶
　不免昏墊之害今日之河淮如故乃欲安敝壞之餘
　其萬萬無幸固不待智者而知也但欲議工作須先
　計錢糧頃者司農告匱搜括為難無論請太府之金
　為未雨之策未敢輕出而歲額河銀昔時二十有七
　萬　本朝除荒缺額裁減歸併僅十七萬有竒又於
　此内撥出九千餘兩解司充餉加之通惠河道從不
　取給河帑者連年撥解動至數萬常例歲修巳不勝
　捉襟露肘之苦矣臣去歲在淮即與司道多方商𣙜
　雖不能如前人大舉若髙堰塌卸損動石堤不下數
　里五險埽工太行老堤三工似皆難緩五險遥堤宫
　家營引河尚在勘議查得蘇建堤工在前明時民修
　官修屢經更變我　朝初年猶官出料物山陽髙郵
　寶應興化泰州鹽城泰興七州縣協濟人夫赴工修
　築河帑所費亦自無幾自順治九年該省按臣有
　題改之議始設募夫歲計工食銀一萬四千四百兩
　勘估料物不在此數至於太行老堤民築民修司道
　報文確確可據良以前明河帑之設總為運道起見
　山清黃河南岸自草灣以下關民生為多關運道為
　少　朝廷為民賦計百姓固亦自為身家計也　國
　家愛養民力損上益下恩非不渥然今者帑詘工繁
　使盡照估計支給河銀則黃運兩河各數千里顧此
　失彼萬一運道梗阻所憂又恐不止淮揚一隅耳為
　今之計除五險埽工照舊募夫仍以餘力幇堤髙堰
　石工酌量估計其太行老堤似應仍責山陽莊民若
　更有應舉工程時廹夫少山陽獨立難支合無暫派
　下河七州縣民夫分工報竣或照舊自修或酌給食
　米事關地方力役除臣見在移咨漕撫臣亢得時㑹
　議按臣俟入境日移㑹外但恐光隂如駛轉盼桃花
　水汛容臣議確具　題一面通行司道起派儧做庶
　　國計民生可恃無虞而運道河帑亦賴以兼濟矣
　相應具　題伏乞
睿鑒敕部議覆施行奉
㫖工部議奏　部覆奉
㫖依議(朱之錫河防疏畧美公之寒香館河防疏畧所/載諸疏言言碩畫  不勝載如題河夫之徵派)
　(當更逺近之地方宜酌一疏有云夫黃河自昔稱為/神河局外視之若嵗修若決工若下埽若築堤壩似)
　(乎皆可以人意為之身在事中黃河千里水勢排山/倒海各州縣呼應不靈安危争在頃刻比及人夫凑)
　(集申詳得報而事之不測已不可知乃欲一一奉成/法以集夫使絲毫不紊皆未登埽臨河之論而已勢)
　(之不得不然一語本部院非親厯河工安所得深悉/其苦如此且立法不難行法為難立法之時至公至)
　(溥至詳至慎何得為難所以難者推行之際易生扞/格衆欲撓之二三有司豈能行之是行之之難難在)
　(有人扞格非立法不善也故曰行之難也行之旣難/而曰立法不善思更法以善之即百易法未見其可)
　(耳如河夫之弊多起於有司奉行之不均使勢豪有/力者坐收土之利而多以力役委窮民窮民地少差)
　(重家貧力單不能不吃啞苦不能無怨是不均之怨/非盡役之於河之怨也特以役從河起故歸怨無着)
　(不得不然其實皆不均之怨也近如通許縣及尉氏/等縣夫不逃而樂趨事細詢之皆縣官調理得法不)
　(專苦窮民之所致也然後知古語有治人無治法之/為不易之論也若使有司人人如通許縣及尉氏則)
　(何法之不可行故行法之人能直致法於人而不用/權術不假通變者上古之世或然也至於後世行法)
　(能行者與婉轉能行者未有不以權術通變與之推/移者也故曰立法之意也明其意是能使勢豪有力)
　(不之撓而無所扞格者也又請更番河夫以節國計/事一疏有云運河自董口至天津延長二千餘里額)
　(設夫役除議抽議減并橋閘夫晝夜啟開打放空重/船隻絶流之日仍同淺夫用工無容再議外實在徭)
　(淺等夫五千九百七十八名今科臣條議分為兩班/誠為上省帑金下寛民力起見臣遵即檄行司道妥)
　(議據稱南北地勢不一工程修濬亦殊人夫多寡原/各因河道險易而設其閒有湖河相聨水没縴道者)
　(有清黃相接淤漲不常者甚有地形窪下水勢陡峻/一派流沙隨水噴湧者故旱則患淺潦則易漲惟賴)
　(此額夫終歲畚鍤隨時挑濬築䕶以濟漕運倘遇河/道多故即全夫着役尚往往有不足之憂今議分為)
　(兩班夫力減少捉襟見肘勢必廢弛雖曰遇有急工/不妨臨時全調但天時水旱無歲不有夫役徵集倉)
　(卒難齊萬一然眉當前呼應不及誠有如科臣所云/一旦有事躭悞重計者不容不慎也又治河必資夫)
　(力一疏專為印官玩誤河工而言有云邇來姑息之/議日多觀望之情滋起河属各官掣肘難行有非一)
　(端可盡夫無米不能為炊空拳不能格獸此必然之/理也河官責任在躬惟恐一覆難收方恨不得重門)
　(以待暴投鞭以斷流而局外者絶不知悞河之為害/徒自見恤民之為名以省夫為循良以急公為苛刻)
　(不思民固在朝廷之民河亦河朝廷之河無故而勞/民則所重  民不得已而治  則所重又在河人情)
　(好逸惡勞雖大聲疾呼尚不免秦越相視今臣方望/之以保河之功而人反責之以佚民之說然則為河)
　(官者將勞其民以保河之為盡職乎抑佚其民以悞/河者之為盡職乎長此不已竊恐百姓藉口遷延莫)
　(肯効力河官戒心瞻顧不敢督催馴至大弊極壞而後/追咎悞夫者之失計亦何及哉伏乞)
(皇上天語特賜申飭地方各官共殚公忠保全運道所/  属卬官違例抗夫容臣衙門據實特叅從重議處庶)
　(全漕血脉無憂梗阻而直省地方亦藉以免淪胥之/患則勞民之利上固在  國而下亦未嘗不在民也)
　(三疏所言何其痛快如此節/錄之以備當事者之鑑戒)　十二月二十四日工
　部覆河工　國之大政修防民之命脉等事據總河
　朱之錫疏稱塞大王廟決工河南初時每起四十五
　頃派夫一名久後不足故為二十二頃五十畞派夫
　一名此外歲修用夫不在大王廟工數内况此一萬
　二千五百餘名不過通省虛額量工調用足用而止
　原非一槩全役堡夫一項僅有八百餘名以供瞭望
　等項惟日不給萬萬難濟捲埽築堤其盧氏固始縣
　離河原逺預估工程每歲皆以本府為主本府不足
　然後漸次調協倘數年之間近府俱經調過然後間
　調逺府以寛近河民力等因具題前來查得部臣調
　議與河南前任按臣李及秀所陳欵事同一體旣經
　總河㑹同河南撫按酌妥除衝決大工外至於歲修
　分為三分數年之間始一輪流調用庶民有餘力勞
　逸得均相應如議永為定例仍請
敕下總河臣與河南廵撫嚴飭道府嗣後凡遇修築照
　議調用徭役既平而河工可以無誤如未調之先有
　司於額數之外擅行加派該督撫按指名叅處可也
　奉
㫖依議(河南管河道治河檔案/)
　
　
　
　
　
　
　
　
　
　
　
　
　
　行水金鑑卷一百七十二
欽定四庫全書
　行水金鑑卷一百七十三
　　　　　　　　　　江南按察使傅澤洪撰
　夫役
聖祖仁皇帝康熙十二年三月日工部為豫省平定有
　年等事議得河南巡撫佟鳳彩疏稱河夫之偏累宜
　通變也臣察修築黃河每歲用夫或至萬餘名或至
　七八千名自二三月起直至十月終止俱按地畆起
　派似乎公矣其實弊竇有不可罄言者如狡猾之徒
　將自已田土飛灑於人豪勢之家將他人地畆包攬
　於己甚至紳衿衙役借題優免如有不肖有司或礙
　於情面不能秉公持正以致懦弱鄉愚者愈累愈貧
　每月或三四兩不等方能僱夫一名即以初僱每月
　三四兩而言以一歲萬夫計之每年費至三四十萬
　矣在　廟堂之上知河有歲修而不知歲修之夫如
　許即知有歲修之夫更不知費百姓如許之金銀為
　今之計莫若官僱一策查舊例河工夫役管河道每
　歲預估用人夫若干方行各州縣按地起派今若官
　僱每夫每月僱價二兩足矣每歲上工九個月每夫
　止用僱價一十八兩即以萬夫計之止用一十八萬
　較百姓之自僱每歲三四十萬不啻天淵矣其每歲
　估夫若干該銀若干除歲徵河銀外不足者於河南
　八府一州地畆分别等則每畆派銀若干算眀刋於
　由單内出納亦照地丁錢糧年終河臣奏銷倘有餘
　剰留為下年之用如是則民知有定額不但狡猾之
　徒勢豪之家紳衿衙役不能影射倖免即河棍夫頭
　管工官役輩亦無所施其巧矣臣入境時體訪輿情
　無不以官僱稱便倘謂我　朝制度凡錢糧俱照萬
　厯年間則例徵收此項銀兩似屬加派不知派銀派
　夫均出於民而派夫較之派銀所費不啻數倍曷若
　稍一更變每畆不過加之釐毫俾得安心於畎畆併
　不知有河夫之擾不亦大有便於民乎等因應准其
　所議具題奉
㫖九卿科道㑹議具奏九卿等㑹議當日歲修派夫供
　役原動河銀支給於順治十八年停其支給銀兩今
　若仍行派夫修理似屬累民應將豫省河夫停其僉
　派如遇歲修工程仍動河道錢糧僱覓夫役若錢糧
　不敷該撫應動某項錢糧具題可也等因奉
㫖依議(河南管河道治河檔案/)
聖祖仁皇帝康熈十六年七月初八日總河靳輔題為
　敬陳經理河工第八疏内稱六營共設兵五千八百
　六十名毎兵每月支銀一兩米三斗每歲共需銀四
　萬六千三百二十兩共需米一萬三千八百九十六
　石連守備千把總等官之俸薪馬乾等項毎歲約需
　銀四萬九千餘兩應將淮揚徐三府州屬并靈璧一
　縣舊設之募淺等夫查明全裁即以夫工而充兵餉
　其不敷者容臣於河庫錢糧内通融撥給歲需米石
　亦於河庫内動銀買給一并容臣於年終報銷等因
　奉
㫖㑹議議覆允行(靳文襄公疏畧/)
　南河志覈夫役一欵淺閘停溜等夫專屬河道邇來
　各衙門或私自占役或别為調用殊壞漕規今議管
　河官員須要督率各夫常川應役不得仍前恣縱其
　河夫曠役之罰禁革巳久陰雨空閒時實使然河官
　止宜不時㸃察偷惰不在工者量行責警逃去日久
　者以法䋲之自無虛曠又給工食一欵河夫有三一
　曰徭夫一曰白夫一曰募夫徭夫者編定淺舗之夫
　即淺夫也相沿巳久官民俱安白夫者州縣借派之
　夫民貼安家官給糧食擾民而復損官募夫者僱募
　窮貧之夫官給僱工民樂趨事損官而不擾民除白
　夫題革永不用外凡遇工作募夫行各該沿河衙門
　出示召募每工給銀四分調發百里之外每日添行
　糧一分五日一給印河官時時親勘面散不得假手
　於吏胥致滋弊端　前朝淺夫工食支領艱難各里
　私貼毎名二十四兩挑河撈淺仍責里民則是徒出
　工食迄無實用新奉憲例一概僱夫不用里民實實
　奉行則民患以除漕事以整(髙郵州志淺録此以見/當時募夫  夫之所自)
　(來/也)
　按歲修夫清河舊設共三百一名每年額給工食銀
　四千三百三十四兩雖派地丁實同召募也自康熈
　十七年裁去歲夫將工食銀改給河營兵餉二十年
　復歲夫不復工食又累加至八百名分工南北三河
　力役檄於本邑地丁錢糧起派是以枵腹之民責其
　驅公赴事矣田少役重曾不加之恤旣白役之而又
　逺調之竭十餘里之民力應數千金之夫差在民之
　負痛而不敢疾呼者懼違憲也隱忍茍延計一歲之
　夫費强半於正供鼛鼓聲聞未有不張皇失措者且
　近役在縣尚得寢食便安隔河逺調則宿露飯沙之
　不免乃其中有名在籍而人不在工者亦未必不徒
　滋中飽耳康熈三十四年奉行分月減派自正月起
　至四月十月起至十二月派夫四百名其五月至九
　月仍照八百名全𣲖以防水漲但夏秋水漲之時更
　係農忙之時計田起夫而奪其耕耨勢難兩全或者
　土兵亦王民也旣奪歲夫之食亦可均歳夫之差况
　土兵原為河防而設無農事之勞暫借協役以寛民
　力正情理之允當者否則改照舊額仍復三百一名
　之工食俾供役之夫得沾贍養是則清民日所冀望
　者也(清河縣志可録此以見清河/民困如此  以例其餘矣)
聖祖仁皇帝康熈十七年六月日為請復河夫官僱之
　舊制以免按地派夫之苦累事總河靳輔題稱河水
　消漲無定河道變遷靡常稍有疎虞攸闗　國計民
　生誠非渺小是以向來設有夫役疏防修補隨時用
　工惟是工食無多各夫不足糊口往往潜逃貽悞故
　定有按地僉派土著之例行之巳久今臺臣傅廷俊
　以旣徵其賦稅又徵其力役未免有重累之苦請照
　前任河南撫臣佟鳳彩題定之例將額徵銀兩改解
　河官僱覓等語部覆請
敕臣衙門會同各撫臣查明確議具題等因奉有依議
　之
㫖欽遵移咨前來查前任河南撫臣題定之例係每夫
　一名月給工食銀二兩較之見在額夫計多一倍有
　竒當此需餉之時未便比例其江南淮揚徐鳳等處
　額夫臣已於敬陳經理河工事宜第八疏内條議全
　裁改議官兵防守修葺並浙省原無河夫俱無庸查
　議外今據山東直隸各司道詳稱皆以河工闗係重
　大若令河官僱覓應役微員應難專任恐應募之軰
　多係貧窮無藉之徒欲令先役而後給食彼不能枵
　腹從事勢必先給銀而後用工及至工程嚴𦂳逃避
　不前坐悞河工皆由於此况夫食又已裁半充餉官
　僱之說更屬難行等語臣職掌河務闗係漕運反覆
　籌維難以更張貽悞不若仍照舊例按地分派土著
　照數實給工食嚴禁扣尅之為妥便也至遇有修築
　大工動支河道錢糧僱覓夫役原無派夫累民處無
　庸再議者也臣謹㑹同直隸山東河南江寧安徽浙
　江撫臣合詞具題伏乞
敇部議覆施行(河南管河道治河檔案/)
聖祖仁皇帝康熈二十二年五月初九日總河靳輔題
　為請修上流隄岸以保運道萬全事奉
㫖河工闗係運道民生最為𦂳要下流旣巳築塞上流
隄岸自應堅固修築嚴加防䕶以免潰決這本内事情
該部速行確議具奏工部議查山東調額設人夫並酌
　撥附近州縣民夫竭力飛儹以求保固惟河南開封
　歸德兩府隄工通長一千餘里南來附近州縣原有
　歲修人夫毎年加修頗稱鞏固前撫佟鳳彩具題歸
　官僱募修理之後民旣膜視罔顧而官復畏難不勤
　行修理以致工程漸壊自康熈二十一年以前江南
　決口未堵上流不致十分壅滯今江南決口全堵除
　核減水壩之外更無旁洩之途江南費過如許金錢
　甫有頭緒設或河南一有疎失則前功盡棄而阻運
　殃民更無底止伏乞
敕下廵撫将開封府歸德府兩岸隄工遍勘某處髙厚
　堅寛可以不修某處卑矮窄薄斷須加修某處極險
　或仍照往例撥歳修人夫興築或照近例動帑興築
　上流旣可保無虞而下流河道得以刷深方為以保
　運道民生萬全之計等因具題前來查康熈十二年
　二月内原任河南廵撫佟鳳彩將河南省河夫應停
　止僉派等因具題經九卿㑹議修理河隄若仍行派
　夫修理似屬累民停止派夫如遇歳修工程動支河
　道錢糧僱夫若錢糧不敷應動何項錢糧之處該撫
　具題等因具題在案應將撥夫興築之處毋庸議再
　查康熈十七年三月内總河靳輔以江南大工方興
　斷不能逺離豫省河務責成河南廵撫就近料理等
　因具題臣部議覆暫交豫省料理俟江南大工告峻
　之日照舊或遇衝決疎防之處將該督撫一併處分
　等因亦具題在案河道關係運道民生𦂳要且係總
　河專責不便止交河南廵撫相應
敕下總河河南廵撫如果有卑矮窄薄極險應修之處
　會同詳定一面估題一面動歲修河庫錢糧務須該
　省盡心鼓勵各官修理堅固永保無虞若借此將堅
　固不應修之處揑報修理或修不堅固將該督撫並
　督修官員俱各從重議處可也奉
㫖河工關係𦂳要蕭家渡決口築塞方完河南隄岸工
程專令河南廵撫暫行料理如有應㑹同總河事情仍
移文商確勿致貽悞(河南管河道治河檔案/)
聖祖仁皇帝康熈二十四年九月初二日總河靳輔題
　為再請豁免堡夫課程桞料以甦苦累以固河防事
　奉
㫖該部議奏工部議得先經河南廵撫王日藻疏稱豫
　省黃河滎澤至虞城額設堡夫九百餘名所給伊等
　工食甚少而每夫每年納桞一百束􁪪十斤芟三十
　套䌫二十條計其所納課程之費過倍於工食之數
　因之相率逃亡河務廢弛乞將堡夫課程槩行蠲免
　專令守防隄岸餘閒栽桞灌漑倘遇埽工令協採隄
　園官桞需用等因具題臣部以桞蔴等物關係河工
　應行總河靳輔將堡夫課程應否豁免及免此課程
　而豫省河務有無貽悞之處㑹同詳確定議具題到
　日再議續據總河靳輔㑹同河南廵撫王日藻疏稱
　各夫盡力所備物料久收朽壊别工忽然取用不得
　不從新叧賠於是苦累至極勢必相率逃亡反將本
　等力役廢弛乞將課程豁免庶豫省實有禆益而又
　並無貽悞等因具題行文在案該臣等查得總河靳
　輔疏稱河南額設堡夫工食每名每歲止給工食銀
　三兩八錢有竒論其力役則灌漑隄園官桞修補隄
　工殘缺實不能閒自辦納課程而堡夫苦累不堪矣
　將桞貯於隄旁日見損失蹂躪此桞一日不交工堡
　夫一日不能釋負久貯之桞多年不用變成灰土無
　益於工反將修補殘缺等力役盡行廢弛臣因桞束
　久貯變成灰土僱船運來江南為歲修工用桞價盡
　為水脚尚苦不足亦甚非計臣于康熈二十二年内
　曾經題請豁免部議不准究竟有課程之虛名而無
　用桞之實濟反弛堡夫實在力役伏乞自康熈二十
　四年為始槩予除免庶夫力稍甦修防不廢有禆河
　道民生良非淺鮮等因㑹同河南廵撫具題前來查
　順治十三年原任管河道方大猷條奏責令各夫每
　年種植桞蔴等項於各縣河衙公收入厰毋致浥爛
　等因在案應行該督將此桞蔴等項於河南隄工處
　毎年應用之數餘剰之數查明具題到日再議可也
　奉
㫖這本内事情爾部即議結具奏工部議應如所題奉
㫖依議(河南管河道治河檔案/)
聖祖仁皇帝康熈三十八年五月日總河于成龍等題
　為歲夫徒滋苦累等事奉
㫖該部議奏工部議得總河于成龍疏稱江南黃河運
　河額設河營修防兵夫外每年徐州所屬邳州睢寧
　宿遷桃源清河山陽安東寳應各州縣每年照數分
　出修理民夫共六千九百五十名幇助河兵共修民
　夫每名一年大概出銀二十兩往修工處之人皆老
　少充數一到即逃查此情由俱河工光棍代應將銀
　入己所致每年修理民夫空勞終年不得實惠急當
　整飭請將徐州所屬各州縣每年修理民夫六千九
　百五十名竟行裁去每年每夫酌量出銀五兩入正
　項地丁錢糧内照河銀追取送入修河處每年裁去
　修理民夫添設戰守兵三千三十名遊擊一員守備
　二員千總二員把總四員管河秋夏水漲之時酌量
　緩急分調疾速扶救即將裁去夫銀充作俸餉則小
　民亦情願輸納河工亦得實濟又查海州山陽等處
　官地所出蘆葦每年或派夫去割或派官去取此特
　為運至兩河以資平常𦂳要修理之用不意日乆成
　弊或運至違限或借端遭水浸朽或借端被火燒燬
　或借端被海潮漂没所以多致欠少今查各官地畆
　所得額數蘆葦一百一十八萬束有餘將此即交與
　遊擊等專管每年九月霜降之後派兵去割計日照
　數割完運至河口收貯撥各營浚船交與該守備運
　至各修理處收用每年蘆葦銀可得二萬六千兩有
　餘銀兩除凑合給官兵俸餉外尚剰減省銀一萬五
　千二百兩等語查該督等將徐州所屬每年盡裁去
　修理民夫每夫出銀五兩以充正項地丁錢糧照河
　銀追取送入修河去處裁去每年修理人夫添設戰
　守兵逰擊等官管轄水漲之時分條疾速扶救將裁
　去人夫銀兩充入俸餉之用則小民亦情願輸納修
　河去處亦得實濟又海州山陽等處官地畆所得額
　數蘆葦每年大概一百一十八萬束有餘交與該逰
　擊等官專管每年照數去割運至河口收用此蘆葦
　價銀可得二萬六千兩有餘凑合官兵俸餉外尚剰
　減省銀一萬五千二百兩有餘等語應如該督所題
　奉
㫖依議(淮揚道治河檔案/)
聖祖仁皇帝康熈六十年正月日淮揚道傅澤洪詳河
　營兵餉遅延借扣之弊事河工需兵力役河兵賴餉
　資生定例兵餉每月㕔營公同唱名照數給發取具
　各兵領狀㕔營具結由道轉呈憲核逹部稍有遅延
　侵餉即干叅處　功令森嚴不惟憲䑓屡經嚴飭即
　本道等亦遵照通行飭禁真不啻三令五申矣詎各
　該屬賢愚不等其中竟有應給兵餉遅至三五個月
　或半年不行給發者究其弊源皆因各該管官將兵
　餉那移别用無項給發任意稽遅或亦有正項不足
　放餉應請撥補支給者該管官復漫不經心早為詳
　請以致各河兵枵腹力役窮苦難支不得已而出於
　借貸一途因而不肖員弁乘其窘急滚剥橫加巧託
　夫人公子管家各名色抽放利債有七八折及對折
　不等甚有各上司衙門及勢要豪强之人販賣不堪
　米麥勒令營汛借領時價之外加倍作價威尊命賤
　各兵飲恨遵依及至放餉之時先將前項利債竝米
　麥價銀盡數扣清其河兵實領之餉十分中不及二
　三且甚有整月餉銀全扣河兵未得分毫者有餉之
　名無餉之實河兵安得不累又安得不怨乎竊思河
　兵終歲在工力作胼手胝足沐雨櫛風寒暑不辭軀
　命不顧原指月領額餉贍家飬生今違例遅延不發
　致令各兵餬口無資乃復乗機滚砌取盡錙銖兵受
　苦中之苦彼獲利上之利　王法奚存天理何在興
　言及此真不得不為之太息痛恨矣夫兵必實力做
　工工程始固餉必實發到兵兵力方舒本道等職任
　監司稔悉河兵苦累用敢㑹詳仰請本部院嚴加飭
　禁嗣後河營兵餉務遵定例按月給發㕔營公同唱
　散取領具結送轉毋許巧借各名色借債滚扣以及
　壓領米麥擡價剥兵如敢仍前朘剥遅延或經訪聞
　或被告發嚴叅按律治罪追贓給兵其有正項不足
　應請撥發者該管官早為詳請務使每月兵沾實餉
　毋致忍饑銜恨則兵心咸恱力作益勤有裨河工匪
　淺鮮矣　又河營兵餉請飭勒榜事河兵苦役藉餉
　資生定例每月給領豈容絲毫借扣上年十一月間
　本道㑹同淮徐道詳陳河營兵餉遅延借扣之苦弊
　仰請憲飭嚴禁蒙憲嚴批轉行禁飭在案兹山安營
　去年八九十三個月兵餉縁王丞題補赴京引　見
　未經給發延至歲暮該營守備宋可鳳詳請憲臺飭
　行本道嚴催去後據王丞之子王師鳯禀稱已扵十
　二月二十二日赴河庫領銀賫交該營守備給放矣
　隨據該守備呈稱王丞向有支借之項於中扣除僅
　將找給餉銀照數包封給兵領訖本道即檄行該備
　查明王丞支借之項是否實數實借及取到借支原
　領内有上河把總寗繩祖於五十九年三月内借米
　二百二十石每石價銀一兩三錢五分一紙夫兵餉
　從無給米之例况去年三月間米價亦不致騰貴至
　此其為擡價勒領不問可知無怪乎兵丁陸標等有
　尅扣兵餉冐派官米之控也䝉憲批准山安㕔詳飭
　查到道隨據該守備詳開前後情詞呈請銷結前來
　本道逐一查核陳元等所控汛書王宴賓果係葦營
　責革之犯豈可夤充字識結搆生非至每兵只給京
　錢三百文及扣銀一兩作為官事之用情弊顯然殊
　難寛貸至於張化魁等訴稱透支庫餉銀五十七兩
　零餉簿欠領可據又稱道庫米銀並王太爺庫銀俱
　經除去現有守府發帳為憑是以無銀找給試思該
　營兵餉如果按月給發安有借領若非重利滚扣及
　擡價壓領安有透支米銀庫銀盡皆扣除以致無銀
　找給嗟此窮兵枵腹其何以使之在工力作終無怨
　咨也耶本應遵提目兵人等徹底根查按律究擬姑
　念時值春初桃汛將届正衆兵盡力汛防之候既據
　伍汛効用百隊焦彛昌等禀稱五個月餉銀帳目一
　并公同筭清並無尅扣苛派情弊兩情俱已輸服合
　無詳請憲臺𢎞開祝網其復充之王宴賓多事之楊
　士昇似應分别責革把總黃良臣不遵會放記過一
　次從寛發落以結斯案𢎞㤙出自憲臺非本道所敢
　擅便至於前㑹詳請禁巧立名色借債滚扣以及壓
　領米麥擡價剥兵及不遵定例每月㕔營公同唱名
　照數給領等事宜還祈憲臺再行嚴飭勒榜㕔營各
　衙門取具遵依永逺恪守庶窮兵得霑憲惠而於河
　工亦大有禆益矣(嚼梅軒偶存/)
聖祖仁皇帝康熈六十年五月日淮揚道傅澤洪詳請
　查河兵力作事河營設立兵丁按工汛之短長定兵
　數之多寡原期名名在工力作稍有閒曠即屬悞工
　乃近年該管各衙門全不以河工為重虛兵冐餉巧
　立名色坐佔太多每當伏秋水長工程險急河兵寥
　寥不足供用㕔官呼應不靈不得不重價僱覓人夫
　濟急有兵之名無兵之實及至放餉之時則又照額
　支領其坐佔之兵餉盡飽私槖做工無人蝕餉無厭
　貽悞修防深可痛恨按以新例更在不赦之條姑念
　積弊相沿從前概請免究嗣後每營酌量守備議留
　跟役四名字識四名千把總議留跟役二名字識二
　名其餘水火夫馬夫守門人役等名色盡行清出發
　工力作如敢仍前坐佔本道等查實揭詳仰請憲臺
　嚴叅治罪再有請者奉憲准充効力把總因其著有
　勞績給以紙上虛銜原係憲臺鼓勵人材之至意但
　其中有自本汛兵丁効力勤勞㤙賞者尚在本汛力
　作其餘從不到工力作之人旣已得授銜名實領糧
　餉即應一例到工力作倘有仍前避勞就逸不親身
　到工力作者該管㕔營查明呈報本道等據實詳憲
　追繳委牌革除糧名驅逐回籍務使兵無冐佔餉不
　虛糜則河工力作有人而修防得以無悞整頓營制
　慎重河防其禆益實非淺鮮矣(嚼梅軒偶存/)
聖祖仁皇帝康熈六十一年四月日王家營居民桂蕃
　等禀為氷夫一免㤙澤萬民事竊惟三冬氷結漕艘
　難行勢必敲氷以接新運雖肌膚凍裂何敢辭勞但
　苦樂不均敢匍匐上告伏查直隸山東等州縣俱有
　額設淺夫供應此役從不勞民獨江南淮屬臨河州
　縣皆起民夫而我清河更甚從前設有歲夫伏秋二
　時力作河工隆冬氷凍打開河渠䝉前部院軫恤民
　艱題將歲夫改折有田一頃納夫價若干充作河兵
　之餉食此餉者即代民修築打凌之役蓋歲莫祁寒
　河工無事修防兵目束手宴閒用彼敲氷急公報効
　上有益於漕運下有利於窮民此改折之初心也迄
　今日乆事弛時方立冬縣胥出票要備榔頭未及冬
　至住宿河干候氷結實風吹雨灑十人九病受凍躭
　飢命䘮溝渠差票齊集鳴鑼催夫㸃邜查責老幼悲
　啼男婦號泣殷實者折酒折飯折夫無力者受笞受
　鏖受鎻吞聲忍泣萬狀艱苦幸逄　特簡大老爺總
　督河篆剔弊釐奸痌瘝民瘼害除利興美德善政童
　叟福星身等得見堯天冐將茹苦下情公籲憲轅伏
　乞天恩普濟仁德遍施豁免凌夫永脫苛派則臨河
　百姓得以完聚室家不致流離鞭比簮纓世世哀切
　上呈批行淮揚道查議議上前總河陳批開歲夫旣
　經里民折價解㕔召募河兵充餉則敲氷之役自應
　責之河兵况冬時又無力作工程何得尚派民夫仰
　即通飭免累仍先出示曉諭繳裏河等㕔營復㑹詳
　院飭兩道會議九月間㑹看得河道攸關漕運冬月
　氷凍回空漕艘不能遄往赴次節䝉憲檄行令沿河
　印河各官親駐河干催儧則是地方河員均應協同
　設法料理以期無悞運行者也查淮揚二屬上自臺
　兒莊起下至𤓰洲閘止沿河地方官僱夫㕔營河兵
　協力打凍歴今遵行巳乆今各㕔營公詳五十年氷
　凌凍積部議以地方官不早為設法打通前淮安姚
　知府清河凃知縣議處有例等情備查原案縁因五
　十年十一月十九日氷湧風狂漕艘難進該縣含糊
　具報淮府率轉本日夜半風息凌開該縣又未具報
　故奉查參有案可據康熈五十四年間前淮揚道呉
　僉事備具詳飭捐備以速漕運事一詳該道捐造堅
　實雜木壓凌船六隻安清中河外河二㕔各捐船二
　隻裏河㕔捐船三隻揚河㕔捐船三隻江防㕔捐船
　二隻清河山陽二縣各捐船三隻寳髙江儀四州縣
　各捐船二隻并多備敲氷器具遇有氷阻即便往來
　壓凌敲氷該道所捐之船交給裏外中揚四營著令
　河兵管駕遇寒冬時伺候壓凌閒時令其駕運工料
　各㕔營州縣捐備之船聽其僱人管駕又該道捐鑄
　大鐡硪二十一副各發山清寶髙四州縣各四副江
　邑三副儀邑二副以備該州縣僱夫敲打力大勢雄
　堅氷立剖凍阻無虞縁由詳明前河憲趙當䝉批開
　據詳捐造堅船以壓氷凌捐鑄鐡硪以開凍結俾回
　空得免凍阻之虞殊可嘉尚所議分造捐修之處俱
　如議舉行仰即立速轉飭勒限造完具報如有觀望
　遅延揑稱捐備仍撥民船擾累者該道據實揭報叅
　處仍候總漕部院批示録報繳又詳䝉前漕憲施批
　開如詳行仍候河部院批示繳等因遵奉通飭遵行
　在案又於康熙五十五年内奉前河憲趙檄行本道
　飛飭沿河州縣印官打造壓凌船隻并多備器具打
　氷使回空漕船遄行是壓凌打凍原係沿河印河各
　官協同設法料理之事淮揚二屬奉行已乆兹奉憲
　批㑹議詳覆相應仍照前道呉僉事議令地方官僱
　夫并㕔營河兵協同打凍以速運行者也擬合㑹詳
　伏候憲裁批示遵行總河陳批仰即通飭沿河地方
　官僱夫㕔營河兵協同打凍毋得派累里民並抄詳
　行知遵照繳(淮揚道檔案善薈蕞云批免氷夫乃滄/洲先生第一  政後㕔道復詳亦不得)
　(巳通變之計但僱夫每日給工食銀四分載在會典/當此農人務閒之候獲四分現給之銀以餬其八口)
　(無不欣欣然子來恐後者第恐官役扣尅有名無實/仍為窮民之苦累上下有司當極為留意斯為  國)
　(為民之道/兼得之矣)
　設立河兵專供力役按程計里每汛分派修防各在
　本管境内桃伏秋汛不時廵查遇有險要竭力搶䕶
　以保無虞至霜降後水勢漸落量撥堤園刈草其廵
　堤遞送之兵常川往來從不外撥漕河涵洞應歸此
　軰專責何必又設洞頭看守所謂洞頭者不獨不諳
　修防反藉此以科派小民需索工食近奉禁革可謂
　善政但復委之地保夫地保自有地方之責豈能顧
　及涵洞勢必更名替役仍屬向日之洞頭擾累終無
　巳時頃見㕔詳地保無幾涵洞甚多不無顧此失彼
　乃議每洞著一老人看守令其搭篷備料守洞防䕶
　嗚呼計愈出而愈奇矣按明初里編老人得參議民
　間利害及政事得失太祖謂之方巾御史每里一人
　專以教民勸俗如漢三老故事予童丱時猶見有七
　八十歲人手持朩鐸口宣聖諭所稱摇鐸老人者是
　也若今之老人即叨沐
皇恩衣帛食肉之軰含哺鼓腹咏歌太平乃其本事而
　顧令之看守涵洞禮云五十不從力役又云五十不
　為甸徒其謂之何哉雖明㑹典開載河工夫役之内
　每每有老人執事此乃當時之敝政不可為訓者今
　聞髙堰以及清河等處大小壩洞皆屬汛兵專司啟
　閉現有成例裏河事同一轍旣有廵堤遞送之兵即
　令其乗便管守何用累及老人此事雖小亦河政之
　必當留意者也(今水學/)
　
　
　
　
　
　
　
　
　
　行水金鑑卷一百七十三
欽定四庫全書
　行水金鑑巻一百七十四
　　　　　　　　　　江南按察使傅澤洪撰
　　河道錢糧
通惠河郎中所屬　通州東安等七州縣樁草銀五百
三兩六錢五分　通州左右神武等九衞樁草銀六百
十六兩(以下俱明會典/)
北河郎中所屬　兖州府屬州縣并衞所石灰十三萬
八千斤􁪪麻九十六斤樁草􁪪麻銀五千五百三十五
兩六錢八分副甎銀二百五十七兩七錢六分安山南
旺等湖租銀三千三百三十五兩二錢四釐八毫各州
縣裁革折徵撈淺淺鋪等夫二千二百八十名(每名歲/徵銀十)
(一/兩)渡夫二名(每名歲/徵八兩)共該銀二萬七千三百七十六兩
萬厯四年議定每名連樁草歲徵銀六兩著為例每歲
共該銀一萬三千六百九十二兩　東昌府屬州縣并
帶管德州德州左二衞及清河縣副甎一萬六千九百
九十三箇石灰九千二百斤樁草􁪪麻甎灰銀二千四
百八十兩六錢四分各州縣裁革折徵撈淺淺鋪夫八
百六十二名萬厯四年議定每名連樁草歲徵銀六兩
每歲共該銀五千一百七十八兩　河間府屬州縣并
衞所樁草銀二百五十八兩五錢六分葦草銀二百三
十五兩三錢六分􁪪麻副甎銀各五十三兩四分石灰
銀二十六兩五錢二分
南河郎中所屬(今天妃閘以北改屬中河/郎中以南仍屬南河郎中)　淮安府屬
天妃閘以北邳州清桃睢宿五州縣并邳州衞樁草甎
灰銀四百六十九兩八分　廬鳳二府并滁和二州徵
解邳州河堤防守夫銀一萬二千九十六兩　徐州并
屬縣樁草甎灰銀八百七十九兩八分　廬鳳二府并
揚州府屬州縣徵解徐州停役夫協助河工銀一千三
百九十九兩二錢　徐州庫收支徐州洪稅協濟河工
錢糧歲徵無定額約萬餘兩不等
管泉主事所屬　濟兖二府有泉州縣額徵泉壩錢糧
樁草銀四百五十三兩一錢二分壩夫銀二百十一兩
二錢裁革泉夫折徵銀九千二十四兩裁革壩夫折徵
銀一千五百四十四兩裁革洸濟河淺夫折徵銀二百
八十八兩萬厯四年議定每名連樁草歲徵銀六兩(以/上)
(俱運河錢糧/)　(明會典/)
山東管河道副使所屬　兖州府屬州縣堤鋪夫銀九
千八百六十兩(明會典/)
河南管河道副使所屬　開封等八府并汝州河堡夫
銀三萬二千八百五十三兩(以上黃河錢糧/)　(明會典/)
黃運兩河需用錢糧由直省徵解河道總督及各分司
支用年終稽核完欠分别奏銷(以下俱/)　(大清會典/)
直隸所屬河銀一萬一千五百七十七兩六錢七分零
江南安徽布政司所屬河銀二萬三千四百四十六兩
九分零
江南江蘓布政司所屬河銀八萬二千一百四十八兩
五錢五分零
浙江布政司所屬河銀一萬五百二十五兩二錢四分
零
山東布政司所屬河銀四萬五百三十八兩二錢四分
零
河南布政司所屬河銀九萬九百八十三兩一錢八分
零
通惠河分司所轄通州武清等州縣衞河道錢糧額徵
銀八千三百一兩三錢五分零又木稅銀七千一百兩
北河分司所轄兖州東昌河間三府河道錢糧額徵銀
一萬五千八百九十八兩五錢七分零􁪪蔴一萬二千
八百七十八觔八兩　康熈十七年裁分司歸併濟寧
天津二道
南旺分司所轄濟南兖州二府河道錢糧額徵銀二千
九百三十六兩八錢七分零　康熈十五年裁分司歸
併濟寧道
夏鎮分司所轄廬州鳯陽揚州兖州徐州河道錢糧額
徵銀一千五百一十四兩三錢五分零　康熈十五年
裁分司滕嶧二縣歸東兖道沛縣歸淮徐道十七年滕
嶧改歸濟寧道
中河分司所轄淮安廬州鳳陽徐州和州滁州河道錢
糧額徵銀二萬八千一百三十八兩九錢八釐零兼徵
鈔銀五千二百五十兩又石價銀六百五十兩(遇閏月/加徵銀)
(五十四/兩二錢)順治十五年加徵六百兩康熈五年歸淮海道
徵收七年歸徐屬河務同知徵收八年仍歸本司十一
年兼徵徐州稅契銀三千六百兩二十年加三千兩
康熈十七年裁分司分歸淮揚淮徐二道
南河分司所轄揚州廬州鳳陽江寧徐州并江防㕔河
道錢糧額徵銀三萬四千五百三十一兩四錢二分零
又由閘稅銀六千六百六十六兩零康熈二十年增銀
一千兩　康熈十七年裁分司分歸淮揚淮徐二道(以/)
(上俱/)　(大清會典/)
　直隸守道所屬原額河銀一萬一千五百七十七兩
　六錢七分零除荒實徵銀一萬一千五百四十五兩
　四分零内除霸州故城等州縣衞裁半樁草銀二百
　七十六兩三錢八分零止實徵銀一萬一千二百六
　十八兩六錢五分零計缺額銀三百九兩零二分零
　外有故城東光等四縣樁橛銀九十三兩八錢四分
　零徵解河間府庫於十八年造入考成不係原額之
　數(以下俱靳文襄公治河書/)
　江南江蘓布政司所屬原額河道項下銀八萬二千
　八十六兩六錢一分零内除存留支給夫食水脚解
　費等項并裁減夏鎮分司項下河夫工食共銀一萬
　一千八百七十八兩九錢七分零應聽各州縣自行
　分别起解外止實該起解河道銀七萬二百七兩六
　錢四分零除荒實徵銀六萬六千五百一十三兩七
　錢四分零計缺額銀三千六百九十三兩九錢零
　江南安徽布政司所屬原額河銀并帶閏二萬三千
　四百四十六兩九分零除荒實徵并新陞撥補二萬
　二千八百八十四兩七錢六分零計缺額銀五百六
　十一兩三錢三分零
　山東布政司所屬原額河銀四萬二百一十二兩二
　分零除荒實徵銀二萬二千三十四兩八錢七分零
　計缺額銀一萬八千一百七十七兩一錢五分零
　山東都司所屬原額河銀三百二十六兩二錢二分
　零除荒實徵銀三百一十三兩四錢四分零計缺額
　銀一十二兩七錢八分零
　河南布政司所屬原額河銀九萬九百八十三兩一
　錢八分零除荒實徵銀四萬二千一百八十一兩七
　錢九分零計缺額銀四萬八千八百一兩三錢九分
　零
　浙江布政司所屬原額河銀一萬五百二十五兩二
　錢四分零並無除荒
　江寧府屬水脚解費銀三百七兩二錢八分零
　蘓州府屬解費銀一百四十四兩二錢七分零
　松江府屬解費銀五十六兩五錢一分零
　常州府屬解費銀五十八兩四錢七分零
　鎮江府屬水脚銀三十七兩一錢六分零
　淮安府仍存閘夫工食銀三百六十兩四錢
　揚州府屬仍存淺夫工食銀二千三百五十兩四錢
　五分零
　徐州屬裁減夏鎮分司項下河夫工食銀七千三百
　四十四兩　仍存閘夫工食銀一千二百二十兩四
　錢
　淮關分司額解五項銀兩　一日稅銀五千七百八
　十一兩一錢四分又遇閏月加銀四百八十一兩七
　錢六分六釐共銀六千二百六十二兩九錢六釐
　一石價銀六百五十兩又遇閏月加銀五十四兩一
　錢六分六釐六毫六絲六忽六微六纎共銀七百四
　兩一錢六分六釐六毫六絲六忽六微六纎　一梁
　頭銀二千六百兩　一由閘銀三千三百三十三兩
　三錢三分三釐三毫三絲又遇閏月加銀二百七十
　七兩七錢七分七釐七毫七絲共銀三千六百一十
　一兩一錢一分一釐一毫　一扣利銀一萬一千五
　百九十八兩五錢六分四釐八毫四絲四忽又遇閏
　月加銀九百六十六兩五錢四分七釐七絲三忽三
　微一纖共銀一萬二千五百六十五兩一錢一分一
　釐九毫一絲七忽三微一纖　一折夫銀五千五兩
　七錢六分三釐六毫五絲六忽又遇閏月加銀四百
　一十七兩一錢四分六釐九毫七絲一忽三微三纖
　四沙共銀五千四百二十二兩九錢一分六毫二絲
　七忽三微三纖四沙
　淮徐道額解石價銀六百五十兩
　江防㕔額解由閘銀六千六百六十六兩六錢零
　又竹木過壩民船木䌫儘收儘解　又解加增由閘
　銀一千兩
　歲撥徐屬㕔庫二萬三百三十四兩八錢零　徐州
　并屬實徵河銀六千六百五十三兩六錢零　廬州
　府屬實徵河銀六千八百三十八兩三錢零　滁州
　并屬實徵河銀八百三十二兩四錢　沛縣昭陽湖
　租銀一千三百二十八兩　徐州裁夫銀二千六百
　二十四兩四錢　蕭縣裁夫銀九百七十二兩　碭
　山縣裁夫銀九百七十二兩　宿州協濟徐州裁夫
　銀一百一十三兩四錢
　歲撥邳睢㕔庫二萬四千三百五十九兩七錢零
　鳳陽府屬實徵河銀一萬三千五百九十三兩六錢
　　和州并屬實徵河銀一千八十七兩九錢　邳州
　裁夫銀一千四百七十九兩六錢　睢寧縣裁夫銀
　三千三百八十四兩　宿州協濟睢寧縣裁夫銀六
　十四兩八錢　虹縣協濟睢寧縣裁夫銀六十四兩
　八錢　靈璧縣裁夫銀三百二十四兩　東平州安
　山湖租銀三千七百三十六兩二分五釐零　邳州
　浮田銀六百二十五兩九分七釐二毫
　歲撥宿虹㕔庫一萬二千九百八十四兩九錢零
　揚州府屬實徵河銀一萬五百兩九錢零　宿遷縣
　裁夫銀二千四百八十四兩
　歲撥桃源㕔庫一萬一千二百九十七兩三錢零
　江寧府屬實徵河銀一萬五百九兩零　桃源縣裁
　夫銀六百四十二兩　又撥補桃源縣裁夫銀一百
　四十六兩零
　歲撥外河㕔庫一萬九千二百三十八兩零　松江
　府屬實徵河銀三千三百二十四兩一錢零　鎮江
　府屬實徵河銀一千六百八十七兩四錢零　淮關
　分司石價銀六百五十兩　梁頭銀二千六百兩儘
　徵儘解　五行扣利銀一萬一千五百九十八兩五
　錢零　沭陽縣協濟清河縣裁夫銀三百七十八兩
　嵗撥山安㕔庫一萬七千二百二兩七錢零　蘓州
　府屬實徵河銀八千二百一十三兩七錢零　淮關
　分司折夫銀五千五兩七錢零　又由閘三千三百
　三十三兩三錢零　淮徐道石價六百五十兩
　歲撥山盱㕔庫二萬一千三百七十九兩零　淮安
　府屬實徵河銀三千一百九十八兩七錢零合米銀
　五百七十八兩　浙江杭嘉湖三府屬實徵河銀一
　萬五百二十五兩二錢零　淮關分司四税河銀五
　千七百八十一兩一錢零　山陽縣裁夫銀一千二
　百九十六兩
　歲撥揚河㕔庫一萬四千九百七十一兩四錢零
　常州府屬實徵河銀四千一百三十六兩八錢零
　江防㕔由閘銀六千六百六十六兩六錢零　又竹
　木過壩民船木䌫銀數十兩儘收儘解　髙郵州裁
　夫銀一千四百二十五兩六錢　寶應縣裁夫銀一
　千二百四十二兩　江都縣裁夫銀一千二百九十
　六兩　儀真縣裁夫銀一百九十四兩四錢
　通惠河分司庫銀一萬四千九百一十八兩四錢零
　河間府庫銀八百七十九兩八錢五分零
　大名府庫銀一千七百六十兩八錢七釐零
　東昌府庫銀七千九百七十九兩四錢七分零
　運河㕔庫銀三萬一千三百四十三兩二錢一分零
　開封府庫銀三萬五千六百一十八兩一錢九分零
　歸德府庫銀六千一百九十四兩六錢四分零(以上/)
　(俱靳文襄公治河書/)
　　堤河彚考
　賈魯治河有疏有濬有塞潘季馴曰治河惟有築堤
　束水以水刷沙此外别無奇謀異䇿此亦專為治黃
　言耳若清水淤泥礓沙之地沖之不開刷之不深安
　能舍疏濬而專言塞乎然疏濬之工十二三堤之工
　則得十之七八矣故堤為要焉(以下俱靳文襄公治河書/)
　江南碭山縣黃河南岸堤工上自河南虞城縣界起
　下至蕭縣界止計長一萬四千三百九十三丈七尺
　内毛城鋪減水壩閘各一座
　蕭縣黃河南岸堤工上自碭山縣界起下至徐州界
　王家山西止計長一萬一千四百八十九丈八尺又
　東鎮口格堤一道長八百六十四丈五尺以束毛城
　鋪減壩之水并止流各處行潦由小神湖入濉河
　徐州黃河南岸堤工上自蕭縣界起下至靈璧縣界
　止計長二萬一千二百一十八丈五尺内䕶城堤石
　工五百一十二丈六尺又郭家嘴至韓家山舊橫堤
　一道長八百二十一丈
　碭山縣黃河北岸堤工上自山東單縣界起下至豐
　縣界止縷堤一道計長一萬零四百四十丈八尺
　豐縣黃河北岸堤工上自碭山縣界起下至徐州工
　界止計長二千一百二十二丈
　徐州黃河北岸堤工上自豐縣界起下至李道華樓
　止計長七百三十丈四尺又大谷山蘓家山一堤四
　百四十七丈五寸李道華樓以下至徐州大谷山九
　十里地勢稍亢無堤恐毛城鋪大谷山二處減水閘
　壩不足洩水空此以洩異漲又自渉山起至子房山
　止一堤計長一千三百五十丈又上自獅子山起下
　至長樊大壩西頭止計長二千七百十五丈外長樊
　大壩遥堤長一千六百八十九丈又上自長樊大壩
　埽東起下至王家山東止舊縷堤一千一百二十丈
　又北岸花山遥堤至邳州界止長一千六百六十四
　丈
　靈璧縣南岸堤工上自徐州界起下至睢寧縣界止
　計長三千九百七十一丈
　睢寧縣南岸堤工上自靈璧縣界起下至宿遷縣界
　止計長一萬六千六百七十六丈零二尺内戴家樓
　險工壩臺長三百丈月堤五百九十三丈韓家莊險
　工埽臺五百二十一丈五尺月堤一千一百十丈武
　官營月堤八百九十丈王家堂險工埽臺
　邳州北岸堤工上自徐州界起下至宿遷縣界止計
　長九千四百七十九丈九尺外自徐州界起接廟山
　自綿山起接拐山堤四百二十丈又羊山寺西寺南
　遥格堤長六百四十二丈又董家堂險工埽臺五百
　七十四丈木杜店格堤九十八丈五工頭險工堤二
　百一丈又運河西北唐宋山格堤三千五十丈又運
　河東西堤八千二百三十九丈二尺五寸　邳州地
　勢甚窪猫兒窩一帶地勢甚髙北來諸水直灌州城
　内湖外河及邳宿兩州縣各堤俱難保故築唐宋山
　格堤以攔之猫兒窩斜對為彭家河凡豐碭沛徐及
　東省十餘州縣北岸之水俱由此河入運每慮伏秋
　瀑漲運河難容故築猫兒窩萬家莊馬莊集減壩三
　座以洩之使東入駱馬湖也
　宿遷縣黃河南岸堤工上自睢寧縣界起下至白洋
　河止計長一萬一千二百六十二丈七尺又白洋河
　磯嘴壩九十丈格堤七十八丈墩郎廟彭家堡遥月
　堤三道共一千六百零九丈徐家灣遥堤一千零九
　丈
　宿遷縣黃河北岸堤工上自邳州界直河起下至皂
　河止又自西門呉家墩起下至古城桃源縣界止計
　長一萬零三百十一丈九尺又朱家堂䕶壩堤五千
　六十二丈五尺又西挑水壩中挑水壩及格堤共五
　百三十五丈楊家莊埽工一百六十二丈蕭家渡埽
　工九十四丈
　宿遷縣運河東西兩堤上自邳州窰灣界起下至張
　莊運口止共一萬七千五百十七丈三尺又攔馬河
　橋壩七座三百七十丈
　宿遷桃源清河山陽安東五縣中河北岸堤上自張
　莊運口起下至安東平旺河止共計堤工六萬二千
　六百四十五丈内中河南堤七千七百九十八丈餘
　又宿遷清河安東三縣䕶城堤三千四百六十五丈
　宿虹兩縣黃河南岸歸仁堤長六千三百二十五丈
　六尺
　桃源南岸堤工上自宿遷白洋河界起下至清河縣
　界止計長一萬六千五十三丈二尺外烟墩挑水壩
　一百零一丈
　桃源縣黃河北岸堤工上自宿遷縣界起下至清河
　縣界止計長一萬四千六百五十一丈九尺又上渡
　口及七里溝兩挑水壩共二百七十八丈五尺三岔
　月堤五百五十丈
　清河縣黃河南岸堤工上自桃源界起縷堤一道下
　至裴家橋河西止長二千八百八十九丈遥堤一道
　下至張福口止長三千二十八丈甘羅城樁埽工二
　百十五丈二尺天妃壩磚石工三百三十四丈又自
　惠濟祠起至山陽界止縷堤長八百三十九丈三尺
　又運口東南攔湖橫堤三道共長八百六十七丈四
　尺又桃源清河界格堤一道三百四十三丈
　清河縣黃河北岸堤工上自桃源縣界起下至山陽
　縣界止計長八千五百八十三丈内王家營大減壩
　一座長一百丈
　山陽縣黃河南岸堤工上自清河縣界起下至雲梯
　關止計長三萬二千三十五丈五尺内王公堤石工
　五百九十五丈一尺又自雲梯關起至海口七巨港
　迤西盡頭止計長一萬二百六十一丈三尺
　山陽縣黃河北岸堤工上自清河縣界起下至安東
　縣界止共長三千六百零六丈八尺又上自雲梯關
　安東界起下至六套迤東止長八千一百四十二丈
　五尺
　安東縣黃河北岸堤工上自山陽縣界起下至雲梯
　關山陽縣界止計長二萬三千三百十一丈
　山陽盱眙兩縣湖堰堤工北自山陽縣武家墩起歴
　髙家堰髙良澗周家橋古溝塘埂至盱眙縣之翟家
　壩止計長一萬五千六百四十四丈六尺内石工五
　千四百五十一丈五尺樁工六千二百二十八丈九
　尺土工三千九百六十四丈二尺
　山陽縣運河西岸堤工上自清河縣界起歴鳳陽厰
　減水壩下至寶應界止計長一萬三千七百五十九
　丈四尺
　山陽縣運河東岸堤工上自清河縣界起下至寶應
　縣界止計長一萬三千八百八十九丈四尺
　寶應縣運河東岸堤工上自山陽縣界起歷子嬰溝
　減水壩至髙郵界止計長一萬一千九百十一丈四
　尺子嬰溝壩長十二丈
　寶應縣運河西岸堤工上自山陽縣界起下至髙郵
　州界止計長一萬一千八百一十八丈一尺
　髙郵州運河東岸堤工上自寶應縣界起下至江都
　縣界止計長一萬二千八百七十七丈内減水壩六
　座
　髙郵州運河西岸堤工上自寶應縣界起下至本州
　私鹽港石工盡頭止除七百六十丈無堤外計長八
　千一百四十六丈下俱湖灘髙地無堤
　江都縣運河東岸堤工上自髙郵州界起下至金灣
　三閘北頭止計長五千一百九十七丈内減壩一座
　江都縣運河西岸堤工上自露筋閘起下至三溝閘
　石工盡處止計長二千六百十五丈此下無堤
　清河縣南岸運河河工自新建大墩開起東行一百
　七十六丈又開為西道一由東北歴七里閘折而開
　向西北至文華寺歸入惠濟祠旁舊運河計長一千
　五百五十八丈一尺一道徑開由西北歸入攔河壩
　迤北甘羅城東門外舊運河計長四百一十丈又自
　攔河壩歴新莊閘文華寺至山陽縣界止計長一千
　一百一十七丈八尺俱即以挑河之土分運兩岸築
　成堤工
　清河縣清口引河河工河凡四道武家墩沿堤史家
　㓠一道爛泥淺一道帥家莊一道裴家場一道共長
　六千餘丈今爛泥淺裴家場二道愈加沖刷寛深俱
　成大河
　宿桃清山安五縣中河河工西自張莊口起東至平
　旺河海口止計長三百餘里歴宿遷桃源清河山陽
　安東五縣境自清河縣仲家莊閘以上為運河行運
　自仲家莊閘以下洩東省諸泉霪潦及黃河異漲
　宿遷縣皂河河工上自温家溝起下至皂河又歴龍
　岡岔頭口逹張莊口止計長四十里上通泇河下接
　中河
　山陽縣髙堰運料小河河工南自周橋起北至武家
　墩止計長四十里髙堰一堤長百餘里西障洪澤湖
　東䕶淮揚歲修之工最鉅運料必須船隻往每由清
　口入湖給工風濤漂没者不可勝計故開此河以便
　運料
　山陽縣南岸運料小河河工西自草灣柳園頭起東
　至海口止約長二百里(以上俱靳文襄公治河書/)
　
　
　
　行水金鑑巻一百七十四
欽定四庫全書
　行水金鑑卷一百七十五
　　　　　　　　　　江南按察使傅澤洪撰
　　閘壩涵洞彚考
　防水之功莫大於隄然水之消長不時過障之虞其
　溢也閘壩以減之然閘壩之為費也鉅非最要弗建
　也次之以涵洞其減之用㣲矣然其為減一也保隄
　之道三者略備他或平疇繡錯河潤是需或下土沮
　洳停淤成沃功亦大矣哉(以下俱靳文襄公治河書/)
　黃河南岸　碭山縣毛城鋪減水壩一座毛城鋪減
　水閘一座　二閘壩水俱減入小神湖歴靈芝孟山
　等湖從歸仁隄五堡減壩便民閘滙洪澤湖助淮
　徐州王家山天然減水閘一座十八里屯天然減水
　閘二座　三閘水俱減入馬厰湖經永堌湖歸靈芝
　孟山等湖由歸仁隄減壩入洪澤湖助淮
　睢寧縣峰山龍虎山天然減水閘四座　四閘水俱
　減入馬淺湖由靈芝孟山等湖越歸仁隄減壩入洪
　澤湖助淮
　宿遷縣歸仁隄便民閘一座五堡閘一座　二閘水
　俱減入洪澤湖助淮
　桃源縣龍窩涵洞三座建以淤窪
　山陽縣柳園頭閘一座　所減水由運料小河沿縷
　隄出雲梯關掌家港注黃入海專為各險工運料而
　建
　黃河北岸　徐州大谷山減水壩一座蘇家山天然
　減水壩一座鎮口閘一座　三壩閘水俱減由荆山
　口出彭家河口㑹入北運河
　邳州羊山寺涵洞十二座青墩營涵洞十座直河涵
　洞二座張家莊涵洞十座奶奶廟涵洞十二座(俱建/以淤)
　(窪/)
　宿遷縣攔馬河減水壩六座朱家堂減水壩一座(此/壩)
　(係淤窪而設若蕭家渡楊家莊七里溝新/莊口諸卑窪處悉淤髙此壩可以不用)　各壩水
　俱減入中河
　清河縣仲家莊閘一座王家營大壩一座　二閘壩
　水俱減入中河由平旺河入海
　山陽縣武家墩減水壩一座武家涵洞
　髙家堰髙良澗減水壩一座小王莊涵洞周橋涵洞
　古溝減水壩一座茒家圍減水壩一座夏家橋減水
　壩一座唐埂北減水壩一座唐埂中減水壩一座唐
　埂南減水壩一座　以上髙堰各閘壩涵洞所減之
　水俱從髙寶等湖出髙寶各減壩入下河
　南運河　清河縣太平閘一座金門寛二丈一尺所
　以約全淮之水止令爛泥淺一水分十之二由此閘
　以進運河今宜移置新閘運道從草壩出入　太平
　閘涵洞　七里閘一座與新莊閘南北并行以備挑
　淺而平水勢
　山陽縣鳳陽厰減水石壩一座壩門寛八尺四寸壩
　長十八丈較龍汪閘頂並各隄頂約低五尺專為分
　龍汪閘上流水勢以保清江浦淮安城而建所減之
　水由運料新河歴楊家廟入山陽運河　狀元墩涵
　洞　楊家廟單家口涵洞五十座
　寶應縣北𢎞濟閘一座南𢎞濟閘一座子嬰溝減水
　壩一座長十二丈洩水之地六丈所減之水由子嬰
　溝入下河　永平閘壩一座所減之水俱入下河
　髙郵州東岸減水壩一座洩水之地長四十丈壩底
　髙於髙郵城南磚壩底二尺有奇止以洩異漲所洩
　之水入下河每年六月初一日開放　東岸南關減
　水磚壩一座洩水之地計長四十八丈二尺其所洩
　之水亦入下河每年六月初一日開放　東岸五里
　鋪減水石壩一座洩水之地寛十一丈底低於磚壩
　者二尺有奇每年四月初一日開放　東岸八里鋪
　減水石壩一座洩水之地計長十丈六尺底低於磚
　壩者二尺有奇每年四月初一日開放　東岸柏家
　墩減水磚壩一座洩水之地計長五十一丈四尺每
　年六月初一日開放　東岸車邏減水石壩一座洩
　水之地計長十一丈每年四月初一日開放
　江都縣東岸鰍魚減水壩一座洩水之地計長十一
　丈所洩之水亦入下河　東岸金灣三閘壩一座其
　水減入人字河歸芒稻河入江
　髙寶諸湖下於洪澤湖而運河又下於髙寶諸湖諸
　湖西南受滁泗天長之水由下河入海故東隄舊有
　閘座涵洞以洩之而西北周橋六壩洩下之水亦由
　諸湖以入下河故臣復於舊閘壩涵洞之外增建改
　建減水壩八座以向來原有之閘壩涵洞抵洩運河
　下注及天泗等處山溪之水而以新建八壩抵洩周
　橋六壩之水而後因入為出節宣有度旱不致於涸
　運澇不致於傷隄也
　北運河　邳州猫兒窩減水壩一座減入駱馬湖㑹
　歸中河馬莊集減水壩一座萬家莊減水壩一座
　二壩水俱減入駱馬湖㑹歸中河
　宿遷縣免車頭涵洞張八莊涵洞晁家溝涵洞皁河
　石磡一座
　閘之底深於岸其寛不過二丈四尺至三丈而止壩
　之寛為丈者可以百而其底則與岸平若洞之徑僅
　三尺而已其減水之用大小不同而其為減則一也
　夫束水莫如隄然隄有常而水之消長無常故隄以
　束之又為之閘壩涵洞以減之而後隄可保也今使
　上流河身其廣數里而下流河身或為山岡郡邑所
　逼限其廣也僅得其半更或僅得其十之一二勢必
　滂薄奔駛怒極而思逞加以伏秋暴漲非時霪雨其
　不致於敗壊城郭漂淌室廬溺人民而淹田畆者㡬
　希矣今於黃河兩岸及運河上下髙堰一帶凡遇河
　道險隘及水勢激蕩之處相度地形建置閘壩涵洞
　共若干座其詳分載各考下務令隨地分洩上旣有
　以殺之於未溢之先下復有以消之於將溢之後故
　自建閘壩以來各隄得以保固而無衝決也乃不知
　河道者與懷怨而尋釁者嘖有煩言夫閘壩髙卑各
　有規畫原以洩異漲非以洩平漕水且以隄禦河以
　閘壩保隄誠以河不他潰則河底日深河底日深則
　河水亦日低行且置閘壩於不用矣即黃河土鬆而
　水悍不無損傷修葺之費然較之隄工漲潰普面漫
　溢敗壞城郭漂蕩廬室溺人民而淹田畆塞決挑淤
　經年累月為費不貲其利害之大小何如乎不唯是
　也耕種之區資減水而得以灌溉窪下之地藉減黃
　而得以淤髙久之而磽瘠沮洳且悉變而為沃壤一
　事而數利興故既有隄堰必不可無閘壩涵洞也涵
　洞之用有三一減水二淤窪三溉田固矣然神而明
　之更以之擋水以之衛閘其用微妙非久於河者不
　知也夫閘壩所過之水大抵伏秋異漲澎湃之勢旣
　足以撼閘之基傾跌之力又足以䧟閘之底而我以
　涵洞之水透入閘後使之旋瀾湧波以䕶其基而承
　其底則閘反若有所慿以固而澎湃之勢平傾跌之
　力衰矣閘之於壩也亦然顧置洞必與隄内地面相
　等前所建涵洞正值河身墊髙之時故所置皆髙今
　河底日深前建涵洞非夏秋水發之時希復過水必
　須因河底之髙下而髙下之方得涵洞之用焉(以上/)
　(俱靳文襄公治河書/)
聖祖仁皇帝康熈二十四年十一月十三日准工部咨
　請循河工定例以便遵守以固河防事内開搶修工
　程隄岸閘壩偶被傷損稍遅則工程漸損是以該員
　一靣詳明臣衙門一面運料修防或費帑數兩或數
　十兩或二三百餘兩臣衙門確核造入歲報冊内彚
　題開銷者謂之搶修每嵗不下一二百件若亦照歲
　修之例一估一銷則每歲應添本章三四百件等語
　查從前搶修工程該督冊内止有總數並未分晰細
　數無憑查核屢次駁查在案嗣後如有搶修工程五
　百兩以内者令該督詳開各工細數造冊彚銷等因奉
㫖依議(淮揚道治河檔案/)
　　漕規
　宿桃木價　尺一木(一錢/四分)　尺二木(一錢/八分)　尺三木
　(二錢/三分)　尺四木(三錢一/分五釐)　尺五木(四錢零/五釐)　尺六木
　(四錢五/分五釐)　尺七木(五錢/三分)　尺八木(六錢/七分)　尺九木(八/錢)
　(三/分)　二尺木(九錢/八分)
　邳睢木價　尺三木(二錢/七分)　餘與宿同(以下俱靳文/)
　(襄公治河書/)
　徐屬木價　尺三木(二錢/七分)　尺五木(四錢二/分五釐)　尺六
　木(四錢/七分)　餘與宿桃同
　寶應木價　一尺木(九分/二釐)　尺一木(一錢零/九釐)　尺二
　木(一錢二/分六釐)　尺三木(一錢四/分三釐)　尺四木(一錢/六分)　尺五
　木(一錢七/分七釐)　尺六木(二錢五/分五釐)　尺七木(三錢三/分二釐)　尺
　八木(三錢九/分一釐)　尺九木(四錢六/分八釐)　二尺木(五錢四/分四釐)
　二尺一木(六錢二/分二釐)　二尺二木(七錢二/分四釐)　二尺三木
　(七錢八/分四釐)　二尺四木(八錢六/分八釐)　二尺五木(九錢五/分四釐)
　江都木價　一尺木(九/分)　尺一木(一錢零/七釐)　尺二木
　(一錢二/分四釐)　尺三木(一錢四/分一釐)　尺四木(一錢五/分八釐)　尺五
　木(一錢七/分五釐)　尺六木(二錢五/分三釐)　尺七木(三錢/三分)　尺八
　木(三錢八/分九釐)　尺九木(四錢六/分六釐)　二尺木(五錢四/分二釐)　二
　尺一木(六錢三/分一釐)　二尺二木(七錢一/分一釐)　二尺三木(六/錢)
　(八分/四釐)　二尺四木(八錢六/分八釐)　二尺五木(九錢五/分四釐)
　山清木價　一尺木(一錢/一分)　尺一木(一錢/四分)　尺二木
　(一錢/八分)　尺三木(二錢/三分)　尺四木(二錢/七分)　尺五木(三錢/四分)
　　尺六木(四錢/三分)　尺七木(五錢/三分)　尺八木(六錢/七分)　尺
　九木(八錢/三分)　二尺木(九錢/八分)　三尺一木(一兩二/錢一分)　二
　尺二木(一兩四/錢七分)　二尺三木(一兩七/錢三分)　二尺四木(二/兩)
　(零二/分)　二尺五木(二兩三/錢二分)　二尺六木(二兩/七錢)　二尺
　七木(三兩一/錢二分)　二尺八木(三兩五/錢七分)　二尺九木(四兩/五錢)
　　三尺木(四兩五/錢六分)　三尺一木(五兩/一錢)　三尺二木(五/兩)
　(六錢/七分)　三尺三木(六兩二/錢七分)　三尺四木(六兩/九錢)　三尺
　五木(七兩五/錢六分)　三尺六木(八兩二/錢五分)　三尺七木(八兩/九錢)
　(七/分)　三尺八木(九兩七/錢二分)　三尺九木(十兩/五錢)　四尺木
　(十一兩三/錢一分)　四尺一木(十二兩一/錢五分)　四尺二木(十三/兩零)
　(二/分)　四尺三木(十三兩九/錢二分)　四尺四木(十四兩八/錢五分)
　四尺五木(十五兩八/錢二分)　四尺六木(十六兩/八錢)　四尺七
　木(十七兩八/錢二分)　四尺八木(十八兩八/錢七分)　四尺九木(十/九)
　(兩九錢/五分)　五尺木(二十一/兩六錢)
　徐屬㕔各色料價　雜草每束六斤價銀三釐　葦
　每束二十斤價銀一分　􁪪麻一斤價銀一分六釐
　草繩每套九斤價銀一分
　邳睢㕔各色料價　草每束六斤價銀二釐六毫
　餘與徐屬同
　揚河㕔各色料價　紅草每束二十五斤價銀一分
　五釐　稻草每束二十五斤價銀一分二釐五毫
　江柴每束百斤價銀八分　黃麻每斤價銀一分二
　釐　白麻每斤價銀一分八釐　石灰每石價銀二
　錢　糯米每石價銀一兩　纜柴每石價銀一錢
　稻草䌁每条重五斤價銀二釐五毫　每砌舊石一
　丈工價銀三分　每砌磚百塊工價銀三分　每灰
　一石用糯米五升　每磚一塊用石灰二升　每砌
　石一丈用石灰口口　釘每斤價銀三分　煤炭一
　石價銀三錢　每磚一塊價銀一分三釐　灰篩一
　面價銀二分　灰籮一隻價銀五分　木匠每名每
　日食米一升五合(石匠/同)
　山盱山清山安三㕔各色料價　埽柴每束三十斤
　價銀二分二釐　紅草每束十斤價銀六釐　纜柴
　每束三十斤價銀二分七釐　􁪪麻每斤價銀一分
　四釐　劉淳蕩柴山陽産柴每束三十斤價銀一分
　七釐　劉淳採運各工紅草每束十斤價銀三釐
　樢樟葉每百斤價銀五錢三分九釐二毫六絲　石
　灰每石價銀一錢四分四釐　芬草每斤價銀三釐
　　釘每斤價銀三分　蘆蓆每片價銀一分　灰篩
　每面價銀四分　木掀每把價銀六分　埽箒每把
　價銀六釐
　宿桃二㕔各色料價　草每束六斤價銀二釐六毫
　　餘與徐屬同
　修造大栁船　三年小修銀二十兩　五年大修銀
　三十兩　八年拆造銀五十兩
　大浚船　三年小修銀八兩　五年大修銀十二兩
　八年拆造銀十八兩
　中浚船減十之一五
　小浚船減十分之三　未到年限損壞著船頭賠修
　　如遇真正暴風漂没本船頭賠十分之三通幇賠
　十分之七
　山盱㕔各減壩　大河磚每塊銀一分六釐　單料
　面石每丈銀九錢五分　料半青面石每丈銀一兩
　四錢二分五釐　石灰每石銀一錢四分四釐　石
　匠鑿錠眼每個給銀五釐　鋦眼每個銀三釐　石
　匠鑿光石連砌每面石一丈給銀一錢五分　每石
　一丈不論雙單料半牽用石灰一石　每磚一塊用
　灰五升　釘每斤三分　生鐵錠每斤銀一分四釐
　　熟鐵鋦每斤五分　竹篾每斤銀一分二釐　黃
　麻每斤銀二分　醬每斤銀一分五釐　硪肘每副
　銀八分　煤炭每石銀三錢五分　油灰每斤銀一
　分　桐油每斤銀五分五釐　真火灰每石銀二錢
　八分八釐
　山清外河㕔減壩　楊桃藤每斤銀六釐　做三和
　土每方用火灰三十石黃土一百筐楊桃藤六十斤
　　餘料與山盱㕔同
　宿桃大工料價　雙料青面石每丈銀一兩八錢
　大磚每塊銀一分二釐　石灰每石銀一錢六分
　熬汁荒柴每石銀二分　生鐵錠每斤銀一分二釐
　　鐵鋦每斤銀五分　釘每斤銀三分　抬石鐵繩
　每條重十五斤價銀七錢五分　檀木撬槓每根銀
　七分　鐵掀每把銀一錢　木掀每把銀六分　埽
　箒每把銀一分五釐　煤炭每石銀三錢　牽鑚皮
　條銀一分　雲硪每架銀三錢五分　鍋鐵每斤銀
　一分五釐　黃麻每斤銀二分　黒煤每斤銀四分
　　礬紅每斤銀五分　水膠每斤銀八分　樁手每
　工銀五分　竹笆每片用匠一工　蘆笆每四片用
　匠一工　簽樁八根用匠一工
　髙寶大工料價　石灰每石銀二錢　僱船運磚每
　塊銀三釐　僱船運石每單料一丈銀一錢二分
　鐵撬每斤銀四分　煤炭每石銀四錢　石匠鑿砌
　石塊不論雙單料半每丈給銀八分　竹槓每條銀
　二分　山竹每根銀三分　灰篩每面銀二分　灰
　籮每隻銀五分
　閘牆髙三丈用一尺二寸寛一尺二寸厚雙料石二
　十五層　五層用裏石七路　四層六路　四層五
　路　四層四路　四層三路　四層二路

　兩牆共長(闕/)　　　用牆石九百丈　裏石一千
　九百八十丈(俱用一尺二寸/寛一尺二寸厚)　河磚七萬九千二百
　塊(一尺二寸長五/寸闊二寸厚)　頂牆石石馬牙樁一千八百改
　用尺五六木六百株(一木三截每丈用樁三路每路/二十段後又添一路共四路)
　　頂裏石梅花樁三千九百六十段尺四五木九百
　九十株(一木四截每丈用梅花/樁十一路每路十二段)　底石六百十四丈
　六尺八寸(九寸厚一尺二寸寛料半/每丈用梅花樁十八段)　頂底石梅花
　樁一萬一千零六十四段一尺三四木二千七百六
　十六株(一木/四截)　火灰三千四百九十四石六斗八升
　(每石一丈/用灰一石)　糯米二百零九石六斗八升(每灰一石/用糯米六)
　(升/)　熬汁柴六千二百九十束(每束三/十斤)　前後鎻口
　共用三和土二十二方(三尺深/三尺寛)　鐵鋦一千八百個
　(每個重/一斤)　鐵錠一千八百四十四個(每個重/四斤)　熟鐵
　條九根共六千三百斤(每斤/四分)　天然閘砂磧一方四
　錢　碎石一方九錢五分　單料一丈五錢　雙料
　一丈一兩　鑿光五面見線石毎丈一錢五分(以上/)
　(俱靳文襄公治河書/)
　　漕運
凡漕運先年俱民運淮徐臨德四倉軍船接運入京通
二倉名為支運永樂末始令民運赴淮安𤓰洲補給脚
價兊與軍船領運名為兊運其四倉仍十之三四後兊
運漸增又令軍船各回附近水次領兊民加與過江脚
價視逺近為差成化十一等年改四倉米七十萬石令
各軍徑赴水次領兊名為改兊其兊運中又分支運米
與天津薊州密雲昌平其正額外又有預備米貯於臨
德二倉歲運米四百萬石北糧七十五萬五千六百石
南糧三百二十四萬四千四百石内兊運三百三十萬
石改兊七十萬石除例折外每年實通運正耗糧五百
一十八萬九千七百石(以下俱明會典/)
兊運米　浙江六十萬石　江西四十萬石　湖廣二
十五萬石(内折色三萬七千七/百三十四石七斗)　應天府一十萬石
蘇州府六十五萬五千石　松江府二十萬三千石
常州府一十七萬五千石　鎮江府八萬石　寧國府
三萬石　池州府二萬五千石　廬州府一萬石　淮
安府二萬五千石　太平府一萬七千石　安慶府六
萬石　鳳陽府三萬石　揚州府六萬石　徐州三萬
石　山東二十八萬石(内折色/七萬石)　河南二十七萬石(内/折)
(色七/萬石)
改兊米　江西一十七萬石　應天府二萬八千石
蘇州府四萬二千石　松江府二萬九千九百五十石
　廣德州八千石　鎮江府一萬石　淮安府一萬一
百五十石(以上舊俱運淮/安府常盈倉)　浙江三萬石　揚州府三
萬七千石　鳳陽府三萬三百石　徐州一萬八千石
　鎮江府一萬二千石　淮安府六萬九千石(以上舊/運徐州)
(廣運/倉)　山東二萬六百石　河南五萬石(以上舊運臨/清廣積倉)
　山東七萬五千石　河南六萬石(以上舊運德/州德州倉)
支運米六十四萬四千八十三石三斗　天津倉米六
萬石　薊州倉本色米十萬石折色米一十四萬石
密雲鎮米一十五萬四千八百一十石八斗　昌平鎮
米一十八萬九千二百七十二石五斗(以上即上/兊運内數)
預備米一十九萬四千四百石　臨清廣積倉山東五
萬四百石河南六萬石　德州德州倉山東六萬石河
南二萬石
凡水次交兊宣德七年令官軍運糧各於附近府州縣
水次江南民運糧於𤓰洲淮安二處交兊河南所屬民
運糧至大名府小灘兊與遮洋船官軍領運山東糧於
濟寧交兊　正統九年令江南漕糧於九江水次交兊
　成化七年令𤓰淮水次兊運官軍下年俱過江就各
處水次兊運　正德元年議准湖廣水次於長沙漢口
交兊　三年令移河南山東兊糧於臨清水次　嘉靖
十一年議准遮洋山東二總歲運河南糧仍舊在小灘
鎮水次交兊　十二年議准湖廣糧俱赴蘄州漢口城
陵磯三處水次交兊　十六年題准江西呉城水次原
兊糧改進賢水次交兊　萬厯元年題准湖廣衡水荆
岳長沙漕糧原在城陵磯交兊者改併漢口水次　十一
年改漢口交兊於千金沙洲陳公套水次(以上俱明會典/)
　丘文莊曰漢唐建都於關中漢漕仰於山東唐漕仰
　於江淮其運道所經止於河漕一路宋都汴梁四衝
　八逹之地故其運道所至凡四路　昔人謂宋人以
　東南六路之粟載於真泗楚三州(今儀真淮/安泗州)有轉船
　三倉江船之人至此而止無留滯也(江南之船輸米/至三倉卸納即)
　(載官鹽以歸舟還其郡卒還其/家汴船詣轉船倉漕米輸京師)汴船之出至此而發
　無覆溺也江船不入汴汴船不入江豈非良法歟且
　前代所運之夫皆是民丁唯今則以軍運前代所運
　之粟皆是轉遞唯今則是長運唐宋之船江不入汴
　汴不入河河不入渭今日江湖之船各逺自嶺北湖
　南直逹於京師唐宋之漕卒猶有番休今則歲歲不
　易矣宋人漕法其勞船有載鹽之利今之漕卒比之
　宋人其勞百倍一歲之間大半在途無室家之樂有
　風波之險洪閘之停留舳艫之衝激陰雨則慮浥漏
　淺澀則費推移沿途為將領之科率上倉為官攅之
　阻滯及其回家之日席未及暖而文移又催以兊糧
　矣運糧士卒其艱苦萬狀有如此者(通漕𩔖編不薈/蕞云他處  知)
　(其詳即如吾浙運丁水次受兊於官給漕截之外强/悍綱司每多需索無饜且擕帶土宜獲利不少而室)
　(家團聚於舟中運道安行而無/阻文莊所言殆與今日異矣)
國朝定鼎燕京歲輸東南漕以充軍國之用有正兊米
改兊米正兊入京倉改兊入通倉每歲運四百萬石為
額如遇陞科荒折隨時增減(以下俱/)　(大清㑹典/)
歲額正兊米三百三十萬石
江南一百五十萬石(江寧府一十萬石江蘇州府六十/五萬五千石  松  府二十萬三)
(千石府常州府一十七萬五千石萬鎮江府八萬石石/淮安  二萬五千石  揚州府六  石  徐州三萬)
(千安慶府六萬石萬寧國府三萬石府池州府二萬五/  石  太平府一  七千石  廬州  一萬石  鳳陽)
(府三萬石二以上正兊米内永折灰石米共/一十五萬  千三百八石六斗三升五合)
浙江六十萬石(杭州府十萬石一嘉興府二十九萬石/  湖州府二十  萬石  以上正兊米)
(内灰石折米一萬二千/六百八十九石二斗)
江西四十萬石(南昌府八萬三千四百二十七石七斗/四升  饒州府五萬三百五十石二斗)
(二升六廣信府二萬三千一百二十石二斗九南康府/一萬  千一百九十石  建昌府一萬六千  石一斗)
(一升千撫州府三萬四千七十七石六升府臨江府四/萬一  六百三十六石六斗三升  吉安  六萬九千)
(九百二十五石八升府瑞州府五萬五千一百九/十八石一斗  贑州  一萬六十五石八斗六升)
湖廣二十五萬石(武昌府三萬二千二百三十二石八/斗  漢陽府三千八百四十三石七)
(斗四升四合零一安陸府一萬八千六百石四斗百德/安府六千三百  石八斗  黃州府四萬九千九  四)
(十二石三斗州荆州府二萬二千二十一石六斗六升/九合零  岳  府二萬三千七百七十石一斗  長沙)
(府六萬四千三百二十石二斗三升零/二千四百五十九石三斗五升五合零)　(衡州府二萬/永州府一千)
(五百七石六斗七以上正兊米内永/折米三萬七千  百三十四石七斗)
山東二十八萬石(濟南府十一萬三千八百石府兖州/府六萬三千二百石  東昌  十萬)
(三千石折以上正兊/米内永  米七萬石)
河南二十七萬石(開封府八萬六千九百石萬歸德府/一萬二千石  彰德府四  一千五)
(百石府衞輝府二萬九千石八懷慶府四萬一千石改/河南  五萬一千石  汝州  千六百石  以上原)
(永折米七萬石康熈/二十二年全改折色)
改兊米七十萬石
江南二十九萬四千四百石(江寧府二萬八千石松蘇/州府四萬二千石    江)
(府二萬九十九百五十石石鎮江府二萬二千石石淮/安府七萬九千一百五十    揚州府三萬七千)
(徐州一萬八千石米鳳陽府三萬三百石萬廣德州八/千石  以上改兊  内永折灰石米共五  一千二百)
(六十一石六/斗七升三合)
浙江三萬石(杭州府五千石/湖州府一萬石)　(嘉興府一萬五千石折/以上改兊米内灰石)
(米六百三十/四石五斗)
江西一十七萬石(南昌府五萬六千八百四十六石五/斗四升  饒州府一萬七千六十一)
(石六斗七升四廣信府七千四百二十石九斗九升千/南康府五千  百八十六石一斗九升  建昌府五)
(一百三十八石六斗四升萬撫州府一萬九百三十八/石二斗一升  臨江府一  七千九百三十七石六斗)
(六升府吉安府二萬八千二百二十二石二斗六升百/瑞州  一萬七千七百一十七石  贑州府三千二)
(三十石八/斗四升)
山東九萬五千六百石(濟南府七萬五千石/東昌府二萬六百石)
河南一十一萬石(開封府三萬六千三百四十七石五/斗  歸德府三千三百二十八石五)
(斗百彰德府九千八百九十二石萬衞輝府一萬一千/一  八十七石三斗  懐慶府一  五十七石八斗)
(河南府三萬一千七百二十六石二斗折汝/州七千四百六十石七斗  以上俱改)
凡六省漕糧原額四百萬石除永折灰石米三十九萬
四千六百二十八石七斗八合浮糧積荒米三十五萬
八千五百九十六石一斗四升一勺零淮揚積淹停徵
米七萬七千八百三十六石六斗一升五合八勺改折
河南米三十一萬石丈增陞科復熟米三萬七千八百
五十七石三斗六升三合九勺實運正兊改兊米二百
八十九萬六千七百九十五石九斗零(康熈二十四年/運糧數  以上)
(俱/)　(大清㑹典/)
　漕糧除山東河南二省廬鳳二府徐州一州不由南
　河外其餘湖廣江西浙江三省并江南蘇松常鎮寧
　國太平池州安慶江寧等府廣德一州并白糧運艘
　俱進𤓰儀二閘由揚州淮安渉黃險入清口由中河
　入泇河過濟浮衞逹天津抵潞灣交納京庾邉倉而
　𤓰儀清口實為運道咽喉焉(南河全考/)
　
　
　
　
　行水金鑑巻一百七十五
