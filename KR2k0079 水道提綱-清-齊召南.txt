#+TITLE: 水道提綱-清-齊召南
#+DATE: 2016-06-11 12:22:12
#+SOURCE: github.com/kanripo/KR2k0079 master 743fa241                
欽定四庫全書　　　　史部十一
　水道提綱　　　　　　地理𩔖四(河渠之屬/)
　　提要
　　　　(臣/)等謹案水道提綱二十八巻
　　　國朝齊召南撰召南字次風台州人乾隆丙辰
　　召試博學鴻詞授翰林院編修官至禮部侍郎厯
　　　　代史書各志地理而水道則自水經以外無
　　　　専書郭璞所註久佚不傳酈道元所註詳於
　　　　北而畧於南且距今千載陵谷改移即所述
　　　　北方諸水亦多非其舊
　　　國初餘姚黄宗羲作今水經一巻篇幅寥寥麤
　　　　具梗概不足以資考證召南官翰林時預修
　　　大清一統志外藩䝉古諸部是所分校故於西
　　　　北輿地多能考驗又志館備見天下地圖乃
　　　　參以耳目見聞互相鈎校以成是編首以
　　　盛京至京東諸水次為直沽所滙諸水次為北
　　　　運河次為河及入河諸水次為淮及入淮諸
　　　　水次為江及入江諸水次為南運河及太湖
　　　　源流次為浙江閩江次兩廣諸水次雲南諸
　　　　水次西藏諸水次西北阿爾泰以南水次黒
　　　　龍江松花諸江次東北海朝鮮諸水次塞北
　　　　漠南諸水而終以西域諸水水之源委往往
　　　　袤延數千里不可限以疆域召南所敘不以
　　　　郡邑為分惟以巨川為綱而所㑹衆流為之
　　　　目故曰提綱大抵源流分合方隅曲折統以
　　　　今日水道為主不屑屑附㑹於古義而沿革
　　　　同異亦即互見於其間其自序譏古來記地
　　　　理者志在藝文情侈觀覽或於神怪荒唐遙
　　　　續山海或於洞天梵宇揄揚仙佛或於游踪
　　　　偶及逞異炫奇形容文飾祇以供詞賦之用
　　　　故所敘錄頗為詳核與水經註之模山範水
　　　　其命義固殊矣然非召南生逢
　　聖代當敷天服屬之時亦不能於數萬里外聞古
　　　　人之所未聞言之如指諸掌也乾隆四十六
　　　　年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總　校官(臣/)陸　費　墀
水道提綱原序
大地合水土為體居天正中亦若人身然山其筋骨而
水其脈絡也至靜者山靜中有動故為幹為枝以一而
萬又以萬區界百川至動者水動中有靜故為源為委
以萬而一又以一遍周六合隂陽自相經緯與日月星
辰之麗天為經緯者理氣協應此地道承天所以含萬物
而化光也志地有書九邱尚矣治水莫神於大禹言地
亦莫精於禹貢以治水先委後源則列敘九州疆域中
高山大川自濱海之冀兖青徐揚州西迄梁雍以山自
有幹與枝水自有源與委則總叙導山四列導水九川
皆起雍梁而東至於海詩言既景乃岡相其隂陽觀其
流泉古聖人體國經野以建都邑利農田濟舟楫設津
梁轉運阜財襟帶險固孰有不於水深究其本末者乎
自漢後地志日多專言水者惟有水經及酈道元注道
元於西北諸水鉅細不遺可謂精矣後儒言水或解詩
書春秋或釋班志或於寰宇畧撮梗概或於郡邑各記
方隅其志存經濟者於治河防海水利守邊博考古今
暢言得失政理所係援引雖多不厭其繁雜若夫志在
藝文情侈觀覽或於神怪荒唐遙續山海或於洞天梵
宇揄揚仙佛或於遊踪偶及逞異眩竒形容文飾祇足
供詞賦採用以為美談從未有將中國所有巨瀆經流
實在共聞共見可筏可舟不枯不涸如孟子所言原泉
混混放乎四海者用水經遺意上法禹貢導川總其大
凡芟除地志繁稱遠引分名别號附㑹穿鑿之陋務使
源委了然展巻即得此水道提綱所以紀載今日實有
之脈絡山川都邑並用今名畧識古蹟取其質不取其
文如河經數徙濟惟入河漢有别攴江源非一黒水未
知誰是積石原在羌中前賢早有辯論無煩復贅取其
實不取其虛也蓋自古帝王功徳之盛莫如我
朝重熙累洽治致昇平幅員之廣盡天所覆亦莫如我
朝(臣/)召南學識愚淺自乾隆丙辰䝉
恩擢入翰林纂修一統志伏睹
聖祖御製輿圖東西為地經度以占節氣後先南北為
地緯度以測辰極髙下漠北直過和林抵白哈海西番
遙窮拉藏至岡底斯凡金沙瀾滄潞江崑崙青海之近
在邊陲黒龍盧朐松花潄尼按出虎水烏蘇里江之本
屬内地者源委秩如已逈非從前史志所能稍及而我
皇上聖神文武善繼善述
天威遐震克奏膚功踰流沙而開四鎮蕩平伊犁囘部
拓地至二萬里西域並入版圖濛氾咸受正朔此豈漢
唐元明盛時賓貢享王所能較量濶狹乎哉即古稱唐
虞協和萬邦羲和所宅章亥所步伯益夷堅所志方斯
蔑矣臣初乆在志館考校圖籍於直省外又專輯外藩
䝉古屬國諸部道里翔寔是以志成之後亦嘗條其
水道惟圗無可據者闕之及䝉
恩告歸台山杜門無事養病餘暇時檢篋中舊稿次第
編録共成二十八巻臣思為萬國朝宗者君為萬川㑹
同者海也以一水論發源為綱其納受支流為目以羣
水論巨瀆為綱餘皆為目如統域中以論則㑹歸有極
惟海實為綱中之綱凡巨瀆能兼支流注海者亦目中
有綱綱中有目耳是以詮列次第不依水經冠以海水
自北而南并取禹貢首冀次兖之意内自
盛京鴨緑江口以西而南而西南至合浦外自雲南而
西而北又自漠北阿爾太山肯忒山而東至海又自
海而南而西而北包朝鮮至遼陽域中萬川綱目畢列
至於葱嶺以西水入西海印度水入南海丁零黠戞斯
以北水入北海前史或畧記其地以我
朝之聲名洋溢凡有血氣莫不尊親則重譯慕思盡為
彊索占測經緯合寰瀛以成圖臣固可執筆俟也禹貢
曰聲教訖于四海説者謂極言之未可徵實然則自生
民以來乆道化成一統無外能實有其盛超越前古其
惟我
大清也歟
欽定四庫全書
　水道提綱巻一
　　　　　　　　　原任禮部侍郎齊召南撰
　　海
　海為百川之滙自鴨緑江口西襟盛京南京師直𨽻
　東南又南襟山東之北而東古所謂渤海也東為大
　海經其東南又南襟江南浙江之東又南襟福建東
　折而西經其南又西襟廣東之南凡兩京五布政司
　地際海禹貢冀兖青徐揚五州漢志遼東遼西漁陽
　廣陽渤海平原千乘齊郡北海東萊琅琊東海臨淮
　廣陵㑹稽南海合浦十七郡國也共得巨川口九曰
　鴨緑曰大遼曰天津曰大清河曰河淮曰大江曰浙
　曰閩江曰粤江
盛京東南之鴨緑江口在九連城南其東為朝鮮國界
　海口與山東登州之成山遙相望　海自鴨緑口西
　經鳯凰城秀巖城南有小水口五又西南經東高麗
　城西高麗城南有小水口一又西南過官家山又西
　南經古金州城東南有小水口六(自東高麗城東南/至此海中洲島無)
　(數/)又西南為寧海縣之旅順城(地自古金州城西南/至此横僅數十里東)
　(南西三面懸居海中其山脈東北自長白山來西經/盛京東南之北  興京摩天嶺而西南相接千有餘)
　(里至旅順入海海中洲大者曰北黄城曰南黄城曰/小欽大欽二島其東曰鼉磯島又南曰廟島其南曰)
　(長山島洲嶼落落如星羅碁布又南即山東登州府/蓬萊縣也古稱渤海本大海之支港説者言禹時青)
　(州踰渤海北兼營州/之地其勢固自然也)旅順三面懸海南望蓬萊僅二
　百五十里(南過海至北黄/城島僅百餘里)西望天津千里　海自旅
　順城折而北經城西其西為鐵山島(又西為/雙島)又北而
　東為寧海縣西又北稍西為復州城有小水口三復
　州城西南為長興島(島大數十里海/中洲之巨者)又北而東為永
　寧監城李官屯熊岳城蓋平縣之西有小水口三(熊/岳)
　(水口西有兎兒島蓋平/縣西有連雲島皆小洲)又北有耀州河口又西北為
　海城縣西南之大遼河口(自河以左為遼東以右/為遼西漕運由此口入)海
　自遼河口西北經右屯衛南有小水口二至衛南為
　大凌河口又西經錦州府南為小凌河口又西稍南
　經松山杏山東南塔山村東(東有小筆架/大筆架二島)又西南經
　連山雙橋二城寧遠州東南水口(口東南有桃花菊/花二島菊花即明)
　(所稱覺/華島也)又西南經沙河所中後所高兒河前衛中前
　所五城南有小水口五又西為山海闗南(其西入直/𨽻界海自)
　(山海闗之南東北至大遼河口六百里大遼河口南/至旅順城六百餘里自旅順東北至鴨緑口八百餘)
　(里/)
直𨽻東北自山海闗之南經山海衛南又西南經撫寧
　縣東南有小水口四又西南經昌黎縣東南有小水
　口二又西南經樂亭縣南之齊家庄為永平府之灤
　河口又西有小水口又西經灤州南又西經順天豐
　潤縣南之澗河庄南有小水口三又西經神堂韓沽
　南寶坻縣東南境為薊運河口　海折而南經武清
　縣東南境為新河鎮東即天津直沽口也口曰大沽
　有海神廟當天津府之東南(東北至山海闗六百里/南至山東界二百五十)
　(里東南至山東之登州府八/百餘里古黄河入海之口也)　海自直沽南經靜海
　縣東又南稍西為青縣東之濟溝小口又東南經鹽
　山縣東北(其東南入山/東海豐縣界)
山東地東北正東東南三面濱海　海自武定府之海
　豐縣東北有大沽口又東南經霑化縣濱州東北又
　東南為利津縣東北之大清河口(俗曰牡蠣口東省/巨川惟大清河)
　又東南經蒲臺縣東北又東為青州府之博興縣樂
　安縣東北即小清河口也又東南經壽光縣北萊州
　府之濰縣東北昌邑縣北有小水口五濰水口其大
　者(自小清河口而東為瀰河口為黒洋口為于/河口為白狼河口又東為濰口俗曰淮河)又東
　為北膠河口又東為海倉口又東北經萊州府治掖縣
　北(北有海廟口其/西曰芙蓉島)又北為三山口又東北經登州府
　之招遠縣西北有界河口又東北有地懸入海中曰
　㟂􁦚島又東北經黄縣北(有小水口西/北曰桑島)又東北經登
　州府治蓬萊縣城之西北而東(蓬萊閣在府西北北/有廟島西北曰大小)
　(黒山二島東曰長山島又北曰侯雞島髙山島又北/曰鼉磯島稍細又東北曰碗磯島稍大曰大欽小欽)
　(南黄城北黄城四島北與旅順口隔海相望長山島/之東曰沙門島小竹大竹二島皆在府東北灣子口)
　(之/北)又東南經福山縣北(有小/水口)又東北地懸入海中曰
　之罘島又東南經竒山所東北又東南經寧海州城
　北(有小水口外島嶼無數可名者曰栲栳島曰大小/崆峒養馬及莒四島曰櫳子島皆在之罘島東正)
　(對州北之龍門/港口若斷若連)又東經文登縣北之威海衛西
　北東三面(西有戯山金山寨郝慶三港口衛東/島嶼無數可名者曰雙島曰劉公島)
　(曰衣島其南/即長峰港口)又東南經夏崖所東曰朝陽口又
　東經榮城縣城北(榮城即成山衛西北有/鷄鳴島東北海驢島)成山地一
　線(縱二十里/横八十里)北東南三面懸居海中(三東六度八分極/  三十七度五分)
　　海自成山之東折而西南經山麓西至縣城南之
　裡島口始折而南經龍池崖尋山所崖頭集東有港
　口四(曰養魚池曰青魚灘/曰倭島曰佳雞旺)又南為寧津所東北之桑
　溝口又東北而南而西南經赤山寨東南(有鏌鎁島/石島南有)
　(王家/島)又西南經靖海衛南(東南有馬家嘴朱家/圈二口南為蘇門島)又西
　折而北為文登縣南之望海口長㑹口又西為五里
　島口(長㑹之西有姑嫂島/五里島耳島琵琶島)又西經海陽縣之南(即海/洋衛)
　有小水口六(東曰窑頭口浪煖口南曰南泓口西泓/口西曰琵琶口乳山口即大河口也海)
　(洋三面懸海東有黄島腰島/南有南泓疃棉花島青島)又西南經大嵩衛南有
　港口二(東南草烏觜/南徐家口)又西經萊陽縣南之大山所南
　海渚曲入(經行村寨南中有香島馬公島其口曰魯/家口何家口其東有古蘆土埠千里三島)
　又西海渚曲入北為五龍河口又西經雄崖所東北
　西三面(有李家口金家口齊/口其東曰遲家口)又西南經即墨縣東之
　坡子口東(東有蘆島水島青島田横島長牙/島牛島馬龍島石島西南有女島)又西有
　渚曲入曰巉村口又西南經鰲山衛東南(巉山三/面懸海)
　(鰲山衛亦然南有巉島及大管獅子小管小女四島/自雄崖所黄龍庄坡子口及鰲山衛地實三面居海)
　(中/也)又南經即墨南境勞山東折而西經浮山所南又
　折而北至縣西南之女姑口(勞山地東西南三面懸/海南北八十里東西五)
　(十里其東南有石門島車公島勞公島南有/福島石島梅島浮山所西與靈山衛相對)自女姑
　口西北經膠州東南之㑹海口麻灣口即南膠河口
　也(北膠河北至昌邑東北之海倉口入北海而南膠/河至此入海二河之源出州西北分水嶺以山險)
　(相阻故運/舟不能通)又西北經州城東南又南經靈山衛東有
　小口(曰小河曰大河曰頭營子曰洋河曰淮子其東/南曰古積洋即東海大洋也渚中小島曰隂島)
　(曰黄島曰陳家島曰竹坌島近衛/東南曰薛家劉家顧家三島唐島)又南為古鎮口夏
　河所龍旺口東又南為諸城縣東南境夏河所之琅
　琊臺三面懸海又西為窑頭董家安家三港口又西
　南經日照縣東南石臼所南之夾倉口又南為濤濰
　張濰嵐山三口又西南經安東衛西南之荻水口(其/西)
　(南入江南界成海西自海豐東至成山一千/五百里東自  山西南至安東衛九百里)
江南自荻水口西南經贛榆縣東有小水口四(曰柘柱/曰潮河)
　(曰興庄曰觜口觜口/隔海有秦山頗高大)又南經海州城東有小水口五
　(曰唐牛曰范家曰小河曰/臨洪在州東南曰恬風口)　州東隔海巨島即古鬱
　洲也懸居海中(洲東有雲臺山有二水入海口西北/有虚溝城西南有鳯凰城其北隔海)
　(有鶯/游山)　海又南稍東經新壩板浦白河港三口又南
　為鹽河入海俗稱曰淮河口又南稍東經安東縣東
　北之雲梯闗是為大河淮凟入海口也(自荻水口至/此二百八十)
　(里自此至大江口五百餘里/口東三度五分極三十四度)　海自河淮口之南稍
　東經阜寧縣東有射陽出海三口(北曰雙洋港中曰/當尖港南曰射陽)
　(港/)又南稍東經鹽城縣如臯縣東有六水口皆串場
　鹽河洩水之港(曰野潮洋曰新洋港曰大閘港曰/鬬龍港曰苦水洋曰天開河頭)又
　南稍東經通州東境之蓼角觜南與崇明之北舊城
　西南與太倉州北境相望是為大江入海口也(蓼角/觜在)
　(通州狼山之東百二十里至自此南至呉淞口二百/二十里又二百餘里西南  金山城口東四度八分)
　(極三十/二度)江口之南經太倉州鎮洋縣東北有七鴉楊
　林新巖劉家四浦口隔海與崇明縣相望　崇明即
　東沙懸居海中縣城西與太倉南與呉淞江口相望
　(地南北六七十里東西百二十餘里今城近南有舊/城在西北又隔海相連北有東三沙東北有永豐沙)
　(東南有裨沙南有新興/沙實大江水口沙也)　又南稍東經嘉定縣東羅
　店鎮水口又東南為呉淞江口又南經寶山縣城東
　北又南經上海縣東又南折而西經南滙縣南又西
　南經松江府華亭縣東南奉賢縣南又西南經金山
　縣城南(金山縣東南海中島嶼有勝山金山龜山盤/山小洋大洋二山又東有馬跡山花鳥山畫)
　(山驛絡相連/近于南滙)又西經白沙灣江門營之南(又西入/浙江界)
浙江自江門營西南經平湖縣東南有乍浦口(口東南/有浦山)
　又西南經海鹽縣東南稍西為澉浦口(東南與曹娥江/口相望有白塔)
　(山在/海中)又西經海寧縣東南稍西為赭山與南岸之龕
　山相對曰海門即浙江口也(浙口東北至呉淞口三/百里東南至舟山四百)
　(里十東四度極/三  度四分)　南自蕭山縣東北之龕山(龕山北/臨浙江)
　(傍有小山懸居/俗曰龞子門)又東稍南經紹興府治山隂縣北境
　三江閘口又東南經上虞縣北瀝海所西北之曹娥
　江口又東北經餘姚縣北境臨山衛滸山所北又東
　北經慈谿縣北境觀海衛盛山之北始折而南稍東
　經奄浦古窑淞浦三口(海中島嶼曰許山其南曰泥/螺山蠏浦山其北曰西鶴山)
　(東鶴山又東曰/五齊山烈表山)又南經鎮海縣東招寶山麓(外即七/里嶼)
　又南曰蛟門即甬江口寧波府治鄞縣之水口也前
　即三山大洋當口東北島嶼甚多最大者曰金塘山又
　東南為舟山定海縣(蛟門東北隔海大洲南北長廣數/十里近南曰虎蹲山曰大謝山)
　(近北曰金塘山與烈表五齊/兩山相接其東南即舟山也)　舟山定海縣懸居海
　中正西與蛟門西南與象山相望(地形如舟首向西/北尾指東南縣城)
　(近西南火燒門港與穿山郭衢二所相對其西北過/螺頭門即大謝山其前導小舩也正北曰大沙口相)
　(近有長白山又北曰秀山又北曰岱山稍鉅又北曰/大衢山其東南尾曰舵嶴洞嶴隔海東北曰普陀山)
　(曰竹嶼門又東曰大落伽山南曰小落伽山普陀之/南曰順母塗曰朱家尖曰廬家山曰桃花山皆能與)
　(嶴相近者由東而南曰鳥沙門曰沈家門曰田嶴山/地稍寛廣東南曰亂礁洋正南曰東嶴門西嶴門又)
　(西隔海即象山北之錢倉所也舟/山為甬江外屏其外即大洋海)　海自鄞江南口
　又東南有小口二(一對黄茅山一對/下嶼大茅兩山)又東南經穿山
　所北折而南而西經郭衢所東南海渚曲入經所南
　而西經慈嶴吉埼司大嵩所松嶴之南又西北經河
　泊所東南折而西南經奉化縣東南又西南為浮門
　折而東屈曲經象山縣城西北又北至錢倉所西北
　折而東(錢倉所北與郭衢所相對海渚廣六七十里/河泊所與浮門東望象山長百餘里皆海渚)
　又折而南經爵溪所東又南經東溪村東又東南經
　昌國衛石浦所之東南(爵溪海中有青門山又東曰牛/門山曰大目山遠曰韭山)
　(象山縣地西北東三面皆海象昌國地北東南/西四面皆海惟西北一線與  山東溪村接)又西
　經衛之西南海渚曲而西北經東溪村西南(昌國北/有担門)
　(鎖門東有牛欄門小港南有銅下門/下灣門皆小島也西南正與林門對)又西北至寧海
　縣東胡陳南又西北至杏浦南又西北經縣東(渚中/有島)
　(曰南田山曰石/佛青珠蛇盤山)又東南至慢嶴東嶴海游所南折而東經
　竇嶴北(渚中有/桃頭山)又東南經健跳所北又北而東經浮
　門嶺西林門北(自寧海白溪入海曰大湖汛縱横與/百餘里浮門嶺地東西皆海林門)
　(昌國其渚口也杏浦地南北/皆海一線地東至象山昌國)自浮門嶺而南經赤嶼
　曰牛頭門(有牛頭山白代山相望海渚西北曲入長/七十里廣八九里不常至橋寨南小姐寨)
　(都寨梅嶴之北其海口/牛頭白代青唐三門)又南有小口無數經桃渚所
　東又西南經懇埠杜下橋東南又西南至前所與海
　門衛山相望即台州府治臨海縣靈江口也海自海
　門衛南經黄巖縣東(海門外島嶼甚多可名者曰穿/礁山東南曰琅璣山曰大陳山)
　(几青/山)又南稍東經太平縣新河所東又東南至松門
　衛(海中有/松門山)始折而西經隘頑所東又西南經東嶴南(海/中)
　(有楚/門山)始折而西北至江下汎西千嶺寨南又折而西
　南至大荆營南芙蓉村東有數小口又西南經樂清
　縣東北之蒲圻所又南為樂清水口東與海中玉環
　相對　玉環山懸居海中東北與太平之楚門西與
　樂清西南與甌江口相望(自楚門而西北有數島嶼/其大者曰龍王山正西即)
　(玉環也山自江下汛而南海中有太平山有水漲嶼/有茅衍  與玉環接  地南北百餘里東西七十里)
　(多山谷有一水港其東南隔海曰黄大嶴曰三盤山/南曰霓嶴山又南曰鳯凰山即甌江外大口  西有)
　(島曰大鳥小鳥二/山與樂清相近)　自樂清而南經盤石衛東南又
　西有小口二又西為温州府治永嘉縣東南之甌江
　口(口東有大門山東北有小門/山其中曰黄花闗對黄大嶴)甌江口南經寧村所
　梅頭寨東海安所東南又西為瑞安縣東之江岸寨
　曰飛雲渡口(口正東對/鳯凰山)又南為南岸宋埠東又南為
　平陽縣東南之横陽江口(口外島嶼甚多可名者曰/大岩頭山曰麂山曰大嶼)
　(小嶼曰大琵琶山小/琵琶山曰長腰山)又南經金鄉衛東南有小口三
　(曰大漁口曰石塘口曰赤溪口/島曰雞山曰七星山曰屏風山)又西南經蒲門所東
　南之鎮下闗南與海島南闗北闗二嶼相望(又西南/入福建)
　(界里自舟山至松門三百六/十  松門至蒲門三百餘里)
福建地東南二面濱海臺灣則懸居大海中　自南闗
　嶼而西海西南經沙埕南為南鎮澳口又西南經斂
　城崇嶼東南(海中有屏風山東為臺山東/南有七星山北對南闗嶼)又西南經
　北洋硤門牙城東南有水口三(海中曰烏樹山曰俞/山其前曰烽火門)
　又西南經福寧府治棲霞縣東南海渚曲入當港口
　有大小門二山(北有小島筋山/南有長泰山)其東即烽火門也(門/南)
　(有北桑山南/桑山火燄山)海又南屈曲而西南而西北海渚經下
　許堡折而東北又西北至棲霞南之鹽田(自棲霞南/沙糖汛而)
　(東為魚灣武成二堡又南為程路長村二堡又南為/大金所又西南為長溪延亭柘洋三堡至下許為内)
　(港口地有百餘里又折而北經竹江闗門八寶城龍/灣村南皆外濱大洋内濱海渚一線屈曲相接地形)
　(如象/鼻然)海渚又西北經福安縣東南梅嶺浦白石司南
　曰白馬門又西為金垂寨南曰雲溪門折而東經寧
　徳縣北曰斗門又東南經上下三都為飛鸞渡口出
　口為大洋(當港海中有東樹山义東有王安山又東為/馬熾山與胡纓山相近其南曰西洋山曰)
　(東引山頗大/外即大海也)海又南而西北曲入為羅源縣東之浦
　口又東南經西澳北而南而西經馬鼻澳東南又東
　南經連江縣東北之白鶴澳竒達堡北又東經北茭
　司東而南(當西澚港中有前嶼東北有鶴嶼外為大/洋東南有西落東落二山又東南有下目)
　(山與北/茭接)海又折而西經縣東之黄﨑堡定海所南為
　連江口南為東岱浦又西南經福州府治閩縣東南
　之閩安鎮南曰急水門與東南岸長樂縣相望是為
　閩江内口也又東至五虎門為大口外即大洋(自急/水門)
　(而東海港始濶東北有琅﨑山東南有小蘆巴豆大/蘆三嶼中曰福斗山頗大义東曰梅花山又東為五)
　(虎山北與定海所北茭司相望西與梅花所/相望為大海門又東為白犬洋稍南為東沙)　南岸
　自長樂縣東稍北之梅花所折而西南經仙岐渡橋
　二寨東有小渚港二(海中有/磁澚)又東而南經松下寨北
　東南三面又海渚西屈經福清縣東之鎮東海口二
　寨南又折而東經牛田前薛寨三山白鶴寨北與北
　岸糖嶼相望為松下門石門以東之古嶼港口其外
　即海壇鎮也(糖嶼東有大練山小練山/糖嶼西與松下寨地隣近)　海壇地形
　狹而長自西而東而南而西北如玉玦内向懸居海
　中鎮居中西北與福清港相對(鎮北曰蘇澳中曰興/嶼南曰觀音嶼雖正)
　(當福清港口實興化府江口之外屏也嶼福清港自/糖嶼南之古嶼其東曰爛泥嶼曰石牌  曰大扁山)
　(其東即海壇嶼東北洋中有小庠嶼東庠嶼南有草/嶼又南有長  鷺鷥嶼可門嶼小日嶼南日嶼與興)
　(化府東南之/平海衛相望)　海自白鶴山南經萬安寨北而南而
　西(寨三面懸海東北與海壇之/觀音澚東南與草嶼俱相望)又西北曲入牛田漁
　溪寨水口南(自牛田而東南曰前薛寨曰牛牙寨曰/青嶼曰夾石港曰西港曰白鶴寨曰東)
　(潮村曰萬安寨地皆兩面濱海當青嶼南港中有狹/長沙洲曰壁頭寨其地尾北尖而首南稍廣如鯉魚)
　(北與萬安寨南與平/海衛相望為大口)又西南經興化府治莆田縣東
　峰頭江口二寨南又西南至涵江鎮南與南岸黄石
　寨相望為三江口自口東南經數曲折而西南經平
　海衛東南折而西南至吉了寨南(平海衛西為莆田/所又西為塔村其)
　(北為嵌頭寨魏澳地形兩面濱海自黄石寨天馬寨/而東而南而西為内外洋屏蔽莆田所南海中有眉)
　(洲嶼南曰大定山西/曰鵞尾山曰後山灣)自吉了寨南海渚西北曲入為
　大港經仙遊縣東南又折而東南經惠安縣東北至
　黄﨑澳北而東而南(黄﨑北與吉了寨相對為内港/口港中有水口二有小嶼澳)
　自黄﨑折而南經崇武所東南折而西經獺窟澳南
　海渚西曲入泉州府治晉江縣東之洛陽口又南為
　晉江口南自水頭寨東至日湖寨北折而南(日湖寨/與北岸)
　(下安澳港中大墜小/墜二島為内港之口)外為大海南經永寧澳東又西
　南至圍頭寨澳折而西海渚曲人西北經後湖寨水
　口又西南經同安縣東南石井澳南隔海為金門鎮
　(海渚北當水口曰東獅寨西有洲曰大登嶼/東曰小登嶼又南為金門所其東冇北定嶼)　金門
　地懸居海中北尖南廣形如三角東南有小港所在
　正南鎮在西南負重山東北與圍頭寨西北與灣頭
　澳相望實西為厦門之外屏也　海自石井澳西南
　至灣頭澳又西北至同安縣南丙洲之南又西南有
　水口三經長泰縣東海澄縣北為漳州府治龍溪縣
　江水口其北岸曰海門山東口曰圭嶼稍東北曰厦
　門　厦門懸居海港中西北曰高灣寨東曰五山渡
　東南正對大海之澎湖臺灣而相近島嶼東北自金
　門灣頭隔港為列嶼諸島西南與大武山鎮海城相
　拱䕶(列嶼最大其相連曰星嶼/大担嶼小担嶼曰浪嶼)　漳府海口南岸自
　鎮海城東而南折而西經﨑沙汛南　臺灣懸居海
　中東為大山生番界濱海地北自雞籠城沿海而西
　至淡水城有水口五又西南經南嵌竹塹中港後龍
　吞韶五社有水口十四又南經猫盂房裡大甲等社
　至諸羅縣西有水口十六又南經府治西有水口入
　自府治而南稍東經鳯山縣西有水口二又東南經
　鳯山下淡水社有水口五南至沙馬磯地形如初生
　月狹長南北千餘里臺灣城西濱海西北為鹿耳門
　西為安平鎮大港口西北隔海為澎湖自鳯山南望
　小琉球島澎湖懸居海中地廣僅數十里島嶼四面
　環之無數稍大者曰西嶼曰吉貝嶼曰白沙嶼曰舩
　蓬嶼曰八罩嶼(臺灣西北至澎湖二百里澎湖西北/至厦門三百餘里臺地東三度五分)
　(至東五度四分極南自二十/二度北至二十五度四分)　海自厦門南對岸之
　大武山又南經鎮海城東(東南海中有南定/嶼遙與北定嶼對)折而西
　經﨑沙鎮南又西至漳浦縣東之赤湖城東南有小
　口三(近海島嶼可名者曰連晉嶼曰南風灣曰岱嵩/嶼曰燈火澚曰門扇後嶼曰將軍澳北即浮頭)
　(港/)又西南至大澳海渚北曲經縣城東南為南溪口
　(大澳地三面懸海前有紫菜嶼沙/洲當港面懸海中又前為横嶼)　海渚西岸自洋
　山東曲屈經而南為大海經古雷寨之東南西三面
　(古雷地自洋山一線/八十里隔内外洋)古雷西海渚又曲入西北為雲
　霄城水口又東南經八天門林豆村南隔港即銅山
　城大嶼也(古雷之西北有小松/大松佳松三小島)　銅山城懸居海港
　中地形圓曲而西北向城在東其北曰塔嶼其南曰
　青營山又西曰北山汎塔嶼之西曰古港又西曰大
　帽嶼(城隔海南曰蘇尖山曰虎仔嶼青營山西與懸/鐘山口相對曰松柏門自虎仔嶼外為東南大)
　(海有大柑/小柑二山)　自林豆村西有水口又西經詔安縣東
　懸鐘山之東而南至懸鐘寨西洋林寨東為水口
　南隔海曰南澚自獵嶼而南東曰獅頭南曰青澚隔
　海有中澎北澎皆屬福建一嶼為兩省交界地也(又/西)
　(南為南澎入廣東界南自浙界南闗嶼西南至五虎/門三百里五虎門東  至海壇鎮百餘里海壇西南)
　(至泉江口二百八十里泉江口西南至金門百餘里/金門西至厦門百里厦門西南至南澚四百餘里閩)
　(地東南海共一/千二百餘里)
廣東地皆南濱海雷州則東西南繞之瓊則懸居大海
　中　海自福建分水闗南海中南澚(澚南島嶼有南/澎入廣東界稍)
　(西有赤黒白三小嶼又西有平嶼赤石嶼外即大洋/澚北島嶼無數可名者曰青嶼曰白沙其北即饒平)
　(東南之/大成所)　經饒平縣東南之大成所南又西北經黄
　岡鎮南為縣水口(海港中島嶼甚多曰井洲曰草澚/曰招洲曰信州嶼曰大金門皆東)
　(與白沙南澚相近曰鴻門曰牛心石曰侍郎洲/曰小金門曰長山尾皆近西南外此即大洋也)又西
　南經澄海縣東北樟林鎮南海渚曲入為潮州府韓
　江口港汊無數(樟林鎮南曰來龍港又西曰北港又/西南為澄海縣城南港又有新港共)
　(四口入大洋北港南港之間有大小菜蕪二/嶼新港之西有放雞山尋囘山及殿江寨)海又西
　南經蓬州所南有小港西北曲入為泥嶼口又西南
　經潮陽縣城東南為練江口(有滄洲在/港口中)其東長洲為
　海門所又東為青菜嶼外即大洋(海門所形南北狹/長為潮陽屏蔽東)
　(青菜嶼地稍大東北與殿江寨相近東曰馬耳澚/東南曰連澚南曰廣澚廣澚與海門對曰磊石門)海
　自練江口又南而西經惠來縣東南之靖海所南又
　西南經縣南神泉司南為縣水口又西南經海豐縣
　東甲子所有水口二又西經揭石衛南又西有海港
　三(衛西曰﨑石港稍西為西港又西南為/大徳港港口隔洋有遮浪金嶼二島)又西為捷
　勝所南二小口又西為扁涌湖西口之瞰下城(隔洋/南有)
　(江母/嶼)又西為縣西南麗江口(港前有雞籠/山記心嶼)又西為鵞
　埠南小漠港口又西為惠州府治歸善縣東南之鹽
　洲海平所南又西經碧甲司南又西南經新安縣東
　之大鵬所東南(自鹽洲浦而西海平所西有乾溪口/又西有墩頭口  大鵬所地東南西)
　(懸海/中)又西南經官富司南又西經大觜磨刀挂角三山
　南麓(大觜山南隔海有大澳長三十里東有一洲中/曰急水門小島環大澳者無數挂角山西南有)
　(老萬山廣數十里南有小島曰竹沒山曰梅尉/山又西南有東澳實粤江口之極外屏蔽也)又西
　北至柸度山麓海渚屈曲經其西而北為新安縣城
　南之水港口(口西有洲三角又有小洲相次/而北曰零丁洲曰大山曰平洲)又北而
　稍東經城西而北經鰲灣茅洲西有小水口又西經
　東莞縣西南之缺口司南又北而西經虎門二寨
　南而北而東至虎頭山北麓折而北經縣西中堂司
　之西北為東莞攴江口(海港中島嶼無數近東岸者/新安縣城西北有馬鞍洲鰲)
　(灣西北有龍穴洲又北有合瀾洲缺口司之南有赤/岡北有海月山其西南曰東洲山曰三洲山西與香)
　(山縣相近三洲之北有大洲數十里曰飛花嶼北曰/三角海東北曰珊瑚洲正與虎門二寨相望又東北)
　(曰林洲自江口而南俗總/呼為南海小港口亦無數)又西北經廣州府治南海
　番禺二縣南境為粤江口(西三度五分極二十三度/  東江港汊亦與相通洲)
　(渚無數自中堂司西曰獅子塔曰金釵營/曰龍灣曰歴心沙曰排松嶺皆最大者)又西南為
　順徳縣東又東南為香山縣東又經其南(香山實懸/居海渚中)
　(洲嶼相接其北有黄圃司東北曰坡頭海東南曰分/流海中曰永泰山司南曰浮墟村縣北有長洲又西)
　(北有猪頭山青霞山縣東北有横當山東南有烟筒/山筩口門淇嶴金星門稜角山澚門九星洋正南為)
　(金紫山前山寨香爐山白銀水濠鏡嶼清洲又南為/十字門外即大洋也西南有象角洲胡桃山又西南)
　(有北台/南台山)海渚又西南經新會縣南(縣東南皆港汊有/巨洲曰荔枝山有)
　(小洲曰縹渺曰江門海其南有崖門山又南有小大/横琴山東有連灣洲宿聚洲小島無數又東為十字)
　(門大横琴之南有三竈山赤洲臯蘭山牛角山小林/大林二洲外有白石洲無數大横琴西南有大嶼曰)
　(白礁銅鼓山西/當長沙台水口)又西南經新寧縣南之廣海衛南有
　小口(西南隔港有龍溪望髙司隔海東南兩大洲東/曰上川山西曰下川山中曰小金門海南曰大)
　(牌/海)又西南經陡門營海朗所南又西為陽江縣東南
　水口(海中島嶼自下川山而西曰漭洲山曰大鑊山/中鑊山小鑊山曰三汲山至漢陽江口為海陵)
　(山地頗大/外即大海)又西南經丞相嶺東水口又西經雙魚所
　南又西南經電白縣南水口(東有白礁嶺西南有小/汾大汾二洲及放雞山)
　又西南經呉川縣南水口海折而南經雷州之遂溪
　海康徐聞三縣之東有水口六(呉川水口有三并為/一大口當港數小洲)
　(曰芷艼沙東南曰特秀山曰飛雲山曰麻練沙曰限/門又外曰碙洲西曰新門港曰東頭山當遂溪東南)
　(之石門港口石門港溪東西並入海經遂溪縣城南/  石門港之南為海頭營又南一小水口外有調雞)
　(門洲港又南為庫竹港口海又西南為雷府城東北/通明  口外有長洲曰東  島又南為雙溪口外有)
　(漉洲為又南為淡水港調嶺港呉家港外有新艼洲/又南  北門港在兠鏊山錦囊所東北  又南而西)
　(至徐聞東為青灣口外有耳聾山白沙港又西至徐/聞南之海安所港口正南與瓊府城北之海口所相)
　(對/)　瓊州府地懸居海中中為黎母山五指山周囘
　千餘里黎人所居水最長者曰黎母水北至府城東
　北入海一支分於儋州西入海山外沿海地郡縣環
　之府城在北北與徐聞相望(隔海百/五十里)有港五(西曰小/英港北)
　(與徐聞西南之麻崘港對正北曰牛姑港白沙港西/北與徐聞之溥張港對東北曰麻錫港曰芒艼港皆)
　(黎母水之委/北曰瓊海)又東稍南至抱虎山有港三(曰北洋曰/石瀾曰抱)
　(虎皆北/入海)折而南至文昌縣東南之清瀾所東北有港
　五(曰郭婆曰走水外有洲曰浮邱曰抱凌外有小洲/曰陳港在銅鼓山南曰文昌港東大海有分洋洲)
　又折而南而西南經會同縣東又西南經樂會縣東
　南有小口八(其大者曰馮家曰歐村曰港門/曰蓮花洲曰龍滚水皆東入海)又西南
　經萬州東南又西南經陵水縣南有港四(曰周村港/前有樟樹)
　(山前澳獨洲山保定嶺曰楊梅澗曰吞人港/曰水口港外有雙女嶼加攝嶼皆東南入海)又西至
　崖州南有港七(曰黎安曰合港曰髙沙港曰榆林港/前有大玳瑁洲曰三亞港前雙洲門)
　(曰保平港番坊港/即崖州水口也)自崖州而西稍北至望樓港有口
　三(曰龍栖港曰小玳瑁洲曰/望樓港水始西南入海)又西北至感恩縣西有
　港五(大者曰橋港/水皆西入海)又北至昌化縣之棋子灣始折
　而東有港三(曰北溝曰魚鱗洲曰烏泥/洲其水皆西稍北入海)又東北至儋
　州西北之獅子山有港三(曰永安塘曰新英港曰洋/浦港即黎母水分支也)
　又東稍北至臨髙縣北之昆耶山有港三(曰黄沙曰/幾漫曰博)
　(浦皆北/入海)又東北至澄邁縣城北有小口三澄邁與府
　最近亦北與徐聞相望(瓊所統惟安定在府南文昌/之西餘俱濱海崖當極南)
　(瓊府西六度七分極二十度强極崖州西/七度七分極十八度三分中國  南地也)　海自徐
　聞縣南之海安所西為河泊所又西為討網港(徐聞/三面)
　(懸海其南入海之港東南曰青灣港白沙港正南/曰溥張港曰麻崘港正對瓊府討網其西南口也)始
　折而北經縣西為北山溪青銅港(以下水皆/西入海)又北為
　潭浪港北海康所又北為雷府西境雷公山又北為
　蠶村港下落港羊脚港又北為暗浦港即遂溪西境
　也又北為石城縣西南之急水港榕根港始折而西
　有二小港又西為亷州府治合浦縣南之龍村寨港
　又西為珠場白龍城為武刀港又西為府城西南之
　亷江港(自入亷州水/皆南入海)港南海中曰珠母池山又東南
　曰潿州　海自亷江西口鱟港而西為大觀港牙山
　港(外有洲曰/香爐墩)又西為欽州西南之龍門營為欽江口
　(東南有洲/曰白麟尾)又西有小口二至白龍尾(海中有洲曰三/口浪曰漁洲砰)
　(曰釣/魚臺)又西為安南江口其西為安南國界(自南澳西/南至南海)
　(口千餘里南海口自東澚北至番禺三百餘里内港/自東莞西至順徳二百里自新安西北至香山百六)
　(十里新安西至新會三百里自急水門西南至呉川/縣九百八十里呉川南至徐聞四百里瓊自府南至)
　(崖九百里自崖西北至瓊千里徐聞北至石/城四百餘里石城西至欽州西界五百餘里)
　
　
　
　
　
　
　
　
　
　水道提綱巻一
欽定四庫全書
　水道提綱巻二
　　　　　　　　　原任禮部侍郎齊召南撰
　　盛京諸水(至京東/薊運河)
鴨緑江即古馬訾水也源出長白山南麓兩源分導合
　流而南有小白山水自東來注之又南流左受朝鮮
　北境數小水折而西流又折而西北凡長白以西連
　山南麓之水自十二道溝至頭道溝皆奔注之水勢
　始盛(江水南流經朝鮮謝山城東北境有建川溝自/東來注之又南折而西經城北有水自東來注)
　(之又西經因禅衛諾言城小辰城北又西北流經新/噶爾堡北而西有一水南自三山城來北注之又西)
　(北經舊堡北而西於是北受十二溝及十一溝水南/受冲天嶺東水又西北北受十九八溝水又西南受)
　(二小水於是北受七六五四溝水南受/二小水又西北流北受三二及頭溝水)折而西南流
　經帽兒山東麓又南屈曲西北流三十里又折而西
　南流中有沙渚西受李子溝水東受該諾爾水又
　南流西受里河水東受一水又南經滿蒲發登髙山
　里城西北有四小水來會(其巨者曰白馬/嶺河破城子河)又南有圖
　魯河東自張傑城來西注之稍南有馬驛河自西來
　注之又南經未源村西有五老梁水自東南來注之
　又西南流經地古爾城理山西北有三小水自西北
　來注之(正當地古爾城北岸者曰榆樹/河又南有小水又南曰义溝)又西流佟家
　江自西北來會(佟家江/見後)又南經山陽公城西南有小
　水自東來注之又折而東南有東金河自東來注之
　又折而西南經小丕大丕必東三城西有東垓河自
　東南來注之折而西流經必城北有小水自北來注
　之又折而南經小巨流城大水髙城大吉魯城之西
　有小水自東來注之又折而西北流有常州傑河自
　東南來注之又西北經敖登城遼郭爾城昌城之北
　客店河自北來注之又西北長店河自北來注之又
　西左受一小水又西北蘇子街河自北來注之折而
　西南左受一小水又西南有浦西河西北自大甸
　來南注之其南有小水來會經宿州城北又西北有
　小水自東南來注之又西北阿布河西北自鳯凰城
　來會(阿布河即愛哈河出愛哈邊門外東北三源合/西南流入栁條邊經石頭城西北又南折而東)
　(南流出邊三明河灑馬吉河草河三义子河皆西北/自連山驛及鳯凰城東南流注之又東南有湯山河)
　(自西來注之/又南入江)折而南流愛州城北有小水自東來注
　之又南流分為三派行二十里復合經九連城東南
　(九連城與朝鮮愛州對㟁/分界正當江水分三𣲖處)又南有永阿河自西北來
　注之又南經義州西又西南有哈連河自西來注之
　又西南入於海(長白山東十一度八分極四十一/度九分江口東八度極四十度)
　佟家江即古鹽難水源出伊爾哈雅範山之南三源
　合而西南流滙諸水(長白山自東而西牽連數百里/又西北為費徳里山又百餘里)
　(為伊爾哈雅範山髙/峻干雲源出西麓)又西南流紅石河自東合二水
　來會又西南有二水自東來注之(即帽兒山/西麓水也)又西南
　流有哈爾敏河西南流與額爾敏河合而南注之又
　西南有嘉爾圖庫河合吉灘河英額河自西北來會
　又南東受呉兒江水馬察河水又西南有王清河西
　北自王清邊門東南流注之(王清河出栁邊王清門/東山東南流有伊母孫)
　(河北出栁邊東數源合而南流百餘里與王/清河合又東南有宻爾沽河自西南來會)又西南
　流有拉哈河自西來注之(拉哈河北源出興京南栁/邊外山曰威爾喀什南源)
　(曰李雅達河出栁邊嘉年蟾門之東東/流百餘里而合又東南百餘里入江)又南流有一
　水自董鄂來東流注之(俗曰阿木巴雅兒滸/有二河合而東流)又南有
　一水自西來注之(俗曰阿吉朩/鴉兒滸河)折而東南流有大沽
　小沽二水自西北合而東流注之又東南有唐石河
　自西來注之又東南入鴨緑江
　　鴨緑口以西入海諸水
大羊河出遼陽州東南分水嶺之西南麓西南流合四
　小水又南而東南流有小水自北來會又南至鳯凰
　城西南境之正白旂庄西而南有覽伯里庫河自東
　北來會又東南入海　小羊河出秀巖城東南山中
　合三源(與大羊河/止隔一山)又東南流入海海口即大孤山東
　麓也(海口東去大羊/口僅二十餘里)　墨河南流百餘里入海　沙
　河有三源(西北一/𣲖稍長)南流百餘里而合南入海(海口前/為王家)
　(島又南為八坌島又南為/海洋島又南為小鶴子島)　駒兒河二源合而南經
　東高麗城東又東南入海　大庄河南流西沙河自
　西北來會經西髙麗城北又東南野河自西北來會
　南入海(海口東南為石城島山海口/之西三十里即官家  南麓)　畢利河出蓋
　平縣東山數源合而西南流百五十里折而南而東
　又百六十餘里左受上河水又西南流右受吊橋河
　水又南入海(諸水中惟大羊河及此水稍長餘俱小/水  河口正對大長山島其東南曰海)
　(仙島其東北曰塔連島又東曰無名島東與八坌海/洋二島相望其東南曰大鶴子島東與小鶴子島相)
　(似也無名島之西南曰小長山島曰舍利島曰長子/島又西曰葛藤島曰光禄島光頭島也大長山島之)
　(西南曰𤓰皮島曰馬鞍島曰古婁島西與金洲城東/之大和尚山隔洋相望餘洲嶼尤多數百里間紛列)
　(若棋局然大/長山最巨)　小水口一　王贊子河南入海　清
　水河南流紅水舖西南入海　大沙河南入海　澄
　沙河出小活山南流入海(以上皆源出復州城東/南山長不過百餘里)
　旅順水口在新舊二城中間(南與登萊相望八東五/度極三十七度  分)
　　金州城北水口(西入海/對諸嶼)　孛䦨西口　欒古河出
　欒古城東北山西北流折而西有一水東北自山中
　西南流經復州城南而西來會入海(海口有長興島/廣長踰數十里)
　(南可望旅/順北山)　李官屯河西流經屯北空同山南麓又
　西入海　熊岳河二源合而西流經城南又西入海
　(口有兔/兒島)　蓋州河西流經蓋平縣西南入海　耀州
　河西南流經州城南又西有水自東南來㑹入海(俗/曰)
　(橋頭/舖河)
遼河有大小二源自東北者古曰小遼水自西北者古
　曰大遼水亦曰潢河(潢源/最遠)　小遼水今曰渾河亦有
　二源東北英額河源出　盛京東北栁條邊英額門外
　東山之麓二澗合而西流入邊經英額城南栁白村
　北又西南二百餘里至寨非城北髙里營村南其南
　源自東南來會南源即蘇子河張隂河其上源也出
　興京東北栁邊内山西南流有小水自東來㑹又西
　有馬瀾河自北來㑹又西有嘉里庫河自北來㑹又
　西經　興京城北而西有二河南自栁邊外北流而合
　注之又西經
陵南又折而西北流經墓期站北曰蘇子河又西北經
　孤勒村北寨非城西與東北來之英額河合二流既
　合西南流經薩爾滸城北營盤城南又西南至得孤
　村西南有伊爾德河自東南來會又西有查克丹河
　自東北來注之又西經撫順城南有拉古峪河自南
　來注之又西南經烏爾堅屯及岡子村南又西南為
陵前地又西南經　盛京城東南又西南有薄打舖河自
　東南來注之又西南有十里河自東南來注之又西
　南至遼陽州西北境太子河東自州城北西流來㑹
　(太子河即古大梁水源出佳興京西南葦子村峪栁邊/界曰塔呵羅河西南流有  河哈實瑪河諸水自東)
　(南來㑹又西有哈逹同河牛淵揚河自北來㑹又有西/拉們河自南來㑹又西南流有湯河自東南來㑹又)
　(流百餘里經州東京城南遼陽州城北又西稍北數十/里有沙河自  城東南西北來注之俗呼為太子河)
　(又西與/渾河合)　又西南百里與巨流河㑹(源東九度極四/十二度三分口)
　(東六度三分極/四十一度三分)
大遼水即潢水舌稱饒樂水濫真水托紇臣水吐䕶真
　水皆即此河今䝉古稱曰錫喇穆稜猶漢言黄河也
　源出古北口外克什克騰部界内山左麓北流折而
　東北有二水自東南來㑹(源曰伯爾赫賀爾洪在克/西克騰之西一百五里直)
　(古北口北八百里中度近東五分極四十二度七分連/山東麓東北流有烏蘭滚河自南來㑹又東有薩里)
　(克河自東/南來㑹)又東北百餘里南受一水(曰碧齊克圖河/南自克西克騰)
　(西北流/注之)北受一水(曰碧落河自/西北來注之)又東北經部落北境
　又東經巴林部南境有拜察河自西南來㑹(拜察河/在克西)
　(克騰西南源出拜察池東北流/㑹威里河諸小水三百里入潢)又東百餘里有黒河
　西北自巴林來㑹(黒河䝉古稱喀喇穆稜源出巴林/西北境之松吉納山東南流經察)
　(罕城北又東南有二水一西北出蝦蟆嶺東南流一/西南出活潑名山之北東北流而合來注之又東南)
　(流有葛爾達蘇台河西南合三水東流而東北注之/又東南流有格爾格台河自北來㑹又東南入潢)
　既㑹黒水河流始盛又東流經阿嚕科爾沁部之南
　(南二/百里)翁牛特部之北(左翼北/四十里)又東流沙漠中有白狼
　河自西南來㑹　白狼河亦曰狼水亦曰土河又曰
　老哈穆稜今䝉古稱老哈河即老河也源出古北口
　東北故大寧西南今喀喇沁部右翼南之明安山(漢/言)
　(千山在右翼南/一百九十里)源曰察罕河西南流折而西北經巴
　圖察罕和碩之東北有二水自西南來㑹(一水曰竒/札岱河東)
　(流經拜查山㑹北來水入老河一水曰虎/查河源出虎查察罕駱駝海山東南流合)始折而東
　北流有和爾和克河自西來㑹(河東南流經和爾和/克阿惠山入老河)
　又北經舊青城東(俗曰喀喇河屯明為大寧孔/道北去衛城僅兩日程也)又北
　有巴爾喀河自西來會(亦曰巴爾漢阿喇善河漢言/上神水也東流與西北來之)
　(巴爾漢河合而東經喀/喇河屯北又東注老河)又東北百餘里經舊大寧城
　南(俗曰巴爾漢城又曰/察罕蘇巴爾漢城)又東折而東北有五巴河自
　東來㑹(亦曰五巴賓河源出海他哈山西北流有/東北來之西爾虎河來㑹又西北入老河)又
　東北百餘里至敖漢部西界有喀爾几河自東南來
　㑹又北有英金河西自翁牛特界東南流合温泉烏
　古岱河坤兊河烏拉岱河克勒河錫爾哈河錫伯河
　及北來卓孫河諸水東流注之老河水勢始盛(英金/河源)
　(出翁牛特西北界之蝦蟆兒嶺東南流百里温泉水/來㑹又東南有珠爾河東南㑹烏古岱河東流注之)
　(烏古岱河亦曰努古台河葉英金河又東西爾哈河/㑹諸水東北流注之西爾哈河漢言獐水也克勒河)
　(亦曰克爾河楚拉克拉哈爾山東北流與錫爾哈會烏拉/岱河源出烏里雅蘇台嶺南流折而東北與巴倫撒拉河)
　(㑹注於西爾哈河又有車爾伯呼河㑹焉英金河又東有/西白河自西南來㑹西白河亦曰西白葛水源出卯金察)
　(罕拖羅海山其地喀喇沁右翼所居直喜峯口北四百里/又東北流經翁牛特右翼南與西來之英金河㑹英金河)
　(又東有卓孫河自西北來㑹卓孫河亦曰卓索/河源出翁牛特北海喇  山東南流入英金河)又北有伯爾格
　河自西北來㑹(白爾格河源出翁牛特右翼北海喇/漢山之西北東南流㑹陳徳布河經)
　(布爾克圖/山入老河)又東北折而東流經敖漢部北界翁牛特
　左翼南又東北與潢河㑹(老河自南而北英金自西而/東各行八百里其長與潢)
　(水伯仲水經注總/稱白狼固有由也)　潢河既合白狼河水勢益大(合/處)
　(在阿嚕科爾沁之南二百里翁牛特左翼之/北四十里東四度四分極四十三度五分)又東北
　至札嚕特南界奈曼北界始折而東南流分為二𣲖
　數十里復合又東南經喀爾喀二旗北又東經科爾
　沁左翼境(科爾沁左翼所居伊克唐噶里克坡/其西南六十里即西喇朩倫河也)又東
　南八百里有赫爾蘇河自東北來㑹(黒爾蘇河源出/永吉州西南栁)
　(邊内二源西北流而合俗曰穆當阿赫爾蘇河亦曰/遼河西北流有枯魯河自南來東北流注之又北經)
　(赫爾素馹東又北百餘里有雅哈河亦兩源合而西/北流百里來㑹又西北流出赫爾素門之栁邊即科)
　(爾沁境經額爾金山入左翼後旗界轉/西南流三百里將至栁邊西㑹潢河)又東南流入
　盛京開元縣西境之栁邊又南有哈達河自東來注
　之(哈達河源出開元縣東南栁邊外東北流入邊又/東北經哈達城南又西北有葉赫河東北自葉赫)
　(城北南流而西南㑹東南來之占河南入栁邊又/西南至開元縣城東南㑹哈達河又西流㑹潢河)又
　南經鐵嶺縣城西北有河自東來注之(即鐵嶺/河也)又西
　南流有范河自東來注之又西南至　盛京西北境有
　懿路河自東來注之又西南百里有楊檉朩河自西
　北來注之(楊檉朩河亦曰呼濟爾河源出喀爾喀左/翼南境東北流折而東南與庫崑河㑹庫)
　(崑河源出烏尼蘇台山東流經土黙特左翼合阿哈里/河及烏訥蘇台河又東與楊檉朩河㑹東南經牧厰)
　(地有浩賚崑徳河烏克爾齊老河來㑹又有鴨子河/俗曰冲古爾河東北自科爾沁左翼前旗南西南流)
　(來㑹又南流入栁邊彰武臺門/之西至廣寧縣境又南入潢河)又西南經珠爾呼珠
　驛東俗曰巨流河　又西南二百里渾河自東來㑹
　於是西北源大遼東北源小遼二水合矣(合處在遼/陽州西境)
　又西南有阿山河自東來注之又西南為三坌河口
　當海城縣之西北境(三坌河中即遼河東有一小水/自海城東北境西來其西有一)
　(小水西北自/沙林鋪來)又西南有海州河自東來注之(海州河/源出遼)
　(陽州南千山之南麓西流㑹諸水/經海城縣南折而西又西南注之)又西南入於海(海/口)
　(東五度八分極/四十度八分)
　　遼河以西入海諸水
廣寧縣境有水口二(東南有兩河一在杜家臺之西南/流百里與西北來一河㑹又三十)
　(里南入海其西北河則兩澗南流而合者也正南有/二河一西南流一東南流七十里而合南六十餘里)
　(入/海)
大凌河源出栁邊外喀喇沁左翼北五里威蘇圖山俗
　曰傲朩倫東北流有昇機河自西南來㑹又東北流
　㑹諸水(有阿喇善河東南流㑹蘇巴爾噶圖河及克爾/河東流注之又有賽音台河又和爾圖河各)
　(東流注之他奔/河北流注之)又東北經土黙特右翼界受西北來
　之水又東北經朩頭城北又東北有小河二自北自
　西來合東注之又東北至古興中城之南(俗曰古爾/班蘇巴罕)
　(城遼金時/三塔猶存)西有一水自西自北合而東經城南而東
　來注又數十里折而東南流入栁邊(在土黙特右界/所受小水甚多)
　(其稍巨者曰布爾乾台河東南流注之曰圖爾根河/東南流注之曰察罕河東南流注之曰細河即伊瑪)
　(圖河錫南流㑹錫噶塔拉河入/邊至義州㑹清河流入大凌河)東南經義州城西又
　東南百里經十二站城東右屯衛城西又東南入海
　(錦州/東南)　小凌河源出栁邊外土黙特右翼西界明安
　喀喇山俗曰明安河亦曰蘇巴爾罕河東北流有朩
　壘河㑹女兒河哈栁圖河水自西來㑹(女兒河俗/曰烏馨河)折
　而東南流入邊百餘里經錦州府城西南又東至紫
　荆鎮東雙陽店西折而南入海(錦州之南其西/岸為松山杏山)　寧
　遠河又名三女河出寧遠縣西北山東南流有一水
　自東北來㑹又東南八十里經縣城西南南入海
　中後所河源出西北東南流經所東又東南入海
　沙河東南流經沙河驛東又東南入海凉水河東南流
　經平山營城東又東南經髙兒河城之西涼水河驛
　之東又東南入海　中前所河北出山中東南流經中
　前所城東南入海　老軍屯河在山海闗外源西出
　闗城内東南流出(曰無/門口)又東南經屯北又東南入海
　　山海闗以西入海諸水
石河即古榆河源北出邊城外兩水一東北自城子峪
　口西南流入一西北自義苑口東南流入至築造營
　之南石門寨之東北合而東南經山海衛城之西南
　入海　深河出邊城外兩源一南流入納子峪口一
　東南流入葦子峪口合而南經平山營東又南五十
　餘里經白塔嶺之東南入海　牛頭崖河南流分為
　二𣲖復合入海　洋河即陽河出邊外兩源東北者
　南流入澗乾嶺口其西一水南流入升連口東而合
　西南流經北新庄東及擡頭營之南西北一水自青
　山口東流入南經馬谷營東遂合而南經撫寧縣城
　西折而東南經洋河島南入海　黒陽河出昌黎西
　北山東南流經縣城南又東南有小水自西來㑹又
　東南至蒲河南東入海
灤河源出獨石口外東南山中即古濡水(濡音乃/官反)俗名
　上都河(亦曰商/都河)酈注所謂禦夷鎮東南二源雙引夾
　山元史云出金蓮川中明一統志云雲州堡北六十里
　發源炭山氷井亂泉合而北流者也(源直中一度稍/西極四十一度)
　(强其西與赤城/縣北境地相近)西北流二百里至御馬厰地烏藍城
　西折而東北百里經波羅城西又東北九十里經舊
　桓州城東南(俗曰庫爾圖巴爾噶遜城/明初開平西南第一驛)又東北四十
　里經元故上都開平城南(今曰昭奈曼蘇黙城有昭/乃滿寺有一小水自西北)
　(來注之元時所謂龍岡也今御馬厰地南至獨/石口二百二十五里小水俗曰納喇圖布拉克)始東
　流經多倫湖北(俗曰多/倫鄂模)有哈栁圖河㑹東北諸水來
　注之(哈栁圖河自池泉東南流有衣克綳河北合二/水自東北來注之西南流有庫庫鄂摩水自東)
　(來注之又西/南入灤河)折東南流折而南受一水(西岸即察哈/兒牧地有海)
　(拉蘇台水東/北流注之)又南受一水(亦自牧地東北流/折而南而東注之)又東南
　百里經郭家屯北有庫爾竒勒河自北合諸水南流
　注之(源出山中南流有二水合自東北來會又南流/經哈郎歸嶺東麓其西即灤河也又南有一水)
　(自東來注之又南百三十里至郭家屯北/與灤河會自郭家屯以東為熱河禁地)又東南經
　熱河　行宫禁地界流二百餘里至金狗屯東又東
　南有興州河合鞍子嶺水自西北來注之(興州河出/郭家屯東)
　(南山中東南流至韮菜溝南有鞍子嶺水兩源當古/北口東北地一南出兩間房之東西北流其一東南)
　(出鞍子嶺下西北流而合至偏山嶺東麓折而北/流又東北入興州河東流五十里至喀喇和屯)又
　東流經喀喇和屯北有宜孫河合諸水自北來會(宜/孫)
　(河北出翁牛特右翼西蝦蟆兒嶺之南山其西北即/英金河源又西北即潢水源也東南流百餘里有書)
　(庫里嶺水自北來會又南有小覺河大覺河孫几圖/河俱自西來會又東南流百里有拜布哈河源東北)
　(出拜布哈嶺漢言高凉嶺也西南流會布墩河艾里/河朩睿哈喇克沁河西流注宜孫河又南有二小水)
　(自東來會又南稍西南經布魯里之西張三營驛之/東又西南經新店和樂營之西又南經博囉和屯之)
　(西而南有驛馬圖河自西北來會驛馬圖河源出永/愛巴嶺南流有七老圖河源西出七老圖嶺者東南)
　(流有孟奎溝水合二水自西南來會又東會永愛巴/河南流有二水自東來會又南百里有布克嶺水自)
　(西北來會又東南流百餘里與宜孫河會於波羅河/屯之西南宜孫河又西南百里經紅旗營之西折而)
　(東南經舍利烏珠之西南又東南六/十里至喀喇河屯之北南入灤河)又東南為樺榆
　溝水口(樺榆溝西出鞍子嶺之東/東流折而東北入灤河)又東北熱河合諸
　水自北來會(熱河源曰賽音阿喇善湯泉東出喀喇/沁右翼西南一百八十里之和爾和西)
　(麓西流有小水自東南來會又西而卯金諸水自北/來會卯金河源東北出卯金嶺南麓在喀喇沁右翼)
　(西一百五里山極髙大俗曰卯金察罕拖羅海山其/北麓即西白河西爾哈河源也俗曰墨里河西南流)
　(百里有小河自東北來會又西南經中闗北又西南/有十八兒河西北自七老圖嶺東南流注之折而南)
　(稍東賽因河自東北來綽諾河自東南來合而西與/卯金河合而南是為熱河賽音即湯泉也又南數十)
　(里折而西流二十里又折而南經熱河城東而南又/數十里南與灤河會熱河城西有庫塔哈溝水外即)
　(連山不㫁自北自西而南熱河之東南即大黒/山自夘金嶺南及和爾和嶺蜿蜒而西南者也)折東
　南流經上板城東又南有白河自西南來注之(白河/兩源)
　(在千松背之南山合而東北/流經上板城南而東入灤河)又南有老牛河自東北
　來注之(老牛河二源西南/流百餘里入灤河)又南經下板城西折而東
　而東南流有小水自東來又有栁河自西南來㑹形
　如十字曰栁河口(栁河源西南出五龍山之東南山/東北流并一小水經栁河口村北)
　(東入/灤河)又西南折而東南有清河自東來注之曰清河
　口又東南有寛河自東北合諸水來會(寛河即豹河/其上源則錫)
　(爾哈河也在喀喇沁右翼南一百六十里山麓東南/流數十里折而西南經八溝店南有几百葛河亦東)
　(南流來會始南流經五十家驛東有小水自東北來/會又西南有了頭溝自北來注之又西南經豹河村)
　(西而南有小子溝自東北來注之又西/南經寛河驛北又西流百里入灤河)又東南流至
　邊城喜峰口之西入邊(未入邊時有小/水自東來注之)經遷安縣西
　北境之灤陽西有龍井闗河自西北來注之(龍井闗/河出遵)
　(化邊外東流合北來一水南流入龍井闗/之西又東南經韓侯庄南又東入灤河)又東南流
　一水西北自三台營來㑹又東有一水北自邊外南
　流入董家口來注之(董家口在喜峯/鐵馬闗之東)又東經五華山
　南又東南有二水俱北自邊外西南流入榆朩嶺口
　至太平營南合而南注之又東南經縣城西南分而
　復合又東南至永平府城西北有青龍河北自邊外
　南流注之(青龍河俗曰顧沁河出喀喇沁左翼西北/百二十里曰長吉爾岱山西南流㑹布喇)
　(圖河陶金圖河又南折而西南流有湯圖河自西北/來㑹又南百里入邊城河流口經堡西又南至永平)
　(府城之北/西入灤河)又南稍折而西南流經灤州城東又東南
　流經馬城長嶺東又南經樂亭縣城西又南分為二
　港一東南入海一南經齊家庄東南入海(海口相去/二十餘里)
　(明初東曰葫蘆河西曰定流河後惟定流河存亦分/二港其水清碧亦謂之緑洋溝  東二度五分極三)
　(十九度/三分)
灤州西河(出州西北山兩源合而南流經州西而東南/流經高家庄西又東南至馬頭營西又南入)
　(海/)　一小口(在馬頭/營西南)　長閘口　古冶河(二源南流/合而南至)
　(張家庄東/南入海)　澗河(雨源出豐潤縣東北山一西南流/經井子城南而西一南流經板橋)
　(東而南遂合而西而南百八十里至澗河庄東/南入海海口在豐潤正南境  以上皆小水)
薊運河即古泃水俗亦曰沽河有數源最東北者出遵
　化州東北龍井闗南山南流折而西經州城東南又
　南折而西循連山北麓至姚家庄南有沙河自東北
　合諸水來會沙河有二源出州北邊城外一西南流
　入蔡家峪口一東南流入千家峪口至州北合而南
　經州城西北又西南經石門南有馬蘭河自北來會
　馬蘭河北出邊城外兩源一東南流入馬蘭闗東之
　鮎魚口其東北源西南流入大安口者來會於馬蘭
　峪南經
景陵之東南新城東又西南㑹沙河(馬蘭河源在邊外/脈自鞍子嶺五龍)
　(山而/南)沙河又西南與東來河水㑹又西經馬神橋之
　南有淋河自北來會淋河出邊外東南流入古强口
　經
景陵西又南一小水自東來會又南至馬神橋東南會
　沙河是為薊運諸源也又西數十里經薊州城南有
　盤山東水自西北來會(水自盤山東北南流/經州城西南入沙河)又西南
　折而東南經上倉西又南經下倉西白龍港之北平
　谷水自西北來會(水自平谷縣城南西南流折而稍/東南經三河縣城東功勞西又東)
　(南至白龍港/北與沙河會)自下倉西東南流有玉田水自東北來
　會(水自玉田縣東北西南流經縣城東南又/西南經林南倉之南又西南注薊州運河)又東南
　至港黄口東有還鄉河東北自豐潤來會(還鄉河即/梨河有二)
　(源東北出山中西南流經豐潤縣城北又西南而遵/化州南之沙流河自北來會又西南至豐台入薊運)
　(河/)又東南經蘆基西韓沽西折而西南流經青蛇子
　西北而南而東入海海口之南即天津直沽口也(有/新)
　(河自青蛇子東南經北塘新河二/村之東至大沽之北相通三十里)
　
　
　
　
　
　
　
　
　
　
　
　
　
　水道提綱巻二
欽定四庫全書
　水道提綱巻三
　　　　　　　　　原任禮部侍郎齊召南撰
　　京畿諸水
　京畿東南曰直沽本大河入海之口河旣南徙衡漳
　以北恒衛大陸諸水悉滙此為尾閭實運河南北總
　會也運河自為一巻
白河上源有二東北曰潮河源出古北口外西北御馬
　厰地南大山(中度極四十一度八分直古北口西/北三百里獨石口東北一百五十里)两
　水東南流而合又東南有一水自西北來會又東南
　至近邊有鵪鶉溝水自東北來注之又東南有巴克
　井水自東北來合一水注之(水在古北口外巴克井/營之西三义口之東一)
　　(水東南自兩間房/西流合注潮河)南入邊古北口之西折而東南流
　　有一水東北自土墻入邊來注之(水在兩間房之南/西南流入邊經司)
　　(馬臺北及南/臺北入潮河)又折而西南流經南臺西南有一水自
　　東來會(水東出鞍子嶺西南山西流入燒香谷口/經新城及司馬臺南臺之南西會潮河)西
　南經石匣營南又西南至宻雲縣城東北有一水自
　東來注之(水二派東自邊外流入止水谷口而合西/流經鎮羅營及了髻山北又西入潮河)
　又西南經縣城東又西白河自北來會白河源出赤
　城縣東邊外五郎海山西麓(源在中度近西一分極/四十一度其北隔重山)
　(即上都/河源也)西南流入邊城盤鹽口經寧遠堡東南有獨
　石水自西北來龍門水自西來合而東會於寧江堡
　北(獨石水出獨石口南流百里經赤城縣城東北又/東南有一水西北自鎮寧堡東南流經縣城南而)
　(東南會獨石水又東南五十里龍門/水自龍門縣城南東流來會入白河)又屈曲經靖安
　堡西又東出東河口邊外又東北折而東南流有三
　小水自北來俱注之(南直懷柔/縣正北)又東南入邊古道谷
　　口經高家庄北折而南流有一水自北來會(水北出/邊外兩)
　　(派合東南流入白馬闗西之白/崕谷口又南而西南入白河)又南一水自西來注
　之(水出邊外東流入/小水谷口入白河)又南經宻雲縣城西而南與潮
　河會(白河之源獨/石水最遠)旣會潮河西南流經懷柔縣東南
　有七渡河自西北來會(七渡河西北出四海冶東南/流經懷柔縣西南又東南流)
　　(有二水自縣東北來注之/又東至牛闌山東入白河)乃折而南經順義縣東又
　南至通州東北有沙河自西北來會(沙河出昌平州/西北之居庸闗)
　(即温餘水亦曰榆河東南流經南口東又東南有一/水自西來會又東南至州南之沙河城有一水自西)
　(來會又東流有一水北自州城之東北東南流注之/又東一水自北來會又東南至宛平北境海淀水自)
　(西南來會又東南至/通州北東入白河)稍南玉河水西南自都城來會
　(玉河源出玉泉山東流經庄大内出都城東南注大/通河繞城南而東至高麗  入白河即元運河也亦)
　(曰通/惠河)南經通州城東而南折而東而南俗稱古潞水
　至張家灣東(南海子中舊有桑乾支/水於此東北注白河)又折而東而南
　　經舊漷縣北折而東稍北經香河縣西又東南經河
　西務東又東南經武清縣東南之南蔡村又折而東
　而南而西至楊村東又東南至天津府西北之西沽
　桑乾河自西北來合拒馬淶易南及子牙河皆東流
　來會又東南運河自南合漳水滹沱東北流來會經
　府城北又東南至大沽北新河南入於海(府東北有/大河由西)
　　(南流入直沽自天津而東百餘里水經靳家窑鄭塘/庄䨇港新庄南陽馬頭醎水沽葛沽郭家沽之北其)
　　(東即大沽海神廟也海口/東一度四分極三十九度)
　　　凡漕船南來俱由天津溯流北至通州城下
桑乾河古曰治水亦曰濕水亦曰灅水今名永定河源
　出山西朔州馬邑縣西北洪濤山俗曰洪濤泉即古
　累頭山也七泉湧起東南流至縣城西南有灰河西
　南自朔州來㑹灰河實桑乾南源較洪濤稍遠其源
　出管涔山之北麓北流經寧武所東又北於陽方營
　西出邊城北流至州西南有一水自西來㑹(水有二/源南源)
　(出寧武所西北之神泉堡北有湧泉東南合一水北/流至邊城大水口東北流有一水自西北山來㑹又)
　(東北流會灰河此水/出神水堡亦上源也)灰河又東北經州城西南有泉
　水自城西來㑹又東有桑乾泉自北來㑹於城之東
　南(桑乾泉如小湖在州北東南流/經城東北又東南與灰河會)東北流與北源洪
　濤水會而東北經馬邑縣城南又東北流經山隂縣
　北有一水自西北來注之又東北經安銀驛南有黃
　水河南自縣城東北流注之(黃水河出山隂西南朔/州東南近邊城之雁門)
　(闗北山二源合而東北流有一水南自邊城内之廣/武驛西出邊北流與會東北百里經縣城南又東北)
　(入桑/乾河)又東北經應州北有渾河自南合諸水來會(渾/河)
　(東出渾源州東北望狐山兩源合西流經州城北又/西合聖水泉又西至應州城東北境有一水自州城)
　(東而北來會又北入桑乾河即古渾源川也恒岳在/水南三十里應州水二源其西南出夏屋山茹越山)
　(馬跑泉者東北流東南出邊城下者北流/而合經州城東而北會渾河以北入桑乾)又東北懷
　仁縣水自西來注之(水出縣西山中東流至神武鎮/東北合一水經縣南又東入桑)
　(乾/)又東北經大同府南瓮城驛北武州川合衛河自
　西北來會(武州川西出左衛之西南山東北流經衛/北又東有二水自北來會經雲西堡北又)
　(東至高山營西有一水自西南來會又東至雲岡堡/東南一水自北来會折而東南流有十里河自西南)
　(來注之又東南與北來之衛河合又東南入桑乾河/衛河出大同北邊城外南流入經得勝堡東又南經)
　(府城東又東南會武州川也衛河一名如渾水/亦名御河源在邊外太僕右翼牧地西北山)又東
　稍北經渾源州北境陽高縣天鎮縣南境廣靈縣蔚
　州北境入直𨽻界經西寧縣南又東北經懷安縣南
　境之東城南又東北有一水西南自廣靈蔚州來會
　(水出廣靈縣西望狐山之東麓東北流經縣城南又/東北經蔚州北又東北行山中折而西北入桑乾)
　又東北百餘里經保安州南又東北有東洋河合清
　水河西北自宣化府城來會水勢益盛(東洋河即古/于延水亦曰)
　(修水其源曰兆哈河在正黃旂察哈爾車北兆哈嶺/之東兩水合而南流又東南有七七哈那河自東北)
　(來會又東南經海喀喇山又東南流入邊城經山西/新平堡之北平遠堡之南又東流經直𨽻西陽河堡)
　(柴溝堡之南有西洋河自西南來會西洋河西出陽/和邊外太僕牧地東南流入邊城靖魯堡北守口堡)
　(南又東經陽高縣城北又東流至天成衛西北有二/水自西南來會又東經城北又東入直𨽻界東北流)
　(至萬全縣西南之柴溝堡東南與東洋河合旣合東/流至萬全驛北有一水南自懷安縣東北流注之又)
　(東清水河北自張家口南流來會清水河即古寗川/水其源在張家口東北太平庄上源在獨石口西南)
　(山南流百餘里合二小水折而西又六十里與拜察/河會俗曰古爾板河也拜察河在張家口北稍東六)
　(十里源出拜察村經桑阿蘇台山南流會古爾板河/又西會一水南流入口為清水河又南折而西南入)
　(東洋河東洋河旣會清水河折而東南流經宣化府/城西南又東南至保安州東北之鷄鳴驛南入桑乾)
　(河水西洋河即南洋河即古雁/門  也水出陽和北之雁門山)桑乾河又東經新保
　安沙城南折而東南經懷來縣(土木驛在水/東十數里)又東南
　有媯河東北自延慶州西南流經城南而西來注之
　(媯河出延慶州東北山西南流經州城南又西南經/懷來縣城東南又西南至邊城外入桑乾河  延慶)
　(州南有坌道口與居庸闗/相接  媯川亦名清水河)東南流入邊城(東去居庸/闗百里)
　行山中經昌平州及宛平縣西境曲折二百餘里又
　東南流出蘆溝橋下又東南經良鄉縣東舊分一派
　東流為鳳河(鳳河源出南苑海淀中東南流經舊漷/縣為新庄河至東安縣東北四十里鳳)
　(窝集為鳳河又東至武清縣西北為漷水舖河又遶/城北折而東南八十里為安沽港河南入三角淀即)
　(元時渾河故道也明時渾河南注奪琉璃河經/流下達霸州其東流一道不復相通遂名鳳河)今全
　南流經固安縣北又東南經永清縣北霸州東北
　東安縣南玉帶河自西南來會東流過三角淀經
　武清東南子牙河自南來會又東流經楊柳青之北
　又東至西沽南白河自北來會又東南運河自西南
　來會所謂丁字沽也東流經天津府城北又東南百
　餘里至大沽北入於海(桑乾舊名渾河自宛平良鄉/而東填淤冲决自元明以來)
　(遷徙不一固安永清覇州或南或北時苦泛溢康熈/三十七年始由良鄉之張家庄至東安之郎神河重)
　(開一道使昔之泛决固安以西與清水河合而南至/新城霸州者今遷流於東由固安永清之北引流直)
　(出柳坌口三角淀以達西沽築長隄南北兩岸二百/餘里遏其南趙使不與清水諸河會賜名曰永定河)
　(而水患稍息也河源西四度三分極三十九度七分/  三角淀即古雍奴水當西沽之上最大周二百餘)
　(里後漸填淤袤延覇州永清東安武清南至靜海西/及文安大城之境東西百六十餘里南北二三十里)
　(為七十二清河所滙永定河自西北來子牙河自西/南來咸注之今曰東淀以其對任邱趙北口之泊為)
　(西淀也東淀在武清縣南八十餘里王慶垞之南東/西四五里南北十餘里耳又東為西沽三十里合運)
　(河達/天津)
清水河即會同河今名玉帶河俗曰中亭河西南自任
　邱趙北口東北經保定北覇州南由苑家口東北經
　永清東安之南桑乾河自西北來會又東南流至西
　沽即拒馬淶易􁅘唐諸水之委滙也支流甚多其最
　巨者　一曰拒馬河即淶水古桃水也源出山西代
　郡廣昌縣北厓古塔當廣昌城之東東北流至長城
　浮圖峪北有一水南自城南北流來會又東經長城
　北至塔厓驛南又有一水南自山中北流出城來會
　又東流至紫荆闗北入長城又東北經易州北境山
　中折而東南流經淶水縣北境始出山又東南至涿
　州西南折而東北經州城北而東南流有胡良河自
　西北來會(胡良河即古洹水出房山縣西南之大安/山東南流經涿州之北十里又東南流入)
　(拒馬河又有挾河出房/山至涿州與胡良河合)又東琉璃河自北來會(琉璃/河即)
　(古聖水源出房山縣西北山中東南流經良鄉縣西/南又東南有小水自北來會折而南流入拒馬河)
　又南流經州東又南稍西經固安縣西南境又西南
　經新城縣城東南又南有北易水(易水有三曰武曰/濡曰雹北易則武)
　(濡之合南/易則雹也)西北自易州定興來㑹俗曰白溝河(易水/源出)
　(易州西山龍華店西北二源東北流而合又東有濡/水自西北竄獨山來㑹又東出山經州城西南又東)
　(南經定興縣南境淶水北自淶水縣城東北南流來/會又東南遏楊村北又東南至新城縣南境與北來)
　(之拒馬河會水/至清故曰白溝)拒馬又東南經雄縣城西而南而東
　南入泊(即趙北口/大路之東)又東北經保定縣城北覇州南出
　苑家口又東北經永清縣東南東安縣南桑乾河自
　西北來會而東也　一曰長流河徐河長流河即古
　南易水一名雹水一名鮑河源出易州西南山(在易/水源)
　(東南三/十餘里)兩澗合東南流經安肅縣城北容城縣西南
　又東南至新安縣西南徐河合曹河諸水自西南來
　會徐河即古大冊水源出易州西南之五廽山曰雷
　溪(源在紫荆/闗前山)東南流百餘里出山經滿城縣北又東
　流經保定府治清苑縣北又東南經安州城西北有
　府河方順河合慶都河自西南來會(府河西出滿城/縣境東南流至)
　(府城西環城而東南有石橋河自西來會石橋河出/完縣有二源一出縣東山一出縣西南伊祁山即古)
　(祁水也東流至方順橋而合曰方順河又東流經涇/陽驛南又東經清苑縣南過石橋又東北至安州西)
　(慶都水自南來會慶都河遶慶都縣城而東折東北/流經高陽西北石家橋之北又東北會府河於安州)
　(西南又北與徐河/會於州城西北)又東經州城北而東至新安縣西
　南長流河自北來會東入泊經縣城南又東為趙北
　口又東與拒馬河會於雄縣又東北自泊流出為清
　水河　一曰豬龍河有三大水曰唐河沙河滋河唐
　河尤大唐河即古􁅘水源出山西渾源南翠屏山即
　恆岳西麓也東南流有一水自西來會又東南流有
　温泉水自東北來會又南有嘔夷水西自槍峰嶺東
　流來會又東南經太白山北為唐河經靈邱縣城南
　又東折而東南經三山隘門廣昌縣南境入直𨽻界
　倒馬闗之北又東南為曲陽北境唐縣西北境羣山
　有二小水自北來注之至唐縣北折而西南流至大
　羊店又折而東南流出山經曲陽縣北又東南經定
　州城北又東南經祁州南又東沙河滋河二水自西
　南來會(唐縣西北大茂山即古/北岳􁅘即禹貢恒水)　沙河源出山西繁
　峙縣東界岩頭山(其西即滹沱源/所謂泰戯山也)東南流穿長城入
　直𨽻界茨溝營北又東南有小水自西來注之又東
　南至阜平縣東南有一水自西界龍泉闗東南流合
　一水經縣城而東來會又曲折東南流經王快鎮西
　又東流經宕城西始出山經曲陽縣西南又南經行
　唐縣東北新樂縣城南又東經定州南無極縣北深
　澤縣北又東至祁州東南滋河自西南來會又北與
　唐河會焉　滋河源出山西五臺縣東界烏牛山北
　麓東流穿長城入直𨽻平山縣西北界山中合數小
　水東南流經靈壽縣北行唐縣南又東南經真定府
　北又東經無極縣南折而東北流經晉州西北深澤
　縣北又東北至祁州東南與西來之沙河會而北合
　唐河也(滋河至行唐縣之張茂村伏地/流至真定縣北之南孟社復出)　唐河旣會
　沙滋二水東北流為豬龍河經博野縣蠡縣南俗曰
　楊村河又北稍東經肅寧縣北高陽縣南又北至安
　州之東南入泊(其東南即任邱縣北境/泊口之北即新安縣也)
滹沱河源出山西繁峙縣東北泰戯山(在平刑闗南/岩頭山西)曰
　青龍泉西流經三泉鎮北孤山大營南有小水自南
　來會又西經沙澗驛南有華岩水自南來會(水出中/臺之麓)
　(北流經北臺東又/西北流入滹沱)又西稍南經縣城南又西南有峩
　水自東南來注之(峩水出東峩山西/麓西北流入滹沱)又西南經代州
　城東南有小水自北來繞城東而南來會又西南經
　陽明堡東有二小水自西北來注之又西南經崞縣
　城東有一水自西北經城北而東注之(其東岸即/五峯山)又
　南有小水自西來經城南注之又西南有陽武河自
　西來㑹(其東岸即天柱/山及福壽山)又南經平原村東有銅河自
　東來會(河東出鳳/凰山北麓)有小水自西來會(水西出五峯/之西北麓)又
　南有沙河自西南來會又南為忻州北境之忻口折
　而東南流經定襄縣城西北有雲中河自西南來會
　(河出忻州西北山兩源合而東流數十里/經州北又東稍北至定襄西北入滹沱)又東南牧
　馬河自城南來會(牧馬河即三會水源曰嵐水出忻/州西南白馬山東北流有隂山水)
　(自南來會又東又合一水東北流經麻令鎮北/及□城東南又東北經定襄城南又東北注之)又東
　經五臺縣南境槐隂堡南有一水自西南來會(水出/定襄)
　(縣南陽西鎮之西山東北流又北經兩嶺/山又北合一南來之水經建安堡東注之)稍北有一
　水自西北來會(水出泉岩堡西北山兩源合東南流/經槐隂堡東北至河邊堡之西南南)
　(入滹/沱)又東南五臺山之清水河自西北來會(清水河/源出南)
　(臺山麓西流數十里東峩山東麓水自西北來會折/而南稍東南流百里有射虎川自東來會折而西流)
　(稍西南經虒陽山麓又西有虒陽河北自獨龍山來/會又西南有九女泉西北自縣東來會又西經五臺)
　(縣城東南又南有小水自城西來會折而東南流經/煖泉山西突兀山東又東南經竇村店西又東南入)
　(滹沱/河)又東南經盂縣東北境有龍花河自西南來注
　之(河出盂縣北之龍霧山/東北流百里入滹沱)又東南有秀水河西南來
　會(秀水河三源一曰烏河出盂縣西南之玉泉山合/一水東北流經縣城東南又東北有星河自縣西)
　(北東流繞城來會又東合一小水又北有自鹿泉自/西來注之又東北有白馬山水自西來注之又北入)
　(滹/沱)又東入長城黒山闗東南入直𨽻界自發源至此
　由東而西而南而東而東南廽環九百里(源西二度/五分極三)
　(十九度三分黒山闗西二/度六分極三十八度四分)入直𨽻界東五十里有一
　水西自黒山闗之北東流穿城而南注之又東南三
　十里出山始行平地經平山縣城北有井陘縣水自
　南來會(水曰冶河有三水會合北曰桃河即甘淘河/源出山西平定州西夀陽縣東南新興鎮之)
　(南山東北流經州北四角山又東北有李賔山水自/西來會又東北經卧虎山鏡山東穿城入直𨽻井陘)
　(界折東南流經核桃店北又東南經井陘縣城南又/東北至獲鹿縣西南之兩水店西與南來之河水會)
　(又北流百里至平山縣西北入滹沱中曰栢川源出/平度州西南陡泉山東北流經州南又東有州城河)
　(西北自城來會又東經西交鎮南樂嶺山北又東北/于□闗南穿城入井陘界四十里沾河自南來會也)
　(南曰沾河源出樂平縣西南之沾嶺北流而東經縣/城西北折東南流有小松水自南來會又東北流有)
　(鳴水自西北來合石馬山水東流來會又東北有一/水自南來注之又東北穿城入井陘界北流與栢川)
　(合又北至縣東北與冶河會/又北至平山縣西北入滹沱)又東南流經靈壽縣南
　獲鹿縣北境真定府城南又東南經藳城縣城北又
　東南經晉州南又東南至束鹿縣東南入大陸澤自
　澤東南流經冀州北東北流經衡水縣城西北又東
　北經武邑縣北武强縣南又東北經交河縣西境至
　獻縣南而水分為二派一派東流經獻縣南東北行
　百三十里至滄州西境杜林鎮南與南來之漳河合
　又北至青縣城東南與運河會北至靜海縣西又北
　至天津會白河桑乾諸水東入海一派北流經獻縣
　城西北折東北流經河間府東境景河鎮北又東北
　經青縣西境大城縣東境又北經子牙汛俗曰子牙
　河又北經靜海縣西境與西北來之清水河合東流
　至西沽北與白河桑乾會又東南南與運河會二派
　復合也(水勢湍急與桑乾同自平山以下自昔遷徙/分合不常今記其現在者旣入直𨽻由西而)
　(東南折而東北又東入海行一/千二百餘里滹沱即禹貢衛水)
北泊即古大陸澤亦曰鉅鹿亦曰廣河西受槐河於寧
　晉南西南受滏陽東泊水於隆平東北南受漳水支
　津於新河西南而北受滹沱於東鹿南至冀州北東
　北流經衡水武强北又東北至獻縣南分為二派以
　會於直沽東入海實北方大澤也(澤自西南而東北/長百餘里南北三)
　(十餘里或二十餘里俗稱寧晉北泊其上游曰葫蘆/河即漳水也大陸村在寧晉東北古洨水舊道南入)
　(泊/)滹沱之外諸水可記者　曰槐河源出賛皇縣西
　南山中合諸水東流出山經縣城北又東經元氏縣
　南高邑縣北欒城縣趙州南栢鄉縣北又東南流經
　寧晉縣城南東南入泊(槐水至栢鄉東北曰野河舊/與漳水合今自入泊槐河南)
　(北多古水名有洨水源出獲鹿縣西南蓮花山曰白/虎泉東流為西河經欒城北趙州南下流入葫蘆河)
　(古泜水出元氏縣西北封龍山下流入泲水古泲水/出賛皇縣西南賛皇山亦曰沙水疑即今之槐河但)
　(其水東經賛皇高/邑之南非在北也)　曰滏陽河即滏水源出磁州西
　山中兩水合於彭城鎮之東東流經州城南講武城
　西折而北流至車驛闗東又東北經邯鄲縣城東南
　又東北至开固村西北折而東南又折而東北經廣
　平府城東南又東北經肥鄉縣北曲周縣城東南折
　而北流經鷄澤縣平鄉縣東又北折而西北至新店
　橋鉅鹿縣之西南南泊水西南自順徳府治邢臺縣
　來會(南泊水出順徳府西北東南流經府北又東南/經任縣南有一水西南自府城之東南東北流)
　(經南和縣北來會又東/北為南泊廣三十里)又東北經鉅鹿縣西隆平縣
　東又東北入北泊(南泊水即古澧河一/名渦水又名鴛鴦水)
漳河有二源曰清漳曰濁漳　清漳又有東西二源東
　源出山西樂平縣西沾嶺之大黽谷(沾嶺一山東為/沾河源下㑹冶)
　(河入滹沱西為大/黽谷清漳之源也)南流至和順縣西北有小水自西
　北來㑹又南經縣城西又南折而西南流至南安驛
　有清河自東北來㑹(清河源出和順縣東北黃榆山/西南流北合萬泉水南合海眼)
　(泉水又合溫泉水又西南經寒/桃鎮北南安驛南西入清漳水)又西南至遼州東北
　有小水自東來注之又西南至州南與西源㑹西源出西北
　賦嶺東南流一小水自東來㑹南流經横嶺鎮西義成鎮東
　又東南經長城鎮西過松樹坪有武鄉嶺水自西來㑹又東
　南經州城西南又東南㑹東源而東南流有箕山水自東北
　來㑹(水自龍潭西流為洗耳泉水有温泉水自東北來㑹又/西入清漳樂平之東南和順遼州之東連山揷天多清)
　(泉湧溢下/為通川)又東南有水自東來注之又南至桐谷鎮有千畆
　泉水自西北來注之入河南涉縣西界之遼城村又東南經
　縣城西南折而南而東而西而南至林縣北之交漳口濁漳
　水自西來㑹　濁漳又有西北二源西源出山西長子縣西
　南發鳩山一名鹿谷山東北流折而東南流有小水自南來
　㑹東流經縣城南折而東北流有梁水自南來㑹有藍水自
　西北來㑹(藍水出縣西北盤谷山北麓東南流有雍水自南/來㑹又東經縣北受一水又東南至髙河鎮東南)
　(入濁/漳)又東北至潞安府北境漳溝鎮府西水及石子河自
　南來㑹(府西水東北流經府城西北又北流注之石子河/南出壺闗縣南山北流合一小水又北壺水出大)
　(峪嶺自西來㑹又北經縣城東南又東/北折而西北至府城東北西北流注之)又東北經屯留縣
　東潞城縣西有嶔水自西來㑹(水出屯留東南山/東北流入濁漳)又北有
　絳河自西來㑹(絳河即古洚水源西出屯留縣西南/境之盤秀山藍水出其陽絳水出其)
　(隂也今曰高麗水東北流有三嵕水自西北來㑹東/流經縣城北又東流稍曲至潞城縣西北安昌鎮之)
　(西東入/濁漳)又東北有潞水自東南來注之濁漳亦名潞
　水(水在潞城北山西北/流數十里與漳合)又北至襄垣縣城南與北源
　㑹北源出沁州西北伏牛山北麓東南流有聖鼓山
　水自東北來㑹又南經州城西又東南左右俱㑹一
　水(右曰/后泉)又東南有銅鞮水自西南來㑹(銅鞮水亦曰/小漳河出州)
　(南境鵰窠山之麓東北流/與北源㑹亦名西漳河)又東南經虒亭驛西有水
　自東北來注之又東南至襄垣縣西一小水自北來
　注之又東與西源㑹二水既合東北流經縣城東南
　有水自西北來注之又東北至黎城縣西北有榆社
　水自西北來㑹(即古湼水合武鄉水入濁漳者也水/北出榆社縣北杏榛山南流經縣城)
　(西又南有義川河東自城南來㑹又西南流折而南/經魏城鎮狗脊闗西又南至武鄉縣城西而南有分)
　(水嶺河自西北合三水來會折而東流有洪水自東/北合青石河水來會又東南流經西營鎮下良鎮之)
　(東彭庄南陌鎮/之西又南入漳)又南流至洺河鎮北折而東流經黎
　城南境有水北自縣城來注之(一水在黎城縣東北/一在西北俱南流夹)
　(城而南十里合/南流注漳河)又東入河南林縣西北界壺闗口之
　南(此水南北/俱太行山)又東經牛魯村南又東至交漳口與清
　漳會也(清漳源西近三度極三十七度七分濁漳源/西四度極三十六度交漳口西二度六分極)
　(三十六/度四分)　二漳既合東流經彰徳府治安陽縣北磁
　州南又東至臨漳縣城之西折而東北流經城西北
　北入直𨽻成安縣西南界又東北經縣東南又東至
　廣平縣西南境分為二派東流者經魏縣北大名府
　治元城縣北又東北入山東冠縣西界與南來之衞
　河合而東北經舘陶西北又東北至臨清州入運河
　東北流者經廣平縣東南東北經肥鄉縣東東北入
　山東界經邱縣南又分為二派一自邱縣城東北流
　入直𨽻威縣南境又東北經清河縣城北又東北經
　故城縣西棗强縣東又東北經衡水西南景州西武
　邑西阜城縣城西北交河縣城東南又東北經南皮
　北又東北至滄州西之杜林鎮東滹沱東派自西來
　㑹又東北至青縣城南運河自東南來會又北達直
　沽一自邱縣城西北流至直𨽻界龍堂折而北流經
　廣宗縣城西又北經鉅鹿縣東又北至新河縣西南
　北流入北泊(大陸本為漳水之􁬻/今僅存此一派耳)自泊東北流會滹
　沱經冀州衡水武邑之北武强之南交河之西至獻
　縣復分為二(見前滹沱河東/派及子牙河)至天津俱會而東入海
　(漳水入直𨽻界移徙分合自昔不常舊名葫蘆河為/滏洺諸水之委所經州縣今與前明不同北水之最)
　(益漕河者則魏縣/東至臨清一派耳)
衞河以地名本出百泉水及淇泉也其源遠而水盛有
　小丹河與五峪口水為百泉之上源有浙壅盈盈三
　水為淇泉之上源小丹河即丹水分支也由山西潞
　安府南山發源南流東合陵川西合高平諸小水經
　澤州東南入河南懷慶府北境之方山南流入沁水
　者此經流也俗曰大丹河其分一支自方山東南流
　經清化鎮南折而東流經温縣北武陟縣北又折東
　北流經脩武縣城東南又東北有一水合二泉水自
　西來㑹(靈泉水出修武縣西東流經縣城北合二泉/水一曰馬方泉一曰五里泉自縣西北山東)
　(南流/注之)又東北經獲嘉縣北㑹一水(曰竹林泉出西北/山東南流注之)
　又北五峪水自西北來會(五峪口水源出山西陵川/縣東南馬武山南流曰平)
　(田水有小水二西南自黃圍山來會又東流入河/南輝縣西界之五峪口又東南百餘里會小丹河)又
　東北至合河鎮之北有百泉水自北來會始名衛河
　(百泉水北出輝縣北蘇門山南流經仁義二閘至縣/城西分而復合有卓水泉自西北來會又西南經禮)
　(智信三閘又南與小丹河會非古百泉在北淇/水在南此百泉水在淇水南  詩所謂百泉也)又東
　南流經新鄉縣城北又東北至衛輝府城之西南折
　而北流抱城西及北折而東流至淇縣東南境淇水
　自北來㑹淇水上源出山西平順縣南陵川縣東之
　高山浙山二澗合曰浙水東北流有花缻山水自南
　來㑹又東北有壅水西北自抱犢三壅紫園三山來
　㑹又東至玉峡闗之南合澗口有盈盈水西北自平
　順東南來㑹遂東流入河南林縣南境又東南經六
　嶺山北又東南經淇縣西北有淇泉自西南來注之
　又東流至高村北折而南流經淇縣東境又東南與
　衛河㑹衛河既㑹淇水東流經滑縣西南界又東北
　經縣城西道口又北流經濬縣城西(大伾山在濬縣/東一名黎陽山)
　(又名清澶山衛河至/此名黎河又名濬河)又東北經湯隂縣東界有湯河
　自西來注之(湯河即姜里河出湯隂縣西山/中東流經縣城北又東入衛河)又東北
　經彰徳府治安陽縣東南界有洹河自西北來㑹其
　南岸即直𨽻内黃縣西境也(洹水出府西南山中北/流合珍珠泉水折而東)
　(南流經府城北又折/而南流東入衛河)又東北經内黃北之楚望集又
　東北經大名縣城南南樂縣北(正當北張/舖之北)又東北經
　大名府治元城縣東北境入山東冠縣西界又北流
　有漳河支流自西來會水勢益盛又東折而北經舘
　陶縣城西又東北百餘里至臨清州城與南來之運
　河會運河自是不復用閘北至天津會白河諸水東
　入海俗稱運河自臨清以北總曰衛河
　
　
　
　水道提綱巻三
欽定四庫全書
　水道提綱巻四
　　　　　　　　　原任禮部侍郎齊召南撰
　　運河(汶水汶以南之泗水沂水/)
運河北至天津南至黄淮近地諸水泉無不引為便
漕之用總以汶水為上源汶上南旺正當水脊如屋
極居中左右皆建瓴直達也漕舟自南而北曲折不
可數計麤志入閘出閘上水下水以見涯略東省諸
　水自入海者由天津以南至黄淮以北悉類次於後
運河以汶水為上源　汶水源出萊蕪縣東北之原山
　(亦名馬耳山又名岳陽山在萊蕪東/北七十里東接章邱北接淄川縣界)西南流經縣城
　西北又南而西有牟汶水合嬴汶水自東來注之(牟/汶)
　(出萊蕪東南海眼泉合諸泉水於盤龍庄又西合孝/義河水又西嬴汶自南來會嬴汶出宫山即古新甫)
　(山也北流/會牟汶水)又西受司馬河水(水出縣東北大屋/山西南流注汶水)又西
　至董家集南有方下河合㑹河諸水自東北來南注
　之(㑹河源出縣東北分水嶺西麓其東即青石闗淄/河之源其北即顔神鎮長山孝婦河之源也西南)
　(流至士子口有小水自北山來㑹折而西流為方下/河又西有小水自西北來會折而南流經董家集西)
　(又南注/汶水)又西有董家河北自泰山來會(董家河源出/泰山東南麓)
　(東南流五十餘里南/入汶水即古紫汶)又西遶泰山支麓流經泰安府
　南境又西南有泮河水自北來㑹(即北汶水源出岳/西北桃花谷亦曰)
　(㴎河泮河源出泰山之北濟南府南山南流繞泰山/西麓折而東南經泰安府城之西又西南屈曲南入)
　(汶/水)始折南流有小汶河自東南來㑹(小汶河出新泰/縣東北四十里)
　(龍堂山下大小二龍池㑹諸泉水南流入䝉隂界復/西流入新泰界合平陽河杏山澗西周河廣寧河廣)
　(明河諸水又西流羊流河自北來㑹又西經泰安縣/界受濁河泉經徂徠山南故梁父城又西南至大汶)
　(口與大/汶水會)水勢始盛俗稱大汶河折而西流經寧陽縣
　北境又西南至汶上縣北之戴村壩有凈泉水自北
　山來㑹(汶水舊自寧陽西流至東平州東六十里之/戴村又西經州城南至安山湖合濟水自戴)
　(村築壩遏其入濟遂西/南流八十里至南旺)又西南有小水自東來㑹又
　西南經汶上西南境之南旺分流南北南置閘曰柳
　林並蜀山湖北曰北閘貫馬踏湖當汶水口之西為
　分水龍王廟(中近東半分極三十五度七分九汶水/本西會濟水東北入海明永樂  年尚)
　(書宋禮用白英策以南旺當水脊于戴村/壩遏汶西注建閘分流至今猶享其利)
運河自南旺北流為十里閘又北流下開河閘袁家口
　閘(西望見梁山即古梁山/濼也其西南即鄆城)又北流過張八老口為靳
　家口閘安山閘(其東北為/東平州境)折而西北流有魏河自西
　南來㑹(魏河源出直𨽻開州東境東流經清豐縣南/境東入山東界經濮州城南東北流經范縣)
　(東南境壽張縣南境又東/至東平州西境入運河)又西北為戴家廟閘(其西/即壽)
　(張東/境)又西北過安平鎮折而北流為荆門閘為阿城
　閘(阿城在東東阿縣又在其東閘自荆/門阿城至七級皆穀陽縣東北境)又北為七級
　周家店李海務三閘(周家店為聊/城縣南境)又北經東昌府城
　東稍北為通濟閘又西北為水通閘又北為梁家淺
　閘(堂邑縣/東北境)又北為土橋閘(博平縣西/北六十里)過清陽驛西折
　而西北為戴家閘(清平縣/西境)為板閘磚閘又北貫臨清
　州城城左右如斷環西㑹衛河水如丁字河勢始盛
　順流而北遂不復置閘矣(衛河西自衛輝大名東北/流經冠縣北與西來漳水)
　(會又東北至臨清州入運見前巻右自南旺至臨/清凡十九閘  臨清中近西六分極三十七度弱)又
　北流經直𨽻界(河東岸為山東夏津縣西境/西北岸為直𨽻清河縣東境)又東北
　流經武城縣西南境渡口驛東(其北為/甲馬營)又北流折而
　東北經直𨽻界(南為山東恩縣北境北為/直𨽻故城縣河水經城南)又東北至
　徳州南折而西經州城之西南又北而東北流(徳州/西北)
　(與直𨽻界之劉智/廟在河西十餘里)又北經直𨽻景州東境(呉橋縣之/西北境也)
　又北稍東經東光縣城西又北經南皮縣西境之泊
　頭鎮南又東北經滄州城西北又東北至興濟鎮西
　折而北稍西流滹沱河合老漳河自西南來㑹(滹沱/漳河)
　(見前/巻)北流經青縣城東又北至馬厰汎折而東北至
　唐官屯陳官屯西又北經靜海縣城西又東北流經
　大王庄北楊柳青南又東至天津府城北(天津東七/分極三十)
　(九度/三分)白河與桑乾諸水自西北來㑹又東南至大沽
　入海漕舟至天津即溯白河至通州以達於京師(白/河)
　(見前/巻)
運河自南旺南流為柳林閘(其東隔岸即蜀山湖也/諸閘中此為啟閉最要)又
　東南流並蜀山湖堤為寺前鋪閘又東南為廣濟閘
　(嘉祥縣之東北境閘東當蜀山湖之尾湖自/柳林至此長五十餘里北為汶上南為濟寧)又南經
　蜀山西麓至濟寧州西南境折而東流為天井閘(在/州)
　(城西/南)經州城南有府河㑹諸水自東北繞城來㑹南
　為在城閘又南為趙村閘為石佛閘(府河即泗水支/流也自兖州府)
　(城東穿城西出俗曰府河西南流六十餘里至濟寧/州東有洸河㑹寧陽諸水自東北來有厰馬湖水自)
　(西繞城北而東來會經城之東而南入運河洸水出/汶上縣東北曰龍鬭泉東南流至寧陽南滋陽北有)
　(邏河㑹諸泉水又東合一水自東北來㑹又折西南/流百餘里至濟寧東北與府河合寧陽諸水在縣城)
　(東北者曰蛇眼泉曰張家泉合而南流經城東有井/泉自東南來㑹在縣城西者曰古泉曰五里泉合而)
　(南與井泉㑹東南流有一水東自九頂山西南流經/曲阜北境來㑹又西南至滋陽北境與西北來之洸)
　(水合俗總/曰洸河)又東南為新店閘為新閘為仲家淺閘為
　師家庄閘又南為魯橋泗水東北自曲阜滋陽來㑹
　河勢始盛南為棗林閘自此置閘稍稀(自柳林至棗/林置閘如織)
　　泗水源出泗水縣東陪尾山數源並發俱西流合
　經泉林寺北(東南有雷澤湖水/溢亦西北來㑹)又西有二小水自南
　來㑹又西有三小水合自南來㑹又西有二小水自
　西南來㑹(以上小水/皆出南山)又西經縣城北折西南流六十
　餘里至曲阜縣東北有嶮河自東北來注之(嶮河出/泗水縣)
　(西北境之石門山/西南流與泗水合)西經孔林北曲阜城西北又西南
　至兖州府城東北分為二支其西穿城為府河西南
　至濟寧入運者支津也正𣲖經城東而南有雩河自
　東來㑹(雩河即浴沂之沂水源出東南之尼山下北/流數十里折而西北六十里有新安泉自北)
　(來注之又西流經曲阜南有横溝泉水及諸泉皆自/東北來㑹又小水一自縣城西南來㑹又西南至府)
　(城東南/注泗水)折西南流六十餘里又南流五十里有白馬
　河東北自鄒縣來㑹(白馬河源出滋陽南境鄒縣北/境羣山滙諸泉水最東者曰黄)
　(港泉曰馬山泉其北曰白馬泉南流而合西南流合/北來之鱔眼泉又西南合西北來之新泉又西南合)
　(東來泉水始稱白馬河經鄒縣西境而/南嶧山水自東來㑹又西南注泗水)又西南至棗
　林北入運河
運河自棗林閘南行獨山湖中(兩岸/皆堤)至魚臺東北境為
　南陽閘折而東南流過趙家口南為利建閘又東為
　邢庄閘過石家口有界河龍山河自東北滕縣西入
　昭陽湖(界河出嶧山東南山中西南流經界河驛又/西南入湖龍山河出滕縣東北龍山南流折)
　(而西南經縣北境又西南流至界河口之南入湖即/獨山湖其西南曰昭陽湖實一水以運河貫其中堤)
　(岸所隔故/為二名耳)又東南經徐家營南(北岸獨山湖至此而/盡自棗林迤而東南)
　(計百餘里東西廣處/在滕縣西四十餘里)又東南有荆溝河自東北來注
　之(荆溝河出滕縣東北境有荆水泉合柳泉及夀聖/泉水西南流經縣城東而南而西南至徐家營南)
　(入運/河)又東南為珠梅閘(西岸昭陽湖至此而盡自棗/林迤而南東百十餘里珠梅)
　(南岸即江/南沛縣界)又東南有郭河自東北來注之(郭河即古/漷水出滕)
　(縣東南高山西流有三水自東北來㑹折西/南流經縣南境又西至常家口北入運河)又東為
　常家口閘又東南為江南沛縣東北界之楊庄閘又
　東經沛湖口至夏鎮閘有玉花河自東北來注之(玉/花)
　(河出嶧縣西北牛山西南流五十餘里分為二𣲖北/𣲖西南經戚城北注運河沛湖在夏鎮西南自沛縣)
　(西北境迤而東北周圍百數十里其支津南合縣城/南之水又東有支渠二南流合而東南通微山湖)
　又東入山東嶧縣西界北受玉花河南𣲖水又東折
　而南有盤龍河自東北來注之(盤龍河出嶧縣北黄/家泉西流數十里折)
　(而南又西南經臨城驛/西至彭口西入運河)南至沙溝營西折而東南經
　微山湖口北(微山湖南自徐州府北境北至運河長/百五十里東西廣五十里沛縣湖支渠)
　(其上源單家集水自東南西流至魏家集北折而西/北流為岡頭湖經石山驛西湖水廣濶又北湖心有)
　(龜山銅山黄山其西受沛縣水又北有微山皆江南/界其北為山東界湖心有吕孟山西北自沙溝東南)
　(至韓庄皆/湖口也)又東南為韓庄閘又東經嶧縣南境為得
　勝張庄萬年丁廟頓庄五閘有巨龍河北自縣城來
　南注之(巨龍河東北出費縣西南境山中西南流六/十里折而西而南經嶧縣城西南會諸小水)
　(又折東南流五十里至頓庄東大泛口西入運河/嶧縣西北有石池泉十里泉滄浪泉皆合此河)又
　東為候遷閘為臺庄閘(嶧縣南境自韓庄東南至此/僅七十餘里置閘凡八其宻)
　(如/此)又東南入江南邳州西北界折而南流有引河北
　自山東來注之即西泇河也(西泇河源出費縣東南/山兩源合而南流百三)
　(十餘里入江南邳州界又南折而西南流五十餘里/入運河此道自萬歴間始開以通運由直河口西北)
　(至沛縣夏鎮長二百六十餘/里避黄河之險者三百餘里)又南至徐塘口東有沂
　河支津二道俱東自州城之南並西流來㑹又南至
　猫兒窩北有二水自西南合而西流注之(水出河北/岸山東北)
　(流六十里有小水出舊邳州/西北者自南來㑹東入運河)又東南經馬庄集西又
　東南經窑灣口南(自馬庄集以下南去黄河僅三十/餘里至窑灣又不過二十里矣愈)
　(南愈/近)又東南經九龍廟南又東為十字河即沂河東
　𣲖滙駱馬湖南出之口也　沂河即古沂水源出沂
　水縣西北之東鎮沂山(俗曰東/泰山)西麓曰大弁山與雕
　崖山(亦曰/艾山)東南流有永福山水自東北來㑹又東南
　流有寳山水自東北來注之折而南經縣城西又折
　而西南流經蘇村集北又折而南又西南流至葛溝
　集西南有東汶河自西北來㑹水勢益盛　東汶河
　即沂水西源也亦名桑泉河出䝉隂縣西南巨圍山
　西曰五女山東流經縣城南又東折而東南流經䝉
　山東麓又東南百五十里與沂水㑹　既合南流經
　太平集西折稍西南至沂州府東北有祊河西自費
　縣東流來注之稍南又有洓河支津亦西自費縣東
　流來注之(祊河出費縣北山南流經縣城東又東南/流折而東經沂州府北境又東入沂洓河)
　(出費縣南境東流百數十里經沂州府西北分為二/𣲖一東南流至府南境折南流又西南百有餘里經)
　(郯城西境入江南邳州東北界與沂水㑹一東流經/府城北而東入沂自費縣東南界至此北與祊河地)
　(隔八九里一線/相牽百有餘里)經府城東而南又折而東又折而南
　經李家庄驛西又西南經郯城縣西之馬頭集西又
　西南經西村集張家集西入江南邳州東北界有洓
　河支津自北來會(自郯城西北境至此南北百里沂/河與洓河支津地隔僅十餘里)
　又西南行數十里𣲖分為三其二皆西流稍南經邳
　州城南又西入運(北𣲖與南𣲖地隔僅八九里東/西百里二水如重規叠帶然)其
　一南流數十里滙為駱馬湖(駱馬湖自東北而西南/長五十餘里東西廣三)
　(十里其東南隔/水即宿遷縣)於湖之南入運河
運河又東經宿遷縣城北折而南經城東(順河集即/東岸也)又
　東南經仰化集西北其東分一𣲖為鹽河東北至沐
　陽縣東南境入碩項湖東至海州東南境入海(鹽河/見後)
　運河又南折而東經集之西南及古城驛之北又東
　南經桃源縣北境之衆興集南又東南至清河縣城
　北漁溝集南又東分一𣲖東北經安東縣北㑹碩項
　湖而東北入海者為鹽河(鹽河/見後)運河即於清河縣東
　南入黄河其西南即清口黄淮交㑹處也(清口東二/度六分極)
　(三十三度七分百運河西北自駱馬湖口東南屈曲/至清口之北三  餘里與黄河相隔僅八九里一線)
　(之地南北皆堤宿遷縣城舊清河縣城實北臨漕運/南襟大河  自運河口而西北至宿遷十字河之西)
　(始南與黄河稍遠又北至邳州西北入山東嶧縣之/臺庄始名上閘又西北至南旺柳林皆上水也北至)
　(北閘則又下水出閘西北至臨清而閘始畢乃東北/流至天津以緯度直計袛一千七百里因水道紆曲)
　(候閘啟閉故里數加增其遅速不可以郵程定也而/自汶而北得巨川之助曰衛河曰漳水滹沱自汶)
　(南曰泗水曰沂水山東一省運河貫其南北東昌泰/安兖州曹州沂州四府之山泉藪澤支渠小水悉引)
　(以利/漕)運河水東合河淮東北至雲梯闗入於海
　運舟自清口踰河淮即淮水出板閘由䢴溝南至於
　江踰江由京口東南至於浙
　　山東入海諸水
　直沽以南惟濟溝長數十里入海在靜海滄州東餘
　皆廣斥平原無注海川瀆南至山東利津始有大清
　河口為東省巨川可通舟楫(唐宋以後/始有此河)有小清河自
　章邱東北至樂安入海為古濟水故道(通典東平濟/南淄川北海)
　(界中有清河乃汶水與荷澤合流是也舊濟水合汶/於安民亭南今東平州西南十里安山鎮即古亭也)
　(㑹汶以下東北流經今東阿平隂長清齊河然後㑹/濼水于歴城以東至章邱今自歴城西南溯東平其)
　(道又為大/清河所歴)
大清河自東平州東六十里之戴村壩西(汶水支津于/壩下潜出西)
　(流依故道曰沙河至州城西北/與北沙河㑹亦汶水支津也)北流十餘里折西北
　流經東平州東南山之南麓又西北經州城之西南
　又西北有水東自城北來西注之(水出東平東山㑹/蘆泉徐家泉灰泉)
　(三水西流數十里經州/城北又西入大清河)又西北流經東阿縣城西有
　水東自山中西流貫城而西注之始折而東北流經
　平隂縣城西北又東北百餘里經長清縣北境又東
　北經齊河縣城東南有玉符河自東南來注之(玉符/河源)
　(出濟南府治歴城縣西南匡山西/北流至齊河縣城東南入大清河)折而東流經藥山
　北麓又東至濟南府城北之濼口北又東趵突泉水
　西南自城之西北來㑹(趵突泉出府西南數泉並發/出地高湧滙成一渠即古濼)
　(水/也)又東為新閘口有二小水自南來注之又有一水
　東南自龍山鎮西西北流來㑹又東折而北流經濟
　陽縣東又東北有綉江河自東南來注之(綉江河源/出章邱縣)
　(南長白山東之分水嶺嶺東即小清河源也北/流經縣城東又西北流六十餘里入大清河)又東
　北經齊東縣城之西及北又東經青城縣北境又折
　而北而東經濵州南境蒲臺縣城北又東數十里折
　而東北流經利津縣城東南又東北至牡蠣觜口入
　於海(源東二分極三十六度海口東/二度三分極三十七度七分)
　　大清河以東入海諸水
小清河源出章邱東南分水嶺東麓北流俗曰獺河折
　而西北有一水東自鄒平縣南境西流注之(水出鄒/平南之)
　(長山北麓較/分水稍盛)又折而東北流(折處與西綉江河/隔地僅三四里)經滸
　山泊及縣北之滸山北曰小清河(滸山泊在鄒平縣/城西滸山之西南)
　(麓長二/十里)又東北至新城縣西北境有孝婦河南自長
　山縣來㑹(孝婦河兩源一出萊蕪北界之顔神鎮東/北流一出青石闗北山北流而合東北經)
　(淄川縣城西界合瀧萌般諸水又西北流至長山縣/城西南北流環城北又東北至新城西北境入小清)
　(河/)又東經高苑縣南又東稍北經麻大湖之北(湖方/廣周)
　(迴三十/餘里)愽興縣之南有烏河自東南來㑹(烏河上流/即古時水)
　(也出臨淄西南愚公山東北流經縣西折西北流至新/城縣東南境又西北至高苑東境入小清河麻大泊)
　(即在是/水之西)又折而東南二十里復東北流十餘里至樂
　安縣北東流六十里又東北流經清水泊之北(地隔/僅六)
　(七/里)又東北入於海曰小清河口即古濟水入海口
　也
清水泊即高家港即古馬車瀆為淄水北陽河所滙亦
　即古鉅定湖也　淄水源出淄川縣西南與萊蕪接
　界之原山分水嶺東(嶺西即入汶之㑹河源嶺東則/淄水出焉在青石闗之西北顏)
　(神鎮之南岳/陽山東麓)東流經青石闗又東至石門山下折而
　北流又東北遶堯山之麓又東流出牛山口又北流
　經臨淄縣城東又北折而東而北經樂安縣東南又
　東北六十餘里入清水泊(泊北即小清河/相隔地甚近)北洋河即
　北陽河源出青州府治益都縣西北牛山東流經府
　城北境折而東北流經夀光縣西境又東北至樂安
　東南境入清水泊㑹淄水由泊東北入海(泊自西南/而東北長)
　(五十里南北二三十里/當樂安之東夀光之北)
瀰河即古巨洋水源出臨朐縣南之東鎮沂山即東泰
　山之北麓(沂山為東省諸山之祖東自穆陵闗蜿蜒/而西數十里其西麓沐水之源又西為沂)
　(水之源南即沂水縣北境/北麓則巨洋水所出也)北流百里至縣城東有龍
　泉河自西南來㑹又北經益都東南境有陸康河自
　東南來㑹又北有季家河自東南來㑹有七里河西
　自府城之南來㑹又東北有南洋河西自府城之北
　來㑹(南洋河即南陽水出益都西南之石膏山經舊/闗山東北流經府城北其北隔北洋河僅半里)
　(又南流折而東入瀰河兩府城之北/南洋與北洋相背勢如  弓相悖)又東北經夀光
　縣東南北至縣東穆塜村之西北折而東流有大小
　丹河合槐河水南自昌樂縣來㑹(大丹河即西丹水/出臨朐縣東北之)
　(丹山一名丸山東北流經昌樂縣西北小丹河自南/來會小丹河即東丹水出昌樂縣南之方山北流經)
　(縣城西而北與大丹河合又東北流經稻田鎮東又/北有槐河自東南來㑹槐河出昌樂東南山北流至)
　(五里店東折西北流與/大丹河㑹北入瀰河)又東北至黒塜村南又東北
　至瀰河口入海後稍移東數十里曰黒洋口入海(舊/瀰)
　(河口猶存在小清/河口東南百餘里)
于河有大小大于河出昌樂縣東南境東北流經濰縣
　西境至流飯橋折而東有小于河自南來㑹(小于河/出濰縣)
　(西南北流經縣城西與大于河/相去甚近又東北流㑹大于河)又東北有白狼支津
　自南來㑹又東貫長泊而北(長泊周/二十里)又東北至固堤
　集東南又東北入海曰于河口
白狼河源出昌樂縣南之方山南麓(其北即小/丹河源也)東流經
　大孤山北至擂皷山南折而東北流經濰縣城東又
　北折而東而北分為二支北流者北㑹於河正𣲖東
　流有東于河自南來合寒浞河來㑹(東于河出濰縣/南山北流數十)
　(里至縣東又北而東北寒浞河自南來㑹北入白狼/河寒浞河出濰縣東南境北流有膏潤泉水東南自)
　(車留庄來㑹北流經寒亭店西/又北流㑹東于河北入白狼河)又東北經長泊南又
　東北九十里入海曰白狼河口
濰水俗曰淮河曰東淮河亦曰東汶河源出莒州北境
　之箕屋山東北流與西北源水合(西北源尤長出箕/屋山西北五十餘)
　(里即沂水縣北沂水/山之東南支峯也)東南流百六十餘里至諸城縣
　西山麓有水自南來注之又東有福山水東㑹長山
　水自南來注之折而東北流經縣城北而東北又折
　西北流至相州集南又折而東北而西北至景從鎮
　東有大浯河自西南來注之(大浯河出寳泉村東南/東流至鎮南折而東北)
　(有小水自西/來㑹東入濰)又北有小浯河自西南來注之(小浯河/出安邱)
　(縣南境楊埠之/東東北流入濰)又北經安邱縣東境有東汶河自西
　來㑹(東汶河源出沂山東北谷東流近穆陵闗折東/北流數十里折東流百五十餘里至安邱縣西)
　(南境有小水二自南來注之折東北流經縣/城西北又東流數十里與濰水㑹實别源也)又西北
　流折而北經濰縣東境又北至昌邑縣城東南又東
　北至下營西又東北入海曰淮河口
北膠河口在淮河口東北而百脉湖其伏地上源也(在/高)
　(宻東北膠/州西北)自分水嶺分為二膠河其南㑹大小沽河
　至膠州麻灣口入海(南膠河/見後)高宻東南之膠水又百
　𣲖湖上源也膠水源出膠州西南境之鐵橛山亦曰
　膠山北源屈曲百餘里經高宻縣東境東北入湖有
　五龍河自西來㑹(五龍河源出高宻南山西北流經/諸城縣東境又北流數十里一小)
　(水自西南來㑹折東北流經高宻西/境又北折而東經縣北又東入湖)湖自五龍河口
　由北而東南周圍六十餘里形如𤓰瓠淵渟不流其
　北連山即分水嶺也嶺北有水北流為北膠河　北
　膠河自嶺北流即折而西北有藥石河東北自平度
　州之北大澤山南流經州城東折西南流至嶺下㑹
　膠河也膠河西北流循山麓經州西境又西北至昌
　樂縣東境新河橋之西折北流經海倉西又北入海
　曰膠河口(其東即/海倉口)
　　北膠河以東萊豋入海諸小水
南陽河即古掖水源出萊州府治掖縣東南山西北流
　數十里有一水自東南來經府城南而西與㑹經城
　西而北至海神廟東北入海曰海廟口(口西海中有/芙蓉島口東)
　(北岸數十里臨/海為三山島)　朱橋河在掖縣東北於三山口之
　東西北流入海　界河即古原疃河源出招遠縣東
　南界分水嶺兩源合而北流經縣東北折西北流至
　黄山館西北入海曰界河口(口正北為懸/居之㟂􁦚島)　黄水河
　源出黄縣東南之艾山北流(山南之水即萊陽/縣西大河之源)折而
　西北經盧山萊山之東麓又西北經縣東北北入海
　(海口之西即桑島其東/北海中即大小黒島)　豋州河宻黒二水之合也
　宻水出府治蓬萊縣南宻神山黒水出縣西南黒石
　山經府城南合流北入海　安香河在豋府城東南
　東北流入海曰灣子口(口北即沙門島東北為大小/竹島口西北即府北蓬萊閣)
　(所望海中鼉􁦚/碗􁦚諸島也)　流子河在福山縣西北東流經縣
　城北東入海有清洋河南自城東北流來㑹又有大
　沽河自東南來㑹共一海口其東北即之罘島也(流/子)
　(河在福山縣北僅二十餘里清洋河即義清河源西/南出棲霞縣東南之翠屏山西北流經縣城南而西)
　(而北而東北流百餘里經福山縣城東南又北入海/大沽河出南境山南東西三源合而北百里至海口)
　(入海其源/曰巨齒山)　辛安河出寧海州西南山北流入海曰
　龍門港口(口北隔海若栲㧯崆峒/諸小島散布如列星)　金水河在寧海
　州東境北入海曰金山寨口　又東曰郝慶口曰威
　海衛東南之長峯口朝陽口其東為成山懸居海中
　折而南又折而西而南海港無數又西南為靖海衛
　西之長㑹口即文豋縣東南境高村河南流入海之
　口也　郭家河出文豋縣東北山西南流經縣城南
　而西㑹縣北一小水又西南㑹西北一水東南流有
　母猪河西北自崑俞山來㑹又南至五里島口入海
　　南薫河南至浪煖口入海　大河出寧海州西南
　山(山北麓水即州西之辛安河也北入/海與此河僅隔一山與膠河同形勢)南流有水自
　東北來㑹又南百二十里至乳山口入於海(口南曰/大小竹)
　(島/)　萊陽五龍河合五水一曰西大河出棲霞縣西
　北之艾山南麓(其北水即黄水河北至黄縣入海/與此河僅隔一岡亦分水嶺也)南
　流折西南又東南經縣城西而南至迎駕山東南有
　九里河自西來㑹又東南有縣河自北來陶章河自
　東北來㑹折而南有昌水河自東來㑹俗曰五龍河
　(九里河出萊陽西南境東流注西大河縣河出萊陽/北之方山南流經縣城東又南與陶章河合陶章河)
　(東北自棲霞縣東南山西南流經萊陽東境有昌水五/來㑹昌水河自萊陽東南境昌山西流與四河合為)
　(龍河古豯養/澤在縣東)又南流至羊圈南入海　即墨南大河
　出縣東北青山西南流經靈山馬山之南至城北而
　西南有東來二水合經城南西流注之又西南入海
　曰女姑口　大沽河出黄縣東南之盧山亦曰蹲犬
　山二源並導合南流經宋家山西而南西合分水嶺
　南之水(其北水即招遠縣西/北入海之界河也)又南流經萊陽西境有
　小水自東來㑹又西南至劉家庄西有小沽河自西
　北來㑹又南流至膠州東北之店口西㑹南膠河經
　州東又南至麻灣口入海(小姑河即/古尢水)
南膠河自分水嶺南東流承白沙河水白沙河源北出
　平度州東北之固山南南流經州東境(西與藥石河/南流入北膠)
　(河者相去地不過十/餘里而各有所歸)西南流經麻欒集西又西南㑹
　南膠河折東南流經膠州北境東至店口大沽河合
　小沽河自東北來㑹又南至州東麻灣口入於海(海/口)
　(東南即㑹海口又東南即即墨西南之女姑口也此/外南至浮山所西與靈山衛為大海口東南島嶼無)
　(數/)膠河由一嶺間隔南北分流入海元人嘗欲鑿嶺
　通運功訖不就
　　南膠河以西南入海諸小水
膠州城南河東入海(曰大小河口在/麻灣口西南)　洋河出州西南
　境山東流入海(曰洋河口其/南即靈山衛)　琅琊臺西之窑頭口
　董家口又西南曰潮河口在贛榆縣東北境荻水鎮
　之南　贛榆河出縣西北山東南流數十里分為二
　𣲖北𣲖東流經城北南𣲖東南流經城南各入海北
　曰興庄口南曰青口　小河出縣西南山東流經縣
　南境又東至小河口入海　海州河自西南境分為
　二𣲖北𣲖經新壩鎮北又分二支一支正北經州城
　西折而東北流入海曰臨洪口一支東北至州東南
　孔望山麓入海曰恬風口(東北即鬰/州鳯凰城)南𣲖東流折而
　東北入海曰新壩口　板浦河在州東南境北入海
　曰板浦口(口東南即沭水下/流之出河港也)　傅疃河西北出莒州
　東北之高柘山東南流折而南又東流經日照縣南
　境又東有固河東北自城東南合一水來㑹東入海
　曰夾倉口　竹子河在日照南境山東流合一小水
　東入海在安東衛東北曰濤灘口(西南為安東衛西/之荻水口入江南)
　(界/)
沭河即古沭水亦曰術水源出沂水縣西北之沂山(在/大)
　(峴山之東曰大弁山百尺崖沂山即古東泰山也其/北為瀰河源其東南為濰水二源其西南為沂水源)
　東南流繞寳山北又東折而南凡二百數十里經莒
　州城東又南折而西南流有小水自東來注之(水出/古墩)
　(山西西流經朱陳村/北又西稍南入沭)又折而南經大興鎮西入江南
　贛榆縣西北界又西南經郯城縣東北境馬陵山東
　又西南經縣東南南至紅花埠東南入江南界經邳
　州東境沐陽縣西北境至司吾驛南折而東流至縣
　西分為二𣲖北𣲖東經城北又分為二支一支東北
　注青伊湖一支東注碩項湖其南𣲖東經城南又東
　南入碩項湖清伊湖自沭陽縣東北受沭水支津滙為
　湖周圍四五十里南有二渠南注碩項湖又西北受
　沭水二攴津西受鹽河北𣲖水東南六十里襟安東
　縣北境廣大倍青伊湖其北流一支渠東行又受鹽
　河支渠北流至大伊鎮東折東經山南麓又東受鹽
　河支渠北滙為出河港入於海碩項湖東南㑹南來
　之鹽河於新安鎮西又北分為二𣲖北𣲖見前東北
　𣲖流六十餘里又分二支一支北流見前一支東
　流入海俗曰淮河口　鹽河有北有南北鹽河受運
　河水於宿遷東南之仰化集西東流經集北又東分
　為二支一支東北流折而北而東一支東南流經王
　家集南折而北流經里仁集東又北復合折而東流
　入碩項湖經安東縣北境南鹽河受運河水於清河
　縣東曰大壩東北流經王家營北又東北經安東縣
　城西北又東北至新安鎮西與碩項湖水㑹東北分
　二口入海即出河港淮河口也
　
　
　
　
　
　
　
　
　
　
　
　
　
　
　水道提綱巻四
欽定四庫全書
　水道提綱巻五
　　　　　　　　　原任禮部侍郎齊召南撰
　　黄河
黄河源出星宿海西巴顏喀喇山之東麓二泉流數里
　合而東南名阿爾坦河南流折而東有小水自西南
　來㑹(當河源南岸有古爾班䝉衮拖羅海山三峯相/並又有拉穆拖羅海山稍崇峻北岸有噶逹蘇)
　(七老峯高四丈亭亭獨立石紫赤色俗傳/為落星石西南有阿拉爾巴顏喀喇嶺)又東折而
　北而東而東南流有烏哈峯泉水自西南來㑹又東
　有拉穆拖羅海山水自南有錫拉薩山水自北俱來
　㑹又東有七根池水自北來㑹又東流數十里折東
　北流百里至鄂端塔拉即古星宿海元史所謂鄂端
　諾爾也自河源至此已三百里(已顏喀喇山即古崑/崙山其脈西自金沙)
　(江源犁石山蜿蜒東來結為此山以地勢極高為南/北諸山之祖源處西二十度極三十五度也山石黒)
　(色䝉古謂富貴為巴顏黒為喀喇即唐劉元鼎所謂/紫山者又名庫爾坤即崑崙轉音也阿爾坦河雖元)
　(人尋源但知起星宿海未知其西尚有本源䝉古謂/金為阿爾坦言水色微黄而溜甚急真河源也自此)
　(東北至河州界積石闗計二千七百/餘里直路邊外一千四百五十五里)星宿海於羣山
　圍繞中平地有泉千百泓並湧望若列星阿爾坦河
　自西南來皆滙(自巴顏喀喇山東北連亘為布呼吉/魯肯山阿克塔齊欽山烏蘭徳齊山)
　(瑪尼圖山巴爾布哈山東南盤折為都爾伯津山哈/喇阿達爾罕山巴顔和碩山衆山環繞中間地可三)
　(百餘里泉源大小無數䝉古謂星為鄂敦水灘為他/拉也阿克塔齊欽及巴爾布哈二山高大異常一則)
　(兩峯如馬耳正當其北一則兩崖壁立當其東北䝉/古稱為庫爾坤與源西之巴顔喀喇同名以三山皆)
　(崑崙也海在西寧邊外/西南一千一百十四里)阿爾坦河東北㑹諸泉水北
　有巴爾哈布山西南流出之一水南有哈喇荅爾罕
　山北流出之水來㑹為一道(土人名此三河曰/古爾班索爾馬)東南
　流注於查靈海(澤周三百餘里東西長南北狹河亘/其中而流土人呼白為查形長為靈)
　(以其/色白)水也自海東南流出五十里有一水合三河自南
　來㑹(一曰色納楚河一曰多河源俱出察克喇峩山北/俱東北流合為一水又東流有小  水自南來㑹)
　(又東北流其東南有庫克察池所出之水西北流百/五十餘里來㑹又東北流入于河察查克喇峩山勢)
　(甚高大其東南為雜普通古查哈/蘇拖羅海山即齊齊哈納河所出)又東南折而東北
　與東南來之喀喇河並東北為鄂靈海(喀拉河出東/南大山北流)
　(折而西北又北流折西北而北合入鄂靈海行三百/餘里  鄂靈海在查靈海東五十餘里周三百餘里)
　(形如匏𤓰西南廣而東北狹䝉古以青為鄂言水/色青也即元史所謂滙二巨澤名阿拉腦兒者)由
　海東北流出轉東北流五十餘里(方流出海時有一/水南自一巨池中)
　(北流/來㑹)又折東南流百餘里㑹諸泉小水(南有三池曰/敖博圖噶善)
　(曰多母逹噶善曰查哈噶善俱東北流入河東北一/小水自東來南入河東有敖羅海池水西流入河)
　至巴顏琿琿嶺下東西有水來㑹復正南流百五
　十里水色始變緑而黄(西來水曰呼藍河源出盔吞/池西流環折而北而東北有)
　(庫徳勒古河自來南盤旋來㑹又北受一小水又東/百餘里東南流入河東北一水曰博竒圖河出阿喇)
　(克蘇喇山三源南流而合西南流入河東北一水曰/哈瑪古爾台河合數小水西南流入河西有泉水小)
　(大五十餘泓曰額德凌特德凌鄂摩俱向白土河東/滙入河又西一小水曰額魯克河東南流入河又東)
　(北一水曰哈爾吉河合一小水西南流入河又西一/小水曰薩克河東流折而東南入河自額德凌及薩)
　(克河以西至鄂端塔拉以東四五百里中地皆灘磧藪/澤水泉分合鉅細不常黄河猶緑色即以衆流奔凑)
　(漸變而黄亦未全濁也厄得靈諸/泉眼並湧亦若星宿海然但小耳)又東南流屈曲七
　百餘里東遶阿朩尼瑪禪穆遜大雪山之南受小
　水數十(北來一水曰多爾吞河西南來一水曰呼呼/烏蘇河北來一水曰燈河西南一水曰巴爾)
　(和河北來一水曰巴罕薩喇河南來三水曰哈喇河/曰拜多河曰巴里馬河西北來一水曰衣克薩勒河)
　(西南三水曰他哈拉馬克河曰烏揑河曰布喀河西/北來二水無名西南來三水曰西拉河曰衣克巴爾)
　(和河曰巴哈巴爾和河黄河至此東北流繞大雪水/山支阜曰噶海山曰噶拉吉山之麓受北來二小)大
　雪山即古積石山元史所謂伊爾瑪布莫刺譯言
　騰格哩哈達而誤指為崑崙者黄河依山南麓東流
　折而東北有三崑都崙河前後自東南來注之水勢
　益盛至烏蘭莾鼐山下始折而西北流古言河遶崑
　崙之三面如玦然實禹貢𨗳河之積石山非崑崙也
　(積石今大雪山自巴顏喀喇山東來當黄河北岸綿/亘三百餘里上有九峯甚高中峯獨出冬夏積雪百)
　(里外即望見之為西海以南諸山之冠畨語以祖為/阿木你以險惡為麻禪以氷為母孫猶言大氷山也)
　(在西寧邊外西南五百三十餘里在甘州之南二千/里星宿海之東千餘里經度西十五至十六度緯極)
　(出地三十四度三分大河一折千里至此始著三三/崑都崙河一曰徳忒昆多崙出賴杵山西北流  百)
　(餘里入黄河即元史納琳哈喇河自白狗嶺北流者/一曰多毋逹土崑多崙源出納克多穆精山西北流)
　(屈曲三百數十里入黄河當河流自南轉東北處即/元史乞里馬出河自威茂州西北岷山之北北流者)
　(一曰多洛崑都崙源出岡出山西北流二百餘里折/西流又三百數十里折而北流百里㑹東來池泉水)
　(西北入黄河正當大河于烏蘭莾鼐山麓折而西北/流之處即元史鵬桚河自鵬桚山西北流七百里過)
　(札塞塔實地與河合者右三水溜急而深相距各百/里土人總名為古爾班崑都崙河多達木圖及多洛)
　(二源所出之納克多穆精山岡出山東南百餘里/即四川松潘衛界其山東南麓水二道俱入岷江)自
　烏蘭莾鼐山之北西流前後小水奔注不可勝數經
　納林通布諸山四百餘里稍西北流遶大雪山之東
　北又百餘里有齊普河自西南合諸水來注之(自多/洛河)
　(㑹而大河折向西流又西北流北岸所受小水有十/其大者曰巴罕哈留圖河二源西南流百里合又八)
　(十里西入河曰伊克哈留圖河出巴罕圖魯根山東/流百餘里折而南又折而西百餘里合二小水西南)
　(屈曲流百數十里西入河形如篆文月字百南岸所/受小水有十八皆大雪山支阜澗壑長者  餘里短)
　(者數十里惟古爾板烏蘭温多羅山之東北噶海山/之西北一河㑹三水東北流又㑹南來三水而北入)
　(河為最大里齊普河源出滂馬山諸山四水合西北/流六十餘  名圖聲圖河其西南有哈爾濟嶺水東)
　(流合南北七小水而東北行曰得爾多河又東北百/餘里㑹圖聲圖河北流繞阿穆爾瑪禪木遜山東又)
　(合四小水始名齊普河東北流七十餘/里入黄河此水受十餘水最為深濶)又北有呼呼
　烏蘇河(自/)西南合諸水來注之(呼呼烏蘇河源出索/諾木達西嶺北流繞)
　(阿穆爾瑪禪木遜山之西麓折而東北凡一百五十/里有密喇河自西南來㑹繞雪山北又東有西拉哈)
　(卜齊海河自西北來合阿爾昻水南流/而㑹東入黄河  亦名察普楚河也)又折而東北
　流百三十里有路克圖河自東南來注之(跲克圖河/源出衣克)
　(圖爾根山東北流折而北㑹巴罕圖爾根山之水折/西北流百餘里有伊西克山之水自東北來㑹又西)
　(北入/黄河)又正北流百餘里有滚俄羅濟河㑹奎屯西里
　克諸泉水自西北來㑹(滚俄羅濟河源出青海西南/百餘里之即里山東南流七)
　(十里有奎屯西里克地所出諸泉滙成一河自西北/東流來㑹又東南流百餘里入黄河魁屯西里充諸)
　(泉十數泓地數/十里亦若星宿)又東北流有碩爾渾河自東南來注
　之(亦曰蘇勒古尼河源出古爾板班圖哈山西流合/南來一小水又折西北流合西南來一小水又西)
　(北流入/黄河)又東北六十里東流有小水合二澗自南來
　注之又東有烏藍河合諸水自東南來注之(烏藍河/源出塔)
　(蘇拉海山西流百里其南有大成嶺兩旁二水西北/流而合又西北八十餘里來㑹又西流經敖隆鄂拖)
　(羅海山北又西北流/共二百餘里入黄河)又東北經古城址北(在南岸南/長五十里)
　(自此為河州西境保安堡邊/内地河北岸即青海地也)入河州歸徳堡邊界四
　十里有枯枯塞河自南來注之又東五十里有和琢
　蘭河自南來注之又東北有烏蘭布拉克河西北自
　青海南境來注之(烏蘭布拉克河源在青海東南百/里有泉百餘泓逺望亦如星宿海)
　(㑹為一河東南流三十餘里有二小水/自北合而來㑹又東南七十里入黄河)又東北有葉
　喬□霞河自南來注之(水出保安堡東南境西/北流百五十里入黄河)又東
　北百里至蘇魯古山南折而東南流八十里有古楚
　河自南來注之(古楚河出古爾班拖羅海山南麓東/南流折而北又折西北而東北流入)
　(黄/河)又東南流五十餘里折東北流百餘里又東南流
　有小水西南來注之又折而東北經積石山南阿木
　尼達拉嘉山積石闗之北北岸入西寧東南邊外界
　南岸入河州内西北界此唐宋以來所名之積石也
　亦曰小積石(西十四度極三十六度計/西南去大積石五百餘里)自入歸徳堡
　邊始名黄河(自鄂靈海流至歸徳/堡䝉古名喀屯河)小積石即古唐述
　山(自巴顏喀喇山發源至歸徳堡邊凡三大折流二/千三百餘里自歸徳堡東流又四百餘里經積石)
　(闗入河/州界)黄河東北經積石山南長寧驛北又東北六
　十餘里有小水自西北山來注之又東北五十餘里
　至蘭州西境有大夏河㑹三水西南自河州城來㑹
　(大夏河即古灘水又名白石河源出西南邊外達城/達巴罕山之南東流二百五十里南合小水一又東)
　(五十餘里南合小水一又東北有二水自西北合流/來注之又北流有五普威河自東南來㑹折西北流)
　(四十里有小水自西來㑹又北流六十里北受一小/水折而東北流入邊界大夏堡北又東稍北五十里)
　(有一水西南自邊外來北注之又東北至河州城南/有洪水河西自邊外東流入經城南東注之又折東)
　(北流有廣通河自東南來注/之又東北百二十里入黄河)又東流二十餘里有洮
　河南自臨洮府來㑹曰洮口(洮河/見後)稍東有湟水合
　大通河西北自西寧府來㑹(湟水即西/寧河見後)又東有莊浪
　河北自苦水堡來注之(水北出鎮羗營西北東流循/邊城下南流經坌口武勝二)
　(堡東稍折經莊浪營南大通堡洪城驛野狐堡西/又南經苦水堡西又東南入黄河行三百餘里)又
　東百餘里至州西北有阿干河自南來注之折東
　北流經州城之北長城之南又稍東循長城下東
　北流百里經金縣北境有水自南來注之即浩尾
　河也(浩尾河亦名閃門河有兩源一出縣東南龕山/北流合一水一出西南新營諸山東北流經縣)
　(城西又東北三十里與東源/水㑹又東北三十里入黄河)又北流循長城而北至
　靖遠衛南之虎豹口西北有十字河自東合㑹寧
　安定二縣水及消河西北流注之(十字河出消河/堡西山西流有)
　(牛稼河及一水自東北來㑹西流百餘里至㑹寧縣/西北境之乾溝驛西有㑹寧南玉河自東南大山西)
　(流合響水及諸水經縣城西而北又合諸水西北流/來㑹又西北流百餘里有安定東西兩河夾縣城而)
　(北合北流二百六十餘里來㑹其北有消河源出海/都原東北大山西南流百里北合韓家莊水又西南)
　(四十里南合枯朩山水又西南六十里經郭城驛北/又西南五十里來㑹又西北八十餘里于靖逺衛南)
　(西入黄河在烏蘭闗/北即古祖厲水也)又自長城下經衛城西而北二
　百餘里至永安堡之西北闇門折而東北流出循
　長城外其西有大山相接(長城内為/蘆溝堡地)東北二百里有
　長流水自西北來注之黄河折而北而東數里復東
　南流入長城(其南為苦水堡/其北為減井口)又折而東北流經中衛
　城南(河自蘭州北循長城而東北/經城内外地至此計七百里)又東稍北二百餘
　里至鳴沙堡西折而北流有清水河南自固原州北
　流合諸水來注之(清水河源出固原州南山張義堡/之東東北流合兩澗經開城南又)
　(東北至州城東南有一水自南來㑹經城東而北又/有一水自東南來㑹西北流有州西海子河北合西)
　(來之硝河須滅都河及小大黒河四水自西南來㑹/又北經開城東又北合東來一水又西北合海喇都)
　(水又東北合東來二水俗曰甜水河又折西北流數/百里有惠安堡河合三水自東來㑹又西北至鳴沙)
　(堡入黄河此水即葫蘆河/下流南北行六百餘里)又北六十里經廣武營東
　折東北流七十餘里出山(自鳴沙堡以北河東岸連/山相接而不斷西岸亦有)
　(山至大壩堡/南始出峽)又東北六十里經靈州所北(有洛浦河/自南流注)
　(之/)又東北至寧夏府東南境之横城堡西當長城斷
　處(其東南即清水營及興武營花馬池邊内地其西/北即寧夏府境西北至賀蘭山其東北即河套鄂)
　(爾多斯諸部地與寧/夏以河東岸為界)有托蘇圖河入邊復出西北流
　注之又東北三十餘里分為二𣲖俱東北流百餘里
　復合西當長城斷處(長城西北自賀蘭山鎮北口至/河西岸長六十餘里此寧夏之)
　(北境也賀蘭之西即大沙/磧西十度極三十九度)又東北出邊(波羅營東北/自中衛至此)
　(河流又七/百數十里)為河套鄂爾多斯兩翼六旗地(自横城堡/以北經右)
　(翼中旗西境其西北連山相接/不斷外即沙磧俗曰阿蘭善山)黄河東北流有大小
　托蘇圖河合注博朩池自東南來注之又北經阿布
　山色爾網喀喇山西麓至白塔之東東北稍曲折北
　流岐為二𣲖一東北流經後旗西北境一北流注騰
　格里鄂模即古窳渾之屠申澤也(騰格哩池東西甚/長其西北有水名)
　(哈爾哈納河南流入焉池自西南迤而/東北周百餘里西十度弱極四十一度)又從池東北
　出㑹北來之阿勒坦河又東北為庫庫鄂模始折而
　東流其東流之正𣲖亦自南來㑹(河自寧夏東北至/此始折共六百餘)
　(里其北即陽山西即高闕又北則大/漠也東折處正當阿爾坦山之南)正𣲖東北流六
　十里又分二支一南支東流一北支北流八十里又
　分為二一北與庫庫池東北流㑹一東南流南北地
　百餘里間三渠並東流二百六十里經後旗北境即
　古朔方河南地也最北一𣲖中分復合東至噶札爾
　賀邵山之南大漢得兒山之西南始折東南流又分
　而合復分而東南共百三十里至烏喇忒旗西之墨
　爾楚克賀邵山北始折而西南流北𣲖自西來㑹又
　西南至濟爾哈濟圖南南𣲖亦自西來㑹三𣲖復合
　(自古稱南河北河二𣲖今則三支分合如織河北岸/山最高大曰瓮金朔龍山曰巴爾喀山曰噶札爾和)
　(碩山俗言隂山也曰洪戈爾山/言陽山也皆烏喇特西北境)東南流五十里折而
　東流經左翼後旗北烏喇特旗南(古五原郡及三受/䧏城地今惟北岸)
　(有巴爾珠罕城址在二几圖嶺之東隂/山相接不斷自此蜿蜒而東至歸化城)直行五百里
　南北受小水無數(河東南流經左翼後旗西北境有/車根本河烏爾巴齊河大小圖爾)
　(根河陶兊崑兊河布爾噶蘇台河哈賴河西都喇呼/河皆自南來注之其北岸大者曰崑都崙河即喀喇)
　(穆倫也源出毛明安界内南經諸山㑹額古徳水及/齊齊爾哈納水與東北吉蘭拖羅海山水合南入黄)
　(河餘皆小水又南岸有/呼蘇台河東北流入河)至大圖爾根河入河之處轉
　東南流(東岸為歸化城西南境其西/岸為左翼後旗古勝州地)大圖爾根即黒
　河自東北合諸水來注之(黒河即古白渠荒干水亦/曰金河源出投虎口外鑲)
　(藍察哈爾東北七十里海拉蘇台坡名喀喇烏蘇西/北流有納札海河諳達河珠喇瑪台河皆自東北山)
　(來㑹又西流受北來之徳布色赫河水又西南流合/東來之哲爾徳河始名伊克圖爾根河折正西流至)
　(歸化城南有巴哈圖爾根河即小黒河也自東北山/西南流經城西南㑹札達海河來㑹又西流有西喇)
　(烏蘇河呼圖克圖河二水源自殺虎口北山西北流/合而來㑹又西流有哈爾几河赫勒庫河多羅圖河)
　(察蘇七河諸水俱自北來注之又西南至黄河自西/來折向南流之處滙為黛山湖又西入黄河歸化城)
　(即古盛樂地在殺虎口北二百里黄河東岸二百六/十里黛山湖即古沙陵湖黒河水即金河其北為白)
　(道/)過古東勝州境稍折而東而南至湖灘河朔渡口
　即古君子津(在歸化城西南一百五十里又/帽帶渡在城西一百九十里)有烏藍
　朩倫河東南自邊内北流西折而西南流注之(烏蘭/穆倫)
　(上源曰圖茂河源出平魯縣西南北流至殺虎口西/出邊折而西流有察罕音圖河弩衡格爾河呼呼烏)
　(蘇河俱自察罕爾西南流來㑹循邊城而西舊名神/水河在歸化城南一百八十里南受一水又西流至)
　(烏蘭巴勒噶遜城西入黄/河即古中陵樹頽二水也)遂南流百里入山西平魯
　縣邊界(自此而南其東岸為山西州縣其西岸為鄂/爾多斯左翼前旗界又南  餘里西岸入陜)
　(西界此為出套河套地西自寧夏北托蘇圖河入大/河處東至大河帽帶渡口共八百十里南自榆林邊)
　(察喀喇山北至穆敦鄂博共七百三十里為鄂爾多/斯左右翼六旗地地多池澤有烏蘭池為西喇穆倫)
　(河北流所㑹在黄河分支折向東處之南百餘里古/朔方郡地有喀喇莽鼐池廣三十里為烏蘭托賚二)
　(水所滙有質爾哈遜池有鼐瑪岱池有哲格蘇台池/當大河折向東南之處有呼蘇台池套中産鹽池以)
　(喀喇莽凡為大即古郡南金連鹽澤及青鹽澤唐時/名胡洛鹽池者蒙古以鹽為達布蘇黄河折向南處)
　(西五度半極/四十度五分)當東岸邊城起處入經老牛灣西又西
　南經偏頭所西有闗河自東北來注之(河出五眼井/堡西南流南)
　(合二小水經所/南又西注黄河)又南折而西五十里(北為河套其南/東為山西界其)
　(西為陜西界西五度/半極三十九度五分)循東岸古邊城下折而南流經
　西岸陜西邊城起處府谷縣東北界之娘娘侯家口
　(自此山西陜/西以河為界)稍南東岸河曲縣北境有白應泉水自
　東來經河㑹營南而西注之又南西岸有清水河自
　西北邊外來經黄甫營而東南注之又南經東岸河
　曲縣城西(古邊城自闗河口南二十里起折而西至/樓子營河堡營折而南至縣北十里而止)
　(大河正西/經其下)有六澗河自東來注之(河有六水最遠者/出寧武所西之黒)
　(庄屯西流百里有八角堡水自北來林溪山水自東/南來㑹又西流六十餘里有小水自南來永興堡水)
　(自東北來又西二十里有水北自星古驛來/俱㑹又西南流經河曲縣城南又西入黄河)西岸即
　五虎山也東岸稍西南經平橋西又西南有尖山水
　自東來注之西岸經府谷縣城東南有府谷河西北
　自邊外東南流合數小水經城西而東南注之(水出/河套)
　(左前旗南東南流入二十三墩口折而東流經鎮羗/堡南又東有一可北自邉外南流入西川口東南注)
　(之又東經孤山堡南又東七十里有木𤓰園/水自北來㑹又東經城西又東南入黄河)東岸即
　保徳州城也(經城/西北)又西南有水自東來注之(水出州/東北强)
　(梁山西南流有葫蘆山水自東南來㑹西流經叢林/溝寨南又㑹龍潭水于北山又西南八十餘里經州)
　(南花園堡/北入黄河)又西南有號風溝自東注之又南至裴家
　川口有嵐漪河東北自岢嵐州來西南注之(漪河/源出)
　(州東南鹿經嶺之東山北流有黄道川水自東南來/㑹又西北流有走馬嶺水自南來㑹又西北有三角)
　(城水自東來㑹又北有馬跑泉水自東來㑹西流經/州城南又西有沙河自東北來合東來之岢嵐山水)
　(經州城北而西來㑹又西北流有西豹谷水自東北/來㑹又西經青石山北曰嵐漪水又西南流百五十)
　(里入/黄河)西岸即神朩縣東南界宅門塢山也東岸即興
　縣西之黒谷口又南蔚汾水東北自興縣合諸水來
　注之(蔚汾水出嵐縣西北之黄尖山西南流㑹東南/來一水之經界河鎮北者西流五十餘里折西)
　(南流有黄羊山水自東南經蛇頭鎮南來㑹又西流/經興縣城南又西南流有石樓山水自東北來㑹又)
　(西南有南川河自東南來㑹又西/南入黄河其西岸葮州北境也)迤西南為紅石灘
　當中流西岸有秃尾河西北自神朩邊外來合屈野
　河東南流注之(屈野河源出河套鄂爾多斯左翼中/旗曰臺石坡東南流與東來之哈楚)
　(爾河布哈河㑹南流二百餘里入邊城大川口有小/水東北來㑹折南流經神朩縣城西又南折東南流)
　(五十里又南流百里有秃尾河西北自鎮川臺口流/入邊城經柏林堡北又東南流百三十里東流來㑹)
　(又東南有一水自西/來㑹又南入黄河)乃折而南有大㑹川自西來注
　之(水西出/黒龍潭)又南經葮州城東南有沙河自州西北來
　至城南東注之(水出邊内雙山堡東南流南北各㑹/一水又東南百餘里抱城南東注黄)
　(河/)又南東岸臨縣西境有紫金山水自東北來注之
　(水出山麓西南流經兎/皃坂南又西南入黄河)又東南有小水自東北來注
　之至叢羅谷西有小水自東北來注之至孟門鎮西
　北有河東北自臨縣城合諸水西南流注之當永寧
　州西北境西岸呉堡縣北境也(臨縣水東出連枝山/三源西北流而合又)
　(西北經黄龍山北有赤紅山二水自東北合來㑹又/西流有合查山水自東北經白文鎮西南流來㑹又)
　(有窑頭河自西北山來並㑹折西南流有太平河自/西北萬安河自西來並㑹折南流經縣城東折西南)
　(流有二水自東來經黄龍山南合而西流來㑹又南/流西南流有喜港河清堂河自西北來前後並㑹又)
　(西南流有鍾底河東自濡水頭西北流合一水至三/交鎮南來㑹又西南經沙源鎮南又西南至孟門鎮)
　(北西入/黄河)又南稍東經呉堡縣城東(東岸為/後河底)又南經楊
　家村東綏徳州東南境(東岸為/柳林鎮)東岸永寧州白泉河
　自東北來合寧鄉縣諸水西注之當上平闗北(白泉/河即)
　(北川河即古離石水源出州北赤堅嶺一名離石山/西南流經赤堅堡西方山鎮東又西南至河庄北有)
　(龍山泉水自東北來㑹又西南經石板山北大武鎮/南有馬跑泉水東自鳯凰山來㑹又西南至州西北)
　(有東川河自東南來㑹東川河東出穀積山之石窟/村南流有鐵橛山水自東來㑹西南流至呉城西有)
　(一水自三交鎮東南來至呉城南來㑹折西北流又/西經州城北而西㑹北川河既合南流有清水河南)
　(自寧鄉縣合焦山車泉諸水北流折而西北來㑹又/西至青龍驛西有青龍泉水自北來㑹又西至上平)
　(關北西/入黄河)折西南流經河西驛華神堡西又西南榆林
　水自西北入邊南合米脂綏徳奢延諸水東南流注
　之(榆林無定河有二源西源曰額圖澤河古奢延水/也出河套右翼前旗賀通圖山東南流有一水自)
　(西來一水西南自蘇海阿魯山來俱㑹東入懷遠堡/邊城為潢呼都河又折東北至波羅營與北來海留)
　(圖河㑹海留圖即東源古黒水也亦名齊納河出前/旗呼喇呼之地東南流與西北來之納林河出托里)
　(泉及西喇烏蘇河出磨呼喇呼平地者㑹東南入榆/林邊于波羅營北而西源來㑹又受北來之塔喇布)
　(拉克水東流曰清河口又東南經榆林南境有榆溪/西河北自衛城西東南流來㑹榆溪西河源曰清活)
　(河潜出右翼前旗南平地南流曰西伯爾河合克綢/及阿爾塞二水東南入雄石峽口邊城經衛城西南)
　(曰三坌河又東南至歸徳堡西有一水自東北來㑹/又東南入無定河無定河又東南經漁河鎮川二堡)
　(南又東南經米脂縣城西南又東南圍水自東北來/㑹折而南流至綏徳州東北有大理河西北自山中)
　(合數水東南流經州城北而東注之又南經州東南/有懷寧河西自田庄堡東流南合九里山水東注之)
　(又東南奢延川自北來㑹/又東南經山麓入黄河)即青澗縣東北境也東岸
　石樓縣有屈産水西北流注之(屈産水即土軍川源/出縣東南石樓山西)
　(北流經城東北又西北一小水自東北來㑹又西北/經永寧闗北又西有土門鎮水自東北團□山來㑹)
　(又西北折而/西流入黄河)又南流經西岸青澗縣東南境老鴉闗
　東折稍西南經延川縣東境延水闗東又正南流為
　老牛灘當河中又南有青澗河合吐延川自西北來
　注之東岸即永和縣西境之烈鳯山烏龍山也(青澗/河出)
　(安定縣西北山東南流百里有馬兒河自西南來㑹/又東南流經縣城北而東有一水自北來注之又東)
　(百里有水自東北來注之折而南經青澗縣城西南/又東南流九十餘里有青川西北自安定東南流來)
　(㑹經延川縣城東北又東南有站川西/自縣西山來東注之又東南流入黃河)又南經延長
　縣東北境清水闗東河中有洲曰澗灘其東岸有水
　和仙芝河自東北來注之(仙芝河亦曰榆林河源北/出石樓縣南之翠金山西)
　(南流經坑坨堡西有一水自北來㑹折南流經馬脊/山東又南至永和縣城北有索坨川自東北來㑹南)
　(經城西北又西南北㑹烈鳯山/水曰仙芝河又西南入黄河)又南西岸有一水自
　西北來注之(延長縣東稍南其水/西北出獨戰山者)又南有延水西北
　自延安府合諸水來東南注之(延水北出保安縣北/境山南流東南百餘)
　(里有洧水自西來㑹又東南經蕭館驛南又西㑹一/小水東南流百里經安寨縣城西南有一水西自摩)
　(雲嶺來㑹又東南經延安府城北又東流有清化水/北自鴉鵒山東南注之又東名濯筋河有小水自北)
　(來㑹又東南經延長縣西南又東南至山麓/有小水西自雲巖山來㑹又東南入黄河)又南為
　東岸大寧縣西之馬鬬闗南有昕川自東合隰州蒲
　縣諸水來西注之(昕川三源北源曰隰州北之羅兒/溝出結北山南流東合一水南經)
　(水頭鎮東又南有蓬門河及小水俱自西來㑹折東/南流有燕家河及小水俱自東北來㑹南流經州城)
　(西曰柴川河又西南至仵城北有東源水來㑹東源/曰義泉河出姑射山東南之羅雲山西北流有聖水)
　(山泉自東北來㑹折西南流至義泉鎮東南有安真/村水自東北來注之又西南流有蒲州河東南自蒲)
　(子山來注之又西與北源水㑹于仵城北又西南經/大寧縣城南南源自東南來㑹南源水曰第一河源)
　(出蒲縣東北之七佛山西南流九十里經縣城南有/南川河自南來㑹折西北流至張村堡北有縣底河)
　(南自翠屏山來㑹又西北經翠微山麓有䉝亭河自/西南來㑹又北至大寧縣南西㑹北東二源水曰昕)
　(川自城南又西流稍南八十/餘里至馬鬭闗之南入黄河)又南西岸山麓有小水
　自西北來注之(水出延長縣南境/紫雲山南麓者)又南為宜川縣東
　境東岸吉州西境之孟門山(山在宜川東北臨河其/東岸即吉州之西北山)
　(不/斷)南為壺口山河中有灘(山在吉州西北其西岸山/即宜川孟門南壽峯也)
　又南經西岸老吉堡東又南有汾川水自西北來合
　銀川丹陽諸水東注之(汾川水北出宜川縣西北進/士山及北山南流合而東南)
　(經縣東南銀川水自縣西南山東北流合一水東經/縣城南而東來㑹又東南流有孟門西山水自北來)
　(㑹又東南丹陽水自西南來東北流經郭家村南又/東北合南來一水又東㑹諸水于桃渠村之北入黄)
　(河水口東岸/即師家灘)又南東岸有清水河自東北來注之(清/水)
　(河源出吉州東境高天山西南流北合一小水折南/流有小水自東南來㑹折西流經州城南又西其北)
　(合一小水又西南流至師家灘南入/黃河其西岸即盤古山北池山也)又東南流東岸
　鄉寧縣西南境有羅洛水自東北來注之(羅洛水出/鄉寧縣東)
　(北山西南流合東來二水又西南經縣城東南又西/經林山北盤古川南西南至船篙鎮北西入黄河篙)
　又東南西岸有小水自西北來注之(水出北池山西/麓南流經中池)
　(山之西麓折東南至/東池山南入黄河)東岸有小水自東北來注之(水/出)
　(鄉寧西南船篙鎮東山西南/流經青石峽西又南入黄河)南為西岸韓城縣東北
　境東岸河津縣西北境之龍門山(西五度九分極三/十五度七分韓城)
　(北五/十里)兩山對峙河貫其中南流其下曰禹門渡稍折
　西南流至東岸葫蘆灘西南有汾水東北自河津縣
　城南西南流注之曰汾口(汾水/見後)西岸即韓城東之周
　原堡也又西南經縣南境有盤水河自北來注之(河/水)
　(出韓城西北硃砂嶺南流有柳溝水自西北麻線嶺/東南流經柳溝城西而東南來㑹又有白馬潭水自)
　(西南麻林山東流折而東北來㑹又東南有西池山/水及南池野孤川俱自北來㑹又東南經縣西而南)
　(至芝川鎮入黄河又有一小/水自西來亦于鎮南入黄河)對岸即榮河縣城也(汾/水)
　(古于縣城北入河明時北徙/於河津西南境而故道遂涸)又西南經西岸郃陽縣
　東境有小水二西北自梁山東南流注之(一出梁山/南麓東南)
　(流四十里入河一出其西麓東南流八十/餘里入河此水河口之南有山東臨大河)對岸即臨
　晉縣西境也又南西岸有洽水西北自郃陽城西來
　南注之(洽水亦曰金河出縣西北壺梯山東南流隨/山東麓經縣城西南又東南數十里入黄河)
　又西南經朝邑縣新市鎮東其東岸蒲州城也又西
　南有洓水自東北來注之(涑水即絳水也源出絳縣/北山西南流經城北又西)
　(北㑹一水至上東鎮北有温水自東南來㑹又西至/下東鎮又北合一水又西南流經聞喜縣城南有沙)
　(淖水自南來㑹又西有野狐泉合諸水自城西來南/注之又西南流經安邑縣解州北漪氏臨晉南曰洓)
　(水河有夏縣水東南合諸水西南流經安邑鹽池解州/之北至虞鄉鎮北與涑水㑹為五姓湖又西南經蒲)
　(州南境西/入黄河)又南西岸有洛河西北自同州府至朝邑
　南東注之(洛河/見後)又南至華隂縣東北有渭水合涇水
　諸河自西南來東注之曰渭口在西岳太華山之北
　五十餘里(渭口西六度四分極三十四度七分自歸/化城西河折而南行至此計二十五百餘)
　(里渭水及/涇水見後)大河至此始折而東流南岸自華隂東至
　潼闗入河南閿鄉縣界北岸即山西蒲州南境中條
　山麓也(中條即雷首山蒲州當大河西西南及南三/面故曰河曲自此以東山西為北岸河南為)
　(南岸以/河為界)東流經潼闗北(一/里)入河南閿鄉縣西界有小
　水三皆自南來注之(曰玉溪河出闗東南秦山曰十/二河又在其東曰盤豆河二水)
　(合流又在其東/皆北流入黄河)稍東其北岸有小水二合而南注之
　(曰媯水北出歴山南流㑹自東/來之汭水于永樂營西入河)又東南岸有小水二
　合而北注之(曰湖水東北流合自東南來之小河水/北流經閿鄉城西境北入河小河南出)
　(秦/山)河稍東北流經北岸芮城縣南(二十/餘里)南岸閿鄉縣
　城北(七/里)又東北有稠桑河自南來注之又東經靈寳
　縣西有𢎞農河自西南來合斷宻河北流經城西北
　注之(𢎞農河西出陜西闕百里東流經閿鄉南境秦/山之南折東北流二    至石子口有斷宻河)
　(東南自乾山西麓來㑹又北流于城西入/河其北岸即芮城縣東南之陌底渡也)又東經縣
　城北(十/里)有好陽河自南來經城東北注之(河出南/境峴山)又
　東北至陜州西有乾頭河自南來青龍河自東南來
　注之有兩水口(乾頭河即古□水亦曰永定澗出乾/山北流經峴山東又北流入河青龍)
　(河出州東南明山北流折而西/又折西北流經城西北入河)東經州城北北岸平
　陸縣城南(陜州與平陸二/城隔河相望)有水自北合二澗南經城
　東來注之(二水出北山一東南流一西南/流合而東南經縣城東南入河)又東為大
　陽闗之茅津口(在茅津/鎮東南)又東出三門過底柱山(山在/河中)
　(流北岸平陸南岸陜州山有三門中曰神門南曰鬼/門北曰人門惟人門脩廣稍可行舟鬼門最險西五)
　(度二分極三/十四度八分)又東北經澠池縣北境白石山北北岸
　為垣曲縣城有清水及沇水俱自北來夾城西東而
　南注之(清水亦曰毫清河出絳縣南山南流合西北/來二水經王第鎮西又南經縣城西南入河)
　(流水東北出王屋山之西麓西南流有歴山水西合/諸馮山水自西北來㑹西南流經縣城東南入河)
　又東數十里北岸亦入河南界(自此而東全經河南/省地南岸為河南府)
　(地北岸為/懷慶府地)東經新安縣北(北岸為濟源/縣西南境山)河南府治洛
　陽縣北(河岸山自澠池西連陜州諸山東至府西北/為榖城山為北印山至東北境而北岸濟源)
　(諸山北自太行西自王/屋連岡臨河百餘里)又東南流經孟津縣北北岸
　即孟縣西境也(孟津縣西有硤石津委粟津高渚馬/渚陶渚皆渡河處陶渚在縣北五里)
　(即古孟津亦/曰富平津也)至孟縣城南折而東北經南岸鞏縣西
　北北岸有湨河自縣西北東南流注之(湨河源曰永/利河出濟源)
　(縣西北山三源東南流合經縣城而東有一水自西/北來㑹即濟水南一渠也又東南流至孟縣北又東)
　(南入/河)又東北有濟水西北自濟源縣東支分經栢香
　鎮東南流注之(見/後)又東經温縣城南其南岸鞏縣北
　有舊洛口又東至汜水縣西北界有洛水合伊澗瀍
　諸水西南自河南府東經孟津偃師鞏縣之南而東
　北流注之(洛水/見後)又東經汜水縣北有汜水自西南來注
　之(汜水出縣西南境大戯山東北流經縣城西又東/北至滿家溝入黄河其東曰邙山其西即古虎牢)
　(闗南岸之山至/汜口東而盡)北岸温縣東之司馬臺也又東北流
　經武陟縣南境有猪龍河即濟水支津西北自濟源
　東經河内之南温縣之北而東南流注之(見/後)又東南
　流有沁水西北自澤州至懷慶府合大丹河東南經
　武陟北而東南注之(沁水/見後)南岸即滎陽縣北境及河
　隂縣北境也大河自武陟河隂以東兩岸並無山阜
　亦無小水流入者又東經滎澤縣北又東南經原武
　縣南(古河道經原武北而東/北至直沽入渤海見後)鄭州北又東南經陽武
　縣南中牟縣北又東流經延津縣南開封府治祥符
　縣北(西北有鹽船黒崗柳園三口東北/北岸上有陳橋鎮又北則封邱也)封邱縣南陳
　留縣北又東南流經蘭陽縣北儀封縣北(東北有/黄陵岡)考
　城縣北又東入山東界經漕縣南(其西南黄陵岡與/儀封界舊決口也)
　(南岸亦曹縣境/又南即商邱境)又東經單縣南(南岸亦單縣地又南/即虞城縣地  河于)
　(河南省自潼闗東/至虞城共七度)又東南流入江南界經碭山縣北
　豐縣南沛縣南蕭縣北(縣西北濵河有天山岡阜相/接為太山東至徐州府西)
　又東南經徐州府城(府治在雲龍山大河自陽武縣/東南至蕭縣皆唐宋汴河故道)
　(自蕭縣東南經府城北遂奪古泗水道東逕百步洪/吕梁洪而入邳州界北岸東岸驛臨河左右有小山)
　(相/連)又東南經邳州南境(河北岸西自魏家集東南至/舊邳州尚有小山舊邳州之)
　(南岸亦有岡阜自西/南來大者曰象山)睢寧縣北境又東南至十字河
　口(北與落馬湖運/河近祗數里)東至宿遷縣城西南遂折而南而
　東南流至白洋鎮東古城鎮西又折而東而東南經
　桃源縣城北又東南至清河縣城南即古清口亦曰
　泗口淮瀆洪澤湖水自西南來㑹(清口東二度六分/極三十三度六分)
　(也自此而東入海皆淮水道/  徑二百六十里淮水見後)既㑹淮水折東北流經
　淮安府治山陽縣西北之清江浦北又東北經阜寧
　縣北境至安東縣城南又東北流過北沙鎮北過雲
　梯闗旋折入於海(海口東三度五分極三十四度自/入碭山界至此東南流經七百里)
　(又東北二/百六十里)
　附考禹貢舊河道自今滎澤縣北(北岸獲/嘉縣)東逕原武
　縣北陽武延津胙城三縣北(北岸新/鄉汲縣)又東北至濬縣
　西南古曰宿胥口大伾山在其口東北(南岸滑縣即/古白馬津口)
　大河自今濬縣折而北行逕内黄湯隂安陽臨漳魏
　縣成安肥鄉曲周平鄉廣宗至鉅鹿古大陸澤在焉
　自鉅鹿又北逕南宫新河冀州束鹿深州衡水武邑
　武强阜城獻縣交河青縣靜海大城寳坻至天津直
　沽口入渤海
　　附録諸水
　河源以北重山回互即青海地多川澤在湟水之西
　浩亹水之南其北甘肅其西北沙州也川澤皆不入
　黄河以地勢相連附録於後
青海在西寧府邊西五百餘里(南去河源闕百闕十里/東去湟源闕百闕十里)
　古名西海亦曰卑禾羗海即鮮水也今為厄魯特等
　二十三旗地畨名呼呼諾爾周迴七百五十餘里中
　有二山一曰奎遜拖羅海一曰察漢峰東西對峙水
　色青緑中流高起冬夏不枯不溢為諸水之滙其可
　名者有哈爾吉河自東北山來八十餘里有伊克烏
　蘭和碩河南流五十餘里有和爾河東南自納喇薩
　喇嶺西北流百餘里俱注之最大者自西來之布哈
　河
　布哈河即古大非川源出西海西北三百餘里阿穆
　尼額庫山南流名喀喇西納河有英格池(周二百/數十里)水
　自西北來㑹又東南流至天青察漢峯前有善池水
　自東來㑹又東流有羅子河西爾哈河自北來㑹又
　東有濟拉瑪爾台河自北來㑹又東流注青海此河
　受六大水岸濶流深為諸水之冠　西南之察達鼐
　河㑹諸水東西分注為拖遜池阿勒克池次之
　青海東北有巴顏池(周四十/餘里)南有功額池(周五十/餘里)細
　納池(周四十/餘里)竒爾多克池(周二十/餘里)有音德爾圖池(周/二)
　(十餘/里)其最大者西南三百五十餘里之拖孫池(周百/九十)
　(里在河/源東北)阿勒克池(周百六十里/在河源北)東北之巴哈池近西
　寧邊外西北百八十里(周百/餘里)東南近洮州衛之湫池
　即古天池大澤白水之源也(周百/餘里)其最利者西南之鹽
　池周百餘里産青鹽其水自西拉庫特兒山之莫和
　爾河與布罕克池之察漢烏蘇河合滙為此池又東
　南流出㑹數水名曰鹽河又東南伏于功額池邊地
　䝉古食鹽皆取於此(鹽池在青/海南百里)
　青海東即湟水古所謂湟中地北即大通河古所謂
　浩亹水東南㑹湟水入黄河也自大通河以北諸山
　之水隔於重嶺凉州永昌甘肅西至河西㕔沙州衛
　古武威張掖酒泉敦煌四郡地水或東北流或西北
　流或西南流皆至沙漠中滙為一池而止考古者指
　為豬野為弱水黒水難以盡合今據經流共見者編
　次於後
安遠堡水出鎮羗營邊城北其南即莊浪河源南流入
　黄河者也水北流循長城外經堡東又北經黒松驛
　至古浪所東有小水東南來穿城注之又北至雙塔
　堡折東北流經長城斷處八十里至土門堡東北出
　長城闇門又東北百餘里折東流五十餘里沙磧滙
　為一小池而止(此水行三/百餘里)
鎮畨衛水源出涼州南境重山中兩源東北流而合經
　張儀堡南又東北至長城下新平驛東循城而北經
　州東境之高溝堡東又北稍西經三坌堡東折東北
　流當城斷處蔡旗堡東又東北經重興黒山青松三
　堡南其東即大磧也又東北至鎮畨衛東南又東北
　當西長城斷處又東北曲曲三百餘里滙為一大池
　池周六十餘里(此水行六百餘里涼州即古/姑臧池即休屠澤古豬野也)
永昌衛水源出衛西南境重山中東北百餘里有小水
　自西來㑹東經新城堡北又東循北山麓經水磨闗
　北又東經衛城北又東北出長城闇門經西山麓寧
　遠堡西又東北曲曲流四百里於沙漢中滙為一池
　池周三十餘里(此水行七/百餘里)
山丹水即古弱水源出山丹衛西南窮石山(西十五度/四分極三)
　(十八度/二分)東北流百餘里經馬營墩西又北流五十里
　經永固城西又北二十里經洪水營東折西北流百
　二十里至甘州東南境有水東自長城外山西南流
　入城經山丹營及通遠堡南而西注之又西北經州
　北境(州城北二/十三里)又西北有張掖河自西南來㑹即古
　羗谷水也(張掖河出州西南邊山東北流經祈連山/又北合數小水東北經龍夀堡北又東北)
　(經州治張掖縣西境又北/與山丹水合俗曰黒河)又西北百里至平川堡南
　撫夷堡北循長城下而北至高臺堡西北有一水西
　南自紅崖堡從仁堡南山二源合而北來注之又循
　長城下而西北經定安黒泉花牆深溝四堡之東又
　北至鎮夷堡西北當城斷處出邊(西十六度六分/極四十度弱)又
　北三百里至衛公營東北地有肅州二水自西南東
　北流經金塔寺營而北來㑹之　肅州二水一曰卯
　來河源出肅州西南邊外青海西北境有三源東源
　曰額吉内必拉(西十七度五分極/三十八度三分)出敖什西山之南
　西北流中源曰巴棟必喇出珠魯肯達山北麓二澗
　(四十八度左右極/三十八度二分)北流而合西源最大而遠曰陶賚
　必喇曰哈圖巴爾呼必喇東北流而合(西十八度五分/極三十八度)
　(十九/度弱)流數百里始與二源水㑹東北流又東合一水
　又東北經重山入肅州南邊經卯來堡曰卯來河又
　東北經州城南境又東北有河西南自嘉峪闗外東
　北流經州西北境來注之又東北至古城堡南臨水
　堡北當西長城斷處出邊東北流經金塔寺營西北
　又東北折正北流土人總呼陶賚必喇經衛魯西火
　燒屯東又北折東北流至衛公營北又東北㑹山丹
　水　二流既合又東北經花牆鎮驛北土人曰額金
　内必喇又東北至毛母西折西北流經雙城西又折
　東北流經平所驛沙馬營西又西北折東北而北流
　經什庄西又西北有崑都倫水自東北來注之又北
　為二巨澤西北曰索廓克鄂模(池周九/十里)其東北曰索
　博鄂模(池周六/十餘里)即古居延海也(西十七度左右極四/十二度五分  計自)
　(滔來發源至此北行二千百五十里/自窮石發源至此亦行二千餘里)嘉峪闗外赤金
　衛有二水俱出南山中數源合而西北流一經衛東
　一經衛西北靖逆㕔之東俱折東北流滙為一池曰
　阿拉克池(自源至池各/行三百里)
布隆吉爾河疑古黒水自靖逆㕔西南境平地兩源合
　而北流七十里有小水二自東來㑹折而西流有小
　水八俱南自柳溝衛北流注之又西數十里至雙塔
　南有小水南自真拖賚地北注之又西三百餘里經
　安西府北北又西百里至古沙州北境有西喇噶金
　河自南經州東而北來注之(西喇噶金河源出安西/㕔南邊界大山地曰烏)
　(蘭布拉克西北流折而北百七十里折而西百二十/餘里有察罕烏蘇水自西南來㑹又北流八十里經)
　(沙州東又北五十里/與布隆几勒河㑹)又西北流曲曲而西三百里瀦
　為巨澤曰哈勒池周六十餘里(池東南多大山西有/蘇魯圖山池北地近)
　(西曰巴罕敖魯蘇台東曰伊克敖魯蘇台又東曰阿/倫哈拉烏蘇  源西十八度九分池西二十二度)
　按布隆几勒即漢時南藉端水(上源曰昌馬河至柳/溝衛㑹南境北來之)
　(十道溝曰蘇賚河/又西㑹庫隆河)西喇噶金亦曰黨河即漢時氐置
　水也(自哈勒池而西/南有色爾騰海)
色爾騰海在哈勒池西南三百餘里其水南出雪山之
　隆西北流瀦為澤　自此而西即古流沙西北沙中
　有蒲昌海(見/後)
　
　
　
　
　
　
　
　
　水道提綱巻五
欽定四庫全書
　水道提綱巻六
　　　　　　　　　原任禮部侍郎齊召南撰
　　入河巨川
洮河源出洮州衛西南邊外之西傾山東麓(在衛西南/三百五十)
　(里當黄河自東折向北之東㟁山綿亘千餘里為諸山/冠墊江水出其南麓南入江又諸川小水出西北麓)
　(西入河畨名羅察普喇山即古西傾一名西彊山又/名嵹臺山洮源處當山之脊曰托禮嶺其上平坦即)
　(古羊撒嶺其北曰多克的山東/北曰綽農蘓爾瑪拉峰甚髙大)泉湧地十餘滙為一
　道(即栢/木溝)俗曰巴拉巴河東南流折而東其南北受小
　水十餘至洮州衛西南入邊界舊洮州南有水西南
　自邉外來㑹東流經衛南稍東衛城左右二水合而
　南注之又東經岷州衛西之野狐橋北有西灣水自
　北來注之又東經衛城北有叠藏河西南自邉外東
　北入邉合諸水繞衛城東而北注之(叠蔵河自邉外/廢叠州南山西)
　(北流百數十里入邉經白石山南馬釋倉北有一水/自南來㑹又東北有髙麻溝水自南來㑹又東北有)
　(分水嶺水自南來㑹又東北/經衛城東又東北入洮河)又北流折而西北又東
　北流至臨洮府南有小水二自西南合而來一自東
　南來俱㑹(東南水即牛心山水西北流經/十八盤山西麓又西北入洮河)又北經府
　城西而北有東結河南合鳥䑕分水嶺之水自東南
　來㑹(東結河東南出七聖山西流有鳥䑕山東北分/水嶺三源西北流合而北來㑹又西北流至府)
　(城東折西流經城北而西入洮/河此分水嶺其東麓水入渭水)又北有三坌河西南
　自邉外入邉合而東北來㑹始折西北流經沙泥驛
　中堡南又西北有小水自東南來注之又西北流折
　而東北至蘭州西境北入黄河曰洮口(源西十四度/六分極三十)
　(四度七分入邉西十三度二分極三十四度四分百/洮口西十三度一分極三十六度三分舊言行八)
　(餘/里)
湟水即洛都水今畨名博羅克克河源出西寧府西北
　邉外當青海之東曰噶爾藏嶺(元人所謂祁連山即/明志所謂熱水山也)
　三泉一名伊克烏拉古兒台一名圖爾根烏拉古兒
　台一名察哈烏拉古爾台南流二十里滙為一水其
　東有布虎圖嶺二泉亦南流曰崑都崙河㑹茂海圖
　河水來㑹又東南流至董郭兒廟南有圖爾根察漢
　河自西南來㑹水勢始盛折東流入西寧邉鎮海營
　曰西寧河至府城西有北川河自北來有南川河自
　南經城西而北來並注水如十字經城北而東(北川/河即)
　(古破羌水源出邉外阿勒坦山南流曰阿爾坦河有/布呼克河自西北合二小水來㑹又南流入西寜北)
　(川營邉又南入西寧河南川河即古六谷水源出西/南邉外西喇苦特山東北流曰西喇庫特河入南川)
　(邉曰南川河又東北經府城/西而北與西來之西寧河㑹)又東南有沙塘水自北
　來注之經碾伯老鴉二堡南折東北流經冰溝驛南
　又折東南流至西大通堡之東南山中與西北來之
　大通河㑹又東南至蘭州西境入黄河　大通河較
　湟水尤長源出青海之西北境阿朩你厄庫山南有
　池水東南流曰烏蘭穆倫河(西十八度一分極三十/八度徑在肅州之西南)
　(五百里其山北水俱北入滔來/河西水㑹布喀河惟此水東向)東百五十里有哈爾
　琿河自北來注之又東北曲曲流南受一水又東北
　有滿楚克河自西北來㑹東經甘州府南邉外番大
　山(凡山南水俱/流入青海)東南流八百里北受小水六南受小
　水五至西大通堡入邉經堡西又東南㑹湟水又東
　南至苦水堡西南南入黄河即古浩亹水也(西十三度/一分極三)
　(十六度/三分)
汾水源出静樂縣北管涔山(山最高大蜿蜒數百里為/山西諸山之祖其東北水)
　(皆北入桑乾其東水皆東入滹沱其西水皆入黄/河而汾水其南水也西四度三分極三十九度)南
　流經寜化所西又東南流其左源二澗出管涔之東
　山者合而西南流來㑹(管涔自神池堡而南連峰不/斷西為岢嵐州古茅山荷葉)
　(山相接此則静樂東北境山在頭馬營之北其東北/衍為雁門廣武諸山出城東北為渾源之北岳其東)
　(南為萬華雲中巾字諸山/曲折而南為霍州之霍山)南流經縣東北折而西南
　流經城西北又西南有碾河自東北來合两小水折
　西北流來注之(碾河出東北山西南流百里有小水/自東南來㑹折西北流又北合一水)
　(折西流經縣城/南又西入汾)又西南有羊兒河自西北合二澗來
　注之又南稍西有社干河自西北來注之折南流經
　石峽山西有嵐河西北自嵐縣合一水東流注之(嵐/河)
　(出嵐縣北山曰葫蘆泉東南流經縣城東曰葫/蘆河東南流有馬路河自西來合又東流入汾)折東
　南流有石樓山水自西來合天成泉水東流注之(石/樓)
　(山東水東流至樓煩鎮東南天成泉水自西南天成/村東北流來㑹又東北經雁門村北又東北入汾)
　又東南至天門關西有小水自北來注之又東南至
　向陽店南有直谷水合石橋河自東來注之(直谷水/西北流)
　(有東北一水自東黄䑕村來㑹又西流經西黄䑕村/北有石橋河北自黄山寨西南來㑹又西南流至南)
　(陽店南/入汾水)又東南有小水二各自東北來注之(一自陽/曲灣來)
　(一西至府/城西北)南經太原府治陽曲縣西稍南有韓村水
　自西合二澗來東注之折西南流經大原縣城東又
　南有晉水自西來㑹(晉水出縣西懸甕山一名龍山/一名結絀山晉泉一泓在縣西)
　(南晉祠鎮之/南西流入汾)又南有榆次北水自東北來注之(水出/夀陽)
　(西南山西南流至榆次縣北有小水北自/陽曲縣東境山來㑹又西南百餘里入汾)又西南流
　經清源縣東南徐溝縣北有洞渦水東北來合諸水
　來㑹(洞渦水出樂平縣西之陡泉嶺西北流有浮化/山水自東北合夀水來注之夀水出夀陽縣西)
　(境山两澗合東南流至縣城西南有一水北自城西/一水東自城南來㑹又西南流浮化山水東自平定)
　(州西界來㑹又西南㑹洞渦水又西流有大凃水自/東南南合小凃水西北流來㑹又西經榆次縣城東)
　(南有小水自北來㑹又西南北合一水又西南有象/谷河自東南馬陵關南黄花嶺北北流折而西北有)
　(大塔山之金水河自東來㑹又西北至徐溝/縣東北㑹洞渦水西流經縣城北又西入汾)又西南
　經交城縣南有祁縣水自東南來注之(水出祁縣東/南分水嶺北)
　(其南水入濁漳也西北流百/餘里經縣城北又西北入汾)又西南有文水自西北
　來注之又西過文水縣南(文水出縣西北山東南流/百里曰文峪河經卦山西)
　(石峽山東有小水北自馬鞍/山來㑹又東南百里入汾)又西經平遥縣西北境
　汾州府治汾陽縣東境有馬跑泉水西北自白虎山
　來注之又東南流折而西經孝義縣東有義河西自
　狐岐山東流經縣城北而東注之又南稍西經介休
　縣北有中都水東北自平遥合諸水來注之(中都水/出東南)
　(上殿山西北流有賀水自東來㑹又西北經平遥縣/城北西南流有亭同水自東南來㑹于城西北又西)
　(南至介休北有綿山/水南來㑹又西入汾)稍西有孝河西自孝義南境來
　注之又南經冷泉關西有景家溝自西北來注之又
　南至靈石縣西南有澗河西北自烏雞山來注之又
　西南有狐岐山南水自西北南合康城鎮水東南流
　注之又西南有韓侯嶺水自東來注之又西南經汾
　西縣東折而東南流經霍州城西稍南有水東自碾
　台山西經城南來注之其西即汾西之轟澗自縣城
　來東南注之又南東受一小水又南有羅雲山水自
　西北來㑹稍南有□水東北自霍山西南麓西流注
　之又南經趙城縣城西南有霍水東北自霍山南麓
　西經洪洞縣城北而西注之又南經洪洞西南有澗
　河東自岳陽北之渗水西南經洪洞城南而西注之
　又西南經平陽府治臨汾縣西北有滴水河合諸水
　自東南來注之(滴水河出浮山縣南長堡北流至縣/西北有黒水南合一水自東來㑹又)
　(西北流有楊村河自北來㑹又西北至喬李鎮/又受南北二水又西流經府城北又西入汾)汾水
　于平陽西北分為二𣲖一南流稍西經襄陵縣城東
　一西南流支渠如織經城北及城西曲而東南復合
　經趙城鎮西稍南又分為二南流十餘里復合又西
　南經太平縣東南曲沃之北曰高縣鎮有小水自東
　來注之又西南經絳州城南有澮河東自翼城曲沃
　來注之(澮河源出翼城縣東南山西流經中衛鎮又/西稍北至城南有小水三源自南山合而來)
　(㑹又西北有城北來自東來㑹又西經曲沃縣/南又西經候馬鎮南又西至絳州城南入汾)又西
　有馬首山清濁水自北來注之又西經稷山縣城南
　又西經河津縣城南又西南流至葫蘆灘南榮河縣
　北境入黄河在龍門之南五十里曰汾口(西五度九/分極三十)
　(五度/五分)
洛水即古漆沮源出慶陽府治安化縣北境三百餘里
　之白於山(在邉城寧塞堡南/靖邉營之西南)两源一西南流一東南
　流合而東南經金塘東分為二𣲖有一水自東北來
　㑹二𣲖復合折而東流又東南經保安縣西南境曰
　洛河有黒水河自西來注之又東南有周水河北自
　縣城西南流注之(周水河出保安西北山在靖邉營/之東南即白於山之東阜相去百)
　(三十里東流折而東南至縣城西有一水自西來/㑹又東南即折而南百五十里與洛㑹洛河始大)又
　東南經安塞縣西南境有摩雲嶺南水自北來注之
　(嶺在安塞西保安東南嶺東/水入延水其西南水入洛河)又東至甘泉縣西北有
　一水自東北來注之(水出延安府/南山南入洛)又東南經城西南
　又東南有清水泉自東來注之又南經雕隂山東又
　南經鄜州城東有採銅川自東北來注之又南折而
　西南流經洛川縣西境有街子河自東北來注之又
　南流至中部縣東北有華池河自西北合清水河來
　㑹(華池河俗亦名洛水其源出合水縣東北之白於/山曰延鳩川在慶陽府城東北百二十里東南流)
　(有華池水自北來㑹華池三源曰豹子川南流曰平/戎川西南流合而南其西北有一水來㑹東南流曰)
　(華池河延鳩川自西來㑹又東南流經邵庒驛西又/南折而東二百二十里至隨后嶺東北有清水河自)
　(北來㑹清水河源在豹子川之東百餘里两源合東/南流有一水東北自馬超洞山西南流來㑹又南至)
　(隆益驛北有一水自西來注之又東南流百餘里經/鄜州西南之長村驛東折而南流六十里與華池河)
　(㑹又屈曲東南流入洛河俗/名三川水即豹子川等名也)又東南有葫蘆河東北
　自洛川來注之(河出洛川縣西南境南/流折而西南入洛河)稍南有沮水
　自西來㑹(沮水即禹貢沮水出中部縣西北境子午/山東流經駱駝岡北翟道山南俗曰沮河)
　(有子午河自西來㑹又東有慈烏河西南自石龍巖/北來㑹東南流經縣城南又東稍北三十餘里入洛)
　(河/)又南經宜君縣東北境至武莊鎮西折東南流經
　白水縣東澄城縣西有一水自東北來注之(水出麻林/山西麓南)
　(流百餘里入洛河在澄城西北麻/林之南即壺梯山又東即梁山也)又南甘泉自東北
　來注之(甘泉在澄城北山西南流至縣西南有金沙/谷胡倉泉二池自城南西流合而來㑹又西)
　(南入/洛河)又有白水西北自大神山來注之(水出白水縣/北境大神山)
　(之東曰秦山東南流經縣城西南又/東南八十里至甘泉口之南入洛河)又南有大浴河
　自東北來注之(河出澄城東北山東南流八十/里折而西又八十餘里入洛河)又南
　稍西經蒲城縣東境同州府之西北境有一水西北
　自蒲城來注之(水出蒲城西北境東南流經縣城南/漢底鎮北又東南六十里入洛河)
　折而東南流經府城南又東南至朝邑縣南太白池
　北(自同州南有白馬池其東曰麻子/池又東曰太白池皆在洛南㟁外)於趙渡鎮南東
　入黄河(洛水雚于朝邑西之朝坂南經趙渡鎮至華/隂縣西北之葫蘆灘合渭水東至渭口入黄)
　(河自明時改流不南入渭今洛口南去倉頭村南之/渭口三十里此洛周時與渭涇為雍州三川即禹貢)
　(漆沮既從小雅瞻彼洛矣源處西八度五分極三/十七度四分洛口西六度四分極三十四度七分)
渭水源出渭源縣西鳥䑕山一名青雀山南北两源北
　源發北麓分水嶺東南流(分水嶺西北三水皆西北/至臨洮府入洮若渭源則)
　(東南/水也)經縣城北又東稍南南源水自城西南東北流
　㑹焉(南源出鳥䑕山南麓大樹下東流折/而東北經縣城南又東北與北源㑹)又東稍南
　有五竹山水曰清水河自南來注之又東南經鞏昌
　府治隴西縣城北又東有赤亭水自東北來注之又東
　南有小水自東北來注之(水出角山/東南麓)又東南經寜逺
　縣西北出桃花峽两岸皆山又南有漳河西南自漳
　縣來注之(漳河出西南境崆峒山東北流曰遮陽水/有擦寸河西自西傾山剌能河西北自道)
　(陽山東南流皆㑹焉東經縣城南折而東北流有水/自南來㑹良恭水出岷峨山之北北流有閭井水自)
　(西南來㑹折東北流至新寺鎮北有馬淳河東南自/栢林山來㑹又北有笛溝水自西南來㑹又東北八)
　(十餘里入渭水即古廣吴水也良恭閭井之/南即岷州衞岷峨山筍溝源即衛東大山也)又東南
　有山丹河自南來注之(水出寧逺縣西南之青陽/山北流折而東北入渭水)折
　而東經縣城北又東流稍折而東北有桃花山水自
　西北來注之(水出鞏昌府東南通渭縣西南桃花山/東之魯班山南流折而東南經樺林山)
　(東麓又東南至寧/逺東北境入渭水)又北折而東有􁂁牛山水曰南峪
　河自西南來注之(􁂁牛山在寜逺東南其東南為老/君山又東為白崖山即古朱圉山)
　(當伏羗/縣西南)又東經伏羗縣城北有華川水北自通渭縣
　來注之(水两源出通渭縣北百餘里安定堡之西北/山南流而合至縣城之東又西南流有十八)
　(盤山水西自髙山東南流經城西而南/來㑹又南曲折百二十餘里入渭水)又東北流折
　而東南經秦安縣西南境秦州北境有羅玊河北自
　静寧州莊浪縣合諸水南流注之(羅玉河上源北曰苦水/河東曰甜水河苦水)
　(河出固原州西境消河堡東北大山其東水入固原/清水河北至鳴沙堡入黄河者也其南水南經堡東)
　(又西南折而東有一水自東北來㑹又西南流七十/里有一水自西北來㑹又南有張儀堡水自東合一)
　(水來㑹又南曰苦水河又西南經静寜州城西北又/南有甜水河自東來㑹于城之西南甜水河出州東)
　(隆徳縣東連山二源自東北來一源自東南來夾城/南北至城西北而合又西流折而西南至神林堡東)
　(折而西流又西折而南有水自來來㑹又西南經州/城南又西南㑹苦水河又南有一水西北自青家驛)
　(東南流經高家堡西而東南來㑹折東南流經莊浪/縣西南境有一水東北自縣城來一水西北自安定)
　(堡東山來並㑹又東南流有隴山水自東北來㑹又南/折西南流有一水東自華亭南山三鄉闗來㑹又西)
　(有陽兀川西北自永寧堡來㑹又西南至秦安縣城大/西北又南經神仙嶺東又南入渭水此水較諸水稍)
　又東南經秦州東境有秦州河合諸水自西來注之
　(藉水出州西南境嶓冡山東北流有温泉水即叚谷/水自西來又一水自西北來㑹東流經州城南又東)
　(流南北合受一小/水又東入渭氷)又折東流有牛頭河自東北來注
　之(牛頭河出清水縣東北天井山東南阜西南流有/湯峪川合濛河自東南來㑹又西流有集翅河自)
　(北來㑹經縣城北又西南有一水自北山來㑹又/西南至牛頭山西折而南又折而東南入渭水)經
　清水縣南境又東有丁華嶺水自北來注之又東折
　而南有黄交峪水自西南來注之又東流經隴州南
　境有一水自西北來注之又東稍南有長蛟川自北
　來注之又東經龍盤山麓至寳雞縣西有塔河自西
　南來注之又東經縣城南有金陵河西北自吴山來
　注之(金陵河出隴州南境吴山南流合二小水東南/流依山西麓至秦嶺重山之南折而南經寳雞)
　(縣東又南入渭水大吴山即西鎮吴岳禹貢/曰岍山者也陳倉  㪚關俱在寳雞西南)其南即
　大㪚關路也又東經鳳翔府南境有汧陽河自西北
　來注之(汧陽河即古汧水源出隴州西北之西鎮吴/岳東南流有濁水川西南自竹頭村咸宜關)
　(來㑹又東南流經州城南有汭水出州西北景福山/東流經寺厓鎮南又東合北來之魚龍川東南流㑹)
　(東北來一水南經城東而南入汧汧水又南而東南/流西受白龍泉水北受石魚溝水又東南至汧陽縣)
　(城西南北受暉河水又東南北受澗口河水又/東南有小水自東北來注之又東南入渭水)又東
　南有代魚河自西南來注之又東經岐山縣南境有
　石頭河自西南來注之又東經扶風縣西南境有清
　水自南來注之又東過郿縣城北又東有洪河南自
　太白山來經槐芽鎮西北注之又東有清湫河南自
　秦嶺北流經横渠鎮西北注之又東經武功縣南境
　青花鎮東有漳渠自南來注之又東經盩屋縣城北
　而東有黒水自西南來注之(黒水出秦嶺二源一出/林關驛南山一出其西)
　(南山北流合而東北過三交驛北又東北過泥嶺西/麓櫻桃驛東又東北至金井西有小水自西來㑹又)
　(東北經盩厔縣城/東南又北入渭水)其北即武功西受鳯翔岐山扶風
　諸水北受麟逰永夀乾州諸水口也(鳳翔二水俱出/府北大山一東)
　(南流經府城西南東流折而東南與東源之東南流/者㑹而東有岐水北出岐山南流經縣城西而南來)
　(㑹經城南又東南流有湋水北自鳯鳴山南流右合/一水又東流左合北來之周原水而南來㑹又東經)
　(扶風縣城南曰湋河又東北流折而東經武功縣城/南有石臼水西北出麟逰縣西北山東南流經縣城)
　(南㑹城東自北來之澄水又東南百四十里至武功/縣城東北與永夀縣西北之武亭河南流經乾州西)
　(南合西北來之漆水而南者㑹于武功城之東/南又東南流入渭水水口之東即長寜鎮也)稍東
　有赤水南自終南山北流注之(終南綿亘數百里西/自郿縣而東至西安)
　(皆其支阜/隨地異名)又東北經興平縣南境有一水自南來注
　之(亦出終/南山)有二水自西北來扵馬村鎮東西分注之
　(一即興平縣水東流/一出東北山東北流)又東經鄠縣北境咸陽縣城東
　南又東北有豐水自西來合諸水北流注之(豊水出/鄠縣東)
　(南牛首山北流至縣東北有澇水西南出五福山北/流經城西而東北來㑹又東北流有豹林谷水北流)
　(經子午鎮西炭谷東昆明古池西而北又有滈水與/石龞各水自東南來合而西北流曰潏水者俱㑹又)
　(東北至咸陽/縣東入渭)又東北經西安府治長安縣北境(府城/北三)
　(十/里)咸寧縣北境髙陵縣南境涇水自西北來㑹曰涇
　口(涇水/見後)稍東有㶚滻二水自南來合北流注之(㶚水/上源)
　(即藍水也出東南藍田縣藍關之西南山秦嶺其南/即丹水南入沔漢者藍水二源北流而合又西北經)
　(縣城南又西北有水合三源自西南來㑹亦出秦嶺/者也又西北流曰灞水經府境東而北有滻水西南)
　(自太乙山東南之西王峪嶺及秦嶺三源合而北流/經錫谷西拖栢東乃東北流至府東北境來㑹既合)
　(滻水又東北流至髙陵/縣南境入渭曰㶚口)又東經臨潼縣北境折東北
　流有淳化清峪二河自西北來合漆沮二水南流注
　之(淳化河出淳化縣北山東南流經城東又東南㑹/東北來之清峪河又東南經涇陽縣北境三原縣)
　(城北又東南經髙陵縣北境又東南至交口鎮北漆/沮自東北來㑹沮水出耀州西北境之分水嶺東南)
　(流經建庒西又東南百八十里經州城西南又東南/􁇀水自東北來㑹漆水出冝君縣南大神山西南流)
　(曰同官川至同官縣東北有一水自西北山來㑹南/至城東南折而西南流至耀州城之東南沮水自西)
　(來㑹□㑹折東南流至富平縣西北境有甲池水西/北來㑹又東經縣城西南又南左受一小水又南經)
　(孝文陵西又南至髙陵之交口鎮北與淳化/河合入渭交口鎮之東北㟁即景渡鎮也)又東有
　一水自南來注之又東稍北經渭南縣城北有水自
　南來經城西而北注之又東有一水南自龍耳山崇
　寧鎮來注之又東經華州西北有符嵎水南自少華
　山來注之又東北經同州府南境又東北經華隂縣
　北有水南自太華山北流經城西而北注之又東北
　至倉頭村南入黄河即古渭汭地曰渭口(源西十二/度三分極)
　(三十五度二分入河西六/度四分極三十四度七分)
　涇水源出平凉府西北境笄頭山(在瓦亭驛西北高/山其北麓水為清)
　(水河由固原州北至鳴沙堡入河其西南即隆徳縣/東北諸水為羅玉河南至秦安縣入渭者也涇水出)
　(其東/南麓)两源並發東南流至瓦亭南折而東有小水四
　俱自两南羙髙山來注之又東至固安鎮北折東南
　流至府城西北有横水自西南來㑹(横水出府西南/逞宿鎮之西北)
　(山两源合東北流經武山北大統山/南又東北至府城西北與涇水㑹)又東經府城北
　又東南有二水俱西北自北山來㑹(一曰闕水/一曰盧河)經華
　亭縣東北境崇信縣北境有潘雲澗合二水自北來
　注之又東南至涇州城西北有汭水合諸水西自華
　亭崇信來北注之(汭水出華亭西隴山之東麓東南/流有一水自西南來㑹東北流經)
　(縣城南又東北有北水自西北來注之又東北有䇿/底河西北自武山南麓來注之又東北經崇信縣城)
　(北又東流/折北入涇)又東流稍北有鎮原縣水自西北來注之
　(水出縣西北大方山東南流經縣城西南又東南流/有一水自北來㑹一水自東北來㑹又東南百八十)
　(里入/河)折東南流至長武縣東北有盤口河西自崇信
　涇州之南境來注之(盤口河出崇信縣西南山東北/流經縣南境循山麓東北經涇)
　(州南境又東北至瓦雲驛南/又東經長武縣北境東入涇)稍南有馬連河北自慶
　陽府合環縣合水寧州真寧諸川來㑹水勢始盛(馬/連)
　(河源出慶陽府東北鐵角城之北山東山其東隔岡/即洛水也二源分流至城西而合西南流屈折百九)
　(十里至懐安所北有一水北自山中南流經鐵邉城/西折西南流來注之又南至柔逺城之東南有黒水)
　(河自西北來㑹又南有一水自東北來注之又南經/府城東而南有環河西北自環縣合諸水來㑹環河)
　(出環縣東北興隆山西南流有山城水自西北來㑹/折東南流有一水自西來㑹又東南經木鉢鎮南有)
　(各道川自西來㑹又東有一水自東北來㑹又東南/流折而南有佛堂溝自西來注之又南至阜城鎮南)
　(有野狐溝自西來注之又東南至府城西南又東南/㑹馬連河既㑹東南流有柴家河自東北來注之又)
　(東南有建河東北自合水縣城之東西南流注之又/南百餘里至寜州北有珊瑚川自西北來有小延川)
　(大延川東北自襄樂鎮合西南流經寧州城北而西/來並㑹又南經州城西又東南有五龍河自東來注)
　(之又曲折而南至長武縣東北境有真寜縣水自東/合數小水經縣城南而西受北來之馬造溝西流注)
　(之又西南與涇水㑹此/水源多流巨與涇水埒)又南經長武東南至停口堡
　東有黒水河西南自靈䑓縣來㑹(河出靈䑓縣西南/境天臺山其西即)
　(隴州南即汧陽縣也水東北流經縣南又東北流有/一水自南來㑹又東北經静山南麓至堡南東入涇)
　又東南經邠州北又東南有温凉河東北自三水縣
　合汃水來㑹(温凉河出真寧縣南境山两水南流而/合折東南流經三水縣西境又南有汃)
　(水自三水縣東北石門山西南流/經城南而西南流來㑹又南入涇)其西岸有大谷鎮
　水自西南來㑹(水出永夀北山東北流/經涇州東南境入涇)涇水至此曰
　九曲經永夀縣東北境淳化縣西境有姜源河自東
　北來注之又東南經醴泉縣東北境依九夢山東麓
　至南屯鎮之北有水自西北來注之(水出乾州北山/東南流至甘北)
　(鎮南有五峯山水自北來㑹東南經醴泉北有入魚/河自北來㑹又東有泥河西自縣城來㑹又東北入)
　(涇其東岸即石橋鎮及北屯鎮也南屯鎮/南數十里即文王武王二陵咸陽北境)又東南經
　涇陽縣南又東南至髙陵縣西南之上馬渡與渭水
　㑹曰涇口(源西十度三分極三十五度八分/口西七度四分極三十四度五分)
洛水即豫州川源出陜西啇州雒南縣西冡領山有三
　源(山在少華山之東南有水東南流俗曰皆谷河經/南坪東其西南有藥子嶺北二水合東北流至坪)
　(東南來㑹南坪之西北連岡相接俗曰龍耳山疑即/禹貢𨗳洛之熊耳東南流九十里經縣北又東南流)
　(有一水西南來㑹俗曰東川又東南/有禹平河合二水北自蘆靈關來㑹)合東南流經縣
　北又東南南北各受小水一至靈峪口之南東入河
　南界百數十里經盧氏縣城南又曲曲東北經熊耳
　山北(山為伊水源北皆岡阜洛水/相去尚八十里不相涉也)二百七十里至永
　寧縣城南又東北經冝陽縣城北又東北出重山至
　河南府城洛陽縣西南境有澗水合榖水西北自澠
　池新安來㑹又東經府城南而東有瀍水自北來㑹
　又東經孟津縣南境至偃師縣城南有伊水自西南
　來㑹(澗水出澠池縣北境之白石山南流經縣東稍/南折而東流經義昌驛南又東榖水西北自闕)
　(山來注之俗縂名曰榖水又東稍南經新安縣城南/又東稍北至府西境有王祥河自西來㑹東南入洛)
　(流瀍水出府城西北境朁亭山與榖城山相連東南/  經府城東北又東南入洛  伊水出盧氏縣東南)
　(百六十里之東巒山即熊耳山支阜亦曰悶頓嶺與/杏花山相連東北流經嵩縣城南又東北經伊陽縣)
　(北境白元鎮東折而北流經冝陽縣東境又折東北/流至洛陽南境有小水自東南來注之又東經翟鎮)
　(南又東北至偃/師縣城南入洛)洛水既㑹伊水又東北流經鞏縣西
　北而東北至汜水縣之西北入河(源西六度七分極/三十四度  洛口)
　(西三度三分極三十/五度弱此新洛口也)
濟瀆源出懐慶府濟源縣西北與山西垣曲陽城二縣
　接界之王屋山頂曰天壇有太乙池渟□不流即濟
　源禹貢所謂沇水也(王屋山在垣曲縣之東北界陽/城縣之西南界其東南為盤亭)
　(山又東為析城山源西四度/四分極三十五度三分强)東數十里出地東流經
　濟源縣城北又東分為二𣲖一經柏香鎮之南東南
　流入河(南岸為鞏縣/西北境連山)一東流經鎮北又東曰豬龍河
　經府城南境又東經温縣北境又東南至武陟縣南
　之澗溝村入河(南岸為汜水縣東北及河隂縣西北/境河隂之西南為滎澤東為滎陽自)
　(西漢末不復/南溢為滎矣)
沁水源出山西沁州沁源縣北之綿山車家嶺俗曰水
　谷河東南流其東源出琴谷者自東北來㑹經綿上
　鎮南又南經陽城村西南官軍鎮東有二小水自東北
　來㑹(一香果山水/一馬圏溝水)西南流有五龍川合浩河自西北
　來㑹(五龍川出土嶺西山東南流有浩河出仁霧山/東流經韓洪鎮北郭道鎮南與五龍川㑹東南)
　(流入/沁水)又南經縣東而南有青龍河自東來㑹折西南
　有西川河自西北來㑹南流經圍寨鎮西有大南川
　自西北來㑹又南經屯留縣西境岳陽縣東境之高
　壁村東有和川自西來㑹又南經蘓村東衛寨西有
　邉寨鎮水自東北來注之又西南至端氏鎮南有邢
　堡水自西北來注之其南即三峽偃月山也又東流
　一小水自東北來注之又南經沁水縣東境有海河
　合諸水自東北來㑹(海河出沁水縣西之烏嶺關東/流北合一水東南流經縣城北)
　(又東南流有固鎮水合一水自西南來㑹又東有碧/峯山水自北來㑹俗曰大峪溝又東有友泉村水自)
　(南來注之/東入沁水)又東流有海子河玉溪河自東北合來注
　之折而東南經澤州西北境至陽城縣東有小水自
　東來蘆水自西來並㑹又南有澤河自西來㑹(澤河/出陽)
　(城縣西南境析城山西北之岳神山東北流合一小/水折東南流經濩澤故城南又東流有一水西北自)
　(西山來會又南流有桑村/河自西來會又東入沁)折而東受東北來之長河
　水又南流入河南界經懐慶府西北濟源縣北之太
　行山東南流經窑頭村南又東南至府西北有一水
　自西南來注之東經府城北而東有廣濟河支津自
　西南穿城而東北流來會其北受大丹河水水勢益
　盛(大丹河出潞安府西南山南流至髙平縣東北有/浮雲河西北來㑹南經縣城東又南許河自西來)
　(注之有耳白水東北自陵川縣東北之聖宫山西南/流合蒲水來㑹又南流東受白羊河水又南經澤州)
　(東南境有白河黄沙河西北自州城合而東南㑹天/井關北水東入丹河又折而東南入河南界經懐慶)
　(府北境之方山東又東南出山流分為二其東流者/曰小丹河東北經修武獲嘉與衛河合者也其南流)
　(曰大丹河至懐慶府/城之東北入沁水)又折而東經温縣北境至武陟
　縣城北折而東南流數十里入河曰沁口(在澗溝村/東二十餘)
　(里南岸即河/隂縣北境也)
　
　
　
　
　
　
　
　
　
　
　
　
　水道提綱巻六
欽定四庫全書
　水道提綱巻七
　　　　　　　　　原任禮部侍郎齊召南撰
　　淮水
淮水出河南南陽府桐栢縣西南桐栢山(山在縣西南/九十里一名)
　(大復山東南接湖廣徳安府隨州界其南為太平嶺接/連而東西接棗陽縣界大復胎簮皆桐栢之支峰也)
　(有淮/井)東南流(西三度三分强極/三十二度二分)曲曲經湖廣隨州北
　界之出山司又折而北依翠屏山麓經桐栢縣城東
　始折東流曲曲一百九十里經信陽州北境又九十
　里始出重山有明港河自西北來㑹(明港河出信陽/州西北境之囘)
　(龍山東流經州北境至明港驛北/折而東南流至山麓與淮水㑹)東經真陽縣南羅
　山縣北有溮河西南自州城東北流來㑹(溮河出州/西南界山)
　(三源一出平喜闗北流一出東南一出其西者並㑹/北流數十里折而東經州城南又東北至五里店南)
　(折而北流又東北至羅/山西北境北流入淮)又東經息縣南有小黄河西
　南自羅山縣城東北流合竹竿河來注之(小黄河出/羅山縣西)
　(南境武勝闗之北靈山東北流百餘里經縣城東南/又束流數十里竹竿河自南來㑹竹竿河出九里闗)
　(東操山北流百三十餘里經竹竿舖東又東北㑹小/黄河東北流經濮公山西麓北入淮其口正對息縣)
　息縣稍東水分二𣲖一東南流有光山縣北水自西
　南來㑹折東北流與一𣲖之東北流折而東南者㑹
　于光州西北分五十里復合也(光山水出縣西南山/東北流經縣北又東)
　(北至埠子口與淮水南/𣲖合又東北與北𣲖合)又東北百三十里經固始縣
　西北境汝水北自新蔡西北合舞陽西平上蔡遂平
　確山汝寜諸水東南流來㑹(汝水/見後)曰汝口其南即光
　州南水西南合光山諸水東北流來㑹淮水勢大盛
　即折東南流(光州水曰小潢河源出光山縣西南界/山白沙闗北三源北流數十里而合又)
　(北數十里折東北流經縣城南有一水自東來注之/又東北分為二𣲖經光州城南又東北復合有小水)
　(曰白露河自西南來注之又東北有春河自南來注/之又東北入淮其水口正北對汝口汝口之北即潁)
　(州/界)經老闗巷南又折東北流有曲河西南自商城縣
　來史河南自固始縣城合石漕河東俱㑹(曲河出商/城縣西南)
　(湖廣闕又界北流入境經黄蘗山東北百餘里經縣/城西北  東北經固始縣北又東北與史河俱入淮)
　(史河出商城縣東南境松子闗北山東北曲曲流二/百餘里折西北流至固始縣東南有石槽河自南來)
　(㑹石槽河出商城縣南境長嶺闗東北流百餘里折/而北至固始南㑹史河又北經縣城東又東北經大)
　(山西麓又北百里/與曲河俱入淮)曰三河尖又東北入江南界經潁
　州南境南照鎮汝水支津自西來㑹(見/後)乃東南流經
　霍邱縣北潁上縣南有澧河自西南來注之(在霍邱/西北)
　又東南流有淠河南自霍山北流經六安州而北來
　注之(淠河出霍山縣南潜山縣西北境山北流經天/堂鎮西又北有一水自西南來㑹又北有曼水)
　(河西自湖廣界山東北流經上土司南而東北合一/水東來注之又北經霍山縣城西北又折東北流至)
　(石埠口有一水自東南來注之又北流有桃圉河自/西來注之又北有璧河自西北來注之曰兩河口又)
　(北至蘇家埠西折而東北流經六安州城西北又東/北出山北流經單家集東馬頭集西錢家集東又北)
　(至霍邱縣東境有城河西南自下落山東北流來注/之又有清河東南通芍坡水西北來注之又北入淮)
　淮水折東北流經正陽闗北壽州西境有沙河上承
　伊陽汝州郟縣襄城之汝水登封禹州長葛許州臨
　潁之潁水滎陽以東開封以西之賈魯河雙泊諸水
　自西北來㑹曰潁口(潁水/見後)又東北有淝河自西北來
　㑹(見後/渦河)又東北經壽州北有芍陂沿河水自東南來
　注之(芍陂塘在壽州東南周數十里其西南支津西/南流合清河西北入淠水其西北支津西北流)
　(曰沿河經州城東北/又西北經兩山入淮)又東北有水東南自廬州府北
　來注之(水二源出六安州東南龍穴山一出大尖山/皆東北流經官亭鎮西曲出山經廬州府西)
　(北境二百餘里而合北流經伊家集東又北至北爐/鎮南有清洛澗水東北自定遠來㑹又西北流百餘)
　(里經兩山又/西北入淮)又東北經懐遠縣城南有天河自南來
　注之又東北有濄河自西北來注之(此濄河與前淝/河由一水而分)
　(二流也濄河出河南太康縣東南東流數十里一支/南流二十餘里又分二支俱東南流七十里經鹿邑)
　(縣南境又東南入江南界經亳州南境又分為二一/東北至州東南之義門集西東㑹濄河北𣲖俗曰十)
　(字河是也一東南流經太和縣北境又東南經潁州/北境曰淝河又東南流經潁上縣北境至壽州西境)
　(入淮一支自太康東流經柘城縣南境分為二𣲖南/𣲖東南經鹿邑北折東北流北𣲖至柘城東南有舊)
　(黄河起睢州西北東南流合西來州南一渠又東南/折而南經歸徳府西南境南經柘城東北又南來㑹)
　(此濄河之上源也又東南與南一支復合而東經鹿/邑東北境入江南界東流經亳州城北折東南流經)
　(義門集南支有支津曰十字河自西南來㑹又東南/流曰濄河至雉河嶴北有雉河自北來㑹又東南經)
　(䝉城縣城北又東南經懐遠縣北又/東南入淮  雉河上源曰澮河見後)又東北有肥河
　自西北來注之(肥河自宿州西境兩渠㑹東/南流二百六十餘里入淮)又東至
　長淮衛小蚌埠之南有龍子河自西南來注之(龍子/河二)
　(源出鳯陽西山/中合北流入淮)折東北至衛城北折東南流經鳯陽
　府城外北境稍東有濠水自南來注之(水出府城東/南山北流經)
　(府城東北/山入淮)經臨淮縣城北又東北流至小溪口西折
　而北經五河縣南境有南湖水自西北來注之又東
　北至縣城南澮河水自西北來注之(澮河自河南永/城縣西南境舊)
　(鄼縣城西北之渾河集東南流舊經城西又東南至縣/南境分為二派其南派西南流入江南界經亳州東)
　(南境為雉河至雉河集入濄河又東南經䝉城北又/東南至懐逺東入淮見前濄河下其一北派東流入)
　(宿州西北境東南流經南平集北宿州南境又東南/經固鎮驛南又東南有澥河自西來㑹澥河自宿州)
　(南境東南為長湖又曲曲東南流岐為二派又東流/復合東北流入澮河澮河又東南流至五河縣城西)
　(南入/淮)于城東南有沱河自北經城東來㑹(沱河自虹/縣北境羊)
　(城湖南流曲曲東南分為二𣲖夾縣城東西至南復/合又南至五河縣北境東南為沱湖又至東南于城)
　(東入/淮)淮水東北分為二派一東北為天井湖南北五
　十餘里其東南為二支渠曰潼河一東流至朱家庒
　北與二渠復合又東北為女山湖至雙溝鎮西折而
　南流有一水西南自上店鎮來注之又南六十餘里
　有池河西南自定遠來注之(池河源出定遠縣西北/喜羊山南流折東南經)
　(縣城西南又東流百數十里至池河驛北折東北流/經三界鎮北又東北有澗溪自東南來注之折西北)
　(流百餘/里入淮)淮水又折東流五十里(南岸迤東/尚有小山)經盱眙縣
　城北泗州城南北(淮水自五河縣以下廣濶同黄河/至盱眙西北更濶十餘里為洪澤)
　(湖首泗州宛在水中四面皆水盱眙與南北相/望但隔一渠其西南及縣南東尚有小山耳)自泗
　州東北為洪澤湖有老子山在湖口(當泗水之/東近南岸)其西
　北有睢河自碭山蕭縣宿州靈壁睢寕東南流注之
　(湖自泗州之北迤東折而北有管公店前水東流注/之又折而西北至鮑家集東又西北乃折而東而東)
　(南為睢河口睢河自碭山縣南境東南流入河南永村/城縣界東南經蕭縣西境曰龍溝河又東南有齊河)
　(自東北來㑹齊村河出徐州府西北蕭縣北境黄河/南岸大山兩源南流合西南流至蕭縣東南山下為)
　(小湖又西南流東􁬻二泉水又西流合南一小水又/西入睢河蕭縣之西南境也睢河又南流至徐溪口)
　(有小水自西山來注之又東南經宿州北境有一水/自西來注之又東南經靈壁縣北境又東南經虹縣)
　(北境睢寕縣南境青陽驛南又東南百里入洪澤湖/自睢口而東南五十餘里南與老子山相對湖南北)
　(徑五十里自此而東北南北/益廣遂至徑百六十餘里矣)自睢口東南折而西北
　六七十里又折而東(其嘴正直睢寜東南東/徑高家堰百七十里)而東北
　經桃源縣南境有小水四自北來注之(自桃源南至/南岸徑百三)
　(十/里)南自老子山南岸迤東北百五十餘里為高家堰
　其北岸即清河縣南之御壩始為全湖之委北流至
　清口黄河西自清河縣城南來㑹(東二度七分極/三十三度六分)與
　河合東北流東分支渠南為運道(運河䢴/溝見後)東北經北江
　浦淮安府山陽縣阜寕縣北境安東縣南境又東北經
　北沙鎮北又東北至雲梯闗入於海(東三度五分極/三十四度强)
　　入淮巨川
南汝水源出遂平縣西南境之洪山龍陂兩源即泌陽
　北界山也(汝水舊從舞陽縣北而南入西平界自元/末於渦河堨斷其流使東歸潁于是西平)
　(雲荘諸石二山之水明時亦塞今水道與古全異即/名稱亦隨時不同所謂濯瀙澺汶溱滇亦難確鑿指)
　(証但據時俗所/見敘次源流耳)北源出華山扶予山南源出中陽山
　(其山南之水/皆流入泌)東流九十餘里至沙河店東南合東北
　流六十餘里經遂平縣城南又東北五十里折東南流
　經上蔡縣南境至汝寜府治汝陽縣北境有斗河自西
　來注之又東折東南流經府城東北又東南有小沙
　河西南自確山縣北來注之(小沙河出確山縣西境/山東流經城北又東南)
　(流折而東北經/府南境入汝)又東南有吳寨河西南自確山縣西
　南境來注之(吳寨河出泌陽縣東南境東流引天目/山北東北流又曲折東經確山縣南境)
　(山麓又東北經真陽縣北界府東南/境入汝此水源長與南源北源相似)又東南數十里
　折東流至新蔡縣之東南有洪河西北自西平上蔡
　來㑹(洪河出舞陽縣東南界之筆尖山東北流百有/餘里至西平縣城北折東南流經上蔡縣東北)
　(折南流有朱里河西北自西平南境東南流經上蔡/南境來注之又南經府治東北境又東南經新蔡縣)
　(城東北又南入汝/自元以前即汝水)又東流經固始縣西北境東入江
　南潁州界支流南入淮(見/前)其東流者經潁州之桃花
　店南又東經方家集南又東至南照鎮與西南來三
　河尖之淮水㑹
　　北汝水與潁水沙水合者今入淮處曰潁口而經
　　流概名沙河以地南北相次序從沙河始(合河南/東南諸)
　　(水盡歸淮瀆汝潁為最巨賈魯/河次之語云萬𣲖歸淮信巳)
沙河即古滍水俗曰沙水源出魯山縣西境之堯山(即/伊)
　(陽南界山/曰没大嶺)東流合西南來之波水又東南經縣城南
　又東有逹老河西北來注之(魯山在縣東北河自/山西麓東南流入沙)東
　經寳豐縣南境有小水自東北來注之(水自縣東南/之香山西南)
　(流/入)又東南經葉縣北有昆水注之(縣北有/昆陽闗)又東南流
　有輝河西自葉縣城南來東流注之又東經舞陽縣
　東北境汝水西北自襄城來㑹又東南流至郾城縣
　南曰大溵水其上流即故汝水也俗總稱為沙河有
　濃河西自舞陽之北東流來㑹(濃河亦曰澧河首引/舞陽西界魯山南界)
　(裕州北境之三里河三里河水本南流入唐河者于山/中分其支津東流出山經葉縣南境舞陽北境又東)
　(至郾城南與沙河㑹共行二百八十里達按元人堨/㫁故汝使東歸潁水遏其南由舞陽以  西平之路)
　(致汝寜府所名之汝水全非古之出天息山者沙本/入汝又得濃河自西南來㑹而東於是南北汝水遂)
　(判然不/相渉也)東經城東南又東稍北曲曲流經上蔡縣北
　界東至商水縣西北潁水自北來㑹俗曰沙河口
汝水源出嵩縣西南境南陽府北界山兩源南源曰擂
　鼓山東北流(西四度五分極/三十三度九分)北源曰老君山東流(擂/鼓)
　(山西南水即南陽湍水之源也老君山西/即杏花山又西即熊耳山伊水之源也)數十里合
　而東北經嵩縣南境之伏牛山北即古天息山也(源/至)
　(此巳百/餘里)又東北百餘里經伊陽縣城南又東北五十
　里折而東南流經汝州城南又東南有一水自北來
　注之又東南經寳豐縣北境郟縣南境又東南經襄
　城縣城西南又東南八十里沙河西自葉縣來㑹(源/至)
　(此曲折巳/六百里)又東南經舞陽東北境郾城縣城南㑹西
　來之濃河又東北經上蔡縣北界東至商水縣西北
　㑹北來之潁水(自㑹沙水以/上皆仍古道)
潁水源出登封縣北中岳嵩山西南之少室山南流經
　城西有二水自西南來㑹(一出玉寨山/一出其南)折東南流山
　中經密縣南境又東南經禹州城北又東南分為二
　派一東北流經新鄭縣南界折而東南經長葛縣西
　南又南經許州城東北又東南至臨潁縣東境其南
　一支東南流曰石梁河經襄城縣東北界又東南經
　許州城西南又東南經臨潁縣北境東南流與分支
　復合凡二百三十里也又東南有渚河自西南來㑹
　(渚河出汝州東北境山在登封東南禹州西北水東/南流山中經州南又東南經襄城縣北境又東南經)
　(臨潁縣西南又/東南入潁水)又東流數十里折而南流於商水縣
　西北㑹西來之汝水俗曰渚河口又東稍北至周家
　口有滎陽東南諸水合為一河自北來㑹(中岳西三/度四分極)
　(三十四/度七分)
滎陽水出縣南境諸山(山脉自鞏縣汜水南界相連一/而東有無數小水北流合為)
　(東北流經榮陽縣城東又北流十餘里折而東曰索/河即古京索地東經河隂南境有京河西南自瓦確)
　(泉来㑹又東經滎澤南有湏河南自山中數源合而來/㑹折東南流經鄭州北有東京河西南自山中東北)
　(流合一水来㑹/水勢始漸盛矣)自汜水以東凡南岸諸山泉並無北
　注大河者隔於河堤引流成渠自滎陽有索河北流
　東折經河陰滎澤南境㑹南來之京河須河又東經鄭州北
　㑹南來之東京河又東南㑹南來之磨河即古溱洧諸水今
　總名小賈魯河又東南有欒河自南來㑹又東南經中牟縣城
　北自此以下俗曰賈魯河又東南至開封府西南境
　朱仙鎮之西(十餘/里)折南流經通許縣西境尉氏縣東
　境又南流折而東南至扶溝縣北之李家潭西南有
　洧川縣雙泊河自西北來注之(雙泊河源出密縣南/山東南流經禹州北)
　(境東至新鄭縣城南稍東有黄水河西北自山中東/南流經新鄭縣城東來㑹折而南流至長葛縣西北)
　(境又東流經闕北又東經鄢陵縣北境/又東南經扶溝縣城北東入賈魯河)又東南八十
　里折而西南數十里又折而東經西華縣北而東又
　南流九十里至周家口西南潁汝自西南來㑹
　三水既㑹於商水縣北折東南流至陳州府南界分
　為二派一支南流為項城北沈邱南之濄河一支東
　南流為沈邱北之沙河　濄河自商水東南境南流
　有支渠西逹縣南境與西北來之汾河合其正流東
　南經沈邱縣西北境汾河自西北來東南流經項城
　縣城北而東㑹焉又東南經沈邱縣城西南又東南
　入江南界經太和縣西境朝陽鎮沈邱集之南又東
　南至潁州城北其北支自北來㑹沙河東南流至
　沈邱北境槐枋店南折東北流經界首鎮税子舖南
　磚橋集北舊縣集西又東南經縣城東南境至州北
　境之茨河埠有茨河自北來㑹又東南與濄河㑹於
　州城北　又東折而南至八里垜西又東南經潁上
　縣城北又東南至正陽闗之東北淮水自西南來㑹
　曰潁口(中度極三十三度州沙濄分流三百里復合/實汝潁也俗于潁  而下概曰沙河沙河濄)
　(河之名彼此紛然以時/俗稱呼相沿巳久也)
　　淮南運河
　自淮以南引支渠因古邗溝南注大江以通漕舟者
　運河為大運河西岸即寳應高郵二湖東岸洩水
　為鹽運串場諸河北至鹽城阜寜南至通泰港汊縱
　横今記其畧
　運河於清口黄淮交㑹之南分淮水一支東流出　御示閘
　折東北流分為二支以節水勢經清江浦前出龍王
　閘折向南而東南流出板閘又南流經淮安府城西
　稍南東岸有洩水子河口(子河東為澗河東至廟灣/為射陽湖東入海見後)
　又南流東岸有涇河閘(涇河東南至寶應東滙/諸水為廣洋湖見後)又南
　西岸為寶應湖北口有黄浦閘(西北去洪澤湖之高/家堰僅六十里湖水)
　(湖即南下/寶應湖)東岸有支河以竹落壩捍之洩湖口水(支/河)
　(東南入廣/洋湖見後)又東南流(西岸去寶應/湖僅數里許)經寶應縣城西
　有支河東入城(東入廣洋/湖見後)又南流有支河東入廣洋
　湖(見/後)又南流西岸濵湖有朱馬灣閘支河口又南有
　小九甸閘支河口又南有狼兒閘支河口即泥水鎮
　也又南有越河閘支河口又南有永安閘有七里閘
　俱有支河又南東岸為界首鎮又南西岸濱髙郵湖東岸
　有支河東出為三王溝(以上諸支河俱滙為廣/洋湖北注澗河見後)又濱湖而
　南經永安工西有二閘支河又南有頭閘支河(又東合注/興化東北)
　(又鹽城入/海見後)又南經髙郵州城西折而東經城西南稍與湖
　隔(相去半/里一里)東岸有支河口二(俱自州東合流/東趨興化見後)又南為火燒
　閘支河(以下河俱來滙/為緑洋湖見後)又東南與湖連岸為露筋祠閘支
　河口又南為稽家閘支河口其西邵伯湖也又東南至金
　灣東岸有支河口四(俱東滙/緑洋湖)經邵伯鎮西又南為三閘東
　派為八字河(見/後)又南至灣頭鎮西北有支河口又南為
　夏家溝口(皆洩水東南為芒/稻河南入江見後)稍折西南流經揚州府城
　東折而西南於城南南流分為二派曰三坌河一南流
　經頭閘又分支津東南經𤓰洲城南入江其正派稍西
　南經四閘南入江為運河口(南對江南/之京口)一西南流數十
　里有帯子溝北自陳公塘來注之又西南經儀真縣東
　北為響水閘又南經城東為通濟閘稍南為羅口閘
　經城南而西南入江(南對句容北境之炭渚驛又河/口鎮當江近岸有北新洲  清)
　(口東二度六分極三十三度六分南/口東二度八分極三十二度四分)運河南北三百
　里
寳應高郵邵伯三湖相連實一巨澤即古三十六陂水
　也北自黄浦閘南至三閘經寶應高郵運河岸西
　長二百餘里在寳應西濶二三十里自泥水鎮南至
　邵伯鎮東西濶六七十里狹處亦五十里西北自洪
　澤湖堤岸以南􁅹渠野水悉以此湖為壑其經流所
　注有石梁河西自天長縣來注之(口正當高郵西南/邵伯湖正西也)
　石梁河源出天長縣西界覆釡山東南流有汊澗河
　自南來注之合東流經汊澗鎮又東經石梁鎮曰石
　梁河又東經城北又東經城門鄉之東南入邵伯湖
運河以東洩水諸河其東北於雙洋港當尖港射陽湖
　三口入海者曰澗河西南自山陽阜寜東南境寳應
　西南東境之水悉㑹於鹽城北境也自射陽口以南
　洩水入海之口有六曰野潮洋曰新洋港皆在鹽城
　東北曰大圍口在其東南曰鬭龍港曰苦水洋曰天
　開河頭皆在興化東境凡高郵南北支河東趨興化
　北為大縱湖海􁅹河東為白塗車路梓新三河由此
　注海(寶應水高郵北澗河三王􁅹俱滙為廣/洋湖  高郵南水俱滙為緑洋湖)至興化
　以南水由高郵東南滙為緑洋湖者分流南入大江
　自芒稻河口而東南上承鹽河之委曰秦塘港曰白
　塔河曰泰州西南河曰泰興縣南河曰如臯縣南河曰
　通州南河其江口有六支渠交錯其貫通北南者有
　二西為阜寜東南境通澗河南為西塘河經鹽城西
　境興化北境為大縱湖南夾縣東西復合而南至
　泰州北又東南至泰興如皐水亦自東北來㑹入江
　是也東為串埸河北自鹽城北境之上岡鎮南經新
　興五佑諸場東南至蓼角觜之吕四餘東諸場是
　也
　
　
　水道提綱巻七
欽定四庫全書
　水道提綱巻八
　　　　　　　　　原任禮部侍郎齊召南撰
　　江(上/)　(自岷源至㑹金沙江於叙州府/)
　大江源出岷山山自邊外地綿數千里禹貢導江之
　岷山亦曰汶山今四川松潘衛西北也又有北源岷
　山在陜西岷州衛南源又有二岷山一在茂州一在
　灌縣皆不如据漢志湔氐道即在今松潘者為是其
　最逺之西南源直在河源之西者曰金沙江所合水
　亦與河源相近曰鴉礲江皆曲折數千里始與馬湖
　水㑹而入江其為大江真源乎大江水盛遠過黄河
　所受納巨川無數自秦隴終南太白商雒房鄖唐鄧
　以南滇黔五嶺以北靡不並㑹以東注大海實四瀆
　第一瀆也金沙鴉礲二源今特詳著於篇次岷源之
　後
大江源出四川松潘衛邊外西畨地之岷山羊膊嶺
　有二源北源曰岡出阿林水從東麓東南流(西十三/度三分)
　(極三十三度二分當黄河源之東南千六百里山甚/髙峻其西北麓水即多拉崑都倫河西北流折而西)
　(又北入河當河之折/向西北流處者也)南源曰納格多木精阿林從南
　麓南流(西十三度九分近十四度極三十三度三分/山勢廣博其脉西自金沙北岸河源西岸之)
　(巴顔喀喇山連接而東屈曲蜿蜒數千里不㫁其甚/髙可名者河源東南之烏哈納哈達山又東曰拉穆)
　(拖羅海山又東曰哈拉吉逹拉克山正在星宿海南/又南曰薩喀勒拉克又東曰咱普通古察哈蘇拖羅)
　(海山又東南曰察哈里巴顔哈喇山曰瑪穆格屯逹/巴罕嶺其北水皆入黄河其南水皆入鴉龍江也又)
　(東南曰巴顔圖呼瑪逹巴罕曰匝巴顔哈喇山又東/南曰年尼莾起山又東曰糾里古拉逹巴罕即黒水)
　(河東流入江之上源也又東而北而東北為納格多/穆精山其西水西南流折而西北曰多木達圖崑都)
　(倫河北入黄河者其南麓水即岷江南源也北山連/接而東為岡出山又北而西北七百里為西傾自河)
　(以南之大/祖山也)曲曲二百餘里東流北源自西北来㑹又
　東流折而東南入邊界黄勝闗至漳臘營西有一小
　水東北自邊外入弓槓口來注之(西十二度八分極/三十二度三分)
　又南經松潘衛東有東勝河自東來注之(衛西北重/山襍㳫自)
　(黄勝關外不/㫁皆曰岷山)折東南流有牕河自西北來注之(出邊/界山)
　(即納格多穆精之支/峰相連而東南者)又南流經歸化堡西有雲長溝
　自東北來注之又南經北定闗西左受二小水右受一
　小水(曰山/壩溪)南經平番營西又南至靖夷堡西左右各
　受一水又南經平定闗普安堡叠溪營至長寧堡西
　有黒水河自西北來㑹亦岷江别源也(黒水河即古/所指茂州鐵)
　(豹嶺水也源出邊外畨地有兩源北源出紏里古喇/逹巴罕嶺西十四度八分極三十二度七分在岷南)
　(源之西南二百餘里水東北流折而東南曲曲行二/百餘里其南源西南自山中東北流二百數十里來)
　(㑹又東南百里入邊又東南百餘里折南流八十里/又折東南流九十里至堡西北與大江㑹此水源逺)
　(畧與松/潘等)折東南流經堡南又東南有黒水寨河自西
　來注之又東南左受一小水至魏門闗南有小水自
　東北來注之折西南流經茂州城西北又西南有白
　水河自東南來注之又西南一小水自北來注之又
　西南經威州城西北有保縣水自西北來注之(保縣/水曰)
　(孟董溝自西北邊界東南流百餘里至縣北有雜谷/閙河自西來㑹經城北折南流經城東而南合二小)
　(水又南至州/西北入大江)經城西而南有大溪口水自東來注之
　又西南有登溪自北來注之又南流經汶川縣城西
　又西南有草坡河自西北合三水來注之(龍潭溝出/西北邊界)
　(東南流百餘里至如渇瓦司西南有天赦水自西來/㑹東流有沙𣲖河北自保縣西南雪山來㑹為草坡)
　(河又東南/注大注)又東南經娘子嶺左受一小水南流至灌
　縣西北境有納凹河西北自邊界大雪山東南流二
　百里來㑹又南有三江口河西北自邊界龍池合數
　水東南流二百數十里來㑹江流益盛二水亦古所
　指别源也(納凹河源之大雪山在龍潭溝西六十里/其脉即畨地噶察格拉逹巴罕嶺之東南)
　(山其北行即黒水河南源之山其西水皆注鴉龍江/者也  三江口河源出邊界大雪山之龍潭潭廣二)
　(十里在納凹源西八十里西十三度七分極三十一/度五分東南流有一水合三源自西來一水自西南)
　(並㑹曰三江口又東南有一水自西南/來注之又東南流折而東與大江㑹)江水折東流
　經尤溪口(尤溪小水也/自北來注之)又東經玊壘山有白沙河東
　北來注之(水出威州東南境山/西南流二百餘里)折而南曰灌口經縣
　城西曰湔江亦曰都江即古離堆地江至此分為二
　沠支渠縱横其南流者正流也其東流經郫縣新繁
　成都新都金堂南經簡州資陽資縣富順至瀘州復
　合者沱江也(沱江/見後)正流南二十里又分二𣲖東南流
　曰黒石河又南有支渠與西流通又南經崇慶州東
　為白馬河其西𣲖南數十里有小水自西北來㑹經
　白塔山東而南又分二𣲖一𣲖東南流經州城西曰
　西河又東南流而白馬河自東北來㑹又東南曰白
　西河有自温江縣西分出之羊馬河自東北來㑹經
　新津縣城東北有金馬河自東北來㑹南流經城東
　而南有崇慶州西北所分之西南𣲖南流又分二支
　東曰溪朩河西曰乾溪河者東南復合至縣城南㑹
　大邑卭州蒲江三水來㑹(大邑縣水出西北霧中山山/甚高險其西水即小金川)
　(為大渡河上源也水東南流經縣西南境又東南百/里南河合蒲江自西南來㑹  南河三源出卭州西)
　(北圓覺山者北源至牛心山者西源出伏牛山者西/南源也流至州西境而合東經州城南又東南北各)
　(受一水曰南河東南流至新津西南境蒲江水自西/南來㑹  蒲江縣水有二一西北出百丈驛西山東)
　(流百五十里至縣東北境一西南出丹稜北境山兩/源東北流經縣城東南又東北與百丈驛水合又東)
　(北與卭州南河合又東北與溪木乾溪/河合經新津城南而東與大江正𣲖㑹)稍東沱江支
　渠曰石魚河楊栁河俱北自温江來㑹南流江心有
　石灘又南左受一小水又東南沱江支渠曰新開渠
　東北自府城南合黄龍溪水西流來㑹(成都府城環/以沱江自北)
　(而東南者曰外江一名清逺江自北而經城西又東/經城南者曰内江亦名石犀渠皆西北從郫江而分)
　(者也至城南外内二渠復合而西南流有新開河北/自郫縣之南温江縣之北東南流來㑹又西南流百)
　(餘里有龍溪自東來注之又西南入大江即自灌縣/湔口攴流分三道東南流其經郫縣北者  郫江亦)
　(曰北江俗曰由子河至府城西北依城而東而南即/外江也其經郫縣南温江縣北至犀浦南而東經府)
　(城西而東南者即内江俗曰走馬河也其由郫縣西/南而東經温江城北而東南至府之南境㑹内外江)
　(而西南者新開河也流温江以西曰石魚河自西北/分江水東南流至雙  縣折西南流有楊柳河自温)
　(江城南來㑹又西南㑹北來之金馬河又南流至新/津東南入大江  右郫縣成都之内外江新開河皆)
　(分沱江之支渠先西南於新津之南復與江合其東/經新繁新都北㑹綿雒諸水南至瀘州入江之沱水)
　(見/役)又南經彭山縣東有蟠龍山水自西北來注之又
　南經眉州城東臨蟇頥津有二大洲(一圓一長/在城東)又南
　折東南流有水自西北來注之(水出州北境山南流/經西境東南流入江)
　又西南流有水自東北來注之(水出仁夀縣東北山/西南流百餘里入江)
　又南經青神縣東南左受周家山水(水出井硏北/山西流入江)右
　受丹稜之新磨河(新磨河出丹稜縣西南山東流經/城南又東南流有赤崕山水自北)
　(來注之又/東南入江)又南右受金牛河(河出夾江縣北之萬松/山東南流折東入江)
　又南出重山西南至嘉定府東北左右各受一水(井/研)
　(縣尼溪東北自東川溝西南流合諸水來注之竹公/溪出嘉定府治樂山縣北石牛山東南流來注之)
　南經府城東南有陽江西自大渡河東北經峩眉合
　北來之青衣水東流繞城南來注之(陽江即大渡河/源自灌縣西南)
　(境大邑縣卭州西北境霧中圓覺牛心三山以西諸/山              數水西南流經小金川司大金)
　(川司南北合數小水至上下魚通曰大渡河又南有/格霍河自東來㑹折西流有瀘河西南有打箭爐來)
　(㑹大雪山三池泉水滙而北二打箭爐瀘河源出西/南                    流合西二小水東北流)
　(經爐南有木鴉河自西界山來㑹又東北有東波河/西北自邊界山來㑹又東北經楊柳南北受一水又)
　(東流南受一水至大岡北與大渡河㑹折大渡河㑹/瀘河折東南流至安定橋折西南流又  而南至化)
　(林營西左右受小水甚多又南稍西右受什月河水/又南折東南流有松林河鹿子河自西南來注之始)
　(折東流/西南來)　　　　　　　　　　　　(有老鴉河自/自南來注之)
　(經䦨家營南有流沙河西北自飛越山仙人洞合黎/大所諸水來注之又東流北受金水河折東南流北)
　(受一水又東南有越嶲河自西南來㑹而越嶲河源/出越嶲衛南山兩水北流至陶家營合  北流經衛)
　(東東北流有猓玀河自西來㑹又北㑹臘梅營水又/東北百數十里有寧越營水自西來㑹又東北百餘)
　(里㑹大渡/大峩山前)　　　　(河又東南流經峩眉縣西南境/有小水二自西南山合而來注)
　(之折東北流有水西北自大峩南麓來注之又東經/三峩山麓又東北至嘉定府西南境有青衣江自西)
　(北來㑹東青衣江源出蘆山縣東盧山今曰伏牛山/西麓其  水即卭州之南河也數水合西南經縣東)
　(又西南有朩砰司水自西北經縣城西而南有碉所/城數水自西合而東並㑹曰三江渡南流經飛仙闗)
　(有水自西來合榮經水來㑹於雅州府西境周榮經/水出榮經縣東南瓦屋山二源合西北流曰  公水)
　(即經水也至城東北有水西南自黎大所北山三源/東北流合經城西與西北來之榮水㑹而東北合焉)
　(俗曰長濆河卭崍九折坂在縣界有青衣江既㑹榮/經水折東流經雅州府城北又東  白崖山水自東)
　(北來注之折東南流有夾佳溪西南自州南境來注/之又東南有水西南自山中來注之又東南經名山)
　(縣南境有百丈山及蒙山水自縣東北合而南流來/注之又東南百餘里至洪雅縣城南左右受小水稍)
　(東折而南有二大灘經百松山麓有川溪河西南自/大峩北麓東北流合一水來注之又南經山峽中數)
　(十里至夾江縣西又東南有水自縣東北來注之至/此始名青衣江經峩眉縣東境有粗石河自西北來)
　(注之又東南有三峩水自西北合而來㑹折三峨水/三源北源出大峩東麓東北流經縣城北  東南流)
　(二峩北麓水自西南來㑹又東南三峨北麓水東北/流來㑹曰羅目江又東滙青衣江青衣江又東南經)
　(嘉定府西境而陽江自西南來㑹南陽江即大渡河/既㑹青衣於城西雙湖東流經城  東至烏尤山下)
　(入大江東按大渡河自北而西而/西南而  而東北曲行千五百里)又東南流至犍為
　縣北境有四望溪合數小水自東北來注之曰溪口
　稍南有小水自西來注之又東南流有羅葉溪自西
　來注之又東南經縣城東北而南有水自東北來注
　之又有清水溪西自馬邊營來注之(溪行三/百里)又南有
　大沭溪自西南來注之(即术川/司南水)折東南流有龍溪自
　西南來注之又東南其東岸有水三自東北來注之
　又有真溪河自西北來注之又東南經叙州府治宜
　賔縣西北境之朝陽崖下又東南經府城北又東南
　金沙江合鴉龍江諸水西南自馬湖府來㑹於是江
　流大盛矣(叙府西十一度七分極二十八度七分/計岷江自源至此南行一千七百里)
金沙江即古麗水亦曰繩水亦曰犁牛河畨名穆魯烏
　蘇(亦曰母藟烏/素音之轉也)岷江最上源也出西藏衛地之巴薩
　通拉朩山東麓山形髙大𩔖乳牛即古犁石山也(西/二)
　(十五度四分極三十四度六分在黄河源之西徑一/千五百里若岷江源則相去二千八百里矣  山脉)
　(自岡底斯山蜿蜒而東至此為諸山祖其西麓水為/雅爾嘉藏布河西流入喀齊國東麓水為金沙江土)
　(人一名犁牛河一名布/賴楚河又名巴楚河)東北流折而東南又東北流
　凡三百餘里其西北一源最逺出巴薩通拉朩之西
　五百里山曰勒斜爾烏蘭達普蘇阿林(西二十七度/五分極三十)
　(五度六分山高大石多赤色兩崖産/紫色鹽在黄河源西二千餘里也)水曰喀齊烏蘭
　穆倫東南流曲曲凡九百里東流來㑹又東北流其
　南一源出拜都嶺北流曰拜都河自南行三百里來
　㑹水勢始盛(拜都嶺在巴薩通拉木山東南三百里/西二十四度二分極三十三度九分其)
　(西為噶爾占古察/嶺又西為巴薩山)三源既合東北曲曲流有阿克逹
　木河合二水自南來注之(阿克達朩河源出布哈山/東北伊克諾木琿烏巴什)
　(嶺北之特們迪拉二池東北流百餘里有二水一自/東北來名伊克阿克逹木一自西來名巴哈阿克逹)
　(木合為一水西北曲曲東北/流五百數十里入金沙江)北流稍折而西北有托
　克托鼐烏蘭穆倫自西北九百餘里曲曲流來㑹(托/克)
　(托鼐烏蘭穆倫源出勒斜爾山東北四百里之西金/烏蘭拖羅海山西二十六度極三十五度九分東流)
　(曲曲八百里與金沙㑹自此山綿亘而東繞木魯烏/蘓之北千數百里皆名巴顔喀喇山自北而東南此)
　(山之隂即西海部/界黄河之源也)又北百餘里折而東流又東南有
　博囉必拉㑹枯藍諸水自南來注之(博囉必拉源出/伊克阿克達木)
　(河北之察蘓拉圖山二水西流而合又西北而北流/二百里有烏蘭必拉及庫博琿必喇自東南合而來)
　(㑹池烏蘭必拉出格爾吉匝噶納山之西麓有烏蘭/池  周七十餘里自西流出為必拉曲曲流百餘里)
　(有巴圖拉水南自多倫巴圖爾嶺來㑹又北流有庫/博琿必喇東北自二池南流合而西南而西百餘里)
　(來㑹又西北㑹博囉必拉又西北五十里有郭如克/必喇南自察蘇喇圖山之西北麓北流來注之又西)
　(北折而東北流曲曲四百餘里入金沙江也烏/蘭池東格爾吉匝噶納山其東即瀾滄源)又北
　而西北折向東流有棟布倫山左右二水北流合而
　來注之(棟布倫山在庫博源二池之東北自格爾吉/匝噶納山而北有賽音庫博琿山連岡相接)
　(其北即棟布倫山蜿蜒而北二百餘里有二水一出/其西一出其東夾山而北數百里合而西北流入金)
　(沙/江)又東百餘里至納朩瑭隆山北古爾班博囉齊山
　之西南(西二十二度極三十六度自源/東北流至此已徑一千四百里)始折東南流
　有圖呼爾河及烏揑河自南合諸水來注之(此水三/源西南)
　(源出格爾吉匝噶納山之東北同布勒西洛西山一/曰空楚河一曰和秦河兩水北流而合東北經浩勒)
　(嶺及和呵洛浩勒查罕峰之東北有水南自卓爾長/山之北麓來注之此山西南麓即瀾滄北源也  又)
　(北流百餘里東南源至額爾吉根嶺西流折而北合/一水北百餘里西流來㑹曰烏揑必喇北流經巴木)
　(巴拉嶺西曲折流至薩拉/隆塔拉山北入金沙江)又東南屈曲流有納朩齊
　圖烏蘭穆倫西北自巴顔哈喇徳里本山東南曲曲
　流八百餘里折西南流來㑹(巴顔哈拉徳里本山在/西金烏蘭拖羅海山之)
　(東北四百餘里西二十四度五分極三十六度四分/山甚髙大水東南流其北岸連山叠嶺相接不斷至)
　(阿朩齊齊山之西南古爾班博囉齊山之東北折而/南有小水自東北來注之又南折而西南與金沙江)
　(㑹托金沙北岸有三大水來㑹指喀齊烏蘭穆倫/及  克托鼐烏蘭穆倫與此河也水皆深濶難渡)又
　東南流折而西南又南岐為數𣲖二十里復合東南
　有濟渡(土人曰多倫鄂羅木衣多歡水至此/分為七岐故名衣多歡華言濟渡)又東流
　有庫庫烏蘇東北自巴額喀喇西倫依山來注之(山/西)
　(北自阿木齊齊山來甚髙大西二十一度極三十六/度即崑崙之祖山也又東南三百餘里為黄河源之)
　(巴顔喀喇山矣二山南有池泉水西/流曲曲西南流  百里入金沙江)又東有濟渡(土/人)
　(曰巴朩布勒依多歡此及金沙源之呼爾哈渡拜/都渡及阿合逹朩河之哈喇烏珠爾渡皆馬渡也)折
　而西南有小水自西來注之又南岐為二𣲖三十里
　復合南流左受一小水當音徳勒圖西勒圖山及特
　們烏珠山之西南麓(山脉自巴顔山東南行百餘里/一支西南為音徳勒圖又南而)
　(西為特們烏珠皆髙大相/連又一支東南為古爾班)有水東自古爾班圖爾哈
　圖山合諸水來注之此水源隔山之東南即黄河源
　也(古爾班拖爾哈圖山南麓有水西流曰圖哈爾圖/哈喇烏蘇西南流九十里折西北曲曲六十餘里)
　(有克爾森齊老河東南自阿拉爾巴顔喀喇達巴罕之/西北麓來注之此水源隔山之東即黄河南源也此)
　(水西北流百二十餘里合北流折而西南有茂伸和/爾和河自南來注之又西南五十里有噶布拉河自)
　(東北來注之又西南三十里入金沙江此二/水真在崑崙西麓與黄河二源止隔一山)折南流
　有水自西來注之(曰伊克庫庫色必喇二/源合東流入金沙江)有船濟渡
　(曰依克庫庫/賽音伊多歡)又南百里有水自西南來注之又東南
　折而東有池水自東北來注之(池廣二/十餘里)又東南有水
　自西南來注之有舩濟渡(水曰巴哈庫庫賽必喇濟/渡處冬春用馬夏秋用皮)
　(舩/)又東折而南曲曲百餘里又折向東百五十里有
　水東北自咱佛洛巴顔喀喇逹巴罕來注之(水曰納/林喀喇)
　(烏蘇此山西北即拉朩拖羅海山又西即烏哈納哈/逹此山之東北即哈喇吉逹拉克阿林其東南即薩)
　(喀勒拉克山北/隔星宿海者)又東七十里有齊齊爾哈納庫庫烏
　蘇自南合諸水來注之(蘇克布蘇克木山自瀾滄源/諸嶺綿亘而東南至此有七)
　(大山流出七大水又有威伊穆札鄂模色勒促鄂模/二池之水俱東北流近者八九十里逺者百餘里㑹)
　(而為一名齊齊爾哈納庫庫烏蘇又三/十里入金沙江此河頗大無船可渡)又東五十餘
　里有特墨圖水自南來注之(水出逹克木喀木咱噶/山二源俱西北流六十)
　(餘里合而北七十/餘里入金沙江)又東三十餘里折東南流百里有
　小水自北來注之(水出巴顔喀喇逹巴罕之東南山/東南流折而北而西南入金沙江)
　又南有小水自南來注之(水西南出札蘭/逹租山東麓)又東南百
　里有小水自北來注之(水出匝巴顔喀喇山之西南/麓南流百餘里入金沙江此)
　(水隔山東北即鴉龍江源/西去逹巴罕百五十里)又南流百七十里東北有
　小水西北有角拉克池水來㑹(角拉克池周六十餘/里在蘇噶莽河屯北)
　(百六十里水南流折東流七/十餘里入金沙江水如十字)又東南二百數十里入
　喀朩境有水兩源自西北合而來㑹始名布賚楚河
　(亦曰巴里楚必喇自那木唐龍山東南至此約千二/百里  所㑹水二源西南源在蘇噶莽和屯之東山)
　(噶拉逹巴罕之北有泉十數泓滙為一水東流曲曲/百五十餘里西北水二源東南流合而東南二百里)
　(來㑹又東二十餘里入金/沙江亦曰布倫楚必喇)又東南六十里依山麓折
　西南流一百四十里又東南流二百里經冲郭廟北
　有水自北來注之(水出朗朗普格山東南流折而/西南曲折三百里入金沙江)又
　東七十里折而南有濟渡(曰丹冲郭勒多歡其/西即冲郭里廟境)又南
　二百里有水自東北來注之(水出里遼逹巴罕西南/流拆而西北又西南共)
　(二百餘里/入金沙江)始少折而西南流二百餘里至里朩山之
　西南拉都格巴之東北有水自西北合二水東南流
　來㑹(水流四百餘/里入金沙江)又正南流三百里至逹拉哈逹之
　東越里喇逹巴罕之西又少折西南流二百餘里至
　巴塘城西境有水自東北合二水來㑹(一水出越里/喇逹嶺南麓)
　(西南流二百餘里其東南一水西/流來㑹經巴河屯南西入金沙江)又南經巴塘嗒拉
　西折西南流始名巴楚河有濟渡(曰萃多昏亦曰巴/楚必喇多歡自巴)
　(里楚至此南流稍/西一千百餘里)折南而東稍北而南而西南百數
　十里有水自西北合三水來注之(水出巴河屯西北/百里重山中西南)
　(曲曲流三百里有一水自東北山來㑹又南折東南/流百餘里有一水自西南山來㑹又東稍南九十里)
　(入金/沙江)又東南流百里有敦楚瑪楚碩楚三河自東北
　合而來注之(敦楚河亦名登楚必喇源出岡里拉瑪/爾山西南曲曲流二百餘里折東南流)
　(百數十里有札朩哈達山流出之瑪楚必喇即瑪楚/河也自東北來㑹又南百餘里有碩楚河自東北來)
　(㑹噶碩楚河即縮初必喇源出岡里拉麻爾山東北/之  朩布鼐哈逹山東北麓南流曲曲二百數十里)
　(經薩木品靈廟東有池水自東北來注之又南百餘/里折西南百五十里又西九十里與敦楚河㑹又西)
　(南八十餘里/入金沙江)又東南九十里有水自東北來注之
　(在布朩匝/喇巴西南)又東南有水自東北來注之(水源出/八突馬)
　(郭楚山西南流經東噶里河屯南桀逹瑪達拉/北又西南滙為圓池又西南流南入金沙江)
　又東南百數十里流入雲南麗江府西北邊界塔城
　闗之東(自巴楚渡東南流/至此計六百餘里)又東南右受一小水又東
　南經巨甸汛橋頭汛東右受小水二(一西北自魯甸/北山東南流經)
　(巨甸汛南東注之一自/橋頭汛西南東流注之)又東南至石鼓汛北右受一
　小水(水二源一出拉巴山東南流有一水自西南來/㑹東流數十里又受南來一水東北流經石鼓)
　(汛西北入金沙江正當江之曲處此汛以/北金沙之東岸北岸及無量河皆䝉番境)始折而東
　北流經阿喜汛北又東北經麗江府北境雪山之北
　曰金沙江(自塔城闗東南至石鼓二百數十/里自石鼓東北至雪山又百餘里)始折而
　東南八十里左受小水又南流經府東南境有無量
　河北合里楚河諸水東自永北府來㑹(無量河上源/曰多克楚河)
　(亦曰多喀碩河源出陽頂文廟西北之沙里楚諾爾/池東南流折而東北百七十里又東南數十里折西)
　(南流三百餘里折東南流百餘里有里楚河自東北/來㑹  里楚河最逺源北出里母山東麓東流折而)
　(南而東南二百餘里有沙魯齊山之水自西南來㑹/又東流百里折而南九十里又折東流而東南二百)
　(數十里至里塘城東南有二水北出博多拉逹巴罕/一東南流一西南流凡數百里合而南又百餘里來)
　(㑹又西南流四百里至宻里拉岡地㑹無量河又東/南七十里入雲南邊界經永寧土府西北之波羅西)
　(南之大地凡二百里其西岸為蒙番界也又東南折/而南有小水自西來㑹折東流而東南俗曰五郎河)
　(有六河合為一水自東來㑹於永北府之北境六河/在府東北境曰走馬河三源合西南流曰站河大松)
　(河西北流來㑹曰清水河西流而北來㑹曰西卜河/南流注之又西南入無量河也又西南流有觀音河)
　(南自府城東合諸水繞城北流來㑹又西/南入金沙江  此水源流千數百里頗大)又南百里
　一水東北自土順州來一水西北自鶴慶府來㑹(鶴/慶)
　(府水即鶴川亦曰漾共江源北出麗江府西北之玉/龍山即雪山也南流經府城西折而東經城南有一)
　(水北自雪山東麓南經城東來㑹折西南流經鶴慶/府城東而南有一水西自城南來㑹東南流經落水)
　(洞有二水自西南來注之又折東北至/江邊村流入金沙江正對順州水口)又南流折而
　西南又東南流有枯朩河合諸水自西南來注之(枯/朩)
　(河源出鄧川東境珥海之東北大山二水東北合流/曰清水河至坪得村北有白牙河西北自白牙厰來)
　(㑹又東流有髙閒河自南/來㑹又東北流入金沙江)又東經賓川州北境陶營
　巡司前有三道河自西北合來注之(三道河源一曰/程海在土順州)
　(東南境海腰鋪之西長四十里濶二十里水南流有南/北水東北來與東之大冲河来㑹而西流與合又西)
　(流合一小水又南於廵司之/東南入金沙江曰三道河)稍東有荅旦河南自州
　城來注之(荅旦河上源曰緑溪河出賔川州南境山/兩水北流合而東北經州城西又北經蔡)
　(官營西北有雞足山水自西南來㑹雞足山即九曲/巖也又北至片角西有一水自東來㑹又北有一水)
　(自西來㑹經荅旦/東北入金沙江)又東流折而東南經姚安府北境
　有一泡江西南自雲南縣來注之(一泡江源出雲南/縣西北梁王山東)
　(南流經縣城北又東南數十里折東北流二百餘里/有你甸河西南自賔川州東南境合數水東北流至)
　(人投闗南來㑹又北流六十里有白鹽井水東南自/大姚縣西北境來㑹又折西北流經鐵鎻營西又折)
　(東北流入金沙江城此水於梁王山南流處又/分一𣲖經雲南縣  西而南為河底江之上源)又東
　經大姚縣北境有小水二皆自南來注之又東北經
　苴却營北山有大羅河自北合永北土府東南境諸
　水東南流注之(大羅河出永北府東境山東南流有一/水自西南來㑹東北流百里有沘那河)
　(自西北合四小水曰沘那河東南流來㑹/又東南流入金沙此水東北岸即四川界)又東三十
　里鴉龍江自北來㑹南岸雲南界北岸四川㑹川衛
　界也
鴉龍江即古若水一名瀘水又名打冲河源出西畨裏
　塘城西北九百里之匝巴顔喀喇山東南流曰咱楚
　必喇(西十八度九分極三十四度三分其山西北自/金沙北岸黄河源南岸之阿拉巴顔喀喇嶺東)
　(為咱佛洛巴顔喀喇嶺又東南此山髙大東麓水南/流數十里折而東而東南流二百餘里有一水自西)
　(來㑹亦出此山之南阜實南源也又東南有一水自/東北來㑹番人呼為匝齊其哈納必喇亦曰齊齊爾)
　(哈納河也此山西北去河源僅一度五分其西北即/薩喀勒拉克山其正北即咱普通古察哈蘇拖羅海)
　(山自此而東千餘里山北水/皆入黄河山南水皆入此江)又南流百里一小水自
　西山來注之(自此而東南凡西南岸山相連西南流/者俱入金沙江東北流者俱入此江)
　又曲曲東南百餘里有二水自北來注之(其東水曰/瑪木齊其)
　(拉哈納必/喇水頗大)又東流八十里有水自南山中三池東北
　流注之(水在朗朗普格山之西南其山脉西北自鴉/龍江源南行曲曲而東南七百餘里當巴里)
　(楚河折向西南之東岸山中一水東北流滙為拉木/楚池廣五十餘里東北流出為囊必池廣六十里西)
　(北流出為噶拉木池廣五十餘里兩旁皆山東北流/百里有一水自西南來㑹又東北數十里入鴉龍江)
　又東有小水自北來注之又東南流有水自西南來
　注之又東南有水自西北來注之(水出巴顔圖呼瑪/逹巴罕之西重山)
　(中東南流二百/餘里來注之)又東南有水自南來注之又東南百
　數十里有一水自西北來注之(水出巴顔圖呼瑪嶺/之東山南流折而東)
　(南曲曲行三百/餘里來注之)又東南至巴顔喀喇巴林之南(山西/南百)
　(餘/里)折而南流又東南百餘里有二水自西南合而來
　㑹又東流百餘里土人名為匝楚齊其拉哈納必拉
　折東南流至瑪朩巴顔哈喇山之西南地有一水自
　北合諸水來㑹(水曰瑪朩齊齊爾哈納河一源出山/東南流百數十里有兩源水西南流)
　(合自東北來㑹又東南流百數十里有彌納格楚/必喇自東北來㑹又西南流七十里入鴉龍江)又
　南稍東百五十里有謝楚河自東北來㑹(謝楚河出/年尼莽起)
　(山南流曲曲三百里折西/南流百餘里入鴉龍江)折西南流四十里有鄂伊
　楚爾古河自西來㑹(鄂伊楚爾古河亦曰敖楚里必/喇源出澤塞岡嶺之北大山南)
　(流曲曲西南流二百餘里折東流二十里有尼雅克/楚河自東北來㑹又曲曲東南流三百餘里折東北)
　(流八十里/入鴉龍江)又東南流百六十里有水東北自噶察格
　拉嶺來㑹(噶察格拉嶺甚髙水南流折西南二百里/與東南來一水㑹又西南百里入鴉龍)
　折西南流百七十里有水自西北來注之又南流八
　十里至瑪拉朩岡嶺之東北地折東南流百餘里又
　折西南流七十餘里至濟渡處(曰巴拉瑪實蘇多歡/亦曰必爾瑪諸蘇穆)
　(渡即喀木諸畨人東往打箭爐販茶/路也渡在打箭爐邊外西二百七里)又西南百里曰
　鴉龍江南入四川占對界有小水自東北來注之南
　經安撫司西而南(自此而南江之東岸為四/川邊界江之西岸為番地)有三小
　水自東北來注之又南有霸涖河自東北合諸水來
　注之(水出打箭爐西南境山西南流合南北/數小水經占對東南境西南流注之)又南經
　喇滚司西有水自東來注之又西南流折而東南有
　二水合自東來注之又南有二水俱自東北來注之
　又東南(西十五度四分極二十八度自源至此已徑/一千八百里自占對至此南北徑五百里)
　有打冲河自西來㑹折而東流鹽井河亦自西南來
　㑹俗俱名打冲河(打冲河有四源南源出雲南永寧/土府南境山東北流曰開基河行)
　(百里折而北流經申母山西麓有一水自西南來㑹/又北至府城東南又有一水自西南來㑹曰三坌河)
　(北經城東而北有一水西自無量河東岸高山來㑹/東北流經烏角寺東南入四川鹽井衛西北界甲母)
　(山之北東數十里有水西北自番界來又有瀘枯湖/水自西南來並㑹又東數十里入鴉龍江  瀘枯湖)
　(如曲項葫蘆在永寧土府東南境甲母山之東尾廣/二十五里迤而東北經川界甲母山之南左所山之)
　(東中有三洲東北曲曲流百餘里入打冲河一打冲/河即古瀘水其北即西番界番人名黒惠江  名納)
　(夷江既入鴉龍又名鴉龍江為打冲河也東鹽井河/源出鹽井衛南境山之龍塘西北流折而  北六十)
　(餘里至衛西南有二小水東北自衛東山合經衛南/西流來㑹又西流百三十里㑹南來一水折西北流)
　(有水自雲南浪渠土州界合三水來㑹又北八十里/有水自東來㑹又東北流百餘里入鴉龍江  浪渠)
　(土州東南二水合流曰麥架河西北流經州西境而/北合三小水又西北流曰㙀開河有小水自西來㑹)
　(東北入四川界數十里有别列河西自永寧南界東/流來㑹又東北有一水自西來㑹又東北數十里與)
　(東來之鹽/井河㑹)自鹽井衛西北界折而東流曰三渡水又
　東有二水自北合而東南流注之又東有瓦尾山水
　自東北來注之折東南流經建昌府西南境右受小
　水二左受小水二(東流至此/二百餘里)始折正南流三百餘里
　左受一小水右受五水(曰左所河自鹽井衛東東南/流注之曰得石河亦東南流)
　(注之曰淑崖河自衛南山東南流注之此水稍長曰/那噶河西自雲南界山東流注之曰紅果河亦自界)
　(山東南/流注之)又東南有安寧河北自寧畨衛經建昌合諸
　水南流來㑹(安寧河三源北源出寧畨衛北山南流/合三水曰瓦那河又南合西北來一水)
　(南經衛東而南其西源自衛西南來㑹始西源三水/一東南流一東流一東北流約二百里  合曰小村)
　(河東北流折而東經衛南與北源㑹又南經三家營/東冕山營西至松林西北有東南源水自東來㑹)
　(東源二水一西南流一西北流百里餘合西流經冕/山營東南有小相嶺水自北來注之又西南流曰瀘)
　(沽至松林北與二源㑹又南流曰安寧河右受一小水/又南經禮州所西有熱水河自東北來㑹又南經建)
　(昌西境有水自東北來經府城南合南來之熱水塘/北來之城西水而西來㑹又折東流復南流經河西)
　(所東禄馬站西又南有髙橋河合三水自東北來注/之又南經徳昌所東南有苦馬河自西南來注之折)
　(向東南流一小水自北來注之又東南有落腰河自/東北來注之又折西南流有梁山河東北自阿泥來)
　(注之又西南至公母營西北有水自東來注之又西/南經㑹川衛西北有一碗水東自分水嶺來注之又)
　(西南經迷易所東又西南與打冲河㑹此水南流八/百里自大渡河以南越嶲河以西諸山之水並㑹)
　打冲河既㑹安寧河折西南流經烏喇猓渠南金沙
　江自西南來㑹(㑹處在㑹川衛西百十里南岸雲南/大姚縣東北界也)
　此江源逺不及金沙流盛相似亦大江一源也
金沙江既㑹鴉龍水勢甚盛又東南流百餘里(東北岸/四川㑹)
　(川界西南岸/雲南大姚界)有大姚河自西南來注之(大姚河出姚/安府南境山)
　(北流經府城東而北西北流至光禄鄉有小水自西/來注之亦曰螳螂川折東北流有小闗口水自東南)
　(來㑹又東北至大姚縣南有蛟龍江自西北山經城/西來㑹又東北流百七十里有一水自西來㑹又東)
　(北八十里折東/南流入金沙江)又東南數十里有黎溪水自北來注
　之(水出㑹川衛西南山經/黎溪站口西南流注之)又折南流經姜驛西南折
　而東流經和曲州西北之巡司北有龍川江西南自
　鎮南州楚雄府定逺廣通合諸水來注之(龍川江出/鎮南州西)
　(北山二源合東南流經州城南又東南至吕合西有/紫甸河二源合自東北來㑹又東南有一水自西南)
　(來㑹東南經楚雄府城北而東有青龍河南自南安/州西南來經府城東而北注之折東北流至腰站北)
　(一水自東南來注之折北流至琅井東南有定逺縣/西北水自西來㑹又東北經廣通縣北有水南自縣)
　(城西來注之又東北九十里有水西自山中來㑹又/北流經元謀縣西境又北有水自縣城北西北流注)
　(之又北數十里有水合兩澗自西南來注之亦曰/西溪河又北至龍街子西北折東北流入金沙江)又
　東經武定府北境之白馬口南岸有和曲州水自西
　南來北岸有㑹川衛水自北來並㑹(大環州水出南/境大麥地西北)
　(流折而東北合東南來一水東北流百餘里經州城/東有暮連水自東來㑹折而東北數十里至白馬口)
　(入金沙江合㑹川衛水出衛北分水嶺兩源一南流/一西南流  而南經衛東又曲曲南流合西北來一)
　(水又南有東安河東北自魯魁山/姜州堡來注之又南流入金沙江)又東北經獅子厰
　南府境及禄勸州境之北灑馬基(南岸雲南界/北岸四川界)又東
　北有普渡河南自雲南府治昆明縣之滇池滙呈貢
　晉寧昆陽諸水北流㑹安寧富民及武定禄勸諸水
　來㑹(滇池在雲南府南西南折而西安經自府城西/迤東南至呈貢縣              晋寧州北)
　(又西南至昆陽州東北斜長百二十餘里東西廣三/四十里不等其上源即府城東二河源出東北嵩明)
　(州接界之山二水合南流又分為二俱南流經城東/而南注滇池又一源在府西境山中東南流入池在)
　(碧雞闗北三十里闗之南即太華山當池西岸滇池/即古黒水亦曰昆明池也呈貢縣北有水西南流經)
　(板橋驛西又南折而西受北來一小水又西南入池/池經縣城西稍南又有二小水自東來合注之池又)
　(西南經晉寧州北而西有一水自西南山北流經城/西而北注之池又西南經昆陽州東北有小水自南)
　(來經城東而北注之池於州東折而北經六街子東/始西北流出一河至安寧州東南有一水自西南經)
　(三泊廢縣南又東北流來㑹又北經州城東又北經/太華山西又北循西岸山麓曲折稍東經富民縣城)
　(東南又東北百里至禄勸州東南境有烏龍江合掌/鳩河自西來㑹烏龍江即武定府西南水掌鳩河即)
　(府北境白馬口東山所出南流經上撒甸南杉松營/東而南經州城之東者也又北曲曲曰普渡河行二)
　(百餘里入金沙江正武定府/東北與四川東川府接界處)金沙江既㑹滇池水東
　北入四川東川府界經雪山北有玉虹河西北自苦
　竹壩來注之(水出㑹理州西/北山合數水)又東數十里折而北流
　八十里有㑹通河西北自㑹理州城合諸水來注之
　(水兩源出州北山南流百五十里其西北一水東南/來㑹又東南流八十里至州北有蘆那山水自西南)
　(來㑹經城而東南流四十里有一水自東北來/㑹於梁山之麓又東南七十餘里入金沙江)又北
　折而東流有小江自南來注之(小江源出雲南尋甸/州西南之清水海形)
　(如懸瓠周二十餘里東北流經州西境百里至空山/西有小水自東來㑹又東北入東川府南界經凉水)
　(塘西北折西北流經阿汪東又西北有滄溪自南來/花溝自西南來俱㑹滄溪南出尋甸西北界山北流)
　(經花溝邨東花溝出南山北經玉龍村東者也三水/既合經必古壩西又西北流受西南來一水又折北)
　(流經府西北境有小水自則補汛西流來/㑹西北入金沙江江亦折而西北流也)又折西北
　流四十餘里折東北流六十里有以禮河東南自東
　川府城來注之(以禮河源出府南境有池泉西北流/折而東北有反補地南北二水自東)
　(南來㑹曰以濯河北流又有洛泥河自東來㑹折而/北流經府南境而北經城西又北百餘里入金沙江)
　又東北五十餘里折西北流百餘里有牛欄江自東
　南合雲南貴州界上諸水來入之(牛欄江上源即雲/南尋甸州南之車)
　(洪江也車洪江源出雲南府東北之嵩明州有數水/西南有四源西一源西北一源東北一源或經州城)
　(東或經城西至東南境河口合而東流折東北百餘/里至尋甸州東南有一水西自城南來會又東北有)
　(龍潭河東南自曲靖府馬龍州合一水來㑹又東北/百餘里至霑益州北界有沙河水西自東川界東流)
　(注之又東北為兩省界百餘里折而西北入東川界/又北經者海汛東江邊塘西又北有水自東來注自)
　(此東岸為貴州界百餘里有水自東來注之又北至/烏䝉土府南境曰牛欄江西北流有小水自東北來)
　(注之又有頭道河西南自東川東北之墨土溪合數/水來㑹又西曲曲數十里至索橋南受一小水又西)
　(北百五十里入金沙江合出貴州界者南曰瓦擦河/出威寧州西南境兩水  西流入沙河又有松樹河)
　(西北流入沙河北曰烏䝉箐河自府西北/境二水合西流入沙河以下為牛欄江)又北三百
　餘里左右受數小水經烏䝉西北境馬湖府西南境
　(西十三度四分極/二十八度三分)折東北流二百七十里至蠻夷司
　南有馬湖水自西北來注之(馬湖西自黎州山東南/流八十里有水自西南)
　(來㑹曰黄鐘溪東北流百里有二水自西北合而東/南流來㑹又東北百餘里曰芭蕉溪折東南流至中)
　(都西南有水自北來注之又東南七十里至蠻夷司/北有水自北來注之又南經司東南入金沙江在府)
　(西八/十里)折東南流三十里經平彛司南有大鹿溪自西
　南合二水來注之又東流六十里經泥溪司南又東
　至府城南有三渡水自南來注之又稍東北流北岸
　受小水二(俱府/東水)南岸受小水一又東至安邊鋪南有
　横江西南自烏䝉土府合諸水來㑹(横江源出烏䝉/土府東南龍洞)
　(山下之大湖西南迤延五十餘里西流折而北有二/水自西南合而來㑹又北滙為一湖經府西南又西)
　(北流有梁山水自西來㑹折東北流百餘里又北流/曰撒油河經雪山東百餘里有一水自西南來一水)
　(合二溪自東南來曰各魁河並㑹又北流數十里有/㑹通溪自西來㑹又折東北流經筠連縣髙縣西境)
　(曰大文溪有小文溪自西來㑹又東北經慶符縣西/境始曰横江又東北九十里至安邊鋪南北入金沙)
　(江此水源流曲折行五/百餘里亦曰石門江)叙州府治宜賔縣西南境也
　又東北八十餘里經府城南又東北岷江自西北來
　㑹(西十一度八分極/二十八度七分)㑹口在城東數里其南有來復
　渡水自西南來注之(來復渡水上源曰宋江有六溪/皆出南大山流至平寨而合東)
　(北流經髙縣城東折西流而北有羊落溝黒桃灣二/水自西南來東北流經筠縣城西北又東北流至髙)
　(縣城西北來㑹又西北曲曲經慶符縣城南而西/而北又東北曲曲百五十里入江正對岷江口)
　　按金沙自㹈石發源東北流折而東南又西南折
　　而東南至麗江府界已四千二百餘里自雪山北
　　折而南經鶴慶東又南折而東經永北南姚安北
　　又折而南而東北經㑹川南武定北東川西又折
　　而北至馬湖南又折而東北至叙州府城東與岷
　　江㑹又二千五百餘里源逺流長所受大水數十
　　小水無數雖灘多石險舟楫難行其為大江上源
　　無疑也
　
　
　
　
　
　
　
　
　
　
　
　
　
　
　
　水道提綱巻八
欽定四庫全書
　水道提綱巻九
　　　　　　　　　原任禮部侍郎齊召南撰
　　江(中/)　(自叙州府起至武昌府㑹漢水/)
大江自叙州府城東東北流有福溪自北來注之(福溪/出富)
　(順縣西南境山南流約百數十/里至府東北境折東南入江)又東北經南溪縣西
　南有桂溪自西北來注之(桂溪出南溪縣西北山東/南流至縣城西南入江)
　又東數里折南流中有巨灘又南十數里有小灘又
　折東流有安寧江西南合珙縣長寧興文諸水來注
　之(南溪縣西江心有石笋灘其東一巨灘當江流曲/處銅鼔灘也又南十數里又有石灘當江安縣之)
　(西北灘南即安寧河口河口之東即江安城流安寧/河即綿水珙縣西南之珙溪其一源也東北  百餘)
　(里至安寧鎮南有長寧縣東西二水至縣北東北流/合東南來一水又東北合興文縣東西北流之一水)
　(又北至鎮南來㑹經梅嶺西又東北百餘里至江安/城西北入江  興文縣水即三渡河南出八望山北)
　(流/者)東經江安縣城北折東南流有怡樂溪自西南來
　注之又折而北十數里有上下二溪自北來注之又
　折而東二十餘里有清溪水自南來注之又東北流
　有二巨灘北受小溪水又東北經納溪縣西有納溪
　南自永寧衛來注之曰納溪口(納溪俗曰清水河源/出永寧衛有兩源一)
　(東南出貴州永寧縣摩泥站界一南出雪山北流經/唐家灣與吼西闗北水曰道塲溪者合東北流至衛)
　(東南與貴州界水合而北數十里東受二小水又北/有落巖河二水北至大壩寺合東北流又南受一水)
　(經瀘衛東又北受西來一水又東流來㑹又北/曲曲二百餘里至納溪縣南境折西北流入江)又北
　有小水自東南來注之又北折東北流經瀘州城南
　而東沱江合諸水自西北經州城北而東南來㑹(沱/水)
　(自灌口東分為三渠北曰太平二河南曰柏木河俱/東流太平二河經崇寧縣北而合又東有濛水自西)
　(北來注之又分為三𣲖柏朩河東南流稍折而東北/至焦沙尾之南四渠俱合東南流㑹北來綿雒諸水)
　(而南也支港縱横數百里間皆成澤國指其要領西/自灌口東經郫縣之北新繁縣之南成都府治華陽)
　(縣之北新都縣金堂縣之南前後支流皆沱江也亦/曰湔江亦曰郫江其所㑹北來之水最大者  一曰)
　(綿水今名綿陽河源出綿竹縣西北境之紫巖山東/南流經縣北境百八十餘里至徳陽縣東北境折南)
　(流經縣東至漢州東境凡百七十里折西南流與西/北來之雒水㑹而南曰雁水  一曰石亭江有三源)
　(一名陡子河東南流合北來之白水河南流經綿竹/縣城西南又東南數十里㑹西北來之水一名射水)
　(河東南流合北來之龍蟒河又東南經縣西境又東/南與陡子河㑹又南流有一水自西來㑹曰石亭江)
　(又東南流經徳陽西南漢州東境又南與西來之雒/水㑹而合綿水  一曰白魚河源出什邡縣北境山)
　(東南流經縣東境及漢州東北有平橋河合雒水來/㑹  一曰雒水源出什邡縣西北之章山亦曰雒通)
　(山東南流經縣南境俗曰鴨子河又東南流至漢州/城北而東有平橋河西北自什邡城北東南流來㑹)
　(又東南㑹石亭山又南㑹綿水縂名雁水又南有濛/水支渠自西而東經彭縣北又東經漢州南曰馬水)
　(河者又東南合沱江支渠之清白江南流來㑹又東/南至焦沙尾東金堂新都之沱江支渠並合而來㑹)
　(自此而南曰湔雒亦曰雁水亦曰中水實沱江也當/新都縣東南有龍泉水南有龍泉山東北流入沱江)
　(十沱江自焦沙尾東南流八十餘里折西南流百二/  里至簡州東北有赤水河自西北合二水來注之)
　(即絳水亦名牛鞞水也又南經州城東又東南百里/至資陽縣東北有楊花溪東北自樂至縣西境山合)
　(二水來注之又南經縣城東而南有資溪自縣西北/山來注之又南五十餘里有珠溪自西北來注之珠)
　(溪二源一西北出仁夀縣東北境資陽縣西境二山/水東南流而合一西南出仁夀南之龍回山青石鋪)
　(東北流百餘里與西北源合東流又南合一水又東/南入沱江至此曰珠江亦曰資江也又東南百里經)
　(資縣城西而東經其南有唐明渡又東有小溪自北/來注之又東南百餘里至内江縣西北境折東北流)
　(經縣城西北又東北折而南經其東又南有髙橋溪/及東清流溪自東北來合注之經䧺木鎮西稍曲曲)
　(西南流百五十里至富順縣東北有觀音河即鰲水/自東北來注之又南經城東折而西經其南而西南)
　(流有榮溪西北自榮縣東南流合諸河水鹽井水來/南注之至此雒江名金川亦曰中水又折而東流數)
　(十里折南流曲曲而東有隆橋河東北承際昌縣水/及石橋河西南流來注之又東南百里至瀘州西北)
　(有沍水河自東北來注之又東經州城北而東南與/大江㑹於州東也自灌口至復入處曲折行九百餘)
　(里溝富順縣西南所合之榮河源出榮縣西北之東/川  東南流經城西而南與城東北之梧桐溝㑹東)
　(南流曰中溪河折而東經貢井及自流井之南有威/逺縣北之付家河東南流合北來之跳石河黨朩溪)
　(及龍令河三水南流注之又東經火井南有西牛河/自北合三小水有胡家河自西南來並注之又東南)
　(流經沿灘埸東折西南流曰之溪/經富順之西南折而東與沱江㑹)
大江既㑹沱江自瀘州東稍北受北來龍溪水東有巨
　灘稍北折東南流又一巨灘有大河溪大橋溪俱自
　西南來注之又東南流經合溪縣城北而東北流有
　赤水河西南自鎮雄土府東北合諸水經合江城東
　而北注之(赤水河出鎮雄土府西北山東流折而東/北經府北境曰綿陽河有阿朗河及此來)
　(一水自西北來㑹折東南流入貴州界經永寧縣南/境百五十里有小河西南自畢節縣北境合孫家河)
　(板橋河諸水東北流來㑹又東北流四十里入四川/界又東北七十里經龍塲營西北折而東流有□子)
　(闗水自西南來㑹又東百三十里過鄢家渡至黎民/鎮北有一水西南自清水塘來注之又東有沙填河)
　(南合三水北流來㑹又東北流七十里有鹽井河東/南自楓香鎮來注之又北流東受一水折西北流七)
　(十餘里有齋郎河東自桐梓縣東北山水合龍巖山/水西流經縣城東西行百七十里又北合一水西南)
　(流來㑹又西有九溪河自南合西南來之乗龍山水/北流注之西經脉困塘北有古蘭河自西南來注之)
　(又西北五十里至土城西有水思河自東來儒溪泥/溪自西來並注之又西北有有盤橋溪自東猿猴溪)
　(自西南來先後注之折東北流六十餘里有金沙溪/自東來葫蘆溪自東北來先後注之又折西流稍北)
　(百餘里北受堯壩溪沙壩溪二水後溪一水至仁懐/縣西南境有楓溪自西南來注之折北流有永夀橋)
　(水自西來注之又北經縣城西折而經其北又東北/流百四十里經丁山西麓又東北七十里經合江縣)
　(城東又北入大水此水曲/折行受數小水幾及千里)又有髙洞河自東南來注
　之又東北有坪坦河自東來注之又北曲曲流有巨
　灘有大鹿溪自西北來注之(水出榮昌縣南境/山東南流入江)又東
　北流有洙溶溪北自永川縣來注之(洙溶溪即車對/河源有二一出)
　(永川縣東北山西南流至縣城東南有一水自西來/㑹遂南而稍西流百餘里折東南流九十里入大江)
　有對溪自南來注之又東折而北而東而北而西北
　流有五洞溪自西來注之又北有油溪自北合二水
　來注之(油溪出壁山縣城北南流曲曲經來鳯驛西/又東南流至江津縣北境折西南流有馬坊)
　(河西北自永川縣東北山/東南流來㑹又南流入江)又曲而東而南有藥城溪
　自南來注之又東北經江津縣城西北(江自合江東/北至此凡九)
　(折皆數十里一曲徑二百里/中紆折流至三百數十里)又東北流數十里有綦
　江自南合諸水來注之曰僰溪口(綦江源出桐梓縣/北境山兩源合北)
　(流百數十里曰松坎河受西南來一小水又北數十/里有坡頭河自東北山來注之又北流西受一水又)
　(北九十里有三溪河自東來㑹又北七十里經綦江/縣城東而北有龍角溪自東合三小水來㑹又折西)
　(流經城北又西北流有沙溪溝自東北來有清溪河/自西南合三坌溝及魚子溪水東北流三百餘里來)
　(㑹又西北百里北受一水又北有孫溪河西南/合棋盤山水來㑹又北至江津東境又北入江)又北
　八十里有小水自西來有甘蔗溪自東南來注之中
　有巨灘又北稍東九十里受東南來小水二至重慶
　府治巴縣南經明月峽折而東抱城東而北有涪江
　合白水嘉陵渠河三巨川盡并龍安潼川保寧順慶
　四府諸州縣之水自西北出魚鹿峽經府城北而東
　來㑹(涪江白水江嘉陵江/西漢水渠河見後)
大江既㑹涪江又東北受東北來一水折東流百里有
　小水自南來注之又東北流有梅溪北自大竹隣水
　二縣東合寶石河南流注之(梅溪源出大竹縣西九/盤山南麓西南流經廟)
　(奥場西折東流又東南有一水自縣南西南流來㑹/又西南流受西北來一小水又南有土橋河合一水)
　(自西北來㑹又西南至隣水縣東南境有水自縣城/北繞而東南來㑹曰芭蕉河又南流八十里折東南)
　(流有寶石河東北自月城山西南流二百八十餘里/西合一水來㑹又南流百餘里經大洪岡鐵山闗東)
　(南入/江)又東折而東北南受一小水又東北經温樂山
　有灘經長壽縣城南而東有桃花溪自東北來注之
　(溪出縣北山東南流折西南經崙尖山/西又西南流經長壽縣城東南入江)又有龍溪河
　東北自梁山墊江二縣合諸水來注之(龍溪河源出/梁山縣東南)
　(山西北流經縣北境有一水南自城北流來㑹又西/流合南來一水又西南流有沙河自西北來㑹又南)
　(流有七間河自西來㑹又南流折而西南有狐狸山/二水自西北合而來㑹又西南經墊江縣東境有羅)
　(干河西自縣城北合三水東流來㑹又西南行兩山/中曰髙灘河有兩水自西北合而來㑹又南流有大)
　(沙河東北自梁山縣西南山中西南流來㑹又西南/百餘里至長夀縣東桃花口之南入江其南即黄草)
　(山/也)又折南流經黄草峽而東南有梨河自南來注之
　(俗曰離/鄉河)江心有沙洲(長十/餘里)又東過鐵櫃山又東經涪
　州城北而東有黔江亦曰涪江南自貴州合諸水來
　㑹於銅柱灘口(黔江即烏/江見後)
大江既㑹黔江又東北至南沱折西北流二十里復東
　北又東南而東流北岸受小水二(曰渠溪河出忠州百/西北山西南流二)
　(餘里經鄷都縣北境又西南至北涪鎮之西/入江  曰馬灘河出鄷都北山西南流入江)南岸受
　小水二(曰羅雲溪北流入江其口正對北岸之馬/灘河曰白水溪在羅雲溪東東北流入江)又
　東稍北經鄷都縣城南有葫蘆溪自東石柱司合諸
　水來注之(葫蘆溪有兩源東出湖廣界上山北源曰/龍觜溪二水合西南流南源曰冷清溪亦)
　(二水合西流而㑹曰後河又西經石柱司北有漆蘭/溪自北來注之又折西南流有江池溪自西北來注)
　(之又西南流折而西北又/折西流入江在縣東南)又東北有龍停溪自城北
　來注之又東北流百二十餘里經倒鬚灘北岸受小
　水七至忠州城南南岸受小水二(北岸所受水自龍/停溪而東北曰赤)
　(溪曰丁溪曰挫溪溪口正南對石灘曰灘子沱二水/合而注江當灘之尾曰泉水溪曰漕溪即忠州西南)
　(也諸溪皆出西大山東南流入江長不過數十里南/岸所受二水曰神溪北流入江正當州城之南曰鐘)
　(溪出方斗山西北流/入江正當州城東南)又東北有㽏溪河自西北來注
　之(㽏溪河即鳴玉溪出梁山縣南境山東南曲曲流/經忠州北境㽏井之南又東南至州東北入江)
　有沿溪自東南來注之(沿溪二水合/流西北入江)又東北有塗井
　河自西北來注之(塗井河出梁山縣東境山東南/流經塗井之南折而東北入江)經
　西界沱西四方山東麓(西界沱在東岸/四方山在西岸)又東北有合
　溪自西來注之(合溪亦曰/跳蹬河)又東北北岸受二水(曰壤/河溪)
　(稍長曰楊河溪/俱東南流入江)又東北折正北流東岸受二水(曰白/水溪)
　(西北流入江曰渡口/溪北流折而西入江)稍西北至萬縣城南有西河自
　西北來合北一水經城西而東南注之(西河即苧溪/出西北山南)
　(流折而東又東南流有一水即彭溪北自/山中南流來㑹經縣城西而南東入江)折東流而
　東北(自忠州東北至於/萬縣東二百餘里)於鐵鳯山南折而東流至小
　江口(自萬縣東稍北/至此一百十里)有小江北自開縣合諸水來注
　之(小江有數源一出開州東北山曰板橋溪西南流/有謝家壩水自東南來㑹又西北流有石家溪自)
　(東北來㑹折西流至舊縣壩南有北源觀面山一水/自西北來㑹又西南流有跳登河自西來注之又南)
　(經縣東南境有西源曰臨江自西北山經縣城南來/㑹折東南流有墊江自西南來㑹始曰小江亦曰清)
　(水江又東南百里至小江口之西南入/江自小江口東至雲陽城七十餘里)又東經山麓
　又東經雲陽縣城南而東有新軍河自西南來注之
　(新軍河源出湖廣施南府界兩水西源出支羅所塘/東北流東源出磁洞北流入石龍闗西北界合而東)
　(北流凡二百餘里東經雲/陽之南境至城南北入江)有東瀼河北自縣城東來
　注之(東瀼河源曰五溪河出北與陜西界南九龍山/之南麓南流山中經開縣東北境凡二百餘里)
　(至五溪闗東有石土河自東來㑹又東南曲曲流曰/東瀼河又百餘里經雲陽縣城東北又東南入江正)
　(對南岸新/軍河口)又東稍北經山麓東流數灘南岸受老馬
　五龍二溪水北岸受頭塘溪水(頭塘溪出夔府治奉/節縣西北山東南流)
　(經縣西境南入江自/雲陽東至此百里)又東經南鄉峽虎鬚灘至䕫州
　府城南經八陣磧東出為瞿塘峽有小河西北自分
　水嶺經城東來注之又東經白帝城南當瞿唐峽口
　為灔澦堆江流至險處也北岸受鐵柱溪水南岸受
　大溪河水(灔澦堆石當奉節東南在大江中流惟西/南近岸                其東為龍脊)
　(灘東小河北出陜西南界之分水嶺南流曲曲隨山/麓  南曰分水河二百餘里至鳯寧山東又東南百)
　(里西受一水又東南流北受一水又東南經䕫府城/東北又南入江  鐵柱河自北山南流經白帝城東)
　(南入江大溪河出西南境/山東北流百餘里入江)稍南而東經南岸山麓八
　十里至巫山縣城南有大寧河合諸溪水自北來經
　縣城東北而南注之(大寧河東北出湖北竹山縣西/南境蕭家坡之西北山二水合)
　(西北流八縣東北界出山西流百六十里曰東溪河/至鹽井東北有西溪河西北自陜西界山東南流來)
　(㑹又南至鹽井東南有後溪河自西來㑹折東南流/數十里又折西南至大寧縣東南有白楊河自西北)
　(山東南流合西南來之水浪小溪二河經縣南而東/來㑹又南流數十里折而東南有龍溪上田二河先)
　(後自西南來㑹又東南數十里經大昌廢縣南有楊/溪河東北自竹山南界麥塲埡西南流二百里北合)
　(一水經廢縣東南來㑹遂南百餘里依山麓/東南經巫山西麓至巫山縣城東南入江)又東經
　巫山南麓曰巫峽南岸受小水二(曰觀渡河東流經/水坪北折東北流)
　(循江南岸大山南麓而東北入江土人亦曰巫山以/在縣東者為十二峰也曰白古水河自建始縣東北)
　(境山東北/流入江)北岸受小水一(曰邊魚溪北自巫山十/二峰東麓南流入江)又
　東南流入湖北界(西六度五分極三十一度一分計/自叙州府東東北至巫山縣徑一)
　(千四百餘里自巫山/縣始折而東南流)經巴東縣西北界之萬流驛南
　(驛西即邊/魚溪也)又東八十里經門扇東奔破石三灘至巴
　東縣城北曰巴東三峽北岸受小水二南岸受小水
　一(稍大者曰元渡河出巴東縣西北界山西南流合/左右二水又南有坪陽壩水自東來㑹經火峰舗)
　(東又南入江在巴/東縣西北四十里)折東南流經縣東其北岸有小水
　三自北來合注之南岸有水自西南來注之(水出縣/西南境)
　　(山三源合東流折而東北/經縣城之東北流入江)又東南流經數灘七十餘
　里至歸州城南(歸州西有叱灘蓮花/灘新灘皆山石險峻)南岸受沙鎮溪
　水北岸受叱溪水(沙鎮溪二源一西南出召化堡山/東北流有歸坪河東南自勸農村)
　(來㑹又東北流入江在州西南三十里叱溪出州北/境武家坪之西北山南流又東南折而南經兩山間)
　(南至州城北折西南流入/江入江之口即叱灘也)又東一小水自南來注之
　又東有茅坪溪自南來注之(溪東北流合東來一小/水經荒口鋪西北流入)
　(江/)稍東有香溪東北自興山縣合諸水來注之(香溪/出髙)
　(雞寨西山西南流曰深波河經苦口洞南又西南至/興山縣北有南陽河自西北來㑹又南合西來一小)
　(水又南經縣城西而南有小水東北自城來㑹又東/南流有建陽河自東北來西南流二百餘里來㑹又)
　(西南經茅坪/鋪東南入江)又東有花橋水自南來注之(花橋水出/花橋鋪東)
　(白沙驛西北流㑹西來之九/灣及周坪二水又北入江)又東有杉朩溪自西北
　山來注之又東有白水溪自北來衢溪自南來並㑹
　過黄陵廟又東南經宜昌府境山峽曲曲(有馬肝白/狗空舲三)
　(峽尤險自秭歸而/東南者甚為危慮)經下牢闗折南為大石灘至彞陵
　南始出峽就平地安流而東也(自歸州東之三峽東/南至下牢夾江為險)
　(有西陵明月黄牛三峽中有使君虎頭狼尾/灘皆至險處自瞿唐至彞陵計五百里彞陵)　(角鹿等/)
　(水至江自白水溪而東北岸又受羅鈿河上紅溪二小/      折向南處有長橋溪南流合東北來之梁邨)
　(河水又南合東來一水折/西南流入江稍為源長)灘口西岸有桃花鋪水自
　西來注之又東南至沈家店有臨江河自東北合三水
　來注之(臨江河出龍泉舖之東北山西南流經鋪南/有二水自西北合而來㑹又西南流至店南)
　(西入/江)又東南經雞子山虎腦背南過荆門山(山之對/岸即虎)
　(牙/山)南至宜都縣城北有清江西自長陽縣西南承施
　南府諸水來注之(清江源出施南府西北境與四川/之石龍闗東交界之山東南曲曲)
　(流百餘里有水西南自張家村山西北曲曲折而東/流曰大跳敦河經官渡壩南又東至忠孝司北有一)
　(水自東南一自西南並來㑹北流至火舖塘西北山/伏焉北踰重山復流出折而東流與清江㑹又東流)
　(數十里至施恩府治恩施縣北境有龍馬河自西北/山有大河東北自水田壩南流合而西南來㑹又有)
　(乾平溪自西南來經沙子門嶺東北流來㑹清江又/南經三龍壩西西受一小水又東南經府城東北東)
　(受一小水又東南有冷水河自西南經出水洞來㑹/折東北流數十里經三坌口塘南又東北數十里有)
　(一河西南自施南司之南山東北流經司北又東北/流受南來之楊二溪水經東鄉司北又東北八十里)
　(來㑹清江又東有龍溪河自西北來合建始縣之小/河諸水來㑹水勢大盛又東百餘里合北來一水又)
　(東北數十里合北來一小水又東北至桃符塘南有/水西南自桃山東北流經金雞口西北合西來三叉)
　(口南之水東北經紅沙堡東北來㑹清江又東北九/十里有四都河自西北經黄家灣來㑹折東南流六)
　(十里有一水西南自栗子坪東北流與石梁司東南/山水北流經五峯司西者合東北流至天地口來㑹)
　(又東北流七十里有石門南水自西北來注之又東又/南流五十里經長陽縣城南又東北流受北一小水)
　(東少北受北來𫝊靳溪塘水折而南經灣市西有十/八堰溪西自楊栁池來㑹又東南至冝都縣城西北)
　(㑹西南來之漢陽河東入大江清江即古夷水行六/百餘里受數縣諸小水無數  龍溪河所㑹建始縣)
　(之小河源出縣北境灔澦南岸大山東南流經水坪/東南曰蒲潭溪折西南流有桐木溪自西來㑹又南)
　(有朩𤓰河合二水自西北來㑹南經縣東南有西溪/自城西南來㑹曰小河又南折西流又南與龍溪河)
　(二水㑹龍溪河源出十三闗大山者南流折而東南/八十里其南源東北流來㑹又東流七十里㑹小河)
　(又東折而南流經雙耳洞東又南經南里渡西又東/南數十里與清河㑹  漢洋河源出施南府東界五)
　(峯司之東北大山東南流七十餘里經百年闗北漁/洋闗南有一水自南山來㑹又東北流百三十里至)
　(宜都縣西南境有二水西自梁山馬鞍山者先/後來㑹折東流稍北至城北㑹清江入大江)稍東
　有善溪自北來注之曰白羊渡口(正當宜都/縣城東北)又東南
　數十里經枝江縣城東北有白水港溪自西南合一
　小水東北流經城西北東注之又東南數十里有洋
　溪自南來注之(洋溪村/夾溪)折東北流至松滋縣西南中
　有沙洲相聯有瑪瑙河北自當陽縣西南境合三水
　南流注之(瑪瑙河二源東源二水出當陽西南之玉/泉山南流合而西南數十里與西源出雙)
　(店鋪東南流者合又南曲曲/百餘里至松滋西境南入江)又東北經縣城北折而
　東南有珠市水自西來注之又東南經江亭草坪北
　又東至荆州府冶江陵縣西南境之涴口北北岸有
　沮河漳河北自古麥城合而南流注之(沮河源出逺/安縣北境之)
　(北風山南流曲曲百餘里曰潮水河西受一小水南/經縣城西折東南流七十里至當陽縣西北境有)
　(鞏河自東北來㑹折東流而南而東南經當陽城北/又東南流西受縣南一小水經紫蓋寺南又東南至)
　(古麥城西又東南漳河自東北來㑹又南百五十里/入大江當未入江時有支津東流八十餘里至荆州)
　(府城西南周寅店入江漳漳河源出沮河之東北五/十里之勸湯巖南流至  河司清水舗西曰清溪河)
　(又東南流至河溶西麥城東又南與沮河㑹二水自/源至江行四百餘里  漳河司東北連山東為荆門)
　(山餘麥城在當陽縣東南七十里東南至府城百六/十  里  當陽西南六十里即玉泉山  北風山東)
　(北百餘里/至漳南縣)又東至虎渡口北南岸有支津南通公安
　諸湖水北岸有沮漳支流來㑹又東稍北經府城南
　沙市折東南流(自巴東至此徑六百餘里/前稱川江至此又稱荆江)經公安縣
　東北境又東南稍折而西而南至石首縣西境折向
　東稍北經縣城北又東有沙洲過調絃口又東北折
　而東南至監利縣西境有支津南㑹澧水入洞庭湖
　(見/後)又東經監利南境至車灣西折南流屈曲經華容
　東境至岳州府治巴陵縣西北境始折而東北流洞
　庭湖南滙沅湘諸水自府城西北東北流來㑹(洞庭/湖湘)
　(水沅水醴水見後江自䕫府始東南流至此凡一千/二百里也湖口西三度五分極二十九度五分自監)
　(利至巴陵凡八曲折/始㑹洞庭而東北)
大江既㑹洞庭水於巴陵東北之荆河口經城陵司北
　白螺司南南岸有松陽湖二支津來注之又東北經
　臨湘縣西南境南岸有白泥湖水自縣東南來西北
　流注之(白泥湖在縣東南即黄介湖之委也衺延/七十餘里西北流經縣南境又西入大江)又
　東北過石磯(曰城陵磯/曰道人磯)經縣城西北又東北經螺山
　南又東北至新堤鎮南土磯頭北南岸有黄介湖西
　口又東至茅埠村東北港塘西東口(黄介湖源南出/大嶺口水北流)
　(經長安驛東桃林鎮西入湖又東南有龍角山水來/㑹湖衺延百餘里西南流為白泥湖西北入江東北)
　(流又為長湖其南有尖山舖港口驛諸山三水㑹平/水港流入焉湖東即蒲圻西境也北分二港一西北)
　(入江一/北入江)又東北為六溪口即古陸口又陸水東南自
　蒲圻合通城崇陽諸水來注之(陸溪出江西寧州西/界大湖山三源東北)
　(流折而西北流經苦竹山西南樓嶺東曰石觜頭河/又東北至河市北有河市港水西南自黄龍山下将)
　(嶺北流來㑹又東北經通城縣東境有東港太平港/及城南之朗河皆自西南來㑹又有龍窖山水自西)
　(來經城北來㑹又北㑹西來之白港河水折東北流/經新橋舗苔橋鎮西北有毛公渡河自南來注之又)
　(北至石五舗西有大溪洞水自東南來注之又南北/至崇陽縣西南有呉城港水南自雷公山來㑹又東)
　(經縣城南而東有水自東南來注之又北流經城東/而北有白羊山水合數小溪南流折而西北來注之)
　(又西北流經崇洪鎮北有小水自西南來注之又北/流折而西至蒲圻東南有桃花嶺水自西南來注之)
　(又北經縣城東北又西北百/餘里至六溪口西北入江)又東有石磯(磯南岸曰/石磯頭塘)
　南岸有小湖口(即嘉魚城西南湖也北赤壁在嘉/魚縣西與江夏縣界  岸對烏林)東
　經嘉魚縣城北北岸即沔陽州東南境也(北岸自新/堤鎮楊家)
　(觜東北至此雖無入江之水沔陽支津/北引漢水為川為澤縱横五六百里間)又東折而東
　北又西北至新灘口沔陽東南諸水合而來注之(見/後)
　又西北折而東經大軍山南麓至金口鎮西有斧頭
　湖金水自南來注之(斧頭湖長百數十里自嘉魚東/南境迤而東有小水三自南來)
　(滙又迤而北有咸寧縣咸河自東南合六小水來北/注之又東北至賀勝橋受東來一小水又北百里至)
　(金口鎮巡司/西北入江)又北流稍西經小軍山東麓又北有赤
　野湖西㑹沔陽太白十四湖諸水來㑹曰沌口漢陽
　府之西南境也(荆州府治江陵縣城北有大暉港自/北而南折而東經城北又東數十里)
　(形如曲尺此水無所入其北有池水當港曲平地於/龍背橋南東流六十里有小水自西北來㑹滙為太)
　(白湖自西迤而東南長九十里至潛江縣西境梅家/觜西有三湖水西南自江陵東南境來㑹又東有漢)
　(水支津東北有大澤口西南流來㑹南流有紅馬湖/水南自江東岸之郝穴東北流又西合觀音寺東之)
　(水來㑹即古所謂夏水首受江後人曰長夏河者也/自此分二派一東南流至周家觜又分為二北派東)
　(流至沔陽州南之謝雲口又東數十里至峰口復合/有小河西北自州北境來㑹東至土坑口又分為三)
　(其東流二渠滙為妙湖其南流者為白石湖有上洪/湖官湖下洪湖相連自西來㑹又南而周家觜南流)
　(之水與紅馬湖南流之水㑹而東南者西南受監利/縣北岸之南江湖蓮頭湖大鳥湖蔣師湖大城池五)
　(水又東流百數十里至新堤鎮楊家觜又東北來㑹/過小港口又東北與沙湖水㑹而東州東北水之支)
　(渠亦東南注棍當湖㑹於平坊又東折而北至州東/南之新灘口巡司之南東入江  沔陽北派自潛江)
　(縣北境張集口南引漢水支津南流至排沙渡之西/折東南流經縣城東北又東南流分為二派至謝汪)
　(劉三塲又分為三其東二派南復合至州西蕭家場/折而東北滙為西湖經州西北及正北曰邋遢湖又)
　(東曰白泥湖長百二十餘里南北廣者八十里狹者五/六十里其南一派東南流百七十里至州南境與州)
　(城西水合又東南至土坑口㑹長夏河者也白泥湖/東南流於沙鎮司南東北注赤野湖  赤野湖兩受)
　(漢水一西北於州東北之仙桃鎮南南流與白泥湖/北出之二渠合而東經下楂埠南又東注赤野湖一)
　(東北於漢川縣東境蔡店巡司之北引漢支津西南/流百餘里注赤野湖湖南北九十餘里東西七八十)
　(里於東流出經小軍山之北東/北至沌口入大江  即沔水也)又東北七十里經漢
　陽府城南及東武昌府城西有磯有湖水自東南來
　注之(磯在武昌府西南江中當漢陽正南即鸚鵡洲/也  武昌府治江夏縣有黄鶴磯縣南多水澤)
　(曰東湖曰湯孫湖曰黄家湖曰清寧/湖曰賽湖至西山㑹流而北入江)二府隔江東西
　相望稍北漢水西北合商雒唐鄧以南諸巨川自漢
　陽府城西北來㑹曰漢口(漢水見後西二度三/分極三十度六分)
　
　
　水道提綱巻九
欽定四庫全書
　水道提綱卷十
　　　　　　　　　原任禮部侍郎齊召南撰
　　江(下/)　(自武昌漢口東至海/)
大江既㑹漢水東北流中有沙洲又東北經武昌北境
　南岸有南湖水口(一名五丈湖/在江夏東)北岸即黄陂縣之牛
　湖水口也(牛湖在黄陂西南衺邪八十餘里廣五十/里東南流入江即古灄水自漢陽來入曰)
　(灄/口)又東大江始折東南流(自岳州巴陵東北流/至此徑五百數十里)北岸
　有武湖水自黄陂來注之曰武口亦曰沙洑口(武湖/水源)
　(出黄安縣西北境與河南界之老山二水俱南流經/仙居亭山左右約百餘里㑹於河口之南即新集之)
　(西南也又南八十里經木蘭山西麓又南百餘里經/黄陂縣城東又南有什子湖水西南來鴨魚湖水東)
　(南來並㑹又東南流有牛湖支津自西/南來㑹瀦為湖周五十里又東南入江)又東南至黄
　岡西北境陽邏驛南北岸有水北自黄安縣合二水
　來注之(華家河出黄安縣北與河南界之暮雲山在/周八家村之西又西即仙居亭山也南流九)
　(十里折東南流有郭家河自東北來㑹經縣城西又/南百餘里經三姑井西又曲曲東南流折而西南百)
　(數十里至驛/東南入海)又東南經汪家舖南白虎山北北岸有
　湖水口(湖在楊邏驛水之東團風鎮水之/西形三角數十里西南流入江)又東稍北
　流至黄岡北之團風驛西有水自北合麻城諸水來
　注之江口有洲(白塔河出麻城縣北界之黄土闗大/山南流曲曲百餘里至縣城東有洪)
　(家河東北自虎頭闗東山西南流來㑹又西北流有/道觀河南自馬鞍山西北流折而東北經沙河鎮東)
　(合八叠山之水又西北經白果鎮來㑹又西南流有/浮橋水北自黄安東北界之分水嶺南流經黄安東)
　(境麻城西境百數十里至浮橋西中館驛東又南來/㑹又西南至宋埠鎮南岐亭東折而東南曲曲百六)
　(十餘里至團風/驛之西入江)江至水口折正南流六十里經黄州
　府城西北有小水口(自府北境西/南流入江)經城西有磯(曰赤/鼻磯)
　折而東流南岸武昌縣境有諸湖水自西南來注之
　曰樊口(南岸湖自江夏東境之白羊湖南為山口舖/東為白虎山南湖水漸廣其上源南出咸寧)
　(縣東北山數源東北流合而曲曲經山中曰大港水/又北至金牛港入湖曰梁子湖西北自長山舗東南)
　(至武昌縣西之樊山長百三十里廣八九/十里盡滙縣境湖澤九十九北注大江)又東經武
　昌縣城北南岸縣城與西北岸府城隔江相望又東
　稍北南岸有五丈湖口(即武昌東之南湖/俗曰洋瀾湖者也)又東稍南
　北岸有小湖口(即黄岡/東境湖)又東有巴河東北自羅田縣
　西南流至蘄水縣西境來注之(巴河源出羅田縣石/門寨西多雲司東南)
　(山西流經天堂寨南又西南流有一水自北來㑹又/西南流曰九子河又南流經平湖店西又西南至縣)
　(西南境之油店西有油河東北自縣北净瓶山水合/石柱山水南流曰沙河又西南曰油河合東一小水)
　(南經縣城東又經其南西流來㑹自源至此已二百/八十里矣又西南數十里折南流經蘄水縣北境之)
　(上巴河又西南百餘里經巴水驛西又南至下巴河/之西南入江巴河口之西即黄岡東湖口其東又有)
　(小湖口自/東來注之)大江又折東南流南岸為大冶縣東北境
　之黄石港口(華家湖自五丈港塘之南廣二十餘里/東南流曰黄石港又東入江正對浠水)
　(口/)東北岸有浠水自東北來經蘄水縣城東南而西
　南流注之(浠水源出江南英山縣北界嶺南流曰落/里河流百餘里折東南流有一水自東界)
　(嶺西南流經縣城東南而西來㑹曰雞兒河即蘭水/也又南流入湖廣界經土峯嶺豹子山之北折西流)
　(百數十里曰古河有一水自東北來注之又西南流/六十里經蘄水縣城東南又西南七十餘里至蘭溪)
　(司入/江)又東南經蘄州西北境之茅山司西西南岸有
　道士洑口(大冶縣東北有張家湖在黄石港之/南東流曰道士洑入江正對茅山司)又東
　南經興國州東北境有湋源湖西自大冶來注之曰
　湋源口(湋源出大冶縣西境大港東山三源合東南/流經縣城南又東為金湖經小箕山北為湋)
　(源湖廣數十里又/東為小口入江)江中有洲其東北岸即蘄州城北
　之蘄水口也(蘄水東北出大浮山數源一源出龍砰/山西麓西南流至大同司北又西南有)
　(南源二水出茅平山寳蓋山者西流合而來㑹又西/流曰童子河至髙山舗南而西有北源出豹子山者)
　(亦西南流曰開口河經舗西北而南來㑹曰兩河口/又南經西河驛東曹家鎮西分為二派一東滙為赤)
　(東湖一西南流而合又西南數十里/至州城之北西入江其口正對沙洲)又南經州城西
　南有數洲又東南南岸有富池口富水西南自通山
　縣東經興國州合諸水來注之(富水出通山縣西太/坪舖諸山其西諸水)
　(俱自崇陽西北至蒲圻入江即陸水也其山東數水/東流合而東經寺下舖東南又南合一水又東經通)
　(山縣城南又東北流至花橋北合二水至板橋又南/合一水又東至陽辛市有水自南來注之又東北有)
　(水南自江西武寧縣北境小洞山來㑹又東南經排/市鎮北又東北流有髙橋市南北二水合而東南流)
　(州城西北湖滙諸水西為氷湖西流合而南來㑹曰/港口又東數十里經州城南有一水自南來㑹又東)
　(北流有夾節湖滙諸水自南來經雞籠山來㑹又東/有綱湖水自西北來㑹又東至富池鎮之南界首舖)
　(之北/入江)又東南經廣濟縣西南境之馬口鎮南折東北
　流南岸入江西界經瑞昌縣西北境北岸有馬口湖
　水口(馬口湖水西北自蘄州城東南迤而東㑹諸小/水又東南至廣濟西南馬口鎮之東南入江)
　又東北八十里折而東南南岸有瑞昌水口即古湓
　水也(今曰楊林湖水西出縣西界之赤顔山二源合/東流經羊腸山南又東經縣城西南有小水北)
　(自城西來注之稍東經城南有白石巖水自西南來/有羅家湖水自南來㑹又東北瀦為湖周二十餘里)
　(分為二流一西北流有白沙渡水自西來㑹即馬頭/鎮之南水也又東北流入江北岸即廣濟東與黄梅)
　(接界之新/開口司也)又東南經黄梅縣西南境有縣河東北合
　諸水經小池口來注之(水出黄梅縣西北龍坪山兩/源合東南流有孫家山水自)
　(東北來㑹曰古角河又南有老寺山水自西北來㑹/折東南流經縣城東又西南流至黄連村有廣濟縣)
　(水自西來㑹又東南合一小水又西南數十里入江/  廣濟縣河二水一曰縣河出縣北横岡山西南流)
　(經縣城東而西南有層峰山水自城西來㑹南流曰/撻水河折東南流滙為大澤迤而東北曰太白湖又)
　(北受東衝山水自東流出經雙城驛/前又東至黄連村南與黄梅縣河㑹)又東南有數洲
　渚至九江府治徳化縣西境之湓口(中偏西半度極/二十九度九分)
　(大江西北自武昌府東北青山舖之北東南流至湓/口計六百餘里大江至此其勢遂向東北  湓口水)
　(即瑞昌縣東南楊林湖東流經錦繡谷又東北流至/府城西境有小水自東南來㑹北入江亦曰湓浦北)
　(岸亦徳化界有柘港/湖江磯湖諸小水)東經府城北亦曰潯陽江又東
　稍北北岸為黄梅與江南宿松縣之界(西曰小池口/楊家穴黄梅)
　(境東曰叚腰鎮/歸林司宿松境)又東為湖口縣西之湖口江中有大
　洲二(曰梅家洲/曰永和洲)
　彭蠡湖南滙章貢諸水北流來㑹(中偏西三分極二/十九度九分彭蠡)
　(章貢/見後)又東經縣城北又東北流北岸有龍湖水北自
　宿松縣來注之(水自縣北之二郎河南流經城西而/南分為二派一南流與西自黄梅來)
　(一水㑹瀦為龍湖廣二十里又東/南流入江江口有二小洲相連)稍東有一水自南
　來注之(即太平/闗水也)又東經彭澤縣城西北有一水南自
　城西北注之江中有小孤山濵岸有磯(山在城北江/中江之北岸)
　(有小/孤司)又東有泊湖水自東南來注之(大泊湖在彭澤/縣東境袤延曲)
　(折數十里西㑹一/南來之水北入江)又東北有大洲又東北南岸受小
　水二中有洲又北入江南界(大江於江西經/四縣境五百里)
大江北經馬當山北東流縣之西南境也(馬當山横枕/大江為彭澤)
　(東流/分界)西岸即望江縣東南之雷口有水西北合太湖
　宿松二縣水東流注之(前長河有三源一出潛山縣/西北境水吼巔之西北山其)
　(北水即淠河北流入淮者南水西南流經重山間曲/曲百餘里曰薛家河有一水自西北來㑹又東南流)
　(數十里有青石河西北自英山縣東境山東南流百/餘里來㑹即西源也又東至青石鎮南有東源曰羊)
　(角河自潜山西境山西南流百餘里來㑹又東南數/十里分為二派一東南流經大湖縣城西南一東流)
　(經城北折而南經其東又南復合東南七十里為泊/湖又東南流為前長河六十里至望江縣西南有南)
　(泊湖水自西來㑹流南泊湖水西北出宿松縣西北/界之二郎河東南  八十里經縣城西南分二派一)
　(南注龍湖入江其一東流經縣東南境有預縣河自/北山經縣東而南來注之又東南四十里折而東稍)
　(北為泊湖又東八十餘里㑹前長河東流經望/江縣城南之吉水鎮前又東入江即古雷口也)又北
　經望江東境近西岸有洲東岸依山麓又東北為香
　口河口(香口河兩源一出建徳縣南境石門嶺西北/流一出桃墅嶺東北流合而北流百里曰前)
　(河折西北流經縣城西南堯城鎮東又北流折西北/至東流縣東南有一水南自山中來㑹曰香口河又)
　(西流經縣城南又西入江華水口/西岸稍南即望江東北之  陽鎮)又北經縣城西北
　又北西岸有漳湖溝口(湖在望江縣北境周四/十里東南流為溝入江)又北
　六十餘里折東北流經安慶府治懐寧縣西南境數
　十里至縣南有長河西合潜山諸水來注之即古皖
　水曰皖口(長河數源出潜山縣西北山東流經縣城/北而東南者曰賓河又北曰黄花河又北)
　(曰破越河皆西出山中東流經青口驛南折東南流/有西源曰西河出西境山東流經縣城南而東與北)
　(三水㑹又東稍南至石牌鎮有地靈河自西來㑹俗/總名曰石牌河又東有白沙河與晶靈河西自小池)
　(驛合而東流來㑹又東有靈里河及北闗口河西南/自大湖縣東北境合而東北流來㑹又東南經府西)
　(境曰長河至府/城西南東入江)東經府城東南又東北南岸池州府
　治貴池縣西境有張溪自南來注之(張溪即李陽河/源出建徳縣東)
　(境山三水合而北流折西北百餘里至張溪/鎮東又八十餘里至黄湓鎮西又北入江)又東北
　至樅陽鎮南有樅陽水西北自桐城縣合諸水來注
　之(樅陽水數源東北曰魯玉河出桐城縣東北北硤/闗西北山東南流經吕亭驛東又南至縣東南境)
　(孔城鎮西南有小水自西北來㑹又南流至懐寧縣/界練潭驛東有二水自西北來㑹曰倒流河曰掛車)
　(河城倒流河二源一出桐城縣北馬頭山東南流經/縣  東又南其西一水出五嶺山南流經城西南又)
　(合一小水東南流來㑹又東南流與西來之掛車河/同入魯玉河  掛車河二源一出縣西南山東南流)
　(一出陶冲驛西山東流而合又東南經練潭驛北又/東㑹倒流河入魯玉河又東南流有三安河及沙河)
　(自西合而東流來㑹東三安河出桐城縣西南境山/東流經陶冲驛南又  南百餘里至練潭驛南又南)
　(有沙河自西來㑹口沙河兩源在三安河之南東流/合而東南有小路  二水西自潜山青口驛之北合)
　(東流㑹沙河又東㑹三安河又東南㑹魯玉河/又東南經桐城東南界樅陽鎮之西入大江)又東
　北數十里南岸有池河自南來注之即貴池水也(池/河)
　(俗曰雲溪河源出祁門縣北界大洪鎮西北諸山兩/水合北流至七都村西折西北流二百里曰雲溪河)
　(經唐村山南有一水自南來㑹又西北至府西南之/殷家滙東折正北流至池府西五十里北入大江曰)
　(池/口)又東北至府城西北境有通濟河南自城東北來
　西北流注之(即池州城河也源二一出府南境唐村/山東北流一出東南石羅山西北流合)
　　(而北而西北經府城/東折西北流入大江)又東北北岸有羅昌河自西北
　來注之(河出羅昌鎮北山東南流/經湯家溝北又東南入江)又東南岸有梅根
　港口(梅根港在貴池縣東北境水有二源西南曰沙/塘河東南曰石米河合而西北流又有白沙河)
　(自西來㑹又北流經/梅根鎮西北入江)又東北經銅陵縣西南境有大
　通河南自青陽縣合數水來注之(大通河西源曰五/溪河出青陽縣南)
　　(山合五水北流經兩山門又北經縣西南之九華山/西麓又北至大通鎮之南與東源㑹北入江東源三)
　(水一曰分水嶺北水西北流經青陽縣城東而北有/博山河東南自石埭縣北境陵陽鎮西北流來㑹又)
　(北稍西有喬麥灣河自東南來㑹/又西北至大通鎮南㑹西源入江)又東北經南岸山
　麓又東北經縣城西有小水口(自城南西/北流入江)中有洲又
　東經城北北岸有二小水口無為州南境也(曰灰河/鎮水口)
　(正對南岸銅陵城曰土/橋鎮水口又在其東)又東北南岸有小水口又東
　北北岸有泥汊鎮水口(巢湖支津北自巢縣南經無/為州東而南入江之一派也)
　(見/後)江心有洲南岸有荻港口(荻港水出銅陵縣東南/山東北流至順安鎮有)
　(二小水合自東南來㑹又東北流曰新河至黄滸鎮/又合繁昌縣南之水龍山水折而西北經荻港鎮南)
　(西北/入江)又東北經繁昌縣西北境北岸有珊港汛口中
　有數洲(見/後)又東北經北岸奥龍鎮南南岸三山鎮北
　(奥龍鎮以西俱無為州境三山/鎮係繁昌北境有三山磯濱江)又東北為南岸蕪湖
　縣西南境之石硊河口(石硊河源出南陵縣西南山/東北流經縣城東南又東北)
　(受西來二小水即西出小龍山馬耳山者又北有一/湖自東合南來一水并東南逹清弋江支津西流來)
　(㑹於繁昌東境又北至蕪湖縣南境石硊舖之西折/西北流至魯港鎮西南入江其北岸稍東即和州南)
　　(境之裕/溪口也)北岸為和州南境之裕溪口(裕溪源/流見後)又東北
　為蕪湖縣西北之魯港口魯明江南滙旌徳太平石
　埭涇縣諸水東北流經宣城西北境曰清弋江折西
　北流經蕪湖城南而西北注之(魯陽江即清弋江有/三源東南源曰梅溪)
　(河出旌徳縣南與績溪縣界之舗頭鎮南山北流數/十里經縣城東又北折西北流經三溪鎮南又西北)
　(流依山麓折而東北至涇縣南境烏溪鎮之西合南/來三小水又北經縣城東又北西南二源水合自西)
　(南來㑹北南源曰小溪河出太平縣南與歙縣界黄/山北麓  流八十餘里經縣城東又北稍西北曲曲)
　(八十里而石埭水自西南來㑹嶺西南源曰陽溪河/有三源一出石埭縣西北分水  其西北流即青陽)
　(縣水也此溪東南流至縣城西南與西南源之出郭/邨山者㑹而東經城南又東北流與南源之一出焦)
　(村一出雀村合而北流者合又東北七十里與小溪/河㑹  陽溪河既㑹小溪河又東北流百餘里至涇)
　(縣北境與東南來之梅溪河㑹又東北九十里分支/津北流入横湖注石硊河北入江正派東北流八十)
　(里至宣城縣西北境之灣沚鎮西北又分二派一西北溪鎮/流經方村鎮東又西北流一東北流至黄池鎮南有烏)
　(水東北自水陽河來㑹又分支渠北逹水陽河其一/支西北流與方村鎮一派合曰縣河西流經蕪湖縣)
　(城南折而西北流經魯港鎮之東北/入江  此水三源皆在黄山之北)又東北六十里
　至太平府治當塗縣西南境之水陽江口水陽江即
　姑熟溪南自寧國府北流至當塗㑹廣徳建平髙淳
　諸水西北流注之(水陽江南出寧國縣有二源西南/源出縣南與績溪縣界之叢山闗)
　(西北北流有四小水東西來㑹又北流經胡樂司西/又北流數十里曰西河折東流至蟠龍舗之西北有)
　(一溪自南合東來二水來㑹又東北流六十里經縣/城西北有東河自東南來㑹東南源即東河又有二)
　(源一東南出與浙江界山兩水西北流合經獅橋鎮/南又西北至石口鎮南折而北流有一水自南合二)
　(溪北流百餘里來㑹又折東流經梅花鎮北而東又/折北流經河瀝溪鎮西又西北八十餘里至縣城東)
　(北又北與西河㑹於可渡鎮之西始曰大河北流又/西北經杜遷鎮黄渡鎮西受西南來之小水二又北)
　(分為二派一北流一西北流數十里至寧國府治宣/城縣東南又分二支一北經府城東北即折東北流)
　　(一北流二十餘里合於府北山東麓稍東北前北流/一派自南來㑹又東北復分為三派一派東流㑹裡)
　(南湖一派東北流㑹髙淳縣東南之因城湖一派北/流八十里至水陽鎮西南有支津與東北流者通又)
　(北流四十里折西北流至烏溪鎮東南有支津與清/弋江之經灣沚者㑹又西北流分為二派一西流有)
　(黄池河南自黄池鎮通清弋江來㑹又西稍北流經/太平府南境而西至東梁山之南麓其前分一派西)
　(北流於府東南又分為二一西流一北流㑹髙淳縣/塘溝河西流經府城南折而西南流㑹前西流之派)
　(又西南於東梁山東南麓復㑹西入大江南水出廣/徳州者有二源一曰東溪亦有二源一東  出與浙)
　(江界山西北流至廣徳州城東北一東北出杭村鎮/西南流至州城東北合而西北有水西南自陽灘來)
　(㑹又西北曲曲流出山折而西至建平縣東南有西/溪自南來㑹西溪出州南境陳陽司南山北流數十)
　(里經柏店東折西北流有水合二溪自南來㑹又北/百數十里㑹東溪河又西有水西南自唐尼嶺北流)
　(經十字舖又東北來㑹乂西北經縣城西南又西北/曰溪河西入南琦湖南琦湖之南曰裡南湖北曰因)
　(城湖實一澤東西狹南北長南承洪村橋水為裡南/湖有姑熟溪支河西南自寧國府東北來㑹迤而東)
　(北受一東南來之水又北有溪河東南自建平來注/之又東北經定埠鎮西又北有胥河東自溧陽來㑹)
　(湖水自西北流有姑熟溪支河西南來㑹又北而西/經髙淳縣城南又西北經滄溪鎮東北有石臼湖水)
　(自北支津相㑹又西北曰塘溝河經薛鎮南又西北/至太平府東南水陽河支津自南來㑹又西北至城)
　(東南分為二派一經城南而西南流合水陽河於東/梁山南麓西入江一經城東而北石臼湖支水自東)
　(來㑹於府城西北入江里石臼湖在髙淳之北溧水/縣之西南東西長八十  西南支津通髙淳縣西之)
　(塘溝河自湖北流出一水經博望鎮東又北折而西/流經丹陽鎮南又西曰新河經府城北而西至采石)
　(鎮之南/入江)南岸博望山與北岸和州南之西梁山隔江
　相對亦曰天門山(博望山今曰東梁山/以與西岸梁山對也)又東北北岸
　為横江口牛屯河西北自巢湖來注之(巢湖在廬州/府治合肥縣)
　(南境廬江縣北界東西廣百餘里南北八十餘里形/稍方中有姥山孤山近西岸為江北巨澤周四百里)
　(自合肥南界諸水皆滙注之其上源則肥水及舒城/縣之巴洋河也  肥水出合肥西之雞鳴山亦曰金)
　(斗河東南流有一水西自小蜀山來㑹又東南經府/城北又東有店埠河東北自圗疃來㑹又南流九十)
　(里入湖經肥水之西南曰派河出西南大尖山之東/麓東流  派河驛南又東流稍南入湖  派河之南)
　(曰界河即桃溪也原出舒城縣西北界山東流經桃/城鎮南又東北流折而東南入湖與西南來之巴洋)
　(河合山巴洋河源較諸水最逺出潜山縣北界小路/之北  其山以東之水皆東南㑹桐城之樅陽其西)
　(水即此河也東北流經桐城西北之五嶺山馬嶺山/西麓曲曲已二百里東北至龍河口有龍河北自舒)
　(城縣城西來注之又東北數十里經縣東南境又東/北八十里㑹界河入湖  湖自肥水口東南經忠廟)
　(鎮烔煬鎮南又東南有支渠東流有柘皋河東北自/浮槎山又有下閤鎮河自東合而南流來㑹其南又)
　(受一小水東稍南流經巢縣城南又東南八十餘里/至黄落河鎮之東北分為二派其南流者經漕運鎮)
　(西又分二派一於鎮南東合於其一南流經無為州/東境又南分為二派一正南  泥汊鎮之西入江正)
　(與東岸荻港相對一東流經柵港汛南而東入江即/古濡須口也其東南流經漕運之北而南又合西來)
　(支津稍南又分為二派一東南流經雍家鎮之北而/東南入江曰裕溪口正與蕪湖魯港鎮相對其東北)
　(流者即運河亦曰牛屯河又東北經和州東南境之/西梁山北又東北入江即古横江正對東岸太平府)
　(西北之采/石磯也)又東北經太平府城北之采石磯即古牛
　渚又東北經江寧驛西又北流經烏江鎮東板橋鎮
　西東岸有秦淮支津口(見/後)又北有支津口二江寧縣
　西南境其西岸即江浦縣東境也又北至江寧府城
　西北境折東北流經北岸浦口南南岸有秦淮口(秦/淮)
　(水源出句容縣北華山東南流折而南八十里經縣/城東而南又西南五十里有運河東北自鎮江府丹)
　(徒縣南境西南流來㑹又西南六十里至柘塘鎮西/北有水東南自溧水縣西北山來㑹折西北流至秣)
　(陵鎮東有湯水北自湯泉東南曲曲流經句容西北/境折而西經湖熟鎮龍潭鎮北又西南七十餘里來)
　(注之又西北流經上元縣東南境之方山西又西北/百里至府城東南分為二派一𣲖西流又分為三一)
　(南流四十里至板橋鎮之西北入江正對和州東北/境之烏江鎮也一正西流入江一西北流入江正當)
　(府城西南其西岸隔江即江浦縣城東境也一派北/流入府城南又西北流出城西門與支津自南來㑹)
　(又北經西城外而過龍江闗入江隔江北岸稍西即/江浦縣北境渡江孔道之浦子口也  江寧東二度)
　(一分極三十/二度一分)又東北經鐘山攝山北中有長洲至南
　岸句容北境龍潭驛北北岸為瓜步山六合縣東南
　水口有滁河西自含山全椒來東南流注之(滁河出/含山縣)
　(西北黄山東南流經縣北境山中九十里曰後河折/而東北至全椒縣東南境有一水北自花山合三溪)
　(來㑹又東北經東葛驛南江浦縣北境又東北至山/麓曰天河又東北至六合縣西南有一水自北來㑹)
　(經縣城南而東折東南流/至瓜步口入江江有洲)大江又東流過南岸河口
　鎮炭渚驛北岸有北新洲即儀徴縣城西南之汊河
　口運河東北自江都南境分流來注之(運河/見前)稍東有
　福徳洲又東過南岸髙資鎮北又東經鎮江府治丹
　徒縣西境之北固山銀山東為京口運河自此南至
　於杭(運河/見前)江中有金山(在府城西北/銀山之北)北岸為運河口
　即淮揚䢴溝入江處(在江都縣南/運河見前)稍東即瓜洲鎮港
　口(見/前)南岸自京口東經府城北之蒜山京峴圗山江
　中有焦山(京口東三度弱極/三十二度三分)又東為府東水口江中
　洲嶼稍多自此又折東北流濶三十餘里北岸有芒
　稻河口泰塘港口(見/前)南岸為大港鎮東之安港鎮口
　(計自江西湖口東北流至/此而極徑一千二百餘里)北岸自江都東南至泰州
　界也江始折東南流北岸有白塔河口又東南為泰
　州西南之河口又南為州南境口岸司南(司在江之/東岸其西)
　(岸即安港鎮水/之復入江口也)又東南經西南岸丹陽縣東北之包
　涇鎮有九曲河口(見/後)江心有二洲自此江濶四十餘
　里矣稍東為孟河口又東為常州府治武進縣北境
　之連江橋河及新園河口(俱見/後)北岸即泰興縣城南
　河口也(見前河口南岸即新/園河東之圩塘鎮)又東稍北流復折東南經
　靖江縣城南南岸即江陰縣城西北之君山(靖江縣/西南濱)
　(江江中有二大/沙洲即馬䭾沙)有黄田港口(在君山/西見後)又東稍北過山
　麓北岸為如皋縣南境河口(見/前)又東南至通州西境
　之廟港觜江流極濶東西相望六十里稍折而南經
　州西南馬鞍山黄泥山西麓西南岸為江陰東境横
　河口又東南為揚含鎮南之谷凟港口又東為常熟
　縣西北境之奚浦港口(俱見/後)又東為福山港口福山
　城山在口西北臨大江與北岸通州南境鹽河口之
　狼山遥對為大江門户狼山之東有龜山在水口南
　與岸劍山相望又東江流益濶北岸經永安鎮南南
　岸為土堡河口又東南為徐六涇口(南北濶八/十餘里)又南
　為昭文縣東北境之白茒浦口(自浦而南為太倉州/北之七鴉浦東踰海)
　(港即崇明縣懸居海中為大江口南之䕶沙/自白塔口東南至蓼角觜白茅鎮七百里)北岸自
　永安鎮東北經餘西餘中餘東吕四諸場之南又北
　至蓼角觜與西南昭文白茆浦相望正南與崇明縣
　西北平安鎮舊城相望是為大江入海之口(東四度/七分極)
　(三十二度正蓼角觜之東為大海洋西南徑白茆浦/百四十里  南徑崇眀舊縣百二十里  計岷山源)
　(至口東西徑十八度至自金沙源至口東西徑/三十度  自鴉龍源  口東西徑二十三度)
　
　
　
　
　
　
　
　
　
　
　
　
　
　
　
　水道提綱巻十
欽定四庫全書
　水道提綱巻十一
　　　　　　　　原任禮部侍郎齊召南撰
　　入江巨川一(涪江即白水西漢嘉陵江/黔江  貴州烏江)　(渠江/)
　涪水嘉陵渠河三巨川㑹於合州南至重慶與大江
　㑹全蜀地居其半自岷源以東秦隴以南漢水以西
　諸流畢滙三巨川中嘉陵尤巨兼白水西漢源逺流
　長今編次由西而東自涪江始
涪江古涪水出松潘衛東稍北之小分水嶺(西水皆入/岷江嶺東)
　(二源合而東北流又有二源出西北山合而東南流/來㑹即邉界弓槓口之南山水也東經三合堡南有)
　(一水北自弓槓口東南/大山南流經堡東來㑹)三水㑹於三合堡南東南流
　六十里有一水自東北來㑹又南八十里經小河營
　西曰小河又南有朩𤓰河自西來㑹(水出松潘衛之/東大山東南流)
　又東南流五十里北有水進河南有黒水溝並来㑹
　(水進河出小河營東北/山黒水溝出西南山)又東過鐵索橋(橋曰永濟龍/安西達松潘)
　(道/也)凡六十里有仙女山水自北來注之又東南經龍
　安府治平武縣西北境之□塔壩南有一水自西南
　來注之又東五十里經鐵龍堡南有白馬河自東北合二
　水來㑹(一西北出北邉界山東南流百餘里折而南/至陽地隘西其一出青川所西北與陜西界)
　(之摩天嶺西山西南流八十餘里/至隘北來㑹又西南曲曲流注之)又南流經府城西
　而南折東南流經古城南又東南有一水自北來注
　之(即青川溪源山/西北麓水也)至此始曰涪江又東南八十餘里
　至舊州東有白支河自東北來注之又折西南流經
　煽惑溝東又南經江油縣城東南(自舊州南至此/一百三十里)又
　西南流至中壩北分為二𣲖至壩南復合稍南至彰
　明縣城又分而經城之東西有小江河即古亷讓水
　自西北來㑹(小江河源出武平縣西南山一出縣南/藥叢山㑹於大郢堡之南東南流百餘)
　(里至平通堡西折西南流數十里經江油縣西境又/南合縣西一水又南經中壩西又南至彰明縣城之)
　(西北㑹/涪江)至城南復合又南經漫波渡有石板河西北自
　石泉縣合諸水來㑹(石板河二源西北源出平畨營/東南山東南流百餘里至白草)
　(壩南又東南七十里合石泉北山之龍安水南流五/十里經石泉縣城西又南而神溪河自西南來㑹)
　(西南源神溪河出茂州東北山東北流百里有水北/自壩底堡來㑹又東北五十里㑹龍安水東流經縣)
　(南九十里有都壩河自東北來注之折南流經兩山/間曰石板河折東南流至漫波渡南入涪江  龍安)
　(水即安/昌水)又南折而東經綿州北境有東河自東北來
　注之(東河即/古潺水)又南經州城東而南有茶坪河西北自
　安縣來注之(茶坪河出安縣西境茶坪山東流經桑/棗園北又東北至縣城西南有水自西)
　(北來經城西而南注之又東南流經義興塲/花街子北又東南經州城南又東南入涪江)又東南
　百五十里至潼川府治三臺縣西北境又東南經府
　城東北又東南有中江水西自中江縣北合羅江縣
　諸水來注之(中江今曰羅冮河源有二北曰黒水河/南曰冷水河地在茶坪山之南綿竹水)
　(之北重山連接俱東南流百餘里至羅江縣城北合/而南流經城東又東南百數十里經中江縣城西有)
　(小水自西南來注之折東經城南而東有小水自北/來注之又東曲曲百四十里經府城南又東入涪冮)
　(此水自羅江以西隔重山其西/水即綿陽河南合沱江者也)又東南有桃花河自
　北來注之(水三源出北山/合而南流入涪)又東南經射洪縣城北折
　而南經其東又南有唐橋溪自西來注之(唐橋溪出/射洪縣西)
　(境山東流至縣/南境入涪江)折而東十餘里有梓潼水北自塩亭
　縣合諸水來注之(梓潼水即射江亦曰瀰江源出白/支河源之東南劍州西北五子山)
　(之西大山南流山中百里折東南流六十里受東北/一小水折而西南流經梓潼縣城西又東南流曰梓)
　(潼河折而南有鵝溪水自東北來㑹又南至塩亭縣/西北境有石牛舖水合魏城驛水自西北來㑹又東)
　(南流經塩亭縣城西南又東南有少沙河自東北來/㑹又折西南流有鬼溪河自東北來㑹又南至射洪)
　(東南之獨坐/山入涪江)又曲而南而東折西南流數十里復東
　南流有楊桃溪自東北來注之又南經清堤渡曲曲
　而南有郪江合諸水自西來注之(郪江三源東南流/有水西南自河邉)
　(場之西南山東北流經蓬萊鎮南而東來㑹又東/至黄龍舖之西北入涪江涪江自此亦折向東也)折
　東流而南有馬桑溪東北自蓬溪縣來注之(溪出縣/西北文)
　(井場之西高鳯山東流經場南折南流又西南經縣/城西北又西南數十里折而南流至遂寕縣北境入)
　(涪/江)又東南經遂寧縣城東又南流折而東南有兜溪自
　北來注之又東南百三十里折而西南三十里又南
　流有闗箭溪自西合安岳安居場諸水來注之(安居/場水)
　(出樂至縣之東境山三源合東北流經場北又合安/一水折東南流有魚海河西南自安岳縣來㑹)
　(岳縣城東㑹西北來及西南來二水東北流又合北來/二小水折而東流與安居場水㑹又東南流有灌子)
　(河自西南合白水河來㑹又/東南曰闗箭溪東入涪江)又折東稍北流數十里
　至合州西北境折而南流經州城西而南有立石河
　西南自永川璧山銅梁來注之(立石河出永川縣西/南山東北流有雙石)
　(河自北合二水來㑹又東北經縣北境又東北百餘/里經璧山縣北境又東北百里有晏渡河西自銅梁)
　(縣東北流來㑹又東北至/合州城之西南入涪江)東經城南嘉陵江合渠河
　自東北來㑹(涪江源流/幾及千里)
嘉陵江即西漢水下流合白水江而益大
　白龍江出陜西岷州衛東南楊滿城西北分水嶺(嶺/西)
　(北水皆流入洮河者西十二/度二分極三十四度三分)墊江之北源也俗曰岷
　江一出嶺下南流經城東稍西南其一出嶺南之分
　水嶺東南流來㑹稍南有荔川河自東來㑹南數十
　里有臨江東北自岷峨西南流來㑹(岷峩山在分水/嶺東南百里其)
　(東北水流入/西漢水者)折東南流經臨江舖西俗曰白龍江亦
　曰臨江又東南有武都山水自東北來注之又東南
　經朝陽山西西固所東南有白水江西自邉外來㑹
　白水江即古桓水亦曰墊江源出邊外洮源東南之
　西傾山(山在洮州衛西南三百四十里一名西嵹山/亦名强臺山畨語曰羅挿普喇山近黄河折)
　(向西北之東岸山綿亘千餘里分/西十二度五分極三十三度九)源曰裴雜塔拉泉
　澤十數泓湧成二渠滙東南曲曲流百五十里折而
　南流九十里又東流曲曲三百里曰香出必拉入陜
　西邊經武都闗南又東經西固所南又東南與白龍
　江㑹水勢始盛　又東南流有清江西南自邊外來
　㑹(清江源在白水江之南舍哥普山東北/流百餘里入邉至階州西境入白水江)稍東有兩
　水北自朝陽山東麓來注之又東南至階州西南有
　東川水西自邊外來㑹(清江源之西南山其西岡阜/連接南與四川弓槓口北之)
　(大山相近東川東南流曲曲折/而東北數百里入邊注白水江)又東經州城南有北
　谷河合赤沙水自北經城西來㑹又東南百餘里有
　紫水自東北來注之又南流九十里經臨江驛西(西/岸)
　(即百頂山金/珠山八盤山)又東南有紫泥山水自東北來注之又
　南經文縣東境俗曰黒水江有乾溝水自東北來注
　之又南經玉壘闗東有一水西自文縣合諸水來注
　之(水出文縣西境山曰毛溝河東流合北來之馬兒河/火燒闗水南來之立志山水又東經縣城南又東)
　(南流合南來一水北來西畨溝水/又東南至玉壘闗南東入白水江)　又東南受北來
　一水又南入四川界經昭化縣北境之余山舖西又
　南有溪河自西北來注之又東南數十里至昭化縣
　城北有黄沙江西北自摩天嶺合青川及劍門水來
　而嘉陵江合諸水東北自朝天闗來並㑹(黄沙江源/出摩天嶺)
　(南流百餘里有青川所二水自西合來㑹又南折東/南流百里受南北二小水又東流經劍閣山北有水)
　(西南自劍門驛來㑹又東至昭化城北入/白水冮西十度六分極三十二度五分)此江即古
　葭萌水也
　西漢水亦曰沔水即漢志誤指為禹貢之嶓冡導漾
　者源出秦川西南之嶓冡山(西十度極三十四度五/分即漢隴西郡西縣之)
　(嶓冡山也在寕𦍑州漢源嶓冡之西北四百餘里脉/自白水江源山曲曲而東為分水嶺又東為岷峩山)
　(又東北為箭杆山柏林山青陽山又東為老君山為/朱圉山為温泉山刑馬山其北伏𦍑縣其東南即西)
　(漢水源之嶓冡/山連亘而南)西南流曰漾水有小水自東南來㑹
　又西北曲曲流曰塩官水稍北有横水嶺水南自西
　和縣城東來㑹又北有永平水東北自刑馬山來㑹
　折西流至禮縣東有水西北自柏林青陽東南流經
　縣城東北來注之又西經縣城南又西折西南流數
　十里曰長道河經西和縣西北境折東南流過仇池
　山西麓(仇池山在西和縣西南成縣之西北界脉自/嶓冡綿亘而南至成縣西北界為夀山為青)
　(崖山西為撗水嶺又西為/西和南山又西為仇池)有岷峩江自西北岷峩山
　東麓來注之(其西麓水即流/合白水江者)又東南流曰犀牛江經
　階州東北境成縣西南境之祁山麓有石□闗水自
　西北來注之(即撗水嶺/之南水也)又東南有潭河西南自階州
　北之米倉山東北流經甘泉驛來㑹曰兩河口(西漢/自發)
　(源西流而南而東/至此流如旋規)又東至成縣南境略陽縣西北境
　有長家河自南來注之又東有黒峪江北自秦州南
　山來㑹(黒峪冮源出吴紫山南之九眼泉在嶓冡東/北七十里二澗合而南經街子鎮大門鎮又)
　(南合東來之烏油江又南東合麻沿河又西南流至/雞冠口西受西北來之建安洛谷二水又南經青泥)
　(嶺仙人闗西又南經成縣城東南有濁水/自西來注之又東南數十里入西漢水)又東有青
　泥嶺水自北經仙人闗東來注之俗亦曰白水江折
　東南流有九龍池水東北自徽州合三水來注之又
　南流至略陽縣北之八渡山西嘉陵江東北自鳯縣
　合諸水來㑹(西十度五分極/三十三度六分)
　嘉陵江出鳯縣東北之嘉陵谷(西九度四分極三十/四度三分此山之東)
　(北即寳雞/縣渭水也)西流經東河驛横牛堡紅花舖北折西南
　流經草涼驛白家店西(此水旁即比自陳倉/南入漢中川蜀驛路)又南有
　大散水斜谷河自東北來㑹折西北又西南流經縣
　城西北又西南有魚河自北合紅犀單河二水來注
　之(一北出藏家嶺一/西北出黄交谷南)又西南經兩當縣南境有下邳
　水自城西南來注之(此水於永寕堡之/東南入嘉陵江)又南流有高
　橋河自西北合永寧河來㑹(髙橋河出兩當縣西北/山東南流有永寕河自)
　(東北來㑹又東南流經/太白池東南入嘉陵江)又南有野羊北河合諸水東
　自鳯縣東南境來㑹(野羊北河出松林驛東南山西/北流經驛西又西北至廢邱堡)
　(合東北來一水又西流有蜜蜂溝自南來㑹又/西北折西南經藍安闗山北又西南入嘉陵江)又西
　南經徽州南境百餘里至八渡山西北西漢水自西
　來㑹　嘉陵江既㑹西漢水南流稍西折東南流有
　横壩河紫混山水自西來各注之又東南經畧陽縣
　城西又東南有八渡河自東北合諸水經城東來㑹
　(八渡河出紫柏山西北流曰中川有三川自東北來/㑹西南流八十餘里有水自東南來㑹又西流折而)
　(南經畧陽/東南注之)又南有白石溝自東北來注之又西南流
　經寧𦍑州西北境之陽平闗西(陽平闗東南六十里/有大山即禹貢之嶓)
　(冡導漾東流/為漢者也)又西南有洛索河自西來注之又南流
　百里經四川廣元縣北界有小水西北來注之(水出/陜西)
　(界/山)南經大小漫天嶺山麓又南至朝天闗西有水東
　北自七盤嶺闗南來注之(七盤闗川陜分界其北水/即東北經寕𦍑州北合漢)
　(水者也此水自闗下西南流經神宣驛北/又西經大山麓至朝天闗西北入嘉陵江)又西南九
　十里經廣元縣城西又西南有稻壩河東北來經城
　南西注之又西南至昭化縣東北白水江自西北來
　㑹
　嘉陵江既㑹白水江於昭化城東北南流經城東又
　南稍西曲曲流百五十里有劍水西北自劍州來注
　之(大劍水出劍川西北山東南流至州北有小劍水/自北來㑹經州城東北又東南百餘里入嘉陵江)
　又南八十里經蒼溪縣西稍南折而東經其南稍東
　又折而西而西南又東南經保寧府城西有北溪河
　自西北來注之(北溪出蒼溪縣西北/山東南流入嘉陵江)稍南折而東經
　府南境稍東有東河東北自陜西寕𦍑州界西南經
　重山四百里來注之(東河源出寕𦍑州東七眼泉南/流折而西南入四川廣元縣東)
　(北界行兩山中曲曲數百里曰東河至百尺闗西又/西南至蒼溪縣東之雲臺山麓又南流至府東境入)
　(嘉陵/江)又南有茍溪東北合塘溪來注之(塘溪出觀音/場北七十里)
　(山南流至場北折西南流有茍溪自北/來㑹西經廟閭樓北又西南入嘉陵江)又南稍西六
　十里至南部縣西北折東流經縣城北又東南流有
　禹跡山水自縣北境來注之稍東折南流數十里有
　安居場水自東北來注之又南至蓬州西北有西河
　自劍州西北來注之(西河上源曰武連河出劍州西/北境五子山西南流九十里折)
　(而東南經武連驛南又東南數十里有栁池溝水自/北來㑹又東南曲曲經保寕府治閬中縣西境又東)
　(南至南部縣南境有袁家河自東來注之又/東南折而東流入嘉陵江此水行四百餘里)又東南
　經州城北東南如玦至州西南折向南流有清溪自
　東北來注之又西南流百餘里至順慶府治南充縣
　東北境折南流經府城東而南有蠻子河西北自西
　充縣來注之(河出西充縣東北山西南流經縣東南/又西南流數十里折東南流經府城西)
　(南又東南/入嘉陵江)又南流八十里有曲水河自西來注之折
　東流有清水河自北來注之又東南五十里有西溪
　東北自岳池縣北境來注之又西南曲曲東南至定
　逺縣城東北有岳池水東北自城左右合西南流又
　合一水來注之經縣城東而西南又東南旋折如帶
　有苦竹溪自西來注之又東南流八十里至合州東北
　渠江自東北來㑹曰嘉渠口　又南流浩江自西來
　經州城之西而東來㑹於城之東南曰三江口(西十/度極)
　(三十度二分釣魚山在涪江之北嘉陵江/之南嘉陵自源至此徑一千七百餘里)
渠江即古巴水今曰渠河實巴渠二水之合也　巴水
　出陜西西鄉縣西南之大巴山(自漢中府治南鄭縣/南境之巴嶺東連孤)
　(雲兩角米倉諸山其南即巴州北界也自米倉山而/東為大巴山又東稍南為小巴山巴江水出大巴山)
　(之麓西流入四川通/江縣北界折西南流)西流入四川通江縣東北界俗
　曰東河折西南流百餘里有洪口河東北自陜西界
　西南流來㑹(洪口河二源東源出闗壩北大山西南/流西源出竹絡闗山東南流合而西南)
　(數十里又西北流又數十/里折西南流與巴水㑹)又南八十里經通巴營西
　而南有小水東北自黒灘子來注之又西南經縣東
　南有西河自西北經城南來㑹(西河即巴水西源也/亦曰宕水源出南鄭)
　(南界米倉山之南通江北界之羊圈闗南流有南坌/河自東來㑹又南流有朱家河自東北來㑹又南小)
　(水自西來注之又南西受板橋河東受夜义河水又/南經新長壩西有水自西來注之又南東受流溪河)
　(水又南數十里經縣西境折而東經縣/南而東與東河㑹此水源流與東河等)又西南七十
　里有楊柏河自西北來注之又西南百三十里至巴
　州東南境有南江水合諸溪西北自州城及升渡河
　來㑹(南江水二源西北源出陜西羊巻林闗南界曰/蟒潭河東南流八十里東北有闗□河西南流)
　(來㑹又南六十餘里經南江縣城東南亦曰難江又/西南流七十餘里有羅溪河西北自三角山來㑹又)
　(南經羅坪舖東南有沙河自西來㑹又南六十里有/南屯河東北自闗壩東南山西南流合東來之三溪)
　(河及開田壩水又西南百數十里來㑹又南稍西曲/曲流百餘里經巴州城東又南折東南流六十里有)
　(青赶渡河自東北來㑹又南五十里有恩羊河自西/北來㑹又東南流六十餘里折而南五十餘里有升)
　(渡河西合花叢埡西及觀音場東水東經儀隴縣北/境東南流來㑹折東流四十里巴水東北自通江縣)
　(來㑹水此水合諸溪澗水勢/與巴  合東西河亦相等)又南稍東流百二十里
　至渠縣東北境渠河合後中前三江水東北自達州
　來㑹　渠河三大源最北曰後江次曰中江次曰前
　江　後江又有二源最北者出太平縣北與陜西星
　子山連之大横山西南流六十里經縣城西北又西
　南流九十里其東源曰白沙河出縣東北華岳頂之
　萬頃池東南流依山麓折而西南經縣南境百餘里
　又西南與北源㑹曰後江又西南六十里折而南流
　九十里至普光西中江自東北來㑹　中江源出太
　平縣東境之白支山黄墩山(黄墩山北麓水即北江/北流入陜西合渚河入)
　(漢水/者也)西南流百餘里有石塘溪北自石塘壩東南流
　來㑹(石塘壩在縣南境/白沙河南岸山南)又西南有厰溪自東南來注
　之又西南九十里至普光北西㑹後江又南曲曲九
　十里經東鄉縣城東稍南前江自東北來㑹　前江
　源出太平縣東與陜西雙河闗界之金城山(闗北水/即紫陽)
　(縣之任河北流入漢者也此山西自白支黄墩來東/與九龍山及分水嶺相接其水曰五溪河曰分水河)
　(皆南至/䕫入江)南流折而西南曲曲行山中三百數十里至
　東鄉縣東南後江合中江自北來㑹又西南百里經
　張家埠北折而南經達州城東有蹬子河東南自新
　寜縣合諸水來注之(蹬子河出新寕縣東境山中西/南流數十里經縣南境天子殿)
　(山北又西南合東南來一小水折西北流有水自南/來㑹又北至風洞舖新寕縣河三水合而西北折西)
　(南流來㑹又北受西來一小水又北受西南/來一小水折而西流至張家埠南西入渠河)又南折
　西流經城南又西南數十里有通巴河自南來注之
　(通巴河二源出月口山狐狸山北麓合北流/山中百五十里折西北流五十里入渠河)又西南
　七十里有清溪河西南自大竹縣合諸水來注之(清/溪)
　(河即東流溪出大竹縣東南月城山東北流有竹溪/自縣西北合九盤山諸水東流經城北有水自南來)
　(㑹又東北受南來一水又東北㑹清/溪河又北流數十里折西北入渠河)又西南至渠縣
　東北境與西北來之巴江㑹　渠河既㑹巴江西南
　流過白水洞山北又西南受東來一小水西至渠縣
　城之東有流江河西北自儀隴營山二縣來注之(流/江)
　(河出儀隴縣西北山西南流折而東南經縣南境之/金鈎場北有允家山水自東北來㑹又東南百里受)
　(西來一水又東南至營山縣東境有蘭溪河西自縣/城西東北曲曲流來㑹又東南九十里經渠縣城東)
　(北入/渠河)又南六十里折西南曲曲過雲霧山西麓百餘
　里至廣安州東北曰篆江經三十六灘亦名洄水南
　經州城東有西河自城西及南東流來㑹(西河即環/水出州北)
　(山/)又東南折而西南百三十里至合州東北之嘉渠
　口嘉陵江西北自定逺來㑹(巴江渠河自源/至此俱徑千里)又西南
　經州城東南涪江自西來㑹曰三江口
涪江既㑹嘉陵江渠河又東北流十餘里折而南曲曲
　流百里至重慶府治巴縣西北境有虎耳河自西來
　注之又南有青水闗河自西來南合萬夀水東流注
　之又南折東南流經白岩北過魚鹿峽又東流經府
　城北稍東入大江(大江自府城之東/南北流來㑹而東)
　　按西川東川之水至重慶府而俱㑹於大江惟黔
　　江南自貴州來至涪州始㑹
黔江亦曰涪江即貴州之烏江也源出威寧州東北山
　(西十二度一分/極二十七度强)東流數十里一水自南來㑹東南流
　經黒章汛北稍東有一河合三水自南來㑹(三水一/出歇凉)
　(亭北東流一出南山北流而合一/出東南山西北來㑹又北合焉)折北流曲曲而東
　八十里有則底河合後所河自北來㑹(則底河出四/川鎮雄土府)
　(西境山南流八十餘里入貴州界有後所/河東自七星闗北大山來㑹南入黔江)又東南伏
　大山下二十里於南麓流出經七星闗南又東南流
　曲曲百三十里至畢節縣南境之大山而伏三十餘
　里于東麓復出曰天生橋東稍北流有落脚河北自
　大定府西北合畢節諸水來㑹(畢節縣西南二二水/東南流合而東經縣)
　(南境又南合一水東流有縣北水自西北山東南流/經城東北又東南合北來一水又東合北來之猓玀)
　(河又東南經沙子哨北合東北來一水又南曰落脚/河經大定府西境百數十里曲而西南又東南流入)
　(黔/江)又東經府南境八十里有烏西河自北來注之(烏/西)
　(河出府東北山東南流折而南而西南曲/曲百四十里經北渡坡西又南流入黔江)俗曰六歸
　河又東稍北五十里有西溪河自北合二水來注之
　又東流至黔西州南境有猓隴河高家河俱自西南
　來各注之又東南有楊栁河西南自平逺州合諸水
　來注之(楊柳河出平逺州西南境山曰卜牛河東流/至州南境有猪場水自南來㑹東北流經州)
　(城稍北有二小水自西北來注之又東/北經大山又東北七十餘里入黔江)又東南有以
　麥河自西南來注之(河出平逺州東/境山東北流)又東有三坌河
　西南自安順府西合以且海諸水來㑹(以且海在威/寕州東南二)
　(百里阿遮汎之東南水城汎之西北也西十一度六/分極二十六度六分池周二十里東北流有一水自)
　(西北來㑹東南流至扒瓦汛南有水城汛河自西南/來㑹又南折而東有以固汛前河水自東北來㑹俗)
　(曰簸渡河又東南百數十里至西堡司北折東北流/百里至安順府西北境之定南汛北有古北河北自)
　(平逺南境猪場南界山合四水南流注之稍東有三/坌河東南自府西境山西北流合三水經定南汎西)
　(而北注之自此東北俱曰三坌河也又東北百數十/里經安平縣西北境又東北經凊鎮縣西北境折西)
　(北流合西南來之牛場河又北百里至鴨池汛西南/與西來之黔江㑹此水自源至此流七百里與黔江)
　(等實黔冮之/南一源也)又北折而東經鴨池汛北有池水自南
　來注之又東稍南有跳蹬河南自鎮西衛來注之又
　東北經修文縣西北境有雞公河南合廣順州及安
　平清鎮二縣水來注之(雞公河上流曰麻線河出廣/順州西境山東南流合西南)
　(來一水東經州城南折北經其東又北經象鼻闗之/西又北曰麻線河經廣興鎮西又北經安平縣東境)
　(有縣河左右二水合南而東北流八十餘里來㑹又/東北經清鎮縣城西折西其北而東有一水南自城)
　(東來㑹又東北至修文縣西境有縣南水經城南東/折西北流來注之又北有那奢河自東來注之又西)
　(北入/黔江)又東北經六廣汛西北又東北經開州西境之
　修文所西曰六廣河又東北曲曲至烏江城南有息
　䝉所水自東南來注之其西岸有以濟河西南自黔
　西州合諸水及北境之沙溪河來㑹(黔西即舊水西/也以濟河出州)
　(西北山南流經城西折而東南流合西南來經打鼓/寨之水折東北流百四十里曰以壩河有渭河西自)
　(山中來㑹又曰以馬河又東北七十里有烏慶河西/自州西北境合三水東流百五十里來㑹又東北與)
　(西來之沙溪河㑹東入黔江沙溪河出州西北與四/川界山東流經清水塘南又東依山麓合西南來一)
　(水又東稍南㑹/以濟河入黔江)又東北經烏江城北鎮南闗南有小
　水自北來注之(南岸為開州北境北/岸為遵化府西南境)又東北有小水
　自南來注之又北一小水自西北來注之(即楓香壩/東南水)
　折東南流經雞溪口南有小水自南來注之又東南
　經遵義府南境有樂閩河自西北來注之(水出府西/南之雷變)
　(山/)又東有清水江南自貴陽府治貴筑合龍里貴定
　諸水北流來㑹(清江水三源一曰牛路河出貴筑縣/西南境山東北流曰四方河至中曹)
　(司東有兩江河自西來㑹又東有一水北自老鴉闗/來㑹又東經府城南又東北流有龍洞河自南來經)
　(黎兒闗西來注之又東北曰牛路河又東北經虎墜/司西又東北曰千壩河經巴香汛西而東北龍里貴)
　(定二縣水自東南合而來㑹有龍里縣西南二水東/北流合而東經縣北境又東  西堡水自南來合東)
　(南定水壩水北流經城東而北來㑹又東南一水北/經龍頭營之西而北注之又東折東北流九十里至)
　(喇啞村西有貴定縣水自東南來㑹谷貴定縣水源/較諸水最逺出舊縣西南百四十里  壤汛西北大)
　(山東北流經平伐司北又東北至舊縣西有一水西/南自谷壤汛北東北曲曲流經太平司南又折而北)
　(來㑹又有一水自東南來㑹又北流折而西北經把/平小平二司西至山麓折正北流經新安堡東曰瓮)
　(城河又北經貴定縣西境有水東南自城西來一水/東自城北來㑹又北經新添司西又西北至喇啞村)
　(西南與龍里縣水㑹又北流折東北數十里復西北/流至巴香汛東北與府城之牛路河㑹又北流七十)
　(里有洗泥河自西稍南來㑹又北折西北流經開州/東境又北開州東西二水自州城北東北流來注之)
　(又東北曲曲百餘里入烏江二此水源流五/百里  貴州西九度九分極  十六度五分)自此俗
　曰烏江又東南流曲曲經甕安縣北境(北岸遵義府/東南境也)
　有湘江西北自遵義府城東合綏陽縣諸水南流來
　注之(湘江出府治遵義縣北境梓桐縣南境之龍岩/山兩源一東南流一南流而合曲曲東南經府)
　(城東北又東南有桃溪自西北山東南流經城南而/東來㑹又東流數十里有洪江自北來㑹  洪江出)
　(婁山闗南山東南流至遵義東境之清乗橋北有鳯/凰溪東北自綏陽西山西南流來㑹又東南入湘江)
　　(湘江又東南數十里有鹿塘河北自綏陽縣來㑹/鹿塘河二源一出綏陽縣西北山一出東北山流)
　(至城南合而南數十里有一水自東北來㑹又南八/十里㑹湘江  湘江又南流九十里折東南流五十)
　(里入烏江不此湘/江與沅湘  同)又東南有眉潭河自北來甕安河
　自南來並㑹(眉潭河出眉潭縣北境龍泉西境山東/南流至眉潭縣東北山折西南流受北)
　(來一水又西南經縣城北折南流經其西有一水自/東南經城南㑹又西流北受一水又南稍西流百三)
　(十里有一水自北來㑹又西南八十里折南流入烏/江  甕安河出甕安縣南境山兩源俱西流而合折)
　(東北流曰乾溪河又北受東來一水又北經城西北/又北有坪橋河自東南經城東來注之又北受東南)
　(來之紅頭舖河又北受東來之草塘司河又/北九十里入烏江江口正北與眉潭口相對)烏江又
　東南至餘慶縣西北境折東北流有餘慶司水自北
　來注之(水在眉潭河/東隔重山)又東北百里有牛場河合小江
　自南來注之(牛場河出餘慶縣西南境山東北流百/里經縣城東南又北八十里有小江西)
　(南自縣西之清水洞來㑹/又北稍東六十里入烏江)又東北北受落花屯水(水/出)
　(眉潭縣/南境山)又東北經石阡府西境龍泉縣南境有岩頭
　河自南來注之(岩頭河北流經/石阡府南境)又東北至府北境思
　南府西南境有白岩河南自石阡府城來注之(白岩/河出)
　(府南二源一出南山北流經鐵厰西一出東南山西/流與合又北流曲曲經府城西南又西北折而東經)
　(城西北又北有一水自東來㑹/又北稍東曲曲百餘里入烏江)又東北有清江溪合
　諸水西自龍泉縣來注之(清江溪出龍泉縣西北山/東南流有羊子河自北山)
　(南流有石貫河自西南山北流來㑹東流經縣城北/又東流百里有松溪河合數小水自北來㑹又東南)
　(至思南府西南境有板坪河自/北合二水來㑹又東南入烏江)又東北至思南府城
　東南有小水三自東合來注之(即印江縣南朗溪司/東南三水西南流者)
　折北經城東又北有猛溪河自東南來麻海溪自西
　南來各注之又北稍東經印江縣西北境有清水江
　東南自縣城來注之(清水江三源一出印江縣東北/山西南流二出東南山俱北流)
　(合而西經朗溪司北又西經縣城南折西北流/有一水自東北經城北來㑹又西北流入烏江)又北
　稍東百餘里至婺川縣東北境之沿河司東折西北
　流入四川酉陽州西南界有三坌河東北來注之(三/坌)
　(河二源出酉陽州西境山一西南流一東/南流數十里合而西南南又西北入烏江)又北稍西
　百餘里(東為四川界/西為貴州界)又南溪河東北自湖廣施南府
　合諸水西南流至龔灘來㑹(南溪河上源即北河也/  北河出湖北施南府)
　(南境忠洞之北山南流八十里至忠洞東南折西流/有白龍潭水西北自髙羅司來㑹又東南流有車峒)
　(河自東北合一水來㑹又西南流經忠建司南有川/弔河爛河諸小水自西北來㑹又西南至來鳯縣境)
　(有大旺諸水自西來㑹又西南合左右諸溪曲曲二/百餘里西流入四川界經酉陽州東北境之西嶺顧)
　(北又西有唐崖河北自黔江縣來㑹又西南流受數/小水曲曲流百五十里至州西界之龔灘東又西南)
　(入烏江此水源流五百餘里西唐崖河源出金峝之/西北山東南流八十里折而  南七十里有南河合)
　(馬河自西來㑹有大田水自東來㑹又南受東之馬/家山水又西南入四川黔江縣東北界之界山嶺東)
　(又曲南經縣東南境之石牙闗西亦曰大水溪又西/南有梅子闗水自西北來㑹又南有金山崖水自西)
　(來㑹又南/入南溪河)自龔灘之西而北有洪渡河自西南婺川
　縣合諸水來注之(洪渡河源出婺川縣西南境龍泉/縣北境山東流經綏陽場南折而)
　(東北流有大水河自西北合一水來㑹又東北有小/水河自西來㑹又東北經簡家溝東又東北經豊落)
　(壩東受西來一水又東北受西北來之龍登河又東/北經縣城東南又北受西北來一水自源至此二百)
　(餘里曰洪渡河又東北百六十餘里/入烏江  自此以後全入四川界矣)又北稍西百二
　十里至彭水縣南境有長溪自西南來注之(長溪出/正安東)
　(界山東北流經貴州婺川/北界入境又東北入烏江)又西北經縣西又北有中
　清河東北自湖廣利川縣西南流合諸水經城北而
　西注之(中清河上源即龍觜河也洞龍觜河出利川/縣之忠路北山有二源至  源漕之西北合)
　(而南流又受西來一水南經忠路東又西南曲曲流/西受胡家塘水東受沙溪水東南受活龍坪水又南)
　(百里入四川北崖闗之北西南流曰中清河受東南/來二水經郁山鎮北有後江河自東北來㑹又西南)
　(流有水洞河自北來㑹又西南至彭水東北有一/水自東南來注之又西南經縣城北又西入烏江)又
　北有合溪口水自西南來注之又西北有朩宗河北
　自射香溪合二水來注之(射香溪出石砫司東南八/十里山南流合西北來一)
　(水經塩田壩東又西南曲曲二/百里合西北來一水南入烏江)折西南流至口鎮北
　曰黔江河有渡頭河南自綏陽縣正安州合清溪河
　三江河諸水北流來注之(渡頭河出綏陽縣西北境/婁山闗之東北東流合西)
　(北來一水東經桑木闗北合南來一水又東北流有/闗渡河自西來㑹又東北曰米倉渡西受一小水又)
　(東北有牛渡河自東南來㑹又北流有清溪河自西/南來㑹又東北經正安州城東南又東北有橋溪河)
　(自西來注之又東北有二水合流自東南來注之又/東北有三江河自西來㑹三江河者一曰安泗溪自)
　(西南來一曰羊心溪自西來一曰河九溪合黄泥河/又有白魚河合一水俱自西北來合而東南故曰三)
　(江河也又東北經舊正安州又北而東百餘里有大/花溪自西南來注之折西北溪百餘里至江口鎮之)
　(西入烏江百此/水流源六  里)又西流經武隆廢縣南折西北流有
　一水自東北來注之經白馬鎮北有石梁河合三水
　西南自方竹箐都家壩北流東合後溪河來注之又
　北流稍西有大溪河西南自南川縣合諸水來注之
　(大溪河出南川縣南大山二源合西北流經縣城西/折東北流于城北受東南來之流金水又東北流有)
　(石牛河合西南來一水西北來一水東北流來㑹又/東北流有坪壩河南自陶家營來注之又東北經楊)
　(柳壩西鳯凰山東/麓又東北入烏江)又北有百灘溪自東來注之又北
　折西而北流受西南來一水又北曲曲至涪州城東
　北銅柱灘入大江亦曰涪陵江也(西九度極二十九/度九分  此水自)
　(西而東而北源流二千三百里㑹貴州大定貴陽遵/義平越石阡思南六府及湖廣施南半府四川酉陽)
　(黔江彭水南川涪/州諸水實巨川也)
　
　
　水道提綱巻十一
欽定四庫全書
　水道提綱巻十二
　　　　　　　　　原任禮部侍郎齊召南撰
　　入江巨川二(洞庭湖所滙/資水)　(澧水/)　(沅水/)　(湘水/)
　藪澤莫大於洞庭自黔江以東五嶺自始安萌渚都
　龎騎田以北羣流悉滙源流逺者可名不止於漸无
　辰叙酉資足當九江之目其最巨能合百川南曰湘
　西南曰沅西北曰澧實洞庭上源也澧較沅湘稍遜
　今以江支津先㑹入湖叙首澧水
澧水源有二　南源出桑植縣境又有三源出縣西北
　界者曰緑水河自竒峯闗前東南流合西來白岩一
　水東南流經縣城南其南源合數水來㑹　南源曰
　上洞河出永順府治西北境大山東北流至上洞司
　南田谷凹北有官壩河合田谷河自南來㑹又東北
　經謝家塔北下洞司南有下洞河自西來㑹又東北
　至桑植縣城南㑹綠水河又東北經舊村寨北其北
　源來㑹　北源曰兩家源河出太平鎮舊建城北山
　南流(此水及綠水河源西北之山即施南府東南/境之車岡河諸水皆㑹為北河西  涪江者)曲
　曲經縣東境南與綠水上洞㑹折東南流有安福溪
　自東北來㑹于南分山之北又東南至安福縣城西
　北有王家坪水合三小溪自東來注之折南流經城
　西而南八十里折西南流經茅岡司西又南有眉虎
　溪南自永順東北境來注之又東經大庸所北有龍
　𤓰溪西南自龍𤓰闗合五溪河來注之稍東南經崇
　山北南北各受一小水又東經永定縣城南南㟁即
　天門山也又東受北來一水又東北有天堂寺前水
　自東北來注之自此曰陵江河東流受西南來一大
　溪北來一小溪又東北流南北受二小水北至慈利
　縣城西數里其北源之九溪河自西北合諸水來㑹
　(自源至此曲折/行七百餘里)　北源九谿河出施南府東境宣恩
　縣東鄉鎮之東北山曰鶯觜荒又東曰白蠟荒(其山/西北)
　(水皆入清江者二荒之/北即四川巫山縣界)三水合東南流經平山寨南
　有茅角洞水自東北合溪坪河西流來㑹又西南流
　經容美司南有小水自東來注之稍西有水西北自
　兩河口來㑹折東南流有水自西來㑹曰平溪東南
　流至飛沙口南有霧江自北來注之(霧江出長樂縣/西南境之栗子)
　(坪南山兩源合西南流伏大山下西至白水洞流出/有水西北自桃山來㑹曰桃子口經霧江村西又南)
　(有燕子坪自北來㑹又/南流至飛沙口入平溪)又東南有爐扇溪自西來注
　之大線溪自北來注之又東南百餘里至九谿衛西
　安福縣之東境也南受小水四(曰冷水溪曰響夾溪/曰輸嬴溪曰索水溪)
　(皆西自大山/東流來注之)北受小水二(曰和豹溪曰張馬溪皆/自北山南流來注之)又
　南有茶溪自西南來注之(茶溪西南出道堂寺之北/東北流經岩門南南北俱)
　(合一水又東北經胡家坪東南又北有㵼牛坡水自/西來㑹又東流南受官塘橋水又東流至衛西南入)
　(平/溪)折東流有任石溪舒堰溪自北來各注之又東南
　受北來之通津舖水俗曰九溪河又東南與陵江河
　㑹(此水行/五百里)　陵江河既㑹九溪河於慈利縣西北東
　流經城北又東北流受南來之零溪鬼邦溪又東北
　受西北來二水(高橋/之北)又東經花山埠北㑹西北來之
　鐵水河經石門縣城南(鐵水河出長樂縣西南境石/梁司栗子坪之南山兩水東)
　(南流合西南來一水東流經沙泥塘北又東至添坪/所西折而南流有一水自西來㑹又東南受東北來)
　(之一水又東南受西北來一水受北來一水又東/南經石門西境南㑹陵江河  此水行三百餘里)有
　九渡溪合瓦溪自南來注之(正當石門/縣之南)又東北經銅
　山北有雙溪自北來注之又北而東經新安市東南
　有刻朩山水自北來㑹於合口又東經髙橋南又東
　經澧州城南新渡之北又東分為二𣲖　一東北流
　受西北來之楊潭河又東經津市北折而南而東有
　後河即涔河自西北來注之又東大江支津北自江
　陵西南㟁之虎渡口南流合三岡湖諸水自公安縣
　來㑹(古江直從虎渡口東南㑹澧水又東㑹洞庭湖/後以徙流存虎渡口支津南經公安東北境之)
　(孱陵驛東又南曰陳張湖又南曰蕉藤湖又南有支/津東北通白蓮湖又南當公安東南有三岡湖諸水)
　(來㑹又西南有牛浪湖合二溪水自西來㑹又東南/曰烏汛湖其西即澧州東北界之順林驛也又南經)
　(涔河舖東又東南與澧水之東北𣲖㑹來三岡湖在/松滋縣東南其上源曰楊子溪自西北  入湖曰竺)
　(圓溪自西來入湖曰裕家河自西南來入湖湖周百/餘里東有三洲曰湖中洲王家洲鐵觜洲故以名湖)
　(北有髙庒西南有塌庒亦岡也自東南流出有桂湖/水自東來㑹又東通公安北之均湖又西經公安西)
　(境有裴家河合二溪自西東流百餘里來注之又南/有界溪河自西東流二百里來注之又東南經縣城)
　(南而縣北均湖亦南流經城東/來㑹又東南與大江支津㑹也)澧水東北𣲖既㑹公
　安河湖水又西南至王家觜與東南𣲖支流㑹　一
　東南流有道溪河西南來注之(道溪河出石門南境/東北流經州南境新)
　(渡東南/入澧水)又東流分一支通東北𣲖其一南經嘉山舖
　西闗山之東又分一支東南流至田湖一支南為七
　里湖又南至滙口有白湖南湖諸水自西南來㑹又
　東南分為數汊至安鄉縣西北之西台瓦羣流畢合
　　有從河西南自常徳府治武陵縣北境來注之(從/河)
　(三源一出武陵西北山東流經府城東北七里舖之/南折東北流一曰善橋河又出其西北東南流一曰)
　(自生橋河又出其西北陽山亦東南流合而東北百/數十里至馬家洲南分為數𣲖北㑹澧水攴津又東)
　(北至安鄉縣西南為江西湖北承/竹湖之委經安鄉城南而東也)又南經安鄉城西
　折經其南又東分為二𣲖一𣲖南流又東南入洞庭
　湖(湖口正北水口東南正/對湖中之雞子團山)一𣲖東北流數十里至新
　堰驛南白蓮湖水自北南流來㑹(白蓮湖在公安東/北即江支津之東)
　(𣲖所通者也南流西合王茂湖水又南合東一湖水/又南至安鄉東北之新堰驛南㑹澧水  此湖自北)
　(而南流經石首西境至/安鄉凡二百五十餘里)又東南於華容之西南境入
　洞庭湖(水口正對湖中明山在南口之北七十里餘/自慈利至入湖四百餘里源流共千一百)
　(里至澧州亦名蘭江入九/溪河即漊水亦名後江)
沅水數源　曰鎮陽江亦名洪江亦曰潕水出貴州平
　越府東北之黄平州南金鳯山北流(源在金鳯北麓/石頭堡東南兩)
　(水合流亦曰兩坌江西八/度七分極二十六度七分)三十餘里經州城東又北
　折東流而東北至舊興隆衛南有一水自西來㑹又
　北經飛雲洞東有一水自西北來㑹(飛雲岩在舊興/隆衛東當驛路)
　(其水自西北山來/經其北亦一源也)東經楊栁營南又東北經施秉縣
　南又東北至沙坪舖南有三水自北合來㑹(西水出/施秉縣)
　(西境山東流經偏橋驛南又東經縣城北又東至沙/坪舖南㑹沅水北水出縣北境山南流至舖西南㑹)
　(沅水東北水兩源出鎮逺府西北/山西南流合至舖東南㑹沅水)始名鎮陽江折東
　南流北受一小水又東北流一水自北來注之(即鎮/逺府)
　(城西/河也)又東經鎮逺府城南鎮逺縣城北(府縣城南北/隔水相望為)
　(湖南入黔/滇孔道)又東北流南受一小水(水自鎮逺縣城/東東北流注之)又
　東北經思州府南境(水南即鎮逺縣東/北之焦溪塘也)之清溪縣清
　浪驛南(城西/有山)又東北南受一小水又北有思州河合
　數水西北自思州府來㑹(思州河亦曰平溪亦曰異/溪上源出鎮逺府西北界)
　(大山曰路頼河東流數十里合南北二水經鐵厰南/山之南東北曲曲百里至思州府西北境有鐵厰東)
　(北水東南流來㑹此水以西水即入白岩河經石阡/府北注烏江者也又東南流八十餘里經府城北又)
　(東合北來一水又南合西來經城南/一水又南至中陽坪之北入沅水)又東北至玉屏
　縣平溪驛西南一小水自東南來注之又北經城西
　又東北至大魚塘北有户溪江合數水北自黄道司
　來注之(户溪江亦曰黄道溪源出思州府北境山東/流九十里折東南五十里至司西南折東流)
　(有一水東北自銅鼔塘西南流合/一水來㑹東經司南東入沅水)折東南流入湖南
　沅州府治芷江縣西南界之晃州驛南又東經波州
　舖南又東折而北流至便水驛西有小水自西北來
　注之折東北流至明山南折東南經府城南有楊溪
　西南自冷水舖來注之又東北至巴洲西受西來一
　小水又東經羅舊驛南又東北至漁水灣東南有一
　水東北自懐化驛合兩溪來注之折南流至竹站西
　南又折西南流經桐朩北西南百餘里經黔陽縣城
　北稍西之牛角舖南清水江西南自貴州平越都勻
　東北流合諸水及靖州之渠河來㑹(黔陽縣城之西/鎮陽江自東北)
　(來經城之北而㑹西來之清/水江俱南折經城南東流也)清水江實沅水之上源
　較黄平尤逺其源有二北曰平越府西北之猪梁江
　南曰都勻府西南之馬尾河　猪梁江出平越府西
　北大山東南曲曲流百餘里至府南境有一水西南
　自貴定縣東南山東北流經黄絲驛合數小水來㑹
　(兩源合東北流至府西南境黄絲驛東受西/北來二水又東北至府南十餘里㑹猪梁江)稍北府
　城水自西來㑹正當城南東北流府城東水又來㑹
　(府城水本一水出西北山東南流至府西北五十里/分為二𣲖一南流稍東經城西折東經西南㑹猪梁)
　(於城南一東流折而東南/經城東北又東南來㑹)又東北卡龍河西北自牛
　場來㑹(牛場在府北界其東北大山北麓水即甕安/之乾溪河北入烏江者也南麓兩水西南流)
　(經場東南㑹西來一水折東南流百餘里㑹猪梁江/此河源與猪梁江源之山東西相去五十里其北二)
　(里即遵義府南之烏江也古稱/沅水出故且蘭必指猪梁卡龍)又東麻哈江西南自
　州來㑹(麻哈州西水有三源一西出貴定縣東南之/樂平司兩溪至司東合而東流至州西南一)
　(出州西南者東北流一出州南者西北流俱㑹北流/經州西又北合東來一水又北而東北至楊老驛北)
　(又北至林老寨/西北入猪梁江)又東北流折而東經清平縣北境之
　大風洞北又東經香爐山北重安驛南亦曰重安江
　(重安司北即金鳯山山北即鎮陽江之/源若猪梁江至此巳流三百餘里矣)稍東馬尾河
　自西南來㑹(猪梁江源西九度四/分極二十六度八分)馬尾河出都勻府
　西南境山(在邦水司西南九十里山/中本名板河亦曰邦水河)東北流(西九度/三分極)
　(二十六/度二分)經府西南境折東南流有一水自西南經大
　河舖來㑹又東有龍潭河自北合三水南流經府城
　西而東南來㑹(龍潭河在都匀府西北山東南流至/府北十餘里有一水自北山來一水)
　(自東北來一水自東南來並㑹南/流經府城西折東南流入馬尾河)又東南經楊安汛
　南又東南至吴家司東南折而北流(自大河舖東至/吴家司百餘里)
　(自吴家司以北水/東㟁為生苗界)經岩坦寨平定司東凡百二十里
　折而東北經瓮城南(瓮城南岸/為生苗界)又東北經凱里營北
　(營即清平/縣東南境)又東折而西北經臻洞司西翁壩營東又
　北至重安司東南猪梁江自西來㑹(馬尾河自源至/此曲折行四百)
　(餘/里)　二水既合曰清水江東流經岩門司南又東至
　平召寨北入生苗界(寨之南/即苗界)又東南百餘里至黎平
　府西北鎮逺府東南界之清江㕔東流有烏下江南
　自古州司西南合生苗中諸水來㑹又東稍北九十
　里東北流有卭水西北自鎮逺縣來有潭溪南自黎
　平府來並㑹(卭水亦曰徳明河出鎮逺縣東南二溪/合東南流有長忌河自西南來㑹又東)
　(經卭水司南又東南有一水自東北合二溪來㑹折/南流數十里又東南流受北一小水又東南經南洞)
　(西又東南百里至毛坪之南入清水江潭溪二源一/出黎平府西山曰少寨河東北流經八舟司南亦曰)
　(八舟河又東經府北境一源出府西南東北流經府/城西北與八舟河㑹又東經老潭司北又東北經新)
　(化所西曰新化江又北經銅鼔衛西又北至/明耳司之西北入清水江水口正與卭水對)又東北
　至毛坪東入坌處汛界又東北至天柱縣東南之逺
　口西北有水西自縣城來㑹(天柱縣直銀水出西界/卭水司之東大山東流)
　(曰等溪折東北流經直銀村西北又東北折南流至/縣北分流夾城左右有一水西自幙頭堡至縣西來)
　(㑹又東稍南流至/逺口北入清水江)又北至江東司西又北折東北流
　至大口西北有渠河南自靖州南合永從通道二縣
　水北流來㑹(渠河兩源西南源出貴州黎平之南永/從縣西東流經縣城南折北流經其東)
　(又北折東流受南來一水又東北流經長春堡東至/五開衛東南中朝所之南曰六冲江又折東南流曰)
　(潘老河又折東北流至洪州司西北入湖南中右所/界又東北經中中所東又東北至播揚司東曰播揚)
　(河又北有雙溪司西水南自金坑山來㑹又北稍東/至通道縣城西南其東南一源來㑹東南一源又有)
　(二水一南出通道南與廣西界山東北曲曲百里一/東南出長安堡西南與廣西界山北流將百里至臨)
　(口司西合而西北至江口南又西北至縣城西南與/永從水合北流經城西而北有平茶所水自西來㑹)
　(折東流經城北又東折北流經石家驛東又北折而/東經東北經州城東南又北經其東北又北至土溪)
　(堡東又北曲曲經㑹同縣城西而北有洒溪自東來/合北一水經城北來㑹又西北流有一水自西南合)
　(歐陽村西樓村二溪來㑹又北流有水東南自伍招/館來注之又北至大口西北入清水江  此水行四)
　(百餘里其東/南源即郎水)清水江於大口合渠河又東至竹灘浦
　西折而北又東流至黔陽縣西之牛角舖南田溪舖
　北鎮陽江自東北來㑹東南流經縣西南而東也(清/江)
　(水㑹鎮陽江處西七度極二十七/度二分自源至此巳千一百餘里)　沅江自黔陽城
　南東經洪江司南有竹舟江即巫水南自綏寧縣合
　城步縣諸水來㑹(竹舟江出城步縣東南百餘里山/兩水合北流經小平寨西又北有)
　(闌牛寨水東自花山來㑹又西北流有水自東北來/㑹曰清溪又西經縣城南又西稍南折西北流有京)
　(凉橋水土橋水白竹山水自東合來注之又西北經/闗陜舖西黄石舖北折西南流經綏寕縣城北有硤)
　(河南自城西來㑹硤河出城步縣西南界長平寨西/山北流有一水自東來㑹經硤河村北又西北流經)
　(舖頭寨東又北折西北流經黄桑坪西又北經縣城/西又北與清溪㑹焉東北流至竹舟村西曰竹舟江)
　(有長溪沙溪自西南來分注之又東北受東南來一/水又西北流有龍寳溪自西南來注之又北經若水)
　(司東又北至洪江/口之東北入沅)又東北經安江司北又東北受南
　來一水又東北經銅灣南又東北受東南一水又北
　流受西南來一水又北稍西至辰谿縣東南之大江
　口西有雙龍江即溆水東自溆浦縣來注之(雙龍江/二源南)
　(源曰龍潭河出龍潭司南山西北流六十里合東南/來一水又西北曲曲百餘里至溆浦縣南境與東源)
　(㑹有東源曰龍灣河出畬刀界北西北流有一溪自/東北來㑹又西流數十里折西北流八十里與龍潭)
　(河㑹又北流至縣城東南有四都河自東北山西南/流百餘里合北來之三都河南經縣城東而南㑹焉)
　(雙龍河經城南而西六十里為小江/口又西三十里為大江口與沅江㑹)又西數十里折
　而北而西經辰谿縣城南有麻陽河西自銅仁府合
　諸水來注之(麻陽河數源最逺者出貴州銅仁府西/北界曰順溪其山北水即朗溪司水西)
　(入烏江者也順溪兩源合而南流有一水自西來㑹/經岩門東提溪司西有一水自東北來㑹又南折而)
　(東經江口汛南有省溪自東北來㑹又東北流有凱/洪溪自南來㑹又東北折東流而東南有小江自北)
　(山東南流百餘里合東一水經府城西北而南來㑹/又東經府城南又東稍北經黄蜡闗南施溪司北受)
　(西南來一水東入湖南麻陽縣界又東八十里至縣/西折而南有小江河自西南來㑹又東南經縣城南)
　(折而北經城東又北復折東南流數十里又東北流/百餘里經濫泥村南又東北折而東南南受中和舖)
　(水又東北南受山塘水又北至辰谿縣/城西南入沅冮  此水當即古辰水)又北流數十
　里折東北流經浦市東又北有舒溪自東來注之(即/船)
　(溪驛南/水也)又北至瀘溪縣城東南有武溪即㵲溪西自
　乾州城合諸水來注之(武溪數源名稱不一其最逺/者出貴州銅仁府北界印江)
　(縣東南界烏羅司南山西麓水即清水江入烏江營/者也此水源東南流又折而東北經龍頭營太平)
　(北共百餘里東入湖南界經乾州衛西境曰朩葉潭/溪有泡水溪自北來㑹又東有得勝營水合二溪自)
　(西南來㑹又北至衛城南冇灣溪自西北來㑹又東/北流北受一小水又東流有鎮溪所水合三溪自北)
　(來注之又東有舟溪自北喜鵲營來㑹又東南經河/溪塘北有烏巢江自西南來㑹水勢始盛  烏巢江)
　(出與貴州界之鳯凰營南北二源合而東經營南東/北流折而南經鎮竿鎮北又東折東北流百三十里)
　(至河溪塘東與武溪㑹又東南受小能大能二溪水/圠受潭溪二水又東北受仲溪水南受冼溪二水又)
　(東經瀘溪武南東入沅江流此水與綏寕/之行舟江及麻陽河皆源  行四百餘里)又北經城
　東又北折東南流受南來之土橋水又東北流麻溪
　自東南來注之俗曰辰河實沅江也又東北受東南
　來一水又北有藍溪自辰州府治沅陵縣東南境西
　流曲曲經新安塘南而西來注之又北至府城西南
　有北河即酉水西北自四川酉陽州合諸水南經府
　城西來㑹(北河數源西南源出四川酉陽州西南與/貴州烏江界之平茶司西溪東北流而合)
　(經司北又東北數十里俗曰嘉塘河有一水自南來/注之又東南其南流來㑹南源出湖南貴州三省交)
　(界之邑梅司二水北合于司之北北流折而西北百/餘里合西南來一水北經石即司東亦曰石郎河又)
　(北與西南源㑹又東流有眉子河合容溪西北自州/之東南來注之東入湖南永順府西界曰北河有後)
　(溪河西北自酉陽州北界合二水東南流百六十里/來㑹亦一源也又東折東北流數十里折而東流經)
　(大剌司南又東經小江口北有小江自西南來㑹又/東經保靖縣城北又東稍北有世溪河自西北合四)
　(水東南流二百餘里來注之又東受南來闗山河水/又東有靈溪東北自永順府城之北山東合榔溪經)
　(城南合白水溪西南流合剌濟溪來㑹又東南受麥/子溪水經王村南東受一水又東南流有溶溪自東)
　(來注之又南有明溪自東北來注之又南稍西至烏/宿東南有酉溪西自喜鵲營之北山東南流百數十)
　(里合南來一小水又合北來之蓮花池詩溪二水來/㑹又東南經辰州府城西南入沅江即古之酉水也)
　(府此水行五百餘里辰州/  三面臨水廻環如帶)又東經府城東南折而北
　流十餘里折東北流經諸灘(有百曵髙湧九磯/凊浪等名皆險峻)數十
　里折東流又東北有馬底河自南來東合來溪及清
　㨗河北流注之(馬底河在沅陵縣東南境馬底驛西/東北流來溪自南來㑹又東北經楠)
　(朩塘北有清㨗河自南來至界亭驛西合東南/來之板橋溪西流來㑹北流數十里入沅冮)又東
　稍北有大洑溪剪家溪自北來注之又東有渡河自
　南合三渡水來注之(一渡水自東南來百餘里有二/渡水自南三渡水自北合於辰)
　(龍闗之東東流來㑹經寕鄉舖西又/西北流十餘里折而東北入沅江)又東小洑溪自
　北來注之又東北流有新店溪自南合三水來注之
　(一水在寕鄉舖一水在太平舖東一水在/新店驛東皆自南北流合而東北入沅江)稍東有新
　湘溪自北來注之又東南有楊溪自南來注之又東
　經鄭家驛北有小溪自西南合沉渡溪北流注之其
　東㟁為桃源洞(小溪出南山中西北流八十里折東/北流經楊溪灣東羯羊塘北又東經)
　(鄭家驛南又東有沉渡溪自東南來/㑹其東岸即桃源洞又北入沅江)又東稍北受東
　南來一水又東經白馬渡東北經桃源縣城東南又
　東北有延溪西自縣西境來注之又東北有白洋河
　合漆家河自西北來注之分為二𣲖東北至陬市南
　復合有一水自西北來注之東流經常徳府治武陵
　縣西南境河洑山南又東經府南折東南流有徳山
　港水自南來注之又東分為二𣲖一東北流又分二
　支俱東南流一南流至滄港塘北折東北流㑹前二
　支津經龍陽縣城北又東㑹前一支津曲曲東北入
　洞庭湖(在常徳府正東八十里西四度七分極二十/九度  自黔陽縣二江合處至此又千二百)
　(里共前實二千三百餘里古所謂辰酉叙无漸五水/俱為所并惟漸水未明耳  此水合鎮逺平越都勻)
　(黎平思州銅仁沅州辰州永順常徳/十府及靖州之水所受小水無數)
湘水源出廣西桂林興安縣南之海陽山(西五度九分/極二十五度)
　(三/分)兩源合北流有桃花源水自東來㑹又北曰海陽
　江受西南一小水經鳴玉洞東麓折東北流數十里
　至縣東南左右俱受一小水遂北為分湘灕灑　其
　北抱縣城之東折而西經城北而西南至桂林府城
　者灕水也　湘水則分為二北流三十里復合東北
　流有龍蟠山水南自九龍岩之隂合數小水北流稍
　西來㑹又東北經光華舖東有六洞山水西北自湖
　南城步縣東南之大猴寨黄水岩來㑹(興安縣北之/越城嶺即古)
　(始安嶺亦曰始安嶠五嶺/最西者其水下流入灕)又東受南之界牌山水又
　東北有咸水自西北來注之(水口在竒石/山之北岸)又東北有
　小水合自北來注之俗至此曰湘江又東北至全州
　城西南有楊子江西南自石塘塔板田村合二水來
　注之其北有羅江合數水自西北來其南有灌水亦
　曰灌江南合十數水自灌陽縣來並㑹湘流始盛(羅/江)
　(出州西北與湖南新寕縣界之覆釡山南流合二溪/又合東北之鈷鉧潭水東南流數十里有鍾樂水自)
　(西來㑹又東有一水自北來㑹又東南數十里受北/來二小水折而南流數十里至州城西南入湘江)
　(灌水源出興安縣東南境曰龍川水南流有西北源/來㑹又南合市溪水折而東流數十里至白竹舖西)
　(南有一水自西南合二水東南流九十里折而北流/來㑹又東北經舖東而北㑹西北來之九龍岩陽水)
　(東經黄牛寨南又東受南一小水折而北有吴川水/自東南來注之又北有鍾水自東來注之又北經灌)
　(陽縣城東又北折而東受南來之麒麟山水又北有/沙羅江合二水自西來注之又東北受東來之永安)
　(闗水又北受西南來一水又東北受東來之白水又/西北流至全州城南稍西與湘江㑹此水源流曲折)
　(四百餘里水/勢與湘江同)又東經城南東北流俗曰合江經銀石
　白雨飛山西麓又北有黄沙河自西來注之又東北
　至三角司東有洮水西自文山東流合二小水來注
　之又東北入湖南界經東安縣東南境之淥埠市南
　水口村北(西五度一分强極/二十六度二分)又東有右江自北來西
　合縣南清溪水東南流注之(右江出東安縣北境大/山東南流百里至右江)
　(舖東又南有清溪自縣西北山東南流經城南而東/北合西來一水于白牙舖南又東稍南與右江㑹又)
　(東南至大江口西石/期市之北入湘江)又東南至龍塘舖北折東北流
　至永州府治零陵縣西北之湘口村有瀟水南自道
　州合永明江華寕逺三縣諸水曰泥江北流經府城
　西而北來㑹(泥江即古瀟水出九疑山朱明峯北流/與沲水之出石城娥皇二峯砯水之出)
　(女英峯舜源水合今泥江源在寕逺縣南境九疑山/者有回西水自南界山西流三十里經九疑司南又)
　(北折而東流又東北受東南來一水又東北六十里/至縣城南折而西流有分水坳南水西南流九十里)
　(至白馬舖西而南受東南來一水又西南經縣西南/合焉又西至把截村北有石城峯北水自白草嶺東)
　(北流經盂塘東至把截南又西北與回西水㑹即古/沲水也又西北至道州東北之青口有水西自州來)
　(㑹南州南之水出江華縣南者源稍逺縣南白芒嶺/而  有冬冷山開山壕界東北有白石闗皆與廣東)
　(接境即古之萌渚嶺也南即連山横水東即連州天/堂嶺分界南北  州西南之水出永明縣南亦逺縣)
　(西南與廣西富川界之龍虎闗古調清溪猺山即古/都龍嶺其西南水皆入桂江者也  江華水出縣東)
　(南境大馬營南山西南流經大橋及長平寨東又南/受西北來之麻江水又南有平冲水西南自連山縣)
　(界山東北流合白石闗水來㑹折西北流經錦田所/南至土塘寨東折向北流有老梅營水自北來㑹又)
　(北經白芷營東又西北至縣東南有梅花村水自西/南來㑹又北經城東又北數十里至道州南境之曲)
　(溪口有永明縣水自西南來㑹永明縣水即古遨水/源出廣西富川縣北境之平山川也東北流至龍虎)
　(闗北入界又東北經鎮峽闗冷水舖南又北經馬蹄/營西又東北至縣城南有小水自西北來㑹又東北)
　(有十里至道州南與江華水㑹北二水既㑹東北流/  營水西自永安闗來㑹又東  經州城東南又東)
　(北有濓溪西自安定山東北合宜水來㑹即出州西/界之舂陵山者也又東北總名泥江至青口之北寕)
　(逺縣水自東南來㑹又北流百七十里折東北曲曲/流數十里至永州府治零陵縣東南境折向西流三)
　(十里折向南流五十里又折西北流受南來一水至/府城西南有永水西自永山東北流注之北經城西)
　(又北二十里至湘口入湘江湘江得此水始盛/大故稱瀟湘也  平山川西南流者下入桂江)湘水
　既㑹瀟水於零陵北北流百餘里至祁陽縣西境之
　黄羊舖南有盧洪江自西北來注之(盧洪江出東安/縣北境山東南)
　(流經洪盧司南又東南至/黄羊舖之西南東入湘江)折向東南流經哲周灘北
　又東受東南來一溪水又東稍南經縣城南又東折
　向北流有騰雲嶺水合西北一溪自北來注之又北
　折而東南流經古洲北至白水司北又南流至歸陽
　司南又折東北流百里至粮舩埠南又東折南至常
　寧北境之白坊舖北又東北流至松柏舖東有水南
　自常寧縣合二溪來注之(一水出常寕縣西南境之/塔山東北流百餘里經縣)
　(城西北又東稍北至金塘舖北有一水自南來㑹一/水出南境三口山東北流經彌勒舖西又東北有一)
　(水自西南來㑹又東合南來一水又北流經縣東/境至金塘舖東北西流㑹前一水又東北流入湘)又
　東北有舂陵水合巋水南自藍山嘉禾新田桂陽州
　北流來㑹巋水即舜水也(巋水源自藍山縣西南界/九疑山之杞林峯東北流)
　(過三分石至寕溪所南即廣東界也又東北經縣城/南又東北依山至古城南有毛俊堡水自東南界西)
　(北流來㑹又東北流九十里經嘉禾縣城南東北至/石口東舂陵水自西來㑹舂陵水源出新田縣西北)
　(與寕逺界之舂陵山俗曰烏江源也東南流數十里/經縣城西南又東有一水自東北經城東來㑹又東)
　(南經張富村白面司南又東至石口與巋水㑹大二/水既合北流七十里至柏家渡西折東北流經  山)
　(下又東北經桂楊州西北境至斗下渡又東北百里/至野落灘又北百里至白沙市東折西北流數十里)
　(又北經白馬渡西衝頭市陽隔州東又東北與湘水/合即常寕縣東北界也  此水源流長六百數十里)
　又北流經衡州府治衡陽縣東南境折西北流至東
　江北折正北流經府城東稍北有烝水自西南經城
　北來㑹曰烝口(烝水數源逺者出衡陽縣西南界之/大雲山東流過石灣浦南東北流百)
　(餘里至隂陂市南有西來之雷公寨水北來之烝水/合而東南流來㑹又東流八十里過府城西北又東)
　(北至烝口/入湘江)稍北有郴江南自耒陽東南合桂東桂陽
　興寕郴州永興諸水來㑹曰耒口耒水即郴江也(郴/水)
　(與耒水合總名耒水其上源最逺者桂東縣之桂水/也  桂水源出桂東縣西北之小桂山東南流經縣)
　(城西南又東南有漚江一源出縣北屏水山南流一/源出東境三都村西流合而來㑹曰増口又南稍西)
　(經三峯山泥湖山有一水自西北來㑹又南受東來/新坑水又南受西來石磨嶺水又南數十里折而西)
　(流至梅洋橋受北一小水又西經田庒南又西有西/水北自縣西境山南流經西水橋百數十里來㑹經)
　(桂陽縣北境銀嶺之北又西至豊溪村南冇耒水自/東南來㑹  耒水出桂陽縣南山其南水皆入廣東)
　(者耒水二源皆在山北一東流一西流合而西北流/㑹二小水經縣城西又西北有廊江西南自白岩來)
　(㑹自此而西北俱稱耒水矣又西北有文明村東水/南自廣東界鎮安司北流曲曲折東北經百丈嶺西)
　(而北來注之又西北經滁口司南又西北經興寕縣/南境有資興冮合東北來之西板橋水西自城東來)
　(之坪石水南流來㑹又西北受南來之雷溪又西受/南來之鴉溪又西北有烏石江自西南來注之又西)
　(北至郴州東北之郴江口郴江自南來㑹廣郴江出/州南境之黄岑山北流其南即章水流入  東界者)
　(也郴水出北麓北流百餘里經州城東南受西來一/小水又北經城東又東北受西南來一水又東北與)
　(耒水㑹以下總曰郴江江又北折而東北流數十里/至永興縣東南境有廖  東自七寳山牛頭嶺西南)
　(流百餘里經石壁村南來㑹又西北冇注江東北自/乾溪來㑹又西北經永興縣城西又北稍西有黒山)
　(口水南自郴州西南境之黄坌嶺東北曲曲流二百/餘里來㑹即古白豹水也又北經郴州灘東又北經)
　(上堡市東又北至耒陽縣之西南折而東北流經縣/城東而北稍西北又折正北流經新鎮市西又西北)
　(經衡陽縣東南境百餘里至府東之泉溪市西又西/北受南來一小水又西北與湘江㑹  此水源流曲)
　(折七百餘里田郴水所出之黄/岑嶺即古騎  嶺為五嶺第二)湘水又北至插朩市
　東折東北流至衡山縣南境(數十里自南而北曲曲/流皆繞南岳支峯之麓)
　有洣水合攸水東南自酃縣茶陵州攸縣及安仁小
　江西北流來㑹曰茶陵口(洣水源出酃縣南與桂東/縣界烟竹堡南山曰米泉)
　(北流數十里經黄那潭又西北七十里左右各受一/小水北經斜瀬渡又北有雲秋水西南自竹坑猺山)
　(東北流百數十里來㑹又北有水西自順風嶺來㑹/曰洣江凡酃縣西南北境水皆注之又折東北流至)
　(縣北境之可口有沔渡河東南自縣東南界山北流/經縣東百餘里而西北來㑹洣江又西北流百里折)
　(而北流數十里至茶陵州南境折而東北經州東南/有沙坡河合二溪自東南來注之又北經城東有岩)
　(溝河合二溪東南自和尚庒來注之折西北流有㳻/江東自髙龍司來注之又西經城北稍西有背江東)
　(自江西界之皇雩山九路沖有浦江東北自太和山/西流合而來㑹又西至把集舖北受南來一水又西)
　(稍北至黄石舖北受西南來一水又北稍西六十里/至攸縣之東南境攸水自東北來㑹  背江即古茶)
　(水出與江西永新縣界之景陽山其東南即皇雩山/九路冲村也西流百餘里與北來之浦江合又西南)
　(㑹洣江水攸水源出江西界之瀘瀟山其東水即安/福之瀘  河東南至吉安府入豫章江者也攸水自)
　(山西麓西南流㑹柴嶺水又西南有水頭村東西二/溪合而西北流來㑹又西南流有斷江橋東西二溪)
　(自南來合而來㑹又西南有溪自南來注之又西至/新市舖東折而南流七十餘里至縣東北又西南流)
　(㑹洣江於縣之東南二水合西流經縣城南又西百/里至草市北稍西有小江南自安仁縣來㑹  小江)
　(二源一南出尺灘北流百三十里至安平司東東源/來㑹東源出酃縣西北界之尖山舖山西流曲曲經)
　(太平橦橋二舖之北亦百餘里至仙口舖南與南源/㑹西北流受東北來自大石嶺一水又西北經青路)
　(北安仁縣城南又西北有一水南自觀音閣合同塘/小臂二溪北流來㑹又北流曲曲百五十里至草市)
　(西北㑹洣江攸水之攸水洣江自草市西北流百五/十里至衡山縣南  茶陵口入湘江  洣水源流自)
　(南而北而西北/行六百餘里)湘水又北流至衡山縣城東南有水
　西北自衡山來注之(南岳在縣西綿亘數百里西四/度極二十七度三分水自南麓)
　(㑹諸溪澗東南流經南岳司北又東過師姑橋/又東南經縣城西南烏石舖之北又東入湘江)又北
　經城東東北經石橋舖東有水自西來注之(水亦西/出南岳)
　(東/麓)又東北曲曲二百里經淥口市西有淥江合泗汾
　河東自醴陵縣㑹江西苹鄉諸水來注之(渌水源有/二東源出)
　(袁州府西苹鄉縣東北境大山二澗一西南流一東/南流合而南所謂苹川也稍西南有小水自東來㑹)
　(曰新江折西南流經縣城東南又西南至湘東舖南/有馬跡嶺水北流合二溪自東南來㑹又西受北來)
　(之五金山水又西流曰湘東江又西北流入湖南界/插嶺闗南又西北北源來㑹  北源出瀏陽縣東南)
　(與江西萬載縣界之鐵山南二澗合經王家橋西流/經聞家市北又西南流至渠城司北吴甲市東又西)
　(南受北來之路口橋水又東南流經金剛渡東又南/受東來一水又南曲曲經明瀾舖東又南折西南流)
　(百餘里與東源㑹曰雙江口二水既合曰淥江西流/經醴陵縣城南又西北流折而西至鐵河口之北泗)
　(汾河自東南來㑹入泗汾河源出江西苹鄉縣西南/境之婆婆岩西流  湖南界西北流數十里折北流)
　(有丹陵橋水自西南來㑹又西北至舩灣東北流數/十里至泗汾舖東北折西流數十里又西北流至鐵)
　(河口東北㑹淥江入既㑹泗汾河又西流八十/里至淥口市北西  湘  此水行四百餘里)湘水
　又北流至湘潭縣東南之渚洲舖折而西稍北流有
　茶園水自南來㑹又西北至下攝司南飛羊舖北有
　涓水自西南山東北流百餘里來注之又北有漣水
　西自湘鄉縣合諸溪東流經城南來注之(漣水數源/西南源出)
　(寳慶東北境之大龍山北阜東北流又曲曲而北二/百餘里受西北來一水折東北流至闗王廟西南其)
　(西源水出新化縣北境山中東流經桂子岩南獨山/北又東折東南流有伏溪口二水自北合而南來㑹)
　(又東南至闗王廟南與西南源㑹源流亦二百餘里/又東南數十里至潭市南有豐溪南自黄龍山北流)
　(折而西北經永豐橋東凡二百餘里來㑹又東南至/大江口南有水南自山中北流百數十里來㑹又南)
　(折東北流數十里有小水自南來又有豆溪河東北/自縣北之夏隂燒磚二橋西南流來㑹又東流有花)
　(橋水南自衡岳北麓經望岳山而北來㑹又東經湘/鄉縣城東南又東稍北有官步河自西北來注之又)
　(東北受北來二水又東經玉杔舖嬴湖舖南受北來/一水稍北至薑奢市南又東流經湘潭縣城南入湘)
　(江諸此水自寳慶東北衡岳以/北  水皆㑹源流五百餘里)湘水於湘潭城東南
　北流又東北受東南一水折北而西又北流經廻龍
　舖西又北經下託舖西受西南來一水又北至長沙
　府治善化縣西南自岳麓山來注之(岳麓南去衡山/三百里隔於湘)
　(潭一水實/不相連)又東北經府城西南有水東自城南來注
　之北經城西(西三度七分極/二十八度二分)又北稍東有瀏陽河東
　自瀏陽縣來注之曰瀏口(瀏陽河出縣東界二源一/曰大溪自大圍山西南曲)
　(曲二百里一曰小溪在大溪源之東南山亦於西南/合北一小水西經鐵山之北亦二百餘里㑹而西流)
　(至縣城東南受北來城東一水又西經城南受南來有/一水又西稍北受北來城西北之水過百子橋又西)
　(焦溪東北自焦嶺西南流合數水來注之又西經永/安市南又西過百家山北又西北流經丁家舖楊林)
　(舖南又西北至長沙/府城北十里入湘江)稍北有黄泥江自東北來注之
　(黄泥江出平江縣南界長田市山西南流經黄泥界/又西南有社港水自東來㑹又西南九十里有瀏陽)
　(北境二溪合而西南流來㑹又西折而西北曰勞刀/河又西南數十里流入湘江其水口在瀏口稍北)
　湘水折西北流有水西南自岳麓來注之(此岳麓西/水東北流)
　(經驚馬橋/而北者也)又西北有建港溪自西南來注之(建港溪/出建港)
　(橋南山東北流百五十里入湘江/  此水源隔山即湘潭豆溪源也)有清水合二溪自
　東來注之(一溪自山西流八十里一溪自腰站東山/西南曲曲流六十餘里合而西流經橋頭)
　(舖又西/入湘江)又北有圍河合玉堂諸水西南自寕鄉縣來
　注之(圍河數源出寕鄉縣西與安化縣界之十泉風/大山及南曬榖石二水東流合而東經黄枋舖)
　(南有芭蕉嶺二水皆北流來㑹又東經長橋南曰圍/河又東稍北至玉堂舖東南有玉堂河自西北來㑹)
　(又東至石土南受南來一水又東至縣南有譚家橋/水自西南來注之折而北流經縣城東又北受西來)
　(一水又東北受西來青化衡龍二/舖北之水又東數十里入湘江)又北資江西自益
　陽縣合西南武岡新寕寳慶邵陽新化安化諸水來
　㑹曰喬口　資水即都梁水源出武岡州西南有楓
　門嶺水東南流高坪南山水東北流合而東經山口
　南又東有一水南自水東舖來㑹(資源及此水隔山/之水皆南至城步)
　(縣西入竹/舟江者也)又東經浪石北至西筵橋受南來一水又
　東稍北經州城南又東北流至赤溪橋有龍溪自東
　南合二水來㑹(龍溪出州南境東北流有二水又出/其東南北流而合折西北流㑹龍溪)
　(又西北至赤/溪橋入澬)北經石羊橋西折東北流經斗溪荆竹
　西北有蓼溪西自蓼溪司東流來㑹又東北經西橋
　五里排西又北有水西自硤石司合二溪東流二百
　餘里來㑹又東北經龍潭舖西又東北受北來一水
　折東南流經紫陽司南又東南曲曲而東曰紫陽江
　經寳慶府治邵陽縣西南境有羅江即古夫夷水南
　自新寧縣合諸溪來㑹水勢始盛(羅江源出新寧縣江/南與廣西界之羅)
　(岩北流數十里有長木山水自西南來㑹又有縣西/一水合北一水自北來㑹折東北流經縣城南又東)
　(北有大雲山水自南來㑹於黄龍塘北又北流折而/東至油溪橋北有香溪南自大龍山北流來㑹又東)
　(至朩山舖北楊田舖南有楊家山水南自廣西界之/三山舖來㑹又受東來一水又北流至田堂寺西)　　　(界/)
　(折東北曲曲流百五十里㑹資水/  此水源流數百里與資水等)既㑹羅江又東北
　經楓林舖南又東經府城北有邵水南自城東來㑹
　(邵水即花橋及洪橋官橋三水也花橋水出南境思/舖之西南山其隔山水即盧洪河源也此水北流東)
　(北過小花橋西又北數十里經谷洲舖西又北至府/東南有官橋水東南自獅子山北流經南市東又西)
　(北㑹北來之洪橋水折西南流經官橋舖北又西流/至府東南與花橋水㑹二水既合北流經府東而北)
　(入資水十資水自東入邵陽北境流數十/里有五  三灘既合邵水又有四十八灘)又東折而
　北流百里至申家塘西又北折而西流七十里有潮
　水合田心水自西南來注之折北流有連溪東北自
　石柱寨西南流至蔣家壩來㑹又西北流數十里經
　新化縣城東北又西北至牛婆壩北有洋溪合思豐
　溪女溪自西南來㑹(洋溪出新化縣西南境大山一/源東流一源出望雲山東北流)
　(合而東北數十里至三姓口有女溪南自龍源山來/㑹又北有思豐溪西自鐵山來㑹又東北至牛婆壩)
　(西北入/資水)又西北數十里有油溪自東北獨山來注之
　又西北數十里至蘇溪司東折東北流百八十里受
　西北來一水經安化縣西境又東北二百餘里至縣
　東北境有敷溪河合二水自西南來注之(敷溪河出/安化縣西)
　(南之黄柏山東北流曰石城溪一出縣南境之桂子/岩北流曰大朩溪至縣城南合而東北流經縣東北)
　(境山中百餘/里入資水)又東經益陽縣西境曰資江有四里河
　西南自安化東南境山來注之(此水源在清塘舖之/南其隔山南水即伏)
　(溪口水南/經湘郷者)又東受南來三小水(曰占溪曰桃花溪曰/誌溪俱自西南山東)
　(北流/注之)又東至益陽縣南分為二𣲖一東北至城東南
　折而東一東流受西南來之七里溪又東二十里至
　小江口復合東流又分為二𣲖一東北流十餘里又
　分二支正北一支經王家村瓦口磯又北分數汊一
　汊東至湘隂縣林子口黄花洲之北入湘江一汊北
　折而西經沅陵縣南之瓦陽塘東折北流經縣城東
　又分二汊一東北流入洞庭湖一西北流數里又分
　二汊一北流於縣正北境白沙塘之東長坡入湖(口/東)
　(南去前汊/口四十里)一西南流至兔子哨折而北至李家蓬西
　入湖(口東去前口長陂約六/十里正當沅陵西北)自王家村東南一支曰
　青草港東南二十里與一支東流者合為資水正𣲖
　又東南有闗龍河合西北仙清二水自西南來㑹(闗/龍)
　(河源在衡/龍舖北)俗曰玉堂江又東流至喬口與湘江㑹(此/水)
　(源流約千七百里其入湘之口有二於喬口入湘者/其東流正𣲖於相隂縣北入湘者其支津也其支𣲖)
　(西北至沅陵縣境入湖之/口有三又支津之支津也)　湘水既㑹資水於喬口
　東北流至湘隂縣西南境有支津西通資水之支津
　者二稍北有哀江東自東南境合數水來注之過城
　西黄花洲又北有資水支津西南自林子口來㑹又
　東流折而東北有汨水東南自平江縣合諸水來至
　汨羅山分流而西注之曰汨羅口(汨水即平江縣東/與江西界之黄洞)
　(嶺西南流經寕陽村南又西南經長夀司北又南有/一水自東來㑹又西南經義口北又南有一水南自)
　(連雲山來㑹西流經銅坪及圍灣之南有一水東南/自盧洞西至􁌇石橋江口合西一溪東北流來㑹又)
　(北經横槎東又西北至縣東北境折西南流經城東/南及西三面又西北流至楊梅江有昌水河自北來)
　(㑹又西流數十里稍北分為二𣲖西南流復合又西/南至新市北折西北流至歸義驛西北有一水自東)
　(北伏井驛之東南來㑹又西北分為二支一支西流/稍北於山麓西入湘一支北流數十里西北入湘曰)
　(屈潭亦曰/汨羅口)湘水至磊山洲分為二𣲖又北復合入湖
　曰湘口正對湖中之石录山(西三度七分極二十九/度  湘水自源至此行)
　(二千餘里㑹桂林永州寳慶衡州長沙五/府道郴武岡桂陽諸州水為洞庭上源)
洞庭湖東南隅曰青草湖自湘口磊山之東北有河塘
　湖數十里相通正西對湖中之石录山又北數十里
　有昌磯洲(洲在石彔山之北去東岸十餘里/長數十里西北稍濶形如鯽魚)又北經
　鹿角司西岳州府治巴陵縣之南稍西境也又北稍
　東有新墻河自東來注之(新墻河上源曰土城河出/通城縣西北境龍角山西)
　(南流有箬姑山水合土門司水自東南來㑹又西南/㑹東來之龍窖山水又西南經新墻市北又西北流)
　(受東北來青岡驛前有一水又西北入湖/此水口西南對常徳之沅口徑三百里)自水口而
　北數十里為府南水口之雞窩山湖中為扁舟山近
　岸(此水口即府城南湖/西接徐家嶺者也)又北經府城西正對湖中之
　君山(府城西門/即岳陽樓)又東北流出至府東北之七里坡北
　與大江㑹(湖與江㑹南岸為臨湘縣西南之城陵/司北岸為荆府監利縣東南之白螺司)湖
　自湘口而西數十里折而西南百餘里至沅江縣東
　北境之資江攴津一水口(自水口北稍東至北岸/墨山舖徑二百餘里)又
　西稍北四十里至長坡口又西折而南六十餘里至
　李家蓬口(沅江縣西北境以上/三口皆資水支津)又西折而南數十里
　有河港溪南自益陽縣西境之迎風舖北流注之又
　西四十里有一水南自龍潭橋來注之又西折而北
　經龍陽縣東南境有五洋港水自西來注之口正東
　對李家蓬八十里曰天心湖(五洋港上源出龍陽縣/西南之金牛山東北流)
　(合西北來一水折東流經縣南境又東有小/塘溪自南來㑹又東經㳺汛塘南又東入湖)又西北
　九十里至常徳府東南之沅水口(口在正西與東南/湘江口徑二百餘)
　(里/)又西北四十里折而北而東北而東百六十里至
　澧州安鄉縣東南之澧水西口(口南對長坡口/徑百五十里)又北
　五十里為澧水支津東北口(此水口東對岳州/徑百六十餘里)口南
　有明山鳯山雞子團山與東北之君山東南之石彔
　山遥相望湖水又北數十里至華容縣南有華容河
　首北受大江南流經縣東而西南來㑹(又縣西有場/西湖東北受)
　(九湖水西南經縣西境又南曰/白泥湖每雨漲亦南入洞庭)又東三十里折而南
　二十餘里又折東北經禹山東麓八十里至層山南
　麓於墨山舖前折而東南五十里又東過圍湖之南數
　十里又東南至岳州府之西北遂東北㑹大江也(自/圍)
　(湖之東南數十里湖與大/江隔一線地而未相合)湖曰青草曰赤沙實一水
　周圍八九百里為海内藪澤之冠
　
　
　
　
　
　
　
　
　
　
　
　水道提綱巻十二
欽定四庫全書
　水道提綱卷十三
　　　　　　　　原任禮部侍郎齊召南撰
　　入江巨川三(漢水/)　(雲夢/)
漢水即漾水亦曰沔水源出寧羗州北之嶓冡山(西十/度二)
　(分極三十三度山在/州北稍西九十里)即禹貢導瀁之嶓冡也東南流
　數十里折而北數十里至霓川舖西折東北流經沔
　縣西南境有大安水自西北來㑹(在大安/鎮東南)又東北經
　青陽舖南又東北有沔水㑹濜水沮水自北來㑹曰
　濜口(沔水上源有三一曰濜水出西北山東南流經/硤口北又東南流一曰上沮水出北山南流經)
　(沮水舖西南一曰丙水自東北山西南流至舖/南三水俱㑹又東南曲曲流八十餘里入漢)又東
　經縣城南又東經黄沙驛南又東南有水北自雲霧
　山來注之又有白岩河西南自寧羗州城東北流合
　平溪河來㑹水勢始壯(白岩河出州西南與四川界/之七盤闗北流又東北經州)
　(城西北又東北經鐵鎻闗北又東北經蔡壩有平溪/河自南山來㑹曰壩河又東北入漢水在天池山之)
　(北/)又東南流經褒城縣南境稱為沔水有黒龍江東
　北自太白山西南流合斜谷東南諸水自北來㑹(黒/龍)
　(江源出郿縣南境太白山之西南麓兩源西南流而/合又南合東來一水西流又合北來一水又西有紫)
　(金水自北來㑹又西折西南流至泰柏村西受東來/一水西南至鎮江舖西又西南有白馬及安河西北)
　(自斜谷之東南山合而來㑹曰黒龍江又南流折而/西南至武闗驛東北有野羊河自西北來㑹又南冇)
　(武林河自西北來㑹又南有馬道河沙河俱自西北/來注之又南稱褒城水經褒城縣城東折稍西南流)
　(至龍江舖與漢水㑹太此水即古褒水自鳯縣大散/水三坌驛以東郿縣  白山以南諸流悉㑹行五百)
　(餘/里)又東南流至漢中府治南鄭縣西南有髙臺鎮水
　自西南來注之東經府城南又東有老渚河自南合
　二水來注之(老渚河二源一出建龍池自南與川界/之小壩北流經岩堰口東又東北流一)
　(曰青石水自東南與川界之籠盖山北流至/青石闗西合焉又東北流數十里入漢水)又東北
　流經桞村堡南又東有一水自北來一水自南來並
　會(北水自北山南流合西來一水東南百餘里入漢/南水曰南沙河南自賈谷闗北流經七里壩東又)
　(北入漢南水口南北相/對其東  曰五郎口)又東經城固縣城南水中有
　洲稍東有小水自南來注之稍東北有水自西北東
　南流經縣城東北來㑹(疑即古壻水/亦名智水)又東北有馬扈
　河自北來注之(馬扈河出城固縣北境山東南流有/闗王河自東北來㑹又南百數十里)
　(折東南至洋縣西南境/入漢疑即古駱谷水)又東有鐵台河亦曰溢水自
　北來注之(鐵台河出北境秦嶺之西南山二源西南/流而合折東南曲曲流二百里至洋縣城)
　(西南/入漢)又東經洋縣城南又東稍北八十里有潛水自
　北來注之(潜水出鐵台河源之東南山東南流/百數十里經槐樹闗西又南入漢)又東
　經真武鎮北有沙河西南自西鄉縣北境來注之(沙/河)
　(出西鄉縣西北之樓山東北流有祁了山水/自西來㑹又東北經真武鎮南又東北入漢)又東稍
　北有金河自北合二水來注之(金河出北山東南流/有玉門山水自東北)
　(來㑹又東/南流入漢)又東南流至鐵石闗南有李家河即饒風
　河自東北合數水來注之(李家河出柏林壩北山東/南流合西來一水曰焦溪)
　(河東南流八十里有一水自北合東北一水南流來/㑹又東南至馬家溝東折而西南流南經金雞嶺子)
　(午山東又東南有兩河東北自雲霧山北合而/西流來㑹折西南流經饒風嶺北又西南入漢)折西
　南經西鄉縣東北境渭門鎮東南又南折東南流有
　洋河即清凉川西南自塩場闗北流合朩馬河東北
　流來㑹於茶溪鎮北(洋河源出西鄉縣東南與四川之/塩場闗北山北流經魚渡路西又)
　(北有小巴山東水自西來㑹又北有揚旗河自東來/㑹又北經碓血壩西有七十二渡河一自大巴山北)
　(麓一自飛龍山合而東流來㑹又北數十里至縣東/境有朩馬河自西南來㑹  朩馬河源出縣西南與)
　(川界之米倉山東北流有大巴山西北麓水自南來/㑹又東北有賈峪闗東水自西來㑹東流經風口南)
　(又東折東北流經空渠舖北又東經縣城南又東與/洋河㑹  二水既合東北流經金牛山北受西北來)
　(一水又東數十里有洋溪南自皂軍山北流經父/子闗東北流來㑹又北稍東至茶溪鎮西北入漢)又
　東至石泉縣西南有珍珠河北自雲霧山西南流合
　西北之香子河來注之又東經縣城南又東南流有
　池河東北自螞蝗山來注之折南流受東來一水又
　西南經漢隂縣西境南至馬家營西漢陽坪東折東
　南流至紫陽縣西境有小松河自北來注之又南有
　渚河西南自四川太平縣境北流經毛壩闗合二水
　來㑹(渚河即任河其上源曰北江出四川太平縣東/境黄墩山北麓北流合東一水西北流百里有)
　(一水自西南來㑹又北流入陜西界經毛壩闗東又/北有渚河自縣西南境東北流折而東南合西南一)
　(水來㑹又北經馬家營東又北折而東流數十里曰/渚河亦曰任河至紫陽縣之西南東入漢曰任河嘴)
　又東經城南又東經西沙壩南又東有汝河西南自
　雙河闗來注之又東有嵐河東南自花龍山來注之
　(嵐河出東南界花龍山西北流至水圍城北㑹西南/來一水又西北折而北流百餘里又折東北經嵐河)
　(右營之東北入漢水口/正對漢北岸之流水舖)又東有香河自南來注之(香/河)
　(出平利縣西南境西北流經/香河營東又北九十里入漢)又東稍北至興安州西
　境有越河即古直水合恒河西北自漢隂縣來㑹(漢/隂)
　(縣西北山有二水南流而合又㑹西來一水東南流/經縣城西南又東南五十里有添水河自東北山來)
　(㑹即古直水也又東南經澗池舖西又東南五十里/經闗埡南有白音溝水自北來注之又東經恒口堡)
　(南有恒河自北來注之又東南至長鎗舖/西南有傅家河自北來注之又南入漢)又東稍北
　經州城北又東有黄羊河南自平利縣來注之(黄羊/河出)
　(平利縣東南界白土路營二水南曰石牛河北曰連/先河西流至營西而合西流即古灌溪水也有獅子)
　(山水自南來㑹又西北流經縣城西南又北數十里/受東南來一水又北流至州南之黄羊村東又北經)
　(州東而/北入漢)又東北經二郎舖北有一水合二溪自北來
　注之東經青山舖南又東北至洵陽縣西南有閭河
　自南來注之(閭河出縣南與湖北界之七里闗南山/北流合西南來之炭河及神河三水西)
　(北流又折而北而西受西南來之/孟家河又北至閭河舖西北入漢)又東過縣城南有
　洵河自北合鎮安縣諸水東南流經縣城東北而南
　來㑹(洵河源出鄠縣東南豹林谷之西南太乙山西/北徑鄠縣百五十里東北徑長安縣二百餘里)
　(太乙山西北麓即西黄谷嶺為滻水之源其西南麓/即洵水源也南流合東來一水又南八十里合西北)
　(來一水又南四十里合西來一水又東南經兩山間/三百餘里至兩河闕南有鎮安縣水自北來㑹  鎮)
　(安縣水二源西北源出天書山東南流北源二水出/舊縣闗東南山南流至石瓮子南㑹焉南流經徐家)
　(坪西又南數十里經縣城東又南有一水西北自紅/山洞東南流合一溪經縣城西南來㑹又南受東來)
　(一水又東南受西來一水又東南受東北來一水又/南經青鎖闗東又南折東南流六十里有東坌河自)
　(東北湖廣界來㑹又南至兩河闕東南洵河自西來/㑹  洵河又東南經趙家灣東又東南經洵陽東與)
　(湖廣界八十里折而南經縣城東北又東南入漢及/此水源流五百餘里在陜中入漢巨川惟黒龍江)
　(此水/也)又東稍南受北來構園水又東經大棕溪舖南
　(舖北即湖北鄖/西縣西南界)又東南有冷水河自西南來注之又
　東稍北經月兒舖北稍東有吉水河北自鄖西縣西
　北境來注之水口北岸即湖北界(吉水河出鄖西縣/西北境與陜西界)
　(之鐵錫嶺東南流經沙口舖南又東南九十里經上/津堡西又南八十里受西北來一水又東南五十里)
　(受東北來一水南經夾闗塘/東又南於白河縣北界入漢)稍東南有白河即大白
　石水自西南來注之又東南經白河縣城北又東有
　小白石水自西南來經城東而北注之又東入湖北
　鄖陽府界鄖西縣之西南境東流受東南來一水(漢/水)
　(自源至鄖西界巳/一千三百餘里)又東北百里至縣南境之黄連埡
　南有水北自縣城來注之(水有二源東源出朩龍洞東/北山西南流九十里經縣城)
　(東南西源出黄雲舖西山東流合北一水經土門舖/南折而東南經城西南至城南㑹焉又南流八十里)
　(于黄連埡東南入/漢亦曰黄連水)又東北有曲逺河自北來注之曰
　曲河口(曲逺河出滔河山之西南麓其東水即滔河/也曲逺河南流至青銅舖折而西南流至曲)
　(河口南/入漢)又東流有陡阿西南自竹溪竹山二縣合諸
　水北流來㑹(陡河即竹溪水有二源陜西北源曰竹/溪河出竹溪縣西北與  西白河縣界)
　(七里闗西南之雞籠山其北水即閭河炭河也竹溪/南流數十里至中峯塘東南有白土闗水西自界上)
　(西溝塘來㑹其西水即平利縣東之石牛河也竹溪/折而東流有一水自北來經城西來㑹竹溪又東經)
　(縣城南有洛家河自北來注之又東稍北折東南流/至水坪塘東南有縣河自北界山北流百餘里來㑹)
　(曰西兩河口又東南七十里至東兩河口西南源來/㑹  西南源曰柿河出西南與陜西界曽家村北山)
　(其西水即嵐河也柿河東流百六十里經渡船口塘/北又東四十里有秦坪河自西南來注之折東北流)
　(百里至東兩河口與竹溪㑹有羊腸河自東南來合/焉又東北經竹山縣西南境至縣南有獐落河東南)
　(自隂條嶺西北流合西南麥場埡北水北經上龕塘/西曲曲西北流來㑹又東折而北經竹山縣城東又)
　(北稍東二百三十里至鄖陽府治鄖縣西南境之鮑/家渡東黄龍灘西受西來一水又北七十里至陡河)
　(口西北入漢溪竹溪柿河源流行六百餘里南竹山/古上庸地竹  縣又在其西縣之北境及西  即陜)
　(西白河洵陽興安州平利縣界其南境/及東南境即四川䕫州府巫山縣界也)又東經鄖縣
　西境洪河舘南又東折而南經府城西南受西南來
　一小水又東流受西南來之小嶺塘水又東至土地
　埡南折南流經龍門塘西有一水西南自十堰店東
　北流經八畆地來注之(府東南/境水也)又東流有水自東北
　來注之(即龍門塘/東北一水)又東南流至均州西北有水西南
　自白浪塘南北合二水東北流來注之又東流經州
　城北折東南流至曾口東有曽河西南自兩河口合
　太和馬嘶二山水東北流來注之(太和山在均州南/百二十里其南山)
　(北麓水曰吕家口西北流至兩河口塘有馬嘶山水/自西南來㑹又東北曲曲數十里經武當山西麓又)
　(北至孫家灣北又東北經州南境至曽口南有草店/水南自太子坡北流稍東來㑹又東北于曽口之東)
　(入/漢)又東南數十里至蕭江口有丹河北自河南淅川
　縣西合陜西商州山陽商南諸水南流來㑹(丹河即/古丹水)
　(源出陜西商州西北境之秦嶺東麓其西北即藍田/縣東界之藍闗藍水源也丹水東南流至紅門口南)
　(有一水自北來㑹又南有一水自西來㑹曰乳水河/又東南至州西南境有荆水自北山藥子嶺合二水)
　(南流至上板橋又合西北一水南來㑹又有五峪河/自西南合南秦川及赤水峪水東北流來㑹丹水又)
　(東經州城南又東曰丹江折而南流經巴樓舖白楊/店西又東南流經商山北經商雒舖南又東南至龍)
　(駒寨南受北來一水又東南流經商南縣西南境有/銀花水西自中村合二澗東流經土門來注之折而)
　(東流有武闗河自北來注之又東經縣南境稍東有/清油河北自城東來注之又東南經打鼓洞梳洗樓)
　(凡百六十里入湖北鄖縣東北界數十里又東入河/南淅川縣西北界有淇河自北來㑹  淇河出商南)
　(縣東北山二源合東南流入河南淅川縣西北界又/東南數十里折而南又東南流入丹水  丹水又東)
　(南百里經淅川縣城西南有金井河合滔河西自鎮/安山陽來㑹水勢始盛曰丹江  金井河出陜西鎮)
　(安縣東北孟家寨南北二水東流而合又東合北來/一水東南流九十里至扈家坪東南有社川河合三)
　(水自西南來㑹又東南經山陽縣南境有色河北自/縣北苦竹塬南流合東西四水來㑹又東經沙溝舖)
　(南又東經商南縣南境吐霧山南又東南至胡家店/東南有滔河自西南來㑹又東入湖北鄖縣東北境)
　(經梅嶺北又東至淅川縣西南境東入丹水俗稱滔/河源流行五百餘里  丹水又東南四十里有老鸛)
　(河北自杏花山南流合熊耳山南之雙河南經西峽/集及宵山凡三百里至馬蹬店之西南來注之丹水)
　(又南稍折西南流百三十里于蕭江口/東南入漢  此水源流曲折行八百里)稍南有青石
　舖水西南自太和山東北麓來注之又東南流八十
　里至光化縣西北分為二𣲖夾客洛河洲至縣城西
　南之舊城西復合曰老河口又南至榖城縣東北有
　余家河自西來注之又南經城東南之仙人渡有南
　河即古沮水西南自房縣東流合保康縣水東北流
　來注之(沮水源出房縣南境之景山在縣南稍西百/三十里其西為隂條嶺其東南為五柯樹山)
　(又東為保康縣南境山又東為北風山勸易岩漳水/源自景山北流百數十里至縣城西北有包家河北)
　(自東浪村西南流百餘里來㑹于城北折東南流經/宜陽灣北又東經驢蹄店南又東至保康縣西北之)
　(台口有白岩河自西南來㑹曲白岩河出景山之東/南百里五柯樹南山東北流  曲至博磨坪南又東)
　(北折東南流數十里至王家灣北折而北流百餘里/至姬公㑹西折東北流百里與沮水㑹又東流至保)
　(康東北之洞庭廟西有板倉河西南自縣城來㑹岩/板倉河出保康縣南境之馬湖埡東北流經羅圈)
　(西麓其東水即南漳縣西水也板倉河又北經黄保/坪東折而西流數十里至保康城西南又折而北而)
　(東北數十里㑹沮水雞沮水自洞庭廟西折而北又/西北復折而東北經  子口東俗曰南河又東北經)
　(穀城縣城南又東入漢里/此水源流曲折行五百)又東南至廟灘東受東北
　來一水又南至太平店南折而東流有水自東北來
　注之(水出北與河南鄧州界東南流六十里至黒龍/集西折而西南流百五十里至太平店之東南)
　(入/漢)又東南至牛音塘南稍東北流經襄陽府城北樊
　城南稍東有白河唐河東北自河南新野合南陽府
　諸縣及鄧州水南流又合西來之清河東來棗陽之
　滚河來㑹(湍水源出嵩縣西南境之老君山南麓其/東北山即汝水源也湍水南流百數十里)
　(折東南數十里又折而南有長城河自西南來㑹又/東南百餘里至内鄉縣北境有螺螄河自西北來㑹)
　(又南經縣城東又東南有黄水河西北自宵山東南/流百數十里經城西南而東南來㑹宵山之西即淅)
　(川縣北之老觀河也湍水又東南有黙河東北自聖/朶山西南流百餘里來㑹又東南流百四十里經鄧)
　(州城東北又東南百里至新野縣城西境之髙家庒/北有潦河北自鎮平縣北山合二水南流經縣東境)
　(南陽西境曲曲東南凡二百六十里入湍水稍東白/河自南陽府城西南流來㑹  白河源出南召縣西)
　(北境之曹峯山在老君山東南二百餘里其西北為/伏牛山北即汝水其東北為沒大嶺即沙河源也白)
　(河南流經演藝山麓又南經縣西境又東南流至南/陽縣北境有雞子河自東北山西南流百數十里合)
　(西北來之雅河來㑹又西南出山曰白河西南曲曲/百餘里經府城東而南分為二𣲖其東南流之支津)
　(曰溧河南經林水驛至郭家灘㑹唐河者也正𣲖于/城東南西南流百五十里至新野縣北境西流與湍)
　(河潦河㑹有白河既㑹湍河南流經新野縣城西又/南數十里  刁河西北自内鄉西南山東南流經孫)
　(家寨又東南經鄧州南境又東南流凡三百里來㑹/白河又南數十里入湖北界經襄陽東北境西南流)
　(百餘里唐河自東北來㑹西唐河三源至唐縣皆㑹/故名唐河其北源曰裕州  境之趙河源出魯山縣)
　(南境大山在雞子河源之東南流百餘里出山又南/折東南流有三里河北自趙河源之東北山亦南流)
　(百數十里與趙河㑹此河南流處有支津東經葉縣/南舞陽北東至郾城西入沙河之澧河也三里河南)
　(流與趙河但隔一山趙河又東南有裕州左右二水/俱出北山南夾州城左曰潘河至城南合而西南流)
　(數十里來㑹又西南百餘里至南陽縣東南境曰趙/河折而東南流九十里至唐縣西北其東源東自泌)
　(陽來㑹西東源曰泌河又有兩源南源出泌陽東與/確山縣  界之銅山西流數十里北源出縣東北之)
　(大胡山西流又西南合北來一水數十里來㑹西經/泌陽縣城南又西有􁣇水北自申陽山西麓南流來)
　(注之又西數十里折西北來經大河屯北又西有毘/河東北自慈邱山西南流來注之又西至唐縣城東)
　(北又西北與趙河㑹南流經縣城西而南其東南源/東南自桐柏縣來㑹  東南源曰盧家河二源一出)
　(桐柏縣東北界之回龍山西麓其東水即入淮之明/港河也西麓水西南流八十里一源北出泌陽南界)
　(山者南流數十里來㑹又西南七十里至桐柏縣北/境有一水西南自淮源桐柏山北麓東北流來㑹又)
　(西北九十里出山曰盧家河又西北百數十里經唐/縣南塘至縣城西南㑹趙河而南以下總名唐河西)
　(南流百里至郭家灘東南有白河支津曰溧河北自/府城來㑹又西南八十里入湖北界經㐮陽東北境)
　(百數十里白河自北來㑹界白河既㑹唐河西南流/三十里有清河西北自北  東南流百餘里來㑹其)
　(東有滚河自棗陽來㑹流滚河三源東北源出棗陽/縣東北境之洛湖店南  又西南數十里折西流經)
　(縣城南有比源自北來經城西而南合焉又西南流/八十里其南源自東南山西北流百里來㑹折西流)
　(曰滚河經秋樹井南折西北流經打火店北又西北/與白河㑹  白河又西南流四十里至樊城東南入)
　(漢陽白河源流行七百里西合湍水東合唐河泌水/南  全府州縣群流畢㑹湍泌亦源流行六百餘里)
　(實入漢之巨川也/  趙河即古淯水)漢水又東至東津灣西折向正南
　流經東南境百里有羅家河自西來注之又東南流
　數十里經冝城縣東境又東南百里有蠻河西北自
　南漳縣合歇馬清凉二河東南流來注之(南漳縣在/襄陽府西)
　(南百二十里冝城西北百四十里其西與鄖陽府保/康縣連界其南境多大山自竹山而東南為房山景)
　(山為五柯樹為龍潭山高雞寨東為老龍山北風山/至縣南與逺安接界綿亘不斷而東南至荆門州之)
　(西北凡數百里禹貢荆州之荆山在縣西北八十里/漳水所出即今清涼河也論源流則歇馬河較長)
　(歇馬河源出縣西南與保康縣南界龍潭山北麓其/南即興山逺安北界羣山也東北曲曲流經老龍山)
　(西折北流數十里至長坪西南有一水西南來經羅/圈岩東麓來㑹折東北流經長坪北又東流經杏橋)
　(坪北又東南五十里經南漳縣城南又東南經騎龍/集南又東南至武安鎮南清凉河自西北來㑹  清)
　(凉河出南漳縣西北大山即榖城縣南界保康縣東/北境襄陽縣西南界諸山相連者也東南流循山南)
　(麓八十里至縣北龍門集之北又東南流百餘里至/武安鎮西南㑹歇馬河東流曰蠻河又東稍北經宜)
　(城縣西境朱家觜南稍東折東南流八十里至縣東/南境之新店又東南八十里入漢源流行四百餘里)
　又南經安陸府治鍾祥縣北境之豐樂驛西有豐樂
　河自東北來注之(豐樂河西南流/百三十里入漢)又南六十里有樂
　鄉河自西北來注之(樂鄉河即夾浴河源出南漳縣/西南界老龍山南麓其西北即)
　(歇馬河也東南流二百餘里合西南一水經鍾祥北/境又百餘里有石橋河西自山東流經石橋驛南又)
　(東合西南來之荆門山北水東北流來㑹又東入漢/麗陽石橋二驛皆荆門州北境源流三百里  此河)
　(源東南七十里/即當陽漳河源)又東南經安陸府城西三尖山東麓
　(三尖山西自荆門山東北綿連數十里至此山甚高/大其東南為黄土坡山東臨漢江隔岸即府城也疑)
　(即古内方後人名為章山西/四度一分極三十一度三分)又東南至舊口西有寨
　子河自東北來注之折西南流經荆門州東南境有
　水西北自州城合南北二水東南流來注之(一水出/州西南)
　(山東北流經州城南又東一水西北自荆門山東南/流經城東北而南來㑹又東南曲曲百餘里入漢)
　又正南經石碑鎮東稍南折東南流至沙洋鎮北折
　南流經京山縣西南境之多寳灣西又東南流至潜
　江縣北境之大澤口西北有支津西南流西通荆州
　府南通監利東南通沔陽州諸湖支港縱横交㑹即
　古江北之雲夢澤(見/後)漢水正𣲖自大澤口折而北流
　數十里又折東流至張集港南又分支津南經潜江
　縣城之東北又東南為沔陽北湖(見/後)漢水正𣲖又東
　南經黒流渡南竹根灘北又東分為南北二𣲖北𣲖
　東北流經天門縣南境(天門即舊/景陵縣)自截河場東至乾
　鎮司南又東數十里有松湖支津自東北合西北京
　山應城諸水來㑹(松湖/見後)又東過沉湖至脉旺觜與南
　𣲖㑹南𣲖東流經牛跡口南又東南經慎口場北彭
　河鎮南東經沔陽州北境曰拖鎗河東南至仙桃鎮
　南又分一支津南為白泥赤野諸湖(見/後)南𣲖折向東
　北流經沉湖東(沉湖長七十里濶二十餘里首東北/尾西南在南北二𣲖之中隔一堤岸)
　(其東村/曰豆觜)至脉旺觜北與北𣲖合(分𣲖東流二百餘里/南北相去五六十里)
　二𣲖既合東北流過彭公湖南(彭公湖在漢川縣西/南境自東北而西南)
　(長六十餘里形如鯉魚在/松湖支津之南漢水之北)至漢川縣西南受西來之
　松湖攴津水(見/後)折東南流數十里復折北稍西至縣
　城東北有松湖支津自西北來㑹(見/後)又東至涓口塘
　北有溠溳諸水北自隨州南流㑹徳安府雲夢應城
　數縣水來注之(溠水源出隨州西北界山南流數十/里經唐縣鎮西又南百里至梅邱鎮)
　(東有溳水自西南山東北流經鎮北而東來㑹折東/流經安居店南又東五十里有均水南自佛兒嶺北)
　(流至荼庵西北注之又東四十餘里經州城南有浮/嬰河北自太平嶺南流至厲山店南合西北來一水)
　(東南經城西而南注之又東流三十里有漂水自東/北山西南流經萬家店而南來注之又東經淅河店)
　(南折東南流至光化店東有浪河自西南來注之又/東南至馬坪港南折正南流百里經平里市西又東)
　(南流經徳安府治安陸縣西北境有一水東北自金/家店合二水西南流來注之又東南至府城西北有)
　(一水東自城北來注之又南經城西又南至兩河口/南有水東北來經好石橋南及雲夢縣西北之利塘)
　(鎮北合雲梦城南之水西北流來注之又南有楊家/河西北自大猿山合佛兒嶺南水東南流來注之又)
　(東南經胡金店長江埠南其東北雲夢境其西應城/境也又東南百三十里至漢川北境劉家隔司之東)
　(有孝感河支津自東北來合雲梦東水支津南流來/㑹又南流有應城南支津自西北來㑹又東南至涓)
　(口塘南入漢餘此水/源流長五百  里)又東南流至漢陽府治西北境
　之蔡店司北有赤野湖水自南來㑹(赤野湖為漢南/江北攴渠總滙)
　(分為二流一東流至沌口入江/其一東北流至蔡店司入漢)漢水又東北流曰拖
　路口有三里河北自應山東南流合小河諸水經孝
　感而東南來注之(三里河源出應山縣北與河南界平/靖闗之東南山西南流經麻穰市)
　(南又西南折而東南經十里舖東又南經縣城東又/南曰三里河又東南有一水合二溪自東來㑹又東)
　(南經太平鎮東又東南有小河溪自東北來㑹南小/河溪出河南界九里闗東之馬口嶺二水合西  曲)
　(曲流百五十里有廣水店南溪自西北來㑹經小河/司西又西南㑹三里河又南百五十里至孝感縣西)
　(折東南流經縣城西南又東南流有支津西南與雲/夢南境八埠口支津㑹三里河又東南有桑始湖猫)
　(兒湖水自西來㑹又東南至拖路/口入漢水  此水源流四百餘里)漢水又折東南流
　經漢陽府城北之大别山麓東㑹南來之大江當江
　口有巨洲曰漢口即夏口口南岸即武昌也(西二度/三分極)
　(三十度六分/流共三千里)　(自鄖西界至此又一千六百餘里源/合陜西漢中興安商州河南南陽湖)
　(北鄖陽襄陽安陸徳安漢陽七府二/州之水古與大江並稱朝宗不妄也)
雲夢跨江南北盖八九百里今自枝江而東為松滋東
　南為公安又東南為石首為華容濵江南岸多藪澤
　即古所謂江南之夢也(江南之夢皆首受江水支津/成渠瀦為澤南入洞庭北復)
　(入/江)江北尤巨自荆州府江陵以東潜江以南監利以
　北巨陽州前後左右諸湖渠皆首受漢水支津於大澤
　口之西(在潜江縣西/北西南流)張集港之南(在縣正北/東南流)東南流
　至嘉魚東北之新灘司及漢陽西南境之沌口分流
　入江者也總曰沔水(在江陵東北者曰太白湖東南/曰三湖曰紅馬湖在監利大江)
　(北岸曰家淥湖南江湖蓮頭湖大鳥湖蔣師湖大城/池在潜江東南沔陽西北者曰西湖曰邋遢湖曰白)
　(泥湖在沔陽南及東南者曰上洪湖官湖曰白石湖/沙湖昆當湖東北曰赤野湖實為沌口上流之總㑹)
　(也南又沔陽東北境仙桃鎮南又受漢水支津南流/西  通白泥湖東南通赤野湖赤野湖有支津北㑹)
　(漢水于漢川縣/東南境之蔡店)東西地四百餘里南北二百餘里
　漢水東北岸自京山天門應城雲夢孝感東南至黄
　諸水所瀦亦即古澤也(天門竟陵諸水東北滙為楊/葉湖京山水東南㑹焉又東)
　(北為三台湖應城水自北來㑹又東南為松湖經漢/川縣城東北入漢水  雲夢東有湖西南流至縣東)
　(南分為二𣲖一西北經城西而北㑹溳水一南流㑹/楊家河俱東南至溳口入漢  孝感水下合猫兒湖)
　(於拖路口入漢東黄陂縣西南境漢陽縣東北境有/牛湖東通黄陂  南之五湖南入江  以上諸湖皆)
　(入漢之水所瀦而又/流入漢入江者也)
　
　
　
　
　
　
　
　
　
　
　
　
　
　水道提綱巻十三
欽定四庫全書
　水道提綱巻十四
　　　　　　　　　原任禮部侍郎齊召南撰
　　入江巨川四(彭蠡所滙章水/水)　(貢水/)　(贑江/)　(諸/)
　自洞庭以東庾嶺以北澤藪大者曰彭蠡為江西全
　省十三府一州之總㑹北入大江其上源曰章貢二
　水即古豫章湖漢也既合後總名曰章江
章水源岀湖南郴州桂陽縣東之孤山(西三度一分極/二十五度六分)
　三源合而東流為章水(桂陽縣南境山為大分水嶺/凡西北麓水皆西北流入湘)
　(江其南水皆入廣東南至番禺入海者也西章水出/縣東南山東北流經苗將司東北其北源  北自硤)
　(石界東南流來㑹又東北流其最北源又/自西北來㑹經集龍村南又東入大庾界)東入江西
　南安府界經珠子山北又東北流七十里有一水自
　北山來㑹又東五十里有一水自西南山來㑹又東
　北六十餘里至崇義縣西北受西南來一小水又東
　經縣城北折東南流受南一小水又東北流五十里
　有禮信水自西北合琴江來㑹(禮信水出文美營與/湖南界之大山東南)
　(曲曲流百餘里合西來一水又南流八十里有琴江/西自界上山合二水東流來㑹又東南流合縣北一)
　(水又東/南入章)又東北折而東南經上猶縣西南境有口溪
　坑自西南來村水合二溪北自城西來並㑹又東經
　縣南又東稍北有九十里曲水合四溪自北來㑹(水/出)
　(上猶東北山南流合東/來三水南流百里入章)又東北經西雲山北麓又東
　流曰梅江經南康縣北境有小水自南來注之東南
　流過玉潭山至贑州府治贑縣西南境之潭口東有
　池江西南自南康合南安府諸水東北流來㑹　池
　江即章水之南源也出南安府治大庾縣西與桂陽
　界之東南大山(在内良隘之東/北古源隘之東)東北流亦曰章水折
　東南流八十里經南安府城北折而南經城東北又
　東南有小溪自西來㑹(小溪出大庾縣西南與廣東/界大山東流經鬰林司北又)
　(東經小梅嶺之北過水城之北府城之南兩城/隔水相望為入粤孔道又東與大溪㑹而東流)又折
　東二十餘里折西北流十餘里折東流經大里塘南
　遂東北流八十里經鳳凰城南池江舖北又東北曲
　曲經鍋坑舖南又東北受西南來一水又東北至南
　康縣西南境有一水合二溪西北自李姑堡來注之
　(即上猶東南境南/康西北境二溪也)又東北至縣城東南受南來一小
　水折北流經城東又北受西北一小水又東北流八
　十里至潭口村東北受南來一水又東北㑹章江
　章江既㑹池江東南流二十里折北流經贑州府城
　之西折東流經城北貢江南自城東來㑹(西一度六/分强極二)
　(十五度九分計章水與/池江至此俱四百餘里)
貢水即古湖漢水源出福建汀州府治長汀縣西北山
　(中近西一分極/二十六度七分)有兩源合而西流(其北源水之東北/即汀州府西溪也)
　曰萬安溪又西稍南經古城司又西受南來逆嶺之
　水又西入江西瑞金縣東界山中數十里至遠南稍
　西有一水東北自界上黄竹山合數溪西南流來注
　之水勢始盛曰貢江(黄竹山在瑞金東北界即陳石/山所出之綿江水也三源合西)
　(南流經壬田寨南又南流折西南經/縣城東又折西流至縣南入貢江)西南流有灞水
　自北來注之又南有羅田水自東來注之又南受西
　北來一水又西南有浮圖水自東來注之(浮啚水二/源出瑞金)
　(南與福建界之黄安山合而/西流曲曲數十里入貢江)又西經謝坊東又西南
　經㑹昌縣東北有湘洪水自東南來㑹(湘洪水源出/㑹昌縣東境)
　(與福建界山西北流至/縣東貢江自北來㑹)又西流有雁門水合朗溪沙
　河南自長寧北境山北流來㑹(雁門水源出長寧縣/北境盤古山北麓東)
　(北流合西來一水又東北曲曲東流有朗溪自東南/來㑹于羊角寨西北折西北流至軍門墟東受東西)
　(來二溪水又西北折正北流經羅田墟東又北有一/水自西南合三溪東北流來㑹又北有沙河東自白)
　(雲山合一溪西北流來㑹又北/經㑹昌縣城東又北入貢江)又西經縣城北又西
　折西北流受西南來一水又西北有梅村江西南自
　安逺縣合諸水東北流來㑹(梅村江即安逺水亦曰/亷水源出安逺縣東南)
　(山西北流經縣南及西境有一溪東自城北來㑹又/北折而東北流有樂山衢孚山二溪自西合而東來)
　(㑹又東北經芊山南又東北至莊埠墟/南又東北至洛口墟之南北入貢江)東受一小水
　又北曲曲八十里受東南來二水又西北七十里至
　雩都縣東南有梅川水合諸溪東北自寧都縣西南
　流合石城縣之鹿河瑞林河又西南合雩水來㑹水
　勢益盛(梅川即梅江源出寧都北境梅嶺東南流有/苦竹舖東南山及大樹嶺二溪西南流合而)
　(來㑹又西南流有凌雲山水自西北來有一水自東/南來並㑹又西南至洛口村西北有南曹山水及錦)
　(山北水合四溪自西北來㑹折正南流有雲南舖東/水及蜈蚣山北水自西合而來㑹又南折東南流受)
　(東北來一水又南受東來鼇溪水又西南受西北來/桃溪水始曰梅江自源至此巳二百數十里又西南)
　(至縣東有龍溪合二水自西北來有大溪合二水自/東北來並㑹又南經縣城東南又西南八十里有璜)
　(溪西北自黄沙山有白沙水東北來並㑹又西南流/瑞林河合鹿河自東來㑹  鹿河出石城縣東北界)
　(山両源西南流而合又西南有温泉水合二澗西流/來㑹又西南經縣城西北又西南折西流有琴水自)
　(東南來注之曰琴水江又西數十里折西北流有寨/溪合二水北自陽坑東南流來㑹又西經固口墟南)
　(西南流有一水合二溪自北來㑹又西南流曰鹿江/瑞林河出石城縣東南與福建界之黄竹山北麓其)
　(南即瑞金之綿江源也水自北流曰秋溪水兩溪合/西北流至秋口渡北有霸水自東北來㑹折西南流)
　(有龍江自東南來㑹又西流曲曲有大栢水自南來/㑹折西北流經瑞林司東有智水自東來注之又西)
　(北流數十里曰瑞林河又西與東北之鹿河合兩河/源流至此俱三百餘里又西與梅江㑹  梅江既㑹)
　(瑞林河又西南數十里有藥水自東來注之即長樂/水也又折西流有曲陽河自北來㑹又西南流八十)
　(里受南來二水又西稍北有寒信峽水自北來注之/又西南至雩都縣東有雩水北自雩山西南流經城)
　(東來注之又南而貢江自東南來㑹陽此水亦曰寧/都水以梅川為上源與散水篔簹曲  黄沙長樂霸)
　(水䖍化諸水合受納既多源委行/五百餘里寔湖漢水之别源也)經縣城南而西有
　麻油水自北來注之又南數十里有小溪河合流陂
　水及二溪自南來注之折西流受北來二小水過三
　門舖南又西有㶑河合濊水諸溪北自興國縣來會
　(㶑江出興國縣東北境寧都西北境之蜈蚣山西麓/西南流有藥山西水自東南來㑹又西南流有沙□)
　(河自東來㑹又西南八十餘里至興國縣東北有濊/江自北來㑹  濊江出縣北境山南流九十里有甲)
　(溪自西北來㑹又南有寶石水合一溪自東北來㑹/即城岡墟東水有楊坊水自東來合者也又西南流)
　(有文溪西北自塘源嶺東南流注之又南曰濊江至/縣城東與㶑江㑹又南至城東南有程水自東來合)
　(一溪來㑹又西南有廖屋溪西北自叠山東南流合/一溪來㑹于縣南境又南有沉水自東南來注之又)
　(西南流經石院舖東雩山西又南/曲曲西南流百數十里入貢江)又南有桃江南自
　信豐縣合龍南定南二縣諸水北流來㑹(桃江即信/豐江源出)
　(龍南縣西南與廣東界之冬桃山東北流有熱水湖/水自東來會又東北數十里有一溪自東南來㑹即)
　(東南源也又北數十里折東北流經松林巖西麓有/猿山水西自界上東北流來㑹曰桃水又東北七十)
　(里至縣城西北有水尾山水西北自界上南合葛溪/東南流經禄馬山將軍山來㑹東流過城北有渥水)
　(自南濓水自東來㑹合渥水源出縣南界之南宫山/兩澗北流而合又北  西來之松林巖水又北至縣)
　(東南有一水東南自定南縣西界山來㑹又北經龍/南縣城東又北與桃水㑹稍東北濓水自東南來㑹)
　(又北經金盆山東麓又北有水自西南來注之又北/小東至小江口西北有水東南自定南西北界山合)
　(三溪來注之即九洲河也又北有一水自東來注之/又北有九渡河自西南來注之曰桃江又東北至信)
　(豐縣城東南又北流有大樂水西南自龍潭石君山/合四溪東北流經縣城西北而東來會又有一水東)
　(南自安遠縣西境之九龍山黎山西北流合五溪經/小坑舖南又合南來之黄沙埕水而西北來㑹又有)
　(南水舖前溪自西來㑹桃江水勢益盛東北流有一/水西北自楊舖東南流合二溪來㑹又東北曲曲經)
　(贑縣東南境陳四舖西又東北受東南來一水又東/北入貢江  此水源流行五百里入貢江巨川梅江)
　(為最大桃/江次之)貢江又西流有一水自東北注之又西至
　崆峒山東麓折北流經府城東而北與章江㑹曰贑
　江(府城南有崆峒山章水自西來貢水自東來夾山/左右麓而北經城東章水自西折而東經城之北)
　(貢水自南來㑹俗稱章為西江貢為東江也為貢水/自源至此行七百餘里受數巨川實較章水  尤盛)
　(極合處西一度七分/  二十五度九分)
章貢合為贑江自府城東北東北曲曲流多險灘(古稱/贑灘)
　(三百/里)又北折而西北有水西南自分水㘭合二溪東
　北流來注之又北至萬安縣東南境之灘頭鎮西有
　蓼水自東南來注之(在萬安縣境有十八/灘而惶恐灘最險)又西北至
　皂口有皂江自西南來注之(皂江即皂溪源出贑縣/西北境之金船山東北)
　(流合分水㘭北三溪又東北/七十餘里至皂口司入贑江)又北有油田溪自東來
　注之又西北至縣城南有龍溪自東來注之經城西
　南有遂江西南自龍泉縣合諸水來㑹(遂水源出龍/泉縣西湖南)
　(界之萬羊山東南流九十里有一水自北來㑹又東/流有一水自書山來㑹東北流曰左溪有大汾水西)
　(北自燕塘隘東南流合北來林陽溪東南來㑹又東/有新溪自北合二水來㑹又東有右溪自南合二水)
　(來㑹又東經縣南受南來一水又東受南來湯村水/又東北流有雩溪西北自拔鐵山合二水東南流又)
　(合敖溪來㑹又東北九十里至萬安縣/西南入贑江  此水源流行三百餘里)又北經城西
　而北折東北流七十里有常溪自東南來浩溪自西
　南來並㑹又北經觀庄西又東北至泰和縣西南有
　牛吼江自西南來合澄江來㑹(牛吼江上源曰未溪/二源出永寧縣東境)
　(拔鐵山北嶺東南流合又東南有蜀水自西南合二/溪來㑹又東南有二溪自南合而來㑹又東有射川)
　(水自南來㑹又東北流至泰和縣西境曰牛吼江有/澄江又名環川自西北來㑹東流入贑江曰牛吼石)
　(口/)又東北經縣城東南有雲亭江東南自興國縣境
　來注之曰珠林口(雲亭江即繒水出興國縣北境山/北流經雙鳳山東又西北至泰和)
　(東之珠林/口入贑江)又東北至水泡塘西有仙槎水合一溪自
　東南來注之(一溪之源即甲/溪源北山也)又北經鐵橋塘東折西
　北流至吉安府治廬陵縣東南境神岡山下有盧水
　西北自安福縣東南流合西南永寧永新二縣諸水
　來㑹(盧水即廬水為豫章十川之一源出安福縣西/二百八十里與湖南界之盧蕭山東流折而南)
　(數十里有一水自西界來㑹折東北流受西北來一自/水又東流數十里有赤谷水自北山來㑹有洋澤水)
　(西南來㑹又東有寨木㘭水南自羅塘司來注之又/東北有岡山二水自西北合而來注之又東曰盧水)
　(河至安福縣城西北有郭水自北來注之又東經城/北稍東有荷溪自北山合智溪南流來注之又東折)
　(而東南流有王江合毛亭水閔水自北流來注之南/流至絲毛舖西有金田水西南自大橋東北流合縣)
　(南境泠水坑數溪來㑹曰洋口又西南流經荷山舖/西岡舖南又東南經螺江舖南即府城西南境也有)
　(禾水漿水合諸溪自西南來㑹北漿水别源最遠曰/永河出永寧縣東南枵湖山西  流數十里有二溪)
　(一北自鵞嶺一東自拔鐵山西麓西流合而來㑹又西/西數十里經縣城南又西有黄烟堡水自南來㑹又)
　(北有漿水自西南茶陵交界楓溪巖之北東北流七/十餘里來㑹以下總名漿水又東北流八十餘里至)
　(永新縣西南境曰勝業水與西北之禾水㑹東禾水/源出永新縣西北境秋山東南流經栗村司  又東)
　(南流有琴川水西自湖廣界山東流來㑹又東流㑹/南來之永寧漿水曰永新江亦曰潞江東至永新縣)
　(城西南有二溪自南來合而北注之東過城南折東/北流九十里有一水自西北來㑹又東北折東南流)
　(數十里有天河自西南來注之折東北流經敖城司/北又東北曲曲百數十里至廬陵西境螺江舖南與)
　(盧水㑹山盧水既㑹永新江東南流有邕水自西南/合高湖  水東北流來㑹又東經府南入贑江即神)
　(岡山下也五盧水及漿/水源流俱  百餘里)又北經府城東又北稍東有
　真君山水自西來注之經螺子山東麓有横江合朗
　溪三水自東南來注之又東北至吉水縣城西南有
　恩江東北自永豐縣合諸水來㑹(恩江源出寧都東/北界廣昌西北界)
　(樂安東南界苦竹舖梅嶺北之大龍山兩源北流而/合曰遠溪水有徐庄水自東來㑹北流數十里有鹿)
　(角峯西水自東來㑹又北流曰前團水有湖平水自/西南來㑹又西北流至樂安縣西南境有鷄籠山水)
　(東自縣城南西流來㑹折而西流曲曲百六十里至/永豐縣東南受東北來一水又西經縣城南而西南)
　(流有一水北自城西來注之又西南有焦嶺北水合/南曹山㟷嶺數溪自東南來西北流經藤田舖南而)
　(西北注之此水頗盛又西南流有皂水自東南來注/之又西受北來之吉陽水及東南來之烏水又西)
　(經吉水縣南曰明德江又西入/贑江  此水源流行四百餘里)又北經縣城西而北
　經三曲灘東北流有南溪水自西北來注之又東北
　有楓子江自西北合二溪經富田壚來注之又東北
　有黄金水自西北黄皮村合二溪及洞水來注之又
　東北經陽山西又東北經峽江縣城東南玉笈山西
　麓又東北有烏河自西合數小水來注之(烏河出峽/江縣西北)
　(境有牛頓虎嶺二水合而東流曰淩江又東南有覺/水自南來㑹􁬻水自北來㑹又東有一溪自北來㑹)
　(又南入/贑江)又東受北來沙溪水過仁和舖南又東至新
　淦縣西南境有象江泥江自東南合而來㑹(象江即/永豐縣)
　(北之郭山水也二源合北流有樂門山水自東南來/㑹又北流數十里與泥江㑹  泥江出縣東境柸山)
　(闗南麓南流曰泥水西南流七十里有大盆山水及/豐溪自南合而來㑹西北流八十餘里郭山水自西)
　(南來㑹北/入贑江)又北有高嶺水自東南瀦為小湖來㑹(即/新)
　(淦南/水也)有一水自西來注之又北經縣城西北折東北
　流循山麓凡百里至臨江府治清江縣東南境清江
　即贑江也亦曰章江分為二支一支北流折而西二
　十餘里又折而北有秀江西南自新喻縣㑹萍鄉宜
　春分宜諸水東流來㑹即袁江也(袁江曰秀江即古/南水為豫章十川)
　(之一源自萍鄉縣東南之羅筲山羅筲水出焉分流/為二𣲖其西北流者合縣北之萍川水西為湘東江)
　(入湖南醴縣界入渌水下流注洞庭湖其北流者即/秀水也兩源在羅筲山東北與赤谷水岡山水隔一)
　(山西北流合而西北有水東自江西舖來㑹又北折/東北流經縣東境又北至瀘溪鎮南有一水西自萍)
　(川之東來㑹相隔地僅數里苹川西南流經縣城為/湘東江此水東南流入秀水秀水自源至此已一百)
　(五十里矣又東北流至宣風鎮北有一溪自南來㑹/又東北經七星舖北又東北有坑頭嶺溪自西北來)
　(合羅漢山水東南流來㑹又東至袁州府城西北有/清􁏏江自南來經城西北北注之東過城北有石屋)
　(山水自西北來注之折東南流有老山水合一溪自/南來注之又東有白沙水自北來一水自南來並㑹)
　(又東稍南有洋江赤江俱自北來注之又東南經分/宜縣城西南又東南受北來之鍾山水南來一溪又)
　(東流經鍾山峽至新喻縣界曰喻河東經縣城南稍/東有睦官水自南來注之又東稍北受南一溪水又)
　(東受南來灼水又東有長宣江自西北合二溪來注/之又東有瑪瑙山水合東北來之隂岡嶺水南流來)
　(㑹經雒湖舖南又東有沼河自南來注之折東北流/至清江縣東南境有皂溪自西來㑹又東北入贑江)
　(行此水源流/  六百餘里)既㑹袁江東北流經府城東又北折東
　流與支津合而北經樟樹鎮西江滸司東有蕭水自
　西來注之折東北流至豐城縣西南境又折北流經
　縣城西蓮花湖之東又北有豐水南自柸山闗北流
　合東南數水來㑹(豐水二源出柸山闗北流而合又/北數十里合西南來一水又東北)
　(經縣南境數十里有富水東南自羅山合二溪西北/流來㑹又東北有槎水東南自萬家橋西流合南一)
　(水西北流經雷家舖西來㑹/又西北流至縣北入贑江)又北岐為二支一東北
　流受南來三小水(次曰雩韶水自鍾/城山西北流注之)又東北中有巨
　洲又東旴江之支津東南自建昌撫州二府來㑹西
　北流經南昌南境之猴村東又北有巨洲又北至南
　昌府城之西南(旴江/見後)一西北流經新店西有杭水自
　西南合藥湖水東北流來㑹又東北百里有錦江即
　古蜀水西自瑞州府來㑹(錦江/見後)東北流經留田舖南
　河泊所北章江之正𣲖也又東北至南昌府城西南
　與東支津復㑹江流甚盛北經城西(其西即南昌銅/嶺及西山也)
　(中偏西六分極/二十八度七分)又北分為二𣲖又東北攴渠無數連絡
　交錯入鄱陽湖支津東北出者㑹南來旴江支水及
　東南來廣信府上饒江水于三江口入湖(廣信府上/饒江見後)
　支津西北出者㑹奉新安義之馮水靖安之雙溪水
　與寧州武寧之修水並㑹于建昌縣南而東入湖(修/水)
　(見/後)章江自貢源至入湖已一千九百里
旴江即古旴水亦曰臨川江亦曰汝水亦曰東江源出
　廣昌縣有三處一曰小勲溪出縣東南與福建界山
　即白蓮池之東北山也西流曲曲百餘里折西北至縣
　西南境一曰巴溪二澗出縣南界血朩嶺北流合而
　北數十里來㑹又北有雩河自縣西南山來㑹曰旴
　江東北流有一溪自西北來㑹東經縣城南折東北
　流受東南來一水又東北受西北來二水(一曰菰河/自西北大)
　(樹嶺東/南流)又東北受西北來一水(自南豐西南境/筆架山東南流)又東
　北至南豐縣西南有軍港水西自軍山來㑹東流有
　大南河自東南與福建山來㑹東北經縣城東南又
　東北受東南來一水又東北有石溝水東南自蟠湖
　隘來㑹又北有兠港自西來注之又東北有一水自
　西南來㑹於水口舖東又北受東南來一水(水東有/湯塘泉)
　又北至建昌府治南城縣南受西來一水又北經府
　城東稍北有新城縣水自東南來㑹(新城縣水即黎/水飛猿水及五)
　(福港也有赤溪出縣南與福建界之黄土闗北流折/而西北㑹東南來之游源水又西北流經縣城西又)
　(西北有桃溪自南界得勝闗之西山北流合西南之/九曲水東北流來㑹又北稍西至硝石鎮西有資溪)
　(源出東與福建界之杉闗即五福港也西南流合東/南來之洵溪及黄土闗熊村水又西北流經藍田舖)
　(南又西北受東北來一水又/西北至硝石鎮南入旴江)自此而北曰東江折西
　北流數十里受西南來之岳口東水又西至蕂橋舖
　北有金谿縣水自東北來注之(金谿二源一出縣東/北山西流經縣西北)
　(境而南一出縣東南山西北流而合西南流經苦竹/舖南又西有嵩溪市西二水合西北流經后車舖西)
　(來㑹又西南流至藤/橋舖之北入旴江)又西稍北經白塔舖東又北曰
　汝水至許灣鎮西受東南來一水又西北受西南來
　一水又北稍西經撫州府城東折而西北有臨水西
　南自崇仁縣東北流合南來宜黄縣水經府城西北
　來㑹(臨水源出崇仁縣西南之巴山即臨川山也北/流有樂安縣北境諸水自西南合而來㑹源較)
　(臨水為甚遠即唐水也溪唐水出樂安西北境之大/盆山南流為大溪有寶  自西來㑹東南流受西南)
　(來一溪水又東經縣北折東北流有十洞水自東南/來㑹又東北流曰蛟河有殷方水西北自桃嶺來㑹)
　(又東北北受一小溪南㑹臨水自源至此二百里寔/臨水上源也  臨水又北至崇仁西南有一水西北)
　(自西羅山之南來注之稍東有西寧水南自華蓋山/來注之又東北經縣城東南折經城東而北又東北)
　(有羅山水自西北來注之又東有孤山水自南合二/溪來注之又東北百二十里至府治臨川縣西境冇)
　(宜黄水自南來㑹宜黄山出宜黄縣南南豐縣西北/境軍峯山北之棟柱嶺北流合西南來一水西北流)
　(合西一水又北經老埠村東北有黄水西南自鹿角/合二溪東北流又合西一水又東北經老埠村西北)
　(合西一水來㑹又東北至縣東南有宜水南自麻坑/村東北流合東來漳水西北流來㑹又東北經城東)
　(而北有曹水西自迎華山東流經縣北而東來㑹又/東北流至長山舖東折西北流經臨川縣南境至縣)
　(西稍北臨水自西南來㑹東北流經撫州府城/西北又東北與旴江㑹  此水源流行四百里)又北
　稍西有櫧山水自西界橋南合一溪東流來注之東
　受延橋北水又西北至桂家村西北岐為二𣲖一𣲖
　西流折而西北百五十里於豐城縣東北境與章江支
　津及雩韶水通又西北經猴村舖東又西北至南昌
　府城西南有巨洲又北與西南來之章江㑹一𣲖北流
　折西北經進賢縣西南境又西北至館頭舖西北有
　東鄉進賢水自東南來㑹(水出東鄉縣東境山一自東北來/一自東來一自東南來合而西)
　(流經縣城北又西受北來南來二水又西南數十里又/受南一小水折西北流至進賢縣東南受南一小水)
　(西北經縣城又西北經潯江嶺下分為二𣲖南受小/港水又西復合又西受南來之羅溪水又西北入旴)
　(江/)又北至謝埠折東北流百餘里有落港水自東南
　來注之(港二源出進賢縣東南之六山舖及徐橋埠東/合西北流經縣東北之龍馬洲東又西北百)
　(數十里經歛足嶺東/北又西北入旴江)又北岐為二𣲖一北流曰竹山
　溪至新建縣東北境趙家園之西與章江東北攴津
　曰蟜溪北港者㑹東北經三洞湖至表安村東北入
　鄱陽湖(當口有大洲小洲各一/其西即表安西北口也)一東北流受東南來
　之古路水又東北至几山東南西㑹趙家園南支津
　東南㑹廣信府之上饒江水北入鄱陽湖曰三江口
　(指章江旴及上饒江也源流千三/百餘里此口于湖為正南有小洲)
上饒江即玉山水亦曰安仁港曰錦江有二源　一為
　玉溪出玉山縣東稍北之懐玉山與浙江常山縣界
　(草平舖之西大/橋舖之西北)分二流東流者為信安港之上源東
　入浙其西流即玉溪也亦曰上干溪西南經縣城東
　南西流有古井潭水自北經城西來㑹又西南流至
　崙溪舖西南有冰玉水東北自子午口南合二溪西
　南流來㑹(子午口在縣東北白石街之西冰玉水西/南流有落馬潭水自西北界來㑹折南流)
　(有汪村潭水自東北來㑹又/西南至崙溪舖西南合焉)又西南至廣信府治上
　饒縣東北境有櫧溪自西北來㑹(櫧溪即靈水也源/出上饒西北之靈)
　(山東南流數十里有一溪自北來㑹南流有玉/瑘溪自東北來㑹又東南數十里與玉山水㑹)又西
　南經府東境折西流經府城南稍西有永豐溪自東
　來㑹　一為永豐溪出廣豐縣東南與福建浦城縣
　界之漁梁山北三源(當浙江福建之界在浦城西北/境其東南水皆入建溪其東北)
　(水皆北入于浙者也永豐源一出漁梁汎之北西北/流折而東北至小闗驛北㑹東來一水又北至楓嶺)
　(汛西有一水北自江山縣界西南流來㑹又西稍北/流過黄家橋南又西至二渡闗木城闕之南入江西)
　(廣豐縣界又西北流經太平隘南又西北過封禁山/隘又西北至府東南境而永平諸水自廣豐縣城合)
　(諸溪來㑹西永平溪出廣豐東南與浙江界山二渡/闗之東山  北流至縣東南有永豐溪自東北來㑹)
　(西永豐溪出縣東與浙江界界頭草坪闗之南大山/  南流合東來一水又西南流合永平溪西北流經)
　(縣城南又西南至洋口鎮北受北來之扈水又西南合/浦城水總曰永豐溪又西北至府城西南而玉山水自)
　(東來/㑹)　二源既合西流曰上饒江有一水自北合二溪南
　經府西來㑹又西南至鉛山縣北境分為二𣲖一西南流
　㑹東南來之岑陽闗水(岑陽闗水出浦城縣西北漁梁/山北麓其東北水即永豐上源)
　(也此水西流數十里經岑陽闗北入江西界西北流經/封禁山之南又西北有七盧水自東北來㑹又西北折)
　(西南流有横溪河自焦嶺闗西北/流來㑹又西北㑹上饒江南之水)又西㑹南來鉛山縣
　之東西溪曰汭溪(鉛山東水曰車盤水源出縣南與崇/安縣界之分水闗嶺其南水即崇水)
　(東南入建溪者此水東北流合西南來一水又東北流/有一溪自東南界合温林闗撩竹闗二水北流來㑹又)
　(北合東來一水折西北流合西來一水即彭溪也又西/北經鵞湖嶺南又西北經縣城東北折而西㑹西南一)
　(水其鉛山西水曰桐木水出縣西南與崇安界之桐木/闗  南水即望溪東㑹崇溪者此水北流有馬陵闗北)
　(水自西南來㑹東北流又合東南來一水又東北百里/至縣西稍北與車盤水合曰汭溪又北流入上饒江曰)
　(汭/口)又西北而一𣲖西北折而西南二十餘里受北來二溪合
　焉又西流經興安縣南境弋陽縣東南境有大州溪南合信
　義港翁源及雙港水北流注之(信義港出/石佛司北)又西北有潦源水東
　北來注之(潦源出興安北境山中東南流經縣城西/北又南有水東來注之又西南入上饒江)又西北
　曰葛溪有弋陽溪自東北來注之又西經弋陽縣城南稍
　西有水自北合二溪南經城西來㑹折而南流有軍
　陽水自東南來注之即薌溪也(亦曰/貴溪)又西受北來一
　水又西南經貴溪縣城南而西有須溪南自雲際闗
　西北流合數水來㑹(雲際闗南與福建光澤縣界水/自闗北流折而西北數十里有)
　(茶山東北水自南來㑹又西北經火燒闗東又西北/折而北流受東南一水又北流稍西受西南一水又)
　(西北受南一水又西北至/縣城西南與上饒江㑹)又西北流至縣西北有山
　水自北合數溪西南流來注之(貴溪縣北境水也山/水自徐克塲東南流)
　(數十里有佛老嶺水自東北來㑹又南流受西來一/水又南有一水自東北來㑹折西南流北受長溪水)
　(南受縣北箬溪/水西入上饒江)又西北折西南流受南來馬鞍山西
　水又西北流八十里至安仁縣東南境山白塔河南
　自瀘溪縣合杉港茶山清田諸水經龍虎山而西北
　來㑹(白塔河二大源一出瀘溪縣東福建光澤縣西北/境之大禾山南沼帒村北西流經鐵牛闗南入)
　(瀘溪界經縣城北大山南折西北流有縣西南二溪/北流合而來㑹又北流受西南一水又東北流受東)
　(南來一水是曰杉港又北而茶山水自東南來㑹茶/茶山水出光澤縣北境大山中西北流數十里經)
　(山隘西入江西界又西北與杉港合又東北流至紫/雲舖西折西北流經金貴舖北又西北曰上清水以)
　(其北即龍虎山也又西北有清田水南自金谿縣東南/山東北流合東南來一水折西北流受西南來一水)
　(又北折東北流㑹上清水北流曲曲數十里折而西/流曰白塔河又西北流經掃帚嶺東至安仁縣東南)
　(與上饒江㑹百此/水源流行四  里)有惠安溪自東北來㑹(惠安溪自/白鷄山西)
　(南流合東來一水曰惠安/溪又西南流入上饒江)又西北至城東南曰安仁
　港有金盤山水自東北經城東來注之又西經城南
　而西又西北南受穆皇山西水又西北經黄田舖南
　又西北經撥雲峯東麓曰錦江又北至餘干縣東南
　境折而西南經縣南境又西北流有潤陂水自南合
　陽林舖水北流來注之又西北受南來一小水(即流/落山)
　(東水/也)自縣界至北總曰龍窟河又西北至三江口與
　旴江章江支津北㑹入鄱陽湖(湖口有洲其西北即/几山大洲其東北康)
　(山也口在南昌東北餘干西北亦上/饒江源流行八百里所㑹諸水  多)
瑞州錦江即古蜀水源出萬載縣西北與湖南界之大
　圍山雲峯洞東南流數十里有一水自西北來㑹又
　東南有劍池水合二溪自西界來㑹(西界有金鐘淵/及龍成巖之水)
　(皆㑹/入焉)又東流曰龍江經縣城北又東折東北流經紫
　蓋山南荔子嶺北曰楊朩江受北來康樂水又東經
　上高縣西北境之淩江口有藤江西北自新昌縣合
　臨江諸水南流來㑹(藤江有二一曰長藤江出新昌/西北黄岡洞之西北山隔山北)
　(即寧州修水也此水于山南三源合東南流經黄岡/舖西又南數十里折東南流有一水自西南黄土嶺)
　(東北流合血樹㘭二溪東流經金鷄山之北來㑹曰/長藤江又東受北來之藤江水及鹽溪水  北藤江)
　(出縣北大山有鹽溪自西北雙丫尖來㑹南流經黄/茅嶺東又南經縣西而南㑹長藤江水又東經縣城)
　(南又東南流有臨江自東北山合二溪南流經縣東/南境來㑹又東合北來一溪水又東折西南流至臨)
　(江口與楊木江㑹實楊朩江東南/流合此水勢始盛  蜀江北源也)又東南流有靈江
　自北合數水來㑹(靈江出上高北境之靈源山及西/洞山二源南流而合于太平鄉之)
　(東清涼山之西曰崇浦江又南合西北太平鄉來二/水又南至縣北境曰靈江折而西南流經縣西南入)
　(楊木/江)又東南經縣城西南又東南折東北流有斜口
　水南自䝉山合一水來注之(斜口水出縣南境䝉山/北流折而東北有寶珠)
　(嶺水自東南來㑹又北流至斜/口入楊木江亦曰界埠㑹水)又東北曲曲經青山
　西受東來華陽水又北曰蜀江折東流至府治高安
　縣西境有鳳嶺水合二溪自北來注之(此水東南流/經鳳嶺山霞)
　(山尉山/之西麓)又東有龍口水自南合二溪來注之(龍口水/出縣西)
　(南境山東北流有碧雲峯水自南多寶嶺水自/東南合而西北流來㑹又東北數十里入蜀江)又東
　至府西南受西北來蓮花山水(瑞府西/水也)又東經府西
　南受南來鐘口水又東受北來城東水曰錦江又東
　受南來之琴嶺水又東受北來一水又東稍北有曲
　水自南合二溪來注之(曲水出鷄籠山之北北流有/羊山水自西南來㑹又東北)
　(流有藥湖北地一水自東/南來㑹又東北流入蜀江)又東北至烏溪舖西南有
　逍遥山水自北來注之又東至南昌府治新建縣西
　南境象牙潭與南來豐城之章江㑹而東北經南昌
　府城西又東北入鄱陽湖(蜀水即筠水為豫章十川/之一源流行六百餘里南)
　(昌之西山𣲖自新昌高安上高北境之山連接而東/北遂為西山其北水皆入馮水其南水皆入蜀江)
　　蜀江以北曰奉新安義之馮水曰靖安之長溪皆
　　東與章江支津及寧州之修水合而入湖修水最
　　大
修水亦曰修河亦曰西河源出寧州西南與湖廣界之
　幕阜山(亦曰大阜山/北曰青龍山)兩源合而南流合西來血朩
　山黄蘗山二水(二水自大阜相連而南又南/為仙羊寨山俱西與湖廣界)又東南
　至銅鼓營東江頭村西有址河自西南來㑹即修水
　西南源也(址水兩源出西南與湖廣界大山合流而/東百數十里經銅鼓營南又北流㑹修水)
　(東經江/頭村南)又東北流數十里折西北流經葡萄村西又
　西北至山口村西(即青龍大阜之/東麓支峯也)又東北曲曲受西
　北來一水又東北至州西南有南樓嶺水西北自崇
　鄉東南流經南屏山合西南馬市一水來注之水勢
　始大亦修水北源也(崇鄉東西北三靣皆湖廣界其/山東南相連為州北境諸山又)
　(東北為九宫山赤/岡山武寧西北境)又東北經州城東南有額㘭嶺水
　自南合彌玉山清涼二山水西北流注之又東北數
　十里有鶴源水北自九宫山南合一溪來注之(九宫/山甚)
　(深/)又東北曲曲受北來赤岡山水南受陳坊山水又
　東受北來東延山水及九宫東水又東受北來一水
　又東有白石港南自茅坪東南山合二溪北流經栁
　山來注之又東受北來一水(武寧縣/西水也)又東經武寧縣
　城南又東受北來城東之水又東北受北來一水又
　東受西南來一水又東北有紫鹿嶺白羊山水自西
　北來注之折東南流受西南來嚴陽山水又東南經
　白崖山有灘溪西南自洪屏山東北流經朱家山猴
　子崖來注之又東南經尖山將軍山南麓又東南至
　建昌縣城南有靖安縣長溪及奉新安義之馮水俱
　自南來㑹(長溪源出靖安縣西北九仙舖之西北山/其北水即茅坪溪北流入修江者此水東)
　(南流山中曲曲百里至縣西北山雙溪水西自寧西/州界毛竹山合兩水東流來㑹又南至縣南有石掌)
　(溪西南自雙峯來注之又東南經縣城南折東北流/至東北境有一水北自牌樓下山合東一溪東南流)
　(注之又東北流經安義縣北境又東北曰皓源水又/東北至建昌縣南境而馮水自南來㑹  馮水出奉)
　(新縣西北與寧州界之百丈山即寧州東南境東嶺/之東北山也東流經南坪橋南鯉魚山北東北曲曲)
　(流折而東南合西南來謝山之水東北流有洞山及/北嶺水合自西北來㑹東南流受西來一水又東南)
　(經藥王山西南麓受諸溪澗又東流受南來李家山水/又東受南來華林山水又東受白鶴山水皆高安北)
　(境山水也又東受北來之龍溪水又東受奉新縣城/西水東經縣城南稍東有米嶺水合高胡山水自南)
　(來注之又東北數十里經安義縣南境有白雲山水/自南來注之白雲山東北即南昌之西山諸峯嶺也)
　(修水又東北受西來縣城南二溪水經安峯桃花嶺/翔鸞山之北曰龍江分為二𣲖一北流經牛頭山西)
　(麓至建昌縣東南境與西來靖安之長溪㑹而北合/于修河一東北流經牛頭山東南麓東北至老鸛觜)
　(北與修河之支港㑹又東北至赤岸山北又㑹支港/東北至松門之北呉城鎮之南入鄱陽湖  馮水源)
　(流五百/餘里)修水於建昌縣城南分二𣲖中有巨洲一南
　經洲東南流㑹長溪馮水東北流又分二𣲖曰慨江
　口一東經丁家山南㑹馮水支津及章江支渠北流
　者于赤岸山之北又分二𣲖一東北于松門北呉城
　鎮南東入鄱陽湖一于建昌城南東北流受支渠水
　又東北經丁家山北東北於呉城鎮之西北入湖(湖/口)
　(西北即德安水口也/河源流行九百餘里)　(修/)
　　章江自南昌分𣲖甚多其最明三支一東北經蟠
　　溪南北港南又東北至竹山溪東㑹正南來之旴
　　江支津東流經趙家園南几山東南㑹旴江及東
　　南來之上饒江於三江口北入湖也一東北經蟠
　　溪村北馬湖塘之東三洞湖之西東北分二支夾
　　飯羅村而北一於焦尾東入湖一於曲尺港楊家港
　　之東入湖也一北經蛟橋東孫家洲西又北經新興
　　舖又北至泠溪分為二派其東流者東經馬塘湖
　　曲尺港南㑹支津北至楊家港東焦尾西入湖其
　　北流者至老鸛觜又分為二一北㑹馮水支津由
　　赤岸左右而北復合修河支津又東北至呉城鎮
　　又分二口一北於丁家山北㑹修河入湖一東北
　　于松門之西入湖也章江合南安贑州吉安袁州
　　臨江瑞州及建昌撫州之水經南昌又東㑹廣信
　　西北㑹寧州之水以瀦為巨澤漢志所以總名為
　　湖漢水也三大港于湖之西南及東南上源已畢
　　惟饒州府之鄱陽江于餘干康郎湖之北入湖者
　　亦為巨川
鄱江即古番水有二源一曰婺河出江南徽州府婺源
　縣北之大廣山自塔坑鎮西南合二水(其北隔山即/浙源東北至)
　(五城鎮合/黟南港河)西南流數十里有龍尾山水自西北來㑹
　折東南流㑹茗坦村水于汪口村東(茗坦村在塔坑/西南有水西南)
　(曲曲經江灣村東又南西/至汪口村之北西入婺)又東南經古坑村東折西
　南流數十里經縣城東南曰婺河又西南百里經太
　白司南又數十里至曹港口南入江西界經德興縣
　北界西南流經桐林舖西北有一水北自鳳遊山西
　南流注之又西南經樂平縣東境曰樂安江有大溪
　合諸水東自德興縣來㑹(大溪自婺源界山西南流/即三清山水也有靈山水)
　(東南自北前村西山西北流來㑹西流有一水自東/北來㑹始曰大溪西南流經德興縣城北有林河自)
　(東北山來㑹西南流有石人峯水合二溪自東南曲/曲西北流經縣城南而西來㑹又有一水南自毛嶺)
　(北山北經界田鎮來㑹又西南有建節水南自陽林/舖來㑹又西流有福泉山水西北流合一溪來㑹折)
　(西北流至樂平東南境與東北/來之婺河㑹源流三百餘里)又西稍北經樂平縣
　城南而西有拏舟村水自北來經城西而南注之(樂/平)
　(北水也東北即烏聊山山之東南即鳳遊山水水/之西有龍停湖周十數里又西二十里即此溪)又
　西稍南百里經古城南石頭街北西北流經高沙灣
　南又西北至饒州府治鄱陽縣東南境有餘水東南
　自萬年縣西流合餘干縣水北流來㑹(餘水出萬年/縣東北仙鶴)
　(山西南流經縣城東南有竹屯河自東南山西北流/來㑹又西北經城西南又西北流六十餘里至餘干)
　(縣城西北有二溪合而南經城之西折而東經其南/遂東北七十里來㑹即餘水為十川之一者也又北)
　(流受西南二小水東南一小/水又北而婺河自東來㑹)又北於府城之東南㑹
　東北來自祁門浮梁之昌江　一曰大共水即祁門
　南河源出祁門北境大共山山中曲曲南流曰梅溪
　經縣東北之梅溪鎮東又南西南流有山溪河東北
　自黟縣西北嶺西南流來㑹又西經縣城南又西南
　曰南河有厯河西北自櫸根嶺合界河水東南流百
　餘里來㑹(山溪河東隔一山即黟縣城西之/浙源也界河西即江西界大山)又西南
　至倒湖村東入江西界經浮梁縣東北境曲曲而南
　經大寒嶺呉嶺之北有小北港水自西北來㑹(小北/港水)
　(出浮梁縣西北境高陂䝉嶺及分水嶺二溪合西南/流至大惟舖西南有一溪自北來㑹又東南流至山)
　(麓折而南流/與大河㑹)又西南經洞庭山北又西南至縣東有
　渭水東自呉嶺合高嶺水來㑹又西南經城東南又西
　南至景德鎮北受北來赤嶺水及西北來南坑橋水
　稍西受東南來鳳遊山北水及栁家灣水又西過界
　牌舖南曰昌江又西南百里至雲龍山南折而南流
　經府東北境求仁湖上東湖之東白鹿山之西折西
　南流經下東湖南又西至府城東南而婺河自東南
　來㑹　二河既合曰鄱江西經府城南又西南有西
　湖水自北來㑹又西南入鄱陽湖湖口正西對康山
　(在餘干西北康郎湖之北南昌東北/三江口之東北也此水源流七百里)西湖水南通鄱
　江北為上湖珠湖又北為烏玲湖㑹鄱陽童子石二門
　港水西入鄱陽湖(童子港出鄱陽縣東北境與江南/界之浩山南流有東北䝉嶺及分)
　(水嶺水合而西南流來㑹又西南流有港口水一出/北斗嶺西南流一出福峯西北流合而西經雙鐘山)
　(來㑹曰童子港又西南經鐵藍山西又南有上藍村/南水自東北經塔水橋雲龍山北而西南來㑹又西)
　(南至府西北滙為烏玲湖南石門港出鄱陽北境石/門司之西北山二源合東  流經司南曰石門港又)
　(東有一水自東北來㑹又南曲曲經烟沖山論石嶺即/東麓又西南至烏玲湖㑹童子港及珠湖水西入湖)
　(鄱陽北港口也童子港源流四/百里石門港源流二百餘里)
鄱陽湖滙章貢諸水為巨浸亘南昌(東/北)饒州(西/)南康(東/)
　九江(東/南)四府南昌新建(東/北)建昌(東/)德安(東/)星子(東/南)德
　化(東/南)湖口(西/南)都昌(西/)鄱陽(西/)餘干(西/北)十縣之境東西
　廣四五十里至百里南北長三百里(二江口中偏西/一分極二十八)
　(度八分湖口德化中偏西/三分極二十九度九分)形如葫蘆中為細腰即南
　康星子之東南都昌之西北也南曰宫亭湖族亭湖
　北曰落星湖曰左蠡湖實一水也　湖自三江口康
　山而東北為鄱陽兩口又北而西經都昌東南黄金
　觜又西北經縣南湖中有磯山當縣西南稍西有黒
　山東有甲山東南有苕蕘山(自此而南湖心東西濶/百餘里其西南與南昌)
　(東北之焦/尾相望)北經縣西有馬家灣水自東北元辰山合
　數水來注之又北為山麓石流嘴又北為左蠡司(湖/至)
　(此甚狹西望南康/城僅三十餘里)又折而東北有馬幾山水自東南
　來注之又北為屏風山又北為沙洲經劉家市西北
　有白羊湖水口又東北為湖口縣東南之西倉湖又
　西經縣南稍西為鞋山(鞋山在湖正北西與/大孤山隔水相望)又北為
　湖口　自三江口而西北為几山為表安東北沙洲
　又西北為焦尾又西北為松門又西為呉城鎮(以上/皆支)
　(渠入湖/之口)又西北為德安縣東南水口博陽水合廬山
　水自西北來注之(博陽水出縣西南樟樹㘭東北經/城南又東與東北來之廬山水及)
　(諸溪㑹乳廬山水出縣東北之廬山曰谷簾水西南/流有五  峯水自東來㑹又西南㑹數水折東南流)
　(㑹北來栅嶺史君二山水又東南有紫竹林水自西界/東南流合北來鳳凰山石鼓山諸水又東南來㑹又)
　(南有縣北水自西而來注之又有清風嶺水合龍/山舖水自東北來㑹又南經縣城東又東南入湖)又
　東北為渚溪又北為羊䦨頭又北為南康西南之福
　星洲(南康北倚廬山/東南面彭蠡)又東經府城東南(正南對南昌/之松門徑百)
　(餘里東南望左蠡/司岸僅三十餘里)又東北為德星石(西北岸即/桃花舖)又北
　經甘棠舖東(自北而西即白鹿洞凌/雲峯正當南康北境)又北而湖漸廣
　(東望屏風山五十餘里/東北望鞋山六十餘里)又北稍西經呉帝鋪東其西
　即廬山之五老峯也(廬山為南康北/界九江南界)又西北經九江
　府東南之大孤塘南(大孤山/在北岸)又東北至鞋山西北束
　為一江(濶十/餘里)東北經湖口縣城西北㑹大江(中偏西/四分强)
　(極三十/度弱)章江自源至湖口縣西北入江共行二千三
　百里
　
　
　
　
　
　
　水道提綱巻十四
欽定四庫全書
　水道提綱卷十五
　　　　　　　　　原任禮部侍郎齊召南撰
　　江南運河(自京口東南至浙/)　(太湖源流/)
江南運河自鎮江府治丹徒縣西北之京(口正北對揚/  州府南之)
　(𤓰州西口江心有金山山之南即渡舟所經/也口西南岸即銀山亦曰蒜山運河經其麓)南經府
　城西稍南入閘折而東經城南又東十餘里經丹徒
　鎮南又東折而東南有支港北流注大江(支港在丹/徒鎮東其)
　(入江之口在府/城東北十餘里)又東南經新豐鎮西上下練湖之東
　(練湖自北而南長數十里形如葫蘆腰細在運河西/岸北曰上練湖當新豐鎮之西南南曰下練湖南至)
　(丹陽城西運/河之西岸)至丹陽縣城西北分絡城之左右而南
　其東經城北者東北分一支為九曲河東北至包港
　鎮北入大江(包港口在丹陽東稍北七十餘里口對/岸正北為泰州境正東為泰興縣西境)
　運河至城南有南運河南自溧陽金壇北流㑹長蕩
　湖支河及太平河來㑹(南運河源出溧陽西南之胥/河西北之舊縣上興河縣南)
　(之戴埠河者㑹於縣城實東南至宜興東入震澤為/荆溪之上源見後太湖巻運河自縣城北西連上興)
　(河東連徐舍河北流數十里㑹東北之崑崙河即長/蕩湖西南支津也又㑹西南來上興支津之南渡河)
　(又北流三十里㑹西南來上興支津之北渡河又北/流有金壇西境之茅山水自西北來㑹而長蕩湖正)
　(西支津亦自東南湖溪鎮來㑹焉又北至金壇縣城/西南分經城西南二面其東經城南者於城東南有)
　(長蕩湖西北支津亦曰運河自東南來㑹折而北經/城東有直塘河東通常州府城稍北分一派東北流)
　(又分二派西曰丁義河東曰白鶴溪其正支北經城鎮/西又折經城北㑹東支水北流為南運河經延陵東)
　(之西又北數十里分為二派一東北流正支西北流/至丹陽城南有太平河西南自延陵西鎮東北流來)
　(㑹又北入運河水長蕩湖亦曰洮湖在金壇東/南宜興西北其  亦東南入震澤見後太湖巻)又東
　南流㑹南運河東北出之支津又南數十里㑹南來
　之丁義河又東南㑹南來之白鶴溪(丁義河白鶴溪/即金壇城東北)
　(分南運河一派東北/流而又分為二派者)又東經吕城鎮(鎮在丹陽東/南六十餘里)又
　東南經奔牛鎮(鎮在武進西/北五十里)稍東南分一支曰孟河
　北流百餘里入大江(口在孟河城之西北/即包港鎮之東南也)又東至常
　州府西北分一支曰橋河即得勝港東北流九十里
　入大江(口在孟河口城/東南三十里)又東至府城西北隅分一支
　曰新園河東北流百里入大江(口在連江橋河口之/東南十餘里圩塘鎮)
　(之西北其北岸即/泰興縣南河口也)運河分為二派其一經城西而南
　有直塘河西自金壇城東來㑹(即南運河支津東/西長百二十里)折
　而東經城南有長蕩湖東北出之支津自南經舊塔
　鎮北流來㑹即宜興城北之運港也(自宜興城北北/流分數支港東)
　(入太湖其北流者為運河北數十里又分支津東南之/入太湖其北流者經鐘溪司西北㑹長蕩湖東北出)
　(支津又東分一道東通無錫其北流者經舊塔鎮/西又北曲曲流五十餘里常州府城南與運河㑹)其
　一東經府城北而東分一支為山塘河通江陰縣南
　諸河又分為二一北於君山入大江(口在江陰城西/北之君山西正)
　(北對隔江/之靖江縣)一東曰横河東入大江(口在江陰東六十/里正東岸對隔江)
　(通州西南/黄泥山)其南經府城東㑹城西南水東南流又東
　分一支曰曹港河東至四河壩北達江陰東通常熟
　東南連崑山太倉者也又東南經横林鎮西又東南
　至無錫縣西北境東分一支北流曰亭塘河東北㑹
　諸渠於四河壩以北達江陰東流滙為聞庄崇村西
　坪三蕩北㑹黄泥港泰和塘二河及嚴塘河東北至
　楊舍鎮東入大江(口在江陰東南百里/東北岸即通州狼山)而東南支渠
　曰長涇白湖直接常熟(見/後)運河又南有湖埭鎮北一
　水自西接溧陽西南接宜興西北接金壇東流來㑹
　(湖埭在宜興東北百里其水西北分長蕩湖支津西/南分宜興東北下邾鎮諸水東流至無錫西北入運)
　(河/)又東南至無錫縣城分絡左右而南有太湖北口
　於城西南相㑹(太湖在無錫城西南十餘里/凡支渠分洩湖水者皆見後)運河自
　城之東南東南流經蕩口鎮西南東分一支為二派
　北曰蕩口河東北㑹白湖水東南曰白瀆河東北㑹
　昆城湖於長熟之南東㑹元和塘水及新河塘湖於
　崑山之北者也運河又東南經滸墅關有光福河西
　自太湖東流經朩瀆鎮北而東來㑹又東南分為數
　汊正派東南經虎邱山麓又東南至蘇州府城西北
　分絡左右而南於城之西南有朩瀆河西自太湖東
　流經金墅鎮北合石湖諸渠來㑹城東南北三面支
　渠縱横屬縣竝達(東北為元和塘北通常熟南東為/官塘河東通崑山太倉東  通嘉)
　(定及松江各縣以南為吳淞江/西洩太湖之水  東注大海)運河於府城南稍東
　而南又有太湖諸水支汊相接又南至吳江縣北又
　南經城東有太湖支津東南流為吳淞江(吳淞江/見後)又
　東南竝太湖經八折鎮又東南有松江府河自東南
　來㑹又南經平望又南經梅堰有溪河即湖州府運
　道也西南經震澤鎮東北流來㑹又南入浙江界經
　秀水縣北境之王江涇鎮東又南有水西南自烏鎮
　南通桐鄉西通湖州府分潯溪東北流來㑹其東有
　支渠東達嘉善及松江府運河又南至嘉興府城北
　分支夾城左右而南其西有支渠二(一西北一支西/自湖府烏鎮東)
　(流一西南一支南自/桐鄉東北流竝㑹)其東有支渠二(一東北流通嘉/善北境之崇福)
　(河一東流至嘉善城南曰華亭河松江府舟由此入/運嘉善縣東之魏塘河東北之清風涇北之章練塘)
　(河俱流合華亭湖/東達華亭之泖湖)㑹於城南之南湖東南有支渠東
　通平湖(此渠東北通松江北通嘉/善南通海鹽西南及海寧)又南經桐鄉縣東
　南境有支渠曰長水塘(東南接海寧東/接海鹽二縣)又西南桐鄉
　城河自北來㑹又西南經石門縣城南(縣西北有河/自德清流入)
　(東北有石門塘北/達烏鎮南接運河)又西南海寧河東南自長安鎮來
　㑹(此河東通海鹽北通平湖嘉善於長安之/南南流折而西經臨平鎮又西南達杭城)又西南
　經德清縣東境之大麻村又西南經仁和縣北境之
　塘栖鎮又西南折而東南又南而東西支渠皆㑹東
　自海寧北自德清西自餘杭諸水竝㑹過北新關南
　至杭州府城之北(杭城北至嘉興府城一百八十里/又三十里入江南蘇州府吳江縣)
　(界又北至鎮江府京/口古稱八百里平江)
　　太湖源流
　大江以南浙水以北彭蠡以東藪澤最鉅者曰太湖
　襟蘇常湖三府財賦之地東為松江入海本不與大
　江通其源亦遠遜洞庭鄱陽所滙諸流衆盛因地勢
　窪下積水浩蕩無涯神禹時即稱震澤今叙次先自
　湖身而其源次之其流之分注於海與注於江者又
　次之
太湖即古震澤亦名具區又名笠澤五湖縱横三百八
　十餘里周三萬六千頃在江南常州府城東南百里
　(宜興縣荆溪縣之東府城武進縣陽/湖縣之東南無錫縣金匱縣之西南)蘇州府城西南
　三十里(府城吳縣長洲縣及吳/江縣震澤縣之正西)浙江湖州府城北二
　十八里(西自長興之東北至府城/烏程縣歸安縣之正北)環二省之交三府
　十三縣地湖中山最大者曰兩洞庭其南近湖州府
　城名小雷山西南近長興名大雷山也其東近蘇州
　府城曰林屋即包山曰莫釐山曰靈巖山曰天平山
　曰穹窿山其南曰胥口兩洞庭東西相望水光接天
　支港無數
　湖之上源在西曰宜興百瀆在西南曰吳興苕霅諸
　溪
宜興荆溪在縣城南其在城西曰西溪東曰東溪凡廣
　德溧陽金壇及縣西諸水俱滙流於西溪貫城繞郭
　而東是為東溪又東北四十五里入太湖曰百瀆口
　(百瀆支水無數在縣城西南七十五里為中瀆在縣/北六十里者為北瀆昔人以荆溪當數郡下流於其)
　(東北入湖之口疏為百派以分其勢自東埧築而百/瀆漸微今惟荆溪合西南境諸水經銅官山之北麓)
　(東北流入/太湖耳)又有竹山港在縣東北六十五里(太湖東/北自分)
　(水墩入武進縣界南境/自董塘嶺入長興縣界)
湖州府水俱入太湖其港最大者府治烏程縣東北之
　大錢湖正北之小梅湖二口為西南孝豐安吉州之
　苕溪及南臨安餘杭武康德清之餘不溪二水之滙
　而長興縣在府西北其東入太湖有三港口(大錢港/口在府)
　(城東北十八里瀉水之口二十有八其支港曰黄泥/港在城北四里趨小梅港以入太湖在府城北十八)
　(里瀉水之/口有入)
長興北境水曰金線泉河出西北境顧渚山南流有金
　山水自西界來㑹東南流經水口鎮南又東南折而
　東流至縣東北境之夾浦港入太湖(水長百餘里港/口東北對湖中)
　(大雷山/六十里)西境水曰合溪即箬溪也出縣西與江南界
　山東流至合溪鎮南有南溪支津自南來㑹又東流
　經長興縣城北又東運河自東南及南溪正流自西
　南㑹而支渠北來相通又東北至大沈灣港入太湖
　　港南又有新塘港即南溪自縣西南來東北流入
　太湖者也(南溪源/流見下)
苕溪源出孝豐縣南境之天目山(最高處曰金石山其/南疊嶂即于於潜北)
　(境之栁漁源白鵞溪/所出東南流入浙者)北流折而東北俗曰龍溪河七
　十餘里合南來一水(水出東天目山其南隔嶺即臨/安縣西北之北溪為東苕水稱)
　(餘不溪之上源也此/水北流四十里合焉)折正北流經縣城東又北流七
　十里經安吉州城東南有東溪河自東南來㑹(東溪/出州)
　(東南境山西北流數十里分為二/支一西北流㑹苕溪一支正北流)北經城東又北二
　十里分為二派一正北流有横溪西南自龍潭山東
　北流經州西境而東北來㑹(横溪亦苕溪西别源也/出州西南境龍潭山東)
　(北流經州西境七十里至龍/目山南麓折而東流㑹苕溪)又東北經小市鎮北梅
　溪鎮南又東北流一東北流㑹東溪支流經小市鎮
　南又北經莫干山西麓而二派復合總曰龍溪河亦
　曰梅溪東北至和平鎮北受南一小水又分為二派
　一正北至長興縣東南合運河又西北而長興縣南
　之南溪來㑹(南溪亦曰荆溪出長興縣西南境四安/鎮東北流數十里分為二支一北流經)
　(縣西境與合溪㑹其正派東北流經縣南境又分為/二支其正派北流與運河北經縣城東又分三渠一)
　(東南通小梅河口入太湖一東北至大沈灣港入太/湖一北合合溪東北於夾浦港入太湖其東南流㑹)
　(苕/溪)又北於長興縣東分二支一東南於小梅河口㑹
　正流一東北入大沈灣港而一派東北流合運河東
　至湖府城西有餘不溪自南來㑹又北於城之西北
　分為二派一正北流為小梅溪數十里折而西㑹南
　溪支津北入蔡浦港入太湖即小梅湖口也一東抱
　城北而東㑹城東諸水又東北至大錢湖口入太湖
　(是為最大水口東北六十里即湖/中小雷山  此水源流三百餘里)又東分一小支於
　新涇港入太湖
餘不溪即東苕水其上源即臨安縣之南北二溪至餘
　杭錢塘為安溪至德清合武康前後二溪為餘不溪
　亦曰霅溪至府治與苕溪㑹　臨安北溪出縣西北
　與孝豐界之東天目山(北水即北入孝/豐之苕溪者)東南流數十
　里經縣北又東南至青山鎮南　南溪出縣西與於
　潜界之化龍鎮東南流合西南一水東流經縣城南
　又東流折東北與北溪㑹經青山鎮南又東北經餘
　杭縣城南稍東分為二派一北流經城東又東北至
　安溪鎮東又北㑹東南來支津又北有一水自西來
　㑹(水出武康縣西南境東南流數十里經餘杭北境/之雙溪鎮北又東經平富鎮南又東北流入安溪)
　又北而小山河東南自錢塘北界西北流來㑹即安
　溪一派東流者也(自餘杭城南一派東流稍北七十/餘里至杭州府治錢塘縣北境之)
　(武林驛西與運河通折西北流經北新關/而西北流曰小山河凡七十里與安溪㑹)又北受西
　來下渚湖水(湖自武康南分封溪水東南/經上陌鎮東又東南為湖)又北至德
　清縣南曰苕溪河有封溪西自武康縣前來㑹即前
　溪也(前溪出武康縣西南境山東北流經縣城東/南分有二𣲖一東流至此來㑹俗曰封溪)又
　北至縣城南而武康前後溪自西合而來㑹(後溪出/武康縣)
　(西境山東流經縣城北又東流而前溪支津自西/南來㑹又東至德清西入安溪總名餘不溪也)環
　城而北分為三派東北曰東塘河北曰西塘河其西
　北正流俱北流九十里至湖州府城南復合(東塘河/自德清)
　(縣城之東南北流有支渠東南至塘栖鎮之西合運/河其環城東而北者東北流至歸安縣南境之菱湖)
　(鎮東南有支渠東南通新市鎮又東南至石門縣北/合運河有支渠東北至連市鎮東通烏鎮而東北㑹)
　(運河又於連市南通新市河而東塘河正派西北流/經菱湖鎮南與西塘河支津合又北流至湖州府城)
　(東南而西塘河及餘不溪正流俱自城南來㑹東西/塘河自德清縣城西北流五十里有支渠東㑹  塘)
　(河又北四十餘里至府城正南而東塘河自東南來/㑹  餘不溪正流自德清縣城西流折而北經武康)
　(縣東北境又北流至府城西南而苕溪支津自/城西而南來㑹東與西塘東塘二河滙為南湖)循城
　東分支津二東南者曰澗溪河東通連市烏鎮正東
　者為運河至南潯鎮南折而東北經嘉興府西北境
　又東北經吳江界入運河餘不溪正流於城東北流
　㑹城北苕溪水又東北至大錢湖口入太湖支津又
　東而北至新涇港入太湖(此水源流五百餘/里較苕溪稍長)
　　東天目山在臨安縣西五十里東苕水即霅水出
　　其陽　西天目山在於潜縣北四十五里西苕水
　　出其陰　入湖之七十二漊烏程三十有九長興
　　三十有四
　湖之下流入海古稱三江今東江巳湮其大者曰松
　江府之吳淞江次曰婁江又小者為諸浦凡松府及
　太倉州長熟各縣支渠東入海北入大江者皆其委
　也
吳淞江古名笠澤亦曰松陵江自太湖分流出吳江縣
　城東南之長橋東北流合龎山湖(湖在蘇州府城南/二十里又東南為)
　(黎湖菱湖葉澤湖新湖皆曲折/旁注與吳江縣境界近相接)又東北經唐浦(浦在/府城)
　(東二十五/里有土壩)折東南流十餘里為甪直浦即古甪里(在/崑)
　(山縣西/四十里)又東南流經澱山湖(湖在崑山縣南八十里/松江府西七十二里湖)
　(周迴可二百里其/東北即青浦縣界)入松江府境合趙屯大盈顧㑹崧
　子盤龍之五大浦(趙屯浦在松江府西北七十里山/大盈浦在府西北六十里自澱)
　(湖東北南曹港口而北厯青浦縣西絶横泖與北曹/港合又經青龍江白鶴滙而北入吳淞江  顧㑹浦)
　(在府西北二十五里上源為通波塘出府城北流為/五里塘又北為祥澤塘  崧子浦在府北十五里自)
　(顧㑹浦分流至嘉定縣之高家濱入吳淞江青盤龍/浦在崧子浦東自府城東三里北流滙上海  浦諸)
　(塘水長八十里流入吳淞/江  以上松江五大浦)流入上海縣西北境之宋
　家橋又東南流至縣東北三十六里與黄浦合又迤
　邐為吳淞江入於海(海口在嘉定縣東南四十里去/上海縣五十餘里  吳淞江經)
　(吳江吳縣崑山青浦華亭上海嘉定/七縣地至黄浦入海凡三百餘里)
　黄浦亦曰春申浦在松江府城東南十八里既㑹吳
　淞俗稱吳淞為黄浦江其上源即嘉興府秀州塘水
　與蘇州府澱山湖水滙為上中下三泖湖凡嘉湖以
　東太湖以南諸流竝㑹平湖縣北境水亦北流注之
　至黄浦又折而北經上海縣城東二里又折而東北
　與吳淞江合(嘉興府長水塘源出杭州府海寧縣諸/水北流入嘉興境東通練塘東南通横)
　(塘横塘在府城東南五里其流㑹為彪湖轉馬塘堰/而上南至海鹽縣也練塘在府城南二十五里與横)
　(塘長水塘通而長水塘正流至府城南為鴛鴦湖也/府城東十里有雙溪松江漕舟由嘉善至此又西北)
　(合運河府城東有鳳凰洲洲以南之水入平湖縣界/洲以北之水曰華亭塘入嘉善縣界  嘉善縣在府)
　(城東三十六里魏塘河自縣西之華亭塘分出東流/繞縣城後而東即秀州塘俗呼官塘南合白水塘東)
　(合大雲塘諸水又東至松江府城西南六十里之交/界處曰風涇鎮又東十里過白牛塘絶長泖而北流)
　(又東合黄橋門及斜門以東諸水至沈涇塘入松府/城西水門貫城東出與俞塘諸水合流入黄浦松府)
　(運舟由此水以達嘉興達三泖湖濶十八里其西岸/達澱山湖十里其東岸  松府城三十五里為數郡)
　(衆流/之㑹)
婁江今曰劉家河自太湖分流於吳江縣西北十八里
　之鮎魚口北流至蘇州府城西三十里之朩瀆口由
　胥門外石灰橋入運河經城東為婁門湖又東至瀆
　墅湖(蘇府東南/二十里)又東為陳湖(府東南三/十五里)又東受陽城
　巴城二湖之水(陽城湖在崑山縣西三十五/里巴城湖在西北二十里)經崑山
　縣城南(一/里)又東四十里經太倉州城南自州西南諸
　水悉㑹又東稍南七十里曰劉家口入於海(自此浮/海至崇)
　(明縣百二十四里由地為海/濱要㑹元人海運  此入海)
　　自婁江而北洩水支港頗多其最名者太倉州北
　　之七鴉浦入海又西為常熟縣東之白茒港北之
　　福山港入江也
七鴉浦在太倉州北三十六里本婁江之别支自崑山
　至和塘而北合常熟諸水為七浦經州西之真塘市
　又東三十里經沙頭市塗松鎮至七鴉口入於海(宋/時)
　(以茜涇下張七鴉白苑許/浦為崑山常熟之五大浦)
白苑港在常熟縣東七十里本丹陽練湖常郡滆湖諸
　水為震澤不能容者溢而東南從無錫蠡蠔諸湖入
　常熟之華蕩繞縣城南而東北流至鮎魚口又東二
　十五里經支塘市又東稍北二十六里達白茒口入
　於江(宋時常熟五浦曰李梅塘曰白苑/港曰崔浦曰福山浦曰黄泗浦)
福山港在常熟縣北四十里自城北水門流三十里經
　斜橋又二十里經福山下入於江
　(附/録)海自吳淞口而南為川沙堡(上海縣東南/五十四里)為南滙
　　觜(上海縣東/南八十里)為青村所(松江府東八十里為/東南二面轉屈之㑹)西南
　　為柘林鎮(府東南七/十二里)又西南為金山衞(府南稍東/七十二里)
　　又西南入浙江界洩水之口有平湖之乍浦海鹽
　　之澉浦
乍浦在平湖縣東南三十里與海鹽界平湖南境諸水
　滙此入海
澉浦在海鹽縣南三十六里縣西南境水由此入海
　　自澉浦而西南為海寧縣之赭山海門即浙江海
　　口也
　
　
　
　
　
　
　
　水道提綱巻十五
欽定四庫全書
　水道提綱巻十六
　　　　　　　　　原任禮部侍郎齊召南撰
　　浙水
浙水有南北二源北曰徽港南曰衢港至嚴州府城東
　南㑹而東北經杭州府城南又東北數折至海寧入
　海
北源徽港亦曰新安江其源有四一出徽州府治歙縣
　西北與黟縣相連之黄山即古黟山今曰林歴山也
　兩澗合而東流流經黄山司東南又東南至府城西
　俗曰西界河有東界河自東北來㑹又南至府城西
　南之浦口有南港河自東南來㑹江流始大又東南
　至街口鎮南入浙江嚴府西界(東界河即浙之東源/古所謂揚之水出巃)
　(嵸山流合大障山水者也今績溪縣北界叢山闗南/一溪西南流經縣城南而西有二小溪自北來注之)
　(又折而南仁里村南大溪自東來孔靈村西溪自西/北來並㑹又西南經新館村西又西北受一溪水又)
　(西南經府城西北而西與西界河㑹西界河即古豐/樂水也又南至浦口南港河來㑹浦口即古所謂歙)
　(浦也之南港河又有二源其逺者一出黟縣西北西/武嶺  東一出縣東北黄山司西南山中並南流經)
　(縣東西至城南十餘里而合又東南流經漁亭鎮南/又東南經休寧縣南境五城鎮之北有率山水古所)
　(謂漸江源者南自婺源北境龍尾山之東北塔坑鎮/之西北山中北流經五城鎮東而北與黟溪合又東)
　(北經休寧東南之屯溪鎮南有靄溪俗曰縣港河者/西北自縣城西南而東南流注之又東北流至浦口)
　(與正源合而東南曰新安江河按浙源有四西界河/出黄山北者為北正源東界  盡滙績溪諸水其東)
　(北源也黟縣水古所謂横江水出武亭山吉揚水出/吉陽山魚亭水出魚亭山者其西北源也休寧南婺)
　(源北古所謂率水出率山俗曰張公山浙溪出浙嶺/東流與率水合者其南源近西者也四源水至浦口)
　(而盡合論者必謂率/山為正恐未必然)自嚴府西界南流折而東經威
　平鎮南又東經淳安縣城南有東溪自東北來注之
　又折而南流經灌口鎮東有龍溪西南自遂安縣來
　注之(龍溪即武强溪出遂安縣西界馬金店北山東/流至縣西南有靈巖溪出縣西北界之靈巖山)
　(東南流注之又東經縣城南又東/稍北流至灌口鎮南與新安江㑹)又折而東北流經
　茶圃頭又東經建德縣西之洋溪鎮南有艾溪東南
　自壽昌縣來注之(艾溪有三源出壽昌西南山東北/流至縣城東南而合折而西北流)
　(注新/安江)又東北流經嚴州府治建德縣城西南有小溪
　自北來注之又東至城東南衢港水南自蘭溪來㑹
　而北流形如丁字江流益大矣(新安江自淳安/而下亦曰青溪)㑹合
　在城東南一清一濁(北源新安江清南源衢港/水濁古人嘗以河濟喻之)
南源有二一曰衢港一曰婺港　衢港亦曰信安江其
　源有二一曰金溪源出開化縣西北之馬金嶺一出
　縣東北之百際嶺合流而南經縣城東又西南經界
　首東有二溪一自西北界來注之一自西南來注之
　即出蘇章鎮者又東南至常山縣西境折而東流經
　縣城北亦曰金川溪又東稍北至衢州府城西江山
　文溪自西南來㑹(常山縣西有三衢山東有常山即/信安嶺草砰係縣南地與江西玉)
　(山縣界故馬金溪/為信安江上源)　文溪西南出江山縣南界之仙
　霞嶺北流至峽口左受一小溪水又北經鳯林鎮西
　折而東北流至石門鎮西南有小溪自東南來注之
　又北經清湖鎮西折而東而北分為二支經縣城東
　而北復合東北至百靈街西南有二小溪自東南來
　注之又東北至衢府城西與金溪㑹(文溪南出仙霞/與福建界即信)
　(安江/南源)金溪㑹文溪曰雙港口東北流經府城北而東
　有柘土溪自東南來注之(柘土溪出府南車床山之/南山東北流經龍鼻頭西)
　(又東北至府東南折而西北流經府/城東至東績渡入信安江水頗長)又東北經安仁
　街北又東北至龍游縣城北停步驛之北有笋籜溪
　自西北來有桃溪自南來注之(笋籜溪出壽昌縣南/界鷄籠山之陽東南)
　(流入信安江經桃溪即靈溪源出遂昌縣北高平山/之陽東北流  北界村東南折而北流經龍游縣城)
　(東而北注/信安江)信安江至龍游曰□溪亦曰盈川溪又東
　經湖頭北又東北至羅埠有湯溪縣水自南來注之
　(湯溪縣二溪西曰小龍溪東曰𣲖溪俱出宣平縣北/界山北流並經縣城之西又北至花園村游埠東合)
　(流注信/安江)又東北與婺港南渠㑹於蘭谿縣西南又東
　北至城西南婺港北渠亦來㑹　婺港亦曰東陽江
　源出東陽縣東界之大盆山西北流經定安鎮東北
　俗曰歌溪有溪自西北來㑹溪流始大(北源出東陽/縣北界之白)
　(峯嶺東南流經溪口村北有小溪自東北來㑹折而/西南流經村東南又西南至巍山村東北有巍溪自)
　(東㑹又西南至定安鎮/北遂㑹大盆水而西)又西經縣城北俗曰雙溪又
　西經義烏縣城南又西南有荆浦溪東南自東陽來
　㑹(荆浦溪出東陽縣東界之千丈嶺西北流經安文/村南又西北至長衢村西有夾溪自東北來㑹經)
　(湖溪村南又西北流經縣南又西/北流至義烏縣西南與雙溪合)又西一小溪自南
　來注之又西至蘇溪市南折而西南流有航慈溪自
　東來注之(航慈溪出東南西北流經赤岸街南/又西北至航慈村之北與雙溪合)又西
　南流經金華府城南有梅溪自南來㑹亦曰雙溪也
　　梅溪即南溪亦曰縉雲水源出縉雲縣東北之蒼
　嶺北流有好溪東北自大盆來㑹西北流經湖陳北
　館頭西又北經永康縣東南華溪自東北來注之又
　西桃溪自西北來注之又西經縣南至楊公橋西有
　小溪自北來注之至相琴村南折而西北流至武義
　縣東白溪村北有熟溪自縣西南來㑹又西北經縣
　城履坦村北又北經小溪村東受一小水又西北與
　東陽港㑹於府城之南　雙溪既合而西有小溪自
　西南來注之又西北流分為二𣲖南渠西南流受白
　龍溪水(白龍溪南出千年山北/流經白闗橋東北注之)折而西北流至羅埠
　西與衢港㑹北渠西北流經蘭谿縣城南而西與衢
　港㑹　二港既㑹北流經城西女埠東有小溪自西
　來注之又北經香溪鎮西又北至嚴州府城東南與
　西來之新安江合流而北(南港水較/北港猶大)
二江合而北經城東北之富春驛又北經富春山麓亦
　曰嚴陵山有釣臺下為七里瀬(富春山在桐廬縣南/三十五里兩峯對立)
　(有二釣臺/皆臨險)又北為胥口(胥溪出桐廬縣西南山俗曰/安仁溪東流經縣南而入浙)
　又北而東經桐廬縣城東南又東北桐溪水自西來
　㑹曰桐口(桐溪上源即天目溪源出於潛縣西北之/西天目山俗稱栁漁溪者東南流為紫溪)
　(有二溪東北來㑹經縣城西又南有藻溪自東來㑹/又南至麻東埠北有昌化縣南之栁溪雙溪合而東)
　(注之又東南至分水縣東北有小漢自東北來注之/又南分為二𣲖經縣城東復合而東南有前溪水西)
　(自城南來注之又東而南至桐廬縣之西南折/而東北經城西而北而東入浙即古淳溪紫溪)又東
　北至富陽縣界有溪西北自新城縣城來注之(新城/縣有)
　(東溪南流西溪東南流至/縣東南而合東南流入浙)又東北至富陽縣城南有
　篠嶺水自北來經城西南注之(以上俗稱富春江下/稱錢塘江  海潮将)
　(至富陽而止有定山横踞/江岸在錢塘縣南五十里)又東有數巨洲折而北流
　經東岸蕭山縣西南境有浦陽江即浣江南自浦江
　諸暨㑹數水而西北流注之(浦陽江源出浦江縣西/境之深裊山曰東溪東)
　(南流又一源出縣南之五路嶺曰南溪東北流至縣/城南合而東稍北五十里有一水南自義烏西北之)
　(戚村橋北流來㑹又東北流經白馬橋又東北經諸/暨縣南境曰上西江又東北至丫口有上東江東南)
　(自東陽界合孝義開化二溪東北流又合超越下瀨/二溪經街港來㑹曰浣江又北經縣城南又東北五)
　(里分為二𣲖一東北流曰下東江合東南來落馬橋/水又北有泌湖及雙橋溪水自東來㑹又北稍西有)
　(楓橋北水東自山陰界來㑹又西北至三港口一西/北流曰下西江有五洩溪西自五洩山合二溪來㑹)
　(又北有新港水自西來經直埠南而東來㑹北至三/港口復合曰大江其分凢七十里復合也又西北流)
　(臨浦鎮西西北流入浙江古道東至錢清者已塞今/自臨浦又              此水源流三百餘里越)
　(城人舊稱西小江/)　又北經公館東為錢塘縣西南
　境於山東麓折東北流經錢塘驛南又東北經杭州
　府城東南南岸即蕭山縣西之西興驛也又東稍北
　經蕭山北境又東北五十里至龕山與北岸海寧縣
　西南境之赭山相對如門入於海(海口濶五十里曰/鼈子門東四度極)
　(三十度四分又北為北岸海寧城南又東/南為南岸紹興府山陰縣北境之三江口)
　(附/録)西湖在杭府城西周三十里南西北皆山疑即古
　　武林水不與江通為游觀勝地其水引貫城而東
　　出灌海寧縣田
　　浙東諸水
三江紹興府山陰㑹稽蕭山三縣諸水之尾閭也腹曰
　鑑湖古稱周三百五十八里南並山凡水出南山者
　皆滙北屬府城漕渠(紹興運河西自西興驛東經蕭/山縣城中又東經錢清鎮入山)
　(陰界經河橋共百里至府城西郭門皆順流也穿城/中㑹稽界自東郭門東溯高埠至東關分為二渠一)
　(東至曹娥壩一東南至㠙壩共九十餘里此為運道/自東南至府城亦順流也鏡湖故跡僅存城西南一)
　(處餘皆水田但支港縱横四通八達俱至府城之北/滙為巨流又北過陡亹至三江所入海有閘以時蓄)
　(洩/)鑑湖源在㑹稽東南境曰東溪(其源無數其大者/曰若耶溪出若耶)
　(山日寒溪出日鑄嶺曰上灶溪曰平水西北流經/樵風涇又北為㑹稽山禹陵又西北至府城東南)
　山陰西南境曰西溪(亦有數源稍大者曰相溪出藏/山嶺曰巧溪出崇山曰餘支溪)
　(即温涼二泉之合也俱東北流至/府城西南與鑑湖㑹俗曰白塔洋)三江閘又名星宿
　閘在府城北三十里(三江所城西門外有二十八洞/其地西北去浙江口鼈子門八)
　(十里東去曹娥江口數十里東按閘從古名其實山/陰巳築臨浦㑹稽巳築㠙壩  西二小江俱不從此)
　(口入/海矣)
曹娥江即古剡溪源出天台及東陽經新昌西北為三
　溪至嵊縣南而西港來㑹曰剡溪(源一出天台之萬/年山及石橋俱西)
　(北流一出東陽之玉山北流至新昌西南三十里之/長潭溪又北至縣北而東溪南自城東來㑹曰三溪)
　(又西北至嵊縣南有西港/合二溪自西來㑹曰剡溪)稍東折東北流經浦口有
　溪自東南來㑹(新昌北之王宅溪也一源東南出/寧海三坑一源東出奉化沙溪)又
　北流經清風嶺嶀浦三界過東山至㠙壩東南為曹
　娥江(江東上虞界/江西㑹稽界)又名上虞江北稍西經梁湖及百
　官鎮西又東北㑹夏葢湖水至瀝海所西入海(此水/越人)
　(曰東小江源流四百/餘里潮勢亞于錢塘)
寧波府甬江即鄞江有南北二源　北源曰姚江亦曰
　舜江出餘姚縣西南八十里之太平山西北流至上
　虞縣南乃東北出經餘姚舊城新城中間而東(上虞/縣東)
　(北十里中壩十八里/下壩過壩即姚江水)又東經慈谿縣南曰前江藍溪
　文溪諸水皆流合焉其南有大西小西二壩東南有
　南港東港與奉化江㑹于寧波府城西南者二壩之
　下流㑹于府城東北者南港也又東分流為鎮海縣
　西南入江者東港也　南源曰奉化江亦曰北渡江
　亦曰東剡溪源出奉化縣西南連山蘇木嶺東北流
　經縣城東南而北稍西有東剡溪西北自陳公嶺東
　南流來㑹又北分為二𣲖北𣲖稍東北與慈谿二壩
　下流㑹又東至府城南南𣲖復合又東北至城東北
　與姚江之南港㑹又東北與東港㑹經鎮海縣城南
　即大小浹江總滙也又東一里至招寳山前浹口南
　曰金鷄嶼北曰虎蹲山又前曰蛟門入於海
寧海縣水稍大者曰浮溪(在縣北四十里源出奉化西/南界山東南流經馬岙南又)
　(東滙柵墟嶺天門山水又東至浮門/西北入於海  天門在縣北六十里)曰大溪白溪(大/溪)
　(出西北黄崖嶺東南流曰石瑜溪㑹桃花坑牛頭潭/諸水又東南與白溪㑹  白溪出天台華頂山東流)
　(折而東北流經縣南又東與大/溪合曰雙港至亭頭南東入海)曰海游溪(海游在縣/南六十里)
　(一西北出天台東界山東流經吳岙高筧東南入/海一南出和寧嶺北北流東溪來㑹又東北入海)
台州府靈江亦曰澄江有天台仙居二源　北源出天
　台縣西南與東陽接界之大盆山東北流㑹南來小
　溪寒明及北來峇溪諸水至平頭潭又東北至縣西
　南之清溪街有清溪西北自闗嶺東南流合南來之
　左溪北來之秀溪銅溪百丈嶴瀑水嶺二溪諸水來
　注之(左溪出鶶鴣山秀溪出萬年山銅溪即桃溪出/桃源山百丈嶴水出瓊臺瀑水嶺溪出桐栢山)
　又東有赭溪自北山流經西廓而南來㑹(赭溪出五/峯雙澗巖)
　(石皆丹以地脉/由赤城山來也)過城南而東有螺溪自北來注之又
　折而東南經東横山之麓折而南有歡溪自北合東
　來之靈溪倒溪諸水自東北來注之又南受二淡溪
　水又南經臨海縣西北境百步嶺之東麓小石嶺八
　疊山之西麓左右受小水無數又東南而仙居溪水
　自西來㑹曰三江(天台大溪亦曰始豐溪所合諸水/稍大者縣西之清溪縣東之歡溪)
　(即楢/溪也)　南源出仙居縣南境與永嘉接界之坑山北
　流與西南出縉雲界之馮師山二水東流而㑹又東
　北流有横溪合永康界之蒼嶺二溪水自西北來㑹
　(蒼嶺在縣西一百里一名㟏裡溪一名木溪俱東流/合於横溪又東南與大溪合仙居水以蒼嶺為大)
　又東北流㑹諸小水經皤灘鎮北又東北經田頭村
　北有馬嶺溪自北來注之(馬嶺溪源出縣西北界東/陽安文村之南山南流與)
　(瞿溪合又南流與大溪合/大溪止通竹筏與天台同)　又東經縣城南曰大溪
　亦曰永安溪又東白水溪自北來注之(白水北出天/台界之紫籜)
　(山南流至城東/南東流入大溪)折而東北流左右受小水無數又東
　北經白水洋北折而東南流與天台大溪㑹於三江
　始可行舟(三江在府城/西北二十里)　二水既合東南流經府城
　之西而南而東至雙江口北受臨海東鄉諸溪滙於
　大田港之水(縣東有柘溪灘溪周家溪潮漈溪雲溪/東溪西溪虎溪寨溪黄肚溪小芝溪諸)
　(水以諸山迴抱勢不能東入大海故西南/流經梘橋諸村過少兩山而南與靈江合)又東南七
　十里黄巖縣城北之永寧江自西南來㑹亦曰椒江
　(永寧江在黄巖縣城北有大小二源大源西南出永/嘉北界之塵山東北流合諸山水小源曰黄巖溪出)
　(縣南黄巖山下東北流合諸山水二流既合又東至/官岙村始可行舟又東百里過縣城北又北稍東二)
　(十里㑹靈江東入於海六海口西至黄巖城六十里/西北至府城一百二十  里海潮北至三江口而止)
　又東經章安鎮金鰲山南麓又東海門山前所東對
　岸即海門衛城靈江入於海
太平縣有新河口(在縣東四十里三河自黄巖縣東南/至温嶺長一百  十里别為九河各)
　(二十里綿亘兩縣八鄉之田舊有閘十/一入海之口即新河所城東五里是也)
温州府甌江亦曰永嘉江自處州府大溪其源有二
　西南源曰龍泉縣大溪源出縣西南之臺湖山(俗曰/小梅)
　(溪以其南出小梅嶺之北麓/也南麓水流入閩注建溪)東北流至縣西南有獨
　溪自西北來㑹(獨溪出縣西北界山東南有小/溪自西南來㑹東北入大溪)折而
　東流經城南而東稍北有靈溪自北來㑹(靈溪俗曰/梧桐溪二)
　(源俱出縣北山合/而南流入大溪)又東稍北有安仁溪自西南來注
　之又東經雲和縣北又東北有小溪自西南來注之
　又東北經均溪村北保定舖南遂昌松陽之大溪自
　西北來㑹　西北源曰遂昌縣大溪源出縣西南貴
　義嶺北流折而東北又東經縣城南而東有後溪自
　西北來㑹(俗曰雙溪出縣西北錢村嶺諸山東/南流經縣城之東北又南注大溪)又東
　南經金岸界首田市南又東南經松陽縣城西南又
　東南流有小溪自西南來注之又東南經五尺禹溪
　保定與龍泉雲和水㑹　二大溪既合東北流經碧
　湖鎮東又北至處州府城之西南有虎踏溪西北自
　宣平來㑹(虎踏溪有二源一曰西溪出宣平縣西北/山東南流一曰東溪出東北嵛次山西南)
　(流至縣城南而合東南流又西合一/水又東南至府城之西南入大溪)大溪東經府城
　南而東有縉雲縣溪自東北來㑹(溪源出蒼嶺西麓/西南流經縉雲縣)
　(城東南又西南至府城下河/關之東南西南流入大溪)又東南數折經小郡海
　口臘溪村南有臘溪自東北來注之(臘溪出青田縣/東北山有二澗)
　(西流合而西南又折而西而/南至臘溪村東南入大溪)又南經大洋村南溪流
　始濶又南至青田縣西北有彪溪西南自景寧縣來
　㑹(彪溪俗曰外卸溪源出景寧縣西南山東北流有/忠溪自東南來㑹又東北流經縣城南又東北流)
　(有小溪自南來㑹/又東北入大溪)又南折而東經青田縣城南又東
　北流數十里折東南流入温州府永嘉縣之西北境
　始曰安溪(自處州府至青田縣有七十二/灘之險至此始無巨石故名)經林福小
　京二村南又東南至府城北有楠溪北自仙居界大
　山東南流合諸溪水而南至潮漈來㑹(楠溪曲折行/三百里亦甌)
　(地巨川潮漈/在城北十里)過孤嶼而東有永寧河自城西南滙瞿
　溪諸水為湖經城内外東北至海壇斗門來注之(永/寧)
　(湖即㑹昌湖繞城内外其東南/出為瑞安河其西出為甌浦)又東三十里經樂清
　縣西南界曰館頭江又東至磐石衛南對岸為永嘉
　境之寧村所北入於海曰甌江口(此水合二府衆溪/水勢甚盛口在府)
　(城之東九十里有二/洲曰大靈崑小靈崑)
瑞安縣飛雲江源出泰順縣北之百丈流東北流莒岡
　溪自西來㑹(莒岡溪出縣西北山東流經/天闗山之北又東入大溪)又東北有
　小水自西南來㑹又北有小水自西北來㑹又東經
　瑞安縣城南又東至江岸寨南為飛雲江口(舊曰安/陽江亦)
　(曰瑞/安江)
平陽縣横陽江源出縣西南有二一南出分水闗與福
　建界曰南港一出西北山中曰北港合流而東經縣
　城南又東南為横陽海口(自横陽而南金鄉衛/南有數港口皆小溪)
　自平陽而南至分水闗為甌閩分界但閩地福寧一
　府及羅源連江二縣水皆山溪東入海無有南入建
　江者今叙次於浙東諸水之後(福寧東南濱海其險/曰烽火門然海渚曲)
　(入非有巨川注海/故但於海下詳之)
福寧府北境水一曰分水闗南水自闗西南流折而南
　經銅山營東又南有一溪西北自界山東南流一溪
　南自店頭深山北流來並㑹水勢濶如湖澤又東南
　曲曲流百三十里經南鎮北又東南至沙埕入海(其/南)
　(即南鎮□其東/北即南闗也)　一曰硤門港溪(合三溪東南流至/北洋村之南硤門)
　(之北東入海/長百餘里)　一曰楊家溪(出府北山南流經湖平/舖西折東流合北來一)
　(水經三沙堡北又東至牙/城南又東入海長百餘里)　府西有長溪三源東北
　源出浙江泰順縣源又有二(一曰龍溪出泰順縣北/山穿城而南一曰白溪)
　(自西北山南流經縣西而南/合西來一水東與龍溪㑹)合而南入福建界經壽
　寧縣東境曲曲而南百餘里曰交溪經嶺口寨西又
　南百餘里經福安縣城東折而西南流與北源㑹
　北源曰平溪出壽寧縣東境山兩澗合而東南流(與/交)
　(溪隔一山相/去二十里許)曲曲二百里經福安縣城西又東南與
　交溪㑹又南四十里而西北源來㑹　西北源曰托
　溪出壽寧縣北界嶺頭南流穿城而南折東南流合
　東北來一水曲曲流(在平溪之西隔一/山相去三十里)二百里至福
　安西境之穆洋鎮西又東南三十里而交溪合平溪
　自北來㑹東南流經白石司北又東南至大梨東入
　海港即長溪也(源流長三/百餘里)　又西曰外渺溪出浙江
　慶元縣東南山東流三十里入福建界經壽寧縣西
　境有一溪北自慶元之東境山東南流入界折而西
　南流來㑹(此水東去托/溪僅十餘里)又南合西北一水又南流兩
　山間百數十里折東南流經周墩堡南又東南百數
　十里至金垂寨南入海港(源流長三百八十里港口/東去長溪之口五十里)
　(溪入寧/德縣界)　又南為五丈溪出馬嶺東南流合北一水
　又東南經銅鏡渡南又東南折而東流至雲淡門入
　海港(源流長二百餘里港口/北去外渺溪口十餘里)　又南為龍溪出寧德
　縣西北山東流百數十里經七都南東南流經縣城
　北有一水自西來㑹(即穹窿/溪也)又東南至馬鞍寨入海
　港(源流二百餘里港口北去五丈溪口六十餘/里  自長溪至此入海皆海港曲入内地者)　又
　南為羅源縣之羅川一曰起步溪自梨洋嶺東流至
　縣北合北來九龍村水東南流經城東而南有鰲峯
　水西自城南來㑹又南入海港又東南至西□北入
　大海　又南為連江出福州府北山東南流曰寳溪
　經連江縣城南又東至東岱堡北入海(羅川連江俱/百餘里  連)
　(江之南/曰閩江)
　
　
　
　
　
　
　
　
　
　
　
　
　
　
　
　水道提綱巻十六
欽定四庫全書
　水道提綱巻十七
　　　　　　　　　原任禮部侍郎齊召南撰
　　閩江
　自浙以南踰仙霞合建寧邵武汀北之水㑹於延平
　東南經福州入海源流幾二千里建江也閩地群川
　為最巨
閩江即建江上源有三曰建溪即浦城崇安水也曰富
　屯溪即邵武光澤水也曰沙溪即汀州寧化清流水
　也(建溪即北源邵武富屯即西源江寧化即西南源/至延平而俱㑹亦曰劔江至福州府曰南臺江)
建溪即建寧府大溪其源又有二東曰浦城南浦溪西
　曰崇安崇溪　浦城南浦溪源又有二東北源出浦
　城縣北之漁梁汛(在楓嶺小關驛南諸山中東/二度三分極二十八度三分)南流
　數十里有牛嶺水自東北界上西南流來㑹南流曰
　南浦溪又南至新嶺有二小溪自西北合而來㑹又
　南經縣城東南折西南流其西北源曰新溪自西北
　來㑹於城南(西北源出縣西北漁梁山即與江西界岑/陽闗東南山也新溪東南流經數十里至)
　(縣西北有二小水自東北合而來/㑹又東南流至城南與南浦溪合)又南至水口左受
　一小水稍南右受一溪水又南左受太平橋溪水經
　觀前塘西又東南有臨江溪自西北來㑹(臨江溪出/岑陽闗大)
　(嶺東南流數十里至陽溪尾西南㑹一小溪折東流/經西鄉街南又東南流過臨江橋又東南經綿山嶺)
　(西又東南至北街村之西/北而南浦溪自北來㑹)折西流五十里合西北來
　一小水折西南流至塔嶺東折南流經馬嵐墟營頭
　驛東又南經建陽縣東境諸山之水麓又南至建寧
　府治甌寧縣西北之葉坊驛東北而崇溪自西北來
　㑹(自源至此已曲/曲行四百餘里)　西北源崇溪亦曰大溪交溪汊
　溪源出崇安縣北亦有二西源出縣西北與江西鉛
　山縣界之分水闗嶺下東南流經望仙舖南又東南
　曰西溪又東至楊庄南有乾溪合諸小水自北來㑹
　又東經縣城北稍東而東源自東北來㑹即東溪也
　(東溪出縣東北與江西界之焦嶺闗折西南流經嵐角/寨口山麓折東南流有大渾塘一溪自北來㑹又西)
　(南流至縣城東/北與西溪合)既㑹東溪南流經城東稍南折西南
　流曰大溪經赤石街東稍南有梅溪自東北來㑹(梅/溪)
　　(出洋源隘南山南流經寨口東/又西南流七十餘里入大溪)折而東流經仙店北
　　又東折而南流經興田驛東南右受小溪水又東南
　流經建陽縣北境又東南經縣城東北折南流至城
　東南有小溪自東來注之又有建溪自西北來㑹於
　城南之建溪驛(建溪源出西北與邵武界大山合三/水南流百餘里至界首東南有一溪)
　　(西自邵武東北山東南流經林墩折而東北流來㑹/又東經江防南又東北流有一溪西北自大自坊來)
　(㑹又東有街口溪自北來㑹折東南流/至建陽縣城西南又東南與崇溪㑹)又南稍西有
　徐墩溪自西來注之折東南流至甌寧西境之豐樂
　塘北又東南至葉坊驛與北來之南浦溪㑹(崇溪源/流亦四)
　(百餘里所合諸水/較多於南浦溪)　二水既合東南流經建寧府城
　西北有溪自東北山來注之(即小松街/北山水也)南經城西亦
　曰西溪至城西南有東溪東北自浙江龍泉慶元西
　南流經松溪政和二縣合諸水經府城東南而西來
　㑹亦曰當陽溪也(東溪源有二一曰松溪出處州府/龍泉縣小梅嶺之南其北即小梅)
　(溪水北流入甌江者也松溪南流過竹口八都二鎮而慶/元縣竹溪水自東南來㑹    竹溪出慶元縣東山温)
　(嶴西北流經縣城北又西有小溪自南來注之又西/至八都鎮與松溪水合  二溪既合流入福建松溪)
　(縣界西南流有小溪自北來注之折而南經縣城東/其南有小溪來㑹折西流過城南有小溪自北來㑹)
　(又南流稍曲東南流經政和縣西南境之西津南有/七星溪東自東峯塘合東南來之胡屯溪西流經縣)
　(城南來㑹南流經舖前東又南為當陽溪口又南為/黨口汛有小層溪自東南來注之又西南流經東陽)
　(街南又西南經東峯街南又西南經建寧府城東南/又西與浦城崇安之建溪名西溪者合此水源流與)
　(南浦崇溪等寔建溪東别源也以在/建寧府治建安縣東境故名曰東溪)既㑹東溪水勢
　始盛東南流數十里折向西流復東南流有深溪東
　南自石亭汛山來注之曰南雅口折西南流經延平
　府治南平縣東北境之大橫驛東又西南至府城東
　北境南流至城東南之劔津亦曰延津而邵武及汀
　州二源合自西北來㑹(延平人稱建溪為劔溪以其/東北自建寧南經黯淡灘而)
　(西與邵汀之西溪㑹/於劒津也亦曰東溪)
富屯溪即閩江西北源也出光澤縣西與江西界山者
　二一曰西南之黃闗東北流合東南一水經金坑北
　流數十里有極高隘水自西來㑹又東北流㑹杭川
　為大溪一曰杉闗水即杭川東流至水口村與金坑
　水㑹而東北數十里至縣西南有長山水自西來㑹
　又北經城西而北有花橋二溪西北自沿岱村山東
　南流合而來㑹(此水源北山即鐵牛/闗水西流入江西者)自城東北折而
　南經城東曰大溪亦曰紫雲溪又南至漠口南折東
　南流經邵武府城北有樵溪自西南穿城中來㑹折
　東南流經城東稍南有溪自西來經城南而東合南
　　一小溪來㑹又東南流屈曲山中百餘里至拿口驛
　西折而東流九十里岐為二派經富屯驛北而南復
　合南流有順陽溪東北自仁壽司西南流來㑹折西
　南流又南數十里經順昌縣城西而將溪西自將樂
　縣㑹建寧泰寧二縣諸水來㑹將溪亦閩江一源也
　亦曰金溪(將樂金溪源出建寧縣西有三處窰一曰/西南之寧溪最逺出與江西界之  嶺及)
　(北車橋鎮山二水橋流而合曰南橋溪東南流數十/里經安逺司西南合南來伍家坊水東北流經司東)
　(有嚴坑水自北來㑹又東北經均口寨西又北數十/里至縣西南西北兩源合而來㑹  西源曰落洋溪)
　(出與江西界之麻嶺北山東流九十里有蘭溪自南/來㑹折而北流與北源㑹  北源曰均溪出與江西)
　(界惠心隘大山中二水合東南流百里餘與西源㑹/又東數里㑹寧溪  三源既合東北流經縣城東南)
　(受南一小水折而北經城東稍北有古溪北自竹溪/隘東南流來㑹又折東北流受南一小水又東北至)
　(梅口北有梅溪東北自大埠岡合諸山水西南流百/五十里經泰寧縣城南合黃溪而西南來注之水勢)
　(益大自梅口東南流數十里有三溪寨水南自黃坑/嶺北流來注之折而東流經黃潭市南又東有池湖)
　(溪南自鐵嶺北流來注之又東稍北曰金溪至將樂/縣城東南折東北流有龍池溪西北自山中東南流)
　(經光明村南而東南來㑹於城之東北又東北有小/溪自南來注之又北有安福溪北自隔嶺萬安嶺南)
　(流來注之又東北流經高灘市北㑹石村南過交溪/橋經漢布街北有小水自南來注之又東南流經大)
　(槎墟北又東至順昌縣城之西南而富屯溪自/北來㑹  此水源多流長行六百里勝于富屯)既㑹
　金溪東流經城南又東稍北有石溪自南來注之又
　東北流為鸕鷀溪東北自大吾嶺西南流經大歴司
　北而南來注之地曰上洋口折東南流經王台驛北
　有黃泥溪自南來注之又東南至沙溪口東北有沙
　溪西南自沙縣㑹寧化清流連城永安歸化之水東
　北流來㑹(富屯源流/六百餘里)
沙溪即閩江西南源也出寧化縣西境與江西贑州府
　石城縣界有二處北自長放坑東南流其正西曰西
　溪出塹頭嶺東流與㑹又東五十里經禾口墟北折
　東南流至縣城西南與淮溪㑹淮溪即西南一源也
　出長汀縣北界狐西嶺淮頭山東北流數十里與西
　溪合東流經縣城南又東至魚龍舖北有東溪北自
　打鐘嶺南流經城東來注之又東南有楊蘇溪合二
　水自東南來注之又東至清流縣西境有前溪自北
　來注之又東稍南折而東北至縣城西北隅又東北
　折而南經城東又東南有玉溪東北自五通嶺西南
　流經玉華驛南合西來之嵩溪而南流注之又東南
　數十里有文川溪西南自連城縣合諸水來㑹(文溪/二源)
　(南源出連城西山東流至城南合東南來一水經城/東又合東來一水東北流曰岡溪又東北其西北山)
　(二水合流曰山下溪自西北南流折/而東來㑹又東數十里與清流溪㑹)溪至清流曰清
　溪亦曰九龍溪經九龍灘至鐵石磯頭東南流經安
　沙司南遂東曲曲流至永安縣西境有西溪自西南
　合數水來㑹(西溪數源一曰莒溪即新泉司西北山/水也東北流七十里西有連城東南之)
　(新乾嶺龍𤓰嶺二水合東流為背溪來㑹東有嶺後/村水自小陶墟來㑹又東北流百餘里經洪田村南)
　(又東北數十里至永/安縣西境與龍溪㑹)又東北至縣城西北有南溪南
　自城西北流來注之(南溪出縣南馬山北麓東南流/㑹東南來西洋村水折西北流)
　(經縣城西又/北入龍溪)又東北有東溪自東南來注之亦曰燕
　溪稍北有安定溪西北自蓮華山來注之(安定溪出/蓮華山東)
　(南流八十里經大湖村/南又東南與燕溪㑹)又東北經貢川村南有坊溪
　西北自湖坊市山東南流來注之(坊溪自歸化縣南/山東流經湖坊市)
　(南又東南流百里至/貢川西南入燕溪)又東北至沙口村西北有沙洋
　溪西北自歸化縣來㑹(沙洋溪出歸化縣西南山東/北流經縣城北有石溪南自)
　(南山北流穿城北來㑹又東折東南流百餘里/經夏陽市南又東南至沙口村西北入燕溪)稍北
　有松洋溪南自松洋山來注之(溪在沙/口村東)又東北經三
　元街西北又東北至沙縣西南境曰沙溪有羅布溪
　自西南注之又東北經縣城南又東北有五水合為
　一溪自北來㑹(正北曰墟溪東南流經中堡西又/南流西髙橋西南有東溪自東北)
　(來㑹又有西溪西自北鄉塞之南東流來㑹又南流/數十里有富口溪自西來合西南來之夏茂溪東流)
　(來㑹折東南流經沙/縣東北又南入沙溪)沙溪又東北經霹靂灘亦曰太
　史溪經漁溪街南又東北至延平府西北境之沙溪
　口與邵武之富屯溪㑹　是曰西溪東南流有洪溪
　自南來注之又東經府城南劍津而東溪北自建寧
　府來㑹(西源西南源合于沙溪/口沙溪源流七百餘里)
東西二溪既合於延平府城南水勢大盛東南流至土
　埠洲有龍溪自南來注之又東南經大洲有吉溪自
　東北來注之又南流有尤溪西南自大田尤溪二縣
　合諸水東北流來㑹曰尤溪口(尤溪出大田縣西南/武陵舖之北山梨子)
　(嶺及龍背嶺諸水合東北流又東北數十里有林柄/溪自西北合羊子嶺水東注之又東北經縣城南又)
　(東北有栁溪西北自高里嶺東南流合北來銀隔嶺/之花溪東南流來㑹又東北經溪演板南折北流稍)
　(東至高才司東曰湖頭溪又北曲曲百餘里至尤溪/縣城東南有溪合諸水自西南來㑹即尤溪别源也)
　(嶺源出西南蓮花山東麓鹽嶺之南東南流合大佛/  諸水折而東北數十里有英溪南自山中北流經)
　(花橋來㑹又東北經新橋又北有一溪西北自山漈/嶺諸山東南流來㑹又東北八十里至縣西南有銅)
　(溪西北自秋竹嶺東南曲曲流來㑹又東北至縣城/東南與尤溪㑹  二溪既合北流經城東稍北折西)
　(北流有均竹溪東南自檉嶺來注之又西北有山坑/水自西北合北來之玉溪南流注之折東北流有)
　(塔兠溪自北來注之又東北七十里至尤溪口入建/江  志謂尤溪源出龍岩及徳化二地非也源在大)
　(田西南去龍岩/隔逺數百里)建江又東流有同仁溪北自夏山西
　南流二百餘里來注之又東經倉峽司南黃田驛南
　有上洋溪北自水朝嶺來注之又東南至古田縣南
　境之水口驛有大溪亦名劔溪北自縣城合諸水南
　流來㑹(大溪三源一出縣西北白漈嶺東南流一出/縣東北之黃居嶺西南流至城之東合焉南)
　(流數十里一源出東北前山者曰西洋溪西南流經/吉口村來㑹又南曰劔溪又南至水口驛之東入建)
　(江此建江自延平之南平/至  水雖盛而灘險未平)又東南經摸天嶺下江流
　始出險就平又東南經閩清縣北境折而南至縣東
　又南溪亦曰梅溪西自城北合西南數水來注之(南/溪)
　(出閩清縣南馬坑嶺北流合西南一水又北曲曲數十/里至縣西南有西溪自西來㑹又東北有下祭溪自)
　(東南來㑹又東北經縣城西/北又北折而東南入建江)又東稍南經大穆村東
　北有穆溪自南來注之又東南經白沙驛南竹﨑所
　北又東南經甘蔗塘南有成塘溪自北來注之建江
　自古田閩清至府治候官西境江流浩瀚至芋原曰
　洪塘江遂分二派其東出經府城曰南臺江(南臺山/在府南)
　(亦曰/臺山)釣其南出而東南曰陶江(洪塘在此/江之北)支浦分合
　相錯(在候官西南有陽崎吳山鳯岡澤苗/延澤仙坂六浦實一江之支津也)　南臺江
　東流經芋原塘北又東經洪塘北有支津與陶江通
　又東岐為二渠十數里復合經福州府城南有小溪
　自城西而東南來注之(即候官/西界水)又東南數十里至鼓
　山與陶江合　陶江東南流經芋原塘西南又東南
　有雙溪西南自永福縣㑹德化縣水東北流來注之
　(雙溪出德化縣西南之雪山曰龜龍溪東北流經縣/城南折北流經其東又東北百餘里至嵩口街西有)
　(嵩溪自西北來㑹又東北百餘里至永福縣西有漁/溪北自馬坑嶺南麓來注之又有三井溪東北自赤)
　(岸山西南流經城西而來注之又東流經城南有穴/利溪東南自六洞嶺廣業山西北流來注之又東北)
　(流百餘里至洪塘西南入/陶江  此水即西峽江)又東經洪塘南有支津北
　通南臺江又東南至烏龍口江流浸濶亦曰烏龍江
　東流至青浦之北而南臺江自北來復合　二流既
　合東流經批驗所北又東福清長樂二縣水自南合
　而北流注之(福清縣北境水有二北流合經坑田西/折東北流㑹長樂水  長樂縣城二小)
　(水西南流與福清水㑹北流入/建江水口在長樂城西二十里)又東北流至閩安鎮
　東急水門西為内海口水濶數十里港口之北為琅
　琦山又東北為福斗山自急水門而東南即長樂城
　北境港中洲嶼無數曰小蘆大蘆巴豆其東最崢嶸
　者五虎門也是為閩江大海口(五虎門北與定海所/黃﨑堡北茭司相望)
　(南與梅花所相連與海壇山相望其正東即白犬洋/東沙也  福府東三度極二十六度强  五虎門東)
　(三度半極二十五度九分至二十六度/三分  自浦城至海口行一千三百里)
　　閩江以南諸水
興化府江西南㑹仙遊縣水有三溪一曰南溪出縣西
　境白隔山東麓東南流數十里折東北流至文殊寨
　南折北流又東北至縣南有西溪西自祥雲山來㑹
　又北至城南有鳳陽溪西北自高坪嶺東南流經城
　西南而東來㑹曰三㑹溪亦曰九龍溪稍東北有九
　鯉溪自東北來㑹(九鯉溪出東北何嶺山中有九鯉/湖水滙南流數十里與九龍溪㑹)
　又東北流至府治莆田縣西境岐為二派一東北流
　折而東經府城南曰延壽溪又東有赤土溪西北自
　廣業山前東南流經府城東北而南來㑹一東流十
　里又岐為二俱東流曰木蘭溪至黃石寨之北復合
　又東北與延壽溪合曰三江口稍東有梅花溪北自
　六洞嶺東南流經涵江鎮西而南來㑹東為海口(此/水)
　(源流三/百里)
泉州府晉江有二源　西北源曰桃林溪出永春州西
　北雪山南麓(其北麓即德化縣西南之雙/溪北經永福而入閩江者)東南流數
　十里有小溪自北來㑹東流經州城南又東折而南
　經東闗橋西稍南有入坑溪東北自湖洋堡來㑹又
　南數十里折東南流有羅溪東北自海渦山西南流
　經小羅村來㑹又東南經南安縣西北境有洪瀨水
　自東北來㑹又東南數十里而安溪水自西南來㑹
　　西源曰藍溪亦曰碧溪出安溪縣西北劔山東南
　流數十里經湖頭市北又東南至魁斗村南有小溪
　自北來㑹折南流經縣城西有歸溪西南有歸窰嶺
　來㑹折東流經城南又東流百餘里曰羅渡溪至南
　安縣西境與桃林溪㑹曰雙溪口亦曰黃龍溪東南
　經南安城西南又東南流經泉州府治晉江縣境為
　晉江又東南經府城西石塔山下又東南經法石司
　南有二溪西南自五龍山古陵東北流合而來注之
　又東至岱嶼入於海(海曰北曰下安□崇武所南曰/日湖寨東南隔海正對澎湖臺)
　(灣/)未出海口其東北即洛陽港口也
漳州府九龍江源有二西北源曰寧洋之九鵬樂溪西
　源曰龍巖之雁石溪　九鵬溪出寧洋縣西北山東
　南流曰西洋溪有小溪南自大吳地村東流來㑹東
　南流經縣城南有馬山水自北來經城東而西南來
　㑹又東南流曰九鵬溪而樂溪自東北合三水西南
　流百餘里來㑹(樂溪源曰高浮溪出高里嶺西麓其/東即羊子嶺之栁溪東合大田諸水)
　(北至尤溪口入閩江者高浮溪南流折而西南經桃/源司南有一溪北自大佛山西南流來㑹又西經早)
　(達村南有一溪北自蓮花山南麓南流來㑹又西南/流經寧洋東境凡百二十里與九鵬溪㑹此水源流)
　(與九/鵬等)又南經茶林堡東又東南經漳平縣西北境有
　和睦溪東自長安嶺西南流來㑹又南有萬安溪西
　自舊鴣嶺東南流來㑹又南經縣西境而雁石溪西
　南自龍巖來㑹　雁石溪出龍巖州西之楊梅嶺東
　南流經大池村南又東南有小溪西自九山來㑹折
　東北流經船巷南又北流至州西有一溪西北自艾
　嶺南流經石碑西南合小池水折而東流來㑹又東
　流經州城南又東經雁石司南又東折東北流至基
　泰村西又東北至鹽場村東北有白沙溪自西北來
　㑹(白沙溪出州北新泉司之南山東南流/百里至白沙汛南又東南與雁石溪㑹)又東流稍
　北至漳平縣西而寧洋九鵬溪自西北來㑹　二溪
　既合東流過漳平縣城南又東折東南流有黃畬溪
　自南來注之又東南流有感化溪自東北來永福里
　溪自西南來並㑹水如十字(感化溪出留地洋山西/南流經白石隘北又西)
　(南來㑹此水源北山即武陵鄉梨子嶺尤溪之源也/  永福里溪即下折溪出西南朝天嶺北麓其北源)
　(水即和溪也此水東北流經永福里又東北有/須村水自西來㑹又東北入大溪水口相對)又東
　南有山溪自北來注又南循山東麓數十里折而東
　十餘里又南流入漳州府治龍溪縣北境曰九龍江
　經龍頭嶺下謂之峽中又南經長泰縣西境即龍溪
　北境也有龍津溪東北自磨鎗隘西南流經長泰城
　東南而西來注之又東南經府東境江東驛水始出
　峽曰栁營江東南經玉洲城西南有南溪亦曰龍江
　西自府城之南㑹西北南靖縣雙溪諸水來㑹曰三
　汊河口(南溪即龍溪有二源一出南靖縣西北朝天/嶺南麓其北水即漳平縣東南之下折溪也)
　(此水西南流數十里經和溪司西南折而東南流經/平南驛南龜洋山北又東經金山舖北又東南至永)
　(豐司南有深渡溪自北山合三水南流來㑹又南流/稍東經縣城西至城西南隅與西南源㑹一出南靖)
　(西南平和縣東北之高山兩澗東流合而東南至琯/溪汛北折而東北流經三平院西又北經官寮山東)
　(麓洪瀨口是曰琯溪又東北數十里有山城溪自西/北山來㑹折而東流至南靖縣城西南而和溪北自)
　(城西來㑹既合曰雙溪東流經城南稍東北流至天/寳市南折而南流經府治西境又東南流經府城西)
　(南又東曲曲至三汊河口入/栁營江即海澄縣之西境也)又東經南坂北有溪自
　西來注之(此溪又在南溪之南自/九龍山東流至南坂)又東經海澄縣城
　西有溪西自馬口寨合二水至洪礁汛之東北注之
　江流甚濶洲渚星羅又東經城北而東過海門山南
　岸復有支港來㑹(即洪礁溪之/分流東注者)又東入海(南岸圭嶼/北岸古浪)
　(嶼其東有當港一大洲/即厦門也又東為金門)　閩地水自建江外此水為
　大源流行六百里兼六七州縣溪澗
漳浦縣南溪出縣西靖龍縣東南流經城南又東南合
　二小水至舊鎮前入海　又雲霄溪出縣西北天馬
　山南流經縣西南境之雲霄城東南流合數小水又
　東南有梅洲溪自西來㑹又東入海　詔安縣東溪
　即南陂溪出縣北及平和縣南界金扇嶺西南流數
　十里合西北來二小溪折東南流經大布寨西又南
　受數水又東南曰羊尾溪至縣城東北㑹西來城北
　水又南經城東又東南至懸鐘山入於海水口與廣
　東分界其南即海中之南□也　廣東分水闗之西
　有黃岡河源出饒平縣東北界山西南流至縣城東
　有溪背村南水經城東北來㑹又東南流受西來之
　河門溪又東南受二水至黃岡鎮入於海
汀水即鄞江(汀府正當京師正中南度東西二溪/之合正直丙丁極二十五度八分)源出
　汀州府治長汀縣北與江西界之英竹山觀音嶺東
　南流曰龍陂溪數十里至府城東北有龍溪東自館
　前驛後山西流來㑹(此山之東即山下溪東南流至/連城縣東北境南合山岡溪東)
　(北為文川至九龍合寧化清流二縣之水至延平㑹/邵武水入閩江者也此山亦自黃竹山蜿蜒而東南)
　(為分水之春清志言寧化縣南有大溪源出縣北萬/斛泉分流為  流縣之清溪其正流南入府治長汀)
　(縣界為鄞江亦曰東溪左溪下流經廣東大埔縣入/海有五百灘亦曰汀水  按寧化雖與長汀接界但)
　(淮溪自西而東其南隔大山峻嶺者/數重豈有水能踰越而至長汀者乎)南經城東曰東
　溪折經東南而西有西溪西北自皇祝嶺東南流至
　城西南境來㑹(此水之西即萬安溪西南流至古/城司入江西界為貢水之上源)又
　南流至河田舖西有一水自東來注之又南經大潭
　三洲二舖西稍折東南流至車田舖東又東受一水
　復南流至水口舖東又西受一水稍南至背逺館西
　南有山𡵻溪西自江西界上黃峯嶺東流合一水而
　東南來㑹又東南經回龍藍屋官庄東至珊瑚舖北
　有水自西南來注之(此水出武平縣東北境東流/經官堡北又東北入龍陂溪)又
　曲曲東南流至上杭縣北境有舊縣溪東北自朗村
　隘西南流二百餘里來㑹(即新乾嶺水自朗村隘山/西南曲曲百餘里至桃頭)
　(村西桃排隘東又西南至舊縣/東南又西南數十里入龍陂溪)又南折而東流經縣
　城北有一水東北自將軍橋合左右二溪西南流來
　注之折東南經城東有一水東北合桂竹嶺白沙二
　溪南流石灰嶺西麓折西南來注之又折西南流經
　城南復折東南十餘里又南流數十里至萬壽山東
　折東南流至峰市之東河墠城之西有永定縣溪東
　北自太平山西南流合諸水經縣城南而西來㑹(永/定)
　(溪出永定縣北與龍岩州界之太平山東南流至太/平司西又南有大唐凹水自西來㑹西南流至新羅)
　(坑有文溪東自象山西流曲曲來㑹又西南至溪口/村東南合西北來二小水又南流經羅灘東又南經)
　(縣東又南有當風嶺水自東來注之折西流經縣城/南又南受一小水又西南至河墠城之北西入龍陂)
　(溪/)又西南流入廣東界(在永豐縣西南/境撫民館之南)經大埔縣北
　境坪砂塘西北折南流有小溪自東南來注之又西
　南流受西北來小湖水又南經縣城西龍陂溪至大
　埔以南曰神泉河又南經福員塘西又東南經西江
　塘東南有小靖溪東北自福建永定東境古竹汛山
　西南流入境東注之(小靖溪出古竹汛西南流數十/里有石龍溪自東南來㑹又西)
　(流數十里受東北來一小溪又受北來水曰新村溪/折而南流經天德坪西三層嶺東入廣東界經大埔)
　(縣東境曰小靖溪又西南流數十里有/一小水自東南來㑹又西入龍陂溪)又西南至三
　河司東有大靖溪東自福建平和縣㑹數水西流來
　注之(大靖溪即平和縣之合溪也二源一出縣北境/之葛山西南流入漳汀司北有凹頭嶺水自西)
　(北來㑹又西南經留恩村西受西來一水又西南經/平坦西又南受東來一水又西南至縣西界之白土)
　(村東北而合溪東南自城南西北流來㑹琯合溪即/别源也自縣東北高山為分水嶺其東即  溪流合)
　(漳州府之龍江者此水西南流至平和縣城東南折/而西過城南稍西有一溪自東南來合遂曰合溪又)
　(東北流與葛山水合西至白土村南至廣東界又西/南流折而西北曰大靖溪經大崖司北又西北經白)
　(猴鎮北又西北合一/小水又西入龍陂溪)其西有一大溪自西北㑹武平
　鎮平平逺三縣自西南㑹長樂興寧程鄉三縣諸水
　來㑹于三河司之東合口塘之北(福建武平縣水大/源出縣西北與江)
　(西閩大界之闕自山闕流合一水東南流入界數十/里有  楊橋水  北來㑹又東南經縣西又東南至)
　(武平所東南而夾城左右二水合于城南曰花龍溪/自東北來㑹又東南自盤龍隘山東麓有岩前寨水)
　(自東南來㑹折西南流經春來村之西入廣東界經/鎮平縣北境有一溪西北自平逺縣城東合西來南)
　(北二水東南流又南受三水北受一水來㑹折東南/流又西受一水又南經鎮平縣城西南有一溪自城)
　(東南合北來之筆山水東南來之大峯嶂水西南流/來㑹又南稍西有一溪西北自平逺縣南境之大信)
　(舖合南北數水東南流有北受貓頭山水南受嵩山/水東流來㑹又折東南流有一溪南自程鄉縣北境)
　(北流來㑹又東南數十里而程鄉大溪自西南來㑹/  程鄉南大溪出長樂縣西北境藍闗之西北大山)
　(兩源合東南流經兩口塘之東藍闗之西又南有一/溪自西南合三水來㑹折而東流有一水自北來注)
　(之曰青溪河折東北流至縣南有縣西溪西北自霍/山東南流合五小水經城之西南來㑹又東有一水)
　(自東北來㑹又東流有溪自西南來㑹源流更長合/溪源出龍川縣東南之天柱山大梧山二水東流)
　(而東南受北一小水南二大水折而東北有石馬嶂/沙嶺錫坪山三水自西合而東來㑹又東北有一溪)
　(自南合二水北來㑹又東北與長樂溪㑹城既合東/北流至興寧縣東南境有石馬溪西自縣  合諸水)
　(來㑹母石馬溪出興寧縣西北境南流東合一水西/有龍  山水自西來㑹經羅洞東東南流有黄𡵻水)
　(自東北來㑹又東南流西受二小水東受一水又東/南經縣城西南折而東流過城南有石馬洞水自北)
　(合分水凹水南流經城東來注之又東數十里而長/樂大溪自西南來㑹  既㑹東流數十里折東北流)
　(經水南壩西北又東北至程鄉縣城南有溪合二水/自西來一水自北來俱㑹程鄉西北有高澗東南流)
　(合數小水至大坪南又東南至城西南有鹿子山水/及分水凹東水自西南合而東北流來㑹其北水自)
　(縣北山合二澗南經城西又南㑹二溪而東入長樂/大溪也  既㑹東經城南又東至西洋塘北有藍田)
　(水自南來注之又東北流有銅鼓嶂及柑子山二水/自南合而北流來注之又北流受東來一水又北與)
　(鎮平溪水合灘鎮平程鄉二溪既合東北流至豐順/司東有蓬辣  西水自北合數水東南流來注之又)
　(折東流經蓬辣灘又東經洋陶坪南又東/南至三河司北東與龍陂溪大靖溪㑹)三水既㑹
　水勢甚盛西南流經銀溪塘西折東南流至宋公塘
　東富塘西有上槎溪東南自饒平縣北境西西流來
　注之又折西南流經潭灣轉水塘西又南南至小留
　舖西有銀溪西自潘田司南合小溪壩水東流來注
　之折東南流經烏石塘西又東南至松林塘西有桐
　溪東北自饒平西南境南流來注之至此名曰韓江
　東南經曲灣東至鳳棲西西受一小水又東南經潮
　州府北至城東北折而南經城東東受一水又南而
　揭陽江水支津自西來㑹又東南至海澄縣西北岐
　為二派一東流經縣北復分二渠東入海(一港曰東/隴港北岸)
　(即東隴所也其南曰/北港西南即縣城)一南經縣西境又分為三港入
　海(最東曰南港在縣南又西南有二港江潮府中近/東二分海口極二十三度五分  韓  即汀水源)
　(流七百餘里/亦巨川也)
揭陽水曰琴江出永安縣東境紫簾山鷄公嶂及天雪
　嶺三水東南流合於琴嶺之北又東南曰北琴江數
　十里有一水西自南嶺來㑹又南有一水西南自蓮
　花山來㑹又東流曰南琴江有獨山水自北來注之
　又東南受西南來之旗頭嶂水折東北流經普寧縣
　西境明山麓又東北折而東至石母山之南普寧北
　境即揭陽縣西南境也有揭陽山水自西北合二溪
　東南流先分二支渠來㑹(揭陽山自龍川縣東南之/天柱山又南為大梧山又)
　(南為永安縣東北之紫簾山鷄公嶂又東為天雲嶺/為排嶺又東南為北琴江北岸山又嵩螺山又東稍)
　(北為瘦牛嶺為飛雲嶺其東南為貴人山龍發山雙/山石母山其北為揭陽山連峯相接為五嶺極東南)
　(之委又北即天堂山黃土嶺山勢蜿蜒數百里此水/自揭陽山下東流北合天堂山蘇姑山二水東南流)
　(數十里至縣西北一支南入琴江又東南復分一支/南入琴江又東流分一支南㑹又東流經縣城北又)
　(分一支南㑹又/東南流合琴江)又東普寧縣鯉湖溪自西南經縣城
　合一水東北流來㑹(鯉湖溪出縣西南鯉湖埠北流/折而東北經巾山東麓又東北)
　(經縣城西北又東北有縣南水自城/南東北抱城來㑹又東北入琴江)又東有支流通
　揭陽水又東過揭陽縣城南有支津夾城左右自揭
　陽水來㑹稍東分為二派一東北流㑹亭山水及揭
　陽水(亭山水出縣北梅岡/南流與琴江支渠合)又東南至潮州府治之西
　南英塘舖南又分二派一東㑹韓江一東南流又合
　一西來水經浮洋舖北又東南㑹韓江即澄海西北
　境也琴江正派自揭陽縣城之東南南流有一水南
　自惠來縣北和平司北流經山陰城東北至南砲臺
　來㑹又東南為大港至湖陽縣北入海分為三口(一/南)
　(經潮陽縣城又南至海門所之西草蕪舖之東入海/一從縣北境泥嶼角嶼之南又分二港一南至海門)
　(所之東磊口門入海一東至/澄海縣西南之歐江寨入海)
　　自潮陽江口而西南曰惠來南港又西曰碕石港
　　曰小清西港又西南曰海豐縣東南之大德港西
　　南之金籠港又西曰小漠港皆南入海者
　
　
　
　
　
　
　
　
　
　
　水道提綱巻十七
欽定四庫全書
　水道提綱巻十八
　　　　　　　　　原任禮部侍郎齊召南撰
　　粤江(上/)
　五嶺以南水最大㑹滇黔兩粤衆流至番禺入南海
　曰粤江實四凟外之巨凟也其源有三曰東江曰北
　江曰西江西江源流最逺滇黔粤西之大川悉滙即
　盤江也今序次自東江始
東江即古龍川水兩源一出江西安遠縣南山(山北水/為亷水)
　(北入貢江山南水/南流為東江上源)南流曰鎮水入廣東和平縣北界
　大竹園之東又南有小溪自西南來㑹折東南流㑹
　北來一溪又東南有合水自北來㑹即東北源也一
　出江西安遠縣南曰鶴子水東南流入和平縣東北
　界又東南㑹東北二小水折而南流與鎮水㑹曰合
　水又東南有水自東北來注之折而南有紫雲山水
　自西來注之又東南受北一小水折南流受西一小
　水又東南受東北一水及西一水即龍池山水也又
　東南經龍母山西北有一水東北自江西長寧縣北
　山合數水南流而西來㑹曰尋鄔水今曰尋都江(尋/都)
　(江自長寧縣東北合三源曰温溪西北合三源曰保/水南流經縣東西南流受西來之河嶺水東來之老)
　(鴉河曰馬踶江又南經新平司西曰尋都江又西/南入廣東龍川縣東北界曰龍江為東江别源)又
　南流折而西受東南來一水又西流受北一水又西
　受東南來之太乙岩水又西經新田舖北又西南流
　而和平縣城左右諸溪自西北合數水東南來㑹(和/平)
　(西北水曰利溪出江西界鮮山排嶷山合二水東南/流至縣西南境㑹西南一小溪折而東流經縣城南)
　(有東溪北自城東來㑹東溪三源西北曰九連山水/北曰五花嶂水東北曰赤石南水合而南經城東與)
　(利溪㑹又南折而西又南折而東南流數十里有一/溪自東北來㑹又東南數十里有大溪西自洋塘凹)
　(㑹諸山水東南流折而東百餘里來㑹又東南與龍/川江合  鎮水合水自入界屈曲經和平北而東而)
　(東南又折而西至㑹/利溪凡二百數十里)南流經大壩西及東水墟之東
　曰東龍江又東南數十里折西南流又南經龍川縣
　城東有官坑水自東北來注之又西南流經縣城南
　受城西北來小水又西南受北來小水又西南受西
　北來一水折南經藍口司西受東南一水又西南流
　經洪軍塘南又西折而南受西一小水受東南一水
　又西南流至河源縣東北有新豐江西北自連平州
　合諸水東南流曲曲至河源北境與西來之長寧縣
　羅紋水合而南來㑹江流大盛(新豐江源出連平州/西北與江西界山曰)
　(蜜溪水東南流㑹東北來二水又東南流㑹西來一/水經州西南有沭河自西南山來㑹折而東流經州)
　(城南又東有十二排山西水北自界上南流來㑹又/東南流有内管水東北自十二排山東西南流來㑹)
　(其水口即大埔店之北也又東南流受西南來一溪/又東流有忠信水北自九連大山南流㑹梨潭及西)
　(來三水而南來㑹又東南數十里受西來及東來小/水二又南曰新豐江受西來大水一又東南受東北)
　(來大水一折西南流數十里而長寧溪自西北來㑹/  長寧溪二源一東北出連平州西北境之石亞山)
　(兩澗合東南流折而西南數十里受東西小溪三又/西南流有溪自西北合四水東南流來㑹又東南流)
　(經長寧縣東北境又東南流而縣前溪自縣城南合/西南山四水東北流又合一北水而東來㑹又東南)
　(流數十里曰羅紋水受北一小溪又東南數十里受/北來一水又東流經平陵墟北又東南流與新豐江)
　(㑹二水既合南流數十里有赤水合二澗自西來㑹/又東南至鳳凰山西南麓與龍川江㑹  新豐江及)
　(羅紋水源流/俱三百餘里)又南經河源縣城東又南受城南西來
　一水又南受西一小水又曲曲東南流有神江東自
　咸魚村合數水西南流來㑹又有一溪自西山合二
　澗東南流來㑹又南流受東一小水又西折而南有
　欖溪東北自永安縣來㑹(欖溪出永安縣北三殿山西/南流經縣城西北又西南八)
　(十里有溪東南自羊角山合數水西流來㑹又西流/受北一水又西受北來天字山水又西經馴雉司南)
　(又西稍北曲曲數/十里入龍川江)又西南曲曲經檳榔潭北折而東
　南經釣魚村蓬瀛村西又西南經草鞋歴北又西折
　而西南至惠州府城東北有淮水自南合數水北流
　經城東而北來㑹(淮水出府治歸善縣西南境之梅/沙尖即金斗嶺之西嶴山也東北)
　(流經黃岡墟東又折而東數十里有大鵬水自南來/㑹于碧甲司之西北又折東北流數十里有白馬水)
　(東南自船□西北流有平山司南水東自姨嶺西流/俱來㑹又東北經鳳逄山東麓又西北流經鼓角山)
　(西麓又北經府城/東又北入龍川江)折而西經城北有橫槎水南自城
　西來㑹又折而西北流經博羅縣城西南又西北有
　榕溪自東北來注之溪口即合竹洲稍西有雲母溪
　北自羅浮山南流合西北之香溪來注之溪口即鮎
　魚角洲也又西南流有水南自銀缾嶺松柏嶺西北
　流來注之又折西北流至馬嘶洲有水自北來注之
　又西流至東筦縣東北之江口北有増城縣㑹東北
　龍門縣諸水南流南自新安縣柑坑山水北流並來
　㑹(龍門鰲溪三源一出縣西北虎獅山曰大溪東南/流有高明水西自鐵岡山合二水來㑹又東南流)
　(有鳳山水自東來㑹又南有蓼溪嶂水自西南來㑹/折而東流至龍門縣城西南又東南流其北源北自)
　(桂峯山曰白沙水南流經城東而西南流來㑹又東/南流其東源曰路溪東北自平陵山合麒麟岡水西)
　(南流來㑹又西南流數十里有墨湖水自東南來㑹/又西南經東澗山北又西南有雙石山水自北來羅)
　(陽河南自羅浮北麓來俱㑹曰鰲溪又折西北流受/北來永清水又西流至増城縣北境有派潭水合澄)
　(溪山水南流來㑹又折南流受西二小水南經増城/縣城東又南數十里至江口入龍川江  柑坑山水)
　(出新安縣東境北流折而西北合諸山水經東筦縣/東南境又北經深溪山及神山西麓于縣東北境將)
　(至江口先分一支西南流經京口司南又西/經東筦城北又西入海口其正支北入東江)東江於
　江口歧為二支一西北流㑹鰲溪水折而西南一西
　南流㑹柑坑水又西復合經東筦城北境之官海鎮
　南京口司北又西有綏福水西北自古華山龍岡來
　注之又西受自北來之南樵嶺水江至此已西南與
　海港相接支津經絡洲嶼其南即東筦西境之中堂
　司也東江又西受北一小水折西南流經番禺縣東
　境之鹿步司南受北來羅岡山溪其南即金釵營大
　洲也又西受北來白雲山水過琵琶洲其南即沙灣
　司地又西至廣州府城東南有北江支津㑹北自從
　化及花縣水東南流經府城東而南來㑹又西經城
　南北江自北來西江自西來並㑹是三江口也又南
　　入於海
北江即古湞水源出南雄府治保昌縣有三源　北源
　出縣北與江西南安府界之梅嶺小梅闗東南流經
　紅梅司東曰大庾河又東南折而南流有鯉魚河自
　西北來㑹又東南流至府東北有保水合昌水自東
　來㑹　保水即東北源也出東北與江西界山二澗
　合西南流經洪崖山麓又受西北一小水東北一水
　又西南流與昌水㑹　昌水即東南源也出東與江
　西界山西北流㑹北來龜湖水又西北有馮大山二
　水自南合而來㑹水勢頗盛俗曰湞江又西北數十
　里㑹保水又西十餘里㑹大庾河　三水既合西南
　流至府城東南折而西經城南有淩水漣水自西北
　來㑹(淩水出西北與江西界山東南流有漣水自西/北山合三水東流來㑹又東流數十里折東南)
　(流五十餘里至府城/西南隅與湞江㑹)又西南經楊歴岩東麓有修仁
　水自東南來㑹(修仁水出保昌東南境山二/水合西北流百餘里入湞江)又西南
　經都塘舖北又西南有龍潭水自東南來㑹(龍潭水/自南山)
　(西流為潭又西流㑹南來之/安水又西北經都塘舖南)又西南經始興縣東北
　境又西流過縣北又西有始興溪自東南合諸水西
　北流經城西南而北來㑹(始與溪上源出縣東與江/西界之峽頭嶺北山西南)
　(流數十里有朔水自東南來㑹折西北流六十里有/小武當山水自南來㑹又西三十里有清化水東南)
　(自鞋山來㑹又西北流四十里經始興縣城西南有/肥水南自九仙山北流曲曲會西南來之官石水又)
　(折東北流㑹南一水而北流來㑹/又西北至江口墟之東北入湞水)過江口墟北又西
　受北來一水又西經總舖南又西折西南流經雞籠
　墟南受東南來之零溪又西南有錦江西北自仁化
　縣來㑹(錦江二源東北源出仁化縣與湖南界桂陽/縣之東南山東南流合二小水曰三江口折)
　(而西南流經仁化東北境珠子山東又西南經紫嶺/西又南至丹霞山而西源來㑹西源出桂陽縣之南)
　(山二水合而南流曰兩江口又南入仁化北境經珠/子山西曰小湞水又東南流與東北源㑹二源既合)
　(西南流經縣城東南又南流有吳竹嶺水自西北來/㑹曰錦江折東南流又南流折而東南㑹湞江此水)
　(亦湞江/别源也)又西南經韶州府治曲江縣東北境南受小
　水二北受小水一又西南經府城東南又南有樂昌
　縣水自西北合諸溪東南流經城西南而南來㑹(樂/昌)
　(水出湖南宜章縣西南山東南流入縣界經漁家塘/南又東南㑹北來一水又東南㑹南來一水又折東)
　(流㑹北一水又東㑹南來一水又東有一溪北自湖/南宜章縣東南流入界經黃圍村西又東南經羅渡)
　(司東又南㑹司西水又東南來㑹二水既合東南數/十里至縣西有周山羅水合三澗自北來注之又東)
　(南經縣城南又東南有白雲洞水自北來注之折而/南流有猺坑水自西來注之又南數十里有牛口水)
　(西自猺山來注之即乳源縣北境水也折東流受東/北來一水又東南數十里經府城西南又南與湞江)
　(㑹/)又西南流經山麓有漠溪西自乳源縣來注之(漠/溪)
　(二源一出西北界猺山合三澗東流折而東南經臘/嶺南其西南源出黃金嶺者東北流合數水來㑹又)
　(東南流經乳源縣城南又東南經破分凹北/又東南數十里入湞江對岸即虎榜山也)又南有
　沙溪東自鉛山西流經南華舖前來注之又西南有
　宣溪自西南來注之(宣溪出陽山縣東北山兩水合/南流折而東北流經苲嶺北又)
　(東北經青山北又東北經胡家村北有一水/北自秦豐山來㑹又東流數十里入湞江)又南經
　髻山西又南經清溪村西西受一水有溪自東北來
　注之又南稍西經英德縣北境山麓又南經縣城東
　南有翁江東北自翁源縣㑹諸水西南流來㑹(翁江/源出)
　(翁源縣東北展旗山上庄舖西流合北來之桂了山/水西南流經莫村北又西南數十里受東南來二小)
　(水西流有玉華山水自西北合一水來㑹折而南又/合東南來一水折而西流曰翁溪曲曲經三華鎮南)
　　(又西南流北受水源山梅嶺溪水東南受龍頭舖水/又西南經縣城東南又西有羅水北自豹耳山西南)
　(流合一水南流經城西曰江鎮河來㑹乂南流有臘/溪河自東南合獨玉山五指山二水北流又合東一)
　(水北數十里折而西北合東北來之陳磜水又西北/合北一水數十里來㑹折西南流有寨角河及蒲嶺)
　(水自西合而來㑹又西南數十里經象岡司北有隆/水東南自潮水岩西北流合東北來之馬鞍山二水)
　(又西北合東南來之沱水又西北經司前來㑹始曰/翁江又西流有瀧頭水合二澗自東南來㑹又西與)
　(湞江㑹受此水源流三/百餘里  巨溪甚多)折而西流又西南經碧落洞
　西至江口塘東南而洭水西北自陽山縣㑹連山連
　州諸水來㑹亦巨川古所謂湟水也(洭水源出連山/縣西南境北與)
　(湖南江華縣界山曰分水凹其西南即廣西界地洭/水二源合而東流五十里有横水西北自界山來㑹)
　(又東有溪合四水自西南來㑹又東稍北三十里有/上敬水自北山來㑹又東經縣城南又東有小水沖)
　(溪自西北而南經城東來注之又東受南來八排猺/水折而東北流經三江口鎮東又東北至連州西南)
　(受南來一水又東北至州城西南而州西北山四水/合而南經城西來㑹又東經州城南又東折南流經)
　(黃泥塘西又東南流受東北一水又南流有水南自/分水嶺北合獅子山諸溪東北流經九十九重山西)
　(麓東㑹又東南經芙蓉山東又東南至連山縣北境/有龍潭水北自太甲塘黄金嶺南流來㑹折西南流)
　(經大東山東受西一小水稍南受東一小水經雷公/坑東又南經縣城西南又東南有一水西南自重山)
　(合四溪東北流百餘里來㑹折而東流有鍾唐山水/自北來注之又東南流數十里有獅子山水自西南)
　(來注之折東流有白羊山水自北來桂溪水自東南/來並㑹又東南數十里有明月岡南水自西南合三)
　(溪東流來㑹又東流有桃溪合二水自北來注之又/東南曲曲流至英德縣南之江口塘南而東與湞江)
　(㑹合連州西北水一出北境與湖南界之方山西南/流  西北來順頭嶺南水折東南流合西來之巾子)
　(山北水又南合東北一水又東南合西北來之天堂/嶺水又東南流折而東至州西北錦坑山南麓有六)
　(梯山水自北來合東北來鳳頭嶺星子司水及東來/之中山水而南流經州城西南入洭水  洭水源流)
　(五百/餘里)湞江既合洭水水勢大盛南流經香爐峽入清
　遠縣北境西南流又折東南有琵江自東北合北一
　水西流來注之又南稍西有一水東自標幡嶺前山
　西流來注之又西南經縣城東南受南來王子嶺水
　又西至縣南受城西南溪水又西南有溱水西北自
　溱源山來注之折南流受東南來之黃旗山水又西
　南流經黄巢磯龍披山又西南受西北來之迴岐山
　水又西南分為二派支津西南流曰綏江經醉翁山
　東又南經三水縣城西又西南與西江之支津㑹折
　而東經縣南又東南㑹北來支津又東南至西樵山
　折而東至江口司北又分一支南通西江又東北經
　佛山鎮南過荔支灣栁漁浦於廣州府城之西南北
　㑹北江而南㑹西江也正派自綏江口東流折而南
　又分一支南通綏江及西江支津又東流經靈洲山
　帶岡北蜆殻岡南又東南中有大洲又東有花縣水
　自北來㑹(花縣水二源一出縣東北山西南流經縣/城東南又西南流經種魚塘南而西水來)
　(㑹西水出縣西大潭山東南流合西南一水東流數/十里有一溪自北來㑹又東南經種魚塘西而東㑹)
　(東水二流既合又南/曲曲數十里入北江)又有從化縣流溪合諸水自東
　北來㑹(花縣正當廣府之北從化縣在其東北有流/溪出縣東北高山南流合一水又西南合東)
　(來一水西南流數十里北合高雲紫草山二水西南/經雲台山東麓又南經縣東南境受東南一水折西)
　(北流經縣南有西溪自縣北湯泉之南合二水南流/又合東西二水曲曲經雲台山西麓又西南流經縣)
　(城西而南與流溪㑹二水既合又西南流經太平墟/西又西南八十里有二溪自北合而南流來㑹又西)
　(南經廣府城東北境之白雲山北又西流數十里至/石門北西㑹北江  此水源流三百里自此水而東)
　(重山相連其水皆/滙入東江者也)北江至此又分二派中有大洲南
　流其東派㑹從化水於石門南為巨浸分支津東南
　經廣府城東而南㑹東江於珠江口也正派南流至
　府城西郊為巨浸曰栁漁浦於城西南㑹西江水及
　東江水又南入海
西江合黔桂鬱三巨川源長流逺為嶺南巨凟水勢十
　倍於龍川湞水而三巨川中黔鬱尤逺合於廣西潯
　州府城之東黔即北江右江鬱即南江左江也與桂
　水合於梧州府城之西亦曰三江口東經肇慶至廣
　州府曰西江今序次自桂水始
桂江即古灕水亦曰灕江與湘水同源而分流南北者
　也源出廣西桂林府興安縣南之海陽山北流曰海
　陽江受數水至鳴玉洞山折東北流至縣東南遂北
　為分湘灕灑其東北經全州至湖南北入洞庭湖者
　湘江也(見/前)灕江自分湘灕灑北流十餘里經縣城東
　北折而西抱城北而西南流三十里有大溶水及六
　洞水北自六洞司合而來㑹(大溶水出六洞司東北/山南流經司東折而西)
　(至白竹舖東冇六洞水自西北與湖南界/山東南流經司西南東㑹又西南入灕)又西南有
　小溶江合左右二水自西北界來㑹又西南有銀江
　　西北自界山東南流合西南來之讀書山水來㑹(此/水)
　(稍長百餘里即靈/川縣北境水也)又西南經靈川縣城東南又西南
　有白石湫水自西來注之又西南折正南流而西南
　經府治臨桂縣北境將近府城分為二派一東南流
　經城東而西南一西南流經城西而東南復合其西
　南流者有陽江自西北合二水南流來㑹於城之西
　北復分一支西南流至城西南隅復㑹其東南流者
　中有沙洲至城東有癸水自東北來注之又南分一
　支十餘里復㑹於東南境也灕江自府東南流二十
　里有馬溪自東北合東南之靈溪西流來㑹(馬溪出/桂臨縣)
　(東北山南流有一水自東北來㑹即海陽山桃花源/之西南嶺水也又南數十里至縣東南境有靈溪自)
　(東南山來㑹折而西流入/灕江俗呼此水為乖水)折西南流有相思江自西
　㑹永寧州永福縣諸水北㑹義寧縣諸水來㑹(永寧/州北)
　(境與生苗界有黃源水出黄源山東南流數十里有/一水自西來㑹又東南流㑹東北一水又東南至州)
　(東境有州西北八寨隘南水東北流合北山一水又/東北折東南流經州城東北又有州東南水自穿岩)
　(堡北流合西來一水又北合西來城南一水又北經/城東而北合而東流十餘里來㑹黃源水又東南經)
　(興隆村西南有大長江自北合一水南流經村東南/來㑹又東南四十里經永福縣西南境有一水自北)
　(來經縣城西而南注之折東流至縣南而分為二派/其一南流折而西南至雒容縣南為洛清江以西㑹)
　(栁江見後文其一東北流㑹桂江此相思江之所以/得名也東流環縣城之東南而北二十里分二支一)
　(西北流中有沙洲又北曰白石江經破村西而東北/與義寧縣之義江㑹于兩江埠之東一東北流有常)
　(寧水東南自獨秀山西北流合南來之異魚塘水又/西北來㑹又東北數十里而白石江之㑹義江折而)
　(東南流者復合也有義江出義寧縣北界生苖中東南/流入界又折而南  二水西北自苗界合而東流來)
　(㑹又東南流經桑江司西南有桑江自東北山來㑹/折西南流有靈秀山水自西北來㑹又南經縣城西)
　(又南有縣東二溪自東北合而西南經城南來㑹又/有一溪自西北來注之又西南經鵞橋西又西南曲)
　(曲數十里至兩江埠與白石江㑹也又白石江既㑹/義江折東南流二十里而支津復合  東流過銅鼓)
　(墟南受北來一水又東南流五十餘里受南來之南/溪水又東稍北曲曲流六十里曰相思江與灕江㑹)
　(四源流/  百里)灕江既㑹相思江東南流數十里折南流曲
　曲百里經兩山間又東南流經畫山西寶山東又南
　有龍頭山水自東北合二澗南流經畫山東麓而南
　又合東來一溪西經穿岩之北來注之折西南流經
　陽朔縣東北境有翠屛水自西北來注之(翠屛水二/源一曰甘)
　　(岩水東南流一曰龜潭水在龍隱山之北東流而合/又東折而東南流經翠屛村之東又東南數千里東)
　　(入灕/江)又南數十里折東南流經縣城東北而南有縣
　溪合西南山諸水自西來注之(陽朔前溪三源一出/縣西北之寶子山及)
　(金泉山二流合而東南六十餘里一出縣西寶子山/西南麓東南流合犀潭水而南一出縣西南境修仁)
　(縣北之大山及蘇山合而東北流又南合一水又東/北流八十餘里㑹西源又東北㑹西北源又東經縣)
　(南而東/入灕江)又南受東北來伏荔司前水又東南經平樂
　府北境浮嶼山西麓又南至府城西北有龍江自東
　北恭城縣合諸水來㑹(龍江出恭城縣東北與湖南/界龍虎闗之北大山有水西)
　(流曰坪川源㑹北來二水折西南流經栗朩闗西又/西南經鎮峽司西有水東北自鳳山西南流經司南)
　(而西來㑹始曰龍江又西南有水自東來㑹又南有/丁秉水西北自抱子山東南流合東北一水東南流)
　(經甘岩北麓而東來㑹又東南流經龍印山福田岩/西麓又東南經縣北又東南經城東中有沙洲有下)
　(山源水自東北來㑹又西南經縣城南而西又西南/有島平源水自縣西北朝㡌山北東流合北來甘岩)
　(南水折東南流數十里經縣西南之金龍山麓南入/龍江龍江又西南有馬峰山水合東南一水自東南)
　(來注之又西南經青烏村南又西經府城北/入灕江  此水多泉源所滙長三百餘里)南經府
　城西稍南有荔水西自荔浦縣西南合修仁縣修仁
　諸水東北流來注之(荔水出荔浦縣東南與永安州/界銀山之北通天嶺東北天門)
　(山之東北流三十里有丹溪自西來㑹又北折而西/北曲曲數十里至縣東北境又折而西南至縣城東)
　(而修江自城南而東北來㑹折修江源出修仁縣西/北境舊縣山東南流三十里  東流二十里又東南)
　(流三十里有一水自西南合三溪來㑹又東南合北/來修仁山水又南合馬浪水又東南二十里折北流)
　(至縣城西南分為二支一支北經城西而北受西北/來二水折而抱城北而東一支東經城南有橫牆水)
　(南自山中北流來㑹又抱城東而北二支復合東北/流經青山寨北又東北至荔浦縣西南境受北來一)
　(水又東北經縣城東南丹水塘之西受東南一水又/北抱城東與荔水㑹  荔水既合修江於城東北流)
　(有一水自北合二溪來注之折而東北曲曲流數十/里經古羅山南馬鬃山北又東入離江  修江合荔)
　(水長三/百里)又折而東而南經長灘塘西又南流經永安
　州東北境石鼓山東麓巴江塘西又南稍東經黃牛
　塘西又南受西南來一水即永安東南山水也又南
　經昭平縣北境有金芝岩東水自東北來注之(金芝/岩在)
　(恭城縣東界富川縣西界與下山源水相近南流又/東南曲曲經金芝岩山間百餘里至鯉魚山東麓折)
　(西南流經佛岩西麓又西南流經雙鳳桃溪玉城三/山西麓又西南經五峯北麓合北來一水又西南六)
　(十里入灕江餘此水/蟠曲流三百  里)又南稍西經縣城東南有銅鼓
　山水合冬華山水自西南來注之又東南曲曲流有
　雙橋水自東南合東北一水西南流來注之折南流
　稍西又東南流經倒水東又南稍西又東南蒼梧縣
　北境有二水自東北合而來注之(一曰茶亭山南水/南流一曰峽山水)
　(西南流合而/西南入灕江)又南經梧州府城西而潯州府所合之
　黔鬱自西南來㑹東流經城南又東入廣東界東南
　至廣州府㑹湞江龍川而入南海(湘灕灑西五度九/分極二十五度五)
　(分梧府㑹黔鬱西五度/六分極二十三度五分)
　　桂江源流曲折行九百里
　
　
　
　
　
　
　水道提綱巻十八
欽定四庫全書
　水道提綱巻十九
　　　　　　　　　原任禮部侍郎齊召南撰
　　粤江(中/)
黔即北江右江其上源有三一曰栁江一曰北盤江一
　曰南盤江南北盤江之源尤逺(南北盤江自雲南霑/益州東至廣西泗城)
　(府把蘭村而合又東至栁州府來賓/縣而㑹栁江又南至潯州府㑹鬱水)今序次先栁江
栁江出貴州永從縣西生苗山中(西八度極二十/六度不知其源)東南
　流入縣西界經蘇洞北又東經平江村南(在黎平府/西南百里)
　(永從縣西/百三十里)曰福禄江又東南流入廣西懷逺縣西北
　境西山營北界又東南百二十里至福禄村東又南
　數十里至石門山口有水西北自永從西南境與苖
　界之大洞合南來西山營水東南流百餘里經福禄
　村西而東南來㑹(西山營有二一屬懷逺在西北一/屬永從在東南黔粤地相錯如犬)
　(牙此水則經永/從之西山營北)又東南流經標里村西擁委村東折
　而東流經大灘村南又東南經良口村西至大岩村
　西南又東南有二水一自北一自東北來㑹(北水出/東北黄)
　(土塘之界山其東北湖廣西北貴州及廣西三省交/界塘東又生苗界也水西南流經朝天山北麓曲曲)
　(百里至縣正北境有猛圍村水自西北來㑹又西南/數十里經寨從村東又南數十里經大岩村東又南)
　(㑹福禄江東北水自朝天山東南苗界流入西南經/都天平膽二村北又西南流經林溪塘東馬鞍寨西)
　(又西南合東來之下余塘水曲曲七/十里而西㑹福禄江交㑹處如畫)水勢始盛又南
　流稍東五十餘里經標口塘東又南分為二派一西
　南流有小溪自西北境東南流合吼江來㑹(小溪出/縣西北)
　(二百五十里與生苗界天有村之西南大山東北流/數十里折東南流有一水自西南來㑹又東流至猺)
　(龍村之東南有一水西北自永從界之拱洞村來㑹/又東南流百餘里有吼江西南自吼江村東北流來)
　(㑹又東南數十里經標口塘西又東南入/福禄江西支津也  此水源流三百里)又西南而
　南有支津相通一東南流受東北來一水又南與西
　南支津通即懷逺縣北郊也一南流經縣城西一南
　流經城東折而經城南而西復合又西南折而正南
　有保江水自東北太保石牛二村來注之又西南流
　有浪溪江自東南來注之(浪溪江出東南銅掌岩之/西北山俗曰昌河西北流)
　(曲曲百餘里/入福禄江)又西南經西岸塘至融縣東北曰融江
　有一水自西北合諸溪東南流來注之(水出縣西北/二百餘里黃)
　(口村西南大山東南流合北來二水又東南有通道/鎮北三山合而東北流來㑹又東流受北來之大灣)
　(村水又東南有一水合二溪自西南來㑹又東北流/折而東南經攬口堡東又南折而東北又東南流經)
　(剌利村南有一水自北來㑹又東南至/融縣東北㑹融江  此水源流三百里)又南經縣城
　東南稍西有水自西經城西南而東來注之正南流
　有馬鞍山水及灣洞水自東南合數溪來注之又西
　南流受西北來一水又西南至羅城縣東北境有水
　西自縣城來注之(水出羅城縣西北山西北流經縣/北雞拱山青陵山西麓三十里折)
　(東流五十里又折東南流經中火堡/西又折東北至青黃山麓入融江)折東南流俗曰
　落澰河六十里經紗㡌山東麓又東南有龍潭水東
　北自狗頭山來注之又南流四十里有馬泡水自東
　北來注之又西南經栁城舊縣村西又南折東南流
　至栁城縣城西北有古清河東北自轎頂山西南流
　合東來一溪經城西北而南來㑹南經城西而南有
　龍江西自慶逺府㑹貴州獨山州荔波縣及南丹河
　池思恩天河諸水東流來㑹亦巨川也(龍江上源出/貴州都勻府)
　(之南獨山州二源一出西南境豐寧上司之北山北/流折而東北數十里至州南里蜡寨北有西源羊角)
　(寨水自西山東流經州城西南折而南流十餘里來/㑹又東南流折東北俗曰黒神河又東北數十里)
　(有木魚河南自唐懷寨來㑹又東北經朴寨北又東/北至爛土司北折東流有巴開河自南來㑹又東數)
　(十里經三角寨南又東入生苗界又自苗中折西南/流入荔波縣東北界又西南流至縣東境猺排村東)
　(南有一水自村西北山來㑹又南有一水合四溪東/自古州八萬猺山來㑹經火猺村北又西南受北來)
　(一水又西南經舊荔波縣西北又西南經堆村北又/西南經寨鵞村北又西南而勞村江北自荔波縣城)
　(來㑹經勞村江出荔波縣北境稍東生苗中西南流/入界  山洞北又西南經猺台村北又西南合北來)
　(一水又西合西來一水折南流經縣城東又南受西/北來經城南一水又西南數十里受西北來一水折)
　(東南流數十里與龍江㑹自既㑹勞村江又南稍西/經南丹州東北境有水西  州北境山合四溪東來)
　(注之折東南流經打狗村東又東南受東北來一潭/水又東南經大山闗受東北一水又有青雲溪西南)
　(自州西境之高峯坑東流經城南東北流合西北來/之三寳山水又東北數十里來㑹又南流經猺家村)
　(西又東南經下川村東又折西南流受東北一水又/西南經河池州東北境曰金城江經州北境四一山)
　(東麓折東南流二十里有紅盆水西南自州城來㑹/  紅盆水出南丹州西南那地州東北界之金雞寨)
　(山即青雲溪南隔山水也東北流七十里折而東南/流經看馬村西又東南合東來一水又東南有猫溪)
　(自西來㑹又東南數十里經河池州城南又東南折/而東北流受東南來之浪溪三水又北入龍江  龍)
　(江既㑹紅盆水于州東北境又東南流受北來嘯山/水又折南流經聖水山西麓又東南受西南一水折)
　(而東流經思恩縣南境曰龍江有帶溪自北合數水/經縣城西而南來㑹  帶溪上源出古州八萬猺山)
　(之東北與生苗界山西南流八十里受北來二溪合/為一水又西南曲曲百餘里有一水自東來㑹折而)
　(西流五十里受北一水又西而帶溪水北自二十索/村之南東西二源合而南流來㑹又南流經洞馬村)
　(西又西南六十里有一水合二溪自西北來㑹又東/南流經紺山修煉山西麓是為思恩東北境折而西)
　(南流經縣城西北又南五十餘里于白沙村之西南/㑹龍江此水源流長五百里亦龍江東一源也  龍)
　(江既㑹帶溪曲曲東南流有修煉山東水自北來注/之又東南經月山覃藏嶺北麓九十里經慶逺府治)
　(宜川縣西北境又東流經府城北又東至威家堡北/有潭水自北來注之又東稍南有洛䝉江南自忻城)
　(縣北界之疊石山西北流合西來永定土司南水北/流經府東南境合西來一溪又東北流來注之龍江)
　(又東北流經烏藏村南又東北而天河縣水自西北/來合東北羅城縣水南流來注之  天河水出縣西)
　(北山二大源合而東南流經三仙山東麓有三湖水/自西來㑹又曲曲東南流有九龍泉自縣東北山西)
　(流折而北又折而西南來㑹于沖乾村之東北又東/南經天河縣城西南又東南至文華山西麓受西南)
　(來日山水折東稍南數十里而羅城縣西南三溪合/西南流來㑹亦龍潭水也又東南數十里至永順副)
　(土司之北岐為二支夾司左右而南受東來一水西/流復合而入龍江龍江又南經羅村西又南折而東)
　(流曲曲經西山南麓又曲曲而東約百有餘里至栁/城縣城西南而栁江自北來㑹以下總曰栁江  此)
　(水自源至合栁江處曲折已九百餘/里受納羣流甚多實栁江西源也)栁城縣城西南
　二水既合東流經城南曰栁江又東南流經栁江府
　治馬平縣西北境有奕貴山水自北來洛滿鎮水自
　西來並㑹又東而南經府城西折而抱城南東三面
　又北流三十里折而東南龍壁山南麓又折而南經
　橫賴山西麓及桃竹山西南又折東南流經犁雍塘
　北又東北流(自栁平至此直經百餘/里之間江曲折三百里)有洛清江北自
　雒容縣東北承永福縣南分流合諸溪西南流來㑹
　　(即黃源水之西南流一派也黃源見前灕江下雒清/江自永福縣城南分一支南流有大榕江東南自下)
　(邊山西北流合西來毛洞水曰丹竹江曲曲西北流/又合東南來一大溪西南來一小溪而西北來㑹水)
　(勢始盛折西南流六十里受西北來二水經太和山/西又西南折而正南多石灘有石盤岩水自西北經)
　(常安鎮來注之又南經古羅塘西又南受西來之屛/石山水又南有一水自東北來注之折西南流經先)
　(鋒墟北又西南至雒容縣東北大方塘之東有水北/自樟嶺南流來㑹又有龍鼻江及平潭水自縣西北)
　(合東南流分為二支一東流經縣城北而東來先㑹/折西南流經縣城東南又西南而龍鼻南流一支自)
　(城西南來㑹又西南折而南流又東南流為/雒清江與栁江㑹  自永福至此三百餘里)又東流
　折而東南經運江司西有一水自東南來合東北諸
　水來㑹即象州北境也(東南水二源一出卧龍山之/東南山西北流百餘里一出)
　(竹踏山西北流與西南出龍殿山東北流者合而曲/曲經馬鞍塘及大樂司西皆㑹西北流六十里其東)
　(北天柱山水及石人山水合于南隘之/西南又西南來㑹又西四十里入栁江)又西南受東
　南來一水(水二源一出南山西北流一出猺山/巨澤東北流合而折西北流入栁江)又南
　至州北有水南自天益山東北流經州東而西北來
　注之又西南經州城西北而南又西南有穿山堡北
　水西自山中東南流百五十里來注之又南至天益
　山西南麓紅水西南自來賓縣來㑹俗曰都泥江即兩
　盤江也　既㑹盤江南流稍西折而東南經武宣縣
　西南又東南經潯州府治桂平縣西北境又東至府
　城北二十里岐為二一南流經城東而鬱江自西南
　至城東南來㑹一東北流二十里折而東而前㑹鬱
　江支津並東北流來㑹(自㑹都泥後所/受諸水見後)又東南至梧
　州府城西南㑹北來之桂江
北盤江即烏泥江亦曰紅水河其上源雲南貴州之可
　渡河所謂盤江者也　源出雲南霑益州北境為滇
　黔川三省之界(西北四川界東北貴州大定府威寧/州西南界也西十二度五分强極二)
　(十二度四分新霑益/州北二百四十里)地曰倘塘驛西北山有水東北
　流(隔山西南即車洪江西南出嵩明州尋甸州東/北流至山麓折而西北入四川界注金沙江者)數
　十里曲曲而東(北岸貴州威寧州西南之瓦擦汛界/南岸雲南舊霑益石龍山北百里)
　經可渡橋又數十里東北流受東北來結里汛南山
　水(即威寧州東南境/水西南流來㑹)折東南流數十里入貴州界曰
　可渡河(自源至此曲/折已二百里)折東北流受東南來一水又東
　北受東北來一水(即結里汛東山水也威寧州/即古烏撒地汛在州東南)又折
　東流至大山而伏又東南二十餘里出山東南流曰
　天生橋(大山數重水伏流其下復出/在威寧州東南百六十餘里)南數十里有一
　水自西來㑹又東經黒胯汛南又東南受東北來一
　水又東經北怯汛南又東南經安南縣北境有拖長
　江西南自普安州西南界之平夷所東北曲曲流經
　州城北又東經普安安南二縣北境而東來㑹(拖長/江出)
　(普安州西南百里與雲南平彜縣界處之平夷所北/山其西即滇南勝境入滇之孔道也水東南流經亦)
　(資孔驛南折而北經大山中又北合西南來一水又/北經毛政營西折東北流數十里折而東經州北境)
　(有海子舖北水自西南來㑹折東南流七十里至州/東境之軟橋驛西南而州城南北二水自西合而來)
　(㑹又東流經普安縣西境又東北至大山而伏曰天/生橋縣北二十里也東北流出有縣溪自縣城東合)
　(二水北流來㑹又東北有猪場河自西北山合二水/東南流百六十里來㑹又東流經安南縣北境有西)
　(安河西南自江西坡驛南山東北流百餘里/來㑹又東流入盤江  此水曲折行四百里)始曰盤
　江又東南經永寧州西境(即安南/之東界)折而南流經盤江
　營東又南折而東十餘里又折而南而西南流三十
　里有阿黒河合馬京河西北自安南縣東境來注之
　又南數里折東南流有馬軍河南自南籠府新城北
　東流折而北百五十里來注之(馬軍河出新城西北/山東流經城北又東)
　(數十里折東北而北經高伍塘/及安姑之東又北流注盤江)又東稍北二十里折
　東南流三十里有寧谷河自東北安順府㑹西南鎮
　寧永寧三州諸水西南流來㑹(寧谷河二源出安順/府治普定縣東北境)
　(山南流至府城東有一小溪自東北來㑹又南至城/東南而西源出西玉麓東北麓者東南流經城而南)
　(來㑹流經五官屯西至寜谷寨東折而西二水既合/東南                            南經羣山)
　(中百八十里至寧谷司西北折西流五十里有白水/河北自鎮寧州城之南西北流十餘里折而西流合)
　(北來一水折東南流三十里合東來之王二河又南/流有霸陵河西北自永寧州北境山東南流合州東)
　(北闗嶺驛水而東南來㑹又南折西南流有州東二/水合而東南來㑹又南流五十里㑹寧谷河  寧谷)
　(河既㑹二州水又西/南六十餘里入盤江)盤江又南數十里經南籠府東
　北境又東南曲曲數十里經康莊司西南境有岩下
　河東北自岩頂山西南流百餘里合東來一水而南
　來注之又南入生苗界有魯溝河自西安籠鎮之西
　北木舌寨山東流來注之(生苗中不知受合幾水惟/木舌寨水自南籠西北七)
　(十里山東北流百餘里曰魯溝河入苗界則可知者/也魯溝之南五十里即安籠城城東北有大澤東西)
　(數十/里)自生苗界東南流入廣西泗城府北境把蘭村
　之東北界又東折而南流受東來一水又南受西北
　來一水(即把蘭村/東水也)俗曰盤江河又南而南盤江曰紅
　水江自西南西隆州來㑹(㑹處在泗城府治陵雲縣/北稍西百五十里把蘭村)
　(東南二十里西十度四分極二十四度/八分  北盤江自源至此九百餘里)
南盤江即紅水江亦曰八達河源出雲南新霑益州西
　北三十里之花山(西十二度七分極二十五度七分/花山北去北盤江源二百四十里)
　(花山西北即尋甸東北流之車洪江也百霑益為兩/盤江源其地勢甚高而舊州在東北二  里有一水)
　(自西南而東北經舊州東石龍山西左右各受一水/又東北數十里而伏又北踰大山數重與貴州界則)
　(北盤/江也)東南流二十餘里至松林驛西南折正南流又
　西南流十餘里又南流折而東南經州城北而東折
　東南流經州東境南二十里有磨刀溪自西來㑹(磨/刀)
　　(溪即馬龍州北境山水東流曲曲經曲靖府治南寜/縣北境新霑益州南境與北盤江㑹實北盤江南源)
　　(也/)又西南經曲靖府治南寧縣東境稍南有水西南
　自府城來㑹(即府南一溪/出西南山者)又曲曲而南七十里經廢
　越州西又曲曲南流百三十里經陸凉州東南境湖
　澤中有一水自南來㑹(水出州南山東北流經薛/官堡西又東北與盤江㑹)自
　湖西流經州城南中有大灘又西南流曰八達河六
　十餘里折西北流七十里亦曰赤江河折西南流至
　宜良縣東北有楊宗海水自西來㑹又縣北小水亦
　自西來注之(楊宗海在宜良縣西境稍南之楊宗廢/縣北有巨湖濶十里南北長三十里自)
　(北流出折而東經縣北境又東南㑹盤江㑹縣/城北一水出西境東流經城北而東來並)又東
　南流至縣東南境曰八達河折西南流經路南州西
　境稍南經化所村西又西南折而南而東南經澂江
　府治河陽縣東境過席家渡又東南五十里有白龍
　潭水東北自路南州西南流來㑹於烏哥觜之西北
　(白龍潭在路南州東北山西南流有黒龍潭水/自東來㑹經州城東又西南百餘里㑹八達河)又西
　南流經黒村東又西有仙湖受江川縣水西北自府
　城東南流來㑹(仙湖在澂江府城南濶三十里南北/長五十餘里其上源則南稍西江川)
　(縣水也里江川縣水出縣西境東流至城南瀦為湖/東西數  南北二十餘里曰應星河形如懸瓠自腰)
　(東流出至縣東五里又瀦為湖愈澗而北即仙湖也/仙湖西岸夫山及黒龍潭又西即晉寜縣境其水皆)
　　(北入滇池者仙湖經澂江府城南有梁王河北自城/西南來又有東河自東北經城東來並㑹湖東岸有)
　(烏乍山自東南流出八十里入八/達河澂江府地亦大分水嶺也)又南經彌勒州西
　境寧州東北境受西來分水嶺水(即寧州東/北山水)又南曲
　曲經寧州東南之舊甸東有小曲江自西合新興嶍
　峨河西通海四縣及寧州水東流來㑹(小曲江出新/興縣北山二)
　(源一南流一西南流而合經古北城之西北其源北/山之北即昆陽州境水皆北入滇池者小曲江自古)
　(北城西南流至新興縣城北有一水自東南來㑹又/西南曲曲七十里經嶍峨縣北境有水自西來會折)
　(東南流四十里經縣城東北又東南而老魯闗水自/西南經城南而東來會始曰曲江又東流折東南流)
　(至河西縣西南境受西來一水又東南數十里經兩/山間折而南流經通海縣西南境數十里又東南至)
　(曲江驛南折東北流六十里至縣東南境之老丁庄/北又折而東流經寧州南境有婆兮江自州東北之)
　(分水嶺西南流經州東合州西之瓜水而西南流來/會即通海湖水泛溢亦由瓜水來會曲江又東流數)
　(十里折而東北至舊甸南東入盤江一通海縣北有/湖受縣西山水又受西北河西縣南  水及縣西北)
　(曲陀闗水滙而成湖南北二十里自西南而東北至/甸苴闗南長四十餘里與寧州西之瓜水相近  曲)
　(江源流四/百餘里)又東南曲曲五十里有水東北自彌勒州
　來㑹(彌勒州東北三水一東北出廣西府西北境瀘/源洞西山西南流六十里一東出府西南山與)
　(府南矣邦池相近西南流四十里一出州西北山東/南流三十里至州城東北㑹焉經城東南又西南流)
　(百里經竹園西又西南百里入盤江泉矣邦池在/廣西府南其源曰府東龍泉府西瀘  二水不涸)又
　東南百餘里經阿迷州北境稍東有樂䝉河西南自
　臨安府治建水縣西受石屛州之異龍湖水東流經
　州城東南折而東北來㑹(樂䝉河上源出石屏州西/北寳秀鄉北山東南流經)
　(州西南亦曰曲江又東南而北瀦為巨澤廣長三十/餘里曰異龍湖自東南流出曰瀘江河又東南流六)
　(十里經臨安府城南又東折東北流有象沖河自南/山北流來㑹曰樂䝉河又東北至岩洞而伏又東流)
　(出經樣田塘南又東南流三十里至燕子洞而伏阿/迷州西南境也又東流出折東北流五十里經州城)
　(東南有一水東南自南洞來㑹折西北流經城東北/又西北十餘里折東北流四十里入盤江  此水源)
　(流三百餘里兩伏于大/山下復出亦天生橋也)盤江既㑹樂䝉河折東北流
　六十餘里又折而北有一水自東南來注之又北三
　十里折東北流而又北曲曲百三十里經江邊塘東
　有一水自東來注之地曰小江口(西北去竹園六十/餘里彌勒州之東)
　(南境廣西府/之西南境也)又西北受西南來一水又西北折而東
　北經廣西府之南境及廣南府之西北境凡曲曲二
　百八十里有清水河自西南來㑹(清水河出邱北汛/二源一出汛南山)
　(東北流一出西北山東南流合而/東北行山中凡二百餘里入盤江)又東北至廣西西
　隆州極西界(東北廣西而西/岸為雲南界)有馬别河南自開化府
　北山東北流經廣南府西北境又折而西北流來㑹
　(馬别河出開化府北境山東流經法土童北折東北/流有江那汛南水自西來㑹又北流曲曲百餘里有)
　(維摩塘南水自西來㑹又西北受西來一水折東北/流經衣落寨及彌勒灣東又東北百餘里至廣南府)
　(西境之馬别塘北曰馬别河有者種河自東來㑹又/北流曲曲百三十里至廣西界折而西北流入盤江)
　(四此水源流/  百餘里)又西北曲曲流為兩省之界八十餘里
　北至羅平州東南境之可渡河(東廣西界/西雲南界)折東北流
　(可渡在羅平州東南六十里/盤江之名為可渡河以此也)二十里至新寨折而東
　流為三省之界(自水西北為雲南東岸為貴州南籠/府西南捧鮮汛上江界水南岸為廣)
　(西西隆州/西北界)有九龍河西北自羅平州西㑹師宗州蛇
　場河北㑹霑益州東北山水平彞縣水及貴州平夷
　所水南流而東南為上江來㑹(九龍河二大源南源/出師宗州北境陸凉)
　(州東北境大山西南流經得勒坡南蛇場村北折而/南流受西北一水折東南流曰蛇場河又東經師宗)
　(州東北境百餘里折東流經羅平州北境曰九龍河/又東九十里其西北源自北來㑹  西北源更逺出)
　(新霑益州東北二十里山中其西去南盤江僅三十/里此水東流三十里經腰站南又東流經平彞縣西)
　(北之凉水井南又東折東南流經縣城西南其城東/十里即滇南勝境入滇之孔道也自城又東南流百)
　(六十里有一水東北自貴州普安州西南界平夷所/之南東南沿界流四十里折而正南入雲南平彞縣)
　(北境四十里又合一東來水而西南流來㑹平夷所/亦分水嶺也二水既合又南經亦佐廢縣西又南流)
　(曲曲百二十里有恩勒村水自西經羅平州北境來/㑹又東南與九龍河㑹  兩源既合於羅平州東境)
　(又東南九十里至江底村北東與一水自北來者㑹/折西南流為滇黔二省之界經捧鮮汛西又西南有)
　(水曰上江東自汛南山西南流來㑹又西南當三省/交界處入盤江  此水自霑益至上江曲折幾五百)
　(里/)又東南折而東為黔廣二省之界(北岸貴州南籠/府地南岸廣西)
　(西隆/州地)稍東北有中江自北來注之(出捧鮮汛東南山/者東南流注之)
　稍東有下江自東北來注之(出籠戛北山者/西南流來注之)又東南
　流有水合三溪自南來注之(出西隆州西境山三/溪合而北流入盤江)又
　東南六十里全入廣西西隆州西北界自此以上總
　曰八達河至界曰紅水江折正東流百二十里有清
　水河自西南來注之(清水河出雲南廣南府北境分/水嶺之北山二源一東南流一)
　(東北流合而東四十里入西隆州西南界又東/北流經膽轟塘西又東北數十里入紅水江)又東
　北流二十里有馬别河西北自貴州合深溪朩郎諸
　水南流經南籠府境東合都威河而東南來㑹(馬别/河上)
　(源曰深溪河出普安州南境山東流經歸順營南又/東南六十里有一水自西來㑹又東南四十里有阿)
　(希河東北自普安縣東南山西南流百里來㑹正南/流百三十里曰深溪河有木郎河出普安州南界山)
　(東南流經狗場營西即雲南羅平州東北界之黃泥/河也又東南流合西來沙營北水又東南流來㑹既)
　(合二水又東南流經南籠府西境二百里曰馬别河/又東南入廣西西隆州界二十里有都威河東北自)
　(南籠府西山南流經馬鞭塘及甲寨東又西南流數/十里入西隆州界三十里來㑹又南稍東三十餘里)
　(入紅水江此里/水源流四百)又東南受南一水折東稍北流六十
　里經西隆州北境板朋塘南有水南自州城來注之
　(水出州東南山西北流經州城南而西有一溪自南/來㑹又北經州西而西北又有一溪自西來㑹折東)
　(北流/注之)折東南流二十里有水西北自貴州界來㑹(水/出)
　(南籠府安籠鎮南山東南流經石門坎北又東南五/十里當生苗界處入廣西界又三十里經牛墟東又)
　(東南八十里/入紅水江)又東南流六十里有水自西南來注之
　(西隆州東南水也自山北流合東來一水/折西流又合西南一水東北流入紅水江)折東北流
　四十里至百樂寨西北有水東來注之又北流五十
　里有馬墟水自西北來注之(馬墟在牛墟/東八十餘里)又東北流
　折而東經泗城府西北境凡百里至把蘭村南境而
　北盤江自北來㑹(南盤江自霑益至此㑹曲靖澂江/臨安廣西四府霑益陸凉宜良路)
　(南江川新興通海寧州彌勒石屏阿迷師宗羅平平/彞諸州縣之水曲折已千八百里容受衆流較北盤)
　(江勢/數倍)
兩盤江既合總稱曰紅水河東南流有一水自南合二
　溪來注之又東流有水自東北藁村合一溪西南流
　來注之(藁村水出北與苗界山南流經村西又南而/西南流有水東北自何旺村西南山來㑹又)
　(西南入/紅水河)又東南折而東北數十里又東南流折而東
　經上隆村南又東曲曲經東蘭州北境折東北又東
　南流至州東北境雙鳳山北麓福山南麓又東北流
　百里經那地州西北境有拱村水自西北苗界東南
　流合二水來注之又折東南至州西有二水東自州
　城左右西流來㑹(一出州東北山西南流經城東折/而抱城南一出州北山合二澗東)
　(南流數十里經州西而南/與㑹又西流入紅水河)又折西南流二十里東流
　三十里有一水自東北來注之(水出那地州東北都/利山兩澗合西南流)
　(經常坡嶺西又南八十里至州東南境有龍泉水東/自折登山來㑹又西南流經思河村南西入紅水河)
　南流曲曲經舊都陽司東又東南流曰烏泥江至山
　麓又折東南流經三旺司西又曲曲而南經舊東蘭
　州東折西南至北荷山東麓有一水自西南來注之
　(水出東蘭州東南境山二源合東流有一溪自南猺/山西北流來經銀海地之西來㑹又東北百餘里入)
　(烏泥/江)又南流經都彞山西麓又南流折東南經十八
　鶴山東麓又東南有水自東北來注之又東南經猺
　山中百餘里有水自西合二溪來注之又東南經思
　恩府西北境折東北而東經安定土司南(司東西俱/有水南流)
　(各瀦為小/湖在北岸)又東南流有蘆江南自鷄籠山北流合西
　七首水東北流來㑹(雞籠山在思恩府西北二十餘/里其南水皆南注右江而蘆江)
　(自山北北流經興隆司西又東北經白土司西又北/流有七首水西自七首山東流合南一溪來㑹又東)
　(北入烏/泥江)又東北流受北來刀房隘水(水出猺山兩源/至隘南而合南)
　(流又折而西南百/餘里入烏泥江)又東北經大明山北麓北受一水
　又東北經忻城縣西南境有那龍江刁江西北自那
　地州東南合諸水三百餘里來㑹(即永順正土司北/水也上源曰刁江)
　(三源一西北出那地州東南境地黃村西之福山東/南流經三旺司東與隔山烏泥江相去二十里耳又)
　(東南流其西南二源一出隘峝之北都彞山東北流/其隔山去烏泥江不過十餘里也一出隘峒東南北)
　(流數十里而合又北合西來真武山水又東北與西/北源㑹而東流曰刁江有那龍江北自河池州南境)
　(之振人山南流經馬鞍山東又南來㑹又東南流受/西南一水折東北流受南來一水又東北受東南一)
　(水又東北受北來清逺山水又東經永順正土司北/折東南流受東北柱藤村水又東南流百里經猺巢)
　(西折而東而東南流受西北來七星山水又東南經/忻城縣西境有彞江自西北猺山合兩源東南流來)
　(㑹又東南受北一小/水又東南入烏泥江)又東流數十里有龍塘江東北
　自縣城來㑹(龍塘江出忻城縣西北境宜川縣西南/境之猺山東南流百里經忻城西北境)
　(受東北來黃泥岡水又東南流經縣城西南又南而/一溪東北自青潭岡西南流經縣城東南而西來㑹)
　(又西南數十/里入烏泥江)又東南受西南來一水又東南曲曲百
　餘里經遷江縣西北境有木托村水自東北來注之
　又南流受西南一水折東南流經縣北有青水江南
　自縣東合西南上林縣賓州諸水北流來㑹(青水江/合二大)
　(水一出上林縣北百八十里之思僯山三澗合而南/流在三呌司東又南㑹東北一水南流經橋賢墟西)
　(南十餘里又南曰周江流數十里有里仁江西北自/茶山來㑹又東南流至縣城西北㑹西來一水東經)
　(城北曰周利江有城東一水自南來㑹又東有七龍/江自南來會又東稍折而南又東曰黄龍江有羅洪)
　(洞水自北來合西雲摇村水東南流來㑹折東南流/經思攬村西曰思欖江經賓州北境有樊廟江西南)
　(自金雞山合南來黃庚山水東北流來㑹又東南流/至州東北境  一出賓州南境曰武陵江二源一於)
　(嶺方山東北流一於武羅司東北流而合又東北有/鎮龍水東南自鎮龍山來㑹又東北經仰渡山東又)
　(東北有黃陵川自東來㑹折西北流曰李依江經州/東境白羊山東又西折而北流經州東北之雞鳴嶺)
　(東又北有臨浦江自州西南合螺江北流經州西又/折而東經州北來㑹又北流與上林縣思攬江㑹東)
　(北流有龍溪自東南來注之又北流經遷江縣南境/有黒洞岩水自西北來注之又北經龍降村東又北)
　(經縣城東又北㑹烏泥/江  此水源流四百里)又東北經文輝塔甲山南鴉
　羅堡北又東北折東南至來賓縣西境受南來石牙
　山西水又東經縣城南有石牙山東水自南來注之
　折東北流有思玉山湖水自西北經城東來㑹又東
　北中有石灘北流有定清水西北自雙泉山東南流
　注之(此水與玉山/湖水源甚近)又東北流至象州西南境而栁江
　自州西而西南來㑹自此而下總名曰都泥江亦曰
　左江(自把蘭村兩盤江合處/至此又一千四百餘里)折西南流又折而東經
　武宣縣西北境受西南來大禄山水又東受東北來
　陰江水(水二源自縣北境合/而西流南注都泥江)又東南至縣城西北有
　新江自東北山西南流經城北而西來注之(新江二/源一出)
　(北倉㡌山南流二十里又一出東金龍山/西流合而西南經城北而西入都泥江)南經城西
　有賈利山水自西南來注之折東經城南又東南流
　有東山水自東合二溪西流來注之又東南受西南
　來一水(一出仙岩山北流一出居松山/東流而合東北流入都泥江)又東流經碁
　石山北勒馬山南又東南流經潯州府治桂平縣西
　北境碧灘塘之南又折東北流受北來花雷村及東
　北大藤峽二水又東南流至府北二十里分為二派
　　一南流經府城東北又東南㑹西南來之鬱江(在府/城東)
　(南/)一東北流二十里受西北來金珠嶺水折東南流
　而前一派㑹鬱江者自西南而東北流四十里來㑹(在/潯)
　(州府東北境四十/里曰大黃江司)　黔江既㑹鬱江水勢愈盛自此
　以下總曰潯江又東南流有相思江北自秦川司來
　注之中有巨洲又東南經平南縣西境有乾江自南
　來注之又東南有烏江自北合二水來注之又東南
　經縣城西南又東南受北來城東羅沖塘水又有秦
　江自東北來注之又東南流曰龔江有白沙江合諸
　水自西南來注之(白沙江出容縣北界之摩雲嶺二/水合而東北流經太沖墟西北又)
　(東北有火烏河自東南山西北流經火烏墟而西北/來㑹又有湖水自西北來㑹中有緑水洲又東北流)
　(入潯/江)稍北有白馬江東北自撫羊山西南流來注之
　又東經白馬塘南又東經藤縣西境有䝉江北自永
　安州合數水南流來㑹(䝉江三源一出永安州北與/荔浦縣南界天門山通天嶺)
　(嶺東水即荔水東北入桂江者此水自西北麓兩澗/合西南流數十里有古角山北水自東來㑹又西南)
　(有一水自北合二溪來㑹南流又西合一小溪折東/流曰冷柑水又東折而東南經州城西而南又合西)
　(來一水折東南流又折而南經三石山東麓曰眉江/受東南來一水即泥鮫水也又西南流有大樟水西)
　(南自百餘里外山合兩溪東北流至州西境合西來/一水折東南流數十里來㑹又南流受西北一小水)
　(又東南流經古花山西麓又東南有松栢山水自東/北合東南一水西南流來㑹曰牛皮江又南有大同)
　(江自西北大同司前合左右二水東南流百四十里/來㑹又東南流經六爻山東麓又南入潯江  此水)
　(源流四/百里)又東流中有巨灘(即藤縣/西南境)折東北流經藤縣
　城西又東北有四培江自北來注之(四培江東北出/李白岩兩水合)
　(西南流又合一北來水又西南折而/南經登禺山東麓又東南流入潯江)又有劔江自縣
　城東㑹南來北流容縣岑溪三縣之水至縣北來㑹
　(劔江上源曰崑崙水出北流縣東南與廣東界之峩/石山雙威山北流數十里合東來一溪又北合西南)
　(來簫韶山水又東北流折而西北有西崑崙水自西/南合西金坊山水東北流來㑹又北流受東來一水)
　(折西北流受西來登高山水又北流經天塘山西麓/折西北流經黃箭山北麓至縣東南境曰沿龍江折)
　(東北流又正北至縣東有縣南溪西自城南合東一/水來㑹即獅子岩水也又北經靈臺山西麓受西北)
　(來一水又東北曰沿龍江口又東北至容縣西南境/有緑藍水自北金牛嶺南流來㑹又東北經容縣城)
　(東南有天塘山水自南而北經石羊山温泉之東曲/曲百數十里來㑹稍北有水自東北來經城東而南)
　(來注之又東北有南渡江自南大山合二溪經石梯/山曇平山鳳凰山將軍山北流受東來通天嶺水又)
　(北至南渡司之東受東北一水折西南流經司南又/西南經李村及六王司南有六洞司水南自石梯西)
　(麓合數水北流折而東北來㑹折西北流入劔江至/此曰思登河又東北流分為二派一正北流經山來)
　(嶺下至竇家司東勾刀山西折而東北有繡江西南/自大榕山摩雲嶺東北流來㑹又東北至都榜嶺南)
　(麓一東流經獨竹嶺下數十里至岑溪縣西境有龍/底江二源一自縣東與廣東界山西流曰龍潭合東)
　(北二水一自縣南鳳麓山東麓北流合東一水合焉/西經城南而西稍北來㑹又北流經勾刀山東麓曰)
　(皇華江又東北有義昌江東南自腰鵞嶺及周公山/水西流經羅洞墟北黃塘村南而西來㑹又北至都)
　(榜嶺南二派復合又東北流數十里經藤縣南境折/正北曲曲流曰劔江又北經城東而北折稍西入潯)
　(江川此水自崑崙水源至此六百餘里亦/巨  也  藤縣西潯江東劔江至北而合)又東北流
　經龍潭南為梧州府治蒼梧縣西境折東流又東南
　有牛嶺水自南來合數溪北來注之有東南折而東
　北有長行江南自長行司北流合西一小水經澤山
　折而東北來注之江中有巨洲又東至梧州府城西
　南而灕水桂江北自昭平縣南流經城西而南來㑹
　於高望村之東(潯江自黔鬱左右二水/㑹處至此又四百餘里)於是廣西一
　省之水俱合東南流經府城南蘇山北又東過伏虎
　岩南而東入廣東界(自入廣東肇慶至廣州府㑹/湞江龍川江南入海見後文)
　
　
　
　
　
　
　
　
　水道提綱巻十九
欽定四庫全書
　水道提綱巻二十
　　　　　　　　　原任禮部侍郎齊召南撰
　　粤江下
鬱江即廣西左江亦曰南江上源有二北源出雲南廣
　南府曰西洋江南源出歸順州及安南境水曰麗江
　至南寧府之西合江鎮而㑹為鬱江
西洋江亦曰南盤江古夜郎豚水也源出雲南廣南府
　治寶寧縣西北六十里者兎塘之西南山(西十一度/六分極二)
　(十四度三分北此山之西北山即者種河/源西流折而  為馬别河入八達河者)東北流折
　而東經塘西北又折而東南曲曲數十里至府西境
　有松木嶺水自北來又有一水自東北山西南經府
　城西北來並㑹南流合西北來一水又東南有紅石
　店水自西北合二溪東南流來㑹(紅石店北至者/兎塘僅二十里)又
　東南流曰西洋江數十里受西南來一水又東流至
　廣西界(廣南府東南九十里其東/為廣西西林縣西南界)受西南來一水稍
　東北曲曲流為兩省之界一百五十里(南岸為雲南/廣南府東南)
　(境土富州之北境北岸/為廣西西林縣南境)至西寧村北(土富州/東北境)有同舍
　河西北自西林縣城合諸水南流來㑹(同舍河兩源/一出廣南府)
　(東山二澗合流而北而東北入廣西界經剥貫村東/一出廣南府北境山二澗合流而東入廣西界經剥)
　(貫村北又東㑹焉即西林縣西境也又東北流數十/里受西南一水東流折東南流經縣北境曰同舍河)
　(有一水自西北來㑹曰䭾娘江又東南流有一水東/北自西隆州南山南流合三溪來㑹又南流經縣城)
　(東有䭾門河西自廣南府東南山合二溪西北流入/界而東南經縣城南合西南來之渌䭾河而東來㑹)
　(折東流又東稍北經八渡站北受西南來一水折東/南流又受東北那個村水經者達村西又東南流四)
　(十里入/西洋江)折東南流經百約村西(自北東岸廣西/西岸雲南分界)受西
　來西寧村水又東南經别隘北(土富州/東北界)有剥江自西
　南來注之(剥江出土富州東北山兩源合東南流/合西南來一水折東北流入西洋江)又
　東南有者郎河西南自土富州城東北流合諸水來
　㑹(者郎河二源一出土富州西北山東南流一出西/南山東北流合而東經州城北又東折東南流經)
　(歸朝村北又東流至平洋村北有廣西歸順土州西/北境水曰小鎮安溪曰下勞村溪自西南來合而東)
　(北曰那旺村水曰東水自東南來合而西北㑹焉東/北流來㑹又東北至那洞北受東南一水又東北經)
　(那萬西又東北至兩省界處入/西洋江  此水源流三百里)又東入廣西界又東
　北流經泗城府南境鎮安府南境折東南流經土蔞
　村北又東北經剥色埠東南有一水北自泗城府東
　南流合西數水來㑹(泗城府水有二俱出北境大山/一西南流一東南流至府城南)
　(而合又東南流折而西南曲曲經人弗村西官村東/又東流經茶亭坡北又南折西南流有供村北山二)
　(水合西南流受西來一水折東南流受北來佳甸站/水又東南經大琵塘喜村南又東南至皈樂營之北)
　(來㑹又東南數十里入西洋江水此水源/流三百餘里泗城北山西山諸  畢㑹)又東經砦
　馬塘南又東南經奉議州北境田州城南有水自北
　經城東來㑹即那碧橋也(水出田州北山東南流合/東北一水又東南流折而)
　(西南經州城東/又南入西洋江)又東南經渌濃塘西又東南有水西
　自奉議州來㑹(水自奉議州西南山二澗合東南流/經州南境那蒲村南又東流有砦例)
　(村水自南合三水北流/來㑹又東北入西洋江)又東南經上林縣西北境榕
　樹塘南(南岸皆/大山)又東南經縣城東北又東南有泓渰
　江西自鎮安府城東流合向武都康諸州水東北流
　經縣南來㑹(泓渰江出鎮安府北百六十里坡豆村/南山之麓有湖東南曲曲流二十里有)
　(二溪北自山中合而南流來㑹又南數十里合西來/一水又東南經定禄村南合北來一水又東南合東)
　(北來一水折西南流合西北來府北湖水又南經府/東有水自府西境一湖東流數十里折南流復東合)
　(北一小水東經府城南而東來㑹又東流北受一水/南受西南來二溪水又東百里過吉峒村南又東經)
　(向武州北境有湖水自南來注之又東稍北有一水/西南自上映土州之北滙西北來一溪為巨澤合南)
　(來二溪東北流經都康州西北又西合一溪又北經/向武州東境而北有一溪自西來㑹又東北入泓渰)
　(江又東北流經佶倫州北境又東北至上林縣西南/境受北一小水又東北折東流經縣城南又東入西)
　(洋江百此水源/流四  餘里)又東南流受北來合三溪水又南經
　定西村北受北一小水又東南受北一小水又東南
　至隆安縣北境北受歸德土州西水西南有一水合
　　二溪來㑹又東歸德土州東水自東北來注之折而
　之南而西南又折東流經縣城北而東有渌水江南
　自城東西南㑹沛水來注之(沛水出都結州西山東/流經城南又東合西南)
　(來一水東經芭苗村北曰渌水江折東北流至隆安/縣南境合西南來一水又東北流經縣城東南又北)
　(入西/洋江)又東稍南有都陽土司水自北來又有龍牀江
　自西南來並㑹(龍牀江出萬承土州東南山東北流/經禁口村北又東北經永康州西北)
　(境之橫山嶺又北流受西南來一小水又北折東北/流經隆安縣東境受東南來一水又東北入西洋江)
　又東流有那感水自北合潭水南流來注之(那感水/出歸德)
　(土司北境舊城土司之嶺下有巨潭東南流數十里/受東北來一水曰慕烏溪折西南流經都陽土司東)
　(有潭水自東來㑹又南/流數十里入西洋江)折南流而東南曲曲西受芭
　僕山水又東南折而西南有何慮江自北合一水西
　南來注之又東南經永康州北境有䭾䝉江東北自思
　恩府南經武縁縣合南流江諸水西南流來㑹(䭾䝉/江出)
　(思恩府西北雞籠山黃泥嶺東麓二澗合南流經府/城西又南而東境之白花山自城東南西流來㑹又)
　(西南流有那馬土司北山水三源合流自土司東東/南流至雞籠山西麓合山水西南流與西來定羅土)
　(司北之琵山水㑹又西南折東南流分為二派一東/流㑹䭾䝉江䭾䝉江又南流經武縁縣城東南有南)
　(流江東北自府東境山二源合南流而東南合東一/水折西南八十里合東北來二水又西流北合西陵)
　(山水又西合北一小水而西來㑹䭾䝉江既㑹南流/江西流過縣城南而那馬司水之支津南流者自縣)
　(城西來㑹又西南受南來二溪一水又西南流曰靈/水有一溪自北來注之又西南入西洋江  那馬司)
　(及南流江源流俱三百餘里而那馬水至雞籠山黃/泥嶺南流似與山北興隆司之蘆江北流入烏泥江)
　(者相/通)西洋江至此曰右江以在麗江之北也又東南永
　康州水西北自橫山嶺東南流合一水經州城南而
　東來注之又東南六十里至南寧府治宣化縣西境
　之合江鎮東南白沙塘西而左江西南自新寧州東
　北流曲曲經鎮西而東南來㑹(右江自廣南府者兎/塘至合江鎮曲折行)
　(千餘/里)
麗江即左江有南北二源　北源即龍潭水出歸順州
　北有二巨潭水東南流東北一水來㑹(西十度四分/極二十三度)
　(三分鎮安府/西南九十里)南流經州城東又南折東南流經吞墓
　村西又東南有潭水西自空村來㑹(潭在州南稍西/二十餘里空村)
　(之東東南流折而東又二/十里來㑹亦龍潭水也)又東南五十里出峩嶆隘
　東口經交阯高平府界地四十餘里又東南流入平
　雷州西界經災平隘南又東南經州南境受西南一
　小水又東南有駁來水合流珠水北自州城東而南
　來㑹(駁來水二源出鎮安府東南境山合東南流至/平雷州西北之湖澗寨西有流珠水自西北龍)
　(潭東南流合北來之䭾馬澗水南經寨西南來㑹又/東南經州北受東北來一水折南流經州城東又南)
　(數十里受東山一/水又南入麗江)又東南百里經安平州城北折東
　南有水西自城南來㑹(水出安平州西與交阯界之/四獻隘二澗合東南流經底)
　(躭隘南又東南有多烈隘水自西南來㑹又/東流八十餘里經州城南又東稍北入麗江)又東北
　流有龍英州水自西北百餘里來㑹又東北折東南
　流經太平州北稍東有龍水北自養利州合東北萬
　承州西北茗盈州二水南流來㑹(龍水兩源一出萬/承州西北山三澗)
　(合南經州城西而南有一水自城東來㑹又南流受/東來一水折西南流數十里受北來一水又西南經)
　(養利州城南又西而西北源出茗盈州西境南流合/西北來一水者南經養利州城西又受西來一水而)
　(東南來㑹又東南/折而西南入麗江)又南經州城東有巨洲(當養利州/水來㑹之)
　(口/)又東南經舊縣北有水自北來注之折西南流經
　土地墟西(西岸即/舊縣也)有水自西北來注之又南流經太
　平府西北境而南源麗江自西南來㑹(自源至合/處五百里)
　南源麗江又有二源一出交阯廣源州東流入廣西
　上下凍州西境東流經州南有一水合二溪自西北
　界山東南流經州城東來㑹又東南流經龍州南境
　曰龍江有憑祥州水西南自鎮南闗北流經州城東
　又北合西來一水而東北流來㑹即龍江西南源也
　(慿祥州為廣西西南界州南鎮南闗為交阯孔道闗/南踰山即漢時銅柱為界西十度極二十二度此)
　(水自闗北流合兩澗北經州城東又北稍東至坤山/村之西有黎溪水西自交阯界來㑹又東北六十里)
　(與上下凍/州水㑹)又有湖水自龍州城東北而西南來㑹又
　東流經南岸村北又東南至江口塘東北有水東南
　自思州㑹東南諸水源流較逺實麗江上源也(水出/廣東)
　　(欽州西境羅浮峒之南與交阯接界此水南隔山即/安南江南入海為廣東界者此水自羅浮峒西北流)
　　(七十里經新凜峒西西岸即廣西䝉板隘也折東北/流八十里至古森峒西又北曰勒寨隘有䭾白水二)
　　(溪東北自土司思州之東山西南流經州南又合北/來二水而西南來㑹于團龍村之東南此水折西流)
　　(經村南又西經遷隆峒南又西南受西北一水又南/經葉陽村北折而西流有一水南自交阯北流入界)
　(經䭾鷹司西而北來㑹又西北受北來一水又西南/曲曲至思明土府南折西北流有馬泡泉東北自府)
　(西來㑹又西北至思明土州東有一水南自思陵州/東北山西南流合南一水西經州城南而西北流數)
　　(十里又合西南來上石州水而東北來㑹又北百餘/里至江口塘之東而龍江自西北來㑹  此水源流)
　(亦五/百里)又東北流曰麗江經鄧勒塘南折而北而東至
　太平府西境而北源麗江北自太平州來㑹　二源
　既合東流有水東南自江州合三溪北流來注之又
　東折而南經太平府城西南東三面又東北流受北
　　一水又折東流經瀨湍塘北有水南自羅白土縣合
　二溪東北流折西北來注之經呌程塘南又東北曲
　曲經䭾驢塘南折而東有水西北自左州北合三溪
　東南流又合東一溪來注之折東南流有水南自忠
　州來注之又折東北流至新寧州西有水自州南合
　三溪北經城西來㑹又東稍北經州北折北流受西
　北小水二又東北流曰左江數十里有水西北自羅
　陽土縣東南流合西南二水來注之折而東流又折
　東南經西白沙塘之東又南經合江鎮之西受西南
　來一水又東南與右江㑹是曰鬱江
鬱江自合江鎮東南流至仙降山北麓折而北又折而
　東有都來山水自北東南流合二水來注之(一卸龍/山水自)
　(東來㑹一苦山西水/合三澗自東北來㑹)又東受東北來一水(即南寧府/北境所謂)
　(邕溪也西南流有湖水自東來㑹/又西南入鬱江  湖即北湖也)又東南經南寧府
　城西南而湖水東自城南來㑹(即南/湖)又東南有跑馬
　泉水東北自高井西南分流來注之(高井在府東北/境有水西南流)
　(數十里為跑馬泉又西/南分為二派南注鬱江)又東有一水自西南合四溪
　來注之(最南二源出廣東界山北流合而東北合東/來一水正北流又合西來一水又東北流合)
　(西北來吳村水又東/北數十里入鬱江)又東北流有伶俐水東北自崑
　崙闗西南流合二水而東南來注之(伶俐水二源出/崑崙闗南一西)
　(南流一東南流而合西南流三十餘里有石燕山北/水自東來㑹又西南數十里中有巨洲乂南有水東)
　(自都石山來㑹又有一水自西來㑹焉又南流有一/水北自墨山及高峯嶺二溪合而南流又西北有獨)
　(秀山水二澗合而東南流皆㑹/而東流注之又東南流入鬰江)又東稍北曲曲流經
　道人山南麓又東北至永淳縣西北境折東南經縣
　城北有東班江自東北來注之(東班江自東北山三/源南流合而西有渌)
　(墨山水自西北來㑹又西南曲曲/百里于永淳縣城之東北㑹鬰江)又東南經城東又
　東南流有秋風水西南自迎恩橋來注之(秋風水出/南境八尺)
　(寨北大山兩源合東北流過迎恩橋又東北合西一/水又東北經林公嶺有水自南來㑹又東北入鬰江)
　又東有牛岡嶺水自南來注之又東南經飛龍山北
　麓又東北經橫州西南境有陳埠江自西南合二溪
　來注之又東經駱駝山麓有橫漾江南自廣東界來
　注之又東折東北至州西南有水北自聖山東南流
　經州城西而南來㑹又東北經城東南有洪流江東
　南自廣東界合二溪西北流來㑹亦曰鬱江也(洪流/江二)
　(源一出州南界筆架山東北流一出東洪蒼山西北/流而合又西北三十里至州城東北與鬰江㑹  洪)
　(流江源隔山而南/即廣東亷江源也)又東北曰鱷魚江有方水江自北
　來注之(方水江二源一出鳳凰山北麓東南流有東/北山水西南流來㑹南流百餘里入鬰江)
　又東北經甜菜塘南有水南自空龍山來注之又東
　北過起敬灘經興業縣西北境又北流有武思江自
　西北來注之(武思江出貴縣西南境山東南流又/南流合西來一溪又東南流入鬰江)又
　北折西北經大浦洲東又北曲曲經貴縣南境有水
　東自獅子山來注之又西北折而東北至縣西南有
　一水自西北合數水東南流經城西來㑹(即貴縣城/西水也出)
　(西北境紗㡌山東南嶺初西流折而東南曲曲百里/經仙女岩西麓又東南合西來泉山水又東南合北)
　(一水又南折而東合東北來一水又東有乾河自縣/北境合二源西南流來㑹于城之西北又南經城西)
　(而南入/鬰江)折東流經縣城南又東折東北流有汛江自
　東南來注之又北有沙江自北來注之(即貴縣東北/水二源一出)
　(縣北上龍山東流一出東北北山司西南流/合而南流數十里折東南流九十里入鬰江)又東北
　有東津江自北來注之(東津江出鍾馗山南流有一/水西北自北山司之南東南)
　(流來合經龍石山西麓/又南數十里入鬱江)又東折北流數十里有橫眉
　江自南來注之(橫眉江出鬰林州北境山東北流數/十里折而西北又折西南有一溪南)
　(自艾羊營西山北流來㑹/又西北折正北流入鬰江)又東北經大灣塘北又東
　北經潯州府治桂平縣西南境曲曲百餘里至府西
　南折而東南流(其南即/雲合嶺)又折東北而西北至府城西
　南十里有蓬閬江西北自石梯嶺來注之(即府/西水)又東
　北至府城東南受南來寶子嶺水稍東而黔江支津
　北自城東來㑹又東總曰潯江有一水自南來注之
　(水出南頓嶺北流合西來橫嶺東來伏虎山水經/獨秀峯柬麓又北經寶子嶺東又北西北入潯江)又
　東北流曲曲六十里而黔江正派自西來㑹(自合後/東至梧)
　(州府㑹桂江所經地及所受衆流見前/文  鬱江自合江鎮至此又八百里)
黔鬱二江既㑹於潯州府曰潯江又東㑹北來之桂江
　於梧州府東流經城南又東流入廣東界總曰西江
　經封川縣西北境折而南流三十里經縣城西有一
　水自西來注之折東南流曰錦江受東來一水又南
　流經圓珠山西麓又折南稍東經西寧縣北境羅旁
　墟西北有武倉水南自城東而北來注之(武倉水西/南出羅定)
　(州西北與廣西界之封門所南山東北流至西寧縣/西南境折東流而東北至縣城東南有一水東自大)
　(力山來㑹又北流經/羅旁墟西北入西江)又東稍北折東南流經德慶州
　城南有一水北自端山合二溪南流經城東來㑹稍
　南有連州河西南自羅定州合數水東北流來注之
　(即龍水江也上源出羅定州西南二百餘里硃沙嶺/西北流經懷鄉司北又西北有南一水折北流有函)
　(口所水自東來㑹又西北經平合司南又西北入廣/西容縣東南境有一水西南來㑹其源出小水猺水)
　(亦自廣東界西北流折而東北者也又北流有石梯/山水自西南來㑹又東北流入廣東界經夜䕶營南)
　(曰連州河又東北經羅鏡所北受南來分界店水又/東北曰龍水江經羅定州城西北又東北折而東南)
　(經尖岡又東北經企陽石有東水自東南來㑹折東/水南出雷公嶺東北流數十里合東南來一水  西)
　(北流合西南來凉峯岩水又北流經花榜頂山折而/東流經筆山北有一水自東南來㑹又北流曰上烏)
　(水經龍龕山西麓又西北流經榕潭東又西北㑹龍/水江龍水江又東北曲曲百餘里至德慶州南境)
　(大力山東麓有水東南自東安縣城南西流而北來/㑹又北流有東南一小水同入西江  此水源流三)
　(百餘/里)又東稍北有水東北來注之(水出勞山/及計都山)折東南
　流經辣頭塘南南柵所北受北一小水又東經東安
　縣北境三洲岩北又東北受北來一水折東南流受
　西來一水(即三洲/岩東水)受北來靈陵河水(自雙鶴嶺南流/合東西二溪又)
　(南入/西江)又東經望夫山南麓有大湘水北自大湘峽來
　注之又東受南來一水過銅鼓山北麓有小湘水合
　三溪自北來注之又東南經肇慶府治高要縣西南
　境有羅銀水自西南㑹新興縣水東北流來㑹於府
　城之西南(羅銀水出雲扶山東北流合西南一水折/東流合南北二水東經下洞南又東而新)
　(興縣水自南來㑹西縣水出南境猫爪嶺東北流至/夾嶺折而西北合  南來新寧山水又北流經縣城)
　(東有水自西南山東北流百餘里東流經城北來㑹/稍北又有水自東南來㑹又北流經茅田逕西又北)
　(㑹羅銀水入羅銀水又東經老香山折東北/流數十里  西江  此水源流三百餘里)經府城
　南稍東折東北流經望候山又東北至黃香司南有
　貞山水自西北來注之稍東而賀江北自四㑹縣南
　流來㑹亦巨川也口在三水縣西南二十餘里(賀江/上源)
　(出連山縣境二大源一出西北與湖南廣西三省之/界山東南流經分水凹西南其東隔山即橫水之上)
　(源下流入湞江者此水東南合東來及西來二水又/東南合西來一水又東南至上台塘南有二澗自北)
　(合而南經塘東而南來㑹折西南流又受東來一水/又南受東北來一大水又西南受西來一水又西南)
　(而東南源水來㑹北東南源出陽山縣西南境之馬/丁山西北流合東  一水又西流合北一水又西合)
　(北來之西溪水又西合北來之鍾山水又西稍北與/西北源㑹  二源既合又西南流折而西北入廣西)
　(界經賀縣東北境之禄山北又西北經西北境之梧/山北又西北至富川縣南境有龍溪北自縣城東合)
　(北來長標山峽口山龍溪山馬頭山四大水西來城/南小水東南流來㑹  賀江折西南流受西北來一)
　(水又折東南流經鍾山鎮東又南曲曲受西南來之/佛子岩水又東南受南來之下石泉及沸水泉合而)
　(東北來之溪又東南至賀縣城北受北來平地村水/又東南經城東有臨水東自齊岳合南北二溪西南)
　(流來注之又南折西南流受東來二水又西南受東/來一水經幞頭山東又西南受東南來一水又西南)
　(折而東南流經圓珠山南麓又東流經清水山西麓/折而南入廣東界經開建縣北境稍東南有一水南)
　(自縣城東合西南來之安東水諸溪北流來㑹折東/安水出廣西梧州府東北界之黃沙嶺西南流  而)
　(東南經東安司西又東南入廣西界經封川縣北境/又南至縣東北十餘里折而東南曲曲流經黎山北)
　(又東曰廣信河折正北流受東來一水東北流又受/東一水東北經石田灘東大灘西受西北來大壬水)
　(過狼嶺西而北至開建縣城西南受東北金槌水又/北經城西又北受西北來蓮塘水又北受東北界之)
　(金裝水又北㑹賀江東賀江既㑹東安水又東北流/入廣西界經清水山  麓水㵼山西麓又東北經牛)
　(闌山東麓有水北自佛子山來注之又東北有水北/自磨刀山蒲岡山天祖山合三溪來㑹又東至懷集)
　(縣西境南受一水又東北流有黃甲水自東北來注/之又東有鳳凰灘水自東北界山西南流合二小水)
　(經縣北來注之折東南流經縣城西南又南受南來/白鶴山水又東南流有桃花水東北自界山合南北)
　(二溪西南流來注之又東南經大浪村南又東南入/廣東界經廣寧縣西北界又東南受東北來一水又)
　(西南流折而東南有烏龍潭水自西來注之又東南/經縣南境有一水北自縣城左右合西南流來注之)
　(又東南受西來新招水東北來石澗山水又東南曲/曲百餘里經四㑹縣西北境又東南經縣城西南又)
　(東南有水北自城東合東北境三溪南流來㑹又東/南百里經三水縣西南境與西江㑹支津東流而湞)
　(江支津西南來曰綏江者亦㑹也湞賀江源流曲/折行一千三百餘里水勢幾與桂  二江相埒)稍
　東岐為二派一東流㑹湞江之支津曰綏江者經三
　水縣城南又東南㑹東北一支津又東南分為二渠
　　一東南㑹正派一東北至廣州府城西栁漁浦南㑹
　正派其正派東南流經高明縣東北境月山東又分
　為支津一西南流受西來高明縣城南之鬱水東南
　流又分支津南於新㑹縣東北境香山縣南北境入
　海一東流於順德縣南北境入海其正派東北流㑹
　北來支津又東北至廣州府西南境似滙為巨澤(中有/集翠)
　(洲三山/等浦嶼)至城西南而支津合湞江自北來㑹東江龍
　川水東自城南來㑹又南於大通灣分為二渠南入
　海(海口西三度五分極二十三度里/西江自封川縣境至此又九百)
　粤江口以西入海諸水甚多今叙其源流長者自東
　而西餘詳前文海下
新㑹縣潭江源有二一西南出恩平縣西境山合二溪
　東北流折而東南經縣城南受南一水折東北流受
　東南藍坑山水又東北受西來石圍山水又東北受
　東南三溪合流之水(即新寧縣西境/孔公嶺西水也)又北有西北源
　自山中東南流合北天露山水又東南經鴻觜山鼓
　角山西曰蜆岡水東流來㑹又東北經開平縣南境
　有獨鶴水北自縣城合數溪南流來㑹(獨鶴溪出開/平縣西南獨)
　(鶴山東北流至縣西南有二溪西北自山中合而東/南流來㑹東流經縣城南有水坪河北自梁倉山南)
　(流經城東來㑹又東南流合東/一水折西南流與恩平水㑹)受南一小水又東北
　受北來游魚山水(水二源出蝴蜂山合西南流經羊/頭觜又南經游魚山東麓又西南)
　(入恩/平水)又東南流曰潭江有龍鎮河南自新寧縣來㑹
　(龍鎮河出新寧縣南玉懐峰北流至城西南㑹東來/一水又北經城西又西北流數十里折東北流入潭)
　(江/)又東北受南一水又東流過鑼鼓潭又東北折而
　東流至新㑹縣城西有紫水自北來㑹又東南流折
　而東北入海其東南口即龍䕶山也(潭江源流/五百里)　潭
　江口之南稍西為厓門山港又西南為廣海衛東港
　(新寧縣/南境)又西為海朗所東港　又西為陽江口
陽江出羅定州東南界大山三源合南流數十里經陽
　春縣北境東合一水經黃泥灣西有博李水西自雷
　公嶺東流合西南之古勤水又東北流來㑹又南流
　受東一水又南受西一水又南受東來之高流水又
　東南受東北一水又南受東北來之蟠龍河又南經
　縣城西又東南受東來之月方水又東南有水西合
　二溪自西南來㑹(麻陳水東北流八十里合南來羅/水又東北有黃橋水自西北合三)
　(水來㑹又東流百里折南流合/西南一水又東北流入陽江)又東南八十里經陽
　江縣北境之麻橋又南經縣城西折東南流有蓮塘
　驛水自東北合二溪西流經驛北折西南流數十里
　來㑹又正南流入海(此水源流三百餘里山海口有/洲其南隔海即海陵  大洲)
　　又西為太平司水東流合北來一大水東北一水
　東南流至丞相嶺東南入海　又西為電白縣東西
　諸港　又西為高州府竇江
竇江出信宜縣東北百餘里古樓山二源合西南流㑹
　北來六豪山水西南流經官奥南㑹北來溪水又南
　流經縣城東稍南而潭峩江自西北石馬猺山二源
　合南流合西來一大水東南流合西南一小水又東
　南經縣城西南而東來㑹又東南流受西北公茄嶺
　水又南流受西一小水有石人山高凉山水自東北
　經射狼山西南流折西北來㑹又西南經高州府治
　茂名縣東北境又西南經府城西北又南經城西有
　新河東北自銅魚山西南流城南又合南一小水來
　㑹其西即麗山也又西南受東一水又西南至化州
　城東北有羅江自西北來㑹(羅江二源北源出州西/北與廣西界之峩石山)
　(南流百里有浮水東北自鼓樓嶺來㑹折西南流有/米水自西北來㑹又東南流數十里㑹西北水西北)
　(源出廣西界之鹿踏山及石洞山合東南流百里有/石屋山水自西北來㑹東流經石城山北官山南又)
　(東南與北源㑹曰羅江經化州北/境東南至州城東北而竇江來㑹)又南西南流經鶯
　哥山正南流又東南過石灘經千秋山西麓又東南
　有赤嶺水自東北來㑹(水出電白縣北百數十里之/羅浮山及東諸山兩源合西)
　(南流經石壁山受北來一水又西南流受茂名縣東/南之焦林山水又西南流受電白西境之安樂山水)
　(又西受北來白石嶺水又西南經赤嶺下又西南入/竇江源流曲折幾三百里其㑹處曰三江俗名此水)
　(為三/橋水)又西南流經吳川縣北境有雞籠山水自西來
　注之又西南至縣西境南入海(此水源流/幾五百里)　其海口
　西即大船港口博泉水口平城江口以次而南(隔海/大洲)
　(即碙/洲也)又南為石門港即遂溪縣水東流㑹北來之石
　門山水東南入海又自遂溪東南分流西經城南又
　西北至明舖港西入海者也(石門山在化州西/南石城縣東南)又南
　為雷州府大肚河諸水無巨川　自遂溪而北有石
　城縣之南亷江
南廉江源出廣西陸川縣東西二源一從西北伏波山
　東南流經縣城西一從東北文龍山西南流經城東
　南又西㑹而東南流受東二水折西南流又東受東
　北一水(其西六/鰲山也)又南流受東來簫韶山水又西南流
　受西北一水又南經大流山東麓受東北來文黎山
　水又西南受西北來一水又南流入廣東界(陸川西/即博白)
　(縣西北即鬰林州凡縣北水皆西北入鬰林河也北/即北流縣凡縣東南境水皆北流入劔江惟此水南)
　(流二百/餘里)經石城縣北境畬禾山折西南流受西界上
　雞籠山水經石洞山西麓六吉山東麓又南有合江
　自西北界來㑹折南稍東曰南廉江有石樓山水自
　東北合清湖龍湖二水西南流來㑹又西南流經縣
　西境曰九州江折南流經龍村西有羅水東北自城
　東合二溪西南流又合東南一水而西來㑹又南折
　而西流經遂溪縣西北境之急水港西入海(此水源/流四百)
　(餘/里)　又西北為渡子江及零禄江香草江大港口(渡/子)
　(江北出廣西界山東南流合東西二水南流又合東/一水折西南流有水自北來㑹經清平營南有零禄)
　(江北自晒穀嶺南流來㑹又西南至永安城南入海/  香草江出北界合二溪南流合東來一水又西南)
　(流折而東南有官基江自北來㑹又東南流至永安/城南入海海口有三洲即榕根港也  江皆源流百)
　(餘/里)　又西為隴村寨東港口(港口西/為珠場)又西為白龍城
　港(廉州府治合/浦縣東南境)為武刀港(合浦/南境)　又西稍北為廉江
　口
廉江源出廣西鬱林州及興業縣在鬱林有三大源一
　東北出北流縣西北境山西南流曲曲百餘里經州
　城東南二面而西者曰思賀江一出思賀源之西北
　大人山兩溪合而西南經州北境又西南㑹西北一
　源水南流經州城西而南與思賀江㑹又西南有新
　橋墟北水自東合二溪經陸川縣北境西北流來㑹
　又西南㑹興業水　興業縣水有二大源一出縣西
　北山東流數十里折南流曰下烏江經縣城東又南
　而南源水二溪自西南山合而東流來㑹又東南流
　折而南而西南經馬鞍山東麓又南流合西南一水
　又東流與州水㑹曰銅鼓潭西南流有南沙江自西
　北來注之折東南流經博白縣北境折西南流有緑
　珠江自西北來注之南經縣城西稍南有環玉江自
　東來浪馬江自西來並㑹又南有頓谷江自西來㑹
　又西南流有水東自南境山合二大溪西北流來㑹
　(此水源流/百數十里)又西南經將軍山金魚山西麓又南至蟠
　龍山有沙河西南合二溪東北流經沙河司東而北
　來㑹又西流入廣東界經廉州府治合浦縣東北境
　之百良山北有白沙江北自文㑹山合西北古欖水
　南流來㑹又西南百餘里受北來之張濛溪南流受
　東來天人山水又南經大廉山又西南受東來烏水
　江折西流曰廉江經白石山北有武利江北自靈山
　縣㑹諸水南流來㑹(武利江出靈山縣東北廣西界/三源東源出大龍山南麓西流)
　(曰浮龍水有北源自花竹山來㑹又有西北源自龍/牙山來㑹西南流至縣城東南有大溪東自大東山)
　(西流來㑹西過城南又西南流有馬槽江自西北界/山來㑹又西南流有舊州江自西北來㑹又西南㑹)
　(西來一水折而東流又東南有南岸大江自東北合/三水西南流來㑹又東南合東北五黃山水經簟竹)
　(山東麓折東流曰武利江受北來一水又東南流數/十里折而西南流受北來一水又南而廉江自東來)
　(㑹東此水源流三百餘里接靈山北界即廣西横州/其  北及興業縣連山相  凡北水皆入鬰江而南)
　(水皆/入海)又西南流數十里至府北有水西北自北峩山
　合二溪東南流合一北來水來注之又西南正南流經
　府城西岐為三派至南復合受東來城南水又西南
　入於海海口曰三沙鱟港(此水源流六百里珠港口/正南隔洋有洲曰  母池)
　(山/)　西為小港為簟竹河東港為平銀江大觀港
　又西為欽江口
欽江二大源一東北出管彬山西南流合東來一溪西
　南經吳屋山北麓曰呉屋江又南流有琅清山水自
　北來㑹又南流一東出傳嶺西流與東南出林台山
　水合而西曰龍門江又合東南來一溪而西與吳屋
　江㑹又西南有雁蘆山水自北來注之南經白馬山
　　西麓曰欽江又南經欽州城東有巨灘稍南受西來
　城南水又西南流受東一水折正西流有漁洪江自
　北來合西南鳳皇江南流同南入海(漁洪江出州北/廣西界之肥羊)
　(嶺東南流入界經那峰汛西又東南合東北來二水/折西南流曰水車江又西南合西北一水西南流曰)
　(都良江又西南曲曲有青山水自西北合南大寺塘/水東流來㑹而南流曰漁洪江又東南曲曲百餘里)
　(經州西境稍南折而西流而鳳皇江自西北來㑹光/鳳皇江出州西百八十里之黃振嶺東南流經王)
　(營南如首峒北又東南流曰那鑿河有一水北自長/敦司南合左右二溪東南流來㑹又東南有大寺江)
　(自東北來㑹又東南曰鳳皇江而漁洪江自東北來/㑹又南曰南港有巨洲又南而欽江自東來㑹入海)
　欽江海口有洲即龍門營也(欽江源流三百餘里/漁洪江亦三百里)
　自龍門營而西有防城營河口又西有貼浪江口又
　西有安南江口其西岸即交阯界也(江出州西極界/山隔山而北即)
　(麗江東南源西北流入廣西太平府境而西北㑹龍/江者也  此江東流數十里至思勒峒南折東南流)
　(又東南數十/里入南海)
　
　
　
　
　
　
　
　
　
　
　
　
　
　
　
　水道提綱巻二十
欽定四庫全書
　水道提綱巻二十一
　　　　　　　　　原任禮部侍郎齊召南撰
　　雲南南出之水
　中國濱東南海故直省巨川未有流出於外者惟雲
　南南界交阯其水自北歸金沙東歸盤江而外水之
　入南海者越境尚多瀾滄潞江乃最大也今自東而
　西編次自者賴普梅二河始
者賴河出廣南府南二百餘里土府州之西南山南流
　稍西曲曲行兩山間二百里南入安南國界
普梅河出廣南府南百八十里大山二源一自山西南
　流(其源在者賴河源/西北六十餘里)數十里一自山東南流(其源又/在東水)
　(之西北五/十里大山)合而正南數十里折東南曲曲又六十里
　南入安南國界(又西為開/化府河)
開化府河上源曰烏期河出府西北百五十里大石牙
　之西南山東北流經村南又東北數十里折東南流
　經樂農寨北稍東有迷勒河自南來㑹又東南合東
　北來一水折正南流數十里有路梯河自西南來㑹
　(河出府西七/十里山中)又東南流至府西北二十里有磨底河
　自西南來㑹(河出府西/五十里山)又東至髙山下伏焉數里復
　出曰天生橋(在府西北/十五里)東南流經城東南又南折而
　東南伏於山下數里從東南山洞復出曰天生洞(洞/在)
　(府東南約/十七八里)又東而南曲曲百三十里有一水自東北
　合二溪西南流二百里來㑹(此水在普梅河之/西百五十餘里)又南
　曲曲數十里至大山北麓伏焉復從南麓湧出是有
　三天生橋也未伏時有賭呪河西自山中東南流數
　十里東伏於大山下數十里復出而㑹開化河俱伏
　故南麓湧出之水益壯又東南曲曲百八十里南入
　安南國界(北水行五百餘里過三天生橋而/賭呪河亦然  又西為三坌河)
三坌河正源出䝉自縣東五十里山中(䝉自縣臨安府/之東南邑也西)
　(北三十里有長橋海廣數十里/二角向東北及東四時不涸)東南流曲曲百五十
　里有鑽天青河西北自縣南境山東南流百餘里來
　㑹又南有那朩果河東北自開化府西南境者安塘
　之南山下西南流百五十里來㑹曰三坌河又西南
　流百餘里受西北來一水折東南流百六十里南入
　安南國界(此水行四百里/又西為河底江)
河底江二源俱出大理府南境東源出雲南縣西北六
　十里之梁王山(即趙州/東北界)東南流至縣城西北分為二
　𣲖一支東經城北折東南流為一泡江即東北三百
　餘里於鐵瑣之北入金沙江者也(見前金沙江下此/水源一流分似與)
　(廣西湘灕及/相思江相類)其一支南流經縣城西境東南流二十
　里折而西南至迷渡巡司之西有一溪西北自白崖
　站北合二水東南流又合西南一水而東來㑹(白崖/站北)
　(二十餘里大山即趙州東南境雲南縣之西界也其/山北麓二水合而西北為趙州北之波羅江西北入)
　(珥海者也山東南麓一水東流一水南流合焉又南/經站東又東南四十里有一水西南自䝉化府北山)
　(東北流來㑹又東至迷/渡西岸南㑹梁王山水)折東南流百八十里受東北
　來一水又南而東南七十里而䝉化府水自西來㑹
　西源曰楊江即䝉化水也出趙州南境山(在州南/五十里)三
　溪合而南折東南流(東去白崖/站八十里)數十里經大山西麓
　又東南數十里經䝉化府城之西折東南曲曲百餘
　里經舊定邊縣城北又東南有定邊河西自羅求塲
　西北山東南流東經城南來㑹又東曲曲百五十里
　㑹雲南縣水　兩源既合東南流百餘里折而東而
　南曲曲百六十里至􁖴嘉廢縣之北(景東府東/北境也)折東
　流百里曰大□河受北來一水又東南流受西南來
　一水又東流有馬龍河自北來㑹(馬龍河出鎮南州/南境山中一溪南)
　(流一溪東南流俱數十里合而東南曲曲經楚雄府/南境及南安州之西南境至舊哨汛西又東南數十)
　(里折南流經兩山間又南來㑹/大厰河  此水源流四百里)又南流至元江府北
　境之三江口有一江自東北㑹富民羅次安寕禄豐
　易門西㑹廣通南安諸州縣水西南流折而西北㑹
　邦漢水而西來㑹水勢大盛(源曰羊溪出雲南府西/北富民縣之西南山山)
　(之東麓即滇池北流之水為普渡河北入金沙江者/也山西麓有溪西北流至羊溪冲東北有一溪西南)
　(自禄豐縣東南境山東北流來㑹又北流數十里經/富民縣西境有一溪東自縣西來㑹又北稍西數十)
　(里經羅次縣城西稍北折西流經羊圈村北又西南流/百餘里經禄豐縣城北有响水河自北來注之又西)
　(稍南受西北來九盤山水又西南流九十里有拾資/河北自廣通縣東境山合二溪東南流來㑹折東南)
　(流二十里有安梢河西南自南安州南境山東北流/合南來兩竜汛之沙甸河俱二百里而東北來㑹又)
　(東南流有一水東北自禄豐縣南之煉象關合二溪/西南流經太和街前而西來㑹又南流曲曲經易門)
　(縣西境山中二百里又東南而易門水自東北來㑹/  易門水出安寧州北境山西麓其東即雲南府之)
　(西從滇池北流之普渡河也此水二源從西麓西南/流而合又西南流有一溪北自老鴉關之西南流來)
　(㑹又南流經縣西境至矣栖村東有舊縣水西自易/門庒合南二溪東北流折而東南經舊縣東來㑹又)
　(西南經易門縣東北受西來城北之水又南經縣東/又南折西南流百里與羊溪㑹  既㑹易門水又西)
　(南百六十里經新平縣北境有一水合二溪南自縣/西山北流來㑹又西南至新化廢州北折西北流數)
　(十里有一水東北自李海汛北自兩竜汛至大橄欖/西北自官厰所三溪合而南經邦漢汛西而南來㑹)
　(又西南二十里至三江口與大厰河㑹實此水滙雲/南楚雄二府之半諸水源流六百餘里  河底江之)
　(東南/源也)既合西南流六十里受西北來一水又西南五
　十里經哀牢山東折東流又東南受東北來一水又
　東南流百三十里受東北來一水又正南曲曲百四
　十里至元江府北曰沅江有一水西北合三溪東南
　流百餘里經府北而東來注之又東南經府城東北
　又東南有清水河西自城南來注之(清水河出元江/府南百數十里)
　(山中北流折而西北數十里合西來一水又正北流/數十里折東流數十里經府城南合西南一小水又)
　(東入/元江)又東南百二十里受西南來水二經南昆寨北
　又東南有南充河南自落恐司北流來注之又東南
　經宋竜塘北稍東有一水南自左能司北山東北流
　經思陀司北而東北來注之稍東有一水北自新平
　縣合數河南流來㑹(水出新平縣東北山兩源合而/南流曰亞泥河百里至東境有)
　(襟帶河出縣西南山亦合兩源東北流折而東經縣/城南又東四十里來㑹又東南流三十里有一溪自)
　(西南來㑹又東南折東流有怕還鄉河東北自嶍峨/縣西境山西南流合北來一水正南流百餘里又合)
　(東北來羅吕鄉水而南來㑹又東流折而東南至窩/泥寨西正南經魯魁山東麓又南數十里有白花竜)
　(水自石屏州東北境山西北流折而西南來㑹折西/南流百里有一水自西北合二溪來注之又南流五)
　(十里折東南有一溪東北自石屏州西南境山來注/之又東南曲曲百餘里入元江  此水源流五百里)
　東流曰河底江經阿巴寨北又東南經虧容甸北有
　一水西南自瓦渣司來注之又東南有一水南自溪
　處司東北流而東經虧容司南來注之又東經六蓬
　寨北又東數十里折東南流百數十里有一水北自
　納樓長官司合二溪東南流折而南又合東北一水
　南流來㑹(納樓在臨安府/西南百二十里)又東南五十里經納更司
　東又南百六十里有清水河自西北來(此水南即/安南界)又
　有一水東北來並㑹成三义形又南百里經新寨之
　西其西南為安南國界折東南流八十里經壩洒汛
　之南又東南入安南國界(河底江即元江源流千八/百里受納大理府東南楚)
　(雄府南雲南府西南䝉化沅江全府及臨安西南諸/水凡水之不北㑹金沙西㑹珥海瀾滄東㑹八達河)
　(盤江者俱滙此河故論雲南南出之水最大者曰瀾/滄曰潞江其次即河底江也  自河底江而西為李)
　(仙/江)
李仙江即景東河源出䝉化府東南境山(在舊定邊縣/之南三十里)
　(大/山)西南流有一溪西北自鳳皇山東麓東南流(山西/麓水)
　(即西南流/入瀾滄者)合而東經虎街南又東南流有安定河自
　東北來㑹又東南經安定關南又東南經景東府北
　境有沙羅河自東北來㑹又東南東流經新站街南
　又東折南流有板橋河自西來注之又南有天窑河
　自西來注之又南有大頓河合二溪自西來注之又
　東南流經府城東北又東折西南經城之東南又折
　東南流有蠻謝河自東北來注之又東南經中所塘西
　稍南受北來一水又東南受東北來之品秀河又南
　流受東北來一水又南折而東有蠻岡河自東北來
　注之南流有阿薩河自西南合二溪來注之稍南有
　怕莫河自東北來注之又東南經者樂甸西有大弄
　河西自鎮沅府北山東流來㑹又南流折而西南經
　跨泥村西稍南有四必河自東來注之又南有蠻奠
　河自東來注即鎮沅東境也又東南經新府汛東又
　正南曲曲流百九十里經威逺州東境曰把邊江又
　折東南復西南數十里南流有麻黑河南自麻黒塘
　東北流來注之折東流經把邊塘南又東有慢岡河
　自北來注之又東南折正南流而西南又東南而東
　流而南而東南共二百五十里有阿墨江自北合數
　水來㑹(阿墨江出舊􁖴嘉縣南百餘里大山與蠻岡/河源相近此水自山東南流合西北一水又)
　(東南經三家坡汛西又東南經哀牢山西麓其東三/十里即河底江也又南百六十里折東流數十里又)
　(南曲曲經元江府西境二百里折東南流有慢㑹河他/自東北來㑹于阿墨塘之南又東南曲曲八十里有)
　(郎河合三水自他郎汛南流合東北之甸索河水西/南流來㑹他郎甸索即元江府南境水也又南曲曲)
　(二百里至三江口而把邊河自里/西北來㑹  此水源流幾六百)又東南有薩普河自
　東北合三溪西南流二百餘里來㑹又東南流曰李
　仙江二百里有一水自北合二大溪南流二百餘里
　來㑹又東南百五十里流入安南國界(水北為安南/界南為老撾)
　(界/里)　(此水源流千四百/又西為瀾滄江)
瀾滄江即古蘭蒼水疑即禹貢黑水番名拉楚河有二
　源一出西藏喀朩之匝坐黑岡城西北千餘里格爾
　吉匝噶那山名匝楚河即古鹿石山也(山在諾木琿/烏巴什山東)
　(北三百餘里衞之東界喀木之西北界甚髙大即古阿/所指吐蕃嵯和甸之麓石山蕃名格勒濟咱噶拉納)
　(林其麓水東南流百數十里㑹北來之庫克噶巴山/之水又東南流㑹左一池右三池水形若花吐瓣又)
　(東南百數十里而南而東南曲曲有一水自西來㑹/始曰匝楚河又東南折而南㑹西南來一水又南流)
　(百里折東南流三百里㑹西南來一水又曲曲東南/百數十里經蘇噶莽城西南又東南二百餘里㑹東)
　(北來一水又南㑹西北來一水又東南㑹東北來一/水折正南而西南流百餘里㑹西北來一水又南數)
　(十里經义木多廟東境/又西南與鄂穆楚河㑹)一源出匝坐里岡城西北八
　百餘里巴喇克拉丹蘇克山名鄂穆楚河(亦曰敖母/槊河山下)
　(十數池若星宿海滙西南流八十里有一水自西北/山曲曲東南流二百餘里來㑹實别源也南流折而)
　(東而東南百八十里又一源曰普陀营塔拉水源更/逺自西南大山南流折西南又折東南流三百里㑹)
　(西北來一水又柬流折東北流曲曲三百餘里與巴/里喀塔水㑹  二水既合東北流折而東南百餘里)
　(受北來一水又東南流二百里折南流二百餘里受/東北來一水又南折而東南經义木多廟西又南與)
　(東北來之/匝楚河㑹)二水俱東南流折而南至匝坐里岡城東
　北三百餘里义木多廟前而合又南流受東北來一
　水始名拉楚河又南數十里折東南流二百里折西
　南流經賈廟西北稍南有一水自東北合二河西南
　流滙東南來之滚兆宗城及查木敦廟前水與南一
　水北流來㑹至此番名黙楚必喇又西南數十里過
　札克達克匝穆木橋(在匝坐里岡城東北百二十里/瀾滄江自南至此巳千百里喀)
　(木境之/大橋也)又南數十里折東南而南百里有自楚河自
　西北來㑹(羅隆宗城東北百二十里有楚充千兩池/水番俱名布多哥鄂模合向東南流以㑹)
　(匝楚果公阿林之水又東南經靈渦廟車前/東南流曲曲八百餘里來㑹亦曰匝楚河)又南受
　西來一水又東南百餘里受東北來一水又西南受
　西來一水又南流過占失打格薩馬橋又西南百里
　折向東南而西南經察喀羅巴西又西南受西來之
　葉爾瑪巴山水又東南百里受西來之喀塔噶里布
　嶺水又東南數十里經屈虫帝鯀廟西南又東南百
　數十里經䝉番怒夷地折而東北而東南有一水自
　西來㑹(自此以前東為䝉/畨境西為怒夷界)至雲南塔城闗西入麗江
　府界曰瀾滄江(江源西巳/經七度)
瀾滄自入邊經徐那山之西怒山之東北(西十七度三/分極二十七)
　(度四分東北去塔城關金沙江入邊處百/七十里西南去路江入邊處百二十里)南流二十
　里受西來一水(自西邊界東流經怒/山南麓而東注之)折東南流受東
　北來一水(出徐那山東北大/山者西南流來㑹)又南經樹苗汛西又南
　有一水自東來一水自西合二溪來並㑹形如十字
　(西二溪一東流一東/北流合而東注之)又南折西南經小甸塘西折東
　南流分為二派一支東流至工江汛合東一水折而
　東南曰工江曰白石江又曰漾備江(見/後)其正派南流
　經風羅山西折西南流曲曲二百里有白水河自西
　北合三水東南流來注之折東南流四十里受東北
　來一水又南六十里有表村河自西北來注之東南
　流經表村東有一水自西來㑹又東南經雲龍州西
　北境山麓折南流有松枚溪自西來注之又南受東
　來一水(即雲龍州北山/水西南流者)南經州西南境受西來一水
　又折東南曲曲百里有沘江東北自州城北合小水
　無數來㑹(沘江源曰弩弓河出北大山合兩澗東南/流至白地坪百餘里又東南有小鹽井山)
　(水南流合東一溪西南流經坪東來㑹折西南流合西來水二/東北來水一又南流合西來水一又南經順盪井田折東南流)
　(受東北一水又東南受西一水又東南有大朗河東/北自鹽路山西南流百餘里來㑹大朗河源隔山而)
　(東即白石江也又有一水自西來㑹又南流受東北/水一又南經大波浪村西又南受東北來二溪合流)
　(之水折西南流受西北來二溪合流之水又西南折/東南流經諾鄧井西又南受東北來水二又南流穿)
　(雲龍州城而南受東北來一水又東南流受東北來/二水至乾海子西折西南流經山麓又西南入瀾滄)
　(江南此水行瀾滄之東白石之西自北/而  合諸山小水源流曲曲五百里)又南折西南
　而南經永平縣西境又東南受西一小水(出永昌府/北境山東)
　(流/)又南有沙木河自東合二水來注之(二水出永平/縣南山西流)
　(合而西經沙木河汛南/又折西北而西注之)又東南曲曲經永昌東境而
　東二百里有一河北自永平縣合數水南流折西南
　來㑹(永平縣河出縣北境山在乾海子東南二源南/流而合東南流受東北一水又南經縣城中稍)
　(南受東北來經城東水又東南受西北來一水有錫/厰河自東北來㑹又東南曲曲百七十里受東一小)
　(水又受東南來狗街水折西南流六十/里入瀾滄江  此水源流長三百里)又東南百二
　十里經順寧府北境以受南來二溪合流一水(即出/順寧)
　(北山北/流者)又東曲曲經山麓又東經雲州北境而漾備
　江北自大理府南流滙東劍海洱海諸水來㑹
漾備江即瀾滄之沱江也北自小甸塘南分瀾滄一支
　東流受東南來一水又東至工江汛西北受東來一
　水折南流曰工江有拉巴山水自東來㑹又西南受
　西南來二水折而東經河西汛北又東南流折而南
　受西南來一水又東南有麥鷄河自東北大山來㑹
　(即拉巴山南山也其東麓水/東北流至石江㑹金沙江者)又東南經通甸西北有
　一水自西南來(即小鹽井西北/水東北流者)一水自東合二溪來
　並㑹(即通甸東北山水兩溪/西流合而經通甸北者)又東南至通江塘西受
　東北來一水又東南受東北一水又東南經劍川州
　西境之舊蘭州東有一水自東北來注之(即劍川北/山西麓水)
　(也/)稍南受西北來一水(即舊蘭州西北山水/東南流經州南者)又東南
　有磨刀河自東北來注之(即劍川州/西境水)又東南受東北
　來一水(即州西/南山水)經大山東麓曰白石江又南經彌沙
　井西又東南受西一水又東受北一水又東南有東
　劍海北自劍川州合數河西南流來㑹(東劍海在荆/川州東上源)
　(有三西北源曰老君河出州西北百里大山東南流/其東北源曰千水河出麗江府西南石鼓汛之南大)
　(山西南流百數十里至州北境㑹而南其東源曰螳/螂河出鶴慶府西北山西南流百里與二河合瀦為)
　(大澤又有州北一水東南流經州城東北㑹焉湖濶/二十里南經城東南有水自西來經城南注之又受)
　(東南來一水湖長四十餘里自西南流出至沙溪村/東有一溪自西北來注之又西南受東北來一水又)
　(西南入白石江水此水源流三百里沙自/東劍海以東諸  皆於鶴慶府入金)又南流受
　西來水二東來水一即浪穹縣西境也又南經煉鐵街
　西受西來一水(縣西/南境)折東南流經鄧川州西南境受西
　來一水始曰漾備江又東南而南經大理府治太和
　縣西北境又南稍西至漾備街西受西來一水(街在/府西)
　(南六/十里)又東南至合江舖西南有洱海東北自府城滙
　北來浪穹鄧川諸水南流經趙州而西南來㑹亦巨
　川也(珥海以形似名北自鄧川州東南南經大理府/城之東又東南經趙州西北濶三四十里長百)
　(三十里其大與滇池不異其上源即浪穹縣之黒水/梅茨白沙三河也  黒水河出浪穹縣北與劍川州)
　(東南界山兩源一南流一西南流合而南經二營西/义南而梅茨河自東北而南流經二營之東而西南)
　(來㑹又南而白沙河自東來㑹南至縣東北瀦為巨十/澤有西北一水東流瀦為大池經城北來㑹又東南)
　(餘里有鳳羽河南自鄧川州西南山北流經縣南境/折東北流來㑹湖自東流出經巡司北折而東南至)
　(鄧川州北境分為二派一南流稍東經州城東一東/南流折而南曰彌苴河又南復合遂瀦為巨澤有蘆)
　(濟河自東北來亦瀦為澤西南合焉此珥海之首也/東西濶四十里又南經上關之東即鄧川州城南十)
　(五里大理府城北百里也又南受西來山水三東來/山水一即鷄豆山水西流者鷄足山在府城洱海之)
　(東北九十里洱海又南受西來一水即府西北山水也/又南受西南來經府城北一水又南經府城東至此)
　(漸狹東西僅十餘里南又漸濶受西來城南及南境/三水又東為小湖大湖相連東南經趙州西北有波)
　(羅江合二水自南而北經州城東而西北來㑹又西/南流出經下關之南下關在府東南六十里北至上)
　(關百二十里此洱海之尾也又西南四十里經合江/舖南而西㑹漾備江  弭海源流三百五十里自海)
　(而東北諸山水皆入金沙江自海東南諸/山水皆入河底江亦滇省之大分水地也)漾備江既
　㑹洱海水稍西南折南流百餘里有一水西北自黄
　連舖合數水來注之(水出雲龍州東北山東南流百/里至永平縣東北境黄連舖東)
　(受東北一水又南受舖前二流合而/東流之水又東南百餘里入漾備江)又南經䝉化府
　西境曲曲而南百八十里受東北來一水(即䝉化府/西境山水)
　(西南/流者)及西來一水(即樂可巧村西北山水東南流/合南來二溪又東流入漾備江)又
　東南至雲州北境復與瀾滄江㑹(首受瀾滄處西十/七度一分極二十)
　(七度一分㑹處西十六度一分極二十四度七分亦/曰漾濞江分瀾滄㑹劍川州浪穹縣鄧川州大理府)
　(趙州諸水源/流共千餘里)
瀾滄江既㑹漾備江東流八十里有鳳凰山水自北來
　注之折而南流稍東曲曲百餘里折西南流(雲州東/南境即)
　(景東府正西/百三四十里)有順甸河西北自右甸城東南流經順
　寧府南雲州城南合數水來㑹(順甸河上源曰右甸/河出右甸城北大山)
　(東南流數十里經城東又東南曲曲百六十里至順/寧府西南境有一水自南來㑹又東南百餘里至府)
　(東南境合西南來一水折東北流至雲州西南而府城/北水東南流合北二溪南西一溪流來㑹又有永鎮闗)
　(水合二溪北流來㑹又東北經州城東南有猛郎河東/北自猛郎司西北合二溪西南流經州城東而南來)
　(而南來㑹曰順甸河又南流百餘/里入瀾滄江  此水行四百里)又南數十里折而
　東二十里又南流五十里受東北來一水(即景東府/西南境水)
　(西南/流者)又南有猛麻河西北自巡司來注之又南折西
　南流百餘里受東南來一水又西南百餘里受西北
　來分水嶺水(分水嶺在猛緬長官司南九十里猛準/之東南其水北流者折而西南為孟定)
　(土府南丁/河之源)又西南二百里有棘蒜江西自孟定土府
　東南境合諸水東流來㑹(棘蒜江上源有二一曰孟/定上府東境之耿馬河合)
　(南來西來二溪又南流合東北來二溪㑹之南别河/又南流而東南一曰土府東南境之南董河自猛董)
　(東北流合西北來一水又東北經猛角南又東流合/南來大溪又東北流至猛渗北與耿馬河㑹  既㑹)
　(東流折東南曰猛渗河曲曲百餘里有一水自西南/合二溪來注之又東流有南猛河北自猛庫合二溪)
　(西南流又合東來二溪之㑹一水者經猛猛村西北/又南合西北來二溪之㑹一水者又南經臘門村西)
　(又南合東來一水折西流合西北來一水又南流百/里來㑹  既㑹南猛河又東有猛尹河南自邦董山)
　(東北流合東南一水折而北經上下二猛尹又合東/西二水北流來㑹又東流折而東北曰棘蒜江有一)
　(水北自仙人山南流來注之又東/入瀾滄江  此水源流三百餘里)折東南曲曲流百
　八十里有巴景河東北自鎮沅府合諸水西南流經
　威逺土州而西南來㑹(巴景河二源一曰樹根河出/鎮沅府東北山及北山二溪)
　(南流而合經府城東有二溪自東南合而來㑹又南/西南流經城東南又西南五十里經抱母井南流折)
　(而西南一曰猛統河出府西北山合兩澗西南流經/府西境而南百數十里與樹根河㑹  既合西南流)
　(有恩更河自東來正統河自西北來並㑹又西南有/景谷河自西北百餘里合三溪東南流來注之又南)
　(有難可河自東來注之又西南經威逺土州城東南/曰巴景河西南流曲曲二百數十里有一水合二溪)
　(北自猛戛西南流而南稍東共二百里來注之水亦/大又西南百里入瀾滄江  此水源流五百餘里)
　(自樹根河源山以東水俱東/入把邊江下為李仙江者也)又東南百里有康郎河
　自西北合諸水來㑹(康郎河出康郎村西北百餘里/邊界大山有二溪出山合東南)
　(流二溪自西南合而東北來會東至村西南折東南/流合西來一水又南有蠻河自西南合二溪東北來)
　(㑹又東南折而東流合北來一水又東南/百六十里入瀾滄江  此水源流三百里)又南經巨
　洲分復合折而東有猛賴河東北自普洱府合數水
　西南流來㑹(猛賴河出鎮沅府南境山兩源一南流/一西南流合而南百里有闌馬河自東)
　(北合二溪西南流又合南一水來㑹又西南流有暖/裡村河西北自威逺土州東南山南流來㑹又南流)
　(曰暖裡河有鐵厰河東自西薩村東南北來折而西/合北二水而西南流來㑹又西南曲曲百七十里有)
　(追栗河東北自那庫里西南流百餘里舍北來之普/洱河而西南流來㑹又西南百六十里入瀾滄江)
　(此水源流/四百餘里)又東南折正南流數十里又東南流受南
　北各一水又東南經車里宣尉司西北有巨洲分而
　東復合至司北折東南流曰九龍江又西南至橄欖
　壩西折東南至猛淪南境有羅梭江自東北合數水
　南流來㑹(羅梭江上源有二一曰大開河出那庫里/南山南流百里經小猛罕西又南六十里)
　(經普藤東又東南曲曲二百里一曰龍谷河出小猛/罕東北百餘里大山南流曲曲百九十里與西北來)
　(之大開河㑹又既㑹東南流數十里有一水合二溪/自東北來㑹  西南流百六十里有一水西北自猛)
　(養之東北大山東南流百餘里來㑹又西折而南經/莽支西又南流折而西南曰羅梭江百餘至經猛淪)
　(東又南數十里入九龍/江  此水源流七百里)又東稍南流百里入阿瓦國
　界(西十五度極二十一度七分千瀾滄自入/雲南界至此經六度曲折二  五百里)又東南
　經老撾界　又東南經安南國為富良江入于海(又/西)
　(為南/丁河)
南丁河出猛準東南之分水嶺北流有西南一水來㑹
　東北流折而北合東來一水經猛緬長官司東北有
　一水合二溪自西來㑹又北合西南一水又北有嶍
　堡河李歪河俱自東來注之經臘丁西又北曰猛緬
　河折西北有分水嶺一溪及永鎮關南水合而西南
　流來注之(即雲州及順/寜府南境)折而西流百餘里受北來小
　水一大水二又折西南流有一水東自猛囘合三溪
　西流來注之又南受東南一小水即猛勇東水也又
　西南有虎口河自東來注之(虎口河出猛撤東南山/兩源合西北流合西南)
　(來一水折東北流有一水自東南來㑹又西北流/經虎口村西有一水自東來㑹又西流入猛緬河)又
　西受北來無梁山水及南來一水又西南百里受北
　來一水及東南來之南路河又西南百里至孟定土
　府東北有南底河自東南來南滚河自南來並㑹又
　西流經土府城北稍西有小南朋河自北來注之又
　西有大南朋河自北合二溪來注之(南朋河源隔山/即路江南流也)折
　南流入阿瓦國界(西十七度四分極二十三度六分/在孟定西南二十里  此水行曲)
　(折七百里不知其入阿瓦後并/入何江  南丁河之西為潞江)
潞江疑即禹貢黑水䝉古名哈喇烏蘇畨名鄂伊爾楚
　源出衞地喀薩之北二百八十里四圍大山中為平
　野有巨澤曰布喀鄂模當大流沙之東南澤廣袤環
　曲二百三十里(西二十五度極出地/三十二度至五分)其水從西北流
　出百數十里又成一澤曰額爾吉根鄂模廣百餘里
　又從東北流出八十里又成一澤曰伊達鄂模廣長
　百餘里從此池轉東南流百五十里為喀喇池廣百
　二十里水色深黑其地即古壅望之嘉湖也從南流
　出曰哈喇烏蘇又東南流曲曲百餘里受西來一水
　又南有布倫爾河自南來㑹(布倫河在哈喇池南百/五十里其東有公噶巴)
　(噶瑪山之哈喇河裕克山之裕克河俱西北流百餘喇/里與西南來之說木池水合又東北流數十里入哈)
　(烏/蘇)始東流百里有一河自北合三水及海拉池水南
　流來㑹又東南數十里折東北流經巴楚山麓又東北
　曲曲受南來二小水北來一小水凡四百餘里有布
　克河自西北來㑹亦巨流也(沙克河源出喇薩北七/百餘里之喀爾占古察)
　(嶺南流三百餘里西合都囘山之水始名沙克又東/南二百五十里北受布克河水又東南流西受庫蘭)
　(河水又東二百餘里入哈喇烏蘇東布克河出自布/喀山山甚髙大形如野牛連峰而  為諾朩琿烏巴)
　(什山其陰水入金/沙陽水入哈喇)又東北百里出衞地入哈木境折東
　南流有索克占丹索河合諸水自北西南流來㑹(索/克)
　(占丹索河源出伊克諾木琿烏巴什嶺數水合流繞/諾木琿烏巴什山麓東南流二百餘里其西南有巴)
　(哈諾木琿烏巴什嶺及布喀山察溪峰流出之四水/來㑹厯兩山間入喀木地又流二百餘里入哈喇)
　(諾莫渾髙大自此連山界全沙哈/喇二江而東南直抵雲南之境)既合三巨流水勢
　始盛南數十里過索克薩瑪朩橋(在索克宗城/南八十里)又東
　南折西南流始名鄂伊爾楚河又西南受西北來一
　小水又折東南流曲曲受東北及西北小水各一又東
　南受西南來一小水折而東流有一河自北合數水
　南流至色里蘇木拖巴來㑹(此水長五/百餘里)又東南百里
　受東北來一小水又東有一河西南自折里土宗城
　之敦錯池北流合數水來㑹(此水/亦盛)又東受南來一水
　又東經羅隆宗城北境受北來一水又折東南流百
　里過沙布衣薩木巴橋(亦曰札木牙/薩母巴橋)又數十里受北
　來一小水又南流稍西曲曲二百餘里受西來水折東
　流又南百里折西南流受西北來一小水又東南流
　經喀所突廟西又東南百里受北來一水又西南數
　十里折東南流受西來一小水又南有敖楚河自東
　北來㑹(敖楚河亦曰鄂伊楚河在匝坐里岡城西源/出城北三百里納蘭嶺南流五百餘里至家)
　(拉穆池入哈喇/烏蘇長八百里)又南曲曲三百餘里受東來一小水
　又折東南流經宻喇隆地(亦曰米/納隆巴)又二百餘里入怒
　夷界始曰怒江又南流三百餘里入雲南界曰潞江
　(計自源至横八/度縱五度强矣)潞江自怒夷界南流入雲南麗江府
　邊境(西十七度五分極二十七度三分東去北怒山/瀾滄江入邊處百二十里在樹苗汛西百三十)
　(里東岸/有大山)南曲曲流百里受東一水又南二百數十里
　西東北一水又南百八十里至大山東麓(在表村西/南百五十)
　(里/)折而東南流(自入邊至此五百里雲南西北以此/水為邊其西岸即怒夷界也故曰怒)
　(江東岸與瀾滄相去僅百三四十里之/間中則連山相接凡東流水俱入瀾滄)又百里至□
　□界東南全流入雲南境(西十七度五分極二十五/度九分地在雲龍洲西二)
　(百里松牧溪/源西六十里)有一水合二溪自東北來注之又東南
　折南流曲曲經大塘隘東(四十/里)馬面闗東(六十/里)又南
　折東南流有一水合二溪自北來注之又西南流經
　永昌府治保山縣西境稍南有蒲縹河自東南注之
　(即府西南七十里蒲縹/站水西北流入潞江)又東南受東北一水及西來
　八灣塘一水經潞江安撫司東北其西八十里即髙
　黎共山也(八灣塘水出髙黎共山東麓東流經塘南/至安撫司北而東入潞江髙麗共山之西)
　(麓即騰越州之龍川/江也山南有分水嶺)又南受西來二溪合流一水又
　東南有一水自東北來注之(水出府正南百九十里/施甸巡檢司山西北流)
　(八十里合東北來一水/折西南流百里入潞江)又南流有逥環河合二水自
　西南來注之(迴環河出鎮安東南山西流經所南而/西而北又東北經所三面又東北合西)
　(來一溪又北有邦賣河自/西來㑹又東北流入潞江)又東流四十里折正南流
　曲曲百九十里有南甸河東自灣甸土州合北來永
　昌府河及南來鎮康土州水西流來㑹(南甸河上源/出永昌府西)
　(北山東南流百里合北來一水又東南合東北來一/水又南流經府東有巨洲中分復合曰青華海稍南)
　(有水自西經城南來㑹又東南經哀牢山西南麓折/東流數十里經落水洞又折西南流曲曲二百餘里)
　(有姚關水自西北來㑹又南六十里至灣甸土州城/西北又南經城西有鎮康河自南來㑹  鎮康河上)
　(源曰烏木龍河二源一出無梁山西北流一出其西/山東北流合而北有一溪自東來㑹又北折而西經)
　(鎮康土州城南而西有怕紅河自西南山北流來㑹/又北經土州西又北百里合東南來一水又北經灣)
　(甸土州城西南又北與永昌府河㑹源既合曰南甸/河折西南流八十里入潞江  此水  流五百餘里)
　又西南八十里受西北一小水又南折而東南受東
　北一小水又西南流受東南來一小水又西流受北
　來一小水又西南流入阿瓦國界(西十七度半强極在/二十三度九分地)
　(孟定土府西北百五十里騰越州南稍東三百餘里/自入雲南境至此經三度半  潞江在雲南行曲折)
　(千四百里其下流入南海/  潞江之西為龍川江)
龍川江畨名博藏布河源有二一出薄宗城東北三百
　餘里春多嶺名鴨龍河合六水西南流一源出城西
　北五百餘里棟拉嶺名額楚河合十餘水東南流至
　城南二水合西南流曰博藏布河經噶克部落及羅
　喀卜札所屬之們布羅入雲南騰越州界為龍川江
　自□□界南流入雲南邊大塘隘之西北(西十七度/六分極二)
　(十五度六分東去/潞江僅五十里)南流經馬面闗西又西南流經瓦
　甸西有一水自東來㑹(即瓦甸東山水西/流經瓦甸南者)又南流折東
　南經曲石街南有曲石河自西合西北二水來㑹(曲石河/二源一)
　(出西北邊與□□界之滇灘關南山東南流曲曲百/餘里一出關東北之明光山南流曲曲百里合而東)
　(南有一溪自西南來會折東北/流經曲石界南而東入龍川江)又東南流經髙梨共山
　西麓其西岸即橄欖坡騰越州東境也又南折西而
　東南又西南流復東南受東北來鎮安所西南山水
　又南有猛弄水自東來注之又西南流二百里曰龍
　川江有沙木龍東水自西北來注之(水出南甸宣撫/司之南大山兩)
　(源南流而合西南流百餘里經沙木/龍山之東北折東南流入龍川江)又南流經龍山
　宣撫司東境又西南經遮放司西南有芒市河東北
　自芒市宣撫司合諸水西南流來㑹(芒市河二源出/猛弄南流合而)
　(西南合西北一水又西南經芒市宣撫司北又西南/有一水自東經司南而西來㑹又西南有南歌朗河)
　(自東南來㑹又西經怕底寨北又西南受東一水/又西南經遮放副宣撫司南又西南入龍川江)又
　西南經猛夘安撫司東有碗頂河自東來注之(自此/而西)
　(水之南岸為/阿瓦國界)又西南百八十里折而西至南喜寨之
　東南境漢龍關之東北境有崗碗河自北合諸水來
　㑹(崗碗河出龍山宣撫司東北沙朩龍山兩源合西/南流經司西又西南合東北來一水又南合西北)
　(來一水又南有蠻膽河自東來㑹又西南流有景坎/河自東南來㑹又西南經屯興寨北又西受西北來)
　(一水又西南有南瀾河自東來㑹又西南折而正南/曲曲經虎踞關東境東五十里又南經南喜寨東又)
　(東南入龍川江里此/水源流三百餘)又西至漢龍關北有一水西南
　自天馬關外緬國界東流入合西北小水來㑹又西
　南流入緬國界(西十八度六分極二十三度七分在漢/龍關西十里天馬關東南二十里雲南)
　(之西南極邊其東南河瓦國界其西南緬界也/龍川江行九百餘里  又西為梹榔江大盈江)
梹郎江出騰越州西北境□□界山(地在古勇州之南/四十里神䕶關之)
　(北六十/里大山)東南流合東北來一水西南曲二百數十里
　而大盈江東北自州城來㑹　大盈江出騰越州北
　境之半月池西南流二十里有巃嵸山水自西北來
　㑹南流至州東北有一水自南合東南二溪北流經
　城東來㑹折西流經城北又西南流數十里合北來
　一水又南有橋頭河自東來注之又西南經南甸宣
　撫司北又西南經猛送南受北來一小水又西南與
　梹榔江㑹(大盈江源/流三百里)既㑹大盈江又有一水自西北
　來㑹於千崖宣撫司之西北(司在大盈江之/南梹榔江之東)又西南
　流有盞達河北自盞達副宣撫司南流來㑹(盞達河/兩源一)
　(北出萬牣關與□□界山西南流一出其西南與緬司/國界山東流俱數十里而合又東南流折而西南經)
　(東南合西來一水又南/流數十里入梹榔江)又西南經翁冷南又西南有
　曩送河西北自巨石闗合二水南來注之(巨石關在萬/仞關西南百)
　(九十里又西南二百里為銅壁/關雲南極西地其西緬國也)又西南有臘撤河自
　東來注之(河出户撤之東北山西南流經/臘撤南折西北流入㑟榔江)又西南入
　緬國界(西十八度二分極二十四度四分地在銅壁/關之東南百里虎踞關之北二百里梹榔江)
　(行五百/餘里)
　　自龍川江而西邊外藏地最大者曰雅魯藏布江
　　即大金沙江也　又西曰岡噶江即岡底斯山水
　　也　池最大者曰滕格里池(見後池在潞江源/布喀  之西隔山)
　
　
　
　
　
　
　
　
　
　
　
　
　
　
　水道提綱巻二十一
欽定四庫全書
　水道提綱巻二十二
　　　　　　　　　原任禮部侍郎齊召南撰
　　西藏諸水
雅魯藏布江即大金沙江疑即古之跋布川或指為禹
　貢黑水則太逺矣源出藏之西界卓舒特部落西北
　三百四十餘里之達朩楚克哈巴布山(山西北與郎/遷喀普巴山)
　(馬品木達拉池源相近即岡迪斯山之東南三百里/也山甚髙大形似馬故名雅魯藏布江源西三十五)
　(度極二/十九度)三源俱東北流而合折東流而東南二百餘
　里有枯木岡前山水自西南來㑹又東北百餘里有
　江嘉蘇朩拉河自西北沙庫雅拉瑪拉山東南流來
　㑹(江嘉蘇木拉河在卓書特西源出西北沙庫雅拉/瑪拉山及查克佳拉山揑立嶺四水東流合為一)
　(又南流合西來之察爾河/又東流入雅爾之藏布江)又東數十里有阿拉楚河
　北自沙拉朩岡前山來㑹折南流數十里又東稍北
　百餘里有納烏克藏布必喇自東北桑里池西南流
　合數水來㑹(河在卓書特西南三十里源出東北桑/里池西流二百五十餘里受北來尚里)
　(噶巴嶺及穆克隡山流出之二水南來拉珠格山租/倫山錫巴木山流出之三水由錫巴木嶺西轉南流)
　(八十里又受西北來雅拉嶺達克隆山流出/之二水又南流六十餘里入雅魯藏布江)又東南
　二百餘里有郭永河自東南昻則嶺東北流合數水
　來㑹(河在卓書特東南有四源一出昻則嶺名龍列/河一出盖楚岡前山名盖楚河一出塞丹山名)
　(朱克河一出拉魯岡前山名拉出河俱東北流三百/餘里合為一水又東北流入雅魯藏布江  此水源)
　(流五/百里)又東南五十里受西南來一水又東南折東北
　流二百餘里稍東南有一水西南自尼雅隆岡前山
　來㑹又東有薩楚藏布河自東北合諸水來㑹(河在/薩噶)
　(部落西南二百餘里源出岳洛岡千諸山有六水俱/南流百餘里㑹為嘉巴蘭河又流五十餘里西北有)
　(拉珠克租楞錫巴木山之三水西南有昂色昂勒宗/山之二水西南揑木山及陸色里揚古山之二水俱)
　(㑹為薩楚藏布河又西南/流百餘里入雅魯藏布江)又東南七十里受北來一
　小水又東三十里有甕出河自南來㑹(河在薩噶部西南/二百里有四源一)
　(出西南查木東他拉泉如星宿然東北流二百餘里一出/南稍西之圖克瑪爾塔拉泉東北流五十里一源出正南)
　(納木噶山之北北流七十里來㑹又東北流四十里一源/出東南逹克拉塔泉泉眼尤多滙西流六十里來㑹三水)
　(既合北流曲曲七十里與西南源/合又北四十里入雅魯藏布江)又東九十里有式爾的河
　自南合三水來㑹(河在薩噶部西南北數十里有三源一/出南沙盤嶺東北流二里餘里一)
　(源南出舒拉嶺者東北流折而北百餘里來㑹北流五/十里一源出東南出岡里窯干山者北流二百里折)
　(西北而西流百餘里來㑹又北/流曲曲百餘里入雅魯藏布江)又東三十里有滿楚
　藏布河自北來㑹(亦曰瑪楚藏布必喇在薩噶部西/南北有斜爾冲山撇龍二山水南)
　(流二百餘里合東來岡冲察達克山之三水又合西/來拉克藏卓里山之一水合為河又東南流五十里)
　(入雅魯/藏布江)又東六十里受南來一小水又東七十里有
　河南自阿里宗城來㑹(河二源一出西南岡里窪干/山之東北麓東北流一出南)
　(牛拉嶺北流合而北經阿里宗城西又北而東北二/百里有一水自東南來㑹又北九十里入雅魯藏布)
　(江/)又東八十里折東北流有薩噶藏布河自東北拉
　布池西南合諸水折東南流來㑹(亦曰薩爾格必拉在/薩噶部東南源自)
　(東北拉布池伏地復出西南流曲曲四百餘里有一水/北自必普塔克拉克山東南流合東北拉隆河爾山水)
　(而南來㑹又西南百數十里合西北來一水又西南/百七十里有拉普岡沖山水自東北來㑹又西南百)
　(里有隆干山水自西來㑹正南流六十里又西南流/合北來一小水又西南合酉來一水又南有東北岡)
　(隆山流出之二水交烏拉沖山流出之二水合而西/南流合東南  布隆山一水又合東一水而西來㑹)
　(又西南數十里折而東南流曰薩噶藏布河又/百數十里入雅魯藏布江  此河源流長千里)又北
　流四十里折西北三十里又東北而東南曲曲三百
　餘里受南來小水二又折東北百餘里又東南流百
　里有嘉木租池水北自章阿布林城合東一水南流
　來注之(章阿布林城藏迪日喀/則之西北九百里地也)又東南而東六十里
　受西南來一水(二源西南者出􁂁察嶺北麓東南者/出雅噶隆山北流而合曲曲東北流)
　(入雅魯藏布江楚二山南麓/水俱南流為朋  藏布江)又正北流百五十里折
　向西北受西北隆左池水又東北流四十里有莽噶
　拉河南自納喇古董察山來注之又東北有鐘里山
　水自東南來注之又東北經章拉則城北(城在日喀/則之西北)
　(八百/餘里)又東北百餘里有鄂伊楚藏布河自西北札朩
　楚克池合諸水東南流來㑹(亦曰敖楚必喇源出章/阿布林城西北四百里)
　(有楚拉喇山一水西南流百餘里合東來一水又西/南數十里滙為納木楚克鄂模其北有多存岡山一)
　(水南流亦滙焉池周百里從西南流出二百里折而/東南又為龍岡普池數十里又東流出有三水自西)
　(合而來㑹曰達克楚河又東有江楚河自西南來㑹/又東經邦拉嶺章阿布林城嘉木租池岸之北曲曲)
　(三百里有拉克善水自西北來㑹折東北流六十里至/穆克布察克薩木瑪鐵索橋北有北來之鄂伊楚河)
　(自江林普拉山南流四百里來㑹折東流而東南六/十餘里入雅魯藏布江  此水源流七百里有兩鐵)
　(索橋一曰桑噶/爾札克薩木橋)又東稍北經朋蘇克靈城北又東北
　受北一小水又東北有一河南自婆色納朩山北流
　合西南一水來注之又北流有結忒楚河自北來注
　之(水長四/百里)又北數十里折而東流曲曲百數十里有
　達克貝朋楚河自北來注之(水長四/百餘里)又東南流有薩
　普楚河自南來㑹(即薩布河也源出楚拉宻洪羅綽/爾莫三山流出三泉北流百餘里)
　(合為噶楚河又北百餘里旁有二水一自西南來名桀/河一自東南來名當出河俱㑹又北合西南來一水)
　(東北流百九十里經藏城日/喀則西境入雅魯藏布江)又東百餘里經日喀則
　城北藏地之首城也(城在衞地喇薩西南五百三十/里先藏汗居此今為班禪所居)
　稍東有年楚河南自章魯河合諸水來㑹(年楚河源/有二一出)
　(朱母拉母山東北曲曲流四百餘里一出其東順拉/嶺下泉池十數滙為一水北流曲曲二百餘里而㑹)
　(曰章魯河又東北九十里至娘娘廟東有八水從東/北喀魯嶺諸山及南札木長山社山來合而西南流)
　(來㑹轉西北流過將則城西又西北八十里過白滿/城西又西北受西南來一水又北數十里有一河自)
　(西合二水來注之又北始名年楚河經日喀則城東/南四里過蘇木佳石橋長七十丈有十九洞為藏地)
　(橋梁之冠又北流四十里入雅魯/藏布江  此水源流長八百餘里)又東北百里有尚
　河北自尚那朩林城來㑹(尚河亦曰商河源出西北/絳查拉山東南曲曲流四)
　(百餘里有造索克布山水自西來㑹又東南百里經/尚那朩林城南有佐山水自北來㑹又東南流入雅)
　(魯藏布江百此/水源流七  里)又東七十里經普冬廟前又東受南
　一小水又東北有烏禹克河北自拉公山來注之又
　東過薩喇朱噶鐵索橋(林奔城西/北二十里)經林奔城北稍東
　有龍前河自南合二水來注之(龍前河源出東朱朩/哈拉山西南流百餘)
　(里與西南來努金剛藏山所出之水㑹西/北流經林奔城東又北入雅魯藏布江)又東北曲
　曲百餘里有揑朩河自西北來注之(即施巴/山水也)折東南
　流六十里經拜的城北岸山北又數十里(拜的城之/東南即牙)
　(母魯克於朩卒池廣四百六十餘里中有三山一名/采納巴一名雅博士一名桑里山下溪流甚多時白)
　(時黒或成五采湖水環之在烏雨克靈喀城之/東北納噶拉則城之正東其水不流亦不涸)受西
　北來一小水又東北過鐵索橋而東南經楚舒爾城
　南又東南至日喀爾公喀爾城北有噶爾招朩倫江
　自東北合諸水西南流經衞地喇薩來㑹疑即古吐
　蕃之臧河也(噶爾招木倫江源有二一曰米的克藏/布河出墨魯公喀城之東北三百里米)
　(的克池廣數十里西南流出數十里合東南來一水/西流又折西南百餘里又合東南一水又曲曲西南)
　(二百餘里受東來一水又西折而西北六十里與西/北來之盔吞西里克塔拉東南流合五小水而南者)
　(㑹又西流百八十里受北一水又西南經蓬多城東/北而西南一源來㑹西南源曰達穆河出蓬多城東)
　(北二百里之查里克圖嶺西南流百餘里有拔布隆/河東自央噶拉嶺西北流折而西南二百里合東南)
　(一水來㑹又南合西北來一水又南又西來一水折/向東流又東北受北一水又東南過鐵索橋經蓬多)
　(城北又東㑹宻的克河二二源既合乃名噶爾昭穆/倫江又東南流受西來  水之合東注者又東南折)
　(而東流受北一小水又東折而南而西南百里又折/而東百數十里經傲那廟北又東乃折而東南受東)
　(來岡噶拉嶺水乃西南流過鄂納鐵索橋又南經墨/爾公噶城西又南折而西曲曲百餘里經噶爾丹廟)
　(又北西經第巴逹克城南又南稍西有一河西北自温/主普宗城合三水東南流來㑹又南數十里經得秦)
　(城北又折西流曲曲經喇薩之南即唐時吐蕃國都/今為達賚所居也伊克昭廟有唐長慶碑其西北有)
　(庫庫石橋噶爾昭穆倫江又西北流十餘里至黄郭爾/城東南受東北來一小水又西南流數十里經日噶)
　(晶鈕北有揚巴戬河合楚普河自西北合四大水東/南流三百餘里來㑹又南流八十里折西南流受西)
　(北來二小水又西南經楚蘇位城東南又西南至日/喀爾公噶爾城之北而雅魯藏布江自西來㑹  此)
　(水源流千三百里宻的/克池北隔山即潞江也)雅魯藏布江既㑹噶爾昭穆
　倫江東南流百里受南來一小水又東曲曲受南北
　各一水經薩朩塔廟前又東受北一小水又東受南
　北小水各一又東經鼐布棟城北受南來一水又東
　有巴楚河自北來注之又東南經桑里城南葉勒庫
　城北受北來一小水南來一大水又東至敖噶達克
　匝城西南受東北來一河(曰廷里瑪楚河東南流百/餘里其東北有泉池水西)
　(南流二百里其南有隆拉嶺水西北江/經城之北折而西並㑹又南入雅魯)始東南流(自日/噶爾)
　(公噶爾城東流/至此四百餘里)曲曲經衛地東南也勒庫城逹克布
　拉綏城之東北當博依古魯納木嘉城達格布同春
　城達格布伊納城之北共八百里有年渚河自北合
　諸水來㑹(年渚河亦曰年楚必喇源出沙裕克岡拉/山即噶爾坦廟東南山也有水東流三百)
　(里曰瑪穆楚河與南來巴拉嶺之巴龍楚河㑹又東北/百里與北來烏山之烏楚河㑹又東八十里折東南)
　(流百餘里經公布札木達城東南有水曰佳曩河自/北來合東二水南流繞城東而南來㑹又東南曲)
　(曲流三百數十里至公布碩格城南有水東北自巴/宗租池南流合東一水而西南來㑹即蘇瑪磋湖之)
　(巴楚河也又東南折而西南有西來察布山之班楚/河合而南流經公布珠穆城東迪穆城西又東南經)
　(則布拉岡城東又二百餘里入雅/魯藏布江  此水源流千二百里)又東經察穆哈廟
　北受東北薩穆隆拉嶺水又東南經森達瑪廟西圖
　格里山之西南流入羅喀布占國界(西二十度九分/極二十七度)
　自南至此共數千數百里　此水於羅喀布占國又㑹
　岡布藏布河(見/後)朋楚藏布河(見/後)二大水轉西南流入
　額訥特克國㑹諸水入南海(里數無/可考)
岡布藏布江自衛地東與喀朩接界之拉里廟㑹東北
　察拉嶺水東偶公拉嶺下湖水及西北山一水東南
　流百餘里合北來一水又東南有一河西北自章阿
　爾松山東南流二百數十里來㑹又東南曲曲百八
　十里有額楚河自東北來㑹(額楚河出喀布地之努/布公拉沙爾山四水合)
　(而西南流二百/餘里入岡布河)又東南有牛楚河自西北來㑹東流
　過達克拉綳橋又東受東北一水又東南曲曲百餘
　里受東北一大水又南經迪雅爾山西入岡布部落
　至别闢塘塔拉棟喀朩境内有薄藏布河自東北來
　㑹(薄藏布河楚喀木達里圖宗城之東南舒班都城/之南有春多達嶺二水南流合數小水西南流來)
　(㑹/)土人曰拉喀布必喇經噶克布伊舒里棟城西又南
　經賽穆龍嶺東多格拉岡里山西出岡布境經公拉
　岡里山西又南入羅喀布占國界(源流巳千/四百里)下流入
　雅魯藏布江
朋楚藏布河在薩噶部落東南源有三一西出舒爾穆
　藏拉山一東出西爾中瑪山一東南出􁂁查嶺(其北/隔山)
　(水皆北流/入雅魯江)合而東南流受西一小水又南百餘里曰
　朋楚必拉又南有一水南自綽爾蒙通納岡里山來
　㑹折東流百數十里受南北水各一又東折東南流
　百八十里受西南來之水二(一自涿實岡干山/一自阿巴拉山)又東
　流百二十里受南一水又東北至羅西喀爾城南又
　東北五十餘里有一河自西北來㑹(即西北拉喀拉/布山二水合東)
　(南流二百餘里經/城北而東流者)又有羅楚河自北合三水南流合
　焉(河出雅噶隆山及東北岡穆阿山/三水合而南曲曲三百里里來㑹)又東北有羅藏
　布河自西北來注之又東繞岡龍前山之北折南流
　受東北來一水(即林沃拉山及蘇庫岡干/山水在丁家城之西者)又南曲曲
　二百數十里受西來之牛藏布江(即鼎拉嶺則里朩/布山珠木郎馬山)
　(水及阿巴拉山納澤勒山徹拉嶺/諸流滙而東南經二百餘里者)又東南受帕里藏
　布河(河在帕里宗城東北三百里有一水西南流滙為噶/爾撮池南流而西又為查木撮池又西南流百餘里)
　(折向東南數十里與東北來一水合又西南㑹西北來之/噶拉嶺水又西南經帕里城西又西南受東一水又向西)
　(流受北一水又西/南百餘里來㑹)又西南百里有牛楚河西自年爾穆城
　合數水來㑹(牛楚河西北出希拉岡㕘山東南流合/東北岡布赫山水又東南百餘里合西)
　(來一水又東南經吉隆城南境二百里受北來察穆/珠山一水始曰牛楚必拉又東流經牛爾穆城北城)
　(百里折而東南而南二百里又折東南百數十里始/轉而東北流曲曲二百餘里來㑹此水源流千里亦)
　(巨/川)又東南流百餘里出藏南境過珠拉拉依部落入
　額納特克國界　下流入雅魯藏布江(里數無/可考)
岡噶江源出岡迪斯山東南有朗千喀巴布山髙大如
　象(地勢自西南徼外漸髙至岡底山而極周一百四/十餘里四面峰巒陟絶髙出衆山百餘丈積雪如)
　(懸崖頂上百泉流注至麓即伏地在藏地極西阿里/之達克喇城東北三百十里直陜西西寧府西南五)
　(千五百九十餘里西三十六度四分極出地三十度/五分實諸山之祖前古未知其地疑即水經注所言)
　(何耨達山也相近有四大山其南榦所始曰朗千喀/巴布山在岡迪斯南稍東二百五十里達克喇城之)
　(東二百七十里土人以山形似象故名其東即達朩/楚喀巴布山為雅魯藏布江源所出而此山蜿蜒西)
　(南為悶那克尼兒山為薩木泰岡/山亘阿里之南入厄納特克國)山北麓泉出滙為
　池(西三十五度五分/極二十九度一分)西北流七十里合東北來一水
　(水在狼千喀巴布山東北八十里山中二水西流而/合西北曲曲六十里折西南流九十里與㑹亦一源)
　(也/)又西稍北四十里而東北公生池水伏而復出合
　北來三水西南流來㑹(公生鄂模兩源一東北出達/克拉公馬山西南流百數十)
　(里一東出卓書特西界麻爾岳木嶺西麓阿里之東/界即岡底斯向東南之榦山也水西流五十餘里滙)
　(為池廣八十里而不流其西十餘里有池湧地而西/長三十里有一水自北來㑹西南流六十里又合東)
　(北來一水又西南四十里有一水自北山/來㑹又西南而郎千喀巴布山水來㑹)為馬品朩
　達賴池(南北百五十里東西徑八十里或百里周二/百餘里池北又有二水自北來㑹  池直岡)
　(底斯南百/二十里)自西流出六十里為郎噶池受東北來一
　水(郎噶池似狹方四角尖長南北徑百七十里東西/徑百里其水北尖受東北一河即岡底斯南支峰)
　(七十里南麓水三源南流合而西南百數十里/入池他周廣與馬品木達賴同但方圖形異耳)從西
　流出百餘里折向西南曰狼楚河曲曲二百餘里有
　楚噶拉河自東北來注之(楚噶拉河出藏文嶺南麓/南流折而西南經古格札)
　(什魯木布則城南又西南流入/郎楚河  此水源流二百餘里)又西五十里折而北
　而東北百數十里經古格札什倫朩布則城之西則
　布隆城之東折西北流百里又折西南流經則布隆
　城西南二百里又折西流數里西北流百餘里又西
　流而西南二百里經楚穆爾的城北又西曲曲一千
　餘里至阿里西必桑納蘇朩多之地(西四十三度三/分極二十九度)
　(四分强自源至此地/凡八度經二千里零)而拉楚河自西北來㑹　拉楚
　河源出岡迪斯之北百餘里僧格喀巴布山山髙大
　形如獅子南麓有池滙諸泉水(山亦岡迪斯相近四/大山之一在古格札)
　(什倫朩布則城東北四百里西三十六度極三十一/度一分自此山而西北為岡里木遜諸山繞阿里而)
　(北二千五百餘里入喀/齊國  池廣周數十里)西流折而西南而南百六十
　里至大山麓(即岡迪斯西南/支峰不斷者)又西南百二十里曰拉
　楚河折正西流三百餘里有藏文嶺北水自東南來
　注之折西北六十里有大雪山水自東來㑹北彭冊
　泉水西南流來㑹(大雪山名遮達布里阿林即僧格/喀巴布之西百數十里山也在布)
　(則城東北二百四十里山東南百餘里有水西北流/曲曲百餘里折而西南而西二百里有彭冊泉自此)
　(地中十數泓湧出滙為一河西南流百數十里來/㑹又西流數十里折西南數十里入拉楚河)又西
　南百里折西北流二百八十里有野公泉水自東北
　來㑹(野公泉亦平地湧數十泓滙為數道西流曲/曲二百數十里入拉楚河在札什岡城東南)又
　西北數十里經札什岡城西南又西北折而正西曲
　曲九百餘里受北來水四至尺克則廟南又西至拉
　達克城南境又西百里經必圖克廟北又西百八十
　里始折南流(西四十三度六分/極三十一度弱)又曲曲折而東南而
　南三百數十里又東南流數十里與朗楚河㑹(自源/至此)
　(曲折行三/千七百里)朗楚河既㑹拉楚河水勢益盛又西南流
　三百里經必迪城西(阿里最/西里)又南流二百數十里始
　折而東北而東(西四十三度三分/極二十七度六分)曲曲千一百里折
　東南曲曲流千餘里至納克拉蘓朩多北鄙而麻楚
　河自東北來㑹(西三十六度四分/極二十七度七分)瑪楚河源出達克
　喇城西北二百里瑪布佳喀巴布山山髙大形似孔
　雀東南麓有池(麻布佳喀巴布山亦岡迪斯相近四/大山之一脉自朗千喀巴布而西為)
　(們納克尼皃山臨瑪品木達賚池西岸又西連山不/斷臨朗噶池南岸又西為此山由此而西南叠嶂蜿)
　(蜒亘朗楚河之南二千/餘里而池水在東南麓)東南流曰麻楚河經喀拉木
　多城北境稍東折南流而西南經其東又西南百餘
　里㑹西北一水又南曲曲百餘里至布拉木達克喇
　城之東受西北來一水(即城北/河也)又南流折西南百里
　受東南來街拉嶺水又西流折而南三百里與朗楚
　河㑹　三水既㑹始名曰岡噶江又東南流二百里
　出阿里界經瑪木巴柞木郎部落至尼納特克國入
　南海(里數/莫考)　此水浩大自古無知者疑即佛書恒河
　亦無可証
　藏地湖澤泉池及鹽池無數最巨澤曰滕格里池
滕格里池在衞地喇薩西北二百二十餘里藏地日喀
　則城東北五百里其東北隔山即潞江源之布喀諸
　池其北隔山即大流沙也池廣六百餘里周一千餘
　里東西甚長(自西二十五度五分/至二十六度八分)南北稍狹(自極三/十二度)
　(至八/分)䝉古呼天為滕格里言水色同天青其東有三
　水流入皆名察哈蘇太河西有二水流入北曰羅薩
　河南曰達爾古藏布河合西來數池水東流數百里
　入此池
　次曰雅穆魯克格木租池中有三山水成五色(見/前)
　次曰瑪品朩達賚池朗噶池即朗楚河源也(見/前)
　次曰布喀池潞江源也(見/前)
　
　
　
　水道提綱巻二十二
欽定四庫全書
　水道提綱巻二十三
　　　　　　　　　原任禮部侍郎齊召南撰
　　西北阿爾泰山以南諸水
　自哈宻城北踰天山至巴勒庫爾北即沙漠三百里
　又踰大山(山自西北準噶爾東境起蜿蜒而東少南/  徑準噶爾城東六度半)
　(相連不斷八百餘里至蘇魯圖昂阿地又東二百里/至烏勒圖地又東八十里至察罕布爾噶蘇地其東)
　(即明安地也又東稍北百餘里至阿濟地及格舒努/特地又東南三百里至色德楞額得楞地之北又東)
　(南七百五十里與北地隔沙之伊塔特圖山相望又/東南三百里與南地隔沙之諾音哈拉山相望其南)
　(即肅州北之居延海也又東南四百里與南地隔沙/之諾顔喀喇山相望又東四百餘里與北地隔沙之)
　(阿爾班哈岳爾達察嶺相直其北隔沙即翁金河鄧/勒昆河也又東南五百里至大磧曰和爾和圖山)
　(北五百里地南徑寧夏之北千餘里朗居西山碑西/        大磧之北有庫黙壘山相望大磧之南有)
　(五淮喀喇山其東在磧中有色公哈兒占山俱相望/此山自起處至此綿亘沙漠中徑十六度與西域之)
　(葱嶺天山/彷彿也)過沙地山水無數水皆自流自止或瀦為
　湖其山皆以阿爾泰山為祖(其頂西二十二度二分/極出地四十八度七分)
　(在烏普薩地之北鴻哈圖池之東北其尾西二十度/四分極出地四十六度五分在阿禮克台河之東薩)
　(克薩河/之北)支峰綿亘北漠東為唐努為杭愛有色楞額
　鄂爾坤諸河北至俄羅斯國入北海其東南幹穿漠
　廻北挺為肯特為大興安有黑龍江克嚕倫河諸水
　東至海口入東海南則岡阜囘旋數千里湧泉滙澤
　西則曲蟠叠嶂以界沙海疑即古西金山也今序次
　自南而北自西而東從不入海諸水始
阿爾泰山頂西南八百餘里曰賽爾山(南徑哈宻城三/度四分西徑準)
　(噶爾城踰漠八度六西廿分/三度五分極四十  度七)北百數十里曰額宻爾河
　出東南山西北流折而西共二百餘里瀦為庫勒格
　鄂模在大山西麓(所出之山即阿爾泰頂西南一幹/南行千里為和博克薩里山南臨)
　(大漠折而西約百餘里又折而西北為此河源又西/而北曲曲千里至塔爾巴哈台山又北數百里皆西)
　(臨大漠池庫勒格池在西二十三度九分極四十六/度六分  周五十里其西尚有山相連數百里又西)
　(則大/漠矣)
額宻爾河東隔大山有巨川北流曰呵額勒濟思河源
　出東大山西麓即阿爾泰頂之南九百里和博克薩
　里山之東北百六十里也(西二十一度七分極四十/六度三分在阿爾泰尾山)
　(之西三/百餘里)西南流百里折西北百餘里有喀喇額爾齊
　斯河自東北來㑹又西折而西北百八十里有竒蘭
　河自東南來㑹又北百餘里有哈巴河自東來㑹又
　西北折而北百六十里有布勒濟河自東南來㑹又
　北百餘里有納斯克河自東南來㑹又北折而東北
　而北曲曲二百里有哈留圖河自東南來㑹又北百
　里折東北而西北百餘里有呼勒泰河自東南來㑹
　西南百餘里即達勒哈巴台山也又西北約八十里
　有納隣河自東南來㑹共合八水又北七十里滙為
　鴻和圗鄂模又有一河自東北來㑹(此水出沙地在/阿爾泰頂北百)
　(餘里不知名西南/流三百里入池)池周百里西北即大漠(西二十三/度極四十)
　(八度/五分)在阿爾泰頂之西南百六十里(哈額爾齊斯河自/南而北流兩大山)
　(中間徑/二度半)
　自呵額爾齊斯河源東南隔山為烏隆古河其北隔
　山為呵普都河布顔圖河
烏隆古河出哈爾泰山之尾西南麓西南流有阿禮克
　台河及布拉青吉兒河自北山前後來㑹(二水源即/阿爾泰尾)
　(之西北幹其北即布/顔圖河北流者也)又西南百餘里瀦為竒薩爾巴
　思鄂模周四十里又南隔山為沙漠(池西二十一度/五分極四十六)
　(度在呵博克薩/里山東北百里)　此河東稍南百數十里為薩克薩
　河即阿爾泰山尾正南一幹東水也(水源去山/百六十里)東南
　流兩山間三百里有圖古哩克河東自布岱山西南流
　二百餘里來㑹又南流出山有小水自西來注之又
　南流至沙漠涸(西十九度八分極四十五度三分此/水南隔沙為琿禪喀屯山又東南為)
　(哈喇圖山皆沙漠中孤阜此水西百餘里為台顔山/其東南隔沙有納林圖洛依布拉爾池布拉庫勒池)
　(皆沙中湖/水十數里)
　　此河之北西及東南連山綿亘皆哈爾泰山頂西
　　南一幹南行至哈額爾齊斯河源折而東稍北又
　　東數百里為哈爾泰山之尾與頂並高一幹南行
　　四百里為台顔山南臨大漠(西南對哈/齎北山)一幹東南
　　行三百里為台西爾山(西十九度六分/極四十六度)又東南百
　　餘里分為二大幹一南百數十里為都特嶺為布
　　岱山(其西即圖古里克河其東北即伯格爾察罕/鄂模及搜濟布拉克地又東為庫勒竒勒河)
　　又東南百數十里為布勒堪山南瀕沙漠而東為
　　崆納洛阿濟爾罕山(其東北即西拉布里都/池及通竒特烏爾鄂模)又東
　　南分一枝南行大漠中為竒齊格納山又東南為
　　拜鴻鄂爾山為察喇圖山為伊塔特圖山而止(南/隔)
　　(沙百餘里即沙/中大横山也)一東數十里南瀕漠而東二百里
　　徑喀圖搜濟地東南折而北為達蘭圖魯阿達克
　　必栁圖山(山甚髙大其西北隔沙即克里圖博洛/山其西隔沙即通竒特烏爾池其東北)
　　(隔沙即貝德勒克河/下流之察罕池也)又東南綿亘喀爾喀西部略
　　於沙漠中横經推河之南境曰伊克傲拉地(自此/而東)
　　(南於山北麓沙/中為驛站路)曰巴哈傲拉(其北即阿爾博爾濟/驛西拉布里多驛也)
　　又東南曰阿勒察圖(其北即塔竒驛又/北即塔楚河也)又東南至
　　阿爾班和岳爾達察嶺(西十三度極四十四度四/分其北為達察驛北踰大)
　　(漠為翁金河鄂爾坤河南踰大漠過大/横山又踰大漠大磧為甘肅邊外地)又東南五
　　百餘里為固爾班賽堪山(山甚髙大西十一度極/四十三度八分其北郭)
　　(多理/驛)又東南百里分為二枝一南曲曲百數十里
　　為諾朩琿山又南百里為庫黙壘山前臨大磧而
　　止(其南百里即色公哈爾/占之西和爾和圖山也)一東南百八十里為五
　　百根山又東南百里為崆格喀喇隆山而止(西九/度八)
　　(分至十度極四十三度二分其北正當翁金河之/尾其南正當河套西北之納林碩隆山也  此一)
　　(枝自哈爾泰山尾至此徑踰十度有竒與南大横/山俱横亘大漠中連綿不斷疑即古浚稽山琢雅)
　　(山之/𩔖)此哈爾泰尾之東南一幹也其東一幹自台西爾山
　　東南百九十里為庫克西勒克山連亘而東(西十八度八/分極四十六)
　　(度山亦髙大其南為伯格爾察罕/池其北諸水俱㑹於崆格伊河)百里分為小幹
　　東南行折而南而西為克里圖博洛山而長幹北
　　行折東北(其東即普/喀郭必也)四百餘里為巴顔山甚髙大
　　(西十七度五分極四十七度弱其西北水皆/入崆格伊河其東南水皆入貝德勒克河)為喀
　　爾喀西部庫楞伯勒齊爾地西境(在部落西二/百五十里)又
　　東北曲曲三百里當喀喇諸河源之東而哈爾泰
　　頂東南一幹曰昂吉山曰瑪拉噶山支峰自西北
　　來相接又東行當察克河諸源之北而哈爾泰頂
　　東大幹杭愛山南行支阜又自北來相接自此又
　　南百數十里為庫庫嶺(其東北為塔宻爾河北源/其西南為貝德勒克河源)
　　又東二百餘里折而南百里又東百餘里為杭愛
　　山尾甚髙大(西十四度三分極四十七度塔爾宻/河南源發其北鄂勒昆河發其東南)
　　(皆北流㑹色楞格河經俄羅斯國入/北海者山西南水皆南㑹為推河)包鄂勒昆河
　　諸源而東(南為塔楚河源又/東南為翁金河源)又東至大漠而止
竒爾濟蘇鄂模在哈爾泰頂東南三百里(西二十一度/極四十八度)
　(内外阿爾泰尾/北四百餘里)東南察巴哈河崆格伊河西南額克
　呵拉爾池水所滙也周百數十里　察巴哈河源有
　二最東者曰喀喇河出庫楞伯勒齊爾西北大山凡
　四水南流并為二支又西南百餘里合焉又西南受
　北來一水又南受東來之西喇河又西受北來一水
　又西南二百里而布爾噶蘇台河自北來㑹即西源
　也出北瑪喇噶山南麓南流(山脉自哈爾泰頂南行/分一幹東行為烏蘇郭)
　(瑪山又東連峰相接東南數百里為伯勒竒納克科/克伊山又東三百里為昂竒山又東北行百餘里為)
　(瑪喇噶山又東北百里折而東二百里復折東南八/十里與哈爾泰尾東行一幹東北行之巴顔山支峰)
　(相接又東百里與哈爾泰頂東北一幹唐努山至杭/愛山一支西南行之支峰相接  此水源即瑪喇噶)
　　(山之東北将折東南之南麓/也東去喀喇河源百六十里)㑹東來二水西北來一
　水又南有烏海河西北自吉昻山兩源合東南流來
　㑹又南流百數十里與西喇河㑹二源既合西南流
　經巴顔山北麓曰察巴哈河曲曲二百餘里折西流
　百餘里而崆格伊河東北自昻吉山合三水西南流
　三百里來㑹(崆格伊河出昂吉山南麓/隔山北麓即烏海河源也)又西總曰空
　格衣河流百里許折而西北曲曲五百里(西二十度/五分極四)
　(十七度五分弱南徑/哈爾泰尾三百里)而額克呵拉爾池自西南合二
　河水東北流來㑹　額克呵拉爾池西南一河曰科
　布多河二源出大山東麓(隔山之西即/竒蘭河也)東北流百里
　而合又東北百里折而東為巨澤南一河曰布顔圖
　河二源出大山北麓(隔山之南即布拉/青吉兒河源也)北流數十里
　合而北而西北二百里滙焉池周廣數十里於東北
　角流出三百餘里與崆格伊河㑹又西北流二百數
　十里瀦為竒勒稽思鄂模周囘百五六十里南北長
　東西狹(西二十一度極四十七度八分至四十八度/一分  池北皆大山其西北六十里即烏蘭)
　(郭瑪山也是水源/流長千三百里)　池西百八十里近西大山麓有
　哈勒竒拉河東北流二百餘里涸於北大山南麓即
　烏藍郭馬山之西北也　又北隔山近哈爾泰頂南
　麓有烏普薩鄂模(西二十一度九分/極四十八度五分)其東大源曰特
　思河源出哈爾泰東北大幹之唐努山西南麓(唐努/山髙)
　(大西十八度三分極四十九度五分在哈爾/泰頂東稍北千一百里支峰綿亘數百里)西南流
　山中三百餘里受南來水二北來水二西南曲曲七
　百里曰特思河西瀦為烏普薩池形圓周六十里有
　薩克里哈河自西南大山東北流百餘里來㑹(池在/哈爾)
　(泰頂之東南麓六十里薩克里哈河源即其西南幹/山也  此喀爾喀西界舊與厄魯特接壤處  此池)
　(西隔重山三百/里即鴻哈圖河)
　自巴顔山東入喀爾喀西部界水出巴顔山庫庫嶺
　杭愛山之陽者皆南流至大漠而止其大者曰貝德
　勒克河之察罕池曰推河之鄂洛克池曰塔楚河池
　又東曰翁金河
貝德勒克河源出庫庫嶺南麓其北麓隔北即塔宻爾
　河源也三水南流合而西南百餘里有察克河自北
　山合五水南流三百餘里來㑹(察克河出西北大山/隔山西麓即查巴哈)
　(河源/也)經庫冷伯爾齊爾之地又南二百里有察罕特
　穆爾河東北自索和都依嶺合二水西南流二百數
　十里來㑹(索和都依嶺在庫庫嶺東南百餘/里其北麓水皆流入塔宻爾河)又南出
　兩山間西南流平地中百數十里有西尼河自南合
　東南一水北流水㑹又西南百餘里瀦為察罕鄂模
　形如爪周百里東西長(西十七度極四十五度七分/此水源流八百里  池東十)
　(餘里有呼里木圖克伯爾池廣十餘里又東數十里/為西尼河源又東為一小河又東百里有邦察罕池)
　(廣二十餘里其北三十里有濟爾哈朗圖池廣十里/許又東北百數十里有伊洛河北自山麓克庫池南)
　(流二百里經哈拉圖科山西麓又南數十里涸哈拉/圖科山南百五十里有鄂洛克池山東百里即推河)
　(也/)
推河亦曰頽河又曰拖衣河源出杭愛山尾南麓西南
　流㑹南來小水二折南流㑹東來小水一又西南有
　烏可克河西北自烏可克嶺合三水東南流來㑹(烏/可)
　(克嶺在杭愛山西南百餘里索呵都衣嶺之東南/二百里嶺南水入推河嶺北水為塔米爾河南源)又
　南有雅瑪圖河自東北合三水西流而來㑹即鄂爾
　吉圖都蘭喀喇山西水也(山在杭愛山南數十里甚/髙大亦曰鄂勒澤依圖都)
　(蘭喀喇即大青山也為杭愛南/大幹其東麓水為鄂爾昆河)又南有庫色楞圖河
　自西來會稍南有一水自東合二澗來㑹又西南流
　百里許有喀喇呼濟爾河自西北來㑹又南經兩山
　間有額勒敦圖河自東合三水來㑹(亦都蘭喀喇山/西南麓水也)
　又南出山曲曲流平地中百八十里經博濟和碩驛東
　又南折西南流百餘里西瀦為鄂洛克鄂模形東西
　長四十里(西十五度五分極四十五度六分為此水/源流五百餘里  此水東三百里  塔楚)
　(河/)
塔楚河源出都蘭喀喇山東南大幹南麓二水南流而
　合東南流百餘里㑹東北來水三折而西南曲曲流
　三百餘里瀦為鄂模周三十里(西十五度極四十五/度三分  池南踰漠)
　(二十里至大山踰山三十里至塔/竒驛西南至山即阿勒察圖山也)
翁金河亦田甕金河兩源出鄂爾吉圖都藍喀喇山東
　行大幹山中(其西隔山即塔楚河源也/其北隔山即鄂爾昆河)東南流出平
　地合焉又東南㑹西南來一水又東會北來一水又
　東南百餘里經杭伊哈瑪勒山前(去山八九十里許/山即都蘭嗒喇之)
　(東大幹/山也)受北來小水一又東南有一水北自杭伊哈
　瑪勒之南麓東南流來㑹又東南曲曲流八百餘里
　於大漠瀦為呼拉喀烏蘭鄂模周二十餘里(南度漠/至河套)
　(可八百里許池東北五十里有哈納哈達山又東北/有徹徹山又東北有上凱山皆沙海中孤嶼也水源)
　(西十三度三分極四十六度九分池西九度四分極/四十五度二分  此水源流自西北而東南行大漠)
　(中幾近千里入自杭亦哈馬勒山而北水皆北流/至俄羅斯國  北海此山之南則翁金河最著也)
　自哈爾泰頂東北大幹徑千一百餘里其南為特思
　河源(見/前)其北為客穆河諸水源(北流經俄羅斯/國者  見後)又東
　百里為唐努山甚髙大(西十八度三分極四/十九度四分至五分)又東北
　四百里分一幹北行甚逺其東一幹百里為杭愛山
　頂自杭愛分枝一南行而西南曲折五百餘里為鄂
　勒伯吉山(其東南即色楞格河發源/處此山為喀爾喀西界)綿亘而南不斷
　其西有巨澤曰桑稽晉大來鄂模(西十七度二分極/四十八度九分至)
　(四十九/度五分)
桑稽晉大來泊渟而不流南北徑百餘里東西徑七八
　十里周三百餘里在喀爾喀西界外唐努山之東南
　百七十里鄂勒伯吉山之西八十里也
客朩河三大源正南源出唐努山西北麓兩水合而北
　又會西南來一水東南來一水曰其思啟特河又北
　㑹西南來合二溪之水又北流而東南源曰褚蘇圖
　河合南二水曰俄克河合東來四水西北流四百餘
　里來會又北流二百里而西南源曰客朩其克河合
　五水東北流五百里來㑹又北曲曲八百里有烏思
　河自東南(即呼孫古爾湖之西隔山/在杭愛山頂北六百餘里)合三水西北流
　七百餘里來會經大山東麓又西北百八十里經拜
　商東(拜商即城也/亦曰柏興)水東北六十里有空鳥嚕山又北
　流六百餘里不知其所注合(圖自極四十九度五分/發源至五十五度止)
　(此河諸源俱發於哈爾泰頂東北大幹諸山之北至/烏思河源處又分枝一東一北綿亘不斷亦不知其)
　(所/底)此水疑即鄂羅斯之阨爾濟蘇河發源哈爾泰北
　流入鄂羅斯境又西北流至托博爾地受托博圖拉
　二河轉東北流與鄂布河合流入北海(計源流之長/與色楞格相)
　(似/)
　　色楞格河
　漠北水之入北海可知者色楞格最大源發杭愛頂
　以南凡鄂勒伯吉山庫庫嶺特赫都伊嶺烏可克嶺
　以東杭愛尾及都蘭喀喇山杭亦哈馬勒山與杜蘭
　喀喇山阿不達拉太山以北大興安山大小肯特山
　以西數千里川澤俱滙而北瀦為布哈爾湖為漠北
　第一巨浸所合如額赫河鄂爾昆河圖拉河哲德河
　楚庫河皆巨川也
色楞格河自喀爾喀西北杭愛山頂之西南大幹諸山
　發源有六最北者名哈喇台爾河出杭愛山頂西南
　麓三水東南流二水東北流而合經山麓南(源西十/七度極)
　(四十九度七分去/山頂西稍南百里)又合西南二水并東北流者稍東
　而杭愛南澗自西北來會又東受西北來一水即杭
　愛東澗也折東南流有二水自西南合而來會(自源/至此)
　(曲巳二/百餘里)又東南始名哈喇台爾河曲曲而東百數十
　里受西北來水一折而南受西來水一又東南數十
　里經額爾齊特山東又東南數十里有一河自西來
　會即次北一源之布克瑞河也布克誰河自山中合
　五水東流共三百餘里㑹哈喇台爾河(布克瑞河源/在杭愛山頂)
　(南稍東二百餘里即/西南幹之曲而東者)又東南二十里而南源來㑹(北/源)
　(至此長/五百里)南源有四稍北者曰厄得勒河源出喀爾喀
　西界鄂勒伯吉山(即杭愛山頂之西南大幹山也隔/山西即桑錦達賚泊也西十六)
　(度九分極/四十九度)兩水自山麓東流而合又東㑹西南來一
　水又東㑹西北來一水又東㑹南一水又東稍北會
　北來一水及西南來二水之合而東北者又東北一
　水自西北來注之(共合/七水)又東名額德勒河又東北曲
　曲而東(共行四/百餘里)而齊老圖河合諸源水自西南來㑹
　　次南曰齊老圖河源出西界山下之鄂勒澤衣圖
　察罕泊(泊在鄂勒伯吉山之南幹百餘里大山下西/北徑隔山之桑錦達賚泊百餘里西十六)
　(度八分極四十八度/七分泊周六十里)自泊東北流出經烏爾圖烏雅
　山南麓稍東會西北來一水又東百餘里有二水自
　西南合而來㑹始曰齊老圖河又東北二百餘里受
　南一水又東北循山麓流百餘里而烏里雅台河自
　西南來會烏里雅台河即又次南一源也出伊遜
　都蘭喀喇地山北麓(山在烏勒圖烏雅山東南斷/百數十里亦幹山綿亘不)東北
　流㑹西一水南一水折而東而北共三百里㑹齊老
　圖河又東北三十里而阿濟勒克河自南來㑹　阿
　濟勒克河即最南源也出伊遜都蘭喀喇地山之東
　北支峰三水東北流合循山北麓東北共二百數十
　里北會齊老圖齊老圖又東北二十里會額德勒又
　東北三十里而北源來會(齊老圖自源至/此長五百里)　南北源
　既㑹始曰色楞格河東流(西十四度八分極/四十九度三分)有南特
　里河南自温都勒山北流來注之(亦曰温/都里山)又東有北
　特里河自北合二水南流經哈爾占布勒古德依山
　西又南二百里經山麓來注之又東曲曲百數十里
　有阿察河南自呼普蘓克爾山之西北麓東北流來
　注之(北岸有山疑即元時和林上都地山水廻合西/十四度一二分極四十九度三分所云嶺北當)
　(指賽堪山及庫/庫齊老圖諸嶺)又東有哈喇烏倫河自北山合三水
　東南流經納瑪納山西麓而南來注之(烏倫疑即和/林之轉聲元)
　(史以西有喀喇和林河得名然則此/河之東色楞格之北即古和林城也)又東南折而東
　北(兩岸前/後有山)有特里河自北山中合五水東南流三百
　餘里來注之又東北數十里折東流有哈瑞河自西
　南合呼納依河東北流來㑹亦巨川也(哈瑞河出西/南幹山在齊)
　(老圖源之南隔山三百餘里他宻勒河源隔山百餘/里西十六度三分極四十七度七分東北流百里合)
　(西南一水又東㑹西一水又東㑹南一水折而北㑹/西一水又東北有一水自西北大幹山東流合北來)
　(伊遜都蘭喀喇地山南二水而南流來㑹又東北百/數十里有一河合二水自南來㑹始曰哈瑞河又東)
　(北曲曲三百有宻薩朗河自西北合二水東流來㑹/又東北循呼普蘇古爾山之南又東有呼納伊河自)
　(西南山中東北四百里經賽堪山北麓又東北百餘/里來會又東北百餘里入色楞格河此河源流長九)
　(百里曲山脉西自庫庫嶺東北分支繞此河諸源之/南曲  千餘里為巴顔濟魯克山又北為賽㻣山即)
　(賽罕山也又東北為納隣庫勒墨地北之額勒黑圗/山又東稍南為額魯墨德伊山峰嶺不㫁山西北為)
　(哈瑞河山東南/為鄂爾坤河)色楞格河又東南流折東北而東有
　哈喇托輝河西南自額勒黑圖山來注之又東稍北
　有阿爾達克河自西南合三水東北流又合東二水
　北流來注之(東來一水/名烏兒河)又東受南來察達河又東受
　南來巴里北河又東稍北(西十二度四分/極四十九度餘)有額赫河
　自西北大山東南流合翁佳河諸水來會亦巨川也
　(額赫河出西北大山下之呼遜克兒泊北千里泊西/        泊北即大幹山在唐努山東)
　(隔山即俄羅斯國之烏思河源也泊南北百數十里/東西八九十里周三百餘里中有山曰舍頗爾拖克)
　(阿林近於西北自東南角流出數十里㑹西來一水/水南有沙喇達蘭山又東南流㑹北來一水又東南)
　(流有阿濟格噶爾罕河自西合二水東流來㑹又南/流有翁佳河自西合二水東流來㑹稍東有敖拉克)
　(埒河合二水自北大山南合東一水又南合西北來/之阿拉克河東北來之烏兀哈河又南百餘里來㑹)
　(又東南有小水自西南來注之又東南有恩特河自/西南大山東北流合西北一水南三水來㑹又東南)
　(有巴圖爾烏巴什河自北大山合三水南流來㑹又/東南有拖拉喜河自西南山合三水東北流來㑹又)
　(東南有額林河自東北山合二水南流又東合額布爾/里謀登庫爾河曲曲南流來會又東南數百里有塔)
　(巴哈台河自北山合三水南流來㑹又東南數百里/㑹色楞格河  此水合有名之水八源流長千餘里)
　色楞格河既會額赫河水勢愈盛稍東有市呼圖河
　自南合三水來注之又東北河心有洲有布喀河自
　南合一水來注之又東北受北來一水又東北有一
　河自西南布昆沙喇之北東北流合東南一水北來
　注之又東受西南一小水又東經布隆山北麓(山脉/西南)
　(自巴顔濟魯克山賽堪山綿亘而東北為額魯墨德/衣山又東為西拉克山為布昆沙拉山又東北為此)
　(山蜿蜒至兩河合處山為/色楞格及鄂爾渾之界)又東北數百里而鄂爾渾
　河自南合圖拉諸河之水東北流來會(西九度九分/極五十度)
　水勢大盛(色楞格自源至此巳千七百里/鄂爾渾河圖拉河二水见後)
　色楞格河既㑹鄂爾渾河又東北百里有一水自東
　南來注之又東北百數十里有哲德河自西北大山合
　三水東流九百餘里亦巨川也(哲德河上源出西北/大山三水東流百數)
　(十里而合又東數十里有一水自西來曰阿嚕謀敦/庫爾河東流㑹焉又東南百餘里㑹北來一水又東)
　(南二百里有一河合二水自西來㑹又東曲曲二百/餘里有喀木揚河自北山合三水東南流四百餘里)
　(來㑹又東南百數十里有哲爾圖勒河自西大山合/二水東南來又㑹西南流之即里多特河折東北曲)
　(曲五百里來㑹又東百餘里受北河/一小水又東百數十里入色楞格)
　色楞格河又東北百七十里有一河合三水自西來
　注之又東北百餘里經鄂羅斯國界之楚庫伯興西
　南柏興即城也亦曰拜商有楚庫河東南自喀爾喀
　境合數水西北流來會(西八度八分/極五十度)色楞格自合鄂
　爾坤至此又五百餘里(楚庫河為鄂羅斯及喀爾喀/界源出喀爾喀阿即格肯特)
　(山之北麓隔山之南即土喇河源隔山東南即敖嫩/色禽也凡三源東北流百餘里而合又東北行平地)
　(中曲曲三百餘里有一河合三水自東南大山來會/折西北流百餘里有一河合二水自東南大山來㑹)
　(又西北曲曲三百數十里經/楚庫城南而西入色楞格河)又東北百八十里有啟
　爾和河自東南合三水西北曲曲流四百里來注之
　又正北流百餘里有敖隆烏河自西南合三水東北
　流來注之又北流折東北百數十里有衣巴勒罕河
　自西合三水東北流六百里來注之又正北流百里
　經烏德拜商西南有烏德河自東南大山合兩水四
　源西北七百里經拜商南而西來注之又北折而東
　北百數十里有一河自西南山合二水來注之又東
　北折而正北百數十里有衣灘珠河自東南大山合
　兩水四源曲曲西北流五百餘里經衣灘珠拜商南
　而西注之又北經拜商西而北數十里折而東北而
　西北曲曲百八十里有一河自西南合二水東北流
　三百餘里來注之又正北流折而西北曲曲二百數
　十里北瀦為巨澤曰布喀爾鄂模(自楚庫河而東北/如啟爾和河烏得)
　(河伊灘珠河諸源皆出肯特山東北大幹山/之北麓其隔山南麓皆東南流入黑隆江者)伯哈爾
　湖亦曰小海南北徑二百餘里(極出地五十三度九/分至五十四度八分)
　東西徑九百里或十里(自西七度至/十度五分)色楞格自合鄂
　爾坤後水清溜急廣四五十丈兩岸多山於湖之正
　南流入(西八度五分/極五十四度)湖四面俱有山(聞有一大水自/東北角流入)
　中有洲曰敖依琿山南北五十餘里東西二百里(十/二)
　(月氷堅/可渡)即漢時海北丁零唐時古利幹都伯二部落
　北之少海近戛黠斯而色楞格即仙娥河劍河也湖之
　大如海從西北角流出(西十度二分極/五十四度七分)曰昂阿喇河
　(亦曰昂阿拉河/圖從五十度止)昻阿喇河昻阿喇當即元史所謂竒
　爾濟蘇之昻阿喇河西北流百五十餘里至額爾庫
　城受西南來之額爾庫河(即圖之額里口河也源出/哈爾泰頂之東北大幹額)
　(谷登召山之東北麓有兩水俱東北流西源合四水/東源合三水北流而合又東北有一河自東南合二)
　(水東北流折而西北曲曲來㑹又北曲曲流兩山/間自極五十二度北至五十五度經已八百餘里)又
　西北流二千九百餘里受東北來之伊里穆河又北
　數百里合西來之伊聶謝河水流益大(聞此水長三千/餘里受十餘水)
　(較色楞格又大五六月尚/有氷當即元史所云謙河)轉東北流入北海(地極寒/  以上)
　(録圖理琛記海按唐書有流鬼國去京師萬/五千里濱北  然則鄂羅斯國即其地歟)
　鄂爾渾及土喇為喀爾喀部内巨川
鄂勒昆河亦曰鄂爾坤河舊名鄂勒歡河音之轉也源
　有二一曰杭愛山尾南麓(西十四度五分/極四十七度)東南流曰
　郭勒河(杭愛山自西北庫庫嶺蜿蜒而東南數百里/又東行百餘里連峰相接山勢髙大折東北)
　(數十里其麓為郭勒河/源又東行蟠際數百里)曲曲二百里而南源自西來
　㑹南源出鄂爾吉圖都蘭喀喇山又有二(亦作威者/伊圖都蘭)
　(喀喇山即大黒山也在/杭愛之南八十餘里)一自北麓東南流曰阿穆勒
　吉烏林塔河(西十四度六分極四十六度八分亦作/烏里雅思他河此地元時屬和林疑烏)
　(林烏里皆和/林音之轉也)一自東麓東流百里而合又東百餘里
　與郭勒河㑹始曰鄂勒昆河東南流兩山間百里折
　而東北(北岸山即杭愛山東南支阜其南岸即西自/都蘭喀喇綿亘而東為杭伊哈瑪勒山隔山)
　(而南即翁/金河也)二百餘里經西爾哈阿濟爾罕山西麓之
　額爾德尼昭廟及章鄂山之東麓(章鄂山亦髙大即/杭愛東支阜也疑)
　(此即唐時囘鶻牙帳西之烏德鞬/山而所謂温昆水即鄂爾坤也)又東北出山流百
　七十里折而西北流二百里有珠爾瑪台河自西南
　來㑹(珠爾瑪台河亦曰珠勒瑪台河出額黑特穆爾/山南麓東南流繞布庫特穆爾山足三靣東北)
　(流曲曲二百餘里瀦為池曰察罕鄂模廣數十里又/東北流百里有布勒哈爾台河南自達爾湖喀喇巴)
　(爾斯地之池水東北流來/㑹又東北入鄂勒昆河)又西北五十里有鄂歸池
　水自東南來會又西北有塔宻勒河自西南合數水
　東北流來會亦巨川也(塔宻勒河亦曰塔宻爾河有/南北兩源  南源出杭愛山)
　(北麓在鄂勒昆原之西者曰和索郭特河西北流百里/許又在其西五十里者兩澗北流而合又在其西南)
　(九十里者三澗合而東北流有西北來二水皆㑹又/東北始曰塔宻勒河又北而㑹和索郭特河皆杭愛)
　(以北水也又東北㑹東南來一水其東即蘇巴爾罕/山又北經托里布拉克地東受西北來一小水又東)
　(北受西北來之昭摩多河又東北經布嚨堪地南受/西北來一小水稍東有齊齊爾里克河自南來㑹又)
　(東北受西北一小水又東北折而北流有一河合四/水自西來注之又東北與北源㑹北源出枯庫東麓)
　(在杭愛山西北三百里有二澗東北流而合又北㑹/東南來一水又東北而三澗自西北合而東流稍北)
　(來㑹又東北㑹西北來一水又東南㑹南來一水又/東北㑹西北一水始曰塔宻勒河北岸連山即哈瑞)
　(河諸源也又東流受北一水又東有一河西南自哈/倫恩郭勒山東北流合二水來㑹又東瀦為台魯勒)
　(鄂摩池廣數十里中有一山又東流有察罕烏林河/自西北來會其南岸即布嚨堪北山也    又東北)
　(百數十里而南源自西南來會又東曲曲百里折而/東北百里㑹鄂勒昆河此水兩源俱五百餘里始合)
　(又二百里入鄂勒昆自杭愛山以/北庫庫嶺以東諸泉皆滙入焉)鄂勒昆河又西北
　折東北流有伊蘭喀勒竒拉河合三水自西而來注
　之又東北折正北循庫庫齊老台山西麓百里經西
　里布里都地之蘇都池東(池十數里又西南有小池/又西百里即巴顔濟魯克)
　(山連峰/不斷)又北受西一小水折而東北循西北麓有濟
　蘭崇古魯克河自西北賽堪山東南流來注之(賽堪/山甚)
　(髙大即巴顔濟魯克山之北行正幹/又折而東北為厄勒黑圖諸山者)又東經納鄰庫
　勒墨地南受北一小水又東北至山麓有額魯墨河
　北自額魯墨德依山池水南流來注之(池水以北隔/山水俱北入)
　(色楞格/河者)又東經都闌哈喇地北出山(即庫庫齊老台/山之麓此山自)
　(南而北折而東長二百數十里/當鄂勒昆東南岸其東有温泉)有哈兒坤穆克河自
　東南來會又東流稍北曲曲四百里有哈噶斯賽音
　都嚕河西北自布昆沙勒山東南流合一水來會(山/即)
　(西承阿魯墨德依及西拉口山東北大幹/又東北為布隆山以界色楞格南岸者)又東而土
　喇河自南合喀嚕特哈河北流來㑹(土喇河/見後)又東北
　經即拉哈濟圖布拉克地南有西喇鄂博台河北自
　布隆山南支阜合三水南流來注之又東北經喀里
　雅拉山西南麓中有大洲又北流有依本河自西北
　布隆山東南阜合三水東南流來注又東北循山有
　哈拉河自東南合數水北流來㑹亦巨川也(哈拉河/源出土)
　(喇河北與汗山相對之色爾必嶺之北麓曰奎河二/澗合而北有納林河自西南來會又北有布勒哈台)
　(河自西來㑹又北有阿達海河自東南松納拉河自/東來㑹又北有通勒河東北自阿濟肯特山之西麓)
　(合三源西南流來㑹又北折西北流有一河自東北/合數水來㑹又西經拖羅什山北哈達圖爾山南有)
　(博羅河自南來㑹又西北有察克杜爾河自西南來/㑹又西北折正北流經都拉遜納拉蘇察克丹地之)
　(東大松嶺也又北經喀里雅拉山東麓/又北入鄂勒昆河此水源流六百里)又東北有依
　嚕河自東南合三水來注之又正北流至布隆山東
　北支阜而色楞格河自西來㑹(自源至此曲/折二千餘里)
　喇河即圖拉河發源喀爾喀中部鄂嫩河源之西南
　百數十里許特勒爾吉嶺之西曰圗拉色禽(西七度/八分其)
　(東隔山即流入克嚕倫之特勒/爾吉河源也極四十八度五分)西南流六十里與北
　源之出嶺北小肯特山南流百餘里曰喀拉圖嚕河
　㑹(北源隔山東北八十里即鄂嫩色/禽也西八度極四十八度八分)西南流九十里
　有哈溪河自西北合東來喀喇鄂模水西北來崆烏
　嚕河東南流來會又南五十里有噶拉泰河自東南
　大山西流來㑹(山即噶拉泰嶺北自肯忒山忒勒兒/几嶺綿亘而南又南折而西為啟)
　(薩山其東水皆流入克嚕倫其西水皆流入圖喇此/山又西南為興安嶺為阿不達拉太山南臨大漠又)
　(西為杜蘭喀喇山綿亘圖喇河之南岸又西/北至㑹喀嚕特哈河處而止首尾千有餘里)又西南
　經啟拉薩山西麓又西南有阿拉克塔河自北來注
　之又西南有特勒爾吉河自西北大山合東占河二
　水東南流又合東北虧羅河來注之(山即肯特山之/西南大幹綿亘)
　(不斷又西南為阿達/海嶺為色爾必嶺)又南經興安嶺西支阜曲曲折
　而西流經額圖克山南麓其南岸即昭莫多地(在興安/嶺西百)
　(里河岸平地其西/曰巴顔珠拉克山)
聖祖北征擊殱噶爾丹勒銘處也(有松/林)折西北曲曲流
　又折而西經汗山東北麓有坤河自南來㑹(汗山在/昭莫多)
　(西三十里亦曰憨山為喀爾喀中部駐牧/地山之東麓有坤河自南來北入圖喇河)又西有烏
　里雅斯台河自北大山來注之又西有色爾必河自
　北來注之(即色爾必嶺/東北麓水也)又西至色兒必嶺南麓曲曲
　西南二百數十里至杜蘭喀拉山之北(杜蘭南即大/漠西十度極)
　(四十七度五分杜蘭喀喇南徑/寧夏九度徑套北隂山六度)隨山折而西北流(南/岸)
　(即杜蘭支阜綿亘北岸即色爾/必嶺攴阜又北行為察穆勒山)曲曲四百餘里有喀
　魯特哈河自西南合數水東北流來㑹亦巨川也(喀/魯)
　(特哈河源出平地在翁金河之北二百里鄂爾昆河/北折之東四百里            有二泉西北流而)
　(合又西北百餘里有一水西南自科洛爾昆山東北/流百里來㑹山在額勒德爾昭之東南九十里又北)
　(流經昆庫勒山西折東北經科克内山西又北流折/而東北曲曲數百里與圖喇河㑹水口東即察穆勒)
　(山西麓也此水源流長七百里西/十一度四分極四十八度四分)圖喇河又東北折
　而正北流三百里而鄂勒坤河自西來㑹(西十一度/四分極四)
　(十九度此水源流/長一千六百里)
　
　
　
　水道提綱巻二十三
欽定四庫全書
　水道提綱卷二十四
　　　　　　　　　原任禮部侍郎齊召南撰
　　赫隆江
赫隆江即古漠北之黑水韎􁨍室韋所居亦曰完水又
　名室建河其上源曰敖嫩河即元時幹難河也自喀
　爾喀界内肯特山西之特勒爾吉嶺西北小肯忒山
　東麓東流(肯特山髙大為漠北羣山東至大海之祖山/之西支阜曰吉隆嶺又西曰特勒爾吉嶺)
　(凡諸嶺以南水皆流入克魯倫河以北水皆流入敖/嫩河  敖嫩源處曰敖嫩色禽在克魯倫河源西北)
　(三百餘里實小肯特山土人呼為哈即格肯山山南/為喀爾喀地山北為鄂爾羅國邊界嶺之北麓水即)
　(楚庫河源北流入色楞格河者嶺之南幹山西南麓/水即圖喇河源西南流折而西北㑹鄂爾昆河入色)
　(楞格河者此嶺為漠北一大分水嶺也敖嫩色禽西/八度極出地四十九度弱自小肯特山東北行為大)
　(興安山包絡黑龍諸水之北而東入海一支折而南/分為二幹一東南為大肯特山起頂又東南為必爾)
　(喀嶺諸山為北黒龍南克魯倫諸水之界綿亘千餘/里至㑹合處一西南為圖拉源山又南為噶拉泰嶺)
　(折而西南為興安嶺為東克魯倫錫圖喇諸水又西/南而西北至土喇㑹鄂爾昆河處自此而西北羣山)
　(皆以哈爾泰山為祖若論正當漠北大分水之水/一東至東海一北至北海則莫髙於肯特山矣)數
　十里折東南流又數十里會北來一水(即東北大幹/髙山南麓水)
　又東南經忒勒爾吉嶺北麓有一水自嶺之西北東
　流來會(亦敖嫩/一源也)又東數十里經吉隆嶺北麓有一河
　自北大山合二水南流來會又東數十里經大肯特
　山北麓有一河自北合二水來會又東百餘里有一
　河西北自大山合二水東南流來會稍東南流有啟
　察嚕河西南自大肯特山折向東南之支阜東北流
　來會(此水源隔山西麓即克魯倫源處/西南流西㑹諸嶺以南諸水者也)折東北流又
　折而東百里有巴拉喀河合二水自西南必爾喀嶺
　東北流來會(此河即必/爾喀河)又東南流數十里有呼瑪爾
　堪河自南大山合兩源北流來會折東北流百里有
　一河合兩源西北自大興安山東南流來會(此大興/安山土)
　(人曰阿母巴興安甚髙大自此綿亘而東直抵黒龍/江入海處山之南為喀爾喀界山之北為鄂羅斯國)
　(界山在西六度半極出地四十八度/六分敖嫩自源至此已合九水矣)又東北二百數
　十里有科勒蘇河自西南大山兩源東北合二水流
　四百餘里來會又東北百餘里會西來一河又北折
　東流折而東北二百里有巴兒吉河合四水自西大
　山東北流五百餘里來㑹又東北折正北流百餘里
　有阿巴楚河合三水自西來㑹又北稍東百數十里
　有他爾巴哈水河合五水自西來㑹又東北三百餘
　里有圖嚕泰河他拉巴爾吉河特楞河俄克若河俄
　倫河先後自西大山來㑹又東北百數十里有潑拉
　和吉河自南合五水北流五百里來㑹又東北百數
　十里有圖里格河自南合二水北流來㑹又東北有
　温多河自南合五水北流四百里又有昂伊德河自
　西北大山東北流合六水折而東南流來並㑹其口
　如十字(西一度四分極髙四十六度七/分昻伊德河源流長八百里)自此以下曰
　黒龍江折而東流曲曲稍北二百數十里有泥樸處
　河自西北大山東南流七百餘里合五水來㑹(此水/源在)
　(西二度六分極/四十八度九分)又東入内地黒龍江界經泥樸處城
　南(即泥布楚城在中度稍偏西/二分極髙四十六度八分)又東南流數十里折
　向東北二百里折而東稍北二百餘里經界碑南即
　與鄂羅斯國分界處也有昻巴竒里比其河自西北
　山合四水東南流來㑹(界碑中偏東一度四分/極髙四十七度四分)自界
　碑前東南百里許折向東北二百數十里有卓羅克
　其河自西北大山合六水東南流五百里來注之又
　東北二百餘里而克魯倫河西南自庫倫鄂模東北
　流為額爾古納河來㑹水勢益盛(㑹處在界碑東北/五百餘里東四度)
　(正極髙五十二度七分自源至/此巳數千里  克魯倫河見後)
　黑龍江既㑹克魯倫河東流數十里有謀河自南合
　三水來注之又東北數十里有格哩比其河自西北
　山合四水東南流七百餘里來注之又東北折而東
　有俄勒河自西北合二水來注之又東有敖爾多坤河
　自西北合三水來注之又東百里許折而東北數十
　里有烏里蘇河自西北大山合六水東南流六百里
　來注之又東流百餘里經雅克薩城南有額穆里河
　自西南合三水東北流來注之(城在東六度四分/極髙五十三度弱)又
　東稍北八十里(黑龍江東北/流至此而極)始折南流數十里折而
　東流有傍庫河自西南來注之又東曲曲百餘里有
　博嚕穆達河自北大山東南㑹四水流七百餘里來
　注之又東曲曲數十里始折向東南流數十里有爾
　格河自北大山合五水南流七百餘里來注之(此水/源在)
　(五十/度)又東南有必勒譚河自北大山合三水南流來
　注之(亦長七/百里)又東南曲曲二百餘里經察哈言哈打
　地山西麓又東南曲曲三百數十里經道士哈達嶺
　南麓有呼瑪喇河自西合數水東流千餘里來注之
　(呼瑪喇河源出伊克古克達地大山西北流百餘里/㑹西南來一水又北流數十里折而東北曲曲三百)
　(里有一河合兩源自西來㑹折東流百里有他哈河/自西南伊爾呼里山之北東北流合南一水而東北)
　(來㑹又東北流曲曲百餘里折東流又東北數十里/有呼吉哩河自西北山合二水東南來㑹又東數十)
　(里折東南曲曲四百里有一河自西北來㑹又東南/數十里有呼藍河源曰窩勒可河自西南山東流㑹)
　(南來三水而東北流來㑹又東南曲曲四百餘里入/黑龍江正當道士嶺之南  此水東流北岸連山之)
　(北即黒龍江南岸連山之/南諸水皆并嫩泥江者)又有必勒言河自東北西
　流繞道士嶺東麓而南來注之又東南二百餘里經
　屋魯蘇朩丹地西折而西南二十餘里折向東南二
　十里又折向東北三十里又折向東十餘里又折向
　西南二十里水勢凡五曲若勾巳狀(東十度五分至/六分極四十六)
　(度四/分)又南流有滚必拉哈合三源自西來注之又東
　南流百餘里有庫蘭河自東北合二源來注之又東
　南數十里有額蘇里必拉哈合二源自東來注之又
　南百里有殿河自西北合二源來注之折西南數十
　里復南有庫丁河自西山東南流來注之(其上源曰/伊士懇河)
　(其源西之隔山水皆/西南流入嫩泥河者)又正南數十里有額你必拉哈
　自西來注之又南折向東流五十里有錦衣里江亦
　曰淨溪里江北自鄂羅斯國界大山南流合北來諸
　大水西南流來㑹亦巨川也(錦衣里江二源西曰拖/呵河東曰納爾河蘇希)
　(河俱出極髙五十度之北不知所在俱南流合而西/南流曲曲而南而東南約五百里有一水合東北來)
　(之阿兒吉河西南流又合東北來之二格河又西南/合東北來最長之烏挪河又西南合東來之烏拉喀)
　(河而南來㑹或曰此亦衣錦里之一源也遂南曰衣/錦里江南流百數十里折而東南曲曲五百里)
　(東北來之昂有琴都河自北山南流合一水又南合南/          烏里鄂模水及濘泥河二源之水又西)
　(流合東來三源之殿紐河水而西南流來㑹錦衣里/江又東南曲曲流四百數十里有一大水自東北來)
　(㑹即錫哩穆的河也亦在五十度之北西南錫哩穆/的河源出東北大山                  流數百)
　(里合東北來二源之水又南二百里合東北來一水/始曰錫哩穆的河又西南流合北來一水又西南流)
　(合東北來最長一水又西南二百里合北來一水又/南合東北來一水折向西流合東南來一水又西流)
　(百里有錫乞你河北自達爾揚沙山前合兩水南流/又合二水而南來㑹又西南數十里有敖昆莫爾科)
　(河自東南山西流來㑹又西百里折而西南曲曲二/百數十里有那拉河自北合二源南流來㑹又西南)
　(百餘里有翁厄河自東北合三水西南流來㑹又西/南百里㑹錦衣里江                      錦)
　(衣里江既㑹錫哩穆的河折西南流二百七十里有/必拉河合二源自北來注之又南有托莫河自東合)
　(二源來注之又南數十里折西南流百里有貝敦河/自東合三源來注之又西南百三十里而黑龍江自)
　(西來㑹巨此水源流可見者二千餘/里可謂  川土人稱錦衣里烏喇)
　黑龍江既㑹錦衣里江折南流數十里有五可薩里
　必拉哈兩水自西先後來注之又西南數十里經靉
　渾城西又南十餘里經薩哈連烏喇城東(兩城隔江/相望東十)
　(一度之間極出/地四十五度强)又東南流數十里有尼河自西大山
　合二源東流經烏喇站北而東來注之又東南百里
　經拖里爾哈達北麓又東南折而南數十里經阿克
　的蘇蘇之西又東南經德聞蘇蘇及扶禄蘇蘇之北
　又東南八十里至德爾得尼城之東北有博爾豁里
　鄂模水北自喀分蘇蘇地南流經察哈吉城西南又
　合東北來之穆得赫山水曰模里爾克河者經車赫
　得城北而西注黑龍江黑龍江南經德兒得尼城東東岸數
　里即車赫城亦隔水相望也(東十一度七分極/四十四度四分)有博
　庫里河自西北來繞城南而東注之又兩經博庫里
　山東麓南流為湖廣十餘里長三十里有博吞河自
　東北來注之又南稍東百餘里至馬哈拉察克丹地
　之東南有孫河自西北來合西南來之占河東南流
　經格里兒哈達之南而東來注之(孫河源出庫穆勒/山之北曰孫色沁)
　(東北流經庫穆勒里站之南折東流百餘里其北有/厄育勒河自西北合北來之厄楞古河東南流來㑹)
　(又東流折而東南曲曲三百里而占河南自大山北/流合西來二水又東北流二百里來㑹折而東南百)
　(餘里經格里爾哈逹/南麓又東入黑龍江)又東南有科爾芬河自南合二源來注
　之又東南百數十里有紐滿河自東北合數水西南流來注
　之(紐滿河源出東北大山南流數十里折西南流百餘里合/北來一水又正南流九十里合東來一水又西南流百里)
　(折而南數十里合西北一水又南百餘里合東北來一水又/西南百數十里有卓倫啟河自北合兩源東南流又合一水)
　(而東南來㑹又西南三百里有塞拉馬河自東北合/三水西南流來㑹又西南曲曲二百餘里折而南百)
　(里至蘇克西哈達之西北南入/黑龍江此水源流長千二百里)又東南經蘇克西哈
　逹南麓又東南有哈拉河自東北合二水西南流經
　哈達東麓來注之又東南百餘里有烏衣河自西南
　合兩水東北流來注之又東南數十里有甲里河自
　西南來注之又稍東北流數十里折而東南有富河
　自西南來瀦為湖復北流注之又東南有庫爾社里
　河自北合三水南流來注之又東南折而東流經納
　丹哈他拉山之南麓凡百里許有察伊河自南合二
　水北流經布輪山東麓而北來注之又東稍南數十
　里抵南岸大山北麓有庫穆努河自北來注之(枯母/奴河)
　(即出納丹哈他拉山之北大山/中東南流循山東麓入黑龍江)又東北數十里有朩
　春河自北合二水東南流來注之南岸山即喀母泥
　哈達自西綿亘而東者也折東南流經謀哈達西南
　麓又數十里有吉壇河自西南合二水來注之又東
　南數十里其北岸猶是謀哈逹東南麓其南岸即朩
　克阿里哈地北大山北麓也(黒龍自受富河之後經/兩岸大山中如蜀江出)
　(峽者五/百里)有庫育魯河自北合二水來注之又東南有
　禾喬恵河自北來注之又東南有必占河北自必占
　窩集山中合二水南流來注之(窩集即深山也此河/長三百餘里黑龍江)
　(至合此水始出/兩山間行平地)又東南百數十里折而東流土人稱
　為薩哈連烏喇又數十里折東南流百餘里而松花
　江㑹嫩泥河及寧古塔河諸水自西南東北流至查
　匪噶山之西而北分二支先後來㑹(東十六度七分/極髙四十七度)
　(八分此松花江及嫩泥河寕古塔河見後/  自  以下凡曰噶山以居人聚落而名)
　黑龍江既㑹松花江東流折東北經查匪噶山北又
　東北有數大洲(最大者近北岸之阿西克哈/噶山近南岸之改金噶山也)凡百餘
　里當改金山之北而支港復合又東北數十里經衣
　秃噶山南中有洲又東有乞穆尼河西北自乞穆尼
　窩集山中合四水東南流來注之(乞穆尼窩集在必/占窩集東北三百)
　(里又北三百里為格連窩集皆連山綿亘葉落浮/土人跡罕到自此而東至海濱皆杏茫窩集也)又
　東南經乞納林噶山北其東南即額穆吉山也又東
　南折而東北江中有洲長三十里又東北百數十里
　經喜魯林噶山北又東分為二派正派稍東北數十
　里折而東南旁派東南流數十里有烏蘇里江自南
　合諸水北流而先分一支西北流來㑹而東北流與
　正派合二派既合而東中有大洲又東稍北而復東
　經松額里昂喀地之東北復分二𣲖正派北流二十
　里旁派東流十餘里而烏蘇里江一支渠自西南來
　㑹北流經赫真噶山之西即赫克特里地之西北也
　又北與正派復合經這乞林噶山之東(烏蘇里江合/處在東十八)
　(度三分至七分極髙四十三度四分及五分自/合松花江至此四百餘里  烏蘇里江見後)
　黑龍江水勢愈盛有庫嚕河自西北窩集中東南流
　經汪達山西麓而南來注之江心有洲數處又東北
　經穆爾枯噶山西北由得行里噶山東南而江心有
　洲長二十里(中有/噶山)又東折而東北經噶山四處之北
　而江分二派俱東北流五十餘里(中有/噶山)又北復合經
　噶山三處之西為巨浸中有兩大洲有敦敦河自東
　合五水西北流五百餘里來注之又北經兩處噶山
　之中北至赫根地東而江又分二派一正北流經五
　處噶山之東一東北流折而西北經三處噶山之西
　共百六十里復合有奴壘必爾特河自西南合三水
　東北流四百里來注之又北有巴勒爾河自東南合
　三水來注之又北有克七河自西來注之又東北受
　東來之呼兎他拉哈池水又北有冨打克他拉
　哈池自西承西南兩源一河之水東流來注之又東
　北經西岸之噶山三東岸之噶山二又北有格林河
　自西南合數水東流千里來㑹(格林河源出格林窩/集在乞穆尼窩集之)
　(北三百里有兩源南源東北流百餘里北源東南流/數十里合西來一水又東南九十里合焉又東北流)
　(百數十里㑹西南一水又東流數十里折向北流有/一水自西北來㑹又東北曲曲二百餘里分為二派)
　(俱東北流六十餘里復合又東北百里有多索宻河/自西北山合三水東南流來㑹又東稍南流曲曲三)
　(百里瀦為勒因鄂模自東北流出百/餘里入黒龍江江心有一大洲也)又北有勾根河
　自西北合二水東南來注之又東北經福禄馬噶山
　東有科爾古河自西北松林中東南流來注之又東
　北經科爾古噶山東由特噶山西南有由特河自東
　南合二水來注之又東北經東西兩岸噶山各二有
　哈爾即河自東南來注之又北折而東北經南岸噶
　山一有喜拉孫河自東南合二源西北流來注之又
　東北有戳羅河自西北來注之又北有多林河自西
　來注之又東北有七可杜哈河自西北來年塔哈河
　自東南並注之又東北經東西兩岸之噶山各一又
　東北至西爾术噶山之北又東分為二派一北流數
　十里折而東北經一噶山南又數十里一東北流有
　克吉必爾特池自東南合四河之水西北流來注之
　(克吉必爾特池上源一曰納母登忒河自東南合二/源西北流三百里與南源㑹南源曰喜爾巴喜河自)
　(南山北流合東一水西北流三百餘里㑹為池西北/流有刀灣河自南來㑹又西北有㑹里河自東南來)
　(㑹又西北流中有大洲三角分派入/黑龍江水口之北即克吉噶山也)又東北百里許
　經東岸噶山一又東北有敖體河自東南來㑹又北
　與前派復合又東北受東南來一水又東北有必占
　河自西大松林合四水東流六百餘里來注之又東
　有藥民河自東南來注之江心有洲其西岸即色楞
　素山麓也又東北經葵馬山西麓又北有夏里河自
　東南來有圖陳河自西南來並注之又北有梅苦河
　西自松林來注之又北有付打哈河自西北來注之
　折東流有馬哈爾七河自東南來注之稍東又受東
　來之赫勒里河又東北有法亭河自東南來注之又
　北有氣寧河自東南來注之又北經朩乎勒噶山之
　西其西岸即松林也又北分為三派(中有/二洲)有阿可啟
　河東南自厄非金水合二源西北流來注之又北復
　合又北至莽阿臣噶山之東南有亨滚河西自窩集
　合數大水東北流千五百里來㑹江心有二洲(亨滚/河出)
　(羊山之東隔嶺東麓曰亨滚色禽東流二百餘里合/北來一水東南流百數十里合西南來一水又東百)
　(餘里合北來一水行松漠中東南二百餘里有哈逹/五爾河西南自松林東流合南水四北水三而東北)
　(流七百餘里來㑹又東北行松林間曲曲八百里有/額宻勒河自西北合數水東南流七百餘里來㑹又)
　(東行二百里稍北經伊斯科路必爾特地之南又東/百餘里至莽阿臣噶山之南東入黒龍江此水自東)
　(十七度八分至東二十/四度源流幾二千里)又東北有巴哈河自東南來
　注之又東北江心有巨洲有七靈伊河西自衣思科
　路必爾特池合西北來三水東流來注之稍北有喀
　兎宻河自西北合一水東南流注之又有敖達里河
　自東南來注之又東北經南岸阿爾哈噶山廟噶山
　之北受東南一水(曰可七河在/阿而哈之西)受北來五水(其有名/者曰藥)
　(宻河曰里七河曰法特海河皆北出松林中/南注法忒海河之東北即察哈逹噶山也)又東北
　至别央阿山西南麓為初入海之口其南岸即瓦吉
　噶山也(東二十五度極髙五/十二度八分九分)又東北至達不哈敖佛洛
　山東南麓有堪達河自北而東南來㑹其南岸百里
　即啟不林敖佛洛山瓦巾朱魯哈達也是為外口(東/二)
　(十五度四分極髙五十二/度六七分至四十八度)又東而北岸為杜郎噶達
　敖佛洛山三面懸海即布育里噶山地其北有寧艾
　河自西北七嘉可山東南流注於海七嘉可山即大
　興安山包黒龍江之北綿亘數千里不斷者至此而
　東蟠為郎噶達敖佛洛山及面噶達敖佛洛山為黒
　龍入大海口之北岸兩山之東隔海數十里有長島
　形如偃月(長百數十里濶五/十里南北俱尖)島南又隔海數十里有
　小圓島曰角即哈達(圓徑二十餘里西望面噶達七/十餘里西南望杜郎噶達百數)
　(十里分二島在東七十二度長島極髙五十三/度六  至八分圓島極髙五十三度四分强)其南
　岸自啟不林敖佛洛及瓦巾朱魯哈達而南為卓和
　林敖佛洛前後有小河口五隔海有小島十一又東
　有天阿河口(五河一在瓦巾朱魯哈達之南河口濶/四十餘里有小島又南為你滿山其西)
　(南即你滿河口又南有一河口又南有察滿河口又/東南百里至索母寧噶山有客勒穆特河口口之北)
　(有兎而庫及雅布格里二島隔水相望又北即海内/八島也自索穆寧隔海北望八島相去百餘里自八)
　(島隔海北望杜郎噶達相去二百餘里矣南自極髙/五十二度三分北則極髙五十三度二分强矣又東)
　(南百里為天阿河口河出厄非金山之北支峰厄非/金山亦海岸大山自南而北綿亘千餘里者也自河)
　(口而東北數十里為/穵什鋪弩敖佛洛山)為穵什鋪弩敖佛洛及青噶里
　敖佛洛二大山亦三面懸海與北岸面噶達四百里
　相望為外大海門其東隔海二十里亦有小圓島曰
　額里必哈達與北小圓島又相望也(南小圓島東二/十六度一分極)
　(髙五十二/度三分)自小圓島隔海東百數十里為東大長島
　之白和必河口大長島為黒龍江口海中大䕶沙南
　北袤邪長一千六百餘里(南自極髙四十九度八分/至北髙五十四度四分)
　東西最濶三四百里或一二里(西近黒龍南小圓島/為東二十六度半至)
　(東北斜處為東/三十度三四分)地形夭矯如游魚中脊有山連峰自
　北至南松林相望蜿蜒不絶水分流東西入海近海
　平地有居人數處其山有名者曰英額申山正居島
　中其水西流入海者有八(曰白和必河源出英額申/南麓西南流有一水自東)
　(來㑹又西南曲曲入海長三百里此河口之南為汪/艾河口又東南為低巴怒河口又東南為温忒呼河)
　(口南岸即拉喀噶山也以上皆西南流者又東南為/出可金河口又東南為出拉河口又南為特懇河口)
　(南岸有噶山以上皆西流者又東南為衣堆噶山河/口西南流者又東南二百里為蒲壟噶山又東南曲)
　(曲而南為島之南盡處自白恬必河口而北而東北/九百餘里無水也島西近黑龍江口兩岸惟白和必)
　(河口亦正為島地之中其北/其南則與兩岸逺數百里矣)東流入海者有九(自白/和必)
　(河源而東隔山為郭多和河兩源合東流入海其東/北二百餘里為努列河口長三百餘里又北為達喜)
　(河口又北為薩衣河口北岸有噶山又北稍西二百/餘里為披倫圖河口北岸有噶山又北百數十里為)
　(厄里耶河東北北流入海之口北岸有噶山自此而/北百里為島北盡處也自郭多和河口而南而西南)
　(二百里為塔塔瑪河口又東南二百餘里為啟社什/河口又東南三百里為阿當衣河口自此曲曲而南)
　(而東而西南/至盡處無水)
　黑龍江自西八度至東二十六度(實三十/五度)源逺流長
　自㑹松花以下東北數千里深濶與岷江埓
　
　
　
　
　
　
　
　
　
　
　
　
　
　水道提綱巻二十四
欽定四庫全書
　水道提綱巻二十五
　　　　　　　　　原任禮部侍郎齊召南撰
　　入黑龍江巨川曰克魯倫曰松花江曰嫩泥江曰
　　烏蘇里江
克魯倫河即臚胊河源出肯忒山東南百餘里支峰西
　南麓兩源(直河套北二千餘里肯忒山脉西北自敖/嫩色禽嶺有東南一幹東為忒勒兒即嶺)
　(又東為即龍嶺又東起頂為肯忒山甚髙大山北麓/即敖嫩河也山又東百里許折而南行數十里其西)
　(南麓二水西流而合是為克魯倫色禽在西六度六/分極髙四十八度四分在敖嫩色禽東南三百餘里)
　西流而合又西數十里有一河東北亦自肯忒山南
　麓西南流而㑹(即北别/源也)又西南流經肯忒山頂之南
　(去山頂/數十里)受北來之衣魯河又西南受西北自即龍嶺
　來之即龍河又西南至布塞山之東南麓(布塞山即/忒勒兒即)
　(嶺南幹/盡處)有撒納河東自必兒喀嶺之西麓西流合東
　南一水來㑹(必兒喀嶺即肯忒/山之東南幹山也)又東南有一河北自
　忒勒兒即嶺東南流來㑹又西南有白勒官河西北
　自土喇源山之東麓東南流來㑹又西南至噶勒秦
　嶺之東(自嶺西北之水皆西入土喇/自嶺東北之水皆㑹入此河)又西南二百餘
　里至兩山間(岸東山即必兒喀嶺之西南幹山又南/百餘里起頂為巴顔烏喇山勢甚髙大)
　(其岸西山西自興安嶺來過平地東為呼商阿山北/有呼查不拉河南有噶老台及衮鄂模二池水又東)
　(過平地有此山綿亘而東南二百里許克/魯倫自源西南流至此巳四百數十里)循山麓折
　而東南流經巴顔烏喇山西麓至南岸山盡處共二
　百數十里稍折東流有孫可勒河自北合三源南流
　沙中隠見不常來注之(亦曰僧哭勒河在巴顔烏喇/山之東活拉灰圖之西南其)
　(水長三百餘里以/行沙地若隠若見)又東南百數十里自沙地經拖諾
　山南麓
聖祖御碑前　賜名飲馬河康熙三十五年
親征噶爾丹駐蹕於此(山在河水之北河自㑹孫克勒/河東南流前臨沙漠北岸亦無)
　(山者百餘里惟此地有大山西南與/大漠中之拖拉哈山遥遥相望而巳)於山前稍折東
　北流數十里又東北經喀勒河朔山北麓(山在巴顔/烏喇山之)
　(東百里東西相望/克魯倫經其北)又東北百數十里有他拉几爾即
　河西北自必兒喀嶺西南麓合二源東南流沙土中
　四百餘里隠見不常來注之(此水自出山行沙地中/亦若隠若見其東為烏)
　(即衮布/拉克也)又東北數十里經小山西北麓(小山曰厄寫/得哈兒哈南)
　(隔漠百里為烟禿山又東南百餘里為才里剛阿山/又東南三百里為翁文卓魯可山又南三百餘里為)
　(查漢七老碑山又東南二百里為杜蘭喀喇又東南/五百里為察布圖山又東南為蘇尼特部落此度漠)
　(要道也自小山北渡河即厄勒莫山之西南麓地曰/克勒布里社又西北曰得兒白勒克布拉克又西曰)
　(烏即滚/布拉克)即北岸厄勒莫山之西南麓也(山脉西北自/必兒喀嶺東)
　(幹東南至此為厄勒莫山其東北幹則數/千里綿亘不斷色敖嫩河南岸諸水東北)折東流數
　十里至東南麓兩岸沙漠又東北流(有古爾板撥拉/龍山三峰並立)
　(在南岸沙中/四十里許)三百里至哭路鄂模南稍東經西拉得
　克西撥各山之隂(漠中/小山)又東百里中有沙洲曰朩兒
　呼术東北流百餘里經必拉城南(漠北僅有此城隔/河而南有乾諸可)
　(客蒲山綿亘而東北者百/里詐即他本托羅灰也)又東經杜勒鄂模南(池在/城東)
　(十餘/里)又東河心有沙洲南岸為他本托羅灰之北麓
　折東南流又東流二百里至南岸小山折向東北百
　數十里至南岸大山東北麓折東南流百數十里其
　東岸山即古爾板包活特也至南麓折東北流百數
　十里折向正北數十里又東北流中有沙洲其東南
　岸外則杜勒鄂模也又東北曲曲三百里經阿兒坦
　尼莫兒山之東北瀦為枯倫湖(東一度流克魯倫自/源東北  至此巳二)
　(千數百里在黑龍江齊齊/哈爾城西一千三百餘里)枯倫湖即古俱倫泊亦曰
　濶灤海子自西南而東北長徑二百餘里東西濶百
　餘里周可五六百里(自中偏東六分至東一度四分/自極髙四十六度七分北至五)
　(十度四分爾湖西三十里有巴留拉泰山東北/近岸有噶  巴里山正北有敖勒即塞克忒山)有烏
　里順河自東南布伊爾湖㑹喀爾喀河諸水北流來
　㑹正當湖面之正東(烏里順河上源曰喀爾喀河有/數源最東者出河魯他拉竒嶺)
　(之西麓有池廣數十里西南流出百餘里而南源合/三水西北流來㑹又西南流百餘里有一河合三源)
　(自北西南流來㑹又西分為二支一南流有阿母巴/哈兒渾河合三水自南來㑹又西流與北一支復合)
　(又西流有衣藍塞漠河頗大色禽自北大山西南流/二百餘里來㑹又有一河自西北合三源亦南注之)
　(又西南受南來之哈爾渾河又西有噶兒查布魯克/圖河自東南合噶兒圖思太河及噶兒巴哈尼河二)
　(水北流來㑹又西有活活河自南來㑹折西北流經/客勒河朔地之北其北岸有小山又西北百餘里受)
　(東北來之呼魯思太河又西北二百里折而西流百/里許曰喀爾喀河折西南流數十里分支渠西南滙)
　(為巨澤曰布伊爾湖亦曰布育里鄂模形如𤓰瓠自/東北至西南徑百四五十里東西徑七十里亦俱淪)
　(泊之亞也自正北流出百數十里曰烏順河中有沙/洲受西南來之烏藍布勒克水又北曲曲流二百數)
　(十里折而東北又西北流入枯/倫湖此水源流長一千餘里)
　克魯倫河自湖東北角分二支流出一支於噶爾巴
　里山之西北地東北流有開拉里河自東合諸水西
　北流來㑹(開拉里河源出諾民河源山之西麓有兩/源西流而合又西數十里有一水自東南)
　(來㑹又西百里有查薩河自東北來㑹又西百餘里/合南來一水又西稍北百數十里有忒納克河自東)
　(北合三水來㑹又西北數十里有衣本河自東南山/合兩水西北流又合南一水又西北曲曲數百里與)
　(南來之灰河北經西百山者合而北流來㑹又西北/數十里有烏藍鄂模自東北合莫勒根河之水西南)
　(流來㑹又西稍北曲曲四百里許經達哈得兒山南/又西與枯倫湖東北流出之水㑹  此水源流千餘)
　(里/)又西北流數十里而一支正北流經敖拉即塞克忒
　山東麓者又東北數十里復合又東北流數十里經
　車里山之東其東岸為西樓兎山之西麓又正北曲
　曲二百里折而東北二百數十里又折正北流有振
　河自東南合活輪河等五水西北流來㑹又正北曲
　曲二百里有忒兒布勒河自東南合兩水來注之又
　東北百數十里有謀里兒肯河自東南合三水來注
　之又北流數十里折東北百里許有牛勒河自東南
　合四水來注又東北二百餘里有衣母河自東南合
　兩水來注之
　自出枯倫湖東北流經黒龍江索倫界兩岸無山土
　人名為納爾古納河實克魯倫河也
　又東北流二百里兩岸有山(兩岸山即必兒喀嶺之/東北幹綿亘至此而盡)
　而黒龍江自西來㑹(東四度極髙五十二度七分八/此河南臨大漠源流長三千)
　(百里徑/十四度)
　松花江南自長白西北流㑹嫩泥江折東流㑹虎爾
　哈河東北流與黒龍江㑹
松花江古粟末水亦曰速末水鴨子河即混同江亦曰
　吉林烏喇有數源皆出長白山北之支峰其東有二
　源正當鴨綠江源之北者一曰阿几八兎拉庫北流
　其東十數里曰阿母八兎拉庫亦北流下山數十里
　合焉又北曲曲百數十里有泥牙母泥牙庫河自東
　南來㑹泥牙母泥牙庫源在長白頂之東北六十里
　支山中西北流曰色禽流二十餘里有别源自東來
　㑹西北流百餘里㑹前水也既合西北流三十里而
　活同几河自東合東北之富爾虎河西流來合焉水
　勢始盛　活同几河即混同江有四源出黑山之西
　麓(黑山在長白頂之東北百四十里/即長白之支峰東北行幹山也)西北流合而西
　百里許㑹東南來一水又西㑹南來一水曰混同江
　而西富爾虎河源出平頂山之西北諸峰(平頂山在/黑山之北)
　(百里亦幹山北行而分支一趨/東北一趨西北為你牙蠻哈達)三源一西北流二西
　南流而合西北流百里許有一水合二源北自你牙
　蠻哈達之南合而西南流來㑹又南稍西南而南百
　餘里與東來之活同几河㑹疑即金時按出虎水也
　　二河既合西南流數十里有了兒拖河自南合二
　水來㑹又西流數十里而泥牙母泥牙庫河自南來
　㑹　於是折西北流有色米冷河自南來㑹又西北
　百里許而松嘠里烏喇自南合諸水來㑹(以上是東/源即古名)
　(混同/江也)　松嘠里烏喇即古松花江也源出長白山頂
　北稍西與阿几八兎拉庫僅隔一岡西北流出山七
　八十里合南來一水(出長白連西幹山東/去松花源六十里)西北流曰
　厄赫諾引河百六七十里許有三引諾引河合二源
　水西北流又合西南來自斐得里山之湯河北流百
　餘里來㑹(斐得里山即西幹西行之大/山東去長白頂二百六十里)又有雅哈河
　自西南來㑹又北流有羅庫河西南自山中合二源
　東北流又合一水百數十里來㑹(羅庫河二源出大/山其南即佟家江)
　(源/也)又北有那爾混河合二水自西來㑹又北有泥他
　哈河自西來㑹又北而混同江自東來合水勢益盛
　矣　兩大源既合北流受東來一水又北受東來之
　色勒河又北受西南來百數十里之拖哈那兒渾河
　至此土名松嘠里烏喇又北受東南來百數十里之
　三母石河折西北流而土門河西南自鷄林哈達東
　北流㑹數十水經輝發城那兒佛路城而東北來㑹
　亦巨川也(土門河出栁邊外之鷄林哈達在興京東/北百六十里英額城東南百五十里其山)
　(髙峻綿亘派自長白而西至斐得里山折而西北為/佟家江源大山又西為黑林嶺又西為哈達連峰不)
　(斷河有三源合而北流折而東北行二百數十里而/西南來之古溝河合諸水來㑹古溝河較土門河更)
　(長源出栁邊英額東南數十里之戈爾朱墩山中二/源合而東北流百餘里有朱墩河自西南水中來㑹)
　(其西北即肨色城也折而東數十里經薩哈亮山南又東/麓朱魯莽喀北麓有阿母八煤和河自西北山來㑹)
　(北經兩山間有富爾哈河自西北山來㑹又東北有/角河自西北山來㑹又東北有羊谷河自西北山來)
　(㑹折而東流而土門河自南來㑹焉經二水既合又/東㑹南來之三屯河又東北數十里  輝發城又東)
　(北受北來之德佛河南來二百里之拖欣河又東北/受北來之牛里順河南來之角喀河又東北受北來)
　(之禾土河又東北受北來之佛多少河東北受南來/          稍東受北來之輝溪河又)
　(之梭爾火河又東北受北來之胡蕭河受南來之發/河又東北經那兒佛路城之北受西北來之布喀河)
　(及北來之拖母十河水又東北受南來之敦屯河又/東北受西北來之雞兒薩河即源出西北之哭勒嶺)
　(東之哭勒諾窩几者也又東北百里與松花江㑹十/此河自栁邊外東北行六百餘里合水之有名者)
　(九凡自戈爾朱墩之北大山以東自雞林哈達及黒林/嶺大山以北諸水畢滙水勢與松花混同相敵是以)
　(土人呼其下流總/曰鷄林烏喇也)
　松花江既合鷄林土門河又北有穆禽河自東南來
　泥石哈河自西來並注之又北有非衣河自東來注
　之又西北有扯法河東北自小白山色竒窩几合諸
　水西南流來㑹(扯法河上源一曰推屯河出色竒窩/几之西麓二水西南流而合經推屯)
　(馹之北又西南流㑹北來之拉伐哈達東一水又西/南流而北源之出小白山西南麓曰秃爾丹河西南)
　(流與西北來之懶虎河㑹南流合西來即穆窩几嶺/水合南經拉哈馹及蘭包村之東而南來㑹焉  二)
　(源既合又西南流經舊營東又南㑹東來之佛思狠/山西水又西南受北來二水又西南經瓜兒茶村南)
　(有瓜兒茶河自東南來㑹又西南有代魯力河/自北來㑹又西南入松花江此水行三百餘里)又西
　北有馬烟河西自馬烟嶺合數水東北流來㑹(馬烟/嶺而)
　(北又有小白山非東小白也/在鷄林烏喇城之南五十里)又西北百二十里至鷄
　林烏喇城之南有温得狠河自西南來㑹折東北經
　城東而北(其東相望有/泥石哈山)又折西北流九十里有一漢
　河東自那穆窩几嶺之西來㑹又北水分為二派
　一東北流經景思佛羅驛西北有折松厄河自東來
　注之又東北經布特哈烏喇城之東又東北有書蘭
　河自東合那母麻噶河及禾土河水西流來㑹折西
　經喀哈城南　一西北流經布特哈烏喇城之西又
　西北有鷄河自西南合一拉其河搜登河及鷄哈河
　三水東北流來㑹折東北流與東一派復㑹於喀哈
　城之南(分行八十/里復合)　又西北有查欣哈河自西南合
　二水來注之又西北有喀哈村河自東來注之稍北
　有其他河西南自商尖哈達來注之(自哭勒嶺而北/連峰不斷北為)
　(薩龍嶺又北為伐十䦨哈達又/北為商尖哈達又北始為沙漠)又西北數十里出栁
　條邊之巴烟鄂洛邊門之西(松花源處東十一度三/四分極四十一度九分)
　(城合鷄林處東十度八分極四十三度二分城烏喇/  東十度五分極四十三度七分  布特哈  極四)
　(十四度二分四江出栁邊門東/十度三分極  十四度五分)
　松花江自栁邊西北流經燈厄兒馹西又西北有拖
　兒泥河自東南來注之又西北經䝉古驛南又西北
　折而西南有穆書河南自伐十闌喀達西麓合南呼蘭
　哈達水自北流出栁邊來注之又西北流經它賴驛
　南又西稍北有義屯河南自栁邊義屯門合數水北
　流來注之(義屯河源出阿爾灘額黑爾站之東南大/山其隔嶺水即角河羊谷河東南流入鷄)
　(林河者此河三源合而西北流二百里有一單河自/東南所尤母阿戀山之北麓合二源西北流百餘里)
　(經一把單驛又百里與東來哭勒嶺西之刷烟驛河/而西北來㑹  既㑹一把單河又北流出栁條邊義)
　(屯門之西北數十里折北稍東百餘里有衣兒門河/東南自哭勒嶺之北麓西北流數十里經衣兒門驛)
　(南又西北數十里有薩龍河自東南薩龍嶺來㑹又/西北經呼蘭哈達西南流又西北出栁邊共行三百)
　(里來㑹義屯河既㑹衣兒門河北流曲曲/二百餘里入松花江  此水行五百餘里)
　松花江又西北經魯衣包驛南又西經合子驛南又
　西北經舍里驛南又西北經深村南又西北經白都
　訥城之南水中有巨洲(東八度六分極/四十五度三分)又西北百里
　許折而北稍東北流而嫩□江水自北來㑹(計自源/至此巳)
　(行千六百里五㑹處東八度/五分極四十  度五分强)
　松花江自白都訥城西北境㑹嫩泥江水勢益大折
　東流十餘里中有長洲經三噶山南受北來一小水
　又東稍北經二噶山南(皆在白都訥城正北百餘里/噶山皆在北岸最西當㑹口)
　(曰哈龍/噶山也)又東稍南六十里折東稍北百餘里經九噶
　山南有拉林河自東南來折正北流注之(拉林河出/拉林山在)
　(烏喇城東北三百里即色竒窩几之北蟠為小白山/又西北轉行挺為拉林山者也此山之北即活龍窩)
　(几疑即金之黄龍嶺此水二源南源出拉林西麓曰/音蘭河北源出窩几南麓曰活龍河西流而合西北)
　(流百里而磨梭河東自大山西流來㑹又西數十里/有喀薩里河自南來㑹其北即花荅庫山也又西北)
　(曲曲四百數十里入松/花江)又東北百三十里經六噶山
　南曰松嘠里烏蘇折東流數十里又東北數十里中
　有長洲經阿兒褚庫城北境又東有褚庫河自南來
　注之(阿爾楚庫河即褚庫河源出磨梭山之北麓/合二水曲曲西北流四百里許入松花江)又
　東北有呼輪河自北合五水東南流七百餘里來注
　之(呼輪河兩源一出東北山兩水南流而㑹又西南/流百數十里一出西北山東南流百餘里折而南)
　(流又百餘里而兩源㑹焉西南流百餘里有呼拉庫/河自北山合三水東南流三百數十里來注之又西)
　(南百里許有厄即米河自北來注之又西南百餘里/有厄渾河自北來注之折正南流數十里有納民河)
　(自西北合二澗來注之又南數十里有通背河自西/北喀勒喀兒圖地合二水南流又合西一水東南流)
　(共六百餘里來注之始折東南流三百餘里入松花/江江口在褚庫城東北五十里木兒昆城西南二十)
　(里/)又東經朩兒昆城南江中有洲又東北受北一小
　水(即朩兒昆城/東一河也)又東有匪克兎河自南來注之(非可/吐河)
　(即匪克兎河源出磨梭山東南百餘里大山西北流/合二水行三百餘里又合一水西北流二百餘里入)
　(松花/江)又東折東南流有說羅河自北合二小水南流
　又西合你烏拉山水東南流注之又東百餘里受北
　來一水(即泥勒邵馬/山西麓水也)又東南有巨洲有佛忒庫自北
　來注之(即泥勒邵馬山東麓水/也山在江北岸十餘里)稍東南有乞蒲拉河
　自南來注之(义巴拉河即乞蒲拉河二源/西北流三百里許入松花江)又東南有
　朩林河自北合二山來注之又東有長洲又東有布
　呀米河自北來注之又折而東北有阿即各富拉庫
　河哈兒呀河阿母波富拉渾河俱自北來注之又東
　百里折東南流有西林河自北來媽言河自南來並
　㑹(馬昂河即媽言河其上源曰衣兒門河源在小白/山北百餘里平地合二水北流又合一水又北流)
　(有哈河來㑹又北曲曲曰馬昂河/又北曲曲四百餘里入松花江)又東南折東北流
　經化查哈河兒池南又東北百數十里至阿母巴呼
　忒亨噶山之東受西北來三小水(一曰阿母巴烏那/渾河一曰西百河)
　(一曰阿母巴/呼忒亨河)又北有洲又北受北來一小水經拉喀
　里噶山東北有呼拉哈河南自寧古塔合諸水北流來
　㑹(呼拉哈/河見後)經豁吞噶山之北博拉毫噶山之南稍東
　有窩肯河自東南合四水西北流經烏兒見山西南
　麓來注之(窩肯河兩大源一曰枯勒河源出堪達山/西麓西南流百餘里㑹東南來之查庫藍)
　(嶺北水又西流百八十里㑹東南來一水折西北流/二百數十里一曰掖肯河色禽在阿兒哈窩集之東)
　(南百餘里髙山下隔山即諾羅色禽也此水自山麓/西南流百餘里㑹東南來一水而西匪勒河自東北)
　(窩集西南流來㑹又西流數十里合北來之博豁里/河又西數十里與枯勒河㑹又西北百餘里㑹北來)
　(之發兒禿渾河又西北百餘里經烏兒見山南折而/西北入松花江此水源流七百餘里口在豁吞噶山)
　(之/北)而巴藍河亦自西北合四小水東流來㑹水口如
　十字
　松花江既㑹呼拉哈河又北流百里經三噶山之東
　四噶山之西折而東北經三噶山之北又折正北有
　巨洲經二噶山之西一噶山之東有吞河西北自吞
　你窩集池南流合十水東南流七百里來注之(吞河/源出)
　(吞你窩集之南有二池南池曰吞鄂模周三十里南/流曲曲二百里㑹東北來之烏模魯河又東南百餘)
　(里有衣春河自西北大山兩源合南流㑹三水東南/曲曲三百餘里經察哈拉庫山之北而東來㑹稍東)
　(有哈母乞河亦自東北來㑹又東南流百餘里有查/里河自西南來㑹又東南百里許有活河自北合窩)
　(集畢漢二水東南流來㑹又東南有洪烏河自西南/來㑹總曰吞河又東百里有朩孫河自北合三水來)
　(㑹又東南數十里有禿河自北合三水來㑹又東南/數十里有哈羅河自西南來㑹又東有阿西克譚河)
　(自北來㑹又東數十里經哈拉噶山北/東入松花江隔江東岸噶山相連也)又北數十里
　經諸噶山西折而東經多龍烏噶山南敖乾噶山北
　有河東南自敖乾山西北流注之又東北數十里折
　東百餘里經諸噶山北有困打母河自東南合二水
　來注之中多沙洲(西岸即查林達及/阿察兩噶山也)又北數十里折
　東北流有洲經它來城北有烏吞河自西北合二水
　來注之又東有洲又東有巨洲數十里(中即杜/喀噶山)又東
　南有杜兒河北自佛思痕山合二水來注之又東有
　阿母巴河自南來注之又東百餘里沙洲無數(北岸/曰敖)
　(里米噶山其南岸數/十里即畢勒言山也)又東折東北流經西而巴打及
　喀兒亭兩噶山南又東北至烏都乞噶山之北(江中/洲渚)
　(甚多南岸數十里/即敖勒豁勒山也)又北分為二派一正北流一東北
　流百餘里與西北來之黑龍江㑹於查匪噶山之北
　(自㑹嫩泥江東北流至此徑二千餘里/與黒龍合總計源流長三千七百餘里)
嫩泥江即嫩江亦曰諾尼江古名難水亦曰那河明初
　曰腦温江又名忽刺温江源出黒龍江將軍界内衣
　克古克達地之東北衣克呼里山之西南幹山東南
　流曰嫩色禽(在東五度六分極髙五十一度三分山/甚髙大自西南來東折起頂又東北折)
　(而東南綿亘千餘里為諸水之源所出嫩色禽之北/隔山即他哈河源東北流為呼馬拉河入黒龍江者)
　東南流百里許與西南來一源水㑹又東南二百餘
　里有一河自西北大山東南流合二水來㑹(即嫩江/之北别)
　(源也出衣克呼里/山之東北幹山)又東南百餘里有衣思肯河自西
　大山合二水東南曲曲四百里而東來㑹(即南别源/也出衣克)
　(古克達山/之東南麓)折東流百里有那藥里河自北合三水而南
　來㑹(亦出衣克呼里/之東北幹大山)又東數十里折而東南百數十
　里有厄兒何懇河自北合兩源四水南流來㑹又東
　南折正南流受西來之客你河又東南有喀羅里河
　自東北大山合三水西南流來㑹又南經五云厄河
　哈打地北山之西折西南流百餘里有中科河自東
　大山合兩大源西流合敖多河而西南五百餘里來
　注之又南折而西南至山之東麓(即衣思肯河南岸/大山之東南支峰)
　又南折向東數十里復折而西南有拉社里河自西
　北大山合三源東南流四百餘里合西來之古里河
　而東來㑹(西北大山即衣思肯河南岸山之東南連/峰不斷古里河出平地中之哥兒不里山)
　(東南流百/數十里)又東南流數十里經莽賈哈達之西南又
　東南數十里有多博庫里河西北自大山東南流合
　北二水經多博庫里地而東南八百餘里來㑹(此水/源在)
　(衣思肯河南岸之西南頗逺其山在衣克古克達之/東南三百里此水至多博庫里地已四百餘里又東)
　(南經各兒布里山之西又東南/曲曲五百里入嫩江亦巨川也)又東南有敖肯河西
　自查克達里山東流來注之又東折而南而西而北
　而西南乃折而東數十里經達巴庫地之北折而東
　南流經其東數十里有莫魯里河自東北兩源西流
　合北三源之米乞里河而西南來㑹又東南有活魯
　兒河自東合兩源西北流合東北來之术那拉里河
　折而西南流來㑹(活魯里河出東南大山兩源西北/流而合又西北百數十里經平地)
　(中汪艾山西麓又西北數十里經活魯兒站之東又/西北數十里有术那里河東北自枯母勒山發源其)
　(源東隔山即孫河源東南流入黒龍江者术那里河/西流經喀兒他里雞站南又西數十里折而西南合)
　(東來一水又西流百數十里而活魯里河自東南來/㑹折西南流經戈寧安山之北又西南入嫩江此水)
　(源流四/百餘里)又西南經莫勒根城北(城在戈寧安山之西/九十里達巴庫之南)
　(百里東八度六分極/髙四十九度三分)又西南有甘河自西大山合兩
　源東南流合南北二水而東合西北之枯育里河而
　東七百餘里來㑹(甘河色禽自西大山兩源一出山/麓東流一出平地東南流而合又)
　(東南百餘里合西來一水折東流合北來一水又東/折而東南曲曲三百數十里有枯育里河西北自山)
　(麓平地亦合兩源東南百數十里合北一水曲曲而/東南四百里來㑹人東百里經查克逹里山之南又)
　(東南數十里受西南一小水/又東南百數十里入嫩江)又西南百里許折東南
　流數十里又西南百數十里經泥勒即噶山東又南
　數十里東岸有納莫里河東北自鳥云呼兒東衣山
　及博勒多站合數水西南流西岸有諾民河西北自
　勒忒庫勒山合數水西南流並㑹(三水並㑹如十字/在泥勒即噶山南)
　(四十里拉哈城北五十里百納莫里河出東大山下/兩源西北流而合又西北  數十里經烏云呼兒東)
　(衣山之南麓又西而北數十里有魯拉喀河自東稍/北西流經山北麓而西南來㑹又西數十里折西南)
　(流百里有羅羅科河自東北來經衣拉喀□喀母泥喀/□之東而南來㑹又西南經博勒多□之南又西南)
　(百里入嫩江水口之西即諾民河口也一諾民河色/禽出西北山下東南流百餘里㑹西來  水又東南)
　(折而東流百數十里有一河合兩源自西北來㑹又/東南百餘里折東流百數十里受北來一小水又東)
　(南百里有必拉河自西南大山下東流合兩水曲曲/四百餘里至特忒庫勒山之北麓來㑹折東流依山)
　(而東受北來一小水又東南百里有各泥河自西合/南二水東北流來㑹又東南百數十里入嫩江此水)
　(源流長七百餘里其源西隔山即開/拉里河之源西北流入克魯倫河者)又南經拉哈□
　西又西南百餘里經娘年□西又西南百餘里至達
　哈里□之西北有阿倫河自西北合三水來㑹又西
　南百餘里經乞察哈里城之西(自達哈里□之南有/兩噶山在東岸又西)
　(數十里/至城)又西南經噶山東五處有哭勒乞勒河西北
　自雅兒河分一支渠東南流又分復合至噶米子太
　噶之南麓而東來㑹又正南六十里而雅兒河正派自
　西北合數水東南流九百餘里來㑹(雅兒河色禽自/開拉里河源隔)
　(山百餘里之南東南流百數十里而正北一源來㑹又/南而西南一源水㑹焉又東南數十里而北别源自)
　(北來㑹又東而東北一源㑹焉合五大源又東南百/數十里有一河自西合四水東北流來㑹又東折而)
　(東南百數十里經厄赫魯兒山西麓折而南數十里/有鷄秦河自西合一水東流來㑹鷄秦河之南即朝)
　(哈里山也又東南二百里許分為二派一東流為哭/勒乞勒河見前一派南流百餘里折東南百數十里)
　(經哈代漢□之北而東有哈逹漢河自西大山東流/合西北來之呼育勒庫河水東南流沙土中經□之)
　(南而東北來㑹又東南數十里入嫩江亦巨川也烏/自哈代漢□西數十里當哈逹漢河之南為多羅)
　(哈達嶺西為賽漢嶺又西北連接數百里為呀克/山皆髙大自哈代漢□而東南為戳兒噶拉漢地)又
　南稍東數十里有戳兒河支渠西自戳兒噶拉漢地
　來㑹又南復㑹西南一渠又東南數十里有聞拖渾
　池水自東來㑹(池在東岸杜爾伯特界/多泥□西北數十里)又東南百里
　而戳兒河正派自西北阿魯他拉其嶺東南流合羣
　水東南至戳光城西北又分為二渠東南復合來㑹
　即綽爾河(綽爾河源之山在雅兒源之南稍西二百/數十里噶兒必鄂模隔山之北百數十里)
　(出山下東南流有一水合兩源自北來㑹又南流數/十里至阿魯拖拉竒嶺東麓折東南流合東北來一)
　(水又東南循呀克嶺南支阜曲曲而南三百里許有/一河自西北合五水東南流來㑹其北岸直呀克山)
　(其南岸直逹乞兎山皆連峰相延而東南者綽爾河/於兩山間出平地又東南百數十里合西來之賽勒)
　(河又數十里合東北來之馬拉兎河又百里合西來/三源之特門河經科爾沁右翼北境又東百里為賽)
　(漢嶺之南又東南數十里為多羅烏哈達之南又東/數十里分一支行沙土中東北流若隠若見經小山)
　(下折而東經戳兒噶拉漢地而東南入嫩江此北支/也又一支東流十餘里分為二渠稍東北三十里復)
　(合又東北百數十里入嫩江此中支也正派自分處/東南流數十里分為二渠東南曲曲二百里許復合)
　(而東南入嫩江自北支/至此相去二百餘里)又東南百里受東岸他兒哈
　池水(池在杜爾伯特界/他兒哈站之南)又東南百里經枯魯跕之西
　南拉必兒忒地東有洮兒河亦曰拖羅河自西合諸
　山水東南流折而東北㑹為拖拉渾池來㑹科爾沁
　部之巨川也(洮兒河亦曰桃爾河源出西興安山東/麓有數源一曰奴查兎河東南流百餘)
　(里稍南曰郭忒河東流又折東南數十里又南曰朩/什夏河兩源合東南流數十里折而東北百里與前)
　(兩河㑹東流㑹北來之查木哈兎河又東南流數十/里㑹北出厄白勒哈巴拉嶺南合二水之厄模克什)
　(忒河有即白各兎河自西南亦來㑹以上皆源也又/東南㑹北來之哭乞太河又東南㑹西南之忒門河)
　(又東㑹北來之多灰羅太河又東㑹北來之索灰兎/河及西南來之即拉呼太河又東南始號拖羅河又)
　(東南數十里有敖龍撒里河自北合三水來㑹又東折東/南流數十里有得白忒河西自茶蒲乞拉庫哈逹之)
　(北必郎烏山之南東北流來㑹又東南曲曲行山間/三百里出山就沙地有歸勒里河即貴勒爾河自西)
　(北合諸水東流來㑹約歸勒里河上源曰烏藍古衣/河其源有二一出索  兒雞山之東南百里東麓兩)
　(源東北流而合曰烏藍灰河一出其東烏喀那山之/北麓二澗西流而合曰烏喀那河㑹而北稍東數十)
　(里㑹西來之口肯河又東北分為二渠曰烏藍古衣/河東北流百里復合有海拉蘇太河自西北山東南)
　(流經呼里泰山西麓又㑹西北來之諾門太河而南/來㑹又東北經魁勒庫山之北茶蒲乞拉庫哈達之)
　(南有阿兒達拉河自西南來㑹又東稍北折而東南/曲曲三百里與北來之拖兒河㑹  洮兒河既㑹歸)
　(勒里河東南流數十里分為二派一南流一東南流/十餘里又分一支先合南派又東南流二百里至喀)
　(沙兎□之東南復合而東流百餘里又折東北曲曲/流三百里至札賴特旗南滙為納藍撒藍池猶言日)
　(月池也東/流入嫩江)
　嫩江既㑹洮兒河東南流入郭爾羅斯後旗界百數
　十里而松花江自南來㑹(東八度五分極髙四十五/度六分即白都訥誠之北)
　(稍西百/餘里也)
寧古塔河即呼拉哈河亦曰虎爾哈河唐時謂之忽汗
　河金時曰按出虎水即金源也源在長白頂北徑三
　百餘里(其幹自長白山東北連山不斷其東為土門/河諸水之源其西北為混同江諸水之源至)
　(平頂山又東北行分一幹向西北復髙峻其南為富/爾虎河諸水之源西入混同其北即呼拉哈之諸源)
　(也/)自大山北流數十里(其南隔山即南流/富爾虎一河之源)　有一水
　東南自你牙蠻哈達西麓西北流來㑹經大山之麓
　北流百里許經俄多力城湖之東(湖周圍二十餘里/中有一城近東岸)
　又北數十里折而東北又數十里而蘇蛙朩克河自
　東南合數水北流來㑹蘇蛙木克河三源出你牙
　蠻哈達之東南大山合而北流百里許有附佳哈河
　東自英額嶺之西北大山三源合而西流數十里㑹
　東南來之板橋河又西流數十里與蘇蛙木克河㑹
　而北流又八九十里許與呼拉哈河合　既合折
　東北流十餘里至忒莫賀索落驛之南有朱魯多渾
　三水一西自色竒窩几東麓二北自平地南流而合
　折而東來㑹於驛前又東受北來一水又東經那昆
　谷村之南有那多沙河自西北合北來之那昆谷河南流來
　㑹又東數十里折東北流有他拉河北自阿蘭村合東北來
　之滚他哈河東南流來㑹又北流數十里有他哈河南自
　大山合三源北流來㑹又東北數十里滙為巨澤曰必爾
　滕湖其北有必拉溪河西自大山東流二百里許經必
　拉河驛之南合西北來一水同南入澤其南有查家河南
　自大山合一水北流百餘里北入澤　巨澤自西南而東
　北形狹而長七十里南北徑二十餘里中多小山其南有
　沁多河南自松林北流入澤其北有布尼河西北自
　平地流入澤澤自東北口流出數十里有阿卜河自
　南合二水來㑹又北有河西北自沙蘭驛來注之又
　東北經㑹寧城之北即金時㑹寧府也(東十三度一/分極四十四)
　(度三/分)又東北有一河自南合四水曲曲東北流來㑹
　即馬兒呼窩几西麓水也北岸亦有一河來㑹又東
　北受北來一水又東北至寧古塔城西南境有一水
　自南合洼益河梳兒火藏河及他克通喀必拉寒水
　北流來㑹又東經城南境有一水自東南來注之折
　稍北有商尖必拉寒自東來㑹又北有花藍必拉寒
　自東來㑹折西北流經城東北又西北有漢度城水自
　西來注之又北折稍東有枯石喀力河自東南來注
　之(漢度城之北即/舊寧古塔城)又東北折而北流經喀占城之東
　北有米占河西自大山合西北來之海瀾河東北流
　三百里來㑹稍北有躡赫河自東南合數水西北流
　二百餘里來注之其西岸即撇兒呼城北二山也又
　北有忒林河有其克屯河俱自東來注之又北折而
　西北有五河嶺河東自五河嶺合三水西流曰非牙
　河又合數水西流共三百五十里來㑹又北有大非
　牙河西南自大山來注之又北有撇爾河自西合三
　源來注之又北折西北流受西來之青蘿河又北受
　東南來之梅黒河又西北受西南來自松林之阿母
　拉河折東北流經阿母拉山之西北麓又折西北流
　百餘里有昂邦河西南自松林來㑹又西北折而東
　流經五思呼噶山之北有五思呼河自東南合南來
　之朱倫河西北流五百餘里來㑹又東北曲曲二百
　餘里經諸噶山左右至豁吞噶山西北拉喀里噶山
　東北入松花江
烏蘇里江即古胡里改江源出西噶塔山之東北麓(東/十)
　(八度七分極出地四十三度七分山在長白山之東/朱爾根城之東南三百數十里左右山皆大松林)
　北流數十里折而西北又數十里合南來一水又北
　流數十里有衣錦河自西南山來㑹(山即西噶嗒/山之北麓)又
　北㑹東來之厄圖米河又西北合東來之厄衣虎河
　又西北百餘里㑹西南來之法爾兎河又北㑹東南
　來之富七河又西北百餘里經朱爾根城南境土人
　曰能兎河又西北折正北流經城西境稍北有能兎
　北河自東合三水西北流經城之北境而西來㑹又
　西北經西朱爾根城之北有奴客米河自東南來㑹
　於米占山之南麓(即城北隔山水也西朱爾根城東/南去東城五十里城之西南即西)
　(伯山/也)又西北百數十里有呼也河自南合七水西北
　流經依魯山東麓而北來㑹(呼也河出衣錦河源之/西百數十里大山松林)
　(中東十七度八分極髙四十三度八分西北流數十/里與東來一水㑹又西北百里許與南來一水㑹折)
　(而北流與東來一水㑹又北與西南自勒富忒勒庫/山北麓之水㑹又折東北流與東南一水㑹又北折)
　(而西北與西南來一水㑹又西北流二百里許曰呼/也河始出松林間有一河自西北合二水東流來㑹)
　(又北曲曲百里于依魯山東北麓㑹烏蘓里河此水/亦烏蘇里河之西别源諸水俱出大山松林源流長)
　(四百數/十里)又西北受西南來之依魯山北水又北過一
　山東麓又西北數十里有枯勒母河自東南合四水
　西北流五百里來㑹(此水源出富七河之東北大山/松林中西北流經米占山之北)
　(麓枯勒母山之南麓又/西北流㑹烏蘇里河)又北數十里受西南來之依
　魯山西北麓水又北曲曲數十里有噶拉媽河自東
　南合一水西北流來㑹(此水在枯勒母山/北麓長四百里)又北折而
　西經禿必山西南麓又西折而北而西北有枯勒布
　馨河合二源自東南經母克禿里山之北西北流來
　㑹(此水源流/亦四百里)始出松林間就平地百里許有松阿産
　河南自新開湖即興諸水北流來㑹
　凱湖古名鏡泊凡七源最西南者曰五札虎河(源在/長白)
　(山東北東十五度極髙四十四度半自山東流曲而/東北㑹西北來三水西南來二水共三百餘里入新)
　(開/湖)稍東南曰門河(源出哈喜山北麓北流合西南二/水東南一水折東北流共二百餘)
　(里入/湖)其東南即木克阿里哈地也又東最大者曰勒
　富河(源出勒富忒勒庫山之南勒富窩集兩源十里/                一北流一西北流數)
　(而合又西北流百里許經大山北麓又西北百數十/里經三喜山南麓又西有年林河西自拉林山東流)
　(來㑹此河之南即察七里模墩也折而北流百餘里/有二水東南自三喜山之北北流來㑹又北有查哈)
　(母河自東南來㑹又西北流數十里入新開湖此河/源流長四百餘里  察七里模墩者暗河也自年林)
　(河源拉林山之南二十里當哈喜山之東麓東南流/沙間若隠若見經甫爾單城之北境百餘里又東南)
　(至勒富河源之南山下共長三百餘里/或以為勒富河即此水之伏而再發也)又東曰三欺
　河(自東南來㑹/長百餘里)又東而北曰忒黒河(自東南來長/百數十里)又
　東北曰二哥河(自南來長/數十里)又北曰撒里母河(其源即/衣魯河)
　(三源扵松林間西北流而合有小撒里母河合南北/兩源西流百餘里而㑹又北流數十里曰撒里母河)
　(入新開湖/長三百里)新開湖自西南而東北(自東十六度三分/至十七度一分自)
　(極髙四十四度六分至四十五度餘一分其正南/為朩克阿里哈地又南二百數千里為甫爾單城)東
　西徑百五十里南北長二百里周五百里自五札虎
　河口而東南而東而北至撒里母河口皆有山自五
　札虎河口而西北而東北經富冷衣山之東南麓又
　東北曲曲數十里其西隔岸為一小長湖(自西南而/東北形如)
　(冬􁂁長八九十里廣二三十里南尖而北/廣與新開湖僅隔一岸在富冷衣山之北)湖地曰打不
　庫又東北折而東百餘里而撒里母河口之北而東
　北折而西北亦百餘里湖水自東北流出曰松阿産
　河行平地中曲曲三百餘里與烏蘇里河㑹(東十七/度五分)
　(極髙四十/五度七分)　烏蘇里河既西㑹新開湖水勢盛大北
　流數十里有扶而禿庫河自東南來注之(長四/百里)稍西
　北有搜里河西自穆輪河先分一支東流來㑹又北
　百餘里有穆輪河自西南合數水東北流七百餘里來
　㑹亦巨川也(穆輪河源出大山東北流百餘里㑹東/南來一水又北流數十里有一水東流)
　(來㑹又東北㑹南來一水又東北二百里有母勒肯/河自西合三水東流三百餘里來㑹又東流有巴言)
　(河自南來注之又東北百餘里有夜勒渾河西北自/查庫藍嶺東南流合西來哈而哈山之水東流二百)
　(餘里來㑹又北折而東流至汪達山支峰之南麓有/達拉呼河自南來注之又東折而東北經大山東麓)
　(又東北數十里折而東水分為二其一東南流曰搜/里河折東北共百數十里先入烏蘇里河其一即正)
　(派也東北流曲曲二/百里許入烏蘇里河)又東北始曰烏蘇里烏喇經掇
　乞里敖佛洛西麓又北經泥滿噶山西南有阿庫里
　河及泥滿河俱自東南山合數水西北流六百餘里
　合而來㑹(阿庫里河合三小水泥滿河合三水及北/來之阿里奴河俱東北流平地中五六百)
　(里以中有連山相界及泥滿河西經薩哈連山之南/又西北經噶山南而阿庫里自東南來㑹又西入烏)
　(蘇里河落河旁有/噶山村  始此)又北折而西北有西蒲克里河西
　自堪達山東北流合西南一水而東共四百餘里來
　注之又北數十里折而東而北經阿乞噶山之東又
　西北折而北有乞發庫河自東南薩哈連山北麓西
　北流來注之又北數十里折而西北經得克登衣噶
　山之東南有杜滿河自西南合三水來注之又北經
　布枯拉噶山西又北經蘇母魯山西麓又西北數十
　里有必心河自東南合二水西北流五百餘里來注
　之又北經必心噶山之西佛匪及西勒古陳二噶山
　之東又東北而北有沁河自東南合二水來注之又
　北經阿布打里噶山之西又西北經諾羅噶山之東
　有諾羅河自西南合數水西北流六百餘里來注之
　(諾羅河源二自大山麓一東流一東北流而合又東/北百餘里㑹南來一水又北數十里㑹西來一水又)
　(折東流百里㑹南來之喀母兎河又東北數十里㑹/南來之博沁河又東北㑹東南來之乞勒沁河又東)
　(北數十里有西勒喜河自西南㑹北來之屋漢术河/東流來㑹又東北曲曲四百里許經噶山之北又東)
　(入烏蘇里河其北岸即喀而喀山南山/麓也此河色禽與窩肯色禽只隔一)又東北經喀
　而喀山東麓又東北經衣杜赫噶山南又東而北有
　厄公河自東南合二水來注之又東北百餘里經三
　噶山西(一曰厄公噶山一曰亳譚/噶山一曰呼拉喀噶山)折而西北始曰烏
　蘇里烏喇至活洛噶山之東南有活洛河自東南合
　三水西北流六百餘里來注之又西北流百餘里經
　噶山三(在西岸者曰海褚噶山在東北岸曰/索亭噶山在西北岸曰衣勒噶山)又有沁
　河自東南來注之又北經摸而忒噶山東又北經二
　噶山之西(一曰𤓰金噶山一/曰厄魯母噶山)又北而水分二派正派
　於摸林兀米吞地之南西北流百里許與黑龍江之
　南支㑹(東十八度三分極髙四十九度四/分西南去松花江㑹口五百里許)旁派東北
　流經漢克得赫噶山之南又東北經松厄里昂喀地
　之東南又東北經赫真噶山之西共百數十里而北
　與黑龍江㑹其東岸即赫克特里山也(東十八度七/分極髙四十)
　(八度/半强)烏蘇里河自東南海岸山西北之水畢㑹而北
　注黒龍源流二千三百餘里(自四十四度北/至四十八度半)
　
　
　
　
　
　
　
　
　
　
　
　
　水道提綱巻二十五
欽定四庫全書
　水道提綱巻二十六
　　　　　　　　　原任禮部侍郎齊召南撰
　　東北海諸水
　自黑龍江口而南(東二十五度半/極髙五十三度)當南岸有大山蜿
　蜒而南或去海百餘里或數百里連峰不斷其西麓
　諸水皆㑹入黒龍江其東麓諸水皆自入海無巨川
　今序次濱海自北而南
海自江口南岸瓦金朱魯哈達而南而東南至敖托科
　敖佛洛(東二十五度八分/極髙五十二分)有小水海口六(一在哈達/之西南無)
　(名一曰你滿河東至卓活林敖佛洛入海南有噶山/一無名一曰察滿河東北流入海一曰客勒毋忒河)
　(東北至索母寧噶山西入海一曰天/阿河東北流入海以上長者百餘里)又南而西南至
　禹勒兒蘇可敖佛洛(東二十四度六分/極髙五十一度)有小水三(一/曰)
　(寧攝里河東至哈勒母兎敖佛洛入海一曰厄乞納/河合三源東入海一曰客莫勒河合二源東入海以)
　(上稍長二/百餘里)又南而曲曲東南而南而西復南至厄勒
　河(東二十二度極/髙四十八度)有水口五(一曰僧格勒河合三源/東入海其三無名皆長)
　(三百餘里一曰厄勒河源出大山松林東流合北/來二水四南來一水又東曲曲七百餘里入海)又
　南至厄母里河(東二十度二分極/髙四十三度半)有水口五(一曰納/色河兩)
　(源各合二水東流又㑹北一水南一水曲曲而東凡/五百餘里入海一無名出大山松林兩源各合三水)
　(東南流曲曲七百餘里入海最長一曰呼爾金河三/源出大山松林東流㑹北來二水曲曲東南凡六百)
　(餘里入海一曰拉府拉河二源合東南流三百餘里/入海一曰厄母里河源出大山松林東南流㑹南水)
　(一北水一又東南㑹西來水二共五百里入海/  自黑龍江口至此徑十度正二千五百餘里)自厄
　母里河口而南二百餘里海水折而西(東二十度二/分極髙四十)
　(二度/八分)而稍西北復西至甫爾單城南二百餘里之海
　濱有水口十一(自東而西一曰塔里分河源出大山/松林南流㑹東北一水西北一水又)
　(東南㑹東一水西一水而南入海共四百餘里一曰/呼也可河源出大山松林其隔山北即烏蘓里江東)
　(源也此河合四水南流三百餘里入海海口之西即/呼閑哈達勢甚髙大一曰西洛河亦出大山松林合)
　(三水南流二百餘里入海此河源北隔山即烏蘇里/江之源也一曰雅蘭河源出西噶塔山之西南麓南)
　(流合二水而南二百數十里入海一曰烏鷄米河南/流二百餘里入海一曰杜兒活河兩源出大山松林)
　(合西南流折而南㑹東一水共三百里入海一曰西/林河源自大山松林南流㑹東北一水又南二百數)
　(十里入海一曰法林河三源俱出松林其北大山即/勒富忒勒庫山為新開湖上源也此水南流又合西)
　(一水共三百里許入海一曰西拉河三源其北隔大/山麓即察七里模墩也此水南流百數十里入海一)
　(曰富兒家哈河兩源出大山松林南流又㑹/西一水流三百里入海一曰甫爾單城南境)
　(諸河之口此口頗大上源曰書畨河合二源/東北流㑹南北來二水又東稍北折而南而)
　(東經朱爾根城南境而隨分河自西北亦合/二源東北流折而東南㑹北來之渾大河又)
　(東南經城北合北來之哈喜山水而南來㑹/又東南經甫爾單城之南松林之北有甫爾)
　(單河自東北來㑹折而南流有民河法哈庫/河庫坦府河大雅哈河小河土克金河大河)
　(木下河共七水俱西北自松林下東南流先後來㑹/其土克金河源出通金山稍長餘或百里數十里耳)
　(又南為小海口有納民河自西來㑹又南而海渚東/北曲如長湖又南為大海口  自海折而西至此濶)
　(五度零徑一/千三百餘里)又西南有水口六(一曰蒙古河北流折/而東㑹北二水又折)
　(而東南受北來之細河又東南入海口隔海有島形/圓又西南曰厄即采河東南流入海曰哈即不河東)
　(南流入海口有長島曰鷄心河東南流㑹東一水經/濱海之甫爾單城東北又南入海曰烟楚河東南流)
　(經甫爾單城西境又東南入海口隔洋有尖角島又/西為大口海渚西北曲入八九十里中有小島三)
　　　　　　其西水最大為朝鮮東北界者曰土門
　江
土門江源出長白山頂之東麓曰土門色禽東流若隠
　若見數十里折東北流又數十里有一水自西北一
　水合二源自南來並㑹俱長白支峰也東南流百餘
　里有一水合二源自西南來㑹(水南即/朝鮮國)折而東北流
　百數十里南岸受小水二大水一(二小水皆甑山以/北北流僅百里許)
　(大水曰洪丹河源西南出大山合三池源之水東流/百數十里折東北流合東一小水又北經甑山東麓)
　(又東北而北百/餘里入土門江)稍東有阿几个土門自西北合一水
　東南流來㑹(阿几个色禽在長白頂東北百里大山/其西即泥牙毋泥牙庫色禽西北流為)
　(松花江者此河自山東流百數十里有一水合二/源自西北來㑹折東南流百里入土門亦别源也)又
　東北百里南㟁受水二(一曰漁順河自南合兩源北/流又合一水行三百餘里入)
　(土門江一曰波下川三源合而北/流曲曲二百數十里入土門江)至大山東麓折北
　流受東來二水其東㟁朝鮮茂山城也折而西北受
　西來一水其東岸朝鮮良雍城也又折東北流平地
　中數百十里受南來水三其東南㟁即朝鮮方山堡
　及㑹寧髙岭王坦鍾城潼關雍大七城皆濱江有小
　水西北流入焉其北岸至大山南麓有噶哈里河北
　自興安嶺西南麓西南流合諸水折東南合西來之
　卜兒哈兎河而東南來㑹亦巨川其南對岸即朝鮮
　稳城也(噶哈里河出興安嶺南數十里極兩水一自/嶺之南麓一自嶺東        支山西流數)
　(十里合焉西南流數十里合北來一水又西南數/十里有哈逹河西北自馬兒呼里嶺大山合)
　(數源東南流來㑹折東南流合西南來自活及東來/渾山之艾衣六河又東南㑹西來之活几河)
　(之薩其庫河又東南合東來薩克得亨嶺之付兒哈/河又東南合東來之哈順河此水自源至此已四百)
　(餘里而卜兒哈兎河自西合二大水來㑹即卜兒哈也/兎河源出渾源山西北相連大山其西南  英額嶺)
　(三源合南流數十里有英額河西自嶺下東流來㑹/又東南數十里有和土河西自大山來㑹折東流數)
　(十里合北來之付兒哈火羅及逹兒花川二水又東/數十里經艾丹城南而東有土門河西北自活渾山)
　(南麓東南流來㑹又東南流而海蘭河自西南來㑹/  海蘭河三源中源出黒山北即長白相去二百里)
　(東北幹山其西嶺即混同江源也此水東北流數十/里曰阿几个海蘭南源出黄頂子山北麓在黑山東)
　(南百里北流亦數十里曰巴顔河與中源合折東北/流八十里許北源出黒山北幹數十里東北流百餘)
　(里曰阿母八海蘭者來㑹東北流百數十里至大山/之南麓折而東而西北又折而東北百數十里㑹卜)
　(兒哈兎河二河既㑹又東南百數十里經大山北麓與/噶哈里河㑹噶哈里河又東南數十里㑹土門江)
　(此水合衆流勢/與土門比盛)
　土門江折東流百餘里合北來小水三(一無名一曰/呼蘭河一曰)
　(米瞻/河)其南岸朝鮮美踐鎮城也折東南流數十里又
　有東英額河來注之其西岸即朝鮮循鎮城南為慶
　源府城也又東南經輝春村西南又東南有輝春河
　自東北合十數水西南流來㑹(輝春河自東北諸山/中西流合北來之牛)
　(非尖舍利河西來之夫答足渾河折西南流百餘里/合東南來之西白河西北來之心雞拉庫河又折西)
　(流百數十里合北來之哈爾達山水及東南來一河/南來之虎魯河你牙河卜禾里河又折西北合北來)
　(之哈達河勒忒河又西南數十里合/東來之哈達河又西南入土門江)
　土門江又東南百里受朝鮮西岸之水二(一為慶源/府南水自)
　(西南山東北流入土門江一為前元舖/前水自西而東入土門江長百餘里)折而南二十
　里又折而東受南岸水一(即阿山舖南一水/也長百數十里)又折東
　北二十餘里(即烏兒滚山之/南八十里許)東岸茂山城北水曰西
　水洛川源出東海濱大山西北流合南來二水又北
　流曲曲經茂山城東折經城北而西入土門江　又
　北一水無名其南岸當水曲即朝鮮慶興城又東南
　入大海(海口東十四度五分極四十二度五分海口/南有二小洲其東一山即代都薩哈也又東)
　(數十里即西思河島也島與山之北即火擢火河海/口也此河源流長千餘里西㟁自慶興城而南濱水)
　(曰索鳳坡又南至大/海口曰西水洛城)
　朝鮮國水(地從正北長白發脉南跨全羅界西南盡/扵海而日本對馬諸島偏在海洋東南與)
　(慶尚道之/釡山相對)
　　國東南西三面濱海南北長而東西狹(北自長白/山)
　　(中之漢拏南至東南角海中之對馬島西南角海/        山極出地三十四度其實地濱海之鎮)
　　(海城固城極出地三十四度四分也徑七度半一/千八百七十餘里西自鴨綠江海口)
　　(東北至土門江口至㐮陽/六百餘里王京東)　　　(徑六度半一千/        西至)
　　(江華島東南角左水東西徑九百里至海惟南境/稍濶其          城              西南角)
　　(務安城千三百餘里/  徑一)
　自土門江南岸為朝鮮東北境其水㑹入土門者見
　前(國東北最逺者曰慶源府西北之稳城及美踐鎮/城                  最東者曰慶源府東南)
　(之慶興坡及李鳳坡當土門江海口城/          又南為海岸之西水洛)
海自土門江口經李鳳坡東稍南為西水洛城東南折
　而西數十里又折而西北經大山麓又折而西南二
　百里許折而南曲曲三百餘里又折而西百數十里稍
　折西南百數十里始折而南百數十里經端川城之
　東(東十二度六分極四十度七分自西水洛城至此/濱海無城郭多大山綿亘不斷端川稍平曠其東)
　(面海水澹而清澈下視/十餘丈與諸地不同)又南數十里有一小水口(一/水)
　(自端川西北三百里大山中/合三源東南流二百里入海)又南經利城東(利城西/有檜山)
　(聖代/山)又南為北青城北小水口(水自聖代山西北大/山合三源東南流二)
　(百數十里至/城東北入海)又西南為洪源城東小水口縣海中有
　島嶼又西南數十里經立元山麓又西南經咸興城
　南又西有小水口(水出西北大山合兩源東南流百/餘里經定平縣北境又東南經道)
　(安山東麓又/東南入海)又南數十里有永興城東北之小水口
　(水二源一西北出定平西之鼻白山東南流百餘里/有陽德之遇仙山東水自西來㑹東流經永興北東)
　(入/海)水口懸海即花島沙島其東熊島連島其東南薪
　島邜島猪島國島逺近相望(連島在洪源東最北夘餘/島稍大最東國島最南)
　(皆近咸興及/永興隔㟁)海自永興東北水口東南百里經大博
　山北平地(其隔海即/國島也)又東南百餘里經髙源城東(東/十)
　(二度五分極/三十九度)又南折而西數十里有文川城東北境
　小水口(水二大源自文川城西北大山一東南流一/東流百餘里而合東經盤龍山文川北境又)
　(東南百/里入海)又東南百數十里折而南數十里經德源城
　東又南數十里有安邊城東北水口(水西出平康城/之東大山東流)
　(經劍華山南黄竜山北/又東經城北東入海)又南經歙谷城通川城東(南/北)
　(相去皆/五十里)稍南為髙城東北小水口(水出秋池嶺南麓/東流數十里入海)
　又南經金城東(金城西即金城山/山之西即淮陽城)又東南數十里經
　襄陽城東又東南有頭蛇山水口(頭蛇即金城山南/行幹山其西即金)
　(岡山又南/為張山)又東南經江陵城東又南百里經三涉浦
　東又東南折而西南百里經蔚珍城東其東南隔海
　曰千山島曰菀陵島(東十三度極三/十六度八分)又西南數十里
　經平海城東南有小水口(水西出奉化城東大山合/兩源東流百里入海海口)
　(正對千/山島)又東南數十里經寧海城東北又東南數十
　里有小水口(水西自禮安城東白石/山東流百餘里入海)又東南百餘里
　經盈德城東南小水口(水西出真寶縣東山東流/百餘里至城南東入海)其
　南岸清河城也又東南經興海城東又東南經延日
　城東南有小水口(水西南出永川城東之母子山東/北流數十里經普賢山之南又東)
　(經延日城/南東入海)延日之南岸長老日城地又東南百數十
　里經左兵城東境折而西南有小水口(水西北出蔚/山城西山東)
　(流經城南又東南流經左/兵南境百數十里入海)又東南數十里有小水口
　(即梁山城北山水也/東流百餘里入海)又東南經左水城東又東
　南數十里(為朝鮮境極東南角東十四/度弱極三十五度二分强)折而西南有小
　水口又南數十里為東南角盡地(東十四度弱極/三十四度九分)隔
　海東南徑三百數十里為對馬島大島也(島形自西/北斜盤而)
　(西南尖長内向中有枝芽西指似闗刀狀自北尖至/西南尖有長山綿亘如脊長三百里許廣中百里前)
　(後數十里尖處十餘里自東十四度極三十三度八/分至東十五度弱極三十四度四分盖朝鮮東南海)
　(防之要地也西北正對絶影島及東/萊西南金海之東大水口四百里許)海自左水東南
　地始折而西而西南百里經機長城南境有小水口
　(即機長西境/水南入海)又西南經東萊城南東萊南三十里海
　岸即釜山隔海為絶影島(隔岸三/十里)又西為金海城之
　東大水口(東十三度極三/十四度六分)此朝鮮國東南巨川也
　即晉江
晉江水(北出王京東南五百里榮川縣之北大山其脉/北自長白小白蜿蜒盤曲而來二千餘里至奉)
　(化縣之西禮安縣之西北起頂而支峰南行又分二/幹以南為各郡縣經絡而盡於海此水東南流數十)
　(里經榮川縣東又南合西來一水又東南經安東城/西南又東南受東北來之白石山水折西南經清凉)
　(山西麓又西南經義城西境龍宫城東境有水東南/自比安城西流來㑹又西南有豐酉川西北自咸昌)
　(城北山東南流合西來尚州西北巴音山之東水東/南流來㑹又南流經仁同城西善山東又南經開寧)
　(城東境又南有水西北自赤岩東南流合西南來之/居昌水又東經金山南而東合北來一水經星州北)
　(開寧南而東南來㑹又東南流有水東北自慶州西/北氷川東南之母子山西麓西南流經河陽城南又)
　(西南經恭谷城南境折而正南經火邱城西而南流/來㑹  又南稍東有水西南自浹川城東北流經髙)
　(靈城南又東北流來㑹又東南經元風城南宜寧城/北又東經昌寧南有水西南白雲峰智異山東南流)
　(經咸陽南丹城北又東受北來之山隂水又東經三/嘉南又東受北一水東經晉州南又東南經恭原城)
　(北曲曲東北流共七百里來㑹自母泗山又東而東/南經靈山城西靈山者大山脉    子  蜿蜒歴慶)
　(州孫仁慶山火邱清道五城南抵昌寜為武溪山東/南至靈山城之北為華岳山朝鮮最髙山也  又東)
　(南有水東北自宻陽北㑹慶山西南山及東北蓀仁南/東之金鰲山水南經彦陽梁山西境宻陽東境而西)
　(來㑹又東南至金海城之東入海有熊山/東岸為東萊西境      金海西)　(江三其/  口之)
　(東南即絶影島又隔大海東南為對馬/大島此水源流長千里㑹數十城山川)
海自金海城南而西百里經熊川城南隔海有洲數十
　里曰加德天城(相隔五/十里)又西百餘里經昌原南境及
　右兵城南隔海巨洲曰永登島(洲横七十里徑三十/里洲近東曰右水營)
　(近西北曰巨濟其南知泄/浦也亦朝鮮南防要地)又西南百餘里經鎮海城
　南又西稍北百餘里經泗川南境之固城南又西百
　數十里經昆陽城南又西數十里隔海巨洲(洲自北/而西南)
　(而南而東折而北而西而北而東北一尖向北㟁一/尖向南徑百里横八十里腹徑五十里近北曰南海)
　(城西曰珍助頂南曰平山浦距北/岸三十里西北距河東城五十里)又西經河東城南
　又西有小水口(水北自南源城西北山東南流經谷/城東北境㑹東北來一水南流經永)
　(禮城西境又南㑹西北來自無木山經松京山及順/天城北東南流一水南經光陽城東而南入海海口)
　(東十餘里即/河東城也)又西百里經左水城南稍西有小水口
　(水北自樂安城東北之/松京山麓東南流入海)又西南折而稍北經興陽城
　南又西北為天冠山水口(天冠山在興陽西北樂安/及寶城之南水自山西北)
　(麓西南流經長興城南又西南/至兵城東南入海長數十里)又西經兵城及康津
　城南又西稍北經海南城又折西北數十里有一水
　口(水東北自昌平東北大山西南流百餘里經光州/南境至無木山之北又西南有水西北自井邑西)
　(之龍岺山南阜東南流百數十里至無木山西南合/焉又西南經和順南綾州北又西經靈岩北又西南)
　(有水自綾州南山西流來㑹又西南經右水城西北/又西南受東南來一水又西南入海海口濶數十里)
　海口西南隔洋曰黑山島其南稍大曰㻌島又東南
　稍逺最大曰濟州島(黑山島在海口之西南去南海/城岸百里北去務安南岸五十)
　(里形如鵞夘中有黒山周五十餘里長㻌島在黒山/東南五十里去南海城岸九十里形  而方近南有)
　(金伊山其北曰南桃浦周百里許十濟州島在㻌島/東南七十里北去南海城岸百數  里形三角東西)
　(百三十里東南至西北百餘里北至西南九十餘里/當中有漢拏山山北曰濟州東南曰旌義西曰大靜)
　(為朝鮮西南防海要地自東四度五/分至九度弱極三十四度至三分)
海口之西為務安城南境朝鮮西南角地也始折而北
　數十里經城西又折而東北數十里經山麓又北經
　南平城西北境有小水口(水東北自龍岑山西南流/經長城南又西南百數十)
　(里入/海)又北經茂長城西又北稍東折而西又北經髙
　敞城西境又北稍曲經扶安城西境稍北有水口即
　沃溝城西南境也(水二源南源東南出秋月山西北/流經金溝城南又西北㑹南來一)
　(水又西北經古阜城北又西經萬填城南又西北至/扶安北境而北源來㑹  北源出山西流經金隄城)
　(北又西北經臨陂南萬填城北境又西稍北至扶安/北境西與南源㑹西流數十里入於海此水長三百)
　(餘/里)又北經沃溝城西境隔海三十里有洲曰羣山島
　(島長圓周/六十里)又北稍東有舒川南水口即沃溝西北五
　十里地水亦朝鮮一巨川也(水有兩源一東南出錦/山城東南境赤岩西北)
　(麓西北流數十里經城東而西北合南來一水又西/北流經珍山城之東有一水西南自髙山城來㑹又)
　(北流經永同城西北有一水東南自巴音山之隂西/北流經黄磵城北而西北來㑹又北而西經沃川城)
　(北又西北經懐德城北文義城南又西經珍岑城北/又西北至公州東境而北源來㑹  北源東北出烏)
　(嶺西南流經清安城西境鎮川南境有一水東自隂/城及槐山西流合焉又西南經清州西北又西南有)
　(一水東南自報恩之東開慶之南大山西北流折而/西經清州南境懷仁北境而西來㑹又西南至全義)
　(南境文義北境又西稍北至公州之東與南源㑹而/二水既合西北流數十里折而西經公州北境折)
　(西南流經燕岐城南又西南百餘里折西流經扶餘/城北又西折而西北百里許又折而西南經石城北)
　(境定山城林川之東又西南有一水自東南來㑹境/水東出連山東北珍岑之南大山西流經泥山南)
　(礪山北境又西南流經恩津城北又西南有一水南/自全州西南之母岳山北流經益山城西而西北來)
　(㑹又折西流經龍安北境又西經咸悦北境又西北/數十里南北㑹小水各一西北經大山南麓又西北)
　(與北來定山林川之大源㑹北既合折西流經青陽/南境又西經韓山城南又西  經舒川城南又西稍)
　(北數十里入海此水合州縣數十之水源流幾及千/里  江口正西百里隔海曰元山島其南稍東曰羣)
　(山島見前去元山島形長六十里横二十里北與要/兒梁地相  四十里西北與烏平島相去九十里皆)
　(此江西面/水口也)
海自水口而北為岐海渚北經施仁城水城西又北經
　結城西境又北稍西經泰山城東南境海渚西南折
　而南百數十里經要兒梁地即泰山南地一線陡入
　海中形如象鼻東望水城施仁岸相去三四十里也
　海自要兒梁之南轉西北經要兒梁西其西為烏平島
　(島周五十里東去/要兒梁岸六十里)海又北稍西經泰山城西其外為
　德勿島(島如鷄卵周五六十里/東去泰山岸五十里)又折而東北經泰山
　北境其外為龍島(島形㣲長周五十餘/里南去岸三十餘里)又東北經端
　山城山北稍東有水口口之西即大富島也(水東出/清州西)
　(大山當全義之東北西北流經天安城東北境合東北/來一水又西流經安城陽城南境又西北經稷山城)
　(西北境有水東南自車見山西北流來㑹又西經振/威南平澤北又西北流有一水北自衿川城東北之)
　(冠岳山西南流來㑹又西南流折而西經水原城南/牙山城北又西北合南來一水又西南經富平城北)
　(境又西稍北有水東南自新昌之南山西北流經禮/山城北境合西南來自加邪山一水又西北經德山)
　(城北境合西南來一水又西北經牙山城西沔川城/東北流來㑹又西經沔川城北境又西稍北曲曲流)
　(經南陽城南唐津城北又西至水城南西入海此水/源流五百餘里  水口正西海中為大富島形圓周)
　(五十餘里東北去/水城岸四十里)
海自水口水城之西又折而東北經仁川城之北稍東
　為朝鮮大水口此巨川也(源有南北二𣲖南派東出張/山合兩澗西流經牛頭山南)
　(麓清風城北境又西有一水東北自寕市村西之孔/雀山西南流來㑹又西經隄川城西南之雉岳山南)
　(麓又西至原州東南境有一水東南自隂城之東北/山西北流經忠州西及吕州東而北來㑹又西稍北)
　(經原州城南又西北經利州城北合東北來一水又/西北經廣州城北楊根南境又西北經碑亭之北又)
　(西北至朝鮮國城東南之三角山前而北源自東來/㑹  北源有三一東北出金城東南之秋池嶺西流)
　(與西北一水合而西南至狼川東南境一出淮陽城/北山及南金城山二水合而西流經楊口城及麟蹄)
　(城之北又西稍北與北源㑹二源既合西南流至加/平城南境而南源東南出金剛山者東北流經平昌)
　(城北而西北來㑹三源既合西流曲曲經五甲山南/麓洪川城北境又西經春川城北又西經横城北境)
　(有水自東南來合焉又西經底平城北境抱川城南/又西經楊根城北北㟁山即楊州城也又西循山麓)
　(至三角山前而南派自東南廣州來㑹東二派既合/西流經國城案山之南國城自東北而  南西皆有)
　(䕶山西北有小山白岳山山之東北隔山之東為揚/州其北八十里為              為積城又北三)
　(十里即臨津江也其西北六十里為髙陽城又西北/五十里為坡州州北二十里即臨津江也國南横山)
　(作案東西綿亘數百里隨水為案而宏滋院在城西/南五十餘里山間也  江水又西循案山南麓經果)
　(川城北境果川在國西南又西南為/龍仁城又西南為冠岳山修理山)又西南曲曲依
　案山南麓百數十里經陽川城北又西經安山城北
　境受北來一水又西而西南經金浦城西而南有水
　東南自水原城北山西北流經富平城東北境來㑹
　折而西北經通津城北又折而西南入海海口之南
　岸為仁川城北岸為交河城相去百里海中當水口
　東南為大富島當水口正西近北者為井浦巨島周
　二百里中有江華城形方而西南尖斜東北至交河
　城岸四十里即古所稱覺華島也此島西南六十里
　為硯子島形如圓長之硯南與龍島德勿島相望百
　餘里為外大水口焉　此水縱横源流長千餘里
海自江口交河城之西折而東北百里許為臨津江口
　臨津亦巨川也(臨津江東北出伊川城西北大山南/流合西來一小水又南合東北來經)
　(安陜之北一大水折西南流經朔寧城北又西南有/一大水東南自鐵原之南西北流來㑹又西南有一)
　(大水東南自加平北山西北流經金化城之南境永/平城之北境及連川城之西南境來㑹折而西流經)
　(麻田城南境積城北境西至大山南麓折西南流南/        又西北折而西南經坡州北境長湍城)
　(又西南流合東南來一小水又西南百數十里有一/大水東北自開昌府東之松岳山南麓西流經長湍)
　(北境及府南境而西受北來一小水而西南來㑹口/              又西南為臨津江西入海  海)
　(外以東南之江華島及北之喬桐城巨/島為大水口也此江源流七百餘里)
海自臨津江口而北為豐德城西南地稍西北為一水
　口(水源自東北谷山城之東北山西南流經城南合/東一小水又西南流經新溪城北折而西北流至)
　(遂山城之西南有大水自北合二源南流來㑹折西/南流經兎山城北又西南受東南來一小水又西經)
　(松岳山開昌府北境又西北循北山南麓而西經東/金川城南境又西北至西金川城南境有金川河東)
　(北自大山西流經東金川城之北又西稍北合北來/二源西南流經平山城南者西來之金灘河西經西)
　(金川城東南又西南來㑹又西南曲曲經豐德城北/境而西入海海口之東南即海中喬桐城巨島也島)
　(形方長而西南尖斜周二百里似江/華去岸四十里  此水五百餘里)
海自水口而西北九十里有延山南一小水口(水東北/出駒芩)
　(山西南流經建水城西北鳳山城南又西南經白川/城南又西南循首陽山南麓及延山城之南西入海)
　(長三/百里)
海自延山城南折而西數十里經康翊城南又西南數
　十里折而西北經瓮津城西南又西北數十里折而
　西經長淵城西南海中為椒島又北數十里經豐川
　城西海中為白翎島又北折而東百里許經殷栗城
　北又東北八九十里為三和城南之浿水口(自東鳳/山白川)
　(西至延山康翊瓮津長津其背皆負山連亘不斷又/折而北為豐川松花長連而東至安岳山亦屈蟠故)
　(數百里地南西北/三面懸居海上)
浿水今曰大同江即大通江也有南北二大源(南源有/二一東)
　(出文川城西北百六十里大山西麓兩源一西流一/西北流而合又西北合東北來一水西流稍北百餘)
　(里有一水北自德陽之東南大山西南流百數十里/來㑹又西流是為浿水至成川城東南境其南源東)
　(南自谷山城西北百餘里大山西北流合南來一水/又曲曲西北流共二百里來㑹又西經谷山城南西)
　(流百數十里經三登城大朩山南境祥原城北境而/北源來㑹  北源有三一東北出陽德城北之遇仙)
　(山西麓西流與東北出孟山城東南山者合而西稍/南曲曲二百里至殷山城北境而自北來一水合焉)
　(又北一源出定平城西北鼻白山西麓西流經孟山/城北境又西合北一小水西南流經德川城南境又)
　(西南至价川城東北境正北一源出寧逺城東北百/餘里大山南流經寧逺城東境德川城西境又南至)
　(价川城東北境二源既合又南數十里而前源自東/來㑹  稍西折而南經殷山城西南境又西南流經)
　(燕山城東境又南折而西經江東城西北境又南數十/里至祥原北境而南源來㑹西流百里經中和城東北)
　(境折而南流經平壤城之東又折而西經城南平壤即/舊王險城箕子故都漢嘗置樂浪郡治晉後髙麗都此)
　(唐拔平壤髙麗始平五代王建據髙麗始謂之西京也/今城東北六十里有錦繡山又北為順川城又北則大)
　(山東北自寧逺綿亘而西南為香山為大祖山為順/安城又西南為舞鶴山以南至江口共五百里不絶)
　(南襟浿水又南為中和城北山為案又南則黄州及鳯/山也浿水自平壌城南西稍北數十里折西南流百)
　(三十里曰大同江過江西龍岡二城之東南至三和/城之東南而黄州北之黑河自東西流合南來安岳)
　(水西北流來㑹經黑河出祥原東南境大山合三源/西流共三百里  祥原南境又西經黄州北境中和)
　(南境又西稍南至三和城東南有南來一水自安岳/來㑹  安岳水二源一東北出黄州東山西南流經)
　(黄州南鳳山北又西南合南來一水又西經載寜城/北境至安岳東北一西南出海岸長淵城東北之傳)
　(石山東流百里經松花城南信山城北與信川南山/水東北流經海州城北者合又東北流百餘里經安)
　(岳城東南又東北與東北一源合而北流九十里合/東來之黑河西北流入大同江  大同江既合南水)
　(又西南入海北此水源流/八百里國西  巨川也)
海自三和城南水口折而北二百餘里經咸從曾山二
　城之西又北經永柔城西北又東北有小水口(即順/安城)
　(西北大山/之北水也)又北經肅川城西境又北經安州西南境
　有青泉江水口(青泉江二源一東北出寜逺城東北/大山與徳川東北源流入浿水者只)
　(隔一山西南曲曲流經西川城南又西南循山麓至/寧邊城南又西南循岳山南麓至安州東北而北源)
　(來㑹小北源出南源之北九十里大山西南流合北/來一  水又西曲曲而西南流經西川城北境又西)
　(南循諸山北麓耳山之後寧邊城北境折而南循岳/山西麓而南㑹又西南經安州城北又西南入海源)
　(流長五百里只兩源自源至合/處四百里中  隔山二十餘里)又折而西北數十里
　有大定江水口(大定江東北出青泉江北源之西隔/山西南流合北來一水折而西又西)
　(南經博川城南白碧山南合北來雲山之水又西南/合北來龜城東北山水又西南流受北來一水南循)
　(大山北麓經嘉山城南境安州城西北境西南入海/  海口東南與青泉江相去二十里自源及流與青)
　(泉江不過隔山餘此/水源流長四百  里)
海折而西有那青河小口(河出嘉山城西北山南流經海/鳳頭山東那青㕔西又南入)
　又西有大川河小口(河出北山南流經鳳頭山西麓/又南稍西經定州城東又南入)
　(海二以上二口與大定青/泉  口相去在百里之間)又西經定州西南境及郭
　山城南境有東來川小口(東來川出朔州北山與盖/幕山相連其北隔山即鴨)
　(綠江南岸之敖登及遼郭爾與昌城三城也此/水西南流經郭山城西宣川城東又南入海)又西
　經宣川城南境折而西北有宣川河小口(宣川出北/山其隔山)
　(西北即鴨綠江南岸之宿州城也此水西南/流循鉄山之東麓于宣川城西南境入海)
海又西經鐵山城南境數十里折而北經龍川城西南
　有朔川河小口龍川城隔河北岸即義州城又北即
　鴨緑南岸之愛州也(朔川河東出山西流經龍川/城北義州南又西南入海)
海自朔川口經義州西南境其西即鴨緑江口西北岸
　為
盛京界
　
　
　
　
　
　水道提綱巻二十六
欽定四庫全書
　水道提綱巻二十七
　　　　　　　　　原任禮部侍郎齊召南撰
　　塞北漠南諸水
　水無不㑹巨川入海惟近大漠之小水去海既逺地
　勢不同雖各有本源自行自止或瀦為澤或涸於沙
　並無經流可紀故外藩䝉古五十一旗地東北近吉
　林白都訥者水皆㑹於松花諾尼二江(若杜爾伯特/一旗郭爾羅)
　(斯後旗札賴特一旗/部地皆近嫩江左右)南近　盛京　京師直𨽻邊城
　者水皆㑹於潢水入邊為大遼河(近郭盛京栁邊外/若  爾羅斯前旗)
　(科爾沁之左前左後二旗土黙特左右二旗喀爾喀/左翼一旗  近直𨽻喜峰口外若柰曼一旗敖漢一)
　(旗喀喇沁三旗翁牛特二旗㑹近古北口外若巴林/二旗克西克騰二旗其水皆  入潢即古大遼水)
　又南近熱河　行宫及牧厰地者水皆㑹於灤河其
　西南近山西及陜西邊城者水皆㑹入黄河(近山西/邊城外)
　(之歸化城土黙特二旗水皆西流入黄河河近陜西/邊城外之河套地鄂爾多斯六旗水皆入  以三面)
　(皆距/河也)即漠北喀爾喀三部地其東水皆㑹於克魯倫
　河以東合内地之黑龍江(自肯忒山以東内地自長/白山以北諸水並㑹於黒)
　(龍江而東入/海亦巨瀆也)其西土喇鄂爾昆諸河凡在阿爾泰山
　東南水皆北㑹為色楞格河(此肯忒山以西水也色/楞格河北流入俄羅斯)
　(界入/北海)源委前篇具載若夫内地自松花諾尼以西外
　藩地自克魯倫以南池多沙土即少經流然猶有山
　川相隔也(若科爾沁之右翼前後及左翼共四旗札/魯特二旗烏朱穆秦二旗阿禄科爾沁一)
　(旗尚有山嶺盤紆與巴林相接以諸水皆南㑹潢水/故部鮮通川至蒿齊忒二旗阿覇垓二旗阿覇哈納)
　(爾二旗則巳居磧首羣山皆空瀰漫/無際至蘓尼特二旗竟在大漠中矣)至大漠古稱瀚
　海今曰戈必井泉亦罕覯焉惟南近牧厰暨察哈爾
　駐處西為定襄九原河北陽山諸部(若四子部落一/旗喀爾喀右翼)
　(一旗毛明安一旗吳喇忒一/旗皆南依連山北臨大漠)又西而南為阿蘭善山
　(即古/賀蘭)又西為武威張掖酒泉邊城外即沙磧(巳下已/見前第)
　(五/巻)又西為嘉峪關外之安西府即古敦煌控扼兩關
　要地其西即古流沙也沙漠中凡稱海者皆巨澤停
　而不流亦曰鄂模今彚編為一巻自東北科爾沁部
　之因沁察罕鄂模始
因沁察罕池在科爾沁右翼後旗東南百二十里合河
　所滙也合河即藳兒河亦曰沙河土名和爾河有兩
　源　北源曰拜兒河出札魯特左翼之北二百九十
　里大山東流有查喀朱魯母河北自烏喀那山東南
　流來㑹(自烏喀那山之西其水/皆北流㑹入洮兒河者)又東南流入科爾沁
　界而南源自西來㑹　南源又有二曰阿禄昆都崙
　河出模蘇説倫哈達之北(在札魯特左翼/北二百七十里)合二澗北
　流折而東南流入界經葛勒圖温都爾山東流而别
　源曰額伯爾昆都崙河來㑹(額伯爾昆都崙河出札/魯特北二百里之愁思)
　(嶺東流入科爾沁左翼界經索/諾山東流㑹阿禄昆都崙河)又東南經右翼魁屯
　山之北(魁屯山即/古泠山)又東南曲曲三百里經波羅額爾
　幾驛北又東稍北瀦為鄂模(合河經科爾沁左翼西/北右翼西又東經前旗)
　(後旗地源委長七百里池/亦較諸池為稍寛廣也)又有東天河土名準騰噶
　里(在科爾沁左翼北百六十里源出吉爾巴爾/山東南流㑹几伯圖泉入佟噶喇克察漢地)　中
　天河土名都毋達圖騰噶里(在左翼西北一百八十/里源出札魯特界之吉)
　(爾巴爾山南/流五十餘里)　札拉圖池(在左翼後旗/東三十里)　巴漢岳里
　泊(在左翼前/旗東南)札魯特地諸水有黑水濼(在右翼前五/十里土名喀)
　(喇烏/蘇)　隂涼河(土名魁屯河源出賀爾戈圖五藍山/經右翼西北二十里東南流入科爾)
　　(沁界之/天河)　阿里雅河(源出北百五十里之大赤峰土/名伊克五藍西流與他魯河㑹)
　　(入阿禄科/爾沁界)　他魯河(源出西北百九十里之大/青羊山土名伊克黒特)　大
　魚濼(在右翼南百七十里土名伊克札哈蘇台其/北十里又有巴哈札哈蘇台即小魚濼也)
　阿禄科爾沁地有大布蘇圖鄂模
大布蘇圖有兩源　北源曰郭和蘇台河即韮河也自
　西北拉馬伊馬哈拉嶺東南流與北來之哈爾喜河
　㑹(哈爾喜河源出薩碧爾漢山南流/經庫格圖山折而東經札魯特界)又合數小水東
　南流三百里許而南源來㑹　南源曰狼河土名曰
　烏爾圖綽農源出巴林部地之巴顔五藍峰東南流
　合布雅乃河及枯爾圖河(布雅乃河在巴林東北九/十里源出森几圖山東南)
　(流㑹綽農河白枯爾圖在阿禄科爾沁西北百/五十里源出  石山西流入巴林界㑹綽農河)又東
　流入阿禄科爾沁界經刻勒峰與北源㑹瀦為大布
　蘇圖(綽農之南隔山百餘里即潢河其西隔山百餘/里即黒水河南合潢河者其山西南自潢源蜿)
　(蜒而北為大黑山又東而南而東而北為魁屯山/曲折幾及千里郭和蘇台之東北即魁屯嶺也)
　烏朱穆秦部地有蘆河禿河
蘆河土名烏爾虎河源出索岳爾濟山(山甚髙大袤延/數百里其西麓)
　(臨大漠其東北枯倫貝/與齊齊哈爾城相近)南流隨山麓曲曲而西南三
　百里許經烏朱穆秦左翼東六十里折而西流北合
　色野爾濟河南合音札哈河賀爾洪河入右翼界至
　克勒河漠之地涸(色野爾濟河源出噶老圖泊西南/流經左翼東北七十里入蘆河)
　(音札哈河源出阿禄科爾沁西北二百三十里之庫/爾黙特山東北流入經左翼東南一百五十里西北)
　(流入蘆河五賀爾洪河源出噶朩爾站西流經右翼/東南一百  十里入蘆河  按圖有因即漢河出沙)
　(地西北流二百餘里涸當即音札哈河又有賀魯渾/河在其西七十里亦出沙地西北流經三漢媪都兒)
　(山東麓又北三百餘里涸當即賀爾洪河與烏爾虎/河不相通豈志據發水時流盛或合并乎烏爾虎圖)
　(作吳/兒灰)
禿河土名葫蘆古爾河有二源一出布虎圖山西麓曰
　古爾圖其一南出克西克騰部地東北哈爾哈那太
　山北麓曰阿爾達圖河俱西北流而合又西北二百里
　經烏朱穆秦右翼境北流瀦為阿達可池
　又有席喇賀賴河(在左翼北七十里/流四十餘里涸)　布里都泊(右/翼)
　(南二/十里)　得勒蘇圖泊(右翼北一/百九十里)　席喇布里都泊(右/翼)
　(西北/百里)　噶左圖泊(右翼西北/百七十里)　鄂倫席布爾泊(左翼/西二)
　(百/里)　博羅爾濟圖泊(左翼北/九十里)　庫勒圖泊(左翼東南/一百六十)
　(里/)　古爾板泊(左翼西南三/十五里産鹽)
　　自葫蘆古爾河而西百餘里有克西克騰部及蒿
　　齊忒部之吉林河河之南百餘里有捕魚兒海
吉林河即鷄林河源出克西克騰部之撒爾巴山曰查
　克馬爾河北流㑹南來之碧里克圖河東北流入蒿
　齊忒界又北㑹東來二小水經薩兒把兒山西麓又
　北百餘里而東南出喀喇蘇伯嶺之小鷄林河西北
　流來㑹又西北二百里而涸
西林河(在阿覇垓部駐處之西阿覇/哈納爾部二旗駐處之東)源出克西克騰部
　海兒七克山之俄倫泊西流百里折而西北經阿爾
　察圖站之東又西北折而北流二百數十里為達母
　鄂模(池不甚大其東沙池中有科沖爾/鄂模在阿覇垓部北百餘里頗大)
捕魚兒海亦曰海子土名曰達兒鄂模廣數十里(在克/西克)
　(騰部西北一/百七十里)其東北源曰公古爾河源出巴顔集禄
　克山西南流㑹東南來之剛阿泊水共入湖其西北
　源曰灰屯河東南流經灰屯驛北而東南為烏素圖
　庫勒池又東㑹南來之野猪河(野猪河土名樹爾哈/源出永安岡東北流)
　(入捕魚/兒海)東入湖湖在沙磧中(其東南隔山水皆流入/潢河者此湖之西及南)
　(即大/沙磧)
　蒿齊忒部小水有白濼(右翼東二十里/土名柴達朩)　大魚濼(左/翼)
　(東南三十里土/名札哈蘇台)　天鵞濼(左翼東南五十/里土名渾圖)　沖戈爾
　泊(左翼北九十/五里産鹽)　舒圖泊(左翼東南/五十里)　阿禄布里都
　泊(左翼西南/二十六里)
　阿覇哈納爾部有息鷄淀(右翼南五十里土名哈雅/其源曰隂涼河出卓索圖)
　(站西北流經阿覇垓左翼東南地又淀/北經境内察罕阿禄克山㑹一水入)　葦淀(右翼東/南八十)
　(里土名葫/蘆布禄都)　褒勒泊(右翼西南一/百四十里)　鯀布禄都泊(右/翼)
　(西北二/十里)　黑勒泊(左翼北七/十五里)
　阿覇垓部有白海子(在右翼南三十里亦曰長水海/四望皆白沙上人呼為察漢腦)
　(兒其上源即阿覇哈納爾部/之郭和蘇台河西流所滙也)　金河泊(右翼北二十/里土名席喇)
　(烏/蘇)　鴛鴦泊(右翼西南一百二十里土名/昂吉爾圖漢言鴻雁池也)　鶴壘斗
　勒泊(左翼東南一/百三十五里)　布里都泊(左翼西南/五十里)
　蘇尼特部有席喇布禄泊(右翼西三/十五里)　占朩土鹽泊
　(右翼南/七十里)　泥濼(右翼南六十里/土名西巴爾台)　滚泊(左翼南/七十里)　黑
　水濼(左翼西南百二十/里土名喀喇烏蘇)　葦濼(左翼西南九十里/土名呼爾蘇台)
　古爾板馬潭泊(左翼西三/十五里)　最大者曰呼爾泊
呼爾泊(在左翼東南/六十五里)土名庫兒察罕鄂模在沙漠中横
　長數十里其源有二自東南來曰弩克黒忒河從正
　藍察哈爾北流入境經克什克山之北(右翼南/八十里)入泊
　自南來曰烏爾圖河源出和爾和山北流合三水來
　注之(此湖之南為大磧北為大漠西北為杜蘭喀喇/山為察罕七老碑又西北為翁丈卓托魯可山)
　(又西北為才里剛阿山皆自古絶漠/所必經之道雖水泉亦自難得矣)
　　自蘇尼特而南踰都蘭山即察哈爾駐牧近邊城
　　外地稍東近獨石口有克勒池與烏藍池近張家
　　口有昂古里池皆在牧厰地
克勒池(在獨石口西/北百數十里)有二源一東北自塔岡托羅海山
　西南流數十里一東南出口東之馬尼白嶺西北曲
　曲流百數十里㑹而西瀦為湖
昂古里池(在張家口/之西北)有二源一東南自長城外山曰布
　兒哈蘇太和河北流有波羅釵察河自東南合東來
　之兒台河西北流來㑹經喀喇河屯西又東北流折
　而西曰喀喇烏蘇河西注於湖一南自尼楚山北流
　百數十里曰喀那台河北注於湖(此湖西南即昭哈/河源所出其南即)
　(山西大同/邊城外也)
　　在大同邊外有竒兒池其西南有代哈池皆在察
　　哈爾牧地
竒兒池二源一自北來曰西喇西兒河一自西北來曰
　那林河滙為湖
代哈池(在殺虎口東/北百七十里)有三源一自東北來曰布波河一
　自東南來曰莽阿圖河一自南來曰布兒哈烏蘇河
　滙於徹楞山之東麓(北湖之西北諸水皆西流入黄/河者其北連山相接即古隂山)
　(外即/大漠)
　　自此而西為四子部落為喀爾喀右翼為毛明安
　　為吳喇忒諸部皆在隂山之北臨沙漠(其隔重山/以南為歸)
　　(化城為河套内之鄂爾/多斯諸水皆入黄河者)亦有水自北麓流出自止
　　者曰西喇木倫河有在沙中者曰愛必合河曰昆
　　都倫河曰黄朩倫河
西喇朩倫河源出得兒嶺之南瓮翁山之西南山中東
　北流百里許出山折而正北凡三百餘里而涸(此水南/徑河灘)
　(阻隔重山當河套/折而南流之正北)
愛必合河(於河套為東北/角隂山之北)源出沙土中西南流百數十
　里有塔尼渾河自東南來㑹經察罕和劭西麓亦洛
　圖山東麓又西南折而南流至察罕七老圖岐為二
　小池而涸
昆都倫河在隂山中二源一自西北曰喀喇朩楞出漠
　中山兩澗合東南流二百數十里其東源水自東北
　察罕七老圖山之陽合兩澗西南流經哈兒海圖前
　又西南來㑹又南流數十里涸(此水在河套北/岸隂山正北)
　　此水西北隂山外有一河南北長百里許(在布兒/哈蘇大)
　　(驛之西自此而西/北為度漠驛站)
黄朩倫河(在河套西北角隂山之西北/南徑黄河折而向東流處)自隂山北流稍
　西北百五十里許瀦為小池其東有色爾騰山西有
　徹兒山北即大磧其山脉絡即賀蘭山之南從寧夏
　蜿蜒而北名為那林湖隴山者也此山西南大磧廣
　千里許
　　此水西南有自内地北流出邊至沙漠為巨澤者
　　曰林屠澤又西曰沙拉池又西最大曰居延海(即古/弱水)
　　又西為安西府西流之布勒几隆河(即古南/藉端水)又西
　　為流沙(自休屠澤以西凡甘肅安西府諸/水皆見前第五巻黄河後附録)
　
　
　
　
　水道提綱巻二十七
欽定四庫全書
　水道提綱巻二十八
　　　　　　　　　　原任禮部侍郎齊召南撰
　　西域諸水
　自安西府沙州而西北沙漠千餘里有大澤曰蒲昌
　海即古葱嶺于闐二河所滙水經注誤依舊聞謂至
　此潛流地下復發扵積石為河源者實則非也
塔里母河古曰于闐河源出葉爾欽之大山即葱嶺(葱/嶺)
　(山甚髙大土名塔兒塔石打班在葉爾欽西南自西南蜿蜒/而東北又折而東長數千里綿亘不絶又折而東與)
　(天山相接西域山之最長者葉爾欽在土魯畨西南/二千餘里即古于闐國塔里母河即于闐河漢書所)
　(云河一出于闐南山下北流與葱嶺河合者也/源處西三十四度六分極出地三十八度正)　東北
　流至也勒七母之地五百里又東北千五百餘里經
　郭必伏行鹽磧中又八百里與一水自北來者㑹(西/二)
　(十六度二分極出/地四十二度四分)又東二百餘里為蒲昌海即古鹽
　澤今曰洛普鄂模(西二十五度極出地四十二度三/分在土魯畨城南少東三百餘里)
　(直安西鎮西/北一千餘里)此水源流三千里其北來㑹之水即海
　多河也
海多河即古葱嶺河源出土魯畨西稍南千五百里嶺
　下山脉自西南來折而東與天山接有南北二源出
　其下(西三十二度弱極/出地四十三度强)一東南流數十里經拉察勒
　北又東南流一東流十餘里經枯察北又東稍南數
　十里而合東流百餘里經他沙里克北又東七十里
　經古古勒南折東南曲曲流百數十里其北有部落
　其南皆郭必也又東曲曲四百里有一河合數水自
　西北來㑹(西二十九度弱極出/地四十二度八分)實北源也　北源又
　有東西二派西源出土魯畨西千二百里葱嶺下(西/三)
　(十一度半極出/地四十三度半)東南流百餘里經烏那哈達哈嶺(大/山)
　(也土人曰/達巴罕)之南又數十里而東源來㑹東源有三大
　水自厄倫哈必拉寒南大山發源即天山也(西三十/度五分)
　(極四十/四度)俱西南流二百里至克黑忒之南五十里合
　焉又南㑹東北來出悶多招地經朱爾土思地之水
　(亦長二/百餘里)又西南百里與西源㑹　二源既合南流稍
　東百數十里折而東流三百餘里有楚庫河自北來
　㑹(楚庫河出哈拉薩勒西北平地東流百五十里經/楚庫西北折而東南流經其西又東南數十里㑹)
　(焉/)又東南百里而南源來㑹始曰海多必拉又東曲曲
　行沙漠中七百里許經厄勒勾海多地之北又東南
　而塔里母河自西南鹽磧中來㑹又東流二百餘里
　經三塔里母村之北又東為洛普鄂模(㑹處直土魯/畨之南三百)
　(里/)洛普池渟而不流東西長南北狹周百餘里(在土/魯畨)
　(東南三百餘里哈宻城西南六百餘里直沙州西北/千二百里自沙州有道西北絶漠經池西南又西而)
　(北渡塔里母河/北至土魯畨城)
　葱嶺以東自塔里母河源迤北從山出水流至沙地
　自涸凡有居人必依水次其河長者數百里短者數
　十里不可勝記記其稍有源委者海多河南源之西
　三百里有一河二源俱發葱嶺下東流經察克齊地
　崖拉哈地之南北又東合焉又東經哈拉他博地格
　則兒地沙爾達郎地之南又東南至格察地之南涸
　　海多河東北源克里忒悶多招地隔嶺東北有一
　河源出天山下西南流百數十里經哈登綳達地東
　折南流百里又折東南曲曲流百餘里有一水東北
　自天山下南流經哈博七海地長三百里來㑹又東
　南七十里經他拉哈齊地北折而東有一水北自天
　山南流三百餘里來㑹又東數十里有一水自東北
　登努兒忒地之東滚西喇地之北凡三大溪出天山
　下西南流百餘里并數小水合西南流百餘里又南
　來㑹又東南八十里經烏薩克塔兒地南又東南數
　十里涸(此水源盛又合數水其流不長南去海多河/隔山百餘里涸處在大山北麓直土魯畨城)
　(西稍南五/百里也)又東有阿爾灰河一出滚西喇南大山東
　北流經薩爾查地南又東北流百餘里又一源自天
　山西南流亦百餘里經部落東南而東一源自東
　來經阿爾灰昂阿地南者西流亦百餘里來㑹㑹
　處在土魯畨城西三百餘里(此水合三河不涸疑即/漢車師前王治交河城)
　(之交河也衣自阿爾灰河而東百餘里有拖克孫河/自西北昂  勒圖地東南流百里經哈拉巴爾噶孫)
　(地西又東南百餘里經衣拉里克地東又東南至拖/克孫南山北麓長三百里此水甚細在土魯畨城西)
　(百餘里此水源之昂衣勒圖地踰嶺而西即烏魯朩/齊城有烏魯朩齊河疑即漢車師後部地也  又東)
　(過布喀地三十里有河自北而南經土魯畨城之西/二十里其南兩源皆出巴巾圖西南山合而北與㑹)
　(長二百里舊疑為古交河天山在/城北二百里土名波克他阿林)
　自土魯畨城(西二十六度五分/極四十三度五分)東稍南至哈宻古伊
　吾地(西二十二度三分/極四十三度弱)千二百里沙地逢水泉為聚
　落無大川澤唯哈宻有一河在城東南南北長百里
　許曰哈喇烏蘇　自哈宻東南為大沙海無流水其
　北連山叠嶂自東北數百里來即天山也一名白山
　又名折羅漫山為自古西域諸國之脊東西綿亘三
　千餘里經土魯畨入準噶爾界又西南與葱嶺接其
　支峯土名不一在哈宻者曰都孫布里克山曰查拉馬
　哈山曰察漢哈馬兒山在土魯畨者曰波克多山實
　牽連不斷近山南北多水泉處即成聚落哈宻城北
　百二十里即山麓也隔山東北三百里有莫海圖河
　自忒古里克地之西南波簍兒地之南二水合數小
　澗東北流百餘里㑹又東北數十里至沙海涸　此
　水源西北數十里有池曰拖勒庫兒周三十里在山
　麓又西北三百里有巴里庫兒池　巴里庫兒池在
　天山北直哈宻城西北三百里許(西二十三度三分/極四十三度八分)
　源自廓什土昂阿地大山一河西北流經盔素地北
　又西北百數十里經烏勒圖布拉克地南㑹東南來
　諸泉水又西北滙為池周八十餘里南北頗長池南
　五十里即天山之灰羅衮他嶺又南即烏黑那嶺南
　通哈宻路也　自此而西為沙海　又西五百里而
　天山北麓隨處有泉成小河或數十里或百餘里至
　沙而涸聚落皆依水而居(自東漸西北曰薩拉海曰毋/藟曰几勒馬太曰七太曰拖)
　(波洛克曰必留曰几木塞察罕烏畨曰得兒曰阿叉/曰厄爾木克        曰      蘇白河也曰賽因)
　(搭拉曰烏魯朩齊河有三源南出天山東北流而合通/經烏魯朩齊河屯兩城夾水又北曲曲百八十里經)
　(郭八什地東又北百數十里經木齊站又北涸源流/幾四百里曰昌几曰洛克魯朩曰昏塔布曰特姑里)
　(克烏藍烏蘇曰哈齊克烏藍烏蘇曰馬那思曰西博/拖烏藍烏蘇皆紅水也曰活羅國思曰岸几海以上)
　(甚長者三百餘里曰盔吞一小溝曰哈勒布塔一池/也曰蘇魯克曰昂圖曰苦爾土哈拉烏蘇以上三水)
　(皆幾三百里曰歸拖朶克一小溝又西北即凖噶爾城/西河水又西曰波爾哈蘇太必拉又西北曰干朩朱)
　(布拉克又西曰塔爾齊之察罕鄂模周迴百數十里/              又西北則波羅塔拉河源也天山)
　(尚相連/西北去)
　天山自東而西而西北入準噶爾界者其水東北流
　滙為巨澤者曰波羅塔拉河葱嶺連接天山自東北
　而西南入葉爾欽界者小水西流無數其北㑹數川
　西北流滙為巨澤者曰伊里河又南其水西流大者
　曰曲河又南其水西流滙為澤者曰塔拉河又南有
　衣楚他什河有西拉河
波羅塔拉河二源一出西北大山之麓(山即天山襟凖/噶爾之南而西)
　(而西北不知里數發源處西三/十四度極出地四十六度三分)東流折而東北曲曲
　二百數十里折向東流稍南曲曲經凖噶爾北境五
　百餘里曰波羅塔拉必拉又東而南源水自西南來
　㑹(西三十一度一分/極四十五度九分)南源出南大山(山即天山自哈/宻土魯畨而西)
　(至厄倫哈必拉寒地漸西北至凖噶爾南境/發源處西三十一度八分極出地四十五度)東北流
　曲曲百六十里經準爾噶城西(西三十一度四分/極四十五度五分)又
　東北流百四十里而西北源來㑹　二水既合東流
　六十里滙為波羅塔拉鄂模周囘二百許里(在凖噶/爾城東)
　(百六十里兩源西北一水最長湖之前後皆沙漠也/湖西三十度四分至九分極四十五度八分至四十)
　(六度城西百里地曰托地有小河又西北七十里平/地有七泓泉城西南二百四十里地曰波爾哈蘇太)
　(昂阿有一河西南自天山麓東北流二百里許又西/北百餘里地曰干朱干布拉克有河長百里許又西)
　(八九十里地曰厄爾摘土博朩又西北至山麓五十/里地曰塔爾齊昻阿其東北有察罕鄂模周囘百數)
　(十里其西即塔爾齊達巴罕嶺最髙大其南百數十/里即波勒哈蘇太達巴罕嵳峩相望皆天山之脊也)
　(自哈宻西北至凖噶爾界天山連亘不斷其陽麓水皆/南流陰麓水皆東流東北流皆至沙漠而涸或滙為)
　(湖不/流)
伊犁河亦曰伊里河即古伊列伊麗之轉聲也有三大
　源東南源又有二一出土魯畨城之西千二百餘里
　準噶爾城南四百餘里地曰阿敦枯勒西北有髙嶺
　曰阿敦枯勒達巴罕即葱嶺之脊其西麓泉發曰空
　濟敦色禽西北流(西三十一度五分强極四十三度/八分葱嶺西南自葉爾欽而來東)
　(北行曲曲三千餘里至此又東北百餘里曰厄倫哈/必拉寒與天山相接在凖噶爾城南稍東三百里其)
　(南即海多河之北數源/出克里忒地南流者也)經察克察海阿拉兒地北又
　西稍北曲曲百八十里經特爾哈勒地北又西而東
　南出昌馬地者來㑹(昌馬在阿敦枯勒嶺之西南五/十里其南有大嶺曰那勒忒達)
　　(巴罕亦葱嶺之脊與東南烏那哈達哈達巴罕相望/水發嶺之西北麓西流數十里折而西北曲曲二百)
　　(餘里經特爾哈拉地/西南又北與北流㑹)又西流数十里折西北流經昌馬
　空几思阿達地北又西北八十里經烏藍布拉地北
　又西北五十餘里至拖古思塔留地南有一河自西
　南來分作七渠北流如琴絃來㑹即西南大源之特
　克思河也(地在準噶爾城/西南四百餘里)特克思河出西南根克多
　貝格根地之大山東麓(西三十四度極四十三/度六分山亦葱嶺支峰)東北
　流曲曲三百餘里分為二派一東北流五十里又分
　為三其一最東流十餘里又自分三渠北流五十里
　　入烏藍河其一北流自分二渠流七十里入烏藍河
　　一派北流三十里分為二渠俱北百餘里入烏藍河
　　(自東北一派至此東西百餘里如絲在機杼分明初/㑹及畢㑹之地曰烏藍布拉之西烏藍波拉之東)
　既㑹特克思河又西經烏藍波拉地北又西北八十
　里經哈塔克厄爾齊地北又西北六十里經部落北
　土人名曰衣里必拉(在準噶爾城西南七百里西三/十三度六分極四十四度四分)
　又西北百里經大山北麓而東北大源來㑹　東北
　大源出天山南麓(山在準噶爾城南稍西二百數十/里天山之麓東南去厄倫哈必拉)
　(寒地三百里十西三十一/度七分極四  四度八分)西稍南曲曲流六百里經
　波爾哈蘇太昂阿地南又西至山北與伊里河㑹
　伊里河既㑹東北大源西北流經阿巴打里木多地
　北(地北倚河南倚大山隔/山曰察普七兒昂阿)又西北百里有一河自西
　南山來㑹(山即達巴罕西南連山此/河東北流二百餘里合焉)又北經昏海努
　克地東又西北三十里經札克圖地北又西北百餘
　里有活羅郭思自東北來㑹(活羅郭思河出準噶爾/城西六百餘里塔爾齊)
　(地正直察罕池及天山之西百餘里平地西南流百/數十里經部落西北又西南曲曲二百里與伊里河)
　(㑹/)又西北曲曲流沙漠中五百餘里滙為吞思鄂模
　東西長形如𤓰瓠周囘三百數十里(池自西三十六/度五分至三十)
　(七度四分極出地四十五度五分至八分/此河徑六度又合羣川為葱嶺西北巨川)
曲河自葱嶺西麓(地在土魯畨城西南徑千六百里凖/噶爾城西南千餘里昌馬西南八百)
　(里特克思河源正南二百里為阿克蘇地西境/隔山  西三十三度九分極四十二度九分)西北
　曲曲流千數里自涸(西三十八度九分極四十/四度七分此河徑五度)
塔拉河自葱嶺西麓(地在曲河源西南三百里即多倫/地之西隔大山二百里也西三十)
　(五度七分極四/十一度九分)西北曲曲流阿拉坤西里地之北(南/至)
　(大山尚三/百餘里)九百餘里滙為西七勒里克鄂模形東西
　長周回百餘里(池自西三十九度一分至四分極四/十二度八分至四十三度此河徑四)
　(度至阿拉坤西里之山東自葱/嶺  此約九百里又西數百里)
　自塔拉河而南無大水其可名者有三　曰特因多
　博河自葱嶺西麓西流經徹本薩爾太地南又西二
　百里經索克地北又西數十里涸(源在嶺西亦分水/嶺也東北為土什)
　(克水長二百里東流為阿勒土思水東北流經衣齊/木拉哈地南又東經哈什哈勒地北又東北經哈拉)
　(七勒地烟達木地西又東北至當几爾察地而涸共/行四百里  嶺在多倫地之南九百餘里南去葉爾)
　(欽塔里母河/源四百里)　曰衣楚他什河西流經薩喀兒地南
　又西北經喀拉孤兒札地北又西經厄塞滚地北又
　西㑹東南來一水折向北經索左克地東又西北曲
　曲三百餘里涸(此水在特因多博河/之西北長五百餘里)　曰西勒必拉
　自南大山(厄塞滚西南/百數十里)西北流經廓羅滚多博地西
　又西北經廓克布拉克及岸几烟之北又西北曲曲
　數百里(岸几烟西三十七度/七分極髙四十度)
　
　
　
　
　
　
　
　
　
　
　
　
　
　
　水道提綱巻二十八
