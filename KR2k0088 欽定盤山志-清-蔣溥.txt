#+TITLE: 欽定盤山志-清-蔣溥
#+DATE: 2016-06-11 12:22:12
#+SOURCE: github.com/kanripo/KR2k0088 master 558f2369                
　欽定四庫全書
　御製盤山志序
　向於雍正年間奉
命敬謁
景陵往來薊野田盤山色宜人葢蓄於目且沃於心矣而
　以程期惟謹訖未登臨因索智朴志書讀之嗤其意求
　博而辭失冗夫耕問僕織問婢山經地志文士之事彼
　方外流拘名象而濫碔砆者何為哉踐阼以後勑幾勤
　政日不暇給閱四年而後一往遊焉及一遊則峯之秀
　泉之清松之蒼石之詭日往來於吾懷是猶未見君子
　惄如調飢亦既見止我心則夷矣嗣是䂓地建園施金
　葺寺蹟之廢者日以舉境之幽者日以出上
陵迴鑾每憩止焉夫山川顯晦時有定數而必待人以彰
　不數年之間使田盤改觀者余也而顧兹寰宇風未臻
　乎唐虞嵗未餘乎三九恧焉抱愧者亦余也志盤山而
　請序者其亦同余此心也耶
乾隆二十年嵗在乙亥春正月朔之四日御製幷書
　　經筵講官︵字位過密　無法显示︶(臣/)蔣溥等上言
　　(臣/)等奉
勅纂修盤山志告竣恭呈
睿鑒(臣/)等謹奉
　表恭
　進者伏以
璿圖協運清都啓羣玉之書
寶籙凝庥冊府播名山之籍惟興雲降雨千古鍾奇遂
　　范水模山一編志勝樂
宸遊于靈囿第嘉頌于巻阿竹素垂光林泉煥采竊惟
　　奠六子之位艮以成言宣萬物之功山為積徳七
　　十有二詳其世祗傳玉檢金泥五千三百紀其名
　　何處璿房瓊室圖稱益地貢自瑶池嶽有真形攜
　　來漢殿稚川之志幕阜世仰淵微景式之記廬山
　　語徴典則洵乎含氣布澤之所端賴纂言紀事之
　　篇峻兮田盤顯由魏史溯田子春之髙蹈塞近盧
　　龍讀酈善長之遺書水垂素練千巖堆翠昔年曾
　　士馬屯雲一壁凌空今世則烟霞近日補山師之
　　籍志乘虚傳備
　祕府之藏編摩敢後欽惟
皇帝陛下
　徳符濬哲
　運啓文明
　法健順于乾坤
　合靜動于山水
　翠華遥涖則翕河喬嶽悉入懷柔
　雲䍐近臨而陟巘在原適諧情性謂山名四正饒嶺
　　岫之鬱盤地本徐無望烟嵐而修阻躔度上臨乎
　　箕尾版圖舊𨽻于幽燕二千仞塔影雲光勢臨大
　　野百餘里泉聲樹色脈隠太行雖磴道苔封古蹟
　　久存髣髴而山容黛展傳聞可任乖誣爰
命諸臣俾修新志崇階拜手承
　睿訓之矞皇小閣濡毫綜羣言以商㩁時逾數月體具
　　　十門夫其境接空同
祖武曾希于軒后壤通遼海
　皇猷乃邁于唐宗結棟牖之松雲時承
慈豫瞻巖崖之丹翠齊煥
　宸章宜冠簡編以存體要于是擬嘉陵之畫壁景各為
　　　圖摹輞水之標題圖皆有説其他繪事所未及悉
　　　歸名勝為旁羅日耀璇題建置則梵宫尤備名書
　　　金管流寓與方外偕登有美藝文首先賡頌香分
　　　蠧簡雲霞之思依然雨洗苔碑金石之聲猶在譜
　　　昇平之景象物且滋豐紀嵗月之緜長事存雜俎
　　　亦稍陳其大概聊有禆于多聞薈以成編庶乎克
　　　備發凡起例曾經
　　乙夜之觀援古証今用賁酉山之籍力加㸃竄去舊
　　　本之繁蕪共事校讐掃傳聞之疑似溯深山千百
　　　載上朝曦夕靄皆承
聖世之光華計寰宇億萬里中福地洞天㑹見山靈之
　　踴躍(臣/)等藝托操觚職承槖筆階前聚米精詳遜
　　三輔黄圖掌上觀紋淹博非九州要略夙陪豹尾
　　得縱觀于花香鳥語之間幸傍
　龍墀敢抽思于赤管隃麋之次恭䝉
聖鑒得罄愚衷伏願
　道尚觀文
　心存無逸
　仁敷于周原禹服如璇樞之運乎八方
　治洽于夏諺豳風得金鏡以臨乎千䙫將見出器車
　　得銀甕蓬山之佳氣彌新探玉策陳寶符宛委之
　　蔵書日出矣謹將新纂盤山志巻首五巻一十有
　　六繕寫裝成二函謹奉
　表隨
　進以
聞
　乾隆十九年十二月
　　　經筵講官︵字位過密　無法显示︶(臣/)蔣溥
　　　經筵講官太子太傅工部尚書加一級軍功加二級(臣/)汪由敦
　　　工　　部　　右　　侍　　郎(臣/)董邦逹
欽定四庫全書　　　　　史部十一
欽定盤山志目錄　　　　　地理𩔖六(山水之屬/)
　巻首一
巡典
　巻首二
天章一
　巻首三
天章二
　巻首四
天章三
　巻首五
天章四
　巻之一
　　圖考一
　巻之二
　　圖考二
　巻之三
　　名勝一
　巻之四
　　名勝二
　巻之五
　　寺宇一
　巻之六
　　寺宇二
　卷之七
　　流寓
　巻之八
　　方外一
　巻之九
　　方外二
　巻之十
　　藝文一(御製恭和/    詩)
　巻之十一
　　藝文二
　巻之十二
　　藝文三
　巻之十三
　　藝文四
　巻之十四
　　藝文五
　巻之十五
　　物産
　巻之十六
　　雜綴
　　　　(臣/)等謹案盤山志二十一巻大學士蔣溥等
　　　　奉
　　勅撰盤山在薊州城北二十五里為漢末田疇隠
　　　　居之地五峰三盤林壑幽邃單椒秀澤雄甲
　　　　畿東自
　聖祖仁皇帝四度臨幸
　宸章題咏照燦巗阿然舊無山志青溝釋智朴始草
　　　　創成編詞㫖冗蔓體例尚多未備我
　　皇上宸遊莅止靈境日開乾隆九年始
　　命發内帑建
　　　靜寄山莊於山之陽天闢名區全攬勝概嵗春
　　　　秋有事於
　諸陵每駐蹕
　　行宫
　　㡬餘靜憇智仁樂趣暢洽
　　宸襟山水效靈益增神秀乾隆十九年二月
　　上行幸山莊爰
　　命蔣溥汪由敦董邦逹纂修新志溥等承
　　詔屬稿詳加裒輯分圖考名勝寺宇流寓方外藝
　　　　文物産雜綴八門釐為十六卷首冠以
　　廵典
　　天章五巻至十二月書成奉表恭進焉(臣/)等敬繹
　　睿製旁考舊聞惟兹山之靚潤深奥足與嶽鎮競
　　　　　秀而其名不大顯於前世以是知天地清淑
　　　　　之氣扶輿磅礴固必待時而出以奉
　　　大聖人泮奐之娛而
　　　天筆昭囘鏤巗耀谷品題甲乙榮幸無涯尤自古
　　　　　所未有敬録斯編亦以慶兹山之遭也乾隆
　　　　四十六年十二月恭校上
　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　總　校　官(臣/)陸費　墀
　欽定盤山志
　　　凡例十六則
　　　一盤山巨麗甲於畿輔歴代巡幸史冊志之我
　　朝為
　　盛京山海經由之道嵗上
陵寢駐
　　蹕攬奇金牓璇題照耀於崇巖邃谷間宇内名嶽得
　　　未曾有兹焉纂述首舉
　　行宫以統名勝視舊志僅以梵刹為主迥不侔矣
　　　一名山標勝尤重篇章兹山自
聖祖屢臨大文炳煥
　皇上御製富有日新真足苞藴元精超越萬古敬謹編
　　　載寵耀山靈而臣下扈從賡颺及山人墨客長吟
　　　短咏有可採者並載入藝文至蒼厓蘚壁之留題
　　　佛廬古墖之遺碣言茍雅馴時無今昔舊志所編
　　　是正是補刪繁滌陋允備大觀
　　一巻首備登
宸章凡摩崖勒石於各景及寺宇中者不復重見惟
賜額對聯則分志於各𩔖並垂永久
　　一圖志並稱所以備省覽也
　行宫地居最勝模寫宜詳而山中一峯一水之奇務
　　期刻畫無取髣髴凡得圖四十幅圖各為之説不
　　惟為搜奇剔隠之資亦足為考古證今之助云
　　一田疇掃地入山風節炳朗第地處幽僻豈無髙
　　人托跡行事不著載籍者如田盤先生之屬舊志
　　直斥為誕妄過矣至近時人物或有足未履乎巖
　　穴名偶涉於傅㑹者又不得不於博取中寓謹嚴
　　也
　　一地名或彼此互見或今昔殊稱豪傑隠淪之蹟
　　或時遠而論異皆當證諸史冊旁采記載以一㕘
　　差(臣/)等不揣固陋時附管見於各條下以謹按二
　　字别之
　　一紺宇精藍同是山中福地舊志於寺院及菴分
　　門區𩔖亦屬支離今彚歸為一惟今昔異名則特
　　標今名分注舊名某寺若古中盤改為正法禪院
賜額仍書古中盤之類則以從今為復古至院宇改移
　　舊地者亦標明新址仍綴舊地以存考據
　　一寺院建置確有碑志可据者詳記源流其或山
　　僧野老耳食口傳他無徵信寧從疑闕
　　一盤山舊傳七十二名菴歴年久遠興廢不常其
　　間碑碣無存遺址莫訪正不必强求符合舊志舉
　　傍近諸山寺院悉行収入殊為牽混宜從分别以
　　求徵實
　　一有稱名鄙俚者悉行請
旨改正使幽厓古洞一洗塵凡
　　一諸古刹豐碑林立其有義無乖誣言稍典雅者
　　俱為載入以標舉源流考證時代
　　一著作之專屬某寺某景者附於其下以便尋覽
　　若游歴題詠不專主一地者統載藝文此舊志例
　　也仍之
　　一山中松石恠偉絶特域中罕覯舊志列名類叙
　　多嫌簡略兹於最奇秀數種各加形容疏剔將靈
　　姿詭貌開巻躍如俾曾遊者頓還舊觀未至者恍
　　同身歴
　　一山中物産舊志頗為詳備然
聖世地産滋豐有昔日所無而於今蕃殖者敬為補入
　　一舊志意廣巻帙翰簡畢登兹編體從紀勝務汰
　　龎雜惟有關編纂者附數則於雜綴中
　　一志乘例載星土尾箕析木津也分野為幽燕漢
　　以後天官家言紀度或異占宿不殊但所屬闊遠
　　千里而遥非田盤一山所能專故不别立一門
　欽定四庫全書
　欽定盤山志巻首一
　巡典
　　　軒轅氏訪道以還數千百年間師征行狩涖止崇
　　　椒史冊猶可考見
　盛朝時邁之典動遵古義域中喬嶽巨鎮昔王肆覲㑹
　　　計之地
　臨幸㡬遍況盤山尤近屬畿甸哉考諸前代惟唐太宗
　　　一駐其地遼㑹同統和金大定間曾兩至焉然貞
　　　觀以師行偶憩未有勝事可傳遼金雖遞經流覽
　　　而風雅闕如林壑之美抑而弗彰
　國朝定鼎北平盤山為上
陵寢經由之道
聖祖仁皇帝嘉其山色秀潤始
命闢路以登
御筆宸章昭回雲漢我
　皇上崇孝法
祖嵗春秋有事於
諸陵懷巖阿之
遺製覽雲物之呈奇減衛輕輿至止尤數(臣/)等伏念造化
　　　清淑之氣蜿蜒扶輿磅礴鬱積必待至人而始畢
　　　露其奇盤山為畿輔奧區自
　本朝
聖聖相承來遊來歌而瓌偉絶特之觀遂甲於天下誠不
　　　世之殊榮前古所未有也澗草巖花悉承
　雨露山樵野衲親覩
　光華隆軌昭於省方名山呈其靈秀扈從臣僚職當執
　　　簡濡毫以志嵗月
　　　康熙十四年十月十三日
幸盤山諸寺皆
賜金
　　　康熙十七年九月二十四日
幸盤山古中盤
御製詩一章復
賜匾額雲罩寺萬松寺咸䝉
聖藻題榜
　　　康熙二十五年十二月一日
幸盤山盤谷寺
賜詩及
御書並勒石建亭
　　　康熙四十三年三月十日
幸盤山盤谷寺有用智朴韻詩二首
　　　乾隆四年九月十七日
　幸盤山天成寺
　　　乾隆七年九月十六日
　幸盤山天成萬松盤谷雲罩諸寺
　　　乾隆九年始
　命建
　　靜寄山莊於山之陽
　御筆標題各景中有邃宇曰
　壽萱堂以為
皇太后臨幸憩息之所十月二十日奉
慈輦駐
　　行宫遍覽諸勝二十一日
　駕至天香天成萬松盤谷東竺雲罩少林諸寺先是
　發帑修建雲罩感化天香諸刹次第告竣
　　　乾隆十年二月十九日駐蹕
　　行宫二十日
　駕至千相寺二十一日至天成寺萬松寺
　敕修千相少林盤谷諸梵宇
　　　乾隆十二年二月十四日駐蹕
　　行宫十五日
　駕至感化天成萬松盤谷東竺雲罩等寺十六日至千
　　　相寺十七日至古中盤少林寺是日
　賜諸王大臣等宴侍臣能繪者被
　旨圖寫内外各景至是成巻進呈
　乙覽
　　　乾隆十三年閏七月十九日駐蹕
　　行宫二十日
　駕至天成寺千相寺二十二日至東竺菴少林等寺
　　　乾隆十四年九月十七日塞上行圍旋
　　蹕奉
皇太后
　幸行宫
　駕至天成萬松盤谷雲罩東竺雲淨少林等寺二十一
　　　日至東甘澗古中盤
　　　乾隆十五年八月二十二日奉
皇太后
　幸行宫
　駕至天成寺西甘澗東甘澗古中盤先後
　敕修萬松中盤上方諸刹
　　　乾隆十七年二月二十一日駐蹕
　　行宫
　駕至東竺雲淨少林等寺十月二十八日
　幸盤山行宫
　　　乾隆十八年十月初五日塞上行圍旋
　　蹕奉
皇太后
　幸行宫
　駕至雲罩寺初八日至古中盤東甘澗西甘澗天成等
　　　寺
　　　乾隆十九年二月十八日駐蹕
　　行宫
　命(臣/)蔣溥汪由敦董邦逹等纂修盤山新志(臣/)等仰見
　天筆詠題日星並耀
　宸遊伴奐嵗月無疆幸常從左右史後槖筆以紀盛事
　　焉
　
　
　
　
　
　
　
　
　
　
　
　
　
　
欽定盤山志巻首一
　欽定四庫全書
　欽定盤山志巻首二
　天章一
　　　徐無山色雄秀絶倫而紀勝標奇罕稱巨麗自
聖祖再三臨幸
　皇上頻年駐蹕作為詩文精深博大足以涵納羣有陶
　　　鑄萬象不斤斤為此山闢未有之奇而山之真面
　　　目呈焉敬謹編緝冠首一書卿雲爛而虞絃陳岡
　　　鳯鳴而周詩盛名山榮幸藝苑增光矣
聖祖仁皇帝御製詩
　　　清晨入盤山二首
　日出入盤山宸遊草木閒村莊人盡望處處水潺潺
　當年乘輦到今日復來游山水不同色泉聲還細流
　　　盤山絶頂三首
　上盤絶頂俯神京九日登山積翠晴荒寺日髙人少至
　野林烟靜鳥無聲道中勒馬觀風景澗下留鑾愛水清
　縱目徘徊猶不盡氤氲縹緲海雲輕
　四顧清標髙逼天風雲塞上斂寒烟遥觀沙漠宣威遠
　近控州城作鎮懸紫蓋山中獨奇秀雙峰嶺外更緜聨
　九秋朗耀㡬千里落葉蕭條滿目前
　薄暮東風來返照游心怡曠動揮毫題詩數句林光晚
　作賦初聨雁陣髙盤道崚嶒難步躡危巖嶻嵲恐身勞
　欲歸帳殿還傳語引路山僧度遠皋
　　　晚過李靖菴二首
　兩崖石壁出秋雲野草寒林有鹿羣古刹斜陽人寂寂
香烟飄處雜紛紜
蒼茫絶頂樹參差落日還營過竹籬念及凌烟留姓字
獨於古壁一題詩
　　古中盤望蓮花峰
中盤遥望蓮花峰日映山林氣色重老衲吟詩渾半偈
翠輿臨發又從容
　　再游盤山
薊州城北黄崖前水甘土厚多平阡崇山特起矗霄漢
栝柏夾路隂㕘天回鑾複嶂倍娟秀幽林邃谷時夤縁
雲蔵古寺行未到樹杪先有鐘聲傳數峰突兀勢陡絶
上迫箕尾雙星躔峩峩石狀獸蹲立因風摇曳如空懸
深潭清泠那可測知是百尺神龍淵鉢泉恍惚有海眼
潮井呼吸通百川不然泛濫亦易挹何為萬古清涓涓
神工融結天巧鑿更逞遠目窮髙巔漁陽古郡最阻阨
屹為左輔雄幽燕即今交河遠置候此實堂奧非臨邊
太平粗喜有端緒石根沙磧皆原田偶兹登陟聊駐斾
　用寄襟抱題斯篇
　　　復游盤山絶頂
　絶頂巉巗裏松烟向曉開片雲生衆壑虚籟落空臺寺
　古人行少林深鳥亂回千峰多秀色遠眺足徘徊
　　　甲申春謁
陵回鑾路經盤山有僧智朴呈接駕詩即用原韻二首
　廿載常輕步年華去莫從古松分遠近老衲自從容問
　及當時景猶疑隔嶺重山髙勞脚力來往遍雲峰
　鈴鐸鳴山下田疇雨露恩經聲連靜舍法語閉柴門隂
　跡安無意清思禮世尊春風來拂面依舊是乾坤
　御製文
　　　游盤山記
　連太行拱神京放碣石距滄溟走薊野枕長城是為盤
　山蓋冀州之天作俯臨衆壑如星拱北而莫敢與爭者
　也昔魏田疇隠居於此故名田盤或曰古有田盤先生
　自齊來棲止焉地僻而山秀樹密而谷深韓昌黎文所
　稱太行之陽有盤谷者無從考其非是而其為隠者之
　所盤旋則一也山亦有盤谷寺自唐寶積開堂代有名
　宿憨山拙菴後先輝映為是山佳話然吾儒木石居而
　鹿豕游者田疇之後無聞焉四顧梵宇精藍依山隠谷
　鏤峰磨石刻畫天真而乏栁州西山之文杜陵北征之
　作嗚呼是亦可慨也已乾隆七年秋因謁
陵回鑾便往游之斥警蹕減儀從輕輿朝陟搴蘿扳磴曉
　嵐豁開泉白山青颯然林空鬱然松翠於是停蓋駐轡
　怡情縱目者久之既而行漏催吟興盡夕陽在山金吾
　整駕雖命省騶從而近御執事者汗雨揮而塵烟騰向
誚隠者之絶少翻疑隠者之避而遠去耳迺知千乘萬
騎不可以游山偶一過之山靈將毋笑其不韻也耶
　　　靜寄山莊十六景記
　塞外之山岡巒渾噩堂阜連延以雄峻勝塞内之山峰
　巖峭拔崜㠖崱屴以奇秀勝造物之靈有獨鍾南北之
　分鮮兼美也而惟田盤自太行而來塞垣依此以築故
　介在南北之間兼収雄秀之粹卓為造物奧區焉乾隆
　壬戌夤縁往一游自是山川之美不能恝置然朝往暮
　歸僕從侍御之臣不免於勞迺發内帑建山莊於山之
　陽買地繚垣據景搆舍髙因迥有僻以幽探藻繪不施
　亭臺間出園之内得景八園之外標舊蹟與諸寺復得
　景八合為山莊十六景而名之曰靜寄夫靜者山之體
　其寄於天地也恒得常焉人生而靜則靜亦人之體也
　而恒不得其常者則其寄蓋不如山也余之以是取名
　其亦所以自警也若夫山莊之號則法
皇祖避暑山莊之例苐其去京師較避暑近十之五為幅
　員較避暑僅十之三尚樸素屛文繡適可而止容膝亦
　安守舊䂓而勉欽承讀是記者尚知吾繩
武之意而所重固不在巻阿之游歌也歟
　　盤山千尺雪記
昨嵗巡幸江南觀民問俗之暇流覽江山勝概尋古跡
之奇文物秀麗區也其悦性靈而發藻思者所在多有
而獨愛吳之寒山千尺雪剏於明隠士趙宦光今范氏
搆園其地者境野以幽泉鳴而冷題其閣曰聽雪為之
流連為之倚吟歸而肖其處於西苑之淑清院蓋就液
池尾閭有明時所作假山喬木峭蒨噴薄之形似之矣
而乏天然及秋而駐避暑山莊迺得飛流潄峽盈科不
已者作室其側天然之趣足矣而尚未得松石古意今
春來盤山游文皇所為晾甲石者匯萬山之水而歸於
一壑潨潨之湍奏石面謖謖之籟響松顛時而隂雨忽
晴衆谿怒勃則暴漲砰訇􁆦焉直下挾石以奔觸石以
停鞳然鏗然激揚湱然雖千夫撞洪鐘有不足比其壯
者爰相面勢結廬三間兹重游而其屋適成開虚窻俯
流泉覺松濤石籟問答親人迺嘆寒山千尺雪固在是
間而勞勞往返營營䂓寫者不㡬為流水寒潭笑未能
免俗哉率筆記之亦以存髙風之慕也
御製詩
　　盤山(樂善堂集/)
盤山山色翠空濛我欲登游霧半封寄語山靈還訂約
他時擬上最髙峰
　　登盤山口號(己未/)
千林落葉見山容翠嶂丹崕歴㡬重漫憶當年曾訂約
今朝果上最髙峰(舊作望盤山有寄語山靈頻/訂約他年擬上最髙峰之句)
　　登盤山天成寺江山一覽閣作
兩峰天闢仙壺路到眼江山萬派分樹帀丹崕空外合
泉鳴碧澗靜中聞縁階蘀走秋聲細䙚鼎香飄瑞靄紛
今日身行圖畫裏六塵幻有等浮雲
　　昔聞(庚申/)
昔聞盤山側有谷名虎里白額任縱横居民皆遠徙有
一雲水僧結菴山之屺夜坐悟無生曉起擔柴水忽然
一虎至是僧瞋目視孽畜胡為來速去斯可矣虎果掉
尾去如聽彼指使自此衆鄉民號之為佛子僧亦自謂
神其實無他技無何虎復來咤之厲且訾逐逐行近前
僧葸迺拜跪四鄰爭赴救虎去僧早死方知浪得名前
畨幸偶爾有名無實人可以鑒諸此
　　題天成寺江山一覽閣(壬戌/)
明發陟山巔天門闢曉烟翠華隨日轉緹騎帶雲旋野
色供清眺松聲答響泉重登蘭若閣題句憶前年
髙閣坐秋風江山一覽中低臨雲影白亂纈樹梢紅佛
殿嵐初合僧房竹暗籠靜思延賞意不與侍臣同
　　登盤山作
金根遥指碧雲隈磴路林扉迤邐開石裏流泉聞不見
烟中飛鳥去還來南臨薊野耕桑富北枕盧龍關塞恢
詎比登封誇豫大每思山木毓良材
　　題李靖舞劒臺
壯士今何在空餘舞劒臺名隨流水去客共白雲來松
韻雄風謖川明匣水開㡬多評古意清咏久㣶徊
　　盤谷寺恭依
皇祖聖祖仁皇帝元韻
　時巡行夏令秋稔賴
天恩式閲田盤處言瞻法海門璇題今尚煥釵脚古稱尊
　敬識
當年意豐碑鎮厚坤
　　　雲罩寺作
　應接真無暇山川果有靈谷烟披亂絮瀑水瀉懸屏錦
　片千章紫蓮花萬朶青徐無最髙處極目偶延停
　　　經唐太宗晾甲石
　石名晾甲枕山陂遺蹟貞觀藉撫追若使當年無此役
　何須重建魏徴碑
　　　再題盤谷寺
　盤谷無定名太行亦有之是處兩山環不知名者誰我
　來正清秋萬樹丹黄姿間以蒼崕松尤比春林奇石磴
　溜鳴泉峭崿雲四垂佳景面面殊圖畫行行披依山闢
　新徑掃苔看古碑塵心一以灑不覺歸轡遲
　　盤山懷古
田疇不賣盧龍塞李靖空餘舞劒臺月鏡團圞誰掛得
峰蓮崪嵂自飛來定光燈影猶飄忽茶子松精𩔖詭詼
只有開堂傳寶積求心何處一言該
　　過賢渠莊望盤山(癸亥/)
馬上看山色猶記登臨美他年視今朝何以異乎此
　　天成寺江山一覽閣疊舊韻(甲子/)
招提據嶺巔游轡破朝烟勝地常相憶危樓重少旋風
旛標妙偈琴操咽寒泉安得長無事山中駐小年
閣迥座延風田盤畫景中縱予雙目遠愛彼片霞紅澗
户人尋闢巖題蘚自籠山禽時送語道與昔年同
　　登盤山偶咏
翠岫丹楓萬景全盤山不到漫三年流隂逝水無須喻
常住金身朶朶蓮
温暾朱鳥晃谽谺陽月風光罨幰紗恰似迂倪饒氣韻
山衣無藉樹杈枒
有水潺潺有石粼雲容峰態自相皴田疇不賣盧龍塞
豈必今時無隠淪(末二句用舊作/遊盤山記意)
仰觀俯眺愜幽襟千仞岡頭足暢吟却倚層峰還自問
每慙仁者樂山心
　　盤山行宫即事
清泉為帶樹為屛卜築棲雲㡬架㕔捐俗儘堪稱别業
對山偏喜敞虚庭蘚封絶壁留科斗松老靈根長伏苓
雲罩鐘聲如半偈應教隔嵗一來聽
　　天成寺撫觀乾隆七年遊盤山記因而有作
虚窻四啟曉霞流人在層巖最上頭詩句偶拈今日暇
風光宛似昔年秋泉淙澗底琴音寫峰倚天邊畫景収
獨撫穹碑㕘結習轉教心恧重來游
　　江山一覽閣中橘樹子二盆鬱翠垂金饒有佳致
　　　輒題以句
纍纍金實突黄柑色映無生古佛龕橘月燕山吟橘樹
春風一室小江南
　　萬松寺三首
磴道行行赴峰容面面殊來看後凋色得領小年娛謖
籟林端瀉蟠虬壁罅扶三間白板閣萬里納徐無
上方棲碧􁭢松徑破烟登堪與僧為侣何勞竹作朋濤
聲將俗遠黛色得雲凝古蹟供詩料苔碑尚可徴
木落見山容蔥蔥色獨濃有聲皆作鐵無我不成松寫
霧衣應濕盤隂草尚茸苾芻無半偈讓爾占髙宗
　　雲罩寺留題
訝底層雲不盪胸山靈為我闢雲封開窻四面延奇趣
萬疊屛風削玉蓉
髙入天風顑萬尋登臨信可散幽襟常時畫裏遥觀處
獨據匡牀自在吟
林霧谿嵐眼底浮風鈴語我少淹留非關勝處誇新句
祗恐匆匆負此游
　　登雲罩寺定光塔
視下曾無地言髙只有天常時雲外影今日墖前禪步
步烟霞路行行般若船問誰經到此尚有俗塵蠲
　　望盤山雪色(乙丑/)
樹和雪色望難分未到盤山意巳欣絶壁白融疑過雨
精藍紅露半披雲始知造物無形畫誰解當前大塊文
笑我吟詩成爝火檀烟心事且閒焚
　　命慎郡王寫盤山山色口占詩以贈
吾叔詩才素所知於今學畫畫尤奇同來勝地寧無意
為寫山容更咏之
　　盤山行宫即事
山靜室增古春初景巳和繁聲來亂澗秀色在喬柯隂
雪素懸磴陽崕緑縟莎回鑾因道便偶此詠巻阿
軒庭秀而野山水清且佳乍可令塵遠由來與道偕鶴
鳴元圃外人度白雲涯學字娛㡬暇何曾辨折釵
當户多丹嶂周阿有碧苔於焉樂書史何必命樽罍髣
髴讀韓序依稀辨李臺肯窮游覽興佇待奏章來
　　雲罩晚鐘
舂容曼衍續還停入夜披雲凑晚聽清切軒窻詩句好
靜㕘棒喝夢魂醒空諸所有無諸幻月在青天水在缾
西子烟花非半偈(去年盤山詩有雲罩/鐘聲如半偈之句)底須佳景説南
屛
　　春雲
春雲作輕雪雪止雲亦開入夕春山佳山月照我懷鳴
禽啅松巢流泉淙蘚階愛此景致幽稍坐虚明齋敲火
煮石鐺點筆勒烟崕林泉興堪託翰墨意所諧匪云事
遨遊多因便道來
　　天成寺江山一覽閣作
香界雲千疊丹梯路㡬層巒扉纔闢霧澗道尚餘氷初
狹應祛俗中宏有上乘忽然天半坐疑是月中升
萬里江山納三間軒閣虚直令憂可忘到此習全除嫩
草初春破連林積素餘如來全體示而我亦如如
雲半是壺中平臨衆壑空梵聲遥送雨幽籟鎮吟風佳
趣何人領忘懷與物同去年題壁字烟荔亦䝉叢
几席颯然清禪房稍暢情烟花空有色山鳥兩三聲翠
嶂寺前繞春雲户外横濡毫難得句萬景自天成
　　萬松寺
蘿磴烟巒㡬曲盤上方遥在萬松端攀登盡處仍初地
小閣春風二月寒
置身應在翠雲鄉雲外層峰望渺茫我有閒愁吟不了
天風謖謖為吹將
誰道山容朝夕變招提松色四時同閒開屋北羲皇牖
坐對淮南十八公
林廬清曉散輕烟徙倚憑㕘龍樹禪春鳥一聲人寂靜
不知昔日與今年
　　是日未至雲罩寺寄題以詩
寺在白雲端峰頭尚仰看非關難得到却慮不勝寒樹
色連空暗鐘聲落澗殘不教餘興盡佳處且回鑾
寸步不曾移十方徧滿時如何㕘色相除是絶思維泉
響春前細山皴雪後奇三間白板閣故我獨留詩
去嵗吟墖前不作塔前想今朝望山半已似山半往堪
以悟離合何須别俯仰鐵索千尺垂有誰破雲上
倚壁此㝠搜天門一望悠不殊臨絶頂頓覺解繁憂雲
路白為界松濤緑處流吟懷寄象外好待重來游
　　偶憶盤山别業命筆寫之幷題以句
盤山太行脊千里走薊易峰巒特秀拔往往露奇石别
業搆其間匪學烟霞客來往偶停驂一覽千巖碧孟夏
雨未足輾轉愁無麥飛廉勢復扇熇蒸日若赤虚堂苦
煩悶遣興無良策偶憶雲中居松泉在咫尺命筆䂓橅
之肖勿求形跡幽籟奏柏竹爽氣生几席架壑白板閣
更復堪響舄曠懷一為寄繁慮於焉釋遥想伊蒲軰禪
悦正幽適
　　題慎郡王田盤山色圖十六幀
　　　靜寄山莊
别業搆田盤潤挹千峰翠陵谷因天成軒齋稍位置境
惟幽絶塵心以靜堪寄披圖似重歴悦此烟霞意
　　　千相寺
曾聞佛示蹟一夜千相成千相各殊别因之寺得名而
我莞爾笑此語殊不經燈籠答露柱熾然無色聲
　　　萬松寺
萬松松無萬無已云萬松颯沓韻金石猙獰挐虬龍白
澗㡬曲盤緑隂千古濃苾芻入三摩真㕘不空空
　　　天成寺
兩峰五丁闢一寺雙林開坐我挹秀閣抒兹即景懷冷
泉淙石齒疎林掛兎胎結習一以忘故知無去來
　　　少林寺
精藍據層巔烟磴凡㡬疊丁星綴紫茸爛漫紛紅葉北
山鮮移文(是山古為隠者藪/今則為禪家窟矣)西域饒梵篋少室本同名
跋陀倘能接
　　　盤谷寺
出楹幽霧寫搴幌緐雲噴我曾拾級登䝉茸破秋蔓愛
此老筆遒更豁煩襟悶踽踽策杖人然疑覩李愿
　　　雲罩寺
常時望田盤雲在山頭起昨嵗登絶頂雲迺在足底由
來萬仞髙只此一步是定光無説説不異天龍指
　　　古天香寺
嶂葉緑交軒岫霧白封殿隔巖望初地金碧時隠見遥
想佳䕃下春深鳥應囀何當半日閒一飽伊蒲膳
　　　中盤
盤谷實有三中盤為最幽我曾坐松下㡬度沿溪流契
理在寸心曠觀足千秋長嘯萬壑空髣髴晤田疇
　　　東竺菴
西方亦有竺東方亦有竺試問為異同兩三原是六真
偈空水泥妙曲絲竹肉可惜門外漢不如屋裏宿
　　　雲淨寺
山水智仁徳松竹清和聖學遯久無人逃禪迺有柄梵
宇何林立法體交光鏡坐對黙忘言一川秋雲淨
　　　東甘澗
入山既遠俗尋流復得源齒齒咽白石絲絲漾緑薠在
隂鶴叫子猗庭竹育孫仲長今豈無可以樂衡門
　　　西甘澗
澗水分東西地靈甘則同汲冷垂折竹潤枯燒老松無
須調水符可作清齋供嗟彼栖遲客來思慰遐悰(予既/憾隠)
(者之絶少而乂慮/隠者之不予從也)
　　　上方寺
蘿徑迴羊腸攀躋到上方鳥語奏笙筑嵐氣霑衣裳天
樂悟根塵花雨紛幻常漢室仙人掌至今零露瀼
　　　雙峰寺
衆峰何攢攢雙峰迥莫攀下臨衆壑空高入天風寒月
影標靜常秋容變蒼丹鐘聲聞上方堪證六度檀
　　　金山寺
造物無盡蔵環中有獨得偶爾寄林泉誰云娛翰墨心
與空宇閒身在孤松側維摩明示予萬古田盤色
　　如來影
　　盤山千相寺石上有如來影像詩以詠之
如來無物不如來無物不如本無物豈於石上獨留跡
得毋此石非真佛無物非佛石豈獨非亘劫色相不長
苔衣君不見古徳跏趺背佛殿自謂能㕘言語斷此事
瞞人那易瞞識者嗤為擔板漢
　　去嵗盤山天成寺中橘樹子饒有佳致因圖之以
　　　歸㡬餘展玩正值橘月漫成二章仍依舊韻
何須伯仲較橙柑悟處應同彌勒龕留得盤山霜色在
天成髙閣小牕南
千户原輸三色柑春風偶憶普明龕(舊句云橘月燕山/吟橘樹春風一室)
(小江/南)色香重演無生偈漫論名家鄭所南
　
　
　
　
欽定盤山志巻首二
　欽定四庫全書
　欽定盤山志巻首三
　天章二
　　　靜寄山莊(丁卯/)
　六御上
陵回便道憩山莊山莊景已佳春日正載陽暖霧蒸浮嵐
　隠現環松岡萬變出頃刻妙筆誰能方蕭齋對嶢峰攬
　結資忀徉駐蹕憶前春倐忽經兩霜誠哉靜如寄紛矣
　㡬偏忙習靜縱有懷勑㡬安可忘
　　　天成寺
　尋徑入林閭花宫地最初磵餘春雪脆牕引竹風徐山
　靜我來慣天髙佛喜居兩年違相好五髻只如如
　名山結四鄰拱伏禮能仁松色遠逾秀泉聲春更新自
　能空世諦頓覺息凡塵小坐㕘今昔誰分主與賓
　　　江山一覽閣
　無路中間有路通豁然開朗眄長空句披月脅天心妙
牕納千巖萬壑風橘樹迎人還鬱翠(前年有天成/寺橘樹之作)杏花
過雨乍殷紅誰云俯仰成陳迹恰似沙紋淺印鴻
　　萬松寺
精藍勝已奇喬木秀山姿名不受嬴汙榦曾聞偃為惟
應風入耳誰得斧斯之點筆成吟處童童影未移
崇椒蹕暫停憑檻攬山靈佛火閒中叩雲濤靜裏聽四
時無改色萬古有曾青擬借吳剛斧盤根劚茯苓
　　盤谷
路轉萬松寺松勢殊未已行行歴嶔崎古寺中盤裏坐
逸轉憶勞習靜復窮視此處得天倪因之悟物理
　　登雲罩寺塔
登臨值晴朗千里入指顧雲罩巳天半浮圖更髙處極
目愜素懷拈鬚得新句瓊樓不勝寒坐客那忍去寄語
舍利光記予來兩度
　　東竺庵
策騎循羊腸盤紆歴嶕嶢卻望掛月峰聳入雲端遥陽
阿泉已壯隂崕雪未消精舍枕林楚蔽虧古木喬遠聞
疎鐘聲下見旛影飄攬結既云富僕御亦已勞此間泉
石佳小憩山僧寮海棠開笑靨杏花剪絳綃未見天女
散得毋谷神要問其意云何報我今花朝
　　盤山花朝
常年每愛度花朝卻每花朝愁裏度近喜薄雪灑原田
舉趾春耕猶不誤駸駸六轡駕言迴恰逢令節山中駐
山中春事日已佳碧桃紅杏霏烟霧破萼含胎各殊致
姹風嫣月均堪賦更值芳辰判半春底須彩勝張髙樹
寄語山靈記此來此來差未相孤負
　　月
何處無明月明月山中好春宵澹沲時流光入懷抱雲
容自巻舒山色增窈窕印波醒濳魚隔林隠宿鳥如挹
玉壺寒不輸秋魄皓託好愜靜因澄觀切清顥
　　少林寺
是處由來初地(盤山雖屢經駐蹕/而少林寺則初到)會心都契法源巖懸
　水出嵌隟路轉人度松門
　少林名自少室是一是二堪㕘忽坐壺中天半下臨萬
　壑千嵐
　俯仰似霑花雨布施非為福田(是寺將廢圮因/略為修飾之)幽閴自
　彼無俗山林於我有縁
　　　古中盤
　塔院經行石磴紆灑然精舍出塵區雲容自在舒還巻
　山色何妨有若無
　只有天髙萬象低登臨拾級一攀躋僧人白足石橋畔
　三嘯還如過虎谿
　門外一峰積翠浮(寺中門外一峰扁/    聖祖御賜也)淙淙玉乳澗邊流
　常時怪底雲霞護四字標名
聖蹟留
　試掐山花佛鉢澆偷閒聊爾坐僧寮開牕漫為山深慮
　山越深斯見越遥
　　　盤山夜雨
　傍晚山雲密中宵春雨寒聲偏清耳觀望巳慰心官谷
　口流應壯簷牙響未殘評量凡㡬寸轉覺寐難安
　　　雨中自盤山移蹕白澗
　南峰雲接北峰雲郊墅微茫驛路分最愛牧之詩句好
　清明時節雨紛紛
　　　盤山十六景
　　　　靜寄山莊
　　　人生而靜儒者之言也人生如寄達士之旨也山
　　　以靜為體其寄於天地與人之寄於山等觀山以
　　　觀我生其體不二故其寄也恒主乎靜
　秀木千章䕃疏峰四面羅經營成不日泮奐詠巻阿藻
　繪無須亟林泉豈在多肯堂遵
祖儉(是處闊較避暑山莊僅十/之四而程則僅十之三)色養奉
慈和繞砌栽紅藥開畦灌玉禾萬縁歸靜寄隔嵗一相過
　　　　太古雲嵐
　　　當山半隨高下為樓館殿室取唐庚山靜似太古
　　顔之山中出雲頃刻萬態人知今之雲不同於昨
　　豈知伊古以來無日無雲未嘗少異雲無古今山
　　無古今萬事萬物無古今曷似之云乎
窻納田盤萬景全宜人暮靄復朝烟臨虚標秀琴書潤
因迥為髙坐卧便適可成圖添粉本偶然得句勒崕巔
批黄稍暇無餘事靜讀鶴林玉露篇
　　　層巖飛翠
　　入山逾深所見逾遠千巖萬壑烟鬟翠螺環列几
　　案靜寄此間頗能盡攬兹山勝概山水有靈不當
　　驚知巳於千古耶
夏屋枕崇椒林霏互吞吐徐無無不佳是惟最佳所雲
起樹中間泉分山四宇薈蔚鮮定容變幻乃爾許俯仰
接諸天時時落花雨
　　　清虚玉宇
　　山莊東少北傑閣圜搆是為上清碧虚玉帝之宇
　　道家者言姑弗深考天在山中其有得於大易之
　　旨歟
地切清虚妥玉真嶤峰孤迥若為隣行來禹步何常慣
却是遊仙天半人
　　　鏡圓常照
　　環山皆寺也其在山莊西繚垣之内者於古無名
　　雖不足當鹿苑雁堂之鉅麗而於此作佛事即是
　　耆闍崛山
户有白雲封庭餘古樹濃何須㕘寶積藉以繢山容瑞
相標圓月禪心定毒龍招提隨望是互答六時鐘
　　　衆音松吹
　　水石間鏘然成韻為環珮為琴筑為笙竽鐘磬泠
　　泠盈耳至清飈一過或長風號空為驚濤為鸞鳯
　　嘯漆園氏所謂天籟意其是歟
伏流飛瀑渾無定此獨松間匯小池巳覺地琴清越矣
更兼天籟始終之忘機徐聽韻盈耳得意間憑緑映眉
正是八音繁會處髙山何必待鍾期
　　　四面芙蓉
　　山中一盤一曲一澗一石各具奇勝而遠觀秀絶
　　莫如諸峰就岑蔚處為亭四望霞表層湧疊出圍
　　合若屛障李青蓮於九子匡廬皆有芙蓉之目信
　　其工於體物
芙蓉朶朶標銀漢恰似香罏日照明千古名山以人重
田盤匡俗兩先生
　　　貞觀遺踪
　　山以石為體有在南澗中者曰晾甲相傳因唐文
　　皇征遼得名貞觀去今千餘年石不泐名不滅得
　　失之圖可弗審諸
巨石當其垠苔泉灑清泚遺蹟傳楷模在彼不在此
　　　天成寺
　　自宫門西行越蓮花池循山澗北上三里許曰天
　　成寺寺門有樓下瞰山麓如深巷屈曲磵泉苔石
　　歴歴可數遠眺林巒攢簇天成圖畫或曰盤山圖
　　經稱四正山四山迴合天然城郭故舊有天城之
　　名
憶我初度遊上盤問津原自天成寺是時秋老變山容
霜楓古柏紛丹翠坐我江山一覽閣成詩聊寄烟霞意
雲罩萬松髙絶處慮不勝寒迴六轡從兹結習鎮相縈
頻年便道輒停蹕(叶/)攀躋涉歴既經慣幽者畢探遼者
至得愈多愈不忍置更虞奔走勞執事因之卜築擇佳
勝雕斵不施敦簡易朝往暮歸樂無窮得路安能忘所
自繄余惕若廟廊者豈宜躭適山林致田疇大隠倘可
招勤政咨諏共圖治
　　　萬松寺
　　山外石而中膚松生石罅或偃或欹或横出或倒
　　懸或屈曲夭矯或竦特直上負奇鬬異古秀不可
　　名狀昔人遊盤山謂山之勝松為最良信
蒼翠復清􁁺仙山别一區誰知圓覺佛也愛老成儒以
石為胎古因風泛籟紆此間來亦屢興會㡬畨殊
　　　舞劒臺
　　萬松寺西一逕陡絶縁藤上北岡為李靖菴庵西
　　為舞劒臺石盤陀髙聳平敞足展襟抱
澗看玉室抽泉是霜鋒淬秋風騞然鳴想見英雄槩
　　　盤谷寺
　　盤谷居盤之中羣峰屛繞山泉潨下匯流為一逆
　　折而西又名青溝居人謂之上甘澗
繚谷一盤一曲精舍三間五間翠雨飛時林靜白雲開
處僧還暫遊宛探月窟到此可破天慳珍重韓愈李愿
曾否烟磴躋攀
　　　雲罩寺
　　挂月峰巔浮圖矗峙天際曰舍利塔寺居其側雲
　　滃然若擁若覆自下觀之或見雲不見寺而寺中
　　或不復見山云
山雲罩寺寺生雲形色誰能與判分恰似拈花便微笑
説無説處不聞聞
　　　紫蓋峰
　　一峰踞中臺圓峭離立單椒秀澤蔚如華蓋諸峰
　　駢羅若拱而伏於形勢為特尊
鼇柱千秋鎮太寧諸峰拱伏儼來庭疇人試問應難測
華蓋垣中第㡬星
　　　千相寺
　　祐唐寺建自開元相傳有尊者挈杖遠至下有澄
　　泉見千僧洗缽因刻千像谿谷間東坡詩溪聲便
　　是廣長舌山色豈非清淨身刻像大是鈍置
何來龍象侣説法禮山神即景欣幽託隨縁悟靜因門
迎松落落路轉石磷磷千相即非相誰容辨假真
　　　浮石舫
　　山中雲氣鬱勃瀰漫浩浩如雪海峰巒出没其中
　　如烟檣乘風上甘澗東北峰頂有石如艨艟萬斛
　　當雲起時㡬欲駕飛濤凌溟渤矣
孤撐不繫㡬千秋雲海波瀾任拍浮學士小哉惟識畫
將軍往者漫稱樓武陵舍處今溪口靈鷲飛來古渡頭
放眼縱看天以外覆杯何異芥為舟
　　盤山松奇秀不可勝紀偶寫虬枝以誌一臠鼎味
　　　口占率題
記得萬松寺當門阿那株偶然為放筆所喜不相殊
　　秋日靜寄山莊(戊辰/)
夏山太濃春淺淡惟有秋山最可人小别田盤過嵗半
白雲緑岫如相親岫態雲容還似舊流泉之畔松隂茂
憑髙意趣合杳㝠得妙心神忘去留心神意趣適所如
山莊靜寄名實符太行之陽有盤谷瓊臺中天而懸居
時時鐘磬下雲間疑有佺期相往還却笑苦求萬年藥
不及樂此一日間
　　天成寺
每到盤山無不到坐來髙閣憶曾來窻含四面秋山翠
座招萬壑松風哀欲落未落葉戀樹三點兩點雨濕苔
我豈維摩無所著手接天花置講臺
　　西甘澗
此路乃初路探奇越得奇當秋坐精室尋古得殘碑石
底幽泉潄松梢宿霧披人心欣創見我意也因遲
　　東甘澗
常時空向詩中詠(題慎郡王盤山十六景圖内雖有/東甘澗詩而其實未到今始遊云)今
日初從畫裏遊正喜軒窻無俗韻更當風物報髙秋
西甘澗接東甘澗薜荔䝉茸澗路幽迴首天成白雲外
鐘聲遥自翠微流
　　千相寺
詭石盤危磴精藍倚繡屛衣衫生颯爽草木發幽馨雲
榻當軒據松泉隔峽聽便教遘支遠無暇問金經
　　東竺菴
穿林破秋烟搴蘿濕曉露雲中峰態幻雨後溪聲怒靜
室聊可憩賞心於此遇既欣筆研隨便令座席布雲罩
在上方鐘聲時靜度分付舍利光待我重來晤
　　望雲罩未至
非虞髙處不勝寒身到何如望裏看一步未勞纔舉目
拈題已在白雲端
　　雲淨寺
精藍東竺東峭蒨倚青葱妙契得初到徐觀迥不同開
牕延爽籟俯檻眄秋空尋勝勝無盡生涯那有窮
　　靜寄山莊雜咏
雲間尚戀翠峰聳瀑壯偏淙白石寒小駐山莊欣靜寄
略紓幽抱愜澄觀
四面芙蓉入座濃石林雲海自重重上方髙與秋空杳
夜半微聞縹緲鐘
臨流搆館名聽雪據勝標亭欲槩雲便是朱明無暑到
那更白帝報秋分
剡藤一試三王帖薊樹全中七字詩不是好遊兼學懶
散懷聊復偶然時
蝶栩山花何故喜蟲吟秋草若為愁掃除愁喜㕘蟲蝶
了了層峰翠罨眸
時向松邊依緑䕃便教石上勒朱書秋來不道吟情懶
恰有雲山會起予
　
　
　
　
　
　
　
　
　
　
　
　
　
欽定盤山志巻首三
　欽定四庫全書
　欽定盤山志卷首四
　天章三
　　　駐蹕靜寄山莊侍
皇太后游覽即景(己已/)
　較圍迴塞上取道駐田盤奉
養多方謹承
歡千里安山莊臨靜寄秘殿足遐觀扶
輦邀
慈豫稱觴對壽巒窻開峰罨翠階繞瀑淙寒豐嵗餘清暇
　吾心此暫寛
　　　山居
　山居隨意足清娛底覺風光塞景殊且喜樹姿猶張王
　(二字皆/去聲)還教峰色不糢糊道堪因契真佳矣畫豈能工
　有是夫髣髴翠微阿那畔丹邱生在許招呼
　　　石林精舍
三間敞白屋萬笏列青瑶少坐消塵慮興言託朗霄天
花雲外落仙樂柏間飄不必天台畔依然過石橋
　　緑縟亭
霜間萬葉丹松下一亭緑往往動天籟絶勝戛哀玉長
烟斂寒空因之暢遐矚
　　夜雨
秋霖送響屋簷垂又值雲莊駐蹕時始信山靈不相讓
偏教夜雨卻稱奇(此次行圍皆於止頓日值雨故前有/塞雨又逢止頓日山靈有意示神奇)
(之句今駐靜寄山莊/又遇夜雨信一奇也)度峰爛漫丹楓濯著壠緜芊緑麥
滋有喜無眠宵漏永近臣未許得全知
　　雨後
山容業已佳雨後越清整丹翠不一狀隂晴無定景徂
雲漸避風温暾時弄影昨來誇嫩暄今乍覺峭冷理政
過亭午趁閒登絶頂指顧俯千村蓋蔵富萬井此雨復
知時可卜足餌餠豐亨敢即詡今嵗屬天幸
　　得概軒
一谿一壑可標名況復山軒架五楹每俯緑窻真得概
偶㕘白業有餘清隔牆鐘磬聞仙梵寫嶂烟霞護玉英
我豈軒轅能訪道時因福地靜塵情
　　新晴
新晴宿潤夫如何添卻田盤景色多宇宙以來便有此
畫圖無數總輸他風前萬樹霏紅錦霜後千溪斂碧波
佳興紛投吟不盡底須獺祭案前羅
　　雲林石室
一笠敞石室四面延雲林愛此朴而野悠然靜以深風
樹有聲畫秋泉不操琴繩牀坐無斁藉用空(去/聲)塵心
　　即景
夷嵕築室道心清時有山禽三兩聲繞砌黄花秋未老
滿林紅葉日偏明石邊過雨瀑猶響松下無風籟亦鳴
暫向雲莊寄髙躅漫同芝圃學長生
　　天成寺
兩峰排闥護祇園幽致畨畨入靜存㑹景飛窻吟據榻
吹風落葉眺歸根秋深山色無踰秀雨過溪聲尚解喧
猶喜闍黎不識字梵天籟動貝為翻
　　萬松寺疊舊作韻
步步入幽奇秋山訝改姿徒觀無盡蔵胡迺太佳為入
畫筌忘矣成詩壁勒之千章翠雲幄擇勝自張移
披户一憑停地靈無不靈此翁猶矍鑠惟我愛觀聽風
颺九韶樂霜添萬嶂青更疑蔥翠頂仙藥育芝苓
　　盤谷寺
游山屬清秋秋光吟不足峰容秀以整樹態紅間緑攀
躋白玉梯偃仰青雲幄(叶/)天成眄壺天萬松撫仙木遂
造盤谷盤宛探曲中曲武夷徒曾聞臺懷較知恧一窻
紫碧巖四砌萬金菊少坐便當去雲罩暢遐矚迴頭語
苾芻饒爾享清福
　　登雲罩寺定光墖
三度登穹塔(定光塔逮此蓋三/度親陟其巔云)九秋縱遠觀目窮寥廓
外身在雲霞端鎮爾天籟發颯然衣袂寒宇宙渺無極
　吾心與共寛
　　　雲淨寺
　招提據東嶺龍象演西天為要增山景非關種福田(是/寺)
　(為重修/故云)嶤峯含宿潤澄宇斂秋烟卻是初題句(去嵗初/到未曾)
　(題/句)乾隆已已年
　　　少林寺
　禪室坐清秋諸天雲上頭一心何罣礙萬景自紛投無
　暇搜佳句惟教紀勝游山莊看巳近牆外石泉流
　　　敬題壽萱堂
　　　於山莊建屋一區為
皇太后臨幸憩息之所名之曰壽萱堂而題以詩
　名山結搆儼名園宜備堂闈奉
凊温塞上有松教傍鶴(熱河奉松鶴皇太后所居/之處曰    齋近曾題句)山中無
　草不成萱所欣佳景供
慈豫奚用雕甍更綺軒勝處文言難擬議仲長樂志巳曾
　論
　　池上居
　　田盤千溪萬澗不可數計然濆湧石罅沙渚間或
　　入地而伏流故不能匯而為池兹於山莊内相地
　　之宜設法疊石為盆浦以灰築之儼成半畝之塘
　　矣建屋其上輒成是詩
為愛空明與性便廓池盈畝任方圓半輪貯就清秋月
一片圖將碧落天屬我無心看澹澹終朝盈耳聽涓涓
㑹須育取成龍種荇藻光中躍在淵
書屋臨流坐卧便一泓恰對月窻圓源頭句詠朱夫子
池上居同白樂天畫本别教摹大匠詩筒頻遞走中涓
可知事在人為耳天半雲標自有淵
　　雨花室
林谷無過靜山房底用多翠霏峰四面青罨户千螺門
外雜鳴雨崕間紛捲波那須天女散一室儼維摩
　　游東甘澗古中盤諸勝即景三十韻
前朝登絶頂已暢千里眺兹復值餘間一盡谷中妙凌
晨視庶政批覽理京報日午凍雲晴山風寒不峭苑牆
出便門巗蹊取直道(叶/)遂詣東甘澗三間栖邃廟香燈
祠變相戍削殊古貌小樓一俯視約略得其竅西甘澗
咫尺入望偶未到仍尋向來路盤迴度雲嶠松門界别
逕石闥開天奧䝉茸攀烟蘿詰屈窮水隩仄棧歴㠎嶫
深林攓茂冒始過石橋北精藍喜親造外狹而中宏所
以他難較千金買勝事布施聊可斆常輕福云種頗為
山僧調結搆不更侈丹青已重耀(是寺亦/為重修)别室故精潔
秋老金英笑開窻縱遠目果愜心所樂東睋見滄溟一
杯誰可釂西睇指帝都萬情豈勝料近者高下峰嶊崣
復窅窱紫翠纈茈萀卉歙奏崕窔是乃最佳處允宜智
仁好因憶韓昌黎馬秣車云膏真隠應在兹反悔向所
誚(予初遊盤山作記以是山為隠者所盤/旋而田疇之後無間誚其絶少故云)興盡歸山莊
西陽未委照際和偶懷紓稱豐戒滿召(叶/)明朝駕言旋
勅㡬勤體要
　　東竺庵
　竺宇山凹道必經一區也足叩雲扃恰登雲罩尋歸路
　僕役云勞得蹔停
　草亭十笏石為牆朴野天然古上方小坐試茶何不可
　篆烟旋裊一爐香
　巳見花朝詩在壁甫過重九菊盈堦右軍序語解人意
　向所俯仰堪興懷
　　　望盤山口號(庚午/)
　常時望見田盤翠馬上馳情得句頻一自山陽開别墅
　較前情更十分親
　　　秋日奉
皇太后駐蹕靜寄山莊
　卜築敞雲扃無過數日停由來治人者豈可恣吾寧秋
　日烟霞潔仙山草木靈以兹奉
慈豫延壽萬千齡
　紆蹕駐山莊中秋過半强林姿疎間密峰態翠含蒼出
　峽泉猶壯度松風已涼稍停謝公屐書史靜徜徉
　　寄題雲罩寺
盤山向我如無語我到盤山必有詩舊嵗登臨最高處
白石緑字鐫清詞今來游歌宿兩日高處風寒姑不必
倚窻逸興巳遄飛又寄新題隣舊律今今昔昔往復還
阿誰心閒果是閒詩成擲筆大笑道讓爾千秋占此山
　　錢維城遠澗泉聲圖
田盤搆石室素壁著成圖映發山容秀縈迴水態紆縱
眸遥箔外側耳靜琴俱畫境相㕘處難分殊不殊
　　松
枕石緑髮蒼顔是松不及此間求諸古人誰似黄綺合
在商山
　　雲林石室
詰屈蘭椒路轉通到來石室碧雲叢秋山留得夏山緑
柿葉先於楓葉紅千朶峰蓮入葱蒨四垂天蓋倚崆峒
鐫崕朅詠昨秋句依舊時光默會中
　　秋英
秋英頗耐寒山中顔色好丁星泫露光綽約亂雲藻蝴
蝶大於掌栩栩幽叢繞所遇非世間應是烟霞表雙成
在瑶臺千年不知老
　　半天樓
高處為樓號半天田盤萬概覽都全設無奇句堪酬景
但是凡人便合仙東指滄溟呼皓月北隣紫蓋鬱蒼烟
落來花雨渾無著卉歙罡風掃四禪
　　曉游天成寺
仄蹊曉露濕叢蘭秋半金風了不寒石抱土生奇樹瘦
逕穿雲出小天寛暗泉聲是東陽樂翠柏舞為瑶島鸞
不羨仙都結遐想每來初地愜清歡
　　西甘澗
迤邐盤蘚磴芬菲遞仙藥嶺複見雲關花宫隔絶壑風
旛自飄梵溪橋疑度索草菴巳幽絶何必侈雁閣山僧
八十翁長跪進所作涉言即失之奚論意指錯石室倚
繩牀結攬興遐託雲漿冽亦甘吾將事泂酌
　　　東甘澗
　西甘路轉即東甘問景聊耽古佛庵領要何須較氷水
　紛投真是擁青藍崇情果契妙中妙禪悦那逢憨者憨
　(憨山為田/盤名宿)小閣開窻秋宇淨向來吟緒箇中函
　　　古中盤恭依
皇祖詩韻
聖日髙懸紫蓋峰行秋駐蹕見
堯重闍黎七十能言舊方外還思
徳有容
　　　憩古中盤精舍
　十笏纔强萬景収坐來棐几憶前游雲嵐朝暮無恒態
　況是今秋與昨秋
　林天石海自重重石罅霏天花紫茸風送入窻風拂去
　維摩無著著何從
　繚白縈青最上層鳥飛不到意俱騰自驚奇句從何得
　隠有山靈導我曾
　　桂
垂垂金粟亞盆間花信遲因待此間(今嵗中秋桂/花始半放)半放
别來逢盛放盤山卻幻作香山
　　望少林寺
半天樓上開窻户萬笏叢中望少林雲際梵音常縹緲
松梢墖影自森沈欣於所遇何空色樂在其間足古今
笑我閒愁經半嵗何妨一晌空(去/聲)塵心
　　石林精舍
精舍四圍環石林既幽且樸靜而深室中虚白無他物
几上蕭閒蓄一琴是處暢觀頗役目此間閟景足澄心
何來橡子庭前落亂蹋枝頭歸晚禽
　　賦得山氣日夕佳
名山有靈氣日夕更清佳峰黛銜羲馭壺蓮報酉牌霞
烘雲態變靄送谷寒皆暝色蒼烟合林聲天籟諧暮鐘
來嶺寺歸鳥下巗齋五字柴桑妙悠然興企懷
　　夜雨
山中欲雨雷勢怒暝色合雲失巗樹北風始送涼絲來
倒井須㬰簷溜注邇來午熱殊苦煩滌炎添爽欣清喧
蕎麥未刈菜在圃兼資樹藝利晚田我昨登山向南望
低田潦水猶滉漾佇待涸出播秋牟游興未抵心惆悵
嗚呼何時雨暘遠近時若慊吾心少雨即止毋為霖
　　晴
夜雨生涼喜快晴朝來天宇益晶明千峰日耀芙蓉色
萬澗泉流琴瑟聲蘿磴䝉茸含宿潤麥疇指顧事新耕
我原後樂先憂者不共幽人獨往情
　　池上居
竹柏妙神心山水樂仁智田盤蔚山秀合以水相濟飛
流有數派匯合入平地設法疊石岸為池半畝計荇藻
莖易滋鯉鰱族頗備其上搆雲房屧石波心至澄泓協
靜觀天半滄浪意
　　登半天樓
三日山莊三度登坐來逸興總飛騰因知心是無窮藴
怪底佛稱最上乘瀏莅天風吹萬竅偨池雲岫列千峻
於今始識田盤妙拔萃鍾靈擅獨能
　　泠然閣
雲搆據霞標月天栖嶺複此中亦何勝千峰在吾目谷
口幽籟動泠然吹髮緑玉女洗頭盆可以供濯沐奚事
羨禦寇旬五勞僕僕
　　蟬
秋風太液已稀聲何事山中復嘒鳴應為重聽將隔嵗
不辭鼓翼趂暄晴
　　攓雲亭
山莊最髙處建亭名攓雲雲卻在足底把捉徒云云長
嘯倩誰答秋空惟碧旻
　　曉行
背指山莊碧巘㟴田盤三日豫游迴前朝望處何殊勝
攜得新詩廿首來
　　駐蹕靜寄山莊(壬申/)
翠䍐逶迤展謁還便經靜寄款雲關芳菲好趂三春景
刻削來看四面山未敢居崇事游逸聊因㡬暇暢躋攀
清宵暫得塵心靜物理民情酌此間
不因日涉還成趣卻為山佳每朅來棐几宿縁竹書展
膽瓶清供杏花開能言春鳥呼名字罨畫林雲自往迴
天籟吹香如鄧尉誰能到此更思梅
　　山中
騁懷命筍輿點筆倚雲嶠石白無俗韻松蒼有古貌春
深峰翠遲風勁衣寒峭寥朗極遐觀籟奏蘇門嘯
　　半天樓望少林寺
雲搆倚天幕霞標據月窻臨虚兹獨迥攬景信無雙墖
影林端矗泉聲澗底淙問伊茆屋下居士可稱龎
　　露坐
露坐盤陀松作陪嶢峰寄興凌崔㟴天風拂紙吹題句
疑有蛟龍陸地來
　　雲林石室
蘿徑延縁意入松扉窈窕神謀小坐還憑月户忘懷如
泛虚舟庭前篆印鶴古階下琴調澗幽似干雲霄而上
宜遇松喬者流
　　得概軒
毎到靈區意欲仙四鄰山秀望中全雲端曠奧軒疑畫
樹杪髙低圃是懸巖柏翠常標古色林花放不入時姸
東坡大略觀無盡明月清風我與然
　　東竺菴疊舊作韻
嵐氣蓊承貝葉經巖風謖護玉關扃天龍卻掃維摩笑
延我雲房坐少停
隔寺春松翠出牆四隣峰態映方方博山罏是炎劉物
古佛前消一炷香
心機靜處峰當户耳觀清時泉繞堦今昔何須㕘歴歴
對山不異樂山懷
　　雲淨寺題句
禪關東竺東蹀馬路纔通嶺亘遥分谷天髙不礙風玲
瓏思雁墖寥寂守龍宫一室無餘物仙花落半空
　　少林寺
我愛田盤愜素懷叢林往往入幽佳鳥啼花落禪家旨
雲白松青靜者諧有所會心常命筆無多得句也鐫崕
山靈莫笑輕唐突會使羣峰一例皆
　　半天樓小憩
游山取適興興適薄言轉山樓近雲匡小憩聊復善卻
指向歴處林路依微辨將毋志近荒陳編一開巻
　　春曉
西魄未隠峰東暘剛出谷居山曉尚寒問景春巳淑花
沐露濛濛草霏風馥馥倚楹旦氣清游踪漫追逐虚已
勅萬㡬厪心籌五服雲罩鐘遲鳴山僧想眠熟
　　天成寺
澗道繁聲隠石泉寺樓據勝坐來便千行峰樹全標畫
㡬个山僧不識禪入目景光渾似舊得心興會每殊前
題崕緑字烟蘿蔓此日拈吟復偶然
　　西甘澗
雲棧下石門風寒衣袂澟精舍縛茆為闍黎任髙枕莊
嚴無餘物貝葉置諸品是為本色禪隨喜意愜甚地僻
泉亦甘可以酌而飲
　　東甘澗
座席飄來花雨香偶㕘白業憩雲房春翹饒有芳菲好
卻愛松隂滿院涼
　　古中盤放歌
穿石逕造盤之阻宜誰居兮化人所初極狹而中宏遂
暢觀而延佇春卉昌昌春山蒼蒼卉依山古山含卉芳
鉛華洗盡饒本色南國猶嫌時世糚去嵗華山躋鳥道
一與田盤較媸好怪予到此又云云惟喜目前堪絶倒
嵐態峰姿無定則神心謀靜翻為役有時落筆數十章
有時一句渾艱得
　　雲鶴
雲鶴盤髙空聲落半天中可聞不可見時或山中逢本
無稻粱求豈有矰繳攻馴鶴爾胡為鎩羽入檻籠飢飽
繫主人侮弄任奚童仰首望雲鶴何從較窮通志未慎
其始境安保厥終
　　竹
作友巖松靜且深因風戛玉復摐金數竿瀟灑意彌足
千畝何須憶武林
　　泠然閣
石詭松益奇山峻風偏峭披襟坐虛閣天籟動萬竅偶
此方外方究其妙中妙
　　雨花室雜詠
石磴攀蘿步入深精廬瀟灑晝沉沉不因詰屈逕千轉
那識髙閒一晌心
抱石孤松若箇栽翻濤謖謖掃香臺興豪擬問維摩詰
滿室天花何處來
搆築無多足暢情一窻山翠映人清濛濛常自沾衣潤
又見春雲傍嶺生
虚齋四座靜無塵迭與名山作主賓箇裏㕘禪真恰當
笑予不是得閒人
　　暖
清暉氣向融景淑古盤中染遍楊絲緑催齊杏蕊紅嵐
光方淡蕩雲影忽西東欲換春衫未還防松下風
　　千相寺
言入翠微峰遂造初禪地山深無不佳草廬亦可憩幽
芳吐瓶花古篆消香穗指揮開窻户颯然清風至萬景
紛向㕘一惟領以意
　　夜雨
山雲向晚生藹藹萬峰競入夜枕上寒淅􁏏隔窻聽幽
響曲澗增潤意連林凝清切且無眠遥為三農慶
　　曉晴
曉晴山有態楚楚冶糚新巳是明如畫猶然迥出塵潤
含林露重香遞埭風頻花騁春雲夢飛卿句果神
　　萬松寺
明發事清游石磴盤玉馬始出峭蒨顛原自青蔥下田
盤到處佳萬松我心寫寺樓坐空翠天籟披瀟灑揚馬
不能從迴顧和者寡
　　盤谷寺
雲罩猶天半鐘聲落澗遲稍留清蹕憩得句便前移
　　登雲罩寺定光塔作歌
雲山有神助會者得其宗團團瑪瑙盤中有一朶青芙
蓉無量壽佛卍字胸坐蓮花鬚者其壽盡與無量壽佛
同今日登臨亦如是稍涉言象究竟未離(去/聲)凡夫踪歌
畢天風吹我馬隠有山靈謂我者何必更與六和報恩
較髙下
　　上方寺
雲罩威紆石路盤上方始到愜清歡一龕古佛鐘魚寂
半榻天風衣袂寒奇句不期當境得好山常似逆人看
苾芻六度知初品道左殷勤冀悉檀(梵典施舍云悉檀/般若六度中為第)
(一品/也)
　　題鄒一桂盤山圖
春雲欲出山濛濛山乎雲乎將無同變態萬狀難為工
若人意會神以通烟嵐莫遁㝠搜窮妙解要在得其宗
奚問邱壑石與松五日清游一覽中扈蹕不孤冒春風
王洽潑墨應齊蹤
　　池上居
崇椒得稍平有水一池清坐領滄浪意遠祛塵俗情烟
嵐朝暮出荇藻短長横飲鶴翩來去游魚結友生
　　靜寄山莊返蹕之作
田盤五日暢清游餘興猶賒賞已酬古有名言戒忘返
我無他善勉先憂前旌髙下徐盤騎迴首青葱尚注眸
遇便重來縁路近武林不比要詩留
　　西嶺
西嶺盤之西問景曾未經由兹至蟠龍(山名有/行宫)云近廿
里程羊腸雖紆巇跋馬由堪登拂曙披烟蘿露濃花木
馨雲罩莫衡髙巖松辨層青須臾海日出玉柱標銅鉦
放眼得奇觀萬象俱光明
　　駐蹕靜寄山莊題句
蕆事别吉宫紆蹕駐仙境尋幽藉散懷即目聊探景今
年來兩度前度夢幻等可以悟空空何必猶耿耿冬山
露本色雪瀑垂峭冷謖謖聞松濤萬慮一以屛屬詠亦
巳多兹遊欲靜領
　
　
　
　
　
　
　
　
　
欽定盤山志巻首四
欽定四庫全書
欽定盤山志巻首五
天章四
　　初自田盤西谷取道達靜寄山莊(癸酉/)
塞蒐餘興託巖栖捷徑聊從西谷西怪石吹風驚欲墜
精藍寫霧忽如迷施檀空切居僧望(路過雙峰法蔵諸/寺率頽廢山僧頗)
(望鼎/新云)列嶂新迎駐馬題疑是山靈酬始遇千峰晴晦幻
髙低
　　登雲罩定光塔
鳴鞭西谷入雲裏行行雲盡居足底窣堵猶在最髙峰
進步竿頭應似此我來每度必親登拾級不知勞屐履
春山澹冶秋山蒼所逢今日都過彼滃滃靄靄復凄凄
薈蔚氤氲更襂纚隠現樹色錯翠丹變幻巒形紛岌㠖
世界真似乾闥城雲海黄山兒戲爾我聞佛説如是法
譬之乃如大雲起孰獅吼孰野牛鳴調御默然天龍喜
　　駐蹕靜寄山莊
羣峰疊背玉嵯峨閲嵗巖扉偶一過明月清風無盡蔵
奇松怪石此間多村旁廩積覘農慶㡬暇游觀樂物和
扈蹕詞臣漫呈頌矢音惟覺愧巻阿
　　對瀑
山罅亂泉多引之即成瀑愛此雲間聲築成石裏屋訇
湱近窻牖形容小珠玉濺冬豈知凝網月那可掬消此
片時閒孰不云清福
　　池上居
砌石為池上搆居一泓襟袖攬如如石湍響答松湍靜
水鏡澄含月鏡虚舒巻天真任嵐靄飛沉自得樂禽魚
絲竿烟舫都無藉耐可空明意泛諸
　　晴
雲脚亂絲霏風吹散若飛千山開畫障一谷暖陽暉黛
色濃松磴泉聲壯石磯憑窻别生慰被隴麥滋肥
　　雲林石室
摶壁出蠶叢林齋有路通石當人面翠楓落樹頭紅惟
介方宜靜因虚益不窮昨朝凝望處原在白雲中
　　千尺雪
飛泉落萬山巨石當其垠匯池可半畝風過生漣淪白
屋架池上視聽皆絶塵名之千尺雪遐心企隠人分巻
復合蔵在一三來賓(寒山田盤熱河西苑皆有千尺雪/各繪為四巻合蔵而分貯其所每)
(坐一處則三景/皆在目中也)境佳泉必佳竹爐亦可陳俯清酌甘冽
忘味迺契神披圖謂彼三天一何疏親
　　得概軒
因迥為精舍賅奇入曠觀真花蹔風落畫樹久霜丹勝
概信稱得環山故曰盤一窻明日嫩靜坐不知寒
　　半天樓
崇椒延閣迥步步上丹梯月牖千奇入霞標萬象低吸
嘘接顥氣視聽合天倪隠隠聞笙鶴常來此處栖
　　對月
盤中曾對月冬月今對初小春了不寒朗映襟懷虚山
木盡桂枝輪囷復扶疎㶑㶑石泉光魄影上下俱右丞
之所會昔見招裴書俯臨大野寛萬帳燈竿殊清光不
孤人爝火何為乎
　　天成寺
盤澗千迴嵐翠重到來古刹據芙蓉江山一覽仍憑閣
風日初晴正柏冬泉似祛塵常掛箔松如聽法擬降龍
小俄延復催歸轡清戀惟留雲外鐘
　　西甘澗
峰迴路轉澗泉潺山寺蕭條只數間隨分枕甘還潄介
便宜白足是髙閒
　　東甘澗
一谷小春暖循西便至東野廬不成寺變相示真空登
閣聊乘興開窻不礙風誰家生色畫松翠復楓紅
　　古中盤
石磊千仞岡林疎一線天是中有佳處單騎相沿縁既
窮外狹得中宏紅牆纔見羅花宫初地未許容易到尚
步丹梯百十重調御對我無一語拈花似示真宗所旁
有精舍可周旋憑窻萬象紛來侣海氣蓊匼襟袖間因
之飛興蓬萊山安期羨門至今在未改鶴髮青童顔劉
郎脱屣真癡情後來仙者何無名點筆欲辨滄桑事田
盤先生笑失聲
　　盤山迴蹕之作
五日少延留言旋啓蹕騶柏冬厪省嵗忘返戒從流背
指雲峰寺遥循霜路郵前旬甘雨足麥隴緑針抽
　　靜寄山莊(甲戌/)
松塢雲莊迥絶塵無妨紆路駐鑾頻嵐飛生翠常疑雨
峰有真姿不藉春花未胎含因閏遲(去/聲)蕪纔芽紐向陽
新圖書靜好當清暇汲古心知未逮津
　　韻松軒
風樹皆作聲四時兹不改何處而乏松名山松所在佳
會不常遇是吾所以乃謖謖雖無心落落若有待山中
今亦古人間春似海
　　對瀑
擘窠扁石鐫垂紳聲色不動惟天真分明晝錦記内語
中心藏之如此人
　　千尺雪
倚巖架白屋開牖臨清泉春半雪巳消垂流尺計千一
二二而一圓方方復圓寓物陳至理隨會含神詮茗椀
不必試吾方意油然
　　得概軒
敞軒稱得概勝日欲賅春松色迎人翠峰容入户新不
須花爛漫雅愛石精神與物欣芳節矧吾志體仁
　　暖
入山景物渾融和昌昌春緒來逶迤緋桃緑柳縱遲待
峰色泉聲漸巳多封中出雲輕似波其上遥空矗黛螺
何當為雨潤新隴叱牛應聽農人歌盤之中盤之谷窈
窕而深繚而曲樂以天下憂以獨春風風人吾意屬
　　小石城
磊磊拳石無央數攢簇累積堅城固屹然壁立開闢來
世人安得知其故荆凡得失紛經營埤堄攖守終誰成
烟霞乾闥此示幻飛泉為塹松為旌松籟泉聲相激越
楚南偶似非豪敓子厚離憂何有哉石城同一滄桑閲
　　婉孌草堂
　　是處面臨石城背枕雪瀑烟霞薈蔚之狀與泉石
　　相問答山莊最佳處蓋不一二數屋中適張董其
　　昌婉孌草堂圖真蹟輒以名之
奇境每奧秘時為幽人開我雖憂勞者亦有烟霞懷枕
潄寄遐託溪山期靜諧香光圖婉孌同然先得哉名相
天下公㑹者任取裁識此慕藺心企彼希李材(其昌識/語有希)
(李營邱/之意)
　　半天樓
肩輿徐陟衆峰巔恰得横樓號半天不盡崇懷期太古
自然迥句會當前松稱無改春偏態竹不多情月亦娟
卉歙仙風吹萬慮祇饒鐘韻隔雲傳
　　雲林石室
石出壺天寛林開精舍迥嵐靄朝暮變松石今古永依
階有緑苔問樹無紅杏春遲故自可聞之惜分景
　　天成寺
雙峰闢天關一逕入雲路尋奇紛彼新據座原吾故澄
思㑹理趣即境摛藻句開窻寒料峭眺景春流露無為
憶向來恍可欣始遇
　　惜松歌
　　萬松寺以松得名去嵗蠧蝕松葉頓非昔觀詩以
　　惜之
兩年不到萬松寺曉春乘興今來偶盤龍踞虎縱好在
鬱翠流腴較昔醜僧云去嵗即生蠧所以蒼株半枯朽
佛泯生滅付不知山無愛憎誰任咎咄哉成形壞亦隨
榮譽已當毁應受不然山靈厭客來示盡枯禪以寂守
木本先腐蟲生之疑增詎在碎玉斗植中壽客乃如斯
不如斯者今知否
　　盤谷寺
　隔嶂便欣松逭劫(萬松與盤谷只隔一嶺過嶺/而松翠如昔蓋地氣使然云)得門還
　禮佛留真一窻碧岫經年古四野油雲釀雨新目色耳
　聲無盡蔵退之李愿兩前人更瞻
聖藻輝巖穴石火流隂五十春(是寺鐫康熙四十四年/    皇祖賜寺僧詩)
　　　登雲罩定光墖作
　平陵絶頂栖花宫詰曲雲逕盤巖松金輪月相此常住
　似説法華垂真宗五體投地大樂説忽瞻寶墖湧出層
　霄中十方如來迺恒河沙數彈指來聚一朶青芙蓉佛
　云開墖事如是塔中如來為分半座同我時忽忘登臨
　凡㡬度惟聞梵網寶鐸錚錚落落鳴天風
　　　上方寺
　路便思清憩禪房倚石幽松端寒籟泛澗底嫩泉流雲
　幻晴兮晦山常春復秋迴瞻定光墖真擬碧霄游
　　　山行即景
　泉帶東西自髙下山分向背變寒暄田盤四面皆方正
　拱極都環紫蓋(峯/名)尊
但看松姿皆入繢不須花發始吟春侍臣攜有清華侣
詩畫兼能為寫生(攜董邦逹來令為田盤/全圖兼欲修新志也)
奇峰不礙玲瓏影古寺真如委宛藏也覺吟懷無乃放
大都熟處未能忘
飛泉似掛古松梢雪練寒濤自磕敲釀作春雲剛滿谷
頓希為雨潤東郊
　　晴
雲容纔作勢風力與之乖也識東郊潤終惟時雨懷昌
昌露春脚謖謖響松釵若論看山色晴明自是佳
　　曉
遠墅聞雞鳴澹蕩春山曉西宇掛銀蟾東巒吐朱鳥盎
然一谷暖山禽啅疎篠物華縱未酣韶意惟斯好契理
待萬㡬運神籌四表
　　池上居漫作
宛在一泓春水新樂天先我得其津長篇妥貼都言盡
率易由來未易臻
莫道山中無緑舫臨池也有受宜居米家書畫相衡較
嵐靄烟波未此如
　　千相寺八韻
蒼巖路轉東初地翠雲叢既狹始開豁當前悟塞通逃
禪孰龍象訪道豈崆峒自是乘春興聊因識化工鍾靈
山有獨資治物惟同最愛苔皴緑未須花放紅遐思碩
人軸且憩梵王宫相好雖千億根源蔽色空
　　偃松歌
飛空忽見垂蒼龍其上無雲惟碧峰之而押擖弄光怪
李老子兮黄石翁根不土胎性不屈盤盤挿㙷滃蔥鬱
譬如商顔肥遯流老而益腴巻緑髮春風秋月田盤山
鶴鳴鹿旅太古間大椿扶桑此其侣大夫受號嗟赧顔
東坡偃松斯鼻祖成形疑是元黄剖今日應作如是觀
公孫大娘劒器舞
　　翠帀亭六絶句
偨池列林扉拍漗鳴石激是宜引思紛而益令神寂
笠亭纔四柱萬概㕘於前小坐衣袂冷仙風下緑天
陡壁不可登吾意與之上白雲阿那邊佺喬期來往
嵐靄無定態松石乃益奇箇當忘言詮䛁䛁復奚為
土斷石壁立磊磊雉堞横問從誰假借柳州小石城
山莊駐五日林亭登一度卜築亦何為自問不解故
　　山莊西崦人家
茆屋髙低外植援田収餘粒育雞豚惟勤耕績終年計
不解詩書涉世論束帛蒲輪羞隠逸瓦盆柿酒長兒孫
經過每為輕輿駐質樸風猶太古存
　　千尺雪再成
前朝含凍雪猶白今日舒絲柳漸青了識如斯在川上
流隂未肯為人停
訇湱流離瀉復渟聲難為狀色難形三間板閣虚窻靜
只合忘言注水經
熱河西苑及東吳到處風華具四圖試問得無紛色相
宧光應道豈妨乎
　　再疊前韻題唐寅品茶圖
非關陸羽癖分茶偶試原欣沃道芽瓷椀筠爐值兹暇
田盤春色正和嘉
　　題董其昌婉孌草堂圖
草堂本自寫崑山真跡誰教落此間名相由來無定著
婉孌恰喜一般閒仲醇元宰交情厚李氏郭家設色艱
我獨曹風憶彼美楚騷一例詠叢菅
　　命蔣溥汪由敦董邦逹修盤山新志即令入山游
　　　訪既畢事詩以示之
親切名山全體圖舊乘檢校正乖誣名賢勝蹟思傳誌
其不傳能誌取無
　　石林精舍
春松翠欲翻古石飛疑墜允宜風月佳未許桃李厠欹
案讀典墳羲皇興企思
　　雲淨寺
尋春喜晴和入山窮窈窕陽巘已緑縟隂雪猶白皛雲
淨佛所都青蓮色相表盈盈功徳泉身心一以澡載登
度經閣萬慮澄三藐迴望向來途深雲不可討
　　東竺菴見杏花始開
日日盼花開花開迺在此不藉女夷權應是天龍喜竺
菴谷向陽條風掞昌蕊爛漫亦底須瀟灑真佳矣佛笑
物皆春當前悟妙旨
　　少林寺
精藍盤谷口縱望納徐無萬里太行麓千年雙檜株(寺/中)
(兩檜最古蓋/千年物也)稍停㕘淨業隨意作清娛得句還前進名
山寧可孤
　　古中盤
盤之中造盤之阻緑嶕嶢隠青蓮宇到來精舍據其巔
春靄山雲互吞吐老僧面比瘦石枯南宗棒喝全茫乎
住山卻是本來相何用䛁䛁辨有無松籟澗琴皆淨致
一窻延得千峰翠巖花放不入時姸由來物各從其類
仙風謖謖吹我裳便尋歸逕我馬黄乘興應留興不盡
偶游亦厪游無荒
　　泠然閣
巖樓倚半空月宇納天風攬景真無盡㑹心迥不同石
泉銀瀉峽蕙草緑抽叢壺裏年常靜人間春漸融
　　雨花室
三春臨靜寄五日作清娛每到吟將遍兹來興復殊交
窻嵐影翠入座柏隂孤試問維摩詰斯還著也無
　　盤山啓蹕之作
言旋清蹕别山莊五日春游毋迺長知爾何須亟來往
於斯未可久徜徉迴瞻雲罩中天直取近西盤十里强
詩緒紛投吟不盡名山二酉蹔教蔵
　
　
　
　
欽定盤山志巻首五
欽定四庫全書
欽定盤山志卷一
　圖(上/)
　　盤山總圖
　行宫全圖
御定内八景
　　静寄山莊
　　太古雲嵐
　　層巖飛翠
　　清虛玉宇
　　鏡圓常照
　　衆音松吹
　　四靣芙蓉
　　貞觀遺踪
御定外八景
　　天成寺
　　萬松寺
　　舞劍臺
　　盤谷寺
　　雲罩寺
　　紫葢峯
　　千相寺
　　浮石舫
欽定四庫全書
欽定盤山志巻一
　圖考
　　周官職方氏大司徒掌土訓之地圖天下險要阨
　　塞具焉後世工畫者􁂰􁂰模寫山水及宫宇之制
　　非僅備觀覽而巳將以辨脈絡正方位也盤山舊
　　有圖舉大勢於尺幅簡率已甚今兹繪事有總有
　　分以
　行宫為標凖而内外諸景暨峯巖寺觀之著名者以
　　次布列復為說以考證之清華水木造物閟此奥
　　區蒸蔚雲霞
　盛世彰其嘉應諸(臣/)幸際承平共肆蒐討拜手登諸
　秘府於前代所傳圖籍稍足增益其未備矣

　
　
　
　
　
　
　
　
　　盤山全圖
　　易曰艮為山又曰艮東北之卦也故崑崙墟之􁀧
　　北出而極於東蜿蜒旁薄萬有餘里迺藴靈鍾秀
　　於長白諸山為
　國家肇基王迹之地其在河湟以内者自岍岐至於
　　太行如脊隆起而放乎遼海
　神京億萬年之屏衞於是乎在盤山固發脈於太行
　　而畿左之名勝也古名四正山或曰徐無山髙二
　　千餘仞周百餘里遥望之渾然如一峯壁立薊門
　　蒼翠插漢而雄厚博大首尾結蟠陟其絶頂長城
　　若環堵然北紀諸山緜亘天際咸瞭然指掌中中
　　有三盤五峯諸勝如蛇縈如蠭攢如層華吐萼怪
　　石林立不可名狀古松迸其罅幽草繚其趾泉淙
　　淙穿竇出循谿歴澗注為潭瀦為池窅然深曲迥
　　出塵界昔為田盤先生田疇所棲隠今則多演佛
　　說之廬晨鐘夕梵遍滿丹崖翠岫間遊者延縁石
　　磴上下䝉樷轉入轉深不辨所出其能窮極險峻
　　繞其腹而躋其巔者鮮焉粤自
　金根屢賁靈境日開
特發内帑營建别館山水得位置之宜土木無雕飾之
　　費
天章炳煥雲物為之改觀諸景之天成地設若見若隠
　　於向時者今皆收諸几席之下毫素之間矣考自
　　昔圖經自五嶽十二鎮之外茍非耳目所及雖有
　　神異聳㧞可與嶽鎮競秀者止存髣髴莫悉形容
　　况兹山之幽靚深藏最為後出哉兹標舉大凡為
　　總圖髙列雲峰旁分泉壑陰陽向背盤旋曲折之
　　體勢略如聚米畫沙不特以備選勝者之披覽亦
　　以見兹山之獻竒呈秀於太平有道之世而與宇
　　内諸名山相照耀者其靈氣足以興雲雨其形勝
　　足以資拱䕶云爾
　
　
　
　
　
　
　
　
　　行宫全圗
　　　盤山之有
　　行宫經始於乾隆九年先是臣工上言薊之盤山為
　鑾輿由山海上
陵寢之道
聖祖仁皇帝四次臨幸
睿藻留題樹石蔚然増秀比来山農野叟莫不額手傾心
　　　就瞻
雲日宜創築
　殿宇以為歲時駐蹕之所
皇上俞其請飭將作庀材鳩工告成不日地居山之午
　　方前岡如屏後嶂如扆自玉石莊迤邐東達於繚
　　垣之南偏垣壘以文石周遭十餘里隨山逕髙下
　　為紆直澗泉數道流垣内雪濤濺躍自髙處奔注
　　山下設牐以時啟閉林開麓斷地勢髙敞宏闊直
　　廬環翼中崇閎飛甍正位而向明則
　行宫在焉歴門數重循磴上盤旋往復以抵山之深
　　處碧瓦鱗鱗然與懸崖削壁相間
御題八景洵足舉其勝概矣兹山峯巖之嶻嶫澗壑之
　　淸幽林木之蒼鬱秀出北戒而勝蹟遺踪往往在
　　煙雲變滅中數千百年來祗以供遺世之士與夫
　　衲子道流之閒居而静觀固疑乾坤靈淑所融結
　　發之不盡鬱積而有所待也自
帝居特起燦日月而輔風雲望兹山者幾如三島閬苑
　　可望而不可即而
宸遊所届松雲棟牖間自足陶冶元化抒寫太和彼甘
　　泉之賦九成之頌徒侈一時之盛事者烏知林聲
　　山色可以作笙簧錦繡觀而仁知之樂又有㑹心
　　不逺者耶
　
　
　
　
　
　
　
　
　　　静寄山荘
　　行宫以静寄山荘名崇儉徳也
皇祖時築山荘於熱河以避暑不雕不繪得天然之勝今
　　　兹縱廣不及其半而朴畧如之於山前平敞處建
　　殿庭為班朝聴政之位
　御題曰知仁樂處其東喬林交䕃希見曦景有齋曰松
　　　巗寒翠羣臣燕見處也又東為鏡瀾亭臨大澗澗
　　　中水石盪激常作殷雷聲虹梁跨其上踰橋東北
　　折舉歩漸髙登山之路於此始焉山以静為體人
　　心亦以静為體
聖人首出庶物主静立極
時廵餘暇寄意林泉猶兢兢以此自持此中境界宏深
　　足令大地河山都歸涵照不獨山間雲物依然具
　　太古氣象已也
　
　
　
　
　
　
　
　
　　太古雲嵐
　　觸石膚寸之雲杳靄極於霄際瞬息之聚散昕夕
　　之吐納四時之氣象自鴻濛以迄今兹變幻靡盡
　　而處乎静以觀至變而有不變者存焉山椒拾級
　　而上地曠而見逺為穹宇複閣
御題曰太古雲嵐
幾暇澄觀若琉璃巨海光照一切矣西有軒曰引勝齋
　　曰暢逺樓曰接要樓後又有軒曰韻松迴廊四周
　　　檐牙相接皆
　宸逰常御處也其東結構宏敞曰夀萱堂為奉
聖母臨幸憩息之所晨昏問視跬步可達啟牖而佳氣入
　　　捲幄而暖翠浮
　宫庭樂事悉見歌咏當有五色雲光遍滿擁䕶與兹山
　　　並夀億萬禩矣
　
　
　
　
　
　
　
　
　　層巖飛翠
　　盤之為山外斂而中舒巒重嶂複歩歩入勝讀昔
　　人諸游記大都以奉使乗傳延緣濃翠間未移寸
　　晷輒驅馬去之所得不過十一二洵乎乾坤靈窟
　　不欲作人間耳目近玩矣
　文囿初闢於山之額疏剔得異境焉營殿宇亭榭以
　　時游觀諸巖岫之層疊而上際青㝠者如雲之垂
　　如濤之湧如騏驥之馳驟而勒其首離離蔚蔚窮
　　姸極態而丹葩碧𬎼復䝉羃於嵐光煙靄中以佐
　　其幽致
御題其所曰層巖飛翠而無窮景色於是包舉焉中有
　　澹懷堂堂之西有樓曰擷翠閣曰雲起皆髙夐可
　　臨眺繞荔垣之後石徑相接緑縟亭石林精舎各
　　因境得名藴竒延秀固淸都之曲室也
　
　
　
　
　
　
　
　
　　清虛玉宇
　　天為積氣地之上皆天也况山之峻極㧞塵土而
　　逼穹霄昔人所云呼吸可通帝座者不其然歟
　行宫東少北為清虛玉宇有門有廡正中搆傑閣體
　　勢正圓以示崇效之義道家之言天語渉元妙而
　　天帝之號著於禮經儒者類能詳究之其理自非
　　妄託惟兹凌虛縹緲之境日月朗照萬象在下佳
　　氣氤氲出納於珠網綺疏間常有羣真環衞絳節
　　來朝中天積翠之賦固不足方兹宏麗矣
　
　
　
　
　
　
　
　
　　鏡圓常照
　　盤山昔多隠淪自唐以後遂為大德道塲智燈法
　　鼓流傳日盛巖凹澗側皆建寶坊
皇上性體圓覺貫徹人天謂釋氏之教可以振㧞羣迷
　　利濟衆生與治道有所佑助爰於
　山莊之西得概軒之前整飾梵宇門榜曰笠招提殿
　　額曰鏡圓常照以奉覺皇非區區福田利益所可
　　同日語也夫昔之讚般若者以雲霞為供養以巖
　　石為徒侣以水月天雲為法相則此晨鐘夕唄直
　　可作祇園鷲嶺觀矣心鏡交光悉知悉見游於方
　　之内者烏足語此中境地也耶
　
　
　
　
　
　
　
　
　　衆音松吹
　　盤泉之水演迤而下趨其南為小石城婉孌草堂
　　適介其間堂之東亭宇翼然實先堂而築以當諸
　　景之㑹曰衆音松吹葢石無聲也泉觸之而聲怒
　　則雷霆砰擊震動山谷及其滙為平池瀦為曲渚
　　泠泠然如八音之繁會而松之樷生於巖巔澗底
　　者風過之輒作幽韻與清流相和答昔人所稱盤
　　山三勝於此可盡得之
宸遊怡暢屢見吟咏正如酈善長所謂竹柏之懷與神
　　心妙逺仁智之性共山水效深也與此景相毗連
　　者曰翠帀亭曰清嘯亭曰松湍流韻皆在喬林深
　　蔭中别具幽靚之致
　
　
　
　
　
　
　
　
　　四面芙蓉
　　山之幽絶處一澗一石皆足濯盥坐卧流連永日
　　要其體勢方正􁀧絡迴環諸巨峯自中央而達四
　　維與清凉五臺争雄長其間岡巒起伏蒼翠相屬
　　升髙望之無不奮迅騰湧而出靡所隠蔽此四靣
　　芙蓉之所以名亭也亭與霞標亭相望崇敞洞達
　　當林霏乍開景物澄霽羣峯如華萼之敷光景溢
　　目應接不暇
天藻丕宣能令山開生面初日芙蓉之喻固未足以盡
　　其妙已
　
　
　
　
　
　
　
　
　　貞觀遺踪
　　有石在南澗濱色潤而質瑩縱可五六尋衡倍之
　　實一石以凹凸分為三於平坦處結亭蔭喬木而
　　倚巨巖境最幽寂相傳唐文皇東征晾甲於此
御題曰貞觀遺踪千載上雄心逺略此石所以志也石
　　迤下欲盡處横亘若檻然萬壑奔赴之水至檻内
　　勢益怒則踊躍砰擊而出跳珠噴玉下注深潭
宸遊作記比之寒山千尺雪遂以為名
天翰並摹刻崖壁築宇於泉上相靣勢為髙下雲窻霧
　　寮宛轉相屬水聲潺潺與虛濤清籟旦夕入聽山
　　中泉石相遭之勝莫與此絜矣
　
　
　
　
　
　
　
　
　　天成寺
　　盤山諸寺大半以險得幽游者必披樷莽或崖懸
　　壑絶縋而可至其路稍坦而境絶勝者為天成寺
　　沿歴坡間行者忘疲峯轉境拓飛甍出於樹杪為
　　寺門之樓顔曰江山一覽可登眺凡巖岫之羅列
　　林麓之映帶於山之陽者纎悉靡不呈露内為佛
　　殿金碧煥耀背負翠屏旁臨澗泉歩歩引人入勝
　　矣
　輦路由蓮花池而上可三里許每駐
　蹕兹山率先至寺故
御製詩篇視他刹尤富焉
　
　
　
　
　
　
　
　
　　　萬松寺
　　　盈山皆松也松之性得土而恱得石而竒土石相
　　　錯則蒼茂夭矯兼擅其美矧泉流之激蕩煙雲之
　　　繚繞嵗月滋久靈氣盤鬱其體幹又非擾龍偃蓋
　　　諸名状所能盡耶寺在舞劍臺之東本名衛公菴
　　　後拓而新之
聖祖屢幸
賜顔萬松盖紀其實且以標一山之勝也石甃數成崇櫩
　　四注宏麗中饒清幽之觀循磴入寺寒翠侵衣竽
　　籟交作恍置身清凉佛境泰山之所植天都之所
　　長又不可同年語矣
　
　
　
　
　
　
　
　
　　舞劍臺
　　盤山五峯昔稱五臺其西臺即唐李靖舞劍處也
　　衞公以雄才偉略佐唐家有天下嘗登此臺臺髙
　　平無所蔽天風吹衣白日朗照塞垣遼海之形勝
　　歴歴在指掌間宜當時擊劍長歌慨當以慷盡露
　　英雄本色千百年後石色泉聲凛然作風雲氣
　翠華莅止披圖道古想見頗牧之為人斯亦異代之
　　知遇也

　
　
　
　
　
　
　
　
　　　盤谷寺
　　　以盤名山而谷居盤之中尤稱幽阻盖昔隠士之
　　　所棲止也人往而路茀
　國朝僧始闢地以建寺
聖祖錫額曰盤谷以復舊稱寺從石門入蹊徑縈繞花朩
　　　疎扶諸泉㶁㶁俱流入青溝溝之側有巗有㘭有
　　　阪而阪尤勝植杏萬樹春花齊發望之若紅雪寺
　　　中有堂有軒與磴道為髙下
　六龍乗令來游來觀向之松崖蘚壁俱煥
天章懷髙隠之清風撫遺踪於耕釣恍若其人在焉呼
　　之欲出矣
　
　
　
　
　
　
　
　
　　雲罩寺
　　游田盤而不至舎利塔不足以盡山之勝墖峙挂
　　月峰路由雲罩殿左磴縁壁如棧老松出嵌巖其
　　竒者迺如青鸞之舒翼登其巔俯視四極蒼然一
　　色山川雜陳細𤨏莫辨世外巨觀也寺中景物幽
　　靚魚板清肅古德之所過化髙僧於焉習静時有
　　雲氣生檐宇間遥望之若萬疊波濤滚滚無際雖
　　岱之雲臺黄之雲海無以踰此况數十年來
翠輦時臨
天章疊賁更足令山色嵐光益增氣象耶寺後有峰曰
　　自來與挂月接舊有無梁殿址其所見與挂月葢
　　相類云
　
　
　
　
　
　
　
　
　　紫葢峰
　　名勝志稱盤山之竒特首標紫葢葢薊門諸山以
　　雄厚勝而不足於秀澤兹山獨立一格外若韜晦
　　入其中疏峰列崿繞翠縈青如菡萏之敷榮而紫
　　葢為之菂也圓峭矗峙旁無附麗不必與諸峰争
　　竒競巧而體勢尊嚴儼然華葢之中天諸峯帖帖
　　若衞若朝矣居人又稱為中臺且云為盤諸刹龍
　　脈所發信然

　
　
　
　
　
　
　
　
　　千相寺
　　華首觀化應真著蹟是處有之而此寺獨以千相
　　名者相傳有尊者於巖下澄泉見千僧洗鉢因構
　　精舎旋刻崖石具儀相略如所見之數事雖渉幻
　　異而奔走瞻仰者遍十方界恍若伽那石窟中留
　　影光亮矣寺去麓可三里許縁嶔﨑而上長松夾
　　道作虬龍形殿宇整潔明僧憨山曾遇隠士於寺
　　後之石室今稱契真洞旁近巖岫俱嵌空䆗窱固
　　皆當時晨夕經行地耶摇動石亦竒然他處間有
　　之以為敬信所致則𩔖假託矣
　
　
　
　
　
　
　
　
　　浮石舫
　　圖經稱四正山葢言山形迴合如城郭也其中竒
　　峰怪石如刻如塑或以形體或以禽獸或以卉木
　　或以器物屋宇隨象立名不勝圖繪矣浮石舫在
　　上甘澗東北峯頂石勢如萬斛巨艦雲氣晨夕出
　　山腹浮浮欲動有乘風駕濤之勢意有太古神人
　　凌灝氣游太空而來集於此乎靈幻成象造物何
　　心世之庸夫俗子輒相與傅㑹假山靈姓氏以迷
　　惑視聽者所在多有兹地以稍僻故不受矯誣夫
　　亦山靈之厚幸歟
　
　
　
　
　
　
　
　
　
　
　
　
　
欽定盤山志卷一
欽定四庫全書
欽定盤山志卷二
　圖(下/)
　行宫内新增六景
　　半天樓
　　池上居
　　農樂軒
　　雨花室
　　泠然閣
　　小普陀
　　　附載十六景
　　古中盤
　　上方寺
　　少林寺
　　雲淨寺
　　東竺庵
　　東甘澗
　　西甘澗
　　蓮花峰
　　雙峰寺
　　法蔵寺
　　青峰寺
　　天香寺
　　感化寺
　　先師臺
　　水月菴
　　白巖寺

　
　
　
　
　
　
　
　
　　半天樓
　　鑿石為梯千百級盤折而上林密壑陡不暇旁矚
　　峰勢一轉豁然開張萬象森列有亭當轉處曰摩
　　青稍南而東為半天樓樓巍聳無所蔽八牕洞開
　　納顥氣而拂剛飈北面接檻外為平臺架空凌虛
　　欄楯周繞
宸遊樂其髙曠屢登此遐眺海水一杯齊州九㸃髣髴
　　在目睫間而佛圖仙館林霏泉影之隠見於三盤
　　山色中者又不足言蓋山本峻極而此地適踞山
　　之巔日月先光雷雨在下皆屬真實境界彼中天
　　化人之居幻象恍惚奚足與此等倫耶
　
　
　
　
　
　
　
　
　　池上居
　　太古雲嵐東垣之外林木菴藹循犖确仄徑行可
　　半里當兩崖欲合未合處築甎甓為睥睨樓櫓之
　　形刻其上曰披雲棧曰款煙扉由門入境忽開朗
　　澄池清澈見底壘竒石作岸凡數匝每匝象月半
　　輪外堅而下實故水冬夏不洩瞰池為池上居步
　　廊繞出池左有亭曰涵碧其後泉從千澗落日夜
　　濺濺鳴則琴峽亭在焉蓋山中諸水多噴湧巖竇
　　或伏流沙際少含蓄渟泓之致
　靈沼天成協兹地勢荇藻交碧輕鯈吹沫於以見天
　　趣暢
宸襟與盤泉千尺雪各擅勝場不復相掩也
　
　
　
　
　
　
　
　
　　農樂軒
聖天子念民事之重遊豫所至輒
咨詢疾苦俾得霑補助之
仁盤之土可以稼而其俗淳朴務勤力田間童叟得時
　　時望見
顔色鼓舞踴躍豳風愛上之誼庶幾見之觀瀾亭之東
　　有地衍沃澗泉夾流左右可灌溉
命有司墾為方田用藝嘉穀築亭宇其間額其前軒曰
　　農樂比於
　内苑觀稼之所籬落映帶溝塍彌望春風至而碧毯
　　鋪秋日麗而黄雲湧可以譜昇平豐稔之象不獨
　　摹寫江村景色而已也
　
　
　
　
　
　
　
　
　　雨花室
　　山路西北上漸少平坦而谷深崖複佳境益多契
　　乎
睿賞爰加結構有檐宇在深林中老樹作英時隨風飄
　　舞宛如曼陀羅之散空則雨花室也室隱處又有
　　室焉茨以茅倚巖為垣壁明潔無滓是曰雲林石
　　室步越庭院仰面諸髙峰青逼霄漢是為對山亭
　　自此而西下半里許飛櫩翼然縱窄而横廣樓閣
　　之參差隱見於空碧中者可以坐攬是曰菴翠亭
　　亭與室皆當幽絶處凡離合向背崇卑淺深之體
　　制皆因地勢為之不拘常格而舉目移趾景色各
　　殊洵乎人工之巧符乎天造矣
　
　
　
　
　
　
　
　
　　泠然閣
　　地籟之發於衆竅者調調刁刁吹萬不同若夫暖
　　香襲於蘭坡涼聲被於鞠徑山中清景是處熙怡
　　閣虚迴受風尤多宜有泠然之目不僅援列子寓
　　言也閣之下軒序翼如林蘿翳如石之起於庭者
　　突如梯而上南望無所不見北出乃平步崖額護
　　以欄楯作深碧色時卉蔓之如錦一逕迤邐斜去
　　若尋仙源窅然無極數十百折乃可達攓雲亭亭
　　在山絶頂常時煙雲隔斷以準望度之適與此地
　　相直天然位置得
御筆標題一一與面勢相稱形諸繪事固不足以舉其
　　勝槩矣
　
　
　
　
　
　
　
　
　　小普陀
　　近東澗得岡阜髙敞地結亭曰極望澄鮮亭下北
　　折曲徑如旋螺深入崖隩水流至此不復作澎湃
　　勢縈紆洄洑匯為石潭潭之上有竹萬竿竹得水
　　而悦作深翠色日色到地若碎金於此建宇以奉
　　大士屋小而勢聳不設疏櫺刻木為四壁塗以丹
　　雘名小普陀以水故名也大士以聲聞入而號觀
　　自在觀之為義無量無邊以石潭而視落伽大海
　　之水一勺耳而性月所印處處皆圓皈心者當作
　　如是觀
　
　
　
　
　
　
　
　
　　　古中盤
　　　擅中䑓紫盖之勝而蓮花毘盧諸峰或枕或面以
　　　朝霞夕靄作供養者為古中盤唐髙僧寳積之所
　　　宴坐也今則紺宇琳宫鬱然相望
聖祖愛其竒秀勒詩石上記稱舍利塔每放光明地多金
　　　沙雨過則現竒朩澄泉映帶左右為佛窟表異者
　　　不可悉數度危石穿松徑恍然不知身之從塵境
　　　来矣

　
　
　
　
　
　
　
　
　　上方寺
　　寺去平地幾二十里山髙而氣寒千百年來唯枯
　　禪能居之老屋數椽無金碧之采今奉
命增修頳牆外繚崇臺内峙煥然改觀焉路自東巖折
　　而入其西僅細徑一綫幽泉侵林恠石嚙屐俯臨
　　壑中窅深無極仰面則嶕嶢峰千仞石壁如削削
　　處皆直裂而上勢巉然若寶劒厲鍔紛插層雲間
　　灌木盤根石罅槎枒萬狀天門開石刻在樹影中
　　可望而見人罕能至其處其西為懸空石稍下則
　　凌雲臺故址猶在昔荆浩畫山好作方折上方傍
　　近諸峰多峭刻似荆畫葢山勢至此一變矣
　
　
　
　
　
　
　
　
　　少林寺
　　嵩之少林為禪宗祖庭故名特著其在盤山者剏
　　造嵗月不可考而開士之草衣木食宣揚般若者
　　世有其人中為學仙者所據旋復改正固知耆闍
　　之窟吉祥之海非他氏所能爭矣地當盤谷之口
　　爽塏明秀昔人所稱近䝉
賜金翬革增麗山下望窣堵波與香臺蓮宇歴歴如繪
　　而行逕必跨大澗盤層岡數里中屢上屢下乃抵
　　寺門紅龍池旁竒石羅列名狀各殊俱足㸃染禪
　　林景色云
　
　
　
　
　
　
　
　
　　　雲淨寺
　　　自山額北上而東折有大安年石幢故小刹也名
　　　淨業庵漸成叢林築基起平處數尋上為珠宫琳
　　　宇前後相次
聖祖臨幸
賜名雲淨今奉
　勅重修益加輪奐其外巒谷窈窕劍石駢立㡬不能行
　　　馬到寺稍展豁而氣象深穏碧林丹樹間凛然疑
　　貯太古之雪度經閣髙出木末梵唄一聲諸品俱
　　静山峙雲行烏從窺其色相耶
　
　
　
　
　
　
　
　
　　東竺庵
　　光路覺路遍滿一切豈必青鸞之舍始騰慧日耶
　　盤山故佛窟此庵獨以東竺名可悟震旦金天因
　　縁不二庵在松樹峪峪多土壤可樹藝結架無幾
　　而以朴野勝編茅為亭倚巖石為牆庭中雜蒔卉
　　木花香四時不絶亦地奥而氣聚使然
宸遊自雲罩歸必駐蹕於此以憩侍從
天語留題妙入禪悦法輪轉處當時有妙香寶華徧滿
　　空界矣
　
　
　
　
　
　
　
　
　　東甘澗
　　有水夾小山而流相距止一里許在東者為東甘
　　澗澗上築精舍
御筆題其額中為小殿兩廡翼之廣庭中有石名蒲團
　　周圓可趺坐古松髙不滿尋丈䕃周於庭若斗笠
　　然就庭隅結樓松之頂可俯而摩也盤谷之間窅
　　深嶄絶得平地僅如掌禪侣棲焉自逺望之梵宇
　　之出層崖嵌壁者疑無路可達穿雲盤折而入則
　　石房數楹纎塵不染令人有出世想宜昔日隱淪
　　日夕於松聲澗響中而不知返也
　
　
　
　
　
　
　
　
　　西甘澗
　　峰勢迴轉見旛影出樹杪清泉一道横其前壘石
　　為小橋以度則西甘澗之佛廬在焉其屋宇朴略
　　猶之東也而異境天設各具標格人工結構固無
　　所庸衲子數人終老樵汲不以語言文字説法相
　　對移時穆然見太古淳朴之風蘇軾嘗以空山無
　　人水流花開贊阿羅漢今安知顛崖仄厂間不更
　　有一瓢一笠密傳心印如拔陀其人者惜白雲深
　　阻無從見之耳
　
　
　
　
　
　
　
　
　　　蓮花峰
　　　峰自下而上分三巗崚嶒􁊢嶫勢欲摩天見於昔
　　　人逰記者數矣曰東臺正其方也曰削玉辨其色
　　　也曰九華肖其形也而形之竒秀如朶分瓣簇互
　　　映紛披不可以數紀
聖祖有中臺遥望蓮花峰之句爰更名蓮花焉夫蓮卉植
　　　耳而佛氏道家者流往往托之以示靈幻而其亭
　　　亭淨植不夭不汚可逺觀而不可䙝玩儒者以為
　　　有君子之容兹山在岑寂之境忽䝉
睿賞肇錫嘉名其所取義盖在此而不在彼矣
　
　
　
　
　
　
　
　
　　雙峰寺
　　雙峰於山為西偏蒼壁萬仭對峙如童角之丱寺
　　適當其陽對舞劒臺嵐靄曉夕殊狀蔚然偉觀殿
　　宇與山為髙下相傳鄂公尉遲敬德所監造也昔
　　唐太宗以武功勘亂功成後廣建梵刹以資福田
　　惻然有哀矜黎首之心詔語刋碣寺中今承平日
　　乆生聚豐樂深山黄馘再世不聞金鼓之聲擊壤
　　含哺順
帝之則撫兹往蹟又不禁慨然興嘆已
　
　
　
　
　
　
　
　
　　法藏寺
　　由大嶺入山過雙峰寺石阪旋折於層巒疊巇間
　　可按轡行阪盡得法藏寺薜茘為牆白雲盈塢近
　　與雙峰青峰俱䝉
發帑重葺規制益加宏整庭有喬松垂䕃遊者藉以憩
　　息僧言此松為盤山第一不虚也倚法船石望六
　　王砦一壁凌空諸峰如在肘腋頽垣廢壘約略可
　　辨昔時葢有屯兵於此者而記載不可考矣

　
　
　
　
　
　
　
　
　　　青峰寺
　　　山行可三四里率數武一旋折至幽絶處曰青楊
　　　峪峪有寺曰青峰近寺千巗圭立萬嶂螺分皆深
　　　翠色而庭宇適四面延納之因以得名寺直法藏
　　　之南里許其来已久易菴為寺則自
聖祖御書匾額始俯瞰山趾麥田萬罫杏林繚繞花時映
　　　松檜林若霞采之晨敷光景炫目其稱勝地不虚
　　　爾

　
　
　
　
　
　
　
　
　　天香寺
　　旃檀樹下薝蔔林中世尊常以喻法性而巖凹澗
　　側卉木馥郁之氣四時不絶亦諸天自然供養也
　　天香之所繇名已無碑碣可攷即其境地可與鷲
　　嶺龍宫同稱香界矣自
　行宮西北二里許歴疎林淺渚背小峰為寺紅牆碧
　　瓦差差翼翼麗于蘭樹其中殿室華整像設莊嚴
　　蓋乾隆九年所移建
奎章疊賜聿成寶地境雖未極幽敻而風景明秀鐘唄
　　時作塵俗固不到此矣
　
　
　
　
　
　
　
　
　　感化寺
　　山之陽坡陀岡阜錯落若星羅棊置不可名數自
　　玉石莊而東一望坦夷昔志稱田疇入山營幽險
　　平敞地以居此固其躬耕處也感化為唐時名刹
　　乾隆十年奉
命重建於此
璇題耀於重楣禪堂寮舍位置與昔構無别而加崇煥
　　焉其外面勢軒豁塍畦沙渚映帶逺近諸髙峰堆
　　蒼積翠為之屛枕夕陽密樹間隱見參差儼然畫
　　㡧入山者必繫馬寺門流連瞻望而後去昔栁栁
　　州所稱曠如奥如者兹山殆兼而有之而繇曠歴
　　奥乃窮勝概感化固山中諸刹眉目歟
　
　
　
　
　
　
　
　
　　先師臺
　　臺在盤山之正南一峰耳孤騫峭立厓勢外出作
　　方稜凡數層層皆争上讓下其斗絶處乃不可磴
　　級遊人披槎枒蔚薈繞曲徑以上其頂寛敞平豁
　　躡雲影慿剛飈蒼蒼茫茫漕河繞其前渤海湧其
　　左燕山聳其右數百里外如觀掌果舊稱黄龍尊
　　師焚脩於此有塔在焉招提踞其上層境地荒寂
　　至者亦罕臺上石形肖物不假雕鑿樵子每指之
　　以示靈異云
　
　
　
　
　
　
　
　
　　水月菴
　　砂嶺為走平谷孔道迤北而東折則法蔵青峰諸
　　寺在焉舊號巉險明時始鏟鑿成路路旁石猶瑰
　　詭大者如厦屋小者如甖缶俱作黝黑色嶺南盡
　　處有泉仰出甃石為池如月半規泉上結屋從右
　　門入為精舍以奉大士因以水月名泉味甘冽行
　　人每解鞍瓢酌焉密樹隂翳禽蟬啼呴遙睇重巒
　　屏施障展煙靄萬狀如置身清涼界中塵慮盡滌
　　矣
　
　
　
　
　
　
　
　
　　白巖寺
　　田盤與他山相連接獨以石骨巉削為别故遊盤
　　者東至白巖而止寺距
　宫門十里從深村野畝中紆迴而入岡巒環抱轉入
　　轉幽近寺絶不見寺密林一轉精藍忽現此山之
　　最僻静處也昔時脩潔髙僧多退隠于此今雖無
　　復舊觀而茅亭虛牖間諸峯髙聳空翠擈人庭前
　　二柏樹銅枝虬幹亦數百年物也清磬聲中妙香
　　㣲度猶可想見往日之清規云
　
　
　
　
　
　
　
　
　
　
　
　
　
　
欽定盤山志巻二
欽定四庫全書
欽定盤山志巻三
　名勝一
　　靈奧之區大半在荒陬絶徼游者必裹數月糧伐
　　木取道而後至盤山去
　京都百餘里驛路往來蒼翠在目勝處迺不減羅浮
　　台宕諸山而記載漏略豈清淑之氣待時而顯哉
　　其有昔在榛蕪今始疏剔者有昔稱凡俗今定主
　　名者按其方位舉其形勢俾山水有靈無久韜晦
　　焉若橋梁村里游覽所必由亦摉考以備山師之
　　籍
　　山
　盤山在薊州城北二十五里本名四正山相傳古有
　　田盤先生自齊來棲遲於此魏志載田疇入徐無
　　山中躬耕以養父母即此山也故更名田盤今省
　　稱盤山其山脈絡雄渾首太行而尾碣石為畿左
　　巨障高二千餘仞周百餘里五峰三盤秀甲寰宇
　　佛廬仙窟遍布諸勝地數十年來
鑾輿屢駐標異搜奇而樹石雲泉别開生面矣
　　酈道元水經注云泃水又東在合盤山水水出山
　　上山峻嶮人跡罕交去山三十里望山上水可髙
　　二十餘里素湍浩然頽波歴谿沿流而下自西北
　　轉注於泃水
　　圖經云盤山南距滄溟西盡泃水東放碣石自遠
　　望之層巒疊嶂崒嵂排空真為雄勝
　　曹學佺名勝志云盤山一名盤龍山在州西北二
　　十五里髙二千仞周百餘里山北數峰林立如削
　　曰紫蓋曰宿猿尤為奇特最髙者曰上盤頂有巨
　　石以指摇之輒動上有二龍潭下有潮井又有澤
　　鉢泉稍下者曰中盤東行十餘里蔚然深秀怪石
　　突起曰白巖日暮山光嵐氣濛濛如雨上有古寺
　　山南有小嶺陡絶難行曰砂嶺髙二百餘仞周六
　　里泉水沿石竇下為砂河東流合五里河
　　洪昇駁名勝志云庚午春余游盤山歸取曹能始
　　名勝志讀之云上盤頂有巨石以指摇之輒動今
　　摇動石在千相寺後與上盤無涉又云上有二龍
　　潭偕僧石林由松樹峪入盤折亂山㡬十餘里先
　　得小龍潭一復行見巨石兩旁潭形若鬴為舊龍
　　潭又深入數里歴鷹嶺豸峰諸勝抵山後將盡處
　　有三潭蟬聨不遠中一潭最深黑云龍濳處其去
　　上盤㡬二十里又云山南有砂嶺髙二百餘仞陡
　　絶難行今砂嶺為入山孔道亦不甚髙按能始有
　　盤山詩似曾親游歴者何以多謬若此
　　顧祖禹方輿紀要云泃水在薊州北四十里一名
　　廣漢川(俗名黄/厓川)發源黄厓口一支西南流經盤山
　　之隂入平谷為泃河一支東南流經盤山之陽過
　　三义口入寶坻縣之白龍港宋廣川郡之名以此
　　王士禎曰據酈注鮑丘水條下有盤山又有徐無
　　山徐無山下有田子泰避難居之之文田所居或
　　在盤山或在徐無更一考證方確
　　朱彞尊曰姬志真云古有田盤先生自齊而來棲
　　遲此山則田盤是人名非田疇居此盤桓而名之
　　也宜詳考
　　智朴山水人物辯譌盤山舊名四正山一名徐無
　　山以田疇隠居於此又名田盤山酈注中多舛誤
　　按鮑丘水云其水自雍奴縣故城西北舊分笥溝
　　水東出合笥溝斷衆川東注混同一瀆東逕其縣
　　北又東與泃河合水出右北平無終縣西山白楊
　　谷西北流逕平谷縣屈西南流獨樂水入焉水出
　　北抱犢固南逕平谷縣故城東其水南流入於泃
　　泃水又東左合盤山水今以盤山之形勝論之盤
　　山東南四十里為薊州百二十里為玉田即古無
　　終縣疇故里也西南七十里為三河即古臨泃縣
　　也西北四十里為平谷疑疇導道破烏丸之平岡
　　界也然護山之水其源出自黄厓口一名廣漢川
　　黄厓去薊北四十里水分為二一派西南流逕盤
　　山之隂為獨樂河􁆑流之平谷靈山泉水注之入
　　三河為泃水過草橋河(古鮑丘河/一名白河)匯盤山左去之
　　水至三义口入寶坻縣之白龍港(方與紀要/此處亦譌)一派
　　東南流逕薊南五里橋匯盤山右去之水入溵流
　　河二水皆自北而南屈而東無終適當其東南而
　　酈注以為無終西山之水流逕平谷按平谷至無
　　終相去百六十里中有盤山間隔豈有無終東南
　　之水而反流入平谷之西北邪況無終之西無山
　　田疇傳云濱海洿下濘滯不通指此地也又平谷
　　縣屈西南流獨樂水入焉然獨樂之水在縣之東
　　盤之北俗呼獨漏河以其水至此伏流里許復涌
　　出故名而酈注反以為在其西南何歟又方輿紀
　　要云泃河在平谷縣東南自薊州流入界又南入
　　三河按平谷在盤山西北四周皆山古名盤隂去
　　薊東南八十里盤嶺間之豈有薊水而反流入平
　　谷邪此皆支離漫引㡬不可考再按田疇率宗族
　　他附從數百人入徐無山中營深險平敞地而居
　　躬耕以養父母今感化寺是其遺址寺碑戴魏太
　　和中無終縣民田氏兹焉營辦其地背負髙山面
　　瞰平原中有土阜如城郭周數里清流茂樹堪為
　　都邑而遵化北亦有徐無山或謂田疇避難於此
　　二者併存薊州為是至於姬志真田盤先生之説
　　則又誕妄無稽按雲山集云漁陽西北之山本名
　　四正古有田盤先生自齊而來棲遲此山因名盤
　　山又祥邁辯譌録云張志格姬志真等於至元壬
　　午至盤山借居法興寺丙戌春請長春真人建醮
　　因䂓永定王道政奏請太后樹碑易額為棲雲觀
　　諦觀二説田盤先生之確屬何代自齊而來是何
　　郡邑必有本末見於傳記如焦山之於焦先匡山
　　之於匡俗迺可以山當之豈有突然而出汎然而
　　遇以烏有子虚之人而輒以山當之者乎竊意以
　　人名山必歸子泰田盤先生之有無正自不須深
　　辯耳嗚呼凡天下事物之跡必親見而詳審之迺
　　可無疑於衷若以耳食得之鮮有不紕繆者即以
　　盤山一區之山水人物考之概可見矣
　　智朴又云砂嶺曹能始名勝志謂髙二百餘仞洪
　　昇昉思非之按砂嶺自昔稱險峭萬厯中僧明澄
　　募資鳩工去其磽确鑿為坦途昉思未見昔日之
　　險峭能始抑焉知今日之坦途邪
　　謹按姬翼雲山集田盤先生之説舊志疑為鑿空
　　傅㑹域中名山如吳支硎閩武夷之屬俱以荒遠
　　不可稽之姓氏得名千載若概以為不可信則廬
　　君匡俗事殊時異耳傳之談見譏道元久矣存而
　　不論亦記載之良法也智朴援据史冊以山屬之
　　子泰似矣而必指田盤先生為子虗烏有之人且
　　以辯譌録道流樹碑易額之故幷其傳語痛斥之
　　抑何所見之不廣耶
　　智朴按盤山舊名無終山徐無山迺無終山之譌
　　耳始於陳壽作田疇列傳後人沿襲不復辯别曹
　　操表論田疇云疇率宗人避難於無終山又陶濳
　　擬古詩云辭家夙嚴駕當往至無終又劉之推九
　　州要略云古漁陽北有無終山山上有燕昭王冢
　　冢去千像寺東南不數里而人無知之者遵化城
　　北有徐無山亦繆傳耳
　　謹按太平寰宇記無終山一名翁同山又名隂山
　　在漁陽縣西北四里又考水經注載陽翁伯碑文
　　云居於縣北六十里翁同之山後路徙於西山之
　　下陽公又遷焉而受玉田之賜今畿輔通志玉田
　　縣東北三十里薊州城北五里俱有無終山意昔
　　時漁陽南北諸山皆號無終山境所跨甚廣後漸
　　隨境標異僅有一二處未更舊稱故彼此互見今
　　觀翁同附於田盤則知田盤舊統於無終矣燕昭
　　王冢通志在玉田縣幷述明志在府西清河縣保
　　定府志在易州東南錯互不可置辯劉之推作九
　　州要略時張雷伐木照狸之跡尚可稽訪所言宜
　　較確鑿耳再考通志遵化州下亦不載徐無山
　蓮花山怪石攢簇如千葉蓮花在雙峰寺西南為盤
　　之支山
　小盤山在盤山東北亦盤之支山
　漁山在盤山東南二十里山多泉冬夏噴涌成湖居
　　民因之開為稻田菰蒲荇藻宛似江鄉昔有豪家
　　作别墅極其宏敞廢基存焉圖經云漁山在城西
　　北三里髙百餘丈周五里郡在此山之南故曰漁
　　陽水繞山下故曰漁水
　崆峒山一名翁同山薊州城北五里上有崔府君祠
　　又名府君山按州志舊有日照寺
　　朱彞尊日下舊聞云按岷州原州肅州汝州薊州
　　贑州皆有空同山史黄帝本紀西至於空同登雞
　　頭世以為隴右之山無致疑者左傳哀公二十六
　　年宋景公游於空澤卒於連中大尹興空澤之士
　　千甲奉公自空桐入則汝州之山也山下有廣成
　　城廣成澤上有廣成觀宋宣和中汝守林時請於
　　朝建立説者謂襄城具茨壤地相接疑軒皇問道
　　當於此地然稽之爾雅北戴斗極為空桐空桐之
　　人武司馬彪注莊子亦云空桐當斗之山則空桐
　　宜在北矣且問道之文載於莊子其初往見廣成
　　子謂帝不足以語至道退而築特室席白茆間居
　　三月復往要之廣成子南首而卧帝順下風膝行
　　而進當日帝邑於涿鹿之阿去薊甚邇故不難復
　　要之又寰宇記薊縣有雞頭山空桐雞頭相去不
　　遠而陳子昂薊丘覽古詩云尚思廣成子遺跡白
　　雲隈然則薊之空桐未可定其非黄帝問道之所
　　也
　　陳子昂薊丘覽古詩北登薊丘望求古軒轅臺應
　　龍已不見牧馬空塵埃尚思廣成子遺蹟白雲隈
　甘泉山一名石獒山山頂有石獒中有寺曰普濟
　五名山一名興隆頂在盤山東南十五里上有道觀
　蔣福山在甘泉山後有龍潭
　　謹按畿輔通志漁山崆峒山甘泉山五名山特標
　　主名薊志如之幷别載蔣福山固不與蓮花小盤
　　之包絡聨屬於田盤者為𩔖也蓋田盤自白巖寺
　　以右砂嶺以東崕石巉削凌厲不戴寸土迥異諸
　　山諸山去盤遠止十餘里近不四五里度其形勢
　　僅足稱兹山之附庸舊志載之猶太行連亘數十
　　郡邑因地立名而總謂之太行也今附列於後諸
　　山中泉石寺觀亦從此例庶㡬不漏不紊云
　　峰
　挂月峰鋭上削下定光佛塔在其巔數十里外即望
　　見之歴千百盤迺得至俯視諸峰帖帖然如處肘
　　腋下矣
　　　洪昇登挂月峰寄朱竹垞檢討詩五峰各各競秀
　　　挂月一峰獨尊仰視浮圖天近俯窺下界塵翻薊
　　　遼故國東鎮山海中原北門恨不攜君共眺臨風
　　　長嘯雲根
　　自來峰與挂月峰相連髙亦相亞一名北臺舊有遼
　　　時無梁殿中供黄龍祖師銅像正統十四年重修
　　　旋圮今遺址存焉
　　　徳意登自來峰望薊門詩髙步自來峰逌然清興
　　　永雲侵墖影寒松映山光冷隠顯見孤城髙低環
　　　翠嶺箇中絶勝觀迥出塵勞境
　　紫蓋峰居盤山之中故名中臺體勢周圓無所依倚
　　　諸刹龍脈多發於此
　　　衛台瑺望紫蓋峰詩朝上青溝山石滑路亦險披
　　　霞雪未消滿地葉如染亭亭紫蓋峰蒼烟餘一點
　　蓮花峰一名東臺一名削玉峰一名九華峰
聖祖御製詩有中盤遥望蓮花峰之句蓋峰勢離奇詭瓌
　　自遠望之則層層内向宛然華菂之相輔也因定
　　今名焉
　　智朴九華峰詩盤龍結聚奇轉處開生面歴歴九
　　華峰烟雲時隠現
　雙峰在舞劒臺北三里兩峰並峙如角一名玉峰峰
　　背有塘産玉石
　　蔣溥雙峰詩斜日澹秋林飛雲何莽坱矯首望雙
　　峰對峙層霄朗屹若蹲虎豹森如搏獅象誰施斧
　　鑿功毋迺巨靈掌舞劒懷昔人英風來颯爽
　嶕嶢峰在上方寺之西蒼壁卓立千疊萬重石勢皆
　　直裂至巔屴崱凌虚不可繪狀盤之最奇絶處
　　董邦達游嶕嶢峰詩撥雲窮千峰峰勢益青峭劒
　　鋩劃髙空天紳引衆竅鑱刻神所為詭瓌意非料
　　木末見鶻盤洞底聽猿噭一步一徙倚轉入轉䆗
　　窱細路秋氣涼樵子下夕照指余石門間天窄迴
　　兩曜右壑俯窅深左巖跨蜩蟉嵐光動浮浮恍惚
　　託海嶠心怡乃忘疲境險皆入妙方知平生游徒
　　貽柳州譙少住縹緲中破暝振長嘯
　翠屛峰在天成寺後古木千章悉從石罅中逬出層
　　層鱗砌紅碧交映王衡云迺山之曲室殆非人間
　　良不虚語
　　蔣溥翠屛峰詩天成山寺後幽絶翠屛峰紺碧攢
　　奇石雲烟攫古松乍留游客屐不隔梵王鐘招隠
　　如堪賦薪歌或一逢
　錐峰在紫蓋峰北過峽處峰小而鋭如錐
　　董邦達錐峰詩巨靈引神錐何年此地卓脱穎凌
　　霄漢其巔不盈握蒼然偃蓋中紫翠忽如削迺知
　　造物幻翻笑五丁鑿雲過一綫開澗清倒影落萬
　　古厲廉隅特立鎮巖壑
　毘盧峰亦以形似得名在古中盤上
　　蔣溥毘盧峰詩一峰突兀敞雲端蓮瓣層層寶髻
　　攢若使髙僧為説法點頭應見動花冠
　獬豸峰在黒龍潭東南三里
　碎玉峰在鷹兒嶺北
　　石
　晾甲石
御題貞觀遺踪在
　行宫西偏千尺雪上石勢排連瑩潔如砥迤邐下趨
　　泉流潺潺齧其趾相傳唐太宗東征晾甲於此摩
　　厓篆書唐文皇晾甲石六字
　丹梯石
御題丹梯勝處由晾甲石陟山磴道斜轉繡壁丹崕森
　　倚相向洵稱偉觀
　蛾緑石
御題蛾緑二字古苔䝉羃黛色冉冉欲流山中石皆爾
　　特標此以例其餘石近翠幄亭
　翥鳯石
御題翥鳯二字未至半天樓路側巑岏萬態一石尤聳
　　突如長離之將飛而振其翮也
　仙掌石
御題仙掌二字纈林掩映片雲孤撐是為泠然閣之後
　　障
　翠腴石
御題翠腴二字石色純碧出飛檐層宇上一房山得名
　　以此
　濯烟霏石
御題濯烟霏三字罨翠亭左右萬笏離立象極詭異此
　　更擅蒼潤之勝
　青牛石
御題青牛二字蹲踞道左形色逼肖在擷翠樓後
　藉琴石
御題藉琴二字近琴峽亭於此撫絃動操則萬澗泉聲
　　應之
　小石城在婉孌草堂前奇石攢簇屹然壁立山有天
　　然城郭之稱此具其勝矣
　蘿屛石
御題蘿屛二字在
　宫垣外西北山腰髙數百尋薜荔叢蔓以丹碧渲染
　　之入山者瞻
宸翰焉
　　董邦達蘿屏石詩翠蘿裊空際石屛髙入雲萬山
　　青不盡卓立明斜曛
　懸空石在西架靜室後廣數尋縱更倍蓰綴絶壁間
　　大半覆出空外其前陡峻不容趾游者或紆道出
　　其背惴惴然不能竚足
　　蔣葵長安客話云盤山之石皆鋭下而豐上故多
　　飛動崕前有懸空石粘空而立青削倒地
　　蔣溥懸空石詩奇石嵌空俯絶壁欲墮不墮勢欹
　　側游人扶杖不敢過仰視目瞀心怵惕疑是夸蛾
　　挾以來小憩懸崕如運甓松風謖謖天半摇時透
　　返景蒼苔色
　摇動石在千相寺北林木茂密中大若夏屋體圓正
　　承以方石微撼之輒動
　　劉侗帝京景物略云千像寺唐開元中寺也寺後
　　半里一石縱二丈廣丈有五尺一人推之則動衆
　　人推則不動
　　王煐摇動石詩頑石若含靈所處良亦險不必待
　　生公逢人頭便㸃
　天門開在白猿洞上摩厓三字徑五尺明北海劉應
　　節書兩峰對立雲表若雙闕左礙巨巖右臨絶壑
　　徑路危阻必捫蘿附葛以登故至者恒鮮
　　袁宏道游天門開詩發足自髻石彎環可四里一
　　步一驚魂路荒不容跐黏背行刀脊下視深無底
　　狂崿搆虚空癡石綴瘢痏其沙生以墳其骨汗而
　　泚其草油以絲其樹糟而圮忽然磽确巖忽然奔
　　騰水忽而没九天忽而九淵起健夫引長繩半日
　　一移趾四肢互相用臂行足以視或如鴨折身或
　　如丁旋尾或如鷇出㲉或如蠏引跪又如研古繪
　　蟲蠧蝕絲理又如讀殷盤聱牙飣奧詭當其快心
　　意虚空躍繩伎少焉筋力疲蚊虻撼犀兕須髮生
　　烟嵐肌膚碎荆杞百苦到天門相對惟口哆雙壁
　　削青銅飛鳥不能止一匣銜古光方空如水洗隂
　　陽工刻轢霜雪恣摩砥萬古貯雲霞石紋繡青紫
　　敗桐蛇腹段古鈕蠐螬蠡詰曲史籀畫斑駁硃砂
　　蘂僧言三十年兹石未沾履往時戚將軍架空一
　　遊此長老傳白猿今來猿亦死是時七月初寒肌
　　生粟子引指人人危回家面面鬼歸來問僮僕髭
　　鬚白餘㡬破網取珊瑚拚命競奇傀
　　鄭纘祖游天門開詩峰巔盤㡬里發足難支拄一
　　步一兢兢目眩敢回覩烟嵐曉漸分溪壑深無數
　　長繩勇可縋移時進尺許或似蠏横行或似穴縁
　　鼠百苦與千辛纔到天門所幸我筋力堅全是山
　　靈祜兩壁夾天開相對揖而怒怪石簇竒花色映
　　寒松古深洞探白猿懸崕瞰吼虎游客欲歸來雲
　　深迷出處
　將軍石在舍利塔下二里
　帳房石在少林寺前四角有孔相傳唐太宗駐蹕處
　菱角石在少林寺前大數丈形似菱角
　蟒石在少林寺前長二丈餘横松下上有孔東石壁
　　刻盤山古蹟四篆字旁書帶川題帶川金大定時
　　人白峪亦有蟒石長三丈餘
　燕子石在報國寺東形如燕巢一名燕子石溝
　　蔣溥燕子石詩何時石燕壘巢成似聽呢喃下上
　　聲紅杏滿山春雨過好穿翠靄試身輕
　仙臺石在上方寺東南路旁
　金馬石一名龍馬石在先師臺後俗呼金馬石溝
　仙人石先師臺東半里上有人影經久不沒望之如
　　生
　　董邦達仙人石詩飛仙鍊形自太古影照空山欲
　　起舞丹成蔵在石壇邊靈藥神芝不可數
　髻石見袁宏道詩
　槖佗石在萬松寺山門西南
　鳯翅石見盧雍詩
　法船石在法蔵寺門前上刻法船石三字
　　蔣溥法船石詩法船蕩雲海藤蘿牽錦纜筏喻證
　　真如山風時澹澹
　談禪石在古中盤南古松棚下大博和尚嘗談禪於
　　此上刻談禪石三字又有小摇動石在五松堂前
　　探海石在觀音洞上天門石及茆菴石在毘盧峰
　　下抱子石在西南山口麵筋石在西山頂壽星石
　　在南嶺古中盤所稱八石也
　　宋宗元談禪石詩不見談禪人談禪石猶在落葉
　　響空山無言常獨對
　蒲團石在東甘澗觀音庵門前廣八尺面坦無棱礪
　　古松䕃之如覆笠
　　龍震松下卧蒲團石詩東岡頂上卧懸厓身被虬
　　松緑氣埋一枕濤聲萬壑冷此間誰復有形骸
　浮石舫在上甘澗東北峰頂狀如海舶烟雨晦㝠時
　　望之浮浮欲動
　擁背石與浮石舫相連
　古雲根在紫蓋峰東北澗中敧衺而立髙數丈石紋
　　皴斑如豹
　　李鍇古雲根石詩兀兀倚天門莊嚴氣象尊龍騰
　　應變化鶴立不飛翻秋色寒人面青天濕雨痕野
　　樵頻指㸃云是古雲根
　清涼石青溝前半里兩山夾持一石周十三丈平如
　　几案下有文殊洞
　雲箋石青溝西南二里縱横數十丈苔蘚斑駁若繪
　　蔣溥雲箋石詩名山摉勝蹟怪石倚斜曛雁影留
　　奇字苔痕蝕古文毫抽峰翠滴墨蘸露華紛玉檢
　　何年閟孤根挿白雲
　燕剪石在東竺庵外髙數丈如雙燕並翅
　洗心石在天池上周五丈面如砥其後峰矗立如屛
　　巖
　白巖在蓮花峰有上中下三巖其上巖即蓮花峰
　龍巖在上盤見盧雍詩
　餐氣巖在舍利墖下有石刻字俗呼喘氣巖
　神工巖俗名斧鑿巖在龍鳯庵西南路北大小髙低
　　形如斧鑿
　碎玉巖在獬豸峰北二里懸石磊磊無數上即碎玉
　　峰
　　董邦達碎玉巖詩萬玉聚層巖峻嶒粲林立時穿
　　白雲過不覺衣霑濕
　飛翠巖在上甘澗後
　　蔣溥飛翠巖詩天風吹空濛泉聲乍幽澁路出上
　　甘澗靈巖相拱揖黛掃逺峰横翠滴山花濕澄懷
　　澹清暉愛此輕隂襲
　龍首巖在青溝主山上似龍昂首
　滴水巖在少林寺東北城口澗側山削路絶必臂行
　　肘接而下
　　臺(五臺即山之五峰舊有此稱所以辨方正位/也其二頂平坦如臺故名臺其三仍峰名)
　中臺即紫蓋峰
　東臺即蓮花峰
　北臺即自來峰
　先師臺為南臺突兀軒豁其上砥平臺外石峭如削
　　登之可盡見山陽數百里形勝相傳為黄龍尊師
　　趺坐處
　　董邦達先師臺詩崇臺踞峰巔縱目了無礙樹色
　　明漁陽雲光延紫塞蒼茫六幕中巨海浮積塊緬
　　昔宴坐人青山日相對説法法真空斷碣事鮮載
　　至今講座前頑石羅㡬輩古井猶寒泉野卉無凡
　　熊支笻澹忘言斜日孤鳥背
　舞劒臺為西臺唐李靖舞劒處由萬松寺取徑歴泉
　　竇林坳迺躋其巔天風浩浩四望無極昔人游記
　　言之詳矣
　　李靖舞劒歌陟崇岡兮望四圍□□閃□兮斷虹
　　飛嗟嗟三軍唱凱歸
　　劉侗帝京景物略云李靖舞劒臺石最堅不可鑿
　　有唐李從簡來游數字刻石字徑五寸
　　李仙根舞劒臺碑記薊北多山山之勝盤為最陟
　　山五六里路益折境益幽有梵刹巍然倚於天中
　　者曰衛公庵循菴而上於木石嶙峋間得小徑至
　　孤峰之巔曰舞劒臺即唐李衛公靖舞劒處也壬
　　子春金華戴汝兆與同人探奇觴飲於此慨然曰
　　斯臺與庵皆英雄故蹟也僉欲勒石記之徵文於
　　余余思衛公抱奇才大略仗劒起蒿萊輔太原真
　　人龍戰而有天下意氣辟易古今考貞觀十九年
　　上征髙麗公以元老扈從流覽形勝抒其曩昔行
　　師之略遂建刹於兹山若李節度之剏平等閣靈
　　根佛性英雄同轍未可知也西望燕山東眺遼海
　　拔劒起舞公固有所托乎迄於今雲霞絢采天風
　　嘯號儼如當日劒影淩虚流虹激電相為上下云
　　康熙十二年癸丑冬日
　　張弼舞劒臺送客詩舞劒臺前木葉飛蕭蕭涼思
　　欲侵衣天涯萬里孤鴻逺且對黄花醉落暉
　　智鼎冬日登舞劒臺詩萬松雪後見冷翠襲人衣
　　磴道隨笻轉髙巖逐鳥飛古今能放曠天地總依
　　稀小立層臺上烟光淡落暉
　　洪昇舞劒臺歌衛公東征返幽薊頭白依然氣精
　　鋭酒酣拔劒舞髙臺左盤右旋出奇勢青萍光射
　　戰袍赤白日黄砂暗荒磧掣電流虹若有神百道
　　金蛇散空碧至今片石盤山頭長城坐扼如防秋
　　千嵗蒼松三兩樹天風怒起聲颼颼凌烟圖畫銷
　　沉矣建刹飯僧傳故址自是功名末路心英雄末
　　路多歸此
　　袁松秋日同梁漢玉登舞劒臺詩不倦登山興來
　　尋舞劒臺雁行邊戍近秋色薊門開片石摩還古
　　英魂老未摧何當重過此樽酒共徘徊
　　龍震登舞劒臺詩朝登舞劒臺不止思衛公人生
　　重意氣出處總相同我雖不好武到此心亦雄西
　　望西山西東觀東海東白雲無盡時萬樹多英風
　　神龍不見尾何必待成功
　　米大翰舞劒臺詩藥師雄氣動山隈千古猶存舞
　　劒臺今日登臨空嘯傲腰間蘭葉未攜來
　　查曦登李衛公舞劒臺詩髙臺下望朔雲馳往事
　　猶傳李藥師今我來觀長劒跡卻從天外立多時
　　謹按舊唐書李靖傳太宗將伐遼東召靖入閣賜
　　坐御前謂曰公南平吳㑹北破沙漠西定慕容惟
　　東有髙麗未服公意如何對曰臣往者憑藉天威
　　薄展微效今殘年朽骨惟擬此行陛下不棄老臣
　　病斯瘳矣太宗憫其羸老不許則靖固未嘗扈從
　　也或又云靖為定襄道行軍總管曾登此臺史載
　　靖率兵自馬邑直趨惡陽嶺以逼突利地越千里
　　亦未聞建旗鼓出此則指東征北伐之時為仗劒
　　悲歌之日舛矣當其壯年英奮西嶽誓神安知爾
　　時不一策馬薊門歌辭所云别有寄託惜世遠無
　　從考證耳或又疑李勣於貞觀總章兩帥遼東以
　　靖勣聲近而誤則又不然唐興名將英衛齊稱而
　　身後論定賢否逕庭慕其人而傳其蹟其屬之藥
　　師無疑矣
　　嶺
　大嶺雙峰寺西五里其山南折忽斷如巷萬厯中開
　　盤路有佛刹茶亭碑版留題頗多今廢
　　孫承宗過大嶺寄王司馬岵雲詩帝座雯華散紫
　　宸風烟千里護征輪於今社稷勞明主自昔安危
　　寄大臣挿羽當關驚伏虎借籌開閣㡬圖麟側身
　　東望榆山近似説旌旗氣色新
　砂嶺大嶺南去十里有小阜曰砂嶺萬厯中僧明澄
　　募資鳩工去其磽确遂為坦途
　長嶺在史家莊南入山道
　鷹兒嶺在黒龍潭南二里形如鶻立
　　宋宗元鷹兒嶺詩決雲勢欲騰長斂摩天翮空際
　　立霜拳驚迴鷙鳥百吁嗟兹嶺世所稀􁫒身側目
　　骨權奇㑹看風髙毛羽振紛紛燕雀爾何知
　歡喜嶺在萬松寺東
　浮青嶺天成寺西上青浮翠涌至舞劒臺
　　宋宗元浮青嶺詩策杖天成西空中疊蔥翠林烟
　　互變滅羃䍥紛如繪吁嗟兹嶺足幽尋舞劒臺髙
　　嵐氣侵風雲猶作龍蛇勢磴道斜穿松檜林
　盤嶺甘露庵西北十五里有盤谷寺
　金雞嶺舍利塔後最險峭俯眡長城蜿蜒在揖授間
欽定盤山志巻三
欽定四庫全書
欽定盤山志巻四
　名勝二
　　盤(山不可上必盤而後上故昔有三盤之稱下盤/水中盤石上盤松各就奇勝言之非為區别也)
　晾甲石為下盤
　古中盤為中盤
　自來峰為上盤
　　谷
　盤谷在盤山中央舊稱唐李愿隠處
　　韓愈送李愿歸盤谷序太行之陽有盤谷盤谷之
　　間泉甘而土肥草木叢茂居民鮮少或曰謂其環
　　兩山之間故曰盤或曰是谷也宅幽而勢阻隠者
　　之所盤旋友人李愿居之愿之言曰人之稱大丈
　　夫者我知之矣利澤施於人名聲昭於時坐於廟
　　朝進退百官而佐天子出令其在外則樹旗旄羅
　　弓矢武夫前呵從者塞途供給之人各執其物夾
　　道而疾馳喜有賞怒有刑才俊滿前道古今而譽
　　盛徳入耳而不煩曲眉豐頰清聲而便體秀外而
　　惠中飄輕裾翳長袖粉白黛緑者列屋而閒居妒
　　寵而負恃爭姸而取憐大丈夫之遇知於天子用
　　力於當世者之所為也吾非惡此而逃之是有命
　　焉不可幸而致也窮居而野處升髙而望遠坐茂
　　樹以終日濯清泉以自潔採於山美可茹釣於水
　　鮮可食起居無時惟適之安與其有譽於前孰若
　　無毁於其後與其有樂於身孰若無憂於其心車
　　服不維刀鋸不加理亂不知黜陟不聞大丈夫不
　　遇於時者之所為也我則行之伺候於公卿之門
　　奔走於形勢之途足將進而趦趄口將言而囁嚅
　　處穢汚而不羞觸刑辟而誅戮徼倖於萬一老死
　　而後止者其於為人賢不肖何如也昌黎韓愈聞
　　其言而壯之與之酒而為之歌曰盤之中維子之
　　宫盤之土可以稼盤之泉可濯可沿盤之阻誰爭
　　子所窈而深廓其有容繚而曲如往而復嗟盤之
　　樂兮樂且無央虎豹遠迹兮蛟龍遁蔵鬼神守護
　　兮呵禁不祥飲且食兮壽而康無不足兮奚所望
　　膏吾車兮秣吾馬從子於盤兮終吾生以徜徉
　　謹按山海經北山經北次三經之首曰太行之山
　　述征記云太行形大而原遠支脈所融結隨地異
　　稱非一方可專者其第八陘在燕復東向而北折
　　數百里入於海故畿輔諸山以大勢度之皆屬太
　　行之陽而盤山為尤巨山之中有盤谷窈深繚曲
　　宅幽勢阻悉如昌黎韓愈所稱世傳李愿嘗隠於
　　此夫名流遺蹟圖志彼此互載不可勝計愿舊隠
　　基址雖不可諦考而山泉之澄泓甘冽可濯可沿
　　氣和土沃頗宜稼穡猶曩昔也嘉遯之士濳光匿
　　采樂志忘返其風流髙致尚可於巖壑間想見之
　　安見在濟源者為是而在此者為非耶且杜牧去
　　韓李至近而崖隩刻石已云不可復見明解縉為
　　李氏裔題盤谷圖至云滄桑變遷之餘人亡而事
　　益以遠若前日之盤谷不得而復有矣況迄今又
　　數百年跡更茫昧所憑惟韓氏一序耳境既相合
　　名迺不誣縁文考跡庶㡬有當焉昔人游記亦少
　　異論自世之稱兹山者謂突起薊門無所附麗㡬
　　使韓氏太行之陽一語於盤遠不相屬而髙人遺
　　跡遂無過而問者故辯之於此
　　峪
　黒塔峪少林寺東北一里唐志閒禪師濳修處内有
　　華嚴庵
　青楊峪法蔵寺南上一里内有青峰庵
　　洪昇青楊峪詩山行三四里徑轉㡬百曲偶采黄
　　精苗遂至青楊峪杏林環寺門麥田繞山足松石
　　靜無人風來自相觸境幽澹忘歸年衰漸寡慾日
　　與緇錫游超然泯榮辱
　鋪黼峪即俗呼破鬴峪也在山西南内有觀音庵
　田家峪在山西内有關帝廟
　白峪萬松寺西南八里
　　智朴按白峪乃遼金古刹嘉靖中劉氏為别墅康
　　熙二十年僧本旺贖歸建禪房數楹仍因其地名
　　白峪寺
　盧家峪在山西北隅東有秀峰庵北有龍泉菴基南
　　有玉石塘
　松樹峪自來峰東七里内有東竺庵
　　洪昇松樹峪詩盤山石結成松峪獨有土此中即
　　沃壤開田作場圃黄犢曉耕雲緑蓑春帶雨遥聽
　　布榖鳴杏花滿村隖
　瓌紫峪俗呼怪子峪在九華峰前
　　隖
　白雲隖近松樹峪見王煐記
　梅子隖在蘿村東
　　李鍇梅子隖記循蘿村而東自響雪瀨凡十三曲
　　有荒隖焉隖窈而深紆而虚閴然無人無一切物
　　隖之荒不知其㡬何時矣而闢田種樹迺自嵗丙
　　午始再越嵗構屋三椽於隖東於是乎隖中有庵
　　菴一而巳又久之越僧來棲止之於是乎隖中有
　　人人一而巳隖荒久豺虎與人爭窟穴溪之北又
　　有隖隖亦無一切物臼一而巳丁已秋僧移庵於
　　北隖於是乎東隖無菴而北隖有庵噫一隖耳入
　　有入無何其變也北隖有人莫窮其年僧掘地得
　　錢多𢎞治時𢎞治距今㡬三百年可想見矣而東
　　隖北隖裁五六年生滅迺爾固知彌劫以來月化
　　日遷新新不住有如是夫噫是隖也自無入有今
　　之菴是也自有入無又復不知㡬何時也雖然佛
　　有云因縁和合虚妄自生因縁别離虗妄名滅殊
　　不知生滅去來本如來蔵常住妙明妙真如性然
　　則生滅有無之外又有所謂寂乎泊乎不動周圓
　　者在乎姑為之記以誌庵之始
　　洞
　白猿洞懸空石迤上勢最險壁鑿石為數坎坎容足
　　􁀕未及踵必布索牽挽迺可達上即天門開
　　徳靖白猿洞詩孤峰矗矗隠斜暉今古游人到者
　　稀自是老猿多異術洞門時見白雲飛
　桃園洞在將軍石畔深丈餘其門以瓦覆之
　　常鑑桃園洞詩偶至桃園洞桃花放滿谿春風不
　　教住流出釣魚磯
　華嚴洞少林寺西北上一里旁有靜室二
　朝陽洞在山南面
　觀音洞在古中盤東南廢
　文殊洞青溝前半里縱一丈横三丈六尺東西兩山
　　相夾如厦上刋文殊智地四字字徑二尺虞世瓔
　　書
　石龕在西甘澗殿後形如圓室至元中王志謹修煉
　　處
　　宋宗元石龕詩靈境結奧區中有神仙宅寂處安
　　丹爐幽栖不嫌窄白雲鎖洞門蒼蘚䝉石壁冲舉
　　在何年斯人不可即尋求已云遥流連復何極野
　　桃萬樹紅巖松四徑碧春雲如高人淡蕩依岝峉
　契真洞在千相寺後憨山大師遇隠者即此處也
　　宋宗元契真洞詩昔日高人契本原㑹心欲辯巳
　　忘言無奇特處真奇特勘破機關在入門
　石雨洞見袁宏道游記
　　袁宏道石雨洞詩山僧問亦不知名凹處惟將腹
　　背行石骨數拳泉一縷游人多少只聞聲
　守真洞在秀峰庵殿後鑿成深丈餘
　石佛洞在雙峰寺西
　　淀
　鏡淀在山西周數里登自來峰望之澄瑩如鏡
　　宋宗元鏡淀詩北上自來峰西望得幽徑一泓抱
　　虚谷古淀匯明鏡銀沫濺還平金沙漾仍定微風
　　乍起波清光自孤映白雲還暮山薄暝聞清磬悠
　　然洗道心萬化涵虚靜
　　窪
　百草窪在雙峰之麓見王衡記
　　瀨
　響雪瀨在獬豸峰後見李鍇記
　　泉
　盤泉響澗以下合萬竅之水勢益壯千百折迺出山
　　故名
　　洪昇盤泉詩山行十餘里忽聞泉活活澈底漾金
　　沙跳波濺銀沫纎鱗碧可數弱藻緑堪掇巻衣濯
　　且沿洗心洞以豁此水萬古清其根出雲末
　　李鍇盤泉詩巖壑無定姿絪緼變清旦勝因引紆
　　步得趣成汗漫微暄解作近芳意甲坼先松邱鬱
　　蓊蔚蘭阪虚蔥蒨熒熒和景鮮活活激響亂偶逐
　　巖下雲遂及垂虹澗疊石紛阸塞飛流莽洄旋境
　　遠神俱㝠賞真理獨見近服任公訓熟與海鷗玩
　　盥手弄鯈魚遊心同伴奐
　仙泉東甘澗東南石上有坎如盌深一尺八寸四時
　　不涸
　　王煐仙泉詩石竇墜雙星醴泉湛孤月莫更覔瓊
　　漿一飲清神骨
　涓涓泉在天成寺後出翠屛石罅中承以深坎澄澈
　　見底
　潄玉泉在青溝内今甃為井
　秩秩泉潄玉泉南半里在清涼石迤上
　自來泉在古中盤别是一天門内
　甘泉在古中盤院内普濟寺西南隅有泉同此名今
　甃為井
　香泉在香水寺殿後旱不涸澇不溢
　醴泉即靜安寺井
　鵝泉在靜安寺西嶺上有煉魔臺基
　　井
　東征石井在先師臺下相傳唐太宗東征幸此命鑿
　　井鑿至三丈餘始有水去山十里有報水村其井
　　通體塊石世以為異上刋瀑泉二字
　聖水井在青峰庵東廂石几下
　龍泉井在龍泉寺門前
　　路
　都門至盤山百八十里四十里至通州渡河二十里
　　至燕郊又二十里至夏店又三十里至三河又二
　　十里至段家嶺四十里入山過公樂經杜家吉素
　　許家臺夾樹槐柳中為
　輦路以達於
　行宫東南二十里外即出入山海孔道也
　　盤山北面最峭無路路在南面有三東則玉石莊
　　入山循南澗至甘露庵後岐而為二西北上為青
　　溝東由多寶佛墖過版鋪上舍利塔中則蓮花池
　　入山望天成寺逾歡喜嶺至萬松寺東折由青溝
　　上舍利塔西則自大嶺入山經雙峰寺歴法蔵寺
　　過將軍石上舍利墖凡路皆止於舍利墖者山之
　　絶頂也向時諸路皆榛莽犖确不通轝馬今則日
　　漸開闢石磴旋折險峻悉成坦途登陟者步步入
　　勝矣
　　橋
　投閒橋俗名大石橋晾甲石北上半里怪石㕘錯若
　　拒流怒激作鏜鞳聲松聲和之聲益厲
　青龍橋横跨不受履兩山夾之若磵户仰視峭壁去
　　天尺五鑿石而成上為古中盤
　生天橋傳稱雙峰寺南無考
　仙人橋萬松寺東南五十步有巨石數丈横磵上水
　　自下出又古中盤觀音洞右石亦有此名
　　鄭纘祖仙人橋詩見説仙橋險苔深少人跡停笻
　　一俯觀澗底千餘尺
　偏橋在下天成寺南
　　溝
　青溝一名盤谷居盤之中羣峰圍繞水匯於一逆流
　　而西自天成寺水口出山上有青溝禪院
　金馬石溝在先師臺山後
　燕子石溝在報國寺東
　五盆溝當澗中有五凹各丈餘能滀水故名在法蔵
　　寺主山後内有靜室無暗律師棲隠處
　　澗
　甘澗有三青溝前為上甘澗其下隔一小山東為東
　　甘澗西為西甘澗
　龍潭澗東為獬豸峰西為鷹兒嶺兩山相夾峭壁峻
　　嶒其下即黒龍潭
　響澗自雲淨寺一帶水與磯石相角鳴聲徹書夜瀉
　　至晾甲石下出山
　　蔣溥響澗詩琤琮澗流響瑶瑟山花吐香弄初日
　　簫韶一奏太古音白雲乍停彩虬出蕭然坐聽塵
　　襟清但覺天籟洋洋盈此調欲譜無定曲耳根圓
　　通妙音聲
　飛帛澗在天成寺西北隅六七月間澗水自空中注
　　下如飛帛
　城口澗在少林寺東北半里許最險峭
　　潭
　龍潭有三曰小潭曰舊潭曰黒龍潭舊潭當澗中滑
　　不受履往來隔絶崇禎中淨業庵主僧欲命工鏨
　　鑿搆橋以便游履甫興工龍即涌水數丈霹靂隨
　　之遂移下潭下潭亦有三勢相連屬四壁陡絶水
　　極深昔遇旱居民嘗禱雨於此輒應
　　洪昇龍潭詩兩壁㡬丈餘臨潭勢如削奔瀑垂若
　　練跳波瀉成壑水碧杳深沉石青峭㕘錯淨可毛
　　髮鑒怪疑鬼神鑿空天倒影深冷日濳光薄神物
　　昔此蟠於今旱不涸
　　智朴游黒龍潭詩細路隠青蒼威紆千百折顧盼
　　罕人踪晴雲影揭揭偕行拙後先交互叫不徹空
　　谷傳好聲響震青天裂彷彿連雲棧但於水聲缺
　　彷彿玉川門但於松林蔑隂風寒颼飀怪石聳嵽
　　嵲澄泓一鑑開冷光溜白雪所以神物濳九淵非
　　妄説
　蔣福山龍潭亦有三相傳甘泉山龍讓地於唐曉方
　　禪師即此
　　智朴游龍潭詩夾壁深如巷三潭委曲通神龍留
　　古宅白日起腥風樹杪霞光亂山根落照紅回頭
　　驚險絶躡足問漁翁
　　池
　洗鉢池千相寺内昔人見千僧洗鉢於此近之而沒
　　今甃為井井内刻洗鉢池數字
　蓮花池入山中道
　天池在洗心石下
　　智朴天池記天池石池也在西甘澗迤北直上里
　　許縱横三丈餘塊石而成不假雕鑿其深不盈尺
　　其水不涸其南面有小口方六七寸凡夏秋之交
　　其水溢則自口而出活活有聲樵牧就之而浴蟲
　　鳥就之而飲土人呼為石盆其上有磐周五丈許
　　平如几筵曰洗心石游人坐此心目灑然甘澗主
　　僧福源者曾采藥至池畔稍東見一洞邃甚心異
　　之輒入其門初極狹小中則宏敞清潔廓然無一
　　物久之而出歸語同人復尋之不可得戊辰秋衛
　　公庵主人吉軒向余道因攜吉軒至其處掬天池
　　水盥潄坐洗心石上望嵐光秋色令人難著意想
　　然所謂宏敞清潔者竟無從而見焉悵然而返時
　　中秋後三日也
　黒龍池在報國寺前
　　衛台瑺黒龍池詩小砌山根一掬清雪涵澗底自
　　無聲竹爐活火尋常興汲向荒齋帶月烹
　紅龍池在少林寺東石壁上鑿龍形旁鐫紅龍池三
　　隸字字徑二尺後有帶川隸三字字徑七寸前有
　　大定七年四字又有正徳十年盧雍題壁記遊
　　謹按紅龍池不知何以名鑿石為龍塗以朱則鄙
　　俗依託以實之也
　　劉謙紅龍池詩因看朱鳯竹得翫紅龍池日暮忘
　　歸去攀留我賦詩
　　張我慈紅龍池詩紅龍一何小而樂蹏涔居勺水
　　可神立洸洋翔太虚
　　塘
　玉石塘在盧家峪南長數十里其地或稱石塘峪
　　李鍇石塘峪詩孤策狎清曠蕭晨紆遠步坦懷足
　　虚受延接生妙悟複嶺抱重岡奇搆見迴互石豁
　　白雲屯巖張流水住人跡閴云滅殘村寄深處敗
　　垣立缺齒老屋飽撐柱臼冷肥􁃄穴場荒射干赴
　　山田久汙萊依稀辨樵路緬彼巖棲人白骨委邱
　　墓情專理豈敓火傳薪偶傅搴蓬啟長歎蒼蒼夕
　　陽暮
　　塔
　定光佛舍利墖未詳其始在挂月峰上相傳除夜有
　　佛燈之異
　　傅光宅重修佛舍利塔記盤山佛刹如棋布舍利
　　塔獨據山之巔隆起雲霄間遠可以百里望見唐
　　道和中智源禪師建蔵佛舍利六十顆佛牙一具
　　自建迄今千有餘嵗代有修者太康中惠源成化
　　中本源嘉靖中圓成以次營葺並有碑記今上丙
　　戌余奉命三關取道瞻禮塔之剥蝕蠧損實將頽
　　焉土木之工嵗久漸趨壞漸難支持不早為計懼
　　遂墮首事者與前後營葺者之成功且佛身舍利
　　是在培支那衆生福田而使之光明無所依附風
　　雨霜日得而薄之此事佛者過也為慨然久之既
　　余謝病家居不得與此山相聞五年矣塔如何吾
　　不知也辛卯春余來京師未逾月開禪師至自盤
　　山問墖無恙則以裕師對師於丁亥秋有事修葺
　　庚寅冬十月畢工為年四為月四十為日一千二
　　百有奇亦已莊嚴煥麗而新之非復吾曩所見剥
　　蝕蠧損實將頽焉者歎希有開禪師曰裕師多㕘
　　諸方道行純篤向人泊然如秋霜冬月而歸者輻
　　輳可怪也塔成須記以屬余余曰三寶中一切縁
　　事不從情識生不從狹小心生不從邪暗因縁生
　　從六波羅蜜從廣大心從善信因縁以此多義縁
　　事得成如是觀者不背佛意作他觀者是業非福
　　非佛意也吾知裕師於過去佛所種諸善根奇穎
　　之見露於童年晚以念佛三昧躬化遠近此其成
　　就一切法事不起於坐而自集者斯塔其小也某
　　不慧不能記其大者記其小者也寶墖巍峩起一
　　方之壯觀飛樓疊閣開千載之名藍傳緒心燈祝
　　延聖壽大𢎞佛祖門庭髙步人天道路如斯利益
　　　回向檀那是為記萬厯二十一年癸巳十月
　　　張照重修盤山雲罩寺舍利墖碑記盤山距京師
　　　百八十里百尋而至頂頂為雲罩寺唐釋道宗禪
　　　栖之所也記云茶毘得舍利數千墖於寺之東南
　　　隅蓋靈蹟至今存乾隆七年
　皇上恭謁
山陵禮成還至山減騎從徹雉葆穿松縁泉躋於峰巔豁
　　　然開明目窮千里謂巖凹澗側諸精廬此寺殊勝
　命葺其垣墉新其棟宇大都因寺之舊而少整飾之舍
　　　利塔巳就圮因重加甃石衛護神物標靈兹山俾
　　　永千古既成庀工之臣礱石請記
　皇上以命臣照臣惟佛道窮三際亘十方人不能游乎
　　　方之外而膠其識情封以自蔽迺以其言為河漢
　　　而無極疑為荒唐謬悠否則惕於禍福豔其靈奇
　　　蹈韓愈所嗤惟怪之欲聞是皆不可以為智也佛
　　　涅槃後西域諸國収其舍利起墖供養是其風俗
　　使然教行中國以來禪徳之有舍利者亦遵其制
　　迺儒生齗齗如也謂舍利為無有此非珠非玉流
　　光晶瑩入火不滅者現在目前安得曰無有也耶
　　若謂崇奉之可獲福利則又惑也夫山有玉水有
　　珠人之百骸皆地之屬其有舍利何足多異蓮之
　　體絲絲皆通象之體節節是藥栴檀之體寸寸皆
　　香物亦有殊乎物者何況於人楞嚴云神通本宿
　　因何關法分别宿因既然又加之以不昧則如蚌
　　之不見擉於漁師璞之不見剖於拙工韞養純固
　　而輝光發越如珠如玉固其所也然而亦一物耳
　　何與於道夫知舍利與珠玉同類則不特焚頂膜
　　拜之徒之為愚而韓愈欲投諸水火者亦為少所
　　見多所怪矣夫良珠美玉雖聖人亦必韞匵而蔵
　　之然則今日之為釋道宗舍利起墖者後世亦可
　　無惑也臣照既因扈
　蹕得覽山川諸奇兹復䝉
恩命勒貞石謹序其事而記之乾隆八年六月望日奉
勅恭撰幷書
　　智朴墖碑辯譌正徳十一年内監苗旺碑文載塔
　　始於通何年中祖師智源造内有戒珠六十粒太
　　康八年惠源重修成化十三年本源又修又傅光
　　宅碑載唐道和中智源禪師建蔵佛舍利六十顆
　　佛牙一具太康中惠源成化中本源嘉靖中圓成
　　以次營葺按唐史紀年無道和亦無通何疑遼統
　　和之譌也
　　黄汝亨登上盤墖一宿詩多寶重雲護靈光落日
　　看青蕪阡陌繞浩渺海潮寛烟井漁陽晚風沙鴈
　　塞寒秋聲聞下界月色照空壇倦乞袈裟卧清分
　　苜蓿餐荒碑明佛火興廢一凭欄
　　無名氏舍利墖夕望詩孤峰迥出白雲上水接餘
　　霞光蕩漾仰看塔影挂層霄居庸積翠明千嶂女
　　牆如練亘山腰㷭火臺依碧澗髙指點遺踪增悵
　　望令人猶憶霍嫖姚
　　王熙登盤山舍利墖詩寶塔真同霄漢齊蒼茫一
　　覽衆山低憑髙無限登臨興回首長空日又西
　　長松如草石如苔化盡塵寰㡬劫灰絶頂晨鐘聲
　　到處邊鴻沙鳥一時回
　　髙士竒舍利塔詩穿雲尋雁墖掃石憩山椒晴影
　　臨邊塞天風下泬寥斷階苔半掩廢碣字全銷颯
　　沓聞清籟鈴聲徹半霄
　　阮旻錫定光佛墖詩寶墖孤峰頂上開一輪衺影
　　落邊臺何人除夜山中宿同看千燈繞墖來
　　龍震與野鶴道士登舍利墖詩穿走無數髙低松
　　香林道士欣相從拄杖來登舍利墖看雲直接蓮
　　花峰中盤下盤不見寺前嶺後嶺都聞鐘回頭卻
　　問金彌勒誰教此地通人蹤
　　王聰登舍利塔詩盤磴崎嶇行去險攀躋不敢步
　　縱横風摇萬壑松濤響雲變三盤雪雨晴疊嶺重
　　巒環佛墖長林亂石接天城登臨東眺蒼蒼色遼
　　海波光一抹平
　　智朴禮舍利墖詩奇峰獨拔數百丈窣堵波髙跨
　　其上白石青松列畫屛千峰萬峰屹相向我來朔
　　風慄慄吹稽首拜手增惆悵塔中舍利何年置烟
　　霞八面曾無恙放足空山寂寞鄉葉落花開别有
　　長此情端的無人訴冷對浮屠看夕陽
　古佛舍利塔未詳其始在天成寺内其碑載遼天慶
　　中重修内蔵神龍親奉舍利三萬餘顆明僧如芳
　　刺血書經七年為修塔計甫興工感白光燭天如
　　玉橋竟日不散其塔十三級如芳僅發二級目覩
　　舍利二千餘顆
　　張元芳天成寺重修古佛舍利墖記薊之盤山海
　　内知名迺一大觀也而天成寺校諸古刹尤擅竒
　　麗寺有如來浮屠相傳為舍利寶墖淺識者或詆
　　為幻不知宇宙之大何所不有余亦存而弗論論
　　而弗議至我熹宗朝有禪師諱如芳字祕如宛平
　　人以丙寅春來自都門挂錫於天成寺之靜舍見
　　塔頽毁發願而鼎新之於是刺血濡毫寫經七載
　　彚成六部蓋苦行而大有法力者也薊土善士信
　　服有年修墖材需咄嗟立辦甫發一級則有鐵塔
　　玉缾貯舍利若干顆再發一級則有石函石盒貯
　　諸佛異相往而觀者如堵比時放光則有白練亘
　　天如玉虹不但環山瞻仰者詫以為奇即郡内得
　　以快覩者亦詫以為奇始信宇宙之大何所不有
　　若為禪師標異也經始於崇禎四年二月望日竣
　　於六月望前何成功之速哉則以禪師為之倡也
　　愈知宇宙間不經見之物不可輕詆而天地間不
　　難竟之事不可重發蓋證果真則結聚奇功行到
　　則孚合衆余烏知夫往古之舍利非即目前之禪
　　師乎又烏知夫現在之禪師非即舍利之重光者
　　乎即歴恒河沙劫世界不毁人心不毁舍利不毁
　　持法闡宗者人心各抱一舍利也可矣信士其信
　　之乎又奚疑崇禎四年辛未孟冬
　多寶佛塔在少林寺内髙二百尺至元中為道士所
　　壞順治末僧仁鳯重修於寺東之龍首
　寶積禪師塔康熙壬寅大博禪師曾於上方塔院中
　　見斷碣上有寶積墖字擬建塔承之㑹有事都門
　　不果嗣覔之不可復得或云墖在韓佶村香光寺
　　譌香光墖迺多寶佛塔也在寺東北隅今現存
　普化和尚塔在古佛墖西南相傳一日山水暴漲聞
　　空中有人語曰珍重佛墖普化塔遂衝去基存又
　　傳普化鎮州行化時有異僧告歸隠處云逢盤即
　　住遇城即止化涅槃人聞空中木鐸聲自數百里
　　響至天成而止於是建墖
　徹公和尚墖無年月在天成寺内相傳墖乃善蛇洞
　　門昔人因傾圮欲遷他處甫發墖則巨蛇無數自
　　内出遍滿寺中遂不敢動每當隆冬時其氣噴涌
　　石面凝結成霜厚寸餘人爭取之可療眼疾戒不
　　可飲飲則令人眩
　禪師墖及普同墖存毁一百餘座
　　砦
　六王砦在法蔵寺主山上最險峭一壁淩虚千峰居
　　下廢基存
　　智朴游六王砦詩幽尋曲磴斷人行鬼斧雲根削
　　不平埜老競傳前代跡飛巖盡處女牆横
　　莊
　玉石莊在南麓為入山必經之路
　　村
　蘿村在獬豸峰之隂
　　李鍇蘿村雜咏雙隖人烟外蕭蕭松雪翻老農今
　　日事古色數家村鵝鴨通前浦豺狼到小園何須
　　不來往鄰里數相存　半尺青溪水滄浪或在兹
　　草香迴蛺蝶沙迥宿鸕鷀白髮悔他日清流信此
　　時虚舟吾意得飄蕩更何之　一雨柴門路紛然
　　掩碧莎澹懷隨老至小隠畏人多澤雉安微分醯
　　雞有太和寄聲舊朋好莫復笑蹉跎　嶢崅南山
　　口參差晚稼陳誰知荷鋤者不是帶經人天地容
　　歸老妻孥恕食貧秋風看近在紅稻一嘗新　耳
　　目都無事空山貢寂寥飛生時探鷇稚子日承蜩
　　蒼莽情焉薄胚渾器不雕初非事髙尚於以永今
　　朝
　報水村在山前
　　里
　虎里在山側舊多虎故名
　　亭
　懸石亭在懸空石上戚繼光建基存王煐游記亦稱
　　凌雲臺
　慧石亭見袁宏道游記
　環翠亭見王衡游記
　津津亭在大嶺明僧常增施茶處有石刻易飲處三
　　字秀水項徳楨書
　　尹同臯津津亭偶成詩結構原非大因山得勝全
　　峰巒牆下簇星月牖中連香爇千年柏茶烹萬壑
　　泉風塵能領此俗吏亦翛然
　
　
　
　
　
　
　
　
　
　
欽定盤山志巻四
欽定四庫全書
欽定盤山志巻五
　寺宇
　　崕岫紆深精廬碁布或始創而嗣興或名同而地
　　異昔所稱有菴七十二者猶得諸樵衲之見聞方
　　今雲物輝煥佛龕仙宇多屬
聖代布金之地檐宇像設具諸莊嚴隔雲鐘磬聲晨夕
　　達於
　靈囿入山者亦得隨地憩息洒然淡其榮利之心豈
　　必鷲嶺鷄山始稱法窟青城小有乃號洞天耶
　　寺(山中寺與菴多互稱故菴亦統於寺/)
　感化寺魏田疇隠處舊名寳積寺唐貞元中建太和
　　咸通間道宗常實二沙門重修後道士居之改為
　　上方元宫至遼乾統七年幽州主帥清河張某奏
　　請易為感化寺明天順八年壬午僧寳峰徳聚又
　　修之成化十一年甲午勅賜廣濟寺額
國朝乾隆十年重建於舊基之西一里許
賜勅修感化寺額大殿恭懸
御書妙光演教匾榱題藻麗境地爽塏傍近
　宫壖靄延翠屬山中蘭若雖多此稱首刹矣
　　南抃上方感化寺碑記西聖人教既一唱而東也
　　應而和者其徒半天下是以城閭邑聚塔廟日興
　　後數百年競相髙以奢麗有大苾芻衆樂諸阿蘭
　　若巗居野處如鷲峰鹿苑者比比而是方之城邑
　　則又過焉漁陽古郡之西北叢岫迤邐其勢雄氣
　　秀曰田盤山岡巒倚疊富有名寺而感化者舊號
　　元宫物無常名事窮則變會幽州主帥清河張公
　　奏請之故因以是額易其前號獨亢爽清勝確乎
　　不移既肘腋乎絶巘又襟袖於列刹故自往昔目
　　為上方非諸信舍財而附益髙流擇地以来集則
　　何以增崇垂逺至於是哉魏太和十九年無終縣
　　民田氏兹焉營辦唐太和咸通間道宗常實二大
　　師前季後昆繼踵而至故碑遺像文跡具存爾後
　　人多住持處亦成就布金之地廣在山麓法堂佛
　　宇敞乎下禪竇經龕出乎上松杪雲際髙低相望
　　居然緇屬殆至三百自師資傳衣而後無城郭乞
　　食之勞以其創始以來占籍斯廣埜有良田百餘
　　頃園有甘栗萬餘株清泉茂林半在疆域斯為計
　　乆之業又當形勝之境宜乎與法常住如山不騫
　　是使居之則安不為爭者所奪奈何太康初鄰者
　　侵競割據巗壑鬭諍堅固適在此時徒積訟源乆
　　不能決先於薊之屬縣三河北鄉自乾亨前有莊
　　一所闢土三十頃間蓺麥千畝皆原隰沃壤可謂
　　上腴營佃距今積有年禩利資日用衆實賴之大
　　安中燕地遣括天荒使者馳至按視厥土以豪民
　　所首謂執契不明遂圍以官封曠為牧地吞我林
　　麓既如彼廢我田壤又若此使庖舎缺蒸薪之供
　　齋堂乏餅餌之給可歎香火而至於是寺僧法雲
　　暨法逍次言及衆曰先世有所遺籍吾儕不能嗣
　　守亦空門之不肖者也安忍坐受其弊拱黙而已
　　相與詣闕陳訴歴官辯論一旦得直其誣兩者復
　　為所有尋奉上命就委長吏辨封立表取舊為定
　　自是樵爨耕穫之利隨用而足以小大協力始終
　　一心而令釋氏家肥不減疇昔赫矣能事於前有
　　光雖汶陽歸已侵之疆興平還既奪之地不是過
　　也乾統六年冬老比丘崇簡與前薊州管内都綱
　　提㸃寺事沙門士賢元悟上座僧士侃都知僧圓
　　淨等以始末紀石為請會余有故不果頃又走書
　　来速文勒至再三豈可無述夫藏用於形跡者莫
　　妙於理智顯用於事為者莫大乎勢力佛之道理
　　與智也宏之在人勢與力也若兹寺者像設攸在
　　法相所寄智與形會理隨事集向内不資徒侣之
　　力外不托王臣之勢則有所廢矣孰能興之今豪
　　奪者止誣取者與使禪支律裔保有其業良以此
　　也後之補處是者其念之乎乾統七年春正月元
　　日
　　王澤𢎞過感化寺詩山行兩後氣如秋廢寺殘僧
　　亦勝游宻樹巃嵸羣鳥集層巒環抱一谿幽石橋
　　半側人牽馬梵磬無聲客倚樓歎息契丹碑尚在
　　白溝當日是紅溝
　　董邦達感化寺詩山幽勢盤紆縁麓轉平敞緤馬
　　正清秋意惬神彌爽巍巍祇陀林慧日炫金榜迦
　　陵流清音梵唱互發響仰面受和風散歩得寛壤
　　何當良宵来層巔指月朗
　天香寺舊名天香妙祥禪寺唐建延祐元年重修
國朝乾隆九年重建於舊基之西北二里許
御題勅建天香寺
賜無上法味匾楊栁外曉風殘月淨瓶中白日青天聨
　　寺枕巗依麓為棲禪勝地門外疎林淺渚行徑絶
　　幽與感化並占平逺之勝
　　查曦天香寺客夜偶成暮入天香寺蒼然山靄
　　濃悠悠白沙澗黯黯紫㣲峰忽見僧廊月髙懸
　　佛殿松相看清不寐吟斷下堂鐘
　　董邦達天香寺詩清流界塵氛翠壁欹林朩法雲
　　深黯黯縹緲罨佛屋薝蔔蔚一林心香幾地肅豈
　　執鏡中象寧戀桑下宿意行緬千峰屢至樵徑熟
　　悠然證静因妙取慊幽獨
　天成寺舊名福善寺一題天成法界當翠屏峰之陽
　　俯瞰林壑天成圖畫因
賜勅建天成寺額寺門有樓匾曰江山一覽大殿匾曰
　　清浄妙因皆
宸翰也
御製遊盤山記勒碑於此詩篇摩厓凡四處彩碧之輝
　　耀於邃谷寺西南有普化和尚塔基普化唐人寺
　　疑唐建
國朝康熙中僧雲聨重修有古佛舎利墖飛帛澗涓涓
　　泉徹公塔山前有下天城原屬寺中果園有斷碑
　　載大遼天城福善寺贖舊業栗園事又有斷石幢
　　載叡孝天祐皇帝云云
　　李及秀遊天城寺詩淙淙幽谷裏寳墖起崚嶒醒
　　世風千鐸傳心夜一燈石屏連嶂合雪瀑亂泉崩
　　鳥雀忘機智空階自陟登
　　洪昇題天城寺詩雲抱墖形孤天垂壁面削兩山
　　當寺門一水瀉厓脚
　　梁洪天城寺詩環寺山如堵參天墖似峰上盤從
　　此入髙衲未曾逢積翠煙中薄空香雨後濃還期
　　登絶頂努力一支笻
　　孫才衡至天城寺詩入山不數里舉首見天城峭
　　壁衝人立遥泉伏澗鳴客停牽馬力僧訝打門聲
　　聊得須臾坐芒鞵歩歩輕
　　張朝琮天城寺詩籃輿逺探幽巗勝翠接長松架
　　短橋亂叠懸厓雲鎖額遥噴飛瀑玉垂腰碑從何
　　代埋青草塔自中峰上碧霄丘壑有懐慙未遂石
　　蹊蘿磴暫相招
　　李鍇天成寺詩束髪牽世網衰謝仍漂揺徃迷泥
　　塗歩今迴塵外鑣遣此殷憂懐况值芳春朝靈區
　　貢隈隩净域棲寂漻飛軒面空翠丹壁摩青霄肅
　　肅山翟飛趯趯鼯鼠跳墖鈴語真唄松雪灑驚飈
　　萬化無端倪無生自逍遥委形誠斯須揮手謝松
　　喬
　　薩哈岱天成寺次韻詩世界回看眼欲空上方有
　　境許相通孤峰拔地非人境傑閣凌雲妙化工煙
　　抹千林殷晚翠日斜半嶺掛秋紅古今勝跡神仙
　　宅多在山僧指㸃中
　　徳意過天成寺詩塔影穿幽壑晴嵐叠翠屏天成
　　橋畔路曲折入浮青
　千相寺一名祐唐寺唐開元中建遼統和五年希悟
　　大師重修相傳昔有尊者挈杖逺至求植足之所
　　僧室東北隅巗下有澄泉忽見千僧洗鉢瞬息而
　　泯後於谿谷磵石之面刋千佛像明正統中僧行
　　明重葺
國朝乾隆十年
勅修大殿懸
御書雨花福地匾寺後有揺動石又有洞曰契真憨山
　　遇隠士處也
　　李仲宣祐唐寺剏建講堂碑記夫幽燕之分列郡
　　有四薊門為上地方千里籍冠百城紅稻青秔實
　　魚鹽之沃壤襟河控嶽當旂㦸之奥區於古堞之
　　外西北一舍有盤山者乃箕尾之巨鎮也深維地
　　軸髙闢天門㬉碧凝霄寒青壓海珠樓璇室仰窅
　　窱於崑丘寶洞瓊臺耀磅礴於衡嶽崆峒左倚太
　　行右連懷珠之水派其陽削玉之峰峭其後嶺上
　　時興於瑞霧谷中虚老於喬松竒樹珍禽異花靈
　　草絶頂有龍池焉向旱歲而能興雷雨巗下有潮
　　井焉依旦暮而不虧盈縮於名山之内最處其嘉
　　此境舊有五寺祐唐者乃備其一自昔相傳有尊
　　者挈杖逺至求植足之所僧室東北隅巗下有澄
　　泉恍惚之間見千僧洗鉢瞬息而泯因兹構精舎
　　晏坐矣厥後於谿谷磵石之面刻千佛之像而以
　　顯其殊勝也雖雨漬苔斑睠儀相而猶在陽舒隂
　　慘流善譽而不隳向此藍垣之北長松之下有大
　　石焉重萬餘鈞或遇信敬者㣲觸而動迄今游閱
　　之士冠盖相望四序不絶於阡陌也當昔全盛之
　　時砌叠龍蟠簷排鳳翅晨鐘暮磬上聞兜率禪宗
　　律學宛是祇園駢闐可𩔖於清涼赫奕遥同於白
　　馬乃法侣輻輳之鄉也爰自大兵之後並已燼滅
　　由謂物不可以久廢故亨利於徳人德人者即寺
　　主大德乃當寺之景派也厥本惟裔其神不測苦
　　隨念盡樂與人同化六趣之茫然歸十方之安穏
　　享年臘末晚昌行業彌髙既多有續之聞宜示無
　　窮之績寺主大徳俗姓瑯琊氏釋諱希悟鎮陽夏
　　博人也爰自聚沙之歲禮當寺寺主在楚禪師授
　　法焉剿除五盖慕别四生舎慾棹而誓泛慈舟棄
　　毒藥而願食甘果年二十詣長興寺具尸羅由啟
　　宏願延僧一十萬次第竟矣於是謂其友曰聞二
　　儀舒慘四序推遷人生幾何歲不我與覽斯基址
　　孰忍悽涼埜鹿羣麋晝夜而草眠香徑壊碑毁塔
　　髙低而蔓掛藤蘿玉毫消盡於華鬘金磬罷聞於
　　齋懴上漏下濕日就月將徐興再造之心爰起從
　　新之務於是乎手披榛棘力用經營移怪石而截
　　斷雲根伐灌木而摧折煙色應歴十二年化求財
　　賮盖佛殿一座欒櫨娟妙丹雘鮮新塑佛中央圖
　　像四壁保寧四年又建厨庫僧堂二座俾爨饈之
　　有所作也賔旅之有所歸也乾亨二年加授紫衣
　　載議門迎廣陌地處幽涼虞生肇之徒見臨顧講
　　讚之所交闕乃於僧室之隂叠磷磷之石澮瑟瑟
　　之泉髙廣數尋駢羅萬樹薙除沙礫俯就基扃而
　　又請邑人醵緡賂四逺之最樂施者如介甲之歸
　　巨浸也即乃市朩靈□采石煙巗窮斤斧之功極
　　磨礱之妙初心才啟大厦攸成式導昏衢彌光世
　　徳其堂也保寧十年剏建帶雲川之渺渺總逺岫
　　之峨峨東觀種玉之田西掞築金之闕蘭楹鏤彩
　　桂柱凝丹月入秋忩風含夏户簷外之杉松郁鬱
　　檻前之煙水潺湲所貴安苾芻僧置狻猊座髙談
　　玉偈然慧炬而絶煩惱薪妙演金文揮智刄而剖
　　無明㲉長依佛住永壓山門對延靈鷲之峰闡説
　　瑜伽之㫖此乃邑人等心猶慕善志乃忘筌知浮
　　生石火以難停覺幻質風煙而易滅各抽浄施共
　　構良因即寺主希悟大徳激勸之所致也縁惠之
　　所被也厥外井有甘泉地多腴壤閒栽珍果棋布
　　蔬畦清風起兮綠幹香細雨霽兮紅葵茂載諒鴻
　　基必葺白足咸来其供給之費恒不闕於祗贍者
　　大徳寺主力辦也盖惟寺主大徳道洽空有識洞
　　幽𡨕全資化導於多方以至圎成於能事所冀皇
　　朝永安神業矣相國長調鼎鼐矣京尹之仁無秕
　　稗矣郡牧之信及竹童矣一切含靈同沾利樂一
　　切惑溺並向真如爰述懿徽俾雕翠琰其邑人姓
　　號具列碑隂仲宣縻職之歲華構方成命修辭以
　　序之序之伊何即為銘而記之銘曰峭壯靈峰剏
　　興華宇式開講肆用陳法侣物置人多利圎三寶
　　庶幾乎作善之祥傳名曠古統和五年歲次丁亥
　　四月八日
　　黃汝亨朝發盤山飯千像寺詩初日盤山爽氣侵
　　薄雲輕騎上髙林石横曉岫千巗競泉落秋濤萬
　　壑沈鳥道偶窮松下路僧家小隠澗邊隂胡麻飯
　　罷尋諸佛亂㸃山容散紫金
　　又遊千像寺見典座僧以唐人斷碑礪砧作此寄
　　慨詩初日盤峰雨氣侵撥雲扶策上髙林石能揺
　　動思根性峰帯華紋作珥簪千佛畨畨風滿座數
　　僧莽莽土為音開元嘆息殘碑字冷郤探竒名隠
　　心
　　袁宏道宿千像寺柬鍾刺史詩詰曲﨑嶇路皺秀
　　透瘦石飛巗繡鐵花螺子㸃雲額平生米南宫耽
　　幽窮鬼迹石根搜古雲踏遍秋空碧豁眼見新巒
　　長嘯落巾幘貪㸔不知晚憩石布茵席回首神僊
　　吏青嶂逹門閾侍史朝焚香秋雲幾回白稜稜怪
　　石供聊以施游客
　　孫廷銓千像寺同李坦園相國王思齋學士作晴
　　雪帯蒼巒松谿路幾盤磵鳴泉暗落巖立屋懸安
　　一杖千峰翠雙林萬朩寒那能堪累月清福近
　　仙壇
　　李霨游千像寺詩俯臨絶谷仰㠝岏朩杪行来路
　　幾盤亂石縱橫疑虎伏怪松詰曲學龍蟠飛梁澗
　　溜泠泠雨重閣天風冽冽寒卻恐山靈嫌俗客忍
　　抛嵐翠事征鞍
　　李鍇春夜宿千相寺作和壁間韻三首唐家佑唐
　　寺乃在田盤陲更事頻興替功能見設施繄誰山
　　徧鑿維象法無闚心賞長林曲天開洗鉢池　松
　　門行跡少石磴見觚稜歲久沈殘碣巗深䕶一燈
　　古人疑有託此教久相仍放眼千秋表危欄晚獨
　　凭　花宫疎磬夕雲亦宿閒堦塵眼真相刮春心
　　黙已齋風煙留好夜詩句憶同儕自喜陶彭澤多
　　時遂雅懐
　少林寺舊名法興寺至元壬午道士張志格等游盤
　　山居於此易其名為棲雲觀至正中巢雲威禪師
　　主之宣政院使脫公具奏賜額為北少林寺明成
　　化已丑寶峰徳聚禪師重修嘉靖丁亥又修
國朝康熙中僧本住再葺乾隆十年
勅修大殿懸
御書禪指直趣匾寺東有紅龍池多寶佛塔下有石曰
　　菱角曰帳房曰蟒皆竒秀
　　李鍇自少林寺至西静室詩老鸛欬宻林猛虎蹲
　　伏莽黝黝亭午隂翏翏太空響曠懐無前期髙興
　　肆獨徃化城周大千維摩室方丈布毛證鳥窠(東/隣)
　　(有僧常樹棲/晝夜不下)妙諦飛龍象儻非水精域焉啟鴻荒
　　想縱心以天游六鑿罷相攘
　　薩哈岱少林寺次韻詩羣峰蒼翠鎖秋空古寺憑
　　髙野望通下界萬家煙火接浮圖百級鬼神工雲
　　沈逺壑泉流碧霜醉疎林葉染紅俯仰頓忘身世
　　感數聲清磬夕陽中
　　查曦少林寺道上望雲罩寺不至作見説盤峰頂
　　﨑嶇不可行石邊停竹杖天際望仙楹濟勝苦無
　　力尋僧空復情鶯花應笑客孤負玩山名
　　宋宗元少林寺詩路入中盤鳥道通雲開天半削
　　芙蓉松棚東折山當寺柏子西来日下舂到此都
　　無塵世念何時得著去来蹤洞前花落諸峰静隔
　　樹遥聞報曉鐘
　　徳意至少林寺詩少林標寺額將謂到登封看取
　　三盤路知非五乳峰蒼煙凝紫盖峭壁寫紅龍回
　　首長廊下松風報晚鐘
　中盤寺在少林寺之北崕石髙寒紺宇相接不知何
　　時剏建寶峰禪師修有中盤二字明楊忠裕書寺
　　前題詠石刻最多寺西北有華嚴洞
　　王澤𢎞過中盤寺詩盤山絶勝是中盤石磴﨑嶇
　　欲到難千嶂煙雲迷日曉萬松冰雪䕶春寒峰依
　　紫盖留仙跡泉汲紅龍供佛壇惆悵此生猶未隠
　　浮名底事戀長安
　　衛台瑺過中盤詩曀曀山氣昬躋險心頗憚回頭
　　矚巗谷已凌山之半磔卓遞嶙峋起伏跡未斷有
　　松皆竒絶無峰不可翫寓足筋力疲放眼雲竇亂
　　短笻歴潭壑扶之勞雙腕初疑黛色濃忽覺雲形
　　換努力過前山流連恐日晏
　　宋宗元中盤寺詩中盤山與上盤通山寺盤空路
　　幾重峭壁崚嶒擎紫盖幽泉噴薄走紅龍殿前隂
　　合三珠樹門外雲横半嶺松便擬支笻凌絶頂華
　　鐘飄徹最髙峰
　上方寺在嶕嶢峰東唐太和二年戊申僧道宗結茅
　　於此瓦屋數楹鐘魚寥寂
國朝乾隆十七年
賜帑修建紅牆碧瓦炳煥巗谷佛殿中懸
御書雲濤花雨匾石潤蒼苔皆佛性松揺晴籟有禪機
　　聫寺東西列静室二址尚存又有喝斷石雲根石
　　亦瑰瑋
　　無名氏游上方寺詩名山初到似曽来古寺無僧
　　徧綠苔頗訝石黥厄漢律豈知松刼遇秦灰澗中
　　窺墖疑千丈雲際捫蘿欲萬廽好約華陽成小隠
　　秋巗懸瀑聽輕雷
　　黃汝亨自中盤到上方寺詩堆雲片片鬱千重複
　　磴盤空鳥道通壘塊林間蹲虎豹菁葱天外削芙
　　蓉細披蕪草迷煙屐衺倚危巗倩竹笻聞説上方
　　鐘磬杳西飛又有白雲峰
　　官無極上方寺詩不是羣峰列飛来雲幾支絳空
　　龍半現虹日水全竒青豆懸天外朱花志路岐昔
　　游先我得芳草卧唐碑
　　鄭纘祖自西架至上方寺詩越壑攀厓信杖藜上
　　方幽徑轉萋迷雲飄佛國山連寺樹遶靈巗水滿
　　溪貝葉翻時留偈在柴關閉處有鶯啼憑空目斷
　　空中錫日暮清詩未敢題
　　李鍇上方寺詩獨隔層嵐迥今知細路深一時移
　　耳目萬象變蕭森古拙居人服偏私造物心天門
　　雙日月隨意自升沈　風磴殘雲外虹梁瀑水西
　　險愁巗石墮冷逼洞猨啼白日行如夢青天瞰欲
　　低上方信幽絶消得昔人題
　雲净寺舊名净業菴萬厯中蔡来峰建崇禎中僧無
　　　暗重修至
　國朝其徒擴其基而新之康熙四十三年
聖祖御筆改題雲浄寺乾隆十五年奉
　命重修叠䝉
　宸翰之賜舊志稱寺内有石幢刋本師惠凝和尚大安
　　　八年九月朔門人棲洞等建疑菴亦遼金時故址
　　　也
　　　洪昇浄業菴後夕望詩春山處處佳煙嵐晚逾妙
　　　白雲静不行青松立殘照澗水㵼千迴巖風號萬
　　　竅精舎倚峰巓逌然發長嘯
　　　又同石林上人宿浄業菴詩山寺疎鐘歇清宵寂
　　　不喧漸看明月影移過古松根地僻知僧儉天空
　　　見佛尊石牀趺坐久揮麈兩忘言
　　　髙士竒雲淨寺詩徃者度遥岑忽焉日將夕耽幽
　　　殊未窮茲来理輕策傑閣霄際穿疏櫺樹杪隔隠
　　　翳勢若藏攀躋境乃闢老僧畏送迎相顧始肅客
　　　能炊松火紅亦煑澗泉白攬衣席空階閒雲生咫
　　　尺下嶺望前旌迢迢踰紫陌
　　　鄭纉祖雲淨寺詩寺逼雲峰近忩開翠色迎看花
　　　多白蓼尋藥只黃精丈室逢僧話閒房罷磬聲客
　　　来塵境外頓令悟無生
　　古中盤即正法禪院也在紫盖蓮花毘盧三峰之間
　　　相傳寶積住靜處
　國朝康熙中僧行乾重為開拓殿前有
聖祖御製詩碑方丈懸
御書門外一峰匾崕石勒
　皇上萬象迴薄四字擘窠大書及先後
　頒賜奎章乾隆十四年
　飭有司繕修因復舊題古中盤寺有天語軒五松堂墖
　　　院有精夀堂門前有談禪石後崕有静室名别是
　　　一天有龍王堂在其旁
　　　蔡士英正法禪院修造碑記古中盤者京之東五
　　臺也千峰萬壑林朩鬱茂稱冀北之名勝者多道
　　之余嘗慕而登焉見其四山相接叠翠層巒中有
　　數峰陡絶者勢挿霄漢又其地多金沙雨過則星
　　燦奪目更有舎利墖每除夕則光明徧山若列炬
　　其中流泉瀑布儼若大江之怒濤焉誠巨觀也他
　　如觀音洞談禪石虯松蒼柏龍池暎帶種種舊觀
　　不一而足殆古之禪林歟大博禪師者蜀之達州
　　人也生五六歲即知向佛十三而捨身西聖寺至
　　二十五而精心參悟漸得指歸因受萬如和尚法
　　歴五十餘年精進不懈嘗南北行脚參訪不一家
　　順治十二年遂説法於津門之地藏菴嗣是而開
　　堂十有八修叢林有五言佛法者莫不宗師之康
　　熙元年游盤山喜其崇峰幽谷欲止錫焉值薊州
　　僧官来儀願捨山場有大檀越建為叢林殿宇門
　　廡輝煌並耀經堂齋室方丈庫藏靡不具備寺僧
　　若干人參識本来鐘磬鈴鐸之聲不絶嗚呼可謂
　　　祇園之一勝矣夫天下之福地寶林不乏也并之
　　　開義汴之福廣蒲之西巗秦之浄念趙之無際隋
　　　之智門亦指不暇屈矣而要皆有山川之勝雲物
　　　之異為宗門衍法於無窮今之古中盤得大博禪
　　　師而傳之不朽者亦謂是歟余故樂得而記之康
　　　熙十四年乙夘
　　　魏裔介古中盤正法寺修建墖院碑記天下名山
　　　雖以五嶽為首而京都薊州之盤山其靈竒幽鬱
　　　又有出於耳目聞見之外匪人所能測者余嘗按
　　　圖索之而以為十洲三島不能過也辛丑之冬余
　　　以相視
世祖章皇帝山陵便道至山下憩感化寺至晾甲石邊見
　　　浮圖在望澗水潺湲而山下石纍纍或尋或丈或
　　　方或圎不可以數計擬登陟其巓顧以王程期迫
　　　同事促令復
命遂匆匆而去至今憶之未嘗不自恨縁之淺也夫山川
　　靈竒幽鬱之氣不鍾於賢人君子則鍾於衲子羽
　　客盖禪教之中其進修銳其志行苦徃徃有人若
　　大博和尚者蜀地人也胡氏之子母葉氏㓜而慧
　　悟厭棄塵氛遂皈依蓮邦栖遲淨土得法於龍池
　　萬如和尚傳臨濟正宗顧以燕山皇居有大乗氣
　　象結制於宏善等寺既而游盤山歎曰此山連峰
　　叠嶂嵌空突兀谷澗委蛇果樹茂蔚其卓錫之勝
　　地乎時則有薊州僧正司来儀慕其品行精嚴有
　　古中盤精舎一區願布施和尚乃趺坐觀空萬念
　　俱息擔土填塹甃石為路升座説法言簡意盡僧
　　俗聞者莫不解脫遂感動諸善信等捐貲建大雄
　　殿禪堂方丈茶房庫室僧寮塔院莊嚴宏麗與諸
　　門人當機指示謂趙州庭前栢樹子信手拈来此
　　事人人本有何不回光返照而汨汨於故紙乎嗣
　　法門人了宗受其衣鉢直證心印盡斬葛藤觀其
　　語錄所記覩面相呈更無餘事八字打開當陽獨
　　　露瓊花開苑長江水洗尤勸人學問以為久受勤
　　　苦乃可得成非其師之白日傳心青蓮喻法而能
　　　有如是髙足乎昔承
世祖章皇帝命序楞嚴㑹解文辭鄙僿䝉剞劂經首今和
　　　尚得臨濟之正宗衍曺溪之家法大開妙義以曉
　　　僧俗使人不沈沒於聲色利欲而見其本来面目
　　　有益於
　國有利於民豈區區食粟飲水作一自了漢為煙霞之
　　　癯無補於世者哉余是以為之述其本末鐫之貞
　　　珉俾其後代法法相續心心相傳則鹿苑靈鷲去
　　　人不逺余羈縛塵縁未能超然物外言之汗顔俟
　　　婚嫁畢終遂尚平之願膏車秣馬登白筋蝦蟆背
　　　上與了宗禪師談教外别傳其有日乎盤石有靈
　　　斯志與清泉白石永矗立於空翠清虚之法界也
　　　已既為之序爰繫之銘銘曰巗岫鱗比雲水逍遥
　　　一條拄杖解卻弓弢淈泥揚波濜流止濤臨崕撒
　　手過刄吹毛闡揚祖教龍象英豪登盤山塔海濶
　　天髙康熙歲在丙辰十有五年三月
　　阮旻錫古中盤游大博和尚墖院并示宗上人詩
　　偶隨煙外鐘已到松間寺中峰紫盖尊羣山皆拱
　　翠法師南方来重闢法雲地梵刹銀牓新勲戚金
　　錢施一期大教興三歎影堂閟傳法老比丘已得
　　無礙智面瑩爪甲長開關為客至顧我鈍根深不
　　受箭鋒利盤山古道場法幢開寶積普化示風顛
　　振鐸偶游戱到今已千年宗風誰繼嗣落日下秋
　　山山間明月墜峰峰皆見月清光照無寐
　　鄭纘祖古中盤贈了宗禪師詩偶尋紫盖峰人聲
　　朩末度髙低但莽蒼寧辨向時路林麓豁然開已
　　見岩前樹短壑架僧廊飛湍楹外赴大師髙說法
　　石㸃花亦雨朅来叩宗風一語人天悟惜哉塵網
　　牽何當棲杖屨世上刼千年山中香一炷
　　又夜宿古中盤詩香刹中盤勝山峰紫盖名聽經
　　　雙鴿下繞墖幾僧行翠竹搖風亂黄花滴露清納
　　　涼應未睡髙枕卧松棚
　　　髙士竒正法禪院詩一徑入空林重巗秀色深暫
　　　来青嶂下聊暢白雲心澗影留仙蹕山光動
睿吟今朝徧幽賞歸路日將沈　丘壑茲多美流連空復
　　　情出山泉決決遷樹鳥嚶嚶暝色催歸騎樵歌引
　　　客程何如友麋鹿日日卧香蘅
　　　衛台瑺古中盤詩行行過中盤又抵中盤頂極目
　　　煙霧中雲峰忽已暝泉芔紛佳致萬株龍鱗挺攀
　　　蘿入寺門汲水試山茗落日聞鐘聲令人發深省
　　　超禪送佛藏和尚住古中盤詩幾年共話西山月
　　　一夕平分兩地秋試看古中盤石上龍松新發舊
　　　枝頭
　　　徳風古中盤望九華峰詩白雲深處古中盤羅列
　　　千峰作畫看望去九華峰頂上他年来此結精藍
　　雲罩寺相傳為寶積卓錫地構宇則始自道宗舊名
　　　降龍菴萬厯三十年勅賜雲罩寺
　國朝康熙中僧通緒重脩舊貯皇藏千葉寶蓮佛殿牓
　　　曰盤山秀峰康熙十七年
聖祖御筆也又有額曰雲峰法界乾隆八年
　勅修
　皇上御書金界長明住智慧山匾青山白雲常自在禪
　　　恱法喜悟無生聨寺東上即挂月峰峰頂舎利墖
　　　旁有餐氣巗後有金鷄嶺南下二里有將軍石桃
　　　園洞
　　　王道正重修雲罩寺碑記洪惟我國家定鼎燕京
　　　山川之形勝環錯如繡而其雄峙於東北者則首
　　　稱薊之盤山云盤山一名盤龍山峰巒之竒甲於
　　　京東苞靈孕秀突兀巑岏於鑠哉天壤間一大觀
　　　也山之巔有雲罩寺其来舊矣有墖曰舎利相傳
　　　為寶積禪師卓錫地中藏舎利子故名景物幽深
　　　叢林髙潔仙客禪宗多㑹於此每一登眺赤縣神
　　州不復記憶置在何處穢土濁刼邈焉隔絶雖屬
　　閻浮亦造物之所以别立清涼界也閱歲滋久荆
　　棘漸生革故鼎新時如有待恭值今上皇帝乗龍
　　御天薄海熙恬三陲寧謐仰承聖母慈聖宣文明
　　肅貞夀皇太后慈命印施藏經畿輔内外梵宇招
　　提悉加嚴飭於是出内帑積貯併各宫協賛金錢
　　特命乾清宫常侍尚膳監大監吕公誠徃葺治之
　　公復自蠲廩餼鳩工聚匠驩呼踊躍輻輳子来若
　　驅鬼工役神力不日告成殿廡巍峨翬飛鳥革僧
　　寮禪室井井改觀二六時中綿延香火晨鐘昬鼓
　　瞻仰歸依猗歟盛哉真億萬刼無量功徳所謂上
　　䕶皇輿中佑宫壼下福元元豈云小補巳耶嗟嗟
　　吕公拮据賛相克成盛美功徳永永且與山川共
　　垂不朽也事竣伐峰頭片珉屬余為記余於西方
　　之教若淄澠蒼黄素不渉其涯涘顧性嗜禪静時
　　亦繙閱諸釋典其言曰心生則法生法界惟心造
　　是心也深入無間磅礴無方大地為纖㣲塵為鉅
　　由是而斡天造協地靈天且弗違地於何有彼上
　　乗諸法無罪福無禨祥今兹率作以奉莊嚴搰搰
　　然將為致祥邀福計抑末也故法生於心心滅於
　　法何以故心在無法法在無心故也吾亦一無心
　　佛亦一無心天地亦一無心也此之謂不蘄祥而
　　祥不蘄福而福即佛力非所及也羣力何與焉歸
　　休乎比丘無庸屬我碑矣乃跏趺合掌而為之銘
　　銘曰帝徳廣淵在宥萬方䖍恭慈侍聖善平康西
　　極回向咸集梯航爰命中禁奕奕貂璫躬詣莊嚴
　　開拓堂皇有美比丘杖錫飛揚敬爾威儀凜若秋
　　霜願力普濟展也壇場浮屠髙峙如翕斯張亦既
　　崇廣亦既騰驤中使莅止慈命普將載錫帑金載
　　賜龍章鳩工庀具莫不精良相彼招提翼翼将将
　　清風穆穆振鐸琳琅有衆覩觀體具用藏巍巍法
　　象萬善津梁百千萬億福祚靈長萬厯三十一年
　　癸夘二月上浣日
　　沈荃雲罩寺伽藍殿碑記盤山屬薊州雲罩寺居
　　其巓山峻而雲生滃然出巗岫間觸石潤礎瀰漫
　　林谷從下視之不知寺之為雲雲之為寺故曰雲
　　罩寺也寺不知始於何代有明萬厯間實鼎新之
　　朱碧輝煌屹立天半游此寺者輒作武陵鷄犬想
　　不復知有人間世矣歲月既遥廟貌非昔壬子三
　　月吾友戴如兆與二三同志渉歴名跡見寺就頽
　　落伽藍殿毁壤光甚慨然捐金整葺如故余聞而
　　喜曰山谷之美古今共談伽藍工竣雲罩必有能
　　繼之者俾寺見完宇即山復舊觀雲起則金碧藏
　　輝雲収則嶙峋耀采盤峰真面目從此迥露人寰
　　矣余嘗備兵通薊簿書鞅掌時時作宗少文卧游
　　今珥筆中秘朝夕侍從名勝在咫尺曽不獲親臨
　　其地然樂我友之能好事以為後人倡也序其略
　　并勒之石云康熙十二年癸丑孟冬日
　　王澤𢎞雲罩寺詩陡絶上盤雲罩寺一峰髙踞萬
　　峰巓雷霆俯見山腰鬬日月横看樹杪懸佛蛻幾
　　朝留古塔聖燈除夕聚諸天殘僧不解游人意指
　　㸃龍旂說徃年
　　髙士竒雲罩寺詩蘿磴雲中出花宫象外懸登臨
　　空大漠呼吸逼青天締構神功健香燈寶地傳無
　　生難可問小坐亦泠然
　　衛台瑺上雲罩寺詩上盤三十里企石齊雲駕蒼
　　煙暗諸峰朔風吹萬罅躑躅躧層阿鳥道亦在下
　　景物同幽快天際臨風榭清光對閒晝松韻徹良
　　夜陵谷變幻殊萬象望中訝借問南村居何如此
　　精舎
　　阮旻錫宿雲罩寺詩空擁雲關卧霜風到榻寒尋
　　常山上月讓與衲僧看
　　鄭纘祖雲罩寺翫月用髙青丘韻秋天一碧秋山
　　藍更無霧靄兼煙嵐誰將金鏡空中麗恰值今宵
　　髙處探三千玉户齊開徹雲鬟露濯垂䰐鬖白盡
　　遥空㡬萬里光芒尚帶滄波涵銀河寂寞髙無象
　　星宿斂藏休與參玉兔由来知不死寸刃欲決癡
　　蟇貪我来直踞峰千仭霜華仰吸低巗嵌山鬼遁
　　逃無影跡雛僧故指聲喃喃須臾射牖復排闥時
　　暎藏經經底蟫祖院不知燈火息流輝倒照穿孤
　　龕徘徊疇忍恝然睡杖策還登庵上庵光揺虎豹
　　跨巨石影動棲鶻攀松楠安得乗風生翰羽澄波
　　下看三龍潭年来索米長安市斗室卑栖偏坐南
　　月明似籠欲窺鶴月去如繭方處蠶荏苒無能叙
　　契濶每言及此心懐慚家中快見已難得山上乍
　　逢尤所耽何幸一年遇兹夕卻從絶頂聞幽談杯
　　傾妙理何須酒盤盡餘香空憶柑迴視諸天眠正
　　熟扶桑鷄唱更已三露深浴出峰尤好百幅鮫綃
　　煙半含客既為月頻推枕月應為客聊停驂只今
　　相對若草草别後相憶嗟何堪况當多難屬此日
　　　勝㑹難再君須諳不見盧龍山後塞年年戌築愁
　　　丁男如此髙山如此月即欲不翫其誰甘願向月
　　　宫借月斧削除禍亂稱平戡還將月斧砍月桂更
　　　使清輝流屋覃天上人間同此樂我雖不飲情亦
　　　酣我雖不飲情亦酣婆娑短鬢何毿毿
　　盤谷寺即青溝禪院
　國朝康熙十年僧智朴建十七年
聖祖臨幸
敕賜盤谷寺額因其地名盤谷相傳唐李愿隠居處也
御製詩與
　皇上恭依元韻詩並勒碑建亭於寺之陽大殿懸
　御題定力周圓匾一聲清磬動耶静萬叠浮雲假也真
　　　聯歴歲
　天藻或刻碑隂或鑱崕石前有石門清涼石潄玉泉秩
　　　秩泉松坳後有杏花坂龍首巗中有秋月堂巢雲
　　　軒選佛堂童真殿丈室題曰金湯龍象曰一花現
　　瑞俱載舊志
　　宋犖青溝禪院碑記徃余讀公安袁中郎游盤山
　　諸詩肖状怪竒刻削神眩巗谷林泉常在心目間
　　恨不一徃游焉及来京師去盤山不二百里而曹
　　司羈繫卒不能遂惟日夕退朝時時從馬上東望
　　見白雲滃起為之盤桓竚立斯須慨然而已歲辛
　　酉道出山下始得游目其勝袁公詩所稱山有畫
　　意者誠非虗語爰為詩以紀之閱癸亥夏四月承
　　乏通永盤山適在部内自幸續游之願庻幾一償
　　新城王阮亭祭酒送余行有而今持節京東路恰
　　與盤山作主人之句顧莅事以来又不得廢閣官
　　事以為私游常抱怏怏如在郎署時甲子春㑹按
　　地經山麓則益窮所未覯復為詩以紀之余初遊
　　嘗寄詩拙菴和尚繼至乃訪拙菴於青溝青溝之
　　名不見於紀載即袁公詩中亦不之及其初殆一
　　虎穴也自拙菴来有僧隆寶以兹地獻迺始墾闢
　　　芟除構立堂宇門廡庖湢翼然一新諸上方感化
　　　古名刹率多廢落兹地以拙菴故頓成勝觀拙菴
　　　徐州人名智朴少曾過江參百愚斯大師於青浦
　　　之青龍隆福寺受記莂實洞宗第三十世辛亥北
　　　游愛盤山丘澗因止其地其人貌古而骨剛與之
　　　談超然無凝滯肆余再游訪之能為詩徃徃有佳
　　　句去年冬
天子駐蹕是山曽幸青溝蘭若拙菴親聞
玉音承
命口占經
御覽賜
宸翰此尤希世之幸也余前嘗許作小文留山中㑹有濟
　　　南之役拙菴命其徒来責前諾因書數語以復嗟
　　　乎自兹以徃盤山之游知復何日而青溝佳壤拙
　　　菴雅尚益復眷眷縈我心目當十倍讀公安詩時
　　　矣康熙二十六年丁夘三月
　　　智朴丙寅季冬一日
駕幸青溝應制詩冷静峰頭雲水香
六龍車駕幸山堂百年勝覯惟今日塊雨條風祝我
皇
　　　王澤𢎞詩青溝古路絶人煙老衲栖巗不計年與
　　　虎借居分半穴問龍乞水迸枯泉忘生始得無生
　　　法入世誰參出世禪悲我行藏成兩失從兹雲水
　　　任孤肩　寒巗獨處十年餘昨歲誅茅始結廬挂
　　　樹猿應驚野客攀藤人只問禪居晚風香静旛猶
　　　動殘雪忩明榻半虛竟夕擁罏趺坐乆兩心無語
　　　對文殊
　　　王士正詩曺谿游萬里酌水問南能世界隨縁住
　　　人天最上乗翛然白足侣不作紫衣僧寄我新吟
　　　巻清涼五月冰(時歸自/五臺)
　　　朱彛尊詩攜来一鉢自曹谿結屋青溝亂石西徧
　　　洗苔碑詮寺墖山花木葉恣留題　謝家朩屐無
　　完齒陶令籃輿怕朔風黄葉滿山来未得幽尋也
　　待杏花紅
　　孫岳頒詩青溝隠處惟孤雲曲澗盤阿斷衆聞獨
　　坐嗒然忘色相紅黄紫綠總紛紜　紅杏青松迥
　　不侔慧觀早巳在峰頭孤標自出風塵外瞥眼繁
　　華逐水流　聞道盤山景最竒山居餌术更餐芝
　　何縁著屐尋幽去白日清泉訪我師
　　喻成龍詩飛錫響震蓮花峰澄潭如鏡安毒龍避
　　俗逺在盤之谷萬壑千巗枕茅屋静夜天香遶法
　　壇松風明月谿水寒有時鐘磬出林表曇鉢浮光
　　金翅翻近復幽人時来徃與公結社推公長今夕
　　何夕讀公詩况瞻標格真髙爽
　　葉臣遇詩依栖雙樹晚鐘遲喜讀青溝白雪詞一
　　室香雲人定後半忩明月夜来時湯休豈獨稱詩
　　伯惠逺還宜作導師好句名山都占盡教人何處
　　著思維
　　陸沅詩薊門夙仰盤山勝名衲今兹住拙菴禪悦
　　力能驅虎豹巗修心許架煙嵐搜殘碣石鐫新志
　　賞賸清泉琢舊潭欲擬貫休仍自在一箋聊復寄
　　幽曇
　　魏坤詩田盤山樵乍相識昨日下山今上山要我
　　同游不得去獨吟紅杏青松間
　　宋至詩落日空山路髙僧特地尋泉聲清俗耳鳥
　　語印禪心破衲殷勤補新詩自在吟結茅余有意
　　早晚藉砭鍼
　　張歴詩喬居此盤山如何反號拙諒彼機巧人不
　　敢占虎穴惟拙渾忘機授記虎蹤滅巉巗未多開
　　茅屋透寒雪自穿鳥道来竟與紅塵絶雲氣染衣
　　裳松花滋味别而我願歸依師笑不肯説
　　許國賔詩卻疑塵起亂紅飛幻裡㸔花意思㣲身
　　與喬松争百尺翛然不著水田衣
　　朱昆田詩千林紅綻三光杏十里青排五粒松他
　　日相尋半山路畫圖約略記雲峰　山厨夜火蒸
　　黄獨埜菜春風長豆苗閒倚長松無一事静㸔日
　　影過谿橋
　　畢大生詩手闢青溝白石壇杏花松葉挂㯶單明
　　年好借枯藤杖直踏中盤到上盤
　　洪昇詩兩山忽斷處開士結精廬門對青溝狭池
　　涵紫盖虛雲嵐逺明滅松石互盤紆側首尋幽洞
　　荒榛虎舊居
　　張朝琮詩結構精廬小猶存虎豹蹤青溝新闢土
　　白足舊傳宗山擁談經座風移轉唄鐘塵襟此疎
　　豁雙屐任從容
　東甘澗觀音菴不知何時建立
國朝康熙中住僧重葺乾隆十四年
勅修構重屋於殿之巽隅崇敞可逺眺
賜東甘澗額
御製詩摩厓三處門内有斗笠松松下蒲團石傍澗天
　　井石童子石皆以形肖得名
　　李鍇東甘澗詩東甘澗頭春有冰蒼寒之氣填空
　　青夜深雪斷蒲團石時有老狐来聴經
　　朱岷東甘澗詩路折尋東澗樵聲入午鐘泠泠巖
　　下水靄靄寺前峰既坐蒲團石還吟斗笠松老僧
　　偏愛客煑茗説降龍
　　董邦達東甘澗詩初地泉聲裏翛然此重尋山花
　　風磴晚僧磬石樓深坐乆忘塵役吟餘悟夙心留
　　人更松翠長作一庭隂
　西甘澗淨土菴明僧常慧剏建
國朝康熙中重修
御製詩皆刻石上菴後石龕元道士王志謹修煉處也
　　李鍇修禊西甘澗作髙花不受染水流故以渠空
　　山暮春時物色隨巻舒老宿循自然遂與真意俱
　　洗心不洗跡一切皆祓除我冀水心劔徒傷落日
　　徂
　　查曦西甘澗贈法天上人(上人年七十餘/善弹琴好吟咏)詩寺枕
　　千尋澗窻開四面山卻輸黃髪老長共白雲閒擊
　　鉢吟詩句彈琴怡妙顔偶来塵世客心醉不思還
　　董邦達西甘澗詩白雲結隣茅盖屋屋外飛流隠
　　古木龎眉老衲罷談禪落日荒巗斸黃獨
　東竺菴在松樹峪舊名彌陀菴
國朝康熙二十五年僧印祥建乾隆十年
勅修大殿懸
御書大尼渲光額請問庭前柏樹子莫瞞扇上犀牛兒
　　聯殿左右結茅為亭依倚巗壁各極幽致
駕屢臨幸
御題三詩摹勒壁上菴南有燕剪石
　　查曦東竺菴留贈聖林上人詩東竺菴何處山中
　　路鬱盤人蹤千澗上佛刹萬峰端笑語諸天近松
　　雲暮色寒苾芻邀茗飲禪悦極清歡
　　董邦逹東竺菴詩盤山百里勢迴互石絫嶔﨑不
　　知數百尋飛瀑走怒雷十載蒼藤挂寒霧空勞過
　　客説峻竒不信巨靈矜刻露劃然此地變標格有
　　土可耕圃可樹精廬結處得天然倚壁編茅垣壁
　　具妙香㣲度貝葉翻法界真空寳華雨我來投宿
　　薄暝時屈指十年游已屢未隨樵子拾橡栗猶向
　　僧忩飽殘芋崕間
宸藻日月明清景欲摹無好句山轝明發又髙峰雲朩
　　蒼蒼頻返顧
　
　
　
　
　
　
　
欽定盤山志卷五
　欽定四庫全書
　欽定盤山志卷六
　　寺宇
　　萬松寺舊名衞公菴菴西上舞劒臺乃唐李藥師靖
　　　舞劒處也菴不知建於何時萬厯四年僧普照卓
　　　錫於此導人脩净業神宗御書清心二字存菴中
　　　崇禎中僧勝雲重脩
　國朝康熈四十四年僧祥慶又新之
聖祖駕幸
御書樂天真三字懸殿中央
勅改萬松寺乾隆十年
　賜金繕葺寺左有仙人橋右有槖佗石石上刻
　御製詩前峙浮青歡喜二嶺
　　　吕升凱重脩衞公庵碑記往官閒曹休沐暇嘗偕
　　　客縱游西山四顧巗壑聳秀夭矯幽竒撫掌大笑
　　　曰近畿勝槩觀止矣客曰未也畿之東為漁陽郡
　　郡之西北三十里為盤山勢迴旋而磅礴左碣石
　　右泃水滄溟匯其南厓嶺環其北層巒疊嶂接日
　　干霄飛瀑奔泉噴松鬭石中有古刹七十餘此乃
　　近畿一巨觀也時恍然神游其際頃之不自意拜
　　度支郎命来董薊儲竊幸天假勝縁比值羽書旁
　　午日疲於會計未踐夙盟適家弟升時至覽興鬱
　　勃挾侣作小試遊循趾及腰捫蘿躡磴層累而登
　　是為盤山危峰陡絶鳥道猿攀最髙者曰上盤跡
　　未及到已駴目動心嗒然而返歸休於衞公菴菴
　　之住持勝公供茗出與語雅有宗風相將登眺祗
　　見拓基宏敞構宇崇隆不知廢幾許工力步至庭
　　際有豐碑夾峙已鐫其一諦視之則少林寺嵩麓
　　上人以重建落成為大師普照祖若孫志其勤也
　　其一尚濯濯叩之勝公對曰是役也肇自神宗初
　　年嘉賴十方微普照祖大願力不及此遞及孫雲
　　輩廣募益摰飽茹苦辛歴數十􁨡迺觀厥成懼代
　　逺績湮勒之貞珉以昭示後人然一切功徳主無
　　量福田豈可令其冺冺無聞用是虛石以待家弟
　　曰有是舉盍圎是事勝公進曰曩嘗匄之名公大
　　人矣未荷許可今之使君介弟得無意乎倘徼惠
　　于部使君不靳𤣥屑於以並垂不朽幸甚家弟逡
　　巡不能卻輒唯唯歸以語余余瞿然自失曰盤山
　　為海内游覽地騷人宗匠徃來如織吾雖少讀父
　　書長而不文豈以名碩所避席者而為我漫嘗之
　　顧家弟業謬諾之矣且奈何况兹勝概余屐齒未
　　到又菴以衛公得名亦未遑詳考余何言姑就勝
　　公之語次其顛末為諸檀越志功徳云爾繫之以
　　銘銘曰維山崪嵂懸削林立維水潺湲紆迴環碧
　　翠㣲鬱蓊爰敞梵宫厥標伊何唐勲衛公疇則開
　　宗實繄普照疇則繼志雲孫克紹輪奐有煒鳥革
　　翬飛廣募纍勩式廓丕基林總檀那聚沙成米令
　　徳昭垂千秋曷已崇禎十三年庚辰九月
　　　程文彛重脩李靖菴記盤山畿東勝地也去神京
　　　百八十里與翠屏山相接龍山環匝鳳水縈紆有
　　　龍游鳳覽之勢縁崕攀磴而上雲氣嵐光青紫萬
　　　狀左有仙人橋青溝飛流激湍磅礴於蒼松古栢
　　　間恍惚不可端倪至磵道盤鬰一似太行之山之
　　　谷故又號盤谷右仄徑而下乃舞劔臺相沿為唐
　　　李靖學劔處再迤邐而後有六王寨説者謂七國
　　　時燕太子丹㑹六王故名風日晴好振衣登其巔
　　　則舎利塔在焉塔中舎利為漢金仙所遺事寖乆
　　　不可考旁有挂月峰相對為自来峰法華洞五峰
　　　八石三洞芝草錯雜其間此洞天福地也遊仙徃
　　　徃過之明普照大師名明空豐潤人宋姓棄家安
　　　禪神宗知之賜清心二字劄一道歸盤山未幾徒
　　　道安嗣其法
今上御極之十有四年嵗次已夘十月駐
　蹕訪盤山之勝住僧祥慶嗣孫来平隨
　駕登山䝉
上顧問賜金戊午秋已未春更䝉
賜金及
宸翰樂天真三字丙寅冬
　駕再臨卒未秋僧来平接理法席甲申春
　駕復巡幸
恩賜敕改萬松寺及
御書金經等誠亘古之竒逢不世之異數祇樹園中獲此
　　　墨寶與盤山並峙乾坤彪炳日星昭灼岳瀆乆而
　　　彌昌逺而彌光又豈千百代易得之遇耶揣知拈
　　　花時無詞可賛請以秀色滿天東一語作頌然猶
　　　恐彰美傳盛之未詳也爰摭數語勒之石以垂不
　　　朽云康熙四十四年歲次乙酉四月
　　　阮旻錫宿衛公菴詩乍到翻疑夢如登故國山路
　　　盤千嶂入人在萬松間夜雨泉邊至秋聲塞外還
　　　英雄空説劔何似老僧閒
　　鄭纘祖宿衛公菴詩庵從昔賢名客自今秋至流
　　覽值新晴山容分外翠崕懸松子落壁斷鼯鼪戱
　　簷際影蕭踈輕飈颺薜荔躋攀信忘疲深坐猶如
　　跂髙閣俯層巒一一當忩視名象紛難齊衺暉晚
　　滋媚林昬忽已暝月出景逾異棲鳥時一鳴山空
　　人未睡有懐成獨徃幽通小徑邃閴寂澗香生空
　　虛巗響墜寒泉兼落葉静聽聲不二夜迥佛燈涼
　　孤光耿宵寐
　　髙士竒衛公菴詩夾天開小徑岝峉隠諸峰黛色
　　千崕石濤聲萬壑松林深㣲見寺谷静逺聞鐘虛
　　閣何年藉聊清塵外蹤
　　袁松衛公庵詩此地真堪隠山忩晚更幽月移松
　　磴出風定石泉流覔句慚髙適摩碑憶李侯還期
　　登絶頂千里望中収
　　梁洪入盤山宿衛公庵詩盤盤石路到髙峰繞寺
　　蒼蒼萬樹松杖底泉虛青草遍鳥邉厓斷白雲封
　　塵襟逺隔如千里山色才看第一重獨念今宵禪
　　榻穏不眠先聴上方鐘
　　張朝琮衛公菴詩昔賢久云没勲業在青史如何
　　巗穴間英名尚留此嵯峨梵宇深怪樹虯龍徙髙
　　閣俯嶙峋幽潔無塵滓猿攀鳥道紆崇臺亘聳峙
　　突兀矗層霄雲霞接歩履精爽應不昧中夜練光
　　起竒才曠逺猷根性非凡鄙誰云當暮年烈士心
　　未已登臨懐古今俯仰思所以其然豈其然千載
　　存疑似
　法藏寺舊名茶子菴成化中脩
國朝康熙中僧飬心又脩乾隆十九年奉
勅脩殿左有古松為盤山第一住僧實乎擬建東廂欲
　　去此樹夜夢一碩士揖而告曰吾住此山乆矣師
　　奈何促吾行僧覺其異遂不敢伐前有法船石門
　　東有楞嚴臺石
　　王嘉謨法藏寺詩折阪殿懸厓悠然縱鞍韅綿綿
　　谷口雲飄墮白如練峰巒忽相冒竒石還驚眩大
　　者數十尋小或等冠弁峰巔有紺宇歴歴皆可見
　　水懐僧栖樂倍覺塵情倦稀逢采芝侣獨立幾囬
　　眄
　　李鍇法藏寺詩至味伏餘甘脩塗引紆歩沙石犬
　　牙嚙人遵虎行路壑隂塞叢莽亹荒立枯樹野風
　　来蕭蕭若與山鬼逆道心不自鎮白日生恐怖㟹
　　嶆諒終古中乃具百度古瓦栖圎榱丹華脫桓柱
　　龕燈久無蕋遂為靈狐据生滅信更事此理長不
　　住大地接慈航(寺前有/法船石)風波卒誰渡
　　智朴法藏寺詩排列峰巒似弟昆週逥四顧總無
　　門竒松虯結龍蛇鬬怪石斕斑虎豹蹲僧老巗頭
　　驚俗客花開洞口䕶仙源卜居喜近三椽地日日
　　来游不憚煩
　青峰寺舊名青峰菴在青陽峪明正徳丙子僧徳果
　　脩萬厯丙子僧常浄葺之
　國朝康熙中僧隆寶又葺之
聖祖賜青峰寺額乾隆十九年
　飭有司相度營繕焉寺内有聖水井
　　　無名氏青峰菴題壁詩隂隂泉脈出僧房煑茗松
　　　煙隔舎香自對雙峰看宿黛石橋槲葉午風涼
　　　偶因休沐乞身閒除目鄉書更不關試問使君新
　　　事業日游一寺徧盤山
　　　洪昇青峰庵詩幾日杏花春色盡半山松影夕陽
　　　穨難忘惠逺留題處重到青峰寺裏来
　　雙峰寺在雙峰下舊名重巒禪院有石碣載貞觀中
　　　尉遲敬徳監造萬厯三十年慈聖皇太后出内帑
　　　重建賜龍藏及供用之物歲乆堊黝剥落
　皇上御極之十有九年
　　巡幸過此
　命有司脩治以還舊觀
　　　唐文皇詔有隋失道九脈沸騰朕親總元戎致兹
　　明罰恐九泉之下尚淪鼎鑊八難之間永纒冰炭
　　所以樹立福田濟其魂魄可於建義以来交兵之
　　處為義士兇徒殯身滅陣者各建寺刹招延勝侣
　　望法鼓所震變炎火於青蓮清梵所聞易苦海於
　　甘露所司量定處所並立寺宇具為事條以聞稱
　　朕矜哀之意
　　王嘉謨雙峰寺詩逺眺翠㣲近雲朩澹清􁌚石華
　　浮半空飛泉激流澌其陽饒怪石小大紛參差萬
　　嶺鬱相錯孤雲停不移中峰構翠龕一一能仁祠
　　山僧衣蘿薜雜以松蘚皮導我摩蒼厓覽古生遐
　　思
　　又登雙峰寺閣詩雙門開闔重神州四塞煙沙感
　　壯游日色不暄花異候雲雷在下瀑無休僧鐘祗
　　報窺階鳥客隊難驚飲澗猴醉欲題峰依古寺苔
　　封蘚䕶使人愁
　金山寺一名四門墖光啟二年七月建有石碣存稱
　　薊州大夫張公脩造又有國子監祭酒張峒題詩
　　勒石薊州大夫峒之仲孫也下有五盆溝
　招提寺在先師臺上相傳黃龍禪師熏脩處萬厯庚
　　寅蔡如蕙重建殿宇以奉大士後有漁陽獨控四
　　字陶有學書前有古塔疑為黃龍墖然無據西有
　　説法臺東有仙人石下有井深三丈餘塊石鑿成
　　旁有瀑泉二字月空書再下有先師臺三字蔡如
　　芝書再下有竒觀二字李茂時書再下有東五臺
　　三字字俱鐫石壁徑二三尺許此盤山之最髙敞
　　處也
　　陶望齡先師臺建寺碑記余讀諸君子游盤山詩
　　輒恍然神游也既而歎曰安得與山靈期一徃游
　　目乎比余叔氏日觀游兹山歸為余道其勝甚悉
　　余益懐思之而有所謂先師臺者相傳黃龍禪師
　　所熏脩處也適當山之陽漕河繞其南漁陽環其
　　左下瞰衆壑噏欱雲霧上有峭石瀑泉靈氣時時
　　覆之兹臺盖獨踞盤之最勝而鴻臚蔡仲子盤泉
　　今以栖大士像者也仲子之先人来峰素奉大士
　　教甚謹嘗渡遼海渉江淮瀕死者數矣而輒頼大
　　士力以全迺剏精藍於盤之隂曰浄業庵鑄金像
　　其中迨蔡君既逝而庵以僻逺峻絶故車馬罕至
　　日漸圮今年春蔡仲子與季子盤巗壻鳴沖張子
　　挈余叔氏游於斯徘徊慨嘆者乆之傷其以僻故
　　廢隳先人之緒迺因此臺舊址益莊嚴其居以徙
　　大士像訪比丘真悟者主之盖下控通衢徃来游
　　觀者甚便其登臺遐矚則又迥隔塵境矣嗟乎兹
　　臺為先師脩也後數百年乃以栖大士焉知其後
　　来不有如先師者興乎而又焉知先師以前非古
　　佛道場也大抵仙巗佛石在在有之恒沙諸佛出
　　以應世𢎞化遞去遞来塵刼變幻如泡影露電何
　　常之有雖然其真常不變者自有在也儻即以真
　　常者真無常不變也閱至變天地且相為終焉而
　　況兹臺乎今喜乃無替先人之志也且以旌先人
　　之歴試艱難而不忘所報也遂因其請而為之記
　　蔡仲子名如蕙好施與利物盖有古燕趙感慨之
　　遺風云萬厯十八年庚寅九日
　　李鍇招提寺詩荒絶招提寺淒涼賸佛尊穴穿山
　　鼠鬭壁坼女蘿翻苔繡懸燈石人煙報水村(遍岩/甃石)
　　(寺盛時懸燈其上燦如列星寺南有石井/穿巨石三丈餘而得水山下有報水村)此心初
　　不住往者復何言
　白巗寺在盤山東盡處建自唐代遼天顯十一年重
　　脩有元僧恒志碑記又有慶夀提㸃裕公墖銘金
　　大定中重脩明天順中香林藴空禅師退隠於此
　　號白巗叟
　　董邦逹白巗寺詩十里山南策瘦笻祇園一徑蔽
　　䝉茸宻林礙帽垂丹柿虗牖敷牀列翠峰荒蘚未
　　埋前代碣晚風時送上方鐘道人莫訝心神逸路
　　入煙嵐幾萬重
　瑞雲菴向在千相寺西始建嵗月無考金大安中重
　　脩今移建於山麓齋堂禪室具焉
　　董邦逹瑞雲菴詩此中猶太古煙火幾人家樵路
　　逢新霽禪房落晚花青山堪獨徃白業問三車證
　　處無言説林端聞噪鴉
　水月菴萬厯癸丑建庵南有泉自石龍口出涓涓不
　　涸
　　袁和水月菴碑記余以壬子冬秉憲薊鎮未幾而
　　兼攝宻鎮於是徃来盤山之麓盤山固畿東一大
　　觀也層巒聳翠泉甘土肥其間松栢之樷茂果實
　　之繁盛種種色色未易僂指枚數山行里許有崇
　　崕峻嶺土人以砂嶺呼之道側有菴曰水月甫入
　　門有澄泉一區甃石為池似偃月狀泉出觱沸庵
　　以得名去池少許梵宇四楹中奉觀音大士像問
　　所自剏則司徒殷公布施也殷公督宻餉嘗過其
　　地見其山徑嶮巇因募僧而構之菴時或茇憩其
　　中於是薊門成大司成復為苾芻永頼地指山形
　　而畫地捐焉擇釋子明澄為住持盖其行有足多
　　云諸釋子以其得之檀那者日鳩匠石鑿其巉巗
　　平其磽确險夷庳實幾一里登假者便之塗成有
　　次乞余言為記余曰夫南海西天曇華貝葉法談
　　空幻儒者不之道也然而見性明心慈悲方便與
　　儒者之格致誠正濟人利物實相須而為用者也
　　余故因明澄之請嘉殷成二君子之造福無量而
　　誦觀音大士之方便第一也次其語以授之萬厯
　　癸丑季夏
　　李象葵過水月菴感懐詩叠翠􁛫虗暑氣消登臨
　　直上碧山椒雲橫峻嶺迷青嶂路接丹梯傍玉霄
　　古栢森森鳴爽籟清泉冷冷寄簞瓢宦心遇此灰
　　應盡慵逐征途萬里遥
　大慈庵一名五峰庵萬厯中僧常増建菴前有津津
　　亭忠義祠
　　孫承宗新建漢前將軍祠碑記余以天啟壬戌之
　　六月奉上命閱邊務於山海過白檀經平谷之野
　　既易輿陟大嶺其山腰固巳壁立峽崥而一登絶
　　巔遂覺煩襟為爽盖俯眡羣峰羅列在揖授間西
　　望矞雲𣺌靄覺長安日近而東望如㦸如矛者殆
　　榆關之劔氣乎隨行鹿職方善繼宋校書獻不陟
　　其巔而過余與兒輩四五人剖𤓰其上老僧指盤
　　山故道令人想昌黎茹山漁谿之致低佪久之側
　　有豐碑矗矗讀其文則借余館職姓名也余為囅
　　然曰知文之冒余名也寧知名之冒爾文也因進
　　老僧名常増遂説真常諦盖不真不常即如此文
　　之冒余名也深山大谷中誰辯真贋况余待罪翰
　　林幾廿年不復作塞游而帷幄近臣又鮮馳驅乎
　　黃沙白草之間則此文在異時安知不疑余之真
　　為此文而余偶過迺悉其非真然則真乃常也真
　　常之諦可以作事可以籌邊漢忠義關將軍論人
　　之丹誠如日丹在心中日在天上夫日萬古常懸
　　而萬古常新惟其真耳假令初終易操通約易盟
　　貌衷易向炎冷易趨讀余真常之説寧不抱慚於
　　忠義而况秉鉞登壇受主上隆恩忍於虗冒而不
　　以丹誠報國者其敢酹酒忠義乎太行北上折而
　　東又折而東復南以䕶陵京而一支一轉遂開郡
　　邑總之岳稱真烈名有恒極則真常之諦天地若
　　為開之而生人其忍負之以抱慚將軍哉時僧徴
　　余為真文余諾而過既以七月既望過黃厓平谷
　　尉繆伯芳持贋者来徴余真余次其語以授凡陟
　　絶巔而憩忠義祠下體真常於丹日是為忠義非
　　必龍旂火馬赭面㦸髯者忠義也天啟二年癸亥
　　七月十九日
　　劉鴻訓脩盤路碑記京師之東二百里許是為盤
　　山蜿蜒西南下勢探泃水谷平谷於其中限薊門
　　於其外列中有小徑可逹山海遵化及喜峰諸門
　　轉而宻雲居庸及石吉曹墻諸路凡烽火之警諸
　　司㑹計羽書交馳必由之便其捷也不則必出三
　　河里道之回逺不可計矣但石磴﨑嶇磵崕滑隘
　　行者苦之陞薊州知州戚君延齡始仕兹土履而
　　歎曰此路可通乗輿似非吾民之利萬一邊防有
　　急傳檄稍緩為害可勝道乎吾其撫循吾民而啟
　　闢斯路不兩得乎適有本道張君朴行部過平谷
　　亦以為言捐金若干而戚君遂量工命日分財用
　　具餱糧起工於三十八年春三月至四十一年秋
　　九月工竣寛二丈長四里餘﨑嶇者平滑隘者展
　　行者謳歌祝頌斯民日益繁庶繼任平谷知縣丁
　　君士慶下車後其所以撫循斯民加意斯路者若
　　合符節猶不欲没二公之髙托余立石以垂不朽
　　余謂夫事不論巨細所關何如今脩者止一路而
　　生君子愛人之心予小人生飬之利息戎馬陸梁
　　之門舒聖天子東顧之憂三公之功一轍也詩云
　　周道如砥其直如矢君子所履小人所視其斯之
　　謂歟故喜為之記萬厯四十三年春二月
　報國寺元至元中圜悟賑禪師重脩前有黑龍池
　白峪寺在萬松寺西南八里
　報恩寺在千相寺東明正統四年戊午重脩萬厯四
　　十五年丁已尼宏存再葺
　　米萬鍾重脩報恩寺碑記天地間凡事有廢有興
　　時也天且不違時而况他也乎哉當其興即有廢
　　之之機伏其後當其廢即有興之之機乗其間興
　　而廢廢而興孰主張是謂地有靈而佛亦有靈也
　　勝境常存胡然積廢金光常住胡然乆頽謂地無
　　靈而佛亦無靈也積廢成壊乆頽不起胡然廢者
　　興頽者又舉盖炎炎隆隆勢之所不能終保也而
　　星星涓涓又數之所不敢算拘也總之時為之也
　　城西北二十里許盤山之麓墖院莊建有報㤙寺
　　東枕泃巗西通千像而北則控西方庵鼎足三方
　　號稱古刹所由来素矣蒼翠蘢蔥借盤之秀香火
　　綿衍徼盤之靈殿宇輝煌摹盤之勝不知其剏自
　　何時第於正統四年重脩復於萬厯八年再新迄
　　今又三十年矣蘢蔥者如故也而香火視昔則㣲
　　有間也殿宇之輝煌者又非昔之時也方且雨注
　　方且星穿方且金身日射而風披與露宿者㣲異
　　耳嗟乎哉藉佛以之保國庇民者幾不自保自庇
　　矣雖不至極廢大壊亦可謂漸頽難起向之炎炎
　　隆隆者至此而星星而涓涓亦時之一阨也哉寺
　　有尼僧宏存者惻然傷赧然不勝憤毅然中起向
　　檀越極力募化日奔走於薊於平谷於三河更不
　　逺二百里至都下跋渉之履幾穿矣以得金百兩
　　搜材鳩工日經營而補葺之由是正殿兩廊頽者
　　畢起突焉改觀靡不整也靡不麗也輝輝金碧愰
　　心暎目曷啻初剏然豈特無風雨之患而且昭日
　　星之炳卓哉為盤山入歩第一勝概將與白巗千
　　像比肩並峙雷音境界於是乎在一報恩寺也向
　　也廢而今也興又何其炎炎隆隆也哉語云天節
　　不逺五年復返言時也此寺歴三十年之乆不終
　　阨而復返其初者謂非時為之耶僧乞言於余余
　　何言第惟以佛在人心人心之不冺即天時之有
　　在人乗乎時時乗乎人兩相藉也非徒地靈之説
　　也世之澌滅人心者佛法日逺西方日隔墮沉淪
　　而遭業障不知以何者為福田為結果恒沙迷津
　　慈航誰渡無怪乎福國庇民之勝境日頽日壊而
　　莫為之振起也此又不可諉之時而一概論也此
　　為記萬厯丁已春三月
　觀音庵有二一在瓌紫峪又一在鋪黼峪僧性艮重
　　脩
　報國庵在雲净寺西南二里
　華嚴庵在黒墖峪
　朝陽峪在盤嶺南俗呼紫背康熙中僧通道建
　秀峰庵在盧家峪東正徳丁夘僧想通建有守真洞
　法常寺在玉石村西惟石幢古井在焉
　定慧寺在小盤山一名瓦茶寺今圮
　接引庵在版舖今圮
　翠雲庵白峪前石壁刻翠雲庵三大字菴無考
　聖泉菴在山後昔為羅總兵所壊作别墅未幾羅罹
　　禍廢至今呼為羅家城
　白巗菴九華峰前崇禎中建久圮
　浄土庵在墖院莊北三里今圮
　劉家菴在上甘澗内庵西南三十歩有洞最髙爽崇
　　禎甲申居人避亂於此後頽壊惟洞中石柱存焉
　　菴東北有石舫擁背石後有飛翠巗
　龍泉庵基存碑刻正徳九年僧真義重脩菴右有池
　　深不可測
　繼靖菴俗呼旱店在雲浄寺東乆圮
　西方菴在墖院莊北三里今圮
　大悲菴千相寺東北上二里故址無考康熙中僧通
　　道結茅居焉
　龍鳳菴始建歲月無考在上方寺西南塊石為基基
　　濶二丈五尺髙一丈五尺刻大方廣三字字徑八
　　尺
　　王澤𢎞龍鳳菴詩層巗壁立嵌茒庵中有髙僧坐
　　石龕久判一身如朽朩返觀百念巳澄潭青知列
　　岫雲光䕶紅見孤花露氣含悵望勞勞車馬路抽
　　簪吾欲伴瞿曇
　甘露菴少林寺前入山道康熙二十七年溟波和尚
　　建草房五楹稱十方院今圮
　　龍震甘露寺詩泉石争竒處三間孤草堂老僧指
　　鳥道倦客借䋲牀水為出山咽雲因作雨忙閒中
　　一眺聽冰雪入肝腸
　　右感化寺以下諸刹皆屬本山稍以大小興廢為
　　次
　龍泉寺一名暗峪寺元至正中僧順結茅明成化六
　　年已丑僧悟興開建正徳五年庚午重脩殿前古
　　樹皆千年物香水寺南二里亦有龍泉寺基
　　金純龍泉寺脩造碑記龍泉寺至京師百八十里
　　寺故庵式中有暗峪迺薊州盤山佳處山甚秀東
　　首綿亘以西隆起有脊甚揚而尾與首顧暗谷實
　　脈其間寺内山谷為居人以山龍狀命谷為龍泉
　　縁以名寺寺之初剏故老無述後生亦無聞其徒
　　世守不知其詳以跡襲授受知為元至正遺址兵
　　燹後入國朝逾百年山谷僅秀香火僅延屋宇僅
　　支亦時為之既有力者不列諸徒而無力者非徒
　　自靳成化初鄉雋景公鐸者憫山川淪秀且念燈
　　焰之弱毅不自解徧告耆舊以力藉衆以謀自私
　　倍故址宏為寺推四門墖寺僧悟興者一衆務其
　　徒本源出所長為規畫羽翼百費具周羣策畢舉
　　落成後規模甚廓有門有垣有壇場有殿宇有鐘
　　鼓懸室有講堂禪庭左右列僧舎若干間丹雘塗
　　堊與雲霞争妍與山水争碧樓臺出没於煙霏空
　　翠間潭影天光徘徊上下山川之麗一旦改觀逺
　　近来游靡不唶唶稱歎寺成於正徳庚午遡其經
　　始幾四十餘年衍之者非一僧成之者非一日可
　　謂大且艱矣鐸與羣師先後淪没鐸之子曰祚讓
　　之徒曰常善恐其功遂泯泯無聞徴余為記余惟
　　山川之勝必得其人而後可鳴當龍泉兵燹之餘
　　巒光水色頗失故態栖栖於林薄榛莽間殆與凡
　　流衆垤等耳今緇流一鼓而幻成寶坊暮鼓晨鐘
　　酬恩駐貴則山川秀麗與有光輝孰其使之然哉
　　昔緗山非自鳴也以無量鳴崑崘非自鳴也以静
　　庵鳴他日龍泉為東盤第一山者又安知不以悟
　　興鳴也耶是為記正徳五年歲次庚午
　香水寺唐建有頭陀大師靈墖實行碑金正隆六年
　　中都寶墖寺沙門知心撰文曰師諱行及海東新
　　羅常興人覽兹香水偶然挂錫剏石頭庵山精自
　　竄拓靈源脈巗虎他之於廣明元年仲夏無疾而
　　終門人惠超等塑以真像塔而藏之其後墖龕盡
　　阤恒浄等重脩巨墖表焉康熙中徳心禪師重脩
　　寺後有香泉古栢
　　盧綸重脩香水寺碑記薊之西北有盤山延袤起
　　伏數十里西折而左顧有寺曰香水者盖古刹也
　　中有泉清澄瑩澈異馥襲人寺因以名縁闕記石
　　剏建無考金海東新羅頭陀大師行脚至此重為
　　開拓迨明天啟中復就傾圮寺僧慧明及劉君良
　　爵劉君居正共發善心再葺治之煥然巋然過者
　　無不稱歎閱歲既乆風雨飄摇法相漸爾摧頽鐘
　　鼓將淪蕭艾向之煥然者幾丘墟矣巋然者幾瓦
　　礫矣爵之孫之俊正之孫若瑗見而憂之以為有
　　其舉之莫敢廢禮也爰邀鄉善於康熙十五年春
　　聘徳心禪師主之禪師乃大博和尚之門弟子也
　　甘淡泊事勤苦精操有年宗風逺播四方衲子踵
　　接肩摩而至者如細流之歸巨浸也講讚有人瞻
　　禮無地迺建善㑹用謀重脩而諸弟子躬親勤勞
　　以勷厥事殿堂垣墉門廡庖湢凡所有者依次脩
　　治莊嚴妙好大倍於昔禪師之功多且茂矣而延
　　師以興者則二劉倡衆之力可少乎哉是舉也鳩
　　工於十六年春落成於二十四年秋主者慮事之
　　不傳無以啟後来者之相繼也丐余言以記之特
　　為述其梗概如此康熙二十六年丁夘月日
　普濟寺一名甘泉寺相傳昔為毒龍湫唐太和中有
　　曉方禪師結茅於此龍讓之徙山後迄今三潭為
　　龍居也遼金元重脩碑記殘缺難考又傳古有王
　　子出家故寺中伽藍神女像宫糚在佛殿西北隅
　　最髙隘處曩寺廢人欲坼毁不能上上輙墜故得
　　存
國朝康熙中僧明徳住此次第移伽藍於殿左前有三
　　　墖列如鼎足後有小甎洞依山甃成極精雅
聖祖駐蹕中盤題詩勒石寺中
　　　沈荃重脩甘泉寺碑記盤山在薊州羣峰陡絶行
　　　者盤旋而上故曰盤其中有龍池天門劔臺懸空
　　　石諸勝前賢志之備矣
皇上有事
園陵嘗駐蹕於彼題詩中盤因勒石於殿左山中佛寺甚
　　　多最勝者曰甘泉剏自唐代盛於宋元至明初燬
　　　於火琳宫紺殿竟為荒煙蔓草已三百年矣雨石
　　　和尚過之曰嘻余責也迺結茅募脩備列辛苦久
　　　之大殿告成禪堂厨庫以次畢具緇素来者日衆
　　　梵聲鐘磬時出白雲中間盛事也自甘泉而下十
　　　餘里為段家嶺迺山海孔道復葺茶庵以飲渇者
　　　和尚囑余作記次其本末余惟盤為京東名山
　翠華臨幸名賢題咏與尋常勝地不同余嘗備兵通薊
　　　副使兹山實在境内數欲杖策一游困於簿書願
　　　卒未遂後奉
命恭詣
孝陵道出薊州始得登覧拜讀
御製詩償宿志焉比時與和尚相識考其舊碑臨濟第二
　　　代興化奬禪師初依開山曉方大士實芟薙於斯
　　　焉因念和尚慨傷祖苑刻志經營又能扇逺風以
　　　歸禪學廣善縁以益生民俾其事以傳於後誠不
　　　可已也康熙二十二年癸亥月日
　　靈巗寺在甘泉寺西南
　　　蕭九峰重脩靈巗寺碑記盤龍山靈巗寺始立久
　　　不可考舊碣謂自唐宋以来七百餘歲或古刹也
　　　寺雖𨽻薊州然去三河十里而近余嘗徃游焉有
　　　林居之樂無俗鞅之擾蒼翠環繞絶壁如城東巗
　　　有水自上滴滴漏下鏗然有聲歴久旱不竭而僧
　　　衆咸頼寺之得名盖以是也舊設長老主寺事今
　　　僧人常現適當其任現幼師僧人真愷而事其親
　　以孝聞戒律之嚴經典之熟靡不出𩔖且苦心髙
　　行傾動逺邇每歲於寺説法立㑹安禪施齋来皈
　　者幾千人固有道者流也寺日廢墜現乃邀鄉善
　　信趙文昻輩盡出已資協力衆募掄材鳩工拓其
　　地宏其規中脩大雄殿三間以事佛左建堂以事
　　䕶法右建堂以事祖師天王殿峙於前觀音庵拱
　　於後其他山門甬路鐘樓庫室凡法所宜有者無
　　不具備由是山若增而髙境若闢而新昔之傾圮
　　者堅緻矣昔之荒穢者精潔矣殆可與名山盛地
　　貴戚剏建者争雄焉事竣托儒生牛西剛徵予為
　　之記予亦業儒者也安可談佛事盖佛之道出於
　　孔子之後故學孔子者必斥之以為不如是不足
　　以名儒者雖然如使佛出孔子之世則孔子之所
　　以處佛者何如哉將怒而斥之耶抑矜而進之耶
　　孟子曰仲尼不為已甚夫其不為已甚則佛之斥
　　與進誠有未易言者且佛也者出於周末而生於
　　西域耳無聞目無見也吾意其俗必古野而其人
　　之情未甚鑿佛又其甚焉者見春秋之世臣弑其
　　君子弑其父兵戈日尋於中國而頽敗之風大作
　　於鄭衛齊陳王化所遵及之境於是有憤世嫉邪
　　之心思欲絶類離倫而立於獨者此佛之志也惡
　　天下之貪則以一切事故為虚幻惡天下之淫則
　　并妻子而去之惡天下之酗則斷葷茹菜以為賢
　　惡天下之僣則雖已有南面王之樂而不一朝居
　　之也惡天下之争則人有患難捐驅以救而不恤
　　推此意也則佛所謂賢智者也其為孔子之所進
　　盖未可知矣彼學佛者其善惡固與齊民相等善
　　者存之不善者去之法之正也今天下之人其為
　　不善者不少輕於自恕而一切歸咎於佛雖大儒
　　君子亦徃徃原心於渺忽析理於毫芒而與學佛
　　者角勝負無乃不考之過歟余非知佛者特以佛
　　氏之本旨易知者述而明之又聞昔宗頤禪師有
　　頌云天生三武禍吾宗釋子還家塔寺空應是當
　　年崇奉日不能清儉守真風夫沙門法者不住資
　　生行乞取足日中受供林下托宿故趙州以㫁薪
　　續牀藥山以三篾繞腹概可見矣又唐李文公問
　　藥山禪師曰如何是黑風吹船飄落鬼國師曰李
　　翶小子問此何為文公佛然怒於色師笑曰此便
　　是黑風吹船飄落鬼國也以此推之則知利欲熾
　　然即是火坑貪愛沈溺便為苦海茍一念清净則
　　烈焰成池矣茍一念警覺則船到彼岸矣災患纒
　　身隨遇而安我無怖畏如械自脱也惡人侵凌待
　　以横逆我無忿嫉如獸自奔也作如是觀則普陀
　　大士真實為人非浪語矣嗚呼學佛者茍以宗頤
　　之心為心則佛之徒亦斯世之所不可少論佛者
　　茍以藥山之言為言則佛之法亦吾儒之所不可
　　斥敢以是為記萬厯十六年嵗次戊子秋
　香林寺盤山東二十里翁同鵝泉流峙左右薊亭之
　　勝概也明天順中藴空禪師重脩萬厯七年已夘
　　又葺康熙中僧心安再新
　　馬有經重脩香林寺大悲菩薩殿碑記夫寺稱古
　　刹佛號觀音而曰大悲者仁慈之徳也而其千手
　　者圓化之象也何以知其然耶盖聞魯隕恒星佛
　　體始降漢傳吉夢大道昉殷故摩騰天竺白馬䭾
　　經釋迦祇園黄金布地於是梵宫精舎星列於人
　　寰紺宇緇廬雲興於華夏此寺之所由始而刹之
　　所以稱古也觀音妙義誠非蠡測而知耳餐膚談
　　敢贅管窺之見夫音維聽而非觀也色維觀而非
　　聽也可聽則有聲可觀則有色今不言觀世色而
　　曰觀世音不言聽世音而曰音可觀豈非兩目不
　　見物五蘊悉皆空觀為妙觀音為妙音以為佛號
　　不亦然乎慈航泛海度一切之苦厄楊枝浄水脫
　　萬刼之灾危隨縁應質百億化身雖滅度而歸空
　　又垂儀而覺世語其大則虚空徧滿語其小則絲
　　髪難容謂為仁慈之徳圎化之象也非歟乃兹香
　　林亦剏自漢繕自唐宋迨於我明正統之間常為
　　葺焉相距漁陽約二里許東則鉄嶺龍蟠西則漁
　　山鳳翥後則巍峰直矗南望則平臯超忽每至太
　　昊司令勾芒御辰嘉朩蓊鬱茝蘭郁芬而有綺紈
　　翠飾結駟聨珮禮旃檀而匄福向法筵而祈利簇
　　曇花翻貝葉掩映般若之前誦掲諦諷薩埵婆娑
　　浮屠之側盖突兀於岡陽為隨喜之勝地邈不知
　　其若干歲也值今上之三十四載又將百數十年
　　矣奈何日月易邁殿宇漸爾傾頽風雨迭侵榱椽
　　由是毁棄菩提兜率惟餘挂月之藤蘿浄土化城
　　空對摧霜之蒿棘沙門閴其無人香積塵封檀那
　　蕭然絶跡禪關雲扃噫寺幾廢矣誰能興之董君
　　懋脩浙人京産以從事於司農故僑寓於是郡銓
　　期尚逺暇日旋登周覧惕𠂻遂發重脩之願捐資
　　倡首亟邀同志之朋是以陳君忠蕭君應兆等各
　　有所施共扶勝舉因基就制揆日鳩傭經始於丙
　　午之二月落成於戊申之四月曾不二歴於璣衡
　　頓復三千之金界丹青絢綵煥自在之慈容珠璧
　　輝煌現原来之寶相繡幢飄而嵐影齊飛玉磬響
　　而谷聲相接琉璃燈燦夜分皎月之光翠篆香浮
　　曉雜祥雲之色於是乎靈刹更新沙門載盛湼槃
　　妥侑永保聖夀之無疆善信歸依將錫福禄於何
　　限然而衆既勞止安可無記用鐫貞珉以垂永世
　　萬厯三十九年歲次辛亥季春月
　　王中漢游香林寺詩塞北山髙月上低月當明處
　　與山齊漁陽城外香林寺暎月排山水半谿
　静安寺在白巗寺東十里舊名醴泉院遼道宗賜額
　　浄名寺金大定中改今名
　日照寺金大定九年進士孫設撰記舊名翁同山院
　　有地藏殿圎覆法師塔上藏佛牙二具正徳中道
　　士盧永康居之更為脩葺今名府君山
　靈隠寺在崆峒山東北今圮
　　右龍泉寺以下諸刹舊志所有皆係附近盤山不
　　應並列故别載於後
　　静室
　五盆静室在五盆溝北今圮
　西架静室在上方寺西康熙中通起重脩
　東架静室在上方寺東今圮
　黑石墖静室在方寺東南一里今圮
　茶子菴東静室康熙中僧百忍建今圯
　中盤西静室凡三處
　少林東静室在少林寺東南一里
　九兒峪静室在雲浄寺南二里
　　廟
　關帝廟有四一在盧家峪村中一在田家峪西一在
　　墖院莊一在瓌紫峪
　藥王廟在瓌紫峪今圯
　　五道廟在玉石荘東
　　山神廟有三一在玉石塘北一在田家峪東一在暗
　　　峪龍泉寺側
　　　李鍇山神廟碑記天地生物率有靈明而山澤之
　　　氣禀隂陽於乾坤其靈尤昭然宅幽履虛不可以
　　　質取不可以形求先王慮民聽之滋惑也故為之
　　　叢以聚之所以教精白一民志也盤山之北暗峪
　　　有龍泉寺寺東故有山神廟莫知其剏始嵗乆垂
　　　敗工部員外郎右瞻西君董督石工數數徃来顧
　　　而心動曰神䕶此山隂左右我
聖祖山陵之役靈至昭也不新之無以報神貺於是重葺
　　　治之殿陛堂亷一如初剏於戱是役也昭神之貺
　　　一民之志所以承先王之教也嘉其事是用紀之
　　　而勒諸貞珉云乾隆十三年夏五月
　
　欽定盤山志巻六
欽定四庫全書
欽定盤山志巻七
　流寓
　　盤之宜於隠固矣而漢唐以還鴻㝠鳯逸之士寥
　　寥無㡬豈前此地處荒僻其人韜光葆真不欲顯
　　跡人世故記傳多未之及耶
聖主咨訪遺賢寄懷薖軸安知南山之南北山之北不
　　有匿姓氏於漁樵耕牧中甘作
盛世之逸民不令此山作終南捷徑者尚期物色及之
　　一為鼓幽蘭之操也
　　古(時代無考/)
　田盤先生自齊來棲遲此山
　　漢
　田疇字子泰(陶詩/作春)無終縣人董卓遷漢帝於長安時
　　幽州牧劉虞聞疇竒士署為從事遣問行在疇循
　　間道至長安致命詔拜騎都尉疇以天子䝉塵不
　　可荷佩榮寵辭不受得報還虞已為公孫瓚所狀
　　疇謁虞墓哭泣返命瓚怒収疇疇不為屈瓚壯之
　　疇得北歸率宗人入徐無山中從而徙者五千餘
　　家疇為約束興學校期月道不拾遺建安十二年
　　曹操討烏丸將其衆為鄉導論功封亭侯辭後拜
　　議郎終不能奪其志
　　曹操表論田疇云文雅優備忠武又著和於撫下
　　慎於事上量時度理進退合義幽州始擾胡漢交
　　萃蕩析離居靡所依懷疇率宗人避難於無終山
　　北拒盧龍南守要害清静隠約耕而後食人民化
　　從咸供資奉及袁紹父子威力加於朔野逺結烏
　　丸與為首尾前後召疇終不陷撓後臣奉命軍次
　　易縣疇長馳自到陳討胡之勢猶廣武之建燕策
　　薛公之度淮南又使部曲持臣露布出誘胡衆漢
　　民或因亡來烏丸聞之震蕩王旅出塞途由山中
　　九百餘里疇率兵五百啓導山谷遂滅烏丸蕩平
　　塞表疇文武有效節義可嘉誠應寵賞以旌其美
　　又令曰蓚令田疇志節髙尚遭值州里戎夏交亂
　　引身深山研精味道百姓從之以成都邑袁賊之
　　盛命召不屈慷慨守志以徼真主及孤奉詔征定
　　河北遂服幽都將定胡寇時加禮命疇即受署陳
　　建攻胡蹊路所由率齊山民一時向化開塞導道
　　供承使役路近而便令虜不意斬蹋頓於白狼遂
　　長驅於柳城疇有力焉及軍入塞將圖其功表封
　　亭侯食邑五百而疇懇惻前後辭賞出入三載歴
　　年未賜此為成一人之髙甚違王典失之多矣宜
　　從表封無久留吾過
　　陳壽田疇傳云田疇字子泰右北平無終人也好
　　讀書善擊劒初平元年義兵起董卓遷帝於長安
　　幽州牧劉虞歎曰賊臣作亂朝廷播蕩四海俄然
　　莫有固志身備宗室遺老不得自同於衆今欲奉
　　使展效臣節安得不辱命之士乎衆議咸曰田疇
　　雖年少多稱其竒疇時年二十二矣虞乃備禮請
　　與相見大悦之遂署為從事具其車騎將行疇曰
　　今道路阻絶寇虜縱横稱官奉使為衆所指名願
　　以私行期於得達而巳虞從之疇乃歸自選其家
　　客與年少之勇壯募從者二十騎俱往虞自出祖
　　而遣之既取道疇乃更上西關出塞傍北山直趣
　　朔方循間徑去遂至長安致命詔拜騎都尉疇以
　　為天子方䝉塵未安不可以荷佩榮寵固辭不受
　　朝廷髙其義三府並辟皆不就得報馳還未至虞
　　巳為公孫瓚所害疇至謁祭虞墓陳發章表哭泣
　　而去瓚聞之大怒購求獲疇謂曰汝何自哭劉虞
　　墓而不送章報於我也疇答曰漢室衰頽人懷異
　　心唯劉公不失忠節章報所言於將軍未美恐非
　　所樂聞故不進也今將軍方舉大事以求所欲既
　　滅無罪之君又讐守義之臣誠行此事則燕趙之
　　士將皆蹈東海而死耳豈忍有從將軍者乎瓚壯
　　其對釋不誅也拘之軍下禁其故人莫得與通或
　　説瓚曰田疇義士君弗能禮而又囚之恐失衆心
　　瓚乃縱遣疇疇得北歸率舉宗族他附從數百人
　　掃地而盟曰君仇不報吾不可以立於世遂入徐
　　無山中營深險平敞地而居躬耕以養父母百姓
　　歸之數年間至五千餘家疇謂父老曰諸君不以
　　疇不肖遠來相就衆成都邑而莫相統一恐非久
　　安之道願推擇其賢長者以為之主皆曰善因僉
　　推疇疇曰今來在此非茍安而巳將圖大事復怨
　　雪恥竊恐未得其志而輕薄之徒自相侵侮偷快
　　一時無深計逺慮疇有愚計願與諸君共施之可
　　乎皆曰可疇乃為約束相殺傷犯盜諍訟之法法
　　重者至死其次抵罪二十餘條又制為婚姻嫁娶
　　之禮興舉學校講授之業班行其衆衆皆便之至
　　道不拾遺北邊翕然服其威信烏丸鮮卑並各遣
　　驛使致貢遺疇悉撫納令不為寇袁紹數遣使招
　　命又即授將軍印因安輯所統疇皆拒不當紹死
　　其子尚又辟焉疇終不行疇嘗忿烏丸昔多賊殺
　　其郡冠盖有欲討之意而力未能建安十二年太
　　祖北征烏丸未至先遣使辟疇又命田預喻指疇
　　戒其門下趣治嚴門人謂曰昔袁公慕君禮命五
　　至君義不屈今曹公使一來而君若恐弗及者何
　　也疇笑而應之曰此非君所識也遂隨使者到軍
　　署司空户曹掾引見諮議明日出令曰田子泰非
　　吾所宜吏者即舉茂才拜為蓚令不之官隨軍次
　　無終時方夏水雨而濱海洿下濘滯不通虜亦遮
　　守蹊要軍不得進太祖患之以問疇疇曰此道秋
　　夏每常有水淺不通車馬深不載舟船為難久矣
　　舊北平郡治在平岡道出盧龍達於栁城自建武
　　以來陷壞斷絶垂二百載而尚有微徑可從今虜
　　將以大軍當由無終不得進而退懈弛無備若嘿
　　回軍從盧龍口越白檀之險出空虚之地路近而
　　便掩其不備蹋頓之首可不戰而禽也太祖曰善
　　乃引軍還而署大木表於水側路旁曰方今暑夏
　　道路不通且候秋冬乃復進軍虜候騎見之誠以
　　為大軍去也太祖命疇將其衆為鄉導上徐無山
　　出盧龍歴平岡登白狼堆去栁城二百餘里虜乃
　　驚覺單于身自臨陣太祖與交戰遂大斬獲追奔
　　逐北至栁城軍還入塞論功行封封疇亭侯邑五
　　百户疇自以始為居難率衆遯逃志義不立反以
　　為利非本意也固讓太祖知其至心許而不奪後
　　拜為議郎年四十六卒
　　王嘉拾遺記云田疇北平人也劉虞為公孫瓚所
　　害疇追慕無巳往虞墓設雞酒哭之音動林野翔
　　鳥為之悽鳴走獸為之悲吟疇卧於草間忽有人
　　通云劉幽州來欲與田子泰言疇神悟逺識知是
　　虞之魂既進而拜疇泣不自止因相與進雞酒疇
　　醉虞曰公孫瓚購子甚急宜竄伏避害疇對曰君
　　臣之道生則盡其義今見君之靈願得同歸九泉
　　骨且不朽安可逃乎虞曰子萬古之髙士也深慎
　　爾儀奄然不見而疇醉亦醒
　　古仙人辭夢入雲山宫闕幽鸑鷟同侣鴛鳯流桂
　　月竟夜光不収世俗擾擾成囂湫醉飛星馭鞭金
　　虬八仙浪跡追真游龜玉筌蹄二十秋摩霄注壑
　　須人求覔劒如或笑刻舟陽燧非無□綺儔元鼎
　　以來虚崑丘東井徒勞冠帶修松飡竹飲度蜃樓
　　崧頂坐嘯垂直鈎祗應慙愧劉幽州
　　雷淵題古仙人辭云興定庚辰夏六月望予與元
　　好問趙郡李獻能同遊玉華谷又將厯崧前諸刹
　　因憩於少姨廟元周行廊廡得古仙人辭於壁間
　　然其首章直屋漏雨為所漫剥殆不可辨乃磴木
　　石而上拂拭汎滌迫視者久之始可完讀觀其體
　　則柏梁事則終始二漢字畫在鍾王之間東井又
　　元鼎所都幽州必賢宗子虞也夫眷眷不忘幽州
　　者非吾田疇尚誰歟田復所事之讐卻曹瞞之賞
　　衰俗波蕩中挺挺有烈丈夫風氣其死而不忘盖
　　無疑其能道此語亦無疑觀者不應以文體古今
　　之變而疑仙語也噫仙山靈岳宜有閎衍博大之
　　真人往來乎其間而世人莫之識也予三人者乃
　　今見之夫豈偶然哉再拜留迹以附知音者末
　　黄天全田疇論甚矣處亂世之難也身負濟世之
　　具矣暴得大名不祥宜必擇主而事然仁者未必
　　武而英雄或有邪心將沉晦以自全乎寇盜蠭起
　　旦夕叵測伊欲身名俱全誠未易為策也子春弱
　　齡應劉虞之辟獻表漢帝以羣雄惟虞為正耳反
　　命而虞已斃於公孫瓚疇何以為心哉哭墓焚詔
　　氣誼澟然瓚脅以威卒不為屈去而隠於徐無山
　　既忠且智矣居數月徙而從者五千餘家彼固知
　　田生之雄略良足以庇之也疇為約束興學校期
　　月而道不拾遺鮮卑遣使問餽此豈可以聲音笑
　　貌致之哉又數年烏丸張甚操討之不克疇為略
　　教之竟殲烏丸而復誓不為操用賢於荀彧逺矣
　　方孝孺田疇贊云古之觀人不於用舍考其所存
　　以第髙下譬如龍駒垂首糞車豈以其賤斥之為
　　駑齊侯千駟如南面王仲尼之嘆夷齊有光漢季
　　分爭得國者操吾獨何為田疇是悼操雖據國犬
　　鼠之雄殺后無君天下不容奚若田疇忠義盖世
　　委質劉虞身死靡貳使受之命為漢大臣殺操復
　　漢必不顧身嗚呼鄙夫惟利是就誰能為疇我與
　　為友
　　明
　李孔昭字光四薊州人崇禎癸未進士以天下將亂
　　不赴廷對甲申聞都城變白衣冠哭田間者三嵗
　　喪妻不再娶或勸之輒不答獨奉老母入盤山一
　　子尚幼僮僕廬舍悉棄去躬自樵采往來水村山
　　市間形蹤數變易無識者或晨炊乏母呵責輒伏
　　地痛哭母為感動山中人觀者皆泣某中丞慕其
　　名遣吏持書幣往迎徧走山中遇負薪者呼問若
　　識李進士耶負薪者張目曰汝問阿誰吏具道其
　　意負薪者遥指其處吏尋至室空矣訪之鄰叟笑
　　曰若面失之向所見負薪者即是也吏再求卒不
　　得戊戌春梁公玉立有薊門之役訪光四於州吏
　　又登盤山叩老僧皆云光四無定居往來盤山僧
　　寺為多梁公低回久之留一詩付山僧而去
　　梁清標訪李光四不遇詩憶昔看花傍帝畿十年
　　避弋羨鴻飛登山欲問桐江叟風雨㝠㝠冷釣磯
　　宋犖桃花寺弔李處士詩幽絶招提境嘉名自昔
　　云陽厓疎樹映大壑亂淙聞日暖催紅杏堂空養
　　白雲鹿裘邈何許猿鶴尚思君
國朝
　崔應魁永平人居栁河屯少游心於醫人有疾醫藥
　　不論直皆盡心焉晚嵗學道法名徳茂下上盤山
　　十八年以㕘究為事康熙戊辰秋示微疾徧告常
　　所往來者期日訣别至朝衆問疾環坐談笑如平
　　日久之乃曰萬事無常百年有限依我行之決不
　　相誤索筆書偈而逝其偈曰來去赤條條不挂一
　　絲毫本來無一物縱横任逍遥
　李鍇字鐵君號眉山奉天鐵嶺人以門功當襲職病
　　不就好佳山水晚卜築蘿村課耕穫以食地居廌
　　峰之隂又自號廌青山人山人通敏工詩古文詞
　　精力尤殫於經史著述甚富年七十卒生前自築
　　壙於山居之旁
　永寜石氏號東村長白山人家素貴顯壯嵗折節讀
　　書奉母孝母没移居田盤作山居詩以見志與李
　　鍇為世外交一廬山南一耕山北藤杖棕鞵相遇
　　窮崕陡壑間無間風雪桐城方苞為作二山人傳
　　載其跡甚詳
　　方苞二山人傳廌青山人李鍇遼東鐵嶺人曾大
　　　父如梓明寜逺伯成梁兄子也萬厯已未鐵嶺城
　　　陷死其官入
　國朝三世皆盛貴伯叔父兄弟或嗣封爵都統禁軍或
　　　開府建鉞布列中外康熙四十一年父少司冦蒲
　　　陽公卒時西事方起議絶漠屯極邊山人既練自
　　　請興屯黒河踰年歸母卒再使南河賜七品冠帶
　　　乃盡以先世産業屬二昆移家潞河濳心經史凡
　　　六七年隣里未得一識其面嘗遊盤山樂其土風
　　　買田廌峰下構草舍雜山甿以耕其尤貧者授之
　　　田而無所取疏材果實與衆共之其聲遠聞邦工
　　　每採山石過廌峰獨無擾焉暇時行遊四山必挈
　　　爐炭瓶罌樵蘇者遥望而知所在曰此李山人茶
　　　烟也白山石東邨聞其風而慕之東村名永寧世
　　　饒於財祖都圖為
聖祖親臣每議公事不撓於權貴山人少豪舉好聲色狗
　　　馬年三十始折節讀書㑹家事屯邅時伯兄既沒
　　而諸弟皆幼獨出身當之家既落奉母居郭東墾
　　墓田以養盎無斗儲遇無食者即罄之久之里中
　　有竒衺咸懼其聞母兄沒移家盤山與眉山遊每
　　嚴冬大雪攜手步西潭以杖扣氷相視愉怡見者
　　咸詑而不知其何以然㑹功令禁内府人出居近
　　畿復挈妻子入城僦屋授經自活乾隆元年舉孝
　　廉方正詣有司力言弱足難為儀衆莫能奪也廌
　　青舉博學宏詞及試亦被絀廌青之詩不丐於古
　　而必求與之並東村則即事抒指翛然有真意或
　　刻其山居五言律二十首遂不復為詩盡焚舊稿
　　曰吾幼學難補雖殫心力所造適至是而止耳吾
　　幸以悲憂窮蹙悔曩者之㝠行今老矣可更以詹
　　詹者擾吾心曲乎廌青中年後以急兄之急益窶
　　艱老而無子自為生壙日典衣節食以養戚屬之
　　窮孤又以所著睫巢集尚史稿未定矻矻不自休
　　而東村長子及弟之子同舉甲科其僚友為營室
　　廬少司馬徳濟齋延教其兄子輔國公衆皆謂東
　　村自是可安居東村曰吾終不以妻子故使廌青
　　㷀㷀行當獨身留盤山俾有所資以待老也
　
　
　
　
　
　
　
　
　
　
　
　
欽定盤山志巻七
欽定四庫全書
欽定盤山志巻八
　方外一
　　昔人稱山中草木藂茂居民鮮少故非肥遯不悔
　　與一瓢一鉢寄跡方外者不能久兹岑寂諒矣夫
　　闡拈花之真諦衍面壁之宗風法燈智炬久與佛
　　日並照自寶積以下或把茅久住或飛錫行化道
　　風髙峻者歴舉得若干人黄冠寥落僅足傳白雲
　　一派至若空巗枯坐灰頭土面之倫名蹟淪晦不
　　敢傅㑹以傳也
　　釋(四十人/)
　　唐
　寶積生縁姓氏未詳㕘馬祖因於市肆行見一客人
　　買猪肉語屠家曰精底割一斤來屠家放下刀义
　　手曰長史那箇不是精底師於是有省一日出門
　　見人舁喪歌郎振鈴曰紅輪決定沈西去未審靈
　　魂往那方幕下孝子哭曰哀哀師身心踊躍歸舉
　　似馬祖祖印可之後住盤山寶積寺上堂云心若
　　無事萬法不生意絶𤣥機纎塵何立道本無體因
　　體而立名道本無名因名而得號若言即心即佛
　　今時未入𤣥微若言非心非佛猶是指蹤極則向
　　上一路千聖不傳學者勞形如猿捉影又上堂云
　　心月孤圓光吞萬象光非照境境亦非存光境俱
　　忘復是何物禪徳譬如擲劒揮空莫論及之不及
　　斯乃空輪無迹劒刃無虧若能如是心心無知全
　　心即佛全佛即人人佛無異始為道矣又上堂云
　　禪徳可中學道似地擎山不知山之孤峻如石函
　　玉不知玉之無瑕若如此者是名出家故導師云
　　法本不相礙三際亦復然無為無事人猶是金鎖
　　難所以靈源獨耀道絶無生大智非明真空無迹
　　真如凡聖皆是夢言佛及涅槃並為增語禪徳直
　　須自看無人替代又上堂云三界無法何處求心
　　四大本空佛依何住璿璣不動寂爾無言覿面相
　　呈更無餘事珍重師將順世告衆曰有人貌得吾
　　真否衆將所寫真呈皆不契師意普化出曰某甲
　　貌得師曰何不呈似老僧化乃打觔斗而出師曰
　　者漢向後掣風顛去在乃奄化
　　僧掩室開寶積頌山舍無塵分外清石榴花發透
　　簾明槐隂滿地日卓午夢覺流鶯時一聲
　　愚谷囦頌依依楊栁欲蔵鴉社後東風捲落花理
　　策邀朋何處好山南山北看桑麻
　　妙峰善寶積見屠家割肉有省頌江邊送客上扁
　　舟相對漁翁暗擲鈎一掣錦鱗隨手上逺山疊疊
　　水悠悠
　　海印信寶積聞歌聲悟道頌哀哀聲裏便承當畢
　　竟靈魂往那方踊躍自然全體現始知徧界不曾
　　蔵
　　北磵簡又頌薤露淒涼亦可憐白楊丹旐去翩翩
　　哀哀聲裏無消息打著南邊動北邊
　　師範又頌紅輪決定沉西去未審靈魂往那方哭
　　慟一聲無處避擡頭親見本耶娘
　　宗杲寶積向上一路頌不傳不然海口難宣須彌
　　頂上駕起鐵船
　　智暹又頌千聖不傳向上路擬思舉步隔天淵雨
　　催山色來眉際風送溪聲到耳邊
　　彦充心月孤圓頌光非照境境非存光境俱忘復
　　是痕滿地落花風掃盡依前流水遶孤村
　　松源岳又頌描不成兮畫不成卧龍長怖碧潭清
　　擬心湊泊終難㑹達者應須暗裏驚
　　文禮寶積似地擎山頌山忘孤峻玉忘瑕到處仙
　　源是我家堪笑葛洪曾未悟逺從勾漏問丹砂
　　重顯三界無法頌三界無法何處求心白雲為盖
　　流泉作琴一曲兩曲無人㑹雨過夜塘秋水深
　　慧懃又頌青青入座當軒竹黯黯遮門對面山更
　　有一般堪羨處夜深流水響潺潺
　　本覺一又頌三界無法何處求心日明夜暗山髙
　　水深三界本因心所現無心三界自平沉
　　智暹又頌沼碧楓紅山翠輕隆冬天氣寐難成怕
　　寒正坐燒松火隔樹啼鵶三兩聲
　　雪菴瑾普化貌真頌徹底氷壺無影像倒翻觔斗
　　模難成千峰雨歇黄梅後桂魄還從海上生
　　寶葉源又頌清竒古怪娘生面妙筆丹青作麽施
　　者厮十分傳得似依然畫虎只成貍
　普化不知何許人師事寶積密受記莂而佯狂出言
　　無度暨寶積順世乃於北地行化或城市或冡間
　　振一鐸曰明頭來明頭打暗頭來暗頭打四方八
　　面來旋風打虚空來連架打一日臨濟令僧捉住
　　曰總不恁麽來時如何化拓開曰來日大悲院裏
　　有齋僧回舉似濟濟曰吾從來疑著者漢凡見人
　　無髙下皆振鐸一聲或將鐸就人耳邊振之或拊
　　其背有回顧者即展手曰乞我一文錢嘗於闤闠
　　間摇鐸唱曰覔箇去處不可得時道吾遇之把住
　　問曰汝擬去甚麽處化曰汝從甚麽處來吾無語
　　化掣手便去濟初開堂化首􁂰贊佐一日同濟赴
　　施主齋次濟問毛吞巨海芥納須彌為復是神通
　　妙用是法爾如然化趯倒飯牀濟曰太麄生化曰
　　者裏是甚麽所在説麄説細次日又同赴齋濟復
　　問曰今日供養何似昨日化又趯倒飯牀濟曰得
　　即得太麄生化喝曰瞎漢佛法説甚麽麄細濟乃
　　吐舌咸通初將示滅乃入市謂人曰乞我一箇直
　　裰人或與披襖或與布裘皆不受振鐸而去濟令
　　人送與一棺化笑曰臨濟厮兒饒舌便受之乃辭
　　衆曰普化明日去東門死也郡人相率送出城化
　　厲聲曰今日葬不合青烏乃曰明日南門遷化人
　　亦隨之又曰明日出西門方吉人出漸稀出已還
　　返人意稍怠第四日舁棺出北門外振鐸入棺而
　　逝郡人奔走出城揭棺視之已不見惟聞空中鐸
　　聲漸逺
　　善昭普化明頭來明頭打頌老倒分明兩路差箭
　　鋒相拄勿歪衺龍蛇混雜人難辨烈日長空下雪
　　花
　　佛智裕又頌髙堂公子醉雙陸亂撒明珠發異光
　　一擲輸贏誰辨得滿盤骰子不成雙
　　文禮又頌以此振鈴伸召請旋風連架打將來大
　　悲院裏邏齋去肘露皮穿可怪哉
　　東山源普化乞直裰頌撮得虚空作近隣便於北
　　斗裏蔵身者掠虗漢何多事猶把空棺誑後人
　道宗俗姓田千牛將軍賓庭之後元和九年甲午於
　　燕庭金閣寺受戒聞盤山寶積大師往詣參承後
　　嗣永泰大師太和二年戊申屆盤山峰頂居焉咸
　　通七年丙戌三月化縁時畢説偈靈脱
　　知宗上方寺道宗大師遺行碑記師諱道宗俗姓
　　田唐千牛將軍賓庭之後元和九載師年弱冠於
　　燕庭金閣寺受戒禮志敬寺如琳為師聞盤山寳
　　積大師直指心要往詣參承後至永泰大師所與
　　師契合謂師曰薊門舊里田盤靈山可構淨居師
　　䝉指教驚喜難名太和二年屆盤山峰頂多逢獸
　　跡莫面人蹤境類虎谿地蟠龍腹師止棲處所如
　　在四禪柏茶半斤稻米數斗二年所食一半猶存
　　皎月銀河借為燈燭松風石溜指作笙簧息煩燄
　　於塵塗瑩戒珠於巗岫曾遊絶岳墜地無傷山現
　　蓮池龍降香水猛虎每蹲於坐側巨蛇長遶於階
　　前一上雲嶺兩更嵗華偶因樵采之夫始見住持
　　之跡初傳鄉里漸達州邦千里風聞四衆雲集方
　　伯太尉相國清河張公仲武遥瞻道徳渴想音徽
　　專飛簡草特有招辟師以松蘿誓節雲水堅懷三
　　十九年不下棲隠侍中清河張公允伸大闡釋風
　　逺欽道行頻馳清奉累降尺書命建豐碑以崇盛
　　徳咸通七年暮春之月師化縁時畢説偈整衣悄
　　然靈脱至咸通九年茶毘於靈壇獲舍利數千塔
　　於寺之東南隅
　常實繼道宗住上方感化稱伏虎禪師今有伏虎塔
　　在上方墖院
　曉方常熟人從五洩山靈黙大師薙髮不言姓氏結
　　茅甘泉山咸通十一年三月十日告寂塔寺之西
　　南隅
　　郎肅甘泉普濟禪院靈塔記性相湛然是無來去
　　光隂飄忽故有悲哀無常必見於有常生滅期歸
　　於寂滅遺光尚在過隙難追則有躬侍梵筵心傳
　　法寶極追攀於痛悼盡愛敬於師資鏤字支提用
　　彰先覺故甘泉禪院大師諱曉方蘇州常熟縣人
　　也師事五洩山靈黙大師姓氏經遊未之嘗言故
　　莫詳悉其於慈悲以濟物勇猛以化人横身塞河
　　決之波舉手正山崩之勢碎裂魔網髙張法雲得
　　岸抛舟不師文字上天燒尾别剏風雷方岳公侯
　　連城守宰偃風渴道靡不歸依牽迷手於正歸破
　　石心於難舍三獸極淺深之渡百草滋甘露之芽
　　皇哉巍乎則置院之碑詳矣咸通十一年三月十
　　日遷神於此山報齡七十七僧夏五十八嗟乎歴
　　陽陷兮柏梁爇九鼎沉兮(缺/)山坼乃千乃百哭盈
　　庭山慘雲愁淚成血(缺/)　日兮人失目椎臆頓頭
　　皆慟絶世尊當歾(缺/)　羅空有闍維禮容設余即
　　聞風企仰臨紙(缺/)　以師之形則遷流委順矣以
　　師之神則圓明清淨矣以師之法則一燈然百千
　　燈矣故門人法順等悉心勤力肇建靈龕於院西
　　南一百步盤龍山首焉以明年(缺/)月日遷神坐於
　　是山日往月來懼移髙岸人亡地在是紀色絲比
　　金玉而彌貞擬蘭蓀而可久後之人觀斯文而知
　　其行則姬公諡法得其一端者耶唐咸通十二年
　　嵗次辛卯閏八月十三日
　存奬俗姓孔本鄒魯闕里之裔孫也以祖父官𨽻於
　　薊籍薊州師七嵗於盤山甘泉院依止禪大徳曉
　　方剃落大中五年具戒尋參臨濟為侍者既而徧
　　歴諸方至三聖為首座又至大覺為院主備載諸
　　禪録中乾符二年乙未幽州節度使董廓請師北
　　歸盤山未果乃於魏府南甎門外剙江西禪院開
　　法演化於文徳元年七月十二日告寂享齡五十
　　九僧臘四十一弟子蔵暉行簡奉遺命於龍紀元
　　年八月二十二日就本院闍維得舍利千餘粒建
　　塔於府南貴鄉縣薰風里公乘億撰師塔碑
　　公乘億魏州故禪大徳奬公塔碑盖聞妙諦惟𤣥
　　不可以一理測真詮至奧不可以諸相求隨萬化
　　而泯色空故不生不滅超三界而越塵垢故無去
　　無來此乃不思議者其惟西方釋迦牟尼佛之謂
　　乎伏自教傳西域化被中原漢明推入夢之祥梁
　　武顯施身之願語其大也外不見須彌之廣言其
　　小也内不知芥子之微斯乃梵璽褒然代代相付
　　肇自摩訶迦葉迄於師子尊者統為二十四代而
　　後菩提逹摩降於漢土至能秀分之為六而後苞
　　披葉附派别脈分其真宗不泯不滅者則我大覺
　　大師固有係焉和尚姓孔字存奬家本鄒魯即闕
　　里之裔孫也乃祖乃父因官𨽻於薊門歴祀既深
　　籍因編入和尚以無量劫中修菩薩行及兹降世
　　豈同凡倫當衣采之妙齡蓄披緇之大志未踰七
　　嵗即悟三乘啓白所親懇求剃落遂於薊州盤山
　　甘泉院依止禪大徳曉方乃親杖履就侍缾盂豈
　　顧全身惟思半偈大中五年伏遇盧龍軍節度使
　　張公奏致壇場和尚是時戒相方具而後大中九
　　年再遇侍中張公重啓戒壇於涿郡衆請和尚以
　　六踰星紀三統講筵宣金石之微言示玉毫之真
　　相禪大徳元公者即臨濟大師也和尚一申禮謁
　　得奉指歸傳黄檗之真詮授白雲之祕訣所謂醍
　　醐味爽乍灌頂以皆醒薝蔔花香纔經手而分馥
　　一旦旋辭舊刹願歴諸方西自京華南經水國至
　　於攀蘿冒險踏石眠雲經吳㑹興廢之都盡梁武
　　莊嚴之地無不追窮聖迹探討禪宗後過鍾陵伏
　　遇仰山大師方開法宇大啓禪扃赴地主之邀迎
　　㑹人天之供施面陳奧義衆莫能分和尚立以剖
　　之如刀解物仰山目眙擊指稱歎再三遽聞臨濟
　　大師巳受蒲相蔣公之請纔擬侍飛錫而遽及中
　　條尋參隨致林(疑作/置杯)而將渡白馬當道先太尉中
　　令何公專發使人迎請臨濟大師和尚翼行不信
　　宿而至於府下乃命止於觀音寺簮裾繼踵道俗
　　連肩曾未期年時至遷化斯蓋和尚服勤道至展
　　敬情深無乖靈堵之儀克盡茶毘之禮云乾符二
　　年有幽州節度押兩蕃副使檢校秘書御史中丞
　　賜紫金魚袋董廓及幽州臨壇律大徳沙門僧惟
　　信并涿州石經寺監寺律大徳𢎞聚等咸欲指陳
　　盤嶺祈請北歸和尚欲徇羣情將之薊部晨詣衙
　　庭啓述行邁先時中丞韓公之叔曰贊中遽聞告
　　去撫掌大驚乃曰南北兩地有何異也魏人何薄
　　燕人何厚如來之教豈如是耶和尚辭不獲巳許
　　立精舍韓公之叔常侍及諸檀信鳩集財貨卜得
　　勝槩在於南甎門外通衢之左成江西禪院規制
　　一如化城松柟將杞柏俱來文石與碔砆薦至重
　　廊複道竹翠松青四户八窻風輕月朗和尚樂兹
　　幽致用化羣迷開解脱門演無量法致使天花散
　　地水月澄空嘗與四衆人天皆臻法要六州士庶
　　盡結勝因豈因一念俱尸奄從物化斯乃文徳元
　　年七月十二日也享齡五十九僧臘四十一有親
　　信弟子蔵暉行簡一以主喪一以𢎞法大徳奉先
　　師之遺命於龍紀元年八月二十二日於本院焚
　　我真身用觀法相闔城禪律繼踵争來四達簪裾
　　連肩悉至於是旛花蔽日螺唄喧天火纔發而雲
　　自愁薪不加而風助勢三日三夜號禮如斯於香
　　燼之中得舍利一千餘粒諸大徳各各作禮請分
　　供養焉嗚呼雪㲲如故真儀宛然捧一履以徒悲
　　仰雙林而莫見遂建塔於府南貴鄉縣薰風里附
　　於先師之塔志也億到職之初曾獲瞻禮法主大
　　徳蔵暉不以億才業庸淺具聞我公相請撰文億
　　秉筆惕然得盡蕪鄙銘曰傳如來教厥惟大雄百
　　千劫外方丈室中慈悲是念色相皆空端然不動
　　豈染塵䝉(其/一)矯跡三界安心四禪身雖是假道本
　　無邊璞内有玉火中生蓮傳法何處隨其有縁(其/二)
　　越絶支遁匡廬逺公髙情逺致跡異心同既離邪
　　縛肯處凡籠松軒竹徑空悲夜風(其/三)我性不動我
　　心就然果得舍利粒粒珠圓旛花豔閃螺唄交連
　　唱偈作禮聲徹梵天(其/四)寶刹新建招提舊蹤蓮芳
　　不見蔥嶺誰逢響亮朝磬清泠夜鐘歴千萬祀傳
　　我禪宗(其/五)
　　瞿汝稷指月録云後唐莊宗車駕幸河北回至魏
　　府行宫詔師問曰朕収中原獲得一寶未曽有人
　　酬價師曰請陛下寶看帝以兩手舒幞頭腳師曰
　　君王之寶誰敢酬價帝大悦賜紫衣師號師皆不
　　受乃賜馬師乘馬忽驚墜傷足師喚院主與我做
　　箇木柺子主做了將來師接得遶院行問僧曰汝
　　等還識老僧麽僧曰爭得不識和尚師曰□腳法
　　師説得行不得又至法堂令維那聲鐘集衆師曰
　　還識老僧麽衆無對師擲下柺子端然而逝
　　天童覺君王之寶頌中原之寶呈興化一段光明
　　難定價帝業堪為萬世師金輪影御四天下
　　閒極雲又頌君王寶自難酬價興化何曽敢借看
　　天地既無私葢覆至今留得鎮中原
　　智朴按師生於唐文宗太和四年庚戌出家於開
　　成元年丙辰圓具於宣宗大中五年辛未入滅於
　　僖宗文徳元年戊申指月録載後唐莊宗詔對等
　　語逆數莊宗同光元年癸未至文徳戊申師去世
　　巳三十六年矣豈復有詔對之説詔對之説恐是
　　僖宗典籍紀載之譌耳故正之
　志閒濳修盤山黒塔峪久之參臨濟濟驀胸搊住閒
　　曰領領濟拓開曰且放你一頓又參末山尼了然
　　禪師問如何是末山山曰不露頂閒曰如何是末
　　山主山曰非男女相閒喝曰何不變去山曰不是
　　神不是鬼變箇甚麽閒乃服膺作園頭三年後出
　　世住鄂州灌谿僧問久嚮灌谿到來只見漚麻池
　　閒曰汝只見漚麻池要且不見灌谿僧曰如何是
　　灌谿閒曰劈箭急
　　秀巗瑞灌谿領領頌雨散雲収後崔嵬數十峰倚
　　闌頻顧望回首與誰同
　　克文灌谿末山主頌末山不露淩雲頂今古岧嶤
　　在目前又道本無男女相非君莫辨火中蓮
　　遼
　非覺俗姓劉氏析津良鄉人有大名聞車駕幸燕重
　　師道徳詔入内説法特賜紫衣併賜號儀範大師
　　春秋七十二僧臘四十七示化大昊天寺歸葬甘
　　泉普濟寺
　非濁字貞照號純慧俗姓張氏范陽人嬰足疾遯跡
　　盤山敷課於大白傘葢每宴坐誦持常有山神部
　　從敬侍尋克痊復遂於重熙八年召赴闕
　　真延佛頂尊勝陀羅尼幢記京師奉福寺懴悔主
　　崇禄大夫檢校太尉純慧大師之息化也附靈塔
　　之巽位樹佛頂尊勝陀羅尼幢廣丈有尺門弟子
　　狀師實行以記為請大師諱非濁字貞照俗姓張
　　氏其先范陽人重熙初禮故守大師兼侍中圓融
　　國師為師居無何嬰足疾乃遯匿盤山敷課大白
　　傘葢每宴坐誦持常有山神敬侍尋克痊八年冬
　　有詔赴闕興宗皇帝賜以紫衣十八年勅授上京
　　管内都僧録秩滿授燕京管内左街僧録屬鼎湖
　　上仙驛徵赴闕今上以師受眷先朝乃恩加崇禄
　　大夫檢校太保次年加檢校太傅太尉師搜訪闕
　　章聿修睿典撰往生集二十巻進呈上嘉贊久之
　　親為序引尋命龕次入蔵清寧六年春鑾輿幸燕
　　回次花林師侍坐於殿面受燕京管内懴悔主菩
　　薩戒師明年二月設壇於本寺懴受之徒不可勝
　　紀九年四月示疾告終於竹林寺即以其年五月
　　移窆於昌平縣司空豳國公仰師髙躅建立寺塔
　　并營是幢庶陵壑有遷而音塵不泯清寜九年五
　　月日
　等偉俗姓李氏析津龎村人太康元年剃落禮儀範
　　大師為師從師住慧濟寺受戒宣充三學殿主賜
　　號嚴慧後示疾而終茶毘舌根不燼如青蓮色
　　南抃甘泉普濟寺嚴慧大徳塔記銘乾統七年春
　　燕京三學寺殿主嚴慧大徳賜紫沙門等偉痼疾
　　作始夏疾有加徙居右街福田寺卧於西廡之一
　　室余往問焉師以不起語余且有事付託四月旬
　　七日遷逝余又往弔焉後二日茶毘於京北原及
　　収骨舌根不燼如青蓮色其徒京西慧濟寺僧敬
　　詮等願以㲲灰分葬因析少分與之餘盡歸於薊
　　州盤山甘泉普濟寺從其本教以五月十一日附
　　於先師塋所而塔焉是月初本寺都知僧敬度持
　　首座大衆三綱等狀具師遺行來謁余曰故殿主
　　大徳平生交好縉紳間無最厚者師之行跡知者
　　葢少公與師平生交好最厚師之行跡信之久矣
　　又於師寢疾時親來問及有所付託是敢以文請
　　余既與師有舊又逼嚮之所請不克以事辭因以
　　實而志之師俗姓李氏燕京析津縣龎村人太康
　　元年師年二十有五始剃落禮甘泉普濟寺右街
　　僧録判官儀範大師非覺為師後從師住慧濟寺
　　即受戒具既而肄習經律二學咸推之大安中住
　　福田寺暨薊之香林蘭若衆請住持師至則歴典
　　寺任事因克濟壽昌三年宣毘尼諸部於慧濟寺
　　京師義學輩亦以律主許之㑹明年三學寺奉命
　　慎擇主寺事者以師勤幹塞其選尋授善濟大徳
　　師力整頽弊宏益居多在寺三載供費之外有錢
　　五千餘貫乾統初有司以課最聞朝廷嘉之特賜
　　紫方袍加號慈辯三年宣充三學殿主易其號曰
　　嚴慧六年秋染疾至是而終俗壽五十七僧臘三
　　十夏夫人之舍家入於浮圖氏而汨其法者往往
　　懈惰以墮事宴安以敗名未見力行自任而有所
　　立者若師者勤以集事幹以著名與夫懈惰宴安
　　以坐取墮敗者逺矣嗚呼其力行自任而有所立
　　也歟既為之記又繫之以銘云塋有地葬有時全
　　而歸之曰嚴慧師師哉師哉勤幹有立勉諸後學
　　無怠承襲乾統七年丁亥五月
　　金
　廣温髙安人姓韓氏幼童超卓不甘處俗丱嵗出家
　　受經於習法師時夜有小寇竊物師聞之堅卧不
　　動翼日習責之曰物為他人所盜寜無悔耶師曰
　　我人也彼亦人也物有所歸又何憾焉習竒之後
　　㕘同昌英公英弗納廬於巗谷間草衣木食者三
　　年英異之乃許問道又㕘雲門晦堂及竹林廣慧
　　慧曰據從來明暗兩岐依他作解須當棄卻我者
　　裏有箇鐵酸豏從頭一一齩嚼看師頓首謝曰既
　　往不咎乃取篋笥中祕文火之一日頓悟如桶底
　　脱法性圓通無不了然慧印許之出住盤山雙峰
　　寺大定戊子夏示疾而化
　圓新范陽六城村人得法於龍泉英公大定壬午住
　　盤山報國寺次住天成次住法興後示疾感化謂
　　逺侍者曰吾當翼日行腳去索浴淨髮至夜分復
　　謂逺曰黎明西北有聲須當報吾至時果符其語
　　聲類鐘磬方報師師巳脱去茶毘後舌齒不灰
　行通姓張氏雲中天徳人出家近泉寺遇恩具戒後
　　㕘雲孫辯公䝉印證出住仰山又住甘泉未㡬而
　　逝
　　圓照甘泉普濟寺通和尚塔記洞山垂範冢範肅
　　齊遞代相承不容忝竊必待其極可者方許以嗣
　　續焉雲孫辯公先參鹿門覺和尚許為吾宗再來
　　人次侍芙蓉潮楷老後方領衆青社天寜時㑹本
　　朝撫定來都城所居奉恩華嚴萬壽等寺皆為成
　　就從來遊師之門學師之道何啻百千其間得堪
　　傳授者止八人師其一也師法諱行通俗姓張氏
　　雲中天徳人甫五嵗不茹葷腥匪妄言笑常遊寺
　　宇見聖像一一作禮父母憐之俾依同里近泉寺
　　雲懿耆徳為徒遇恩具戒護持愈勤一日本師縁
　　有所忤欲行捶責以手舉杖移時不能下人咸異
　　之至年十八乃自奮曰迅速光隂何當得悟見性
　　成佛之理未㡬辭師徧㕘知識天㑹中聞辯老唱
　　法燕都特來㕘侍後從辯老至仰山言下透脱尋
　　印證為洞宗第十一世皇統中辯老入滅師繼住
　　持數十載凡事無鉅細悉依佛制至大定四年六
　　月師以年老謝事雲遊道經三河何公道院次年
　　甘泉寺疏請住持一日忽謂衆曰人生百嵗七十
　　還稀吾巳六十有九矣忝續祖道至於今時宜當
　　順世以示無常怡然而化茶毘日頗多異相何公
　　仰山洎本寺析骨為三分各建塔蔵之甘泉墖在
　　寺之正北髙阜去寺僅三十步大定五年八月望
　　日述
　法律薊州安固人姓張氏出家普濟寺年十七試經
　　圓具皇統中奉宣開普度壇度僧尼十萬餘衆屢
　　承天眷欽賜紫衣號嚴肅大師大定六年辭衆而
　　逝
　　沙成之甘泉普濟寺賜紫嚴肅大師塔銘師諱法
　　律薊州醴泉鄉安固人也幼出家於甘泉普濟寺
　　禮均上人為師於天慶七年十七嵗試經受具足
　　戒厥後聽習戒律為宗迨天眷三年官定充燕京
　　左街淨垢寺遂授善慶大徳牒皇統二年奉宣開
　　啟普度壇度僧尼二衆約十萬餘人八年又奉宣
　　赴本宗上試十題所答無不中理選定充平州三
　　學律主改授精正大徳牒官講滿特賜紫嚴肅大
　　師牒本寺大衆共議署狀請為提㸃供濟衆僧不
　　避寒暑六時行道未嘗或闕方十載餘令聞四溢
　　請住寺者五中都駐蹕福田福勝香河勝福當山
　　香水迄大定二年宫中復差請充都下煗湯院提
　　㸃設濟饑民三年已備於六年六月十五日告寂
　　世壽六十八僧臘五十二是時雖暑氣煩溽其尸
　　安然若石之不轉比茶毘四衆千餘人弔送無不
　　哀慟洎終燌之際有五色雲團繞於上齒舌不煨
　　視之如故葢師生平住持力也門人宗律比丘善
　　隆等奉遺骨葬於寺西叙始末屬余作銘義不可
　　辭銘曰性資上智宗律為風清髙厲行紫牒庇躬
　　傳戒十萬僧尼溥䝉宣題奉試理無不通化辦濟
　　衆久而愈恭燌之祥見齒舌弗鎔勒銘幽石聊記
　　芳蹤大定七年三月日
　圓覆住翁同西院時有異僧授佛牙二具鮮白如珂
　　月覆承事二十餘年後示寂遺命建塔蔵佛牙而
　　瘞骨於墖下
　　孫設翁同山院舍利塔記竊聞舍利者佛之真骨
　　也雖烈燄百煉不能成灰汚津久湮不能掩彩至
　　堅至確動有殊異者何也葢以佛之功徳法力所
　　熏故也迄今仍有存者覆公法師靈塔是也師法
　　諱圓覆俗姓李氏燕都渤海人也方剛時作守門
　　綱官至保義校尉遂住漁陽之西逮大㑹中予告
　　歸沈濳故里問道於翁同西院削髮衣褐隨縁化
　　導乾統二年二月間遇恩具戒給得度牒恭禮香
　　林西堂柔光為師後住翁同西院重修上院府君
　　祠并觀音殿金碧宏麗甲於幽薊一日有數僧不
　　知何來手授佛牙二顆炫明鮮潔璣珠流溢而師
　　朝暮設敬數僧倐然而沒於是珍蔵二十餘載大
　　定甲午四月初九日謂門弟子曰白駒易過幻化
　　匪堅一切有為終歸寂滅又曰余宿珍蔵佛牙及
　　般若金經當於上寺之西誅蕪構塔以安其上余
　　骨即置其下又曰生死無常各宜珍重語訖就枕
　　奄然而逝春秋八十有五僧夏三十有三其弟温
　　公素與僕善祝之再四不能辭據實而書之大定
　　九年三月十五日
　等俊薊州河村人少慕僧門嬾居俗室父母察其志
　　確攜赴甘泉寺禮儀範大師覺公為師後為燕京
　　管内左街僧録大夫賜號圓肅大師加清簡二字
　　半載告寂天㑹十四年建塔甘泉普濟寺
　澄方香河孫氏子幼好静黙出家於隆安寺十八登
　　具徧歴講肆於諸經論無不了然講演之名籍甚
　　後棄教歸宗悟明心地尋有本山尊宿請住上方
　　蘭若修感化寺又修絶頂浮圖嘗示衆曰涅槃經
　　云避役出家無心志道我當罷令還俗為王策使
　　慚恥之服是為上服不知慚愧非佛弟子後示疾
　　而終門人士隆建墖上方寺東麓
　淨榮徳州張氏子精勤好道利生為懷住中盤法興
　　寺諸山請為提㸃逺近聞風靡不歸依一日謂衆
　　曰光隂有限慎勿怠墮語畢而逝
　知玲雲中范氏子九嵗薙髮二十圓具㕘嵩山少林
　　英公悟總持法得他心通皇統中出世萬壽寺後
　　住盤山感化寺宏揚密教大定十七年説偈告寂
　
　
　
　
　
欽定盤山志巻八
欽定四庫全書
欽定盤山志巻九
　方外二
　　元
　祥邁字如意悟證出羣辯才無礙至元中奉皇帝敕
　　撰辯譌録五巻附蔵流通
　圜悟賑不知何許人得法東山本無元公孤藤隻鉢
　　至盤山修報國寺延祐五年戊午聞於朝賜號契
　　宗禪師
　雲威號巢雲太谷侯氏子幼業儒有名譽及壯下髮
　　㕘玉山達公承印證出住盤山法興寺
　　圓讓北少林寺雲威禪師塔記李肇國史補曰崔
　　趙公問徑山法(指月録/作道)欽道人弟子出家得否欽
　　曰出家乃大丈夫事非將相所能為也趙公歎賞
　　其言余謂抗力雪霜平步雲霄興丈夫事鄙將相
　　為威公禪師斯其人也原其里河東太谷戴邨人
　　雲威名也侯其姓也幼業儒髙才博識有令譽方
　　壯嵗一旦棄家舍業下髮被褐習最上乘了第一
　　義工丐農賈不以為辱師範人天不以為榮嘗同
　　羣公長老謹弟子禮朋遊講肆慧辯出倫聞玉山
　　博達公講席之盛走謁依之為入室之列俾主堂
　　司怡懲海衆光弼叢林有雲峰悦之規度中統間
　　都總統少林大宗師事屆玉山一語相得驛負之
　　燕一居萬壽職主藥蔵雖修鬻冗擾無日不㕘鉗
　　錘日久重膺子印是時盤山法興虚席命師立僧
　　接武明年新巢雲軒仍以巢雲自號宣政院使脱
　　公為之外護具奏朝廷特旨慰祐更法興為北少
　　林寺師嘗謂脱公曰知人惟難人實難知知其難
　　者千中無一師開法主席居止無怠檀門徳仰寺
　　政謹嚴至正戊子秋八月二十三日以微疾告終
　　小師智感賫師行實乞余記余曰師之徳行學業
　　家知户曉豈待余文哉牢辭弗果因直述之至正
　　九年已丑四月日
　幸安初至靈石山參達光二老有得後謁本無元公
　　於海山䝉付囑入滅偈曰昔年廓下萬縁空脱體
　　忘依絶照功罷釣収絲歸去後桂輪孤朗任西東
　　塔甘泉寺西
　永暉河間史邨人姓史氏禮幸安和尚出家升雲孫
　　之堂又造木菴之室後出世住甘泉寺賜號圓照
　　大師至正十四年甲午入滅有偈曰吾壽七十七
　　今朝萬事畢推倒人我山十寸元一尺
　明理臨潼藺店王氏子依永暉和尚落髮謁寒翠滿
　　公不契而去時西府慧公住真覺師往參承頓徹
　　向上機鋒迅利慧曰今日得箇金毛獅子遂以衣
　　拂付之奉旨住甘泉普濟寺後示寂説偈曰挂錫
　　甘泉三十年殷勤常住似頭然而今撤手燕山外
　　雲散長空月自圓時至正二十七年丁未
　　田謙明理禪師塔銘者箇禪師真純道業秦地降
　　生燕山示滅一㸃靈光大千照徹法嗣甘泉宗承
　　先哲洞嶺法源嵩巗正訣水映長天蘆花帶雪皓
　　月澄澄清風烈烈無縫塔成光明皎潔妙工其何
　　大巧若拙一時拂卻更無可説
　　明
　祖能字藴空號松軒道人三河孫氏子生於永樂壬
　　午四月六日幼惡葷羶或戲以肉但合掌而巳九
　　嵗出家師香林如菴翁後住京師依可堂善公又
　　至汴洛香山禮洞宗二十一代天龍潭公傳付心
　　法仍還香林重新殿宇後退居白巖自號白巖叟
　　不與縉紳貴遊者交獨與太守姚公叔謙善一日
　　謙往謁至峻峽步入石齒齧足躓而毁肩了無愠
　　色師平生事恬退以道自任成化丙戌十月二十
　　日示寂歸葬本寺西北隅可堂公骨塔東側
　徳聚號寶峰姓趙氏金陵人祖謫戍玉田為玉田人
　　童丱時常於空中見樓閣隠隠之狀後於盤山少
　　林寺出家㕘大雲興公正統丁已詣吳下具戒庚
　　申回都内監劉公順捨私宅為梵刹英廟賜名法
　　華命師主之天順壬午復上盤山修感化寺工竣
　　聞於朝賜名廣濟成化已丑仍歸少林老焉
　　柯濳寶峰徳聚禪師行實碑記禪師名徳聚號寶
　　峰俗姓趙金陵世家祖謫戍順天府之玉田遂為
　　玉田人永樂癸巳母夢黄光彌户遂生禪師人多
　　異之及長有老衲見而指之曰此兒骨相不凡將
　　來光大法門享安樂福未可限也甫五嵗時嘗於
　　空中見樓閣隠隠之狀及十嵗父母捨送薊之盤
　　山少林寺出家從母舅隨公宣徳戊申聞僧録右
　　街大雲興公邃於道宣廟寵渥極盛璽書褒奬名
　　重天下往師之參究公案講求宗㫖夙夜孜孜服
　　勞不懈正統丁巳飛錫吳下受戒具而還庚申御
　　馬監太監劉公順以私第請為梵刹英廟賜名法
　　華命禪師主之禪師即以修舉為已任攻苦毄淡
　　竭力為之不出堂室不謁權貴而殿堂廊廡煥然
　　完具由是法益振教益流譽望益隆學徒益盛而
　　老衲之言於斯始驗矣天順壬午遊盤山慨然歎
　　曰吾少時於此往還今巳踰半百矣況感化為魏
　　晉古刹燬於兵燹久不能復吾徒録録於世而無
　　益於教也乃捐已資兼募衆縁以圖興建三年而
　　崇臺廣殿巋焉煥焉庖湢廩庾髙明宏麗像設莊
　　嚴咸臻精妙漁陽之人莫不舉手加額以為神助
　　事聞於上賜名廣濟命同師弟白巖森禪師主之
　　成化已丑復愛少林谿澗縈迴峰巒秀麗實早年
　　發躬之地不忍忘其本源悉倒橐傾囊修其敝廓
　　其規東作觀音堂西作明月堂中作方丈左右僧
　　舍以備游憩旁因龍池作竹塢蔬圃以俟優老誠
　　一方之壯觀也其徒文擴等求紀禪師之行勒石
　　垂後嗟夫禪師瑰瑋踔絶刻厲勤篤通東魯之書
　　傳西來之意縉紳大夫鉅緇老衲咸禮重之又能
　　不忘其本汲汲致力於所發身之地其立志用意
　　可謂宏且確矣宜乎起人之敬而成功之逺故余
　　不徒紀其精修之行而又書其興作之盛以昭示
　　後人成化八年辛夘十一月
　圓成平谷大王務黄氏子未出家時夢中見盤山聖
　　境遶塔禮像合掌念佛後投金臺大慈恩寺落髮
　　㕘大虗滿公立限三年脇不沾席尋受春谷苑公
　　印證賜字大舟付一偈曰妙髙峰頂無根木刋作
　　澄潭般若舟運轉往來生死海肯停櫓棹住中流
　　𢎞治十七年至盤山絶頂大作佛事
　祖允字性空薊州吳氏子生有手疾七嵗不能語父
　　母許出家禮靈隠勝公為師甫及寺見勝即語衆
　　異之命名薙髮精勤進修勝公歾膺住持有年一
　　日謂衆曰老僧與爾長别矣各守清規勿流庸下
　　聴吾偈曰吾年七十本來無物末後一著青天白
　　日偈畢而逝
　常慧字古燈未詳氏族住西甘澗淨土菴不事誦讀
　　日惟危坐一榻人與之錢即辭大司馬劉公召與
　　語心甚奇之贈以鏹帛卻不受萬厯戊寅十二月
　　廿四日徧告於常所往來者曰擾勞衆信吾三日
　　後行矣至廿七日無疾脱去享年八十
　徳清號憨山萬厯癸酉夏至盤山千像寺後石巗内
　　見一隠者灰頭土面山作禮絶不顧問亦不應山
　　知非常人亦同黙坐少頃隠者燒茶唯取一杯自
　　飲山亦取一杯同飲飲茶竟隠者還茶具於原處
　　端坐如故山亦如之少選隠者炊飯飯熟置坐前
　　唯取一盌一箸自食山亦取一盌一箸同食飯罷
　　又端坐如故山亦如之入夜隠者出巗外經行山
　　亦隨之明日山知茶時烹茶飯時炊飯隠者同山
　　飲啜經行亦爾如是一七隠者方問曰仁者何來
　　山曰南方來隠者曰來此何為山曰特訪隠者隠
　　者曰隠者面目如此别無奇特山曰進門早巳勘
　　破了也隠者笑曰我住此巗三十餘年今日始遇
　　一箇同風留山住山亦忘返一夜山經行忽然頂
　　門響一聲轟如乍雷山河大地身心世界豁然頓
　　空境非尋常歸巗中具陳所得隠者曰此色隂境
　　耳非是本有我住此巗三十餘載除隂風雨雪夜
　　夜經行此境但不著則不被他昧卻本有山深肯
　　之作禮謝教一日山辭歸隠者把臂相送下山淚
　　如噴珠入京向妙峰師述如上因縁汪司馬曰如
　　是則吾師住山已竟山曰猶是途路邊境界耳
　明空字普照豐潤農家宋氏子值老僧教以修淨土
　　業久之有得遂薙髮建圓通菴居之導人念佛依
　　附曰衆旋為忌者所中繫獄三年事得白歸盤山
　　卜居衛公庵未㡬奄化
　　智朴普照大士行實碑記上人諱明空俗姓宋薊
　　州豐潤人也明正徳十二年丁丑生稍長業農一
　　日於田中值老僧授以念佛法門囑之曰但勿雜
　　念即見道真自是致力不巳久之有所得遂不娶
　　建圓通菴居之念四字彌陀導人為善指示頗多
　　至是依附者衆或以為不利於鄉詆讕因之而起
　　首之公府拘囹圄三載後聞於朝神宗命勘之明
　　其無罪釋之賜清心二字札子一道聴其所止而
　　休焉於是東歸盤山卜居衛公庵未旬日而告寂
　　時年五十有七其徒闡本師之教人多信從遐邇
　　老稚輻輳子來不數年開拓宏敞鐘鼓梵唄之聲
　　六時不輟居然畿東一名刹也其孫來平恐先祖
　　行實久而湮沒不傳乞余作塔記勒石請至再余
　　不能辭爰即其言而序述之且係以銘曰山之青
　　水之緑松之直棘之曲同拱衛窣堵波垂不朽此
　　巗阿
　如芳字祕如宛平天橋人天啟丙寅春至盤山天成
　　寺修古佛舍利塔感多瑞應詳載張元芳天成寺
　　塔記
　至明號無暗參徧融憨山達觀於言下各有所得習
　　靜於盤山之五盆溝者十五年後出住淨業庵徳
　　行兼備參學者多所成就縁滿告衆説偈而逝
　　智朴無暗律師行實碑記余嘗論夫人之情有同
　　處而不相遭有異地而相慕焉有同時而不願見
　　有千百年後而徒思焉於無暗大師之人之徳而
　　深有感焉耳大師行實余以輯山志詰諸法侣詢
　　諸耆舊頗得其梗概其孫元印乞塔銘於余余中
　　心摇摇若有不同時之感故不獲以不文辭大師
　　法名至明無暗其號也山西介休袁氏子生於某
　　年月日出家千佛菴稟具五臺顯通寺初謁徧融
　　大士次謁憨山大士山曰雖得多聞不成聖果乃
　　指參達觀大士於三師言下各有所得天啟初入
　　盤山五盆溝隠靜爾時魔魅甚夥師厯一十五年
　　偶絶糧至第五日有神人見夢邦均王孝廉曰盤
　　山五盆溝有修行人絶糧是汝師也質明孝廉見
　　賣薪者問盤山五盆溝汝知之乎賣薪者曰知之
　　然路險多魔魅孝廉俶裝直往寂無人聲扣門見
　　師曰師絶糧耶曰何以知之孝廉以夢告因乞為
　　弟子載拜乞師一言師曰平常心是道自是應孝
　　廉請出住淨業庵闡毘尼演修多羅教時值饑嵗
　　人多依師求度師見即允許老稚剃落者㡬千人
　　庫無蓄租㕑中供具常豐饒學侣之來請益者巧
　　引曲喻必悟解而後已人望之若景星慶雲光風
　　霽月焉此方願滿他土縁興於崇禎十五年月日
　　忽告衆曰吾不久行腳去矣衆未喻又越三日復
　　謂門人演心曰吾去矣爾等為道自重門人乃悟
　　倉猝哀請留末後句師曰幻身本無實真如本自
　　然崐崘成粉碎生死不相關遂跏趺而化遺命塔
　　全身於菴左側嗚呼大師處於此十五年中空乏
　　坎壈至於絶糧五日不有神人見夢於孝廉卒至
　　饑餓而死誰能知之余故重有所感焉而繫之以
　　銘銘曰有大苾芻名曰至明行徳兼備遐邇聞聲
　　降靈河汾出世盤嶺自西自東歴魔佛境抑以宏
　　法抑以利生憧憧惕惕其道大行乃仰乃瞻乃精
　　乃鋭於焉既從怛焉而逝圓窣堵波在此山阿水
　　流風動淨業彌陀康熙三十年辛未冬月日
　　徳意輓無暗大師詩白雲深處結精藍無限幽情
　　祗自耽魔懾真風消幻障龍欽髙蹈徙澄潭精操
　　不讓巗松古妙義猶如水月涵我欲詢師師已逝
　　臨風空對薜蘿龕
　朗然寳坻人住林亭口之小菴根性愚鈍行止端方
　　里人頗重之一日入盤山遇老僧授以念佛法門
　　歸依教行之三年感内火自焚鍊身不壞若古銅
　　鏗然有聲今供庵中
　　智朴詩禪者舍衛歸備言邨中事有僧曰朗然根
　　性乏聰利心心憶佛名只提六箇字誓願見彌陀
　　晝夜無遷次堅行三載週果滿從前志智火自内
　　燔六根光明熾頃之烟燄消端嚴良可視是非堅
　　密身畢竟難思議末世精進幢小子勉而識腳跟
　　下未明光隂莫虚棄須自㸃檢看生死非兒戯
國朝
　養心耀州陳氏子謁博山無異和尚苦行力參久之
　　乃北上遊歴燕京諸梵刹隠顯莫測居無常所順
　　治辛丑至盤山重興法蔵寺
　行乾字大博達州人姓胡氏母夢神人送子入懐因
　　而有娠生時白光彌室甫五嵗自稱和尚年十三
　　祝髮西聖寺後入都門愍忠寺登戒復南詢參萬
　　如微公於龍池機契乃付衣拂命北上至盤山建
　　正法禪院上堂呵呵大笑云人人上盤山求道道
　　在甚處箇箇向老僧覔佛佛在甚處復呵呵大笑
　　云今曰既上來老僧與伊設箇方便若要求道向
　　邦均路上驀直去若要覔佛向自己頂𩕳上摸取
　　去若向老僧者裏求覔終不能得復呵呵大笑又
　　上堂云若論佛法無處不是只是伸手拈不著開
　　口道不著動足踏不著只許無舌人論説無手人
　　拈提無足人履踐若也未㑹老僧更與你通箇消
　　息卓拄杖下座又上堂云箇中一著最虚𤣥今古
　　寥寥不變遷佛祖界中蔵不得拈來挂向碧巗前
　　又上堂云言前薦得舉一明三句下承當拈頭作
　　尾鐵草鞵一踏粉碎金剛圈觸著成灰直得百不
　　減一不添猫兒睡狗子眠桑田變滄海滄海變桑
　　田衲僧真祕訣千古許誰傳喝一喝又蔣虎臣太
　　史請上堂云踏破從前一著不被聲色籠絡終朝
　　蕩蕩悠悠長年灑灑落落搬運彌勒家私擺弄普
　　化鈴鐸閙到日午三更師震聲一喝便下座僧問
　　塵事茫茫如何識主師曰好牛不出欄僧曰出欄
　　時如何師曰頭輕尾重居士問歴代祖師都在甚
　　處師曰山南嶺北士曰為甚不出世師云築著磕
　　著或問佛是大聖為甚不生中國師曰薄處先穿
　　按師之垂手為人不存知解所以聲動王臣名飛
　　燕薊有語録四巻見於世
　　董誾大博禪師語録序秦漢以上窮道徳之原者
　　惟尚儒宗晉魏而後表心性之微者每歸佛氏佛
　　氏之教條目繁多而最勝最精無踰禪學葢禪以
　　泯智絶縁苦參力究廓然證悟如寐忽甦其境界
　　自爾迥别徐視未悟之人談心論道雖極精明祗
　　成寱語故其教人也或直指或曲喻或格外提持
　　或就中轉變或無言而可以理通或有句而難以
　　意解或時棒喝或時機用無非欲警夫酣夢之人
　　歸於大覺此唐宋以來諸鴻儒往往翺翔其門而
　　不舍寧無謂哉然究厥根源則始自拈花微笑以
　　至達摩氏遊梁歴魏化行東土由是衣傳六代燈
　　演五宗五宗固各自樹立門庭而直捷雄偉無如
　　臨濟初於鎮州建立黄檗宗㫖有普化克符二人
　　成就之化之師寳積首開盤山按諸法係濟之從
　　祖也順治丁酉大博禪師匡徒領衆斬棘披荆重
　　興寳積道場建立臨濟宗㫖而師係濟𣲖三十二
　　世孫本師龍池微微師天童悟悟師幻有傳𫝊師
　　笑巗於勝國萬厯中偕徒三五人隠居燕邸寥落
　　無聞自得傳南邁續燄分燈兒孫遂盛行於江浙
　　今師又自南而北恢宏祖道信矣佛法之隠顯亦
　　各有時也師之豎立法幢也實始於天津之地蔵
　　禪院末乃應貴人之請大開爐鞴於𢎞善者凡三
　　載先後坐道場一十四處説法十有七年葉落歸
　　根終隠盤山其密行圓機煅聖煉凡王公尊敬士
　　庶歸依與夫興建叢林傳續法嗣并末後遷化光
　　明赫奕種種自有别記惟是開堂之語録尚未條
　　貫門人超見等倣慶善之成規重為編集刪繁取
　　要勒為四巻將以澤世余讀之喜曰此真所謂塗
　　毒之鼓也返魂之香也無論緇之與素茍能留心
　　於斯朝研夕究黙然契悟不獨臨濟之無位真人
　　面目現在寶積之心月孤圓光吞萬象即吾儒修
　　道育徳之方亦不外乎是矣
　百忍山東人結茅法蔵寺東偏鯁直少言笑日中作
　　務惟勤夜則環山念佛康熙癸丑八月朔有樵子
　　自菴門過乃召曰來爾將木椹置果樹下吾坐去
　　矣樵子唯命遂跏趺椹上椹微小不能容趺乃命
　　樵子以木段拄之怡然脱去樵子遽報隣菴僧僧
　　至望之如生依法火化収骨入本寺之普同塔
　正眼字法蔵揚州人丁姓名自堅厭世無常去其家
　　於港口極樂菴薙髮於五臺藴真和尚處圓具一
　　日呈所解藴以偈示之曰佛蔵無心處法縁正眼
　　時色空兩不住獨露一真如師聞之愈加精進數
　　月身心輕安不可言喻後入都門時大博和尚開
　　堂法通特往參承庚子上盤山住静丙午付法更
　　名超正丁已住正法禪院上堂云大智離心識全
　　機絶見聞金鍮容易辨煤墨最難分池隠魚吞月
　　　松藏鶴吐雲靈明元妙訣豁達便超羣超羣且止
　　　祗如靈明妙訣作麽生㑹卓拄杖云一莖眉毛重
　　　九觔又上堂云道無男女豈有僧俗物物自然頭
　　　頭具足所謂一切法不生一切法不滅若能如是
　　　解諸佛常現前豎拂子云若將者箇喚作拂子則
　　　不見諸佛若將者箇喚作諸佛則不見拂子既是
　　　相傾相奪為甚又道箇不生不滅以拂子揮一揮
　　　云有相相中蔵實相不空空裏顯真空喝一喝云
　　　寱語作麽其法語拈提例如此戊午九月
聖祖駕幸此院
賜扁及詩為禪林榮遇後示疾坐脱塔於正法墖院之前
　　超見字了宗寳坻楊氏子母夢僧至其家云自南海
　　　來遂生師八嵗業儒十五嵗於諸篇章過目輒諳
　　　偶染疾父母以其前世僧也許出家病瘥於龍泉
　　　寺薙髮愍忠寺圓具聞天童雪竇二公名籍甚往
　　　謁之言下俱有得歸至都門時大博乾公開法盤
　　山師不解包而至盤山博一見便問何處來師曰
　　都中來博曰來為何事師曰親近和尚博曰將甚
　　麽親近師便喝博曰落在甚處師劈胸一拳博曰
　　是何意㫖師曰知恩報恩博曰㕘堂去即録為弟
　　子每入室㕘請當機不讓後居盤山石窟中三載
　　諸方聞之競請出山凡十坐道場如仁壽萬善放
　　生等處居多洪益後復上盤山住古中盤上堂云
　　盤山有一話頭徧滿四大部洲若將佛法商量猶
　　是認影迷頭心外無法法外無心隨縁且度日到
　　岸不迷津㑹麽一劈華山分兩路萬年流水不知
　　春示衆云鐵樹開花磐石長藕虚空㸃頭佛殿倒
　　走此四句中有一句有體有用有擒有縱向者裏
　　緇素分明許汝㕘學事畢又示衆舉拂子云若識
　　得者箇便知釋迦不在西天仲尼不居東魯不説
　　趙州無不道雲門普象骨解輥毬禾山㑹打鼓從
　　前絡索都丢卻斬新條令為君數九九八十一五
　　　九四十五㑹麽鼈鼻吞毒蛇大蟲齩殺虎康熙乙
　　　丑有信官卜公請至瀋陽闡法再嵗於丁卯十月
　　　十七日示疾告衆曰廿三日大衆送老僧上盤山
　　　衆不㑹師意復説一偈住世七十有餘秋只把金
　　　圈作釣鉤願滿度生無别事佛宫魔國任優游至
　　　廿三日復索筆書偈曰卻來游幻海箇中無變改
　　　欲識本來人遂擲筆而逝依法闍維其徒函骨歸
　　　葬盤山古中盤
　　智朴字拙菴徐州人早㕘諸方隠匡廬東西二林間
　　　最後得法青龍百愚和尚實洞宗第三十世康熙
　　　辛亥游盤山結茅青溝漸成巨刹能詩時有佳句
聖祖臨幸青溝蘭若應制口占承
宸翰之賜山舊無志朴以數年之力隨地搜討又得諸名
　　　流助成之雖體例未備庶㡬草創矣
　　雲恒字法天平谷人於萬松寺剃度後居西甘澗不
　　　下山者六十餘年外朴訥而内朗徹隨機開示不
　　妄棒喝修白業者多敬仰之
　　李鍇法天禪師生塔銘并序法天禪師名雲恒又
　　自號藏山漁陽平谷人九嵗薙髮盤山萬松寺年
　　二十餘修白業於西甘澗遂不出山與盤相終始
　　五十年彼之徒以為固不顧也師貌枯貊訥語言
　　北僧在山木彊而巳然而妙性内明行之以真隨
　　機開示不妄棒喝諸一切無容心焉性喜詩無事
　　即微吟藁成輒毁之世無得而傳者芾琴一明處
　　士李孔昭之遺也不甚工嘗撫之以寄意與廣坐
　　中言笑無間黙則睡相對無一奇而去輒令人思
　　以故無忤於物而古處者樂與之接云人或問之
　　曰師何以益人曰損之乎夫何益吁易所謂弗損
　　益之之謂乎澗東有石屏師愛之為生蔵其下同
　　好者襄厥事而為之銘曰無身無患損盡身全蔵
　　真兹墖享彼大年物無成毁草木在山安所樂終
　　乃完其天天不鑿師師完自然維屏之陽日月其
　　便乾隆三年嵗在戊午春王正月
　　道(四人/)
　　元
　邱處機字通密登州棲霞人年十九辭親學道師重
　　陽真君王嚞重陽既逝乃游秦隴至元壬午元太
　　祖自奈曼遣使求之與語雪山之陽處機毎言欲
　　一天下必在於不嗜殺乃問為治之方則以敬天
　　愛民為本問長生久視之道則以清心寡欲為要
　　帝深然之至燕居長春宫丙戌其徒請至盤山建
　　醮棲雲觀其明年留頌而逝年八十詔贈號長春
　　演道主教真人
　　姬翼雲山集云盤山紫葢峰之下爽塏明秀號曰
　　中盤時膺隆興崇奉道教棲霞長春真人應召來
　　燕門下有栖雲子飛舄擇地其徒張志格等搜及
　　此山遂營卜築丙戌請長春真人建醮因題其額
　　曰棲雲觀
　　王粹長春真人贊猗歟長者不可復得三朝推尊
　　才學功徳閔此兵戈逺涉西北九九乃終世人莫
　　測
　王志謹從長春真人北游燕薊徜徉乎盤山西甘澗
　　之石龕草衣木食若將終身焉籍貫未詳
　姬翼字輔之髙平人遇棲雲王真人執弟子禮賜名
　　志真號知常子自是從遊盤山所著詩文曰雲山
　　集及周易直解道徳經總章行於世
　張志格亦志謹弟子籍貫未詳
　
　
　
　
　
　
欽定盤山志巻九
　欽定四庫全書
　欽定盤山志巻十
　　藝文一
　　　巻阿之詠上繼𢋫颺今時侍從諸(臣/)自慚謭陋不
　　　克以毫槧潤色鴻業時承
　命扈從於雞翹豹尾間捧讀
　宸章授簡屬和每什得二三爰登諸藝文之前以志榮
　　　遇若今昔名流選勝登髙斐然有作於諸門無可
　　　附属者亦彚入此巻抒藻敷華染雲山之采洗苔
　　　剔蘚動幽遐之思斯亦
　　休明和聲風雅逸響也
　　　恭和
御製古中盤詩元韻(康熙乙夘/)　　　　(臣/)沈　荃
　　　盤嶺岧嶤矗五峰上方深處白雲重一從
御筆親題後萬壑千厓盡改容
　　　　　　　　　　　　　　　　(僧/)超　正
御筆親題第一峰
　翠華初駐靄重重盤山草朩承恩澤埜衲欣逢識
聖容
　　　恭和
　御製登盤山天成寺江山一覽閣元韻(乾隆已未/)
　　　　　　　　　　　　　　　　(臣/)鄂爾泰
　　　纓巒叠巘天成境
　　翠輦纔臨氣象分四正(盤山一名/四正山)莊嚴呈色相三盤
　　　(山有三盤/分上中下)煙靄入聲聞樷霄路近塵寰小洞壑風
　　　來玉籟紛知有仙靈羣從在蒲團(石/名)箬笠(松/名)總如
　　　雲
　　　敬讀
　御製幸盤山寺閣詩回憶舊逰如夢如覺用抒鄙懐仍
　　　依元韻　　　　　　　　　　(臣/)鄂爾泰
　　　廿年希到田盤路天眼糢糊地角分忽捧
　　奎章欣見見却從法界注聞聞煙迷孤巘横尤出風
　　攪空林静不紛何日亭然峰頂上白雲滿袖瞰青
　　雲
　　恭和
御製天成寺江山一覽閣作元韻(乾隆乙丑/)
　　　　　　　　　　　　　　　(臣/)安　寧
　　一徑入山渌岩巒次第登雪消添澗水春漲激殘
　　氷仙館依三島佛燈照十乗蒼茫回首望身向九
　　霄升
　　古寺空山裏幽軒入太虚天風吹户牖雲葉䕶階
　　除芳澗春流緩平林露浥餘自然成妙想斧鑿幾
　　曾如
　　象教示寰中凌霄闡寂空千身碎澗月萬偈振松
　　風黙黙自成理悠悠誰與同
皇心愜妙賞
　揮翰滿林叢
　　軒檻納虚清泠泠出世情鳥聽布穀響松奏素琴
　　　聲妙境幽光滴
　天章逸氣横侍(臣/)應閣筆
　　雅韻嘆渾成
　　　恭和
　御製敬題夀萱堂元韻(乾隆巳已/)　　(臣/)史貽直
　　　列檻凴虚儼禁園九重
慈豫藹春温臨忩自挹三盤秀繞砌常榮萬嵗萱天外雲
　　　光迴玉案望中秋色入華軒娱
親特擅溪山勝聚景當時詎足論
　　　　　　　　　　　　　　　　(臣/)汪由敦
　　　天闢名山敞
　　御園堂開東嶺氣常温夀峰髙擁千章柏瑞露長滋
　　　百葉萱石上松盤龍蜿蜿階前苔印鶴軒軒承
歡兼備逰仙勝蓬島瑶池詎足論
　　　　　　　　　　　　　　　　(臣/)劉　綸
　　山莊選勝更開園節物深秋尚晏温香界盤盤承
翠輦
慈雲片片䕶金萱鹿銜三秀頻回向鶴舞千春一翥軒
　聖孝無方能養
志河陽賦景不須論
　　　　　　　　　　　　　　　　(臣/)介　福
　　　塞垣回
　輦駐名園
慈色和融
　帝色温花滿宜秋呈瑞菊堂開愛日䕶靈萱青山獻夀
　　　迎丹幰紅樹生春映翠軒萬國懽心供
　孝養嵩呼華祝總堪論
　　　　　　　　　　　　　　　　(臣/)嵩　夀
　堂成勝概領山園嵗奉
慈顔
　愛日温清曉問
安趨玉戺佳秋延
夀獻金萱元裳有鶴還依徑翠盖多松亦䕃軒
　聖孝祗承
文母聖
　宸逰至樂性天論
　　　　　　　　　　　　　　　　(臣/)胡寶瑔
　　　跨水分巗搆
　御園
養堂定省慶天温夀藤虬引連叢桂慈竹龍標接茂萱最
　　　喜承歡随
寶幄又欣視膳到
瓊軒林泉佳景娱
親處祗有蓬萊足比論
　　　　　　　　　　　　　　　　(臣/)奉　寛
　　　塵空靈境闢
　　仙園宜煖宜寒氣象温
頤養長年期夀鶴登臨幾度奉
慈萱地饒泉石頻停
　　輦棟煥雲霞更署軒定省維殷瞻
　聖孝承
歡寧作豫逰論
　　　恭和
　御製山居元韻　　　　　　　　　(臣/)史貽直
　　山莊佳妙本堪娱况值清秋景倍殊檻度㣲風雲淡
　　　宕峰含積翠錦漫餬烟霞徧領無如此結搆天成
　　　有是夫
　穆處定知多静契
　幾閒時聽鳥聲呼
　　　　　　　　　　　　　　　　(臣/)蔣　溥
　　　田盤秋色奉
慈娱
　避暑山莊較不殊紫瑪瑙寒尤崒嵂金芙蓉老未糢餬
　　　怡然
静寄真相得宻爾來青若此夫何必聖燈明五夜萬松
　　天際鶴相呼
　　　　　　　　　　　　　　　(臣/)汪由敦
　　名山到處足神娱况復深秋景特殊石偃髙低都
　　皺瘦林分逺近不糢餬窈深繚曲誠工矣外骨中
　　膚亦信夫不是仙真誰得到膏車秣馬肯相呼
　　　　　　　　　　　　　　　(臣/)劉　綸
　　行來堪望住堪娱鎮日相看佳氣殊
天仗晨開秋界畫聖燈夜徹雨糢餬盤之中樂難言也
　　方以外居如此夫三宿(臣/)慚裹芒屩山靈衛
　蹕有嵩呼
　　　　　　　　　　　　　　　(臣/)介　福
　　田盤風物助
宸娱秋暮烟嵐景更殊霜染楓林半紅紫雨開山色不
　　糢餬海中蓬島曽尋否洞裹桃源始信夫極目蒼
　　茫烟水際凌雲鸞鶴逺相呼
　　　　　　　　　　　　　　　(臣/)嵩　夀
　山莊目賞與心娱泃水髙秋景物殊雲净總教峰嶻
　　嶪霜清不使樹糢餬畫宗摩詰難皴此賦召相如
　　欲寫夫最是
書帷搴曉月萬松濤裏谷聲呼
　　　　　　　　　　　　　　　(臣/)奉　寛
　　雲莊静寄足清娱秋滿田盤萬景殊風外泉聲幽
　　滴瀝雨餘山氣淡糢餬㑹心蘿石誠多矣寓賞烟
　　霞有以夫
獵返紆鑾成偶憩山靈底用競嵩呼
　　恭和
御製夜雨元韻　　　　　　　　　(臣/)史貽直
　　淅瀝泉聲樹杪垂山中夜雨乍寒時秋添爽氣三
　　宵迥樓罨雲峰萬景竒此際未妨黄菊老來年應
　　喜綠疇滋民依在抱
堯心切宵旰寧期中外知
　　　　　　　　　　　　　　　(臣/)蔣　溥
　　行漏丁東雨脚垂毎於止頓值隂時瑶階聽入三
　　更永
睿藻拈成一段竒盤谷樹深雲作勢小春天近物含滋
　　繇來愷澤
皇心布
喜徹清宵只自知
　　　　　　　　　　　　　　　(臣/)汪由敦
　　濃雲匼匝傍峰垂宻雨都宜入夜時錯落帳燈人
　　稍静微茫烟樹景添竒暗流澗曲泉聲壯净洗霜
　　痕石蘚滋秋麥早闗
宸慮逺從來稼穡最先知
　　　　　　　　　　　　　　　(臣/)劉　綸
　　晚㸑烟低雲四垂缷􁔾應是雨來時化罏一與人
　　心㑹詩劵羣推
反筆竒(御詩注云此次行圍皆於止頓日值雨故前有/    塞雨又逢止頓口山靈有意示神竒之句)
　　(今駐蹕静寄山荘又/值夜雨信一竒也)巻幔預期紅樹出扶笻兼想
　　碧苔滋
宵衣此際還占嵗不為山逰喜可知
　　　　　　　　　　　　　　　(臣/)介　福
　　又聽山館雨垂垂正是
鑾輿止頓時葉落自増千樹響雲深不辨萬峰竒菊畦
　　蘂更明朝坼麥隴苖應隔嵗滋此際
天顔真有喜勤民心向
睿篇知
　　　　　　　　　　　　　　　(臣/)嵩　夀
　　林巒靉靆碧雲垂又際
鑾輿止頓時宫漏谷中傳正好秋霖􁦷外聽偏竒衣装
　　一路無霑濕菜圃千村更發滋
聖主仁民頻念嵗宵分瞻望少人知
　　　　　　　　　　　　　　　(臣/)胡寳瑔
　　聲傳甍角馬鬃垂正是秋深種麥時幾日馳驅曾
　　未遇一宵淅瀝始成竒逺含烟色楓林晚半洗霜
　　華菊蕊滋待得茒檐驚喜後
九重乙夜早先知
　　　　　　　　　　　　　　　(臣/)奉　寛
　　羃䍥雲隂接地垂
　翠華纔駐雨來時豈徒澗壑争添溜合是山川解效
　　竒破曉林光疑乍沐當秋土脉喜深滋涔涔一夜
　　霑濡足益我來麰預可知
　　恭和
御製得概軒元韻　　　　　　　　(臣/)史貽直
　　秋軒勝概豈能名飛翠遥看擁繡楹雲氣偶來山
　　自潤松聲微動韻偏清窓迎曉霽明嵐靄砌滿寒
　　香綻菊英萬象静涵塵不到從知幽趣愜
皇情
　　　　　　　　　　　　　　　(臣/)蔣　溥
　　雲軒髙置
錫佳名勝概全收入翠楹山水有音吟處足智仁兼樂
　　得來清桫羅界接聽風葉六枳籬開掇露英
　仙仗崆峒應並美連朝
茂對愜幽情
　　　　　　　　　　　　　　　(臣/)汪由敦
　　冠嶺憑巗總擅名更於佳處敞軒楹得其要耳幽
　　而邃概可知夫厚且清戸外雲容飛玉葉階前秋
　　色燦金英特教
神筆開生靣不負山靈助勝情
　　　　　　　　　　　　　　　(臣/)劉　綸
　　名山到此竟難名勝概無邊入戸楹萬朶青芙空
　　際出一條雪練上方清秋禽似客猶留語霜葉如
　　花少落英指點化人宫在望早從象外鬯
皇情
　　　　　　　　　　　　　　　(臣/)介　福
　　自識名區不枉名環羅勝概入軒楹水流雙澗澄
　　心静山到三盤徹骨清紅葉影濃連碧嶂白藏秋
　　老近元英青蓮喻法歸
宸賞豈獨烟霞暢逺情
　　　　　　　　　　　　　　　(臣/)嵩　夀
　　本自無名至有名平臨俯瞰得髙楹宜邱宜壑收
　　羣象忘意忘言𬗟太清白月近傳林外唄青峰深
　　䕶砌邉英為開福地時停
　蹕真諦㕘餘豁勝情
　　　　　　　　　　　　　　　(臣/)胡寳瑔
　　層軒勝概
錫嘉名全攬竒觀入紫楹日日日華皆應瑞山山山色
　　盡含清芝光的皪擎三秀泉樂琤琮奏六英不絆
　　珠琲松棟麗
幾閒到此一娱情
　　　　　　　　　　　　　　　(臣/)奉　寛
　　靈境由來未易名滿前谿壑拱軒楹參差樹映丹
　　還碧上下禽和閙亦清曠覧豈惟収勝概静觀端
　　已擷精英萬峰羅列無邉境暮靄朝嵐總適情
　　恭和
御製新晴元韻　　　　　　　　　(臣/)史貽直
　　霽後三盤景若何雲峰深處勝彌多紛來佳境真
　　無數除却兹山豈有他絳葉千重明曉日飛泉百
　　道㵼清波新晴是處堪圗畫石磴秋花剪素羅
　　　　　　　　　　　　　　　(臣/)汪由敦
　　新晴其奈驟寒何尚覺前林宿靄多雨净天空渾
　　似舊雲開山露了無他朝陽初炫飛殘葉澗瀑猶
　　奔散去波氣候静中凴領畧風光總向几前羅
　　　　　　　　　　　　　　　(臣/)劉　綸
　　三商延望快如何是處晴光雨後多一幕遮秋空
　　復爾千山蓄眼豈知他塵清盤馬開長埒雲斂征
　　鴻𢃄逺波更上諸天最髙頂川源指掌見紛羅
　　　　　　　　　　　　　　　(臣/)嵩　夀
　　五更點滴雨無何曉霽
雲莊秋靄多嶺欲浮青真宛爾(浮青/嶺名)峰將挂月孰如他
　　(挂月峰為盤/山之最髙者)林酣逺近添霜葉澗漲東西縂玉波
　　好景從教發
真賞又傳佳什為收羅
　　　　　　　　　　　　　　　(臣/)胡寳瑔
　　淡螺天色問因何為有清宵翠雨多峰説飛來奚
　　所自石曾攻處不緣他林花二月輸紅葉池縠千
　　源剪綠波最是新晴風景異一經
睿藻盡駢羅
　　　　　　　　　　　　　　　(臣/)奉　寛
　　乍霽雲嵐幻若何蒼屏較勝畫工多别開生靣情
　　移境迥豁遐眸景爱他翠叠千尋含宿潤練飛百
　　道注澄波㑹當
振轡諸峰上一覽江山萬象羅
　　恭和
御製天成寺元韻　　　　　　　　(臣/)史貽直
　　天成佳搆古祇園金碧巍然勝跡存髙閣半開依
　　石壁晴窓遥啓露雲根坐當午漏山逾寂風静秋
　　聲鳥自喧最是此時延
睿賞丹楓微動錦新翻
　　　　　　　　　　　　　　　(臣/)蔣　溥
　　翠屏千仞䕶雞園寳塔髙臨舍利存一澗門前流
　　玉響雙崕檐外抱雲根層層石罅林相繞寂寂天
　　光鳥不喧曾上香臺瞻
御記優曇花擁墨花翻
　　　　　　　　　　　　　　　(臣/)汪由敦
　　精藍據勝儼名園蘚䕶遺碑迹尚存虎豹踞林摩
　　石脊虬龍破壁走松根㕘差衆籟摇空落戛擊繁
　　聲過雨喧自是天成好圗畫不須公案為重翻
　　　　　　　　　　　　　　　(臣/)劉　綸
　　谷口精藍近
御園空王法相儼猶存人天眼外開初地文字禪邉証
　　宿根(御製詩有猶喜闍黎/    不識字之句)
帝座自臨丹嶂迥仙源交滙碧淙喧遥披
　奎藻青㝠上不藉芸窓柿葉翻
　　　　　　　　　　　　　　　(臣/)介　福
　　祇林髙閣自成園秋老天光愜黙存崕抱雙青開
　　畫嶂泉飛一碧潄雲根坐聞清磬寒窓寂歸聽踈
　　林夕鳥喧警
　蹕幾回留
聖藻穹碑雲際誦瀾翻
　　　　　　　　　　　　　　　(臣/)嵩　夀
　　祇樹髙髙閟獨園瑶鐫逰記
大文存窓涵一澗雙峰影石擁千尋百尺根僧綻田衣
　　秋自暖鳥隨齋磬午無喧
翠華又喜今年莅題徧香臺柿葉翻
　　　　　　　　　　　　　　　(臣/)胡寳瑔
　　鷲峰攅玉布金園清梵聲聲貝葉存石可㸃頭原
　　有覺鵞能聽講豈無根天花散處離塵跡水月澄
　　時滌世喧地是清凉嵐籟近初成琥珀聽松翻
　　　　　　　　　　　　　　　(臣/)奉　寛
　　布金漫説古祇園法界天開勝蹟存樓矗千尋懸
　　嶺角逕盤一線轉雲根秋清巗巘蒼逾秀地迥鐘
　　魚静不喧最好
鑾停凭眺處滿林紅葉正翩翻
　　恭和
御製雲净寺元韻　　　　　　　　(臣/)史貽直
　　巗邉停
　綵仗登陟歴諸天雲净閒初地秋髙曠野田遥嵐晴
　　滴翠曲澗碧蔵烟山衲頻相祝
宸逰奉萬年
　　　　　　　　　　　　　　　(臣/)蔣　溥
　　東嶺依雙樹西風别一天偶停盤磴馬亦傍隠居
　　田蘚徑聚寒蘀齋厨生午烟幸䝉
宸藻灑紀實是今年
　　　　　　　　　　　　　　　(臣/)汪由敦
　　靈區開净業香界儼諸天重演三車法還空八識
　　田松泉㕘梵吹嵐靄接爐烟徧掃巗間石題詩待
　　紀年
　　　　　　　　　　　　　　　(臣/)劉　綸
　　不渉聲聞法能超色相天净因宜結寺髙躅並懐
　　田一磬歸林鳥三舂起市烟重探雲罩勝墖影卜
　　豐年
　　　　　　　　　　　　　　　(臣/)介　福
　　曲磴疑無路深山别有天欲知香作界笑解福為
　　田峭壁明斜照踈林挂斷烟
御題山有色逰豫慶年年
　　　　　　　　　　　　　　　(臣/)嵩　夀
　　碧雲収邃壑紅日麗髙天
玉趾臨香界
金旌稅法田人來林有磬鳥下砌無烟
聖藻初題處霑光記此年
　　　　　　　　　　　　　　　(臣/)胡寳瑔
　　髙崦自怡恱清幽一粟天唐文曾送李漢隠久推
　　田今作禪中境長消空外烟妙香隨
御筆應紀萬斯年
　　　　　　　　　　　　　　　(臣/)奉　寛
　　雲净囂塵迥花宫别一天層層迴磴道歴歴俯村
　　田澗古苔封石山深樹罥烟聞鐘遲
静憩不覺日如年
　　恭和
御製池上居元韻　　　　　　　　(臣/)史貽直
　　三盤
　佳搆擅清便水榭新成釣渚圓練净波光澄皓月影
　　涵秋爽澈遥天臨窓瀟灑來飛翠繞砌空明響瘦
　　涓
睿照定知多静契此中真意澹溪淵
　　池上亭臺幽且便纎塵不到象幾圎一泓碧藻閒
　　中趣萬軸牙籖静裏天水檻半開鳴逺籟風簾㣲
　　動映清涓
皇情似鑑原澄澈蠡測誰能識邃淵
　　　　　　　　　　　　　　　(臣/)蔣　溥
　　鑿沼於山度地便因方半畝更規圓一灣乍築洲
　　中島四靣初開鏡裏天俯檻雲間光净澈鈎簾雨
　　細響清涓從知
樂善江河沛只此觀心是止淵
　　綠映
書帷愜静便宵分相印月同圎吴淞水剪玲瓏手濠濮
　　魚逰澹蕩天
聖澤自來勤下濟臣心何以効微涓東西甘澗應難亞
　　映徹
文窓玉一淵
　　　　　　　　　　　　　　　(臣/)汪由敦
　　泉脉縁山導引便開池隨地曲仍圓半江綠剪屏
　　間畫一片清涵鏡裏天風過縠紋重瀲瀲雨跳珠
　　㸃細涓涓
吟情逺暢原無别樂水從知
聖性淵
　　虚白軒窓眺覧便空明交映月痕圎一杯誰瀉滄
　　溟水萬古仍通小有天習坎便應敷逺潤朝宗端
　　不讓微涓詩家漫詫香山句
學海何能較廣淵
　　　　　　　　　　　　　　　(臣/)劉　綸
　静寄山莊寄静便臨池水觀印心圎一宵雨應分泉
　　候半畝秋涵倒影天雁字落沙清照耿魚苖吹沫
　　細流涓
宸居有月還先得驪頷珠光欲吐淵
　　甃石緣溪位置便勢兼玉折與璇圎
聖之清本根乎性
智者樂常動以天共識
　仙源通逺脉誰能
學海測微涓𢋫吟竊愧才先竭句擬銜鈎未出淵
　　　　　　　　　　　　　　　(臣/)介　福
　静寄從容樂静便山池瀲灧水紋圓仙源乍闢壺中
　　地翠縠長澄洞裏天漫憶波瀾流萬頃須知江海
　　始微涓性天悟澈空明象鳶在雲霄魚在淵
　　田盤幽境徃來便秋碧軒窓俯沼圎小貯一泓開
　　玉鑑虚涵萬象寫雲天常懐及物施新澤静騐朝
　　宗合細涓
幾暇觀心如止水驪珠探取出重淵
　　　　　　　　　　　　　　　(臣/)嵩　夀
　　偶向閒中覔静便鑿成新沼月同圓碧光照處奩
　　開鏡清影涵來地映天夜雨平添聲㸃㸃曉窓細
　　聽響涓涓
宸襟坐覺真機浹非我非魚樂在淵
　　仁智情於山水便自山引水入池圓觀心空洞原
　　無物照眼分明别有天濠濮逰元喻莊叟瀟湘賦
　　不擬何涓三楹結宇臨流坐對此
皇衷益塞淵
　　　　　　　　　　　　　　　(臣/)胡寳瑔
　　雕檻環山氣静便池光添得活機圓珍珠萬顆暗
　　行地韎韐一奩明映天引以為流蘭渚曲導之有
　　潤醴泉涓此中
聖澤知源逺靈笈如何説六淵
　　牙籖稽古昔便便
幾覽尤深徹净圓偶爾垂絲綸下月有時巻幔鏡中天
　　細林掩映皴微縠文石嶙峋濯瘦涓一自
御題池上句不教白傅重山淵
　　　　　　　　　　　　　　　(臣/)奉　寛
　仙籞無塵静復便
神工更滙一泓圓澄空不獨涵心地活潑真能鑑性天
　　風蕩微波清嫋嫋雨添新溜細涓涓千溪萬澗寧
　　堪數是處分明即古淵
　　臨池結宇適情便雅稱風清與月圓林嶂迥涵空
　　外景鳶魚都入鏡中天光浮瀲灧秋容淡響應清
　　泠夜漏涓一㸃囂塵渾不染
帝心同此静淵淵
　　恭和
御製逰東甘澗古中盤諸勝即景三十韻
　　　　　　　　　　　　　　　(臣/)汪由敦
　　兹山故多竒深秀展
清眺自非穹覧周安得綜衆妙登陟雖云勞所得足償
　　報舉足凌青蒼諸峰迥孤峭東西兩甘澗髙下凴
　　取道山僧强好事隨意各置廟東臨撫長松攴離
　　非一貎西望横亂石混沌本無竅仰曕青㝠巔定
　　光昨曾到塔影摩重霄月鏡掛靈嶠於焉振衣領
　　有若據堂奥絶頂固空曠層折排險隩飛雲時往
　　來或露或䝉冒青蓮惜未至佳句誰能造却怪陳
　　拾遺薊邱何足較顯晦當有時韜隠謝探斆千載
　　待
宸逰飛毫攄古調
　奎章雲漢倬
　寳翰巗崕耀谷神契真詮山靈定含笑始知
仁智心天與從所樂嘉肴飫芳馨甘醴酣滿釂含咀味
　　愈出向似弗及料天成與萬松熟逰增窅窱中盤
　　此重來金碧映岑窔賞㑹信前因濟勝敦夙好(微/)
　　(臣/)扈
清蹕宿頓車屢膏可望不可即深負林泉誚那能凡骨
　　換莫寫名區照賦慚天台孫詩矢巻阿召他年廣
　　圖經𢋫歌纔紀要
　　　　　　　　　　　　　　　(臣/)劉　綸
　　浹旬入塞垣山山可吟眺雄蟠如壯夫粉黛耻妍
　　妙郵筒愧才薄未足副投報行幐遽南指馬首見
　　青峭窈窕名田盤百里直
　馳道斜陽在佛墖青紅辨古廟秀氣逼鬚眉兼欲變
　　形貎清風生夜䦨喁喁吹萬竅明發日晏温應識
宸逰到山祇久候
　蹕宿雨濯壺嶠兹山有二澗東澗區更奥茲山有三
　　盤中盤宅尤隩偃盖樹攫拏劈絮雲䝉冒
天行出象外無挾而徑造極望若培塿𤨏細安足較萬
　　狀羅
品題
典學以示斆即事鬯
睿懐石隠𬗟髙調徵士得山名名山得
詩耀從官幾兩屐對此行自笑濟勝坐無具焉用山水
　　樂譬彼適江湖滿腹但一釂譬彼居甑底大圜詎
　　能料藩籬得粗渉何似窺􁨦窱所希聖燈垂光明
　　爥巗窔(微臣/)最鈍蹇無能復無好居山等靣牆不
　　作方輪膏如斯腰脚頑遑敢避呵誚陪扈幸留身
瑶篇披翠照矢音樂愷悌巻阿悦𢋫召還仰遊歌時
咨儆敇幾要
　　　　　　　　　　　　　　　(臣/)錢維誠
　　夙聞田盤勝百里阻登眺圖經古所閟安識山中
　　妙繪圖祗
宸命怵惕久未報呵毫苦率直怕作寒山峭何處宜長
　　林何處宜曲道潺湲凡幾澗登頓凡幾廟雲容非
　　一姿石態亦殊貌𡨕想猶鴻濛誰歟鑿其竅地盤
　　出
　内府披歴悉未到親切指近峰依微示浮嶠恍如聚
　　米觀又如歴堂奥悠然駕長風置身萬山隩澄懐
　　溯真境直欲啟䝉冒宻林想増隂石磴期可造向
　　背戒倒施銖黍必勤較烟雲留供飬先匠心所斆
　　髙唱有倪黄屬和難為調秋容聊㸃綴谷勢存隠
　　　耀真宰詎能窺山靈得毋笑未協棲隠情復乖智
　　　仁樂真成畫蛇足杯酒不得釂何期塵
　睿鍳
　指示出意料髙松變虯盤深殿藏􁨦窱稍為洗蒼茫頓
　　　覺露巗窔巳知窮五技且得専一好譬彼飛蓬首
　　　粉澤重施膏刻鵠幸免譏吹竽敢忘誚
　　奎章題㡧首赫赫初陽照一矢巻阿音清風見周召
　　　(小臣/)忝厠名摛藻忘體要
　　　恭和
　御製秋日奉
皇太后駐蹕静寄山莊元韻(乾隆庚午/)　(臣/)梁詩正
　　　怡
顔指石扃
　仙蹕一為停山色澹而古塵襟静以寧蘿巗牽紫翠石
　　　溜響空靈為斸松根玉芳腴好益齡
　　　不數石淙莊脩巗千丈强神燈光爚煜仙嶠月清
　　　蒼杮葉迎霜熟林花浥露凉静因從可悟谷口試
　　　相徉
　　　　　　　　　　　　　　　　(臣/)彭啓豐
　　　雲館倚巗扃周廬
　　綵仗停清秋開讌賞暇日奉
慈寧白鹿銜芝瑞青鸞舞鏡靈
金輿臨勝地玉斝祝長齡
　觀稼近村莊秋成視夏强三盤圍綵翠四靣鬱松蒼地
　　　接琳宫静天垂珠露涼侍(臣/)瞻石磴
　　曲盖䕶相徉
　　　　　　　　　　　　　　　　(臣/)劉　綸
　　　誰啟碧巗扃
　　龍旗此暫停名區延
　睿賞勝日奉
慈寧表聖燈常現占豐墖亦靈子春山候暖佳氣恊
萱齡
　　　烟壑與雲莊倪黄尺幅强一山標骨格萬景擅清
　　　蒼苔逕敷茵輭松棚憩馬涼更拈盤谷序膏秣咏
　　　徜徉
　　　　　　　　　　　　　　　　(臣/)沈德潛
　　　雲壑帶林扃欣逢
　　仙仗停霓旌占豫動
　　鳳輦御
坤寧洵與民同樂從知地亦靈那居多燕喜萬億祝長齡
　　萬乗憩雲莊
璇宫體日强秋山侍逰覽下界縂青蒼泉叶清商韻林垂
　　　玉露涼山園風物好静寄足忀徉
　　　　　　　　　　　　　　　　(臣/)鶴　年
　　　仙山啟玉扃
　車駕偶然停賴是
　君無逸能教民以寧
大安勤侍奉率土望聲靈嘉瑞從茲盛緜緜
　帝錫齡
　　　數日寄山莊
　乾行静亦强悟㕘泉混混思結樹蒼蒼樓閣春疑轉郊
　　　原秋漸涼列装將又遍隨意足徜徉
　　　　　　　　　　　　　　　　(臣/)胡寳瑔
　　　紫陌仰
　皇扃崇阿
　清蹕停景風歌恱豫爱日奉
慈寧鳳嶺多呈秀龍池競吐靈花光秋更好仙館茂
萱齡
　　　異景敞
　天莊靈崕千丈强綺舒雲鬱鬱翠滴樹蒼蒼山氣時迎
　　　爽秋風漸送凉東窓堪静寄
　幾暇一徜徉
　　　　　　　　　　　　　　　　(臣/)奉　寛
　　　翠嶂啓朱扃
　鸞輿此暫停觀風占嵗稔問俗喜人寧水石供逰賞烟
　　　霞適性靈
慈顔知豫悦拜手祝遐齡
　　　烟樹罨雲莊峥嶸氣象强窓含巒翠迥徑繞石苔
　　　蒼祕殿朝延爽髙亭午納凉
　宸襟無滯礙隨境一徜徉
　　　　　　　　　　　　　　　　(臣/)國　柱
　　　勝地闢霞扃怡情暫此停田盤多勝概
　法駕奉
慈寧幽澗松杉古隂崕芝菌靈岡陵符
聖夀長此祝遐齡
　　　天半築仙莊峰圍萬仞强溪毛皆碧瘦山骨正青
　　　蒼幽鳥窺人静飛泉繞戸凉盤中似方外泉石好
　　　徜徉
　　　恭和
　御製寄題雲罩寺元韻　　　　　　(臣/)沈德潛
　　盤山之巔雲罩寺曾聞愚谷傳遺詩(指月錄愚谷/有依依楊栁)
　　(欲藏鴉社後東/風巻落花句)東風巻花楊栁嫩㸃綴景色留清
　　詞神燈煜爚光慧日(見盤/山志)幻相恍惚殊難必晨鐘
　　夕唄無古今付與山僧持戒律秋雲片片飛復還
　　雲來雲去意常閒於今
天筆標新句薊北羣知第一山(謝榛詩薊北/來逰第一山)
　　恭和
御製雲林石室元韻　　　　　　　(臣/)梁詩正
　　石室清幽一徑通霏霏露馥紫蘭叢雲峰當戸排
　　空翠林靄交窓净軟紅畫本臨摹古清閟天教位
　　置小崆峒
静怡自得巗居妙苔壁摩挱落照中
　　　　　　　　　　　　　　　(臣/)彭啓豐
　　巗洞排連窈窕通白沙細石帶幽叢蒼烟削出芙
　　蓉紫碧卉蒸成菡萏紅雲觸一巻函岱岳星摇半
　　壁上崆峒數聲梵磬悠然静悟徹清池皓月中
　　　　　　　　　　　　　　　(臣/)劉　綸
　　香界縈紆有徑通烟霞締搆出芳叢雲容長借半
　　窓白石氣初蒸幾樹紅藏祕未須搜宛委探竒無
　　事訪崆峒都將太古山居意㑹取
天懐澹對中
　　　　　　　　　　　　　　　(臣/)沈德潛
　　石窟谽谺一徑通幔城隠映碧烟樷秋空巗磴寒
　　雲白天逺平蕪晚照紅自足憑髙望瀛海(上盤絶/頂見海)
　　何須訪道上崆峒
宸章題後榮光起朗徹田盤上下中
　　　　　　　　　　　　　　　(臣/)鶴　年
　　路轉雲林石室通静聞花氣發幽樷峰蓮染盡三
　　秋碧霜柿留將二月紅欲慰髙情期洛水先収逺
　　景自崆峒題詩昨嵗連今嵗
聖藻繽紛翠壑中
　　　　　　　　　　　　　　　(臣/)胡寳瑔
　　雲石天開岝㟧通滿庭秋色簇烟樷倒看巗罅飛
　　泉碧横勒林梢返照紅靈境本來環渤澥仙踪不
　　用訪崆峒
御題筆渲山光潤萬象俱涵雨露中
　　　　　　　　　　　　　　　(臣/)國　柱
　　徑絶峰回路轉通樹團精舍入雲叢烟巒倚壁分
　　餘碧霜葉經秋透薄紅袖攬真圗開太室路紆
　仙駕近崆峒何須畫倩丹青手已入迂倪罨繪中
　　恭和
御製半天樓元韻　　　　　　　　(臣/)梁詩正
　　漫稱香界接諸天更上層樓勝勢全舒嘯直將通
　　象闕
　揮絃真可舞胎仙寒生几榻凝青靄秋入窓疏罨紫
　　烟是色是空懸
睿照游心合契上乗禪
　　　　　　　　　　　　　　　(臣/)劉　綸
　　百尺懸梯欲倚天川原指掌望中全因山縱説易
　　為广行地誰云即是仙初日一輪東見海齊州九
　　㸃下生烟但從樓際覔天半妙諦應㕘指上禪
　　　　　　　　　　　　　　　(臣/)沈德潛
　　流丹聳翠出諸天襟帶能収勝概全雲物毎思窮
　　逺望樓居不擬駕飛仙二儀分割中央境萬古微
　　茫下界烟何處寒林傳梵唄清湍白石證深禪
　　　　　　　　　　　　　　　(臣/)鶴　年
　　何事矜言别有天兹樓得半已窺全忽聞妙諦真
　　如佛遂使凡材也欲仙施盡神工低洞壑分來秋
　　色截雲烟
天章炫耀知誰似
詔示無殊一指禪
　　　　　　　　　　　　　　　(臣/)胡寳瑔
　　雲連層構冠中天勝概駢羅一覽全普徧
恩光齊仰
聖生成靈境本巢仙下臨蒼翠三盤樹逺攬㝠濛九㸃
　　烟頂上清凉心净處應知
睿想更超禪
　　　　　　　　　　　　　　　(臣/)奉　寛
　　丹梯直上蔚藍天迥出層樓萬景全欲向榆街探
　　列宿恍疑海屋集羣仙檻前近俯千尋碧窓外遥
　　収九㸃烟忽見曼陀空際落還從香界證幽禪
　　恭和
御製曉逰天成寺元韻　　　　　　(臣/)梁詩正
　　隂磴㟏岈走䕶蘭(馬/名)崕前曉色逼秋寒一溪潄雪
　　苔紋静兩壁摩雲鳥道寛谷隠偶然傳姓氏山靈
　　何必駕虬鸞平臺軒豁松風滿延引
宸逰結喜歡
　　　　　　　　　　　　　　　(臣/)彭啟豐
　　逶迤疇陌蓻芝蘭草露侵衣不覺寒百道泉飛清
　　且冽兩峰天鑿仄逾寛浮圗髙峙翔靈鷲小閣凌
　　虚宿翠鸞仰覩磨崕
宸翰灑山靈應愜豫逰歡
　　　　　　　　　　　　　　　(臣/)劉　綸
　　凌晨長坂度秋蘭古刹空濛花雨寒梵唱遥傳天
　　籟永墟烟近接澗槃寛破㕘自狎林間鹿證悟還
　　驂地上鸞金粟香濃石牀净好憑
幾暇洽餘歡
　　　　　　　　　　　　　　　(臣/)沈德潛
　　妙香引勝入林蘭露濕空青石骨寒鱗鬛撑雲松
　　怒出巉巗置屋地偏寛紅泉幽澗調竽瑟碧井踈
　　桐待鳳鸞箕尾由來推巨鎮山靈佳氣奉
君歡
　　　　　　　　　　　　　　　(臣/)鶴　年
　　白露瀼瀼濕蕙蘭追尋山寺耐朝寒雙峰聳峙人
　　寰小一覽遥欣天宇寛泉響如飄瑶島樂樹隂堪
　　托女牀鸞
宸逰到此多靈豫古佛相看生喜歡
　　　　　　　　　　　　　　　(臣/)胡寳瑔
　　貝多真實本騰蘭香界天成露未寒秋散竒花隨
　　眼度曉開明鏡覺心寛銜山藻日通靈鷲䕃樹金
　　雲集彩鸞仙梵遥傳迎
　玉輦頓教巗谷盡含歡
　　　　　　　　　　　　　　　(臣/)奉　寛
　　烟斂平林露浥蘭
　翠華曉陟破輕寒到來初地塵心淡久坐危樓望眼
　　寛巗攫老松疑隠鶴徑環叢竹待棲鸞天成自是
　　脩禪地幾度經臨
睿意歡
　　　　　　　　　　　　　　　(臣/)國　柱
　　路入山椒擬佩蘭秋風零露正清寒一林石筍精
　　藍古萬道氷絃洞壑寛金刹影摇飛白鳳戒壇天
　　近舞青鸞宛紅曉闢梯雲境
　座對雙峰洽素歡
　　恭和
御製西甘澗元韻　　　　　　　　(臣/)沈德潛
　　名山鍾靈秀餘潤産花藥突兀雙峰墖幽境擅雲
　　壑絶澗堪沿洄何煩度絙索嘉名錫西甘小築勝
　　傑閣停
　蹕欣今時開境𬗟誰作結搆依山水巗穴互㕘錯仁
　　智樂已兼動静興有託一鑑瑩心神仙源足斟酌
　　恭和
御製東甘澗元韻　　　　　　　　(臣/)梁詩正
　　辨得曹溪一勺甘此中真好結松菴山横净宇都
　　含翠雲吐香巗盡染藍絶磴行将盤曲曲飛泉空
　　自説憨憨崕前秋好供
清眺鴨脚輕黄霜意函
　　　　　　　　　　　　　　　(臣/)彭啓豊
　　古澗渾同菊水甘東西映帶指茒菴洗心一鏡涵
　　明月撲靣雙峰倒蔚藍栖樹誰耽巢父逸喝泉應
　　訝衲僧憨
揮毫自覺蓬壺近貝葉經文萬象函
　　　　　　　　　　　　　　　(臣/)劉　綸
　　澗芳未歇澗泉甘東壁霞光䕶一菴檐鴿風髙紛
　　積翠鉢龍雨過潤拖藍秋禽似語流音滑霜葉如
　　花作態憨不獨山祇知候
　輦靈威鑰啓獻璚函
　　　　　　　　　　　　　　　(臣/)沈德潛
　　幽境東折澗亦甘結茒青壁成圓菴澤鉢泉映寺
　　金碧晾甲石巉天蔚藍千峰極望排齾齾一勺未
　　許齊憨憨(泉/名)詩禪畫偈入
睿悟埽卻五千文字函
　　　　　　　　　　　　　　　(臣/)鶴　年
　　澗水東流味亦甘秋深斜注碧蘇菴聲來静地聞
　　清籟色映遥天(際/)蔚藍自古儒宗元並徹及今名
　　宿又誰憨
王言妙藴川中月一𣲖清光萬象涵
　　　　　　　　　　　　　　　(臣/)胡寳瑔
　　東甘澗道近西甘萬壑雲深鎖一菴忽覺山光摇
　　紫綠旋看林際染紅藍鳥因悦性亦通慧人自齋
　　心曾隠憨清磬出林潭影静須知妙衆有皆函
　　　　　　　　　　　　　　　(臣/)奉　寛
　　三盤處處水泉甘路轉東峰恰有菴絶少塵氛來
　　净地盡收烟景入精藍臨流自覺空凡想靣壁還
　　應憶古憨傍澗幽花迎曉日秋光澄澈鏡中函
　　　　　　　　　　　　　　　(臣/)國　柱
　　泉飛雲液湛清甘澗别東西認佛菴素練幾回盤
　　净碧烟螺萬叠映澄藍㕘來妙想心能活坐定枯
　　禪山亦憨
天意不忘脩道者誰從大乗一開函
　　恭和
御製憩古中盤精舍元韻　　　　　(臣/)梁詩正
　　滿塢雲寒宿暑收古中盤磴惬
清逰葦摇白穗飛晴雪蟬咽青林接晚秋
　　路入隂崕紺翠重野花秋好綴䝉茸松風吹斷髙
　　人跡欲欵巗扉何處從
　　丹梯歩歩蹋稜層澗底泉聲静沸騰一曲一盤清
　　可檻出山塵土著何曾
　　　　　　　　　　　　　　　(臣/)彭啓豐
　　中盤上下景齊收歴磴捫蘿選勝逰小憩雲房凝
　　静籟半酣紅葉映清秋
　　苔壁松峰翠幾重梯空鳥道鬱半茸遥看雲外
　仙輿度也許羣官著屐從
　　下方遥望路層層鎮日惟看雲霧騰東澗迴環萬
　　松寺一泓澄澈記逰曾
　　　　　　　　　　　　　　　(臣/)劉　綸
　　日髙
　黄繖曉霞收古寺中盤到上㳺見説茲山惟骨勝十
　　分青峭恰宜秋
　　仙人臺館絳雲重鶴待脩翎鹿換茸縱有虚窓隔
　　烟霧東西澗道辨無從
　　仰窺雲罩墖層層馬駴嵐光氣欲騰難得三盤成
　　舊識扈
遊私記兩年曾
　　　　　　　　　　　　　　　(臣/)沈德潛
　　佛髻螺青一桁収茶烟芋火奉
清逰三盤勝地中盤好占斷穹崕紫盖秋
　　翕黛霏藍石氣重㕘差雲木倚丰茸分明黄鶴山
　　樵畫此日誰人槖筆從
　　芒鞵昔未踏髙層捧頌
天章幽興騰四正山中好泉石白頭真喜夢㳺曾
　　　　　　　　　　　　　　　(臣/)鶴　年
　　景到中盤勝概収遐曕幸得侍
宸逰松聲謖謖含雲潤秪覺春和未覺秋
　　石骨崚嶒列翠重天花如雨落䝉茸㕘來上乗真
　　何著媿仰金䋲昧適從
　　碧磴紅泉歴幾層芳茨
灑翰墨光騰臣工捧却争傳示佳句還驚得未曾
　　　　　　　　　　　　　　　(臣/)胡寳瑔
　　中盤小憩景全収放眼還通上下㳺誰染烟嵐虚
　　左幅一行題字雁横秋
　　側嶺横峰洞壑重繡苔香草樹丰茸無多屋宇星
　　辰近自有非烟四靣從
　　石林泉窟自層層晴獻秋光
御氣騰雖是武夷山九曲欲方仙谷更何曾
　　　　　　　　　　　　　　　(臣/)奉　寛
　　輕嵐嫩靄望中収精舍停
鑾喜再逰記得昨年秋景好今來好景又逢秋
　　當窓巗岫列重重遶徑青青細草茸好是山靈能
　　獻瑞
　翠華臨處白雲從
　　寺在中盤最上層隔林深處鳥飛騰泉香石冷松
　　蟠攫幾處丹梯陟未曾
　　　　　　　　　　　　　　　(臣/)國　柱
　　石路烟霞次第收中盤精舍憩
宸逰山從寺裏看逾好碧樹蒼崕畫㡧秋
　　路入仙山第幾重巗花澗草綠丰茸不驚車馬山
　　童喜慣識旌麾谷鳥從
　　萬樹風濤響翠層更無言説對摩騰禪闗透處元
　　無著妙諦拈來得未曾
　　恭和
御製石林精舍元韻　　　　　　　(臣/)沈德潛
　　青蓮吐萼筍成林文石回環精舍深階下野猿常
　　獻果牕邉孤鶴毎聽琴蕭森古寺迎秋氣寂歴空
　　齋見道心
聖主幾餘静無事閒尋繭紙寫來禽
　
　
　
　
　
　
　
　
　
　
　
　
　
　
欽定盤山志巻十
欽定四庫全書
欽定盤山志巻十一
　藝文二
　　恭和
御製賦得山氣日夕佳元韻　　　　(臣/)梁詩正
　　山氣罨將夕清暉望轉佳蒼茫傳畫本丹翠㸃詩
　　牌霞采峰峰别烟光樹樹皆澹添雲跡迥静與古
　　心諧佇月來蕭寺彈琴坐暝齋悠然無盡意俯仰
　　惬秋懐
　　　　　　　　　　　　　　　(臣/)彭啓豐
　　翠微延爽氣向夕澹逾佳槲葉猨銜果松枝鹿挂
　　牌烟凝爐靄見黛染畫圗皆静寄心常寂澄觀性
　　自諧爱臨清澗曲時憩白雲齋靖節悠然句方秋
　　惬
睿懐
　　　　　　　　　　　　　　　　(臣/)劉　綸
　　盤中山獨秀秋夕氣尤佳晚㸑初安竈晨郵緩逓
　　牌凉雲歸岫乍暝翼入林皆深樹丹黄重幽泉琴
　　筑諧村帘収夜市僧磬散清齋陶句慿誰㑹冲融
　　鬯
睿懐
　　　　　　　　　　　　　　　(臣/)胡寳瑔
　　山静時時好山幽夕更佳微陽勻畫格晚興恊詩
　　牌寒為披雲近烟因補樹皆悠然深意愜能爾賞
　　心諧秋蕊踈籬色暝鐘逺寺齋蘇家難和處正足
　　寫
天懐
　　　　　　　　　　　　　　　(臣/)奉　寛
　　日夕望山氣青蒼景倍佳流光迴石磴斜影入松
　　牌杳靄千林合迷離萬壑皆峰隨雲態變籟與鳥
　　聲諧曠覧舒仙境澄觀駐静齋天然開畫幅深契
聖人懐
　　　　　　　　　　　　　　　(臣/)國　柱
　　落日看山好葱蘢氣最佳斜暉明石劍返照隠松
　　牌暮色千巗共泉聲萬壑皆晚鐘詩思逺夕梵賞
　　心諧嵐翠浮虚壁霞紅映小齋仙區能駐景長此
　　洽
天懐
　　恭和
御製夜雨元韻　　　　　　　　　(臣/)梁詩正
　　秋老驕陽賈餘怒暝合浮嵐蒸巗樹征人苦熱不
　　可支思沃流泉挹且注入夕凉絲乍解煩卧聽似
　　打篷牕喧爽豁不嫌濕行幕潦退猶足資山田我
皇百尺樓頭望白飛空際光摇漾應是山靈䕶
豫逰一為清塵紆鬱悵夜半風収雨歇蟾影澄天心乃
　　識頃者一㸃一滴皆甘霖
　　　　　　　　　　　　　　　(臣/)彭啓豐
　　豐隆乗雲霆擊怒㝠濛忽暗前村樹野中燈火濕
　　霏㣲山下畦塍勢奔注
　行殿招凉散鬱煩盤阿清景隔囂喧那知未雨先籌
　　切早為三農貸薄田
　霓旌颭處輿人望除道成梁碧波漾
　王程千里指嵩伊望
幸同時慰惆悵試看登封禱祀惬民心隂陽和㑹興作
　　霖
　　　　　　　　　　　　　　　(臣/)劉　綸
　　吹萬于喁土嚢怒欲賦秋聲聲在樹宿頓宵來合
　　洗塵山靈一霎為傾注帳外聽時未憚煩菰蘆如
　　夢短篷喧晚凉净拭朝曦上正好長禾穫大田排
　　闥晴巒開四望丹崕碧沜光摇漾對景應知詩骨
　　清名區盡攬寜招悵此時深慮還縈
乙夜心春膏已渥防秋霖
　　　　　　　　　　　　　　　(臣/)鶴　年
　　雨聲兼挾風聲怒勢若傾盆振林樹淙淙瀉盡秋
　　　宵凉怳疑百川倐奔注暑退氣平襟滌煩聞聲最
　　　喜聲豗喧溉渠曲折稻陂滿奄觀利澤膏秋田平
　　　原更覺慰晴望明霞縷縷晨光漾築場納稼俄龡
　　　豳閭井歡多少惆悵猗歟
　聖人自朝至昃皆以民為心喜雨却復還愁霖
　　　　　　　　　　　　　　　　(臣/)胡寶瑔
　　　千峰夜暗轟聲怒半空潑墨迷巗樹風雨颯颯何
　　　飛翻萬壑響泉互淙注秋來帶暑藉滌煩盤中上
　　　下無囂喧方雨即晴雨亦好
　宸念猶復籌春田曉慿涼館殷勤望薊門烟景饒清漾
　　　髙原下隰一時登尚恐茒簷異忻悵猗歟
天心即
　聖心㑹看五風十雨無愁霖
　　　　　　　　　　　　　　　　(臣/)奉　寛
　　　雲隂低壓風咸怒蒼茫不辨三盤樹雷聲忽挾雨
　　　聲來萬壑千崕互奔注入耳琅琅聴不煩澗流琴
　　　韻松濤喧頓覺炎歊清
　御苑還欣渥澤資民田朝來攬袂髙巗望濕烟破處晴
　　　暉漾
　几重常是切籌諮
　乙夜何曾釋怊悵乃知至誠呼吸通
天心自此我疆我理有雨皆甘霖
　　　　　　　　　　　　　　　　(臣/)國　柱
　　　欲雨不雨風號怒雲滃山腰動山樹震雷翻幕聲
　　　鏗鍧驟雨移時如㦸注秋來藉此滌塵煩簷懸殘
　　　滴溪流喧烟鬟净沐真景出
　聖念乃在農夫田時巡洛邑行入望嵩岳嶙峋河演漾
　　　欣聞豫省報豐収一方歉入猶懐悵佇看四海之
　　　内均調玉燭符
天心曉晴夜雨為甘霖
　　　恭和
　御製池上居元韻　　　　　　　　(臣/)沈德潛
　　邱壑疑天成䟽鑿豈人智奥如復曠如水木似相
　　濟匹練下危峰圎鏡滙平地閒情堪鷗盟幽事兼
　　魚計天光倒影入雲谷雜然備翠鳥不避人颺雨
　　倐而至載詠靈沼詩豈徒濠濮意
　　恭和
御製登半天樓元韻　　　　　　　(臣/)沈德潛
　　岌嶪飛樓次第登遥知
睿想最超騰時巡豈以觀為美眺逺悠然興可乗北距
　　滄溟瞻泱漭東連碣石露鋒稜小臣敢繼賡歌作
天縱多能洵獨能
　　恭和
御製冷然閣元韻　　　　　　　　(臣/)沈德潜
　　層臺田盤東岡巒屢回複傑閣據全勝雲嵐盪心
　　目逺揖魚山青近接泃水綠冷然御風行塵􁦬足
　　洗沐應知賈島佛願作仙人僕(島詩訾為仙者僕/側執御風幢)
　　恭和
御製駐蹕静寄山莊元韻(乾隆壬申/)　(臣/)錢陳羣
　　自昔真人數往還新規
　行殿啟重闗分明一幅無心畫収拾千盤有骨山吟
　　罷滌襟成獨賞政餘減從便幽攀朅來展謁迴
清蹕興寄青松紅杏間
　　連朝攬勝應教住他日
巡農㑹再來林鳥也能隔花語園門無不對山開松聲
　　落澗琮琤合樵路穿雲屈曲逥素壁古香清供外
　　墨光添寫幾枝梅
　　　　　　　　　　　　　　　(臣/)鄒一桂
　　巒勢盤紆
駕徃還薊門雄鎮扼燕闗巡旗一色坡前栁營帳天然
　　屋後山勝地不虚供嘯咏(微臣/)何幸得追攀兩行
　　碧䍐停留處仿彿仙都島嶼間
　　巖居嵗月如懐葛
龍馭逢春此又來屏翳洒風除道净女夷刻日報花開
　　柏幢松盖排成列澗筑泉琴去又逥滿眼雲山堪
　　静寄底須放鶴與尋梅
　　恭和
御製得槩軒元韻　　　　　　　　(臣/)錢陳羣
　　肯教窟宅讓神仙得此方知勝概全怪樹半從雲
　　際見逺嵐多入鏡中懸嵌空石竇流清韻澄霽琳
　　宫發妙妍
批覽封章時捲幔巗花迎暖見初然
　　　　　　　　　　　　　　　(臣/)鄒一桂
　　欲識雲中雞犬仙此中邱壑得天全蟠崕古柏潛
　　虬色罥石新蘿綵索懸青送榻前書几净秀延窓
　　外墨池妍吟情直掲山靈奥捧讀
宸章意邈然
　　恭和
御製少林寺元韻　　　　　　　　(臣/)錢陳羣
　　暫駐花宫寫静懐路從支徑得偏佳雲衣幡影空
　　中悟鈴語迦音静裏諧留詠自從停
翠盖題名誰敢汚丹崕
皇情祗為能虚佇悟得清暉處處皆
　　　　　　　　　　　　　　　(臣/)鄒一桂
　　筆底烟霞亦放懐何如日夕望山佳巗花綻解迎
鑾笑山鳥啼如度曲諧好訂秋蟾穿古樹定知夏瀑响
　　層崕
睿情愜處人同樂和煦春風萬物皆
　　恭和
御製春曉元韻　　　　　　　　　(臣/)錢陳羣
　　林秀尚依巗禽聲已喧谷殘月挂㣲暉晴窓延清
　　淑泉脉流清音花香散餘馥櫪馬思飛騰逰蜂自
　　追逐愛吟續新編出沐試春服依然問夜心農功
　　籌巳熟
　　恭和
御製天成寺元韻　　　　　　　　(臣/)錢陳羣
　　逶迤複嶂與重泉萬壑松聲灑静便山水有緣皆
　　本性虚空無礙是真禪翠屏亂叠輕隂裏素練髙
　　懸落照前俛仰此中觀化始心逰太古獨超然
　　　　　　　　　　　　　　　(臣/)鄒一桂
　　天遣垂虹掛作泉更留盤石坐人便平分逺岫雙
　　蛾翠獨立孤峰一指禪麀伏自來經座側鴿馴時
　　下飯鐘前是非色相誰能辨繞澗山花爛欲然
　　恭和
御製古中盤放歌元韻　　　　　　(臣/)錢陳羣
　　乗籋雲盤之阻芝盖童童
皇之所青溝亂石不可煮
皇攬轡兮為少佇廻鸞舞鶴翺翔歸昌赤文綠檢羲軒
　　柏蒼雲英粲粲潤且芳檀波伊蒲瓔珞装何必空
　　同逰乃叩廣成道不到中盤中那識中盤好石如
　　插笏樹懸崕鳥語花香皆絶倒噫吁欷登古盤思
　　無極惟天聰明惟
聖則方行天下百神職呵䕶
法駕奉驅役用能丕冒千萬億惟千萬億含生負性莫
　　不咸若而各得
　　　　　　　　　　　　　　　(臣/)鄒一桂
　　慿危陟險通脩阻攝衣更上疑無所石將墜兮猶
　　懸雲欲飛兮仍佇豁然開昌天青壁蒼萬篸抽碧
　　千芝布芳狂崿搆虚而怒挺巢宇貼翠而幽装平
　　時虎跡來鳥道為有鸞鳴百花好奔騰之水落中
　　盤上盤浸影天光倒癡翁到此應取則筆筆斧皴
　　神丁役雨來未許作全圗畧貌山形梗概得
　　恭和
御製題鄒一桂盤山圗元韻　　　　(臣/)鄒一桂
　　大鈞播物開洪濛艮方斵壁差雷同三盤凸竅神
　　斧工中膚外骨精氣通泉縈峰繞不可窮琳宫寳
　　刹羅禪宗怒虎踞石龍拏松雲物變幻隂晴中此
　　圗繪出巻阿風矢詩賡和追前蹤
　　恭和
御製初自田盤西谷取道達静寄山莊元韻(乾隆癸酉/)
　　　　　　　　　　　　　　　(臣/)介　福
　　層巒髙處宿雲棲路轉三盤勢更西怪石迎人為
　　俛仰樷枝夾道欲低迷馬從熟徑來新徑詩是初
　　題異舊題試上定光髙處望蒼茫始覺萬峰低
　　　　　　　　　　　　　　　(臣/)觀　保
　　靉靆雲光傍石棲巉巗磴道嶺東西人家依巘炊
　　烟合蓮社凌虚樹影迷到處秋容皆畫稿盈眸山
　　色總詩題
玉鞭遥指離宫近舉目丹霄尺五低
　　　　　　　　　　　　　　　(臣/)秦蕙田
　　名山
　别館足幽棲
宸蹕來逰至自西嶺路㣲茫雲際辨巗扉杳靄樹邉迷
　　松枝偃盖張新徑石壁磨崕拂
舊題最是蹊間清絶處泉聲隨馬度髙低
　　　　　　　　　　　　　　　(臣/)雙　慶
　　巉巗路迥接幽棲緩轡登臨日未西山石迎人成
　　兀突野雲著樹轉凄迷叢林地僻留僧住
　别苑秋深待
御題百尺虬松千尺瀑漫空蒼雪落簷低
　　　　　　　　　　　　　　　(臣/)國　柱
　　危崕惟有鶴巢棲石路初開墖影西落葉滿山風
　　自埽流雲繞樹鳥應迷盤中迥異人間世壁上新
　　鐫
御筆題掛月峰頭還躡景烟霞坐攬四天低
　　恭和
御製登雲罩定光塔元韻　　　　　(臣/)介　福
　　馬頭路入樷山裏盤屈千松萬松底聳身忽達衆
　　山巔所欲攀躋未止此卓立浮圖巳現前振䇿登
　　臨随步履山容帶雨改舊觀佳處在茲還在彼依
　　岫閒雲作片飛滃然嵐氣尤襂纚有定之山無定
　　雲變幻峰巒藏岌㠖空中色相匪可摹俛仰不測
　　𩔖爾爾
聖人遇物元無心覆盖萬象無自起揮毫即境有餘思
　　侍(臣/)羣識
天顔喜
　　　　　　　　　　　　　　　(臣/)觀　保
　　誰藏舍利浮圗裏絶頂時看雲在底田盤聳峙
帝京東仰之彌髙疇過此紆回磴道蟠層層躡險探幽
　　慿杖履我
皇䇿馬御天風取逕雙峰始陟彼山靈望
幸呈竒觀郁郁紛紛光颯纚徃來舒巻無常形為陵為
　　谷驚﨑㠖須臾變幻萬千端藉非神力那能爾羲
　　和整轡陽烏騰歸岫何須大風起突兀金輪現佛
　　光
宸懐静寄生歡喜
　　　　　　　　　　　　　　　(臣/)德　保
　　摩空絶頂層霄裏太行碣石落眼底上盤惟有茲
　　峰峻俯視一切允推此尋常邱壑漫争竒上下峰
　　連如戴履崒嵂浮圗縹緲間登臨勝概無逾彼
宸逰芝盖穿雲行法界香幡隠飄纚髙處天風下泬寥
　　迴瞰重岡失岌㠖蘿磴花宫象外懸神功締構如
　　斯爾真覺呼吸逼青天心空境寂鈴聲起林端微
　　雨散重巗山靈預識
天顔喜
　　　　　　　　　　　　　　　(臣/)雙　慶
　　攬勝千峰萬峰裏清泉紅樹供眼底古盤絶頂矗
　　浮圗欲窮幽異必登此秋深崕石倍蒼翠初地先
　　聞
親玉履山靈龍象皆獻竒
聖皇眺賞超凡彼香風花雨散繽紛嵐氣巗光垂颯纚
　　妙悟由來色相無不分坦迤與﨑㠖雲罩之名信
　　未虚卷舒晴晦須臾爾
　蹕路回㸔塔自如幻形依舊摩空起臨風得意發
髙吟揮毫想見
天顔喜
　　　　　　　　　　　　　　　(臣/)奉　寛
　　遥㸔山隠朝烟裏行盡長堤山麓底馬蹄步步踏
　　層巒翹首仰攀忽至此自卑登髙心爽然勝境舊
　　㳺今復履四圍蒼翠咸俯視墖影崇嶐㟁之彼拾
　　級臨觀興有餘濕雲片片殊襂纚山容乍作雨氣
　　䝉劃斷雲腰逶岌㠖山耶雲耶兩不測造物變幻
　　聊爾爾野鳥歸飛倦入林林外炊烟一絲起
天翰髙題雲罩詩
皇情恱豫羣臣喜
　　　　　　　　　　　　　　　(臣/)國　柱
　　竒峰突起烟霄裏衆山俛視沉雲底定光乃更踞
　　其巔秋毫神妙無踰此盤山山髙不可極佳日春
　　秋紛杖履
聖皇攬勝足幽興拾級登峰徑造彼是日凝隂秋氣凄
　　石骨蒼寒風纚纚㟏岈幽茂復玲瓏峭削巃嵸更
　　崜嶬蒼茫萬象但一氣九㸃齊州真爾爾不見丹
　　黄變㓕中惟㸔逺近秋雲起針鋒粟顆成幻相澄
　　觀聊復隨禪喜
　　恭和
御製駐蹕静寄山莊元韻　　　　　(臣/)介　福
　　山莊髙敞倚岑峨侍從
鑾輿一再過綠染松鱗紅葉出青摇石骨白雲多秋容
　　未减山中色佳氣偏於雨後和遥望石林精舍外
　　舊題
宸藻滿巗阿
　　　　　　　　　　　　　　　(臣/)觀　保
　　天開巗館倚􁭢峨攬勝今邀
翠輦過瑞靄毎從空外合慈雲常向
　苑邉多千村皥皥歸元化萬𩔖熙熙飲太和扈從欣
　　逢陽月好小春協氣遍山阿
　　　　　　　　　　　　　　　(臣/)秦蕙田
　　中天華闕冠嵯峨曲塢雲深
翠輦過山色溪光行處足松濤水樂静中多自然巗壑
　　因天設宛爾幽岐覩俗和泮奐優㳺
聖人事梧桐萋菶愧陽阿
　　　　　　　　　　　　　　　(臣/)德　保
　　重檐飛宇靣嵯峨勝地常延
鳳輦過石牖開時松影亂雲牕近處水聲多金根駐
蹕勤民事寶幄裁詩藴太和留得山光邀
睿賞晴空佳氣遍巗阿
　　　　　　　　　　　　　　　(臣/)雙　慶
　　層巒聳翠勢巍峨
　玉蹕端宜勝地過快意林泉塵迹少宜人花鳥化機
　　多畫圗景接秋光迥茗鼎烟含雲氣和
臨幸年來邀
睿賞行㸔歌詠遍巗阿
　　　　　　　　　　　　　　　(臣/)奉　寛
　　田盤峰影碧嵯峨天外閒雲逐鴈過
　仙館停
　鑾心倍豁名山侍
輦興偏多霜深澗壑楓林赤香滿田原土脉和最是山
　　靈邀
睿賞霏霏細雨潤巗阿
　　　　　　　　　　　　　　　(臣/)國　柱
　　田盤秀色逺嵯峨
法駕行秋暫此過吴蜀山川應不啻荆闗筆墨得無多
　　泉飛銀瀑吟天籟風起松濤鼓太和
碧殿朱旗映巗壑林霏斜日隠山阿
　　恭和
御製池上居元韻　　　　　　　　(臣/)介　福
　　一泓真擬智仁居瀟洒
天懐意自如静愛臨風迎檻碧毎當過雨映窓虚月臨
　　止水空於鏡筌可忘懐豈在魚雲影天光歸戸牖
　　何須大小别方諸
　　　　　　　　　　　　　　　(臣/)觀　保
　瑶池元是上清居嵐影溪光畫不如松牖空明疑跨
　　磵螺亭髙敞訝憑虚逶迤蘚徑宜眠鶴蕩漾金波
　　任戯魚最是遥岑新月上一泓澄澈印方諸
　　　　　　　　　　　　　　　(臣/)秦蕙田
　　臨池爽敞搆軒居小憩憑欄意自如泉韻諧琴奏
　　英濩水容如鏡湛清虚光摇畫棟浮文藻樂擬濠
　　梁聴躍魚静對川流觀物化忘言此際孰形諸
　　　　　　　　　　　　　　　(臣/)雙　慶
　　軒牖臨池半畝居偶然寄興樂何如澄懐自足空
　　千界鑑水真能集衆虚夕景凌秋延素月天機在
　　沼躍潛魚分明畫裏神仙境咫尺
　蓬瀛信有諸
　　　　　　　　　　　　　　　(臣/)奉　寛
　　别從水靣搆
　仙居閬苑蓬萊景不如沼闢一泓含洞澈窓開四面
　　納清虚檐前日暖頻催鳥檻外波澄可數魚静坐
宸心覺逾静揮毫長此惜居諸
　　　　　　　　　　　　　　　(臣/)國　柱
　　空明樓閣鏡中居秋水為神致曠如風起淪漣看
　　淡宕影涵花竹湛清虚緣溪翠柏如翔鶴拂澗丹
　　楓更隠魚
霽月襟懐堪舉似蓬壼仙境可方諸
　　恭和
御製雲林石室元韻　　　　　　　(臣/)介　福
　仙樓出翠樷小徑與雲通野樹低烟碧霜楓過雨紅
　　秋光看不盡詩思仰無窮為想
宸襟滌虚明静靄中
　　　　　　　　　　　　　　　(臣/)觀　保
　　選勝入烟樷風雲一線通山髙虚室白日近曉窓
　　紅頓覺心源濬還疑目觀窮從知幽賞地多在
御題中
　　　　　　　　　　　　　　　(臣/)秦蕙田
　　雲氣䕶林樷岩棲一徑通入門秋月白映壁晚霞
　　紅翠嶂來無際丹楓望不窮堅貞愜幽獨清絶萬
　　山中
　　　　　　　　　　　　　　　(臣/)德　保
　　樓閣倚山樷遥瞻瑞靄通寒泉流水白晴嶼落霞
　　紅叠石竒無數飛雲態不窮繽紛揮
御藻佳境入詩中
　　　　　　　　　　　　　　　(臣/)雙　慶
　　巗館築秋樷迴環雲氣通莓苔涵雨碧薜荔綴霜
　　紅合藉山靈巧不教㳺興窮欲知竒勝處題向
睿吟中
　　　　　　　　　　　　　　　(臣/)奉　寛
　　幽舍傍林樷穿雲石徑通嵐光侵戸碧樹影落階
　　紅馴鶴飛無定鳴泉聴不窮侍(臣/)遥矚目身在畫
　　圗中
　　　　　　　　　　　　　　　(臣/)國　柱
　　石室闢巗樷雲林一徑通劍花秋水白苔石錦紋
　　紅選勝竒無盡尋幽意未窮倪迂有圗畫只在此
　　山中
　　恭和
御製千尺雪元韻　　　　　　　　(臣/)介　福
　　山泉掛晴雪曲折依山垠因之作廣池波縐逥清
　　淪閒來坐池上䦨檻無􁅰塵臨流固快意得月尤
　　宜人寫照開舊巻一一如嘉賔竹罏試茶品棐几
　　芬芳陳觀畫更得句用以怡心神智仁樂山水恍
　　若遇所親
　　　　　　　　　　　　　　　(臣/)觀　保
　　田盤勢崒嵂飛瀑瀉髙垠巨石攖其怒澎湃復淵
　　淪鑿池欣就下瑩潔絶􁅰塵挹彼寒山雪佳名錫
聖人披牋作妙繪
幾暇呼龍賓熱河連西苑藻色紛前陳諸臣運意匠終
　　愧茲通神装潢進
黼座清景如
躬親
　　　　　　　　　　　　　　　(臣/)秦蕙田
　　髙峰掛飛瀑萬𣲖來無垠叠石引其流瀦畜成淵
　　淪迴光盪雲影清泚絶㸃塵急雪灑千尺喻此宜
　　解人繪圗合侣儔到處分主賓一如不速來妙理
　　易象陳况乃色香味超越入至神同調有竹爐朝
　　夕永相親
　　　　　　　　　　　　　　　(臣/)徳　保
　　飛泉何處來雲液生天垠驚湍亂石激直下紛清
　　淪神龍舞玉峽濆濺空微塵入夜吐寒碧明月如
　　隨人瓊珠掛巗谷松石為佳賓盤泉稱名勝早向
　　圗中陳山亭取茗酌清冽殊怡神
聖暇暢㳺賞山水情相親
　　　　　　　　　　　　　　　(臣/)雙　慶
　　髙峰注靈源渺矣空涯垠半畝池可蓄天光涵漪
　　淪對之清心跡何由染俗塵
摛藻繪其景雅興超前人境竒各具耦墨妙乃可賓名
　　泉見歴歴有圗任披陳毫素託至理尺幅存全神
　　懸流同一色宛爾銀河親
　　　　　　　　　　　　　　　(臣/)國　柱
　　山泉日奔注涵混無涯垠佳境與景㑹月照還風
　　淪白波所噴灑皎如碾玉塵曠懐智者樂企彼千
　　載人寧云耽水石枯寂同巗賔如斯歎逝者俯仰
　　跡豈陳趣洽無二致道合乃一神
堯心黄屋淡白鷗皆來親
　　恭和
御製得概軒元韻　　　　　　　　(臣/)介　福
　　髙山搆虚閣縱目得竒觀石倚孤松瘦霜催萬壑
　　丹東西分兩澗上下俛三盤心賞無言境夕陽墖
　　影寒
　　　　　　　　　　　　　　　(臣/)觀　保
　　衆妙因心得巗扉足覽觀逺山銜暮紫深谷簇霞
　　丹水界東西澗雲封上下盤森然涵萬象
　温室久忘寒
　　　　　　　　　　　　　　　(臣/)秦蕙田
　　憑髙斯築室曠覧得竒觀萬叠環峰翠千層絢樹
　　丹雪飛皆百尺徑絶有三盤勝概収佳日秋山正
　　未寒
　　　　　　　　　　　　　　　(臣/)徳　保
　　髙軒雲樹裏隨處静澄觀秋老山容瘦霜多木葉
　　丹清泉分兩澗怪石斵三盤勝概當前㑹松風送
　　曉寒
　　　　　　　　　　　　　　　(臣/)雙　慶
　　勝概當軒得凌虚足暢觀繞厓松榦翠攅壑槲林
　　丹來去雪舒巻髙低路曲盤
憑欄山色好誰道小春寒
　　　　　　　　　　　　　　　(臣/)奉　寛
　　髙處開幽室凝眸得大觀烟収千壑静樹染萬峰
　　丹鳥道分髙下僧廬繞屈盤小春時節近天氣尚
　　輕寒
　　　　　　　　　　　　　　　(臣/)國　柱
　　小窓能聚景斗室得竒觀屏列重重翠林開葉葉
　　丹東西分兩澗上下識三盤坐對
皇情洽晴曦破曉寒
　　恭和
御製静寄山莊元韻(乾隆甲戌/)　　　(臣/)蔣　溥
　　清敞林泉不著塵
　翠華隔嵗徃來頻丹霄碧嶂真如畫人世仙源别有
　　春乍試玉笙鶯語嫩未成金線栁芽新古香馥郁
　　時開巻
聖學心傳仰秘津
　　　　　　　　　　　　　　　(臣/)汪由敦
　　栁街沙路净無塵
　仙館雲邉駐
　輦頻巗岫静觀從太始雲嵐寄興别成春峰容雪瀑
　　如如寂鳥語松濤日日新勝景幾迴
題詠遍每來詩興尚津津
　　　　　　　　　　　　　　　(臣/)觀　保
　巗壑天開逺世塵千聲萬色徃來頻每邀
　鳳蹕山靈喜乍近
龍光物象春妙句驚從雲際得
璇題常並日華新(小臣/)簮筆叨陪從望處蓬山已是津
　　　　　　　　　　　　　　　(臣/)董邦逹
　行殿依山迥隔塵嵐光朝暮往還頻懸崕遥掛千尋
　　雪
清蹕欣逢二月春花萼向陽含露綻栁條得氣帶烟新
宸懐静寄留真賞未信仙源别冇津
　　　　　　　　　　　　　　　(臣/)涂逢震
　　東風披拂净纎塵
　鑾輅周廻複道頻山繞
　珠宫常捧日花開
　玉帳獨先春無為治洽琴絃静大造榮敷
　輦草新自是
宸逰恩澤渥百昌生意盡津津
　　　　　　　　　　　　　　　(臣/)王際華
　　靈境天開迥出塵
宸心獨契勝逰頻絶竒邱壑應難畫太古山林别有春
　　松韻泉聲還似昔雲容峰態互標新田盤萬景歸
　　窓牖駐
　蹕重探衆妙津
　　　　　　　　　　　　　　　(臣/)奉　寛
　　清幽
　别館絶囂塵歸路紆
　鑾詎厭頻髙閣試憑千里目名山别具一般春浮空
　　塔影雲中落出谷鶯聲戸外新到此靈源應有路
　　乗槎何必問仙津
　　　　　　　　　　　　　　　(臣/)國　柱
　　僊山卜築絶纎塵攬勝來過詎厭頻紅杏倚巗猶
　　未笑綠蘿飛翠巳先春雲嵐豈但經時異姿態翻
　　因久住新共說盤中似方外桃源流水豈迷津
　　　　　　　　　　　　　　　(臣/)梁國冶
　　雲關曉啓待清塵半嶺風和駐
　輦頻澗暖漸融經嵗雪山青無改四時春松當磴道
　　排雲上雨過苔㾗出石新天外三盤雲路接底須
　　花發訪前津
　　　　　　　　　　　　　　　(臣/)劉星煒
　　溪聲山色迥無塵罨戸濃螺入望頻好樂獨㕘仁
　　者静祥和已遍物之春香林花雨當空散曲檻星
　　文照夜新扈
　蹕尚多三日戀欲窺
學海已迷津
　　　　　　　　　　　　　　　(臣/)錢汝誠
　　天闢靈區絶㸃塵能邀便道
　屬車頻盤盤逺挹神京秀靣靣全蔵太古春到此
宸襟清以鬯望中雲壑暖逾新(小臣/)翹首搴帷處咫尺
　　桃源不隔津
　　恭和
御製得概軒元韻　　　　　　　　　蔣　溥
　　愛茲窓牖静百物共陽春石古含斑淺松髙落翠
　　新鳥言如贈答泉韻爽心神始信山堪樂由來仰
至仁
　　　　　　　　　　　　　　　(臣/)汪由敦
　　好山看不盡融景况當春勝概觀非畧
清吟得毎新隂晴皆愜趣泉石為傳神駘宕和風被同
　　欣
大造仁
　　　　　　　　　　　　　　　(臣/)觀　保
　　華軒兼衆妙况復值晴春嵐靄隨時異雲容變態
　　新枕流堪恱耳潄石更怡神
茂對羣生育陽和氣轉仁
　　　　　　　　　　　　　　　(臣/)國　柱
　　眺逺軒窓敞芳園巳仲春峰巒髙下接景物去來
　　新石骨清如許山容淡有神花應連夜發煦育順
皇仁
　　　　　　　　　　　　　　　(臣/)梁國治
　　别館臨青甸鳴鸞待曉春晴窓千樹列曙野衆峰
　　新旦晚應殊氣風雲合有神
天行紆勝賞萬象悉歸仁
　　　　　　　　　　　　　　　　(臣/)錢汝誠
　　　勝地多幽概開軒貯好春溪流能説偈峰影欲標
　　　新鐘磬傳天籟松䇸䕶谷神
　聖情欣攬結仁者謂之仁
　　　恭和
　御製暖元韻　　　　　　　　　　(臣/)蔣　溥
　　　春山澹冶春氣和春流乍綠緩且迤向陽花木生
　　　意動連朝春暖風光多紅樓翠閣摇晴波重重嵐
　　　勢排青螺
　皇情要使萬物遂省耕行聴田家歌烟生樹雲生谷㑹
　　　待桃花新漲曲
　恩澤寧教一方獨
　帝心合與
天心屬
　　　　　　　　　　　　　　　　(臣/)汪由敦
　　　陽春二月東風和芳郊青隴行逶迤林扉忽與塵
　　外逺烟景偏覺山中多石皴碧蘚泉揚波芙蓉靣
　　靣烘翠螺松舒蒼顔勢欲舞鳥變新弄嬌成歌如
　　登春臺迴黍谷不隔隂崕深澗曲布徳無私徧幽
　　獨萬象熙熙惟所屬
　　　　　　　　　　　　　　　(臣/)觀　保
　　陽春有脚東風和凌晨入望遵逶迤華盖峰前玉
　　屏列恊氣巳覺山中多泉流碧磵生微波峨峨髙
　　髻堆鈿螺迎人嵐翠烘欲滴干吕應奏青雲歌乍
　　疑鄒律回寒谷醸紅醖綠崕之曲
　别館盤紆天使獨良辰美景欣交屬
　　　　　　　　　　　　　　　(臣/)涂逢震
法駕乗春布陽和蒼茫一徑何逶迤排雲映日勢未巳
　　路轉谿迴趣更多中有澄淵水不波層巒倒影如
　　旋螺葱蘢但愛喬木古寂静時聞野鳥歌
萬乗探竒徧深谷
聖藻新成韶濩曲低峰環拱髙峰獨聨緜逺近皆相屬
　　　　　　　　　　　　　　　(臣/)王際華
　　徐無山好風初和晴烘景物何逶迤原頭綠荑舒
　　日麗枝上好鳥鳴春多泉流㶁㶁暖欲波烟磴盤
　　盤翠聳螺繡塍一望饒生意時聴農人擊壤歌春
　　衣扈從白雲谷遥望
金根指山曲樂與人同豈惟獨
聖情民物常相屬
　　　　　　　　　　　　　　　(臣/)奉　寛
　　春明二月天融和馬穿石磴行逶迤寒氣巳消凍
　　全解拂靣惟有輕風多風入溪流剪綠波波光蕩
　　漾摇青螺澗邉芳草芽巳吐樵夫時唱踏青歌白
　　雲冉冉生幽谷掩映烟嵐髙且曲潑眼韶華此間
　　獨偶來駐
　輦
皇心屬
　　　　　　　　　　　　　　　(臣/)國　柱
　　温暾旭日盎春和石泉風磴行逶迤蕩暄排霽衆
　　峰出㟏岈窽曲晴烟多遥山湧浪澹不波春雲一
　　展飛青螺林中時復啼幽鳥琅琅逸韻如嘯歌歌
　　盤泉望盤谷毎㸔精刹藏山曲泉香石秀茲山獨
　　良辰逰屐相聨屬
　　　　　　　　　　　　　　　　(臣/)梁國治
　　光風轉蕙嘘陽和曦輪紆轡行逶迤流輝入戸漾
　　瑶席㘣影漸耀中天多晴空浩蕩舒春波羣山浮
　　翠明丸螺雪消氷净土膏發千門萬戸騰歡歌登
　　髙山俯深谷卿雲糺縵虞廷曲依光願抱傾葵獨
　　風風雨雨
皇心屬
　　　　　　　　　　　　　　　　(臣/)劉星煒
　　雲旓匼匝鳴鸞和十里五里行逶迤温暾朱鳥見
　　景色太素雪净山容多淙淙乳脉舂迴波上浮霽靄
　　凝丸螺敢告庶徴曰時燠挾纊遍聴耕農歌登髙
　　邱下深谷扶笻如歴匡廬曲名山三百茲山獨太
　　行之陽是焉屬
　　　　　　　　　　　　　　　(臣/)錢汝誠
　　槖筆隨
　輦方春和鞭絲駝影紛逶迤薊門煙樹不可辨入山
　　但覺晴容多遥泉落澗淙微波暖風遲日烘千螺
　　由庚萬物各得所山中人兮康衢歌陟崇椒憩芳
　　谷
來游泮奐盤之曲巻阿盛事千載獨(誠/)也叨列從官屬
　　恭和
御製婉孌草堂元韻　　　　　　　(臣/)蔣　溥
　　庭除聚好景往往天機開
幾餘試臨眺吟賞愜勝懐一石呈一態靜與詩境諧名
　　畫懸雪壁㸃筆何竒哉即以畫名屋
聖心妙取裁營邱古匠哲草堂預儲材
　　　　　　　　　　　　　　　(臣/)汪由敦
　　看山如讀書佳境以漸開奥宻不終祕留之待竒
　　懐固知仁者樂必與静侣諧香光壁間圗得此萬
　　一哉而俯同其名正以
　示雅裁譬之大鈞槖入冶皆良材
　　　　　　　　　　　　　　　(臣/)觀　保
　　盤陽最佳處巨壑雲莊開麗日晞層阿冲融暢
逺懐泉聲互贈答鳥語相和諧松牖納清濤臨風亦快
　　哉草堂據其勝位置
聖心裁天然入圗畫即景収詩材
　　　　　　　　　　　　　　　(臣/)董邦逹
　　泉石皆可恱佳處從天開春風掃苔逕婉孌愜静
　　懐合之舊圗畫真境適相諧一真一畫間兩得洵
　　美哉香光重毫素如詩有别裁披圗得山名生物
　　因其材
　　　　　　　　　　　　　　　(臣/)涂逢震
　　巉巗殊結搆天遣五丁開寒流綻飛雪竒觀恱
聖懐山水具清音茲理庶可諧華亭擅墨妙披圗興悠
　　哉借彼以名此婉孌錫
睿裁
雲翰昭來許董李詎稱材
　　　　　　　　　　　　　　　(臣/)王際華
　　盤中洵可樂幽懐無不開草堂最佳處雅宜山水
　　懐峰頭嵐翠滴泉韻琴筑諧畫禪随所寓㑹心不
　　逺哉圗名以名堂取義妙化裁即景供
睿賞應接紛詩材
　　　　　　　　　　　　　　　(臣/)奉　寛
　　飛泉抱山石曲徑風雲開於中搆佳室瀟洒空塵
　　懐烟霞咫尺間鳥韻松聲諧儼然肖圗畫此景良
　　幽哉因以婉孌名品題仰
天裁賡和誦
宸章愧無錦囊材
　　　　　　　　　　　　　　　(臣/)國　柱
　　名山富幽境岑搆層崕開悠然濠濮想逖矣智仁
　　懐推窓延白雲静者心自諧日夕對圗畫清味亦
　　佳哉華亭筆墨精渲染多新裁欲賡
瑶華章愧兹樗櫟材
　　　　　　　　　　　　　　　(臣/)梁國治
　　緣崕架山楹眼底風雲開飛泉更泠泠清響挹沖
　　懐豈惟耳目改悦此萬象諧烟霞一來去舒巻何
　　悠哉軒窓寄遐瞩圗畫䂓親裁幽姿誠婉孌愜賞
　　資天材
　　　　　　　　　　　　　　　(臣/)劉星煒
　　淩虚架軒楹萬古蒼崕開初疑擘巨靈結構從無
　　懐泠泠笙鶴音静與松濤諧卉歙乗長風俛視何
　　雄哉華亭留妙墨位置資
天裁山光呈婉孌拳石無凡材
　　　　　　　　　　　　　　　(臣/)錢汝誠
　山莊信有美靈奥無不開草堂獨擅勝妙逹竹柏懐
　　上方雲窈窕下界春和諧當年畫禪室托興何佳
　　哉
璇題㑹斯旨名義善化裁圗中想經營早構廣厦材
　　恭和
御製半天樓元韻　　　　　　　　(臣/)蔣　溥
　　直上諸峰最上巔層樓半倚大羅天漫疑日月生
　　松底只覺雲霞度檻前何處水光波灔瀲不分烟
　　氣竹便娟巻簾一望青排闥
睿句應從碧落傳
　　　　　　　　　　　　　　　(臣/)汪由敦
　　傑閣髙憑萬仞巔鬰蕭臺是大羅天丹梯直上重
　　雲表翠幌平臨衆皴前吹袂寒生風浩蕩入簾静
　　對月嬋娟何須謝眺驚人句四壁
奎章早共傳
　　　　　　　　　　　　　　　(臣/)觀　保
　　層樓迥出白雲巔畫棟如隣尺五天俯視羣峰羅
　　戸外平窺碧漢落簷前㕘差松徑多清灑㶑灔溪
　　流總浄娟登眺移時飛峻賞繽紛
睿藻自天傳
　　　　　　　　　　　　　　　(臣/)董邦逹
　　千叠峰巒萬仞巔穹樓又見倚遥天迴看青靄横
　　窓裏平接朱霞落檻前雪壁自來雲共潔風篁還
　　與月同娟欣聞
麗藻層霄下太古笙鏞象外傳
　　　　　　　　　　　　　　　(臣/)涂逢震
　羽仗遥迎最上巔山腰髙已近青天川原歴歴晴雲
　　外樓閣重重夕照前嵐氣縈風春浩渺竹光團露
　　夜㛹娟山靈晉祝同京洛知有嵩呼盛事傳
　　　　　　　　　　　　　　　(臣/)王際華
　　層樓孤迥出崕巔坐倚窓櫺近碧天巻幔雲霞生
　　戸外隔簾珠斗掛簷前五峰競秀如屏列萬樹含
　　青弄影娟幾處精藍齊俯視時聞鐘磬下方傳
　　　　　　　　　　　　　　　(臣/)奉　寛
　　直到三盤最上巔崔巍一閣起遥天舉頭明月來
　　簷上迴首白雲在目前石磴烟飛光淡淡疎林風
　　動影娟娟怡人况是陽春節鳥語花香空外傳
　　　　　　　　　　　　　　　(臣/)國　柱
　　飛珮凌雲躡石巔峥嶸樓閣勢㕘天好山恰值晴
　　春候勝概都來曲檻前自有烟嵐増態度不須花
　　木助嬋娟數言品目渾難得妙處全憑
聖藻傳
　　　　　　　　　　　　　　　(臣/)梁國治
　　飛檐髙棟接層巔芝盖蘭旌動九天鳥影乍穿羣
　　木下雲容欲抱衆峰前風飄静籟松篁轉氣近丹
　　霄月露娟十二欄干春倚徧新裁
鳳藻管絃傳
　　　　　　　　　　　　　　　(臣/)劉星煒
　　石梁懸度瞰層巔樓觀耽耽倚碧天九㸃齊州飛
　　鳥外七星北斗晚峰前雲連梯棧排空濶露濕松
　　篁結静娟駐
　輦登臨逰賞遍隨風珠玉下方傳
　　　　　　　　　　　　　　　(臣/)錢汝誠
　　因迥為髙紫翠巔飛樓翼翼接諸天盪胸合向烟
　　雲外結想能㕘造化前鸞鶴定應隨嘯咏雲嵐偏
　　與寄幽娟虚舟春水奚方此饒有松風萬壑傳
　　恭和
御製雲林石室元韻　　　　　　　(臣/)蔣　溥
　　依林雲有棲傍石室逾迥小憩愛境閒當春欣晝
　　永忘機聴野禽因閏遲繁杏茂對有㑹心天開巗
　　壑景
　　　　　　　　　　　　　　　(臣/)汪由敦
　　雲來林更幽石室室逾迥雲石互吞吐虚白相與
　　永時復帷褰蘿何用梁裁杏興到輙
摛毫肯負階前景
　　　　　　　　　　　　　　　(臣/)觀　保
　　探竒取逕幽築室延清迥披拂曉風和舒遲春晝
　　永窓匪網朱鳥梁不雕文杏悠然别一天静對雲
　　移景
　　　　　　　　　　　　　　　(臣/)涂逢震
　　曲折入脩林石路幽且迥雲光澹蕩來老樹鶴巢
　　永懸崕垂薜蘿遥村雜桃杏(微臣/)叨扈從流連契
　　清景
　　　　　　　　　　　　　　　(臣/)王際華
　　盤紆千磴竒層叠三霄迥梵唄諸天聞松濤清晝
　　永底藉琢雲根無煩飾文杏恍逰太古初流連駐
　　韶景
　　　　　　　　　　　　　　　(臣/)奉　寛
　　雲氣靄深林逕轉層巒迥窓開
御座清簾捲春風永緑重千巗松紅催萬樹杏石室暢
宸懐樂此幽人景
　　　　　　　　　　　　　　　(臣/)國　柱
　　石室闢單椒雲林寺清迥松風一披拂佳氣相與
　　永寒露凋溪毛春意逗紅杏試倩倪迂來圗此山
　　中景
　　　　　　　　　　　　　　　(臣/)梁國治
　　晴暉媚重巗深林秘幽迥盤空黛壑延静睇丹岑
　　永積石動新翠含荑佇芳杏悠然棟牖清契此雲
　　松景
　　　　　　　　　　　　　　　(臣/)劉星煒
　　丹崕蟠空青别館祕虚迥犖确磴道紆駘宕雲光
　　永春風問蘭蕙閏律占桃杏山椒企
　翠華鍥石願留景
　　　　　　　　　　　　　　　(臣/)錢汝誠
　　架巗築室幽依磴攀林迥仙源壺嶠寛樂味琴書
　　永鬚睂接蒼叟消息遲紅杏好鳥時一鳴窓問度
　　雲景
　
　
　
　
　
　
　
　
　
　
　
　
　
　
　
欽定盤山志巻十一
欽定四庫全書
欽定盤山志巻十二
　藝文三
　　賦
　　游盤山賦　　　　　　　　　(明/)唐順之
惟隂陽之陶治冥顛倒乎兩儀天星隕而為石駭滿山
之置棋搜萬象以效珍何殊狀而相亞或藉草而羊眠
諒仙術之幻詐或負嵎而虎蹲詫飲羽之神射或臲臲
而欲走𩔖靈鞭之叱咤或屹立而不動豈思婦之所化
既簇隊以縱橫亦纍卵而髙下紆十步而九曲迺枉矢
乎石罅逮磈礧之歴盡忽拔起乎孤峰俯子孫之千億
儼髙峙而稱宗倚禪宫而凝睇曠天宇之澄空向之紛
紛怪石忽若懷寶而藏弓但見萬朩蓊翳而青蔥一勺
之泉大旱而不竭兮人言其下潛乎蛟龍女蘿薜茘紛
披而交映兮七十二寺隠見森羅乎其中疑有悲歌慨
慷之士不得志而自隠與夫仙靈逸客徃來而相從欲
叩之而無路兮時見一二野僧啟巗扉而鳴鐘侈佛廬
之繁夥歴嵗久而不蕪饒萬樹之梨栗以衣食乎其徒
何樷朩之岑鬱無一鳥之孤棲餘邊城之殺氣警羽鏃
而遐躋泉觸石而鳴箏松受風而響濤時琤琮而乍噎
倐悲吟而怒號憶連旬之巡歴饜金鼔之嘈嘈審聞性
之不異任羣籟之相遭適戃恍而延佇忽四山之暝色
謝耳目於送迎向僧齋而偃息恍夢境之如醒覺餘興
之未極晨起歴乎上盤境愈竒而路愈棘方蹐躬而俯
穿又縮足而仰捫驚半趾之在外愁欲度之猱猿得平
柯於髙頂接雲間之飛翼山童秃而無朩響草蟲之唧
唧岫逺拱而㦸森岡近繞而弧彎廼下瞰乎城郭曾不
盈於一環類黄鵠之再舉見紆曲而覩圓方悲人生之
局促恒豐蔀以自藏晀溟渤之南滙孑碣石之中巉轉
秔稻於東吳駛萬里之雲帆笑卅鐘而石致曽不及乎
凌波之艬連岡北矚天設梐枑列營分戍隔限戎虜把
都打來孰敢予侮嗤熟夷之桀黠乞哨卒之餘爼雖烽
火之暫虞嶷金城之永固惟山勢之既極俄湧墖之天
造顯佛牙之光怪騰麗空之硨碯覽小道其若斯信精
神之為寶胡俯仰而成陳忽徬徨而迴步悵中心之有
違足屢卻而返顧與流泉以偕逝睠巗阿而長憶豈淹
留之無心畏簡書之偪仄
　　記
　　游盤山舞劍臺記　　　　　　(明/)李元陽
嘉靖甲申有三河縣張欽者見訪談孫吳之術語次因
問盤山道路渠對甚悉遂偕之行出京東一程至三河
宿南禪寺明日至山之西麓時十月朢雪紛紛下急投
村舎不能前逆旅主人相留十六日冒雪騎行三十里
至一寺樵枯枝炊黍酌酒醉擁落葉而卧曉見日出千
峰玉立銀色世界絶無纎塵心甚樂之迺舎馬策杖媻
跚以躋從人引繩牽布助予之不逮路遶東北折而南
見掀背如白龜者愕然凝視久之迺知其為大石也行
逼石下見其地潔如埽度其中有人俯首而入則空洞
如夏屋中坐一頭陀人問之不答旁無炊跡以乾餱貽
之揮手不受然後知其為避穀隠淪也予因榻其次夜
中捫其鼻無息撫其肌㣲煗衲衣不厚而鬢間津津有
汗予謂張曰不食而能生又何求於世乎歎羨而别十
八日遍訪巗壑思有若人者竟亦不見暮宿靈墖寺有
十餘僧安禪見客皆起予以禪機投之應不酬問遂過
草庵宿欲題名墖石凍不受墨留詩乃去上至一寺去
頂不逺一老僧曝背補衲予問舞劍臺安在曰不知問
僧臘幾何曰住此三十年矣予驚曰劍臺豈虛傳乎薄
暮圍火不寐初旭即欲登頂莽無人跡張乃腰䥥握斧
與從者二三人斬剔竟日始通一綫之逕迺得登頂頂
上無土磐石徑四丈許有大字刻云唐李從簡游李靖
舞劍臺葢此石即靖舞劍處也字約八寸許予亦隨攜
石工鐫題有頃曰此石名白筋蝦蟆背此時凍久鐵筆
不入是日千山消雪四望清瑩東指遼海在微茫之間
南則泰山鄒嶧隠隠如培塿與黄河一線相為映帶西
北則太行蜿蜒自雲間而下環拱京畿令人有挾羽翰
游八極之意從人篝火煗酒以大觥酌予天風吹衣暝
色遥至下未至寺已昏黒不辨人矣召僧問曰舞劍果
有臺胡云不知曰自出家以來未嘗登頂雖有游人亦
不知舞劍古蹟在也明日題詩壁間迤邐而下劍臺在
望令人五步一囘首十步一消息
　　游盤山記　　　　　　　　　　王　衡
周季良自東來急邀我游盤山曰我且出而里人武生
以是贈我武生韻中人也當不誤余曰然則徃諸裝既
辦而㑹余友張汝增余姑夫曹懋錫續至遂不解鞍而
之盤山盤山離京師百八十里出公樂十許里而山髻
見若黛染赬山頭晡乃至廣濟寺拉寺僧為導走大石
澗中水泉寒沁盥濯已而後行崕西一古松頂稠結受
日光若絺衣方顧而樂之從東崕得松似更竒朱題曰
蒼龍迺折中盤下而觀所謂蒼龍者破石罅中出駢起
而中擢怒枝南傾如渇虯之欲攫遶北而西抵環翠亭
亭面山松屏之并東西崕者為三望而第其伯仲焉質
明復縁石澗下三里許稍上而羣峰相拱揖又上則圍
山而帶林莫可辨其隅面其一峰稍逺對松立者九華
峰也峰勢峭欲摩天意氣漸上而紺宮翠邏又自下以
秀色留之杖策竦然不能即行良久穿蔡氏巷西折而
陟北岡長城蜿蜒界山半如綫白沙浩浩際以濃雲猛
風意色慘然越數嶺倐陡下俯瞰巨谷窅然深黮百谷
之縷紛出而繆聚於此又里許而為上方自盤山而至
上方下下上上㡬百千折行者相望於石根朩杪有相
去數程而望不盈咫者計山形殆蛇縈而瓣襲山故名
盤谷當不虚抑聞太行發脈於此此其為小羊腸耶飯
於上方之臺覽别巘甚勝度松棧而出皆連嶂鬱律巨
石無根著磽然懸其巔仙人清無影曽巗棲焉就其前
亭之曰懸石亭亭立四虚空明崇翠彎環而鬬勝余謂
季良此致佳處恨無泉耳而仰視諸山壁間石膚瑩白
若頽墮而下赴者迺真泉形也惋惜者久之自此上益
陡絶石壁左昂而外削顧身出懸石上巳逺足趻趻自
戰更百尋而至舎利塔塔標峰首其峰肩而隨焉葢盤
山絶頂也疲甚解衣卧巳迺繞而捫墖巔石磴纔容足
罡風横搏至厲以兩手據石坐而行歸甚悔之其西峰
為無梁殿殿後稍有餘地可縱立覩層沙疊巒回曲縈
抱葢盤山之外有若大盤山焉三河寶坻甘泉長城俱
在望而泱漭無墟煙井陌薫日被磧上黄雲鬱然既晚
下及僧寮僧數輩唄誦甚精嚴客有攜火爆來者㸃墖
腰光明滿山林壑撼動僧驚顧余曰咄舎利放光矣僧
不契而罷晨起飯脱粟歴長岡下石阪石齧足甚强輿
而至法藏寺翠壁若扆庵前松隂恰施一庭䕃而休焉
又數里雙峰墖額隠映樹樾如白鳥踏碧浪中登陟既
憊對兩峰頭鼯嗁鸛坐劃然長嘯而巳是日為端陽所
挈酒鎗巳空則破囊中雄黄粉糝苦酒中縮鼻而飲之
自雙峰下走旱麓忽東轉望見沈碧冉冉者曰百草窪
至則棗栗蘿茘羅蒼石而成紋若鱗比然正烈日中頓
作朝來爽氣想自兹而東愈入薈蔚其稍下而最深者
為天城寺寺當谷口巗壑肩背皆蔚藍紺綠相與因依
余謂此乃山之曲室悄然殆非人間使當春泉漲興有
一二龎翁少女弄鷄雛犬子於湍薄之下豈必遜桃花
源耶自寺上之三里許為李靖菴又二里許為舞劍臺
倦不可復陟則東走為東甘澗又西折而為西甘澗巨
石縱横偃立泉澀澀附之又五六里許至先師臺而止
焉臺絶無竒而自臺東視中盤近不過十里螘之附桔
橰上也如登天然庸知其尚在寰中耶因相與品盤山
之勝松為最泉當次之而不相遭峻則言上方舎利幽
則言天城計兩日之程不下二百也且步九而輿一使
非山靈不愛寶余兩足不與易也論者謂天窮於大漠
故收靈鬱秀於此理或其然且非獨於游眺足也乃其
陵谷多紆委阨塞健馬愞不敢試而又髙不據風峻不
露骨鋤花蒔果盡足以易農然而李愿以後未聞有隠
君子也豈其有之而不吾見歟抑其去長安也近風漸
於朝市而是盤中者非所狎歟余慨然有感焉漫次其
勝列之山史
　　游盤山記　　　　　　　　　　唐時升
萬厯癸已余客太原公邸中日與辰玉讀古人書如三
日新婦足不出户殘暑既退風日清朗思一登眺以抒
其凝滯意在盤山辰玉適有幽憂之疾謂余言為然乃
以重陽前三日集車馬戒僮僕出海岱門過通州周覽
形勝以騐水田之可行否塞外之水從東北來薊州諸
山之泉亦縱横草莽間若疏其溝洫何必不宜稻獨患
早霜耳未審江南早稻六七月熟者可播種於此否恨
無好事者為國家嘗試數頃如成非小補也相與東西指
顧為之太息九日至廣濟寺寺在山麓其東有一頻
婆樹大合抱居人云此樹嵗可得錢二十千江南橘柚
五十樹不能及也隠者結廬其下可以卒嵗矣旁有古
松盤屈蓊鬱昔人題於石曰蒼龍方為僧人所伐可惜
也從此而北以西道旁皆小栗酸棗行人擷而食之不
盡有亭曰環翠其前羣峰拱立九華峰在焉又上為上
方臺紆青疊碧獨占此山之勝自此益峻則所謂閻王
鼻矣既在絶壁凸處復臨千丈之壑石角僅容趾捫石
而度為之心悸自悔以身試險無謂也再上禮舎利塔
至無梁殿殿有僧跪誦大藏經期三年乃遍是夕宿僧
舎望長城蜿蜒如白龍明旦至法藏寺稍下至天城寺
望見衛公舞劍臺而不及至東西各有甘澗或云李愿
歸盤谷在此地也又五六里有仙師臺巖壑竒秀頗𩔖
太山其色紺綠而潤是時秋暮崕間樹色絢爛如雞冠
如翠羽如蒸栗吳羅越綿不足為麗也塞外諸山若在
几下山僧亦不能名然長松離立一一可辨是夕歸宿
廣濟寺葢留山中三日矣
　　遊盤山記　　　　　　　　　　袁宏道
盤山外骨而中膚外骨故峭石危立望之若劍㦸羆虎
之林中膚故果朩繁而松之抉石罅出者崎嶔虯曲與
石爭怒其幹壓雪霜不得伸故旁行側偃每十餘丈其
面削不受足其背坦故游者可紆而達其石皆鋭下而
豐上故多飛動其疊而上者漸髙則漸出髙者屢數十
尋則其出必半仄焉若半圯之橋故登者慄其下皆奔
泉夭矯曲折觸巨細石皆鬬故鳴聲徹晝夜不休其山
髙古幽竒無所不極述其最者初入得盤泉次曰懸空
石最髙者盤頂也泉莽莽行至是落為小潭白石巻而
出底皆金沙纎魚數頭尾鬛可數落花漾而過影徹底
忽與之亂游者樂釋衣稍以足沁水忽大呼曰竒快則
皆躍入没胸稍泝而上踰三四石水益譁語不得達間
或取梨李擲以觀漩折奔舞而巳懸空石數峰一壁青
削到地石黏空而立如有神氣性情者亭負壁臨絶澗
澗聲上徹與松韻答其旁為上方精舎盤之絶勝處也
盤頂如初抽筍鋭而規上為窣堵波日光横射影落塞
外奔嵐忽來翻雲抹海住足不得久迺下迂而僻且無
石級者曰天門開從髻石取道濶似掌山石礙右臂左
履虚不見底大石中絶者數先與導僧約遇絶險處當
大笑每聞笑聲皆膽落捫蘿探棘更上下僅得度兩巖
秀削立太古雲嵐蝕壁皆翠下得秤石云廣可几筵撫
松下瞰驚定迺嘆世上無判命人惡得有此竒觀也面
有洞瞰絶壁不甚濶一衲攀而登如獼猴余不能徃謂
導僧曰山上險在背肘行可達下則目不謀足殆巳將
奈何僧指其凸曰有微徑但一壁峭而滑不受履過此
雖險可攀至脊迂之即山行道也僧乃跣蛇矯而登下
布以縋健兒以手送余足腹貼石石膩且外欹至半體
僵良久足縮健兒努以手從遂上迨至脊始咋指相賀
且相戒也峰名不甚雅不盡載其洞壑初不名而新其
目者曰石雨洞曰慧石亭洞在下盤道聴澗聲覓之可
得石距上方百步纎瘦豐妍不一態生動如欲語下臨
飛澗松鬛覆之如亭寐可憑坐可茵閒可侣故慧之也
其石泉竒僻而蛇足之者曰紅龍池其洞天成可菴者
曰瑞雲菴之前洞次則中盤之後嶺也其山壁窈窕秀
出而寺廢者曰九華頂不果上其刹宇多不錄竒拔者
曰千像曰中盤曰上方曰墖院也其日為七月朔得數
人偕游者曰蘇潛夫小修僧死心寶方寂子也其官於
斯而以舊雅來者曰鍾刺史君威也其不能來而以書
訊且以蔬品至者曰李郎中酉卿也
　　盤山記　　　　　　　　　　　劉　侗
山有不可登盤而登之曰盤山盤山豐石而歉於土石
也土同澤焉樹坼石罅生者根僨棰瘇身載斗癭柯輪
搏而輻引歴錄如也山固石矣而石羣起於山者又戴
石焉層纍之而逾出上若墮不墮下若仆未仆徑出其
下人至今慄焉其下又多奔泉泉動而觸乎石濺鳴日
夜與石之鋭下而廣額者勢相摇傾所為盤泉也泉延
十里金沙其底石所潔也魚魚影影不可匿亦不可捉
石為之竇塞也峰危壁削嵐氣到地苔濕到天千古一
翠有石欲飛欲墜凭空而久住所為懸空石也兩巗久
立相肅光潤相及者天門開也門開得徑門容臂徑容
掌巗肘其右壑虚其左大石阻絶屢縋而登僧所詡傳
戚將軍繼光袁吏部宏道登焉凡登天門開者至上方
寺望而止則舎之西上二十里登焉所為盤頂也頂為
筍為椎又立墖以為之纎穎日過之影落塞外風過之
鈴振空中雨過之雷奔趾下欲少佇不可得故雲罩寺
高潔而僧肅如盤有三下盤泉上盤墖中盤寺少林寺
也寺旁紅龍池水鮮厓老膚寸可惜乃鑿龍於壁而朱
之因以為譌非所由名也踰四嶺而西者李靖菴有峰
髙二里頂廣四丈而平李靖舞劍臺靖徃伐髙麗過此
臺也臺石特堅後之人不可得鑿有唐李從簡來遊數
字刻焉字各徑五寸嶺上一石如人著幞頭坐而义腰土
人嘲之曰石尉遲東過十里雙峰寺有李仙腳跡石
則又因形以譌非所由形也而記盤山者曰李愿盤谷
也薊之山矣豫之谷耶益譌矣盤谷在懷慶府之濟源
縣
　　薊門記(節文/)　　　　　　　　　　曹學佺
從三河行五十里至盤山之麓仰望其巔青氣迥異浮
圖樹石溢於目前既入山有長泉一道從夾壁飛下囓
石鳴㶁㶁不巳壁上劖盤泉二字沿泉而上至中盤寺
東折里許左右峰勢拱抱中有亭亭旁松夭矯如虯龍
石谽谺磈礧飛走蹲伏坐卧負立樹多巻曲至地差衍
松勢得稍舒者上盤寺也負厓面岡夾以峻壁西有懸
石亭其陰巗百仞之上有石懸空勢壓亭表折而東北
躡嶺以登嶺將半有石若巨人仰天而卧登嶺始見長
城又上始見墖山有三盤而此據其上墖前有小圓殿
累甎為之
國朝
　　游盤山千相寺記　　　　　　　孫廷銓
　　游盤山者陟其東麓有寺曰千相阻九華峰而居
　　前則大壑臨之古祐唐寺也初上二三里漸入松
　　石森森􁥾􁥾蒼人心目稍進石澗之水隔樹逺聞
　　側籟凄清半嶺而下其過人逺落者松樹漸稠不
　　知聲在何處尚咨咨未巳過此盤折而行乍上乍
　　下足前卻之目左右之身俯仰之森森􁥾􁥾百狀
　　於前仰視聳若樓觀下視空谷寂歴林下若有人
　　居視之則屋察之則石凡不可以上不可以足之
　　地松石輒益爭之寺縁峻阪而升旁逼中深麄具
　　威儀寺僧之闢地而居者磴道四懸茶煙磬響出
　　於蒼崕翠壁之上牽引徐進輒歴碌於巨石若驚
　　若伏若引若拒立者跂跂攅者錯錯墜者慄慄抗
　　者棱棱時時有藤幕之松覆之客至此者猿升鵠
　　立拊其背而下窺或枕藉之遙相語也其曰摇動
　　石者兩石相戴大於車輪試單臂徐引則左右動
　　摇若多人共牽則不復得試刻日驗之其動則影
　　為之移不動則刻如故此又何理也按佛氏之説
　　心生種種法生心滅種種法滅豈其動者是心非
　　石耶若是則影曷移豈其見移者亦是心非眼耶
　　抑薰聞動説留於意根將不動而動不移而移者
　　又皆是耳非心耶莊生有云同我異我誰使正之
　　　此不可以儒理測明矣
賜游盤山記　　　　　　　　　　　　髙士竒
　　　康熈二十年三月二十日
鑾輿東巡臣士竒以職在禁近得從屬車越明日道經薊
　　　野盤山翠色落人衣裾
上念臣性耽林壑命徃游焉凌晨策馬由平谷登大嶺緣
　　　仄徑過雙峰寺至李靖菴觀舞劍臺歴青楊峪猿
　　　攀螘附凌髙降深二十餘里至峰頂登彌勒殿及
　　　舎利墖俯視盧龍古塞黄花白狼三千里外烽臺
　　　濠塹瞭然目中真大觀也憩雲罩寺僧指淨業上
　　　方白猿洞天門開諸勝人蹤稀絶悵然久之循山
　　　徑游古中盤十餘里中巗谷深隠積石趾錯泉琤
　　　琮流石罅離離蔚蔚屢引清興入正法院仰瞻
御製盤山詩雄渾髙華増輝巗穴夫盤山屹立薊門逺望
　　　之渾然一峰入山則竒峰疊出而九華雙峰紫葢
　　　挂月自來為尤著盤桓起伏百有餘里水石潺潺
　　　古松萬株鬱鬱蒼蒼然山之所以獨擅其勝耶至
　　　其土人所言除夜聖燈為山中靈跡則臣未之信
　　　也臣少懷微尚分當隠約窮岫
知遇以來待詔金馬門者七年出入於
　紫宸者又五年早夜兢兢不敢自佚雖遙想靈山有愛
　　　嘉名無由欣對豈期豹尾之下遂有閒游之人登
　　　臨永日亦足以融養淳淑遂其所適之性耶雖遐
　　　心之可託實
君恩之難忘執筆賦詩明其澹泊之志而已
　　　游盤山記　　　　　　　　　　王　煐
　　　戊辰四月扈從
山陵事畢十九日返轡薊門宿疾委頓因路近盤山約同
　　　人一登覽焉是夜微雨明晨從瓌紫峪投祐唐寺
　　　看摇動石經感化寺至亂石村入山一路雲横半
　　　嶺松盤澗濱山鳥亂啼野花芳馥騎行而前小憩
　　　晾甲石敲石煮茗挹松風聴流泉心曠神逸不復
　　知有塵世矣午餘飯古中盤之五松堂仍過少林
　　中盤二寺至淨業菴宿焉晨起由菴前陟嶺而西
　　旭光初上掩映林巒青紫萬狀生氣鬰蔥對此胷
　　中覺有竒趣未易以語言道也自松樹峪下白雲
　　隖踰峻嶺雲罩浮圖漸入望矣轉盼之際濃霧四
　　塞數步之外目無所見衆人或步或騎皆有懼色
　　寺僧延入飯登浮圖霧氣愈重一望茫茫如蓬萊
　　頂上觀滄海真絶世竒景也北眺長城杳不可得
　　下至桃園洞看石筍雙峙若巨人即俗所傳將軍
　　石也復度數嶺至青溝禪院訪拙菴和尚話久雨
　　作供素饌欲留宿衆不果住冒雨而行山險路滑
　　雖引騎不能乗也至衛公菴登舞劍臺天氣漸晴
　　回望絶頂浮圖歴歴如畫南下抵天城寺共宿僧
　　寮又明日衆友歸余以疾未愈兼與葛簡之有約
　　在山候之復至青溝談詩説禪至夜半有紅光閃
　　閃大如車輪横空而過山僧云是佛燈也余驚訝
　　　歎異久之就寢又明日偕僧香巗氷魁自嶺北東
　　　折過紫葢峰又東抵西架苑堂數椽荆扉半啟仰
　　　望峰巔有天門開三字隠現樹影中因迂迴登陟
　　　至其下字徑五尺旁書北海劉應節五字筆畫矯
　　　健硃色宛然遙想前人風流如在用布索縋下探
　　　白猿洞幽竒險峭莫可名狀上復折而西再登雲
　　　罩寺金鷄嶺此盤之絶頂處也舒目四望逺察纎
　　　毫非復前日溟濛之象寺僧留午飯下歴青楊法
　　　藏雙峰諸寺皆梵宇欹傾金碧凋落曲徑苔封禪
　　　闗塵鎖不能駐足時巳向暮遵山麓騎行再宿天
　　　城寺又明日病小愈歸省拜掃隴墓至廿九日偕
　　　簡之入山登中盤階前芍藥甚盛留連片刻至古
　　　中盤坐五松堂上虯松盤曲庭除盡綠微風披拂
　　　與茶竈雜作濤聲茶罷殿前曕
御書碑復踰後山嶺峻路窄怪石嵯峨或危立如羣象或
　　　綿亘如巨蟒或如老蚌之向月或如蹲獅之瞰雲
　　與簡之留覽興嘆晡至青溝拙菴一見而笑曰五
　　日三游山水之情何深耶老僧居此幾廿年固未
　　見第二人也夜飯後步中庭聞梵聲有異詢之乃
　　天竺僧相見而笑約與明日游晨起自西陂踰北
　　嶺復東折過紫葢峰小憩古雲根登戚少保凌雲
　　臺故趾遙瞻嶕嶢峰緬想當年鐃吹清歌華筵舞
　　袖賓從如雲旌旂映日真壯游也今則蔓艸荒煙
　　杳無人跡徒深憑弔之感不覺長嘯響震山川命
　　僕斂松墖掃敗葉堆石為竈烹茗共飲飲罷至上
　　方寺沿路尋古碑殘碣回首天門竒拔聳峭迥異
　　羣峰雖摩詰雲林未能以筆墨彷彿也復踰嶺至
　　白雲隖接引菴平岡百餘畆徧植梨棗杏栗濃隂
　　被阜席地如氍毹庵僧炊飯飽餐鼔勇游黒龍潭
　　是游也余與簡之拙菴香巗不退及梵僧三人從
　　者六人野老一人共十五人迤邐而前行六七里
　　則兩山崪嵂髙挿雲漢亂石嶙峋平堆澗底或一
　　二里一轉或百餘步一折前望似無去路回顧不
　　見來路行者皆蚓伸螘附猿躍熊攀或奮臂而爭
　　趨或倚笻而待力前後參差各不相及時為呼嘯以
　　代鼓行一路竒峰怪石野獸山禽異草濃花流
　　泉渟潦應接不暇而望所謂龍潭者杳不可至又
　　數里忽見巨石虹亘清流練垂苔紋蘚跡映日生
　　輝如濯疋錦江邊也下有潭狀若鬴澄碧鑑須睂
　　而深不見底四圍石浪旋生如蚶㲉真神工鬼斧
　　疏鑿而成非有靈物安能如此余謂梵僧曰西天
　　亦有此乎僧搖手而笑衆皆咋指瞪目驚怪悚慄
　　咸請歸焉余聞尚有三潭倍稱竒異因强簡之暨
　　二僧從石稜上蹲伏而過餘悉返舊路三梵僧亦
　　翩然失所在矣時日影斜映山勢逾逼突兀險怪
　　與前山竒拔聳峭之勢又别盤旋曲折約七八里
　　忽聞人聲就而詢之指云三潭在即迺令牧䜿引
　　至俯瞰潭中水色深黑蝸涎苔蘚積滿峭壁間氣
　　象陰森腥風忽起令人毛髪盡豎足不能留下坐
　　石上少頃取路投龍泉寺寺外青流環繞果朩盈
　　岡樵牧相呼鳴禽投樹恍如仙源乍返人世也借
　　榻僧房與簡之訂次日出山游水峪寺
　　盤山記　　　　　　　　　　　阮旻錫
　　盤山壁立薊門逺而望之四正如一渾然一峰耳
　　入山中則竒峰疊出盤桓起伏百有餘里故又名
　　盤龍峰皆累石而成石磊磊然泉穿石罅而出水
　　淙淙然介泉石間者古松羅列鬱鬱蒼蒼然夫山
　　有石矣未必千峰皆石無膚寸土也泉矣未必萬
　　壑皆泉隨處可挹也松矣未必萬松偃葢中鮮雜
　　樹也斯則山之獨擅其勝者乎嵗乙夘秋仲余同
　　逺公諸君路出三河取側徑踰數嶺至衛公庵顧
　　瞻泉石而歎有似吾島中山也登舞劍臺攷唐史
　　公為定襄道行軍總管豈當日或登此峰歟晨歴
　　青楊峪猿攀螘附可二十里至上盤禮定光佛舎
　　利墖右一峰黄龍祖師殿也俯視八垠如觀掌果
　　最竒絶者是日秋清氣爽望盧龍古塞黄花白狼
　　三千里内烽臺濠塹瞭然睫中而塞外山特高峻
　　屹立萬仞横絶北紀始知大荒之外别有五嶽三
　　山而甕底醯鷄井中鼃蛤為見小也暮宿雲罩寺
　　望上方靄靄蒼厓間僧言九華峰最艷麗寺曰千
　　像唐開元寺也天門開兩巗相揖厓懸壑絶必縋
　　而後可登戚繼光袁宏道而後無繼者若夫懸空
　　摇動諸石及潭洞有黒龍白猿之勝竟以人蹤稀
　　絶悵然者久之次日從山腰下古中盤詢寶積大
　　師道塲則荒蕪久矣山中靈跡有除夜佛燈之異
　　燈出自通州孤山墖上中分為數千百朶逺繞盤
　　山諸寺至定光佛墖而止或曰墖中舎利光也噫
　　世人終嵗勞攘廹除之夜方將與妻孥團圓杯酒
　　間孰肯向空山寂靜冷然借僧牀一覺哉而余久
　　客燕山亦終未能一覩可慨也夫
　　盤山記　　　　　　　　　　　鄭纉祖
　　背盧龍而俯漁陽有山磅礴髙挿雲霄者為盤山
　　山巔下視邊防諸塞延袤數千里若環堵然塞外
　　層巒疊巘環雲堆翠若培塿然屯絮然蒼茫一望
　　氣壓大漠而州邑之繡錯川原之繚繞靡不歴歴
　　可數宛在股掌間此真天府之雄觀矣而山故饒
　　竒松怪石水則或瀉厓端或穿石罅吰噌曲折亡
　　慮數十百道絶𩔖吾閩中而自燕以東則未嘗或
　　有也余以乙夘仲秋來游此山夜宿峰頂翫月時
　　維秋中澹雲不染河漢無聲仰睇一輪俯察羣𩔖
　　無不可以指顧得者而夜氣迴合流光上下微風
　　摇曳墖鈴時響余不能寐主僧言山為唐寶積大
　　師卓錫地最高為挂月峰定光佛墖累其上每嵗
　　除夜佛燈放自孤山初出一燈憩樹上倐分為二
　　為四以至千百億經百餘里絡繹而前繞墖而止
　　逺近畢見亦佛刹一竒觀也余惟佛以法身能作
　　千百億身之衆則以一燈而現千百億燈之多也
　　然余雖不及見佛於燈猶獲見佛與燈於月清輝
　　濯空一碧萬里自謂此景更不易得而私喜其有
　　薄縁於山靈矣明日抵古中盤登李衛公舞劍臺
　　東望九華天門悵然而返而余因有所感焉肩背
　　單薄之憂自都燕巳然矣其東則遼海管㓜安之
　　所棲也北出盧龍魏武之所以破烏桓也屹然隼
　　雉之堅金城猶昨徐中山戚少伯之遺烈猶有存
　　焉者乎而獨是山兵燹不經梵響時聞歴唐宋以
　　迨今兹巍然雄峙豈升沈得失治亂興衰固在乎
　　髙厓斷谷野水閒雲之外耶則一登眺間而感慨
　　係之余又不知其何心矣
　　訂游盤山衛公菴記　　　　　　孫才衡
　　薊城之北皆山也石頑而土燥逺近無樹植獨西
　　北一面望之鬱然蒼秀者曰盤山聞之山中景甚
　　竒刹亦甚衆非久居者莫能游非善游者亦莫能
　　盡也求其地之勝而游之易者則衛公菴菴四維
　　皆石石皆怪皆松松皆夭矯屈曲莫可名狀其他
　　桃李棗栗蘋梨之𩔖産厓壑間者尤不可指計遇
　　春之時秋之日花葉芳美果實繁茂青紅交錯儼
　　若錦繡蟠結康熈壬申秋余客薊心竊慕之不果
　　徃次年冬得廣福寺住持絳璞者盤山舊住僧也
　　叩其所見較余之所聞尤詳余益懷思之友人何
　　子仲仁顧子振美亦抱斯志願與偕徃且推璞為
　　導師璞雖首肯猶以不及春秋二時為缺然者余
　　以為不然山之佳者歴四時而各獻其巧春華秋
　　實非不娱目怡情然不可久也茍不可久則非山
　　之真面目矣曷若竒峰怪石古朩流泉參差互映
　　不改於嚴寒積雪中頑青冷翠别具真賞葢所游
　　之時不同則所取之景亦各有異也咸曰善於是
　　相與訂游而次其語以為記游之日在癸酉十二
　　月十四日也
　　游盤山記　　　　　　　　　　龍　震
　　余總角時即有樂山癖家居津海濱無山可樂壬
　　戌嵗附客去江南徃返九月然諸名勝未一到葢
　　所附者非樂山人也後又謀游登萊青濟諸山皆
　　不得其人而止三十年來深歎山水緣慳甚於功
　　名萬萬也甲戌内弟胡子致中助游山資因攜香
　　林道士王野鶴作西山遊西山無高峰大壑時當
　　初春青緑未發歴歴多煤土氣凡名菴勝地率皆
　　聲利所通游僅數日而興巳敗同人曰京之東有
　　田盤山盍徃觀乎乃與出長安渡潞水過三河至
　　薊州州去盤山二十里而村煙相接雞犬之聲相
　　聞宛在桃花源内但少漁人相導耳遵溪而西至
　　亂石村得入山路且行且憩不覺抵暮忽於泉聲
　　松影中見青溝禪院歸投其處而止焉院甚幽僧
　　衆甚雅問及開山主則有拙菴老人在也實洞宗
　　第三十世為百愚禪師之嗣與之語風韻可掬遂
　　出其平生著作數十種皆雄文妙㫖賞閲竞夜不
　　成寐次日偕至仙人橋命野鶴道士鼔琴拂拭鏗
　　然松風澗水互相答頃之過李靖菴主人以茗果
　　相候余作詩付之旋登舞劍臺捫翠屏山一路詠
　　嘯而歸次日老人謂余曰疇昔之游樂乎更當靜
　　養全力以徧事覽觀也遂不出迺論道終日詰晨
　　蒸豆苗煮杏粥食之僧慧珠思聖導余上毘盧頂
　　東折過桃園洞登挂月自來諸峰繞舎利墖下至
　　天門開探白猿洞洞不知其所自但身出雲端雲
　　生足底御風而行杳不知其身於雲於足為何物
　　也悵然者久之山有三盤皆竒絶是日上盤雪中
　　盤雨下盤衺陽紫氣彌滿亂松間變幻幽竒不可
　　名狀忽微雨從西北來紛紛灑灑遂朗誦沾衣欲
　　濕杏花雨之句天色向暮冒雨而歸入夜倐復霽
　　月明如洗萬里一碧老人向余而言曰葢人間此
　　月不可多得而山中能如今夜我輩相遭者亦更
　　不可多得也乃相與立石壁間看千峰動蕩如在
　　波影中漙漙露下令人肝腸俱冷次日坐青溝為
　　佛事又次日方欲游九華五盆諸勝而山下車騎
　　已至不復留矣嗟乎好山難遇好友難逢不惟拙
　　菴老人惜别情殷而其弟子輩亦莫不把袂難分
　　余獨何心能不眷眷於衷乎故作是記非記游也
　　記盤山之中有斯人也不有斯人余烏得而知盤
　　山之勝也耶嗚呼游山不難也游山而得其人難
　　也甲戌三月既朢
　　廌青山堂記　　　　　　　　　李　鍇
　　奮起乎馮翊之區龍翔而馬逸者盤之山也其陽
　　衷虚而骨露其勢竦其氣遒其名亦頗著至其陰
　　岡嶺巗壑則奔放而委蛇焉勢固少殺而其氣若
　　有所激如暮年烈士矍鑠未肯下人者以其在陰
　　也名亦遂不著一山也而顯晦異矣枕北山之麓
　　者曰蘿村其西南石齒崰嶷吐納雲日者曰廌峰
　　北俯小溪數里清泚溪左則雙阜疊峙長松匝焉
　　舉夭矯欲飛町疃小壤錯其間山氓耕之大抵皆
　　磽确也村之北有廢陸荒絶虚無人朩盛草隨亂
　　石阸塞側肩俛首迺可入入數十武一坡隆起陟
　　而望之中坦幅削如風臺百尺聳立塵表予曰卜
　　地樹堂誰能舎此遂與二三傖把鋤握斧共宣乃
　　力拔茸剔繁旬有餘日頑石徙矣菑朩作矣羣陰
　　辟矣廓然清明日月照灼於是山環水縈雲行霞
　　起沙之粼粼石之齒齒山鳥之啁啾山花之靡靡
　　莫不獻色呈聲畢効其下而吾堂亦適成予睇視
　　久之喟然嘆曰嗟乎小人斥而君子立穢私去而
　　神明出有如是夫客過而落之曰悠哉此堂也顧
　　何以名之予曰名者實之著也兹山之不著何予
　　堂之有客曰雖然幸卒畀之曰蒼然而業業者非
　　廌峰乎適帶吾堂南請畀之以此時辛丑秋九月
　　朢日也
　　序
　　盤山語錄序　　　　　　　　(明/)焦　竑
老子古史官也聞先聖之遺言閔其廢墜著五千言以
存之古謂之道家道也者清虚而不毁萬物上古南面
臨民之術也而豈異端者哉古道不傳世儒顧以老子
為異多詘其書而不講至為方士所託於是黄白男女
之説皆以傅㑹之葢學者之不幸而亦道之辱也近世
七真者始壹意清淨之説擯棄有為以復還太上之舊
其功甚偉顧世人耽玩小術未能從之為可歎耳一日
晤張希陽子於金陵言與余合謂盤山語錄在修真十
書學者多未之見欲刻傳之而屬余一言余少喜是書
不必鉛汞龍虎别安名目與化金御女自墮旁門孶孳
然獨治心養性之為務此七真正派也希陽子能知而
表章之其識逺矣夫方士言長生者徃徃穿鑿於性命
之外不知養性之即為長生世儒言性命而斥養生不
知養其性者同乎天道而不亡嗚呼得是編而讀之其
皆有瘳也夫
國朝
　　盤谷集序　　　　　　　　　　葉臣遇
　　余家天台鴈宕間走京師三千里至則假榻禪房
　　扃户不出一日暮鐘初罷明月在天住僧若水出
　　拙菴大師盤谷集見示余讀未卒業覺長安十斛
　　塵拂拂從紙上卻埽遂欲杖䇿薊門尋寶公道塲
　　認盤山面目值師飛錫五臺未果口占以代瓣香
　　無何其徒圖南來若水急扣余扉呼居士知和尚
　　返盤山乎余輒攜圖南手趺坐蒲團訊其所由圖
　　南為余述師生自彭門髫年薙染足徧大江南北
　　鋭意參訪繼授燈於百愚斯和尚實洞宗第三十
　　世後隠匡廬崆峒今則結苑盤山為終老計盤山
　　片石舊為牛哀窟宅來徃望而卻走當師篝燈露
　　坐每掉尾而去人共神之遂成蘭若檀波伊蒲始
　　向白雲是問師甘澹泊不事攀緣同衆作務一寄
　　吟咏徃徃㑹心都無思議比聴圖南言兼誦其詩
　　真有隠山大梅之操其得句也皆從光明藏中流
　　出清而竒婉而多風髙深而閎肆余殫思竭力莫
　　能讃一詞旦晚南歸又不得虎溪一笑輒著語巻
　　尾圖南歸請以質之和尚
　　電光錄序　　　　　　　　　　翁叔元
　　電光錄者盤山拙菴大師所著也大師得法青龍
　　追宗曹洞擴無碍慧辨空有之精微豎大法幢體
　　生滅之機要空王在在法性如如直證三禪啟元
　　關之幽鍵善超諸有酌彼㟁之洪波象教未夷正
　　門斯闢爾迺垂慈塵刼高唱宗風轉雙樹之法輪
　　禪枝自振盡十方為佛土性水長流法無中邊徧
　　歴大千之界悟由文字總歸不二之門升堂入室
　　之徒皈依化佛散花獻果之衆唱歎經筵弟子徳
　　舉廣舌宣音方瞳識字敷揚師訓流布人間以言
　　語為津梁借齒牙為寶筏將使摩尼異彩出塵沙
　　中迦陵仙音滿虚空界微塵國土望宇下以知歸
　　無漏諸天盡刹中而函葢雖借梯於言語實超箸
　　於思維皇矣能仁瓣香攸託卓哉道力慧日常懸
　　盤山志序　　　　　　　　　　　　　王士禎
　　青溝拙菴大師撰盤山志閲九寒暑至是書成而
　　俾予序之予卒業三復歎曰古稱贊寜釋氏董狐
　　覺範僧中遷固若大師者非其人與天官書言中
　　國山川東北流尾没於渤碣葢北戒之山自終南
　　惇物中條太行蜿蜒磅礴二千餘里跨有幽并二
　　州之境屏蔽
　京師控扼九塞而放乎遼西盤山突起薊門無所附
　　麗單椒隻壑自擅雄尊海内言名山者五嶽之外
　　若黄山匡廬天台雁宕武夷羅浮峨嵋青城之屬
　　率離立傲睨莫能相下盤山片石乃能與之伯仲甲乙豈
　　無故而然歟自唐文皇駐蹕斯山遼金諸帝莅止不一迨於
　本朝
翠華臨幸至再
御書
宸藻照耀山谷諸名岳莫敢望焉田疇報命劉幽州埽地
　　　入山寶積受記馬祖普化贊助臨濟自時厥後尊
　　　宿比肩鬱為禪窟凡此皆兹山之所獨擅非惟明
　　　流秀嶂與他山爭竒勝已也大師早參諸方嘗謁
　　　南華憩佛日峰住五老東西二林間最後得法青
　　　龍百愚和尚遂卜莵裘於青溝老焉邈然繼二古
　　　徳於千載之上機緣契合葢非偶然師嘗歎山志
　　　闕如毅然思剏為之逖稽史傳廣蒐釋典山經海
　　　錄靡不漁獵以至豐碑斷碣名泉怪石芒鞵所及
　　　悉齎油素籍記之其志可謂勤矣發凡起例簡而
　　　嚴核而有體有史氏之義焉其書必傳於後而足
　　　備名山之掌故無疑也大師於詩最工夙有清晝
　　　靈一之目嘗屬予序而未暇以為昔劉賓客論僧
　　　詩有之曰因定而得境故翛然以清由慧而遣詞
　　故粹然以麗晁伯以嘗述其言以題黄龍諸老之
　　詩而推本於學士大夫之助以為靈一學阮謝而
　　又得李華張繼皇甫冉輩與之游清晝為康樂之
　　裔其相從則顔魯公韋蘇州也然則予以法味幸
　　交於師而究無毫末之助寜無逺愧諸公乎哉
　　盤山志序　　　　　　　　　　王澤宏
　　盤山為畿東古名勝尚矣然未有山志有之自拙
　　菴大師始拙公之初至青溝也其地為虎豹巢穴
　　刈荆棘結草屋以居而虎不敢害且徙去今巳成
　　一梵刹矣逺近之居民以及樵夫牧豎莫不化之
　　拙公念盤山之名勝其人物詩文建置物産無所
　　紀載則久而湮没不傳因自剏一稿家阮亭少司
　　農朱竹垞太史從而討論考訂廣搜博采備極精
　　核而其書始成余披閲再四竊歎山志雖多未有
　　如此之嚴潔者予因思歴代諸史不具論至郡州
　　縣志郡州縣之史也修之不得其人或改竄舊本
　　稍事増補或訪聞失實遂入登記甚有發凡起例
　　剽奪冗率并體裁而亦失之者此可以言志乎惟
　　兹山志成於拙菴一人之手而阮亭竹垞兩君子
　　學有根柢詞無枝葉如耕之有畔織之有幅畫然
　　而不可紊故其書必傳然又思拙公既巳悟道埽
　　除文字復留心於此不幾於文人結習蹈綺語之
　　戒乎然而此拙公之功行也夫盤山終古不壞而
　　登此山與住此山者有時而壞不有以志之則其
　　人不傳然登此山與住此山者雖壞而終不絶於
　　世不有以志之則其作詩文者之用意與建置之
　　苦心亦等於草朩朽腐巳耳此拙公之功行為不
　　可及也不然佛家視山河大地一切如幻何有於
　　盤山即五山十刹亦比之逆旅傳舎又何有於人
　　物詩文及建置物産乎拙公遣弟子索序者再余
　　不暇然不敢辭而惟論其大畧後人游盤山者其
　　必持此以問津矣
　　　盤山志序　　　　　　　　　　　高士竒
　　　燕京諸山發自太行絡繹起伏巍峨雄偉衛於
　　皇都以壯萬邦之瞻盤山獨離立兀峙窈窕崚嶒别
　　　開生面公安袁中郎謂其外骨中膚故石峭而木
　　　茂亟稱為竒觀余早客
　　輦下屢欲襆被裹糧探窮林壑久而未果康熙辛酉
　　　扈
　蹕出古松亭闗春徃夏歸兩荷
賜游時在鈎陳豹尾間雖登眺永日未遑以芒鞵竹杖從
　　　事偶紀數詩詩亦未佳迄今思之有若不能忘者
　　　歸田以來寓居平湖地皆淺洲曲渚無崇山大嶺
　　　可以陟覽舒嘯思發興一游浙東天台雁宕金華
　　　諸竒勝迺自山荆亡後奉母無人依依膝下不忍逺
　　　離且筋力衰懶日惟手一編坐檻牖下即郊園
　　　野圃經月不一二過焉於戲生平名山之願於兹
　　　巳矣拙公忽以盤山志寄示追念舊游忽忽十四
　　　年慨然興嘆余嘗與人言盤山自外望之無殊衆
　　　山一入其境則聳嶂怪壑竒石刻露若奔若蹲若
　　　鬭若墮不可名狀長松美蔭帶阜嬰巒南中諸山
　　　不少巉厓衝湍未有如此之幽邃者
皇上鑾輿上
陵寢道所經由時來臨憩泉聲松韻每洽
宸襟
御藻留題輝映山谷顧可無志乘以示永久乎拙公所撰
　　　簡當典善又得阮亭侍郎竹垞檢討共相訂正搜
　　　討無遺使讀者不必身歴其境巳有㑹心矣拙公
　　　有道力能詩經始青溝為卓錫地詳宋牧仲中丞
　　　碑記中其與兹山不朽云
　　　盤山志序　　　　　　　　　　宋　犖
　　　盤山在
　　京城東二百里而近一曰盤龍山蜿蜒盤薄故名一
　　　曰四正山山特立無倚蠭窠蓮瓣四面如一故名
　　一曰田盤山三國時田疇所盤桓去田從盤俗省
　　也今感化寺古碑猶載田氏事云其山多怪石其
　　樹多松石之昂者欲翔欹者欲墜欲壓綿谷亘巗
　　松生石罅臃腫蜷蹙怒而不得逞則徃徃作蛟虯
　　挐攫之勢其水皆奔泉從髙處下酈道元所稱望
　　山上水可髙二十餘里素湍浩然其間梵宇窣堵
　　之勝神燈鬼火譎詭幻怪之觀與夫龍蛇之神虎
　　豹鼪狸之窟穴髙僧隠士墨客之所鐫鑱山皆擅
　　而有之其與江南之匡阜黄海閩之武夷越之台
　　宕粤之羅浮巴蜀之峨嵋諸名山爭雄長於域内
　　宜也然而亘千百年來山志亡有探竒之士每以
　　為憾詎非闕畧與抑山之靈有所待如釋氏之所
　　謂緣與拙公來自江右卓錫兹山既闢青溝禪院
　　居之毅然以山志自任而少司農阮亭王公太史
　　竹垞朱公實佽助之凡屢削稿閲九寒暑而志成
　　然後山之深水之秀樹石之幽竒與夫梵刹窣堵
　　之勝神燈鬼火詭譎幻怪之觀龍蛇之神虎豹鼪
　　狸之窟穴髙僧隠士墨客之鐫鑱一旦若抉剔洗
　　濯而出而獻竒効靈於兹山以與江南之匡阜黄
　　海閩之武夷越之台宕粤之羅浮巴蜀之峨嵋爭
　　雄長而盤無愧色則志之功顧不偉哉曩余觀察
　　通永與拙公為方外交每欲助成斯志㑹遷去不
　　果今樂觀其成為之序所以幸兹山之緣也拙公
　　名智朴受記莂於百愚斯和尚為曹洞宗尤工詩
　　阮亭以清晝靈一方之論者以為然
　　盤山志序　　　　　　　　　　智　朴
　　康熙辛亥秋朴結茅盤谷為終老計日與二三子
　　遊見此山蔥蔥鬱鬱秀色摩霄怪石嵯峨飛蹲舞
　　掉清泉古朩隨人上下而其中隠士髙流今古疊
　　出賦詩題字徧滿厓壁因思夫名勝必得志乗以
　　傳然後山川之英華人文之粹美與夫建置之沿
　　革物産之豐饒因之以見不則汗漫無聞而巳甲
　　子春宋牧仲觀察過訪山中以此謀之牧仲欣然
　　喜朴因偕法侶佛藏相與搜討未幾而牧仲開府
　　江右佛藏云亡事遂不果戊辰夏王子千郎中入
　　山復商畧之謂必襄此舉於是涉竒歴險考古驗
　　今竊謂天假其緣以相成也不謂子千出守惠州
　　逺去天末又不果嗚呼好事難成一至於此此心
　　耿耿欲罷不能庚午夏攜弟子德意詳觀形勢繪
　　之為圖更尋舊典増益其所未備稿成質之阮亭
　　竹垞二公二公慨然首肯互為較定遂付雕鐫因
　　述其顛末如此亦以見經始之不易云爾
　
　
　
　
　
欽定盤山志巻十二
欽定四庫全書
欽定盤山志巻十三
　藝文四
　　詩
　　於北平作　　　　　　　　　(唐/)太　宗
翠野駐戎軒盧龍轉征斾遥山麗如綺長流縈似帶海
氣百重樓巗松千丈葢(一作三/尺大)兹焉可游賞何必襄城
外
　　擬古詩　　　　　　　　　(晉/)陶　潛
辭家夙嚴駕當徃志(一作/至)無終問君今何行非商復非
戎聞有田子春(一作/泰)節義為士雄斯人久巳死鄉里習
其風生有髙士名既没傳無窮不學狂馳子直在百年
中
　　同吕貟外酬田著作幕門軍西宿盤山秋夜作
　　　　　　　　　　　　　　　(唐/)髙　適
磧路天巳秋邊城夜應永遥傳戎旅作已報闗山冷上
將頓盤阪諸軍徧泉井綢繆閫外書慷慨幕中請能使
勲業髙動令氛霧屏逺途能自致短步終難騁羽翮時
一看窮愁始三省人生感然諾何啻若形影白髪知苦
心陽春見佳境星河連塞絡刁斗兼山靜憶君霜露時
使我空引領
　　答平禪師　　　　　　　　　(宋/)張商英
吐舌耳聾君已曉搥胸祗得哭蒼天盤山㑹裏翻觔斗
到此方知普化顛
　　盤山招隠詩　　　　　　　　(金/)劉　迎
谿山不難買所費千金儲不如數峰雲朝昏對吾廬交
游豈無人轉盼傷離居不如吾兄弟相應如笙竽左侯
薊名族温温器璠璵身雖市朝寄心與功名疎伯也亦
可人文華炳於菟風神聳魁偉襟韻含冲虚平生一片
心緣塵不闗渠相期有幽事嵗晚山林俱綵服照黄冠
歡呼奉親輿大婦侍巾帨中婦供庖厨諸孫戯膝前翩
然鳯將雛朝采南澗芹暮漉西溪魚煙霞入杖屨風月
來窗疏觀竹上巢雲禮佛登香爐紅龍雪浪涌白墖蒼
煙孤氷絃寫天籟茶甌泛雲腴快哉天下樂俯仰餘何
須正恐左太冲招隠昔所無
　　盤山招隠圖　　　　　　　　　閻長言
畫出中盤望隠歸鳴珂朝馬尚遲遲賦詩未敢輕相誚
卻恐吾山也勒移
　　盤居李氏　　　　　　　　　(元/)馬祖常
京塵敝盡洛生貂髙隠盤居獨寂寥李愿固充唐士貴
黄公還受漢家招山中白石飢來煮爐裏丹砂靜後燒
夜讀五經同異處更嫌秋樹響風飇
　　游盤山寺　　　　　　　　　(明/)薛　瑄
秋髙游古寺俯仰興悠悠塵土禪燈暗龍蛇畫壁幽草
深埋古砌天濶蔽層丘欲問無生滅寒泉晝夜流
　　登盤山　　　　　　　　　　　儲　瓘
遠望遥岑散馬羣亂泉激石響穿雲萬山髙向層霄挿
一水衺從兩寺分啄朩鳥飛平地見飯僧人語半空聞
紫茰黄菊兼紅葉爛醉西風對落曛
　　山居詩　　　　　　　　　　　唐順之
搶榆徙海鵬鳩笑續短截長鳬鶴悲山翁未解嵇生癖
垢面蓬頭也自宜
　　九日戚都督招集盤山寺　　　　劉應節
祇林樓閣倚嵯峨風雨重陽載酒過絶塞山盤滄海盡
九天秋入太行多出車今見周方叔題柱從聞漢伏波
忽報羽書思猛士凭髙同和大風歌
　　登盤山絶頂　　　　　　　　　戚繼光
霜角一聲草木哀雲頭對起石門開朔風邊酒不成醉
落葉歸鴉無數來但使雕戈銷殺氣不妨白髪老邊才
勒名峰上吾誰與故李將軍舞劍臺
　　漁陽道中望盤山因寄于户部覺甫
　　　　　　　　　　　　　　　　盧　雍
十年見説盤山勝馬上今看紫翠重乗興便須凌絶頂
題名還擬記行蹤雲間可辨層層路風過時聞隠隠鐘
東道相逢誰是主松間擕酒待司農
　　偕覺甫登中盤
有約尋山作勝游路回虚谷轉深幽塵纓聊向清泉濯
詩句還從峭壁留隔崦疎鐘初落日懸厓老樹幾經秋
煙霞肯許移家住願疏君王乞早休
　　又次楊秉節韻
林迴路轉失西東峰秀遙看面面同薄暮殘鐘催海月
中宵清梵雜松風顛巗攀陟窮人力怪石安排屬畫工
望望蓬萊渾不逺仙家時有鶴書通
　　夜宿中峰次趙叔鳴壁間韻
山房夜宿起徐徐物外身心巳泊如竹榻偶陪禪客語
石圅還覔異人書雲林虚寂塵凡逺野服逍遙禮法疎
莫訝登臨當嵗晚東風正是發生初
　　次儲柴墟壁間韻
亂石離離虎豹羣峰頭不雨亦生雲百千萬折路猶險
上下中盤界自分歴陟豈辭窮日力竒觀真過徃時聞
何當雪月看佳色尤勝朝霞與夕曛
　　又次覺甫韻
山前雞犬自成村山頂禪房不閉門游客欲隨僧共隠
古松應與石常存行逢峻嶺還停騎坐看清流自洗樽
煩惱欲除除未得塵中醉夢日昏昏
　　何燕泉太僕嘗登是山僅及中盤而止因次柴墟
　　　韻奉寄(鳳翅石龍巗/俱在上盤)
何郎游興止中峰絶頂何緣一寄蹤短句多應被山惱
長林光巳著雲封未看竒石如翔鳳豈識孤巗有卧龍
他日可能追勝賞還須補屐逺相從
　　中盤東麓有石壁竒峭上刻紅龍池水四時不涸
　　　脩篁古木掩映其間
行過中盤再計程紅龍池水四時清疎篁自傍幽巗出
古樹偏當絶澗横老衲休糧如有病好山與世本無情
輿臺莫喝松間道險語先教鬼魅驚
　　坐藏經閣遺址望絶頂邈不可即
未從仙客借飇車絶頂遥看路轉賖廢閣有基荒草莽
斷碑無字委塵沙也知此地堪逃世猶悔當年不出家
見説開山僧悟道白猨時獻洞前花
　　偶於敗葉間搜得斷碑四片剔蘚合而讀之有元
　　　人棲雲王楨題上方蘭若詩因次其韻
石路轉復轉雲林深更深前峰團紫葢上刹布黄金苔
蝕殘碑字風傳清磬音悠然坐終日銷盡利名心
　　下山口占
登臨力巳倦下嶺復盤迴好景看不足幽期許再來搜
竒得古刻擇勝了餘盃欲去還留戀斜陽故故催
　　和盧師邵望盤山　　　　　　　王　玹
行臺胸次饒丘壑暇日尋幽不厭重煙樹每勞瞻望眼
雲山多記去來蹤情髙孤嶺清秋月興逐叢林暮夜鐘
問俗偶來成逺眺題詩到處寓憂農
　　同于覺甫游盤山上方寺夜坐
聯鑣不愧謝安游雲淡林巒景色幽飛鳥一聲山寺靜
傍崕千樹曉雲留松花繞澗僧供茗竹葉盈壺客醉秋
佳景幾人能共賞西風塵事總休休
　　又
有客促命駕乗興入山游野鶴迎人舞寒泉繞寺流老
松蟠怪石落葉走空溝愛此忘歸去斜陽不暫留
　　同楊秉節游上方寺　　　　　　于達真
石磴巉巗恣逺游上方樓閣迥清幽雲山不逐髙僧没
殿宇還為豪客留小徑黄花驚晚節深林紅葉動髙秋
空堂坐共無生話悟卻塵緣萬事休
坐看青煙上碧林空山氣候曉陰森哀猿夜聴禪僧偈
好鳥時同游客吟惜景捫蘿登逺岫尋詩倚杖望遙岑
諸峰尚有登臨處倦倚寒厓力不任
　　同盧侍御游盤山
小徑何堪引使車漁陽城外路非賖登餘峻嶺迷深谷
落盡寒泉見淺沙寺近雲霄惟鳥道峰含煙火即仙家
眀春凖作重游計擬上寒厓覔早花
縱馬看山不計程殘冬煙火望來清泉聲落澗鳴還咽
石磴攀雲縱復横白鶴階前如有約蒼松厓畔似含情
追隨杖履題新句淺俗能勞過客驚
輕輿小隊度荒村來扣禪僧月下門老樹槎􁍦枝巳盡
殘碑剝落字猶存閒瞻素壁多留句共笑烏臺一倒樽
欲徧諸峰最髙頂不堪斜日易黄昏
　　奉和楊廉峰侍御暮春薊門校士畢同劉大夫子
　　　兵憲讌集中盤寺
蛇盤山勢與天通虎踞幽燕今古雄不斷浮雲來薊北
相邀春月上灤東清池波動桃花水細路風嘶御史驄
自昔漁陽兵馬地幾多休暇坐論空
　　答謝茂秦游盤山　　　　　　　李攀龍
愛爾躋攀處竒蹤滿報章山盤元氣出寺抱翠微藏拂
石搖天影披花帶雨香千峰回白首萬壑步青霜鼓角
闗榆墮旌旂塞草長陰風來大漠秋日下漁陽海色秦
城外邊聲漢苑旁欲因臨望代遂得紀金湯
　　登盤山　　　　　　　　　　　王世貞
禪主空祠恒嶽回誰憐盤嶺抱燕臺層巒不盡青天去
亂瀑爭雄大壑來共指丹梯安薜荔還扶蠟屐破莓苔
銀河只在微茫裏欲取寒杓作酒杯
　　登盤山絶頂謁黄龍祠　　　　　謝　榛
薊北來游第一山上連七十二禪闗人行巨壑泉聲裏
馬度層崕雲氣間石徑蕭蕭風吹冷萬折千迴臨絶頂
鐘響時傳下界遙鳥飛不到諸天迥無勞漢使泛槎心
揮手銀河能幾尋歴歴邊城紛螘垤明明滄海一牛涔
老僧笑指煙霞外此意沉㝠誰與㑹風生平地本無因
雲㸃太清猶是礙弔古踟蹰空石堂黄龍西去杳茫茫
珠林不見菩提影寶墖長含舎利光壁塵拂去獨留賦
下嶺回看迷曉霧放浪人間那復來月明夢繞盤山路
　　周刺史約游盤山不果　　　　　于若瀛
薄暮脂征輪沙起知天風茲來限于役倉皇𤣥洲東林
端立危嶂蒼翠刺霜空杳靄不可即須臾㝠雲重况有
同年友守兹芳譽叢殷勤約我游未及憩微躬徒為山
靈笑躑躅嵗將窮寄言探竒者幽興終來同
　　玉田縣憶盤山
泉石生平頗有興廣川東去思紛紛山程窈窕風霜外
小縣蕭條虎豹羣摇落闗河詩總廢支離懷抱酒能醺
曲肱此夜嵗將暮何處天開盤谷雲
　　夜發三河望盤山不見
去年望山山色蒼今年夜行天雨霜飇捲飛沙暗巗樹
天垂昏霧寒星芒陰陽明晦鳥雙逝今昔行藏人獨傷
别山向予弄朝色回首盤峰空渺茫
　　盤山同朱章夫對月　　　　　　傅光宅
登臨暫得此身閒共醉芳樽宇宙間明月一輪天萬里
數聲清嘯響空山
　　游盤山　　　　　　　　　　　王　衡
塞北山河百二重太行雲氣入提封泉爭亂壑時縈馬
谷響虚巗半是松紫邏煙花當九月青天雷雨入雙龍
朝來䇿杖中盤寺指㸃經行第幾峰
孤笻短笠乍低昂翠壁丹楓引興長片石倒懸流水路
斷厓髙掩薜蘿房諸天影裏沉西界斜月林中見上方
繞盡寒空不知路㝠㝠鐘磬逺相將
　　盤山絶頂　　　　　　　　　　王嘉謨
雲上峰巒天上浮盤盤未便是山頭西看落月依三輔
南望平蕪入九州繞徑翠開煙鳥道半空紅現火龍湫
荒唐無限髙危意比似人間亦可愁
　　送陸生從軍薊門　　　　　　　湯顯祖
盤山秋影挂盧龍别道烽煙入喜峰但得轅門能拜將
邊牆何用兩三重
　　入盤山　　　　　　　　　　　袁宏道
分明真山子的的有畫意風霜勻粉丹雲霞綴錦地一
皴一百仞雕鏤入空際瘦骨間青脂蒼勁有餘媚天紳
林頂垂仙蘂披襠被虯松百萬株黏石無根蒂峰峰有
活石石石挾仙氣一石置一山一山一㸃翠散作諸巒
巗分身可千計
　　盤山頂
摩天抽碧篸俯不見鳥背西日照墖輪影落重邊外峨
髻瘦仙人玉冠蒼水佩貌古骨竒清見者肅而拜浮空
日嬲雲足低呈光怪或聚或紛披或舞或澎湃千里聴
風鈴飛花落遙塞一萍一青山一㸃一人界
　　登盤山　　　　　　　　　　　袁中道
徧山難穏石數步即鳴泉絶壁有心仄野花無意妍笻
前時著蘚衲破不藏煙若遂搜尋遍僧居畢此年
　　盤山道中　　　　　　　　　　朱之蕃
盤山盤泉盤厓壁百折猶難望嶺頭鳥樂菁林山果熟
客停飛斾野雲流綠陰遮屋渾忘暑白叟歌田不解愁
極目雄闗環帝闕可知竒奥在并幽
　　送聶章羽游盤山　　　　　　　劉榮嗣
同有看山約妒君偶能遂逺樹漸有色暖日生巒翠相
送出薊門我心先君至山即如朋友游亦有投契人跡
所不經别具道眼視或當逢靜者一叩神仙事
　　奉陪中丞楊公登盤山　　　　　孫應元
五原賓從逐髙軒山寺憑虚敞法筵空界雲霞瞻色相
上方鐘鼓隔人天慧燈夜滿菩提樹菡萏晴開太液蓮
勝地登臨能幾見塞垣烽火正無煙
盤谷招游夏朩清天風呼雨過蓬瀛山藏蝀宇乾坤氣
峽湧龍濤日月明飲折荷筒催彩筆歌翻紈扇浥金莖
遲回好祝山靈䕶琪樹𤣥猿莫漫驚
　　登盤山絶頂　　　　　　　　　蕭應鳯
聞説盤山勝當年是鬼工移將多怪石疊作一崆峒寺
傍雲根聳人從鳥道通煙消闗氣紫日出海波紅萬壑
爭飛瀑雙峰半倚空憑虚凌絶頂極目思無窮
　　余從北道登絶頂沈太守襄髙㕘軍謙寜則南上
　　　中盤寺相候游覽既徧題咏頗多欲下山阻雨
盤山世應少此㑹亦云稀攀陟岐林麓栖遲共翠微寺
靈龍聴法谷靜鳥忘機千澗分還合孤雲去復歸選勝
爭摛藻談空毎拂衣最憐山好客遣雨䕶禪扉
　　薊州道中　　　　　　　　　　張永正
匹馬漁陽道休嗟行路難霜林無定葉秋水有餘寒白
雁飛初下眀霞落未殘盤山凝望裏煙外出層巒
　　望盤山　　　　　　　　　　　高承埏
中盤雲氣下盤生紫葢峰髙晚獨晴安得時平解塵組
白松樹底飯黄精
　　登盤山絶頂　　　　　　　　　李孔昭
絶頂盤空際登臨近日華一峰隣造化四顧俯雲霞東
海神仙宅西山帝子家連氛遮不見余意滿天涯
　　山居
夙昔志曠閒奮毅脱俗累日急食與眠餘若悉可巳澹
極精神生隨意娱筆紙當暑卧南軒客至常不起忘謝
送迎失坦然廢冠履捫心無是非何暇計譽毁白雲上
岩來就我行復止好客懶貰酒清談願移晷去留皆自
然交情信如水吾方學草木委形陰陽裏倘人快我真
棄置同泥滓
　　盤山(天府廣記作/失名唐人詩)　　　　　　　無名氏
盤山髙巍峩半入青雲裏中間最上峰更向天邊起行
行白石厓六月不知暑
　　又(見上方寺/東鐫絶壁)　　　　　　　　　無名氏
秋風黄葉□危厓逺上盤山石磴斜君昔有言歸李愿
山今無主只楞伽髙峰蔽日雲霄上古刹凌空嵗月賖
□□倚欄□□□老僧□錫□□□
國朝
　　盤山　　　　　　　　　　　　陳名夏
　　藥苗猶在地山鶴不騎來吹破天門雪何人上博
　　臺
　　盤山　　　　　　　　　　　　宋　權
　　山水何竒絶髙秋快此行千層盤路轉萬壑暗泉
　　爭天外懸松影雲根度鳥聲更憐紅樹色逺近向
　　人明
　　路入盤山書所見　　　　　　　孫廷銓
　　野曠煙千頃山迴黛一圍巳諳林下路懶作暑中
　　歸
　　急雨連滄海羣山赴薊門客懷無逺近嵐氣足朝
　　昏
　　山空一徑幽林外樵夫語驢跡印沙塍昨夜前村
　　雨
　　青嶂有劃合遙見中盤寺何處落清鐘臨風時一
　　至
　　石上蒼松古雲中碧寺深欲持調象力來制毒龍
　　心
　　憶盤山　　　　　　　　　　　魏裔介
　　盤山信靈異昔日我曽過流水鳴深澗竒峰矗斷
　　阿喫茶消嵗月入定閉煙蘿莫問宗門語閒雲處
　　處多
　　盤山道中　　　　　　　　　　李　霨
　　雨餘嵐氣上征衣望裏盤山逸興飛岐路忽逢停
　　轡問田家小犬吠柴扉
　　登盤山作　　　　　　　　　　梁清標
　　清曉發薊門盤山近在目引馬憑老僧迤邐迷磴
　　曲山根亂石横澄泉瀉川麓古松勢虯蟠春鳥鳴
　　灌朩窈窕開佛樓僧徒隠石屋下馬坐髙巗宛轉
　　清陰覆俯首瞰平原蒼莽極遙矚桃李媚幽谿煙
　　臯布新綠天風吹我裳拂拂來芳郁頓令塵慮消
　　良覺幽懷足何事慕蓬丘采真徒僕僕徘徊不能
　　歸長嘯振林谷
　　盤山
　　久識盤山勝今晨驅馬來僧攀青嶂出寺傍白雲
　　開法相留陰壑茅堂閉舊苔心清聞午磬莫問騎
　　頻催
　　夙有登臨興寜辭車馬勞溪雲縈谷樹巗日醉山
　　桃衣染煙嵐濕峰懸瀑布髙荆川曽有賦慘淡憶
　　抽毫
　　薊州道中聞盤山諸刹之勝不獲徃游悵然有賦
　　聞道盤山路㡬重丹梯遥指最髙峰月明虎卧千
　　年寺雪霽龍蟠百尺松半嶺燈寒方丈火諸天風
　　送暮岩鐘振衣每欲探幽處初地何緣躡屐從
　　讀盤山志有作寄青溝和尚　　　張　英
　　我昔賦行役税駕盤山下髙峰逼塞門蒼岩横薊
　　野黛色薄青㝠睇望彌秀冶今讀羣公詩煙霞共
　　繪寫久知林壑佳益覺塵壒寡樹杪亂雲栖石罅
　　飛泉灑松檜翳幽徑薜荔纒古瓦霜柿艷清秋風
　　篁卻炎夏言念紫葢峰依然白蓮社我本邱樊人
　　落落風塵者夙願在名山寄詩慙大雅倘許營一
　　龕薌茅乞盈把
　　望盤山
　　横雲諸嶺峻東接薊門煙石色幽燕冷鐘聲古塞
　　傳佛將燈作供僧藉果為田縱目勞延望曽無福
　　地緣
　　入盤山至中盤寺望絶頂諸竒勝顧念歸路不得
　　　徧游為詩寫懐　　　　　　　陳廷敬
　　我聞盤山七十二佛寺寺寺落花流水中古朩分
　　徑延客入谷口徃徃聞微鐘稍喜怪石堆磊砢位
　　置天巧煩神工飛巗百尺下澗水谿流時帶殘香
　　紅山深日斜意惆悵車馬行色何怱怱中盤崚嶒
　　倦登陟僧言竒絶焉能窮衛公舞劍臺最古磨厓
　　勒石真豪雄天門中開飛鳥過巉巗削壁雙青銅
　　絶頂墖輪照西日影落塞外隨長虹我行荒徼困
　　鞍馬親按唐壘尋遺蹤春風血染邊花赤夜雨苔
　　生戰骨空弩臺草木莽岑寂將軍片石青山崇此
　　來探勝樂幽閴翻増惋歎愁心胸孤峰飄忽不可
　　到還顧所歴煙濛濛歸途草草罷游覽他時蠟屐
　　扶短笻
　　懷盤山答拙公
　　布穀響春城春山寄逺情紅泉過雨曉白鳥下煙
　　明墖影飄長塞雲峰盡北平松門曽徃叩流浪想
　　無生
　　同張素存宗伯游盤山　　　　　李天馥
　　西風吹草作泉聲暖碧寒青畫裏行危徑多竒難
　　選勝好山無限不知名頻年久負煙霞約此日聊
　　舒薜荔情賴有燕公同志友蓮峰遙禮古先生
　　中盤仰踞古中胸望裏香陀暮靄濃谷鳥禁寒爭
　　向日山松染雪獨宜冬澄潭詫説乖龍伏叢薄驚
　　看乳虎蹤聞道上方饒舎利佛燈猶在最髙峰
　　途迷且逐野樵羣依約鐘聲隔嶺聞淺溜遶林俱
　　赴壑低厓似堞亦生雲珠龕險壓蒼龍腹貝闕遙
　　紆赤鳯文豈止石門多異石此中大有石將軍
　　少陵東轉石梁斜步步泉聲激淺沙遍野重隂疑
　　欲雪滿巗佳樹惜無花游仙徒憶青精飯倚嘯還
　　憑綠乳茶卻念正平風雅地凄凉不復鼓摻撾
　　　尚書履疾渡溪頻濟勝輸君怯是真百疊驚泉難
　　　覔寺滿山落葉不逢人彌天虚白迷銀海湧地空
　　　青誤輭塵舞劍臺髙成獨徃倦偎翠嶂且逡巡
　　　泃陽南望接雍奴冷翠凝霄隠寺孤時物禪闗惟
　　　黍臛先賢遺砦感雞蘇奔湍怒走長紆練細瀑髙
　　　懸巧弄珠喜得闍黎同緩步指揮名勝禮文殊
　　　繫馬停輿直造巔周遭林壑望茫然題名峭壁千
　　　尋上躡足孤雲一片前峰頂翠澄嵐氣渺洞門紅
　　　蝕土花妍御風冉冉窮登眺疑近重霄尺五天
　　　古墖紅龍逼紫虚扶笻直抵逺公居空中傑閣聞
　　　仙梵天際祥雲擁
御書老幹髙低皆過鳥小溪清淺亦生魚隨僧退院伊蒲
　　　饌露藿霜松頗自如
　　　振衣危磴踏雲根勝境蘢蔥草未髠半壁芙蓉遥
　　　上日一厓煙火自成村榆闗歴歴長城見霧塞濛
　　　濛大漠昏俯仰古今頻極目下方遥憩衛公墩
　　遶麓溝塍接隴頭東來風景薊門優諸邊村落皆
　　無雨此地人家獨有秋蒼翠滿山新月好牛羊徧
　　野晚山稠蓮花亦擅棲雲勝卻憶朝霞故里游
　　同洪昉思游盤山三十韻　　　　王澤宏
　　盤山屢經過登陟蓄意久使節無停車悵望空搔
　　首兹游慰宿願偕徃得良友新霽衝泥塗朝旭射
　　林藪逺矚列翠屏始覺入山口是時仲春交風日
　　况善誘繁紅花坼杏細碧葉垂栁幸攀弱蘿末畏
　　眺絶壁後同人惜馬力舎騎坐且走百折歴山腰
　　衆峰悉培塿巗峭松屈曲厓崩蘚深厚翠葢舞虬
　　龍斑紋繡蝌蚪五峰聳太清嵯峨若襟肘八石環
　　渫雲崎嶔若盤紐登頓坐霄漢延眺憑户牖下界
　　列陰晴低檻宿牛斗􁊢嶪千丈石位置五丁手懸
　　空屹不頽如有神靈守力疲至絶頂方廣不盈畆
　　足畏罡風烈心悸厓壁陡朋好嘆竒絶僕御仍私
　　詬野䔩對山僧林歌聴樵叟明星見長庚微陽漸
　　没酉清梵震遥林素輝上崇阜萬壑號松風如聞
　　虎鳴吼侵晨披衣坐鴻濛氣未剖雲霞倐開闔煙
　　嵐遞紛糾幽思勝卜隣聲聞願離垢何為棄寶珠
　　徒知矜敝帚終老栖三盤浮名復何有
　　重入盤山至青溝迴
　　頻年毎憶盤山勝今日重過亂石村梨栗成行圍
　　草屋澗谿分響共泉源尋僧始涉青溝險别友迴
　　看紫葢尊無那塵勞催我去平明衝雪到黄昏
　　望盤山有感
　　薊門首夏似凉秋重過盤山憶昔游疊嶂何心猶
　　壁立孤蹤無著尚萍浮結茅擬入雙峰隠砥柱誰
　　將八石留白首京華緣底事對人那敢説歸休
　　寄盤山拙公　　　　　　　　　王士禎
　　聞師敷坐處地近古中盤煨芋爐灰冷懸燈雪屋
　　寒六塵浮幻盡五字苦吟安楖栗横肩去空山問
　　嬾殘
　　答盤山拙公見懷
　　一隖白雲新活計三間苑屋舊家風夜來夢踏琉
　　璃境路指中盤更向東
　　送宋牧仲之官通潞
　　憶上盤山正暮春山中吟望苦逡巡而今持節京
　　東路恰與盤山作主人
　　謝拙公惠芝
　　寄書巳十載見面一何遲忽有山中信來當嵗暮
　　時欲尋清淨退更訪天人師不遇商顔叟無因茹
　　紫芝
　　題拙公寫真
　　雲門像裏見春容紅杏千林一樹松何日從師聞
　　寶鏡青溝蘭若子時鐘
　　較盤山志竟賦寄拙老
　　選佛場非逺青溝講席開常言行脚去何日打包
　　來彌勒同龕處英雄舞劍臺薊門春樹裏東望興
　　　悠哉
　　　退朝雪中懷拙公
　　　東望盤山二百里年年結束負行幐偶逢金水橋
　　　頭雪忽憶梅花樹下僧鉢裏伊蒲常施鳥巗中瀑
　　　布幾成氷丈夫一事公無讓未許尋常將相能
　　　答拙老寄盤山圖
　　　三生支許最相闗未得相尋水石間應笑羼提舊
　　　居士祗從圖畫説盤山
　　　游古中盤拜觀
御書留贈佛藏大師　　　　　　　　　沈　荃
　　　丹梯百折到中盤墖影崚嶒萬仞看石罅泉聲如
　　　玉戛庭陰松勢作龍蟠白雲深處留仙錫紫葢峰
　　　頭望
翠鑾
御墨淋漓霄漢上天香縹緲䕶栴檀
　　　又贈佛公
　　門外千峰共一峰禪闗白日雨花重虎谿欲别還
　　相問蓮社他年許暫容
　　盤山詩六首　　　　　　　　　宋　犖
　　冒雨訪名山既至雨忽霽巉巗盡刻露歸雲曉溶
　　㵝五峰互低昂青翠落幽薊初途得感化碑紀保
　　大嵗法像最凄凉遺構荆榛翳旭日照山椒石磴
　　盤天際嘉游方自兹小向精廬憩
　　發興窮林巒賴此孤笻拄威紆循澗濱曲折穿山
　　隖礧礧亂石堆逺近無􁅰土時見巗穴中幾㸃桃
　　含雨路旁晾甲石上有清泉吐遺跡恐荒唐姑聴
　　樵夫語行經少林寺宗風𬗟初祖咫尺望中盤對
　　啟青蓮宇微聞仙梵幽寂歴日停午墖院近可尋
　　池愛紅龍古誰從峭壁間貌得錢塘怒想像香臺
　　側震蕩風雷鼓淹留酌澄碧游鯈粲可數當春雄
　　雉鳴似應丁丁斧髙矚凌晴空遥探偕法侣舒嘯
　　振樷薄寜畏豺與虎
　　　兹山最佳處實維古中盤幽磴幾登頓怪石驚㠝
　　　岏或如屋宇疊或如象馬攅或拱如野叟或矯如
　　　翔鸞花宫忽仰覿琅璫響雲端精舎連邃洞詰曲
　　　施朱欄突兀五松樹正蔭説法壇長風一披拂白
　　　晝濤聲寒道人南國秀十載此盤桓
至尊昔臨幸
宸翰留層巒昭回倬雲漢豐碑宜雕剜皇矣
聖人作欲和良獨難
　　　萱芽芼作蔬松花采作餅一飽不願餘衺陽掛西
　　　嶺左踏屋角梯萬松如列屏嵯峨紫葢峰望去不
　　　見頂石窟千年樹幹作三尺挺撫之詎忍去長歌
　　　扣其癭右尋談經石陂陀更幽迥虯枝少拘束老
　　　此無人境有句不能道嗟如喉有鯁嚶嚶谷鳥鳴
　　　徘徊步清影天外九華髙直擬驂螭騁
　　　空山正寂寥何處人語響遥見故人來臨風披鶴
　　　氅洪厓許拍肩一笑穿雲上聊啜僧厨粥旋策山
　　隅杖看松訝作龍拜石呼為丈願結煙霞隣拾此
　　栗與橡嗟余王事迫返駕意悵惘絶頂舎利墖崪
　　嵂不得徃佛牙走樵牧聖燈驚魍魎勝跡匪自今
　　逺望但合掌其餘栖隠地一一託遐想寄語青溝
　　僧終期共幽賞
　　朝望白雲來暮移青松歸石徑屢延佇余情實依
　　依返景帶山杏夕磬響岩扉弄泉聊盥潄寒色上
　　人衣道逢八十翁談笑共忘機此中事事佳豈獨
　　娱清暉退尋入村舎燈下蝙蝠飛賦詩興不淺濁
　　酒杯堪揮五更望殘月流光破煙扉倚馬語僮僕
　　我心仍翠微
　　秋日望盤山用黄山谷韻
　　隨蝶作馬牛兒女鎖房闥朝來稍蕭散快值凉秋
　　月庭槐垂陰濃不厭蟬響聒蔬畦聊支笻曠望𣺌
　　城闕盤山排空來千巗迥秀發浩然游興生輒欲
　　著布襪五峰儼芙蕖青蒼樹如髪徃者此林巒卧
　　雲得怡悦栖遲古中盤飽餐僧厨蕨髙吟答松濤
　　㟁幘擊銅鉢連篇鏤肝腎誰能狀毫末還經晾甲
　　石愛聴泉活活今我莅此邦一俗直到骨吏事有
　　程期曽不失圭撮埋頭簿書間風騷謝鞭撻何期
　　行藥餘忽覿煙巒窟妙句佇英游庻無三獻刖薄
　　宦雖漫爾終愧厠簪笏他時紫葢巔長歌采野葛
　　藍谿道上憶盤山
　　楸峪看雲過温泉策馬還依然趨潞水無計入盤
　　山夢穏風濤外愁添簿領間新詩如束筍燈下手
　　頻刪
　　重游盤山七首
　　盤山如盤龍舊名為四正幽燕之奥區百里勢竒
　　横五峰插碧天羣岫如奔命我行越薊丘曠望迥
　　生敬趨途隨山樵短策喜孤勁千像凌晨經樹石
　　莽疎映矮墖儼衆僧導客來相競靈椿學虯松法
　　界殊清淨澤鉢失淪漪摇石具情性登攀忘渇饑
　　　亦未暇吟詠俯首紫葢峰㑹當持其柄
　　　去去遵山麓谿谷何威遲芒鞵鬭石齒竚立宜輕
　　　颸天香穿老屋零落餘罘罳艾而張網羅禍機嗟
　　　虞師盤泉響珮環隔嶺聴愈竒既至得舊觀太息
　　　水之涯照影驚皴面仍不改漣洏中盤白墖院少
　　　林紅龍池停屐還振䇿胸巳無險巇山心探初地
天藻仰穹碑道人知我來為我埽茅茨松石知我來為我
　　　發幽姿所恨春尚早杏萼閟華滋經壇沙淹汨東
　　　崦榛還披月明嘯髙閣願與山靈期
　　　萬壑激松濤空山黯將夕失道困䝉茸蒼耳時一
　　　摘谽谺勢搏人卻步憐局蹐稍循迮徑迂未怕層
　　　巒隔人語驚栖禽老鸛聲格格聞鐘投寶坊片月
　　　簷際白登臺撫長松天畔留㟁幘隣僧邂逅逢茶
　　　話意良適河漢手可摩猿挂看林隙靈境清心魂
　　　欲卧不安席頭陀催閉目云有虎行跡
　　　游山如噉蔗佳處得以漸崪嵂挂月峰磴道一何
　　險孤墖入雲汀殿閣聳巗厂探竒並鳥飛耳畔罡
　　風颭積雪明皚皚晴靄閒冉冉幽磵藏上方禪扉
　　日夕掩老僧雖屢邀未去同回剡捫籐勞抗尻狂
　　嘯等驚魘嶺脊得少休聖燈想光閃佛牙禮金棺
　　捧視意還歉盈盤薦棗梨地僻僧厨儉嗟余擕㓜
　　來非向金仙諂愛作八極游齊煙看九㸃
　　昔余吟五字幽賞企青溝凌風越西嶺䦨入麋鹿
　　游谷口訪邃洞門閉巨石留何時名將軍古蘚纒
　　兜鍪異鳥靜相語聲比山呼優松䑕竄䆗窱豎尾
　　招其儔顧盼出叢薄花宫臨荒陬苑屋八九間彈
　　琴藏湯休新詩感祭酒奚啻珊瑚鈎黄精潤齒頰
　　名畫清人眸幾年輯山志徃牒窮㝠搜遺世幸同
　　調矢口談莊周誰謂白蓮社髙風獨千秋
　　游興動枯禪偕我登疊嶂煙嵐清㝠濛斷續來樵
　　唱幽處衛公庵松石訝殊狀位置造物工左右恍
　　揖讓﨑嶇到寺門劍臺屹相向纔聆梵放幽旋策
　　登髙杖嶄絶苔壁横徐緣石脈上篝火尋題名畫
　　腹辨字様新月正如舟散髪一疎放人生螘旋磨
　　今夕愜微尚四山響朩魚清切聞法藏風起海雲
　　鋪從師聞真妄
　　曉起問歸路天城經山隅如行鉄堂峽石氣侵肌
　　膚嘉果不知數遑復問槐榆林端響啄朩顔色憐
　　衣襦幾日夭桃開想見絶代姝峭壁壓臺殿詎與
　　屏風殊松篁紛㸃綴摩詰當能圖涓涓山腳泉一
　　寺皆沾濡折松作麈尾酌泉佇銅壺歸示華亭客
　　定恨不並驅簿書行委坐楖栗何時扶
　　答拙菴
　　白雲流滿地黄葉向空飄似此道人句寜殊叢桂
　　招聞鐘眠佛閣隨鹿過谿橋何限曽游處分明入
　　夢遙
　
欽定盤山志巻十三
欽定四庫全書
欽定盤山志巻十四
　藝文五
　詩
　　自雙峰寺望上盤山　　　　　　髙士竒
　　崪嵂雙峰日巳西空山寂寂鳥頻啼依稀樵徑無
　　人跡只有花香送馬蹄
　　松下禪扉報午鐘溪橋路斷白雲封山僧指㸃遥
　　岑寺猶隔巑岏四十峰
　　下盤山作
　　撲靣紅塵暗客衣年來蠟□事全稀卻從仗外看
　　山色一路題詩歴翠微
　　㳺盤山
　　昔讀寰中記茲山勞夢想十年思一逰塵事日鞅
　　掌扈
蹕過薊門承
恩恣觀賞馳馬踰崔巍趨途漸深廣縈廻石徑紆盤旋下
　　　復上山勢兀嶙峋奔厓盡骯髒緩䇿登危峰煩襟
　　　為一爽嚶嚶野鳥鳴汨汨山谿響暮春天氣佳小
　　　憩在林莽松泉臣所須性志本踈朗茫茫属車塵
　　　時曳青藤杖從來箕潁心對此聊俯仰
　　　上盤絶頂
　　　千仞聳危岫孤髙數上盤扶笻㸔更險捫葛步仍
　　　難天外松風落厓邊草色寒塵襟一以滌獨立感
　　　無端
　　　冄遊盤山
　　　暮春陟崇阿山靈謝客久廻車重逡廵倐復中夏
　　　首取徑異疇昔彷彿尋谷口緒風從南來泉聲清
　　　且瀏繁英過眼新宻䕃解襟受感此節物遷行行
　　　歴岡阜石人坐藤蘿招我若舊友四山空翠來盤
　　　礴豁兩肘對之萬慮澄身世渺何有側足天地間
　　　煙雲結櫺牖頋茲塵外游屢許鞅掌後飛躍任羽
　　鱗睠焉撫髙厚
　　題黄鶴山樵樂志圖兼憶盤山(元人四大家王叔/明畫尤不易得余)
　　　(昔㳺盤山見其巗石磊磊松枝落落以為絶似/叔明禾中李九疑嘗云古人繪事如佛説法縱)
　　　(口極談所拈往劫因果竒詭出沒超然意表而/總不越實際理地所以人天悚聽無非議者繪)
　　　(事不必求竒不必循格要在胸中實有自與現/境相合此樂志圖巻竹樹蓊欎樓屋映帶自是)
　　　(叔明極得意筆跋語不知何時為人割去人聞/叔明有會稽書屋圖南村圖他時當一遇也)
　　山意殊秀聳結構隠林壑美䕃環竹樹芳香翳芷
　　葯田疇既已耕畦苑游可樂妻孥情熙熙弋釣恣
　　旁礴相與數良辰朋來事杯酌斯境本不難幾人
　　成遐託披圖有真想妙筆况黄鶴我曾登盤山攢
　　峰石交錯髙下被長松澗水繞巗脚意者山樵翁
　　粉本收囊槖忽忽十餘年佳遊尚如昨山居志未
　　遂孤懐付寥廓
　　讀盤山志賦詩四首寄懐拙菴大師
　　平生丘壑未能忘蠟屐抛來住水鄉記得盤山三
　　月暮馬蹄行處野花香
　　恨少竒書廣見聞開緘十巻水山文呼童摘取薔
　　薇露盥手輕繙到夜分
　　萬株松影千峰石一度經過半世思忙裏壯年悲
　　裏老(昔時夙夜在公流光易/邁兩年悼亡頓成哀老)蒲團藥竈閉門時
　　梅天幽夢繞青溝妙緒清言讀未休林澤即今誰
　　可共徃還書札慕司州(兼懐阮/亭侍郎)
　　盤山拙菴大師書來奉報　　　　朱彛尊
　　三盤勝地稱絶衆嶺何峰最尊别後時勞夢寐書
　　來興轉飛翻青松十里巗磴紅杏千株寺門好雇
　　犢車一兩輭塵碾到山根
　　送宋僉事犖之官通潞
　　中盤曾聽佛樓鐘按部重登紫盖峰料得使君吟
　　興發塞門百道走紅龍
　　寄别拙菴大師
　　青溝雲木晝參覃夢想巗栖燕子龕惆悵花時仍
　　不到滿衣春雨返江南
　　　盤山　　　　　　　　　　　　汪晉徴
　　　昔觀薊丘志兹山勞夢想今來侍
鑾輿松石遥俛仰自襄大禮還便道愜尋訪入山徑紆折
　　　泉淙耳邉響初地得感化遺構落荒莽藤蘿坐石
　　　人見招如拄杖林巒最幽秀净業標名曩傑閣瞰
　　　虚空踈櫺樹梢上緣石勇躋攀晾甲臺倜儻行經
　　　少林寺宗風猶軒朗老衲慣將迎肅客供栗橡咫
　　　尺中盤山仙梵清勞攘更上古中盤怪石争竒賞
　　　正法禪院開戸外一峰榜
聖人題詩句豐碑炳天壤髙渾追正始山靈增輝晃我來
　　　在初冬輕寒氣猶盎秋花一已謝鳥語聲逾爽絶
　　　頂雲罩峰遥瞻氣蒼茫信宿翠微游黄山夢來徃
　　　寄贈青溝和尚　　　　　　　　孫岳頒
　　　拙公盤谷隠古佛峙花宫止静千峰月髙吟萬壑
　　　風懐人憑尺素閲世等飄蓬何日聞清論山窓茗
　　　盌同
　　長安雪後寄懐拙菴大師二首　　孔尚任
　　馬蹄蹀躞御河濱頃刻春泥踏作塵翻笑盤山松
　　寂寞百年曾見幾㳺人
　　博士由來最冷官思山有夢去仍難空勞㸔雪遥
　　相憶獨埽晴峰上下盤
　　寄青溝和尚　　　　　　　　　馮　朂
　　結茒驅虎住青溝裂石天開闢境幽會得禪心自
　　蕭寂一輪明月萬峰頭
　　由瓌紫谷至玉石莊入山　　　　王　煐
　　雨霽殘雲半嶺横平沙細路馬蹄輕松風謖謖聞
　　天籟澗水泠泠雜梵聲山鳥頻呼如有意野花相
　　笑不知名同㳺盡是塵勞侣偷得餘閒快此生
　　盤山道中
　　四月盤山草木深七年曾此一登臨杏花楊栁來
　　時路好共黄鸝續舊吟
　　曲曲谿流逐徑衺馬蹄騰踏入烟霞碧桃知我重
　　來晚春盡猶留一樹花
　　歴天門諸勝上雲罩寺
　　天門孤聳映清暉苔蘚重重瑣翠㣲神物古池開
　　一鑑仙靈幽洞閉雙扉撲巗危石鵰初落挿漢竒
　　峰鶴欲飛鈴語逺聞山徑轉短笻扶我竟忘歸
　　游黒龍潭投宿暗峪寺
　　欲探黒龍潭先憩白雲隖努力勸飽餐無畏登陟
　　苦㣲徑識竒樹異草隠榛楛怪石幻萬狀偃仰復
　　傴僂或如虯龍盤或如獅豸怒或如黿鼉伏或如
　　鸞鶴舞近睇每彷徨遥瞻還愕憮騰躍效猿猱有
　　笻不暇拄漸聽亂泉鳴喜色溢眉嫵渇甚競抔飲
　　味甘勝醴醹力竭依危石屈伸撫雙股前途正險
　　巇况復多蛇虎躡足履巉巗恨不生雙羽横亘眠
　　石虹皎潔無纎土懸流挂疋練蒼翠苔紋古映日
　　發光華微茫辨絲縷噴瀉注洪潭颯颯生風雨清
　　澄鏡面平鬚睂擬可數環凹若鬴錡欲濟無檣艣
　　週遭石浪生疏鑿疑鬼斧深杳不可測傳是神龍
　　府賓從暨僧伽相視舌各吐云更有三潭聨珠嵌
　　巗滸倦者先告歸進退分歩武夕陽亂人影相頋
　　倍踽踽突兀兩山逼蠻壑肖天姥三潭水深㳷厓
　　峭削雙堵積蘚襯藤蘿蝸涎汙綸組頋此肌骨寒
　　悚慄不自主悤悤轉林麓隠隠聞鐘鼓倚杖叩僧
　　扉振衣登梵宇老衲餉果茗山厨炊秔稌飯罷尋
　　㫁碑零落字形腐放腳卧禪牀清歡洽肺腑黙數
　　此日㳺昔賢孰堪伍擬徧告同人先須秃筆譜
　　入盤山　　　　　　　　　　　衛台瑺
　　滿村棃葉帶霜紅最愛名山風雪中儼若峨冠不
　　可見三盤頂上白雲封
　　出盤山口號
　　蓮花池小一雙灣亂石霜林谷口還比部何當游
　　興足馬頭指㸃説盤山
　　晚歩隣菴訪盤山和尚共話　　　何五雲
　　緇塵無地愜幽尋何處㣲風度梵音素盌茶香分
　　菊色空天月冷入松隂十年勞吏還家早四正髙
　　僧避俗深相送柴門成一笑霜枝驚起暮棲禽
　　到上盤登挂月峰晚眺　　　　　阮旻錫
　　客子御風來峰巔己挂月月上薊門山邊笳静不
　　發薊門秋塞晚無烟塞外髙峰欲挿天週逥亭障
　　三千里東臨碣石滄海邊滄海眼中一勺小塞北
　　江南青杳杳不知天地幾何年但見隂陽疾雙鳥
　　古人寂寞已塵埃山川留待後人開玉闗西入班
　　超老磧中更有李陵臺
　　出下盤
　　萬壑松聲萬壑泉芒鞵踏破五峰烟驚魂猶向巗
　　間墜快意無如洞裏眠弹指徧開彌勒閣分身却
　　下大羅天唐碑宋碣曾何有愁閉空山六百年
　　題盤山圖
　　三十年前曾閲此而今垂老得親游昨宵一覺青
　　山夢試問圖中可似不
　　游盤山歸蒼林上人有詩見訊依韻答之
　　老去漁陽俠客心青霜匣底冷龍鐔五更誰打鼕
　　鼕鼓百嵗空為數數吟曉夣無端雲易散秋燈有
　　燄月先沉近來不用參方去會得盤山賣肉碪
　　將㳺盤山柬諸同志　　　　　　鄭纉祖
　　風塵苦羈束邈焉思逺眺况值此清秋烟霞有同
　　調憶昨上方游山水仰髙蹈如何夜來夢親覩盤
　　山貎巍然雄朔方不與上方肖偃仰羅羣動襟期
　　豁衆妙㣲茫杳難分約畧覧其要尤愛孤峰竒輕
　　身淩絶峭坐觀千岫低卧聽孤猿叫醒來心魂幽
　　猶聞巗谷嘯何當與君期白晝窮㣲奥
　　登盤山六十韻
　　皇天閟華滋驅山作屏列遂令此峰髙靈氣於焉
　　結混沌判何年登臨快此日蜿蜒塞外來突兀空
　　中出迴伏衆岡環欎紆㣲輕折千尋拔地軸一柱
　　撑天闕髙可凌虚無逺能鑒毫髪初登猶堛塞數
　　轉漸超豁層層凌絶頂了了見澄徹竒非神鼎鑄
　　峭豈昆吾切不假藕絲穿寧藉螺穴軋自覺石泉
　　幽羣推林麓鬰三盤曲有餘四望端如一有如竒
　　偉人視髙歩還濶有如貞静姿澹寫無塗抹又如
　　古鴻文體正而詞括不落小蹊徑渾然大手筆迺
　　知帝王區逺與郡國别流峙合而鍾神竒蓄不洩
　　三山或比隣五嶽孰優劣洞壑相崩峭岡巒互出
　　沒山容幻紫青石狀逞危突老樹鱗槎枒枯藤虯
　　曲屈晦窺猿洞暝曉映龍潭澈髙墖落雲霄奔流
　　倒溟渤橋疑石梁逥瀑向廬山割陟覽盡丹梯徘
　　徊多寶刹聲傳清磬連翠匝蒼松宻轉瞬淡濃分
　　移時向背失神工迥不倫至化杳難詰以彼雲中
　　竒幸茲逰覽决别來骨肉踈興到親朋挈歩兵兼
　　小咸封胡並遏末陶公意特豪惠逺禪堪悦不用
　　籃輿隨自把桃杖伐將毋山靈觸亟遣神丁奪選
　　勝期先登耽幽每後歇意中各有属佳處誰能恝
　　歴級身頻髙迎眸眼一瞥石囷棗梨封天厨豆􁂁
　　實采摘怡性情噉食慰飢渇歡賞及稚童追呼踐
　　履襪傾欹驚渉險超忽欣初脱古跡半陸沉導僧
　　費指説留連竟夕晨信宿擁裘褐幽夢浩無涯孤
　　懐勃難遏起窺澗底雲欲掇峰頭月夜氣何㣲茫
　　商飇乍凛冽每苦出門艱頗虞行路窒斯㳺偶然
　　遂勝事焉可必維昔漁陽亂紛然戎馬逸風塵昏
　　頃刻干戈競倉卒是山畜逋逃所全十七八天心
　　應有在民命賴以活誰言桃源洞迥與人間絶桃
　　源信可求苦為塵世聒褰裳最髙峰東望遼海潏
　　緬懐管㓜安皂帽髙自潔欲往從之㳺青天騎虹
　　蜺歎息斯人徂清風千里發
　　盤山絶頂次戚少保韻
　　木落風髙旅鴈哀天空雲㫁戍烟開三千餘里盧
　　龍在七十二菴寶積來塵世幾番悲浩刼清時何
　　處見邉才英雄事業身難遇少保曾登舞劎臺
　　三河道中望盤山絶頂
　　䇿蹇東臯欲暮天上盤髙出萬峰巔逰人指㸃如
　　曾到一抹浮圖盡碧烟
　　登盤山絶頂
　　上盤突起鬰崔巍卓立孤峰何壯哉古戍烟中千
　　堞出漁陽樹裏一城開翩翻鳥背髙低見錯落雲
　　根松石徧僧言寶墖時放光嵗嵗佛燈除夕見
　　重逰盤山呈青溝大師拙菴
　　憶昔尋逰到此間五峰相對一開顔東甘澗隔西
　　甘澗西架山連東架山雲寺罩餘常帶濕天門開
　　早不須闗吾師若問重逰興曾向仙人橋往還
　　留别拙公　　　　　　　　　　洪　昇
　　我避囂塵到幽境一住渾忘旬日永春風三月山
　　不寒飽㸔青松與紅杏半生詞賦何所求結社思
　　陪惠逺逰清泉白石信可戀妻兒待米難淹留勞
　　生汨汨終何極一夢百年如晷刻明日風塵下界
　　行迴頭只見青山色
　　陪王昊廬先生游盤山
　　問訊盤山路乗春竝馬來髙低空翠合㫁續野花
　　開斑鹿穿林導黄鸝隔嶺催人言扶杖客先到白
　　雲隈
　　㣲聞鐘杳杳漸近水淙淙倒影穿雲塔横枝迸石
　　松峰危欹紫盖池古瀉紅龍更上前山去相將䇿
　　短笻
　　老僧解留客隨意共園蔬布席憐松䕃看山愛雨
　　餘林深頻竄䑕池冷不生魚同是忘機者探幽縱
　　所如
　　澗㫁垂藤接林迴狹路分五峰争捧日八石各生
　　雲僧與豺狼狎人將鹿豕羣閒來剔蒼蘚細讀古
　　碑文
　　絶頂此躋攀蒼茫曉日殷一身飛鳥上雙足亂雲
　　間大漠連滄海長城補㫁山遥㸔古北口天險舊
　　秦關
　　幽尋未云竟驅馬忽言歸惆悵攀芳樹低徊戀翠
　　㣲出山雲逺送留客鳥遲飛多少塵勞事誰能便
　　息機
　　將逰盤山寄拙菴大師
　　殘臘與師期髙松㸔雪欹杜鵑花欲盡真悔入山
　　遲
　　山色潞河東朝朝憶逺公青溝望不見只在白雲
　　中
　　冄入盤山憶與昊廬先生同逰口占寄之
　　重尋白雲來獨入青山去青山笑問余故人在何
　　處
　　由青溝越山至雲罩寺登舍利墖眺望
　　策杖凌西巗捫葛踰北嶺厓㫁徑轉危林深路逾
　　永㣲窺白日光亂踏青松影巍峩啟佛宇閒寂隔
　　人境千尋舍利墖獨踞最髙頂鐸響天風翻雲深
　　石氣冷指點古長城連山作門屛幽薊與青齊㣲
　　茫辨烟景絶磴倦躋攀禪房息俄頃夢覺聞疎鐘
　　翛然道心静
　　山中寄朱若始
　　壯嵗飄然辭紱冕衰年勉爾傍風塵鹿門居士安
　　禪久栗里先生乞食貧江上鴈稀書隔嵗山中花
　　發病經春餘生漸悔浮華誤近向蓮宫叩净因
　　山中夜坐和王右丞韻
　　松風千萬樹松月二三更惟對一僧坐詎聞羣鳥
　　鳴形神都已敝身世竟無成不學空門法真為負
　　此生
　　山中雜題
　　踏徧紅塵十載贏來白髪千莖决計深山獨徃喧
　　囂怕殺浮名
　　八石餘多怪石五峰外有竒峰始信古今髙士超
　　然不列儒宗
　　泉聲三里五里松影千層萬層紅杏山山迎客白
　　雲寺寺尋僧
　　别盤山
　　歩歩出烟霞依依望林樾縱抛石上泉難負松間
　　月
　　拙公相送臨别口占
　　老僧立松根㳺子下巗際揮手復迴頭白雲路迢
　　遞
　　三月五日宿山下茒舍作
　　積嵗堕塵網靈襟坐迷惑久思訪名僧人事苦羈
　　勒東風漸暄和髙興遏不得騎驢穿栁堤新雨沙
　　似拭依㣲白雲中忽見青山色入望猶迢遥倐然
　　豁胸臆今宵孤嶺下茒屋聊偃息明發候晨霞攀
　　蘿事登陟
　　和宋牧仲先生答盤山拙公見招　朱載震
　　聞説盤山裏春風杏亂飄㑹須匹馬去不待老僧
　　招明月紅龍沼青松白板橋薊門連潞水東望未
　　曾遥
　　將赴盤山作　　　　　　　　　宋　至
　　清明己過穀雨前正是山寺飛花天老衲一紙期
　　携手小僮半夜促著鞭筆牀硯匣早束縛繩鞵布
　　襪殊安便會須拄杖穿雲去坐㸔春水流平田
　　游盤山
　　飫聆盤龍竒未覿烟嵐秀卻幸薊門過五峰得深
　　究硉兀挿蒼穹目注雙晴瞀羣山莽迴合各自効
　　奔湊頻年雜塵鞿如馬困閑廐茲喜饒餘閒兼之
　　當春晝早起理芒鞵千像競先就村醁提滿壺囊
　　槖裹糒糗㸔山似讀書宜漸不宜驟稍覩層崿改
　　乍聽雌雉雊巨石何礧砢勢欲向人仆是時天尚
　　寒谽谺厓骨瘦晾甲留荒跡琮瑟瀉清溜行徑聊
　　支笻手口快盥潄威紆達中盤紺宇名著舊五松
　　　䕃講堂鳳舞蛟龍鬭科頭松下眠花落黏衫袖往
　　　者戊午嵗警
　蹕來我
后
天藻劖豐碑山靈時䕶佑登頓忘朝昏落日照井甃載陟
　　　净業菴歡呼躍童㓜夾道拱栝柏果植亦綿茂但
　　　恨朔風髙不克樹橘柚到門啼幽禽便㨗穿鼯鼬
　　　老衲出戸迎項縮語䛠譳竚立向空階心已飛靈
　　　鷲藜莧任飽餐適口等醇酎梵經誦有期木魚聞
　　　夜扣凌晨踏天梯數里入雲竇橕拄凴楖栗顛危
　　　賴匡救遥睇長城雄燧息餘空堠初地聳層巔榱
　　　桷牢結構尋僧下青溝蘭蕙託香臭談詩據繩牀
　　　眄彼雲出岫旋覔舞劒臺攀藤學猿狖從簡此題
　　　名大書還深鏤呼僕磨隃糜欲搨蘚花繡更有天
　　　城幽削壁驚竒覯屋背兩方塘風過水紋皺似兹
　　　陵谷佳應居匡廬右作詩傚南山字句愧疎陋四
　　正多神仙靈異説祕授鶴氅去復來粟粒視宇宙
　　人生擬蟪蛄無夭亦無夀願藉澤鉢泉滌我世俗
　　疚駕言往從之散髪逺謑詬此地足棲遲詎必訪
　　勾漏
　　喜晤拙公
　　我昔尋師盤山麓三月欲盡春花浮我今逢師長
　　安陌正月纔過春風柔師住山中理山志而我南
　　北恒淹留每值方外輙問訊但少佳句將綢繆遥
　　想青溝真清絶秩秩泉水淙淙流更有萬本老松
　　樹月明風動濤聲幽似此勝地不長往塵土滿靣
　　殊增羞計日豆苖當漸長擷芳好向烟嵐㳺
　　送拙公歸盤山　　　　　　　　林鳳岡
　　人間剛許一相逢又躡田疇古隠蹤石路半遭雲
　　氣塞山門全是杏花封天隨盤處青三折日到臺
　　邉白五峰怪我此心同片月隨師直挂碧芙蓉
　　春日贈别拙公　　　　　　　　吴啟元
　　五嶽名山老貫休披圖指㸃見滄洲徐無從此開
　　生靣畫出長城半幅秋
　　虯爪蛟須裂石紋一盤松是一盤雲老僧菴在中
　　峰頂手弄蒼烟到日曛
　　山北山南盡杏花亂雲堆裏逺公家何時許我閒
　　來徃一杖穿林卧石霞
　　衣上雲烟杖底泉迴㸔塵土轉茫然此行知踏千
　　峰雪又住盤山廿五年
　　送拙菴和尚還山　　　　　　　王孫茂
　　塵世何緣識逺公翛然巾拂古人同半肩猶帶千
　　山雪一笑如聞萬壑風雲水無心慵説法天花有
　　意自零空懸知明日言歸速應憶巖前杏藥紅
　　久住盤山不出山纔來又逐鳥飛還緇塵寜染蓮
　　花净春晝惟耽鶴夢閒洗鉢潭中龍起蟄題詩峰
　　頂月當闗道人踪跡真堪羡何日追隨豁旅顔
　　贈青溝和尚　　　　　　　　　袁　佑
　　青溝絶勝到人稀逺寺寒鐘落翠㣲多寶墖前雙
　　白鷺悠悠時共野雲飛
　　滿山飛雪杏花紅松老鶴嗚萬壑風吟罷禪心對
　　明月春泉流水自西東
　　贈青溝老人　　　　　　　　　龍　震
　　亂石無平路尋師到極巔空香雲裏結冷翠雨中
　　懸元亮非貪酒逺公不説禪白蓮如可續花鳥共
　　因緣
　　留别青溝老人
　　已愛春山色愁抛秋月堂飯供雲子輭泉煮豆苖
　　香阮籍睛難白支公意更長浮名不久戀末路好
　　相將
　　説盤山
　　我從四正來未了三盤債同人問勝㳺説之頋不
　　懈上盤松樹多中盤巗石怪下盤流泉泠十里聞
　　滂湃五盆溝不深天門路最隘雄為舞劒臺險是
　　六王砦五峰各聳立烟雲實一𣲖近為山中僧勒
　　石分疆界幽人縱來隠俗僧焉肯賣每到快心處
　　反令心不快
　　寄懐盤山拙菴老人
　　每憶田盤山先動青溝情青溝有隠人髪白精神
　　清結茒巢深雲髙卧在松聲嚮時一把晤心素為
　　之傾飲我潄玉泉飽我豆苖羮携手窮巖竇髙險
　　獨先行是樹皆有勢是石皆有名烟霞雖糢糊指
　　畫得分明留連僅五日已大快生平至今入夢寐
　　尚與共品評何能耐劇煩復居塵中城
　　逰盤山　　　　　　　　　　　許兆麟
　　名山直北翠巃嵸曲磴衺攀絶處通峰擁蓮花翻
　　曉日巗垂薜荔響秋風蒼松懸雨㸔天宻清磬穿
　　雲落澗空已勝汗㳺牧八極何曾笑語世塵中
　　太行振勢涌盤山山谷盤龍勢莫攀鳥道直通天
　　北極連州跨海帶重闗薊門雲接天京樹結想山
　　靈不我顧塵途鞅掌歎倭遲突而行值登山路路
　　迥五峰刺逺天雲霞閃爍擁青蓮泉穿石罅淙淙
　　出屈曲寒生萬壑烟山中精藍七十二處處林泉
　　領幽致上盤天際下盤紆更有獨勝中盤寺髙人
　　遯跡此棲真豎樵麋鹿結比隣開山寶積燈傳水
　　談禪講律人天津我來􁛫眺窮幽討唐宗李帥師
　　行道舞劒臺空縱有名帳房石畔生豐草橋下泉
　　聲去不回晾甲何如洗甲早安得功成策蹇歸一
　　日一陟山椒老
　　盤山　　　　　　　　　　　　博爾都
　　策杖攀危磴蕭蕭萬木聲雲過衣漸濕泉沸馬頻
　　驚怪石當軒立枯松隔路横渾疑塵世外真覺道
　　心生
　　懐盤山
　　曾入羣峰裏林深古刹閒草花明石隙野路晦松
　　間溜水和啼鳥歸雲補㫁山至今縈夢寐何日更
　　躋攀
　　㳺盤山　　　　　　　　　　　陳　璋
　　百轉羣峰上迢迢一徑㣲水流清見骨虎氣冷吹
　　衣杖易穿雲入人難避鳥飛經時還詰曲未敢便
　　忘機
　　㳺盤山　　　　　　　　　　　錢　震
　　一入盤山意豁然扶笻十里梵宫前松遮柏䕃疑
　　無地路轉峯迴忽有天西嶺殘陽東嶺月南窓空
　　翠北窓烟流連旬日終難别直欲携笻老嵗年
　　盤之路
　　十里重岡鳥道衺入山紆折萬松遮石頭滑處還
　　當省穿出層雲便到家
　　盤之石
　　一山竒石累千峰峰頂雲頭盡是松愛煞嵯峨靈
　　且秀應教憶念米南宫
　　盤山　　　　　　　　　　　　吕齊端
　　三盤崒嵂環畿東􁛫空削出青芙蓉怪石作膚土
　　為骨千溪萬壑蟠虯龍嵐烟樹色倐更變天地於
　　此開生靣蓮花紫盖列翠屏古寺氤氲時隠見晨
　　鐘暮鼓欎相望瀉瀑鳴湍自激昻百尺晴虹跨幽
　　澗浮圖挿漢生光芒亭軒接趾誰經拓閴洞隂森
　　鬼斧鑿渤碣滄溟指頋間長城蜿蜒連沙漠肥遯
　　常懐田子春只今駐節亦髙人傳燈屢著神僧蹟
　　靈巗秀嶂增精神年來蠟屐真踈嬾晞髪科頭任
　　蕭散白雲舒巻若招尋遥對無終弄霜管
　　青溝贈拙公　　　　　　　　　梁　洪
　　此中有開士猿鶴結同心對月石門敞著書花雨
　　深翠㣲澹鬚鬢緇土空衣襟無語坐春澗有時携
　　素琴相將談勝概不覺發㣲吟更指上盤好詰朝
　　雲外尋
　　溪亭
　　桃花爛漫水潺湲獨坐溪亭心最閒天上春雲晴
　　萬叠層層望去到盤山
　　秋日望盤山　　　　　　　　　莫夣□
　　微茫烟樹薊門空翠削芙蓉望不窮螺髻盤迴青
　　嶂外黛眉宛轉碧雲中林髙泉響驚秋雨壁絶烟
　　生起暮風但得身閒能濟勝道心何必向崆峒
　　入山值杏花未謝喜作　　　　　孫才衡
　　可怪東風樹能消幾日開竟留花未落似待客遲
　　來帶雨浮紅雪臨風點綠苔山林春自好何必曲
　　江栽
　　逰盤山
　　一徑入層巔﨑嶇路轉偏馬蹄天上落人影日邉
　　懸殘雪消春澗荒松帶夕烟招提何處是隔岫有
　　鐘傳
　　盤山　　　　　　　　　　　　張　霔
　　四正山頭策短笻亂雲危石踏重重地天人籟千
　　巗水上下中盤萬樹松古寺琴僧空自老荒臺劍
　　士有誰逢蕭蕭只恐風雷起飛出深潭五百龍
　　寄青溝老人
　　我憶青溝老世情久屏絶裹足翠㣲間松雲一簾
　　閉流覽西方書巻巻古氷雪慧業望文人每每辱
　　髙潔不聞戒律弛反苦禮法設始信寒山詩即是
　　真禪悦一别池上蓮三年想芳烈山中自朝暮人
　　間變時節述作豈無志心勞日成拙安得負塵笈
　　巗窓就區别
　　題盤山圖寄贈拙菴和尚　　　　龎　塏
　　我夣盤山己十年披圖如在萬峰巔何時拄杖尋
　　師去再証龎家居士禪
　　盤山巗壑冩來真馬老重來住後身他日相逢好
　　相識笑余還是牧牛人
　　題盤山圖兼寄拙菴大師　　　　何百鈞
　　盤山如盤龍祇園當龍背雲生香爐中龍吟亂雲
　　内境險人跡稀卓錫拙菴在禪定發深悟辯才了
　　無礙心由教外傳道與名山配清净余所耽披圖
　　恍身逮何當逺從逰超然去闤闠
　　盤山和徳松如韻　　　　　　　塞爾赫
　　涓涓石髓㵼空青謖謖厓松列翠屏記得中盤西
　　北望九華峰勢對孤亭(環翠亭遥對九華峰/王衡緱山集亦及之)
　　霞烘亂石帶山村惠逺東林飯菜根三十五年一
　　彈指不知巗竹幾生孫
　　寒青暖翠五雲中石磴千盤鳥道通一徑香生不
　　知處古松花落下山風(晚春山僧收松花作餅/甚佳遲則隨風散去)
　　砂嶺泉邉行䇿杖宿猿嶺畔擬移家就中佳境渾
　　難忘坐倚長松㸔綺霞
　　水曹佳句近如何十斛珠璣㵼澗阿老去把吟三
　　歎息輸君滿眼賸烟蘿
　　辛酉暮春薄㳺盤山　　　　　　徳　齡
　　似盖巗雲散薄隂餘春天氣稱幽尋出城纔放㸔
　　山眼已作逍遥世外人
　　踈籬茒屋亂山青處處人家映翠屏回首薊門西
　　去路軟紅飛撲短長亭
　　隂隂桑柘鳥聲幽渺渺平灘漾綠疇誰傍名山成
　　小築枳花門巷嶺西頭
　　峡裏柴荆别有村交柯新緑䕃雲根詩人舊識桃
　　源客今日來㸔四代孫
　　諸天樓閣畫圖中亂石幽泉一徑通知是僧厨燒
　　槲葉紅簷烟颺落花風
　　㕘天松柏影縱横占岫嬌雲放午晴小坐僧窓証
　　聞見萬株寒翠木魚聲
　　選勝登臨憶昔時盤雲深處徧題詩卅年重倚巗
　　前樹猿鳥誰能認髩絲
　　雲封藥竈仙人洞月照香臺佛子家羽駕飇輪無
　　返轍重來清恨滿烟霞
　　移居盤山詩　　　　　　　　　永　寧
　　卜宅依山麓從容亦茍完編籬三徑曲鑿牖一天
　　寛鼓腹煨鴟芋章身製鶡冠舉家清且健隨在可
　　盤桓
　　山僻招提古人閒話易深鶯花騷客興泉石老僧
　　心杯泛東村酒絃調西澗琴相歌復相笑世眼任
　　升沉
　　田廬(山/名)巗徑好處處建招提飛棟接天險盤松卧
　　地竒風雲時變幻水石自紛披居近前峰下開尊
　　醉所宜
　　抱疾停農日捐書小坐時分花刪病葉脩竹得新
　　枝徃事多歸夣幽懐盡入詩一樽聊獨酌空谷更
　　誰期
　　蒼茫羣動息岑寂小樓空逺水猶將月孤雲不近
　　風衣霑秋露白窓闔夜燈紅此際酣髙枕清尊幾
　　處同
　　臨流偶適興石上坐忘歸野㟁花多致山泉魚不
　　肥幽栖人事簡髙蹈古情㣲任達無拘束從誰問
　　是非
　　煙蘿籠古寺亂石出人寰家在山隅下僧來樹杪
　　間桑麻秋段段鷄犬日閒閒祗説羲皇世於今見
　　一班
賜㳺盤山恭紀　　　　　　　　　　蔣　溥
　　太行鍾淑清連綿壓平谷田盤舊隠地千載留芳
　　躅泃水放碣石酈注詳記録形勝推漁陽屹峙鎮
　　畿服直欲凌崑閬何須訪嶽瀆年年望
　翠華㳺豫耀川陸
　别院敞蕭疎
　法宫森肅穆縹緲裛流雲曈曨映初旭怪石蟠蛟螭
　　奔泉駭麋鹿野花處處紅巗蘚層層綠
幾暇時澄觀仁智樂具足名山賴傳記
特勅校天禄舊乗多舛誤或陋或繁縟摛辭歸雅馴
宸章謹三復
詔許探幽竒庶不限耳目勝㳺昔企慕
殊恩今幸沐蠟屐整籃輿問途指林麓春風正潭沲山
　　光金碧煜三盤欎相望迥合勢奔逐烟嵐倐變幻
　　振衣恣遐曯清磬出伽藍㣲聞栴檀馥小憩亦復
　　佳禪房隠花木摩挱古碑碣文字半可讀絶壁挿
　　瓊霄藤花風簌簌頓疑窈窕峰飛來古天竺炊烟
　　一縷斜巗畔露茒屋周匝樹檎杏㕘差藝葵菽耕
　　鑿盡熙皥穿雲引黄犢方知春事深林間鳴布穀
　　何處泉聲幽琤琮戛寒玉石路相激盪勢不異飛
　　瀑盈科地漸寛縠紋澹洄洑從容數㳺儵閒逸愛
　　浮鶩坐覺怡我情清澈似可掬丁丁樵斧傳喁于
　　㫁還續石磴翠㣲開山腰細如束古松千萬樹盖
　　偃空青簇清風天際來湓涌海濤蹙龍鱗何斑斕
　　攫拏虬枝秃老根長茯苓往往山僧斸洒然心神
　　曠遭逢良自朂頻年扈
　屬車
宸翰屢諷讀山靈荷寵榮迭開真靣目
　異數及(㣲臣/)周覽往而復蒐羅重文獻珥筆摛巻軸佛
　　　地播嘉名仙山紀清福靈蹟發耆闍真形傳圖籙
　　　永言名山藏文彩煥彬郁㑹㸔出器車神凝年穀
　　　熟敬紬石室文敢效岡陵祝
　賜逰盤山恭紀　　　　　　　　　　錢陳羣
　　　扈從
橋山歸馬䇿向西指
　　行宫規田盤攬勝集衆美春山邀
　宸賞花栁何旖旎未明即求衣幾務各待理侵曉閲封
　　　章批答馳萬里少焉徹尚食
　　天房駕騄駬名刹證重來流覽標大㫖
　　翠䍐或穿雲回轡未移晷樂山見本性得詩盈剡紙
　　　傳宣盥手讀賡和慚鄙俚謂是當卧㳺刻劃想像
　　　裏何期
　召對間餘論及山水
　曰盤當勝處靣目靈鷲似爾生靈鷲鄉爾曷不逰此今
　　者風日佳暫假庶可以出趨
　行幄中用敢白相揆同志五六人聞者各歡喜上馬
　　取道西瞥眼驚芳□誰栽仙人杏千樹爛霞綺紅
　　者紅於桃白者白於李馬前有鳴泉泉側石齒齒
　　俛首上石梯磴折竦岌㠖有寺名天成紺宇巗半
　　倚其上小平處石壁堅如壘緣徑陟北岡一歩一
　　殊軌或如馴象蹲或如圍棋累或突而欲墜或張
　　而如哆蘭若結其間萬松䕶其址登樓仰
御題海天同一視松濤無根源隨風自起止布席在松
　　下茗飲就石几嵌空安禪室如匭亦如雉欲上足
　　知疲中輟心仍企笑與山僧言願借住一紀捆書
　　一千巻讀竟出還仕題詩留石罅萬松老居士山
　　僧為我言去道或倍蓰盤中七十二幽絶略可比
　　天留此枯寂化人實所委山厨無一物蔬菜逺城
　　市虎狼日磨牙食人如􁖨豕日落即闗門厥患庶
　　可弭昨聞
萬乗來曵尾各他徙秋官掌邦禁官在道可履守道而
　　廢官茫茫更何恃遭逢
堯舜君行與䕫契擬豈學田疇軰槁項飫糠粃再拜謝
　　山僧我言實戯耳扶童行彳亍低頭黙自惴須臾
　　日將昃一抹暮烟紫雖有他勝處不敢復請矣我
　　昔持使節六渡灤河涘屢經盤山下相望尺與咫
　　昔也對靣失今也把臂始遇合有定分飲啄惟所
　　使要於緣慳時珍重慎一跬援筆記同逰各各詳
　　姓氏其嵗辰在申其日為上己
　　題盤山
　行宫門外雙杏五絶句
　　此日
　宫門倚作衙常時麄服稱山家居人云是百年物老
　　樹猶能著萬花
　　也許山容近玉除恰過寒食嫩晴初端莊婀娜仙
　　人服看徧千林總不如
　　肯教桃李占春風雨綻霞蒸暈薄紅樹下最宜
　天仗馬鵞黄絲勒玉花驄
　　一枝夭嬌更盤拏得地天然擁白沙開向中書省
　　中客故應題作紫薇花(東偏一枝開特盛閣部/行帳直廬即設其下)
　　分付東風莫漫催好花未要盡情開明早别爾當
　　歸去散直斜陽立一回
賜逰盤山恭紀四十韻　　　　　　　鄒一桂
　　環畿抱重峰艮位起􁊢嵲幽光儲精竒元氣苞藴
　　結來逰肅扈從眺望引領切剡藤披欲圖卭竹倚
　　未出
帝曰汝往哉豈可覿靣失揚鞭入花塢結伴尋仙窟陟
　　岡藐三盤下阪輕九折怪石滿林麓棋布而星列
　　大者如車舟小者若𤓰瓞懸者如欲墜動者如欲
　　活眈目虓虎蹲昻首狂兕突境静色奔駭心曠神
　　凛冽馬乏換籃輿松聲亂溪舌山譁人語喑樹黯
　　禪燈㓕飛虹架危卵斑蘚生鏽鐵跳珠落襟懐蟄
　　蠖伸洞穴争流無俗湍鬭枝有竒奪蓬蓬雲盖張
　　紺宇撑阢陧跨虚接藤蘿激竅噴滃渤山僧來睢
　　旴問言苦詰屈冠者五六人中途已抛撇倒榻息
　　吁嘻索飲救枯渇壁詩欽
御題篋志嗤可抹愿歸誠妄附田隠亦牽説盤澗自成
　　薖盤阿自羅刹盤石自磊砢盤松秀孤孑盤空且
　　盤固盤繞亦盤欝以此得盤名穿鑿正不必我來
　　此盤桓為盤冩凹凸就泉作硯池燒松為朽筆盤
　　意會心胸盤皴非倉卒天成萬松圍甘澗東西别
　　少林蔚中盤鈎勒遍殘碣梵宫七十二過訪僅什
　　一雲罩天門開遥望絶頂末目貪足力疲山黝日
　　光沒訝茲鞭血羣深恐履尾咥晚風乾汗水佳境
　　且回轍留待他年登靈奥忌盡抉長歌記勝逰
恩貺己忝竊
　　登盤山　　　　　　　　　　　沈德潛
　　漁陽重鎮削芙蓉紫盖攀躋第一峰亂石雲中蹲
　　虎豹寒泉松頂走蛟龍㣲茫海氣環無外層叠邉
　　城繞幾重身在栖猿㝡髙處擬將白日挂孤笻
　　天窮漠北欝崔嵬佛海龍池獨往來纔上半山無
　　鳥雀早知下界起雲雷隠居為指田盤谷舞劍還
　　尋李靖臺到此并忘身世感茫茫大地總浮埃
　　逰盤山自天成登萬松寺邀陳紫山張鏡壑同作
　　　　　　　　　　　　　　　　裘曰脩
　　十年騎馬京華客對靣西山曾未識田疇先生舊
　　隠場夣魂往往徒相憶快哉茲來夙願酬一笑欣
　　然動顔色紅塵漸逺山漸深聨轡翩翻理行䇿髙
　　處全遮佛子宫隘時幾絶逰人跡寺前劒石撐孤
　　青寺後琴泉漾寒碧峰迴徑曲幽復幽衆籟空空
　　鐘磬寂忽然天風海濤相御行長松萬竅同一鳴
　　颼颼謖謖不暫停老龍天半聞吼聲驟雨乍掩春
　　晝晴激揚震盪立欲傾何必鼓枻尋連成到此已
　　足移我情掉頭便謝青㝠去歴險捫竒行且住萬
　　幕沉沉隔暮烟依㣲不辨來時路此逰鄭重非等
　　閒放朝特荷
君恩寛平生寂寞苦愛山誰識坐致輪蹏間百年一瞬
　　竟焉是但當歡樂無憂煎下有清泠百尺之深淵
　　上有蔚藍萬里之髙天縱目直過飛鳥前白雲千
　　頃何茫然爽如鷹脱鞲上紲曠如馬出泥中韀人
　　生固取適意耳以我自視寧非仙明晨隨
　輦驅車發重來亦是經年别石上題詩誌不磨丁夘
　　之年仲春月
賜逰盤山恭紀　　　　　　　　　　董邦達
　　田盤山色天下秀
真人樓觀開雲岫每從朝退望翠㣲飛來復見此靈鷲
　　平生結習耽林泉况得竒觀邇
　文囿披圖覽勝久神往結願何時始得副丙寅九月
　　秋景佳承
㫖遂得凌髙崕霜林㸃染紛繡繪千巗叠玉層雲排穿
　　雲漸入最深處似登閬苑升瑶階躊躇滿志歸自
　　慶
君恩曠蕩真靡涯數年以來勞夣想時對三盤憶蕭爽
　　花外烟霞鎮巻舒松間風月森虚敞神馳益覺登
　　眺美躬歴曾諳名勝廣從教吟望心徘徊祗瞻彩
　　翠依
　仙仗今春正值三月時花磚日永趨
　彤墀
天語傳宣勅授簡山經輯綴探幽竒舊志一編未醇備
　　比邱蠡測還傳疑今茲蒐羅務詳慎廣擇博訪宏
　　辭摛有
詔更許蠟㳺屐洞天真景恣尋索驚逢異數出螭坳喜
　　隨仙侣過鸞掖四靣蓮葩拔地攢千章松樹㕘天
　　劃蒼玉劈殘巨靈斧黄金布滿能仁宅盤泉伏地
　　琴筝幽白石齒齒噴清流洒然似映氷壺立頓疑
　　萬壑澄髙秋是時山花將吐萼瓊枝敷暢環丹邱
　　　金碧照耀人天界神秀一一歸雙眸五岳真形圖
　　　未易况是壺天清景閟親切應須得縱觀仙逰更
　　　沐
　君王賜雲霏松棟瀑聲喧日麗芝房峰影邃經營粉本
　　　備規模粗識
　堯禹恭儉意茲山造化精英鍾烟嵐岞崿青芙蓉
聖祖宸翰耀珠璧我
　皇御製鏘笙鏞髙逸己垂田盤跡古德直開臨濟宗二
　　　酉可三三神四崑崘縣圃相追從(㣲臣/)此日懐油
　　　素記取清華得殊遇豪吟欲繼龍池篇縷述思摹
　　　上林賦蔚藍瑶碧撲襟袖氤氲不辨天上路相期
　　　搜討紬秘文石渠天禄附傳注茲逰三度
　恩屢邀春光秋色均逍遥致身福地良不偶典籍特重
　　　同文朝巗穴幽人慕貞吉
　帝庸作歌隠可招願將崆峒訪道志譜入金簡期松喬
　　　盤山道上　　　　　　　　　　薩哈岱
　　遼廓風烟古薊州盤中清景近深秋低坡蔓草眠
　　黄犢逺渚平沙下白鷗日轉千峰開鳥道雲横雙
　　墖見僧樓等閒恐被山靈笑馬上題詩紀勝逰
　　秋日扈從盤山天成寺因憶昔逰
　　不到田盤二十年又隨
清蹕一攀緣雲含蒼翠山髙下霜絢丹黄樹㫁連雙墖
　　影懸峰外寺萬松響雜澗中泉天成舊是題詩處
　　指點烟霞滿目前
　　讀徳松如盤山倡和詩追次原韻　沈青崕
　　聞道天成寺最幽山藏曲室少平疇衛公遺蹟千
　　秋壮劃破罡風到上頭
　　烟霞層叠薊門村特為聽泉憩樹根行過青溝登
　　舍利巒頭俯瞰見諸孫
　　磴危泉怒亂雲横鉢内龍歸法雨晴夜宿上方諸
　　品静倚牀猶聴逺鐘聲
　　超登雲海望天涯甘澗東西好住家挂月峰前迴
　　客屨補衣剪得赤城霞
　　登盤山　　　　　　　　　　　符　曾
　　石壁挿天起三盤踏翠登中藏隠士宅蘿徑挂脩
　　藤暮與歸雲宿朝㸔曉日升居人不識我喚作入
　　山僧
　　攬勝集遥秀紛然滿眼來春風下殘照松壑散清
　　哀山湧翠螺旋石分青峽開思將衣上垢一濯澗
　　邉回
　　明月清無際言尋石徑㣲濕分松葉露凉滴水田
　　衣懸瀑垂如練崩崕勢欲飛陽阿如可即余髪殆
　　將晞
　　行到萬松境恰當亭午時上盤浩雲海下界净琉
　　璃潭影窺天小經聲度壑遲由來清絶景塵外幾
　　人知
　　宿東竺菴曉起山門看雪　　　　陳　臯
　　海水夜剪馮夷宫八萬四千驅天龍我佛要施鉢
　　花滿冷飛戱白迷璇穹朝來披裘出門立天地溟
　　濛糊一色亂擲空中皛不分小者如拳大如笠四
　　山不見青蓮趺春意散入枯林枯我疑昨來塵境
　　改不然翻身跳入仙人壺耳邉有響不知處澗底
　　幽泉作人語為語諸公莫浪猜此段竒觀殆留與
　　須臾日耀扶桑隈一鳥不飛天鏡開素華倒射銀
　　漢白上下直接千樓臺舉頭舞掌屢叫絶大聲欲
　　讋山靈回今年偶趁逰山轍不意看山兼看雪看
　　山雪裏山更佳滿目清機杳難説我生與山頗為
　　緣青鞿布襪無時閒天公恐我太寂寞故教神力
　　鋪綴乎其間一覽己覺凡艶陋道人休約紅杏然
　　自蓮花池捨車步至天成寺
　　捨車理簦屫石路盤谽谺朝暾在溪門㫁崕露削
　　𤓰氷底啼幽瀨宛轉行修蛇兩山環肘腋徑轉開
　　衙衙翠屏駕香界萬萼青蓮花平生泉石心於此
　　興更賖禮足向白佛幡影揚寶珈
　　晚自歡喜嶺取道西峰樵徑而下
　　松風吼潮音澹日西嶺帖山僧導我行取徑何㠎
　　嶫側身穿石門荒榛齧衣衱崩崕鬼靣皴暗雨莓
　　苔浹下臨勢不留有似氷帶屧查子濟勝强騰身
　　自誇㨗同人怖無言予亦屢回怯稍見祇樹林禪
　　燈出香葉仰靣千仞巔翠色與天接不加一枝藤
　　雙足何由躡
　　自上方寺踏雪至少林寺觀多寶墖
　　　　　　　　　　　　　　　　朱　岷
　　山腰積雪白層層掃徑偏憐擁帚僧指點少林雲
　　外寺尚留餘興踏春氷
　　宿東竺菴曉起山門看雪　　　　查為仁
　　晨鐘警夣破殘燈耿菽粒斂息趺匡牀靈籟延虚
　　入初驚蟹爬沙旋訝蠶食葉振衣先衆起迺知雪
　　霰集近山銀闕封逺山璚臺立大哉造化功寒光
　　萬里吸我欲扳松行松松玉龍蟄語客且収笻地
　　爐傾米汁
　　望盤山　　　　　　　　　　　戈　濤
　　長嘯出都門翹首望盤崿逺景明村墟浮雲澹寥
　　廓褰裳渉通津春水半欲涸是時㣲雨零夾㟁桃
　　花落烟郊入馬蹄平沙净如削岡巒稍蔽虧雲樹
　　互旁礴竒峰决眥來蒼烟滿林樾耳目頓靈異心
　　神坐超忽停鞭倚夕陽迴首想城闕日入争餘光
　　往來猶奔蹶咫尺𬗟靈區忍向塵埃沒山僧早閉
　　門寂寥晚鐘歇
　　自玉石莊達天成寺五首
　　歩歩泉聲急層層石色分入天無寸土横路有孤
　　雲野䑕時驚客林猿各覔羣鬰然深處望嵐氣曉
　　氤氲
　　稍緣一徑仄漸逼萬峰齊曲折藏幽處人家過澗
　　西數驚石欲堕回訝路全迷幾日桃含蕋殘紅流
　　滿溪
　　餘寒猶中客知是入山深躑躅花迎路栗留聲出
　　林偶隨漁者去或負釣竿吟小坐蓮池北蕭然净
　　我心(蓮花池在/天成寺南)
　　雲壑都迴轉峰巒互帶纓於山為曲室有寺號天
　　成絶壁
宸章迴髙峰佛塔聲老僧諳舊跡指點澗泉名
　　樹影沉沉合山光簇簇濃蒼烟來絶壑落日在髙
　　峰晚飯抄雲子香泉芼鹿茸(菜/名)耽吟殊不寐卧聽
　　上方鐘
　　由石門歴萬松寺至盤谷禪院
　　疾行取山勢緩歩覔山趣琤琮辨風泉窈窕測烟
　　霧石門割竒秀怪石森相聚蒼骨間青脂一一狀
　　刻露人言始皇帝長驅競海渡憤不受鞭箠逋逃
　　散此處虯松萬萬株長根黏石固下鋭而上豐斯
　　語信不誤林端杳鐘磬花宫恣㳺寓突兀壓頽峰
　　穹碑最髙踞云是舞劔臺英雄於茲駐至今風壑
　　松時作蛟龍怒翻然更東下披榛尋㣲路磴石相
　　陵臨塘坳幾回互山光變更竒夕陽亂烟樹野獸
　　紛鳴嘷鳶禽各歸騖前林覷深黒寸心多恐怖盤
　　谷方丈地踟蹰一迴歩
　　逰盤山　　　　　　　　　　　張　模
　　投晚山前宿凌晨上翠㣲花香時入袖雲氣自沾
　　衣緑樹千重合清泉一道飛采來薇蕨美曉露未
　　全晞
　　為愛山光净招携愜素心留詩題石壁把酒坐花
　　隂野鳥能窺客林風乍滌襟未能長住此翻悔俗
　　情深
　　山居詩　　　　　　　　　　(釋/)徳　清
　　獨坐長松下悠然太古心髙山流水意誰復是知
　　音
　　松下數椽茒屋眼前四靣青山日月升沉不住白
　　雲來去常閒
　　静夜鐘聲不住石牀夢想俱空開眼不知何處但
　　聴滿耳松風
　　春深雨過落花飛冉冉天香上衲衣一片閒心無
　　處著峰頭倚仗㸔雲歸
　　青山不動自如如朝暮雲霞任巻舒縱有紅塵深
　　萬丈曾無一點到茒廬
　　依巗結構草為菴乍可容身止一龕但得心源歸
　　湛寂任從世事付癡憨三竿日上還髙卧丈室雲
　　封不放㕘佛祖直教踪跡㫁何須前後列三三
　　盤山　　　　　　　　　　　　行　乾
　　形無定向勢如龍古樹扶踈嘯晚風靣靣烟霞浮
　　幻景層層蒼翠露真空寶圖卓立千峰上金刹横
　　開萬壑中舉世丹青描不得白雲常繞梵王宫
　　山居詩
　　􁛫空一片山玲瓏無背靣巗下有龍吟可聞不可
　　見
　　春深崕際草萋萋牧豎擕籃過澗西試問於今何
　　處去白蓮池畔采青藜
　　夏日雨後望盤山寄青溝和尚　　智　暹
　　炎炎盛夏當初伏汗下如漿髪如沐驟雨驚雷何
　　自來倒甕翻盆經信宿曉起潞河忽放晴燕山薊
　　嶺來心目飛翠浮青指頋間卻憶師凡住盤谷幽
　　人永矢自弗諼卧枕松根一坦腹慚愧而今老大
　　身濫厠法門空鹿鹿他時决計賦歸來料得茒庵
　　不須卜
　　盤山　　　　　　　　　　　　超　見
　　盤山怪石攢聳出碧雲端磵氣侵人冷松聲徹斗
　　寒
　　盤山漫興　　　　　　　　　　超　正
　　大象本無形名山突兀起虯松堪盤桓古洞可棲
　　止師昔此談禪余今斯論理言前顯正因句裏明
　　宗㫖五峰鉢囊間八石衫袖裏於斯悟靈機是得
　　真如髓
　　盤山即目　　　　　　　　　　智　韜
　　曉日空林似晚霞晴光遥映住山家一聲清磬雲
　　邉出幽鳥時銜樹裏花
　　四正山居詩　　　　　　　　　超　常
　　耳觀多清净流泉響若琴鍾期歸去後無復問知
　　音
　　一灣流水碧滿地落花紅不道春歸去惟言昨夜
　　風
　　逰盤山　　　　　　　　　　　超　然
　　勝概畿東第一峰烟雲影裏碧重重烏藤不怕蒼
　　苔滑數遍厓巒萬樹松
　　登盤山　　　　　　　　　　　智　楷
　　多年懐此山今日到山間豈獨山幽静更忻僧意
　　閒是非人不至松石戸常闗登陟無仙骨雲巔未
　　易攀
　　盤山　　　　　　　　　　　　元　玉
　　聞得盤山數十年孤笻今日到山巔松崕四處濤
　　聲發疑是匡廬瀑布泉
　　盤山雜詩　　　　　　　　　　智　朴
　　盤峰勢䃳􁯁似帶癡頑意於中具大觀存神别有
　　致雲霞時吐納中虚外特奰掩勝潛幽竒處處恣
　　逰戱洞壑屈曲深萬松藹蒼翠四圍鐘鼓聲饒多
　　苾蒭寄山川祕英華草木生文字惟我信宿緣住
　　年十有四招隠寂無人虚存招隠志
　　盤龍作住宅茹養寄吟哦豆苖充午供既飽資天
　　和彼茁者黄精春深遍陂陀采之必以時食之不
　　厭多夫豈取遐夀抑以療飢疴時乎忘逺近曳杖
　　躡嵯峨山泉清瀾漪山樹老婆娑居停無回互禮
　　法不我苛洵非人間世韶光一刹那
　　石古雲根竒崕懸樵徑仄老僧不耐閒放眼㸔秋
　　色
　　遥峰一望迥難齊烟靄空濛落照西二月春風無
　　事事山前山後聽黄鸝
　　上方寺東有前人詩鐫絶壁上字半湮沒洗苔讀
　　　之得君昔有言歸李愿之句有作寄朱竹垞檢
　　　討
　　君昔有言歸李愿我今無語憶田疇為尋二妙閒
　　踪跡遍踏巗巒未肯休
　　同洪昉思逰衛公菴至天成寺作
　　幽谷迥禪房跏趺忘嵗月門徑恒蕭條春深草亂
　　發勝㳺久不萌髙興今勃勃出門失後先蹂踐松
　　鍼滑過山復過山險隘遭顛蹶下上歴招提丹雘
　　耀林樾老僧注意殷留客飯薇蕨日午向天成逢
　　隂樹底歇快哉到寺門胸臆自超越
　　過净土菴
　　細路荒寒照眼迷山花滿院見幽棲老僧對客無
　　言説笑指南軒作畫題
　　題盤山圖三首
　　點出三盤最上盤浮圖髙挿碧雲端想知夜半鐘
　　聲發應有神燈繞佛壇
　　千峰萬壑冷森森飛翠浮青入望深七十二庵人
　　不見黒龍潭底老龍吟
　　千株萬株青松樹十里五里紅杏花㸔到田疇舊
　　隠處梵宫影亂夕陽衺
　　龍文雷王埜鶴逰盤山訖卻返津門作此送之
　　山水有情人始獲山水妙領攬㫖趣深不假目力
　　照君契山水情塵鞅俱抛掉來此汗漫逰芒鞵易
　　輿轎刻畫山之神似與山靈約山水嘿無言我作
　　山水調送君返津門崕壑發光耀歸示社中人啞
　　然同一笑
　　入盤山　　　　　　　　　　　德　意
　　真見盤山勝巍然壯薊門竒峰齊日靣怪樹挿雲
　　根未過中盤寺先經亂石村臨流貪濯足不覺已
　　黄昏
　　山中口占
　　路險疑天近峰髙覺日低金臺望不極猶在潞河
　　西
　　盤山
　　再過雲中寺悠然興更濃崚嶒千仞墖蓊翳萬株
　　松上下分三澗髙低列五峰澄潭人不到决定有
　　神龍
　　冬日陪楊雨田登盤山絶頂
　　青山不我慳因得山中住住山來故人登陟饒幽
　　趣趣幽次第㸔冷萃如烟霧忽爾朔風來巗壑松
　　濤怒擬同萬馬奔令人生恐佈攀陟歴層崕石滑
　　蹜其歩紺宇嵌絶巔孤墖雲中露舒徐到寺門主
　　僧欣再晤登塔禮佛牙舍利金城固山水有竒觀
　　領畧在所遇不是箇中人幾多成虚度
　　山居
　　小窓開向緑隂中夣覺翛然絶異同到此不知山
　　色好人間無處買松風
　　山中口占
　　山秀石多怪林深路轉竒三盤無限意幽絶少人
　　知
　　山中
　　依松結個小茒亭四靣青山列畫屏最是道人消
　　遣處一爐柏子一甬經
　　同洪昉思遍歴盤山之勝　　　　德　風
　　先生自悔入山遲正是春光向暮時策杖尋芳紅
　　爛漫捫蘿踏翠緑㕘差厓邉雲氣晴偏好樹裏鐘
　　聲晚更宜此日相擕同眺望幽懐猶約後來期
　　逰盤山呈拙庵和尚　　　　　　常　鑑
　　四正磅礴京之東嶔巗邃峪開洪濛五峰八石嵌
　　雲表異狀竒形信鬼工聞昔田疇肥遯此此山得
　　名良有以人聞寶積住其中龍象奔馳非偶爾迄
　　　今列刹如星分齋魚粥鼓驚相聞浮圖直矗層霄
　　　上神燈静夜出松雲中有幽人忘寵辱二十年來
　　　逺塵俗道行孤清感
至尊青溝片席流芳躅我來瓢笠偶經行怪石蒼松倍有
　　　情何當卜得三椽地嘯月吟風了此生
　　　盤山　　　　　　　　　　　　德　靖
　　　翠叠烟巒望去幽化人宫闕在峰頭丹青妙筆難
　　　為冩只許凌空道者逰
　　　盤中
　　　清閒一味譲僧家除却焚香便煮茶物外幽情山
　　　内境四圍繞處是烟霞
　　　青溝對月憶草堂諸友　　　　(道/)王　聰
　　　好是青溝月能開衆壑烟晴輝照素壁冷露濕氷
　　　絃鳥宿三盤樹鴻歸萬里天春山雖有句誰寄草
　　　堂前
　　　贈盤山道者　　　　　　　　　無名氏
　　鬚髪蒼然氣若霞朝朝吟咏是生涯閒來趿石長
　　松下獨對山前萬樹花
　　帝京之東盤山之中十里五里千峰萬峰青松紅
　　杏與此一翁更誰管領竟日春風
　
　
　
　
　
　
　
　
　
　
　
欽定盤山志巻十四
欽定四庫全書
欽定盤山志巻十五
　物産
　　凡名山精脉融聚處生殖繁昌况昇平既久太和
　　之氣日新月盛人力又加勤焉其物産固非耳目
　　易窮哉田盤骨峻而膚潤霑近
天之膏澤山禽野卉自若天機宛如上林苑囿中物今
　　茲籍記雖有愧於郭璞之注陸璣之疏而著食用
　　别品𩔖差足資多識矣
　　果木
　　松盤山之松以百萬計而其竒絶者多生罅中擁
　　腫巻曲其勢不得伸枝多旁抽如怒龍之攫又有
　　陂陀土壤而生者大數十圍龍鱗斑駁或挺聳直
　　上或青蔥垂下明王衡所品松為最良非虚語如
　　古中盤之以盤龍抱子卧雲名者東甘澗之以斗
　　笠名者劔臺之以支離广名者其𩔖殆不可枚舉
　　也
　　李鍇咏法藏寺古松詩造物無餘力孤生此物竒
　　鈎盤容一騁局促殆相持骨聳青麟角斑樷赤豹
　　皮雷聲如解作龍戰不披麗勢薄秋空黒根盤大
　　壑危長風有時下萬里為之吹孔盖邀
天歩金幢助佛儀介龜終解甲靈怪亦何為
　　又支離叟二松歌(在劍/臺東)物有竒偉每絶倫意想所
　　及猶非真乾坤迺有此松樹被髪狂虯驚天閽何
　　時於此詭託根皴皮斑駁蒼龍鱗千年偪側忽怒
　　伸媧石迸裂青天痕風雷倒激鐡幹偃日月低盪
　　秋隂昬下有一株不盈尺連蜷夭矯蟠龍孫二者
　　化身夫誰是伸縮大小真有神諸松鵷鶱復鳳翥
　　視此一切非其羣形神直追古蒼頡冠劍儼對荆
　　靈均隂森不敢久相逼鬼物呵䕶如欲嗔委蛇卻
　　下恣太息回首一峰沉亂雲
　檜天成寺墖下一少林寺一香水寺殿後三龍泉寺
　　殿前一皆千年物也
　椿有二種菜椿香椿香者較勝
　楸樹似核桃榖雨前山下居民采輭皮售之曰楸皮
　　一名山核桃
　橡遍山有之上方寺者最古
　欂欏以其葉包果味更香伏日采之蟲不炷
　木蘭芽六七月間采之可染皂
　荆爾雅翼云凡朩心圓荆心方七月間山家伐輭條
　　編器盛糧曰荆囤
　山葡萄一名燕薁紫黒色粒小味酸七八月間山家
　　采之欵客
　椒有二家椒野椒野椒出五盆溝與小盤山七月間
　　居人采之醃菜味同小茴香
　杏田盤峰㘭澗側有土壤處皆植杏春時萬樹齊發
　　花光炫耀與鄧尉西溪之梅各擅標格仁皆苦有
　　一種甘者名巴旦杏
　李盤山李見客燕雜記
　桃有八種是處宜值花時穠豔盈矚
　栗史記貨殖傳燕秦千樹栗草朩蟲魚䟽五方皆有
　　栗惟漁陽范陽栗甜美長味金史地理薊州産栗
　　今山中所樹落實頗豐
　棗多植平岡小阜神異經北方大棗味有殊既可益
　　氣又安軀
　柿小曰火柿大曰盖柿山中最繁盛實熟時葉赤如
　　燒點染蒼黛不若楓桕之待霜也
　蘋婆果為燕地果中佳品盤山之麓一樹大可合抱
　　居人云此樹嵗可得錢二十千江南橘柚五十樹
　　不能及也見唐時升三易齋集
　檳子品亞於蘋婆果色赤而㣲酢
　花紅俗名甜果即林檎
　羌桃北方多種之以殻薄仁肥為佳俗名核桃
　梨有多種曰錦湯曰香水曰紅綃曰棠梨山中是處
　　有之其品亦不减河間廣平所産
　　智朴甘棠辯譌爾雅云杜甘棠郭璞注云今之杜
　　梨杜梨即甘棠也花純白樷開最繁結實黄黒大
　　如指酸澀不可食朱注謂白者為棠赤者為杜盖
　　本樊光之説非是赤者為棠或有之鐡梗木𤓰是
　　也因有赤白之説故人以蘋果檳子實之夫蘋大
　　如拳其色紅白相兼而甘檳大如卵其色紫而酸
　　皆清香可食為果實之尤者珍惜寶䕶之不暇豈
　　有翦伐之理乎惟其酸澀無所用故人多翦伐詩
　　云勿翦勿伐意有在焉棠杜二名本一種無煩曲
　　解
　　謹按日下舊聞引陸璣及通志廣志定甘棠紅白
　　二種為蘋果㯽子較智朴所辯為核實
　山荆子形似杜梨其果大如胡椒殷紅霜後可食其
　　木用接蘋婆甘香有色㯽子林檎海棠木𤓰俱用
　　此接之他樹接之則不活
　竹髙止尋丈宜於巗隂水際
　　查為仁涓涓泉畔見竹詩脩脩岩下竹經冬翠如
　　是最愛兩三枝出石斜暎水
　　藥草(山中藥草未能/詳考僅錄數種)
　黄精博物志云藥物有大毒不可入口鼻耳目者即
　　殺人一曰鉤吻盧氏注云黄精不相連根苖獨生
　　者是也按黄精與鉤吻本屬二種本草黄精味甘
　　平無毒鉤吻味辛温有大毒黄精一名重樓一名
　　菟竹一名雞格一名救窮一名鹿竹鉤吻一名野
　　葛折之青煙出者名固活黄精葉似竹毎葉旁生
　　二黒子鉤吻葉似杏而小原不相同孫氏千金翼
　　方謂黄精於二月采根隂乾不若秋後之為愈也
　　智朴按黄精盤山最多居人未敢為食自辛亥朴
　　結茒青溝日采製以欵客人皆效之不數年中遍
　　山殆盡百合亦然
　　洪昇謝寄黄精詩短髪秋來白漸生虚勞開士寄
　　黄精草根難與人愁敵朝見三莖暮五莖
　百合産澗中根大如卵莖髙三尺餘花𩔖萱草而色
　　紫其中有黒點結子純黒如豆纍纍黏莖上秋冬
　　斸之甘香可食非時斸之則味苦
　烏藥産澗中藍花樷生味苦毒人康熙初山水暴漲
　　悉為水削去傳聞終南南嶽多烏藥山家種之充
　　道糧然炮製不法者亦毒人
　石花産峭壁性寒無毒暑天采之代茶
　　洪昇采石花寄王昊廬詩千年石上花日月積光
　　氣寄與玉堂人山中有此味
　木靈芝孫興公天台賦云五芝含英而晨敷神農經
　　云六芝之延年耳目紀云赤城山頂有青芝盤山
　　所産者惟紫芝或云煎湯服之能已心疼
　　智朴山行獲紫芝寄阮亭侍郎詩二十年來只自
　　知平懐一種最相宜不因偶向松邉去那解深山
　　有紫芝
　　王士禎謝拙庵禪師惠芝詩寄我靈芝車馬形萬
　　年松下斸青㝠菟絲聞道垂千尺更欲從師乞茯
　　苓
　知母盤山最多采藥者遇之不顧
　术按吳氏本草云术一名山連一名山介一名天蘇
　　一名山薑有蒼白二種神農經云必欲長生當服
　　山精異術記云术草者山之精也結隂陽之精氣
　　服之令人長生絶穀致神仙無盡燈云术有蒼白
　　二種皆可服餌蒼术味苦而效速白术味甘而效
　　遲盤山祗産蒼术
　　服术方斸术若干斤泉水洗為之净清泔漬三五
　　日濾出竹刀去皮忌鐡曬乾均以小黒豆碾極細
　　末籭過加紅棗肉千杵為丸桐子大每滚湯下五
　　六十丸至百丸止久服為妙
　　野蔬
　山豆苖樷生似薇二三月生溪澗側出土輒垂首向
　　下山家采之作羮極鮮美廬山亦有豆苖産豆葉
　　坪
　　宋犖答拙菴以豆苗菜見寄詩杏白松青地幽巗
　　豆有苖盤餐足風味采擷訝迢遥烟葉㸔仍脆香
　　莖芼未消因之憶廬阜佳話記清宵
　　王式丹和韻詩土膏春應候山隴豆抽苖以此嘗
　　新好相思餉客遥飯香良可佐酒渇亦凴消㣲物
　　成追憶廬山似隔宵
　　喬崇烈和韻詩不荷金鴉久南山想舊苖闌干看
　　寸寸荒穢付遥遥撐拄應無負(方岳豆苖詩逺/莫致之長負腹)膏
　　肓定未消(東坡書生説/食真膏肓)春羮添故實髙唱玉堂宵
　　劉輝祖和韻詩不是南山種東風暗助苖提擕烟
　　露滿寄贈水雲遥至味如人淡嘗新使意消周顒
　　愛佳句咀嚼坐深宵
　杏葉菜形似杏葉味甘可食
　　智朴掇埜蔬寄牧仲觀察詩冉冉輕烟閃閃黄飯
　　餘嶺上弄春光豆苖競茁紅侵歩杏葉才開綠滿
　　筐偶摘最憐人不見小鮮偏喜我初嘗非君古道
　　誰堪寄只許山家作道糧
　　宋犖依韻答詩柔莖􁅰葉碧參黄春磵幽姿泫露
　　光小摘雲林扶短杖逺馳瑶草侑盈筐種宜上苑
　　花時見菹憶廬山雨夜嘗榆肉楮鷄誰得似殷勤
　　真費道人糧
　　宋至和韻詩沙栁輕盈弄淺黄盤山二月好風光
　　犬牙鵝管苖穿土鼠耳牛脣翠落筐錦字裁成香
　　共逺雲厨分至味初嘗只緣蘭蕙同幽契費卻青
　　溝十日糧
　黄花菜一名綠蔥盤山溝澗中處處有之
　筆管菜即黄精苖初生四五寸如筆管
　諸葛菜即山芥菜埜蔬之最早者産上方寺及桃園
　　溝
　龍鬚菜即知母苖
　虎爪出土三五寸拳攣如虎爪
　苦益菜似野菊葉有浮毛樷生溝澗中三月間采之
　　煠去水醃烝三五次作黴乾菜頗佳
　　智朴酬施梅菴寄苦益菜詩寄我山蔬名苦益得
　　來不覺興飛揚無人不道肥甘好誰信此中滋味
　　長
　橡斗子莊子狙公賦芧即此實可為粉中秋前後熟
　　即堕地居人拾之以水漬數日曬乾去殻復漬數
　　日磨濾去滓水渟成粉不澀為度或云可愈痢
　蕨産九華峰後夷齊歌云登彼西山兮采其薇矣薇
　　不堪食薇與蕨有辯薇樷生蕨獨生薇莖細蕨莖
　　麄薇有刺蕨無刺薇味苦蕨味甘似所采者非薇
　　是蕨歌迺稱薇詩又曰薇亦剛止不知何説俟博
　　物者再考之
　菌北人呼菌為蘑有多種松蘑黄色延夀蘑紫色土
　　人呼為猪臟蘑京蘑白色出蔣福山一帶大者如
　　盤雜蘑有青黄赤白色者有毒戒不可食
　　智朴偕净衆雨後尋菌弗得詩昨嵗秋雨後擕籃
　　歩荒陬去去適我意所獲皆中馗歸來呼作羮輭
　　玉浮湯頭一飽忘百慮外此復何求今嵗仍秋雨
　　還同昨嵗謀所至不獲一踏遍林與邱
　　山花
　金雀花黄色樷生有刺開最繁形𩔖金雀
　巻丹花根𩔖百合而小作花殷紅可愛
　杜鵑花一名映山紅遍山有之較南方者色㣲紫
　金銀花一名忍冬蔓生初白色將萎色轉黄或謂黄
　　白並開者非香清烈園中植之可作架先師臺黒
　　墖峪最多
　紫薇花酉陽雜組云北地樹絶大有環數夫臂者今
　　山家亦植盆盎中
　牡丹芍藥僧廬欄砌間多種之
　　李鍇招同藏公過萬松寺㸔牡丹作詩春草弄芳
　　色相思欲何言孤琴不成調脱身尋邱園新新無
　　已時遲莫將誰援火傳薪指窮茲理如所宣輭吹
　　起客心問彼塵外緣阿以契道懐棼雜或不牽行
　　歌入沕穆杖笠任後前真境匪逺趣隈隩金繩懸
　　寶華湛琉璃白日麗輕烟翠鳥試翾飛威鳳稍低
　　鶱諸相固紛糅繄誰得其原妙香粹無著暢悟無
　　生前
　小繡毬樷生石罅中其花攅簇如毬白可愛但不
　　能移移之即枯
　玫瑰花紫色樷生有刺極馥作膏食之亦佳
　丁香花産五盆溝一帶花繁香烈首夏盛開纍纍石
　　罅中如繡
　甘菊黄色産澗邉花小而繁氣最馥九日采之置枕
　　中能明目
　敷地錦俗名飯花髙尺許樷生花紅紫色味甘可食
　　四月中盛開徧地如錦
　白蓼産青溝髙五六尺花純白性喜水煎湯濯足能
　　止痢蓼有三種其紅者生窪下處髙丈許詩隰有
　　㳺龍是也又有小者味辛其子生采可食
　　禽
　火燕雄者黒紅色雌者黄色巢石孔中或簷下
　沙鷄羣飛多鳴盤山春初最多爾雅釋鳥云鵽鳩冦
　　雉是也土人呼為沙鷄一曰半翅然鵽鳩沙鷄本
　　属二種鵽大如鴿岐尾毛腳無後指沙鷄似雌雉
　　而小短尾紅腳無後指爾雅混而為一故辯之
　畫眉鳥較南方者㣲小亦善鳴
　桃雀張華禽經云桃雀狀𩔖黄雀而小燕人謂之巧
　　婦亦謂之女匠善營巢
　　獸
　神虎昔老僧慈慧住法藏寺墖院持法華經二十年
　　不下山有偷兒屢竊道糧虎即遍山叫嘯響震崕
　　谷偷兒自此寖息凡盤山之獨處者仗此無虞故
　　名神虎好啖犬故山中諸庵無犬
　鹿盤山處處有之丙辰春青溝西嶺有黒鹿二大如
　　贏其毛𩔖山羊長六七寸羣鹿随之東西不敢逆
　　隠現月餘後不復見
　松䑕有二種小者不過三寸通身豹紋最靈黠名松
　　鼠大者灰色善盗果蓏園圃以此為患俗名臊䑕
　野貍能食貓故山中之貓難畜
　臊狗狀似貍黒黄色走峭壁迅疾如飛
　　鱗
　蛟龍属無角有足能變化康熙庚午夏五月霖雨十
　　日盤山水涌數丈抉石裂山出蛟百餘廬山志云
　　蛇雉蚯蚓之𩔖穴山而伏三十年則化而為蛟常
　　以夏月乗雷雨去之江湖
　善蛇有黄黒二種性馴長六七尺不毒人相傳盤山
　　有五百善蛇潛天成寺墖下甞來僧座下聴法亦
　　時沿屋壁啖雀雛
　布雲虎蛇属尖頭長尾四足有二種一淺黄色長三
　　四寸一黒花色脊有金暈尾如媆翠毛天將雨能
　　吐雲俗呼四足蛇
　　砂石
　金砂盤山地多有之雨後晶光耀目昔有人患貧入
　　山拾之得數合夸示於人尋以分金爐煆之愈煆
　　愈不成乃曰我窮人爾窮金也棄之而去
　玉石産盧家峪一帶周數十里郭璞山海經注云燕
　　山多嬰石有符采嬰帶所謂燕石也闞子云宋之
　　愚人得燕石歸而藏之以為寶
　豆查石大數十丈或方或圓如鑿如削千竒百怪莫
　　可名狀能益樹木凡依石之樹倍大
　白土産盧家峪東細滑膏潤可以塗飾
　
　
欽定盤山志巻十五
欽定四庫全書
欽定盤山志巻十六
　雜綴
　　古今志乗類有志餘外紀軼事一門以廣聞見錄
　　瓌竒盤山風氣淳朴千百載中靈幻可駭之蹟依
　　名附類以傳者視他山為少齊諧虞初之志怪此
　　書幸無譏焉今取畸言僻事及蹟渉疑似人可出
　　入者入雜綴中庶幾正編所列咸歸精核而披覽
　　者亦無罣漏之誚爾
　宋犖筠廊二筆盤山佛燈每於除夕見之山之雲罩
　　寺定光佛舍利墖與薊州獨樂寺觀音閣通州孤
　　山破塔皆有燈出互相往來漏盡各返原處好事
　　者恒裹糧候之
　阮旻錫燕山紀㳺盤山異蹟有除夜佛燈燈出通州
　　孤山墖上分為數千百逺繞盤山諸寺至定光佛
　　塔而止或曰墖中舍利光也
　薊州志載獨樂寺在薊州治西南中有傑閣設大士
　　像相傳盤山舍利墖神燈自墖而下先獨樂而後
　　及諸佛刹云
　朱彛尊日下舊聞引智朴志云盤山之頂有雲罩寺
　　相傳為寶積禪師卓錫地一名降龍庵東嶺有舍
　　利墖中藏戒珠六十顆佛牙一具又有彌勒殿黄
　　龍殿每嵗除夕有神燈之異
　智朴佛燈紀異按宇内名勝僉有佛燈如五臺九華
　　峨嵋普陀匡廬南嶽百花山人常言之即盤山之
　　燈人亦常見之丙辰春二月張灣居士洪應廣及
　　二客僧夜話見燈現於山西南樹杪狀如蓮花大
　　如車輪燄色披敷下有練光數丈摇曵而西已未
　　八月夜將半朴出戸甫啟簾見燈大如屋起澗中
　　紅光燄燄照衣裾作赭色召諸禪侣共相瞻望壬
　　戌二月見燈二現於屋角東南大小各一去人僅
　　丈許若可攀攬久之而沒乙丑六月廿九日晚課
　　畢見燈現於正南方初如斗忽大如山如烟如雲
　　倐起倐堕遍山南面作雨後霞色其光中隠隠有
　　大悲菩薩千手相光外重光東射莫可名狀禪者
　　瞻禮歎未曾有戊辰四月夜厲風作王子千比部
　　見紅光團圞如車輪横空而過要知佛燈之異不
　　止除夜時時有之即厲風暴雨隆寒溽暑之夕亦
　　常有之但人酣眠長夜苦不自覺耳
　　謹按朱子嘗於廬山天池院見佛燈諸生或疑其
　　妄曰僧言則妄而此光不可誣豈地氣之盛然耶
　　盤山之藴靈毓秀不减諸嶽精氣所聚發為榮光
　　理固宜然釋氏好為詭異之説必欲以竺乾靈蹟
　　實之又烏知名山勝地乃古佛過化之所慧日法
　　炬夫且照耀大千世界不必假此區區者震人耳
　　目也
　智朴四正山居志云盤山一名東五臺自來峰北臺
　　也先師臺南臺也紫盖峰中臺也九華峰東臺也
　　舞劒臺西臺也晾甲石為下盤古中盤為中盤雲
　　罩寺為上盤上盤之勝以松中盤以石下盤以水
　　又云盤山清明榖雨時萬壑青松十里紅杏天然
　　圖畫此時煮茗磐石上看白雲聽流水相對忘言
　　覺五千四十八巻殊饒舌也
　盤山四處居人每望山頂起雲便知有雨諺云盤山
　　戴帽又蔣福山龍潭起雲縹緲不散東行數十里
　　至黒龍潭沒山後居人僉曰白龍過潭不日有雨
　雲罩寺康熙三十三年甲戌六月九日夜大雨暴作
　　巗下水涌數十丈聲如萬馬蹴蹋徹夜不休樓房
　　傾圮殿前石壩衝去數里或云出蛟或云龍鬭也
　寶坻縣南郭西方庵僧永如逰盤山至天成寺求佛
　　舍利精誠繞墖禮拜三日夜忽見舎利數顆從空
　　而下永如持歸建塔表焉
　祥邁元至元辯譌錄云盤山中盤法興寺亥子年間
　　(即宋徳/祐年)天兵始過罕有僧人甘泉本無元公之嗣
　　振公首居上方橡栗充食以度朝夕後有全真之
　　徒挾邱公之力謀占中盤法興寺迺就振公假言
　　借住振允之居既久遂規永定王道政陳知觀等
　　拆殿宇毁佛像冒奏太后立碑改額為棲雲觀寺
　　内有古佛舍利墖髙二百尺及正殿山門一併拆
　　毁至乙夘後上方長老雲公碎其碑奏告今上皇
　　帝又那摩大師少林雪庭福裕禪師朝覲䝉哥皇
　　帝具陳其事聖㫖委付今上皇帝改正其弊仍為
　　僧院延祐戊午九月初四日也
　　謹按姬翼雲山志所載棲雲卜築事巳見方外邱
　　處機條下二氏之教迭為隆替出奴入主毁譽滋
　　多舊志又述辯譌錄云道士李志常等謀占梵刹
　　四百八十二所叩閽庭辯詞窮為僧者一十七人
　　道士自此寖息此尤足徵互相傾奪之習存之以
　　志寺觀興廢之始末云
　蟒石東石壁峭絶有盤山古跡四篆字刻最古雅旁
　　書帶川題三字考帶川乃金大定時人
　徐昌祚燕山樷録云薊州甘泉寺有蛇曰小青龍虯
　　之属也與人馴狎時盤宿僧榻禱之能致雨
　　智朴按甘泉寺曾未聞小青禱雨之説惟西山潭
　　柘寺舊傳潭龍舍宅於唐華嚴祖師衍公今殿角
　　鴟吻潭所涌也龍子青蛇服日傍僧居又秘魔巗
　　旁有潭大如鬴覆以巨石深窅莫測即當日大小
　　青侍盧師行雨化龍處也茲因徐氏之譌故引辯
　　於此
　蔣超字虎臣金壇人順治丁亥進士一甲第三人康
　　熙乙已㕘大博和尚於放生池一日入朝聞喝道
　　聲豁然醒悟詣𢎞善寺呈解博問曰喝久聲消居
　　士作麽生㑹超曰非但某甲不㑹三世諸佛到者
　　裏也須結舌博曰不許牽耶曵娘直須親道一句
　　超以手指衆曰今日幸有大衆證明博大笑超禮
　　拜博以拂子偈語付之偈曰百衲禪衣酬玉帶蘇
　　公自落箭鋒機今朝白拂親相贈祖道還凴隻手
　　支康熙庚戌予告歸上盤山辭博尋㳺蜀峨嵋山
　　棄世前一日題寺壁詩曰翛然猿鶴自來親老衲
　　無端堕孽塵妄意鑊湯來避熱那從大海去翻身
　　功名傀儡場中事妻子髑髏隊裏人只有君親恩
　　未報生生世世祝能仁次日謂衆曰我本峨嵋老
　　僧耳故萬里歸骨於此瞑目而逝王士禎夾江道
　　中寄虎臣於峨嵋伏虎寺詩云絶域相逢感髩華
　　幾行清淚落悲笳愁中巫峽暮雲合望裏峨眉秋
　　月衺方丈一燈誰問疾孤帆萬里客還家故人咫
　　尺不相見夣繞平羌江水涯又輓蔣詩云西清三
　　十載九病一遷官晚憶蛾眉好真忘蜀道難法雲
　　晴浩蕩春雪氣髙寒萬里堪埋骨天成白玉棺葉
　　臣遇輓蔣詩云文星一夜落峨嵋仙佛因緣有夙
　　期莫道生天非易事再來幻跡自神竒
　　謹按蔣虎臣蹟甚竒而參大博在京師蜕化在峨
　　嵋伏虎寺中僅一至盤山耳列流寓傳未免牽附
　　故録其事於此
　僧慧喜字心悦滿城劉氏子萬厯已夘年十六聞盤
　　山石室中有一老宿坐禪師裹糧往謁一見便問
　　西來祖意從何處入老宿曰汝曾讀永嘉證道歌
　　也未師曰嘗誦之但不知㨗徑入手底工夫老宿
　　曰不思議解脱力妙用恒沙也無極師曰不思議
　　便是㨗徑但思議屢興打叠不下時如何老宿曰
　　但爾還不曾㑹得不思議倘若㑹得自然解脱不
　　用打叠也師從此信入
　　謹按舊志載嵩山僧海寛所作喜禪師傳載法語
　　頗詳然喜繼無言主少林入汴行化歸骨少室皆
　　與盤山無闗故僅節録石室老宿問答一事
　朱彛尊日下舊聞述盤山志云黄龍祖師殿在盤山
　　絶頂六角以象天圓地方每方各濶一丈通髙二
　　丈九尺層檐複栱皆以甎為之建於正統十四年
　　至成化間鑄鐘一口重二千觔覆以樓
　黄龍祖師銅像髙三尺餘遼碑云嵗饑偷兒入山竊
　　祖師像至澗中重不能舉欲碎之祖師大喝響震
　　厓谷偷兒驚散翌日仍舁上山一無所毁
　秀峰庵側闗忠義祠前有石碣二左碣刻不謝東君
　　意丹青獨立名右碣刻莫嫌孤葉淡終久不彫零
　　云是忠義一筆書康熙二年立石意是箕筆也
　上方寺東石壁上刻菩薩相又刻悉怛哆□怛羅又
　　刻大方廣佛華嚴經又刻若欲人了知三世一切
　　佛應觀法界性一切惟心造字畫俱古雅摩厓嵗
　　月無考
　康熙已已夏盤山埜燒四起七日夜不熄松被焚死
　　無算寺宇苑舍一無燬庚午偷兒盗松無虚日辛
　　未春三月壬辰蟲災松松死者萬計如炬燔蟲似
　　蠶黧黒毛身長四五寸堕地能躍起尺許或云天
　　蠶秋七月霪雨四旬死者復生如故
　盤山豐於石而歉於土産薄僧貧牧茲土者每加優
　　恤前明崇禎中有豁免雜差之碑立於雙峰寺
國朝康熙中有蠲免柴需之碑立於少林寺又山中多
　　數百年古樹屢申盗伐之禁故得長此鬰蔥
　行宫既建兵弁昏旦巡邏深岩景色更月異而嵗不
　　同矣
　山中諸古刹月有念佛㑹盖始於智朴有張元起為
　　規約跋云分身遍刹塵只為婆心切㑹得阿彌陀
　　一摑一掌血至今僧侣能守清規亦他所罕見也
　明正統時千相寺僧行明善醫眼疾凡目翳瞳眚者
　　聞風而至咸獲瘳後裔因習其術人謂盤山眼藥
　　以此
　西溪樷語云聞有田子春節義為士雄漢書劉澤傳
　　云髙后時齊人田生㳺乏資以書干澤澤大悦之
　　用金二百斤為田生夀田生如長安説謁者張卿
　　諷髙后立澤為瑯琊王晉灼楚漢春秋云田生字
　　子春
　王士禎曰田疇傳疇字子泰或云子春陶詩聞有田
　　子春節義為士雄宋姚寛西溪樷語引漢書劉澤
　　傳云云按此詩上文云當往至無終無終正田疇
　　所居若澤傳田生乃齊人其説謁者張卿乃㳺士
　　説客之流安得稱節義此寛好竒之過而不自知
　　其鑿也寛字令威南宋人所著書二百巻古今同
　　異無不該括晚始召對殿中忽感風昡而卒出處
　　見葉正則集
　唐于頔相公鎮襄陽偶閲觀音經有疑一日訪紫玉
　　山道通禪師問曰如何是黒風吹起船舫漂堕羅
　　刹鬼國玉咄曰于頔客作漢問恁麽事作麽于公
　　失色玉指曰者個便是黒風吹起船舫漂堕羅刹
　　鬼國蕭九峰靈巗寺碑記作藥山李翺事譌
　袁宏道答陶石簣書夏月入盤山東南無此竒觀西
　　天目當退一舍弟自去年九月巳㫁作詩偶探竒
　　　勝不免見獵耳
　　王澤𢎞與智朴書和尚飛錫來京塵以不得相見一
　　　問近况兼悉山中風景悵然者久之承寄兩絶句
　　　此司空表聖所謂得味外味也欲即奉和而侍者
　　　告以踏雨便歸容詩成再寄和尚舉楞嚴經語云
　　　賴有不遷變者在者個誰有遷變者乎直自見與
　　　不自見耳弟前詩尚未冩來至今抱歉阮亭云屢
　　　於盤山志搜得未收詩文奉寄可稱快事弟從溧
　　　陽相國集中見盤山五言絶一首今書上溧陽當
　　　世偉人得此二十字亦不少矣
　　王士禎與智朴書再接山中書兼讀見酬之作正如
　　　五月松風人間無價恭誦
駕幸青溝紀事足為樷林千古佳話不但作此山一段公
　　　案也小刻未較正舛迕頗多承吾師一一開示深
　　　感元人文集向有數十種都未擕來京邸竹垞太
　　　史日下舊聞蒐羅甚富當無遺珠也名山記名山
　　勝概記諸書曾一檢否兹從列朝詩集中録得盤
　　山石刻詩一首故相國孫文定公㳺記一首絶句
　　格詩六首祈補入
　　乂正切凝思忽來芳訊詠詩愛黄葉秋風之句披
　　圖擬千巗萬壑之竒便如與吾師把臂入林忘其
　　身之在京雒也口占一詩聊供捧腹竊意此山既
　　以田疇得名則疇生平當詳著之今簡出三國志
　　本傳及曹孟德表一令一并水經注二條田疇論
　　一篇以備采擇外敝同年陳説巗大司冦北鎮集
　　中有盤山長歌一首最佳特索一本奉寄
　　又山居之妙莫過杏花紅葉兩時都為大師占盡
　　書來云云塵中人引領東望何異畫地作餅不可
　　啖耶一笑承再示圖志及拾遺辯譌退食之暇反
　　復細較數過鄙見所及輒乙其處碑版文字亦間
　　有刪正要以馴雅為歸不識吾師以為然否爵里
　　書法詳略或未畫一皆已改訂此畨繙閲商㩁似
　　無遺憾矣特從敝鄉取到元好問中州集又搜得
　　劉迎閻長言詩二首皆金源人也何鏜慎䝉二公
　　名山記搜得李元陽舞劍臺記一篇雪夜挑燈每
　　得古人片語隻字輒為狂喜真書生結習然亦不
　　敢負吾師諉諈耳
　　又山志久已訂完又搜得明人記一首金人詩二
　　首封緘寄上而侍者適巳還山暫留篋笥今馳奉
　　法座刻様確以十行為古雅前札巳詳之如刻成
　　一巻先佇惠教怱怱附候動止
　　又接手教兼得山志新刻不勝忻快刻手古雅較
　　訂精審名山有靈大師顯㣲闡幽修此墜典雲嵐
　　草木皆開生靣而弟亦附以不朽歡喜讃歎何可
　　名言士大夫頗有詢此書者便中再寄數部以應
　　其求何如近又搜得故相國李文勤公與今大宗
　　伯張敦老盤山詩數篇録上可入補遺尊製普照
　　上人碑文極簡質元稿附還唯付典記
　　朱彞尊與智朴書勝逰中輟近復逐隊趨朝恐紅杏
　　　青松無緣領要山靈定攅譏竦誚矣捧讀手箋恍
　　　如覿面上方石壁詩豹斑龍甲雖殘缺亦可寶但
　　　李愿所棲迺在濟源故昌黎又謂太行之陽有盤
　　　谷也然山以盤名谷亦宜然以青溝定作盤谷正
　　　無不可不必援李愿以為重大師棲此足以千古
　　　耳
　　　又側身東望勝逰終不能果青松紅杏未免笑人
　　　不休矣忽接手䟽如領談麈深慰黄先生汝亨字
　　　貞父吾鄉錢塘人萬厯中最擅文名著有寓林集
　　　李元陽盤山記向曾見之以其不工不録也容留
　　　心覔之得則郵寄何時北來劇談以開䝉滯跂余
　　　望之
　　髙士竒與智朴書弟性同鱗羽愛止邱壑早嬰物務
　　　未遂斯懷徒有神往名山時勞夣想疇昔兩度
賜㳺簮筆悤悤未敢肆所登歴思於請休南歸時紆途入
　　山就訪青溝與大師一話無生不意寒日束裝出
　　彰義門遂弗獲了此夙願馬首低徊為之悵結田
　　居五春多病閉戸無異禁足枯禪毎念盤山佳勝
　　雖未暢逰猶喜得窺半靣山光樹色時時誇向山
　　農畦友頃者天鑑大師過訪苑堂詢知大師道履
　　冲和青溝禪院日已開闢成大道場更示山志三
　　復讀之正見大師一畨苦心指人道路固不在語
　　言文字中而嚴核精考體例佳善使未得身至盤
　　山之人讀之心生歡喜敝鄉徑山天台亦是浙中
　　名境近取閲其志鄙陋謬錯急思擲去并不知其
　　山之佳安得大師撰述為之表彰固知山川之美
　　必藉典籍以傳良不虚也因便問候起居小詩奉
　　懐不堪棒喝舊逰詩記自愧未工既荷采入復徴
　　小序謹附數言希為教削
　宋犖與智朴書七月下澣遞中得手書具悉法體清
　　佳旋剪燭展山志閲之終巻簡而該核而不蕪是
　　書之傳無疑山靈有知亦當讃歎大師功德矣弟
　　清苦如故吾而此間事多悶悶意况殊不能佳來
　　教云韶光宻移念念遷變要知更有不變者存足
　　見大師婆心為鈍根人棒喝弟輩七尺幻軀正如
　　一葉舟在大海風浪中聽其掀簸未知歸著何所
　　恐所謂不變者亦不免流浪飄泊為可念耳何時
　　一瓢一笠從和尚於青松白石間相對話無生耶
　　念至𢥠然神飛矣頃撰志序一首附兩王先生後
　　敬呈法座小刻附正即日天氣漸寒千萬為道自
　　愛披奉窅未有期臨池邑邑
　　謹按舊志多載往來簡牘芟薙略盡間有名流短
　　翰有闗志乗者聊存數則於巻末盖今日蒐討漸
　　富而經始之勤勞固不可沒耳
　
　
欽定盤山志巻十六
