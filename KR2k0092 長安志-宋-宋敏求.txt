#+TITLE: 長安志-宋-宋敏求
#+DATE: 2016-06-11 12:22:13
#+SOURCE: github.com/kanripo/KR2k0092 master 776cebf7                
欽定四庫全書　　　　史部十一
　長安志　　　　　　　地理𩔖七古蹟之屬
　　提要
　　　　(臣/)等謹按長安志二十巻宋宋敏求撰敏求
　　　　有唐大詔令己著錄是編皆考訂長安古蹟
　　　　以唐韋述西京記疎畧不備因更博採羣籍
　　　　叅校成書凡城郭官府山川道里津梁郵驛
　　　　以至風俗物產宫室寺院纎悉畢具其坊市
　　　　曲折及唐盛時士夫夫第宅所在皆一一能
　　　　舉其處粲然如指諸掌司馬光嘗以為考之
　　　　韋記其詳不啻十倍今韋氏之書久已亡佚
　　　　而此志精博宏贍舊都遺事藉以獲傳實非
　　　　他地志所能及程大昌雍錄稱其引𩔖相従
　　　　最為明晰然細細校之亦不免時有駁複如
　　　　曲臺既入未央而又入之三雍是分一為二
　　　　矣長門宫在都城之外長門亭畔而列諸長
　　　　信宫内則失其位置矣况宫殿園囿又多空
　　　　存其名不著事蹟則無可尋繹矣云云其説
　　　　雖不為無見實則凌雲之才不可以寸朽為
　　　　病也敏求尚有河南志與此凡例稍異而並
　　　　稱贍博今已不存又楊慎丹鉛錄謂杜常華
　　　　清宫詩見長安志詩中曉風乃作曉星檢今
　　　　本實無此詩盖慎喜偽托古書不足為據非
　　　　此志有所殘缺惟晁公武讀書志載有趙彥
　　　　若序今本無之則當屬傳寫佚脫耳乾隆四
　　　　十六年六月㳟校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
長安志原序
雍之為都渉三代歴漢唐之全盛世統屢更累起相襲
神靈所儲事變叢聚宜其較然有明册大典暴天下耳
目而圖牒殘脫宿老無傳求諸故志唯韋氏所記為一
時全書遺文古事悉散入他說班班梗槩不可復完非
好學深思博物善作孰能盡收其軼而追成之長安志
者今史官諫議大夫龍圖閤學士常山公所定著也公
以文章世家為朝廷名臣器業之餘紀述自命盖考論
都邑網羅舊聞詞人所銳精而載筆之先務也近代建
國率繇西遷崤函之區陶冶渭洛實上游要會最重之
地而陊毁零落寖就堙沒將無以自振校之本末先後
二京巳録固不得獨闕於此前在河南旁接三輔嘗有
意於搜采矣然猶未遑暇又踰二紀乃創屬體緒纘次
其言窮傳記諸子鈔𩔖之語絶編斷簡靡不總萃􁃴括
而究極之上下浹通為二十巻用備舊都古今之制俾
其風壤光塵有以奮於永久故夫府縣有政官尹有職
河渠關塞有利病皆干於治而施於用取諸地記集而
讀之而後見其法叙列往躅逺者謹嚴而簡近者周宻
而詳各有所因布規模猶親處其世畫里陌同經行之
熟而後見其功自本而推始終大畧其所昭發又不特
如是而已竊嘗望丹鳯門故址勢侔碣石疑非人力所
為自想當時真偉觀也及驗未央建章殿堂宫闕之峻
則其繁夥宏廓氣象飛動過大明逺甚以漢室之隆兼
制夷夏非壯麗無以重威亦可信也復上觀於周唯有
鎬京靈臺辟雍明堂豐宫詩所謂經始勿亟庶民子來
又稱自西自東自南自北無思不服昔之與衆同樂遂
物之性所以致之之效乃能至於此乎察其故專尚簡
易儉約曾不言形勝强富益知仁義之尊道德之貴彼
阻固雄豪皆有不足漢唐之迹更為可羞於乎盛夫若
然得以貢於明朝監千載餘敝修豐鎬故事以澤吾人
豈曰小補哉熙寧九年二月五日大常博士充集賢校
理崇文院檢討(原闕/四字)同知(缺/)　丞事趙彦若撰
欽定四庫全書
　長安志巻一　　　　　　宋　宋敏求　撰
　　總叙
　　分野
　　土産
　　土貢
　　風俗
　　四至
　　管縣(戸口/)
　　雜制
　　　總叙
京兆府(治萬年長/安二縣)尚書禹貢雍州之域舜置十二牧雍
其一也又古豐鎬之地周文武之所都毛詩曰作邑于
豐又曰宅是鎬京(豐邑在豐水之西鎬京在豐/水之東武王作邑在鎬京)漢書曰
文王作豐(師古曰今長安西北/界靈臺鄉豐水上是)武王治鎬(師古曰今昆/明池北鎬陂)
(是/)世本曰武王在豐鄗(杜預左氏傳注曰豐在始平鄠/縣東說文曰鎬在上林苑中鎬)
(與鄗/同)雍州為王畿平王東遷以岐豐之地賜秦襄公(史/記)
(蘇秦西至秦説惠王曰秦四塞之國被山帶渭東有關/河西有漢中南有巴蜀北有代馬此天府也又曰獻公)
(徙居櫟陽孝公用商鞅/於咸陽築冀闕徙都之)恵文王始都咸陽秦并天下置
内史以領關中(内史周官關中記曰秦西以隴關為限/東以函谷為界二關之門是謂關中之)
(地東西方千餘里南北近山者相去一二百里逺者三有/四百里南山自華岳西連秦嶺終南太白至于隴山北)
(高陵平原南北數千里東西二三百里西接岐梁汧雍/之山關中有涇渭㶚滻灃滈澇潏之水上林賦云八川)
(分流者也顔師古曰灞滻/涇渭灃滈澇潏是為八川)項籍滅秦分其地為三封章
邯為雍王都廢丘今興平縣司馬欣為塞王都櫟陽(韋/昭)
(曰在長安東名桃林塞師古曰取河華/之固為扼塞耳非桃林也塞音先代反)董翳為翟王都
高奴今延州金明縣謂之三秦漢高祖元年更雍州為
渭南郡五年高祖在洛陽從婁敬說始都之(漢書曰秦/地於禹貢)
(時跨雍梁二州/漢興立都長安)九年罷渭南郡復為内史景帝分置左
右内史此為右内史三輔黄圖曰武帝太初元年改内
史為京兆尹以渭城以西屬右扶風長安以東屬京兆
尹長陵以北屬左馮翊以輔京師謂之三輔又置三輔
中輔理華隂左輔理高陵右輔理郿兼三都尉亦曰六
輔(胡廣漢官解詁曰三輔典境理人與守職問/事俱在長安城中又置司𨽻校尉三輔咸屬)東方朔
曰三輔之地南有江淮北有河渭汧隴以東商雒以西
厥壤肥饒此所謂天府陸海之地也王莽分長安城旁
六鄉置帥各一人分三輔為六尉郡(師古曰三輔黄圖/云渭城安陵以西)
(北至栒邑義渠十縣屬京尉大夫府居故長安城高陵/以北十縣屬師尉大夫府居故廷尉府新豐以東至湖)
(十縣屬翊尉大夫府居城東霸陵杜陵東至藍田西至/武功郁夷十縣屬光尉大夫府居城南茂陵槐里以西)
(至汧十縣屬扶尉大夫府居城西長陵池陽以/北至雲陽祋祤十縣屬列尉大夫府居城北)更始元
年三輔各復其舊光武都洛陽以關中地復置雍州領
縣十尋罷復置司𨽻校尉綂三輔如舊獻帝時董卓謂
陳紀曰三輔平敞四靣險固土地肥美號曰陸海遂都
長安魏文帝分河西為涼州隴右為秦州改京兆尹為
太守馮翊扶風各除左右仍以三輔屬司𨽻晉省司𨽻
於長安置雍州統京兆馮翊扶風安定始平北地新平
七郡州治京兆郡惠帝永安元年張方刼帝幸長安光
熙元年六月還洛陽愍帝之後劉聰劉曜石勒苻健苻
堅姚萇相繼竊據之勒復置雍州健置司𨽻校尉堅分
司𨽻為雍州分京兆為咸陽郡(萇改長安/曰常安)萇孫泓為劉
裕所滅東晉復置雍州及京兆郡尋為赫連勃勃所破
遣子璝鎮長安號曰南臺後魏太武始元元年破赫連
昌以其地置秦雍南秦三州雍治京兆秦治天水南秦
治伏羌雍州領京兆馮翊扶風咸陽北地等五郡三十
一縣京兆郡領縣八(長安杜城鄠山北新/豐霸城隂槃藍田)孝武永熙三
年自洛遷都長安號西魏復置京兆尹(北史曰後周明/帝二年六月分)
(長安為萬年縣並居京城改雍/州刺史為牧京兆郡守為尹)後周與隋因之開皇三
年自漢長安故城東南移二十一里遷都龍首川改京
兆尹為雍州大業三年改州為京兆郡統縣二十二唐
武德元年復為雍州以古雍州之地分為關右隴右二
道後改為關内道三年分武功好畤盩厔扶風四縣置
稷州以武功好畤盩厔來屬十七年廢宜州以華原同
官二縣來屬天授元年改雍州為京兆郡其年復為雍
州二年分始平武功奉天盩厔好畤等縣復置稷州分
雲陽涇陽醴泉三原富平美原等縣置宜州大足元年
廢鴻宜鼎稷四州以始平等一十七縣來屬開元元年
改雍州為京兆府天寶元年以京城為西京京兆府領
縣二十二三年置十五道採訪為京畿道至德二載曰
中京元年建丑月停京名尋曰上都自周秦歴漢晉西
魏後周隋唐並為帝都天祐元年昭宗東遷于洛降為
佑國軍梁開平元年改府曰大安二年改軍曰永平後
唐同光元年復為西京府曰京兆晉天福元年改軍曰
晉昌漢乾祐元年改軍曰永興其府名仍舊本朝因之
(所載皆用圖經舊文按圖經/所出盡取唐梁載言十道志)
　　　分野
周禮保章氏以星辨九州之地所封之域皆有分星在
天官書東井輿鬼為雍州之分兼得趙魏之交漢書地
理志曰自東井十六度至栁八度為鶉首于辰在未秦
之分也廣雅曰北斗樞為雍州尚書禹貢黑水西河惟
雍州(西據黑水/東距西河)弱水既西涇屬渭汭漆沮既從豐水攸
同(言三/水同)荆岐既旅(旅謂可/祭也)終南惇物至于鳥䑕(謂終南/惇物二)
(山西南至于/鳥䑕山也)原隰底績至于豬野(言原隰皆可致功今/武威郡姑臧縣即豬)
(野/)三危既宅三苖丕叙(三危山名言可居也三苖即有/苖氏為亂徙長沙間皆大得其)
(次/序)厥土惟黄壤厥田惟上上浮于積石至于龍門(皆河水/所浮)
會于渭汭(近流/曰會)周禮職方正西曰雍州其山鎮曰嶽山
藪曰弦蒲川曰涇汭浸曰渭洛其利玉石兼得禹貢梁
州之地周自武王克商都酆鎬則雍州為王畿及秦孝
公作為咸陽築冀闕徙都之故謂之秦川亦曰關中地
按三輔黄圖曰始皇表河以為秦東門表汧以為秦西
門(西門一/作西川)賈誼過秦論云踐華以為城又班孟堅西都
賦曰左據函谷二崤之阻表以太華終南之山右界褒
斜隴首之險帶以洪河涇渭之川張平子西京賦曰廣
衍沃野厥土上上實為地之奥區神臯
　　　土産
周禮職方氏雍州其利玉石其人三男二女畜宜牛馬
榖宜黍稷漢書地理志曰雍州有鄠杜竹林南山檀柘
號稱陸海為九州膏腴(師古曰言其地高陸而饒物產/如海之無所不出故云陸海腹)
(之下肥曰腴/故取喻云)班孟堅西都賦曰陸海珍藏藍田美玉竹
林果園芳草甘木郊野之富號為近蜀(盩厔產芎藭白/芷烏頭澤㵼三)
(稜華原産芍/藥赤石脂)
　　　土貢
禹貢雍州厥貢球琳琅玕唐十道圖貢葛紗鞾氊蠟
席酸棗仁地骨皮藕粉葛粉櫻桃紫稈粟大小麥麫晉
天福中並停今止貢酸棗仁地骨皮充正旦庭實其外
歲貢興平酥咸陽梨不列方物貨殖傳曰關中由汧雍
以東至河華膏壤沃野千里自虞夏之貢以為上田
　　　風俗
漢志曰秦有四塞之固昔后稷封斄(音/邰)公劉處豳大王
徙􁉴(音/岐)文王作豐武王治鎬其民有先王遺風好稼穡
務本業故豳詩言農桑衣食之本甚備始皇之初鄭國
穿渠引涇水溉田沃野千里民以富饒漢興立都長安
徙齊諸田楚昭屈景及諸功臣于長陵後世徙吏二千
石高訾富人及豪傑并兼之家于諸陵盖以彊幹弱支
非獨為奉山園也是故五方雜錯風俗不純其世家則
好禮文富人則商賈為利閭里豪傑則㳺俠通姦瀕南
山近夏陽多阻險輕薄易為盜賊常為天下劇又郡國
輻湊浮食者多民去本就末列侯貴人車服僣上衆庶
放效羞不相及嫁娶尤崇侈美送死過度故漢時京輔
稱為難理又隋書地理志曰京兆王都所在俗具五方
人物混淆華戎雜錯去農從商爭朝夕之利游手為事
競錐刀之末貴者崇侈靡賤者薄仁義豪强者縱横貧
窶者窘蹙桴鼓屢驚盜賊不禁此乃古今之所同風也
春秋說題辭曰秦金精堅故秦俗亦堅詩含神霧曰秦
地處仲秋之位男柔弱女高膫(膫明也/落蕭反)白色身音中商
其言舌舉而仰聲清而揚
　　　四至
東至東京(一千二百/七十里)東至西京(八百五/十里)東至華州(一百/八十)
(里/)東南至商州(二百六/十五里)南取庫谷路至金州(六百八/十里)西
南至洋州(六百四/十里)正西微北至鳯翔府(三百一/十里)西北至
邠州(三百/里)北至坊州(三百五/十里)正東微北至同州(三百五/十里)
北至耀州(一百八/十里)西北至乾州(一百六/十里)
　　　管縣
　　漢
京兆尹(故秦内史高帝元年屬塞國二年更為渭南郡/九年罷復為内史武帝建元六年分為右内史)
(太初元年更/為京兆尹)元始二年戸十九萬五千七百二口六十
八萬二千四百六十八(師古曰漢之戸口當/元始時最為殷盛)
縣十二
長安(戸八萬八百口二/十四萬六千二百)新豐　船司空(莽曰船利服䖍/曰縣名師古曰)
(本主船之官/遂以為縣)藍田　華陰　鄭　湖　下邽　南陵
奉明(宣帝/置)霸陵　杜陵
左馮翊(故秦内史高帝元年屬塞國二年更名河上郡/九年罷復為内史武帝建元六年分為左内史)
(太初元年更/名左馮翊)戸二十三萬五千一百一口九十一萬七
千八百二十二
縣二十四
高陵　櫟陽　翟道　池陽　夏陽　衙　　粟邑
谷口　蓮勺(如淳白/音輦酌)鄜　頻陽　臨晉　重泉(莽曰/調泉)郃
陽　祋祤　武城　沈陽(莽曰/制昌)褱徳　徵(今澄/城縣)雲陵(昭/帝)
(置/)萬年　長陵　陽陵　雲陽
右扶風(故秦内史髙帝元年屬雍國二年更為中地郡/九年罷復為内史武帝建元六年分為右内史)
(太初元年更名主爵都尉為右扶風師古曰主爵都尉/本秦之主爵中尉掌列侯至太初元年更名右扶風而)
(治于内史右地故此志追書建元六年分/為右内史又云更名主爵都尉為右扶風)户二十一萬
六千三百七十七口八十三萬六千七十
縣二十一
渭城　槐里　鄠　盩厔　斄　郁夷(韓詩周道郁夷有/汧水祠莽曰郁)
(平/)美陽　郿　雍　漆　栒邑　隃麋　陳倉　杜陽
　汧　好畤　虢　安陵　茂陵　平陵　武功
　　後漢
京兆尹(其四縣建武十五年屬/雒陽西九百五十里)十城户五萬三千二百
九十九口二十八萬五千五百七十四
長安　霸陵　杜陵　鄭　新豐　藍田　長陵　商
　上雒　陽陵
左馮翊(雒陽西六百八十八里決/録注曰馮馮也翊明也)十三城户三萬七千
九十口十四萬五千一百九十五(闗中記曰三輔舊治/長安城中長吏各在)
(其縣治民光武東都之後扶風出治槐里馮翊/出治髙陵三輔黄圖曰扶風治所在夕隂街北)
髙陵　池陽　雲陽　祋祤　頻陽　萬年　蓮勺
重泉　臨晉　郃陽　夏陽　衙　粟邑
右扶風(決録曰扶/風化也)十五城户萬七千三百五十二口九
萬三千九十一
槐里　安陵　平陵　茂陵　鄠　郿　武功　陳倉
　汧　隃麋　雍　栒邑　美陽　漆　杜陽
　　晉
雍州統郡國七縣三十九户九萬九千五百京兆郡(統縣九/户四萬)
長安　杜陵　霸城　藍田　髙陵　萬年　新豐
隂般　鄭
馮翊郡(統縣八戸/七千七百)
臨晉　下邽　重泉　頻陽　粟邑　蓮勺　郃陽
夏陽
扶風郡(統縣六户/二萬三千)
池陽　郿　雍　汧　陳倉　美陽
安定郡(統縣七户/五千五百)
臨涇　朝那　烏氏　都盧　鵅獻　隂容　西川
北地郡(統縣二户/二千六百)
泥陽　富平
始平郡(泰始三年置統縣/五户一萬八千)
槐里　始平　武功　鄠　蒲城
新平郡(新置統縣二/户二千七百)
漆　汾邑
　　隋
京兆郡統縣二十二户三十萬八千四百九十九
大興　長安(帶郡仙都福/陽太平等宫)始平(故置扶風郡開/皇三年郡廢)武功
盩厔　醴泉　上宜(開皇十七年置有舊莫西縣十八/年改名好畤大業三年廢入焉)
鄠　藍田　新豐　華原　宜君　同官　鄭　渭南
　萬年　髙陵　三原　涇陽　雲陽　富平　華隂
　　唐
京兆府京兆郡本雍州開元元年為府天寳元年領户
三十六萬二千九百二十一口百九十六萬一百八十
八
縣二十三(有府百三十一曰真化匡道水衡仲山新/城竇泉善信鳳神安業平香太清餘皆逸)
萬年　長安　咸陽　興平　雲陽　涇陽　三原
渭南　昭應　髙陵　同官　富平　藍田　鄠　奉
天　好畤　武功　醴泉　華原　美原
　　本朝
京兆府(梁以同官奉先二縣屬同州以富平三原屬耀/州以奉先還𨽻漢以商州乾祐来屬周以渭南)
(屬華州建隆中復以奉先𨽻同州乾徳二/年以好畤屬乾州領縣十三治萬年長安)
户五萬二千七百二十
萬年　長安　鄠　藍田　咸陽　醴泉　涇陽　櫟
陽　髙陵　興平　臨潼(祥符八年到唐/昭應縣大中)　武功　乾祐
耀州(渠州鎮縣/七治華原)
户一萬七千八百二
華原　富平　三原　雲陽　同官　美原　淳化(淳/化)
(四年外雩陽/梨園鎮為縣)　乾州(中州鎮縣/三治奉天)
戸九千三百七十一
奉天　好畤　永夀(古豳國/之地)
華州
渭南(戸五千六十三口一/萬一千二百四十七)蒲城(戸二萬九百八口/三萬二千五十五)
鳯翔府
盩厔(户五千四百五十三口/二萬一千四百一十二)
　　　雜制
開寳九年詔建漢文帝廟去㶚橋鎮二十里景帝廟去
中橋鎮十五里宣帝廟去廵鎮二十里令本府各移鎮
就廟安置鎮將勾當灑掃又周武王廟在咸陽縣郭下
漢高祖廟去長安四里武帝廟去咸陽縣五里唐太宗
廟去醴泉縣三百二十歩肅宗廟去甘北廵鎮三里餘
縣令主簿勾當灑掃又周文王廟成王廟各去咸陽縣
一十五里康王廟去咸陽六里秦始皇廟去昭應縣一
十里後周太祖廟去富平縣鎮一十三里耀州唐高祖
廟去三原縣鎮一十八里宣宗廟去雲陽縣鎮四十里
今移縣就廟縣令主簿勾當灑掃若舍屋摧毁當議勘斷
令吏部銓曹應上任罷任交割批書厯子如批到舍屋
摧毁未得與官不批者仰銓曹牒問本州如廟宇不曽
摧毁即依長定格式批例殿最其鎮將若致舍屋摧毁
當議決斷勒停
　
　
　
　
　
　
　
　
　長安志巻一
欽定四庫全書
　長安志巻二　　　　　宋　宋敏求　撰
　　雍州
　　京都
　　京兆尹
　　府縣官
　　　雍州
尚書禹貢曰黒水西河惟雍州厥貢惟球琳瑯玕浮于
積石至于龍門西河
爾雅曰河西曰雝州注自西河至黒水䟽李巡曰河西
其氣蔽壅厥性急凶故曰雍雍壅也兼得梁州之地西
北之位陽所不及隂壅也(晉太康地記曰以其四山之/地故以雍名焉亦謂西北之)
(位陽所不及/隂氣壅閼也)
春秋元命苞曰東井鬼星散為雍州分為秦國東距殽
阪西有漢中南含髙山北阻居庸雍壅也得東井動深
之萌其氣險也
春秋文耀鈎曰華岐以北龍門積石南至三危之野雍
州也屬魁星
釋名曰離州在四山之内雝翳也
應劭注漢書曰四面積髙曰雍(郊祀志自古以雍州積/髙神明之隩故立畤郊)
(上/帝)
吕氏春秋曰西方為壅州
晉摯虞雍州詩曰於皇先王經啓九有有州維雍居京
之右土載奥區山苞神藪嘉生惟繁庶𩔖伊阜悠悠州
域有華有戎外接皮服内含岐豐周餘既沒遺德未終
莫不慕義易俗移風漢揚雄雍州箴曰黑水西河横截
崑崙邪指閶闔畫為雍垠上侵積石下礙龍門葢安不
忘危盛不諱衰牧臣司雍敢告綴衣
　　　京都
釋名云都者國君所居人所都㑹也邑猶俋聚㑹之稱
也尚書大傳曰十邑為都
周禮曰四縣為都又曰距國五百里為都
春秋左氏傳曰邑有先君宗廟之主曰都
春秋公羊傳曰京師者天子之居也京者大也師者衆
也天子之居必以衆大之辭言之
白虎通曰京都者何謂也千里之邑號也明什倍諸侯
法日月之徑千里或曰夏邑殷為商邑周為京師帝王
世紀曰天子畿方千里曰甸服甸服之内曰京師又曰
天子所宫曰都
風俗通曰京謂非人力所能成天地性自然也京師義
亦取此
三輔决録注曰京大也天子曰兆民
五經要義曰王者受命創始建國立都必居中土所以
緫天地之和據隂陽之正均統四方以制萬國者也
王嬰古今通論曰崑崙東南方五千里謂之神州州中
有和美鄉方三千里五岳之城帝王之宅聖人所生也
譙周法訓曰王者居中國何也順天之和而同四方之
統也
帝王世紀曰古公亶父是為大王以修徳為百姓所附
狄人攻之以皮幣事之不得免焉又事之以玉帛不得
免焉又事之以犬馬不得免焉遂䇿杖而去止於岐山
之陽邑于周地故始改國曰周豳人聞之曰仁人不可
失也東循而奔從之如歸市焉一年而成三千戸之邑
二年而成都三年五倍其初王於是改戎俗築城郭立
宗廟設官司即詩所謂乃召司空乃召司徒俾立室家
其䋲則直作廟翼翼築之登登削屢馮馮者也周道之
端葢自此始
史記曰婁敬齊人漢五年戍隴西過洛陽髙帝在焉敬
脫輓輅(蘇林曰一木横車前一/人推之輅音胡格反)衣其羊裘因齊人虞將
軍見上說曰陛下都洛陽豈欲與周室比隆哉上曰然
敬曰陛下取天下與周室異周自后稷堯封之邰積徳
累善十有餘世成王即位廼營成周洛邑以此為天下
之中也諸侯四方納貢職道里均矣有徳則易以王無
徳則易以亡凡居此者欲令務以德致人不欲依阻險
令後世驕奢以虐民也及周之盛時天下和洽四夷鄉
風慕義懐徳附離而並事天子(莊子曰附離/不以膠漆也)不屯一卒
不戰一士八夷大國之民莫不賔服効其貢職及周之
衰也分而為兩天下莫朝周不能制也非其徳薄也而
形勢弱也今陛下與項羽戰滎陽争成臯之口大戰七
十小戰四十使天下之民肝腦塗地父子暴骨中野不
可勝數哭泣之聲未絶傷痍者未起而欲比隆於成康
之時臣竊以為不侔也且夫秦地被山帶河四塞以為
固卒然有急百萬之衆可具也因秦之故資甚美膏腴
之地此所謂天府者也陛下入關而都之山東雖亂秦
之故地可全而有也夫與人闘不搤其肮(張晏曰肮/喉嚨也)拊
其背未能全其勝也今陛下入關而都案秦之故地此
亦搤天下之肮而拊其背也髙帝問羣臣羣臣皆山東
人争言周王數百年秦二世即亡不如都周上疑未能
决及留侯言之上即日駕車西都闗中賜敬姓劉氏拜
郎中號奉春君
又曰田肯說髙祖曰陛下治秦中(如淳曰時山東人/謂關中為秦中)秦
形勝之國(張晏曰秦地帶山河/得形勢之勝便者)帶河山之險縣隔千里
持㦸百萬秦得百二焉(應劭曰山河之險與諸侯相懸/隔地絶千里所以能擒諸侯者)
(得天下之利用二也李斐曰河山之險内地勢髙順流而/下易故天下於秦懸隔千里持㦸百萬秦得百二焉蘇)
(林曰得百中之二焉秦地險固/二萬人足當諸侯百萬人也)地勢便利其以下兵於
諸侯譬猶居髙屋之上建瓴水也(如淳曰瓴盛水瓶也/居髙屋之上而幡瓴)
(水言其向下之勢易也建音蹇/晉灼曰許慎曰瓴罋似瓶者)
漢書曰劉敬說上都關中上疑之左右大臣皆山東人
多勸上都雒陽雒陽東有成臯西有殽澠背河鄉雒其
固亦足恃張良曰雒陽雖有此固其中小不過數百里
地薄四靣受敵此非用武之國夫關中左殽函右隴蜀
沃野千里南有巴蜀之饒北有胡苑之利(師古曰謂安/定北地上郡)
(之北與胡相接之地可以/畜牧者也養禽獸謂之苑)阻三靣而固守獨以一面東
制諸侯諸侯安定河渭漕輓天下西給京師諸侯有變順流
而下足以委輸此所謂金城千里天府之國(師古曰財/物所聚謂)
(之府言關中之地物産饒/多可備贍給故稱天府也)劉敬說是也於是上即日駕
西都關中
後漢杜篤論都賦夫大漢之盛世藉雍土之饒得御外
理内之術孰能致功若斯創業於髙祖嗣傳於孝惠徳
隆於太宗財衍於孝景威盛於聖武政行於宣元侈極
於成哀祚缺於孝平傳代十一歴載三百(髙祖至平帝/十一代歴渉)
(也合二百一十四年此言三/百者謂出二百年渉三百年)徳衰而復盈道㣲而復彰
(謂吕氏亂而文帝興/昌邑廢而宣帝中興)皆莫能遷於雍州而背於咸陽宫
室寢廟山陵相望髙顯𢎞麗可思可榮羲農巳來無兹
著明夫雍州本帝皇所以育業(周始祖后稷封邰公劉/居豳大王居岐文王居)
(酆武王居鎬並在/關中故曰育業也)覇王所以衍功戰士角難之塲也
　　　京兆尹
春秋傳曰周公相王室以尹天下(尹正/也)
通典曰周官有内史秦因之掌治京師漢景帝二年分
置左右内史武帝太初元年更名京兆尹(張晏曰地絶/髙曰京左傳)
(曰莫之與京十億曰兆尹者/正也大衆所聚故曰京兆)秩二千石銀印青綬進賢
兩梁冠絳朝服佩水蒼玉與左馮翊右扶風是為三輔
理長安城中後漢都雒陽置河南尹以三輔陵廟所在
不改其號但減其秩與太守同
漢書曰趙廣漢字子都涿郡人為京兆尹以和顔接士
其尉薦待遇吏殷勤甚備事推功善歸之於下曰某掾
卿所為非二千石所及行之發於至誠吏見者皆輸寫
心腹無所隠匿咸願為用僵仆無所避
又曰廣漢為人强力天性精於吏職見吏民或夜不寢
至旦尤善為鈎距以得事情(蘇林曰鈎得其情使不得/去晉灼曰鈎致也距閉也)
(使對者無疑若不問而自知衆莫覺所/由以閉其術為距也師古曰晉説是也)鈎距者設欲
知馬價則先問狗已問羊又問牛然後及馬參伍其價
以𩔖相凖則知馬之貴賤不失實矣郡中盗賊閭里輕
侠其根株窟穴所在及吏受取請求銖兩之姦皆知之
長安少年數人㑹窮里空舎謀共刼人坐語未訖廣漢
使吏捕治具服廣漢為京兆尹亷明威制豪强小民得
職百姓追思歌之至今
又曰張敞字子髙守京兆尹自趙廣漢誅後比更守尹
皆不稱職京師寖廢長安市偷盗尤多百賈苦之敞既
視事求問長安父老偷盗酋長數人居皆温厚出從童
騎閭里以為長者敞皆召見責問因貰其罪把其宿負
(師古曰貰緩也把/執持也音布馬反)令致諸偷以自贖偷長曰今一旦召
詣府恐諸偷驚駭願一切受署(師古曰自言願/權補吏職也)敞皆以
為吏遣歸休置酒小偷悉來賀飲醉偷長隂以赭汙其
衣裾(師古曰赭/赤土也)吏坐門閲赭汙者輙收之一日捕得數
百人由是枹皷希鳴市無偷盗
又曰敞為京兆朝廷每有大議引古今處便宜公卿皆
服敞無威儀時罷朝㑹過走馬章䑓街(孟康曰在長安/中臣瓉曰在章)
(䑓下/街)使御吏驅自以便面(師古曰便面所以/障面葢扇之𩔖也)拊馬又為
婦畫眉長安中傳張京兆眉憮(應劭曰憮大也孟康曰/憮音詡北方人謂媚好)
(為詡/畜)有司以奏上問之對曰臣聞閨房之内夫婦之私
有過於畫眉者上愛其能弗備責也然終不得大位為
京兆尹九年與楊惲厚坐惲大逆誅
又曰王駿為京兆尹成帝欲大用之故試以政事先是
京兆有趙廣漢張敞王尊王章王駿皆有能名京師稱
曰前有趙張後有三王
後漢書曰延篤字叔堅及邉鳳皆為京兆尹並有能名
語曰前有趙張後有邉延趙張即趙廣漢及張敞也(袁/山)
(松後漢書曰延篤字叔堅南陽人/也為京兆尹以身率下民不忍欺)
魏志曰鄭渾字文公為京兆尹渾以百姓新集為制移
居之法使兼複者與單輕者相伍温信者與孤老為比勤
稼穡明禁令以發姦者由是民安於農而盗賊息
李燮别傳曰燮字徳公京兆人拜京兆尹吏民愛敬乃
作歌曰我府君道教舉恩如春威如虎愛如母訓如父
後周陸逞為京兆尹都界有豕生數子經旬而死其家
又有豶遂乳養之諸豚頼之以活時論以逞仁政所致
唐源乾曜為京兆尹政存寛簡
黎幹為京兆尹嚴肅為治人頗便之
李勉大厯二年拜京兆尹政尚簡肅時宦官魚朝恩為
觀軍容使仍知國子監事前尹黎幹求媚於朝恩毎候
其將至監則盛設酒饌為數百人之餼傾府之吏以辦
之及勉莅職旬月朝恩入監府吏莫至先置者請於勉
勉曰軍容使判國子監勉候於太學軍容固宜具主禮
勉官忝京尹軍容儻惠顧至府豈敢不飾蔬饌乎朝恩
深銜之自是不復至太學矣
吳湊貞元十四年為京兆尹是夏旱榖貴人多流亡京
兆尹韓臯以政事不理黜之上召湊自左金吾衛大將
軍面拜尹即日令視事經宿方下制逾月湊論奏掌閑
廐彍騎飛龍内園芙蓉園及禁軍諸司等使雜供手力
資課太多量宜减省從之湊孜孜為治以勤儉為務人
樂其政庶務咸舉奏罷宫市等人頗便之嘗於官街樹
槐及湊卒民指樹而懐之
許孟容元和四年為京兆尹有左神䇿軍吏李昱假長
安富人錢八千貫三嵗不償孟容遣吏收捕械繫尅日
命還之且曰不及期當死自興元以後禁軍中有功軍
士益横府縣不能制孟容剛正不懼以法治之一軍盡
驚寃訴於上立命中使宣㫖令送本軍孟容繫之不遣
中使再至乃執奏云臣誠知不奉詔當誅然臣職司輦
轂合為陛下彈抑豪强錢未盡輸昱不可得上嘉其意
乃許之自此權右斂跡
孔戢為京兆尹時旱禱於曲江是夕大雨
韓愈長慶三年四月為京兆尹兼御史大夫勑特放䑓
參以後不得為例(續㑹要曰時議以為憲司之臨府縣/著自甲令茍害於理自當革之暫使)
(後人不為例非立/制垂久之道也)
崔珙開成二年為京兆尹時京畿旱奏滻水入内者十
分請减九分以賜貧民溉田從之
薛元賞㑹昌中為京兆尹武宗謂宰相曰元賞威風甚
嚴唯屬軍者即令守取勑文李徳裕奏京兆尹者非陛
下假借與之作主則無由為得帝曰灼然栁仲郢歴京
兆河南尹以寛理周郊人或謂與西府之政有異為疑
仲郢曰輦轂之下彈壓為先他郡皆宜以惠養為本
韋澳大中十年為京兆尹故事京兆尹在私第但竒日
入府偶日入逓院至是賜度支錢二萬貫令造宅始命
尹不得離府澳公正方嚴吏不敢欺委長安尉李信主
其事營創府舎極一時壯麗復進羡緍澳并書李信名
上之
　　　府縣官
唐肅宗元年建寅月勑京兆府縣官多被諸使奏請避
難就易殊非奉公自今後諸使諸司諸州改官充判官
支使隨身駈使等准舊勑不得放去
廣徳二年三月勑中書門下及兩省五品已上尚書省
四品巳上諸司正員三品巳上諸王駙馬中周巳上親
及女婿不得任京兆府判司畿令赤縣丞簿尉
長慶二年閏十月中書門下奏伏以所立隄防止縁權
要今一槩防閑事誠太過今後請應宰臣左右僕射御
史大夫中丞給事舎人左右丞諸司尚書侍郎度支塩
鐡使在城者并諸王駙馬周巳上親并女婿外甥請准
前後勑不得任京兆府判司次赤畿令簿尉其餘官不
在此限從之
大中元年九月中書門下奏京兆府判司及兩縣簿尉
帶諸司職事伏以列官分職各有司存茍或侵踰則乖
彛憲近府判司及兩縣簿尉多繫諸司職掌遂便額外
假攝一人兼判數曹易為因循難以責辦臣等商量自
今以後諸司職掌改除集賢史館𢎞文館外並不得帶
府州司及兩縣簿尉仍每館不得過一員其見在諸司
充職者請勒歸司從之
　
　
　
　
　
　
　
　長安志巻二
欽定四庫全書
　長安志巻三　　　　　　宋　宋敏求　撰
　　宫室一
　　　　周　　秦　　漢上
　　　周
鎬京(毛詩曰考卜維王宅是鎬京維龜正之武王成之/武王烝哉箋云考猶稽也宅居也稽疑之法必契)
(龜而卜之武王卜居是鎬京之地龜則正之謂得吉兆/武王遂居之修三后之德以伐紂定天下成龜兆之吉)
(功莫大於此又黍離閔宗周也宗周鎬京也謂之西周/又禮祭統曰即宫於宗周謂洛邑也以洛邑為東都故)
(謂鎬京為西都也魏王泰括地志曰周武王宫即鎬京/也皇甫謐帝王世紀曰武王自酆居鎬諸侯宗之是為)
(宗周今灃水之東長安之南三十里去酆二十五里鎬/池即其故都也案後幽王為犬戎所殺平王東遷鎬京)
(淪陥宫室荒蕪矣酈道元水經注曰自漢武穿昆明池於/此地鎬京基構淪陥今無可究按酈道元漢鎬京葢在鎬)
(池之西南昆/明池是也)城門(周禮地官司徒之屬司門注若今城/門校尉主王城十二門崔靈恩十二)
(門者通十二/支之義也)廟(詩綿乃召司空乃召司徒俾立室家其/繩則直縮版以載作廟翼翼毛言不失)
(繩直/也)社(詩綿廼立冢土戎醜攸行傳冢土大社也美大/王之社遂為大社箋大社者出大衆将所告而)
(行也正義冢土非諸侯之社遂者從本向末之稱言大/王所作遂為文王之法也文王因其制度増而長之以)
(為天子之制周禮匠/人營國左祖右社)靈臺(靈臺民始附也文王受命而/民樂其有靈徳以及鳥獸昆)
(蟲焉鄭𤣥曰天子有靈䑓者所以觀祲象察氣之妖祥/也文王受命而作邑於豐立靈䑓正義靈䑓所處在國)
(之西郊劉向新序曰周文王作靈䑓及為池沼掘地得/死人之骨吏以聞於文王文王曰更塟之吏曰此無主)
(矣文王曰有天下者天下之主也有一國者一國之主/也寡人固其主也乂安求主遂令吏以衣棺更塟之天)
(下聞之皆曰文王賢矣澤及朽骨又况於人乎水經注/曰豐水北經靈䑓西文王又引水為辟雍靈沼括地志)
(曰今悉無復處所唯靈䑓孤立/今案䑓髙二丈周圍百二十歩)辟廱(詩靈䑓於論皷鐘/於樂辟廱傳水旋)
(丘如璧曰辟廱以節觀者文王有聲詩鎬京辟廱自西/自東自南自北無思不服傳武王作邑於鎬京箋武王)
(於鎬京行/辟廱之禮)明堂(周禮匠人周人明堂度九筵南北七筵/堂崇一筵五室凡室二筵注此三者或)
(舉宗廟或舉王寢或舉明堂並言之以明其同制斯干/宣王考室也築室百堵西南其戸箋此築室者謂王燕)
(寢也西其戸南其戸者宗廟及路寢制如明堂每室四/戸是室一南戸耳禮明堂位昔者周公朝諸侯於明堂)
(之位我將祀文王於明堂也吕氏春秋曰周/之明堂茅茨蒿柱土階三等以見儉節也)學(禮文王/世子禮)
(在瞽宗書在上庠注周立三代之學學書於有虞氏之/學典謨之教所興也學舞於夏后之學習威儀也學禮)
(樂於商之學功成/治定與已同也)靈囿(詩靈䑓王在靈囿麀鹿攸伏傳/囿所以域飬禽獸言靈道行於)
(囿也天子百里周禮囿游注囿御苑也孟子曰文王/之囿方七十里芻蕘者往焉雉兎者往焉與民同之)靈
沼(靈沼詩靈䑓王在靈沼於牣魚躍/傳沼池也靈沼言靈道行于沼也)宫門(詩綿廼立臯/門臯門有伉)
(廼立應門應門將將傳王之郭門曰臯門伉髙貌王之/正門曰應門將將嚴正也美太王作郭門以致臯門作)
(正門以致應門箋云諸侯之宫外門曰臯門朝門曰應/門内有路門天子之宫加以庫雉正義言太王本作郭)
(門正門耳在後文王之興以為臯門應門雖遷都於豐/用岐周舊制故云致致者自小至大之辭文王因其制)
(度増而長之以為天子之制故云耳郭門者宫之外郭/之門正門謂之應門皆宫門也崔靈恩曰天子五門臯)
(庫雉應路周禮正宫每門四人囿㳺亦如之注囿御苑/㳺離宫也大宰正月之吉始和布治于邦國都鄙乃縣)
(治象之法于象魏使萬/民觀治象注象象闕也)鎬池(見其/下)酆宫(酆宫文王宫也/詩曰既伐于崇)
(作邑于豐鄭氏云豐邑在豐水之西鎬京在豐水之/東春秋左氏傳康王有酆宫之朝其宫今在鄠縣)
　　　秦
阿房宫(史記曰始皇三十五年以為咸陽人多先王之/宫廷小吾聞周文王都酆武王都鎬酆鎬之間)
(帝王之舊都也乃營作朝宫於渭南上林苑中先作前/殿阿房東西五百歩南北五千丈上可以坐萬人下可)
(以建五丈旗周馳為閤道自殿下直抵南山表南山之/顛以為闕為複道自阿房渡渭屬之咸陽以象天極閤)
(道絶漢抵營室也阿房宫未成成欲更擇令名名之作/宫阿房故天下謂之阿房宫隠宫徒刑者七十餘萬)
(人乃分作阿房宫或作麗山發北山石槨乃寫屬荆地/材皆至闗中訃宫三百關外四百餘於是立石東海上)
(朐界中以為秦東門因徙三萬家麗邑五萬家雲陽皆復/不事十嵗又曰始皇造阿房宫徴發天下工匠又曰項)
(羽屠咸陽焚其宫室三月火不滅三輔舊事曰阿房宫/東西三里南北五百歩庭中可受十萬人車行酒騎行)
(炙千人唱萬人和置/銅人十二於宫前)磁石門(東西有閤道即阿房宫之/北闕門也累磁石為之着)
(鐵甲入者磁石吸之不得過羌胡以為神三輔黄圖曰/阿房宫以磁石為門懐刃者止之括地志曰一名却胡)
(䑓水經注曰磁石門北門在阿房前悉以磁石為之故/専其目令四夷朝者有隠甲懐刃入門而脅之以示神)
(故亦曰却胡門鮑照蕪/城賦曰製磁石以禦衝)朩蘭為梁(三輔黄圖曰阿房/前殿以木蘭為梁)阿
城(漢書曰阿城秦阿房宫也以/其墻壁崇廣故俗呼為阿城)鑄金人十二(史記曰始/皇大收天)
(下兵器聚之咸陽銷以為鐘鐻鑄金人十二重各千斤/置宫中徐廣曰鐻音巨李善曰金狄金人也漢書注師)
(古曰所謂翁仲者也三輔黄圖曰坐髙二丈其銘曰皇/帝二十六年初兼天下改諸侯為郡縣一法律同度量)
(大人求見臨洮其/長五丈足跡六尺)端門四達(三輔黄圖曰秦始皇兼天/下都咸陽因北陵營宫殿)
(端門四逹以則紫宫象帝居渭水貫/都以象天漢横橋南度以法牽牛)賈山傳秦起咸陽
而西至雍離宫三百(師古曰凡言離宫者皆謂/於别處置之非常所居也)鐘皷帷
帳不移而具又為阿房之殿殿髙數十仭(師古曰阿房/者言殿之四)
(阿皆為房也一說大陵曰阿言其殿髙若於阿上為房/也房字或作旁說云始皇作此殿未有名以其去咸陽)
(近且號阿旁阿/近也八尺曰仭)東西五里南北千歩從車羅騎四馬騖
馳旌旗不撓(師古曰屈也言庭之廣大殿之髙敞衆騎/馳騖無所廹觸建立旌旗不屈撓□音)
(女孝/反)為宫室之麗至於此使其後世曾不得聚廬而托
處焉
　　　右阿房宫
兾闕(史記曰秦孝公十二年/作咸陽築兾闕徙都之)甘泉林光宫(史記秦始皇/二十七年作)
(甘泉宫及前殿築甬道自咸陽屬之戰國䇿范雎說秦/王曰大王之國北有甘泉谷口漢宫闕䟽曰甘泉林光)
(宫秦三/代所造)大夏殿(三輔故事曰大夏殿始/皇造銅人十枚在殿前)上林苑(史記始/皇營朝)
(宫阿房於渭南上林苑又曰始皇欲大苑囿東至函谷/西至陳倉優旃曰善哉若寇從東來令麋鹿觸之始皇)
(乃/止)牛首池(史記曰秦上林苑有/牛首池在苑西頭)淩雲閤(漢宫殿䟽曰淩/雲閤秦二世造)
(三輔舊事曰/閤與南山齊)萯陽宫(秦文王起萯/音倍在鄠縣)祈年宫(史記曰始皇/初居之宫有)
(祈年宫長信宫梁山宫漢書曰祈年宫惠公/起又曰秦穆公𦵏於雍槖泉宫祈年觀下)長信宫(見/上)
(史記曰始皇二十七年作長信宫於渭南屬之/通驪山作甘泉宫及前殿築甬道自咸陽)梁山宫(見上/在好)
(畤始皇起又始皇幸梁山宫望見丞相車騎衆不/善之三秦記曰梁山宫城皆文石名織錦城)宫觀二
百七十(史記曰盧生説始皇曰人主為微行所居而人/知之則害於神願上居毋令人知則不死之藥)
(殆可得也乃令咸陽之旁二百里内宫觀二百七十複/道甬道相連帷帳鐘皷美人充之所幸有言其處者罪)
(死/)曲梁宫(在三/原縣)曲䑓宫(鄒陽傳秦倚曲䑓之宫懸衡天/下畫地而不犯兵加胡越應劭)
(曰始皇帝所治處/也若漢家未央宫)城陽宫(始皇母遷/於城陽宫)望夷宫(史記曰胡/亥三年夢)
(白虎嚙其左驂馬殺之心不樂卜涇水為祟胡亥乃齋/於望夷宫欲祠涇沉四白馬趙髙乃使其壻咸陽令閻)
(樂殺胡亥於望夷宫張晏引博物志曰望夷宫在長陵/西北長平觀道東故亭處是臨涇水作之以望北夷漢)
(書注師古曰胡亥葬於/宜春苑死不在渭北也)槖泉宫(孝公/起)棫陽宫(昭王起/棫音域)羽
陽宫(秦武王起/在陳倉)高泉宫(秦宣太后起/在美陽城)長楊宫射熊館(昭/王)
(起在/盩厔)蘭池宫(秦始皇為微行咸陽與武士四人俱夜出/逄盗蘭池宫見窘使武士擊殺盗關中大)
(索二十日地理志渭城縣冇蘭池宫三秦記曰始皇引/渭水為長池東西二百里南北二十里築為蓬萊山刻)
(石為鯨魚長二百丈亦池/曰蘭池陂是秦又有蘭)長樂宫(關中記曰長樂宫有魚/池䑓酒池䑓秦始皇造)
酒池(廟記長樂宫有魚池酒池/池上有楢柞樹秦始皇造)殿觀百四十五(三輔舊/事曰始)
(皇表河以為秦東門表汧以為秦西門中外殿觀百/四十五後宫列女萬餘人婦人之氣上衝于天)章䑓
上林(諸廟及章䑓上/林皆在渭南)作信宫渭南(史記曰秦破諸侯寫/放其宫室作之咸陽)
(北坂上南臨渭自雍門以東至涇渭殿屋複道周閤相/屬所得諸侯美人鐘皷以充之二十七年作信宫渭南)
(巳更命信宫為極廟像天極自極廟道通/酈山作甘泉前殿築甬道自咸陽屬之)離宫别觀相
望聨屬(廟記曰咸陽北至九嵕甘泉南至長楊五柞東/至河西至汧離宫别觀相望聨屬木衣綈繡土)
(被朱紫宫人不移樂不改/懸窮年忘歸猶不能遍)獸圈(烈士傳曰秦王召魏公/子無忌不行於是朱亥)
(奉璧一雙詣秦王王怒使置亥獸圈中/亥瞋視獸眥血濺於獸靣獸不敢動)虎圈(漢宫殿䟽/秦故虎圈)
(周匝三十五歩西/去長安十五里)狼圈(又曰秦故狼圈廣八十歩長/二十歩西去長安十五里)
　　　右縂叙宫殿苑囿
四時祀太昊黄帝以下祠三百三所
　　　右郊祠
　　　漢上
未央宫(漢書曰髙祖七年蕭何治未央宫立東闕北闕/前殿武庫太倉上見其壮麗甚怒謂何曰天下)
(匃匃勞苦數嵗成敗未可知是何治宫室過度也何曰/天下方未定故可因以就宫室且夫天子以四海為家)
(非令壮麗亡以重威且亡令後世有以加也上説西京/雜記曰未央宫周匝二十三里九十五歩五尺街道周)
(四十七里臺殿四十三所其三十二所在外十一所在/後宫池十三山六池一山二亦在後宫門闥凡九十五)
(潘岳關中記曰未央宫周旋三十三里街道十七里有/臺三十二池十二土山四宫殿門八十一掖門十四又)
(曰未央宫殿及䑓皆䟽龍首山土以作之殿基出長安/城上非築也又取山土以為城山之餘尾今在城西南)
(數里乃盡也辛氏三秦記曰今長安城即䟽龍首山為/臺殿臺址不假版築張衡西京賦云䟽龍首以抗殿是)
(也王莽改未央宫曰夀成室括地志/曰未央宫在長安故城中近西南隅)東闕(漢書曰髙祖/七年蕭何立)
(東闕前殿武庫又曰文帝七年六月未央宫東闕罘罳/災註如淳曰東闕與其兩旁罘罳皆災也顔師古曰罘)
(罳為連闕曲閤也以覆重刻垣墉之/處其形罘罳然又曰屏也罘音浮)北闕(漢書師古曰/未央殿雖南)
(嚮而上書奏事謁見之徒皆詣北闕公車司馬亦在北/焉是則以北闕為正門而又有東門東闕至於西南兩)
(靣無門闕矣葢蕭何初立宫以厭勝之術理宜然乎關/中記曰未央宫東有蒼龍闕北有𤣥武闕所謂北闕也)
(闕中有閶闔門止車門廟記/曰未央宫有白虎闕屬車闕)司馬門(漢書章邯使長史/請事至咸陽留司)
(馬門三日師古曰凡言司馬門者宫垣之内兵衛所在/四面皆有司馬司馬主武事故縂謂宫之外門為司馬)
(門又初元五年令從官給事宫司馬中者得為大父母/父母兄弟通籍應劭曰司馬中者宫内門也司馬主武)
(兵禁之意也師古曰司馬門者宫之外門也衛尉有八/屯衛候司馬主衛士徼巡宿衛每面各二司馬故謂宫)
(之外門為司馬門又張釋之為公車令太子與梁王共/車入朝不下司馬門釋之追止劾奏之如淳曰宫衛令)
(諸出入殿門公車司馬門者皆下不如令罰/金四兩成帝永始四年未央宫東司馬門災)掖門(漢書/曰朱)
(虚侯章從大尉勃請卒千人入未央宫掖門師古曰非/正門而在兩旁若人之臂掖也御覽曰漢制内至禁者)
(為殿門外出/大道為掖門)端門(漢書曰文帝初入未央宫有謁者十/人持㦸衛端門師古曰端門殿之正)
(門西都賦立金人於端闈注宫正/門也西京賦髙門有閌列坐金狄)前殿(三輔黄圖曰營/未央因龍首以)
(制前殿殿上有非常室幽明録漢武帝與近臣宴未央/殿方噉黍臛忽聞人語云老臣自訴尋覔不見梁上有)
(一老翁長八九寸拄杖偻歩帝問之翁下稽首不言仰/視屋俯指帝脚忽然不見東方朔曰其名藻亷水朩之)
(精夏巢林冬濳河陛下興造宫室斬伐其居故來訴耳/王莽改前殿曰王路堂地皇元年王路堂為風所毁)
非常室(見上漢書五行志曰成帝綏和二年鄭通里男/子王褒帶劒入北司馬門殿東門上前殿入非)
(常室中如淳/曰殿上室名)武庫(漢書曰武庫以藏禁兵又曰樗里子/塟於武庫文頴曰秦惠王異母弟也)
(師古曰樗里子且死曰塟我必渭南章䑓東後百年當/有天子宫夹我墓及漢興長樂宫在其東未央宫在其)
(西武庫正/直其上)太倉(髙紀蕭何立/武庫太倉)金馬門(史記曰金馬門者/宫署門也門旁有)
(銅馬故曰金馬公孫𢎞傳待詔金馬門如淳曰武帝時/相馬者東門京作銅馬法獻之立馬於魯班門外更名)
(魯班門為金馬門又揚/雄傳歴金門金馬門也)白虎門(王莽自前殿南下/椒除西出白虎門)長秋
門(漢書戾太子使舍人持節/夜入未央宫殿長秋門)青𤨏門(見關/中記)髙門殿(漢書/曰汲)
(黯請間見髙門晉灼曰三輔黄圖未央宫中有髙門殿/又鮑宣曰豈徒欲使臣美食大官重髙門之地哉晉灼)
(曰髙門殿名師/古曰在未央宫)猗蘭殿(漢武帝故事曰王美人七月七/日旦生武帝於猗蘭殿洞㝠記)
(漢武帝未生之時景帝夢一赤彘從雲中直下崇芳閤/帝覺而坐於閤果見赤氣如林木蔽戸牖望閤上有丹)
(霞蓊鬰既而改崇/芳閤為猗蘭殿)承明殿(霍光傳太后時幸未央承明/殿成帝鴻嘉二年有雉集承)
(明殿顔師古曰在未央宫中翼奉傳孝文躬行節儉外/省繇役其時未有甘泉建章及上林中諸離宫館也未)
(央宫又無髙門武䑓麒麟鳯凰白虎玉堂金華/之殿獨有前殿曲䑓漸䑓宣室温室承明耳)清涼殿
(三輔黄圖曰未央宫有清涼殿宣室/殿金華殿玉堂殿白虎殿麒麟殿)宣室殿(賈誼傳上/方受釐宣)
(室蘇林曰宣室未央前正室也武帝為竇太主置酒宣室/東方朔曰宣室者先帝之正處也非法度之政不得入)
(焉宣帝甘露四年未央宫宣室閤災刑法志曰宣帝常/幸宣室齋居而决事如淳曰宣室布政教之室也晉灼)
(曰未央宫中有宣室殿師古曰葢其殿在前殿之側齋/則居之淮南子曰武王殺紂於宣室漢葢取舊名也)
温室殿(霍光傳曰昌邑王入朝/太后還乗輦欲歸温室)金華殿(漢書曰成帝初/方向學鄭寛中)
(張禹朝夕入説尚書論語於金華/殿中師古曰金華殿名在未央宫)玉堂殿(漢書揚雄傳/歴金門上玉)
(堂晉灼曰三輔黄圖大玉堂小玉堂殿又李/尋曰乆汙玉堂師古曰玉堂殿在未央宫)白虎殿(漢/書)
(曰河平四年單于來朝引見白虎殿丞相商坐未央廷/中單于前拜謁商又杜欽詣白虎殿對䇿又成帝時趙)
(思王衍來朝供張白虎/殿師古曰在未央宫中)麒麟殿(並見上又哀帝置酒麒/麟殿董賢父子宴飲師)
(古曰在/未央宫)飛羽殿(王莽請元后冬饗飲飛羽/殿在未央宫中羽或作雨)敬法殿(王莽/傳燒)
(作室門斧敬法闥/師古曰敬法殿名)曲䑓殿(漢書曰孟喜舉孝亷為郎曲/䑓署長師古曰曲䑓殿名署)
(者主供其事也又孟卿傳后蒼説禮數萬言號后氏曲䑓/記服􁌎曰在曲䑓校書著記因以為名師古曰曲䑓殿)
(在未央宫三輔黄圖/曰未央宫有曲臺殿)宴昵殿(班伯召見宴昵殿張晏/曰親戚宴飲㑹同之殿)長
年殿(西京賦長年神/仙宣室玉堂)神仙殿(見/上)飛翔殿合歡殿蘭林殿披
香殿鳯凰殿鴛鸞殿含章殿朱雀殿(一曰朱/鳥殿)安處殿(下/並)
(見班孟堅/西都賦)常寧殿茝若殿發越殿蕙草殿夀成殿(下並/見三)
(輔黄/圖)萬歳殿廣明殿永延殿夀安殿宣徳殿東明殿通
光殿惠殿髙明殿延年殿(下見/廟記)四車殿朱烏殿(西京賦/麒麟朱)
(烏龍興含章李/善注皆殿名)龍興殿(見/上)椒房殿(外戚傳上官安有椒/房之重師古曰椒房)
(殿名在未央/宫皇后所居)昭陽舎(漢書曰趙昭儀居昭陽舎其中庭/彤朱而殿上髤漆切皆銅沓冒黄)
(金塗白玉堦壁帶往往為黄金缸函藍田璧明珠翠羽飾/之張平子西京賦曰後宫則昭陽飛翔増成合歡蘭林)
(披香鳯凰鴛鸞漢宫闕名有鳯凰殿西京雜記昭陽殿/織珠為簾風至則鳴如環佩聲又曰昭陽殿窻戸扇多)
(是琉璃皆通照毛髪不得藏椽桷皆刻作/蛇龍縈繞其間鱗甲分明見者莫不驚慄)増城舎(漢書/曰班)
(婕妤居増城舎應劭曰後/宫有八區増城第三也)椒風舎(漢書曰董賢女弟為/昭儀名其舎為椒風)
(以配椒房應劭漢宫儀曰皇后殿稱/椒房以椒塗室主温暖除惡氣也)掖庭(漢宫儀曰媫/妤以下皆居)
(掖廷西京雜記曰漢掖廷有丹景䑓雲光殿九華/殿鳴鸞殿開襟閤臨池觀皆繁華窈窕之所棲宿)月景
臺雲光殿九華殿鳴鸞殿開襟閤(雜記又曰漢綵女常/以七月七日夜穿七)
(孔針於開襟/樓閣以習之)臨池觀(皆見/上)柏梁臺(漢書武帝元鼎二年/春起柏梁臺服䖍曰)
(用百頭梁作䑓因名焉師古曰三輔舊事云以香柏為/之今書皆作栢服説非漢武故事曰以香柏為之香聞)
(數十里郊祀志曰武帝鑄柏梁銅柱五行志曰太初元/年十一月乙酉未央宫柏梁䑓災先是大風發其屋夏)
(侯始昌先言其災日廟記曰柏梁䑓漢武帝造在北闕/内道西三秦記曰柏梁䑓上有銅鳯名鳯闕漢武帝集)
(武帝作栢梁䑓詔羣臣二千石有能為七言者乃得上/坐帝曰日月星辰和四時梁王曰驂駕駟馬從梁來大)
(司馬曰郡國士馬羽林才丞相曰揔領天下誠難治大/將軍曰和撫四夷不易哉御史大夫曰刀筆之吏臣執)
(之太常曰撞鐘伐鼔聲中詩宗正曰宗室廣大日益滋/衞尉曰周衛交㦸禁不時光禄勲曰揔領從宗柏梁䑓)
(廷尉曰平理清讞决嫌疑大僕曰修飾輿馬待駕來大/鴻臚曰郡國吏功差次之少府曰乘輿御物主治之大)
(司農曰陳粟萬石揚以箕執金吾曰徼道宫下隨討治/左馮翊曰三輔盗賊天下危右扶風曰盗阻南山為民)
(災京兆尹曰外家公主不可治詹事曰椒房率更領其/材典屬國曰蠻夷朝賀常舍其大匠曰柱枅薄櫨相枝)
(持太官令曰枇杷橘栗桃李梅上林令曰走狗逐兎張/罘罳郭舎人曰囓妃女脣甘如飴東方朔曰廹窘詰)
(屈幾/窮哉)承明廬(漢書曰嚴助為㑹稽太守武帝賜書曰君/厭承明之廬張晏曰承明廬在石渠閣外)
(直宿所/止曰廬)天禄閣(三輔故事曰天禄閣石渠閣並在未央/宫大殿北以藏秘書漢宫殿䟽曰天禄)
(閣麒麟閣蕭何造以藏秘書畫賢臣/像凡十二人霍光第一蘇武第十二)石渠閣(見上甘露/中五經諸)
(儒雜論於/石渠閣)麒麟閣(見上蘇武傳甘露三年單于始入朝/上思股肱之美乃圖畫其人於麒麟)
(閣張晏曰武帝獲麒麟時作麒麟閣圖畫其像於閣遂/以為名師古曰漢宫閣䟽云蕭何造上思股肱之美謂)
(霍光等十二人三輔黄圖曰未央宫/冇麒麟殿藏秘書即揚雄校書處)蘭䑓(漢書百官表/御史中丞在)
(殿中蘭䑓迭掌圖籍秘書西京/賦曰蘭䑓金馬遞宿迭居)漸䑓(漢書曰文帝夢上天/不能有一黄頭郎推)
(上覺而之漸䑓以夢中隂自求推者郎見鄧通師古曰/未央殿西南有蒼池池中有漸䑓又王莽為元后置酒)
(未央宫漸䑓大縱衆樂闗中記曰未央宫中有蒼池池/中有漸䑓王莽死於是也括地志曰既云就車而之漸)
(䑓雖未央建章複道相屬但漢兵既廹不應駕車踰城/此即非建章之漸䑓矣然則未央建章似各有漸䑓非)
(一所/也)蒼池(見上三輔/黄圖作滄)紫宫(三秦記曰未央宫一名紫宫/李善曰未央宫為縂稱紫宫)
(其中/别名)養徳宫(西京雜記曰趙王如意年㓜戚姬使舊/趙内傅趙温傅之號其室為飬徳宫)凌
室(漢書惠帝四年七月未央宫凌/室災顔師古曰藏氷之室也)織室(又織室災師古曰/織作之室百官表)
(少府掌東織西織河平元年/省東織更名西織為織室)武䑓殿(漢書李陵召見武/䑓師古曰未央宫)
(有武/䑓殿)東山臺(三輔故事曰未央宫前有東山䑓西山臺/釣臺三輔黄圖又曰未央宫有果臺東山)
(臺西山臺釣臺廟記/曰未央宫有釣弋䑓)西山臺(見/上)朱鳥堂(三秦記曰未央/宫有朱鳥堂非)
(常/室)畫室鉤盾弄田(漢書曰昭帝始元元年耕於鉤盾弄/田應劭注云時年九嵗未能親耕帝)
(籍鉤盾宫宦者近署故往試耕為戯弄成帝建始三年/小女陳持弓年九嵗闌入尚方掖門至未央殿鉤盾禁)
(中西京故事曰弄/田在未央宫中)未央廐(漢書曰武帝期門郎上/官桀遷為未央廐令)獸圈
彘圈(三輔黄圖曰獸圈九/彘圈一在未央宫中)
　　　右未央宫(又有蕭何曹/參韓信等殿)
建章宫(漢書曰武帝大初元年十一月栢梁臺災二月/起建章宫文穎曰越巫名勇謂帝曰越國有火)
(災即復大起宫室以厭勝之故帝作建章宫師古曰在/未央宫西今長安故城西俗所呼貞女樓者即建章宫)
(之闕也闗中記曰建章宫其制度事兼未央宫周回二/十餘里三輔舊事曰建章宫周圍數十里殿東别起閣)
(髙二十五丈憑髙以望逺張平子西京賦曰栢梁既災/越巫陳方建章是營用厭火祥營宇之制事兼未央)
度為千門萬戸前殿度髙未央(師古曰度音大各反東/方朔傳曰今陛下以城)
(中為小圖起建章左鳯闕/右神明號稱千門萬户)其東則鳯闕髙二十餘丈(師/古)
(曰三輔故事其闕闤上有銅鳯班固西都賦曰設璧門/之鳯闕上觚稜而棲金爵金爵則銅鳯也闗中記曰建)
(章宫鳳闕臨北道鳯在上故號曰鳯闕廟記曰建章宫/北闕髙二十丈建章北闕門也又古鳯凰闕漢武帝造)
(髙十七丈五尺長安記曰俗人謂鳯闕為貞女樓古歌/詞云長安城西雙員闕上有一雙銅雀宿一鳴五榖生)
(再鳴五榖熟案銅雀即銅鳯也繁欽建章鳯闕賦序曰/秦漢規模斬焉冺毁唯建章鳯闕聳然獨存雖非象魏)
(之制亦一代/之巨觀也)其西則商庭數十里虎圈(如淳曰商中商/庭也師古曰商)
(金也於序為秋故謂西方之獸為商商庭廣/數十里於莵亦西方之獸故於此置其圈也)其北治大
池漸臺髙二十餘丈名曰泰浸(師古曰漸浸也臺在池/中為水所浸故曰漸䑓)
(一音子亷反三輔黄/圖或為浸亦漸耳)池中有蓬萊方丈瀛州壺梁象海
中神山龜魚之屬(師古曰三輔故事池北岸有石魚長/三丈髙五尺西岸有石鼈三枚長六)
(尺/)其南有玉堂璧門大鳥之屬(師古曰立大鳥象也漢/書曰建章宫南有玉堂)
(璧門三層䑓髙十餘丈玉堂内殿十二門階陛咸以玉/為之鑄銅鳯髙五尺飾黄金栖屋上下有轉樞向風若)
(翔椽首傳以玉/璧因曰璧門)立神明䑓井幹樓髙五十丈輦道相屬
焉(師古曰漢宫閣䟽神明䑓髙五十丈上有九室常置/九天道士百人神明井幹共髙五十丈也井幹樓積)
(木而髙為樓若井幹之形也井幹者井上木欄也其形/或四角或八角東方朔傳曰建章左鳯闕右神明張衡)
(西京賦曰井幹疊而百層謂此樓也幹或作翰其義並/同三輔黄圖曰神明䑓上有九䑓今謂之九子䑓非也)
析風闕(三輔故事曰建章宫東有析風闕闗中記曰建/章宫閶闔門内東出有析風闕一名别風闕髙)
(一十丈西京賦所云閶/闔之内别風嶣嶤者也)嶣嶤闕(廟記曰建章宫有嶣嶤/闕薛綜注次門女闕也)
(在圓闕門/内二百步)馺娑殿(闗中記曰建章宫中有馺娑駘盪杇詣/承光四殿李善曰馺素合反娑蘇可反)
(駘音殆杇/烏故反)駘盪殿杇詣殿承光殿(並見/上)銅柱承露僊人
掌(漢書曰武帝作蘇林曰仙人以手掌擎盤承甘露師銅/古曰三輔故事建章宫承露盤髙二十丈大七圍以)
(為之上有仙人掌承露和玉屑飲之葢張衡西京所賦/云立脩莖之仙掌承雲表之清露屑瓊蘂以朝餐必性)
(命之可度也長安記曰仙/人掌大七圍以銅為之)太液池(漢書曰昭帝始元元/年二月黄鵠下建章)
(宫太液池中如淳曰液言天地和液之氣也瓉曰隂陽/津液以作池也師古曰二説皆非太液池者言其津潤)
(所及廣也又曰建章宫北有太液池闗中記曰建章宫/北有池以象海北刻石為鯨魚長三丈三輔舊事曰建)
(章宫北作清淵北有鯨魚刻石為之西京雜記曰太液/池邉皆是彫葫紫蘀緑節莞叢生蒲之類菰之有米者)
(長安人謂為彫葫葭蘆之未解葉者謂為紫蘀菰之有/首者謂為緑節其間鳬鷖鴈子布滿充積又多紫龜緑)
(鼈池邉多平沙沙上鶡鴠鸊鵜鵁鶄鴻鶂動輙成羣又/曰太液池中有鳴鶴舟容與舟清曠舟採菱舟越女舟)
(三輔舊事曰日出𤾉谷浴於咸/池至虞泉即暮此則象之也)清淵(見/上)承樹池(西京雜/記曰太)
(液池西有一小池名承樹池中有一洲洲上有一枯/樹其樹大十餘圍望之童童如車葢故取以為名)竒
華殿(周地圖記曰竒華殿在建章宫旁曰海藏夷器服/珍寳火浣布切玉刀巨象大雀獅子宛馬充塞其)
(中/)皷簧宫(漢宫闕䟽曰皷簧宫周匝百/三十六歩在建章宫西北)凉風䑓(闗中記/曰建章)
(宫北作凉風䑓積朩/為樓髙五十餘丈)中龍華門(見漢武/故事)曝衣閣(宋卜子/陽園苑)
(䟽曰太液池西有武帝曝衣閣常/至七月七日宫女出后衣登樓曝)
　　　右建章宫
長樂宫(漢書曰髙帝五年都長安九月治長樂宫叔孫/通𫝊漢七年長樂宫成闗中記曰長樂宫本秦)
(之興樂宫也周圍二十餘里有殿十四漢太后常居之/長安記曰興樂宫秦始皇造漢修飾之王莽改長樂宫)
(曰常/樂室)東朝(史記叔孫通傳孝惠帝為東朝長樂宫及間/往來數蹕煩人乃作複道又漢書灌夫傳)
(東朝廷辨之如淳曰東朝太后朝也張/晏曰㑹公卿大夫東朝共理而分别也)東宫(漢書袁盎/傳上朝東)
(宫趙談/驂乘)東闕(漢書曰宣帝元康四年神爵五綵以萬數/集長樂宫又五鳯三年鸞鳯集長樂宫東)
(闕中/樹上)西闕(劉屈氂傳太子敺四市人至/長樂西闕下逢丞相軍合戰)前殿(三輔黄圖/曰長樂宫)
(前殿東西四十九丈七尺西杼長/二十五丈深十二丈杼一作序)宣徳殿通光殿髙明
殿(右見三輔宫殿/名在長樂宫中)長秋殿(闗中記曰長樂宫有長/秋永夀永寧長定四殿)永夀
殿永寧殿長定殿(並見/上)臨華殿(漢書曰成帝永始四/年長樂臨華殿災)鴻
臺(漢書惠帝四年三月長樂宫鴻臺災三輔黄/圖曰長樂宫有鴻臺有臨華殿有温室殿)温室殿
(見上漢書曰或問孔光温室省木皆何木/也光嘿不應晉灼曰長樂宫中有温室殿)建始殿廣陽
殿中室殿月室殿神仙殿椒房殿(以上並見/三輔黄圖)大夏殿(三/輔)
(舊事曰秦作銅人立在阿房殿前漢徙著長樂宫大夏/殿前闗中記曰長樂宫殿前銅人其胷前銘李斯䝉恬)
(所書也賈誼過秦論曰始皇銷鋒鑄鐻以為金人十二/以弱天下之人是也魏志曰董卓悉椎破銅人鐘簴以)
(鑄小錢英雄記曰昔大人見臨洮而銅人鑄臨洮生卓/而銅人毁時有卓而大亂大亂而卓身滅良有以也闗)
(中記曰董卓壊銅人餘二枚徙在清明門/裏魏明帝欲徙詣洛載致覇城重不可致)酒池(在長樂/宫秦始)
(皇造漢武帝行舟於中西京記曰酒池北起䑓天子於/上觀牛飲者三千人太平寰宇記曰武帝作酒池以誇)
(羌胡飲以鐵盃重/不能舉皆抵牛飲)
　　　右長樂宫
　
　
　
　
　
　長安志巻三
欽定四庫全書
　長安志巻四　　　　　　宋　宋敏求　撰
　　宫室二
　　　　漢中
桂宫(三輔黄圖曰桂宫漢武帝造漢書曰桂宫有紫房/複道通未央宫又成帝為太子初居桂宫師古曰)
(三輔黄圖桂宫在城中近北宫非太子宫三輔故事曰/桂宫在未央宫北周匝十餘里中有明光殿走狗䑓土)
(山複道横北度從宫中/西上城至建章神明䑓)
龍樓門(漢書成帝為太子上嘗急召太子出龍樓門不/敢絶馳道西至直城門得絶乃度還入作室門)
(上遲之張晏曰門樓上有銅/龍若白鶴飛亷之為名也)
鴻寧殿(漢書哀帝紀曰建平三年正月癸卯帝太太后/所居桂宫正殿火五行志曰哀帝建平三年正)
(月癸卯桂宫鴻寧殿災帝/祖母傅太后之所居也)明光殿(關中記曰桂宫在未/央宫之北周回十餘)
(里中有明光殿殿上複道從宫上西上城西至建章宫有/神明臺蓬萊山三秦記曰未央宫漸䑓西有桂宫宫内)
(明光殿皆金玉珠璣為簾箔處處明月珠金泥玉階晝/夜光明班固西都賦曰自未央宫而連桂宫北彌明光)
(而亙長樂三輔舊事/曰桂宫内有明光殿)
走狗臺(見/上)四寳宫(西京雜記曰漢武帝為七寳床雜寳/案八寳屛風列寳帳設於桂宫時人)
(謂之四/寳堂)
　　　右桂宫
明光宫(漢書曰武帝太初四年秋起明光殿師古曰三/輔黄圖在城中近桂宫元后傳曰成都侯商嘗)
(病欲避暑於明光宫師古曰明光在城内近桂宫漢武/故事曰又起明光宫發燕趙美女三千人充之率皆十)
(五已上二十已還年滿三十者出嫁之掖庭令稽其籍/時有死出者隨補之三秦記曰明光殿以金為圯玉為)
(階王莽篡位命孺子為定安公孝平皇后為定/安太后改明光宫為定安館定安太后居之)輦道相
屬(漢書曰武帝故事上起明光宫桂宫長樂宫皆輦道/相屬懸棟飛閣北度從宫中西上城至神明䑓平帝)
(元始元年/罷明光宫)
　　　右明光宫
長信宫(漢書曰成帝母王太后居長信宫外戚傳曰班/媫妤求共養太后長信宫上許焉媫妤退處東)
(宫作賦自傷悼曰奉共養於東宫兮託長信之末流後漢/書劉𤣥傳曰更徙居長信宫三輔黄圖曰從洛門至周)
(廟門有長信/宫在其中)東宫(見/上)
永信宫(哀帝建平二年尊恭皇太后曰帝太/太后又更號皇太太后稱永信宫)
中安宫(哀帝尊㳟皇后曰/帝太后稱中安宫)
長門宫(武帝陳皇后/退居長門宫)
鈎弋宫(趙媫妤居鈎弋宫師古曰三輔黄圖在城外漢/武故事曰在直門南池列仙傳曰鈎弋夫人齊)
(人生六年右手拳帝披其手得/一玉鈎而手尋展故名其宫)堯母門(又曰趙媫妤妊/身十四月乃生)
(昭帝武帝曰昔堯十四月而生今鈎/弋亦然乃命其所生門曰堯母門)
　　　右長信等五宫
北宫(漢書曰惠帝張皇后廢處北宫師古曰在未央宫/之北董偃常從武帝㳺戯北宫馳逐平樂觀平帝)
(貶皇太后趙氏為孝成皇后退居北宫哀帝皇后傅氏/退居桂宫師古曰北宫及桂宫皆在城中而非未央宫)
(中也霍光傳北宫桂宫皆在未央宫北漢書又曰宫中/有夀宫神君張羽旗設供具以祀神君來則肅然風生)
(帷帳/皆動)
東交門(武帝置酒北宫引董偃從東司馬門東司馬門/更名東交門蘇林曰以偃從此門入交㑹於内)
(故以名焉又/曰東交掖門)
紫房複道(孔光傳成帝母太皇太后自居長樂宫而帝/祖母定陶傅太后在國邸詔問宜當何居光)
(不欲令后與帝旦夕相近即議以為定陶太后冝改築/宫大司空何武曰可居北宫上從武言北宫有紫房複)
(道通未央宫傅太后從/複道朝夕至哀帝所)
　　　右北宫
林光宫(漢書注服䖍曰甘泉一名林光師古曰秦之林/光宫胡亥所造漢又於其旁起甘泉宫又郊祀)
(志震電災林光宫門孟康曰甘泉一名林光師古曰林/光秦離宫名也漢又於其旁起甘泉宫非一名也闗中)
(記曰林光宫一曰甘泉宫秦造在今池陽縣西北故雲/陽縣甘泉山上周圍十餘里漢武建元中増廣之周圍)
(十九里二百二十歩有宫十二䑓十一/武帝常以五月避暑於此八月乃還)
長定宫(宣帝許皇后成帝許皇后並居長定宫/師古曰三輔黄圖林光宫有長定宫)
　　　右林光宫
甘泉宫(漢書曰甘泉山名應劭曰甘泉在馮翊雲陽縣/文帝三年五月上幸甘泉師古曰甘泉在雲陽)
(本秦林光宫晉灼曰雲陽甘泉黄帝以來祭天圜丘處/也武帝常以五月避暑八月乃還史記又曰齊人李少)
(翁言上即欲與神通宫室被服非象神物不至乃作甘/泉宫中為䑓畫天地泰一諸鬼神而置祭具以致天神)
(揚雄傳甘泉本秦之林光宫而武帝復増通天髙光迎/風宫闗中記曰林光宫一曰甘泉宫秦造在今池陽縣)
(西北故雲陽縣甘泉山上周圍十餘里有銅人二枚在/門外三輔黄圖曰甘泉宫漢武帝建元中増廣之周圍)
(一十九里中有牛首山漢宫儀注曰甘泉通天宫去長/安三百里望見長安城黄帝以來圜丘祭天處闗山圖)
(曰雲陽先王之墟也中有神書鐵劵玉石之記十道志/曰今按甘泉谷北有古槐樹在故宫之南雲陽宫記曰)
(甘泉宫北有槐樹今謂之玉槐樹根幹盤峙三二百年/朩也耆舊相傳咸以為此樹即揚雄甘泉賦所謂玉樹)
(青葱/者也)前殿(漢宫儀注曰武帝於甘泉宫更置前殿始廣/諸宫室有芝生甘泉殿邉房中漢舊儀曰芝)
(有九莖金色緑葉珠實/夜有光乃作芝房之歌)紫殿(三輔黄圖曰漢武帝起紫/殿雕文刻鏤黼黻以玉飾)
(之成帝永始四年行幸甘泉郊泰畤神光降於紫殿西三/京雜記曰武帝設雲帳雲幄雲幕於甘泉紫殿世謂為)
(雲/殿)
連緜四百餘里(三輔故事曰北至甘泉九嵕南至長縁/楊五柞連緜四百餘里三輔黄圖云)
(山谷行至雲陽三百八十里/入右扶風周圍五百四十里)
萬靈明庭(漢書黄帝郊雍上帝宿三月鬼臾區號大鴻死𦵏雍/故大鴻冢是也其後黄帝接萬靈明庭者甘泉也)
(蘇林曰今/雍有鴻冢)
諸侯邸(史記曰黄帝治明庭明庭甘泉也方士多言古帝王/有都甘泉者其後天子又朝諸侯甘泉甘泉作)
(諸侯/邸)
通天臺(史記公孫卿曰僊人好樓居於是上令長安則/作蜚亷桂觀甘泉則作益延壽觀使卿持節)
(設具而候神人乃作通天莖䑓置祠具其下將招來神/仙之屬於是甘泉更置前殿始廣宫室夏有芝生殿房)
(内中徐廣曰通天莖䑓在甘泉漢書曰武帝元封二年/作甘泉通天䑓師古曰言此臺髙上通於天漢舊儀曰)
(通天䑓髙三十丈望雲雨悉在其下去長安三百里望/見長安城黄帝以來祭天圜丘處武帝祭天上通天䑓)
(舞八嵗童女三百人置祠祀招仙人祭天巳令人升通/天䑓以候天神既下祭所若大流星乃舉烽火而就竹)
(宫望拜神光漢儀注上有承露仙人掌擎玉杯承雲表/之露元鳯間䑓自毁榱桷皆化為龍鳯隨風雨飛去西)
(京賦曰通天訬以竦峙徑百常而莖擢上辬華以交紛/下刻陗其若削闗中記曰左右通天䑓髙三十餘丈祭)
(天時於此候/天神下也)益夀館延夀館(二館見上/或作觀)竹宫(漢書曰武/帝用事甘)
(泉圜丘昏祠至明夜常有神光如流星止集於祠壇天/子自竹宫而望拜師古曰漢舊儀云竹宫去壇三里)
髙光宫(甘泉有/髙光宫)洪厓宫旁皇觀儲胥觀弩阹宫棠梨宫
師徳宫(漢書注師古曰棠梨宫在甘泉苑垣外師德宫/在雲陽界其餘皆甘泉苑垣内之宫觀阹音去)
(魚切棠梨宫在雲/陽東南三十里)石闕觀(一作/石闗)封巒觀(亦曰/三巒)鳷鵲觀(鳷/一)
(作/枝)露寒觀(四觀武帝建元中作/在雲陽甘泉宫外)
仙人觀(三輔黄圖曰秦林光宫八觀縁山谷行至雲/陽三百八十里入右扶風周圍五百四十里)
迎風觀(漢書曰武帝因秦林光宫元封/二年復増通天迎風儲胥露寒)
壽宫(漢書曰武帝病愈起幸甘泉置壽宫又置壽宫北/宫張羽旗設共具以祀神君臣瓉曰壽宫奉神之)
(宫/也)
通靈臺(漢武帝内傳曰鈎弋夫人既殯香聞十餘里帝/哀悼疑其非常人也乃起通靈䑓於甘泉常有)
(一青鳥/集臺上)
　　　右甘泉宫
昆明池(漢書曰武帝元狩三年發謫吏穿昆明池臣瓉/曰西南夷傳越􁎠昆明國有滇池方三百里漢)
(使求身毒國而為昆明所閉今欲伐之故作昆明池象/之以習水戰在長安西南周圍四十里師古曰滇音顛)
(食貨志又曰時粤欲與漢用船戰遂乃大修昆明池列/館環之治樓船髙十餘丈旗幟加其上三輔黄圖曰上)
(苑有昆明池周匝四十里西京雜記曰武帝作昆明池/水戰因於上遊戯養魚給諸陵廟祭祀餘付長安市賣)
(之池周匝四十里又曰昆明池刻石為鯨每至雷雨魚/嘗鳴吼鬐尾皆動漢世祭之以祈雨往往有驗又曰昆)
(明池中有戈船樓船各數艘樓船上建樓櫓戈船上建/戈矛四角悉垂幡旄旍葆麾葢照燭涯涘三輔故事曰)
(昆明池葢三百三十/頃池中有豫章䑓)有二石人牽牛織女象(見漢宫/闕䟽)堯
時巳有汙池(闗中記曰昆明池漢武習水戰也中有靈/池神池云堯時治水停船此池葢堯時已)
(有汚池漢代因而深廣耳曹毗志怪曰漢武鑿昆明池/極深悉是灰墨無復土舉朝不解以問東方朔曰臣愚)
(不足以知之可試問西域胡帝以朔不知難以核問至/後漢明帝時外國人入貢來洛陽時有憶方朔言者乃)
(試以武帝時灰墨問之胡人曰經云天地大/刼將盡則刼燒此刼燒之餘乃知朔言有㫖)大魚銜鈎
(三秦記曰昆明池中有靈沼名神池云堯時治水停船去/此池池通白鹿原人鈎魚綸絶而去魚見夢於武帝求)
(其鈎明日帝遊戯於池見大魚銜鈎曰豈非昨所夢乎/帝取魚去其鈎而放之間三日帝復遊池濵得明月珠)
(一雙帝曰豈/魚之報耶)養魚以給諸陵祠(三輔故事曰漢武帝作/昆明池武帝崩後於池)
(中養魚以給諸陵祠餘付長安市廟記曰池盡地二百/二十頃後作豫章大船可載萬人上起宫室因欲逰戯)
(養魚以給諸陵祭/祀餘付長安市中)昆明觀(又有昆明東觀三輔黄圖曰/上林苑有昆明觀葢漢武帝)
(所置桓譚新論曰元帝被病逺求方士時漢中送道士/王仲都詔問所能對曰能忍寒暑乃以隆冬盛寒日令)
(載以駟馬車於上林昆明池上環水而馳御者厚衣狐/裘寒戰而仲都獨無變色卧於池䑓上怡然自若夏大)
(暑日使曝坐環以十爐火不/言熱又身不汗池䑓即觀也)
　　　右昆明池
上林苑(秦舊苑也漢書曰武帝建元三年起上林苑又/曰武帝廣開上林周逺數百里又武帝微行以)
(為道逺勞苦又為百姓所患乃使大中大夫吾丘壽王/與待詔能用筭者二人舉籍阿城以南盩厔以東宜春)
(以西提封頃畆及其賈直除以為上林苑屬之南山西/京雜記曰初脩上林苑羣臣逺方各獻異樹亦有制為)
(美名以標竒麗也三輔故事曰上林延亙四百餘里漢/舊儀曰上林苑方三百里漢宫殿䟽曰方百四十里續)
(漢書百官志曰上林苑令/一人六百石主苑中禽獸)武帝廣開上林南至宜春鼎
胡御宿昆吾(晉灼曰鼎胡宫名也黄圖以為在藍田昆/吾地名也有亭師古曰冝春近下杜御宿)
(在樊/川西)旁南山而西至長楊五柞北繞黄山瀕渭而東(以/上)
(見揚/雄傳)苑中養百獸(漢舊儀曰上林苑中廣長三百里置/令丞左右尉苑中養百獸天子秋冬)
(獵射苑中取禽無數其中離宫七十所皆容千乘萬騎/又曰武帝時使上林苑中宫奴婢及天下貧民貲不滿)
(五十萬徙置苑中人日出五錢/帝得七十億萬以給軍擊西域)門十二(闗中記曰上林/苑門十二中有)
(苑三十六宫十/二觀二十五)華原殿(即/)承華殿(漢武帝故事曰七月/七日上林承華殿齋)
(夜中忽有一青鳥從西/北方來甫頃王母至)鳯皇殿(宣帝神爵四年鳯皇集/上林迺作鳯皇殿以答)
(嘉/瑞)長楊宫(秦時宫三輔黄圖曰上林有長楊宫漢書曰/盩厔縣有長楊五柞宫宣帝幸長楊宫屬玉)
(觀成帝元延二/年幸長楊宫)射熊館(三輔黄圖曰長楊宫有射熊館/在盩厔按漢武帝好自擊熊羆)
(司馬相如從至上林上䟽諫揚雄作長楊賦以諷/元帝永光五年上幸長楊射熊館射音食亦反)平樂
館(漢書曰武帝元封六年夏京師民觀角抵于上/林平樂館薛綜注西京賦平樂觀大作樂處)延壽
門(平帝迎王皇后自上林/延壽門入未央宫前殿)陽禄觀(班偼仔生子陽禄柘/觀師古曰二觀並在)
(上林/中)柘觀(見/上)上蘭觀(王莽請元后校獵上蘭三/輔黄圖曰上林有上蘭觀)豫章觀
(見三輔/黄圖)昆明觀(三輔黄圖曰上林苑中/有昆明觀漢武帝造)牛首池(張揖曰/在上林)
(苑西頭司馬相如上林賦曰濯鷁牛首/郭璞注曰牛首池在豐水西北近渭)昭臺宫(漢書曰/宣帝霍)
(皇后成帝許皇后皆廢處/昭䑓宫師古曰在上林苑)涿沐館(成帝許美人居上林/涿沐館數召入飾室)
(中若/舎)儲元宫(馮昭儀與子信都王居儲元/宫師古曰黄圖在上林苑中)繭館(王莽請繭/元后至)
(館率皇后列侯夫人桑師古曰漢宫/闕䟽上林苑有繭觀葢繭之所也)建章館(王莽壊徹/城西苑中)
(建章承光包陽大䑓儲元宫及平樂當路陽禄館凡十/餘所取其材瓦以起九廟師古曰自建章以下至陽禄)
(皆上林/苑中館)承光館包陽館大䑓館當路館(並見/上)鹿館(外戚/傳成)
(帝許美人在上林/鹿館數召入飾室)鼎郊觀(見闗/中記)虎圈館(闗中記曰虎圈/觀昆池觀朗池)
(觀博望觀樛木觀便門觀衆鹿觀走馬觀則陽觀隂德/觀並在上林中漢書文帝登虎圈問上林尉禽獸簿又)
(馮偼仔當熊處郡國志曰虎/圈在通化門東二十五里)
昆池觀　　　　　　　　　朗池觀
博望觀　　　　　　　　　樛木觀
便門觀　　　　　　　　　衆鹿觀
走馬觀　　　　　　　　　則陽觀
隂徳觀(並見/上)　　　　　　　燕昇觀
象觀　　　　　　　　　　白鹿觀
三爵觀　　　　　　　　　椒唐觀
元華觀　　　　　　　　　郎池觀
益樂觀　　　　　　　　　　華元觀
明光觀(以上皆在上林苑/中見三輔黄圖)
西陂池(三輔黄圖曰長安有西陂池/東陂池郎池皆在上林中)東陂池郎池(並見/上)
葡萄宫(漢書曰元壽二年單于來朝舎之上林苑葡萄/宫括地志曰以太嵗厭勝所在舎之北宫十道)
(志曰在/上林西)犬臺宫(江充召見犬臺宫晉灼曰黄圖上林有/犬臺宫外有走狗觀師古曰今書本犬)
(臺有作太壹字誤/也漢無太壹宫)走狗觀(見/上)蠶室(减宣怒其吏成信信/亡藏上林中宣使郿)
(令將吏卒闌入/上林中蠶室門)龍臺(上林賦曰登龍䑓在豐/水西北近渭今鄠縣也)牟首池(霍/光)
(傳牟首池名/在上林苑中)磃氏館(武帝求神君舍之上林中磃氏館如淳曰/磃音蹄鄭氏曰音斯師古曰鄭音是)
(其字從/石從虒)初池靡池劍池積草池(西京雜記積草池中有/珊瑚樹髙一丈二尺一)
(本三柯上有四百六十三枝南越王趙/佗所獻號曰烽火樹夜有光景常欲然)喻池菌鶴池當
路池大臺池(以上見三輔黄/圖出括地志)
　　　右上林苑(闗中記曰上林苑門十二中有苑三/十六宫十二觀二十五建章宫承光)
　　　(宫儲元宫包陽宫尸陽宫望庭宫犬䑓宫宣曲/宫昭䑓宫葡萄宫繭觀平樂觀博望觀益樂觀)
　　　(便門觀衆鹿觀樛木觀三禹觀陽禄觀陽徳觀/鼎郊觀椒唐觀當路觀則陽觀走馬觀虎圈觀)
　　　(上蘭觀昆池觀豫章觀郎池觀華光觀以上十/宫二十一觀在上林苑中鼎胡宫歩髙宫歩)
　　　(壽宫存神宫集靈宫望仙觀以上五宫一觀在/京兆屬縣櫟陽宫甘槃宫師徳宫池宫谷口宫)
　　　(長平宫扶荔宫白渠觀以上七宫一觀在馮翊/首陽宫望仙宫長楊宫禮陽宫羽陽宫山桀宫)
　　　(槀陀宫用取宫虢宫同宫宜春觀射熊觀以上/十宫二觀在扶風長門宫鈎弋宫渭橋宫仙)
　　　(人觀覇宫觀安䑓觀臨阻觀/以上三宫四觀在長安城外)
作室門(見成/帝紀)温調殿昆徳殿長年殿麒麟殿朱鳥殿龍
興殿含章殿(漢宫閤名有麒/麟殿朱烏殿)函徳殿(漢書曰宣帝神爵/元年金芝九莖産)
(于函德殿銅池中服䖍曰金芝色像金也如淳曰函亦/舍也銅池承霤晉灼曰以銅作池也師古曰函徳殿名)
(也/)東明閣(漢宫閣名長安有東/明閣西華閣紫闥閣)西華閣紫闥閣(並見/上)馬
伯鶱樓(漢宫閣名曰長安有馬/伯鶱樓又有貞女樓)貞女樓(見/上)期亭樓(見三輔/黄圖)
獲福殿(下並見漢/宫闕名)清暑殿商門殿銅桂殿尋眞䑓(漢武/帝内)
(傳曰帝登尋眞之臺齋至七月七/日夜天西南如白雲起頃王母至)
　　　右縂叙殿閣(以上不書所/在故載于此)
五柞宫(漢書曰武帝後元二年幸盩厔五柞宫張宴柞/曰有五柞樹因以名燕剌王旦傳作莋注與)
(同丙吉傳曰後元二年武帝疾往來長楊五柞宫師古/曰長楊五柞宫並在盩厔往來二宫之間西京雜記曰)
(五柞宫有五柞樹皆連三抱上枝覆䕃數十畆其宫西/有青梧觀水經注曰南山耿谷北流與柳泉合東北經)
(五柞西長楊五柞二宫/去八里中有青梧觀)青梧觀(一作桐西京雜記曰觀/前有三梧桐樹下有石)
(麒麟二枚刋其脇為文字是秦始皇驪山墓上物頭髙/一丈三尺東邉者左脚折折處赤如血父老謂有神皆)
(行血屬/筋焉)宜春宫(漢書曰建元三年武帝微行始出/北至池陽西至黄山南獵長楊東)
(㳺宜春師古曰宜春宫也在長安城東南説者乃西/以為在鄠非也在鄠者自是宜春觀耳在長安城)
(豈得言東遊也郭璞曰在渭南杜縣東又上林賦/注師古曰宜春宫在杜縣東即今四池是其處也)宣曲
宫(張楫曰在/昆明池西)鼎湖宫(晉灼曰鼎湖宫黄/圖以為在藍田)天梁宫龍臺觀
(張楫曰在豐/水西北近渭)細柳觀(郭璞曰在/昆明池南)飛亷觀(觀一作館元封/二年作甘泉通)
(天䑓長安飛亷館應劭曰飛亷神禽能致風氣明帝永平/五年至長安迎取飛亷并銅馬置上西門外名平樂館)
(董卓悉鎖以為錢晉灼曰身似鹿/頭如爵有角而蛇尾文如豹文)桂宫(郊祀志長安作/飛亷觀桂館)
萯陽宫(漢書曰萯陽宫秦文王起武帝微行長楊五柞/倍陽宣曲尤幸師古曰倍陽即萯陽其音同耳)
(宫名在鄠縣宣帝甘露二年幸萯陽宫應劭曰宫在鄠/秦文王所起伏儼曰在扶風李斐曰萯音倍師古曰應)
(説李/音是)屬玉觀(服䖍曰以玉飾因名焉在右扶風李竒曰/屬玉鸞烏其上有此鳥因以為名晉灼曰)
(屬玉水鳥似鵁鶄以名觀也師/古曰晉説是也屬音之欲反)池陽宫(宣帝甘露二年/上自甘泉宿池)
(陽宫上登長平阪詔單于毋謁蠻夷君長王侯數萬咸/迎於渭下夾道陳上登渭橋咸稱萬嵗如淳曰阪名也)
(在曲陽南上原之阪有長平觀去長安五十/里師古曰涇水之南原即今所謂睦城阪)長平觀(見/上)
(觀或作館元后登長/平館臨涇水而覧焉)白鶴館(元帝初元三年/茂陵白鶴館災)黄山官(右/扶)
(風槐里縣有黄山宫孝惠二年起東方朔傳/曰武帝微行西至黄山宫世謂之遊城非也)蘭池觀(三/輔)
(黄圖曰蘭池觀在城外又楊僕傳蘭池宫在渭城李善/注文選咸陽縣東南三十里周氏陂陂南一里有漢蘭)
(池/宫)霸城觀(見枳道/事中)宜春觀(在鄠/縣)長門宫(顧成廟無宿宫/竇太主獻長門)
(園如淳曰園在長門長門在長安城東南園可以為宿/館處所故獻之上大喜更名竇太主園為長門宫今按)
(漢時長安城/無名長門者)雲林館(宣帝霍皇后廢處/昭䑓宫徙雲林館)雲陽宫(馮昭儀/廢為庶)
(人徙雲/陽宫)集靈觀(三輔黄圖曰武/帝起集靈觀)臨山觀(漢宫殿名曰長/安有臨山觀渭)
(橋觀九華觀豫章觀鴻雀觀昆明觀走馬觀華光觀天/梯觀瑶䑓觀流渠觀相思觀宜春觀華池觀射熊觀當)
(市觀白渠觀三/雀觀温德觀)渭橋觀九華觀豫章觀鴻雀觀昆明觀走馬
觀華光觀天梯觀瑶臺觀流渠觀相思觀華池觀射熊觀
當市觀白渠觀三雀觀温徳觀(並見/上)覇昌觀(王莽傳王/尋發長安)
(宿覇昌廐師古曰霸昌觀之/廐也三輔黄圖曰在城外)龍淵宫(漢書曰元光三年/救决河起龍淵宫)
(服䖍曰宫在長安西作銅飛龍故以名宫也如淳曰三/輔黄圖云有龍淵宫今長安城西有其處溝洫志救河)
(决爾起龍淵宫於其傍孟康曰在西平界其水可用淬/刀劍特堅利古龍淵之劍取於此水師古曰此言救河)
(決起龍淵宫即宫不在長安之西矣又漢章帝賜/尚書韓稜龍淵劔孟說是也漢宫闕名在長安)皷簧
宫首山宫交門宫萬嵗宫夜光宫扶荔宫(自皷簧而下/並見漢宫闕)
(名在/長安)歩壽宫(漢書宣帝神爵二年鳯皇集祋祤城於所/集處得玉寳乃起歩夀宫在今華原縣境)
髙靈館(漢武故事曰上自封禪後夢髙祖坐明堂羣臣/亦同所夢乃祀髙祖於明堂以配天還作髙靈)
(館/)曲臺(漢書成帝正月行幸曲臺臨饗罷衛士如淳/曰諸衛士更盡得代去故天子自臨而饗之)昭
靈館(霍光營起三出闕築神道北臨昭靈/南出承恩服䖍曰昭靈承恩皆館名)承恩館(見/上)平
陽宫(郊祀志雍大雨/壊平陽宫垣)棫陽宫(蘇武傳從至/雍棫陽宫)僊人觀安臺
觀淪沮觀鳥魚觀董賢觀倉龍觀(以上見三/輔黄圖)望仙宫(廟/記)
(望仙宫漢武置或云觀/黄圖鄠縣有望仙觀)
　　　右縂叙宫館(張平子西京賦曰郡國宫館百/四十五右極盩厔并巻豐鄠)
思賢苑(西京雜記曰文帝為太/子立思賢苑以招賔)博望苑(漢書曰武帝年/二十九乃得太)
(子甚喜太子冠為立博望苑使通賔客從其所好又曰/博望先在長安城南杜門外又曰成帝建始二年罷太)
(子博望苑文穎曰武帝為衞太子作此苑令受/賔客水經注曰昆明池故渠之右有博望苑)甲觀(元/帝)
(在太子宫生成帝甲觀畫堂應劭曰甲觀在太子宫甲/地生用乳生也畫堂畫九子母如淳曰甲觀觀名畫堂)
(堂名三輔黄圖云太子宫有甲觀師古曰甲者甲乙丙/丁之次也元后傳言見於丙殿此其例也而應氏以為)
(在宫之甲地謬矣畫堂但畫飾耳豈必九子母乎/霍光止畫室中是則宫殿中通有彩畫之堂室)丙殿
(元后初入太/子宫見丙殿)
　　　右太子宫
水衡禁囿宜春下苑(孟康曰宫名也在杜縣東晉灼曰/史記云葬二世杜南宜春苑中師)
(古曰宜春下苑即今京城東南隅曲池/是又貢禹傳省宜春下苑以與貧民)少府佽飛外池
(如淳曰漢儀法佽飛具矰繳/以射鳬鴈給祭祀是故有池)嚴禦池田(晉灼曰嚴禦射/苑也許愼曰池)
(田苑中/田也)樂游苑(宣帝神爵三年起樂游苑師古曰三輔/黄圖云在杜陵西北又闗中記曰宣帝)
(立廟於曲池之北號樂游按其處則今之所呼樂游廟/是也其餘基尚可識焉葢本為苑後因立廟西京雜記)
(曰樂游苑自生玫瑰樹下多苜蓿一名懐風時人或謂/之光風風在其間常肅然日照其花有光采故名曰苜)
(蓿懐風茂陵人/謂之連支草)蓹宿苑(元后夏游蓹宿鄠杜之間師古/曰蓹宿苑在長安城南今之御)
(宿川是也三秦記曰御宿出栗十五枚一升大梨如五也/升落地則破其取梨先以布囊承之號曰含消即此園)
(括地志曰臣泰案其栗味甘而小不如三秦記所説含/消梨人間往往有之其大不至五升亦不出此川矣)
御羞苑(漢書曰武帝元鼎二年初置水衡都尉掌上林/苑有五丞屬官有御羞禁圃令丞如淳曰御羞)
(地名在藍田其土肥沃多出御物可進者揚雄謂之御安/宿三輔黄圖御羞宜春皆苑名也師古曰御宿即今長)
(城南御宿川也不在藍田羞宿聲相近故或云御/羞或云御宿耳羞者珍羞所出宿者止宿之義)百子
池(西京雜記曰戚夫人侍兒賈佩蘭説宫中常以七月/七日臨百子池作于滇樂畢以五色縷相羈為連愛)
王渠(哀帝為董賢治大第開門鄉北闕引王渠灌園池/使者䕶作蘇林曰王渠宫渠也猶今御溝晉灼曰)
(渠名在城東覆盎門/外師古曰晉説是)獅子圈(三輔故事曰獅子/圈在建章宫西南)彘圈(漢/宫)
(殿䟽有彘圈有獅子圈武帝造故虎圈周/匝三十五歩長二十歩西去長安十五里)
　　　右池苑
　
　長安志巻四
欽定四庫全書
　長安志巻五　　　　　　宋　宋敏求　撰
　　宫室三
　　　　漢下　　後漢(獻/帝)　晉(司馬/氏)　前後秦(前秦/苻氏)
　　　　(後秦/姚氏)　　西魏(元/氏)　後周(宇文/氏)
　　　漢
太上皇廟(三輔黄圖曰太上皇廟在長/安城中香室街酒池之北)髙廟(漢書注晉/灼曰三輔)
(黄圖髙廟在長安城中西安門内東太常街南有鐘十/枚可受十石撞之聲聞百里三輔故事曰髙廟鐘重至)
(十二萬斤光武至長安見宫闕盡廢宗廟為墟乃徙都/洛陽合聚十廟於髙廟作一廟分十二室太常卿一人)
(别治長安專/掌髙廟事)原廟漢書曰惠帝為東朝長樂宫作複道
於武庫南叔孫通諌曰此髙帝月出遊衣冠之道也子
孫奈何乘宗廟道上行哉帝懼曰急壊之通曰人主無
過舉今巳作百姓皆知之矣願陛下為原廟渭北衣冠
月出遊之益廣宗廟大孝之本上乃詔有司立原廟(漢/書)
(髙祖廟已在長安城中孝廟/惠帝於渭北作廟謂之原)孝惠廟(開中記曰恵帝/廟在髙廟之西)顧
成廟漢書曰文帝四年作顧成廟(服䖍曰廟在長安城/中乃文帝廟也應劭)
(曰文帝自為制度卑狹若顧望而成猶文王靈臺不日/成之意也故名曰顧成崔豹古今注曰漢顧成廟有二)
(玉鼎二眞金爐十道志/曰在萬年縣北苑内)徳陽宫漢書曰徳陽宫乃景帝
廟也帝自作之諱言廟故為宫(西京故事曰鴻嘉二年/八月乙卯孝景廟北闕)
(災/)孝武廟(帝王世紀曰孝武廟/名淵龍廟在茂陵東)孝昭廟(二廟内武昭子/孫分葬其中)
千人聚漢書曰武帝衛皇后埋長安城南桐栢宣帝即
位置園邑三百家(師古曰桐栢亭名在長安城南杜門/外大道東以倡優雜伎千人葬於邉)
(故號千人聚其地在今長/安城内金城坊西北隅)戾后園漢書曰戾太子妃史
良娣也太子遇害良娣亦死宣帝即位思悼不巳尊太
子為悼皇考妃號戾后改葬長安白亭東故號曰戾后
園皇考廟漢書曰宣帝元康元年立皇考廟益奉明園
戸為奉明縣(師古曰奉明園即/皇孝孫之葬所也)樂遊廟(闗中記曰宣帝/許后葬長安縣)
(樂遊里立廟於曲江池北/名曰樂遊廟因里為名)孝元廟漢書曰王莽壊孝元
廟更為文母太后起廟獨留孝元廟故殿為文母篹食
堂(篹音/撰)孝成廟(帝王世記曰成/帝廟在池陽)渭陽五帝廟漢書曰文
帝十五年夏四月始幸雍畤郊見五帝齊人新垣平以
望氣言長安東北有神氣成五采於是詔作渭陽五帝
廟(廟記曰五帝廟/在長安東北)
　　　右宫廟章終
圜丘(括地志曰漢圜丘在長安治内四里居徳城東南/隅漢書載平帝元始五年王莽奏言武帝始立太)
(乙祠於甘泉建始元年徙甘泉太乙祠河東后土祠於/長安南北郊永始元年復甘泉河東二祠綏和二年復)
(長安南北郊建平三年又復甘泉汾隂又用孔光等議之/罷二祠復長安南北郊冬至日於地上祀圜丘乃天地)
(祭也祭郊與祀圜丘一事兩名耳水經注曰昆明/故渠南有漢故圜丘崇二丈周圍一百二十歩)北郊
見上靈䑓明堂漢書曰武帝造在長安城南平帝元始
四年王莽奏復脩明堂辟雍(水經注曰昆明池故/渠東有明堂及辟雍)辟雍
漢書曰成帝時犍為郡水濵得磬十六枚劉向請因舊宫
復辟雍庠序三雍宫漢書曰武帝元光五年冬十月河
間王徳來朝獻雅樂對三雍宫(應劭曰三雍者辟雍靈/䑓明堂也雍者和也言)
(天地君臣/民人皆和)曲䑓(如淳曰行射禮於曲䑓晋灼曰曲臺天/子射宫也西京無大學故於此行射禮)
大學漢書曰王莽為宰衡復大學弟子書舎萬區起市
郭上林苑中其門東曰修仁之門南修禮之門西守義
之門(三輔舊事曰漢大學中有市有獄闗中記曰漢/大學明堂皆在長安城南安門之東杜門之西)
　　　右郊丘章終
中朝漢書曰中朝内朝也大司馬左右前後將軍侍中
常侍散騎諸吏為中朝丞相以下至六百石為外朝也
　東朝(如淳曰太/后朝也)禁省(如淳曰本名禁中漢儀注曰/孝元皇后父名避之故曰省)
　　　右朝省章終
黄門漢書曰元帝初元二年詔罷黄門乘輿狗馬(師古/曰黄)
(門近署也故奉/御之物在焉)黄門鈎盾藏府中尚方長樂御府中御
府都内平凖帑藏尚方(少府之屬官也/作供御器物)丞相府(西京雜/記曰平)
(津侯公孫𢎞自以布衣為丞相乃大開東閤營客館招/延天下士人其外曰欽賢之館以待大賢之士次曰翹)
(材之館以待大材之士又次曰接士之館以待國士其/有徳有賢可佐理隂陽者處之欽賢館其有材堪九卿)
(將軍二千石者居翹材之館其有一介之善一方之藝/者居接士之館而躬自菲薄所得禄俸悉以待三館之)
(士黄覇為相鵾/雀飛集丞相府)御史大夫府漢書曰哀帝時御史府舎
百餘區倒塌井水皆竭府内栢樹百餘株有野鳥數千
栖宿其上晨去暮來號曰朝夕鳥鳥去數月不來父老
異之鴻臚府(王莽以鴻臚府/為定安太后宫)保宫(少府屬官有居室武/帝更名曰保宫李陵)
(降匃奴以/母繫保宫)司𨽻府(舊儀曰司𨽻府治故/府即孝武帝廟也)中尉府(舊儀曰/中尉府)
(在尚冠/里街東)京兆府(即廢中/尉府也)左馮翊右扶風府(並在長/安城中)長安
厨(三輔黄圖曰北出中門/有長安厨故曰厨城門)凌室漢書曰永始元年正月
癸丑大宫凌室災敖倉漢書曰惠帝六年六月長安西
市修敖倉狗監(掌天子/之田犬)都廐(惠帝七年/七月廐災)未央廐(舊儀曰/天子六)
(廐未央承華/廐馬皆萬匹)登華廐(登一/作成)金廐(三輔黄圖曰金廐以下/共九廐在長安城内)
輅軫廐大廐果馬廐軛梁廐騎馬廐大宛廐胡河廐騊
駼廐覇昌廐(郡國志曰覇昌廐在長安/西三十里又曰三十五里)蠻夷邸(元帝建/昭三年)
(斬單于郅支首詣京師懸於蠻夷邸師古曰若今鴻臚/客館又陳湯傳斬郅支王首懸於槀街蠻夷邸三輔黄)
(圖曰蠻夷邸在/長安城内槀街)若盧獄(屬少府黄/門北寺)掖庭祕獄(漢舊儀曰/掖庭詔獄)
(以宦者為/之理婦人)二十四獄(三輔黄圖曰長安城/中有獄二十四所)
　　　右宗府章終
漢長安城(在今府之/西北是也)本秦離宫也漢書曰髙帝七年長
樂宫成自櫟陽徙都之惠帝元年正月城長安(水經注/曰長安)
(有秦離宫原無城/垣故惠帝城之也)三年春發長安六百里内男女十四
萬六千人城長安三十日罷(鄭氏曰城一面/故只一月而罷)六月發諸
侯王列侯徒𨽻二萬人城長安(長役/不止)五年正月復發長
安一百里内男女十四萬五千人城長安三十日罷九
月復作城成賜民爵戸一級(帝王世紀曰漢初置長安/城嫌其狹小至恵帝増廣)
(築之漢舊儀曰長安城十三里經緯各長十五里一十/二門城中地九百七十三頃八街九陌三宫九所三廟)
(三輔舊事曰長安城似北斗周地圖記曰長安城南為/南斗形北為北斗形周圍六十五里八街九陌九市續)
(漢書郡國志曰長安城方三十里經緯各長五十里十/二城門内九百七十三頃城中皆屬長安今三秦記曰)
(長安城中地土皆黒壤今城赤何也且堅如石如金/父老所傳曰鑿龍首山中土以為城及諸䑓閤亦然)
十二城門門各有候(蕭望之為小/苑東門候)
　東出北頭三門
　　第一門名曰宣平門外郭門曰東都門
　　第二門名曰清明門外郭門曰東平門(又曰東/城門)
　　第三門名曰覇城門外郭門曰青門亦曰清城門門
　　　　外出好𤓰昔廣陵人邵平為秦東陵侯秦亡
　　　　棄仕於青門外種𤓰
　南出東頭三門
　　第一門名曰覆盎門又曰下杜門端門與洛門相對
　　　　去一十三里二百一十歩門外有魯班所造
　　　　橋北對長樂宫故曰端門
　　第二門名曰安門又曰鼎路門
　　第三門名曰西安門北對未央宫平門
　西出南頭三門
　　第一門名曰章門又曰章城門
　　第二門名曰宣城門
　　第三門名曰雍門
　北出西頭三門
　　第一門名曰横門
　　第二門名曰洛門
　　第三門名曰利城門
　　　右京城章終
　　八街九陌
華陽街香室街(在司天/䑓北)章䑓街(在長安建/章䑓下街)夕隂街(在右/扶風)
(南/)尚冠街(在夕隂/街之後)太常街藁街(師古曰藁街有蠻夷邸/郅支王首懸於藁街)
前街漢書長安有熾盛街九市(長安有九市内六市/在道東三市在道西)四
市(武帝戾太子起兵驅四市/人凡數萬衆至西闕下)柳市(長安中豪俠萬家在/城西柳市師古曰細)
(柳倉有/柳市)東市漢書晁錯腰斬東市西市(惠帝六年六月/起長安西市)
直市(在渭橋北秦文公造直/市平凖物價故曰直市)交門市(在渭橋/之北)孝里市(在/雍)
(門之/東)交道亭市(在便/橋東)尚冠里脩成里黄棘里宣明里建
陽里北燠里南平里戚里(髙祖娶石奮妹為美人移家於/長安城中號此曰戚里帝王之)
(姻戚/也)函里大昌里秦帝亭代邸楚王邸蕭何第漢書曰
蕭何置田宅必居窮僻處王莽為安漢公以故蕭何宅
為安漢公第北第惠帝賜夏侯嬰居曰令近我以尊異
之(以其地近北闕/故曰北第也)霍光甲第(甲者一也/第一區宅)王根第王商第
董賢第(師古曰時長安三/第賢第為最華)
　　　右街陌里第章終
後漢獻帝宫在長安故城中本京兆府舍也帝王世紀
曰獻帝聞闗東兵起董卓遷帝都長安見未央等宫遭
赤眉之亂宫室廢弛故居京兆府舎
晉太極殿周地圖記曰太極殿晉愍帝之宫在長安南
門後姚興重建
　　　前秦(苻氏/)
　　　後秦(姚氏/)
太極前殿晉書曰苻健皇始八年稱天王大單于都長
安繕宗廟即位於太極前殿至子厲王苻生享羣臣於
太極前殿至苻堅建元十七年春正月懸朱簾於太極
前殿以朝羣臣來賔館前秦苻堅永和十年西虜乞沒
渾邪遣子入侍置來賔館於平朔門以懐逺人東華門
平朔門靈䑓杜門朝門文武苑(以上自東華至文武苑晉/皆後秦姚興父子所置)
(將王鎭惡伐秦/入自平朔門)東宫(晉桓温伐秦將兵入闗健太子姚/萇與温戰死立其子生為太子健)
(寝疾其兄子菁勒兵入東宫欲殺生而自立時生侍疾/在健所菁以健死攻東掖門健升端門陳兵拒之使生)
(執菁殺之/於東宫下)東掖門端門雲龍門(以上並秦苻氏所有清/河王苻法率壯士入雲)
(龍門廢苻生/而立苻堅)東堂(姚興講論/道理之所)西廐(苻堅斬樊世/猛於西廐)明堂(堅/起)
(祀苻健以配/上帝於明堂)露堂(堅将為赦與王猛/苻融宻議於露堂)東闕(苻堅僣位五/年鳯凰集於)
(東/闕)太學(苻堅親臨太學考試諸生問難五/經至後秦姚萇立太學以禮賢士)辟雍(苻堅行/禮於辟)
(雍祀先/師孔子)明光殿晉書曰有人入秦明光殿大呼曰甲申
乙酉魚羊食人悲哉無復遺(明光殿者秦/苻堅之殿也)聽訟觀(苻堅/所置)
(在未央/宫南)西堂(車師前部鄯善王林密䭾朝于/秦堅賜以朝服引見於西堂)東苑(堅遊/東苑)
(命沙門道/安同輦)徽音堂(在惡犬城之/外苻氏造也)社稷(秦姚萇立於長安稷/姚興於此祭告社)
永安宫(姚萇/宫也)律學(姚興/所立)諮議堂(姚興常臨此堂/决疑獄無寃滯)西宫(姚/興)
(立姚晃子姚元子/監國政入西宫)逍遥園(姚興常於逍遥園引諸沙門/聽番僧鳩摩羅什演講佛經)
(起逍遥宫殿庭左右有樓閤髙百尺相去四十丈以麻/䋲大一圍兩頭各拴樓上㑹日令二人各從樓内出從)
(䋲上行過以/為佛神相遇)澄𤣥堂(在逍遥園中鳩/摩羅什演經所)黄龍門(興之宫/門也)永
貴里有波若䑓(姚興集沙門五千餘人有大道者五十/人起造浮圖於永貴里立波若䑓居中)
(作須彌山四面有崇岩峻壁珍禽異獸林朩極/精竒仙人佛像俱有人所未聞皆以為希竒)南䑓武
庫朝堂(皆秦姚/興所立)西魏孝武帝以雍州公廨為宫北史魏
孝武帝永熈三年髙歡入洛宇文泰迎帝入長安(以雍/州公)
(廨為宫/居之)逍遥園(帝宴侍臣曰此處/彷彿逍遥觀也)清暉室(魏文帝大統/四年祀天於)
(清暉/室)陽武門(文帝大統五年十月於陽武門/外懸皷置紙筆以求直言得失)憑雲觀(大/統)
(七年十二月帝御憑雲觀/引見諸王叙宗人之禮)圜丘(大統十一年冬/築圜丘於城南)乾安殿
逍遥觀(帝常登此觀望逍遥園見嵯峨山慨然/詔左右曰望見此山令人有脱塵之意)後周露
門圜丘方丘大社大廟乾安殿北史孝閔帝宇文氏元
年春正月即位柴燎告天朝百官於露門祀圜丘大社
大廟御乾安殿班賞有差昆明池觀魚(博士姜項/諌而止)右寝
(閔帝聽訟/之所也)延壽殿(明帝元年九月朝/羣臣於延壽殿)正武殿(周明帝武/帝並聽訟)
(於正/武殿)紫極殿重陽閤芳林園麟趾殿(並明帝所/有殿閤也)大武殿
大學津門露寝(皆武帝所興大學從/三老問道德之所)道㑹苑(武帝講武/臨射之所)
露門學(武帝天和七年於露門學置生員七十二人宣/帝大象二年二月於露門學親行釋奠之禮)
大德殿𤣥都觀崇信殿雲陽宫肅章門㑹義殿含仁殿
雲和殿思齊殿青城門大極殿(以上皆武/帝所立)天䑓正陽宫
青門露寝天興宫(皆宣帝所立/自號天元)孔子廟(大象二年/置以祭享)應門
(大象二年三月宣帝幸同州出自應門/至赤岸澤數十里幡旗蔽日皷樂俱作)咸陽宫(宣帝大/象二年)
(四月幸中山雨作於/咸陽宫避雨御宿)天德殿通道觀軍器監崇義宫連
珠殿雲和樓(皆後周/宫室也)
　　　右後漢晉秦魏周宫室章終
　
　
　
　
　長安志巻五
欽定四庫全書
　長安志巻六　　　　　　宋　宋敏求　撰
　　宫室四
　　　唐上
京城即隋文帝開皇二年自故都徙其地在漢故城之
東南屬杜縣周之京兆郡萬年縣界南侵終南山子午
谷北據渭水東臨㶚滻西枕龍首原命左僕射髙熲總
領其事太子左庶子宇文愷創制規模將作大匠劉龍
工部尚書鉅鹿郡公賀樓子幹大府少卿尚龍義並充
使營建
　　　右創都章終
宫城東西四里南北二里二百七十歩周一十三里一
百八十歩崇三丈五尺南即皇城北抵苑東即東宫西
有掖庭宫
　　　右宫城章終
西内(南靣有/六門)正殿南承天門(隋開皇二年作初名曰唐/陽門仁夀元年改曰昭陽)
(門唐武徳元年改曰順天門神龍元年改為承天門外/有朝堂東有肺石西有登聞皷龍朔後天子常居大明)
(宫乃謂此宫曰西内神/龍元年又改曰太極宫)門東曰長樂門次東曰廣運門(内/有)
(左藏庫次北有舊右藏庫後有𢎞文館西北有/武庫北入歸仁門又北乾化門門内入宫中)次東曰
重明門次東曰永春門(即東宫之正門門東/西有左右永福門)承天門之西
曰永安門(北入安/仁門)若元正冬至陳樂設宴會赦宥罪除
舊布新當萬國朝貢使者四夷賔客則御承天門以聽
政焉東面一門鳳凰門(隋曰建春門後改通訓門明皇/時鳯凰飛集通訓門詔改曰鳯)
(凰/門)西面二門南曰通明門北曰嘉猷門北面三門正北
曰𤣥武門次東曰安禮門東宫北門曰𤣥徳門當承天
門内北曰太極門(隋曰大興門後改曰乾福門貞觀八/年改為太極門殿東隅有皷樓西隅)
(有鐘樓/觀四年)貞置其内正殿曰太極殿(隋曰大興殿武徳元/年改有東閤西上閤)朔
望視朝則登此殿東廊有左延明門西廊有右延明門
太極門外承天門之内曰嘉徳門東廊有歸仁門西廊
有納義門嘉徳門東有㳟禮門西有安仁門門下省左
右延明門東南中書省左右延明門西南舍人院在中書省東
𢎞文館在門下省東武徳四年置聚天下書籍貞觀六年選
朝官有才學者以充學士九年改為昭文館𤣥宗開元
七年復舊史館在門下省北貞觀三年置祕書内省以
修五代史又置史館以編國史尋廢秘書内省太極殿
北曰朱明門左曰乾化門右曰肅章門肅章門西曰暉
政門乾化門東曰武徳門其内曰兩儀殿在太極殿後
(隋曰中華殿至/貞觀五年改)常日聽政視事則臨此殿其西萬春殿
新殿千秋殿公主院左有獻春門右有宜秋門百福門
門内曰百福殿宣宗改雍和殿内又有親親樓(諸王㑹/宴之所)
(也/)承慶門内曰立政殿立政門東内曰大吉門門内大
吉殿甘露門内甘露殿在兩儀殿之北殿門外有東西
永巷東出横門又東有日華門西出横門又西有月華
門院北有東西千歩廊西有掖庭(明皇自蜀還常/居西内甘露殿)左有
神龍門内曰神龍殿在武徳殿後右曰安仁門内有安
仁殿在甘露殿西乾化門内佛光寺在神龍殿西歸真
觀在安仁殿後觀後有絲綵院院西有淑景殿殿西有
第三落次西第四落又次西第五落延嘉殿在甘露殿
西北殿南有金水河徃北流入苑殿西有咸池殿延嘉
北有承春殿殿東即𤣥武門北入苑殿西有昭慶殿殿
西有凝香閣閤西有鶴羽殿延嘉西北有景福䑓䑓西
有望雲亭延嘉東有紫雲閤閤西有南北千歩廊舎南
至尚食院西北盡宫城閤南有山水池次南即尚食内
院紫雲閤之西有凝隂殿(異聞集曰天寳七載旱明皇/於此令華靖天師祀鏡龍遂)
(得甘/雨)殿南有凌煙閤貞觀十八年太宗圖畫功臣之像
二十四人於閤上帝自為讃詞褚遂良題額又有功臣
閤在凌煙之西東有司寳庫凝隂殿之北有毬塲亭子
(一作鞠/塲亭子)𢎞文殿觀雲殿北海池南海池東海池西海池
永安門西有掖庭南隅有内侍省又有興仁宣猷崇
道惠訓昭徳正禮宣光適祖光昭華光暉儀壽安綏福
等門
　　　右西内章終
嘉夀殿紫㣲殿貞觀末阿史那社尒平龜兹獻俘於此
殿翰林院(在明福/門内)金波門貞觀二十二年勅皇太子聽
政於金波門長樂殿
　　　右别見章終
大安宫(太宗初居承乾殿武徳五年髙祖以秦王有克/定天下功特降殊禮别建此宫以居之號𢎞義)
(宫八年帝臨幸謂羣臣曰朕以秦王有大功故於宫中/立山村景勝雅好之至貞觀三年徙居之改名曰大安)
(宫/)此宫在城之西垂拱前殿戢武殿文殿翠華殿祭酒
䑓
　　　右大安宫章終
掖庭宫宫城東西四里南即皇城北抵苑掖庭西門貞
觀二年勑左丞戴胄於掖庭西門簡宫人出之按掖庭
宫葢髙祖所起宫人教藝之所也
　　　右掖庭宫章終
東宫正殿曰明徳殿本名嘉徳殿東廊左嘉善門西廊
右嘉善門(疑此殿即顯徳殿太宗即/位之殿後避中宗名改也)南有嘉徳門門外
東廊有左永福門西廊有右永福門正南有宣明門當
宫坐者南面有永春門嘉徳東有奉化門北有宜春宫
門外道東有典膳厨道西有命婦院宜春北院宫門外
有左春坊坊南有崇文館嘉徳西有西奉化門北有宜
秋宫門外有右春坊坊内崇教殿麗正殿(開元改為集/仙殿十三年)
(又改集/賢殿)光大殿承恩殿崇文殿崇仁殿八風殿射殿又
有亭子山池佛堂等院左右長林門(本名宏禮嘉福髙/祖武德九年改重)
(光宣/明門)
　　　右東宫章終
禁苑在宫城之北(隋曰大興苑/開皇元年置)東西二十七里南北三
十三里東接㶚水西長安故城南連京城北枕渭水苑
西即大倉北距中渭橋與長安故城相接東西十三里
南北十三里亦𨽻苑中苑中四靣皆有監南面大樂監
北面舊宅監東監西監分掌宫中植種及修葺園囿等
事又置苑緫監領之皆𨽻司農寺苑中宫亭凡二十四
所南面三門中曰景曜門東曰芳林門西曰光化門東
面二門南曰光泰門北曰昭逺門西面二門南曰延秋
門北曰𤣥武門北面三門中曰啓運門(一曰/苑北)東曰飲馬
門西曰永泰門啓運門之南有内苑北曰重𤣥門東曰
東雲龍門西曰西雲龍門苑内有南望春亭北望春亭
坡頭亭柳園亭月坡毬塲亭子有青城龍鱗栖雲凝碧
上陽五橋廣運潭九曲宫去宫城十二里在左右神䇿
軍後宫中有殿舎山池貞元十二年詔浚魚藻池深一
丈至穆宗又發神䇿六軍二千人浚之蠶壇亭(在苑之/東皇后)
(祀先蠶/之亭)禎興亭𤣥沼宫神臯亭七架亭青門亭去宫城
十三里在長安故城之東(邵平種/瓜之所)桃園亭去宫城四里
臨渭亭咸宜宫未央宫二所皆漢之舊宫也去宫城二
十一里唐置都邑之後因其舊址復增修之宫側有未
央池漢武庫及樗里子墓武宗㑹昌元年因遊畋至未
央宫見其遺址詔葺之尚有殿舎二百四十九間作正
殿曰通光殿東曰詔芳亭西曰凝思亭立端門命翰林
學士裴素撰記永泰門去宫城二十三里西北角亭南
昌國亭北昌國亭流盃亭在未央宫北漢之舊址明水
園(以上九所並在漢故/内𨽻舊宅監所領也)内苑自𤣥武門外北至重𤣥門
一里東西與宫城齊觀徳殿在𤣥武門外永安殿東西
外垣門日營門月營門其北重𤣥門(舊内苑/北門也)魚粮門(舊/重)
(𤣥/門)東内苑南北二里與大明宫城齊東西盡一坊之地
南即延政門北即銀䑓門東即太和門龍首殿龍首池
凝暉殿(一作承暉/憲宗置也)靈符應聖院在龍首池東㑹昌元年
造内園小兒坊傍有看樂殿内教坊(元和十四年復/置仗内教坊)東
下馬橋東頭御馬坊文(缺/)　　東御馬坊毬塲環龍武
軍直殿及亭子殿
　　　右禁苑内苑章終
昆明池漢武帝置以習水軍欲征昆明國故就此名至
秦姚興時竭唐徳宗貞元十三年命京兆尹韓臯充使
浚之追尋漢制引交河灃水合流入池又有蓬萊池凝
碧池(一作/臨碧)敬宗時幸凝碧池令軍士取魚長大者送新
浚池又梨園在通化門外正北禁苑南有文宗㑹昌殿
含光殿昭德宫櫻桃園東西葡萄園光啓宫雲韶院
　　　右别見
東内大明宫在禁苑之東南南接京城之北面西接宫
城之東北隅南北五里東西三里貞觀八年置為永安
宫後改名曰大明宫以備太上皇清暑百官獻貲財以
助役龍朔三年大加興造號曰蓬萊宫咸亨元年改曰
含光宫尋復大明宫(初髙宗命司農少卿梁孝仁制造/此宫北據髙原南望爽塏每天晴)
(日朗南望終南山如指掌京城坊市/街陌俯視如在檻内葢其髙爽也)南面五門正南曰
丹鳯門至徳三載改為明鳯門尋復舊名(本當京城朔/善坊北門置)
(宫後分朔善求昌各為二坊當中開街廣一百二/十歩南北盡二坊之地南抵永興坊北門之東)丹鳯
東曰望仙門(南當皇城東第二街/貞元中脩有樓十間)次東曰延政門(抵長/樂坊)
(之/北)丹鳯西曰建福門(南抵光宅門外坊之北望仙建福/二門内各有下馬橋跨東西龍首)
(渠/)門外有百官待漏院次西曰興安門東面一門曰大
和門西面一門曰日營門次北面一門曰𤣥武門(徳宗/造門)
(樓外設兩廊持兵/宿衛謂之北衙)丹鳯門内當中正殿曰含元殿武后
改曰大明殿即龍首山之東麓也階基髙平地四十
餘尺南去丹鳯門四十餘歩中無間隔左右寛平東西
廣五百歩龍朔二年造蓬萊宫含元殿又造宣政紫宸
蓬萊三殿(此本苑内觀徳殿為三九臨/射之所改拆為含元殿也)殿東南有翔鸞
閤西南有栖鳯閤與殿飛廊相接又有鐘樓皷樓殿左
右有砌道盤上謂之龍尾道夾道東有通乾門西有觀
象門閤下即朝堂肺石登聞皷(一如承/天之制)又有金吾左右
仗院殿後有宣政門門外東廊有齊徳門西廊有興禮
門(一作齊禮/興徳門)宣政門内有宣政殿殿東有東上閤門殿
西有西上閤門殿前東廊曰日華門東有門下省省東
𢎞文館次東史館館東南北街南出含耀門門南曰昭
訓門北曰崇明門殿前西廊曰月華門西有中書省省
北曰殿中内省西有命婦院北有親王待制院省西南
北街南出昭慶門南當光範門昭慶門北曰光順門宣
政殿北曰紫宸門内有紫宸殿後有蓬萊殿次東有含
象殿後有延英門内有延英殿肅宗時御座生玉芝一
莖三華至僖宗乾符中改為靈芝殿自蜀還復舊名殿
相對思政殿待制院蓬萊後有含凉殿後有太液池池
内有太液亭子穆宗時命侍講韋處厚等入此亭講毛
詩尚書文宗又命纂集尚書中君臣事跡令工匠刋於
太液亭以備觀覧清暉閤綾綺殿(在蓬萊/殿之西)殿北珠鏡殿
環周殿在蓬萊西承歡殿在環周南金鑾殿在環周西
北長安殿(一名/長樂)在金鑾西南又有金鑾御院宣化門武
徳西門浴堂門内有浴堂殿又有浴堂院長安殿北有
仙居殿殿西北有麟徳殿此殿三面南有閤東西皆有
樓殿北相連各有障日閤(大内宴多/在於此殿)東亭㑹慶亭東面
左銀䑓門西面右銀䑓門内侍省右藏庫次北翰林門
内翰林院學士院又東翰林院北有少陽院結麟殿翰
林門北曰九仙門大福殿拾翠殿三清殿含水殿承香殿
在含水殿東南北有長閤紫蘭殿在承香殿東北𤣥武殿
在紫蘭東北明義殿在紫宸殿西大角觀在珠鏡殿東北
𤣥武門左曰銀漢門右曰淩霄門宫垣之外兩邉掖門門
内有凝霜殿碧羽殿紫簫殿鬰儀閤承雲閤脩文閤
　　　右東内大明宫章終
長生殿教坊唐紀曰𤣥宗置左右教坊於蓬萊宫側帝
自為法曲俗樂以教宫人號皇帝梨園弟子光政門景
運門命婦朝堂文成殿白華殿(叛臣朱泚逆亂/於此殿僣號)𤣥莫觀
含寜殿玉清殿竹樓柿林院中和殿㑹政殿臨碧殿元
和殿宣光殿宣明殿臨光殿大明殿(武宗政要曰帝/傳位於大明殿)興
泰殿德政殿嘉慶殿凝化殿㑹昌殿永安殿穆宗置也
(與后妃公/主宴樂所)𤣥化門晨暉門寳慶殿百尺樓照德門清思
殿夀昌殿(長慶元年柱生玉芝一莖長六/尺是年穆宗降誕於此宫中)宣和殿昇陽
殿延嘉門景風門清思院(敬宗作工用銅鑑三千片金/薄十萬餅諫官薛庭老切諌)
(不/聽)東殿仙韶院文宗開成三年造内山亭院(取浙西隠/士周息元)
(於内山亭/院安置)放鴨池野狐落(大和二年十一月甲辰禁中/火災從昭德寺起延燒宣政)
(殿東午門益熾宫垣半為灰燼寺之南禁中呼為野狐/落宫人居此者為火所逐攀援墻垣以出出不及者焚)
(死數百人又延燒門下省/至暮稍息凡數日方滅)昭德寺太和殿宣徽殿咸泰
殿(文宗開成三年正月望夜燃燈於咸泰殿中/三宫太后諸王公主俱集此宴行家人禮)文思殿
崇𤣥館天寳中明皇命周尹愔為崇𤣥館學士值禄山
兵亂館宇浸廢至武宗特詔營創置吏鑄印以劉𤣥靜
為崇𤣥館學士號廣成先生入居靈符殿望仙䑓武宗
時命神䇿軍士脩望仙樓及廊舎五百餘間大中八年
復命葺之補闕陳嘏上疏諌而止改為文思院含春亭
叡武樓乾符門五王内院宣宗時䕫王以下五王居大
明宫内院侍讀五日一入乾符門講讀延資庫咸寜殿
靈䑓殿永安宫孝明鄭太后所居左齊藏天儲庫(一作/僖)
章信門安喜門昭德殿(龍紀元年殿東/隅獲金龍一)雲韶殿(此殿嘗/考試舉)
(人/)同文殿昭敬殿唐一十八章御容在也昭宗光化三
年有秃鶖鳥鳴於此殿(葢唐祚將/終之兆也)乞巧樓光化三年造
二樓構飛橋以通來往思𤣥門應乾門問安宫昭宗傳
位於太子居東内為問安宫紫延院保寜殿昭宗宴李
繼昭等將於保寜殿親製成功曲以褒之仍命伶官作
樊噲排君難雜戯以樂之壽春殿保安殿延喜樓長樂
樓
　
　
　
　長安志巻六
欽定四庫全書
　長安志巻七　　　　　　宋　宋敏求　撰
　　唐皇城
　　唐京城一
　　　唐皇城
三城(俗號/子城)東西五里一百一十五歩南北三里一百四
十歩南面三門正南曰朱雀門(北當宫城之承天門/南當外郭之明德門)東
曰安上門(至徳三載改為/光天門後復舊)西曰含光門東面二門南曰
景風門北曰延喜門(直東當外郭之通化門正元四年/脩延喜門複屬於承天門回鶻使)
(及回鶻公主至德宗御延喜門觀之宣宗/御延喜門見河隴老㓜數千人賜以冠帶)西面二門南
曰順義門北曰安福門(西當外郭之開逺門朝野僉載/曰睿宗先天二年正月十五日)
(十六十七夜於京安福門外作燈輪髙二十丈衣以錦/綺飾以金銀燃五萬盞燈望之如花樹宫女千數衣羅)
(綺曳錦繡耀珠翠施香粉一花冠一巾帨皆至萬錢装/束一妓女皆至三百貫妙簡長安萬年少女婦千餘人)
(衣服花釵媚子亦稱是於燈輪下踏歌三日夜歡樂之/極未始有之武元衡赴西川節度憲宗御安福門慰遣)
(之懿宗御此門迎鳯翔佛骨昭宗天福元年御安福樓/按貞元四年築武徳東門垣屬於是武庫以西廢焉武)
(徳東門當/在西内)城中南北七街東西五街其間並列䑓省寺
衞(自兩漢以後至於晉齊梁陳並有人家在宫闕之間/隋文帝以為不便於事於是皇城之内唯列府寺不)
(使雜人居止公私有辨風/俗齊肅實隋文新意也)宫城南門外有東西大街(南/北)
(三百歩東出皇城之延喜/門西出皇城之安福門)承天門外横街之南有南北
二街曰承天門街(東西廣百歩南出/皇城之朱雀門)
　　　承天門街之東宫城之南第二横街之北
從西第一門下外省次東殿中省次東左千牛衛次東
左衛(隋左監門衛左翊衛二府之地武德初併/為此衛門額本睿宗所題開元初進入内)街東安
上門街街東第一東宫内作坊次東右春坊次東右清
道率府次東右監門率府府北右内率府府東東宫朝
堂有北街街東第一左監門率府府北左内率府次東
左青道率府次東家令寺次東左春坊(坊東有南北街/街東即皇城東)
(面延喜/門之内)
　　　承天門街之東第三横街之北
從西第一左監門衞(武徳中分取左武衞/地自此衞移於此)次東左武衞
(次東貞觀中有左/金吾内府後廢)次東左驍衞衞東安上門街街東第
一東宫僕寺次東率更寺次東右司禦衛次東右衛率
府府東有南北街(北當東/宫朝堂)街東第一左衛率府次東左
司禦衛次東詹事府(府東有南北街街/東即皇城之東靣)
　　　承天門街之東靣第四横街之北
從西第一尚書省(省門額本睿宗書開元初進入内今額/右庶子魏華所題省内當中有都堂)
(本尚書令㕔事都堂之東吏部户部禮部三行每行四/司左司統之都堂之西兵部刑部工部三行每行四司)
(右司統之舊户部在禮部後武太后改從天地六官之/名以户部為地官因移在前凡二十四司左右丞相縂)
(領其事考功員外郎㕔事有薛稷畫鶴宋之問為讃工/部尚書㕔事有薛稷畫松石並為時所重右丞㕔前有)
(古冢俗誤為樗里子墓按國史補曰郎官正事吏部郎/中二㕔先小銓次格式員外郎二㕔先南曹次廢置刑)
(部分四覆户部分兩賦其制尚矣舊説吏部為省眼禮/部為南省舎人考功度支為振行比部得廊下食以飰)
(從者號北監二十四曹呼左右司為都公省中語曰後/行祠屯不博中行都門中行刑戸不博前行駕庫因話)
(録曰尚書省東南隅通衢有小橋相目為抝項橋言侍/御史及殿中久次者至此必抝項而望南宫也都堂南)
(門道東有古槐垂隂至廣相傳夜深聞絲竹之音省郎/有入相者俗謂之音聲樹祠部呼為氷㕔言其清且冷)
(也/)省東安上門街街東第一都水監次東光禄寺寺東
有南北街(北當東宫朝/堂開元初開)街東軍器監(本少府監甲弩坊/後為軍器使開元)
(四年置監監東即皇/城東靣景風門之北)
　　　承天門街之東第五横街之北
從西第一左領軍衛(衛北有兵/部選院)次東左威衛(衛北有刑/部格式院)
次東吏部選院(以在尚書省之南亦曰吏部/南院選人看榜名之所也)次東禮部
南院(四方貢舉人/都㑹所也)院東安上門街横街抵此而絶
　　　承天門街之東第六横街之北
從西第一太僕寺(寺西北隅乘黄署别開北門署内/貯掌指南車記里皷及輦輅之屬)次
東太府寺(舊都水/監之地)寺東安上門街街東第一少府監次
東左藏外庫院(隋太府寺置於此又分置坊院東有南/北街街東即皇城東靣景風門南也)
　　　承天門街之東第七横街之北
從西第一太常寺寺東安上門街街東第一太廟(其地/本隋)
(太府寺玉作坊坊中有御井貞觀中廢玉作坊於此置/太府寺賜坊以曝四方貢賦之物濕者先天中置廟廢)
(坊/焉)中宗廟元獻皇后廟(韋公肅禮閤新儀曰乾元元年/立廟於太廟之西寳應二年遷)
(神主於太廟貞元三年修葺奉安昭/徳皇后神主永正元年祔於太廟)次東太廟署(署東/署南)
(並有街即皇城/之東南隅也)
　　　承天門街之西宫城之南第二横街之北
從東第一中書外省次西四方館(隋曰謁者䑓即諸方/通表通事舎人受事)
(之/司)次西右千牛衛次西右監門衛次西右衛衛西含光
門街横街抵此而絶
　　　承天門街之西第三横街之北
從東第一右武衞(衞西貞觀中有右/金吾内府後廢)次西右驍衞次西
含光門街街西將作監(即皇城西南靣/安福門之南)
　　　承天門街之西第四横街之北
從東第一司農寺寺西含光門街街西第一尚書局(本/帳)
(幕坊局内/有山池)次西尚輦局次西衛尉寺次西大理寺寺西
有南北街(街西即皇城西/靣順義門之北)
　　　承天門街之西第五横街之北
從東第一右領軍衞次西右威衞(衞門本南向開元七/年御史中丞李尚隠)
(以此衞南門與御史䑓門相/對不便遂白政事移門北向)次西秘書省(監院㕔事前/有隕星石隋)
(自咸陽移置於此少監王劭作瑞石頌以賛/美之監院東有書閤重複以貯古今圖籍)省西含光
門街横街抵此而絶
　　　承天門街之西第六横街之北
從東第一宗正寺次西御史䑓(御史䑓記曰御史䑓門/北開葢取肅殺就隂之)
(義故京䑓門北開矣按鄴都故事曰御史䑓在宫城西/南其門北開又故城御史䑓亦北開龍朔中置桂坊為)
(東朝憲府門亦北開然都御史䑓門南門當時創造者/不經反於故事同諸司葢以權宜耶譚賔録曰北開者)
(或云是隋初移都之時兵部尚書李圖通兼御史大夫/欲向省便近故開北門元和四年御史䑓佛舎火罰直)
(御史李膺/一季俸料)次西司天監(本𨽻秘書省為太史局後别為/渾儀監尋復舊名而不屬秘書)
(監内有靈䑓以候雲/物崇七丈周八十歩)監西含光門街街西第一廢右臺
(本司農寺草坊之地載初中置䑓/先天中廢後為御史䑓推事院)䑓北司農寺草坊(坊/門)
(北/開)次西驊騮馬坊(坊門/北開)坊西有南北街(街西即皇城西/靣順義門之南)
　　　承天門街之西第七横街之北(横街南即皇城/南靣朱雀門之)
　　　　(西/)
從東第一鴻臚寺(德宗建中元年以鴻臚/寺左右威逺營𨽻金吾)次西鴻臚各
館(如漢之藁街四夷慕/化及朝獻者所居焉)館西含光門街街西第一大社
(南門額隋平陳所得即東晉王/右軍所題隋代重以粉墨模之)次西郊社署(署西署南/並有街即)
(皇城之/西南隅)宫城之西有掖庭宫掖庭西南安福門内大横
街北有内侍省(隋長秋監唐貞觀三年改内侍省光宅/元年為司宫䑓神龍元年復舊省内有)
(紫蘭/亭)
　　　右皇城
　　　唐京城
外郭城(隋曰大興城文帝初封大興公及即位以名城/縣門殿園池及寺焉唐曰長安城亦曰京師城)
東西一十八里一百一十五歩南北一十五里一百七
十五歩周六十七里其崇一丈八尺(隋開皇二年築永日/徽四年命天下人)
(稅一錢/更築之)南靣三門正中曰明徳門(北當皇城朱雀門南/出抵終南山八十里)
東曰啓夏門(門外西南二里有圜丘先農藉田/三壇按長安圖東南角有進芳門)西曰安
化門東靣三門北曰通化門(門東七里長樂坡上有長/樂驛下臨滻水至徳三載)
(改為逹禮門尋復舊徳宗幸通化門觀章敬寺迎御書/額裴度赴蔡州憲宗送度於此按李晟自東渭橋移壁)
(光泰門以薄都城光泰門在通化門東北小城之東門/也兩京道里記曰通化門改逹禮門識者曰三年之喪)
(天下達禮非嘉名三年而/𤣥宗晏駕還復舊名也)中曰春明門(當門外有漢太/子太𫝊蕭望之)
(墓/)南曰延興門(同昌公主葬懿宗與郭/淑妃御延興門哭送)西靣三門北曰
開逺門中曰全光門(西出趣/昆明池)南曰延平門北靣一門曰
光化門皇城之東五門(並北上/大明宫)皇城之西二門當皇城
西第一街曰芳林門(隋曰華林門北入苑元和十三年/西市百姓於芳林門置無遮僧齋)
當皇城西第二街曰光化門(西北出趣/長安故城)郭中南北十四
街東西十一街其間列置諸坊(隋煬帝改坊為里每里/置里司一人官從九品)
(下至義/寜初廢)有京兆府萬年長安二縣所治寺觀邸第編户
錯居焉(城中一百八坊韋述記曰其中有折衝府四僧/寺六十四尼寺二十七道士觀十女冠觀六波)
(斯寺二祅祠四隋大業初有寺一百二十謂之道/塲有道觀十謂之𤣥壇天寳後所増不在其數)當皇
城南靣朱雀門有南北大街曰朱雀門街東西廣百歩
(南出郭外之明徳門自朱雀門至明徳門九里一百七/十五歩景龍中韋庶人置石䑓於此街在開化一坊之)
(間雕刻綵縷上建頌䑓蛟龍蟠遶下有石馬石獅子侍/衞之像初韋氏矯稱衣箱有五色雲氣使畫工圖像以)
(示於朝及節愍太子遇害韋氏乃上中宗聖威神武頌/刋石以紀其事謂之頌䑓上官昭容之文也并勒公卿)
(姓名於上諂詞偽事有/乖典實景雲元年毁之)萬年長安二縣以此街為界萬
年領街東五十四坊及東市長安領街西五十四坊及
西市(皇城之東盡東郭東西三坊皇城之西盡西郭東/西三坊南北皆一十三坊象一年有閏每坊皆開)
(四門有十字街四出趣門皇坊之南東西四坊以象四/時南北九坊取則周禮王城九逵之制隋三禮圖見有)
(其像每坊但開東西二門中有横街而已葢以在宫城/直南不欲開北街洩氣以衝城闕棊布櫛比街衢䋲直)
(自古帝京未之比也朱雀街東第一坊東西三百五十歩/第二坊東西四百五十歩次東三坊東西各六百五十)
(歩朱雀街西准此皇城之南九坊南北各二百五十歩/皇城左右四坊從南第一第二坊南北各五百五十歩)
(第三坊第四坊南北各四百歩九/市各方六百歩四靣街各廣百歩)
　　　右外郭城
　　　　萬年縣所領朱雀門街之東從北第一興道
　　　　坊(景龍三年以駙馬都尉武攸暨父/名改曰瑶林坊景雲元年復舊)
西南隅至徳女冠觀(隋開皇/六年立)太平公主宅(沒官後賜散/騎常侍李令)
(問居/之)
　　　次南開化坊
半巳南大薦福寺(寺院半以東隋煬帝在藩舊宅武德/中賜尚書左僕射蕭瑀西為園後瑀)
(子鋭尚㐮城公主詔别營主第主辭以姑婦異居有乖/禮則因固請乃取園地充主第又辭公主棨㦸不欲異)
(門乃併施瑀之院門㐮城薨後官市為英王宅文明元/年髙宗崩後百日立為大獻福寺度僧二百人以實之)
(天授元年改為薦福寺中宗即位大加營飾自神龍以/後翻譯佛經並於此寺寺東院有放生池周二百餘歩)
(傳云即漢代/洪池陂也)西門之北法壽尼寺(隋開皇/六年立)國子祭酒韓
洄宅尚書左僕射令狐楚宅(按酉陽雜爼楚宅在開化/坊牡丹最盛而李商隱詩)
(多言晉陽/里第未詳)户部尚書馬揔宅河東節度使兼侍中李光
顔宅(穆宗初賜第崇/徳坊以為别宅)尚書吏部侍郎沈傅師宅前司徒
兼侍中崔垂休宅漕渠(㑹要京兆尹韓朝宗分渭水入/自金光門置潭於西市西街以)
(貯材木又永泰二年京兆尹黎幹以京城薪炭不給鑿/渠自京兆府直東至薦福寺東街北至國子監正東至)
(子城東街並逾景/風延喜門入苑)
　　　次南安仁門(本名安民門/永徽元年改)
西北隅薦福寺浮圖院(院門北開正與寺門隔街相/對景龍中宫人施錢所立)東
南隅贈尚書左僕射劉延景宅坊西南汝州刺史王昕
宅(延景即寜王憲之外祖昕即薛王業之/舅皆是親王外家甲第並列京城美之)萬春公主宅
(明皇女/降楊錡)戸部尚書兼殿中監事仇兼瓊宅前中書侍郎
同中書門下平章事元載宅(譚賔録曰元載城中開南/北二甲第又於近郊起亭)
(榭帷帳什器皆如宿設城南别墅凡數十所婢僕曳羅/綺二百餘人杜陽編曰載宅有芸輝堂芸輝香草名也)
(出于闐國唐實録曰改元載祖及母墳墓斵棺棄柩及/焚毁載私廟木主并毁大寜安仁里二宅充修葺百司)
(廨宇洿宫之義也又貶同州刺史宋晦為澧州員外司/馬晦嘗任虢州刺史率百姓採盧氏山木為載造東都)
(私第/故也)義武軍節度使同中書門下平章事上谷郡王張
孝忠宅太子右庶子崔造宅太子賔客燕國公于頔宅
太保致仕岐國公杜佑宅
　　　次南光福坊(隋有聖敬寺/大業七年廢)
坊東南隅舊有永夀公主廟(公主中宗女景雲中廢廟/賜姜皎為鞠塲皎宅在廟)
(北隔街舊竇懐貞宅懐貞/誅後賜皇后妹夫竇庭芳)驩州流人竇參宅檢校司空
尚書左僕射同中書門下平章事魏國公賈耽宅右衞
上將軍南充郡王伊愼宅
　　　次南靖善坊
大興善寺盡一坊之地(初曰遵善寺隋文承周武之後/大崇釋氏以收人望移都先置)
(此寺以其本封名焉神龍中韋庶人追賜父𤣥貞為酆/王改此寺為酆國寺景雲元年復舊酉陽雜爼曰寺取)
(大興城两字坊名一字為名不虚三藏塔前多老松嵗/旱時官伐其枝為龍骨以祈雨葢以三藏役龍意其枝)
(必有靈也東廊素和尚院庭有桐四株元和中名卿相/多遊此院桐至夏有汗汙人衣如輠脂不可浣招國鄭)
(相惡其汗謂素曰弟子為伐此樹各植一松也及暮素/戯祝曰我種汝三十餘年汝以汗為人所惡來嵗若復)
(有汗我必薪之自是無汗素公不出院轉法華經三萬/七千部夜常有狢子聽經齋時烏鵲取掌中食天王閤)
(長慶中造本在春明門内與南内連墻其形髙大為天/下之最太和二年勑移就此寺折時腹中得布五百端)
(漆數/十筩)寺殿崇廣為京城之最(號曰大興佛殿/制度與太廟同)總章二年
火焚之更營建又廣前居十二畆之地
　　　次南蘭陵坊
東南隅尚書右僕射韋待價宅宅西工部尚書李珎宅
忠武軍節度使曲環家廟太子賔客燕國公于頔家廟
　　　次南開明坊
自朱雀門南第六横街以南率無居人第宅(自興善寺/以南四坊)
(東西盡郭雖時有居者煙火/不接耕墾種植阡陌相連)光明寺
　　　次南保寜坊
昊天觀盡一坊之地(貞觀初為晉王宅顯慶元年為太/宗追福立為觀髙宗御書額并製)
(歌/)
　　　次南安義坊(坊南抵京城之南/靣西南通明德門)
貞順武皇后廟(禮閣新儀曰開元二十五年/立廟乾元之後祠享遂絶)
　　　右朱雀街東第一街九坊
　　　　朱雀街東第二街北當皇城南靣之安上門
　　　　街東從北第一務本坊(景龍三年以駙馬都/尉楊慎交父名嘉本)
　　　　(改為玉樓坊景/雲元年復舊)
半以西國子監(監東開街若兩坊街北抵皇城南盡一/坊之地監中有孔子廟貞觀四年立)
領國子太學四門律書筭六學坊南街之北先天觀(景/龍)
(三年韋庶人立為翊聖女冠觀景雲元年改景雲觀/天寳元載改為龍興道士觀至德三載改先天觀)本
司空梁國公房𤣥齡宅河中節度使兼中書令延徳郡
王張茂昭宅左散騎常侍于德晦宅西川齊州進奏院
鬼輦市(嵗時記曰俗說務本坊西門是鬼市或風雨曛/晦皆聞其喧聚之聲秋冬夜多聞賣乾柴云是)
(枯柴精地又或月夜聞鬼吟六街皷絶行人歇九衢茫/茫空有月有和者云九衢生人何勞勞長安土盡槐根)
(髙/)
　　　次南崇義坊
坊内横街之北招福寺(乾封二年睿宗以藩第為之本隋正/覺寺寺南北門額並睿宗所題)
(酉陽雜爼曰正覺寺國初毁之以其地立第賜諸王睿/宗在藩居之乾封二年移長寜公主錦堂重建北寺長)
(安二年内出等身金銅象一軀并九部樂南北門額上/題岐薛二王親送至寺綵乘象輿羽衞四合街中餘香)
(數日不散景龍二年詔寺中别建聖容院是睿宗在青/宫眞容也先天二年勅出内庫錢二千萬巧匠一千人)
(重修/之)西南隅太子左庶子駙馬都尉蘇朂宅(後為英王/園其地湫)
(下無/人居)南街之北博陵郡王崔𤣥暐宅宅西祕書監馬懐
素宅工部尚書韋堅宅贈太尉段秀實宅(徳宗所賜宣/宗大中十年)
(詔秀實崇義坊宅諸院典在人上計錢三千四百七十/五貫宜賜莊宅錢收贖仍令鴻臚少卿段文楚追貼舍)
(人計/㑹)監鐵常平院尚書左僕射竇易直宅(明皇雜録曰/本中書令崔)
(圓宅禄山盗國王維鄭䖍張通皆處於賊庭洎尅復俱/困於宣陽里楊國忠之舊宅崔圓因召於私第令畫各)
(有數壁當時皆以圓勲貴無二望其救解故運思精巧/頗極能事其後皆得寛典至於貶謫悉獲善地其第鬻)
(於易直大和/中畫尚存)劔南東川節度使王承業宅(武俊之孫/士眞子也)興
元鄜坊易定奏院
　　　次南長興坊(隋有靈感觀武德初廢唐㑹昌五/年詔皇城南六坊内不得置私廟)
　　　(其朱雀街縁是南郊御跡至明徳門夾街兩靣/坊及曲江側近亦不得置餘圍外深僻坊並無)
　　　(所禁初武宗行禮南郊見天街左右諸坊有人/家私廟遂令禁斷中書門下奏朱雀門至明德)
　　　(門凡有九坊其長興坊是皇城南第三坊便有/朝官私廟實則逼近宫闕自威逺軍向南三坊)
　　　(俗稱圍外地至閒僻於/此置廟無所妨礙從之)
東北隅侍中駙馬都尉楊師道宅(其地後分裂左監門/大將軍韓琦尚書刑)
(部侍郎崔𤣥童荆府/司馬崔光意等居)坊内横街之南中書令張嘉貞宅
(本太常少卿崔日知宅唐書曰貞元中裴延齡為徳陽/郡主治第時將降郭鏦延齡令嘉貞之子徙所置廟徳)
(宗不許按韋述記載嘉貞宅于此延齡所徙乃/是廟而嘉貞碑宅在思順里今無思順坊未詳)宅西太
子賔客元行沖宅次北隔街禮部尚書致仕王丘宅邠
寜節度使馬璘宅(徳宗實録曰大厯十四年七月毁元/載馬璘劉忠翼之第自天寳中京師)
(堂寢已極宏麗而第宅未甚逾制然衛國公李靖廟已/為嬖人楊氏廐矣乃安史二逆之後大臣宿將競崇棟)
(宇無界限立第極侈人謂之木妖而馬璘之堂尤盛計/錢二十萬貫他室稱是璘卒於軍以喪歸京師士庶欲)
(觀之假名於故吏投刺㑹弔者數十百人故/命撤毁之自是京師樓榭之踰制者皆毁)乾元觀(代/宗)
(實録曰大厯十三年七月以涇原節度使馬璘宅作乾/元觀置道士四十九人其地在皇城南長興里璘初創)
(是宅重價募天下巧工營繕室宇宏麗冠絶當時璘臨/終獻之代宗以其當王城形勝之地墻宇新潔遂命為)
(觀以追逺之福上資肅宗加乾元觀之名乾/元肅宗尊號也然則與德宗實録之言相戾)紀國大長
公主宅(肅宗女/降鄭沛)工部尚書致仕晉昌郡主辛京杲宅黄
門侍郎同中書門下平章事杜鴻漸宅(鴻漸於長興立/深第崇飾門館)
(賦詩曰常願追禪侣安/能挹化源朝士多和之)太子右庶子韋聿宅漢陽大長
公主宅(即德陽郡主/也順宗長女)國子祭酒鄭伸宅(貞元/人)禮賔院(元/和)
(五年置在/坊之北街)鎭海軍節度使同中書門下平章事路隨宅
河東節度使王璠宅左神武統軍史憲忠宅河南尹駙
馬都尉鄭顥宅尚書右僕射駙馬都尉于宗宅鎭州進
奏院
　　　次南永樂坊(坊内横街之中有/古冢不詳姓氏)
西南隅廢明堂縣廨(縂章元年分萬年縣置其廨地本/越王眞宅長安三年廢還萬年後)
(以其廨地賜駙/馬都尉裴巽)縣東清都觀(隋開皇七年道士孫昂為/文帝所重常自問道特為)
(立觀本在永興坊武德初/徙於此地本隋寳勝寺)觀東永壽寺(景龍三年中宗/為永壽公主立)
坊内横街之北資敬尼寺(隋開皇三年太保薛國/公長孫覧為其父立)東南
隅左丞相燕國公張説宅(本侍中王徳眞宅説大加修/葺焉善相宅者曰泓師與説)
(置永樂東南第一宅有永巷者戒曰此宅西北隅最是/王地愼勿於此取土越月泓又至謂燕公曰此宅氣候)
(忽然索漠甚意必有取土於西北隅者公與泓偕行至/宅西北隅果有取土坑三數坑皆深丈餘泓大驚曰禍)
(事令公富貴一身而已更二十年外諸郎君皆不得天/年燕公大駭曰填之可乎泓曰客土無氣與地脉不相)
(連今欲填之亦猶人有瘡痏縱以他肉補之終無益也/燕公子均垍皆為禄山委任克復後均賜死垍長流之)
東門之南夏官尚書王璿宅兵部尚書判戸部事王紹
宅司徒中書令晉國公裴度宅(唐實録曰度自興元請/朝覲宰相李逢吉之徒)
(百計隳沮有張權輿者既為嗾犬尤出死力乃上䟽云/度名應圖䜟宅據崗原不召而來其㫖可見葢常有人)
(與度作䜟詞云非衣小兒坦其腹天上有口被驅逐言/度曾征討淮西平吳元濟也又帝城東西横亙六崗符)
(易象乾卦之數度永樂里第偶當第五崗/故權輿以為詞意欲賊之然竟不能動摇)左監門衞上
將軍李思忠宅(武宗會昌二年嗢沒斯内屬賜姓李名/思忠命為左監門衛上將軍兼撫王傅)
(賜第永/樂坊)尚書兵部侍郎同中書門下平章事蕭寘宅
　　　次南靖安坊(按靖或/作靜)
西南隅崇敬尼寺(本僧寺隋文帝所立大業中廢龍朔/二年髙宗為長安定安公主薨後改)
(立為/尼寺)寺東樂府(隋/置)咸宜公主宅(𤣥宗女再/降崔嵩)韓國正穆公
主廟(禮閤新儀曰德宗女自唐安/公主追册貞元十七年祔廟)太子賔客崔倫宅門
下侍郎同中書門下平章事武元衡宅尚書吏部侍郎
韓愈宅刑部侍郎劉伯芻宅郴州司馬李宗閔宅
　　　次南安善坊
盡一坊之地為教弩塲(隋明堂在此坊髙宗時併此坊/及大業坊之半立中市署領駝)
(馬牛驢之肆然以偏處京城之南交易者不便後降出/文符於署司而已貨鬻者並移於東市至武太后末年)
(廢為教弩塲其/塲隷威逺軍)
　　　次南大業坊(本名宏業神龍初/避孝敬皇帝諱改)
東南隅太平女冠觀(本宋王元禮宅儀鳯二年吐蕃入/寇求太平公主和親不許乃立此)
(觀公主出家為女冠初以頒政坊宅為太平觀尋徙於/此公主居之其頒政坊觀改為太清觀公主後降薛紹)
(不復入觀西有駙馬都尉楊/愼交山池本徐王元禮之池)新昌觀
　　　次南昌樂坊
太子太師鄭國公魏徴家廟(大中中來孫謩為相再/新舊廟以𤣥成為封祖)行
䑓左僕射屈突通宅山南東道節度使蔣係家廟官園
(坊西官園供/進梨花蜜)
　　　次南安徳坊(坊南抵京城之南/靣東即啓夏門)
右武衛將軍蘇万宅術士桑道茂宅
　　　右朱雀街東第二街九坊
　
　長安志巻七
欽定四庫全書
　長安志巻八　　　　　　宋　宋敏求　撰
　　唐京城二
　　　朱雀街東第三街即皇城東之第一街(北當興/安門之)
　　　(大明宫南/當啓夏門)街東從北第一曰翊善坊
保壽寺(酉陽雜爼曰翊善坊保壽寺本髙力士宅天寳/九載捨為寺初鑄鐘成力士設齋慶之舉朝畢)
(至一擊施鏹百千有窺其意遂擊一千杵經藏閣規構危巧/二塔火珠投十餘斛河陽從事李琢性好竒古與僧善)
(嘗俱至此寺觀庫中舊物忽於破瓮中得物如被幅裂/汙坌觸而塵起琢徐視之乃畫也因以州縣圖三及縑)
(三十換之令家人装治大十餘幅訪於常侍柳公權方/知張萱所畫石橋圖也𤣥宗賜力士因留寺中後為鬻)
(畫者言於文宗左右特令節度使領軍卒數十人至宅宣/勑取之即日進入文宗好古見之大悦命張於雲韶院)
　　　其西曰光宅坊(本翊善一坊之地置大明宫後/開丹鳯門街遂分為二坊大和)
　　　(九年鳯翔獻鄭注首詔懸於/光宅坊西北角三日而去之)
横街之北光宅寺(儀鳯二年望氣者言此坊有興氣勑/令掘得石函函内有佛舍利骨萬餘)
(粒遂立光宅寺武太后始置七寳䑓因改寺額名酉陽/雜爼曰寳䑓甚顯登之四極眼界其上層窻下尉是畫)
(下層忩下吳道𤣥畫皆非其得意也丞相韋處厚自居/内庭至相位每歸輙至此塔焚香瞻禮普賢堂本天后)
(梳洗/堂)
　　　次南永昌坊
坊東丹鳯門街
　　　丹鳯門街東來庭坊(本永昌一坊之地與翊善/坊同分隋末有仁法寺大)
　　　(業七/年廢)
丹鳯門街至此而絶特進王仁祐宅供奉内侍髙延福
宅(力士/父)右衞上將軍致仕梁守謙宅庄宅司(坊/西)
　　　次南永興坊(隋有善果寺/大業中廢)
西南隅左金吾衞(神龍中自/崇仁坊徙)街西之北荷恩寺(景雲元/年睿宗)
(立/)西門之北太子太師鄭國公魏徵宅(本隋安平公宇/文愷宅封演見)
(聞録曰徵所居室屋卑陋太宗欲為營構輒謙譲不受/洎徴寢疾太宗將營小殿遂輟其材為造正堂五日而)
(就開元中此堂猶在家人不謹遺火燒之子孫哭/臨三日朝士皆赴弔後裔孫謩相宣宗居舊第焉)左龍
武軍綂軍咸寜郡王戴休顔宅(賜/第)鳯翔陳許湖南進奏
院
　　　次東廣化坊
左衞上將軍内侍監致仕仇士良宅玉山營(六軍十二/衞觀軍容)
(使楊復㳟宅在廣化坊近玉山營復㳟假子守信為玉/山軍使或吿云謀亂詔李順節率禁軍誅之守信拒戰)
(昭宗御延喜樓際晚守信挈其族出通化門趨興元本/傳誤作昭化坊按坊無名昭化者今以延喜及通化門)
(證之即是/廣化坊也)
　　　次南崇仁坊(北街當皇城之景風門與尚書省/選院最相近又與東市相連接選)
　　　(人京城無第宅者多停憩此因是工賈輻湊遂/傾兩市晝夜喧呼燈火不絶京中諸坊莫之與)
　　　(比大厯中魚朝恩於坊之/南街設齋㑹奏内坊音樂)
西南隅𤣥眞觀(半以東本尚書左僕射申國公髙士㢘/宅西北隅本左金吾衞神龍元年併為)
(長寜公主第東有山池别院即舊東陽公主亭子韋庶/人敗公主隨夫為外官遂奏請為景龍觀仍以中宗年)
(號為名初欲出賣官估木石當二千萬山池仍不為/數天寳十二載𤣥為𤣥眞觀肅宗時設百髙座講法)坊
東南隅資聖寺(本太尉趙國公長孫無忌宅龍朔三年/為文徳皇后追福立為尼寺咸亨四年)
(改為僧寺長安三年七月火焚之灰中得經數部不損/一字百姓施捨數日之間所獲鉅萬遂營造如故寺額)
(申州刺史殷仲容所題指法端妙京邑所稱酉陽雜爼/曰净土院門外相傳吳生一夕秉燭醉畫龍髯㦸手視)
(之惡駭院門裏盧稜伽畫盧常欲學吳勢吳亦傳以手/訣乃畫縂持三門寺方半吳生賞之謂人曰稜伽不得)
(心訣用思太苦其能/久乎果畫畢而卒)北門之東寳刹寺(本邑里佛堂院/隋開皇中立為)
(寺佛殿後魏時造四靣立柱當中構虚起兩層閤/榱棟屈曲為京城之竒妙故夫寺以寳刹為名)東門
之北尚書左僕射許國公蘇瓌宅(本中書令/薛元超宅)右散騎常
侍舒國公褚元量宅(賜/第)坊南門之西禮㑹院(本長寜公/主宅公主)
(及駙馬楊睿交奏割宅向西一半官市為禮會院每公/主郡縣主出降皆就此院成禮德宗實録曰初開元中)
(置禮㑹院於崇仁里自/兵興以来廢而不修)東都河南商汝汴淄青淮南兖
州太原幽州鹽州豊州滄州天德荆南宣歙江西福建
廣桂安南邕州黔南進奏院
　　　次南平康坊
南門之東菩提寺(隋開皇二年隴西公李敬道及僧惠/英所奏立寺酉陽雜爼曰寺之制度)
(鐘樓在東惟此寺縁李右座宅在東故建鐘樓於西寺/内有郭令玳瑁鞭及郭令王夫人七寳帳大中六年改)
(為保/唐寺)街之北陽化寺(隋内史舍人于宣道為父建/平公義母獨孤夫人所立)西北
隅隋太師申國公李穆宅(其地景龍中為長寜公主府/及鞠塲景雲中廢并毬塲散)
(賣與/居人)西門之南尚書左僕射河南郡公褚遂良宅(自遂/良父)
(太常卿/亮居焉)西南隅國子祭酒韋澄宅蘭陵公主宅(太宗女/降兖州)
(都督竇/懐哲)萬安觀(天寳七載永穆公主出家捨宅置觀其/地西南隅本梁國公姚元崇宅次東即)
(太平公主宅其後勑賜安西/都䕶郭䖍瓘後悉併為觀)東南隅右相李林甫宅(本/尚)
(書左僕射衞國公李靖宅景龍中韋庶人妹夫陸頌所/居韋氏敗靖姪孫散騎常侍令問居之後為林甫宅有)
(堂如偃月號月堂每欲排擠大臣即處之思所以中傷/者若喜而出即其家碎矣又説其宅有妖在東北隅溝)
(中至夜每火光大起見小兒持火出入林/甫惡之奏分其宅東南隅立為嘉猷觀)嘉猷觀(見上/明皇)
(御書金字額以賜之林甫奏女為觀主觀中冇精思院/王維鄭䖍吳道子皆有畫壁林甫死後改為道士觀擇)
(道術者/居之)南門之西刑部尚書王志愔宅次北户部尚書
崔泰之宅侍中裴光庭宅太子賔客分司東都張𢎞靖
宅(本國子司業崔融/舊第有融題壁處)同華河中河陽襄徐魏涇原靈武
夏州昭義浙西東容州進奏院
　　　次南宣陽坊
東南隅萬年縣廨(去府/七里)縣門屋宇文愷所造(太平公主/降薛紹於)
(縣廨設婚席初以縣門隘窄欲毁之髙宗/勑宇文愷所造製作多竒不須毁拆也)坊西南隅凈
域寺(隋文帝開皇五年立㳟帝禪位止於此寺薨焉酉/陽雜爼曰本太穆皇后宅寺僧云三階院門外是)
(神堯皇帝射孔雀處佛殿内西座蕃神甚古質貞元已前/西蕃兩度盟皆載此神立於壇而誓相傳當時頗有靈)
(按此寺興造與/韋述記不同)街之西北秋官尚書譙國公李誨宅(後/為)
(韋温宅韋氏誅/後賜恩國公主)南門之西杞國公竇毅宅(毅即太穆皇/后之父宅西)
(有皇后歸寜院後施淨/域寺宅南有杞公廟)西門之北尚書左僕射舒國公
韋巨源宅(宅東有陜州刺史劉布進少府監楊務㢘宅/次西北隔巷有國子祭酒韋叔夏光禄卿單)
(思逺/宅)街東之北刑部尚書李乂宅(次西有益州長史李/衮太子賔客鄭惟忠)
(宅/)東北隅兵部尚書郭元振宅奉慈寺(本開元中虢國夫/人楊氏宅虢國即)
(貴妃之姊其地本中書令馬周宅津陽門詩曰八姨新/起合歡堂注曰虢國構一堂價費萬金堂成工人償價)
(之外更邀賞技之直復與絳羅五千段工者嗤而不顧/虢國問其由工曰某平生之能殚於此矣茍不以信願)
(得螻蟻蜥蜴蜂蠆之類數其目而投於堂中使有間隙/得亡一物即不論功直也於是又以繒綵珍具與之又)
(明皇雜録曰貴妃姊虢國夫人恩傾一時大治第宅棟/宇之盛世無與比其所居本韋嗣立舊宅韋氏諸子亭)
(午方偃息於堂廡間忽見一婦人衣黄帔衫降自歩輦/有侍婢數十笑語自若謂韋氏諸子曰聞此宅欲貨其)
(價㡬何韋氏降階言曰先人舊廬所未忍捨語未畢有/工人數百登西廂掘其瓦朩韋氏諸子既不能制乃率)
(家童挈其琴書委於衢路而自嘆曰不才每為勢家所/奪古人之戒將見於今日乎而與韋氏隙地十畆餘其)
(他一無所酬虢國中堂既成召匠㺮㻴以二百萬償其/直而復以金盆二瑟瑟三斗為賞後曽有暴風㧞樹委)
(於堂上已而視之略無所傷既徹瓦以觀皆承以木瓦/其制精妙皆此𩔖也按嗣立宅在歸徳坊與上文不同)
(又諸坊亦無名歸德者酉陽雜爼曰安禄山復命百官/以田軌眞為京兆尹取北宅為寺後為駙馬都尉郭曖)
(宅今上即位之初太皇太后為昇平公主追福奏立奉/慈寺賜錢二十萬繡像三車軸左衛十寺僧四十人居)
(之/)前司空兼右相楊國忠宅(虢國夫人居坊之/左國忠第在其南)西門之
南右羽林軍大將軍髙仙芝宅右驍衛大將軍韓公武
宅將作監韋文恪宅(文宗/時人)右神武綂軍張議潮宅(咸/通)
(六年歸義軍節度使張議潮自/沙州入覲詔除綂軍賜第一區)邠寜東川振武鄂州進
奏院　𣙜鹽院
　　　次南親仁坊
西南隅咸宜女冠觀(睿宗在藩之第明皇升極於此開/元初置昭成肅明二皇后廟謂之)
(儀神廟睿宗升遐昭成遷入太廟而肅明留於此開元/二十一年肅明皇后亦祔入太廟遂為肅明道士觀寳)
(應元年咸宜公主入/道興太眞觀換名焉)西北隅尚書右僕射燕國公于志
寜宅(後併入相府閒地置廟後勑賜貴妃豆盧氏後左/金吾大將軍程伯獻黄門侍郎李暠等數家居焉)
街東之北太子詹事韋琨宅(次東又有中書侍郎楊𢎞/武太僕卿王希雋二宅雋)
(所居即隋兵部/尚書樊于葢宅)北門之東駙馬都尉鄭萬鈞宅東門之
北滕王元嬰宅叛臣安禄山宅(禄山故事曰舊宅在道/政坊𤣥宗以其隘陋更)
(於親仁坊選寛爽之地出内庫錢更造堂皇院宇􁨦窱/周匝帷帳幔幕充牣其中天寳九載禄山獻俘至京命)
(入新宅譚賔録曰禄山入朝勑於親仁坊南街造宅堂/皇三重皆象宫中小殿房廊􁨦窱綺䟽詰屈無不窮極)
(精妙什物充牣以金銀織攜筐笊籬等每欲賞/賜之明皇皆謂左右曰禄山眼孔大勿令笑人)回元觀
(即禄山舊宅/見津陽門詩)尚父汾陽郡王郭子儀宅(譚賔録曰宅居/其地四分之一)
(通永巷家人三千相出入者不知其居又曰親仁里大/啓其地里巷負販之人上至公子簮纓之士出入不間)
(或云王夫人趙氏愛女方粧梳對鏡往往公麾下將吏/出鎭去及郎吏皆被召令汲水持帨視之不異僕𨽻他)
(日子弟集列啓諌公三不應於是繼之以泣曰大人功/業已成而不自崇重以貴以賤皆㳺卧内某等以為雖)
(尹霍不當如此也公笑而謂曰爾曹固非所料且吾官/馬食粟者五百疋官餼者一千人進無所往退無所據)
(向使崇垣扃户不通内外百怨將起構以不臣其有貪/功害義徒成就其事則九族虀粉噬臍莫追今蕩蕩無)
(間四門洞開雖䜛毁是興無所加也宅/吾是以然諸子皆伏其西本于志寧)昌樂公主宅(明皇/女降)
(嗣畢國/公竇鍔)太子太師汧國公李勉宅兵部尚書致仕歸崇
敬宅劔南東川節度使馮宿宅(盧氏雜説曰宿從子衮/為給事中宅南有山亭)
(院多養鵝鴨及雜禽之類常/遣一家人主之謂之鳥省)西華公主宅(宣宗女降工/部尚書嚴祁)
大同軍節度使李國昌宅(咸通中朱邪赤心平徐州龐/勛以功懿宗賜姓名編入屬)
(籍系鄭王房/又賜第一區)
　　　次南永寜坊(隋有明覺寺/大業七年廢)
東南隅京兆府籍坊南門之東隋尚書左僕射房國公
蘇威宅西門之北隋兵部尚書田𢎞宅(𢎞子仁恭德懋/及孫元基並以)
(孝義旌表/時論美之)南門之西禮部尚書裴行儉宅東門之北贈
太尉祁國公王仁皎宅(本禮部尚書鄭善累宅後臨江/王囂買之神龍初宗正卿李)
(晉居焉繕造廊院稱為/甲第晉誅後勑賜仁皎)西北隅中書令裴炎宅(炎死後/没官後)
(為徒/坊)永寜園(賜禄山永寜園為邸又賜/永穆公主池觀為㳺燕地)司天監(乾元元/年改太)
(史監為司天監於永寜坊張守珪宅置官/六十人其地即安禄山所賜永寜園也)開府儀同三
司博陵郡王李輔國宅彭王傅徐浩宅尚書右僕射致
仕髙郢宅河東節度使同中書門下平章事王鍔宅(鍔/子)
(稷住永寜里第宣義亭子時議以鍔因縁累/居大鎭營第華侈既歿而入于官固其所也)前京兆尹
楊慿宅(憑治第功役叢興又幽妙妾於永/樂别舍論議頗讙坐是貶臨賀尉)前司空兼門
下侍郎同中書門下平章事王涯宅(乃楊憑故第家盡/藏祕府諸名書畫)
(以金玉為奩軸鑿垣貯之重複祕固若不可窺者及被/誅為人破垣剔取奩軸金玉而棄其書畫於道籍田宅)
(入于/官)河東節度使兼侍中李載義宅(太和五年載義自/幽州入朝文宗賜)
(以居第及米麵/錢帛芻藉極厚)太子太保涼國公李聽宅衞尉卿李有
裕宅太傅致仕白敏中宅金吾大將軍張直方宅(自幽/州入)
(朝居/此)義成軍節度使兼中書令王鐸宅(三水小牘曰第/中别營書齋每)
(於退朝獨處其/中欣欣如也)
　　　次南永崇坊
東南隅七太子廟(其地本萬䕫六州之邸縂章中以為/明堂縣後徙縣於永樂坊神龍初立)
(懿德太子廟即中宗之長子禮閣新儀曰天寳六載詔/章懐節愍惠莊惠宣惠文太子雖官為立廟比來子孫)
(自祭或時物有闕禮儀不備宜與隱太子及懿德太子/列次諸室同為一廟遂於永崇坊東街就懿徳太子同)
(立廟呼為七太子廟寳應二年停/享大厯三年又加靖恭太子一室)廟西靈應觀(隋道士/宋道標)
(所/立)街西之南刑部尚書韋抗宅祕書監楊銛宅(明皇貴/妃之兄)宗
道觀(本興信公主宅賣與劔南節度使郭英乂其後/入官大厯十二年為華陽公主追福立為觀)司
徒兼中書令李晟宅(興元元年賜晟永崇里甲第詔宰/臣諸節將㑹送是日持賜女樂八)
(人錦綵銀器等令教坊及太常備樂京兆/府供具皷吹迎道集宴京師以為榮觀)東都留守杜
亞宅吏部尚書充諸道塩鐵轉運等使李巽宅司徒兼
中書令韓𢎞宅　放生池
　　　次南昭國坊(隋有香海寺大業七年廢按此坊/本犯中宗廟諱長安中改唐中葉)
　　　(後多云招國招字/殊無義理未詳)
西南隅崇濟寺(本隋慈恩寺開皇三年魯郡夫人孫氏/立貞觀二十二年以尼寺與慈恩僧寺)
(相近而騰業坊甘露尼寺又比於崇濟僧寺勑換所居紋/焉本牛𢎞宅神龍中改酉陽雜爼曰寺内有天后織成)
(龍被複子及/繡衣六事)太府少卿裴子餘宅(即廢香海/寺之地)太子太傅
致仕鄭絪宅尚書右丞庾敬休宅(國史補曰敬休宅屋/壁有畫奏樂圖王維)
(嘗至其處維熟視而笑或問其故維曰此霓裳羽衣/曲第三疊第一拍好事者集樂工驗之無一差者)夏
綏宥等州節度使李寰宅(寰堅守博野鎮穆/宗賜其子方回宅)山南西道
節度使崔琯宅(柳玭云崔氏居昭國宅/子孫昌盛衣冠不絶)
　　　次南進昌坊(按唐人多云晉昌/坊然晉進義同)
半以東大慈恩寺(隋無漏寺之地武徳初廢貞觀二十/二年髙宗在春宫為文徳皇后立為)
(寺故以慈恩為名仍選林泉形勝之所寺成髙宗親幸/佛像幡華並從宫中所出太常九部樂送額至寺寺南)
(臨黄渠之竹森邃為京都之最㑹昌五年詔天下廢寺/上都每街各留寺兩所僧各三十人左街留慈恩薦福)
(右街留西明莊嚴六年左街添置寺八所興唐保壽寺/兩所依舊額六所請改舊名僧寺四所寳應寺改為資)
(聖寺青龍寺改為䕶國寺菩提寺改為保唐寺清禪寺/改為安國寺尼寺二所法雲寺改為唐安寺崇敬寺改)
(為唐昌寺右街八所西明寺改為福壽寺莊嚴寺改為/聖壽寺六所添置二所依舊名僧寺一所天福寺尼寺)
(一所興聖寺並依舊六所請改名僧五所化度寺改為/崇福寺永泰寺改為萬壽寺温國寺改為崇聖寺經行)
(寺改為龍興寺奉恩寺改為興福寺尼寺一所萬善寺/改為延唐寺酉陽雜爼曰寺本淨覺故伽藍因而營建)
(焉凡十餘院縂一千八百九十七間勅度三百僧初三/蔵自西域詔太常卿江夏王道宗設九部樂迎像入寺)
(綵車凡千餘兩上御安福門觀之太宗常賜三蔵衲直/百餘金其工無鍼縱之跡殿庭大娑羅樹大厯中安西)
(進其木樁賜此寺四橛橛皆灼因/其木大僧行逢自種之一株不活)寺西院浮圖六級崇
三百尺(永徽三年沙門𤣥奘所立初唯五層崇一百九/十尺塼表土心倣西域宰堵波制度以置西域)
(經像後浮圖心内卉木鑚出漸以頽毁長安中更坼改/造依東夏刹表舊式特崇於前有辟支佛牙大如升光)
(采煥爛東/有翻經院)西南隅楚國寺(本隋興道寺之地大業七年/廢髙祖起義并州第五子智)
(雲在京為隋留守隂世師等所害後追封為楚哀王因/此立寺水竹幽靜𩔖於慈恩酉陽雜爼曰寺内楚哀王)
(身金剛像哀王繡襖半袖猶在長慶中賜織成雙鳯夾/黄襖子鎮在此寺中門内有放生池太和中賜白㲲黄)
(胯/衫)東南隅興唐寺(神龍元年太平公主為武太后立為/罔極寺窮極華麗為京都之名寺開)
(元二十六年改為興/唐寺明皇御容在焉)西門之南左侍極兼右相陸敦信
宅次南大理卿孫伏伽宅南門之東户部尚書許國師
宅北門之南太子詹事陸餘慶宅前中書侍郎同中書
門下平章事元載别宅河中節度使兼中書令渾瑊宅
(興元元年賜兼賜女樂五人錦綵銀器等/宰臣節将㑹送有司備饌次於李晟焉)義章公主宅
(德宗女降張/茂宗賜第)太清宫(禮閤新儀曰開元二十九年始詔/兩京及諸州各置𤣥元皇帝廟一)
(所依道法設醮天寳元年正月陳王府參軍田同秀上言/𤣥元皇帝降見于丹鳯門之通衢以天下太平聖壽無)
(疆之言傳於𤣥宗仍告賜靈符尹喜之故宅上遣使就/桃林縣函谷闗令尹䑓西得之於是置廟於太寜坊東)
(都於積善坊九月改廟為太上𤣥元皇帝宫二年正月/加號大聖祖三月勑西京改為太清宫東都為太微宫)
(諸州為紫極宫十二載二月加號大聖祖髙上大道金/闕𤣥元天皇大帝每嵗四時及臘修廟獻之禮初建廟)
(取太白山白石為眞像衮冕之服當扆南向𤣥宗肅宗/眞宗侍立於左右皆朱衣朝服宫垣之内連接松竹以)
(像仙居殿十二間四柱前後各兩階東西各側階一其/宫正門曰瓊華東門曰九靈西門曰三清御齋院在宫)
(之東公卿齋院在宫之西道士雜居其間天寳五載詔/刻石為李林甫陳希烈像列侍於聖容之側林甫犯事)
(又刻楊國忠之形而磨塵林甫之石及希烈國忠敗/又盡毁之八載立文宣王像與四眞人列侍左右)
　　　次南安興坊(後改廣化坊隋有縂/化寺大業七年廢)
街之西北淨住寺(本隋吏部尚書裴𢎞齊宅開皇七/年立為寺有石塔本姚萇之浴室)街
北之東尚書左僕射郇國公韋安石宅叛臣朱泚宅(建/中)
(中羣盗夜分數百騎迎泚於進昌坊泚號其宅/為潜龍宫徙珍寳實之人謂潜龍勿用亡兆也)
　　　次南通善坊
杏園　黄渠
　　　次南通濟坊(坊南街抵京/城之南靣)
侍中扶陽郡王桓彦範宅山南西道節度使令狐楚家
廟尚書右僕射盧鈞家廟
　　　右皇城東第一街之十五坊
　　　朱雀街東第四街即皇城之東第二街街東從
　　　北第一長樂坊(後改延/政坊)
太半以來大安國寺(睿宗在藩舊宅景雲元年立為寺/以本封安國為名憲宗時吐突承)
(璀盛營安國寺欲使李綘為碑文綘不肯撰後寖摧圮/宣宗欲復修未克而崩咸通七年以先帝舊服御及孝)
(明太皇太后金帛俾左神䇿軍再建之酉陽雜爼曰紅/樓睿宗在藩時造元和中廣宣上人住此院有盛名時)
(號為紅/樓集)西南隅興唐觀(本司農園地開元十八年造觀/其時有勅令速成之遂坼興慶)
(宫通乾殿造天尊殿取大明宫乘雲閣造門屋樓白蓮/花殿造精思堂屋坼甘泉殿造老君殿元和年間命中)
(尉彭忠獻帥徒三百人修興唐觀賜錢千萬使壯其舊/制其觀北距禁城因是開複道為行幸之所以内庫絹)
(千疋柴千斤為夫役之賜莊宅錢/五十萬雜糓千石充修齋醮之費)教坊(元和十四年徙/置仗内教坊於)
(延政/里)
　　　次南大寜坊
南門之東寜王憲宅宅以東岐王範宅西門之北户部
尚書陸象先宅次北開府儀同三司宋璟宅(譚賔録曰/璟宅中造)
(屋悉東/面朝陽)亳州刺史致仕王同晊宅(同皎從/父兄)尚書兵部侍
郎李巖宅(天寳/中人)
　　　次南勝業坊(本名宜/仁後改)
西南隅勝業寺(武徳初髙祖為沙門景暉立景暉言事/多中髙祖龍潜景暉夙啓先覺既立其)
(坊因此改名寺/東又為立祠焉)街北之西修慈尼寺(本𢎞濟僧寺隋開/皇七年立貞觀二)
(十年以與甘露尼寺相/近初自昭國坊換居之)寺西甘露尼寺(隋開皇/五年立)西北隅
薛王業宅(本贈禮部尚/書韋行佺宅)東北隅寜王憲山池院街北之
東銀青光禄大夫薛繪宅(繪兄弟子姪數十人同居一/曲姻黨清華冠冕茂盛坊人)
(謂之/薛曲)左散騎常侍徐堅宅太僕卿駙馬都尉豆盧建宅
(尚建平/公主)禮部尚書席豫宅中書舎人朱巨川宅　狗脊
嶺　陜府鄭滑進奏院
　　　次南東市(隋曰都/㑹市)
南北居二坊之地(東西南北各六百歩四靣各開二門/定四靣街各廣百歩北街當皇城南)
(之大街東出春明門廣狹不易於舊東西及南靣三街/向内開北廣於舊街市内貨財二百二十行四靣立邸)
(四方珍竒皆所積集萬年縣户口减於長安又公卿以/下居止多在朱雀街東第宅所占甚多由是商賈所凑)
(多歸西市西市户口少列律寛/自此之外繁雜稍劣於西市矣)當中東市局次東平准
局(並𨽻太/府寺)東北隅有放生池(分滻水渠自道政坊東入/城西流注此池俗號為海)
(池/)
　　　次南安邑坊(隋有右武衛大將軍/宋國公賀若弼宅)
街之北𤣥法寺(本隋禮部尚書張頴宅開皇六年立為/寺酉陽雜爼曰安邑坊𤣥法寺者本里)
(人張頴宅頴嘗供養一僧僧念法華經為業積十餘年/張門人某譛僧通其侍婢因以他事殺之僧死後闔宅)
(嘗聞經聲不絶張尋知其/寃慚悔無及因捨宅為寺)西南隅左衛大將軍范陽公
張延師宅(延師兄太師銀青光禄大夫華州刺史次兄/植金紫光禄大夫營州都督兄弟三人同時)
(三品甲第宏敞髙門洞開一宅之中棨㦸齊列時人/榮之號三㦸張家其地景龍中司農卿趙履温居焉)次
東金吾大將軍楊執一宅太眞觀(天寳五載貴妃姊裴/氏請捨宅置太眞女)
(冠觀寳應元年與/肅明觀換名焉)奉誠園(司徒兼侍中馬燧宅在安邑/里燧子少府監暢以貲甲天)
(下暢亦善殖財貞元末神䇿中軍楊志/處諷使納田産遂獻舊第為奉誠園)中書侍郎同中
書門下平章事趙國公李吉甫宅(盧氏雜說曰李吉甫/宅泓師謂其地形為)
(玉杯牛僧孺宅為金杯云玉杯一破無復全金杯或傷/重可完僧孺宅在新昌里本天寳中將作大匠康𧦬宅)
(𧦬自辨圖阜以其地當出宰相每命相𧦬必引頸望/之宅卒為僧孺所得吉甫宅至徳裕貶其家滅矣)
　　　次南宣平坊(平或/作政)
西南隅法雲尼寺(隋開皇三年令周鄖國公韋孝寛所/立初名法輪寺睿宗在儲改法雲寺)
(景龍二年韋庶人改翊/聖寺景雲元年復舊)寺本隋太保薛國長孫覧宅寺
東義陽府(貞觀/中置)街南之西鼓吹局教坊街東宗正卿李
琇宅(又有琇弟左監門將/軍珫宅二人齊居)尚書左僕射嚴綬宅(見乾/􁌄子)太
子賔客羅珦宅太子少師鄭朗宅　宣慈寺大理卿劉
遵古宅
　　　次南昇平坊
東北隅漢樂遊廟(漢宣帝所立因樂遊苑為名在髙原/上餘址尚存長安太平公主於原上)
(置亭遊賞後賜寜申岐薛王其地居京城之最髙四望/寛敞京城之内俯視指掌每正月晦日三月三日九月)
(九日京城士女咸/就此登賞祓禊)西北隅有東宫藥園尚書右僕射裴
遵慶宅(國史補曰遵慶罷相知選朝廷優其年徳令就/第注官自宣平坊牓引士子以及東市兩街時)
(人以為盛事遵慶子向為吏部尚書致仕所居内/外支屬百餘人所得禄俸必與同費稱其孝睦)刑部
尚書魏少逰宅左散騎常侍潘孟陽宅(孟陽盛葺第舍/伎媵用度過侈)
(憲宗㣲行至樂遊原望見之/以問左右孟陽懼不敢答)兵部尚書栁公綽宅(公綽/字仲)
(郢自拜諌議大夫後每遷官羣烏大集於第之庭木㦸/架皆滿比五日而散家人以為候唯除天平軍節度烏)
(不復集遂/卒於鎭)太子太傅致仕劉沔宅
　　　次南修行坊(本名修華武太后時避諱改修行/坊景雲元年復舊後又改之隋有)
　　　(通法寺大/業七年廢)
贈太子少保鄭宜尊宅蒲州刺史杜從則宅工部尚書
李建宅嶺南節度使胡証宅(証在鎭好操劔自奉修潔/坊第連亙閭巷車器奢侈)
(議者非之李訓敗衛軍利其貯聲言賈餗/匿其家争入剽刼執其子殷送左軍斬之)崔州司馬楊
收宅(收兄發假弟嚴皆顯貴號修/行楊家與靖恭諸楊相比)
　　　次南修政坊
尚書右丞相張九齡宅尚書省亭子宗正寺亭子(輦下/嵗時)
(記曰新進士牡/丹宴或在于此)
　　　次南青龍坊
東南隅廢普耀寺(隋開皇三年獨孤皇后為外/祖崔彦珍所立開元二年廢)西南隅
廢日嚴寺(隋煬帝為晉王仁壽元年施營第材朩/所造因廣招名僧以居之貞觀六年廢)
　　　次南曲池坊(坊南街抵京城之南靣/以近芙蓉園因以名)
東北隅廢建福寺(龍朔三年為新成公主所立其地本/隋天寳寺寺内隋彌勒閤崇一百五)
(十尺開元/二年廢)
　　　右皇城東第二街之十一坊及東市
　
　
　
　
　
　
　
　
　
　
　
　長安志巻八
欽定四庫全書
　長安志巻九　　　　　宋　宋敏求　撰
　　唐京城三
　　　朱雀街東第五街即皇城東之第三街街東從
　　　北第一坊盡坊之地築八苑
十王宅(政要先天之後皇子㓜則居内東封後以年漸/近長乃於安國寺東附苑城同為大宅分院居)
(之名為十王宅令中官押之於夾城中起居每日家令/進膳十王謂慶忠棣鄂榮光儀潁永濟也其後盛壽陳)
(豐恒涼六王又就封入内宅天寳中唯十四王居内而/府幕列於外坊嵗時通名起居而内外諸孫成長又於)
(十宅外置字孫院十五宫人每院四百餘人百孫院三/四百人又於宫中置維城庫諸王月俸物納之給用諸)
(孫婚嫁亦就十宫中太子不居東宫但居於乘輿所幸/别院太子之子亦分院而居婚嫁則同親王公主於崇)
(仁坊之禮/㑹院也)
　　　次南興寜坊(南街東出/通化門)
南門之東清禪寺(隋開皇三年文帝為沙門曇崇/所立大中六年改為安國寺)西南
隅開府儀同三司姚元崇宅(屋宇並/官所造)其東本太平公主
宅(後賜安西都/䕶郭䖍瓘)宅北特進王毛仲宅東南隅左衛大將
軍泉男生宅太子少保崔琳宅(琳祖義𤣥父神慶伯父/神基皆為相其父昆弟)
(之子洎其自出参朝宴者數十人鳴玉啓目/道自興寜里至大明宫冠盖相望時人曯)華封觀(天寳/六載)
(驃騎將軍髙力/士捨宅置觀)大中報聖寺(東觀奏詔宣宗出内藏綿/帛建大中報聖寺奉憲皇)
(后命曰神福殿又以休憇之所/為䖍思殿由複道出造於寺)淄清節度使同中書門
下平章事李愬宅(賜/第)
　　　次南永嘉坊
坊南龍首渠(一名漉水渠隋開皇三年開自東南龍首/堰下支分漉水北流至長樂坡西北分為)
(一渠東渠北流入苑西渠屈而西南流經通化門西南/流入城經此坊又西南流經興慶宫入西流經勝業坊)
(崇仁坊景龍觀又西入皇城經少府監南屈而北/流又經都水監太僕寺内坊之西又北流出城)東北
隅太子太保李綱宅(綱子孫茂盛四代緦/麻服同居朝廷美之)東門之南侍
中張文瓘宅(後併入/單慶宫)宅東兖州都督韋元琰宅(薛王/妃父)西
南隅申王撝宅(本中書令許敬宗宅後為旡/量壽寺寺廢賜申王撝為宅)宅南贈禮
部尚書永興公虞世南廟(廟北近於興慶宫及廣宫地/明皇以世南盛徳之祠特勑)
(不許/毁廢)街南之西成王千里宅南門之東蔡國公主宅次
東禮部尚書竇希玠宅西北隅凉國公主宅(此坊隋末/有方士云)
(貴氣特盛自武徳貞觀之後公卿王主居之多於/衆坊公主睿宗女降薛伯陽碑云嫁温彦博孫㬢)
　　　次南興慶坊(本名隆慶明皇即位改坊内東南/隅有隋禪林寺及中書令馬周尚)
　　　(書左僕射温國公蘇良嗣二宅並併入宫地其/後寜王岐王宅亦以益之唐春秋曰開元二十)
　　　(年毁東市東北角及道政坊西北角廣/花萼樓前之地今以六典參著其事)
南内興慶宫距外郭城東垣(武后大足元年睿宗在藩/賜為五王子宅明皇始居)
(之宅臨大池中宗時望氣者云此池有天子氣故嘗宴/遊此池上巳汎舟以厭之南街東出春明門開元二年)
(置宫因本坊為名四十年又取永嘉勝業坊之半増廣/之謂之南内置朝堂十六年正月以宫成御朝徳音釋)
(徒以下罪二十年築夾城入芙蓉園自大明宫夾東皇/城複道經通化門觀以達此宫次經春明延喜門至曲)
(江芙蓉園而外/人不之知也)宫之正門西向曰興慶門南曰通陽門
北曰躍龍門西南隅曰勤政務本樓(樓南向開元八年/造每嵗千秋節酺)
(飲樓前元和十四年以左右/軍健卒二千人修勤政樓)其西榜曰花萼相輝樓(置/宫)
(後寜王憲申王撝岐王範薛王業邸第相望環於宫側/明皇因題花蕚相輝之名取詩人常棣之義帝時登樓)
(聞諸王音樂咸召/升樓同榻宴謔)宫内正殿曰興慶殿(即正衙殿也/在通陽門北)其
後曰文泰殿(天寳十/載作)前有瀛州門内有南薫殿北有龍
池(在躍龍門南本是平地自垂拱初載後因雨水流潦/成小池後又引龍首渠支分溉之日以滋廣至神龍)
(景龍中彌亙數頃澄澹皎潔深至數丈常有雲氣或見/黄龍出其中本以坊名池俗亦呼五王子池置宫後謂)
(之龍池拾遺蔡孚作龍池篇以讃其事公卿多和之今/雍人相傳呼為景龍池者非是又曰九龍池取老子生)
(九龍池水之/義以名之)池東有沉香亭(松牎録開元中禁中初種/木芍藥得四本上因移於)
(興慶池東/沉香亭前)躍龍門(天寳十三載御躍龍/殿門張樂宴羣臣)左有芳苑門右
有麗苑門勤政樓之北曰大同門其内大同殿(殿前左/右有鐘)
(樓皷樓天寳七載大同殿柱産玉芝有神光照殿大和/三年修大同殿十三間唐畫斷曰𤣥宗天寳中忽思蜀)
(中嘉陵江山水遂假吳生驛遞令往寫呈及回日帝問/其狀奏云臣無粉本並記在心遣於大同殿圖之嘉陵)
(江三百里山水一日而畢時有李將軍山水擅名亦畫/大同殿壁數月方畢𤣥宗云李思訓數月之功呉道𤣥)
(一日之跡皆極其妙也又畫殿内五/龍鱗甲飛動每欲大雨即罩煙霧)大同門西曰金明
門内有翰林院(學士院記曰駕往興慶/宫則於金明門内置院)瀛州門左曰仙
雲門北曰新射殿通陽門東曰明義門門内曰長慶殿
(六典所載如此按唐雜説曰明皇為太上皇居/興慶宫每置酒長慶樓南俯大道裴回觀覧)睿武門
(又按行中宫/至睿武門)勤政樓東曰明光門(㑹要太和三/年修明光樓)其内曰
龍堂五龍壇(唐王涇郊祀録曰在/勤政樓東通陽門内)宫内有義安殿(敬宗/母王)
(太后居/義安殿)積慶殿(文宗母蕭太后徙居興慶宫積慶殿中/書門下奏准義安殿太后故事號積慶)
(皇太/后)冷井殿(懿宗母郭太后崩/于宫内冷井殿)宜天門(又有同光承雲/初陽飛軒玉華)
(等門飛仙同光榮/光等殿並出六典)金花落(在宫之東俗所/傳葢衛士所居)
　　　次南道政坊(隋大業七年/廢有䕶持寺)
北門之西吏部尚書侯君集宅(後為申/王府)南門之西尚書
右僕射張行成宅(宅西又有羅國/公張平髙宅)東門之北工部尚書
劉知柔宅寳應寺(代宗實録與會要曰本王縉宅縉為/相溺於䆁教妻李氏實妾也大厯四)
(年以疾請捨宅為寺代宗嘉之錫以題號每有節度使/至輙諷令出錢助之酉陽雜爼曰韓幹藍田人少時常)
(為酒家送酒王右丞兄弟未遇每齎酒漫逰幹常徴債/於王家戯畫地為人馬右丞精思丹青竒其意趣乃嵗)
(與錢二萬令幹畫十餘年今寺中釋梵天女悉/齊公妓小小等冩眞也寺彌勒殿即齊公寢堂)
　　　次南常樂坊(坊内街之東有大冢俗誤以為董/仲舒墓亦呼為蝦蟇陵曲中出美)
　　　(酒京都稱之國史補曰董仲舒墓門人至/皆下馬故謂之下馬陵諺訛為蝦蟇陵)
西南隅趙景公寺(隋開皇三年獨孤皇后為父趙景武/公獨孤信所立酉陽雜爼曰隋本曰)
(𢎞善寺至開皇十八年改南中三間裏東壁上吳道𤣥/自畫地獄變相其筆力勁特變状隂怪覩之不覺毛豎)
(吳畫中得/意處也)南門之西靈花寺(本隋大司馬竇毅宅開皇/六年捨宅為寺酉陽雜爼)
(曰本曰大慈大厯初僧儼講經天雨花至地咫尺而/㓕夜有光燭室勑改為靈花寺儼即康藏之師也)街
南之東中書令來濟宅殿中監張九臯宅(九齡/之弟)和政公
主宅(肅宗女/降栁渾)壽州刺史郭敬之宅(子儀/父)贈太子太師渾
釋之廟(瑊之/父也)吏部尚書致仕錢徽宅　洞靈觀
　　　次南靖恭坊
街南之西祅祠西北隅駙馬都尉楊愼交宅(宅南隔街/有司農卿)
(韋玢/宅)中書舍人王敬從宅(開元中為給事/中中書舎人)輔國大將軍
符璘宅(璘為昭義軍節度使薛嵩軍副嵩卒田承嗣盗/其符璘以衆降焉遂賜靖恭里第一區藍田田)
(四十/頃)祕書監致仕韋建宅太常卿韋渠牟宅翰林學士
吳通㣲集書院工部尚書楊汝士宅(與其虞卿漢公魯/士同居號靖恭楊)
(家為冠/葢盛族)魏博節度使史憲誠宅太子太傅崔彦昭宅(秦/中)
(記靖恭崔公尚書為樂卿自靖恭/宅露冕從板輿入太常觀者樂之)金州進奏院
　　　次南新昌坊(南街東出/延興門)
南門之東青龍寺(本隋靈感寺開皇二年立文帝移都/徙掘城中陵墓葬之郊野因置此寺)
(故以靈感為名至武徳四年廢龍朔二年城陽公主復/奏立為觀音寺初公主疾甚有蘇州僧法朗誦觀音經)
(乞願得愈因名焉景雲二年改為青龍/寺北枕髙原南望爽塏為登眺之美)崇眞觀(本李齊/古宅開)
(元初/立)吏部尚書裴向竹園(元和中宰相武元衡遇害或/告賊匿于新昌坊向之竹林)
(者/)尚書左僕射致仕楊於陵宅(於陵子嗣復孫損官至/殿中侍御史家新昌里)
(其第與宰相路巖居相接巖以狹欲易損馬廐廣之損/兄弟在朝者且十數曰時相可拒之邪損曰今尺寸地)
(非吾等所有先人舊業安可以奉權臣/巖不悦自殿中侍御史命鞫獄黔中)太子少師牛僧
孺宅(其事具安邑坊/李吉甫宅下)祕書監張仲宅
　　　次南立政坊(隋有𢎞化寺大業七年廢按長/安圖此坊分為談寜坊非是)
譲皇帝廟(禮閣新儀曰開元二十九年建廟於啓夏門/内立政坊上元二年禮儀使杜鴻漸請停四)
(時享獻每至禘祫/之月則一祭焉)河東節度使韋湊家廟(大中五年湊/孫武昌軍節)
(度使諤/重修廟)
　　　次南敦化坊(一作敦教坊按長安圖此/坊分為常和坊非是)
東門之北都亭驛南街之北淨影寺(隋文帝為沙門惠/逺立寺額申州刺)
(史殷仲/容所題)東南隅行䑓左僕射鄖國公殷開山宅(本隋蔡/王智積)
(宅/)西門之北祕書監顔師古宅(貞觀永徽間太常少卿/歐陽詢著作郎沈越賔)
(亦住此坊殷顔並南朝舊族歐陽與沈/又江左士人時人呼此坊為吳兒坊)鄭國夫人楊氏
宅(武惠妃/之母)京兆尹韋武宅(元和/人)
　　　次南豐樂坊
西南隅法界尼寺(隋文獻皇后為尼華暉令容所立/有前隋雙浮圖各崇一百三十尺)
横街之北大開業寺(本隋勝光寺文帝第三子蜀王秀/所立大業元年徙光徳坊於此置)
(仙都宫即文帝别廟武徳元年髙祖徙明昭廢宫立為/證果尼寺貞觀九年徙崇徳坊於此置靜安宫即髙祖)
(别廟儀鳯二年廢/宫復立為開業寺)
　　　次南安業坊
西南隅資善尼寺(隋蘭陵公/主捨宅立)東南隅濟度尼寺(隋太師/申國公)
(李穆之别宅穆妻元氏立為修善僧寺其濟度尼寺本/在崇徳坊永徽中置宫乃徙於此其額太子少詹事殷)
(令名/所題)横街之北息國公主宅(睿宗女降/鄭孝義)
　　　次南唐昌觀(劇談録曰觀有玉蘂花花每發若/瓊林瑶樹元和中春物方盛車馬)
　　　(尋玩若相繼忽一日有女子年可十七八衣緑/繡衣垂髻雙環無簮珥之飾容色婉娩迥出於)
　　　(衆從以二女冠三小僕僕皆丱髻黄衫端麗無/比既下馬以白角扇障靣直造花所異香芬馥)
　　　(聞於數十歩之外觀者疑出自宫掖莫敢逼而/視之佇立良久令小僕取花數枝而出將乘馬)
　　　(過謂黄冠者曰曩有玉峯之期自此可以行矣/時觀者如堵或覺煙飛鶴唳景物輝煥舉轡百)
　　　(餘歩有輕風擁塵隨之而去須臾塵㓕望之已/在半天方悟神仙之遊餘香不散者經月餘時)
　　　(嚴休復元稹劉禹錫白居易俱有詩休復曰終/日齋心禱玉宸魂銷目斷未逢真不如滿樹瓊)
　　　(瑶蘂笑對藏花洞裏人又曰羽車潜下玉龜山/塵世何由覩蕣顔惟有多情枝上雪好風吹綴)
　　　(緑雲鬟元稹曰㺯玉潜過玉樹時不教青鳥出/花枝的應未有詩人覺只是嚴郎卜得知劉禹)
　　　(錫曰玉女來看玉蕊花異香先引七香車攀枝/㺯雪時迴顧驚怪人間日易斜又曰雪蕊瓊絲)
　　　(滿院春羽衣輕歩不生塵君平簾下徒相問長/伴吹簫别有人白居易曰嬴女偷乘鳯下時洞)
　　　(中潜歇弄瓊枝不縁啼鳥/春饒舌青鎻仙郎何得知)
京兆尹張去奢宅(弟去逸去盈同時三/品亦號三㦸張家)左龍武軍統軍
歸誠郡王程懐直宅(貞元十年賜懐直甲第一區伎女/一人令歸滄州初懐直自滄州歸)
(朝徳宗賜務本里宅又賜安/業里别宅有池榭林朩之勝)
　　　次南崇業坊(街前為/選塲)
𤣥都觀(隋開皇二年自長安故城徙通道觀於此改名/𤣥都東與大興善寺相比初宇文愷置都以朱)
(雀街南北盡郭有六條髙坡象乾卦故於九二置宫殿/以當帝王之居九三立百司以應君子之數九五尊位)
(不欲常人居之故置此觀及興善寺以鎭之劉禹錫元/和十年自朗州承召至京戯贈㸔花諸君子詩曰紫陌)
(紅塵拂靣來無人不道看花回𤣥都觀裏桃千樹盡是/劉郎别後栽又再遊𤣥都觀絶句曰余貞元二十一年)
(為屯田員外郎時此觀未有花是嵗出牧連州貶朗州/司馬居十年召至京師人人皆言有道士手植仙桃滿)
(觀如紅霞遂有前篇以志一時之事旋又出牧今十有/四年復為主客郎中重遊𤣥都蕩然無復一樹惟兎葵)
(鷰麦動摇於春風耳因再題二十八字以俟後遊時大/和二年三月日百畆庭中半是苔桃花淨盡菜花開種)
(桃道士歸何處前/度劉郎今獨來)福唐觀(本新都公主宅景雲元年公/主生子武仙宫出家為道士)
(立為/觀)新昌觀(天寳六載新昌公主因駙馬都尉/蕭衡卒奏請度為女冠遂立此觀)前司空
同中書門下平章事王涯家廟
　　　次南永逹坊
華陽池度支亭子(輦下嵗時記新進士牡/丹宴或在永逹亭子)
　　　次南道徳坊(隋有澄靈觀/武徳中廢)
開元觀(本隋秦王浩宅武后朝置永昌縣神龍元年縣/廢遂為長寜公主宅景雲元年置道士觀開元)
(五年金仙公主居之改為/女冠觀十年改為開元觀)東南隅廢崇恩廟(神龍初立/以祀武氏)
(祖禰景雲/元年廢)成徳軍節度使兼中書令王武俊家廟
　　　次南光行坊(行字本犯中宗諱長/安中改一作光仁)
東南隅華州刺史宇文經野宅觀軍容使魚朝恩宅
　　　次南延祚坊(坊南街抵京/城之南靣)
　　　右朱雀街西第一街九坊
　　　朱雀街西第二街北當皇城南面之含光門街
　　　西從北第一太平坊(坊内有隋尚書左/僕射趙士茂宅)
西南隅温國寺(本實際寺隋太保薛國公長孫覧妻鄭/氏捨宅所立景龍元年殤帝為温王改)
(温國寺大中六/年改崇聖寺)西門之北定水寺(隋荆州總管上明/公楊文紀宅所立)東
南隅舒王元名宅(後為京兆府學又為/户部尚書唐思貞宅)節敏太子妃楊
氏宅御史大夫王鉷宅(天寳中鉷有罪賜死縣官簿録/鉷太平坊宅數日不能遍宅内)
(有白雨亭子簷上飛流四注當夏處之/凛若髙秋又有寳鈿井欄不知其價)武成王廟户部
尚書王源中宅京兆尹羅立言宅中書侍郎同中書門
下平章事裴垣宅
　　　次南通義坊
西南隅興聖尼寺(髙祖龍潜舊宅武徳元年以/為通義宫貞觀元年立為寺)西北隅
右羽林大將軍邠國公李思訓宅(本左光禄大夫李安/逺宅武太后時髙平)
(王武重規居焉神龍中又為中宗女成/安公主宅又為思訓所居思訓善畫)後為九華觀(開/元)
(一十八年蔡國公主/捨宅立即思訓宅)東南隅户部尚書長平公楊纂宅
荆南節度使同中書門下平章事魏國公崔鉉宅
　　　次南興化坊(隋有成道寺/大業七年廢)
西南隅空觀寺(隋駙馬都尉元/孝恭捨宅所立)寺東尚書右僕射宻國
公封徳彛宅(中宗時嗣虢/王邕居之)西門之北邠王守禮宅(宅南/隔街)
(有邠/王府)東門之南京兆尹孟温禮宅晉國公裴度池亭(白/居)
(易有宿裴相興化池亭/兼借船舫逰之之詩)
　　　次南崇徳坊(本名𢎞徳/神龍初改)
西南隅崇聖寺(寺有二門西門本濟度尼寺隋秦孝王/俊捨宅所立東門本道徳尼寺隋時立)
(至貞觀二十三年徙濟度寺於安業坊之修善寺以其/所為靈寳寺盡度太宗嬪御為尼以處之徙道徳寺額)
(於皆祥坊之太原寺以其所為崇聖宫以為太宗别廟/儀鳯二年併為崇聖僧寺輦下嵗時記進士櫻桃宴在)
(崇聖寺併/牙閣上)東北隅證果尼寺(本隋月愛僧寺貞觀九年/徙豐樂坊之證果寺於此)
(改為/尼寺)西北隅廢報恩寺(嗣虢王邕景龍中娶韋庶人/妹捨宅立寺韋氏敗寺廢)鑄
錢院
　　　次南懐眞坊(武太后以母號太眞夫人諱眞/字改為懷賢坊神龍元年復舊)
東北隅廢乾封縣廨(本施巫等/八州邸)户部尚書畢構宅(即乾/封縣)
(廨/)西南隅介公廟(本御史大夫樂思晦宅後/為廟懿宗咸通中詔増修)横街之北
尚書右僕射唐休景宅惠昭太子廟(禮閣新儀曰/元和八年置)義成
軍節度使駙馬都尉韋讓宅(大中三年侵街造/舍為有司舉劾)
　　　次南宣義坊(隋有應法寳/積二寺並廢)
東門之北燕國公張說宅(按説宅在永樂/坊此乃别宅)叛臣安禄山
池亭司徒致仕李逢吉宅(園林/甚盛)
　　　次南豐安坊(隋有宣化尼寺武/徳中徙永平坊)
户部尚書裴寛宅
　　　次南昌明坊(全一坊隋漢王諒宅諒/敗後賜伶官屬家令寺)
家令寺園(貞觀中曰南王入朝詔於此/營第尋還國宅遂廢復為園)
　　　次南安樂坊(坊南街踞京城之/南靣西即安化門)
叛臣李希烈宅
　　　右朱雀街西第二街九坊
　
　
　
　
　
　
　
　
　
　
　
　
　
　
　
　長安志巻九
欽定四庫全書
　長安志巻十　　　　　宋　宋敏求　撰
　　唐京城四
　　　朱雀街之第三街即皇城西之第一街(南出安/化門北)
　　　(出芳林/門入苑)街西從北第一修徳坊(本貞安坊/武太后改)
徳明興聖廟(禮閣新儀曰天寳二載建在安化門内道/西貞元十九年袝獻祖懿祖神主于廟)
西北隅興福寺(本右領軍大將軍彭國公王君廓宅貞/觀八年太宗為太穆皇后追福立為𢎞)
(福寺神龍中改為興福寺寺北有果園復有方花池二/所太宗時廣召天下名僧居之沙門𤣥奘於西域回居)
(此寺西北禪院翻詔寺内有碑靣丈賀蘭敏之冩金剛/經隂文寺僧懐仁集王羲之冩太宗聖教序及髙宗述)
(聖錄為時所重政要元和十二年詔築夾城自/雲韶門過芳林門西至修德坊俱通興福佛寺)右神䇿
軍營(昭宗自華還京以輔興修/徳二坊别設右神䇿軍營)
　　　次南輔興坊
東南隅金仙女冠觀(景雲元年睿宗第八女西城公主/第九女昌隆公主並出家為女冠)
(日立二觀二年西城改封金仙公主昌隆改封玉貞公/主所造觀便以金仙玉貞為名武宗會昌中建御容殿)
(於金仙觀宰相/李徳裕為賛)西南隅玉貞女冠觀(本工部尚書莘國/公竇議宅武太后)
(時以其地為崇先府景雲二年為玉貞公主作觀此二/觀南街東當皇城之右安福門西出皇城之開逺門車)
(馬往來實/為繁㑹)
　　　次南頌政坊(隋有惠雲澄覺二/寺大業七年並廢)
南門之東龍興寺(本並光寺貞觀五年太子承乾所立/神龍元年兩京及天下諸州並置中)
(興寺遂改名此寺為中興寺又改為龍興寺西北/隅本隋之惠雲寺有舊佛殿寺内有鄭法輪畫)街東
之北建法尼寺(隋開皇三年坊人田通捨宅所立文帝/初移都便出寺額一百二十枚於朝堂)
(下制云有能修造便任取之通孤貧子也唯有環堵之/室乃發憤詣闕請額而還置於所居柴門瓮牖上穿下)
(漏時陳臨賀王叔敖毋與之鄰居/又捨宅以足之其寺方漸修建)街北之東證空尼寺
(本工部尚書段倫之祖廟貞觀十七/年立為眞空寺武太后改眞為證)西北隅昭成觀(本/楊)
(士逹宅咸亨元年太平公主立為太平觀尋移於大業/坊改此觀為太清觀髙宗御書飛白額至垂拱三年改)
(為魏國觀載初元年改為大業宗福觀武太后又御書/飛白額開元二十七年為昭成太后追福地乃改立此)
(名/)西南隅尚書左僕射芮國公豆盧欽望宅崇明觀(舊/圖)
東南隅右散騎常侍徐堅宅䕶國天王院(天寳二年建/顯聖天王寺)
(咸通七/年改)右軍廵院(舊/圖)
　　　次南布政坊(隋有明法道覺二寺大業武徳/中並廢本名隆政避明皇名改)
西門之南法海寺(本隋江陵總管清海公賀㧞業宅開/皇九年為沙門法海捨宅立寺因以)
(法海/為名)北門之東濟法寺(隋開皇二年沙門法藏所立地/本梁材之佛堂及隋武侯將軍)
(韋和業宅其佛殿隋光徳太子之寢堂太子薨/後捨施坼於此造西禪院房國公蘇威所立)街東之
北明覺尼寺(本隋御史大夫裴藴宅開皇中太保河/間王𢎞立為寺本名顯避中宗諱改)東
北隅右金吾衛(隋曰右/武侯衛)西南隅胡祅祠(武徳四年立西/域胡祅神也祠)
(内有薩寳府官主祠祅/神亦以胡祝充其職)東南隅廢鎭國大波若寺(本蔣/王惲)
(園地景龍三年立/為寺景雲中廢)東門之北侍中魏知古宅中書令蕭
嵩宅開府儀同三司畢國公竇洩宅(賜第昭武/太后之弟)福祥觀
(即洩宅天寳十/三載立為觀)左神武軍大將軍河間郡王舍利澄宅
善果寺(舊圖西/南隅)
　　　次南延夀坊(隋有惠覺寺/大業七年廢)
南門之西懿徳寺(本慈門寺隋開皇六年刑部尚書萬/安公李圓通所立神龍元年中宗為)
(懿徳太子追福/改名加飾焉)東南隅駙馬都尉裴巽宅(其地本隋齊/州刺史盧貴)
(宅髙宗末禮部尚書裴行儉居之武太后時河内/王武懿宗居之土地平敞水朩清茂為京城之最)成安
公主宅(中宗女/降韋㨗)寳應經坊(大厯十二年淮西節度兵馬/使李重倩敗汴州李靈輝請)
(捨所居延夀里宅為佛經坊/許之仍賜名寳應一切經坊)
　　　次南光徳坊(隋有常法寺/大業七年廢)
東南隅京兆府廨(府内廨宇並隋開皇中制度其後隨/事改作開元元年孟温禮為京兆尹)
(因奏請以賦贖錢修繕其後/韋澳為尹又賜錢加葺之)西南隅勝光寺(本隋幽州/縂管燕營)
(宅大業元年自豐樂/坊徙勝光寺於此)街東之北慈悲寺(武徳元年髙祖/為沙門曇獻立)
(隋末饑饉常賑給貧乏/為事故寺以慈悲為名)南門之東尚書左僕射劉仁軌
宅(仁軌薨後尚宫柴氏居之後立為光德寺/柴便度為尼景雲初追柴氏入營寺遂廢)鄱陽公主
邑園(孫思邈嘗居於是庭前有/梨木盧照鄰為賦以紀之)病太子賔客裴洎宅吏
部尚書崔邠宅(邠與弟浙西觀察使郾金吾大將軍鄯/及宰相淮南節度使鄲皆貴顯同居光)
(徳舊第鄲嘗構便齋宣宗聞而歎曰崔氏一門孝友可/為士族之法因題曰徳星堂後京兆民即其里為徳星)
(社/云)兵部尚書劉崇望宅
　　　次南延康坊(隋有明輪寺/大業七年廢)
西南隅西明寺(顯慶元年髙宗為孝敬太子病/愈所立大中六年改為福夀寺)本隋尚
書令越國公楊素宅(大業中素子𤣥感謀反誅後沒官/武徳中為萬春公主宅貞觀中以)
(賜濮王秦秦薨/後官市之立寺)東南隅靜法寺(隋開皇十年左武侯大/將軍陳國公竇抗所立)
(寺門本抗宅棨㦸門所造西院有木浮屠抗弟進為母/成太主建重疊綺麗崇一百五十尺皆伐抗園梨木充)
(之其園本西魏大統寺周武帝/廢佛教以其寺賜抗為宅焉)北門之西中書令閻立
本宅(後申王傅符太𤣥居之/西亭有立本所畫山水)邠寧節度使馬璘池亭(璘/卒)
(池亭入官貞元後/羣臣多賜宴于此)諸王府(寳厯二年以延康坊官宅一/區為諸王府唐朝故事王府)
(在京師者即合有曹局自天寳以後王不出閤所置寮/宷過於閒冗其胥吏數司方共一員至是瓊王府長史)
(裴簡求奏論/遂創官府)
　　　次南崇賢坊(隋有縁覺融覺賢覺廢/三寺並大業武徳中)
南門之西海覺寺(隋開皇四年淮南公元偉/捨宅為沙門法聰所立)街北之西
大覺寺(隋開皇二年文帝為/醫人周子臻所立)西門之南法明尼寺(隋開/皇八)
(年長安富商王道買捨宅所立又有慈仁尼寺本在法/明寺西開皇三年隋太興公主有女出家為尼號曰女)
(郎師隋帝為立此寺至開/元二年勑併入法明尼寺)街東之南崇業尼寺(本𢎞業/寺隋開)
(皇十年尼法覺立於法界寺之南其地狹隘大業三年/合州刺史崔鳯捨宅移置於此神龍元年改為崇業)
西南隅秘書監嗣虢王邕宅西門之北黄門監盧懐愼
宅(懐愼居官清儉宅在陋/巷屋宇殆不蔽風雨)光禄少卿竇瑗宅(昭成太后/之從父父)
(弟被咸通中河中節度使竇璟與弟河東節/度使澣同居崇賢第家富於貲疑是瑗之後)
　　　次南延福坊(隋有神通寺/大業七年廢)
西南隅紀國寺(隋開皇六年獻皇后獨孤氏/為母紀國夫人崔氏所立)東南隅玉
芝觀(本越王貞宅後乾封縣權治於此又為新都公主/宅施為新都寺寺廢乃為郯王府天寳二年立為)
(玉芝/觀)街東之北宣平府西北隅瓊山縣主宅(縣主開元/中適慕容)
(氏即吐谷渾之苖裔富於財産宅門有/山池院谿磴自然林木蓊鬱京城稱之)眞化府(舊/圖)
　　　次南永安坊
右羽林軍大將軍髙仙芝宅浙江西道都團練觀察使
薛萍家廟
　　　次南敦義坊
東北隅廢福田寺(本隋靈覺寺開皇六年觀徳王雄所/立武徳初廢乾封二年武后為其姊)
(賀蘭氏復立為崇福寺儀鳯/二年改福田寺開元二年廢)東南隅廢法覺尼寺(隋置/開元)
(二年併入/資善寺)大尉中書令臨淮郡王李光弼宅山南西道
節度使鄭餘慶家廟
　　　次南大通坊
東南隅左羽林將軍竇連山宅尚父汾陽郡王郭子儀
園(後為岐陽/公主别館)
　　　次南大安坊(坊南街抵京/城之南靣)
大安亭越王臺西街永安渠(隋開皇三年引交水西北/流入城自此流經大通信)
(義永安延福崇賢延康六坊之西又經西市之東又北/流經布政須政輔興崇徳四坊及興福寺之西又北流)
(入芳林園又北流/入苑注之於渭)東街清明渠(開皇初引流水西北流/又屈而東北流入城當)
(此坊南街又屈而東流至安樂坊之西南隅屈而北流之/經安樂昌明豐安宣義懐眞崇徳興化通義太平九坊)
(西又北流經布政坊之東右金吾衛之東南屈而東南/流入皇城經大社北又東至含光門街又屈而北流經)
(尚食局東又北流經將作監/内侍省東又北流入宫城)南康郡王韋臯家廟
　　　右皇城之西十三坊
　　　朱雀街西之第四街即皇城西之第一街街西
　　　從北第一安定坊
東南隅千福寺(本章懐太子宅咸亨四年捨宅/立為寺大中六年改興元寺)西南隅
福林寺(其地本隋律藏寺武徳元年置太原寺於永興/坊以義師初起太原因以名寺後移於此咸亨)
(三年改為/福林寺)東北隅五通觀(隋開皇八年為道士焦子順/所立子順能驅役鬼神𫝊諸)
(符籙預吿隋文膺命之應及即位拜上開/府永安公立觀以五通為名旌其神術)右神䇿軍䕶
軍中尉第五守進宅
　　　次南休祥坊(太和二年休祥坊百姓三百接宰/相訴當坊右龍武城地賜百姓歴)
　　　(經四十餘年不納稅今被儀仗使田全操一例/徵索時乆操令角觗者五十人分捕所訴者遂)
　　　(闘于通衢久之方散文宗以地為百姓業乆矣/不欲收奪因賜左右三軍錢各一千五百貫其)
　　　(休祥坊地/盡歸百姓)
坊内有漢顧成廟餘址廟北漢奉明園(宣帝父悼皇/考墓園也)園北
漢奉明縣東北隅崇福寺(本侍中觀國公楊恭仁宅咸/亨元年以武皇后外氏故宅)
(立為太原寺垂拱三年改為魏園寺載初/元年又改為崇福寺寺額武太后飛白書)東南隅萬善
尼寺(本在故城中周宣帝大象二年置開皇二年移於/此盡度周氏皇后嬪御以下千餘人為尼以處之)
寺西昭成尼寺(隋大業元年元徳太子為尼善惠𤣥懿/立為慈和寺永徽元年廢崇徳坊之道)
(徳寺乃移額及尼於此寺先天二年/又為昭成皇后追福改為昭成寺)南門之西武三思
宅(本駙馬都尉周道務宅神龍中三思以子崇訓尚安/樂公主大加彫飾三思誅後主移於金城坊開元中)
(道務子勵/言復居此)延唐觀
　　　次南金城坊(本漢博望苑之地初移都百姓分/地於塵土中見金聚欲取便沒隋)
　　　(文帝曰此取金城之兆因以金城為/坊名隋釋梵法衆二寺大業七年廢)
西南隅匡道府即漢思后園(漢武帝衛皇后墓園也宣/帝追諡改塟於此地本長)
(安故城之杜門/外大道東也)北門有漢戾園(戾太子史/良娣墓)園東南漢博
望苑(本在門外/道之東)東南隅開善尼寺(隋開皇中宫人陳宣/華蔡容華二人所立)
寺北廢太清觀(本悖逆庶人宅初封安樂公主出降武/三思子崇訓誅後自休祥坊移宅於此)
(改適武承嗣之子建秀及誅後勅太清觀道士史/崇𤣥居焉崇𤣥以先天二年謀逆伏法其觀遂廢)西南
隅㑹昌寺(本隋海陵公賀若誼宅義寜元年義師/入闗太宗頓兵於此武徳元年立為寺)街南
之東樂善尼寺(本名舍衛寺隋開皇六年尉遲迥孫大/師為其祖所立景龍元年改為温國寺)
(二年又改/為樂善寺)瑞聖寺(舊/圖)
　　　次南醴泉坊(本名承明坊開皇二年繕築此坊/忽聞金石之聲因掘得甘泉浪井)
　　　(七所飲者疾愈因以名坊隋有/光寳救度二寺大業武徳中廢)
西南隅三洞女冠觀(本靈應道士觀隋開皇七年立貞/觀二十二年自永崇坊換所居於)
(此/)觀北妙勝尼寺(開皇三年周静帝皇/后平原公主所立)街北之西醴泉
寺(隋文帝於此置醴泉監取甘泉水/供御厨開皇十二年廢監立寺)街南之東舊波斯
胡寺(儀鳯二年波斯三卑路斯奏請於此置波斯寺景/龍中幸臣宗楚客樂此寺地入其宅遂移寺於布)
(政坊之西南/隅祅祠之西)西門之南祅祠東南隅太平公主宅(公主/死後)
(沒官為陜王府宅北有異僧/方回宅太平公主為造之)南門之東中書令宗楚客
宅(楚客既死其宅/後賜申王撝)烈士䑓(世𫝊安金/藏之居)
　　　次南西市(隋曰利/人市)
南北盡兩坊之地市内有西市局(𨽻太府寺市内店肆/如東市已制長安縣)
(所領四萬餘户比萬年為多浮寄流寓不可勝計市西/北有池長安中沙門法成所穿支分永安渠以注之以)
(為放/生池)放生池平凖局獨柳(刑人/之所)
　　　次南懐逺坊(隋有法寳寺/大業七年廢)
東南隅大雲經寺(本名光明寺隋開皇四年文帝為沙/門法經所立時有延興寺僧曇延因)
(隋文賜以蠟燭自然發焰隋文帝竒之將改所住寺為/光明寺曇延請更立寺以廣其教時此寺未制名因以)
(名焉武太后初幸此寺沙門宣政進大雲經經中有女/王之符因改為大雲經寺遂令天下每州置一大雲經)
(寺此寺當中寳閤崇百/尺時人謂之七寳臺)寺内有浮圖東西相値(東浮圖/之北佛)
(塔號三絶塔隋文帝所立塔内有鄭法輪田僧亮楊/契丹畫跡及巧工韓伯通塑作佛像故以三絶為名)街
東之北功徳尼寺(本在安定坊開皇五年周宣帝女/細要公主所立武徳中移於此)
　　　次南長夀坊(隋曰廣恩坊避煬帝諱改/有願力寺大業七年廢)
西南隅長安縣廨(去府/六里)南門之東永泰寺(本梁太尉吳/王蕭岑宅隋)
(開皇四年文帝為沙門曇延立為延興寺寺東院莒公/蕭琮之堂隋亡捨入寺神龍中中宗為永泰公主追福)
(改為永泰寺大中/六年改萬夀寺)北門之東大法寺(本𢎞法寺武徳中/二年光禄大夫李)
(逺所立神/龍元年改)街西之北崇義寺(本隋延夀公于詮宅武徳/二年杜陽公主為駙馬都)
(尉趙慈/景所立)街北之西酅國公楊温宅開府儀同三司尉遲
敬德宅中書令閻立本宅前中書侍郎同中書門下平
章事元載家廟(大厯四年有虎止于載之私廟命/將軍薛岌周皓發弩手射殺之)
　　　次南嘉㑹坊
西南隅褒義寺(本隋太保英武公尉遲剛宅初剛兄迥/置妙象寺於故都城中移都後剛捨宅)
(立寺名褒義材/木皆舊寺者)街西之北靈安寺(武德三年髙祖/為衛懐王覇立)鄭國
莊穆公主廟(禮閤新儀曰德宗女自義章/公主冊立貞元十七年祔廟)
　　　次南永平坊(本名永隆明/皇即位改)
東門之北宣化尼寺(隋開皇五年周昌樂公主及/駙馬都尉王安捨宅所立)東南
隅宣城公主宅(公主薨後太子太/師竇希球居之)髙長安公主宅(髙宗/女降)
(頴州刺/史王朂)天平軍節度使殷侑家廟
　　　次南通軌坊
酅公廟文敬太子廟(禮閤新儀曰貞元十七年/置在長安坊後徙於此)
　　　次南歸義坊
全一坊隋蜀王秀宅(隋文帝以京城南面濶逺無以彈/壓乃使諸子並南郭參居秀死後)
(沒官為家/令寺園)
　　　次南昭行坊(本名顯行犯中宗諱改在長/安坊南街抵京城之南面)
街之南汝州刺史王昕園(引永安渠為池彌亙頃/畆竹木環布荷荇叢秀)
　　　右皇城西第二街之十一坊及西市
　　　朱雀街西第五街即皇城西之第三街街西從
　　　北第一修眞坊(隋有積善寺武/徳中徙義寧坊)
坊有漢靈臺餘阯(崇五尺周一百二十歩述征記曰長/安宫南有靈臺髙十仞上有相風銅)
(烏遇千里/風乃動)
　　　次南普寧坊(南街西出/通開逺門)
坊西街有漢太學餘阯(其地本長安故/城南安門之外)次東漢辟雍
次東漢明堂(二所並磨滅/無復餘跡)東南隅東明觀(顯慶元年孝/敬升儲所立)
街東之北靈化寺(隋開皇二年沙門善吉所/立北冢崇五丈不詳姓名)西南隅太
尉英國公李勣宅北門之西司農卿韋機宅西北隅祅
祠
　　　次南義寧坊(本名熈光坊/義寜元年改)
南門之東化度寺(本眞寂寺隋尚書左僕射齊國公髙/熲宅開皇三年熲舍宅奏立為寺武)
(德二年改化度寺寺中有無盡藏院敬宗賜化度寺/經院金字額御蹕數往觀之大中六年改為崇福寺)西
北隅積善尼寺(隋開皇十二年髙熲妻賀䟦氏/所立其宅本賀䟦氏之别第)街東之
北波斯胡寺(貞觀十二年太宗為大/秦國胡僧阿羅所立)東南隅尚書右僕
射戴至徳宅
　　　次南居徳坊(南街西出通金光門坊内隋有廢/依法寳岸凝觀三寺並大業中)
漢圜丘餘阯東南隅先天寺(本寳昌寺隋開皇三年勑/大興長安兩縣各置一寺)
(因立寳昌禪林二寺東西相對時人謂之縣/寺其地本漢之圜丘先天元年改為先天寺)西北隅普
集寺(隋開皇七年突厥開府儀同/三司鮮于遵義捨宅所立)南門之西奉恩寺(本/將)
(軍尉遲樂宅神龍二年立/為寺大中六年改興福寺)南門之東司禮太常伯劉祥
道宅(宅接先天寺兼據漢圜/丘舊阯因其髙築亭焉)
　　　次南羣賢坊(隋有監門大將軍黄城公元瓉上/柱國鄜城公梁軏二宅又有法身)
　　　(寳王二寺大/業七年廢)
東門之南眞心尼寺(隋開皇八年宦者儀同/三司宋祥捨宅所立)街東之北
眞化尼寺(開皇十年冀州刺史馮臘捨宅所立/武太后改為光化寺神龍元年復舊)東南隅
中宗昭容上官氏宅(後為南陽/郡王所居)
　　　次南懐德坊
西南隅羅漢寺(隋開皇六年雍州牧/楚公豆盧勣所立)街西之北辯才寺
(本孝王亮隋代舊宅亮子司空淮安王神通以開皇十/年為沙門智凝立此寺於羣賢坊以智辯才不滯因名)
(寺焉武徳二/年徙於此)東門之北慧日寺(開皇六/年所立)天官侍郎李至
逺宅𢎞光寺
　　　次南崇化坊(本名𢎞化避孝/敬皇帝諱改)
東南隅龍興觀(本名西華觀貞觀五年太子承乾有疾/勅道士秦英祈禱獲愈遂立此觀垂拱)
(三年以犯武太后祖諱改為金臺觀神龍/元年又改為中興觀三年改為龍興觀)東門之北經
行寺(本隋長安令屈突葢宅開皇十年邑人/張緒市之立為寺大中六年改龍興寺)西南隅靜
樂尼寺(隋開皇六/年所立)河陽節度使烏重𦙍家廟
　　　次南豐邑坊(南街西出通延平門此坊多/假賃方相輀車送喪之具)
東北隅清虚觀(隋開皇十年文帝為道士吕師𤣥所/立師𤣥辟穀錬氣故以清虚名之)
　　　次南待賢坊(此坊隋初立天下諸州朝集使所/後以待賢為名隋又有左領軍大)
　　　(將軍史/萬嵗宅)
東北隅天長觀(本名會昌觀隋開皇七年文帝為秦孝/王俊所立開元二十八年改千秋觀天)
(寳七載又/改天長觀)節愍太子廟
　　　次南永和坊(本名淳和元和/初避憲宗名改)
東北隅隱太子廟
　　　次南常安坊
東北隅章懐太子廟(神龍/中立)
　　　次南和平坊
坊内南北街之東築入莊嚴寺街之西築入總持寺
　　　次南永陽坊(坊之西南即京/城之西南隅)
半以東大莊嚴寺(隋初置宇文政别館於此坊仁夀三/年文帝為獻后立為禪定寺宇文愷)
(以京城之西有昆明池地勢微下乃奏於此寺建木浮/圖崇三百三十尺周回一百二十歩大業七年成武德)
(元年改為莊嚴寺天下伽藍之盛莫盛於此寺内有佛/牙長三寸宋時沙門法獻從烏踵國取以歸豫章王暕)
(自揚州持入京隋文改置/此寺大中六年改聖夀寺)半以西大緫持寺(隋大業三/年煬帝為)
(文帝所立初名大禪定寺寺内制度與莊嚴寺正同武/徳元年改為緫持寺莊嚴緫持即隋文獻后宫中之號)
(也寺中常貢梨花蜜景龍文館記曰隋主自/立法號稱緫持呼蕭后為莊嚴因以名寺)恭僖貞獻
二太后廟
　　　右皇城西第三街之十三坊
　　　昌化坊
太華公主宅(明皇女/降楊錡)義陽公主宅(徳宗義陽公主降王/士平宅在昌化坊)
禮賔院(敬宗初廢禮/賔院賜教坊)檢校尚書左僕射同中書門下平
章事韓滉宅岐陽公主宅(憲宗女降宰相杜/悰䟽龍首池為沼)同昌公主
宅(懿宗女降宰相韋保衡杜陽編曰其宅房櫳户牖以/衆寳飾之金銀為井欄水精火齊琉璃玳瑁等床悉)
(榰以金龜銀墼合百寳為圓案大會韋氏一族於廣化/里暑氣特甚公主命取澄水帛以解之挂於南軒滿坐)
(則皆思挾纊澄水帛似布明薄可鍳其中有龍/涎故能消暑按保衡宅在昌里此云廣化誤也)
　　　延平坊
其街乃刑人之所(元和五年斬成德軍逆將一十/五人於延平坊街范陽所獻也)
　　　修仁坊
𢎞道觀(坊内舊有隋國子學及右屯衛大將軍麥鐵杖/宅顯慶二年盡併一坊為雍王第王升儲永隆)
(元年立/為觀)
　　　正平坊
安國觀(本太平公主宅長安二年睿宗在藩公主奉焉/至景雲元年立為觀乃以本封為名開元十年)
(玉貞公主居之/改為女冠觀)
　　　右四坊别見(疑改易/坊名)
李義琰宅(義琰宅至褊隘雖居相位在官清儉所居方以/丈之室髙宗聞而嗟嘆及卒遂勅將作造堂)
(安靈/座焉)報聖寺(宣宗時河湟平出内藏緡帛建報聖寺於/京城設憲宗聖容於介福殿又建䖍思殿)
(為更衣之所/帝數臨幸焉)
　　　右别見(皆失/坊名)
章敬寺(大厯元年作章敬寺于長安之東門縂四千一/百三十餘間四十八院内侍魚朝恩請以通化)
(門外莊為章敬皇后立寺故以章敬為名代宗實録曰/是莊連城對郭林沼臺榭形勝第一朝恩初欲得之及)
(是建寺窮極壯麗以為城市材木不足充費乃奏壊曲/江亭館華清宫觀風樓及百司行廨并將相沒官宅給)
(其用焉土木之役僅逾萬億㑹要曰因坼哥舒翰/宅及曲江百司館室及華清宫之觀風樓造焉)定昆
池(神龍中安樂公主恃寵請昆明池中宗不/與主發怒自以家財别穿池號曰定昆池)振旅亭(譚/賔)
(録曰天寳八載於開逺門/外作振旅亭以待兵廽)
　　　右城外
　
　
　
　
　
　
　
　
　
　
　
　
　
　
　長安志巻十
欽定四庫全書
　長安志巻十一　　　　宋　宋敏求　撰
　　縣一
　　　萬年
萬年縣(唐赤今/次赤)本漢舊縣髙帝置屬左馮翊在今櫟陽
縣東北二十五里櫟陽故城是三輔黄圖曰太上皇塟
櫟陽北原起萬年陵因置萬年縣王莽改曰異赤晉屬
京兆郡後魏復屬馮翊郡周地圖記曰後周明帝二年
分長安霸城及姚興所置山北三縣於長安城中别置
萬年縣屬京兆尹取漢縣舊名也天和三年省山北縣
建徳二年又省覇城北城二縣皆併入隋開皇三年遷
都改萬年為大興徙治宣陽坊領市一坊五十四唐武
徳元年復為萬年縣二年析置芷陽縣七年省縂章元
年析置明堂縣治永樂坊長安二年省天寳七載改萬
年縣為咸寧縣至徳三載復舊梁開平元年改為大年
縣後唐同光元年復舊縣境(東西三十七里南/北二百七十里)
七鄉管二百七十六村二里(唐四十五鄉霸橋東有大/陵鄉元載祖墓在黄臺鄉)
(眞光中有霸/城鄉餘不傳)
洪固鄉在縣南一十五里管村四十八胄貴里
龍首鄉在縣東一十五里管村三十五神鹿里
少陵鄉在縣南三十里管村四十八
白鹿鄉在縣南四十五里管村五十
薄陵鄉在縣東三十五里管村三十六
東陵鄉在縣東三十里管村四十
苑東鄉在縣東北二十里管村三十九
社壇在縣東南二里平康坊
南郊壇
百神壇
靈星壇以上並在縣南一十五里啓夏門外
風師壇
青帝壇
先農壇以上並在縣東北一十五里滻水東
九宫壇在縣東南一十里古城春明門外
馬祖壇大厯五年置
鳴犢鎭在縣南六十里(鎭西原下有鳴犢泉俗傳因犢/咆鳴而得泉武宗獵於大白原)
(即鎭之/西原也)
灞橋鎭在縣東二十里(滋水驛/疑在此)
渭橋鎭在縣東四十里(即東渭橋李/晟屯兵處)
義谷鎭在縣南八十里(入乾祐路俗/曰谷口鎭)
莎城鎭唐昭宗乾寧二年繇啓夏門出居之今廢
太寧驛在縣城東草市東至昭應驛四十六里西至秦
川驛四里
滋水驛在縣東北三十里兩京道里記曰隋開皇十六
年置
長樂驛在縣東十五里長樂坡下兩京道里記曰聖厯
元年勅滋水驛去都亭驛路逺馬多死損中間置長樂
驛東去滋水驛一十三里西去都亭驛一十三里
灞橋隋開皇三年造唐隆二年仍舊所為南北兩橋(漢/有)
(灞館王莽更曰長存館/灞橋王莽更曰長存橋)
横灞官渡在縣東南二十五里(入藍/田路)
渭橋渡在縣東北二十里
光泰門渡在縣東二十里(入髙陵/耀州路)
官磑店在縣東界
終南山在縣南五十里東自藍田縣界西入縣界石鱉
谷以谷水與長安縣為界東西四十里禹貢終南惇物
至于鳥䑕孔安國注三山名言相望也詩曰終南何有
有條有枚毛注周之名山中南也春秋左氏傳曰荆山
中南九州之險也杜注曰中南在始平武功縣南漢書
曰太一山又為終南山五經要義曰太一一名終南山
在扶風武功縣則終南太一不得為一山明矣葢終南
南山之搃名太一山之别號耳闗中記曰終南山一名
中南言在天中居都之南也又曰終南太一左右三十
里内名福地三秦記曰太一在驪山西去長安二百里
山之秀者也一名地肺山(西京雜記曰終南山多合離/草叢似江蘺而紅緑相雜莖)
(皆紫色如紅羅有樹直上百尺無枝上結叢條狀如車/葢一青一赤望之斑駁如錦繡長安謂之丹青樹亦云)
(華葢/樹)皇甫謐髙士傳曰秦有東園公夏黄公綺里季甪
里先生時呼四皓共入商洛隱地肺山以待天下定及
秦敗漢髙祖召之四人乃深自匿終南山不能屈之漢
東方朔傳曰終南山天下之大阻也其山多玉石金銀
銅鐡豫章檀柘異類之物不可勝原此百工取給萬姓
所仰足矣唐文宗詔曰每聞京師舊説以為終南山興
雲即必有雨若晴霽雖密雲他至竟夕不霑濡宜命有
司建立祠宇
異原在縣西南二十八里
白鹿原在縣東南二十里自藍田縣界至滻水川盡東
西一十五里南接終南北至霸川盡南北一十里亦謂
之覇上(事見/藍田)
少陵原在縣南四十里南接終南北至滻水西屈曲六
十里入長安縣界即漢鴻固原也宣帝許后葬於此俗
號少陵原
樂遊原在縣南八里漢書宣帝起逰廟在曲江北亦曰
樂遊原
長樂坡在縣東北一十里即滻水之西岸十道志曰舊
名滻取隋文帝惡之改曰長樂坡葢漢長樂宫在其西
北
髙望堆長安圖曰在延興門南八里(潘岳西征賦曰/憑髙望之陽隈)
御宿川在縣西南四十里揚雄羽獵賦序曰武帝開上
林東南至御宿川孟康注曰為諸離宫别觀禁御不得
使人往來遊觀止宿其中故曰御宿川漢元后傳夏遊
蓹宿師古曰蓹宿苑在長安城南今之御宿川是也(三/秦)
(記曰樊川一/名御宿川)樊川一名後寛川在縣南三十五里十道
志曰其地即杜陵之樊鄉漢髙祖至櫟陽以將軍樊噲
灌廢丘功乃賜噲食邑於此故曰樊川三秦記曰長安
正南秦嶺嶺根水流為秦川一名樊川金塢在縣北漢
文帝廟在其北(一作縣/北苑内)
義谷在縣東南八十里東南至乾祐縣及金商等州西
南有路至興元府
錫谷在縣東南六十里有路至舊歸安鎭合義谷路通
興元府
羊谷在縣東南六十里
炭谷在縣南六十里
郊谷在縣東南六十里
竹谷在縣南六十里(方輿記曰竹水俗謂/之赤水出於媚谷)
石鱉谷在縣西南五十五里
荆谷在縣東南二十五里
渭水在縣北五十里西自長安縣界流經縣界入臨潼
渭陽之詩曰我送舅氏曰至渭陽史記曰西伯獵遇太
公渭之陽與語大恱又曰秦武王三年渭水赤三日昭
王三十四年又赤三日洪範五行傳曰赤者火色也盡
赤以火沴水也渭水秦大川也隂陽亂秦用嚴刑敗亂
之象漢書曰武帝元光六年春穿漕渠通渭三輔决録
曰項仲山飲馬渭水日與三錢以償之山海經曰渭水
出鳥䑕同穴山東注河入華隂北(鳥䑕同穴山今在隴/西首陽縣渭水出其)
(東經南安天水略陽扶風始/平京兆至𢎞農華隂縣入河)列子曰夸父逐日渇飲渭
水不足乃渴死淮南子曰渭水多力冝黍霸水(亦作/灞)在
縣二十一里自藍田縣來合滻水北流入渭
滻水(亦作/産)在縣東北流四十里入渭十道志曰荆谿狗
枷二水之下流也水經注曰滻水出京兆藍田谷北至
霸陵入霸二水終始盡於苑中不復出地理志曰滻水
出南陵縣之藍田谷西北流與二水合水出西南莽谷
又曰滻水北至霸陵入霸水史記曰秦都咸陽霸産長
水灃澇涇渭皆非大川以近咸陽盡得祠之
潏水今名流水(一作/洗)自南山皇子陂西北流入縣界字
林曰潏水出杜陵縣許愼説文曰潏古穴反水名在京
兆杜陵漢書注晉灼曰潏音决師古曰地理志鄠縣有
潏水北過上林苑入渭而今之鄠縣則無此水水經注
曰潏水自樊川西北流經杜伯冢又西北經下杜城其
字或作旁穴與沉字相似俗人因名沈水括地志曰潏
水又名石壁谷水又名髙都水漢王氏五侯大治池宅
引髙都水入長安城(事見上巻/王根第下)李善曰潏水徑至昆明
池入渭(十道志曰漕水即/沈水也亦名潏水)
福水即交水也水經注曰上承樊川御宿諸水出縣南
山石壁谷南三十里與眞谷水合亦名子午谷水庫谷
澗水北流二十五里合採谷水下流入荆谷水號産水
下流二十五里合霸水號霸水北流二里入渭
採谷水來自藍田縣界西北流三十里入縣界二十里
合採谷為産水北流四十里入霸水
石門谷水來自藍田縣北流一十里入縣界合採谷水
北流一十五里合庫谷水為産水
荆谷水一名荆谿來自藍田縣至康村入縣界西流二
十里出谷至平川合庫谷採谷石門水為荆谷水一名
産水(兩京道里記曰荆溪本名/長水後秦姚興避諱改焉)
義谷水自縣界由乾祐縣下流入山一百里至谷口西
北流二十里合錫谷羊谷水入坑河西流一十五里入
長安縣界郊谷水北流一十里合錫谷水自谷口北流
一十里為坑河入長安縣分界
石鱉谷水北流一十五里復西流一十里入長安縣界
漕水由縣界坑河分水約五里西流
龍首渠一名産水渠漢書曰穿渠得龍骨故名龍首渠
自縣界龍首鄉馬頭埪堰滻水入此渠西流由府城東
過入長安縣界(兩京道里記曰隋開皇二年引/水北流入苑渠在長樂坡上)
黄渠自義谷口澗分水入此渠北流一十里分兩渠一
東北流入庫谷一西流入樊川灌溉稻田西流入坑河
九龍池在縣東南五里九曲池在其西
曲江在縣南一十里
永安陂在縣南二十五里周七里十道志曰秦塟皇子
起冢陂北原上因名皇子陂隋文帝改豐潤陂在縣東
北二十五里周六里三輔舊事曰後周太祖名為中都
陂隋文帝改
洛女陂在縣東一十五里三輔舊事曰洛女冢南有洛
陂俗號洛女陂
軹道在通化門東北十六里漢元年秦王子嬰素車白
馬降沛公處蘇林曰枳道亭名在長安東十三里師古
曰枳音軹軹道亭在霸成觀西四里漢時有白蛾飛自
東郭門經軹道入苑内地道記曰在霸水西長門亭漢
書文帝出長門若見五人於道北立五帝壇郎官亭(漢/武)
(帝陳皇后塟霸/陵郎官亭東)
千人聚皇覧曰衛思后塟城東南桐栢園今千人聚是
闗中記曰宣帝父曰悼皇考母曰悼夫人墓曰奉明園
衛皇后曰思后以倡優雜伎千人樂思后園今所謂千
人鄉者是(漢書成帝建始四年長安城南有䑕銜黄栢/葉上民冢栢及榆樹為巢桐栢尤多師古曰)
(桐栢本亭名衛思/后於其地塟也)
獸圈在通化門東北二十五里
霸陵故城在縣東北二十五里霸水之東十三州志曰
霸陵秦襄王所築芷陽也漢文帝更名霸陵莽曰水革
郡國志曰在通化門東二十里秦襄王塟於其坂謂之
霸上其城即秦繆公所築漢王元年十月至霸上子嬰
降文帝後六年宗正劉禮為將軍次霸上文帝後塟其
地謂之覇陵因為縣東南至文帝陵十里王仲宣詩曰
南登霸陵岸回首望長安晉改為霸城後周建徳二年
省闗中記曰秦為銅人十三董卓壊以為錢餘二枚魏
明帝欲徙詣洛載到霸城重不可致今在霸城大道南
銅人即金狄也水經注曰城東之人見薊子訓與一老翁
共摩挲銅人曰正見鑄此計時巳近五百年矣
南陵故城在縣東南二十四里白鹿原上漢文帝七年
置屬京兆尹漢舊儀曰薄太后葬之所亦謂之南霸陵
因置縣以奉陵寢後漢省(漢書近水出藍田谷北至/霸陵入霸水近音先歴反)
杜陵故城在縣東南一十五里漢宣帝以杜東原上為
初陵置縣曰杜陵而改杜縣為下杜城王莽改北杜陵
曰饒安後魏改杜陵為杜縣後周建徳二年省(漢書有/周右將)
(軍杜主/祠四所)
列國寺秦畿内置寺四十九所此其一也
乾元寺在縣東北四十里乾元三年建
靈應䑓并下院共九處去縣六十里並在終南山(陸長/源辨)
(疑志曰長安城南四十里有靈母谷俗呼為炭谷入谷/五里有惠炬寺寺西南澗水縁崖側一十八里至峯謂)
(之靈應䑓䑓上置塔塔中觀世音菩/薩鐵像像是六軍散將安太清鑄造)
牛頭寺在縣西南二十五里貞元六年建
羅漢寺在縣南六十里終南山石鱉谷有羅漢石洞三
太平興國寺在府東街舊圖經曰本唐紫㣲宫天祐初
為寺按西京記承天門南為皇城乃左右春坊與東宫
重明門之地
廣惠公祠唐開成二年册終南山為廣惠公命長安縣
令杜□於南山下置寺宇以季夏土王日致祭
靈䑓神廟在縣東北四里十道志曰漢文帝罷露䑓於
此
九龍堂在縣東六里(事具九/龍池)
澄源夫人湫廟按今縣有顯應夫人廟所在與此正同
當時澄源改封在終南山炭谷去縣八十里唐封澄源
夫人湫池尚在漢文帝廟在縣東本陵北去縣二十五
里
漢宣帝廟在縣東南本陵北去縣一十里
昭靖太子陵在細柳北原
尖塚兩京道里記曰在通化門東二里皇覧云是吕不
韋冢三輔舊事云是子楚母冢皆非也其冢制度廣大
豈人臣所宜據韋述兩京記則秦襄王夀陵葢不韋實
始皇之父而始皇名襄王之子以此致惑也馬冢漢滕
公夏侯嬰冢也東臨霸水郡國志曰滕公乘馬至此馬
踣地悲鳴因掘地得石槨銘曰佳城鬰鬰三千年見白
日吁嗟滕公居此室公曰天也吾死即安此冢在飲馬
橋南時人謂之馬冢(長安圖曰漢時七里有/飲馬橋夏侯冢在橋南)
蝦蟇陵在縣南六里韋述西京記本董仲舒墓李肇國
史補曰昔漢武帝幸芙蓉園即秦之冝春苑也每至此
墓下馬時人謂之下馬陵嵗月深逺誤為蝦蟇爾
懿宗母元昭眺太后慶陵在縣東二十五里
僖宗母惠安王太后夀陵在縣東北二十五里
顔師古墓在縣南二十里
王君㚟墓在縣東界滋水驛東道北兩京道里記曰君
㚟開元中任凉州都督死王事招魂塟此張説為碑
渾瑊墓在縣西南十五里
四皓廟在終南山去縣五十里唐元和八年重建
唐杜相公祠在古城啓夏門内道東去縣八里咸通六
年建
漢太上皇陵按髙祖十年太上皇崩葬萬年師古曰三
輔黄圖曰髙祖初居櫟陽故太上皇因在櫟陽及崩葬
其北原故萬年邑置長丞
薄太后陵在縣東南三十五里白鹿原上(兩京道里記/曰陵髙四十)
(丈周圍三里六/十步去道五里)
文帝霸陵在縣東一十里白鹿原上(顔師古曰在長安/東南闗中記曰陵)
(上為池池有/出道以瀉水)
宣帝杜陵在縣東南一十五里(臣瓚曰在長/安南五十里)
唐明皇貞順武皇后敬陵在縣東四十里
武宗母宣懿韋太后福陵在縣東二十五里
蕭望之墓在縣東南五里古城春明門外
唐杜如晦墓在縣南三十里
邴吉墓在縣南二十里
昭宗母恭憲王太后安陵在縣東二十五里
靖恭太子陵在見子西原(中宗常幸見子陵獵今按霸/橋近東三里有大陵鄉俗語)
(訛呼為/建子陵)
　
　
　
　
　
　
　
　長安志巻十一
欽定四庫全書
　長安志巻十二　　　　　宋　宋敏求　撰
　　縣二
　　　長安
長安縣(唐赤今/次赤)本漢舊縣葢秦之地名也史記秦始皇
本紀曰王弟長安君成蟜將兵擊趙又曰盧綰封長安
侯長安故咸陽也漢書曰楚懐王封項羽為長安侯又
曰長安縣髙帝五年置屬京兆尹(括地志曰按史傳所/載長安之名久矣又)
(盧綰封之初項羽尚未滅葢長安得名非始於漢但未/詳所在耳及髙帝五年入闗乃取長安以名縣也馬遷)
(云長安故咸陽者據當時之名因終説其事非謂封綰/之日改咸陽為長安矣又按史記趙亦有長安君未詳)
(趙取嘉名將更/有長安地名也)
王莽曰常安唐賈耽郡國縣道記曰長安縣故城今謂
之苑城漢京兆府在故城内上冠里其縣治今失其所
在長安葢古鄉聚名在渭水南隔渭水北對秦咸陽宫
漢於其地起未央宫城曰長安城隋開皇三年遷都徙
縣治長夀坊西南隅(括地志曰案今縣界兼有周鎬京/及杜伯國之地鎬京在今縣治西)
(北十八里鎬池是杜伯國今在縣治東南九里下社故/城是又有漢奉明縣地今縣治北八里奉明故縣是)
領市一坊五十四唐縂章元年析置乾封縣治懐眞坊
長安二年省梁開平元年改為大安縣後唐同光三年
復舊
縣境(東西四十里南北/一百五十二里)
六鄉管六里(唐五十九鄉有渭隂/鄉見于下餘不傳)
義陽鄉在縣西南二里管布政里
善政鄉在縣西一十五里管安化里
同洛鄉在縣西南四十里管安寧里
豐邑鄉在縣西二十里管龍臺里
苑西鄉在縣北三里管崇徵里
華林鄉在縣南一十五里管居安里
子午鎭在縣南四十里至東杜角村景祐二年置以南
山子午谷為名
社壇在縣西南五里光德坊
黄帝壇
百神壇
赤帝壇以上並在縣南一十里安化門外
白帝壇在縣西一十里開化門外
夕月壇在縣西一十里開逺門外
雨師壇在縣西一十里金光門外
黒帝壇在縣北二十五里中橋
司中司命壇在縣西北一十里開逺門外
杜角鎭在縣南四十五里又有西杜角
秦杜鎭在縣西南灃水西四十里入鄠縣路
臨臯驛在縣西北一十里開逺門外今廢
子午闗在縣南一百里漢書曰平帝元始五年王莽通
子午道因置闗今廢又曰子午道從杜陵直絶南中徑
漢中師古曰子北方也午南方也言通南北道相當故
謂之子午耳今京城直南山有谷通梁漢道者名子午
谷(括地志曰漢書王莽以皇后有子孫瑞通子午道葢/以子午為隂陽之王氣也風土記曰王莽以皇后有)
(子通子午道從/杜陵直抵終南)
中橋渭水渡在縣北二十六里
嘉麥渭水渡在縣北二十六里
段留渭水渡在縣東北二十六里
北灃店灃水渡在縣西四十里
南灃店灃水渡在縣西四十五里
南山一名終南山在縣南七十里連乾祐縣界龍首山
在縣北一十里三秦記曰龍首山長六十里頭入渭水
尾逹樊川頭髙二十丈尾漸下可六十丈土赤不毛秦
時有黒龍從南山出飲渭水其行道因成土山(括地志/曰今案)
(山首在長安故城中自漢築長安城及營宫殿/咸已堙平其餘即今宫城之太倉以東是也)
武將山長安記曰長安城西北有武將山即前漢末辛
孟所隱之處
少陵原在縣南四十里東接萬年縣界西入縣界五
里
髙陽原在縣西南二十里
細柳原在縣西南三十三里
尖丘在縣西北一十五里(今謂之/尖丘社)
渭水西從鄠縣界流入水經注曰渭又東過長安縣北
封水從南來注之
豐水(一作酆/又作灃)出縣西南五十五里終南山豐谷其原濶
一十五歩其下濶六十歩水深三尺自鄠縣界來終縣
界繇馬坊村入咸陽合渭水詩曰豐水東注維禹之績
箋云昔堯時洪水而豐水亦氾濫為害禹治之使入渭
東注于河禹之功也文王武王今得作邑於其旁地為
天下所同心而歸大王為之君乃由禹之功故引美之
豐邑在豐水之西鎬京在豐水之東詩又曰豐水有芑
武王豈不仕貽厥孫謀以燕翼子漢書曰漆沮既從豐
水攸同顔師古曰豐水出鄠之南山言沮水既從入渭
豐水亦同來也又張揖曰豐水出鄠南山豐谷北入渭
文子曰老子云豐水之深十仭而不受塵垢金鐵在中
形見於外决録注曰鎬在豐水東酆在鎬水西相去二
十五里水經注曰豐水出豐溪西北流分為二水一水
東北流為支津一水西北流又北交水自東入焉又北
昆明池水注之又北經靈䑓西又北至石墩注于渭又
曰渭水東與豐水㑹矩隂山無他髙山異巒唯原阜石
墩而已水上舊有便門橋括地志曰豐水渠今名賀蘭
渠東北流注交水
鎬水(或作/滈)出縣西北十八里鎬池水經注曰鎬水上承
鎬池於昆明池北周武王之所都也故詩云考卜維王
宅是鎬京維龜正之武王成之鎬水又北流與滮池水
合又北經清泠䑓西經磁石門注于渭帝王世紀曰今
鎬池即周之故都也廟記曰長安城西有鎬池在昆明
池北周匝二十一里盡地二十三頃史記曰始皇帝三
十六年使者從闗東來夜過華隂望見素車白馬從華
山上下持璧與客曰為我遺鎬池君因言曰今年祖龍
死使者問其故因忽不見置其璧去使者奉璧具以聞
始皇黙然良久曰山鬼不過知一嵗事退言曰祖龍者人
之先也使御府視璧乃二十八年行渡江所沉璧也蘇
林曰祖始也龍人君象謂始皇也張晏曰武王居鎬鎬
池君則武王也師古曰鎬池在昆明池北後漢志曰鎬
在上林苑中孟康曰長安西南有鎬池古史考曰武王
遷鎬長安豐亭鎬池也皇覧曰文王周公冢皆在鎬聚
東社中(括地志曰今按鎬池又又北流入水通渠不至/磁石門亦不注渭矣今圖經滈水在縣西四十)
(里其水自鄠縣界入本/縣界一十里入清渠)
滮池水出縣西北二十里滮池詩曰滮池北流浸彼稻
田毛萇注曰滮流貌也鄭𤣥云豐鎬之間水北流也(括/地)
(志曰今案其/池周十五歩)
澇水來自鄠縣界北流入渭
潏水在縣南十里東自萬年縣界流入(師古曰/潏音玦)交水(一/作)
(郊/)東自萬年縣界流入水經注曰交水又西南流與豐
水支津合其北又有漢故渠出焉又西至堨分為二水
一水西流注豐一水自石堨北經細柳諸原北流入昆
明池(圖經曰郊河水在縣南三十二里自/萬年縣界經本縣三十里合豐水)
戯水水經注曰源出驪山坑谷水在縣南二十七里自
萬年縣界流經縣五里合交水
楩梓谷水出南山北流合潤國渠又西北豹林谷水入
焉又西北流至縣東南三十里入交水豹林谷水出南
山北流三里有竹谷水自南來㑹又北流二里有子午
谷水自東來㑹自北以下亦謂之子午谷水(圖經豹林/谷水子午)
(谷水今並/入郊河)
龍騾谷水合郊河
太河谷水合郊河
灃谷水合豐水
西北入城經西市而入苑坈水自南入焉有福堰下分
為二水流一里一水合交水一水西北流又東流為瀆
越沉水上過名永安瀆
清明渠東南自萬年縣流入西北流又屈而東北流入
京城
永通渠隋開皇四年開起縣西北渭水興城堰初名富
渠仁夀四年改
野韭澤即漢牛首池也在縣西北三十八里
漕河在縣南一十五里自萬年縣界來經縣界五里入
于渭漢書武帝元光六年春穿漕渠通渭
龍首渠在縣東北五里自萬年縣界流入而注于渭
明渠漢時渠也水經注曰在長樂宫桂宫之間
清渠在縣西五十里自鄠縣界來經縣界一十里入于
渭
漆渠在縣西一十里舊自縣之坈河分水經縣界二十
里入漕河漢書曰漢穿渠通漆水故曰漆渠(括地志曰/胡亥將運)
(南山之漆/而開此渠)
永安渠隋文帝開皇三年開在縣南引交水西北入城
經西市而入苑坈水自南入焉有福堰下分為二水流
一里一水合交水一水西流又東流為瀆越沉水上過
名永安瀆
漕渠唐天寳二年京兆尹韓朝宗引渭水入金光門置
潭于西市以貯林木大厯元年尹黎幹自南山谷口開
漕渠抵景風延喜門入苑以漕薪炭
石閮堰在縣西南三十二里水經注曰交水西至石堨
漢武帝元狩三年穿昆明池所造
昆明池在縣西二十里今為民田
定昆池在縣西南十五里景龍文館記曰安樂公主西
莊在京城西延平門外二十里司農卿趙履温種植將
作大匠楊務亷引流鑿沼延袤十數里時號定昆池通
典曰神龍中安樂公主恃寵請昆明池中宗不與主發
怒自以家財别穿池號曰定昆池
鶴池在縣西一十里
盤池在縣西北二十里
鴈鶩陂廟記曰在鎬池北地方六頃承昆明池下流河
池陂水經注曰昆明故渠上承昆明池而東經河池陂
而北亦曰女觀陂
雍門顔師古曰在長安西北尚孝里西南去長安三十
里廣記曰趙父家在門西即鉤弋趙后父也長安故城
在縣西北十三里
下杜城在縣南一十五里其城周三里一百七十三歩
春秋左氏傳晉范宣子曰昔匄之祖在周為唐杜氏杜
預注曰周成王滅唐遷之於杜為杜伯國記曰周宣王
四十三年杜伯入為王卿士無罪而王殺之史記曰秦
武公十一年初縣杜即此地也括地志曰葢宣王殺杜
伯以後子孫㣲弱附於秦及春秋後武公㓕之為縣漢
宣帝時脩杜之東原為陵曰杜陵縣更名此為下杜城
廟記曰下杜城杜伯所築東有杜原城在底下故曰下
杜(杜伯冢在/城之東南)
秦阿房宫一名阿城在縣西二十里西北三靣有墻南
面無墻周五里一百四十歩崇八尺上闊四尺五寸下
濶一丈五尺今悉為民田十六國春秋曰苻堅建元二
十年慕容沖據阿房城初民謡曰鳯皇鳯皇上阿房堅
以鳯皇非梧桐不栖非竹實不食乃植桐竹數千萬株
于阿城以待鳯皇之至沖小字鳯皇終為堅賊
漢未央改在縣西北一十四里石虎建建武十一年廢
開利寺在縣南三十里皇甫村香積寺也永隆二年建
皇朝太平興國三年改今名
三㑹寺在縣西南二十里宫張村唐景龍中中宗幸寺
其地本倉頡造書堂皇朝太平興國三年改
大寧寺在縣西南五十里江留寺唐靈感寺也景龍二
年建皇朝太平興國三年改
興教院在縣南六十里楩梓谷口本百塔信行禪師塔
院唐大厯六年建皇朝太平興國三年改
嚴福寺在縣南五十里董村唐咸通七年置本翠微下
院皇朝太平興國三年改
妙果尼寺在府西南舊為西䑓寺唐御史䑓也有崔湜
所撰御史䑓精舍碑皇朝開寳中改石門山神廟在縣
西一十五里劉弼橋西
石炭堰神廟在縣西南四十里荆任村唐貞元十四年
置石父廟
石婆神廟並在縣西南三十五里昆明池石張衡西征
賦曰昆明靈池黒水𤣥沚牽牛立其左織女處其右注
云立牽牛織女於池之東西以象天河今石人宛在疑
後人名石父石婆云
河伯廟在縣北二十六里中橋村
漢髙祖廟在縣西四里班政坊皇朝開寳三年勑修雍
侯廟在府城北街漢元年立秦王將分闗中以章邯為
雍王都廢丘自漢遷都長安而雍地無復侯王之名章
邯死廢丘而廟食長安亦雍之舊地又雍齒亦侯未知
孰是安平公廟在府西街隋宇文愷封安平公文帝開
皇中遷都城賞愷之功故廟食存焉
周穆王陵在縣西南二十五里張恭村
樗里子墓在縣東北長安故城中史記樗里子秦惠王
之弟昭王七年卒葬於渭南章臺之東謂人曰後百嵗
當有天子之宫夾我墓也至漢興長樂宫在其東未央
宫在其西武庫正直其墓秦人諺曰力則任鄙智則樗
里(樗里侯室在昭王廟西渭隂/鄉樗里故俗謂之樗里子)
唐息隱太子陵在縣境
恭懿太子陵在髙陽原
　
　
　
　
　
　
　
　
　
　
　
　
　長安志巻十二
欽定四庫全書
　長安志巻十三　　　　宋　宋敏求　撰
　　縣三
　　　咸陽
咸陽縣(周畿今次畿自東微/南至本府四十里)本周王季所都秦舊縣也
孝公十二年於渭北城咸陽自汧隴徙都焉三秦記曰
咸陽秦所都在九嵕山南渭水北山水俱陽故名咸陽
(李吉甫元和郡縣圖志山南曰陽水北曰陽謂/之陽縣在北山之陽渭水之北故曰咸陽)秦自孝
公惠文悼武昭襄王始皇二世胡亥並都之始皇二十
六年一天下收天下兵聚之咸陽徙天下豪富二十萬
户於咸陽(胡亥時閻樂/為咸陽令)沛公元年秦三世子嬰降漢項
羽引兵西屠咸陽殺子嬰燒秦宫室火三月不滅漢髙
帝元年更名新城七年罷入長安元鼎三年更曰渭城
縣屬右扶風王莽改曰京城後漢省入長安按秦咸陽
在今縣東二十里故城是也漢渭城縣亦沿於此前趙
石勒於渭城置石安縣秦苻堅於今縣東北長陵城置
咸陽郡後魏太和二十年徙咸陽郡於涇水北今涇陽
縣是也隋開皇初郡廢九年改涇陽縣為咸陽十一年
徙故咸陽城西三里屬雍州即秦之杜郵也大業二年
省入涇陽唐武德元年復析涇陽始平置咸陽縣屬京
兆郡寄治鮑橋三年徙白起堡六年又徙便橋西北即
今縣也天授二年武后以其母順陵在縣界陞為赤縣
神龍元年復為畿今為次畿
縣境(東西七十五里/南北四十八里)
五鄉管五里(唐二十鄉有五雲鄉/長陵鄉餘皆不傳)
河南鄉在縣南管資川里
平原鄉在縣北管平城里
安業鄉在縣北管介公里
龍首鄉在縣北管慶雲里
奉賢鄉在縣東管奉城里
縣城崇一丈五尺壕深九尺闊一丈二尺周四里
中橋鎭在縣東二十五里
陶化驛在縣郭下東去府四十里西去興平縣四十五
里
臨臯驛在縣東南二十里
温泉驛在縣西二十里今廢
渭河浮橋在漢渭城縣南北兩城中間架渭水上即漢
之便橋也漢書曰武帝建元三年春初作便橋蘇林曰
去長安四十里服䖍曰在長安西北茂陵東去長安二
十里顔師古曰便門長安城北靣西頭門即平門也古
者平便皆同字於此作橋跨渡渭水以趨茂陵其道平
易即今所謂便橋是其處也便讀如本字唐末廢皇朝
乾徳四年重修後為暴水所壊淳化三年徙置孫家灘
至道二年復修於此(元和郡縣圖志曰長安城西門曰/便門北橋與門相對因號便橋)
中渭橋在縣東南二十里本名横橋架渭水上水經注
曰秦始皇作離宫於渭水南北以象天宫故三輔黄圖
曰渭水貫都以象天漢横橋南渡以法牽牛渭水南有
長樂宫北有咸陽宫欲通二宫之間故造二橋廣六丈
南北一百八十歩洞六十八柱七百五梁二百二十二
橋南北有隄徼立石柱柱南京兆主之柱北馮翊主之
有令丞各領徒一千五百人張釋之傳上行出中渭橋
張晏曰在渭橋中路漢末董卓入闗遂燔之魏武帝更
造舊圖經曰劉裕入闗又毁之後魏重造唐貞觀十年
廢三輔舊事曰漢承秦制造横橋置都水令以掌之號
石柱橋水經注曰秦始皇造橋鐡鐓重不勝故刻石作
力士孟賁等像祭之鐓乃可移動也橋之北首疊石水
中舊有忖留神像此神嘗與魯班語班令其人出忖留
曰我貌醜卿善圖物容我不能出班於是拱手與言曰
出頭見我忖留乃出首班以脚畫地忖留覺之便還沒
水故置其像於水中惟背以上出水其後魏武帝重造
忖留之像因乘馬見之驚又命下之水中
中橋渡在縣東二十五里
安劉渡在縣東三十五里
兩寺渡在縣西十五里淳化三年廢
嘉麥渡在縣東三十五里
畢原在縣北詩曰終南何有有紀有堂毛註曰紀基也
堂畢道平如堂也鄭註曰畢終南山之道名邉如堂之
墻然書序曰周公薨成王命葬公於畢劉向傳曰文武
周公葬於畢師古曰畢陌在長安西四十里三輔故事
曰文王武王周公皆葬畢陌南北春秋左氏傳曰王使
詹桓伯辭於晉曰我自夏以后稷魏駘芮岐畢吾西土也
葢武王克商之後以其地封文王次子又曰畢原酆郇文
之昭杜注曰畢在長安西北闗中記曰髙陵北有畢原
陌謂此原之陌也秦記曰池陽原漢長坂(元和郡縣圖/志曰畢原即)
(縣所理原南北數十里東西二三百里無山川陂湖井/深五十丈亦謂之畢陌漢朝諸陵並在其上下又名石)
(安原即在石勒置石安縣/之所按石安原見涇陽)
矩隂原在縣西南二十里
渭水西自興平界來流入髙陵縣界
豐水在縣西十一里自長安縣界來流至宋村合入渭
水經注曰渭水又東與豐水㑹于矩隂山内其水縁南
山郊水合流
馬跑泉在縣西二十五里
要册泉在縣北八里
下村泉在縣西北一十五里
李村泉在縣西北一十里
蘭池陂即秦之蘭池也在縣東二十五里
周氏陂周十三里舊圖經曰漢周勃家在此其子亞夫
有功遂賜此陂故地以氏稱之長安圖曰周氏曲在咸
陽縣東南三十里李善曰今周氏陂陂南一里有漢蘭
池宫
興成渠在縣西十八里唐李石為相奏令咸陽令韓遼治
之東建永豐倉自秦漢以來䟽鑿為漕渠起咸陽抵潼
闗三百里無車輓之勞其後堙廢自此復之
細柳倉在縣西南三十里漢舊倉也文帝後六年周亞
夫為屯將軍次細柳服䖍曰在長安西北如淳曰長安
細柳倉在渭北近石徼張揖曰在昆明池南今有柳市
是也師古曰匈奴傳云置三將軍軍長安西細柳渭北
棘門霸上此則細柳不在渭北揖説是也三輔故事曰
周亞夫軍於細柳今石徼是也石徼西有細柳倉城東
有嘉禾倉樊噲傳柳中即細柳地也在長安西(按石徼/亦作石)
(墩/)
棘門在縣東北十八里漢文帝後六年徐厲為將軍次
棘門孟康曰在長安北秦時宫門也如淳曰三輔黄圖
棘門在横門外
杜郵亭在縣西南三十八里白起自刎之處水經注曰
杜郵亭在咸陽西十七里今名孝里亭中有白起祠三
秦記曰長安城西有九嵕山西有杜山又有畢陌西北
有孝里西有白起墓杜預曰畢國在西北
杜郵館在古縣城東
曲郵在縣境漢書髙帝征黥布張良送至曲郵
交道廐去長安六十里近延陵
秦咸陽故城在縣東二十里漢渭城亦治於此隋故縣
城在縣東二十二里渭水北即秦之杜郵其城周八里
唐故縣城在渭河北杜郵館西城崇一丈五尺
祥谷水合豐水
白谷水合豐水
聖女泉出縣西二十里昆明池北平地上周十歩西北
流五十歩與牧猪泉合(圖經曰水池在縣西北五里按/十道志長安西有滮池亦名聖)
(女泉葢滮池/水相近也)
野韭澤即漢牛首池也在縣西北三十八里
漕河在縣南十五里自萬年縣界來經縣界五里入于
渭漢書武帝元光六年春穿漕渠通渭
龍首渠在漢東北五里自萬年縣界流入注于渭
明渠漢時渠也水經注曰在長樂宫桂宫之間
清渠在縣西五十里自鄠縣界來經縣界一十里流注
于渭
漆渠在縣西南二十里舊自縣之坈河分水經縣界二
十里入漕河漢書曰穿此渠通漆水故曰漆(括地志曰/胡亥築阿)
(房宫開此渠而/運南山之漆)
永安渠隋文帝開皇三年開在縣南引交水入宫之北
門(唐明皇自蜀還京肅宗至望賢宫迎明皇/帝親籠馬行數十歩執鞭弭道過渠入宫)
唐望賢宫在縣東數里開逺門内
善因寺唐穆宗由複道幸咸陽止於此寺
周文王廟二處一在縣西一在縣東相去各十五里
武王廟在縣北五里
成王廟在縣西十五里
康王廟在縣北七里
漢吕太后廟在縣東北三十五里
景帝廟在縣東北十五里
武帝廟在縣東北八里
介子推廟在縣西北三十五里
武安君秦將白起廟在縣五里
四皓廟在縣東二十五里(漢髙帝時人/商山隠士也)
漢鄼侯蕭何廟在縣西三十里
周文王陵在縣北十五里書序曰周公薨成王葬於畢
註曰不敢臣周公故使近文武之墓孟子曰文王生於
岐周卒於畢郢註書曰太子發上祭于畢下至於盟津
畢文王墓近鎬也漢書劉向傳曰文武周公葬于畢師
古曰畢陌在長安西
惠帝安陵在縣東三十五里(元和郡縣圖志陵/在縣東北二十里)臣瓉曰
在長安北三十五里三輔黄圖曰去長陵十里闗中記
曰徙闗東倡優樂人五千户以為陵邑善為詼啁故俗
稱安陵啁也
四皓墓在安陵西
張敖塚在安陵東三十里(塚上有五岳之像/今人謂之五岳塚)
景帝陽陵在縣東十五里(元和郡縣圖志曰/陵在縣東四十里)漢書曰景
帝五年作陽陵邑後三年葬陽陵臣瓉曰陵在長安東
北四十五里帝王世紀曰陽陵山方一百二十歩髙四
十丈
昭帝平陵在縣東北一十三里漢書曰帝作陵制令通流
水而巳石槨廣一丈二尺長二丈五尺無作墳陵東北
作廡長三丈五歩外為小厨裁足祠祀萬年之後掃地
而祭臣瓉曰陵在長安東北
元帝渭陵在縣東北一十三里臣瓉曰陵在長安北五
十六里(王莽遣使壊渭陵園門泉/池曰無使民復思漢氏也)
成帝延陵在縣西北十五里漢書曰成帝葬延陵在扶
風去長安六十二里闗中記曰延陵在長安西北四十
里渭陵之東延陵是也成帝起延陵城邑以成言事者
以為不便乃更造昌陵在霸城東二十里運沙渭濵取
東山土東山土與粟同價所費巨億數年而陵不成谷
永等奏昌陵積土為髙山陵寢猶在實土之上浮土之
下非永年之基延鄉之地居髙臨下道貫二州二十餘
縣宜還就延鄉乃遣衛尉淳于長行視長奏宜如永等
議乃徙延陵而棄初言者將作大匠郭萬年於燉煌配
役(三輔舊事曰成帝作延陵及起廟竇將軍有青苖地/在廟角恐犯蹈之故言作陵不便乃徙昌陵取土東)
(山下土與/粟同價)
哀帝義陵在縣西八里漢書臣瓉曰義陵在右扶風去
長安四十六里
平帝康陵在縣西二十五里漢書臣瓉曰在長安北六
十里舊圖經曰康陵在興平原口
漢傅太后廢陵水經注曰在霸城西北王莽奏毁其陵
今本處積土猶髙謂之増屏又謂之増埠
唐世祖元皇帝興寜陵在縣東三十五里五雲鄉周五
里
承天皇帝順陵在縣東北二十五里長陵鄉周二里(此/陵)
(乃武后之父母也/追贈皇帝皇后)
周太公廟在縣東二十五里周尚父齊太公吕望也鄭
𤣥曰太公受封于齊留為太師五世之後乃歸葬於齊
周公墓在縣東北三十里
漢蕭何墓在縣東北三十七里
曹參墓在縣東北三十五里
張良墓在縣東北三十六里留侯陪葬長陵與髙祖長
陵相去五里
揚雄墓按揚雄家誄曰子雲以天鳯五年卒詔陪葬安
陵阪上弟子鉅鹿侯芭負土作墳號曰𤣥塚
順陵在縣東北三十里唐武后追尊其母曰孝明皇后
號順陵
　
　
　
　
　
　
　
　
　
　
　長安志巻十三
欽定四庫全書
　長安志巻十四　　　　宋　宋敏求　撰
　　縣四
　　　興平　　武功
　　　興平
興平縣(唐畿今次畿東/至府九十里)本周犬丘之地帝王世紀曰周
懿王二年王室大衰自鎬徙都犬丘今槐里也史記秦
之先大駱生非子居犬丘秦名曰廢丘項羽封章邯為
雍王都廢丘漢髙帝三年改曰槐里縣莽曰槐治今縣
北故城是屬右扶風武帝析置茂陵縣王莽曰宣城昭
帝又析置平陵縣屬右扶風王莽曰廣利今縣東二十
里咸陽縣界平陵古城是魏黄初元年改平陵為始平
縣因原以名之晉太始二年置始平郡領槐里始平武
功鄠薊城五縣苻堅徙始平於茂陵故城後魏太武太
平眞君七年省始平郡縣入扶風郡焉孝莊帝永安元
年又徙縣於今縣東北一十五里(平道志曰永安元年/移扶風郡於文學城)
(領槐里始平盩/厔三縣屬雍州)恭帝元年又徙今縣東北二十五里後
周宣帝大象二年復徙今縣東南十里文學城隋開皇
三年𨽻京兆郡大業九年徙於今治唐天授二年𨽻稷
州大足元年還𨽻雍州景龍四年金城公主降吐蕃賛普
中宗送至縣因改為金城徙於馬嵬故城至德初置興
平軍二載改為興平縣
縣境(東西五十里/南北六十里)
六鄉管二百二十村(唐二十鄉有扶風/鄉湯祠鄉餘不傳)
被化鄉在郭下管村四十
耿祠鄉在縣西三里管村四十
零保鄉在縣東三里管村四十
文渭鄉在縣南五里管村三十六
保安鄉在縣東北五里管村三十六
崇節鄉在縣北三里管村二十八
縣城周七里餘二百歩崇二丈隋大業九年築六門槐
里驛在郭下東至咸陽驛四十五里西至武功驛六十
五里
馬嵬驛在縣西二十里今廢
石橋在縣西二十里馬嵬店
龍光渡在縣西南三十五里(渭水/上)
始平原在縣北一里東西五十里南北八里東入咸陽
界西入武功界三秦記曰長安城北有始平原數百里
其人井汲巢居井深五十丈漢時亦謂之北芒巖西京
雜記曰茂陵富人袁廣漢藏鏹巨萬家僮九百人於北
芒巖築園東西四里南北三里激流注其内構石為山
髙十餘丈連延數里養白鸚鵡紫鴛鴦旄牛青兕廣漢
後有罪誅沒入官為園鳥獸草木皆徙植上林苑又曰
何武葬於北芒龍薄坂
王嘉冢在東北一里
渭水南去縣二十九里自武功縣界來澇水注之入咸
陽縣界
玉女泉在縣東南
史家泉在縣北楊妃故冢西
板橋泉在縣西北一十七里深百尺流入白渠後魏地
形志曰槐里縣有板橋泉
龍泉亦名温泉又名姜子泉在縣西一十七里周數十
歩深不可測
涇龍泉新泉相去十餘歩在縣西一十七里周數十歩
流入白渠
馬嵬泉在縣西二十里周數十歩深百尺流入白渠
靈寳泉在縣東南二十里周數十歩深不可測舊圖經
曰漢帝時邊韶得靈寳符于此泉後祈晴有靈因名之
醴泉在縣東南二十里周數十歩深不可測舊圖經曰
醴泉在扶風鄉唐貞觀十二年自然湧出其味如醴飲
之疾愈
成國渠在縣北一里西自武功縣界流入縣界凡六十
里溉田二百四十餘頃東流入咸陽縣界即古白渠也
水經注曰成國故渠故魏尚書右僕射衛臻征蜀所開
也上承汧水於陳倉東東過郿及武功槐里縣(按唐石/記咸通)
(十三年夏四月戊子京兆府奏修六門堰畢其渠合韋/川莫谷香谷武安四水溉武功興平咸陽髙陵等縣田)
(二萬餘頃俗號渭白渠言其利與涇白相上下又曰成/國渠見漢書地理志元魏時僕射衛臻征蜀復開以溉)
(田大統十三年魏始築堰置六斗門以節水貞觀中役/九州夫匠沈鐵牛鐵劔以禦魑魅始就其功永徽四年)
(右僕射于志寧治之尋於聖厯中勑稷州刺史張知謇/修焉始通武安水久視元年副西京留守雍州長史薛)
(季昶得許公稚者縳土牛以殺水勢春官郎中薛稷刻/石叙之咸通十一年七月咸陽縣民薄逵等上言六門)
(淤塞縁渠之地二十年不得水耕耨而其官嵗以水籍/為税請假錢二萬八千九百八十貫以為修堰工作之)
(費候水通流追錢各户以還京兆府為之奏乃詔借内/藏錢以充命中使董其事又令本縣官專之後記役凡)
(用萬萬千/緍云今涸)
昇原渠在縣南一十五里西自武功縣流入縣界凡六
十里溉田七十餘頃東流入咸陽其原出汧水自鳯翔
虢縣城西北原流至武亭合流數里西南至六門堰東
成國渠合流西南出縣界以其昇原而流故名之唐垂
拱初連岐隴水今涸
普濟渠在縣南一十里自武功縣流入縣界凡六十里
溉田七十餘頃東流入咸陽今涸
清渠在縣南二里東流入咸陽縣界
馬牧澤在縣東南二十里南北廣四里東西二十一里
百頃泊在縣西二十五里周一十六里今時在縣西二十
里周十四里
曲泊在縣西南十五里(百頃泊而下並有蒲魚之利邑/人利焉隋開皇十五年各築隄)
(防/䕶)
浪井在耿祠鄉唐貞元五年自然湧出有疾者飲之皆
得愈逺近汲取朝夕如市
章邯臺在縣東南十里
石星晉穆帝大和年中隕于槐里
槐里故城即犬丘城在縣東南一十里周十二里崇二
丈五尺晉太康中始平郡治也其城遞帶防陸舊渠尚
存即漢書所謂槐里環隄者也晉灼曰綂環槐里隄者
是也
小槐里李竒曰即槐里之西城也東已有槐里城故以
此城為小槐里魏志太祖以陽阜為武都太守以武都
孤逺欲移之人多戀土然阜威信素著前徙人在京兆
扶風天水界者萬餘户於是徙郡於小槐里百姓襁負
隨之
茂陵故城在縣東北一十九里周三里三輔舊事曰武
帝於槐里茂鄉徙户六萬一千置茂陵縣屬右扶風舊
圖經曰徙茂陵城葢苻堅時也魏恭帝末年徙於金城(十/道)
(志曰舊志茂陵宣帝置按武帝/時已徙户居之至宣帝時為縣)
文學城在縣東崇二丈五尺十道志曰今謂之故縣城
武學城在縣東一十里崇二丈五尺與文學城相接二
城並秦章邯築
樊噲城在縣南一十里崇一丈西京記曰漢王襲雍章
邯敗走廢丘城命將軍樊噲圍之於城西築䑓以望之
(今縣西南有武/延䑓疑是焉)
馬嵬故城在縣西北二十三里孫景安征途記曰馬嵬
人名於此築城以避難未詳何代人姚萇時扶風王駢
以數千人保馬嵬故城
漢黄山宫在縣西南三十里
隋仙林宫在縣西十八里文帝置
登眞觀在縣西南一里半唐垂拱元年置
天興觀在縣東北一里景龍元年置
要册廟在縣北一里
露膊將軍廟在縣西北五里
商湯祠在縣西北二十里湯祠鄉
漢武帝龍淵故廟在縣東北一十七里
龍淵廟在縣東北二十四里武帝廟也
漢武帝茂陵在縣東北十七里武帝建元二年置茂陵
邑後元二年葬(師古曰本槐里縣之茂鄉故曰茂陵/臣瓉曰茂陵在長安西北八十里)元
帝初元三年四月乙未孝武園白鶴館災園中五里馳
逐走馬之館(師古曰五里者/言其周四五里)不當在山陵昭穆之地(闗/中)
(記曰漢諸陵皆髙十二丈方一百二十歩惟茂陵十四/丈方百四十歩徙民置縣者凡七長陵茂陵各萬户餘)
(五陵各五千户陵縣屬太常下𨽻郡也守陵溉樹掃除/凡五千人陵令屬官各一人寢廟令一人園長一人門)
(史三十三人候四人元帝時三輔七十萬户始斷不復/徙人陪陵渭陵延陵義陵皆不立銘漢帝諸陵自各立)
(廟或在城内或在城外或在陵傍又陵下園中有寢室/有便殿日祭於寢月祭於廟時祭於便殿寢日四上食)
(廟嵗二十五祠於便殿又祭于遊衣時至元帝始正迭/毁禘祫之制唯祖宗之廟世世不毁餘五廟親盡而毁)
(四時祭於廟除諸寢園不除衣冠之逰其後㦯廢或興/至於王莽漢武故事曰帝見形謂陵令薛平曰吾雖失)
(勢猶為女君奈何令吏卒上吾陵上磨刀劔乎自今已/後可禁之平頓首謝因不見往問陵旁果有方石可以)
(為礪吏卒嘗盗磨刀劔霍光欲斬之張安世曰神道茫/昧不宜為法乃止故阮公詠懐詩曰失勢在須臾帶劔)
(上吾/陵)
李夫人墓亦名望仙䑓二十丈周二百六十歩在縣東
北十六里三輔黄圖曰李夫人墓東西五十歩南北六
十歩髙八丈茂陵西北一里俗名英陵水經注曰李夫
人塚塚形三成世謂之英陵
霍去病墓在縣東北十九里崇二丈漢書曰病為驃騎
將軍大司馬冠軍侯元狩六年薨上悼之發屬國𤣥甲
軍陳自長安至茂陵為冢象祁連山師古曰在茂陵旁
冢上有竪石一冢前有石人馬者是
衛青墓在縣東北十五里崇二丈漢書曰青為大將軍
大司馬長平侯尚平陽主元封五年薨與主合葬起冢
象盧山云師古曰在茂陵東次去病冢之西相併者是
原氏阡漢書原渉自以先人墳墓儉約乃大治起冢舍
初武帝時京兆尹曹氏葬茂陵民謂其道為京兆仟渉
慕之買地開道立表曰南陽仟人不肯從謂之原氏仟
四馬務在縣東南二十餘里從東第一曰飛龍務次大
馬務次小馬務次羊澤務地凡三百七十一頃南渡渭
河慶厯中為營田尋罷之其後民占佃簿籍亡散不復
歸於有司
　　　武功
武功縣(唐畿今次畿東南/至府一百四十里)古有邰國堯封后稷之地周
平王東遷以錫秦襄公孝公作四十一縣斄美陽武功
各其一也武功葢在渭水南郿縣地是(按漢書右扶風/有斄有郿有武)
(功今此縣舊文斄美陽武功各為縣而又云/縣在郿縣地疑斄郿美陽後皆入武功耳)左傳周景
王使桓伯讓於晉曰我自后稷駘芮岐畢吾西土也杜
注云邰在始平武功縣邰地是也廟記曰武功本名邰
後改名斄城闞駰十三州志曰斄古文作邰古今字異
耳舊縣境有武功山斜谷水亦曰武功水是則縣本以
山水立名也漢屬右扶風王莽曰新光後漢省永平八
年復自渭水南徙武功縣於故斄城任安以武功小邑
無豪易髙故名武功晉屬始平國後魏太和十一年改
為美陽又置武功郡兼領美陽莫西二縣屬岐州後周
孝明帝武成二年以武功郡屬雍州武帝建德三年省
武功郡美陽縣自此以前皆治斄城今西南二十二里
故斄城是後復立武功縣於今治所中亭川唐武德三
年分雍州之武功好畤盩厔郇州之郿四縣於今治置
稷州因后稷所封為名又析始平置扶風縣四年以岐
州之圍川𨽻之七年以郿𨽻岐州貞觀元年廢州省扶
風以圍川鳯泉𨽻岐州盩厔武功𨽻雍州天授二年復
為稷州領武功奉天始平盩厔好畤等五縣大足元年
廢稷州縣復𨽻京兆後唐同光中𨽻鳯翔長興元年還
屬京兆府
縣境(東西四十六里/南北五十里)
四鄉管四里(唐一十四鄉有/中水鄉餘不傳)
髙望鄉在縣東管望鄉里
周源鄉在縣南管懐徳里
節婦鄉在縣東南管顯陽里
義門鄉在縣北管順義里
縣城周三里二百二十歩崇九尺上闊一尺五寸下闊
四尺五寸
太乙山在縣東漢書古文以為終南
垂山在縣東漢書古文以為惇物
太白山三秦記曰太白山在縣南去長安二百里不知
髙㡬許俗云武功太白去天三百山下軍行不得鳴皷
角鳴皷角則疾風暴雨兼至也周地圖記太白山甚髙
上常積雪無草朩半山有横雲如瀑布則㴻雨人常以
為候驗之如離畢焉故語曰南山瀑布非朝即暮水經
注曰太白山南連武功山於諸山最為秀傑冬夏積雪
望之皓然魏略曰吉茂蘇則値亂隱於扶風南太白山
中以經籍自娛
三畤原在縣西南二十里崇五十丈西入扶風縣界雍
水十道志曰俗名白水亦曰圍川水西北自扶風縣界
流入
温泉水出太乙山其水沸湧如湯水經注杜彦達曰可
治百病池清則疾愈池濁則無驗其水下合溪流北注
渭白渠在縣南一十三里西魏大統十三年置入興平
縣今無基址(隋志有永曹/渠普濟渠)
成國渠注渭水在縣境
五泉渠十道志曰西自岐州扶風縣界流入渠經三畤
原上東流經縣西南去縣十二里隋文帝葬原上因絶
此水又東合成國渠
六門堰十道志曰西魏文帝大統十三年置六斗門節
水因名之
陂池在縣北二十里義門鄉
斄亭新論曰邰在縣西其民有㑹日約相與夜中市如
不為則有災咎後漢書曰王忳字少林除郿縣令到官
至斄亭亭長曰亭有鬼數殺過客不可宿也忳曰仁勝
凶邪徳除不祥何鬼之避即入亭止宿夜中聞女子稱
寃之聲忳曰有何枉狀可前求理乎女子曰無衣不敢
進忳便投衣與之女子乃前訴曰妾夫為涪令之官過
宿此亭亭長無狀枉殺妾家十餘口埋在樓下悉盗取
財貨忳問亭長姓名女子曰即今門下㳺徼者也忳曰
汝何故數殺過客對曰妾不得白日自訴每夜陳寃客
輙眠不見應不勝感恚故殺之忳曰當為汝理此寃勿
復害良善也因解衣於地忽然不見旦召游徼詰問具
伏罪即收繫及同謀十餘人悉伏辜遣吏送其喪歸鄉
里於是亭遂清
孝義䑓在縣北二十里義門鄉
故斄城一名武功城在今縣西南二十里周邰國也周
城在美陽城西北中水鄉周大王所居邑也詩曰古公
亶父來朝走馬率西水滸至于岐下又曰周原膴膴堇
荼如飴爰契我龜築室於兹帝王世紀曰周大王避狄
循漆水踰梁山徙邑於岐山之陽今扶風美陽西北有
岐陽城舊周地也
美陽故城在縣西七里漢書曰美陽縣屬右扶風注周
大王所邑有髙泉宫秦宣太后所起後魏太和十一年
廢
慶善宫在縣南一十八里神堯之舊第也太宗降誕
之所南臨渭水武徳元年建武功宫六年改慶善宫貞
觀六年太宗臨幸讌羣臣賦詩後廢為慈德寺
武太后行宫在縣東五里髙望鄉
上武亭川東原至興平縣西界三十五里
上武亭川西原至鳯翔府扶風縣東界一十一里三百
二歩
髙望川在縣東二十五里
渭水自鳯翔府扶風縣來入縣界水經曰渭水東經武
功縣北
斜水漢書出衙領山北至郿入渭水經注曰出縣西南
衙領山北歴斜谷過五丈原東原在縣西十餘里水出
武功縣亦謂之武功水諸葛亮表遣虎歩監孟琰據武
功水東司馬懿因阻水出騎萬人來攻琰營亮作車橋懿
見橋垂成便引兵退後漢志引西征賦注曰褒斜谷在
長安西南南口褒北口斜長百七十里其水南流
褒水漢書亦出衙領山至南鄭入沔
武亭水北自好畤縣來至縣南立節渡合渭水白水本
名雍水亦曰圍川水西自扶風縣界來至縣合武亭水
莫谷水水經注曰莫谷水南經美陽縣與中亭川水相
合舊圖經曰自奉天縣界一十里流至縣東北合武亭
水十道志曰三畤原莫谷水南經武功縣北
乘本寺在縣西北一里本唐神堯宅太中元年建為報
本寺
寳意寺在縣西一里亦唐神堯别宅乾封三年建為寳
意寺周顯徳二年改重恩寳意寺寺東臨絶崖
埀山斜水涯有祠三所
后稷祠在縣西南二十二里
姜嫄祠在縣西南二十二里
隋文帝太陵在縣西南二十里三畤原
唐哀帝陵在縣西原上
漢蘇武墓在縣北一十里義門鄉按郡國志蘇武冢在
好畤縣東三十里里名守節鄉與此地里相接
　
　
　
　
　
　
　
　
　長安志巻十四
欽定四庫全書
　長安志巻十五　　　　宋　宋敏求　撰
　　縣五
　　　臨潼　　鄠
　　　臨潼
臨潼縣(唐次赤今次畿/西至府五十里)本周驪戎國春秋時晉獻公伐
驪戎其後秦滅之為驪邑漢書髙袓七年置新豐縣(應/劭)
(曰太上皇思東歸於是髙祖改築城寺街里以象豐徙/豐民以實之故號新豐三輔舊事曰太上皇不樂關中)
(思慕鄉里髙祖徙豐沛屠兒酤酒賣餅商人立為新豐/西京雜記曰髙祖既作新豐并移舊社街巷棟宇物色)
(如舊士女老幼相慶路首各知其室放犬羊雞鴨於通/衢亦競識其家匠人朝寛所為也移者皆喜其似而憐)
(之故競加賞贈月餘致累百金别本曰太上皇徙長安/居深宫悽愴不樂髙祖竊因左右問故以平生所好皆)
(屠販少年酤酒賣餅鬭雞䠞踘以為歡今皆無此故不/樂髙祖乃作新豐移諸故人實之太上皇乃悦故新豐)
(多無賴無衣冠子弟故也髙祖少時/常祭枌榆之社及移新豐亦立焉)郡國縣道記曰今
縣東十三里故新豐縣西南四里新豐故城即髙帝為
太上皇所立後漢靈帝末徙安定郡隂盤縣寄治於此
城今亦謂之隂盤城後魏太和九年徙隂盤縣於今縣
東三十二里冷水西戯水東司馬村故城是其新豐縣
自隂盤寄治後又徙於故城東三十里盖在零水側周
閔帝元年又徙於天寳廢新豐縣東南七里隋大業七
年又徙於天寳中廢縣所治垂拱二年以縣東南三十
里有山踴出改為慶山縣天授二年於縣界零口置鴻
州析慶山渭南兩縣置鴻門縣以慶山髙陵櫟陽渭南
五縣𨽻焉久視元年廢州并鴻門縣神龍元年復改慶
山為新豐縣開元後𤣥宗每嵗十月幸温湯嵗盡而歸
以縣去湯泉稍逺天寳四載析新豐萬年二縣於温泉
旁置㑹昌縣於今治以山名名之又升為赤縣(六載發/馮翊華)
(隂丁夫築㑹昌羅城於温/湯所置百司及公卿邸第)七載省新豐改㑹昌縣改山
曰昭應(鄭嵎津陽門詩注曰時有詔改新豐為㑹昌縣/移自隂盤故城置于山下至明年十月老君置)
(于朝元閣而於其處立降聖觀改新豐為昭應/縣廨宇始成令大将軍髙力士率禁樂以落之)皇朝大
中祥符八年避玉清昭應宫名改縣為臨潼
縣境(東西五十五里/南北四十里)
三鄉管一百一十六村(唐十/八鄉)
旌儒鄉在縣西南管村三十九
㑹徳鄉在縣東南一十里管村三十六
潤渭鄉在縣東四十五里管村四十一
零口鎮在縣東四十里
昌亭驛在縣西南五十歩東至華州渭南縣驛八十里
西至本府秦州驛五十里南至藍田縣七十里北至櫟
陽縣三十五里
戯水驛兩京道里記曰大業六年置在戯水店驪山在
縣東南二里驪戎來居此山故以名按土地記曰即藍
田山也温湯出山下其陽多寳玉其隂多黄金三秦記始
皇作閣道至驪山八十里人行橋上車行橋下今石柱
猶存山上立祠名曰靈臺述征記曰長安東則驪山西
則白鹿原北望雲陽悉見山阜之形而恒若雲霧之中
天寳元年更驪山曰㑹昌山七載又改曰昭應山山神
曰𤣥徳公(水經曰浮胏山盖驪山之/麓而有異名一作胏浮)
慶山在縣東南三十五里唐垂拱二年踴出(譚賔録曰新/豐縣因風雷)
(有慶山踴出髙二百尺荆州人俞文俊詣闕上書曰臣/聞天氣不和而寒暑併人氣不和而疣贅生地氣不和)
(而堆阜出今陛下以女主處陽位反易剛柔故地氣隔/塞而山變為災陛下謂之慶山臣以為非慶也疏奏天)
(后大怒放之于嶺外兩京道里記曰慶山百餘尺居守/以聞百寮畢賀給事中魏叔璘曰地生骨堆何足可慶)
(或以上聞坐賜死識者謂叔璘竊語/是以被戮故禍不及家止身而已)
鴻門坂在縣東十七里漢舊大道北下坂口名也關中
記曰鴻門在始皇陵北十里新豐縣漢書沛公㑹項羽
處又文帝登霸陵指新豐路示慎夫人曰此是北走邯
鄲道也又亭尉呵李廣處(續漢書郡國志新/豐縣東有鴻門亭)坑儒谷在
縣西南五里秦始皇坑儒於驪山下故名坑儒鄉漢書
注師古曰今新豐縣温湯之處號愍儒鄉温湯西南三
里有馬谷谷之西岸有坑古老相傳以為秦坑儒處也
衛宏詔定古文官書序云秦既焚書患苦天下不從所
改更法而諸生到者拜為郎前後七百人乃宻令冬種
瓜於驪山坑谷中温處瓜實成詔博士諸生説之人人
不同乃命就視之為伏機諸生賢儒皆至焉方相難决
因發機從上填之以土皆壓終乃無聲此則閔儒之地
其不謬矣唐天寳中改為旌儒鄉立旌儒廟(賈至/作碑)
磑千谷在縣西南七里
鳳皇原後漢延光二年鳳皇集新豐即此原也亦驪山
之别麓唐韋嗣立構别廬於驪山鳳皇原鸚鵡谷有重
崖洞壑飛流瀑水中宗臨幸改為清虚原幽棲谷(唐書/曰新)
(豐鸚鵡谷水清相傳云此水清天下/平開皇之初暫清尋濁至是而復清)
很石在縣東十里秦始皇陵東南二里形似龜初始皇
之葬逺採此石将致之驪山至此不復動石崇一丈八
尺周十八步
渭水在縣北十里西自萬年縣界來東入渭南縣界泠
水(一作/零)在縣東三十五里來自渭南縣界亦曰百丈水
水經注曰泠水出胏浮山歴隂盤新豐兩原之間北流
注於渭
戯水在縣東二十七里漢書曰陳涉之将周章西入關
至戯秦将章邯距破之應劭曰戯𢎞農湖縣西界也孟
康曰水名也蘇林曰在新豐東南三十里師古曰戯在
新豐東今有戱水驛其本出藍田北界横嶺至此而北
流入渭孟蘇說是應說失之戯許宜反水經注曰泠水
出浮胏山戯水出驪山鴻谷(鴻一/作馮)又北歴戯亭東即周
幽王死處兩京道里記曰戯水周幽王以褒姒逰於此
故以為名水至濁北流入渭東西有店南去昭應縣二
十九里
隂盤城河水在縣東北一十四里出縣北楊村社魚池
水在秦始皇陵東北五里周四里水經注曰泉出驪山
本導源北流始皇葬於山北水過而曲行東注北轉初
造陵取土其地汙深水積成池謂之魚池
市谷水在縣東三十里流入渭
灥澄泉在縣西南五里(灥從縁切兩/面泉出也)
鳴犢泉在縣西北一十里
石澗河在縣西二里
水碓河在縣西五里
王橋河在縣東三十里流入渭
蝎蚸井在縣東北上七里官道側井旁有迴道縈繞及
于水次
温湯在縣南一百五十步驪山之西北雍州圖曰温湯
在新豐縣界温谷即温泉也三秦記曰驪山湯舊說以
三牲祭乃得入可以去疾消病不爾即爛人肉俗云始
皇與神女戯不以禮神女唾之則生瘡始皇怖謝神女
為出温泉而洗除後人因以為驗漢武帝故事曰驪山
湯初始皇砌石起宇至漢武又加修飾焉張衡賦序曰
余適驪山觀温泉浴神井嘉洪澤之普施十道志曰今
按泉有三所其一處即皇堂石井周武帝天和四年大
冢宰宇文䕶所造隋文帝開皇三年又修屋宇列樹松
栢千餘株貞觀十八年詔左屯衛大将軍姜行本将作
少匠閻立徳營建宫殿御賜名湯泉宫太宗因幸製碑
咸亨二年名温泉宫(唐年小録曰開元十年置温泉宫/實録與元和郡縣圖志曰開元十)
(一年初置/温泉宫)天寳六載改為華清宫驪山上下益治湯井
為池臺殿環列山谷明皇嵗幸焉又築㑹昌城(是嵗發/馮翊華)
(隂等郡丁夫/築㑹昌羅城)即於湯所置百司及公卿邸第焉華清宫
北向(正北門外有左右朝堂門宇相/對有望仙橋北有左右講武殿)正門曰津陽門(宫/北)
(門之内曰津陽門門外有𢎞文館/以下見津陽門詩注及今所在迹)東面曰開陽門(宫之/東面)
(正門也門外/有宜春亭)西面曰望京門(宫之西面正門也門外近/南有御交道上嶺通望京)
(樓/)南面曰昭陽門(宫之南面正門也今謂之山門門外/有登朝元之路本唐之御輦便路也)
津陽門之東曰瑶光樓(南有/小湯)其南曰飛霜殿(寝殿也白/少傅以長)
(生殿為寝/殿非也)御湯九龍殿(在飛霜/殿之南)亦名蓮花湯(明皇雜録/曰𤣥宗幸)
(華清宫新廣湯制作宏麗安禄山於范陽以白玉石為/魚龍鳬鴈仍以石梁及石蓮花以獻雕鐫巧妙殆非人)
(功上大恱命陳於湯中仍以石梁横亙湯上而蓮花㺥/出水際上因幸華清宫至其所觧衣将入而魚龍鳬鴈)
(皆若奮鱗舉翼状欲飛動上甚恐遽命撤去而蓮花今/猶存又甞於宫中置長湯數十間屋環回甃以文石為)
(銀鏤小船及白香朩船置於其中至於檝棹皆飾以珠/玉又於湯中壘瑟瑟及沉香為山以状􁧤洲方丈津陽)
(門詩注曰宫内除供奉兩湯外而内外更有湯十六所/長湯每賜諸嬪御其修廣與諸湯不侔甃以文蟲密石)
(中央有玉樽捧湯泉噴以成池又縫綴錦繡為鳬鴈置/於水中上時於其間泛銀鏤小舟以嬉㳺焉次西曰太)
(子湯又次西少陽湯又次西尚食湯又次西宜春/湯又次西長湯十六所今唯太子少陽二湯存焉)玉女
殿(今名星辰湯南有玉女殿北有虚閣/閣下即湯泉二玉石甕湯所出也)七聖殿(殿在宫/中自神)
(堯至睿宗昭成肅明皇后皆立衣衮衣繞殿石榴皆太/真所植南有功徳院其間瑶壇羽帳皆在焉順興影堂)
(果老藥室/亦在禁内)宜春亭(在開陽/門外)重明閣(今四聖殿北臨髙有/重明閣倚欄北瞰縣)
(境如在諸掌閣下有小也中植蓮荷池/東鑿井每盛夏泉極甘冷邑人汲之)四聖殿(重明之/南曰四)
(聖殿殿東/有恠栢)長生殿(齋殿也有事於朝元閣即齋沐此殿/山城内多馴鹿有流澗號飲鹿泉金)
(沙洞玉築峯皆𤣥宗為名洞居殿之左玉築峯上有/王母祠實録天寳元年新作長生殿集靈臺以祀神)集
靈臺朝元閣(天寳七載𤣥元皇帝見于朝元閣即改/名降聖閣按上文立降聖觀疑非是)老
君殿(朝元閣之南玉石為/老君像制作精絶)鐘樓(在朝元/閣之東)明珠殿(長生殿/之南近)
(東/也)笋殿(殿側有魏温泉堂碑其石瑩/徹見人形影宫中號頗黎碑)觀風樓(樓在宫外/東北隅屬)
(夾城而達于内前驅馳道周視山川/大厯中魚朝恩毁拆以修章敬寺)鬭雞殿(在觀風/樓之南)按
歌臺(在鬭雞殿之南/臺南臨東繚墻)毬場(宜春亭之北門外曰/毬場其西曰小毬場)連理朩
飲鹿槽丹霞泉(並在朝元/閣之南)羯皷樓(朝元閣之東近/南繚墻之外)禄山
亂後天子罕復逰幸唐末遂皆圯廢晉天福中改為靈
泉觀賜道士居之
安幕邸兩京道里記曰相𫝊漢髙祖幸新豐安營幕於
此
枌榆社漢書曰髙祖禱豐枌榆社張晏曰枌白榆社在
豐東北十五里
謝聚關中記曰在始皇陵北十餘里
鴻門亭在縣東七里
曲郵亭張良追漢髙祖處
步昌亭三輔黄圖曰成帝於覇陵北步昌亭起昌陵即
武帝之廢陵也
驪戎故城在縣東二十四里殷周時驪戎國城也兩京
道里記曰城髙一丈五尺周四里
幽王城一名幽王壘在縣東南戯水上城髙八尺周二
百八十步(兩京道里記在/縣東北四十里)國語曰幽王㓕于戯蘇林曰
戯邑名也在新豐縣東南三十里戯亭是也史記曰褒
姒不好笑幽王為烽燧大皷有寇至舉烽火諸侯悉至
至而無寇褒姒乃大笑幽王欲恱之為數舉烽火其後
不信諸侯諸侯益不至犬戎共攻幽王幽王舉烽火徵
兵兵莫至遂殺幽王驪山下潘岳西征賦曰履犬戎之
侵地疾幽王之詭惑舉偽烽以沮衆淫嬖褒而縱慝軍
敗戯水之上身死驪山之北赫赫宗周滅為亡國隂盤
城在縣東北一十四里漢縣事見上兩京地里記湯泉
水隂盤故城東門外去昭應十五里故城漢髙祖與太
上皇所置新豐邑漢靈帝改封段潁盤侯即此是隂盤
城髙一丈三尺東西南北各三千一百步往來大路必
由此城行人憧憧無所留礙近古帝王未嘗經過必迂
廻城西别開御路貞觀中乗輿将自東門入湯泉水岸
深數丈時水暴漲平岸又見物状如豬出臨門命有司
致祭其物起向北因失所在開元八年冬乗輿自南入
行至半城黒氣自城東北角起倐忽滿城從官皆相失
上策馬踰城赴官路下至渭川雲氣稍解侍臣分散尋
求乗輿所在既謁見悲喜迸涕上亦悵然自是還宫數
日不出翰林學士通事舍人王翰作答客問上之詞曰
龍躍湯泉雲漸廻龍飛香殿氣還來龍潜龍見雲皆應
天道常然何問哉
新豐故城在縣東北十八里
昌陵故城漢成帝鴻嘉元年以新豐戯鄉為昌陵縣師
古曰戯水之鄉
白鹿觀在縣西南一十五里驪山中本驪山觀有老母
殿唐髙祖武徳六年幸温泉傍觀川原見白鹿遂改觀名
太𤣥觀兩京道里記曰唐武徳二年置在驪山下開元
二十七年以宫墻逼近難於展敬乃令諌議大夫道士尹
愔徙之今在宫北一里
靈臺觀在零口店北二百步兩京道里記曰天寳初供
奉睦霞奏置
寳雲寺在零口鎮市東坡上臨零口去縣三十六里隋
開皇中置號靈巖寺唐㑹昌五年廢咸通六年再置名
鷲嶺寺太平興國六年改持國寺津陽門詩注曰本名
慶山寺徳宗時改寺有縁閣複道而上武后朝以禁匠
取宫中制度結搆之
福巖寺兩京道里記曰在縣東五里南山半腹臨石甕
谷有懸泉激石成臼似甕形因以谷名名石甕寺太平
興國七年改津陽門詩注曰石魚巖下有天然石其形
如甕以貯飛泉故𤣥宗以石甕為之寺名寺僧於上層
飛樓中懸轆轤斜引脩絙長二百餘尺以汲甕泉出紅
樓喬樹之杪開元中以造華清宫餘材脩繕佛殿中有
玉石像幽州所進與朝元閣道像同至精巧無比叩之
如磬餘像並楊惠之塑脫空像皆元伽兒之製妙極纎
麗曠古無儔紅樓在佛殿之西巖下臨絶壁樓中有𤣥
宗題詩草八分每句一體王維山水兩壁(寺前有孔雀/松下有赤茯)
(苓入土千年/則成琥珀)
靈臺祠在縣東南三十里即秦始皇祠也三秦記曰驪
山顛有始皇祠不齋戒而往即風雨迷道强殛死之兩
京道里記曰到彼即下視諸山有羲軒已降形(唐王璵/請於昭)
(唐縣南三十里山頂置太華上宫露臺祠/石婆父祠疑是此然三秦記已有之未詳)
秦始皇廟在縣東一十五里㑹徳鄉
李真人廟兩京道里記曰真人名順興後魏時得道於
此津陽門詩注曰順興後周時修道此山神堯傳禪真
人潛告符契至今山下有祠宇周幽王陵在縣東北二
十五里兩京道里記曰陵髙一丈三尺周三百步
秦始皇陵在縣東一十五里史記始皇初即位穿治酈
山及并天下天下徒送七十餘萬人穿三泉下銅(徐廣/曰一)
(作錮錮/鑄塞)而致槨宫觀百姓竒器珍恠徙藏滿之今匠作
機弩矢有所穿近者輒射之以水銀為百川江河大海
機相灌輸上具天文下具地理以人魚膏為燭(徐廣/曰人)
(魚似鮎/四脚)度不滅者久之二世曰先帝後宫非有子者出
焉不宜皆令從死死者甚衆葬既已下或言工匠為機
藏皆知之藏重即泄大事畢巳藏閉中羡下外羡門盡
閉工匠藏者無復出者樹草朩以象山漢書劉向傳秦
始皇帝葬於酈山之阿(師古曰阿/謂山曲也)下錮三泉上崇山墳
其髙五十餘丈周回五里有餘石槨為㳺館(李竒曰壙/中為㳺戯)
(之觀也師古曰多累石作槨/於壙中以為離宫别館也)人膏為燈燭水銀為江海
黄金為鳬鴈珍寳之藏機械之變(孟康曰作機發木人/之屬盡其巧變也晉)
(灼曰工匠為機咸皆知之/已下閉門皆殺工匠也)棺槨之麗宫館之盛不可勝
原(師古曰言不/能盡其本數)又多殺宫人生薶工匠計以萬數天下
苦其役而反之驪山之作未成而周章百萬之師至其
下矣(師古曰周章/陳勝之将)項籍燔其宫室營宇往者咸見發掘
(師古曰言至其墓所者/發掘之而求財物也)其後牧兒亡羊羊入其鑿(師古/曰鑿)
(謂所穿冢藏/者音在到反)牧者持火照求羊失火燒其藏槨自古至
今葬未有盛如始皇者也數年之間外被項籍之災内
離牧竪之禍(師古曰/離遭也)豈不哀哉是故徳彌厚者葬彌薄
知愈深者葬愈㣲無徳寡知其葬愈厚丘隴彌髙宫廟
甚麗有掘必速由是觀之明暗之效葬之吉凶昭然可
見矣賈山傳秦始皇死𦵏乎驪山吏徒數十萬人(師古/曰吏)
(以督領徒/以役作也)曠日十年(師古曰曠空也廢也言為/重役空廢時日積年嵗也)下徹三
泉(師古曰三重之/泉言其深也)合采金石冶銅錮其内漆塗其外(師/古)
(曰錮謂鑄而/合之也音固)被以珠玉飾以翡翠中成觀㳺上成山林
為葬薶之侈至於此使其後世曽不得蓬顆蔽冢而託
葬焉(師古曰顆謂土塊蓬顆言塊上生蓬者耳舉此/以對冢上山林故言蓬顆蔽冢也顆音口果反)古
史考曰秦始皇使刑徒七十萬人作驪山北山石為碣
水經注曰項羽入關發之以三十萬人三十日運物不
能窮關東盗賊銷槨取銅牧人取羊燒之火延十日不
能㓕國志曰始皇陵有銀蠶金鴈以多竒物故俗云秦
王地市關中記曰秦始皇陵在驪山之北髙數十丈周
六里今在隂平縣界此陵雖髙大不足以消六十萬人
積年之功其用功力或隐不見不見者驪山水泉本北
流北流者陂障使東西流又此土無石於渭北諸山運
取大石故其歌曰運石甘泉口渭水為不流千人一唱
萬人相鈎今陵下餘石大如覆土屋其消功力皆此𩔖
也三輔故事曰始皇陵七百步以明珠為日月魚膏為
脂燭金銀為鳬鴈金蠶三十箔四門施徼奢侈大過六
年之間為項籍所發兩京道里記曰陵髙一千二百四
十尺内院周五里外院周十一里俗呼當陵南嶺尖峯
作望峯言築陵望此為凖
始皇太子扶蘇墓在縣東南三十四里墓崇九尺後漢
馮衍墓在縣東十四里墓崇二丈
唐奉天皇帝齊陵在縣東一十六里旌儒鄉新豐店西
唐文敬太子惠昭太子二陵在縣東一十五里旌儒鄉
恭哀太子陵在縣境
荘恪太子荘恪陵在驪山北原
贈太尉段秀實墓在縣西一十五里
僧一行葬塔在銅人原明皇幸温湯過其塔前駐馬徘
徊
　　　鄠
鄠縣(唐畿今次畿東北/至府六十五里)本夏之扈國也尚書啓與有扈
戰于甘之野孔安國曰甘有扈郊春秋左氏傳夏有觀
扈杜預曰始平鄠縣有扈鄉帝王世紀曰扈至秦改為
鄠(姚察漢書訓纂曰按扈改鄠/二字一也古今字不同耳)甘亭殷為崇國文王伐
崇是漢志鄠縣屬右扶風(冇扈/父亭)晉屬始平郡後魏太平
真君七年屬京兆郡自漢至隋皆於鄠城置縣即今縣
北二里故城是大業十年徙今治縣境(東西五十二里/南北一百里)
五鄉管五里(唐二十四鄉漢冇/長水鄉餘不傳)
宜善鄉連縣郭管陳平里
扈亭鄉在縣西北一十二里管甘泉里
太平鄉在縣東一十五里管仁讓里
負陽鄉在縣西一十三里管五萯里
珍藏鄉在縣北一十二里管貨泉里
縣城周二里二十四步
甘泉鎮在縣西北三十里
秦渡鎮在縣東四十里(一作十/五里)
馬祖壇在縣東北三十二里龍臺中澤
驛在縣北門内東北去本府秦川驛七十里西至盩厔
縣驛七十里
終南山在縣東南二十里
雞頭山在縣東南三十里十六國春秋曰苻生不能守
長安欲西上隴山士卒散盡遂入雞頭山尋為追兵所
害
牛首山在縣南二十三里南接終南山在上林苑中西
京賦曰繞黄山而欵牛首山海經曰牛首之山有鬼草
其葉如葵赤莖其秀如禾服之使人不憂(三輔黄圖曰/甘泉二宫中)
(有牛/首山)
五林山在縣境漢書曰鄠有五林(按近世僧院有在重/雲山紫閣山雲際山)
(白雲山者/此並不載)
渭水北去縣十七里
豐水經縣東二十八里北流入渭
玉水北過上林苑入渭
澇水在縣西二里說文曰澇水出扶風鄠北入渭山海
經曰牛首之山澇水出焉西注於潏水多飛魚状似魽
可巳痔疾李善注文選曰潦水即澇水也漢書注顔師
古曰潦音牢亦水名出鄠縣西南山潦谷而北流入于
渭
髙觀谷水在縣東南三十里闊三步深一尺其底並碎
砂石北流入長安縣界合豐水
太平谷水在縣東南三十里闊七步深二尺其底並碎
砂石北流入長安縣界合豐水十道志曰太平谷水一
名林谷水即清水(水一/作渠)之上流也源亦出終南山檀谷
水十道志曰長樂渠之上流也源出縣南終南山檀谷
甘谷水在縣西南二十二里闊三步深一尺其底並碎
砂石北流入興平縣界合渭水
耿谷水在縣西南三十里闊三步深一尺其底並碎砂
石北流入興平縣界合渭水
扈陽谷水十道志曰一名扈水又名馬腹陂水水經注
曰扈水上承扈陽池
没猪泉在縣東南其源澄湛俗傳昔有野猪没而為泉
圖經曰按說文猪即豬也水所停曰豬尚書禹貢曰大
野既猪亦曰彭蠡既豬滎波既豬皆由水所停爾又曰
黒水西河為雍州終南惇物至於鳥䑕原隰底績至於
豬野今鄠縣實終南之隈没汨没也盖泉澤即水所停
爾而俗神之非也今傍有禹廟
渼陂在縣西五里出終南山諸谷合朝(一作/胡)公泉為陂
十道志曰有五味陂陂魚甚美因誤名之本屬奉天又
說文曰渼陂在京兆鄠縣其周一十四里北流入澇水
唐寳厯二年勑渼陂令尚食使收管不得雜人採捕其
水任百姓溉灌勿令廢碾磑之用文宗初詔並還府縣
龍臺驛在縣東北三十里周二十五里有唐馬祖壇在
其中十道志上林有龍臺觀上林賦曰登龍臺掩細柳
是萬輿記在豐水西北近渭
八部澤在縣東南一十八里周五十里
滿地濼在縣東北二十八里周三里即髙水上源東北
流入長安縣界馮席村
甘亭在縣西南五里續漢書曰在甘水之東長水鄉漢
有營校之地胡騎所屯(劉屈/氂傳)
文殊臺一在縣東三十里
論公臺在縣西南五里
望仙臺在縣西三十里
新羅王子臺在縣東南六十里
縣故城在縣北一里即漢鄠城也周四里縣枕終南山
灃鎬二水合流入渭山水之勝甲於秦中故班孟堅西
都賦曰商洛縁其隈鄠杜濵其足鍾官城又名灌鍾城
在縣東北二十五里秦始皇收天下兵器銷為鐘簴處
周酆宫在縣東五里
秦萯陽宫在縣西南二十三里
隋太平宫在縣東南三十里對太平谷
隋甘泉宫在縣西南二十二里對甘泉谷
漢宜春觀在縣境
逍遥□禪寺在縣東南三十里後秦𢎞始三年置
雲際山大定寺在縣東南六十里隋仁夀元年置為居
賢捧日寺本朝太平興國三年改(寺内有李順興先生/石記云順興初居長)
(安大統鄉昆明池南居賢村為周太祖所重令以所居/村置寺以居賢人號居賢寺因名村為居賢村順興自)
(魏武之始隠居北山念持金剛經聚疉瓦塔以記經數/於南北三嶺時稱為中南仙也其地舊有寺周武末寺)
(廢至大業中乃以此地賜駙馬都尉吴國公尉遲安為/柴荘安嘗見一老人素服謂安曰此古寺地何不再葺)
(之安遂來置寺因掘/地得順興石像焉)
周王季冢在南山
漢陳平墓在縣南十里
　
　
　
　
　
　
　
　
　
　
　
　
　
　
　長安志巻十五
欽定四庫全書
　長安志巻十六　　　　　宋　宋敏求　撰
　　縣六
　　　藍田　　醴泉
　　　藍田
藍田縣(唐畿今次畿東/北至府八十里)秦舊縣也竹書紀年曰梁惠王
命太子向為藍田君水經注曰藍田縣盖子向之邑漢
書曰藍田縣秦孝公置山出美玊周禮曰玉之美者曰
球其次曰藍三秦記曰盖以縣出美玉故名藍田按縣
秦屬内史漢屬京兆尹後魏太武帝太平真君七年省
縣孝文帝太和十一年復置𨽻京兆郡後周閔帝二年
析縣置玉山白鹿縣以三縣置藍田郡武帝建徳二年
省郡廢玉山白鹿入藍田以𨽻京兆自縣西三十里故
城徙嶢柳城今治是也唐武徳二年析置白鹿縣三年
更曰寧民又析藍田置玉山縣貞觀三年皆省
縣境(東西八十里/南北一百里)
四鄉管四里(唐二十三鄉有/節婦鄉餘不傳)
奉道鄉連縣郭管安仁里
玉山鄉在縣東一十里管嚴朱里
白鹿鄉在縣西南二十里管安道里
盧珍鄉在縣西北一十里管康和里
縣城本名嶢柳城以前對嶢山其中多柳因取為名水
經注曰泥水歴嶢柳城南魏置青泥軍於城内俗亦謂
之青泥城晉中興書曰桓温伐苻健遣京兆太守薛珍
擊青泥城破之即其處也城周八里今縣城但存東南
一隅而已周三里餘八十步崇一丈六尺凡三門
青泥驛在縣郭下
藍田驛在縣西北二十五里
韓公堆驛在縣南二十五里(作桓公/驛者非)
藍橋驛在縣東南四十里
藋平驛在縣南五十五里(以上五/驛並廢)
玉谿館在縣東南四十五里入商州路俗曰磑子平藍
田關在縣東南九十八里即秦嶢關也漢書曰趙髙遣
将将兵距嶢關(應劭曰嶢音堯嶢山之關李竒/曰在上洛北藍田南武關之西)沛公引
兵繞嶢關踰蕢山擊秦軍大破之後周明帝武成元年
徙青泥故城側改曰青泥關武帝建徳三年改曰藍田
關因縣為名隋煬帝大業元年徙復舊所即今關是
終南山在縣南七十里
藍田山在縣東南三十里范子計然曰玉美出藍田一
名覆車山郭縁生述征記曰山形如覆車之象其山出
玉亦名玉山後魏風土記曰山巔方二里聖賢仙隐之
處劉福鳴學道於此下有神祠甚嚴㶚水之源出藍田
谷西又有尊盧氏冢次北有女媧氏谷則知此地是三
皇舊居之所(帝王世紀曰尊/盧氏赫胥氏後)魏略曰劉雄鳴藍田人少
以採藥射獵為事常居覆車山每晨夜出行雲霧中識
其道不迷時人因謂之能為雲霧晉太康地記曰藍田
出美玉故曰藍田括地志曰臣泰案聖賢冢墓記驪山
之陽多美玉今縣西北四十里有驪山即此山之北阜
驪山之陽或謂此也
蕢山在縣東南二十五里事見上(鄭氏曰蕢音匱蘇氏音/曰蕢音蒯師古曰蘇)
(是也丘/恠反)
倒虎山一名𤣥象山在覆車山北苻堅時王子年始隐
于東陽谷後避石季龍之亂徙於此
嶢山在縣南二十里
虎候山在縣境(出地/道記)
金山在縣南一十里
七盤山在縣南二十里
王順山在縣東南二十里舊圖經曰昔道人王順隐此
山得道
阜兒山在縣東六十里鄉俗所傳嘗有一禽止此山衆
禽隨之疑為鳳也因名鳳兒山語訛作阜兒山
白鹿原在縣西五里三秦記曰周平王東遷有白鹿逰
於此原以是得名盖秦運之象其原接南山西北入萬
年縣界抵滻水晉書苻雄與桓沖戰于白鹿原(晉中/興書)
(曰桓温伐苻健督䕶鄧/遐等奮擊於白鹿原)
凉風原(一作/風凉)在縣西南四十五里南接石門山北入萬
年縣界遁甲開山圖曰驪山之西川有阜名曰風凉原
亦雍州之福地即硯山之隂也水經注曰狗枷川水有
二原西川水出硯山之研盤谷與若谷二水合而東北
流凉風原横嶺在縣北三十五里自臨潼驪山東入縣
界横接華州界
桓公堆在縣南二十五里晉書桓温伐苻健遣苻雄等
拒温於秋思堆後因名桓公堆
䋫坡在縣東南通典曰七盤十二䋫藍關之險路也
傾谷在縣東五十里
同谷在傾谷之西
倒回谷在縣東南五十里灞水上源出此谷谷内通商
州洛南縣界
藍谷在縣東南二十里
輞谷在縣西南二十里
採谷在縣西南三十里與輞谷並有細路通商州上洛
縣
石門谷在縣西南四十里(唐昭宗乾寧二年行莎城/鎮又次石門鎮之聖夀寺)
庫谷在縣西南五十里谷有關
霸谷(一作/灞)古滋水也亦名藍田谷水即秦嶺水之下流
也東南自商州上洛縣界流入漢書曰霸水出藍田谷
北入渭師古曰滋水秦穆公更名以章霸功水經注曰
霸者水上地名也水出縣之藍田谷三秦記曰有川方
三十里其水北流出玉銅鐵石圖經曰其源出縣東南
秦嶺倒回谷西北流九十里出縣界入萬年縣界騫村
岸闊六十尺(十道志霸水源/出終南山金谷)
金谷水出縣西南終南山之金谷水經注曰水東北流
注滻水又北流歴藍田川北注于霸
劉谷水一名泥水出縣東南劉谷水經注曰水出藍田
山之東谷俗謂之劉谷西北與石門水合銅谷水出縣
東銅谷水經注曰石門谷東有銅谷水合輕谷水西注
泥水
白馬谷水出縣東白馬谷南流經縣南又西北流入霸
水
句牛谷水出縣西北句牛谷西南流入霸水圍谷水又
有岐谷水出縣西南岐谷南流入霸水狗枷東川水出
縣西南終南山水經注曰上有狗枷堡秦襄公時有天
狗來下有賊則狗吠之一堡無患故川得名焉又曰狗
枷東川水出南山之石門谷次東有孟谷次東有大谷
次東有雀谷次東有土門谷五水合而西北流歴風凉
原入萬年縣界
荆谷水自白鹿原東流入萬年縣唐村界
輞谷水出南山輞谷北流入霸水
藍谷水南自秦嶺西流經藍關藍橋過王順山水下出
藍谷西北流入霸水
傾谷水自秦嶺出南流入霸水
採谷水自秦嶺出北流三十里入萬年縣界
石門谷水自秦嶺出北流三十里入萬年界
庫谷水自南山出北流入萬年界合滻水
蓼子澗在縣南三里出南山西北流合輞谷水入霸水
咽瓠泉在縣西北一十五里舊圖經曰唐李筌於此遇
驪山老母說隂符經傳教既畢令筌取水筌乃擕瓠就
泉汲水巳失老母因名咽瓠泉桂泉在縣東北四十里
泉畔舊有桂一株(唐武徳六年寧民令萌/昶引南山水入京城)
氷池在縣東南六十里唐鑿氷之所
淹池在縣東北三十五里
石門湯在縣西南四十里石門谷口舊圖經曰唐初有
異僧止于此大雪其地雪融不積僧曰必温泉也掘之
果有湯泉湧出遂置舎兩區凡有病者浴多痊嗣後有
白魚之瑞復神女頻降遂立玉女堂於湯側明皇時賜
名大興湯院
昆吾亭在縣境漢宣帝霍皇后葬亭之東
藍田故城在縣西三十里
白鹿故城在縣西十一里
周王山故城在縣東二十五里
唐王山故城在縣東四十三里有萬金堡
寧民故城在縣西南三十二里
青泥城在縣南七里案嶢柳城亦謂之青泥城即今縣
是也未詳復有此城
思鄉城一名柳城在縣東南三十三里舊説宋武帝入
關築城於此南人思鄉因名之又以城傍多柳故曰柳
城
尚可堡在縣東今存
明市堡在縣西南四十里
雞子堡在縣北四十里土坡状如雞子因以為名
黄櫨堡在縣北三十里
漢御羞苑鼎湖宫皆在縣境
唐萬東宫儀鳳三年建
萬金宫在縣東四十五里天耀三年詔新造凉宫為萬
金宫(髙宇遺言萬金芳桂奉天夀宫並停廢文明元年/武后詔奉天宫置道士觀芳桂萬金各置僧寺以)
(舊宫/為名)
勝因寺即唐法池寺也在縣城内舊圖經曰寺舊有池
故以名張說有藍田法池寺二法堂讃建中中改通靈
寺後又改今名
崇法寺即唐悟真寺也在縣東南二十里王順山白居
易有詩述其靈及後改名
永福寺在縣西南三十五里本唐神堯山荘
崇仁寺在縣東北四十里唐開元二十六年置
清源寺在縣南輞谷内唐王維母奉佛山居營草堂精
舎維表乞施為寺焉
虎候山祠漢書曰秦孝公置
金山神廟在縣南十里輞谷口金山之前舊圖經曰黄
帝時風后滅蚩尤之衆於此盖風后之祠濟衆侯廟在
縣東南五十里倒回谷其神名石門将軍唐京兆尹第
五琦楊知至祈雨有應至乾符中嵗旱詔使致禱應時
霑霈遂封濟衆侯增葺廟宇今榜助順王未詳
都神廟在縣城内㑹縣境諸神嵗時饗於此
黄崖神廟在縣東五十里傾谷口
古華胥氏陵在縣西三十里
荆軻冢在縣西北三十里
鷰子冢在縣東八里漢書曰臨江閔王榮景帝太子廢
為臨江王坐侵廟壖地為宫上徵榮将行祖於江陵北
門既上車軸折車廢江陵父老流涕竊言曰吾王不反
矣榮至詣中尉簿責訊王王恐自殺葬藍田有數萬鷰
銜土置冢上百姓憐之世名鷰子冢
賀若婦冢在縣西南一十五里婦縣人也姑有疾刲股
肉奉姑疾遂愈府縣以聞勑旌表門閭名其鄉為節婦
鄉(志未載嵗/月疑唐事)
　　　醴泉
醴泉縣(唐次赤今次畿東/南至府九十里)本漢左馮翊谷口縣地在九
嵕山東仲山西當涇水出山之處故謂之谷口今縣東
四十里谷口城是王莽曰谷喙後漢魏晉為池陽縣後
魏武帝於谷口置温秀寧夷二䕶軍改池陽為寧夷縣
𨽻咸陽郡西魏置寧夷郡後周改為寧秦郡隋開皇十
八年改寧夷縣為醴泉縣𨽻京兆郡以縣界有漢醴泉
宫因以為名(方輿記曰漢宣帝時開泉味如/酒故以名縣亦漢宫之名也)其城即古
仲橋城也唐武徳元年析置温秀縣(按縣北有温秀/嶺當以此為名)後
省醴泉貞觀十年營昭陵在九嵕山析雲陽咸陽二縣
後置醴泉縣𨽻雍州天授元年𨽻鼎州大足元年還𨽻
雍州廣徳元年昇為赤
縣境(東西六十二里/南北一百二里)
六鄉管二百五十村(唐十六鄉有白鹿長樂/瑶臺修文四鄉餘不傳)
美華鄉在郭下管村四十四
通畤鄉在縣西北六里管村二十四
新望鄉在縣西一十二里管村三十
崇孝鄉在縣東北一十五里管村四十九
神安鄉在縣西北三十里管村五十四
白涇鄉在縣北五十里管村四十九
縣城周二里餘一百步
醴泉鎮在縣城内
北醴泉鎮在縣北二十里(按今有甘北/鎮疑是此)
醴泉驛在西門内東南至咸陽驛四十五里西北至乾
州奉天驛七十里今廢
名光渡在縣東北三十五里
涇甘渡在縣東北三十里
九嵕山在縣西四十里漢書地理志曰谷口縣九嵕山
在西四夷郡國縣道里記曰九嵕山東連仲山西當涇水
出焉髙六百五十丈周十五里
武将山在縣西北五十里(一名/慿山)
芳山在縣東北五十里(一作/萬山)
覆甑山在縣東北四十五里
承陽山在縣西北七十里山有石泉三輔黄圖所謂浪
水
無勞山在縣西北六十里
温宿嶺在縣北漢時温宿國人令居此地田牧因以為
名(隋志作/温秀)
甘谷在縣西八十里
泥泉谷在縣西北三十里
石泉谷在縣西北六十里
西水谷在縣北七十里
承陽山兩水谷在縣西七十里
豆盧谷在縣西北八十里
黒狗谷在縣西北九十里
巴谷在縣西北九十里
白水谷在縣西北一百里
涇水自乾州永夀縣西北流入縣界尚書禹貢曰涇屬
渭汭(屬𨽻也水北曰汭/言治水注入渭)毛詩曰涇以渭濁湜湜其沚春
秋左氏傳襄公十四年曰諸侯之大夫從晉侯伐秦以
報櫟之役濟涇而次秦人毒涇上流師人多死(以毒藥/投涇水)
(之上流晉師/飲水多死)史記曰秦二世夢虎嚙左驂殺之卜涇為
祟二世乃齋望夷宫而欲祀之漢書曰涇雖不在大川
之祀以近咸陽得此大川之祀漢書注顔師古曰涇水
出安定涇陽笄頭山東至陽陵入渭益部耆舊傳曰漢
武祀甘泉至涇橋有女子浴於涇水乳長七尺上恠遣
問之女曰帝後第七車知我時侍中張寛在第七車對
曰天星主祭祀齋戒不潔則女人星見水經注曰涇水
導源安定朝那縣西笄頭山秦始皇廵地西出笄頭山
即是山也盖大隴之異名(按漢武故事張寛所對並云/渭橋渭水北史曰苻堅以關)
(中水旱不時議依鄭白故事發其王侯已下及豪望富/室僮𨽻三萬人開涇水上源鑿山起隄通渠引續以溉)
(斥鹵之田百/姓賴其利)
甘河自縣西北甘北鎮西來至縣東北涇甘渡合入涇
水谷口城在縣東北四十里漢縣也溝洫志曰田於何
所池陽谷口即此城也郊祀志公孫卿言黄帝昇仙於
寒門水經注曰九嵕山東仲山西謂之谷口即古寒門
也按雲陽縣谷池水所出謂之谷口未詳孰是
紫府觀在縣東北三十里唐太宗為道士薛頤置今廢
瑶臺寺在縣西北昭陵之西
要冊三廟一在市北一在縣西二十里一在縣西三十
五里(按漢志有天齊公祠玉牀山祠/五帝祠五所圖經皆不著)
唐太宗廟在縣西門外去縣一里
肅宗廟在縣西北三十五里(開寳勑云去甘/北廵鎮三里)
太宗昭陵在縣西北五十里(陵廟記在縣/東三十里)
九嵕山白鹿長樂瑶臺三鄉界古逢南村下宫去陵一
十八里(元和郡縣圖志曰在/縣東北二十五里)
封内周一百二十里陪𦵏諸王七(蜀王愔趙王福紀王/慎越王貞嗣紀王登)
(曹王明/蔣王煇)公主二十一(清河公主駙馬都尉程懷亮晉安/韋思安豫章唐義識新興長孫曦)
(蘭陵竇懐悊髙密段綸長樂長孫沖遂安王大禮南平/劉𤣥意衡陽阿史那社尒新城韋正矩城陽薛瓘安平)
(楊思敬襄城蕭銑長沙豆盧懐譲安康獨孤/諶臨川周道務普安史仁表晉陽汝南常山)妃嬪八(鄭/國)
(夫人彭城夫人紀國太妃韋氏越國太妃燕氏趙/國太妃楊氏賢妃鄭氏才人徐氏竇卿妹石塔)宰相
一十三(中書令馬周岑文本崔敦禮司徒英國公李勣/尚書左僕射魏國公李靖右僕射虞國公温彦)
(博右僕射宋國公蕭瑀左僕射申國公髙士亷左僕射/梁國公房𤣥齡太子太師鄭國公魏徵髙陽公許敬宗)
(右僕射萊國公杜如晦/太尉趙國公長孫無忌)丞郎三品五十三(户部尚書莒/國公唐儉吏)
(部侍郎馬載户部尚書武陽縣公李文亮衛尉卿齊國/公房仁裕禮部尚書張後𦙍國子祭酒孔頴逹禮部侍)
(郎孔志亮工部侍郎孔元惠散騎常侍褚亮祕書監永/興公虞世南工部尚書閻立本吏部尚書姜晦中書舎)
(人杜正倫殿中監唐嘉㑹學士姚思亷衛尉卿魏叔王/光禄卿姜逺秘書監岑景倩宗正卿李芝芳光禄卿房)
(光義衛尉卿房光敏子閬州刺史誕清河郡主壻贈鴻/臚卿竇庭蘭金州刺史盧貞松天策府記室薛收宗正)
(卿段倫金紫光禄大夫長孫璿贈吏部侍郎安康伯太/史令薛績銀青光禄大夫李震洪州刺史吴黒闥晉州)
(刺史裴藝寧州刺史竇義節衛州刺史蕭業吏部郎中/馬顓幽州都督平元公長孫敞原州都督李改明臨淮)
(公李䂓琅邪公李珍常山公李清千金公李俊中山公/李裾汝州别駕房左清道率房回江夏郡王道宗䕫國)
(公劉洪貞雍州長史李弼特進觀國公楊仁恭原州都/督史㓜䖍陜王府司馬謙芮國公豆盧行業西平郡王)
(李琛簡州刺史建寧/公李安南都督姜簡)功臣大将軍以下六十四(大将軍/薛國公)
(阿史那忠開府儀同三司鄂國公尉遲敬徳右驍衛大/将軍嘉川縣公周䕶仁鎮國大将軍丹陽公李客師大)
(将軍鴈門公梁建方左鎮衛大将軍虢國公張仁貴左/武衛大将軍翼國公秦叔寳大将軍周國公鄭仁泰益)
(州都督王愔輔國大将軍劉𢎞基武衛大将軍申進達/孫武達丘行恭阿史那尒鉢苾金吾大将軍梁倣左衛)
(大将軍阿史郍社尒監門大将軍仇懐古大将軍薛咄/摩芝大將軍蘇花熟大将軍漢東公李孟常光禄大夫)
(芮國公豆盧寬大将軍尉遲寶林大将軍阿史郍道真/左武衛大将軍天水郡公丘行恭金紫光禄大夫賀蘭)
(整大将軍張太師冠軍大将軍許洛仁大将軍張延師/大将軍琅琊王沖右衛大将軍史大奈左武衛大将軍)
(懐徳縣公牛伯億左金吾大将軍梁仁裕左屯衛大将/軍金水郡公姜確左監門大将軍王波利大将軍公孫)
(雅靖大将軍可汗阿史郍步真大将軍史弈大将軍李/蒜大将軍阿史郍徳昌右監門将軍龔善左金吾将房)
(先忠内侍将軍張阿難黄野軍都督拔野□都督渾大/寧阿史氏祔将軍盧國公程知節子闐玉尉遲母阿史)
(郍氏祔将軍仇務薦右武衛大将軍懐寧縣公杜君綽/将軍麻仁靖右監門大将軍賀祓儼将軍魯何道将軍)
(楊思訓将軍元仲父将軍豆盧承其将軍解斯正貴将/軍徐定盛将軍康乂安将軍報志𤣥将軍薛萬均将軍)
(元思賢将軍李承祖中郎薛承慶右郎将尉遲廵昱右/衛郎将姜中郎将段存爽按陵廟記圖然所載陪葬諸)
(臣姓名差舛恐未得其詳或有/不當陪葬者更須叅校乃善)所乗六駿石像在陵後
青騅平竇建徳時乗(讚曰足輕電影神發天/機策兹飛練定我戎衣)什伐赤平
王世充竇建徳時乗(讚曰瀍澗未静斧鉞申威朱汗/騁足青旌凱歸有中四箭處)特勒
驃平宋金剛時乗(讃曰應策騰空承聲半/漢入險摧敵乗危濟難)颯露紫平東
都時乗(讃曰紫鷰超躍骨騰神/駿氣礱三川威凌八陣)拳毛騧平劉黑闥時乗有
石真容自㧞箭處(讃曰月精按轡天駟横行弧矢/載戢氛埃廓清有中九箭處)白蹄
烏平薛仁杲時乗(讃曰倚天長劔追風駿/足聳轡平隴回鞭定蜀)寢宫在山上
元無井泉百姓供水勞弊後經野火徙瑶臺寺側葺行
宫貞元十四年欲就寺側修復之以移改舊制訪近臣
集議然後葺焉
肅宗建陵在縣東北一十八里武将山修文鄉劉村四
十里下宫去陵五里陪葬功臣一尚父汾陽王郭子儀
　
　
　
　
　
　
　
　
　
　
　
　
　
　長安志巻十六
欽定四庫全書
　長安志巻十七　　　　　宋　宋敏求　撰
　　縣七
　　　櫟陽　　涇陽　　髙陵　　乾祐　　渭南
　　　櫟陽
櫟陽縣(唐畿今次畿西/南至府九十里)本秦舊縣獻公自雍徙居焉漢
髙帝元年項羽以司馬欣為塞王都櫟陽如淳曰櫟音
藥二年髙帝為漢王還都櫟陽七年徙都長安髙帝既
葬太上皇於萬年陵遂分櫟陽置萬年縣以為陵邑治
櫟陽城中故櫟陽城亦名萬年城王莽改曰師亭後漢
省櫟陽入萬年後魏孝文太和二十二年析萬年置鄣
縣宣武景明元年又析置廣陽縣屬馮翊郡周明帝二
年省萬年入廣陽髙陵二縣更於長安城中别置萬年
縣廣陽仍𨽻馮翊郡隋開皇三年罷郡以廣陽𨽻雍州
唐武徳元年改為櫟陽二年析置粟邑縣貞觀八年廢
粟邑入焉天授二年𨽻鴻州大足元年還雍州
縣境(東西五十三里/南北三十一里)
四鄉管四里(唐二十五鄉元和元年析大澤鄉𨽻富平/縣奉豐陵十五年析萬年鄉𨽻奉先縣奉)
(景陵餘/不傳)
五陵鄉在縣東管平定里
清州鄉在縣西北管奉尊里
永豐鄉在縣東北管芬芳里
寧逺郷在縣西南管髙唐里
縣城周三里
櫟陽鎮在郭下
粟邑鎮在縣東北三十四里石川河東(莽曰/粟成)
渭水渡七西抵髙陵縣東至下邽縣
　田王渡　田家渡　周夏渡　聖力渡　萬安渡
　耿渡　　孟渡
石川河渡二並在縣東
　橋渡　粟邑渡
渭河西自髙陵縣界來入縣界流入下邽石川河亦曰
沮河在縣東三十里自華原富平兩縣來入縣界合渭
水水經注曰沮水東經萬年故城十三州志萬年縣南
有涇渭北有小河謂此水也
五丈河在縣西南今涸
清渠在縣西耀州界青冶谷水下流也自三原髙陵縣
界來入白渠至縣界合渭水
五渠其水自洪門分入髙陵縣北下並入渭水
　中白渠(從北第一/斗門七)析波渠(第五斗/門二)中南渠(第三斗/門七)
　髙白渠(第四斗/門二)隅南渠(第五在北原/之南斗門一)
煑鹽澤在縣南十五里澤多鹽鹵苻秦時於此煑鹽周
二十里
清泉陂在縣西南十里多水族之利
畦畤在縣東北三十里史記秦獻公時櫟陽雨金自以
得金瑞故於此作畦畤櫟陽以祀白帝晉灼曰形如種
韮畦畤各一土封
古縣城在縣北東西五里南北三里
漢師徳宫在縣界
翊唐觀在粟邑鎮西南去縣三十里舊圖經曰觀内有
寇尊師舉家白日上昇今廢
要冊廟在清川鄉隂村去縣五里
漢武帝廟在五陵鄉嚴店村去縣西南十八里
廬陵王廟在五陵鄉大順堡西南去縣二十里
漢太上皇陵在縣東北二十五里郡國縣道里記曰髙帝
葬太上皇於櫟陽北原其陵在東者太上皇在西者昭
靈后也
　　　涇陽
涇陽縣(唐畿今次畿南/至府七十里)本秦舊縣史記秦昭王弟封涇
陽君案今渭州平凉界涇陽故城是漢属安定郡惠帝
四年改池陽縣属左馮翊故城在今縣西北二里以其
地在池水之陽故曰池陽苻堅於今縣東南二十八里
置涇陽縣後魏於縣置咸陽郡後周建徳中省池陽縣
隋開皇三年罷咸陽郡徙縣置於廢郡𨽻雍州即今縣
也唐天授二年𨽻鼎州大足元年還𨽻雍州
縣境(東西七十五里/南北三十五里)
六鄉管六里(唐十/八鄉)
瑞寧鄉管神狐里
永順鄉在縣東管□南里(□字類篇無之/疑只是偶字)
㑹仙鄉在縣東管仙洞里
廣吉鄉在縣東管張良里
河池鄉管養生里
宜善鄉在縣外管輔政里
洪池監在縣西北五十里掌三白渠
涇陽鎮在縣城西街北
臨涇鎮在縣西北宜善鄉(白渠貫/其中)
迎冬驛在廣吉鄉十道志曰舊池陽縣城俗名迎冬城
城中有尹吉甫碑後為驛今廢
涇水渡九
　百光渡　寧甘渡　涇甘渡(並縣/西)　臨涇渡(縣西/北)
　睦城渡(縣西/南)　劉洪渡(縣/南)　張茹渡　郭渡　孫渡
　(並縣/東南)
石安原在縣西南七里崇二十丈東西三十八里南入
咸陽縣界崔鴻前秦録曰苻健攻張琚于宜秋還
登石安原而歎曰美哉斯原也悵然有終焉之志
長平坂在縣西南五十里俗名睦城坂東方朔記曰漢
武上甘泉至長平坂上馳道有蟲盤而覆地赤如生肝
状頭目口鼻耳齒盡具先驅旄頭馳還以聞方朔從上
在後車上使往視之還對曰怪也上曰何謂對曰秦始
皇拘繫無罪幽殺無辜衆庶恨怨憤氣之所生也是地
必秦之故獄處也詔丞相公孫𢎞按地圖果秦獄也上
曰善當何以去之朔曰積憂者得酒而忘致酒其上以
消糜之以酒澆之果消上大笑曰東方生真先生也賜帛
百疋自此之後属車上盛酒以此故也
(闕/)
涇水在縣西北自池陽縣界來東南入髙陵縣界白渠
在縣西北六十里堰涇水入焉西自雲陽縣界來東入
髙陵縣界十道志曰太白中白南白謂之三白渠也渠
上斗門四十八(元和郡縣圖志曰太白渠在縣東北十/里中白渠首承太白渠東流入髙陵縣)
(界南白渠首承中白渠東南流亦入/髙陵縣界隋志有茂農渠疑是此)
三限口在縣東北分南北三渠處
限上十廵管斗門十一
限下八廵管斗門八
南限管斗門十三
中限管斗門十二
北限管斗門三
焦穫澤(一作/藪)在縣北亦名瓠口爾雅十藪周有焦穫郭
璞曰今扶風池陽縣瓠中是也詩曰玁狁匪茹整居焦
穫謂此也史記鄭國鑿涇水自仲山西底瓠口為渠水
經注曰涇水東南流經瓠口鄭白二渠出焉凡溉田萬
頃
龍泉陂在縣南三里周六里多蒲魚之利
胡縣城在縣西南角
秦望夷宫在縣東南八里
漢池陽宫在縣西北八里
長平觀在縣東南九里
赫連臺在縣北宜善鄉
龍泉廟在縣城西門外街北
涇河廟在瑞寧鄉
顯聖廟在廣吉鄉
五齊神廟在㑹仙鄉
白鹿神廟在瑞寧鄉
鄧太尉廟在河池鄉
　　　髙陵
髙陵縣(唐畿今次畿西/南至府八十里)本秦舊縣孝公置左輔都尉治
所也史記秦昭王弟封髙陵君漢𨽻左馮翊王莽改曰
千春其治在縣西一里故城後漢左馮翊自長安出治
髙陵魏黄初元年改為髙陸縣𨽻京兆郡其治在今縣
西南後魏徙於今所隋大業二年復為髙陵唐武徳元
年析置鹿苑縣貞觀元年省天授二年𨽻鴻州大足元
年還雍州
縣境(東西二十八里/南北三十三里)
五鄉管一百一十九村(唐七鄉㑹昌元年析清平鄉/𨽻三原縣奉荘陵餘不傳)
仁義鄉在縣西七里管村二十
奉君鄉在縣北八里管村一十五
修真鄉在縣東一里管村二十五
上原鄉在縣西南一十里管村二十八
潤國鄉在縣南一十八里管村二十一
縣城周二里餘一百二十步隋大業七年築
髙陵鎮在縣城内
渭橋鎮在縣南一十八里
毗沙鎮在縣西南一十八里
鴻臚館在縣南一十八里今廢
神皐驛在縣北一百五十步今廢
奉政原在縣南一十一里東西長三十里南北闊三里
鹿苑原在縣西南三十里東西長一十五里南北闊一
里三輔黄圖曰安陵有果園名鹿苑
涇水西南來自涇陽縣界合渭水
渭水在縣西南二十里來自咸陽界流入櫟陽界
白渠自涇陽縣界三限下中限為一渠流至縣界彭城
堰下分為四渠並溉民田(唐寳厯元年令劉仁師請更/水道渠成名劉公渠彭城堰)
中南渠東西長三十五里
髙望渠東西長三十五里
耦南渠東西長四十里
中白渠東西長三十里(四渠下流並/入櫟陽縣界)
古縣城在縣西一里周七里崇一丈五尺闊四尺
髙陵故城在縣西南周二里
唐龍躍宫在縣西十四里唐神堯舊宅武徳六年以奉
義宫建龍躍宫徳宗改為修真觀内有神堯真容御井
靈栢梁開平中廢
正道觀在縣北十三里有吴道子畫今存
法隆院在縣南一十五里唐大厯元年置
昭惠院在縣東南三里唐大中年置
慶安尼寺在縣西南十里唐初置貞觀元年重修後廢
晉天福六年再修
鹿臺神廟在鹿苑原上郡國志曰鹿臺祠百姓祈禱水
旱有應俗名鹿臺将軍
後秦二主墓(姚萇/姚興)在縣東十三里
唐西平王李晟墓在縣東南十里
　　　乾祐
乾祐縣(次畿西北去府/三百五十里)本漢洵陽縣地唐萬嵗通天元
年析商州豐陽縣地置安業縣景龍三年𨽻雍州景雲
元年復𨽻商州乾元元年改為乾元縣𨽻京兆府尋還
商州永泰元年為羌賊燒毁徙治今縣西北三十步長
慶二年復治今縣光啓二年經蔡賊焚蕩復徙今縣西
北西王谷龍紀元年復歸舊縣漢乾祐二年𨽻京兆府
改為乾祐縣
縣境(東西三百二十五里/南北三百五十里)
五鄉管十五里
乾祐鄉在縣西管里五
　藴谷里　東柱里　長陵里　西柱里　乾祐里
小和鄉在縣西管里三
　太和里　小和里　仵谷里
大和鄉在縣東北管里三
　瓦谷里　長望里　西王里
左綿鄉在縣西北管里三
　黄花里　青度里　團田里
平定鄉在縣東北管歸安里
歸安鎮在縣南一百二十里
長陵山在縣東七十五里
夢谷山在縣東南三十里其山崇峻常有雲起
石驢山在縣西南一百八十里山有石状如驢
石馬山在縣南三十里山有石状如馬
車輪山在縣南五里
考山在縣北七十里
重崖山在縣東五里
泎水在縣東五里出萬年縣界秦嶺下流入金州洵陽
縣界
藴水在縣西南七里出考山下流入泎河
洵河在縣西南一百里出萬年長安兩縣界秦嶺下南
流經縣入金州洵陽縣
　　　渭南
渭南縣(唐畿西至府/一百三十里)本漢新豐縣地前秦苻堅置渭南
縣属京兆郡漢初有渭南郡因以取名述征記曰渭南
縣夷狄所置則謂堅也後魏孝昌三年徙置今縣東南
四里明光原上為南新豐縣仍置渭南郡西魏廢帝二
年分置靈源中源二縣改南新豐為渭南縣後周建徳
二年郡及二縣並廢入渭南属雍州隋文帝開皇十四
年徙縣於今治(兩京道里記曰隋文帝過/縣以原上乏水故徙之)唐武徳元年
𨽻華州五年復𨽻雍州天授二年於零口鎮鴻州析渭
南慶山置鴻門縣領渭南慶山髙陵櫟陽鴻門五縣大
足元年廢鴻州併鴻門入渭南縣𨽻雍州周顯徳二年
析𨽻華州
縣境(東西三十八里/南北七十五里)
四鄉管八里(唐十/九鄉)
神徳鄉在縣郭下管里二
　仁和里　豐隂里
石泉鄉在縣西南管里二
　曹劉里　崛泉里
神川鄉在縣南管里二
　清化里　樂坊里
廣陽鄉在縣東管里二
　臨渭里　金泉里
縣城周三里餘二十步崇九尺括地志曰隋焬帝大業
九年築
渭南鎮在縣郭下
赤水鎮在縣東一十五里
堠子鎮在縣西南與藍田縣接境以南山多虎故立斥
堠於此
渭南驛在縣郭内東至華州佑順館三十四里西至臨
潼縣驛六十二里南至商州洛南縣秦嶺為界無堠館
北至耀州富平縣驛七十里
東陽驛在縣東一十三里兩京道里記曰西魏大統十
四年置在東陽谷側因以為名
杜化驛在縣西一十三里兩京道里記曰亦大統十四
年置在杜化川(二驛/今廢)
酋橋在縣東五里橋架酋水因名之
靈臺山在縣東南三十五里
倒獸山一名𤣥象山在縣東南三十七里十六國春秋
曰王嘉字子年隠於東陽谷鑿崖穴而居弟子傳業者
數百人亦皆穴處石季龍兵亂棄其徒衆至于長安潛
隠終南山結庵廬而止門人聞而復隨之乃遷於倒獸
山即此也
廣狗谷在縣南三十里
廣鄉原在縣東南十里水經注曰東陽水西陽水並南
出廣鄉原北垂
新豐原一名青原在縣西南二十里水經注曰泠水歴
隂盤新豐二原之間按今泠水經此原之右
胡城波在縣南一十五里東西一十五里南北接山三
十里
楊桞坡在縣東南一十五里東西一十里南北接山三
十里
牧羊坡在縣西南二十里東西三十里南北接山三十
里
蜯蛤塠在縣南二十里崇三十尺周二百步
孟家塠在縣南六十里崇一百尺周四百步
灰塠在縣西南五里崇三十尺周一百步
渭水西自臨潼縣界流入去縣四里東流入鄭縣界
酋水出縣西南石樓山水經注曰酋水出倒獸山
南總五水單流北注經秦步髙宫東歴新豐原東而北
經步夀宫西又入渭
東陽谷水出縣東南廣鄉原北
西陽谷水出縣東南廣鄉原北
杜化谷水出縣西南
零谷水出縣西
梁泉在縣東南一百五步
甘泉在縣城内
姜泉在縣城内(唐陸贄為尉有詩曰遶堦流㶁㶁/夾砌樹隂隂盖縣内多引流泉)
漕渠在縣北一里來自臨潼縣東入鄭縣界今涸王尚
澤在縣西十五里
靈池在縣東南二十五里後魏永熙元年水自湧出因
而成池周八十步
鴻門亭即漢髙帝見項羽之處大道北下坂口名半日
村太平寰宇記曰此村以山髙蔽虧陽影常照其一半
風門三秦記曰在新豐縣東南兩阜相對其所多風
釣魚峰在縣東南十七里
縣故城在縣城北周一里餘二百八十步崇一丈括地
志曰渭南故城在縣治東南四里西魏文帝大統十六
年築(按縣故城疑苻堅所置渭南縣/括地志所引當是南新豐縣)
右倉堡城在縣東三里
張堡城在縣東南三十里
嚴堡城在縣西南三十五里
青原堡城在縣西南二十五里
姚堡城在縣南二十里
胡城在縣南十里舊説匈奴休屠王部落降漢築此城
以居因名胡城
秦步髙宫一名市丘城在縣西南三十里
隋崇業宫在縣東十五里煬帝大業二年置唐逰龍宫
在縣西一十一里兩京道里記曰唐開元二十五年勑
兩京行宫逺近不等冝令将作大匠康𧦬與州縣均融
修葺取黒龍飲渭名之今有遺址
建明觀在縣西二十里後魏普泰元年置今廢
慈雲寺在縣城内本唐啟休寺元和中置後改今名後
魏孝武帝孝陵在縣東南二十二里廣鄉原陵崇六丈
周一百二步石人虎尚存
　
　
　
　
　
　
　
　
　長安志巻十七
欽定四庫全書
　長安志巻十八　　　　　宋　宋敏求　撰
　　縣八
　　　蒲城　　盩厔
　　　蒲城
蒲城縣(唐次赤西南至/府二百四十里)本秦重泉縣史記秦簡公城重
泉歴漢如之莽曰調泉後漢復舊至後魏省即今縣南
五十里重泉故城是孝文帝太和十一年分白水縣置
南白水縣以在白水之南為名西魏廢帝三年改白水
為蒲城縣以縣東有蒲城因名之本屬同州唐開元四
年以縣之豐山建睿宗橋陵改為奉先縣仍𨽻京兆府
十七年昇為赤天祐三年復屬同州皇朝開寳四年改
曰蒲城天禧四年𨽻華州
縣境(東西九十里/南北八十里)
十鄉管十里(唐二十二鄉元和元年析神泉鄉𨽻富平/縣奉豐陵十五年以櫟陽縣萬年鄉來属)
(奉景陵又有宣化豐/陽寧康三鄉餘不傳)
吕寧鄉管宜安里
善化鄉管孝仁里
崇徳鄉管懐化里
龍樂鄉管豐山里
翔鸞鄉管懐仁里
普濟鄉管伍龍里
懐仁鄉管聖母里
蒲城鄉管温泉里
原陽鄉管積善里
賢相鄉管勲貴里
縣城周八里一百八十步崇七尺壕深四尺
蒲城鎮在縣城内
荆姚鎮在縣西南三十里
車渡鎮在縣東南五十里
常樂鎮在縣東南四十里
漢帝鎮在縣東南一十八里
折衝府五
　相原府　孝徳府　温湯府　宣化府　懐仁府
昌寧驛在縣城内
通智驛在縣西北景陵下去縣二十里
堯山驛在縣北光陵下去縣一十里
孝城驛在縣東北泰陵下去縣三十里
豐山驛在縣北橋陵下去縣三十里
豐山在縣西北三十里(一名蘇/愚山)
金粟山在縣東北二十里
白堂山在縣東北三十五里舊圖經曰山之前秦白起
立寨之所因以為名
不羣山在縣東北白堂山南舊圖經曰諸山纍纍峯巒
相接唯此山孤迥因以為名俗謂之孤山
金熾山在縣西北二十里
堯山亦名浮山在縣北二十里舊圖經曰昔堯時洪水
為災諸山盡没唯此山若浮因以為名
重山在堯山前舊圖經曰以其與堯山有重疊之象故
號重山
銅斗山在縣西北四十里
馬冢山在縣西北五十里
木屐塠四在縣東偏南五十里沮水之岸舊説夏禹治
水至此屐下棄泥積之成塠各周二里崇一百尺
蟠龍神原在縣西三十里舊圖經曰唐明皇逰幸見原
上雲霧中有黄龍之状於下得石状似蟠龍以其地為
龍樂鄉今其石尚存
良将谷一名白堂谷在縣東北三十里
炭谷在縣西北二十里此谷出炭
佛空谷在縣西北三十五里谷内有佛空院唐㑹昌五
年置
白馬谷在縣西北四十五里
洛水谷在縣東五十里由白水縣來南流一百里入同
州馮翊縣
白鹵泄渠在縣南四十里白鹵鹽池連東入沮水闊五
十尺深二丈盖鹵水汎漲流注故曰鹵渠
温湯在縣東六十里源出沮水之岸西流二里入于沮
水
山陽堰在縣北一十里舊圖經曰為置陵寝修此堰
漫浴池在縣西一十五里漫源村其水微小惟居民灌溉
蔬圃
蓮子池在縣西北三十里舊有蓮藕之利
東鹵池在縣南二十里漢書宣帝微時常困於蓮勺鹵
中如淳曰為人所困辱也蓮勺有鹽池縱廣十餘里其
鄉人名曰鹵中服䖍曰鹵中或曰澤中孟康曰蓮勺縣
西北也按漢蓮勺縣在此縣東南下邽縣界今謂此為鹵
中未詳唐大徳十二年東池生瑞鹽後勑禁斷鹽不復
生
西鹵池在縣西四十里
重泉故城在縣南五十里
蒲城在縣東三十里
故同州城即漢祋祤城
賈城在縣西南一十八里古之賈國左氏傳謂芮伯梁
伯賈伯伐曲沃是
晉城在縣東南五十里未詳所出
魯王宫城在縣西南四十里大統記曰即魯哀王城也
視其餘迹尚有宫城板築之象今在内政村
晉穆侯寨在沮水東岸相去五里
晉太子虚糧寨在縣東北六十五里沮水西岸史記晉
世家曰晉穆侯四年娶齊女姜氏為夫人七年伐條生
太子仇杜預曰條晉地漢地理志懐徳縣禹貢北條荆
山在南按今朝邑縣西南有懐徳故城即古條近焉虚
糧史傳無聞
白起寨在縣東北三十里
避難堡在縣東北八十里未詳
同元觀在縣城内
仙臺觀在縣西二十里橋陵南唐金仙玊真二公主入
道置此觀
鹵泊神祠在縣南二十五里鹽池峯
馬跑将軍祠在縣西南四十里仇池村
竹谷神路将軍神祠在縣西北一百里豐義村
黄崖神祠在縣東南四十里常樂鎮諸坊村
唐睿宗橋陵在縣西北二十里豐山(圖經在/蘇愚山)宣化鄉積
善村封内四十里陪葬太子三(惠荘太子陵在豐陵東/南三里惠文太子陵在)
(東三里惠宣太子陵/在東六里並栢城内)公主三(金仙梁/國邠國)
𤣥宗泰陵在縣東北三十里金粟山懐仁鄉散母村封
内七十六里下宫去陵五里陪葬一(髙力/士)
憲宗景陵在縣東北一十三里金熾山豐陽鄉胡村封
内四十里陪葬妃后三(懿安郭太后孝明/鄭太后王賢妃)
穆宗光陵在縣北二十里堯山西案嶺(圖經在金熾山/陵廟記在浮山)
寧康鄉普濟延興二村封内四十里下宫去陵五里陪
葬后二(㳟僖王太后/貞獻蕭太后)
讓皇帝惠陵在縣西北一十里(陵廟記一/十五里)豐陽鄉胡村
封内一十里陪葬諸王三(鄭王筠嗣寧王/琳同安王珣)公主三(蔡國/代國)
(霍/國)
賈大夫冢在縣西南一十八里春秋左氏傳昭二十八
年曰昔賈大夫惡娶妻而美三年不言不笑御以如皋
射雉獲之其妻始笑而言杜預注曰賈國之大夫惡亦
醜也今縣有賈城即古之賈國後漢王阜字代公為重
泉令時大旱収奪强吏按察豪猾由是澍雨有鸞集縣
屋為雅樂應聲而舞旬日方去其化感如此
　　　盩厔
盩厔縣(唐畿東北至府/一百三十里)漢舊縣也武帝置属右扶風山
曲曰盩水曲曰厔因以名之後漢省晉復縣𨽻扶風郡
後魏太平真君七年併武功縣入焉後周天和二年徙
縣今鄠縣西北三十五里析雍州之終南郡於此置桓
州領周南郡建徳三年徙縣於今治置周南郡隋廢郡
以縣𨽻京兆郡唐武徳二年廢桓州縣𨽻稷州又於漢
盩厔故城置終南縣八年省貞觀元年廢稷州復𨽻雍
州天授二年又𨽻稷州大足元年復𨽻雍州天寳元年
改為冝夀縣至徳一載復為盩厔天復元年𨽻鳳翔府
縣境(東西七十一里南北一/百六十里餘一百步)
一十七鄉管三百二十五社(唐十/七鄉)
望仙鄉在縣東四十里管社一十四
書臺鄉在縣東三十里管社一十七
仙檀鄉在縣東二十五里管社一十四
五柞鄉在縣東南三十五里管社一十四
長城鄉在縣東南七十里管社一十八
仙果鄉在縣南五十里管社一十五
神就鄉在縣西南三十里管社二十四
睦教鄉在縣東北三十里管社一十七
永泉鄉在縣東北二十里管社一十八
鳳泉鄉在縣東南一十五里管社一十八
陽化鄉在縣北四里管社二十七
豐邑鄉在縣西北三十里管社一十八
仙逰鄉在縣南二十里管社二十六
(缺/)　鄉在縣西北一十五里管社二十一
遷善鄉在縣西南一十三里管社一十四
長陽鄉在縣西二十里管社一十八
司竹鄉在縣東南二十里管社二十七
縣城周五里餘一百二十五步崇二丈二尺壕深一丈
三尺
司竹監在縣東南三十里穆天子傳曰天子西征至𤣥
池奏廣樂三日是曰樂池乃植之竹史記曰渭川千畝
竹漢書秦地有鄠杜竹林晉地道記司竹都尉治鄠縣
其園周百里以供國用唐置監丞掌之隋義寧元年唐
髙祖起兵其第三女平陽公主舉兵於司竹園號娘子
軍
葦園在縣東南三十里周二十頃
驛在縣城内東至鄠縣驛七十里南至終南山櫻桃驛
四十五里
櫻桃驛至三交驛五十五里
三交驛至林關驛四十五里
林關驛至洋州真符縣大望驛七十五里
駱谷關在縣西南一百二十里唐武徳七年開駱谷道
以通梁州在今關北九里貞觀四年徙於此古駱谷道
漢魏舊道也南通蜀漢魏略曰少帝正始四年曹爽伐
蜀諸軍入駱谷三百餘里不得前牛馬驢驘以轉運死
略盡魏志曰少帝甘露三年蜀将姜維出駱谷圍長安
即此谷道也其後廢塞唐武徳七年復開東北自鄠縣
界西南經縣又西南入駱谷出駱谷入洋州興勢縣界
終南山去縣三十里
姜維嶺本名沉嶺在縣南五十里蜀後主延熙二十年
大将軍姜維率衆出駱谷經沉嶺
韋谷在縣西南三十里
倉谷在縣西南二十五里
故縣谷在縣西二十五里
底保谷在縣西南三十里
强弩谷在縣西南二十五里
西洛谷在縣南三十里
韓谷在縣東南二十五里
黄谷在縣東南二十五里
田谷在縣東三十里
牛谷在縣東南三十五里
赤谷在縣東南三十五里
壇谷在縣東南三十七里
洛谷在縣南三十里有道入洋州
玉女洞在縣南三十里洞門崇四尺闊三尺
渭水在縣北五里自郿縣界來流入興平縣界
芒水水經注曰出南山芒谷逕玉女房水側山際有石
室世謂之玉女房又北逕縣之竹圃中分為二水漢孺
子詔曰翟義作亂於東霍鴻負倚盩厔芒竹師古曰芒
竹在盩厔南界芒水之曲而多竹林也即今司竹園是
其地矣芒音亡一水東北為枝一水北流注渭
韓水在縣北三十里出終南山蒲澗北流二十五里入
渭
沙河在縣東二里自終南山北流經縣界三十五里入
渭
曲河在縣西五里其水亂泉水合之北流入渭
田谷河在縣東南三十五里出終南山下北流入黒水
河(水經注有田/溪水疑是此)
鹹泉在縣東南三十里周三里
白龍泉在縣東北一里北流三里入渭
永安泉在縣西南五里
没底泉在縣北一里北流三里入渭
漆渠在縣南五里
韋谷渠在縣西南三十五里自南山流下至青化店(太/平)
(寰宇記湋水在縣/東北五里疑是此)
靈軹渠在縣界漢武帝穿
望仙澤在縣東南三十七里周一十里雍州記曰望仙
澤在盩厔縣東南周地圖記曰望仙宫南澤中有石盤
龍兩條鱗甲動有雲氣聲如鳴鐘水經注曰槐里東漏
水又北歴葦圃西亦謂之仙澤(元和郡縣圖志/曰中有龍尾堆)
仙逰澤在縣東南一十五里周一十二里
仙逰潭在縣南三十里闊二丈其水黒色相傳號五龍
潭每嵗降中使投金龍(隋志有温湯/圖經不載)
讀書臺在縣東北二十七里舊圖經曰後漢馬融讀書
所
董龍社樹在縣西南三十里舊圖經曰董龍盩厔人家
貧村社衆人祭社逐出之龍遂以泥造飰祭之後穿地
得黄金因大富遂名董龍樹
終南故城郡國記曰即漢盩厔城也
冝夀城在縣西一里隋有夀宫疑置此城
五郡城在縣東南三十里周三里舊説有義兄弟五人
共居此城不詳建立
□峒山寨在縣南九十五里
羅開山寨在縣南六十五里
解保寨在縣東北三十里
秦長楊宫在縣東南三十三里水經注曰漏水出南山
赤谷東北流經長楊宫東
漢五柞宫在縣東南三十八里
隋冝夀宫在縣東南三十三里(隋志又有文/山鳳凰等宫)
仙逰宫在縣南三十五里舊圖經曰隋文皇帝避暑處
上清太平宫在縣東三十里清平鎮本北帝宫建隆元
年置太平興國二年重脩改今名每三元聖節命使設
醮嵗以為常
興國觀在縣東三十二里本尹喜宅也周穆王為召幽
逸之人置為道士觀相承至秦漢有道士居之晉惠帝時
重置其地舊有尹先生樓因名樓觀唐武徳初改名宗
聖觀事具樓觀本記及先生傳太平興國三年改今名
龍行寺在縣西一里唐開元十二年置
寳相寺在縣東一里餘二百五十步唐元和中置為光
耀寺太平興國三年改
崇明寺在縣西一百步唐元和十四年置為瑞光寺太
平興國三年改
仙逰寺在縣東三十五里唐咸通七年置
隋文帝廟在縣東南五十里唐天寳三載建
老子廟在縣界華陽子録記秦始皇好神仙於尹喜先
生樓南立老子廟晉惠帝元康五年更修蒔朩萬株南
北連亙七里給户三百供洒掃隋文帝開皇元年復修
尹先生廟在老子廟北先生内傳曰先生姓尹名喜周
康王時為大夫領散關長遇老君説道徳五千言付先
生先生白日上昇於此
老子墓在縣界水經注曰就水北經大陵西俗謂之老
子墓按老子為周柱下史適西戎於此有冢事無可證
然荘子曰老耼死秦失弔之三號而出有冢可也
　
　
　
　
　
　
　
　
　
　
　
　
　
　
　
　長安志卷十八
欽定四庫全書
　長安志巻十九　　　　　宋　宋敏求　撰
　　縣九
　　　奉天　　好畤　　華原　　富平
　　　奉天
奉天縣(唐次赤東南至/府一百六十里)漢池陽縣地属左馮翊晉属扶
風郡後魏為咸陽郡寧夷縣地隋改寧夷曰醴泉𨽻京
兆郡唐光宅元年析醴泉始平好畤武功豳州之永夀
五縣之地置奉天縣属京兆郡以縣西北有唐髙宗乾
陵所在因名曰奉天興元元年徳宗出幸升為次赤乾
寧二年以縣置乾州及覃王出鎮又以畿内之好畤武
功盩厔醴泉𨽻之尋並復舊天祐中李茂正墨制以奉
天縣復乾州領奉天一縣梁乾化中昇為威勝軍析奉
天好畤武功盩厔醴泉五縣以𨽻焉後唐同光二年罷
軍名復為乾州属鳳翔府領奉天好畤二縣其武功醴
泉二縣還京兆府盩厔入鳳翔天成三年領奉天一縣
其好畤還京兆府皇朝乾興三年復析好畤與邠州之
永夀二縣𨽻之熙寧三年廢州以奉天𨽻永興軍
縣境(東西四十里/南北八十里)
四鄉管四里(唐一十九鄉元和元年析神泉鄉𨽻冨/平奉豐陵有梁山岑陽二鄉餘不傳)
孝節鄉在縣東南管文川里
仙仁鄉在縣南管披桂里
乾陵鄉在縣西管金井里
節義鄉在縣北管恭和里
薛禄鎮
子城周五里四十步城上闊一丈下闊二丈二尺崇二
丈二尺壕深一丈八尺闊三丈漢乾祐中重修古羅城
東北至子城西門外自北三面有城墻周一十一里崇
二丈二尺上闊五尺下闊一丈二尺壕深一丈八尺闊
三丈唐書曰建中元年五月築奉天城四年十月徳宗
避難于奉天初術士桑道茂請城奉天為王者之居外
象龜形内分六街徳宗素神道茂言遂命京兆尹嚴郢
發衆數千與六軍士雜往城之時属盛夏而土功大起
人莫知其故至朱泚之亂播遷都彼乃驗
驛在縣南三百步東至興平縣驛七十里北至永夀縣
麻亭驛八十里
梁山即禹貢所謂壺口治梁及岐又古公亶父踰梁山
至于岐下及秦立梁山宫皆此山也(按此山當在左/馮翊夏陽縣)
莫谷水在縣西五里自永夀縣麻亭嶺流經縣三十里
西南入武功縣界
甘谷水在縣東北二十里自永夀縣温秀嶺流經縣四
十里入醴泉縣界合涇水
漢好畤故城在縣東北七里岑陽鄉周二里五十步崇
三丈
唐好畤故城在縣西北六里
靈源寺在縣東南三十里唐開元八年置
漢楊喜将軍廟在縣南二十里
唐桑道茂廟在縣西南三百一十步漢乾祐元年重修
唐髙宗乾陵與武皇后合葬在縣西北五里梁山鄉丈
八青仁埪子三村界周八十里有于闐國所進無字碑
陪葬太子諸王五(章懐太子賢/  澤王上金)　(許懿徳太子重潤守/  王素節  邠王)
(禮/)公主一(義陽/)
僖宗靖陵在縣東北一十五里岑陽鄉雞子堆封内四
十里下宫去陵五里(與乾陵相/接隔豹谷)
商妲已墓在縣西五里莫谷西半崖坡内
　　　好畤
好畤縣(唐畿東南至府/一百八十里)本漢縣属右扶風舊縣在今縣
東南四十三里奉天縣界好畤故城是畤者神明所依
止也以雍州積髙神明之隩故立畤以郊上帝諸神也
漢書雍王邯迎擊漢陳倉雍兵敗還走戰好畤(孟康曰/畤音止)
(神靈之/所止也)莽曰好邑後漢省晉元康中復於舊縣
東南二里置好畤縣後魏𨽻扶風郡周建徳
三年省入莫西縣隋開皇十八年復改莫西
為好畤縣大業二年省唐武德二年析醴泉
縣復置好畤縣於莫谷東南𨽻雍州今奉天縣
西北六里隋太子荘陵城是三年𨽻稷州貞觀元年廢
稷州復属雍州二十一年與岐陽縣並廢依舊置上宜
縣尋改上宜為好畤(上宜縣隋開皇十八/年置貞觀八年廢)今縣治即舊
香谷川也天授二年復𨽻稷州大足元年還雍州後唐
同光中𨽻鳳翔府長興元年還京兆府皇朝乾興二年
𨽻乾州
縣境(東西四十里/南北四十里)
二鄉管二里(唐三/十鄉)
武都鄉在縣東管教本里
美川鄉在縣西管繡川里
縣城周三里二百步崇一丈二尺闊一丈
大横關
梁山在縣境
峗山在縣東漢書顔師古注峗音丘毁反
明月山在縣西北一十六里與鳳翔扶風縣分界
石門山在縣西一十五里美川鄉
武亭水在縣城東門外九十步自麟遊縣界來經縣四
十里流入武功縣界
莫谷水在縣西二十五里來自永夀縣界經縣流入武
功縣界
軒轅殿基在縣西南三里
臨平觀基在縣東南七十里
齊婁神廟在縣西北二十里明月山東嶺上宇文陵在
縣東一十五里
吴妃陵在縣西北二十里明月山下
　　　華原
華原縣(唐畿西南去府/一百六十里)本漢祋祤縣之地(師古曰祋音/丁活反又音)
(丁外反祤音詡説文云祋殳也從殳示聲或說城郭市/里髙懸羊皮有不當入而欲入者輒下以驚牛馬曰祋)
(故從殳示詩曰何戈與祋故龍圖閣直學士趙公師民/常守耀州以為祋祤字從示悉祭神求福之意疑秦地)
(尚武以釁兵得/名非確見也)景帝二年置属左馮翊宣帝神爵二年
鳳皇集祋祤城今縣東北一里祋祤故城是其後廢後
漢永元九年復魏文帝自今寧州彭原縣界富平故城
徙北地郡於此其縣遂廢後魏初徙北地郡於今冝君
縣界義亭故城於此置北雍州永熙二年自三原縣界
永安故城徙北雍州於今華原縣西魏改為宜州又廢
帝三年别立通川郡領泥陽縣隋開皇三年罷郡以縣
属宜州六年改泥陽為華原縣大業三年省宜州縣属
京兆郡以土門縣入焉義寧二年又於縣置宜君郡領
華原冝君同官并置土門四縣唐武徳元年罷郡立宜
州貞觀十七年省宜州及土門縣以華原同官二縣属
雍州宜君属坊州垂拱元年改為永安縣天授二年又
以永安縣置宜州領永安同官富平美原四縣大足元
年廢州改永安復為華原縣𨽻京兆府乾寧三年李茂
貞據鳳翔僭行墨制以華原縣置耀州建義勝軍節度
領華原一縣析同州美原縣為鼎州以為属郡梁正明
元年改耀州為崇州義勝軍為静勝軍鼎州為裕州後
唐同光元年復為耀州名順義軍析雍州之富平三原
雲陽同州之同官姜原五縣属焉三年降為團練州周
顯徳中降為刺史州皇宋開寳五年陞為感義軍節度
太平興國二年改感徳軍
縣境(東西三十里南/北一百三十里)
四鄉管一百七十二村(唐四/十鄉)
流惠鄉在縣西北一里管村二十七
石門鄉在縣西三十五里管村二十五
孝義鄉在縣西北二十里管村二十八
鳳逰鄉在縣北管村二十二
子城周二里二百八十四步上闊七尺下濶二丈崇二
丈一尺
羅城周七里四十步上闊七尺下闊三丈崇二丈五尺
夾城壕闊三丈八尺羊馬城上不通人行下闊二丈五
尺崇二丈五尺外城壕深二丈五尺闊六十尺
寧谷鎮在縣西北八十里
泥陽驛在子城内西至富平縣驛五十里西北至寧谷
鎮驛八十里
寧谷驛在縣西北八十里寧谷鎮西北至邠州二百里
牛耳山在縣北六十里
風孔山在縣東五里
石門山在縣西北八十里
安君山在縣東五里
樹子山在縣北四十里
石皋山在縣北四十里
把樓山在縣北四十五里
土門山在縣東南四里水經注曰宜君水東南出土門
山西
三石山在縣北六十八里
玉女山在縣西北六十里(隋志有頻山/圖經不載)
清水谷在縣西三十五里石門鄉十道志一名鬼谷晉
太康地記扶風池陽縣有鬼谷先生所居今按此地即
池陽之境又司馬彪曰鬼谷在嵩山虞喜志林在隴闗
裴秀雍州記在池陽未知孰是其水自縣西北雲陽縣
界來經縣八十里南流入三原縣界
漆水自縣東北同官縣界來經縣一十五里南流入富
平縣界合沮水俗名石川水周太王去豳度漆踰梁山
止岐下故詩曰自土沮漆又曰率西水滸至于岐下尚
書曰導渭自鳥䑕同穴東㑹于灃又東㑹于涇又東過
漆沮入于河孔安國曰漆沮一名洛水出馮翊北正義
曰雍州漆水出扶風漆縣西沮則不知所出山海經曰
涇渭合流三百里清濁不相雜東合漆沮水至漳津入
于河又曰渝次之山漆水出焉北流至于渭水經注曰
渭水東過華隂縣北洛水入焉闞駰以為漆沮之水
沮水自縣西北邠州界來經縣九十五里南流合漆水
於富平縣界亦名石川河
澗谷河水來自縣西北孝義鄉焦砦村南流七十里入
三原縣界
濁谷河水自縣西北孝義鄉大海村來經縣四十五里
南流入三原縣界
祋祤故城在縣東北一里
漢步夀宫在縣東北三里
姚萇殿在縣西北七十五里鳳逰鄉上有御池泉水基
址尚存
唐永安宫長安二年置
孫思邈舊宅今為僧寺在縣東五里流惠鄉惠政坊磬
玉山
祋祤廟在縣東二里惠政坊
漢武帝廟在縣南五里冬温坊
　　　富平
富平縣(唐次赤西南至/府一百五十里)本漢舊縣属北地郡漢書曰比
部都尉治神泉障渾懐都尉治塞外渾懐障葬曰特武
前漢縣治在今靈州回樂縣界後漢徙今寧州彭原縣
界晉徙縣於今縣西南十一里懐徳城後魏自今華原
縣北祋祤故城徙北地郡於華原縣東南通川故城西
魏文帝大統五年自懐徳城徙於今治周閔帝二年於
縣置中華郡武帝省郡以縣属馮翊隋開皇三年𨽻雍
州唐天授二年𨽻冝州大足元年州廢還雍州開元中
徙縣於義亭城盖古之鄉亭也貞元四年昇為赤後唐
同光元年𨽻耀州
縣境(東西六十五里/南北五十六里)
一十一鄉一十一里管二百七十九村(唐四十四鄉元/和元年以櫟陽)
(縣大澤鄉奉先縣神泉鄉來属奉豐陵十五年析萬年/鄉𨽻奉先縣奉景陵長慶四年析豐水鄉𨽻奉先縣奉)
(先陵開成五年以三原縣仁少鄉來属奉/章陵又有周文通開㑹善三鄉餘不傳)
招福鄉積善里在縣東北管村二十八
義亭鄉龍門里在縣南管村三十二
薄臺鄉懐仁里在縣西南管村三十二
安豐鄉進善里在縣東南管村三十三
水閏鄉京陽原義里在縣西北管村二十八
大澤鄉龍西里在縣西南管村一十一
豐閏鄉保濟里在縣東南管村一十七
義林鄉神地里在縣西管村一十六
脾陽鄉龍逰里在縣南管村二十二
臨原鄉大秦里在縣東南管村二十九
平皋鄉昌仁里在縣北管村三十九
縣城周三里一十二步崇一丈五尺壕深八尺闊八尺
棘店鎮在縣南二十里
縣驛在縣城内西北至三原縣驛五十里南至華州一
百三十里
荆山在縣西南二十里今名握陵原尚書曰荆岐既旅
又曰導汧及岐至於荆山孔安國曰荆在岐東非荆州
之荆也方輿記曰昔黄帝鑄鼎於此山帝王世紀禹鑄
鼎於荆山在馮翊懐徳之地今山下有荆渠
壇山在縣西北三十里
天乳山在縣西北二十五里兩峯相對類乳形
髙陽峯在縣西北三十五里
羊蹄原在縣東南三十里
中華原在縣南三十里
北虜原在縣西北一十里
八公塠在縣東南二十五里其塠兩畔各有一小谷象
八字中心有塠象公字因以為名
萬户塠在縣西三十里
黄金塠在縣北二十里
北虜川在縣北五里
薄臺川在縣南五里
漆沮水在縣西北四十五里亦名石川水自華原縣界
來入義亭脾陽豐閏三鄉通過
澤多泉在縣西一十三里永閏鄉温泉村東入薄臺川
三十里東南入漆沮河溉民田
鹹泉在縣東南五里
白馬泉在縣東一十里
鹽池澤在縣東南二十五里周二十里
鄭國渠在縣南二十里史記曰秦既有事山東欲兼并
諸侯諸侯益懼韓惠王聞秦之好興事欲罷之毋令東
伐(如淳曰欲罷勞之/息秦伐韓之計)乃使水工鄭國(韋昭曰鄭國能/治水故曰水工)間
説秦令鑿涇水自中山西邸瓠口為渠並北山東注洛
(徐廣曰出馮/翊懐徳縣)三百餘里欲以溉田中作而覺秦欲殺鄭
國鄭國曰始臣為間然渠成亦秦之利也韓延數年之
命為秦開萬世之利也王以為然卒使就渠渠就用注
填閼之水溉澤鹵之地四萬餘頃收皆畝一鍾於是關
中為沃野無凶年秦以富强卒併諸侯因命曰鄭國渠
北白渠亦名太白渠在縣南二十里漢書武帝太始二
年趙中大夫白公(鄭氏曰白姓公爵時人多相謂為公/師古曰此時無公爵也盖相呼尊者)
(之稱/耳)復奏穿渠引涇水首起谷口尾入櫟陽(師古曰谷/口即今雲)
(陽縣冶/谷是)注渭中袤二百里溉田四千五百餘頃因名曰
白渠民得其饒歌之曰田於何所池陽谷口鄭國在前
白渠起後(師古曰鄭國興/於秦時故云前)舉臿為雲決渠為雨(師古曰/臿鍫也)
(所以開/渠者也)涇水一石其泥數斗且溉且糞長我禾黍(如淳/曰水)
(渟淤可/以當糞)衣食京師億萬之口按白渠西自三原縣界來
流經縣溉脾陽大澤豐閏三鄉民田四十里有斗門一
十五所其水東入漆沮河唐永徽六年雍州長史長孫
祥奏言往日鄭白渠溉田四萬餘頃今為富僧大賈競
造碾磑止溉一萬許頃於是髙宗令分檢渠上碾磑皆
毁撤之未㡬所毁皆復廣徳二年尚書工部侍郎李栖
筠復陳其弊代宗亦命坼去私碾磑七十餘所嵗餘栖
筠出守常州私制如初至大厯中水利所及纔六千二百
餘頃(元和郡縣圖志曰白渠首起谷口尾入/櫟陽延袤二百里溉田四千五百餘頃)
堰武渠在縣西北四十五里義林鄉來自華原縣界流
經縣溉民田八里
白馬渠在縣西北四十里義林鄉信義村引漆沮河水
溉民田一十五里
長澤渠在縣西北三十里義林鄉西陽村引漆沮河水
溉民田一十五里
髙望渠在縣西北二十五里義林鄉閭村引漆沮河水
溉民田三里
文昌渠在縣西北一十七里永閏鄉自義林鄉引漆沮
河水溉民田一十里
石泉渠在縣西北二十五里引漆沮河水溉民田一十
里
永濟渠在縣西北二十五里引漆沮河水溉民田一十
二里
陽渠在縣西南二十八里引漆沮河水溉民田一十五
里
直城渠在縣西南二十里引漆沮河水溉民田二十里
龍門堰在縣南二十里
石川堰在縣南二十里
常平堰在縣東南二十五里
樂視臺在縣西南三十里
胡馬臺在縣西南一十二里
懐徳故城在縣西一十五里周三里漢書曰懐徳縣属
左馮翊禹貢北條荆山在南下有强梁原洛水東南入
渭雍州浸王莽曰徳驩
秦穆公城在縣南三十里南面西面崇一丈五尺東面
北面無墻
直市城在縣西南一十五里事見漢宫室街陌下
雨金堡在縣東南三十里周八百步東有雨金泊史記秦
獻公十八年雨金櫟陽後因名堡按其地古櫟陽縣界也
王侯堡在縣西北四十五里
丁溪廟在縣南四十里
鹹泉廟在縣東南五里
漢武帝廟在縣南二十里
後周文帝廟去縣一十二里
秦王翦廟在縣東北三十里
後漢梁統廟在縣東北三十里
後魏孝武帝陵在縣東南二十五里
西魏文帝陵在縣東南二十五里
後周文帝成陵在縣西北一十三里
唐中宗定陵在縣西北一十五里(陵廟記在縣東/北一十三里)龍泉
山(陵廟記曰/屏風山)周文鄉郭門村封内四十里下宫去陵五
里陪葬太子一(節愍太/子重俊)公主五(宜成王長寧/安定  同皎)　(成安韋/永夀)
(鐬/)代宗元陵在縣西北三十里檀山永閏鄉管村封内
四十里下宫去陵五里順宗豐陵在縣東北三十五里
金甕山通關鄉修善義周公孫三村封内四十里下宫
去陵五里文宗章陵在縣西北二十里天乳山永閏鄉
洪波封内四十五里下宫去陵三里陪葬(楊賢/妃)懿宗簡
陵在縣西北四十里紫金山㑹善永閏兩鄉范村封内
四十里下宫去陵七里
王翦墓在縣東二十七里
唐李光弼墓在縣西四十里
　
　
　
　長安志巻十九
欽定四庫全書
　長安志巻二十　　　　　宋　宋敏求　撰
　　縣十
　　　三原　　雲陽　　同官　　美原
　　　三原
三原縣(唐次赤西南至/府一百一十里)本漢池陽縣之地按池陽縣惠
帝四年置應劭曰在池之陽前秦苻堅於嶻孼山北置
三原䕶軍以其地南有酆原西有孟侯原北有白鹿原
是為三原後魏太武太平真君七年罷䕶軍置三原縣
属北地郡周地圖記曰孝明孝昌三年蕭寳寅逆亂關
右毛洪賔立義柵捍賊荘帝永安元年於此置北雍州
洪賔為刺史俗謂之洪賔柵其故城在縣北一十五里
又徙縣於清水莊又按魏書毛遐洪賔兄也亦有功於
魏孝明詔析北地郡之三原縣為建忠郡属北雍州以
旌其兄弟功也周武帝建徳二年郡廢以三原縣𨽻馮
翊郡今縣治西北三十一里三原故城是隋開皇三年
以縣𨽻雍州唐武徳四年徙治清父南故汪城改為池
陽縣六年又徙故所改為華池縣仍分置三原縣𨽻北
泉州貞觀元年廢三原縣改華池為三原縣𨽻雍州後
唐同光年𨽻耀州
縣境(東西四十七里/南北四十里)
一十二鄉管一百三十四村(唐二十鄉開成五年析仁/化鄉𨽻冨平縣奉章陵㑹)
(昌元年以髙陵縣清平鄉來/属奉荘陵有太平鄉餘不傳)
豐元鄉在縣北管村一十
萬夀鄉在縣北管村八
清水鄉在縣西北管村一十九
常平鄉在縣西南管村一十八
萬福鄉在縣南管村一十八
從化鄉在縣西南管村一十三
脩真鄉在縣西南管村一十四
務髙鄉在縣東南管村七
神泉鄉在縣東管村七
龍池鄉在縣東管村六
新樂鄉在縣東管村九
奉節鄉在縣南管村五
縣城周二里餘一百二十歩崇一丈
嶻孼山在縣西北六十里
堯門山在縣西北三十二里一
天齊原在縣西北二十里連嶻孼山上有天齊祠
清水谷河自縣西北華原縣界來經縣西南入白渠東
漑民田(十道志曰一名鬼谷晉太康地記扶風池陽縣/有鬼谷先生所居今按此地即舊池陽之境而)
(司馬彪云鬼谷在嵩山虞喜志林在隴闗裴/秀雍州記云在池陽諸説不同未知孰是)
濁谷河自縣西北華原縣界來經縣西一十五里谷口
有大堰其水東流溉民田
六輔渠漢書元鼎六年倪寛為左内史奏請穿六輔渠
(師古曰在鄭谷渠之裏今/尚謂之輔渠亦曰六渠也)以益漑鄭國旁髙卬之田(師/古)
(曰素不得鄭國之溉灌者/也卬謂上向也讀曰仰)圖經曰此則於鄭國渠上流
南岸更開六道小渠以輔助漑灌耳今雲陽三原兩縣
界此渠尚存鄉人名六渠亦號輔渠
中白渠北白渠兩渠水自正西雲陽縣界來經縣通流
過富平縣界溉民田兩白渠下斗門二十八(北白渠四/中白渠二)
(十/四)
黄白城在縣西南十五里後漢李傕亂獻帝幸長安三
輔飢歉欲徙帝於池陽黄白城永安故城亦名洪賔柵
在縣北十五里後魏北雍州城也孝武永熙元年徙北
雍州於宜州仍於城中置永安鎮今在富平縣界
秦曲梁宫在黄白城内
寳應金輪寺唐寳應年置在縣東北一里餘二百四十
七步唐景皇帝永康陵在縣西北十八里豐原萬夀兩
鄉大澹村封内二十五里(唐陵廟記在縣/西北三十里)
髙祖獻陵在縣東一十八里龍池鄉唐朱村封内二十
里下宫去陵五里陪葬諸王一十六(河間王孝恭道襄/邑王神符    王)
(元慶/元則)　(鄭王元懿/滕王元嬰)　(清河王該酆韓王元嘉徐彭王禮/虢王鳳    王元亨    王元)
(靈霍王元軌元鄧王元裕元魯王/  䕫  江王  祥  密王  曉)公主一(館/陶)功臣六(楚/将)
(軍公吴興公公彭城公軍賀/蘭    錢巢    丘将)
敬宗荘陵在縣西北五里太平鄉胡村封内四十里下
宫去陵八里陪葬一(悼懐/太子)
武宗端陵在縣東一十里神泉鄉騰張村封内四十里
下宫去陵四里陪葬一(賢妃/王氏)
　　　雲陽
雲陽縣(唐次赤西南至/府一百一十里)本漢縣昭帝置属左馮翊古有
雲陽宫因以為名亦為美原縣地葢匈奴金人祭天之
所也後漢末省縣今縣西北六十里古城即漢縣也魏
志曰司馬宣王以撫慰關中罷雲陽縣置撫夷䕶軍及晉
趙王倫鎮長安復罷護軍後氐羌反又立䕶軍後魏太
平真君七年罷䕶軍别置雲陽縣属北地郡後周置雲
陽郡隋開皇初郡廢唐武徳元年析雲陽縣置石門縣
三年於石門縣置泉州領石門温秀二縣徙雲陽縣於
南十五里治水衝域貞觀元年廢泉州省温秀縣改石
門縣為雲陽縣改雲陽縣為池陽縣属雍州八年省雲
陽以其地入池陽而改曰雲陽天授二年以雲陽置鼎
州領雲陽三原涇陽醴泉四縣大足元年州廢縣𨽻京
兆府後唐同光元年析𨽻耀州
縣境(東西七十里南/北一百二十里)
五鄉管七十四村(唐二十鄉金龜平泉古鼎三鄉今/析置淳化縣有谷口鄉餘不傳)
流金鄉在縣東南管村一十二
嵯峨鄉在縣北管村一十八
萬善鄉在縣東管村一十二
武康鄉在縣西管村一十八
青龍鄉在縣南管村一十四
縣城周二里餘一百一十步崇九尺壕深二尺
孟店鎮在縣東北一十里
梨園鎮在金龜鄉王褒雲陽宫記曰車箱坂下有梨園
漢武築之大一頃𣗳數百株青翠繁密望之如車盖鎮
因名之唐李克用以并師討邠岐駐軍梨園寨皇朝淳
化四年建為淳化縣以雲陽金龜平泉古鼎三鄉仍析
山後甘延温豐威逺三鄉属焉(按太子舍人黄觀言此/地山林深僻多聚賊盗)
(遂建/為縣)
折衝府水衝府(在縣西/南三里)　仲山府(在縣西北/四十里)
嵯峨山一名嶻孼山在縣東北十里東西二十五里南
北二十里漢書嶻孼山在池陽縣北師古曰俗呼嵯峨
山是也音截齧雲陽宫記曰東有慈峨山盖又名慈峨
四夷郡縣圖記曰山頂有雲起即雨人以為候昔黄帝
鑄鼎於此山小仲山在縣西北四十里史記漢武帝獲
寳鼎於汾隂迎鼎至甘泉從行上薦之至中山晏温(如/淳)
(曰三輔謂日出清/濟為晏晏而温也)有黄雲盖焉徐廣云關中有中山非
冀州者也雲陽宫記曰宫南三十里有仲山未詳古之
何山山有竹箭生焉俗傳髙祖兄仲所居今山有仲子
廟積旱祈之圍此射獵則風雨暴至廟有一泉未曽水
竭
甘泉山一名石皷原俗云磨石嶺在縣西北九十里周
六十里關中記曰甘泉宫在甘泉山上漢書單于烽候
以應甘泉即此山也又有甘水經縣西十道志曰甘泉水
出石皷西原
車箱坂在縣西北三十八里縈紆曲折單軌纔通上阪
即平原宏敞樓觀相属即趨甘泉宫道也
涇水在縣西南二十五里水經注曰涇水東流歴峽謂
之涇峽
冶谷河水自縣西北淳化縣界來經縣嵯峨武康青龍
等鄉溉民田雲陽宫記曰冶谷去雲陽宫八十里封禪
書所謂谷口是也其山出鐵有冶鑄之利因以為名入
谷便洪潦沸騰飛泉激射兩岸皆峭壁孤竪横盤冶谷
凛然凝深常如八九月中朱明盛暑當晝暫暄凉秋晚
候緼袍不暖所謂寒門者也又曰入冶谷二十里有百
里槐樹樹北有泉名金泉谷中有毛原監
五龍谷水水經注曰五龍水出雲陽宫西南
鄭泉在縣西四十里雲陽宫記曰漢鄭朴字子真隠於
谷口髙節不屈耕於巖石之下名震京師時人因子真
所居名為鄭泉
金泉雲陽宮記曰泉出數穴清徹無底雍州記曰有人
飲此泉水見有金色從山中照水往取得金故名金泉
(隋志有/走馬泉)鄭國渠
太白渠自西南四十里涇陽縣界取涇河水洪門六明
三明來經縣入三原縣界漑民田
六輔渠
流金泊在縣東北一十里
古石蛇在縣西北四十里
漢故縣城在縣西北六十里
雲陽宮在縣西北八十里今在淳化縣界
通天臺在縣西北八十里
振錫寺在縣北一十五里嵯峨山上唐元和七年置
徑路神祠在甘泉山下漢書雲陽縣有休屠金人及徑
路神祠三所越巫□□祠三所孟康曰□音辜磔之辜
越人祠也□音穣屠音除音義曰匈奴祭天處本雲陽甘
泉山下秦奪其地後徙休屠右地郊祀志徑路神祠祭
休屠王也
漢武帝廟在縣西
漢昭帝趙太后雲陵(文穎曰婕妤先葬於雲陽是以就/雲陽為陵師古曰在甘泉宫南今)
(俗人呼/為女陵)在故縣南漢書鈎弋趙婕妤昭帝母也史記曰
鈎弋夫人死雲陽暴風揚塵三秦記曰鈎弋夫人居甘
泉宫三年不反遂即葬之名曰思后墓昭帝即位追尊
為皇太后發卒二萬人起雲陵邑三千户列仙傳曰鈎
弋夫人齊人姓趙少好清淨病卧六年右手拳飲食少
望氣者云東北有貴人推而得之召到姿色甚佳武帝
展其手得玉鈎而手尋展遂生昭帝後武帝害之及殯
尸香一月昭帝即位更葬之棺空但有絲履雲陽記曰
鈎弋夫人從至甘泉而卒尸香聞十餘里葬雲陽武帝
思之為起通靈臺於甘泉宫有一青鳥集臺上往來至
宣帝乃止
唐徳宗崇陵在縣北一十五里(陵廟記在縣/東北三十里)嵯峨鄉化
青村封内四十里下宫去陵五里
宣宗貞陵在縣西北四十里(陵廟記在縣/西十五里)小王山谷口
鄉鄧村封内一百二十里下宫去陵十里
　　　同官
同官縣(唐畿西南至府/二百一十里)本漢祋祤縣之地(上音地活反/下虛羽反)
属左馮翊晋為頻陽縣十六國春秋曰苻堅於祋祤城
東北銅官川置銅官護軍後魏太武太平真君七年罷
䕶軍置銅官縣属北地郡荘帝永安元年属宜君郡後
周武帝建徳四年自今縣東南十里同官故縣徙於今
治同字舊從金至是除金止作同字隋開皇二年改宜
君郡為宜州以縣属焉大業二年省宜州以縣𨽻雍州
唐貞觀初又属宜州十七年州廢復來属天授二年又
𨽻宜州大足元年還雍州梁開平二年自京兆府析𨽻
同州後唐同光元年𨽻耀州
縣境(東西一百三十里/南北八十三里)
四鄉管二百三村(唐六/鄉)
丹青鄉在縣東管村六十二
神水鄉在縣北管村六十三
永寧鄉在縣南管村四十一
喜化鄉在縣西南管村三十七
縣城周一里無城壁
黄堡鎮在縣南三十里
文王山在縣西四十里
馬欄山在縣北
三泉山在縣東南三十二里白馬山在西北
女回山在縣境
同官川水在縣北五十里自坊州宜君縣界來經縣南
流入華原縣界水經注曰同官水出祋祤城東北而西
南經同官川謂之同官水
雄同川在縣東四十里西南與同官川水合流入華原
縣界
雷平川水在縣西北五十里入同官川水
烏泥川水在縣東二十五里入蒲城縣界
漢井泉水在縣東北三十里南合入烏泥川水
大石盤川水在縣東北五十里馬欄山北東流入坊州
宜君縣界
亭子泉在縣東一里
栢榆泉在縣西南一里
弩臺二(一在縣北一里里/一在縣西南一)
髙山女華神廟在縣北四十里其山層峯秀出每有大
風雷多從華岳至此舊説華岳女君在此山上人因立
祠每水旱禱祈有驗焉
　　　美原
美原縣(唐畿西南至府/一百八十里)本秦漢頻陽之地属左馮翊漢
書頻陽秦厲公置應劭曰在頻水之陽舊縣在今縣南
三里頻陽故城是周地圖記曰苻秦時於此置土門䕶
軍後魏太武太平真君七年罷護軍地入同官縣宣武
景明元年省頻陽縣分銅官縣置土門縣属北地郡因
縣界頻山有土闕状如門故曰土門元和郡縣圖志曰
頻陽縣以縣西北十一里有頻山秦厲公於山南立縣
故曰頻陽又頻山有二土闕状似門故曰土門隋大業
二年省義寧二年復置属宜州唐貞觀十七年省咸亨
二年又析富平華原及同州蒲城縣置美原縣於土門
縣(故龍圖閣直學士趙公師民以為王翦請/美田翦頻陽人美原盖取美田以為名也)天授二年
又置宜州縣仍𨽻焉大足元年還雍州天復中李茂貞
墨制以縣為鼎州梁正明初改為裕州𨽻崇州後唐同
光元年復為美原縣属耀州
縣境(東西五十六里/南北三十三里)
四鄉管七十一村(唐十二鄉元和元年析義林旌義二/鄉𨽻富平縣奉豐陵十五年析龍原)
(鄉𨽻奉先縣/景陵餘不傳)
永定鄉在郭下管村二十一
通關鄉在縣西二十里管村一十一
勾龍鄉在縣西北一十里管村一十六
頻陽鄉在縣西南一十五里管村二十三
縣城周二里餘八十步崇一丈五尺
頻山在縣北一十八里秦将王翦此縣人
石疊山在縣北一十五里
萬斛山在縣東北二十里
金粟山在縣北一十五里
玉鏡山在縣西北一十里
明月山在縣西北二十里
玉女山在縣西三十五里
大石谷澗在縣北一十五里
小石谷澗在縣北一十里
勾谷澗在縣西北一十五里
三泉谷澗在縣西北上三十里
梁丘澗在縣西四十五里
頻陽故城在縣西南五里周六里餘一百五十步
廣武城南鹵原按後魏地形志属頻陽縣
靈集觀在縣西三十五里
鳴鳳寺在縣東門外二百步
化城寺在縣西北二十里明月山上
真寂寺在縣西四十五里邑子山上
頻山神廟在縣西二十五里
秦王翦廟在縣東南一百步
　
　
　
　
　
　
　
　
　
　
　長安志巻二十
