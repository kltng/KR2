#+TITLE: 關中勝蹟圖志-清-畢沅
#+DATE: 2016-06-11 12:22:13
#+SOURCE: github.com/kanripo/KR2k0103 master e8a1227d                
欽定四庫全書　　　　　史部十一
　關中勝蹟圖志目録　　　地理類七(古蹟之屬/)
　　巻一
　　　陜西省
　　　　地理
　　　西安府
　　　　地理
　　巻二
　　　西安府
　　　　名山
　　巻三
　　　西安府
　　　　大川
　　巻四
　　　西安府
　　　　古蹟
　　卷五
　　　西安府
　　　　古蹟
　　巻六
　　　西安府
　　　　古蹟
　　巻七
　　　西安府
　　　　古蹟
　　巻八
　　　西安府
　　　　古蹟
　　巻九
　　　同州府
　　　　地理
　　巻十
　　　同州府
　　　　名山
　　巻十一
　　　同州府
　　　　名山(華/嶽)
　　巻十二
　　　同州府
　　　　大川
　　巻十三
　　　同州府
　　　　古蹟
　　巻十四
　　　同州府
　　　　古蹟
　　巻十五
　　　鳳翔府
　　　　地理
　　巻十六
　　　鳳翔府
　　　　名山
　　巻十七
　　　鳳翔府
　　　　大川
　　巻十八
　　　鳳翔府
　　　　古蹟
　　巻十九
　　　漢中府
　　　　地理
　　巻二十
　　　漢中府
　　　　名山
　　巻二十一
　　　漢中府
　　　　大川
　　巻二十二
　　　漢中府
　　　　古蹟
　　巻二十三
　　　延安府
　　　　地理　　名山　　大川　　古蹟
　　巻二十四
　　　榆林府
　　　　地理　　名山　　大川　　古蹟
　　巻二十五
　　　商州
　　　　地理　　名山　　大川　　古蹟
　　巻二十六
　　　乾州
　　　　地理　　名山　　大川　　古蹟
　　巻二十七
　　　邠州
　　　　地理　　名山　　大川　　古蹟
　　巻二十八
　　　興安州
　　　　地理　　名山　　大川　　古蹟
　　巻二十九
　　　綏德州
　　　　地理　　名山　　大川　古蹟
　　巻三十
　　　鄜州
　　　　地理　名山　　大川　　古蹟
　　巻三十一
　　　圖
　　　　陜西省　　西安等府州屬疆域
　　巻三十二
　　　圖
　　　　華嶽　　中南　　太白　　吳岳
　　　　黄河　　渭河　　漢江　　龍首
　　　　永濟二渠　　龍洞渠
　　　　附漢未央長樂宫　　建章宫　　唐西内
　　　　　東内　　南内　　華清宫
　　　　(臣/)等謹案闗中勝蹟圖志三十二巻乾隆四
　　　　十一年廵撫陜西兵部侍郎兼都察院右副
　　　　都御史(臣/)畢沅所撰進也闗中為禹貢雍州
　　　　舊壤黒水西河古稱神臯陸海漢唐皆建都
　　　　其地凡夫城郭宫室之鉅麗市井風物之阜
　　　　繁髙山大川之竒麗而䧺偉其遺聞古蹟流
　　　　傳最多故學士大夫毎加裒輯自闗中記三
　　　　輔舊事三輔黄圖以下如宋敏求長安志吕
　　　　大防長安圖記程大昌雍錄無名氏華山記
　　　　李好文長安志圖伍福馬理陜西通志何景
　　　　眀雍大記李應祥雍略南軒闗中文獻志之
　　　　類幾及數十家體例不同未免純駁互見我
　　　國家醲化覃敷漸被西土雨暘時若慶告屢豐
　　　　華嶽之祠太白之湫俱仰荷
　　宸翰褒題光燭霄宇其秦漢涇渠故道亦俱次第
　　　　興脩勝蹟留貽倍加生色是編舉陜西廵屬
　　　　諸州縣各分地理名山大川古蹟四目考據
　　　　本末薈粹諸書系之以圖敬陳
　　乙覽(臣/)等謹為錄副藏在秘書亦庸以備一統志
　　　　之採擇焉乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
欽定四庫全書
　闗中勝蹟圖志巻一
　　　　　　　　　　　陜西巡撫(臣/)畢沅撰
　　地理
陜西省禹貢黒水西河惟雍州(孔安國傳西距黒水東/據河龍門之河在冀州)
(西故曰西河州謹按今陜西地惟漢中/府興安州商  為古梁州域餘皆屬雍)一統志周為王
畿東遷後屬秦其東境分屬晉戰國時秦都咸陽其東
北境屬魏南境屬楚秦始皇并天下以京師為内史兼
置上郡漢中等郡漢元年項羽以漢中為漢國分秦地
為雍塞翟三國高帝都長安初置渭南河上中地郡九
年復為内史景帝分置左右内史武帝改内史置京兆
尹左馮翊右扶風是為三輔置司隸校尉統之又以上
郡朔方(元朔二/年置)西河(元朔四/年置)等郡屬并州漢中郡屬益
州後漢光武遷都雒陽以三輔屬司隸諸郡分屬并益
州如故建安十八年罷司隸置雍州三國屬魏仍曰雍
州其漢中郡屬漢後屬魏分置梁州晉仍曰雍梁二州
(晉初於長安置雍州統京兆馮翊扶風安定北地始平/新平七郡梁州治漢中所領郡皆在今四川界魏興郡)
(則屬/荆州)建興元年復都長安尋皆陷(建興二年李雄陷漢/中四年劉曜陷長安)
(太興二年曜自平陽徙都長安改號趙咸和四年石勒/克長安永和六年苻堅據關中為前秦十一年姚萇據)
(長安為後秦義熙十三年劉裕滅/姚秦十四年夏赫連勃勃陷長安)後魏神䴥三年平關
中仍為雍州後分置洛岐華夏北華等州正始間分置
東益東夏南岐東梁及東秦北雍東雍諸州西魏徙都
長安州名更易不常復增置綏丹洋三州後周武帝保
定三年增置銀州隋開皇二年建新都三年廢郡存州
大業初改雍州為京兆尹又改諸州為馮翊(本西魏廢/帝所置同)
(州/)扶風(本岐/州)上郡(本鄜/州)雕隂(本綏/州)延安(本延/州)朔方(本夏/州)
榆林(本勝州隋開/皇二十年置)漢川(本梁/州)西城(本金/州)河池(本鳯/州)順政
(本興/州)上洛(本洛州後/周改商州)等郡唐仍隋都復改諸郡為州貞
觀元年分置關内及山南道(關内道治京兆府領鳯翔/府華同商邠隴鄜坊丹延)
(鹽夏綏銀宥麟勝等州唐末李茂貞又增置乾耀鼎翟/等州山南道開元二十一年又於山南分東西二道)
後又分置鳯翔邠寧夏州山南西道諸節度使唐末廢
都五代因之(乾耀邠岐隴鄜坊丹延九州初屬岐鳯州/屬岐亦屬蜀金州初屬蜀後皆屬唐梁洋)
　(二州屬/前後蜀)宋初曰陜西路熙寧五年分為永興軍路兼屬
　秦鳯利州京西河東四路(宋史地理志慶厯元年分陜/西沿邊為秦鳯涇原環慶鄜)
　(延四路熙寧五年以熙河洮岷州通逺軍為一路又以/熙河等五州軍為一路通舊鄜延等五路後分永興保)
　(安軍等為永興軍路秦階隴鳯等為秦鳯路並置轉運/使仍以永興鄜延環慶秦鳯涇原熙河分六路各置經)
　(略安撫司永興軍路領京兆延安府同華耀邠鄜商坊/丹等州其後又增銀州醴州及綏徳清平等軍其鳯翔)
　(府隴鳯二州屬秦鳯路興元府洋興二州屬利/州路金州屬京西路麟府豐三州屬河東路)南渡後
　陜西地入於金分為京兆鳯翔鄜延等路(京兆府路本/宋永興軍路)
　(皇統二年改名鳯翔路本宋秦鳯路大定二十七年改/名鄜延路治延安府又以邠州分屬慶原路其興元府)
　(金洋鳯沔等州則/仍屬宋利州路)元中統三年立陜西四川行省治京
　兆至元二十三年改為陜西等處行中書省明初仍立
　陜西行省洪武九年改置陜西等處承宣布政使司(有/左)
　(右二使並治西安府共領八府一州/又置陜西都指揮使司統諸衛所)
本朝初因明之舊康熙二年移右布政使治甘肅左布政
　使仍治西安領西安延安鳳翔漢中四府興安一州陜
　甘始分雍正三年升西安府之商同華耀乾邠六州延
　安府之鄜綏徳葭三州直隸陜西布政司九年又改榆
　林衞為府十三年復改同州為府華州屬焉耀州改屬
　西安乾隆元年葭州改屬榆林今領府六(西安同州鳳/翔漢中延安)
　(榆/林)直隸州六(興安商乾/邠鄜綏徳)州縣七十有八(詳見/各府)
　西安府釋名通志本元西安路明因其義改為府沿革
　一統志自府治至
京師二千六百五十里禹貢雍州之域周武王都此為鎬
　京東遷後屬秦為都邑(史記秦本紀徳公初居雍獻公/徙治櫟陽孝公作咸陽徙都之)
　始皇置内史漢元年項羽分置雍塞二國(章邯為雍王/王咸陽以西)
　(司馬欣為塞王王咸陽以/東至河及翟國為三秦)尋併於漢二年改為渭南河
　上中地三郡(渭南即京兆河上即左馮翊皆/塞國地中地即右扶風雍國地)五年定都
　於此九年罷郡復為内史景帝二年分置左右内史(此/為)
　(左内/史)武帝太初元年改右内史為京兆尹左内史為左
　馮翊主爵都尉為右扶風謂之三輔後漢遷都洛陽置
　雍州於此尋罷晉初仍置雍州建興後歴為劉聰石勒
　苻健姚萇赫連勃勃所據後魏亦曰雍州京兆郡(時郡/移治)
　(霸/城)永熙三年遷都於此是為西魏隋開皇二年建新都
　三年罷京兆尹復置雍州大業三年復故唐仍隋都武
　徳元年又改郡曰雍州貞觀元年為關内道治開元元
　年改曰京兆府二十一年置京畿採訪使(唐書地理志/唐仍隋都初)
　(曰京城天寳元年曰西京至徳二載曰中/京上元二年復曰西京代宗元年曰上都)天祐初遷都
　洛置佑國軍節度使於此五代梁改為大安府改軍曰
　永平後唐復為西京京兆府晉罷京置晉昌軍漢改永
　興軍周因之宋復曰京兆府永興軍節度為陜西路治
　熙寧後為永興軍路治金皇統二年置總管府為京兆
　府路治元初亦曰京兆府中統三年置陜西四川行省
　治此至元十六年改京兆府為安西路總管府二十三
　年改陜西行省皇慶元年改為奉元路明洪武元年改
　曰西安府為陜西布政使司治
本朝因之今領縣十五曰長安咸寧咸陽興平臨潼髙陵
　鄠藍田涇陽三原盩厔渭南富平醴泉同官州一曰耀州
　府城通志即隋唐京城舊址隋文帝厭長安制小召髙
　熲等創建新都其地在漢故城東南南直終南子
　午谷北枕龍首山以據渭水東臨灞滻唐永徽五年築
　羅城天佑元年匡國軍節度使韓建改築約其制謂之
　新城宋金元因之明洪武初增修周四十里門四東曰
　長樂西曰安定南曰永寧北曰安逺十七年建鐘鼓二
　樓於城内東西相距半里許
　滿城通志在府城内東北隅西界鐘樓
本朝順治六年即故明秦藩城改築門五
　長安縣釋名三輔黄圖長安本秦鄉名史記始皇本紀
　王弟長安君成蟜漢書楚懐王封項羽為長安侯因以
　名縣沿革一統志附郭漢高帝五年定都於此置長安
　縣為京兆尹治王莽改曰常安後漢復舊晉為京兆郡
　治後魏以後因之唐為京兆府治乾封初分置乾封縣
　長安二年復併入焉五代梁改曰大安後唐復舊宋金
　因之元為奉元路治明為西安府治
本朝因之
　咸寧縣釋名名為天寳初改取萬國咸寧之意沿革一
　統志附郭本周杜伯國漢置霸陵杜陵等縣屬京兆尹
　晉改霸陵曰霸城杜陵曰杜縣屬京兆郡後魏以霸城
　為京兆郡治改杜縣為杜城屬焉後周明帝二年分置
　萬年縣與長安並治京城建徳二年省霸城杜城二縣
　入之隋開皇三年改曰大興為京兆郡治唐武徳初復
　曰萬年天寳七載改為咸寧縣乾元二年復曰萬年五
　代梁改曰大年後唐復曰萬年宋仍為京兆府治宣和
　七年改曰樊川金又改曰咸寧泰和四年廢入長安尋
　復置元為奉元路治明為西安府治
本朝因之
　咸陽縣釋名三秦記咸陽秦所都在九嵕山南渭水北
　山水俱陽故名咸陽(元和郡縣志山南曰陽水北亦謂/之陽縣在北山之陽渭水之北)
　沿革一統志治在府西少北五十里秦置縣漢高帝元
　年更名新城七年罷屬長安元鼎三年更名渭城屬右
　扶風晉咸和中後趙置石安縣苻秦兼置咸陽郡後魏
　移郡於涇水北以縣屬之隋廢入涇陽縣唐武徳元年
　復置咸陽縣屬雍州五代宋金因之元屬奉元路明屬
　西安府
本朝因之　縣城通志舊在杜郵館西明洪武四年遷今
　治南濱渭河周九里有竒門五
　興平縣釋名唐至徳初置興平軍於此尋改為縣即以
　名之沿革一統志治在府西一百里周犬邱邑秦曰廢
　邱漢為槐里茂陵平陵三縣地俱屬右扶風後漢以槐
　里為右扶風治三國魏黄初中改平陵曰始平晉初併
　茂陵入始平於槐里置始平郡後魏太平真君中郡廢
　二縣俱屬扶風郡西魏以始平為郡治隋省槐里以始
　平縣屬京兆郡唐天授二年改屬稷州大足元年還屬
　雍州景龍四年改曰金城至徳二載改為興平貞元中
　嘗以神策軍屯此曰興平鎮五代宋屬京兆府金因之
　元屬奉元路明屬西安府
本朝因之　縣城通志隋大業九年築周七里有竒門四
　臨潼縣釋名方輿紀要以縣有臨潼水故名沿革一統
　志治在府東五十里周為驪戎國秦為驪邑漢高帝七
　年置新豐縣屬京兆尹晉屬京兆郡隋初屬雍州大業
　初屬京兆郡唐初仍屬雍州垂拱二年改為慶山縣天
　授二年屬鴻州大足元年還屬雍州神龍元年復曰新
　豐天寳三載析置㑹昌縣七載省新豐改㑹昌曰昭應
　五代因之宋大中祥符八年避昭應宫名改曰臨潼屬
　京兆府金因之元屬奉元路明屬西安府
本朝因之　縣城通志唐天寳六載建明洪武初增築周
　四里門四
　高陵縣釋名史記秦昭王封弟高陵君郭子章云南有
　奉政原高四五丈名所由昉也沿革一統志治在府東
　北七十里秦孝公置縣漢屬左馮翊三國魏改曰高陸
　屬京兆郡晉因之尋復舊後魏熙平中復為高陸隋大
　業二年復曰高陵屬京兆郡唐天授二年屬鴻州大足
　元年還屬雍州五代宋金因之元屬奉元路明屬西安
　府
本朝因之　縣城通志隋大業七年建明景泰元年增築
　周四里有竒門四
　鄠縣釋名長安志本夏之扈國也秦改為□姚察漢書
　訓纂扈□一也古今字耳沿革一統志治在府西南七
　十里本夏時扈國漢置鄠縣屬右扶風晉屬始平郡後
　魏太平真君七年改屬京兆郡唐屬京兆府五代宋金
　因之元屬奉元路明屬西安府
本朝因之　縣城通志隋大業十年建周六里有竒門四
　藍田縣釋名長安志秦孝公置周禮玉之美者曰藍三
　秦記縣出美玉故名沿革一統志治在府東南九十里
　秦置縣漢屬京兆尹晉屬京兆郡後魏太平真君七年
　併入霸城縣太和十一年復置仍屬京兆郡周閔帝於
　縣置藍田郡武帝時省隋仍屬京兆郡唐屬京兆府五
　代宋金因之元屬奉元路明屬西安府
本朝因之　縣城通志本名嶢栁城亦名青泥城晉桓温
　伐苻健遣京兆太守薛珍擊青泥破之即此周四里有
　竒門四
　涇陽縣釋名史記秦昭王弟悝封涇陽君苻秦置縣葢
　以涇水在縣之南也沿革一統志治在府西北七十里
　漢惠帝四年置池陽縣屬左馮翊晉初為扶風郡治苻
　秦又析置涇陽縣後魏徙咸陽郡治池陽以涇陽屬焉
　後周廢池陽縣隋開皇初郡廢以涇陽縣屬雍州唐天
　授二年改屬鼎州大足元年還屬雍州五代宋因之金
　屬京兆府元至元二年併入高陵三年復置屬奉元路
　明屬西安府
本朝因之　縣城通志秦苻堅創建元至正二十七年修
　築周五里有竒門四
　三原縣釋名長安志前秦苻堅於嶻櫱山置三原䕶軍
　以其地南有酆原西有孟侯原北有白鹿原是為三原
　因以名縣沿革一統志治在府北九十里漢池陽縣地
　後魏太平真君七年置三原縣屬北地郡永安元年於
　縣置建忠郡後周建徳初郡廢隋屬京兆郡唐武徳四
　年改曰池陽六年改曰華池仍分置三原縣屬北泉州
　貞觀元年省三原縣改華池曰三原屬雍州天授二年
　屬鼎州大足元年還屬雍州五代唐屬耀州宋金元因
　之明改屬西安府
本朝因之　縣城通志縣本舊龍橋鎮元至元二十四年
　徙縣治於此築城周九里有竒門四水門二明初增築
　西郭門二嘉靖三十六年築北郭門四崇禎中增築東
　郭門二
　盩厔縣釋名長安志漢舊縣也山曲曰盩水曲曰厔因
　以名之沿革一統志治在府西南一百六十里漢縣屬
　右扶風後漢省後魏復置屬扶風郡後周置周南郡兼
　置恒州尋並廢隋屬京兆郡唐武徳三年屬稷州貞觀
　元年屬雍州天授二年又屬稷州大足元年還屬雍州
　天寳元年改曰宜夀至徳二載復故乾寧中改屬乾州
　天復初改屬鳳翔府五代及宋因之金貞祐四年陞為
　恒州元初州廢縣屬奉元路明屬西安府
本朝因之　縣城通志本隋唐舊址周五里有竒門四
　渭南縣釋名通志縣名始前秦苻堅以在渭水之南也
　沿革一統志治在府東一百四十里漢新豐縣地苻秦
　置縣後魏孝明帝改置渭南郡及南新豐縣西魏廢帝
　二年又改縣曰渭南後周郡廢隋屬京兆郡唐武徳初
　改屬華州五年屬雍州天授二年於縣置鴻州大足元
　年鴻州廢還屬雍州五代周顯徳三年改屬華州宋熙
　寧六年省入鄭縣元豐元年復置仍屬華州金元因之
　明萬厯中改屬西安府
本朝因之　縣城通志隋大業九年建元至正二十一年
　拓修周七里門四
　富平縣釋名長安志晉徙北地郡富平縣於懐徳城葢
　用其舊名也沿革一統志治在府東北一百二十里秦
　置頻陽縣漢屬左馮翊三國魏徙置富平縣於此屬北
　地郡頻陽仍屬馮翊郡後魏景明元年改頻陽置土門
　縣與富平俱屬北地郡西魏移北地治富平後周改曰
　中華郡尋罷隋大業初廢土門入富平屬京兆郡義寧
　二年復置土門縣唐初二縣俱屬雍州貞觀十七年又
　廢土門縣咸亨二年復以故土門置美原縣天授二年
　二縣俱屬宜州大足元年還屬雍州天祐二年於美原
　縣置鼎州五代梁改裕州後唐廢裕州二縣俱屬耀州
　金廢富平縣入美原元省美原復置富平縣仍屬耀州
　明萬厯三十六年改屬西安府
本朝因之　縣城通志本名窰橋頭元末張良弼移縣治
　於此明正統初築城周三里門四
　醴泉縣釋名元和郡縣志縣有後周醴泉宫隋因以為
　名沿革一統志治在府西北一百二十里秦谷口邑漢
　置谷口縣屬左馮翊後漢廢晉為池陽縣地後魏置寧
　夷縣屬咸陽郡西魏兼置寧夷郡後周改郡曰寧秦後
　廢隋開皇十八年改縣曰醴泉屬京兆郡唐武徳中省
　貞觀十年復置天授元年屬鼎州大足元年還屬雍州
　乾寧中改屬乾州五代後唐同光中還屬京兆宋政和
　八年改屬醴州金屬乾州元因之明萬厯三十六年改
　屬西安府
本朝因之　縣城通志即古仲橋城元增築周二里許明
　成化四年拓外城六里有竒門五
　同官縣釋名元和郡縣志苻秦於銅官川置銅官䕶軍
　後魏改置銅官縣周作同沿革一統志治在府治北二
　百五十里漢祋祤縣地後魏太平真君七年置縣屬北
　地郡周曰同官隋屬京兆郡唐武徳初屬宜州貞觀十
　七年屬雍州天授二年屬宜州大足元年改屬耀州宋
　金元明未改
國初因之雍正十三年耀州改隸西安府並縣屬焉　縣
　城通志後周建徳四年建明增修周四里門四
　耀州釋名通志郭子章云州東十五里有鑑山年豐則
　山中有光耀如鑑州以是名沿革一統志治在府治北
　一百八十里漢置祋祤縣屬左馮翊後漢初廢永元九
　年復置三國魏廢祋祤僑置泥陽縣兼置北地郡晉因
　之後魏太平真君七年并泥陽入富平景明元年復置
　仍屬北地郡永熙元年兼置北雍州西魏廢帝三年改
　州曰宜州又改郡曰通川隋開皇三年郡廢六年改縣
　曰華原大業三年州廢縣屬京兆郡義寧二年於縣置
　宜君郡唐武徳初曰宜州貞觀十七年州廢屬雍州垂
　拱二年改縣曰永安天授二年又置宜州大足元年州
　廢還屬雍州神龍元年復曰華原天祐三年以縣置耀
　州(唐書方鎮表天祐三年置義/勝軍節度使領耀鼎二州)五代梁貞明元年改曰
　崇州後唐同光二年復故(五代史職方考耀州屬岐為/義勝軍梁改静勝唐改順義)
　(周罷/軍)宋亦曰耀州華原郡屬永興路(宋史地理志開寳/五年為感義軍節)
　(度太平興國/初改感徳軍)金屬京兆府路元至元元年以州治華原
　縣省入屬奉元路明屬西安府
國初因之雍正三年陞為直隸州十三年復改屬西安府
　州城通志本華原縣元末遭兵燹城圮明景泰初重建
　周六里有竒門四
　　闗中勝蹟圖志巻一
欽定四庫全書
　關中勝蹟圖志巻二
　　　　　　　　　　　陜西巡撫(臣/)畢沅撰
　　名山
西安府南山在西安府城南五十里一統志西自鳳翔
府郿縣入境連亘盩厔鄠縣及長安咸寧四縣之南又
東抵藍田縣界一名終南尚書禹貢終南孔安國傳山
名詩秦風終南何有有紀有堂毛萇傳終南周之名山
一名中南左傳昭公四年晉司馬侯曰中南九州之隘
也潘岳闗中記中南言在天下之中居都之南也括地
志中南一名太乙山一名周南山一名橘山一名楚山
一名秦山三秦記終南一名地肺(唐太宗望終南山詩/重巒俯渭水碧嶂插)
(遥天出紅扶嶺日入翠貯巖烟叠松朝若夜複岫缺疑/全對此恬千慮無勞訪九仙杜審言蓬萊三殿侍宴奉)
(勅咏終南山應制北斗挂城邊南山倚殿前雲標金闕/迥樹杪玉堂懸半嶺通佳氣中峰繞瑞烟小臣持獻夀)
(長此戴堯天王維終南山詩太乙近天都連山到海隅/白雲迴望合青靄入㸔無分野中峰變隂晴衆壑殊欲)
(投人處宿隔水問樵夫韓愈南山詩吾聞京城南兹惟/羣山囿東西兩際海巨細難悉究山經及地志茫昧非)
(受授團辭試提挈挂一念萬漏欲休諒不能粗述所經/覯嘗升崇邱望戢戢見相凑晴明出稜角縷脉碎分繡)
(蒸嵐相澒洞表裏忽通透無風自飄簸融液煦柔茂横/雲時平凝㸃㸃露數岫天空横修眉濃緑畫新就孤撑)
(有巉絶海浴褰鵬噣春陽潛沮洳濯濯吐深秀崖巒雖/嵂崒輭弱類􁀼酎夏炎百朩盛䕃鬰增埋覆神靈日歊)
(戯雲氣爭結搆秋霜喜刻轢磔卓立癯瘦參差相疊重/剛耿凌宇宙冬行雖幽墨氷雪工琢鏤新曦照峗峩億)
(丈恒高袤明昏無定態頃刻異状候西南雄太白突起/莫問簉藩都配徳運分宅占丁戊逍遙越坤位詆訐陷)
(乾竇空虛寒兢兢風氣較搜潄朱維方曉日隂霰縱騰/糅昆明大池北去覿偶晴晝綿聨窮俯視倒側困清漚)
(微瀾動水面踴躍躁猱狖驚呼惜破碎仰喜呀不仆前/尋徑杜墅坌蔽畢原陋﨑嶇上軒昻始得觀覽富行行)
(將遂窮嶺陸煩互走勃然思拆裂擁掩難恕宥巨靈與/夸娥逺賈期必售還疑造物意固䕶蓄精祐力雖能排)
(斡雷電怯呵詬攀緣脱手足蹭蹬抵積甃茫如試矯首/堛塞生怐愗威容喪蕭爽近新迷逺舊拘官計日月欲)
(進不可又因緣窮其湫凝湛閟隂嘼魚鰕可俯掇神物/安敢寇林柯有脱葉欲墮鳥驚救爭銜彎環飛投棄急)
(哺鷇旋歸道回睨逺枿壮復奏吁嗟信竒怪峙質能化/貿前年遭譴謫探厯得邂逅初從藍田入顧盼勞頸脰)
(時天晦大雪淚目苦矇瞀峻塗拖長氷直下若懸溜褰/衣步推馬顛蹶退且復蒼黄忘遐睎所矚纔左右杉篁)
(咤蒲蘇杲耀攢介胄専心憶平道脱險逾避臭昨來逄/清霽宿願忻始副峥嶸躋冢頂倐閃雜鼯鼬前低劃開)
(濶爛漫堆衆皺或連若相從或蹙若相鬭或妥若弭伏/或聳若驚雊或散若瓦解或赴若輻輳或翻若船遊或)
(決若馬驟或背若相惡或向若相佑或亂若抽笋或嵲/若炷灸或錯若繪畫或繚若篆籀或羅若星離或蓊若)
(雲逗或浮若波濤或碎若鋤耨或如賁育倫睹勝勇前/購先强勢已出後鈍嗔䛠譳或如帝王尊叢集朝賤㓜)
(雖親不䙝狎雖逺不悖謬或如臨食案肴核分飣餖又/如遊九原墳墓包槨柩或累若盆甖或揭若㽅豆或覆)
(若曝鱉或頽若寢獸或蜿若藏龍或翼若摶鷲或齊若/友朋或隨若先後或迸若流落或顧若宿留或戾若仇)
(讐或密若婚媾或儼若峩冠或翻若舞袖或屹若戰陣/或圍若蒐狩或靡然東注或偃然北首或如火熺焰或)
(若氣饙餾或行而不輟或遺而不收或斜而不倚或弛/而不彀或赤若秃鬝或燻若柴槱或如龜拆兆或若卦)
(分繇或前横若剥或後斷若姤延延離又屬夬夬叛還/遘喁喁魚闖萍落落月經宿誾誾樹牆垣巘巘架庫廏)
(參參削劍㦸煥煥銜瑩琇敷敷花披萼闟闟屋摧霤悠/悠舒而安兀兀狂以狃超超出猶奔蠢蠢駭不懋大哉)
(立天地經紀肖營腠厥初孰開張黽俛誰勸侑創兹朴/而巧戮力忍勞疚得非施斧斤無乃假咀咒鴻荒意無)
(傳功大莫酬僦嘗聞於祠官苾芬降歆嗅斐然作歌詩/惟用贊報酭宋韓琦送秋馬上始見終南詩終南頻月)
(晦峰巒一雨民心萬事寛救徹旱苗充歳望洗開山色/與人㸔半天横示全秦壯積雪高連太白寒欲識衆多)
(欣幸意送秋/歌舞滿長安)
　(臣/)謹按終南之名於書見諸禹貢於詩見諸秦風而
　小雅之言南山則不一而足又有北山胡三省通鑑
　注關中有南山北山自甘泉連延至於嶻櫱九嵕為
　北山自終南太白連延至於商顔為南山胡渭禹貢
　錐指云古稱終南止於盩厔自秦襄公取周地為諸
　侯徙都於􁚖國人作詩美之以終南起興説者遂謂
　終南逺接􁚖岐並以蔽迤南連屬之山矣故元和郡
　縣志自鄠郿武功以至長安萬年每縣皆著終南栁
　宗元終南山祠堂記云終南西至於褒斜又西至於
　隴首以迄於戎東至於商顔又東至於大華以距於
　關程大昌雍錄云終南山横亘關中南面西起秦隴
　東徹藍田凡雍岐郿鄠長安萬年連綿峙踞其南者
　皆此一山由是終南連屬所及㡬至八百餘里而太
　乙武功太白胥合為一山矣其以太乙為終南者孔
　安國書傳終南一名太一山(括地/志同)漢書地理志武功
　太壹山古文以為終南至酈道元水經注又云太一
　亦曰太白山在武功縣南去長安二百里不知其高
　㡬何俗云武功太白去天三百武功志復云太白山
　一名太乙於是四山一實數名致成聚訟今考張衡
　西京賦於前則終南太一薛綜注二山名潘岳西征
　賦面終南而背雲陽又云太一巃嵸李善注太一與
　終南别山王應麟地理通釋亦云西京賦以終南太
　一並列唐六典又以終南太白並列明非一山至以
　武功為太白則後人以酈注語相比附誤合為一耳
　(臣/)備位斯土六稔於兹審眎地形旁徵圖籍竊謂闗
　中迤南一帶自古統號南山而終南則止於盩厔太
　乙當屬今之南五臺漢志之垂山則武功也禹貢之
　惇物則太白也似此分屬較為指掌瞭如至漢書西
　域傳云于闐南山東出金城與漢南山相屬大宛傳
　又云南山即連終南山從京南東至華山過河東北
　連延至海從京南連接至蔥嶺萬餘里則更荒𣺌不
　可究詰矣
　(臣/)謹覆按終南一山綿亘甚逺所屬巖谷以其近者
　而言自石鼈谷西南如長安之豹林子午諸谷鄠之
　雲際子房萬花鷄頭白雲將軍牛首諸山大頂凌霄
　羅漢三閣圭峰諸峰神水高冠太平黄柏烏桑華陽
　曲谷皂谷直谷栗谷馬谷澇谷諸谷盩厔之清涼五
　福石樓黒鳳安樂耐山諸山太微諸峰五泉高山沈
　嶺掃帚諸嶺甘谷耿谷赤谷牛谷檀谷田谷就谷飛
　昇西觀東觀團標黄谷韓谷芒谷虎谷駱谷强谷車
　谷韋谷諸谷又西南接郿之太白山自石鼈谷東南
　如咸寧之郊谷土門羊谷小義大義白道諸谷藍田
　之七盤蕢山嶢山全山王順玉山諸山輞谷石門庫
　谷采谷悟真藍谷倒回銅谷傾谷諸谷又東南接商
　之秦嶺其終南之陽自秦嶺而西如鎮安之夢谷平
　頂長陵白崖石馬天書車輪考山栗園旬山諸山西
　王都家圪陡賽秦諸嶺藴谷諸谷漢隂之六面石門
　横山馬蝗箭幹諸山瘦驢龍㑹魚洞諸嶺石泉之五
　攢雲霧四方諸山天竹磨兒諸嶺迤西亦與洋之太
　白接合之皆終南也謹彚敘如右至諸嶺谷中綿亘
　瓌竒或有闗於勝蹟者仍詳各州縣巻中
太一山在西安府城西南八十里長安縣界漢書地理
志作太壹山三秦記太一在驪山西山之秀者也咸寧
縣志一名南五臺延袤十里許道由石壁谷(壁一作鼈/何景明雍)
(大記谷口有白圓石其巨如屋形類鼈故名咸寧縣志/咸長以此分界内有景陽川梅花洞九女潭仙人蹟諸)
(勝宋張禮城南遊記谷/有廣惠神祠西有白塔)東南竹谷入(雍大記竹谷在府/南六十里一統志)
(竹水俗謂之赤/水出於媚谷)中有太乙谷(長安志一名靈母谷陸長/源辨疑志俗呼為炭谷谷)
(中有太乙峰峰上有吕公洞黄龍洞下有/太乙池峰東為王案峰又東為霧巖峰)谷内有太乙
湫(咸寧縣志一名南山湫初在平地一日風雷移於山/上都穆終南山記太乙湫一名澂源池水廣數丈深)
(丈許錦鱗浮游人莫敢觸自昔禱雨/咸在於是湫南有三官洞雷神洞)山頂有金華洞(都/穆)
(記有積水/人不能至)山西壁有八仙洞(都穆記洞左有圓石/明可鑑物謂之石鏡)山麓
有日月巖(上有玉泉/洞抱子巖)龍泉(咸寧縣志在普光寺相傳無/壊尊者談經於此有龍出聽)
(故名一名/仰天池)
　(臣/)謹按太一山自禹貢孔傳而後漢地理志及括地
　志並以終南當之今攷馬理陜西通志云太一者猶
　云第一山也今南山神秀之區惟長安縣南五臺為
　最雍大記亦云五臺山太乙谷中有太乙元君湫池
　漢武帝元封二年祀太乙於此建太乙宫又山有太
　乙峰太乙池証據確鑿(臣/)嘗親詣近郊省視田畝周
　行南山北麓由留村入山登陟五臺絶頂南望終南
　如翠屏環列芙蓉萬仞插入青㝠旁皆巨壑深肆無
　景與終南不相嶧屬則太乙自當専屬之五臺不得
　謂之為終南矣至禹貢錐指又謂太乙垂山皆禹貢
　之惇物則又䝉漢志垂山古文以為惇物一語而誤
　更不足據
龍首山在長安縣北十里接咸寧縣界水經注蕭何因
龍首山營未央宫山長六十餘里頭入於渭尾連樊川
頭高二十丈尾漸下高五六丈土色赤而堅李好文長
安志圖説山之餘尾城南皆已湮平陂陀北出東西横
亘迤邐而去名山記山西北高處為秦長樂漢未央稍
東南六坡象乾爻者為隋城唐西内其東為唐南内興
慶龍池之所其北為唐東内大明宫含元宣政紫宸蓬
萊金鑾諸殿南内東南引滻水入城為龍首渠入東苑
為龍首池一名龍首原咸寧縣志龍首原起終南東義
谷徑可數十武蟠曲西北行漸行漸濶杜陵鴻固鳳棲
諸原皆其横岡宜春芙蓉曲江諸苑池皆其窪下東界
滻水西界樊川延六七十里一稱小兒原
高陽原在長安縣西南二十里接咸陽縣界又五里為
永安坡十道志秦葬皇子起冡坡北原上名皇子陂隋
文帝改曰永安
細栁原在長安縣西南三十三里漢書孝文後六年周
亞夫為將軍屯細栁一曰栁市游俠傳萬章長安人在
城西栁市一曰細栁觀司馬相如上林賦登龍臺掩細
栁郭璞注觀名一曰細栁聚後漢書郡國志長安有細
栁聚
子午谷在長安縣南百里長六百六十里戰國策張儀
説趙曰秦一軍塞午道鮑彪注長安有子午谷北山是
子南山是午午道秦南道也漢書王莽傳元始五年秋
莽通子午道從杜陵直絶南山徑漢中後漢書順帝紀
延光四年罷子午道魏略建興六年諸葛亮於南鄭與
羣下計議魏延曰從褒中出循秦嶺而東當子午而北
不過十日可到長安玉海南山大谷凡六謂子午儻駱
褒斜南北分列也雍大記一名蝕中南有豹林谷一統
志谷内有東䝉峰(一曰東/明峰)宋史种放隠此(巳上/長安)
秦嶺一統志在咸寧藍田二縣南又東接商州界咸寧
縣志嶺在縣南一百五十里屬縣界者東西約七十里
藍田縣志秦嶺即南山别出之嶺在縣東南凡入商洛
者必越嶺而後達東出即藍田闗
　臣謹按史記秦嶺天下之大阻也三秦記秦嶺東起
　商洛西盡汧隴東西八百里嶺根水北流入渭號為
　八百秦川通鑑地理通釋秦嶺北為秦山南為漢山
　周六百二十里葢通指終南為秦嶺也今由咸寧藍
　田而至商洛必經行秦嶺是秦嶺特南山東北一支
　嶺耳北控全秦南通荆楚古稱扼隘之地是以史記
　指為大阻三秦記諸書所言殊未確鑿惟一統志云
　終南山脊為秦嶺方輿紀要云南山深處高而大者
　曰秦嶺於地理形勢較為脗合
樂遊原在咸寧縣南八里龍首之横岡也漢書宣帝紀
神爵三年起樂遊苑闗中記宣帝立廟宇曲池之北號
樂遊長安志漢時立廟餘趾尚存長安中太平公主於
原上置亭遊賞後賜寧申岐薛王地居京城之最高每
正月晦日三月三日九月九日京城士女咸就此登賞
祓禊(唐李頻樂遊苑春望詩五陵佳氣晚氤氲霸業雄/圖勢自分秦地山河連紫塞漢家宫殿入青雲未)
(央樹色春中見長樂鐘聲月下聞無那楊花起愁思滿/天飄落雪紛紛李白樂遊苑憶秦娥詞簫聲咽秦娥夢)
(斷秦樓月秦樓月年年栁色灞陵傷别樂遊原上清/秋節咸陽古道音塵絶音塵絶西風殘照漢家陵闕)
勲䕃坡在咸寧縣南二十五里為韋杜故里宋張禮城
南遊記今牛頭寺坡也西有龍堂坡地甚平衍中多植
杏謂之杏花坪
神禾原在咸寧縣南三十里縣志下臨樊川其原南起
竹谷東西北行三十里入長安為潏水界斷其南為御
宿川長安圖説原上有蓮花洞唐鄭駙馬所居杜甫詩
主家隂洞細烟霧即此
杜原在咸寧縣東南十五里通志古杜伯國地以在秦
漢隋唐都城之東又名東原漢宣帝陵在其上又名杜
陵原西即韋杜二曲
郊谷在咸寧縣東南六十里縣志在炭谷東谷口有遇
仙橋其上為仰天池又東為土門谷又東為羊谷又東
為錫谷又東為小義谷谷内有仙人潭又東為白道谷
谷内為五臺山有蒼鷹嶺又東為大義谷長安志在縣
東南八十里咸寧縣志大義谷近藍田縣有路通興安
龍首原發脉於此(北周庾信終南山義谷銘并序周保/定二年嵗次壬午七月巳巳朔大冡)
(宰晉國公命鑿石闗之谷下南山之材維公匡濟彛倫/𢎞敷庶績燮理餘暇披閲山經以為終南惇物日月虧)
(蔽杶幹栝栢椅桐梓漆年代藴積於何不有乃謀山澤/之官兼引衡虞之匠東出藍田則控灞乘滻西連子午)
(則據涇浮渭派别八溪流分九谷銅梁四柱石闗雙啟/青綺春門溝渠交映綠槐秋市舟檝相通蓄之則為屯)
(雲泄之則為行雨青牛文梓白鶴貞松運以置宫崇斯/雲屋千櫨抗殿龍首干雲萬頃疎苗蟬鳴再熟川后譲)
(徳山靈景從豈如運石甘泉纔通櫟陽之殿穿渠穀水/直繞金墉之城將事未勞為功實重國富人殷方傳千)
(載因功立事敢勒山阿銘曰寥廓上浮崢嶸下鎮壁立/千丈峰横萬仞桂月危懸風泉虛韻乗輿嶺阪舉鍤雲)
(根八溪分注九谷通源北涵桐井南浮石門模象大壯/規䋲百堵膠葛九成徘徊千柱桂棟凌波栢梁乗雨疏)
(川奠谷落實摧柯事/均刋朩功侔鑿河)
鳳棲原在咸寧縣樂遊原東長安志少陵原西北三十
里皆此原縣志漢神爵四年鳳皇十一集杜陵故名在
唐為安化里
少陵原在咸寧縣鳳棲原東太平寰宇記即漢鴻固原
也通典漢宣帝許后陵顔師古曰即今謂小陵者也去
杜陵十八里他書皆作少陵杜甫家焉故自稱杜陵老
一曰少陵也通志少陵原乃樊川之北原自司馬村起
至何將軍山林而盡(何將軍山林在長安縣南二十/里韋曲西今名塔坡詳見巻後)相
近為朱坡咸寧縣志丞相朱博故里雍錄坡瞰南山之
勝少保杜公池亭在焉(唐李白杜陵絶句南登杜陵上/北望五陵間秋水明落日流光)
(滅逺山杜牧朱坡詩下杜鄉園古泉聲繞舍啼静思長/慘切薄宦與乖暌北闕千門外南山午谷西倚川紅葉)
(嶺連寺綠楊堤迥墅翹霜鶴澄潭舞錦鷄濤驚堆萬軸/舸急轉千溪眉㸃萱芽嫩風條栁幄迷岸藤捎虺尾沙)
(渚印麑蹄火燎緗桃塢波光碧繡畦日㾗絙翠巘陂影/墮晴霓蝸壁蘭斑蘚銀筵荳䓻泥洞雲生片段苔徑繚)
(髙低偃蹇松公老森嚴竹陣齊小蓮娃欲語幽笋稚相/攜漢舘留餘址周臺接古蹊蟠蛟岡隠隠斑雉草萋萋)
(樹老藤紆組巖深石啟閨侵忩紫桂茂拂面翠禽棲/冇計冠終挂無才筆謾題自塵何太甚休笑觸藩羝)
白鹿原在咸寧縣東長安志自藍田縣界至滻水川盡
東西一十五里南接終南北至霸川盡南北四十里三
秦記周平王東遷有白鹿遊於此原以是得名雍錄南
山之麓霸水行於原上至於霸陵皆此原也亦謂之霸
上(霸一/作灞)史記王翦伐荆始皇自送至霸上漢元年十月
沛公自霸上遂西入咸陽還軍霸上顔師古漢書注霸
上即今所謂霸頭咸陽縣志原髙逾龍首居民鑿井深
數百尺其西南二壑為荆谷神谷神谷中有湧泉味甘
冽唐時以神策軍禁守日以駱駝運水大明宫醖造御
酒其西北為鷂子嶺(唐紇干著灞上詩鳴鞭曉日禁城/東渭水晴烟灞岸風都傍栁隂回)
(首望春天樓/閣五雲中)
銅人原在咸寧縣東北灞橋北闗中記秦為金人十二
董卓壊以為錢餘二枚魏明帝欲徙詣洛陽到霸城重
不可致今在霸城大道南通志即薊子訓與老父摩挲
銅狄處(唐李賀金銅仙人辭漢歌并序魏明帝青龍元/年八月詔宫官牽車西取漢孝武捧露盤仙人)
(欲立置前殿宫官既拆盤仙人臨載乃潸然淚下唐諸/王孫李長吉遂作金銅仙人辭漢歌茂陵劉郎秋風客)
(夜聞馬嘶曉無跡畫欄桂樹懸秋香三十六宫土花碧/魏宫牽車指千里東闗酸風射眸子空將漢月出宫門)
(憶君清淚如鉛水裒蘭送客咸陽道天若有情/天亦老攜盤獨出月荒凉渭城巳逺波聲小)
長樂坡在咸寧縣東北灞橋之西元和郡縣志坡在滻
水西岸舊名滻阪隋文帝改為長樂坡方輿紀要舊有
長樂驛唐時為迎餞之所咸寧縣志縣北郭外又有三
稜坡西亘長安即長樂之支隴也一名金鑾坡(唐白居/易長樂)
(坡送人賦得愁字行人南北分征路流水東西接御/溝終日坡前恨離别謾名長樂是長愁  巳上咸寧)
高陽原在咸陽縣東南二十里縣志秦始皇作阿房宫
依此與長安縣接界
鮮原通志在咸陽縣東二十里詩大雅度其鮮原蘇軾
注文王既克密須於是相其高原而徙都所謂程邑也
畢原長安志在咸陽縣北史記周本紀畢在鎬東西杜
中又云畢公高與周同姓武王封之於畢通典初王季
都之後畢公高封焉漢書劉向傳文武周公𦵏於畢亦
稱畢原杜預左傳注咸陽縣北五里有畢原元和郡縣
志原南北數十里東西二三百里一名畢郢趙岐孟子
注近豐鎬之地一名畢陌顔師古漢書注畢陌在長安
西北四十里又名咸陽原雍大記咸陽原在渭水北九
嵕山南咸陽縣志西起武功東盡高陵其上文武成康
周公太公及秦漢君臣陵墓多在焉一名咸陽北阪一
名渭城北阪一名長平坂其趾為洪瀆原又名池陽原
又名石安原(已上/咸陽)
黄麓山在興平縣西北一里雍勝略黄麓山東西五十
里南北八里東入咸陽北阪西至武功界武水東岸揚
雄甘泉賦序北繞黄山瀕渭以東興平縣志即始平西
原也三秦記長安城北有始平原長數百里漢時謂之
北芒巖
馬嵬坡在興平縣西二十五里孫景安征途記馬嵬人
名未詳何代於此築城以避難(詳見古蹟/已上興平)
驪山在臨潼縣南里許即藍田北山綿亘而東五十餘
里漢書地理志新豐驪山在南故驪戎國三輔故事一
名麗戎之山水經注麗戎之山一名藍田其隂多金其
陽多玉一名㑹昌山一名昭應山長安志天寳元年更
驪山曰㑹昌七載又改曰昭應又名浮胏山水經注泠
水出浮胏山山北有女媧氏谷路史女媧繼興於麗其
東為東繡嶺雍大記在驪山右東為玉蕊峰又東為金
斧山(縣志在縣東南二十五里方輿紀要石罅/中有石如斧金色亦謂之金谷谷中常温)金砂洞
(縣志在山上/長生殿南)石甕谷(雍大記在驪山半腹長安志石甕/谷冇懸泉激石成臼似甕形因名)
(縣志石甕谷中盡植蘭蕙亦謂之芝/蘭谷谷上有石魚巖其右澗為風谷)走馬嶺(縣志在山/南二十七)
(里/)又東為分水嶺(巳上皆在/東繡嶺)其西為西繡嶺雍大記在
驪山左中有飲鹿槽(都穆驪山記在嶺西/南一名鹿飲泉今涸)丹霞泉(通志/在山)
(上老母殿前殿西南/有飲濟泉即潼水)牡丹溝(通志在/嶺西)燕子龕(縣志在降/聖觀内)
又西為石駱駝峰磑子谷(長安志在縣西南七/里巳上皆在西繡嶺)其别麓
為鳳皇原(縣志在縣西南十五里長安志後漢延/光二年鳳皇集新豐西亭即此原也)鸚武
谷(縣志在縣西南二十里唐中宗登驪山高頂寓目詩/四郊秦漢國八水帝王都閶闔雄里閈城闕壯規模)
(貫渭稱天邑含岐實奥區金門披玉舘因此識皇圖蘇/頲奉和聖製登驪山詩仙蹕御層氛高高積翠兮巖聲)
(中谷應天語半空聞豐樹連黄葉函闗入紫雲聖圖恢/㝢縣歌舞少横汾張説奉和聖製登驪山詩寒山上半)
(空臨眺盡寰中是日巡遊處晴光逺近同川明分渭水/樹暗辨新豐巖壑清音暮天歌起大風孫逖奉和登㑹)
(昌山應制詩巖磴列雲旗吾君訪道時乾行萬物覩日/馭六龍遲望逺迴天顧登高動睿詞願因山作夀長保)
(㑹昌期附謹按驪山及温泉題咏甚富今以唐元宗以/前諸詩  入名山天寳以後懐古諸作分載古蹟巻内)
慶山在臨潼縣東南三十五里唐書五行志垂拱二年
新豐露臺鄉有山湧出武后名之曰慶山
鴻門坂在臨潼縣東十七里史記項羽本紀羽軍在鴻
門下沛公軍在霸上相去四十里從驪山下道芷陽間
行不過二十里水經注新豐縣故城東三里有阪長二
里餘塹原通道南北洞開有同門狀謂之鴻門長安志
漢舊大道北下阪口名也即亭尉呵李廣處(互見古蹟/巳上臨潼)
奉政原(一作/奉正)在高陵縣南十一里縣志原自涇陽來過
境盡於臨潼高者四五丈涇渭之不得北徙者此原障
之也長安志東西長三十里南北濶三里一名降駕原
相傳漢文帝自代來次高陵毘沙鎮四日或云唐明皇
兩幸之故名
鹿苑原在高陵縣西南三十里三輔黄圖安陵有果園
名鹿苑高陵縣志原自咸陽縣來當涇渭二水之間長
安志東西長一十五里南北濶一里省志一名鹿臺(巳/上)
(髙/陵)
終南山在鄠縣東南二十里縣志終南在縣境隨地異
名逺者三十里近者二十里皆終南也
華陽谷在鄠縣西南
牛首山在鄠縣西南二十三里三輔黄圖甘泉宫中有
牛首山元和郡縣志山南接終南在上林苑中西京賦
繞黄山而欵牛首是也
澇谷在鄠縣西南二十里本作勞谷漢書郊祀志宣帝
時京師近縣祠鄠則有勞谷鄠縣志谷内有苦竹溝八
里坪犁轅坪土田肥美
栗谷在鄠縣西南二十里相近有馬谷皂谷直谷
白雲山在鄠縣南二十里縣志山與縣治對其下有白
雲觀老子泉相近為檀谷曲谷
圭峰在鄠縣南二十里一統志其形如圭相對有重雲
寺寺東有小圭峰相近為子房山中有黄石洞相傳為
張良辟穀處
鷄頭山在鄠縣東南三十里雍勝略俗呼為小武當山
太平谷在鄠縣東南一統志谷内有萬花山長嘯洞重
雲閣諸勝
紫閣峰　白閣峰　黄閣峰　三峰俱在鄠縣東南三
十里雍勝略紫閣峰旭日射之爛然而紫其形上聳若
樓閣然白閣隂森積雪弗融通志峰東又有大頂凌霄
羅漢三峰(宋程顥遊紫閣峰詩仙掌逺相招縈紆度石/橋暝雲生澗底寒雨下山腰樹色千層亂天)
(形一罅遙吏紛難/久駐回首羨漁樵)
雲際山在鄠縣東南六十里東接長安界(宋程顥雲際/山詩南藥東)
(邊白閣西登臨身共白雲齊上方頂上/朝來望陡覺羣峰四面低  巳上鄠縣)
　(臣/)謹按以上諸山谷皆在鄠西南隨地異名實皆終
　南一山也又闗中稱谷多謂之峪爾雅釋水注谿曰
　谷顧炎武音學五書今人讀谷為榖亦加山作峪乃
　讀為裕者葢音本相通也今並從舊作谷
終南山在藍田縣西南七十里與咸寧接界
庫谷在藍田縣西南四十里方輿紀要唐時有石門鎮
通志谷有温泉唐初有異僧止此見雪融不積曰必温
泉也掘之泉果涌出
採谷在藍田縣西南三十里長安志與輞谷並有細路
通商州上洛縣
輞谷在藍田縣西南二十里雍大記商嶺水流至藍橋
復流至輞谷如車輞環凑落叠嶂入深潭有千聖洞細
水洞茶園栗嶺唐右丞王維莊在焉所謂輞川也藍田
縣志輞川即嶢山之口去縣南八里兩山夾峙川水從
此北流入灞其路則隨山麓鑿石為之計五里許甚險
狹即所謂匾路也過此則豁然開朗此第一區也團轉
而南凡十三區其勝漸加計三十里至鹿苑寺即王維
别墅(詳見/古蹟)
七盤山在藍田縣南二十里唐書地理志貞元七年刺
史李西華患此路之險自藍田至内鄉開新道七百餘
里回山取塗人不病涉謂之偏路通典七盤十二䋫(䋫/坡)
(在縣/東南)藍田之險路也藍田縣志七盤山延亘綿逺西接
終南東通商洛險峻紆迴一曰七盤嶺
嶢山在藍田縣南二十里嶢闗葢自此而名亦謂之嶢
嶺漢書注山在上洛北藍田南武闗之西雍錄嶢山又
名青泥嶺故水經曰嶢栁城俗謂之青泥城
桓公堆在藍田縣南二十五里長安志晉書桓温伐苻
健健遣苻雄等拒温於愁思堆後因名桓公堆
秦嶺在藍田縣東南接商州界方輿紀要即南山别出
之嶺凡入商洛漢中者必越嶺而後達東出即藍田闗
矣西為小秦嶺
傾谷在藍田縣東五十里西有同谷水經注藍田谷西
北有銅谷次東有輕谷
藍田山在藍田縣東南三十里一名覆車山郭縁生述
征記山形如覆車之象漢書地理志山出美玉一名玉
山風土記山巔方二里仙聖遊集之所下有神祠甚嚴
灞水源出於此又西有華胥氏尊盧氏冢次北有女媧
氏谷則知此地是三皇舊居之所括地志縣西北有驪
山即此山之北阜一統志山有唐公主洞相傳唐時有
公主好道闢此居之下有玉漿井
横嶺在藍田縣北三十五里長安志自臨潼之驪山東
入縣界横接華州界藍田縣志嶺下有水名横河相近
有大金山小金山
白鹿原在藍田縣西二里許接咸寧界(巳上/藍田)
石安原在涇陽縣西南七里長安志高二十丈東西三
十八里南入咸陽界為咸陽原涇陽縣志石安原即畢
原又謂之南原西自醴泉縣來東訖高陵在涇渭之間
綿亘二百餘里晉時石勒置石安縣以此(謹按石安舊/縣今屬咸陽)
其北陲傍涇者入縣境東西三十八里
嵯峨山在涇陽縣北五十里元和郡縣志嵯峨山東西
二十五里南北二十里雍勝略山東北屬三原西北屬
淳化西南屬涇陽一名嶻嶭山漢書地理志池陽嶻嶭
山在北(謹按池陽故城/在今縣西北)水經注鄭渠故瀆東逕嶻嶭山
南一名慈峨山魏書地形志泥陽縣有慈峨山王褒雲
陽宫記慈峨山黄帝鑄鼎於此涇陽縣志山東抵清谷
西抵冶谷亘二十里上有三峰最東曰鉢㿻臺旱禱多
應中曰大臺峰頂有仰天池西峰有石窟深五六里風
從内出
冶谷在涇陽縣西北六十里一曰谷口一曰寒門漢書
郊祀志申公曰黄帝接萬靈明庭明庭者甘泉也所謂
寒門者谷口也注顔師古曰谷口仲山之谷口也漢時
為縣今呼為冶谷太平寰宇記其山出鐵有冶鑄之利
因以為名又東谷口與涇水所出之谷口東西相去二
十餘里有巖曰鄭巖泉曰鄭泉
仲山在涇陽縣西北七十里長安志雲陽宫南三十里
有仲山俗謂高祖兄仲所居今山有仲子廟積旱祈之
圍此射獵則風雨暴至廟有一泉未曾水竭一作中山
史記封禪書武帝獲寳鼎於汾隂將薦之甘泉迎至中
山曣㬈有黄雲葢焉河渠書鄭國鑿涇水自中山西水
經注鄭渠東逕中山南俗謂之仲山方輿紀要山在北
接嵯峨西麓中隔冶谷西連九嵕山涇水逕其中故曰
中山或曰以山在冶水西涇水東也涇陽縣志山半有
泉曰小師泉即仲子廟之泉也山麓有虎坪(巳上/涇陽)
白鹿原　清酆原　孟侯原俱在三原縣北四十里縣
志西連嵯峨東至斷原連亘四十里白鹿在舊縣東清
酆一名豐原在舊縣北濁谷口東孟侯在舊縣西(謹按/三原)
(舊縣在今/縣治北)終縣東西界故縣以此名
嵯峨山在三原縣西北四十里雍勝略嵯峨在天齊原
之上(謹按天齊原在縣/西北二十五里)特出雲表登其嶺涇渭黄河皆
在目前三原縣志上有靈湫旱禱輒應(互見涇陽/巳上三原)
終南山在盩厔縣南三十里縣志東接鄠縣西接郿縣
界枝峰别嶺隨地異名
韋谷在盩厔縣西南五十里縣志俗譌為泥谷與郿縣
接界又南三十里為掃帚嶺北十里為倉谷
安樂山在盩厔縣西南二十五里長安志其東文王廟
有玉女泉人傳與岐山文王廟之水相為消長又東七
里為車谷車谷南十五里為翠峰巔有唐仙姑祠東三
里為强弩谷(今名/强谷)又東五里為稻谷又東四里為耐山
又東四里即駱谷也
駱谷在盩厔縣西南三十里縣志其南八十里為十八
盤又南十里至河底為故駱谷闗通洋縣元和郡縣志
駱谷道漢魏舊道也近代廢塞武徳七年復開續通典
自長安取駱谷路至興元府六百五十二里通鑑地理
通釋駱谷在長安西南二百里谷長四百二十里一統
志駱谷口明設巡司隆慶中盜賊竊發巡司不能禁遂
塞谷之東五里為新口谷駱谷東有黒鳳山
黒水谷在盩厔縣南二十五里一名芒谷水經注芒水
出南山芒谷山側有石室世謂之玉女房長安志玉女
洞在縣南三十里洞門崇四尺濶三尺通志芒水色黒
因以芒谷為黒水谷其南三里仙遊潭北有玉女洞又
潭傍羅漢洞東有馬融石室又南一百八十里即秦嶺
也又芒谷口内三里為韓谷口外稍東為黄谷又東四
里為團標谷有石笋卓立如塔可十丈許其頂有雙栢
樹又東五里為馬岔谷又東二里即龍谷也(宋蘇軾馬/融石室詩)
(未應將軍聘初從季直遊絳紗生不識蒼石尚能留豈/害依梁冀何須困李侯吾詩慎勿刻猿鶴為君羞又玉)
(女洞詩洞裏吹簫子終年守獨幽石泉為曉鏡山月當/簾鈎嵗晚杉楓盡人歸霧雨愁送迎應鄙陋誰繼楚風)
(謳/)
東觀谷在盩厔縣東南三十里縣志其東為卧牛池相
傳老子入闗駕車牛徐甲牧之曾卧此其西為化女泉
相傳老子植杖化一女子以試徐甲拔杖泉湧故名泉
下有晒丹石
就谷在盩厔縣東南三十里縣志其西有吾老洞石穴
深邃莫測聽有風聲相傳中有玉匣即老子墓洞上有
殿奉老子石像谷之東三里為飛昇谷又東三里為西
觀谷有佛塔俗呼為塔兒谷又東二里為東觀谷又樓
子山去塔峪三十里唐大慧禪師為武功令武三思欲
交之因隠於此上有洞
太微峰在盩厔縣東南三十五里東觀谷東一里縣志
形勢嵯峨直接太虛相傳老子飛昇於此其下有煉丹
峰又有上善池在説經臺之麓池上有元趙孟頫書碑
又東側為聞仙谷其東崖為吕公洞相傳為唐吕巖隠
處谷東二里即田谷
田谷在盩厔縣東南三十五里水經注田谿水出南山
田谷縣志谷南五里為仰天池在山頂廣二畝餘水深
數尺旱禱有應又南五里有十老洞洞中有石像十故
名
樓觀山在盩厔縣東南三十七里山形重叠如樓一名
石樓山方輿紀要就水東北經大陵世謂之老子陵是
也唐開元末得元元像於樓觀山即此説經臺在其南
又東南三里為五福山一統志五峰聳峙自此而南鳥
道縈紆可通洋縣
赤谷在盩厔縣東南五十里水經注漏水出南山赤谷
縣志谷南五里曰迎陽洞相傳為鍾離權修煉之所又
東過嶺為牛谷(今名牛/角岔)又東三里為檀谷(檀一作壇又/作潭今名大)
(渠/谷)谷之南有紅石洞檀谷之東三里為耿谷
耿谷(一作/景谷)在盩厔縣東南六十里水經注耿谷水出南
山耿谷縣志又南為高山嶺有池周五里又耿谷東十
里為甘谷水經注甘水出南山甘谷其東南為望仙坪
石鏡谷在盩厔縣東南七十四里嶺半有石方丈餘明
瑩如鏡逺照長安谷南十里為五泉嶺西為佛骨堆又
東過清凈山四里為澇谷接鄠縣界(巳上/盩厔)
分水嶺在渭南縣西南五十里縣志嶺東北麓之水入
於湭嶺西南麓之水入藍田故名其西北曰牛思嶺其
東北麓曰嚴坡有嚴谷俗傳漢嚴光隠處
石鼓山在渭南縣西南五十里一名石樓山元和郡縣
志湭水出縣西南石樓山西北為駒兒嶺
黄狗峪在渭南縣南六十里縣志峪西為小峪又西為
大峪大小兩峪之間有山為南月圓北月圓清水河經
其中南月圓山四面懸崖僅通一徑山上有仰天池池
旁有田千餘畝其西南為馬鞍嶺
元象山在渭南縣南七十里一名倒虎山水經注首水
出倒虎山(謹按首水/即今湭水)一名倒獸山元和郡縣志倒獸山
王子年隠處
龍尾坡在渭南縣南五里縣志上有朝元洞又上有秦
女峰西當湭川口曰風門三秦記風門兩阜相對其中
多風
大秦嶺在渭南縣南七十里縣志自縣東青岡坪至東
西川之南曰大秦嶺其東南曰小秦嶺嶺南屬商州界
雲臺山在渭南縣東南六十里通志山頂高而平四面
方整一名七星山雍勝略山上有七星塔其西南曰曹
峪(已上/渭南)
荆山在富平縣西南十里書禹貢導汧及岐至於荆山
史記黄帝鑄鼎於荆山下漢書地理志懐德縣禹貢北
條荆山在南下有疆梁原(謹按懐德故/城在縣西南)括地志荆山今
名掘陵原
萬斛山在富平縣東北九十里縣志石如斗斛者數萬
其西為大水峪又西為石叠山通志一名樓子山又西
北為十二盤嶺
金粟山在富平縣東北九十五里通志一名紫金山縣
志一名菩薩山山有龍泉每嵗清明人多取其水以祈
年又謂之靈泉山其巔有高禖祠又山之東有劉仙洞
人題之曰碧雲島又西曰揣天山又西曰玉鏡山一名
金絲山
頻山在富平縣東北七十里水經注頻陽城北有頻山
一名土門山元和郡縣志山有二土闕狀似門後魏以
此名縣一名明月山縣志中有高阜九山環抱若拱向
然其西北麓一小山陡出曰堡子山其北麓曰千尺崖
壁立百仞鳥道可通下有千尺泉耀州志山南有頻陽
故城與同官鼇背山相接其下有勾谷澗
老君山在富平縣北七十里縣志山南有鐵牛洞故一
名鐵牛山又北三里為左眼山山之右有老君洞又東
二里為石窩山又東二里為底店山下有三泉峪又東
二里為龍眼山下有藥泉峪
錦屏山在富平縣西北三十五里省志其下為錦川山
上有王翦廟一名將軍山其傍為高陽峰一名走馬嶺
其東南十里為蟠桃山上有三泉
月窟山在富平縣北四十里省志有泉深數仞旱禱必
應縣志其南有王石洞世傳為王仙隠處右有玉女洞
左有仙人洞深俱不測前為唐中宗定陵錄異記陵後
通闗鄉入谷二十餘里有二洞一名東女學一名西女
學東女學洞崖壁懸絶躋攀不及夜往往聞讀書聲相
傳山前有神雕常䕶洞門人或犯者擊之西女學洞有
一石室秉炬可行一二十里近閉不通又山頂有天井
直下深二丈許傍有崖龕梯磴而上屈曲甚廣龕内有
道經置栢牀上有石人俯首憑案而坐形如生
龍泉山在富平縣北三十里一名鳳皇山縣志後周太
祖成陵在鳳皇山南一名龍泉山耀州志山有五泉涌
出故名(巳上/富平)
九嵕山在醴泉縣東北五十里漢書地理志谷口縣九
嵕山在西(謹按谷口縣故/城在今縣東北)唐六典闗内道名山曰九嵕
四夷郡縣志九嵕山東連仲山西當涇水高六百五十
丈周迴十五里廣一里縣志山有九峰聳峻其南麓即
咸陽北阪少東為青峰山又東為覆甑山與九嵕岡隴
相接旁有烟霞洞又東北十里為芳山
鳳皇山在醴泉縣東北四十里縣志附麗九嵕相傳周
時鳳翔於此西為豆盧谷
五將山在醴泉縣北三十里唐書地理志醴泉縣有武
將山一名馮山雍勝略即漢辛孟隠處
無勞山在醴泉縣北五十里縣志相近有敬德洞又西
為承陽山長安志承陽山西有兩水谷縣志一名石泉
谷又西北為五峰山一名温宿嶺長安志漢時温宿國
人内附令居此地田牧故名縣志山與永夀接界上有
靈湫旱禱輒應(巳上/醴泉)
飛仙山在同官縣南三十里縣志有飛仙洞俗傳為葛
洪昇仙處相近為兎窩嶺通志相傳唐太宗為秦王時
獵兔於此石上有兔矢遺蹟其南為金牛嶺縣志昔有
牧兒遇虎一黄牛與鬭得免㑹秦王擒劉黒闥歸親射
其虎於嶺上獲之因名其東為鳳皇原
龍蟠山在同官縣東門外縣志蜿蜒如龍與縣治西北
虎頭山對峙
女迴山在同官縣北四十里通志俗傳秦築長城孟姜
女負其夫骸經此而返故曰女迴縣志女迴山横遮無
路忽道從峽口出其東為神水峽兩山峻削險阻並於
石門東北通榆林西北通寧夏甘肅魏收志同官縣有
闗山疑即此
文王山在同官縣西北四十里又西為武王山又西八
里為白馬山南接耀州界
金山在同官縣西北三里通志山西麓有濟衆泉自石
罅中涌出旱禱有應
虎頭山在同官縣西北縣志狀如虎踞縣城依於其麓
亦名虎踞山下有石泉清涌不竭引流入縣治中
濟陽山在同官縣西南縣志上有寨下有芳泉甘冽異
常相近有嶂山皆為縣城所附(巳上/同官)
五臺山在耀州東三里康乃心五臺山記自唐簡陵折
而西北一峰特起曰鑑山鑑山之下有五峰絶漆沮俯
郡城是為五臺唐徵士孫思邈隠居地望之如在雲際
躡其巔又坦然如臺東曰瑞應南曰起雲西曰昇仙北
曰顯化中曰齊天北臺有石洞曰太元洞深不可測或
曰真人曾療龍龍愈後穿此達同官可四五十里其下
有聚虎坪即真人伏虎處自南庵西橋而北崖畔大石
臼二水漬栢葉成碧綠色飲之可愈痼疾洗藥池也又
山石可為磬叩之鏗然有玉聲故一名磬玉山東有巨
穴每風從穴出名風洞山喬世寧五臺山記山東至駱
駝堰西至漆水南至溝巖北至尹師澗又太元洞東北
八里相傳為孫真人故宅昔有掘地得鐵鉢藥瓢諸物
者又洞之東下有仙姑洞耀州志五臺山石洞南三里
有山自東而西為東乳山亦名落星原自西而東南為
西乳山兩山環抱州城漆沮水㑹於山下從山隙中出
又名鸛鵲谷(俗謂之/岔口)出谷口為富平界即土門山矣又
安君山在州東五里磬石山東又東為將軍山有王翦
祠又東為寳鑑山年豐則山有光如鑑州之得名以此
耙樓山在耀州北四十五里西為樹子山又西為石臯
山又西為笠子山又西為九龍寨州志山有九峰又有
九泉故名又西為神水嶺又西為石觜山又西為三石
山通志山麓有竒峰洞滴水成泉謂之天漿又西為錐
子山皆自東北以至西北者也
朩門山在耀州北六十里州志有上中下三朩門相去
各三里西為照金山又西為箭杆山又西為分水嶺在
故寧谷鎮西北築有岸門又西為石門山通志有石如
門最為西北要害(謹按石門山/今屬三水縣)
鳳翼山在耀州西北六十里一名車葢山西接淳化界
又西北十里為金圭山其北為棊盤嶺相近為負高原
禹貢錐指耀州有負高原故縣名華原又西北為大唐
山(巳上/耀州)
　
　
　
　
　
　
　
　
　
　
　
　
　
　
　闗中勝蹟圖志卷二
欽定四庫全書
　闗中勝蹟圖志卷三
　　　　　　　　　　　陜西巡撫(臣/)畢沅撰
　　大川(附水/利)
西安府渭水在府北三十里西自咸陽流入境逕長安
縣北書禹貢𨗳渭東會于灃又東會于涇周禮職方氏
雍州其浸渭洛闗中記渭與涇洛為闗中三川又涇渭
灞滻酆鎬潦潏為闗中八川水經注渭水又東豐水從
南來注之(謹按地説渭水與豐水會于短隂山/今名短隂原在咸陽縣西南二十里)又東北
與鎬水合(謹按鎬水於昆明池西/北入渭在咸陽縣界)又東北逕渭城南(謹/按)
(今咸陽縣東北十七/里有渭城縣故城)泬水注之(謹按泬水入渭/在今長安縣界)又東分
為二水又東與泬水枝津合又東逕長安城北(謹按今/長安縣)
(西北十三里/有長安故城)又東逕霸陵縣北(謹按霸陵今屬咸寧北/周庾信望渭水詩樹似)
(新亭岸沙如龍尾灣猶言吟暝浦應有落帆還隋栁䛒/奉和春日臨渭水應令詩飲馬投錢岸解釣剖璜津風)
(絲曵香餌覆杯懐昔人唐沈佺期上巳日祓禊渭濱應/制詩寳馬香車清渭濵紅桃碧栁禊堂春皇情尚憶垂)
(竿佐天祚先/呈捧劍人)
　(臣/)謹按闗中巨浸首號八川司馬相如上林賦云終
　始灞滻出入涇渭灃鎬潦潏紆餘委蛇經營乎其内
　蕩蕩乎八川分流相背而異態釋之者曰長安之地
　潏鎬經其南涇渭遶其後灞滻界其左灃潦合其右
　此固禹周之故道也自西周而後以迄西漢隋唐建
　都於此歴代相承鑿引諸川以便輓輸資汲取溉田
　畝灌苑囿津梁交午離合不常渭南諸川盡失其舊
　以今考之八川中惟涇渭潦潏滻水尚可㝷其故蹟
　至灃水自漢王商穿長安城引内灃水注第中其流
　即徙故詩云豐水東注而漢志則云北過上林苑入
　渭則是北流而非東注矣又鄭當時開漕渠靈軹富
　民昆明諸渠皆横絶灃鎬為之唐貞觀中堰豐鎬入
　昆明池又於京城西北引灃水為漕渠合鎬水北流
　由禁苑入渭太和以後石闥堰廢而昆明池涸灃鎬
　亦俱斷流是以闗中八水今僅得有其六又唐貞元
　四年灞水泛溢縣志云自是而後遷徙無常是以現
　行水地經流脉絡雖尚沿習舊名至求禹蹟周原之
　故躅大半遷流紛錯無可尋求矣
豐水在長安縣西南四十里自鄠縣界流入又北至咸
陽入渭詩大雅豐水東注一作灃書禹貢灃水攸同又
作酆漢書地理志鄠縣酆水出東南長安志豐水出豐
谷源濶十五步自鄠縣界來終縣界由馬坊鎮入咸陽
流至宋村入渭雍勝略豐水出豐谷北流其西高冠太
平二谷水入焉東則雪谷龍驘西和白石羅什諸谷水
入焉為西交河又北有東交河水入焉
潏水在長安縣南二十里一統志源出南山石鼈谷自
咸寧縣界流入又西北入渭括地志一作沈水許慎云
潏水在杜陵即今所謂沈水也水經注沈水上承皇子
陂于樊川西北流入渭一名高都水長安志潏水東自
萬年縣界流入交水一名漕水太平寰宇記漕水即沈
水也一名坑河一名皂河通志皂河即漕河之譌也自
牛頭寺(在韋曲杜/曲之間)入縣境西北流至丈八溝(在縣西南/十五里)
一分流為通濟渠一西北流逕三橋鎮入渭
交水在長安縣南三十二里源出咸寧縣南山西北流
至縣界入豐水宋張禮城南遊記樊川御宿之水交流
故名交水西合于豐北入于渭一名福水太平寰宇記
福水即交水也通志一作湢水
鎬水在長安縣西南詩大雅考卜維王宅是鎬京書𫝊
文王作豐武王理鎬鄭康成云豐在鎬水之西鎬在豐
水之東相去葢二十五里一稱滈池史記秦始皇本紀
三十六年有人持璧遮使者曰為吾遺滈池君集解孟
康曰長安西南有滈池水經注鎬水上承滈池十道志
滈池一名元阯在昆明池北始皇毁之汔漢武帝穿昆
明池而周京故阯益無可究雍勝略鎬水源出太乙山
西谷中北流迤西得石鼈豹林諸谷水過御宿川北香
積寺南西合潏水為東交河又西入豐水
御宿川在長安縣西南四十里漢書揚雄傳武帝廣開
上林南至御宿昆吾或作篽宿顔師古漢書注篽宿在
樊川西通志御宿川北岸之西潏水來會為東交河南
岸之西為西交河又西為豐水又北至定昆池為豐鎬
之間又北為鎬入豐處御宿之地盡矣
　(臣/)謹按三秦記樊川一名御宿程大昌雍錄從之今
　攷樊川在咸寧縣南不得與御宿合而為一詳見巻
　後
永濟渠本名通濟渠源出南山大義谷西行過杜韋二
曲至咸長交界經沈家橋漸轉而北過丈八頭閘由長
安西門入城項忠通濟渠記宋大中祥符間知永興軍
事陳堯咨嘗引龍首渠水自城東入以便人用成化改
元予巡撫陜西民言去城西南十五里地名丈八溝若
能西導入城人用之餘可泄之池以環厥城再餘洩經
九龍池入于滻從之功成命名通濟余子俊通濟渠記
通濟渠水出咸寧大義谷正𣲖合小義谷炭谷之水為
潏河即交河支𣲖第一𣲖為龍首渠(此𣲖東/北流)第二𣲖無
名第三𣲖為胡公堰引水經流咸寧義峪里與阿姑泉
合流為皂河經流諸處至丈八頭作閘引水入西安府
西城壕為通濟渠(巳上/長安)
　(臣/)謹按農田為民生之本計而灌溉所資必需水利
　闗中據百川上流導引甚易昔人謂陜西無地不可
　興舉水利故渠堰視他省為多今通計西安等府州
　所屬四十七州縣共渠一千一百七十一道灌田六
　千四百五十餘頃其經流之大者如西安省城東有
　龍首西有永濟兩渠同出於大義谷第一𣲖之水龍
　首由小義太乙二谷之間北行又轉而東由咸寧東
　長樂門入城(詳見/咸寧)永濟由大義谷水源西行過咸長
　交界為碌􁬲堰北行至分水閘分水閘一支為丈八
　頭入灃河又北逕南窰頭由長安西安定門入城葢
　闗中土厚水深宋陳堯咨謂城内井泉大半鹹苦二
　渠分流㕓閈民間汲引利賴實殷又不僅為田畝輸
　灌所資也永濟一渠自明成化元年開通而後至明
　末未經鎪會我
朝康熙三年撫(臣/)賈漢復始議疏濬六年重修旋復堙
　塞(臣/)自涖任以來以兹渠為會城日用所闗議加濬
　治並委大員專司督辦將遶城壕溝挑挖寛深現今
　水勢疏通長流不竭既足以利田功更可以資汲取
　至各屬渠堰每嵗俱於入春以後土膏萌動督飭各
　州縣詳加相度各就本境起覔民夫分别修濬(臣/)復
　令地方大員親履察勘務令堙廢者漸次興修而流
　通者灌溉優渥於民間農田水利庶有裨益云
渭水在咸寧縣北三十里自長安界流入又東逕高陵
入臨潼縣界
潏水在咸寧縣南三十里西北流入長安界通志潏水
源出南山石鼈谷分為二支一自西北流會鎬水為交
河入渭一自東岸會樊川北流入城為永濟渠
樊川在咸寧縣南三十五里雍勝略一名後寛川一名
華嚴川即潏水所經也十道志即杜陵之樊鄉漢高祖
以樊噲灌廢邱功賜食邑於此三秦記長安正南秦嶺
額根水流為秦川一名樊川城南記樊川在潏水河北
渠南西北為杜曲又西北為韋曲又西為華嚴寺寺西
為鴈鶩陂西北有第五橋又迤北為滈池樊川之地盡
矣咸寧縣志自義谷西北四十里至塔陂川入長安界
滻水在咸寧縣東十五里自藍田界流來合灞水水經
注長水亦謂之荆溪自白鹿原西北流左合狗枷川水
又北入霸縣有温泉入焉亂流注于霸長安志藍田庫
谷水北流二十五里合採谷石門谷水下流入荆谷水
號滻水又下流二十五里合灞水又北流二里入渭通志
□川在城東南三十里焦戴川自東南來□川自西南
來兩川相合為滻與樊川御宿號為三川
灞水在咸寧縣東二十一里自藍田縣來合滻水北流
入渭水經注霸水源出商州逕藍田縣左合滻水歴白
鹿原東又北合長水(即荆/溪水)又北會兩川(即狗枷焦/戴二川)又北
入渭
龍首渠在西安府城東南咸寧縣界咸寧縣志龍首渠
一名清水渠隋開皇初堰滻水至大興城東南入城唐
分為二渠一西入通北門至興慶宫景龍池又西入西
内太極宫一北入東苑至龍首殿為龍首池又注凝碧
積翠二池又西北入大明宫後灌太液池五季後涸宋
史河渠志大中祥符七年陳堯咨知府事以城内井泉
鹹苦乃相度城東二里之龍首渠其水清甘可五六十
丈開引入城散流㕓閈民咸賴之(謹按隋唐分東西二/渠宋止修西渠故道)
(東渠填廢/巳上咸寧)
　(臣/)謹按龍首渠與永濟渠同發源於大義谷第一𣲖
　之水東過真武原至引駕迴鎮又東北至鳴犢鎮入
　滻河復引水入渠口西北行經留空村至田家灣諸
　處(詳見/圖内)經流漸細明成化間曾經疏濬我
朝康熙三年撫臣賈漢復復加修濬今惟上流甫高村
　江村等處灌田四百餘畝其入城故道尚俟集議修
　復焉
渭水在咸陽縣南一里自興平縣流入西合澇水東合
泥渠又東合豐水南逕鄠縣界又東入長安界
澇水(澇本/作潦)在咸陽縣西南二十里源自鄠縣來北流逕
縣境入渭
泥渠水在咸陽縣南十五里源出鄠縣化羊谷流入縣
境又東北逕釣魚臺入渭一名扈水
豐水在咸陽縣東南三里源自鄠縣終南山豐谷流入
長安界逕縣境北流入渭水經注渭水與豐水會于短
隂山(謹按即短隂/原在縣西南)長安志豐水自長安界來流至宋村
入渭其水緣南山交水合流又有祥谷水白谷水俱合
於豐
涇水在咸陽縣東北四十里自醴泉之谷口來東南流
過咸陽入涇陽界書禹貢涇屬渭汭詩弼風涇以渭濁
湜湜其沚釋文涇濁水也周禮職方氏雍州其川涇汭
咸陽縣志涇水在畢原下流至咸陽涇陽之交曰鹿臺
東注高陵秦中八水咸陽有四焉(巳上/咸陽)
渭水在興平縣南二十里自武功縣流入與盩厔分界
又東入咸陽界水經注渭水又東芒水從南來注之又
東逕槐里縣南又東與芒水枝流合又東北逕黄山宫
南就水注之又東合田溪水又東逕槐里故城南漏水
北入之又東合甘水(謹按槐里故城在今縣西又芒水/及諸水俱在渭水南詳見盩厔)
川河在興平縣西南渭河之北自武功縣川口流入凡
三支其自武功西北來者曰漆水俗名遊豐河(源出/麟遊)自
武功東北來者曰沮水亦名浴水俗名沐浴河(源出/永夀)自
武功西南來者曰湋水俗名渾水河(源出/鳳翔)漆沮二水合
流于武功縣東五里其下流又合湋川水經川口東流
入本縣界又東南入渭通志即雍水(巳上/興平)
渭水在臨潼縣北十五里自咸寧流入其南東為斜口
河又東為水磑河(在縣西五里/源出磑子谷)又東為石澗河(在縣西/二里源)
(出驪山南澗謂之/冷水以别温泉也)又東為潼水臨水(二水自縣/北合流)又東為
隂槃河(在縣東北十四里/源出縣北陽村社)又東為新豐河又東為戲水
又東為冷水其北為清水自西北來北與石川河會
至交口渡并入于渭東出渭南界臨潼縣志渭水與
涇水合至臨潼而益大
潼水在臨潼縣西一里縣志源出驪山西繡嶺即飲濟
泉也流至縣西門外數百步合縣東之臨河入渭臨河
源出驪山東繡嶺(謹按潼水即温/泉詳見古蹟)
新豐河在臨潼縣東十五里一名魚池水水經注魚池
水出驪山本東流秦始皇造陵取土其地汙深水積成
池謂之魚池周迴四里水西北流逕始皇冢北又北逕
鴻門西又逕新豐縣故城東又北入于渭
戲水在臨潼縣東二十七里顔師古漢書注戲在新豐
東今有戲水驛其水出藍田北界横嶺至此北流入渭
兩京道里記周幽王與褒姒遊於此故名水至濁
泠水在臨潼縣東四十里接渭南界太平寰宇記泠水
别名百丈泉長安志泠水一作零水縣志零水源出渭
南縣南山北西北流逕新豐原之右又北逕零口鎮入
渭
漆沮水在臨潼縣東北四十里渭水北北自富平縣流
入又南入渭書禹貢渭水又東過漆沮入于河魏書地
形志萬年縣有漆沮水(謹按萬年故縣即櫟/陽鎮在今縣東北)水經注沮
水更名石川河長安志石川河在櫟陽縣東三十里自
華原富平兩縣界來(謹按華原/今屬耀州)合渭水縣志石川河自
富平斷原入縣境東逕康橋受葡萄河水又折而南至
相橋與清水合流至交口渡入渭其葡萄河發源富平
之温泉至康橋西流入漆沮其水微温冬月不冰中多
蠏蛤
清水在臨潼縣北五十里自高陵界來東流合石川河
水入渭水經注清水東南入萬年縣謂之五丈渠長安
志即冶谷水下流也縣志清河自三原高陵界隨荆山
東下至黒䇿橋折而南至櫟陽鎮復折而東至相橋入
石川河(巳上/臨潼)
渭水在高陵縣南十里自咸寧界西南流入又東入臨
潼界書禹貢渭水又東會于涇縣志渭水在縣南毎遇
泛漲瀰漫十餘里然皆南徙其北岸為諸原所障故曰
高陵
涇水在高陵縣西南二十里水經注涇水逕涇陽縣南
東入高陵界又東逕毘沙鎮南鹿苑原北至上馬渡合
于渭彭城堰在高陵縣西北三十里唐書地理志高陵
冇白渠寳歴元年縣令劉仁師請更水道渠成名曰劉
公渠新堰成曰彭城堰通志今閘阯猶存自彭城閘而
東分五渠北為中白渠即龍洞渠正身南行為中南渠
又東行為昌連渠(渠分/二支)逕高陵縣城北中南渠又南為
高望渠又南為禑南渠東南行至船張村入渭(已上/高陵)
渭水在鄠縣北三十里自盩厔界流入又東入長安界
澇水在鄠縣西二里流入咸陽界山海經牛首之山澇
水出焉水經注澇水出南山澇谷長安志澇水至縣北
之元村入渭一作潦水李善上林賦注潦水即澇水也
直谷水在鄠縣南合白雲山水北行逕縣東呂公河西
行入澇水
扈陽谷水在縣東二十里北流入咸陽界水經注扈水
上承扈陽池十道志一名扈水今名馬腹陂縣志鄠南
化羊谷谷有水出焉本名扈陽其水流至咸陽縣為泥
渠之上源
太平谷水在鄠縣東南三十里北流入長安縣界合豐
水太平寰宇記太平谷水一名林谷水源出終南即清
水渠之上流縣志太平谷中有鳳池即水之源也東為
高冠谷水源出高冠谷谷有石穴石潭潭最靈旱禱輒
應
豐水在鄠縣東三十里流逕長安入咸陽界漢書地理
志鄠縣豐水出東南北過上林苑入渭又司馬相如傳
注豐水出鄠縣南山豐谷縣志豐水自紫閣而下逕秦
渡鎮北入渭
渼陂水在鄠縣西五里十道志本五味陂陂魚甚美因
誤名之長安志渼陂出終南山諸谷合胡公泉為陂唐
寳歴二年勅渼陂令尚食使收管不得雜人採捕其水
任百姓溉灌勿令廢碾磑之用文宗初詔並還府縣劉
士龍渼陂記山谷之水並胡公白沙諸泉合而北注渼
陂受之自陂頭南至曲抱村可數里許高岸環隄一泓
蕩漾層巒叠嶂影落其間縣志陂西又有錦繡溝即渼
陂之上游至渼陂二里許元季以後以陂魚可治痔遊
兵決陂取之陂遂廢其地皆為水田明末知縣張宗孟
重加障築其胡公泉在縣西南十里丈八村(唐杜甫渼/陂行岑參)
(兄弟皆好竒攜我逺來遊渼陂天地黤慘忽異色波濤/萬頃堆琉璃琉璃汗漫泛舟入事殊興極憂思集鼉作)
(鯨吞不復知惡風白浪何嗟及主人錦帆相為開舟子/喜甚無氛埃鳬鷖散亂棹謳發絲管啁啾空翠來沉竿)
(續蔓深莫測菱葉荷花靜如拭宛在中流渤澥清下歸/無極終南黒半陂巳南純浸山動影褭窕沖融間船舷)
(暝戛雲際寺水面月出藍田闗此時驪龍亦吐珠馮夷/擊鼓神龍趨湘妃漢女出歌舞金支翠旗光有無咫尺)
(但愁雷雨至蒼茫不曉神靈意少壯㡬時奈老何向來/哀樂何其多又與鄠縣源大少府宴渼陂得寒字應為)
(西陂好金錢罄一餐飯抄雲子白𤓰嚼水精寒無計迴/船下空愁避酒難主人情爛漫持答翠琅玕岑參與鄠)
(縣羣官泛渼陂詩萬頃浸天色千㝷窮地根舟移城入/樹岸濶水浮村閒鷺驚簫管潛虯傍酒樽暝來呼小吏)
(列火儼歸軒/  巳上鄠縣)
灞水自商州來入藍田縣東境逕縣城南至白鹿原西
北行入咸寧界元和郡縣志灞水東南自商州上洛界
流入又西北合滻水入渭通志源出縣東南秦嶺倒迴
谷西史記封禪書注灞水一名藍谷水一名滋水水經
注滋水秦穆公更名霸水以顯霸功
　(臣/)謹按言灞源者其説不一葢南北水道皆由秦嶺
　而分其東南入商州境者為丹西北入藍田境者為
　灞即牧䕶闗水也所入諸水志乗語多岐出今攷其
　南岸之西入灞者為庫谷水又東為石門谷水又東
　合採谷及狗枷焦戴二川水又東輞谷水入之又東
　藍水及留峪水入之其北岸之東入灞者為銅谷傾
　谷二水又西安溝水入之又西土膠河水入之又西
　渏水入之又西注水入之又西沙河水入之又西紅
　河水入之又西北入咸寧縣界
狗枷川水在藍田縣西南五十里長安志狗枷東川水
出終南山
荆谷水在藍田縣西南入咸寧界咸寧縣志荆谷水一
名荆溪本名長水縣志荆谷水發源秦嶺荆谷西北合
廣谷庫谷石門谷諸水經白鹿原東流入滻庫谷水在
縣西南五十里又□川在縣西南又焦戴川在縣西三
十里又採谷水在縣西南三十里其水俱北流合滻入
渭
石門湯泉在藍田縣南四十里俗名湯峪縣志有泉五
曰玉女融雪連珠潄玉濯纓可療風濕
朩峪溝水在藍田縣西二十里通志下流入堰兒溝經
咸寧界入滻河相近雙溪水自章坡流來入鯨魚溝經
咸寧之高橋入滻河
輞川在藍田縣南八里長安志輞川出南山輞谷北流
入灞通志輞川在縣南嶢山之口其水淪漣如車輞然
一名渥水水經注渥水西繞嶢闗北歴嶢栁城又西北
流入灞水
藍水在藍田縣東南三十里雍勝略藍水發源秦嶺北
逕藍闗藍橋過王順山下西北流入灞水縣志一名清
河
留峪水在藍田縣東南出藍田山東谷長安志一名泥
水又名青泥水水經注青泥水歴嶢栁城南即此又銅
谷水出縣東銅谷傾谷水出縣東傾谷二水合流西注
泥水
土膠河在藍田縣東北里許以其混濁故名今譌為土
橋河本名白馬谷水長安志水出縣東白馬谷南流逕
縣東又西南入灞水
渏水在藍田縣北三里又注水在縣北五里源出青岡
凹又沙河在縣北二十里又紅河在縣西北並流入於
灞
滻水在藍田縣西北雍勝略滻水出藍田南山谷西北
流至咸寧界得荆谷廣谷採谷石門庫谷諸水過白鹿
原西又過省城東合灞水北入渭(巳上/藍田)
涇水西自醴泉流入逕涇陽縣南東入高陵界水經注
涇水東流歴峽謂之涇峽又東南逕瓠口鄭白二渠出
焉縣志涇水自縣西北仲山九嵕之間出谷口始落平
壤以在縣南故以名縣
清谷水在涇陽縣東北自淳化流入逕嵯峨東麓出谷
南流逕清涼原謂之靖川(謹按其地有唐/李靖故居故名)又折而南合
冶谷水
冶谷水在涇陽縣西北自淳化流入又東合清谷水入
三原界縣志冶谷水當仲山東嵯峨山西出谷處為臨
江潭在縣西北六十里瀑布飛激俗呼龍潭至縣東北
合清谷水通志潭東有文川水北接百頃原水村種植
花朩望之甚麗故名
龍洞渠在涇陽縣西北六十里鑿仲山龍洞引龍洞泉
東會篩珠洞泉西會倒流泉(謹按此泉今半/入渠半入涇)又東會瓊
珠洞泉(謹按數泉中/此泉最大)又東過水磨橋(謹按此橋與下大/旺野狐趙家三橋)
(俱防北山雨漲水從橋上/注涇使渠身不致衝塞)水磨橋之西有大小梯子崖
崖下有中渠井又東至水磨橋大旺橋會倒流泉水(謹/按)
(此泉在大旺橋下與/節珠洞下者另一泉)又東會噴玉暗流鳴玉調琴四泉
過倚虹橋又東為退水槽(謹按退水槽乃水足時/使渠水由槽入渠之所)又東
為涵碧池又東為野狐橋又東過趙家橋又東南為樊
坑渠過馬道橋渠至此始出山就平陸開渠灌田首為
王屋一斗至四斗與醴泉分灌田畝自張房一斗至白
公斗凡二十六斗東為上中下三限閘(俗名三/渠口)其北限
為北白渠(一名大白渠/今名下白渠)從閘口分水東北流南北兩岸
凡六斗入三原界(詳三原大/白渠下)中限為中白渠(今名下/中渠)係
龍洞渠正身南北兩岸凡七斗又東為高陵之彭城閘
(詳高陵彭/城堰下)下限為下白渠(一名小白渠/今名下南渠)從南岸開斗凡
五皆溉涇陽田畝者(巳上/涇陽)
　(臣/)謹按古來言水利者首稱闗輔而龍洞一渠尤為
　秦民衣食之源闗内膏腴之最其在秦時號鄭國渠
　漢名六輔太始二年趙中大夫白公復請開鑿因名
　白渠後漢遷都雒陽兩渠之利漸廢晉建興四年劉
　聰使劉曜寇長安曜陷馮翊進至涇陽(涇水/以北)渭北諸
　城悉潰遂逼長安義熙十三年劉裕伐秦王鎮惡自
　河入渭秦主泓遣其將姚彊等合兵屯涇上拒之為
　鎮惡所敗其時涇水左右皆戰地矣宇文周以後渠
　堰之利復起唐永徽六年太尉長孫無忌奏開白渠
　天寳以後涇渭之間屢遭寇亂廣徳二年囘紇吐蕃
　逼奉天還攻涇州是時勢豪之家復多引涇水營私
　利民生益困大厯十三年勅毁白渠碾磑以溉民田
　杜佑曰秦漢時鄭渠灌田四萬頃白渠溉田四千五
　百頃唐永徽中兩渠灌浸不過萬頃大厯中減至六
　千頃畝脧一斛嵗少四五百萬斛復兩渠之饒誘農
　夫趣耕河隴可復也豈徒自守而已哉劉禹錫曰涇
　水東行注白渠釃而為三以沃闗中按水部式決洩
　有時畎澮有度少尹一人行視之白渠之利不廢闗
　中可無磽瘠憂也宋史淳化二年涇陽民杜思淵請
　修石翣以堰水乾徳至大觀間屢加修復惟大觀中
　溉田三萬五千餘頃差與秦等元大統八年復疏導
　之至大初御史王琚請於豐利渠上更開石渠明洪
　武中修復永樂以還項忠余子俊阮勤等並鑿石通
　　　水引涇入渠水分三限皆立斗門以均其利
　　本朝順治九年邑令金漢鼎重修廣惠渠就谷口上流
　　　分水入渠後涇水奔瀉石堰遏之其怒逾甚土石承
　　　委不得不朒渠高水低勢不能引後鑿石渠深入數
　　　丈得泉源瀵涌而出四時不竭涓涓滔滔經絡諸邑
　　　其利倍於涇水康熙八年邑令王際有修之厥後日
　　　漸淤塞雍正五年二月十六日奉
上諭朕聞得陜西鄭渠白渠龍洞向來引涇河之水溉田甚
　廣因歴年既久疏濬失宜龍洞與鄭白渠漸致淤塞堤堰
　大半坍圮醴泉涇陽等縣水田僅存其名深為可惜朕特
　令該督岳鍾琪詳酌興修今據該督親勘奏稱龍洞急宜
　挑挖鄭白渠務當疏濬更須修築堤堰建設閘口以俾堅
　久已於西安布政司庫貯公用羨餘銀先動一千兩委員
　將龍洞鄭白渠及時挑濬其建閘工料約估銀七千兩請
　亦於司庫存貯羨餘銀内動用等語朕惟興修堤堰乃於
　民生大有裨益之事著動用正項錢糧俟一切工程告竣
　造報工部查核務期渠道深通堤堰堅固俾農田得以永
　賴以副朕保惠元元之至意欽此督臣岳鍾琪奉
旨築濬自龍洞以下淤塞盡去計增高水堤四百三十五丈
　　　餘石堤一百三十七丈餘土堤一千八百丈費帑五千
　　　三百六十餘兩涇陽醴泉三原高陵臨潼五縣皆饒
　　　灌溉七年總督查郎阿以渠工需員専理
　　題請西安管糧通判改董水利駐涇陽之王橋鎮俾得
　　　隨時修葺無廢厥工乾隆二年三年兩奉
　諭旨修濬計高水堤五百五丈餘石堤九十一丈餘土堤
　　　千七百六十丈餘共費帑五千三百七十餘兩迄今
　　　保固無虞惟是昔日鄭國開渠之始渠與河平涇水
　　　順流而入又東合冶清濁三谷及薄臺石川諸河東
　　　北注洛故能溉田四萬餘頃自鄭渠廢而白渠興循
　　　涇而流東南注渭其所灌者才及鄭渠什一耳厥後
　　　河流日下渠身益高宋之豐利元之王御史新渠明
　　　之廣惠通濟皆刋山鑿石力爭上流其始未嘗不灌
　溉優渥而後卒不繼者總由涇水在山勢甚洶湧朩
　石囤堰旋設旋衝兼之石渠狹隘涇水泥多司事者
　又以嵗修動項有限視為故事奉行以致閲年既久
　滓泥積叠渠底既高水源必致旁溢察閲近今册籍
　志乗所灌下流田畝僅稱五百六十餘頃倘再不為
　經畫必至淤塞斷流使數千年之利漸至湮沒良可
　惜也(臣/)於乙未三月親赴涇陽率同屬令由趙家橋
　躡屫沿隄行二十餘里直至仲山洪口周覽情形始
　悉古今時勢異宜引涇入渠之説斷不能行歸與司
　道集議先為疏濬下流務令渠底深通自龍洞至王
　屋一斗計開通二千三百九十四丈放入民渠水行
　一百三十四里分灌醴泉涇陽三原高陵地畝計得
　一千餘頃將來增高倍薄盡收兩岸之泉漸次開𨗳
　鑿山再引上流之水則浸灌之澤無難超軼宋元上
　與元鼎太始之間方其美利矣
清谷水自耀州流入東南逕涇陽復逕三原縣境縣志
一名清河自縣西北十五里出谷口冶谷水來會東逕
縣北門外東流自臨潼界入石川河通志一名曲梁水
又濁谷水在三原北自耀州流入出三原孟侯原後至
縣樓底鎮分數渠灌田南入清谷水耀州志其水峻急
渾濁故名
趙氏河在三原縣東北縣志其上源曰澗谷河自耀州
流入下流至富平科子頭與石川河會
太白渠即北白渠自涇陽三限閘北限水分東入三原
西闗内支分南流者為石囤斗又東經縣城至東闗外
支分南流者為平臯小斗平臯大斗又東至曲曲灌湘
二斗凡四斗又縣有中白毛坊原成二進下五朩漲諸
渠(已上/三原)
渭水在盩厔縣北五里縣志渭河由郿縣青化堡入境
東流逕鳳泉里四十里過縣北為武功界又東流六十
里入興平界
韋谷水在盩厔縣西南三十五里縣志源出韋谷其正
流西逕郿縣境支流東引為韋谷渠散入縣界經啞柏
鎮西北入渭
強谷水在盩厔縣西二十里縣志北流五里合稻谷水
又北逕陽化舗為陽化河東北入渭
駱谷水在盩厔縣西二里縣志駱谷水正流為沙河至
人逺村南合新口谷水又北逕縣東二里尖角村北入
渭其支流分為廣濟渠又北至西闗引為城壕東西分
流又合馬家河北入渭
黒水在盩厔縣南十六里縣志黒水源出黒水谷即芒
水也合韓谷黄谷諸水北流至紅崖分為盧家河又東
北至沙谷堆分為泥河又東北逕黒河灣入渭
就谷水在盩厔縣東二十里縣志就谷水至三清殿軍
寨之東為沙河又合飛昇谷水逕大谷村北合西觀谷
水入于黒河
田谷水在盩厔縣東二十里縣志田谷水自田谷北流
至大堅社為萬里河其西支流為磨渠至樓觀村合聞
仙谷水又至省村合東觀谷水其東支流為金水渠並
入渭
赤谷水在盩厔縣東一名漏水縣志赤谷水自赤谷北
流牛谷水注之東北合檀谷水北入渭
耿谷水在盩厔縣東五十里縣志一名白馬河北流入
興平合渭水
甘谷水在盩厔縣東六十里縣志甘谷水出南山甘谷
北流分二支西支流逕雙溪鎮西為沙河至宋村東北
入渭東支流逕雙溪鎮中為瑞福河至史家莊入渭
澇谷水在盩厔縣東七十里谷岸直西為盩厔縣境東
為鄠縣境北流至澇店入興平界
仙遊潭在盩厔縣南三十里縣志即黒水潭寛二丈號
五龍潭宋時每嵗降中使投金龍祀之嵗旱禱雨多應
潭上有石壁峭絶謂之蘇章石壁相傳宋蘇軾章惇同
遊惇履險以漆書壁處(宋蘇軾仙遊潭詩翠壁下無路/何年雷雨穿光搖巖上寺深到)
(影中天我欲然犀看龍應抱寳眠誰/能孤石上危坐試僧禪  巳上盩厔)
渭水在渭南縣北四里自臨潼交口渡入縣境東逕縣
城北又東入華州界
泠水在渭南縣西四十里發源馬峪北流合白莊溝水
(出駒/兒嶺)又北合杜化谷水(出零/谷)歴新豐原北入渭
湭水在渭南縣西門外朱可衧湭水橋記湭水古首水
也源出石鼓山麓與武渠羊峪大小峪曹峪清水石泉
諸水合流于清澗頭迤邐而北逕縣城西門注于渭
明光峪水在渭南縣東三里縣志源出明光峪北流入
渭又縣東八里有西陽谷水又東為東陽谷水並入渭
赤水在渭南縣東二十里華陽之界一名竹水水經注
竹水南出竹山俗謂之大赤水太平寰宇記大赤水一
名箭谷水縣志一名清水河北流入渭(巳上/渭南)
漆沮水在富平縣西南自耀州流入又南入臨潼界括
地志沮水一名石川河縣志漆沮水從縣西而南至盤
龍原澗谷水入之(謹按澗谷水在縣西十八里一/名趙氏河即耀州澗谷河下流)又東流
歴荆山之隂自斷原而南温泉河入之
澤多泉在富平縣西北即澤泉水水經注澤泉水與沮
水隔原相去十五里俗謂是水為渠水東南注鄭渠合
沮水縣志一名温泉河源出縣西北仲山麓隆冬不冰
又澗頭水在縣西北十里流逕懐徳故城西澤多泉入
之為薄臺川又流至縣北北泉入之又東至南陽村北
陸川入之(在縣北/五里)又至安頭之南入石川河
頻水在富平縣東北七十里通志源出頻山即大小石
谷二澗水縣志頻水微甚出山不一二里即涸山前為
通川一名錦川秦王翦求美田即其地(巳上/富平)
涇水在醴泉縣東北五十里通志自淳化縣界流入縣
境又東南入涇陽界縣志涇水入縣界泔水流入焉東
岸則鄭白渠所出也
泔河在醴泉縣北十里通志自乾州界流入又東合于
涇水一作甘河長安志甘河自縣西北甘北鎮來至縣
東北逕泔渡入涇水又作甘泉魏書地形志寧夷縣有
甘泉隋書地理志醴泉縣有甘泉水
石泉谷水在醴泉縣西北四十里縣志水自石泉谷出
兩水合流入于泔一名浪水隋書地理志醴泉縣有浪
水太平寰宇記承陽山有石泉三輔黄圖謂之浪水
豆盧谷水在醴泉縣七十里相近有白水谷水波水谷
水巴谷水又縣東北有巖谷水並南流入于泔水
泥河在醴泉縣城北源出泥泉東流入泔水北岸有誌
公泉相傳梁僧寳誌卓錫於此
醴泉在醴泉縣東南三十里通志周數十步深不可測
漢宣帝時涌出隋因以名縣
龍洞渠在醴泉縣東北六十里涇陽縣志醴泉在渠上
游所溉之田甚少今分王屋一二三四斗内與涇陽共
灌計田三千三百餘畝(巳上/醴泉)
沮水在同官縣西四十餘里自宜君界逕耀州流入縣
界又南流入耀州界水經注沮水謂之宜君水耀州志
宜君水自州西北南入同官縣境為梁塞河又南受呂
村河又西南受沙羅水又南復入州境
同官川在同官縣北五十里縣志銅官川亦謂之同水
自縣北南流與漆水合
漆水在同官縣東北五十里縣志源出北高山西南流
合銅官川又南受雄同川水(在縣東/四十里)又西南受雷平川
水(在縣西/二十里)又西南入耀州界其水善溢甚為邑害
烏泥川在同官縣東北十五里通志源出鼇背山逕縣
東南入白水縣為白水又入蒲城縣為南河又東南入
洛
石盤川在同官縣東北三十里又有小石盤川在縣北
四十里耀州志小石盤川循烏蘭山北而東流合大石
盤川長安志川在烏蘭山北東流入坊州宜君縣界(巳/上)
(同/官)
沮水在耀州西門外自同官界流入又東南入富平界
州志沮水自宜君東北界來一出銀兒坪一出太子石
俱西南至楊秀川合流為宜君水又南受諸川水入同
官界又南入州境為堰頭河又南受胡思泉始名沮水
過錦陽川逕州城西循西乳山受梁家泉水東會漆水
合流出鸛鵲谷入富平界又通名石川河
漆水在耀州城東門外通志即同官水長安志俗名石
川河州志自同官西南入州境尹師澗水入焉(澗在五/臺山北)
(五/里)又南逕城東五臺山至西乳山下合沮水
澗谷河在耀州西南十五里通志水清見石又名見底
河州志水出州西北孝義鄉焦岩村東南過牛村名申
家河又東南名魚池河又東南入三原界
濁谷河在耀州西南二十餘里州志水出州西北甲池
堡南馬鞍口南流二十里為寳泉河又南為涼泉河又
南至三原曰樓底河
清谷河在耀州西三十五里通志一名清河自三水縣
流入又南入三原界州志水出州西北石門山麓南至
小邱合環河(環河在州西北六十里源/出大唐山  巳上耀州)
　
　闗中勝蹟圖志巻三
欽定四庫全書
　闗中勝蹟圖志巻四
　　　　　　　　　　　陜西巡撫(臣/)畢沅撰
　　古蹟(宫闕/)
西安府殷豐宫通志在鄠縣東五里小豐村詩大雅既
伐于崇作邑于豐正義豐宫周文王宫也在雍州鄠縣
杜預左傳注豐宫東有靈臺康王於是朝諸侯雍錄史
記曰文王伐崇侯虎而作豐邑伐崇之後自岐遷都於
豐武王改邑於鎬豐宫元不移徙毎遇大事皆步自宗
周而往以其事告於豐廟
周鎬京雍勝略在長安縣西南三十里豐水東詩大雅
考卜維王宅是鎬京維龜正之武王成之帝王世紀武
王自豐水居鎬諸侯宗之是為宗周今豐水之東長安
之南有鎬池即其故都也水經注自漢穿昆明池於是
地基搆淪褫今無可究
辟廱通志在鄠縣東三十里詩大雅鎬京辟廱三輔黄
圖亦曰辟廱如璧之圓雍之以水象教化流行也詩於
論鼓鐘於樂辟廱
三代學禮記注周立三代之學學書於有虞氏之學典
謨之教所以興也學舞於夏后氏之學文武中也學禮
樂於商之學功成治定與已同也
冀闕通志在咸陽城中史記秦孝公作咸陽築冀闕徙
都之
萯陽宫三輔黄圖秦文王所起在鄠縣西南二十三里
漢書東方朔傳作倍陽顔師古注倍陽即萯陽也其音
同耳宫名
芷陽宫通志在灞上秦襄公起
秦咸陽城雍勝略在咸陽縣東二十里三輔黄圖自秦
孝公至始皇胡亥並都此城案孝公十二年作咸陽築
冀闕徙都之始皇徙天下高貲富豪於咸陽十二萬户
引渭水灌都以象天漢横橋南渡以法牽牛咸陽北至
九嵕甘泉南至鄠杜東至河西至汧渭之交東西八百
里南北四百里離宫别館相望聫屬木衣綈繡土被朱
紫宫人不移樂不改懸窮年忘歸猶不能徧雍錄秦之
咸陽孝公所都也在漢長安西北故漢書紀高帝項羽
自霸上而入秦都皆曰西上咸陽也古語山南水北曰
陽秦之所都若概舉其凡則在九嵕諸山之南渭水之
北若細推之則秦之朝宫苑殿固在渭北而秦都實跨
渭水史記諸書皆云始皇都咸陽引渭水灌都以象天
漢横橋南渡以法牽牛此可見都之兼在渭南矣故史
記水經凡序長樂悉以其地屬之咸陽而於甘泉阿房
亦自明命以為咸陽前殿也
阿房宫雍勝略故基在長安縣西三十里史記秦始皇
本紀始皇帝三十五年以為咸陽人多先王之宫廷小
吾聞豐鎬之間帝王之都也乃營作朝宫渭南上林苑
中先作前殿阿房東西五百步南北五十丈上可以坐
萬人下可以建五丈旗周馳為閣道自前殿直抵南山
表南山之巔以為闕為復道自阿房渡渭屬之咸陽以
象天極閣道絶漢抵營室也計宫三百三輔黄圖阿房
前殿以木蘭為梁以磁石為門三輔舊事阿房宫東西
三里南北五里庭中可受十萬人車行酒騎行炙千人
唱萬人和其外有城名阿城東西北三面有牆南面無
牆三輔黄圖始皇收天下兵聚之咸陽銷鋒鏑以為金
人十二以弱天下之人立于宫門坐高三丈銘其後曰
皇帝二十六年初兼天下改諸侯為郡縣一法律同度
量大人來見臨洮其大五丈足跡六尺(唐杜牧阿房宫/賦六王畢四海)
(一蜀山兀阿房出覆壓三百餘里隔離天日驪山北搆/而西折直走咸陽二川溶溶流入宫牆五步一樓十步)
(一閣廊腰縵迴簷牙髙啄各抱地勢鈎心鬭角盤盤焉/囷囷焉蜂房水渦矗不知其㡬千萬落長橋卧波未雲)
(何龍複道行空不霽何虹髙低㝠迷不知西東歌臺暖/響春光融融舞殿冷袖風雨淒淒一日之内一宫之間)
(而氣候不齊妃嬪媵嬙王子皇孫辭樓下殿輦來於秦/朝歌夜絃為秦宫人明星熒熒開粧鏡也綠雲擾擾梳)
(曉鬟也渭流漲膩棄脂水也烟斜霧横焚椒蘭也雷霆/乍驚宫車過也轆轤逺聴杳不知其所之也一肌一容)
(盡態極妍縵立逺視而望幸焉有不得見者三十六年/燕趙之收藏韓魏之經營齊楚之精英㡬世㡬年取掠)
(其人倚叠如山一旦不能有輸來其間鼎鐺玉石金塊/珠礫棄擲邐迤秦人視之亦不甚惜嗟乎一人之心千)
(萬人之心也秦愛紛奢人亦念其家奈何取之盡錙銖/用之如泥沙使負棟之柱多於南畝之農夫架梁之椽)
(多於機上之工女釘頭磷磷多於在庾之粟粒瓦縫參/差多於周身之帛縷直闌横檻多於九土之城郭管絃)
(嘔啞多於市人之言語使天下之人不敢言而敢怒獨/夫之心日益驕固戌卒叫函谷舉楚人一炬可憐焦土)
(嗚呼滅六國者六國也非秦也族秦者秦也非天下也/嗟夫使六國各愛其人則足以拒秦秦復愛六國之人)
(則逓二世可至萬世而為君誰得而族滅也秦人不暇/自哀而後人哀之後人哀之而不鑑之亦使後人而復)
(哀後/人也)
信宫通志在咸陽縣渭水南史記秦始皇本紀始皇帝
二十七年作信宫渭南已而更命信宫為極廟象天極
自極廟道通酈山作甘泉前殿築甬道自咸陽屬之
長樂宫通志一名興樂宫在長安城中三輔黄圖秦始
皇造漢修飾之周迴二十餘里漢太后嘗居之
甘泉宫雍錄古以甘泉名宫者三秦之甘泉在渭南一
也漢之甘泉在雲陽縣磨石嶺上二也隋之甘泉在鄠
三也秦之甘泉史嘗明言在渭之南而無言其在渭南何
地者秦始皇本紀迎太后于雍而入咸陽復居甘泉宫
徐廣曰表云咸陽南宫也秦時咸陽跨渭南北則此宫
不在渭北之咸陽而在渭南之咸陽也又本紀曰自極
廟道通酈山作甘泉前殿自咸陽屬之則甘泉前後必
近上林苑即鄠縣也則秦之甘泉與隋之甘泉正同一
地安知隋宫不襲秦之舊也
蘭池宫雍勝略在咸陽縣東二十五里水經注地理志
曰渭城縣有蘭池宫秦始皇微行逢盜于蘭池
林光宫雍勝略秦時宫也故基在甘泉山上三輔黄圖林
光宫胡亥所造從廣各五里闗中記林光宫一曰甘泉宫
秦起在今池陽縣西北故甘泉縣甘泉山上周迴十餘里
曲梁宫元和郡縣志秦曲梁宫在三原縣西南十五里
黄白城内
步高宫雍勝略故基在渭南縣西南三十里三輔黄圖
步高宫亦名市邱城又步高宫西有步夀宫
長楊宫雍勝略在盩厔縣東南三十三里三輔黄圖長
楊本秦舊宫宫中有垂楊數畝因為宫名門曰射熊觀
秦漢遊獵之所
望夷宫通志在涇陽縣東南八里長陵西北臨涇水處
史記秦二世本紀二世夢白虎齧其左驂馬殺之心不
樂怪問占夢卜曰涇水為祟二世乃齋于望夷宫欲祠
涇沈四白馬
漢長安故城通志在西安府城西北二十里三輔黄圖
高祖七年築長安宫城自櫟陽徙居此城本秦離宫也
初本狹小至惠帝更築之高三丈五尺下濶一丈五尺
上濶九尺雉高三坂周迴六十五里城南為南斗形城
北為北斗形至今人呼漢京為斗城是也漢舊儀曰長
安城中經緯各長三十二里十八步九百七十二頃八
街(長安志有華陽街章臺街夕隂街香室街/尚冠街太常街藁街前街漢書有熾盛街)九陌三宫
九府三廟十二門九市(長安志六市在道/東三市在道西)十六橋水泉
深二十餘丈城下有池周繞廣三丈深二丈石橋各六
丈與街相直三輔决錄長安城面三門四面十二門皆
通達九逕以相經緯括地志長安在渭水南隔渭水北
對秦咸陽宫漢于其地置未央宫曰長安城因名縣三
秦記長安城中地皆黒壤今城赤且堅如石如金父老
相傳云盡鑿龍首山中土以為城及諸城闕皆然雍錄
漢都長安其城在渭之南而咸陽之東南也凡漢城之
水皆取諸昆明第一派自西而東横亘城南之鼎路門
巳而東折以注青門水經謂之漕渠第二支自西面南
來周徧諸宫自清明門出城是為王渠與漕渠合北入
渭長安圖志漢城惠帝築後趙石虎亦嘗修之苻姚西
魏宇文皆都之隋開皇三年都龍首川此城遂廢至今
民呼猶曰楊家城　宣平門三輔黄圖長安城東出北
頭第一門曰宣平民間所謂東都門水經注宣平門王
莽更名春王門正月亭亦曰東都門　清明門三輔黄
圖長安城東出第二門曰清明一曰籍田門(以門内有/籍田倉故)
(名/)一曰凱門漢宫殿疏曰第二門名城東門莽更名曰
宣徳門布恩亭長安志清明門外郭門曰東平門　霸
城門三輔黄圖長安城東出南頭第一門曰霸城門水
經注王莽更名曰仁夀門無疆亭門色青又名青城門
或曰青綺門亦曰青門門外舊出佳𤓰述異記景帝元
年有青雀羣飛于霸城門乃改為青雀門更修飾刻木
為綺橑雀去因名青綺門　覆盎門三輔黄圖長安城
南出東頭第一門曰覆盎門一號杜門廟記曰門外有
魯班所造橋工巧絶世長樂宫在城中近東直杜門一
曰下杜門又名端門北對長樂宫王莽更名曰永清門
長茂亭　安門三輔黄圖長安城南出第二門曰安門
亦曰鼎路門北對武庫王莽更名曰光禮門顯樂亭
西安門三輔黄圖長安城南出第三門曰西安門北對
未央宫一曰便門即平門也(謹按平便/古字通)王莽更名曰信
平門誠正亭　章城門三輔黄圖長安城西出南頭第
一門曰章城門三輔舊事曰章門一曰光華門又曰便
門王莽改曰萬秋門億年亭　直城門三輔黄圖長安
城西出第二門曰直城門亦曰故龍樓門門上有銅龍
本名直門王莽更曰直道門端路亭　雍門三輔黄圖
長安城西出北頭第一門曰雍門本名西城門王莽改
曰章義門著義亭其水北入有函里民呼曰函里門
洛城門三輔黄圖長安城北出東頭第一門曰洛城門
又曰高門漢宫殿疏曰高門長安北門也又曰鸛雀臺
門外有漢武承露盤在臺上水經注北出西頭第三門
本名杜門亦曰利城門王莽更名進和門臨水亭其水
有客舎故名曰客舎門又曰洛門也　厨城門三輔黄
圖長安城北第二門曰厨城門王莽更名建子門廣世
亭水經注厨門其内有長安厨官故城曰厨門也如淳
曰今名廣門　横門三輔黄圖長安城北出西頭第一
門曰横門外有橋曰横橋水經注横門王莽更名霸都
門左幽亭如淳曰音光故曰光門其外郭有都門有棘
門徐廣曰棘門在渭北孟康曰在長安北秦時宫門也
三輔黄圖曰棘門在横門外按漢書徐厲軍于此又有
通門亥門也(巳上長/安故城)
長樂宫括地志在長安故城中漢書高帝本紀高帝五
年治長樂宫三輔黄圖長樂宫本秦之興樂宫也高皇
帝始居櫟陽七年長樂宫成徙居長安城後太后常居
之王莽改為長樂室近東直杜門闗中記長樂宫周迴
二十餘里有殿十四史記惠帝為東朝長樂及間往來
數蹕煩人乃作複道築武庫南詔立原廟玉海長樂者
高帝既以為居又以受朝無異于正宫矣自惠帝後人
主皆居未央而長樂常奉母后雍錄未央在漢城西隅
而長樂乃東隅也元和郡縣志言兩宫相去止隔一里
此一里所即武庫漢武故事建章未央長樂三宫皆輦
道相屬懸棟飛閣不由徑路　東闕西闕釋名闕在門
兩旁中央闕然為道也漢書宣帝本紀宣帝五鳳三年
鸞鳯集長樂宫東闕中樹上劉屈氂傳太子引兵敺四
市人至長樂西闕下逢丞相軍合戰　司馬門三輔黄
圖未央甘泉長樂四面皆有公車司馬門凡言司馬者
宫垣之内兵衞所在司馬主武事故謂宫之外門為司
馬門　前殿三輔黄圖長樂宫前殿東西四十九丈七
尺兩序中三十五丈深十二丈　臨華殿三輔黄圖在
長樂前殿後武帝建漢書成帝本紀成帝永始四年夏
四月長樂宫臨華殿灾　大厦殿三輔舊事秦作銅人
立阿房殿前漢著長樂宫大厦殿前　長信宫三輔黄
圖長信宫漢太后嘗居之按通靈記太后成帝母也后
宫在西秋之象也秋主信故宫殿皆以長信長秋為名
又永夀永寧殿皆后所處也雍錄黄圖曰長樂殿西有
長信長秋永夀永寧四殿而水經注亦云殿西有長信
長秋永夀永昌等殿則長信長秋皆在長樂宫中也長
安志别出長信等七宫不以統諸長樂殆傳疑耶　酒
池三輔黄圖廟記曰長樂宫中有魚池酒池池上有肉
炙樹秦始皇造漢武帝行舟於池中闗中記酒池北起
臺天子於上觀牛飲者三千人太平寰宇記武帝作酒
池以誇羌人飲以鐵杯重不能舉皆牛飲水經注長樂
殿之東北有池池北有臺沼謂是池為酒池非也　宣
徳殿通光殿高明殿長安志見三輔宫殿名在長樂宫
中又長樂宫有長定建始廣陽中室月室神仙椒房諸
殿　温室殿漢書孔光傳或問光温室省木皆何木也
光嘿然不應晉灼曰長樂宫中有温室殿　鴻臺三輔
黄圖長樂宫有鴻臺秦始皇二十七年築高四十丈土
起觀宇帝嘗射飛鴻于臺上故號鴻臺漢書惠帝四年
長樂宫鴻臺灾　鐘室漢書高帝本紀高帝十一年呂
后殺韓信于長樂鐘室師古曰謂懸鐘之室地理志未
央殿東北二里許鐘室故處也有隙地丈餘草色皆殷
赤相傳吕后殺淮隂血漬而然(巳上長/樂宫)
　(臣/)謹按闗中古蹟宫闕於秦為盛史記始皇令咸陽
　之旁二百里内宫觀二百七十複道甬道相連漢書
　賈山傳秦起咸陽而西至雍離宫三百然世移代易
　非惟建基無考抑亦名與俱湮漢之宫殿惟長樂未
　央建章為大餘如長楊五柞甘泉集靈諸宫班固所
　謂離宫别館三十六所神池靈沼往往而在其中闕
　庭神麗宫室光明張千門而立萬户幸史記兩漢書
　及三輔黄圖西京雜記闗中記長安志雍錄雍勝略
　諸書尚存基阯方位猶可得其髣髴謹備錄之并繪
　圖巻内以資考証至於名雖未湮而地無可稽或宫
　不詳其基阯或殿未審其附麗而稱名舉事猶往往
　見於他説謹附載各宫篇末以竊副職詳之義其魏
　晉以後諸宫闕並倣此例
明光宫三輔黄圖武帝太初四年秋起南與長樂宫相
連屬漢書元后傳成都侯商病欲避暑從上借明光宫
注明光在城内近桂宫長安志王莽篡位命孺子為定
安公孝平皇后為定安太后改明光宫為定安館定安
太后居之未央宫括地志在長安故城中近西南隅漢
書高帝本紀高帝七年蕭何治未央宫西京雜記未央
宫周迴二十二里九十五步五尺(闗中記作/三十三里)街道周迴
七十里(闗中記作/十七里)臺殿四十三其三十二在外其十一
在後宫(闗中記作有/臺三十二)池十三(闗中記作/池十二)門闥凡十五(闗/中)
(記作宫殿門八/十一掖門十四)三秦記未央一名紫㣲宫　東闕漢書
高帝本紀蕭何治未央宫立東闕文帝本紀文帝七年
未央宫東闕罘罳灾闗中記未央宫東有蒼龍闕　北
闕漢書高帝本紀顔師古注未央殿雖南向而上書奏
事謁見之徒皆詣北闕公車司馬亦在北焉是則以北
闕為正門而又有東門東闕至於西南兩面無門闕矣
闗中記未央宫北有𤣥武闕闕中有閶闔門止車門
柏梁臺漢書武帝本紀武帝元鼎二年春起柏梁臺郊
祀志武帝鑄柏梁銅柱三輔故事臺高二十丈用香柏
為殿梁香聞十里長安志廟記曰柏梁臺漢武帝造在
北闕内道西三秦記柏梁臺上有銅鳳名鳳闕(漢柏梁/詩并序)
(漢武帝元封三年作柏梁臺詔羣臣二千石有能為七/言者乃得上坐日月星辰和四時帝驂駕駟馬從梁來)
(和撫孝郡國士馬羽林材刀司總領天下誠難治/    四夷不易哉        筆之吏臣執之)　(撞/)
(鐘伐鼓聲中詩/交㦸禁不時)　　(總宗室廣大日益滋/  領從宗柏梁臺)　　(劉周衛/平理清)
(讞絶嫌疑/次之)　(椉修飾輿馬待駕來/  輿御物主治之)　(公郡國吏功差/陳粟萬石揚以)
(箕/)　　(農徼道宫下隨討治/盜阻南山為民灾)　　(外三輔盜賊天下危/  家公主不可治)
(欂椒房率更領其材橘栗蠻夷朝賀常舎其逐兔柱枅/  櫨相支持  枇杷    桃李梅  官走狗    張罘)
(罳/)　(林齧妃女脣甘如飴/迫窘詰屈幾窮哉)
司馬門漢書元帝本紀元帝初元五年令從官給事宫
司馬中者得為大父母父母兄弟通籍注應劭曰司馬
中者宫内門也顔師古曰司馬門者宫之外門也衞尉
有八屯衞候司馬主衞士徼巡宿衞毎面各二司馬故
謂宫之外門為司馬門　端門漢書周勃傳皇帝入未
央宫有謁者十人持㦸衞端門師古注殿之正門也班
固西都賦立金人於端闈李善注宫中門謂之闈　掖
門漢書吕后紀朱虛侯章請卒千人入未央宫掖門注
顔師古曰非正門而在兩旁若人之臂掖也雍錄御覽
出禁省為殿門外出大道為掖門則不特夾立正門之
旁為掖門雖殿門外他出之門皆可名為掖門也　前
殿三輔黄圖未央宫前殿東西五十丈深十五丈高三
十五丈營未央宫因龍首以制前殿至孝武以朩蘭為
棼橑文杏為梁柱金鋪玉户華榱璧璫雕楹玉磶重軒
鏤檻青𤨏丹墀左墄右平黄金為璧帶間以和氏珍玉
風至其聲玲瓏然也長安志王莽改前殿曰王路堂
蘭臺雍錄漢百官表御史中丞在殿中蘭臺掌圖籍秘
書外督部刺史内領侍御史受公卿奏事西京賦曰蘭
臺金馬遞宿迭居按此蘭臺正在殿中石渠天禄皆在
殿北　宣明殿廣明殿三輔黄圖皆在未央殿東　昆
徳殿玉堂殿三輔黄圖皆在未央殿西　白虎門漢書
王莽傳王莽大置酒未央宫白虎殿勞賜將帥自前殿
南下西出椒除白虎門注服䖍曰邪行閣道下者也顔
師古曰除殿陛之道也椒取芬香之名也　宣室三輔
黄圖未央前殿正室也漢書文帝受釐宣室夜半前席
賈生問鬼神之事即此長安志漢書宣帝嘗幸宣室齋
居而決事如淳曰宣室宣布政教之室葢其殿在前殿
之側齋則居之　金馬門史記滑稽傳金馬門者宦者
署門也門傍有銅馬故謂之金馬門漢書公孫宏傳天
子擢宏對為第一待詔金馬門注武帝時相馬者東門
京作銅馬法獻之立馬於魯班門外更名魯班門為金
馬門一謂之金門長安志揚雄待詔金門金馬門也玉
海金馬門又謂之黄門　宦者署漢書蘇武傳宣帝詔
武待詔宦者署顔師古注百官公卿表少府屬官有宦
者令丞以其署親近故令於此待詔雍錄百官表有中
黄門顔師古曰謂閽人居禁中在黄門之内給事者也
　天祿閣三輔故事在未央大殿北天祿異獸也即揚
雄校書處漢宫闕疏天祿石渠蕭何造以藏秘書處賢
才班固西都賦天祿石渠典籍之府　石渠閣三輔故
事在未央大殿之北三輔黄圖石渠門蕭何造其下礲
石為渠以導水若今御溝因為閣名藏入闗所得秦之
圖籍成帝於此藏秘書焉雍錄石渠閣礲石為渠以導
水以水經約其地望則滄池在未央西南此之為渠必
引滄池下流轉北以行成其為渠也水之又北遂轉行
乎明光桂宫之間謂之明渠也又益趨東則長樂之有
酒池都城東之有王渠皆此水也　承明殿三輔黄圖
未央宫有承明殿著述之所也漢書霍光傳皇太后車
駕幸未央承明殿漢書翼奉傳孝文帝躬行節儉其時
未央宫無高門武臺麒麟鳯皇白虎玉堂金華之殿獨
有前殿曲臺漸臺宣室温室承明耳(謹按承明殿一作/承明廬漢書嚴助)
(傳嚴助為會稽太守數年不聞問賜書曰君厭承明之/廬注張晏云承明廬在石渠閣外一作承明庭班固西)
(都賦序内有承明著作之庭漢書揚雄傳客有薦雄文/似相如者召雄待詔承明之庭雍錄云廬者以更直之)
(地言之庭者以受詔作文之地言之寔/即承明殿也諸志乗分而為三似誤)温室殿三輔黄
圖温室在未央宫殿北武帝建冬處之則温暖也(謹按/孔光)
(傳晉灼注則温室在長樂宫據三輔黄/圖則温室在未央宫是漢有兩温室也)西京雜記温室
以椒塗壁被之文繡香桂為梁設火齊屏風鴻羽帳規
地以罽賔氍毹　清涼殿三輔黄圖清涼殿在未央宫
殿北夏居之則清涼也漢書曰清室則中夏含霜此也
　高門殿三輔舊事武帝於未央宫起高門殿三輔黄
圖汲黯請見高門注曰未央宫高門殿也哀帝時鮑宣
諫曰陛下擢臣巖穴誠兾有益毫毛豈欲臣美食大官
重高門之地玉海鮑宣又言高門去省户數十步求見
出入二年未省　玉堂殿漢書揚雄傳厯金門上玉堂
注晉灼曰黄圖有大玉堂小玉堂殿李㝷傳注顔師古
曰玉堂殿在未央宫　長秋門漢書戾太子傳太子使
舎人無且持節夜入未央宫殿長秋門因長御倚華具
白皇后　内謁者署三輔黄圖在未央宫屬少府掌宫
中步帳褻物　椒房殿三輔宫殿名未央宫有椒房殿
漢官儀皇后殿稱椒房以椒塗室主温暖除惡氣也
掖庭漢書元帝本紀賜單于待詔掖庭王嬙為閼氏漢
官儀媫妤以下皆居掖庭有月景臺雲光殿光華殿鳴
鸞殿開襟閣臨池觀不在簿籍皆繁華窈窕之所棲宿
焉　昭陽殿三輔黄圖成帝趙皇后居昭陽殿漢書外
戚傳皇后既立寵少衰而弟絶幸為昭儀居昭陽舎班
固西都賦昭陽特盛隆於孝成屋不呈材牆不露形三
輔黄圖武帝時後宫八區有昭陽飛翔增城合歡蘭林
披香鳳皇鴛鸞等殿後增修安處常寧茝若椒風發越
蕙草等殿為十四位　增城舎長安志漢書曰班媫妤
居增城舎應劭曰後宫有八區增城第三也　椒風舎
漢書董賢傳董賢女弟為昭儀位次皇后更名其舎為
椒風以配椒房云　漸臺闗中記未央宫西有滄池池
中有漸臺雍錄未央宫有漸臺文帝之夢鄧通王莽之
死於兵皆在其處黄圖曰滄池其水滄色　麒麟殿三
輔黄圖未央宫中麒麟殿漢書哀帝燕董賢父子於麒
麟殿　金華殿三輔黄圖未央宫中有金華殿漢書敘
傳上方向學鄭寛中張禹朝夕入説尚書於金華殿
宴昵殿漢書敘傳班伯少受詩於師丹大將軍王鳳薦
伯宜勸學召見宴昵殿　武臺殿三輔舊事武帝於未
央宫起武臺殿　猗蘭殿漢武故事王美人七月七日
旦生武帝於猗蘭殿漢武内傳景帝夢一赤彘從雲中
直入崇芳閣覺而坐閣下果有赤龍如霧來蔽户牖使
王夫人移居崇芳閣乃改閣為猗蘭殿　白虎殿三輔
黄圖未央宫有白虎殿漢書王商傳河平四年單于來
朝引見白虎殿　曲臺殿漢書孟卿傳后蒼説禮數萬
言號曰后氏曲臺記顔師古注曲臺殿在未央宫　飛
羽殿漢書元后傳太后冬饗飲飛羽顔師古注飛羽殿
在未央宫中羽或作雨　敬法殿漢書王莽傳燒作室
門斧敬法闥顔師古注敬法殿名　鳯皇殿三輔黄圖
在未央宫又未央宫有通光殿鈎弋殿夀成殿萬嵗殿
永延殿夀安殿平就殿宣徳殿東明殿又神明殿見漢
武故事延年殿合歡殿四車殿見三輔決錄宣平殿長
年殿見漢宫闕疏朱鳥堂見漢宫殿疏　麒麟閣漢書
蘇武傳上思股肱之美迺圖畫其人於麒麟閣注張晏
曰武帝獲麒麟時作此閣遂以為名唐六典注麒麟閣
亦藏書又白虎閣屬車閣堯閣三輔黄圖俱在未央宫
　織室漢書百官表少府有東織西織令丞河平元年
省東織更名西織為織室三輔黄圖未央宫有東西織
室織作文繡郊廟之服有令史　凌室三輔黄圖未央
宫藏冰之室　暴室三輔黄圖在未央宫漢書宣帝本
紀注應劭曰暴室者宫人獄也今曰薄室師古曰暴室
者掖庭主織作染練之署謂之暴室者取暴曬為名耳
或謂薄室者薄亦暴也今俗語云暴曬葢暴室織務既
多因為置獄主治其罪人故往往謂之暴室獄耳本非
獄也　郎中府漢書高后本紀注如淳曰百官表令郎
中掌宫殿門戶故其府在宫中後轉為光祿勲　四寳
祠漢書郊祀志宣帝以方士言為隨侯劒寳玉寳璧周
康寳鼎立四祠于未央宫中　弄田三輔黄圖在未央
宫弄田燕遊之田天子所戲弄耳漢書昭帝紀曰始元
元年上耕於鈎盾弄田應劭注云帝時年九嵗未能親
耕帝籍鈎盾宦者近署故徃試耕為戲弄成帝建始三
年小女陳持弓年九嵗闌入尚方掖門至未央殿鈎盾
禁中　青𤨏門三輔黄圖未央宫有青𤨏門漢舊儀黄
門郎屬黄門令日暮入對青𤨏門拜名曰夕郎漢書元
后傳注顔師古曰青𤨏門刻為連𤨏文而以青塗之也
　作室門漢書成帝本紀成帝為太子初作桂宫上急
召太子出龍樓門不敢絶馳道西至直城門得絶乃度
還入作室門　鈎弋臺三輔黄圖在未央宫又未央宫
有東山臺西山臺釣臺見三輔故事　路軨廏三輔黄
圖在未央宫掌宫中輿馬亦曰未央廏漢書曰武帝時
期門郎上官桀遷為未央廏令　虎圈彘圈虎圈凡九
彘圈一三輔黄圖俱在未央宫文帝問上林尉及馮妃
當熊皆此處虎圈上有樓觀(巳上未/央宫)
北宫漢書外戚傳注顔師古曰未央宫之北三輔黄圖
北宫在長安城中近桂宫周迴十里高帝時剙孝成增
修之　東交門漢書東方朔傳武帝從董偃游戲北宫
馳逐平樂觀有詔置酒北宫引董君從司馬門入更名
東交門　前殿三輔黄圖北宫有前殿廣五十步珠簾
玉户如桂宫　紫房複道漢書孔光傳大司空何武曰
定陶太后可居北宫宫有紫房複道朝夕至哀帝所
夀宫三輔黄圖北宫有神仙宫夀宫張羽旗設供具以
禮神君神君來則肅然風生帷帳皆動　太子宫漢書
成帝本紀孝成皇帝元帝太子也母曰王皇后元帝在
太子宫生甲觀畫堂(謹按太子宫未詳所在三輔黄圖/敘入北宫今從之  巳上北宫)
桂宫元和郡縣志在長安故城中三輔黄圖漢武帝造
周迴十餘里水經注未央宫北即桂宫舊乗複道用相
逕通故渠出二宫之間謂之明渠班固西都賦輦路經
營修塗飛閣自未央而連桂宫張衡西京賦鈎陳之外
閣道穹窿屬長樂於明光徑北通乎桂宫西京雜記武
帝為七寳牀雜寳案厠寳屏風列寳帳設於桂宫時人
謂為四寳宫　龍樓門漢書成帝本紀成帝為太子居
桂宫上嘗急召太子出龍樓門注張晏曰門樓有銅龍
若白鶴飛廉之為名也　鴻寧殿漢書五行志桂宫鴻
寧殿灾帝祖母傅太后之所居也　明光殿闗輔記桂
宫中有明光殿土山複道從宫中西上城西至建章宫
神明臺蓬萊山三秦記未央宫漸臺西有桂宫中有明
光殿皆金玉珠璣為簾箔綴明月珠金砌玉階晝夜光
明　走狗臺三輔黄圖桂宫有走狗臺又有商臺避風
臺(巳上/桂宫)
建章宫雍勝略在長安故城西漢書武帝本紀太初元
年二月起建章宫注顔師古曰在未央宫西今長安故
城西俗所稱貞女樓即此宫之闕也郊祀志建章宫度
為千門萬户闗中記建章周迴二十餘里張衡西京賦
柏梁既灾越巫陳方建章是經用厭火祥營宇之制事
兼未央雍錄三輔舊事闗中記皆言建章在城西上林
之地東方朔傳曰陛下以城中為小圖起建章長安記
曰王莽壊城西苑中建章十餘所取其材為九廟師古
曰自建章以下皆在上林苑中闗中記上林苑中有宫
十二建章其一然建章如此其侈而正史少曾正書臨
幸則皆從飛閣越城以出也　飛閣三輔黄圖武帝於
未央營造日廣以城中為小乃於宫西跨城池作飛閣
通建章宫構輦道以上下雍錄案建章宫在長安城外
與未央諸宫隔城相望故跨城而為閣道尤與常異
閶闔門三輔黄圖宫之正門曰閶闔門高二十五丈亦
曰璧門漢書曰建章宫南有玉堂璧門三層臺高三十
丈玉堂内殿十二門階陛皆玉為之鑄銅鳳高五尺飾黄
金樓屋上下向風若翔椽首薄以璧因名璧門　鳳闕
史記封禪書建章前殿度高未央其東則鳳闕索隠曰
三輔黄圖武帝營建章起鳯闕高二十五丈三輔黄圖
璧門左鳳闕張衡西京賦設璧門之鳳闕上觚稜而棲
金雀闗輔古語俗謂鳳皇闕為貞女樓　神明臺三輔
黄圖璧門右神明臺漢書曰建章宫有神明臺廟記曰
神明臺武帝造祭金人處上有承露盤有銅仙人舒掌
捧銅盤玉杯以承雲表之露以求仙道長安記仙人掌
大七圍以銅為之漢宫闕疏神明臺高五十丈常置九
天道士百人水經注神明臺有九室俗謂之九子臺而
實非也後有疏園神明堂　圓闕三輔黄圖建章宫門
北起圓闕高二十五丈上有銅鳳皇赤眉賊壊之西京
賦圓闕聳以造天若雙闕之相望是也長安志古歌辭
所謂銅雀即銅鳳也(古歌長安城西雙圓闕上有一雙/銅雀宿一鳴五榖生再鳴五穀熟)
(璧謹按史記建章鳳闕高二十餘丈即西京賦所云設/  門之鳳闕也又闗中記建章宫圓闕有金鳳在上故)
(號鳳闕似又以圓闕為鳳闕矣然唐王維詩云雲裏帝/城雙鳳闕似璧門圓闕上並有鳳皇故皆稱鳳闕至唐)
(而遺阯尚存/因並著之)　别風闕西京賦閶闔之内别風嶕嶢闗中
記别風以言别四方之風也玉海閶闔門内東出有析
風閣一名别風　嶕嶢闕長安志廟記曰建章宫有嶕
嶢闕薛綜注次門女闕也在圓闕門内二百步　井幹
樓史記封禪書武帝作建章宫乃立神明臺井幹樓度
五十丈輦道相屬漢宫闕疏神明井幹俱高五十丈井
幹樓積朩而高為樓若井幹之形也井幹者井上朩欄
也其形或四角或八角張衡西京賦井幹叠而百層三
輔黄圖别風闕對峙井幹樓各高五十丈輦道相屬
前殿漢書郊祀志建章前殿度高未央　唐中庭史記
封禪書建章宫西則唐中數十里索隠唐堂庭也爾雅
以廟中路謂之唐西京賦前開唐中彌望廣潒是也一
作商中漢書郊祀志建章宫西則商中數十里注如淳
曰商中商庭也顔師古曰商金也於序在秋故謂西方
之庭為商庭　鼓簧宫三輔黄圖漢宫闕疏云鼓簧宫
周匝一百三十步在建章宫東旁有承光宫　竒華宫
三輔黄圖在建章宫旁四海夷狄器服珍寳火浣布切
玉刀巨象大雀師子宫馬充塞其中又有竒寳殿　枍
詣宫三輔黄圖枍詣朩名宫中美朩茂盛也　駘蕩宫
三輔黄圖春時景物駘蕩滿宫中也　馺娑宫三輔黄
圖馺娑馬行疾貌馬行迅速一日之間遍宫中言宫之
大也　天梁宫三輔黄圖梁至於天言宫之高也　函
徳殿三輔黄圖建章宫有函徳承華鳴鸞等二十六殿
漢書宣帝本紀神爵元年三月詔曰金芝九莖産於函
徳殿銅池中　涼風臺闗中記建章宫北作涼風臺積
朩為樓高五十餘丈　避風臺闗中記太液池有避風
臺即飛燕結裾之處　曝衣閣卜子陽園苑疏太液池
西有武帝曝衣閣常至七月七日宫女出后衣登樓曝
　虎圈漢書郊祀志建章宫西虎圈注顔師古曰於菟
亦西方之獸故於此置其圈也　太液池史記封禪書
建章宫治大池漸臺高二十餘丈命曰太液池中有蓬
萊方丈瀛洲象海中神山索隠三輔故事云池北岸有
石魚長二丈廣五尺西岸有龜二枚各長六尺又唐中
池三輔黄圖周迴十二里在建章宫太液池南又孤樹
池西京雜記在太液池西池中有一洲上煔樹一株六
十餘圍望之重重如車葢故取為名又淋池拾遺記昭
帝元始元年穿淋池廣千步東引太液之水池中植分
枝荷一莖四葉狀如駢葢又影娥池三輔黄圖武帝鑿
以玩月其傍起望鵠臺以眺月影入池中使美人乗舟
弄月影名影娥也亦曰眺蟾臺　北闕廟記高二十丈
建章宫北闕門也(已上建/章宫)
鈎弋宫漢武故事在直門之南列仙傳鈎弋夫人姓趙
氏河間人見召武帝命所居曰鈎弋宫　堯母門漢書
趙媫妤傳趙媫妤居鈎弋宫太始元年生昭帝號鈎弋
子十四月乃生命所生門曰堯母門(巳上鈎/弋宫)
宜春宫漢書東方朔傳建元三年武帝微行東遊宜春
注顔師古曰宜春宫在長安東南説者乃以為在鄠非
也在鄠者自是宜春觀耳在長安城西豈得言東遊也
司馬相如上林賦注顔師古曰宜春宫名在杜縣東即
今曲江池是其地也
扶茘宫三輔黄圖在上林苑中漢武帝元鼎六年破南
越起扶茘宫以植所得竒草異朩
儲元宫通志在漢長安城中長安志馮昭儀與子信都
王居儲元宫顔師古曰在上林苑中
宣曲宫三輔黄圖在昆明池西孝宣帝曉音律嘗於此
度曲因以為名
太乙宫通志在西安城南五十里太乙山谷中漢元封
初南山谷間雲起融結成象武帝於此建宫
櫟楊宫唐書盧懐慎傳高祖受命五日一朝太公於櫟
楊宫
豫樟宫述異記漢武帝寳鼎二年立豫樟宫於昆明池
中作豫樟亭
昭臺宫三輔黄圖在上林苑中孝宣霍皇后處昭臺宫
長門宫通志在長安城東三輔黄圖孝武陳皇后居長
門宫長安志顧成廟無宿宫竇太主獻長門園如淳曰
園在長門長門在長安城東南園可以為館宿處所故
獻之上大喜更名竇太主園為長門宫今按漢書長安
城無名長門者
犬臺宫三輔黄圖在上林苑中長安西二十八里漢書
江充召見犬臺宫注晉灼曰上林有犬臺宫外有走狗
觀
明堂三輔黄圖在長安城西南七里漢書武帝本紀武
帝初即位嚮儒術以文學為本議立明堂於城南以朝
諸侯
黄山宫三輔黄圖在興平縣西三十里武帝微行西至
黄山宫即此也漢書地理志右扶風槐里縣有黄山宫
池陽宫元和郡縣志在涇陽縣西北八里三輔黄圖池
陽宫在池陽南上原之陂有長年陂去長安五十里
長楊宫雍勝略在盩厔縣東南三十二里三輔黄圖本
秦舊宫至漢修飾之以備行幸宫中有垂楊數畝因為
宫名　長楊榭三輔黄圖在長楊宫秋冬校獵其下命
武士搏射禽獸天子登此以觀焉　射熊館三輔黄圖
在長楊宫武帝好自擊熊司馬相如作賦諫焉(漢揚雄/長楊賦)
(子墨客卿問於翰林主人曰葢聞聖主之養民也仁霑/而恩洽動不為身今年獵長楊先命右扶風左太華而)
(右褒斜㭬嶻嶭而為杙紆南山以為罝羅千乗於林莽/列萬騎於山隅帥軍踤阹錫戎獲胡搤熊羆拖豪豬朩)
(擁槍纍以為儲胥此天下之窮覽極觀也雖然亦頗擾/於農民三旬有餘其厪至矣而功不圖恐不識者外之)
(則以為娛樂之遊内之則不以為乾豆之事豈為民乎/哉且人君以元黙為神澹泊為徳今樂逺出以露威靈)
(數搖動以罷車甲本非人主之急務也蒙竊惑馬翰林/主人曰吁客何謂兹邪若客所謂知其一未覩其二見)
(其外不識其内者也僕嘗倦談不能一二其詳請略舉/其凡而客自覽其切焉客曰唯唯主人曰昔有彊秦封)
(豕其土窫窳其民鑿齒之徒相與摩牙而爭之豪俊麋/沸雲擾羣黎為之不康於是上帝眷顧高祖高祖受命)
(順斗極運天闗横鉅海漂崑崙提劒而叱之所過摩城/□邑下將降旗一日之戰不可殫記當此之勤頭蓬不)
(暇梳飢不及餐鞮鍪生蟣蝨介胄被霑汗以為萬姓請/命乎皇天迺展民之所屈振民之所乏規億載恢帝業)
(七年之間而天下密如也逮至聖文隨風乗流方垂意/於至寧躬服節儉綈衣不敝革鞜不穿大厦不居木器)
(無文於是後宫賤瑇瑁而踈珠璣却翡翠之飾除雕琢/之巧惡麗靡而不近斥芬芳而不御抑止絲竹宴衎之)
(樂憎聞鄭衞幻𦕈之音是以王衡正而泰階平也其後/獯鬻作虐東夷横叛羌戎睚眥閩越相亂遐氓為之不)
(安中國蒙被其難於是聖功勃怒爰整其旅迺命驃䘙/紛紜沸渭雲合電發猋騰波流機駭蠭軼疾如奔星擊)
(如震霆碎轒輼破穹廬腦沙幕髓余吾遂躐乎王庭驅/槖駝燒□蠡分剓單于磔裂屬國夷阬谷拔鹵莽刋山)
(石蹂屍輿厮係累老弱□鋌瘢耆金鏃淫夷者數十萬/人皆稽顙樹頜扶服蛾伏二十餘年矣尚不敢愓息夫)
(天兵四臨幽都先加迴戈邪指南越相夷靡節西征羌/僰東馳是以遐方踈俗殊鄰絶黨之域自上仁所不化)
(茂徳所不綏莫不蹻足抗手請獻厥珍使海内淡然永/亡邊城之災金革之患今朝廷純仁尊道顯義并包書)
(林聖風雲靡英華沈浮洋溢八區普天所覆莫不沾濡/士有不談王道者則樵夫笑之意者以為事罔隆而不)
(殺物靡盛而不虧故平不肆險安不忘危迺時以有年/出兵整輿竦戎振師五柞習馬長楊簡力狡獸校武票)
(禽乃萃然登南山瞰烏弋西厭月􁢹東震日域又恐後/世迷於一時之事常以此為國家之大務淫荒田獵陵)
(夷而不禦也是以車不安軔日未靡旃從者彷彿骩屬/而還亦所以奉太尊之烈遵文武之度復三王之田反)
(五帝之虞使農不輟耰工不下機婚姻以時男女莫違/出愷弟行簡易矜劬勞休力役見百年存孤弱帥與之)
(同苦樂然後陳鐘鼓之樂鳴鞀磬之和建碣磍之虞拮/隔鳴球掉八列之舞酌允鑠肴樂胥聽廟中之雍雍受)
(神人之福祐歌投頌吹合雅其勤若此故真神之所勞/也方將俟元符以禪梁父之基增泰山之高延光於將)
(來比榮乎徃號豈徒欲淫覽浮觀馳騁秔稻之地周流/梨栗之林蹂踐芻蕘誇詡衆庶盛狖玃之收多麋鹿之)
(獲哉且肓者不見咫尺而離婁燭千里之隅客徒愛胡/人之獲我禽獸曾不知我亦巳獲其王侯言未卒墨客)
(再拜稽首曰大哉體乎允非小人之所能及/也乃今日發矇廓然已昭矣  巳上長楊宫)
五柞宫雍勝略在盩厔縣東南三十八里漢書武帝本
紀武帝後元二年幸盩厔作五柞宫三輔黄圖漢之離
宫也宫中有五柞樹因以為名　青梧觀西京雜記五
柞宫西有青梧觀觀前有三梧桐樹樹下有石麒麟二
枚刋其脇為文字是秦始皇驪山墓上物也(巳上五/柞宫)
葡萄宫雍勝略在盩厔縣境十道志葡萄宫在上林苑
西漢書匈奴傳元夀元年單于來朝以太嵗厭勝所在
舎之上林苑葡萄宫
醴泉宫通志在醴泉縣東南三十里漢宣帝聞泉味如
酒因以建宫唐貞觀重修縣因以名
步夀宫通志在耀州東北一里漢書郊祀志神爵二年
正月鳳皇集祋祤於所集得玉寳起步夀宫三輔黄圖
秦亦有步夀宫今按其地與漢異則秦漢各有步夀宫
耳
後漢獻帝宫長安志在長安故城中本京兆府舎也帝
王世紀獻帝聞闗東兵起董卓遷帝都長安見未央等
宫遭赤眉之亂宫室廢弛故居京兆府舎
晉太極殿周地圖記晉愍帝之宫在長安南門後姚興
重建
西宫晉書前趙載記劉曜命起酆明觀立西宫
太極前殿晉書前秦載記苻堅入長安稱天王大單于
繕宗廟社稷置百官僭即皇帝位於太極前殿
東宫晉書前秦載記苻健疾苻菁勒兵入東宫將殺苻
生時生侍健疾菁迴攻東掖門健聞變升端門陳兵執
菁殺之
平朔門晉書前秦載記苻健置來賔館於平朔門
雲龍門長安志清河王苻法率壯士入雲龍門廢苻生
而立苻堅
明光殿長安志明光殿者秦苻堅之殿也
露堂晉書前秦載記苻堅將為赦與王猛苻融密議於
露堂
明堂晉書前秦載記苻堅起明堂祀其伯健以配上帝
東闕晉書前秦載記苻堅僭位五年鳳皇集於東闕
西堂長安志車師前部鄯善王林密䭾朝於秦堅賜以
朝服引見於西堂
徽音堂長安志在惡犬城之外苻氏造也
永安宫長安志永安姚萇宫也
東堂晉書後秦載記姜龕淳于岐郭高等皆耆儒碩徳
興每於聽政之暇引龕等於東堂講論道藝錯綜名理
諮議堂晉書後秦載記姚興常臨諮議堂聽決疑獄於
時號無寃滯
西宫長安志姚興立姚見子監國入居西宫
黄龍門長安志姚興之宫門也
秦王殿通志在耀州北七十里今遺瓦殿基尚在耀州
志上有御池泉即古鳳遊鄉也晉太元十一年苻堅將姚
萇背堅起兵北地自立為王國號秦秦王殿葢始於此
南三十里入淳化境又有萇按軍厰云
魏孝武帝宫北史魏孝武帝本紀永熙三年高歡入洛
宇文泰迎帝入長安以雍州公廨為宫
清暉室長安志魏文帝大統四年祀天於清暉室
陽武門北史魏文帝本紀文帝大統五年十月於陽武
門外縣鼓置紙筆以求得失
憑雲觀北史魏文帝本紀大統七年十二月帝御憑雲
觀引見諸王敘家人之禮
乾安殿(謹按長安志西魏有乾安殿周書閔帝紀會百/官於乾安殿班賞各有差周承西魏都邑不改)
(意此殿則自西魏/而後周襲之歟)
後周延夀殿周書明帝本紀明帝元年九月朝羣臣於
延夀殿
正武殿長安志周明帝武帝並聽訟於正武殿
麟趾閣周書蕭大圜傳蕭大圜恒以讀詩禮書易為事
開麟趾殿招集學士大圜預焉
露門周書武帝本紀武帝建徳三年正月壬戌朝羣臣
於露門玉海保定中置露門學
大徳殿周書武帝本紀武帝天和三年八月帝御大徳
殿集百僚及沙門道士等親講禮記
咸陽宫周書宣帝本紀宣帝大象二年四月祈雨至咸
陽宫
醴泉宫周書武帝本紀武帝天和二年五月行幸醴泉
宫雲陽宫北史後周有雲陽宫
紫極宫見長安志又正陽宫天興宫崇義宫大武殿崇
信殿會義殿含仁殿雲和殿思齊殿太極殿天徳殿連
珠殿重陽閣雲和樓天臺通道觀軍器監津門肅章門
青城門青門應門皆後周所有
隋大興京城隋書文帝本紀開皇二年六月詔左僕射
髙熲等創造新都于龍首山十二月名新都曰大興
城地理志開皇三年置雍州東西十八里南北十五里
各一百七十五步東面通化春明延興三門南面啟夏
明徳安化三門西面延平金光開逺三門北面光化一
門里一百六市二長安志隋文帝開皇二年自故都徙
其地在漢故城之東南屬杜縣周之京兆郡萬年縣界
雍錄宇文愷之營隋都也曰朱雀街南北盡郭有六條
高坡象乾卦六爻故於九二置宫殿以當帝王之居九
三立百司以應臣子之數九五貴位不欲常人居之故
置元都觀及興善寺以鎮其地
皇城長安志亦曰子城東西五里一百一十五步南北
三里一百四十步城中南北七街東西五街其間並列
臺省寺衞自西漢以後至於宋齊梁陳並有人家在宫
闕之間隋文帝以為不便於是皇城之内惟列市府不
使雜人居止
大興宫通志隋文帝建以城名　大興殿通志宫城之
正殿也隋書文帝本紀開皇四年宴突厥高麗吐谷渾
使者于大興殿　中華殿通志在大興殿後　臨光殿
隋書文帝本紀開皇元年二月上自相府常服入宫備
禮即皇帝位于臨光殿　昭陽門通志在大興殿之南
開皇二年作初名唐陽門仁夀二年改今名又大興宫
之南門為建春門後改通訓門北門為大興門後改乾
福門(巳上大/興宫)
觀徳殿隋書文帝本紀開皇二年十月上疾愈享百僚
于觀徳殿賜錢帛任其自取盡力而出
射殿隋書文帝本紀開皇六年九月上御射殿召百僚射
文思殿隋書文帝本紀開皇十一年春正月上御文思
殿
嘉則殿隋書文帝本紀開皇十三年二月宴考使於嘉
則殿
武徳殿隋書文帝本紀開皇十九年大射武徳殿宴賜
百官
允武殿隋書煬帝本紀大業五年正月百僚大射于允
武殿
崇徳殿隋書煬帝本紀大業五年二月上御崇徳殿之
西院
大業殿隋書煬帝本紀大業十二年春正月夜有二大
鳥似雕飛入大業殿
宣仁門隋書文帝本紀開皇元年三月宣仁門槐樹連
理衆枝内附
建國門隋書煬帝本紀大業六年正月有盜數十人入
自建國門
端門街隋書煬帝本紀大業六年正月角抵大戲于端
門街天下竒技異藝畢集終月而罷(謹按巳上殿八門/二街一據書傳所)
(載皆在大/興城中)
東宫朝堂通志在皇城内
長樂宫隋書地理志京兆郡大興有長樂宫通志望春
宫在西安府城東十里隋文帝建煬帝改名曰長樂宫
仙都宫福陽宫隋書地理志京兆長安有仙都福陽等宫
仙林宫通志在興平縣西十八里隋文帝置
太平宫通志隋建在鄠縣東南三十里草堂寺唐高祖
避暑處
遊仙宫通志在盩厔縣南三十五里舊圖經曰隋文帝
避暑於此
宜夀宫通志隋離宫在宜夀城中(謹按通志宜夀城在/盩厔縣南三十里)
崇業宫通志在渭南縣東十五里煬帝大業二年建
醴泉宫隋書文帝本紀開皇七年二月車駕幸醴泉宫
　闗中勝蹟圖志巻四
欽定四庫全書
　關中勝蹟圖志巻五
　　　　　　　　　　　陜西巡撫(臣/)畢沅撰
　　古蹟(宫闕/)
唐京城唐書地理志上都初曰京城天寳元年曰西京
至徳二載曰中京上元二年復曰西京肅宗元年曰上
都京城前直子午谷後枕龍首山左臨灞岸右抵灃水
徳宗本紀貞元四年築夾城長安志唐京城東西一十
八里一百一十五歩南北一十五里一百七十五歩周
六十七里郭中南北十四街東西十一街其間列置諸
坊有京兆府萬年長安二縣當皇城南朱雀門有南北
大街曰朱雀門街東西廣百歩萬年長安二縣以此街
為界萬年領街東五十四坊及東市長安領街西五十
四坊及西市天禄識餘咸陽有六岡如乾之六爻唐時
宫殿皆在九二岡上而作太清宫於九五岡上百官府
在九四岡上　明徳門六典南面三門中曰明徳長安
志北當皇城朱雀門南出抵終南山八十里　啟夏門
六典南面三門中曰啟夏長安志門外西南二里有圓
丘先農籍田三壇按長安圖東南角有進芳門　安化
門六典南面三門西曰安化　通化門長安志東面三
門北曰通化門至徳三載改為達禮門㝷復舊　春明
門六典東面三門中曰春明實錄開元十七年五月侍
臣以下燕於春明門　延興門六典東面三門南曰延
興　開遠門長安志西面三門北曰開遠門　金光門
六典西面三門中曰金光唐書韓朝宗傳韓朝宗天寳
初為京兆尹分渭水入金光門長安志西出趨昆明池
也　延平門六典北面一門曰光化門(已上/京城)
皇城六典在京城之中其中左宗廟(在安上門/内之東)右社稷
(在含光/門之東)百寮𪠘宇列乎其間凡省六寺九䑓一監四衛
十有八東宫官屬凡府一坊一寺三率府十　朱雀門
長安志皇城南面三門中曰朱雀門北當宫城之承天
門南當外郭之明徳門玉海隋志士庻不得雜居朱雀
門之内故宗廟官寺兵衛悉在焉　安上門長安志朱
雀門東曰安上門至徳三載改為光天門㝷復舊　含
光門長安志朱雀門西曰含光門　定武門安禮門元
徳門長安志北面三門正北曰定武門次東曰安禮門
又東曰元徳門即西内東宫北門也(巳上/皇城)
西内太極宫唐書地理志宫城在皇城之北長千四百
四十歩廣九百六十歩周四千八百六十歩其崇三丈
有半長安志宫城東西四里南北二里二百七十歩周
十三里一百八十歩南即皇城北抵苑東即東宫西有
掖庭宫玉海龍朔後皇帝常居大明宫乃謂之西内神
龍元年改曰太極宫雍録太極宫者隋大興宫也諸帝
多居大明宫或遇大禮大事復在太極如髙宗元宗毎
五日一御太極有初即位不於大明而於太極者知太
極尊於大明也雍勝畧按西内有三城外一重曰京城
外郭城也中一重曰皇城惟列府市不使雜人居止又
内一重是曰宫城則今之省城正直宫城之地所謂六
爻九二之地也　承天門長安志正殿南承天門隋開
皇三年作初名曰廣陽門仁夀元年改曰昭陽門唐武
徳元年改曰順天門神龍元年改為承天門外有朝堂
東有胏石西有登聞鼓　長樂門重福門(一曰/重門)永春門
六典注承天門之東曰長樂門長安志次東門曰重福
門即東宫之正門次東曰永春門東北為延喜門　廣
運門永安門長安志承天門之西曰廣運門内有左右
藏庫次西曰永安門　通明門嘉猷門長安志西面二
門南曰通明門北曰嘉猷門　嘉徳門長安志太極門
外承天門之内曰嘉徳門　歸仁門納義門長安志嘉
徳門東廊有歸仁門西廊有納義門　太極門長安志
當承天門内北曰太極門隋曰大興門後改曰乾福門
貞觀八年改為太極門東隅有鼓樓西隅有鐘樓貞觀
四年置　太極殿唐書髙祖本紀武徳元年五月甲子
即皇帝位於太極殿六典太極門内曰太極殿朔望則
坐而視朝焉注盖古之中朝也隋曰大興殿武徳元年
改有東西上二閤門通志東上閤在太極之東西上閤
在太極之西　左延明門右延明門長安志在太極殿
東廊有左延明門西廊有右延明門　門下省在左延
明門東南中書省在右延明門東南玉海時謂尚書省
為南省門下中書省為北省亦謂門下省為左省中書
省為右省或通謂之兩省　宏文館兩京記在門下省
東唐書百官志武徳四年置修文館於門下省九年改
曰宏文館神龍元年改曰昭文館　史館長安志在門
下省北貞觀三年置秘書内省以修五代史又置史館
以編國史㝷廢秘書内省　朱明門六典太極殿北曰
朱明門左曰乾化門右曰肅章門長安志肅章門西曰
暉政門乾化門東曰武徳門　武徳殿延恩殿六典武
徳門内有武徳殿延恩殿　兩儀門六典朱明門北曰
兩儀門　兩儀殿六典兩儀門内曰兩儀殿常日聴朝
而視事焉注盖古之内朝也長安志兩儀殿在太極殿
後隋曰中華殿唐貞觀五年改　萬春殿六典兩儀殿
之東又千秋殿兩儀殿之西又新殿長安志兩儀殿東
有新殿　獻春門六典兩儀之左又宜秋門兩儀之右
宜秋之右曰百福門　百福殿長安志百福門内曰百
福殿宣宗改雍和宫内有親親樓諸王宴㑹之所也㑹
要大中元年勑修百福殿八十間　承慶門六典百福
之西曰承慶門　承慶殿六典承慶門内曰承慶殿
立政門六典獻春之左曰立政門　立政殿六典立政
門内　大吉門六典立政之東　大吉殿六典大吉門
内　甘露門六典兩儀殿之北曰甘露門長安志門外
有東西永巷東出横門又東有日華門西出横門又西
有月華門院北有東西千歩廊西有掖庭　甘露殿長
安志甘露門内㑹要太和二年修兩儀殿及甘露殿一
百七十二間(唐李嶠甘露殿侍宴應制詩月宇臨丹地/雲牕網碧紗御筵陳桂醑天酒酌榴花水)
(向浮橋直城連禁苑斜承/恩恣歡賞歸路滿烟霞)神龍門長安志甘露門左
神龍殿長安志神龍門内武徳殿後　安仁門長安志
甘露右　安仁殿長安志安仁門内甘露殿西　佛光
殿長安志神龍殿西　歸真觀長安志安仁殿後觀後
有綵絲院西有咸池殿　淑景殿長安志歸真觀西殿
西有第三落次西第四落又次西第五落　延嘉殿長
安志在甘露殿北殿南有金水河徃北流入苑　承香
殿長安志延嘉北有承香殿通志西有昭慶殿殿西為
凝香閣閣西為鶴羽殿　景福䑓通志延嘉殿西北長
安志䑓西有望雲亭　紫雲閣通志神龍殿東長安志
閣西有南北千歩廊舍南至尚食院西北盡宫城閣南
有山水池尚食内院　凝隂殿通志紫雲閣西　凌烟
閣長安志凝隂殿南南部新書凌烟閣畫功臣皆北向
長安志凌烟閣西有功臣閣東有司寳庫　毬塲亭子
(一作鞫/塲亭子)長安志凝隂之北有毬塲亭子　宏文殿觀雲
殿通志俱在凝隂殿北　四海池雍大記一在毬塲亭
之東一在咸池殿之東一在望雲亭之西一在望雲亭
之北　掖庭長安志永安門西有掖庭　内侍省長安
志掖庭南隅有内侍省　興仁門宣猷門崇道門惠訓
門昭徳門安禮門正禮門宣光門通福門光昭門嘉猷
門華光門暉儀門夀安門綏福門翔鳯殿薰風殿就日
殿臨照殿望仙殿鶴仙殿乘龍殿翔鳯閣(並見六典方/位無攷巳上)
(西内太/極宫)
東宫門即東宫正門也門外有東宫朝堂在焉　宣明
門長安志嘉徳正南　嘉徳門長安志明徳殿南門東
有東奉化門西有西奉化門門外東廊為左永福門西
廊為右永福門　明徳殿長安志東宫正殿㑹要武徳
九年八月太宗即位於東宫明徳殿玉海即顯徳殿中
宗諱顯為太子時改曰明徳長安志殿東廊為左嘉善
門西廊為右嘉善門　宜春宫宜秋宫長安志俱在明
徳殿旁　宜春門通志宜春宫外門外有典膳厨宜春
北苑又宜秋門在宜秋宫外門外道東有命婦院　左
春坊通典龍朔二年改門下坊為左春坊玉海東宫宜
春宫門外有左春坊坊南有崇文館　右春坊通典龍
朔二年改典書坊為右春坊玉海東宫宜秋宫門外有
右春坊　崇教殿在明徳殿後又麗正殿集賢注記在
崇教殿之北光大殿之南長安志開元改為集仙殿十
三年改為集賢殿佛堂院通志在麗正殿後東為射殿
　承恩殿崇文殿崇仁殿八風殿射殿亭子山池左右
長林門
掖庭宫長安志宫城東西四里南即皇城北抵苑掖庭
西門貞觀二年敕左丞戴胄於掖庭西門簡宫人出之
按掖庭宫盖髙祖所起宫人教藝之所也
大安宫雍録在宫城外西偏太宗嘗獵昆明池獻獲於
大安宫盖自昆明東歸之路也唐書地理志長安縣有
大安宫本宏義宫㑹要武徳七年五月營宏義宫初秦
王居宫中承乾殿髙祖以秦王有克定天下之功建宏
義宫以居之至九年七月髙祖以宏義宫有山林勝境
雅好之貞觀三年四月乃徙居之改為大安宫　埀拱
前殿通志在大安宫　戢武殿長安志在大安宫實錄
太宗與公卿謁太上皇於戢武殿置酒為歡乙夜方散
又文思殿長安志在大安宫　翠華殿通志在大安宫
東北遺址尚存俗云祭酒䑓(巳上大/安宫)
東内大明宫雍勝畧在省城東北今含光殿故基髙四
十餘尺去城三里殿基前有翔鳯閣栖鳯閣二基猶存
唐書地理志上都大明宫在禁苑東南接京城之北面
西接宫城之東北隅長千八百歩廣千八十歩長安志
初髙宗命司農少卿梁孝仁制造此宫北據髙原南望
爽塏每天晴日朗望終南山如指掌京城坊市街陌俯
視如在檻内雍録大明宫本太極宫之後苑東北面射
殿也地在龍首山上太宗初於其地營永安宫以備太
上皇清暑九年正月雖嘗改名大明宫然太上皇仍居
大安不曽徙入也龍朔二年髙宗染風痺惡太極宫卑
下故就修大明宫改名蓬萊取殿後蓬萊池為名也長
安五年又改為大明宫長安志叙載其地比太極宫承
天門則退北三坊地而中析之以為六坊中六坊地以
為丹鳯中門正街可達承天南即朱雀正街矣其百司
庻府居民第宅仍依大興都城之舊無所更易故東内
大明雖曰創營而朝市悉仍隋舊無所増移也　丹鳯
門六典南面五門正南曰丹鳯門長安志至徳三年改
為明鳯門尋復舊名　望仙門延政門六典丹鳯門東
曰望仙門次曰延政門長安志望仙門貞元中修有樓
十間延政門抵長樂坊北　建福門興安門六典丹鳯
門西曰建福門次曰興安門㑹要故事建福望仙等門
昏而閉五更而啟至徳中勅晚開元和二年令有司各
據班品置待漏院於建福門外長安志望仙建福二門
内各有下馬橋跨東西龍首渠　太和門日營門長安
志太和東面一門日營西面一門　元武門銀漢門青
霄門長安志北門曰元武門徳宗造門樓外設两廊持
兵宿衛謂之北衛元武門左曰銀漢門右曰青霄門唐
書兵志貞觀十二年置左右屯營於元武門領以諸衛
将軍㑹要神龍元年改元武門為神武制勝樓　含元
殿六典丹鳯門内正殿曰含元殿㑹要龍朔三年移仗
就蓬萊宫新作含元殿長安元年改為大明殿神龍元
年復為含元唐書五行志含元路寢大朝㑹之所御也
長安志含元殿南去丹鳯門四百餘歩中無間隔左右
寛平東西廣五百歩賈黄中談錄殿前龍尾道自平地
凡詰曲七轉由丹鳯北望宛如龍尾下垂於地两垠欄
悉以青石為之劇談録龍尾道出於闕前毎朝㑹禁軍
御仗宿於殿庭金甲葆戈雜以綺繡羅列文武纓珮序
立仰觀御座若在雲漢雍録王仁裕曰含元殿前玉階
三級第一級可髙二丈許毎間引出一石螭頭東西鱗
次第二第三級各髙五尺(三級以自上/而下為次)級两面龍尾道
各六七十歩方逹第一級皆花磚(唐李華含元殿賦維/皇髙祖穆端命於元)
(穹萬有千嵗鍾景祚於洪裔建北宫之尊嚴上取法於/天帝乃圖正殿之逌居規崇山而定制信神明幽賛而)
(人謀襲契不然何前王曠此之雄麗也先是大司空率/其屬執度而相之曰美哉川原騖乎其大哉亘坤靈兮)
(配乾剛坤順乾而為龍舒廣衍兮走羣山紛却面而朝/宗陵正陽之奕奕欝佳氣之葱葱盖昊天之作而黄祗)
(授元聖獲以造新宫也乃審於龜筮龜筮恊從太卜以/告神人咸同皇曰欽哉是将宜於朕躬因以鴻稱含元)
(建名易乾卦之説曰含宏光大又曰元亨利貞括萬象/以為尊特巍巍乎上京則命徴盤石之匠下荆揚之材)
(操斧執斤者萬人渉磧礫而登崔嵬擇一榦於千木規/大壮於喬枚聲坎坎於青雲若神培而顛摧勢動連崖)
(拉風捽雷倒勁梢於窮谷斬巨柢於昭回時也山祗效/靈波神作氣為桴為栰羽疊鱗萃朝沉江漢夕出河渭)
(雲奔山撗交積於作宫之地於是農事既收靈䑓勿亟/子來而就役者周邦畿而薄四海咸忘勞而獻力乃張)
(為廣庭考正極星邦伯是經國工研精剗盤岡以為址/太階積而三重因博厚而順髙明築陵天之四墉四墉)
(既列太階如截下上相嶔愕視沉沉其始也星鎚電交/於萬堵霜鋸冰解於千尋擁材為山攅杵如林乃占日)
(月之吉以成帝室崇梁勁於中極榱桷艥以礱宻析姑/繇以為楹隳喬山以為礩飛重簷以切霞烱素壁以留)
(日神標峻摘鬼叠層楣髙卑迭作尋尺相持木從䋲而/後正棟操宇而不危陛瑩冰級瓦敷鱗差蕩晶景而升)
(降歘睒眥以交輝聳大厦之竒傑勢将頓而復飛爰詔/有司練日推時徴考室於周頌㑹公卿以落之丕赫哉)
(如俯如跂若合若離森脩邃以窅徼怳岌嶪而巖巍謂/衝飈激海兮漩􁬋淪以無底奔雷觸山兮掉巘㠋而傾)
(㩻石鮫拖首於堂廡状出雲而撐鬐嵩髙之制靈邱上/盤隣斗極之光耀邇天漢之波瀾宻鑿柄之吞吐吸山)
(藂而水攅建升龍之大斾邈不至於階端峥嶸孱顔下/視南山炤燭無間七曜逥環㰹欱赫以突兀攄閎宏以)
(蕭榝捧帝座於三辰衝天街於九逹進而仰之騫龍首/而張鳯翼退而瞻之岌樹顛而崒雲末嶷兮峩峩巨鱉)
(載仙山而出滄波劃兮煌煌燭龍析穹穴而臨北方排/層城而廓帝居豁閶闔而面蒼蒼左翔鸞而右棲鳯翹)
(兩闕而為翼環阿閣以周墀象龍行之曲直夾雙壺以/鴻洞啟重閨之呀赩趨堂塗而未半望宸居而累息惟)
(上聖之欽明爰徳政而崇徳去雕璣與金玉絀漢京之/文飾熾丹雘於崚嶒抗重霄而競色若乃紫㣲晨曀彤)
(墀夜明雲薄萬栱風交四榮冬止其陽則釋裘而燠夏/休其隂則捐絺以清旗獵風而振響葉墜露而成聲懸)
(櫨駢凑竦柱奔列複檻層綴髙窻景熱黭翳日而罘連/曤天開而中絶形持神而欲離足慺歩而将跌眝昭訓)
(之崇崇瞵光範之揭揭其南則丹鳯啟途遐瞩荆呉十/扇開閉隂陽睢盱容鼎九扃方駕五車示王者之無外)
(不樹屏於清都望仙闢於巽維建福敞於坤隅偃朱旗/而橐元甲屯仡仡之驍夫其後則深闈秘殿曼宇踈楹)
(瑞木交隂元墀砥平鮮風歴廡凌散飄英隂藹武闈増/華穆清玉燭内融則嘉盛豐偹太陽照臨而天下文明)
(古有六寢御兹一人今也三朝繇古是因布大命於宣/政澹元心於紫宸羲和弭節於通乾望舒停景於觀象)
(宻勿旒扆臣人是仰左黄閣而右紫㣲命伊臯以為長/其下則鶡冠魚服良家茂族厲禁非宜金吾領之其前)
(則置兩石以䘏刑張三候以興武告善之旌登聞之鼓/節晷漏於鐘律架為樓之筍簴以辨内外之差以正東)
(西之序天光流於紫庭倒景入於朱户騰祥雲之郁靄/映旭日之葱蘢清渠導於元氣玉樹生於景風平坦數)
(里徘徊無窮羅千乘與萬騎曾不得半乎其中厥初經/營天下既又文物未周孤其壯麗盖重於施勞非不懐)
(也乃眷睿孫睿孫開元萬物宴清而大和掩書契之所/論既克廣於崇構聲明偹而益尊盖聖皇之孝也輝焯)
(變化兮動摇乾坤其東於是宏文教而開館對日華之/清閾盖左學之遺制恊前王之講徳其西於是延載筆)
(之良史俯月華之峻扉集賢人於别殿朝命婦於中闈/王風闡而成化隂教偹而不虧加以咏周詩而展親睦)
(魯衛而敦叙因合族而來宴置更衣之豐宇至於殿内/諸曹則左右有局通軒並廡物有恒司供無廢舉又有)
(銀璫珥貂寺人巷伯奉宣出納之令更踐中宫之役熊/羆之旅董以龍武矛㦸森森材官羽林聲破邱山氣讋)
(飛沈爪抉千鈞跟騰百尋克壮皇威恊比其心其外則/校人掌馬天駟在閑以偹順逰放牧其間望我鑾和陟)
(彼髙山猶慮憲章或遺國容未偹乃立掌匭之司館通/事之吏職在逹下情於上天儆王言於有位堧通太極)
(隥指龍池重門内注複道潜移幽峻肅以相屬光彤融/以熺熺懸象著明帝座維三皇居設位俯察仰参翼室)
(正中㳺宫次南北起含光其容眈眈縂而言之如山之/夀則曰蓬萊如日之升則曰大明自兹而北燕逰所經)
(逹於苑囿不可殫名周廬更阿匝以環衛南端百仞上/極霄際却視㽎崟經途廣深繚以層城黕為重隂至若)
(時雨膏田九農恞暢雲歸山穴儵以昭曠白日麗於宫/隅混晶光而益壮於是風師歛威纎埃不升穎絶摇芒)
(葉無翻稄自中徂外鏡洗川澄弦直閭閈井畫溝塍靡/迤秦山陂陀漢陵知稼穡之艱難見皇王之廢興及乎)
(元冥戒寒海神飛雪瑶城粉野琪樹森列玉宇凝階雲/門露闕天華爽霽朗日朝徹赤旌降庭朱柱艶月仰白)
(帝而金精開據河宫而銀燭發其或遠方不至帝用興/戎降元帥於天上發神謀於禁中皇靈震耀殄厥渠凶)
(矯矯武臣此焉獻功操俘馘以陳器械恢莫大之威容/爾乃時殷仲冬日正南至上公奉斚羣后在位一人夀)
(昌萬國承賜式燕以樂欣欣且醉乃撞宫懸砅碣天地/及乎獻嵗元辰東風發春懸法象魏與人惟新儼文物)
(於王庭兼九伐而宿陳威儀之嚴嶽嶽振振若太一披/絪緼而俯百神既而咸造勿褻㑹朝清明璿柄指寅寢)
(闈發扃皇帝御衮龍之法服佩蒼璧之純精執鎮圭導/朱紘降輦登階㣲聞玉聲於是典禮之官賛王就位南)
(面穆然至若甸侯采衛要荒閩貊輸其方賮㒺不來格/統以千官六卿二伯司儀叙進象胥重譯肅肅委皮乾)
(乾尊璧設以庭燎天烘地赫雷鼓殷殷朱干玉戚神簴/如生熊羆愕眙危昂歇向歊爛歕射金根玉輅太常少)
(伯火烈門旗霜交陛㦸乃進元元以觀禮珿億兆之増/増金吾南首麾之以肱逓攀援而聳仰齊屢企而冠騰)
(太史來告卿雲勃興灑豐澤於生人若上元之休徴申/命司宼緩刑冡卿降徳秩山川而問耆老周雨露而均)
(邦國明良竭歡喜氣闐塞揭金鷄於太清炫晨光於正/色慶忻之聲不踰晨而靁四域當斯時也驅風驟漢於)
(廓煥爛王臨於朝天地貞觀靈宫巖巖上下交賛盖所/以法乾道而遵帝度豈惟安體而明威者哉夫瑶䑓之)
(羙不可以型萬國土堦之陋不可以儀天下奢不孫而/儉固允執中於大位洪範曰皇建其有極富哉上聖之)
(宏議也詩歌楚室頌羙泮宫諸侯之事也雲夢甘泉宴/談景福辟王之志也論諸侯曷若以戴天子嘉辟王曷)
(若以尊聖人烈烈盛唐祖武宗文五帝赧徳六王慚勛/而政本乎慈用過乎儉夫蒼生所奉者惟君所愛者惟)
(親寕有君親宅體於卑室而臣子得安其身乎故有熊/明庭帝堯總期從人欲也天埀定星易有大壯君人法)
(焉聖朝猶斥其華而憑其質今為是殿也惟鐵石丹素/無加飾焉身居元眇心與萬姓同畎畆之勞以是臨衆)
(何衆不賔以是享神何神不若雖欲宫崑崙而館不周/城八極而隍四海猶未足儲鴻猷而俯丕耀豈咸鎬一)
(京之所能極哉策四瀆之前嵗敕懐鉛之小臣俾讎書/於禁中正百代之遺文由是循環天造耳目日新敢頌)
(成功告於神明無媿斯干之什式昭聖徳之容頌曰帝/作含元含元言言崒若日觀呀為天門太階三層逺法)
(崑崙鎮兹秦野揭以周原烈文祖宗永錫孝孫孝孫有/慶於以施令奄甸萬姓受天休命歌之頌之管磬宜之)
(穆穆皇君夀考無期既成斯文客有勸之上者對曰前/王之宏祥詭瑞乃聖朝之細事今休徴已厭於聪明頌)
(聲亦飫於天意夫私歌竊忭乃臣子之常志又焉足以/薦聞哉客曰不然今至尊明發不寐永懐先皇周文之)
(孝也克恭克譲光溢海内帝堯之謙也自即位以來上/下之休嘉臣人之詠歌歌於睿躬則固辭頌於宗廟則)
(無斁今吾子之文昭乎累聖之耿光美於大君之孝徳/可進而退宜言而黙使雅頌之音巻而不舒猶坦蕩其)
(胸臆無乃過歟為人之下者冇可逹乎君親雖濵於死/亦冐行之况宗廟或啟其心乎臣華嘗聞遷善之規願)
(附升歌/之未)翔鸞閣栖鳯閣長安志含元殿東南有翔鳯閣
西南有栖鳯閣六典夾殿两間左曰翔鸞右曰栖鳯注
與殿飛廊相接閣下即朝堂肺石登聞鼓如承天之制
　鐘樓鼓樓長安志殿東南西南有鐘鼓樓又有金吾
左右仗院　通乾門觀象門六典注夾道東有通乾門
西有觀象門唐書儀衛志百官序班於通乾觀象門
宣政門六典含元殿北曰宣政門唐書儀衛志百官入
宣政門文班自東門入武班自西門入長安志朝堂東
廊有齊徳門西廊有興禮門　宣政殿六典宣政門内
曰宣政殿兩京記含元殿後有宣政殿即正衙殿也朔
望大册拜則御之長安志宣政殿東有東上閣門西有
西上閣門　日華門長安志宣政殿前東廊曰日華門
　門下省長安志日華門東雍録名左掖亦名東省通
志省東有宏文館　待制院雍録閣本圖待制院在宣
政殿之東少陽院之西盖倣漢世待詔而立此官稱也
武后名曌故凡詔皆改為制而待詔亦改待制也　少
陽院雍録長慶元年於門下省東少陽院築牆及樓觀
　史館長安志宏文館西自門下省少陽院史館皆南
出含耀門東出昭訓門北入崇明門　月華門長安志
宣政殿前西廊曰月華門　中書省在月華門一名右
掖亦名西掖南出光範門西出昭慶門北入光順門
政事堂雍錄在東省屬門下至中宗時裴炎以中書令
執政遂徙政事堂於中書省杜甫為左拾遺作紫宸殿
退朝詩有云宫中毎出歸東省㑹送䕫龍集鳯池鳯池
者中書也杜為左拾遺在肅宗時則政事堂已在中書
天故出東省而集西省者就政事堂見宰相也　御史
北䑓按舒元輿御史䑓中書院記云御史府故事於中
書之南常有理所太和四年於政事堂直阡之南選地
以作之號中書南院院門北闢嚮朝廷也觀者命為御
史北䑓　殿中内省長安志中書省北曰殿中内省通
志内省西有命婦院北有親王待制院　延英門六典
宣政之右西上閣次西曰延英門　延英殿六典延英
門内之左玉海按六典㑹要延英在西上閣之西而李
庚賦乃曰左閣當宸誤矣㑹要憲宗元和十五年詔於
西上閣門西廊西畔開便門以通宰相自閣中赴延英
路則不在紫宸東矣長安志肅宗時梁上生玉芝一莖
三花僖宗改為靈芝殿自蜀還復舊名尚書故實延英
靈芝殿也謂之小延英苗韓公居相位以足疾歩驟㣲
蹇上毎於此待之　含象殿六典延英門内之右　紫
宸門六典宣政殿北　紫宸殿六典紫宸門内即内朝
正殿也雍録宣政前殿也謂之衙衙有仗紫宸便殿也
謂之入閣其不御前殿而御紫宸也乃自正衙喚仗由
閣門而入百官候朝於衙者因隨以入見故謂之入閣
乾符已後因亂禮闕天子不能日見羣臣而見朔望故
正衙常日廢仗而朔望入朝有仗其後習見遂以入閣
為重至出御前殿猶謂之入閣　明義殿長安志在紫
宸殿西　蓬萊殿六典紫宸殿北玉海東有綾綺殿
浴堂門雍録紫宸殿東　浴堂殿玉海館本圖在綾綺
殿南　珠鏡殿通志在綾綺殿東長安志東北有大角
觀　還周殿清暉閣兩京記蓬萊殿西承歡殿長安志
在還周南(唐宗楚客奉和人日清暉閣宴羣臣遇雪應/制詩窈窕神仙閣参差雲漢間九重中葉起)
(七日早春還太液天為水蓬萊雪/作山今朝上林樹無處不堪攀)　金鑾殿兩京記還
周北雍録金鑾坡者龍首山之支隴隠起平地而坡陀
靡迤者也其上有殿名為金鑾在蓬萊山西㣲南通志
殿西南有金鑾御院東學士院雍録韋執誼故事云置
學士院後又置東學士院於金鑾殿之西(謹按㑹要有/東翰林院在)
(金鑾殿之/西即此)　長安殿兩京記在金鑾殿西南蓬萊殿西
殿北有仙居殿仙居西北有麟徳殿此殿三面故以三
殿名南有閣東西皆有樓殿北相連各有障日閣内宴
多在於此雍録三院即三殿也結璘樓即三殿之西廊
也鬱儀樓即三殿之東廊也欝儀又東即寢殿矣欝儀
結璘皆重廊翰林院學士院皆在三殿西廊之外仙居
殿後有拾翠殿杜甫詩賦詩拾翠殿　東亭㑹慶亭通
志在麟徳殿北　含凉殿長安志蓬萊殿後㑹要龍朔
二年睿宗生於蓬萊宫含凉殿殿後有太液池長安志
池内有太液亭子雍勝畧蓬萊池一名太液池中有蓬
萊山　左銀䑓門右銀䑓門通志左門在宫城東面右
門在宫城西面六典紫宸殿東曰左銀䑓門紫宸殿西
曰右銀䑓門　内侍省右藏庫通志俱近右銀䑓門
翰林門雍録在大明宫右銀䑓門内稍退北有門榜曰
翰林之門東向　學士院雍録翰林門直西為學士院
院有兩㕔南北相沓而各自為門旁有板廊自南㕔可
通北㕔又皆南向院皆五門北㕔從東來第一間常為
承㫖閣餘皆學士居之㕔前堦砌花磚為道南㕔本駙
馬張垍為學士時以居公主此其畫堂也後皆以居學
士其東西四間皆為學士閣中一閣不居㑹要學士院
者置在翰林院之南别户東向自建院後李白韓翃之
徒並在舊翰林院中假其名而無職其入直者並以文
詞共掌詔敕自此北翰林始無學士之名　翰林院雍
録學士院北㕔又北則為翰林院㑹要翰林院者初置
在銀䑓門内麟徳殿西廂重廊之後　少陽院雍録翰
林院又北則為少陽院(謹按此在宫西别/有門下省少陽院)　九仙門長
安志右銀䑓門北　大福殿通志九仙門内東為二清
殿又東為含冰殿又東為承香殿殿北有長閣東有紫
蘭殿紫蘭北有元武殿　五王内院長安志宣宗時䕫
王以下五王居大明宫内院侍讀五日一入乾符門講
讀　問安宫長安志昭宗傳位於太子居東内為問安
宫(已上東内/大明宫)
飛霜殿實録太宗貞觀二十年七月宴五品以上於飛
霜殿絲竹遞奏羣臣上夀賜綾錦殿在元武門北因地
形髙敞層閣三成引水為潔渌池以滌炎暑
觀徳殿玉海元武門之外
白華殿雍録在大明東苑之東
集賢院玉海開元十一年分置此院大明宫外院内東
西八十歩南北六十九歩院中有仰觀䑓即一行師占
候之所
教坊長安志唐紀曰元宗置左右教坊於蓬萊宫側帝
自為法曲俗樂以教宫人號皇帝梨園弟子　魚藻宫
玉海禁苑池中有山山上建魚藻宫在大明宫北
南内興慶宫唐書地理志在皇城東南距京城之東開
元初置至十四年又増廣之謂之南内㑹要初上在藩
邸與宋王成器等同居興慶里人號曰五王宅至是為
宫焉玉海舊史開元二年以隆慶舊邸為興慶宫在隆
慶坊元宗名隆基改興慶長安志開元二十年築夾城
入芙蓉園自大明宫夾東羅城經通化門以逹此宫又
經春明延喜門至曲江芙蓉園而外人不知也(唐元宗/兄弟同)
(逰興慶宫作代邸青門右離宫紫陌陲庭如過沛日水/若度江時綺觀連鷄岫朱樓接雁池從來敦棣蕚今此)
(茂荆枝萬葉傳餘慶千年志不移凴軒聊瞩目輕輦共/追隨務本方從訓相輝保羽儀時康俗易漸徳薄政難)
(施鼓吹迎飛蓋絃歌送羽巵所希覃率土孝弟一同規之/王維奉和聖製從蓬萊向興慶閣道中留春雨中春望)
(作應制渭水自縈秦塞曲黄山舊繞漢宫斜鑾輿迥出/千門柳閣道逥看上苑花雲裏帝城雙鳯闕雨中春樹)
(萬人家為乘陽氣行時/令不是宸逰玩物華)興慶門金明門六典宫之西曰
興慶門次南曰金明門宫之東曰金花門次南曰初陽
門宫之南曰通陽門宫之北曰躍龍門(一作濯/龍門)　勤政
務本樓唐書讓皇帝傳先天後以隆慶舊邸為興慶宫
於宫西南置樓南曰勤政務本之樓樂志元宗教舞馬
百匹舞於勤政樓下後賜宴設酺亦於勤政樓　花萼
相輝樓長安志置宫後寧王憲申王撝岐王範薛王業
邸第相望環於宫側明皇因題花萼相輝之名取詩人
棠棣之義帝時登樓聞諸王音樂咸召升樓同榻宴謔
(唐元宗首夏花萼樓觀羣臣宴寕王山亭囬樓下又申/之以賞樂賦詩今年通閠月入夏展春輝樓下風光晚)
(城隅宴賞歸九歌揚政要六舞散朝衣天喜時相合人/和事不違禮中推意厚樂處感心㣲别賞陽䑓樂前旬)
(暮雨/□)　大同門長安志花萼樓之北曰大同門　大同
殿六典大同門内長安志殿左右有鐘樓鼓樓天寳七
載大同殿柱産玉芝(唐王維大同殿柱産玉芝龍池上/有慶雲神光照殿百官共覩聖恩)
(便賜宴樂敢書即事欲笑周文歌宴鎬還輕武帝樂横/汾豈如玉殿生三秀詎有銅池出五雲陌上堯尊傾北)
(斗樓前舜樂動南薰共歡天/意同人意萬嵗千秋奉聖君)　翰林院長安志大同門
内學士院記駕徃興慶宫則置院金明門内　明義門
長安志通陽門西　長慶殿長安志明義門内按唐雜
記曰明皇為太上皇居興慶宫毎置酒長慶樓南俯大
道裵􁋴觀覧　明光門六典通陽門北入曰明光門㑹
典太和三年修明光樓　龍池雍勝畧景龍池本為隆
慶池以諱元宗名改興慶池立宫後謂之龍池景龍文
館記興慶池在隆慶坊本是平地埀拱後因雨水流潦
成小池近五王宅號為五王子池六典元宗隆慶坊舊
宅有井忽湧為小池周袤十數丈常有雲氣或黄龍出
其中景雲間浸廣里中人悉移居遂為龍池長安志武
后時民井溢浸成大池數十頃號隆慶池丞相王子列
第其北望氣者言常鬱鬱有帝王氣中宗神龍五年幸
池上宴侍臣以厭之通志中有龍堂(唐韋元旦興慶池/侍宴應制詩滄池)
(漭沆帝城邉殊勝昆明鑿漢年夾岸旌旗䟽輦道中流/簫鼓振樓船雲峯四起迎宸幄水樹千重入御筵宴樂)
(已深魚藻詠承㤙更欲奏甘泉張説侍宴興慶池應制/詩靈池月滿直城隈黻帳天臨御路開東沼初陽疑吐)
(出南山曉翠若浮來魚龍百戲紛容與鳬鷁雙舟較泝/洄願似金隄青草馥長承瑶水白雲杯沈佺期龍池篇)
(龍池躍龍龍已飛龍徳先天天不違池開天漢分黄道/龍向天門入紫㣲邸第樓䑓多氣色君王鳬雁有光輝)
(為報寰中百川水來朝此地莫東歸又興慶池侍宴應/制詩碧水澄潭映逺空紫雲香駕御㣲風漢家城闕疑)
(天上秦地山川似鏡中向浦囬舟萍已緑分林蔽殿槿/初紅古來徒羡横汾賞今日宸逰聖藻雄宋蘓舜欽興)
(慶池詩餘潤漲龍渠䟽溜連清滻助曉逺昏山浮秋明/刮眼魚歸别浦閒雁下蒼波晚岸北有髙䑓離魂蕩無)
(限范純仁和韓侍中上巳日㑹興慶池詩波漲朱攔外/山明綺席前畫橈飛彩鷁紅斾照清漣東閣隨開府佳)
(賔盡謫仙夕陽歸/騎外芳草綠綿綿)　沉香亭長安志龍池東有沉香亭
松牕録開元中禁中初種木芍藥得四本上因移於興
慶池東沉香亭前唐詩紀事禁中木芍藥開上賞之妃
子從帝曰賞名花對妃子焉用舊樂詞為命李龜年持
金花牋賜李白為清平樂詞梨園子弟撫絲竹李龜年
歌之上親調玉笛以倚曲毎曲遍將換則遲其聲以媚
之太真以玻瓈七寳杯酌西凉葡萄酒笑飲　瀛洲門
長安志興慶殿前　南熏殿長安志瀛洲門内　興慶
殿長安志宫内正殿曰興慶殿即正衙殿也在通陽門
北　交泰殿長安志興慶殿後㑹要天寳十載四月造
　仙雲門六典瀛洲之左　新射殿六典仙雲門内
芳苑門六典濯龍門内左麗苑門六典濯龍門内右
金花落長安志在宫之東俗所傳盖衛士居　同光門
承雲門初陽門飛軒門玉華門飛仙殿同光殿榮光殿
(俱見/六典)宣天門睿武門(俱見長安志宫已/上南内興慶)
通義宫玉海興慶寺通義坊本髙祖舊宅武徳元年為
宫貞觀元年為尼寺㑹要武徳六年四月幸潜龍舊宅
改為通義宫置酒髙㑹
太清宫唐書元宗本紀天寳二年改西京混元宫曰太
清宫雍錄開元二十九年詔兩京及諸州各置元元皇
帝廟一所後改為太清宫以白石為元元皇帝真像衮
冕之服當扆南向元宗肅宗真容侍立左右
望春宫唐書地理志京兆萬年縣有南望春宫臨滻水西
岸有北望春宫宫東有廣運潭姚南仲傳南仲於代宗
時上䟽曰王者必據髙明燭幽隠先皇所以因龍首而
建望春也(唐蘓題奉和春日幸望春宫應制東望望春/春可憐更逢晴日柳含煙宫中下見南山近)
(城上平臨北斗懸細草偏承囬輦處輕花㣲落奉觴前/宸逰對此歡無極鳥弄歌聲入管絃張説奉和聖製春)
(日幸望春宫應制别館芳菲上苑東飛花澹蕩御筵紅/城臨渭水天河静闕對南山雨露通繞殿流鶯凡幾樹)
(當蹊亂蜨許多叢春園既醉/心和樂共識皇㤙造化同)
翠㣲宫雍録武徳八年造名太和在終南山貞觀二十
一年改翠㣲宫册府元龜翠㣲宫籠山為苑自初栽至
於設幄九日而罷功因名翠㣲宫正門北開謂之雲霞
門視朝殿名翠㣲殿寢殿名含風殿并為皇太子搆别
宫去䑓連延里餘正門西開名金華門内殿名喜安殿
(唐太宗秋日翠㣲宫詩秋光凝翠嶺凉吹肅離宫荷踈/一盖缺樹冷半帷空側陣移鴻影園花釘菊叢攄懐俗)
(塵外髙眺/白雲中)
望賢宫雍録在咸陽縣東數里元宗幸蜀還京肅宗至
望賢宫奉迎徳宗西幸又自望賢宫出奉天也
華清宫雍勝畧在臨潼縣南唐書地理志京兆府昭應
縣有宫在驪山下貞觀十八年置咸亨二年始名温泉
宫天寳六載更温泉曰華清宫宫有湯井環山列宫又
築羅城置百司及十宅雍録温泉在驪山與帝都宻邇
自秦漢隋唐人主皆嘗逰幸惟元宗特侈盖即山建宫
百司庻府皆行各有寓止自十月徃至歲盡乃還大抵
宫殿包括驪山一山而繚牆周遍其外觀風殿有複道
可以潜通大明賈氏談餘華清宫殿廢巳乆今所存惟
繚垣而已天寳所植松栢徧滿崖谷望之欝然(唐徐安/貞從駕)
(溫泉宫詩神女調溫液年年待聖人試開臨水殿來洗/屬車塵暖氣随明主恩波浹近臣靈威自無極從此獻)
(千春王維華清宫詩紅樹蕭蕭閣半開上皇曽幸此宫/來至今風俗驪山下村笛猶吹阿濫堆李賀過華清宫)
(詩春月夜啼鴉宫簾隔御花雲生朱絡暗石斷紫錢斜/玉椀盛殘露銀燈㸃舊紗蜀王無近信泉上有芹芽張)
(繼華清宫詩天寳承平奈樂何華清宫殿鬱嵯峨朝元/閣峻臨秦嶺羯鼓樓前俯渭河玉樹長飄雲外曲霓裳)
(閒舞月中歌只今惟有溫泉水嗚咽聲中感慨多王建/温泉宫行十月一日天子來青繩御路無塵埃宫前内)
(裏湯各别毎箇白玉芙蓉開朝元閣向山上起城繞青/山籠暖水夜開金殿看星河宫女知更月明裏武皇得)
(仙王母去山鷄盡鳴宫中樹溫泉泱泱出宫流宫使年/年修玉樓禁兵去盡無射獵日夕麋鹿登城頭梨園弟)
(子偷曲譜頭白人間教歌舞杜牧華清宫三十韻繡嶺/明珠殿層巒下繚牆仰窺丹檻影猶想赭袍光昔帝登)
(封後中原自古强一千年際㑹三萬里農桑几席延堯/舜軒墀接禹湯雷霆馳號令星斗煥文章釣築乘時用)
(芝蘭在處芳北扉閑木索南面富循良至道思元圃平/居厭未央鈎陳裹巖谷文陛厭青蒼歌吹千秋節樓䑓)
(八月凉神仙逺縹渺環珮碎丁當泉暖涵忩鏡雲嬌惹/粉囊嫩嵐滋翠葆清渭照紅粧帖泰生靈壽歡娛嵗序)
(長月聞仙曲調霓作舞衣裳雨露偏金穴乾坤入醉鄉/玩兵師漢武逥手倒干将鯨鬣掀東海胡牙揭上陽喧)
(呼馬嵬血零落羽林槍傾國留無路還魂怨有香蜀峯/横慘淡秦樹逺㣲茫鼎重山難轉天扶業更長望賢餘)
(故老花蕚舊池塘徃事人誰問幽襟淚獨傷碧簷斜送/日殷葉半凋霜迸水傾瑶砌踈風罅玉房塵埃羯鼓索)
(片段茘枝筐鳥啄摧寒木蝸涎蠧畫梁孤烟知客恨遥/起㤗陵傍又過華清宫詩長安逥望繡成堆山頂千門)
(次第開一騎紅塵妃子笑無人知是荔枝來温庭筠過/華清宫二十二韻憶昔開元日承平事勝逰貴妃專寵)
(幸天子富春秋月白霓裳殿風乾羯鼓樓鬭鷄花蔽膝/騎馬玉搔頭繡轂千門妓金鞍萬户侯薄雲欹雀扇輕)
(雪犯貂裘過客聞韶濩居人識冕旒氣和春不覺烟暖/霽難収澁浪和瓊甃晴陽上彩斿巻衣輕髩嬾窺鏡淡)
(娥羞屏掩芙蓉帳簾褰玳瑁鈎重瞳分渭曲纎手指神/州御案迷萱草天袍妬石榴深巖藏浴鳯鮮隰媚潜虬)
(不料邯鄲蝨俄成即墨牛劍鋒揮太皥旗焰拂蚩尤内/嬖陪行在孤臣預坐籌瑶簮遺翡翠霜仗駐驊騮艶笑)
(雙飛斷香魂一哭休早梅悲蜀道髙樹隔昭邱朱閣重/霄近蒼崖萬古愁至今湯殿水嗚咽縣前流盧綸華清)
(宫詩水氣朦朧暖畫梁一囬開殿滿山香宫娃幾許經/歌舞白首翻令憶建章張籍華清宫詩温泉流入漢離)
(宫宫樹行行浴殿空武帝舊時人欲盡青山空閉御牆/中崔魯華清宫詩門横金鎻悄無人落日秋聲渭水濵)
(紅日下山寒寂寂/濕雲如夣雨如塵)　北門長安志華清宫北向正北門
外有左右朝堂相對有望仙橋左右講武殿　津陽門
長安志宫北正門之内曰津陽門門外有宏文館(唐鄭/嵎津)
(陽門詩并序津陽門者華清宫外闕南局禁闈北走京/道開成中嵎常下帷於石甕僧院多聞宫中陳迹今年)
(冬自虢來暮及山下因解鞍謀餐客旅邸而主翁年且/艾自言及事明皇夜闌酒餘復為嵎道承平故事翼日)
(於馬上輒裁刻俚叟之語為長句七言詩凡一千四百/字成一百韻津陽門北臨通逵雪風獵獵飄酒旗泥寒)
(欵段蹶不進疲童退問前何為酒家顧客催解裝案前/羅列樽與巵青錢𤨏屑安足數白醪軟美甘如飴開壚)
(引滿相獻酬枯腸渇肺㤀朝饑愁憂似見出門去漸覺/春色入四肢主翁移客桃華燈雙肩隐膝烏㡌欹笑云)
(鮐老不為禮飄蕭雪髩雙埀頤問余何徃凌寒曦顧翁/枯朽郎豈知翁曽豪盛客不見我自為君陳昔時時平)
(親衛號羽林我纔十五為孤兒射熊搏虎衆莫敵彎弧/出入隨佽飛此時初創觀風樓簷髙百尺堆華榱樓南)
(更起鬭雞殿晨光山影相参差其年十月移禁仗山下/櫛比羅百司朝元閣成老君見㑹昌縣以新豐移幽州)
(曉進供奉馬玉珂寳勒黄金羈五王扈駕夾城路傳聲/校獵渭水湄羽林六軍各出射籠山絡野張罝維彫弓)
(繡韣不知數翻身㓕沒皆蛾眉赤鷹黄鵠雲中來妖狐/狡兎無所依人煩焉殆禽獸盡百里腥腥禾黍稀暖山)
(度獵東風㣲宫娃賜浴長湯池刻成玉蓮噴香液潄逥/烟浪深逶迤犀屏象薦雜羅列錦鳬繡雁相追隨破簮)
(碎鈿不足拾金溝殘溜和纓緌上皇寛容易承事十家/三國争光輝繞牀呼盧恣樗博張燈逹晝相謾欺相君)
(侈擬縱驕横日夜秦虢多㳺嬉朱衫馬前未滿足更驅/武卒羅旌旗畫輪寳軸從天來雲中笑語聲融怡鳴鞭)
(後騎何蹀躞宫粧襟袖皆仙姿青門紫陌多春風風中/數日殘春遺驪駒吐沫一奮迅路人擁篲争珠璣八姨)
(新起合歡堂翔鵾賀燕無由窺萬金酬工不肯去矜能/恃巧猶嗟咨四方節制傾附媚窮奢極侈沽㤙私堂中)
(特設夜明枕銀燭不張光鍳帷瑶光樓南皆紫禁梨園/仙宴臨花枝迎娘歌喉玉䆗窱蠻兒舞席金葳蕤三郎)
(紫笛弄烟月怨如别鶴呼羈雌玉奴琵琶龍香撥倚歌/促酒聲嬌悲飲鹿泉邉春露晞粉梅檀杏飄朱墀金沙)
(洞口長生殿玉蘂峯頭王母祠禁庭術士多幻化上前/較勝紛相持羅公如意奪顔色三藏袈裟成散絲蓬萊)
(池上望秋月無雲萬里懸清輝上皇夜半月中去三十/六宫愁不歸月中秘樂天半聞丁璫玉石和塤箎宸聪)
(聴覧未終曲却到人間迷是非千秋御節在八月㑹同/萬國朝華夷花蕚樓南大合樂八音九奏鸞來儀都盧)
(尋橦誠齷齪公孫劍伎方神竒馬知舞徹下牀榻人惜/曲終更羽衣禄山此時侍御側金雞畫仗當罘罳繡祤)
(衣褓日屓屭甘言狡計愈嬌癡詔令上路建甲第樓通/走馬如飛翬大開内府恣供給玉缶金筐銀簸箕異謀)
(潜熾促歸去臨軒賜帶盈十圍忠臣張公識逆狀日日/切諌上弗疑湯成召浴果不至潼關己溢漁陽師御街)
(一夕無禁鼔玉輅順動西南馳九門逥望塵坌多六龍/夜馭兵衛疲縣官無人具軍頓行宫徹屋屠雲螭馬嵬)
(驛前駕不發宰相射殺寃者誰長眉鬒髪作凝血空有/君王潜涕洟青泥坂上到三蜀金堤城邊止九旗栘文)
(泣祭昔臣墓度曲悲歌秋雁辭明年尚父上㨗書洗清/觀闕収封畿两君相見望賢頓君王鼔舞皆㱆欷宫中)
(親呼髙驃騎潜令改𦵏楊真妃花膚雪艶不復見空有/香囊和淚滋鑾輿却入華清宫滿山紅實垂相思飛霜)
(殿前月悄悄迎春亭下風颸颸雪衣女失玉籠在長生/鹿瘦銅牌垂象牀塵凝罨颯被畫簷蟲網頗梨碑碧菱)
(花覆雲母陵風篁雨菊低離披真人影帳偏生草果老/藥室空掩扉鼎湖一日失弓劍橋山烟草俄霏霏空聞)
(玉椀入金市但見銅壺飄翠㣲開元到今踰十紀當初/事迹皆殘隳竹花唯養棲梧鳯水藻周㳺巢葉龜㑹昌)
(御宇斥内典去留二教分黄緇慶山汙瀦石甕毁紅樓/綠閣皆支離竒松怪栢為樵蘓童山眢谷忘嶮巇烟中)
(壁碎摩詰畫雲間字失元宗詩石魚巖底百尋井銀牀/下巻紅綆遲當時清影映紅葉一旦飛埃埋素規韓家)
(燭䑓倚林杪千枝燦若山霞摛昔年光彩奪天月昨日/銷鎔當路岐龍宫御榜髙可惜火焚牛挽臨﨑峗孔雀)
(松殘赤琥珀鴛鴦瓦碎青琉璃今我前程能幾許徒有/餘息精力羸逢君話此空灑涕却憶歡娛無見期主翁)
(莫泣聴我語寕勞感舊休吁嘻河清海宴不難覩我皇/己上昇平基湟中土地昔湮沒昨夜收復無瘡痍單于)
(北走棄青塜戰馬西奔空月支喜逢堯年豈易偶願/翁頤養豐膚肌平明酒醒便分手今夕一樽翁莫違)
開陽門長安志宫之東面正門也門外有宜春亭　望
京門長安志宫之西面正門也門外近南有御交道上
嶺通望京樓望昭陽門長安志宫之南面正門也今謂
之山門門外有登朝元閣路本唐之御輦便路也　瑶
光樓長安志津陽門之東曰瑶光樓樓南有小湯臨潼
縣志小湯之西有梨園　飛霜殿長安志瑶光樓南曰
飛霜殿寢殿也白少傅以長生殿為寢殿非也　御湯
九龍殿長安志在飛霜殿之南亦名蓮花湯明皇雜録
元宗幸華清新廣湯池制作宏麗安禄山於范陽以白
玉石為魚龍鳬鴈石梁石蓮花以獻雕鐫巧妙殆非人
工上大悦命陳於湯中仍以石梁横亘其上而蓮花纔
出水際上因幸解衣将入而魚龍鳬鴈皆若奮鱗舉翼
状欲飛去上甚恐遽命撤去而蓮花石至今猶存焉賈
氏談録湯池凡一十八所第一是御湯周逥數丈悉砌
以白石瑩澈如玉面皆隠起魚龍花鳥之状四面石坐
階級而下中有雙白石蓮泉眼自甕口中湧出噴注白
蓮之上(唐元宗惟此温泉是稱愈疾豈予獨受其福思/與兆人共之乘暇巡逰乃言其志桂殿與山連)
(蘭湯湧自然隂崖含秀色溫谷吐潺湲績為蠲邪著功/因養正宣願言将億兆同此共昌延張説奉和聖製温)
(泉言志應制詩溫谷媚新豐驪山横半空湯池薰水殿/翠木暖烟宫起疾逾仙藥無私合聖功始知堯舜徳心)
(與萬人同盧象駕幸溫泉詩傳聞聖主幸新豐清蹕鳴/鑾出禁中細草終朝隨歩輦埀楊幾處繞行宫千官扈)
(從驪山北萬國來朝渭水東此日小臣徒獻賦漢家誰/復重揚雄王維和太常韋主簿五郎温湯寓目之作漢)
(主離宫接露䑓秦川一半夕陽開青山盡是朱旗繞碧/澗翻從玉殿來新豐樹裏行人度小苑城邊獵騎逥聞)
(道甘泉能獻賦懸知獨有子雲才皇甫冉溫泉即事詩/天仗星辰轉霜冬景氣和樹含溫液潤山入繚垣多丞)
(相金錢賜平陽玉輦過魯儒求一謁無路獨如何陸龜/䝉湯泉詩暖殿流湯數十間玉渠香細浪逥環上皇初)
(解雲衣浴珠櫂時敲琴瑟山羅鄴温泉詩一條春水潄/莓苔幾繞元宗浴殿囬此水貴妃曽照影不堪流入舊)
(宫/來)　玉女殿長安志今名星晨湯南有玉女殿北有虚
閣閣下即湯泉二玉石甕湯所出也三秦記驪山湯舊
説以三牲祭乃得入可以去疾消病不爾即爛人肉俗
云始皇遇神女戲不以禮神女唾之生瘡始皇怖謝為
出温泉洗除後人因以為騐　日華門臨潼縣志由蓮
花湯而西曰日華門門之南曰太子湯長安志太子湯
次西少陽湯少陽湯次西尚食湯尚食湯次西宜春湯
臨潼縣志宜春湯有前殿後殿又西曰月華門　笋殿
臨潼縣志月華門之内有笋殿雍録殿側有魏温泉頌
碑其石瑩徹見人形影宫人號玻璃碑(謹按碑今移置/山下靈泉觀中)
　長湯臨潼縣志笋殿北有長湯十六所津陽門詩注
宫内除供奉两湯外而内外更有十六所長湯毎賜諸
嬪御其修廣與諸湯不侔甃以文瑶宻石中央有玉蓮
捧湯泉噴以成池又縫綴錦繡為鳬鴈致於水中上時
於其間泛鈒鏤小舟以嬉逰焉　芙蓉湯臨潼縣志一
名海棠湯在蓮花湯西沈埋已乆人無知者近修築始
出石砌如海棠花俗呼為楊妃賜浴湯　七聖殿臨潼
縣志芙蓉湯北有七聖殿長安志神堯太宗髙宗中宗
睿宗明皇肅宗皆立衣袞衣繞殿石榴皆太真所植南
有功徳院其間瑶壇羽帳皆在焉順興影堂果老藥室
亦在禁内　宜春亭雍録在開陽門外　重明閣長安
志四聖殿北倚欄北瞰縣境如在諸掌閣下有方池中
植蓮花池東鑿井盛夏極甘泠邑人汲之　四聖殿重
明閣之南殿東有怪柏　長生殿長安志齋殿也有事
於朝元閣即齋沐此殿山城内多馴鹿有流澗號鹿飲
泉金沙洞玉蘂峯皆元宗命名洞居殿之左玉蘂峯上
有王母祠　朝元閣賈氏談録在北山嶺之上基趾最
為峻絶次東即長生殿故基册府元龜天寳七載十二
月元元皇帝降於朝元閣改為降聖閣雍録閣南有連
理木丹霞泉(唐儲光羲降聖觀詩一山盡天苑一峯開/道宫道花飛羽衛天鳥游雲空玉殿俯元)
(水春旗摇素風夾門小松柏覆井新梧桐自昔大仙下/乃知元化功神皇作桂館此意與天通宋杜常朝元閣)
(詩行盡江南數十程曉風殘月入華清/朝元閣上西風急都入長楊作雨聲)　老君殿長安
志朝元閣南有老君殿玉石為像製作精絶　鐘樓雍
録朝元閣之東　明珠殿雍録長生殿之南近東也
望風樓津陽門詩注樓在宫外東北隅屬夾城而逹於
内前臨馳道周視山川　鬭雞殿雍録在觀風樓之南
殿内有按歌䑓南臨東繚牆長安志殿北有舞馬䑓
毬塲長安志宜春亭之北門外曰毬塲其西曰小毬塲
　羯鼓樓長安志在朝元閣東近南繚牆之外(巳上華/清宫)
萬全宫㑹要儀鳯三年於藍田作凉宫名萬全宫永淳
二年廢唐書髙宗本紀永淳元年七月作萬全宫
龍躍宫雍勝畧唐髙祖舊宅在髙陵縣西十四里武徳
六年以奉義宫改建髙祖其先本成紀人後魏時王大
父熙為金門鎮將戍武川因家焉祖虎伐魏有功封唐
國公父昞襲爵生髙祖於長安則龍躍宫或昞别宅抑
或髙祖離宫乎徳宗改為修真觀中有神堯御容及御
井霜柏梁開平中廢但龍泉寺在其旁或因是而名今
其地稱李觀所存乃卧龍寺
㳺龍宫雍勝畧在渭南縣西十一里唐開元中修按兩
京道里記云取黒龍飲渭名之白樂天有黒龍飲渭賦
武平一登驪山詩有日下黒龍川句亦謂此也
　
　
　
　
　關中勝蹟圖志巻五
欽定四庫全書
　關中勝蹟圖志巻六
　　　　　　　　　　　陜西巡撫(臣/)畢沅撰
　　古蹟(苑囿附/第宅)
西安府周靈囿詩大雅王在靈囿孟子文王之囿方七
十里又靈䑓左傳注在京兆鄠縣周之故䑓今鄠縣東
五里有酆宫又東二十五里有靈囿囿中有䑓詩大雅
經始靈䑓三輔黄圖䑓髙二丈周四百二十歩又靈沼
三輔黄圖在長安西三十里詩大雅王在靈沼集傳䑓
下有囿囿中有沼也
　(臣/)謹按靈䑓在靈囿中雍勝畧云靈囿在長安西四
　十里跨鄠縣境今舊阯無存惟靈䑓故基巋然在灃
　河西岸秦渡鎮北明秦藩改為佛寺臣於乾隆三十
　九年親徃相度加修葺焉
漢上林苑雍勝畧即秦之舊苑也其故基跨今盩厔鄠
長安咸寧藍田五縣之境水經注武帝㣲行以為道遠
勞苦又為百姓所患乃使太中大夫吾邱壽王與待詔
能用算者舉籍阿城以南盩厔以東宜春以西提封頃
畆及其價值屬之南山以為上林苑東方朔諫秦起阿
房而天下亂因陳泰階六符之事上乃拜太中大夫卒
起上林苑故相如請為天子逰獵之賦稱烏有先生亡
是公而奏上林也漢舊儀上林苑中廣長三百里苑中
養百獸天子春秋射獵苑中取獸無數其中離宫七十
所容千乘萬騎西都賦西郊則有上林禁苑林麓藪澤
陂池連乎蜀漢繚以周墻四百餘里離宫别館三十六
所神池靈沼徃徃而在關中記上林苑門十二中有苑
三十六宫十二觀二十五西京雜記初修上林苑羣臣
遠方各獻名果異卉三千餘種其中亦有制為美名以
標竒麗也　承華殿漢武故事七月七日上林承華殿
齋正中忽有一青鳥從西北方來甫頃王母至　鳯凰
殿長安志宣帝神爵四年鳯凰集上林迺作鳯凰殿以
答嘉瑞　平樂館漢書武帝本紀武帝元封六年夏京
師民觀角觝於上林平樂館注平樂館大作樂處　繭
館漢書元后傳注師古曰漢宫闕䟽云上林苑有繭館
盖蠶繭之所也　上蘭館漢書元后傳注師古曰上蘭
館名也在上林中　涿沐館長安志宣帝許美人居上
林涿沐館數召入飾室　磃氏館漢書郊祀志上求神
君舍之上林中磃氏館注如淳曰磃音蹄　鹿館長安
志外戚傳成帝許美人在上林鹿館數召入飾室　新
䑓長安志上林賦曰登新䑓在豐水西北近渭今鄠縣
也　清䑓雍録漢志曰武帝造太初厯即上林清䑓課
候則清䑓在上林苑中矣三輔黄圖曰漢靈䑓在長安
西北八里漢始曰清䑓後更名曰靈䑓　蠶室長安志
减宣怒其吏成信信亡藏上林中宣使郿令將吏卒䦨
入上林中蠶室門　延壽門長安志平帝迎玉皇后自
上林延壽門入未央宫前殿　昆明池雍勝畧在長安
縣西南三十里豐邑鄉鸛鵲莊三輔黄圖昆明池漢武
帝元狩四年穿圃曰上林苑有昆明池史記平凖書越
欲與漢用船戰遂乃大修昆明池列觀環之治樓船髙
十餘丈旗幟加其上甚壯關中記昆明池漢武習水戰
也中有龍沼神池云堯時治水訖停舟於此盖堯時已
有汙池漢代因而廣深耳三輔故事昆明池三百二十
五頃池中有豫章䑓及石鯨刻石為鯨魚長三丈毎至
雷雨常鳴吼鬣尾皆動立石牽牛織女於池之東西以
象天漢(周庾信和春日晚景宴昆明池詩春餘足光景/趙李舊經過上林柳腰細新豐酒徑多小船行)
(釣鯉新盤待摘荷蘭臯徒税駕何處有凌波唐宋之問/奉和晦日幸昆明池應制詩春豫靈池㑹滄波帳殿開)
(舟凌石鯨度搓拂斗牛逥節晦蓂全落春遲柳暗催象/溟看浴景燒刼辨沈灰鎬飲周文樂汾歌漢武才不愁)
(明月盡自有夜珠來沈佺期昆明池侍宴應制詩武帝/伐昆明穿池習五兵水同河漢在館有豫章名我后光)
(天徳埀衣文教成黷兵非帝念勞物豈皇情春仗過鯨/沼雲旗出鳯城靈魚銜寳躍仙女廢機迎柳拂旌門暗)
(蘭依帳殿生還如流/水曲日晚棹歌清)　豫章觀三輔黄圖武帝造在昆
明池中亦曰昆明觀三輔故事昆明池中有龍首船常
令宫女泛舟池中張鳯盖建華旗作櫂歌雜以鼓吹帝
御豫章觀臨觀焉　昆靈池百子池初學記上林苑中
　積草池三輔黄圖上林苑有積草池　蒯池漢武故
事上林苑蒯池生蒯草以織席　牛首池上林賦濯鷁
牛首張揖曰牛首池名上林苑西頭太平寰宇記野韭
澤即漢牛首池地在内苑西豐水西北　西陂池東陂
池印池三輔黄圖皆在上林苑中　飛亷觀三輔黄圖
在上林苑武帝元封二年作飛亷神禽能致風氣者身
似鹿頭如雀有角而蛇尾文如豹武帝命以銅鑄置觀
上因以為名班固漢武故事曰公孫卿言仙人好樓居
於是上於長安作飛亷觀髙四十丈　陽禄觀柘觀長
安志班媫妤生子陽禄觀師古曰二觀並在上林苑中
　雲林觀包陽觀犬䑓館當路館鼎郊館朗池觀博望
觀樛木觀便門觀華元觀益樂觀明光觀三輔黄圖並
在上林苑中(已上俱/上林苑)
博望苑雍録武帝為戾太子立博望苑使通賔客苑在
漢長城外漕渠之北至成帝始撤去
御宿苑三輔黄圖在長安城南御宿川中漢武帝為離
宫别館禁御人不得徃來逰觀止宿其中故曰御宿又
御羞苑通志漢書武帝元鼎二年初置水衡都尉掌
上林苑有五丞屬官有御羞苑禁圃令如淳曰御羞地
名在藍田其土肥沃多出御物可進者師古以為即御
宿川非是
宜春下苑三輔黄圖在京城東南隅雍録宜春之名漢
史凡三有曰宜春苑者地屬下杜有曰宜春宫者即下
杜苑中宫也有曰宜春觀者則在鄠縣雖三其名而實
止兩地也
樂逰苑雍勝畧樂逰原上有樂逰苑一曰樂逰園去咸
寧縣八里漢書宣帝本紀宣帝神爵二年春起樂逰苑
兩京新記宣帝樂逰廟(謹按關中記宣帝立廟/於曲江之北號樂逰)亦名樂
逰原亦名樂逰苑地基最髙四望寛敞(唐李顃樂逰苑/春望詩五陵佳)
(氣晚氤氲霸業雄圖勢自分秦地山河連紫塞漢家宫/殿入青雲未央樹色春中見長樂鐘聲月下聞無那楊)
(花起愁思滿天/飄落雪紛紛)
代邸漢書文帝本紀代王至渭橋太尉勃上天子璽代
王謝曰至邸而議之閠月已酉入代邸羣臣從至議請
即天子位代王西向讓者三南向讓者再遂即天子位
羣臣奉天子法駕迎代邸皇帝即日夕入未央宫
丞相府西京雜記平津侯公孫宏自以白衣為丞相乃
大開東閣營客館招延天下士人其外曰欽賢之館以
待大賢之士次曰翹材之館以待大材之士又次曰接
士之館以待國士其有徳有賢可佐理隂陽者處之欽
賢館其有材堪將軍二千石者居翹材之館其有一介
之善一方之藝者居接士之館所得俸禄以奉之
三輔𪠘雍録三輔黄圖曰三輔者主爵中尉及左右内
史武帝改曰京兆尹左馮翊右扶風共治長安中是為
三輔郡皆有都尉又曰京兆在故城尚冠里馮翊在故
城内太上皇廟西扶風在夕隂街北此其𪠘治之所也
長安志中尉府在尚冠里街東京兆尹即廢中尉府也
御史府通典漢御史所居曰御史府亦曰御史大夫寺
在大司馬門内無塾其門用梓板不雘色亦謂之憲䑓
漢書朱博傳御史府中列栢木常有野烏數千棲宿其
上晨去暮來號曰朝夕烏
司隸府漢舊儀司隸府治即孝武帝廟也
鴻臚府長安志王莽以鴻臚府為定安太后宫
蠻夷邸雍録陳湯斬郅支單于上䟽乞垂之藁街蠻夷
邸間諸家無言藁街之在何地者唐都髙驛即蠻夷邸
在朱雀街西與鴻臚府近
細柳倉通志在咸陽西三十里周亞夫屯軍處三輔故
事漢文帝大將軍周亞夫軍於細柳今呼石徼是也石
徼西有細柳倉東有嘉禾倉樊噲傳柳中即細柳地也
在長安西漢書注服䖍曰在長安西北如淳曰長安細
柳倉在渭北近石徼注張揖曰在昆明池南今有柳市
是也師古曰匈奴傳云置三將軍軍長安西細柳渭北
棘門灞上此則細柳不在渭北揖説是也
蕭何第漢書蕭何傳蕭何買田宅必居窮僻處為家不
治垣屋曰令後世賢師吾儉不賢毋為勢家所奪長安
志王莽為安漢公以故蕭何宅為安漢公第
石奮宅漢書石奮傳髙祖召其姊為美人徙其家長安
中戚里注師古曰於上有姻戚者皆居之故名其里曰
戚里
田子春宅通志在漢長安城中孟嘗君孫因諸吕擅權
乃入關圖扶漢誅諸吕故有是宅
霍光第漢書霍光傳宣帝賜甲第一區
王根第通志曲陽侯王根大治第室極其奢僣司隸校
尉京兆尹不敢舉奏
王商第漢書外戚傳成都侯王商穿長安城引内灃水
注第中大陂以行船上幸商第見穿城引水意恨内銜
之
董賢第漢書董賢傳哀帝詔將作大匠為賢起大第北
闕下重殿洞門土朩之工窮極伎巧柱檻衣以錦綈
黄山苑漢書霍光傳霍雲當朝請數稱病私出多從賔
客張圍獵黄山苑中
袁廣漢園西京雜記茂陵富人袁廣漢藏鏹巨萬家僮
九百人於北􁁬巖築園(謹按北芒巖在興/平即始平原也)東西四里南
北三里激流注其内搆石為山髙十餘丈連延數里養
白鸚鵡紫鴛鴦旄牛青兕後沒入官為園鳥獸草朩皆
徙入上林苑
魏顔斐菜園魏志斐字文林為京兆守於府下起菜園
使吏簡拔鋤治也
晉逍遥園長安志姚興嘗於逍遥園引諸沙門聴畨僧
鳩摩羅什講演佛經起逍遥宫殿庭旁有樓閣髙百尺
相去四十丈以麻繩大一圍兩頭各絟樓上㑹日令二
人各從繩上行過以為佛神相遇又澄元堂長安志在
逍遥園中
周華林園(周庾信三月三日華林園馬射賦并序堯以/仲春之月刻玉而逰河舜以甲子之朝披圖)
(而巡洛夏后瑶䑓之上或御二龍周王元圃之前猶驂/八駿我大周之創業也南正司天北正司地平九黎之)
(亂定三危之罪雲紀御官鳥司從職皇王有秉厯之符/元圭有成功之瑞豈直天地合徳日月光華而己哉皇)
(帝以上聖之姿膺下武之運通乾象之靈啟神明之徳/夷典秩宗見之三禮䕫為樂正聞之九成克巳偹於禮)
(容威風總於戎政加以卑躬菲食皀帳綈衣百姓為心/四海為念西郊不雨即動皇情東作未登彌逥天眷兵)
(革無㑹非有待於丹烏宫觀不移故無勞於白燕銀甕/金船山車澤馬豈止竹葦两草共埀甘露青赤二氣同)
(為景星雕題鑿齒識海水而來王烏弋黄支騐東風而/受吏於時元鳥司厯蒼龍御行羔獻冰開桐花萍合皇)
(帝幸於華林之園玉衡正而泰階平閶闔開而鈎陳轉/千軍雷動萬騎雲屯落花與芝盖同飛楊柳共春旗一)
(色乃命羣臣陳大射之禮雖行袚禊之飲即同春蒐之/儀止立行宫裁舒帳殿階無玉璧既異河間之碑户不)
(金鋪殊非許昌之賦洞庭既張承雲乃奏騶虞九節貍/首七章正飾五采之雲壺寧百福之酒唐弓九合冬幹)
(春膠夏箭三成青莖赤羽於是選朱汗之馬校黄金之/埒紅陽飛鵲紫燕晨風唐成公之驌驦海西侯之千里)
(莫不飲羽銜竿吟猿落鴈鐘鼓震地埃塵漲天酒以罍/行餚由鼎進彩則錦市俱移錢則銅山合徙太史聴鼓)
(而論功司馬張旃而賞獲上則雲布雨施下則山藏海/納實天下之至樂景福之歡欣者也既而若朩將低金)
(波欲上天顔惟穆賔歌惟醉雖復暫離北闕聊宴西城/即同鄷水之朝更是岐山之㑹小臣不舉奉詔為文以)
(管窺天以蠡酌海盛徳形容豈陳梗概嵗次昭陽月在/大梁其日上已其時少陽春史司職青祇效祥徴萬騎)
(於平樂開千門於建章屬車釃酒複道焚香皇帝翊四/圉於帝□逥六龍於天苑對宣曲之平林望甘泉之長)
(坂華盖平飛風烏細轉路直城遥林長騎逺帷宫宿設/帳殿開筵傍臨細柳斜界祈年開鶴列之陣靡魚鬚之)
(旃行漏抱刻前旌載鳶河湄薙草渭口澆泉堋雲五色/的暈重圓陽管既調春絃實撫總章協律成均樹羽翔)
(鳯為林靈芝為圃草銜長帯桐埀細乳鳥囀歌來花濃/雪聚玉律調鐘金錞節鼓於是咀銜拉鐡逐日追風并)
(試長楸之埒俱下蘭池之宫鳴鞭則汗赬入埓則塵紅/既觀賢於大射乃頒政於司弓變三驅而畫鹿登百尺)
(而懸熊繁弱振地鐡驪踏空禮正六耦詩歌九節七札/俱穿五豝同穴弓如明月對堋馬似浮雲向埒雁失羣)
(而行斷猿求林而路絶控玉勒而摇星跨金鞍而動月/乃有六郡良家五陵豪選新逥馬邑之兵始罷龍城之)
(戰將軍戎服來參武讌尚帯流星猶乘奔電始聴鼔而/唱籌即倚竿而標箭馬噴沾衣塵驚灑面石堰水而澆)
(園花乘風而繞殿熊耳刻杯飛雲畫罍水衡之錢山積/織室之錦霞開司筵賞至酒正杯來至樂則賢乎秋水)
(歡笑則勝上春䑓既而日下澤宫筵闌相圃悵徙蹕之/留歡眷逥鑾之餘舞欲使石梁銜箭銅山飲羽横弧於)
(楚水之蛟飛鏃於吳亭之虎况復恭己無為南風在斯/非有心於蜓翼豈留情於㦸枝惟觀揖譲之禮盖取威)
(雄之/儀)
　(臣/)謹按周明帝紀武成二年三月㑹羣公列將卿大
　夫及突厥使者於芳林園賜錢帛各有差則園在長
　安明矣庾信賦稱歳次昭陽係辛已年乃武帝保定
　元年盖帝初即位踵行故事而史偶失書耳攷魏志
　云芳林園避少帝號改曰華林是則鄴下先有芳林
　園後周無諱當避而此賦亦改芳為華則未詳何故
　耳
隋大興苑長安志開皇元年置通志在宫城之北即唐
禁苑也
芙蓉園劉餗小説本古曲江文帝惡其名曲改名芙蓉
園為其水盛而芙蓉富也雍録隋營京城宇文愷以京
城東南隅地髙故闕此地不為居人坊巷鑿之為池以
厭勝之又㑹黄渠水自城外南來可以穿城而入入城
為芙蓉池且為芙蓉園也(謹按芙蓉園劉餗以為在城/外程大昌以為在城中據康)
(駢劇談録云芙蓉園在曲/江之南則在城外明矣)
煬帝藩邸長安志武徳中以賜左僕射蕭瑀所為少陵
原南接終南北至滻水即漢鴻固原也後瑀子鋭尚襄
城公主詔别營主第主辭以姑婦異居有乖禮則因固
陳請乃取園地充主第又辭公主􁦌㦸不欲異門乃并
施瑀之院門
西苑雍勝畧隋煬帝大業元年築西苑周三百里其内
為海周十餘里為方丈蓬萊瀛洲諸山髙出水百餘尺
䑓觀宫殿羅絡山上向背如神海北有龍鱗渠縈紆注
海内緣渠十六院門皆臨渠毎院以四品夫人主之堂
殿樓觀窮極華麗宫樹秋冬凋落則剪綵為華葉綴於
枝條色渝則易以新者常如陽春沼内亦剪綵為芰荷
菱芡乘興逰幸則去冰而布之十六院競以餚羞精麗
相尚求市恩寵上好以宫女月夜數千騎逰西苑作清
夜逰曲於馬上奏之又西苑池雍大記在長安城中
楊素宅通志在延康坊
唐禁苑長安志在宫城之北東西二十七里南北三十
三里東接灞水西臨長安故城南連京城北枕渭水苑
西即太倉北距中渭橋與長安故城相接東西十三里
南北十三里亦隸苑中苑中四面皆有監南面太樂監
北面舊宅監東監西監分掌宫中植種及修葺園囿等
事又置苑總監領之皆隸司農寺苑中宫亭凡二十四
所南面三門中曰景曜東曰芳林西曰光化東面二門
南曰光㤗北曰昭遠西面二門南曰延秋北曰元武北
面三門中曰啟運東曰飲馬西曰永㤗雍録曰唐大内
有三苑西内苑東内苑禁苑皆在兩宫北而有分别西
内苑並西内太極宫之北東内苑則包大明宫東北兩
面兩内苑北門之外始為禁苑之南門　内苑長安志
啟運門之南有内苑北曰重元門東曰東雲龍門西曰
西雲龍門自元武門北至重元門一里東西與宫門齊
　南望春亭北望春亭雍録在禁苑東南髙原之上舊
記多云望春宫其東正臨滻水也天寳元年韋堅因古
跡堰渭水絶滻灞為潭東注永豐倉下以便漕運名廣
運潭未幾滻灞二水沙泥衝塞潭不可漕付司農掌之
為捕魚之所(王維奉和聖製於望春亭觀禊飲應制詩/長樂青門外宜春小苑東樓開萬井上輦)
(過百花中畫鷁移仙仗金貂列上公清歌邀落日妙舞/向春風渭水明秦甸黄山入漢宫君王來袚禊灞滻亦)
(朝/宗)　魚藻池雍大記深一丈在禁苑中貞元十三年詔
更淘四尺引灞河水漲之在魚藻宫後穆宗以觀競渡
雍録王建宫詞曰魚藻宫中鎻翠娥先皇行處不曽過
而今池底休鋪錦菱角鷄頭積漸多先皇謂徳宗池底
張錦引水被之令其光艷透見也　蠶壇亭長安志在
院之東皇后祈先蠶之所　青門亭長安志去宫城十
三里在長安故城之東即邵平種𤓰之所　櫻桃園通
志在禁苑之南又有東西葡萄園　臨渭亭長安志禁
苑内舊唐書中宗本紀景龍四年四月甲寅幸臨渭亭
修禊飲　桃園亭長安志去宫城四里隸舊宅監所領
　咸宜宫未央宫長安志禁苑内皆漢之舊宫也去宫
城二十一里唐置都邑之後因其舊阯復増修之宫側
有未央池漢武庫武宗㑹昌元年因逰畋至未央宫見
其遺阯詔葺之尚有殿舍二百四十九間作正殿曰通
光殿東曰詔芳亭西曰凝思亭又有南昌國北昌國流
杯三亭皆漢舊阯並立端門隸舊宅監所　梨園雍録
在光化門北光化門禁苑南面西頭第一門在芳林景
曜門之西也中宗令學士自芳林門入集於梨園分朋
拔河則梨園在太極宫西禁苑之内矣開元二年置教
坊於蓬萊宫上自教法曲謂之梨園弟子至天寳中即
東宫宜春北苑命宫女數百人為梨園弟子是梨園者
按樂之地預教者名為弟子(唐崔湜梨園亭子侍宴應/制詩年光陌上發香輦禁)
(中㳺草綠鴛鴦殿花明翡翠樓寳杯呈露/酌仙館雜風流今日陪歡豫皇恩不可酬)　坡頭亭柳
園亭月坡毬塲亭子青城橋新鱗橋栖雲橋凝碧橋上
陽橋正興亭元沼亭神皋亭七架亭明水園長安志並
内苑所有　東内苑長安志南北二里與大明宫城齊
東西盡一坊之地南即延政門北即銀䑓門東即太和
門　龍首池長安志在東内苑㑹要元和十三年浚龍
首池　靈符應聖院長安志在龍首池東　凝碧池雍
大記在東内苑雍録禄山亂逆徒張樂於此樂工雷海
青憤擲樂器王維陷賊被拘僧寺聞之為詩曰萬户傷
心生野烟百官何日再朝天秋槐葉落深宫裏凝碧池
頭奏管絃(已上/禁苑)
尚書省雍録在朱雀門北正街之東自占一坊長安志
省中有都堂本尚書令㕔事都堂之東吏部户部禮部
三行毎行四司左司統之都堂之西兵部刑部工部毎
行四司右司統之
吏部選院雍録長安志曰在尚書省之南亦曰吏部南
院選人看牓之所也六典吏部員外郎掌選院謂之南
曹注云其曹在選曹之南也
禮部南院長安志吏部選院東禮部南院四方貢舉聚
㑹之所也雍録禮部南院者即貢院也今世淡墨書進
士榜首列四字曰禮部貢院者唐世遺則也則唐人已
嘗名南院為貢院矣有列榜之地如吏部
國子監長安志在務本坊監東開街若两坊北抵皇城
南盡一坊之地監中有孔子廟貞觀四年立又房元齡
宅亦在此坊
驥徳院雍録後院有驥徳院禁馬所在亦在務本坊
禮賔院册府元龜元和九年六月置禮賔院於長興里
北
京兆府𪠘長安志在光徳坊東南隅府内𪠘宇並隋開
皇中制度其後隨事改作
萬年縣𪠘長安志宜陽坊東南隅萬年縣𪠘去府七里
縣門屋宇文愷所造太平公主降薛紹於縣𪠘設昏席
初以縣門隘狹欲毁之髙宗敕宇文愷所造製作多竒
不須毁拆也
長安縣廨長安志長壽坊西南隅長安縣𪠘去府六里
尉遲恭宅亦在是坊
曲江池雍勝畧去咸寧縣南一十里本秦隑州漢之宜
春下苑也太平寰宇記曲江池其水曲折有似廣陵之
江故名之西京記朱雀街東第五街皇城之東第三街
昇道坊龍華尼寺南有流水屈曲謂之曲江劇談録曲
江開元中䟽鑿遂為勝境其南有紫雲樓芙蓉園其西
有杏園慈恩寺花卉環周烟水明媚都人逰玩盛於中
和上已之節綵幄翠幬匝於堤岸鮮車健馬比肩擊轂
上已賜宴臣僚京兆府大陳筵席長安萬年二縣以雄
勝相較錦繡珍玩無所不施百辟㑹於山亭恩賜太常
及教坊聲樂池中備綵舟數隻惟宰相三使北省官與
翰林學士登焉傾動皇州以為勝觀入夏則菰蒲葱翠
柳隂四合碧波紅藥湛然可愛好事者賞芳辰翫清景
聨騎攜觴亹亹不絶春明退朝録曲江宴唐初設以慰
下第舉人其後弛廢而進士㑹同年於此開元時造紫
雲樓於江邉至期上率宫嬪埀簾觀焉命公卿士庻大
酺各攜妾妓以徃娼優緇黄無不畢集先期設幕江邊
是以商賈皆以竒貨麗物陳列豪客園户爭以名花布
道進士乘馬盛服鮮制子弟僕從隨後率務華侈都雅
推同年俊少者為探花使有匿花於家者罸之開元天
寳間旁有殿宇安史亂後盡圮廢文宗覧杜甫詩云江
頭宫殿鎻千門細栁新蒲為誰緑因建紫雲樓落霞亭
歳時賜宴又詔百司於两岸建亭館名山記曲江亭在
府城東曲江池西南(唐羅鄴曲江春望詩故國東歸澤/國遥曲江晴望憶漁樵都縁北闕)
(春先到不是南山雪易消瑞影玉樓開組繡歡聲丹禁/奏雲韶雖然未得陪鴛鷺亦酹金觴祝帝堯盧綸曲江)
(春望詩菖蒲翻葉柳交枝暗上蓮舟鳥不知更望荷花/最深處玉樓金殿影參差雍裕之曲江池上詩殷勤春)
(在曲江頭全藉羣仙占勝逰何必/三山待鸞鶴年年此地是瀛洲)
杏園玉海曲江池西㑹要大中元年正月敕進士放榜
後杏園宴集
韋曲雍勝畧在咸寧縣南二十里樊川唐韋安石别業
杜石花亭號為勝地杜甫詩云韋曲花無賴家家惱殺
人
杜曲雍録在啟夏門外向西少陵原也杜甫詩云杜曲
花光濃似酒雍勝畧杜曲去咸寧縣南三十里樊川韋
曲東十里有南杜北杜杜固謂之南杜杜曲謂之北杜
按二曲名勝之地韋杜二家歴代顯宦故唐人語曰城
南韋杜去天尺五
九曲池雍大記在長安城西興慶池西唐寧王山池院
引興慶水西流䟽鑿屈曲連環為九曲池上築土為基
叠石為山植松栢有落猿岩棲鳯岫竒石異朩珍禽怪
獸又有鶴洲仙渚殿宇相連左滄浪右臨漪王與宫人
賔客宴飲弋釣其中
定昆池雍大記本安樂公主西莊也在京城延平門外
景龍初命司農卿趙履温為公主䟽園植果中列䑓榭
慿空架迥棟宇相屬又敕將作監少監楊務亷引水作
沼延十數里時號定昆池通典曰安樂公主恃寵請昆
明池中宗不與公主怒自以家財别穿池號曰定昆景
龍中中宗幸焉
度支亭子長安志在永逹坊輦下歳時記新進士牡丹
宴在永逹亭子
家令寺園長安志在昌明坊貞觀中日南王入朝詔於
此營第尋還國宅遂廢復為園
諸王府長安志寳厯二年以延康坊官宅一區為諸王
府唐朝故事王府在京師合有曹局自天寳以後王不
出閣所置寮采過於閒冗至是瓊王府長史裴簡求奏
遽創官府
十六宅雍録在安國寺東附苑城為大宅分處十王謂
慶忠棣鄂榮儀䑓潁永濟也後盛壽陳豐常凉六王又
就封入内宅是為十六宅後以諸孫成長又置百孫院
永寧園長安志在永寧坊賜禄山永寧園為邸
奉誠園長安志馬燧宅在安邑里貞元末獻舊第為奉
誠園(唐元稹奉誠園詩蕭相深誠奉至尊舊居求作/奉誠園秋來古巷無人掃樹滿空牆閉㦸門)
馬璘池亭長安志在崇賢坊後入官貞元後羣臣多賜
宴於此
何將軍山林通志今謂之塔坡少陵原乃樊川之北原
自司馬村起至此而盡其髙三百尺在杜城之東韋曲
之西山林乆廢上有寺浮圖亦廢(唐杜甫陪鄭廣文逰/何將軍山林詩不識)
(南塘路今知第五橋名園倚緑水野竹上青霄谷口舊/相得濠梁同見招平生為幽興未惜馬蹄遥百頃風潭)
(上千章夏木清卑枝低結子接葉暗巢鶯鮮鯽銀絲膾/杳芹碧澗羮翻疑柁樓底晚飯越中行萬里戎王子何)
(年别月支異花開絶域蔓草匝清池漢使徒空到神農/竟不知露翻兼雨打開拆漸離披旁舍連髙竹踈籬帯)
(晚花碾涡深沒馬藤蔓曲藏蛇詞賦工無益山林跡未/賖盡拈書籍賣來問爾東家賸水滄山破殘山碣石開)
(緑埀風折筍紅綻雨肥梅銀甲彈筝用金魚換酒來興/移無灑掃隨意坐莓苔風磴吹隂雪雲門吼瀑泉酒醒)
(思卧簟衣冷欲裝綿野老來看客河魚不取錢只疑淳/朴處自有一山川棘樹寒雲色茵陳春藕香脆添生菜)
(羙隂益食單凉野鶴清晨出山精白日藏石林蟠水府/百里獨蒼蒼憶過楊柳渚走馬定昆池醉把青荷葉狂)
(遺白接䍦刺船思郢客觧水乞吳兒坐對秦山晚江湖/興頗隨牀上書連屋階前樹拂雲將軍不好武稚子總)
(能文醒酒㣲風入聴詩静夜分絺衣挂蘿薜凉月白紛/紛幽意忽不愜歸期無奈何出門流水住囬首白雲多)
(自笑燈前舞誰憐醉後歌祇應與朋好風雨亦來過又/重過何氏詩問訊東橋竹將軍有報書倒衣還命駕髙)
(枕乃吾廬花妥鶯捎蝶溪喧獺趁魚重來休沐地真作/野人居山雨尊仍在沙泥榻未移犬迎曽宿客鴉䕶落)
(巢兒雲薄翠㣲寺天清皇子陂向來幽興極歩屣過東/籬落日平䑓上春風啜茗時石闌斜㸃筆桐葉坐題詩)
(翡翠鳴衣桁蜻蜓立釣絲自今幽興熟來往亦無期頗/怪朝参懶應耽野趣長雨抛金鎻甲苔卧緑沈槍手自)
(移蒲柳家纔足稻梁看君用幽意白日到羲皇到此應/常宿相留可判年蹉跎暮容色悵望好林泉何日沾㣲)
(禄歸山買薄田斯懐/恐不遂把酒意茫然)
逍遥公别業張説東山記韋嗣立東山之側有别業焉
上聞而賞之乃命千官飲乎池上即席拜逍遥公名其
居曰清虚原幽栖谷唐紀韋嗣立搆别廬於驪山鳯凰
原鸚鵡谷有重崖洞壑飛瀑中宗臨幸改為清虚原幽
栖谷拜嗣立為逍遥公(唐李嶠奉和聖製幸韋嗣立山/莊應制詩萬騎千官擁帝車入)
(龍三馬訪仙家鳯凰原上/開青壁鸚鵡杯中美紫霞)
王維别墅雍録輞川在藍田縣西南二十里王維别墅
在焉本宋之問别圃也王維輞川詩序余别業在輞川
山谷其逰止有孟城㘭華子岡文杏館斤竹嶺鹿柴朩
蘭柴茱茰沜宫槐陌臨湖亭南垞欹湖柳浪欒家瀨金
屑泉白石灘北垞竹里館辛夷塢漆園椒園等與裴迪
閒暇各賦絶句云(唐王維輞川聞居詩一從歸白社不/復到青門時依簷前樹逺看原上村)
(青菰臨水拔白鳥向山翻寂寞於陵子桔橰方灌園又/孟城㘭詩新家孟城口古朩餘衰柳來者復為誰空悲)
(昔人有華子岡詩飛鳥去不窮連山復秋色上下華子/岡惆悵情何極文杏館詩文杏裁為梁香茅結為宇不)
(知棟裏雲去作人間雨斤竹嶺詩檀欒映空曲青翠漾/漣漪暗入商山路樵人不可知鹿柴詩空山不見人但)
(聞人語響返景入深林復照青苔上朩蘭柴詩秋山斂/餘照飛雨逐前侣彩翠時分明夕嵐無處所茱茰沜詩)
(結實紅且緑復如花更開山中儻留客置此茱萸杯宫/槐陌詩仄徑䕃宫槐幽䕃多緑苔譍門但迎掃畏有山)
(僧來臨湖亭詩輕舸迎上客悠悠湖上來當軒對尊酒/四面芙蓉開南垞詩輕舟南垞去北垞淼難即隔浦望)
(人家遥遥不相識欹湖詩吹簫臨極浦日暮送夫君湖/上一囬首青山巻白雲柳浪詩分行接綺樹倒影入清)
(漪不學御溝上春風傷别離樂家瀨詩颯颯秋雨中淺/淺石溜㵼跳波自相濺白鷺驚復下金屑泉詩日飲金)
(屑泉少當千餘歳翠鳯翊文螭羽節朝玉帝白石灘詩/清淺白石灘緑蒲向堪把家住水東西浣紗明月下北)
(垞詩北垞湖水北雜樹映朱闌逶迤南川水明㓕青林/端竹里館詩獨坐幽篁裏彈琴復長嘯深林人不知明)
(月來相照辛夷塢詩朩末芙蓉花山中發紅蕚澗戸寂/無人紛紛開且落漆園詩古人非傲吏自闕經世務偶)
(寄一㣲官婆娑數株樹椒園詩桂尊迎帝子杜若贈佳/人椒漿奠瑶席欲下雲中君裴迪孟城㘭詩結廬古城)
(下時登古城上古城非疇昔今人自來徃華子岡詩落/日松風起還家草露晞雲光侵履跡山翠拂人衣文杏)
(館詩迢迢文杏館躋攀日己屡南嶺與北湖相看復逥/顧斤竹嶺詩明流紆且直緑篠宻復深一徑通山路行)
(歌望舊岑鹿柴詩日夕見寒山便為獨徃客不知深林/事但有麏□跡朩蘭柴詩蒼蒼落日時鳥聲亂溪水縁)
(谿路轉深幽興何時已茱萸沜詩飄香亂椒桂布葉間/檀欒雲日雖逥照森沈猶自寒宫槐陌詩門前宫槐陌)
(是向欹湖道秋來山雨多落葉無人掃臨湖亭詩當軒/彌滉漾孤月正裴囬谷口猿聲發風傳入户來南垞詩)
(孤舟信一泊南垞湖水岸落日下崦嵫清波殊淼漫欹/湖詩空濶湖水廣青熒天色同􁑾舟一長嘯四面來清)
(風柳浪詩映池同一色逐吹散如絲結隂既得地何謝/陶家詩欒家瀨詩瀨聲喧極浦沿渉向南津汎汎鷗鳬)
(渡時時欲近人金屑泉詩縈渟澹不流金碧如何拾迎/晨含素華獨徃事朝汲白石灘詩跂石復臨水弄波情)
(未極日下川上寒浮雲澹無色北垞詩南山北垞下結/宇臨欹湖毎欲采樵去扁舟出菰蒲竹里館詩來過竹)
(里館日與道相親出入惟山鳥幽深無世人辛夷塢詩/縁堤春草合王孫自留翫况有辛夷花色與芙蓉亂漆)
(園詩好閒早成性果此諧宿諾今日漆園逰還同莊叟/樂椒園詩丹刺罥人衣芳香留過客幸堪調鼎用願君)
(埀采/摘)
大興湯院通志藍田西南有地雪落即融唐時有異僧
見之曰必温泉也掘之果然凡病者浴之輒愈後有白
魚之瑞神女屢降立玉女堂於泉側明皇賜名大興湯
院
李靖宅通志在三原縣韋端符觀李衛公故物記端符
於三原令坐中揖其羣官有客曰李彦芳是衛公之胄
也其家傳賜書與他服器十餘物俱無恙
張説宅通志在永興坊本侍中王徳正宅燕公修葺之
又説有别宅在宣義坊
裴度宅通志在永樂坊
魏徴宅雍録在永興坊
長寕公主宅兩京記在崇仁坊西南隅後為禮㑹院長
安志公主及駙馬揚脊交奏割宅向西一半官市為禮
㑹院毎公主郡縣主出降皆就此院成禮又蘓瓌宅亦
在是坊
李林甫宅長安志在平康坊本尚書令左僕射衛國公
李靖宅景龍中韋庻人妹夫陸頌所居韋氏敗靖姪孫
令聞居之後為林甫宅有堂如偃月毎欲排擠大臣即
處之思所以中傷者又蘭陵公主禇遂良裴光庭宅俱
在平康坊
虢國夫人宅通志在宣陽坊明皇雜録本韋嗣立舊宅
太真外傳楊銛與國忠五家於宣陽里甲第洞開僣擬
宫掖毎造一堂費逾千萬見制度宏於已者則毁之復
造土朩之工不舍書夜又長安志郭元振楊國忠宅俱
在宣陽坊
郭子儀宅譚賔錄在親仁坊宅居其坊地四分之一通
永巷家人三千出入者不知其居其里巷負販之人上
至簮纓之士出入不問或至王夫人趙氏愛女方籹梳
對鏡公麾下將吏及郎吏皆被召令汲水持帨視之不
異僕隸他日子弟集諫公笑曰爾曹固非所料吾官馬
食粟者五百匹官餼者一千人進無所往退無所據向
使重垣扄户不通内外一怨將起搆以不臣則噬臍莫
及矣今蕩蕩無間四門洞開雖讒毁無以加也諸子皆
服又子儀園長安志在大安坊後為岐陽公主别館
安禄山宅長安志在親仁坊滕王元嬰宅亦在是坊
楊憑宅唐書楊憑傳憑入拜京兆尹治第永寧里工役
叢煩謗議頗讙貶臨賀尉窮幽記白樂天得楊慿宅竹
朩池館有林泉之致因為池上篇又長安志裴行儉裴
炎李輔國徐浩王涯白敏中宅俱在永寧坊
李晟宅長安志興元二年賜永寧里甲第
渾瑊宅長安志興元元年賜渾瑊宅在進昌坊
宋璟宅長安志在大寧坊
柳公綽宅通志在昇平坊
柳公權宅通志在耀州北四十里宅廢今名為柳家原
宅旁有公權瘞筆塚
姚崇宅通志在興寧坊又李愬宅亦在是坊
李光顔宅長安志開化坊有李光顔宅穆宗初賜第崇
徳坊以為别宅
令狐楚宅酉陽雜爼在開化坊
牛僧孺宅通志在新昌坊
殷開山顔師古宅通志並在敦化坊長安志貞觀永徽
間太常少卿歐陽詢著作郎沈越賔亦在此坊殷顔南
朝舊族歐陽與沈又江左士人時人呼此坊為吳兒坊
元載宅長安志在安仁坊譚賔録元載城中南北二甲
第又於近郊起亭榭帷帳什器皆如宿設城南别墅凡
數十所奴僕曳羅綺二百餘人又杜佑宅長安志在安
仁坊
李思訓宅長安志在通義坊
閻立本宅長安志在延康坊
武元衡宅通志在靖安坊又韓愈劉伯芻李宗閔宅亦
在是坊
張九齡宅通志在修政坊
李光弼宅通志在敦義坊
武三思宅通志在休祥坊
李勣宅通志在普寧坊
上官昭容宅通志在羣賢坊
宋宼凖宅通志新説曰府城掖庭街有宼萊公宅中有
山池熙熙䑓後改為安衆禪院中有萊公祠堂又渭南
縣亦有萊公宅今城内普照寺即其遺阯
孫思邈宅長安志今為僧寺在祋祤縣東五里流惠鄉
惠政坊啟玉山
种放宅通志新説曰府城街後有种太尉宅中有奎鈞
閣賜之閣閣下東壁繪晉王羲之蘭亭圖西壁繪廬山
遠公白蓮社圖
空翠堂通志在鄠縣西五里溔陂北岸隄上取杜甫溔
陂行絲管啁啾空翠來之句宋知縣張伋撰記乆而堂
廢明嘉靖間重建前有紫閣後有菱池氣象清幽松竹
叢中水磨之聲不絶
司竹監長安志在盩厔縣東三十里史記渭川千畆竹
漢謂秦地有鄠杜竹林晉地道記司竹都尉治鄠縣其
園周一百里以供國用唐置司竹監丞掌之隋義寧元
年唐髙祖起兵其第三女平陽公主舉兵於司竹園號
娘子軍宋設監仍唐制通志明設司竹局以大使典之
(宋蘓軾司竹監燒葦園因召都巡檢柴貽朂左藏以其/徒會獵園下詩官園刈葦歳留槎深冬放火如紅霞枯)
(槎熱盡有根在春雨一洗皆萌芽黄狐老兎最狡㨗賣/侮百獸常矜誇年年此厄竟不悟但愛䝉宻爭來家風)
(逥焰卷毛尾燒欲出已被蒼鷹遮野人來言此最樂徒/手曉出歸潘車巡邊將軍在近邑呼來颯颯從矛又戍)
(兵又聞可小試戰鼓雖凍猶堪撾雄心欲搏南澗虎陣/勢頗學常山蛇霜乾火烈聲爆野飛走無路號且呀迎)
(人截來􁆦逄箭避犬逸去窮投罝擊鮮走馬殊未厭但/恐落日催棲鵶弊旗仆鼔坐數獲鞍挂雉兎肩分麚主)
(人置酒聚狂客紛紛醉語晚更譁燎毛燔肉不暇割飲/啖直欲追羲媧青邱雲夢古所咤與此何啻百倍加苦)
(遭諫䟽説夷羿又被賦客嘲淫奢豈如閒官走山邑放/曠不與趨朝衙農工己畢歳云暮車騎雖少賔殊佳酒)
(酣上馬去不告獵/獵霜風吹帽斜)
姚氏山亭通志在盩厔黒水峪(宋蘓軾自仙逰囬至黒/水見居民姚氏山亭髙)
(絶可愛復憇其上詩山鵶曉辭谷似報逰人起出門猶/屡顧幓若去吾里道途險且紆繼此復能幾溪邊有危)
(構歸駕聊復柅愛此山中人縹緲如仙子平生暮獨往/官爵同一屣胡為此溪邉眷春若有俟國恩乆未報念)
(此蹔且泚臨風浩悲咤萬世同/一軌何年謝簮紱丹砂留迅晷)
御花園通志在渭南縣花園村舊志謂宋太后所置周
處廟碑云曹皇后莊
望輝堂通志在耀州署後州東鑑山年豐則有光如鑑
故登此堂以望之宋皇祐中華原令楊庭建
金張中孚宅通志府城草塲街有金紫光禄大夫張中
孚宅中有頤真堂衆樂堂流杯亭後為錢監元為利用
倉
元成徳堂通志長安府學成徳堂七門八椽髙敞雄壯
元末已毁明宣徳中建為明倫堂
亷相泉園通志元至元中平章亷希憲行省陜右愛秦
中山水遂於樊川杜曲林泉佳處葺治㕔館亭榭導泉
灌園移植漢沔東洛竒花異卉畦分碁布松檜梅竹羅
列成行暇日雅歌投壺彈琴詠詩其間
柳塘通志在鄠縣南山下元楊奐隱居教授其徒植柳
千株有清風閣讀書堂
明秦王府雍大記在西安府城中之左洪武初命長興
侯耿炳文修洪武三年四月初七日封愍王之國於秦
又保安郡王府在秦府之西永興郡王府在秦府西南
一里興平郡王府永壽郡王府並在秦府西南二里宜
川郡王府在秦府西南三里小池坊汧陽郡王府在秦
府西北半里郃陽郡王府在秦府東南三里臨潼郡王
府在東城之外洪武中為蒲城郡主府第
　
　
　
　關中勝蹟圖志巻六
欽定四庫全書
　關中勝蹟圖志巻七
　　　　　　　　　　　陜西巡撫臣畢沅撰
　　古蹟(祠宇/)
西安府隋大崇仁寺長安縣志在城西五里隋髙祖子
秦孝王施宅建為濟渡寺唐髙宗徙於安業坊而以其
處為靈寳寺盡度太宗嬪御為尼以處之復徙隣之道
徳寺於休祥坊至儀鳯二年二處併為崇聖寺輦下歲
時記唐進士櫻桃宴在崇聖寺佛牙閣即此也明天順
八年秦藩創修治地得古白玉佛像及鐘磬碑刻之屬
成化十二年畢工額曰大崇仁寺
　(臣/)謹按寺在長安縣之勝金舗俗呼為勝金寺秦藩
　長史趙徳輝碑記謂寺在西補長安之金氣也天順
　間寺東光彩浮騰掘地得藥師佛玉像築䑓作殿以
　祀乾隆乙未(臣/)加修建鼎新焉
興善寺咸寧縣志在永寧門外五里初名遵善寺隋開
皇間額曰大興善寺詔僧徒二十餘萬實之招提之盛
甲於海内唐元和四年建修轉輪藏經閣太和二年得
梵相觀音移大内天王閣於寺中作大士閣唐末獨二
閣存焉宋淳熙間崇辨禪師居閣夜深有老狐聴經明
永樂時葺(唐鄭谷題興善寺詩寺在帝城隂清虚勝二/林蘚侵隋畫暗茶助越甌深巢鶴和鐘唳詩)
(僧倚錫吟烟莎後池水前跡杳難尋自注十才子詩/集多有興善寺後池之作今寺在池無毎用追嘆)
寳慶寺通志在城南安仁坊一名花塔寺隋仁壽初建
隋文帝唐中宗嘗臨幸焉文宗感蛤蜊觀音像建塔明
景泰二年修
慈恩寺通志在城南十里曲江池北本隋無漏寺内有
浮圖六級舊稱鴈塔宋張禮城南逰記唐貞觀二十一
年髙宗在春宫為文徳皇后立永徽三年沙門元奘起
塔初惟五層磚表土心效西域窣堵波長安中摧倒天
后及王公施錢重建至十層云鴈塔者天竺記逹嚫國
有迦葉佛伽藍穿石山作塔五層最下一層作鴈形謂
之鴈塔盖此意也兵餘止存七層長興中西京留守安
重霸再修之長安士庻毎歲春秋遊者道路相屬熈寧
中富民康生遺火經宵不滅而遊人自此衰矣張舜民
畫墁錄慈恩與含元殿相直續文獻通考基四面各一
百四十尺倣西域制度有五級并象輪露盤高一百八
十尺層層中心皆葬舎利不啻萬顆上層以石爲室立
碑載二聖所製三藏聖教序記乃褚遂良書李楷鴈塔
記景龍三年中宗幸慈恩寺登浮圖時在重陽羣臣上
菊花酒上賦詩學士及詞臣並和聖製上官媫妤以宋
之問詩爲美即其事也李肇國史補唐進士旣㨗題名
于慈恩寺塔故謂之鴈塔題名明天順間秦藩修(唐儲/光羲)
(同諸公登慈恩寺塔詩金祠起真宇直上青雲垂地靜/我亦閒登之秋清時蒼蕪宜春苑片碧昆明池誰道天)
(漢高逍遥方在兹虚形賓太極攜手行翠㣲雷雨傍杳/㝠鬼神中躨跜靈變在倐忽莫能窮天涯冠上閶闔開)
(履下鴻雁飛宮室低邐迤羣山小參差俯仰宇宙空庻/隨了義歸崱屴非大厦久居亦以危岑參雪後與羣公)
(過慈恩寺詩乗興忽相招僧房暮與朝雪融雙樹濕紗/闇一燈燒竹外山低塔藤間院隔橋歸家如欲嬾俗慮)
(向来消又登慈恩寺浮圖詩塔勢如湧出孤髙聳天宮/登臨出世界磴道盤虚空突兀壓神州崢嶸如鬼工四)
(角礙白日七層摩蒼穹下窺指高鳥俯聽聞驚風連山/若波濤奔湊似朝東青槐夾馳道宮館何玲瓏秋色從)
(西來蒼然滿闗中五陵北原上萬古青濛濛凈理了可/悟勝因夙所宗擔將挂冠去覺道資無窮杜甫同諸公)
(登慈恩寺塔詩高標跨蒼穹烈風無時休自非曠士懷/登兹翻百憂方知象教力足可追㝠搜仰穿龍蛇窟始)
(出技撐幽七星在北戸河漢聲西流羲和鞭白日少昊/行清秋秦山忽破碎涇渭不可求俯視但一氣焉能辨)
(皇州回首呌虞舜蒼梧雲正愁惜哉瑶池飲日宴崑崙/邱黄鵠去不息哀鳴何所投君看隨陽□各有稻粱謀)
(李頻秋宿慈恩寺遂上人院詩滿閣終南色清宵獨倚/欄風高斜漢動葉下曲江寒帝里求名老空門見性難)
(吾師無一事不似在長安盧宗回登長安慈恩寺塔詩/東方曉日上翔鸞西轉蒼龍拂露盤渭水寒光摇藻井)
(玉峯晴色墮朱䦨九重宮闕參差見百二山河表裏觀/暫輟去蓬悲不定一凭金界望長安章八元題慈恩寺)
(塔詩十層突兀在虚空四十門開面面風却怪鳥飛平/地上自驚人語半天中回梯暗踏如穿洞絶頂初攀似)
(出籠落日鳯城佳氣/合滿城春樹雨濛濛)
薦福寺通志在永寧門外西南三里隋煬帝在藩舊宅
唐天授元年改爲薦福寺神龍以後翻譯佛經並在此
寺東有放生池相傳即漢鴻澤陂也歴代名畫記天后
飛白書額凈土院門外兩邊吳道子畫鬼神南邊神頭
上龍爲妙(謹按諸畫/今無存)咸寧縣志武后始立爲大獻福寺
度僧二百餘天授初改薦福中宗即位大加營飾寺基
周一頃五十畆有浮圖十五級高三百餘尺景龍中宫
　人率錢所立者也俗呼爲小鴈塔歴宋元明繼修
本朝康熈間修塔寺有鐘出自武功河畔砧婦坐石擣衣
　忽聲自石出響閒數里土人發之乃巨鐘也送歸寺内
　温國寺通志在城南四十里潏水岸本隋薛國公長孫
　覽妻鄭氏捨宅置名實際寺唐開元十五年大德進法
　師立爲道塲建塔改名
　大定寺一統志在鄠縣東南雲際山一名雲際寺通志
　昔魏武之始有李順興者隠居此地誦金剛經聚叠瓦
　塔以記經數至隋大業中乃以此地賜駙馬尉遲安爲
　柴莊安嘗見一老人謂曰此古寺地何不再葺之安遂
　置寺因掘地得石像焉長安志隋仁壽元年爲居賢捧
　日寺宋太平興國三年改今名縣志金大定再葺
　惠果寺涇陽縣志在縣治西北夲隋中興禪寺唐爲大
　壺寺宋改惠果寺
　老子祠通志在盩厔縣東南三十里樓觀南老子於此
　說道德五千言授尹喜有說經臺又曰昇天臺長安志
華陽子録記秦始皇好神仙於尹喜先生樓南立老子
廟晉元康五年修蒔朩萬株南北連亘七里給戸三百
供洒掃隋開皇元年即故阯重建通鑑高祖武德七年
十月丙子幸樓觀謁老子祠(宋蘇軾說經臺詩劍舞有/神通草聖海山無事化琴)
(工此臺一覽秦川小/不待傳經意已空)
唐周文武成康祠通志在咸陽縣治北街册府元龜憲
宗元和十四年正月詔以周文王武王祠宇在咸陽縣
俾有司精加修飾縣志明嘉靖十年重建合祀四王
后土廟通志在三原縣東北四十里唐村縣志本名太
寧宫唐時勅建宋慶厯四年修修時誠心所感致有祥
雲垂覆於地慶厯至金泰和初修葺者四明嘉靖年地
震圮隆慶崇禎間繼修享賽稱勝焉
翠微寺通志在長安縣城西南翠微山上宋張禮城南
遊記本唐太和宫武德八年建貞觀十年廢二十年太
宗厭禁内煩熱命將作大匠閻立本再葺改爲翠微宫
元和元年廢爲寺(金趙秉文翠微寺詩南山常愛退之/詩未説雲烟潤色之要看山光如潑)
(黛更須留待雨晴時南山深鎻翠微宫寺在南/山十里東祗怪朝来衫袖濕不知身在翠微中)
報恩寺長安志在縣治南唐中宗時爲懿徳太子資福
遂名懿德寺後惟阯存元至正中賜平章額森鼐夫人
頁嚕爲花圃嘗見白石像放光復捨爲寺勅額大興國
報恩寺
香積寺一統志在長安縣南神禾原上通志唐神龍二
年建宋太平興國三年改爲開利寺舊有香積堰水入
城中遭朱泚亂壊龍首香積以决其流宋時龍首堰復
香積堰廢縣志寺前有大小塔二(唐王維過香積寺詩/不知香積寺數里入)
(雲峯古木無人逕深山何處鐘泉聲咽危/石日色冷青松薄暮空潭曲安禪制毒龍)
開元寺通志在咸寧縣治西唐開元年建元開元寺碑
開元二十八年正月二十八日元宗於延慶殿與勝光
師論佛恩德乃令天下州府各置開元寺一所宋建隆
四年中書令王彦超修
牛頭寺通志在府城南二十里樊川北勲䕃陂貞元十
一年建咸寧縣志宋太平興國中改爲福昌寺明隆慶
五年修殿前有四季栢形如張葢四時皆花(唐司空圖/牛頭寺詩)
(終南最佳處禪誦出青霄/羣木澄幽壑踈烟泛泬寥)
西五臺通志在府城西北隅是臺基於唐創於宋屢葺
於明有禱必應六月大㑹歲以爲常總督鄂海於康熈
戊戌重修由三天門拾級而升層臺紺閣環列左右最
高處爲大士殿登殿四望收一郡之勝
圓光寺通志在府城南六十里太乙山中今稱爲南五
臺圓光寺碑記隋仁壽中有毒龍變爲羽人攜藥貨於
長安詐稱仙術大士現比丘身以妙智力伏妖唐大厯
六年號爲南五臺山聖壽寺宋太平興國三年夏前後
六次現五色圓相祥雲等瑞勅額爲五臺山圓光之寺
咸寧縣志千佛寺一名竹林寺在城南七十里即圓光
寺下院
寶泉寺明周仲仁碑記亦名元安寺在咸寧縣東南四
十里彭村又下寶泉寺在南五臺山下漢時建寺於山
頂魏永平中於峯下塑毘盧佛像增建下寶泉寺泉從
竹林寺流至峰下故名唐時即故阯重建元延祐巳未
公主僧格喇實捨金鈔重修泰定四年改峰泉寺明成
化正德間相繼修葺
普光寺一統志在府城南六十里終南山仰天池上唐
爲龍池寺縣志明洪武初西印土烏薩羅國僧無壞拄
錫於此屢著靈異秦愍王爲建上下二寺莊嚴冠長安
明都穆遊終南山記寺有方池名曰仰天跨以石梁于
兹玩月爲宜
安國寺通志在咸陽縣城内唐開成六年建石墨鐫華
唐寂照和尚碑舊在馬跑泉後移城内寺中以碑有安
國寺字遂改名其寺碑爲唐段成式撰僧無可書
福巖寺臨潼縣志即石甕寺雍勝畧石甕谷在驪山東
繡嶺兩京道里記谷有懸泉激石成臼似甕形因以名
寺鄭嵎津陽門詩注開元中以造華清宫餘材修繕佛
殿中有玉石像幽州所進與朝元閣道像相同精巧無
比叩之如磬(謹按玉像/今無存)餘像皆楊惠之手塑脫空像皆
元竒爾製工巧纎麗曠古無儔通志寺西上有緑閣紅
樓基阯尚存又津陽門詩注驪山石魚巖下有天然石
甕以貯飛泉寺僧于上層飛樓中懸轆轤斜引脩綆長
二百餘尺以汲甕泉出紅樓高樹之杪縣志緑閣在西
紅樓在東下有瀑布千尺聲淙淙林石間仄磴盤空上
下曲折人從栢影中北瞰渭河明膩如綫明袁宏道云
驪山佳處在此(唐權德輿石甕寺詩石甕靈泉勝寶井/汲人逥挂青絲綆厨烟半逐白雲飛當)
(晝老僧/來灌頂)
靈泉觀在驪山北雍勝略本華清宫禄山亂後天子罕
復遊晉天福中改爲觀賜道士居之
老母殿臨潼縣志在驪山第二峰授經碑記唐李筌居
少室山好仙術至嵩山虎石巖得黄帝隂符經不曉其
義入秦至驪山下逢一老母神狀甚異路旁見火燒樹
因自語曰火生於木禍發必剋筌驚問曰此隂符經語
母何得而言之母云受此符巳三元六周甲子矣少年
從何得之坐石與說其義日巳晡袖中出一瓢令筌谷
中取水及還母不見但留麥飯數升筌食之氣血不衰
入山訪道不知所終
崇皇寺高陵縣志在縣西南申村唐初置宋太宗賜額
相傳漢薄姬妊文帝而出宫至此栢下誕生文帝俗傳
唐明皇兩幸於此又名重皇寺内有閣當重邱之上夏
月居之不暑曰納涼閣
栖禪寺一統志在鄠縣東南四十里圭峰下即姚秦逍
遥園遺阯晉書載記姚興如逍遙園引諸沙門于澄元
堂聽鳩摩羅什演說佛經通志羅什沒後焚之其舌不
壞有塔存唐置栖禪寺今名草堂寺明王九思遊終南
山記前殿畫壁甚古西南爲鳩摩羅什葬塔有亭覆焉
明道先生詩注云寺在竹林之心其竹葢將十頃乃今
根株盡矣獨寺後銀杏四株上薄霄漢亦百年外物也
門外諸峰蒼翠如畫
仙遊寺通志在盩厔縣南三十里仙遊潭明王九思遊
南山記仙遊寺榜曰普縁葢此地故有仙遊宫因以名
寺寺四面皆山黒水經流其門葢奧區也殿前石塔塔
下空中塑一病佛側睡且死諸羅漢按摩哭泣籲禱備
極情態寺門西瀕水二石塔上刻吳道子畫諸佛像有
東坡題名(唐韓翊題仙遊觀詩仙臺下見五城樓風物/凄凄宿雨収山色遥連秦樹晚砧聲近報漢)
(宫秋疎松影落空潭靜細草香閒小洞幽何用别尋方/外去人間亦自有丹邱白居易送王十八歸山寄題仙)
(遊寺詩曽於太白峰前住數到仙遊寺裏來黒水澄時/潭底出白雲破處洞門開林間暖酒燒紅葉石上題詩)
(掃緑苔惆悵舊遊那復/到菊花時節羨君迴)
清源寺一統志在藍田縣南輞谷口唐書王維傳維與
弟縉皆篤志奉佛表輞川第爲寺李肇國史補王維得
之問輞川别業山水勝絶今清源寺是也縣志即今鹿
苑寺有王右丞祠
廣濟寺通志在醴泉縣東北二十里有唐刻石鼓經咒
金大定三年重修
迎祥觀明王恕迎祥觀碑記在城内廣濟街東創自唐
景龍二年舊名景龍觀按蘇靈芝書老君應現碑云開
元二十九年元宗夢見老君曰吾乃汝遠祖有像在京
城西南百餘里汝遣人求之吾合與汝于興慶宫相見
覺而異之即命尚書張九齡道士蕭元裕尋訪於盩厔
聞仙峪果得老君玉像高三尺餘以進其日元宗在興
慶宫遂親迎謁置於殿内次日送景龍觀大同殿安置
瞻仰與夢中所見無異即改景龍爲迎祥觀仍於現像
之所建㑹靈觀焉兩京記景龍觀景雲二年天臺道士
司馬承禎被召止於此觀縣志今鐘樓懸唐景雲二年
鑄鐘(唐睿宗景龍觀鐘銘原夫一氣凝眞含紫虚而構/極三清韞秘控碧落而崇因雖大道無爲濟物歸)
(於善貸而妙門有教滅咎在於希聲景龍觀者中宗孝/和皇帝之所造也層城寫質閬苑圖形但名在騫林而)
(韻停鐘簴朕翹情八素締想九元命彼鼓延鑄斯無射/考虞倕之遺法得晋曠之宏規廣召鯨工逺徵鳬匠耶)
(溪集寶麗壑収珍警風雨之辰節昏明之候飛亷扇炭/屏翳營罏翥鶴呈姿蹲熊發狀角而不震侈而克揚庻)
(其曉㪚靈音鎮入鵷鸞之殿夕騰仙韻恒流鳷鵲之闈/聾俗聽而咸痊迷方聞而永悟洪鈞式啟寶字攸鐫其)
(銘曰紫宸御厯青元樹因傾巖集寶竭府收珍杜䕫律/應張永規陳形包九乳儀超萬鈞上資七廟傍延兆人)
(風嚴韻急霜重音新自兹千歲従今億春懸玉京而薦/福侣銅史而司辰景雲二年太歲辛亥金九月癸酉金)
(朔一十五日/丁亥土鑄成)
樓觀元和郡縣志在盩厔縣東三十七里本周康王大
夫尹喜宅也穆王爲召幽逸之人置爲道士相承至秦
漢皆有道士居之晉惠帝時重置其地舊有尹先生樓
因名樓觀武德初改名宗聖觀玉海關令尹傳曰尹喜
結草爲樓精思至道周康王聞之拜爲大夫以其樓觀
望故號此宅爲關令草樓觀即觀之始也一云周穆王
尚神仙因尹眞人草樓在終南山之隂召幽逸之人尹
軌杜冲謂之道士居於草樓之所號草樓觀册府元龜
元宗開元間帝夢京師終南山趾有天尊之像求得之
於盩厔樓觀之側縣志唐高祖自以系出老氏元宗尊
爲元元皇帝詔改樓觀爲宗聖觀宋端拱三年詔改順
天興國觀元中統元年復改爲宗聖前爲四子堂及文
始三清二殿再進則望氣樓其右殿曰景陽有丹井左
殿曰寶章後爲宗聖宫林莽翠繞有臺據高閣之上曰
說經臺元至元二年重修樓殿凌空金碧溢目明王九
思遊南山記樓觀紫雲樓兩層其上爲玉皇像其後灰
壁爲山水人物畫甚竒非今人筆也(唐岑參樓觀詩草/樓荒井閉空山闗)
(令乗雲去不還羽葢霓旌何處在空餘藥臼在人間宋/蘓軾樓觀詩門前古碣卧斜陽閲世如流事可傷長有)
(幽人悲晋惠强修遺廟學秦皇丹砂乆窖井水赤白术/誰燒厨竈香聞道神仙亦相過只疑田叟是庚桑又樓)
(觀詩鳥噪猿呼晝閉門寂寥誰識古皇尊青牛久巳辭/轅軛白鶴時来訪子孫山近朔風吹積雪天寒落日淡)
(孤村道人應怪遊人/衆汲盡堦前井水渾)
㑹靈觀盩厔縣志在縣東唐元宗時建册府元龜開元
二十九年帝夢一眞容云吾是汝遠祖吾之形像可三
尺餘在京城西南一百餘里帝即命使兼令諸道士相
隨果於盩厔縣東南山阜間遇眞容迎到便於興慶宫
大同殿安置仍於現像之所建㑹靈觀焉
尹喜祠盩厔縣志在老子祠北碑記云眞人姓尹名喜
字公父天水人渉覽山水於盩厔聞仙里結草爲樓精
思至道後迎老君請著書以惠後世遂屏絶人事著書
九篇號闗尹子
顯聖廟三原縣志在縣治内按碑記祀春秋時伍員也
唐乾符三年詔司農姬晉卿賚錦繖賽湫重修昭宗進
封普濟王宋封靈濟昭佑顯聖王明萬厯間封靈湫大
帝重修廟
游巖宫三原縣志在縣治龍橋北安政坊相傳爲唐田
游巖宅高祖所幸第也唐堃厚記其地勢前對終南後
枕嵯峨峪水涇渠左右交流爲渭北勝地元中統初邑
元帥揚子江請天光白眞人主之重構殿宇元末燬明
重建内有神鐘形僅逾尺聲聞數里
靜明觀通志在耀州東五里北有太元洞即唐孫思邈
隠處石像猶存耀州五臺山志其昇仙臺大門有唐勅
賜靜明觀額字竒勁
李西平王祠通志在高陵縣南十里渭橋北百餘歩祀
唐李晟墓亦在焉春秋致祭有唐裴度撰碑栁公權正
書
府君廟長安縣志在城西四十里祀唐崔珏武徳三年
民懷其德爲之建祠太宗夢與神遇遂封號曰府君之
神宋大中祥符三年祈嗣有應加封地曹判官遣使致
祭元延祐二年封爲䕶國西齊王建廟始於長安因祀
焉其一在城西二十里崔家莊
宋太平興國觀通志在盩厔縣東三十里終南鎮玉海
有神降於盩厔民張守真家守真爲道士即所居剏北
帝宫太宗嗣位真君降言有忠孝加福愛民治國之語
詔於終南山下築宫凡二年宫成宫中有通明殿題曰
上清太平宫真君預言祀神之夕上望拜太平興國六
年十一月壬戌封神爲翊聖將軍大中祥符七年加號
翊聖保德真君凡真君所降語帝命王欽若編爲三巻
宋史禮志太祖神御之殿鳯翔上清太平宫縣志宋太
宗以年號名宫今俗呼爲雪様宫日久圮明代重建
中興寺通志在盩厔縣西南五十里黒水谷仙遊潭上
(宋蘓軾畱題仙遊潭中興寺東有玉女洞洞南有馬融/讀書石室過潭而南山石益竒潭上有橋畏其險不敢)
(渡清潭百尺皎無泥山木隂隂谷鳥嗁蜀客曾遊明月/峽秦人今在武陵溪獨攀書室窺巖竇還訪仙姝欵石)
(閨獨有愛山心未至/不將雙脚踏飛梯)
唐太宗廟醴泉縣志舊在縣東三十里宋開寳六年建
金天眷元年修廟前有石刻昭陵圖記及六駿圖像明
萬厯間移建縣城南揮麈前録宋太祖朝嘗詔修先代
帝王祠廟令太常禮院重定配享功臣唐太宗以長孫
無忌房元齡杜如晦魏徵李靖配
李衛公祠通志在三原縣治西祀唐李靖碑記宋德祐
初封衛公爲輔世靈祐王元加忠顯威烈王賜廟額曰
仁濟春秋致祭
李光弼祠富平縣志在縣治内宋皇祐元年建邑令王
晳毁赤眉祠爲之明萬厯間重修
元丹陽萬壽宫通志在咸寧縣治西南祀馬丹陽雍正
八年修又東闗外五里許别有萬壽宫今稱牛皮洞有
元至正間董仙碑蹟
重陽宫通志在盩厔縣東六十里祖庵鎮元劉祖謙碑
記師姓王名嚞字知明重陽其號咸陽人金正隆間遇
至人於甘河後於南時村掘地爲隧封高數尺居三年
復自實之遂遷於劉蔣村(即今祖/庵鎮)成道時門人建殿號
祖師庵元季門徒道衆㑹𦵏祖師重陽真人興建殿閣
　　名重陽宫内有趙孟頫書勅藏御服碑
　　周處廟渭南縣志在縣南五十里倒獸谷口續文獻通
　　考元順帝至元三年封晉周處爲英毅武惠正義王
　　明五嶽廟通志在長安縣治東南明正統九年修
　本朝重修
　　太白廟通志在長安縣西郭門外明崇禎間巡撫汪喬
　　年修
　本朝總督白如梅重修
　　　(臣/)謹按太白山即禹貢所云惇物山神福應王主祠
　　　在鳯翔郿縣境内(臣/)於乾隆三十九年春三月因陜
　　　省雨澤少愆率屬於省城太白廟歩禱有應經(臣/)
　奏請
特加封號重修祠宇以荅神庥䝉
恩加封昭靈普濟四字山神感沐懷柔凡有禱祈益昭丕應
　　　至於歴代封典故蹟並詳郿縣巻中
　　清眞寺通志在長安縣東北明洪武十七年尚書鐵鉉
修永樂十一年太監鄭和重修
瑞泉觀通志在渭南縣西南五里觀内有泉四時不涸
縣志内有秦女峰唐岑參詩云秦女峰頭雪未歸即此
上有朝元洞泉懸流百丈取水禱雨輒應觀爲明天順
三年建嘉靖十二年修
孟姜女祠通志在同官縣北三里金山岩下明馬理孟
姜女祠碑記秦始皇時有孟姜女楚地澧人范喜妻也
姓姜氏歸三日范赴長城之役姜女製寒衣往尋范不
見乃遶城而哭哭聲震地城一隅爲之隳雲霧中范見
其像女嚙指出血滴骸滲入者知爲其夫遂負之歸至
宜君山渴甚痛哭地湧甘泉今名哭泉南至同官水灣
乃負骸置西巖石龕下坐其旁而逝邑人重其節義乃
即其遺骸塑雙像祀之其龕中石隙祠人致誠以燎燭
之則有金釵出見示神異焉萬厯二十二年重修
董子祠通志在府城東南下馬陵祀漢儒董仲舒祠後
即仲舒墓明嘉靖二十一年建
杜工部祠咸寜縣志在樊川祀唐工部杜甫明嘉靖間
建
顔魯公祠通志在藍田縣藍橋明天啟六年建春秋致
祭
韓文公祠通志在藍田縣秦嶺縣志一在北郭本湘子
祠明萬厯三十七年改肖文公像於中祀之
晉公廟通志一在藍田縣東三十里一在縣西三十里
明建祀唐裴度又渭南縣治西闗外官路北有裴晉公
祠明嘉靖間建通志公河東人其苗裔散在四方渭獨
居多因立祠縣志初與宼萊公並祀額曰二公祠順治
八年增祀蔡孝子順王節度忠嗣白侍郎樂天更名五
賢祠
忠烈祠名山記按三輔㑹要烈士段秀實廟在臨潼縣
西十里斜口鎮西南縣志俗呼爲烈神廟
呂氏祠通志在藍田縣北五里舊無專祠明成化年即
其故地建祠仲春致祭又縣西有三呂祠明成化十九
　　　年巡撫阮勤奏藍田縣有呂大忠大臨大鈞祠歲久淪
　　　毁乞修治賜祭下有司修飾之歲一祭
　　本朝廣仁寺通志在長安縣西湖園教場西北康熈四十
　　　四年
聖祖仁皇帝勅建
御賜慈雲西䕃殿額并
御製廣仁寺碑文云朕存心天下睠顧西陲惟兹闗隴之區實
　切封疆之重歲當癸未特舉時巡省方設教訓吏寜人巳責
　除租行慶布德引年賜帛奬學興賢所過山川聖哲祠域遣
　修祀事用殫精禋凡所以裨邦政厚民生者靡弗致勤焉又
　以運際承平無㤀武備簡稽將士整飭戎行發内帑之金錢
　普軍中之頒給爰於演武之場躬親校閱之典以建威銷萌
　之義有觀德習禮之風顧念久安長治務在因俗宜民若乾
　竺之傳言雖殊尚而利濟之道指有同歸閱武之頃周覽地
　形相其爽塏命創招提即大賚之餘貲爲雙林之小築厥工
　匪侈逾載告竣斯役也經營適協乎輿情銖黍不煩夫民力
　將使黄山巖岫秀比靈山渭水波濤凝如定水洪河浪息渡
　法海之津梁華嶽雲開通耆闍之轍跡五陵六郡之衆迴向
　香城外蕃屬國而遥羣遊凈土賁神光之常䕶上以祝
慈壽於無涯助王化之遐宣下以錫民庥於有永其亦朕綏懷
　寰宇順導烝黎之至意也歟於是題廣仁之額標括三乗書
　多寳之碑昭垂奕葉云爾康熈四十四年十一月初一日
　　　白龍廟盩厔縣志在縣治廟後流泉足資灌漑毎歲夏
　　　四月祭祀康熈二十一年修
　　　女華神廟通志在同官縣北長安志山層峰秀出毎大
　　　風雷多從華岳至此舊傳華岳女君在此山人因立祠
　　　毎水旱禱焉康熈三十五年修
　　　丁蘭廟通志在興平縣北五里孝子村康熈三十九年
　　　重建碑云孝子河内人寓居茂陵人敬之立祠以祀
　　　張横渠祠縣志在臨潼縣城中康熈三十七年建横渠
　　　書院祀公於講堂北按伊洛淵源録云横渠再移疾西
　　　歸過洛陽别二程行李蕭然至臨潼而沒門人挽車而
葬於郿
三皇祠通志在藍田縣北三十里祀華胥氏伏羲氏女
媧氏葢伏羲女媧皆華胥氏所出故祀於故里(以下祠/宇建置)
(時代/無攷)
金山神廟長安志在藍田縣南十里輞谷口金山之前
舊圖經曰黄帝滅蚩尤之衆於此葢風后之祠
鹿臺神廟通志在髙陵縣西南三十里鹿苑原上佐軒
轅破蚩尤者又旁有雷石風洞俗名雨磨禱雨多應太
平寰宇記今號爲鹿臺將軍
成湯廟通志在興平縣治西北二十里始建之義無攷
後人遂名其地爲湯祠鄉
漢髙祖廟通志一在興平縣東南二十里樊噲城北一
在縣西南三十里龍過村
黄山宫興平縣志在縣西三十里馬嵬鎮即漢代老子
祠故阯内有太上槐
露臺祠縣志在驪山東南二十里漢文帝廟也帝欲作
露臺惜百金中人十家産而止民感之立祠其地有露
臺故基又縣西北二十里有龍淵廟祀漢武帝
王翦廟通志在富平縣北六十里其一爲頻山神廟在
縣北三十五里亦祀秦王翦又錦屏山上亦有王翦廟
霍光廟鄠縣志在縣東十里金山建置無攷東觀漢記
永平二年十一月詔京兆右扶風以中牢祀霍光
蔡孝子祠渭南縣志在縣城東祀漢孝子蔡順今孝子
里有順墓在焉
祋祤廟通志在耀州東一里即祋祤故城漢宣帝二年
鳯凰集亦名鳯凰臺祋祤令有遺愛因祀之耀州志廟
南有祋祤塚即令葬處
馬周祠渭南縣志在縣東十里官路南周勸太宗勵精
圖治澤被羣黎故其祠至今猶存
汾陽王廟一統志在涇陽縣東門内祀唐郭子儀
㓂萊公祠通志在渭南縣北五十里下邽鎮鎮即公故
里也
程子祠通志在鄠縣治北祀明道先生
　
　
　
　
　
　
　
　
　
　
　
　
　
　
　關中勝蹟圖志巻七
欽定四庫全書
　關中勝蹟圖志巻八
　　　　　　　　　　　陜西巡撫(臣/)畢沅撰
　　古蹟(郊邑/)
西安府上古造書䑓雍勝畧長安縣西三十里三㑹寺
有䑓即蒼頡造書處法苑珠林唐西明寺道宣律師逐
静在京師城南故静業寺修道忽有一人來至律師所
問今西京髙四土䑓俗云是蒼頡造書䑓如何答曰蒼
頡於此䑓上増土造䑓觀鳥跡者非無其事又有天人
姓陸名元暢來謁律師云所聞髙四土䑓者本迦葉佛
於此第三㑹説法度人至穆王時文殊目連來即列子
所謂化人者也云髙四䑓是迦葉佛説法處因造三㑹
道塲至秦穆公時扶風獲一石佛穆公棄馬坊中穢汚
此像公夣之上帝所極被責䟽覺大怖又欲造佛像於
髙四䑓䑓上造重閣髙三百尺人號髙四䑓曰髙四樓
(唐岑參題三㑹寺蒼頡造字䑓詩野寺荒䑓/晚寒天古朩悲空堦有鳥跡猶似造書時)
隂康氏陵路史隂康氏塟浮肺山之隂注驪山也冢今
存焉
華胥渚通志在藍田縣北三十五里伏羲氏母居也今
陵及華胥溝毓聖橋枯棗樹俱存
尊盧氏陵通志在藍田縣東三十里玉山之西路史尊
盧氏塟浮肺山之隂注即今藍田山見後魏風土記
流金泊通志在涇陽縣北五十里黄帝鑄鼎處
夏三過村鄠縣志在縣北二十里按輿地志鄠古崇國
也連山易云顓頊五代孫鯀封於崇史記鯀治水功用
不成禹痛父罔功八年三過其門不入今三過村舊傳
即其處也
甘亭長安志在鄠縣西南五里漢書在甘水之東長水
鄉史記夏本紀注馬融曰甘有扈氏南郊地名索隱曰
夏啟所伐扈南有甘亭
商亳亭史記六國表注徐廣曰京兆杜縣有亳亭
王季陵通志在鄠縣西五里渼陂村戰國䇿昔王季塟
於楚山(謹按論衡/作滑山)之尾欒水(謹按即大欒/水出鱗逰)齧其墓史記
周本紀注皇甫謐曰塟鄠縣之南山鄠縣志春秋祀焉
周文王陵通志在咸陽縣北一十五里畢原上山海經
狄山文王塟其所竹書紀年文王塟畢西於豐三十里
長安志漢書曰太子發上祭於畢下至於盟津畢文王
墓近鎬也㑹典文武成康陵俱陜西西安府祭
武王陵咸陽縣志在文王陵北汲冡周書成王元年夏
六月塟武王於畢
成王陵咸陽縣志在文王陵西南長安志在縣西北二
十里
康王陵咸陽縣志在文王陵東南長安志在縣北十五
里通志成王陵盩厔分祭康王陵鄠縣分祭
穆王陵長安志在長安縣西南二十五里張恭村村近
咸陽
恭王陵咸陽縣志在文王陵南
周公墓咸陽縣志在文王陵東墓前有廟史記魯世家
周公在豐病曰必塟我成周以明吾不敢離王既卒成
王塟周公於畢以明不敢臣周公也
太公墓咸陽縣志在文王陵東史記齊世家注太公封
於營邱比及五世皆反塟於周
八士墓咸陽縣志在縣東五十里
烽火樓雍勝畧在驪山上第一峰史記周本紀褒姒不
好笑幽王欲其笑舉烽火諸侯至而無宼乃大笑
幽王城長安志一名幽王壘在臨潼縣東南戲水上城
髙八尺周二百尺十歩國語曰幽王㓕於戲蘓林曰新
豐縣東南戲亭是也有陵在焉長安志两京道里記曰
陵髙一丈三尺周二百歩
扁鵲墓通志在臨潼縣東北三十里史記扁鵲傳扁鵲
渤海郡鄭人(謹按徐廣曰/鄭當為鄚)為醫名聞天下來入咸陽秦
太醫令李䤈自知伎不如鵲使人刺殺之
老子墓通志在盩厔東南三十里水經注曰就水北逕
大陵即此今吾老洞有老子首骨石函土封覆以屋水
經注大陵世謂之老子陵昔李耳為周柱史以世衰入
戎於此有冢事非經證然莊周著書云老耼死秦失弔
之是非不死之言
秦子午鎮通志在長安縣南五十五里宋景佑三年置
以南山子午谷名舊有子午關戰國䇿秦張儀曰秦一
軍塞午道鮑彪注北山是子南山是午顔師古曰今京
城直南山有谷通梁漢道者名子午谷三秦記長安正
南山名秦嶺谷名子午胡三省通鑑注唐廣徳二年吐
蕃既去亡軍逃卒猶竄伏南山子午等五谷為患南山
西接岐山東抵虢州界谷之大者有子谷駱谷斜谷藍
田衡嶺五谷通鑑地理通釋梁王神念以舊路沿山避
水橋梁多毁别開乾路更名子午道即此路是也舊道
在今金州安康縣界語曰山水險阻黄金子午魏張郃
由子午欲攻漢中曹真從子午南入漢中桓温伐秦命
司馬勛出子午道漢平帝元始五年王莽通子午道從
杜陵直絶南山徑漢中因置關宋於子午谷口置陽嶺
寨西城路置渭門寨分水寨皆偹禦之要
中橋渡即古中渭橋長安志在縣西北二十五里括地
志本名横橋架渭水上橋對横門故名史記文帝紀代
王至渭橋注蘓林曰在長安故城東三里索隱曰咸陽
宫在渭北興樂宫在渭南秦通兩宫之間作渭橋漢書
張釋之傳文帝行出中渭橋有人從橋下過驚乘輿馬
注索隱曰渭橋有三所一在城西北咸陽路曰西渭橋
一在東北髙陵路曰東渭橋其中渭橋在故城之北三
輔黄圖渭水貫都以象天漢横橋南渡以法牽牛水經
注渭水經長安縣北水上有梁謂之渭橋秦制也亦曰
便門橋橋廣六丈南北二百八十歩六十八間七百五十
柱一百二十二梁南北有隄激立石柱柱南京兆立之
柱北馮翊立之有令丞各領徒一千五百人橋之北首
壘石水中故謂之石柱橋後董卓入關遂毁此橋魏武
帝更造橋三丈六尺通鑑晉永和十二年秦主生發三
輔民治渭橋元和郡縣志劉裕入關又毁之後魏重造
唐貞觀十年移於今所雍録舊名渭橋因西有便門橋
東有東渭橋故加中以别之水經注又名為便門橋亦
取通渭南北徃來皆便也
邵平𤓰田雍勝畧在舊長安城東門外今長安縣之西
北也水經注廣陵人邵平為秦東陵侯秦破為布衣種
𤓰青門外𤓰美世謂之東陵𤓰
皇子陂長安志在萬年縣南二十五里水經注皇子陂
在樊川太平寰宇記陂在啟夏門南三十里陂北原上
有秦王子冢因以為名杜甫詩天寒皇子陂隋文帝改
曰永安陂周迴九里
蘭池陂雍勝畧在咸寧縣東二十五里三秦記始皇引
渭水為長池東西二百里南北二十里築為蓬萊山刻
石為鯨魚長二百尺亦曰蘭池陂
昭襄王墓史記秦始皇本紀塟茝陽通志括地志云在
雍州新豐縣西南三十五里以地計之當在咸寧界中
孝文王壽陵通志在咸寧縣通化門外史記秦始皇本
紀孝文王塟壽陵注陵在雍州萬年縣東北二十五里
莊襄王陵通志在咸寧縣通化門外今青門大冢是或
曰韓信冢非也史記莊襄王塟茝陽注括地志云陵在
雍州新豐縣西南三十五里始皇陵在北亦謂為見子
陵
二世皇帝陵咸寧縣志在宜春苑南史記秦始皇本紀
趙髙以黔首塟二世杜南宜春苑中注括地志云陵在
雍州萬年縣南三十四里
章邯䑓通志在興平縣東南十里按項羽封章邯為雍
王都廢邱故有此䑓
露䑓通志臨潼縣驪山東南三十里秦始皇露䑓在焉
坑儒谷長安志在臨潼縣西南五里漢書儒林傳注師
古曰今新豐縣温湯之處號愍儒鄉温湯西南三里有
馬谷谷之西岸有坑古相傳以為秦坑儒處也
佷石長安志在臨潼縣東十里秦始皇陵東南二里形
似龜初始皇逺採此石將致之驪山至此不復動石崇
一丈八尺周十八歩
始皇陵通志在臨潼縣一十五里史記秦始皇本紀始
皇初即位穿治酈山及并天下以七十餘萬人穿三泉
下銅而致槨宫觀百官竒器珍怪徙滿藏之令匠作機
弩矢有所穿近者輒射之以水銀為百川江河大海機
相灌輸上具天文下具地理以人魚膏為燭度不滅者
乆之漢書劉向傳始皇塟酈山之阿下錮三泉上崇三
墳其髙五十餘丈周迴五里有餘石槨為㳺館人膏為
燈燭水銀為江海黄金為鳬鴈項籍燔其宫室營宇往
者咸見發掘其後牧兒亡羊羊入其鑿(師古注鑿所/謂穿冡藏者)牧
者持火照求羊失火燒其藏槨漢舊儀始皇使丞相李
斯將天下刑人徒隸七十二萬人作陵三十七歳深極
不可入奏之曰丞相臣斯昧死言臣所將隸徒治驪山
者已深巳極鑿之不入燒之不然叩之空空如下天状
制曰其旁行二百丈乃止水經注始皇大興厚塟營建
冢壙於麗戎之山斬山鑿石旁行周迴三十餘里墳髙
五丈項羽入關發之以三十萬人三十日運物不能窮
關中盜賊銷槨取銅牧人尋羊燒之火延九十日不能
滅博物志始皇陵在驪山泉本北流障使東西流又運
取大石於渭北渚故歌曰運石甘泉口渭水為不流千
人唱萬人謳金陵餘石大如塸土屋其餘功力皆如此
類两京道里記陵髙一千二百四十尺内院周五里外
院周十一里俗呼當陵盖以南嶺作望峯言築陵望此
為凖都穆驪山記始皇陵内城周五里舊有門四外城
周十二里其阯俱存自南登之二邱並峙人曰此南門
也右門石樞猶露土中陵髙可四丈昔項羽黄巢皆嘗
發之老人云始皇塟山中此特其虚冢
子嬰墓臨潼縣志子嬰扶蘓墓在新豐西北隅
鐘官城元和郡縣志一名灌鐘城在鄠縣東北二十五
里秦始皇収天下兵器銷為鐘鐻處
藍田關元和郡縣志在藍田縣東南九十八里括地志
即秦嶢關也史記髙帝紀秦王子嬰遣将拒嶢關沛公
引兵繞嶢關踰蕢山擊秦軍大破之注應劭曰嶢山之
關李竒曰在上洛北藍田南武關之西水經注渥水西
逕嶢關北歴嶢柳城又魏土地紀嶢關地名嶢柳道通
荆州雍録藍田縣即嶢柳城也水經亦謂之青泥城嶢
山在縣南二十里故又名嶢關亦名藍田關通典七盤
十二䋫藍田之險路太平寰宇記後周明帝元年自嶢
關徙置青泥故城側改曰青泥關武帝建德二年改為
藍田關隋煬帝大業元年徙復舊所藍田關因縣為名
灰塠通志在渭南縣西南五里崇三十尺周一百歩俗
傳秦始皇焚書處
王翦墓通志在富平縣東四十里縣志翦墓左六冢相
傳為六國圖書毎歳二月八日鄉人望其墓若海市狀
(謹按關中陵墓志/作六月朔望日)城闕依然車馬交錯其上豈地氣使
然歟
孟姜女墓通志在同官縣北三里女迴山雍勝畧姜女
至長城㝷夫而迴卒於山下遂塟焉故地名女迴山
漢軹道亭通志在漢長安城東十三里漢書髙帝本紀
秦王子嬰素車白馬繫頸以組封皇帝璽符節降軹道
旁注蘓林曰亭名也
灞上雍大記在通化門東三十里灞河西岸漢王元年
十月沛公至灞上子嬰降文帝六年宗正劉禮為將軍
次灞上
樊鄉雍録在長安城南水經注樊川即杜之樊郷也漢
祖至櫟陽以將軍樊噲灌廢邱最賜邑於此鄉也
霸陵亭史記李廣傳李廣家居數歳廣與故潁隂侯孫
居藍田山中射獵嘗夜從一騎出從人田間飲還至霸
陵亭霸陵尉醉呵止廣廣騎曰故李將軍尉曰今將軍
尚不得夜行何乃故也廣宿亭下
朱博村通志去杜祠三里朱博丞相故里也在華巖寺
北倚少陵下瞰終南
霸橋咸寧縣志在府城東北二十里霸橋鎮水經注霸
水有橋謂之霸橋初學記漢作霸橋以石為梁漢書王
　莽傳莽更名長存橋三輔黄圖霸橋跨水作橋都人送
　客至此折柳贈别開元遺事長安東霸陵有橋來迎去
　送至此黯然故人呼為銷魂橋元和郡縣志隋開皇三
　年造更以石為之長安志唐景龍二年仍舊所為南北
　兩橋通志漢霸橋在長安城東二十里霸店南北兩橋
　以通新豐道唐霸陵橋在京兆通化門東二十五里元
　時山東唐邑人劉斌修築凡一十五虹長八十餘步濶
　二十四尺中分三軌旁翼兩欄有華表鯨頭鼇首築隄
　五里栽柳萬株逰人轂擊肩摩為長安壯觀咸寧縣志
　宋時橋記韓縝重修元季又嘗修葺明成化六年布政
　使余子俊増修今沙石壅塞遺阯僅存
本朝康熈六年造大小船各一以濟渡水落架木為橋别
　有渡入藍田路
　文帝霸陵咸寧縣志在白鹿原東北厓去城四十里史
　記孝文帝本紀帝治霸陵皆以瓦器不得以金銀銅錫
　為飾不治墳欲為省毋煩民注應劭曰因山為藏不復
起墳山下川流不遏絶也就其水名以為陵號水經注
霸水左合滻水歴白鹿原東即霸川之西故芷陽矣漢
文帝塟其上謂之霸陵元和郡縣志白鹿原亦謂之霸
上王仲宣詩曰南登霸陵岸迴首望長安即此也通志
霸陵在霸水東因山為墳道南有秦時銅人十二董卓
鑄以為錢餘二枚尚存即薊子訓與老人摩挲銅狄處
㑹典漢文帝陵陜西咸寧縣祭
宣帝杜陵通志在咸寧縣境漢書宣帝本紀元康元年
春以杜東原上為初陵更名杜縣為杜陵徙丞相將軍
列侯吏二千石訾百萬者杜陵元帝本紀初元元年春
正月孝宣皇帝塟杜陵三輔黄圖帝在民間時好逰鄠
杜間故塟此長安志杜陵之制正方詢之居人毎方二
十歩據地六十畆四面去陵十餘歩皆有觀闕基阯漢
書外戚孝宣皇后傳孝宣王皇后合塟杜陵稱東園㑹
典漢宣帝陵長安縣祭
許后少陵咸寧縣志宣帝許后塟杜陵南園謂之少陵
漢書外戚傳注顔師古曰即今所謂小陵者長安志少
陵原南接終南北至滻水西屈曲六十里入長安縣界
即漢鴻固原也通志唐杜甫居少陵即此
韓信墓通志在古長安城東三十里新店墓前有廟
樊噲墓咸寧縣志在神禾原
夏侯嬰墓通志在咸寧縣東臨霸水史記夏侯嬰傳注
索隱曰三輔故事云嬰墓在飲馬橋東大道南俗謂之
馬塜博物志云公卿送嬰塟至東都門外馬不行掊地
悲鳴得石槨有銘曰佳城鬱鬱三千年見白日吁嗟滕
公居此室乃塟之
丙吉墓咸寧縣志在府城東南三十里新莊村俗呼塌
塜
張安世墓咸寧縣志在城南八里
蕭望之墓通志在府城東南五里
董仲舒墓咸寧縣志在城内胭脂坡下長安志下馬陵
在萬年縣南六里韋述西征記本董仲舒墓李肇國史
補曰昔漢武帝幸芙蓉園即秦之宜春苑也毎至此墓
下馬時人謂之下馬陵歳月深逺誤傳為蝦蟆陵
棘門長安志在咸陽縣東北十六里漢文帝後二年徐
厲為將軍次棘門孟康曰在長安北秦時宫門也三輔
黄圖棘門在横門外
西渭橋咸陽縣志在縣東南百歩漢書武帝本紀建元
三年初作便門橋注服䖍曰在長安西北茂陵東去長
安二十里師古曰便門長安城南面西頭第一門作橋
跨渡渭水以趨茂陵其道易直即今所謂便橋是其處
也水經注渭水上有便門橋與便門對直通典便門橋
亦曰便橋雍録武帝作茂陵在渭北興平縣西南十里
秦世已有中橋可趨興平迂迴難逹便門在長安西於
趨陵得以云便漢元帝欲御樓船用薛廣徳諫舍船從
橋即此唐太宗初即位幸城西與頡利盟於便橋之上
則橋在城西長安志唐末廢乾徳四年重修後為暴水
所壊淳化三年徙置孫家灘至道二年復修於此咸陽
縣志漢名便橋唐名咸陽橋今廢秋作橋水漲用船其
地以橋名亦以渡名明嘉靖間以舟為浮橋又曰咸陽
古渡
髙帝長陵通志在咸陽縣東三十里亦曰長山其北有
蕭城蕭何築以守長陵漢初徙關東豪族以奉陵邑長
陵茂陵各萬户皆屬太常不隸於郡長陵令秩千鐘陪
塟諸臣蕭何張良曹參紀信在其東史記髙祖本紀十
二年四月塟長陵注皇甫謐曰長陵山東西廣百二十
丈髙十三丈在渭水北去長安三十五里漢書髙后本
紀六年夏六月城長陵注張晏曰起縣邑故築城也師
古曰此説非也黄圖云長陵城周七里百八十歩因為
殿垣門四便殿掖庭諸宫寺皆在中是即就陵為城非
止謂邑居也皇覧髙帝吕后山各一所外戚世家注關
中記曰髙祖陵在西吕后陵在東漢帝后同塋則為合
塟不合陵也諸陵皆如此長安志關中記曰長陵城有
西北南三面東面無城陪塟者皆在東徙關中大族萬
家以為陵邑通志戚夫人墓在長陵之東
惠帝安陵通志在咸陽東三十五里周之程邑也史記
吕后本紀注皇覧云山髙三十二丈廣袤百二十歩皇
甫謐曰去長陵十里長安志關中記曰徙關東倡優樂
人五千户以為陵邑善為啁戲故稱女啁陵也
昭帝平陵通志在咸陽縣東北一十三里漢書昭帝本
紀元平元年六月塟平陵三輔黄圖平陵去茂陵十里
帝初作壽陵石槨廣一丈二尺長二丈五尺無得起墳
陵東北作廡長三丈五歩外為小厨裁足祠祀萬年之
後掃地而祭
元帝渭陵通志在咸陽縣東北一十三里漢書元帝本
紀竟寧元年七月塟渭陵水經注渭陵非謂元帝陵盖
在渭水之南故曰渭陵也
成帝延陵雍録在咸陽縣西北一十三里漢書成帝本
紀綏和二年四月塟延陵三輔黄圖王莽時遣使壊渭
陵延陵罘罳曰毋使民復思也又以黒色洿其周垣
哀帝義陵雍録在咸陽縣西八里漢書哀帝本紀元壽
二年秋九月塟義陵平帝本紀元始元年詔義陵民冢
不妨殿中者勿發
平帝康陵通志在咸陽縣西二十五里漢書平帝本紀
元始五年冬十二月塟康陵三輔黄圖在興平原口
趙王如意墓通志在咸陽縣東北二十五里吕后陵西
蕭何墓通志在咸寧縣東北三十里史記蕭相國世家
注東觀漢記云蕭何墓在長陵東司馬門道北百歩
曹參墓通志在咸陽縣東北二十五里
周勃墓通志在咸陽縣東四十里水經注鄭國故渠逕
周勃冢南渠東南謂之周氏曲
馮唐墓通志在咸陽縣東北八里
揚雄墓通志在咸陽縣揚雄家牒子雲天鳯五年卒塟
安陵陂上新論揚子雲在長安亡其兩男皆歸塟於蜀
遂困乏病卒以貧困故塟長安妻子棄其墳墓歸蜀
武帝茂陵通志在興平縣東北一十七里漢書武帝本
紀後元二年三月塟茂陵關中記漢諸陵皆髙十二丈
方百二十歩惟茂陵髙十四丈方一百四十歩徙民者
凡七陵長陵茂陵各萬户餘皆各五千户
李夫人墓長安志亦名習仙䑓髙二十丈周一百六十
歩在縣東北一十六里漢書外戚傳夫人卒上以后禮
塟焉水經注茂陵西北一里即李夫人塜塜形三成世
謂之莢陵一作萊陵三輔黄圖李夫人墓在茂陵西北
一里俗名英陵亦名集僊䑓(謹按莢萊以字形相近/而誤稱未知孰是也)
衛青墓長安志在興平縣東北一十五里崇二十丈漢
書衛青傳青尚平陽公主與主合塟起冢象廬山注師
古曰在茂陵東次去病冢之西
霍去病墓長安志在興平縣東北一十九里崇二丈漢
書霍去病傳去病元狩六年薨上發屬國元甲軍陳自
長安至茂陵為冢象祁連山
公孫宏墓通志在興平縣東北一十里
霍光墓通志在興平縣茂陵東南一里漢書霍光傳地
節二年光薨諡曰宣成侯發三河卒起冢置園邑三百
家禹既嗣侯太夫人顯改光時所自造塋制而侈大之
馬融墓興平縣志在縣西南三十里按馬融嘗居扶風
茂陵卒塟於此故有墓俗名為馬蓮冢後漢書馬融傳
融年八十八延熹九年卒於家遺令薄塟
丁蘭墓興平縣志在縣東北一十里蘭河内人有孝行
卒塟於此
鴻門通志在臨潼縣東三十里史記項羽本紀項羽兵
在新豐鴻門沛公從百餘騎見項王至鴻門雍録鴻門
也者驪山之北十里而新豐之東十九里也地有坂横
亘大道中鑿隧路以為門徑故曰鴻門縣志今地有鴻
門堡
櫟陽鎮臨潼縣志在縣北五十里即塞王司馬欣所都
自髙祖移都長安遂廢後為鎮
新豐鎮臨潼縣志在縣東北二十里即漢髙祖所立新
豐故地史記髙祖本紀十年更名酈邑曰新豐水經注
髙祖象舊里制新邑立城社樹枌榆令街庭若一
露䑓雍録顔師古曰在今新豐縣南驪山之頂有露䑓
鄉極為髙顯猶有文帝所欲作䑓之處十道志曰漢文
帝罷露䑓於此然則驪山露䑓文帝己有成基而惜費
不肯竟役者也
三田村通志在臨潼縣田真田慶田廣兄弟分而復合
荆花再生即此墓在村内
太上皇陵通志在臨潼縣東北七十五里漢書髙帝本
紀十年秋七月塟太上皇萬年注師古曰髙祖初居櫟
陽故太上皇在櫟陽十年塟其北原起萬年邑置長丞
三輔黄圖其後在東者太上皇西者昭靈后也
馮衍墓通志在臨潼縣東一十四里後漢書馮衍傳自
論以新豐之東鴻門之上壽安之中地勢髙敞四通廣
大南望酈山北屬涇渭東瞰河華龍門之陽三晉之路
西顧酆鄗周秦之邱宫觀之墟通視千里覧見舊都遂
定塋焉長安志墓崇二丈
渭橋渡通志在髙陵縣南十五里霸水合渭之處漢髙
祖造以通櫟陽之道史記景帝紀景帝五年作陽陵渭
橋注索隱曰渭橋在長安東北通髙陵路初學記漢造
西渭橋東渭橋以木為柱通鑑唐建中四年劉德信入
援以東渭橋有積粟進屯此橋興元元年韓滉運米百
艘餉李晟進至東渭橋通志今橋廢用舟濟故以渡名
景帝陽陵通志在髙陵縣西南三十里鹿苑原上史記
孝景帝本紀孝景四年後九月以弋陽為陽陵五年三
月作陽陵注索隱曰豫作壽陵也皇甫謐曰陽陵方百
二十歩髙十四丈去長安四十五里漢書景帝本紀五
年春正月作陽陵夏募民徙陽陵賜錢二十萬後三年
二月癸酉塟陽陵漢書外戚傳孝景王皇后武帝母也
合塟陽陵
張耳墓通志在髙陵縣西李趙村
陳平墓通志在鄠縣南十里方勝村
婁敬墓通志在鄠縣北五里婁村
射鴈䑓通志在藍田縣北二十里漢將軍李廣之莊也
廣屏居藍田山下出獵見草中石以為虎而射之中石
沒羽今挂弓樹尚存地名官莊
李陵母墓通志在涇陽縣西北三十里仙法村
第五倫墓通志在涇陽縣西五十一里清谷口北
季布墓盩厔縣志在縣西啞栢鎮西南三里
蔡順墓渭南縣志在縣東南孝子村順汝南人西漢末
避地入長安遯處此里歿遂塟焉
三國駱谷道通志在盩厔縣西南一百二十里三國志
曹爽傳魏正始四年曹爽發六七萬人從駱谷入行數
百里不得進元和郡縣志甘露三年蜀將姜維出駱谷
圍長城即此道近代廢塞武德七年復開雍録髙祖於
此立關通梁州名駱谷關續通典自長安取駱谷路至
興元府六百五十二里太平寰宇記東北自鄠縣界西
北逕盩厔縣又西南入駱谷出谷入洋州興勢縣界漢
魏舊道也通鑑地理通釋南口曰儻谷北口曰駱谷長
安志駱谷關在京兆府盩厔西南一百二十里武德七
年開駱谷道以通梁州在今關北九里貞觀四年徙於
此盩厔縣志西駱谷在縣西南三十里谷南八十里為
十八盤嶺又南下十里至河底為故駱谷關明設二巡
司於山谷不設守兵盜起路遂塞
晉净土樹名山記在髙陵縣南八里俗傳西域鳩摩羅
什憇此遂生兹樹二月開如楊花八月結實状如小栗
殻中皆黄土
後秦姚萇墓髙陵縣志在縣西北十里積灰為之方幾
一里俗稱灰堆坡十六國春秋後秦録姚萇塟原陵姚
興塟偶陵
赫連䑓通志在涇陽縣西三十里赫連勃勃駐兵所在
今橋底鎮東有遺阯
魏王樓耀州志姚萇兄姚襄所建今故阯存四望俱石
山竒峭如屏障然樓南有襄教軍塲考晉書襄招集北
地戎夏歸附者五萬餘户是時北地王徙泥陽後襄與
帝置有二石人卓立即郡門所在人稱為石婆婆原
周文帝成陵通志在富平縣鳯凰山宋太祖建廟於陵
前周書文帝本紀太祖文皇帝魏恭帝三年冬塟於成
陵皇后列傳元皇后合塟
隋定官石鄠縣志隋唐間隕於鄠縣人家園中化為巨
石移府城九街唐時舉人就試以鐵釘釘之騐其中否
後置藩署以卜官云官清而顯者釘之入否則弗入因
號定官石
宜壽城通志在盩厔縣南三十里即隋之宜壽宫城也
髙熲墓通志齊國公髙熲墓在醴泉東五十里
唐韓莊通志即韓退之城南雜題又送符城南讀書之
處也莊在韋曲東皇子陂南引陂水為南塘後為里人
楊氏所有穿洞起閣引泉落池
第五橋長安縣志在縣南二十里沈橋里以姓得名通
志韋曲之西有華嚴寺寺西有鴈鶩陂陂西北有第五
橋杜甫詩不識南塘路今知第五橋
三橋長安縣志在縣西二十里唐書李晟傳唐興元元
年上自興元還長安李晟戎服謁見於三橋通鑑乾寧
二年上幸石門李克用遣騎三千駐三橋為備禦
杜如晦墓長安志在萬年縣南三十里
顔師古墓長安志在縣南三十里關中陵墓志師古從
太宗征髙麗卒塟長安城南(謹按今地/在咸寧界)
郭敬之墓咸寧縣志在城南二十里苗晉卿郭敬之神
道碑天寳三載終於京師塟京兆少陵原公之子子儀
追贈太保
渭城雍録咸陽之東境也唐世有事西域故行役者以
出陽關為言既渡渭以及渭城則趨玉門陽關者皆由
此始故王維詩隨地紀别而曰渭城陽關其實霸橋折
柳故事也(唐王維渭城曲渭城朝雨浥輕塵客舍青青/柳色新勸君更進一杯酒西出陽關無故人)
元丞相墓通志在咸陽縣白居易元㣲之墓志太和五
年七月薨於位六年七月附塟於咸陽洪瀆原從先兆
宅也
馬嵬堡興平縣志在縣西三十里上有楊貴妃墓晉書
苻堅載記晉太元十一年苻驎保據馬嵬為姚萇所破
姚興載記太元十九年苻登自六陌趣廢橋後秦姚詳
據馬嵬堡以拒之雍録馬嵬有故城在雍都西九十里
唐置驛元宗幸蜀貴妃楊氏死於此白居易詩曰西出
都門百餘里是也通志貴妃粉出馬嵬坡上土白如粉
(唐劉禹錫馬嵬行緑野扶風道黄塵馬嵬驛路邊楊貴/人墳髙三四尺乃問里中兒皆言幸蜀時軍家誅佞偉)
(天子舍妖姫羣吏伏門屏貴人牽帝衣低回轉美目風/日為無暉貴人飲金屑倐忽舜英暮平生服杏丹顔色)
(真如故屬車塵巳逺里巷來窺覷共愛宿籹妍君王畫/眉處履綦無復有履組光未㓕不見巖畔人空見凌波)
(襪郵童愛踪跡私手解鞶結傳看千萬眼縷絶香不歇/指環照骨明首飾敵連城將入咸陽市猶得賈胡驚李)
(商隱馬嵬詩海外徒聞更九州他生未卜此生休空聞/虎旅鳴宵柝無復雞人報曉籌此日六軍同駐馬他時)
(七夕笑牽牛如何四紀為天子不及盧家有莫愁温庭/筠馬嵬詩穆滿曽為物外逰六龍經此暫淹留返魂無)
(騐青燐㓕埋血空生碧草愁香輦却歸長樂殿曉鐘還/下景陽樓甘泉不復重相見誰道文成是故侯鄭畋馬)
(嵬坡詩肅宗逥馬楊妃死雲雨雖亡日月/新終是聖明天子事景陽宫井又何人)
零口鎮臨潼縣志在縣東北四十里又曰泠口泠水至
此入渭通鑑唐天復初朱全忠入關自赤水進至零口
西續通典昭應縣界有零口盖古鴻門地
段秀實墓通志在臨潼縣西十五里斜口鎮道北有祠
祠北二里西偏有墓
黄畨綽墓臨潼縣志在縣東北三十里
一行禪師墓長安志在銅人原明皇幸温湯過其塔前
駐馬徘徊
鹿䑓城通志在髙陵縣南二十五里有果園名鹿苑唐
析置鹿苑縣有鹿䑓祠在鹿苑原上百姓祈禱水旱有
騐號鹿䑓將軍元末李思齊築城戍此
渭橋鎮髙陵縣志在縣南十五里長安志即李晟屯兵
處
李晟墓通志在髙陵縣西南十里裴度李忠武王神道
碑公以貞元九年薨塟於髙陵奉正原
巢閣通志在鄠縣西七里白樂天讀書處村名割耳莊
有白沙諸泉滙為湖後長安逸民張光裕建閣馮從吾
講學其上
　石門精舍通志在藍田山石門寺王維嘗逰於此
　藍橋通志在藍田縣東南五十里跨藍峪水上即尾生
　期女子不至抱柱而死及裴航得玉杵臼娶雲英處通
　鑑唐中和元年將軍楊復光與朱温戰敗之遂至藍橋
　而還胡三省注藍橋在藍田關南藍田縣志其橋乆廢
　明有羽士鎔鐵為鍊飛空如虹行人便之重建藍橋碑
　記藍橋介商盤之間三秦阨塞豫楚要衝古有橋重修
　鐵鍊明季燬於賊
本朝康熙乙已重修亘八丈六尺南岸即雞頭關北慿山
　峽壘石為馬頭増二鍊上翼闌干下支巨木
　王維墓唐書王維傳維别墅在輞川終塟其西陳文燭
　逰輞川記藍田飛雲山前數里為清凉寺寺門西數百
　歩有墳為維母博陵縣君崔氏及右丞墓
　德宗崇陵通志在涇陽縣西北四十里嵯峨山唐書憲
　宗本紀永貞元年十月已酉塟神武聖文皇帝於崇陵
　宣宗貞陵通志在涇陽縣西北六十里仲山唐書懿宗
本紀咸通元年二月丙申塟聖武獻文孝皇帝於貞陵
髙祖獻陵通志在三原縣東北四十三里陪塟太妃公
主諸王等二十五人唐書太宗本紀貞觀九年十月庚
寅塟太武皇帝於獻陵
敬宗莊陵通志在三原縣東北三十里唐書文宗本紀
太和元年七月癸酉塟睿武昭愍孝皇帝於莊陵
武宗端陵通志在三原縣東北三十里唐書宣宗本紀
㑹昌六年八月壬申塟至道昭肅孝皇帝於端陵
于志寧墓神道碑麟徳二年薨於東都安衆里之私第
乾封元年十一月塟於雍州三原縣萬壽鄉清池里
臧懷恪墓通志在三原縣顔真卿神道碑開元十二年
二月薨於鄯城官舍冬十月遷於京兆府三原縣北原
(謹按顔真卿臧懷恪神道碑今/在墓上旁為懷恪子希晏墓)
半日村通志在渭南縣東五里新豐原太平寰宇記此
村以山髙蔽虧陽光僅及其半唐郎士元為渭南尉置
别業於此
白居易故里通志在渭南縣東紫蘭村
王忠嗣墓渭南縣志在縣東南廣鄉原北麓(謹按王忠/嗣神道碑)
(元載撰王縉書今/移置縣西郭門外)
白居易墓通志在渭南縣東北一十五里與弟行簡敏
中三墓並列居易自撰墓志居易以㑹昌六年終於東
都履道里私第春秋七十有五以某年月日塟於華州
下邽縣臨津里北原附侍御僕射二先塋也
魏徴故里通志在富平縣境有左右鵝鴨池
美原鎮富平縣志在縣東北六十里即唐美原縣阯當
宜君白水蒲城富平四縣之交
中宗定陵通志在富平縣龍泉山唐書睿宗本紀景雲
元年十一月已酉塟孝和皇帝於定陵
代宗元陵長安志在富平縣西北三十里檀山唐書徳
宗本紀大厯十四年十月已酉塟睿文孝武皇帝於元
陵
順宗豐陵通志在富平縣東北三十里金甕山唐書憲
宗本紀元和元年七月壬寅塟至徳大聖大安孝皇帝
於豐陵
文宗章陵通志在富平縣天乳山唐書武宗本紀開成
五年八月壬寅塟元聖昭獻孝皇帝於章陵
懿宗簡陵通志在富平縣虎頭山唐書僖宗本紀乾符
元年二月甲午塟昭聖恭惠孝皇帝於簡陵
李光弼墓通志在富平縣西北三十里其弟光進墓亦
近焉
太宗昭陵通志在醴泉縣東北四十里九嵕山上唐書
太宗本紀貞觀十一年二月丁已營九嵕山為陵賜功
臣宻戚陪塋地及秘器文獻通考貞觀十八年帝謂侍
臣曰昔漢家皆先造山陵既逹始終身復親見又省子
孫經營不煩費人功古者因山為墳此誠便事九嵕山
孤聳迥絕因而旁鑿可置山陵又佐命功臣義深舟楫
追念在昔何日㤀之漢氏將相陪陵又給東園秘器篤
終之義恩深意厚自今以後功臣宻戚及德業佐時者
如有薨亡賜塋地一所及秘器使窀穸之時喪事無闕
請陪陵塟者聴之以文武分為左右墳髙四丈以下三
丈以上若父祖陪陵子孫從塟者亦如之若宮人陪塟
則陵户為之成墳凡諸陵皆置留守領甲士與陵令相
知巡警左右兆域内禁人無得塟埋古墳則不毁之昭
陵在京兆府醴泉縣因九嵕層峯鑿山南深七十五歩
為元宫山旁架梁為棧道懸絶百仭繞山二百三十歩
始逹元宫門頂上亦起㳺殿文德皇后元宫有五重石
門其門外於雙棧道上起舍宫人供養如平常及太宗
山陵畢宫人亦依故事以閻立德奏乃止醴泉縣志唐
書貞觀十年十一月庚寅塟文德皇后於昭陵十一年
二月丁已營九嵕為陵則是陵未營而后先塟陵之營
因后也陵有獻殿有後殿山巔亦有㳺殿今俱廢惟陵
北存石屋三楹六駿列於左右及貞觀中擒服諸畨君
長頡利等十四人像琢石列之北司馬門内今皆不完
其周垣重門甬路故跡猶存
　(臣/)謹按林侗昭陵石蹟攷九嵕山在涇陽王橋鎮西
　地脉從崆峒來渭遶其前涇環其後而出其東岐梁
　西峙仲山嵯峨東障南則終南太乙天外列屏封内
　周迴百二十里陪塟諸王妃主勲舊畨將東西班列
　碁布有序他如諸畨君長擒伏歸降者刻石肖其狀
　貌深眼大鼻弓刀雜佩凡十四人拱立於享廟之前
　北闕之下石駿如生臣於乙未春三月以䕶送官兵
　入蜀迴途閲視涇陽龍洞渠道出醴泉得以周覧封
　域瞻拜元宫及陪塟諸臣冢墓其土人所稱丞相冢
　者魏徴墓也(在鳯凰山距/昭陵十里)英國公李勣墓(在西屯村/距昭陵二)
　(十五/里)衛國公李靖墓(在烟霞洞距昭/陵二十五里)乃當日詔凖漢
　衛霍故事起塜象隂山鐵山以旌殊功土人呼為上
　下三塜謂塜有三峯也其餘可攷者為蘭陵公主墓
　中書令馬周墓薛國公阿史那忠墓(並在下古村距/昭陵三十里)
　虞國公温彦博墓(在烟霞洞距昭/陵二十五里)申國公髙士亷墓
　國子祭酒孔穎逹墓内侍將軍張阿難墓(並在上占/村距昭陵)
　(三十/里)梁國公房元齡墓(在留束村距昭/陵二十五里)莒國公唐儉
　墓(在大陽村距昭/陵四十五里)鄂國公尉遲恭墓(在老軍營距昭/陵三十五里)
　褒國公段志元墓光禄卿姜遐墓(並在莊河村距/昭陵十五里)冠
　軍將軍許洛仁墓天䇿府記室薛收墓(並在新寨村/距昭陵三十)
　(里/)乙速孤昭祐墓乙速孤行儼墓(並在叱干村距/昭陵三十五里)吏
　部尚書張復允墓(在下巖峪村距/昭陵二十里)陸先妃墓(在西屯/村距昭)
　(陵三十/五里)凡二十有一餘俱茫昧難稽其塜有屹若崇
　山如英衛二公者有巉削如懸崖絶壁者有頂平如
　磐石者有下方上鋭漸削如浮圖者其他如堂如壘
　或僅賸圈墻或僅存石獸或巳蝕為田畆盡一日之
　力瞻拜不暇歸檢新舊唐書唐㑹要文獻通攷及志
　乘圖籍所載互有不同唐書僅録七十四人㳺景叔
　昭陵圖百六十四人(茍好善醴/泉縣志同)文獻通考百五十五
　人惟㑹要所録百六十七人比諸家較為詳具惟是
　當時各冢皆有穹碑夾以蒼松翠栢長楊巨槐下宫寢
　殿與表裏山河互相映帯一時君臣際㑹之隆生死
　同歸之誼可稱甚盛慨自朱梁盜發而後再歴千年
　髙䑓已傾曲池己平不但塜墓無存即金石文字亦
　皆剥蝕無有今可録者惟二十三碑而已因飭屬重
　加修飾並為清釐封域樹以宰木墓前古刻建以碑
　亭庻令樵牧牛羊知所禁避而先烈前徽得以貽諸
　永乆云
肅宗建陵醴泉縣志在縣正北三十里武將山唐書代
宗本紀廣德元年三月庚午塟文明武德大聖大宣孝
皇帝於建陵長安志建陵陪塟功臣一尚父汾陽郡王
郭子儀
太元洞通志在華原東五里耀州志唐孫真人思邈隱
居所也徃時逰者持火可深入今崩碍不能行洞下有
洗藥池二皆鑿石為者
柳公綽墓通志在耀州西北四十里其弟公權墓亦在
焉
令狐徳棻墓耀州志在州西北三里
令狐楚墓通志在耀州西北五里楚本州人唐憲宗時
為相卒塟於此綯楚之子墓亦在焉
宋四馬務長安志在興平縣東南二十里一曰飛龍務
次大馬務次小馬務次羊澤務地凡三百七十一頃南
渡渭河慶厯中為營田尋罷之其後民占佃簿籍散亡
不復歸於有司
相橋臨潼縣志在縣北六十里跨清水上宋相宼忠愍
公凖所建
呂通墓藍田縣志在縣北五里宋呂蕡先汲郡人任比
部郎中父通太常博士蕡過藍田愛其山川風景遂塟
通於藍田因家焉生大忠大防大鈞大臨舊有墓十五
明成化十九年修
元蕭㪺墓長安縣志蕭貞敏公墓在城南五十里子午
鎮
楊恭懿墓通志在髙陵縣南八里三陽寺前
郝忠定墓三原縣志在縣北二十里樓底原上忠定為
元五路軍民萬户冀國公名華善巴圖爾中書左丞郝
天挺父也
王寳寳墓通志在盩厔縣西南十里寳寳歿於國事贈
武德將軍盩厔子
明馮從吾墓長安縣志馮恭定墓在城南
康橋臨潼縣志在縣北八十里明劉瑾陷李夢陽武功
康海救之有義聲歸里時潼令為橋於漆水渡之因名
呂柟墓馬理呂文簡公墓志公以嘉靖辛丑秋卒甲辰
七月塟於邑城之艮隅
王九思墓通志王檢討墓在鄠縣西北二里仁和里
龍橋通志在三原縣北門外兩城對峙中貫清水河河
上有橋建隆四年清河泛漲橋圮明萬厯二十年邑人
少保温純建大石橋三洞髙八九丈袤十餘丈兩傍砌
石欄南北各建石坊下有龍潭故名
王恕墓通志王端毅公墓在三原縣西北二里正徳四
年勅修
馬理墓通志在三原縣西北五里薛應旂馬光禄墓志
嘉靖三十六年十月塟公於丁村塋
温純墓通志在三原縣西北五里
柴家關盩厔縣志在縣南㣲東三百六十里自黒水谷
歴桃李坪爛柴灣石牛灘逾柳葉河登峻逾險至老虎
坡梨樹坪小王澗一堵牆越秦嶺六十里置關道通洋
縣明正徳十六年設巡司今裁
十八盤關盩厔縣志在縣西南入駱谷八十里十八盤
嶺上倣前駱谷關故境稍為變置道通西鄉鳯縣明正
徳十六年設巡司及弓手先是山險人稀仇盜肆害設
官後患息今裁
湭水橋通志在渭南縣西門外跨湭水上萬厯三十一
年建甃石為梁廣二丈二尺髙一丈五尺長二十丈下
為門者十
孫丕揚墓通志在富平縣西二十里三里村
金鎻關同官縣志在縣北三十里神水峽有東西二路
　一通延綏榆林一通寧夏甘肅道從石峽出絶壁千尺
　為榆塞秦關襟喉要地耀州志嘉靖三十年巡撫張珩
　議以鄜州南下省城金鎻關至為衝要宜築城戍守以
　防套宼突犯從之三十二年築關城置巡司今革設守
　備移入耀城内
本朝張勇墓王宏撰張襄壯侯墓志康熈二十三年卒二
　十四年塟於咸寧縣東南鳯栖原
　
　
　
　
　
　
　
　
　　關中勝蹟圖志巻八
欽定四庫全書
　闗中勝蹟圖志巻九
　　　　　　　　　　　陜西巡撫(臣/)畢沅撰
　　地理
同州府釋名路史春秋地圖同州為□國地州之取名
以此(謹按同州志城南九龍泉九/源同流故名亦足備一説)沿革一統志治在省
城東北二百四十里禹貢雍州之域戰國時魏臨晉邑
秦置臨晉縣漢屬左馮翊後漢建安初為馮翊郡治晉
改縣曰大荔後魏太和十一年置華州及華山郡改縣
曰華隂西魏改郡縣皆曰武鄉改州曰同州元和郡縣
志禹貢云漆沮既從灃水攸同言二水至此同流入渭
城居其地故曰同州也隋開皇初廢郡存州大業初改
縣曰馮翊改州為馮翊郡唐武德初復曰同州天寳初
曰馮翊郡乾元初復曰同州隸闗内道五代因之宋曰
同州馮翊郡定國軍節度屬永興軍路金屬京兆府路
元初以州治馮翊縣省入屬奉元路明屬西安府同州
　府志
本朝雍正三年直隸陜西布政使司領縣四曰朝邑郃陽
　澄城韓城十三年改置同州府以州所治置附郭大荔
　縣復改華州直隸州及所領之潼闗縣為㕔華隂蒲城
　二縣並来屬焉又以耀州所屬之白水来附今共領縣
　八曰大荔朝邑郃陽澄城韓城華隂蒲城白水州一曰
　華州㕔一曰潼闗　府城通志城昉於秦盖厲共公滅
　大荔而築者元魏改州治於李潤堡刺史元燮表還馮
　翊舊城唐易為方城明嘉靖乙卯地震城圮重築周九
　里有竒髙三丈池深丈餘廣倍之門四東南曰大安西
　南曰普濟東北曰長寧西曰永定
　大荔縣同州府志附郭釋名魏晉縣名晋武帝以大荔
　戎築城於此因以名縣沿革
本朝雍正十三年升同州直隸州為府以州所治地置今
　縣(地理沿革/與府治同)
　朝邑縣釋名通志本南五泉西魏改朝邑元和郡縣志
　以北據朝坂故以為名沿革一統志治在府東三十里
　漢臨晉縣地後魏太和十一年置南五泉縣屬澄城郡
　西魏改曰朝邑隋屬馮翊郡唐初屬同州乾元三年割
　屬河中府改名河西大厯三年復曰朝邑仍屬同州五
　代宋金元明不改
本朝因之　縣城明景泰二年建嘉靖乙卯地震後重築
　周四里門五
　郃陽縣釋名通志本有莘國詩所謂在洽之陽也春秋
　晉為合陽邑漢以名縣水經注云城南有郃水縣取名
　焉沿革一統志治在府東北一百里漢縣屬左馮翊後
　漢初廢永平二年復置仍屬左馮翊晉因之後廢後魏
　太和二十年復置屬華山郡後周屬澄城郡隋屬馮翊
　郡唐武德三年割屬西韓州貞觀八年還屬同州五代
　梁改屬河中府後唐天成元年復故宋因之金貞祐三
　年改屬楨州元初復屬同州明不改
本朝因之　縣城西魏大統三年同州刺史王羆建後圮
　明正統十四年重築周八里有竒門四
　澄城縣釋名通志本春秋晉徵邑漢置徵縣後魏為澄
　城縣元和郡縣志徴澄同音後人悞為澄沿革一統志
　治在府北一百里漢徵縣屬左馮翊後漢廢晉為郃陽
　縣地後魏太平真君七年置澄城縣兼置澄城郡隋開
　皇初郡廢以縣屬馮翊郡唐屬同州五代梁改屬河中
　府後唐同光中復故宋金元明不改
本朝因之　縣城通志後魏時建周三里有竒門四
　韓城縣釋名通志本周韓侯國雍勝略隋置韓城縣以
　古韓國為名沿革一統志治在府東北二百二十里本
　古梁國戰國初魏少梁邑秦置夏陽縣漢屬左馮翊後
　漢因之晉屬馮翊郡後魏屬華山郡後省入郃陽隋開
　皇十八年改置韓城縣屬馮翊郡唐武德三年屬西韓
　州八年徙州治此貞觀八年州廢以縣屬同州天祐二
　年改名韓原縣五代梁改屬河中府後唐天成元年復
　曰韓城還屬同州宋因之金貞祐三年升為楨州元至
　元二年州廢六年以縣屬同州明不改
本朝因之　縣城通志詩溥彼韓城燕師所完者後無考
　唐王勃有登城樓寓望序金大定四年改置楨州修築
　之周四里百五十九歩門四
　華隂縣釋名通志本禹貢華隂地太平寰宇記漢改華
　隂以在太華之隂故名沿革一統志治在府南百六十
　里戰國魏隂晉邑秦恵文王六年更名寧秦漢髙帝八
　年改曰華隂屬京兆尹為京輔都尉治後漢建武十五
　年改屬宏農郡晉因之後魏屬華山郡隋屬京兆郡唐
　屬華州垂拱元年改曰仙掌神龍元年復曰華隂上元
　二年改曰太隂寳應元年復曰華隂五代金元明不改
本朝因之同州府志初屬華州雍正十三年改屬同州府
　縣城本隋唐舊址元至正十八年逹嚕噶齊托里巴修
　築明嘉靖四十二年重築周二里九分門三
　蒲城縣釋名太平寰宇記以縣東故蒲城為名也或云
　以縣東有蒲池即小蒲川沿革一統志治在府西八十
　里秦置重泉縣漢屬左馮翊後漢因之晉屬馮翊郡後
　廢後魏太和十一年置南白水縣屬白水郡西魏改縣
　曰蒲城隋屬馮翊郡唐初屬雍州開元四年改曰奉先天
　祐三年改屬同州後唐還屬雍州宋建隆中屬同州開
　寳四年復曰蒲城天禧四年改屬華州金元明不改
本朝因之同州府志雍正十三年改屬同州府　縣城通
　志西魏時建明景泰嘉靖間修周八里有竒門四
　白水縣釋名雍大記秦置白水縣以縣臨白水也沿革
　一統志治在府西北百三十里漢置粟邑縣屬左馮翊
　後漢初廢永元九年復置晉因之後廢後魏太和二年
　始置白水縣兼置白水郡隋郡廢以縣屬馮翊郡唐屬
　同州五代宋金元明不改
本朝雍正三年屬耀州同州府志十三年改屬同州府
　縣城通志相傳唐尉遲恭監築元末兵燹主簿丁華權
　移治於南臨川明洪武三年還舊治後屢修築周五里
　門四
　華州釋名通志州南有少華山東連太華故以取名焉
　沿革一統志治在府南百八十里周為鄭國春秋屬晉
　戰國為秦魏二國境秦置鄭縣漢屬京兆尹後漢因之
　晉屬京兆郡後魏太平真君元年置華州郡孝昌二年
　置東雍州西魏始改州曰華州隋開皇三年郡廢大業
　二年州廢縣屬京兆郡義寧元年復置華山郡唐武德
　初仍曰華州垂拱元年改曰太州神龍元年復故天寳
　初改華隂郡乾元初復故上元元年又改太州寳應元
　年仍曰華州屬闗内道乾寧四年升州為興德府光化
　三年復曰華州五代因之宋曰華州華隂郡兼鎮潼軍
　節度屬永興路金屬京兆路元以州治鄭縣省入屬奉
　元路明屬西安府
本朝雍正三年直隸陜西布政使司同州府志十三年改
　屬同州府　州城通志唐永泰元年節度使周智光建
　元至正中拓修明嘉靖乙夘地震城圮重築周七里有
　竒門四
　潼闗㕔釋名通志潼闗因地有潼水後漢設闗名明以
　名衛
本朝以名縣因闗舊名也沿革一統志治在府西北六十
　里漢華隂縣地後漢建武中始置潼闗明洪武七年設
　潼闗守禦千戸所屬陜西都司九年置潼闗衛屬河南
　都司永樂六年改隸中軍都督府
本朝改隸西安府雍正二年裁潼闗衛歸併同華等州五
　年置縣屬華州同州府志十三年改屬同州府　城垣
　通志宋熙寧中侍御史陳泊築明洪武五年重築後屢
　修北臨洪河東南跨麒麟山西南跨鳯象二山周一十
　七里有竒門六
　
　
　
　
　　闗中勝蹟圗志巻九
欽定四庫全書
　闗中勝蹟圖志巻十
　　　　　　　　　　　陜西巡撫(臣/)畢沅撰
　　名山
同州府商原在大荔縣北二十五里太平寰宇記水經
注云洛水南逕商原西俗所謂許原通典馮翊有商原
所謂商顔(謹按馮翊/即今府治)雍勝略許原一名髙原其地寛平
自蒲城連朝邑界近沮水之滸又名滸原通志許原一
名長虹嶺又名鐵䥥山西盡同州界絶於雒東經朝邑
絶於河延袤八十餘里
沙苑在大荔縣南十二里元和郡縣志一名沙阜東西
八十里南北三十里後魏大統三年周太祖與髙歡戰
于沙苑大破之人栽一樹以表其功今樹往往猶存太
平寰宇記唐置沙苑監在馮翊朝邑兩縣界唐末廢周
顯德二年於苑内牧馬在同州南二十五里同州志沙
苑在州南雒渭之間亦名沙海亦名沙澤其中坌起者
曰沙阜東跨朝邑西至渭南南連華州其沙随風流徙
不可耕植唐置沙苑監宋初置牧龍坊今為馬坊里明
初為郭駙馬草地産蒺藜果蓏亦佳於他産(己上/大荔)
華原山在朝邑縣西門外隋書地理志朝邑縣有朝阪
水經注洛水東南歴疆梁原俗謂之朝阪同州志華原
繞縣西而北以絶於河古河堧也一名朝阪亦謂之華
原山又紫陽山接華原西折而入於同州㡬二十里盖
即華原之傑出者(朝/邑)
梁山雍勝略在郃陽縣西北四十里東西横亘逶迤最逺望
之如屋梁水經注徐水出西北梁山郃陽縣志山上有石室
羅漢洞有泉曰天井曰龍泉曰璧水泉禱雨輒應又有東西
峪洽河橋頭河二水出焉山與韓城接界
飛浮山通志在郃陽縣東南四十里一名非山金史地
理志郃陽有非山雍勝略山在黄河中俗傳與河水為
升降上有子夏石室(已上/郃陽)
將軍山澄城縣志在縣北六十里上有秦武安君白起
廟山南有村曰社田相傳為起食邑居民有白姓者或
其苗裔歟
壺梯山通志在澄城縣西北五十里雲霧集輒雨雍勝
略山有雲門谷谷口若門水氣如雲故名
石門山澄城縣志在縣西北七十五里通志其麓有風
洞一名風谷其深叵測天將風洞中先有聲響振巖谷
風欲息則其響如初
臨髙原澄城縣志在縣南五十里宋名臣言行錄李忠
襄公顯忠初仕金知同州以計執金薩拉噶宻圖南歸
後由漢村經臨髙原奔夏通志原有泉曰龍泉味甘如
醴隋文帝在同州每取致焉(己上/澄城)
梁山在韓城縣西北九十里書禹貢治梁及岐詩大雅
奕奕梁山維禹甸之漢書地理志禹貢梁山在左馮翊
夏陽縣西北(謹按夏陽故/城在今縣南)魏土地記山在夏陽縣西臨
於河上水經注河水又南逕梁山原原自山東南出河
晉之望也太平寰宇記大梁山在韓城縣西五里又有
小梁山一稱少梁左傳僖公十五年秦晉戰於韓原雍
勝略即所謂少梁也
龍門山在韓城縣東北六十里書禹貢𨗳河積石至於
龍門慎子河下龍門其流駛如竹箭駟馬追弗能及尸
子龍門未闢呂梁未鑿河出孟門之上漢書地理志龍
門山在左馮翊夏陽縣北注顔師古曰龍門山其西在
今韓城縣北其東在今蒲州龍門縣北而河從其中流
出魏土地記梁山北有龍門山大禹所鑿通孟津河口
廣八十歩巖際鐫迹遺功尚存岸上並有祠廟水經注
河水南出龍門口昔大禹𨗳河積石疏決梁山謂此處
也三秦記龍門水懸船而行兩傍有山水陸不通龜魚
集龍門下數千不得上上則為龍括地志龍門山在韓
城縣北五十里此河西之山東與壺口隔水相望三才
圖㑹禹門禹貢龍門也亦曰禹門渡兩山壁立河出其
中廣百歩世謂禹鑿衛氏地圖記龍門山一名葑山形
如筆架又名筆架山山上多紫荆又名紫荆山自麓連
嶺約五里自東徂西約十里韓城縣志龍門在韓城東
北廣八十歩袤九里三分兩岸斷壁狀盡斧鑿髙者千
仞卑者數十百仞即梁山别麓其南俗呼禹王陵在大
河中浮於水面望之如河渚然極衝激不能浸沒人謂
與河為消長者非也盖禹鑿山時巨石墜中流沉凝固
結成邱阜耳衛氏地圖記上有觀音洞(在山絶頂相傳/霹靂一震山破)
(崖開觀音及諸羅漢石像自出因/就洞築室洞中常有雲氣覆之)玉鏡巖(在山正東白/石嶙峋上凌)
(霄漢河東百里/外一望輒見之)梯子崖(迤槖駞嶺西而北羊膓鳥道逕/桑園坡老虎嘴又北里許過攅)
(灘攀崖而上石磴層折謂之梯子崖由龍門登/禹閣連金門以至相工坪後之石城率由此道)金門(由/龍)
(門而上六七里又金門之右相工坪廣二丈/餘長四丈餘片石臨河相傳為大禹督工處)鴿子堂(在/金)
(門西岸半山間削壁屹立懸崖横峙形如帷幔又彷彿/梁欐下有石窟廣可五丈髙三倍仰攀無際俯臨無地)
(惟鴿鳥累百/栖息其中)鏵鎡山(韓城縣志在縣北七/十里即龍門西山)
大象山名勝志在韓城縣西北二里出西郊即得山麓
澽水南旋山勢起伏如象之飲於潭縣志象山南有師
嶺山形如師子臨於潭躨跜欲動
蘇山韓城縣志在縣西北五里許有漢蘇武墓故以名
山古徑盤曲而上有老柏三百餘柯皆南向
横山名勝志在韓城縣西北二十里迤川西北羣峰沓
互宅中邃處為横山石竒如砌澗底泉聲弄筑振環山
有石洞昔道士赫浄元羽化其中遺書錮碑底為人劚
取其藏書穴丹竈至今俱存
三峽山通志在韓城縣西北四十里水經注横溪水出
三累山其山層宻三成故俗以三累名山山下水際有
二石室盖隠者故居又崌谷側溪西北皆有石室昔子
夏教西河疑即此也
牡丹山韓城縣志在縣西北六十里多産牡丹開時紅
紫滿山香聞數十里土人采以為薪
五池山韓城縣志在縣西北萬峰中為岑凡五深巖邃
谷人跡罕至北池最逺去縣可百二十里西池次之東
南池又次之中池稍近亦且八十里俱有泉俗名海眼
山多松中池尤勝自麓及巔青葱夾路幽絶人寰舊志
稱為五峙者誤也
髙門原通志在韓城縣西南二十里司馬遷自序司馬
靳𦵏華池孫昌葬髙門水經注陶渠水南逕髙門南今
髙門東去華池三里括地志髙門原俗名馬門原韓城
縣志原在芝川西北梁山之麓有層阜秀出雲表(已上/韓城)
車箱谷太平寰宇記在華隂縣西南二十五里一名車
子渦去敷水谷七里深不可測祈雨者以石投之其中
有一鳥飛出應時獲雨
良餘山(一作/餘良)太平寰宇記在華隂縣西南三十里山海
經良餘水出良餘山
大敷谷華隂縣志在縣西南三十里一名羅敷谷曰大
敷者别於小敷也入谷三十里為相公嶺相近曰天臺
山曰竹谷
秦嶺華隂縣志在縣南屬華洛分壤之界西接華州東
抵潼闗懸崖叠嶂髙不可攀行者皆由曲徑
松果山太平寰宇記在華隂縣東南二十七里山海經
錢来之山西四十五里曰松果山濩水出焉北流注于
渭水水經注灌水出松果之上即今潼谷水華隂縣志
山通襄鄧之間道上有佛頭崖雲覆其頂輒雨其西曰
水谷又西曰靈谷泥泉水所出也
朝陽山通志在華隂縣東南三十里世傳漢楊震𦵏時
有大鳥至落翮於此又名留翎㠝華隂縣志山勢嵯峨
有大郎廟廟有二泉禱雨多應(己上華隂華謹按闗内/名山首稱  嶽位鎮華)
(隂縣境兹以體質龎鴻岡巒紛錯謹/别錄為一巻其縣内羣山仍載卷内)
堯山通志在蒲城縣北三十里水經注一名浮山舊圖
經云堯時洪水為灾諸山盡沒惟此山若浮蒲城縣志
堯山有靈應夫人祠池東有粧鑑泉西有龍池泉水清
泠不竭時或愆旱酌其水雩祭則雨山有仙蛻崖金皇
統九年六月大旱邑令馬揚禱於靈應祠雨大霈因増
修之以祠址狹隘命工鑿崖丈餘於堅石中得骸一軀
與石骨相附乃徙置舊崖之上為龕以奉之山南里許
有重山東有紅土坡下為溪頭溪東有嶧山
豐山長安志在蒲城縣西北三十里唐書地理志橋陵
在奉先縣豐山一名蘇愚山
金幟山雍勝略在蒲城縣西北三十里唐書地理志景
陵在奉先縣金幟山
金粟山蒲城縣志在縣東北二十五里唐書地理志泰
陵在奉先縣金粟山雍勝略唐明皇見金粟山有龍蟠
鳯翥之勢復近先塋謂侍臣曰吾千秋萬嵗後宜葬此
杜甫詩云金粟堆前松柏裏龍媒去盡鳥呼風又山有
碎石如金粟(己上/蒲城)
秦山通志在白水縣西北五十里東連黄麓西接荆岐
山路通鄜延環慶有暗門者最為險隘雍勝略小秦山
在白水縣相傳自古形勢阻隔不通往来後秦王經此
軍不得過王下馬拜山自崩解有路通中部宜君一名
馬蘭山隋書地理志白水縣有馬蘭山白水縣志山髙
八里許西北跨宜君東南跨白水縣之唐寨等村晉元
康六年盧水胡反郡尉張光戍馬蘭山即此
黄龍山白水縣志在縣東北六十里盤衍如龍土皆黄
色故名同州志山髙五里許跨澄城洛川白水三縣倉
帝陵在其下又東北十里為陽武山相傳為倉聖發靈
之地(己上/白水)
少華山雍大記在華州南十四里山海經太華山西八
十里曰小華山水經注華山西南有少華山華州志山
之中峯即少華峯東為獨秀峯一名玉女峯又東為小
敷峪入峪二十三里玉女廟東有金壺峽又十里曰蒼
坪又十里有仙人洞(張三丰與華陽/真人隠居處)其迤北近敷峪口
之峯曰阜頭山(州志在州東南十五里又名半截山亦/名復成山宋史五行志天禧五年五月)
(少華山前阜頭峯越八盤嶺摧䧟於石子坡東西五里/南北十里潰散墳裂踊起堆阜各髙數丈長若隄岸)
又東為構峪又南四十里至構嶺又三十里即秦嶺也
(文獻通考宋太平興國三年華州言秦嶺南石洞自開/遣吏馬文則秉炬視之入數十歩得丹砂子二百粒獸)
(形石六/以獻)搆峪口東為鳯谷山(華州志一名鳯居山在州/東三十里栁子鎮南東漢)
(辛繕隠此光武徴不至有大鳥髙五尺栖繕槐樹旬時/不去宏農太守以聞咸以為鳯三公避位辟繕不起人)
(因以名山山上有竹泉偃曝餘談開元中有鳯逐二龍/龍化清泉二道鳯憤而死山僧以石函瘞其骨為塔覆)
(之景泰癸酉石函露出上則刻景祐四年重修啟函鳯/脛骨長二尺圍可六寸股骨長五寸圍如脛骨其潔如)
(玉語云鳯喜食/龍腦故龍畏之)又東為三甲山又東為方山接華隂境
自少華峰而西為白石峪又西為潭峪(即白/龍潭)又西為水
峪又西為鄭南峰(在州西南十里/以古鄭縣名)又西為太平峪又西
為飛来峰又西為小山(一名五龍山通志在州南十里/山有風穴風出傷稼土人祀之)
(州志五峯蜿蜒相聚/岩間舊有鎮風㙮)又西為石隄峪(在州西南/十二里)自南入
峪曰五里泉又五里曰東岐溝又十里曰灰池又六里
為千崖二坌又二里為東西石門又十五里至秦嶺度
嶺十五里曰黒龍潭又五里為青岡坪(在州西南/七十五里)又東
南十五里為金堆城又南二十里為五勝溝(接雒/南境)自石
隄峪而西為栲栳山又西為赤隄峪(入峪有/胡盧潭)峪南二十
五里即秦嶺嶺之南曰桃坪(亦接雒/南境)自石隄之西南為
小柿原又南為短嶺自小柿原迤西曰栁村原其北曰
𤓰坡自𤓰坡而西南曰平原又南曰金堆峪可連秦嶺
南之金堆城自𤓰坡而西北有三坌坪其右曰喬峪喬
峪之麓有白龍泉黑龍泉又下曰千頃漫又迤北有原
曰龍王觜有白泉在龍王廟中澄清見底又西南有髙
堂嶺下有靈湫嶺以南有李峪又西曰澗峪澗峪之北
曰江村原西曰牛耳峪又西曰龍耳山又西曰箭峪(在/州)
(西南五十里山海經英山西五十二里曰竹山水經注/竹水南出竹山太平寰宇記竹水一名箭谷水州志箭)
(峪為竹朩繁植之區峪下為華/州原峪西為渭南界即古竹山)又南為獨孤氏坡接渭
南界
聖山通志在華州西南三十里赤水遵山而北曰聖山
川川以山名也唐書五行志永昌中赤水南岸大山移
東數百歩太平寰宇記垂拱四年飛土掩谷為山忽踊
四峰髙二百餘丈東西五六里南北七里後立聖山廟
於上通志相傳陳摶賣卜於此
喬谷通志在華州西南三十里𤓰坡西一名英山山海
經石脆山西七十里曰英山水經注禺水出英山太平
寰宇記一名王喬谷即王喬隠處俗謂之太公谷
符禺山通志在華州西南四十里龍耳山北山海經小
華山之西八十里曰符禺之山水經注符禺山出符禺
水太平寰宇記山在鄭縣西南髙一百丈華州志山即
今之澗谷(已上/華州)
象山潼闗衛志在治西南俗名蝎子山山上有田曰黎
家坪又稍東為鳯凰山髙聳獨峙因以為城又麒麟山
在治東南上有古寨有田千餘畆謂之上寨
虎踞山通志在潼闗東門外盤踞似虎
桃林塞通志在潼闗縣東書武成放牛于桃林之野左
傳晉侯使詹嘉處瑕守桃林塞杜注在宏農華隂縣東
潼闗元和郡縣志塞在靈寳以西至潼闗皆是地理通
釋自潼闗至函谷俱謂之桃林塞潼闗衛志自函谷至
此幽谷秘邃深林茂朩白日成隂又名雲潼闗又城東
南有牧牛山相傳即武王放牛處
秦嶺通志在潼闗縣南嶺以南即雒南界
禁峪潼闗衛志在城南三十里谷勢壁立望者禁足因
名近雒南界亦功令禁人往来之地廣明初黄巢陷虢
州張承範屯潼闗闗左有谷曰禁坑官軍㤀守即此綱
目集覽潼之右有禁谷平日禁人往来以𣙜征税一曰
禁坑亦曰禁溝
潼峪潼闗衛志在城南三十里峪口有老君洞水經注
灌水北流經通谷即述征記所謂潼谷也
黄巷阪潼闗衛志在城東北黄河南岸其阪隆起下望
闗城潘岳西征賦泝黄巷以濟潼水經注河水自潼闗
東北流水側有長阪謂之黄巷阪傍絶澗涉此阪以升
潼闗(己上/潼闗)
　
　
　
　
　
　
　
　
　關中勝蹟圗志巻十
欽定四庫全書
　闗中勝蹟圖志巻十一
　　　　　　　　　　　陜西巡撫(臣/)畢沅撰
　　名山
華隂縣華嶽縣志在縣南十里書舜典八月西巡守至
于西岳禹貢西傾朱圉鳥䑕至于太華周禮職方氏豫
州其山鎮曰華山左傳僖公十五年晉賂秦河外列城
五南及華山史記封禪書華山黄帝之所常遊與神㑹
白虎通華之為言穫也萬物成熟可得穫也風俗通華
者華也萬物滋然變華於西方也唐書地理志上元二
年改華山曰太山寳應元年復故名括地志華山古文
以為惇物洞天記華山名太極總仙之天即少昊為白
帝治西嶽上應井宿之精下鎮秦地之分野九域志華
山四州之際東北冀東南豫西南梁西北雍十字分之
四隅為四州述征記華山從麓至頂升降迂迴凡三十
三里太平寰宇記華嶽有三峰直上數千仞基廣而峰
峻叠秀迄于嶺表昭文館記上有三峰上接三光中有
石池二十八所上應二十八宿懷藴金玉蓄藏風雷為
大帝之别宮乃神仙之窟宅也雍勝略以西有少華山
故曰太華　登岳者發軔先玉泉(圖書編雲臺觀至玉/泉院一里雍勝略玉)
(泉在張超谷口其水色如漿相傳玉井滲出者因置玉/泉院魏光緒記玉泉院有祠祀希夷先生祠後石洞為)
(先生睡像左畔有山蓀亭隴蜀餘聞山蓀亭/踞盤石上玉泉環流有樹四株名無憂樹)出玉泉院
東南上為谷口(水經注從北南入谷七里又届一祠謂/之石養父母石龕木主存焉范守已記)
(两壁直立如削髙千仞谷底濶不盈尺寛/者或二三尋谷流轉折随山約五里許)至五里闗(圖/書)
(編自玉泉院至闗五里范守已記巨石突塞谷口/為石門人佝僂上若隧道然額曰通天第一門)桃林
坪(圖書編在/五里闗上)張超谷(楊嗣昌記五里闗南後漢書張楷/傳華隂山南有公超市性好道術)
(能作五里霧華岳圖一名仙谷以張超結廬改名今石/室依然峯麓名勝記一稱張超霧市谷内有卧仙坪内)
(石室為蛻骨所樵牧戲/其間有飛石来塞其穴)石羊城(名山記在張超谷西黄/初平叱石化羊處與兄)
(初起俱仙隐於/此又名仙谷)算塲蘆花池(雍勝略在張超谷中述異/記後魏道士宼謙之洞曉)
(渾天儀曽定天元五紀後随成公興去/棄其餘算籌化為葭荻即成蘆花池)壺公石室(峯麓/名勝)
(記在岳西北孤峯上石室可容十餘人有泉東北入霧/市谷東谷中即宼謙之算塲西谷中即修羊公石榻)
希夷峽(都穆記第一闗四里至方洞洞口斗崖百尺名/希夷峽其上𩔖穴乃其蛻骨所舊有垂鏁可攀)
(以上見骨盛木函色微紅香甚有人竊趾骨以去道士/憤之斷其鏁自是人不得上范守已記嘉靖末姚直指)
(一元遷葬于祠内香櫝下峽謹按/希夷蜕骨于明李復遷瘞  中)第二闗(都穆記希夷/峽西折四十)
(歩為第二關大石/中分若斧劈者)車箱潭(雍勝略在仙谷内十里水府/記華山車箱潭乃第七水府)
(也通志宋仁宗嵗遣使投玉/簡于此崇寧二年封豐潤候)甕谷(通志在華山西谷口/環抱如甕為商洛徑)
(道/)桃谷(通志在華山西入谷/八里為張果晒經處)牛心谷(通志在華山東即/楊震教授生徒處)
(峯麓名勝記其地多槐稱楊/震槐市山間多五色鶩鳥)文仙谷(通志在華山東/呂真君修道處)藏
馬谷(雍勝略在華山東漢武帝求仙有神馬自華山出/不見尋之在此谷石龕下故又名藏馬龕東北澗)
(中石上馬/跡尚存)黄神谷(通志與藏馬谷相近真人黄蘆子𨼆/居處華隂縣志内有黄龍潭旱則禱)
(焉宋封/廣潤侯)娑羅坪(都穆記第二闗行三里至娑羅坪土曠/而夷三才圖㑹有娑羅菴菴外東靣石)
(壁可數十丈鳴瀑掛壁而下范守已記山至是两壁各/縮約十餘丈谷滸寛平如几有遊者過此祈禱外有娑)
(羅樹/一本)上方峰(楊嗣昌記娑羅坪東對小上方又上為大/上方華岳圖洞天坪即娑羅坪其東絶巘)
(為上方峯突靣攀鏁險不可視非登岳要路雍勝略上/方白雲宮中方太淸宮下方雲臺宮皆在娑羅坪東峯)
(上因羽人/焦道廣建)甕肚峯(通志在華山中方上又有駕鶴軒在/中方半路唐開元記山突起如半甕)
(明皇嘉其髙迥欲于峯腹大鑿開元二/字填以白石令百餘里皆見因諫乃止)西元門(王履記/上方峯)
(攀鏁盡處有石罅號西元門此峯唐金仙公主駕鶴昇/仙處門則元宗覓金仙而鑿者也十大洞天記華山西)
(元洞周迴三十里名極/真洞天乃長春之境)八仙洞(都穆記在娑羅/坪西險不可上)繫馬峯
　　　(三才圖㑹娑羅坪北/望山頭有石如柱)十八盤(三才圖㑹踰娑羅坪至十/八盤山最陡者凡十有八)
　　　(折楊嗣昌記坪之上為盤最下三盤曰斗三/盤逆十八盤而上孤峯錯落山猶左右截也)青柯坪(圖/書)
　　　(編自希夷峽至此十里雍勝略在十八盤之上有青柯/館遊者至此舎輿易􁔾王履記至此山恰半入山来悉)
　　　(﨑嶔側塞夷者惟此楊嗣昌記坪在西/峯下迴塗曲磴浮蒼㸃黛宻如柯葉)寥陽洞(都穆記/青柯坪)
　　　(右范守巳記洞旁架木/為祠迤北皆石崖壁立)北斗坪(華岳圗青柯坪西冇峯/插天名北斗坪盖四毛)
　　　(女拜斗得仙之地壑謹按升岳塗徑自谷口至娑羅坪/尚屬山麓地多幽  曲澗上至青柯坪通計得二十里)
　　　(當山之半登陟者可肩輿以達凡上方以下諸峰皆環/繞於坪之左右者也至迴心石始攀鐵索以行至者畏)
　　　(險輒還故/曰迴心也)
　　　回心石(圖書編青柯坪左上里許喬宇記/路皆斜削絶壁攀鐵索至此始)千尺㠉(圖書/編青)
　　　(柯坪東上三里許水經注南至天井裁容人穴空迂迴/傾曲而上可髙六丈餘上者皆所由渉更無别路欲出)
　　　(井望空視明如在室窺牕也范守己記一峯直立劃焉/中崩如鋸曳痕左偃右覆人自壁中行濶尺許髙百餘)
　　　(尋/)百尺峽(圖書編在㠉上東北轉一里許水經注東上/百丈崖升降皆須攀繩挽葛以行范守巳記)
　　　(峯如前而殺壁益狭两腋摩壁石以行上有塊石撑之/若恐其復合者吳同春記峡頂有巨石如雲名雲頭石)
　　　二仙橋(喬宇記百尺峽東北行二里許靣崖執鏁足踏/木棧以漸東移横行百歩曰仙人橋過橋數轉)
　　　(為俯渭崖西為車箱崖/崖如車箱人縁輪以行)媪神洞(通志在二仙橋上洞内/恭懸)
(聖祖仁皇帝字扁額/御賜抱真二)老君犁溝(范守己記百尺峽上五里許石/壁插天若剗若削水霤一道自)
(上而下直若引繩深若發耜李之椿記犁險於㠉㠉暗/而犁突三才圖㑹一云離垢謂老君登華離却塵垢云)
胡孫愁(喬宇記自仙人橋東北行里許攀行六十歩曰/胡孫愁三才圖㑹崖壁竒峭上有鐵猨顰踞崖)
(畔/)雲臺峰(圖書編犁溝又行四里雍勝略两峰峥嶸四/面懸絶上冠景雲下通地脉嶷然獨秀有若)
(雲臺下有穴昔人入此東去云經黄河底上聞流水聲/峯側有長春石室峯麓名勝記貞觀中有道士杜懷謙)
(居此自號/長春先生)玉女牕(峯麓名勝記在雲臺南峯上有石門/入丈餘直上石窰如牕望見南峰明)
(星玉女之/别館也)神土巖(雍勝略在雲臺峰東南百歩周武帝/時道士焦道廣居雲臺峰帝親問道)
(因於谷口置雲臺觀道廣欲構房廊精思所感石上湧/出神土用盡復生于今尚然又仙油􁝑峯麓名勝記在)
(雲臺峰壁中焦道廣每設醮天降/油於此後道廣乗□去油不復生)試鑿穴(峯麓名勝記/在雲臺北峰)
(北面髙百丈深不可測穴邊一/石如鑿希夷先生蛻骨所也)公主峰(述異記與雲臺/峰相近漢南陽)
(公主避莽亂入山得/仙尚有朱履遺跡)竇谷(通志在華山東即王遥隐居/處谷中有王刁三洞雍勝略)
(仙人王遥刁自然登仙處上洞莫能到中洞有飛石遮/洞門下洞隠居者皆在其中相近有碧雲洞峯麓名勝)
(記下為碧雲溪宋有鄭雲叟翟士端/鄭明處羅隐之居此時稱四髙士居)白雲峯(峯麓名勝/記在岳東)
(北唐金仙公主修行之所名曰/白雲宮宮側有焦真人石洞)白羊峰(雍勝略在岳西/北五里層崖晃)
(朗洞石空濛昔有人隠此莫知姓名常乗白羊往来因/以名峯毎至三元八節及諸齋日即有神燈或三或五)
(見於/崖壁)焦公崖(峯麓名勝記焦公崖在岳東南真人焦孝/龍居此野火焚其菴坐火中徐起常于雪)
(中單/衾卧)毛女峯(雍勝略在岳西秦時宮人字玉姜入山隠/此峯上食柏飲水體生緑毛人常見之有)
(毛女洞洞中猶聞鼓琴之聲其西為太極總仙洞下有/車箱潭三十六小洞天記第三西岳華山洞周迴三百)
(里名總/仙洞天)擦耳崖(吳同春記自犁溝東轉至崖路僅/容趾下臨絶塹行則崖石擦耳)仙人
碥(范守已記自雲臺折而南行三里許吳同春記崖如/鑿塊挽鏁而上百餘歩名上天梯有赤白二圓形崖)
(下為金天洞循崖西南/行復半里許有三元洞)御道(范守巳記過仙人碥行亂/石上一石若蓮屏直立循)
(屏而度又一石稍濶為坊其上曰升嶽御道峯麓名勝/記漢武帝唐元宗曽由此因名今两旁有石臼乃當時)
(栽闌纒錦以遮危險者御道之右有白鹿龕漢武/内傳魯生女乗白鹿從王母而去故曰白鹿龕)蒼龍
嶺(圖書編自日月崖轉西南行三里許是為山脊水經/注至胡趨寺神像有童子之容從祠南歴夾嶺廣裁)
(三尺餘两箱崖數萬仞窺不見底祀祠有感則雲與之/平然後敢度猶須騎嶺抽身漸以就進故世謂斯嶺為)
(搦嶺王履記嶺凡两折中隆旁殺如背色正黑楊嗣昌/記古無闌砌今可平視其上石級合數之得二百四十)
(有六説鈴嶺盡為龍口冐一/大石有鑱曰韓退之投書所)鷂子翻身(圖書編過蒼龍/嶺又上行一里)
(許至其巔路忽絶由/崖下鑿折身反度)八公龕(范彤弧記度蒼龍嶺復循/髙崖下黄上黒有水泉積)
(雪樹最古者/曰將軍樹)上馬石(范守己記石嶺如馬脊自東踰石/而西若騙馬狀石两旁如削過石)
(復有一石亘跨嶺際為單人橋橋南銜石背而/上為通天門唐杜甫詩箭括通天有一門即此)宗土地
祠(三才圖㑹趨雲山崖有宗土地祠謂華為羣山之宗/也說鈴華岳有三麓首谷口次青柯坪次宗土地祠)
(祠在三峯之下相近有四仙菴三才圖㑹為/譚紫霄馬丹陽劉海蟾邱長春修煉之所)細辛坪(雍/勝)
(略在頂之西南隅方圓三四畆盡是細辛坪東過溪口/登巨石上有鐵坊曰太極東元門又自坪西行百餘歩)
(有洞曰/朝陽)
玉女峯(華岳圖在東峯右同阯而異巘昔有人見玉女/乗白馬入峯間集仙錄明星玉女居華山服玉)
(漿白日上昇許孚逺記玉女偃伏東峯之内若闔閣間/玉女殿在峯頂雪壁爍日范守己記有巨室若龜狀背)
(上叠石為玉女祠三才圖㑹龜腹刳/為石室舊有楊妓師事韓姑于此)醴泉(峯麓名勝記/在玉女祠旁)
(水微有酒香/為國之瑞)玉女洗頭盆(范守已記祠前度石梁而南/一石突兀廣二丈長十餘丈)
(有坎可容五斗水雍勝略祠前有五石臼水紺碧澄澈/不乾不溢又有玉女石馬甚靈異常夜聞嘶噉之聲三)
(才圖㑹洗頭盆前石裂可五尺以石投之食頃猶有聲/或云下通黄河范守己記石北泐可五寸其深不測是)
(為唐人/進簡處)
東峯(名山志朝陽峯也説鈴東峯/有三玉女在左石樓在右)三茅洞(三才圖㑹東/峯上有三茅)
(洞前為小殿殿左/有崖當東峯盡處)仙掌崖(雍勝略在東峯東北西京賦/綴以二華巨靈贔屭髙掌逺)
(蹠以流河曲西征賦眺華岳之隂崖睹仙掌之遺跡水/經注華岳本一山當河河水過而曲行河神巨靈手盪)
(脚蹋開而為两今掌足之跡仍存王涯仙掌辨峯有五/崖比壑破崖而列自下逺望偶為掌形三才圖㑹厓壁)
(黒色膏自􁧾中流出随膏凝結黄白相間逺望之見/其大者五岐如指名山記上有石月半輪光可鑑)衛
叔卿博臺(雍勝略在岳頂東南隅别一孤峯遥望有方/石如棋局韓非子秦昭王令工施鈎梯而上)
(華山以節柏之心為博箭長八尺棊長八寸而勒之曰/王與天神博於此范守己記東峯南下有小峰平頂當)
(岳之胸上有鐵瓦亭一區鐡棊一枰為衛叔卿圍棊處/路由懸崖鐵鏁直縋約十餘丈鏁盡蹠崖自度﨑嶇九)
(折乃至/其所)石樓峯(名山記髙於玉女其東壁則為仙人掌/  謹按宗土地祠在三峯口己抵玉女)
(峯下自玉女西麓西南去三里許至細辛坪有溪直界/乃東峯與西南二峯分界處升岳者度溪至東元門必)
(先登玉女故以東峯次玉女後而玉女祠/諸勝則附玉女三茅洞諸勝則附東峯也)
西峯即蓮花峰(雍勝略一曰芙蓉峯昭文館記蓮花峰/為太上山迴巒四合三峰峥嶸上廣十)
(里名山記從雲臺望東西二峰上分下合若並蒂蓮花/南峰藏其間如蓮房説鈴西峰冇三石樓在前老君爐)
(在後石樓峯與東峯石樓相對乃白帝建鐘鼓之所頂/有巨靈足跡范守已記跡長三尺許深一寸許儼然踵)
(跡/㾗)神香子斧劈石(范守己記長十數丈浮置峰頂斷而/為三其北若夾壁上有覆石其下若)
(門才可容人石西下臨深壑五/千仞石東亦陡削直至谿底)玉井(雍勝略在蓮花峯/傍三才圖㑹深可)
(十丈圓徑半之楊嗣昌記玉井涓渫異/常泉左方為鎮岳宮右上即南峰路)二十八宿潭(華/岳)
(圖在玉井旁三才圖㑹峰之下有石窪如臼凡二十有/八上應列宿自北而南如貫珠自崖端下挂山腹水簾)
(洞洩之頂又有/八卦池太乙池)石仙人水簾洞(雍勝略在岳北面半腹/中登真隠訣洞深三百)
(里中有瑶臺玉室石髄金精遥望方圓可丈許鳥道絶/通時出異色雲氣洞口上有丹石間青石似丹青畫出)
(仙人之狀冠帔衣服無不周備號曰石仙人范彤弧記/洞在西峰之腰正臨削壁諺曰老君臍玉井出西峰□)
(二十八潭奔注两峰間懸瀑數千仞至洞口下有丹石/承之倒灌入洞伏而不見至青柯坪于石隙中如珠簾)
(散布而出流行成澗出谷口入渭岳有四洞/東曰昭陽西曰西元南曰正陽北曰水簾)洞元石室
(峯麓名勝記在頂之西北峰上東西有二門初才容身/側入至室中周迴五六丈有石道君像髙三丈名山記)
(一名裴君石室真人裴君入石室精思/至道積二十三年降五龍元老之所)屈嶺(水經注自/上宮東北)
(出四百五十歩有屈嶺説鈴西峰有一臂詰曲如蒼/龍嶺廣倍之名曰屈嶺度嶺經巨壑四五乃至南峯)老
君煉丹爐(李之椿記在蓮花峯北三才圖㑹罏徑丈餘/髙可六尺  謹按玉井白蓮自古著稱有谿)
(自玉井東至玉女峰北注乃西峰與南峰分界處南峰/獨髙西峰最竒其三峰統稱蓮花實由西峰得名也凡)
(玉井諸勝俱/附西峰之後)
南峯即落雁峯(唐語林李白登華山落雁峯曰此山最/髙呼吸之氣想通帝座恨不攜謝眺驚)
(人語来搔首問青天耳尹伸記即縣中所見如冠形者/中峯隠約與東西峰相對南峰為西峰所障躡松檜峰)
(始識其靣絶其巔而後見東西峰之在下也魏光緒記/南峰五岐並起中為落雁峯東松檜峰又東為賀老石)
(室西則老君丹/罏又西為寳旭)黑龍潭(峯麓名勝記在南峰上旱禱必/應宋熙寧二年封顯潤侯王履)
(記潭有三深淺不等深者不過二三尺雖大旱不/涸説鈴龍在則水黑去則水清華之頂門水也)菖蒲
池(雍勝略在太上泉旁池有菖蒲一寸九節水經注届/山頂上方七里靈泉二所一名蒲池西流注于澗一)
(名太上泉東注澗下楊嗣昌記太上/泉水清淥作瑟瑟光俗謂之仰天池)老君洞(峯麓名勝/記在頂之)
(東南/峰)朝元洞(王履記南峰南靣迎陽洞上為雷神洞復/右折為朝元洞上下壁削鑱壁成堮叠石)
(置闗窽石以入深可四丈廣近之髙又/倍焉純白如雪昔賀老營此四十年)賀老避静處(三/才)
(圖㑹朝元洞之下有賀老石室室憑突崖煬竈猶在吳/同春記從朝元洞垂雙鏁下縋鏁盡以鐵杙插壁承以)
(狹版鏁當人膺行則靣壁舒臂縁鏁以足横移洞額即/全真巖説鈴長空棧在壁半廣八寸長數十丈背空虚)
(行棧盡得賀老窰/俯臨之可千仞)全真崖(三才圖㑹在静室旁有崖髙/十餘丈遥覆其室朱書全真)
(崖三字各大仞許/非御虚者不能成)避詔崖(范守已記由峯頂東南下為/避詔崖李之椿記崖形覆前)
(縮後約數十丈華岳圖希夷表云九重寵詔休教丹鳯/啣来一片野心已被白雲留住因以此名崖有希夷手)
(書避詔/崖三字)三公山(峯麓名勝記在岳東南三峰森秀上象/三台魏光緒記南峰背臨絶壑壑外更)
(為三峯名三公山髙與前埓两/畔千峰林立若青蓮瓣之擁䕶)燕公石室(峯麓名勝記/在三公山漢)
(明帝時有燕子㣲隠/此服蒼术黄精得仙)三鳯山(楊嗣昌記在三公山稍西/山頂各一石起立如危闌)
(相倚環三峰者層樊細皴如千葉寳蓮蹟謹按三公三/鳯諸山在南峰之南大壑外其神靈勝  俱在岳北盖)
(岳體北向南其背也南峰最峻東西二峰僅及其半升/岳者必登南峰而極凡黑龍潭諸勝俱附南峰之後唐)
(杜甫封西岳賦并序上既封泰山之後三十年間車轍/馬跡至於太原遷於長安時或謁太廟祭南郊毎歳孟)
(冬巡幸温泉而已聖主以為王者之禮告厥成功止於/岱宗可矣故不肻到崆峒訪具茨驅八駿於崑崙親射)
(蚑於江水始為天子之能事壯觀焉爾况行在供給蕭/然煩費或至作歌有慚於從官誅求坐殺於長吏甚非)
(主上執元祖醇醲之道端拱御蒼生之意大哉聖哲垂/萬代則盖上古之君皆用此也然臣甫愚竊以古者疆)
(埸有常處賛見有常儀則備乎玉帛而財不匱乏矣動/乎車輿而人不愁痛矣雖東岳五岳之長足以勒崇垂)
(鴻與山石無極伊太華最為難上至於封禪之事獨軒/轅氏得之夫七十二君罕能兼之矣其餘或蹶踣風雲)
(碑版祠廟終么麽不足追數今聖主功格軒轅氏業纂/七十君風雨所及日月所照莫不砥礪華近甸也其可)
(恧乎比嵗鴻生巨儒之徒誦古史引時義云國家土德/與黄帝合主上夲命與金天合而守闕者亦百數天子)
(寢不報盖謙如也頃或詔厥郡國掃除層巔雖翠盖可/薄乎蒼穹而銀字未藏於金氣臣甫誠薄劣不勝區區)
(吟咏之極故作封西岳賦以勸賦之義預述上將展禮/封柴者實覬聖意因冇感動焉為其詞曰惟時孟冬百)
(工乃休上將陟西岳覽八荒御白帝之都見金天之王/既刋石乎岱宗又合符乎軒皇兹事體大越不可載已)
(先是禮官草具其儀各有典司俯協吉日欽若神祇而/千乗萬騎已蠖略佁儗屈驕陸離唯君所之然後拭翠)
(鳯之駕開日月之旗撞鳴鐘發雷輜辦格澤之修竿決/河漢之淋漓彍天狼之威弧墜魍魎之霏霏赤松前驅)
(彭祖後馳方明夾轂昌寓侍衣山靈秉鉞而踉蹡海若/䕶蹕而參差風馭冉以縱􁭜雲螭縒而遲跜地軸軋軋)
(殷以下折原隰草木儼而東飛岐梁閃倐涇渭反覆而/天府載萬侯之玉尚方具左纛黄屋已焜煌於山足矣)
(乗輿尚鳴鑾輿儲精澹慮華盖之大角低回北斗之七/星皆去届蒼山而信宿屯絶壁之清曙既臻夫隂宮犀)
(象硉兀戈鋋窸窣飄飄蕭蕭洶洶如也於是太乙抱式/元㝠司直天子乃宿祓齋就登陟駢素虬超崱屴天語)
(秘而不可知代欲聞而不可得柴燎上達神光充塞泥/金乎菡蓞之南刻石乎清㝠之北上意由是茫然延降)
(天老與之相識問太微之所居稽上帝之遺則颯弭節/以徘徊撫八紘而黬黒忽風翻而景倒澹殊狀而異色)
(冏若褰袪開帷下辯宸極者乆之雲氣蓊以迴復山嘑/嶪而未息祀事孔明有嚴有翼神保是格時萬時億爾)
(乃駐飛龍之秋秋詔王屬以中休覲羣后於髙掌之下/張大樂於洪河之洲芬樹羽林莽不可収千人舞萬人)
(謳麒麟踆踆而在郊鳯凰蔚䟦而来遊雷公發鼓而揮/汗地祇被震而悲愁樂師拊石而具發激越乎遐陬羣)
(山為之相􁯄萬穴為之倒流又不可得載己乆而景移/樂闋上悠然垂思曰嗟乎余昔嵗封泰山禪梁父以為)
(王者成功已纂終古甞鑒前史至於周穆漢武豫遊寥/濶亦所不取惟此西岳作鎮三輔非無意乎頃者猶恐)
(百姓不足人所疾苦未暇瘞斯玉帛考乃鐘鼓是以視/岳於諸侯錫神以茅土豈惟壯設險於甸服報西成之)
(農扈亦所以感一念之精靈答應時之風雨者矣今兹/冡宰庻尹醇儒碩士僉曰黄帝顓頊乗龍遊乎四海發)
(軔匝乎六合竹帛有云得非古之聖君而泰華最為難/上故封禪之事鬱沒罕聞以余在位發祥隤祉者焉可)
(勝紀而不得已遂建翠華之旗用塞雲臺之議矧乎殊/方奔走萬國皆至元元從助清廟歔欷也臣甫舞手蹈)
(足曰大哉爍乎真天子之表奉天為子者矣不然何數/千萬載獨繼軒轅氏之羙彼七十二君又疇能臻此盖)
(知明主聖罔不克正功罔不克成放百靈歸華清元宗/途經華岳詩飭駕去京邑鳴鑾指洛川循途經太華迴)
(蹕暫周旋翠嵓留斜影懸崖凝夕烟四川皆石壁五位/配金天彷彿看髙掌依稀聽子先終當銘嵗月從此寄)
(靈仙蘇頲奉和聖製途經華岳應制詩朝望蓮花岳神玉/心就日来晴觀五十仭仙掌拓山開受命金符叶過祥)
(瑞陪霧披乗鹿見雲起馭龍回偃樹枝封雪殘碑石冒/苔聖皇惟道契文字勒巖隈張説奉和聖製途經華岳)
(應制詩西岳鎮皇京中峰入太清玉鑾重嶺應緹騎薄/雲迎霽日懸髙掌寒空類削成軒遊㑹神處漢幸望仙)
(情舊廟青林古新碑綠字生羣臣願封岱還駕勒鴻名/沈佺期辛丑嵗十月上幸長安時扈從出西岳作西鎮)
(何穹崇壯哉信靈造諸嶺皆峻秀中峯特美好傍見巨/掌存勢如石東倒頗聞首陽去開坼此河道磅□壓洪)
(源巍峩壯清昊雲泉紛亂瀑天磴屹横抱子先呼其巔/宮女世不老下有府君廟歴載傳灑掃星明應天遊十)
(月戒豐鎬微末忝閒從兼得事蘋藻宿心愛兹山意欲/拾靈草隂壑己永閟雲竇絶探討芳月期再来迴策思)
(方浩祖詠觀華岳詩西入秦闗口南瞻驛路連彩雲生/闕下松樹到祠邊作鎮當官道雄都俯大川蓮峰徑上)
(處彷彿有神仙王維華岳詩西岳出浮雲積雪在太清/連天凝黛色百里遥青㝠白日為之寒森沈華隂城昔)
(聞乾坤閉造化生巨靈右足踏方止左手推削成天地/忽開拆大河注東溟遂為西峙岳雄雄鎮秦京大君包)
(覆載至德被羣生上帝佇昭告金天思奉迎人祇望幸/乆何獨禪云亭杜甫望岳詩西岳崚嶒竦處尊諸峰羅)
(列似兒孫安得仙人九節杖拄到玉女洗頭盆車箱入/谷無歸路箭括通天有一門稍待西風涼冷後髙尋白)
(帝問真源李白西岳雲臺歌送丹邱子西岳峥嶸何壯/哉黄河如絲天際来黄河萬里觸山動盤渦轂轉秦地)
(雷榮光休氣紛五采千年一清聖人在巨靈咆哮擘兩/山洪波噴箭射東海三峰却立如欲摧翠崖丹谷髙掌)
(開白帝金精運元氣石作蓮花雲作臺雲臺閣道連窈/㝠中有不死丹邱生明星玉女備洒掃麻姑搔背指爪)
(輕我皇手把天地戸丹邱談天與天語九重出入生光/輝東来蓬莱復西歸王漿倘惠故人飲騎二茅龍上天)
(飛韓愈古意詩太華峯頭玉井蓮花開十丈藕如船冷/比霜雪甘比蜜一片入口沈疴痊我欲求之不憚逺青)
(壁無路難夤縁安得長梯/上摘實下種七澤根株連)
　(臣/)謹按唐一行云天下山河之象存乎兩戒北戒自
　積石終南負地絡之隂而東及太華南戒自岷山嶓
　冡負地絡之陽而東及太華河自北戒之首循雍州
　北徼以逹華隂江自南戒之首循梁州南徼以達華
　陽是太華者兩戒山河之㑹也周禮職方尊為西嶽
　祭視三公漢樊毅謂其能通精氣興雲雨又用昭明
　百榖繁殖黎民時雍是以軒帝遊焉以㑹衆神虞帝
　　　　柴焉以覲羣后爰自夏氏以迄我
　　朝世歴四千秩祀罔替乾隆辛夘之嵗(臣/)恭膺
　簡命備位闗中抵華隂境祇謁
　　嶽祠申禋展事計今五稔以来仰䝉
　皇上宵衣旰食敬
天勤民
蒼祇合符
　　嶽靈効職雨𤾉時若年榖順成百物無疵癘夭札維時以
　　　　兩金川小醜未靖徴輸旁午未獲親陟三峰以章美
　　　　報嵗乙未秋八月西師告㨗大凱將還以東路郵程
　　　　待需察眎遂由省城啟行途經臨潼渭南華州各邑
　　　　時維九月秋稼登場但社期巳過農民尚未俶事春
　　　　田待澤孔殷因念華嶽距中土西偏七宮正位少陽
　　　　用事萬物生華自古在昔報賽禱祈咸在於是因率
　　　　領縣令致齋簡從躡屫登山宿半山之媪神洞次日
　　　　得至落雁峯頂上有
　　金天宮為康熙四十二年癸未
聖祖仁皇帝
翠華西幸
勅發帑金修建
御題露凝仙掌四字恭懸正殿
奎文炳爍巖壑増輝因領縣令恭禮
　　嶽靈䖍誠祈禱即時甘霖大沛連三晝夜徧數千里報謝
　　　　下山啟程回省(臣/)以職司守土幸際
　　昌期心切康年情殷請
　命仰䝉
　聖恩俯鑒微忱
　特頒
　御書嶽蓮靈澍殿額(臣/)恭率寮宷跪迎至署祓飾厥文敬上
　　金天宫殿
兩朝奎畫輝映後先麗並三辰光増羣岳天人之事盛矣神祇
　　　　之望允塞猗歟休哉曠古所希遇也至於嶽之大體
　山海經云太華之山削成而四方其髙五千仞其廣
　十里此盖指蓮花玉女落雁三峰而言實則五峰岐
　出南為落雁西為蓮花東為玉女北為雲臺中則香
　罏峰也由谷口以至娑羅坪尚屬山麓上至青柯坪
　計程得二十里青柯坪至蒼龍嶺得二十里蒼龍嶺
　至落雁峯頂得二十里然他山迤行此則直上故其
　峻絶數覺倍之青柯坪以下皆由北峯取道過媪神
　洞則轉至中峰至三峰口始蒞東西兩峰之趾登東
　西峰始見南峰之趾名為三峯實則前屏後障左龍
　右沙蟠天際地各自為髙者甚衆不同他山一二大
　峰外餘皆㟝嶁然大峰雖多實以三峯為之主餘皆
　環拱擁衛不同他山之參差雜插漫無主峰譬如大
　將之統列帥牧伯之總羣侯有綱有紀不僣不忒分
　之各自為雄合之共成其大秦地名山甲於天下而
　此獨尊之為岳良有以也至岳之竒莫過於千尺㠉
　險莫過於蒼龍嶺其餘大竒則大險小竒則小險蝸
　　　旋而上猨挂而下随足所到皆非心神意計所及上
　　　至三峰之頂自為天地日月星斗㡬可平視風雲雷
　　　雨皆在下方出沒隠見光晶掩鬱與人間經見景象
　　　迥異俯視下界近則秦嶺少華逺則終南太白往時
　　　所見以為𣺌若霄漢者皆如兒孫帖帖肘腋却顧此
　　　身虚空飄蕩𣺌如黍粟儵忽惝怳㡬無見聞所謂御
　　　六氣之辨以至無窮升崑崙而排閶闔其視下也亦
　　　若是而巳矣(臣/)仰䝉
聖恩具位西陲際斯嘉㑹忭欣感戢莫可名言謹識大凡巻
　　　末以志慶幸云
　
　
　
　
　
　　　關中勝蹟圗志巻十一
欽定四庫全書
　闗中勝蹟圖志巻十二
　　　　　　　　　　　陕西巡撫(臣/)畢沅撰
　　大川(附水/利)
同州府洛水在同州府城西南五里自澄城蒲城界来
南逕商原又逕大荔縣南沙苑北又東至霸城村入朝
邑界山海經白於之山洛水出於其陽而東流注於渭
周禮職方氏雍州其浸渭洛詩小雅瞻彼洛矣維水泱
泱(謹桉雍州之洛鄭康成注出懷德賈䟽即詩/云瞻彼洛矣者也與禹貢導洛自熊耳者别)水經注
渭水又東逕華隂縣北洛水入焉詩地理考洛水出洛
源縣白於山東流至鄜州洛交縣又東南流至京兆府
雲陽縣東又逕同州澄城西北去富平之懐德亦近(謹/按)
(洛源今屬安化洛交今屬鄜州/雲陽今屬淳化懐德今屬富平)禹貢錐指洛水自逕朝
邑縣西之朝阪又南自趙渡鎮歴華隂縣西北葫蘆灘
入渭明成化中洛水改流東過鎮南徑趨于河不復至
華隂入渭矣
渭水在同州府城南三十五里自渭南華州界流入又
東入朝邑華隂界水經注渭水東經平舒城北水之陽
即懐德縣界(謹按平舒城今屬華隂漢懐/德縣今屬朝邑詳見西安)
九龍泉在同州府城南八里沙苑太平寰宇記泉有九
穴同為一注因名九龍今為鵝鴨池通志九泉同流州
所由得名也鍾而為池廣袤五頃今漸堙廢(己上/大荔)
黄河在朝邑縣東七里自郃陽界流入與山西蒲州接
界又南入華隂界書禹貢𨗳河積石至于龍門南至于
華隂孔安國傳雍州東據河龍門之河在冀州西孔穎
達正義河從積石北行又東乃南行至于龍門計應三
千餘里水經注河水又南逕西河圁陽縣東(謹按即今/神朩縣)
又南逕離石縣西(謹按即今/永寧州)又南過土軍縣西(謹按即/今石樓)
(縣/)又南過上郡高奴縣東(謹按即今/膚施縣)又南過河東北屈
縣西(謹按即今山西/平陽府吉州)有孟門山又南過皮氏縣西(謹按/即今)
(山西絳州/河津縣)又南出龍門口又南逕梁山原東(謹按原在/今韓城縣)
又南過汾隂縣西(謹按即今山西/蒲州府榮河縣)又逕郃陽城東又南
逕陶城西(謹按即今山西/蒲州府臨晉縣)又南過蒲坂縣西(謹按即今/山西蒲州)
又南逕雷首山西又南至華隂潼闗厯船司空(謹桉船/司空故)
(城通典在華隂/縣東北五十里)與渭水㑹雍勝略黄河自龍門而来厯
韓城郃陽經本縣臨晉闗轉經潼闗界同州府志黄河
舊自郃陽入朝邑東境南至大慶闗東濱蒲州城故曰
蒲津禹貢所謂西河也南至金龍渡為河與洛渭交滙
之處世稱三河口去朝邑縣東南三十里朝邑縣志自
明成化中洛水崩於河河之害十倍於前隆慶三年浸
縣東門萬厯六年浸太陽諸聚落七年越大慶闗浸淫
西出喬家灘三徙兩陽村浸其半至十二年三河口亦
在洪流中矣
洽水今名金水河在朝邑縣北五十里自郃陽界南流
六十餘里入縣界又東流逕洿峪鎮入於河
洛水在朝邑縣南五里自大荔縣界流入又東南入河
朝邑縣志洛水舊流自縣南之趙渡鎮逕華隂西北葫
蘆灘入渭明成化中洛水改流東過趙渡鎮南徑趨于
河不復入渭矣
渭水通志在朝邑縣南四十里自同州界来又東至華
隂界入河水經注渭水又東逕長城北又東至華隂界
苦泉元和郡縣志在朝邑縣西北三十里其水醎苦羊
飲之肥今於泉側置羊牧故諺云苦泉羊洛水漿(已上/朝邑)
黄河郃陽縣志在縣東四十里自韓城界流入與山西
臨晉縣分界又南入朝邑界水經注河水南過汾隂縣
西又逕郃陽城東又南瀵水入焉又南逕陶城西(謹按/陶城)
(今屬山西/臨晉縣)
徐水通志在郃陽縣北十五里水經注徐水出西北梁
山東南流逕漢武登仙宫東又東南逕子夏陵北東入
河一名橋頭河郃陽縣志橋頭河源出梁山東峪逕城東北
入河順治中邑人引水西流環城而東如圍帶又名腰帶水
洽水通志在郃陽縣西北三十里又東南入朝邑界
詩大雅在洽之陽朱子集傳洽水名在今同州郃陽
縣今流已絶故去水而加邑水經注城北有北瀵水
又城南側中有瀵水河南又有瀵水即洽水也並注於
河太平寰宇記瀵水總發源西河西岸平地雍勝略洽
河源出梁山西峪東流注於黄河漢永平間流絶今有
乾河村其後復流邑人重之呼為金水縣志縣有王村
瀵鯉瀵東鯉瀵渤地瀵夏陽瀵去河數武湧出地尺許
清洌迥異
陽□湫郃陽縣志在縣東南五十里即刳首水左傳文
公七年秦敗晉於令狐至於刳首一名刳谷水唐書地
理志郃陽縣陽□湫貞元四年堰洿谷水成朝邑縣志
朝邑縣東北有刳谷鎮以近刳谷口而名(已上/郃陽)
洛水禹貢錐指在澄城縣西二十里自白水界来又東
南入蒲城界漢書溝洫志武帝時穿渠自徵引洛水至
商顔下顔師古注洛即漆沮徵即澄城也
長寧河在澄城縣西北四十里通志以流逕長寧城故
名西南流入于洛一名三娘子川縣志源出宜君界麻
林坡㑹雲門紅羅二水又有隂泉水在縣西北三十里
泉自崖隂出味甘冽並入長寧河
酒泉通志在澄城縣西北四十里左傳王巡虢守虢公
為王宫於玤王與之酒泉杜預注酒泉周邑今同州有
甘泉出匱谷造酒尤美縣志一名甘泉俗名縣西河㑹
縣西諸泉入于洛又隋公泉在縣西北三里許其水清
澈可愛東南流入甘泉水
澄泉雍勝略在澄城縣西三里縣以此名源出大慶里
西莊澗中雍大記源潔流清㑹甘泉入洛又名官泉
大峪河澄城縣志在縣東二十里源出界頭山與郃陽
分界至蒲城入洛亦名撲地河(巳上/澄城)
黄河通志在韓城縣東十五里自宜川界流入與山西
河津榮河分界又南入郃陽界水經注河水南出龍門
口又南右合暢谷水又南逕梁山原東又南崌谷水注
之又南右合陶渠水昔魏文侯與吳起浮河而下美山
河之固即於此也縣志河自龍門而南距郃陽不百里
河堧多容土遇潦輒潰與榮河縣接界即韓信以朩罌
渡軍擊魏處
治戸川通志在韓城縣東北七十里龍門山北有河口
略似龍門而不能通相傳鯀治水時所鑿今名錯開河
衛氏地圖記錯開河由龍門而上六七里曰金門其西
有澗曰治戸川川口頗多鐫跡在昔金門未闢崇伯不
諳水性意欲使河直行東北故失利耳書曰鯀湮洪水
疑即謂此也
暢谷水通志在韓城縣西北百十里水經注暢谷水自
溪東南流逕夏陽縣西北東南注于河縣志一名盤水
源出硃砂嶺厯縣北逕馮峰口東過薛曲里暖水自西
南入焉又南過帶村東入於河又縣北二十里有文水
合盤水入於河
崌谷水通志在韓城縣西南一里水經注崌谷水出縣
西北梁山東南流横溪注之東南逕夏陽故城北又東
南流入河一名澽水通志澽水源出麻線嶺東流為白
馬潭(在縣西/七十里)受八水(謹按八水謂離水景封峪水洫/水澗水□水潦水澮水芝水)入
河
陶渠水通志在韓城縣西二十三里源出香山水經注
陶渠水出西北梁山逕司馬子長墓北東南流入河一
名芝水縣志芝川河源出方山東南流潗水澻水沆水
来㑹同澽水入河
靈潭韓城縣志在縣西三里峪一名青龍潭巉巖之下
將雨則絮絮雲升相傳有龍潜焉旱禱輒應山半飛閣
巋然松老莓苔如繡(已上/韓城)
黄河通志在華隂縣東北四十里自朝邑界南逕縣東
北與渭水合又東入潼闗界水經注河水南至華隂潼
闗歴船司空與渭水㑹縣志黄河自龍門南下經本縣
東北葫蘆灘寺南至潼闗折而東注寺南即渭亂河處
渭水通志在華隂縣北二十里自華州界来與朝邑接
界又東流入於河是曰渭口杜預左傳注渭水東入河
水之隈曲曰汭水經注渭水自合石橋水又東敷水注
之又東良餘水注之又東合黄酸之水又東逕平舒城
北(謹按平舒故城/在華隂縣西北)又東逕長城北長澗水注之又東逕
華隂縣北洛水入焉闞駰以為漆沮之水又東沙渠水
注之又東逕定城北(謹按定城在/華隂縣東)又東泥泉水注之又
東入河春秋之渭芮也
　(臣/)謹按舊志洛水自朝邑界来厯華隂之葫蘆灘入
　渭今則東過朝邑之趙渡鎮徑入於河不復至華隂
　入渭
敷水華隂縣志在縣西二十五里源出大敷谷入谷三
里有百索灘又南有撾鼓潭皆敷水之源也其谷受秦
嶺以北東西諸水故其流最大經敷水鎮東北逶迤至
灘子里入渭水經注敷水南出石山之敷谷北逕告平
城東(謹按告平城故/蹟在華隂縣西)北流注于渭
良餘水通志在華隂縣西二十里水經注良餘水南出
良餘山之隂北流入于渭俗謂之宣水
黄酸水通志在華隂縣西十三里水經注黄酸水世名
之為干渠水水南出升山北流注于渭縣志黄酸水至
干渠頭東流過頁橋合仙谷水(謹按仙谷水源出谷中/車箱潭亦謂之車箱水)
又北逕縣西長城橋下又東流入于渭
長澗水通志在華隂縣西門外水經注長澗水源出太
華山側長城東而北流注于渭縣志源出蓮峰水簾洞
玉泉三伏見循古長城北注為王家河過縣西為西河
又西轉北折而東流為清河又東至員莊入于渭又有
小澗水在縣南一名竇谷水源出王刁洞西北流逕城
南入長澗水又有大澗水在縣東南源出黄神谷一名
黄龍潭水俗曰大澗西北流入長澗河
沙渠水通志在華陰縣東十五里水經注沙渠水出南
山北流又西北入長城又北入渭一名蒲澗水
泥泉水通志在華陰縣東三十五里水經注泥泉出南
山靈谷北流注於渭縣志靈谷在水谷西今近水谷下
有泉水濁而赤由小月溝金盆寨過橋西北注於渭或
以為即泥泉水也
陽華藪通志在華隂縣東南吕氏春秋九藪秦之陽華
髙誘注桃林西長城是也晉書載記太元九年慕容洪
苻叡戰於華澤胡三省通鑑注華陰之澤也或以為即
陽華藪縣志縣西南之甕谷為商洛經道入谷五十里
東轉為華陽川即古陽華之藪也(已上/華隂)
洛水通志在蒲城縣東四十里太平寰宇記洛水亦曰
沮水縣志洛水經白水澄城入縣境合南河水折而東
南流入同州境
白水河通志在蒲城縣北自白水縣流入界内入洛縣
志白水即同官之烏泥川入縣境或名丁家河或名髙
家河皆以傍水居民為名東流納白石水龍門溝虎頭
溝諸水厯縣境北經五龍山陰入於洛
温湯通志在蒲城縣東六十里源出沮水東岸石穴中
又西流里許入於沮水四時温暖可浴縣志一名温塘
旁有太湖山平地突起周五六里髙十餘仞左右危石
流泉為邑名勝
鹵中長安志在蒲城縣南二十里漢書宣帝紀宣帝微
時嘗困於蓮勺鹵中注如淳曰蓮勺有鹽池縱廣十餘
里其鄉人名曰鹵中服䖍曰或曰澤中縣志今名安豐灘
唐大厯十二年東池生瑞鹽後勅禁斷鹽不復生(已上/蒲城)
洛水禹貢錐指在白水縣東三十里自宜君界来東南
逕縣東又東南入澄城蒲城界沮水舊循鄭渠東至此
入洛今富平之流已絶矣雍錄洛在漆沮之東至白水
縣與漆沮合而南流所謂洛即漆沮言其本同也縣志
洛水抵黄龍山麓東折又南過阿門村距縣三十里又
東循五龍山隂南流入蒲
白水河通志在白水縣西三里東南流入蒲城界入洛
水經注沮水自逕當道城南(謹按當道/今屬富平)又東逕蓮勺縣
故城北(謹按蓮勺/今屬渭南)又逕粟邑縣故城北(謹按粟邑故城/在白水縣西北)
又東北注於洛太平寰宇記洛水東南沮水入焉故洛
水亦名漆沮水其境東南多白玉因曰白水同州府志
即烏泥川之下流由縣西而来北受白石水又北受龍
門溝水又受虎頭溝水又折而東至五龍山隂入於洛
(已丄/白水)
　(臣/)謹按水經注沮水至富平分二𣲖其一自富平逕
　臨潼北境入渭其一自富平至白水入洛今白水縣
　沮水為同官縣烏泥川之下流盖富平之流已絶也
渭水通志在華州北十五里自渭南界来又東入華隂
界水經注渭水自白渠口東逕欒都城北(謹按欒都城/在州西北)
又東灌水注之又東合沙溝水又東合西石橋水又東
合敷水
小赤水通志在華州西三十里水經注小赤水即山海
經之灌水也水出石脆之山北逕蕭加谷于狐相原西
東北流與愚水合又北注于渭太平寰宇記小赤水今
名髙谷水
愚水通志在華州西山海經禺水出英山北流注于招
水水經注愚水與招水相得亂流西北注于灌太平寰
宇記愚水出孤相原華州志愚水亦名喬峪水先時西
自龍灣北逕聖山村入灌水明永樂間水暴漲北逕遇
仙橋而北入渭因名遇仙橋河故道在今髙塘朱渠村
諸處又有漁村川水舊入喬峪水後亦因水漲遂入遇
仙橋河或疑即古之招水也又有短嶺水亦流入遇仙
橋河
西石橋水通志在華州西十里水經注西石橋水南出
馬嶺山北流注于渭闞駰謂之新鄭水華州志石隄谷
水源出石隄谷北流至良侯村之北名五港河合赤隄
谷水入沙澗經石橋舖以達于渭盖即西石橋水矣
東石橋河通志在華州東水經注石橋水故沈水也亦
南出馬嶺山北流逕武平城東(謹按武平即武城/縣故城在華州東)又北
逕沈城北入渭(謹按沈城即沈陽縣/故城在華州東北)華州志東石橋水
源出構峪一名構峪水(謹按構當作榖即楮木也可為/紙今華峪多榖故名舊作構誤)
蓮花池通志在華州東南十五里阜頭峯下宋天禧五
年䧟為河水深不測故一名移山潭亦謂之白厓湖潭
水又滙為數區湖側有眠雲石
西溪水通志在華州西南時人目之為小曲江以杜甫
為州司功時所甞遊也華州志西溪水源出州南山澗
經故縣河澗諸村又太平橋水在州東亦謂之泥河亦
謂之北溪水合西溪水入渭(巳上/華州)
黄河在潼闗北一里禹貢錐指自華隂界来逕雷首山
西本縣北又折而東是為河曲入河南界水經注河在
闗内南流潼擊闗山因謂之潼闗自闗東北流經黄巷
坂東出即函谷闗也
潼河通志在潼闗城下源出潼谷北流入黄河又嵩坌
峪水自龍王廟北流合潼水水經注灌水出松果之上
北流逕通谷世謂之通谷水東北注于河所謂潼谷水
也或説因水以名地也元和郡縣志潼闗西一里有潼
水因以名闗華隂縣志水北流經蝎子山入黄河古稱
潼亭潼津皆以此(已上/潼闗)
　
　
　闗中勝蹟圖志巻十二
欽定四庫全書
　闗中勝蹟圖志卷十三
　　　　　　　　　　　陕西巡撫(臣/)畢沅撰
　　古蹟(宫闕/)
同州府魏萬夀殿北史魏文帝本紀大統八年十二月
行幸華州起萬夀殿於沙苑北
後周天成宫通志西魏太師宇文泰故居泰以同州扼
闗河之要既專政猶時居州後孝閔帝受魏禪改同州
宫宣帝大象二年改天成宫
長春宫玉海在同州朝邑縣本周武帝作保定五年宇
文䕶築隋開皇中修之唐書髙祖本紀髙祖起義兵九
月次長春宫杜甫詩天晴宫栁暗長春今縣西北一里
有東西長春二堡即其故阯
隋金城宫唐書地理志華隂東三十里有隋金城宫
普德宫唐書地理志華州鄭縣東北三里有隋普德宫
唐咸亨二年更名神臺宫
華隂宫唐書地理志華隂縣西十八里有隋華隂宫唐
顯慶三年更名瓊嶽宫
　　古蹟(苑囿第/宅附)
後漢張超廬通志在華隂縣霧谷後漢張楷字公超結
廬此地學者如市又能為五里霧故稱張超霧市
魏沙苑監通志在同州東西八十里南北三十里西魏
大統二年宇文泰與髙歡戰大破之後于用兵之處建
忠武寺令騎士種栁各一株數及七千以其地宜六畜
置沙苑監豢養隴右牛羊諸畜以供上方之用故杜甫
沙苑行有云左輔白沙如白水繚以周墻百餘里苑中
騋牝三千匹豐草青青寒不死集異記唐明皇十三載
重九獵於沙苑雲際有孤鶴徘徊上親御弧矢一發而
中其鶴帶箭墮而復起及幸蜀遊道觀中視所掛箭道
士徐佐卿題乃上獵沙苑之日也
隋廣通倉通志在華州隋文帝以長安倉廩尚虚詔以
西至蒲陕東至衛汴水次十三州募丁運米于華州置
廣通倉以給長安
唐折衝府通志在蒲城縣唐建府有五曰相原孝德温
泉宣化懐仁按相原今之賢相鄉舊管勲貴里者又有
崇德善德懐仁各鄉即孝德宣化懐仁諸府所由名也
伏龍府通志在澄城縣南五十里唐置兵之所太宗時
太原王榮為伏龍府折衝
　　古蹟(祠宇/)
漢華嶽廟在華隂縣東五里通志自虞舜西狩三代以
降莫不有祀然皆不廟置祠自漢武帝始光和二年修
晉書禮志魏元帝咸熙元年行幸長安使使者以璧幣
禮祀華山魏書禮志文成皇帝即位三年正月遣有司
詣華岳修廟立碑數十人在山上聞虚中若有音聲聲
中稱萬嵗云册府元龜梁太平二年八月車駕西征次
于陕命宰臣杜曉祭華岳廟並禱魏書禮志泰常七年
正月遣使以太牢祭華岳太延元年立廟置侍祀九十
人嵗時祈禱水旱春秋遣官率刺史祭以牲牢有玉帛
又孝文帝紀太和二十一年五月癸夘遣使祭華岳隋
書禮儀志大業十年祀華岳築場於廟側唐書髙祖紀
武德二年十月甲子祀華山三年四月丙申祀華山册
府元龜元宗先天二年八月癸丑封華岳神為金天王
開元八年三月令太常長官祭華岳舊唐書元宗紀開
元十二年十一月庚申幸東都至華隂上製岳廟碑勒
之於後唐㑹要元宗幸東都至華州命刺史徐知仁與
信安王褘勒石於華岳祠南之通衢上親製文十三年
七月七日碑成張于應天門以示百寮册府元龜開元
二十五年十月戊申勅御史大夫李適之祭西岳天寳
三載四月丙辰令宗正卿濮陽郡王徹祭西岳八載九
月命宗正卿褒郡信王璆祭西岳九載正月文武百僚
禮部尚書崔翹等累上表請封西岳刻石紀榮號帝固
拒不許宋史禮志太祖建隆二年八月修西岳廟開寳
六年立秋日祀西岳廟于華州真宗祥符四年祀汾隂
車駕至潼闗遣官祀西岳用太牢備三獻禮庚午親謁
　華隂西岳廟羣臣陪位廟垣内外列黄麾仗遣官分奠
　廟内諸神加號岳神為順聖金天王五月乙未加上西
　岳曰金天順聖帝春明退朝錄祥符四年車駕次華隂
　上見岳神數里迎謁上召問老巫阿馬婆對如上所見
　上加敬禮詔封為金天王上仍自書製碑文以寵異之
　碑髙五十餘尺濶丈餘厚四五尺天下碑莫及也其餘
　刻扈從太子王公以下百官名氏製作壯麗巧無倫比
　元史祭祀志至元三年定嵗祀嶽鎮之制七月土王日
　祀華山於華州界二十八年春二月加上西嶽金天大
　利順聖帝華嶽廟碑明洪武三年詔依古制止以山水
　本名稱西嶽華山之神王維正西嶽廟記西嶽廟圮嘉
　靖已亥陕西巡撫聞其事天子曰新之潼闗兵備副使
　何鰲受椒任事於是閟宫穹閣峩闕脩廊窅窅耀耀奕
　奕堂堂視嶽比雄而埒麗矣續文獻通考隆慶二年六
　月陕西地震命撫臣張祉告祭西嶽華山之神通志
本朝順治八年遣禮部尚書王鐸致祭康熙元年遣左都
　　　御史楊時薦致祭三十二年因秦省亢旱復遣致祭四
　　　十二年
聖祖仁皇帝
翠華西巡
御題露凝仙掌四字額㳟懸嶽頂金天宫内廟中建石碑一座
　　　勒
奎文四十四年
御書重修西嶽廟碑五十六年遣内閣學士查弼納致祭雍正
　　　元年遣内閣學士田文鏡致祭
　皇上御極以来屢遣大員祗詣嶽祠申禋展事廟制正殿六
　　　楹寢殿四楹兩翼司房八十餘間階下鐘鼓樓各一前
　　　為金城門再為櫺星門其外左碑亭右香亭牌樓七又
　　　前臺門五上有樓後有萬夀閣凡一百七十楹正與岳
　　　對周圍蕭墻三百七十四丈廟中古朩森列唐柏五株
　　　有後周天和二年趙文淵八分書華嶽頌唐開元八年
　　　劉升八分書華嶽精享昭應之碑開元十三年吕向正
書述聖頌天寳元年韓擇朩八分書告華嶽文乾元二
年顔真卿正書金天王廟題名(漢西岳華山廟砰周禮/職方氏河南山鎮曰華)
(謂之西岳春秋傳曰山岳則配天乾坤定位山澤通氣/雲行雨施賦成萬物易之義也祀典曰日月星辰所昭)
(仰也地理山川所生殖也功加於民祀以報之禮記曰/天子祭天地及山川嵗徧焉自三五迭興其奉山川或)
(在天子或在諸侯是以唐虞疇咨四岳五嵗一巡狩皆/以四時之中月各省其方親至其山柴祭燔燎夏商則)
(未聞所損益周監於二代十有二嵗王巡狩殷國亦有/事於方岳祀以圭璧樂奏六歌髙祖初興改秦淫祀太)
(宗承循各詔有司其山川在諸侯者以時祀之孝武皇/帝修封禪之禮思登假之道巡省五岳禋祀豐備故立)
(宫其下宫曰集靈宫殿曰存仙殿門曰望仙門中宗之/世重使使者持節祀焉嵗一禱而二祀後不承前至于)
(亡新寖用邱墟迄今垣址營兆猶存建武之元事舉其/中禮從其省但使二千石以嵗時徃祠其有風旱禱請)
(祈求靡不報應自是以来百有餘年有事西巡輒過享/祭然其所立碑石刻紀時事文字磨滅莫能存識延熹)
(四年七月甲子宏農太守安國亭侯汝南袁逢掌華岳/之正位應古制修廢起頓閔其若兹深達和民事神之)
(義精通誠至礿祭之福乃按經傳所載原本所由銘勒/斯石垂之於後其辭曰巖巖西岳峻極穹蒼奄有河朔)
(遂荒華陽觸石興雲雨我農桑資糧品物亦相瑶光崇/冠二州古曰雍梁馮于豳岐文武克昌天子展儀巡狩)
(省方玉帛之䞇禮與岱亢六樂之變舞以致康在漢中/葉建設宇堂山岳之守是秩是望侯惟安國兼命斯章)
(尊修靈基肅共壇塲明德惟馨神歆其芳遏攘凶札揫/歛吉祥嵗其冇年民説無疆唐元宗祀西岳太華山碑)
(天冇四序星辰辨其分地有五方山嶽鎮其域隂陽交/暢則品物形矣精氣相射則神明著矣西岳太華山者)
(當少隂用事萬物生華故曰華山踞中土西偏七宫正/位是稱西岳按圖以察削成而四方信焉立表以算其)
(髙五千仞明焉石壁傑堅而雄竦衆山奔走而傾附其/氣肅其威振其行配金其辰直酉前對華陽之谷後壓)
(華隂之郡左抱桃林之塞右産藍田之玉諒少昊之下/都蓐収之别館者也軒帝遊焉以㑹衆神虞舜柴焉以)
(覲羣后爰自夏氏迄於隋室朝更五姓載厯三千祀典/相因舊章未改壇場廟宇何代不修一禱三祀無嵗而)
(缺所以報生殖事靈神不有怠也故亦祚休明災淫慝/未甞爽也皇天眷佑馨我烈祖奄有萬方逮於六葉郊)
(天地望山川精意必達典禮咸甄亦命州將四時告䖍/加視王秩進號金天若是何者抑有由焉予小子之生)
(也嵗庚戌月仲秋膺少昊之盛德恊太華之本命故甞/寤寐靈岳肸蠁神交玉帛未陳幽賛必先意而啓椒醴)
(雖薄景福果應期而集元感昭賽可一二而道耶記云/下有方士真人金鼎石室上有明星玉女仙草瓊漿茅)
(龍一去毛女千祀前代帝王多所僥覬朕學羲文之道/故靡斯人之徒憂在至道之不宏不憂富貴之無永患)
(在蒼生之不理不患年夀之若流以功施四海為長生/以業傳百代為不死焉羡置集靈之宫虚望非福立存)
(仙之殿妄思輕舉哉於戯維岳配天尚弼予志予欲布/大政康兆人嶽翼予欲定禮樂諧神人岳聽予思其維)
(岳降神生此多士無俾申甫專美於嵩語酌古訓心通/神景善而不答誠而不應未之有也岳其念哉十有二)
(載孟冬之月歩自京邑幸於洛師停鑾廟下清眺仙掌/雲拂石牀霓裳可接風過松嶺仙駕如聞乆勤報德之)
(願未暇封崇之禮遲迴刻石梗概銘山萬姓瞻宇言可/復也銘曰巖巖太華柱天直上青崖白谷仰見靈掌雄)
(封峻削菡萏森爽是曰靈岳衆山之長白帝西下黄河/北来隂陽孕育精氣徘徊偶聖呈瑞逢昬降災玉池神)
(挹石室仙開海絶瀛洲天遥元圃偉哉此鎮峥嶸中土/鬼神乍遊風雲忽聚髙標爀日半壁飛雨自古王者巡)
(方必至龍駕帝服封天禪地南靣㑹神西/后在位待予治國安人然後徐思其事)
宋龍光寺在同州府北四十里宋文帝元嘉五年建明
崇禎間修
梁饒益寺朝邑縣志在縣南十里新市鎮創自蕭梁天
監間貞觀二年起十三層浮圖明初圮天順萬厯間繼
修内有藏春塢嵌歴代名人題咏
魏大統寺通志在同州府北二十五里西魏文帝建金
明昌五年修明天順六年重修
隋金塔寺通志在同州府治東隋建寺内有禇遂良書
聖教序碑宋開寳時重修
龍興寺通志在同州府西北隋開皇年建
治平寺通志在澄城縣東北四十里白家河村即隋文
帝避暑宫明萬厯四年重修
迴鑾寺通志在澄城縣南四十里隋文帝避暑迴鑾駐
蹕於此因名
唐九龍廟同州府志在大荔縣東南十餘里九龍泉唐
乾寧中連帥李公塘建每嵗二月有司以牲醴修祀曰
扶龍頭居民以五月十八日報賽相傳元伊克守州禱
雨以女許神雨降而女卒遂塑像焉明鄧鏜云祈禱雖
有桑林餘意而事甚不經神若有知其羞血食於此矣
隆興寺同州志在大荔縣治東本隋文帝龍潜處舊名
興國寺唐改今名尉遲恭建
渭源寺通志在大荔縣西南五十里唐開元年建明嘉
靖三十六年修
司馬遷祠同州府志一在府城中一在府城東街名漢
官祠唐時建
金龍寺朝邑縣志在縣西一里唐貞觀元年建明宣德
七年重修
韓山奕應侯廟通志在郃陽縣西一里唐太和四年工
部尚書譚石寳建祀韓侯奕宋政和五年禮部侍郎王
顯重修
光國寺郃陽縣志在縣治西唐貞觀三十八年建宋延
　祐六年宣和二年屢修明宏治元年繼修
　精進寺通志在澄城縣東門外唐肅宗建有浮圖九級
本朝康熙二十三年重修
　肅宗寺澄城縣志在縣西北二十五里剏自唐肅宗時
　憲宗元和四年重修明宏治正德間兩次興修規模崇
　麗甲於一縣
　雲臺觀華隂縣志在縣南八里華岳下唐建通志後周
　武帝時有道士焦道廣獨居雲臺峰辟粒飱霞常有三
　青鳥報未然之事武帝親詣山庭臨軒問道因於谷口
　置雲臺觀徐元文記唐宋之亂希夷先生實修是觀而
　𨼆居焉縣志明隆慶年修
本朝康熙五十七年復修又靈臺觀李裕華山記云剏始
　前唐亦希夷寓所堙于兵燹明洪武中建今圯右為朱
　子祠徐元文記宋時有宫觀之秩朱子甞主雲臺觀號
　雲臺真逸康熙二十年知縣遲屏萬因建祠焉(唐孟郊/遊華山)
　(雲䑓觀詩華岳獨靈異草木恒新鮮山盡五色石水無/一色泉仙酒不醉人仙芝皆延年夜聞明星館時韻女)
(蘿絃聽兹不能寐焚柏吟道篇宋韓琦雲䑓觀詩仙掌/峰前羽客家玉虚宫殿倚雲霞最髙頂上誰曽到得見)
(蓮開十/丈花)
靈應夫人祠蒲城縣志在縣西二十五里堯山唐咸通
中碑云靈應昭著一方行祠在東門内宋崇寧三年封
勅曰雨暘之期應答如響有司以聞在所旌異明天啟
間入祀典
仙臺觀長安志在蒲城縣西二十里橋陵南唐金仙玉
真二公主入道置此觀
甘露寺通志在華州南八里少華峰之西(唐張喬遊少/華山甘露寺)
(詩少華中峰寺髙秋衆景歸地連秦塞起河隔晉山微/晚景蟬相應涼天雁並飛殷勤記巖石祗恐再来稀)
宋靈應觀通志在朝邑縣西南三里宋大中祥符四年
建在紫陽山一名紫陽觀形如箕掌宫殿參差時稱名
勝張三丰曽憩息其中
魏徵祠澄城縣志魏徵封鄭國公賜莊田于澄邑子孫
世居焉宋宣和間建祠于西郊金承安三年建祠于縣
南門外中肖其像及五世孫魏謩侍立于左元至正七
年重修一在縣北二十里亦宋時建
后土祠韓城縣志在縣西南巍山上宋真宗祈嗣于此
山下有駕到坪盖駐蹕之所
河瀆靈源王廟通志在韓城縣東五里漁村宋大觀初
因河清勅建
太史公廟在韓城南二十里宋靖康元年修
法王廟通志在韓城縣北三十里西莊神房姓名寅以
宋真宗夢中治疾顯勅封五嶽法王營宇繪像以崇典
禮每嵗清明四方来祀者輻輳
玉泉觀通志在華隂縣南十里宋皇祐三年建初名玉
泉院内有山蓀亭旁有洞陳摶遺像在焉
金城隍廟華州志在城東南隅碑記唐乾寧三年李茂
貞犯京師昭宗幸華州州刺史韓建夜袖劍詣行宫有
神人厲聲叱之建倉皇出明日物色之乃華之城隍神
也明年車駕還京師改元光化封神濟安侯州署東北
其祠在焉大定甲午太守完顔公憫祠處于隘遷城東
南隅礱石以記神之英烈明嘉靖丙午年修
元神禹廟通志在韓城縣東北八十里元史世宗本紀
至元二年龍門禹廟成王鶚禹廟碑記禹門舊有神祠
因兵而燬道流善信鳩衆議工為殿五楹兩廡間架各
有十八寢殿營其後别為道院世祖素知善信即位時
召對及陛辭勅賜宫曰建極殿曰明德閣曰臨思仍命
大司農姚樞書額
雷祥廟白水縣志在縣東十五里大雷祥村一作雷公
亞父廟昔有雷祥善醫歿為彭衙土神甞顯靈異蝗不
為害有捍禦之功因祀焉元代常加勅封至元十二年
重修墓亦在村内
明安靖寺朝邑縣志故址瀕渭水元至正元年沒于渭
明正德間改建王林村東距縣三十里殿懸宋寧宗時
鐘乃自渭浮来者
孫真人洞朝邑縣志在縣西北四十里雙泉鎮先是居
人乆議建祠未果嘉靖三十四年地震後䥥山晝夜雲
　　　起忽有泉湧出成洞洞中自然成像彷彿真人因於洞
　　　前建祠以祀
　　　禹廟郃陽縣志在縣西南三十里南峰山相傳禹甸梁
　　　山經此因立廟明萬厯間重建
　　　聖母廟通志在郃陽縣南二十里慶陽村祀聖母太任
　　　太姒
　　　龍王廟澄城縣志一在縣東郭外一在縣西南三十里
　　　湫頭西岸其地洛水經焉兩崖壁立水自髙岸奔下有
　　　潭洞然深黑上常有雲氣能致雨明正統間禱雨有應
　　　因立廟望仙觀華隂縣志距城三十里故正里漢武望
　　　仙臺故址今為望河觀明萬厯九年修
　　本朝金天宫通志在華隂縣華嶽南峰巔康熙癸未
聖祖仁皇帝
翠華西幸
勅諭撫臣鄂海撥帑金修建恭懸
御書露凝仙掌額於殿内
卜子祠通志在韓城縣東五里卜家村康熈三十七年
建河津縣西北五里許曰辛興有塜一坵相傳為子夏
墓居人多卜姓厯代封祀元末人民徙遷卜氏多渉河
而西生齒漸盛墓祭日居西河者苦渉河爰建祠以祀
伊尹祠通志在郃陽縣東四十里耕于有莘之野即此
一在學宫旁(以下建置/時代無考)
韓奕廟通志在韓城縣西北里許春秋祭祀
鄭桓公祠通志在華州西闗
紀信祠通志在華州東二十里栁子鎮
蘇武廟通志在韓城縣西北五里春秋祭祀
郭子儀祠通志在華州東闗
顔真卿祠通志在同州府城中顔真卿甞為此州刺史
商山神廟澄城縣志在縣北三十里世傳村東有河引
水成潭中有巨蛇時出害人行人㡬斷神盪除之一方
獲安因立廟以祀
　闗中勝蹟圖志巻十三
欽定四庫全書
　闗中勝蹟圖志卷十四
　　　　　　　　　　　陜西巡撫(臣/)畢沅撰
　　古蹟(郊邑/)
上古女媧氏風陵潼闗志在東門外黄河北岸水經注
闗之直北隔河有層阜巍然獨秀孤峙河陽世謂之風
陵戴延之所謂風塠者也又西征記云伏羲女媧風姓
此當是女媧之墓唐歴潼闗口河潬上有樹數株雖水
暴漲亦不漂沒人號為女媧墓天寶十二載五月因大
風吹失所在乾元二年六月虢州刺史王晉光上言今
月一日河上側近忽聞風雷曉見墳湧出上有雙栁樹
下有巨石各髙丈餘路史女媧氏其神居于栗席之野
是謂風陵堆乾元中刺史奏閿鄉墳天寶十三載天雨
晦㝠俄失所在至是河旁風雷夜聲黎明視之其墳湧
出復夾兩栁樹肅宗命祝史祠焉乾德四年詔置守陵
五戸春秋少牢
　(臣/)謹按山西平陽府志趙城東有媧皇陵山東兖州
　府志濟寧州東南亦有女媧氏陵唐陸長源媧皇墓
　辨謂古志相傳女媧墓在大河中水髙與髙水下亦
　下盖神之所扶持乃自天寶十三載秋霖沖沒之後
　至今無蹟始知聞説皆謬也然自魏酈道元稱述以
　来自是唐置祀典宋置守戶又若確鑿可據者所謂
　有其舉之莫敢廢歟又闗中陵墓志謂係黄帝相風
　后墓
史皇氏倉頡墓通志在白水縣東北七十里丹鉛總錄
倉頡塜方輿勝覽有數處當以在闗中馮翊者為是按
皇覽云有倉頡塜在利陽亭南髙六丈
史官村同州志在白水縣東北彭衙東二十里村西有
利鄉亭今名史官村史記倉頡居陽武葬衙之利鄉亭
南即此
商伊尹墓雍勝略在郃陽縣秦莊葉夢熊伊尹墓碑郃
陽故有伊尹墓為廟嵗時祀之舊志稱縣南二十里為
莘國尹所耕處據朱子詩傳莘之在郃陽無疑康乃心
伊尹墓記孟子耕於有莘之野漢趙岐注在今同州郃
陽邑之新村舊名秦莊有伊尹墓其東有尹莊即尹生
處今人猶傳生尹莊乃心因請於地方大吏為樹栢數
十株立商元聖故里碑于新村之孔道
　(臣/)謹按括地志莘野伊尹耕處在夏陽村今郃陽縣
　南二十里夏陽鎮即古村也但後人往往聚訟史記
　殷本紀云帝沃丁葬尹于亳皇覽水經注皆云尹墓
　在濟陽已氏平利鄉鶴林玉露云尹墓在空桑北一
　里明一統志尹墓在偃師縣西又歸德府城東穀熟店
　亦有尹墓又杞縣志尹墓在空桑澗伊尹村陳留縣
　志有莘墟莘野門嵩縣志伊水南有空桑澗澗東有
　莘樂溝紛紛指引究無確證要之賢聖流風所被人
　各引而親之亦秉彛好德之公也至尹墓之祀於郃
　逺無可攷然趙岐之注孟子朱子之傳詩經據侃鑿
　且語出大儒自可傳信似無庸更滋疑議矣
周聖母太姒墓同州志在郃陽縣夏陽村之東地為夏
陽故城明一統志云城内有太姒墓此夏陽乃唐析河
陽置河西縣已而更名者其城在今縣治東四十里水
經注城南有瀵水水南有文母廟
桃林野雍錄春秋時晉侯使詹嘉守桃林之塞杜預曰
潼闗是也書著武王之事曰歸馬于華山之陽放牛於
桃林之野孔穎達引杜預語亦以桃林塞為在闗内且
曰華山之旁尤之水草非長養牛馬之地欲使自生至
死以不戰時牛馬不復服乗也
告平城通志在華陰縣敷水之西水經注敷水南出石
山之敷谷北逕告平城東耆舊所傳言武王伐紂告太
平於此
王宿莊華州志宜氏族譜云宜氏世居華城東北二十
里地曰王宿莊古傳周太子宜臼廢出奔曾宿渭陽之
濱即此暨踐祚後以封庶子賜姓宜氏
臨晉闗通志在朝邑縣東三十里黄河東岸竹書紀年
魏襄王七年秦王来見于蒲坂闗史記曹相國世家注
參以中尉從漢王出臨晉闗正義曰在臨晉縣故言臨
晉闗漢書武帝本紀元封六年立蒲津闗注師古曰即
臨晉闗北齊書髙祖本紀後魏天平二年齊神武遣厙
狄温守封陵築蒲津西岸胡三省通鑑注河中西闗城
在河西所以護蒲津浮梁者也唐書地理志蒲津闗一
名蒲坂闗栁宗元館驛使記自華而北界於櫟陽其驛
六其蔽曰同州其闗曰蒲津續通典蒲津闗戰國時魏
所置自河東而言亦曰蒲坂津自闗中而言亦曰夏陽
津縣志宋大中祥符四年改為大慶闗城久圮明嘉靖
二十年復築萬厯以後河决城毁後河流西徙故闗反
在東岸為舊大慶闗今河西亦稱新大慶闗有巡檢在
焉(唐元宗早度蒲闗詩鐘鼓嚴更曙山河野望通鳴鑾/下蒲坂飛斾入秦中地險闗逾壯天平鎮尚雄春来)
(津樹合月落戍樓空馬邑分朝景雞聲逐曉風所希常/道泰非復候繻同張九齡奉和聖製早度蒲闗應制魏)
(武中流處軒皇問道回長堤春樹發髙掌曙雲開龍負/王舟渡人占仙氣来河津會日月天仗役風雷東顧重)
(闗盡西馳萬國陪還聞/股肱郡元首詠康哉)
潼闗通鑑地理通釋在華隂縣東北三十九里古桃林
塞也左傳晉侯使詹嘉守桃林之塞杜預注潼闗是也
水經注河在闗内南流潼激闗山因謂之潼闗灌水經
通谷述征記所謂潼谷水或說因水以名地也元和郡
縣志先名衝闗後以闗西一里有潼水因以名通典秦
函谷闗在今靈寶縣界漢武帝徙于新安縣界至建安
十六年曹公破馬超于潼闗即是中間移于今所後周
文帝破東魏軍殺大將竇泰于此改名潼谷闗隋大業
七年移于南北鎮城間去舊闗四里唐天寶二年移向
北近河為路玉海上躋髙隅俯視洪流盤紆峻極實謂
天險河北岸為風陵津北至蒲闗六十餘里迤邐相接
自此西望川途曠然盖神明之奧區也華州志潼闗天
險南薄闗北阻河中通一徑車不方軌一夫當闗億萬
不能踰也潼闗衞志秦嶺南峙太華西聳東南有禁峪
之險設十二連城以防秦嶺諸峪北有洛渭會黄河抱
闗而下(唐太宗入潼闗詩崤函稱地險襟帶壯兩京霜/峰直臨道氷河曲繞城古朩參差影寒猿斷續)
(聲冠盖往来合風塵朝夕驚髙談先馬度偽曉預雞鳴/棄繻懷逺志泥封負壯情别有真人氣安知名不名崔)
(顥題潼闗樓詩客行逢雨霽歇馬上津樓山勢雄三輔/闗門扼九州川從陜路去河繞華隂流向曉登臨處風)
(煙萬里愁許渾秋日赴闕題潼闗驛樓詩紅葉晚蕭蕭/長亭酒一瓢殘雲歸太華踈雨過中條樹色隨山過河)
(聲入海遥帝鄉明日到猶自夢漁樵温庭筠過潼闗詩/地形盤曲帶河流景氣澄明是勝遊十里曉雞闗樹暗)
(一行寒雁隴雲愁片時無事溪泉好盡日凝眸/嶽色秋麈尾角巾應曠望更嗟芳靄隔秦樓)
晉城蒲城縣志在縣東南四十里舊傳晉公子重耳出
亡於蒲所築計公子避難何暇築此傳聞秦孟明敗後
晉建城為長守也
白起社田澄城縣志在縣北六十里將軍山南有村曰
社田相傳為起食邑
公孫杵臼程嬰墓通志俱在韓城縣西南保安村
　(臣/)謹按韓城縣西南保安村有巨冢三邑志稱趙武
　公孫杵臼程嬰墓何景明雍大記僅稱杵臼及嬰墓
　在縣西南不及趙武盖嬰杵為文子家臣當日恐未
　必合窆何氏僅稱二人較為有據
彭衙堡通志在白水縣東北六十里元和郡縣志春秋
晉秦戰于彭衙是也杜甫詩夜深彭衙道月照白水山
鄭桓公墓華州志在州西闗路南
子夏石室郃陽縣志在飛浮山史記仲尼弟子列傳注
索隱曰同州河西縣有子夏石室學堂水經注三累山
南有石室西面有兩石室北面有兩石室皆因阿結牖
連扃接闥東廂石上猶傳杵臼之跡似是栖遊隱學之
所昔子夏教西河疑即此也室西北有子夏墓
秦平舒城括地志在華陰縣西北六里史記秦本紀始
皇使者夜過平舒道有人持璧遮使者曰為我遺滈池
君者即此
長城三秦記在蒲城東五十里秦築長城即是塹洛也
太平寰宇記秦孝公九年作長城簡公二年塹洛今沙
苑長城是也
漢劉仲城通志在郃陽縣西二里昔漢髙祖兄劉仲封
邑于此(唐房彥謙劉仲城詩千載遺蹤寄薜蘿沛公鄉/里漢山河長陵亦是閒坵壠異日誰知與仲多)
藏馬谷雍勝略在華岳東漢武帝求仙於華山下造集
靈宫存仙殿望仙門有神鳥自華山出帝令置内棧馬
不久留令人尋之見在此山谷中石龕下故名藏馬谷
又曰藏馬龕東北澗中石馬跡尚存
武城通志在華州東二十一里又名光武城乃征隗囂
時所築遺跡尚存括地志一名武平城
司馬遷墓雍勝略在韓城縣南二十里墓前有坡號司
馬坡而建祠焉水經注司馬子長墓前有廟廟前有碑
永嘉四年濮陽太守殷濟瞻仰遺文大其功德遂建石
室立碑樹柏太史公自叙曰遷生龍門是其墳墟所在
矣縣志太史公墓在芝川鎮南嶺上西枕梁山東臨大
河古柏數百株蒼勁如鐡冡以石砌上二柏盤崌尤竒
褚遂良隨清娛墓誌永徽二年九月余判同州夜靜坐
於西㕔若有若無猶夢猶醒見一女子髙髻盛裝泣謂
余曰妾漢太史司馬遷之侍妾趙之平原人姓隨名清
娛瘞于長樂亭之西不揣人神之隔乞一言銘墓以垂
不朽余感寤銘之
　班超墓華陰縣志在縣西二十里官道旁
　楊震墓華陰縣志在縣東三十里白孔六帖後漢楊震
　改葬華陰潼亭先葬十日有大鳥丈餘集震墓前葬畢
　飛去時人立鳥象于墓前名臣奏議唐太宗貞觀十一
　年行幸過漢太尉楊震墓傷其以忠非命親為文以祭
　之僕射房元齡進曰楊震雖當夭枉數百年後方遇聖
　君倚輿駐蹕親降神作可謂雖死猶生沒而不朽通志
　華陰縣東震墓前左右共七冢明萬厯初建享堂拓地
　三十四畝堂圮
本朝順治丙申副使湯斌重建
　華陀墓通志在華陰縣西五里
　杜康墓通志在白水縣西十五里
　前秦王猛墓通志在華陰縣西三里
　唐白樓集古錄同州有白樓唐賢眺詠之所白樂天詩
　煙入白樓沙苑暮
　遊春亭雍勝略在鄭縣城東北三里土人呼曰杜基盖
杜甫謫華州司功嘗題詩其處也又東二里曰西谿
　(臣/)謹按同州志云杜詩有鄭縣亭子即今杜基西溪
　者是攷詩云鄭縣亭子㵎之濱戶牖凴髙發興新既
　稱凴髙似非西溪低下之所又云雲斷岳連臨大路
　天晴宫栁暗長春大路地名晉書檀道濟伐姚洪至
　潼闗姚鸞屯大路以絶道濟糧道是也長春宫名在
　朝邑縣以地形攷之則鄭縣亭子當在華東渭濱之
　間與杜基西溪似非一處儲光羲詩云朝行敷水上
　暮出華山亭又云髙館宿初靜長亭秋轉空今華陰
　縣敷水之西有敷西城郭緣生述征記姚苻所置鄭
　縣亭子當即其地爰附著之
睿宗橋陵通志在蒲城縣西北三十里豐山唐書元宗
本紀開元四年十月庚子葬大聖真皇帝于橋陵長安
志橋陵封内四十里陪葬太子三莊惠太子惠文太子
惠宣太子公主三金仙凉國鄎國
元宗泰陵通志在蒲城縣東北三十里金粟山唐書代
宗本紀廣德元年三月辛酉葬至道大聖大明孝皇帝
于泰陵長安志封内七十六里陪葬一内侍髙力士
憲宗景陵通志在蒲城縣東北三十里金幟山唐書穆
宗本紀元和十五年五月庚申葬聖神章武孝皇帝于
景陵長安志封内四十里陪葬妃后三懿安郭后孝明
鄭后王賢妃
穆宗光陵通志在蒲城縣北二十里堯山唐書敬宗本
紀長慶四年十一月庚申葬睿聖文惠孝皇帝于光陵
長安志封内四十里陪葬后二恭僖王后貞獻蕭后
李思訓墓通志在蒲城縣西十五里唐雲麾將軍有李
邕書碑
宋陳摶墓通志在華岳希夷峽闗中陵墓志摶隱華陰
雲臺觀沒于張超谷石室中遺骨為道士時出乞施明
嘉靖中直指姚一元遷于玉泉院後復瘞峽内斷其鏁
不可復上
氷橋韓城縣志在縣東北禹門每嵗大雪時合驚蟄時
解時日不爽龍門斷岸危峽河氷蔽山而下至此山立
有神驅之者頃結成橋車馬擔負行同陸路其結其解
皆以夜間故行者無虞宋建炎元年金人分道而入官
軍扼于河乃自韓城履氷渡即此
　
　
　
　
　
　
　
　
　
　
　
　闗中勝蹟圖志巻十四
欽定四庫全書
　闗中勝蹟圖志巻十五
　　　　　　　　　　　陜西巡撫(臣/)畢沅撰
　　地理
鳳翔府釋名雍勝略唐至徳初置取鳳鳴岐山之義沿
革一統志治在省城西北三百六十里禹貢雍州之域
周王畿地春秋時為秦國都始皇時為内史地漢初屬
雍國後為右扶風地後漢因之三國魏為扶風郡地晉
為秦國地後魏太延二年於雍縣置平秦郡太和十一
年兼置岐州西魏改郡曰岐山隋開皇三年郡廢大業
初改州為扶風郡唐武徳初復曰岐州天寳元年復曰
扶風郡至徳元載改曰鳳翔郡二載升為西京鳳翔府
上元元年置鳳翔軍節度使二年罷京隸闗内道五代
曰岐州宋曰鳳翔府扶風郡鳳翔軍節度屬秦鳳路金
亦曰鳳翔府為鳳翔路治(皇統二年升為府軍名天興/大定十九年更名鳳翔軍二)
(十七年升/總管府)元初仍立鳳翔路總管府至元九年更為散
　府屬陜西行省明曰鳳翔府屬陜西布政使司
本朝因之領縣七曰鳳翔岐山寳雞扶風郿麟遊汧陽州
　一曰隴州　府城通志唐節度使李茂貞建明萬歴二
　年增築周十二里有竒門四東曰迎恩西曰保和南曰
　景明北曰寧逺
　鳳翔縣釋名通志本雍縣唐改鳳翔義與府同沿革一
　統志附郭春秋時雍邑為秦都後置雍縣漢屬右扶風
　後漢及晉因之後魏為平秦郡及岐州治隋為扶風郡
　治唐為鳳翔府治至徳二載改曰鳳翔縣又析置天興
　縣寳應元年省鳳翔縣入天興宋因之金大定十年改
　天興縣曰鳳翔仍為府治元明不改
本朝因之
　岐山縣釋名通志本後周三龍縣隋移治岐山南遂改
　為岐山因山名也沿革一統志治在府東三十里漢右
　扶風雍美陽二縣地後魏太平真君六年置周城縣屬
　平秦郡後周廢天和四年改置三龍縣隋開皇十六年
　改曰岐山縣屬扶風郡唐屬鳳翔府宋金元明不改
本朝因之　縣城通志唐武徳四年建元至元二十五年
　明景泰元年先後增築周五里有竒門二
　寳雞縣釋名元和郡縣志乾元初改陳倉為寳雞以昔
　有陳倉鳴雞之瑞故名之沿革一統志治在府西南九
　十里秦置陳倉縣漢屬右扶風後漢及晉因之東晉末
　廢改置苑川縣後魏因之西魏復曰陳倉後周兼置顯
　州尋廢隋開皇十八年復置陳倉縣仍屬扶風郡唐屬
　鳳翔府改曰寳雞宋金元明不改
本朝因之　縣城通志唐至徳中建明景泰二年增築周
　二里有竒門三
　扶風縣釋名通志唐貞觀初以扶風名縣仍漢右扶風
　名也沿革一統志治在府東一百十里漢美陽縣地唐
　初為岐山縣地武徳三年分置湋川縣四年屬稷州貞
　觀八年改曰扶風縣屬岐州至徳中屬鳳翔府宋因之
　金改曰扶興尋復故元明不改
本朝因之　縣城通志明景泰元年建因漆湋為池周四
　里門七
　郿縣釋名通志郿周邑秦以名縣毛萇云文公所營是
　也沿革一統志治在府東南一百十里漢郿縣屬右扶
　風為右輔都尉治後漢及晉因之後魏廢太平真君六
　年改置平陽縣屬武都郡西魏改縣曰郿城後周改置
　周城縣天和元年於縣置雲州建徳三年州廢隋開皇
　十八年改縣曰渭濱大業二年又改曰郿縣屬扶風郡
　義寧二年於縣置郿城郡唐武徳初改曰郇州三年州
　廢縣屬稷州七年屬岐州後屬鳳翔府宋因之金貞祐
　四年分屬恒州元初升為郿州至元初復為縣屬奉元
　路明還屬鳳翔府
本朝因之　縣城通志元至大元年建明景泰隆慶間先
　後增築周三里許門三
　麟遊縣釋名通志隋義寧初獲白麟於廢仁夀宫因置
　縣沿革一統志治在府東北一百二十里秦杜陽邑漢
　置杜陽縣屬右扶風後漢初廢永和二年復置仍屬右
　扶風晉廢隋大業初改置普潤縣屬扶風郡義寧元年
　增置麟遊縣兼置鳳棲郡二年改郡曰麟遊兼領普潤
　縣唐武徳元年改郡曰麟州貞觀元年州廢二縣俱屬
　岐州後俱屬鳳翔府宋金因之元廢普潤縣入麟遊屬
　鳯翔路明屬鳳翔府
本朝因之　縣城通志隋義寧中建明天順中增築外城
　周九里有竒門三
　汧陽縣釋名通志後周縣名太平寰宇記以縣在汧水
　之陽而名沿革一統志治在府西少北七十里漢置隃
　麋縣屬右扶風後漢為隃麋侯國晉省入汧縣後周置
　汧陽縣兼置汧陽郡尋廢郡隋屬扶風郡唐屬隴州宋
　因之金移隴州來治元仍屬隴州明嘉靖中改屬鳳翔
　府
本朝因之　縣城通志唐太和中築於北山麓畔元至正
　二年移今縣西五里界汧暉二河之間明嘉靖二十六
　年移建今城周三里有竒門四
　隴州釋名元和郡縣志魏改東秦為隴州因山為名沿
　革一統志治在府西少北一百五十里周時秦汧邑漢
　置汧縣屬右扶風後漢及晉因之後魏置隴東郡正光
　三年兼置東秦州孝昌三年廢永熙元年復置東秦州
　及汧隂縣西魏廢帝三年改州曰隴州縣曰杜陽後周
　復曰汧隂隋開皇三年郡廢五年改縣曰汧源大業三
　年州廢屬扶風郡義寧二年復置隴東郡唐武徳元年
　復曰隴州天寳元年改為汧陽郡乾元元年復曰隴州
　屬闗内道天復元年置保勝軍節度宋仍曰隴州汧陽
　郡屬秦鳳路金移州治汧陽元復移治汧源屬鞏昌路
　明初省汧源縣入州屬鳳翔府
本朝因之　州城通志西魏隴州在州南八里周明帝移
　今治明景泰元年改築周五里有竒門四
　
　　闗中勝蹟圖志巻十五
欽定四庫全書
　闗中勝蹟圖志卷十六
　　　　　　　　　　　陜西巡撫(臣/)畢沅撰
　　名山
鳳翔府雍山在鳳翔縣西北三十里水經注雍水出雍
山通志四面積高曰雍春秋時為雍邑葢因山得名
靈山在鳳翔縣西二十五里通志一名靈鷲山相近有
彭祖原
五畤原在鳳翔縣南二十里史記秦本紀襄公始祠上
帝西畤文公十年初為鄜畤宣公四年作密畤封禪書
秦文公夢黄蛇自天下屬地其口止於鄜衍史敦曰此
上帝之徵於是作鄜畤祭白帝宣公作密畤於渭南祭
青帝靈公作吳陽上畤祭黄帝作下畤祭炎帝獻公作
畦畤櫟陽祀白帝及秦并天下諸祠唯雍四畤上帝為
尊漢二年高祖入闗曰吾聞天有五帝而有四何也莫
知其説於是高祖曰吾知之矣乃待我而具五也乃立
黑帝祠命為北峙漢書地理志雍縣有五畤水經注五
畤祠以上祠祀五帝
　(臣/)謹按太平寰宇記作三畤原以秦文公鄜畤宣公
　密畤靈公吳陽上畤在此原故號三畤原也又於扶
　風縣亦載三畤原云在縣南二十里今考扶風漢美
　陽地班志既稱五畤皆在雍縣則不得復在美陽意
　其為複出之誤當以在鳳翔者為正
石鼓原在鳳翔縣南二十里元和郡縣志石鼓文在天
興縣南二十里石形如鼓其數有十葢紀周宣王畋獵
之事方輿紀要今原旁亦名石鼓鎮(唐韓愈石鼓歌張/生手持石鼓文勸)
(我試作石鼓歌少陵無人謫仙死才薄將柰石鼓何周/綱淩遲四海沸宣王憤起揮天戈大開明堂受朝賀諸)
(侯劍佩鳴相磨蒐于岐陽騁雄駿萬里禽獸皆遮羅鑴/功泐成告萬世鑿石作鼓隳嵯峨從臣才藝咸第一㨂)
(選撰刻留山阿雨淋日炙野火燎鬼物守䕶煩撝訶公/從何處得紙本毫髪盡備無差訛詞嚴義密讀難曉字)
(體不類隸與蝌年深豈免有缺畫快劍斫斷生蛟鼉鸞/翔鳳翥衆仙下珊瑚碧樹交枝柯金繩鐵索鎻紐壯古)
(鼎躍水龍騰梭陋儒編詩不收拾二雅褊迫無逶迤孔/子西行不到秦掎摭星宿遺羲娥嗟予好古生苦晚對)
(此涕淚雙滂沱憶昔初蒙博士徵其年始改稱元和故/人從軍在右輔為我度量掘臼科濯冠沐浴告祭酒如)
(此至寳存豈多毡包蓆裹可立致十鼓祇載數駱駝薦/諸太廟比郜鼎光價豈止百倍過聖恩若許留太學諸)
(生講解得切磋觀經洪都尚填咽坐見舉國來奔波刓/苔剔蘚露節角安置妥貼平不頗大厦深簷與葢覆經)
(歴久逺期無他中朝大官老於事詎肯感激徒媕婀牧/童㪣火牛礪角誰復著手為摩挲日消月爍就埋沒六)
(年西顧空吟哦羲之俗書趁姿媚數紙尚能博白鵞繼/周八代爭戰罷無人收拾理則那方今太平日無事柄)
(用儒生重某軻安能以此尚論列願借辨口如懸河石/鼓之歌止於此鳴乎吾意其蹉跎宋蘇軾石鼓詩冬十)
(二月嵗辛丑我初從政見魯叟舊聞石鼓今見之文字/鬰律蛟蛇走細觀初以指畫肚欲讀嗟如箝在口韓公)
(好古生巳遲我今況又百年後强尋偏旁推㸃畫時得/一二遺八九我車既攻馬亦同其魚維鱮貫之栁古器)
(縱横猶識鼎衆星錯落僅名斗糢糊半巳似瘢胝詰屈/猶能辨跟肘娟娟缺月隠雲霧濯濯嘉禾秀稂莠漂流)
(百戰偶然存獨立千載誰與友上追軒頡相唯諾下挹/冰斯同鷇㝅憶昔周宣歌鴻雁當時籀史變蝌蚪厭亂)
(人方思聖賢中興天為生耆耉東征徐淮闞虓虎北伐/犬戎隨指嗾象胥雜沓貢狼鹿方召聫翩賜圭卣遂因)
(鼙鼓思將帥豈為考擊煩矇瞍何人作頌比嵩高萬古/斯文齊岣嶁勲勞至大不矜伐文武未逺猶忠厚欲尋)
(年代無甲乙豈有名字紀誰某自從周衰更七國竟使/秦人有九有掃除詩書重法律投棄俎豆陳鞭杻當年)
(何人佐祖龍上蔡公子牽黄狗登山刻石頌功烈後者/無繼前無偶皆云皇帝巡四國烹滅强暴救黔首六經)
(既巳委灰塵此鼓亦當遭擊掊傳聞九鼎淪泗上欲使/萬夫沈水取暴君縱欲窮人力神物義不汚秦垢是時)
(石鼓何處避毋乃天公令鬼守興亡百變物自閒富/貴一朝名不朽細思物理坐嘆息人生安得如汝夀)
杜陽山在鳳翔縣東北二十五里水經注故雍縣有杜
陽山北有杜陽谷有地穴北入不知所極在天柱山南
通志唐岐州刺史柴紹破突厥於杜陽谷即此(巳上/鳳翔)
岐山在岐山縣東北五十里書禹貢𨗳汧及岐孔傳岐
山在雍州正義岐在右扶風美陽縣西北詩大雅率西
水滸至于岐下周頌彼徂矣岐有夷之行國語内史過
曰周之興也鸑鷟鳴于岐山呂氏春秋岐山九山之一
也漢書地理志岐山在美陽縣西北中水鄉周太王所
邑水經注小横水歴周原下水北即岐山顔師古曰其
山兩岐俗呼箭括嶺括地志岐山亦名天柱山太平寰
宇記周鸑鷟鳴于山上時人亦謂此山為鳯凰堆或云
其峰高峻迥出諸山狀若天柱因以為名
箭括山在岐山縣東北六十里一統志亦即岐山其最
高處為箭括嶺嶺巔有缺故名或以此為即太王所踰
之梁山誤矣通志山之西為三龍山後周以此名縣(謹/按)
(三龍故城/在縣東北)
青峰山在岐山縣南百五十里通志峰巒蒼翠接寳雞
界
奧山在岐山縣南八十里通志有勻泉洞其右有瀑布
泉
石樓山在岐山縣南五十里接寳雞界通志山形如樓
閣故名上有龍湫禱雨輒應
五丈原在岐山縣南五十里接郿縣界蜀志建興十二
年諸葛亮悉大衆由斜谷出據武功五丈原與司馬懿
對於渭南分兵屯田為久住之基耕者雜於渭濱居民
之間而百姓安堵軍無私焉水經注渭水逕五丈原北
渭水南原也又斜水逕五丈原東諸葛亮與步隲書曰
僕前軍在五丈原原在武功西十里餘魏書地形志平
陽有五丈原(謹按平陽故/城在縣西南)通鑑地理通釋呂祉曰原高
平廣逺行軍者必爭之地雍大記在斜峪口諸葛亮遣
孟談據五丈原即此通志原西有白玉嶺(唐温庭筠五/丈原詩鐵馬)
(雲騅久絶塵栁隂高壓漢營春天清殺氣騰闗右夜半/妖星照渭濱上國卧龍空悟主中原得鹿不因人象牀)
(冰悵無言語從/此譙周是老臣)
令狐坡在岐山縣南二十里通志一名渭陽坡其下即
蓮花灣又縣南二十五里有永樂洞其下有珍珠泉泉
水清澈如珠迸出深丈許
五將山在岐山縣北五十里與麟遊縣接界晉書太元
十年慕容冲逼長安苻堅以䜟書有云帝出五將久長
得遂奔五將山為姚萇將吳忠所執水經注扶風杜陽
縣有五將山(謹按杜陽/今屬麟遊)
周原在岐山縣東北四十里雍勝略周太王營邑處詩
周原膴膴毛傳周原漆沮之間也鄭氏詩譜周原者岐
山陽地屬杜陽地形險阻原田肥美水經注小横水逕
周城歴周原下史記正義岐山下有周原上置城通志
原東西横亘地寛平而肥美
崛山在岐山縣東北四十里通志一名耆闍山多石穴
唐時建耆闍崛山寺山有金仙洞洞前卧佛一軀其後
有滴泉盈而不溢山後為石壩嶺又洞東十里有景陽
洞前有閣後有流泉考水經注西域波麗國有耆闍崛
山兩峰雙立相去二三里鷲鳥常居其嶺是山之名葢
擬此也
龍尾坡在岐山縣東二十里一統志晉義熙十一年夏
將赫連建入新平後秦將姚弼與戰于龍尾堡禽之唐
武徳七年移岐山縣治於龍尾驛城葢昔時嘗置堡及
驛中和元年鳳翔節度使鄭畋敗黄巢兵於此
鳯凰山在岐山縣北十五里周公廟後通志即鳳鳴處
石上有爪跡其山出五色土山下有朝陽洞在周公廟
東又張仙洞相傳張三丰曾寓此在廟西又鳳山洞在
張仙洞南
黄卷山在岐山縣北十里通志其山層叠秀麗有似書
巻故名(巳上/岐山)
明月山在扶風縣東北五十里一統志白石燦爛夜有
光如月山有清風洞洞口徑尺許風聲常吼其深莫測
東接乾州界
吳雙山在扶風縣北五十里通志四峰挿入雲表山隂
屬麟遊界(詳見/麟遊)
美山在扶風縣西北五十里一統志山産竒石青紺嵌
空比於靈璧美水出此
茂陵山在扶風縣東三十里通志陵一作林林壑秀美
相傳為漢威侯馬超故居
賢山在扶風縣南二十里通志蹊徑幽竒峰巒峻秀對
挹南山逺臨渭水
飛鳳山在扶風縣南一里湋川之南一統志一峰孤峙
勢如鳳翥(已上/扶風)
太白山在郿縣東南四十里雍勝略舊在武功縣南今
屬郿縣水經注太白山在武功縣南去長安三百里不
知其高㡬何俗云武功太白去天三百山下軍行不得
鼓角鼓角則疾風雨至周地圖記山半横雲如瀑布則
澍雨人常以為候語曰南山瀑布非朝即暮唐六典闗
内道名山曰太白唐書天寳八載太白山人李渾上言
有神人言金星洞内有玉版石紀聖皇福夀之符命御
史中丞王鉷入山求獲之於是封太白山神為神應公
四時祭祀改金星洞為嘉祥洞縣志杜彦達曰太白山
南連武功山於諸山最為秀傑冬夏積雪望之皓然山
上有谷春祠山下有太白祠栁宗元曰其地寒冰雪之
積未嘗已陸龜蒙曰太白山苦寒霜雪常集雖夏五六
月赫日在上羣峰若焚我獨皓然玉聳一統志鍾西方
金星之秀闗中諸山莫高於此上有湫池雖三伏亦凝
冰道書以為第十一洞天通志東麓有三官池(自縣東/清湫廟)
(至此三十三里池水清澈禱雨者/多取水於此以山高不易到也)池西南有大雪巖(自/三)
(官池上至此二十里穿林涉潦有雷神洞再入有/朝陽洞二仙橋龍盤山西望香烟山為大士佛地)巖南
有萬笏山(自大雪巖至此三十里初名石壘山以衆峰/排矗如萬笏改今名又過水七十餘處十里)
(至石壘山項一峰挺秀拔/萃羣峰之中曰獨秀峰)峰東南有黑風嶺(自獨秀峰/上至此十)
(五里一名神會天坡皆黄土自六月朔至月終霧撤/山顯曰開山其先後為霧雪所塞曰封山人罕至者)嶺
西南有松花坪(自黒風嶺上至此二十里蒼松數萬叢/鬱森列登此坪甚險其下有水簾洞)
坪西南有二仙山(自松花坪至此二十里山有二石如/人其下有下坂寺又十里至望仙石)
二仙山東南有救苦嶺(自望仙石至此二十里險峻益/甚又十里至上坂寺人行亂石)
(間犖确相錯又/三里至寒風嶺)嶺西南有神窪(自寒風闗至此二十里/皆直上如緣牆壁土人)
(言太白常放異光現神像或星光如斗大至此鳥獸草/朩甚稀墝凜冽不可處又三里至魔女嶺又三里至東)
(天/門)窪東南有冲天嶺(自東天門至此四里冇雷/神峽皆陡絶下視多股栗)嶺西南
有分天嶺(自冲天嶺至此五里西風起則山東向陽頗/熱山西面風雖大暑若祁寒一山之間寒暄)
(頓異/故名)分天嶺西有孤雲窪(自嶺至此五里徑既險峭風/復淒寒人行嶺上風起必伏)
(若起則吹墮如葉矣更有觀雲海處宇宙茫然如在海/中窪之上有三山九牙十二重樓諸勝高挿碧空又十)
(八里至二里闗又里許至金鎻闗鳥獸草朩絶無矣山/勢森羅石貌有若人拱立者行相揖者坐相戯者竒獸)
(卧者鼎/彛列者)窪西南有太白池(自金鎻闗至此里許池廣三/十餘畝清鑒毛髪無寸草㸃)
(塵亦無他水族惟龍潛焉池面常放五色光萬字光夀字光/珠光油光各肖其類人䖍叩則應否則無池為雲霧籠罩)
(不常見曰封池禱而後/見曰聞池餘六池皆然)雷神池(在太白池東南三里池/在洞中有亘古凝冰洞)
(上有石塔名觀星樓/又有龍鳳二小池)二太白池(在大太白池西南過稻/窪至此十里池大數畝)
三太白池(自二太白池至此五里大亦數畝/其旁不可久憩久則雷電疾至)玉皇池(在/大)
(太白池東南自三太白池至此十里大二十餘畝東為/龍門又上有走馬嶺相傳為山神乗馬處石上蹄跡宛)
(然/)佛池(在玉皇池/西十里)三清池(在玉皇池西十五里池旁金/背枇杷甚多擷其葉可療百)
(病諸池皆神所司凡禱者以黄楮投之誠則楮沈若有/掣入者否則楮浮自清湫廟上至三清池計二百九十)
(里/)山下有達摩洞(在雲庵之後金時雲庵和尚隠此明/山人孫太初亦隠此洞刻達摩像其)
(石剖之有松柏文人呼為柏朶石俗傳為達摩/傳法神光處今洞北道旁有雲庵和尚塔銘)又有鍾
呂坪(山不甚高而頂寛平俗傅鍾呂傳道於此其相近/有湯峪峪内有金錢石其形上大如房屋下小如)
(碾盤傍臨深淵視/之隠然有金錢)山之西有瓦窰山其相近有駝羊峰
山之北有四嘴山其上有仰天池山巒若叠嶂逶邐淩
高及登太白峰則俯瞰若岡阜矣(太白山之陽為洋縣/境如洋縣之石柱青)
(山神明琉璃寒泉宋軍華陽福仁女冠金紫三嶺南岐/諸山合之皆太白也詳見洋縣唐李白登太白峰詩西)
(上太白峰夕陽窮登攀太白與我語為我開天闗願乗/冷風去直出浮雲間擧手可近月前行若無山一别武)
(功去何時復見還宋蘇軾太白山下早行至横渠鎮書/崇夀院壁詩馬上續殘夢不知朝日昇亂山横翠嶂落)
(月澹孤燈奔走煩郵吏安閒愧/老僧再遊應眷眷聊以記吾曾)
　(臣/)謹按禹貢終南惇物至於鳥鼠程大昌雍錄謂終
　南既高且廣多産百物故禹貢言終南惇物不當别
　有一山名惇物也嘗攷漢書地理志武功縣太乙山
　古文以為終南垂山古文以為惇物是惇物明是山
　名程説誤矣惟是桑經酈注皆不詳惇物所在而
　太平寰宇記及讀史方輿紀要並於武功縣載之太
　平寰宇記云惇物山即華山之别名自華州華隂縣
　東接潼闗連亘經於是邑夫華山在渭南今武功縣
　在渭北相距可五六百里而以為華山連亘所經竊
　所未喻方輿紀要謂在今武功縣東南一百里既引
　班志垂山之語又以孔氏謂惇物即太華為誤説彌
　近似然考今武功縣疆域以渭水為限若漢武功故
　城在今郿縣境乃在渭南水經注渭水東逕武功故
　城北南對太白山是也詳繹禹貢文義惇物與終南
　嶧屬不得謂别在渭水之陽皆由不考今之武功非
　漢之武功故有此誤竊以雍州大山莫竒於太華莫
　長於終南莫峻於太白太華終南皆見禹貢而太白
　闕如意所謂惇物者唯太白足以當之一統志以郿
　縣之武功山為即垂山既為可信且與太白本相連
　屬則以太白為惇物合之班志亦無刺謬謹詳著於
　此其太乙終南辨見前巻不復列云
武功山在太白山南漢書地理志武功縣東有垂山九
域志武功縣有武功山雍大記太白武功二山在郿縣
葢舊武功縣地一統志即古垂山俗譌為嶅山通志其
山有楓朩凹(自凹十五里許至迎仙橋橋北為圖坪/庵一名小桃源又十五里有葛仙壇)白
鶴峰(在葛仙壇上雲兩皆出其下白鶴仙居之/武功水發源其巔相傳為葛仙煉丹池)雷崖(在/煉)
(丹池西北遊者必絙掖而升人或䙝之即迅霆霾曀故/名雷崖上有數十洞恍惚有人居其中可望而不可即)
(葢葛仙/藏書處)又其阻有齊雲山山徑亦澁惟獵者時入焉
斜谷在郿縣西南三十里史記貨殖傳棧道千里惟褒
斜綰轂其口西都賦右界褒斜續漢書郡國志武功縣
有斜谷蜀志秦宓曰三皇乘祗車出谷口今之斜谷是
也建興六年諸葛亮揚聲由斜谷道取郿十二年亮悉
大衆由斜谷出西京賦注褒斜在長安西南南口褒北
口斜長四百七十里曹操謂五百石穴魏書正始四年
開斜谷舊道地形志平陽縣有斜谷(謹按平陽今/屬岐山界)元和
郡縣志褒斜道一名石牛道宋李子文蜀鑑斜谷在郿
縣南谷中皆穴山架朩而行通志入谷口二百二十里
抵鳳縣西出連雲棧復一百五十里出谷口抵褒城兩
崖高峻谷中水南北分流即褒水斜水也又邸閣在斜
谷口葢諸葛亮欲伐魏用流馬轉運谷中故先治邸閣
於此後人因建懐賢閣(宋蘇軾至下馬磧憩於北山僧/舎有閣曰懐賢南直斜谷口西)
(臨五丈原諸葛孔明所從出師也南望斜谷口三山如/犬牙西臨五丈原鬱屈若長蛇有懐諸葛公萬騎出漢)
(巴吏士寂如水蕭蕭聞馬撾公才與曹丕豈止十倍加/顧瞻三輔間勢若風捲沙一朝長星墜竟使蜀婦髽山)
(僧豈知此一室老烟霞徃事逐雲散故山依渭斜客來/空弔古清涙落悲笳又自陽平至斜谷宿於南山中蟠)
(龍寺詩横槎晚度碧澗口騎馬夜入南山谷谷中暗水/響瀧瀧嶺上踈星明煜煜寺藏嵓底千萬仞路轉山腰)
(三百曲風生飢虎嘯空林月黒驚麏竄脩竹入門突兀/見深殿照佛青熒有殘燭媿無酒食待遊人旋斫山松)
(煑溪簌板閣獨眠驚旅枕朩魚曉動隨僧粥起觀萬瓦/鬱參差目亂千巖散紅綠門前商賈負椒荈山後咫尺)
(連巴蜀何時歸耕江上/田一夜心逐南飛鵠)
五丈原在郿縣西南二十五里接岐山界通志渭水南
原也有蘭坑膏腴可田(詳見/岐山)
馬冢山在郿縣西南十五里紅崖頭水經注渭水東逕
馬冢北諸葛亮與步隲書曰馬冢在武功東十餘里有
高勢(謹按舊志衙嶺山在縣西南十五里俗呼馬鞍山/今考馬鞍山即馬冢之訛若衙嶺山在褒城界去)
(此尚逺不應渭/水經其地也)
積石原在郿縣西北二十五里接岐山縣界魏志青龍
二年諸葛亮出斜谷田於蘭坑時司馬宣王屯渭南郭
淮策亮必爭北原遂先據之晉書時亮上五丈原將北
渡渭郭淮與亮會於積石臨原而戰亮不得進還五丈
原水經注渭水東逕石原即北原也通典郿縣有東積
石原西積石原縣志原距五丈原二十五里又馬頭原
在清湫堡南苻登破姚萇於此
秦王嶺在郿縣東十里其稍西曰小秦王嶺有石表曰
東西嶺堠通志舊傳唐太宗居藩時屯牧於此又或謂
秦文公營邑處皆無據按晉載記苻健據闗中嘗稱大
單于秦王傳至登破姚萇於馬頭原後萇又滅登亦自
稱秦王則郿固二秦戰場也嶺葢以此得名(巳上/郿縣)
陳倉山在寳雞縣東南四十里雍大記亦名寳雞山通
志又名雞峰史記封禪書秦文公十九年得陳寳於陳
倉北坂其神若雄雞水經注陳倉縣有陳倉山山上有
寳雞祠昔秦文公感伯道之言遊獵於陳倉遇之於北
坂得數石焉其色如肝歸而寳祠之故曰陳寳其來也
自東南煇煌聲如雷野雞皆鳴故曰雞鳴神也縣志三
峰並峙為縣之勝(謹按雉所止/處名曰雉城)
秦嶺在寳雞縣南六十里雍勝略南山之脊也(謹按此/與隴州)
(秦嶺各自一山亦非藍田之秦嶺秦/地南山皆稱秦山故其名特多云)
石塔山在寳雞縣東南七十里通志其形如塔上有石
盆旱禱輒應其麓有烟霞洞在磻溪谷中相傳為王喬
修仙處又相近有響靜山祖佛洞洞懸峭壁棧梯而上
傍有湫池禱雨輒應
煎茶坪在寳雞縣西南六十五里通志相傳漢高祖引
兵由故道出駐馬於此
和尚原在寳雞縣西南四十里宋中興四朝志和尚原
鳳之東境抵鳳翔不能百里自兩當縣直出鳳州取大
散闗距和尚原纔咫尺文獻通考在大散闗之東距寳
雞兩驛過此則路徑散漫無所限隔
大散嶺在寳雞縣南五十二里通鑑光啓二年上自寳
雞幸興元使王建負傳國璽從登大散嶺胡三省注嶺
在梁泉縣松嶺堡南(謹按梁泉/今屬鳳縣)
香巖在寳雞縣南二十里縣志其相近有天真洞相傳
為邱長春修真處
佛巖在寳雞縣西四十里通志洞開陡壁飛閣懸樓頗
為竒麗
石鼓山在寳雞縣東二十里縣志山麓舊有石如鼓者
十今在國子監一統志按諸志皆以山因石鼓而名然
劉昭郡國志注引三秦記云陳倉縣有石鼓山將有兵
此山則鳴似又不因石鼓得名也
大蟲嶺在寳雞縣東北十五里一名西平原接鳳翔縣
界宋史紹興十年吳璘楊政與金將薩里罕夾渭而軍
璘置軍大蟲嶺薩里罕覘之曰善兵者立於不敗之地
此難與爭遂引去縣志西平原據高峻處故謂之嶺(互/見)
(鳳/翔)
陵原在寳雞縣北通志金陵河逕其左故謂陵原其脈
自吳山延亘而來至此形如屛障為邑之主山
益門山在寳雞縣西南十五里雍勝略即秦嶺北麓之
峪通志山巖險阻凡有事梁益者必取道於此故曰益
門(巳上/寳雞)
馬脊山在汧陽縣南二十里通志山有秦王洞石穴深
數丈寒冽逼人
箭栝嶺在汧陽縣南十里一統志舊置闗於此又蛇兒
嶺在縣東五里勢如長蛇
石墨洞在汧陽縣東南三十里石門遺事洞産石墨漢
尚書令僕丞郎月給隃麋墨二枚或即此然墨粗不堪
用(巳上/汧陽)
吳雙山在麟遊縣東南四十里接扶風界通志山有四
峰北曰接辰南曰聫斗東曰萃旭西曰落照俗呼四堆
山又名四峰山又名吳重山險峻可資戰守(互見/扶風)
箭括山在麟遊縣南五十里接岐山界通志嶺懸天半
形勢嵯峨隋時伐山除道以通仁夀宫宋時金將尼瑪
哈攻此吳玠遣兵擊破之葢邑之險峻處也(互見/岐山)
五將山在麟遊縣西南五十里接岐山界水經注瀆魁
水東歴五將山金史地理志麟遊縣有五將山通志此
當别為一山非醴泉之五將山也(互見/岐山)
魚塘峽在麟遊縣南二十里通志怪石錯出層稜如削
石臼山在麟遊縣南稍東十里通志兩掖横起如翬中
有靈湫將雨則雲自池中起旱禱有應山後石室有搗
藥杵臼葢古仙丹灶處其石壁絶頂可望邠乾相傳唐
太宗每幸九成宫使徐世勣屯軍於此營壘遺址尚存
青蓮山在麟遊縣西南二十里雍勝略其形似蓮草朩
葱翠通志九成宫之屛山也
寳玉山在麟遊縣西七十里有石紅白相雜若玉
杜山在麟遊縣西五十里通志杜水所出
龍窩峽在麟遊縣西二十五里通志山水竒麗曲折入
勝
天臺山在麟遊縣西五里即九成宫故墟其陽崇巖崛
起上有蒼松古栢
鳴鳳山在麟遊縣西五里一統志與天臺山相對小石
孤立狀如島嶼相傳嘗有鳳凰鳴其上亦名鳳臺山又
屛山在山之北蒼崖百尺狀如屏障巨石危懸若墜有
泉自崖半石罅中出亦名滴水崖
加伏山在麟遊縣西北四十里通志羣山環拱聨絡數
十里接靈臺縣界
石鼓峽在麟遊縣北十里通志澄水所經峽凡三折奔
濤激浪如喧雷鼓
紫石山在麟遊縣東二十里通志山石皆紫故名山半
有瀑布自石腹中出直下層崖有龍飛鳳舞之勢
催朩嶺在麟遊縣東北四十里縣志隋仁夀宫自渭水
運朩經此因名通志按太平寰宇記縣東北五十里有
崔模廟疑當為崔模嶺縣志所云殆訛傳也(謹按今所/見太平寰)
(宇記正作崔模嶺不言有廟通志所據之夲/豈有異歟一統志亦作崔模嶺  巳上麟遊)
吳嶽在隴州南七十里書禹貢𨗳岍及岐孔疏在扶風
汧縣西周禮職方氏其山鎮曰嶽山鄭注吳嶽也在汧
爾雅吳山為河西鎮史記封禪書自華以西名山曰嶽
山吳嶽漢書地理志汧縣吳山古文以為汧山續漢書
郡國志汧縣有吳嶽山本名汧水經注汧水發南山西
側俗以此山為吳山三峰霞舉叠秀雲天望之常有落
勢國語所謂虞矣(謹按古字/虞吳同)元和郡縣志山在吳山縣
西南五十里秦都咸陽以為西岳今為國之西鎮山國
語謂之西吳太平寰宇記郭璞曰吳岳别名開山圖書
編山有五峰一曰鎮西二曰大賢三曰靈應四曰會仙
五曰望輦通志吳山為峰十有七得名者五鎮西峰(在/四)
(峰之中卑而獨秀諸峰/列峙初錫封號即此峰)大賢峰(在嶺西峰左秀拔突起/有儼然拱肅之象毓秀)
(峰凝翠峰俱/在峰之左)靈應峰(在鎮西峰右擎天峰在靈應峰左/凌雲峰在靈應峰右晴巖在靈應)
(峰下巖高千丈飛流漂漾若晴日飛雨然判官池在晴/巖下有元鶴二巢於崖中時翺翔於五峰上又一天門)
(在振衣亭上由石磴而上恍若登天又真人洞在一天/門右相傳吳真人修煉於此有湫在洞上樹心内澄水)
(一泓旱亦不竭又靈湫在靈應峰下廣丈餘嵗旱禱雨/輒應又餐霞洞在靈應峰左小峰下又棲霞島在靈應)
(峰前一阜突起時有霞彩下有倚雲樓嘯月臺又閻王/碥在棲霞島上石磴巉險故名又雷神洞在靈應峰右)
(上有湫又玉皇洞在雷神洞右有湫又鳯凰石巢在山/頂人跡罕到舊志有鳳凰巢焉五峰靈應為最高尤多)
(竒勝其上舊/有靈應宫)會仙峰(在靈應峰南層巒叠翠林壑幽窈/又大王湫在會仙峰左又牛心石)
(在會仙峰陰/狀如牛心)望輦峰(在大賢峰左秀並羣峰形若北顧/故名望輦又晴映峰鸚鵡峰來鶴)
(峰並在望輦峰左右小錦屛大錦屛並在望/輦峰下相去一里許聳峭壁立環列若屏)又有筆架
山(在岳廟前山勢逶迤宛/如筆架一名小五峰)王師嶺(在筆架山/北二里)天池奧區
(在五峰谷口兩山對峙一水/前流竒峰翠嶺深邃莫測)並在隴州南五峰之前皆
入嶽之所必經也(唐周鍼登吳嶽賦吾嘗文戰將北羈/遊極西睹吳嶽之孤峭計羣山之莫)
(齊由是邈崖谷遂攀躋入雲靄出沈泥既臻頂上用視/天倪雁塞殊小峨嵋甚低葢以氣壯坤扶雄標國祚揖)
(白帝兮不見抱皇城而自固嵐光擁翠拓開霄漢之心/岫色横空鎻斷東來之路嵽嵲旁竦岧嶤上干碧草春)
(含清風夏寒遙瞻魏闕迥立烟巒疑超洞府謂在天壇/中隠深溪日月之尤不到外連層阜龍蛇之勢斯蟠當)
(其區宇正寧氛埃初見覽造化之宏制識乾坤之設險/汧水縈盈而線走隴山峛崺而螺掩西窺劍閣霜地表)
(之千罈東瞰蓬萊黛波間之數㸃遐徵衆岳式並隆崇/彼皆受封於百代此獨不視於三公森笋立以削成寧)
(慚太華黯雲凝而化出豈譲維嵩況乎萬仞凌虛千里/倒影虎踞華裔鯨吞遐境壘巘攢壁迴巖列屏捍絶域)
(以增隘固中原之堪永直使以禮賓九有仁服八荒臂/賢為輔弼宅道為封疆亦須假我嚴衛憑我巨防靜藩)
(垣於都邑逺隔閡於氐羌吾唐重其功崇其鎮爰申成/徳之號用補極天之峻小儒是以竟日興感抽毫賦韻)
(登咏畢兮嶔岑/指長安而後進)
汧山在隴州西四十里雍大記汧水所出隋書地理志
汧源縣有汧山史記注汧一作岍按有汧水故其字或
從山或從水括地志山在汧源縣西四十里東臨岐岫
西接隴岡元和郡縣志山在縣西六十里北與隴山接
禹貢𨗳汧及岐是也(太平寰/宇記同)
　(臣/)謹按史記自華以西名山七既無岍山且析吳嶽
　與嶽山為二兩漢志及酈道元孔穎達皆謂吳山即
　汧山通典元和郡縣志太平寰宇記及隴州志隴蜀
　餘聞諸書皆謂吳與汧自是兩山一統志折衷其説
　則謂脉絡相連在古只是一山通志亦云岍山即吳
　岳之支考汧水之源一西出岍山一南出吳岳之隂
　故禹貢𨗳汧釋之者或指吳岳或指岍山安得謂其
　絶不相屬而胡渭禹貢錐指云吳山漢志雖云在縣
　西而岡巒綿亘延及其南與嶽山本是一山自周尊
　岍山曰嶽山俗又謂之吳山或又合稱吳嶽而岍山
　之名遂隠其實此二山者周禮總謂之嶽山禹貢總
　謂之岍山當以漢志為正胡氏之論尤為昭晰然則
　吳嶽與岍山不當分而為二也朱鶴齡云商周之世
　疑以岍為西嶽故爾雅職方皆名嶽山夫商不可知
　若周都鎬京辨方正位則太華在其東而岍在其西
　以岍為西方衆山之長乃副其實秦都咸陽以為西
　嶽周制當巳先之矣通志云吳山西北諸山之綱紀
　衆水之統宗宜乎享明禋而膺顯號詎不信歟
隴山在隴州西六十里接鞏昌府界通志即隴坻一名
隴坂詩坂有漆正義隴坂也即今隴山漢書地理志隴
西有隴坻在其西武帝紀元鼎五年十月行幸雍遂踰
隴登空同西京賦右有隴坻之隘三秦記汧水出縣西
山世謂之小隴山高嶮不通軌轍即古隴坂也其坂九
迴不知高㡬許欲上者七日乃得越高處可容百餘家
有清水四注下即隴頭水也秦州記隴山東西一百八
十里登山東望秦川四五百里極目悵然山東人行役
升此而顧瞻者莫不悲思故為之歌隋地理志汧源縣
有隴山元和郡縣志小隴山在吳山縣西四十里(謹按/吳山)
(故城在/州東南)通鑑注小隴山在南由縣西北(謹按南由故/城在州南)雍
勝略山高而長多鸚鵡亦名鸚鵡山雍大記南踰岍隴
北接沙漠其名有四一曰槍竿嶺一曰米高山一曰湫
頭山一曰龍江峽漢屬漢陽郡刺史治名隴坻即祭遵
破王元兵處通志上有懸溜滙為澄潭名萬石潭流溢
散下皆注於渭(梁元帝隴頭水詩銜悲别隴頭闗路漫/悠悠故鄉述逺近征人分去留沙飛曉)
(成幕海氣夜如樓欲識秦川處隴水向東流唐翁綬隴/頭吟隴水潺湲隴樹黄征人隴上盡思鄉馬嘶斜日朔)
(風急雁過寒雲邊思長殘月出林鳴劍㦸平沙隔/水見牛羊横行俱是封侯者誰斬樓蘭獻未央)
闗山在隴州西八十里州志其山高峻盤折而登經五
十里始至絶頂為秦鳳要害産鸚鵡又二十里有天井
山山頂有井四時不涸皆隴山之異名也
秦嶺在隴州西南九域志隴州隴安縣有秦嶺山(謹按/隴安)
(故城在/州東南)通鑑地理通釋晁氏以為隴山秦嶺皆古之岍
雍勝略秦嶺在隴安舊縣因西秦地勢相連其山高於
諸岫故名
金門山在隴州西南百里天井山東南一統志兩山對
峙如門渭水流其中水經渭水東南出石門疑即此
方山原在隴州西南一百四十里一統志晉隆安初武
都氐屠飛啖鐵等叛屯據方山原宋紹興中吳玠與金
人戰於此宋會要載紹興十一年金求商州及和尚方
山二原許之於是遂以大散闗為界
青陽峽在隴州西南七十里(唐杜甫青陽峽詩塞外苦/厭山南行道彌惡岡巒相)
(經亘雲水氣叅錯林迥硤角來天窄壁面削磎西五里/石奮怒向我落仰看日車側俯恐地軸弱魑魅嘯有風)
(霜霰浩漠漠憶昨踰隴坂高秋視吳岳東笑蓮花卑北/知崆峒薄超然侔壯觀已謂殷寥廓突兀猶趂人及兹)
(嘆㝠/寞)
慈山在隴州西四十里水經注汧水東歴慈山通志相
近有白環谷白環水所出在汧源舊縣界(謹按汧源故/城在州東南)
蒲峪在隴州西二十里漢書地理志汧縣北有蒲谷鄉
弦中谷(謹按汧縣故/城在州東南)
龍盤山在隴州東南百二十七里隋書地理志南由縣
有盤龍山通志在吳山舊縣東南七里山勢盤曲如龍
故名即龍盤山
西秦山在隴州東南百里雍大記在隴安舊縣北二十
里通志其上有秦王試劍崖
塔兒峽在隴州東南四十里通志旁有石洞數丈可容
百餘人青山環寺一水七折方出峽口有三股水合流
注下絶為神異
景福山在隴州西北六十里通志一名龍門山有龍門
洞山水竒秀又有鳳爪朝元定心三峰其下有甘露泉
青崖山在隴州北四十里通志高峻秀聳上有清涼寺
清泉涌流旱禱有應
丹陽洞在隴州北里許通志相傳為馬丹陽成仙處有
柏分十股中有清泉四時不涸(巳上/隴州)
　
　
　
　
　闗中勝蹟圖志巻十六
欽定四庫全書
　闗中勝蹟圖志巻十七
　　　　　　　　　　　陜西巡撫(臣/)畢沅撰
　　大川(附水/利)
鳳翔府雍水在鳳翔縣南又東南流入岐山界水經注
雍氷出雍山東南流歴中牢溪世謂之中牢水亦曰氷
井水南流而左會左陽水又與東水合世亦名之為淬
空水又東流鄧公泉注之
汧水在鳳翔縣西三十里自汧陽縣流入通志一名汧
陽河
返眼泉水在鳳翔縣西北三十里即東水水經注東水
北出河桃谷南流右會南源世謂之返眼泉亂流南逕
岐州城東而南合雍水州居二水之中南則兩川之交
會也通志泉出似人返眼故名
塔寺水在鳳翔縣東二里即左陽水一名西水水經注
左陽水世名之西水北出左陽溪南流逕岐州城西又
南流注於雍水縣志左陽水行十里至西平伏不見伏
三十里至三岔復出東流合於塔寺河府志塔寺河在
城東從西來轉南達於雍水又鳳凰泉在城西北遶城
而流南合於塔寺河
鄧水在鳳翔縣北十里即鄧公泉水經注水出鄧艾祠
北故名數源俱發逕雍縣城南又東流注於雍水
横水在鳳翔縣東三十里一名小横水一名杜陽川又
名夜叉河東南流入岐山界水經注杜水出杜陽山其
水南流謂之杜陽川又東南流左會漆水俗謂之小横
水
東湖在鳳翔縣東門外一統志即宋蘇軾詩鳳翔八觀
之一也岐州水苦鹽濁獨此水味絶甘美多芰荷脩竹
為郡中遊覽之勝通志其水南流入雍水(宋蘇軾東湖/詩吾家蜀江)
(上江水緑如藍邇來走塵土意思殊不堪況當岐山下/風物尤可慙有山禿如赭有水濁如泔不謂郡城東數)
(步見湖潭入門便清奥怳如夢西南泉源從高來隨波/走涵涵東去觸重阜盡為湖所貪但見蒼石螭開口吐)
(清廿借汝腹中過胡為目耽耽新荷㺯晚涼輕棹極幽/探飄飄忘逺近偃息遺佩篸深有龜與魚淺有螺與蚶)
(曝晴復戲雨戢戢多於蠶浮沈無停餌倐忽遽滿籃絲/緡雖強致瑣細安足戡聞昔周道興翠鳳棲孤嵐飛鳴)
(飲此水照影㺯毿毿至今多梧桐合抱如彭耼翠羽無/復見上有鸇搏䳺嗟予生雖晚好古意所妉圖書巳漫)
(漶猶復訪僑郯巻阿詩可繼此意久巳合扶風古三輔/政事豈汝諳聊為湖上飲一縱醉後談門前逺行客刧)
(劫無留驂問胡不回首無乃趁朝參予今正疎懶官長/幸見函不辭日遊再行恐嵗滿三暮歸仍倒載鐘鼓已)
(韽/韽)
　(臣/)謹按方輿紀要鳳翔東湖為雍渭二水所溢今攷
　雍水在湖下流若渭水則相距頗逺無由溢入嘗閲
　宋蘇軾詩泉源從髙來隨波走涵涵東去觸重阜盡
　為湖所貪今城西北有鳳凰泉繞城而流南合於塔
　寺河詳軾詩意乃因泉水涓流滙而為澤軾詩又云
　聞昔周道興翠鳳棲孤嵐飛鳴飲此水照影㺯毿毿
　自注此飲鳳池也益可見即泉之所瀦矣當日湖潭
　清奥與渼陂􁋝水並傳名勝嵗久就堙舊有湖亭及
　軾祠宇亦多傾圮(臣/)於乙未春初䕶送川師入蜀經
　歴鳳翔飭為重加葺治灌莽既闢清流瑩然蒲稗因
　依榆栁映蔚庶幾昔賢遺跡復還舊觀按軾八觀詩
　一為石鼓舊在縣南二十里石鼓原唐鄭餘慶守鳳
　翔遷之孔廟軾時猶及見之大觀中移置汴京元皇
　慶二年復輦致大都今在國子監一為詛楚文軾詩
　自注碑獲於開元寺土下今在太守便㕔按詛楚文
　傳有數本今石碣均已湮沒一為開元寺王維吳道
　子畫一為天柱寺楊惠之塑維摩像今二寺雖有其
　名不特畫壁塑像久而不存即梵宇亦俱非舊制一
　為李氏園禾黍彌望一為真興寺閣故址莫尋惟秦
　穆公墓在城東南隅今置守冢而東湖尚為岐下勝
　遊八觀陳迹遺留僅此而巳
飲馬池在鳳翔縣南七里相傳為秦穆公飲馬處
槖泉在鳳翔縣城内東南隅通志其泉注水旋盈旋涸
有似無底故名槖泉
謙泉在鳳翔縣東闗外通志泉甘可飲盈而不溢有似
乎謙故名
虎跑泉在鳳翔縣東北十五里通志在大像寺前一名
金沙泉(巳上/鳳翔)
渭水在岐山縣南四十里自寳雞界流入又東入郿縣
界水經注渭水自合磻溪水又東逕石原南又東逕五
丈原北又東至郿縣
白玉溝水在岐山縣南五十里通志渭南小水也源出
五丈原西北流入渭
斜谷河在岐山縣南自褒城界流入又東北至郿縣界
入渭史記河渠書褒水通沔斜水通渭褒之絶水至斜
間百餘里括地志斜水出衙嶺山與褒水同源而泒分
通志桃川在縣南百五十里其水出大山中流為斜谷
水逕太白峽斜谷闗北流入渭一名石頭河又青峰澗
水在縣南百五十里桃川西朱石澗水在縣南百一十
里俱在斜谷闗内繚曲四十里北流入渭
雍水在岐山縣南十里自鳳翔界流入又東入扶風界
水經注雍水自合鄧公泉又東逕召亭世謂之樹亭川
葢召樹聲相近而誤耳又東南流與杜水合(謹按今雍/水在岐山)
(者俗名濉河一名後河至扶風縣合湋水自下/又通名為湋水亦名白水皆即雍水之訛也)
横水在岐山縣南三里自鳳翔界流入合雍水通志即
杜水水經注杜水東南合漆岐二水俗謂之小横水或
名之米流川逕岐山西又屈逕周城南又厯周原下自
下亦名岐水又東逕姜氏城南為姜水與雍水合縣志
潢河一名水南河自鳳翔界流來合潤徳泉水又逕縣
西有南寺溝水自實相寺南流入之又八畝溝水自縣
城北來流入之潢河又東南流會濉河為交河亦名雙
溪(謹按潢河即横水/亦以木而訛水也)
潤徳泉水在岐山縣西北十五里周公廟後通志即古
巻阿也唐大中元年十月大風忽作飛泉噴湧節度使
崔珙上其事褒賜今名又流逕縣西七里為佛兒溝(宋/蘇)
(軾周公廟詩廟在岐山西北七八里廟後百許步有泉/依山湧洌異常國史所謂潤徳泉也吾今那復夢周公)
(尚喜秋來過故宫翠鳳舊依山硉兀清泉常與世窮通/至今遊客傷離黍故國諸生詠雨濛牛酒不來烏鳥散)
(白楊無數/暮號風)
湋水在岐山縣東又東南合雍水流入扶風界漢書溝
洫志闗中有湋渠如淳注湋水出湋谷元和郡縣志扶
風縣南湋川水近代譌作圍太平寰宇記源出縣東北
六里湋谷東縣志湋水一名白水亦名圍川唐以此名
縣又魯班溝水在縣東十里龍尾溝水在縣東二十里
麻葉溝水在縣東二十里俱有小水南流入交河通志
按太平寰宇記則湋水出於縣境當即魯班溝諸水乃
今皆直指雍水為湋川矣
岐水在岐山縣北源出麟遊縣普潤里東南流入漆水
斜谷河渠在岐山縣南一百五十里一統志一名石頭
河其水灌田甲於他處(已上/岐山)
雍水在扶風縣南門外自岐山界流入又東入武功界
水經注雍水自合姜水又東逕美陽縣之中亭川(謹按/美陽)
(故城在/縣北)元和郡縣志湋川縣以縣湋水為名(謹按唐湋/川縣即今)
(治/)縣志湋水一名白水即雍水城數患水勢衝激明知
縣黄鉉築隄植栁以障之今隄尚存
畤溝河在扶風縣東十步俗名漆水通志源出縣西北
五十里自岐山界龍泉寺流來至縣東門外合湋水(謹/按)
(此水入雍水與麟遊縣入小横水之/漆水别為一水縣志引綿詩疑誤)
美水在扶風縣東十五里一名浪店溝通志源出美山
逕美陽故城至縣東浪店南入湋水又石槽澗在縣北
鳳泉西兩山壁立古柏從石罅中出狀如龍蛇其下為
石澗波濤漱激泰川水在縣東北二十五里源出呂寨
之温泉隆冬不氷南流合於美水
信義泉在扶風縣東二十里信義村通志形如盆口隨
汲隨盈不汲亦不溢其味甘洌
鳳泉在扶風縣東北五十里雍勝略在明月山西相傳
文王時鳳鳴岐山曾飲於此通志泉在天度鎮北十里
其泉為瀦水時或溢出檻外已復縮入有禱輒應人稱
靈異又明月山隂有碗泉在鳳泉之後水自石罅下注
於石其形如碗故名又馬泉在鳳泉東十里(已上/扶風)
渭水在郿縣北三里自岐山界流入又東入盩厔界水
經注渭水東逕積石原又東逕五丈原北又東逕郿縣
故城南又東逕武功縣北斜水自南注之又東逕馬冢
北又逕武功縣故城北又東合雍水通志渭河自入縣
界逕西磑汶家村又逕縣北東流過槐芽鎮柿林里至
龍舞屯凡流七十五里出縣界
斜谷河在郿縣西南三十里與岐山接界漢書地理志
武功縣斜水出衙嶺山北至郿入渭水經注斜水出武
功縣西南衙嶺山北歴斜谷逕五丈原東以出武功縣
亦謂之武功水其水北流注於渭通志斜谷河分導縣
境者曰清水河逕馬鞍山循紅崖東北流二十里入渭
源微而委緩清澈可鑒故名其東導一派曰磨渠河逕
景家橋與蒼龍谷水合亦曰蒼谷水東入乾溝河以在
城南亦名南河
乾溝河在郿縣東五里通志其源有五一名五谷水一
曰磨石谷水出滴水崖合井索谷水水出觀音池逕曲
兀堡合萬户谷水又逕西梁閣合桐谷水稍東又合駱
谷水逕洪寺谷合流紆曲四十餘里雨澇時五谷水皆
會旱則絶流故名乾溝(謹按此駱谷别是一水/非盭厔之駱谷水也)
赤谷水在郿縣東二十五里縣志駱谷之東有赤谷水
俗呼紅河源出太白湫名太白峽水自山巖噴飛而下
出谷分三派其逕河底注渭者曰洪溝河又名甯曲河
其逕第二坡由教坊注渭者曰教坊河其逕馬頭原清
湫里者曰清湫河北流二十里入渭又有黑谷水在赤
谷水東出於滴水崖在南山寨坪坪下有潭清澈見底
再南即四嘴山有白馬仰天池或曰即谷水之源也北
流入於清湫河
山河在郿縣東三十里清湫河東通志源發太白湫出
潭谷口流二十餘里為槐芽泉其水湍激西流注於渭
湯谷河在郿縣東五十里唐書地理志郿縣有鳳泉湯
通志隋唐之鳳泉縣以此名(謹按鳳泉故/城在縣東)湯為隋唐勝
蹟其南有魚洞每嵗穀雨前有金鯽浮游少焉大魚湧
出三日乃止有鱗鬛異常者亦名魚龍泉其水出碌碡
崖逕鍾呂坪出谷口北流二十五里入渭以源發湯谷
又名湯谷河
兩谷河在郿縣東通志大振谷水俗稱仙人峽水在湯
谷東源出燕子窩北流二十里至睡佛寺與韋谷水合
名為兩谷河河有怪石多沙又名沙河北流二十里至
太白廟入渭其韋谷水俗訛為泥谷源出掃帚嶺北流
合大振谷水入渭(謹按韋谷水/亦見盩厔)
石麓廟渠在郿縣南三十里通志引斜谷闗水以達於
石麓廟堡之前後左右分為四渠頗資灌溉
金渠在郿縣東南二十里通志引洪溝河水至甯曲堡
甯曲地皆砂石不能鑿井康熙八年知縣梅遇鑿石開
甽以通水路自甯曲以上為居民食水自甯曲而下灌
坂下田數百頃甯渠民居成集遂興市集名曰金渠集
(巳上/郿縣)
渭水在寳雞縣南一里自隴州流入又東入岐山界水
經注渭水東與楚水合又東入散闗又東逕西武功北
與扞水合又東右合南山五溪水諸澗流注之又東逕
陳倉縣西陳倉水東南注之渭水又東與綏陽溪合又
東逕郁夷故城南汧水入焉渭水之右磻溪水注之又
東逕石原(謹按西武功故城在縣西南又按太平寰宇/記郁夷故城在隴州西則渭水不應逕陳倉)
(而復逕郁夷也/疑傳寫之誤)
陸川在寳雞縣西二十五里通志即楚水一名長蛇水
水經注楚水南流逕長蛇戍又南流注於渭
塔河在寳雞縣西南十五里自鳳縣界來東北流入於
渭通志即扞水水經注扞水經故道縣西又東北歴大
散闗入渭(謹按故道縣/今屬鳳縣)
清澗河在寳雞縣南五里東北流入渭通志瀑布泉在
縣西南七十里出煎茶坪山頂懸流如布即清澗河源
也(謹按此當即酈/注之五溪水也)
金陵河在寳雞縣東五里源出五峰山南流入渭通志
在渭水北自隴州流入縣境又南逕陵原入渭
清水在寳雞縣東南二十里通志即陳倉水水經注陳
倉水出陳倉山下東北流注於渭
汧水在寳雞縣東三十里自汧陽界流入又東南入渭
水經注汧水逕郁夷縣又逕平陽故城南又東流注於
渭水(謹按平陽今/屬岐山縣)通志一名汧陽河出隴州北入境東
南流六十里入渭
洛谷水在寳雞縣東南六十里源出南山北流入渭通
志即綏陽水水經注綏陽溪水上承斜水自斜谷分注
綏陽溪北届陳倉入渭
箕谷水在寳雞縣東南六十五里源出箕谷北流三里
入渭方與紀要蜀漢建興六年諸葛亮以大兵出祁山
揚聲由斜谷道取郿使趙雲鄧芝為疑兵據箕谷是也
有箕谷水出焉又温水谷亦在縣東南四十里温水出
焉北流入渭
磻溪在寳雞縣東南八十里一名兹泉一名慈泉一名
璜河呂氏春秋太公釣於兹泉水經注磻溪水出南山
兹谷乗髙激流注於溪中溪中有泉謂之兹泉泉水潭
積自成瀏渚今人謂之几谷東南隅有石室葢太公所
居也水流次平石釣處即太公垂釣之所也其投竿跪
餌兩膝遺跡尚存其水清泠神異北流十二里注於渭
括地志慈泉出岐山縣西南几谷通志璜河在渭水南
源出秦嶺北流五十里入渭(唐梁肅磻溪銘至人無心/與道出處處則土朩出則)
(雷雨惟殷道絶粤有尚父爰宅於幽盤桓草莽天地闔/闢隂陽運行明極而昏昏極而明遇主水濱謀泰八紘)
(牧野桓桓一麾而平惟彼日月得天而光惟彼聖賢得/時而彰獨夫昏迷我乃豹藏文武作周我乃鷹揚故曰)
(大道無體大人無方運用變通至虛而常作銘磻溪今/古茫茫宋蘇軾磻溪石詩墨突不暇黔孔席未嘗煖安)
(知渭上叟跪石留雙骭一朝嬰世故辛苦平多難亦欲/就安眠旅人譏客懶又禱雨磻溪詩龕燈明滅欲三更)
(欹枕無人夢自驚深谷留風終夜響亂山銜月半牀明/故人漸逺無消息古寺空來看姓名欲向磻溪問姜叟)
(僕夫屢報斗杓傾又五更起行至磻溪未明詩夜入磻/溪如入峽照山炬火落驚猿山頭孤月耿猶在石上寒)
(波曉更喧至人舊隠白雲合神物已化遺蹤蜿安得夢/隨霹靂駕馬上傾倒天瓢翻又自磻溪往陽平憩於麻)
(田青峰寺之下院翠麓亭詩不到峰前寺空來渭上村/此亭聊可喜脩徑豈辭捫谷映朱欄秀山含古朩尊路)
(窮驚石斷林缺見河奔馬困斯青草僧留薦晚飱我來/秋日午旱久石牀温安得雲如葢能令雨瀉盆共看山)
(下稻凉葉/晚翻翻)
故道水在寳雞縣西南五十餘里又西南流逕黄牛堡
入鳳縣界水經注故道水出陳倉之大散嶺西南流逕
故道縣
虢川在寳雞縣東南百五十里太平寰宇記虢縣有桃
虢川路通漢中通志虢川水源出粤山下北流十里又
折而西流六十里逕進口闗入鳳縣界(謹按此即鳳縣/之紫金水源也)
玉女潭在寳雞縣西南二十五里玉女祠下一統志五
代時蜀將安思謙敗漢兵處
阿谷泉在寳雞縣東五里西平原之麓通志其水清洌
觸穢輒塞禱祀乃通號為神泉
雞跑泉在寳雞縣東二十里通志相傳秦穆公神雞飲
此遇旱淘之則雨
滴水泉在寳雞縣東三十里官道旁又名三疊泉(巳上/寳雞)
汧水在汧陽縣南一里自隴州流入又東南逕鳳翔界
入寳雞界水經注汧水自會吳山水又東南逕隃麋縣
故城又東南歴慈山逕郁夷縣(謹按隃麋故城在縣東/又按故郁夷縣及慈山)
(今俱屬隴州/説見寳雞縣)通志汧水合暉河逕縣東玉清宫前有石
峽對鎖每逢霖雨水發則波勢洶湧轟若雷霆謂之大
石門又東一里許為小石門或傳大禹導汧入渭所鑿
也
草壁谷溪在汧陽縣西三十里其北有石魚溝舊有石
魚神廟相傳溝内有石欲取者䖍禱剖石則兩片皆有
魚形否則不全其水流入草壁溪南流六十里入汧
暉川河在汧陽縣西通志源出馮坊里為北山之水所
聚勢極猛迅南流七十里入於汧
隃麋澤在汧陽縣東八里元和郡縣志漢以此名縣通
志其地近水宜秔稻今堙
珍珠泉在汧陽縣南三里通志一名吐珠泉在三泉鄉
其泉自山罅迸出清洌較勝諸水相傳飲此可以消癭
汧水渠在汧陽縣界通志在北岸掘引灌田者凡十有
四屈家灣渠在縣西四十五里又東為草北鎮渠在縣
西三十五里又東為羅家店渠在縣西二十五里又東
為葫蘆舗渠在縣西二十三里又東為寇家河渠在縣
西二十里又東為新興舗渠在縣西十五里又東為段
坊渠在縣西十里又東為毘盧寺渠在縣西五里汧水
逕縣西闗外又逕縣城南至縣東闗外為玉清宫渠在
縣東二里又東為小石門渠在縣東三里又東為五里
舗渠在縣東五里又東為龍泉里渠在縣東十里又東
為髙崖村渠在縣東二十里又東為黄里鎮渠在縣東
二十五里其在南岸者凡十有二首為乾河灘渠在縣
西四十五里又東為安化村渠在縣西三十五里又東
為水磨溝渠在縣西三十二里又東為馬家村渠在縣
西三十里又東為堎底村渠在縣西二十五里又東為
古蹟溝渠在縣西二十里又東為朱坊堡渠在縣西十
里又東為上下馬家灘渠在縣西五里又東為小石門
渠在縣東三里與北岸小石門渠相對舊立閘於此以
防水漲又東為段家灣渠在縣東十里又東為鄒家莊
渠在縣東二十里又東為峰臺山根渠在縣東二十五
里凡灌田四千餘畝(巳上/汧陽)
漆水在麟遊縣西東南流入岐山界詩猗與漆沮毛傳
岐周之二水山海經羭次之山漆水出焉郭璞注漆水
出岐山漢書地理志右扶風漆縣漆水在縣西(謹按漆/縣故城)
(在縣/西)十三州志漆水出漆縣西北至岐山東入渭水經
注漆水出杜陽縣之漆溪謂之漆渠漆渠水南流大欒
水注之二川并逝俱為一水南與杜水合(謹按杜陽故/城即今治)
元和郡縣志普潤縣城西有漆水(謹按普潤故/城在縣西)太平寰
宇記漆水源出普潤縣東南漆溪通志源出縣西百二
十里舊普潤縣西之青青山合岐水入渭(雍錄岐之與邠/固皆同隸漢世)
(漆縣然漢志漆水特一出無兩漆也元和郡縣志務合/鄭説遂分漢志一漆而著諸兩縣故普潤新平皆有漆)
(水仍於新平立之説曰漆水在縣西九里西流注乎涇/今麟遊亦冇漆水與此異据此不獨一漆分為兩漆而)
(意指所向正謂邠州漆水應經而岐下漆水不與緜應/也夫漢志但著一漆而吉甫直以邠漆為漆不以岐漆)
(為漆則酷信康成之過也通志按鄭氏緜詩注云公劉/遷豳居漆沮之地故元和郡縣志謂邠州之漆别為一)
(水入涇而太平寰宇記亦以白土川當之然又考元和/郡縣志云隋置普潤屯後廢屯立縣在漢為漆縣地則)
(亦明謂普潤即漆縣矣又安得謂一漆縣冇兩漆水/乎程大昌力辨其誤似不為無見故存其説以俟考)
　(臣/)謹按元和郡縣志謂漆水有二緜詩之漆在邠之
　新平而不在岐之普潤其説是也程大昌謂不當以
　一漆而著諸兩縣陜西通志辨之然其語意亦似謂
　普潤新平只一漆水而不知入渭入涇自有兩水不
　可融合(臣/)嘗以考之經一章言公劉居豳即著沮漆
　之水二章乃言古公遷岐然則緜詩之漆安得謂其
　在岐而不在邠乎元和郡縣志謂新平縣西九里有
　漆水北流入涇禹貢錐指謂涇水今自邠州北東南
　流於永夀界漆水北流必注於涇是邠州漆水不特
　與緜詩合而亦即禹貢漆沮既從之漆水太平寰宇
　記以白土川當之是也然其謂恐是漢之漆水則又
　不然葢漢志漆水以十三州志考之當是入渭之水
　班固言漆水在漆縣西今漆縣故城在麟遊樂史乃
　謂今麟遊縣東南有漆水南流與杜陽水合非漢之
　漆水其説正與班志相背臣竊以為方輿紀要白土
　川或謂之漆水此緜詩及禹貢之漆也許慎説文漆
　水出右扶風杜陽岐山東入渭乃是漢志之漆如此
　分屬殊不岐誤若其在耀州富平者源出同官又是
　一水與此兩漆水皆無與也
岐水在麟遊縣西淮南子岐水出石橋山東南流論衡
王季𦵏於滑山之尾樂水齧其墓水經注大欒水出杜
陽縣西北大道川東南流入漆即故岐水也隋書地理
志普潤縣有岐水太平寰宇記岐水即大欒水也源出
普潤縣東南流入漆水
杜水在麟遊縣南城下東南流入乾州界漢書地理志
杜陽縣有杜水南入渭詩曰民之初生自土沮漆齊詩
作自杜言公劉居杜與沮漆之地水經注水發杜陽縣
大嶺側世謂之赤泥峴沿波歴澗俗名大横水疑即杜
水矣其水東南流逕杜陽故城世謂之故縣川二坑水
注之水有二源一水出西北與瀆魋水合而東厯五將
山又合鄉谷水水出鄉溪東南流入杜水謂之鄉谷川
杜水又南合莫水隋書地理志普潤縣有杜水太平寰
宇記杜水源出普潤縣東南溪澗間通志杜水出縣西
五十里招賢鎮杜山之隂行石澗中東南流至舊九成
宫西納鳳臺山北西海口一帶之水而其流始大葢西
海口納良舎西坊兩流也又東南納清水河一帶之水
而其流愈大杜水又接排雲殿山細流而東逕縣南北
受通濟橋五龍泉和尚泉等水又東則南受馬家溝口
水又東折逕火星廟北過峽東轉合於澄水縣治居杜
澄二水之中復折而過慈禪寺受石臼山史家河一派
再折至柴石山後受吳雙以北之水而可以勝舟矣又
數折北受縣東之尉遲澗水又受小花石溝水而其勢
益大出縣境逕乾州又至武功入渭
清水河在麟遊縣西十里通志合青蓮山箭括山下兩
流北流入杜水(謹按疑即水經/注之二坑水)
五龍泉水在麟遊縣西南流入杜水通志水味作酒異
常宋熙寧中王竦為記立石今不存
澄水在麟遊縣東城下通志源出澄名里納北來嶺西
河四郎廟峽内諸水東南入杜水(謹按疑即水經/注之鄉溪水)
尉遲澗水在麟遊縣東三十里通志入長安便道兩山
險阻中横一澗相傳太宗幸九成宫尉遲敬徳開修輦
路於此
細川谷水在麟遊縣西太平寰宇記細川谷水在普潤
縣南北流入涇州界一統志後魏永安中髙平賊帥万
俟醜奴散營於岐州之北百里細川即此
玉女潭在麟遊縣西南十五里名山記俗傳唐武后避
暑九成宫時浴此通志潭在魚塘峽内其水自永安宫
前流入此潭半山落下聲震巖谷四面屛山圍繞入畫
隋文帝常遊宴於此
醴泉在麟遊縣西五里唐魏徵醴泉銘序貞觀六年帝
避暑九成宫歴覽臺閣閒步西城躊躇髙閣之下俯察
厥土微覺有潤因以杖導之有泉隨而湧出乃承以石
檻引為一渠味甘若醴雍勝略泉在九成宫中年乆泉
涸有醴泉碑銘魏徵撰歐陽詢書尚存(又見古蹟/已上麟遊)
渭水在隴州南百四十里自秦州清水縣入境又東入
寳雞界水經注渭水東南出石門度小隴山逕南由縣
南東與楚水合又東入散關元和郡縣志渭水在南由
縣南四十里太平寰宇記渭水在隴安縣西南四十五里
長蛇水在隴州西南山海經數厯之山楚水出焉而
南流注於渭水經注楚水世所謂長蛇水出汧縣之數
歴山南流逕長蛇戍東又南流注於渭闞駰以是水為
汧水元和郡縣志長蛇川在南由縣西百歩通志在吳
山縣舊境内其流委曲如蛇後魏以此名縣
金陵河在隴州東南四十里南村鎮西又東南流入寳雞界
汧水在隴州南又東流入汧陽界史記周孝王使非子
養馬於汧渭之間漢書地理志汧縣汧水出西北入渭
續漢書郡國志汧水出汧山水經注汧水出汧縣之蒲
谷鄉弦中谷爾雅曰水决之澤為汧汧之為名實兼斯
舉水有二源一水出縣西小隴山其水東北流歴澗注
以成淵潭漲不測出五色魚俗以為靈莫敢採捕因謂
是水為魚龍水自下亦通謂之魚龍川川水東逕汧縣
故城北又東歴澤亂為一右合龍泉又東會一水自水
會上下咸謂之魚龍川又東逕隃麋澤(謹按隃麋縣/今屬汧陽)隋
書地理志汧陽縣有汧水括地志源出汧源縣西南汧
山東入渭錄異記隴州路七十餘里有洞中有石或大
或小隨水流出破之皆有魚龍形過者並不敢語語者
便聞風雷之聲通志汧河源出汧山東流會北河東南
入汧陽界濱水之地自州西至汧陽寳雞㡬二百里謂
之汧川(唐許棠汧湖詩偶得湖中趣都忘隴坻愁邊聲/風下雁楚思浪移舟靜極亭連寺涼多島近樓)
(吟遊終不厭/還似曲江頭)
白環谷水在隴州西九域志吳山縣有白環水金史地
理志汧源縣有白環水通志水流如環故名
蒲峪水在隴州西二十里周官職方氏其澤藪曰弦蒲
注弦蒲在汧鄭司農云弦蒲或為汧浦爾雅九藪秦有
楊陓郭璞注楊陓在汧水經注汧水出蒲谷鄉弦中谷
決為弦蒲藪九域志汧源縣有弦蒲藪州志弦蒲藪在
州西四十里(謹按楊陓即弦蒲今州西四十里尚冇/蒲峪寨則其為古之蒲谷鄉無疑也)
金泉水在隴州東四十里水經注汧水右合龍泉泉徑
五尺源流奮通淪漪四泄東北流注於汧通志金泉在
州東南梨林川水出如注汚之即涸俗傳昔人得金鞭
於此州志一名白龍泉
八渡河在隴州東南俗名一水河水經注汧水又東會
一水發南山西側山下石穴廣四尺髙七尺水溢石穴
懸波側注發源成川北流注於汧州志一水河發源望
輦峰左旋繞廟前東北流入汧水又神岔溝在閬苑西
三里許一通五峰山壑一通一水河源即宋吳玠敗金
人處(謹按水經注云汧水有二源一水出縣西山一水/發南山西側二源皆汧水也本文甚明自昔人誤)
(謂一水為水名而不察汧有二源之語遂呼/為一水其謬甚矣今特為正之  巳上隴州)
　
　
　
　
　
　闗中勝蹟圖志卷十七
欽定四庫全書
　闗中勝蹟圖志巻十八
　　　　　　　　　　　陜西巡撫(臣/)畢沅撰
　　古蹟(宫闕/)
鳳翔府殷岐陽宫雍勝略故基在岐山縣東北五十里
即周太王由豳遷岐所建今宫廢而土人猶稱之　臯
門在岐陽城内周太王所立詩乃立臯門臯門有伉
應門在臯門内亦周太王所立詩乃立應門應門將將
泰平陽封宫通志在郿縣故平陽城内郊祀志雍大雨
壊平陽宫垣史記武公元年伐彭戲氏至於華山下居
平陽封宫雍錄云在華山下葢因史記至於華山之文
而誤也
羽陽宫通志在寳雞縣陳倉故城内澠水燕談錄秦武
公作羽陽宫在寳雞縣界嵗久不可究知其處元祐六
年正月直縣門之東百步居民權氏濬池得古銅瓦面
上隱起四字曰羽陽千嵗篆字隨勢為之不取方正始
知為羽陽舊址也其地北負髙原南臨渭水前附羣峰
形勢雄壯真勝地也
大鄭宫左傳注鳳翔縣南七里有古雍城秦徳公所居
大鄭宫城也史記泰本紀徳公元年初居雍城大鄭宫
髙泉宫雍勝略在扶風縣東美陽故城長安志秦宣太
后起
虢宫三輔黄圖秦宣太后起在岐州虢縣界
棫陽宫雍勝略在扶風縣東北三十里秦穆公建遺址
尚存(謹按長安志謂棫陽宫/為秦昭王起與此異)
祈年宫通志即槖泉宫在鳳翔府城内東南隅雍錄酈
道元水經注曰雍縣中窂(與牢/同)井秦惠公故居所謂祈
年宫也孝公又謂之槖泉宫据酈此言則是惠公所都
雍縣有祈年宫至孝公命為槖泉名雖兩出其實一宫
也又推酈此言則是祈年槖泉皆在惠公雍都亦不知
何人所建獨漢書曰祈年宫惠公所起黄圖祈為蘄且
曰穆公所造廟記曰宫在城外而始皇本紀則曰在雍
皆以世逺難究其的也雍勝略後人又於此建祈年觀
漢回中宫一統志在鳳翔縣三輔黄圖回中宫在汧括
地志回中秦故宫在雍州西四十里
隋仁夀宫通志在麟遊縣西五里通鑑文帝詔楊素營
仁夀宫於岐山之北素奏宇文愷封徳彛為土朩監於
是夷山堙谷以立宫殿崇臺纍榭宛轉相屬
岐陽宫通志在鳳翔縣城内開皇六年建
安仁宫一統志在郿縣東隋志郿縣有安仁宫開皇十
五年置行宫十二所自京師以達仁夀宫此其一也唐
貞觀十八年自九成宫還至安仁宫即此通志又有鳳
泉宫亦隋離宫
唐九成宫唐書地理志在麟遊縣西五里本隋仁夀宫
貞觀五年復置更名永徽二年曰萬年宫乾封二年復
曰九成宫周垣千八百步並署禁苑及府庫官寺元和
郡縣志每嵗避暑春往冬還義寧元年廢宫置郡縣貞
觀五年復修舊宫以為避暑之所改名九成縣志宫在
縣西天臺山上中有碧城及排雲御容等殿今遺址無
考惟九成萬年兩古碑尚存金石文字記唐九成宫醴
泉銘魏徵撰歐陽詢書又萬年宫銘髙宗御製并書二
碑並存(唐魏徵九成宫醴泉銘維貞觀六年孟夏之月/皇帝避暑乎九成之宫此則隋之仁夀宫也冠)
(山搆殿絶壑為池跨水架楹分巖竦闕髙閣周建長廊/四起棟宇膠葛臺榭參差仰視則迢遰百尋下臨則崢)
(嶸千仞珠璧交映金碧相輝照灼雲霞蔽虧日月觀其/移山迴澗窮泰極侈以人從欲良足深尤至於炎景流)
(金無鬰蒸之氣微風徐動有凄清之涼信安體之佳所/誠養身之勝地漢之甘泉不能尚也皇帝爰在弱冠經)
(營四方逮乎立年撫臨億兆始以武功一海内終以文/徳懐逺人東越青邱南踰丹徼皆獻琛奉贄重譯來王)
(西暨輪臺北拒元闕並地列州縣人充編戶氣淑年和/邇安逺懐羣生咸遂靈貺畢臻雖藉二儀之功終資一)
(人之慮遺身利物􁆽風沐雨百姓為心憂勞成疾同堯/肌之如腊甚禹足之胼胝針石屢加腠理猶滯爰居京)
(室毎弊炎暑羣下請建離宫庶可怡神養性聖上愛一/夫之力惜十家之産深閉固拒未肯俯從以為隋氏舊)
(宫營於曩代棄之則可惜毁之則重勞事貴因循何必/改作於是斵雕為模損之又損去其太甚葺其頽壞雜)
(丹墀以砂礫間枌壁以塗泥玉砌接於土階茅茨續於/瓊室仰觀壯麗可作鑒於既往俯察卑儉足垂訓於後)
(昆此所謂至人無為大聖不作彼竭其力我享其功者/也然昔之池沼咸引谷澗宫城之内本乏水源求而無)
(之在乎一物既非人力所致聖心懐之不忘粤以四月/甲申朔旬冇六日已亥上及中宫歴覽臺觀閒步西城)
(之隂躊躇髙閣之下俯察厥土微覺有潤因而以杖導/之有泉随而湧出乃承以石檻引為一渠其清若鏡味)
(廿如醴南注丹霄之右東流度於雙闕貫穿青鎖縈帶/紫房激揚清波滌蕩瑕穢可以導養正性可以澂瑩心)
(神鑒暎羣形潤生萬物同湛恩之不竭將元澤之常流/匪惟乾象之精葢亦神靈之寳謹按禮緯云王者刑殺)
(當罪賞錫當功得禮之宜則醴泉出於闕廷鶡冠子曰/聖人之徳上及太清下及太寧中及萬靈則醴泉出瑞)
(應圖曰王者純和飲食不貢獻則醴泉出飲之令人夀/東觀漢記曰光武中元元年醴泉出於京師飲之者痼)
(疾皆愈然則神物之來實扶明聖既可蠲兹沈痼又將/延彼遐齡是以百辟卿士相趨動色我后固懐撝挹推)
(而弗有雖休勿休不徒聞於往昔以祥為懼實取驗於/當今斯乃上帝元符天子令徳豈臣之未學所能丕顯)
(但職在記言屬兹書事不可使國之盛美有遺典策敢/陳實錄爰勒斯銘其詞曰惟皇撫運奄冇寰宇千載膺)
(期萬物斯覩功髙大舜勤深伯禹絶後光前登三邁五/握儀蹈矩乃聖乃神武克禍亂文懐逺人書契未紀開)
(闢不臣冠冕並襲琛贄咸陳大道無名上徳不徳元功/潛運㡬深莫則鑿井而飲耕田而食靡藉天功安知帝)
(力上天之載無臭無聲萬物資始品物流形隨感變質/從徳效靈介焉如響赫赫明明雜遝景福葳蕤繁祉雲)
(氏龍宫龜圖鳳紀日含五色烏呈三趾頌不輟工筆無/停史上善降祥上知斯悦流謙潤下潺湲皎潔萍旨醴)
(甘氷凝鏡澈用之日新挹之無竭道隨時泰慶與泉流/我后夕惕雖休勿休居崇茅宇樂不般遊黄屋非貴天)
(下為憂人玩其華我取其實還淳反本代文以/質居髙思墜持滿戒溢念兹在兹永保貞吉)
永安宫雍錄貞觀八年置在麟遊縣西
　　古蹟(苑囿附/第宅)
鳳翔府周尹喜故宅偃曝餘談寳雞縣有尹喜故宅張
三丰邱長春馬丹陽王重陽劉綱樊夫人秦㺯玉仙跡
往往而在第虎豹熊羆時出伺人有獨角獸樵者見其
卧林間或搏虎而食之食輒餘其半山家每得殘虎以
飽
唐李茂貞園通志在鳳翔縣東北五里光啟中茂貞節
度鳳翔時建脩竹萬竿内有竹閣傍引溪水灌之(宋蘇/軾李)
(氏園詩朝遊北城東回首見脩竹下有朱門家破牆圍/古屋舉鞭叩其門幽響答空谷入門所見夥十步九移)
(目異花兼四方野鳥喧百族其西引溪水活活轉牆曲/東注入深林林深牕戸綠水光兼竹淨時有獨立鵠林)
(中百尺松嵗久蒼鱗蹙豈惟此地少意恐闗中獨小橋/過南圃夾道多喬木隱如城百雉挺若舟千斛隂隂日)
(光淡黯黯秋氣蓄盡東為方池野雁雜家鶩紅梨驚合/抱映島孤雲馥春光水溶漾雪陣風翻撲其北臨長溪)
(波聲卷平陸北山卧可見蒼翠間磽秃我時來周覽問/此誰所築云昔李將軍負險乗衰叔抽錢算閒口但未)
(榷羮粥當時奪民田失業安敢哭誰家美園囿籍歿不/容贖此亭破千家鬰鬰城之麓將軍竟何事蟣蝨生刀)
(韣何嘗載美酒來此駐車轂空使後世人聞名頸猶縮/我今官正閒屢至因休沐人生營居止竟為何人卜何)
(當辦一身永/與清景逐)
汧陽閣一統志在汧陽縣治南(唐韋莊汧陽閣詩汧水/悠悠去似絣逺山如畫)
(翠眉横僧尋野渡歸吳嶽雁帶斜陽入渭城邊靜不收/蕃悵馬地貧惟賣隴山鸚牧童何處吹𦍑笛一曲梅花)
(出塞/聲)
一經堂一統志在隴州治東刺史韋臯建取韋賢教子
一經之義
賣酒樓一統志在寳雞縣東陳倉故城内自唐至宋中
更兵燹獨存此樓宋蘇軾詩云曉入陳倉縣惟餘賣酒
樓謂此
宋會景亭一統志在鳳翔縣城外南溪處衆亭之間蘇
軾遷之水西可以逺眺又改名招隱題詩其上(宋蘇軾/會景亭)
(詩飛簷臨古道髙榜勸遊人未即令公隱聊須濯路塵/茅茨分聚落烟火傍城闉林缺湖光漏牕明野意新居)
(民惟白㡌過客謾朱輪山好留歸屐風回落醉巾他/年誰改築舊製不須因再到吾雖老猶堪作坐賔)
喜雨亭通志在鳳翔縣東北蘇軾判郡時建鑿池其南
引流種樹為休息之所自為文記之(宋蘇軾喜兩亭記/亭以雨名志喜也)
(古者有喜則以名物示不忘也周公得禾以名其書漢/武得鼎以名其年叔孫勝狄以名其子其喜之大小不)
(齊其示不忘一也余至扶風之明年始治官舎為亭於/堂之北而鑿池其南引流種樹以為休息之所是嵗之)
(春雨麥於岐山之陽其占為有年既而彌月不雨民方/以為憂越三月乙卯乃雨甲子又雨民以為未足丁卯)
(大雨三日乃止官吏相與慶於庭商賈相與歌於市農/夫相與抃於野憂者以樂病者以愈而吾亭適成於是)
(舉酒於亭上以屬客而告之曰五日不雨可乎曰五日/不雨則無麥十日不雨可乎曰十日不雨則無禾無麥)
(無禾嵗且薦饑獄訟繁興而賊盜兹熾則吾與二三子/雖欲優游以樂於此亭其可得耶今天不遺斯民始旱)
(而賜之以雨使吾與二三子得相與優游而樂於此亭/者皆雨之賜也其又可忘耶既以名亭又從而歌之曰)
(使天而雨珠寒者不得以為𥜗使天而雨玉饑者不得/以為粟一雨三日繄誰之力民曰太守太守不有歸之)
(天子天子曰不然歸之造物造物不自以為功/歸之太空太空𡨕𡨕不可得而名吾以名吾亭)
武成樓一統志在寳雞縣東三十里武成鎮宋陳希亮
守鳳翔時建
斯飛閣一統志在寳雞縣西南(宋蘇軾斯飛閣詩西南/歸路逺蕭條倚檻魂飛)
(不可招野濶牛羊同雁鶩天長草樹接雲霄昏昏水氣/浮山麓汎汎春風㺯麥苗誰使愛官輕去國此身無計)
(老漁/樵)
翠麓亭一統志在寳雞縣東南一百八十里青峰寺旁
石林亭一統志在麟遊縣東宋劉敞有詩蘇軾和之(宋/蘇)
(軾石林亭詩都城日荒廢往事不可還惟餘故苑石漂/散向人間公來始購蓄不憚道里艱忽從塵埃中來對)
(氷雪顔瘦骨拔凜凜蒼根潄潺潺唐人惟竒章好石古/莫攀盡令屬牛氏刻鑿紛班班嗟此本何常聚散實循)
(環人失亦人得要不出區寰君看劉季末不能保河闗/況此百株石鴻毛於太山但當對石飲萬事付等閒)
張横渠宅一統志在郿縣東五十里横渠鎮南大振谷
口
　　古蹟(祠宇/)
鳳翔府上古倉頡廟通志在岐山縣西南五里縣志舊
在渭河之南嵗久岸圮明嘉靖中改建於河北原上
姜嫄廟通志在扶風縣東南四十里邰城鎮内
夏禹廟一統志在岐山縣東十三里有古栢九十四株
枝悉西向
周太王廟通志在岐山縣東北十五里岐陽舊地創建
無攷金重慶元年重修後圮誤傳為赧王廟明正統間
行人郭仲南過岐訪周遺址得石碣乃知為太王廟知
縣王澤重修仲南撰記一統志廟側又有王季及文王
廟
泰伯廟一統志在岐山縣西北十里寇村
三公廟一統志在鳳翔縣東郭内祀周公召公太公配
以蜀漢諸葛亮宋張子
周公廟通志在岐山縣西北十五里鳳凰山麓唐武徳
間建宋元祐元年重修一統志有姜嫄廟在廟後府志
有太姜太任太姒三廟在姜嫄廟東
姜太公廟通志在寳雞縣東南六十里磻溪側磻溪東
北流入渭廟居其右廟左有釣石石根著土甚微盤旋
而上至頂平廣雙窊膝跡顯然當時坐而持竿之所也
鳳女祠通志在鳳翔縣南五十里其地有鳳女臺相傳
秦穆公築以居簫史弄玉者後人因臺作祠以祀
陳寳祠一統志在寳雞縣東二十里史記秦文公獲若
石於陳倉北坂城祠之祀以一牢命曰陳寳列異傳秦
穆公時陳倉人掘地得物若羊非羊若猪非猪牽以獻
穆公逢二童子曰此為媪述常在地中食人腦若欲殺
之以栢插其首媪曰此二童子名為雞寳得雄者王得
雌者霸陳倉人舎之逐二童子化為雉飛入於林陳倉
人告穆公發徒大獵得其雌又化為石置之汧渭之間
至文公立祠名陳寳縣志祀雞臺址尚存
漢三班祠一統志在扶風縣南飛鳳山祀班彪及子固
超乂曹大家祠亦在此山
伏波祠通志在扶風縣東四十里祀馬援
馬超廟一統志在扶風縣茂陵山下元延祐二年建通
志即超故居地
諸葛武侯廟通志在岐山縣南五丈原
魏鄧艾祠通志在鳳翔縣北十里
隋文帝廟通志在扶風縣東四十五里每嵗春秋祀
西鎮吳山廟通志在隴州南七十里吳嶽山下隋開皇
十六年凖西鎮吳山造神廟唐李晟鎮鳳翔時禱雨有
應于公異為記册府元龜清泰元年正月壬申詔吳嶽
成徳公可進封靈應王初帝在鳳翔遣房嵩祀之有應
至是欲加封爵下有司簡討天寳十載正月封吳山神
為成徳公至徳二年十二月改吳山為嶽祠享官屬視
五嶽今國家以靈告祥宜示殊等故有是命宋史開寳
六年遣使奉衣冠劍履送西鎮吳嶽廟立秋日祀西鎮
吳山於隴州舊封成徳公元豐八年封王元史大徳二
　　年二月加封西鎮吳山為成徳永靖王至元三年定嵗
　　祀嶽鎮之制七月土王日祀吳山於隴州界續文獻通
　　考明洪武三年詔嶽鎮海瀆英靈之氣受命上帝豈國
　　家封號可加命依古制止以山水本名稱西鎮吳山之
　　神十二年遣官賜金香盒一座有司祭服二襲永樂二
　　年敇修五年災知州張幹重建
　本朝康熙四十二年五月
賜額曰五峰挺秀每嵗春秋有司修其常祀
　　唐韓文公祠一統志在扶風縣北崇正鎮
　　段太尉祠通志一在汧陽縣南一里一在縣西北四十
　　里祀唐段秀實唐書興元元年詔贈太尉謚忠烈帝還
　　都又詔致祭旌其門閭親銘其碑太和中子伯倫始立
　　廟有詔給鹵簿賜度支綾絹五百以少牢致祭
　　太白山神廟通志在郿縣東南四十里太白山上唐天
　　寳八載封山神為神應公貞元十二年秋旱詔飾祠廟
　　翌日大雨黍稷用豐宋至和三年封神為濟民侯嘉祐
　　七年復封為明應公熙寧八年進封福應王金元俱仍
　　王爵明正統四年重建廟東坡志林太白山神至靈自
　　昔禱無不應近嵗向公少師為守奏封山神為濟民侯
　　自此禱不應偶取唐會要看云天寳十四年詔封山神
　　為靈應公吾然後知神之所以不悦者即告太守遣使
　　禱之若應當奏乞復公爵旦以瓶取水歸郡遂大雨三
　　日吾作奏檢具言其狀詔封明應公且修其廟祀之日
　　有白鼠長尺餘歴酒饌上嗅而不食父老曰龍也
　　　(臣/)謹按太白山靈湫數處歴代以來久著神異闗中
　　　每於望澤之時凡有禱祈咸昭丕應乾隆五年川陜
　　　督臣尹繼善奏請列入本省祀典(臣/)䝉
簡命巡撫陜西於乾隆二十九年三月霡霂偶愆禾苗待澤
　　　(臣/)敬率僚屬步禱西安神廟復遣官赴山於靈湫取
　　　水立沛甘霖四野霑足經(臣/)奏請
特賜封號䝉
恩敕加昭靈普潤四字用答神庥其神廟之在山中者舊制
　庳隘(臣/)復捐俸飭郿令重為葺治嵗時致祭庻明神
　顧享益多嘉應焉
玉皇廟通志在寳雞縣東南六十里相傳唐縣尹劉綱
夫婦登仙處
靈義侯祠通志在隴州城内唐大厯二年故郡壘艱於
得水荀氏夫婦獻地因遷城於此勅封為靈義侯靈順
夫人立祠以祀有禱屢應宋太祖時改封安祐侯
開元寺通志在鳳翔縣城内開元中建聞見後錄大殿
九間後壁吳道子畫自佛始生修行説法至滅度山林
宫室人物禽獸數千萬種極古今天下之妙其識開元
三十年云(宋蘇軾記所見開元寺吳道子畫佛滅度以/答子由詩西方真人誰所見衣被七寳從雙)
(狻當時修道頗辛苦栢生兩肘鳥巢肩初如濛濛隱山/玉漸如濯濯出水蓮道成一旦就空滅奔會四海悲人)
(天翔禽哀響動林谷獸鬼躑躅淚迸泉龎眉深目彼誰/子遶牀彈指性自圓隱如寒月墮清畫空有孤光留故)
(躔春遊古寺拂塵壁遺像久此霾香烟畫師不復寫名/姓皆云道子口所傳從横固巳蔑孫鄧有如巨鰐吞小)
(鮮來詩所誇孰與此/安得擕挂其旁觀)
天柱寺鳳翔縣志在縣北三里舊有楊惠之塑維摩像
(唐李洞宿鳳翔天柱寺窮易元上人房詩天柱暮相逢/吟思天柱峰墨研青露月茶吸白雲鐘卧語身粘蘚行)
(禪頂拂松探元為一决明月去臨卭宋蘇軾維摩像唐/楊惠之塑在天柱寺詩昔者子輿病且死其友子祀往)
(問之跰􁗎鑒井自歎息造物將安以我為今觀古塑維/摩像病骨磊嵬如枯龜乃知至人外生死此身變化浮)
(雲隨世人豈不碩且好身雖未死身已疲此叟神完中/有恃談笑可却千熊羆當其在時或問法俛首無言心)
(自知至今遺像兀不語與昔未死無增虧田翁俚婦那/肯顧時冇野鼠衘其髭見之使人每自失誰能與語無)
(言/師)
普門寺通志在鳳翔縣東一里唐建金大定六年修明
正徳八年重修舊有唐王維吳道子畫(宋蘇軾王維吳/道子畫詩何處)
(訪吳畫普門與開元開元有東塔摩詰留手痕吾觀畫/品中莫如二子尊道子實雄放浩如海波翻當其下手)
(風雨快筆所未到氣已吞亭亭雙林間彩暈扶桑􁧝中/有至人談寂㓕悟者悲涕迷者手自捫蠻君鬼伯千萬)
(萬相排競進頭如黿摩詰木詩老佩芷襲芳蓀今觀此/壁畫亦如其詩清且敦祇園弟子畫鶴骨心如死灰不)
(復溫門前兩叢竹雪節貫霜根交柯亂葉動無數一一/皆可尋其源吳生雖妙絶猶以畫工論摩詰得之於像)
(外有如仙翮謝籠樊吾觀二子皆神俊又于維也歛衽/無閒言又獨遊普門寺有憶子由詩花開美酒盍不歸)
(來看南山冷翠微憶弟涙如雲不散望鄉心與雁南飛/明年縱健人應老昨日追歡意正違不問秋風强吹㡌)
(秦人不笑/楚人譏)
耆闍寺通志在岐山縣東北四十里崛山下唐乾寧四
年建石磴﨑嶇巖洞峭絶春時人多遊此
法門寺一統志在扶風縣北二十里崇正鎮即唐憲宗
迎佛骨處聞見後錄古塔四層瘞佛手指骨一節憲宗
盛儀肅迎入禁中塔下層有石芙蕖工製精妙每芙蕖
一葉上刻一施金錢人姓名殆數千人宫女姓名為多
又刻白玉像所瘞佛指骨節置金蓮花中隔琉璃水晶
匣可見通志元和十四年詔改為法雲寺勅學士張仲
素撰碑宋徽宗有讚并大書皇帝佛國四字於山門之
上
西明寺通志在郿縣西南二十里顯慶三年為元奘法師
建酉陽雜俎孫思邈隱終南石室與宣律師互參元旨
於此
龍泉寺一統志在汧陽縣十五里龍泉山上唐武徳間
建宋大中祥符間改普濟禪院有碑僧善儁書石墨鐫
華以為不減聖教序
慈禪寺一統志在麟遊縣東四里杜澄交會處有永徽
　　四年鐫刻石佛像
　　興國寺通志在麟遊縣治北門外童山下唐開元十年
　　建唐時古松尚存有銀杏樹大四五圍髙與山齊明正
　　統間禱雨有應
　　天臺寺通志在麟遊縣西五里天臺山即唐九成宫故
　　墟也南面青蓮北負排雲寺内尚存白松古栢
　　宋張横渠祠通志在郿縣大振谷口
　本朝康熙二十三年
賜額曰學達性天又有祠在縣東五十里横渠鎮先生故居元
　　元貞間建
　　真興寺一統志在鳳翔縣城内宋初節度使王彦超建
　　閣髙十餘丈(宋蘇軾真興寺閣詩山川與城郭漠漠同/一形市人與鴉鵲浩浩同一聲此閣㡬何)
　　(髙何人之所營側身送落日引手攀飛星當年王中令/斫木南山頳寫真留閣下鐵面眼有稜身強八九尺與)
　　(閣兩崢嵘古人雖暴恣作事今世驚登者尚吁喘作者/何以勝曷不觀此閣其人勇且英又真興寺閣禱兩詩)
　　(太守親從千騎禱神翁逺借一杯清雲隂黯黯將嘘遍/雨意昏昏欲釀成已覺㣲風吹袂冷不堪殘日傍山明)
　　(今年秋熟君知否/應向江南飽食稉)
賢山寺通志在扶風縣東南二十里有塔淳祐五年建
旁有三洞極幽邃葢勝迹也
鐵佛寺通志在隴州香泉有鐵佛一軀宋咸平中建元
祐間重修
金槐北寺通志在郿縣槐芽鎮北一里即古惠濟院大
定四年賜額南擁太白北環渭水東接杮林西臨清湫
先是有異僧禪憩於此至金勅修遂為一方勝概焉
雲庵通志在郿縣東南四十里大定間有髙僧隱庵中
後有石洞洞中刻達摩像相傳達摩傳法於此
景福宫通志在扶風縣治北正隆間建有仙人張三丰
畫壁
玉清宫一統志在汧陽縣西舊縣東三里大定中建元
至元中重修姚燧撰碑
元大金佛寺通志在鳳翔縣東大徳元年勅修世祖鑄
金佛像髙尺許重三十五斤賜寺中供養明初失之
成道宫通志在寳雞縣東南六十里渭水之南邱處機
修道於此始名長春觀後改今名
明三賢祠通志在汧陽縣東祀燕伋郭欽段秀實伋從
夫子適周欽肥遯於王莽之世秀實死難舊各祀於鄉
天啟元年始創此祠髙攀龍撰記馮從吾篆額
金臺觀通志在寳雞縣東北一里許張三丰修道之所
　　古蹟(郊邑/)
鳳翔府唐虞斄亭雍勝略在郿縣境漢書郊祀志注后
稷封斄斄讀如邰或曰鳳翔府郿縣有邰亭桓譚新論
邰在漆縣其民有會日以相與夜中市如不為則有災
咎
周授經臺雍勝略在鳳翔縣南本終南山峰尹喜既見
老子授五千言喜退而書之曰道徳經後常居此
野人塢名山記在鳳翔縣南秦穆公失善馬野人得而
食之者三百人吏捕得欲法之公曰吾聞食善馬肉不
飲酒傷人皆賜之酒其後秦伐晉三百人皆從報徳遂
脱穆公於難
鳳臺通志在鳳翔縣南十五里水經注雍有鳳臺秦穆
公時有蕭史者善吹簫能致白鶴孔雀穆公女弄玉好
之公為作鳳臺以居之積數十年一旦隨鳳去雍宫世
有簫管之聲焉今臺傾祠毁不復然矣
召亭雍勝略在岐山縣西八里召公村公采邑在此故
後人建亭水經注雍水東逕召亭南召康公之采邑也
周城通志在岐山縣西北十五里亦曰周公邸水經注
岐水之南有周城周城者周公之采邑也
磻溪釣石通志即釣臺在寳雞縣東南磻溪谷中其石
下細上鉅俯臨溪中故老相傳為太公釣魚處有兩膝
所著跡(謹按太公釣魚臺有三一在河南新安城東今/去水數丈一在咸陽一在寳雞磻溪谷中其遇)
(丈王者磻溪/也又見大川)
虢縣鎮通志在寳雞縣東五十里即周武王封虢叔地
隋為虢縣元省入寳雞
白起城雍勝略在郿縣東北十五里秦白起所築今遺
址尚存
太王陵一統志在岐山縣東北五十里通志在岐陽鎮
北俗云幽王陵按幽王陵在臨潼北二十五里太王始
遷岐下冢在岐陽無疑
秦穆公墓通志在鳳翔縣城内東南隅周圍五丈有奇
前有碑嵗時致祭史記秦本紀穆公葬雍皇覽秦穆公
冢在橐泉宫祈年觀下(謹按史記注謂在雍縣東南二/里是在城以外也今城正唐末)
(李茂貞所築宋蘇軾秦穆公墓詩槖泉在城東墓在城/中無百歩乃知昔未有此城秦人以泉識公墓昔公生)
(不誅孟明豈有死之日而忍用其良乃知三子殉公意/亦如齊之二子從田横占人感一飯尚能殺其身今人)
(不復見此等乃以所見疑古/人古人不可望今人益可傷)
三良冢通志在城南半里許朱子詩傳文公六年秦伯
任好卒以子車氏之三子奄息仲行鍼虎為殉皆秦之
良也國人哀之為之賦黄鳥(謹按括地志三良冢在岐/州雍縣一里故城内今在)
(城外是城/巳改築也)
秦武公墓一統志在岐山縣西南史記秦本紀武公葬
雍平陽
　(臣/)謹按陜西通志據劉紹周平陽封域辨以秦武公
　墓在郿縣考武公葬平陽以平陽為屬郿縣者魏書
　地形志史記裴駰集解胡三省通鑑注是也以平陽
　為屬岐山者括地志史記正義是也又考元豐九域
　志虢縣有平陽鎮葢即平陽故城虢縣元時省入寳
　雞而一統志謂平陽故城在岐山縣西南接寳雞界
　地理頗合則以武公墓為在岐山尤為有據今從之
秦寧公墓一統志在寳雞縣西北史記秦寧公葬西山
帝王世紀寧公葬西山大麓故號秦陵山括地志寧公
墓在陳倉縣西北三十七里秦陵山(謹按始皇本紀云/葬衙與此不同)
漢伏波村一統志在扶風縣西七里馬援故居
絳帳村一統志在扶風縣東南二十五里相傳馬融授
徒處
郿塢城雍勝略在郿縣東十五里董卓封郿侯築塢髙
厚皆七丈徙金銀雜物於内積三十年穀俗謂之小長
安水經注渭水東逕郿塢南(宋蘇軾郿塢詩衣中甲厚/行何罹塢裏金多退足憑)
(畢竟英雄誰得似/臍脂自照不須燈)
回中城雍勝略在隴州西北四十里即漢來歙開道處
斜谷闗通志在郿縣西南三十里通鑑元狩中發卒萬
人作褒斜道魏志郭淮傳青龍二年亮出斜谷田於蘭
坑賈逵傳正始元年曹爽征蜀使賈逵至斜谷觀形勢
蜀志建興十一年蜀運米集斜谷口治斜谷邸閣十二
年亮由斜谷出據五丈原雍錄長安可達漢中惟子午
闗子午闗在正南次西則駱谷闗又西則斜谷闗漢王
自漢中出襲雍則自褒斜出也岐山縣志褒斜二谷阻
衙嶺為首尾雍梁有事為出入咽喉與祁山大散子午
駱谷並稱要地
大散闗通志在寳雞縣南五十二里大散嶺上通褒斜
後漢書順陽侯嘉傳建武二年延岑引兵北入散闗至
陳倉嘉追破之注散闗故城在陳倉縣南十里有散谷
水因取名焉水經注汧水東入散闗唐書地理志寳雞
西南有大散闗中興四朝志大散闗屬梁泉縣在寳雞
南為秦蜀往來要道自闗距和尚原纔咫尺兩山闗控
斗絶出可以攻入可以守實表裏之形勢也縣志大散
闗一曰散闗在縣西南大散嶺上為秦蜀襟喉南山自
藍田而西至此方盡又西則隴首特起汧渭縈流闗當
山川之會扼南北之交
隴闗通志在隴州西七十里隴山下後漢書順帝紀永
和四年命扶風築隴道塢五年羌寇武都燒隴闗通典
隴山一名隴坻漢隴闗今名大震闗在縣西雍錄漢武
帝至此遇震雷因名大震闗方輿紀要宇文周天和中
避諱改闗曰大寧亦曰隴山闗隋唐復為大震闗唐薛
逵改築新闗於隴山上西去故闗三十里控扼要道與
故闗並為戌守秦雍喉嗌隴闗當之矣(詳見唐/安戎□)
馬援墓一統志在扶風縣西七里後漢書本傳援卒後
有上書譖之者帝怒妻孥惶懼不欲以喪還舊塋裁買
城西數畝地藁葬而已妻子詣闕上書訴寃前後六上
然後得葬
魯恭墓通志在扶風縣北四十里魯馬村(謹按中牟縣/志恭墓在縣)
(西北兖州府志載恭墓在焦氏山南考後漢書本/傳恭以老病罷官卒於家則中牟諸處皆非實冢)
班固墓通志在扶風縣東二十里
三國落星村通志在岐山縣東五十里即蜀漢諸葛亮
長星墜營處
三交城元和郡縣志在寳雞縣西十六里司馬懿與諸
葛亮相距所築
石鼻寨通志在縣東四十里武侯築以拒郝昭一名石
鼻城通鑑唐光啟三年田令孜奉上發寳雞增禁兵守
石鼻為後拒胡三省注蘇軾曰寳雞縣武成鎮即俗所
謂石鼻寨也(宋蘇軾石鼻城詩平時戰國今無在陌上/征夫自不閒北客初來試新險蜀人從此)
(送殘山獨穿暗月朦朧裏愁渡奔河蒼茫/間漸入西南風景變道邊修竹水潺潺)
晉竇滔墓通志在扶風縣北周秦坡
隋文帝泰陵通志在扶風縣東南四十五里隋書文獻
獨孤皇后仁夀二年八月葬於泰陵髙祖文皇帝仁夀
四年十月合葬於泰陵同墳而異穴闗中陵墓志陵髙
五丈周數百步(謹按元和郡縣志太平寰宇記皆云文/帝秦陵在武功縣西南二十里三畤原)
(一統志從之考武功西南二十里已/交扶風界陵在今扶風境故載於此)
唐臨􁚖城一統志在隴州西北册府元龜王承元為鳳
翔節度使於􁚖陽西北八十里築新城一所賜額為臨
􁚖城鳳翔西接涇原無山谷之險吐蕃由是往往入寇
故承元奏於衝要築壘分兵千人以守之(謹按臨􁚖城/新舊唐書皆)
(在􁚖陽一統志列入/隴州葢本鳳翔府志)
隴亭通志在隴州隴山官道旁唐時巳有此亭
安戎闗一統志在隴州西南册府元龜大中六年隴州
防禦使薛逵言汧源西境切在故闗昔有隄防殊無制
置僻在重岡之上茍務髙深今移要會之中實堪控扼
舊絶泉井逺汲河流今則臨水挾山當川限谷危牆深
塹克揚營壘之勢謹畫圖進乞改為安戎闗唐書地理
志汧源西有安戎闗本大震闗薛逵移築更名通鑑唐
天復二年孔勍取成隴二州乃自故闗歸後唐乾祐元
年蜀將韓保貞出新闗胡三省注秦州清水東五十里
有大震闗自薛逵徙築安戎闗於隴山由是謂大震闗
為故闗今隴山之西有故闗山新闗在汧源縣西
潘氏堡一統志在寳雞縣東北唐書楊晟傳光啟三年
守大散闗朱玫攻闗晟戰於潘氏遂敗通鑑注潘氏堡
在寳雞東北
模壁寨通志在寳雞縣西南七十里通鑑乾祐初蜀將
安思謙救鳳翔遣别將趨模壁
箭括闗通志在汧陽縣南十五里通鑑梁貞明六年蜀
將陳彦威出散闗敗岐兵於箭括嶺胡三省注其山兩
岐故俗呼為箭括有箭括闗宋史吳玠傳紹興三十一
年金沒立方攻箭括闗玠遣將擊敗之
甘露坊一統志在麟遊縣西唐馬坊也九域志縣有八
馬坊
李淳風墓通志在岐山縣東北五里(謹按河南府志李/淳風墓在新安縣)
(畿輔通志在涿州皆無所徵信考唐書淳風岐山人似/應以此為正又西安府志盩厔縣東二里亦有淳風墓)
楊恂墓通志在扶風縣東北二十里舊美陽城北二里
碑字甚竒古
李茂貞墓通志在寳雞縣北五里
段行琛墓通志在汧陽縣北七十里太尉段秀實父贈
揚州大都督
段秀實墓通志在汧陽西六十里太平寰宇記在縣西
北四十里萬善鄉草僻川西(謹按臨潼縣志亦載/段秀實墓未知孰是)
宋凌虚臺一統志在鳳翔縣東北陳希亮守鳳翔時所
建(宋蘇軾凌虚臺記臺於南山之下宜若起居飲食與/山接也四方之山莫髙於終南而都邑之最麗者莫)
(近於扶風以至近求至髙其勢必得而太守之居未嘗/知有山焉雖非事之所以損益而物理有不當然者此)
(凌虚之所為築也方其未築也太守陳公杖履逍遙於/其下見山之出於林朩之上者纍纍如人之旅行於牆)
(外而見其髻也曰是必有異使工鑿其前為方池以其/土築臺髙出於屋之簷而止然後人之至於其上者忱)
(然不知臺之髙而以為山之踴躍奮迅而出也公曰是/宜名凌虚以告其從事蘇軾而求文以為記軾復於公)
(曰物之興廢成毁不可得而知也音者荒草野田霜露/之所蒙翳狐虺之所竄伏方是時豈知有凌虚臺耶廢)
(興成毁相尋於無窮則臺之復為荒草野田皆不可知/也嘗試與公登臺而望其東則秦穆之祈年槖泉也其)
(南則漢武之長楊五柞而其北則隋之仁夀唐之九成/也計其一時之盛𢎞傑詭麗堅固而不可動者豈特百)
(倍於臺而已哉然而數世之後欲求其髣髴而破瓦頽/垣無復存者既已化於禾黍荆棘邱墟隴畝矣而況於)
(此臺歟夫臺猶不足恃以長久而况於人事之得喪忽/徃而忽來者歟而或者欲以誇世而自足則過矣葢世)
(有足恃者而不在乎臺之存亡也既巳言於公退而為/之記乂凌虚臺詩才髙多感激道直無往還不知此臺)
(上舉酒邀青山青山雖云逺似亦識公顔崩騰赴幽賞/披豁露天慳落日銜翠壁暮雲㸃烟鬟浩歌清興發放)
(意未禮刪是時嵗云暮微雪洒袍斑吏退跡如掃賓來/勇躋攀臺前飛雁過臺上雕弓彎聨翩向空墜一笑驚)
(塵/寰)
橋頭寨通志在鳳翔縣東北十五里紹興三十一年吳
璘遣别將彭青至寳雞渭河夜刧金人橋頭寨破之
井田通志在郿縣東五十里横渠鎮南張子所畫未就
之井田也
張子厚墓一統志在郿縣東五十里横渠鎮父涪州守
迪暨弟戩以下四世墓俱在焉
金横水鎮通志在鳳翔縣東三十里金史地理志鳳翔
府舊有横水鎮
益店鎮通志在岐山縣東三十五里金史地理志鳳翔
府舊有驛店鎮
羅局鎮通志在岐山縣東南三十五里金史地理志岐
山馬蹟鎮按羅局鎮在馬蹟里葢即馬蹟鎮
元射箭臺一統志在寳雞縣西南十里元憲宗入蜀常
駐師於此較射碑刻尚存
清風臺一統志在寳雞縣南六十里邱處機所築西倚
飛雲壁東臨潄玉溪為一邑最勝處
清湫鎮通志在郿縣東二十五里以近清湫水而名至
正十四年達魯所築城址尚存
二里闕通志在寳雞縣西南四十里古置闗遺址尚存
元史鄭鼎傳中統初鼎從伐蜀攻二里散闗屢立戰功
縣志居髙嶺上長亘二里因名乃連雲棧出入必由之
路明初設巡檢司於益門鎮嘉靖間遷於此
益門鎮通志在寳雞縣西南十五里元末李思齊所築
以備川蜀洪武三年蜀將王友仁攻興元守將金興旺
請援時徐達在西安即帥師還屯益門鎮陜西既入闗
平衍千餘里西南抵寳雞復岸然山合惟一隘口始入
是為益門鎮秦山嵯峨清江滉瀁路惟鳥道雲棧百折
達荆梁通滇益名鎮以益義取諸此
　李思齊墓通志在寳雞縣東三十里
　明咸宜闗通志在隴州西四十里明正統中因闗山路
　阻改咸宜闗移巡檢司於此鑿山開道通秦鳳故闗廢
　為鎮通鑑梁貞明六年蜀使王宗儔等將兵伐岐出故
　闗壁於咸宜胡三省注在隴州汧源界
　　(臣/)謹按隴山置闗始於西漢自漢迄明雖經三徙然
　　咸因山設險總而名之皆隴闗也漢曰大震唐曰安
　　戎明曰咸宜考太平寰宇記安戎宋時已廢後此仍
　　由大震即今隴州西八十里之闗山是也前明咸宜
　　置闗而大震又廢唐宋以大震為故闗而安戎為新
　　闗近時則以闗山為故闗而咸宜為新闗雍勝略云
　　左隴山而右汧水面五峰而扼靈谷為秦鳳要害之
　　地信哉
本朝大學士党崇雅墓通志在寳雞縣西平原
　
　　闗中勝蹟圖志巻十八
欽定四庫全書
　闗中勝蹟圖志巻十九
　　　　　　　　　　　陜西廵撫(臣/)畢沅撰
　　地理
漢中府釋名通志秦郡常璩曰因水名也府志郡臨漢
水之陽南面漢山故名沿革一統志治在省城西南一
千七十里禹貢梁州之域春秋時為蜀地戰國初秦楚
之境後属秦置漢中郡(史記秦惠王十三年攻楚漢中/取地六百里置漢中郡華陽國)
(志周赧王二年/秦惠文王置郡)漢初為漢國後仍為漢中郡屬益州後
漢因之三國屬蜀(通典後漢末張魯改漢中為漢寜魏/武復曰漢中郡後蜀先主有其地以)
(為重/鎮)魏景元四年克蜀兼置梁州(王隱晋書魏末克蜀/分廣漢巴涪陵以北)
(七郡為梁/州治沔陽)晋因之(晋書地理志泰始三/年立梁州於南鄭)東晋隆安中又
僑置秦州宋齊因之梁天監三年入於魏曰梁州漢中
郡大同初還梁西魏廢帝元年復克之隋開皇三年郡
廢大業三年州廢改為漢川郡唐武徳初復曰梁州置
總管府開元十三年改曰褒州二十年復故天寳初曰
　漢中郡乾元初復曰梁州興元元年升興元府為山南
　西道節度使治五代属蜀宋曰興元府漢中郡山南西
　道節度為利州路治紹興十四年分為利州路治元為
　興元路屬陕西行省明洪武三年改為漢中府九年屬
　陕西布政使司
本朝因之領縣八曰南鄭褒城城固洋西鄉鳯沔略陽州
　一曰寜羌　府城通志舊址在府東二里秦厲公所築
　漢髙祖王漢中時居此宋嘉定十二年徙築今城明正
　徳五年修築悉甃以磚周九里有竒天啟元年因建瑞
　藩展北二丈十歩門四東曰朝陽西曰振武南曰望江
　北曰拱宸
　南鄭縣釋名通志周邑名秦以名縣耆舊傳云鄭桓公
　遺民南奔漢中故以南為稱府志桓公都鄭其民徙河
　南者為新鄭奔漢中者為南鄭沿革一統志附郭本秦
　南鄭邑漢置縣為漢中郡治後漢至南北朝因之隋為
　漢川郡治唐為興元府治宋因之元為興元路治明為
　漢中府治
本朝因之
　褒城縣釋名通志郭子章云周褒國漢置褒中縣隋改
　名褒城沿革一統志治在府西北四十里漢置褒中縣
　屬漢中郡為都尉治後漢因之晋義熙中改曰苞中劉
　宋省後魏永平四年復置褒中縣兼置褒中郡隋開皇
　初郡廢改縣曰褒内仁夀元年又改褒城屬漢川郡義
　寜二年又改褒中唐貞觀三年復曰褒城屬興元府宋
　因之元属興元路明属漢中府
本朝因之　縣城通志漢唐建縣於打鐘寺宋徙山河堰
　北紹興中兵燬明正徳四年蜀有藍鄢之亂廵撫藍璋
　以褒據秦蜀之衝下令修築甃城以石周三里門四
　城固縣釋名通志秦縣名方輿勝覧始城而兾其鞏固
　之意也沿革一統志治在府東少北七十里漢置城固
　縣属漢中郡後皆因之唐武徳二年改曰唐固貞觀二
　年復故属興元府宋因之元属興元路明属漢中府
本朝因之　縣城通志蜀漢建興七年諸葛亮建樂城魏
　正始中移治壻鄉宋崇寜二年移建今城明正徳七年
　拓築磚甃周七里有竒門四
　洋縣釋名太平寰宇記後魏置洋州因水為名沿革一
　統志治在府東一百二十里漢城固縣地晋置興道縣
　属漢中郡劉宋廢後魏延昌三年置興勢縣属晋昌郡
　西魏分置儻成郡隋開皇初郡廢縣属漢川郡唐初属
　洋州貞觀二十三年改曰興道天寳十五載移洋州郡
　來治乾元初復改郡曰洋州属山南西道五代時孟蜀
　改曰源州宋初復曰洋州元至元二年以州治興道縣
　省入属興元路明初降州為縣属漢中府
本朝因之　縣城通志宋熙寜間文同守洋州築土為城
　明崇禎七年甃以磚周七里有竒門五
　西鄉縣釋名通志太平寰宇記蜀南鄉晋改西鄉府志
　與䕫之東鄉對故名沿革一統志治在府東南二百四
　十里漢城固縣地蜀漢置南鄉縣晋改曰西鄉属漢中
　　郡宋齊因之後魏改置豐寜縣兼置洋州及洋川郡隋
　　開皇中郡廢大業初州廢縣復曰西鄉属漢川郡唐武
　　徳初復於縣置洋州天寳初曰洋川郡十五載徙郡治
　　興道以西興属焉宋亦属洋州元属興元路明属漢中
　　府
　本朝因之　縣城通志宋建於蒿坪山之陽元遷今治建
　　城磚土相半明正徳中築東闗新城嘉靖初悉磚甃之
　　周三里門四
　　鳯縣釋名通志方輿勝覧鸑鷟甞鳴於岐翺翔至南而
　　集焉是以西岐曰鳯翔南岐曰鳯州至明降州為縣沿
　　革一統志治在府西北三百八十里漢置故道縣属武
　　都郡後漢及晋因之後魏太和元年改置涼泉縣尋改
　　曰梁泉孝昌中又置南岐州西魏廢帝三年改州為河
　　池郡唐武徳初復為鳯州天寳初曰河池郡乾元初仍
　　曰鳯州属山南西道五代初属岐後属蜀宋仍曰鳯州
　　河池郡属秦鳯路元至元五年以州治梁泉縣省入属
　興元路明初降州為縣属漢中府
本朝因之　縣城通志古鳯州舊治明嘉靖十九年悉甃
　以石周四里有竒門三
　沔縣釋名通志本漢沔陽以沔水為名也元自略陽移
　沔州來治明降為縣沿革一統志治在府西一百十里
　漢置沔陽縣属漢中郡後漢晋及宋齊因之後魏析置
　嶓冡縣並属華陽郡隋初省沔陽縣大業初改嶓冡曰
　西縣属漢川郡唐武徳三年於縣置褒州八年州廢縣
　属梁州宋乾徳三年以縣直𨽻京師(謹按太平寰宇記/平蜀後以西縣及)
　(三泉縣路當津要申奏公事直属朝廷/二縣遂割出𨽻京師三泉今寜羌州)後属興元府元
　初属沔州至元二十年省西縣入略陽改置鐸水縣移
　沔州來治後又省鐸水縣入州明初改州為縣属漢中
　府成化二十二年改属寜羌州
本朝仍属漢中府　縣城通志蜀漢建興七年諸葛亮築
　漢樂二城漢城即沔城也倚山垣堞以土明洪武四年
　遷於西山谷口沔水環流萬歴元年甃以磚周三里門
　四
　略陽縣釋名通志用武之地曰略衆山之南曰陽故以
　為名按略陽漢縣也在今鞏昌界後魏僑置略陽郡縣
　於此趙宋遂以名縣沿革一統志治在府西北二百九
　十里漢置沮縣属武都郡後漢及晋因之後魏正始三
　年置武興鎮尋改置東益州及武興郡西魏廢帝二年
　改州曰興州郡曰順政大業二年罷州為順政郡唐武
　徳初復為興州天寳初復曰順政郡乾元初仍曰興州
　属山南西道五代属蜀宋仍曰興州順政郡属利州路
　開禧三年改州曰沔州縣曰略陽嘉定三年仍属利州
　路元至元十四年改属廣元路二十年移沔州治釋水
　縣以略陽縣属焉明初属漢中府成化二十二年改属
　寜羌州
本朝仍属漢中府　縣城通志即古興州城址明正徳六
　年築土城周五里門五
　寜羌州釋名通志本白馬氐東境成化中設寜羌取輯
　寜氐羌之意沿革一統志治在府西南二百八十里漢
　廣漢郡葭萌縣地晋為梓潼郡晋夀縣地隋為義成郡
　綿谷縣地唐武徳四年分置三泉縣兼置南安州八年
　州廢縣属利州天寳元年改属漢中郡宋乾徳三年以
　縣直𨽻亰師至道二年建為太安軍三年軍廢縣仍属
　亰師紹興三年復置太安軍属利州路元初為大安州
　至元二十年降州為縣属沔州又省三泉縣入之明初
　省大安入沔縣改置寜羌衛成化二十二年升為寜羌
　州属漢中府
本朝因之　州城通志舊為白馬氐之羊鹿坪明洪武三
　十年因羌民田九成據馬面山作亂遣指揮姜觀建羌羌
　衛於此成化二十二年建州於衛治南漢水繞城地勢
　險固周七百七十餘丈門四
　
　
　　闗中勝蹟圖志巻十九
欽定四庫全書
　闗中勝蹟圖志巻二十
　　　　　　　　　　　陕西廵撫(臣/)畢沅撰
　　名山
漢中府寳山在南鄭縣北十餘里輿地紀勝舊傳山中
得寳珠故名
旱山在南鄭縣西南二十里通志旱一作􁡢詩瞻彼旱
麓毛傳旱山名漢書地理志南鄭縣旱山池水所出水
經注旱山下有祠列石十二不辨其由盖社主之流百
姓時祈禱焉周地圖記山上有雲即雨傍有石牛十二
頭下有石池水雍大記漢山在縣西南三十里四峰八
面東臨老渚河北距漢水南接巴山有池水一統志亦
名天池山(謹按旱漢以音近而訛後人遂分以為二山/也漢志池水出旱山而雍大記池水出漢山)
(益為/可據)
獅子山在南鄭縣北四十里雍勝略形如獅子上有寳
峰院下有洗佛潭通志潭在獅子山西南水自懸崖下
注其潭有三地險水深
聽山在南鄭縣西北二十七里輿地紀勝西抵壻水小
溪水經注壻水北發聽山通志俗傳唐公房仙去壻歸
惟聞空中歌管聲因名聽山
天臺山在南鄭縣西北七十里通志頂平如臺有飛泉
數百尺下為深潭號佛子潭
龍岡山在南鄭縣西十里輿地紀勝相傳梁天監中有
龍鬭於此華陽國志龍岡北臨漢水南帶亷津
中梁山在南鄭縣西十五里輿地紀勝漢中記云以其
鎮梁州之中故名(亦見/褒城)
黄牛山在南鄭縣西南五十里魏書地形志華陽縣有
黄牛山(謹按後魏縣/為華陽地)太平寰宇記山有石黄色逺望如
牛因名山下有黄牛川十道記云黄牛川有再熟之稻
土人重之
籠盖山在南鄭縣西南五十里雍勝略其南麓與巴山
相接老渚河源出於此
峨公山在南鄭縣南六十里通志宋元嘉十一年蕭承
之進據峨公山撃敗楊難當軍梁土民思承之功於峨
公山立廟祀之
仙臺山在南鄭縣南百九十里太平寰宇記一名玉女
山高峻不可登上有古城三門道經云玉女所居之地
故名輿地紀勝一名米倉山與大巴山相連有韓信廟
及截賢嶺云蕭何追韓信至此縣志米倉山高聳摩雲
登其巔則褒沔洋鳯俱歸一覧
大巴山在南鄭縣南百九十里接西鄉界一統志亦名
巴嶺山水經注亷水出巴嶺山元和郡縣志旁臨漢江
與三峡相接山南即古巴國
梁州山在南鄭縣東南百八十里一統志亦名梁山太
平寰宇記爾雅云南方之美者有梁山之犀象焉州因
山名輿地紀勝其西與孤雲兩角諸山相接大山四圍
其中三十里許甚平曠或云古梁州治也
武鄉谷在南鄭縣東北三十里十道志蜀封諸葛亮為
侯國
駱谷在南鄭縣東北百二十里通志自洋之真符至此
屈曲八十里八十四盤姜維伐魏出此(已上/南鄭)
雲霧山在褒城縣西北七十里通志絶頂有崖高百尺
横數十歩縣境高山此為第一上有水痕如龍黒白各
四顛倒懸挂其東西横截者為横當山乃雲霧山北界
也
連城山在褒城縣北六里通志下臨褒水相傳為漢王
練兵處亦名漢王山
鷄翁山在褒城縣北一統志即連城後山也高峰突起
類鷄冠因名稽神録唐温造為興元節度使行漢中大
雨平地水尺餘不可進乃禱鷄翁山神疾風驅雲即時
晴霽文宗聞其事封山神為侯
石門山在褒城縣北十里左思蜀都賦岨以石門水經
注褒水東南逕大石門歴故棧道下谷又東南歴小石
門石門穿山通道六丈有餘刻石言漢永平中司𨽻校
尉犍為楊厥所開逮建和二年大中大夫同郡王升琢
石頌徳以為即石門道蜀王時五丁所開厥盖因而廣
之門在漢中之西褒中之北後魏王逺石門銘序正始
元年漢中獻地褒斜始開至石門北一里西上鑿山為
道峭岨盤紆行者苦之梁秦初附刺史羊公表求自迴
萬以東開剏道路至永平二年畢工閣廣四丈路廣六
丈皆填溪棧壑砰險梁危自迴萬至谷口三百餘里連
輈駢轡莫不通焉縣志石門在縣北鷄頭闗下此門通
可避七盤之險南三十歩為手爬崖崖南五十歩為一
㸃油石(魏王逺石門銘龍門斯鑿大禹所彰茲巖乃穴/肇自漢皇道由國中以宣四方其功伊何既逸)
(且康去深去阻匪□匪艮西帶汧隴東控樊㐮河山雖/險漢德是強昔為畿甸今則闗疆永懷古烈跡在人亡)
(不逢殊績何用冉光水眺収皛林望幽長夕凝晚露晝/􁁃曙霜秋風夏起寒烏春傷穹窿高閣有車轔轔成夷)
(古道駟牡其駰千載絶軌百兩更新敢刋巖曲以紀鴻/塵唐李商隱行至金牛驛寄興元渤海尚書詩樓上春)
(雲水㡳天五雲章色破巴牋諸生个个王恭栁從事人/人庾杲蓮六曲屏風江雨急九枝燈檠夜珠圓深慚走)
(馬金牛路驟和/陳王白玉萹)
　(臣/)謹按石牛道即金牛道自沔縣西南至四川之大
　劍闗口皆謂之金牛道考漢中入蜀之道有二其一
　即金牛其一謂之米倉自南鄭而南循山嶺逹於四
　川之巴州曺操擊張魯魯奔南山入巴中乃米倉道
　也今驛路所趣盖金牛道而米倉為僻徑焉
箕山在褒城縣北二十里輿地紀勝箕山上有池四時
不涸俗號秦王獵池山南有穴號丙穴有谷號道人谷
即鄭子真隱處水經注丙穴出嘉魚常以三月出十月
入地穴口廣五六尺去平地七八尺泉懸注魚自穴下
透入水穴口向丙故曰丙穴下注褒水
七盤山在褒城縣北十里通志在鷄頭闗下盤迴七轉
方至山頂由此入連雲棧山頂有洞下有穴大如斗名
魚洞(唐沈佺期夜宿七盤嶺詩獨遊千里外高卧七盤/西山月臨忩近天河入户低芳春平仲緑清夜子)
(規啼浮客空留/聽褒城聞曙雞)
龍峯在褒城縣北二十五里通志巨石崚嶒突出有如
龍首直走烏龍江岸波濤吞吐如龍之吸浪
衙嶺山在褒城縣西北九十八里漢書地理志武功縣
褒斜二水俱出衙嶺山水經注褒水西北出衙嶺山(謹/按)
(縣北九十里有馬道山山東北有鳯凰山一名太白山/人縣北九十五里有燕子崖以道里計之疑即衙嶺矣)
石笋山在縣北百二十里通志山下有龍潭廣一畝許
遊者至潭隈相戒無謦欬有之則澈底清潭頃刻渾濁
見者無不駭心又相近有迴水洞褒水至此潛入崖穴
東通城固縣壻水河
雲夢山在褒城縣西北五十里牛頭山後一統志俗名
觀山最高處有雲臺觀觀東一里曰飛仙崖石峯壁立
高三百五十五丈崖下曰龍洞深數歩下有石池水自
上滴入不溢不涸又西三里有青龍洞深丈餘亦有石
池又有聖水洞石井亦深丈餘
赤崖在褒城縣西北一統志褒斜閣道所經亦曰赤岸
蜀漢置赤岸庫於此儲軍資趙雲别傳雲有軍資餘絹
請悉入赤岸武庫是也通志孔明與兄瑾書曰頃大水
暴出赤崖以南橋閣悉壞
牛頭山在褒城縣西二十五里魏書地形志武鄉縣有
牛頭山(謹按武郳縣今在/南鄭魏屬褒中郡)太平寰宇記山高百仭其上
雲覆如笠即雨故亦號為戴笠山雍勝略山有巨石似
牛頭其下有靈液泉
女郎山在褒城縣西南八十里水經注漢水南有女郎
山上有女郎冡裁有墳形山有直路下出不生草木世
人謂之女郎道下有女郎廟及擣衣石有小水北流入
漢謂之女郎水輿地紀勝俗呼姑子山
華山在褒城縣西南一百十里通志根盤百里許有洞
高大深邃内有靈湫禱雨輙應
中梁山在褒城縣南三十五里一統志南麓有玉女洞
溪水自山峽下瀉懸如瀑布又數歩有水湧出為玉女
泉合溪水灌田縣志從山南入褒城有三道東曰猴子
嶺中曰土地埡西曰石梯口石路﨑嶇迤西孤峯特立
者曰大孤山又西峙立兩河口者曰小孤山(互見/南鄭)
金華山在褒城縣南九十里通志從外望之層巒叠嶂
包裹有如蓮花自内視之逶邐平曠最為幽勝相近有
青銼山山多杉檜其頂有石如銼
孤雲山在褒城縣南百二十里通志與兩角山相連上
有石刻云漢相蕭何追韓信至此玉堂閒話興元南有
路通巴州其路深溪峭巖捫蘿摸石一上三日逹於山
頂行人止宿則絙蔓繫腰縈樹而寢不然則堕深澗其
絶頂謂之孤雲兩角彼中諺云孤雲兩角去天一握淮
隂侯廟在焉
玉映山在褒城縣南百九十里一統志明嘉靖中始開
有石竇曰麒麟洞可以禱雨通志入洞數里如下井見
巖溜下垂凝結若柱又歴數門始見泉水淵澄莫測至
今遇旱必禱
黄鹿谷在褒城縣東二十里太平寰宇記谷中多鹿土
人亦名黄鹿山輿地紀勝亦名鹿堂谷
褒谷在褒城縣東北十里通志自此入連雲棧西北一
百五十里入鳯縣界又二百二十里直抵郿縣之斜谷
今亦謂之南口所謂南口曰褒也史記正義褒谷在梁
州褒城縣北五十里左思蜀都賦良朩攢於褒谷注褒
中縣南口斜谷水源在北南流經褒中故北口曰斜南
口曰褒同一谷耳長四百七十里水經注褒水自小石
門又東南歴褒口即褒谷之南口也(已上/褒城)
通闗山在城固縣北三十里通志即通闗勢水經注壻水
經通闗勢南山高百丈餘高祖北定三秦蕭何守漢中欲
修北道通闗中故名為通闗勢輿地紀勝山在壻水北
桃林山在城固縣北四十里雍勝略上有石觀音像隱
然崖壁間其相近有風高山上有風洞怒吼不息壓之
以大石亦吹起又稍東有五峰山五峰列如屏
九真山在城固縣北五十里輿地紀勝道家謂太白山
六百里與三嵎山相接大峰上有九真玉井
斗山在城固縣西北二十里雍勝略與三嵎山對峙脉
自三嵎迤邐而南迴轉東向一峰聳起有似斗杓壻水
自北縈繞東出上有昇仙觀古稱福地道經云斗山有
五穴通崑崙隴山武當青城長安穴有肉芝得而食之
可延壽
三嵎山在城固縣西北四十里輿地紀勝高聳萬仭中
多靈藥太平寰宇記周地圖云三嵎山上有三峰如覆
鼎足
白雲山在城固縣東北三十里通志山東有神崖山南
有駱駝山西連牛蹄山北接龍泉山多産藥物俗傳張
良辟榖於此(已上/城固)
興勢山在洋縣北四十三里通志一名鎮勢山一名興
勢坂魏書地形志龍亭縣有鎮勢山(謹按龍亭故/城在縣東)水經
注小城固城北百二十里有興勢坂諸葛亮出駱谷戍
興勢置烽火樓處元和郡縣志洋州興道縣後魏分置
興勢縣治興勢山上(謹按興道故城在今縣/東興勢故城在縣東北)太平寰宇
記在興道縣西北今郡城所枕自然隴勢形如一盆外
險而内有大谷為盤道以上數里始及四門最為險固
篔簹谷在洋縣北十里宋蘇軾篔簹谷偃竹記篔簹谷
在洋州文與可嘗令予作洋州三十詠篔簹谷其一也
府志由土門入循灙水而陟其上内平外昻一覧山無
遺勝又掘地三尺即得水産佳竹舊有亭今廢竹亦蕩
然
釋子山在洋縣北十五里通志唐僧法照居於此其山
峭削孤危崕腹有洞僅可容身即唐法照念佛聲聞長
安處也因名念佛巖下臨碧潭澄澈如鏡每嵗五月五
日泛五色泡光彩色奪目
灙谷在洋縣北三十里一統志即駱谷南口唐書地理
志興道有駱谷路南口曰灙谷北口曰駱谷輿地紀勝
駱谷在真符縣屈曲八十里凡八十四盤通志後魏之
灙成郡以此名(謹按灙城故/郡在今縣北)
石銼山在洋縣北五十里雍勝略山最高每雨必有雲
出其頂通志九十四峰高聳連雲上有石樁石箱
漢王嶺在洋縣北七十里通志即駱谷道漢高祖曽經
此其相近有八里洞在層山中有平原八里故名
寒泉山在洋縣北百二十里水經注陽都坂西連寒泉
嶺漢中記曰自西城渉黄金峭寒泉嶺陽都坂峻崿百
里絶壁萬尋既造其峰謂巳踰崧岱復瞻前嶺又倍過
之通志仙人李八百居此唐公房師事八百房謁八百
以杖指崖間泉即湧出清涼特甚因以名山
華陽山在洋縣北百四十里通志唐分置華陽縣在今
縣北以此名也
子房山在洋縣西四十里通志相傳為留侯辟榖處多
藥苗山接城固界
祈子山在洋縣南七里通志一名鳯翼山下瞰漢江東
枕沙河上有聖母祠祈禱輙應故名俗訛為雞子山山
巔有雲即雨旱常禱此
龍亭山在洋縣東二十五里通志昔置龍亭縣於此輿
地紀勝赤坂在洋州東龍亭山土色甚赭建興八年魏
軍侵漢武侯次城固赤坂以待之即此通鑑地理通釋
赤坂為龍亭入子午谷之口
黄金谷在洋縣東八十里通志漢水經其中亦謂之黄
金峡灘石迅惡舟楫難過水經注山有黄金峭水北對
黄金谷有黄金戍傍山依峭險折七里氐掠漢中阻此
為戍與鐵城相對昔楊難當令薛健據黄金姜寳據鐵
城隂平太守蕭祖攻㧞之敗退酉水元和郡縣志黄金
縣西北有百畝山黄金谷其谷水陸艱險語曰山水艱
阻黄金子午魏曺爽伐蜀蜀將王平拒之於黄金谷謂
此山也
子午谷在洋縣東百六十里元和郡縣志黄金縣有驛
即子午道也舊道在今金州安康縣界梁將軍王神念
以舊道縁山避水橋梁百數多有毁壞乃别開乾路更
名子午道即此路也府志子午谷有二一在洋縣東一
百六十里此漢魏舊道也梁别開乾路在縣東三十里
龍亭
三嶺在洋縣東北二百餘里通志蜀漢費禕拒曺爽處
太白山在洋縣東北唐書地理志真符縣有太白山真
符洞輿地紀勝山去真符縣四百五十里面𨽻鳯翔背
屬真符唐天寳中得玉册於此(謹按縣圖北至郿縣界/二百一十里而太白山)
(在郿縣東南似不應相去如此其逺舊志謂山在縣北/四十五里雖或譏其誤然以道里計之大約不過二百)
(餘里縣已/上洋)
巴山在西鄉縣西南接四川巴州界通志一名巴嶺山
一名大巴山即南鄭之大巴嶺也輿地紀勝巴嶺山在
舊洋源縣南十里(謹按洋源故/城在縣南)
龍洞在西鄉縣西南石壁嵌空洞凡數十處投以石則
風雨立至
鳯凰山在西鄉縣南十五里通志又相近有皁軍山宋
吴玠屯兵於此上有擂鼔臺又縣南二十里有元陽洞
近時龍洞祈雨以瓶投洞中年餘出於元陽洞人皆異
之
穿石崖在西鄉縣南七十里通志絶壁千仭上有水簾
宋進士雷忠避兵處削成一壁高不可攀穴容千人白
雲時聚時散故穴不常見
星子山在西鄉縣南三百里通志洋水源出於此
午子山在西鄉縣東南二十里一統志一名母子山三
峰削立二水環流山巔有洞四五深不可測風出入有
聲謂之風洞亦謂之午子洞又聖水峡在山之東峡中
有泉自穴湧出一日三潮謂之龍泉又飛龍山在午子
山左冠朱山在午子山右一名華表山峯巒峭㧞
紅崖洞在西鄉縣東十里茂林脩竹高閣臨流為邑之
勝
饒風嶺在西鄉縣東北一百五十里一統志在漢江北
岸與石泉接界(乂見石泉/已上西郷)
豆積山在鳯縣北一里通志一名龍腦山一名遯跡山
方輿勝覧唐冲妙先生張果之别隱淳熈中憲使李大
正大書遯跡山三字鐫於山麓
父子谷在鳯縣北二里通志唐僖宗幸蜀至白石鎮有
村叟進醴問其居曰父子谷因賜金帛太平寰宇記有
大小石若相懷抱因名
南岐山在鳯縣南十里雍勝略上有竹雲洞内有湫池
旱禱多應
紫柏山在鳯縣南百三十里通志一名紫栢坂有洞在
山巔石壁峻險人不可到太平寰宇記紫栢坂在梁泉
縣東周地圖云其山兩頭高状如龍形一名龍如山山
多紫栢方輿勝覧山中有七十二洞仙人多隱於此隴
蜀餘聞紫柏山在柴闗嶺南相傳留侯辟榖於此下有
留侯祠
馬鞍山在鳯縣東南二十里通志安河水出此水經注
馬鞍水東出馬鞍山
鳯凰山在鳯縣東三里通志世傳鳯凰常集於此一統
志一名鸑鷟山
玉皇山在鳯縣東八十里一統志山極高寒不生禽鳥
絶頂有大石覆如殿宇
御愛山在鳯縣東北三十里方輿勝覧在松林堡側唐
韋莊入蜀記大散嶺之北僖宗廵幸歴山下愛玩不能
去因名
興趙原在鳯縣東北方輿勝覧紹興十二年與金分劃
乃割秦商之半又棄和尚原方山原以大散闗為界於
闗内則興趙原為控扼之所
黄牛塞山在鳯縣東北百十里通志宋吴玠將楊從義與
金薩里罕大戰於此(已上/鳯縣)
定軍山在沔縣東南十里雍勝略兩峯對峙山下有坡
可駐萬軍蜀將黄忠斬夏侯淵於此蜀志建安二十四
年先主自陽平南渡沔水縁山稍前依定軍山勢作營
夏侯淵將兵來争先主命黄忠乗高攻之斬淵遂有漢
中華陽國志定軍山北臨沔水水經注沔陽故城南對
定軍山(謹按沔陽故/城在縣東)隴蜀餘聞顧璘云武侯兵書匣在
定軍山上壁立萬仭非人跡可到余兩經其地初視匣
其色淡紅後則鮮明若更新者殆不可曉雍大記山下
有諸葛武侯墓(詳見/占蹟)
卧龍山在沔縣北一里一統志東連百丈坡上有蓮花
池池上舊有卧龍亭相傳武侯讀書處
鐵山在沔縣北五里通志宋隆興時姚仲置寨於此以
禦金人
潭毒山在沔縣西北八十五里雍大記在舊大安軍之
三泉今沔縣地宋紹興三年金薩里罕入興元劉子羽
築壘於此以扼之(謹按舊大安軍三泉故城/俱在今縣西南接寧羌界)
白馬山在沔縣西五里水經注濜水逕張魯治東水西
有山庾仲雍謂之白馬塞太平寰宇記西縣有白馬山
張衡家傳云衡於濜口升仙時乗白馬後人遥望山上
徃徃有白馬徃來因名
嶓冡山在沔縣西南一百十里接寧羌界隋書地理志
西縣有嶓冡山(詳見/寧羌)
卓筆山在沔縣南二十五里通志峯巒削起如筆架下
有聖水亢旱不涸宋元時禱雨多應
龍門山在沔縣南六十里通志石穴數十丈其狀如門
何景明仇池諸山記在官道傍懸壁環合上透碧虚中
敞大洞下潄清泉水簾懸夏氷柱凝冬宋文潞公宋景
文趙清獻王素韓絳吕況吕公弼吕大防皆有留題行
三里乂有龍洞蘇元老云自利至興行五百里幾半蜀
道而巖洞之可喜莫如龍洞重簷厦屋深不可測
武興山在沔縣東北十五里通志東臨舊州河西接百
丈坡元褒州城在此又百丈坡在縣東北二十里由鳯
縣南桑砰舖而入至百丈坡而出路長二百里為古陳
倉道今荒塞(已上/沔縣)
巾子山在略陽縣南三里太平寰宇記山半有洞名硃
沙洞通志一名鳯凰山一名三峰山首冠羣山髙聳萬
仭卓然壁立有楊難當祠又有對融山在其後
天池山在略陽縣北四十里通志山巔有池方一畝水
深丈許冬夏澄瀅
八渡山在略陽縣北七十里通志四面險阻林朩幽深
山溪交萃路列三岐要害之區也縣志山接徽縣界為
徽鳯要路
朝陽洞在略陽縣北百二十里通志在白水江邊懸崖
間一名藥水洞有佛宇其内有鍾乳石蓮花盆承石上
水飲之已疾左壁瀑布十餘尋又雷洞深不可測中殷
殷有聲又風洞外狹内廣時有風出又雨洞嵌空玲瓏
頂覆千葉石蓮有水四時傾瀉傳為勝槩
青泥嶺在略陽縣北百五十里通志古棧道也後改道
於白水江九域志長舉縣有青泥嶺(謹按長舉故城在/縣北宋余靖過青)
(泥嶺詩老杜休誇蜀道難我聞天險不同/山青泥嶺上青雲客二十年來七往還)
寳子山在略陽縣西北通志相傳其山産金寳相近有
天忩山壁上有穴如忩又有萬仭山蒼崖蔽日危峯矗
雲上有白起寨下枕嘉陵江有闗
落叢山在略陽縣西北通志周武帝改落叢郡以是名
也
藥水巖在略陽縣南七里嘉陵江上方輿勝覧去沔州
城七里南有二石洞洞有泉能療疾(謹按宋改武興/為沔州即今治)通
志兩洞之間有一泉西流入嘉陵江謂之藥水飲之愈
疾上山五里又有石乳洞容千餘人前有一泉不竭
玉女山在略陽縣東南三十里名山記山高千仭雲霞
映之不見其巔山半有白石如人冠冕坐於崖間前有
白石數層如人侍立狀
飛仙嶺在略陽縣東南四十里方輿勝覧相傳徐佐卿
化鶴昇仙之地上有閣道百餘間即入蜀大道(謹按沔/縣雲濛)
(山亦相傳有徐佐卿事疑其一山連亘而兩載之唐杜/甫飛仙閣詩土門山行窄㣲徑縁秋毫棧雲闌干峻梯)
(石結搆牢萬壑欹踈林積隂帶奔濤寒日外澹泊長風/中怒號歇鞍在地底始覺所歴高往來雜坐卧人馬同)
(疲勞浮生有定分饑飽豈可/逃嘆息謂妻子我何隨汝曺)
大丙山在略陽縣東南七十里又小丙山兩山相連左
思蜀都賦嘉魚出於丙穴注丙穴在漢中沔陽縣有魚
穴二所常以三月取之丙地名也太平寰宇記大景小
景二山景字本為丙唐諱改之並在順政縣東西七十
里其山峻崖南北相對高百餘丈山衣石髪被於崖際
北有穴方圓二丈餘其穴有水潛流土人相傳為丙穴
周地圖記云以其口面丙因以為名沮水經穴門而過
或謂之大丙水每春三月上旬有魚從穴出躍相傳名
為嘉魚左太沖賦所謂嘉魚是此山也
　(臣/)謹按水經注丙水上承丙穴下注褒水據此丙穴
　當在褒城而劉逵蜀都賦注謂在沔陽縣太平寰宇
　記因以為沮水所經二者不能相合雍勝略又以寧
　羌州有嘉魚洞為即丙穴其餘在褒沔之間漢川南
　北魚洞不一其處通志謂地氣相類魚自穴出者多
　而人皆欲假丙穴以美其名紀載或多失實其説信
　矣(臣/)又考前代地志所載丙穴不獨在漢中如巴陵
　昆陽皆有之而蜀中尤多若卭州大邑縣萬州梁山
　縣逹州明通縣並稱有丙穴産嘉魚則又紛然不可
　悉數矣至一統志略陽丙穴盖本太平寰宇記通志
　列入沔縣而以略陽之二景山為悮然考略陽接壤
　沔縣略陽之東南即沔縣之西北通志謂在沔縣西
　北八十里覆其地理與在略陽者實則一山今從一
　統志載之
石鑑山在略陽縣東北通志山崖當中一石片方廣尺
餘光明可鑑(已上/略陽)
嶓冡山在寧羌州北九十里接沔縣界書禹貢導嶓冡
至於荆山孔傳漾水出嶓冡在梁州山海經嶓冡之山
漢水出焉而東流注於沔張衡西京賦終南太乙連岡
乎嶓冡潘岳西征賦跨平原而連嶓冡通典漢中金牛
縣嶓冡山禹導漾水東流為漢水唐六典山南道名山
曰嶓冡漢中記嶓冡以東水皆東流嶓冡以西水皆西
流故俗以嶓冡為分水嶺通志背連氐道前接葭萌東
西兩漢界以分流梁益二州雄為扼塞踞褒沔之上游
當巴蜀之門户(唐盧照隣早度分水嶺詩丁年逰蜀道/斑髩向長安徒費周王粟空彈漢吏冠)
(馬蹄穿欲盡貂裘破轉寒層氷横九折積石凌七盤重/溪既下潄峻峯亦上干隴頭聞戊鼔嶺外咽飛湍瑟瑟)
(松風急蒼蒼山月團傳/語後來者行路誠獨難)
　(臣/)謹按嶓冡有二一在秦州漢地理志隴西郡西縣
　有嶓冡山考漢之西縣在今秦州界山為西漢水所
　出乃雍州山一在寧羌州後魏地形志嶓冡縣有嶓
　冡山此則東漢水所出盖魏嶓冡縣本漢沔陽縣地
　隋為西縣唐為金牛宋為三泉元為大安見於隋志
　通典元和郡縣志太平寰宇記元大一統志諸書者
　胡渭云自後魏以來地名六變而山則一皆古梁州
　之域其為禹貢之嶓冡無疑至山海經漢水出鮒鰅
　山亦即茲山之異名惟漢地理志山海經注華陽國
　志所指漾水出嶓冡在氐道縣今不知氐道故縣所
　在宜從闕疑之義焉
蓮屏山在寧羌州北十里通志羣峯秀聳如蓮花又如
屏障故名
滴水巖在寧羌州北三十里輿地紀勝在大安軍西七
十里兩山峭㧞其中一峯有飛泉千丈下至山根激石
成五花
龍門山在寧羌州西北一百五里輿地紀勝山下有龍
洞深七十三歩廣半之兩傍石壁嵌空若龍鱗甲皆具
其下皆平石水行其上
魚山在寧羌州西北百五十里輿地紀勝龜山與魚山
同在江北乂有龍山在江南通志魚山在陽平闗嘉陵
江北巋然獨高頂平而濶相傳昔武侯屯兵於此
壺子臺山在寧羌州西南四十五里輿地紀勝自韓溪
西四十餘里水出巖下成潭潭口湍流成溪下流五里
平地突出一峯如浮圖狀上干雲霄謂之壺子臺
嘉魚洞在寧羌州南七十里雍勝略在西流河崖畔秋
冬水涸則魚藏春夏水漲則魚出味美似鰣所謂出自
沔南之丙穴即此
五丁山在寧羌州東北四十里一統志其峡曰五丁峡
亦曰金牛峡相傳即秦作五石牛紿蜀蜀王令五丁開
導引牛處峡口懸崖萬仭水自峡中噴薄而出下合漾
水為蜀道之最險者峡南兩崖峙立懸崖兩大石東崖
為石鼔西崖為石鐘
玉簪山在寧羌州東北六十里通志山有要領亭為一
郡登覧之要其後最高處曰鷄冠山
天池山在寧羌州東北七十里通志層巒叠嶂逈出羣
峯其上有池四時不涸有寒氣逼人人莫敢近近則雷
電立至
龍洞一在寧羌州東北百里通志自高而下凡丈餘洞
三十重皆有二石柱為之障限内有天生石牀牀下有
水不竭遇旱取水雨即至一在州西百五十里洞出崖
間有天然石梁如龍門狀中有石像(巳上/寧羌)
　
　
　
　
　
　
　
　
　
　闗中勝蹟圖志巻二十
欽定四庫全書
　關中勝蹟圖志巻二十一
　　　　　　　　　　　陜西廵撫(臣/)畢沅撰
　　大川(附水/利)
漢中府漢水在南鄭縣南三里自褒城界流入又東入城
固界書孔傳沔至漢中東流為漢水水經注漢水自合褒
水又東逕漢廟堆下又東過南鄭縣南合廉水又右合池
水又東得長柳渡元和郡縣志漢水經縣南去縣一百步
褒水在南鄭縣西二十里自褒城界來南流至龍江舖
西小栢鄉入漢通志一名黒龍江(詳見/褒城)
廉水在南鄭縣西南四里自褒城界來東北流入於漢
魏書地形志華陽縣有廉水水經注廉水出巴嶺山北
流逕廉川故水得其名又北注漢水太平寰宇記龍岡
山北有廉津廉水所經
老渚河在南鄭縣南十里通志即池水源出籠盖山經
城東南十五里北流入漢漢書地理志旱山池水所出
東北入漢水經注池水出旱山夾溉諸田散流左注漢
水太平寰宇記旱山下有石池即池水之源(謹按池水/本出旱山)
(通志又謂出籠盖/山盖有二源矣)
壻水在南鄭縣西北又東流入城固界通志即左谷水
一名聽水又名智鄉水水經注左谷水出漢北即智水
也北發聽山山下有穴水穴水東南流歴平川中謂之
智鄉水(謹按六朝人壻字皆書作聓智水智/鄉疑即聓水聓鄉以傳寫而訛也)
湧泉在南鄭縣北六十一里天臺山雍勝略其泉地中
行人於泉上甃一井深一尺五寸水深四寸常取此水
禱雨以瓶著井水自湧起注瓶中故名
山河大斜堰在南鄭縣西二十里通志褒城山河第二
堰水東流過小斜堰入縣界首築此堰與褒邑分水灌
溉又東五里為柳葉洞(謹按大斜堰與柳葉洞皆與褒/邑共灌田畝下則專灌南鄭)
又東為豐立洞(謹按豐立柳葉二洞/相連故不著里數)又東八里為羊頭
堰又東五里為度通堰又東三里為小林洞又東二里
為燕兒窩堰又東一里為紅岩子堰又東二里為姜家
洞又東二里為營房洞又東半里為李堂洞又東半里
為李官洞自褒城縣金華堰至此為上壩第二堰水又
東流一里為高橋洞引水東南流分為三溝曰中溝東
溝南溝又東一里為小王官洞又東半里為大王官洞
又東一里為康本洞又東半里為陳定洞又東半里為
祁家洞又東半里為花家洞又東半里為何棋洞又東
半里為高洞子又東半里為東柳葉洞又東半里為伍
家水口又東半里為呉家水口又東半里為王家水口
又東為聶家水口又東至三皇川設木閘以節水分渠
七首曰北高渠次麻溝渠次上中溝渠次北高拔洞渠
次南低中溝渠次柏楊坪渠次南低徐家渠自高橋洞
至此為下灞凡灌田三萬九千四百餘畝又東溝自褒
城任頭堰分山河第三堰水灌田千九百餘畝廉水馬
湖堰在南鄭縣西南八十里通志引廉水灌田堰首在
褒城境東流一里入縣界其下流仍入褒城界廉水又
東北流為野羅堰堰首在褒城境流三里入縣界又東
北為馬嶺堰堰在縣境其下流入褒城界又東北為流
珠堰堰首在褒城境流五里入縣界又東北為鹿頭堰
堰首在褒城境流五里入縣界又東北為石梯堰堰首
在褒城境流五里入縣界又東北為楊村堰堰首在褒
城境流三里入縣界凡灌田一萬四千餘畝
黄土堰在南鄭縣東南二十里通志引觀溝河水作堰
分東西二溝共灌田三千六十畝(已上/南鄭)
褒水在褒城縣東一里一統志其上流為紫金水下流
曰黒龍江通志亦名山河史記河渠書孝武時欲通褒
斜道及漕事拜御史大夫張湯子卭為漢中守發數萬
人作褒斜道五百餘里道果便近而水多湍石不可漕
漢書地理志武功縣褒水出衙嶺山至南鄭入沔水經
注褒水西北出衙嶺山東南逕大石門歴故棧道下谷
又東南逕三交城城在三水之會一水北出長安一水
西北出仇池一水東北出太白山是城所名矣褒水又
東南得丙水口又東南歴小石門又南歴褒口又南逕
褒縣故城東又南流入於漢括地志褒水出褒城縣西
北九十八里衙嶺山與斜水同源而派分輿地紀勝山
河水即褒水出太白山又有石鼓在縣北四十里褒水
中擊之有聲又有將軍石亦在水中入谷十五里有石
如兜鍪然又有白玉盆亦在水中大石光白其中可實
五斗方輿勝覽紫金水在河池縣北一里源出太白山
沿流至鳯縣武休關入漢中為山河堰即褒水也縣志
褒水在縣東門外南流出褒谷至縣南二十里入漢江
曰兩河口
武關河在褒城縣北百四十里通志一名石溝河自鳯
縣流逕武休關東合於褒水水經注所謂一水西北出
仇池盖指此也(謹按褒水當以出太白山者為正/源而武關河則褒水之别源也)
丙水在褒城縣西北水經注丙水上承丙穴下注褒水
太平寰宇記丙水源出縣西北牛頭山輿地紀勝大丙
水源出黄崖嶺下
廉水在褒城縣西南百二十五里通志源出巴州密谷
東北逕雙乳山又北逕中梁山南東北至南鄭界入漢
又讓水在縣西南百三十里一名遜水范柏年對宋明
帝臣鄉有廉泉讓水是也
仙人溝在褒城縣北八十里通志山徑逶迤林朩蓊翳
其境甚幽
鶴騰泉在褒城縣西南六十里通志源出中梁山由二
穴湧出南注漢中有石梁天成平分兩渠餘水還峽中
下注鶴騰澗為瀑布焉
山河堰在褒城縣東引褒水灌田一統志蕭何始立為
二堰(輿地紀勝蕭何始立為/堰後乃語訛為山河)曹參落成之諸葛亮軍駐
漢中踵跡增築至宋復壞呉玠呉璘相繼修治廣溉民
田宋史河渠志嘉祐中史炤奏上堰法刻石堰上乾道
七年呉珙修六堰濬大小渠六十五宣力最多通志褒
水入縣南流至雞頭關下築堰截水第一堰名鐵樁堰
在縣北三里今廢褒水南流三里許至縣東門外為第
二堰乃山河堰之正身也堤長三百六十步其下植柳
築坎名曰柳邊堰分水灌田首為高堰子又東流三里
為金華堰支分小堰七曰雞翁堰沙堰周家堰崔家堰
何家堰劉家堰跨槽堰又東三里為舞珠堰支分小堰
五曰魯家堰鄧家堰朱家堰瞿家堰白火石堰又東五
里為小斜堰又東一里為大斜堰又東五里為柳葉洞
(謹按大斜堰柳葉洞/與南鄭分水灌溉)凡漑縣境田三千六百七十餘畝
第三堰在城南五里流二里至三橋洞分兩派西流者
為西溝東流者為東溝東溝東流七里許至任頭堰又
分二派西為西渠其東流者入南鄭界凡溉縣境田六
百餘畝(謹按山河堰古刻云巨石為主鎻石為輔横以/大木植以長樁又楊絳記云堰導褒水限以石)
(順流而疏之自北而西者注於褒城/之野行於東南者悉歸南鄭之區)
廉水馬湖堰在褒城縣西南一百里通志自縣境梁家
營築堰南流入南鄭界又流一里入縣界又東北流二
十里為野羅堰堰在縣境下流入南鄭界又東北流三
里為馬嶺堰堰首在南鄭境又東北流三里為流珠堰
堰在縣境流五里入南鄭界又東北流六里為鹿頭堰
堰在縣境流五里入南鄭界又東北流為石梯堰堰在
縣境流五里入南鄭界又東北流為楊村堰流三里入
南鄭界(謹按石梯楊村堰首雖在褒邑而/所溉皆南鄭田褒邑不沾其利)凡漑縣境田
四千五百六十餘畝(已上/褒城)
漢水在城固縣南四里自南鄭界流入又東入洋縣界
水經注漢水自長柳渡又東右會盤余水又東左會文
水又東黒水注之又東過城固縣南又東過安陽縣南
涔水出自旱山北注之又左合壻水(謹按安陽故/城在縣東)
南沙河在城固縣西南三十里通志即盤余水源出巴
山北流入漢水經注盤余水出南山巴嶺上泉流分兩
南入蜀水北注漢津謂之盤余口又小沙河在縣南十
里源出縣東南曹林壩北流入漢
文川水在城固縣西北四十里水經注文水即門水也
出北山石穴中長老云杜陽有仙人宫石穴宫之前門
故號其川為門川水為門水雍勝略文水兩水合流有
如文字宋范柏年對明帝臣鄉有文川武鄉即此
黑水在城固縣西北五里水經注黒水出北山南流入
漢庾仲雍曰黒水去高橋三十里諸葛亮牋云朝發南
鄭暮宿黒水四五十里指謂是水也括地志黒水源出
梁州城固縣西北太山(元和郡/縣志同)
　(臣/)謹按方輿紀要謂黒水即褒水以褒水一名黒龍
　江為證然覈其地理褒城在南鄭之西城固在南鄭
　之東褒水發源褒城西北之衙嶺山南流至南鄭之
　小柏鄉己入於漢乂安得以發源城固之黒水而即
　指為褒水乎今不取其說
涔水在城固縣南通志一名鬵谷水漢書地理志安陽
縣鬵谷水出西南北入漢水經注涔水即黄水也出南
鄭縣旱山東北流逕城固南城北右岸有悅歸館水歴
其北又北至安陽入沔(謹按禹貢錐指顔師古曰鬵音/潜其字亦或從水涔灊古字通)
(或以為禹貢之潜非是又/按史記沱潜之潜皆作涔)
壻水在城固縣東北六里通志一名北水河自南鄭界
來南流入漢水經注唐公房升仙之日壻行未還約以
此川為居因號曰壻鄉故水亦即名焉又南歴壻鄉溪
東南流逕通關勢南又東逕七女冢又逕樊噲臺南又
東南逕大城固北東迴南轉又逕其城東而南入漢水
謂之三水口府志壻水源出太白山東流逕縣北又東
南入漢又有上中下清溪在縣北七十里源出馬盤山
南流合於壻水
之溪在城固縣北五十里通志瀠洄曲折如之字故名
明月池在城固縣東北水經注壻水東逕七女冢水北
有七女池池東有明月池狀如偃月皆相通注謂之張
良渠盖良所開也雍勝略明月池中有臺相傳為漢高
祖所築又有七女池按漢中記曰昔人無男養七女父
沒女於此負土為冢遂成此池
壻水渠高堰在城固縣西北四十里通志引壻水灌田
南流繞慶山而出於山下築一堰為百丈堰堰常有暴
水衝淤明萬厯間知縣高登明建石橋以閘暴水仍於
兩岸築堤渠道遂無所患壻水又東為五門堰堰有五
　門以洩山水元至正間建前明及
本朝康熙間先後修築分水車九輛及七洞以溉田壻水
　又南為楊塡堰(謹按宋楊從義於河/内塡成此堰因名)堰截壻水(按亦名/截河堰)
　東南流為幇河堰又東南流有六洞及鵞兒堰新堰而
　入洋縣界凡溉縣境田三萬六千八百餘畝
　北沙河上官堰在城固縣西三十里通志引北沙河水
　於東岸作堰又南流西岸有西小堰又南流西岸有棗
　兒堰凡溉田三千七百餘畝(謹按北沙河即文川水馬/理陜西通志乂有鄒公横)
　(渠二堰/今無考)
　南沙河萬夀堰通志在城固縣西南四十五里引南沙
　河於東岸作堰河水又北流五里西岸有上盤堰古名
　盤蛇堰稍下為下盤堰又北流五里東岸有新堰稍下
　為平沙堰又北流五里西岸有沙平堰稍下為蓮花堰
　又北流十里東岸有倒流堰凡溉田七千一百餘畝
　小沙河東流堰在城固縣南五里通志在東岸故名東
　流其在西岸者曰西流堰凡灌田七百餘畝(謹按馬理/陜西通志)
(縣南引小沙河者有承沙周/公二堰今廢  己上城固)
漢水在洋縣南二里通志自城固界流入又東入西鄉
界水經注漢水自合壻水又東㑹益口又東至灙城南
與洛谷水合又東逕小城固南又東歴上濤而逕於龍
下蓋伏石驚湍流屯激怒故有上下二濤之名龍下地
名也度此溯洄從漢為山行之始又東逕石門灘山峽
也又東會酉水又東逕媯墟灘又東逕猴徑灘又東逕
小大黄金南又東合蘧蒢溪口(謹按小城固/故城在縣東)元和郡縣
志漢水經興道縣南去縣一百步太平寰宇記漢水自
發源至此屈曲行三百七十里流入金州漢陰縣界
壻水在洋縣西四十里縣志經城固流入縣境入漢
溢水河在洋縣西二十五里通志即益水北出秦嶺南
流入漢水經注益水出北山益谷東南流入於漢水
灙水在洋縣西一里通志即洛谷水又名鐵冶河水經
注洛谷水北出洛谷南流右則灙水注之水發西溪東
南流合為一水亂流南出際灙城西南注漢水太平寰
宇記灙谷水一名洛谷水在興道縣北三十里南流注
漢水縣志鐵冶河在縣北百八十里下流入於灙水
大龍溪在洋縣東北三十里通志即龍涓水輿地紀勝
龍涓水在興道縣二十九里水出龍涓谷屈曲西南流
十五里入漢江通志大小龍溪在洋縣石上有赤書展
溪二字相傳為張魯女感孕生二龍之所
潜水在洋縣東六十里通志源出華陽山東南流入漢
(謹按禹貢梁州潜水在廣元縣此水及/城固之涔與經無涉雍勝略諸書皆誤)
酉水河在洋縣東七十里水經注酉水北出秦嶺酉谷
南歴重山與寒泉合水東出寒泉泉湧山頂望之交横
似瀑布頽波激石散若雨灑其水西流入於酉水酉水
又南注漢謂之酉口太平寰宇記寒泉在舊黄金縣北
八十四里
金水河在洋縣東百里通志即蘧蒢水一名黄金水源
出秦嶺南流至黄金峽之金潭入漢水經注蘧蒢水北
出就谷其水南流逕巴溪戍西又南逕陽都坂東又南
歴蘧蒢溪謂之蘧蒢水而南流注於漢謂之蒢口元和
郡縣志黄金水源出縣西北百畝山黄金谷南流經縣
西去縣九里太平寰宇記黄金水在黄金縣西十里南
注漢水
子午河在洋縣東北縣志蒲河源出秦嶺南流會椒溪
文水二河名三河口又至白沙舖名子午河南流入漢
横湖在洋縣治西北通志舊有待月臺二樂榭文與可
守洋故蹟也雍大記在洋縣舊州西
錫杖泉在洋縣北念佛巖上通志唐僧法照以錫杖卓
地泉遂湧出因名
楊填堰在洋縣西五十里通志引壻水自城固至留村
入縣界首為梁家洞(謹按此尚與城固分水/下則止灌縣境田矣)又東南為
新開洞其北岸為倪家渠魏家渠又東南為柳家洞又
東南為磨眼洞又東南為宿龍洞又東南為趙家洞又
東南為黄家洞又東南為漢龍洞又東南為水磨堰洞
又東南為分水渠其北岸為北高渠又下為野狐洞又
東南入漢江凡溉縣境田一萬八百餘畝
溢水堰在洋縣西北二十里通志源出縣北秦嶺南流
五里於東岸築堰分水東南流下為小飛槽為大飛槽
為□坂堰為腰渠為西渠為石堰渠為呉家渠為北渠
為南渠溢水又南流五里於西岸築堰引水西南流為
二郎堰又下為高堰洞又下分兩派東流者為東渠西
流者為西渠溢水又南流五里於下流截河為堰從東
岸分水與溢水偕行而南者為三郎堰凡溉田二千四
百餘畝
灙濱堰在洋縣北十五里通志源出縣北石銼山南流
至周家坎於西岸築堰分水西南流者為灙濱堰灙水
又南流五里於東岸築堰分水東南流者為土門堰灙
水又南流四里許截河築堰從東分水流至縣西關外
者為斜堰下流分東西二渠其地居灙水下流歲苦衝
溢明萬厯間知縣李用中甃石數丈仍東開土渠灌溉
賴之凡溉田三千四百餘畝(己上/洋縣)
漢水在西鄉縣東北百二十里通志自洋縣流入又東
南流入石泉界水經注漢水自合蘧蒢水又東右會洋
水川流漫闊廣幾里許又東歴敖頭
子午河在西鄉縣東北百五十里源出子午谷西南流
入於漢(詳見/洋縣)
洋水在西鄉縣東二十里水經注洋水𨗳源巴山東北
流逕平陽城又東北流入漢謂之城陽水口洋川者漢
戚夫人所生處也(謹按平陽城即西/鄉舊縣今在縣南)元和郡縣志洋水
在洋源縣南三百步又逕西鄉縣八里(謹按洋源廢縣/在西鄉縣南)
太平寰宇記洋水出廢洋川縣東巴嶺北流入黄金縣
界(謹按洋川故城在縣/黄金縣今屬洋縣界)　縣志洋河在縣西南三百里
源出星子山流逕縣東合於朩馬河
七十二渡河在西鄉縣東南三百五十里雍勝略源出
金竹山其水瀠洄凡七十二渡北流入洋河
朩馬河在西鄉縣南百步通志一名馬源水東北流合
洋水入漢縣志木馬河源出大巴山在縣南二百八十
里縣西南之左西峽空渠水及縣北之清涼川縣南之
金竹水皆注焉又東北入於漢
清涼川在西鄉縣北五里蒿坪山下通志一名青源川
自洋縣流來入洋河太平寰宇記唐徳宗幸梁洋山南
節度使嚴震具軍容迎謁於清涼川即此
楮河在西鄉縣東南二十里通志又有大石川流入紫
陽界合於渚河(謹按即紫陽縣/之小石河也)
金洋堰在西鄉縣東南二十里一統志在子午山左有
大渠一分小渠二十五明景泰初知縣邱俊築溉田四
千六百畝(已上/西鄉)
故道水在鳯縣北一里一統志自鳯翔府寶雞縣流入
又西南入秦州兩當縣界水經注兩當水出陳倉縣之
大散嶺西南流入故道川謂之故道水又西南逕故道
城東與馬鞍山水合又西南流北川水注之(謹按陳倉/今屬寳雞)
(故道故城/在縣東)元豐九域志大散關西南有嘉陵谷即嘉陵
水所出自是始有嘉陵江之名方輿勝覽嘉陵江源出
大散關之西去鳯州九十里雍大記嘉陵江在沔縣西
北百八十里按類要云其源出大巖縣志云出大散關
西恐即大巖也逕鳯縣北徽縣東兩當南略陽西迤邐
而入川江灘石險惡至漁關始通舟楫(謹按水經注西/漢水西逕蘭蒼)
(城南又南入嘉陵道為嘉陵水蘭蒼嘉陵皆今秦州禮/縣地則是西漢水至禮縣始為嘉陵水也今則鳯縣之)
(故道水與成縣之白水江皆名嘉/陵盖皆嘉陵上流故得通稱矣)
黄花川在鳯縣東北十里太平寰宇記大散水出黄花
縣東界大散嶺流逕縣西去城十步方輿勝覧大散水
流入黄花川唐有黄花縣
安河在鳯縣東二里通志即馬鞍山水一名斜谷水水
經注馬鞍山水歴谷西流至故道城東西入故道水(謹/按)
(此别是一水非郿/縣之斜谷水也)
紅崖河在鳯縣西七十里通志即北川水源出秦州南
流至唐倉合小峪河又流至兩當界入嘉陵江水經注
北川水出北洛□山南南流逕唐倉城下又南至困冢
川入故道水(謹按唐倉/城在縣北)
野羊河在鳯縣南七十里通志源出紫柏山東流至廢
邱關與東溝河合
紫金河在鳯縣東南百五十里通志即褒水南流入褒
城界方輿勝覽紫金水在河池縣北一里源出太白山
沿流至鳯州武休關入漢中為山河堰即褒水也(謹按/唐於)
(鳯州置/河池縣)
扞水在鳯縣東北又東北流入寶雞界水經注扞水出
周道谷北逕故道縣故城西又東北歴大散關西入渭
(己上/鳯縣)
漢水在沔縣城南通志亦曰沔水自寜羌界流入又東
入褒城界書禹貢浮於潛逾於沔孔傳漢上曰沔漢書
郊祀志秦祀沔於漢中如淳注北方人謂漢水為沔水
水經注沔水東南流注漢曰沮口所謂沔漢者也又東
逕白馬戍南濜水入焉又東逕武侯壘南又東逕沔陽
故城南又東逕西樂城北容裘溪注之又左得度水口
又東合溫泉又東黄沙水注之(謹按西樂故/城在縣東南)元和郡縣
志漢水去鐸水縣一里(謹按鐸水故/城在縣東南)縣志明珠曲亦曰
明支曲在縣南即漢江洄曲處
三泉水在沔縣西八十里通志南流二十里入漢太平
寰宇記在三泉故縣北二十里山下縣以此名輿地紀
勝在大安軍東門外瀕江石上有泉三處大如車輪品
列鼎峙泉流涓涓下注水旱無盈縮
沮水在沔縣西三十里通志源出鳯縣南流合於漢即
沔水也述異記漢沔會流處岸上有石銘云下至水府
三十一里傳為李斯刻石縣志沮水出縣北百八十里
母豬山南流逕縣北又南入漢
白馬河在沔縣城西三十步通志即濜水出龍門溝南
流入漢水經注濜水北發武都氐中南逕張魯城東又
南逕張魯治東對白馬城又南流入沔謂之濜口(謹按/漢沮)
(縣屬武都郡/即今略陽)太平寰宇記濜水源出西縣北四十五里
獨石谷南流逕縣西二百步注漢水府志龍門溝在縣
西北一里即白馬河也東為卧龍山西為烽燧山其中
如門故名
舊州河在沔縣東二十五里通志即度水源出百丈坡
南流入漢水經注度水出陽平北山南逕陽平縣故城
東又南逕沔陽縣故城東而南流注於漢水(謹按陽平/故城在今)
(縣東/北)
養家河在沔縣南通志即容裘溪一名洛水源出巴山
其水東北流入於漢水經注西樂城在山上有谷謂之
容裘谷有容裘溪俗謂之洛水水南遵巴嶺山東北流
又北逕西樂城東而北注於漢縣志養家河自褒城界
大鐵厰來逕縣之鎮阜川北流至黄沙驛入於漢
金泉水在沔縣東南四十五里水經注漢水又東右㑹
溫泉水口水發山北平地方數十步泉源沸涌冬夏湯
湯望之白氣浩然言能瘥百病浴者皆有硫黄氣池水
通注漢水(謹按金泉/疑即溫泉)
黄沙河在沔縣東四十里通志源出雲霧山南流至褒
城界入漢水經注黄沙水北出遠山山谷邃險人跡罕
及谿曰五丈谿水側有黄沙屯其水南注漢水輿地紀
勝西縣有青羊峽黄沙水所出
東池在沔縣東三十里通志沔水所溢相傳為唐賈島
避暑之所
石剌塔堰在沔縣東北三十五里通志引舊州河水分
兩派東流者為山河東堰西流者為山河西堰凡溉田
六千九百餘畝
石燕子堰在沔縣東北三十里通志引黄沙河水分兩
派東流者為天分東堰西流者為天分西堰凡溉田四
千六百餘畝
琵琶堰在沔縣南三十里通志引養家河水首為琵琶
堰又北為馬家堰又北為麻柳堰又北為白馬堰一名
白崖堰又北為天生堰又北為金公堰又北為濜水堰
又北為康家堰凡溉田五千八百餘畝(己上/沔縣)
西漢水在略陽縣城西一統志自成縣流入又南經寜
羌州西入四川廣元縣界亦曰嘉陵江水經注西漢水
自會脩水又東南於槃頭郡南與濁水合又東南歴漢
曲逕挾崖與挾水合又東逕武關城南東南與北谷水
合又西南逕關城北(謹按槃頭故郡在縣北關/城即今陽平關在寜羌州)唐書地
理志元和中節度使嚴礪自長舉縣西疏嘉陵江二百
里元和郡縣志嘉陵水經長舉縣南十里又經順政縣
南百步(謹按長舉故/城在縣西北)雍大記西漢水在西和縣源出嶓
冢山雍勝略犀牛江在縣西北百二十里又名東西淮
自階州東流入嘉陵江府志犀牛江源出禮縣自西淮
而下舟楫可通流至兩河口合嘉陵江(謹按嘉陵江源/有三西和縣之)
(西漢水一也成縣之濁水二也鳯縣之故道水三也考/水經注及禹貢錐指皆以自西和流逕禮縣成縣者為)
(嘉陵正源即所謂淮河者也乃今皆以淮河為犀牛江/而濁水故道水羣目為嘉陵江是循流而忘其源矣如)
(雍勝畧府志皆沿/其誤今特為正之)
故道水在略陽縣北百二十里通志自大散關分水嶺
之南逕鳯縣又逕徽縣至大魚關可通舟楫又至縣北
合白水江又至兩河口合淮河又合横現河逕縣城西
南又合夾渠八渡二水又合樂素河逕陽平關至廣元
縣入蜀(謹按樂素河一作樂索河/其水東南流入故道水)
白水江在略陽縣北百二十里通志即濁水水經注濁
水自合故道水又南逕槃頭郡而南合鳯溪水又南注
漢水太平寰宇記左溪水在鳴水縣西南七里自栗亭
縣北來合於嘉陵江(謹按左溪即鳯溪今縣西/北有青泥河疑即此水)
横現河在略陽縣西十五里府志其水東南流入嘉陵
江(謹按疑即水經/注之挾崖水)
百八渡水在略陽縣東八十步通志即北谷水一名黄
坂水源出退水河自徽縣來經城西南入嘉陵江水經
注北谷水出武興東北而西南流逕武興城北又南轉
逕其城東而南與益水合水出東溪西流注北谷水又
南流注漢水太平寰宇記黄坂水在順政縣東一里府
志一百八渡水源發三川衆水合流經一百八渡遶城
東南會夾渠水入嘉陵江其夾渠河在縣東二里源發
飛仙嶺西入百八渡河(謹按百八渡水即水經注之北/谷水太平寰宇記之黄坂水而)
(夾渠水即水經/注之東谿水也)
沮水在略陽縣東北百二十里通志一名鐸水河俗稱
黑河東南流入沔縣界漢書地理志沮縣沮水出東狼
谷南至沙羡南入江(謹按沮縣故城在縣東/沙縣今屬湖廣漢陽縣)水經注沔
水出武都沮縣東狼谷中一名沮水闞駰曰以其初出
沮洳然故曰沮水縣亦受名焉導源南流泉街水注之
又東南逕沮水戍而東南流入漢曰沮口所謂沔漢者
也(謹按水經注亦/以沮水為漢源)
泉街水在略陽縣東北漢書地理志河池縣泉街水南
至沮入漢(謹按河池/今屬鳯縣)水經注泉街水自河池縣東南流
入沮縣㑹於沔(己上/略陽)
西漢水在寜羌州西北百里通志自略陽界流入又西
南入四川廣元縣界水經注西漢水自合北谷水又西
南逕關城北除水出西北除溪東南流入於漢漢水又
西南逕通谷合通谷水(謹按今州北百二十里有燕/子河疑即通谷水然無可考)又
西南寒水注之(謹按今州南六十里有西流河一名韓/溪皆以為即古之寒水然與水經注入)
(漢之序/不合)又西逕石亭戍廣平水東南流注之元和郡縣
志嘉陵江經金牛縣西去縣三十里(謹按金牛故/城在州東北)太平
寰宇記嘉陵江在三泉縣西半里(謹按三泉故/城在州西北)
廣平河在寜羌州西北陽平關西通志其水南入嘉陵
江水經注廣平水西出百頃川東南流注漢
漢水在寜羌州東北通志一名漾水一名沔水東南流
入沔縣界水經注山海經所謂漢出鮒鰅山也東北流
得獻水口漢水又東北合沮口同為漢水之源宋陸游
文集嘗登嶓冢山有泉涓涓出山間是為漢水之源即
安國傳所謂泉始出山為漾者也(謹按漢水始出為漾/合沮為沔東流為漢)
蜀道驛程記出沔縣西門曲折行亂山中沔水流經其
中西涉沮水抵大安驛沔沮之間濶者未丈許狹者纔
二三尺沙石磷磷深不沒踝自大安西南亂山益稠至
金牛驛北望嶓冢峩然雲表一小水自西東流即所謂
嶓冢導漾者也水纔濫觴不沒鳬㕍合五丁峽水東流
為沔其流始大又自寜羌州行十里渡水過百牢關關
下有分水嶺嶺東水皆北流至五丁峽北合漾水入沔
嶺西水皆南流逕七盤關龍洞合嘉陵水為川江
　(臣/)謹按嶓冢有二漢水亦有二其出秦州嶓冢山歴
　禮縣成縣南流入略陽縣經寜羌州而西入四川廣
　元縣界者此嘉陵江之正源西漢水是也其出寜羌
　州嶓冢山東流經沔縣褒城南鄭城固洋縣之南西
　鄉縣之北又東經石泉縣南乃折而南經漢陰及紫
　陽縣之西復折而東出興安州之北又東經洵陽縣
　南白河縣北而入湖廣鄖陽府界者此即禹貢嶓冢
　導漾東流為漢之漢水也夫隴西嶓冢非禹功所及
　而西漢水亦無漾沔之名其以秦州嶓冢及漢水繫
　之禹貢者誤自班固漢書地理志而常璩華陽國志
　桑欽水經酈道元注皆因之而不能辨近時惟胡渭
　禹貢錐指始以嶓冢漢水之在寜羌者為應經義其
　說允為可從文繁不能具載著其大指如此
瀕倉河在寜羌州東北九十里通志逕鐵佛寺東流四
十里入漢一名東流河(謹按即沔縣/之三泉水)
玉帯河在寜羌州城北通志源發州南箭竹嶺流逕城
西而北而東復㑹於東南盤曲若圍帯然故名又東至
沔縣入漢又有洄水河在州西二十里曲折南流十五
里合於玉帯河
蓮花池在寜羌州西門外府志南山如屏障小山聨絡
如畫灘聲清響如雜絲竹
七里堰在寜羌州西南七里通志堰洄水灌田千餘畝
(己上/寜羌)
　
　
　
　
　
　
　
　關中勝蹟圖志巻二十一
欽定四庫全書
　關中勝蹟圖志巻二十二
　　　　　　　　　　　陜西廵撫(臣/)畢沅撰
　　古蹟(第宅/)
漢中府漢武侯琴室一統志在沔縣東南定軍山下室
内有石琴相傳諸葛亮所御
宋范柏年宅通志在南鄭縣西南梁州記范柏年漢中
人謁宋明帝因語廣南貪泉柏年對曰臣郡有文川武
鄉廉泉讓水臣所居在廉讓之間即此
唐草凉樓一統志在鳯縣東北六十里舊傳明皇駐蹕
於此
望雲樓一統志在洋縣北世傳唐徳宗幸梁洋嘗登是
樓御題十字於梁上及還京鑿取以歸
秋興亭一統志在沔縣舊治内唐刺史賈載所築
宋柱石堂府志在府治内文同建又有臨漢堂四照亭
綠景亭凌雲榭皆同所締造
襲美堂一統志在洋縣治内韓億韓絳父子相繼知州
事有美政洋人徳之為建此堂
郡圃一統志在洋縣治北文同知洋州即唐時舊圃飾
其臺榭政暇賦詩蘓軾遥和之(宋蘓軾和文與可洋川/園池湖橋詩朱䦨畫柱)
(照湖明白葛烏紗曳履行橋下龜魚晚無數識君拄杖/過橋聲横湖詩貪看翠盖擁紅粧不覺湖邉一夜霜巻)
(却天機雲錦段從敎匹練寫秋光書軒詩雨昏石硯寒/雲色風動牙籖亂葉聲庭下己生書帯草使君疑是鄭)
(康成冰池詩不嫌冰雪遶池看誰似詩人巧耐寒記取/羲之洗硯處碧琉璃下黒蛟蟠竹塢詩晚節先生道轉)
(孤嵗寒唯有竹相娯麤才杜牧真堪笑喚作軍中十萬/夫荻浦詩雨折霜乾不耐秋白花黄葉使人愁月明小)
(艇湖邊宿便是江南鸚鵡洲蓼嶼詩秋歸南浦蟪蛄鳴/霜落横湖沙水清卧雨幽花無限思抱叢寒蝶不勝情)
(望雲樓詩陰晴朝暮幾囘新已向虚空付此身出本無/心歸亦好白雲還似望雲人天漢臺詩漾水東流舊見)
(經銀潢左界上通靈此臺試向天文覓閣道中間第幾/星待月臺詩月與高人本有期挂簷低户映蛾眉只從)
(昨夜十分滿漸覺冰輪出海遲二樂榭詩此間真趣豈/容談二樂并君己是三仁智更煩訶妄見坐令魯叟作)
(瞿曇灙泉亭詩聞道池亭勝兩川應須爛醉答雲煙勸/君多揀長腰米消破庭中萬斛泉吏隐亭詩縦横憂患)
(滿人間頗怪先生日日閒昨夜清風眠北牖朝來爽氣/在西山霜筠亭詩解籜新篁不自持嬋娟已有嵗寒姿)
(要看凜凜霜前意須待秋風粉落時無言亭詩殷勤稽/首維摩詰敢問如何是法門彈指未終千偈了向人還)
(道本無言露香亭詩亭下佳人錦繡衣滿身瓔珞綴明/璣晚香消歇無尋處花己飄零露己晞涵虚亭詩水軒)
(花榭兩爭妍秋月春風各自偏惟有此亭無一物坐觀/萬景得天全谿光亭詩決去湖波尚有情却随初日動)
(簷楹谿光自古無人畫凴仗新詩與寫成過谿亭詩身/輕步穏去忘歸四柱亭前野彴微忽悟過谿還一笑水)
(禽驚落翠毛衣披錦亭詩煙紅露綠曉風香燕舞鶯嗁/春日長誰道使君貧且老繡屏錦帳咽笙簧禊亭詩曲)
(池流水細鱗鱗高㑹傳觴似洛濱紅粉翠蛾應不要畫/船來往勝於人菡萏亭詩日日移牀趁下風清香不盡)
(思何窮若為化作龜千嵗巢向田田亂葉中荼䕷洞詩/長憶故山寒食夜野荼䕷發暗香來分無素手簪羅髻)
(且折霜蕤浸玉醅篔簹谷詩漢川修竹賤如蓬斤斧何/曾赦籜龍料得清貧饞太守渭川千畝在胸中野人廬)
(詩少年辛苦事犁鋤剛厭青山遶故居老覺華堂無意/味却須時到野人廬寒蘆港詩溶溶晴港漾春暉蘆笋)
(生時柳絮飛還有江南風物否桃花流水鮆魚肥此君/菴詩寄語菴前抱節君與君到處合相親寫真雖是文)
(夫子我亦真堂作記人香橙徑詩金橙縱復里人知不/見鱸魚價自低須是松江烟雨裏小船燒薤𢷬香齏南)
(園詩不種夭桃與綠楊使君應欲候農桑春畦雨過羅/紈膩麥隴風來餅餌香北園詩漢水巴山樂有餘一麾)
(從此首歸途北園草木慿/君問許我他年作主無)
嘯歌堂名勝志在鳯縣治内黄庭堅過鳯州詩有嘯歌
山水重之句後人因建此堂
吸月亭一統志在鳯縣治後宋時建取蘓軾勸君且吸
杯中月句為名
飛蓋亭方輿勝覽在鳯縣治内縣出金絲栁宋元豐間
有㫖取百株邵康節詩楊栁垂金絲風動如飛盖後於
此建亭取以為名
領要亭一統志在南鄭縣治内虞允文建外覽江山内
瞰城郭取杜甫詩佳處領其要為名又有漢節亭亦允
文建取杜詩漢節梅花外句意
　　古蹟(祠宇/)
上古黄帝廟一統志在城固縣西南二十里
夏禹王廟通志在寜羌州北八十里嶓冢山下明御史
舒鵬翼記云嶓冢為漢江發源禹寔經焉故祀
周伍子胥廟通志在城固縣北百丈堰元至正元年建
漢高祖廟在南鄭縣南漢水濱一統志相傳高祖遊憩
於此後人立廟祀之
鄼侯廟在府治堂東通志祀漢相蕭何明洪武十五年
建又褒城縣流珠堰側有鄼侯廟相傳堰為何所築故
祀之
淮陰侯廟府志廟有二一在南鄭米倉山下一在褒城
縣孤雲山祀漢韓信
留侯廟一統志廟有二一在城固縣東三里一在洋縣
西四十里雲山祀漢張良(謹按雲山/即子房山)
惠遠侯廟一統志在褒城縣山河堰祀漢曹參宋政和
中賜額通志相傳山河堰為漢相曹參所建引水灌田
後人樂利立廟祀之
諸葛武侯廟通志在沔縣東五里蜀志本傳景耀六年
詔為亮立廟於沔縣裴松之注襄陽記曰亮初亡所在
求為立廟或以為可聽立廟於成都後主不從步兵校
尉習隆中書郎向充等上表曰亮徳範遐邇勲蓋季世
興王室之不壞寔斯人之是賴而烝嘗止於私門廟像
闕而莫立非所以存徳念功追述在昔者也今若盡順
民心則凟而無典建之京師又逼宗廟臣愚以為宜因
近其墓立之於沔陽使所親屬以時賜祭凡其臣故吏
欲奉祠者皆限至廟斷其私祀以崇正禮從之續文獻
通考元至治元年三月追封漢諸葛忠武侯為威烈忠
武顯靈仁濟王通志唐貞元十一年左僕射嚴武增修
有記元至元六年明永樂四年皆重修成化十九年廵
撫阮勤奏乞修治賜祭帝令有司修廟嵗一祀二十一
年參政謝綬副使劉瓉修廟並勒諸石正徳八年都御
史藍璋請春秋致祭勅修廟宇總督彭澤撰記廟中有
石琴一張無弦扣之其聲淸越傳是諸葛君手揮之器
(謹按唐有廟沈迥碑及/武侯琴吟自叙石刻)
張桓侯廟通志在西鄉縣治西關外祀漢張飛明正統
四年山賊逼邑城忽大雨水湧賊不戰而懾時廵撫藍
璋夢獲神助題請勅封武義忠顯助順王建廟嵗以八
月祀焉
女郎廟通志在城固縣女郎山祀張魯女女浣衣山下
有白霧蒙身有孕耻之將自殺謂婢曰必剖腹視之如
言得龍子一雙送之漢水後有龍至墓前成谿其下有
女郎廟搗衣砧
晉楊君神祠通志在略陽縣治元和郡縣志在順政縣
西南二里嘉陵山下即楊難當也府志今曰武都王廟
唐延慶寺在褒城縣東十里通志俗呼打鐘寺唐貞觀
中始賜是額明洪武初重修
崇慶寺在褒城縣西二十五里通志俗呼牛頭寺唐貞
觀間僧法融立
寶山寺通志在城固縣東北十五里一名蕙香院唐開
禧時建宋嘉定明正徳間屢加修葺殿閣雄麗為一邑
之冠
杜陽院通志在城固縣昇仙口剙自唐朝其地左環壻
水右近伏牛岡阜盤旋林麓幽邃為一方之勝
智果寺通志在洋縣西三十里唐儀鳯中建勅賜藏經
宋元間屢修寺中舊有牡丹兩株高可丈餘
開明寺通志在洋縣治南一里古法輪院唐開元中建
中植古柏八株根節礧砢刺史文同留題筆勢飛動
醴泉寺通志在洋縣南十六里唐開元中建元中統三
年更名開化有浮屠
靈巖寺通志在略陽縣南七里唐開元時建舊宇尚存
㯶樹三株摩空直上巘際一松蟉若虬龍前人碑記頗
多宋哲宗御書司馬光清忠粹徳之碑亦在此
白鶴觀通志在城固縣西十里老君山唐廣明元年建
有進士王之儀碑宋寶慶二年重修
宋二相祠通志在南鄭縣城内嘉定間丁焴帥興元建
祀張浚虞允文二相魏了翁作記
楊將軍祠通志在城固縣北十五里宋紹興二十九年
建祀總管楊從義袁勃記云從義鳯翔天興人從呉玠
立功爵安康郡侯又洋縣城西亦有從義祠
靈澤廟通志在褒城縣南五十里玉泉北宋嘉定三年
封神為孚濟侯賜廟額靈澤其加封之牒尚存
乾明寺通志在南鄭縣西三十里中梁山宋淳熙八年
新羅國僧來從海東居此寺
龍亭寺通志在洋縣東二十五里宋時建在漢龍亭侯
墓前即古龍亭縣故址也
五雲宫通志在洋縣東南宋嘉定十六年建明葉崇徳
記神張姓名嚞唐天寶間人宋時洋人立祠祀之禦災
佑民大著靈異元初封正直靈佑忠顯通慧王至元間加
封昭徳
崇道觀通志在洋縣西北二十五里宋元豐間建相傳
張三丰甞居焉
明方正學祠通志在南鄭縣西南祀方孝孺萬厯間知
府項思敎建春秋致祭(謹按孝孺甞官漢中府敎授以/遜志名其齋蜀獻王改曰正學)
勝水寺通志在南鄭縣東南十五里明嘉靖間建泉從
佛坐下流出甘冽不竭故名
鎮江寺通志在洋縣東三十里漢水東流氣勢直下至
此山迴路轉天成鎻鑰明萬厯間知縣李文芳建寺鎮
之故名
普賢寺通志在西鄉縣西北五十里明宣徳中建其地
二水合流四山環抱得幽遠靜深之槩
鐵佛寺通志在寜羌州北一百三十里原為唐宋古刹
乃華嚴寺舊址遺鐵像三因以為名明萬歴間重建復
鎔銅萬五千斤鑄為佛像
中臺觀通志在寜羌州北一百六十里中臺山明萬厯
間因元帝著靈異建此觀廟宇壯麗為一州勝槩
　　古蹟(郊邑/)
唐虞媯墟通志在城固縣西北二十里一統志其地有
二井一苦一甘名曰雙井相傳為舜所居續漢書郡國
志云城固縣媯墟在洒北按應劭漢書注媯墟當在今
興安州又考水經注當在洋縣東北界未知孰是
漢拜將壇通志在城固縣東六里水經注大城固北臨
壻水水北有韓信臺高十餘丈上容百許人相傳高祖
齋七日置壇設九賓以禮拜信也
督軍壇一統志在沔縣東南其旁有八陣圖水經注定
軍山東名高平是亮宿營處營東即八陣圖也遺址略
在元和郡縣志八陣圖在西縣東南十里諸葛亮壘門
以石為圖府志八陣圖圖列八陣聚細石為之各六十
四聚作兩層每層各十二聚其跡尚存或為人所散亂
及夏水沒水退如故(謹按督軍壇之名/見元大一統志)
陽安關寜羌州志在州西北一百里今名陽平關一統
志關城東西徑二里南倚雞公山北傍嘉陵江乃古陽
安關地蜀漢景耀六年姜維聞鍾㑹治兵關中表請遣
張翼廖化督軍分䕶陽安關口後魏時謂之關城(謹按/古陽)
(平關即白馬城在今沔縣西中間更置於此/仍舊名耳明人乃以為即古陽平關誤矣)
連雲棧在褒城縣北十里褒谷口戰國䇿秦棧道千里
通於蜀漢史記漢王之國張良送至褒中因說漢王燒
絶棧道水經注褒水自大石門歴故棧道下谷俗謂千
梁無柱也諸葛武侯與兄瑾書曰前趙子龍退軍燒壞
赤崖以北閣道緣谷一百餘里其閣梁一頭入山腹一
頭立柱於水中今水大而急不得安柱也後諸葛卒於
五丈原魏延先退而燒之自後案修舊路者悉無復水
中柱經涉者浮梁振動無不摇心蕩目也輿程記陜西
棧道長四百二十里自鳯縣東北草涼驛為入棧道之
始南至褒城之開山驛路始平為出棧道之始縣志明
洪武二十五年因故址增修約為棧閣二千二百七十
五間統名曰連雲棧(自縣北雞頭關起一里至石洞又/一里至石嘴七盤又七里至獨架)
(橋上阻石崖下走龍江最為險峻又三里至倚雲棧即/響水灘前有石佛灣盤龍塢又七里至老君崖又四里)
(至堡子舖又四里至飛石崖又一里至閻王碥又三里/至架雲又八里至逍遥又十七里至馬道舖又十里至)
(順平又十里至甜竹碥又三里至三岔舖即馬道驛又/五里至燕子崖巨石横亘江水瀠洄又二十里至鳴玉)
(即簸箕棧又二里至虎頭關又一里至上天橋又三里/至武曲關又一里至大燒碥又一里至碧霄又二里至)
(石梯又七里至青雲即臘魚溝又數十歩至臘魚潭縣/境閣道止此自臘魚潭而北又有焦崖舖黑龍潭飛仙)
(閣石溝橋八里關雲門新/開嶺安山灣青陽等棧)方輿紀要自鳯縣至褒城皆
大山緣坡嶺行有缺處以木續之成道如橋然所謂棧
道也其間喬朩夾道行者遇夜或宿於巖穴間出褒城
地始平(唐歐陽詹棧道銘并序秦之坤蜀之艮連高夾/深九州之險也陰谿窮谷萬仞直下犇崖峭壁)
(千里無土亘隔呀絶巉巉𠖇冥麋鹿無谿猿猱相望三/代而往蹄足莫之能越秦雖有心蜀雖有情五萬年間)
(夐不相接且秦之與蜀也人一其性物同所宜嗜慾無/餘門敎化無餘源可貿遷可親昵擘析地脉睽離物理)
(豈造化之意乎天實凝清而成地實凝濁而形當其凝/也如鎔金下鑄騰雲上浮空隙有所不周廻翔有所不)
(合澄結既定竅缺生乎其中西南有漏天天之竅缺也/於斯有兹地地之竅缺也天地也者將以上覆下幬含)
(蓄萬靈可通必使而通者也茍有可通而未通聖賢代/其工而通之故有為舟以濟川為梯以踰山惟兹地有)
(川不可以舟涉有山不可以梯及粤有智慮以全元造/立巨衡而舉追氏縋懸纑以下梓人猿垂絶𠖇鳥傍危)
(岑鑿積石以全力梁半空於木棚斜根玉壘旁綴青泥/截斷岸以虹矯繞翠屏而龍踠堅勁膠固雲横砥平總)
(庸蜀之通途繞岐雍之康莊都邑之能步山川之無脛/若水決防如鴻向陽南之北之踵武湯湯躋峩峩以自)
(若臨蒼蒼而不懼繇是贄幣以遥達人神以㑹同稽禮/樂之短長量威力之汚隆可王者王可公者公而相次)
(以風或曰受琢之石長存可構之材無窮易刓代蠧斯/道未始有終嗚乎為上懐來在乎徳為下昭徳在乎義)
(徳義之如今日則或人之言有孚其反之則石雖存恐/不為琢材雖多恐不為構想夫往昔有時而有有時而)
(無是用惕惕天下蚩蚩知聖賢創物之意之人寡明徳/義固物之道之人稀敢陳兩端之要銘諸斯道之左庶)
(主徳義者存今之所履踵武湯者荷古人之攸作為銘/曰天覆地燾本以備設大象難全或漏或缺損多益寡)
(聖賢代工彼惟有缺與無缺同維北曰秦維南則蜀地/缺其間坤維不續斗起斷岸屹為兩區秦人路絶蜀火)
(煙孤天實不通賢斯有造鑚堅剡勁無蹊以道若川匪/舟若陸匪車緣危轉虛歩驟交如構雖在功存亦由徳)
(項怫劉怒從完以踣隋落我營自顛而植地非革勢材/不易林培植之致惠怨之心勿謂斯道不恒勿謂斯道)
(可久禮不以禮可有而無㳟不以㳟可無而有創之之/意如彼固之之理若兹彼知不易兹而易知勒銘道左)
(其同我思王維送楊長史由棧道入川詩褒斜不容幰/之子去何之鳥道一千里猿聲十二時官橋祭酒客山)
(木女郎祠别後同/明月君應聴子規)
　(臣/)謹按關中入蜀之道自古有三一曰褒斜道南口
　曰褒在褒城縣北口曰斜在鳯翔府郿縣秦惠王取
　蜀之道也一曰儻駱道南口曰儻在洋縣北口曰駱
　在西安府盩厔縣魏曹爽侵蜀之道也一曰子午道
　南口曰午在洋縣北口曰子在西安府長安縣蜀魏
　延欲假奇兵入長安之道也今之棧道盖即古之褒
　斜而駱谷子午山徑險僻僅為間道焉
漢王城一統志在褒城縣南十里又有漢王城在城固
縣東十里南近漢江北枕壻氷或曰即劉封所築之樂
城也
張魯城一統志在沔縣西水經注沔水南逕張魯城東
初平中劉焉以魯為督戰司馬住漢中斷絶閣道用遠
城治因即崤嶺周迴五里東臨濬谷西北二面連峰接
崖從南為盤道登涉二里有餘通典西縣西四十里有
關城俗名張魯城
白馬城一統志在沔縣西北即漢陽平關也漢建安二
十年曹操征張魯自散關出武都至陽平關二十二年
先主次陽平關與夏侯淵相拒二十四年自陽平關渡
沔水破淵於定軍山皆即此水經注張魯治東對白馬
城一名陽平關其城西帯濜水南面沔川城側二水之
交亦曰濜口城
西樂城一統志在沔縣東南蜀志建興七年丞相亮徙
府營於南山下原上築漢樂二城華陽國志蜀以沔為
漢城以對城固之樂城而言故亦曰西樂城水經注沔
水東逕西樂城北城在山下周三十里甚險固通典故
西樂城在西縣西南
諸葛城一統志在沔縣西亦名武侯壘水經注沔水又
東逕武侯壘南諸葛武侯所居也南枕沔水水南有亮
壘背山向水中有小城太平寰宇記隋開皇三年置白
馬鎮於古諸葛城
黄沙城一統志在沔縣東北蜀志建興十年丞相亮休
士勸農於黄沙水經注黄沙水側有黄沙屯諸葛亮所
開也
街亭一統志在城固縣西十五里太平寰宇記南鄭縣
有街亭即蜀將馬謖與張郃戰處
美農臺一統志在南鄭縣東太平寰宇記梁州記云後
漢安帝時太守桓宣每至農月親載耒耜以登此臺勸
民故後人號曰美農臺
釣臺一統志在城固縣東北五里褒水出谷處巨石高
廣相傳鄭子真垂釣於此
樊噲臺一統志在城固縣北五里水經注壻水逕樊噲
臺南臺高五六丈上容百許人輿地紀勝樊噲所築
樊河橋通志在褒城縣東北九十里跨馬道河上漢將
樊噲所建
郙閣通志在略陽縣西二十里一統志漢建寜三年太
守李翕建縣志閣臨江崖高數十丈俗名白崖水溢則
上下不通故李翕鑿石架朩建閣以濟行人廢址猶存
宋理宗時太守田克仁以銘字昏訛重刻於靈巖之絶
壁在今縣南(漢蔡邕郙閣銘惟斯析里處漢之右溪源/漂疾横柱于道涉秋霖漉盆溢闕涌濤波)
(滂沛激揚絶道漢水逆瀼稽滯商旅路當二州經用䘢/沮沮縣士民或給州府休謁往還恒失日晷行李咨嗟)
(郡縣所苦斯溪既然郙閣猶甚綠崖鑿石處隐定柱臨/深長淵三百餘丈接木相連號為萬柱過者慄慄載乘)
(為下常事迎布嵗數千兩遭遇隤納人物俱墮況沒洪/淵酷烈為禍自古迄今莫不創楚於是太守漢陽河陽)
(李君諱翕字伯都以建寜三年二月辛已到官思惟惠/利有以綏濟聞此為難其日久矣嘉念高帝之開石門)
(元功不朽乃俾衡官掾下辨仇審改解危殆即便求隐/析里大橋于今乃造校致攻堅結搆工巧雖昔魯班亦)
(莫擬象又醳散關之嶃漯從朝陽之平慘減西濬闕高/閣就安寜之石道禹導江河以靖四海經紀厥績乂康)
(萬里闕俊徳允勒石示後乃作頌曰上帝綏闕降兹惠/君克明      武允文躬儉尚約化流如神愛民如子)
(遐邇平均精通皓穹三納符銀所歴垂勲香風有隣仍/致瑞應豐稔年登居民闕樂行人夷欣慕君靡己乃詠)
(新詩曰析里之闕坤兌之間高山崔嵬兮水流湯湯地/既墝埆兮與冦為隣西隴鼎峙兮東以析分或失緒業)
(兮至於困貧危危累卵兮聖朝閔憐分符杭㠤兮廼命/是君闕歴救危兮全育闕遺劬勞日稷兮惟惠勤勤拯)
(溺亨屯兮瘡夷四起閭閻充□兮/百姓歡欣僉曰太平兮文翁獨存)
陰平鎮一統志在城固縣南十八里蜀志景曜中張翼
董厥詣陽安關口為諸圍外助至陰平留住待之水經
注白水東南逕陰平故城南縣志今名太平村
大散關通志在鳯縣東北五十里與鳯翔府寶雞接界
一統志漢高祖從故道敗章邯於陳倉由此以出(詳見/寶雞)
戚夫人墓一統志在西鄉縣東南二十五里有廟又有
梳妝臺
張騫墓通志在城固縣西二十三里
李固墓通志在城固縣西三十里一統志有石碣題曰
漢忠臣太尉李公神道水經注長柳村名也漢太尉李
固墓碑銘尚存文字剝落不可復識(謹按固為梁冀所/害帝哀弟子董班)
(之義許送至漢中而葬今林/縣及磁州志俱載固墓誤也)
七女冢通志在城固縣東北水經注壻水東逕七女冢
冢夾水羅布如七星高十餘丈周迴數畝元嘉六年大
水破墳得一磚刻云項氏伯無子七女造椁世人疑是
項伯冢(謹按項伯名纒封射陽侯子睢嗣水經/注所疑頗妄辨見王世貞宛委餘篇)
張魯女墓通志在城固縣黄沙水南水經注黄沙水南
有女郎山山有女郎冢言張魯女也(詳見/祠宇)
蔡倫墓通志在洋縣東二十五里龍亭舖南圍一畝許
諸葛武侯墓通志在沔縣南十里定軍山下蜀志亮遺
命葬漢中定軍山因山為墳冢足容棺斂以時服不須
器物魏鍾㑹至漢川令軍士不得於墓所左右芻牧樵
採水經注亮遺命因即地勢不起墳隴惟深松茂柏攅
蔚川阜莫知墓塋所在元和郡縣志貞觀十一年勅禁
樵採朱子語類陸務觀說當春月男女上諸葛公墓
馬超墓通志在沔縣東五里關中陵墓志漢建安五年
諸葛武侯軍至沔陽親詣墓所設祭今名馬場(謹按四/川通志)
(新都縣南亦有馬/孟起墓未知孰是)
張嶷墓一統志在褒城縣南柏鄉街世呼褒徳將軍墓
通志上多叢朩人不敢伐
梁朩馬城一統志在西鄉縣西南宋白曰梁大同間於
巴嶺側立東巴州治朩馬縣即此城
迴車戍一統志在鳯縣南太平寰宇記梁太清五年西
魏遣達奚武楊寛率衆七萬由陳倉路取迴車戍入斜
谷關出白馬道謂此也
隋百牢關一統志在沔縣西南隋書地理志西縣有關
官在百牢山元和郡縣志隋置白馬關後以黎陽有白
馬關改名百牢元大一統志今三泉舊縣西古關是
唐七盤關通志在寜羌州西南六十五里唐書廣明初
行營都統王鐸置關於沮水七盤三溪木皮嶺以遮秦
嶺
褒城驛通志在褒城縣治西今名開山驛元稹為御史
奉使東川飲於褒城驛竇明府㕔虞鄉黄丞犯令逃去
再使東川至褒城驛黄丞餽酒稹與同酌徧問褒陽山
水感今懷古作詩贈黄(唐元稹詩昔年曾痛飲黄令困/飛觥席上當時走馬前今日迎)
(迤邐七盤道坡坨數丈城花疑褒女笑/棧息武侯征一種埋幽石空聞千載名)
馬盤寨一統志在褒城縣西天復二年王建將王宗播
攻馬盤寨即此
壻水鎮通志在洋縣西北四十里接城固界以近壻水
故名通鑑廣明元年上幸興元至壻水鎮元豐九域志
興道縣有壻水鎮(謹按蔡交洋州詩自注唐公房盡室/昇天其壻㑹出不得偕昇今其地為)
(壻水鎮蓋本/之水經注)
五代馬嶺關通志在鳯縣西三十五里亦曰馬嶺寨一
統志周顯徳二年遣將王景等入散關攻蜀秦州蜀將
李廷珪遣别將據馬嶺寨即此又縣西南一百九十五
里有畫眉關當秦蜀之衝為褒斜要路
白石鎮通志在洋縣東北十里即古白澗鎮通鑑周顯
徳二年蜀將李廷珪遣兵出斜谷白澗元豐九域志梁
泉縣有白澗鎮
宋銅場一統志在略陽縣東元豐九域志順政縣有青
陽銅場方輿勝覧青陽驛在縣東五十里
合江倉一統志在略陽縣治東宋開禧中楊巨源監合
江倉即此
青石關一統志在南鄭縣南九十里宋置明正徳中設
廵司於此今因之其地與西鄉縣及四川巴州南江縣
相接為通茶要路
武休關通志在鳯縣南二百三十里接褒城界元豐九
域志梁泉縣有武休鎮方輿勝覧褒斜谷旁連武休關
又極東為饒風關異時獨倚饒風以控商虢由武休以
達長安故關為蜀之咽喉向來薩拉噶攻饒風以廹仙
人呉玠劉子羽以死守故不失西蜀諸關不可不嚴其
備府志今置武關驛(謹按仙人關在縣西南一/百二十里接徽縣界今廢)又土關
隘在縣東南三十五里通志自青岡坪􁐬過武休關山
寨至此甚險峻元將汪世顯取蜀經此
黄牛堡通志在鳯縣東北一百十五里接寶雞界府志
據黄牛寨山當散關之衝呉玠將楊從義所築宋史呉
玠傳紹興三年金將烏嚕扎哈出和尚原陳北山谷路
狹多石舍馬步戰大敗移砦黄牛呉璘傳紹興三十一
年金喀齊喀扼大散關遣騎攻黄牛堡璘擊敗之
渭門鎮洋縣志在縣東一百二十里宋置
湖橋洋縣志在縣舊州治北州治囿中有湖有橋文同
詩湖上雙禽泛泛橋邊楊柳依依盖宋時己有之
罝口通志在略陽縣西北三十里寶虹山下開禧二年
金人由扳閘谷遶出關後遂陷呉曦退屯罝口(謹按罝/口即沮)
(口/也)
李師顏墓府志在南鄭縣西二十里蘓軾撰誌銘
楊從義墓通志在城固縣北十五里袁勃碑記將軍介
梁洋間居焉卒葬於城固水北村
雍冲墓通志在洋縣東北十五里雍家溝冲為太學生
上書數章惇罪有㫖流放興元府楊用中謂張浚曰洋
縣雍冲可與為友
明雞頭關通志在褒城縣北八里關口有大石狀如雞
頭因名自此入連雲棧府志崇禎七年漢中斷棧道守
雞頭關流賊不得前縣志在七盤山下
團樂關通志在西鄉縣東南一百五十里正徳間副憲
來天球駐兵於此平荆襄賊
　
　
　
　
　關中勝蹟圖志巻二十二
欽定四庫全書
　關中勝蹟圖志巻二十三
　　　　　　　　　　　陜西廵撫(臣/)畢沅撰
　　地理
延安府釋名元和郡縣志隋延安郡以界内延水為名
沿革一統志治在省城北七百四十里禹貢雍州之域
春秋時白翟所居戰國初屬魏置上郡秦亦曰上郡漢
元年項羽置翟國尋屬漢仍為上郡(謹按定邊靖邊二/縣為漢北地郡地)
後漢因之建安二十年郡廢晉時荒廢後屬赫連勃勃
後魏初屬統萬鎮太和元年置偏城郡延昌二年置東
夏州西魏廢帝三年改為延州隋大業三年改州曰延
安郡唐武徳元年復曰延州天寶初曰延安郡乾元初
復曰延州屬關内道五代後唐置彰武軍節度宋曰延
州延安郡屬陜西路慶厯元年分置鄜延路元祐四年
升延安府金亦曰延安府元為延安路屬陜西行省明
為延安府屬陜西布政使司
本朝因之領縣十曰膚施安塞甘泉安定保安宜川延川
　延長定邊靖邊　府城通志唐天寶初建一云赫連勃
　勃築宋范仲淹龎籍經略時增修明初重築周九里有
　奇門四
　膚施縣釋名通志戰國趙邑名秦昭王以名縣在今綏
　徳界隋大業初始置於延安界因舊名也(謹按舊傳釋/氏尸毘王割)
　(肉救鴿故縣名膚施然自秦以前/巳有是名恐出附㑹故未敢錄)沿革一統志附郭秦
　置高奴縣漢初為翟國都尋屬上郡後漢因之晉廢後
　魏為偏城郡廣武縣地隋大業三年始分豐林金明二
　縣地置膚施縣為延安郡治唐為延州治宋為延安府
　治金元明不改
本朝因之
　安塞縣釋名通志元縣名本宋安塞堡縣從堡名也沿
　革一統志治在府北少西四十里漢上郡高奴縣地後
　魏太平真君十年置廣洛縣隋仁夀元年改曰金明屬
　延安郡大業末廢唐武徳二年分膚施復置金明縣兼
　置北武州貞觀二年州廢屬延州五代因之宋熙寜五
　年廢入膚施元初改置安塞縣屬延安路明屬延安府
本朝因之　縣城通志本金舊堡元初改建周三里有奇
　門三
　甘泉縣釋名太平寰宇記以其泉甘美為名縣志甘泉
　在縣南五十里沿革一統志治在府南少西九十里漢
　上郡雕陰縣隋為洛交縣地唐武徳元年分置伏陸縣
　屬鄜州天寶元年改曰甘泉五代因之宋初改屬延安
　府金元明不改
本朝因之　縣城通志唐天寶初建明景泰中重築周三
　里有奇門三
　安定縣釋名通志本宋安定堡元因以名縣沿革一統
　志治在府北少東一百八十里秦置陽周縣屬上郡漢
　因之後漢省入膚施高奴二縣隋為延川縣地唐為延
　川延昌二縣地宋置安定堡屬延川縣元憲宗五年升
　為安定縣屬延安路明屬延安府
本朝因之　縣城通志明洪武初建成化中築東關城周
　五里有奇門三
　保安縣釋名通志本宋保安軍金以名州元以名縣沿
　革一統志治在府西北二百二十里漢高奴縣地後魏
　廣洛縣地隋膚施縣地唐置永康鎮宋太平興國二年
　建為保安軍屬永興路金大定十一年置保安縣二十
　二年升為州屬鄜延路元至元六年降州為縣屬延安
　路明屬延安府
本朝因之　縣城通志即古栲栳城明初增築周九里有
　奇門四
　宜川縣釋名通志本後魏義川太平興國中改名避太
　宗匡義諱也沿革一統志治在府東南二百六十里戰
　國魏定陽邑漢置定陽縣屬上郡後漢因之晉省後魏
　大統三年置義川縣及義川郡廢帝三年改州曰丹州
　後周改縣曰丹陽隋開皇初郡廢復改縣曰義川大業
　初州廢屬延安郡義寜元年又於縣置丹陽郡唐武徳
　元年復曰丹州天寶初改曰咸寜郡乾元初復曰丹州
　屬關内道宋曰丹州咸寜郡屬永興軍路太平興國元
　年改縣曰宜川金曰丹州屬鄜延路元廢丹州以縣屬
　延安路明屬延安府
本朝因之　縣城通志宋初建明正統中重築周九里有
　奇門四
　延川縣釋名元和郡縣志後魏文安縣隋改延川以吐
　延川為名沿革一統志治在府東少北一百九十里漢
　高奴膚施二縣地西魏置文安縣又置文安郡隋開皇
　初郡廢改縣曰延川屬延安郡唐屬延州宋屬延安府
　金元明不改
本朝因之　縣城通志本元舊址明正統中重築周四里
　有奇門三
　延長縣釋名通志延水長流入河因以名縣沿革一統
　志治在府東一百五十里漢高奴縣地西魏廢帝元年
　置廣安縣隋仁夀元年改曰延安屬延安郡大業末廢
　唐武徳二年復置延安縣兼置北連州貞觀二年州廢
　屬延州廣徳二年改曰延長屬延安府金元明不改
本朝因之　縣城通志金大定中築周四里有奇門二
　定邊縣釋名通志本明定邊堡盖取底定邊疆之意沿
　革縣志治在府西北三百五十里漢北地郡馬領縣地
　唐為鹽州地明正統二年置定邊營屬延綏鎮
本朝雍正九年置定邊縣屬榆林府乾隆元年改屬延安
　府　縣城縣志即舊定邊營明正統中築周四里有奇
　門二
　靖邊縣釋名通志本明靖邊堡取綏靖邊疆之意沿革
　縣志治在府西北三百里漢北地郡地後魏置闡熙郡
　及長津縣隋開皇三年郡廢縣屬夏州唐貞觀七年於
　縣置長州十三年州廢還屬夏州元和十五年移宥州
　來治宋為西夏地明成化十一年置靖邊營屬延綏鎮
本朝初為靖邊所雍正九年置靖邊縣屬榆林府乾隆元
　年改屬延安府　縣城縣志本宋夏州兀刺城明景泰
四年改築新城成化中改置靖邊營後又增築南關城
及新軍家丁兩營連環共四城周六里有竒門二
　　名山
延安府鳯凰山在膚施縣西通志府城跨其上雉堞巍
然為郡首山
清涼山在膚施縣東北七十步一統志一名太和山其
巔最高一峰曰蓮花峰上有尸毘巖及萬佛洞内有石
佛萬餘山半有鷲峰泉定甲泉及仙石洞
五龍山在膚施縣東一里金史地理志膚施縣有五龍
山府志山下有黑龍泉
嘉嶺山在膚施山東南百八十步南河之濱通志形勢
高峻上有古塔范仲淹大書嘉嶺山三字刻於石一統
志隋志有豐林山疑即此
伏龍山在膚施縣北五里太平寰宇記形似卧龍是上
郡之名山
牡丹山在膚施縣西南四十里一統志其地多牡丹樵
者採以供薪一名花原頭
卧虎山在膚施縣南十里通志以形似名(己上/膚施)
天澤山在安塞縣東五十步通志其山土石相間上有
天津泉四時不竭縣志嶙峋挺峙遠瞰清流上有翟王
泉董翳所鑿
龍安山在安塞縣西一里通志高數百丈狀如盤龍舊
建龍安砦
石峰山在安塞縣北五里一統志巨石高險俗名石嘴
山亦曰雲臺山以上有雲臺觀而名
青山在安塞縣北七里縣志幽谷清窈石磴盤紆中多
洞穴為邑人避跡之所
石門山在安塞縣西南百二十里通志兩山壁立如門
洛水經其中又相近為墨台山山色如墨不可耕作又
馬超洞在洛河中
三塠山在安塞縣西南百三十里太平寰宇記在敷政
縣北一里其山土石相雜上有三冢遥望如塠因名(謹/按)
(敷政故城在縣/西南己上安塞)
伏陸山在甘泉縣城内東北隅元和郡縣志有阿伏斤
谷其水出又潛流隠伏川陸故號伏陸天寶元年改為
甘川谷雍勝略唐置伏陸縣以此
黑龍山在甘泉縣東北二里又相近有雲陽山府志荒
史循蜚紀雲陽帝都此
勞山在甘泉縣北二十里一統志有大小二山相傳宋
狄青與夏人相拒士卒疲困嘗憇於此因名
馬超洞在甘泉縣北四十里與安塞接界通志崇山峻
嶺上有十餘石洞洛水經其下道通邊塞相傳為馬超
屯兵處
太和山在甘泉縣西南五里縣志一峰突起高聳孤立
洛水經其下
神林山在甘泉縣西南二十里縣志連山包絡此山獨
高於諸峰下有龍湫禱雨輒應
雕陰山在甘泉縣南二十里洛水西二百步漢書地理
志應劭注雕山在雕陰縣西南太平寰宇記山多土穴
為鷹雕所居又名秦望山(謹按雕陰故/城在縣南)
清泉山在甘泉縣東四十里通志林木叢茂山路崎嶇
(己上/甘泉)
鳯翼山在安定縣城西通志形似鳯翼為縣右輔
高柏山在安定縣北八十里通志即橋山漢書地理志
上郡陽周縣橋山在南有黄帝塚雍勝略山有古柏故
名縣志懷寜河出此即漢志陽周縣南之橋山秦二世
賜蒙恬死處(謹按陽周故城在縣北九十里又水經注/云走馬水出長城北陽周故城南橋山上)
(有黄帝冢則橋陵似當在縣境/今世皆云陵在中部縣北也)
滴溜山在安定縣北一百里一統志古朩陰翳泉出巖
石間最稱幽勝
那娘山在安定縣西北七十里宋史地理志殄羌砦地
名那娘山元符元年賜名
堡子山在安定縣西二十里通志古為軍堡宋元豐四
年曲珍敗夏人於此
黑龍山在安定縣西三十里縣志翠柏千章蔚然深秀
上有龍王廟為鄉人禱雨處
鴉鴿山在安定縣南四十里通志山産鴉鴿二鳥並居
亦鳥鼠同穴之類
神木山在安定縣南六十里通志有古樹千株樵採不
敢入人以為神
蟠龍山在安定縣南八十里縣志蜿蜒起伏勢若龍蟠
上有古柏成林
灌清谷在安定縣東三十里(謹按縣志有九峪曰磨石/峪曰黒狼峪曰東麻池峪)
(曰西麻池峪曰石峽峪曰鸛嘴峪曰官羅峪曰守經峪/曰張蹟峪麻池峪即縣西七里之麻池鸛嘴峪疑即灌)
(清之訛守經峪在縣西三十里之/祖師山南餘所在之處俱未詳)
楊家山在安定縣東三里通志峰巒秀麗環拱如屏(己/上)
(安/定)
候雨山在保安縣西一里一統志舊名官山旁有石室
天將雨則室中烟霧四塞人以為候
金鼎山在保安縣西一百二十里洛水中通志四面無
依兀然孤峙昔時居民鑿石為垜穿石為門以避冦亂
接慶陽府安化縣界
石樓臺山在保安縣南七十里一統志奇峰突兀峭壁
陡絶下臨重淵土人築塞於此又於山崖鑿窑穴居之
艾蒿嶺在保安縣東六十里通志即子午嶺之分名也
綿亘延安慶陽兩府幾數百里相傳吕布生於此有吕
布窑(己上/保安)
七郎山在宜川縣西南通志三峯鼎峙壁立千仞一統
志上有石門及山砦相傳宋時所築
鳯翅山在宜川縣東南五里太平寰宇記在縣南縣廨
宇在其上雍勝略形如鳯翅故名
虎頭山在宜川縣北二里通志形似虎頭赤石銀川二
水㑹於其下又縣西北三里有公字山山形象公字
石閣山在宜川縣北九十里通志今呼為高山聳峙特
立俯視羣山下瞰黄河上有古寨太平寰宇記在雲巖
縣東北三十五里丹延兩州界形似樓閣(謹按雲巖故/城在縣北)
雲巖山在宜川縣西北八十里通志魏雲巖縣以此名
太平寰宇記在雲巖縣東十里山形重叠如雲
庫利山在宜川縣西北一百里雲巖山西縣志與舊臨
真縣相接金史地理志臨真縣有庫利山(謹按臨真縣/今屬甘泉界)
丹陽山在宜川縣西南水經注丹水出丹陽山魏書地
形志臨真縣有丹陽山雍勝略丹巖山上有仙人煉丹
爐縣志丹陽山一名丹巖山
盤古山在宜川縣東南百二十里通志山勢紆迴翼帯
河濱上有古碑剝落難曉
牡丹原在宜川縣東二十五里雍勝略盛産牡丹故名
安樂山在宜川縣東北七十里高樹嶺東通志一望平
原忽起孤峰秀入雲表九域志相傳昔時屯兵於此主
帥令唱安樂詞以慰其意因名
孟門山在宜川縣東北一百十里與山西吉州接界通
志黄河中流大石橫亘數百步河水分流俯視如門禹
鑿石導流之處又石溞在水南村黄河中遠望横崖數
百丈其形壁立水氣噴薄如霧人不能近土人呼為溞
口吕氏春秋龍門未闢吕梁未鑿河出孟門之上大溢
逆流名曰洪水大禹疏通謂之孟門水經注孟門即龍
門之上口也實為黄河之巨扼此石經始禹鑿河中潄
廣夾岸崇深傾崖返捍巨石臨危若墜復倚其中水流
交衝素氣雲浮往來遥觀者窺深悸魄懸流千丈渾洪
贔怒濬波頽叠迄於下口方知慎子下龍門流駛竹箭
非駟馬之追也太平寰宇記在汾州縣東南二十里(謹/按)
(汾州故城/在縣東)縣志在縣東北石溞下三里禹貢錐指西直
宜川縣與韓城之龍門相對在黄河中長七十餘尺
重覆山在宜川縣東北百四十里太平寰宇記在門山
縣東二十七里山形重叠故名(謹按門山故城在/縣北  己上宜川)
東峰山在延川縣東一里通志一名太和山城跨山麓
青睂山在延川縣西北七十里太平寰宇記後魏時有
吐蕃青睂族居此
鏊子山在延川縣西七十里縣志相近有禪梯嶺為縣
境扼吭要口中有石洞
窪山在延川縣南百里雍勝略上有聖水泉旱禱輒應
(已上/延川)
錦屏山在延長縣南一里名山記四時花朩繁茂中有
寺廟樓閣望如錦屏故名通志高聳秀麗形如畫屏翟
水經其下
潄玉崖在延長縣東一里通志崖下有泉聲如潄玉下
流為鴛鴦渚縈迴曲折翠蒲綠莎映帯如畫
高奴山在延長縣北雍勝略崔巍峻險山頂平衍上有
古寨
九連山在延長縣西十五里雍勝略九峰相接不斷故
名
盤龍山在延長縣西五十里縣志懸崖峭壁延水環其
下又花石崖在縣西七十里峭崖聳出玲瓏奇巧觀者
比之太湖石
獨戰山在延長縣東北四十里太平寰宇記山勢險峻
一人獨戰可以當十因名(己上/延長)
冢嶺山在定邊縣東南六十里通志在甎井堡南俗呼
南梁山有洛水出焉又北極山與冢嶺相對一峰巋然
望之若虬龍奮迅而上
黄羊嶺在定邊縣東南九十里甎井堡南通志為縣要
地(已上/定邊)
駱駝山在定邊縣北套内通志在卯孩水東
錯子山在定邊縣北套外唐書囘紇傳㑹昌元年囘紇
為黠戛斯所破其牙部奉烏介特勒為可汗南保錯子
山榆林衛舊志山在西受降城北五百里(己上邊外名/山附見定邊)
蓮花山在靖邊縣西南通志宋范仲淹立寨於此
鶯窩山在靖邊縣西南延綏志在寜塞堡西南二十五
里把都河北又有架礟山旗竿山俱在寜塞堡西南三
十里把都河南二山崔巍並峙各置亭隧
蘆關嶺在靖邊縣東南九十里接安塞縣界延綏志延
水所出(已上/靖邊)
木頼山在靖邊縣北套内後周書突厥傳魏廢帝元年
突厥科羅破鄧叔子於沃野北木賴山
高闕山在靖邊縣北套外漢書匈奴傳元朔四年遣衛
青將六將軍十餘萬人出朔方高闕水經注趙武靈王
既襲胡服自代並陰山下至高闕為塞山下有長城連
山刺天其山中斷兩岸雙闕雲舉即狀表目故有高闕
之名自闕北出荒中(已上邊外名/山附見靖邊)
　(臣/)謹按河套之地南抵邊牆北濱黄河遠者八九百
　里近者亦一二百里今叙次其山川由套内而及套
　外仍以郡邑約略分屬之焉
　　大川(水利/附)
延安府清水在膚施縣東北自安塞縣南流入境又東
入延長界水經注清水又東得龍尾水口又東會三湖
水水出南山三湖谷東北流入清水清水又東逕高奴
縣合豐林水地理志謂之洧水故言高奴有洧水肥可
㸐水上有肥可接取用之豐林川長津㵼注北流會清
水清水又南奚谷水注之水西出奚川東南流入清水
(謹按高奴故/城在縣北)元和郡縣志膚施縣清水鮮卑謂之去斤
水斤一作筋北自金明縣界流入(謹按金明縣/今屬安塞)太平寰
宇記濯筋水在縣北二十九里又流入豐林縣界耆老
云昔尸毘王割身救鴿身肉並盡於此水中濯其筋骨因
名縣志一名延水亦謂之濯巾水又金明川一名西小
河在縣西北五里自安塞縣流來入延水又南河水一
名杏子河在城南門外源出甘泉縣野猪峽北流至城
東入延水又清化水在縣東四十里自安塞縣流來入
於延水
定㾜泉水在膚施縣東一里百二十歩萬佛寺北山半
崕縣志以尸毘王割膚救鴿因名其泉溫潔流入延水
柳湖水在膚施縣城南門外通志昔多種柳其上故名
(謹按柳湖及南河水疑即水經注之三湖水然亦無可/考宋范仲淹和龎龍圖柳湖詩種柳穿湖後延安盛可)
(游遠懷忘澤國真賞即瀛洲江景來秦塞風情屬庾樓/劉琨增坐嘯王粲斗銷憂秀發千絲墮光摇匹練柔雙)
(雙飛乳燕兩兩睡馴鷗折翠貽歸客濯清招隠流宴囘/銀燭夜行度玉關秋勝處千場醉勞生萬事浮惟公多)
　(雅故思去/共仙舟)
　牧龍川在膚施縣東北五龍山下通志一名龍泉水經
　注龍泉在土軍城東南道左山下牧馬川多産名駒
　石油泉在膚施縣南二十五里酉陽雜爼高奴縣石油
　水水膩浮上如漆採膏車及燃燈極明
　暖泉井在膚施縣西北五十里雍勝略泉有七孔其味
　甘美大寒衆泉皆凍惟此流溢不減
　延利渠在膚施縣南三里通志宋司馬光為麟州通判
　鑿引入城(謹按一云宋龎籍/知延州時所開)渠久廢今城南石洞中猶
　有延利渠三字
本朝雍正十年重修渠首在花石崖下引杏子河水鑿石
　渠七十八丈五尺土渠三里餘經流沙梁南寺灌田數
　百畝(宋司馬光延利渠詩枝分清淺流縱横貫城/市還如恩在人利深無窮既  己上膚施)
　洛水在安塞縣西北百二十里自保安界來東南逕縣
　西南入甘泉界太平寰宇記洛河在敷政縣西七十里
　穿番部來至城下
清水在安塞縣西北縣志源出蘆關谷南流抵城下逕
鳯凰山㑹西川水又東南入膚施界山海經陰山西北
百七十里曰申山區水出焉而東流注於河水經注區
水世謂之清水東流入長城逕老人山下又東北流至
老人谷隋書地理志金明縣有清水(謹按金明故/城在縣北)
西川水在安塞縣西通志自保安縣黄花城牛頭坡東
南流入與小平川會縣志西川水至縣東南二十里合
小平川入膚施界注於濯筋水
小平川在安塞縣西北通志即龍尾水水經注龍尾水
出北地神泉障北山龍尾溪東南流注清水縣志一名
金明川隋改置金明縣取此
背水在安塞縣北百五十里縣志源出武家南塔東流
至卧牛城三十里入綏徳州合於無定河
䑛目泉在安塞縣西十五里通志元孝子王思聰含水
䑛其母目水甚清冽傍有湧泉寺(已上/安塞)
洛水在甘泉縣西百步自安塞界流入逕縣西又東南
入鄜州界縣志從馬超洞東南流十里至白洛院寺又
三十里至縣郭逕太和山東又東南流四十五里逕舊
撫安驛入鄜州界
野豬峽水在甘泉縣東北四十五里通志源出峽左逕
蘓家河至大勞山其水漸大阿伏斤水入此河俗名北
小河西南入洛
阿伏斤水在甘泉縣東北三十里太平寰宇記源出大
盤山東南姚嶮谷流入洛河縣志細流十里合北小河
又二十里入於洛
甘泉水在甘泉縣西南五里通志出洛水西太和山近
頗堙塞惟存細流一綫入洛縣志在縣南崖谷上泉去
地一丈飛流激射厥味甘美作飲饌盛暑不變唐天寶
元年縣名甘泉以此
麻洞川在甘泉縣東百二十里通志即黑水源出麻洞
東南流滙庫利水又東南入宜川界謂之汾川水水經
注黒水出定陽縣西山二源奇發同瀉一壑東南流至
其縣(謹按定陽縣/今屬宜川)太平寰宇記庫利川在臨真縣北十
五里(謹按臨真故城在/縣東  己上甘泉)
黑水河在安定縣北百里通志自黒水堡東流至清澗
界入懷寜河
秀延水在安定縣北門外東流逕清澗縣至延川縣東
入河山海經辱水出鳥山東流入於河水經注辱水俗
謂之秀延水東流得浣水口傍溪西轉窮溪即浣水之
源也延水又東會於根水西南溪下根水所發而東北
注延水東南露跳水西出露溪東流又東北入延水亂
流注於河縣志有北河源出安塞縣北王家掌東流逕
泰重嶺又東逕安定縣城北通城壕亦名縣河又東入
清澗縣界謂之清澗水(謹按浣水根水露跳水盖即縣/境之麻兒河等水及清澗之東)
(西二河延川之站川諸水/也然未有明證不可考)
潘陵川在安定縣南八十里縣志發源縣之鴉鴿嶺南
流入膚施界為清化河(己上/安定)
洛水在保安縣西百里自慶陽府安化縣流入又東南
入安塞界通志源出合水縣白於山又流逕安化縣合
白豹川入縣境又馬步川在縣西百三十里源自安化
縣東流入洛(謹按馬步川/即白豹川)
吃莫河在保安縣西六十里自靖邊界流入太平寰宇
記在保安軍北十里源出番部吃莫川南流至軍城西
六十里入洛河不勝船筏(謹按宋保安/軍即今治)
園林川在保安縣東八十里通志一名杏子河又名東
川水源出牛頭坡至縣東六十里為響崖川南流入安
塞界為東川水府志東川水流逕園林驛入安塞縣合
延水(謹按膚施亦有杏子河/别是一水  己上保安)
黄河在宜川縣東百里通志北由延川界逕本縣南至
龍門入韓城界東岸即大寜永和吉州鄉寜等地中有
壺口孟門即禹貢所謂既載壺口也水經注河水又南
右㑹區水又南合黒水又南過北屈縣西其南為孟門
山又南得鯉魚又南合赤水水出西北罷谷川東謂之
赤石川東入於河河水又南合蒲水又南合丹水又南
合黑水水西出丹山東北入於河河水又南洛水自獵
山枝分東派東南注於河河水又南出龍門口(謹按北/屈縣今)
(屬吉州其獵山之/洛水己無可考)元和郡縣志黄河在門山縣東三十
五里又在汾川縣東七里河岸頓狹狀似槽形鄉人呼
為石槽盖禹治水鑿石導河之處石槽長一千步濶三
十步懸水奔流黿鼉魚鼈所不能游縣志黄河自延川
界來至本縣馮家坬入境又南至流源頭入韓城界凡
經縣境三百餘里
清水在宜川縣東北百二十里自延長界來東流入黄
河水經注清水自合洧水又東注於河太平寰宇記渭
牙川在雲巖縣北二十五里從延長界來流五十里入
門山縣界金史地理志門山縣有渭牙川縣志澤徑水
在縣東北百二十里一名岔界河東流入黄河(謹按澤/徑水即)
(渭牙川也疑當别有一水乃/今皆以清水為澤徑水矣)
汾川水在宜川縣北八十里通志即黒水一名庫利川
一名雲巖河水經注黒水源出定陽縣西山二源奇發
同瀉一壑東南流逕其縣北又東南流合定水定水俗
謂之白水出定陽縣南山定水谷又逕定陽縣故城南
又東注於黒水亂流東南入於河(謹按定陽故/城在縣西北)元和郡
縣志雲巖縣有庫利川在縣郭南縣志汾川源出甘泉
縣界逕本縣境行一百七十里東流入黄河
仕望川在宜川縣西北四十里通志源出甘泉縣東境
東流過平路堡又東合於銀川又庫碢水在縣西北二
十里川南為漢北為蕃其人於川内共締香火故呼香
火為庫碢
銀川水在宜川縣西一里雍勝略圍繞縣城北流合城
南河通志今名西川水源出鄜州晉師山流逕縣西北
城外又逕縣東與赤石川合又喬家河在縣東北合於
銀川(謹按喬家河當即/仕望川之别名)
丹陽水在宜川縣西南通志即丹水水經注丹水出丹
陽山東北逕丹陽城東又東北合白水口又東入河(謹/按)
(丹陽城/即今縣)元和郡縣志西魏置丹州因丹陽川為名太平
寰宇記蒲川水自鄜州洛川縣流入丹陽川
南川水在宜川縣城東縣册源出神道嶺至縣境付曲
村合丹陽水流逕縣之東北二門與仕望銀川二水合
(謹按南川今皆以/為即赤石川疑誤)
白水川在宜川縣東南百二十里府志在白水里以水
色偏白而名源出韓城硃砂嶺東流入黄河(謹按白水/今在丹水)
(之下入河恐非/水經注之白水)
聖惠泉在宜川縣東南鳯翅山渾瑊祠下通志泉極甘
美深二三丈龍常吸水其中旱禱有應且能療疾(已上/宜川)
黄河在延川縣東七十里自清澗縣流入與山西永和
縣分界又南入宜川界水經注河水又南右納辱水又
南過高奴縣東右會區水(謹按延川在漢/亦屬高奴地)元和郡縣志
黄河在延川縣東八里(謹按唐延水/縣在縣東南)
秀延水在延川縣東城下通志即辱水一名清澗水又
名吐延水俗名縣河水經注秀延水東㑹根水又東南
㑹露跳水亂流注於河元和郡縣志縣有吐延水北自
綏徳縣流入縣志自清澗縣南流入逕縣東北至永寜
關入黄河(謹按西魏置延川縣本以界内有吐延水/為名今人多以清水為延水其實非是)
站川水在延川縣北一里通志源出禪梯嶺東流逕文
安驛又東入清澗水又小瞿唐在縣西五里南為岡北
為砠中有石澗甚隘水流湍急故名小瞿唐
石油井在延川縣西北八十里永平村通志其地名石
油溝井出石油可燃燈每歲六月取之塗己瘡疾(已上/延川)
交口川在延長縣東北六十里縣志源出縣西北東流
經獨戰山下入延川界
清水在延長縣南自膚施縣流入逕縣東入宜川界元
和郡縣志唐移縣於去斤水縣志自膚施盤曲而來經縣
南流入黄河一名翟水即濯筋河也又縣西石磴矗起
盤折流向西門後人鑿石通水建永逸橋謂之朝陽水
石油井在延長縣南錦屏山下通志其油可燃兼治癬
疥(已上/延長)
洛水在定邊縣東南百五十里史記晉文公攘戎居於
河内圁洛之間縣册洛水源出琉璃廟石縫中東南流
逕頁水川合鐵鞭城水入保安界(謹按通志以此/為洛水别源)
三山水在定邊縣西南百里縣册源出三山兒東南二
岔合石澇池水逕饒陽堡饒家水東注之又南入北蕭
關合朩𤓰城水黒城子水跌脚城水沙家掌水梁家溝
水汝麻臺水塔兒掌水入紅城子經環縣西南即馬嶺
水上源也
鹽池在定邊縣西北鹽場堡北一統志元和郡縣志云
鹽州五原縣鹽池四所一烏池二白池三細項池四瓦
窑池烏白兩池出鹽今度支収糶其瓦窑池細項池並
廢今縣本唐鹽州地此鹽池當即烏白等四池之一延
綏志原屬靈夏衛嘉靖九年總制王瓊改屬本衛池周
三里許中有井引水溉畦一夕視之若積雪此九種之
一也又其東南有澇池鹽池水鹵不可飲澇池水可飲
堡人汲者便之二池之西為寜夏境(謹按通鑑地理通/釋漢於上郡龜兹)
(置鹽官疑即此/  己上定邊)
咂把湖在定邊縣北套内延綏志在舊臨戎縣南馬理
陜西通志在駱駝山南(已上邊外大/川附見定邊)
荍麥河在靖邊縣東南十里通志源出縣東南荍麥城
下北流至縣北有紅柳河自定塞堡流入逕范老關西
又東北至城北合流出邊為大狼河東逕鎮羅鎮靜二
堡北又東至龍州堡合滉忽都河或曰滉忽都河有别
源出靖邊城西石頭溝東北流合城東之黒龍王溝而
出邊入鎮羅界即此又有海棠河在鎮靜堡北塞外東
流至威武堡東入滉忽都河
杏子河在靖邊縣南三十里通志發源總管塔南流逕
牛頭坡又逕杏子城西入保安界(已上/靖邊)
屠申澤在靖邊縣北套内通志一名渾澤漢書地理志
窳渾縣有道西北出雞鹿塞屠申澤在縣東水經注河
水溢於窳渾縣故城東其水積而為屠申澤澤東西一
百二十里闞駰謂之渾澤
彬草湖在靖邊縣寜塞堡西北套内又神水灘在縣東
北套内通志有水一泓周百餘步平地突出數丈迸珠
濺玉旱澇並無增減延綏志在鎮靜堡北水如趵突冬
夏淵渟(己上邊外大/川附見靖邊)
　　古蹟(第宅/)
延安府宋供兵磑一統志在府城南又鐵錢監九域志
熙寜八年置在延州城東(宋司馬光供兵磑詩晨暮響/寒泉飛輪駛風轉士飽氣益)
(振輕與/先零戰)
摘星樓一統志在膚施縣東南嘉嶺山又嶺西樓在縣
西鳯凰山俱范仲淹建
迎薰亭一統志在膚施縣南柳湖其旁有禊臺翠漪亭
皆宋韓琦建
飛盖園膚施縣志在縣南三十五里知延州龎籍遊讌
處司馬光詩軍中富餘暇飛盖城南隈因以為名
翡翠樓一統志在延長縣東南六十里聖燈溝上石臺
周四百餘歩高百丈上有樓極目山川蒼翠又鬭雞臺
在縣西二十里(創建時代/俱無考)
　　古蹟(祠宇/)
唐渾忠武王祠一統志在宜川縣東鳯翅山祀渾瑊
香林寺一統志在安塞縣西洛水濱開元初建
白鶴觀一統志在宜川縣南三里明皇為老子建
宋韓范祠一統志在府城東關祀韓琦范仲淹
五賢祠一統志在膚施縣西山祀周二程張朱五子
二賢祠一統志在宜川縣南門外祀胡瑗張横渠
李太尉廟一統志有二一在安塞縣西五十里一在保
安縣東北九十里亦曰順惠王廟祀李顯忠
金蹄犢子廟一統志在安塞縣南太平寰宇記在敷政
縣西三里有古城昔有犢子出於石縫中金蹄銀角化
為玻黎玉因立此廟城今毁
髑髏山神廟太平寰宇記在延長縣東六十里相傳古
時戰鬭収人首千萬於此山因置神廟(謹按赫連勃勃/殺人積為京觀)
(謂之髑髏臺/或即此也)
可野寺一統志在宜川縣北太平寰宇記在雲巖縣北
十五里故老相傳劉蔭河坐禪處土人呼堡為可野四
面懸絶惟北一面可通
金萬佛寺一統志在膚施縣東北清涼山有大小石佛
萬餘多金元舊碣上又有清涼寺舊傳為尸毘遺跡
　　古蹟(郊邑/)
秦長城府志在定邊靖邊二縣北史記始皇使蒙恬將
三十萬衆北逐戎狄収河南地築長城因地形用險制
塞延袤萬餘里水經注走馬水東北入長城即蒙恬所
築也
漢藩延堡通志在安塞縣西南一百里相傳為馬超所
築
丹陽城一統志在宜川縣西漢書食貨志金有三等赤
金為下孟康曰赤金丹陽銅也水經注丹陽水經冶東
俗謂之丹陽城城之左右猶有遺銅
晉三城一統志在膚施縣東南咸和九年北羌王薄句
大等擾北地馮翊石宏將郭敖石斌討之薄句大奔馬
蘭山敖乘勝逐北為羌所敗斌將餘衆保三城義熙三
年赫連勃勃以朔方叛秦攻秦三城以北諸戍悉拔之
晉書地理志赫連勃勃平劉義真以朔方牧鎮三城魏
書地形志廣安縣有三城(謹按廣安故城/今在延長縣東)
黑城一統志在甘泉縣東太平寰宇記在臨真縣東二
十五里庫利東流川交口赫連勃勃大象二年於此置
郡其城緣山坡崎嶇不正遂名黒城
聖人城一統志在保安縣東七十里太平寰宇記從蕃
界末􁨚族界來經保安軍界一百五里入敷政縣界即
赫連勃勃自夏臺入長安時平山谷開此土人呼為聖
人道
百井戍一統志在靖邊縣南元和郡縣志在長澤縣南
八十里赫連勃勃與□髮傉檀戰處(謹按長澤故/城在縣東)
後魏臨真城通志在甘泉縣東一百八十里後魏為城
今為鎮秦晉衝路一統志居民繁庶為縣大鎮
尸毘墓夢溪筆談延州天山之巔有奉國佛寺庭中有
一墓世傳尸毘王之墓尸毘出於佛經大智論言常割
身肉盡今天山下有濯筋河其縣為膚施慶厯中施昌
言鎮鄜延壞奉國寺為倉發尸毘墓得玉環玦七十餘
件
隋薄姬冢通志在甘泉縣西六十里塚高丈餘其間老
柏古松蓊翳相映縣志俗傳煬帝納妃名薄姬歿後葬
此
唐杜甫川府志在府城南七里西南折入四十里牡丹
遍山谷樵者採之為薪歐陽永叔花譜所謂延安牡丹
與荆棘無異者也甫避亂寓此范仲淹大書杜甫川三
字於川口(謹按杜甫寓延州無可考然甫有塞蘆子詩/又彭衙行云少留同家窪欲出蘆子關意亦)
(其遊歴所及今從/陜西通志載之)
蘆關通志在安塞縣北一百五十里雍勝略有東西二
城遺址唐書地理志延長北有蘆子關長慶四年築城
於關北以䕶寨外元和郡縣志關屬夏州在寨門鎮北
去鎮一十八里(謹按寨門鎮在縣西北一百五十里元/和郡縣志本在夏州寜朔縣界開元二)
(年移就蘆子關南金鎮所安置又考明成化二年移置/榆柳莊名鎮靜九年復移於白塔澗口去塞三百里縣)
(志稱城垣屹然盖/舊寨之遺基也)通鑑後唐長興四年李彝超以夏州
拒命命藥彦稠等討之進屯蘆關彝超遣党項抄掠官
軍自蘆關退保金明趙珣聚米圖經自蘆關南入寨門
為金明路舊有蘆關寨宋史地理志至道中廢元豐四
年復為戍守之所李繼周傳淳化五年繼周以阿都關
寨門蘆關等砦最居邊要遂規修築砦城蔡夢弼杜詩
注去延州百八十里有土門山兩崖峙立如門形如葫
蘆故謂之蘆子縣志北控沙漠舊設兵固守今城猶新
環城阬窖尚存别名鐵門砦
洪門故鎮一統志在靖邊縣南唐書張獻甫傳獻甫領
邠寜節度使請復鹽州洪門及洛原鎮屯兵詔可太平
寰宇記宥州南至洪門鎮八十里為界
渾瑊墓一統志在宜川縣西南五十里
後梁高萬金墓通志在府城南八十里盤龍村延綏志
萬金河西人高萬興弟延州刺史貞明四年卒乃以萬
興為鄜延節度兄弟世家其土
宋金明砦通志在安塞縣東南一百一十步宋史地理
志熙寜五年省金明縣為砦周美傳康定初夏人破金
明諸砦美請於范仲淹曰金明當邊衝今不亟城將遂
失之仲淹因屬美復城如故
新興堡安塞縣志在縣西南一百五十里控延安東北
疆遠川一帯太平興國中築一名新砦
招安橋通志在安塞縣西北四十里甃石為之狄青築
招安砦於橋子谷即此地歴元迄今往來利濟
柳榆堡通志在安定縣西北四十里范仲淹所築
園林堡通志在保安縣東八十里即園林驛九域志慶
厯五年置
金湯城通志在安定縣西北一百二十里宋史哲宗本
紀元符二年築鄜延路金湯城周美傳美敗夏人於金
湯城焚其族部二十一縣志為縣戍守要地今基址猶
存與慶陽黒水接界
雲巖鎮通志在宜川縣北少西八十里府志山巖重叠
如雲故名後魏置縣唐因之宋熙寜中省為鎮
劉延慶墓一統志在保安縣北二里延慶官保信軍節
度使
金永平堡通志在延川縣西北一百里金史地理志延
川寨一永平府志古永州城(謹按唐武徳二年於/金城縣界内置永州)縣志
皇統二年修寨一所明知縣王世相金棟繼修
元瓦􁁗堡通志在安定縣東三十里元初建因山為堡
明季冦數至邑人郭永治守禦有方堡賴以無恐
高奴寨通志在延長縣北二百里北山府志元圖烈巴
令參政何遠築以屯兵周二百九十八步在高部山上
四面陡絶俗訛為高奴非也
明延水關通志在延川縣東南七十里吐延川口東臨
黄河北通山西永和縣府志魏置文安縣隋廢唐改延
水宋省為鎮入延川今為延水關又有清水關在縣東
南一百里清水川口東臨黄河北通山西大寜縣有清
水關渡
文安堡通志在延川縣西三十里明參政張愚築又禪梯
嶺堡在縣西七十里嘉靖間延綏廵撫張珩言延川縣
西有禪梯嶺乃套夷深入之路比他鎮獨重宜增築一
城從之
甎井堡一統志在定邊縣東四十里正統二年置後余
子俊以甎井難守於迤西東海螺城改置新興堡嘉靖
三十二年復修甎井城在平川為極衝上地又新興堡
在縣東南八十里成化十一年置城在山上為次衝中
地
安邊堡一統志在定邊縣東一百里亦名舊安邊營地
名深井正統二年置城在平川為極衝中地成化十一
年余子俊以其地平曠難守移守深河兒地名中山坡
改置新安邊營城在山坡為極衝中地背山面水險阻
四塞嘉靖三十三年廵撫王輪以舊營地近大邊復守
之於是新舊兩營並置
柳樹澗堡一統志在定邊縣東一百四十里天順初置
為極衝中地又名澇池堡在縣南一百里成化十一年
置三山堡在縣西南九十里成化九年置饒陽水堡在
三山堡南四十里成化十三年置
鹽場堡一統志在定邊縣西四十里成化十三年置城
在平川為極衝中地
鎮羅堡一統志在靖邊縣東北四十里本名魚口砦明
萬厯十八年増置城在平川為極衝中地
鎮靜堡一統志在靖邊縣東北八十里地名白灘兒亦
名白塔澗口明初守安塞縣塞門成化三年尚書王復
請移於榆柳莊改名鎮靜後又移此城在山畔北臨快
灘河為極衝中地
龍州堡一統志在靖邊縣東北一百二十里明成化五
年置城在平地為極衝中地
寜塞堡一統志在靖邊縣西四十里明成化十年置城
在山原為極衝中地又把都河堡在寜塞堡西三十四
里把都河口成化九年置
　
　
　
　
　
　
　
　
　
　
　
　
　
　
　關中勝蹟圖志巻二十三
欽定四庫全書
　關中勝蹟圖志巻二十四
　　　　　　　　　　　陜西廵撫(臣/)畢沅撰
　　地理
榆林府釋名通志本漢榆溪塞水經注所謂諸次水東
逕榆林塞是也明因塞置衛遂取名焉沿革府志治在
省城北一千三百五十里禹貢雍州之域春秋時翟地
秦為上郡地漢為上郡龜兹奢延西河郡圁陰等縣地
兼置屬國都尉後漢末廢晉義熙中赫連勃勃㨿地稱
大夏國名其城曰統萬後魏始光四年建為統萬鎮太
和十一年改置夏州兼置化政郡西魏改郡曰宏化隋
開皇初郡廢大業初改夏州為朔方郡唐貞觀二年復
為夏州屬關内道天寶初復改朔方郡乾元初仍曰夏
州貞元三年置夏州節度中和二年賜號定難軍五代
因之宋為西夏地元為綏徳州地明成化七年始置榆
林衛為延綏鎮治
本朝雍正八年改置榆林府屬陜西布政使司領縣四曰
　榆林神朩府谷懷逺州一曰葭州　府城通志即舊衛
　城東枕駝山臨黄河明正統初剙築成化九年增築北
　城後又拓南城嘉靖隆慶萬厯中相繼甃磚南關外有
　外城正徳十年築西門外又有羅城隆慶元年築周十
　三里三百餘步門七
　榆林縣釋名通志縣本榆林堡地義與府同沿革一統
　志附郭漢置龜兹縣屬上郡為屬國都尉治後漢因之
　晉省後魏為夏州地後周置彌渾戍隋開皇初改徳靜
　鎮大業九年置徳靜縣屬朔方郡唐貞觀七年於縣置
　北開州十三年州廢縣屬夏州五代因之宋沒於西夏
　元為米脂縣地明永樂初置榆林塞成化七年置榆林
　衛為延綏鎮治
本朝雍正二年省衛入綏徳州八年置榆林縣為榆林府
　治
　神木縣釋名通志元縣名本宋神朩寨也郭子章云縣
　西十五里楊家城内有神松三株枝柯相連故曰神
　朩沿革縣志治在府東北二百四十里漢惠帝五年
　置圁陰縣屬西河郡後漢因之晉時荒廢後魏置石
　城縣後周改曰銀城隋屬雕陰郡唐初屬勝州天寶
　元年分置麟州兼置新秦縣為治其年改新秦郡乾
　元初復曰麟州屬關内道五代周時屬北漢宋曰麟
　州新秦郡元豐中於銀城縣界置神木寨政和四年
　省銀城入新秦縣金時地屬西夏州縣皆廢元初於
　神木寨置靈州至元六年廢州為神木縣屬葭州不不
　改
本朝乾隆元年改屬榆林府　縣城通志明正統中周周
　四里有奇門四
　府谷縣釋名通志唐未置府谷鎮後唐升為縣縣鎮鎮
　名也沿革縣志治在府東北二百里漢西河郡地唐唐
　為銀城縣地後唐置府谷縣兼置府州永安軍節屬屬
　河東路宋崇寜元年改曰靖康軍政和五年賜名河河
　郡金時地屬西夏元初仍曰府州至元六年州廢二十
　二年縣屬葭州明不改
本朝乾隆元年改屬榆林府　縣城通志明正徳中増築
　因河為池周五里有奇門六
　懷遠縣釋名通志本明懷遠堡縣從堡名也沿革一統
　志治在府西南一百六十里漢置奢延縣屬上郡後漢
　因之晉省後魏置巖綠縣為夏州及化政郡治西魏為
　宏化郡治隋為朔方郡治唐貞觀二年改縣曰朔方為
　夏州治宋沒於西夏元為米脂縣地明天順中置懷遠
　堡屬榆林衛
本朝雍正二年改屬綏徳州九年置懷遠縣屬榆林府
　縣城通志即舊堡城明天順中築萬厯中甃磚周三里
　有竒門三
　葭州釋名通志金州名以州臨葭蘆川也川在州西五
　里岸多葭蘆故以名州沿革州志治在府東南一百七
　十里漢西河郡圁陰縣地晉時荒廢西魏置真鄉縣後
　周置真鄉郡隋開皇初郡廢屬雕陰郡唐屬銀州宋初
　屬西夏元豐中収復置葭蘆砦屬石州臨泉縣元符二
　年以砦置晉寜軍屬河東路金貞元元年屬汾州大定
　二十二年升為寜晉州二十四年改曰葭州興定二年
　屬延安府元屬延安路明屬延安府
本朝雍正三年直𨽻陜西布政使司乾隆元年改屬榆林
　府　州城通志宋熙寜中置葭蘆寨據山為固因河為
　池至今稱為鐵葭州明洪武初因舊址改建周三里有
　奇門二
　　　名山
　榆林府駝山在榆林縣城東通志一名東山城半踞其
　巔高數十丈俗呼為東山土人多穴山居之山形類駝
　鎮之得名駝城以此
　紅山在榆林縣北十里通志一名紅石峽山皆紅石地
　近沙阜因築紅山墩延綏志山環列若屏障落日照之
　如霞起兩崖飛湍電轉紅影外浮昔李繼遷葬其祖障
水别流鑿石為穴既葬復引水其上疑即此中有寺複
道飛簷望之如畫榆柳陰映鳬鷖唼喋榆溪之水所自
出也越榆溪而西為十里河風吹日映色如龍鱗逶迤
十餘里通志水甘草茂明廵撫余子俊築塞堡植柳萬
株其下(明楊守謙遊紅石峽詩倚劍臨榆塞開筵傍斗/城銀川朝氣合金粟暮雲平虎帳倚緹騎龍河)
(拔漢旌封侯思定/逺投筆媿書生)
木􁞲神山在榆林縣南五十里延綏志明成化時有妖
神棲此立廟祀之後有道士經此書符咒之並焚其祠
祟遂殄息(己上/榆林)
朩根山在榆林縣北套内晉書載記苻堅建元元年遣
鄧羌討劉衛厄擒之於朩根山
馬良山在榆林縣北套内延綏志明嘉靖二十五年套
夷犯保安慶陽諸處總督曾銑遣將李珍搗其巢於馬
良山後即此
陰山在榆林縣北套外續漢書郡國志五原西安陽縣
北有陰山水經注河水又南逕馬陰山西漢書音義曰
陰山在河南謂是山也而實不在河南唐書地理志安
北府北至陰山七十里(謹按唐安北都䕶府東/至榆林二百五十里)
涿邪山在榆林縣北套外漢書匈奴傳天漢二年因杆
將軍公孫敖出西河與强弩都尉路博徳㑹涿邪山
寘顔山在榆林縣北套外漢書匈奴傳元狩四年衛青
出定襄塞千餘里破單于兵至寘顔山趙信城而還
大斤山在榆林縣北套外隋書突厥傳開皇末遣太平
公史萬歲出朔州擊突厥達頭於大斤山
燕然山在榆林縣北套外漢書匈奴傳征和二年李廣
利出五原乘勝追北至范夫人城又北至郅居水上引
還至速邪烏燕然山單于遮擊貳師敗降後漢書竇憲
傳永元元年竇憲破北單于於稽落山追至私渠北鞮
海遂登燕然山去三千餘里刻石勒功而還
黒山在榆林縣北套外魏書蠕蠕傳神䴥二年討蠕蠕
帝出東道向黒山長孫翰從西道向大峨山同㑹賊庭
襲之至栗水大檀衆西奔唐書郭知運傳開兀四年突
厥降户叛知運領朔方兵邀擊於黒山呼延谷大破之
鐵山在榆林縣北套外唐書突厥傳貞觀四年李靖出
定襄進屯惡陽嶺夜襲頡利頡利驚退牙磧口走保鐵
山靖復襲擊大破之(己上邊外名/山附見榆林)
龍眼山在神木縣東南百步通志上有二穴穿透如龍
眼縣志㟏岈突起類龍頭角
香爐山在神朩縣東北一里通志明武宗賜名鳯頭山
縣志峰峭如削其頂最圓而稍舒如喙明霞掩映灼灼
生輝東為虎頭山又東北為錦屏山山形峻峭布列如
屏泗滄之水遶其下
駝兒山在神朩縣西三里通志首尾皆峻中稍低凹儼
若駝峰明武宗賜名筆架山
沈家寺山在神朩縣西南三十里延綏志山石有巨人
跡長尺五寸濶五寸車輞跡一道俗傳周世宗微時憩
此又縣西南八十里有㸃軍崕在柏林堡南相傳秦王
過此㸃軍今有馬蹄及人跪坐衣文在石
白龍寺山在神朩縣東南十里通志四面壁立祗通一
徑登者拾級聚足以上土人多有結廬而居者又縣東
十里有鳯凰石相傳宋時鳯鳴於此
卧牛峰在神朩縣東北縣志在永興堡東南十五里夏
將訛龎東侵宋將郭恩被執於此(已上/神木)
跋那山在神朩縣北套内魏書蠕蠕傳登國六年討蠕
蠕縕紇提西遁魏主追至跋那山縕紇提降縕紇提之
子曷多汗棄父西走長孫肥輕騎追至跋那山斬之
骨羅山在神朩縣北套内魏書明帝紀永興五年帝西
幸五原挍獵於骨羅山
雞秩山在神朩縣北套外漢書匈奴傳本始二年祁連
將軍田廣明出西河塞千六百里至雞秩山(己上邊外/名山附見)
(神/木)
五虎山在府谷縣東一里雍勝略五峰雄峙其形如虎
延安府志一名五龍山下有香爐山曾有仙人煉丹於
此
桃花洞在府谷縣城南通志洞有硃沙艶如桃花又千
佛洞在桃花洞南又懸空洞在縣東門外高踞城巔俯
瞰洪流又洪濟洞在縣小南門外
水塞山在府谷縣北十五里通志兩川夾流山峙川中
龍峰山在府谷縣東北三十里通志山形盤曲紆迴上
有高峰特立樹朩陰翳旱禱輒應建有龍王廟
青石崖在府谷縣東北九十里通志在黄甫營北又相
近有竺琭臺巨石巑岏一名蓮花纒(己上/府谷)
暖泉峰在府谷縣北套内九域志在豐州西北三十七
里(謹按豐州故城在/府谷北百五十里)
沙角山在府谷縣北套内三秦記河西有沙角山峰崿
危峻逾於石山其沙粒麄色黄如乾糒又山之陽有泉
名沙井綿歴今古沙不填之人欲入穴即有鼓角之聲
震動人足九域志豐州西五十里至沙井嶺
薛林山在府谷縣北套内魏書明帝本紀後魏泰常四
年帝從君子津西渡大狩於薛林山
拔鄰山在府谷縣北套内魏書太武帝紀始光四年西
討赫連昌濟君子津次拔鄰山榆林衛志山去君子津
二百餘里
石門山在府谷縣北套外漢書匈奴傳太初三年光禄
徐自為出五原塞數百里遠者千里築城障列亭至廬
朐(謹按顏師古曰廬/胊山名也朐音劬)地理志稒陽縣北出石門障得光
禄城水經注石門水出石門山(謹按石門山在/舊臨沃縣境)禹貢錐
指廬朐山謂之光祿塞按元和郡縣志石門障即光祿
城古入匈奴大路(己上邊外名/山附見府谷)
狄青原在懷遠縣西南五十里延綏志在威武堡南十
里明成化二年總兵楊信破敵於此
横山在懷遠縣西南接安定縣界縣志宋元豐中种諤
上言横山延袤千里多馬宜稼且有鹽鐵之利其城壘
控險足以守禦即此(己上/懷遠)
契呉山在懷遠縣北套内十六國春秋赫連勃勃北遊
契呉歎曰美哉臨廣澤而帯清流吾行地多矣自馬嶺
以北大河以南未之有也元和郡縣志山在朔方縣北
七十里(謹按水經注云河水左合契呉山水在定襄桐/過之下則山當屬山西境抑或别有一山存以)
(俟/考)
朩𤓰嶺在懷遠縣北套内唐書地理志朔方縣有朩𤓰
嶺
陽山在懷遠縣北套外水經注河水東逕陽山南漢書
注曰陽山在河北指此山也又東逕石跡阜西是阜破
石之文悉有鹿馬之跡自高闕以東夾山帯河陽山以
西皆北假也禹貢錐指陽山即陰山山在中國極北故
名陰山水北曰陽山在河水之北故亦謂之陽山漢書
侯應曰北邊塞至遼東外有陰山東西千餘里計陰山
綿亘直抵遼東非河南所能容信徐廣之謬(謹按徐廣/曰陰山在)
(河南陽山在河北懷已/上邊外名山附見  逺)
第一峰在葭州北五里通志高出羣峰又有飛來石在
州北三里許片石掛於懸崖相傳昔時飛落於此
龍頭岡在葭州東南百步通志岡之東有果老洞層崕
橫出洞臨黄河俗傳果老曾居此相近有香爐石在州
治東麓石笋突出高十餘仞駕朩為橋構觀音閣其上
俯臨黄河宛然中流之柱
萬户峪在葭州北八十里通志宋咸平中啜訛引趙保
吉之衆從此入冦麟州(謹按麟州/今屬神木)古為沃壤谷中有居
民萬家又鳯凰山在萬户峪東北層巒特出南憑黄河
高數百仞又峪北有獅子石聳峻玲瓏其巔突出石笋
上濶下狹攀援而上可容數十人東臨黄河一名獅撲
石
石鼓崖在葭州北百里漢樓子溝西通志青石一片長
丈餘架兩石上又落大石一隙其中形如鼓圈覆青石
上擊之其聲如鼓
題詩崖在葭州西北五十里通秦塞葭蘆河西州志巖
邊石上有朱字詩二首似古鳥跡體首云深山隠玉樹
餘不能辨
墖兒山在葭州西北百四十里州志上有小墖在真鄉
川北嘉靖間吉囊侵東路至此
西嶺山在葭州西五里葭蘆川傍通志宋將薛義敗夏
人於葭蘆西嶺即此又相近有桃李塢在申家灣東遶
蘆水西峙石崖清泉盈耳桃李怡目
落珠崖在葭州西七十里五女川西州志石崖壁立亂
水噴注如落珠相傳宋兵至此亂箭射石水隨箭鏃迸
出土人名曰萬箭崖
嵯峨峰在葭州南三里許通志崔嵬巨石立南山之崖
若蹲踞然其下為龍虎灣在州南舊城下其南山下有
石長十餘丈横峙葭蘆河中形若卧龍水為所障折而
北流其北當水之衝有一石踞坐如虎其水至此轉而
東流遶龍之右東出
白雲山在葭州東南五里州志峰頂常有白雲繚繞因
名為一州勝境
鞦韆塢在葭州東北百里雍勝略有大樹植兩山之巔
其下為大道行者望之若鞦韆架故名(己上/葭州)
　　大川
榆林府葭蘆川在榆林縣東又東南流入葭州界通志
即諸次水今名沙河山海經諸次之山諸次之水出焉
而東流注於河水經注水出上郡諸次山東流逕榆林
塞即漢書所謂榆溪舊塞也其水東入長城小榆林水
合焉歴澗西北窮谷其源也又東合首積水水西出首
積溪東注諸次水又東入河延綏志沙河源出雙山堡
西北即真鄉之葭蘆河也南合堡東宋家河又南合謝
家莊車道溝水又南至投河合關家川水過柳樹㑹又
南合真鄉水抵通秦寨流石峽中合五女川為葭蘆河
至葭州城南入黄河(謹按真鄉縣舊屬葭州柳/樹會在葭州西北一百里)
無定河在榆林縣西南通志自懷遠界來逕魚河堡與
西河合又東南入米脂界水經注奢延水又東逕膚施
縣合帝原水又逕膚施縣南(謹按漢膚施縣/今屬綏徳州)
西河在榆林縣北十里通志即帝原水亦名明堂川漢
書地理志膚施縣有帝原水水經注帝原水西北出龜
兹縣東南流注奢延水(謹按龜兹故/城在縣北)延綏志西河在鎮
城西即榆溪源出塞外葫蘆海南流入紅石峽水自石
崖流下陡落數千仞匝隍塹於城西遂為西河南流至
鎮川堡入無定河(謹按水經注諸次水即榆溪延綏志/又謂西河為榆溪或又以沙河至葭)
(州入河者為諸次水以西河至魚河堡入無定河/者為帝原川與延綏志異而與酈氏水道合從之)
龍王泉水在榆林縣城中延綏志一名南門河一名南
泉自山半湧出滙而為池疏而為竇周灌城中鎮人所
汲養也嚴冬蓊勃水氣如蒸西南入西河
柳河在榆林縣西南十五里延綏志源自西南入西河
長湖數頃其地可耕成化中植柳數千株萬厯中斬伐
殆盡
楊官海在榆林縣西二十里延綏志凡水之所會渟而
不流者邊人通謂之海水不大而海之者渟之盛也楊
官海又西十里曰方家海又西十里曰酸梨海又稍南
曰天鵝海(己上/榆林)
黄河在榆林府北塞外自延安府界流來又東南入府
谷界水經注河水自臨河縣故城北又東逕陽山南又
東流逕石跡阜西又南屈逕河目縣(謹按河目故城在/北假中屬勝州銀)
(城縣在今懷/遠縣西北)又南合南河上承西河東逕臨戎縣故城
北又東逕臨河縣南又東逕廣牧縣故城北經流二百
里許東會於河(謹按廣牧屬朔方郡即/豐州也在今懷遠縣北)河水又南逕馬
陰山西又東南逕朔方縣故城東北(謹按什賁故城即/漢朔方縣在今懷)
(遠縣/北)又東轉逕渠搜縣故城北(謹按渠搜縣在廢夏/州北今榆林府西北)又
東逕西安陽故城南(謹按西安陽縣屬五原郡在/廢豐州東北今榆林府西北)又東
逕田辟城南(謹按田辟地/名屬五原郡)又東逕成宜縣故城南(謹按/成宜)
(縣在廢豐州界/今榆林府北)又東逕原亭城南(謹按原亭亦地/名屬五原郡)又東
逕宜梁縣故城南(謹按宜梁縣在五原西南六/十里廢豐州東今榆林府北)又東逕
稒陽城南河陰縣故城北(謹按稒陽屬東部都尉治河/陰縣屬五原郡俱在今神木)
(縣/北)又東逕九原郡故城南(謹按秦置九原郡漢更/名五原在今神木縣北)又東
過臨沃縣南(謹按臨沃縣屬五/原在今府谷縣北)又東枝津出焉又東流
石門水南注之又東逕稒陽故城南(謹按稒陽縣在廢/勝州西南今府谷)
(縣東/北)又東南枝津注焉水上承大河於臨沃縣東流七
十里注於河河水又東逕塞泉城南而東注又東過雲
中楨陵縣南又東過沙南縣北從縣東屈南過沙陵縣
西(謹按楨陵縣即廢東勝州沙陵漢屬雲中郡並在/河東岸今屬山西沙南縣在河西今府谷縣東北)河
水屈而流白渠水注之又南逕赤城東又南過定襄桐
過縣西河水於二縣之間濟有君子之名(謹按定襄桐/過並在河東)
(岸屬/山西)河水又東南左合契呉山水樹頽水大羅水(謹按/諸水)
(皆在/山西)又右得湳水口又南過西河圁陽縣榆林衛舊志
黄河在衛北千里自寜夏衛横城堡西折而北過平冦
城東百餘里又東北流過古豐州西北折而東經三受
降城南至廢東勝州西折而南入府谷縣黄甫川東九
里其中謂之河套周圍數千里
諾水在榆林府北套外通志一名諾真水漢書匈奴傳
元帝初元初都尉韓昌光禄大夫張猛使匈奴與單于
登諾水東山刑白馬為盟顏師古注諾水即今突厥地
諾真水也
鹿渾海在榆林府北套外魏書道武帝紀登國五年西
征次鹿海襲高車袁紇部八年西征侯吕鄰部至苦水
皆大破之
鸊鵜泉在榆林府北套外唐中受降城北唐書囘紇傳
貞觀中以囘紇歸附詔於磧南鸊鵜泉之陽置郵
額根河在榆林府北套外魏書蠕蠕傳太平真君四年
討蠕蠕帝出中道至鹿渾谷與賊相遇呉提遁走追至
額根河破之車駕至石水而還
栗水在榆林府北套外魏書蠕蠕傳神䴥二年討蠕蠕
出黑山次於沙漠南輕騎至栗水大檀西奔帝緣栗水
西行過竇憲故壘次於菟園水去平城三千七百里(己/上)
(邊外大川/附見榆林)
黄河在神朩縣東百二十里自府谷界流入與山西興
縣分界又南入葭州界水經注河水又南過西河圁陽
縣東(謹按圁陽故/城在縣東)元和郡縣志麟州東至嵐州界黄河
一百二十里(謹按麟州故城在縣北嵐/州即今岢嵐州在山西)通志自府谷縣
盤塘南六十里沿河府神二境相雜至沙峁頭入本境
屈野河入焉又南流二十里至棗塔溝入葭州界
屈野河在神朩縣城西百歩東南流入黄河宋史麟州
西城枕睥睨曰紅樓下瞰屈野河縣志源出塞地五蘭
峁兒遶筆架山之陽至縣南一百二十里沙峁頭入黄
河
老龍泉水在神木縣西北十五里通志樹林陰翳泉水
清漪有龍神祠旱禱輒應其水入屈野河
柴溝在神朩縣西通志明天順二年孛來入冦神朩總
兵張斂敗之於柴溝即此
駱駝堰在神朩縣西北百里一統志唐張說追党項經
此(己上/神木)
大葭蘆水小葭蘆水在神朩縣北套内元和郡縣志大
葭蘆水在榆林縣西二百二十里小葭蘆水在縣西二
百四十里地甚良沃(謹按唐榆林即勝/州治在府谷縣北)
湳水在神木縣北套内水經注湳水出美稷縣(謹按美/稷屬西)
(河/郡)東南流俗亦謂之湍波水東南流入長城東鹹水出
長城西鹹谷東入湳水湳水又東渾波水出西北窮谷
東南流注湳水湳水又東逕西河富昌縣故城南又東
流入河(謹按富昌故城在勝州南/已上邊外大川附見神朩)
黄河在府谷縣東三十步東南正南至河皆一百步自
塞外流入又南入神朩界水經注河水自君子濟又南
右得湳水口又南至圁陽(謹按湳水在/縣東北邊外)通志自蓮花纒
入境為唐家滙渡流六十里至楊家川口黄甫川水入
焉又十里至沙窰子清水川入焉又南二十里為天橋
又三十里逕縣城東南孤山川入焉又百五十里至盤
塘渡
清水川在府谷縣東北五十里自西北沙漠界流入東南
注於河通志邊方士騎賴以汲飲又縣東北六十里有黄
甫川自塞外牛武城南逕黄甫營邊牆入口南流入於河
九股水在府谷縣西南通志一名孤山水源出草地九
源並導合為一流東南流入邊牆逕鎮羌堡東孤山堡
西又東南流三十里入黄河
石馬川在府谷縣西三十里通志相傳有石馬至其處
今馬跡猶存(已上/府谷)
虎澤在府谷縣北套内通志即武澤漢書地理志西河
郡榖羅縣武澤在西北後漢書梁慬傳永初三年南單
于圍中郎將耿种於美稷明年度遼將軍梁慬赴救至
屬國故城與戰破之單于引還虎澤慬又與种進攻虎
澤單于乞降(謹按上林賦紫淵經其北文頴曰穀羅縣/西北有紫澤則虎澤又即紫澤也  已上)
(邊外大川/附見府谷)
無定河在懷遠縣北通志即生水俗名滉忽都河晉書
載記赫連勃勃於朔方水北黒水之南營都城水經注
奢延水西出奢延縣西南赤沙阜山海經所謂生水出
盂山者也俗謂之奢延水又謂之朔水東北流逕其縣
故城南又東北與溫泉合又東黒水入焉又東合交蘭
水與鏡波水合(謹按奢延故/城在縣西北)元和郡縣志朔方縣無定
河一名奢延水源出縣南百步(謹按唐朔方/故城在縣北)延綏志滉
忽都河出龍州堡南宜家畔合城北烏龍洞泉及城西
水東流四十里清平水北注之又東柳泉兒水北注之
又東狄青原水北注之又過響鈴塔威武堡暗門水出
其東又海棠河及東西二河俱出鎮靖堡塞外東流注
之又東過懷遠堡苦水川合圁川㑹之為無定河至波
羅堡北折而南流黒朩頭水鮑家寺水東注之又過響
水堡東入榆林界其圁水出清平堡外白城兒東流合
夏河兒入波羅堡與滉忽都河㑹
　(臣/)謹按圁水在葭州今名秃尾河其以奢延水為圁
　水誤自歐陽忞輿地廣記始前明人地志往往承之
　近時譚吉璁撰延綏鎮志亦不知辨但此出清平堡
　外之水本無他名今仍其文而辨正之如此
石窯川在懷遠縣北通志即黒水晉書載記赫連勃勃
於黒水之南營都城水經注黒水出奢延縣黒澗東南
歴沙陵注奢延水元和郡縣志烏水出朔方縣烏澗本
名黒水避周太祖諱改名縣志石窯川在威武堡北塞
外東南流逕懷遠堡為亂窯川河又有打狼河自塞外
南流逕堡東入焉又東南逕波羅堡入滉忽都河(謹按/石窯)
(川打狼河諸水/俱自邊外流入)
黒朩頭溝河在懷遠縣東南四十里一統志源出威武
堡鄧家墕王家墕東流合鮑家寺水至響水堡入無定
河(謹按此疑/即交蘭水)
大理河在懷遠縣東南百五十里通志自清平堡東流
合小理河逕縣境一百里入綏徳州界又小理河在縣
東南百二十里源出清平堡東老虎墕東流至廵檢司
溝合於大理河逕縣境六十里(己上/懷遠)
横水在懷遠縣北套内古朔方縣南唐書地理志横水
五十九里至什賁故城囘紇傳會昌二年囘鶻烏介可
汗入雲朔剽横水殺掠甚衆
鹽澤在懷遠縣北套内水經注朔方縣有二鹽池其鹽
大而青白青者名曰青鹽一名戎鹽入藥分唐書地理
志金連鹽澤青鹽澤皆在朔方縣南元和郡縣志鹽澤
在什賁城西南延綏志朔方縣南有蓮花城紅鹽池在
其東長鹽池在其西
地斤澤安慶澤在懷遠縣北套内宋史夏國傳太平興
國七年李繼捧入朝其族弟繼遷自銀州奔入地斤澤
澤距夏州東北三百里又淳化初繼遷與繼捧戰於安
慶澤
余吾水在懷遠縣北套外山海經北鮮之山鮮水出焉
北流注余吾水漢書匈奴傳天漢四年貳師將軍李廣
利出朔方匈奴聞之悉遷其累重於余吾水北單于自
率衆待水南接戰連日引還(已上邊外大/川附見懷遠)
黄河在葭州東一里自神朩界流入與山西興縣臨縣
分界又南入呉堡界水經注河水南逕圁陽縣圁水東
注之又南端水入焉水西出虢山東流注於河河水又
南諸次之水入焉又南湯水注之山海經曰上申之山
湯水出焉東流注於河州志自神朩界沙峁頭入州境
東流南折至螅蜊峪入呉堡界沿歴二百里
彌勒河在葭州北七十里自神朩界屈家南溝歴彌川
寨至州北萬户峪東入黄河延綏志在高家堡南宋置
彌勒砦
秃尾河在葭州東北五十里自邊外流入又東入河漢
書地理志上郡白土縣圁水出縣西東入河(謹按圁音/銀白土縣)
(今屬/邊外)水經注圁水出上郡白土縣圁谷東逕其縣南東
至長城與神御水合水出縣南御山峽東出至長城入
於圁圁水又東逕鴻門縣又東梁水注之水出西北梁
谷東南流注圁水又東逕圁陰縣北又東桑谷水注之
水出西北桑溪東南流入圁水圁水又東逕圁隂縣南
東注于河(謹按鴻門圁陰故/城並在州西北)隋書地理志開光縣有圁
水(謹按開光故城在/州北即漢圁縣地)州志自建安堡塞外擡甕山分流
一為蘓麻河一為惡水河又東逕高家堡北栢林永利
水入焉又南蒺藜川入焉又南三十里至虎頭峁西開
光川入焉束以兩山約流二百餘里至州東北入黄河
　(臣/)謹按唐地理志云銀州東北無定河即圁水而後
　人遂皆謂奢延水為圁水然考水經注圁水在東北
　奢延水在西南各自入河源流迥别故有謂秃尾河
　即圁水者揆之漢魏地理郡邑方位皆相脗合當非
　臆斷從之
永利河在葭州北百七十里自神朩縣界流逕高家堡
西北入秃尾河通志即水經注之神御水(詳見/神木)
開光川在葭州北百里通志以故縣得名俗訛為開荒
川州志發源州北百二十里黒龍潭流五十里至三角
城虎頭峁東入禿尾河即後魏開光郡也宋時李繼隆
軍出開光谷西杏子坪即此(謹按開光川當即/水經注之梁水)又寜河
在州東北四十里發源州北八十里王元溝南與寜河
寨水合歴山谷中行四十里至州東北入黄河(謹按寧/河疑即)
(水經注/之端水)
葭蘆川在葭州西五里自榆林界流入又東南入黄河
元和郡縣志真鄉縣有葭蘆水源出縣西北(謹按真鄉/故城在州)
(西北詳/見榆林)
真鄉川在葭州西百里通志即古真鄉郡也今訛為丁
香川一名明堂川源自沙漠流來下合葭蘆川(謹按榆/林之西)
(河亦名明堂川/與此非一水也)
五女川在葭州西北十里源出州西落珠崖東入葭蘆
河延綏志以有五女墓名
黒水坑水在葭州南八十里州志源出米脂縣桃花峁
其色如墨至州南八十里荷葉坪東入黄河又烏龍河
在州南二十里發源州西劉世材溝至州南峪口東入
黄河(謹按水經注之湯水當即烏/龍黒水諸水然無明証存考)
鹽溝在葭州北八十里延安府志地出鹽泥東距黄河
西抵沙漠為州北要區
虎峪溝在葭州北百七十里高家堡西州志黄河四圍
突出山石一片左右青泉數處環繞城西花木蓊翳頗
稱勝槩
月賔泉在葭州北郭外迤西一里通志泉自半山石罅
出清冽而甘一名官泉(已上/葭州)
　　古蹟(第宅/)
榆林府唐幽陵都督府通志在神木縣城西九十里開
元中置
石晉折氏圃府谷縣志在縣治内石晉後折氏世為府
州刺史創百花塢於郡圃為一方之勝
　　古蹟(祠宇/)
漢火井祠一統志在神木縣西南漢書地理志西河郡
鴻門縣有天封苑火井祠火從地出(謹按鴻門廢縣/在神木縣西南)
明余肅敏祠一統志在榆林縣南門外祀延綏廵撫余
子俊
姜愍忠祠一統志在榆林縣治内祀寜夏總兵官姜漢
　　古蹟(郊邑/)
秦長城榆林縣志在縣西水經注諸次水東入長城又
走馬水東北入長城注奢延水元和郡縣志秦長城在
徳靜縣西二里寜朔縣北十里(謹按徳靜廢縣在榆林/縣西寜朔廢縣在榆林)
(縣南唐李益登長城詩漢家今上郡秦寨古長城有/日雲長慘無風沙自驚當今聖天子不戰四夷平)
榆溪塞輿地廣記在榆林縣南史記趙世家武靈王二
十年西略地至榆中並河以東屬之陰山城河上為塞
項羽本紀蒙恬北逐戎人開榆中地數千里正義蘓林
曰在上郡崔浩曰蒙恬樹榆為塞也水經注諸次水東
逕榆林塞世謂之榆林山即漢書所謂榆溪舊塞自溪
西去悉榆林之藪矣緣歴沙陵届龜兹縣西出故謂之
廣長榆也元和郡縣志榆林關在榆林縣東三十里東
北臨河秦却匈奴之處隋置榆林闗
晉呉兒堡寨通志在神木縣西南五十里赫連勃勃破
義真於長安遷其人築此以居之因名
統萬城一統志在懷遠縣西晉書載記義熙中赫連勃
勃自稱大夏於朔方水北黒水之南營起都城自言方
統一天下君臨萬邦可以統萬為名蒸土築城錐入一
寸即殺築者而再築之名其南門曰朝宋東門曰招魏
西門曰服涼北門曰平朔北史魏太武始光四年西伐
赫連昌剋其城城高十仞基厚三十步上廣十步宫牆
五仞其堅可以礪刀斧元和郡縣志其城土色白而牢
固有九敵樓峻險非人力可攻縣册即夏州故城
赫連勃勃墓一統志在懷遠縣西元和郡縣志在朔方
縣西十五里隋置白城鎮後廢十六國春秋夏錄勃勃
葬嘉平陵
　(臣/)謹按陜西通志膚施縣南杜甫川有赫連勃勃墓
　太平寰宇記又云勃勃墓在霍山最高峯與此為三
　今考懷遠本後魏夏州唐為朔方縣李吉甫撰元和
　郡縣志距勃勃葬時較近記載當屬有徵故一統志
　引以為據今從之
唐石堡城一統志在榆林縣南武徳初延州總管段徳
操擊梁師都石堡城三年師都石堡留守張舉來降宋
元豐四年克米脂進攻銀石二州破石堡城遂追至夏
州皆即此
靜羌寨通志在神朩縣東南一百里唐建
烏延城一統志在懷遠縣南唐書地理志朔方縣長慶
四年節度使李佑築烏延宥州臨塞陰河陶子等城於
蘆子關北以䕶塞外宋史夏國傳元豐五年沈括請城
古烏延城以包横山使夏人不得絶沙漠
宋碎金故鎮一統志在榆林縣南一百三十里宋史康
定初黄徳和以二千人屯碎金谷即此
李彞昌墓通志在榆林縣北十里紅石峽世傳墓在水
中石穴又縣西南十里王墓山有斷碑字已磨滅相傳
為元昊祖墓
折克行墓通志在府谷縣北三十里李家窪又縣西四
十里有折太君墓克行之母也
元察罕諾爾城一統志在懷遠縣北元世祖十七年作
行宫於察罕諾爾築土為牆明洪武四年湯和攻察罕
諾爾擒猛將虎臣永樂中總兵柳升請修察罕諾爾城
景泰中石亨請移寜塞堡於此不果
五女墓通志在葭州西七十里五女川元時州民無子
生五女父死誓不嫁以養母卒葬於此
明邊牆榆林府志在府北成化八年余子俊剙築東起
清水營西抵花馬池延袤千七百七十餘里皆鑿崖築
牆掘塹其下連續不絶每二三里置敵臺烽砦為廵警
之所後以屯田多在邊外於是修築大邊防䕶屯田而
以所築者為二邊
紅山市一統志在榆林縣北十里嘉靖中與套夷互市
於花馬池隆慶五年濟囊乞貢復請開市因立市於此
常樂堡一統志在榆林縣東三十里其地名岔河成化
中於今堡南二十里創築後因其地沙積無水徙建於
此城在平川為極衝中地又雙山堡在縣東少南七十
里隋唐真鄉縣地明正統二年築成化中移築今堡城
在山岡為極衝中地
歸徳堡一統志在榆林縣南四十里成化中置為腹裏
中地又思河堡在縣南八十里唐銀州地本名黒土圪
塔正統二年置思河砦於九股水成化十一年移置今
所城在半山為腹裏上地又鎮川堡在縣南一百四十
里嘉靖二十九年建
保寜堡一統志在榆林縣西三十里舊名古梁城嘉靖
四十三年増建城在平地為極衝下地
𣢾貢城一統志在榆林縣北紅山上中有鎮北臺易馬
臺俱萬厯五年築又有筆架城在縣西北嘉靖四十五
年套夷陷此
柏林堡一統志在神木縣西南六十里成化初置城在
山原又大柏油堡在縣西三十里城在山上
永興堡一統志在神木縣東北六十里地名黒城兒成
化中置城在山上
楊家城一統志在神朩縣西北正統五年副都御史陳
鎰移縣於楊家城後以在山巔不便仍復故處
清水營堡一統志在府谷縣東北六十里成化中置城
在山坡又黄甫川堡在縣東北七十里天順中置城在
山畔西北就山東南臨川
孤山堡一統志在府谷縣西北四十里本孤圪塔馬營
正統中置在西山成化初移置城在山畔又鎮羌堡在
縣西北八十里明初置在東村成化二年改建城在山
原(明楊一清孤山堡詩簇簇青山隠戍樓蹔時登眺使/人愁西風畫角孤城曉落日晴沙萬里秋甲士觧鞍)
(休戰馬農兒持券買耕牛囘思/未築邊牆日曾得清平似此不)
木𤓰園堡一統志在府谷縣北五十里即明初木𤓰園
寨成化十六年改置堡城在山上
三㨗關一統志在懷遠縣東二十里衆山環列中通一
道頗稱險要
波羅堡一統志在懷遠縣東少北四十里正統十年置
以有波羅寺因名城在山畔為極衝中地又響水堡在
縣東八十里正統二年置成化二年移出黒河山易名
平夷堡九年復還響水城在山坡為極衝中地
威武堡一統志在懷遠縣西南四十里地名響鈴塔成
化五年置城在山阜為極衝上地又清平堡在縣西南
八十里舊名磚兒營成化初置城在山原為極衝中地
響水石橋府志在懷遠縣響水堡南滉忽都河上又有
下響水橋河廣半里水從崖落成化中有僧從水底鑿
三窟河流頽叠而下其上為石梁今兩旁窟俱壞中一
窟猶存
建安堡一統志在州北一百五十里地名崖寺子成化
十年增置城在山畔又高家堡在州北一百六十里地
名飛鴉川正統四年建城在平川
梁震墓通志在神木縣南十里
　
　
　
　
　
　
　
　
　
　關中勝蹟圖志巻二十四
　欽定四庫全書
　　關中勝蹟圖志巻二十五
　　　　　　　　　　　　陜西廵撫(臣/)畢沅撰
　　　地理
　商州釋名通志商本山名在州東南故名又周秦為商
　于地故漢以名縣後周以名州沿革一統志治在省城
　東南三百里禹貢梁州之域春秋晉上洛邑戰國屬秦
　漢置上洛縣(謹按秦為衛鞅/邑漢又置商縣)後漢為上雒侯國三國屬
　魏晉置上洛郡後魏改曰洛州後周改曰商州隋改州
　為上洛郡唐武徳元年復曰商州天寶元年曰上洛郡
　乾元元年復為商州屬山南西道後𨽻京畿宋曰商州
　上洛郡屬永興軍路(謹按文獻通考紹興十二年/金割商州之半存上津豐陽)金初
　屬京兆府路元光二年改屬河南路元省上洛縣入州
　屬奉元路明洪武七年降州為商縣屬華州成化十三
　年復升為州屬西安府
本朝雍正三年直𨽻陜西布政使司領縣四曰鎮安雒南
　山陽商南　州城南臨丹江元至元中築明成化嘉靖
　間甃甎周五里有奇門四
　鎮安縣釋名通志郭子章云縣南門外有鎮安河盖縣
　因水名也沿革一統志治在州西南三百四十里漢漢
　中郡旬陽縣地晉以後為豐陽縣地唐萬歲通天元年
　析置安業縣屬商州乾元元年改曰乾元縣五代漢乾
　祐二年改曰乾祐縣宋因之金省入咸寜縣元至元二
　十九年復置乾祐縣三十一年廢明景泰三年始置鎮
　安縣屬西安府成化十三年改屬商州
本朝因之　縣城北倚山明景泰三年建正徳七年甃以
　甎周四里有奇門三
　雒南縣釋名通志以在洛水之南故名明以光宗諱改
　洛為雒沿革一統志治在州北少東九十里漢上洛縣
　地晉太和三年置拒陽縣屬上洛郡尋廢後魏復置仍
　屬上洛郡後周置拒陽郡隋開皇初郡廢改縣曰洛南
　屬商州大業初屬上洛郡唐屬商州宋金元因之明洪
　武七年改屬華州成化十三年復屬商州
本朝因之　縣城北近山南臨水金興定二年築明嘉靖
　十三年甃石周三里有奇門三
　山陽縣釋名通志以在北山之南豐水之北故名沿革
　一統志治在州南少東一百二十里漢商縣地晉泰始
　三年析置豐陽縣屬上洛郡後廢後魏太安二年復置
　尋又廢後周仍置豐陽縣隋屬上洛郡唐屬商州宋紹
　興十三年改屬金州金貞元二年省入上洛縣明成化
　十三年始置山陽縣屬商州
本朝因之　縣城明成化十三年築正徳三年甃甎周二
　里有奇門三
　商南縣釋名通志本後魏南商縣地成化間置縣曰商
　南以縣在商州之南也沿革一統志治在州東少南二
　百五十里漢商縣地隋以後為商洛縣地金為上洛縣
　地元為商州地明初為商縣地成化十三年析置商南
　縣屬商州
本朝因之　縣城明成化十三年築嘉靖二年拓其西萬
　厯七年甃以甎周三里門四
　　　名山
　商州金鳯山在州北里許通志一名鳯凰山州之主山
　也其西二里許曰鳯凰原
　安山在商州北五十五里通志即清池山下有紫榆澗
　清池水出焉水經注清池水東北出清池山
　輞峪嶺在商州北八十里通志嶺之下道出華州相近
　有藥子嶺
　馬脚山在商州北百里通志一名小華山山石壁立四
　面如削巖下一穴上出約七八丈登者以朩攀援而上
　出穴口上有兩峰峽中細水下㵼樹多松栢槲栗竒險
　天設昔人多避兵於此
　霍家洞在商州西北二十里通志由胭脂關北三里許
　河東岸一山突起西向一穴有井深丈餘踰井而過寛
　若數間屋中有石徑不盈尺行百餘步一穴向下以朩
梯度之左右前後巖穴可棲者數十百處
冢嶺山在商州西北百二十里漢書地理志上雒縣禹
貢洛水出冢嶺山(謹按上洛故/縣即今州治)山海經讙舉之山洛水
出焉陸澄曰冢嶺山即讙舉也(謹按禹貢錐指漢志云/上雒縣䕶輿山在東北)
(讙舉疑是䕶輿之/誤字形相似也)水經注丹水出上雒縣西北冢嶺山
名高猪山一統志商州西北諸山皆秦嶺也甲水出其
南丹水出其東南洛水出其東北後人因分為讙舉冢
嶺等名其實本一山也(又見雒/南縣)
西巖山在商州西十里通志與仙娥峰對其麓有西巖
洞古稱棲真之地
仙娥峰一名吸秀山亂山中特起一峰下臨丹江謂之
仙娥洞(唐白居易仙娥峯詩我為東南行始登商山道/商山無數峯最愛仙娥好參差樹若挿匼匝雲)
(如抱渴望寒玉泉香聞紫芝草青崖屏削碧白石床鋪/縞向無如此物安足留四皓感彼私自問歸山何不早)
(可能塵土中/還隨衆人老)
熊耳山在商州西四十里隋書地理志上洛縣有熊耳
山州志兩峰插漢以形似名(謹按此非禹貢導洛之熊/耳辨見洛南縣宋邵雍辨)
(熊耳詩昔禹别九州導洛自熊耳熊耳自有兩未審孰/為是東者近成周西者隔丹水書傳稱上洛斯言得之)
(矣/)
白龍洞在商州西九十里接藍田界通志在紅崖寨山
中洞口如甕燃炬而進膝行里許有石室一區後壁一
池如斗大禱雨輒應雖盛暑而寒如冬
秦嶺在商州西百里通志朝陽洞玉皇洞雷神洞並在
其後又其下有黒龍峪相傳漢高祖入關分二道一出
藍田一由此漢書地理志上洛縣甲水出秦嶺山三秦
記東西亘八百里嶺根水北流入渭號為八百秦川亦
即丹水所出
高車山在商州西南五里水經注楚水東逕高車嶺南
太平寰宇記上有四皓祠漢惠帝所立高后使張良以
駟馬高車迎四皓於此故名通志一作膏車宋王禹偁
詩云南過膏車嶺川源似掌平州志山在乳水北岸兩
峰如駝俗名駝峰土中常得矢鏃盖古屯兵處
秦望山在商州西南九十里通志即良餘山俗訛為秦
王山山海經良餘之山乳水出於其陽西安府志山西
南有花水峰亦四皓隠處
南秦嶺在商州南二里通志過嶺為南秦川宋邵雍寓此
天柱山在商州南五里通志宋邵雍愛此山因卜居
於此
樓山在商州南五十里通志其北有劉嶺一名流嶺為
唐高太素隠居舊有澄心亭積翠樓凝碧池六逍遥館
今皆蕪廢又西南有桐谷鶯川
高碥山在商州南八十里雍大記深溝陡澗巨石壁立
如門中穿行路澗上高崖萬仞揷天下極幽險
諸天洞在商州東四十五里通志怪石壁立中有水清
甘可飲仰蔭飛巖俯臨丹水
燕子山在商州東五十里通志上有龕高百尺兩山相
合昔土人傍山鑿碥可容六十餘户以元鳥冬多蟄此
又名燕子龕迤南百餘步為鵬崖山兩山壁立高數百
仞鑿石為路路絶處懸梯以躋約百丈得巖穴亦可容
五十户
棣花山在商州東七十里通志以地多棣花而名有東
暘洞相近又有羅漢洞丹崖壁立高數十丈下臨丹水
又有老君峪俗傳為老子騎青牛過此有路通雒南
商山在商州東八十里戰國䇿蘓秦說韓宣惠王曰西
有商坂之塞史記正義商坂即商山在商洛縣南一里
帝王世紀南山曰商山又名地胏山亦名楚山雲笈七
籖一名商谷山四皓仙人隠處名山記一名商洛山後
人名四皓隠處為智亭山通鑑地理通釋七盤十二䋫
即商山嶺也雍勝略商山形如商字湯以為國號郡以
為名州志自乳水之南皆曰楚山自劉峪口以下丹水
之南山亦皆曰楚山(唐温庭筠商山早行詩晨起動征/鐸客行悲故鄉雞聲茅店月人跡)
(板橋霜槲葉落山路枳花明驛牆因思杜陵夢鳬雁滿/廻塘王貞白商山詩商山名利路夜亦有人行四皓卧)
(雲處千秋叠蘚生晝燒籠澗黒殘雪/隔林明我待酬恩了來聽水石聲)
雞冠山在商州東百里通志峰巒攢簇為龍駒寨主山
山有紫陽洞真人張伯端修煉處
伯牙山在商州東百里通志聳拔紆折俗呼為白鵶山
相傳有樵子刈薪其上隠隠聞琴絲聲尋之不得明末
有好事者陟山巔得斷碣於敗葉中鐫伯牙二字大如
斗意伯牙昔常遊此而後人因以名其山歟
資峪嶺在商州東一百十五里左傳哀公四年楚人臨
上洛左師軍於菟和杜注山在上洛縣東後漢郡國志
上洛縣有菟和山水經注丹水自蒼野東歴菟和山州
志資峪嶺即菟和山或曰資峪菟和之南嶺也
武關山在商州東百八十里通志即少習山左傳楚左
司馬使謂陰地大夫士蔑曰晉楚之盟好惡同之不然
將通於少習以聽命杜注少習商縣武關也(謹按商縣/故城在州)
(東/)州志山道險阨北接高山南臨絶壑為自楚入秦要
隘
東巖山在商州東北三里通志有大小趙峪循峪而入
有山曰東巖以對仙娥溪北之西巖而名有水曰東溪
相傳為唐李白僑寓處
囷石山在商州東北十五里通志盤曲如囷巖阿深邃
為昔人隠逸之地
石龍洞在商州東北四十里通志由十九河溯流而上
有山嵯峨下嵌一洞方廣約五六丈中有石龍十數鱗
角爪牙宛出人工有伏而寢者偃而舒者俯而飲者仰
而吸者門者舞者蟠曲似蟄者獨一龍昂首欲飛口中
有液滴成小湫每禱雨以瓶承頷下但得一滴瓶即滿
行不數里輒大雷雨否則終日不獲一滴盖視人意之
䖍否也(己上/商州)
對峰在鎮安縣北六十里通志兩峰聳峙下有洞相傳
明代中葉吼聲三日忽劃為兩中有神水祈雨輒應
天書山在鎮安縣北八十里通志宋真宗時知永興軍
冦準得天書於乾祐山中即此
旬山在鎮安縣西北水經注旬水出旬山
聖燈崖在鎮安縣西三十里通志在雲盖寺側相傳每
良夜輒見一燈出崖畔俄散為七八既復合為一又縣
西三十五里有白侍郎洞相傳白居易賈島遊此
北陽山在鎮安縣東南百五十里通志内有石洞與楚
之上津接界又相近有南陽山相傳漢張良寓此中有
子房洞
石壁嶺在鎮安縣東北五里通志形勢峭立下有魚洞
通乾祐河其深莫測洞口流泉噴薄每歲霜降游魚泝
流入洞榖雨後水發魚逐隊出居人截洞口得之其味
頗佳擬諸丙穴云(己上/鎮安)
冢嶺山在雒南縣西北八十五里通志亦名秦嶺山縣
志秦嶺在縣北横亘三百里自嶢山入縣界則名秦嶺
陰即太華稍東即潼關重峰叠嶂自縣西抵北而東為
洛水發源處即冢嶺山矣
燕子山在雒南縣西北通志縣址枕其上山勢壁立環
繞而西與梁原山岡隴相接即梁原之首也又梁原山
在縣城西諸山多怪石不堪耕治獨此山可田
書堂山在雒南縣北二十里一統志邑之主峰俯視羣
山環向若揖山後有二洞昔有逐鹿者至此聞其中有
書聲故名通志相傳張良從赤松子隠於此
黄龍山在雒南縣北九十里一統志山頂有礦洞明嘉
靖八年填塞洞口多五色石中有路通華州太平寰宇
記大谷龍龕山在縣東北八十里北接秦嶺多出麩金
疑即此
陽虚山在雒南縣西北百里雍勝略古云蒼頡造書於
此山海經陽虚之山臨於元扈之水水經注河圖玉版
曰蒼頡為帝南廵登陽虚之山臨於元扈洛汭之水靈
龜負書丹甲青文以授之隋書地理志洛南縣有陽靈
山(謹按陽靈即/陽虚之訛)通志山前有黒潭潭上有古字不可辨
縣志陽虚山在洛水北
元扈山在雒南縣西北百里山海經鹿蹄之山至於元
扈之山凡九山水經注元扈通於讙舉為九山之次故
山海經曰此二山者洛間也黄帝錄帝在元扈閣上與
大司馬容光左右輔周昌等百二十人臨之鳯銜圖至
帝前黄玉為匣路史元扈者石室也臨洛水今商之上
洛南有元扈山縣志山在洛水南與陽虚對峙
藥子嶺在雒南縣西南二十里通志與商州分界舊傳
唐真人韋善俊種藥於此
龍山在雒南縣南十里通志山之東有希夷洞亦名藏
修洞相傳為宋陳摶隠處有石牀石枕遺跡
中幹山在雒南縣南五十里通志由冢嶺發脉蜿蜒南
繞盡縣之境高與秦嶺埒俗名為莽嶺
三要山在雒南縣東南六十里通志南出青草河可通
武關東出即盧氏之孔道北望閿鄉靈寶皆有㨗徑因
名三要水經注要水出三要山
王喬山在雒南縣東南百里通志相傳仙人王子喬隠
於此
熊耳山在雒南縣東南百二十里書禹貢導洛自熊耳
漢書地理志上雒縣有熊耳山水經注洛水又東逕熊
耳山北通志山在縣東商虢分壤之處洛水至此始大
故禹導洛始此
　(臣/)謹按熊耳山有四一在河南宜陽縣水經注洛水
　東北過宜陽縣南水北有熊耳山雙巒競舉狀同熊
　耳昔光武破赤眉積甲仗與熊耳齊是也一在河南
　陜州唐書地理志虢州湖城縣有熊耳山今在陜州
　東百五十里達磨葬處是也一在商州括地志熊耳
　山在上洛縣西四十里商州志丹水經此謂之麻澗
　是也一在雒南縣與盧氏縣接境水經注洛水自熊
　耳山北又東逕盧氏縣南又漢書地理志盧氏縣熊
　耳山是也四山惟在雒南者乃禹貢導洛之熊耳然
　前人傳記岐誤頗多孔安國書傳謂在宜陽之西既
　未恊洛水導源之義而胡渭禹貢錐指亦以在商州
　者當之然州西熊耳乃丹水所歴而非洛水所經與
　禹貢寔不相涉惟洛南亦即漢上洛縣境且準其地
　望與漢志熊耳山在東北之文適合洛水至是始大
　其為禹施功之處無疑又按一統志以禹貢熊耳山
　載之盧氏縣今從陜西通志并列入雒南
茶臼山在雒南縣東三十里通志一名茶山山巔石齶
齒齒有臼二三可受水數升口圓底剡受杵處光潔澤
滑相傳仙人搗茶處
大聖山在雒南縣東八十里通志山上有龍王廟廟前
有聖水泉懸崖飛瀑旱禱輒應又謂之靈峪泉其水入
洛故洛水經此謂之靈峪河縣志洛水經其下相傳古
神龜負圖授禹於此
玉虚洞在雒南縣東北三十里一統志深五里許可容
千餘人中多石乳奇狀百端有水積為池池中石皆成
蓮花形(已上/雒南)
蓮花山在山陽縣北五里通志縣之主山形如蓮瓣蜿
蜒起伏而西昻一首曰蒼龍山又曰豐山
龍首山在山陽縣東南通志脉自翠屏山來望之如龍
首山下有泉入豐河又翠屏山在縣南三里勢如屏列
山北有湘子洞内有石竇四時不涸
仙人龕在山陽縣西北五里通志宋邵雍僑寓旬月龕
有勒石
三鳯山在山陽縣西百三十里縣志中有七十二洞又
有仙人崖蒼壁數百仞壁間曾有人錘鑿樵者見之呼
曰爾仙人耶其人即化為石
大山在山陽縣西南九十里通志峰巒高聳甲於諸山
其西有惠家洞前後有門門高五丈寛十餘丈可容三
四十家東有楊仙洞一名楊善洞昔人避冦處
七里硤在山陽縣西南百餘里通志東西兩山壁立相
向如揖不合者僅尺餘仰望青天如一綫非亭午不見
日其中一溪南㵼水聲如雷
天柱山在山陽縣東南八十里隋書上津縣有天柱山
(謹按上津縣今/屬湖北鄖西界)太平寰宇記一名牛山在上津縣北五
十里段成式名山記上津天柱山絶巖壁立秀出衆嶺
有穴名遊仙洞洞口有竹數莖寒風凛然人不敢入西
安府志一名天竺山唐羅公遠宋邵雍皆隠於此(已上/山陽)
龍山在商南縣東北一里通志蜿蜒高聳狀如龍盤與
虎山對峙虎山在縣西一里蹲踞如虎
青山在商南縣東南四十里通志道通荆襄又筆峰山
在青山之右壁立萬仞形銳如筆發脉於用山叠嶂層
巒望之甚秀
用山在商南縣東北四十里通志發脉終南旁連秦嶺
雙峰峻聳漢用里先生隠處(己上/商南)
　　大川
商州牧䕶關水在州西百二十里州志源出秦嶺西流
入藍田界即霸水上源
金井水在商州西南通志即甲水源出秦嶺流入鎮安
界漢書地理志上洛縣甲水出秦嶺山東南至錫入沔
過郡三行五百七十里(謹按錫縣今/屬白河界)水經注甲水出秦
嶺東南流逕金井城
色河在商州西南五十里通志源出安武山名安武水
又名關柎色河南流入山陽界水經注水出上洛陽亭
縣北青泥西山南流逕陽亭聚西俗謂之平陽水南合
豐鄉川水又南入上津注甲水(謹按安武山即青泥西/山陽亭廢縣在山陽縣)
(西/北)
丹水在商州南一里通志源出州西北秦嶺東南入商
南界水經注丹水出上洛縣冢嶺山東南流與清池水
合又東南過其縣南楚水注之又東歴菟和山又東南
過商縣南又東南歴少習出武關又東南流入臼口歴
其戍下又東南淅水注之唐書崔湜傳湜建言山南可
引丹水通漕至商州自商鑱山出石門北抵藍田可通
輓道州志丹水出秦嶺之息邪澗亦曰州河又東南流
三十里逕大商原曰大商原河又東南三十里逕麻澗
曰麻澗河在熊耳峰下山澗環抱厥地宜麻又東南十
里逕仙娥峰曰仙娥涇一名西巖涇水南有桃花涇唐
李白白居易曾泛舟賦詩於此又東南逕州東四十里
至白楊店曰白楊河又東十里曰洛源河又東十里曰
高橋河又東十里曰棣花河凡二百七十里入商南界
又有月兒潭在州東百十五里崔湜謂可通輓輸即此
水中舊有巨石難通舟楫名月兒灘明萬厯中丹水暴
漲沙壅灘平水道便之(宋王禹偁别丹水詩曾經爛漫/濯吾纓忍别潺湲月夜聲便入)
(紅塵染詩意吟/魂猶合數年清)
水道河在商州西二十里通志即清池水水經注東北
出清池山西南流入丹水州志州北荆水有二源南流
合為一東南逕州西北之上板橋與泉水合謂之水道
河泉水在州北七十里源出泉村聚其水逕聚北馬角
輞峪至上板橋合荆水
乳水在商州南五里通志即楚水又名南秦川秦一作
靜水經注楚水出上洛縣西南楚山其水兩源合舍於
四皓廟東又東逕高車嶺南翼帯衆流北轉入丹水魏
書地形志上洛縣有南秦水王禹偁集南靜川在商州
之南二三里平如掌居人百餘家秋來一川紅葉又有
小桃細竹夾水而生州志楚水源出秦望山其色如乳
自黄龍廟口至土門其渡凡七名七渡河又東經南秦
嶺下名南秦川又東北至三台山東入於丹水又有楚
水在州南五里源出楚山北流入乳水盖楚水别源也
水經注楚水有二源此其東源也(宋王禹偁春遊南靜/川詩南過高車嶺川)
(原似掌平峯巒聞畫障畎畝列棋枰帝女柔桑綠王孫/野草生提壺催我醉戴勝勸人耕商嶺堪攜履丹河可)
(濯纓葢圓松影密鞭亂竹根獰勃勃畬田氣磷磷水磑/聲野桃誰是主山鳥不知名欲舞寜無蝶思歌亦有鶯)
(官閒春日永/擔酒此中行)
大峪河在商州東九里通志即商洛川在商洛鎮南北
流入丹水太平寰宇記商洛川在商洛縣東南八里
龍駒寨河在商州東百里通志一名背峪河南流入丹
水襄漢舟楫皆集於此其南為百頃潭
武關河在商州東百八十里通志東流至商南畢家灣
入丹水
鹿池在商州東百十八里通志去月兒潭三里傳有白
鹿飲此水見人化去
花園泉在商州城内西南隅通志郡人治以為園種蓮
養魚遊釣其中又鑿渠由東而南出水門入州河又五
龍泉在西關龍王廟前泉水迸湧其味清甘或以為與
江南惠泉相似又以禱雨有應立碑號甘雨泉
泉山泉在商州西北泉村集通志泉山有泉二十餘處
最佳者三一在上寺西麓一在玉皇廟後一在冦家村
此泉尤奇石上一竇天成可容三四斗其水常滿既供
取汲餘猶㵼注大河且味甘美權之重於他水泉村之
得名以此
丹水渠通志丹水經流州境二百里兩岸隨地皆可開
渠但水性泛漲毎歲旋衝旋築約灌田千餘畝(己上/商州)
遲河在鎮安縣西南百八十里通志一名東池河即直水
下流入石泉界(詳見/石泉)
洵河在鎮安縣西南七十里通志自長安界入境又流
入洵陽界隋書地理志豐陽縣有洵水(謹按縣在隋/屬豐陽地)長
安志洵河在乾佑縣西南百里出萬年長安兩縣界秦
嶺下東南流入洵陽縣(謹按萬年縣/今屬咸寜)縣志源出長安縣
界至盧家寺入縣境流至洵陽之兩河關與乾祐河合
(互見洵/陽縣)
乾祐河在鎮安縣東三里通志即柞水一作泎以舊縣
名水經注柞水西出柞溪南流逕重崖堡西長安志泎
水在乾祐縣東五里出萬年縣界秦嶺下流入洵陽又
藴水在乾祐縣西南七里出考山下流入泎河縣志乾
祐河源出咸寜界秦嶺至舊縣關入縣境至洵陽之兩
河關合洵水又有温水河在縣西北九十里即薀水也
東南流入乾祐河
鎮安河在鎮安縣城南通志俗名縣河源出西王峪逕
雲盖寺名雲葢川東南流入乾祐河
金井河在鎮安縣東北一百十里通志自商州流入縣
境又東南入山陽界水經注甲水流歴金井城南又東
南經上庸郡北與關柎水合隋書地理志豐陽縣有甲
水縣志亦名合河一名安樂川源出咸寜豐家河至孟
李寨入縣境經柴家寨至山陽與葛河合
花水河在鎮安縣東南九十里通志有石磴數十級水
激浪湧如花東流注於山陽之合河(己工/鎮安)
洛水在雒南縣北五里通志源出秦嶺東流逕熊耳山
入河南盧氏縣界書禹貢導洛自熊耳山海經讙舉之
山洛水出焉而流注於元扈之水漢書地理志禹貢雒
水出冢嶺山東北至鞏入河過郡二行千七十里水經
注洛水出上洛縣讙舉山東與丹水合又東尸水注之
又東得乳水又東㑹龍餘之水又東至陽虚山合元扈
之水又東歴清池山傍合武里水又東門水出焉又東
要水入焉又東與獲水合(謹按門水及/獲水今無考)又東逕熊耳山
東北過盧氏縣南太平寰宇記洛水在縣北一里縣志
洛河源出洛水泉在縣西一百里秦嶺下東注彎環百
折盡邑境之東西盖州境之山皆起於秦嶺及中幹山
而兩山之水皆起於洛河縣册洛河出洛水泉屬渭南
境流五里入縣界又東南受元扈石門諸水流三百二
十里出境(謹按今亦謂之南雒水以别於源出慶陽白/於山之洛水洛字作雒魚豢典略云漢火行)
(忌水故去/水加佳)
地畫岔水在雒南縣西北百餘里通志源出渭南界合
於洛又有階峪川源出金堆城逕蔣家溝入洛又有構
峪川南流至保安村入洛山海經竹山之陽丹水出焉
東南流注於洛水經注丹水出西北竹山注於洛又尸
水北出發尸山乳水北出良餘山皆南流入洛又龍餘
水出蠱尾之山東流入洛
　(臣/)謹按水經注此條在洛水篇别是一丹水非商州
　至淅入鈞之丹水而地畫岔諸水疑即此丹水及尸
　乳龍餘諸水矣詳閱桑酈經注兩丹水源流迥别本
　自分明惟商州丹水出秦嶺昌黎祠下之第九山息
　邪澗舊志亦稱竹山而兩丹水之源遂混又雒南丹
　水所出之竹山今亦僅存名目未能指實雍勝略謂
　在商州西北二百里準其地望當在華州渭南商州
　雒南四州縣之交而渭南有山名箭峪其陰為大赤
　水所出考太平寰宇記竹水南出竹山亦曰大赤水
　又名箭谷水然則竹山即箭谷無疑丹水乃出其陽
　耳通志亦疑為箭谷而未有明證今詳著之
黒潭水在雒南縣西八十里山海經陽虚之山臨於元
扈之水是謂洛汭水經注元扈之水出於元扈之山盖
山水兼受其目縣志元扈水出元扈山之陰今名黒潭
子東北流入洛其入洛處當陽虚山南
石門川在雒南縣北十八里通志即魚難水太平寰宇
記魚難山有撲水崖高五十丈魚不能過故又曰魚難
水經石門入洛西安府志石門川源出黄龍山合麻坪
川水南注於洛縣志石門在縣北十里石門麻坪二水
㑹流處石山突起中闢一門高廣各五六丈二水合流
其中亦號為龍門
縣河在雒南縣南二百步通志即武里水水經注洛水
東歴清池山旁合武里水其水南出武里山東北流注
於洛太平寰宇記里清川謂之清池川盖以水在清池
山旁名也(謹按此清池川入洛非/商州入丹水之清池水)
故縣川在雒南縣東南四十里通志即要水水經注要
水南出三要山東北逕拒陽城西而東北流入於洛(謹/按)
(拒陽故城/在縣東南)縣志源出三要山源逺水濶東流而北折經
故縣治因名又北逕縣東南五十里之頁山下繞迴西
入於洛(已上/雒南)
金井河在山陽縣西南七十里通志自鎮安界流入又
東南入湖廣鄖西界漢書地理志上洛甲水東南至錫
入沔(謹按上洛今屬商州錫/縣今屬鄖西白河界)水經注甲水自逕金井城
南又東逕上庸郡北與關柎水合又東南逕魏興郡之
洵陽南又東右入漢水(謹按魏上庸郡治/豐陽屬今縣境)隋書地理志
豐陽縣有甲水(謹按豐陽故/城在縣南)通志甲河以甲於諸水而
名舊云夾河非是西安府志金井河一名金津河商州
志一名合河以衆水所㑹而名又東南流逕縣南百二
十里南入湖廣舊上津縣境凡三百八十里至甲河關
入漢縣志自鎮安柴家莊東來合花水諸河至董家溝
合於豐水又花水河在縣西南百里自鎮安境白石崖
東來流入合河
色河在山陽縣西三十里通志自商州來南流與豐水
合水經注關柎水自青泥西山南經陽亭聚西俗謂之
平陽水南合豐鄉川水又南入上津注甲水(謹按陽亭/聚在今縣)
(北今二水相合在縣境則/合處亦舊屬上津地也)縣志關柎色河其上源曰安
武水又名下關坊河西流至石碥合於豐河
縣河在山陽縣南通志即豐陽川一名豐鄉川又名豐
河水經注豐陽川水出豐鄉東山西南流經豐鄉故城
南又西合關柎水縣志縣河發源於縣東二十里圈嶺
西流逕縣城南又西流合色河折而南入合河又南至
甲河關入漢
丹水在山陽縣東百五十里與商南接界通志一名兩
河自州東入縣境至竹林關與銀花水合又銀花河在
縣東八十里源出圈嶺(己上/山陽)
丹水在商南縣西四十里商州志即今之兩河水自州
境來逕縣西南一百里曰上兩河合銀花河水又東復
逕縣南四十里曰下兩河與沐河商河合又東南入淅
川界又沐河一名縣河在縣東門外發源盧氏縣之界
嶺南流入縣境西南入兩河又商河在縣西南八十里
東流入兩河
清油河在商南縣西三十里通志源出雒南花障坪自
西北入境納武關以東之水南流逕縣西而入丹水
花字潭在商南縣西南百三十里縣志有三潭相連俱
在石上每潭周十餘丈兩旁懸崖下瞰形勢甚險亦名
風雨雷潭俗傳至其地者不敬則雷聲隠隠潭水隨溢
(己上/商南)
　　古蹟(第宅/)
商州唐洛源監一統志在商州東五十里孝野崖唐書
地理志商州有洛源監錢官
迎翠樓一統志在商州東商洛故城内唐時建
宋阜民監一統志在雒南縣東南四十里宋史食貨志
仁宗採雒南紅崖山虢州青水冶青銅置阜民朱陽二
監元豐九域志上洛縣有阜民錢監又有龍渦鎮北二
銀塲按朱陽監在河南陜州
西暉亭商州志在州西十里宋團練副使王禹偁建禹
偁詩有西暉亭下峰巒碧南靜川中朩葉紅之句遺址
猶存
卧牛臺商州志在州西北鳯凰原上邵雍寓商州時州
守延賞牡丹時章惇為商洛令議論縱横不知敬雍雍
言見蓓蕾而知花之高下者知花之次也見根蘖而知
花之高下者知花之上也如公所言知花之次耳因陳
天人理數之學惇始愧服
　　古蹟(祠宇/)
上古蒼頡廟一統志在商州城北商山書院後
唐虞契廟一統志在商州東九十里
漢四皓廟一統志在商州西金雞原一在州東商洛鎮
後魏雙烈祠商州志在州治西祀北魏孝武時洛州刺
史郭琰泉仚
唐裴晉公祠一統志在商州東八里祀裴度
韓文公祠一統志在商州西秦嶺上祀韓愈
大雲寺一統志在商州治西唐建舊名西巖院元至正
中更名
西巖寺一統志在商州西八里仙娥峰麓唐建
雲盖寺一統志在鎮安縣西北四十里雲盖嶺唐建殿
宇宏麗遺址猶存明正統中重修
黄龍寺一統志在雒南縣西四十五里相傳唐黄龍禪
師駐錫處
明原尚書祠一統志在商南縣西祀原傑
　　古蹟(郊邑/)
周蒼野聚一統志在州東南左傳楚師軍於蒼野杜注
蒼野在上洛縣水經注丹水自蒼野東歴菟和山按蒼
野在菟和山西舊志謂在州南一百六十里誤
武關通志在商州東一百八十五里左傳楚司馬昄使
謂晉陰地大夫曰將通於少習以聽命杜注少習秦商
縣武關也戰國䇿蘓秦說楚威王曰秦一軍出武關一
軍下黔中則鄢郢動矣漢書高帝紀沛公攻武關應劭
曰武關秦南關也通南陽郡京相璠曰武關楚通上雒
扼道也水經注丹水歴少習出武關洛書甄曜度武關
山為地門上應天齊星柳宗元館驛使記自霸而南至
於藍田其驛六其蔽曰商州其關曰武關州志在州東
武關山下當官道設關北接高山南臨絶澗去河南内
鄉縣一百七十里明洪武中以兵守之後設廵檢司今
廢(唐李涉再宿武關詩遠别秦城萬里遊亂山高下出/商州關門不鎻寒溪水一夜潺湲送客愁宋胡宿過)
(武關詩津亭歌闋戒棠舟五兩風來不暫留西北浮雲/連魏闕東南初日滿秦樓層城渺渺人傷别芳草萋萋)
(客倦遊平樂舊歡収不/得更凴飛夢到瀛洲)
漢王陵故城一統志在州南水經注丹水逕一故城南
名曰三户城昔漢祖入關王陵起兵丹水以歸漢祖此
城疑陵所築也括地志王陵故城在上洛縣南三十一
里州志今縣西南四十里軍嶺下地名秦王城或謂即
王陵之譌
漢王城一統志在商南縣東十里俗傳光武屯軍於此
四皓墓通志在商州西三里有四塚塚前有廟廟中有
古今碑刻又商洛舊縣西亦有四皓塚(謹按十六國春/秋前涼張重華)
(云長安有四皓墓考文章緣起云惠帝為之立碑商山/則葬長安之說誤也但今商州四皓墓有二一在州西)
(三里一在州東八十里商州鎮西未知孰是唐李白過/四皓墓詩我行至商洛幽獨訪神仙園綺復安在雲蘿)
(尚宛然荒凉千古跡蕪沒四墳連伊昔鍊金鼎何年閉/玉泉隴寒惟有月松古漸無烟木魅風號去山精雨嘯)
(旋紫芝高咏罷青史舊名傳/今日併如此哀哉信可憐)
唐偏路隘通志在商州西北十里唐書地理志貞元七
年商州刺史李西華自藍田至内鄉開新道七百餘里
迴山取途人不病涉謂之偏路輿程記自武關西北行
四百餘里至藍田縣皆行山中即所謂偏路也至藍田
始出險就平州志又自說法洞至石佛灣明嘉靖萬厯
間商洛道郗元洪知州王邦俊相繼修葺鑿壁架梁砌
石連棧至今利賴(唐李商隠商于新開路詩六百商于/路崎嶇古共聞蜂房春欲暮虎穽日)
(初曛路向泉間辨人從樹杪分更誰開㨗徑速擬上青/雲又商于詩商于朝雨霽歸路有秋光背塢猿収果投)
(巖麝退香建瓴真得勢横㦸豈能當割地張儀詐謀身/綺季長清渠川外月黄葉廟前霜今日看雲意依依入)
(帝/鄉)
板橋通志在商州北四十里跨荆水上温庭筠詩人跡
板橋霜即此
韋善俊墓通志在雒南縣西南二十里藥子嶺
宋乾祐關縣志今名舊縣關宋置在鎮安縣北九十五
里又青鳯關俗名青銅關在縣南七十五里接洵陽縣
界輿地紀勝云洵陽縣有青鳯關即此關也西安府志
謂之青風關
金商洛鎮通志在商州東八十五里金史地理志商洛
縣貞元二年廢為鎮(謹按即隋/故商洛縣)
黄川鎮通志在商州西七十里金史地理志商州舊有
黄川鎮
明牧䕶關一統志在商州西一百二十里與西安府藍
田縣接界或譌為糢糊關又譌為莫䕶關有南北二關
明設秦嶺廵司於此今廢
龍駒寨一統志在州東一百里有東西二寨據雞冠山
俗傳項羽烏騅産此故名其地水趨襄漢陸入關輔南
　北輻輳一巨鎮也
　盧靈關一統志在洛南縣東北一百十五里路通河南
　盧氏靈寶二縣關之西有黄龕舊傳河中有金關之東
　有石室宏敞名五仙窑
　三要鎮一統志在雒南縣東南九十里三要山下明成
　化七年置廵司於此
　竹林關一統志在山陽縣東一百三十里臨丹水自此
　登舟經浙川榖城至小江口入漢為下襄陽水路明成
　化十三年置廵司今裁
　豐陽關一統志在山陽縣東南一百二十里即故漫川
　縣明洪武初置廵司於豐陽鎮成化十三年移駐於此
　仍名豐陽廵司今裁通志晉永和九年秦苻雄遣苻菁
　略上洛立荆州於豐陽川即今豐陽關
　永安寨一統志在商南縣西十里
本朝康熙初縣嘗僑置於此
　　關中勝蹟圖志巻二十五
欽定四庫全書
　闗中勝蹟圖志卷二十六
　　　　　　　　　　　陜西廵撫(臣/)畢沅撰
　　地理
乾州釋名雍大記在長安西北隅故云沿革一統志治
在省城西北百六十里禹貢雍州之域秦置好畤縣漢
屬右扶風後漢因之後魏為扶風郡治又析置漠西縣
屬武功郡後周廢扶風郡省好畤入漠西隋開皇十七
年置上宜縣十八年改漠西曰好畤大業三年又省好
畤入上宜屬京兆郡唐武德二年復置好畤縣屬雍州
三年改屬稷州貞觀元年還屬雍州八年省上宜入岐
陽縣二十一年廢好畤又分岐陽置上宜縣尋改曰好
畤文明元年又分醴泉好畤二縣地置奉天縣天授二
年二縣并屬稷州大足元年還屬雍州乾寧初於奉天
縣置乾州以好畤縣屬焉五代因之宋熈寧五年州廢
以奉天縣屬京兆好畤縣屬鳳翔府政和七年復於奉
　天縣置醴州八年割州屬環慶路金天德三年復改州
　曰乾州屬京兆府路元至元初并奉天縣入州五年又
　并好畤縣入州屬奉元路明屬西安府
本朝雍正三年直𨽻陜西布政使司領縣二曰武功永夀
　州城通志唐建中元年徳宗用桑道茂言詔京兆尹嚴
　郢城之子城周五里羅城周十里有竒髙二丈二尺後
　子城圮今城即羅城也門六
　武功縣釋名元和郡縣志縣境有武功山斜谷水亦曰
　武功水縣以山水立名沿革一統志在乾州南六十里
　古邰國漢置斄美陽二縣屬右扶風後漢初廢斄縣永
　平八年置武功縣晉以武功屬始平郡後魏太平真君
　七年省入盩厔縣太和十一年于美陽縣置武功郡後
　周建德三年郡廢改美陽置武功縣屬扶風郡隋屬京
　兆郡唐武德三年于縣置稷州大足元年州廢縣屬雍
　州乾寧二年分屬乾州後唐同光中屬鳳翔府長興初
　又屬京兆府宋政和八年改屬醴州金天德三年屬乾
　州大定二十九年改曰武亭元復曰武功明不改
本朝因之　縣城通志唐貞元十五年建依雍原之麓宋
　修元末張良弼李思齊增築又循雍原列十二城以守
　明洪武九年增築之周三里有竒土築門四
　永夀縣釋名通志後周于永夀原西置永夀縣縣因原
　而名也沿革一統志在乾州北九十里漢漆縣地後魏
　白土縣地西魏大統十四年置廣夀縣後周大象元年
　改曰永夀隋開皇三年省入新平縣唐武德二年復置
　屬邠州五代因之宋乾德二年改屬乾州熈寧五年仍
　屬邠州政和八年屬醴州金又屬邠州元至元五年還
　屬乾州明不改
本朝因之　縣城通志元至正四年建于麻亭鎮明末被
　冦圮因結寨于虎頭山居之
本朝順治丁酉築寨下南闗康熈八年剏建新城西南依
　舊寨四方崒嵂中央坦夷額曰金盤城周三里髙二丈
　八尺土築門二
　　名山
乾州梁山通志在乾州北十里孟子太王居邠踰梁山
史記秦始皇本紀始皇三十五年幸梁山宫注引師古
曰梁山在岐山東九嵕山西元和郡縣志梁山髙宗乾
陵所在乾州志山髙三百七十四丈周九里廣二里正
南兩峯並峙直北一峯最髙東與醴泉之九嵕比峻南
對太白終南相近有玉洞
石門山通志在乾州西北十里許其下有響石潭一名幕
谷一名漠谷上有甘澤廟廟北崖髙數丈水落勢如瀑布
明月山通志在乾州西與扶風縣分界長安志嶺上有
婁敬廟
丹崖乾州志在州東三十五里唐有竇氏二女於此投
崖至今卉草拳曲土石皆赤
豹谷通志在乾州東北十里有唐僖宗靖陵
五峯山乾州志在州東北五十里東與梁山相映五峰
並峙多産藥物上有靈湫禱雨多應(巳上/乾州)
東原西原通志西原在武功縣西即縣城所附者東原
在縣東長安志亦謂之上武亭川原上武亭川東原至
興平西界二十五里上武亭川西原至扶風東界十一
里武功縣志西原一名雍原即古周原也或曰通東西
原皆謂之雍原又有鳳岡即雍原北岡也
南原元和郡縣志在武功縣西南二十里髙五十丈西
入扶風界武功縣志一名三畤原自西而東盡於漆水
之西滸北臨湋南距渭在縣境者十餘里(已上/武功)
武陵山通志在永夀縣城外西南一名翠屛山
甘泉山元和郡縣志在縣北二十五里一名髙泉山太
平寰宇記漠谷水源出此一名麻亭嶺
五峰山永夀縣志在縣東南八十里南界乾州東界醴
泉發脉於縣北十里之分水嶺連延七十里陡起五峯
為九嵕山之祖脉山有寺内有寳泉旱禱則應一名温
修山一名温秀山一名三陽山(已上/永夀)
　　大川(附水/利)
乾州武亭河在乾州西四十里自麟遊界來又南流入
武功界一名武水一名杜水一名好畤水即中亭川之
上流水經注之大横水也
漠谷水(漠一/作莫)通志在乾州西自永夀縣麻亭嶺流入合
錦川水又南入武功縣界一名莢水水經注莢水出好
畤縣梁山大嶺泉南逕梁山宫西太平寰宇記莫谷水
本名安陽泉後魏於水西置縣因名莫西乾州志漠谷
水西南流逕乾州西北四十里地名龍塘口泉温可浴
又稱沐浴河又逕州西南三十里入武功界合渭亦謂
之夾道水
泔河通志在乾州東北十五里一名甘谷水太平寰宇
記水自永夀縣温宿嶺流至奉天縣界又入醴泉縣合
於涇乾州志甘谷神潭在州東二十里土人聽水聲以
占風雨如風即風如雨即雨(已上/乾州)
渭水通志在武功縣南三十五里自郿縣界來與盩厔
接界又東入興平界水經注渭水自武功縣合温泉水
又東逕斄縣故城南又東合雍水又東逕郿塢南(謹按漢/武功今)
(屬郿縣斄縣故/城在縣西南)武功縣志渭水由扶風入縣界至永安
鎮南屬盩厔北屬武功行五十餘里至薛固鎮入興平
界
雍水通志在武功縣西南十二里自扶風界流來又流
入興平界水經注雍水東逕美陽縣之中亭川與大横
水合又南逕美陽縣西又南流注於渭(謹按美陽縣/今屬扶風)太
平寰宇記雍水俗名白水亦曰圍川水一名湋水武功
縣志湋水自扶風東門外受鳳泉水又至縣南合漆水
南流入渭
武亭河通志在武功縣東門外自乾州界流入合雍水
水經注大横水自合鄉谷水又南莢水注之又南逕美
陽縣之中亭川注雍水謂之中亭川縣志漆水今譌為
武水俗呼好畤河自邠岐之間來入縣界行二十餘里
至縣東門受漠谷水合流八里許㑹湋水入渭
漠谷水通志在武功縣東北自乾州流來合武亭水水
經注莢水逕梁山宫西又南逕美陽縣之中亭川注雍
水武功縣志浴水即乾州西夾道水從邠西梁山來意
此或即沮水闗西人讀浴若于于沮固易譌(謹按漠谷/水入縣界)
(十五里入漆谷谷闗西人讀作峪此水一/名沐浴河亦漠谷之轉譌也  巳上武功)
漠谷水通志在永夀縣西北二里南流十八里入乾州
之夾道河
錦州河通志在永夀縣西南六十里一名沙凹河流五
十里入于乾州之龍塘合漠谷水川中石多錦文故名
泔河通志在永夀縣東一里一名東河自縣北十里之
分水嶺東南流九十里入乾州界
醴泉通志在永夀縣南三十五里彭村有土橋水過橋
南泄澗下久旱聞泉中吼聲則雨以穢物投之則水不
逾橋渗入土中待穢盡水乃復出人呼神泉
吕公泉通志在永夀縣北五里邑無甘泉宋吕大防為
令行近境得泉二欲𨗳之入城而地勢髙下不一乃用
考工置臬法凖之不旬日間䟽為渠又益民泉流入街
　市民便之元至大三年邑人白用至北郭五里許俯瞷
　流泉掘地得𨗳水瓦溝金舊制也續瓦引流直達城内
　縣志源出分水嶺有三泉滙為一亦謂之吕公惠民泉
　金太和中主簿邢珣元延祐中處士白用重修後漸湮
　廢
本朝康熈九年修後縣以地震瓦溝壓裂雍正十年又修
　治之(巳上/永夀)
　　　古蹟(宫闕/)
　乾州秦梁山宫通志在永夀縣南八十里史記秦始皇
　本紀始皇幸梁山宫三秦記梁山宫城皆文石名織錦
　城
　唐慶善宫雍録本名武功髙祖舊第也在武功縣渭水
　北太宗誕生于此貞觀六年改慶善宫㑹要貞觀六年
　太宗幸慶善宫宴從臣于渭濵上賦詩賞賜閭里有同
　漢宛沛焉起居郎吕才播于樂府被之管絃名曰功成
　慶善樂
　　古蹟(第宅/)
宋思政堂通志在乾州公署宋時本州刺史鄭彦文建
元歸來堂乾州志在乾州城内元楊奐佚老之所
　　古蹟(祠宇/)
漢太白祠武功縣志在縣西北一里漢永平八年建祠
于此旱禱神應明洪武丙辰重建
魏武陵寺永夀縣志在縣治西翠屏山内有塔後魏平
陽王熈建明碧峰禪師居此
唐興教寺乾州志在州南四十里田果村唐貞觀八年建
興國寺乾州志在州東南五十里唐貞觀八年建金
大定四年修
薛禄寺乾州志在州東南四十里薛禄鎮唐徳宗時建
明萬厯二年修
日照寺乾州志在州西六十里河斜村唐德宗時建
報本寺通志在武功西北一里本唐髙祖舊宅大中元
年建為寺依山立刹中有浮圖髙二十尋偉然一邑之
望明萬厯年修又恩義寺在建子溝亦唐髙祖故宅
宋唐太宗廟通志在武功縣城北宋元祐三年直龍圖
閣游師雄建崇寧元年趙茂曾碑記按唐紀太宗文皇
帝以隋開皇十二年戊午生於武功之别館有二龍戲
門外三日而去京兆武功之南有唐慶善宫今為慈德
寺乃其所也北曰報本寺神堯之舊宅焉先是縣圖
雖載厥事而祀秩無文龍圖閣游公率里人即報本北
隅經始廟貌左右壁間悉圖貞觀朝臣英姿凛然彷彿
見當時之盛縣志前殿為鴻禧觀祀老氏明嘉靖末重
修
明聖母姜嫄廟后稷廟在武功縣城内西山續文獻通
考明嘉靖十五年廵按御史周鈇言武功即堯封后稷
有邰之地與稷母姜嫄皆有専祀第未及祀典宜賜修
舉從之閻鐸后稷祠碑記祠舊在縣西南二里後徙縣
城之西坂上旁有古窰極深邃松檜交翠乾封三年復
建神堯别館周顯德中傾圮為僧據為寳意寺而祠泯
　矣明宏治辛亥重建祠復肖聖母姜嫄像于祠後通志
　按縣志后稷祠在城内西山上祠後作姜嫄祠皆明時
　改建與碑記同今姜嫄祠在山嶺最上又不知昉于何
　時也姜嫄祠制三楹前為后稷祠俱南向前後栢二十
　餘本歲時祭賽頗盛
本朝康熈四十年修
　蘇武廟武功縣志在縣西原大道旁明萬厯辛未建
　渾瑊祠通志在乾州治南門内明洪武二十七年乾州
　同知史孟通言唐忠臣渾瑊在德宗時涇原兵變保乗
　輿全城郭功載唐史今其祠廟在而祀事有闕甚非報
　功勸忠之意宜令有司春秋致祭詔從之
　竇女祠一統志在乾州城北四十里竇村唐書列傳竇
　伯女京兆奉天人永泰中遇賊行剽二女姊年十九妹
　年十六自匿山谷賊迹而得之將逼以私行臨大谷伯
　曰我豈受汚於賊乃自投下賊大駭俄而仲亦躍而墜
　京兆第五琦表其烈行詔旌門閭通志明宏治八年命
建新祠于東門外春秋享祀乾州志女死千有餘載其
撲墜之處卉草拳曲土石皆赤竒蹟常存近更移置新
祠于城東街豫備倉右
　　古蹟(郊邑/)
上古聖母姜嫄墓闗中陵墓志在武功縣南門外武功
古斄國也或云塟邠非是
漢蘇武墓通志在武功東三十里
　(臣/)謹按蘓武墓武功韓城兩地志乘皆載入元和郡
　縣志武墓在好畤縣東攷故好畤縣地無常所漢縣
　在奉天界今在乾州東七里晉縣在舊縣南二里唐
　縣在州西北六里後併入永夀以今地按之武墓當
　在武功縣東三十里守節鄉且蘓氏自漢及唐世居
　武功當從通志為允
唐奉天故城通志唐徳宗建中元年術士桑道茂言奉
天有天子氣宜高大其城池乃命京兆發丁夫數千推
六軍之士築奉天城名山記奉天城外象龜形内列六
街乾州志舊子城周五里羅城周十里後子城□坍今
乾州城即羅城舊址
薛仁貴采地乾州志在乾州東四十里今名薛祿鎮
雙烈村乾州志在乾州北門外唐竇氏烈女故居也即
今竇村北門有雙烈坊
雲橋乾州志在州南門外橋本朱泚築以攻城之具渾
瑊掘隧䧟賊之所今有橋存
髙宗乾陵通志在乾州西北五里梁山唐書武后本紀
文明元年庚寅葬天皇大帝於乾陵唐書地理志文明
元年析醴泉始平好畤武功邠州之永夀五縣地置奉
天縣奉乾陵中宗本紀神龍二年五月庚申𦵏則天大
聖皇后長安志乾陵周八十里有于闐國所進無字碑
文獻通考陪𦵏乾陵者章懐太子賢懿德太子重潤澤
王上金許王素節邠王守禮義陽新都永泰安興四公
主特進王及善劉審禮中書令薛元超豆盧欽望楊再
思劉仁軌左衛將軍李謹行左武衛將軍高侃
僖宗靖陵通志在乾州東北十五里唐書昭宗本紀文
德元年十月辛卯塟惠聖恭安孝皇帝于靖陵長安志
靖陵封内四十里與乾陵相接隔豹谷
狄仁傑墓闗中陵墓志在乾州北門外五里許當乾陵
東
蘇瓌墓通志在武功縣西南博村石墨鐫華許公瓌景
雲元年十一月塟于武功碑盧藏用撰序張說撰銘八
分書
蘇頲墓通志在武功縣西南十五里新寨南有神道碑
張說撰
宋游師雄墓通志在武功縣西八里石墨鐫華游師雄
墓志張舜民撰邵䶵正書
明康海墓通志在武功縣西門外
　
　
　關中勝蹟圖志巻二十六
欽定四庫全書
　關中勝蹟圖志巻二十七
　　　　　　　　　　　陜西廵撫(臣/)畢沅撰
　　地理
邠州釋名元和郡縣志豳公劉所居之地後魏置豳州
開元中以豳與幽字相涉改為邠字沿革一統志治在
省城西北三百二十里禹貢雍州之域漢置漆縣屬右
扶風後漢因之興平元年以縣置新平郡晉因之後魏
改置白土縣仍為新平郡治西魏置豳州隋開皇三年
郡廢四年改縣曰新平大業二年州廢縣屬北地郡義
寧二年復置新平郡唐武徳元年復曰豳州開元十三
年改豳曰邠天寳元年曰新平郡乾元元年復曰邠州
屬關内道置邠寧節度使(唐書方鎮表光啓元/年賜號静難軍節度)五代
因之宋亦曰邠州新平郡靜難軍節度屬永興路金屬
慶原路元曰邠州屬陜西行省眀省新平縣入州屬西
安府
本朝雍正三年直𨽻陕西布政使司領縣三曰三水淳
　化長武州城一統志元末築周九里有竒門四城南
　又有山城與州城相連周五里
　三水縣釋名通志後魏縣名漢有三水縣屬安定郡後
　魏重置於今邠州界沿漢舊名也元和郡縣志云以縣
　有羅川谷三泉並流故以為號沿革一統志治在州東
　北六十五里古豳國周為郇國漢置郇邑縣屬右扶風
　後漢因之晉曰邠邑屬新平郡後廢後魏改置三水縣
　仍屬新平郡西魏置恒州尋廢隋屬北地郡義寜二年
　屬新平郡唐屬邠州五代宋金因之元至元七年併入
　淳化縣眀成化十四年復置仍屬邠州
本朝因之　縣城通志西北枕山東南臨溪明初築周
　五里有竒門四
　淳化縣釋名通志宋太宗改元淳化立縣之始因以為
　名沿革一統志治在州東少南一百四十里漢置雲陽
　縣屬左馮翊後漢因之晉廢後魏以後為雲陽縣地(謹/按)
　(後魏太武別置雲/陽縣在嵳峩山前)宋淳化四年始分置淳化縣宣和元
　年改屬邠州金元明不改
本朝因之　縣城通志宋建明嘉靖中增築周四里有
　竒門三
　長武縣釋名縣志明萬厯中置長武縣取縣西長武故
　城為名(謹按魏書地形志隂槃縣有長/武城縣志在今縣西北三十里)沿革一統志治
　在州西北八十里漢北地郡鶉觚縣地後魏置東隂槃
　縣屬趙平郡西魏改曰宜祿後周省入鶉觚隋為新平
　縣地唐貞觀二年復置宜禄縣屬豳州五代宋金因之
　元廢入邠州明萬厯十一年始至長武縣屬邠州
本朝因之　縣城通志本唐宜祿縣城明萬厯中增築
　周三里門五
　　　名山
　邠州紫㣲山在州城内西南隅連跨外郭通志上有宋
　金時屯兵故砦雍大記山有后稷砦相傳内有宅宋楊
　延昭所居
豳山在邠州治南城垣所依方輿勝覽巖壑嶔﨑委曲
百折瀑布飛濺一名安定巖雍大記州依以為城陡峻
險固易守難攻州志一名鳳凰山俗以為周初鳯凰所
棲地左列夀山前依澗水亦謂之邠巖又夀山在城東
南山髙而頂平上有民居及茂林修竹之勝又五龍泉
在豳山之麓或以為即詩所云瞻彼溥原者元和郡縣
志云五龍原在新平縣南三里原側有五泉水因名(謹/按)
(新平故城即今治又按州東北三十里/又有豳谷雍大記云即公劉立國處)
明坦山在邠州西十里州志其麓有水簾洞深不可測
唐貞觀中鑿山為連珠小竅形肖飛閣每嵗元宵民率
張燈於此以祈年
陳陽原在邠州西南元和郡縣志後魏於陳陽原上置
白土縣(謹按白土故/城在州西南)太平寰宇記白土水流徑白土原
東陳陽原西(謹按此則陳陽原/西又有白土原也)
賀家谷在邠州西南州志為唐賀桂故宅
夏侯坡在邠州東五里又蒲津谷在州東七里州志相
傳宋潘邠老讀書處流泉如帶石洞尚存(巳上/邠州)
豳山在三水縣治南縣城踞其上通志一名翠屏山一
名掛榜山大雅所謂南岡者也又豳原在縣西十里括
地志史記云武王登豳之阜以望商邑盖登此也
白虎峪在三水縣西北十五里縣志茂草四圍長峪七
折唐鄭谷詩所云峪平白虎藏巖洞是也
馬嶺山在三水縣西北六十里太平寰宇記俗名箭嶺
抵慶州界馬嶺水所出
甘峪在三水縣南十里縣志路出長安為孔道南上五
坂通古公原
佛面坡在三水縣東南名山記黒石巖在縣東南五十里
石門山西其巖色黝緇似漆壁立萬仭(謹按黒石巖/當即佛面坡)
肖墖山在三水縣東七里通志形似浮圖窰峪義峪麻峪
皆在其下縣志峻聳干雲亦石闕之支也其相近有白
洞桃樹數百株春月紺紅如錦
石嘴山在三水縣東十五里縣志三面壁立惟一徑可
通亦名馬闕
堡嶺在三水縣東三十里縣志即漢之左谷嶺一支旁
出俗名龍嘴古柏成行絶頂有天池泉亦名龍泉兩崖
石壁數仭泉自嶺直下昔元人避兵據堡汲飲不絶者
賴此
中嶺在三水縣東三十里堡嶺之右通志中一作仲峭
壁三百尺下臨汃水髙下穴數十可容數百人相傳為
漢盧芳所鑿縣志巖數丈可避風雨又桑村洞在其左
相傳元御史僧格實哩所穿門依碧流崖懸翠靄今為
覽勝之地
石門山在三水縣東六十里史記秦獻公二十一年與
晉戰於石門王褒雲陽宫記東北有石門山岡巒糾紛
干霄秀出有石巖容數百人水經注五丈渠水出雲陽
縣石門山(謹按雲陽縣/今屬淳化)縣志石門山漢名石闕其北為
戴家山林木隂翳千巖環珙又其南為横天嶺峻矗切
雲(又見淳/化耀州)
觀音崖在三水縣東北二十五里通志藤蘿垂隂漣漪遶
徑中有靈湫深不可測旱禱輒應謂之觀音湫又崖之
右有趙家洞一名琅天洞深邃寛平内有石屋又流石
洞在趙家洞右谷中環遶如城而外復有兩巖對峙如門
兩女砦山在三水縣東北七十里縣志山勢髙聳南望
平衍其麓有兩塜相傳為秦扶蘇二女𦵏處(己上/三水)
嵯峨山在淳化縣東南五十里通志古名荆山漢書地
理志雲陽縣有荆山(謹按雲陽故/城在縣西北)元和郡縣志一名嶻
嶭山東西二十五里南北二十里山上有雲必雨常以
為候縣志五峯秀立土人亦呼為北五臺東南三原西
南涇陽接界(又見三原/涇陽二縣)
夀峯山在淳化縣北二里一統志俗呼為三楞山或謂
即甘泉賦所云椽巒也
石門山在淳化縣北六十里亦稱石門關與耀州三水
接界元和郡縣志峯巖相對望之如門
甘泉山在淳化縣西北五十里戰國策范雎説秦昭王
曰王國北有甘泉谷口之固史記封禪書黄帝接萬靈
明廷明廷甘泉也班固西都賦其隂則冠以九嵕陪以甘
泉注甘泉山名漢置宫於上以祈祀括地志甘泉山一
名石鼓原俗名磨石嶺在雲陽縣西九十里元和郡縣
志甘泉山周圍六十里通志嶺髙出他山距長安甚逺
而能望見長安城堞有通天臺雲雨皆在臺下山中宫
殿臺觀與建章相比
仲山在淳化縣南三十里又冶谷在縣東南四十里嵯
峨仲山之間
車箱坂在淳化縣東北二十五里通志亦名車盤嶺元
和郡縣志在雲陽縣西北三十八里縈紆曲折單軌纔
通上坂則平原宏敞樓觀相屬即趨甘泉宫道也
大唐山在淳化縣東北四十里通志唐時取茶於此與
耀州接界(己上/淳化)
淺水原在長武縣治西通志即鶉觚原又名集賢岡魏
書地形志鶉觚縣有鶉觚原(謹按鶉觚故/城在縣南)元和郡縣志
淺水原即今宜禄縣理所(謹按宜禄故/城即今治)唐書地理志宜
禄縣有淺水原縣志縣治北有集賢岡上有唐英公祠
迴谿巨壑盤旋險峻或稱四鰲山又謂之五鳳巢即淺
水原矣又縣北五里有淺水墩葢亦以原而名
黄萯原在長武縣北通志黄萯草名也原接平涼府涇州界
盤谷在長武縣西三十里通志三峯鼎峙二水交流邑
中之勝槩
龍纒峯在長武縣西南十五里縣志亦謂之蟹峰在前
川河中峯髙百餘丈頂僅二畆餘其形如蟹水流環遶
故亦謂之龍纒峯
畫閣山在長武縣南三十里通志山有畫閣寺為誌公
説法處旁有温泉冬月不凍(己上/長武)
　　大川
邠州涇水在州北二里自長武縣流入又東南入淳化
界元和郡縣志西北自宜祿界流入(謹按唐宜禄/縣今屬長武)金史
地理志新平有涇水
黑水河在邠州西四十里與長武接界其流入涇通志
即汭水汭一作芮一名宜禄川一名達溪川詩大雅芮
鞠之即漢書地理志芮水出汧縣西北東入涇(謹按汧/縣今屬)
(隴/州)州志汭水在邠州又東逕宜祿縣俗謂之宜祿川州
冊達溪川源出隴之五馬山逕靈臺縣為西川至邠州
入涇邠志云梁山黒水即此
水簾河在邠州西十里通志即漆水詩大雅民之初生
自土沮漆史記周本紀太王去邠渡漆沮踰梁山至岐
下元和郡縣志漆水在新平縣西九里北流注於涇今
麟遊縣亦有漆水與此異太平寰宇記按水經注云漆
水自宜祿界來又東過漆縣北(謹按今本水/經注無此文)以此騐之
即邠州所理是也今縣西九里有白土川東北流逕白
土川東北流逕白土原東陳陽原西或云即漢之漆水
但古今異名耳
　(臣/)謹按禹貢漆沮既從綿詩自土沮漆此漆水入涇
　樂史以邠州白土川當之考其地理頗合然以為漢
　地理志之漆則其水入渭與此不同辨見鳳翔府大
　川巻中
洪龍河在邠州城西通志源出州南孫村北流入涇或
以為即詩之過澗
南河在邠州城東通志源出州南張家堡北流入涇或
以為即詩之皇澗(謹按皇過二澗或又有以三水之/支唐梁渠二川當之與此不符)
三水河在邠州東北三十里通志即汃水西南流入涇
公主川在邠州東南唐姜慶尚新平公主賜第於此
西湖在邠州西北隅通志有范文正公眉夀堂故址
石龍渦在邠州西北十里都穆石龍渦記山中斗峻人
鮮能至間有至者言渦乃一大坎中刻石為龍形然不
知埋自何時延祐碑謂禱雨以器取水迎至城隍祠雷
即隱隱起座隅久之大雨霶霈(已上/邠州)
勅修川在三水縣東北三十里通志一名羅川金史地
理志三水縣有羅川水
支唐川在三水縣北二十里通志一名陵水自慶陽府
正定縣流入詩大雅夾其皇澗水經注云大陵水小陵
水出廵和南殊川西南逕寧陽城陵水即皇澗也縣志
在溥原之後澗大故稱皇俗謂之支唐川
梁渠川在三水縣西北十八里通志即過澗一名炭泉
詩大雅遡其過澗正義皇澗縱在兩旁夾之過澗横故
在北嚮之縣志炭泉澗起於溥原自北而西南過其境
謂之過澗
汃水在三水縣南門外通志汃普八切即師水一名三
水河俗名縣河源出石門山流合玉泉白馬泉稍泉故
以名縣州志源出宜君縣競窩山西南流逕縣西南合
於涇縣志見許氏説文亦名師水取地水師之義也
温涼河在三水縣西三里縣志源出寳峰峪温泉冬温
夏涼味亦清甘南流入汃水錢谷愚煖泉記三水縣有
煖泉亢旱不竭沍寒不冰故名
清水在三水縣東六十里源出石門山東南流入耀州
界水經注五丈渠出雲陽縣石門山謂之清水東南流
逕萯嶺山西又南入祋祤縣
萬夀湫在三水縣東北二十餘里唐書地理志三水縣
北有萬夀湫大歴八年因風雷而成
金沙泉在三水縣北二十里半川村通志一名金泉在
縣北溥原之下昔有人飲此水見金色燦爛故名即唐
鄭谷詩所云地湧金泉過石門也(巳上/三水)
涇水在淳化縣西南自邠州流入又東南逕醴泉入涇
陽界隋書地理志雲陽縣有涇水元和郡縣志在雲陽
縣西南二十五里太平寰宇記水經注云涇水東流歴
峽謂之涇峽
七里川在淳化縣北三十五里通志源出石門山自三
水縣西南流為七里川又逕三里原為姜嫄河合小峽
溝水南入於涇其小峽溝水在縣北二十五里又五龍
水在縣西俱南流合七里川入涇隋書地理志有五龍
水太平寰宇記五龍水雲陽宫西南
冶谷水在淳化縣東又東南入涇陽界長安志雲陽縣
治冶水自西北淳化縣界來縣志冶谷水在縣東門外
即縣河一名淳化河源出蝎子掌山逕縣東合甘泉水
馬跑泉又東南流逕縣南合葫蘆河流逕涇陽縣至三
原縣與清谷水合流入冶谷水
甘泉水在淳化縣北四十里隋書地理志雲陽縣有甘
水十道志甘泉水出石鼓西原縣志其味甘美異於他
水
馬砲泉水在淳化縣東北四十里通志逕太山廟下流
入冶谷河相傳唐太宗獵此馬跑地出泉故名
金泉在淳化縣東南太平寰宇記雲陽宫記云入冶谷
二十里有一槐樹樹北有泉名曰金泉泉出數穴清澈
見底按雍州記云有人飲此泉水見有金色從山上照
水中往取得金故有此名縣志又名觀音泉世傳其水
甘香目眵者洗之可明(已上/淳化)
涇水在長武縣北二十里通志自涇州入本境又東南
流入邠州界
黒水河在長武縣南十五里元和郡縣志西魏廢帝以
縣南臨宜禄川因改縣名曰宜祿太平寰宇記宜禄川
一名芮水自涇州鶉觚縣界流入水經注云汭水東逕
宜禄川俗謂之宜禄水金史地理志宜禄縣有汭水縣
志後川河在縣南又南十里有前川河俱至靈臺縣流
入合而東流謂之黒水河經縣東四十里停口鎮合於
涇即宜祿水也
鴨兒溝水在長武縣北東北入涇通志即陶林溝宋陶
穀故里
龍女泉在長武縣東北三十里通志俗傳為栁毅傳書
處(巳上/長武)
　　古蹟(宫闕/)
邠州上古合宫通志在淳化縣北五十里甘泉山漢書
地理志黄帝治萬國朝諸侯乃作合宫兼明廷布政於
甘泉史記封禪書黄帝接萬靈明廷明廷者甘泉也
秦林光宫雍勝畧秦時宫也故基在甘泉山上三輔黄
圖林光宫縦廣各五里在雲陽縣界關中記林光宫一
曰甘泉宫秦起在今池陽縣西北故甘泉縣甘泉山上
周迴十餘里
漢甘泉宫雍勝畧在淳化縣甘泉山上漢書郊祀志齊
人李少翁言上即欲與神通宫室被服非象神物不至
迺作甘泉宫中為臺畫天地泰一諸鬼神而置祭具以
致天神闗輔記甘泉宫一曰雲陽宫周十九里二百二
十步有宫十三臺十一武帝常以五月避暑於此八月
乃還有銅人二枚在門外三輔黄圖甘泉宫苑縁山谷
行至雲陽三百八十里西入扶風凡周回五百四十里
雍録甘泉宫在雲陽縣磨石嶺上長安志曰磨石嶺山
有甘泉十道志曰甘泉出石鼓西原漢甘泉宫山上即
秦林光宫旁也此取石鼓甘泉以名者也秦之林光至
漢猶存漢武元封二年始即磨盤嶺秦宫之側為宫是
為漢甘泉矣孟康注郊祀志曰甘泉一名林光師古曰
漢於秦林光旁起甘泉宫非一名也師古説是也元封
二年以前史之所記文景皆嘗臨幸甘泉不曰甘泉有
宫可幸當是秦之林光逺在磨盤嶺上不燼於火而可
用也武帝雖别剏甘泉一宫而秦之林光如故則謂甘
泉宫在林光宫旁者是也長安志雲陽宫記曰甘泉宫
北有槐樹今謂之玉槐根榦盤峙二三百年朩也耆舊
相傳咸以為此樹即揚雄甘泉賦所謂玉樹青蔥者也
淳化縣志甘泉宫在甘泉山上今其地尚餘瓦甓作流
水紋瓦頭有篆字　熛闕甘泉賦前熛闕晉灼曰熛闕
赤色之闕南方之帝曰赤熛　雍門晉灼曰雍門正在
熛闕之内也　前殿漢官儀注武帝於甘泉宫更置前
殿始廣諸宫室有芝生甘泉殿邊房漢舊儀芝有九莖
金色緑葉珠實夜有光乃作芝房之歌甘泉賦前殿崔
巍兮和氏玲瓏　紫殿三輔黄圖漢武帝起紫殿雕文
刻鏤以玉飾之成帝永始四年行幸甘泉郊泰畤神光
降於紫殿西京雜記武帝設雲帳雲幄雲幙於甘泉紫
殿世為三雲殿　秦畤殿漢書宣帝本紀元康四年三
月詔曰迺者神爵五采以萬數集甘泉泰畤殿中及上
林苑　通天臺漢書武帝紀元封二年夏四月作甘泉
通天臺師古曰言此臺髙上通於天也漢舊儀曰髙三十
丈漢武故事通天臺去地百餘丈望雲雨悉在其下去
長安三百里望見長安城黄帝以來祭天圓丘處武帝
祭太一上通天臺舞八嵗童女三百人置祠祀招仙人
祭太一令人升通天臺以候天神天神既下祭所若大
流星乃舉烽火而就竹宫望拜上有承露仙人掌擎玉
杯承雲表之露甘泉賦乃望通天之繹繹直嶢嶢以造
天三輔黄圗通天臺元鳳間自毁椽桷化為龍鳳從風
雨飛去亦曰候神臺又曰望仙臺　望風臺洞㝠記太
初二年起甘泉望風臺臺上得白珠如花一枝帝以錦
盖覆之如照月矣因名照月珠　益夀館延夀館漢書
郊祀志公孫卿言仙人好樓居於是上令長安則作飛
亷桂館甘泉則作益夀延夀館使卿持節設具而候神
人　明光宫三輔黄圖武帝求仙起明光宫(謹按雍録/漢有明光)
(宫三一在北宫與長安相連一在甘泉宫中一/為尚書奏事之地黄圖於今係之甘泉今從之)
居室史記衛青傳青嘗從入甘泉居室正義居室署名
武帝改曰保室灌夫繫居室是也　竹宫三輔黄圖甘
泉祠宫也以竹為宫天子居中漢舊儀云竹宫去壇三
里　招仙閣洞㝠記元鼎元年起招仙閣於甘泉宫西
　昆明池雲波殿述異記甘泉宫南昆明池中有靈波
殿皆以桂為柱風來自香　髙光宫長安志甘泉宫有
髙光宫甘泉賦覽樛流於髙光服䖍曰髙光宫名也樛流
曲折也　通靈臺漢武内傳鈎弋夫人既殞香聞十
餘里帝疑其非常人也乃起通靈臺於甘泉常有一青
鳥集臺上往來　木園漢魏宫志甘泉宫有木園武帝
時園也今俗呼為仙草園　夀宫漢書郊祀志武帝幸
甘泉置夀宫　洪厓宫旁皇觀儲胥觀弩阹宫俱在甘
泉宫見長安志　迎風館見漢書　石闕觀鳷鵲觀露
寒觀在甘泉宫外見甘泉賦　諸侯邸雍勝畧故基在
甘泉山史記封禪書方士多言古帝王都甘泉者其後
天子又朝諸侯甘泉有諸侯邸(漢揚雄甘泉賦孝成帝時/客有薦雄文似相如者上)
(方郊祀甘泉泰畤汾陰后土以求繼嗣召雄待詔承明之/庭正月從上甘泉還奏甘泉賦以風其辭曰惟漢十世將)
(郊上元定泰畤雍神休尊明號同符三皇錄功五帝䘏嗣/錫羨拓迹開統於是乃命羣僚歴吉日協靈辰星陳而)
(天行詔招摇與太陰兮伏鉤陳使當兵屬堪輿以壁壘/兮捎夔魅而抶獝狂八神奔而警蹕兮振殷轔而軍裝)
(蚩尤之倫帶干将而秉玉戚兮飛蒙茸而走陸梁齊總/總以撙搏其相膠轕兮猋駭雲迅奮以方攘駢羅列布)
(鱗以雜㳫兮柴虒参差魚頡而鳥胻翕赫曶霍霧集而/䝉合兮半𣪚昭爛粲以成章於是乗輿迺登夫鳳皇兮)
(而翳華芝駟蒼螭兮六素蚪蠖畧蕤綏灕虖襂纚帥爾/陰閉霅然陽開騰清霄而軼浮景兮夫何旟旐郅偈之)
(旖旎也流星旄以電囑兮咸翠葢而鸞旗敦萬騎於中/營兮方玉車之千乗聲駢隱以陸離兮輕先疾雷而馺)
(遺風凌髙衍之嵱嵷兮超紆譎之清澄登椽欒而羾天/門兮馳閶闔而入凌兢是時未轃夫甘泉也迺望通天)
(之繹繹下隂潛以惨廪兮上洪紛而相錯直嶢嶢以造/天兮厥髙慶而不可乎彌度平原唐其壇曼兮列新雉)
(於林薄攢并閭與芨葀兮紛被麗其亡鄂崇丘陵之駊/騀兮深溝嶔巖而為谷􁂰􁂰離宫般以相爥兮封巒石)
(關施靡乎延屬於是大厦雲譎波詭摧嗺而成觀仰撟/首以髙視兮目㝠眴而亡見正劉濫以宏惝兮指東西)
(之漫漫徒徊徊以徨徨兮魂眇眇而昏亂據軨軒而周/流兮忽坱圠而亡垠翠玉樹之青蔥兮璧馬犀之瞵㻞)
(金人仡仡其承鍾虡兮嵌巖巖其龍鱗揚光曜之燎爥/兮垂景炎之炘炘配帝居之縣圃兮象泰壹之威神洪)
(臺崛其獨出兮㮹北極之嶟嶟列宿迺施於上榮兮日/月纔經於柍桭雷鬰律於巖窔兮電儵忽於牆藩鬼魅)
(不能自逮兮半長途而下顛歴倒景而絶飛梁兮浮蠛/蠓而撇天左欃槍而右元𠖇兮前熛闕而後應門蔭西)
(海與幽都兮涌醴汨以生川蛟龍連蜷於東厓兮白虎/敦圉乎崑崙覽樛流於髙光兮溶方皇於西清前殿崔)
(巍兮和氏玲瓏抗浮柱之飛榱兮神莫莫而扶傾閌閬/閬其寥廓兮伊紫宫之崢嶸駢交錯而曼衍兮㟎㟸隗)
(乎其相嬰乗雲閣而上下兮紛䝉籠以棍成曳紅采之/流離兮颺翠氣之宛延襲琁室與傾宫兮若登髙眇逺)
(亡國肅乎臨淵回焱肆其碭駭兮翍桂椒而鬰栘楊香/芬茀以穹隆兮擊薄櫨而将榮薌呹肹以棍批兮聲駍)
(隱歴鍾排玉户而颺金鋪兮發蘭蕙與□藭惟弸彋其/拂泊兮稍暗暗而靚深隂陽凊濁穆羽相和兮若夔牙)
(之調琴般倕棄其剞劂兮王爾投其鉤繩雖方征僑與/偓佺兮猶彷彿其若夢於是事變物化目駭耳回盖天)
(子穆然珍臺間館琔題玉英蜵蜎蠖濩之中惟夫所以/澄心清魂儲精垂恩感動天地逆釐三神者迺搜逑索)
(偶臯伊之徒冠倫魁能函甘棠之恵挾東征之意相與/齊乎陽靈之宫靡薜荔而為席兮折瓊枝以為芳吸清)
(雲之流瑕兮飲若木之露英集乎禮神之囿登乎頌祇/之堂建光燿之長旓兮昭華覆之威威攀璇璣而下視)
(兮行逰目乎三危陳衆車於東阬兮肆玉軑而下馳漂/龍淵而還九垠兮窺地底而上回風漎漎而扶轄兮鸞)
(鳯紛其銜㽔梁弱水之濎濙兮躡不周之逶蛇想西王/母欣然而上夀兮屏玉女而却宓妃玉女亡所眺其清)
(矑兮宓妃曾不得施其蛾眉方攬道徳之精剛兮侔神/明與之為資於是欽柴宗祈燎薰皇天臯摇泰一舉洪)
(頣樹靈旗樵蒸昆上配藜四施東爥滄海西耀流沙北/熿幽都南煬丹厓元瓚觩䚧秬鬯泔淡肹蠁豐融懿懿)
(芬芬炎感黄龍兮熛訛碩麟選巫咸兮叫帝閽開天庭兮/延羣神儐暗藹兮降清壇瑞穰穰兮委如山於是事畢)
(功宏迴車而歸度三巒兮偈□黎天開决兮地垠開八/荒協兮萬國諧登長平兮雷鼓礚天聲起兮勇士厲雲)
(飛揚兮雨滂沛於胥徳兮麗萬世亂曰崇崇圜丘隆隱/天兮登降峛崺單埢垣兮增宫㠁差駢嵳峩兮岭嶸嶙)
(峋洞無厓兮上天之縡杳旭卉兮聖皇穆穆信厥對兮/徠祗郊禋神所依兮徘徊招摇靈迉迡兮光輝眩燿降)
(厥福兮子子孫/孫長無極兮)
棠梨宫三輔黄圖在甘泉苑垣外雲陽南三十里
師得宫漢書注師古曰師得宫在雲陽界
　　古蹟(苑囿附/第宅)
漢昭祥苑洞㝠記在甘泉宫西周回四十里萬國獻異
物皆集此中
梨園通志即今淳化縣城雲陽宫記車箱坂下有梨園
漢武帝築大一頃樹數百株青翠繁宻望之如車葢
後漢第五倫宅通志在三水縣東歸義鄉蒲東社邠州
志云東漢賜田宅三十六所此其一也
隋牛宏故居通志邠州西南六十里宜祿舊縣東進賢
里吏部尚書牛宏故居也俗呼相莊
唐丰川府一統志在三水縣北唐書地理志云邠州有
公劉蜯川等府按三水縣志有丰川府葢即蜯川之訛
宋眉夀堂一統志在州西北隅范仲淹知邠州時建通
志堂臨西湖湖上有古豳亭俯觀湖水波濤湧起一州
之偉觀也
吏隱堂一統志在淳化縣宣和七年縣令張安祖建有
碑
　　古蹟(祠宇/)
周姜嫄祠通志在邠州南門外唐節度使張憲甫建金
石文字記唐姜嫄公劉新廟碑今存
公劉祠通志在邠州東八十里杜陵村
太王祠一統志在姜嫄祠左
秦扶蘇廟一統志在三水縣東石門山相傳扶蘇沒於
此故立廟祀之
漢武帝廟一統志在淳化縣西北故甘泉宫
唐慶夀寺一統志在邠州西二十里唐建有佛像坐石
巖下髙十餘丈俗名大佛寺
寳塔寺一統志在三水縣東門外唐建有塔髙十五丈
七級八甬二十四窻甃砌甚工
昭仁寺一統志在長武縣治東元和郡縣志寺在宜禄
縣西十步淺水原上太宗平薛仁杲詔於此置寺碑文
諫議大夫朱子奢之辭也
宋范文正公祠一統志在邠州治東祀范仲淹
凈土天王祠通志在三水縣南三十里淳化三年勅建
碣記出自御製
金顯應禪院通志在邠州西門外不百武舊名昔照中
有碑乃正隆間儈所撰記
　　古蹟(郊邑/)
上古履跡坪雍勝略在邠州城南門外相傳為姜嫄出
祀郊禖履巨人跡於此
隘巷雍勝略在邠州治南相傳生后稷之所詩曰誕置
之隘巷牛羊腓字之
狼乳溝通志在邠州南俗傳即平林寒冰之地
商古公城雍勝略在邠州南山上與今州城相連
飛雲洞三水縣志在縣東二十里中嶺之下即古公時
之陶復陶穴陶復則土而陶穴則石也峭壁危崖不可
攀躋元御史僧格錫哩守此明徐達遣兵逼之勢窮不
屈與妻俱投崖下死焉
公劉墓通志在邠州東八十里墓長三里許北枕山谷
南控涇水
漢公孫莊通志在邠州西南二十里漢公孫賀故宅今
謂之孫村州册賀墓亦在焉(謹按關中陵墓志/慶陽府亦有賀墓)
石門關通志在三水縣東六十里石門山兩山夾立勢
極髙峻為西北要害亦名堯門漢更名石闗為邠之鎮
以漢武於此立闗而名也縣冊闗外為耀州淳化宜君
同官四州縣之地明置石門關甃石為城設廵司今裁
龍尾墪通志在淳化縣漢元封中大秦國貢花蹄牛善
走多力武帝令輦銅石起望仙宫牛跡在石上皆蓮花
形輦得異石長十丈髙三丈立於望仙宫名龍鏟石武
帝末石自䧟入地尾出於石上後人呼為龍尾墪
涼武地通志在淳化縣北五十里漢武帝避暑處
聖人橋通志在淳化縣東南二十八里跨米倉溝入冶
谷河處相傳漢武帝遊甘泉時故道明嘉靖中重修延
袤百尺改名聖濟橋
永安橋通志在淳化縣北門外里許相傳漢昭帝築以
通雲陵
鉤弋夫人墓通志在淳化縣北三十里三輔黄圖雲陵
在甘泉宫南今人呼為女陵括地志陵在雲陽縣西北
五十里長安志在漢雲陵城南
晉新平城邠州志即今州城晉書載記太元十年姚萇
攻新平太守苖輔固守初石季龍末清河崔峻為新平
相為郡人所殺堅禁錮新平人缺其城角以恥之新平
人深以為慙故相率拒萇以立忠義
八王城一統志在三水縣東北唐川中流秦姚泓時故
城也舊址猶存
髙墌城一統志在長武縣北唐武徳初薛舉冦涇州進
逼髙墌劉文静等陳於髙墌西南舉潜師掩其後文静
敗於淺水原舉遂拔髙墌既而秦王敗薛仁杲於髙墌
追至涇州唐書地理志定平縣有髙墌城元和郡縣志
故城在宜禄縣北五里太平寰宇記謂即淺水城大統
十四年廢未知何據
苻堅墓一統志在邠州西南元和郡縣志在新平縣東
南二十里(謹按新平故城即/州治東字疑悮)
唐職田鎮通志在三水縣東北三十里廣徳初縣嘗治
此鎮城周三里相傳尉遲敬徳務農處廟址存焉
侯君集墓通志在三水縣東北雞阜山
宋陶穀墓通志在邠州西三里
范祥墓通志在三水縣太慈村祥官置制使子侍郎育
祔二冡相望舊碑巋然
張確墓通志在長武縣南二十里宣和七年確官隆徳
知府死金難贈述古殿學士
金白驥鎮通志在邠州西北五十里九域志新平縣有
白驥鎮州志今名白吉橋
　　　雙槐堡通志在三水縣西五十步四面懸崖碧流東
　　　繞下有古槐一根二幹故名元末李思齊等據此
　　　元廣濟橋通志在邠州東門外南河上即皇澗水橋久
　　　圮民病於涉嘉靖三十二年重築
　　　暗橋通志在三水縣北三十里跨支唐川上兩旁懸崖
　　　中通道路嘉靖二十七年建鐵門一重險固可守
　　　冉店鎮通志在長武縣東二十里其地深溝巨壑中道
　　　僅容一車眀總制楊一清移宜禄鎮廵司於此後又徙
　　　於窰店
　　本朝劉偁墓通志在三水縣西蒲泉舍偁滇南總兵水西
　　　之難戰歿康熙十年
賜祭葬建塋立碑以旌忠節
　
　
　
　　　　闗中勝蹟圖志卷二十七
　欽定四庫全書
　　闗中勝蹟圖志巻二十八
　　　　　　　　　　　　陜西廵撫(臣/)畢沅撰
　　　地理
　興安州釋名續文獻通考明初沿舊名為金州萬厯間
　改興安因徙置錫名也沿革一統志治在省城南六百
　八十里禹貢梁州之域戰國屬楚秦為漢中郡地漢置
　西城縣屬焉後漢分置西城郡魏改曰魏興郡屬荆州
　晉改屬梁州梁天監中於郡置梁州亦曰北梁州尋改
　南梁州西魏改東梁州又改金州隋復為西城郡唐改郡
　為金州天寳初改曰安康郡至徳初又改為漢南郡乾
　元初復曰金州屬山南東道五代初屬蜀後屬晉宋曰
　金州安康郡屬京西南路建炎後屬利州路元仍為金
　州以州治西城縣省入屬興元路明初屬漢中府萬厯
　十一年改曰興安州二十三年直𨽻陜西布政使司
本朝因之領縣六曰平利洵陽白河紫陽石泉漢隂
　州城舊城周六里有竒北臨漢江明洪武四年築萬厯
　十一年圮於水十二年復築新城於南原移州治之
本朝順治初新城圮復移舊城康熙四十五年復圯明
　年改築新城於趙臺山下在舊城南三里周七百三十
　三丈門四
　平利縣釋名舊唐書梁於平利川置吉陽縣武徳初改
　曰平利以川名也沿革一統志在州南少東九十里漢
　西城縣地晉置上㢘縣屬上庸郡劉宋永初後廢蕭齊
　復置梁改曰吉陽西魏改曰吉安隋廢唐武徳元年置
　平利縣屬金州宋熈寧中省入西城元祐中復置元省
　明初復置屬興安州
本朝因之　縣城舊在白土闗明洪武五年始徙今治
　東西阻水南北倚山隆慶元年改築悉甃以石周四里
　有竒門四
　洵陽縣釋名太平寰宇記漢舊城以在洵水之陽而名
　沿革一統志在州東一百二十里戰國楚洵陽邑漢置
　旬陽縣屬漢中郡後漢省晉復置曰郇陽屬魏興郡劉
　宋復曰旬陽齊因之西魏又曰洵陽隋屬西城郡唐武德
　初於縣置洵州七年州廢縣屬金州宋因之元省明初
　復置屬興安州
本朝因之　縣城因山為之城阻水為之池周三里有
　竒門三
　白河縣釋名通志明成化中置白河堡以白石河為名
　尋改為縣沿革一統志在州東四百里春秋時鍚穴地
　漢置錫縣屬漢中郡(謹按漢書地理志漢中地有錫縣/應劭音陽師古曰即春秋所謂錫)
　(穴/也)魏屬魏興郡晉因之劉宋僑置南上洛郡西魏改為
　豐利郡又置豐利縣後周郡廢隋屬西城郡唐武徳初
　屬上州貞觀間屬均州宋省入鄖鄉縣明初為洵陽地
　成化十一年析置白河縣屬湖廣鄖陽府尋改屬金州
　後屬興安州
本朝因之　縣城舊城明成化十二年築周三里有竒
　明末毁
本朝康熈二十六年改周半里許門三
　紫陽縣釋名通志縣南紫陽灘旁有洞紫陽真人所居
　縣名本此沿革一統志在州西南二百二十里漢西城
　縣地劉宋置廣城縣屬魏興郡齊因之後魏為寧都縣
　地隋為安康縣地唐初復為寧都縣地後為漢隂縣地
　明正徳七年立紫陽堡八年陞為縣屬金州萬厯中屬
　興安州
本朝因之　縣城舊城明嘉靖三十五年築後毁
本朝順治七年就南隅改築周五百十步門三
　石泉縣釋名太平寰宇記以縣北石泉為名沿革一統
　志在州西北二百七十里漢安陽縣地晉永和中置晉
　昌郡領長樂等縣劉宋末郡省縣屬魏興郡蕭齊復置
　晉昌郡西魏改郡曰魏昌縣曰永樂尋又改縣曰石泉
　後周郡廢縣屬金州隋屬西城郡唐大厯間省入漢隂
　縣永貞元年復置仍屬金州宋因之元省明初復置屬
　金州嘉靖三十九年屬漢中府萬厯十一年屬興安州
本朝因之　縣城倚山阻水明正徳四年築周三里門
　四
　漢隂縣釋名通志舊治漢江南紹興初徙治新店按水
　南曰隂初治漢南故名漢隂後徙漢北而仍名漢隂者
　襲舊名而誤也沿革一統志在州西少北一百八十里
　本漢安陽縣地魏屬魏興郡晉更名安康縣宋末置安
　康郡蕭齊因之後魏又於郡置東梁州西魏改曰直州
　尋改縣曰寧都隋州郡並廢改寧都縣曰安康屬西城
　郡唐初於縣置西安州又改為直州後廢以縣屬金
　州至徳二載改曰漢隂宋因之元省明初復置屬金
　州嘉靖三十九年屬漢中府萬厯十一年屬興安州
本朝因之　縣城明成化初築正徳間甃以磚周四里
　門三
　　　名山
　興安州牛頭山在州北九十里通志即牛山唐書地理
　志西城縣有牛山(謹按西城故/城在州西北)州志綿亘百餘里髙入
雲漢有金牛洞又其巔有五硌山峰巒錯互又有蠟燭
山青翠挿天以形似名
三教山在興安州北百二十里通志山甚髙有二龍湫
相傳為南嶽禪師道塲二龍得度報以甘泉傍有喬松
二龍所逰戯繞三匝而上舊痕宛然嵗旱禱雨於此
王莽山在興安州北三百里通志莽嘗遣兵戍守於此
傅家河水出焉山傍有樹髙數仭其隂四蔽而空其中
名重陽樹山西為燕子嶺接鎮安界嶺東為二郎山四
面險峻其頂平坦可屯數千人泉流皆瀑布林木蓊翳
人跡罕至過此則為鎮安之下茅坪矣
心山在興安州西北五里通志相近有梅花山首枕漢
江是為姚墟漢陽厥守漢中棄官修仙於此
鯉魚山在興安州西四十里通志山下有泉舊時泉内
有二鯉魚禱雨多應今涸輿地紀勝與漢隂鳳凰山相
連以鳳凰為頭鯉魚為尾共一百二十里
鳳凰山在興安州西七十里雍勝略懸聳萬仭冠絶羣
山州志山西阻池河北阻越河東南阻漢亘二百五十
里跨興漢石紫四郡縣地又天馬山在州西九十里亦
鳳凰山之支也越河經其下相近有越嶺與天馬山對
峙接漢隂界又小埡子在州西北二十里兩山壁立中
通一路如線西城山在興安州西南五里州志古縣治
建其下今有三石塔存相近有藥王山以祠祀孫真人
而名(謹按太平寰宇記西城故城在/漢江北西城山東與州志不合)
魏山在興安州西南九里通志心山二里至魏山三面
險絶惟北小徑可捫葛而升晉吉挹督䕶梁州秦韋鍾
來冦挹嬰山固守二年不下
趙臺山在興安州南二里元和郡縣志梁時漢水泛溢
人皆走避此山通志州南三里曰歡喜嶺山色皆赭有
巨冡俗傳堯第九子冡昔有牧兒䧟入見殿廷儼然皆
上古時物以土封之遂失其處
文筆山在興安州南七里相近有香溪洞通志自魏山
又三里度香溪溝入崇山中有石洞相傳吕巖郭尚竈
傳道兹洞洞前有石棋枰及子人不敢取州志出郭循
溪而南度仙闗折而南為純陽洞又南為八仙洞又西
為三茅洞亦名凌霄洞與純陽洞隔溪相望橋上有玉
皇閣相傳即吕郭棲息處又相近有龍門谷谷内有龍
門洞洞有三泉旱禱輙應
白雲山在興安州東北五里通志白雲泉出焉一名卓
錫泉相傳為南嶽懐讓禪師卓錫得泉處(已上/興安)
女媧山在平利縣東三十里通志灌溪源出於此縣志
岡巒起伏蜿蜒四十餘里晉桓温伐秦其將司馬勛為
苻雄所敗退屯女媧堡即此
嶓冡山在平利縣西四十里通志相近有風洞深不可
測四時有風從穴中出(謹按此非寧/羌之嶓冡)
藥婦山在平利縣東南百里周地圖記昔有夫婦擕子
入山其父墮崖妻子搗藥救之尋化為三石人山頂藥
血尚存
八里岡在平利縣東九十里通志一名萬粟岡東西凡
八里其地山環若城水繞如帶明嘉靖初縣被水議徙
治於此居民重遷事遂寢(巳上/平利)
黄㭔嶺在洵陽縣西三里通志上通黒山嶺為一邑主
山(謹按㭔落圖切/黄㭔木名可染)
駱駝山在洵陽縣西百二十步通志東枕縣治西接羣
山以形似名
臨崖山在洵陽縣東一里通志峯巒環擁南枕漢江北
控鶻嶺又有觀音洞在縣治北祈禱有應
羊山在洵陽縣北四十里通志即終南之支也連絡千
里相傳為福地修仙之所絶頂西接商鎮南瞰漢江人
跡罕到有一鐵釡可容水數石古松一株大數十圍世
傳張良辟穀於此觀址尚存山下有仙花洞在縣北八
十里洞極宏敞上有花藻如雕刻下有泉寒冽異常
留停山在洵陽縣南二里太平寰宇記行人愛其秀拔
多留停縱覽因名
女華山在洵陽縣南百二十里縣志山極髙峻林木蓊
翳山腰有洞入洞口二里許皆沙河洞中雲出必雨人
以為候
紫荆山在洵陽縣東南五十里通志有洞深可五六里
號仙洞山後有石池池傍有石蓮花
神仙洞在洵陽縣東七十里名山記内有生成石蓮花
十九朶石獅子一洞門鐫紫盖神仙洞天六大字縣志
洞門髙一丈七尺深不可測有古碑剥落鄉民祈雨輒
應又黑龍洞在縣東百里旱禱亦多應
當門山在洵陽縣東百七十里輿地紀勝兩峰相對望
之如門(巳上/洵陽)
鳳嶺在白河縣西北雍勝略形如鳳翥故名縣志一名
繡屏山山頂舊有天池山腰即縣城東向層叠而下直
抵東門又下里許有清風澗其在北門外者為北岡又
里許為金家坪
印臺山在白河縣南一里通志層巒方正形如印臺
故名一名南臺山
白崖在白河縣西南三十里縣志石磴盤紆望如積雪
南竹山在白河縣西南百二十里接湖廣竹山界大白
石水出此又縣東南百三十里有申公嶺小白石水出焉
龍岡山在白河縣南二里通志山勢起伏如龍唐書地
理志豐利縣有伏龍山(謹按豐利故/城在縣南)元豐九域志鄖鄉
縣有伏龍山(謹按宋省縣入鄖鄉疑龍岡/山即伏龍山也  已上白河)
神峰山在紫陽縣治北通志數峰壁立如屏縣治枕其
麓上常有雲氣
滴水崖在紫陽縣北十里通志怪石嶙峋崖上有洞洞有
石龍吐水又有太白池深不可測禱雨輒應
鳳凰山在紫陽縣北七十里接漢隂界縣志叠聳十二
層如鳳凰翔舞上多仙跡(又見/漢隂)
雞鳴坡在紫陽縣西南六十里雍勝略坡甚髙相傳漢
髙祖㣲行至此聞雞鳴遂止
觀音碥在紫陽縣西南百二十五里縣志懸崖髙覆有
天成石龍俯首滴泉下有石瓶盛注不竭不溢洞中可
容數十人
玉屏山在紫陽縣南三里通志相近有甕山下有紫陽
洞雍勝略洞在紫陽灘之崖洞有三谷深丈許宋紫陽
真人張平叔修煉之所
白崖洞在紫陽縣南四十五里縣志沿汝河三十里懸
崖峭壁竹朩叢茂上下二洞距五丈許洞中垂石乳滴
水下有石笋承之形若雌雄相顧四傍石紋如鱗次相
傳為宋時仙隱處
望夫山在紫陽縣南九十里縣志在任水之濱一婦以
夫不歸朝夕登望後化為石
三尖山在紫陽縣南百里縣志林谷叢宻其相近有朩
竹埡又有仙女洞洞門常有霞光五色相傳洞中水溢
見胡麻飯流出
三台山在紫陽縣東三十里通志山形叠聳其中有石
洞龍泉又相近有三十六峯羣峰簇擁為諸山冠木石
巉巖中多虎豹又縣東三十五里有沖天洞在汝河對
岸懸岸中有石洞洞前有泉亦紫陽真人修煉處(巳上/紫陽)
雲霧山在石泉縣西北六十里縣志上有佛殿佛座下
有泉雲霧四時不散山因以名下有洞深不可測嵗旱
祈禱投石於中即有風從洞出風止即雨
枯栁洞在石泉縣北五里通志髙一丈二尺洞門有石
臺石爐中有石籩豆杯斚之𩔖皆出天成洞有三梯縁
梯而進旁有泉如碗傾耳聴之如雷穴深莫測
磨兒嶺在石泉縣西北百二十里通志嶺通子午谷為
入省捷徑其髙入雲路屈折盤旋如轉磴故名
古源洞在石泉縣西十五里通志一作鼓圓洞平地突
出大石方圓數畝有石澗數道崖鐫古源洞口四字其
石壁為金鈴崖
天池山在石泉縣西四十里縣志自麓至頂二十里上有
天池大可三四畆内産紅白二蓮若産並蒂則邑有嘉
祥
烟波洞在石泉縣西南六十五里縣志漢水之濱峻壁
懸崖其下為洞深不可測中有靈湫旱禱輒應相傳積
薪洞口然之其烟透於天池山下之小洞
饒風嶺在石泉縣西七十里通志宋吴玠敗金兵於此
南枕漢江與西鄉接界險峻倚天石徑盤紆為秦楚蜀
往來必由之路有闗置此
仙女洞石泉縣志洞有二一在縣西百里山林深邃人
跡罕及中有池方畆許一在縣北七十里香爐溝崖上
一石當門狀若龍頭洞有蓮花石盆禱雨輒應
十八盤山在石泉縣南五里漢江南岸雍勝略盤曲十
八折乃達其巔
天平山在石泉縣東南八十里縣志一名太平山雍勝
略在漢江南岸其山髙峻絶頂坦平約畆許(已上/石泉)
鳯凰山在漢隂縣南二十五里太平寰宇記一名龍子
山叠嶂十二層道書云山上有仙人藥園縣志南繞漢
江東西二百餘里中有峯似鳳因名又山頂有鳳凰池
仙女池卧龍岡在漢隂縣城北通志其形蜿蜒如龍又
岡之後有長嘯崖崖下有朝陽洞洞之東有泉自崖畔流
出名洗心泉
煉丹崖在漢隂縣南八十里通志有黄龍洞相傳為黄
龍禪師入定處
玉皇洞在漢隂縣東三十里通志在紅崖道旁陳典丹
崖洞記邑東三十里許曰丹崖峭壁孤懸有古洞三
惟臨堤一洞猶可攀援其中及最上者路懸一線下視
千仭登者難之(謹按丹崖即紅崖則/丹崖洞即玉皇洞也)
月嶺山在漢隂縣東六十里元和郡縣志梁門山在縣
東八十里梁將王神念開拓州境以梁門為之門月川
水出此(謹按月嶺山疑即梁/門山  已上漢隂)
　　大川(附水/利)
興安州漢水在州城北一里自紫陽界入境又東入洵
陽界水經注漢水逕魚脯谷口又東逕鱉池南鯨灘又
東逕嵐谷北口又東右得大勢右對月谷口又東逕西
城縣故城南又東為鱣湍元和郡縣志漢水去州城百
步州志漢水諸灘在州境者以神灘為最險(唐釋無可/行漢水晚)
(次神灘阻風詩驚風山半起舟子忽停橈岸荻吹先亂/灘聲落更跳聴松欲今暮過島或明朝若盡平生趣東)
(浮看/石橋)
嵐河在興安州西南七十里水經注漢水東逕嵐谷北
口嶂逺溪深澗峽嶮邃氣蕭蕭以瑟瑟風颼颼而飀飀
故川谷擅其目通志自平利縣界流入州境源出化龍
山東流七百餘里中有仙人碥巨靈跡鎖龍樁諸勝至
石泉壩北流入漢
吉河在興安州西南十五里通志亦謂之急河源出平
利縣界東北流入漢水經注漢水右得大勢勢阻急溪
故亦曰急勢元豐九域志西城縣有吉水州志吉河自
界嶺來北流入於漢(謹按急勢城即晉梁州督䕶吉挹/所治則吉河或亦因吉挹而名也)
月河在興安州西七里通志自漢隂界流入又東南入
漢水經注月谷口山有坂月川於中黄壤沃衍桑麻列
植佳饒水田故孟達與諸葛亮書善其川土沃美也
州志越河自鳳凰山東流至石泉受遲河水至漢隂受
添河水過越嶺闗受白魚溝水又受恒河水昔經牛山
麓明末南徙又東受傅家河水又東流數十里入漢水
口僅可容舟
黄洋河在興安州東南五里一統志源出平利縣西北流
至州東入漢又陳家溝在州南二里故道由新治内因
建新城導流東門外夏秋水漲則循城而北遶而西流
與施家溝水㑹經舊城西南隅折而東出長春堤閘口
入黄洋河
金泉在興安州東二里輿地紀勝子城東之井也取金
水之義州志一名金井泉在白龍隄金華寺其深四丈
水甚甘冽
長春堤在興安州東一里一統志州境凡水漲時黄洋
河與漢江㑹合涌溢上行堤界黄洋漢江二水間鑿竇
為閘以時啓閉明成化十五年増築萬厯崇禎間重修
為一城保障其相連者又有白龍隄
千工堰在興安州西七十五里通志恒河發源燕子嶺
西南流二百七十餘里至龍口築堰名千工堰引水分上
中下三渠後淤塞下渠康熙五十六年於龍口南七里
更築永豐堰與千工堰共溉田一千一百餘畆
大濟堰在興安州西北三十里通志引傅家河開渠六
道溉田二千餘畆
南溝堰在興安州西一百里通志南溝水出鳳凰山在
越嶺之西越河之南土人名為大南溝築堰蓄水溉田
千餘畆(已上/興安)
嵐河在平利縣西南百五十里通志源出四川太平縣
界北流至興安州界入漢
黄洋河在平利縣西南三十里縣志源出風線口西北
流入州境注漢江又灌溪河在縣南二十步源出女媧
山西北流合黄洋河又有月溪河在縣北十五步源出
髙王山(謹按在興安/州東六十里)南流西折遶縣城而㑹於灌溪河
水勢環曲如月故名或謂即太平寰宇記所為聲水
月溪隄在平利縣北門外通志明嘉靖三十七年築以
障月河(已上/平利)
漢水在洵陽縣南一百十步通志自興安州界流入又
東入白河界水經注漢水自鱣湍又東合旬水又東逕
木蘭寨南又東左得育溪又東得甲水口太平寰宇記
漢水在廢淯陽縣城南(謹按淯陽故/城在縣東)縣志漢江在縣南
門外至縣東三十里為構園沱夏秋水漲舟行甚艱又
至縣東百五十里有仙灘又東三十里有藍灘亂石縱
横怒濤洶湧為舟檝患
閭河在洵陽縣西二十五里通志即澗水源自平利縣
來北流入漢太平寰宇記澗水在縣西二十七里一名
閭谷水北注於漢其閭字亦為驢字縣志閭河源出連
尖山金河神河壩河平頂河之水皆㑹焉北流入漢
洵河在洵陽縣東百二十步雍勝略出自西北山流入
漢江縣以是得名漢書地理志洵陽縣北山旬水所出
南入沔水經注旬水北出旬山東南流逕平陽戍下與
直水枝津合又東南逕旬陽縣與柞水合又東南逕旬
陽縣南又東南注漢謂之旬口(謹按旬陽故/城在縣北)縣志源出
鎮安之秦嶺南流入漢長八百里東西北三面遶縣治
乾祐河在洵陽縣西北百四十里通志即柞水源自鎮
安縣東北乾祐山東南流合於洵河水經注柞水西出柞溪
南流逕重崖堡西屈而東流逕其堡南又東南注於旬水
蜀河在洵陽縣東百四十里通志即育溪水育一作
淯出於秦嶺中洞河西盆河葢其源也南流逕閭闗
入漢江水經注漢水左得育溪興晉旬陽分界太平
寰宇記淯水在廢淯陽縣西一百步自商州上津縣來
東南注於漢元豐九域志洵陽縣有淯水
蓮花池通志池凡三在洵陽縣東西北各五里不由浚
鑿皆天成也相傳花盛則年豐
水田坪堰在洵陽縣北一百八十里通志洵河源出鎮
安縣梅子嶺至水田坪築堰又南流五十里為洵河堰
溉田三千餘畆(已上/洵陽)
漢水在白河縣北三里通志自洵陽界流入又東流入
湖廣鄖西界水經注漢水又東為龍淵又東逕鍚縣故
城北為白石灘又東逕長利谷元和郡縣志漢水南去
豐利縣二十里縣志月兒潭在縣西五十里瀠洄澄澈
有如秋月故名
仙河在白河縣西北南流入漢太平寰宇記上津縣有
長利水亦名仙水西北自豐陽縣流入豐利縣界(謹按/上津)
(縣今屬鄖西豐/陽縣今屬山陽)
長春澗水在白河縣西北一里通志源出龍岡兩崖花
卉四時不絶其水北入於漢
白石河在白河縣西南二里水經注漢水東逕鍚縣故
城北為白石灘縣志源出竹山界東北流去縣二里入
漢江又小白河在縣東南九十里亦出竹山界北流入
白石河(巳上/白河)
漢水在紫陽縣南門外通志自漢隂界流入又折而東
入興安州界水經注漢水自逕寧都縣南又東逕魏興
郡廣城縣又東得魚脯谷口舊西城廣城二縣指此谷
而分界也(謹按寧都縣今屬漢隂廣城故城/在本縣東南西城縣今屬興安州)通志鴛鴦
石在縣西三里漢江南岸名山記石有雌雄之狀舊在
洋縣鴛鴦壩順流至此漁人識之
松河在紫陽縣北八十里南流入漢水經注寧都縣治
松溪口(謹按此即/柏松河)
任河在紫陽縣西南一里通志源出四川大寧縣流逕
太平縣又至縣境北流入漢崖路﨑嶇通西蜀道板朩
結栰多由此出河有之灘在縣西南二十五里横石参
差曲折如之字形故名
顯鐘溝水在紫陽縣南四十五里通志昔溝中水漲湧
出巨鐘二故名其水東流入任河
汝河在紫陽縣東南三十八里通志有東西二源出於
四川之界嶺北流入漢(已上/紫陽)
漢水在石泉縣南五十步通志自西鄉界流入又東入
漢隂界水經注漢水自㑹洋水又東歴敖頭又東合直
水又東逕直城(謹按直城/今屬漢隂)興安州志石泉縣西四十里
漢江中有洪石灘灘下百餘步有閻王坂石崖陡峻鑿
孔為路灘中石大水急舟行最險
饒風河在石泉縣西十里通志一名毛家河源自西鄉
縣子午河分流逕土門關東入漢
紅河在石泉縣東二里雍勝略兩岸沙石皆紅源出五
横嶺南流入漢
遲河在石泉縣東五十里縣志遲一作池即直水自鎮
安界流入水經注直水北出子午谷巖嶺下又南枝分
東注旬水又南逕蓰閣下又東南歴直谷逕直城西而南
流注漢魏書地形志安康縣有直水(謹按安康故城/在漢隂縣界)太平
寰宇記直水源出永興軍乾祐縣弱嶺姜子闗南流逕
漢隂縣西又南注於漢其北流當終南山子午谷路(謹按/乾祐)
(縣今屬/鎮安)元豐九域志漢隂縣有直水(謹按唐大歴間/省縣入漢隂)雍勝
略遲河源自長安縣腰竹嶺來至蓮花石南入漢江相
傳此水易漲難退故名遲河其沃衍(謹按此即直水直/與遲以聲近而訛)
石泉在石泉縣南五十步雍勝略其泉清冽四時不涸
縣以此名(已上/石泉)
漢水在漢隂縣南九十里通志自石泉界流入又東南
流入紫陽界水經注漢水自合直水又東逕直城南又
東逕千渡至蝦蟆頧歴漢陽撫口而届於彭溪又東逕
晉昌郡之寧都縣南(謹按直城故城在縣西/寧都故城在縣東南)
月河在漢隂縣西百步縣志即月川水唐書地理志漢
隂西有月川水元和郡縣志月川水出縣東梁門山通
志源出月嶺山東流入州界注漢江明成化間水漲壊
民廬舍遷民居於水西築隄障之
恒河在漢隂縣東二十五里雍大記北岸有古之淘金
塲縣志其水流入興安界入月河(巳上/漢隂)
　　古蹟(第宅/)
興安州宋勸忠堂通志在興安州宋朝建今廢明成化
十五年州守鄭福構堂積圖書植花卉瓜蔬為退思宴
賔之所今復廢
青碌局通志在興安州西一百五十步碧鈿青碌諸洞
凡二十餘處自宋以來每嵗辦採至明始停閉改為預
備倉今廢
忘歸亭一統志在興安州南五里宋陳師道有記又州
西北有翠花亭亦宋時建又牛山有忘歸亭春時花開
錦綺爛然為一方勝景
鳳亭一統志在漢隂縣東十五里見輿地紀勝
　　古蹟(祠宇/)
上古女媧祠一統志在平利縣東十五里元豐志女媧
山上有女媧廟
帝嚳廟一統志在洵陽縣南
虞舜祠一統志在興安州城北帝王世紀西城縣有虞
舜祠水經注西城縣故城内有舜祠漢髙帝廟置民九
户嵗時奉祀焉通志舊廟廢明隆慶中重建於漢江北
岸里許
夏禹廟一統志在洵陽縣東禹穴
漢髙祖廟一統志有二一在興安州南三里一在洵陽
縣西太平寰宇記洵陽縣南山下有漢髙祖廟洵陽志
廟在縣西二十里其側有泉遺址尚存
昭烈廟一統志在漢隂縣西元至正三年建
鄼侯廟一統志舊在興安州城内明成化十八年移新
城
隋皇道觀一統志在洵陽縣西舊有古銅鐘開皇中鑄
唐忠惠王廟一統志有二一在興安州北牛山一在州
西二里祀金州刺史崔偉
新羅寺一統志在興安州西六里有唐懐讓禪師庵
萬春寺一統志在興安州北白雲山下初名萬頃寺唐
建在今寺之東後移於此更名萬春寺前有萬春洞洞
内外多唐宋人題名
純陽洞一統志在興安州舊城東南隅一名紫扉道院
相傳有吕仙遺跡
宋天聖寺一統志在興安州西西津渡之南宋建明洪
武十七年重修
　明原公祠一統志有三一在興安州城内一在洵陽縣
　治東一在紫陽縣治西俱祀鄖撫原傑
　東明庵一統志在紫陽縣西八十里成化中建棟宇壯
　麗甲於漢南
本朝忠烈祠一統志在興安州治西祠署商洛道袁生
　芝知州屈良貴州判孫嘉引俱順治三年守城殉節者
　　　古蹟(郊邑/)
　唐虞媯墟雍勝略在興安州之梁州故城虞舜嘗居之
　謂之媯墟帝王世紀謂之姚□(謹按漢中府城固縣/亦有媯□未知孰是)
　石紐村一統志在洵陽縣東一百三十里髙八尺深九
　尺旁鐫禹穴二字穴右有泉味甚清冽世傳禹决漢水
　居此通志石泉縣石紐村大禹生此石穴杳深人跡不到
　近世掘地得古碑有禹穴二字乃李白所書乃知㑹稽
　禹穴之誤(謹按二説頗異/今姑兩存之)
　周子貢遇丈人處雍勝略在漢陰縣境莊子子貢南游
　於楚過漢陰見一大人方将為圃畦用力甚多而見功
寡子貢曰有械於此用力寡而見功多為圃者曰奈何
曰鑿朩為械後重前輕絜水若抽數如泆湯其名為橰
為圃者笑曰吾聞之有機械者必有機事有機事者必
有機心機心存於胸中道之所不載也吾非不知羞而
不為也
鬼谷子墓通志在石泉縣北雲霧山中名鬼谷子嶺相
傳其隱處有廢址鐵棺尚存周迴竒花異卉一本而五
色者大如椀采茯苓者多見之或繫帶以識之行數武
而迷其處
漢聖公館一統志在洵陽縣東太平寰宇記黄土縣雞
鳴山北十五里有聖公館光武義兵屯此
舊子午道一統志在漢隂縣西北水經注直水北出子
午谷通鑑地理通釋安康縣有舊子午道梁時别開乾
路於黄金縣境舊道遂廢
鄖闗通志在平利縣東南一百五十里與湖廣竹溪縣
交界水經注漢水又東逕鄖鄉縣故城南即長利縣之
鄖鄉漢地理志鄖有闗李竒以為鄖子國
三國伎陵城一統志在洵陽縣東漢江南岸其北岸為
木蘭寨晉書宣帝紀魏太和元年新城太守孟達連吴
蜀謀舉兵帝潜軍進討吴蜀各遣其將向西城安木蘭
寨以救達水經注漢水東逕朩蘭寨南右岸有城名伎
陵城周迴數里左岸壘石數十行重壘數十里中謂是
處為木蘭寨云
孟達墓通志在石泉縣東一里臨崖寺右
晉吉挹城一統志在興安州西南六里水經注漢水右
得大勢勢阻急溪依山為城城周二里在峻山上晉梁
州督䕶吉挹所治苻堅遣韋鍾伐之挹固守二年不能
下無援遂䧟元和郡縣志吉挹於急口峻山築壘固守
在西城縣西南魏山上
唐毛壩闗通志在紫陽縣西南一百二十里任河旁接
西鄉及四川太平縣境通鑑乾祐四年許存為荆南節
度使成汭所襲屯於茅壩(謹按毛/茅同聲)
五代歸安鎮通志在興安州北五里通鑑周顯徳五年
李玉至長安或言蜀歸安鎮在長安南三百餘里可襲
取也玉信之蜀兵據險要之敗沒長安志歸安鎮在乾
祐縣南一百二十里
宋白土闗通志在平利縣東一百五十里擂鼓臺山南
北亘峙闗當其背宋史王彦傳建炎四年桑仲乘勢西
攻直搗金州白土闗彦擊敗之
土門闗通志在石泉縣西七十里縣志在饒風嶺上十
里又饒風闗在縣西六十里饒風嶺中分石泉西鄉兩
縣界宋史吴玠傳紹興三年金薩里罕自商于取金州
長驅趨洋漢興元守臣劉子羽急命田晟守饒風闗以
驛書招玠入援玠自河池日夜馳三百里遂大戰風嶺
六晝夜敵不退㑹玠小校有得罪奔金者導以祖溪間
路出闗背乘髙以瞰饒風諸軍不支遂潰縣志祖溪闗
在饒風嶺北四十里
明金雞寨通志在平利縣東南二百里自金毛闗平地
　突起一山髙百丈周環有水明正徳間勦流冦嘗屯兵於此
　大夫營一統志在洵陽縣東一百五十里明初御史大
　夫鄧愈曾屯兵故名
　二州埡通志在紫陽縣西南一百六十里任河旁接四
　川界正徳間分蜀建州為太平縣分秦金州為紫陽縣
　於二州埡設戌守縣志斷崖絶壁雄峙一方
　遇仙橋通志在興安州城南七里香溪澗水上相傳知
　州鄭福遇仙人對奕處
　安康橋通志在興安州故城南一百歩成化甲辰濠水
　衝决郡守鄭福壘石為六洞本安康郡以名之
　玉帶橋通志在漢隂縣西四十里跨月河堤上萬厯丙
　辰知縣張啓䝉修月河堤並創橋一座障以柱檻月水
　繯繞夾左右掖若玉帶然因以名橋
本朝七里闗一統志在洵陽縣南一百五十里為楚蜀
　之衝舊置銅錢闗後以山僻難守移建於七里溝故名
　康熙元年設守備駐此雍正十三年改設都司
仁夀橋通志在興安州東門康熙三十二年漢水暴漲
薄郡城橋壊乃鳩工重築易木以石寛可方軌
　
　
　
　
　
　
　
　
　
　
　
　
　
　關中勝蹟圖志巻二十八
　欽定四庫全書
　　闗中勝蹟圖志卷二十九
　　　　　　　　　　　　陜西巡撫(臣/)畢沅撰
　　　地理
　綏徳州釋名通志本後魏綏州宋為綏徳城金升為州
　因城舊名也沿革州志治在省城東北一千一百里禹
　貢雍州之域春秋時白翟地戰國魏置上郡秦置膚施
　縣漢初為翟國尋復置上郡後漢因之建安二十年郡
　縣俱廢西魏置上縣又置綏州及安寧郡隋開皇初郡
　廢大業初改州曰上州尋又改州為雕隂郡唐貞觀二
　年平梁師都復置綏州天寳初改縣曰龍泉又改州為
　上郡乾元初復曰綏州屬闗内道五代時為蕃族所據
　宋熙寧三年収復為綏徳城屬延州元符二年升為綏
　徳軍屬延安府金大定二十二年升為綏徳州屬鄜延
　路元屬延安路明屬延安府
本朝雍正三年直𨽻陕西布政使司領縣三曰米脂清
　澗吳堡　州城通志環水抱山明洪武中因舊址築周
　八里有竒門四闗城周六里有竒門亦四
　米脂縣釋名通志本宋米脂城以地有米脂水故以名
　城金升為縣因宋舊名也沿革一統志治在州北八十
　里漢上郡膚施龜兹二縣地西魏置撫寧縣後周分置
　銀州隋廢州屬雕隂郡唐復置銀州屬闗内道宋初屬
　西夏元豐四年収復置米脂砦屬綏徳軍金因之後升
　為縣屬綏徳州元明不改
本朝因之　縣城通志明洪武中築周二里有竒門二
　清澗縣釋名通志宋种世衡因寛州舊壘築城賜名清
　澗以城西有清澗河也金始升為縣沿革一統志治在
　州東南一百四十里漢上郡膚施縣地西魏置綏徳城
　平二縣隋屬雕隂郡唐屬綏州五代時廢宋康定元年
　置清澗城屬延州元符二年屬綏徳軍金大定二十二
　年升為清澗縣屬綏徳州元及明初因之後改屬延安
　府
本朝雍正三年仍屬綏徳州　縣城通志宋康定元年
　种世衡營建土城明洪武初增築甃以磚嘉靖中西南
　二面易以石周三里有竒門三
　呉堡縣釋名通志本宋吳堡寨縣從寨名也沿革縣志
　治在州東八十里漢上郡膚施縣地隋唐為石州地宋
　置吳堡寨金正大三年升為縣屬葭州元明不改
本朝乾隆元年改屬綏徳州　縣城通志明正統中因
　舊址重築周二里有竒門四
　　　名山
　綏徳州疏屬山在州城内山海經貳負之臣曰危與貳
　負殺窫窳帝乃梏之疏屬之山郭璞注漢宣帝使人發
　上郡疏屬山於盤石中得一人徒祼被髮反縛械一足
　羣臣莫能曉劉向按此言對之帝驚異元和郡縣志龍
　泉縣有疏屬山亦名雕隂山(謹按唐龍泉縣本西/魏雕隂郡即今治)雍大
　記山連城横峙其形望之如雕刻城在山北故曰雕隂
　月宫山在綏徳州北二里通志有月崕建月宫寺
合龍山在綏徳州西南五里漢書地理志膚施縣有五
龍山(謹按秦膚施故城在州西北/則合龍山疑即五龍山也)路史上郡膚施縣五
龍山盖出治之所也故宣帝立五龍仙人祠於膚施有
帝原水黄帝祠
定仙嶺在綏徳州東南七十里太平寰宇記延福縣有
定仙嶺(謹按延福故/城在州東)延安府志金大定中置堡於此
聖佛崕在綏徳州東十五里石佛舖太平寰宇記延福
縣有聖佛崖
鳯凰山在綏徳州東四十里通志古屯戍處一名鳯宿
嶺相傳有鳯集此(已上/綏徳)
白雲山在米脂縣北二里通志環抱縣城又馮家山在
縣北三里其西甚峻有泉湧出峰頂又髙家山在縣北
五里下有石洞可容數千人
石佛山在米脂縣東七十里縣志髙聳峭特縣境諸山
之冠(已上/米脂)
草場山在清澗縣治北百步通志一名草塢山又名砦
山相傳為宋种世衡積草䖏即古寛州城
筆架山在清澗縣西百步通志三峰秀峙縣城凴以為
固相近有峰臺山上有古峰墩故名
東峰山在清澗縣東一里縣志峰巒秀麗為邑之勝境
吐谷嶺在清澗縣東二十里縣志唐以吐谷渾部族僑
治州界故名嶺之西有苜蓿嶺
白草原在清澗縣東百三十里黄河岸側通志王昌齡
詩云白草原頭望京師黄河水流無盡時即此(已上/清澗)
塞西山在吳堡縣西一里通志宋置吳堡寨於此金為
縣故名南達中原東障黄河層巒拱峙朝氣尤爽
火燒山在吳堡縣北十五里縣志一名桃花庄赤砂紫
石嶙峋列峙可稱竒觀其相近有停仙坪在黄河中流
兩山夾列傾石若墜雪浪銀濤中有髙坪世傳仙人集此
妙峯山在吳堡縣北七十里縣志又名黑龍岑黄河曲
流如帶臨泉離石諸山如屏上有淨道院
髙原砦山在吳堡縣西北五十里縣志巍然天際為衆
山宗
龍鳯山在吳堡縣南十里通志以山勢迴翔故名又名
黑虎山(己上/吳堡)
　　大川(附水/利)
綏徳州黃河在州東百二十里自吳堡界流入與山西永
寧州寧鄉縣分界又南入清澗界水經注河水又南逕離
石縣西奢延水注之(謹按離石縣/今屬永寧州)太平寰宇記綏州延福
縣有黃河自撫寧縣流入州東至石州界黄河一百三十
里河上有孟門闗在石州西九十五里又州東南至隰州
石樓縣西北黃河為界一百五十里(謹按撫寧縣今屬米/脂石州今屬永寧州)
無定河在綏徳州東門外自米脂界入境又東南入
清澗界水經注奢延水自逕膚施縣又東入五龍山
帝原水自下亦為通稱厯長城東出於赤翟白翟之
中又有平水入之又東走馬水注之元和郡縣志龍
泉縣有無定河一名奢延水自撫寧縣界流入沈括
夢溪筆談嘗過無定河活沙履之百步皆動如行幕
上或䧟則人馬車駝無遺或以為即古之流沙州志無
定河以潰沙急流深淺不定故名經米脂綏徳而勢益
大積沙驚浪行人苦之為古戰守要地(唐陳祐無定河/詩無定河邉暮)
(笛聲赫連臺畔旅人情函闗歸/路千餘里一夕秋風白髪生)
大理川在綏徳州西北城下自米脂縣流入逕州西北
東流入無定河通志即平水理一作力水經注平水西
北出平溪東南入奢延水隋書地理志大斌縣有平水
(謹按大斌廢/縣在州境)太平寰宇記龍泉縣有大力川在西又廢
大斌縣有小力川縣志大中祥符三年趙徳明出大理
河築柵蒼耳坪又治平四年种諤復綏州夜渡大理水
即此州冊大理河源出龍州堡雙城兒又小理河源出
懐逺之威武堡逕艾蒿峁巡檢司溝合大理河入州境
懐寧河在綏徳州東南十里自清澗縣流入又逕州東
南入無定河通志即走馬水水經注走馬水自陽周東
北流入長城又東北流入奢延水(謹按陽周/今屬安定)
大河川在綏徳州東南太平寰宇記廢延福縣有大河
川(謹按延福故城在州東南接清澗界則大/河川當即清澗之清澗水俗名大河者也)
龍泉在綏徳州東三里太平寰宇記唐龍泉縣以此名
延安府志在無定河東岸泉從石龍口中出故名
嗚咽泉在綏徳州東五里名山記相傳即秦太子扶蘇
賜死處(已丄/綏徳)
無定河在米脂縣西十里自榆林界入境又東南入綏
徳界水經注奢延水自合帝原水又東逕膚施縣(謹按/漢膚)
(施縣今屬/綏徳州)元和郡縣志無定河自夏州界流入又經撫
寧縣北二十里(謹按撫寧故/城在縣西)縣志元豐四年种諤攻米
脂敗夏人於無定河即此
明堂川在米脂縣西北通志其水自榆林流入無定河
宋元豐五年曲珍敗夏人於明堂川即此(謹按即榆/林西河)
米脂水在米脂縣東南百步西南流入無定河通志源
出張家山地沃宜粟米汁如脂故名(宋蘇軾聞米脂川/大捷詩聞説將軍)
(取乞銀將軍旗鼓捷如神應知無定河邉栁得共中原/雪絮春王珪米脂川大捷詩神兵十萬忽乗秋西磧妖)
(氛一夕収匹馬不嘶榆塞外長城自起玉闗頭君王别/繪凌烟閣將帥今輕定逺侯莫道無人能定國紅旗行)
(去取/凉州)
大理河在米脂縣西六十里自懐逺縣流入通志源出
沙漠紅石川經縣境又入綏徳西北城下東北流入無
定河又小理河在縣西百五十里
流金堰在米脂縣南一統志明正徳中壘石溪口作堰
長五十餘丈引山水灌田民獲其利(已上/米脂)
黄河在清澗縣東百二十里自綏徳界流入與山西石
樓縣分界又南至張家山入延川界水經注河水又南
逕離石縣西奢延水注之又南過土軍縣西(謹按離石/今屬山西)
(永寧州土軍/今屬石樓縣)
無定河在清澗縣東北自綏徳界入境又逕縣東八十
里東南流入黄河水經注奢延水自合走馬水又東與
白羊水合又東入於河
懐寧河在清澗縣西北自安定南溝岔入境流七十里
東北逕綏徳州入無定河縣志源出安定柏山寺下逕
縣北境東流入無定河
白家河在清澗縣東北源出吐谷嶺東北流五十里入
無定河(謹按縣境水東北注奢延者惟白/家河疑即水經注之白羊水也)水經注白羊
水出於西南白羊溪巡溪東北注於奢延水
秀延水在清澗縣西城下自安定界来南流入延川界
水經注秀延水得浣水口又東㑹根水露桃水太平寰
宇記廢城平縣有清澗水(謹按城平故/城在縣西)縣志清澗水俗
名大河自安定縣流入至縣北官山折而南流過城西
迤東遶城南又東南入延川縣即秀延水也亦名吐延
水至縣南四十里張家灣曰小吕梁以水勢似之因名
石井在清澗縣城内縣志宋种世衡城清澗乏泉鑿地
百尺餘遇石世衡命屑石一畚予百錢卒得泉今謂之
种公井(已上/清澗)
黄河在吳堡縣東一里自葭州流入與山西永寧州分
界又南入綏徳州界水經注河水自合諸次水又南湯
水注之縣志自縣北螅蜊峪入境東流經川口至丁家
畔二十里曲折南流經下沙灘横溝砦李家溝七十里
至城下復轉而西流入綏徳州界
水灘水在吳堡縣北十里縣志二泉交流頗為勝概流
十餘里至宋家灘入河
流觴池在吳堡縣南二里石塔寺下通志澗水曲流清
潭静注邑人載酒逰覽之所
馬跑泉在吳堡縣西北二十五里通志相傳宋將楊滿
堂經此馬渇甚以蹄跑之泉出(已上/吳堡)
　　古蹟(祠宇/)
綏徳州秦扶蘇祠一統志在州城内明嘉靖中改建於
疏屬山峰
宋种公祠一統志在清澗縣城内祀宋种世衡
明九真觀一統志在綏徳州治西一里宣徳中建
　　古蹟(郊邑/)
秦長城太平寰宇記城有二一在綏徳州西四十五里
大力川一在州北二十五里無定河皆䝉恬所築之遺
跡
朔方臺一統志在綏徳州無定河東㟁世傳秦太子扶
蘇所築一名扶蘇臺又州北二里有月兒臺
扶蘇墓通志在綏徳州治北闗中陵墓志扶蘇墓有四
一在臨潼縣藥水村一在平凉府東一在寧縣西一在
綏徳按綏徳古上郡扶蘇監䝉恬軍處賜死塟綏徳即
此葉映榴嗚咽泉賦序雕山之巔扶蘇冢在焉時有白
虹出冢中去冢不五里有泉曰嗚咽相傳為扶蘇自裁
處
䝉恬墓通志在綏徳州西南一里大理河北㟁天寧寺
下
晉吳兒城一統志在綏徳州西北元和郡縣志在龍泉
縣西北四十里初赫連勃勃破劉義真於長安遂徙其
人築此城以居之號吳兒城
唐寛州石城通志在清澗縣東北山上今縣東二十里
有石城即唐初置寛州城也即今後山砦
宋相思亭一統志在綏徳州南三十里西北二水交㑹
於此(宋司馬光相思亭詩嶺上雙流水猶/知㑹合時行人經過此那得不相思)
義合砦通志在綏徳州東六十里宋史地理志本夏人
砦元豐四年収復
開光堡通志在綏徳州北四十里宋史地理志紹聖四
年修築元符元年賜名种諤傳熙寧四年諤遣都監趙
璞築撫寧故城及分荒堆三泉吐渾川開光嶺葭蘆川
諸砦
大理河橋渡通志在綏徳州南城外秋設橋夏則撤有
官渡船宋史种諤傳治平四年諤復綏州夜渡大理河
周美傳美率衆由㕔子部西濟大理河
永樂城一統志在米脂縣西宋史徐禧傳元豐初种諤
西討得銀夏宥三州而不能守延帥沈括欲城永樂詔
禧往相其事禧言銀州雖據明堂川無定河之㑹而故
城東南已為河水所吞西北又阻天塹不如永樂形勢
險阨遂城永樂地理志即永樂小川築新城距故銀州
二十五里前據銀州大川賜名銀川砦旋被西人所䧟
崇寧四年収復仍為銀州五年廢為銀川城
清澗砦通志在清澗縣東北十里東控黄河西㟁本隋
綏平縣地名清澗川宋慶厯中築
順安砦通志在清澗縣東北八十里宋史地理志延州
延川縣舊砦元符二年廢後復置九域志延川有順安
白草永平三砦縣志宋初建南安砦康定中棄之慶厯
中修復改今名
白草砦通志在清澗縣東北一百餘里黄河岸側内有
新井宋嘉祐中白草砦主康惟幾鑿正徳間邉患急知
縣趙輅恐井不足用更鑿一井引東河水自城下穿入
宋史地理志延州延川縣舊砦元符二年廢後復置縣
志東扼黄河伏落闗路北控綏徳州鐵茄坪定仙嶺滿
堂川三路最為要害之地
營田堡通志在清澗縣南三十里种世衡營田䖏
老鴉闗渡通志在清澗縣東一百二十里老鴉闗通山
西石樓縣即宋种世衡城清澗致河東之粟處隄址猶
存
吳崕寨通志在呉堡縣東北六十里下臨黄河邉防要
地宋時設守對峙有悞兒寨又縣北七十里有虎頭寨
東臨黄河石崕三級洵天險也
韓王母墓通志在清澗縣北五十里官山嶺譚吉璁韓
王母墓辨清澗之北五十里為官山嶺嶺之中有韓王
母墓不封不植而居人至今不敢耕牧也土人云齊王
韓信母冢冢之下有坎窞數十處皆深至丈許云作竈
井設伏者夫韓信生淮隂未嘗至清澗北盟㑹編云韓
世忠綏徳軍人少年曾戲槊於二郎山(謹按二郎山亦/名文屏山在州)
(城/南)此宋史所不載宜其母墓不著也今韓王母墓為世
忠母墓無疑至坎其下塹其旁皆宋人拒馬處也南渡
後韓王故鄉已沒於金尚得封識之乎
任泰亨墓通志在清澗縣西七里紙張溝縣志泰亨仁
宗朝兵部尚書勅命祭葬今翁仲猶存
金趙勸墓通志在綏徳州西十里有施宜生碑
元党時濟墓通志在縣東一百三十里党家山有碑
明葫蘆堡通志在米脂縣四十里明置
寧川堡通志在清澗縣西三十里一名栁家坪大川平
坦路通安定又石嘴岔堡在縣北七十里又田家堡在
縣北一百里三堡皆嘉靖中築
馬汝驥墓通志在綏徳州東五里
郝志義墓通志在清澗縣北八十里縣志志義刑部右
侍郎子序援例乞祭葬劉瑾謂洪武禮制無此例下序
詔獄謫戍瑾敗乃復
　
　
　
　
　
　
　闗中勝蹟圖志巻二十九
　欽定四庫全書
　　闗中勝蹟圖志卷三十
　　　　　　　　　　　　陜西巡撫(臣/)畢沅撰
　　　地理
　鄜州釋名通志後魏州名郭子章云以地有鄜水故也
　沿革一統志治在省城北五百五十里禹貢雍州之域
　春秋時白翟地戰國魏雕隂邑秦置雕隂縣漢屬上郡
　後漢因之晉廢後魏為北華州地西魏為鄜州地隋開
　皇三年始分置洛交縣大業二年移鄜州於此(謹按西/魏改北)
　(華州曰鄜州在中部縣界至隋始/移鄜州治洛交縣即今州治是矣)改為鄜城郡尋又改
　曰上郡唐武徳初復曰鄜州天寳初改曰洛交郡乾元
　初復曰鄜州屬闗内道五代因之宋曰鄜州洛交郡保
　大軍節度屬永興軍路金曰鄜州保大軍節度屬鄜延路
　元曰鄜州以州治洛交縣省入屬延安路明屬延安府
本朝雍正三年直𨽻陕西布政使司領縣三曰雒川中
　部宜君　州城通志西阻龜山東帶洛水有内外二城
　元時所築明嘉靖中為洛水所圮外城稍移於内内城
　周二里有竒門三外城周八里有竒門四
　雒川縣釋名元和郡縣志姚萇置洛川縣以縣界有洛
　川水為名沿革一統志治在州東南六十里秦鄜畤地
　漢置鄜縣屬左馮翊後漢省後魏置敷城郡太平真君
　中置洛川縣隋屬上郡唐屬鄜州五代宋金元明俱不
　改泰昌初易洛為雒
本朝因之　縣城通志縁山阻澗元時築周二里有竒
　門三又東闗城明正徳初築周三里有竒門三
　中部縣釋名通志漢渠搜中部都尉治此姚興始置縣
　從中部都尉之舊也沿革一統志治在州南少西一百
　四十里漢置翟道縣屬左馮翊後漢省東晉時姚秦置
　中部縣後魏置中部郡太和十五年置東秦州孝明帝
　改曰北華州西魏廢帝三年改曰鄜州隋改郡縣俱曰
　内部開皇三年郡廢大業初州廢屬上郡唐武徳二年
　復改縣曰中部於縣置坊州天寳初復曰中部郡乾元
　初復曰坊州屬闗内道五代因之宋曰坊州中部郡屬
　永興軍路金曰坊州屬鄜延路元至元六年州廢縣屬
　鄜州明不改
本朝因之　縣城通志因沮水為濠明成化中改建萬
　厯初增築南闗外城崇禎初又增築北闗城周四里有
　竒門三
　宜君縣釋名通志縣有宜君水因取名焉沿革一統志
　治在州南二百十里漢左馮翊祋祤縣地東晉時苻秦
　置宜君䕶軍後魏太平真君七年置宜君縣屬北地郡
　西魏置宜君郡隋開皇初郡廢屬京兆郡唐初屬宜州
　貞觀十七年廢二十年復置屬雍州永徽二年又廢龍
　朔三年復置屬坊州五代宋金因之元改屬鄜州明不
　改
本朝因之　縣城通志明景泰中築周五里有竒門二
　　　名山
　鄜州開元坡在州治北雍勝略上有開元寺白松甚竒
古梅柯嶺在鄜州西北三十里通志嶺有梅樹相傳為
杜甫手植
大槃山在鄜州西北元和郡縣志在直羅縣西北一百
十里(謹按直羅故城在州西又按金史地理志直/羅縣有水槃山疑大槃即水槃或有訛字)
石空洞在鄜州西南一百十里名山記洞深一丈五尺
内有萬佛石像世傳以為魯班所鑿
夀峰山在鄜州西南百二十里州志相近有馬尾崕相
傳唐太宗出征憇此山石有馬尾遺跡
櫻桃山在鄜州南三里通志山多櫻桃其相近有葦谷
以多蘆葦故名
龍尾坡在鄜州東十里通志山蜿蜒如龍又黑鷹崕在
州東二十里舊多黑鷹棲此相傳唐太宗見而射之矢
跡猶存(已上/鄜州)
白起山在雒川縣北二十里通志秦白起屯兵於此故
名九郎山在雒川縣西南八里通志宋淳化間建九郎
廟土人旱潦禱此
鄜畤山在雒川縣南七十里縣志秦祀五畤此其一也
鄜城以此得名
馬翅谷在雒川縣南八十里縣志宋李顯忠屯兵於此
宋史紹興中李永竒謀南歸金人殺之於馬翅谷
爛柯山在雒川縣東南六十里通志相傳為王質遇仙
爛柯䖏其相近有黄梁谷黄梁水所出
黄龍山在雒川縣東南百二十里接白水界雍勝略常
有黄雲罩其上髣髴如龍摇曳
龍舌崕在雒川縣東北三十里龍尾灣通志一峰回顧
狀若龍首飲水上立一石長七八尺風撼則動而不墜
(已上/雒川)
橋山在中部縣北一里通志下有沮水潛穿山底而過
因名山海經山下水流通行故謂之橋山爾雅山鋭而
髙曰橋史記漢武帝北巡朔方還祭黄帝於橋山延安
府志華盖山在橋山後三峰秀麗形如張盖髙出諸山
即橋山之支麓
　(臣/)謹按闗中北境大山以橋山為稱首岡巒迤邐隨
　地異名其在慶陽府合水縣東五十里者曰子午山
　其在延安府保安縣東六十里者曰艾蒿嶺在安定
　縣北八十里者曰髙栢山皆橋山之支阜惟中部沮
　水所過之山獨受正名而榆林府西北又有橋門後
　漢靈帝時段熲追羌出橋門水經注橋山有長城門
　故謂之橋門樂史云橋山南連耀州北抵鹽州東接
　延州綿延八百餘里盖邠寧環慶延綏鄜坊諸郡邑
　皆在橋山之麓宋人所稱横山之險亦即橋山北陲
　諸家地志或不知其綿亘廣逺各指一山為主名是
　此非彼要為方隅之見又按山海經蒲谷水源出橋
　山金史亦言中部縣有蒲谷水今此水源流莫辨宜
　從闕疑之義焉
鳯凰山在中部縣西一里縣志其形似鳯一名二郎山
其中有黄花峪入秋金菊芬芳香氣襲人延安府志鳯
嶺在西郊外相傳軒轅截嶰竹成律呂鳯鳴於此(謹按/縣圖)
(鳯嶺即鳯凰山一云/在縣西百里者誤)
回軍嶺在中部縣北六十里縣志元孝子王克已廬墓
䖏(又見/古蹟)
仙掌崕在中部縣西北三里延安府志山勢聳起五峰
聫峭如掌
石堂山在中部縣西北四十里通志即翟道山水經注
云豬水西出翟道縣西石堂山本名翟道山(謹按魏狄/道故城在)
(縣西北豬水當/即淺石川也)
雙鐘山在中部縣西北七十里延安府志形如覆鐘峻
秀屹立又相近有三鳯岡相傳古有逸人隠此崕間石
刻猶存
子午嶺在中部縣西北二百里接合水界通志沮水出
此縣志南北綿亘延慶二郡之間長八九百里東北至
葭州黄河北通九原雲中秦䝉恬塹山堙谷即此(謹按/此即)
(合水之子午山亦/即橋山之異名也)
龍榮山在中部縣西四里通志元王九臯築砦于上有
故址又玉仙山在縣西五里雍勝略云常有仙人往来
其䖏
桑園藥王洞在中部縣西五十里通志深邃可容百人
洞中蓮座横列竒巧得之自然
唐峪洞在中部縣西九十里縣志上有懸崖危崿下築
石城洞中有石井為懸樓六磴道四壁立千仭自下望
之樓閣如在天際(已上/中部)
玉華山在宜君縣西南四十里通志有唐建玉華宮宋
雍熙初於此獲一角獸時以為麟金於此置玉華鎮又
野火山在縣西南七十里宋張珉玉華山記玉華山南
曰野火谷望之如㸑烟而莫知所自谷之西曰鳯凰谷
唐置宫故地其西曰珊瑚谷嘗有别殿珊瑚之北曰蘭
芝谷太宗詔沙門元奘譯經於此中有石崕嶄然天成
下有鑿室可容數十人有懸泉勢若飛雨有松十八環
其側其西南曰駐鑾崕其始入也雙壁屹然如削石而
成既至其處若視甕側有泉飛瀉而下名曰水簾
真人洞在宜君縣西北七十里通志石徑幽折崕壑竒
古
太子山在宜君縣東南四十里通志相傳秦太子扶蘇
築長城憇此
秦山在宜君縣東南九十里接白水界通志山勢綿亘
相傳唐太宗為秦王時畋獵於此(又見白水/已上宜君)
　　大川
鄜州洛水在州東百步自甘泉界流入又南流入洛川
界太平寰宇記洛水又謂之洛交水按三川縣有三川
水謂華池水黑源水洛水同會故名三川(謹按三川故/城在州南)
通志自州北三十里南楊村入境流七十里至交口村
又南入中部界州志洛水南流至城北合牛武採銅二
川南流過城東水流衝激州城數被其患(唐杜甫三川/觀水漲詩我)
(經華原來不復見平陸北上惟土山連天走窮谷火雲/無時出飛電常在目自多窮岫雨行潦相豗蹙翁訇川)
(氣黄羣流會空曲清晨望髙浪忽謂隂崖踣恐泥竄蛟/龍登危聚麋鹿枯查卷拔樹礧磈共充塞聲吹鬼神下)
(世間人代速不有萬穴歸何以尊四凟及觀泉源漲反/懼江海覆漂沙折岸去潄壑松栢秃乘陵破山門迴幹)
(裂地軸交洛赴洪河及闗豈信宿應沈數州沒如聴萬/室哭穢濁殊未清風濤怒猶蓄何時通舟車隂氣不黪)
(黷浮生有蕩汨吾道正羈束人寰難容身石壁滑側足/雲雷屯不已艱險路更跼普天無川梁欲濟願水縮因)
(悲中林士未脱衆魚腹舉/頭向蒼天安得騎鴻鵠)
牛武川在鄜州東北五里西南流注洛水州志自牛武
城東来入洛
採銅川在鄜州西北十五里通志為杜甫經逰地在羌
村南十里許有一石窟中出石脂就窟可灌成燭至元
七年封扄不採
葦谷水在鄜州南五里通志一名荻子溝太平寰宇記
水經注云葦谷水自葦谷東南流入三川水又砂羅谷
水南流逕黄原祠東合葦川(唐鄭玉韋谷水詩水會三/川漾碧波雕隂人唱採花)
(歌舊時白翟今荒草/葦谷凄凄風雨多)
華池水在鄜州西南通志源出慶陽府合水縣東流入
州界逕直羅故城與黑水合又東南合會道河餘樂川
逕縣北葡萄塞為葡萄河又東南至交口與洛水會亦
曰葫蘆河
直羅川水在鄜州南元和郡縣志在直羅縣南二里州
志直羅川自直羅城南注華池水通志黑水在州西南
自合水縣流入東合華池水(謹按直羅川水即黑水自/合華池水逕中部縣北葡)
(萄塞二水又兼受葡萄河之稱一統志載直羅川水而/於黒水不别為標目陜西通志則以黒水直羅川水並)
(入華池水條下未甚明晰/今為正之  已上鄜州)
洛水在雒川縣西南七十里自鄜州流入又東南入中
部界通志一名領前河一名上堡河又名髙家河縣志
洛水自鄜州入境南流㟁東為雒川岸西為中部至交
口會葫蘆河又南會沮水
廂西河在雒川縣西北三十里(謹按宋朝類苑鄜州東/百里有相思河河岸有)
(相思舗唐令狐楚有題鄜州相思舖詩所謂誰把相思號/此河是也今考鄜州東三十里有相思舖一名廂西舖接)
(洛川界而洛川有廂西河當即此水或以語轉而訛惟所/云在鄜州東百里者里數未合疑亦以水源目之耳)
楊班湫在雒川縣東南六十里周一里二十步今堙周
地圖記姚萇立節將軍楊班居黄梁谷北其谷西有小
谷由來無水夜中有人就班借車牛十具云我是湫神
欲移徙班即備車牛置門前至明車濕牛汗乃尋車轍
至乾谷忽有水方二百餘步其水極深每水旱祈禱有
應(謹按郃陽亦有楊班湫盖堰/洿谷水所成也  已上雒川)
洛水在中部縣東北三十五里自鄜州南流逕交口合
葫蘆河又南合沮水流入宜君界元大一統志自州境
交口村南流入中部縣又南流十五里至楊家庄合沮
水又東南流四十里至鄜城十二盤出境(謹按鄜城今/屬洛川縣)
禹貢錐指縣東十里有古川口即沮洛交會處亦曰龍
首川按此不過沮水之枝津至近世下流壅塞不由富
平入洛則此遂為二水交會之通川耳
葡萄河在中部縣東北三十里通志一名葫蘆河即鄜
州之華池水南流為直羅川又南流經縣之葡萄塞為
葡萄河
沮水在中部縣西又南流入宜君界漢書地理志直路
縣沮水出縣西東入洛(謹按直路故/城在縣西北)水經注沮水出直
路縣東南逕燋石山東南流厯檀臺川俗謂之檀臺水
屈而夾山西流又西南逕宜君川元大一統志沮水自
子午嶺東南流二百里至縣東三十里楊家庄東南順
流入洛縣冊自子午嶺來至三河口納常川葛家川東
流十餘里遶城又東流十里與泥水會又東流十餘里
入洛
葛家川在中部縣西十餘里縣志源出宜君縣西孟家
河東流納常川河與沮水會於三河口山水紆迴林木葱鬰
東移泉水在中部縣東五里通志一名飛来泉古有石碣
今無存其水細流入沮
上善泉水在中部縣東北二里唐書地理志州郭無水
東北七里有上善泉開成二年刺史張怡架水入城以
紓逺汲刺史崔駢復增修之民獲其利縣志在橋山東
縣北門外沮水㟁側其水流入於沮
栁窟泉在中部縣西五里縣志山頂沸出懸溜而下如
素練然延安府志旁多叢栁秋風葉落隨流飄蕩故名
又寒氿泉在縣西十里水從地湧淵深渟静大樹重隂
夏日生寒故名(已上/中部)
洛水在宜君縣東北八十里自中部界流入又南與洛
川接界又東南入白水界縣冊洛水自中部界納沮水
又有党家溝范家溝梁家河水又賀家河源出縣之東
山下李家河源出縣北十里合而為五交河東流入之
又南納馮家河水入白水界
石盤川在宜君縣東五十里太平寰宇記源出同官縣
大石盤山東流入縣界
沮水在宜君縣西又南流入耀州界水經注沮水西南
逕宜君川世又謂之宜君水又得黄嶺水口東南流逕
祋祤縣(謹按祋祤縣/今屬耀州)通志沮水自徴寧界來分二流其
一南流逕馬欄鎮亂石灘合姚渠川南流入耀州界其
一東流合㓂家河水又合慈烏水又合玉華川仙人溝
纒帶谷諸水流逕中部界合於洛一統志按水經注謂
沮水下流合銅官注鄭渠而東入洛自鄭渠堙廢沮水
故道難考諸志猶從其説至經中部縣南入洛之沮水
則始于元統志禹貢錐指目為枝津然此水東流入洛
與南流入渭之沮水源流各别非枝津也且今入渭之
沮上源太近亦與漢志出直路縣西之説不合通志分
東南二流兩存其名今從之
姚渠川在宜君縣西七十里通志源出姚渠村北三十
里核桃溝南流至亂石灘入沮
慈烏水在宜君縣西北四十里太平寰宇記源自昇平
縣分水嶺東流入縣界(謹按昇平故/城在縣西北)縣志東流合杜村
河入沮
玉華川在宜君縣西五十里通志源出駐鑾坡之瀑布
泉一名􁭮醁泉流而成川又有仙人溝水在玉華山北
流合玉華川又纒帶谷水在縣西二十里源出艾蒿凹
逕彭村與玉華川仙人溝水合流至杜村合於東沮水
至中部入洛
石油井在宜君縣西二十里姚渠村通志村有石井汲
水澄而取之氣味雖臭可療牛羊癬疥(巳上/宜君)
　　古蹟(宫闕/)
鄜州唐仁智宫在宜君縣鳯凰谷唐書韋挺傳武徳七
年避暑仁智宫雍錄武徳七年造
玉華宫在宜君縣西南唐書地理志在坊州宜君縣北
四里鳯凰谷元和郡縣志貞觀二十年置冊府元龜太
宗建玉華宫既成正門謂之南風門殿覆瓦外皆葺之
以茅帝以意在清凉務從儉約匠人以為層嵓峻谷元
覽遐長於是疏泉抗殿包山通苑皇太子所居南風門
之東正門謂之嘉禮門殿名暉和殿其官曹署寺並皆
創立及帝逰勅奉御王孝積於顯道門内起紫微殿十
三間文甃重基髙敞宏壯帝見之甚悦太平寰宇記在
縣西四十里貞觀十七年置其地本縣人秦小龍宅太
宗曰小龍出大龍入當時以為清凉勝於九成宫永徽
二年有詔廢宫為寺便以玉華為名寺内有肅成殿元
奘法師於此院譯經毎言此寺閻浮之兠率天也雍勝
略初有九殿五門而可記其名與䖏者六其正殿為玉
華其上為排雲又其上為慶雲其正門為南風南風之
東為太子之居其殿曰暉和門曰嘉禮知其名失其處
者一曰金風門也其西珊瑚谷常有别殿存焉方輿紀
要玉華宫因仁智宫增築
　(臣/)謹按玉華宫元和郡縣志唐書地理志皆云在宜
　君縣北四里而太平寰宇記謂在縣西四十里今考
　宜君故城在縣治西南唐貞觀中置玉華宫仍于宫
　側置宜君縣其後移於今治一統志謂當在五代時
　諸家記載各據當時縣治相距之逺近而言所以不
　同至其創建之嵗元和郡縣志在貞觀二十年新唐
　書從之舊唐書則謂在二十一年太平寰宇記又謂
　在十七年然李吉甫以唐人而誌唐事語當覈實自
　宜以元和郡縣志為正考宫既廢為寺嵗久遺構莫
　存當日所謂即澗疏隍憑巖建宇者無由髣髴見之矣
　　古蹟(第宅/)
唐杜甫草堂通志在鄜州南六十里杜甫避難寄此即
三川也又州西北三十里羌村有杜甫窟壁上詩甚多
又駱駝谷杜甫逰梅柯嶺往來止宿於此(明田龍三川/杜甫草堂詩)
(問栁尋花到草堂急呼村酒酹詩王乾坤無䖏容衰老/風雅何人到盛唐春雨三川驅瘦馬秋風一劍寄空囊)
(鄜州旅食峥嶸日/南北音書共渺茫)
保大樓一統志在鄜州城内唐置保大軍節度使故名
　　古蹟(祠宇/)
後魏軒轅廟通志在中部縣北五里冊府元龜魏明元
帝泰常七年幸橋山遣有司祀黄帝廟文成帝和平元
年帝東巡厯橋山祀黄帝廟唐大厯四年四月鄜坊等
州節度使臧希讓上言坊州有軒轅帝陵闕請置廟四
時享祭列於祀典從之揮麈前錄黄帝以后土風后力
牧配祠在坊州通志廟中軒轅栢考之雜記乃黄帝手
植物圍二丈四尺髙可凌霄延安府志掛甲栢在軒轅
廟黄帝滅蚩尤歸而掛甲其上至今樹皮有掛甲痕栢
液中出似有斷釘在内老幹細枝痕跡若一縣志廟舊
在橋山西宋開寳中移建今地
唐玉皇廟通志在中部縣東二里唐時建延安府志東
壁上有元至正庚子張三丰題詩又舊志載明永樂間
三丰至廟索道士張清買瓜歸則題詩壁上去矣
栢山寺通志在鄜州西九十五里直羅鎮武徳二年秦
王憩兵芸羅寺洎即位改芸羅為安樂移西嶽之上建
殿與塔即今䖏也開元十二年車駕北征至此前鋒告
捷因改為安定寺宋景徳元年重修仍名安樂後以其
山多栢因名栢山寺
開元寺一統志在鄜州治北唐建
石泓寺一統志在州西一百三十里石山如砌鑿門而
入為佛殿有大佛三小佛尺許者千百計製作工巧
蒲羅寺通志在中部縣治北貞觀二年建内有塔及蔵
經
金石泉寺通志在雒川縣西北三十里寺右有泉味甘
而洌大定初賜額曰靈泉院前有一塔相傳定光佛遺
身舍利蔵焉時見瑞光起塔中如純金色
明忠烈朱公祠在中部縣北一里祀明知縣朱新堞
　　古蹟(郊邑/)
上古黄帝陵一統志在中部縣西北橋山上史記五帝
本紀黄帝葬橋山漢武故事元封元年帝北巡朔方還
祭黄帝於橋山雍勝略橋山在中部縣東北二里其山
形如橋沮水環繞之即黄帝葬衣冠之所周圍城塹五
里餘樹栢萬餘株横順成行参天傲日數百里外望之
猶有烟霞霏微青翠玲瓏之狀(明張三丰橋陵詩披雲/履水謁橋陵翠栢烟含)
(玉露輕衮冕霞飛天地老文章星煥海山清巍巍鳯闕/迎仙島渺渺龍車駐帝城寂寞瑤臺遺漢武一輪皓月)
(古今/明)
　(臣/)謹按橋陵在闗中者舊志有三一在慶陽之正寧
　一在延安之安定其一即在中部者是已三縣皆漢
　上郡地漢書地理志上郡陽周縣橋山南有黄帝塚
　水經注走馬水出長城北陽周故城南橋山上有黄
　帝塚考正寧在後魏時嘗僑置陽周縣後人誤謂即
　漢之陽周因以為有軒轅陵雍勝略辨之頗詳而猶
　以魏之陽周故城為漢之陽周故城則尚未為精審
　今按漢陽周故城在安定縣北其地有懐寧河即走
　馬水出髙栢山亦即橋山與班酈所述為合然中部
　立廟始自唐大厯中厯代祀典相沿自當循而不改
　又考橋陵所在不一記載紛如近世地志如畿輔之
　平谷山東之曲阜河南之閿鄉皆有軒轅陵至如文
　選注黄帝葬西海橋山語涉荒渺無從考信也已
周卜居城一統志在中部縣東二十里相傳晉公子重
耳奔翟時所居
秦長城一統志在鄜州東北元和郡縣志在洛交縣東
北三十里
漢牛武鎮延安府志在鄜州東北四十里董翳遣步將
築城練兵蕃牛數千以備戰故名
祈仙臺一統志在中部縣西北橋山黄帝陵前漢武帝
用兵朔方還祭黃帝於橋山築此
杏城一統志在中部縣西南五里相傳漢將韓胡伐杏
木為栅因以為名晉書升平初姚襄徙北屈將圖闗中
進屯杏城遣其兄姚蘭略地鄜城魏書地形志北華州
治杏城
晉赫連城一統志在鄜州西元和郡縣志在洛交縣西
三十六里赫連勃勃聞劉裕命其子義真等守長安大
悦自將兵入長安留其母於此築城以居
隋直羅闗通志在鄜州西北一百里崔仲方所築西接
環慶地唐書地理志武徳六年置直羅闗州志因故直
羅城為名西南通子午嶺西北通保安縣凡二百里皆
深谷峻嶺為一方險要
唐望敵臺一統志在鄜州西北二百里相傳唐太宗征
突厥常登此故名
監軍臺一統志在鄜州南五里相傳尉遲敬徳演武於
此
龍坊鎮通志在中部縣西北四十里唐牧廐所也
段志元墓一統志在宜君縣南三十里
宋鄜臺一統志在雒川縣東南元祐二年范純祐為主
簿時築
赤沙城太平寰宇記在中部縣西七十里舊戍城也
􁧢場一統志在宜君縣西九域志縣有􁧢場
馬欄鎮通志在宜君縣西南一百二十里接慶陽界宋
史趙珣傳慶厯二年元昊大舉入㓂珣會葛懐敏於瓦
亭懐敏西至馬欄城珣謂懐敏依馬欄城布柵以扼其
路
狄青墓通志在中部縣西黃花峪懸巖石峒有石棺在
焉
元李杲墓通志在中部縣東北四十里祔其祖元帥明
安岱爾墓有碑元史本傳杲字東垣精岐黃學者稱東
垣先生
王孝子克已墓通志在中部縣北回軍嶺克已事母孝
母卒廬墓元末紅巾賊至聞其孝引去因名其地曰回
軍嶺
明黄龍鎮通志在雒川縣東南一百三十里黃龍山嘉
靖十八年移韓城紫金闗于堡内築城周二里有竒舊
有防兵
石堡一統志在宜君縣東七十里舊有城平原廣阜雉
堞巍然明末嘗置官署於此
劉琦墓通志在雒川縣北十里大石山琦以直諫謫戍
召還卒贈光祿卿
朱新堞墓一統志在中部縣治北社稷壇側通志新堞
山西汾陽人中部知縣崇禎十六年闔門死難邑人合
葬之墓側有碑
　
　
　
　
　
　
　闗中勝蹟圖志卷三十
欽定四庫全書
　闗中勝蹟圖志卷三十一
　　　　　　　　　　　　陜西巡撫畢沅撰
　圖












　
　
　
　
　
　
　
　
　
　
　
　
　
　
　
　闗中勝蹟圖志卷三十一
欽定四庫全書
　闗中勝蹟圖志卷三十二
　　　　　　　　　　　　陜西巡撫畢沅撰
　圖














　
　
　
　
　
　
　
　
　
　
　
　
　
　
　
　闗中勝蹟圖志卷三十二
