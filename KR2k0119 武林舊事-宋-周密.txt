#+TITLE: 武林舊事-宋-周密
#+DATE: 2016-06-11 12:22:14
#+SOURCE: github.com/kanripo/KR2k0119 master 527b7c28                
欽定四庫全書　　　　史部十一
　武林舊事　　　　　　地理類八(雜記之屬/)
　　提要
　　　　(臣/)等謹案武林舊事十巻宋周宻撰宻字
　　　　公謹號草忩先世濟南人其曽祖隨髙宗南
　　　　渡因家湖州淳祐中嘗官義烏令宋亡不仕
　　　　終於家是書記宋南渡後都城雜事葢宻雖
　　　　居於弁山實流寓杭州之癸辛街故目睹耳
　　　　聞最為真確於乾道淳熙間三朝授受两宫
　　　　奉養之故蹟叙述尤詳自序稱欲如吕滎陽
　　　　雜記而加詳如孟元老夢華而近雅今考所
　　　　載體例雖仿孟書而詞華典贍南宋人遺篇
　　　　剰句頗賴以存近雅之言不謬吕希哲嵗時
　　　　雜記今雖不傳然周必大平園集尚載其序
　　　　稱其上元一門多至五十餘條不為不富而
　　　　宻猶以為未詳則是書之賅備可知矣明人
　　　　所刻往往隨意刋除或僅六巻或不足六巻
　　　　惟存故都宫殿教坊樂部諸門殊失著書之
　　　　本㫖此十巻之本乃從毛氏汲古閣元板傳
　　　　鈔首尾完具其間逸文軼事皆可以備叅稽
　　　　而湖山歌舞靡麗紛華著其盛正著其所以
　　　　衰遺老故臣惻惻興亡之隠實曲寄於言外
　　　　不僅作風俗記都邑簿也第十巻下棊待詔
　　　　以下以是書體例推之當在六巻之末疑傳
　　　　寫或亂其舊第然無可考證今亦姑仍之焉
　　　　乾隆四十六年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
武林舊事原序
乾道淳熙間三朝授受兩家奉親古昔所無一時聲名
文物之盛號小元祐豐亨豫泰至寳祐景定則幾於政
宣矣予曩於故家遺老得其梗槩及客修門閒聞退璫
老監談先朝舊事輒傾耳諦聽如小兒觀優終日夕不
少倦既而曳裾貴邸耳目益廣朝歌暮嬉酣玩嵗月意
謂人生正復若此初不省承平樂事為難遇也及時移
物換憂患飄零追想昔逰殆如夢寐而感慨係之矣嵗
時檀欒酒酣耳熱時為小兒女戲道一二未必不反以
為夸言欺我也毎欲萃成篇帙如吕滎陽雜記而加詳
孟元老夢華而近雅病忘慵惰未能成書世故紛來懼
終於不暇紀載因摭大槩雜然書之青燈永夜時一展
巻恍然類昨日事朋㳺淪落如晨星霜葉而余亦老矣
噫盛衰無常年運既往後之覽者能不興愾我寤歎之
悲乎四水潛夫書
欽定四庫全書
　武林舊事卷一
　　　　　　　　　　　　　宋　周密　撰
　　慶夀冊寳
壽皇聖孝冠絶今古承顔兩宫以天下養一時盛事莫
大於慶夀之典今摭録大畧於此淳熙三年光堯聖壽
七十預于舊嵗冬至加上兩宫尊號立春日行慶夀禮
至十三年太上八十正月元日再舉慶典其日文武百
僚集大慶殿各服朝服用法駕五百三十四人大樂四
十八架正樂工一百八十八人及列儀仗鼓吹於殿門
外上服通天冠絳紗袍執大圭恭行冊寳之禮鼓吹振
作禮儀使已下皆導從上乗輦從至徳夀宫俟太上升
御座宫架樂作皇帝北向再拜奏起居致詞曰臣某稽
首言伏惟太上皇帝陛下夀同天永徳與日新典冊揚
徽華夷頼慶左相宣答曰太上皇帝聖旨皇帝迎陽展
采鏤牒榮親何幸吾身屢觀盛事次皇太子已下稱賀
致詞宣答訖並再拜舞蹈禮畢次詣太上皇后殿行禮
如前候解嚴訖皇帝入宫進奉禮物行家人禮御宴極
歡自皇帝以至羣臣禁衛吏卒往来皆簪花後三日百
官拜表稱賀於文徳殿四方萬姓不逺千里快覩盛事
都民垂白之老喜極有至泣下者楊誠齋詩云長樂宫
前望翠華玉皇來賀太皇家青天白日仍飛雪錯認東
風轉栁花春色何須羯鼓催君王元日領春回牡丹芍
藥薔薇朶都向千官帽上開任斯菴詩云金爵觚稜曉
日開三朝喜氣一時回聖人先御紅鸞扇天子龍輿萬
騎來霜曉君王出問安寳香隨輦䕶朝寒五雲深處三
宫宴九奏聲中二聖歡
　　四孟駕出
先期禁衛所閤門牒臨安府約束居民不許登髙及衩
袒觀㸔男子並令衫帯婦人裙背仍先一日封閉樓門
取責知委不許容著来歴不明之人殿步三司各撥統
制將官軍兵六千二百人擺齪諸巷(大禮則/倍此數)至日五鼓
地分頭項沿門驅逐雜人外儀衛節次如左
　地分約攔　　諸廂約攔　　緝捕使臣
　都轄官約攔　軍器庫從物　内藏庫從物
　御酒庫從物　御厨從物　　祇候庫從物
　騏驥院御馬(兩/行)御藥院藥架　引從舎人(兩/行)
　諸司庫務官(兩/行)搜視行宫司　行宫殿門
　控攏親從(二百十/五人)　　　　　前驅親從(兩行各二/十一人)
　贊喝舎人(兩行各/八人)　　　　　天武(兩行各八/人居外)
　都下親從(兩行各八/人居内)　　　　駕頭(閤門祇候/乗騎捧駕)
　引主駕首(兩行各/五人)　　　　　閤門提㸃(兩/行)
　御史臺知班(兩/行)尚書省録事　密院副承旨
　珠子御座　　御馬院馬(喝御/座)閤門簿書(兩/行)
　宣贊舎人(兩/行)　茶酒班　　　環衛官
　帯御器械　　攔前等　　　輦官人員
　逍遥輦(輦官十/六人)御輦院官　　閤門承受(兩/行)
　御燎子頭籠　翰林司官　　御絲鞋所
　御服所　　　御座馬(兩行/十匹)　馬院總管
　御軍器庫　　睿思殿庫　　閤門庫
　閤門覺察官(兩/行)長入祇候(兩行各二/十六人)
　茶酒班殿侍(各二十/一人)　　　　快行親從(各三十/二人)
　擊鞭(兩行各/七人)　殿前指揮(兩行各三十/一人居外)
　茶酒班殿侍(兩行各六人/執從物居内)　　編排禁衛行子(三十/一人)
　(於内往/來編排)　　　等子人員十將(兩行各十/人居外)
　御龍直(共八十二人/執從物居内)　　　　知閤門事(乗馬行/圍子内)
　親從方圍子(兩行各一/百四十人)　　　歩帥(乘馬行/圍子内)
　圍子兩邊各四重　　　　　第一重(内殿直以下/兩邊各一百)
　(人/)　　　　　第二重(崇政殿圍子兩/邊各一百人)
　第三重(御龍直兩邊/各一百人)　　　　第四重(崇政殿圍子/兩邊各一百)
　(人/)　　　　　水手并覻捕等子(兩邊各/五人)
　攔前崇政殿親從(十七/人)　　　殿帥(乗騎行圍/子内中道)
　主管禁衛所(内/官)等子(兩邊各十/五人居外)中道(第二日并恭謝/教坊樂人迎駕)
　(念致語口號等并教/坊樂部於此排立)　　　　快行親從(兩邊各/三十人)
　麈斧拂子　　水晶骨朶　　香毬二
　打燭快行(兩行駕/回不用)　　　　　編排官(二/人)
　執燈籠親從(兩行各七十四人列至/衆安橋去燭駕回先行)
　行門(兩行各/十二人)　當食官　　　聽宣官
　輦官人員　　平輦(輦官一/十六人)　黄羅御繖二
　黄羅御扇二　挾輦御樂　　帶插外御帶
　帶插閤下官　閤門覺察舎人
　攔後圍子　　挾輦指揮使(各二十/一人)
　輦後樂(東西兩班各三十/六人第一日不作)　　天武(兩行各八/人居外)
　都下親從(兩行各/八人)　　　　　扇筤
　挾輦内殿直(各二十/二人)　　　　宰臣
　使相　　　　執政　　　　宰執後約攔親從(各/二)
　(十二/人)　　　　閤門覺察宣贊舎人
　侍從後約攔親從(各二十/二人)　　從駕臣僚分東西班
　(東班係尚書侍郎兩制等/官西班係正任宗室遙郡)
　車駕所經諸百官司皆結綵門迎駕起居俟駕頭將
　至知班行門喝班到排立次喝躬身拜再拜(駕回不/拜值雨)
　(免/拜)班首奏聖躬萬福唱喏直身立(齪巷軍兵/則呼萬嵗)
　　大禮(南郊/明堂)
三嵗一郊預於元日降詔以冬至有事於南郊或用次
年元日行事(明堂止於半年前降詔/用是嵗季秋上辛日)先於五六月内擇
日命帥漕及修内司修飾郊壇及絞縛青城齋殿等屋
凡數百間悉覆以葦席䕶以青布并差官兵修築泥路
自太廟至泰禋門又自嘉㑹門至麗正門計九里三百
二十步(明堂止自太/廟至麗正門)皆以潮沙填築其平如席以便五
輅之往来毎隊各有歌頭以綵旗為號唱和杵歌等曲
以相兩街居民各以綵段錢酒為犒又命象院教象前
𨗳朱旗以二金三鼓為節各有幞頭紫衣蠻奴乗之手
執短钁旋轉跪起悉如人意市井因競市繪塑小象以
餽遺四方又以車五乗壓之以鐵多至萬斤與輅輕重
適等以觀疾徐傾側之勢至前一月進呈謂之閃試及
駕出前一日縛大綵屋於太廟前置輅其中許都人觀
曕先自前一月以来次第按試習儀殆無虚日郊前十
日執事陪祀等官並受誓戒於尚書省(宗室赴太/廟受誓戒)前三
日百官奏請皇帝致齋於大慶殿是日上服通天冠絳
紗袍綪結珮陞髙座侍中奏請降座就齋室次日車駕
詣景靈宫服衮冕行禮(儀從並/同四孟)禮畢駕回就赴太廟齋
殿宿齋是夕四鼓上服衮冕詣祖宗諸室行朝饗之禮
是夜鹵簿儀仗軍兵於御路兩旁分列間以籸盆蕡燭
自太廟直至郊壇泰禋門輝映如晝宰執親王貴家巨
室列幕櫛比皆不逺千里不憚重費預定於數月之前
而至期猶有為有力所奪者珠翠錦繡絢爛於二十里
間雖寸地不容閒也歌舞逰遨工藝百物輻輳争售通
宵駢闐至五更則䂍矟先驅所至皆滅燈火盖清道祓
除之義黎明上御玉輅從以四輅(金象/革木)導以馴象千官
百司法駕儀仗錦繡雜遝盖十倍孟饗之數聲容文物
不可盡述次第出嘉㑹門至青城齋宿(明堂則徑入麗/正門齋殿齋宿)
四壁皆三衙諸軍周廬座甲軍幕旌旗布列前後傳呼
唱號列燭互巡往來如織行宫至暮則嚴更警惕(太廟/齋宿)
(亦/然)鼓角轟振又有衛士十餘隊毎隊十餘人互喝云是
與不是衆應曰是又喝曰是甚人衆應曰殿前都指揮
使某人謂之喝攔至三鼓執事陪祀官並入就黄壇排
立萬燈輝耀燦若列星凡齪燈皆自為誌號如捧俎官
則畫一人為捧俎之狀等類盖燈多不容不以此辨認
亦有好竒可笑者用丑時一刻行事至期上服通天冠
絳紗袍乗輦至大次禮部侍郎奏中嚴外辨禮儀使奏
請皇帝行事上服衮冕步至小次升自午階天步所臨
皆藉以黄羅謂之黄道中貴一人以大金合貯片腦迎
前撒之禮儀使前導殿中監進大圭至版位禮直官奏
有司謹具請行事(宫架樂作自此/上進止皆作樂)時壇壝内外凡數萬
衆皆肅然無譁天風時送珮環韶濩之音真如九天吹
下也太社令升煙燔牲首上先詣昊天位次皇地祇次
祖宗位奠玉祭酒讀冊文武二舞次亞終獻行禮畢上
詣飲福位受爵飲福酒(登歌/樂作)禮直官喝賜胙次送神次望
燎訖禮儀使奏禮畢上還大次更衣乗輦還齋宫百僚
追班賀禮成於端誠殿黎明上乗大安輦從以五輅進
發教坊排立奏念致語口號訖樂作諸軍隊伍亦次第
鼓吹振作千乗萬騎如雲奔潮湧四方萬姓如鱗次蟻
聚迤邐入麗正門教坊排立再奏致語口號舞畢降輦
小憩以俟辦嚴登門肆赦弁陽老人有詩云黄道宫羅
瑞腦香衮龍升降佩鏘鏘大安輦奏乾安曲萬㸃明星
簇紫皇又曰萬騎雲從簇錦圍内官排立馬如飛九重
閶闔開清曉太母登樓望駕歸李鶴田詩云嚴更頻報
夜何其萬甲聲傳逺近隨梔子燈前紅炯炯大安輦上
赴壇時
　郊壇天盤至地髙三丈二尺四寸通七十二級分四
　　成上廣七丈共十二階分三十六龕午階濶一丈
　　主上升降由此階其餘各濶五尺
　圓壇之上止設昊天上帝皇地祇二神位及太祖太
　　宗配天十六龕共祀五帝太乙感生北極北斗及
　　分配衆星三百六十位
　儀仗用六千八百八十九人自太廟排列至青城
　玉輅下祇應人共三百二十一人
　　呵喝人員二人　　　　　教馬官二人
　　挾捧輪將軍四人　　　　推輪車子官健八人
　　駕士班直二百三十二人　千牛衛將軍二員
　　抱太常龍旗官六員　　　職掌五人
　　專知官一名　手分一名　庫子八人
　　裝掛匠二人　諸作工匠十五人
　　葢覆儀鸞司十一人　　　監官三員
　金象革木輅毎輅下一百五十六人
　　玉輅青飾　　金輅黄飾　象輅紅飾
　　革輅淺色飾　朩輅黑飾(輅下人冠服/並依輅色)
　玉輅前儀仗騎導
　　騎導官　　　左壁文臣　右壁武臣
　六軍儀仗官兵二千二百三十二人
　　左右諸衛將軍十三員(中道五員/左右八員)
　金吾街仗司
　　執䂍矟八十人　　　　　攝將軍八員
　　仗下監門二十六員　　　鼓吹五百八十三人
　　導駕樂人三百三十人
　　登門肆赦
其日駕自文徳殿詣麗正門御樓教坊作樂迎導參軍
色念致語雜劇色念口號至御幄降輦門下閤門進中
嚴外辦牌訖御樂喝捲簾上出幄臨軒門下鳴鞭宫架
奏曲簾捲扇開樂止撞右五鐘黄繖纔出門下宰臣以
下兩拜分班立門上中書令稱有敕立金雞門下侍郎
應諾宣奉勅立金雞雞竿一起門上仙鶴童子捧赦書
降下閤門接置案上太常寺擊鼓鼓止捧案至樓前中
心知閤稱宣付三省參政跪受捧制書出班跪奏請付
外施行門上中書令承旨宣曰制可門下參政稱宣付
三省遂以制書授宰臣跪受訖閤門提㸃開拆授宣赦
舎人捧詣宣制位起居舎人一員摘句讀舎人稱有制
宰臣以下再拜俟讀至咸赦除之獄級奏脱枷訖罪囚
應喏三呼萬嵗歌呼而出候宣赦訖門上舎人贊樞密
及中書令曲賀兩拜門下宣制舎人捧制書授宰臣宰
臣授刑部尚書尚書授刑房録事訖歸班兩拜致詞三
舞蹈三叩頭知閤稱有制宰臣以下再拜知閤宣答(云/云)
(若時大慶與/卿等同之)又拜舞如前門下中書令奏禮畢扇合宫
架樂作簾降樂止撞左五鐘門下禮部郎中奏解嚴上
還幄次門下鳴鞭舎人喝奉勅放仗宰臣以下再拜退
次宣勞將士訖乗輦歸内至南宫門教坊司迎駕念致
語口號如前至文徳殿降輦舞畢退弁陽老人詩云換
輦登門捲御簾侍中承制舎人宣鳳書乍脱金雞口一
派歡聲下九天
　金雞竿長五丈五尺四靣各百戲一人縁索而上謂
　之搶金雞先到者得利物呼萬嵗(纈羅襖子一領絹/十疋銀碗一隻重)
　(三/兩)諸州進奏院各有遞鋪腰鈴黄旗者數人俟宣赦
　訖即先發太平州萬州夀春府取太平萬夀之語以
　次俱發鈴聲滿道都人競觀
　　樓下排立次第
　青龍白虎旗各一　　　　　信旗二
　方扇二　　　方圓䍐畢二　􁊇四
　劍二　　　　將軍二　　　僧衆居左
　道衆居右　　玉輅居中　　太常宫架樂
　宣赦臺　　　招拜紅旗　　擊鼓
　三院罪囚獄級居左　　　　御馬六匹居右
　宣制位居中　横門　　　　快行
　承旨　　　　三省官以下
　　恭謝
大禮後擇日行恭謝禮第一日駕出如四孟儀詣景靈
宫天興殿聖祖前行恭謝禮次詣中殿祖宗神御前行
禮還齋殿進膳訖引宰臣以下賜茶茶畢奏事訖還内
第二日上乗輦自後殿門出教坊都管以下於祥曦殿
南迎駕起居㕘軍色念致語雜劇色念口號樂作駕後
樂東西班則於和寜門外排立後從作樂將至太乙宫
道士率衆執威儀於萬夀觀前入圍子内迎駕起居作
法事前導入太乙宫門降輦候班齊詣靈休殿參神次
詣五福十神太乙次詣申佑殿(本/命)北辰殿通真殿(佑/聖)順
福殿(太后/本命)延夀殿(南/極)火徳殿禮畢宣宰臣以下合赴坐
官並簪花對御賜宴上服幞頭紅上葢玉束帶不簪花
教坊樂作前三盞用盤盞後二盞屈卮御筵畢百官侍
衛吏卒等並賜簪花從駕縷翠滴金各競華麗望之如
錦繡衙前樂都管以下三百人自新樁橋西中道排立
迎駕念致語口號如前樂動滿路花至殿門起夀同天
曲破舞畢退姜白石有詩云六軍文武浩如雲花簇頭
冠様様新惟有至尊渾不戴盡將春色賜羣臣萬數簪
花滿御街聖人先自景靈回不知後靣花多少但見紅
雲冉冉來(是日皇后及内中車馬/先還宮中呼后為聖人)
　　聖節
其日俟宰執奏事訖退班上坐垂拱殿先引樞密院并
管軍官上夀(東京分為二日/今只并為一日)禮畢再坐紫宸殿上公以
下分立候奏班齊上公詣御茶牀前躬進御酒跪致詞
云文武百僚臣某等稽首言天基令節(聖節名/逐朝換)臣等不
勝大慶謹上千萬嵗夀下殿再拜樞密宣答云得公等
夀酒與公等内外同慶又再拜教坊樂作接盞訖跪起
舞蹈如儀閤門官喝不該赴坐官先退樞密喝羣臣升
殿閤門分引上公以下合赴坐官升殿第一盞宣視盞
送御酒歌板色唱祝堯齡賜百官酒觱篥起舞三臺(後/並)
(準/此)供進肉鹹豉第二盞送御酒歌板起中腔供進雜爆
第三盞歌板唱踏歌供進肉鮓候内官起茶牀樞密跪
奏禮畢羣臣降階舞蹈拜退此上夀儀大畧也若錫宴
節次大率如夢華所載兹不贅書今偶得理宗禁中夀
筵樂次因列於此庶可想承平之盛觀也
　　天基聖節排當樂次(正月/五日)
　樂奏夾鐘宮觱篥起萬夀永無疆引子王恩
　上夀第一盞觱篥起舞聖夀齊天樂慢周潤
　　　第二盞笛起帝夀昌慢潘俊
　　　第三盞笙起昇平樂慢侯璋
　　　第四盞方響起萬方寜慢余勝
　　　第五盞觱篥起永遇樂慢楊茂
　　　第六盞笛起夀南山慢盧寜
　　　第七盞笙起戀春光慢任榮祖
　　　第八盞觱篥起賞仙花慢王榮顯
　　　第九盞方響起碧牡丹慢彭先
　　　第十盞笛起上苑春慢胡寜
　　　第十一盞笙起慶夀樂慢侯璋
　　　第十二盞觱篥起栁初新慢劉昌
　　　第十三盞諸部合萬夀無疆薄媚曲破
　初坐樂奏夷則宮觱篥起上林春引子王榮顯
　　　第一盞觱篥起萬嵗梁州曲破齊汝賢
　　　　舞頭豪俊邁　　　　舞尾范宗茂
　　　第二盞觱篥起聖夀永歌曲子陸恩顯
　　　　琵琶起捧瑶卮慢王榮祖
　　　第三盞唱延夀長歌曲子李文慶
　　　　嵇琴起花梢月慢李松
　　　第四盞玉軸琵琶獨彈正黄宫萬夀永康寜俞
　　　　達　　　　　　　　拍王良卿
　　　　觱篥起慶夀新周潤　進彈子笛哨潘俊
　　　　杖鼓朱堯卿　　　　拍王良卿
　　　　進念致語等時和
伏以華樞紀節瑶池先五日之春玉厯發祥聖世啟千
齡之運歡騰薄海慶溢大廷恭惟皇帝陛下濬哲如堯
儉勤邁禹躬行徳化躋民夀域之中治洽泰和措世春
臺之上皇后殿下道符坤順位儷乾剛宫闈資隂教之
修海㝢仰母儀之正有徳者必夀六十箇甲子環周申
命其用休億萬載皇圖鞏固臣等生逢華旦叨預伶官
輙采聲詩恭陳口號
　上聖天生自有真　　　　　　千齡寳運紀休辰
　貫樞瑞彩昭璇象　　　　　　滿室紅光裊翠麟
　黄閣清夷瑤莢曉　　　　　　未央閒暇玉巵春
　箕疇五福咸敷斂　　　　　　皇極躬持錫庶民
日遲鸞斾喜聆舜樂之和天近鵷墀宜進齊諧之伎(闕/)
　　　上奉天顔吳師賢以下上進小雜劇
　　　　雜劇吴師賢以下做君聖臣賢爨斷送萬嵗聲
　　　第五盞笙獨吹小石角長生寳宴樂侯璋
　　　　拍張亨　　　　　　　笛起降聖樂慢盧寜
　　　　雜劇周朝清以下做三京下書斷送瑶池逰
　　　第六盞筝獨彈高雙調聚仙歡陳儀
　　　　拍謝用　　　　　　　方響起堯階樂慢劉
　　　　民和　　　　　　　　聖花金寳
　　　第七盞玉方響起獨打道調宫聖壽永余勝
　　　　拍王良卿　　　　　　筝起出墻花慢吴宣
　　　　雜手藝祝壽進香仙人趙喜
　　　第八盞萬夀祝天基斷隊
　　　第九盞簫起縷金蟬慢傅昌寜
　　　　笙起託嬌鶯慢任榮祖
　　　第十盞諸部合齊天樂曲破
　再坐第一盞觱篥起慶方春慢楊茂
　　　　笛起延夀曲慢潘俊
　　　第二盞筝起月中仙慢俟端
　　　　嵇琴起夀爐香慢李松
　　　第三盞觱篥起慶簫韶慢王榮祖
　　　　笙起月明對花燈慢任榮祖
　　　第四盞琵琶獨彈髙雙調㑹羣仙
　　　　方響起玉京春慢余勝
　　　　雜劇何晏喜以下做楊飯斷送四時歡
　　　第五盞諸部合老人星降黄龍曲破
　　　第六盞觱篥獨吹商角調筵前保夀樂
　　　　雜劇時和以下做四喏少年逰斷送賀時豐
　　　第七盞鼓笛曲拜舞六么
　　　　弄傀儡踢架兒盧逢春
　　　第八盞簫獨吹雙聲調玉簫聲
　　　第九盞諸部合無射宫碎錦梁州歌頭大曲
　　　　雜手藝永團圓趙喜
　　　第十盞笛獨吹髙平調慶千秋
　　　第十一盞琵琶獨彈大吕調夀齊天
　　　　撮弄夀果放生姚潤
　　　第十二盞諸部合萬夀興隆樂法曲
　　　第十三盞方響獨打髙宫惜春
　　　　傀儡舞鮑老
　　　第十四盞筝琶方響合纒令神曲
　　　第十五盞諸部合夷則羽六么
　　　　巧百戲趙喜
　　　第十六盞管下獨吹無射商栁初春
　　　第十七盞鼓板　　　　舞綰夀星姚潤
　　　第十八盞諸部合梅花伊州
　　　第十九盞笙獨吹正平調夀長春
　　　　傀儡羣仙㑹盧逢春
　　　第二十盞觱篥起萬花新曲破
　祇應人
　　都管
　　　周朝清　陸恩顯
　　雜劇色
　　　吴師賢　趙恩　　王太一　朱旺(猪兒/頭)
　　　時和　　金寳　　俞慶　　何晏喜
　　　沈定　　吴國寳　王夀　　趙寜
　　　胡寜　　鄭喜　　陸夀
　　歌板色
　　　李文慶
　　拍板色
　　　王良卿　張亨　　謝用
　　簫色
　　　傅昌寜　朱明復　李允信
　　筝色
　　　陳儀　　豪輔文　吴宣　　豪俊賢
　　　徐顯祖　張廣
　　琵琶色
　　　王榮祖　俞達　　豪俊民　豪俊邁
　　　段繼祖
　　嵇琴色
　　　李松　　侯端　　孫民顯
　　笙色
　　　侯璋　　葉茂青　任榮祖　董茂
　　　張瑾　　潘寳　　姚拱　　范椿
　　　孫昌　　莫正　　周珍　　馬椿
　　　姚舜臣　陳保
　　觱篥色
　　　齊汝賢　周潤　　楊茂　　王恩
　　　王榮顯　姜師賢　劉昌　　楊彬
　　　王福　　杜明　　喻祥　　周忠恕
　　　夏福　　徐珏　　周喜　　聞澄
　　　沈夀　　丁預　　鄭亨　　周佐
　　　楊瑾　　沈康　　鄭聰　　莫夀
　　　潘顯祖　時潤　　胡佾　　周信
　　　李圭　　李潤　　史顯　　金夀
　　笛色
　　　楊徳茂　潘俊　　盧寜　　彭俊
　　　賀昌　　賀夀　　胡師文　夀椿
　　　姚寳　　張茂祖　崔興　　朱珍
　　　張茂才　金貴　　潘顯祖　沈夀
　　　周興　　李大用　董大有　金明
　　　趙喜　　莫及　　張春　　葉茂
　　　胡寜　　任顯　　張椿　　孫寜
　　　彭俊　　李榮　　全寜　　金彦恭
　　　董喜　　王佑　　來亨　　王喜
　　　顧和　　顧松　　金顯　　董寜
　　　杜松　　李椿　　張椿　　何福
　　　管思齊　朱喜　　花椿　　李拱辰
　　方響色
　　　余勝　　彭先　　劉民和　黄桂
　　　姜大亨　張榮
　　杖鼓色
　　　朱堯卿　馮喜　　時忠　　施榮
　　　朱拱辰　周忠　　李顯　　姚寳
　　　葉茂　　李榮祖
　　大鼓色
　　　王喜　　鄧珍　　王宣　　顧榮
　　舞旋色
　　　范宗茂
　　内中上教
　　　張明　　倪椿　　　潘恩　　石琇
　　　張琳
　　弄傀儡盧逢春等六人　雜手藝姚潤等九人
　　女厮撲張椿等十人　　築毬軍陸寳等二十四人
　　百戲沈慶等六十四人　百禽鳴胡福等二人
　
　
　
　
　
　
　
　
　
　武林舊事巻一
欽定四庫全書
　武林舊事巻二
　　　　　　　　　　　　　宋　周宻　撰
　　御教
夀皇留意武事在位凡五大閲(乾道二年四年六/年淳熙四年十年)或幸
白石或幸茅灘或幸龍山一時儀文士馬戈甲旌旗之
盛雖各不同今撮其要以著於此
先一日諸軍人馬全裝執色於教場東布列軍幕宿營
至日殿前馬步諸軍先赴教場下方營并親隨軍排列
將壇之後質明三衙管軍官並全裝從駕上自祥曦殿
戎服乗馬太子親王宰執近臣並戎服乗馬以從䕶聖
馬軍八百騎分執槍旗弓矢軍器前後奏隨軍番部大
樂寺(詳見後御教/儀衛次第)駕入教場陞幄殿帥執檛躬奏諸司
人馬排立齊舉黄旗招諸軍向御殿敲梆子一鼓唱喏
一鼓呼萬嵗再一鼓又呼萬嵗疊鼓呼萬萬嵗又一鼓
唱喏殿帥奏取聖旨鳴角發嚴上御金裝甲胄登將壇
幄殿鳴角戒嚴殿帥奏取聖旨馬步軍整隊成屯以備
教戰連三鼓馬軍上馬步軍起旗槍分東西為應敵之
勢舉白旗教方陣黄旗變圓陣皂旗變曲陣青旗變直
陣緋旗變鋭陣緋心皂旗作長蛇陣緋心白旗作伏虎
陣殿帥奏取聖旨兩陣各遣勇將挑戰變八圓陣疊鼓
舉旗左馬軍戰右步軍右馬軍戰左步軍再疊鼓交旗
擊刺混戰三疊金分陣大勢馬軍四靣大戰三疊金分
陣殿帥奏教陣訖取旨人馬排列當頭鳴角簇隊以俟
放教諸軍呈大刀車砲煙槍諸色武藝御前傳宣撫諭
將士射生官進獻獐鹿上更戎服賜宰臣以下對御酒
五行殿帥奏取聖旨謝恩如前唱喏訖駕出教場是日
太上皇於都亭驛設簾幄以觀駕至邀上入幄宣喚管
軍官賜大金碗酒於簾外都人贊嘆以為盛觀時殿司
旗幟以黄馬司以緋步司以白以道路狹促止用從駕
軍一萬二千四百人分為二百四十八小隊戈甲耀日
旌旗蔽天連亘二十餘里粲如錦繡都人縱觀以為前
所未有凡支犒金銀錢帛以鉅萬計悉出内庫户部不
與焉
　　御教儀衛次第
文物儀衛並同四孟駕出今止添入後項
　彈壓前隊侍立使臣都轄
　執黄龍旗使臣　　　　　執繡龍旂使臣
　帶弓箭汗胯豹尾使臣四員
　帶汗胯員騎劍使臣十員　彈壓後隊侍立使臣都轄
　黄羅戲珠龍旗　　　　　黄繡龍旗二
　豹尾使臣四　　　　　　員騎劍使臣十人
　供進馬四疋　　　　　　帶甲御馬
　御前全裝甲馬　　　　　管押使臣幕士
　内中正供馬　　　　　　獸醫押槽
　黄繡龍傳宣旗二　　　　小黄傳宣旗十
　隨逐巡視官　　　　　　馬院禁衛官
　引馬監官二員　　　　　供馬監官二員
　聖駕供鞭通管二員　　　掇梢提轄二員
　日烏獨脚旗　　　　　　挾駕指揮使四十二人
　銷金龍旗二　　　　　　犀皮御座椅
　鈐鎚刀子(左/)　　　　　　匙筯刀子(右/)
　青氊御笠　　　　　　　褐氈御笠
　金鳳瓶　　　　　　　　絲鞵箧子
　御膳箧子　　　　　　　玉靶于闐刀
　馬腦于闐刀　　　　　　水晶于闐刀
　金洗𠻳　　　　　　　　皂白御靴
　通犀于闐刀　　　　　　角靶于闐刀
　酒鼈子(大/小)　　　　　　　白虎皮杖榼
　白豹皮杖榼　　　　　　梳刷馬盂袋
　黒漆套盤　　　　　　　圭朩套盤
　銷金弓箭葫蘆　　　　　虎豹皮弓箭袋葫蘆
　飲水角　　　　　　　　拍板二
　哨笛四　　　　　　　　番鼓二十四人
　彈壓樂器使臣　　　　　管押訓練官
　杏黃龍旗二　　　　　　觱篥二
　札子九　　　　　　　　大鼓十
　龍笛四　　　　　　　　從駕官宰臣以下(並如/常日)
　臨安府彈壓官屬
　　燕射
淳熙元年九月孝宗幸玉津園講燕射禮皇太子宰執
使相侍從正任皆從輦至殿門外少駐教坊進念致語
口號作樂出麗正門由嘉㑹門至玉津園賜宴酒三行
上服頭巾窄衣束帶絲鞵臨軒内侍御帶進弓箭㸔箭
人喝㸔御箭教坊樂作射垜前排立招箭班應喏皇帝
第二箭射中皇太子以下各再拜稱賀進御酒并宣勸
訖皇太子以下及臣僚射弓第四箭射中上再射第五
箭又中的傳旨不賀舎人先引皇太子當殿賜窄衣金
束帶次引射中臣僚受賜如前再進御酒奏樂用雜劇
次賜宰臣以下十兩銀碗各一隻上賦七言詩丞相曽
懷以下屬和以進上乗逍遥輦出玉津園門教坊進念
口號至祥曦殿降輦招箭班者服紫衣幞頭义手立於
垜前御箭之來能以幞頭取勢轉導入的亦絶技也
　　公主下降
南渡以來公主無及嫁者獨理宗朝周漢國公主出降
慈明太后姪孫楊鎮禮文頗盛今摭梗槩於此
先是擇日遣天使宣召駙馬至東華門引見便殿賜玉
帶靴笏鞍馬及紅羅百疋銀器百兩衣著百疋聘財銀
一萬兩對御賜筵五盞用教坊樂俟畢謝恩訖乗塗金
御仙花鞍轡狨座馬執絲鞭張三簷繖教坊樂部五十
人前引還第謂之宣繫　進財物件並照國朝㑹要太
常寺闗報有司辦造
先一月宣宰執常服繫鞵詣後殿西廊觀看公主房奩
　真珠九翬四鳳冠　　　　褕翟衣一副
　真珠玉珮一副　　　　　金革帶一條
　玉龍冠　　　　　　　　綬玉環
　北珠冠花篦環　　　　　七寳冠花篦環
　真珠大衣背子　　　　　真珠翠領四時衣服
　纍珠嵌寳金器　　　　　塗金器
　貼金器　　　　　　　　出從貼金銀裝擔等
　錦繡銷金帳幔陳設茵褥地衣步障等物
其日駙馬常服玉帶乗馬至和寜門易冕服至東華門
用雁幣玉馬等行親迎禮用熙寜故事
公主戴九翬四鳳冠服褕翟纁袖升□其前
　天文官　　　　　　　　本位從物從人
　燭籠二十　　　　　　　本位使臣
　插釵童子八人　　　　　方扇四
　圓扇四　　　　　　　　引障花十
　提燈二十　　　　　　　行障坐障
皇后親送乗九龍□子皇太子乗馬圍子左右兩重其
後太師判宗正寺榮王榮王夫人及諸命婦至第賜御
筵九盞筵畢皇后太子先還公主歸位行同牢禮(用開/寳禮)
然後親行盥饋舅姑之禮(開寳/通禮)謁見舅姑用名紙一副
衣一襲手帕一合糚盝藻豆袋銀器三百兩衣著五百
疋餘親各有差三朝公主駙馬並入内謝恩宣賜禮物
賜宴禁中外廷奉表稱賀賜宰執親王侍從内職管軍
副都指使以上金銀錢幣㑹子有差(依熙/寜式)駙馬家親属
各等第推恩
　　唱名
　第一名承事郎　　　　第二名第三名並文林郎
　第一甲賜進士及第　　第二甲同進士及第
　第三甲四甲賜進士出身
　第五甲同進士出身　　武舉第一名秉義郎
　特奏第一名同進士出身
上御集英殿拆號唱進士名各賜緑襴袍白簡黄襯衫
武舉人賜紫羅袍鍍金帶牙笏賜狀元等三人酒食五
盞餘人各賜泡飯前三名各進謝恩詩一首皆重戴緑
袍絲鞭駿馬快行各持黄勅於前黄旗雜遝多至數十
百靣各書詩句於上呵殿如雲皆平日交逰親舊相迓
之人或三學使令齋臧輩若執事之人則係帥漕司差
到狀元局祇應亦有術人相士輩自衒預定魁選鼓舞
於中自東華門至期集所豪家貴邸競列綵幕縱觀其
有少年未有室家者亦往往於此擇壻焉期集所例置
局於禮部貢院前三人主之於内遴選所長以充職事
有糾彈牋表主管題名小錄掌儀典客掌計掌器掌膳
掌酒果監門等後旬日朝謝又數日拜黄甲叙同年其
儀三名設褥於堂上東西相向四十以上立於東廊四
十以下立於西廊皆再拜拜已擇榜中年長者一人狀
元拜之復擇少者一人拜狀元又數日赴國子監謁謝
先聖先師訖賜聞喜宴於局中侍從以上及館職皆與
知舉官押宴遂立題名石刻凡費悉出於官及諸閫饋
遺云
　　元正
朝廷元日冬至行大朝㑹儀則百官冠冕朝服備法駕
設黄麾仗三千三百五十人(視東京巳/減三之一)用太常雅樂宫
架登歌太子上公親王宰執並赴紫宸殿立班進酒上
千萬嵗夀上公致詞樞密宣答次諸國使人及諸州入
獻朝賀然後奏樂進酒賜宴此禮不能常行毎嵗禁中
止是以三茅鐘鳴駕興上服幞頭玉帶靴袍先詣福寜
殿龍墀及聖堂炷香(用蠟沈/腦子)次至天章閣祖宗神御殿
行酌獻禮次詣東朝奉賀復回福寜殿受皇后太子皇
子公主貴妃至郡夫人内官大内以下賀賀畢駕始過
大慶殿御史臺閤門分引文武百僚追班稱賀大起居
十六拜致詞上夀樞宻宣答禮畢放仗是日後苑排辦
御筵於清熙殿用插食盤架午後修内司排辦晚筵於
慶瑞殿用烟火進市食賞燈並如元夕
　　立春
前一日臨安府進大春牛設之福寜殿庭及駕臨幸内
官皆用五色絲綵杖鞭牛御藥院例取牛睛以充眼藥
餘属直閤婆(號管人/都行首)掌管預造小春牛數十飾綵旛雪
栁分送殿閣巨璫各隨以金銀錢彩段為酬是日賜百
官春旛勝宰執親王以金餘以金裹銀及羅帛為之係
文思院造進各垂於幞頭之左入謝後苑辦造春盤供
進及分賜貴邸宰臣巨璫翠縷紅絲金雞玉燕備極精
巧毎盤直萬錢學士院撰進春帖子帝后貴妃夫人諸
閤各有定式絳羅金縷華粲可觀臨安府亦鞭春開宴
而邸第饋遺則多效内廷焉
　　元夕
禁中自去嵗九月賞菊燈之後迤邐試燈謂之預賞一
入新正燈火日盛皆修内司諸璫分主之競出新意年
異而嵗不同往往於復古膺福清熙明華等殿張掛及
宣徳門梅堂三間臺等處臨時取旨起立鰲山燈之品
極多(見後/燈品)毎以蘇燈為最圈片大者徑三四尺皆五色
琉璃所成山水人物花竹翎毛種種竒妙儼然著色便
面也其後福州所進則純用白玉晃耀奪目如清氷玉
壺爽徹心目近嵗新安所進益竒雖圈骨悉皆琉璃所
為號無骨燈禁中嘗令作琉璃燈山其髙五丈人物皆
用機闗活動結大綵樓貯之又於殿堂梁棟窻户間為
涌壁作諸色故事龍鳳噀水蜿蜒如生遂為諸燈之冠
前後設玉柵簾寳光花影不可正視仙韶内人迭奏新
曲聲聞人間殿上鋪連五色琉璃閤皆毬文戲龍百花
小窻間垂小水晶簾流蘇寳帶交映璀璨中設御座恍
然如在廣寒清虚府中也至二鼓上乗小輦幸宣徳門
觀鰲山擎輦者皆倒行以便觀燈金爐腦麝如祥雲五
色熒煌炫轉照耀天地山燈凡數千百種極其新巧恠
恠竒竒無所不有中以五色玉柵簇成皇帝萬嵗四大
字其上伶官奏樂稱念口號致語其下為大露臺百藝
羣工競呈竒技内人及小黄門百餘皆巾裹翠蛾傚街
坊清樂傀儡繚繞於燈月之下既而取旨宣喚市井舞
隊及市食盤架先是京尹預擇華潔及善歌呌者謹伺
於外至是歌呼競入既經進御妃嬪内人而下亦争買
之皆數倍得直金珠磊落有一夕而至富者宫漏既深
始宣放烟火百餘架於是樂聲四起燭影縱横而駕始
還矣大率倣宣和盛際愈加精妙時無登樓賜宴之事
人間不能詳知耳
都城自舊嵗冬孟駕回則已有乗肩小女鼓吹舞綰者
數十隊以供貴邸豪家幕次之翫而天街茶肆漸已羅
列燈毬等求售謂之燈市自此以後毎夕皆然三橋等
處客邸最盛舞者往来最多毎夕樓燈初上則簫鼓巳
紛然自獻於下酒邊一笑所費殊不多往往至四鼓乃
還自此日盛一日姜白石有詩云燈巳闌珊月色寒舞
兒往往夜深還只應不盡婆娑意更向街心弄影㸔又
云南陌東城盡舞兒畫金刺繡滿羅衣也知愛惜春逰
夜舞落銀蟾不肯歸吴夢牕玉樓春云茸茸貍帽遮梅
額金蟬羅剪胡衫窄乗肩争㸔小腰身倦態强隨閒鼓
笛問稱家在城東陌欲買千金應不惜歸来困頓殢春
眠猶夢婆娑斜趂拍深得其意態也至節後漸有大隊
如四國朝傀儡杵歌之類日趨於盛其多至數十百隊
天府毎日差官㸃視各給錢酒油燭多寡有差且使之
南至昇陽宫支酒燭北至春風樓支錢終日天街鼓吹
不絶都城士女羅綺如雲盖無夕不然也至五夜則京
尹乗小提轎諸舞隊次第簇擁前後連亘十餘里錦繡
填委簫鼓振作耳目不暇給吏魁以大囊貯楮劵凡遇
小經紀人必犒數十謂之買市至有黠者以小盤貯梨
藕數片騰身迭出於稠人之中支請官錢數次者亦不
禁也李篔房詩云斜陽盡處蕩輕烟輦路東風入管絃
五夜好香隨步暖一年明月打頭圓香塵掠粉翻羅帶
宻炬籠綃鬭玉鈿人影漸稀花露冷踏歌聲度曉雲邊
京尹幕次例占市西坊繁閙之地蕡燭籸盆照耀如晝
其前列荷校囚數人大書犯由云某人為不合搶撲釵
環挨搪婦女繼而行遣謂之裝燈其實皆三獄罪囚姑
借此以警奸民又分委府僚巡警風燭及命都轄房使
臣等分任地方以緝姦盗三獄亦張燈建净獄道場多
裝獄户故事及陳列獄具邸第好事者如清河張府蔣
御藥家間設雅戲烟火花邊水際燈燭粲然逰人士女
縱觀則迎門酌酒而去又有幽坊静巷好事之家多設
五色琉璃泡燈更自雅潔靚粧笑語望之如神仙白石
詩云沙河雲合無行處惆悵來逰路已迷却入静坊燈
火空門門相似列蛾眉又云遊人歸後天街静坊陌人
家未閉門簾裏垂燈照樽爼坐中嬉笑覺春温或戲於
小樓以人為大影戲兒童歡呼終夕不絶此類不可遽
數也西湖諸寺惟三竺張燈最盛往往有宮禁所賜貴
璫所遺者都人好竒亦往觀焉白石詩云珠絡琉璃到
地垂鳳頭銜帶玉交枝君王不賞無人進天竺堂深夜
雨時元夕節物婦人皆帶珠翠閙蛾玉梅雪栁菩提葉
燈毬銷金合蟬貂袖項帕而衣多尚白盖月下所宜也
㳺手浮浪輩則以白紙為大蟬謂之夜蛾又以棗肉炭
屑為丸繫以鐵絲然之名火楊梅節食所尚則乳糖團
子鎚□科斗粉豉湯水晶膾韭餅及南北珍果并皂兒
糕宜利少澄沙糰子滴酥鮑螺酪麫玉消膏琥珀餳輕
錫生熟灌藕諸色龍纒蜜煎蜜裹糖瓜蔞煎七寳薑豉
十般糖之類皆用鏤鍮裝花盤架車兒簇插飛蛾紅燈
綵盝歌呌喧闐幕次往往使之吟呌倍酬其直白石亦
有詩云貴客鈎簾㸔御街市中珍品一時來簾前花架
無行路不得金錢不肯回競以金盤鈿合簇飣餽遺謂
之市食合兒翠簾綃幕絳燭紗籠遍呈舞隊宻擁歌姬
脆管清吭新聲交奏戲具紛嬰鬻歌售藝者紛然而集
至夜闌則有持小燈照路拾遺者謂之掃街遺鈿墮珥
往往得之亦東都遺風也
　　舞隊
　大小全棚傀儡
　　查查鬼(查/大)　李大口(一字/口)賀豐年　　長瓠斂(長/頭)
　　兔吉(兔毛/大伯)　吃遂　　　大憨兒　　麤姐
　　麻婆子　　快活三郎　黄金杏　　瞎判官
　　快活三娘　沈承務　　一臉膜　　猫兒相公
　　洞公觜　　細姐　　　河東子　　黒遂
　　王缺兒　　交椅　　　夾捧　　　村田樂
　　男女竹馬　男女杵歌　大小斫刀鮑老
　　交衮鮑老　子弟清音　女童清音　諸國獻寳
　　六國朝　　四國朝　　穿心國入貢
　　孫武子教女兵　　　　遏雲社　　緋緑社
　　胡女　　　鳳阮嵇琴　撲蝴蝶　　回陽丹
　　火藥　　　瓦盆歌　　焦鎚架兒　喬三教
　　喬迎酒　　喬親事　　喬樂神(馬明/王)喬捉蛇
　　喬學堂　　喬宅眷　　喬像生　　喬師娘
　　獨自喬　　地仙　　　旱划船　　教象
　　裝態　　　屛風　　　鼓板　　　踏蹺
　　撲旗　　　抱鑼裝鬼　獅豹蠻牌　十齋郎
　　耍和尚　　劉衮　　　散錢行　　貨郎
　　打嬌惜
其品甚夥不可悉數首飾衣裝相矜侈靡珠翠錦綺眩
耀華麗如傀儡杵歌竹馬之類多至十餘隊十二十三
兩日國忌禁樂則有裝宅眷籠燈前引珠翠盛飾少年
尾其後訶殿而來卒然遇之不辨真偽及為喬經紀人
如賣蜂糖餅小八塊風子賣字本䖍婆賣旗兒之類以
資一笑者尤多也
　　燈品
燈品至多蘇福為冠新安晚出精妙絶倫所謂無骨燈
者其法用絹囊貯粟為胎因之燒綴及成去粟則混然
玻璃毬也景物竒巧前無其比又為大屏灌水轉機百
物活動趙忠恵守吴日嘗命製春雨堂五大間左為汴
京御樓右為武林燈市歌舞雜藝纎悉曲盡凡用千工
外此有魫燈則移鏤犀珀玳瑁以飾之珠子燈則以五
色珠為網下垂流蘇或為龍船鳳輦樓臺故事羊皮燈
則簇縷精巧五色粧染如影戲之法羅帛燈之類尤多
或為百花或細眼間以紅白號萬眼羅者此種最竒外
此有五色蠟紙菩提葉若沙戲影燈馬騎人物旋轉如
飛又有深閨巧娃剪紙而成尤為精妙又有絹燈剪冩
詩詞時寓譏誚及畫人物藏頭隠語及舊京諢語戲弄
行人有貴邸嘗出新意以細竹絲為之加以彩飾疎明
可愛穆陵喜之令製百盞期限既迫勢難卒成而内苑
諸璫恥於不自巳出思所以勝之遂以黄草布剪縷加
之㸃染與竹無異凡兩日百盞已進御矣
　　挑菜
二月一日謂之中和節唐人最重今惟作假及進單羅
御服百官服單羅公裳而巳二日宮中排辦挑菜御宴
先是内苑預備朱緑花斛下以羅帛作小巻書品目於
上繫以紅絲上植生菜薺花諸品俟宴酬樂作自中殿
以次各以金篦挑之后妃皇子貴主媫妤及都知等皆
有賞無罰以次毎斛十號五紅字為賞五黑字為罰上
賞則成號真珠玉杯金器北珠篦環珠翠領抹次亦鋌
銀酒器冠錠翠色段帛龍涎御扇筆墨官窰定器之類
罰則舞唱吟詩念佛飲冷水吃生薑之類用此以資戲
笑王宫貴邸亦多傚之
　　進茶
仲春上旬福建漕司進第一綱茶名北苑試新皆方寸
小弮進御止百弮䕶以黄羅軟盝藉以青篛裹以黄羅
夾複臣封朱印外用朱漆小匣鍍金鎖又以細竹絲織
笈貯之凡數重此乃雀舌水芽所造一弮之直四十萬
僅可供數甌之啜耳或以一二賜外邸則以生線分解
轉遺好事以為竒玩茶之初進御也翰林司例有品嘗
之費皆漕司邸吏賂之間不滿欲則入鹽少許茗花為
之散漫而味亦漓矣禁中大慶㑹則用大鍍金􁧽以五
色韵果簇飣龍鳳謂之繡茶不過悦目亦有專工者外
人罕知因附見於此
　　賞花
禁中賞花非一先期後苑及修内司分任排辦凡諸苑
亭榭花木粧㸃一新錦簾綃幕飛梭綉毬以至裀褥設
放器玩盆窠珍禽異物各務竒麗又命小璫内司列肆
關撲珠翠冠朶篦環繡段畫領花扇官窰定器孩兒戲
具閙竿龍船等物及有賣買果木酒食餅餌蔬茹之類
莫不備具悉傚西湖景物起自梅堂賞梅芳春堂賞杏
花桃源觀桃粲錦堂金林檎照粧亭海棠蘭亭修禊至
於鍾美堂賞大花為極盛堂三面皆花石為臺三層各
植名品標以象牌覆以碧幕臺後分植玉綉毬數百株
儼如鏤玉屏堂内左右各列三層雕花彩檻䕶以彩色
牡丹畫衣間列碾玉水晶金壺及大食玻璃官窰等瓶
各簪竒品如姚魏御衣黄照殿紅之類幾千朶别以銀
箔間貼大斛分種數千百窠分列四面至於梁棟窻户
間亦以湘筒貯花鱗次簇插何啻萬朶堂中設牡丹紅
錦地茵自中殿妃嬪以至内官各賜翠葉牡丹分枝鋪
翠牡丹御書畫扇龍涎金合之類有差下至伶官樂部
應奉等人亦霑恩賜謂之隨花賞或天顔悦懌謝恩賜
予多至數次至春暮則稽古堂㑹瀛堂賞瓊花静侶亭
紫笑净香亭采蘭挑笱則春事已在緑陰芳草間矣大
内宴賞初坐再坐插食盤架者謂之排當否則但謂之
進酒
　
　
　
　
　
　
　
　
　
　
　
　
　
　
　武林舊事卷二
欽定四庫全書
　武林舊事巻三
　　　　　　　　　　　　　宋　周密　撰
　　西湖遊幸(都人/逰賞)
淳熙間夀皇以天下養毎奉徳夀三殿逰幸湖山御大
龍舟宰執從官以至大璫應奉諸司及京府彈壓等各
乗大舫無慮數百時承平日久樂與民同凡逰觀買賣
皆無所禁畫楫輕舫旁午如織至於果蔬羮酒闗撲宜
男戲具閙竿花籃畫扇彩旗糖魚粉餌時花泥嬰等謂
之塗中土宜又有珠翠冠梳銷金彩段犀鈿髹漆織藤
窰器玩具等物無不羅列如先賢堂三賢堂四聖觀等
處最盛或有以輕橈趂逐求售者歌妓舞鬟嚴糚自衒
以待招呼者謂之水仙子至於吹彈舞拍雜劇雜扮撮
弄勝花泥丸鼓板投壺花彈蹴踘分茶弄水踏混水撥
盆雜藝散耍謳唱息器教水族飛禽水傀儡鬻道術烟
火起輪走線流星水瀑風筝不可指數總謂之趕趂人
盖耳目不暇給焉御舟四垂珠簾錦幕懸掛七寳珠翠
龍船梭子閙竿花籃等物宫姬韶部儼如神仙天香濃
郁花栁避妍小舟時有宣喚賜予如宋五嫂魚羮嘗經
御賞人所共趨遂成富媪朱静佳六言詩云栁下白頭
釣叟不知生長何年前度君王逰幸賣魚收得金錢往
往修舊京金明池故事以安太上之心豈特事逰觀之
美哉湖上御園南有聚景真珠南屏北有集芳延祥玉
壺然亦多幸聚景焉一日御舟經斷橋橋旁有小酒肆
頗雅潔中飾素屏風書風入松一詞於上光堯駐目稱
賞久之宣問何人所作乃太學生俞國寳醉筆也其詞
云一春長費買花錢日日醉湖邊玉驄慣識西湖路驕
嘶過沽酒樓前紅杏香中歌舞緑楊影裏鞦韆暖風十
里麗人天花壓髩雲偏畫船載取春歸去餘情付湖水
湖烟明日重攜殘酒來尋陌上花鈿上笑曰此詞甚好
但末句未免儒酸因為改定云明日重扶殘醉則迥不
同矣即日命解褐云
西湖天下景朝昏晴雨四序總宜杭人亦無時而不逰
而春逰特盛焉承平時頭船如大緑間緑十様錦百花
寳勝明玉之類何翅百餘其次則不計其數皆華麗雅
靚誇竒競好而都人凡締姻賽社㑹親送葬經㑹獻神
仕宦恩賞之經營禁省臺府之囑託貴璫要地大賈豪
民買笑千金呼盧百萬以至癡兒騃子密約幽期無不
在焉日縻金錢靡有紀極故杭諺有銷金鍋児之號此
語不為過也
都城自過收燈貴逰巨室皆争先出郊謂之探春至禁
烟為最盛龍舟十餘綵旗叠鼓交午曼衍粲如織錦内
有曽經宣喚者則錦衣花帽以自别於衆京尹為立賞
格競渡争標内璫貴客賞犒無筭都人士女兩堤駢集
幾於無置足地水面畫楫櫛比如魚鱗亦無行舟之路
歌歡簫鼓之聲振動逺近其盛可以想見若逰之次第
則先南而後北至午則盡入西泠橋裏湖其外幾無一
舸矣弁陽老人有詞云㸔畫船盡入西泠閒却半湖春
色盖紀實也既而小泊斷橋千舫駢集歌管喧奏粉黛
羅列最為繁盛橋上少年郎競縱紙鳶以相勾牽剪截
以線絶者為負此雖小伎亦有耑門爆仗起輪走線之
戲多設於此至花影暗而月華生始漸散去絳紗籠燭
車馬争門日以為常張武子詩云帖帖平湖印晚天踏
歌逰女錦相牽都城半掩人争路猶有胡琴落後船最
能狀此景茂陵在御畧無逰幸之事離宫别館不復増
修黄洪詩云龍舟大半設西湖此是先皇節儉圖三十
六年安静裏櫂歌一曲在康衢理宗時亦嘗製一舟悉
用香楠木槍金為之亦極華侈然終於不用至景定間
周漢國公主得旨偕駙馬都尉楊鎮汎湖一時文物亦
盛髣髴承明之舊傾城縱觀都人為之罷市然是時先
朝龍舫久已沉沒獨有小舟號小烏龍者以賜楊郡王
之故尚在其舟平底有柁製度簡樸或傳此舟毎出必
有風雨余嘗屢乗初無此異也
　　放春
蔣苑使有小圃不滿二𤱔而花朩匼匝亭榭竒巧春時
悉以所有書畫玩器冠花器弄之物羅列滿前戲效闗
撲有珠翠冠僅大如錢者閙竿花籃之類悉皆縷絲玉
金為之極其精妙且立標竿射垜及鞦韆梭門闘雞蹴
踘諸戲事以娱逰客衣冠士女至者招邀杯酒往往過
禁烟乃已盖效禁苑具體而微者也
　　社㑹
二月八日為桐川張王生辰霍山行宫朝拜極盛百戲
競集如排緑社(雜/劇)齊雲社(蹴/踘)遏雲社(唱/賺)同文社(耍/詞)角觝
社(相/樸)清音社(清/樂)錦標社(射/弩)錦體社(花/繡)英畧社(使/棒)雄辯社
(小/説)翠錦社(行/院)繪革社(影/戲)浄髮社(梳/剃)律華社(吟/呌)雲機社(撮/弄)
而七寳□馬二㑹為最玉山寳帶尺璧寸珠璀璨奪目
而天驥龍媒絨韀寳轡競賞神駿好竒者至剪毛為花
草人物厨行果局窮極肴核之珍有所謂意思作者悉
以通草羅帛雕飾為樓臺故事之類飾以珠翠極其精
緻一盤至直數萬然皆浮靡無用之物不過資一玩耳
竒禽則紅鸚白雀水族則銀蟹金龜高麗華山之竒松
交廣海嶠之異卉不可縷數莫非動心駭目之觀也若
三月三日殿司真武㑹三月二十八日東嶽生辰社㑹
之盛大率類此不暇贅陳
　　祭掃
清明前三日為寒食節都城人家皆插栁滿簷雖小坊
幽居亦青青可愛大家則加棗䭅於栁上然多取之湖
隄有詩云莫把青青都折盡明朝更有出城人朝廷遣
臺臣中使宫人車馬朝饗諸陵原廟薦獻用麥糕稠餳
而人家上塚者多用棗䭅薑豉南北兩山之間車馬紛
然而野祭者尤多如大昭慶九曲等處婦人淡裝素衣
提攜兒女酒壺肴罍村店山家分餕逰息至暮則花栁
土宜隨車而歸若玉津富景御園包家山之桃闗東青
門之菜市東西馬塍尼菴道院尋芳討勝極意縱逰隨
處各有買賣趕趂等人野果山花别有幽趣盖輦下驕
民無日不在春風歌舞中而游手末伎為尤盛也
　　浴佛
四月八為佛誕日諸寺院各有浴佛㑹僧尼輩競以小
盆貯銅像浸以糖水覆以花棚鐃鈸交迎遍往邸第富
室以小杓澆灌以求施利是日西湖作放生㑹舟楫甚
盛畧如春時小舟競賣龜魚螺蚌放生
　　迎新
户部㸃檢所十三酒庫例於四月初開煮九月初開清
先是提領所呈様品嘗然後迎引至諸所𨽻官府而散
毎庫各用疋布書庫名髙品以長竿懸之謂之布牌以
木牀鐵擎為仙佛鬼神之類駕空飛動謂之臺閣雜劇
百戲諸藝之外又為漁父習閑竹馬出獵八仙故事及
㑹妓家女使裹頭花巾為新好庫妓之琤琤者皆珠翠
盛飾銷金紅背乗繡韀寳勒駿騎各有皂衣黄號私身
數對訶導於前羅扇衣笈浮浪閒客隨逐於後少年狎
客往往簇飣持杯争勸馬首金錢綵段霑及輿臺都人
習以為常不為怪笑所經之地髙樓邃閣繡幕如雲累
足駢肩真所謂萬人海也
　　端午
先期學士院供帖子如春日禁中排當例用朔日謂之
端一或傳舊京亦然插食盈架設天師艾虎意思山子
數十座五色蒲絲百草霜以大合三層飾以珠翠葵榴
艾花蜈蚣蛇蝎蜥蜴等謂之毒蟲及作糖霜韻果糖蜜
巧粽極其精巧又以大金瓶數十遍插葵榴梔子花環
繞殿閣又分賜后妃諸閤大璫近侍翠葉五色葵榴金
絲翠扇真珠百索釵符經筒香囊軟香龍涎佩帶及紫
練白葛紅蕉之類大臣貴邸均被細葛香羅蒲絲艾朶
彩團巧粽之賜而外邸節物大率效尤焉巧粽之品不
一至結為樓臺舫輅又以青羅作赤口白舌帖子與艾
人並懸門楣以為禳禬道宫法院多送佩帶符篆而市
人門首各設大盆雜植艾虎葵花上掛五色紙錢排飣
果粽雖貧者亦然湖中是日遊舫亦盛盖迤邐炎暑晏遊
漸稀故也俗以此日為馬本命凡御廐邸第上乘悉用五
彩為鬃尾之飾竒韀寳轡充滿道途亦可觀玩也
　　禁中納凉
禁中避暑多御復古選徳等殿又翠寒堂納凉長松修
竹濃翠蔽日層巒竒岫静窈縈深寒瀑飛空下注大池
可十𤱔池中紅白菡萏萬柄盖園丁以瓦盎别種分列
水底時易新者庶幾美觀又置茉莉素馨建蘭麝香藤
朱槿玉桂紅蕉闍婆簷蔔等南花數百盆於廣庭鼓以
風輪清芬滿殿御笐兩旁各設金盆數十架積雪如山
紗厨後先皆懸掛伽蘭木真蠟龍涎等香珠百餘蔗漿
金盌珍果玉壺初不知人間有塵暑也聞洪景盧學士
嘗賜對於翠寒堂當三伏中體粟戰慄不可久立上問
故笑遣中貴人以北綾半臂賜之則境界可想見矣
　　都人避暑
六月六日顯應觀崔府君誕辰自東都時廟食已盛是
日都人士女駢集炷香巳而登舟泛湖為避暑之逰時
物則新荔枝軍庭李二果産閩奉化項里之楊梅聚景
園之秀蓮新藕蜜筒甜𤓰椒核枇杷紫菱碧芡来禽金
桃蜜漬昌元梅朩𤓰豆児水荔枝膏金橘水糰麻飲芥
辣白醪凉水氷雪爽口之物闗撲香囊畫扇涎花珠佩
而茉莉為最盛初出之時其價甚穹婦人簇帶多至七
插所直數十劵不過供一餉之娱耳盖入夏則逰船不
復入裏湖多占蒲深栁密寛凉之地披襟釣水月上始
還或好事者則敞大舫設蘄簟髙枕取凉櫛髮快浴惟
取適意或留宿湖心竟夕而歸
　　乞巧
立秋日都人戴楸葉飲秋水赤小豆七夕節物多尚果
食茜雞及泥孩兒號摩㬋羅有極精巧飾以金珠者其
直不貲併以蠟印鳬雁水禽之類浮之水上婦人女子
至夜對月穿鍼餖飣盃盤飲酒為樂謂之乞巧及以小
蜘蛛貯合内以候結網之疎密為得巧之多少小兒女
多衣荷葉半臂手持荷葉效顰摩㬋羅大抵皆舊俗也
七夕前修内司例進摩㬋羅十桌毎桌三十枚大者至
髙三尺或用象牙雕鏤或用龍涎佛手香製造悉用鏤
金珠翠衣帽金錢釵鋜佩環真珠頭髮及手中所執戲
具皆七寳為之各䕶以五色鏤金紗厨制閫貴臣及京
府等處至有鑄金為貢者宮姬市娃冠花衣領皆以乞
巧時物為飾焉
　　中元
七月十五日道家謂之中元節各有齋醮等㑹僧寺則
於此日作盂蘭盆齋而人家亦以此日祀先例用新米
新醬㝠衣時果綵段麫棊而茹素者幾十八九屠門為
之罷市焉
　　中秋
禁中是夕有賞月延桂排當如倚桂閣秋暉堂碧岑皆
臨時取旨夜深天樂直徹人間御街如絨線蜜煎香舖
皆鋪設貨物誇多競好謂之歇眼燈燭華燦竟夕乃止
此夕浙江放一㸃紅羊皮小水燈數十萬盞浮滿水面
爛如繁星有足觀者或謂此乃江神所喜非徒事觀美
也
　　觀潮
浙江之潮天下之偉觀也自既望以至十八日為最盛
方其逺出海門僅如銀線既而漸定則玉城雪嶺際天
而來大聲如雷霆震撼激射吞天沃日勢極雄豪楊誠
齋詩云海闊銀為郭江横玉繫腰者是也毎嵗京尹出
浙江亭教閱水軍艨艟數百分列兩岸既而盡奔騰分
合五陣之勢并有乗騎弄旗標槍舞刀於水面者如履
平地倐爾黄烟四起人物畧不相覩水爆轟震聲如崩
山烟消波静則一舸無迹僅有數舟為火所焚隨波而
逝吳兒善泅者數百皆披髮文身手持十幅大綵旗争
先鼓勇泝迎而上出沒於鯨波萬仞中騰身百變而旗
尾略不霑濕以此誇能而豪民貴宦争賞銀綵江干上
下十餘里間珠翠羅綺溢目車馬塞途飲食百物皆倍
穹常時而僦賃㸔幕雖席地不容閒也禁中例觀潮於
天開圖畫髙䑓下瞰如在指掌都民遥曕黄繖雉扇於
九霄之上真若簫臺蓬島也
　　重九
禁中例於八日作重九排當於慶瑞殿分列萬菊燦然
眩眼且㸃菊燈畧如元夕内人樂部亦有隨花賞如前
賞花例盖賞燈之宴權輿於此自是日盛矣或於清燕
殿綴金亭賞橙橘遇郊祀嵗則罷宴
都人是月飲新酒汎茰簮菊且各以菊糕為饋以糖肉
秫麫雜糅為之上縷肉絲鴨餅綴以榴顆標以綵旗又
作蠻王獅子於上及糜栗為屑合以蜂蜜印花脱餅以
為果餌又以蘇子微漬梅滷雜和蔗霜梨橙玉橊小顆
名曰春蘭秋菊雨後新凉則已有炒銀杏梧桐子吟呌
於市矣
　　開爐
是日御前供進夾羅御服臣僚服錦襖子夾公服授衣
之意也自此御爐日設火至明年二月朔止皇后殿開
爐節排當是月遣使朝陵如寒食儀都人亦出郊拜墓
用綿毬楮衣之類
　　冬至
朝廷大朝㑹慶賀排當並如元旦儀而都人最重一陽
賀冬車馬皆華整鮮好五鼓已填擁雜遝於九街婦人
小兒服飾華炫往來如雲嶽祠城隍諸廟炷香者尤盛
三日之内店肆皆罷市垂簾飲博謂之做節享先則以
餛飩有冬餛飩年􁫱飥之諺貴家求竒一器凡十餘色
謂之百味餛飩
　　賞雪
禁中賞雪多御明逺樓(禁中稱/楠木樓)後苑進大小雪獅兒並
以金鈴綵縷為飾且作雪花雪燈雪山之類及滴酥為
花及諸事件並以金盆盛進以供賞玩并造雜煎品味
如春盤餖飣羊糕兒酒以賜并於内藏庫支撥官劵數
百萬以犒諸軍及令臨安府分給貧民或皇后殿别自
支犒而貴家富室亦各以錢米犒閭里之貧者
　　嵗除
禁中以臘月二十四日為小節夜三十日為大節夜呈
女童驅儺裝六丁六甲六神之類大率如夢華所載後
苑修内司各進消夜果兒以大合簇飣凡百餘種如蜜
煎珍果下至花餳萁豆以至玉杯寳器珠翠花朶犀象
博戲之具銷金斗葉諸色戲弄之物無不備具皆極小
巧又於其上作玉輅高至三四尺悉以金玉等為飾䕶
以貼金龍鳳羅罩以竒侈求勝一合之費不啻中人十
家之産止以資天顔一笑耳后妃諸閤又各進嵗軸兒
及珠翠百事吉利市袋兒小様金銀器皿并隨年金錢
一百二十文旋亦分賜親王貴邸宰臣巨璫至於爆杖
有為果子人物等類不一而殿司所進屛風外畫鍾馗
捕鬼之類而内藏藥線一熱連百餘不絶簫鼓迎春鷄
人警唱而玉漏漸移金門已啟矣
　　嵗晚節物
臘月賜宰執親王三衙從官内侍省官并外閫前宰執
等臘藥係和劑局方造進及御藥院特旨製造銀合各
一百兩以至五十兩三十兩各有差伏日賜暑藥亦同
都下自十月以來朝天門内外競售錦裝新厯諸般大
小門神桃符鍾馗狻猊虎頭及金綵縷花春帖旛勝之
類為市甚盛八日則市院及人家用胡桃松子乳蕈柿
栗之類作粥謂之臘八粥醫家亦多合藥劑侑以虎頭
丹八神屠蘇貯以絳囊饋遺大家謂之臘藥至於餽嵗
盤合酒擔羊腔充斥道路二十四日謂之交年祀竈用
花餳米餌及燒替代及作糖豆粥謂之口數市井迎儺
以鑼鼓遍至人家乞求利市至除夜則比屋以五色錢
紙酒果以迎送六神於門至夜蕡燭籸盆紅映霄漢爆
竹鼓吹之聲喧闐徹夜謂之聒聽小兒女終夕博戲不
寐謂之守嵗又明燈牀下謂之照虚耗又書天行帖兒
貼於門楣祀先之禮則或昏或曉各有不同如飲屠蘇
百事吉膠牙餳燒术賣懵懂等事率多東都之遺風焉
守嵗之詞雖多極難其選獨楊守齋一枝春詞最為近
世所稱併書於此竹爆驚春競喧闐夜起千門簫鼓流
蘇帳暖翠鼎緩騰香霧停杯未舉奈剛要送年新句應
自賞歌字清圓未誇上林鶯語從他嵗窮日暮縱閒愁
怎减劉郎風度屠蘇辦了迤邐栁忻梅妬宫壺未曉早
驕馬繡車盈路還又把月夕花朝自今細數
　
　
　
　
　
　
　
　
　
　
　
　武林舊事巻三
欽定四庫全書
　武林舊事巻四
　　　　　　　　　　　　　宋　周宻　撰
　　故都宮殿
　門
　　麗正(南/門)　和寜(北/門)　東華(東/門)　西華(西/門)
　　苑東　　　　苑西　　　　北宮
　　南宫　　　　南水門　　　東水門
　　㑹通　　　　上閤　　　　宣徳
　　隔門　　　　斜門　　　　闗門
　　玉華閣　　　含和　　　　貽謨(二門係/天章閣)
　殿
　　垂拱(常朝/四參)　　文徳(六參/宣布)　　大慶(明堂/朝賀)
　　紫宸(生/夀)　　　集英(策/士)
　　　以上謂之正朝亦有隨事更名者
　後殿
　　延和(宿齋/避殿)　　崇政(即祥/曦)　　福寜(寢/殿)
　　復古(髙宗/建)　　選徳(孝宗建御屏冇/監司郡守姓名)
　　緝熙(理宗/建)　　熙明(即修政/度宗建)　明華
　　清熙　　　　膺福　　　　慶瑞(即順慶/理宗改)
　　射殿　　　　需雲(大/燕)　　　符寳(貯恭膺天/命之寳)
　　嘉明(度宗以繹/已堂改)明堂(即文徳/合祭改)　坤寜(皇/后)
　　穠華(皇/后)　　　慈明(楊太后累朝母/后皆旋更名)
　　慈元(謝太/后)　　仁明(全太/后)　　進食(即勤/政)
　　欽先(神/御)　　　孝思(神/御)　　　清華
　堂
　　翠寒(高宗以日本羅木/建古松數十株)　　　澄碧觀堂
　　芳春　　　　凌寒　　　　鍾美(牡/丹)
　　燦錦(海/棠)　　　燕喜　　　　静華
　　清賞　　　　稽古(御書/院)　　清逺
　　清徹　　　　澄碧(水/堂)　　　蕊淵
　　環秀(山/堂)　　　文明(御書/院)　　書林(御書/院)
　　華館　　　　衍秀　　　　披香
　　徳勤　　　　雲錦(荷堂李陽/氷書額)清霽
　　萼緑華(梅堂李陽氷書額/度宗易名瓊姿)　　碧琳
　　凝光　　　　澄輝　　　　繡香
　　呈芳　　　　㑹景(青花石柱香楠/袱額瑪瑙石砌)
　　正始(后殿謝后/改夀寜殿)怡然(惠順/位)　　信美(婉容/位)
　齋
　　損齋(高宗/建)　　彛齋　　　　謹習齋
　　燕申齋
　樓
　　博雅(書/樓)　　　觀徳　　　　萬景
　　清暑　　　　清美　　　　明逺
　　倚香
　閣
　　龍圖(太祖/太宗)　　天章(真宗並祀/祖宗神御)寳文(仁/宗)
　　顯謨(神/宗)　　　徽猷(哲/宗)　　　敷文(徽/宗)
　　煥章(高/宗)　　　華文(孝/宗)　　　寳謨(光/宗)
　　寳章(寜/宗)　　　顯文(理/宗)　　　雲章(度宗/御書)
　　清華　　　　凌虚　　　　清漏
　　倚桂　　　　來鳳　　　　觀音
　　芙蓉　　　　萬春(太后/殿)
　臺
　　欽天(奉/天)　　　宴春　　　　秋芳
　　天開圖畫　　舒嘯　　　　蹌臺
　軒
　　晚清
　閤
　　清華　　　　睿思　　　　怡真
　　容膝　　　　受釐　　　　緑綺
　觀
　　雲濤
　亭
　　清泳　　　　清趣　　　　清暉
　　清顥　　　　清迥　　　　清隠
　　清寒　　　　清激(放/水)　　　清翫
　　清興　　　　静香　　　　静華
　　春妍　　　　春華　　　　春陽
　　春信(梅/)　　　融春　　　　㝷春
　　映春　　　　餘春　　　　留春
　　皆春　　　　寒碧　　　　寒香
　　香瓊　　　　香玉(梅/)　　　香界
　　碧岑　　　　灧碧(魚/池)　　　瓊英
　　瓊秀　　　　明秀　　　　深秀(假/山)
　　衍秀　　　　濯秀　　　　錦煙
　　錦浪(桃/花)　　　繡錦　　　　萬錦
　　麗錦　　　　叢錦　　　　照糚(海/棠)
　　浣綺　　　　綴金(橙/橘)　　　綴瓊(梨/花)
　　穠香　　　　暗香　　　　晚節香(菊/)
　　巖香(桂/)　　　雲岫(山/亭)　　　映波
　　含暉　　　　達觀　　　　秀野
　　凌寒(梅/竹)　　　涵虚　　　　平津
　　真賞　　　　芳逺　　　　垂綸(近/池)
　　魚樂(池/上)　　　噴雪(放/水)　　　流芳
　　芳嶼(山/子)　　　玉質　　　　此君(竹/)
　　聚芳　　　　延芳　　　　蘭亭
　　激湍　　　　崇峻　　　　惠和
　　浮醴　　　　泛羽(並流/盃亭)　　凌穹(山/頂)
　　迎薫　　　　會英　　　　正己(射/亭)
　　丹暉　　　　凝光　　　　雪逕(梅/)
　　參月　　　　共樂　　　　迎祥
　　瑩糚　　　　植杖(村/莊)　　　可樂
　　文杏　　　　壺中天
　　别是一家春(度宗初剏或謂此非/佳䜟也未幾果騐)
　園
　　小桃源(觀/桃)　　杏塢　　　　梅岡
　　瑤圃　　　　村莊　　　　桐木園
　菴
　　寂然　　　　怡真
　坡
　　瑪瑙　　　　洗馬
　橋
　　萬嵗　　　　清平　　　　春波
　　玉虹
　泉
　　穗泉
　御舟
　　蘭橈　　　　荃橈　　　　旱船
　教場
　　南教場　　　北教場
　　　禁中及徳夀宮皆有大龍池萬嵗山擬西湖冷
　　　泉飛來峰若亭榭之盛御舟之華則非外間可
　　　擬春時競渡及買賣諸色小舟並如西湖駕幸
　　　宣喚錫賚鉅萬大意不欲數蹕勞民故以此為
　　　奉親之娱耳
　御園
　　聚景園
　　　清波門外孝宗致養之地堂扁皆孝宗御書淳
　　　熙中屢經臨幸嘉泰間寜宗奉成肅太后臨幸
　　　其後並皆荒蕪不修高疎寮詩云翠華不向苑
　　　中來可是年年惜露臺水際春風寒漠漠官梅
　　　却作野梅開
　　㑹芳殿　　　瀛春堂　　　攬逺堂
　　芳華堂　　　花光亭(八/角)　　瑤津
　　翠光　　　　桂景　　　　灧碧
　　凉觀　　　　瓊芳　　　　彩霞
　　寒碧　　　　栁浪橋　　　學士橋
　　玉津園
　　　嘉㑹門外紹興間北使燕射於此淳熙中孝宗
　　　兩幸紹熙中光宗臨幸
　　富景園
　　　新門外孝宗奉太后臨幸不一俗呼東花園
　　屏山園
　　　錢湖門外以對南屏山故名理宗朝改名翠芳
　　　園餘見西湖門
　　玉壺園
　　　錢塘門外本劉鄜王園有明秀堂餘見西湖門
　　集芳園
　　　葛嶺元係張婉儀園後歸太后殿内有古梅老
　　　松甚多理宗賜賈平章舊有清勝堂望江亭雪
　　　香亭等餘見西湖門
　　瓊華園　　　小隠園
　　延祥園
　　　西依孤山為林和靖故居花寒水潔氣象幽古
　　　三朝臨幸餘見西湖門
　　瀛嶼
　　　在孤山之椒舊名凉堂四壁蕭照畫山水理宗
　　　易今名今為太乙宮黄庭殿
　　挹翠堂
　　　舊名黒漆堂理宗御書
　　清新(舊六/椽堂)　　香月(倚裏湖舊名水/堂理宗御書)
　　香逺(舊秀/蓮亭)　　白蓮堂　　　六一泉堂
　　檜亭　　　　梅亭　　　　上船亭
　　東西車馬門　西村水閣　　御舟港
　　林逋墓　　　陳朝檜(有御/書詩)　金沙井
　　瑪瑙坡
　　六一泉
　　　髙疎寮詩云水明一色抱神州雨壓輕塵不敢
　　　浮山北山南人喚酒春前春後客凭樓射熊館
　　　暗花扶扆下鵠池深栁拂舟白髮邦人能道舊
　　　君王曽奉上皇逰
　　徳夀宫(孝宗奉/親之所)
　　聚逺樓
　　　髙宗雅愛湖山之勝恐數蹕煩民乃於宫内鑿
　　　大池引水注之以象西湖冷泉疊石為山作飛
　　　來峰因取坡詩賴有髙樓能聚逺一時收拾與
　　　閒人名之周益公進端午帖子云聚逺樓髙面
　　　面風冷泉亭下水溶溶人間炎熱何由到真是
　　　瑤臺第一重孝宗御製冷泉堂詩以進髙宗和
　　　韻真盛事也
　　香逺堂(荷/)　　清深堂(竹/)　　松菊三徑(菊芙/蓉竹)
　　梅坡　　　　月榭　　　　清妍(荼/䕷)
　　清新(桂/)　　　芙蓉岡(以上並/東地分)射㕔
　　載忻堂(御宴/之所)　臨賦(荷/池)　　　粲錦(金林/檎)
　　至樂(池/上)　　　清曠　　　　半綻紅(郁/李)
　　㵼碧(金魚池以上/並南地分)　　　　　冷泉堂(古/梅)
　　文杏館　　　静樂(牡/丹)　　　浣溪(海棠以上/並西地分)
　　絳華(羅木/堂)　　旱船　　　　俯翠(茅亭以上/並北地分)
　　重華宫(孝宗内禪所/居即徳夀宫)　　　　慈福宫(憲聖夀成/二太后所)
　　(居即重/華宫)　　　夀慈宫(即慈福宫初/改重夀殿)
　東宫
　　資善堂　　　鳳山樓　　　榮觀堂
　　玉淵堂　　　清賞堂　　　新益堂
　　繹已堂　　　射圃
　　乾淳教坊樂部
　雜劇色
　　徳夀宫
　　　劉景長(使/臣)　　王喜(保儀郎頭名都管使臣/又名公謹號玩隠老人)
　　　茅山童(茅芽/頭)　蓋門貴　　　蓋門慶(末/)
　　　侯諒(次末侯/大頭)　張順　　　　曹辛
　　　宋興(燕子/頭)　　李泉現(引並舞/三臺)
　　衙前
　　　龔士美(使臣/都管)　劉思深(都/管)　　陳嘉祥(節/級)
　　　吴興祐(徳夀宫引/兼舞三臺)　　　　　吴斌
　　　金彦昇(管幹/教頭)　王青　　　　孫子貴(引/)
　　　潘浪賢(引兼末/部頭)焦色金　　　王賜恩(引/)
　　　胡慶全(蠟燭/頭)　周泰(次/)　　　郭名顯(引/)
　　　宋定(次徳夀宫/蚌蛤頭)劉信(副都/頭)　　成貴(副/)
　　　陳烟息(副大/口)　王侯喜(副/)　　孫子昌(副末/節級)
　　　楊名髙(末/)　　宋昌榮(副歡/喜頭)
　　前教坊
　　　伊朝新　　　王道昌
　　前鈞容直
　　　杵榖豐(五味/粥)　李外善
　　和顧
　　　劉慶(次劉/衮)　　梁師孟　　　朱和(次貼衙前/鱔魚頭)
　　　寗貴(寗/钁)　　　蔣寜(次貼衙前/利市頭)司進(絲𤓰/兒)
　　　郝成(次貼衙/前小鍬)　髙門興　　　髙明(燈檐/搭兒)
　　　髙門顯(羔兒/頭)　張舜朝　　　趙民歡
　　　司政(仙鶴/兒)　　劉貴　　　　段世昌(段子/貴)
　　　龔安節　　　嚴父訓　　　宋朝清
　　　宋昌榮(二名守/衙前)周旺(丈八/頭)　　卞疇
　　　宋吉　　　　伊俊　　　　汪泰
　　　王原全(次貼/衙前)　王景　　　　鄭喬
　　　王來宣　　　張顯(守闕祇/應黑俏)　焦喜(焦梅/頭)
　歌板色
　　徳夀宫
　　　李行髙(兼/笛)
　　衙前
　　　王信(兼/拍)
　拍板色
　　徳夀宫
　　　劉益(使/臣)　　　謝春澤
　　衙前
　　　吴興祖(節/級)　　趙永　　　　花成
　　　時世俊(守闕/節級)
　　前鈞容直
　　　崔喜
　琵琶色(衙前豪師/古兼琵琶)
　　徳夀宫
　　　胡永年(武功/大夫)　謝聖澤
　　衙前
　　　焦達(部/頭)　　　趙昌祖　　　段從善
　　和顧
　　　吴良輔　　　豪士英　　　曹彦國
　簫色
　　衙前
　　　曽延慶(部/頭)　　劉珦　　　　周濟(部/頭)
　　和顧
　　　朱世昌(兼/筝)　　王謹　　　　劉宗旺
　　　周亨　　　　陳籥
　嵇琴色
　　徳夀宫
　　　曹友聞(承節郎守/闕都管)
　　衙前
　　　楊春和(人員守/闕都管)魏國忠(節級/兼舞)　孫良佐
　　　石俊　　　　馮師賢
　　和顧
　　　劉運成　　　趙進　　　　惠和
　　　馮師賢　　　王處仁
　筝色
　　徳夀宫
　　　朱邦直(忠訓/郎)
　　衙前
　　　張行福(部/頭)　　豪士良　　　髙俊
　　前教坊
　　　聶廷俊
　　前鈞容直
　　　李吉
　笙色
　　徳夀宮
　　　湯士成　　　孫顯祖
　　衙前
　　　宋世寜(節/級)　　豪師古(兼琵/琶)　傅紹(管幹/人)
　　　鄧孝仁　　　趙福(兼徳/夀宫)
　　前鈞容直
　　　吴勝
　　前教坊
　　　劉永顯
　　和顧
　　　張世宗　　　康彦和　　　王興祖
　觱篥色
　　徳夀宫
　　　田正徳(教坊/大使)　鞠思忠　　　孫慶祖
　　　劉舜俞　　　陳永良
　　衙前
　　　李祥(守闕/節級)　　仇彦(節/級)　　　王恩(節/級)
　　　李和(部/頭)　　　時世榮(部/頭)　　王正徳
　　　王道和　　　慢守恭　　　李遇
　　　金宗信(兼徳/夀宫)　鄭彦(兼拍/板)　　張勻
　　　劉道　　　　曹彦興　　　吴良佐
　　　朱貴(管幹/人)　　孟誠　　　　陳祐
　　　丘彦(管幹/人)　　鄧孝元　　　王永
　　　周賢良　　　陳師賢　　　陳永良
　　前教坊
　　　戚興道　　　李彦美　　　郭席珍
　　前鈞容直
　　　王宣　　　　唐政
　　和顧
　　　于慶(兼/舞)　　　馮宣　　　　王椿
　　　倪潤　　　　李祥(守闕/節級)　　陳繼祖
　　　季倫　　　　張彦明　　　陳良璹
　　　馮異　　　　商翼　　　　時世顯
　　　王文信　　　王延慶　　　謝潤
　　　張榮(第三名守/闕衙前)時顯祖　　　任再興
　　　費仍裕　　　李樂正　　　蔡邦彦
　　　鄭彬　　　　時允恭　　　金潤
　　　王夀　　　　王思齋　　　于成
　　　孫良輔　　　崔顯　　　　盧茂春
　　　王師忠　　　宋康寜　　　張端
　　　顧宣　　　　王仲禮　　　郭達宗
　　　劉順(守闕/衙前)
　笛色
　　徳夀宫
　　　元守正(忠翊/郎)　孫福(使/臣)　　　孫繼祖
　　　張行謹
　　衙前都管
　　　孫福(使/臣)　　　朱榛(人員守/闕都管)　張守忠(節/級)
　　　楊勝(節/級)　　　王喜(節/級)　　　張師孟(部/頭)
　　　岳興(部/頭)　　　李智友　　　段從禮
　　　朱順　　　　陳俊　　　　雷興祖
　　　王仕寜　　　時寳(部頭兼/徳夀宫)　孫進
　　　郭彦　　　　楊選(兼徳/夀宮)　　金儀
　　　趙俊(守闕/節級)　　趙順　　　　楊元慶
　　　時定　　　　趙興祖　　　陰顯祖
　　　丘遇　　　　徐識　　　　孫顯
　　　王筠(兼徳夀/宫拍板)　張榮　　　　郭亨
　　　元舜道
　　前教坊
　　　金宗訓　　　俞徳　　　謝祖良
　　　曽延廣　　　李進
　　前鈞容直
　　　王喜　　　　俞徳　　　　兾恩
　　和顧
　　　張億　　　　茆慶　　　　張師顔
　　　劉國臣　　　趙昌　　　　張廣
　　　元舜臣　　　沈琮(杖/頭)　　　胡良臣
　　　王師仲　　　徐亨　　　　張義
　　　林顯　　　　鄭青　　　　陳士恭
　　　巫彦　　　　朱世榮　　　朱紹祖
　　　翟義　　　　張孝恭　　　汪定
　　　費興　　　　李昇　　　　馮士恭
　　　陳寳　　　　楊善　　　　尹師授
　　　張介　　　　賀宣　　　　朱榮
　　　朱元(守闕/衙前)　　軒定(鼔/板)　　　張成(鼓/板)
　　　閻興(鼔/板)　　　王和(鼔/板)　　　陳煥
　　　張世亨　　　許珍　　　　張淵
　　　孫顯宗　　　崔成(守闕/衙前)
　方響色
　　徳夀宫
　　　齊宣　　　　田世榮
　　衙前
　　　葛元徳(部/頭)　　于喜　　　　齊宗亮(管幹/人)
　　前鈞容直
　　　髙福
　　和顧
　　　馬仲榮　　　尹朝　　　　于通
　　　劉才髙
　杖鼓色
　　徳夀宫
　　　張名髙　　　孟清
　　衙前
　　　髙宣(節/級)　　　時思俊(守闕節級/部頭兼板)
　　　程盛　　　　齊喜　　　　孟文叔(守闕/節級)
　　　時和　　　　鄧友端　　　徐宗旺
　　　吴興福(兼徳/夀宮)　鄧世榮　　　張興禄(管幹/人)
　　　葉喜(兼徳/夀宫)
　　前教坊
　　　鞠端
　　前鈞容直
　　　閻興　　　　邢智
　　和顧
　　　張士成　　　張潤　　　　張義
　　　張世昌　　　張世顯　　　孫榮
　　　段錦新　　　蔡顯宗　　　齊宗景
　　　郭興祖　　　時康寜　　　髙潤
　　　張皋　　　　傅良佐　　　李晉臣
　　　思芸　　　　范琦　　　　段錦
　大鼓色
　　徳夀宫
　　　張佑　　　　李吉
　　衙前
　　　董福(部/頭)　　　李進　　　　周均(小/唱)
　　　張佑(兼徳/夀宫)
　　和顧
　　　趙慶(鼔/兒)　　　劉成　　　　孫成(鼓兒習/學大鼔)
　　　王富(勾般習/學大鼓)　尹師聰(鼓/兒)　　張守道(唱道/情)
　　　張昇(鼔/兒)　　　宋棠(掌儀下書/冩文字)喻祥(小/唱)
　　　錢永(守闕/衙前)
　舞旋(嵇琴魏國忠琵琶豪/士英並兼舞三臺)
　　徳夀宫
　　　劉良佐(武徳/郎)
　　衙前
　　　杜士康
　　和顧
　　　于慶
　雜劇三甲
　　劉景長一甲八人
　　　戲頭李泉現　引戲吴興佑　次净茆山重侯
　　　諒周泰　　　副末王喜　　裝旦吴子貴
　　盖門慶進香一甲五人
　　　戲頭孫子貴　引戲吴興佑　次浄侯諒
　　　副末王喜
　　内中祇應一甲五人
　　　戲頭孫子貴　引戲潘浪賢　次浄劉衮
　　　副末劉信
　　潘浪賢一甲五人
　　　戲頭孫子貴　引戲郭名顯　次浄周泰
　　　副末成貴
　築毬三十二人
　　左軍一十六人
　　　毬頭張俊　　蹺毬王憐　　正挾朱選
　　　副挾施澤　　左竿網丁詮　右竿網張林
　　　散立胡椿等
　　右軍一十六人
　　　毬頭李正　　蹺毬朱珍　　正挾朱選
　　　副挾張寜　　左竿網徐賔　右竿網王用
　　　散立陳俊等
　　雜班
　　　雙頭侯諒　　散耍劉衮劉信
　　小樂器
　　　嵇琴曹友聞　簫管孫福　　􁐼劉運成
　　　拍侯諒
　鼓板
　　衙前一火
　　　笛楊勝張思孟　　　　　　拍張順
　　和顧二火
　　　笛張成(老/僧)　　閻俊(望/伯)　　　張喜
　　　鼓兒張昇　　笛王和(小/四)　　鼓兒孫成(換/僧)
　　　拍張榮(狗/兒)
　馬後樂
　　　拍板吴興祖　觱篥田正徳　孫慶祖
　　　陳師授　　　笛孫福　　　時寳
　　　元守正　　　提鼓孫子貴　札子孟清
　　　時世俊　　　髙宣　　　　吴興福
　　　張興禄
　内中上教博士
　　　王喜　　　　劉景長　　　曹友聞
　　　朱邦直　　　孫福　　　　吴永年(各支月/銀一十)
　　　(兩/)
　雜劇
　　　王喜　　　　侯諒　　　　吴興福
　　　吴興佑　　　劉景長　　　張順
　拍板
　　　田正徳　　　謝春澤
　琵琶
　　　胡永年
　舞
　　　劉良佐
　嵇琴
　　　曹友聞　　　楊春和
　筝
　　　朱邦直
　方響
　　　齊宣
　笙
　　　湯士成
　􁐼
　　　劉運成
　觱篥
　　　孫慶祖
　笛
　　　孫福　　　　時寳
　掌儀範等合千人
　　掌儀範
　　　朱邦直　　　曹友聞　　　元守正
　　　孫福　　　　朱榛(守/闕)
　　衙前都管
　　　劉思深　　　孫福　　　　王公謹(守/闕)
　　管幹教頭
　　　朱貴　　　　張興禄　　　丘彦
　　　傅紹　　　　齊宗亮
　　逐色部頭
　　　劉信　　　　趙永　　　　焦進
　　　周濟　　　　楊春和　　　宋世寧
　　　李和　　　　時世榮　　　時寳
　　　岳興　　　　葛元徳　　　髙宣
　　　董福　　　　時世俊　　　杜士康
　　　潘浪賢
　
　
　
　
　
　
　
　
　
　武林舊事巻四
欽定四庫全書
　武林舊事巻五
　　　　　　　　　　　　　宋　周宻　撰
　　湖山勝槩
　南山路
　　自豐樂樓南至暗門錢湖門外入赤山煙霞石屋
　　止南髙峰方家峪大小麥嶺並附於此
　　豐樂樓
　　　舊為衆樂亭又改聳翠樓政和中改今名淳祐
　　　間趙京尹與􁤏重建宏麗為湖山冠又甃月池
　　　立秋千梭門植花朩構數亭春時㳺人繁盛舊
　　　為酒肆後以學館致争但為朝紳同年㑹拜鄉
　　　㑹之地林暉施北山皆有賦趙忠定栁梢青云
　　　水月光中煙霞影裏湧出樓臺空外笙簫雲間
　　　笑語人在蓬萊天香暗逐風回正十里荷花盛
　　　開買箇小舟山南逰遍山北歸來吴夢窻嘗大
　　　書所賦鶯啼序於壁一時為人傳誦
　　湖堂
　　　舊在聳翠樓側又有集賢亭今並不存
　　呂洞賔祠
　　　舊傳洞賔嘗至此
　　靈芝崇福寺
　　　錢王故苑以芝生其間捨以為寺故名靈芝髙
　　　宗孝宗嘗到凡四臨幸有浮碧軒依光堂赤為
　　　新進士㑹拜題名之所朱静佳有詩云黄金匝
　　　地小橋通四面清平納逺空雲氣常扶天子座
　　　日光浮動梵王宮殘碑幾字莓苔雨清磬一聲
　　　楊栁風沙鳥不知行樂事背人飛過夕陽東
　　顯應觀
　　　祀磁州神崔府君六月六日生朝逰人甚盛咸
　　　淳間改昭應今歸靈芝寺舊有蕭照山水及蘇
　　　漢臣畫壁今不復存矣
　　楊郡王府上船亭　　　聚景園(詳見御/園門)
　　靈應堂(俗呼包/道堂)　　　　寳蓮院
　　紫霄宮廨院　　　　　寳成院(舊名/釋伽)
　　興福院　　　　　　　永隆院
　　慧光尼庵(張循/王府)　　　　省馬院船步(内有正覺/超化二院)
　　長橋　　　　　　　　妙浄院
　　寳徳寺
　　　楊和王重建充三衙建聖節道場
　　希夷道堂
　　　劉蓑衣建於南屏園左今移於此
　　真珠園
　　　有真珠泉髙寒堂杏堂水心亭御港曽經臨幸
　　　今歸張循王府
　　南園
　　　中興後所剏光宗朝賜平原郡王韓侂胄陸放
　　　翁為記後復歸御前改名慶樂賜嗣榮王與苪
　　　又改勝景有許閒堂和容射㕔寒碧臺藏春門
　　　凌風閣西湖洞天歸耕莊清芬堂嵗寒堂夾芳
　　　豁望矜春鮮霞忘機照香堆錦逺塵幽翠紅香
　　　多稼晚節香等亭秀石為山内作十様錦亭并
　　　射圃流杯等處弁陽翁詩云清芬堂下千株桂
　　　猶是韓家舊賜園白髮老翁和淚説百年中見
　　　兩平原又云舊事凄凉尚可㝷斷碑空卧草深
　　　深凌風閣下槎牙樹當日人疑是水沉
　　雷峰顯嚴院
　　　郡人雷氏所居故名雷峰錢王妃建寺築塔名
　　　王妃塔或云地産黄皮遂譌為黄皮塔山頂有
　　　通𤣥亭望湖樓
　　普寜寺(又名白蓮有鐵/塔一石塔二)　雲濤觀
　　浄相院
　　　舊名瑞相有無盡意閣娱客軒一段竒軒幽深
　　　可喜今皆不存
　　上清宫
　　　葛仙煉丹舊址道士胡瑩微祖築菴鄭丞相清
　　　之曽此讀書淳祐中重建賜今額理宗御書清
　　　浄道場
　　甘園
　　　内侍甘昇園又名湖曲曽經臨幸至今有御愛
　　　松望湖亭小蓬萊西湖一曲後歸趙觀文又歸
　　　謝節使弁陽翁詩云小小蓬萊在水中乾淳舊
　　　賞有遺踪園林幾換東風主留得庭前御愛松
　　御船坊(理宗御/舟在焉)
　　浄慈報恩光孝禪寺
　　　孝宗常臨幸山曰南屏有慧日峰舊名慧日永
　　　明太宗賜夀寜院額孝宗御書慧日閣有千佛
　　　閣五百羅漢堂理宗御書華嚴法界正偏知閣
　　　等額梁貞明大鐵鍋存焉畫壁作五十三參等
　　　寺後菴宇甚幽大抵規模與靈隠相若故二寺
　　　號南北山之最東坡詩云卧聞禪老入南山浄
　　　掃風塵五百間其𢎞壯自昔已然今益侈大矣
　　南山昭慶院　　　　　惠照寺(後為齋宫/今歸浄慈)
　　南屏御園(正對南屛/又名翠芳)
　　南屏興教寺
　　　舊名善慶有齊雲亭清曠樓米元章書有琴臺
　　　及唐人磨崖八分家人卦中庸樂記篇後人於
　　　石傍刋右司馬温公書六字其實非也
　　廣法院(齊王功徳院/有清曠亭)　　法因院(景獻太子殯所有/古鐵塔錢王井)
　　寳林院(莊文太子殯所舊/名總持有可賦軒)
　　赤山殯宫
　　　舊瑞龍寺後為安穆成恭慈懿恭淑四后殯所
　　　今為熾盛光寺
　　修吉寺(舊瑞龍寺移於/此有西湖竒艷)　正濟寺(又名/普門)
　　法雨寺(舊名小心又改雲龍有/趙清獻楊無為題名等)
　　安福尼寺　　　　　　極樂尼寺
　　髙麗寺
　　　舊名惠因寺湖山間惟此寺無勅額元豐間髙
　　　麗王子僧統義天入貢學賢首教於此因施金
　　　建華嚴閣有易菴期懴堂皇姑成國公主殯所
　　玉岑山　　　　　　　惠因橋(秦少㳺龍井紀/逰所謂濯足於)
　　(惠因澗/即此)　　　　　　　廣果寺
　　開化尼寺　　　　　　六通慈徳院(舊名惠/徳塔)
　　法興寺　　　　　　　保福院
　　長耳相院(舊名/法相)　　　　定光菴(有定/光泉)
　　永慶院　　　　　　　延長真如院
　　延夀山　　　　　　　浄梵院(舊名/瑞峰)
　　崇教院
　　石屋洞
　　　大仁院有石菴天成石羅漢其洞後又一洞名
　　　蝙蝠洞
　　水樂洞
　　　院名西闗浄化即滿覺院山孝宗時賜李隶慈
　　　明改賜楊郡王後歸賈平章山石竒秀中一洞
　　　嵌空有聲以此得名有聲在堂界堂愛此留照
　　　獨喜玉淵潄石宜晚上下四方之宇諸亭及金
　　　蓮池
　　滿覺院
　　　舊名圓興今在水樂洞嶺傍
　　石佛接待菴
　　煙霞洞
　　　清修院有象鼻石佛手巖石羅漢東坡留題等
　　歸雲菴
　　　寧宗時水菴清禪師坐禪石窟中聞南峰鐘鳴
　　　遂大悟今改永興菴
　　闗真人道院　　　　　小龍井(井側有/龍王祠)
　　南髙峰塔
　　　榮國寺有白龍祠五顯祠險峻甚於北峰中有
　　　墜石相傳云昔有道者鎮魔於此又有潁川泉
　方家峪
　　自方家峪至冷水峪慈雲嶺泥路嘉㑹門外至大
　　慈山龍山
　　遇真道院　　　　　　悟真道院
　　崇真道院　　　　　　廣教院(號小/南屛)
　　褒親崇夀寺
　　　在鳳凰山劉貴妃功徳有鳳凰泉瑞應泉松雲
　　　亭觀音洞筆架池偃松交枝檜三門有陳公儲
　　　畫龍甚竒弁陽翁詩云翟羽鸞綃事已空奉華
　　　遺寺對髙松宮斜鳳去無人見且㸔門前粉壁
　　　龍奉華劉妃閤名
　　西蓮瑞相院(黄貴妃/功徳)　　地藏尼寺
　　慈光尼寺(張府/功徳)　　　　廣慈院(舊名/廣福)
　　寳藏院(有烏龍井錢武肅廟碑/今錢氏五王廟在焉)
　　寜親廣福院(陳淑妃香火院雖/小而幽邃可喜)
　　福全尼寺　　　　　　廣嚴院(舊名妙嚴有/徐正節墓)
　　浄教院(蔡貴妃/殯所)　　　　安福禪院(内侍陳都知香/火院名小陳寺)
　　水月寺(路口有/靈固石)　　　　崇教院(舊名薦福/有珍珠泉)
　　華津洞
　　　趙兾王府園水石甚竒勝有仙人棊臺
　　西林法惠院
　　　舊名興慶錢王建有雪齋秦少㳺記東坡詩
　　冷水峪　　　　　　　梯子嶺
　慈雲嶺
　　浄明院
　　　郊壇齋宮有易安齋梅巖髙孝兩朝御和詩滿
　　　山皆椶櫚舊有江月菴□舄亭
　　龍華寳乗院
　　　本錢王瑞萼園捨建有傅大士塔并拍板門槌
　　　猶存有温公祠堂題名
　　天華寺
　　　鏡清禪師道場舊名千春龍冊有頤軒妙因樓
　　　化生池
　　感業寺(舊名天龍有/木觀音像)
　　勝相院
　　　舊名龍興千佛有五丈觀音像二并閣釋迦丈
　　　六金身像
　　大通院(舊名/顯明)　　　　　天真院(舊名登雲臺/有靈化洞)
　　龍華山(有石如龍與/兩石龍寺接)　　下石龍浄勝院
　　上石龍永夀院(舊名資賢石崖/刻仁宗佛牙贊)
　　郊臺(錢王郊臺/亦近焉)　　　　道林院(舊名/普濟)
　　大慈寺　　　　　　　般若院
　　寳惠院(舊名/普濟)　　　　　錢王墳(文穆忠獻/二王葬此)
　　長慶崇福院(皇叔祖太師/和王功徳)窑池(一名烏/菱池)
　　真覺院(舊名奉慶有東/坡瑞香花詩)
　　包家山桃花闗
　　　桃花甚盛舊有蒸霞二字春日逰人甚多
　　法雲寺(舊名/資崇)　　　　　大慈山(舊有廣福/金書院額)
　　虎跑泉
　　　舊傳性空禪師居此無泉二虎跑地而出東坡
　　　詩云虎移泉眼趂行脚龍作浪花供撫掌
　　乾溪寨　　　　　　　小楊寺
　　香嚴寺
　小麥嶺
　　飲馬橋前後至龍井止九溪十八澗
　　道人山(有石/洞)　　　　　飲馬橋(地名放/馬場)
　　旌徳顯慶教寺
　　　咸淳甲戌冬改旌徳襲慶慈明太后香火方丈
　　　有軒曰雲扉後山有泉石甚竒曰林泉有清壑
　　　凝紫静雲等諸亭
　　南山禪闗(舊名龍井路今/又改南天竺)仰妃墓(吴越錢/王妃)
　　梅坡園(楊郡王園/又名總秀)
　　靈隠觀
　　　寜宗朝張知宮剏御書沖隠庵淳祐中道士范
　　　善遷重建賜名今額今菴在觀右而觀改仁夀
　　　院矣
　　太清宮
　　　寧宗時朱靈寳守固建楊太后書道徳經石幢
　　　有嵗寒軒養性凝神二堂後為賈貴妃功徳今
　　　改觀音院
　　松菴(楊郡/王府)
　　崇徳顯慶院
　　　舊名棲真章楶質夫功徳後為永王祈王殯所
　　章司徒墓
　　　名得象樞使楶之祖棲真院碑可考
　　翁五峰墓(名孟寅/字賔暘)　　　徐典樂墓(名申字幹臣/號青山翁)
　　强金紫墓
　　　名至字幾聖今石羊虎猶存其子文憲公淵明
　　　墓在西溪欽賢鄉諸子亦多附此
　　陳拾遺墓(唐人嵗久莫考名/字在積慶山下)
　　氷壑書堂
　　　金樞宻淵號氷壑嘗作書堂於此因葬焉積慶
　　　永清二山在後平鼎山在左湖山在前凡錢塘
　　　城邑江湖之勝皆近在几席間乃南北二峰中
　　　之最髙一山也有君子天一二泉理宗御書積
　　　慶山怡顔藏書農圃以賜又賜功徳寺名曰積
　　　慶教忠後不及建而止
　　贊寜塔(天聖間/葬此)　　　　靈石山
　　薛開封墓(名居正/諡貞顯)
　　崇因報徳院
　　　有靈石泉又名嵗寒泉甚清高宗嘗臨幸院與
　　　積慶山後永清院皆薛開府功徳此院已廢獨
　　　靈石塔猶存
　　浄林廣福院
　　　開府楊慶菴祖墳土人呼為上楊庵有松闗南
　　　泉芳桂亭姜白石與恬樸翁等四人來逰詩云
　　　四人松下共盤桓筆硯花壺石上安今昔興懐
　　　同此味老仙留字在孱顔後為演福寺遂廢
　　無垢寺
　　　舊名無著乃無著禪師道場舊在石人嶺慶元
　　　中韓平原以寺為生墳遂移寺於此嘉定十一
　　　年重修有鴉雞岩仙人臺清音軒偃松下有茯
　　　苓因名泉為茯苓泉後為演福寺遂廢
　　崇恩演福教寺
　　　寳祐丁巳重建咸淳中改禪寺徳祐後復為教
　　　寺賈貴妃殯所周漢國端孝公主祔焉舊山門
　　　有妙莊嚴域及生清浄心亭真如亭諸天閣羅
　　　漢閣靈石堂
　　雞籠山　　　　　　　金鐘峰
　　禇家坡(漢末禇盛族/舊有居此者)　　白蓮院(相傳晉肇法/師講經於此)
　　風篁嶺　　　　　　　小水樂(福邸/園)
　　二老亭
　　　後改徳威舊在風篁嶺頭東坡辯才往來於此
　　　皆有詩今移於龍井祠下
　　龍井
　　　吴赤烏中葛稚川嘗煉丹於此在風篁嶺上巖
　　　壑林樾幽古石竇一泓清澈翠寒甘美可愛雖
　　　久旱不涸石上流水處其色如丹逰者視久水
　　　輒溢人去即減其深不可測相傳與江海通有
　　　龍居之毎禱雨必應或見小蟹斑魚蜥蜴之類
　　　井傍有惠濟龍王祠
　　陳寺丞墓
　　　名剛中紹興中以言事與張狀元九成連坐謫
　　　知䖍州安逺縣而卒後葬風篁嶺沙盆塢
　　胡侯墓(名則知杭州/廟在墓前)　　劉菴(孝宗朝劉婉容殯/所今歸龍井寺)
　　龍井延恩衍慶寺
　　　辯才故地舊名報國㸔經院後改夀聖東坡書
　　　額猶存又改廣福元祐以來諸賢留題甚多及
　　　東坡竹石㢘宣仲枯朩寺前有過溪橋又名歸
　　　隠橋又名二老橋寺有方圓菴寂照閣清獻趙
　　　公閒堂訥齋潮音堂滌心沼鏡清堂沖泉薩埵
　　　石辯才清獻東坡三賢祠辯才塔諸天閣山有
　　　獅子峰
　　葉苔磯墓(元素字唐/卿詩人)　　五雲山(中有真際院嶺上/有天井大旱不竭)
　　九溪十八澗
　大麥嶺
　　法空寺(舊名/資度)　　　　　南資聖院(濮王/墳)
　　花家山　　　　　　　盧園(内侍盧允昇園景/物竒秀西湖十景)
　　(所謂花港觀/魚即此也)　　　　　浄安院(内侍董宋/臣香火)
　　崇真宮(昔為女冠今/為永浄尼寺)　　茆家歩
　　獨角門　　　　　　　浄嚴廣報院(内侍董永/仲功徳)
　　隆興菴(楊寺/廨院)　　　　　黄泥嶺
　　水陸菴(楊寺廨院後/名慶安院)　　妙心寺
　　水竹塢
　西湖三堤路
　　蘇公堤自南新路直至北新路口小新堤自麴院
　　至馬蝗橋
　　蘇公堤
　　　元和中東坡守杭日所築起南迄北横截湖面
　　　夾道雜植花栁中為六橋九亭坡詩云六橋横
　　　絶天漢上北山始與南屏通忽驚二十五萬丈
　　　老葑席卷蒼烟空後守林希榜之曰蘇公堤章
　　　子厚詩云天面長虹一鑑痕直通南北兩山春
　　第一橋(港通赤山教/場名映波)
　　旌徳觀
　　　元係定香寺舊址寳慶間京尹袁韶改建為觀
　　　有西湖道院虗舟雲錦二亭今復為定香寺
　　先賢堂
　　　名仰髙祠許由以下共四十人刻石作贊具載
　　　事迹中以寳慶初巴陵之事謂潘閬有從秦王
　　　之嫌遂去之及節孝婦孫夫人以下五人今止
　　　三十有九人焉中有振衣古香清風堂山亭流
　　　芳花竹縈紆小山曲徑今歸旌徳堂宇皆廢
　　第二橋(通赤山麥嶺/路名鎖瀾)
　　三賢堂
　　　祠白樂天林和靖蘇東坡後有三堂曰水西雲
　　　北月香水影晴光雨色後有小亭曰虗舟曰雲
　　　錦
　　第三橋(通花家山/港名望山)　　　第四橋(通茆家步港名/壓堤北新路第)
　　(三/橋)　　　　　　　　　施水菴(名圓通有石臺/籠燈以照夜船)
　　雪江書堂(胡賢良/侊所居)　　　新水仙王廟(龍王祠與/葛嶺者為)
　　(二/)　　　　　　　　　崇真道院(賈平章建後/有閣今改為)
　　(僧/寺)　　　　　　　　　松窻(張濡/别墅)
　　第五橋(通麴院港名東浦/北新路第二橋)第六橋(通耿家步港名/跨虹北新路第)
　　(一/橋)
　小新堤
　　淳祐中趙京尹與􁤏自北新路第二橋至麴院築
　　堤以通靈竺之路中作四面堂三亭夾岸花栁比
　　蘇堤或名趙公堤
　　履泰將軍廟
　　　有天澤井葛仙翁所植虬松將軍錢塘人姓孫
　　　名顯忠仕吴越時嘉熙中趙與懽京尹禱雨有
　　　騐奏聞因勅封天澤侯
　　楊園(揚和/王府)
　　永寜崇福院
　　　又名小隠寺元係内侍陳源適安園近世所歌
　　　菊花新曲破之事正係此處獻重華宮為小隠
　　　園孝宗撥賜張貴妃寺前有澗曰雙峰又曰金
　　　沙
　　裴園
　　　裴禧園誠齋詩云岸岸園亭傍水濵裴園飛入
　　　水心横傍人莫問逰何處只揀荷花開處行
　　喬園(喬幼/聞園)　　　　　　史園(史屏右/㣲孫)
　　資國院(舊名報國有東坡詩隠/秀齋趙令畤徳麟跋語)
　　淳固先生墓(斌姓宋號庸齋/師晦菴先生)
　　馬蝗橋
　孤山路
　　西陵橋(又名西林橋又名/西冷橋又名西村)孤山(舊有栢臺竹閣四/照閣巢居閣林處)
　　(士廬今/皆不存)
　　四聖延祥觀
　　　有韋太后沈香四聖像小蓬萊閣瀛嶼堂金沙
　　　井六一泉餘見御園類
　　西太乙宮
　　　舊四聖觀園理宗朝建今黄庭殿乃昔凉堂也
　　　兩壁蕭照畫尚存亭館名並見御園類弁陽詩
　　　云蘂宮廣殿號黄庭突兀浮雲最上層五福貴
　　　神留不住水堂空照九枝燈有和靖墓瑪瑙坡
　　　陳朝柏
　　四面堂　　　　　　　處士橋(以和靖/得名)
　　涵碧橋　　　　　　　髙菊磵墓(名九萬葬孤/山後談家山)
　　斷橋
　　　又名段家橋萬栁如雲望如裙帶白樂天詩云
　　　誰開湖寺西南路草緑裙腰一道斜
　北山路
　　自豐樂樓北沿湖至錢塘門外入九曲路至徳勝
　　橋南印道堂小溜水橋黄山橋掃帚塢鮑家田青
　　芝塢玉泉駝巘棲霞嶺東山衕霍山昭慶教場水
　　磨頭葛嶺九里松靈隠寺石人嶺西溪路止三天
　　竺附
　　栁洲龍王廟(名㑹靈所謂栁/洲五龍王也)
　　惠明院(舊名資福今呼栁洲/寺其地舊為通元菴)
　　上船亭　　　　　　　養魚莊(楊郡/王府)
　　環碧園(楊郡王府堂/扁皆御書)　　迎光樓(張循/王府)
　　劉氏園(内侍劉公/正所居)　　　一清堂(後改玉蓮競/渡爭標於此)
　　菩提院
　　　舊名惠嚴與昭慶寺相連有靈感大悲像閣緑
　　　野白蓮堂碧軒四觀軒南漪迎薫澄心涵碧玉
　　　壺氍毹今廢
　　玉壺御園　　　　　　楊和王水閣
　　賈府上船亭　　　　　錢塘門上船亭
　　秀邸新園　　　　　　謝府園(有一碧/萬頃堂)
　　隠秀園(劉鄜/王府)　　　　　先得樓(即古望湖樓坡/詩云望湖樓下)
　　(水連天/是也)　　　　　　　擇勝園(秀邸有御書擇/勝愛開二堂)
　　九曲城下　　　　　　法濟院(舊名觀音院/有明爽二軒)
　　五聖廟(有蘇漢/臣畫壁)　　　　妙因院(元係慈/光菴)
　　寳嚴院　　　　　　　真覺尼院(元係隠/静菴)
　　錢氏園(華亭/錢府)　　　　　新嶽廟
　　東湖道院　　　　　　闗王廟(舊滿路種桃/號半道紅)
　　古北闗　　　　　　　楊府廨宇(楊郡王府/今捨為寺)
　　玉虗觀　　　　　　　崇果院(徳勝橋南/舊名羅漢)
　　印道堂　　　　　　　趙郭園
　　羅漢院　　　　　　　史府(今為慧/日寺)
　　水丘園　　　　　　　西隠精舎
　　豐樂院　　　　　　　鐵佛寺
　　梅岡御園　　　　　　張氏園
　　王氏園　　　　　　　小溜水橋
　　精進院(齋宮舊/名精修)　　　　延慶院
　　澄寂院(桃花/衕)　　　　　黄山橋
　　掃帚塢　　　　　　　萬花小隠(謝府/園)
　　常清宮(沂王/功徳)　　　　　聚秀園(楊/府)
　　鮑家田　　　　　　　秀野園(謝/府)
　　南禪資福尼寺　　　　極樂尼寺
　　思故塔　　　　　　　屠虗聖昭廟(廣慧/侯)
　　資夀院(元係大/聖菴)　　　　明覺院(舊名報先/有虚心軒)
　　永菴(閻/府)　　　　　　　萬安院(舊名清/化永安)
　　慈聖院(舊名慈雲潘李二貴妃殯/所有聖水池大旱不涸)
　　羅寺　　　　　　　　妙智院(舊名報/國觀音)
　　玉泉浄空院(泉水清澈蓄大/金魚有龍王祠)
　　西觀音山　　　　　　青芝塢
　　愍忠資福普向院(楊和王建專充殿前諸/軍功徳及為諸軍瘞所)
　　上闗寺(内侍闗少師功/徳名崇先顯慶)　竹所
　　杜北山墓(汝能字叔謙太后諸/孫居麴院能詩有聲)
　　天清宮(女/冠)　　　　　　靈峰院(裴氏/功徳)
　　裴墳(有雙/節亭)　　　　　　駝巘嶺
　　靈耀觀　　　　　　　西峰浄嚴院(感義郡/王功徳)
　　大明院　　　　　　　圓明崇福禪寺(巖阿有/井泉極)
　　(清冽内侍霍/汝弼功徳)　　　　　棲霞嶺
　　神仙宫(有偃松如龍/名御愛松)　　乾濕水洞(有一寺/在側)
　　浄元觀　　　　　　　妙明院
　　東山衕　　　　　　　不空院(舊名/傳經)
　　永安院(元係吴秦王府香/火菴有清芬亭)䕶國仁王禪寺(後有龍/洞龍王)
　　(祠在/焉)　　　　　　　　西靖宮(女/冠)
　　寜國院　　　　　　　廣照院
　　霍山　　　　　　　　長慶院(舊名華嚴菴/主張王香火)
　　張王廣惠廟　　　　　永慶院
　　光相塔院(山水/甚竒)　　　　湧泉(髙宗嘗/取瀹茗)
　　清心院(舊名/湧泉)　　　　　瑤池園(吕/氏)
　　金輪梵天院(舊名金輪寺/後即巾子峰)寳勝院(舊名/應天)
　　金牛䕶法院　　　　　洞明菴
　　天龍洞(道者開無/門所居)
　　雲洞園
　　　楊和王府有萬景天全方壺雲洞瀟碧天機雲
　　　錦紫翠閣濯纓五色雲玉龍玲瓏金粟洞天砌
　　　臺等處花朩皆蟠結香片極其華潔盛時凡用
　　　園丁四十餘人監園使臣二名
　　大昭慶寺(與前菩提寺相連舊/名菩提寺有戒壇)
　　䇿選鋒教場　　　　　古栁林
　　錢塘縣尉司
　　　舊有平湖軒英㳺閣又有片石周益公字之曰
　　　竒俊葢相傳為王子髙舊居故也
　葛嶺路
　　水磨頭　　　　　　　石函橋(有水閘泄湖/水入下湖)
　　放生亭　　　　　　　徳生堂(理宗/御書)
　　泳飛亭(理宗/御書)　　　　　總宜園(本張太尉後歸/趙平逺淇今為)
　　(西太/乙宫)　　　　　　　　大吴園
　　小吴園
　　水月園
　　　紹興中賜楊和王孝宗撥賜嗣秀王水月瀛燕
　　　堂玉林堂皆御書
　　兠率院　　　　　　　葛嶺(葛仙翁常往來於/此故得名亦名葛)
　　(塢/)
　　十三間樓相嚴院
　　　舊名十三間樓石佛院東坡守杭日毎治事於
　　　此有冠勝軒雨亦竒軒
　　大石佛院
　　　舊傳為秦始皇䌫船石俗名西石頭宣和中僧
　　　思浄就石鐫成大佛半身或云下通海眼
　　保叔塔崇夀院
　　　咸平中僧永保修故得名有應天塔極樂菴落
　　　星石石獅峰又名巾子峰及石屛風在焉碑刻
　　　舊有屛峰院記封山記
　　寳稷山　　　　　　　敷惠廟
　　多寳院(舊名寳積/有緑陰堂)　　　嘉澤廟(祠水仙有薦/菊泉及亭)
　　孫花翁墓
　　　惟信字季蕃隠居湖山棄官自放詩詞尤工趙
　　　節齋葬之劉後村為誌杜清獻為文以祭
　　普安院　　　　　　　挹秀園(楊駙/馬)
　　秀野園(劉鄜王有/四并堂)　　　上智果院(有參寥泉東/坡題梁廣王)
　　(殯/所)　　　　　　　　　治平寺(有錦塢/烟雲閣)
　　夀星院(有寒碧軒此君軒觀臺盃泉平/秀軒明逺堂東坡祠及詩刻)
　　江湖偉觀(即觀臺舊址盡/得江湖之勝)
　　寳雲菴
　　　舊名千光王寺邳王殯所有清軒月窟澄心閣
　　　南隠堂妙思堂雲巢今不復存又有靈泉井初
　　　陽臺亦廢
　　瑪瑙寳勝院
　　　昔在孤山後改為四聖觀遂遷於此有中庸子
　　　陶器墓乃法惠法師智園自號也有高僧閣僕
　　　夫泉夜講臺
　　養樂園
　　　賈平章有光渌閣春雨觀瀟然養樂堂嘉生堂
　　　生意生物之所
　　玉清宮(有葛仙/鍊丹井)　　　　半春園(史衛/王府)
　　小隠園(史/府)
　　集芳御園
　　　後賜賈平章内有假山石洞通出湖濵名曰後
　　　樂園有蟠翠雪香翠巖倚繡挹露玉蕊清勝以
　　　上皆髙宗御題亦集芳舊物也西湖一曲竒勲
　　　理宗御書秋壑遂初容堂度宗御書又有初陽
　　　精舎警室熙然臺無邊風月見天地心琳琅步
　　　歸舟等不一
　　香月鄰(廖瑩中園/後歸賈相)　　　嘉徳永夀教寺(毛娘娘/功徳有)
　　(翔泳堂/芝巖)
　　喜鵲寺
　　　即禪宗院以鳥窠禪師得名魏婉儀殯所白樂
　　　天有紫楊花詩
　　寳嚴院(舊名垂雲有垂雲亭/借竹軒無量福海)
　　趙紫芝墓(名師秀在/寳嚴院後)　　定業院(鳥窠禪師道場/有君子泉石甑)
　　(山環峰堂/襲夢軒)　　　　　　虎頭巖(介於寳嚴/定業之間)
　　施梅川墓
　　　名岳字仲山吴人能詞精於律呂楊守齋為寺
　　　後樹梅作亭以葬薛梯飈為誌李篔房書周草
　　　窻題盖
　　仁夀尼菴　　　　　　招賢寺
　　上官良史墓(在招賢寺後良史/字季長號淇園)
　　報恩院
　　　舊名報先即孤山六一泉寺後以其地為延祥
　　　觀遂遷於此徳國公主殯所
　　廣化院
　　　舊名永福自孤山遷於此舊有白公竹閣栢堂
　　　水鑑堂涵暉亭凌雲閣金沙井辟支佛骨塔慧
　　　琳塔白公祠堂黄宜山詩云移自孤山占此山
　　　荒凉老屋萬琅玕櫻桃楊栁空花夢千古清風
　　　滿閣寒
　　快活園(趙/氏)
　　水竹院落
　　　賈平章園御書閣曰奎文之閣有秋水觀第一
　　　春思剡亭道院
　　顯明院
　　　舊名興福保清儀王仲湜殯所有鑑空閣緑浄
　　　堂
　　北新路口　　　　　　棲霞嶺口
　　古劍闗(棲霞/嶺下)
　　岳王墓
　　　岳武穆王飛葬所其子雲亦祔焉葉靖逸詩云
　　　萬古知心只老天英雄堪恨復堪憐如公少緩
　　　須臾死彼運安能八十年漠漠凝塵空偃月堂
　　　堂遺像在凌烟早知埋骨西湖路悔不鴟夷理
　　　釣船林弓寮詩云天意只如此將軍足可傷忠
　　　無身報主寃有骨封王苔雨樓墻暗花風廟路
　　　香沈思百年事揮淚灑斜陽王修竹詩云埋骨
　　　西湖土一丘殘陽荒草幾經秋中原望斷因公
　　　死北客猶能説舊愁
　　褒忠演福院
　　　元係智果觀音院後充岳鄂王香火岳雲所用
　　　鐵槍猶存
　　沖虛宮(舊名寜/夀庵)　　　　耿家步
　　東山衕口　　　　　　福夀院(旌徳寺子院有/寜宗御書桂堂)
　　(二/字)　　　　　　　　　廖葯洲園(有花香竹色/心太平相在)
　　(世綵愛君子/習説等亭)　　　　　小石板巷口
　　九里松一寺門
　　　唐刺史袁仁敬守杭日植松於左右各三行門
　　　扁吴説書髙宗嘗欲易之自以不及但金飾其
　　　字
　　駝巘嶺口　　　　　　石板巷口
　　麴院巷口　　　　　　行春橋
　　小行春橋　　　　　　忠勇廟(統制張/玘祠)
　　左軍教場
　　馬三寳墓
　　　在教場内曽欲去之有黒蜂數百自墓中出不
　　　可向遂止至元十五年六月内有軍厮名狗兒
　　　者因樵採墾土得一鐵劵上有字云鴈門馬氏
　　　葬於横衝橋云云後又有十字至元十五六狗
　　　兒壊我屋盖古人知數者耳始知行春橋本横
　　　衝橋云
　　三藏塔院　　　　　　明真宮(女冠今改/為三藏寺)
　　資徳廟(慕容貴/妃香火)　　　　萬夀院(南山白/雲宗建)
　　唐家衕　　　　　　　後澗溪
　　紫芝道院(道士陳/崇真建)　　　瑞岡塢
　　燕脂嶺(以土色/成名)　　　　普福教寺
　　崇夀院　　　　　　　崇親資福院(張淑妃/香火)
　　天申萬夀圓覺教寺
　　　舊為了義法師塔院有歸雲堂三昧正受閣並
　　　髙宗御書累朝臨幸有御座御榻理宗御書清
　　　凉覺地
　　石獅子　　　　　　　香林園
　　斑衣園(韓/府)　　　　　　金沙澗(靈竺之水自/此東入於湖)
　　顯慈集慶教寺
　　　閻貴妃香火寺殿閣扁皆理宗御書有月桂亭
　　　甚佳金碧為湖山諸寺之冠
　　靈隠天竺寺門
　　　俗呼二寺門袁居中書白樂天詩一山門作兩
　　　山門兩寺元從一寺分正此也
　　合澗橋(靈竺二山之/水會合於此)　　龍春橋
　　武林山
　　　又曰靈隠山又曰靈苑山又曰仙居山上有五
　　　峰曰飛來曰白猿曰稽留曰月桂曰蓮華山前
　　　有澗即武林泉也
　　呼猿洞
　　龍泓洞
　　　有蔣之竒篆字前後諸賢題字極多二洞在飛
　　　來峰
　　女兒山(一名玉/女巖)　　　　青林巖
　　理公巖(乃靈隠門山惠理/法師在靈鷲寺後)
　　冷泉
　　　有亭在泉上冷泉二字乃白樂天書亭字乃東
　　　坡續書詩扁充棟不能悉録林丹山詩云一泓
　　　清可沁詩脾冷暖年來只自知流向西湖載歌
　　　舞回頭不似在山時
　　温泉醴泉(二泉在冷/泉之上)　　葛塢
　　朱墅　　　　　　　　候仙亭
　　壑雷亭
　　觀風亭
　　　又有虗白見山袁君紫薇翠微石橋月桂等亭
　　　及丹竈隠居許邁思真三堂連巖棧伏龍濺等
　　　今皆廢
　　景徳靈隠禪寺
　　　相傳靈隠禪寺乃葛仙翁書或云宋之問書景
　　　徳中續加景徳二字有百尺彌勒閣蓮峰堂方
　　　丈曰直指堂千佛殿延賔水閣望海閣理宗御
　　　書覺王寳殿妙莊嚴域又有巢雲亭見山堂白
　　　雲菴松源菴東菴等在山後尤幽寂可喜
　　北髙峰塔
　　　在靈隠寺山後絶頂比南髙峰尤髙上有五顯
　　　祠逺近炷香四時不絶
　　法安院
　　　舊名廣嚴唐韜光禪師築菴於院後有清獻東
　　　坡題名
　　保寜院(舊名保安/無量夀)　　　資聖院(舊名大明開/山咸澤禪師)
　　韜光菴
　　　韜光禪師道場與樂天同時周伯弜有詩前後
　　　諸賢留題甚多舊有僧嘗於此降仙請至釋子
　　　蘭以下十人凡七士三釋皆唐人能詩者各書
　　　一詩語極竒絶曲盡其景今詩尚存壁間
　　永福寺
　　　隆國黄夫人功徳咸淳九年建在靈隠西石筍
　　　山下
　　石筍普圓院
　　　天福二年黄氏重修舊名資嚴山有石如筍髙
　　　數十丈故名石筍寺有超然臺金沙白沙二泉
　　　鄴公菴杭守祖無擇愛此山之勝結菴於此取
　　　公所封名之方丈左右金漆板扉皆趙清獻諸
　　　賢蘇秦陳黄留題及文與可竹數枝如張總得
　　　父子吴傳朋等題字甚多嵗久闇淡猶隠隠可
　　　見寺極清古幽邃為湖山諸刹之冠後隆國黄
　　　夫人以超然臺為葬地遂移此院於山之西而
　　　古意不復存矣
　　天聖靈夀院(僧徳/賢建)　　　鐵舌菴
　　隆親永福院(温國陳夫人/香火今廢)
　　時思薦福寺
　　　吴益王墳寺舊以下竺為墳寺後以古刹遂别
　　　建於此髙宗嘗臨幸吴太后手書金剛經有楊
　　　太后跋及髙宗御書心經並刻石藏下竺靈山
　　　塔下益王神道碑蔣燦書甚佳墓前二石馬琢
　　　刻如生舊傳夜輒馳驟其鞦轡光瑩如玉至今
　　　苔蘚不侵寺有宜對亭通雲亭雙珠亭萬玉軒
　　　湖山至此極幽邃矣
　　黄妃墓(錢王/妃)　　　　　卓筆峰
　　明惠尼院(舊名定惠錢/王孫妃香火)　石人嶺
　　海峰菴
　　無著禪師塔
　　　舊有無垢院韓平原以為夀地遷院於靈石山
　　　側後楊郡王復取為夀地遂啟其塔乃陶龕容
　　　色如生髮垂至肩指𤓰皆遶身舎利無數留三
　　　日不壊竟荼毗之僧肇淮海有詩云一定空山
　　　五百年不須惆悵啟頽甎路邊多少麒麟塚過
　　　眼無人贈紙錢今地為永福所有
　西溪路
　　畢宫師墓(畢再遇之父/子皆葬於此)
　三天竺
　　自靈鷲至上竺郎當嶺止
　　陳明大王廟
　　　漢靈帝熹平餘杭令陳渾後唐明宗長興中封
　　　太平靈衞王
　　靈鷲興聖寺
　　　惠理法師卓錫之地吴越王建有靈山海㑹閣
　　　理宗御書理公巖滴翠軒九品觀東坡詞東坡
　　　題名
　　隋觀法師塔(下竺開山/祖師真觀)
　　下天竺靈山教寺
　　　在隋號南天竺五代時號五百羅漢院祥符初
　　　號靈山天禧復名天竺寺紹興改賜天竺時思
　　　薦福為吴秦王香火慶元復今額有御書閣藏
　　　仁宗及中興五朝御書曲水亭前塔跳珠泉枕
　　　流亭適安亭清暉亭九品觀堂石面靈桃石蓮
　　　華水波石悟侍者塔並祠草堂西嶺卧龍石石
　　　門澗神尼舎利塔日觀菴方丈曰佛國山法堂
　　　二字乃雲房鍾離權書甚竒古金光明三昧堂
　　　神御殿瑞光塔普賢殿無量夀閣回軒亭七葉
　　　堂客兒亭大悲泉重榮檜葛仙丹井白少傅烹
　　　茶井石梁翻經臺望海閣香林亭香林洞無根
　　　藤鬬雞巖夜講堂登嘯亭靈山後塔慈雲懴主
　　　塔七寳普賢閣旃檀觀音瑞像有記大抵靈竺
　　　之勝周回數十里巖壑尤美實聚於下天竺寺
　　　自飛來峰轉至寺後諸巖洞皆嵌空玲瓏瑩滑
　　　清潤如虬龍瑞鳳如層華吐萼如皺縠疊浪穿
　　　幽透深不可名貌林朩皆自巖骨拔起不土而
　　　生傳言兹巖韞玉故腴潤若此石間波紋水迹
　　　亦不知何時有之其間唐宋逰人題名不可殫
　　　記覽者顧景興懐云
　　吴越孝獻世子墓(文穆/王子)　楓林塢
　　永清寺(薛開府居/正香火)
　　中天竺天寜萬夀永祚禪寺
　　　隋開皇千嵗寳掌和尚開山建寺吴越時名崇
　　　夀院政和中改賜今名有摩利支天像華嚴閣
　　　如意泉
　　彌陀興福教院(皇子兖邠/二王殯所)大明寺(元係興/國菴)
　　顯親多福院(舊名/先福)
　　上天竺靈感觀音院
　　　天福中建名天竺㸔經院咸平初賜今名淳祐
　　　中賜廣大靈感觀音教寺舊寺額蔡襄書後理
　　　宗易以御書外山門乃蔡京書紹興乾道淳熙
　　　皆嘗臨幸有十六觀堂應真閣超諸有海理宗
　　　御書有雲漢之閣藏累朝所賜御書兩峰堂白
　　　雲堂中印堂清華軒延桂閣秋芳閣伴雲閣前
　　　後賜珠冠玉爐珍玩甚多毎水旱朝廷必禱焉
　　　外古迹有肅儀亭梅峰菴崇老橋金佛橋復菴
　　　流虹澗夢泉植杖亭謝履亭凝翠泉觀音泉雲
　　　液池孫公泉無竭泉
　　雙檜峰　　　　　　　白雲峰
　　乳竇峰　　　　　　　楊梅嶺
　　郎當嶺
　
　
　
　
　
　
　武林舊事巻五
欽定四庫全書
　武林舊事卷六
　　　　　　　　　　　　　宋　周宻　撰
　　諸市
　藥市(炭/橋)　　　花市(官/巷)　　　珠子市(融和坊/南官巷)
　米市(北闕門外/黑橋頭)肉市(大瓦修/義坊)　菜市(新門外東青/門霸子頭)
　鮮魚行(候潮/門外)　魚行(北闕門外/水氷橋)南猪行(候潮/門外)
　北猪行(打猪/巷)　布市(便門外/横河頭)　蟹行(新門外/南土門)
　花團(官巷口錢/塘門内)青果團(候潮門/内泥路)柑子團(後市/街)
　鮝團(便門外/渾水閘)　書房(橘園/亭)
　　瓦子勾欄
　南瓦(清冷橋/熙春樓)　中瓦(三元/樓)　　大瓦(三橋街亦/名上瓦)
　北瓦(衆安橋亦/名下瓦)蒲橋瓦(亦名/東瓦)　便門瓦(便門/外)
　候潮門瓦(候潮/門外)小偃門瓦(小偃/門外)新門瓦(亦名四/通館瓦)
　薦橋門瓦(薦橋/門外)菜市門瓦(菜市/門外)錢湖門瓦(省馬/院前)
　赤山瓦(後軍/寨前)　行春橋瓦　　北郭瓦(又名大/通店)
　米市橋瓦　　舊瓦(石板/頭)　　嘉㑹門瓦(嘉㑹/門外)
　北闗門瓦(又名/新瓦)艮山門瓦(艮山/門外)羊坊橋瓦
　王家橋瓦　　龍山瓦(城内𨽻修内司/城外𨽻殿前司)
　　如北瓦羊棚樓等謂之遊棚外又有勾欄甚多北
　　瓦内勾欄十三座最盛或有路岐不入勾欄只在
　　耍閙寛濶之處做塲者謂之打野呵此又藝之次
　　者
　　酒樓
　和樂樓(昇暘宫/南庫)和豐樓(武林園/南上庫)中和樓(銀甕子/中庫)
　春風樓(北/庫)　　太和樓(東/庫)　　西樓(金文/西庫)
　太平樓　　　豐樂樓　　　南外庫
　北外庫　　　西溪庫
　　以上並官庫屬户部㸃檢所毎庫設官妓數十人
　　各有金銀酒器千兩以供飲客之用毎庫有祇直
　　者數人名曰下畨飲客登樓則以名牌㸃喚侑樽
　　謂之㸃花牌元夕諸妓皆併畨互移他庫夜賣各
　　戴杏花冠兒危坐花架然名娼皆深藏邃閣未易
　　招呼凡肴核杯盤亦各隨意攜至庫中初無庖人
　　官中趂課初不藉此聊以粉飾太平耳往往皆學
　　舎士夫所據外人未易登也
　熙春樓　　　三元樓　　　五門樓
　賞心樓　　　嚴厨　　　　花月樓
　銀馬杓　　　康沈店　　　翁厨
　任厨　　　　陳厨　　　　沈厨
　巧張　　　　日新樓　　　周厨
　鄭厨(只賣好食雖海/鮮頭羮皆有之)　　　　虼䗫眼(只賣/好酒)
　張花
　　以上皆市樓之表表者毎樓各分小閣十餘酒器
　　悉用銀以競華侈毎處各有私名妓數十輩皆時
　　粧袪服巧笑争妍夏月茉莉盈頭香滿綺陌凭檻
　　招邀謂之賣客又有小鬟不呼自至歌吟强聒以
　　求支分謂之擦坐又有吹簫彈阮息氣鑼板歌唱
　　散耍等人謂之趕趂及有老嫗以小爐炷香為供
　　者謂之香婆有以法製青皮杏仁半夏縮砂荳䓻
　　小蠟茶香藥韻薑砌香橄欖薄荷至酒閣分俵得
　　錢謂之撒□又有賣玉面貍鹿肉糟決明糟蟹糟
　　羊蹄酒蛤蜊柔魚蝦茸􁍑乾者謂之家風又有賣
　　酒浸江􁰀章舉蠣肉龜脚鎖管蜜丁脆螺鱟醬法
　　鰕子魚䱥魚諸海味者謂之醒酒口味凡下酒羮
　　湯任意索喚雖十客各欲一味亦自不妨過賣鐺
　　頭記憶數十百品不勞再四傳喝如流便即製造
　　供應不許少有違悮酒未至則先設㸔菜數楪及
　　舉杯則又換細菜如此屢易愈出愈竒極意奉承
　　或少忤客意及食次少遲則主人隨逐去之歌管
　　歡笑之聲毎夕達旦往往與朝天車馬相接雖暑
　　雨風雪不少减也
　　歌館
平康諸坊如上下抱劍營漆器牆沙皮巷清河坊融和
坊新街太平坊巾子巷獅子巷後市街薦橋皆羣花所
聚之地外此諸處茶肆如清樂茶坊八仙茶坊珠子茶
坊潘家茶坊連三茶房連二茶坊及金沙橋等兩河以
至瓦市各有等差莫不靚粧迎門争妍賣笑朝歌暮絃
搖蕩心目凡初登門則有提瓶獻茗者雖杯茶亦犒數
千謂之㸃花茶登樓甫飲一杯則先與數貫謂之支酒
然後呼喚提賣隨意置宴趕趂祇應撲賣者亦皆紛至
浮費頗多或欲更招他妓則雖對街亦呼肩輿而至謂
之過街轎前輩如賽觀音孟家蟬吴憐兒等甚多皆以
色藝冠一時家甚華侈近世目擊者惟唐安安最號富
盛凡酒器沙鑼氷盆火箱粧盒之類悉以金銀為之帳
幔茵褥多用錦綺器玩珍竒他物稱是下此雖力不逮
者亦競鮮華盖自酒器首飾被卧衣服之属各有賃者
故凡佳客之至則供具為之一新非曽逰者不察也
　　賃物
　花檐　　　　酒檐　　　　首飾
　衣服　　　　被卧　　　　轎子
　布囊　　　　酒器　　　　幃設
　動用　　　　盤合　　　　䘮具
　　凡吉凶之事自有所謂茶酒厨子專任飲食請客
　　宴席之事凡合用之物一切賃至不勞餘力雖廣
　　席盛設亦可咄嗟辦也
　　作坊
　熟藥圓散　　生藥片飲　　□麫
　團子　　　　饅頭　　　　爊炕鵝鴨
　爊炕猪羊　　糖蜜棗兒　　諸般糖
　金橘團　　　灌肺　　　　饊子
　萁荳　　　　印馬　　　　蚊烟
　　都民驕惰凡賣買之物多於作坊行販已成之物
　　轉求什一之利或有貧而愿者凡貨物盤架之類
　　一切取辦於作坊至晚始以所直償之雖無分文
　　之儲亦可糊口此亦風俗之美也
　　驕民
都民素驕非惟風俗所致盖生長輦下勢使之然若住
屋則動蠲公私房賃或終嵗不償一鐶諸務税息亦多
蠲放有連年不收一孔者皆朝廷自行抱認諸項窠名
恩賞有黄榜錢雪降則有雪寒錢久雨久晴則又有賑
恤錢米大家富室則又隨時有所資給大官拜命則有
所謂搶節錢病者則有施藥局童㓜不能自育者則有
慈幼局貧而無依者則有養濟院死而無殮者則有漏
澤園民生何其幸歟
　　游手
浩穰之區人物盛顆㳺手奸黠實繁有徒有所謂美人
局以娼優為姬妾誘引少年為事櫃坊賭局以博戲闗
撲結黨手法騙財水功徳局以求官覔舉恩澤遷轉訟
事交易等為名假借聲勢脱漏財物不一而足又有買
賣物貨以偽易真至以紙為衣銅鉛為金銀土朩為香
藥變換如神謂之白日賊若闤闠之地則有剪脱衣囊
環佩者謂之覔貼兒其他穿窬胠箧各有稱首以至頑
徒如攔街虎九條龍之徒尤為市井之害故尹京政先
彈壓必得精悍鈎鉅長於才術者乃可都轄一方有都
轄使臣總轄供甲院長以至廂巡地分頭項火下凡數
千人專以緝捕為職其間雄駔有聲者往往皆出羣盗
而内司又有海巡八廂以察之
　　市食
　鵪鶉餶飿兒　肝臟􁟙子　　寛焦薄脆
　灌腸　　　　猪胰胡餅　　香藥灌肺
　窩絲薑豉　　剗子　　　　羊脂韭餅
　玲瓏雙條　　七色燒餅　　科斗細粉
　金錠裹蒸　　市羅􁟙兒　　雜煠
　糕糜　　　　旋炙􁈽兒　　八糙鵞鴨
　炙鷄鴨　　　爊肝　　　　鑵裏爊
　爊鰻鱔　　　爊團魚　　　煎白腸
　水晶膾　　　煎鴨子　　　臓駞兒
　焦蒸餅　　　海蟄鮓　　　薑蝦米
　辣虀粉　　　糖葉子　　　豆糰
　麻糰　　　　螺頭　　　　膘皮
　辣菜餅　　　炒螃蟹　　　肉蔥虀
　羊血　　　　鹿肉􁈽子
　　果子
　皂兒膏　　　宜利少　　　瓜蔞煎
　鮑螺　　　　裹蜜　　　　糖絲線
　澤州餳　　　蜜麻酥　　　炒團
　澄沙團子　　十般糖　　　甘露餅
　玉屑膏　　　爊朩𤓰　　　糖脆梅
　破核兒　　　查條　　　　橘紅膏
　荔枝膏　　　蜜薑䜴　　　韻姜糖
　花花糖　　　二色灌香藕　糖豌荳
　芽豆　　　　栗黄　　　　烏李
　酪麫　　　　蓼花　　　　蜜彈彈
　望口消　　　桃穰酥　　　重劑
　蜜棗兒　　　天花餅　　　烏梅糖
　玉柱糖　　　乳糖獅子　　薄荷蜜
　琥珀蜜　　　餳角兒　　　諸色糖蜜煎
　　菜蔬
　薑油多　　　薤花茄兒　　辣𤓰兒
　倭菜　　　　藕鮓　　　　冬瓜鮓
　笋鮓　　　　茭白鮓　　　皮醬
　糟瓜虀　　　淡鹽虀　　　鮓菜
　醋薑　　　　脂麻辣菜　　拌生菜
　諸般糟淹　　鹽芥
　　粥
　七寳素粥　　五味粥　　　栗米粥
　糖豆粥　　　糖粥　　　　糕粥
　饊子粥
　　􁈽鮓
　筭條　　　　界方條　　　線條
　魚肉影戲　　胡羊􁈽　　　削脯
　槌脯　　　　鬆脯　　　　兎􁈽
　麞􁈽鹿脯　　糟猪頭　　　乾鹹豉
　皂角鋋　　　臘肉　　　　炙骨頭
　旋炙荷包　　荔枝皮　　　鵞鮓
　荷包旋鮓　　三和鮓　　　切鮓
　骨鮓　　　　桃花鮓　　　雪團鮓
　玉板鮓　　　鱘鰉鮓　　　春子鮓
　黄雀鮓　　　銀魚鮓　　　􁔆鮓
　　凉水
　甘豆湯　　　椰子酒　　　豆兒水
　鹿梨漿　　　滷梅水　　　薑蜜水
　朩瓜汁　　　茶水　　　　沈香水
　荔枝膏水　　苦水　　　　金橘團
　雪泡縮脾飲　梅花酒　　　五苓大順散
　香薷飲　　　紫蘇飲
　　糕
　糖糕　　　　蜜糕　　　　栗糕
　粟糕　　　　麥糕　　　　豆糕
　花糕　　　　糍糕　　　　雪糕
　小甑糕　　　蒸糖糕　　　生糖糕
　蜂糖糕　　　線糕　　　　間炊糕
　乾糕　　　　乳糕　　　　重陽糕
　社糕
　　蒸作從食
　子母蠒　　　春蠒　　　　大包子
　荷葉餅　　　芙蓉餅　　　夀帯龜
　子母龜　　　歡喜　　　　撚尖
　剪花　　　　小蒸作　　　駱駝蹄
　大學饅頭　　羊肉饅頭　　細餡
　糖餡　　　　豆沙餡　　　蜜辣餡
　生餡　　　　飯餡　　　　酸餡
　笋肉餡　　　□蕈餡　　　棗栗餡
　薄皮　　　　蟹黄　　　　灌漿
　卧爐　　　　鵞項　　　　棗䭅
　仙桃　　　　乳餅　　　　菜餅
　秤錘蒸餅　　睡蒸餅　　　千層
　雞頭籃兒　　鵞彈　　　　月餅
　餣子　　　　炙焦　　　　肉油餅
　燒餅　　　　火棒　　　　小蜜食
　金花餅　　　市羅　　　　蜜劑
　餅餤　　　　春餅　　　　胡餅
　韭餅　　　　諸色􁟙子　　諸色包子
　諸色角兒　　諸色果食
　　諸色名酒
　薔薇露　　　流香(並御/庫)　　宣賜碧香
　思春堂(三省激/賞庫)鳳泉(殿/司)　　　玉練槌(祠/祭)
　有美堂　　　中和堂　　　雪醅
　真珠泉　　　皇都春(出/賣)　　爰咨堂
　和酒(出賣並/京醖)　皇華堂(浙西/倉)　常酒(出/賣)
　瓊花露(揚/州)　　六客堂(湖/州)　　齊雲青露
　雙瑞(並蘇/州)　　愛山堂　　　得江(並東/緫)
　留都春　　　静治堂(並江/閫)　十州春
　玉醅(並海/閫)　　海岳春(西/總)　　籌思堂(江東/漕)
　清若空(秀/州)　　蓬萊春(越/州)　　第一江山
　北府兵厨　　錦波春　　　浮玉春(並鎮/江)
　秦淮春　　　銀光(並建/康)　　清心堂
　豐和春　　　䝉泉(並温/州)　　瀟灑泉(嚴/州)
　金斗泉(常/州)　　思政堂　　　龜峰(並衢/州)
　錯認水(婺/州)　　穀溪春(蘭/溪)　　慶逺堂(秀/邸)
　清白堂(楊/府)　　藍橋風月(吴/府)　紫金泉(楊郡/王府)
　慶華堂(楊駙/馬府)　元勲堂(張/府)　　眉夀堂
　萬象皆春(並榮/邸)濟美堂　　　勝茶(並謝/府)
　　㸃檢所酒息日課以數十萬計而諸司邸第及諸
　　州供送之酒不與焉盖人物浩繁飲之者衆故也
　　小經紀(他處所/無有)
　選官圖　　　班朝録　　　供朝報
　寫牌額　　　諸色科名　　開先牌
　織經帯　　　裁板尺　　　諸色指揮
　交牀試籃　　棋子棋盤　　蒱牌骰子
　諸般簿子　　賣字本　　　掌記冊兒
　紙畫兒　　　諸色經文　　刀册兒
　剪字　　　　扇牌兒　　　印色盝
　纒令　　　　耍令　　　　琴阮絃
　開笛　　　　靚笙　　　　鞔鼓
　口簧　　　　位牌　　　　諸盤盝兒
　屋頭掛屏　　剪鏃花様　　簷前樂
　見成皮鞵　　提燈齪燈　　頭鬚編掠
　香櫞絡兒　　香櫞坐子　　柱杖
　粘竿　　　　風旛　　　　釣鈎
　釣竿　　　　食罩　　　　弔掛
　拂子　　　　蒲坐　　　　椅褥
　藥焙　　　　烘籃　　　　風袋
　煙帚　　　　糊刷　　　　鞋楦
　桶鉢　　　　搭羅兒　　　薑擦子
　帽兒　　　　鞵帯　　　　修皮鞋
　穿交椅　　　穿罣罳　　　鞋結厎
　領抹　　　　釵朶　　　　牙梳
　穿珠　　　　洗翠　　　　修冠子
　小梳兒　　　染梳兒　　　接補梳兒
　香袋兒　　　面花兒　　　絹孩兒
　符袋兒　　　畫梅七香丸　膠紙
　穏步膏　　　手皺藥　　　凉藥
　香藥　　　　膏藥　　　　髪垜兒
　頭髪　　　　磨鏡　　　　弩兒
　弩絃　　　　彈弓　　　　箭翎
　射帖　　　　壺籌　　　　鵓鴿鈴
　風筝　　　　藥線　　　　象棋
　鞬子　　　　斗葉　　　　香爐灰
　紕刷兒　　　篦子剔　　　剪截斷尺
　出洗衣服　　簇頭消息　　提茶瓶
　鼓爐釘餅　　釘看窻　　　札熨斗
　供香餅　　　使緜　　　　打炭墼
　補鍋子　　　泥竈　　　　整漏
　篐桶　　　　襻膊兒　　　竹猫兒
　消息子　　　老䑕藥　　　蚊烟
　閙鵞兒　　　凉筒兒　　　紐扣子
　接縧　　　　修扇子　　　錢索
　麻索　　　　紅索兒　　　席草
　雞籠　　　　修竹作　　　使法油
　油紙　　　　油單　　　　氊坐子
　修砧頭　　　磨刀　　　　磨剪子
　擂槌(俗諺云杭州人一日吃三十丈木頭以三十萬/家為率約毎十家日吃擂槌一分合而計之則)
　(三十/丈矣)　　　　棒槌　　　　舂米
　劈柴　　　　淘井　　　　猫窩
　猫魚　　　　賣猫魚　　　改猫犬
　鷄食　　　　魚食　　　　蟲食
　蟲蟻食　　　諸般蟲蟻　　魚兒活
　虼蚪兒　　　促織兒　　　小螃蟹
　金麻　　　　馬􁈵兒　　　蝍蟟
　蟲蟻籠　　　促織盆　　　麻花子
　荷葉　　　　燈草　　　　發燭
　肥皂團　　　茶花子　　　買瓶掇
　舊鋪襯　　　圪伯紙　　　竹釘
　淘灰土　　　淘河　　　　剔撥义
　黄牛糞灰　　挑疥蟲　　　賣烟火
　鏇影戲
　　若夫兒戲之物名件甚多尤不可悉數如相銀杏
　　猜糖吹呌兒打嬌惜千千車輪盤兒毎一事率數
　　十人各專藉以為衣食之地皆他處之所無也
　　諸色技藝人
　御前應制
　　姜梅山(特立觀/察使)周葵窗(端/臣)　　曹松山(蘧/)
　　陳藏一(郁/)　　徐良　　　　陳愛山
　　程奎　　　　耿待聘
　御前畫院
　　馬和之　　　蘇漢臣　　　李安中
　　陳善　　　　林春　　　　吴炳
　　夏圭　　　　李廸　　　　馬逺
　　馬璘
　
　
　武林舊事巻六
欽定四庫全書
　武林舊事巻七
　　　　　　　　　　　　　宋　周宻　撰
　　徳夀宫起居注
乾道三年三月初十日南内遣閤長至徳夀宫奏知連
日天氣甚好欲一二日間恭邀車駕幸聚景園㸔花出
自聖意選定一日太上云傳語官家備見聖孝但頻頻
出去不惟費用又且勞動多少人本宫後園亦有幾株
好花不若來日請官家過來閒㸔遂遣提舉官同到南
内奏過遵依訖次日進早膳後車駕與皇后太子過宫
起居二殿訖先至燦錦亭進茶宣召吴郡王曽兩府以
下六員侍宴同至後苑㸔花兩廊並是小内侍及幕士
效學西湖鋪放珠翠花朶玩具疋帛及花籃閙竿市食
等許從内人闗撲次至毬塲㸔小内侍抛綵毬蹴鞦韆
又至射㕔㸔百戲依例宣賜回至清妍亭㸔荼䕷就登
御舟繞堤閒逰亦有小舟數十隻供應雜藝嘌唱鼓板
蔬果與湖中一般太上倚闌閒㸔適有雙燕掠水飛過
得旨令曽覿題詞遂賦進阮郎歸云栁陰庭院占風光
呢喃春晝長碧波新漲小池塘雙雙蹴水忙萍散漫絮
飛揚輕盈體態狂為憐流水落花香銜將歸畫梁既登
舟知閤張掄進栁梢青云栁色初濃餘寒似水纎雨如
塵一陣東風縠紋微皺碧沼鱗鱗仙娥花月精神奏鳳
管鸞絃鬭新萬嵗聲中九霞盃内長醉芳春曽覿和進
云桃靨紅勻梨腮粉薄鴛徑無塵鳳閣淩虛龍池澄碧
芳意鱗鱗清時酒聖花神㸔内苑風光又新一部仙韶
九重鸞仗天上長春各有宣賜次至静樂堂㸔牡丹進
酒三盞太后邀太皇官家同到劉婉容位奉華堂聽摘
阮奏曲罷婉容進茶訖遂奏太后云近教得二女童瓊
華綵華並能琴阮下棊寫字畫竹背誦古文欲得就納
與官家則劇遂令各呈伎藝并進自製阮譜三十曲太
后遂宣賜婉容宣和殿玉軸沈香槽三峡流泉正阮一
面白玉九芝道冠北珠縁領道氅銀絹三百疋兩㑹子
三百萬貫是日三殿並醉酉牌還内自此官裏知太上
聖意不欲頻出勞人遂奏知太上命修内司日下於北
内後苑建造冷泉堂叠巧石為飛來峰開展大池引注
湖水景物並如西湖其西又建大樓取蘇軾詩句名曰
聚逺並是今上御名恭書又御製堂記太上賦詩今上
恭和刻石堂上是嵗翰苑進端午帖子云聚逺樓前靣
靣風冷泉堂下水溶溶人間炎熱何由到真是瑤臺第
一重又曰飛來峰下水泉清臺沼經營不日成境趣自
超塵世外何須方士覔蓬瀛盖紀實也
淳熙三年五月二十一日天申聖節先十日駕詣徳夀
宫進香並進奉銀五萬兩絹二十疋錢五萬貫度牒一
百道用緑油匣二百箇上貼簽云臣某(御/名)謹進令幕士
安頓寢殿前候閤長到宫移入殿上并鋪放七寳金銀
器皿等十二日皇后到宫進香排日皇太子皇太子妃
并大内職典等進香至日夘時車駕率皇太子太子妃
文武百僚並詣宫上夀車駕至小次降輦太上遣本宮
提舉傳旨減拜行禮上回奏云上感聖恩容臣依禮上
夀太上再命減十拜俟太上升殿皇帝起居拜舞如儀
併率皇太子百官奉上御酒樂作衛士三呼駕興入幄
次小歇樂人再排立殿上降簾太上再坐太后率皇后
太子妃上夀六宫次第起居禮畢退上侍太上過寢殿
進早膳太上令宣喚吴郡王等官前來伴話上侍太上
同往射㕔㸔百戲依例宣賜再入幄次小歇上遣閤長
奏知太上午時三刻恭請赴坐至期車駕並赴徳夀殿
排當自皇帝以下並簪花侍宴至第三盞太上遣内侍
請官家免花帽束帶並卸上葢衣官裏回奏上感聖恩
并免皇后頭冠皇太子穿執並謝恩訖太上泛賜皇太
子纍金嵌寳盤盞紫羅紫紗南北内互賜承應人目子
錢主管禁衛官率禁衛等人於殿門外謝恩又入幄次
小歇約二刻再請太上往至樂堂再坐教坊大使申正
徳進新製萬嵗興龍曲樂破對舞各賜銀絹有差又移
宴清華㸔蟠松宮嬪五十人皆仙妝奏新樂進酒并衙
前呈新藝約至五盞太上賜官裏御書急就章并金剛
經官家却進御書真草千文太上㸔了甚喜云大哥近
日筆力甚進上起謝同皇太子步至蟠松下㸔御書詩
再入坐太上皇索翡翠鸚鵡杯官裏與皇后親捧盃進
酒太上曰此是宣和間外國進到可以屑金就以為賜
上謝恩時太上官家並巳七八分醉再服上盖率皇后
太子謝恩宣平輦近裏升輦太上宣諭知省云官家巳
醉可一路小心照管知省等領聖旨還内來早上遣知
省至宫恭問二聖起居并奏欲親到宫謝恩太上就令
提舉往問興居并免到宮行禮
八月二十一日夀聖皇太后生辰先十日車駕過宮先
至太上處起居方至本殿進香次皇后皇太子太子妃
莊文太子妃張娘娘以下並進香起居上至太上内書
院進泛索遂奏安止還内十二日婉容到宮至西便門
廊下先至太上處奏起居次入本殿進香值雨免下階
起居大内進香十三日知省及大官到宫進香閤長就
管押進奉銀絹度牒等并七寳金銀器皿(比天申/節減半)并珠
子十號並於後殿鋪放十六日本殿提舉率本宮官屬
進香并設放夀星及神仙意思書畫等物隔簾奏喏免
起居退次日皇太后宅親属到宫進香并本宫人吏後
苑官屬作院使臣等並節次進香二十一日夘時皇后
先到宫候駕到至太上前殿起居次至本殿官家第一
班皇后第二班太子并太子妃第三班上夀訖太后宅
親屬上夀並同天申節儀太上邀官裏至清心堂進泛
索值雨不呈百戲依例支賜午初二刻奏辦就本殿大
堂靣北坐官家花帽兒上葢皇后三釵頭冠並賜簪花
至五盞並免大衣服官裏便背兒赴坐第七盞小劉婉
容進自製十色菊千秋嵗曲破内人瓊瓊柔柔對舞上
於閣子庫取賜五兩珠子一號細色北段各十疋太后
又賜七寳花十枝珠翠芙蓉領縁一副又移坐靈芝殿
有木犀處進酒次到至樂堂再坐更盡後還内
十月二十二日今上皇帝㑹慶聖節至日車駕過宮太
上升殿起居訖簪花拜舞進夀酒訖太上回賜夀酒次
至太后殿行禮(詳並見/第一巻)從太上至後苑梅坡㸔早梅又
至浣溪亭㸔小春海棠午初至載忻堂排當官家換素
帽兒太后賜官裏女樂二十人上再拜謝恩并教坊都
管王喜等進新製㑹慶萬年薄媚曲破對舞並賜銀絹
太上以白玉桃盃賜上御酒云學取老爹年紀早早還
京上飲酒再拜謝恩三盞後官家換背兒免拜皇后換
團冠背兒太子免繫裹再坐本宫御侍六人并升郡夫
人就賜誥謝恩并照例支散目子錢太上又賜官裏玉
酒器十件纍珠嵌寳器皿一千兩克絲作金龍裝花軟
套閤子一副侍宴官吴郡王以下各賜金盤盞疋段并
薇露酒香茶等是日官裏大醉申後宣逍遥子入便門
升輦還内
淳熙五年二月初一日上過徳夀宫起居太上留坐冷
泉堂進泛索訖至石橋亭子上㸔古梅太上曰苔梅有
二種宜興張公洞者苔蘚甚厚花極香一種出越上苔
如緑絲長尺餘今嵗二種同時著花不可不少留一觀
上謝曰恭領聖旨上皇因言多日不見史浩命内侍宣
召既至起居訖賜坐并召居廣鄭藻初筵教坊奏樂呈
伎酒三行太上宣索市食如李婆婆雜菜羮賀四酪靣
三臓猪胰胡餅戈家甜食等數種太上笑謂史浩曰此
皆京師舊人各厚賜之史起謝又移宴静樂堂盡遣樂
工全用内人動樂且用盤架品味百餘種酒行無算又
宣索黄玉紫心葵花大盞太上親自宣勸史捧觴為兩
宮夀時君臣皆巳霑醉小内侍密語史相公云少酌上
聞之曰滿酌不妨當為老先生一醉太上極喜賜史少
保玉帶一條氷片腦子一金合紫泥羅二十疋御書四
軸史相謝恩退
淳熙六年三月十五日車駕過宫恭請太上太后幸聚
景園次日皇后先到宫起居入幕次換頭面候車駕至
供泛索訖從太上太后至聚景園太上太后至㑹芳殿
降輦上及皇后至翠光降輦並入幄次小歇上邀兩殿
至瑶津少坐進泛索太上太后並乗步輦官裏乗馬遍
逰園中再至瑶津西軒入御筵至第三盞都管使臣劉
景長供進新製泛蘭舟曲破吴興祐舞各賜銀絹上親
捧玉酒船上夀酒酒滿玉船船中人物皆能舉動如活
太上喜見顔色散兩宫内官酒食并承應人目子錢遂
至錦壁賞大花三面漫坡牡丹約千餘叢各有牙牌金
字上張碧油絹幕又别剪好色様一千朶安頓花架並
是水晶玻瓈天晴(一作/天青)汝窑金瓶就中間沈香卓兒一
隻安頓白玉碾花商尊約髙二尺徑二尺三寸獨插照
殿紅十五枝進酒三杯一應隨駕官人内官並賜兩面
翠葉滴金牡丹一枝沈香柄金絲御書扇各一把是日
知閤張掄進壺中天慢云洞天深處賞嬌紅輕玉髙張
雲幙國艷天香相競秀瓊苑風光如昨露洗妖妍風傳
馥郁雲雨巫山約春濃如酒五雲臺榭樓閣聖代道洽
功成一塵不動四境無鳴柝屢有豐年天助順基業増
隆山嶽兩世明君千秋萬嵗永享昇平樂東皇呈瑞更
無一片花落太上喜賜金盃盤法錦等物(此詞或謂是/康伯可所賦)
(張掄以/為已作)又進酒兩盞至清輝少歇至翠光登御舟入裏
湖出斷橋又至真珠園太上命買湖中龜魚放生并宣
喚在湖買賣等人内侍用小綵旗招引各有支賜時有
賣魚羮宋五嫂對御自稱東京人氏隨駕到此太上特
宣上船起居念其年老賜金錢十文銀錢一百文絹十
疋仍令後苑供應泛索時從駕官丞相趙雄樞宻使王
淮參政錢良臣並在顯應觀西齋堂侍班各賜酒食翠
花扇子至申時御舟梢泊花光亭至㑹芳少歇時太上
已醉官裏親扶上船並乗轎兒還内都人盡出觀曕贊
嘆聖孝
九月十五日明堂大禮十三日值雨未時奏請宿齋北
内送天花蘑菇蜜煎山藥棗兒乳糖巧炊火燒角兒等
十四日早車駕詣景靈宫回太廟宿齋雨終日不止午
後太上遣提舉至太廟傳語官家連日祀事不易所有
十六日詣宫飲福以陰雨泥濘勞頓可免到宫行禮天
氣陰寒請官家善進御膳頻添御服聖旨遣閤長回奏
上感聖恩至日若登樓肆赦時依舊詣宫行禮若值雨
不登門時續當奏聞至晚雨不止宣諭大禮使趙雄來
早更不乗輅止用逍遥輦詣文徳殿致齋一應儀仗排
立並行放免從駕官並常服以從併遣御藥奏聞北内
來日為值雨更不乗輅謹遵聖旨更不過宫行飲福禮
太上令傳語官家既不乗輅此間也不出去㸔也大禮
使趙雄雖已得旨猶不許放散上聞之曰來早若不晴
時有何面目雄聞之曰縱使不晴得罪不過罷相耳堅
執不肯放散至黄昏後雨止月明上大喜遣内侍李思
恭宣諭大禮使仍舊乗輅再遣御藥奏聞北内以天晴
仍舊乗輅候登門肆赦訖詣宫行飲福禮十五晴色甚
佳車駕自太廟乗輅還内日映御袍天顔甚喜都民皆
贊嘆聖徳至巳時太上直閤子官往齋殿傳語官家且
喜晴明可見誠心感格賜御用段疋玉鞭轡七寳篦刀
子事件素食果子等仍奏連日勞頓免行飲福禮上就
遣知省回奏上感聖恩天氣轉晴皆太上皇帝聖心感
格容肆赦訖過宮行禮并謝聖恩十六日登門肆赦畢
車駕詣宫小次降輦提舉傳太上聖旨特减八拜仍至
夀聖處飲福禮畢略至絳華堂進泛索知閤張掄進臨
江仙詞云聞道彤庭森寳仗霜風逐雨驅雲六龍扶輦
下青㝠香隨鸞扇逺日映赭袍明簾捲天街人頂戴滿
城喜氣氤氲等閒散作八荒春祇知天意好昨夜月華
新
淳熙七年十二月二十八日南内遣御藥并後苑官管
押進奉兩宫守嵗合食則劇金銀錢消夜嵗軸果兒錦
厯鍾馗爆仗羔兒法酒春牛花朶等就奏知太上皇帝
元日欲先進宮朝賀然後還内引見大金人使太上不
許傳語官家至日可先引見人使訖却行到宫
淳熙八年元日上坐紫宸殿引見人使訖即率皇后皇
太子太子妃至徳夀宫行朝賀禮(詳見第/一巻)并進呈畫本
人使靣貌姓名及館伴問答是嵗太上聖夀七十有五
舊嵗欲再行慶夀禮太上不許至是乃密進黄金酒器
二千兩上侍太上於欏木堂香閤内説話宣押棊待詔
并小説人孫竒等十四人下棊兩局各賜銀絹供泛索
訖官家恭請太上太后來日就南内排當初二日進早
膳訖遣皇太子到宫恭請兩殿並只用轎兒禁衛簇擁
入内官家親至殿門拱迎親扶太上降輦至損齋進茶
次至清燕殿閒㸔書畫玩器約午時初後苑恭進酥酒
十色熬煮午正三刻就凌虚排當三盞至萼緑華堂㸔
梅上進銀三萬兩㑹子十萬貫太上云此無用錢處不
須得上再三奏請止受三分之一未初雪大下正是臈
前太上官家甚喜云今年正欠些雪可謂及時太上云
雪却甚好但恐長安有貧者上奏云已令有司比去年
倍數支散矣太上亦命提舉官於本宫支撥官㑹照朝
廷數目發下臨安府支散貧民一次又移至明逺樓張
燈進酒節使吴琚進喜雪水龍吟詞云紫皇髙宴簫臺
雙成戲擊瓊包碎何人為把銀河水剪甲兵都洗玉様
乾坤八荒同色了無塵翳喜氷消太液暖融鳷鵲端門
曉班初退聖主憂民深意轉鴻鈞滿天和氣太平有象
三宫二聖萬年千嵗雙玉盃深五雲樓迥不妨頻醉細
㸔來不是飛花片片是豐年瑞上大喜賜鍍金酒器二
百兩細色段疋復古殿香糕兒酒等太后命本宫歌板
色歌此曲進酒太上盡醉至更後宣轎兒入便門上親
扶太上上輦還宫
淳熙九年八月十五日駕過徳夀宫起居太上留坐至
樂堂進早膳畢命小内侍進綵竿垂釣上皇曰今日中
秋天氣甚清夜間必有好月色可少留㸔月了去上恭
領聖旨索車兒同過射㕔射弓觀御馬院使臣打毬進
市食㸔水傀儡晚宴香逺堂堂東有萬嵗橋長六丈餘
並用吴璘進到玉石甃成四畔雕鏤欄檻瑩徹可愛橋
中心作四靣亭用新羅白羅朩盖造極為雅潔大池十
餘畆皆是千葉白蓮凡御榻御屏酒器香奩器用並用
水晶南岸列女童五十人奏清樂北岸有芙蓉岡一帶
並是教坊工近二百人待月初上簫韶齊舉縹緲相應
如在霄漢既入座樂少止太上召小劉貴妃獨吹白玉
笙霓裳中序上自起執玉盃奉兩殿酒并以纍金嵌寳
注椀杯柈等賜貴妃侍宴官開府曽覿恭上壺中天慢
一首云素飈颺碧㸔天衢穏送一輪明月翠水瀛壺人
不到比似世間秋别玉手瑶笙一時同色小按霓裳疊
天津橋上有人偷記新闋當日誰幻銀橋阿瞞兒戲一
笑成痴絶肯信羣仙髙宴處移下水晶宫闕雲海塵清
山河影滿桂冷吹香雪何勞玉斧金甌千古無缺上皇
曰從來月詞不用金甌事可謂新竒賜金束帶紫番羅
水晶注椀一副上亦賜寳盞古香至一更五㸃還内是
夜隔江西興亦聞天樂之聲
淳熙十年八月十八日上詣徳夀宫恭請兩殿往浙江
亭觀潮進早膳訖御輦檐兒及内人車馬並出候潮門
先命修内司於浙江亭兩旁㧓縛席屋五十間至是並
用綵纈幕㡩得旨從駕百官各賜酒食並免侍班從便
觀㸔先是澉浦金山都統司水軍五千人抵江下至是
又命殿司新刺防江水軍臨安府水軍並行閲試軍船
擺布西興龍山兩岸近千隻管軍官於江靣分布五陣
乗騎弄旗標槍舞刀如履平地㸃放五色烟炮滿江及
烟收炮息則諸船盡藏不見一隻奉聖旨自管軍官以
下並行支犒一次自龍山以下貴邸豪民綵幕凡二十
餘里車馬駢闐幾無行路西興一帶亦皆㧓縛幕次綵
繡照江有如鋪錦市井弄水人如僧兒留住等凡百餘
人皆手持十幅綵旗踏浪争雄直至海門迎潮又有踏
混木水傀儡水百戲撮弄等各呈伎藝並有支賜太上
喜見顔色曰錢塘形勝東南所無上起奏曰江潮亦天
下所獨有也太上宣諭侍宴官令各賦酹江月一曲至
晚進呈太上以吴琚為第一其詞云玉虹遥掛望青山
隠隠一眉如抹忽覺天風吹海立好似春霆初發白馬
凌空瓊鰲駕水日夜朝天闕飛龍舞鳳鬱葱環拱吴越
此境天下應無東南形勝偉觀真竒絶好是吴兒飛綵
幟蹴起一江秋雪黄屋天臨水犀雲擁㸔擊中流楫晚
來波静海門飛上明月兩宮並有宣賜至月上還内
淳熙十一年六月初一日車駕過宫太上命提舉傳旨
盛暑請官家免拜至内殿起居太上令小内侍扶掖免
拜謝恩太后處亦免拜太上邀官裏便背兒至冷泉堂
進早膳訖太上宣諭云今嵗比常年熱甚上起答云伏
中正要如此太上云今日且留在此納凉到晚去或三
省有𦂳切文字不妨就幄次進呈上領聖旨遂同至飛
來峰㸔放水簾時荷花盛開太上指池心云此種五花
同榦近伯圭自湖州進來前此未見也堂前假山修竹
古松不見日色並無暑氣後苑小厮兒三十人打息氣
唱道情太上云此是張掄所撰鼓子詞後苑進沆瀣漿
雪浸白酒上起奏曰此物恐不宜多喫太上曰不妨反
覺爽快上曰畢竞傷脾太上首肯因閒説宣和間公公
毎遇三伏多在碧玉壺及風泉館萬松莊等處納凉此
處凉甚毎次侍宴雖極暑中亦著納襖兒也命小内侍
宣張婉容至清心堂撫琴并令棊童下棊及令内侍投
壺賭賽利物則劇官家進水晶提壺連索兒可盛白酒
二斗白玉雙蓮杯柈碾玉香脱兒一套六箇大金盆一
面盛七寳水戲并宣押趙喜等教舞水族又進太皇后
白玉香珀扇柄兒四把龍涎香數珠佩帶五十副真珠
香囊等物直至酉初還内
　
　
　
　
　
　
　
　
　
　武林舊事卷七
欽定四庫全書
　武林舊事巻八
　　　　　　　　　　　　　宋　周宻　撰
　　車駕幸學
先期三日儀鑾司及内侍省官至國子監相視八廂亦
至學中搜檢次日諸齋生員盡行般出學外安泊各齋
門並用黄封學官預擬御課題(咸淳丁夘出辟/雍揚緝熙賦)用黄羅
裝背大冊面簽云太學某齋生臣姓某供以大黄羅袱
䕶之置於各齋之前以備駕至㸃索崇化堂後即聖駕
歇泊之所皆設御屏黄羅幃設供御等物凡勅入宫門
號止於國子監外門勅入殿門號止於國子監内門勅
入禁衛號止於崇化堂天井謂之隔門除司業祭酒外
其餘學官前廊長諭並帶黄號於隔門外席地坐賜酒
食三品以俟迎駕駕至純禮坊隨駕樂部參軍色念致
語雜劇色念口號起引子𨗳駕至大成殿櫺星門禮部
太常寺官國子監三學官及三學前廊長諭率諸生迎
駕起居上乗輦入門至大成殿門降輦有旨免鳴鞭以
昭至敬閤門太常禮直官前𨗳入御幄太常卿跪奏稱
太常卿臣某言請皇帝行酌獻禮上出御幄升殿詣文
宣王位前三上香跪受爵三祭酒奠酌兩拜在位皆兩
拜降階歸幄太常卿奏禮畢陪位官並退上乗輦鳴鞭
入崇化堂降輦入幄更衣(上所至皆/設御幄)禮官國子監官三
學官三學生並於堂下分東西立次引執經官講書官
於堂下東壁面西立宰臣執政以下北向立閤門奏班
齊上服帽紅上盖玉束帯絲鞋出崇化堂坐宰臣以下
宣名奏聖躬萬福御藥傳旨宣升堂各兩拜贊賜坐分
東西階升堂席後立次引執經官講書官奏萬福(官該/宣名)
(者即/宣名)兩拜次引國子監三學官并三學生奏萬福兩拜
分引升兩廊席後立内官進書案聴宣以經授執經官
進於案上講筵内承受對展經冊入内官進牙界方舎
人輩賜坐宰相以下及兩廊學官生員應喏訖各就坐
聽講講書官進讀經義執經官執牙篦執讀入内官收
徹經書再以講義授講官講書官指講訖入内官徹書
堂上兩廊官並起分行宰臣以下降階講書官當御前
躬身致詞北向立兩拜御藥傳旨宣坐賜茶訖舎人贊
躬身不拜各就坐分引升堂席後立兩拜各就坐翰林
司供御茶訖宰臣以下并兩廊官贊喫茶宰臣以下降
階北向立御藥傳旨不拜引兩廊官北向各再拜訖出
皇帝起易服幞頭上盖玉帯絲鞋乗輦鳴鞭出學百官
諸生迎駕如前隨駕樂部參軍色念迎駕致語雜劇色
念口號曲子起夀同天引子導駕還宫在學前廊並該
恩出官諸生各有免解恩例餘並推恩有差
　　人使到闕
北使到闕先遣伴使賜御筵於赤岸之班荆館中使傳
宣撫問賜龍茶一斤銀合三十兩次日至北郭税亭茶
酒上馬入餘杭門至都亭驛中使傳宣賜龍茶銀合如
前又賜被褥銀沙鑼等明日臨安府書送酒食閤門官
説朝見儀投朝見榜子又明日入見於紫宸殿見畢赴
客省茶酒遂賜宴於垂拱殿酒五行從官以上與坐是
日賜茶酒名果又賜副使衣各七事幞頭牙笏二十兩
金帯一條并金魚袋靴一雙馬一疋鞍轡一副共折銀
五十兩銀沙鑼五十兩色綾絹一百五十疋餘并賜衣
帯銀帛有差明日賜牲餼折博生羅十疋綾十疋絹布
各二疋朝見之二日與伴使偕往天竺寺燒香賜沈香
三十兩并齋筵乳糖酒果次至冷泉亭呼猿洞逰賞次
日又賜内中酒果風藥花餳赴守嵗夜筵用傀儡元正
朝賀禮畢遣大臣就驛賜御筵中使傳宣勸酒九行三
日客省簽賜酒食禁中賜酒果遂赴浙江亭觀潮酒七
行四日赴玉津園燕射命善射者假官伴之賜弓矢酒
行樂作伴射與大使射弓館伴與副使射弩酒九行五
日大燕集英殿尚書郎官監察御史以上並與學士院
撰致語六日裝班朝辭退賜襲衣金帯三十兩銀沙鑼
五十兩紅錦二色綾二疋小綾十色絹三十疋雜色絹
一百疋餘各有差臨安府書送贈儀復遣執政就驛賜
燕晚赴解換夜筵伴使始與親勸酬且以衣物為賄謂
之私覿次日賜龍鳳茶金銀合乗馬出北闗登舟又次
日遣近臣賜御筵自到闕至朝辭宻賜大使銀一千四
百兩副使八百八十兩衣各三襲金帯各三條都管上
節各銀四十兩衣兩襲中下節各銀三十兩衣一襲塗
金帯副之
　　宮中誕育儀例畧
宮中凡閤分有娠將及七月本位醫官申内東門司及
本位提舉官奏聞門司特奏再令醫官指定降誕月分
訖門司奏排辦産閤及照先朝舊例三分減一於内藏
庫取賜銀絹等物如後　羅二百疋　絹四千六百七
十四疋(釘設産閤月三朝晬一臘晬二臘/三臘  滿    百    頭)　金二十四
兩八錢七分二厘(裹木榦枝/篦  鈴鋜)　(銀眼/鍍盆)　銀四千四百四
十兩　銀錢三貫足　大銀盆一面　醽醁沈香酒五
十三石二斗八升　裝畫扇子一座　裝畫油盆八面
　簇花生色袋身單袋一付　催生海馬皮二張　檀
香匣盛唾銅剃刀二把金鍍銀鎖鑰全　彩畫油栲栳
簸箕各一　彩畫油甎八口　彩畫油瓶二　新羅漆
馬銜鐵一副　裝畫胎衣瓶　鐵秤錘五箇　鐵鈎五
十條　眠羊卧鹿二合各十五事　金銀果子五百箇
　影金貼羅散花兒二千五百　錦沿席一　緑席氊
繡合褥子各二　碼碯纈絹一疋　大氊四領　乾蓐
草一束　雜用盆十五箇　暖水釡五箇　緑油栁朩
槌十箇　生菜一合　生艾一斤　生母薑二斤　黒
豆一斗(栲栳/全)　無灰酒二缾　米醋二缾　紐地黄汁
布二條　濾藥布二條(金漆箱/兒全)　香墨十鋌(紅羅影/金匣)
雞子五十箇(金漆/箱兒)　小石子三十顆(竹籠/作)　竹紫五十
把　紅布袋二(盛馬通/未用)　帯泥藕十挺　生芋子一合
(彩/畫)　銀杏一合五十斤(内裝畫/一千箇)　嘉慶子五十斤(内裝/畫七)
(百/箇)　菱米五十斤(内裝畫/七百箇)　胡桃二千箇(裝/畫)　圓眼五
十斤(裝/畫)　荔枝五十斤　蓮肉五十斤　栗子五十斤
　果子十合　喫食十口(蒸羊一口生羊剪花豆八節/羊文  色子棗  豌    棗)
(塔兒髓糖餅棗炊餅兒/糕    餅    浮圖)仍令太醫局差産科大小方脈
醫官宿直供畫産圖方位飲食禁忌合用藥材催生物
件令本位踏逐老娘伴人乳婦抱女洗人等申學士院
撰述浄胎髮祝夀文排辦産閤了畢犒賜修内司會通
門官本司人吏庫子醫官儀鸞司等人銀絹官會有差
候降誕日本位官即便申内東門司轉奏降誕三日一
臘兩臘四節次折産閤三臘滿月二次百晬頭晬以上
十次支賜銀絹仍添本位聽宣内人請給十分以上並
係常例此外特恩臨時取旨不在此限外廷儀禮不在
此内
　　冊皇后儀
先一日宣押翰林院學士鎖院草冊后制詞賜學士潤
筆金二百兩次日百官聴宣布皇后三辭不允差官奏
告天地宗廟社稷諸陵太史局擇日先期命有司陳設
至日早文武百僚集於大慶殿門外節次贊引執事官
入立班定皇帝自内服幞頭紅袍玉帯靴入幄更服通
天冠絳紗袍禮部侍郎奏中嚴外辦禮儀使俛伏跪稱
禮儀使臣某言請皇帝發册(餘與徳夀宮上/册寳禮儀並同)侍中詣御
座前躬身承旨訖降東階立稱有制皆再拜太傅太保
躬身侍中宣制曰册妃某氏立為皇后命公等持節展
禮太傅太保再拜㕘政帥掌節者脫節衣詣太傅位掌
節者以節授㕘政㕘政奉節西向以節授太傅太傅受
訖以節授掌節者次中書令以册授太傅太傅受訖置
於案次侍中轉寳授太保並如前儀復位並再拜持節
者前𨗳册寳進行太傅押册太保押寳(正安/樂作)由中道出
文徳殿東偏門(樂/止)掌節者加節衣至穆清殿外幄次初
册寳出門禮儀使至御座前跪奏禮儀使臣某言禮畢
内侍承旨索扇扇合簾降鳴鞭協律郎舉麾鼓柷(乾安/樂作)
皇帝降坐入東房(戛敔/樂止)侍中版奏解嚴是日至穆清殿
設樂架黄麾仗皇帝常服乗金龍肩輿至穆清殿後西
閤内命婦等應陪者列奉從至閤内侍中版奏中嚴外
辦應行事執事官各就門外位立定持節者立於左内
命婦各就位皇后首飾褘衣内侍引司言司言引尚宫
尚宫引皇后出閤協律郎舉麾(坤安/樂作)由西房至殿上南
向立定(樂/止)禮直官引太傅太保就内給事前西向跪稱
册使太傅某副使太保某奉制授皇后前備物典册俛
伏興退復位内給事詣皇后前跪奏如前次太傅以册
授内侍内侍授册舉册官奠册舉案俱詣内謁者監位
以册授内謁者監受册奠訖次太保轉寳授内謁者監
如前儀掌節者脱節衣以節授掌節内侍前𨗳册寳進
行入殿門内謁者監都大主管後從以次入殿(宜安/樂作)至
位(樂/止)尚宫引皇后自東階至殿下中褥位北向(承安/樂作)至
位(樂/止)舉册寳官並案進於皇后之右少前西向跪奠訖
内侍稱有制后再拜讀册官跪宣册文后又再拜次内
謁者監奉册授皇后皇后受訖以授司言次奉寳授皇
后皇后受訖(樂/止)皇后再拜退内侍以謝皇太后牋授皇
后皇后置於案再拜内侍奉表以出次進謝皇帝表如
前内侍奏禮畢次尚宫引皇后升堂(和安/樂作)司寳奉寳至
於坐前(樂/止)司賔引内命婦次就位班首初行(惠安/樂作)至位
(樂/止)命婦皆再拜司贊引班首升階(惠安樂/作樂止)進當皇后北
向致詞稱贊降自西階(惠安/樂作)至位(樂/止)内外命婦皆再拜
司言稱令旨命婦皆再拜宣令旨訖又皆再拜司賔以
次引命婦還宮(惠安/樂作)出門(樂/止)次内侍引外命婦出(咸安/樂作)
至階上(樂/止)北向致詞(咸安/樂作)降階(樂/止)外命婦皆再拜又宣
答如前内侍奉禮畢皇后降坐(徽安/樂作)皇后歸閤(泰安/樂作)至
閤(樂/止)受賀畢皇后更常服升坐命外命婦如宫中儀會
畢再拜以次出
　　皇后歸謁家廟(用咸淳/全后例)
太史局預擇日降旨命禮寺㕘酌禮典所屬排辦至日
皇后出宫至祥曦殿上升龍檐出和寜門至皇后家廟
本府幹辦使臣等並穿秉兵士並衫帽於大門外香案
前排立俟儀衛至各兩拜本府親屬於門内婦人於㕔
下側立候龍檐升㕔至堂門降檐入幄次少歇次本府
親屬並立幄前興居退詣家廟以俟陪立次本閤官奏
請皇后服團冠背兒乗小車入詣家廟(内侍傳呼/樂官樂作)西階
降車(樂/止)皇后升堂西向立(樂/作)兩拜陪位官各兩拜讀祝
文兩拜陪坐各兩拜如上儀(樂作樂/止如上)皇后還位再拜陪
位官各兩拜皇后降東側階升車(樂/止)又詣後堂炷香如
前儀次赴賜筵皇后坐於堂中南向堂前施簾親屬並
常服詣㕔下南向謝恩俟皇后升堂詣簾前兩拜婦人
於簾内兩拜親屬並繫鞋立定以俟就坐供進酒食如
家人禮至第五盞各於席前立俟皇后降坐少歇再坐
並如前儀又至第九盞酒畢並靴笏各兩拜賜筵賜物
次於㕔前排立謝恩各兩拜俟皇后出幄乗龍檐親屬
北向兩拜退皇后還内詣御前謝恩進納御前及送諸
閤分夫人御侍韶部職事内人及諸位次内人本殿内
人並細色疋帛盤盞細果海鮮時新喫食及支給内侍
省大官以下及本殿官吏銀絹有差次日内降旨揮皇
后封贈三代親屬並行推恩
　　早泛索
　皇后　下飯七件　　小楪兒五件
　　　　菜蔬五件　　菜果十合
　親屬　各果食十味
　　賜筵
　皇后　繡髙飣十　　時果十楪
　　　　脯腊十楪　　細京果十楪
　　　　細蜜煎十楪　看果十楪
　親屬　京果四十壘　脯腊三百楪
　　　　時果乾果共五百楪
　　初坐
　皇后　下酒喫食九盞　上細看食十件
　　　　果子意思十件
　　歇坐
　皇后　下酒喫食十盞　果子十件
　　　　時果十件
　　宣賜拆食錢
　大官四員　閤長以下十三員　皇后閤内人
　押班等二十五人　本殿隨從官　儀鑾司官
　御酒庫官　御輦院官　御厨官　翰林司官
　祇候庫官　講殿幕士　樂官
　　賜筵樂次
　家廟酌獻三盞諸部合長生樂引子
　　賜筵初坐　蕙蘭芳引子
　第一盞　觱栗起玉漏遲慢　笛起側犯　笛起真
　　珠髻　觱栗起栁鶯穿　合喜慶曲破對舞
　第二盞　觱栗起聖夀永歌曲子　琵琶起傾杯樂
　第三盞　琵琶起憶吹簫　觱栗起獻仙音
　第四盞　琵琶獨彈夀千春　笛起芳草渡　念致
　　語口號　勾雜劇時和等堯舜禹湯斷送萬嵗聲
　　合意思副末念(雨露恩濃金穴貴/風光逺勝馬侯家)
　第五盞　觱栗起賣花聲　笛起魚水同懽
　　歇坐
　第一盞　觱栗起合小唱簾外花
　第二盞　琵琶獨彈無疆夀
　第三盞　筝琶方響合雙雙燕神曲
　第四盞　唱賺
　第五盞　鼓板　觱栗合小唱舞楊花
　　再坐
　第六盞　笙起夀南山　方響起安平樂
　第七盞　筝彈會羣仙　笙起吴音子　勾雜劇吴
　　國寳等做年年好　斷送四時歡　合意思副末
　　念(香生花富貴/綠嫩草精神)
　第八盞　笛起花犯　觱栗起金蓮倒垂蓮
　第九盞　諸部合喜新春慢曲犯　樂官五十人各
　　帽子紫衫腰帯　都管一人幞頭公服腰帶繫靴
　　執杖子
　　樂官犒設
　内藏庫支賜銀　皇后殿外庫支賜錢酒　本府支
　　犒錢酒
　　皇后散付本府親屬宅眷幹辦使臣以下
　金合　金瓶　金盤盞　金環　金鋜　金釵　金
　錢　共金五百兩　銀盤盞共二千兩　細色疋段
　　翠領　翠色　翠冠　翠扇　翠篦環　銀錢
　畫扇　龍涎香　畫領　刺繡領　生色羅
　　皇子行冠禮儀略
太史擇日降旨令太常寺參酌舊禮有司具辦儀物至
日質明百僚立班皇帝即御座禮直官通事舎人太常
博士引掌冠贊冠者入就位(掌冠以太常卿/贊冠以閤門官)初入門(祇/安)
(樂/作)至位(樂/止)典儀贊再拜在位皆再拜跪左輔詣御座前
承制降自東階詣掌冠者前稱有制典儀贊再拜在位
皆再拜訖左輔宣制曰皇子冠命卿等行禮掌冠贊冠
者再拜左輔復位王府官入詣皇子東房禮直官通事
舎人太常博士引皇子内侍二人夾侍王府官後從(自/後)
(並准/此)皇子初行(恭安/樂作)即席南向坐(樂/止)禮直官等引掌冠
贊冠詣罍洗(樂/作)搢笏盥手帨手訖執笏升(樂/止)執折上巾
者升掌冠者降一等受之右執項左執前進皇子席前
北向跪冠(修安/樂作)掌冠者興席南北面立贊冠者進席前
北面跪正冠興立於掌冠者後皇子興内侍跪進服服
訖(樂/止)掌冠揖皇子復位贊冠者跪取爵内侍以酒注於
爵掌冠受爵跪進皇子席前北向立祝曰酒醴和旨籩
豆静嘉授爾元服兄弟具來永言保之降福孔皆皇子
搢笏跪受爵(翼安/樂作)飲訖奠爵執笏太官令奉饌設於皇
子席前皇子搢笏受訖(樂/止)執笏太官令撤饌禮官直等
復引掌冠贊冠降詣罍洗(樂/作)搢笏於手執笏升(樂/止)贊冠
者進席前北向跪折上巾置於匴興内侍跪受服興置
於席執七梁冠者升掌冠者降二等受之右執項左執
前進皇子席前北面跪冠(進安/樂作)掌冠者興席南北面立
贊者進席前北面跪簪結紘興立於掌冠者之後皇子
興内侍跪進服服訖(樂/止)贊冠者揖皇子復坐贊冠者跪
取爵内侍以酒注爵掌冠者跪受進爵皇子席前北面
立祝曰賔贊既戒肴核惟旅申戒厥服禮儀有序允觀
爾誠受天之祐皇子搢笏跪受爵(輔安/樂作)飲訖奠爵執笏
太官令進饌撤饌並如前贊冠者進席前北向跪脱七
梁冠置於匴興内侍跪受服興置於席執九旒冕者升
掌冠者降三等受之右執項左執前進皇子席前北向
跪冠(廣安/樂作)掌冠者興贊冠者進席前北面跪簪結紘興
立皇子興内侍進服服訖(樂/止)皇子復坐贊冠者再進酒
如前祝曰旨酒既清嘉薦令芳三加爾服眉夀無疆永
承天休俾熾而昌皇子跪受爵(咸安/樂作)太官令奉饌如前
皇子降自東階詣朶殿東房易朝服降立於横街南王
府官階下西向皇子初行(樂/作)至位(樂/止)禮直官等引掌冠
者詣皇子位少進字之曰嵗日云吉威儀孔時昭告厥
字君子攸宜順爾成徳永言保之奉勅字某皇子再拜
舞蹈再拜奏聖躬萬福又再拜左輔詣御座前承旨降
階詣皇子前宣曰有勅皇子再拜左輔宣勅戒曰好禮
樂善服儒講藝藩我皇室友于兄弟不溢不驕帷以守
之皇子再拜餘如皇太子儀次日文武百僚詣東上閤
門拜表稱賀
　
　
　
　
　
　
　
　
　
　
　
　
　
　武林舊事卷八
欽定四庫全書
　武林舊事巻九
　　　　　　　　　　　　　宋　周宻　撰
　　髙宗幸張府節次畧
紹興二十一年十月髙宗幸清河郡王第供進御筵節
次如後
　安民靖難功臣太傅静江軍武靖海軍節度使醴泉
　觀使清河郡王臣張俊進奉
　繡花髙飣一行八果罍
　　香圓　真柑　石榴　橙子　鵞梨　乳梨　榠
　　查　花朩瓜
　樂仙乾果子义袋兒一行
　　荔枝　圓眼　香蓮　榧子　榛子　松子　銀
　　杏　梨肉　棗圈　蓮子肉　林禽旋　大蒸棗
　鏤金香藥一行
　　腦子花兒　甘草花兒　硃砂圓子　朩香　丁
　　香　水龍腦　史君子　縮砂花兒　官桂花兒
　　白术　人參　橄欖花兒
　彫花蜜煎一行
　　彫花梅球兒　紅消兒　彫花筍　蜜冬𤓰魚兒
　　　彫花紅團花　朩瓜大段兒　彫花金橘青梅
　　荷葉兒　彫花薑　蜜筍花兒　彫花橙子　木
　　瓜方花兒
　砌香酸鹹一行
　　香藥朩𤓰　椒梅　香藥藤花　砌香櫻桃　砌
　　香萱草拂兒　紫蘇柰香　砌香葡萄　甘草花
　　兒　梅肉餅兒　薑絲梅　水紅薑　雜絲梅餅
　　兒
　脯腊一行
　　線肉條子　皂角鋌子　蝦腊　雲夢􁈽兒　肉
　　腊　妳房　旋􁄏　金山鹹豉　酒腊肉
　垂手八盤子
　　棟蜂兒　番葡萄　香蓮事件念珠　巴欖子
　　大金橘　新椰子象身板　小橄欖　榆柑子
　再坐切時果一行
　　春藕　甘蔗　紅柿　鵞梨餅子　切橙子　切
　　緑橘　乳梨月兒　生藕鋌兒
　時新果子一行
　　金橘　葴楊梅　新羅葛　切蜜簟　切脆橙
　　榆柑子　新椰子　切宜母子　甘蔗柰香　梨
　　五花兒　藕鋌兒　新柑子
　彫花蜜煎一行(同/前)
　砌香鹹酸一行(同/前)
　　荔枝甘露餅　荔枝寥花　茘枝好郎君　龍纒
　　桃條　酥胡桃　纒棗圈　纒梨肉　香蓮事件
　　　香藥蒲萄　纒松子　糖霜玉蜂兒　白纒桃
　　條
　脯腊一行(同/前)
　下酒十五盞
　　第一盞　　花炊鵪子　　荔枝白腰子
　　第二盞　　妳房簽　　　三脆羮
　　第三盞　　羊舌簽　　　萌芽肚胘
　　第四盞　　肫掌簽　　　鵪子羮
　　第五盞　　肚胘膾　　　鴛鴦煠肚
　　第六盞　　沙魚膾　　　炒沙魚襯湯
　　第七盞　　鱔魚炒鱟　　鵞肫掌湯虀
　　第八盞　　螃蟹釀棖　　妳房玉蕋羮
　　第九盞　　鮮蝦蹄子膾
　　第十盞　　洗手蟹
　　第十一盞　五珍膾
　　第十二盞
　　第十三盞
　　第十四盞
　　第十五盞
　插食
　　炒白腰子　炙肚胘　炙鵪子脯　潤雞　潤兔
　　炙炊餅　不炙炊餅臠骨
　勸酒果子庫十番
　　砌香果子　雕花蜜煎　時新果子　獨裝巴欖
　　子　裝大金橘小橄欖　鹹酸蜜煎　獨裝新椰
　　子　對裝揀松畨葡萄　四色時果　對裝春藕
　　陳公梨
　厨勸酒一味
　　江􁰀煠肚　江􁰀生　蝤蛑簽　薑醋香螺　香
　　螺煠肚　薑酸假公權　煨壯蠣　牡蠣煠肚
　　蟑蚷煠肚
　凖備上細罍四卓
　又次細罍二卓(内蜜煎鹹酸/時新脯腊等)
　對食十盞二十分
　　蓮花鴨簽　蠒兒羮　三珍膾　南炒鱔　水母
　　膾　鵪子羮　鯚魚膾　三脆羮　洗手蟹　煠
　　肚胘
　對展毎分時果五盤兒
　　知省　御帯　御藥　門司　直殿官
　晚食五十分名件
　　二色蠒兒　肚子羮　笑靨兒　脯鴨　小頭羮
　　餅　脯腊雞
　直殿官大煠下酒
　　鴨簽　水母膾　鮮蝦蹄子羮　糟蟹　野鴨
　　五珍膾　紅生水晶膾　蛤蜊羮
　直殿官合子食
　　脯雞　油包兒　二色薑豉　野鴨　雜熝　入
　　糙雞　麻脯雞臓　煉魚　炙魚　片羊頭　菜
　　羮一胡蘆
　直殿官果子
　　時果十隔楪
　凖備
　　薛方瓠羮
　備辦外官食炙
　　第一等(並簇/送)
　太師尚書左僕射同中書門下平章事秦檜
　　燒羊一口　滴粥　燒餅　食十味　大碗百味
　　羮　餻兒盤勸　簇五十饅頭血羮　燒羊頭雙
　　下　雜簇從食五十事　肚羮　雙下火膀子
　　羊舌託胎羮　三脆羮　鋪羊粉飯　大簇飣
　　鮓餻鵪子　蜜煎三十楪　時果一合(切榨/十楪)　酒
　　三十瓶
　少保觀文殿大學士秦熺
　　燒羊一口　滴粥　燒餅　食十味　蜜煎一合
　　　時果一合(切榨/)酒十瓶
　　第二等
　㕘知政事余若水
　簽書樞宻巫伋
　少師恭國公殿帥楊存中
　大尉兩府吴益
　普安郡王
　恩平郡王
　　各食十味　蜜煎一合　切榨一合　燒羊一盤
　　　酒六瓶
　　第三等
　　侍從七員
　左朝散郎禮部侍郎兼權吏部尚書陳誠之
　左中大夫刑部侍郎兼權吏部侍郎韓仲通
　右承議郎權吏部侍郎李如岡
　右奉議郎起居舎人湯思退
　右朝散大夫太府卿兼户部侍郎徐宗説
　右宣教郎樞宻院檢詳諸房文字兼兵部侍郎陳相
　右宣教郎中書門下省檢正諸房公事兼給事中陳
　　䕫
　　管軍二員
　馬軍太尉成閔
　步軍太尉趙宻
　　知閤六員
　保信軍節度使領閤門使兼客省四方館事提㸃皇
　　城司鄭藻
　昭化軍承宣使領閤門使兼客省四方館事提㸃皇
　　城司錢
　成州團練使領閤門事兼客省四方館事提㸃皇城
　　司趙愷
　貴州團練使領閤門事兼客省四方館事提㸃皇城
　　司宋
　武節大夫吉州刺史領閤門事兼客省四方館事提
　　㸃皇城司孟
　武節大夫惠州刺史領閤門事兼客省四方館事提
　　㸃皇城司蘓
　　御帯四員
　降授郢州防禦使帶御器械潘端卿
　忠州防禦使帯御器械石清
　武功大夫遙郡防禦使帯御器械冀彦明
　武功大夫兼閤門宣贊舎人帯御器械李彦實
　　宗室三員
　安慶軍承宣使同知太宗正事士街
　建州觀察使士劇
　瓊州觀察使居廣
　　外官六員
　建寜軍節度使提舉萬夀觀韋謙
　崇慶軍節度使提舉萬夀觀韋
　慶逺軍節度使提舉萬夀觀吴蓋
　崇信軍承宣使提舉佑神觀劉光烈
　永寜軍承宣使提舉佑神觀朱孝莊
　武慶軍承宣使提舉佑神觀王安道
　　各食七味　蜜煎一合　時果一合　酒五瓶
　　第四等
　　環衛官九員
　右監門衛大將軍貴州刺史居閑
　右監門衛大將軍福州防禦使士輻
　右監門衛大將軍榮州團練使士□
　右監門衛大將軍貴州團練使士歆
　右監門衛大將軍宣州刺史士銖
　右監門衛大將軍宣州刺史士赫
　右監門衛大將軍吉州刺史士隌
　右監門衛大將軍吉州刺史士諳
　右監門衛大將軍吉州刺史士閘
　　宣贊舍人十八人
　王漢臣　陳清　王肯　郭蔓之　許彦洪　鄭應
　之　裴良弼　陳迪　李大有　王拜昌　張彦圭
　梁份　鄭立之　李邦傑　蔡舜臣　谷璹　王徳
　霖　張安世
　　閤門祇候二十人
　李丙　李唐誼　鄭明　范涉　周諲　張令綽
　張拱　楊介　賈公正　陳仲通　劉堯咨　張耘
　　何忱　李偁　王謙　董原　劉伉　劉康祖
　何超祖　朱邦達
　　㸔戲祇候八人
　梁振之　王誼　董珩　司馬純　潘思䕫　張赫
　　馮倚　劉堯卿
　　提㸃魚祇應五人
　李觀　邊思聰　逯鎬　鄭孝禮　常士㢘
　　三省樞宻房副承旨六人
　劉興仁　劉興賢　韓師文　武璹　邊俊民　嚴
　經安
　　隨駕諸局幹辦監官等十八人
　成州團練使幹辦皇城司馮持
　右武郎幹辦皇城司劉允升
　保義郎幹辦御㕑潘邦
　保義郎幹辦御㕑馮藻
　保義郎幹辦翰林司王喜
　修武郎幹辦儀鸞司郭公既
　保義郎幹辦祇候司黎安國
　武翼郎閤門宣贊舎人兼翰林幹辦御輦院邵璿
　忠翊郎幹辦左右騏驥院班彦通
　武忠郎幹辦左右騏驥院張淳
　承信郎閤門祇候兼幹辦左右騏驥院裴良從
　武功大夫幹辦行在左藏庫石瑜
　右朝散大夫幹辦行在左藏庫劉份
　武功大夫幹辦行在左藏庫吴璹
　忠翊郎閤門祇候兼幹辦行在左藏庫
　承節郎閤門祇候兼幹辦行在左藏庫劉懃
　忠翊郎主管軍頭司兼祇應杜淵
　保義郎主管軍頭司兼祇應徐宗彦
　　各食五味　時果一盒　酒二瓶
　　第五等
　閤門承受十人
　知班十五人
　御史臺十六人
　　各食三味　酒一瓶
　聽呌唤中官等五十人
　　各食五味　斬羊一片　饅頭五十箇　角子一
　　箇　鋪薑粉飯　下飯鹹豉　各酒一瓶
　　進奉盤合
　寳器
　　御樂帶一條　玉池面帯一條　玉獅蠻樂仙帯
　　一條　玉鶻兔帯三條　玉璧環二　玉素鍾子
　　一　玉花高足鍾子一　玉枝梗瓜杯一　玉瓜
　　杯一　玉東西杯一　玉香鼎二盖全　玉盆兒
　　一　玉椽頭楪兒一　玉古劍璏等十七件　玉
　　圓臨安様楪兒一　玉靶獨帯刀子二　玉並三
　　靶刀子四　玉犀牛合簪兒一　金器一千兩
　　翠毛二百合　珠子十二號共六萬九千五百九
　　顆　珠子念珠一串一百九顆　馬價珠金相束
　　帯一條　白玻瓈圓盤子一　玻瓈花瓶七　玻
　　瓈碗四　瑪瑙碗大小共二十件
　古器
　　龍文鼎一　商彝二　髙足商彝一　周盤一
　　商父彝一　周敦二　周舉罍一　有蓋獸耳周
　　罍一
　汝窰
　　酒瓶一對　洗一　香爐一　香合一　香球一
　　　盞四隻　盂子二　出香一對　大匳一　小
　　匳一
　合伏
　　螺鈿合一十具(織金錦/褥子全)　犀皮合一十具(織金錦/褥子全)
　書畫(有御寳十軸/)
　　曹霸五花驄　馮瑾霽煙長景　易元吉鶴生花
　　黄居寳雀竹　吴道子天王　張萱唐后竹叢
　　邊鸞萱草山鷓鴣　黄筌萱草山鷓鴣　宗婦曹
　　氏蓼岸　杜庭睦明皇斫鱠
　無寳有御書九軸
　　趙昌躑躅鵪鶉　梅行思躑躅母雞　杜霽撲蝶
　　　巨然嵐鎖翠峰　徐熙牡丹　易元吉冩生枇
　　杷　董源夏山早行二軸　偽主李煜林泉渡水
　　人物
　無寳無御書二軸
　　荆浩山水　吴元俞紫氣星
　匹帛
　　撚金錦五十疋　素緑錦百五十疋　朩錦二百疋
　　　生花番羅二百疋　暗花婺羅二百疋　摴蒲
　　綾二百疋
　　進奉犒設
　隨駕官知省御帯御藥門司直殿官
　　紫羅五百疋　雜色纈羅五百疋　馬下目子錢
　　一萬貫文
　禁衛一行祇應人等
　　錢二萬貫文　炊餅二萬箇　熟猪肉二千斤
　　熝爆三十合　酒二千瓶
　　本家親属推恩
　弟拱衛大夫張保
　男右奉議郎直敷文閣主管台州崇道觀賜紫金魚
　　袋張子正
　孫承事郎籍田令賜紫金魚袋張宗元
　姪龍神衛四廂都指揮使清海軍承宣使添差兩浙
　　西路馬步軍副總管張子盖
　姪右朝請大夫直徽猷閣主管神佑觀賜金魚袋張
　　子儀
　姪承奉郎張子安
　姪忠翊郎張子文
　姪孫保義郎張宗旦
　姪孫保義郎張宗亮
　姪孫登仕郎張宗説
　姪孫成忠郎張宗益
　姪孫登仕郎張宗穎
　妻秦國夫人魏氏
　妾咸寜郡夫人章氏
　妾碩人潘氏
　妾碩人沈氏
　妾碩人曹氏
　妾碩人周氏
　弟婦太碩人王氏
　弟婦恭人任氏
　第二女孺人張氏
　第三女孺人張氏
　第四女孺人張氏
　男子顔婦王氏
　男子正婦王氏
　姪子盖婦碩人趙氏
　姪子儀婦宜人郭氏
　孫宗元婦王氏
紹興二十一年十一月　日和州防禦使幹辦府事差
提㸃排辦一行事務張青具
　
　
　
　
　武林舊事卷九
欽定四庫全書
　武林舊事巻十上
　　　　　　　　　　　　　宋　周宻　撰
　　官本雜劇段數
　争曲六么　　　　　　扯闌六么(三/哮)
　教鰲六么　　　　　　鞭帽六么
　衣龍六么　　　　　　王子髙六么
　孤奪旦六幺　　　　　㕑子六幺
　崔䕶六幺　　　　　　骰子六么
　照道六么　　　　　　鶯鶯六幺
　大宴六幺　　　　　　驢精六幺
　女生外向六么　　　　慕道六么
　三偌慕道六么　　　　雙闌哮六么
　趕厥夾六么　　　　　羮湯六幺
　索拜瀛府　　　　　　厚熟瀛府
　哭骰子瀛府　　　　　醉縣君瀛府
　燠骨頭瀛府　　　　　賭錢望瀛府
　四僧梁州　　　　　　三索梁州
　詩曲梁州　　　　　　頭錢梁州
　食店梁州　　　　　　法事饅頭梁州
　四哮伊州　　　　　　領伊州
　鐵指甲伊州　　　　　閙五百伊州
　裴少俊伊州　　　　　食店伊州
　橘檐新水　　　　　　燒花新水
　雙哮新水　　　　　　簡帖薄媚
　請客薄媚　　　　　　錯取薄媚
　傳神薄媚　　　　　　九裝薄媚
　本事現薄媚　　　　　打調薄媚
　拜褥薄媚　　　　　　鄭生過龍女薄媚
　土地大明樂　　　　　列女降黄龍
　雙旦降黄龍　　　　　燈球大明樂
　二爺老大明樂　　　　栁比上官降黄龍
　趕厥胡渭州　　　　　單番將胡渭州
　銀器胡渭州　　　　　看燈胡渭州三厥
　入寺降黄龍　　　　　榆標降黄龍
　打地鋪逍遙樂　　　　瀽麫逍遙樂
　卑打石州　　　　　　石和那石州
　赶厥石州　　　　　　塑金剛大聖樂
　卑打大勝樂　　　　　栁毅大聖樂
　霸王中和樂　　　　　馬頭中和樂
　大打調中和樂　　　　喝貼萬年歡
　能知他泛清波　　　　三釣魚泛清波
　五栁菊花新　　　　　青陽觀碑采雲歸
　夢巫山采雲歸　　　　小四將整乾坤
　四季夾竹桃花　　　　禾打千春樂
　牛五郎擺金征　　　　新水爨
　三十拍爨　　　　　　天下太平爨
　百花爨　　　　　　　三十六拍爨
　門子打三教爨　　　　孝經借衣爨
　大孝經狐爨　　　　　喜朝天爨
　説月爨　　　　　　　風花雪月爨
　醉青樓爨　　　　　　宴瑤池爨
　錢手帕爨　　　　　　詩書禮樂爨
　醉花陰爨　　　　　　錢爨
　鴨鵊爨　　　　　　　借聴爨
　大徹厎錯爨　　　　　黄河賦爨
　睡爨　　　　　　　　門兒爨
　上借門兒爨　　　　　抹紫粉爨
　夜半樂爨　　　　　　棹孤舟爨
　借衫爨　　　　　　　火發爨
　調燕爨　　　　　　　燒餅爨
　托合萬年歡　　　　　迓鼓兒熙州
　駱駝熙州　　　　　　二郎熙州
　大打調道八歡　　　　會子道人歡
　打拍道人歡　　　　　越娘道人歡
　打勘長夀仙　　　　　偌賣旦長夀仙
　分頭子長夀仙　　　　棋盤法曲
　狐和法曲　　　　　　藏瓶兒法曲
　車兒法曲　　　　　　病爺劍器
　霸王劍器　　　　　　黄傑進延夀樂
　養義娘延夀樂　　　　扯檻兒賀皇恩
　催粧賀皇恩　　　　　封陟中和樂
　唐輔采蓮　　　　　　雙哮采蓮
　病和采蓮　　　　　　諸宫調霸王
　諸宫調掛册兒　　　　相如文君
　崔次韜艾虎兒　　　　王崇道休妻
　李勉負心　　　　　　四鄭舞楊花
　四偌皇州　　　　　　檻偌保金枝
　浮漚傅永成雙　　　　浮漚暮雲歸
　老狐嘉慶樂　　　　　裴航相遇樂
　進筆慶雲樂　　　　　兩相一萬年歡
　木蘭花爨　　　　　　月當㕔爨
　醉還醒爨　　　　　　閙夾棒爨
　撲胡蝶爨　　　　　　閙八粧爨
　鍾馗爨　　　　　　　銅博爨
　戀雙雙爨　　　　　　惱子爨
　像生爨　　　　　　　金蓮爨
　思鄉早行孤　　　　　睡孤
　諱樂孤　　　　　　　論憚孤
　迓鼓孤　　　　　　　大暮故孤
　小暮故孤　　　　　　老孤遣旦
　孤慘　　　　　　　　雙孤慘
　三孤慘　　　　　　　四孤醉留客
　四孤夜宴　　　　　　四孤好
　四孤披頭　　　　　　四孤擂
　病孤三鄉題　　　　　王魁三鄉題
　强偌三鄉題　　　　　文武問命
　兩同心卦鋪兒　　　　一井金卦鋪兒
　滿皇州卦鋪兒　　　　變猫卦鋪兒
　白苧卦鋪兒　　　　　探春卦鋪兒
　慶時豐卦鋪兒　　　　三哮卦鋪兒
　三哮揭榜　　　　　　三哮上小樓
　三哮文字兒　　　　　三哮好女兒
　三哮一擔脚　　　　　襤哮合房
　襤哮店休旦　　　　　襤哮負酸
　秀才下酸擂　　　　　急慢酸
　眼藥酸　　　　　　　食藥酸
　風流藥　　　　　　　黄元兒
　論淡　　　　　　　　醫淡
　醫馬　　　　　　　　調笑驢兒
　雌虎　　　　　　　　解熊
　鶻打兔變二郎　　　　二郎神變二郎神
　毁廟　　　　　　　　入廟霸王兒
　單調霸王兒　　　　　單調宿
　單背影　　　　　　　單頂戴
　單唐突　　　　　　　單折洗
　單兠　　　　　　　　單搭手
　雙搭手　　　　　　　雙厥送
　雙厥投拜　　　　　　雙打毬
　雙頂戴　　　　　　　雙園子
　雙帽索　　　　　　　雙三教
　雙虞侯　　　　　　　雙養娘
　雙快　　　　　　　　雙捉
　雙禁師　　　　　　　雙羅羅啄木兒
　賴房錢啄朩兒　　　　圓城啄木兒
　大雙頭蓮　　　　　　小雙頭蓮
　大雙慘　　　　　　　小雙慘
　小雙索　　　　　　　雙排軍
　醉排軍　　　　　　　雙賣旦
　三合入　　　　　　　三出合
　三笑月中行　　　　　三登樂院公狗兒
　三教安公子　　　　　三杜争賽
　三頂戴　　　　　　　三偌一賃驢
　三盲一偌　　　　　　三教閙教棋
　三借窰貨兒　　　　　三獻身
　三教化　　　　　　　三京下書
　三短鐙　　　　　　　打三教奄宇
　普天下　　　　　　　滿皇州打三教
　領三教　　　　　　　三姐醉還醒
　三姊黄鶯兒　　　　　賣花黄鶯兒
　大四小將　　　　　　四小將
　四國朝　　　　　　　四脱空
　四教化　　　　　　　泥孤
　　張約齋賞心樂事(并序/)
余掃軌林間不知衰老節物遷變花鳥泉石領會無餘
毎適意時徜徉小園始覺風景與人為一間引客攜觴
或幅巾曳杖嘯歌往來澹然忘歸因排比十有二月燕
逰次序名之曰四并集授小菴主人以備遺忘非有故
當力行之然為具真率毋至勞費及暴殄沈湎則天之
所以與我者為無負無䙝昔賢有云不為俗情所染方
能説法度人盖光明藏中孰非㳺戲若心常清浄離諸
取著於有差别境中而能常入無差别定則淫房酒肆
徧歴道塲鼓樂音聲皆談般若倘情知物隔境逐源移
如鳥黏□動傷軀命又烏知所謂説法度人者哉聖朝
中興七十餘載故家流風淪落幾盡有聞前輩典型識
南湖之清狂者必長哦曰人生不滿百常懐千載憂晝
短苦夜長何不秉燭逰一旦相逢不為生客嘉泰元年
嵗辛酉十有二月約齋居士書
　　正月
　嵗節家宴　　　　　　立春日春盤
　人日煎餅會　　　　　玉照堂賞梅
　天街觀燈　　　　　　諸館賞燈
　叢奎閣山茶　　　　　湖山尋梅
　攬月橋看新栁　　　　安閒堂掃雪
　　二月
　現樂堂瑞香　　　　　社日社飯
　玉照堂西緗梅　　　　南湖挑菜
　玉照堂東紅梅　　　　餐霞軒櫻桃花
　杏花莊杏花　　　　　南湖泛舟
　羣仙繪幅樓前後毬(一作樓/前打毬)
　綺互亭千葉茶花　　　馬塍看花
　　三月
　生朝家宴　　　　　　閬春堂牡丹芍藥
　花院月丹　　　　　　曲水流觴
　寒食郊逰　　　　　　花院桃栁
　滿霜亭北棣棠　　　　蒼寒堂西緋桃
　芳草亭觀草　　　　　碧宇觀筍
　宜雨亭千葉海棠　　　艷香館林檎
　花院紫牡丹　　　　　宜雨亭北黄薔薇
　現樂堂大茶　　　　　花院嘗煮酒
　瀛戀勝處山花　　　　經寮鬭茶
　羣仙繪幅樓芍藥
　　四月
　初八日亦菴早齋　　　南湖放生食糕糜
　芳草亭鬭草　　　　　芙蓉池新荷
　蕋珠洞荼䕷　　　　　滿霜亭橘花
　玉照堂青梅　　　　　鷗渚亭五色罌粟花
　安閒堂紫笑　　　　　艷香館長春花
　餐霞軒櫻桃　　　　　羣仙繪幅樓前玫瑰
　南湖雜花　　　　　　詩禪堂盤子山丹花
　　五月
　清夏堂觀魚　　　　　聽鶯亭摘瓜
　安閒堂解粽　　　　　重午節泛蒲
　煙波館碧蘆　　　　　夏至日鵞臠
　南湖萱花　　　　　　綺互亭大笑花
　水北書院采蘋　　　　鷗渚亭五色蜀葵
　清夏堂楊梅　　　　　叢奎閣前榴花
　艷香館蜜林檎　　　　摘星軒枇杷
　　六月
　現樂堂嘗白酒　　　　樓下避暑
　蒼寒堂後碧蓮　　　　碧宇竹林避暑
　芙蓉池賞荷花　　　　約齋夏菊
　清夏堂新荔枝　　　　霞川食桃
　　七月
　叢奎閣前乞巧　　　　餐霞軒五色鳳仙花
　立秋日秋葉　　　　　玉照堂玉簪
　西湖荷花　　　　　　南湖觀魚
　應鉉齋東葡萄　　　　霞川水葒
　珍林剥棗
　　八月
　湖山尋桂　　　　　　現樂堂秋花
　社日餻會　　　　　　衆妙峯山木犀
　霞川野菊　　　　　　綺互亭千葉朩犀
　浙江觀潮　　　　　　羣仙繪幅樓觀月
　桂隠攀桂　　　　　　杏花莊雞冠黄葵
　　九月
　重九登城把茰　　　　把菊亭采菊
　蘇堤㸔芙蓉　　　　　珍林嘗時果
　景全軒金橘　　　　　芙蓉池三色拒霜
　杏花莊篘新酒
　　十月
　現樂堂煖爐　　　　　滿霜亭蜜橘
　煙波館買市　　　　　賞小春花
　杏花莊挑虀　　　　　詩禪堂試香
　　十一月
　摘星軒枇杷花　　　　冬至節餛飩
　味空亭蠟梅　　　　　蒼寒堂南天竹
　花院水仙　　　　　　羣仙繪幅樓前觀雪
　　十二月
　綺互亭檀香蠟梅　　　天街闗市
　南湖賞雪　　　　　　安閑堂試燈
　湖山探梅　　　　　　花院蘭花
　瀛巒勝處觀雪　　　　二十四夜餳果
　玉照堂看早梅　　　　除夜守嵗
　　約齋桂隠百果
淳熙丁未秋余捨所居為梵刹爰命桂隠堂館橋池諸
名各賦小詩總八十餘首逮慶元庚申厯十有四年之
久匠生於心指隨景變移徙更葺規模始全因刪易増
補得詩凡數百綱舉而言之東寺為報上嚴先之地西
宅為安身攜幼之所南湖則管領風月北園則娱宴賔
親亦菴神居植福以資静業也約齋晝處觀書以助老
學也至於暢懐林泉登賞吟嘯則又有衆妙峰山包羅
幽曠介於前六者之間區區安身嗜静之志造物亦不
相負矣或問予曰造物不負子子其惡負造物者哉釋
名宦之拘囚享天真之快樂要當於筋骨未衰時今子
三仕中朝顛華齒墜涉筆總無十二旬如之何則可余
應之曰仕雖多不使勝閒日余之願也余之幸也敢不
勉旃壬戌嵗仲夏張鎡功父書
　　東寺(勅賜廣/夀慧雲)
　大雄尊閣(千佛/像)　　　　静高堂(寢室/)
　真如軒(種竹/)
　　西宅
　叢奎閣(安奉被賜/四朝宸翰)　　　徳勲堂(祖廟以高宗/御書二字名)
　儒聞堂(前堂用告/詞取名)　　　現樂堂(中堂用朱/巖壑語)
　安閒堂(後堂/)　　　　　瀛巒勝處(東北小堂/前後山水)
　綺互亭(有四/小軒)　　　　　栁堂花院
　應鉉齋(筮得鼎/卦故名)　　　　振藻(取告詞/中字名)
　宴頤軒　　　　　　　尚有軒
　賞真亭(山/水)
　　亦菴
　法寳千塔(鐵鑄千塔/藏經千巻)　　如願道塲(藥師/佛壇)
　傳水軒　　　　　　　寫經寮(書華嚴大/乗諸經)
　　約齋
　泰定軒　　　　　　　煙波觀
　南湖　　　　　　　　御風橋(十間/)
　閬春堂(牡丹/芍藥)　　　　　把菊亭
　天鏡亭(水心/)　　　　　星槎(舟名/)
　鷗渚亭　　　　　　　汎月閣(水門/)
　　北園
　羣仙繪幅樓(前後十一間下臨丹桂五/六十株盡見江湖諸山)
　桂隠(諸處總名/今揭樓下)　　　　清夏堂
　玉照堂(梅花四/百株)　　　　蒼寒堂(青松二/百株)
　艷香館(雜春花/百餘槮)　　　碧宇(修竹/十畆)
　水北書院(對山/臨溪)　　　界華精舎(夢中/得名)
　撫鶴亭(近松/株)　　　　芳草亭(臨/池)
　味空亭(蠟/梅)　　　　　垂雲石(髙二丈廣/十四尺)
　攬月橋　　　　　　飛雪橋(在梅/林中)
　蕋珠洞(荼䕷二/十五株)　　　涉趣門(總門入/松徑)
　珍林(雜果/小園)　　　　　杏花莊(村酒/店)
　安樂泉(竹間/井)　　　　芙蓉池(紅蓮十畆四/面種芙蓉)
　鵲泉(井/名)
　　衆妙峰山
　詩禪堂　　　　　　　黄寜洞天
　景白軒(置香山畫/像并文字)　　　書葉軒(柿二/十株)
　緑畫軒(木犀/臨側)　　　　　文光軒(臨/池)
　俯窠軒(高檜/旁)　　　　　無所要軒
　長不昧軒　　　　　　摘星軒
　餐霞軒(櫻桃三/十餘株)　　　　讀易軒
　詠永軒(道徳/經)　　　　　凝薫堂
　楚佩亭(蘭/)　　　　　　宜雨亭(千葉海棠二/十株夾流水)
　滿霜亭(橘五十/餘株)　　　　聽鶯亭
　千嵗菴(仁皇飛/白字)　　　　恬虗菴
　憑暉亭　　　　　　　美芝亭
　都徽别館(誦度人經處/乃徽宗御書)　水湍橋
　漪嵐洞　　　　　　　施無畏(觀音/銅像)
　澄霄臺(西/東)　　　　　　登嘯臺
　金竹巖　　　　　　　隠書巖(有五仙書在巖穴/中可望不可取)
　古雪巖　　　　　　　新巖
　疊翠亭(茂林中容/十餘人坐)　　　釣磯
　菖蒲澗(上有小/石橋)　　　　中池(養金魚在/山澗中)
　珠旒瀑　　　　　　　藏丹谷
　煎茶磴
　　右各有詩在集中此不繫録
　武林舊事巻十
欽定四庫全書
　武林舊事巻十下
　　　　　　　　　　　　　宋　周宻　撰
　　棊待詔
　鄭日新(越/重)　　吴俊臣(安吉/具)　施茂(施猢/猻)
　朱鎮　　　　章先　　　　杜黄(象/)
　徐彬(象/)　　　林茂(象/)　　　禮重(象/)
　尚端　　　　沈姑姑(女流/象)　金四官人
　上官夫人(象/)　王安哥(象/)　　李黑子(象/)
　　書會
　李霜涯(作賺/絶倫)　李大官人(譚/詞)　葉庚
　周竹窗　　　平江周一郎(猢/猻)賈廿二郎
　　演史
　喬萬卷　　　許貢士　　　張解元
　周八官人　　檀溪子　　　陳進士
　陳一飛　　　陳三官人　　林宣教
　劉進士　　　鞏八官人　　徐繼先
　穆書生　　　戴書生　　　張小娘子
　宋小娘子　　陳小娘子　　李黑子
　陸進士　　　丘機山
　　説經
　長嘯和尚　　彭道(名法/和)　　陸妙慧(女/流)
　余信庵　　　陸妙静(女/流)　　周春辨(和/尚)
　達理(和/尚)　　　嘯菴　　　　隠秀
　借菴　　　　保菴　　　　戴悦菴
　息菴　　　　混俗　　　　許安然
　有縁　　　　戴忻菴
　　小説
　蔡和　　　　李公佐　　　小張四郎
　朱修(徳夀/宮)　　孫竒(徳夀/宮)　　任辯(御/前)
　施主(御/前)　　　葉茂(御/前)　　　方端(御/前)
　劉和(御/前)　　　王辯(鐵衣/親兵)　　盛顯
　王琦　　　　陳良　　　　王班直(洪/)
　翟四郎(升/)　　粥張二　　　許濟
　張黑踼　　　俞住菴　　　包頭陳琳
　泰州張顯　　酒李一郎(國/林)　喬宣
　王四郎(明/)　　王十郎(國/林)　　王六郎(師/古)
　胡十五郎(彬/)　故衣毛三　　倉張三
　棗兒徐榮　　徐保義　　　汪保義
　張柏　　　　張訓　　　　沈佺
　沈喎　　　　湖水周　　　熝肝未
　掇絛張茂　　王三教　　　徐茂(象牙/孩兒)
　王主管　　　翁彦　　　　嵇元
　陳可菴　　　林茂　　　　夏達
　明東　　　　王夀　　　　白思義
　史惠英(女流/)
　　影戲
　賈震　　　　賈堆　　　　三賈(賈偉/)
　尚保義　　　三伏(伏大伏/二伏三)　沈顯
　陳松　　　　馬俊　　　　馬進
　王三郎(昇/)　　朱祐　　　　蔡諮
　張七　　　　周端　　　　郭真
　李二娘(隊/戲)　　王潤興(女流黑/媽媽)
　　唱賺
　濮三郎　　　扇李二郎　　郭四郎
　孫端　　　　葉端　　　　牛端
　華琳　　　　黄文質　　　盛三郎
　碩和(蠟燭/)　　馬升　　　　熊春
　梅四　　　　汪六　　　　沈二
　王六　　　　許曽三　　　邵六
　小王三　　　媳婦徐　　　沈七
　謝一珪
　　小唱
　蕭婆婆(韓太/師府)　賀夀　　　　陳尾犯
　畫魚周　　　陸思顯(都管/)　笙張
　周頤齋　　　仵都事　　　丁八
　　丁未年撥入勾欄弟子嘌唱賺色
　施二娘　　　時春春　　　時住住
　何總憐　　　童二　　　　嚴偏頭
　白大鼻　　　葛四　　　　徐勝勝
　耿四　　　　朱安安　　　陳伴伴(火虎/頭)
　余元元　　　錢寅奴
　　鼓板
　段防禦(捨/生)　　張眼光　　　張開
　張驢兒(謂之/三張)　陳宣娘　　　陳喜生(拍/)
　周雙頂　　　潘小雙　　　陳喜
　莫及(笛/)　　　来七(笛/)　　　董大有
　金四(札子/皮)　　朱闗生
　　襍劇
　趙泰　　　　慢星子(女/流)　　王侯喜
　宋邦寜　　　唐都管(世榮/)　三何(晏喜晏/清晏然)
　鋤頭段　　　唧伶頭　　　諸國朝
　宋朝清　　　王太(銕/立)　　　郝成(小鍬/)
　宋喜　　　　宋國珍　　　趙恩
　王太　　　　吴師賢　　　朱太(猪兒/頭)
　王見喜　　　鐵太　　　　馮舜朝
　王珍美　　　吴國賢　　　鄭太
　惠恩澤　　　時和　　　　顔喜
　蕭金蓮　　　一窟王　　　時豐稔
　時國昌　　　金寳　　　　趙祥
　吴國昌　　　王吉　　　　王雙蓮
　沈小橋　　　杜太
　　襍扮
　鐵刷湯　　　江魚頭　　　兔兒頭
　菖蒲頭　　　眼裏喬　　　胡蜀葵
　迎春蠒　　　卓郎婦　　　笑靨兒
　科頭扮　　　韻梅頭　　　小菖蒲
　金魚兒　　　銀魚兒　　　胡小俏
　周喬　　　　鄭小俏　　　魚得水(旦/)
　王道大　　　王夀香(旦/)　　厲太
　顧小喬　　　陳橘皮　　　小橘皮
　菜市喬　　　自來俏
　　彈唱因縁
　童道　　　　費道　　　　蔣安居
　陳遂　　　　李道　　　　沈道
　顧善友　　　甘道　　　　俞道
　俞康孫　　　張道
　　唱京詞
　蔣郎婦　　　孟客　　　　吴郎婦
　馬客
　　諸宫調(傳竒/)
　高節婦　　　黄淑卿　　　王雙蓮
　逺本道
　　唱耍令
　大禍胎　　　小禍胎　　　李俊
　陳香淵　　　大小王　　　熊二
　路淑卿　　　陳昌　　　　葉道道情
　王保　　　　王定　　　　陸槐
　郭忠　　　　牛昌　　　　郭雙蓮
　陳新　　　　徐喜　　　　趙防禦(雙無目/御前)
　　唱撥不斷
　張鬍子　　　黄三
　　説諢話
　蠻張四郎　　商謎　　　　胡六郎
　魏大材　　　張振　　　　周月岩(江西人/)
　蠻明和尚　　東吴秀才　　陳贇
　張月齋　　　陳機和尚　　魏智海
　小胡六　　　馬定齋　　　王心齋
　　覆射
　女郎中
　　學鄉談
　方齋郎
　　舞綰百戲
　張遇喜　　　劉仁貴　　　朱十將
　常十將　　　錯安頭　　　歡喜頭
　柴小昇歌　　林賽哥　　　張名貴
　花廿一郎　　花中寳
　　神鬼
　謝興哥　　　花春　　　　王鐵一郎
　王鐵三郎
　　撮弄雜藝
　林遇仙　　　趙十一郎　　趙家喜
　渾身手　　　張賽歌　　　王小仙
　姚遇仙　　　趙廿五郎　　趙世昌
　趙世祥　　　耍大頭(踼弄/)　金寳
　施半仙　　　金逢仙　　　林遇仙
　小闗西　　　陸夀　　　　施小仙
　女姑姑
　　泥丸
　王小仙　　　施半仙　　　章小仙
　袁承局
　　頭錢
　包頭　　　　色喜　　　　包和
　黄林
　　踢弄
　吴金脚　　　耍大頭　　　吴鷂子
　　傀儡(懸絲杖頭藥發/肉傀儡水傀儡)
　陳中喜　　　陳中貴　　　盧金線
　鄭榮喜　　　張金線　　　張小僕射(杖頭/)
　劉小僕射(水傀/儡)張逢喜(肉傀/儡)
　　頂撞踏索
　李賽强　　　一塊金　　　李真㑹
　間生强
　　清樂
　黄顯貴　　　沒眼動樂
　　角觝
　王僥大　　　張闗索　　　撞倒山
　劉子路　　　盧大郎　　　銕板沓
　賽先生　　　金重旺　　　賽板沓
　曹跌凜　　　賽僥大　　　賽闗索
　周黑大　　　張僥大　　　劉春哥
　曹鐵拳　　　王急快　　　嚴闗索
　韓銅柱　　　韓銕僧　　　王賽哥
　一拔條　　　温州子　　　韓歸僧
　黑八郎　　　鄭排　　　　昌化子
　小佳哥　　　周僧見　　　廣大頭
　金夀哥　　　嚴銕條　　　武當山
　孟來住　　　董急快　　　董僥大
　周板沓　　　鄭三住　　　周重旺
　小闗索　　　小黑大　　　阮捨哥
　傳賣鮮　　　鄭白大
　　喬相撲
　元魚頭　　　鶴兒頭　　　鴛鴦頭
　　蹴毬
　黄如意　　　范老兒　　　小孫
　張明　　　　蔡潤
　　射弩兒
　周長逰弩　　康沈(造/箭)　　　黄一秀
　香大　　　　林四九娘(女流/)
　　散耍
　楊寳　　　　陸行　　　　莊秀才
　沈喜　　　　桃菊
　　裝秀才
　陳齋郎　　　花花帽孫秀
　　吟叫
　吴百四　　　姜阿得　　　鍾勝
　余慶　　　　潘喜夀　　　蘇阿黒
　合生　　　　雙秀才
　　沙書
　金道　　　　姚遇仙　　　李三郎(改/畫)
　　教走獸
　馮人喜　　　李三(教熊/)
　　教飛(蟲蟻/)
　趙十一郎　　趙十七郎　　猢孫王
　　弄水
　啞八　　　　畫牛兒　　　僧兒
　謝棒
　　放風筝
　周三　　　　吕偏頭
　　烟火
　陳太保　　　夏島子
　　説藥
　楊郎中　　　徐郎中　　　喬七官人
　　捕蛇
　戴官人
　　七聖法
　杜七聖
　　消息
　陸眼子　　　高道
　　此原接前第六卷諸色伎藝人之下自傳抄既失
　　而秘笈刋本誤别為一巻與前隔斷微汲古舊本
　　幾不見原書矣大抵明季人刋書俱犯妄作之弊
　　而秘笈與説郛稗海則尤繆戾之甚者已亥二月
　　望前一日鑒閣書
　
　
　
　
　
　
　
　
　
　
　
　
　
　
　
　武林舊事巻十一
跋
武林舊事乃弁陽老人草窓周密公謹所集也刋本止
第六巻山中仇先生所藏本終十巻後歸西河莫氏家
余就假於莫氏因手抄成全書以識嵗月藏於家塾至
元後戊寅正月忻徳用和父
此二册余假於太子太保遂安伯陳公家同年友文部
副郎黄君廷用録之以歸余云𢎞治乙卯夏四月望祝
□
武林舊事十巻元周宻公謹撰此虞山毛氏舊本余得
而插諸架郎瑛七修類稿云公謹居齊之東作齊東野
語居杭癸辛街作癸辛雜識泗水出山東號泗水潛夫
居華不注號弁陽老人苐此編皆叙行都事似不應題
泗水今此本作泗水當别有義意郎瑛又云舊事十二
巻杭刻其六全者在吴人袁飛卿家海鹽姚士粦續刻
五巻其第一棊待詔諸篇此本無之當為録補尚缺一
巻爾康熙戊戌春王十有九日繡谷亭主
　修門地名也文山指南録序亦有皋亭山距修門三
　十里今杭郡志不聞有是名即巻中白石茅灘諸名
　亦湮沒難考矣
吾友鄭芷畦湖録云四水者湖城以苕水餘不水前溪
水北流水合而入於郡城之霅溪故有四水之名舊人
詩四水交流霅霅聲是也據此則四水乃湖之地名公
謹生於湖中年雖遷杭晚仍歸老弁山又號弁陽老人
則四水潛夫之號亦猶是耳古本作四水洵乎不繆然
余疑此義十年方得其説實為快心已亥中秋日焯書
