#+TITLE: 增補武林舊事-宋-周密
#+DATE: 2016-06-11 12:22:14
#+SOURCE: github.com/kanripo/KR2k0120 master 4ab9204d                
御製題増補武林舊事
補因廷煥(朱/)原周密舊事武林想像間正向金朝稱姪
際那仍豪興賞湖山
都人士女走如狂天子真稱孝夀皇便是北方有歸櫬
安能五國解凄凉
朝歌暮舞勝都京水秀山明凑雅情繪出承平真氣象
爾時豈果是承平
欽定四庫全書　　　　　史部十一
　增補武林舊事目錄　　　地理類八(雜記之屬/)
　　巻一
　　　慶夀冊寶　　　　　大禮(南郊/明堂)
　　　登門肆赦　　　　　恭謝
　　　聖節
　　卷二
　　　睿藻(増/)　　　　　　御教
　　　御教儀衛次第　　　燕射
　　　公主下降　　　　　恩澤(增/)
　　　唱名　　　　　　　元正
　　　立春　　　　　　　元夕
　　　舞隊　　　　　　　燈品
　　　挑菜　　　　　　　進茶
　　　賞花
　　巻三
　　　西湖逰幸(都人/逰賞)　　　放春
　　　社㑹　　　　　　　祭掃
　　　浴佛　　　　　　　迎新
　　　端午　　　　　　　禁中納凉
　　　都人避暑　　　　　乞巧
　　　中元　　　　　　　中秋
　　　觀潮　　　　　　　重九
　　　開爐　　　　　　　冬至
　　　嵗除　　　　　　　嵗晚節物
　　巻四
　　　故都宫殿
　　巻五
　　　乾淳教坊樂部
　　巻六
　　　湖山勝槩(上/)
　　巻七
　　　湖山勝槩(下/)　　　　(增吳山/)
　　巻八
　　　諸市　　　　　　　瓦子勾欄
　　　酒樓　　　　　　　歌館
　　　賃物　　　　　　　作坊
　　　驕民　　　　　　　㳺手
　　　物産(增/)　　　　　　市食
　　　諸色酒名　　　　　小經紀
　　　諸色伎藝人　　　　災異(增/)
　　　　(臣/)等謹案増補武林舊事八巻明朱廷煥輯
　　　　宋周宻嘗錄南渡後百二十年典故及風俗
　　　　逰宴諸事勒成一書名為武林舊事廷煥因
　　　　宻舊本復採西湖志鶴林玉露容齋隨筆輟
　　　　耕錄及密所著癸辛雜識諸書續加増訂釐
　　　　為八巻自序謂増補數十則今按書中共補
　　　　一百五十四則與原序之數不符殆序中脱
　　　　去一百二字也其書義例稍涉泛濫雖不及
　　　　周宻原本之精雅有法而於宋代臨安軼事
　　　　搜括靡遺亦頗足資考古者見聞之助盖宻
　　　　為宋遺民主於感念盛衰多仿孟元老東京
　　　　夢華錄之體而廷煥則專取蒐羅故實拾遺
　　　　補闕以為地志之外篇與李濓汴京遺蹟志
　　　　約畧相近雖名為増輯而用意有殊今故並
　　　　著之於錄以備參證焉廷煥字中白單縣人
　　　　崇禎甲戌進士其為此書時方以工部主事
　　　　司𣙜杭州云乾隆四十二年八月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
増補武林舊事原序
武林為東南都㑹顯於唐盛於宋人文秀出山水清麗
物産殷富天下莫與埒也翠華南遷仁和駐蹕延祚百
五十餘年雖偏安一隅乎非若金陵六代旦暮易姓使
王氣常收者比厥後獨松䦨入厓山胥淪説者盡咎湖
山謂尤物惑人甚於西子噫亦太過矣夫虎踞龍蟠不
為芳樂臨春分謗顧欲以鳯山鷲嶺代趙宋府辜将置
賦臣闇主何地哉矧茂陵在御絶游幸務節儉逺邇安
晏櫂歌一曲寄在康衢則武林猶是盤庚之偃師周武
之鎬洛也余司𣙜至此朱㓜晉先生以四水濳夫所著
舊事見貽暇時按籍披尋覺湖山之美逾于昔聞而繁
侈之風競勝未己然􁆖舊事所紀昔猶江海此僅涓勺
昔猶京坻此僅稊粒也昔馬卿虚詞歸引節儉風勸之
㫖猶存濳夫從容燕薊之朝絶無亡國之戚豈以陋僿
為耻故津津其言乎余長夏苦熱憇古梅臨竒石徧簡
湖山諸志始知濳夫所載尚有闕畧偶為增補數十則
友輩讀而快之從㬰夀梓雖續貂可嗤飾蛾多事然補
入詩什以存風流末志災傷使知靡侈過甚足招天譴
有汴京之樂即有靖康之悲有武林之侈即有厓山之
變運若循環後人不昧此理持以節儉使武林常為樂
邦可也舊止六巻今益為八郎仁寶謂四水濳夫即著
癸辛雜識之周公謹别號弁陽老人集中往往見之今
直著其名不欲使子虚無是徒為後人疑揣耳朱廷煥
撰
欽定四庫全書
　增補武林舊事巻一　　　宋　周　宻　原本
　　　　　　　　　　　　明　朱廷煥　補
　　慶夀冊寶
夀皇聖孝冠絶古今承顔兩宫以天下養一時盛事莫
大於慶夀之典今摭錄大畧於此
淳熈三年光堯聖夀七十預於舊嵗冬至加上兩宫尊
號立春日行慶夀禮至十三年太上八十正月元日再
舉慶典其日文武百僚集大慶殿各服朝服用法駕五
百三十四人大樂四十八架正樂一百八十八人及列
儀仗鼓吹於殿門外上服通天冠絳紗袍執大圭恭行
冊寶之禮禮儀使以下皆𨗳從上乗輦從至徳夀宫俟
太上升御座宫架樂作皇帝北向再拜奏起居致詞曰
臣某稽首言伏惟聖號太上皇帝陛下夀同天永徳與日
新典册揚徽華夷頼慶左相宣答曰聖號太上皇帝聖
㫖皇帝迎陽展采鏤牒榮親何幸吾身屢觀盛事次皇
太子以下稱賀致詞宣答訖並再拜舞蹈禮畢次詣太
上皇后殿行禮如前候解嚴訖皇帝入宫進奉禮物行
家人禮御宴極歡自皇帝以至羣臣禁衛吏卒往来皆
簪花後三日百官拜表稱賀於文徳殿四方快覩盛事
都民垂白之老喜極有至泣下者　楊誠齋詩云長樂
宫前望翠華玊皇来賀太皇家青天白日仍飛雪錯認
東風轉栁花　春色何須羯鼓催君王元日領春回牡
丹芍藥薔薇朶都向千官帽上開　任斯菴詩云金爵
觚稜曉日開三朝喜氣一時回聖人先御紅鸞扇天子
龍輿萬騎来　霜曉君王出問安寶香隨輦䕶朝寒五
雲深處三宫宴九奏聲中二聖歡
　　四孟駕出
先期禁衛所及閤門牒臨安府約束居民不許登髙衩
袒觀看男子並令衫帶婦人裙背仍先一日封閉樓門
取責知委不許容看來歴不明之人殿步三司各撥統
制將官軍兵六千二百人擺齪諸巷(大禮則/倍此數)至日五鼓
地分頭項沿門驅逐雜人外儀衛節次如後
　地分約攔　　諸廂約攔　　緝捕使臣
　都轄官約爛　軍器庫從物　内藏庫從物
　御酒庫從物　御厨從物　　祗候庫從物
　騏驥院御馬(兩/行)御藥院藥架　引從舍人(兩/行)
　諸司庫務官(兩/行)搜視行宫司　行宫殿門
　控攏親從(二百十/五人)　　　　　前驅親從(兩行各二/十一人)
　贊喝舍人(兩行各/八人)天武(兩行各八/人居内)都下親從(兩行各八/人居内)
　駕頭(閤門祗候/)引主駕首(兩行各/五人)
　閤門提㸃(兩/行)　御史臺知班(兩/行)尚書省録事
　宻院副承㫖　珠子御座　　院馬御馬(喝御/座)
　閤門簿書(兩/行)　宣贊舍人(兩/行)　茶酒班
　環衛官　　　帶御器械　　攔前等
　輦官人員　　逍遥輦(輦官十/六人)御輦院官
　閤門承受(兩/行)　御燎子頭籠　翰林司官
　御絲鞋所　　御服所　　　御座馬(兩行/十疋)
　馬院總管　　御軍器庫　　睿思殿庫
　閤子庫　　　閤門覺察官(兩/行)長入祗候(兩行各二/十六人)
　茶酒班殿侍(各三十/一人)　　　　快行親從(各三十/二人)
　繫鞭(兩行各/七人)　殿前指揮使(兩行各三十/一人居外)
　茶酒班殿侍(兩行各六人/執從物居内)　　編排禁衛行子(三十/一人)
　(於内往/來編排)　　　等子人員十將(兩行各四/人居外)
　御龍直(共八十二人/執從物居内)　　　　知閤門事(乗馬行/圍子内)
　步帥(乗馬行/圍子内)　親從方圍子(兩行各一/百四十人)
　圍子兩邊各四重　　　　　第一重(内殿直已下/兩邉各一百)
　(人/)　　　　　第二重(崇政殿圍子兩/邊各一百人)
　第三重(御龍直兩邊/各一百人)　　　　第四重(崇政殿圍子/兩邊各一百)
　(人/)　　　　　水手并戲捕等子(兩邊各/五人)
　攔前崇政殿親從(十七/人)　　　殿帥(乗騎行圍/子内中道)
　主管禁衛所(内/官)等子(兩邊各二十/五人居外)
　中道(第二日并㕘謝教坊樂人迎駕念致/語口號等并教坊樂部於此排立)
　快行親從(兩邊各/三十人)　　　　　麈斧拂子
　水晶骨朶　　香毬二　　　打燭快行(兩行駕/回不用)
　編排官(二/人)　　執燈籠親從(兩行各七十四人列至/衆安橋去燭駕回先行)
　行門(兩行各/十二人)　當食官　　　聴宣官
　輦官人員　　平輦(輦官一/十六人)　黄羅御繖二
　黄羅御扇二　挾輦御藥　　帶插外御帶
　帶挿閣下官　閤門覺察舍人攔後圍子
　挾輦指揮使(各二十/二人)　　　　輦後樂(東西兩班各/三十六人第)
　(一日/不作)　　　　天武(兩行各八/人居外)都下親從(兩行各/八人)
　扇筤　　　　挟輦内殿直(各二十/二人)
　宰臣　　　　使相　　　　執政
　宰執後約攔親從(各二十/二人)　　閤門覺察宣贊舍人
　侍從後約攔親從(各二十/二人)　　從駕臣僚分東西班
　(東班繫尚書侍郎兩制等/官西班繫正任宗室遥郡)
　車駕所經諸百官司皆結綵門迎駕起居俟駕頭將
　至知班行門喝班到排立次喝躬身拜再拜(駕回不/拜值兩)
　(免/拜)班首奏聖躬萬福唱喏直身立(齪巷軍兵/則呼萬嵗)
　　大禮(南郊/明堂)
三嵗一郊預於元日降詔以冬至有事於南郊或用次
年元日行事(明堂止於半年前降詔/用是嵗季秋上辛日)先於五六月内擇
日命帥漕及修内司修飾郊壇及絞縛青城齋殿等屋
凡數百間悉覆以葦席䕶以青布拜差官兵修築泥路
自太廟至泰禋門又自嘉㑹門至麗正門計九里三百
二十步(明堂止自太/廟至麗正門)皆以潮沙填築其平如席以便五
輅之往来每隊各有歌頭以綵旗為號唱和杵歌等曲
以相兩街居民各以綵段錢酒為犒又命象院教象前
𨗳朱旗以二金三鼓為節各有幞頭紫衣蠻奴乗之手
執短钁旋轉跪起悉如人意市井因競市繪塑小象以
饋遺四方又以車五乗壓以鐵多至萬斤與輅輕重適
等以觀疾徐傾側之勢前一月進呈謂之閃試駕出前
一日縛大綵屋於太廟前置輅其中許都人觀瞻前一
月以來次第按試習儀殆無虚日郊前十日執事陪祀
等官並受誓戒於尚書省(宗室赴太/廟受誓戒)前三日百官奏請
皇帝致齋於大慶殿是日上服通天冠絳紗袍綪結佩
陞髙座侍中奏請降座就齋室次日車駕詣景靈宫服
衮冕行禮(儀從並/同四孟)禮畢駕回就赴太廟齋殿宿齋是夕
四鼓上服衮冕詣祖宗諸室行朝饗之禮是夜鹵簿儀
仗軍兵於御路兩傍分列間以籸盆蕡燭自太廟直至
郊壇泰禋門輝映如晝宰執親王貴家巨室列幕櫛比
皆不逺千里不憚重費預定於數月之前至期猶為有
力所奪珠翠錦繡絢爛於二十里間雖寸地不容閒也
歌舞逰遨工藝百物輻輳爭售通宵駢闐至五更則䂍
矟先驅所至皆滅燈火盖清道袚除之義黎明上御玊
輅從以四輅(金象/革木)𨗳以馴象千官百司法駕儀仗錦繡
雜遝盖十倍孟饗之數聲容文物不可盡述次第出嘉
㑹門至青城宿齋(明堂側徑入麗/正門齋殿齋宿)四壁皆三衙諸軍周
廬坐甲軍幕旌旗布列前後傳呼唱號列燭互廵往来
如織行宫至暮則嚴更警惕(太廟齋/宿亦然)鼓角轟振又有衛
士十餘隊毎隊十餘人互喝云是與不是衆應曰是又
喝曰是甚人衆應曰殿前都指揮使某人謂之喝探至
三鼔執事陪祀官並入就黄壇排立萬燈輝耀粲若列
星凡齪燈皆自為誌號如捧俎官則畫一人為捧俎之
狀盖燈多不容不以此辨認亦有好竒可笑者用丑時
一刻行事至期上服通天冠絳紗袍乗輦至大次禮部
侍郎奏中嚴外辦禮儀使奏請皇帝行事上服衮冕步
至小次升自午階天步所臨皆藉以黄羅謂之黄道中
貴一人以大金合貯片腦迎前撒之禮儀使前𨗳殿中
監進大圭至版位禮直官奏有司謹具請行亊(宫架樂/作自此)
(上進止/皆樂作)時壝壇内外凡數萬衆皆肅然無譁天風時送
佩環韶濩之音真如九天吹下也太社令升煙燔牲首
上先詣昊天位次皇地祗次祖宗位奠玉祭酒讀冊文
武二舞次亞終獻行禮畢上詣飲福位爵飲福酒(登歌/樂作)
禮直官喝賜胙次送神次望燎訖禮儀使奏禮畢上還
大次更衣乗輦還齋宫百僚追班賀禮成於端誠殿黎
明上乗大安輦從以五輅進發教坊排立奏念致語口
號訖樂作諸軍隊伍亦次第鼓吹振作千乗萬騎如雲
奔潮涌四方萬姓如鱗次蟻聚迤邐入麗正門教坊排
立再奏致語口號舞畢降輦小憇以俟辦嚴登門肆赦
　弁陽老人有詩云黄道宫羅瑞腦香衮袍升降佩鏘
鏘大安輦奏乾安曲萬㸃明星簇紫皇　萬騎雲從簇
錦圍内官排立馬如飛九重閶闔開清曉太母登樓望
駕歸　李鶴田詩云嚴更頻報夜何其萬甲聲傳逺近
隨梔子燈前紅炯炯大安輦上赴壇時
九月十五日明堂大禮十三日雨未時奏請宿齋十四
日駕詣景靈宫回太廟宿齋雨不止午後太上遣提舉
至太廟傳語官家連日祀事不易十六日詣宫飲福隂
雨泥濘可免勞煩天氣隂寒請美進御膳頻添御服上
遣閣長回奏上感聖恩至日若登樓肆赦依舊詣宫行
禮不登門時當奏聞晚雨不止宣諭大禮使趙雄來早
更不乗輅止用逍遥輦詣文徳殿齋一應儀仗排立並
免放從駕官並常服以從併遣御藥奏聞北内大禮使
趙雄雖已得㫖猶不許放仗上聞之曰来早若不晴時
有何靣目雄聞之曰縱使不晴得罪不過罷相耳堅執
不肯放散至黄昏後雨止月明上大喜遣内侍李思恭
宣諭趙雄仍舊乗輅再遣御藥奏聞北内天晴仍舊乗
輅候登門訖詣宫行禮十五日晴色甚佳車駕自太廟
乗輅還内日映御袍天顔甚喜都民皆讃嘆聖徳至巳
時太上遣直閣官往齋殿傳語官家且喜晴明可見誠
心感格賜御用段疋至鞦轡七寶篦刀子事件素食果
子等仍奏連日勞頓免行飲福禮上就遣知閣回奏上
感聖恩天氣轉晴皆太上皇帝聖心感格容肆赦訖詣
宫行禮併謝聖恩十六日登門肆赦畢車駕詣宫小次
降輦提舉傳太上聖㫖特減八拜仍免至夀聖處飲福
行禮畢畧至絳華堂進泛索　知閣張掄進臨江詞云
聞道彤廷森寶仗霜風逐雨驅雲六龍扶輦下青㝠香
隨鑾扇逺日映赭袍明簾捲天街人頂戴滿城喜氣氤
氲等閒散作八荒春秪知天意好昨夜月華新(西湖志/)
(餘/)
東都舊有青城齋宫渡江後以幕屋絞縛為之毎郊費
緡錢十餘萬淳熈末張杓為京尹始議築齋宫為一勞
永逸上從之宇文寶學价時宿直奏曰陛下方經畧河
南今築青城於臨安是無中原意也上以為然亟命罷
役(朝野雜紀/)
　郊壇天盤至地髙三丈二尺四寸通七十二級分四
　　成上廣七丈共十二階分三十六龕午階濶一丈
　　主上升降繇此階其餘各濶五尺
　圎壇之上止設昊天上帝皇地祗二神位及太祖太
　　宗配天十六龕共祀五帝太一感生北極北斗及
　　分祀衆星三百六十位
　　仗用六千八百八十九人自太廟排列至青城
　玉輅下祗應人共三百二十一人
　　呵喝人員二人　　　　　　教馬官二人
　　挾捧輪將軍四人　　　　　推輪車子官徤八
　　人　　　　　駕士班直二百三十二人
　　千牛衛將軍二員　　　　　抱太常龍旗官六
　　員　　　　　職掌五人　　專知官一名
　　手分一名　　庫子八人　　裝掛匠二人
　　諸作工匠十五人　　　　　盖覆儀鸞司十一
　　人　　　　　監官三員
　金衆革木輅每輅下一百五十六人
　　玉輅青飾　　金輅黄飾　　象輅紅飾
　　革輅淺色飾　木輅黑飾(輅下有人冠/服並依輅色)
　玉輅前儀仗騎𨗳
　　騎𨗳官　　　左壁文臣　　右壁武臣
　六軍儀仗官兵二千二百三十二人
　　左右諸將軍十三員(中道五員/左右八員)
　金吾衛仗司
　　執䂍矟八十人　　　　　　攝將軍八員
　　仗下監門二十六員　　　　鼓吹五百八十三
　　人　　　　　𨗳駕樂人三百三十人
　　登門肆赦(補一條/)
其日駕自文徳殿詣麗正門御樓教坊作樂迎𨗳㕘軍
色念致語雜劇色念口號至御幄降輦門下閤門進中
嚴外辦牌訖御藥喝捲簾上出幄臨軒門下鳴鞭宫架
奏曲簾捲扇開樂止撞右五鐘黄繖纔出門下宰臣已
下兩拜分班立門上中書令稱有敕立金雞門下侍郎
應喏宣奉敕立金雞雞竿一起門上仙鶴童子捧赦書
降下閤門接置案上太常寺擊鼓鼓止捧案至樓前中
心知閤稱宣付三省參政跪受捧制書出班跪奏請付
外施行門上中書令承㫖宣曰制可門下參政稱宣付
三省遂以制書授宰臣跪受訖閤門提㸃開拆授宣赦
舍人捧詣宣制位起居舍人一員摘句讀舍人稱有制
宰臣已下再拜俟讀至咸赦除之獄級奏脱枷訖罪囚
應喏三呼萬嵗歌呼而出候宣赦訖門上舍人贊樞宻
及中書令曲賀兩拜門下宣制舍人捧制書授宰臣宰
臣授刑部尚書尚書授刑房錄事訖歸班兩拜致詞三
舞蹈三叩頭知閤稱有制宰臣已下再拜知閤宣答(云/云)
(若時大慶與/卿等同之)又拜舞如前門上中書令奏禮畢扇合宫
架樂作簾降樂止撞左五鐘門下禮部郎中奏解嚴上
還幄次門下鳴鞭舍人喝奉敕放仗宰臣已下再拜退
次宣勞將士訖乗輦歸内至南宫門教坊司迎駕念致
語口號如前至文徳殿降輦舞畢退　弁陽翁詩云換
輦登門捲御簾侍中承制舍人宣鳳書乍脱金雞口一
𣲖歡聲下九天
孝宗受禪赦文云凡今者發政施仁之日皆得之問安
視膳之餘天下誦之洪景嚴筆也(鶴林玉露/)
　金雞竿長五丈五尺四靣各百戲一人緣索而上謂
　之搶金雞先到者得利物呼萬嵗(纈羅襖子一領絹/十疋銀碗一隻重)
　(三/兩)諸州進奏院各有逓鋪腰鈴黄旗者數人俟宣敕
　訖即先發太平州萬州夀春府取太平萬夀之語以
　次俱發鈴聲滿道都人競觀
　　樓下排立次第
　　　青龍白虎旗各一　　　　　信旗二
　　　方扇二　　　方圓䍐罼二　􁊇四
　　　劍二　　　　將軍二　　　僧衆居左
　　　道衆居右　　玉輅居中　　太常宫架樂
　　　宣赦臺　　　招拜紅旗　　擊鼓
　　　三院罪囚獄級居左　　　　御馬六疋居右
　　　宣制位居中　横門　　　　快行
　　　承㫖　　　　三省官已下
　　恭謝
大禮後擇日行恭謝禮第一日駕出如四孟儀詣景靈
宫天興殿聖祖前行恭謝禮次詣中殿祖宗神御前行
禮還齋殿進膳訖引宰臣已下賜茶茶畢奏事訖還内
第二日上乗輦自後殿門出教坊都管已下於祥曦殿
南迎駕起居㕘軍色念致語雜劇色念口號樂作駕後
樂東西班則於和寧門外排立後從作樂將至太一宫
道士率衆執威儀於萬夀觀前入圍子内迎駕起居作
法事前𨗳入太一宫門降輦候班齊詣靈休殿㕘神次
詣五福十神太一次詣申佑殿(本/命)北辰殿通真殿(佑/聖)順
福殿(太后/本命)延夀殿(南/極)火徳殿禮畢宣宰臣已下合赴坐
官並簪花對御賜宴上服幞頭紅上盖玉束帶不簪花
教坊樂作前三盞用盤盞後二盞屈巵御筵畢百官侍
衛吏卒等並賜簪花從駕鏤翠滴金各競華麗望之如
錦繡衙前樂都管己下三百人自新椿橋西中道排立
迎駕念致語口號如前樂動滿路花至殿門起夀同天
曲破舞畢退　姜白石有詩云六軍文武浩如雲花簇
頭冠様様新惟有至尊渾不戴盡將春色賜羣臣　萬
數簪花滿御街聖人先自景靈回不知後靣花多少但
見紅雲冉冉來(是日皇后及内中車馬/先還宫中呼后為聖人)
　　聖節(補八條/)
其日俟宰執奏事訖追班上坐垂拱殿先引樞宻院并
管軍官上夀(東京分為二日/今只併為一日)禮畢再坐紫宸殿上公已
下分立候奏班齊上公詣御茶牀前躬進御酒跪致詞
云文武百僚臣某等稽首言天基令節(聖節名/逐朝換)臣等不
勝大慶謹上千萬嵗夀下殿再拜樞宻宣答云得公等
夀酒與公等内外同慶又再拜教坊樂作接盞訖跪起
舞蹈如儀閤門官喝不該赴坐官先退樞宻喝羣臣升
殿閤門分引上公已下合赴坐官升殿第一盞宣視盞送
御酒歌板色唱祝堯齡賜百官酒觱篥起舞三臺(後並/准此)
供進内鹹豉第二盞送御酒歌板起中腔供進雜爆第
三盞歌板唱踏歌供進内鮓候内官起茶牀樞宻跪奏
禮畢羣臣降階舞蹈拜退此上夀大畧也若錫宴節次
大率如夢華錄所載閲理宗朝禁中夀筵及排當樂次
可想承平之盛觀
淳熙三年天申節先十日駕詣徳夀宫進香并進奉銀
五萬兩絹二千疋錢五萬貫度牒一百道綠匣二百箇
上簽云臣某謹進令幕士安頓寢殿前候閣長移入殿
上并鋪放進奉七寶金銀器皿等十二日皇后到宫進
香排日皇太子太子妃并大内職典等進香至日夘時
駕率皇后太子太子妃文武百官上夀駕至小次降輦
太上遣本宫提舉官傳㫖减拜行禮上回奏上感聖恩
容臣依儀上夀太上再命减十拜俟升殿皇帝起居踏
舞如儀率皇后百官上酒樂作衛士山呼駕興入幄次
少歇樂人再排立殿上降簾太上再坐太后率皇后太
子妃上夀六宫次第起居禮畢退於右太上過寢殿進
早膳太上宣吳郡王等官前来伴話上侍太上同往射
㕔看百戲依例宣賜仍八幄次少歇上遣閣長奏知太
上午時正刻恭請駕赴徳夀殿排當皇帝已下並簪花
侍宴至第三盞太上遣内侍請官家免花㡌束帶卸上
盖衣又免皇后大冠皇太子穿執並謝恩訖太上泛賜
皇太子纍金篏寶盤盞紫羅紫紗南北内互賜承應人
目子錢主管禁衛官率禁衛等人於殿門謝恩少歇請
太上至樂堂再坐教坊大使回正徳進新製萬嵗興龍
樂曲破對舞各賜銀絹有差移燕清華看蟠松宫嬪五
十人皆仙粧奏清樂進酒并衙前呈新藝約至五盞太
上賜官裏御書急就章并金剛經官家亦進御書真草
千文太上看了甚喜云大哥近來筆力甚進上起謝同
皇太子步至蟠松下看御書詩再入太上宣索翡翠鸚
鵡盃官裏與皇后親捧盃進酒太上曰此是宣和間外
國進到今以賜皇帝上謝恩時太上官家並已七八分
醉遂率皇后太子謝恩升輦太上宣諭知省云官家已
醉可一路小心看管知省等領㫖還内來早上遣知省
至宫恭問太上起居并奏欲親到宫謝恩太上就令提
舉往問興居并免到宫禮(西湖志/)
八月二十八日夀聖皇太后生辰先十日車駕過宫先
至太上處起居次入本殿進香皇后太子太子妃莊文
太子妃張娘娘已下並進香起居至太上内書院進泛
索遂奏安止還内十二日婉容到宫至西便門廊下先
至太上處奏起居次入本殿進香諭雨免下堦起居太
内進香十三日知省及大官到宫進香閣長就管押進
奉銀絹度牒等并七寶金銀器皿比天申節減半官屬
進香并設放夀星及神仙書畫等物隔簾奏喏免起居
退次日皇太后宅親屬到宫進香并本宫人吏後苑官
屬作院使等臣節次進香二十一日夘時皇后先到宫
候駕至到太上前殿起居次至本宫殿官家第一班皇
后第二班太子并妃第三班各上夀訖太后宅親屬上
夀並同天申節儀太上邀官裏至清心堂進泛索值雨
不呈戲依例支賜午刻奏辦就本殿大堂靣北坐官家
花㡌上盖皇后三釵頭冠并賜簪花酒至第五盞免大
衣官裏便背兒赴坐第七盞小劉婉容進自製十色菊
千秋嵗曲破内人瓊瓊柔柔對舞上於閣子庫支賜五
兩數珠子一號細色北段十疋太后賜七寶花十枝珠
翠芙蓉領緣一幅又移坐靈芝殿有木樨處進酒次到
至樂堂再坐更盡後還内(西湖志/)
十月二十二日孝宗㑹慶聖節車駕至太上外殿起居
簪花拜舞進夀酒太上回賜次至太后殿行禮乃從太
上至後苑梅坡看早梅浣溪亭看小春海棠午至載忻
堂排當官裏換素㡌太后賜官裏女樂二十人上再拜
謝恩教坊都管王喜等進新製㑹慶萬年薄媚曲破對
舞並賜銀絹太上以白玊桃盃賜上御酒云學取老爺
年紀早早還京上飲酒再拜謝恩三盃後官家換背兒
免拜皇后換團冠背兒太子免繫褁再坐本宫御侍六
人並陞郡夫人就賜誥謝恩照例支散目子錢太上又
賜官裏玉酒器十件纍珠嵌寶器一千兩尅絲作金龍
裝花軟套閤子一副侍宴官吳郡王以下各賜金盤盞
段疋薇露酒香茶等是日官裏大醉申後宣逍遥子入
便門升輦還内(西湖志/)
淳熈十三年光堯聖夀八十肆赦推恩蒙被甚廣太學
諸生至於武學皆得免文解一次凡該此恩者千二三
百人而宗子在學者不預諸人相率詣宰府且徧謁侍
從臺諫各納一劄子叙述大㫖其要以為徳夀濡典普
天同慶而玉牒支派辱居膠庠顧不獲與布衣書生等
竊譬之世俗尊長生日召㑹族姻而本家子孫不享杯
酒臠炙外議謂何今厖鴻之澤如此而宗學乃不許厠
名於義於禮恐為未惬是時諸公莫肯出手為言洪侍
制邁以侍講内宿適蒙宣引因出其紙以奏仍為敷陳
此輩所云尊長生日㑹客而本家子弟不得坐譬諭可
謂明白孝宗亦笑曰甚是切當有理時所携只是白劄
子蒙徑付出施行遂一例免舉(洪邁容齋隨筆/)
徳夀生日毎嵗進奉有常數一日忽減數項徳夀大怒
孝宗惶懼召宰相虞允文語之允文曰臣請見而解之
孝宗曰朕立待卿回奏允文到宫上謁徳夀盛氣頃之
曰朕老而不死為人所厭允文曰皇帝聖孝本不欲如
此罪在小臣謂陛下聖夀無疆生民膏血有限減生民
有限之膏血益陛下無疆之聖夀徳夀大喜酌以御醖
一杯因以金酒器賜之允文回奏孝宗孝宗大喜酌酒
賜金如徳夀云(西湖志/)
四月初八日謝太后夀崇節初九日度宗乾㑹節賈似
道命司封郎中黄鋭致語有一聫云聖母神子萬夀無
疆亦萬夀無疆昨日今朝一佛出世又一佛出世人皆
稱之(西湖志/)
宣政極盛時宫中以河陽花蠟燭無香為恨遂用龍涎
沉腦屑灌蠟燭列兩行數百枝熖光香滃鈞天所無也
建炎紹興久不進此韋太后旋鑾沙漠復值稱夀髙宗
極天下之養用宣政故事然僅列十數炬太后陽若不
聞上至奉巵白太后云此燭頗愜聖意否太后曰爾爹
爹每夜常設數百枝賜諸人閣内亦然上因太后起更
衣㣲謂憲聖曰如何比得爹爹富貴
孝宗御宇髙宗在徳夀光宗在青宫寧宗在平陽邸四
世本支之盛亘古未有楊誠齋時為宫僚賀光宗誕辰
詩云祖堯父舜真千載禹子湯孫更一家讀者服其精
切又云天意分明昌火徳誕辰三世總丁年盖髙宗生
於丁亥孝宗生於丁未光宗生於丁卯也丁年字出李
陵書借用亦佳(羅大經/)
　　天基聖節排當樂次(正月/五日)
　樂奏夾鐘宫觱篥起萬夀永無疆引子王恩
上夀第一盞觱篥起聖夀齊天樂慢周潤
　　第二盞笛起帝夀昌慢潘俊
　　第三盞笙起昇平樂慢侯璋
　　第四盞方響起萬方寧慢余勝
　　第五盞觱篥起永遇樂楊茂
　　第六盞笛起夀南山慢盧寜
　　第七盞笙起戀春光慢任榮祖
　　第八盞觱篥起賞仙花慢王榮顯
　　第九盞方響起碧牡丹慢彭先
　　第十盞笛起上苑春慢胡寧
　　第十一盞笙起慶夀樂慢侯璋
　　第十二盞觱篥起栁初新慢劉昌
　　第十三盞諸部合萬夀無疆薄媚曲破
初坐樂奏夷則宫觱篥起上林春引子王榮顯
　　第一盞觱篥起萬嵗梁州曲破齊汝賢
　　　舞頭豪俊邁　　　　舞尾范宗茂
　　第二盞觱篥起聖夀永歌曲子陸恩顯
　　　琵琶起捧瑶巵慢王榮祖
　　第三盞唱延夀長歌曲子李文慶
　　　嵇琴起花稍月慢李松
　　第四盞玉軸琵琶獨彈正黄宫福夀永康寧俞達
　　　　　　　　　　　　拍王良卿
　　　觱篥起慶夀新周潤　進譚子笛哨潘俊
　　　杖鼓朱堯卿　　　　拍王良卿
　　　進念致語等時和
伏以華樞紀節瑶墀先五日之春玉厯發祥聖世啟千
齡之運歡騰薄海慶溢大廷恭惟皇帝陛下濬哲如堯
儉勤邁禹躬行徳化躋民夀域之中治洽泰和措世春
臺之上皇后殿下道符坤順位儷乾剛宫闈資隂教之
修海㝢仰母儀之正有徳者必夀八十箇甲子環周申
命　以下舊本失二十行
　　第九盞簫起鏤金蟬慢傅昌寧
　　　笙起託嬌鶯慢任榮祖
　　第十盞諸部合齊天樂曲破
再坐第一盞觱篥起慶芳春慢楊茂
　　　笛起延夀慢潘俊
　　第二盞箏起月中仙慢侯端
　　　嵇琴起夀爐香慢李松
　　第三盞觱篥起慶簫韶慢王榮祖
　　　笙起月明起花燈慢任榮祖
　　第四盞琵琶獨彈髙雙調㑹羣仙
　　　方響起玉京春慢余勝
　　　雜劇何晏喜已下做楊飯斷送四時歡
　　第五盞諸部合老人星降黄龍曲破
　　第六盞觱篥獨吹商角調筵前保夀樂
　　　雜劇時和已下做四偌少年逰斷送賀時豐
　　第七盞鼓笛曲拜舞六么
　　　㺯傀儡踢架兒盧逢春
　　第八盞簫獨吹雙聲調玉簫聲
　　第九盞諸部合無射宫碎錦梁州歌頭大曲
　　　雜手藝永團圎趙喜
　　第十盞笛獨吹髙手調慶千秋
　　第十一盞琵琶獨彈大吕調夀齊天
　　　撮㺯夀果放生姚潤
　　第十二盞諸部合萬夀興隆樂法曲
　　第十三盞方響獨打髙宫惜春
　　　傀儡舞鮑老
　　第十四盞箏琶方響合纒令神曲
　　第十五盞諸部合夷則羽六么
　　　巧百戯趙喜
　　第十六盞管下獨吹無射商栁初春
　　第十七盞鼓板　　　　　舞綰夀星姚潤
　　第十八盞諸部合梅花伊州
　　第十九盞笙獨吹正平調夀長春
　　　傀儡羣仙㑹盧逢春
　　第二十盞觱篥起萬花新曲破
　祗應人
　　都管
　　　　周朝清　陸恩顯
　　雜劇色
　　　　吳師賢　趙恩　　王太一　朱旺(猪兒/頭)
　　　　時和　　金寶　　俞慶　　何晏喜
　　　　沈定　　吳國賢　王夀　　趙寧
　　　　胡寧　　鄭喜　　陸夀
　　歌板色
　　　　李文慶
　　拍板色
　　　　王良卿　張亨　　謝用
　　簫色
　　　　傅昌寧　朱明復　李允信
　　箏色
　　　　陳儀　　豪輔文　吳宣　　豪俊賢
　　　　徐顯祖　張廣
　　琵琶色
　　　　王榮祖　俞逹　　豪俊民　豪俊邁
　　　　段繼祖
　　嵇琴色
　　　　李松　　侯端　　孫民顯
　　笙色
　　　　侯璋　　葉茂青　任榮祖　董茂
　　　　張瑾　　潘寶　　姚拱　　范椿
　　　　孫昌　　莫正　　周珍　　馬椿
　　　　姚舜臣　陳保
　　觱篥色
　　　　齊汝賢　周潤　　楊茂　　王恩
　　　　王榮顯　姜師賢　劉昌　　楊彬
　　　　王福　　杜明　　喻祥　　周忠恕
　　　　夏福　　徐珏　　周喜　　聞澄
　　　　沈夀　　丁預　　鄭亨　　周佐
　　　　楊瑾　　沈康　　鄭聰　　莫夀
　　　　潘顯祖　時潤　　胡佾　　周信
　　　　李圭　　李潤　　史顯　　金夀
　　笛色
　　　　楊徳茂　潘俊　　盧寧　　彭俊
　　　　賀昌　　賀夀　　胡師文　夀椿
　　　　姚寶　　張茂祖　崔興　　朱珍
　　　　張茂才　金貴　　潘顯祖　沈夀
　　　　周興　　李大用　董大有　金明
　　　　趙喜　　莫及　　張春　　葉茂
　　　　胡寧　　任顯　　張椿　　孫寧
　　　　彭進　　李榮　　全寧　　金彦恭
　　　　董喜　　王佑　　來亨　　王喜
　　　　顧和　　顧松　　金顯　　董寧
　　　　杜松　　李椿　　張椿　　何福
　　　　管思齊　朱喜　　花椿　　李拱辰
　　方響色
　　　　余勝　　彭先　　劉民和　黄桂
　　　　姜大亨　張榮
　　杖鼓色
　　　　朱堯卿　馮喜　　時忠　　施榮
　　　　朱拱辰　周忠　　李顯　　姚寶
　　　　葉茂　　李榮祖
　　大鼓色
　　　　王喜　　鄧珍　　王宣　　顧榮
　　舞旋色
　　　　范宗茂
　　内中上教
　　　　張明　　倪椿　　潘恩　　石琇
　　　　張琳
　　㺯傀儡盧逢春等六人　雜手藝姚潤等九人
　　女厮撲張椿等十人　　築毬軍陸寶等二十四
　　人　　　　　　　　　百戲沈慶等六十四人
　　百禽鳴胡福等二人
　
　
　
　
　
　
　
　
　增補武林舊事巻一
欽定四庫全書
　增補武林舊事巻二　　　宋　周　宻　原本
　　　　　　　　　　　　明　朱廷煥　補
　睿藻(增/)
光堯御製盤松贊墨本云天賜瑞木得自嶔岑枝蟠數
萬榦不倍尋怒騰雲勢静奏琴音凌寒鬱茂當暑隂森
封以腴壤邇以碧潯越千萬年以慰我心碑在宫中又
汪季路逵得御製祭土地文藁真蹟文云維淳熈五年
嵗次戊戌十一月日太上皇帝遣(具階/)張宗尹特設
牲牢㫖酒珍菓香花致祭於本宫土地之神神有百職
職各不同典司草木土示是供我逰湖園乃獲竒松植
之禁苑百態千容婆娑偃盖天矯騰龍翠色凝露清音
舞風醉吟閒遣予情所鍾壅培封殖久或力窮鳥烏外
擾蟻蠧内攻神其勦絶勿使能終精邪竊據盜斧適逢
神其呵逐勿使遺蹤常令勁質坐閲隆冬堅踰五柞弱
異雙桐歴千萬年鬱鬱葱葱牲牢㫖酒嗣錄汝功(周必/)
(大玉堂雜記/)
光堯當内修外攘之際尤以文徳服逺至於宸章睿藻
日星昭垂者非一紹興二十八年將郊祀有司以太常
樂章篇序失次文義勿協請遵真宗仁宗朝故事親製
祭享樂章詔從之自郊社宗廟等共十有四章肆筆而
成睿思雅正宸文典贍所謂大哉王言也至於一時閒
適寓景而作則有漁父辭十五章又清新蕳逺備騷雅
之體　其辭有曰薄晚烟林淡翠㣲江邊秋月已明輝
縱逺柁適天機水底閒雲片段飛　青草開時己過船
錦鱗躍處浪痕圓竹葉酒栁花氊有意沙鷗伴我眠
水涵㣲影湛虚明小笠輕簔未易晴明鏡裏縠紋生白
鷺飛來空外聲觀此雖古騷人詞客老於江湖擅名一
時者豈能企及(廖瑩中江行雜錄/)
吳郡王益憲聖太后弟也一日竹冠練衣芒鞋笻杖獨
携一童縱行三竺靈隠山中濯足冷泉盤石上逰人望
之儼如神仙邏者奏聞次日徳夀以小詩召之曰趂此
一椽風月好橘香酒熟待君來令小璫持賜王遂亟往
光堯笑迎曰昨日冷泉之逰樂乎王恍然頓首謝光堯
曰朕宫中亦有此景卿欲見否盖疊石引泉象飛來香
林之勝架堂其上冷泉亭中揭一畫乃圗王野服濯足
於盤石上具御製一贊云富貴不驕戚畹稱賢掃除膏
粱放曠林泉滄浪濯足風度蕭然國之元舅人中神仙
於是盡醉而罷因舉圗賜之(西湖志/)
髙宗以府治為行宫題中和堂詩云六龍轉淮海萬騎
臨吳津王者本無外駕言蘇逺民瞻彼草木秀感此瘡
痍新登堂望稽山懐哉夏禹勤神功既盛大後世蒙其
仁願同越句踐焦思先吾身艱難務遵養聖賢有屈伸
髙風動君子屬意種蠡臣(西湖志/)
光堯雅愛湖山恐數蹕煩民鑿大池宫内引水注之疊
石為山象飛來峰有堂名冷泉孝宗賦詩云山中色秀
何佳哉一峰獨立名飛來參差翠麓儼如畫石骨蒼潤
神所開忽聞彷像來宫囿指顧已驚成列岫規模絶似
靈隠前靣勢恍疑天竺後孰云人力非自然千巖萬壑
藏雲煙上有崢嶸倚空之翠壁下有潺湲潄玉之飛泉
一堂虚敞臨清沼宻䕃交加森羽葆山頭草木四時春
閲盡嵗寒長不老聖心仁智情優閒壺中天地非人間
蓬萊方丈渺空濶豈若坐對三神山日長雅趣超塵俗
散步逍遥快心目山光水色無盡時長將挹向盃中淥
光堯跋曰吾兒自幼岐嶷進徳修業如雲升川增一日
千里吾比就寛閒之地疊石為山引湖為泉作小亭於
其旁用為娛老之具且俾吾兒萬幾之暇時来逰豫父
子杯酒相屬挹山光而聴泉流濯喧埃而發清興恍若
徜徉乎靈隠天竺之間其樂可勝紀哉吾兒乃肆筆成
章形容盡美雖吟詠之作帝王之餘事然造語用意髙
出百世之上非巨儒積力可窺其粗亦有以見天縱之
多能覽之欣然老眼為之增明矣(西湖志餘/)
　　御教(補一則/)
夀皇留意武事在位凡五大閲(乾道二年四年六/年淳熈四年十年)或幸
白石或幸茅灘或幸龍山一時儀文士馬戈甲旌旗之
盛雖各不同今撮其要以著於此
先一日諸軍人馬全裝執色於教塲東布列軍幕宿營
至日殿前馬步諸軍先赴教塲下方營并親隨軍排列
將壇之後質明三衙管軍官並全裝從駕上自祥曦殿
戎服乗馬太子親王宰執近臣並戎服乗馬以從䕶聖
馬軍八百騎分執鎗旗弓矢軍器前後奏隨軍番部大
樂等(詳見後御教/儀衛次第)駕入教塲升幄殿殿帥執撾躬奏諸
司人馬排立齊舉黄旗招諸軍向御殿梆子一鼔唱喏
一鼓呼萬嵗再一鼓又呼萬嵗疊鼓呼萬萬嵗又一鼔
唱喏殿帥奏取聖㫖鳴角發嚴上御金裝甲胄登將壇
幄殿鳴角戒嚴殿帥奏取聖㫖馬步軍整隊成屯以備
教戰連三鼓馬軍上馬步軍起旗槍分東西為應敵之
勢舉白旗教方陣黄旗變圓陣皂旗變曲陣青旗變直
陣緋旗變鋭陣緋心皂旗作長蛇陣緋心白旗作伏虎
陣殿帥奏取聖㫖兩陣各遣勇將挑戰變八圓陣疊鼓
舉旗左馬軍戰右步軍右馬軍戰左步軍再疊鼔交旗
擊刺混戰三疊金分陣大勢馬軍四靣大戰三疊金分
陣殿帥奏教陣訖取㫖人馬排列當頭鳴角簇隊以俟
放教諸軍呈大刀車砲煙槍諸色武藝御前傳宣撫諭
將士射生官進獻獐鹿上更戎服賜宰臣己下對御酒
五行殿帥奏取㫖謝恩如前唱喏訖駕出教塲是日太
上皇於都亭驛設簾幄以觀駕至邀上入幄宣喚管軍
官賜大金碗酒於簾外都人贊歎以為盛觀時殿司旗
幟以黄馬司以緋步司以白道路隘促止用從駕軍一
萬二千四百人分為二百四十八小隊戈甲耀日旌旗
蔽天連亘二十餘里粲如錦繡都人縱觀以為前所未
有凡支犒金銀錢帛以鉅萬計悉出内庫户部不與焉
　　御教儀衛次第
文物儀衛並同四孟駕出今止添入後項
　　　彈壓前隊侍立使臣都轄
　　　執黄龍旗使臣　　　執繡龍旗使臣
　　　帶弓箭汗胯豹尾使四員
　　　帶汗胯員騎劍使臣十員
　　　彈壓後隊侍立使臣都轄
　　　黄羅戲珠龍旗　　　黄繡龍旗二
　　　豹尾使臣四　　　　員騎劍使臣十人
　　　供進馬四疋　　　　帶甲御馬
　　　御前全裝甲馬　　　管押使臣幕士
　　　内中正供馬　　　　獸醫押槽
　　　黄繡龍傳宣旗二　　小龍傳宣旗十
　　　隨逐廵視官　　　　馬院禁衛官
　　　引馬監官二員　　　供馬監官二員
　　　聖駕供鞭通管二員　掇梢提轄二員
　　　日烏獨脚旗　　　　挾駕指揮四十二人
　　　銷金龍旗二　　　　犀皮御座椅
　　　鈐鎚刀子左　　　　匙筯刀子(右/)
　　　青氊御笠　　　　　褐氊御笠
　　　金鳳瓶　　　　　　絲鞵篋子
　　　御膳篋子　　　　　玉靶于闐刀
　　　馬腦于闐刀　　　　水晶于闐刀
　　　金洗𠻳　　　　　　皂白御靴
　　　通犀于闐刀　　　　角靶于闐刀
　　　酒鱉子(大/小)　　　　　白虎皮杖榼
　　　白豹皮杖榼　　　　梳刷馬盂袋
　　　黑漆套盤　　　　　圭木套盤
　　　銷金弓箭葫蘆　　　虎豹皮弓袋箭葫蘆
　　　飲水角　　　　　　拍板二
　　　哨笛四　　　　　　番鼓二十四人
　　　彈壓樂器使臣　　　管押訓練官
　　　杏黄龍旗二　　　　觱篥二
　　　札子九　　　　　　大鼓十
　　　龍笛四　　　　　　從駕官幸臣已下(並如/常日)
　　　臨安府彈壓官屬
隆興初孝宗鋭志復古戒燕安之鴆躬御鞍馬習勞事
倣陶侃運甓意時召諸將擊鞠殿中雖風雨亦張油帟
布沙除地羣臣以宗廟之重不宜乗危交章進諫弗聴
一日上親按鞠折旋稍乆馬不勝勩逸入廡間簷甚低
觸於楣挟陛驚呼失色亟奔凑馬已馳而過上手擁楣
垂立扶下神采不動顧指馬所往使逐之殿下皆稱萬
嵗盖與藝祖抵城挽鬃事若合符節英武天縱固宜有
神助也(岳珂挰史/)
　　燕射
淳熈元年九月孝宗幸玉津園講燕射禮皇太子宰執
使相侍從正任皆從輦至殿門外少駐教坊進念致語
口號作樂至麗正門繇嘉會門至玉津園賜宴酒三行
上服頭巾窄衣束帶絲鞵臨軒内侍御帶進弓箭看箭
人喝看御箭教坊樂作射垜前排立招箭班應喏皇帝
第二箭射中皇太子已下各再拜稱賀進御酒并宣勸
訖皇太子已下及臣僚射弓第四箭射中上再射第三
箭又中的傳㫖不賀舍人先引皇太子當殿賜窄衣金
束帶次引射中臣僚受賜如前再進御酒奏樂用雜劇
次賜宰臣已下十兩銀碗各一隻上賦七言詩丞相曾
懐已下屬和以進上乗逍遥輦出玉津園門教坊進念
口號至祥曦殿降輦招箭班者服紫衣幞頭乂手立於
垜前御箭之來能以幞頭取勢轉𨗳入的亦絶伎也
　　公主下降(補一條/)
南渡以来公主無及嫁者獨理宗朝周漢國公主出降
慈眀太后姪孫楊鎮禮文頗盛今摭梗槩於此
先是擇日遣天使宣召駙馬至東華門引見便殿賜玉
帶靴笏鞍馬及紅羅百疋銀器百兩衣著百疋聘財銀
一萬兩對御賜筵五盞用教坊樂俟畢謝恩訖乗塗金
御仙花鞍轡狨座馬執絲鞭張三簷傘教坊樂部五十
人前引還第謂之宣繫　進財物件並照國朝會要太
常寺闗報有司辦造
先一月宣宰執常服繫鞵詣後殿西廊觀看公主房奩
　真珠九翬四鳳冠　　褕翟衣一副
　真珠玉珮一副　　　金革帶一條
　玉龍冠　　　　　　綬玉環
　北珠冠花箆環　　　七寶冠花箆環
　真珠大衣背子　　　真珠翠領四時衣服
　纍珠嵌寶金器　　　塗金器
　貼金器　　　　　　出從貼金銀裝擔等
　錦繡銷金帳幔陳設茵褥地衣步障等物
其日駙馬常服玉帶乗馬至和寧門易冕服至東華門
用鴈幣玉馬等行親迎禮用熈寧故事
公主服九翬四鳳冠褕翟纁袖升□其前
　天文官　　　本位從物從人　燭籠二十
　本位使臣　　挿釵童子八人　方扇四
　圓扇四　　　引障花十　　　提燈二十
　行障坐障
皇后親送乗九龍□子皇太子乗馬圍子左右兩重其
後太師判宗正寺榮王榮王夫人及諸命婦至第賜御
筵九盞筵畢皇后太子先還公主歸位行同牢禮(用開/寶禮)
然後親行盥饋舅姑之禮(開寶/通禮)謁見舅姑用名紙一副
衣一襲手帕一合粧盝藻豆袋銀器三百兩衣著五百
疋餘親各有差三朝公主駙馬並入内謝恩宣賜禮物
賜宴禁中外庭奉表稱賀賜宰執親王侍從内職管軍
副都指使已上金銀錢盛包子有差(依熈/寧式)駙馬家親屬
各等第推恩
周漢國公主下降諸閫及權貴各獻添房之物如珠領
寶花金銀器之類時馬天驥為平江發運使獨獻螺鈿
細栁箱籠百隻并鍍金銀鎻百具錦袱百條實以芝楮
百萬理宗為之大喜(西湖志/)
　　唱名(補三條/)
　第一名承事郎　　　第二第三名並文林郎
　第一甲賜進士及第　第二甲同進士及第
　第三第四甲賜進士出身
　第五甲同進士出身　武舉第一名秉義郎
　特奏第一名同進士出身
上御集英殿拆號唱進士名各賜綠襴袍白簡黄襯衫
武舉人賜紫羅袍鍍金帶牙笏賜狀元等三人酒食五
盞餘人各賜泡飯前三名各進謝恩詩一首皆重戴絲
袍絲鞭駿馬快行各持敕黄於前黄旗雜沓多至數十
百靣各書詩句於上呵殿如雲皆平日交逰親舊相迓
之人或三學使令齋臧輩若執事人則繫帥漕司差到
狀元局祗應亦有術人相士輩自衒預定魁選鼓舞於
中自東華門至期集所豪家貴邸競列綵幕縱觀少年
未有室家者亦往往於此擇壻焉期集所例置局於禮
部貢院前三人主之於内遴選所長以充職事有紏彈
牋表主管題名小錄掌儀典客掌計掌器掌膳掌酒果
監門等後旬日朝謝又數日拜黄甲叙同年其儀三名
設褥於堂上東西相向四十已上立於東廊四十已下
立於西廊皆再拜拜巳擇榜中年長者一人狀元拜之
復擇少者一人拜狀元又數日赴國子監謁謝　先聖
先師訖賜聞喜宴於局中侍從已上及館職皆與知舉
官押宴遂立題名石刻凡費悉出於官及諸閫饋遺云
光堯與子孝愛日隆每問安北宫間及治道時孝宗鋭
志大功新進逢意務為可喜效每落落淳熈中上益眀
習國事老成鄉用矣一日躬朝徳夀從容曰天下事不
必乗快要在堅忍終於有成上再拜請書紳歸而大字
揭於選徳殿壁辛丑嵗將廷䇿多士貢名者或謂時事
於朝路間聞其語而不敢形於大對即其近似或曰持
守或曰要終既御集英臚唱宰執進讀獨有巻曰天下
未嘗有難成之事人主不可無堅忍之心上覽而是之
遂為第一(岳珂桯史/)
紹興間黄公度榜第三人陳修福建解試四海想中興
之美賦第五韻隔對云葱嶺金隄不日復廣輪之大泰
山玉牒何時清封禪之塵時諸郡試巻多經御覽髙宗
親書此聫粘之殿壁及唱名上云卿便是陳修因誦此
聮淒然出涕問卿有子否對曰臣年六十三嵗尚未娶
乃詔出内人施氏嫁之年三十三奩具甚厚時人戯為
之語曰新人若問郎年幾四十年前二十三第五人方
翥興化人解試中興日月可冀賦一聮云停觀僚屬復
光司𨽻之儀忍死須臾咸泣山東之詔亦經御覽唱名
特加一資(西湖志餘/)
髙宗孝宗在御每三年大比下詔前一日捧詔露香黙
禱曰朝廷用人别無他路止有科舉願天生幾箇好人
來輔國家及進殿試䇿題臨軒唱名必三日前精禱於
天所以兩朝人才彬彬有聞二帝祈天之効也(西湖志/)
　　恩澤(增/)
楊和王居殿巖日建第清湖洪福橋規制甚廣自居其
中旁列子舍四皆極宏麗落成日縱人逰觀一僧善相
宅云此龜形也得水則吉失水則㐫時和王方被殊眷
從容聞奏欲引湖水環其居思陵首肯曰朕無不可第
恐外庭有語宜宻速為之退即督濠寨兵數百且多募
民夫夜以繼晝入自五房院出自惠利井蜿蜒縈繞凡
數百丈三晝夜竣事未幾臺臣果有疏言擅灌湖水入
私第以擬宫禁者上曉之曰南渡初敵人退而羣盜起
朕用議者羈糜之䇿刻印盡封之所有者止淮浙數郡
耳會諸將盡平羣盜朕因自誓除土地外凡府庫金帛
置不問故諸將有餘力給泉池園圃之費若以平盜之
功言雖盡以西湖賜之曾不為過况此役已成惟卿容
之言者遂止繼後建傑閣藏思陵御劄且揭上賜風雲
慶會四大字於上盖取大龜昻首下視西湖之象以成
僧說自此百餘年間無復火災人皆神之(癸辛雜識/)
夀皇登極赦恩凡宗子不以服屬逺近人數多少其曾
獲文解兩次者並直赴殿試畧通文墨者所在州量試
即補承信郎由是入仕者過千人以上淳熈十六年二
月紹熈五年七月二赦皆然故皇族得官不可以數計
(洪邁容齋隨筆/)
舊傳三嵗拜郊或明堂大禮所有在前誤國奸臣首級
在大理寺者必以文祭盖訛傳謂以汚穢物祭之實乃
少牢也其文云國家於三年恩霈汝雖誤國然今亦不
忘汝之舊特用以祭繆傳若此豈朝廷寛大之恩哉(李/)
(有古杭雜記/)
景定春詔以魏國公賈似道有再造功命有司建第宅
家廟賈固辭遂以集芳園及緡錢百萬賜之園故思陵
舊物古木夀籐多南渡以前所植者積翠四抱仰不見
日架廊疊磴幽𣺌逶迤極營度之巧猶以為未也則隧
地通道抗以石梁傍透湖濱架百餘楹飛樓層臺凉亭
燠館華卉精妙前揖孤山後據葛嶺兩嶺映帶一水横
陳各隨地勢搆架焉堂榭之有名曰蟠翠(古/松)雪香(古/梅)翠
巖(竒/石)倚繡(雜/花)浥露(海/棠)玉蘂(瓊花/荼􁊈)清勝(假山已上集舊/物髙宗御扁)西
湖一曲竒勛(理宗/御書)秋壑遂初容堂(度宗/御書)初陽精舍(熈然/夢砌)
(臺/)山坳曰無邊風月見天地心水濱曰琳琅步歸身(旱/船)
通名曰後樂園四世家廟則居第左廟有記又以為未
足於第左數百步瞰湖作别墅曰光漾閣春雨觀養樂
堂嘉生堂(干頭/木奴)生意瀟然生物之府通名曰養樂園其
傍則廖羣玉香月陵在焉又於西隣之外樹竹干挺架
樓臨之曰秋水觀第一春梅塢剡船亭則通謂之水竹
院落後復葺南山水樂洞賜園有聲在堂介堂愛此留
照獨喜玉淵潄石宜晚上下四方之宇諸亭據勝專竒
殆無遺䇿矣其後志之郡乗從而為之辭曰園圃一也
有藏歌貯舞流連光景者有曠志怡神蜉蝣塵外者有
澄想遐觀運量宇宙而㳺特其寄焉者意使園圃常興
而無廢天下常治而無亂非後天下之樂而樂者其誰
能嗚呼當時為此語者亦安知俯仰間遽有荒田野草
之悲哉昔陸務觀作南園記於平原極盛之時尚能勉
之以抑畏退休今賈氏當國十有六年諛之者惟恐不
極其至况敢幾㣲及此意乎近世以詩弔之者甚衆
吳人湯益一詩頗為人所稱云檀板歌殘陌上花過牆
荆棘刺簷牙指揮已失鐵如意賜予寧存玉辟邪(李輔/國)
敗屋春歸無主燕廢池雨産在官蛙朩綿庵外尤愁絶
月黑夜深聞鬼車　李彭老一絶云瑶房錦樹曲相通
能幾畨春事已空惆悵舊時吹笛處壊窓風雨剝青紅
(癸辛雜識/)
　　元正
朝廷元日冬至行大朝會儀則百官冠冕朝服備法駕
設黄麾仗三千三百五十人(視東京已/减三之一)用太常雅樂宫
架登歌太子上公親王宰執並赴紫宸殿立班進酒上
千萬嵗夀上公致辭樞宻宣答諸國使人及諸州入獻
朝賀然後奏樂進酒賜宴此禮不能常行每嵗禁中止
是以三茅鐘鳴駕興上服幞頭玉帶靴袍先詣福寧殿
龍墀及聖堂炷香(用蠟沉/腦子)次至天章閣祖宗神御殿行
酌獻禮次詣東朝奉賀復回福寧殿受皇后太子皇子
公主貴妃至郡夫人内官大内已下賀賀畢駕始過大
慶殿御史臺閤門分引文武百僚追班稱賀大起居十
六拜致辭上夀樞宻宣答禮畢放仗是日後苑排辦御
筵於清燕殿用插食盤架午後修内司排辦晚筵於慶
瑞殿用煙火進市食賞燈並如元夕
　　立春
前一日臨安府進大春牛設福寧殿庭駕臨幸内官皆
用五色絲綵杖鞭牛御藥院例取牛睛以充眼藥餘屬
直閤婆(號管人/都行首)掌管預造小春牛數十飾綵旛雪栁分
送殿閤巨璫各以金銀錢彩段為酬是日賜百官春旛
勝宰執親王以金餘以金褁銀及羅帛為之繫文思院
造進各垂於幞頭之左入謝後苑辦造春盤供進及分
賜貴邸宰臣巨璫翠縷紅絲金雞玉燕備極精巧毎盤
直萬錢學士院撰進春帖子帝后貴妃夫人諸閤各有
定式綘羅金縷華粲可觀臨安府亦鞭春開宴邸第饋
遺則多效内庭焉
　　元夕(補一條/)
禁中自去嵗九月賞菊燈後迤邐試燈謂之預賞一入
新正燈火日盛皆修内司諸璫分主之競出新意年異
而嵗不同往往於復古膺福清燕眀華等殿張掛及宣
徳門梅堂三間臺等處臨時取㫖起立鰲山燈之品極
多(見後/燈品)以蘇燈為最圈片大者徑三四尺皆五色琉璃
所成山水人物花竹翎毛種種竒妙儼然着色便靣也
其後福州所進則純用白玉晃耀奪目如清氷玉壺爽
徹心目近嵗新安所進益竒雖圈骨悉皆琉璃所為號
無骨燈禁中嘗作琉璃燈山髙五丈人物皆用機闗活
動結大綵樓貯之又於殿堂梁棟窓户間為涌壁作諸
色故事龍鳳噀水蜿蜒如生為諸燈之冠前後設玉柵
簾寶光花影不可正視仙韶内人迭奏新曲聲聞人間
殿上鋪連五色琉璃閤皆毬文戯龍百花小窻間垂小
水晶簾流蘇寶帶交映璀璨中設御座恍然在廣寒清
虚府中也至二鼓上乗小輦幸宣徳門觀鼇山擎輦者
皆倒行以便觀賞金爐腦麝如祥雲五色熒煌炫轉照
耀天地山燈凡數千百種極其新巧怪怪竒竒無所不
有中以五色玉柵簇成皇帝萬嵗四大字其上伶官奏
樂稱念口號致語其下為大露臺百藝羣工競呈竒伎
内人及小黄門百餘皆巾褁翠蛾傚街坊清樂傀儡繚
繞燈月之下既而取㫖宣喚市井舞隊及市食盤架先
是京尹預擇華潔及善歌呌者謹伺於外至是歌呼競
入既經進御妃嬪内人而下亦爭買之皆數倍得直金
珠磊落有一夕至富者宫漏既深始宣放烟大百餘架
樂聲四起燭影縱横而駕始還矣大率傚宣和盛際愈
加精妙特無登樓賜宴之事人間不能詳知耳
都城自舊嵗冬孟駕囘則已有乗肩小女鼓吹舞綰者
數十隊以供貴邸豪家幕次之翫而天街茶肆漸已羅
列燈毬等求售謂之燈市自此以後每夕皆然三橋等
處客邸最盛舞者往来最多每夕樓燈初上則簫鼔已
紛然自獻扵下酒邊一笑所費殊不多往往至四鼓乃
還自此日盛一日　姜白石有詩云燈已闌珊月氣寒
舞兒往往夜深還只應不盡婆娑意更向街心㺯影看
　又云南陌東城盡舞兒畫金刺繡滿羅衣也知愛惜
春逰夜舞落銀蟾不肯歸　吳夢窓玉樓春云茸茸貍
帽遮梅額金蟬羅剪胡衫窄乗肩爭看小腰身倦態强
隨閒鼔笛問稱家在城東陌欲買千金應不惜歸来困
頓殢春眠猶夢婆娑斜趂拍深得其意態也至節後漸
有大隊如四國朝傀儡杵歌之類日趨於盛其多至數
十百隊天府每夕差官㸃視各給錢酒油燭多寡有差
且使之南至昇暘宫支酒燭北至春風樓支錢終夕天
街鼓吹不絶都民士女羅綺如雲無夕不然至五夜則
京尹乗小提轎諸舞隊次第簇擁前後連亘十餘里錦
繡填委簫鼓振作耳目不暇給吏魁以大囊貯楮劵凡
遇小經紀人必犒數十謂之買市至有黠者以小盤貯
梨藕數片騰身迭出於稠人之中支請官錢數次者亦
不禁也　李篔房詩云斜陽盡處蕩輕烟輦路東風入
管絃五夜好春隨步暖一年明月打頭圓香塵掠粉翻
羅帶宻炬籠綃鬭玉鈿人影漸稀花露冷踏歌吹度曉
雲邊京尹幕次例占市西坊繁閙之地蕡燭籸盆照耀
如晝其前列荷校囚數人大書犯繇云某人不合搶撲
釵環挨搪婦女繼而行遣一二謂之裝燈實皆獄囚借
此以警姦民分委府僚巡警風燭及命轄房使臣等分
任地方以緝姦盜三獄亦張燈建淨獄道塲多裝獄户
故事及陳列獄具邸第好事者如清河張府蔣御藥家
間設雅戯煙火花邊水際燈燭粲然逰人士女縱觀則
迎門酌酒而去又有幽坊靜巷好事之家多設五色琉
璃泡燈更自雅潔靚粧笑語望之如神仙　白石詩云
沙河雲合無行處惆悵来逰路已迷却入靜坊燈火空
門門相似列蛾眉　又云逰人歸後天街靜坊陌人家
未閉門簾裏垂燈照樽俎坐中嬉笑覺春温或戯扵小
樓以人為大影戯兒童歡呼終夕不絶此類不可遽數
也西湖諸寺惟三竺張燈最盛往往有宫禁所賜貴璫
所遺者都人好竒亦往觀焉　白石詩云珠絡琉璃到
地垂鳳頭御帶玉交枝君王不賞無人進天竺堂深夜
雨時
元夕節物婦人皆帶珠翠閙蛾玉梅雪栁菩提葉燈毬
銷金合蟬貉袖項帕而衣多尚白盖月下所宜也㳺手
浮浪輩則以白紙為大蟬謂之夜蛾又以棗肉炭屑為
丸繫以鐵絲然之名火楊梅節食所尚則乳糖丸子䭔
□科斗粉豉湯水晶膾韭餅及南北珍果并皂兒糕宜
利少澄沙糰子滴酥鮑螺酪麵玉消膏琥珀餳輕餳生
熟灌藕諸色瓏□蜜煎蜜褁糖𤓰蔞煎七寶姜豉十般
糖之類皆用鏤鍮裝花盤架車兒簇挿飛蛾紅燈綵盝
歌呌喧闐幕次往往使之吟呌倍酬其直　白石亦有
詩云貴客鈎簾看御街市中珍品一時来簾前花架無
行路不得金錢不肯囘競以金盤鈿合簇飣饋遺謂之
市食合兒翠簾綃幕絳燭紗籠遍呈舞隊宻擁歌姬脆
管清吭新聲交奏戯具粉嬰鬻歌售藝者紛然而集至
夜闌則有持小燈照路拾遺者謂之掃街遺鈿墮珥往
往得之亦東都遺風也
杭州元宵之盛自唐已然白樂天詩云嵗熟人心樂朝
逰復夜逰春風来海上眀月在江頭燈火家家市笙歌
處處樓無妨思帝里不合厭杭州(西湖志/)
　　舞隊
大小全棚傀儡
　查查鬼(查/大)　李大口(一字/口)賀豐年　　長瓠歛(長/頭)
　兎吉(兎毛/大伯)　吃遂　　　大憨兒　　麤姐
　麻婆子　　快活三郎　黄金杏　　瞎判官
　快活三娘　沈承務　　一臉膜　　猫兒相公
　洞公觜　　細姐　　　河東子　　黒遂
　王缺兒　　交椅　　　夾棒　　　屏風
　男女竹馬　男女杵歌　大小斫刀鮑老
　交衮鮑老　子弟清音　女童清音　諸國獻寶
　交國朝　　四國朝　　穿心國入貢
　孫武子教女兵　　　　遏雲社　　緋盝社
　胡女　　　鳳阮嵇琴　撲蝴蝶　　回陽丹
　大樂　　　瓦鼓　　　焦鎚架兒　喬三教
　喬迎酒　　喬親事　　喬樂神(馬明/王)喬捉蛇
　喬學堂　　喬宅眷　　喬像生　　喬師娘
　獨自喬　　地仙　　　旱划船　　教象
　裝態　　　村田樂　　鼓板　　　踏蹺
　撲旗　　　抱鑼裝鬼　獅豹蠻牌　十齋郎
　耍和尚　　劉衮　　　散錢行　　貨郎
　打嬌惜
其品甚夥不可悉數首飾衣裝相矜侈靡珠翠錦綺炫
耀華麗如傀儡杵歌竹馬之類多至十餘隊十二十三
兩日國忌禁樂則有裝宅眷籠燈前引珠翠盛飾少年
尾其後訶殿而来卒然遇之不辨真偽及為喬經紀人
如賣蜂糖餅小八塊風子賣字本䖍婆賣旗兒之類以
資一笑者尤多也
　　燈品
燈品至多蘇福為冠新安晚出精妙絶倫無骨燈用絹
囊貯粟為胎燒之及成去粟則混然玻璃毬也景物竒
巧前無其比又為大屏灌水轉機百物活動趙忠惠守
吳日嘗命製春雨堂五大間左為汴京御樓右為武林
燈市歌舞雜藝纖悉曲盡凡用干工外此有魫燈則刻
鏤犀珀玳瑁以飾之珠子燈則以五色珠為網下垂流
蘇或為龍船鳳輦樓臺故事羊皮燈則鏃鏤精巧五色
粧染如影戯之法羅帛燈尤多或為百花或細眼間以
紅白號萬眼羅者為最竒外此有五色蠟紙菩提葉若
沙戯影燈馬騎人物旋轉如飛又有深閨巧娃剪紙而
成尤為精妙又有絹燈剪為詩詞時寓譏笑及畫人物
藏頭隐語及舊京諢語戯㺯行人有貴邸出新意以細
竹絲為之加以彩飾疎眀可愛穆陵喜之令製百盞期
限既迫勢難卒成内苑諸璫恥於不自已出思所以勝
之遂以黄草布剪縷加之㸃染與竹無異凡兩日百盞
已進御矣
　　挑菜
二月一日謂之中和節唐人最重今惟作假及進單羅
御服百官服單羅公裳而已二日宫中排辦挑菜御宴
先是預備朱綠花斛下以羅帛作小巻書品目於上繫
以紅絲上植生菜薺花諸品俟宴酬樂作自中殿以次
各以金箆挑之后妃皇子貴主媫妤及都知等皆有賞
無罰以次毎斛十號五紅字為賞五黑字為罰上賞則
成號真珠玉杯金器北珠箆環珠翠領抹次亦鋌銀酒
器冠鋌翠花段帛龍涎御扇筆墨官窑定器之類罰則
唱舞吟詩念佛飲冷水吃生薑用此以資戯笑王宫貴
邸亦多傚之
　　進茶(補一條/)
仲秋上旬福建漕司進第一綱茶名北苑試新方寸小
銙進御止百銙䕶以黄羅軟盝藉以青篛褁以黄羅夾
複臣封朱印外用朱漆小匣鍍金鎻又以細竹絲織笈
貯之凡數重此乃雀舌水芽所造一銙之直四十萬僅
可供數甌之啜耳或以一二賜外邸則以生線分解轉
遺好事以為竒玩茶之初進御也翰林司例有品嘗之
費皆漕司邸吏賂之間不滿欲則入鹽少許茗花為之
散漫而味亦漓矣禁中大慶會則用大鍍金􁧽以五色
韻果簇飣龍鳳謂之繡茶不過悦目亦有專工者外人
罕知
寶雲山産者名寶雲茶下天竺香林洞者名香林茶上
天竺白雲峯者名白雲茶蘇東坡詩有云白雲山下兩
旗新又寶嚴院垂雲亭亦産茶東坡有僧怡然以垂雲
新茶見餉報以大龍團戯作一律云　妙供来香積珍
烹具大官揀芽分雀舌賜茗出龍團曉日雲庵暖春風
浴殿寒聊將試道眼莫作兩般看又嘗逰諸寺一日飲
釅茶七碗戯書云　示病維摩元不病在家靈運已忘
家何須魏帝一丸藥且盡盧仝七碗茶又南屏謙師妙
於茶事自云得心應手非可以言傳學到者贈之詩云
　道人曉出南屏山来試㸃茶三昧手怒驚午盞兎毛
班打作春甕鵞兒酒天台乳花世不見玉川風腋今安
有先生有意續茶經會使老謙名不朽盖西湖南北諸
山及諸旁邑皆産茶而龍井徑山尤馳譽也(西湖志餘/)
　　賞花
禁中賞花非一先期後苑及修内司分任排辦凡海苑
亭榭花木粧㸃一新錦簾綃幕飛梭繡毬以至茵褥設
放器玩盆窠珍禽異物各務竒麗又命小璫内司列肆
闗撲珠翠冠朶箆環繡段畫領花扇官窑定器孩兒戯
具閙竿龍船等物及有賣買果木酒食餅餌蔬茹之類
莫不備具悉傚西湖景物起自梅堂賞梅芳春堂賞杏
花桃源觀桃粲錦堂金林檎照粧亭海棠蘭亭修褉至
於鍾美堂大花為極盛堂前三靣皆以花石為臺三層
各植名品標以象牌覆以碧幕臺後分植玉繡毬數百
株儼如鏤玉屏堂内左右各列三層雕花綵檻䕶以彩
色牡丹畫衣間列碾玉水晶金壺及大食玻璃官窑等
瓶各簪竒品如姚魏御衣黄照殿紅之類幾千朶别以
銀箔間貼大斛分種數千百窠分列四靣至於梁棟牕
户間亦以湘筒貯花鱗次簇挿何翅萬朶堂中設牡丹
紅錦地茵自中殿妃嬪以至内官各賜翠葉牡丹分枝
鋪翠牡丹御書畫扇龍涎金合之類有差下至伶官樂
部應奉等人亦霑恩賜謂之隨花賞或天顔悦懌謝恩
賜予多至數次至春暮則稽古堂會瀛堂賞瓊花靜侣
亭紫笑淨香亭采蘭挑筍則春事已在綠隂芳草間矣
大抵内宴賞初坐再坐挿金盤架者謂之排當否則但
謂之進酒
乾道三年春南内遣閤長至徳夀宫奏知連日天氣甚
好欲恭邀車駕幸聚景園看花取自聖意定日太上云
傳語官家備見聖孝但頻出不惟費用又且勞人本宫
後園亦有幾株好花不若来日請官家過来閒看遂遣
提舉官同到南内奏過遵依次早車駕與皇后太子過
宫起居二殿訖先至燦錦亭進茶宣召吳郡王曾兩府
已下六員侍宴同至後苑看花兩廊並是小内侍及幕
士效學西湖鋪放珠翠花朶玩具疋帛及花籃閙竿市
食等許從内人闗撲次至毬場看小内侍抛綵毬蹴鞦
韆又至射㕔看百戯依例宣賜囘至清妍亭看荼䕷就
登御舟繞堤閒逰亦有小舟數十隻供應雜藝嘌唱鼔
板蔬菓無異湖中太上倚闌閒看適有雙燕掠水飛過
令曾覿進詞賦遂進阮郎歸云　栁隂庭院占風光呢
喃春晝長碧波新漲小池塘雙雙蹴水忙萍散漫絮飛
揚輕盈體態狂為憐流水落花香啣將歸畫梁既登舟
知閤張掄進栁梢青云　栁色初濃餘寒似水纖雨如
塵一陣東風縠紋㣲皺碧沼鱗鱗仙娥花月精神奏鳳
筦鸞絃鬬新萬嵗聲中九霞盃内長醉芳春曾覿和進
云　桃靨紅勻梨腮粉薄鴛徑無塵鳳閣凌虚龍池澄
碧芳意鱗鱗清時酒聖花神看内苑風光又新一部仙
韶九重鸞仗天上長春各有宣賜次至靜樂堂看牡丹
進酒三盃太后邀太皇官家同到劉婉容奉華堂聴摘
阮奏曲罷婉容進茶訖遂奏太后云近教得二女童瓊
華綠華並能琴阮下棊冩字畫竹背誦古文欲得納與
官家則劇遂令各逞伎藝併進自製阮譜三十曲太后
遂宣賜婉容宣和殿玉軸沉香槽三峡流泉正阮一靣
白玉九芝道冠北珠緣領道氅銀絹三百疋兩會子三
百萬貫是日三殿並醉酉牌還内(西湖志/)
馬塍藝花如藝粟槖駞之技名天下往往發非時之品
真足以侔造化通仙靈凡花之早放者名曰堂花其法以
紙飾宻室鑿地作坎緶竹置花其上糞土以牛溲硫黄
盡培溉之法然後置沸湯於坎中少候湯氣薰蒸則扇
之㣲風盎然融淑之氣經宿則花放矣若牡丹梅花之
類無不然獨桂花則反是盖桂必清凉而後放法當置之
石洞巖竇間暑氣不到處鼓以凉颸養以清氣竟日乃
開此雖揠而助長然必適其寒温之性而後能臻其妙
(癸辛雜識/)
　
　
　
　
　增補武林舊事巻二
欽定四庫全書
　增補武林舊事巻三　　　宋　周　宻　原本
　　　　　　　　　　　　明　朱廷煥　補
　　西湖逰幸(都人逰賞/補八條)
淳熈間夀皇以天下養毎奉徳夀三殿逰幸湖山御大
龍舟宰執從官以至大璫應奉諸司及京府彈壓等各
乗大舫無慮數百時承平日乆樂與民同凡逰觀買賣
皆無所禁畫楫輕舫旁午如織至扵果蔬羮酒闗撲宜
男戯具閙竿花籃畫扇綵旗糖魚粉餌時花泥嬰等謂
之湖中土宜又有珠翠冠梳銷金綵段犀鈿髹漆織藤
窑器玩具等物無不羅列如先賢堂三賢堂四聖觀等
處最盛或有以輕橈趂逐求售者歌妓舞鬟嚴粧自衒
以待招呼謂之水仙子吹彈舞拍雜劇雜扮撮㺯勝花
泥丸鼓板投壺花彈蹴踘分茶㺯水踏滚水撥盆雜藝
散耍謳唱息器教水族飛禽水傀儡鬻道術烟火起輪
走線流星水爆風箏不可指數總謂之趕趂人盖耳目
不暇給焉御舟四垂珠簾錦幕懸掛七寳珠翠龍船梭
子閙竿花籃等物宫姬韶部儼如神仙天香濃郁花栁
避妍小舟時有宣喚賜予如宋五嫂魚羮嘗經御賞人
所共趨遂成富媪　朱静佳六言詩云栁下白頭釣叟
不知生長何年前度君王逰幸賣魚収得金錢往往修
舊京金眀池故事以安太上之心豈特事逰觀之美哉
湖上御園南有聚景真珠南屏北有集芳延祥玉壺然
多幸聚景一日御舟經斷橋橋旁有小酒肆頗雅潔中
飾素屏風書風入松一詞於上光堯駐目稱賞久之宣
問何人所作乃太學生俞國寳醉筆也　其詞云一春
長費買花錢日日醉湖邊玉驄慣識湖邊路驕嘶過沽
酒樓前紅杏香中歌舞綠楊影裏鞦韆暖風十里麗人
天花壓鬢雲偏畫船載取春歸去餘情付湖水湖烟明
日重携殘酒来尋陌上花鈿上笑曰此詞甚好但末句
未免儒酸因為改定云眀日重扶殘醉則逈不同矣即
日命解褐云
淳熈六年春車駕過宫請太上太后逰聚景園至會芳
殿降輦上及皇后翠華殿降輦兩殿至瑶津少坐並乗
步輦遍逰園中再坐瑶津西軒酒三行都管劉景供進
新製泛蘭舟曲破吳興佑舞各賜銀絹上親捧玉酒船
上夀酒斟船中人物皆動太上喜至錦壁賞花牡丹千
餘叢各有牙牌金字别採好色千朶安頓花架並水晶
玻璃天青汝窑金瓶中間放沉香卓安白玉碾花商尊
髙三尺徑一尺三寸獨挿照殿紅十五枝隨駕官各賜
兩靣翠葉滴金牡丹沉香柄金絲御書扇各一把　知
閤張掄進壺中天詞云洞天深處賞嬌紅輕玉髙張雲
幕國艶天香相競秀瓊苑風光如昨露洗妖妍風傳馥
郁雲雨巫山約春光濃如酒五雲臺榭樓閣聖代道治
功成一塵不動四境無鳴柝屢有豐年天助順基業增
隆山岳兩世眀君千秋萬嵗永享昇平樂東皇呈瑞更
無一片花落太上喜賜金盃盤法錦數事又至翠華登
御舟入裏湖至斷橋入真珠園太上命買湖中魚鱉放
生宣喚湖中買賣人等内侍用小旗招引各有支賜時
有賣魚羮宋五嫂東京人太上念其老宣上船賜金錢
十文銀錢百文絹十疋仍令後苑供應泛索至申時御
舟稍泊花光亭至會芳少歇太上已醉上親扶上船乗
轎都人傾城瞻嘆聖孝(西湖志/)
兩宫幸聚景園夜過萬松嶺索火炬三千趙從善命取
諸瓦舍妓館蘆簾實以脂油巻而繩之繫扵夹道松樹
左右照耀如同白日(西湖志/)
西湖天下景朝昬晴雨四序總宜杭人亦無時不逰而
春逰特盛承平時頭船如大綠間綠十様錦百花寶勝
眀玉之類何翅百餘其次不計數皆華麗雅靚誇竒競
好都人凡締姻賽社會親送𦵏經會獻神仕宦㤙賞之
經營禁省臺府之囑託貴璫要地大賈豪民買笑千金
呼盧百萬以至癡騃子宻約幽期無不在焉日糜金錢
靡有紀極杭諺有銷金鍋兒之號此語不為過也
蘇子瞻守杭州春時毎遇休暇必約客湖上早食於山
水佳處飯畢每客一舟令隊長一人各領數妓任其所
適晡後鳴鑼集之復㑹望湖樓或竹閣極歡而罷至一
二鼓夜市猶未散列燭以歸城中士女夾道雲集觀之
故其詩云逰舫巳粧吳榜穏舞衫初試越羅新又云映山
黃㡌螭頭舫夾道青烟雀尾爐誠熈世樂事也(西湖志餘/)
都城自過収燈貴逰巨室皆爭先出郊謂之探春至禁
烟為最盛龍舟十餘綵旗疊鼓旁午曼衍粲如織錦内
有曾經宣喚者則錦衣花帽以自别扵衆京尹為立賞
格競渡爭標内璫貴客賞犒無算都人士女兩堤駢集
幾於無置足地水靣畫楫櫛比如魚鱗亦無行舟之路
歌讙簫鼓之聲振動逺近其盛可以想見若逰之次第
則先南而後北至午則盡入西泠橋裏湖其外幾無一
舸矣弁陽老人有詞云看畫船盡入西泠閒却半湖春
色葢紀實也既而小泊斷橋千舫駢聚歌管喧奏粉黛
羅列最為繁盛橋上少年郎競縱紙鳶以相勾牽剪截
以線絶者為負此雖小伎亦有專門爆仗起輪走線之
戲多設於此至花影暗而月華生始漸散去綘紗籠燭
車馬爭門日以為常　張武子詩云帖帖平湖印晚天
踏歌逰賞錦相牽都城半掩人爭路猶有胡琴落後船
最能狀此景茂陵在御畧無逰幸之事離宫别館不復
增修　黄洪詩云龍舟大半没西湖此是先皇節儉圗
三十六年安靜裏櫂歌一曲在康衢理宗時亦嘗製一
舟悉用香楠木搶金為之亦極華侈然終於不用至景
定間周漢國公主得㫖偕駙馬都尉楊鎮汎湖一時文
物亦盛髣髴承平之舊傾城縦觀都人為之罷市然是
時先朝龍舫乆已沉没小舟號小烏龍者以賜楊郡王
故尚在其舟平底有柁製度簡朴或傳此舟每出必有
風雨余嘗屢乗初無此異也
周文璞趙師秀數詩人春日薄逰湖山極飲西湖林橋
酒壚皆大醉熟睡忽有髽髻道人過睨之哂曰詩仙醉
耶顧酒家善看客我當代償酒錢索水小盂以瓢中藥
少投之入口畧𠻳噀之地上皆精銀也時逰人方盛皆
環視駭歎忽失道人所在薄暮諸公始醒酒家具道所
以皆悵然自失其家持銀往市得錢止可酬所直了無
贏餘明日喧傳都下酒家圗其事於壁目為遇仙酒肆
好事者競趨之遂為湖上旗亭之甲(癸辛雜識/)
林外字豈鹿泉南人瀟爽不覊在上庠暇日獨逰西湖
幽寂處得小旗亭飲焉外美丰姿角巾羽氅飄飄然神
仙中人豫市虎皮錢篋數枚藏腰間每出其一命酒家
保傾倒使視其數償酒直即藏云酒且盡復出之一篋
傾倒如初逮暮飲幾斗餘不醉而篋中錢若循環無窮
者肆人皆驚異將去索筆題壁間曰　藥爐丹竈舊生
涯白雲深處是吾家江城戀酒不歸去老却碧桃無限
花明日都下盛傳某家酒肆有神仙至云(癸辛雜識/)
西湖巨麗唐初未聞自相里君韓僕射輩繼作五亭而
靈竺之勝始顯白樂天搜竒索隠江山風月咸屬品題
而佳境彌章蘇子瞻昭曠𤣥襟追踪遐躅南渡後英俊
叢集昕夕流連而西湖底藴表襮殆盡雖其時法禁舒
假長民者得以適性徜徉而府庫充盈羡餘可舉閭閻
康裕募化有資故寺觀日益且髙僧真士又得與達官
長者倡和逍遥故妝㸃湖山愈加繁媚今法禁嚴眀動
有掣肘為吏兹土者上畏督察下惕誹議汨沒簿書修
職救愆猶慮不給尚敢盤桓山水之間哉至於道院禪
林日就崩廢緇黄之流服役追呼與氓𨽻等即有募化
無過升斗葢盛極而衰亦循環之理也(西湖志/)
宋時湖船大者一千料約長十餘丈容四五十人小者
二三百料長四五丈容三二十人賈似道車船不煩篙
櫓但用闗輪脚踏而行其速如飛他若大綠間綠十様
錦勝金羈等船皆民間物也今時湖船比宋差小而檻
牖敞豁便扵倚眺如水月樓烟水浮居湖山浪跡尤勝
童巨卿以子漢臣貴封御史行樂湖山手搆一室棟宇
畧具䕶以箔幕小可巻舒出則携之或栁堤花塢當心
處席地布屋吟酌其中題曰雲水行亭編巨竹為桴放
湖中隨波流止渺然蓮葉也月眀風清墜露淅淅吹洞
簫蘆葦間山鳴谷應聞者冷然有出塵之想題曰煙波
釣筏一時風致良可尚也(西湖志/)
湖山佳麗及逰覽之盛張文東西湖行已見其槩詩云
僑居武林城慣識西湖景佳麗冠東南清標勝松潁兩
山環遶翠屏開百雉縈紆錦帶迴對列雙峯類巫峡孤
生一嶼像蓬萊鳳凰古號龍飛地眀聖繇來顯靈異水
浸平堤十二橋雲鎻南朝四百寺珠宫迢遞碧霞鮮寶
塔崢嶸日月懸幽境行行足巖石深郊處處蓄林泉時
當上巳春之暮都人士女紛無數畫船輕載綠萍風絲
騎遍尋芳草路夏首香蓮艶碧池秋髙眀月漾金陂三
冬霽雪偏堪賞四時晴雨總相宜憶昔宋皇南渡日紫
盖黄麾曾駐蹕御舟嬉水伎尤多禁園聚景名非一只
今殿闕盡銷沉秪見荆榛滿舊岑茂陵玉盌幾時出建
鄴銅臺何處尋我思先賢有遺愛白渠李井經千代逋
仙梅鶴人共傳蘇公桃栁今猶在始信繁華一旦休不
若聲名萬古流人生立功須及早何為宴逰以終老(窮/)
(居集/)
　　放春
蔣苑使有小圃不滿二畞花朩匼匝亭榭竒巧春時悉
以所有書畫玩器冠花器㺯之物羅列滿前戯効闗撲
有珠翠冠僅大如錢者閙竿花籃之類悉皆鏤絲玉金
為之極其精妙且立標竿射垜及鞦韆梭門鬬雞蹴踘
諸戯事以娛逰客衣冠士女至者招邀杯酒往往過禁
烟乃巳盖效禁苑具體而㣲者也
　　社會(補/)一(條/)
二月八日為桐川張王生辰霍山行宫朝拜極盛百戯
競集如緋綠社(雜/劇)齊雲社(蹴/毬)遏雲社(唱/賺)同文社(耍/詞)角觝
社(相/撲)清音社(清/樂)錦標社(射/弩)錦體社(花/繡)英畧社(使/棒)雄辯社
(小/説)翠錦社(行/院)繪革社(影/戲)淨髪社(梳/剃)律華社(吟/呌)雲機社(撮/㺯)
而七寶□馬二會為最玉山寶帶尺璧寸珠璀璨奪目
而天驥龍媒絨韉寶轡競賞神駿好竒者至剪毛為花
草人物厨行果局窮極肴核之珍有所謂意思作者悉
以通草羅(帛/)雕為樓臺故事飾以珠翠極其精緻一盤
直數萬然皆浮靡無用物不過資一玩耳竒禽則紅鸚
白雀水族則銀蟹金龜髙麗華山之竒松交廣海嶠之
異卉不可縷數莫非動心駭目之觀若三月三日殿司
真武會三月二十八日東嶽生辰社會之盛大率類此
不暇贅陳
三月三日俗傳為北極佑聖真君生辰佑聖觀中修崇
醮事士女拈香是日觀中有雀竿之戲樹長竿於庭髙
可三丈一人攀緣而上舞蹈其顛盤旋上下有鷂子翻
身金雞獨立鍾馗抹額玉兎搗藥之類變態多方觀者
目瞪神驚汗流浃背為此技者如蝶拍鴉翻蘧蘧然自
若也男女皆戴薺花諺云三春戴薺花桃李羞繁華(西/)
(湖志/)
　　祭掃(補一條/)
清眀前三日為寒食節都城人家皆挿栁滿簷雖小坊
幽曲亦青青可愛大家則加棗䭅扵栁上然多取之湖
隄有詩云莫把青青都折盡眀朝更有出城人朝廷遣
臺臣中使宫人車馬朝饗諸陵原廟薦獻用麥糕稠餳
人家上塜者多用棗䭅薑豉南北兩山之間車馬紛然
野祭者尤多如大昭慶九曲等處婦人淚裝素衣提携
兒女酒壺肴疊村店山家分餕逰息至暮則花栁土宜
隨車而歸若玉津聚景御園包家山之桃闗東青門之
菜市東西馬塍尼菴道院尋芳討勝極意縱逰隨處各
有買賣趕趂等人野果山花别有幽趣盖輦下驕民無
日不在春風歌舞中而逰手末伎為尤盛也
從冬至數至一百五日即其節也是日傾城上塜兩山
間車馬闐集酒尊食罍或張幕藉草並舫隨波日暮忘
返蘇堤一帶桃栁隂濃紅翠間錯走索驃騎飛錢抛鈸
踢木撒沙吞刀吐火躍圈觔斗舞盤及諸色禽蟲之戲
紛然叢集外方優妓歌吹覔錢者接踵承應又有綵粧
傀儡蓮船戰馬餳笙鼗鼓𤨏碎戯具誘悦童曹者在在
成市是夜人家貼清明嫁九娘一去不還鄉之句扵楹
壁間謂夏月無青蟲撲燈之擾僧道採揚桐葉染飯謂
之青精飯以饋施主(西湖志/)
　　浴佛
四月八為佛誕日諸寺院各有浴佛會僧尼輩競以小
盆貯銅像浸以糖水覆以花棚鐃鈸交迎遍往邸第富
室以小杓澆灌以求施利是日西湖作放生會舟楫盛
多畧如春時小舟競賣龜魚螺蚌放生　髙峯和尚偈
云呱聲未絶便稱尊攪得三千海嶽昬惡水一年澆一
度知他雪屈是酬恩
　　迎新
户部㸃檢所十三酒庫例於四月初開煮九月初開清
先是提領所呈様品嘗然後迎引至諸所𨽻官府而散
毎庫各用疋布書庫名髙品以長竿懸之謂之布牌以
木牀鐵擎為仙佛鬼神之類駕空飛動謂之臺閣雜劇
百戲諸藝外又為漁父習閑竹馬出獵八仙故事妓家
女使褁頭花巾為酒家保有花褁五熟盤架放生籠養
等各庫爭為新好庫妓琤琤者皆珠翠盛飾銷金紅背
乗繡韉寶勒駿騎各有皂衣黄號私身數對訶𨗳於前
羅扇衣笈浮浪間客隨逐於後少年狎客往往簇飣持
杯爭勸馬首金錢綵段霑及輿臺所經之地髙樓邃閣
繡幕如雲累足駢肩真所謂萬人海也
　　端午(補一條/)
先期學士院供帖子如春日禁中排當例用朔日謂之
端一或傳舊京亦然挿食盤架設天師艾虎意思山子
數十座五色蒲絲百草霜以大合三層飾以珠翠葵榴
艾花蜈蚣蛇蝎蜥蜴等謂之毒蟲及作糖霜韻果糖蜜
巧粽極其精巧又以大金瓶數十遍挿葵榴梔子花環
繞殿閣及分賜后妃諸閣大璫近侍翠葉五色葵榴金
絲翠扇真珠百索釵符經筒香囊軟香龍涎佩帶及紫
練白葛紅蕉之類大臣貴邸均被細葛香羅蒲絲艾朶
彩團巧粽之賜而外邸節物大率效尤焉巧粽之品不
一至結為樓臺舫輅又以青羅作赤口白舌帖子與艾
人並懸門楣以為禳禬道宫法院多送佩帶符篆而市
人門首各設大盆雜植艾蒲葵花上掛五色紙錢排飣
果粽雖貧者亦然湖中是日逰舫亦盛盖迤邐炎暑晏
逰漸稀故也俗以此日為馬本命凡御廐邸第上乗悉
用五綵為鬃尾之飾竒韉寶轡充滿道途亦可觀玩也
西湖競渡自二月八日為始端午尤盛是日畫舫齊開
逰人如蟻龍舟六隻俱裝十太尉七聖二郎神雜劇飾
以綵旗錦傘花籃閙竿鼓吹之類帥守往一清堂彈壓
立標竿於湖中挂錦綵銀碗官楮以賞㨗者有一小節
級披黄衫青帽挿孔雀尾乗小舟横節仗聲喏取指揮
次以舟回朝龍舟以綵旗招之諸舟鳴鑼鼓分兩翼逺
近排列成行再以綵旗引之諸舟競發先至標所者取
賞聲喏而退其餘犒錢而已　吳子和賦喜遷鶯云梅
霖初歇正綘色海榴爭開佳節角黍包金香蒲切玉是
處玳筵羅列鬭巧盡輸年少玉腕綵絲雙結艤畫舫見
龍舟兩兩波心齊發竒絶難畫處激起浪花翻作湖間
雪畫鼓轟雷紅旗掣電奪罷錦標方徹望中水天日暮
猶自珠簾髙揭棹歸晚載荷香十里一鈎新月(西湖志/)
　　禁中納凉
禁中避暑多御復古選徳等殿及翠寒堂長松修竹濃
翠蔽日層巒竒岫靜窈縈深寒瀑飛空下注大池可十
畝池中紅白菡蓞萬柄盖園丁以瓦盎别種分列水底
時易新者美觀又置茉莉素馨建蘭麝香藤朱槿玉桂
紅蕉闍婆薝蔔等南花數百盆於廣庭鼓以風輪清芬
滿殿御笐兩旁各設金盆數十架積雪如山紗厨後先
皆懸掛伽蘭木真蠟龍涎等香珠百餘蔗漿金盌珍果
玉壺初不知人間有塵暑也聞洪景盧學士嘗賜對於
翠寒堂當三伏中體粟戰慄不可久立上問故笑遣中
貴人以北綾半臂賜之則境界可想見矣
　　都人避暑
六月六日顯應觀崔府君誕辰自東都時廟食已盛是
日都人士女駢集炷香已而登舟汎湖為避暑之逰時
物則新荔枝軍庭李二果産閩奉化項里之楊梅聚景
園之秀蓮新藕蜜筒甜𤓰椒核枇杷紫菱碧芡來禽金
桃蜜漬昌元梅木𤓰豆兒水荔枝膏金橘水糰麻飲芥
辣白醪凉水氷雪爽口之物闗撲香囊畫扇涎花珠佩
而茉莉為最盛初出之時其價甚穹婦人簇帶多至七
挿所直數十劵不過供一餉之娛盖入夏則逰船不復
入裏湖多占蒲深栁宻寛凉之地披襟釣水月上始還
好事者則敞大舫設蘄簟髙枕取凉櫛髪快浴惟取適
意或留宿湖心竟夕而歸
　　乞巧
立秋日都人戴楸葉飲秋水赤小豆七夕節物多尚果
食茜雞及泥孩兒號摩㬋羅有極精巧飾以金珠者其
直不貲併以蠟印鳬雁水禽之類浮水上婦女夜對月
穿鍼餖飣杯盤飲酒為樂謂之乞巧以小蜘蛛貯合内
候結網踈宻爲得巧之多少小兒女多衣荷葉半臂手
持荷葉效顰摩㬋羅
七夕前修内司例進摩㬋羅十卓毎卓三十枚大者髙
三尺或用象牙雕鏤或用龍涎拂手香製造悉用鏤金
珠翠衣帽金錢釵鋜佩環真珠頭鬚及手中所執戲具
皆七寶為之各䕶以五色鏤金紗厨制閫貴臣及京府
等處至有鑄金為貢者宫姬市娃冠花衣領皆以乞巧
時物為飾
　　中元(補一條/)
七月十五日道家謂之中元節各有齋醮等會僧寺則
於此日作盂蘭盆齋人家亦以此日祀先例用新米新
醬㝠衣時果綵段麫棊茹素者幾十八九屠門為之罷
市
中元節俗傳地官赦罪之辰人家多持齋誦經薦奠祖
考攝孤判斛屠門罷市僧家建盂蘭盆會放燈西湖及
塔上河中謂之照㝠官府亦祭郡厲邑厲壇　張伯雨
西湖放燈詩云共泛蘭舟燈火閙不知風露濕青㝠如
今池底休鋪錦此夕槎頭直掛星爛若金蓮分夜炬空
於雲母隔秋屏却憐牛渚清狂甚苦欲燃犀走百靈
劉邦彦詩云金蓮萬朶漾中流疑是潘妃夜出逰光射
魚龍離窟宅影摇鴻鳥亂汀洲凌波未必通銀浦趂月
偏憐近綵舟忽憶少年清泛處滿身風露獨凭樓(西湖志/)
　　中秋
禁中是夕有賞月延桂排當如倚桂閣秋暉堂碧岑皆
臨時取㫖夜深天樂直徹人間御街如絨線蜜煎香鋪
皆鋪設貨物誇多競好謂之歇眼燈燭華燦竟夕乃止
此夕浙江放一㸃紅羊皮小水燈數十萬盞浮滿水靣
爛如繁星或謂此乃江神所喜非徒事觀美也
　　觀潮(補八條/)
浙江之潮天下之偉觀也自既望以至十八日為最盛
方其逺出海門僅如銀線既而漸近則玉城雪嶺際天
而来大聲如雷霆震撼激射吞天沃日勢極雄豪楊誠
齋詩云海濶銀為郭江横玉繫腰者是也每嵗京尹出
浙江亭教閲水軍艨艟數百分列兩岸既而盡奔騰分
合五陣之勢并有乗騎㺯旗標搶舞刀於水靣者如履
平地倐爾黄烟四起人物畧不相覩水爆轟震聲如崩
山烟消波靜則一舸無迹僅有敵舟為火所焚隨波而
逝吳兒善泅者數百皆被髪文身手持十幅大綵旗爭
先鼓勇泝迎而上出没於鯨波萬仞中騰身百變而旗
尾畧不霑濕以此誇能而豪民貴宦爭賞銀綵江干上
下十餘里間珠翠羅綺溢目車馬塞途飲食百物皆倍
扵常時而僦賃看幕雖席地不容間也禁中例觀潮於
天開圖畫髙臺下瞰如在指掌都民遥瞻黄繖雉扇於
九霄之上真若簫臺蓬島也
淳熈十年八月十八日駕詣徳夀宫迎上皇觀潮先期
浙江亭􁕒縛蓆屋五十間用綵纈幕帟上皇至賜從官
酒食並免侍班聴從便觀看先是澉浦金山都綂司水
軍五千人抵下江至是又命殿司新剌防江水軍臨安
府水軍並行閲試軍船擺開西興龍山兩岸近千隻管
軍官於江靣分布五陣乗騎㺯旗標舞刀如履平地㸃
放五色烟炮滿江烟收炮息諸般皆不見自龍山以下
貴邸豪民綵幕綿亘二十餘里幾無行路西興一帶亦
縛幕次綵繡照江如鋪錦市井㺯水者憎兒留住等凡
百餘人皆手持十幅綵旗踏浪爭雄直至海門迎潮又
有踏滚木水傀儡水百戲撮㺯各呈伎藝上皇喜曰錢
唐形勝天下所無上起奏曰江潮亦天下所獨宣諭侍
官各賦酹江月一曲以吳琚為第一　其詞云玉虹遥
挂望青山隐隐如一抹忽覺天風吹海立好似春霆初
發白馬凌空瓊鼇駕水日夜朝天闕飛龍舞鳳鬱葱環
拱吳越此景天下應無東南形勝偉觀真竒絶好是吳
兒飛綵幟蹵起一江秋雪黄屋天臨水犀雲擁看擊中
流楫晚來波靜海門飛上眀月兩宫賞賜無限至月上
始還(西湖志/)
江在郡城東南登西湖諸山則大畧可瞰其源發自徽
州曲折而東以入於海故名浙江亦曰浙河其潮晝夜
再上諸家立説不同宋時郡志載姚寛西溪叢語及徐
叔眀髙麗錄二篇大抵皆云潮隨日而應月依隂而附
陽元時褧伯宣作浙江潮候圗説文多不載(西湖志/)
白樂天看潮詩早潮纔落晚潮來一月周流六十回不
獨光隂朝復暮杭州老去被潮催　羅隠江潮詩怒聲
洶洶勢悠悠羅刹江邊地欲浮謾道往来存大信也知
翻覆向平流任抛巨浸疑無地猛過西陵只有頭至竟
朝昬誰主宰好騎赤鯉問陽侯　蘇子瞻中秋看潮五
絶定知玉兎十分圎已作霜風九月寒寄語重門休上
鑰夜潮留向月中看萬人鼓譟懾吳儂猶似浮江老阿
童欲識潮頭髙幾許越山渾在浪花中江邊身世兩悠
悠乆與滄波共白頭造物亦知人易老故教江水向西
流吳兒生長狎濤淵冒利輕生不自憐東海若知明主
意應教波浪變桑田江神河伯兩醯雞海若東來氣吐
霓安得夫差水犀手三千强弩射潮低(西湖志/)
張文東江上四時歌碧水金沙麗逺天青堤翠栁染芳
烟浪泛桃花如濯錦波開萍葉類投錢赤日丹江雲氣
流蘭橈桂楫遡中洲捐珮已臨江女浦采蓮還並越人
舟秋月輸光委玉波秋江騰影接銀河斗間海客年年
至天漢僊槎嵗嵗過穹海𤣥雲晝亦昬黄風白雪遍江
村山隂豪客堪乗興南汝髙人獨閉門
瀕江人好踏浪翻波名曰㺯潮宋治平中郡守蔡襄作
戒㺯潮文斗牛之分吳越之中惟江濤之最雄乗秋風
而益怒乃其俗習於此觀逰厥有善泅之徒競作㺯潮
之戲以父母所生之遺體投魚龍不測之深淵自為矜
夸時或沉溺精魄永淪於泉下妻孥望哭於水濱生也
有涯盍終於天命死而不弔重棄於人倫推予不忍之
心伸爾無窮之戒所有今年觀潮並依常例其軍人百
姓輙敢㺯潮必行科罰(西湖志/)
錢唐江錢氏時為石隄隄外又植大材十餘行名曰滉
柱盖以折水之勢不與水争力故隄得無患也寳元康
定間人有獻議取滉柱者謂可得良材數十萬杭帥然
之木出皆不可用而隄為濤激寖就摧决矣後人不知前
人之用心輕變其制其患有如此者吁可戒哉(杭州府志/)
浙江一名錢唐一名羅刹所謂羅刹者江心有石即秦
望山脚横截波濤中商旅船到此多值風濤傾覆遂呼
云事見吳越僧贊寧傳載中(郎瑛七修類稿/)
至正壬辰癸巳間浙江潮不波其時彭和尚以妖術為
亂陷饒信杭徽等州未幾尅復又為張九四所據浙西
不復再為元有昔宋末海潮不波而宋亡元末海潮不
波而元亡亦天數之一終也盖杭州是閙潮不閙是其
變(葉子竒草木子/)
　　重九(補一條/)
禁中例於八日作重九排當於慶瑞殿分列黄菊燦然
眩眼㸃菊燈畧如元夕内人樂部亦有隨花賞如前賞
花例盖賞燈之宴權輿於此自是日盛矣或於清燕殿
綴金亭賞橙橘遇郊祀嵗則罷宴
都人是月飲新酒汎茰簪菊各以菊糕為饋以糖肉秫
麫雜糅為之上縷肉絲鴨餅綴以榴顆標以綵旗又作
蠻王獅子於上及糜栗為屑合以蜂蜜印花脱餅以為
果餌又以蘇子㣲漬梅滷雜和蔗霜梨橙玉榴小顆名
曰春蘭秋菊雨後新凉則已有炒銀杏梧桐子吟呌於
市矣
霜降日帥府致祭旗纛神因而張列軍器以金鼓𨗳之
遶街迎賽謂之揚兵旗幟刀㦸弓矢斧鉞盔甲種種精
明有飈騎數十飛轡往来逞㺯解數如雙燕綽水二鬼
爭環隔肚穿鍼枯松倒掛魁星踢斗夜乂探海八蠻進
寶四女呈妖六臂哪吒二僊傳道圯橋進履玉女穿梭
擔水救火踏梯望月之屬窮態極變難以殫名騰躍上
下不離鞍鐙間猶猿猱之寄木也(西湖志/)
　　開爐(補二條/)
是日御前供進夾羅御服臣僚服錦襖子夾公服授衣
之意也自此御爐日設火至眀年二月朔止皇后殿開
爐節排當是月遣使朝陵如寒食儀都人亦出郊拜墓
用綿毬楮衣之類
十月朔日人家祭奠祖考或舉掃松澆墓之禮十五日
為下元節俗傳水官解厄辰亦有持齋誦經者
立冬日以各色香草及菊花金銀花煎湯沐浴謂之掃
芥(西湖志/)
　　冬至(補一條/)
朝廷大朝會慶賀排當並如元正儀而都人最重一陽
賀冬車馬皆華整鮮好五鼓已填擁雜遝於九街婦人
小兒服飾華炫往來如雲嶽祠城隍諸廟炷香者尤盛
三日内店肆皆罷市垂簾飲博謂之做節享先則以餛
飩有冬餛飩年􁫱飥之諺貴家求竒一器凡十餘色謂
之百味餛飩
冬至謂之亞嵗官府民間各相慶賀一如元日儀吳中
最盛故有肥冬瘦年之説舂粢糕以祀先祖婦女獻鞋
襪於尊長亦古人履長之義(杭州府志/)
　　賞雪
禁中賞雪多御明逺樓(禁中稱/楠木樓)後苑進大小雪獅子並
以金鈴綵縷為飾作雪花雪燈雪山滴酥為花並金盆
盛進以供賞玩并造雜煎品味如春盤餖飣羊羔兒酒
以賜併於内藏庫支撥官劵數百萬以犒諸軍令臨安
府分給貧民或皇后殿别自支犒貴家富室亦各以錢
米犒閭里之貧者
　　嵗除(補一條/)
禁中以臘月二十四為小節夜三十日為大節夜呈女
童驅儺裝六丁六甲六神之類大率如夢華所載後苑
修内司各進消夜果大合簇飣凡百餘種如蜜煎珍果
花餳箕豆以至玉杯寶器珠翠花朶犀象博戲之具銷
金斗葉諸色戯㺯物無不備具皆極小巧又於其上作
玉輅髙至三四尺悉以金玉等為飾護以貼金龍鳳羅
罩竒侈求勝一合之費不啻中人十家之産止以資天
顔一笑耳后妃諸閣又各進嵗軸兒及珠翠百事吉利
市袋兒小様金銀器皿并隨年金錢一百二十文旋亦
分賜親王貴邸宰臣巨璫至於爆仗有為果子人物等
類不一而殿司所進屏風外畫鍾馗捕鬼之類内藏藥
線一爇連百餘不絶簫鼓迎春雞人警唱而玉漏漸移
金門巳啟矣
除夕更深人靜或有禱竈請方抱鏡出門窺聴市人無
意之言以卜来嵗休咎是日官府封印不復僉押至新
正三日始開諸行亦皆罷市往来邀飲盖杭人奢靡不
論貧富俱競市什物以慶嘉節光飾門户塗潤婦女衣
服釵環之屬更造一新皆故都遺俗也(郡志/)
　　嵗晚節物(補一條/)
臘月賜宰執親王三衙從官内侍省官并外閫前宰執
等臘藥係和劑局方造進及御藥院特㫖製造銀合各
一百兩以至五十兩三十兩各有差伏日賜暑藥亦同
都下自十月以来朝天門内外競售錦裝新厯諸般大
小門神桃符鍾馗狻猊虎頭及金綵縷花春帖旛勝之
類為市甚盛八日則寺院及人家用胡桃松子乳蕈柿
栗之類作粥謂之臘八粥醫家亦多合藥劑侑以虎頭
丹八神屠蘇貯以絳囊饋遺大家謂之臘藥至於餽嵗
盤合酒擔羊腔充斥道路二十四日謂之交年祀竈用
花餳米餌燒替代作糖豆粥謂之口數市井迎儺以鑼
鼓遍至人家乞求利市除夜則比屋以五色錢紙酒果
迎送六神於門至夜蕡燭籸盆紅暎霄漢爆竹鼔吹之
聲喧闐徹夜謂之聒㕔小兒女終夕博戯不寐謂之守
嵗又眀燈牀下謂之照虚耗及貼天行帖兒財門於楣
祀先之禮則或昬或曉各有不同如飲屠蘇百事吉膠
牙餳燒术賣懵等事率多東都遺風守嵗之詞雖多極
難其選獨楊守齋一枝春最為近世所稱併書於此
竹爆驚春競喧闐夜起千門簫鼔流蘇帳暖翠鼎緩騰
香霧停杯未舉奈剛要送年新句應自賞歌字清圎未
誇上林鶯語從他嵗窮日暮縱閒愁怎減劉郎風度屠
蘇辦了迤邐栁忻梅妬宫壺未曉早驕馬繡車盈路還
又把花朝自今細數
除夕先期具羊豕酒果或三牲報祀城隍百神至日致
奠祖先并懸掛影像於堂以申瞻慕及夕先炳燭炷香
於各神前焚楮幣以送舊神畢架松柴門外焚之(有齊/房簷)
(者/)謂之籸盆(有䘮之家止焚/扵堂中爐内)已而張燈熾炭合坐宴飲
謂之分嵗(古有守嵗之宴言為達曙飲也今/至夜分而止故杭俗謂之分嵗)杭俗崇尚
釋老其来已久毎值相傳仙佛誕辰多往炷香設會如
正月六日南山法相寺九日城中宗陽宫玉皇殿十五
日吳山三官廟(七月十月/望日同)二月十九日西山天竺寺觀
音殿三月三日城中佑聖觀二十八日古蕩東嶽廟六
月二十四日北山雷院如此類者未能悉舉(杭州府志/)
　
　
　
　
　
　
　增補武林舊事巻三
欽定四庫全書
　增補武林舊事巻四　　　宋　周　宻　原本
　　　　　　　　　　　　明　朱廷煥　補
　　故都宫殿(補十條/)
錢氏建國築城自秦望山繇夾城東亘江干薄錢唐湖
霍山范浦凡七十里城門凡十曰朝天門在吳山下今
鎮海樓曰龍山門在六和塔西曰竹車門在望僊橋東
南曰新門在炭橋東曰南土門在薦橋門外曰北土門
在舊菜市門外曰鹽橋門在舊鹽橋西曰西闗門在雷
峯塔下曰北闗門在夾城巷曰寶徳門在艮山門外無
星橋其城垣南北展而東西縮唐乾寧間楊行宻將攻
杭州携僧祖肩宻来瞰城祖肩曰此腰鼓城也擊之終
不可得又聞鼓角聲曰錢氏子孫當貴盛未可圗也其
營屯凡六曰白壁營在城南上隅曰寶劍營在鍾公橋
北曰青字營在鹽橋東曰福州營在梅家橋東曰馬家
營在修文坊内曰大路營在褚家塘(西湖志/)
紹興因錢王宫以為行宫皇城九里入和寧門左進奏
院玉堂右中殿外庫至北宫門循廊左序巨璫幕次列
如魚貫祥曦殿朶殿接修廊為後殿對以御酒庫御藥
院慈元殿外庫内侍省内東門司大内都巡檢司御厨
天章等閣廊回路轉衆班排列乂轉内藏庫對軍器庫
又轉便門垂拱殿五間十二架修六丈廣八丈四尺簷
屋三間修廣各丈五朶殿四兩廊各二十間殿門三間
内龍墀折檻殿後擁舍七間為延和殿右便門通後殿
殿左一殿隨時易名明堂郊祀曰端誠䇿士唱名曰集
英宴對奉使曰崇徳武舉及軍班授官曰講武東宫在
麗正門内南宫門外本宫會議所之側入門垂楊夾道
間芙蓉環朱闌二里至外宫門節堂後為財帛生料二
庫環以官屬直舍轉外窑子入内宫門廊右為賛𨗳春
坊直舍左講堂七楹扁新益外為講官直舍正殿向眀
左聖堂右祠堂後凝華殿瞻箓堂環以竹左寢室右齊
安位内人直舍百二十楹左彛齋太子賜號也接繡香
堂便門通繹已堂重簷複屋昔楊太后垂簾於此曰慈
明殿前射圃竟百步環修廊右博雅樓十二間左轉數
十歩雕䦨花甃萬卉中出秋千對陽春亭清霽亭前芙
蓉後朩樨玉質亭梅繞之繇繹已堂過錦臙廊百八十
楹直通御前廊外即後苑梅花千樹曰梅崗亭曰氷花
亭枕小西湖曰水月境界曰澄碧牡丹曰伊洛傳芳芍
藥曰冠芳山茶曰鶴丹桂曰天闕清香堂曰本支百世
祐聖祠曰慶和泗洲曰慈濟鍾吕曰得真橘曰洞庭佳
味茅亭曰昭儉朩香曰駕雪竹曰賞靜松亭曰天陵偃
盖以日本國松木為翠寒堂不施丹雘白如象齒環以
古松碧琳堂近之一山崔嵬作觀堂為上焚香祝天之
所吳知古掌焚修毎三茅觀鐘鳴觀堂之鐘應之則駕
興山背芙蓉閣風帆沙鳥咸出履舄下山下一溪縈帶
通小西湖亭曰清漣怪石夾列獻瑰逞秀三山五湖洞
穴深杳豁然平朗翬飛翼拱凌虚樓對瑞慶殿損齋緝
熈崇正殿之東為欽先孝思復古紫宸等殿木圍即福
寧殿射殿曰選徳坤寧殿貴妃昭儀媫妤等位宫人直
舍螘聚焉又東過閣子庫睿思殿儀鸞修内八作翰林
諸司是謂東華門(陳隨應南渡行宫記/)
　門
　　麗正(南/門)　和寧(北/門)　東華(東/門)　西華(西/門)
　　苑東　　　　苑西　　　　北宫
　　南宫　　　　南水門　　　東水門
　　會通　　　　上閤　　　　宣徳
　　隔門　　　　斜門　　　　闗門
　　玉華閣　　　含和　　　　貽謨(二門係/天章閣)
　殿
　　垂拱(常朝/四參)　　文徳(六參/宣布)　　大慶(明堂/朝賀)
　　紫宸(生/夀)　　　集英(䇿/士)
　　　以上謂之正朝亦有隨事更名者
　後殿
　　延和(宿齋/避殿)　　崇政(即祥/曦)　　福寧(寢/殿)
　　復古(髙宗/建)　　選徳(孝宗建御屏有/監司郡守姓名)
　　緝熈(理宗/建)　　熈明(即修政/度宗建)　明華
　　清燕　　　　膺福　　　　慶瑞(即順慶/理宗改)
　　射殿　　　　需雲(大/燕)　　　符寳(貯恭膺天/命之寶)
　　嘉明(度宗以繹/已堂改)明堂(即文徳/合祭改)　坤寧(皇/后)
　　穠華(皇/后)　　　慈眀(楊太后累朝母/后皆旋更名)
　　慈元(謝太/后)　　仁眀(全太/后)　　進食(即勤/政)
　　欽先(神/御)　　　孝思(神/御)　　　清華
　堂
　　翠寒(髙宗以日本羅木/建古松數十株)　　　澄碧觀堂
　　芳春　　　　凌寒　　　　鍾美(牡/丹)
　　燦錦(海/棠)　　　燕喜　　　　靜華
　　清賞　　　　稽古(御書/院)　　清逺
　　清徹　　　　澄碧(水/堂)　　　蘂淵
　　環香(山/堂)　　　文圃(御書/院)　　書林
　　華館　　　　衍秀　　　　披香
　　徳勤　　　　雲錦(荷/堂)　　　清霽
　　蕚綠華(梅堂度宗/易名瓊姿)　　　　　碧琳
　　凝光　　　　澄輝　　　　繡香
　　呈芳　　　　會景(青花石柱香楠/袱額瑪瑙石砌)
　　正始(后殿謝后/改夀寧殿)怡然(恵順/位)　　信美(婉容/位)
　齋
　　損齋(髙宗/建)　　彛齋　　　　謹習齋
　　燕申齋
　樓
　　博雅(書/樓)　　　觀徳　　　　萬景
　　清暑　　　　清美　　　　眀逺
　　倚香
　閣
　　龍圗(太祖/太宗)　　天章(真宗並祀/祖宗神御)寶文(仁/宗)
　　顯謨(神/宗)　　　徽猷(哲/宗)　　　敷文(徽/宗)
　　煥章(髙/宗)　　　華文(孝/宗)　　　寶謨(光/宗)
　　寶章(寧/宗)　　　顯文(理/宗)　　　雲章(度宗/御書)
　　清華　　　　凌虚　　　　清漏
　　倚桂　　　　來鳳　　　　觀音
　　芙蓉　　　　萬春(太后/殿)
　臺
　　欽天(奉/天)　　　宴春　　　　秋芳
　　天開圗畫　　　　　　　　舒嘯
　　蹌臺
　軒
　　晚清
　閣
　　清華　　　　睿思　　　　怡真
　　容膝　　　　受釐　　　　綠綺
　觀
　　雲濤
　亭
　　清泳　　　　清趣　　　　清暉
　　清顥　　　　清逈　　　　清隠
　　清寒　　　　清激(放/水)　　　清翫
　　清興　　　　靜香　　　　靜華
　　春妍　　　　春華　　　　春陽
　　春信(梅/)　　　融春　　　　尋春
　　映春　　　　餘春　　　　留春
　　皆春　　　　寒碧　　　　寒香
　　香瓊　　　　香玉(梅/)　　　香界
　　碧岑　　　　灔碧(魚/池)　　　瓊英
　　瓊秀　　　　明秀　　　　深秀(假/山)
　　衍秀　　　　濯秀　　　　錦煙
　　錦浪(桃/花)　　　繡錦　　　　萬錦
　　麗錦　　　　叢錦　　　　照粧(海/棠)
　　浣綺　　　　綴金(橙/橘)　　　綴瓊(梨/花)
　　穠香　　　　暗香　　　　晚節香(菊/)
　　巖香(桂/)　　　雲岫(山/亭)　　　映波
　　含暉　　　　達觀　　　　秀野
　　凌寒(梅/竹)　　　涵虚　　　　平津
　　真實　　　　芳逺　　　　垂綸(近/池)
　　魚樂(池/上)　　　噴雪(放/水)　　　流芳
　　芳嶼(山/子)　　　玉質　　　　此君(竹/)
　　聚芳　　　　延芳　　　　蘭亭
　　激湍　　　　崇峻　　　　惠和
　　浮醴　　　　泛羽(並流/杯亭)　　凌穹(山/頂)
　　迎薫　　　　會英　　　　正已(射/亭)
　　丹暉　　　　凝光　　　　雪逕(梅/)
　　參月　　　　共樂　　　　迎祥
　　瑩粧　　　　植杖(村/莊)　　　可樂
　　文杏　　　　壺中天
　　别是一家春(度宗初剏或謂此非/佳䜟也未幾果驗)
　園
　　小桃源　　　杏塢　　　　梅岡
　　瑶圃　　　　村莊　　　　桐朩園
　菴
　　寂然　　　　怡真
　坡
　　瑪瑙　　　　洗馬
　橋
　　萬嵗　　　　清平　　　　春波
　　玉虹
　泉
　　穗泉
　御舟
　　蘭橈　　　　荃橈　　　　旱船
　教塲
　　南教塲　　　北教塲
　　　禁中及徳夀宫皆有大龍池萬嵗山擬西湖冷
　　　泉飛來峯若亭榭之盛御舟之華則非外間可
　　　擬春時競渡及買賣諸色小舟並如西湖駕幸
　　　宣喚錫賚鉅萬大意不欲數蹕勞民故以此為
　　　奉親之娛耳
　御園
　　聚景園
　　　清波門外孝宗致養之地堂扁皆孝宗御書淳
　　　熈中屢經臨幸嘉泰間寧宗奉成肅太后臨幸
　　　其後並皆荒蕪不修髙踈寮詩云翠華不向苑
　　　中來可是年年惜露臺水際春風寒漠漠官梅
　　　却作野梅開
　　會芳殿　　　瀛春堂　　　攬逺堂
　　芳華堂　　　花光亭(八/角)　　瑶津
　　翠光　　　　桂景　　　　灔碧
　　凉觀　　　　瓊芳　　　　彩霞
　　寒碧　　　　栁浪橋　　　學士橋
　　玉津園
　　　嘉會門外紹興間北使燕射於此淳熈中孝宗
　　　兩幸紹熈中光宗臨幸
　　富春園
　　　新門外孝宗奉太后臨幸不一俗呼東花園
　　屏山園
　　　錢湖門外以對南屏山故名理宗朝改名翠芳
　　　園餘見西湖門
　　玉壺園
　　　錢塘門外本劉鄜王園有明秀堂餘見西湖門
　　集芳園
　　　葛嶺元繫張婉儀園後歸太后殿内有古梅老
　　　松甚多理宗賜賈平章舊有清勝堂望江亭雪
　　　香亭等餘見西湖門
　　瓊華園　　　小隠園
　　延祥園
　　　西依孤山為林和靖故居花寒水潔氣象幽古
　　　三朝臨幸餘見西湖門
　　瀛嶼
　　　在孤山之椒舊名涼堂四壁蕭照畫山水理宗
　　　易今名今為太一宫黄庭殿
　　挹翠堂
　　　舊名黑漆堂理宗御書
　　清新(舊六/椽堂)　　香月(倚裏湖舊名水/堂理宗御書)
　　香逺(舊秀/蓮亭)　　白蓮堂　　　六一泉堂
　　檜亭　　　　梅亭　　　　上船亭
　　東西車馬門　西村水閣　　御舟港
　　林逋墓　　　陳朝檜(有御/書詩)　金沙井
　　瑪瑙坡
　　六一泉
　　　髙疎寮詩云水眀一色抱神州雨壓輕塵不敢
　　　浮山北山南人喚酒春前春後客凭樓射熊館
　　　暗花扶屐下鵠池深栁拂舟白髪邦人能道舊
　　　君王曾奉上皇逰
　徳夀宫(孝宗奉/親之所)
　　聚逺樓
　　　髙宗雅愛湖山之勝恐數蹕煩民乃於宫内鑿
　　　大池引水注之以象西湖冷泉疊石為山作飛
　　　來峯因取坡詩頼有髙樓能聚逺一時収拾與
　　　人間名之周益公進端午帖子云聚逺樓髙靣
　　　靣風冷泉亭下水溶溶人間炎熱何繇到真是
　　　瑶臺第一重孝宗御製冷泉亭詩以進髙宗和
　　　韻真盛事也
　　香逺堂(荷/)　　清深堂(竹/)　　松菊三徑(菊芙/蓉竹)
　　梅坡　　　　月榭　　　　清妍(荼/􁊈)
　　清新(桂/)　　　芙蓉岡(已上並/東地分)射㕔
　　載忻堂(御宴/之所)　臨賦(荷/池)　　　粲錦(金林/檎)
　　至樂(池/上)　　　清曠　　　　半綻紅(郁/李)
　　瀉碧(金魚池已上/並南地分)　　　　　冷泉堂(古/梅)
　　文杏館　　　靜樂(牡/丹)　　　浣溪(海棠已上/並西地分)
　　絳華(羅朩/堂)　　旱船　　　　俯翠(茅亭已上/並北地分)
　重華宫(孝宗内禪所/居即徳夀宫)　　　　　慈福宫(憲聖夀成/二太后所)
　　(居即重/華宫)　　　夀慈宫(即慈福宫初/改重夀宫)
　東宫
　　資善堂　　　鳳山樓　　　榮觀堂
　　玉淵堂　　　清賞堂　　　新益堂
　　繹已堂　　　射圃
行都之山肇自天目清淑扶輿鍾而為吳儲精發祥肇
應宅緯負山之址門曰朝天南循其陿為太宫又南為
相府斗抜起數峯為萬松八盤嶺下為鈞天九重之居
右為複嶺設周廬之衛止焉朝天之東橋曰望僊仰眺
吳山如卓馬立顧紹興間望氣者以為有鬱葱之符秦
檜顓國心利之請為賜第東偏即檜家廟西則一徳格
天閣故居也非望挻凶鬼瞰其室檜卒於位熺猶戀戀
不能决去請以姪常州通判烜為光祿丞留涖家廟為
復居之萌芽言者風聞遂請罷烜併遷廟主扵建康遂
空其居髙宗倦勤詔即其所築新宫賜名徳夀居之膺
天下養者二十有七年清蹕躬朝嵗時燁奕重華繼御
更慈福夀慈凡四侈鴻名宫室皆無所更稍北連甍為
今祐聖觀盖普安故邸莊文魏王光宗皇帝實生是間
今上亦於此開甲觀之祥益知天瑞地靈章明有待斗
筲負乗固莫得而妄據云(岳珂桯史/)
光宗内禪議修泰安宫太上重於趍御太學錄湯璹貽
書趙汝愚引唐武徳九年八月甲子太宗即位於東宫
顯徳殿至貞觀二年四月乙亥太上皇徙居泰安宫甲
午太宗始御太極殿則是聴政於東宫者三年不遽遷
髙祖也今日或可仿比别營聴政之所上皇仍居大内
事體順甚汝愚答書稱其援據精博深合事宜越九日
有㫖秋暑方隆太上皇帝皇后宜用唐武徳貞觀故事
仍還宫因名宫以夀康泰安之役遂寢吁璹能引古義
以處大事汝愚能用善以安國家璹之學汝愚之徳共
可與也夫使無學而不能用善者處此能不失天性之
懿乎(姜南蓉塘詩話/)
杭城佑聖觀宋孝宗?邸開元宫寧宗?邸後為理宗
端孝公主之第龍翔宫理宗潜邸舊在後市街元至元
中遷於城西北隅宗陽宫度宗?邸(郎瑛七修類稿/)
淳熈九年八月十五日孝宗過徳夀宫起居上皇釣魚
為樂遂留賞月宴香逺堂堂東有萬嵗橋橋皆白玉石
雕欄瑩徹上作四靣亭皆新羅白朩與橋一色大池十
餘畝植千葉白蓮御榻屛几酒器俱用水晶南岸列女
樂北列男樂月上簫韶齊作稍止上皇召小劉妃獨吹
白玉笙霓裳中序時侍燕官開府曾覿進壺中天詞
云素颷漾碧看天衢稳送一輪明月翠水瀛壺人不到
比似世間秋别玉手瑶笙一時同色小按霓裳疊天津
橋上有人偷記新闋當日誰幻銀橋阿瞞兒戲一笑成
痴絶肯信羣僊髙宴處移下水晶宫闕雲海塵清山河
影滿桂冷吹香雪何勞玉斧金甌千古無缺上皇大喜
曰從来月詞不曾用金甌事可謂新竒賜金束帶紫畨
羅水晶碗上亦賜寶盞至一更五㸃還宫是夜西興亦
聞天樂焉
孝宗退居重華宫有淨室終日宴坐其間几上惟書籍
一部及筆硯楮墨而已近璫嘗奏髙宗皇帝留下寶器
圗畫陛下盍時取觀夀皇云先帝中興功徳盛大故宜
享此朕豈敢自比先帝皆鏁閉不開
近璫奏修重華宫舊例須闗朝廷出錢下臨安府轉運
司應辦夀皇曰此間無用錢處所積甚多只用重華庫
錢不必闗聞南内暨役成更不官差一匠一夫
髙宗南渡駐蹕臨安草剏禁苑為行在所適造一殿無
瓦而值雨臨安府與漕司皆憂之忽一吏白曰多差兵
士以錢鏹分俵闗廂鋪席賃借樓屋腰簷瓦若干候旬
月新瓦到照數陪還府司從之殿瓦咄諾而辦(以上西湖志/)
臨安玉牒殿災延及殿門宰臣以門字有勾脚帶火筆
故招火厄遂撒額投火中乃息後書門額者多不勾脚
(馬氏日抄/)
孤山凉堂規模壯麗下植梅數百株以備㳺幸堂成中
有素壁四堵幾三丈髙宗翌日命駕有中貴人相語曰
官家所至壁乃素耶宜繪壁亟令御前蕭照圖繪山水
照受命即乞尚方酒四斗昬出孤山毎一鼔即飲一斗
盡一斗則一堵已成畫若此者四畫成蕭亦醉駕至周
行視壁間為之歎賞知為照畫賜以金帛(杭州府志/)
　
　
　
　
　
　
　
　增補武林舊事卷四
欽定四庫全書
　増補武林舊事巻五　　宋　周　宻　原本
　　　　　　　　　　　　明　朱廷煥　補
　　乾淳教坊樂部(附五條/)
　雜劇色
　　徳夀宫
　　　劉景長(使/臣)　　王喜(保義郎頭名都管使臣/又名公謹號玩隠老人)
　　　茅山重(茅芽/頭)　盖門貴　　　盖門慶(末/)
　　　侯諒(次末侯/大頭)　張順　　　　曹辛
　　　宋興(燕子/頭)　　李泉現(引兼舞/三臺)
　　衙前
　　　龔士美(使臣/都管)　劉恩深(都/管)　　陳嘉祥(節/級)
　　　吴興祐(徳夀宫引/兼舞三臺)　　　　　吴賦
　　　金彦昇(管幹/教頭)　王青　　　　孫子貴(引/)
　　　潘郎賢(引兼末/部頭)王賜恩(引/)　　吴慶全(蠟燭/頭)
　　　周泰(次/)　　　郭名顯(引/)　　宋定(次徳夀宫/蚌蛤頭)
　　　劉信(副部/頭)　　成貴(副/)　　　陳烟息(副大/口)
　　　王侯喜(副/)　　孫子昌(副末/節級)　焦色金
　　　楊名髙(末/)　　宋昌榮(副歡/喜頭)
　　前教坊
　　　伊朝新　　　王道昌
　　前鈞容直
　　　杵榖豐(五味/粥)　李外善
　　和顧
　　　劉慶(次劉/衮)　　梁師孟　　　朱和(次貼衙前/鱔魚頭)
　　　寗貴(宿/钁)　　　蒋寧(次貼衙前/利市頭)司進(孫瓜/兒)
　　　郝成(次貼衙/前小鍬)　髙門興　　　髙門顯(羔兒/頭)
　　　髙明(燈搭/兒)　　張舜朝　　　趙民歡
　　　司政(仙鶴/兒)　　劉貴　　　　段世昌(段子/貴)
　　　龔安節　　　嚴父訓　　　宋朝清
　　　宋昌榮(二名守/衙前)周旺(丈八/頭)　　卞疇
　　　宋吉　　　　伊俊　　　　汪泰
　　　王原全(次貼/衙前)　王景　　　　鄭喬
　　　王來宣　　　張顯(守闕祗/應黒俏)　焦喜(焦梅/頭)
　歌板色
　　徳夀宫
　　　李行髙(笛/兼)
　　衙前
　　　王信(拍/兼)
　拍板色(衙前笛色王均觱篥色/鄭彦周賢良兼拍板)
　　徳夀宫
　　　劉益(使/臣)　　　謝春澤
　　衙前
　　　吴興祖(節/級)　　趙永(部/頭)　　　花成
　　　時世俊(守闕/節級)
　　前鈞容直
　　　崔喜
　琵琶色(衙前豪師/古兼琵琶)
　　徳夀宫
　　　胡永年(武功/大夫)　謝聖澤
　　衙前
　　　焦進(部/頭)　　　趙昌祖　　　段従容
　　和顧
　　　吴良輔　　　豪士英　　　曹彦國
　簫色
　　衙前
　　　曾延慶(部/頭)　　劉珦　　　　周濟(部/頭)
　　和顧
　　　朱世昌(兼/筝)　　王謹　　　　劉宗旺
　　　周亨　　　　陳籥
　嵇琴色
　　徳夀宫
　　　曹友聞(承節郎守/闕都管)
　　衙前
　　　楊春和(人員守/闕都管)魏國忠(節級/兼舞)　孫良佐
　　　石俊　　　　馮師賢
　　和顧
　　　劉運成　　　趙進(杖鼔/兼)　　恵和
　　　馮師賢　　　王處仁
　筝色
　　徳夀宫
　　　朱邦直(忠訓/郎)
　　衙前
　　　張行福(部/頭)　　豪士良　　　髙俊
　　前教坊
　　　聶廷俊
　　前鈞容直
　　　李吉
　笙色
　徳夀宫
　　　湯士成　　　孫顯祖
　　衙前
　　　宋世寧(節/級)　　豪師古(兼琵/琶)　傅紹(管幹/人)
　　　鄧孝仁　　　趙福(兼徳/夀宫)
　　前鈞容直
　　　吴勝
　　前教坊
　　　劉永顯
　　和顧
　　　張世宗　　　康彦和　　　王興祖
　觱篥色
　　徳夀宫
　　　田正徳(教坊/大使)　鞠思忠　　　孫慶祖
　　　劉舜俞　　　陳永良
　　衙前
　　　李祥(守闕/節級)　　仇彦(節/級)　　　王恩(節/級)
　　　李和(部/頭)　　　時世榮(部/頭)　　王正徳
　　　王道和　　　慢守恭　　　李遇
　　　金宗信(兼徳/夀宫)　鄭彦(兼拍/板)　　張勻
　　　劉道　　　　曹彦興　　　吴良佐
　　　朱貴(管幹/人)　　孟誠　　　　陳祐
　　　丘彦(管幹/人)　　鄧孝元　　　王永
　　　周賢良　　　陳師授(兼徳/夀宫)　陳永良
　　前教坊
　　　戚興道　　　李彦美　　　郭席珍
　　前鈞容直
　　　王宣　　　　唐政
　　和顧
　　　于慶(兼/舞)　　　馮宣　　　　王椿
　　　倪潤　　　　李祥(守闕/節級)　　陳繼祖
　　　季倫　　　　張彦明　　　陳良璹
　　　馮異　　　　商翼　　　　時世顯
　　　王文信　　　王延慶　　　謝潤
　　　張榮(第三名守/闕衙前)時顯祖　　　費仍裕
　　　任再興　　　李樂正　　　秦邦彦
　　　鄭彬　　　　時允恭　　　金潤
　　　王夀　　　　王思齋　　　于成
　　　孫良輔　　　崔顯　　　　盧茂春
　　　王師忠　　　宋康寧　　　張端
　　　顧宣　　　　王仲禮　　　郭建宗
　　　劉順(守闕/衙前)
　笛色
　　徳夀宫
　　　元守正(忠翊/郎)　孫福(使/臣)　　　孫繼祖
　　　張行謹
　　衙前都管
　　　孫福(使/臣)　　　朱榛(人員守/闕都管)　張守忠
　　　楊勝(節/級)　　　王喜(節/級)　　　張師孟(部/頭)
　　　岳興(部/頭)　　　李智友　　　段従禮
　　　朱順　　　　陳俊　　　　雷興祖
　　　王仕寧　　　時寳(部頭兼/徳夀宫)　孫進
　　　郭彦　　　　楊選(兼徳/夀宫)　　金儀
　　　趙俊(守闕/節級)　　趙順　　　　楊元慶
　　　時定　　　　趙興祖　　　隂顯祖
　　　丘遇　　　　徐識　　　　孫顯
　　　王筠(兼徳夀/宫拍板)　張榮　　　　郭亨
　　　元舜道
　　前教坊
　　　金宗訓　　　俞徳　　　　謝祖良
　　　曽延廣　　　李進
　　前鈞容直
　　　王喜　　　　俞徳　　　　冀恩
　　和顧
　　　張億　　　　茆慶　　　　張師顔
　　　劉國臣　　　趙昌　　　　張廣
　　　元舜臣　　　沈琮(杖/鼔)　　　胡良臣
　　　王師仲　　　徐亨　　　　張義
　　　林顯　　　　鄭青　　　　陳士恭
　　　巫彦　　　　朱世榮　　　朱紹祖
　　　翟義　　　　張孝恭　　　汪定
　　　費興　　　　李昇　　　　馮士恭
　　　陳寳　　　　楊善　　　　尹師授
　　　張介　　　　賀宣　　　　朱榮
　　　朱元(守闕/衙前)　　軒定(鼔/板)　　　張成(鼔/板)
　　　閻興(鼓/板)　　　王和(鼓/板)　　　陳煥
　　　張世亨　　　許珍　　　　張淵
　　　孫顯宗　　　崔成(守闕/衙前)
　方響色
　　徳夀宫
　　　齊宣　　　　田世榮
　　衙前
　　　葛元徳(部/頭)　　于喜　　　　齊宗亮(管幹/人)
　　前鈞容直
　　　髙福
　　和顧
　　　馬仲榮　　　尹朝　　　　于通
　　　劉才髙
　杖鼓色
　　徳夀宫
　　　張明髙　　　孟清
　　衙前
　　　髙宣(節/級)　　　時思俊(守闕節級/部頭兼板)
　　　程盛　　　　齊喜　　　　孟文叔(守闕/節級)
　　　時和　　　　鄧友端　　　徐宗旺
　　　吴興福(兼徳/夀宫)　鄧世榮　　　張興祿(管幹/人)
　　　葉喜
　　前教坊
　　　鞠端
　　前鈞容直
　　　閻興　　　　邢智
　　和顧
　　　張士成　　　張潤　　　　張義
　　　張世昌　　　張世顯　　　孫榮
　　　段錦新　　　蔡顯忠　　　齊宗景
　　　郭興祖　　　時康寧　　　髙潤
　　　張臯　　　　傅良佐　　　李晉臣
　　　思芸　　　　范琦　　　　段錦
　大鼓色
　　徳夀宫
　　　張佑　　　　李吉
　　衙前
　　　董福(部/頭)　　　李進　　　　周均(小/唱)
　　　張佑(兼徳/夀宫)
　　和顧
　　　趙慶(鼓/兒)　　　劉成　　　　孫成(鼓兒習/學大鼔)
　　　王富(勾般習/學大鼓)　尹師聰(鼓/兒)　　張守道(唱道/情)
　　　張昇(鼓/兒)　　　宋棠(掌儀下書/寫文字)喻祥(小/唱)
　　　錢永(守闕/衙前)
　舞旋(嵇琴魏國忠琵琶豪/士英並兼舞三臺)
　　徳夀宫
　　　劉良佐(武徳/郎)
　　衙前
　　　杜士康
　　和顧
　　　于慶
　雜劇三甲
　　劉景長一甲八人
　　　戲頭李泉現　引戲吴興佑
　　　次净茆山重侯諒周泰　　　副末王喜
　　　装旦吴子貴
　　盖門慶進香一甲五人
　　　戲頭孫子貴　引戲吴興佑　次浄侯諒
　　　副末王喜
　　内中祗應一甲五人
　　　戲頭孫子貴　引戲潘浪賢　次净劉衮
　　　副末劉信
　　潘浪賢一甲五人
　　　戲頭孫子貴　引戲郭名顯　次浄周泰
　　　副未成貴
　築毬三十二人
　　左軍一十六人
　　　毬頭張俊　　蹺毬王憐　　正挾朱選
　　　副挾施澤　　左竿網丁詮　右竿網張林
　　　散立胡椿等
　　右軍一十六人
　　　毬頭李正　　蹺毬朱珍　　正挾朱選
　　　副挾張寧　　左竿網徐賔　右竿網王用
　　　散立陳俊等
　　雜班
　　　雙頭侯諒　　散耍劉衮劉信
　　小樂器
　　　嵇琴曹友聞　簫管孫福　　􁐼劉運成
　　　拍侯諒
　鼔板
　　衙前一火
　　　笛楊勝張師孟　　　　　　鼔兒尹師聰
　　　拍張順
　　和顧二火
　　　笛張成(老/僧)　　閻俊(望/拍)　　　張喜
　　　皷兒張昇　　笛王和(小/四)　　皷兒孫成(換/僧)
　　　拍張榮(狗/兒)
　馬後樂
　　　拍板吴興祖　觱篥田正徳　孫慶祖
　　　陳師授　　　笛孫福　　　時寳
　　　元守正　　　提鼓孫子貴　札子孟清
　　　時世俊　　　髙宣　　　　吴興福
　　　張興祿
　内中上教博士
　　　王喜　　　　劉景長　　　曹友聞
　　　朱邦直　　　孫福　　　　吴永年(各支月/銀一十)
　　　(兩/)
　雜劇
　　　王喜　　　　侯諒　　　　吴興福
　　　吴興佑　　　劉景長　　　張順
　拍板
　　　田正徳　　　謝春澤
　琵琶胡永年
　舞劉良佐
　嵇琴
　　　曹友聞　　　楊春和
　筝
　　　朱邦直
　方響
　　　齊宣
　笙
　　　楊士成
　􁐼
　　　劉運成
　觱篥
　　　孫慶祖
　笛
　　　孫福　　　　時寳
　掌儀範等合干人
　　掌儀範
　　　朱邦直　　　曹友聞　　　元守正
　　　孫福　　　　朱榛(守/闕)
　　衙前都管
　　　劉思深　　　孫福　　　　王公謹(守/闕)
　　管幹教頭
　　　朱貴　　　　張興祿　　　丘彦
　　　傅紹　　　　齊宗亮
　　逐色
　　　劉信　　　　趙永　　　　焦進
　　　周濟　　　　楊春和　　　宋世寧
　　　李和　　　　時世榮　　　時寳
　　　岳興　　　　葛元徳　　　髙宣
　　　董福　　　　時世俊　　　杜士康
　　　潘浪賢
思陵朝掖庭有菊夫人者善歌舞妙音律為仙韶院之
冠宫中號為菊部頭然頗以不獲際幸為恨既稱疾告
歸宦者陳源以厚禮聘歸蓄于西湖之適安園一日徳
夀按梁州曲舞屢不稱㫖提舉官開禮知上意不樂因
従容奏曰此事非菊部頭不可上遂令宣喚於是再入
九禁陳遂感悵成疾有某士者頗知其事演而為曲名菊
花新獻之陳大喜酬以田宅金幣甚厚其譜則教坊都
管王公謹所度也陳每聞歌詠淚下不勝情未㡬物故
(癸辛雜識/)
吴郡王及平原郡王皆豪貴以奢侈相髙争華競靡有
崇愷風吴府後翠堂七楹全以石青為飾故得名専為
諸姬教習聲伎之所一時伶官樂師皆棃園國工吹彈
舞拍各有總者號為部頭每遇節序生辰則旬日外依
月律按試名小排當雖中禁教坊所無也只笙一部二
十餘人自十月旦至二月終日給焙笙炭五十觔用錦
燻籠藉笙於上復以四和香燻之盖笙簧必用髙麗銅
為之靘以綠蠟簧煖則字正而聲清越故必用焙而後
可陸天隨詩云妾思冷如簧時時望君煖樂府亦有簧
煖笙清之語舉此一事餘可想見(癸辛雜識/)
理宗朝張循王府獻白玉簫管長二尺者中空而瑩薄
韓蘄王府獻白玉笙一攅其薄如鵝管其聲清越皆希
世之寳也二物云在北方軍中日得之盖宣和故物耳
(西湖志/)
南渡諸将韓世忠楊沂中張俊俱封王享富貴而俊尤
善治生罷兵歸嵗收租米六十萬斛紹興内宴優人作
善天文者云世間貴官必應星象我悉能窺用渾儀設
玉衡對其人窺之見星而不見人玉衡不能卒辦用銅
錢一文亦可令窺光堯云帝星秦師垣云相星韓蘄王
曰将星張循王曰不見星衆皆駭復令窺曰中不見星
只見張郡王在錢眼内坐殿上大笑俊最多貲故譏之
(西湖志/)
北兵入杭廟朝為墟金某世為伶官流離無歸一日道
遇左丞范文虎向為宋殿帥将熟其為人憐之謂金曰
來日公宴汝來獻伎不愁貧賤也如其言往為優戲云
某寺有鐘寺奴不敢擊者數日主僧問故乃言鐘樓有
大神怖不敢登耳主僧亟往視之神即跪伏投拜王僧
曰汝何神也答曰鐘神主僧曰既是鐘神如何投拜衆
皆大笑文虎不懌其人亦不顧卒以不遇識者莫不多
之(西湖志餘/)
　
　
　
　
　
　
　
　
　增補武林舊事巻五
欽定四庫全書
　增補武林舊事巻六　　　宋　周　宻　原本
　　　　　　　　　　　　明　朱廷煥　補
　　湖山勝槩上　(南山/)　(孤山/)
南山路(補十九條/)
　　自豐樂樓南至暗門錢湖門外入赤山烟霞石屋
　　止南髙峰方家峪大小麥嶺並附於此
　豐樂樓
　　舊為衆樂亭又改聳翠樓政和中改今名淳祐間
　　趙京尹與􁤏重建宏麗為湖山冠又甃月池立秋
　　千梭門植花朩構數亭春時遊人繁盛舊為酒肆
　　後以學館致争但為朝紳同年會拜鄉㑹之地林
　　暉施北山皆有賦梢趙忠定栁梢青云水月光中
　　烟霞影裏湧出樓臺空外笙簫雲間笑語人在蓬
　　萊天香暗逐風囘正十里荷花盛開買箇小舟山
　　南遊遍山北歸來吴夢窗嘗大書所賦鶯啼序於
　　壁一時為人傳誦
　湖堂
　　舊在聳翠樓側又有集賢亭今並不存
　吕洞賔祠
　　舊傳洞賔嘗至此
　靈芝崇福寺
　　錢王故苑以芝生其間捨以為寺故名靈芝髙宗
　　孝宗凡四臨幸有浮碧軒依光堂亦為新進士㑹
　　拜題名之所　朱静佳有詩云黄金匝地小橋通
　　四面清平納逺空雲氣長扶天子座日光浮動梵
　　王宫殘碑㡬字莓苔雨清磬一聲楊栁風沙鳥不
　　知行樂事背人飛過夕陽東
　顯應觀
　　祀磁州神崔府君六月六日生朝遊人甚盛咸淳
　　間改昭應今歸靈芝寺舊有蕭照山水及蘓漢臣
　　畫壁今不復存
　　府君名子玉唐滏陽令卒為神靖康間髙宗為康
　　王避金冦走鉅鹿馬斃望南獨行值路三岐莫知
　　所向忽有白馬導之暮至祠下有土馬赭汗如雨因
　　假寐廡下夢神人以杖擊地促其行白馬復導至斜
　　橋谷會耿南仲來迎馬忽不見及即位復夢神将
　　白羊饋之曰得孝子實兆孝宗由是累朝崇奉(西湖志/)
　楊郡王府上船亭　　　　聚景園(詳見御/園門)
　靈應堂(俗呼包/道堂)　　　　寳蓮院
　紫霄宫廨院　　　　寳成院(舊名/釋伽)
　興福院　　　　　　永隆院
　慧光尼菴(張循/王府)　　　省馬院船步(内有正覺/超化二院)
　長橋
　　長橋宋誌俗名雙投橋西湖竹枝集　元富春馮
　　士頤詞曰與郎情重得郎容南北相看只兩峰請
　　看雙投橋下水新開兩朶玉芙蓉註言常有情人
　　雙投於橋故長橋名雙投(郎寳七修類纂/)
　妙净院
　寳徳寺(楊和王重建充三/衙建聖節道塲)
　希夷道堂
　　劉簔衣建於南屏園左今移於此
　真珠園
　　有真珠泉髙寒堂杏堂水心堂御港曾經臨幸今
　　歸張循王府
　南園
　　中興後所剏光宗朝賜平原郡王韓侂胄陸放翁
　　為記後復歸御前改名慶樂賜嗣榮王與芮又改
　　勝景有許閒堂和容射㕔寒碧臺藏春門凌風閣
　　西湖洞天歸耕荘清芳堂嵗寒堂夾芳豁望矜春
　　鮮霞忘機照香堆錦逺塵幽羣紅香多稼晚節香
　　等亭秀石為山内作十様錦亭并射圃流杯等處
　　　弁陽翁詩云清芳堂下千株桂猶是韓家舊賜
　　園白髪老翁和淚説百年中見兩平原　又云舊
　　事凄凉尚可尋㫁碑空卧艸深深凌風閣下槎牙
　　樹當日人疑似水沉
　雷峰顯嚴院
　　郡人雷氏所居故名雷峰錢王妃建寺築塔名皇
　　妃塔或云地産黄皮遂譌為黄皮塔山頂有通𤣥
　　亭望樓
　　舊名中峰穹窿迴映亦曰廻峰　林逋詩中峰一
　　逕分盤折上幽雲夕照前村見秋濤隔岸聞長松
　　標古翠疎竹動微薰自愛蘇門嘯懐賢事不羣(西/)
　　(湖志/)
　普寧寺(又名白蓮有鐵/塔一石塔二)　雲濤觀
　浄相院
　　舊名瑞相有無盡意閣娱客軒一段竒軒幽深可
　　喜今皆不存
　上清宫
　　葛仙鍊丹舊址道士胡瑩微祖築菴鄭丞相清之
　　曽此讀書淳祐中重建賜今額理宗御書清浄道
　　院
　甘園
　　内侍甘昇園又名湖曲曾經臨幸至今有御愛松
　　望湖亭小蓬萊西湖一曲後歸趙觀文又歸謝節
　　使　弁陽翁詩云小小蓬萊在水中乾淳舊賞有
　　遺踪園林㡬換東風主留得庭前御愛松
　御船坊(理宗御/舟在焉)
　净慈報恩光孝禪寺
　　孝宗嘗臨幸山曰南屏有慧日峰舊名慧日永明
　　太宗賜夀寧院額孝宗御書慧日閣有千佛閣五
　　百羅漢堂理宗御書華嚴法界正徧知閣等額梁
　　貞明大鐵鍋存焉畫壁作五十三叅等寺後菴宇
　　甚幽大抵規模與靈隠相若故二寺號南北山之
　　最蘇東坡詩云卧聞禪老入南山浄掃風塵五百
　　間其宏壮自昔巳然今益侈大矣
　　周顯徳元年錢王俶建號慧日永明院迎衢州道
　　潜禪師居之潜嘗欲従王求金鑄十八阿羅漢未
　　白也王忽夜夢十八巨人隨行翌日道?以請王
　　異而許之始作羅漢堂宋建隆初禪師延夀以佛
　　祖大意經綸正宗撰宗鏡錄一百巻遂作宗鏡堂
　　太宗改賜夀寧院熙寧中郡守陳襄延禪師宗本
　　居之屬嵗旱湖水盡涸寺西隅甘泉出有金色鰻
　　魚遊焉因鑿為井寺衆千餘飲之不竭名曰圓照
　　井南渡時燬而復興僧道容實鳩工焉(西湖志/)
　　寺為祖宗功徳院側有五百尊羅漢别創一田字
　　殿安頓装塑雄偉殿中有千手千眼觀音一位尤
　　為精製其第四百二十二位阿濕毘尊者獨設一
　　龕用黄羅為幙幙傍置籖筒一座其像側身偃蹇
　　便腹斜目覩人而笑臨安婦人祈嗣者必詣此炷
　　香黙禱以手摩其腹云有感應日積月久汗手加
　　於泥粉之上其腹黑光可鑒(李有古杭雜録/)
　南山昭慶院　　　　恵照寺(後為齋宫/今歸净慈)
　南屏御園(正對南屛/又名翠芳)
　南屏興教寺
　　舊名善慶有齊雲亭清曠樓米元章書琴臺及唐
　　人磨崕八分家人卦中庸樂記篇後人於石傍刋
　　右司馬温公書六字其實非也
　廣法院(齊王功徳院/有清曠亭)　法因院(景獻太子殯所有/古鐵塔錢王井)
　寳林院(莊文太子殯所舊/有總持有可賦軒)
　赤山殯宫
　　舊瑞龍寺後為安穆成恭慈懿恭淑四后殯所今
　　為熾盛光寺
　修吉寺(舊瑞龍寺移于/此有西湖竒艷)正濟寺(又名/普門)
　法雨寺(舊名水心又改雲龍有/趙清獻楊無為題名等)
　安福尼寺　　　　　極樂尼寺
　髙麗寺
　　舊名恵因寺湖山間惟此寺無勅額元豐間髙麗
　　王子僧統義天入貢學賢首教於此因施金建華
　　嚴閣有易菴期懴堂皇姑成國公主殯所
　玉岑山
　　相傳其山産玉故潤媚異常孤峯秀㧞層巒繚繞
　　中有古朩倒植森翠凌冬崕上玉岑二字許采書
　　山門玉岑宋理宗書(西湖志/)
　恵因橋(秦少游龍井紀游所謂/濯足于恵因澗即此)
　廣果寺　　　　　　開化尼寺
　六通慈徳院(舊名恵/徳塔)　法興寺
　保福院　　　　　　長耳相院(舊名/法相)
　定光菴(有定/光泉)　　　　永慶院
　延長真如院　　　　延夀山
　浄梵院(舊名/瑞峯)　　　　崇教院
　石屋洞
　　大仁院有石菴天成石羅漢其洞後又一洞名蝙
　　蝠洞
　　洞髙敞虛朗衍迤二丈六尺状如軒榭可布筵几
　　其底邃窄通幽闇然宻室周鐫羅漢五百十六身
　　　仇仁近詩誰劈空青露石坳遊龍伸臂下南髙
　　鬼神穿鑿地脉碎風雨支撐天柱牢峭壁蒼苔侵
　　佛髻懸崕滴乳濕僧袍伽藍聞是香山叟燈暗祠
　　荒沒野蒿(西湖志/)
　水樂洞
　　院名西關浄化即滿覺院山孝宗時賜李隶慈
　　明殿賜楊郡王後歸賈平章山石奇秀中一洞嵌
　　空有聲以此得名有聲在堂界堂愛此留照獨喜
　　玉淵潄石宜晚諸亭及金蓮池
　　洞在烟霞嶺下洞傍錢氏建有西關浄心院宋淳
　　熙六年以賜内侍李隶仍建佛宇巖石盤峙洞壑
　　虛窈泉味清甘聲如金石熙寧二年郡守鄭獬名
　　之曰水樂洞後二年蘇子瞻來為倅遂賦詩云
　　君不學白公引涇東注渭五斗黄泥一鍾水又不
　　學哥舒横行西海頭歸來羯鼓打梁州但向空山
　　石壁下愛此有聲無用之清流流泉無絃石無竅
　　强名水樂人人笑慣見山僧巳厭聴多情海月空
　　留照聞道磬襄東入海遺聲澗谷含宫徴聲奏未
　　成君獨喜不湏寫入薰風絃縦有此聲無此耳(西/)
　　(湖志/)
　滿覺院
　　舊名圓興今在水樂洞嶺傍
　石佛接待菴
　烟霞洞
　　清修院有象鼻石佛手巖石羅漢東坡留題
　歸雲菴
　　寧宗時水庵清禪師坐禪石窟中聞南峰鐘鳴遂
　　大悟今改永興菴
　關真人道院　　　　小龍井(井側有/龍王祠)
　南髙峰塔
　　榮國寺有白龍祠五顯祠險峻甚於北峰中有墜
　　石相傳云昔有道者鎮魔於此又有潁川泉
　　峰在南北諸山之界羊腸詰曲松篁葱蒨非芒鞋布
　　襪努䇿笻杖不可登也塔居峰頂晉天福間建宋
　　崇寧乾道兩度崇修元季毁舊七級今存五級塔
　　中四望則東瞰平蕪烟消日出盡湖山之景南頫
　　大江波濤洄洑舟楫隠見杳靄間西接巖竇怪石
　　翔舞洞穴邃宻其側有瑞應泉巧若鬼工北曯陵
　　阜陂陁曼衍箭櫪叢出麰麥連雲山椒巨石屹如
　　峩冠者名先照壇相傳道者鎮壓之所峰頂有鉢
　　盂潭潁川泉大旱不涸大雨不盈潭側有白龍洞
　　龍王祠今廢(西湖志/)
方家峪
　　自方家峪至冷泉峪慈雲嶺泥路嘉會門外至大
　　慈山龍山
　遇真道院　　　　　悟真道院
　崇真道院　　　　　廣教院(號小/南屏)
　褒親崇夀寺
　　在鳯凰山劉貴妃功徳有鳯凰泉瑞應泉松雲亭
　　觀音洞筆架池偃松交枝檜壁間有陳公儲畫龍
　　甚竒　弁陽翁詩云翟羽鸞綃事巳空奉華遺事
　　對髙松宫斜鳯去無人見且看門前粉壁龍奉華
　　劉妃閤名
　西蓮瑞相院(黄貴妃/功徳)　地藏尼寺
　慈光尼寺(張府/功徳)　　　廣慈院(舊名/廣福)
　寳藏院(有烏龍井錢武肅廟碑/今錢氏五王廟在焉)
　寧親廣福院(陳淑妃香火院雖/小而幽邃可喜)
　福全尼寺　　　　　廣嚴院(舊名妙嚴有/徐正節墓)
　浄教院(蔡貴妃/殯所)　　　安福禪院(内侍陳都知香/火名小陳寺)
　水月寺(路口有/靈固石)　　　崇教院(舊名薦福/有珍珠泉)
　華津洞
　　趙冀王府園水石甚竒勝有仙人棋臺
　西林法恵院
　　舊名興慶錢王建有雪齋秦少游記東坡詩
　冷水峪　　　　　　梯子嶺
慈雲嶺
　浄眀院
　　郊壇齋宫有易安齋梅巖髙孝兩朝御和詩滿山
　　皆㯶梠有江月菴笻舄亭
　龍華寳乗院
　　本錢王瑞萼園捨建有傅大士塔并栢板門槌猶
　　存有温公祠堂題名
　天華寺
　　鏡清禪師道塲舊名千春龍冊有頤軒妙因樓化
　　生池
　感業寺(舊名天龍有/朩觀音像)
　勝相院
　　舊名龍興千佛有五丈觀音像二并閣釋迦丈六
　　金身像
　大通院(舊名/顯明)　　　　天真院(舊名登雲臺/有靈化泂)
　龍華山(有石如龍與/兩石龍寺接)　下石龍浄勝院
　上石龍永夀院(舊名資賢石崖/刻仁宗佛牙賛)
　郊臺(錢王郊臺/亦近焉)　　　道林院(舊名/普濟)
　大慈寺　　　　　　般若院
　寳惠院(舊名/普濟)　　　　錢王墳(文穆忠獻二/王墳在此)
　長慶崇福院(皇祖叔太師/和王功徳)
　窑池(一名烏/菱池)　　　　聖果寺(在包/家山)
　真覺院(舊名奉慶有東/坡瑞香花詩)
　包家山桃花關
　　桃花甚盛舊有蒸霞二字春日遊人甚多　張淶
　　有詩云龍飛鳯舞舊時山仙嶺桃花更作關武陵
　　源上流水急王母臺前日月閒霞色紛紛披絳樹
　　春光煜煜照紅顔若教禹錫重遊此應道𤣥都觀
　　裏還(張文東集/)
　法雲寺(舊名/資崇)　　　　大慈山(舊有廣福/金書院額)
　虎跑寺
　　舊傳性空禪師居此無泉二虎跑地而出蘇東坡
　　詩云虎移泉眼趂行脚龍作浪花供撫掌
　乾溪寨　　　　　　小楊寺
　香嚴寺
小麥嶺(飲馬橋前後至龍/井止九溪十八澗)
　道人山(有石/洞)　　　　飲馬橋(地名放/馬塲)
　旌徳顯慶教寺
　　咸淳甲戍冬改旌徳襲慶慈明太后香火方丈有
　　軒曰雲扉後山有泉石甚奇曰林泉有清壑凝紫
　　静雲等諸亭
　南山禪關(舊名龍井路今/又改南天竺)
　仰妃墓(吴越錢/王妃)　　　梅坡園(楊郡王園/又名總秀)
　靈隠觀
　　寧宗朝張知宫剏御書冲隠菴淳祐中道士范善
　　遷重建賜名今額今菴在觀右而觀改仁夀院矣
　太清宫
　　寧宗時朱靈寳守固建楊太后書道徳經石幢有
　　嵗寒軒養性凝神二堂後為賈貴妃功徳今改觀
　　音院
　松庵(楊郡/王府)
　崇徳顯慶院
　　舊名棲真章楶質夫功徳後為永王祈王殯所
　章司徒墓
　　名得象樞使楶之祖棲真院碑可考
　翁五峰墓(名孟寅/字賔暘)　　徐典章墓(名申字幹臣/號青山翁)
　强金紫墓
　　名至字㡬聖今石羊虎猶存其子文憲公淵明墓
　　在西溪鄉諸子亦多附此
　陳拾遺墓(唐人嵗久莫可名/字在積慶山下)
　氷壑書堂
　　金樞宻淵號氷壑嘗作書堂于此因葬焉積慶永
　　清二山在後平鼎山在左湖山在前凡錢塘城邑
　　江湖之勝皆近在几席間乃南北二峰中之最髙
　　一山也有君子天一二泉理宗御書積慶山怡顔
　　藏書農圃以賜又賜功徳寺名曰積慶教忠後不
　　及建而止
　賛寧塔(天聖間/葬此)　　　靈石山
　薛開府墓(名居正/諡貞顯)
　崇因報徳院
　　有靈石泉又名嵗寒泉甚清髙宗嘗臨幸院與積
　　慶山後永清院皆薛開府功徳此院巳廢獨靈石
　　塔猶存
　浄林廣福院
　　開府楊慶菴祖墳上人呼為上楊菴有松關南泉
　　芳桂亭姜白石與恬朴翁等四人來遊　詩云四
　　人松下共盤桓筆硯花壺石上安今昔興懐同此
　　味老仙留字在潺湲後為演福寺遂廢
　無垢寺
　　舊名無著乃無著禪師道塲舊在石人嶺慶元中
　　韓平原以寺為生墳遂移寺于此嘉定十一年重
　　修有鴉雞巖仙人臺清音軒偃松下有茯苓因名
　　泉為茯苓泉後為演福寺遂廢
　崇恩演福教寺
　　寳祐丁巳重建咸淳中改禪寺徳祐後復為教寺
　　賈貴妃殯所周漢國端孝公王祔焉舊山門有妙
　　莊嚴域及生清净心亭真如亭諸天閣羅漢閣
　雞籠山　　　　　金鐘峰
　禇家坎(漢末禇盛族/舊有居此者)白蓮院(相傳晉肇法/師講經于此)
　風篁嶺
　　嶺多篬筤篠簜風韻凄清至此林壑深沉逈出塵
　　表流淙活活自龍井而下四時不絶嶺故叢薄荒
　　宻元豐中僧辯才淬治潔楚名曰風篁蘇子瞻訪
　　辯才龍井送至嶺上左右驚曰逺公過虎溪矣辯
　　才笑曰杜子有云與子成二老來往亦風流遂作
　　亭嶺上名曰過溪亦曰二老　子瞻紀之詩云日
　　月轉雙轂古今同一丘惟此鶴骨老凛然不知秋
　　去住兩無家人事争挽留去如龍出水雷雨捲潭
　　湫來如珠還浦魚鼈争駢頭此生暫寄寓常為名
　　實浮我比陶令媿師為逺公優送我過虎溪溪水
　　常逆流聊使此山人永記二老遊大千在掌握寧
　　有别離憂(西湖志/)
　小水樂(福邸/園)
　二老亭
　　後改徳威舊在風篁嶺頭東坡辯才往來於此皆
　　有詩今移於龍井祠下
　龍井
　　吴赤烏中葛稚川嘗鍊丹於此在風篁嶺上巖壑
　　林樾幽古石竇一浤清澈翠寒甘羙可愛雖久旱
　　不涸石上流水處其色如丹遊者視久水輙溢人
　　去即減其深不可測相傳與江海通有龍居之每
　　禱雨必應或見小蟹班魚蜥蜴之類井傍有恵濟
　　龍王祠
　陳寺丞墓
　　名剛中紹興中以言事與張狀元九成連坐謫知
　　䖍州安逺縣而卒後葬風篁嶺沙盆塢
　胡侯墓(名則知杭州/廟在墓前)　劉菴(孝宗朝劉婉容殯/所今歸龍井寺)
　龍井延恩衍慶寺
　　辯才故地舊名報恩看經院後改夀聖東坡書額
　　猶存又改廣福元祐以來諸賢留題甚多及東坡
　　竹石㢘宣仲枯朩寺前有過溪橋又名歸隠橋又
　　名二老橋寺有方圓菴寂照閣清獻趙公閒堂訥
　　齋潮音堂滌心沼鏡清堂冲泉薩埵石辯才清獻
　　東坡三賢祠辯才塔諸天閣山有獅子峰
　葉苔磯墓(元索字唐/卿詩人)　五雲山(中有真際院嶺上/有天井大旱不竭)
　九溪十八澗
大麥嶺
　法空寺(舊名/資慶)　　　　南資聖院(濮王/墳)
　花家山　　　　　　盧園(内侍盧允昇園景物奇/秀西湖十景所謂花港)
　(觀魚即/此也)　　　　　　浄安院(内侍董宋/臣香火)
　崇真宫(昔為女冠今/為永浄尼寺)　茆家步
　獨角門　　　　　　浄嚴廣報院(内侍董永/仲功徳)
　隆興菴(揚寺/廨院)　　　　黄泥嶺
　水陸菴(楊寺廨院後/名慶安院)　妙心寺
　水竹塢
　錢塘湧金清波三門皆濵湖而湧金介其中且余家
　去郭門不盈咫竹杖芒鞋尋山問水必自湧金出出
　門稍南為洪襄惠公兩峰書院又南為靈芝崇福律
　寺經清波門過流福水橋濵湖為夾字港折而南為
　茶坊嶺西南過長橋為南屛山净慈禪寺萬工池寺
　後有蓮花洞居然亭寺前之右為雷峰塔左為藕花
　居倪尚書墓南屏西為九矅山法因寺今即其地為
　發祥祠西南為太子灣折而南為石屋嶺石屋洞蝙
　蝠洞大仁禪寺又南過烟霞嶺為水樂洞烟霞洞磴
　道曲折而上為南髙峰榮國禪寺太子灣西為玉岑
　山其對為赤山惠因澗恵因講寺寺北為六通律寺
　法相律寺赤山之隂有筲箕泉合於恵因澗山北為
　三台山于肅愍公墓三台前為栗山八盤嶺周思得
　真人墓三台北為小麥嶺其地宜麥故名有東嶽行
　宫靈應廟永福橋即飲馬橋也嶺西支境可通大麥
　嶺盖積慶山之陂陁迤邐者又西為大麥嶺傍為花家
　山永福橋折而西北為靈石山元道士張伯雨及明
　尚書徐公墓在焉又西北為雞籠山風篁嶺一片雲
　石楊梅塢獅子峰延恩衍慶講寺龍井神運石嶺北
　為棋盤山龍井上為老龍井南為九溪西為十八澗
　自南屏山而南過錢糧司嶺折而西為廣澤禪寺舊
　名甘露有泉甘澄可啜又西南為大慈山定惠禪寺
　虎跑泉又西南為崇先襲慶禪寺真珠泉自清波門
　折而南為筆架山方家峪祀宋太學徐應鑣忠節祠
　褒親崇夀教寺又西南為華津洞梯雲嶺折而南為
　慈雲嶺永夀禪寺嶺南為龍山上為天真禪寺登雲
　臺下為天真書院天龍禪寺天華禪寺勝相禪寺龍
　華禪寺宋籍田稍南為妙因山吴越國文穆忠獻兩
　王墓稍北為玉厨山善恵禪寺妙因之陽為江文昭
　墓自清波門折而東南為鳯凰山其麓為萬松書院
　八蟠嶺留月玉壺二臺又東經鳯山門折而南過萬
　松坊為報國講寺宋行宫又南折而西為梵天講寺
　梵天北更折而西迴繞松磴為勝果禪寺月巖巖左
　為中峰右為宋殿前司營又西為棲雲菴南為包家
　山山川壇壇左為正崇菴右為三一菴又南為大慈
　禪寺此南山之勝也(張淶南山名勝紀/)
西湖三堤路
　　蘇公堤自南新路直至北新路口小新堤自麴院至
　　馬蝗橋
　蘇公堤
　　元和中東坡守杭日所築起南屹北横截湖面夾
　　道雜植花栁中為六橋九亭　坡詩云六橋横絶
　　天漢上北山始與南屏通忽驚二十五萬丈老葑
　　席捲蒼烟空後守林希榜之曰蘇公堤章子厚詩
　　云天面長虹一鑑痕直通南北兩山春　張淶蘇
　　堤行樂詩云長湖開玉鏡雙堤夾彩虹氣横萬頃
　　上光摇一水中栁分隋岸綠桃借漢林紅路入烟
　　花界山圍錦繡叢淡粧西子態玉樹麗華容葉度
　　歌姬扇楊穿俠客弓酒依金谷飲遊與曲江同今
　　日樂相樂年光不易逢　又觀錢塘令王龍江蘇
　　堤植桃栁詩云本以花為縣重将錦散堤五栽彭
　　澤左萬樹武陵西偶值談移玉因知氣若霓看來
　　無異谷行處巳成蹊每見春猶在何期路易迷攀
　　條言是綬執葉亦為珪霞取中流映烟従綠水棲
　　棠隂誰不愛寧獨有周黎(窮居集/)
　第一橋(港通赤山教/塲名映波)
　旌徳觀
　　元係定香寺舊址寳慶間京尹袁韶改建為觀有
　　西湖道院虛舟雲錦二亭今復為定香寺
　先賢堂
　　名仰髙祠許由以下共四十人刻石作賛具載事
　　迹中以寳慶初巴陵之事謂潘閬有従秦王之嫌
　　遂去之及節孝婦孫夫人以下五人今止三十有
　　九人焉中有振衣古香清風堂山亭流芳花竹縈
　　紓小山曲逕今歸旌徳堂宇皆廢
　第二橋(通赤山麥嶺/路名鎖瀾)　湖山堂(旁有水閣/尤宏麗)
　三賢堂
　　祠白樂天林和靖蘇東坡後有三堂曰水西雲北
　　月香水影晴光雨色後有小亭曰虛舟曰雲錦
　第三橋(通花家山/港名望仙)　　第四橋(通茒家步港名壓/堤北新路第三橋)
　施水菴(名圓通有石臺/籠燈以照夜船)雪江書堂(胡賢良/侊所居)
　新水仙王廟(龍王祠與葛/嶺者為二)
　崇真道院(賈平章建後有/閣今改為僧寺)
　松牕(張濡/别墅)　　　　　第五橋(通麴院港名東浦/北新路第二橋)
　第六橋(通耿家步港名跨/虹北新路第一橋)
　　孫太初詩云十里飛花送酒巵六橋兒女蹋春詞
　　無人會得漁翁意獨立晴湖照影時　張淶蘇堤
　　六橋詩云湖心一徑長南北架虹梁十二中流影
　　三千水月塘桃分兩岸色栁接數堤芳今日平津
　　賞宜開杜預觴
小新堤
　　淳祐中趙京尹與􁤏自北新路第二橋至麴院築
　　堤以通靈竺之路中作四面堂三亭夾岸花栁比
　　蘇堤或名趙公堤
　履泰将軍廟
　　有天澤井葛仙翁所植虬松将軍錢塘人姓孫名
　　顯忠仕吴越時淳熙中趙與懽京尹禱雨有騐奏
　　聞因勅封天澤侯
　楊園(楊和/王府)
　永寧崇福院
　　又名小隠寺元係内侍陳源適安園近世所歌菊
　　花新曲破之事正係此處獻重華宫為小隠園孝
　　宗撥賜張貴妃寺前有澗曰雙峰又曰金沙
　裴園
　　裴禧園誠齋詩云岸岸園亭傍水濵裴園飛入水
　　心横傍人莫問遊何處只揀荷花開處行
　喬園(喬㓜/閒園)　　　　　史園(史屏右/徽孫)
　資國園(舊名報國有東坡書隠/秀齋趙令畤徳麟䟦語)
　淳固先生墓(斌姓宋號庸齊/師晦菴先生)
　馬蝗橋
孤山路
　西陵橋(又名西林橋又名/西泠橋又名西村)
　　元張輿詩云紅藕花深逸興饒一雙鸂鶒避鳴橈
　　曉風凉入桃花扇臘酒香分椰子瓢狂客醉欹眀月
　　上羙人歌㫁綠雲消數聲漁笛知何處疑在西泠
　　第一橋　劉邦彦湖上花開報劉廷美詩云白鷗
　　遥待酒船來芳艸汀洲去復囘為惜杏花寒勒住
　　西泠昨夜一枝開(西湖志/)
　孤山(舊有栢堂竹閣四照閣巢/居閣林處士廬今皆不存)
　　孤山巋介湖中碧波環遶勝絶諸山唐宋間樓閣
　　参差彌布椒麓　白樂天西湖晚歸回望孤山寺
　　贈客詩云栁湖松島蓮花寺晚動歸橈出道塲盧
　　橘子低山雨重棕櫚葉戰水風凉烟波淡蕩摇空
　　碧樓閣参差倚夕陽到岸請君囘首望蓬萊宫在
　　水中央　又孤山寺遇雨詩云拂波雲色重灑葉
　　雨聲繁水鷺雙飛起風荷一向翻空濛連北岸蕭
　　颯入東軒或擬湖中宿留船在寺門　林君復孤
　　山寺詩云低處凭欄思渺然孤山塔後閣西偏隂
　　沉畫軸林間寺零落棋枰葑上田秋景有時飛獨
　　鳥夕陽無事起寒烟遲歸更愛吾廬近祗向重來
　　看雪天　又孤山寫望詩水墨屏風状總非作詩
　　除是謝元暉溪橋裊裊穿黄落樵斧丁丁隔翠微
　　返照未沉僧獨往長烟初淡鳥横飛南峰有客鋤
　　園罷閒倚林間忘却歸　栢堂宋僧志銓作陳文
　　帝天嘉二年有植兩檜於孤山寺中至宋時猶存
　　其一號陳朝檜志銓作堂其側曰栢堂與竹閣連
　　屬　蘇子瞻作詩紀之云道人手種㡬生前鶴骨
　　龍姿尚宛然雙榦一先神物化九朝三見太平年
　　忽驚華厦依巖出乞與嘉名到處傳此栢未枯君
　　記取灰心聊伴小乗禪後孝宗嘗書此詩勒石
　　竹閣白樂天作在孤山寺中杭人因貌公像而祀
　　之今為四賢堂址　其詩云晚坐松簷下宵眠竹
　　閣間清虛當服藥幽獨抵歸山巧未能勝拙忙應
　　不及閒無勞别修道只此是𤣥關蘇子瞻詩云海
　　山兠率兩茫然古寺無人竹滿軒白鶴不留歸後
　　語蒼龍猶是種時孫兩叢却似蕭郎筆千畝空懐
　　渭上村欲把新詩問遺像病維摩詰更無言　僧
　　道?四照閣懐少游學士詩云猿鳥投林已寂然
　　芭蕉過雨小樓前雲移絶壁中間破月自遥峰缺
　　處圓照坐不湏紅炬蠟可人惟有蕙爐烟校讐御
　　府圖書客疇昔還同此夜禪(俱西湖志/)
　四聖延祥觀
　　有韋太后沉香四聖像小蓬萊閣瀛嶼堂金沙井
　　六一泉餘見御園類
　　宋時四聖觀前每至昏後有一燈浮水上其色青
　　紅自施食亭南至西陵橋復囘風雨中光愈盛月
　　明則稍淡雷電時則與電争光閃爍此湖光也
　　蘇子瞻湖中夜泛詩云新月生魄迹未安纔破五
　　六漸盤桓今夜吐艷如半璧遊人得向三更看三
　　更向䦨月漸垂欲落未落景特竒明朝人事誰料
　　得看到蒼龍西沒時蒼龍巳沒牛斗横東方芒角
　　升長庚漁人收筒及未曉船過惟有菰蒲聲菰蒲
　　無聲水茫茫荷花夜開風露香漸見燈明出逺寺
　　更待月黑看湖光湖光非鬼亦非仙風恬浪静光
　　滿川湏臾兩兩入寺去就視不見空茫然其曰湖
　　光豈即水燈之類歟　髙疎寮詩云水明一色抱
　　神州雨壓輕塵不敢浮山北山南人喚酒春前春
　　後客凭樓射熊館暗花扶屐下鵠池深栁拂舟白
　　髪邦人能道舊君王曾奉上皇遊(西湖志/)
　西太乙宫
　　舊四聖觀園理宗朝建今黄庭殿乃昔凉堂也兩
　　壁蕭照畫尚存亭觀名並見御園類　弁陽詩云
　　蘂宫廣殿號黄庭突几浮雲最上層五福貴神留
　　不住水堂空照九枝燈有和靖墓瑪瑙坡陳朝栢
　　林逋墓在孤山之隂紹興十六年建四聖延祥觀
　　盡徙諸院刹及士民之墓獨逋墓詔存之勿徙咸
　　淳間賈似道題石曰和靖先生墓命金華王庭書
　　之元胡僧楊璉真伽發其墓惟端硯一枚玉簮一
　　枝成化十年郡守李端葺治逋嘗作梅花詩一聨
　　為士林羡頌而他詩亦多清逸比其卒也四壁蕭
　　然題詩云湖外青山對結廬墳前修竹亦蕭疎茂
　　陵他日求遺稿且喜曾無封禪書時人咸重其節
　　介而范公希文與公雅厚贈詩云巢由不願仕堯
　　舜豈遺人又云風俗因君厚文章到老醇其激賞
　　如此(西湖志/)
　　逋仙所養鶴名鳴臯所養鹿名呦呦雖不甚竒亦
　　是西湖故實　逋鳴臯詩云臯禽名祗有前聞孤
　　引圓吭夜正分一唳便驚寥泬破亦無閒意到青
　　雲　又呦呦詩云深林槭槭分行響淺葑茸茸疊
　　浪痕春雪滿山人起晚數聲低呌喚籬門(茅元儀/青先)
　四面堂　　　　　　　處士橋(以和靖/得名)
　涵碧橋　　　　　　　菊磵墓(名九萬葬孤/山後談家山)
　㫁橋
　　又名段家橋萬栁如雲望如裙帶白樂天詩云誰
　　開湖寺西南路草綠裙腰一道斜
　
　
　
　
　
　
　
　
　
　
　
　
　增補武林舊事巻六
欽定四庫全書
　增補武林舊事巻七　　宋　周　宻　原本
　　　　　　　　　　　　明　朱廷煥　補
　　湖山勝槩下　(北山/)　(吴山/)
北山路(補二十條/)
　　自豐樂樓北沿湖至錢塘門外入九曲路至徳勝
　　橋南印道堂小溜水橋黄山橋掃帚塢鮑家田青
　　芝塢玉泉駞巘棲霞嶺東山衕霍山昭慶教塲水
　　磨頭葛嶺九里松靈隠寺石人嶺西溪路止三天
　　竺附
　栁洲
　龍王廟(名會靈所謂栁/洲五龍王也)惠明院(舊名資福今呼栁洲/寺其地舊為通元菴)
　上船亭　　　　　　養魚荘(楊郡/王府)
　環碧園(楊郡王府堂/扁皆御書)　迎光樓(張循/王府)
　劉氏園(内侍劉公/正所居)　　一清堂(後改玉蓮競/渡争標於此)
　菩提院
　　舊名惠嚴與昭慶寺相連有靈感大悲像閣綠野
　　白蓮堂碧軒四觀軒南漪迎薰澄心涵碧玉壺氍
　　毺今廢
　玉壺御園　　　　　楊和王水閣
　賈府上船亭　　　　錢塘門上船亭
　秀邸新園　　　　　謝府園(有一碧/萬頃堂)
　隠秀園(劉鄜/王府)　　　　先得樓(即古望湖樓坡詩云/望湖樓下水連天是)
　(也/)　　　　　　　　擇勝園(秀邸有御書擇/勝愛閒二堂)
　九曲城下　　　　　法濟院(舊名觀音院/有明爽二軒)
　五聖廟(有蘇漢/臣畫壁)　　　妙因院(元係慈/光菴)
　寳嚴院　　　　　　真覺尼院(元係隠/静菴)
　錢氏園(華亭/錢府)　　　　新嶽廟
　東湖道院　　　　　關王廟(舊滿路種桃/號半道紅)
　古北關　　　　　　楊府廨宇(楊郡王府/今捨為寺)
　玉虛觀　　　　　　崇果院(徳勝橋南/舊名羅漢)
　印道堂　　　　　　趙郭園
　羅漢院　　　　　　史府(今為慧/日寺)
　水丘園　　　　　　西隠精舍
　豐樂院　　　　　　鐵佛寺
　梅岡御園　　　　　張氏園
　王氏園　　　　　　小溜水橋
　精進院(齋官舊/名精修)　　　延慶院
　澄寂院(桃花/衕)　　　　黄山橋
　掃帚塢　　　　　　萬花小隠(謝府/園)
　常清宫(沂王/功徳)　　　　聚秀園(楊/府)
　鮑家田　　　　　　秀野園(謝/府)
　南禪資福尼寺　　　極樂尼寺
　思故塔　　　　　　屠虛聖昭廟(廣慧/侯)
　資夀院(元係大/聖菴)　　　明覺院(舊名報先/有虚心軒)
　永菴(閻/府)　　　　　　萬安院(舊名清/化永安)
　慈聖院(舊名慈雲潘李二貴妃殯/所有聖水池大旱不涸)
　羅寺　　　　　　　妙智院(舊名報/國觀音)
　玉泉淨空院(泉色清澈蓄大/金魚有龍王祠)
　西觀音山　　　　　青芝塢
　愍忠資福普向院(楊和王建専充殿前諸/軍功徳及為諸軍葬)
　上關寺(内侍閻少師功/徳名崇先顯慶)竹所
　杜北山墓(汝能字叔謙太后諸/孫居麴院能詩有聲)
　天清宫(女/冠)　　　　　靈峰院(裴氏/功徳)
　裴墳(有雙/節亭)　　　　　駝巘嶺
　靈耀觀　　　　　　西峰净嚴院(感義郡/王功徳)
　大明院　　　　　　圓眀崇福禪寺(岩阿有井泉/極清冽内侍)
　(霍汝弼/功徳)　　　　　　棲霞嶺
　神仙宫(有偃松如龍/名御愛松)　乾濕水洞(有一寺/在側)
　净元觀　　　　　　妙明院
　東山衕　　　　　　不空院(舊名/傳經)
　永安院(元係吴秦王府香/火菴有青芬亭)
　䕶國仁王禪寺(後有龍洞龍/王祠在焉)
　西靖宫(女/冠)　　　　　寧國院
　廣照院　　　　　　霍山
　長慶院(舊名華嚴菴/主張王香火)　張王廣惠廟
　永慶院　　　　　　光相塔院(山水/甚竒)
　湧泉(髙宗嘗/取瀹茗)　　　　清心院(舊名/湧泉)
　瑶池園(吕/氏)　　　　　金輪梵天院(舊名金輪寺/後即巾子峰)
　寳勝院(舊名/應天)　　　　金牛䕶法院
　洞明菴　　　　　　天龍洞(道者開無/門所居)
　雲洞園
　　楊和王府有萬景天全方壺雲洞瀟碧天機雲錦
　　紫翠間濯纓五色雲玉龍玲瓏金粟洞天砌臺等
　　處花朩皆蟠結香片極其華潔盛時凡用園丁四
　　十餘人監園使臣二名
　大昭慶寺(與前菩提寺相連舊/名菩提寺有戒壇)
　　昭慶律寺晉天福間吴越王建宋乾徳二年重修
　　太平興國三年建戒壇於寺中每嵗三月三日海
　　内緇流雲集於此推其長老能通五宗諸典者登
　　壇説法敷陳具戒其徒跪而聽之名曰受戒至今
　　行之天禧初有圓浄法師學廬山慧逺結白蓮社
　　縉紳之士與會者二十餘人運使孫和為之記南
　　渡後以其地為策選鋒軍教場尋復為寺(西湖志/)
　策選鋒教塲　　　　古栁林
　錢塘縣尉司
　　舊有平湖軒英遊閣又有片石周益公字之曰竒
　　俊盖相傳為王子髙舊居故也
葛嶺路
　水磨頭
　石函橋(有水閘泄湖/水入下湖)
　　唐刺史李泌建有水閘泄湖水以入下湖沿東西
　　馬塍羊角埂至歸錦橋凡四派白樂天記畧云北
　　有石函南有筧決湖水一寸可溉田十五餘頃每
　　一復時可溉五十餘頃其去郡别州民詩云　耆
　　老遮歸路壺漿滿别筵甘棠無一樹那得淚澘然
　　税重多貧戸農饑足旱田惟留一湖水與汝救荒
　　年(西湖志/)
　放生亭　　　　　　徳生堂(理宗/御書)
　泳飛亭(理宗/御書)　　　　總宜園(本張太尉後歸趙平/逺淇今為西太乙宫)
　大吴園　　　　　　小吴園
　水月園
　　紹興中賜楊和王孝宗撥賜嗣秀王水月瀛燕堂
　　玉林堂皆御書
　兠率院　　　　　　葛嶺(葛仙常往來於此/故得名亦名葛塢)
　十三間樓相嚴院
　　舊名十三間樓石佛院東坡守杭日每治事於此
　　有冠勝等軒
　大石佛院
　　舊傳為秦王纜船石俗名西石頭宣和中僧思净
　　就石鐫成大佛半身或云下通海眼
　　僧思净當兒時見之作念曰異日出家當鐫此石
　　為佛及長為僧妙行寺遂鐫石為半身佛像飾以
　　黄金構殿覆之遂名為大石佛院至元間院燬永
　　樂間重建(西湖志/)
　保叔塔崇夀院
　　咸平中僧永保修故得名有應天塔極樂菴落星
　　石石獅峰又名巾子峰及石屏風在焉碑刻舊有
　　屏風院記封山記
　寳稷山　　　　　　敷惠廟
　多寳院(舊名寳積/有綠隂堂)　　嘉澤廟祠(水仙有薦/菊泉及亭)
　孫花翁墓
　　惟信字季蕃隠居湖山棄官自放詩詞尤工趙節
　　齋葬之劉後村為誌杜清獻為文以祭
　普安院　　　　　　挹秀園(楊駙/馬)
　秀野園(劉鄜王有/四并堂)
　上智果院(有参寥泉東坡/題梁廣王殯所)
　　智果院舊有参寥僧其時有僧道?者號参寥子
　　於潜人通内外典能詩蘇子瞻守黄州参寥子自
　　吴中訪之夢與賦詩有寒食清明都過了石泉槐
　　火一時新後七年子瞻守杭州参寥子始卜居智
　　果院有泉出石縫間甘冷宜茶寒食之眀日子瞻
　　與客泛舟自孤山來訪参寥子汲泉鑚火烹黄栢
　　茶適符所夢遂記以刻石為之銘云(西湖志/)
　治平寺(有錦塢/烟雲閣)　　　夀星院(有寒碧軒此君軒觀/臺杯泉平秀軒明逺)
　(堂東坡祠/及詩刻)　　　　　江湖偉觀(即觀臺舊址盡/得江湖之勝)
　寳雲菴
　　舊名千光王寺邳王殯所有寳雲菴清軒月窟澄
　　心閣南隠堂妙思堂雲巢今不復存又有靈泉井
　　寳雲菴初陽臺亦廢
　瑪瑙寳勝院
　　昔在孤山後改為四聖觀遂遷于此有中庸子陶
　　器墓乃法恵法師智圓自號也有髙僧閣僕夫泉
　　舊有閒泉僕夫泉僧智圓所鑿也智圓字無外錢
　　塘人博學勵行號中庸子時王文穆公罷相知杭
　　州諸僧出迓慈雲禪師邀之皆往圓以疾辭曰傾
　　山倒壑奔走紅塵暫留坐鎮諸僧赧服與處士林
　　逋為友臨化命門人即後山歛陶器而䕶葬之名
　　陶器塚自為銘曰　清净本然無變無遷為藏陶器
　　宻邇閒泉(西湖志/)
　養樂園
　　賈平章有光淥閣春雨觀瀟然養樂堂嘉生堂生
　　意生物之府
　玉清宫(有葛仙/鍊丹井)　　　半春園(史衞/王府)
　小隠園(史/府)
　集芳御園
　　後賜賈平章内有假山石洞通出湖濵名曰後樂
　　園有蟠翠雪香翠巖倚繡挹露玉蘂清勝巳上皆
　　髙宗御題亦集芳舊物也西湖一曲竒勛理宗御
　　書秋閣遂初容堂度宗御書又有初陽精舍警室
　　熙然臺無邊風月見天地心琳琅步歸舟等不一
　香月鄰(廖瑩中園/後歸賈相)　　嘉徳永夀教寺(毛娘娘功徳/有翔泳堂芝)
　(巖/)
　喜鵲寺
　　即禪宗院以鳥窠禪師得名魏婉儀殯所白樂天
　　有紫楊花詩
　　鳯林寺俗呼喜鵲寺唐長慶初禪師圓修居此四
　　十餘年棲息松上有鵲搆巢其傍人遂呼為鳥窠
　　禪師白樂天守杭州時嘗往叅之曰大師居處甚
　　險禪師曰大守險樂天曰弟子位鎮山河何險之
　　有禪師曰心火相搆識浪不停得非險乎樂天服
　　之(西湖志/)
　寳嚴院(舊名垂雲有垂雲亭/借竹軒無量福海)
　趙紫芝墓(名師秀在/寳嚴院後)　定業院(烏窠禪師道塲有君/子泉石甑山環峯堂)
　(襲夢/軒)　　　　　　　虎頭巖(介于寳嚴/定業之間)
　施夢川墓
　　名□字仲山吴人能詞精于律吕楊守齋為寺後
　　樹梅作亭以葬薛梯飈為誌李篔房書周艸窗題
　　盖
　仁夀尼菴　　　　　招賢寺
　上官良㬰墓(在招賢寺後良史/字季長號淇園)
　報恩院
　　舊名報先即孤山六一泉寺後以其地為延祥觀
　　遂遷於此徳國公主殯所
　廣化院
　　舊名永福自孤山遷於此舊有白公竹閣栢堂水
　　鑑堂涵暉亭凌雲閣金沙井辟支佛骨塔慧琳塔
　　白公祠堂　黄宜山詩云移自孤山占此山荒凉
　　老屋萬琅玕櫻桃楊栁空花夢千古清風滿閣寒
　快活園(趙/氏)
　水竹院落
　　賈平章園御書閣曰奎文之閣有秋水觀第一春
　　思剡亭道院
　顯明院
　　舊名興福保清儀王仲湜殯所有鑑空閣綠净堂
　北新路口
　棲霞嶺口
　　嶺上桃花爛燦色如凝霞其北有古劒關盖左寳
　　雲右仙姑兩山夾峙若劒門然宋立巡司于此有
　　水一道名桃溪經岳墳前入湖(西湖志/)
　古劒關(棲霞/嶺下)
　岳王墓
　　岳武穆王飛所葬其子雲亦祔焉　葉靖逸詩云
　　萬古知心只老天英雄堪恨復堪憐如公少緩湏
　　㬰死彼土安能八十年漠漠凝塵空偃月堂堂遺
　　像在凌烟早知埋骨西湖路悔不鴟夷理釣船
　　林弓寮詩云天意只如此将軍足可傷忠無身報
　　主寃有骨封王苔雨樓牆暗花風道路香沉思百
　　年事揮淚灑斜陽　王修竹詩云埋骨西湖土一
　　丘殘陽荒艸㡬經秋中原望㫁因公死北客猶能
　　説舊愁
　　武穆王墓自國初以來墳漸傾圮江州岳士廸於
　　王為六世孫與宜興州岳氏通譜合力以起廢廟
　　與寺復完美久之王諸孫有為僧者居墳西復為
　　廢壊天台僧可觀訴於官時何頥貞為湖州推官
　　柯九思以書白其事田之沒於人者復歸然廟與
　　寺無寸椽片瓦會李君金初為杭總管府經厯慨
　　然以興廢為已任而鄭元祐為作疏郡人王華父
　　一力興建寺廟又復完美杭州申明浙省轉咨中
　　書以求褒贈適趙子期在禮部倡義奏聞降命勅
　　封並如宋止加保義二字自我元統一函夏以來
　　名人佳士多有詩弔之不下數十百篇(陶宗儀輟耕録/)
　褒忠演福院
　　元係智果觀音院後充岳鄂王香火岳雲所用鐵
　　鎗猶存
　冲虛宫(舊名寧/夀菴)　　　耿家步
　東山衕口　　　　　福夀院(旌徳寺子院有寧/宗御書桂堂二字)
　廖葯洲園(有花香竹色心太平相在/世綵愛君子習説等亭)
　小石板口
　九里松一字門
　　唐刺史袁仁敬守杭日植松於左右各三行門扁
　　吴説書髙宗嘗欲易之自以不及但金飾其字
　　吴説字𫝊朋錢塘人髙宗紹興以來雜書游絲書
　　惟錢塘吴説説知信州日朝辭上謂曰朕有一事
　　每以自歉卿書九里松牌甚佳向自書易之終不
　　迨卿所書當令仍舊是日降㫖俾根尋舊牌張挂
　　(書史㑹要/)
　駝巘嶺口　　　　　石板巷口
　麴院巷口　　　　　行春橋
　小行春橋　　　　　忠勇廟(統制/張祠)
　左軍教場
　馬三寳墓
　　在教場内傳云向曾欲去之有黑蜂數百自墓中
　　出不可向遂止至元十五年六月内有軍厮名狗
　　兒者因樵採墾土得一鐵劵上有字云鴈門馬氏
　　葬於横衝橋(云云/)後又有十字至元十五六狗兒
　　壊我屋盖古人知數者耳始知行春橋本横衝橋
　　云
　三藏塔院　　　　　明真宫(女冠今改/為三藏寺)
　資徳廟(慕容貴/妃香火)　　　萬夀院(南山白/雲宗建)
　唐家衕　　　　　　後澗溪
　紫芝道院(道士陳/崇真)　　瑞岡塢
　燕脂嶺(以土色/得名)　　　晉福教寺
　崇夀院　　　　　　崇親資福院(張淑妃/香火)
　天申萬夀圓覺教寺
　　舊為了義法師塔院有歸雲堂三昧正受閣並髙
　　宗御書累朝臨幸有御座御榻理宗御書清凉覺
　　地
　石獅子路　　　　　香林園
　斑衣園(韓/府)　　　　　金沙澗(靈竺之水自/此東入於湖)
　顯慈集慶教寺
　　閻貴妃香火寺扁殿閣皆理宗御書有月桂亭甚
　　佳金碧為湖山諸寺之冠
　　閻氏鄞縣人明艷絶倫後宫為之奪寵寺額皆御
　　書巧麗冠於諸刹經始之辰内司分市材朩於郡
　　縣㫄緣為奸望青採斫鞭笞追逮雞犬不寧雖勲
　　臣舊輔之墓皆不得自保或作詩諷之曰合抱長
　　材卧壑深于今惟恨不空林誰知廣厦千斤斧斵
　　盡人間孝子心其後恩數漸隆雖御前五山亦所
　　不逮一日忽於法堂皷上得大字一聨云浄慈靈
　　隠三天竺不及閻妃好面皮於是行下天府絹捕
　　其人終不得(西湖志/)
　靈隠天竺寺門
　　俗呼二寺門袁居中書白樂天詩一山門作兩山
　　門兩寺元従一寺分正此也
　合澗橋(靈竺二山之/水會合于此)　龍脊橋
　武林山
　　又曰靈隠山又曰靈苑山又曰仙居山上有五峰
　　曰飛來曰白猿曰嵇留曰月桂曰蓮華山前有澗
　　即武林泉也
　呼猿洞
　龍浤洞
　　有蒋之竒篆字前後諸賢題字極多二洞在飛來
　　峰
　　龍浤洞一名通天洞俗傳其底可通浙東有採乳
　　石者入之聞江濤浪浪然櫓聲聒然壁間有蒋之
　　竒篆書賈似道廖瑩中等題名宋咸通中有髙士
　　丁飛者字翰之居洞中讀書採藥力田自給年七
　　十二矣操綆缶斤斸陟峻如飛嘗月夜登巖鼓瑟
　　流淙協奏天籟凄冷往往致鸞鶴之翔集(西湖志/)
　　飛來峰界乎靈隠天竺兩山之間盖支龍之秀演
　　者髙不踰數十丈而怪石森立青蒼玉削若駭豹
　　蹲獅筆卓劒植衡従偃仰益玩益竒上多異朩不
　　假土壤根生石外矯若龍蛇鬰鬰然丹葩翠蕤蒙
　　羃聨絡冬夏常青烟雨雪月四景尤佳其下巖扃
　　窈窕屈曲通眀壁間布鐫佛像皆元浮屠楊璉真伽
　　所為也晉咸和元年西僧慧理登而嘆曰此乃中
　　天竺國靈鷲山之小嶺不知何以飛來仙靈隠窟
　　今復爾否因樹錫結菴名曰靈隠命其峰曰飛來
　　(西湖志/)
　女兒山(一名玉/女巖)　　　　青林巖
　理公巖(乃靈隠開山慧理/法師在靈鷲寺後)
　冷泉
　　有亭在泉上冷泉二字乃白樂天書亭字乃東坡
　　續書詩扁充棟不能悉錄　林丹山詩云一浤清
　　可浸詩脾冷煖年來只自知流向西湖載歌舞囘
　　頭不似在山時
　　冷泉亭建於唐至宋郡守毛友拆去之今所建又
　　不知起於何時其自叙云昔人加亭於冷泉如明
　　鏡中加繪畫山翠水光去者過半拂拭菑翳舊觀
　　還復夫冷泉亭之景白樂天極其褒頌而毛守以
　　為去之乃佳好尚不同如此(西湖志/)
　　西湖今但知有冷泉而不知有温泉醴泉在冷泉
　　之上楊㢘夫西湖竹枝詞家住西湖新婦磯又石
　　新婦下水連空飛來峰前山萬重郯九成竹枝詞
　　風篁嶺頭西日暉青龍港口新月微馮士頥詞請
　　看雙投橋下水新開兩朶玉芙蓉皆遺逸隠蹟(田/)
　　(藝衡留青日扎/)
　温泉醴泉(二泉在冷/泉之上)　葛塢
　朱墅　　　　　　　候仙亭
　壑雷亭
　觀風亭
　　又有虛白見山袁君紫薇翠微石橋月桂等亭及
　　丹竈隠居許邁思真三堂連巖棧伏龍濺等今皆
　　廢
　景徳靈隠禪寺
　　相傳靈隠禪寺乃葛仙翁書或云宋之問書景徳
　　中續加景徳二字有百尺彌勒閣蓮峰堂方丈曰
　　直指堂千佛殿延賔水閣望海閣理宗御書覺玉
　　寳殿妙荘嚴域又有巢雲亭見山堂白雲菴松源
　　菴東菴等在山後尤幽寂可喜
　　杭州内外及湖山間唐巳前三百六十寺錢氏立
　　國宋南渡增為四百八十海内都會未有加於此
　　者僧派三曰禪曰教曰律今講寺即宋之教寺也
　　嘉定間品第江南諸寺以餘杭徑山寺錢塘靈隠
　　寺净慈寺寧波天童寺育王寺為禪院五山錢塘
　　中天竺寺湖州道塲寺温州江心寺金華雙林寺
　　寧波雪竇寺台州國清寺福州雪峰寺建康靈谷
　　寺蘇州萬夀寺虎丘寺為禪院十刹以錢唐上天
　　竺寺下天竺寺温州能仁寺寧波白蓮寺為教院
　　五山錢唐集慶寺演福寺普福寺湖州慈感寺寧
　　波寳陀寺紹興湖心寺蘇州大善寺北寺松江延
　　慶寺建康瓦棺寺為教院十刹杭州律院則昭慶
　　寺六通寺法相寺菩提寺内外靈芝寺不在五山
　　十刹之列大抵僧家以禪那為宗㫖而教所以致
　　禪蘇子由有言我觀世教師皆謂教是實由謂教
　　實故則為禪所訶禪雖訶乎教終以教致禪禪若
　　不取教是杜所入門教而不知禪是不識家也律
　　則慎攝威儀涵養智定禪與教所兼資焉(西湖志/)
　北髙峰塔
　　在靈隠寺山後絶頂比南髙峰尤髙上有五顯祠
　　逺近祝香四時不絶
　　唐天寳中建會昌中燬錢王修復之宋咸淳七年
　　復燬羣山屏列湖水鏡净雲光倒垂萬象在下漁
　　舟歌舫若鷗鳬出沒烟波逺而益微僅覿其影西
　　望羅刹江若匹練新濯遥接海色茫茫無際郡城
　　正值江湖之間委蛇曲折左右映帶屋宇鱗次艸
　　朩雲蓊鬰鬰葱葱悉歸眉睫山頂舊有望海閣今
　　廢　蘇子瞻詩云言遊髙峰塔蓐食治野裝火雲
　　秋未衰及此初旦凉霧霏巖谷暝日出艸朩香嘉
　　我同來人久便雲水鄉相觀小舉足前路髙且長
　　古松攀龍蛇怪石坐牛羊漸聞鐘磬音飛鳥皆下
　　翔入門空無有雲海浩茫茫惟見聾道人老病時
　　絶糧問年笑不答但指空藜床心知不復來欲歸
　　更徬徨贈别留疋布今嵗天早霜(西湖志/)
　法安院
　　舊名廣嚴唐韜光禪師築菴于院後有清獻東坡
　　題名
　保寧院(舊名保安/無量夀)　　資聖院(舊名大明開/山咸澤禪院)
　韜光菴
　　韜光禪師道塲與樂天同時周伯弜有詩前後諸
　　賢留題甚多舊有僧嘗於此降仙請至釋子蘭以
　　下十人凡七十三釋皆唐人能詩者各書一詩語
　　極奇絶曲盡其景今詩尚存壁間
　　韜光禪師蜀人唐太宗時辭師出遊師囑曰遇天
　　可前逢巢即止師遊靈隠山巢溝塢值白樂天守郡
　　悟曰此吾師之命我也遂卓錫焉樂天聞之遂與
　　為友題其堂曰法安　嘗以詩招之入城云白屋
　　炊香飯葷饘不入家濾泉澄葛粉洗手摘藤花青
　　芥除黄葉紅薑帶紫芽命師相伴食齋罷一甌茶
　　　韜光不赴報之詩云山僧野性好林泉每向巖
　　阿倚石眠不解栽松陪玉勒惟能引水種金蓮白
　　雲乍可來青嶂明月難教下碧天城市不能飛錫
　　去恐妨鶯囀翠樓前内有金蓮池烹茗井壁間有
　　趙閱道蘇子瞻題名(西湖志/)
　永福寺
　　隆國黄夫人功徳咸淳九年建在靈隠西石筍山
　　下
　石筍普圓院
　　天福二年黄氏重修舊名資嚴山有石如筍髙數
　　十丈故名石筍寺有超然臺金沙白沙二泉鄴公
　　菴杭守祖無擇愛此山之勝結菴于此取公所封
　　名之方丈左右金漆板扉皆趙清獻諸賢蘇秦陳
　　黄留題及文與可竹數枝如張總得父子吴傅朋
　　等題字甚多嵗久暗淡猶隠隠可見寺極清古幽
　　邃為湖山諸刹之冠後隆國黄夫人以超然臺為
　　葬地遂移此院于山之西而古意不復存矣
　天聖靈夀院(僧徳/賢建)　　鐵舌菴
　隆親永福院(温國成夫人/香火今廢)
　時思薦福寺
　　吴益王墳寺舊以下竺為墳寺後以古刹遂别建
　　于此髙宗嘗臨幸吴太后手書金剛經有楊太后
　　䟦及髙宗御書心經竝刻石藏下竺靈山塔下益
　　王神道碑蒋燦書甚佳墓前二石馬琢刻如生舊
　　傳夜輒馳驟其鞦轡光瑩如玉至今苔蘚不侵寺
　　有宜對亭雙珠亭萬玉軒湖山至此極幽邃矣
　黄妃墓(錢王/妃)　　　　卓筆峰
　明惠尼院(舊名定恵錢/王孫妃香火)石人嶺(一名馮公嶺形如/人狀雙髻宛然)
　海峰菴
　無著禪師塔
　　舊有無垢院韓平原以為夀地遷院於靈石山側
　　後楊郡王復取為夀地遂唘其塔乃陶龕容色如
　　生髪垂至眉指爪皆遶身舍利無數留三日不壊
　　竟荼毗之　僧肇淮海有詩云一定空山五百年
　　不湏惆悵唘頽甎路邊多少麒麟塚過眼無人贈
　　紙錢今地為永福所有
西溪路
　畢宫師墓(畢再遇之父/子皆葬于此)
三天竺(自靈鷲至上/竺郎當嶺止)
　陳明大王廟
　　漢熹平餘杭令陳渾後唐長興中封太平靈衞王
　靈鷲興聖寺
　　惠理法師卓錫之地吴越王建有靈山海會閣理
　　宗御書理公巖滴翠軒九品觀東坡祠東坡題名
　隋觀法師塔(下竺開山/祖師真觀)
　下天竺靈山教寺
　　在隋號南天竺五代時號五百羅漢院祥符初號
　　靈山寺天禧復名天竺寺紹興改賜天竺時思薦
　　福為吴秦王香火慶元復今額有御書閣藏仁宗
　　及中興五朝御書曲水亭前塔跳珠泉枕流亭適
　　安亭清暉亭九品觀堂石面靈桃石蓮花水波石
　　悟侍者塔並祠草堂西嶺卧雲石石門澗神尼舍
　　利塔日觀菴方丈曰佛國山法堂二字乃雲房鍾
　　離權書甚竒古金光眀三昧堂神御殿瑞光塔普
　　賢殿無量夀閣囘軒亭七葉堂客兒亭大悲泉重
　　榮檜葛仙丹井白少傅烹茶井石梁翻經臺望海
　　閣香林亭香林洞無根藤鬭雞巖夜講堂登嘯亭
　　靈山後塔慈雲懴主榻七寳普賢閣旃檀觀音瑞
　　像有記大抵靈竺之勝周回數十里巖壑尤美實
　　聚於下天竺寺自飛來峰轉至寺後諸巖洞皆嵌
　　空玲瓏瑩滑清潤如虬龍瑞鳯如層華吐萼如皺
　　縠疊浪穿幽透深不可容貌林朩皆自巖骨㧞起
　　不土而生傳言兹巖韞玉故腴潤若此石間波紋
　　水迹不知何時有之其間唐宋遊人題名不可殫
　　記覽者顧景興懐云
　　天竺桂子之説起自唐時然宋慈雲式公月桂詩
　　序云天聖丁卯秋八月十五夜月有濃華雲無纎
　　迹靈隠寺殿堂左右天降靈實其繁如雨大如豆
　　圓如珠白者黄者黑者殻如芡實味辛識者曰此
　　月中桂子也拾以封呈好事者餘播種林下越數
　　月移植白猿峰凡二十五株遂改囘軒亭為月桂
　　亭又張君房為錢塘令夜宿月輪山寺僧報曰桂
　　子下塔遽起望之紛如烟霧囘旋成穗散墜如牽
　　牛子黄白相間咀之無味則桂子之落往往有之
　　但人不識耳漢武洞㝠記云有逺飛雞朝往夕還
　　嘗銜桂子歸于南土南土月路固其宜也所以北
　　方無之又本草圖經云江東諸處多於衢路拾得
　　桂子北土獨無者非月路也(西湖志/)
　吴越孝獻世子墓(文穆/王子)楓林塢
　永清寺(薛開府居/正香火)
　中天竺天寧萬夀永祚禪寺
　　隋開皇千嵗寳掌和尚開山建寺吴越時名崇夀
　　院政和中改賜今名有摩利支天像華嚴閣如意
　　泉
　彌陀興福教院(皇子兖州/二王殯所)
　顯親多福院(舊名/光福)　　大明寺(元係興/國菴)
　上天竺靈感觀音院
　　天福中建名天竺看經院咸平初賜今名淳祐中
　　賜廣大靈感觀音教寺舊寺額蔡襄書後理宗易
　　以御書外山門乃蔡京書紹興乾徳淳熙皆嘗臨
　　幸有十六觀堂應真閣超諸有海理宗御書有雲
　　漢之閣藏累朝所賜御書兩峰堂白雲堂中即堂
　　清華軒延桂閣秋芳閣伴雲閣前後賜珠冠玉爐
　　珍玩甚多每水旱朝廷必禱焉外古跡有肅儀亭
　　梅峰菴琮老橋金佛橋復菴流虹澗夢泉植杖亭
　　謝履亭凝翠泉觀音泉雲液池孫公亭無竭泉
　　上天竺寺觀音像長不盈五尺而疊著靈異官民
　　信奉甚恭凡旱潦禱之必應嘗攷釋氏紀錄云後
　　晉天福已亥僧道翌一日見山間光明往視之得
　　竒香朩命良工刻成觀世音菩薩像白光煥發繼
　　以晝夜後漢乾祐戊申有僧従勲以古佛舍利置
　　毫相中舍利時現冠頂宋咸平庚子浙西自春徂
　　夏不雨給事中知杭州張去華率僚屬具幡盖皷
　　吹迎禱于梵天寺繼時霔雨四境沛足如此則自
　　有像已四百餘年其所由來逺矣(陶宗儀輟耕錄/)
　　紹興五年夏大旱朝廷遍禱山川祠廟不應遣臨
　　安守往上天竺迎靈感觀音於法惠寺建道塲滿
　　三七日又弗應時六月過半矣苦行頭陀潘法慧
　　者黙禱于佛乞焚右目以施取鐵彈投諸火煆置
　　眼中燃香其上香焰纔起大雨傾注法慧眼即枯
　　後三日夢白衣女子來欲借一隔珠拒不許二僧
　　在傍曰與伊不妨自令六六送還既覺不曉所謂
　　又夢二僧來請赴六通齋白衣女子亦至在前引
　　𨗳稍前進則山川蔚然百果皆熟紛紛而墜慧就
　　地拾果食之覺心地清凉非常日比又俯首欲拾
　　間女子忽面擲一彈正中所燃目失聲大呼而寤
　　枯睚内已有物若鵞眼瞻視如初漸亦復舊數其
　　再眀之時恰三十六日始悟六六送還之兆(善惡記/)
　雙檜峰　　　　　　白雲峰
　乳竇峰　　　　　　楊梅嶺
　郎當嶺
出湧金門北為豐樂樓錢塘門瀕湖為玉蓮堂北為來
鵲樓西過流水橋為昭慶律寺寺北為慶忌塔寺西過
石函橋為放生亭又北過羊坊橋小溜水橋為靈衞廟
過石函橋西為寳石山崇夀禪寺寳所塔夀星石石屏
風獅子峰屯霞石看松臺乳泉井一勺泉寳石山麓為
大佛禪寺沁雪泉西為智果禪寺参寥泉又西為顯功
廟為錦塢初陽臺葛翁井又西為寳雲山瑪瑙講寺後
僕夫泉又西為葛嶺葛稚川墓前為四聖延祥觀竹閣
西為虎頭巖嘉徳永夀講寺又西為鳯林禪寺君子泉
嶺西為履泰山棲霞嶺桃溪棲霞洞紫雲洞輔文侯牛
臯墓妙智菴嶺下為岳武穆王墓翊忠祠分屍檜流芳
亭祠後為掃箒塢黄龍洞䕶國仁王禪寺西為净性禪
寺履泰西為仙姑山張烈文侯墓仙姑西為青芝塢玉
泉講寺後為靈峰禪寺又北為法華山秦亭山方井佛
禪寺智勝菴東嶽廟青芝塢西南為慶化山水竹塢神
霄雷院仙姑西南為駝巘嶺過行春橋入九里松折而
南為仙芝嶺普福講寺葛翁井西為黑觀音堂又西為
集慶山顯慈集慶講寺又西南過合澗橋為飛來峰龍
浤洞青林洞玉乳洞射旭洞靈鷲塔過囘龍橋為石門
澗冷泉亭靈隠山北髙峰靈隠禪寺山半為石笋峰茯
苓泉韜光菴靈隠寺西為栗山石人嶺玉女巖過嶺為
西溪飛來峰西為呼猿洞自合澗橋折而南度佛國山
門為下天竺講寺靈鷲峰月桂峰稽留峯蓮花峰三生
石翻經臺香林洞葛塢葛井北山葛井凡三相傳此獨
為得道處也神尼舍利塔寺畔舊有七寳普賢閣日觀
菴西嶺艸堂七葉堂九品觀堂俱不可復尋又南為楓
朩塢中天竺禪寺千嵗巖對中竺為永清塢心菴西南
過肅儀亭為上天竺講寺乳竇峰獅子峰雙柱峰白雲
峰天香巖夢泉大悲泉如意池出寺折而東南為幽淙
嶺捫壁嶺活沙塢再上為天門此北山之勝也(張淶北/)
(名山勝紀/)
　吴山(增/)
　　春秋時為吴南界以别于越故曰吴山或曰以伍
　　子胥故訛伍為吴故郡志亦稱胥山在鎮海樓之
　　右盖天目為杭州諸山宗翔舞而東結局鳯凰山
　　其支山左折遂為吴山派分西北為寶月為蛾眉
　　為竹園稍南為石佛為七寳為金地為瑞石為寳
　　蓮為清平總曰吴山竒㠋危峰澄湖靚壑江濤海
　　門囘環拱固扶輿淑麗之氣鍾焉是以邑居叢集
　　華艷工巧殆十萬餘家聲甲寰宇恢然一大都會
　　也其陟山之徑有門曰登髙覽勝石磴斗折可數
　　百級許元時平章達爾罕托歡所甃也立而環眺
　　則官司廨署衞鎮崇嚴闤闠街衢紅塵霧起市聲
　　隠振漏盡猶喧道院僧廬晨鐘暮鼓青樓畫閣雜
　　以笙歌升其巔則縹緲凌虛碧天四匝山川包界
　　脉絡縷分或昻而為首或穹而為脊或掉而為尾
　　若斷若聨運掌可數　楊仲宏吴山晚眺詩云山
　　椒翬構四垂寛上相旌旗會覽觀旁近江湖天廣
　　大上連星斗界清寒龍宫永鎖函書閟鳯嶺重嗟
　　苑樹殘此際獨無雲蔽日正宜翹首望長安(西湖志/)
　寳月山
　　舊志叙城内諸山以此山為首盖以地蟠中輔對
　　峙藩司為一城之鎮也東北為蛾眉山又東為淺
　　山正東為金地山上有城隍廟(杭州府志/)
　蛾眉山(在寳月山西/有八眼井)
　竹園山
　　在吴山西相接一脉獨趨而北隠隠隆起隂陽家
　　謂為府治之主山宋臨安尹趙與􁤏建閣其上平
　　瞰西湖扁曰竹閣理宗御書景定三年徙其閣而
　　山亦漸夷為地(杭州府志/)
　石佛山
　　西聨寳山南面瑞石舊有大乗石佛寺宋嘉熙間
　　僧鑿石為三佛元至正間河西僧多爾濟募緣荘
　　嚴建寺居之改名智果院(西湖志/)
　寳山
　　東接石佛山　蘇子瞻同秦仲二子遊寳山詩云
　　平明巳報百吏散半日來陪二子閒立鶴低昻烟
　　雨裏行人出沒樹林間(西湖志/)
　七寳山
　　在宋天慶觀後今白馬廟巷之西舊有寳嚴院廣
　　嚴院櫻桃園竝廢(西湖志/)
　寳嚴院
　　唐清泰二年錢氏建名瑞龍宋治平二年改今額
　　有垂雲亭借竹軒秦少游曾宿軒中夢天女以維
　　摩像求賛淳祐間建佛閣理宗書無量福海四字
　　扁之蘇子瞻佐郡時有雲闍黎者寓院中閉户十
　　五年謝絶人事日禮觀音經忽一日留偈端逝偈
　　云誦經一字禮一拜頭白眸眵坐塵界天雞臨夢
　　啼一聲明月一輪觀自在　蘇子瞻弔之詩云雲
　　師來寳山一住十五秋讀書嘗閉户客至不舉頭
　　去年造其室清坐忘百憂我初無言説師亦無對
　　酬今來復扣户空房但飀飀云已滅無餘薪盡火
　　不留却疑此室中常有斯人否所遇孰非夢事過
　　吾何求(西湖志/)
　三茅寧夀觀
　　在七寳山東北本三茅堂相傳三茅君長盈次固
　　季衰秦初咸陽人得道成仙自漢以來崇祀之宋
　　紹興二十年因東京舊名賜額曰寧夀觀并畀古
　　器其一漢鼎髙尺有九寸廣尺兩耳旁出曲上二
　　尺牛首識云有漢建元三年八月作牛鼎祀太室
　　銘曰惟甲午丙寅帝若稽古肇作宋器審厥象作
　　牛鼎格于位室従用饗億寧神休惟帝時保萬世
　　其永賴其一唐鐘識云丙辰九月二十四日常州
　　澄清觀女冠王玉仙作河東薛泚為之銘曰上徳
　　願而鑄洪鐘仙聖依而神仙従霜朝聞兮窈窕月
　　夜聽而舂容蓮花生而腰浄頂銜繞于盤龍響上
　　徹于天外聲下徹于九重庶長空于鬼獄魔屏跡
　　而潜踪其後忽失所在紹興間有鐘震于太湖濵
　　湖緇黄競舟迎之獨澄清觀舟至凌波而上一引
　　出之視之乃本觀唐時物也守臣以獻賜之觀中
　　聲徹雲表孝宗朝出金帛度牒易之置禁中洪武
　　七年三月錢塘知縣朱復以廢銅鎔之其一禇遂
　　良小楷隂符經景定庚申理宗以賈似道有江漢
　　功賜金帛百鉅萬不受詔就觀取隂符經酬之觀
　　燬於元至元辛已洪武初重建成化十年建昊天
　　寳閣棟宇翬飛金碧騰煥環盻江湖渺歸睫底(西/)
　　(湖志/)
　雲居聖水
　　雲居菴者宋元祐間僧了元建聖水寺者元元貞
　　間僧明本建明本立約其徒不置恒産惟資化緣
　　為僧家風味至大間沙門指月拓基廣之掘地四
　　尋得眢井甓甃堅好中有佛首三枚諸相具足遂
　　塗金事之名曰三佛泉巴西鄧文原為之銘曰我
　　觀大地積水所載孰疏鑿是太虛無外掘地及泉
　　視之縈帶如履㝠塗破諸障礙其源淵谷其瀉湍
　　瀨不止不流以與井會瑞相見前示我三昧彼壊
　　者石實相不壞是實相故遍恒沙界以一勺甘除
　　世渇愛是相是水無在不在我作銘詩以警盲瞶
　　洪武二十四年併聖水于雲居賜額曰雲居聖水
　　了元號佛印善詼諧以禪為戲明本號中峰又號
　　幻住博涉經史洞徹法源為文操筆立就祝髪時
　　有故宋宫人楊妙錫者以香盒貯髪舍利叢生遂
　　建塔寺中久廢成化間僧文紳修復有小像一幅
　　神氣如生相傳為中峰自寫上有賛云幻人無此
　　相此相非幻人若喚作中峰鏡面添埃塵(西湖志/)
　金地山(舊有妙果/尼寺今廢)
　瑞石山
　　秀石玲瓏巖竇䆗窱寒泉㳙瀝匯為澄浤者往往
　　而有清幽徹骨空翠撥肌湖山奥區罕與倫比槖
　　駝峰峭削凌空雪風洞谽閉曲徑履舄所涉栩栩
　　然覺有仙風焉(西湖志/)
　紫陽菴
　　宋嘉定間邑人胡傑居此建集慶堂元至元間道
　　士徐洞陽得之改為紫陽菴其徒丁野鶴棄俗全
　　真一日召其妻王守素入山付偈云嬾散六十年
　　妙用無人識順逆兩俱忘虛空鎮長寂抱膝而逝
　　守素遂奉其屍而漆之端坐如生亦束髪為女冠
　　不下山者二十年　薩天錫贈之詩云不見遼東
　　丁令威舊逰城郭昔人非鏡中人去青鸞老華表
　　山空白鶴歸石竹淚乾斑雨在玉簫聲斷綵雲飛
　　洞門花落無人掃獨坐蒼苔補道衣其菴久廢(西/)
　　(湖志/)
　寳蓮山
　　與七寳山相連舊有寳蓮寺宋嘉定間楊節使廢
　　而為園徙寺于豐豫門外
　青衣洞
　　吴山重陽菴有泉曰青衣洞泉臨安志杭州府志
　　皆以為唐開成間道士韓道古遇青衣童子入洞
　　故名按洞宋為寧夀觀地韓侂胄鑿山為園作流
　　觴曲水自青衣下注于壑十有二折瀦於閱古堂
　　前即名泉為閱古(見説/郛)故當時言官論侂胄有剏
　　造亭館震驚太廟之語盖宋太廟正當泉下之山
　　也又考陸放翁閱古泉記記中但言泉之甘寒清
　　冽鋪叙地景無青衣事又曰泉壁有開成五年道
　　士諸葛鑑元八分書癸辛雜識載為元年六月南
　　嶽道士邢令開錢塘令錢華題名道士諸葛鑑元書
　　俱不言道士韓道古事作記時寧宗嘉泰三年青
　　衣事必見於嘉泰後咸淳前故陸記無而臨安志
　　有也二志以為開成非矣洞記以為見於大徳丁
　　酉尤非也恐韓閱古訛而為韓道古未可知若建
　　菴之日必開成年間鑿石字可證但恐名非重陽
　　至大徳間始有重陽名故石壁又有廣微子書大
　　重陽菴字(廣微元時/天師也)今菴記曰韓建菴無嵗月是
　　考之不精未知有八分題名石刻故泛云耳惜八
　　分刻嵗久石長今不明白未有諸葛鑑元書止有
　　元書二字(郎瑛七修類藁/)
　　至元丁亥九月四日周公謹偕錢菊泉至天慶觀
　　訪禇伯透遂同道士王盤隠遊寳蓮山韓平原故
　　園山四環皆秀石絶類香林冷泉等處石多穿透
　　嶄絶互相附麗有如玉色者取以為環珥之類中
　　有石谼杳而深泉㳙㳙自内流出疑此即所謂閱
　　古泉也谼旁有開成元年六月南嶽道士邢令開
　　錢塘縣令錢華題名道士諸葛鑑元書鐫之石上又
　　南石壁上鐫佛像及大字心經甚竒古不知何時
　　為火所燬佛又殘缺又一洞甚竒山頂一大石墜
　　下傍有一石承之如餖飣然又前一巨石不通路
　　中鑿一門門上横石梁又有一枯池間石壁皆細
　　小水波紋不知何年水直至此處然則今之城市
　　皆當深在水底數十丈深谷為陵非寓言也其餘
　　磴道石池亭館遺址厯厯皆在雖草朩殘毁殆盡
　　而巖石秀潤可愛大江横陳于前時正見潮上如
　　疋練然其下俯視太廟執政府在焉山頂更覺奇
　　峭必有可喜可噩者以足憊不果往且聞近日多
　　虎往往白晝出沒不常遂不能盡討此山之勝故
　　書以示好事尋游者觀此篇所序閱古泉諸勝與
　　今不同而石壁鐫字亦漫滅不可讀矣(西湖志/)
　清平山
　　山在仁孝坊舊有烟霞閣四壁畫古賢像多名人
　　題詠今廢
　
　
　
　
　
　
　
　
　
　
　
　
　
　增補武林舊事卷七
欽定四庫全書
增補武林舊事巻八　　　　宋　周　宻　原本
　　　　　　　　　　　　明　朱廷煥　補
　　　諸市
　　藥市(炭/橋)　　　花市(官/巷)　　　珠子市(融和坊/南官巷)
　　米市(北闗門外/黒橋頭)肉市(大瓦脩/義坊)　菜市(新門外東青/門霸子頭)
　　鮮魚行(候潮/門外)　魚行(北闗門外/水冰橋)南猪行(候潮/門外)
　　北猪行(打猪/巷)　布行(便門外/横河頭)　蟹行(新門外/南上門)
　　花團(官巷口錢/塘門内)青果團(候潮門/内泥路)柑子團(後市/街)
　　鮝團(便門外/渾水閘)　書房(橘園/亭)
　　　瓦子勾欄
　　南瓦(清冷橋/熈春樓)　中瓦(三元/樓)　　大瓦(三橋街亦/名上瓦)
　　北瓦(衆安橋亦/名下瓦)蒲橋瓦(亦名/東瓦)　便門瓦(便門/外)
　　候潮門瓦(候潮/門外)小偃門瓦(小偃/門外)新門瓦(亦名四/通觀瓦)
　　薦橋門瓦(薦橋/門外)菜市門瓦(菜市/門外)錢湖門瓦(省馬/院前)
　　赤山瓦(後軍/寨前)　行春橋瓦　　北郭瓦(又名大/通店)
　　米市橋瓦　　舊瓦(石板/頭)　　嘉會門瓦(嘉會/門外)
　　北闗門瓦(又名/新瓦)艮山門瓦(艮山/門外)羊坊橋瓦
　　王家橋瓦　　龍山瓦(城内𨽻脩内司/城外𨽻殿前司)
　　　如北瓦羊棚樓等謂之邀棚外又有勾欄甚多
　　　北瓦内勾欄十三座最盛或有路岐不入勾欄
　　　只在要閙寛濶之處做場者謂之打野呵此又
　　　藝之次者
　　　　酒樓
　　和樂樓(昇陽宫/南庫)和豐樓(武林園/上庫)中和樓(銀甕子/中庫)
　　春風樓(北/庫)　　太和樓(東/庫)　　西樓(金文/庫)
　　太平樓　　　豐樂樓　　　南外庫
　　北外庫　　　西溪庫
　　　巳上並官庫屬戸部㸃檢所每庫設官妓數十
　　　人各有金銀酒器千兩以供飲客之用每庫
　　　有祗直者數人名曰下畨飲客登樓則以名牌
　　　㸃喚侑樽謂之㸃花牌元夕諸妓皆併番互移
　　　他庫夜賣各戴杏花冠兒危坐花架然名娼皆
　　　深藏邃閤未易招呼凡肴核杯盤亦各隨意㩦
　　　至庫中初無庖人官中趂課初不藉此聊以粉
　　　飾太平耳往往皆學舍士夫所據外人未易登
　　　也
　　熙春樓　　　三元樓　　　五間樓
　　賞心樓　　　嚴厨　　　　花月樓
　　銀馬杓　　　康沈店　　　翁厨
　　任厨　　　　陳厨　　　　周厨
　　巧張　　　　日新樓　　　沈厨
　　鄭厨(只賣好食雖海/鮮頭羮皆有之)　　　　虼䗫眼(只賣/好酒)
　　張花
　　　巳上皆市樓之表表者每樓各分小閤十餘酒
　　　器悉用銀以競華侈每處各有私名妓數十輩
　　　時粧袪服巧笑争妍夏月茉莉盈頭香滿綺陌
　　　凭檻招邀謂之賣客又有小鬟不呼自至歌吟
　　　强聒以求支分謂之擦坐吹簫彈阮息氣鑼板
　　　歌唱散耍等人謂之趕趂老嫗以小爐炷香為
　　　供者謂之香婆有以法製青皮杏仁半夏縮砂
　　　荳䓻小蠟茶香藥韻薑砌香橄欖薄荷至酒閤
　　　分俵得錢謂之撒□又有賣玉面貍鹿肉糟决
　　　明糟蟹糟羊蹄酒蛤蜊柔魚鰕茸􁍑乾者謂之
　　　家風又有賣酒浸江􁰀章舉蠣肉龜脚鎖管蜜
　　　丁脆螺鱟醤法鰕子魚䱥魚諸海味者謂之醒
　　　酒口味凡下酒羮湯任意索喚雖十客各欲一
　　　味亦自不妨過賣鐺頭記憶數十百品不勞再
　　　四傳喝如流便即製造供應不許少有違誤酒
　　　未至則先設看菜數楪舉杯則又換細菜如此
　　　屢易愈出愈奇極意奉承或少忤客意食次少
　　　遲則主人隨逐去之歌管歡笑之聲每夕逹旦
　　　往往與朝天車馬相接雖暑雨風雪不少減也
　　　　歌館(補十四條/)
平康諸坊如上下抱劒營漆器牆沙皮巷清河坊融和
坊新街太平坊巾子巷獅子巷後市街薦橋皆羣花所
聚之地外此諸處茶肆
　　清樂茶坊　　八仙茶坊　　珠子茶坊
　　潘家茶坊　　連三茶坊　　連二茶坊
及金波橋等兩河以至瓦市各有等差莫不靚粧迎門
争妍賣笑朝歌暮絃摇蕩心目凡初登門則有提瓶獻
茗者雖杯茶亦犒數千謂之㸃花茶登樓甫飲一杯則
先與數貫謂之支酒然後呼喚提賣隨意置宴趕趂祗
應撲賣者亦皆紛至浮費頗多或欲更招他妓則雖對
街亦呼肩輿謂之過街轎前輩如賽觀音孟家蟬吴憐
兒等甚多皆以色藝冠一時家甚華侈近世目擊者惟
唐安安最號富盛凡酒器沙鑼冰盆火箱粧合之類悉
以金銀為之帳幔茵褥多用錦綺器玩珍竒它物稱是
下此雖力不逮者亦競鮮華盖自酒器首飾被卧衣服
之屬各有賃者故凡佳客之至則供具為之一新非曾
遊者不察也
蘇小小錢塘名娼南齊時人其墓或云湖曲或云江干
古詞云妾乗油璧車郎跨青驄馬何處結同心西陵松
柏下今西陵乃在錢塘江之西則云江干者近是　李
賀蘇小小墓歌幽蘭露如啼眼無物結同心烟花不堪
剪草如茵松如盖風為裳水為珮油璧車久相待冷翠
燭勞光彩西陵下風吹雨　白樂天栁枝詞蘇州楊栁
任君誇更有錢塘勝館娃若解多情尋小小緑楊深處
是蘇家蘇家小女舊知名楊栁風前别有情剝條盤作
銀環様捲葉吹為玉笛聲
商玲瓏餘杭歌者白樂天作郡日賦歌與之云罷胡琴
掩秦瑟玲瓏再拜歌初畢誰道使君不能歌聽唱黄雞
與白日黄雞催曉丑時鳴白日催年酉時沒腰間赤綬
繫未穏鏡裏朱顔看易失玲瓏玲瓏奈老何使君歌了
汝還歌時微之在越厚幣邀去月餘始遣還贈之詩因
寄樂天云休遣玲瓏唱我詞我詩多是寄君詩明朝又
向江頭别月落湖平是去時
蘇子瞻倅杭日府僚湖中髙會羣妓畢集惟秀蘭不來
營将督再三乃來子瞻問故荅曰沐浴倦卧忽有叩
門聲急起詢之乃營将催督也整籹趨命不覺稍遲時
府僚多屬意於蘭者見其不来恚恨不已云必有私事
秀蘭含淚力辯而子瞻亦従旁冷語隂為之解府僚終
不釋然適榴花開盛秀蘭以一枝藉手獻座中府僚愈
怒責其不恭秀蘭進退無據低首垂淚子瞻乃作一曲
名賀新凉令秀蘭歌以侑觴聲容絶妙府僚大悦劇飲
而罷　其詞云乳燕飛華屋悄無人槐隂轉午晚凉新
浴手弄生綃白團扇扇手一時似玉漸困倚孤眠清熟
簾外誰來推繡戸枉教人夢斷瑶臺曲又却是風敲竹
石榴半吐紅巾蹙待浮花浪蕋都盡伴君幽獨穠豔一
枝細看取芳心千重似束又恐被秋風驚綠若待得君
來向此花前對酒不忍觸共粉淚兩􁍝􁍝
蘇子瞻通判杭州權領郡事新太守将至有營妓投牒
乞従良子瞻判曰五日京兆判狀不難九尾野狐従良
任便又有周妓色藝超絶為一郡之魁聞判亦來投牒
欲援例脱籍子瞻惜其去不許判云慕周南之化此意
誠可嘉空冀北之羣所請宜不允其敏㨗善謔如此
蘇子瞻守杭時毛澤民為法曹公以衆人遇之澤民與
妓瓊芳善秩滿辭去作惜分飛詞以贈妓云　淚濕闌
干花著露愁到眉峰碧聚此恨平分取更無言語空相
覷細雨殘雲無意緒寂寞朝朝暮暮今夜山深處㫁魂
分付潮囘去子瞻一日宴客聞妓歌此詞問誰所作妓
以澤民對子瞻嘆曰郡僚有詞人而不及知某之罪也
翊日折簡追囘欵洽數月
琴操頗通佛書解言辭子瞻喜之一日遊西湖戲語琴
操曰我作長老汝作叅禪琴操敬諾子瞻問曰何謂湖
中景對曰落霞與孤鶩齊飛秋水共長天一色何為景
中人對曰裙拖六幅湘江水髻挽巫山一段雲何謂人
中意對曰隨他楊學士鱉殺鮑叅軍如此究竟何如子
瞻曰門前冷落車馬稀老大嫁作商人婦琴操言下大
悟遂削髪為尼
唐宋間郡守新到營妓皆出境迎既出猶得以鱗鴻往
返靦不為異白樂天湖上醉中代諸妓寄嚴郎中詩云
　笙歌盃酒正歡娱忽憶仙郎望帝都借問連宵直南
省何如盡日醉西湖蛾眉久别心知否雞舌含多口厭
無還有些些惆悵事春來山路見蘼蕪又聞歌妓唱嚴
郎中詩因以絶句寄之詩云　已畱舊政布中和又付
新詞與豔歌但是人家有遺愛就中蘇小感恩多蘇子
瞻送杭妓往蘇州迎新守菩薩蠻詞云　玉童西迓浮
丘伯洞天冷落秋蕭瑟不用許飛瓊瑶臺空月眀清香
凝夜燕借與韋郎看莫便過姑蘇扁舟下五湖又西湖
席上代諸妓送陳述古詞云　姢姢缺月西南落相思
撥㫁琵琶索枕淚夢魂中覺來眉暈重華堂堆燭淚長
笛吹新水醉客各西東應思陳孟公
杭妓周韶胡楚龍靚皆有詩名韶好蓄奇茗嘗與蔡君
謨鬬勝題品風味君謨屈焉蘓子容過杭太守陳述古
飲之召韶佐酒韶因子容求落籍子容指簷間白鸚鵡
曰可作一絶韶援筆揮云　隴上巢空嵗月驚忍看囘
首自梳翎開籠若放雪衣女長念觀音般若經時韶有
服衣白一座笑賞述古遂令落籍時楚靚皆同席楚贈
之詩云　淡粧輕素鶴翎紅移入朱闌便不同應笑西
湖舊桃李强勻顔色待春風　靚詩云桃花流水本無
塵一落人間㡬度春解佩暫酧交甫意濯纓還見武陵
人
胡楚有贈所歡詩云　不見當時丁令威年來處處是
相思若将幽恨同芳草却恐青青無盡時時張子野老
於杭多為杭妓作詞而不及靚靚獻詩云　天與羣芳
十様葩獨憐顔色不堪誇牡丹芍藥人題遍自分身如
鼓子花子野甚喜為之賦詞一闋云
陳述古守杭時齋閣中有絶句二首綽約新嬌生眼底
侵尋舊事上眉尖問君别後愁多少好似春潮夜夜添
又云長垂玉筯殘粧臉肯為金釵露指尖萬斛閑愁何
日盡一分真態為誰添盖為佳人叙幽思也蘇子瞻嘗
書此詩并周胡龍三妓詩作一巻元時柯敬仲得之虞
邵菴伯生題其後云祗今誰是錢塘守頗解湖中宿畫
船曉起鬬茶龍井畔花開陌上載嬋娟又云三生石上
舊精魂邂逅相逢莫重論縦有繡囊留别恨巳無明鏡
著啼痕又云能言學得妙蓮華贏得春風對客誇乞食
衲衣渾未老為誰靈塔向金沙
蘇小娟錢塘名妓也俊麗工詩其姊盻奴與太學生趙
不敏甚洽欵久之不敏日益貧盻奴周給之使篤於業
遂㨗南省得官授襄陽府司戸盻奴未落籍不得偕老
不敏赴官三載想念成疾而卒有祿俸餘貲囑其弟趙
院判均分之一以膳院判一送盻奴且言盻奴有妹小
娟俊雅能吟可謀致之佳耦也院判如言至錢塘託宗
人倅錢塘者召盻奴其家云盻奴一月前死矣小娟亦
為盻奴所歡以於潜官絹誣攀繫府獄倅従獄中召小
娟出詰之曰汝誘商人官絹百疋何以償之小娟叩頭
言此亡姊盻奴事乞賜周旋非惟小姢感荷更生盻奴
亦蒙恩泉下也倅喜其辭宛順因問汝識襄陽趙司戸
否小娟曰趙司戸未仕時與姊盻奴交好後中科授官
去盻奴相思致疾而死倅曰趙司戸亦謝世矣遣人附
一緘及餽物一罨外有其弟院判一緘付爾開之小娟
自謂不識院判何人及拆書惟一詩云　當時名妓鎮
東吴不好黄金只好書借問錢塘蘇小小風流還似大
蘇無小娟得詩黙然倅索和之小娟以不能辭倅强之
且曰不和即償官絹小娟不得巳索紙援筆書云　君
住襄江妾住吴無情人寄有情書當年若也來相訪還
有於?絹也無倅大喜盡以所寄物與之免其償絹且
為脱籍歸院判偕老
錢唐道士洪丹谷與一妓通因娶為室病且革顧謂洪
曰妾死在旦夕卿湏自執薪還肯作一轉語否妾歌兒
也卿能集曲調於妾未死之前使預聞之死無憾矣洪
固滑稽遂作文曰二十年前我與伊只因彼此太癡迷
忽然四大相離後你是何人我是誰共惟娘子秀鍾谷
水聲遏楚雲玉交枝堅一片心錦纒頭餘二十載遽成
如夢令休憶少年遊哭相思兩手託空意難忘一筆勾
㫁且道如何是一筆勾㫁孝順哥終無孝順逍遥樂永
遂逍遥聽畢一笑而逝
甲妓朱觀奴居鹽橋頗通文義嘗欲搆室而募緣於人
求題詞於瞿宗吉宗吉援筆書云　傾國傾城美貌為
雲為雨芳年金沙灘上舊因緣重到人間示現欲搆雲
牕霧閣奈慳寳鈔金錢諸公有意與周旋請看桃花好
面人以宗吉故喜捐貲焉
陳煥章錢塘人譁誕浮薄而聰明爽闓嘗痛飲妓館醉
為羣妓所侮作中吕滿庭芳樂府云　羊羔玉斚灌翻
老漢嬉笑加加小丫鬟欺侮喒年髙大兩三箇扳倒扛
咱白髪上黄花亂插赤骨立黑墨偷搽慣得他無髙下
也是俺醉鄉豁達笑殺我也繇他(西湖志/)
　　　　賃物
　　花檐　　酒檐　　首飾　　衣服　　被卧
　　轎子　　布囊　　酒器　　幃設　　動用
　　盤合　　喪具
　　　凡吉凶之事自有所謂茶酒厨子専任飲食請
　　　客宴席之事凡合用之物一切賃至不勞餘力
　　　雖廣席盛設亦可咄嗟辦也
　　　　作坊
　　熟藥圓散　　生藥片飲　　□麫
　　□子　　　　饅頭　　　　爊炕鵝鴨
　　爊炕猪羊　　糖蜜棗兒　　諸般糖
　　金橘團　　　灌肺　　　　饊子
　　萁豆　　　　印馬　　　　蚊烟
　　　都民驕惰凡賣買之物多於作坊行販已成之
　　　物轉求什一之利或有貧而愿者凡貨物盤架
　　　之類一切取辦於作坊至晚始以所直償之雖
　　　無分文之儲亦可糊口此亦風俗之美也
　　　　驕民
都民素驕非惟風俗所致盖生長輦下勢使之然若住
屋則動蠲公私房賃或終嵗不償一鐶諸務税息亦多
蠲放有連年不收一孔者皆朝廷自行抱認諸項窠名
恩賞有黄㮄錢雪降則有雪寒錢久雨久晴則又有賑
恤錢米大家富室則又隨時有所資給大官拜命則有
所謂搶節錢病者則有施藥局童幼不能自育者則有
慈㓜局貧而無依者則有養濟院死而無殮者則有漏
澤園民生何其幸歟
　　　　游手
浩穰之區人物盛夥㳺手奸黠實繁有徒有所謂
　　美人局(以娼優為姬妾/誘引少年為事)
　　櫃坊賭局(以博戲□撲結/黨手法騙財)
　　水功徳局(以求官覔舉恩澤遷轉訟事交/易等為名假借聲勢脱漏財物)不一而
足又有買賣物貨以偽易真至以紙為衣銅鉛為金銀
土朩為香藥變換如神謂之白日賊若闤闠之地則有
剪脱衣囊環珮者謂之覔貼兒其他穿窬胠篋各有稱
首以至頑徒如攔街虎九條龍之徒尤為市井之害故
尹京政先彈壓必得精悍鈎距長於才術者乃可都轄
一房有都轄使臣總轄供申院長以至廂巡地分頭項
火下凡數千人専以緝捕為職其間雄駔有聲者往往
皆出羣盜而内司又有海巡八廂以察之
　　湖産(增/)
湖中物産殷富聽民間自取故捕魚攪草之艇擾擾烟
水間夜火徹旦濵湖多植蓮藕菱芰茭芡之屬或蓄魚
鮮日供城市諺云西湖日銷寸金日生寸金盖謂此也
湖中多雜魚而鯽魚最美骨輭肉鬆不數鰣鯿獨無鱖
魚盖地氣絶産者正徳中有魚黄而無鱗肉翅能飛一
日㝠雨飛至羊壩頭而墜舊時湖中産蟹林和靖詩云
草泥行郭索又云水痕秋落蟹螯肥今湖蟹絶無盖宋
時禁採捕傍多葑田今值澄波徹底旦旦而攪之亦難
乎其生育矣其螺蚌鰕鼈之屬生生尤夥網簎交錯宋
諺云南柴北米東菜西水今改西魚者盖城中水不藉
西湖而魚産之富嵗嵗不減也藕出西湖者甘脆爽口
與䕶安村同匾眼者尤佳其花有紅白二種白者香而
結藕紅者豔而結蓮瞿宗吉詩云畫閣東頭納晚凉紅
蓮不及白蓮香者是也宋時聚景園有繡蓮紅瓣而黄
緣結實如飴兩角為芰四角為菱紅者皮薄而鮮美東
坡詩云烏菱白芡不論錢烏菱老而沉泥者頗不佳且
非西湖所有芡名雞壅亦曰鴈頭梁渚臨平在在咸有
而湖産特佳香輭而粒大茭白本秋實惟西湖四時有
之茭田之直可十餘金利倍禾稼逺湖數里則此種雖
植不茂矣湖中藴藻蘋荇諸水草牽風演漾彌蔓不絶
土人取之以供魚食嵗計亦不下數百金(西湖志餘/)
　　　　市食
　　鵪鶉餶飿兒　肝臟􁟙子　　香藥灌肺
　　灌腸　　　　猪胰胡餅　　羊脂韭餅
　　窩絲薑豉　　剗子　　　　科斗細粉
　　玲瓏雙條　　七色燒餅　　雜煠
　　金錠裹蒸　　市羅􁟙兒　　寛焦薄脆
　　糕糜　　　　旋炙􁈽兒　　八糙鵝鴨
　　炙雞鴨　　　爊肝　　　　鑵裏爊
　　爊鰻鱔　　　爊團魚　　　煎白腸
　　水晶膾　　　煎鴨子　　　臟駞兒
　　焦蒸餅　　　海蟄鮓　　　薑蝦米
　　辣虀粉　　　糖葉子　　　豆糰
　　麻糰　　　　螺頭　　　　膘皮
　　辣菜餅　　　炒螃蟹　　　肉葱虀
　　羊血　　　　鹿肉􁈽子
　果子
　　皂兒膏　　　宜利少　　　瓜蔞煎
　　鮑螺　　　　裹蜜　　　　糖絲線
　　澤州餳　　　蜜麻酥　　　炒團
　　澄炒團子　　十般糖　　　甘露餅
　　玉屑膏　　　爊木𤓰　　　糖脆梅
　　破核兒　　　查條　　　　橘紅膏
　　荔枝膏　　　蜜薑豉　　　韻薑糖
　　花花糖　　　二色灌藕　　糖豌豆
　　芽豆　　　　栗黄　　　　烏李
　　酪麫　　　　蓼花　　　　蜜彈彈
　　望口消　　　桃穰酥　　　重劑
　　蜜棗兒　　　天花餅　　　烏梅糖
　　玉柱糖　　　乳糖獅子　　薄荷蜜
　　琥珀蜜　　　餳角兒　　　諸色糖蜜煎
　菜蔬
　　薑油多　　　薤花茄兒　　辣𤓰兒
　　倭菜　　　　藕鮓　　　　冬瓜鮓
　　笋鮓　　　　茭白鮓　　　皮醤
　　糟瓊枝　　　蓴菜笋　　　糟黄芽
　　糟瓜虀　　　淡鹽虀　　　鮓菜
　　醋薑　　　　脂麻辣菜　　拌生菜
　　諸般糟淹　　鹽芥
　粥
　　七寳素粥　　五味粥　　　䅇米粥
　　糖豆粥　　　糖粥　　　　糕粥
　　饊子粥　　　菉豆粥　　　肉盫粥
　犯鮓
　　筭條　　　　界方條　　　線條
　　魚肉影戲　　胡羊􁈽　　　削脯
　　槌脯　　　　鬆脯　　　　兎􁈽
　　麞􁈽鹿脯　　糟猪頭　　　乾鹹豉
　　皂角鋌　　　臘肉　　　　炙骨頭
　　旋炙荷包　　荔枝皮　　　鵝鮓
　　荷包旋鮓　　三和鮓　　　切鮓
　　骨鮓　　　　桃花鮓　　　雪團鮓
　　玉板鮓　　　鱘鰉鮓　　　春子鮓
　　黄雀鮓　　　銀魚鮓　　　􁔆鮓
　凉水
　　甘豆湯　　　椰子酒　　　豆兒水
　　鹿梨漿　　　滷海水　　　薑蜜水
　　木瓜汁　　　茶水　　　　沉香水
　　荔枝膏水　　苦水　　　　金橘團
　　雪泡縮脾飲　梅花酒　　　五苓大順散
　　香薷飲　　　紫蘇飲
　糕
　　糖糕　　　　蜜糕　　　　栗糕
　　粟糕　　　　麥糕　　　　豆糕
　　花糕　　　　糍糕　　　　雪糕
　　小甑糕　　　蒸糖糕　　　生糖糕
　　蜂糖糕　　　線糕　　　　間炊糕
　　糕乾　　　　乳糕　　　　重陽糕
　　社糕
　蒸作従食
　　子母蠒　　　春蠒　　　　大包子
　　荷葉餅　　　芙蓉餅　　　夀帶龜
　　子母龜　　　歡喜　　　　撚尖
　　剪花　　　　小蒸作　　　駱駞蹄
　　大學饅頭　　羊肉饅頭　　細饀
　　糖饀　　　　豆沙饀　　　蜜辣饀
　　生饀　　　　飯饀　　　　酸饀
　　笋肉饀　　　麩蕈饀　　　棗栗饀
　　薄皮　　　　蟹黄　　　　灌漿
　　卧爐　　　　鵝項　　　　棗䭅
　　仙桃　　　　乳餅　　　　菜餅
　　秤錘蒸餅　　睡蒸餅　　　千層
　　雞頭籃兒　　鵝彈　　　　月餅
　　餣子　　　　炙焦　　　　肉油酥
　　燒餅　　　　火棒　　　　小蜜食
　　金花餅　　　市羅　　　　蜜劑
　　餅餤　　　　春餅　　　　胡餅
　　韭餅　　　　諸色􁟙子　　諸色包子
　　諸色角兒　　諸色従食　　諸色果食
　　　　諸色酒名
　　薔薇露　　　流香(並御/庫)　　宣賜碧香
　　思春堂(三省激/賞庫)風泉(殿/司)　　　玉練槌(祠/祭)
　　有美堂　　　中和堂　　　雪醅
　　真珠泉　　　皇都春(出/賣)　　常酒(出/賣)
　　和酒(出賣並/京醖)　皇華堂(浙西/倉)　爰咨堂(浙東/倉)
　　瓊花露(揚/州)　　六客堂(湖/州)　　齊雲清露
　　雙瑞(並蘇/州)　　愛山堂　　　得江(並東/總)
　　留都春　　　静治堂(並江/閫)　十洲春
　　玉醅(並海/閫)　　海岳春(西/總)　　籌思堂(江東/漕)
　　清若空(秀/州)　　蓬萊春(越/州)　　第一江山
　　北府兵厨　　錦波春　　　浮玉春(並鎮/江)
　　秦淮春　　　銀光(並建/康)　　清心堂
　　豐和春　　　蒙泉(並温/州)　　瀟洒泉(嚴/州)
　　金斗泉(常/州)　　思政堂　　　龜峰(並衢/州)
　　錯認水(婺/州)　　縠溪春(蘭/谿)　　慶逺堂(秀/邸)
　　清白堂(揚/府)　　藍橋風月(吴/府)　紫金泉(楊郡/王府)
　　慶華堂(楊駙/馬府)　元勲堂(張/府)　　眉夀堂
　　萬象皆春(並榮/邸)濟美堂　　　勝茶(並謝/府)
　　　㸃檢所酒息日課以數十萬計而諸司邸第及
　　　諸州供送之酒不與焉盖人物浩繁飲之者衆
　　　故也
　　　　小經紀(他處所/無有)
　　班朝錄　　　供朝報　　　選官圖
　　諸色科名　　開先牌　　　寫牌額
　　裁板尺　　　諸色指揮　　織經帶
　　棋子棋盤　　蒱捭骰子　　交牀試籃
　　賣字本　　　掌記冊兒　　諸般簿子
　　諸色經文　　刀冊兒　　　紙畫兒
　　扇牌兒　　　印色盝　　　剪字
　　纒令　　　　耍令　　　　琴阮絃
　　開笛　　　　靘笙　　　　鞔鼓
　　口簧　　　　位牌　　　　諸般盝兒
　　屋頭掛屏　　剪簇花様　　簷前樂
　　見成皮鞵　　提燈齪燈　　頭鬚編掠
　　香櫞絡兒　　香櫞坐子　　拄杖
　　粘竿　　　　風旛　　　　釣鈎
　　釣竿　　　　食罩　　　　弔掛
　　拂子　　　　蒲坐　　　　椅褥
　　藥焙　　　　烘籃　　　　風袋
　　烟帚　　　　糊刷　　　　鞵楦
　　桶鉢　　　　搭羅兒　　　薑擦子
　　帽兒　　　　鞵帶　　　　修皮鞵
　　穿交椅　　　穿罣罳　　　鞵結底
　　領抺　　　　釵朶　　　　牙梳
　　穿珠　　　　洗翠　　　　修冠子
　　小梳兒　　　染梳兒　　　接補梳兒
　　香袋兒　　　面花兒　　　絹孩兒
　　符袋兒　　　畫眉七香丸　膠紙
　　穏步膏　　　手皺藥　　　凉藥
　　香藥　　　　膏藥　　　　髪垜兒
　　頭髪　　　　磨鏡　　　　弩兒
　　弩絃　　　　彈弓　　　　箭翎
　　射帖　　　　壺籌　　　　鵓鴿翎
　　風筝　　　　藥線　　　　象棋
　　鞬子　　　　斗葉　　　　香爐灰
　　紕刷兒　　　笓子剔　　　剪截段尺
　　出洗衣服　　簇頭消息　　提茶瓶
　　鼓爐釘鉸　　釘看忩　　　札熨斗
　　供香餅　　　使綿　　　　打炭墼
　　補鍋子　　　泥竈　　　　整漏
　　篐桶　　　　襻膊兒　　　竹猫兒
　　消息子　　　老䑕藥　　　蚊烟
　　閙鵝兒　　　凉筒兒　　　紐扣子
　　接縧　　　　修扇子　　　錢索
　　麻索　　　　紅索兒　　　席草
　　雞籠　　　　脩竹作　　　使法油
　　油紙　　　　油單　　　　氊坐子
　　修砧頭　　　磨刀　　　　磨剪子
　　擂搥(俗諺云杭州人一日吃三十丈木頭以三十/萬家為率大約每十家吃擂搥一分合而計)
　　(之則三/十丈矣)　　　棒搥　　　　舂米
　　劈柴　　　　淘井　　　　猫窩
　　猫魚　　　　賣猫魚　　　改猫犬
　　雞食　　　　魚食　　　　蟲食
　　蟲蟻食　　　諸般蟲蟻　　魚兒活
　　虼蚪兒　　　促織兒　　　小螃蟹
　　金麻　　　　馬蚻兒　　　蝍蟟
　　蟲蟻籠　　　促織盆　　　麻花子
　　荷葉　　　　燈草　　　　發燭
　　肥皂團　　　茶花子　　　買瓶掇
　　舊鋪襯　　　圪伯紙　　　竹釘
　　淘灰土　　　淘河　　　　剔撥叉
　　黄牛糞灰　　挑疥蟲　　　賣烟火
　　鏇影戲
　　　若夫兒戲之物名什甚多尤不可悉數如相銀
　　　杏猜糖吹呌兒打嬌惜千千車輪盤兒每一事
　　　率數十人各専藉以為衣食之地皆他處之所
　　　無也
　　　　諸色伎藝人(補九條/)
　　御前應制　　姜梅山(特立觀/察使)周葵忩(端/臣)
　　曹松山(□/)　　陳藏一(郁/)　　徐良
　　陳愛山　　　程奎　　　　耿待聘
　　御前畫院　　馬和之　　　蘇漢臣
　　李安中　　　陳善　　　　林春
　　吴炳　　　　夏圭　　　　李廸
　　馬逺　　　　馬璘
耿聽聲兼能嗅衣物知吉凶貴賤徳夀聞其名取宫人
扇百柄雜以上及中宫所御令小黄門持叩之耿嗅至
后扇云此聖人也然有隂氣至上扇乃呼萬嵗上竒之
呼入北宫取嬪妃珠冠十數示之至一冠奏曰此有尸
氣時張貴妃巳薨此其故物也後居候潮門内夏震微
時嘗為殿巖饋酒於耿耿聞聲知其必貴遂以女妻其
子子復娶其女時郭棣為殿帥耿謁之曰君部中有三
節使他日皆為三衙叩為何人則曰周虎彭輅夏震也
虎輅時皆為将官獨震為帳前佩印官郭曰周彭地步
或未可知震安得遽爾耿曰吾所見如此可必也耿因
與三人結為義兄弟一日耿謂虎曰吾數夜聞軍中金
皷有殺聲兵将動君三人皆當顯矣未㡬開禧出師虎
守和州輅為金州統戎皆以功受賞震則以誅韓功相
繼獲殿巖虎亦叅馬跡皆立節度使班悉如其言(癸辛雜識/)
陸象山少年時嘗坐臨安市肆觀棋如是者累日棋工
曰官人日日來看必是髙手願求教一局象山曰未也
三日後却來乃買棋局一幅歸懸之室中卧而仰觀者兩
日忽悟曰此河圖數也遂往與棋工對棋工連負二局
起謝曰某是臨安第一手凡來著者皆饒一先今官人
棋反饒得某一先天下無敵手矣象山笑而去(鶴林玉露/)
賈似道有異志一術士能拆字賈以䇿畫地作竒字與
之拆術者曰公相志不諧矣道立又不可道可又立不
成公黙不語禮遣之恐泄其事使人害之於途(西湖志/)
夏巨源精卜筮居臨安紹熙三年冬禹之自贑受代造
朝其子价侍行既至㸃檢勅告文書遺其一札同詣夏
肆卜之夏書紙上曰事千里外繼書一食字一堯字合
讀之則饒字也問是乎曰然文書現在係一多口人收
得而鴛鴦為之看守無足慮也既而僕従饒州來持所
遺至言當日打併行李時忘失在房小妾福安拾得藏
在鴛字篋中盖价房有十篋以泥融飛燕子沙暖睡鴛
鴦為字號方悟卜者言鴛鴦看守之説而福字上一口
字下田字是四口所謂多口人也(卜相紀/)
傅立以占筮起東南時杭州初附世皇以故都之地生
聚浩繁貲力殷盛得無有再興者命占其将來如何卦
既成對曰其地六七十年後會見城市生荆棘不如今
多也今杭連厄於火自至正壬辰以來又數毁於兵昔
時歌舞之地悉為草莽之墟軍旅填門畜豕載道乃知
立之占亦神矣(陶宗儀輟耕錄/)
錢唐羅貫中本南宋時人編撰小説數十種而水滸傳
叙宋江等事姦盗脱騙機械甚詳然變詐百端壊人心
術其子孫三代皆啞天道好還之報如此(西湖志/)
杭州男女瞽者多學琵琶唱古今小説平話以覔衣食
謂之陶真大抵説宋時事盖汴京遺俗也　瞿宗吉過
汴梁詩云歌舞樓臺事可誇昔年曾此擅豪華尚餘艮
嶽排蒼昊那得神霄隔紫霞廢苑草荒堪牧馬長溝栁
老不藏鴉陌頭盲女無愁恨能撥琵琶説趙家其俗殆
與杭無異若紅蓮栁翠濟顛雷峰塔雙魚扇墜等記皆
杭州異事或近世所擬作者也(西湖志/)
陶宗儀在杭州見一弄百禽者蓄龜七枚大小凡七等
置龜几上擊鼓以使之則第一等大者先至几心伏定
第二等者従而登其背直至第七等小者登第六等之
背乃竪身直伸其尾向上宛如小塔狀謂之烏龜叠塔
又見蓄蝦䗫九枚先置一小墩於席中其最大者踞坐
之餘八小者左右對列大者作一聲衆亦作一聲大者
作數聲衆亦作數聲既而小者一一至大者前㸃首作
聲如作禮状而退謂之蝦䗫説法(陶宗儀輟耕録/)
杭人削松朩為小片其薄如紙鎔硫黄塗朩片頂分許名
曰發燭又曰焠兒盖以發火也史載周建徳六年齊后
妃貧者以發燭為業豈即杭人所製與宋翰林學士陶
公榖清異録云夜有急苦作燈之緩有批杉條染硫黄置
之待用一與火遇得燄穂然既神之呼引光奴今遂有
貨者易名火寸按此則焠寸聲相近字之譌也然引光
奴之名為新(同前/)
　　灾異(增/)
杭民尚淫奢男子誠厚者十不二三婦人多以口腹為
事不習女工至如日用飲膳惟尚新出而價貴者稍賤
便鄙之縦欲買又恐貽笑隣里至正已亥冬十二月金
陵遊軍斬關而入突至城下城門閉三月餘各路糧道
不通城中米價湧貴一斗直二十五緡越數日米盡糟
糠亦與常日米價等有貲力人則得食貧者不能也又
數日糟糠亦盡乃以油車家糠餅搗屑啖之老㓜婦女
三五為羣行乞於市雖姿色豔麗而衣裳濟楚不暇自
愧至有合家父子夫婦兄弟結袂把臂共沉於水者一
城之人餓死十六七軍退吴淞米航輻輳藉以活而又
大半病疫死豈平昔浮靡暴殄之過造物有以警之與
(陶宗儀輟耕錄/)
元大徳十一年杭大饑官設粥仙林寺中饑民殍死不
為衰止何長者敬徳以施民振乏為事乃請杭好善而
有財智者五七人即菩提寺作粥夜鬻置大甕中明旦
饑民以至先後列堂無下或溢出門外道上相向坐虛
其前以行粥用二人舁一人執杓以注器中食已以次
去日鬻米七八石至十石始六月至八月凡七十日饑
民無死者石塘胡長孺云往嵗湖州作糜食饑人糜脱
釡猶沸湧器中人急得食食已輙仆死百步間長者夜
作粥貯大罋中盖懲湖州事也有意哉(姜南蓉塘詩話/)
杭城多火宋時已然其一民居稠比竈突連綿其二板
壁居多磚垣特少其三奉佛太盛家作佛堂徹夜燒燈
幡幢飄引其四夜飲無禁童婢酣倦燭燼亂抛其五婦
女嬌惰篝籠失檢宋建都城中大火二十一度其尤烈
者五度紹興二年五月大火頃刻飛燔六七里被灾者
一萬三千家六年十二月被火灾者一萬餘家嘉泰元
年辛酉三月二十八日寳蓮山下御史臺吏楊浩家失
火延燒御史臺司農寺将作監進奏文思院太史局皇
城司法物庫及軍民五萬二千四百家綿亘三十里四
晝夜乃滅時術者言年號嘉之文如三十五萬口泰之
文如三月二十八又都民市語多舉紅藕二字藕有二
十八絲紅者火也皆為䜟云嘉泰四年甲子三月四日
糧料院後劉慶家失火延燒糧料院右丞相府尚書省
中書省樞宻院左右司諫院尚書六部南至清平山萬
松嶺和寧門西及太廟三茅觀下及軍民七千家二晝
夜乃滅(西湖志/)
紹定辛卯臨安火比辛酉加五分之三雖太廟亦不免
而史丞相府獨全洪舜俞詩云殿前将軍猛如虎救得
汾陽令公府祖宗神靈飛上天可憐九廟成焦土時殿
帥馮榯也人言籍籍迄今不免責(鶴林玉露/)
　
　增補武林舊事巻八
