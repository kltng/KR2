#+TITLE: 唐六典-唐-張九齡
#+DATE: 2016-06-11 12:22:16
#+SOURCE: github.com/kanripo/KR2l0001 master 424b86d4                
欽定四庫全書　　　　　史部十二
　唐六典　　　　　　　　職官類一(官制之屬/)
　　提要
　　　　(臣/)等謹案唐六典三十巻舊本題開元御撰
　　　　李林甫奉勑注其書以三師三公三省九寺
　　　　五監十二衛列其職司官佐敘其品秩以擬
　　　　周禮書録解題引韋述集賢記注曰開元十
　　　　年起居舍人陸堅被㫖修是書帝手寫白麻
　　　　紙六條曰理教禮政刑事令以類相從撰録
　　　　以進張説以其事委徐堅思之經嵗莫能定
　　　　又委毋焸余欽韋述始以令式入六司其沿
　　　　革並入注中後張九齡又委苑咸二十六年
　　　　奏草上迄今在書院亦不行用范祖禹唐鑑
　　　　亦曰既有太尉司徒司空又有尚書省是政
　　　　出於二也既有尚書省又有九寺是政出於
　　　　三也葢自唐虞至周有六官而無寺監自秦
　　　　迄陳有寺監而無六官獨此書兼之故官多
　　　　重複今考是書如林甫注中以諸州祥瑞預
　　　　立條格以待奏報之類誠為可嗤然一代典
　　　　章釐然具備觀王溥㑹要所載請事者往往
　　　　援據韋述謂不施行未必實録祖禹之論則
　　　　疑以元豐官制全用是書有激而言亦非定
　　　　論也又㑹要載開元二十三年九齡等撰是
　　　　書而唐書載九齡以開元二十四年罷知政
　　　　事則書成時九齡猶在位後至二十七年林
　　　　甫乃注成獨上之宋陳騤館閣録載書局有
　　　　經修經進經修不經進經進不經修三格説
　　　　與九齡葢所謂經修不經進者卷首獨著林
　　　　甫未為至公今仍改題九齡名以從其實舊
　　　　本如是今亦姑仍之耳乾隆四十三年六月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　唐六典卷一　　　　　唐　張九齡等　撰
　　三師三公尚書都省
　三師
　　太師一人
　　太傅一人
　　太保一人
　三公
　　太尉一人
　　司徒一人
　　司空一人
　尚書省
　　令一人
　　左丞相一人
　　右丞相一人
　　左丞一人
　　右丞一人
　　左司郎中一人
　　右司郎中一人
　　左司員外郎一人
　　右司員外郎一人
　　都事六人
　　主事六人
　　令史十八人
　　書令史三十六人
　　亭長六人
　　掌固十四人
太師一人正一品
太傅一人正一品
太保一人正一品(尚書云成王既黜殷命滅淮夷歸酆/作周官立太師太傅太保兹爲三公)
(論道經邦燮理隂陽孔安國曰師天子所師法傅傅相/天子保保安天子於徳義禮記云設四輔及三公不必)
(備惟其人言使能也漢承秦制不置三公漢末以大司/馬大司徒大司空爲三公師傅之官在三公上後漢因)
(之師傅尊號曰上公置府僚魏晉江左皆然後魏太師/太傅太保尊號曰三師後周又為三公隋氏又為三師)
(皇朝因之漢書云太師太傅太保皆古官金印紫綬漢/官儀云俸月三百五十斛齊職儀云品第一金章紫綬)
(進賢三梁冠絳朝服佩山𤣥玉周武王以太公為太師/詩云維師尚父時維鷹楊成王以周召為之書云召公)
(為保周公為師相成王為左右漢髙后元年置太傅以/右丞相王陵為之後省八年復置尋省哀帝元夀二年)
(復置平帝元始元年置太師太保孔光以太傅遷太師/王舜以車騎將軍為太保王莽以大司馬領太傅又置)
(少傅為四輔莽簒位以太傅太保國師國將為四輔焉/漢光武唯置太傅有府自辟僚屬以卓茂為之明帝以)
(鄧禹為之章安已下初即位輒置録尚書事其人亡/因罷迄漢末獻帝初平二年董卓自為之魏氏以鍾)
(繇司馬孚為太傅鄭冲為太保太師不見其人晉以/宣王名師乃依周官名置太宰以代之武帝以安平)
(王孚為太宰鄭冲為太傅王祥為太保江左太師並/因名為太宰梁制十八建班多者為貴上公班第十)
(八秩萬石陳以為贈官後魏三師正一品非勲徳崇/重不居焉北齊因之後周依周官以太師太傅太保)
(為三公不置府僚隋氏依後魏為三師因後周不置府/僚初拜於尚書省上煬帝三年廢三師官皇朝復置儀)
(制依/隋氏)
三師訓導之官也其名即周之三公漢哀平間始尊師
傅之位在三公上謂之上公眀雖天子必有所師其後
或廢或置大抵無所統職至後魏特稱三師以正其名
然非道徳崇重則不居其位無其人則闕之故近代多
以爲贈官皇朝因之其或親王拜者但存其名耳
太尉一人正一品(月令云命太尉賛桀俊漢書百官表/云太尉秦官應劭曰自上安下曰尉)
(齊職儀云太尉品第一金章紫綬進賢三梁冠絳朝服/佩山𤣥玉郊廟冕服七旒𤣥衣纁裳服七章春秋合成)
(圖云堯坐舟中與太尉舜臨觀鳯皇授圖運斗樞云舜/以太尉爲天子然緯書通人皆疑其僞故班氏所不取)
(而大國亦有其職漢初或置或省盧綰周勃灌嬰周亞/夫田蚡並為之武帝元狩四年置大司馬當太尉之職)
(至後漢建武二十七年省大司馬又置太尉以太僕趙/憙為之而與司徒司空爲三公靈帝末劉虞為大司馬)
(而太尉如故二職始兩置矣漢制三公府分部九卿太/尉所部太常衛尉光禄三卿三公並置官属俸月三百)
(五十斛獻帝建安十三年省三公官置丞相魏初又置/而兼置大司馬晉以司馬望為太尉歴宋齊梁陳後魏)
(北齊並為三公置府僚宋有大将軍則不置太尉齊以/大司馬為贈官梁氏三公加秩至萬石班第十八陳正)
(第一品而與大司馬兩置後魏有大将軍不置太尉正光/已後又並置之隋置太尉司徒司空為三公正一品置)
(府僚尋省府僚置公則於尚書省上皇朝因焉武徳初/秦王兼之永徽中長孫無忌為之其後親王拜三公者)
(皆不視事祭禮/則攝者行焉)
司徒一人正一品(左傳云昔少昊氏以鳥名官祝鳩氏/為司徒尚書舜命契曰百姓不親五)
(品不遜汝作司徒敬敷五教在寛周則為卿官書云御/事司徒司空司馬又云司徒掌邦教敷五典擾兆人秦)
(置丞相省司徒漢因之至哀帝元夀二年更名大司徒/與大司馬大司空為三公建武元年以前将軍鄧禹為)
(大司徒二十七年朱祐議契作司徒禹作司空並無大/字遂下二府去焉漢制司徒所部太僕鴻臚廷尉三卿)
(漢末罷三公置丞相魏罷丞相置三公以華歆為司徒/晉以何曽為司徒趙王倫簒位以梁王彤為丞相省司)
(徒彤遷復舊永嘉元年王夷甫為司徒東海王鉞為丞/相則始兩置矣成帝以王導為丞相以司徒府為丞相)
(府導薨復舊宋有丞相又置司徒齊以丞相為贈官梁/又兩置陳氏以丞相為贈官後魏正光之後復兩置北)
(齊廢丞相乾眀中又兩置後周並廢隋廢丞相/置司徒皇朝因之歴代品秩章服皆同太尉)
司空一人正一品(左傳云少昊以鳲鳩氏爲司空尚書/舜命禹汝作司空平水土惟時懋哉)
(孔安國曰司空主空土以居人按空穴也古者穴居周/以司空為冬官掌邦事秦置御史大夫省司空漢因之)
(至成帝綏和元年御史大夫何武建議依古置三公官/改御史大夫為大司空時議者以縣道官獄有司空故)
(加大字以别之哀帝建平二年朱博建議古之帝王不/必相襲五年罷大司空置御史大夫元夀元年復為大)
(司空故與御史大夫不兩置建武元年用䜟言以野王/令王梁為大司空二十七年以朱祐議去大字獻帝建)
(安十二年又省司空置御史大夫漢制司空所部宗正/少府司農三卿魏省御史大夫置司空景初二年以司)
(𨽻校尉崔林為司空晉以荀顗為司空歴宋齊梁陳後/魏北齊皆省御史大夫置司空後周二職並廢隋氏韓)
(忠以御史中丞之職為大夫故又/置司空品軄並同太尉皇朝因之)
三公論道之官也盖以佐天子理隂陽平邦國無所不
統故不以一職名其官然周漢已來代存其任自隋文
帝罷三公府僚皇朝因之其或親王拜者亦但存其名
位耳
尚書都省
尚書令一人正二品(秦置尚書有令丞属少府漢因之武/昭後置缺  重漢書云宣帝時任用)
(中書宦官元帝𢎞𢎞恭石顯相繼爲中書令元帝被疾不/親政事遂委任焉及前將軍蕭望之領尚書事知顯專權)
(邪辟建言以為中書百官之本國家樞機宜以通明公/正之士處之武帝遊燕後庭故委用宦者非古制也宜)
(罷中尚書官中尚書謂中書及尚書也中書典尚書奏/事故連言之及光武親緫吏職權歸尚書三公但受成)
(事而已漢官儀云尚書令主賛奏事緫典綱紀無所不/統秩千石故公為之者朝㑹不陛奏事増秩二千石天)
(子所服五時衣賜尚書令僕射其三公列卿将軍大夫/五營校尉行複道中遇尚書令僕射左右丞相郎皆廻)
(車豫避衛士傳呼不得迕䑓官䑓官過乃得去每朝㑹/尚書令御史中丞司𨽻校尉各獨座故京師號曰三獨)
(座晉氏尚書令假銅印墨綬冠進賢兩梁納言幘五時/朝服佩水蒼王受拜則䇿命之以在端右故也及賈充)
(為尚書令以目疾表置省事吏四人自魏至晉宋齊秩/皆千石品並第三梁加秩中二千石班第十六陳加品)
(至第一後魏北齊及隋品皆第二皇朝因之服驚冕八/旒七章三梁冠後漢以尚書令僕射及六曺尚書為八)
(座魏氏省為五曹則僕射有二若僕射省一則尚書有/六率以為常今則以二丞相六尚書為八座然後漢尚)
(書稱䑓魏晉已來為省皇朝因之龍朔二年改為中䑓/咸亨元年復舊光宅元年改為文昌䑓長安三年又為)
(中䑓神龍/初復舊)
尚書令掌緫領百官儀刑端揆其屬有六尚書法周之
六卿一曰吏部二曰戸部三曰禮部四曰兵部五曰刑
部六曰工部凡庻務皆㑹而决之初秦變周法天下之
事皆决丞相府置尚書於禁中有令丞掌通章奏而已
漢初因之武宣之後稍以委任及光武親總吏職天下
事皆上尚書與人主參决乃下三府尚書令為端揆之
官魏晉以來其任尤重皇朝武徳中太宗初為秦王嘗
親其職自是闕不復置其國政樞宻皆委中書八座之
官但受其成事而已(自太師已下皆古宰相之/職今不常置故備叙之)
尚書左丞相一人右丞相一人並從二品(左右丞相本/左右僕射也)
(漢書百官表云僕射秦官自侍中尚書博士郎皆有僕/射古者重武官有主射以督課因所領之職以為號若)
(尚書則曰尚書僕射漢因秦後漢建安四年以執金吾/榮邵為尚書左僕射分置左右盖自此始漢官儀僕射)
(秩六百石公為之加至二千石自晉以後給省事吏三/人魏晉宋齊秩皆六百石品並第三梁品猶第三秩中)
(二千石班第十五陳品加至第二後魏北齊及隋品皆/從第二自魏晉以來置二則為左右僕射或不兩置但)
(曰尚書僕射宋百官階次云尚書僕射勝右减左望在/二者之間僕射職為執法置二則曰左右執法又與列)
(曹尚書分領諸曹郎令闕則左僕射為省主自東晉以/來祠部尚書多不置以右僕射主之若左右僕射並闕)
(則置尚書僕射以掌左事置祠部尚書以掌右事然則/尚書僕射祠部尚書不常置矣隋置左右僕射從二品)
(皇朝因之自漢以來章服並與令同龍朔二年改為左/右匡政咸亨元年復為僕射光宅元年更名左右相神)
(龍元年復為僕射開/元初改為左右丞相)
左右丞相掌緫領六官紀綱百揆以貳令之職令則專
統焉(初亦宰相之職也開元中張説兼之罷/知政猶為丞相自此以後遂不知國政)
左丞一人正四品上右丞一人正四品下(司馬彪續漢/書云尚書丞)
(一人秦所置漢因之至成帝建始四年置列曹尚書更/置丞四人至光武减其二惟置左右丞各一人丞者承)
(也言承助令僕緫理䑓事也然漢列曹尚書四人成帝/加至五人彪言成帝置列曹尚書恐誤也漢官儀云尚)
(書令左丞緫領綱紀無所不統僕射右丞掌廩假錢穀/晋傅咸云左丞得奏彈八座魏晉已來左丞主䑓内禁)
(令宗廟祠祀朝儀禮制選用置吏糺諸不法無所逥避/右丞掌庫藏廬舎凡諸器用之物刑獄兵器然則右减)
(於左其來尚矣魏晋宋已來左右丞銅印黄綬絳朝服/進賢一梁冠自魏至宋齊品皆第六秩四百石梁左丞)
(班第九右丞班第八並第四品秩六百石陳因之後魏/北齊左丞正四品下右丞從四品上隋初左丞從四品)
(上右丞從四品下煬帝左右丞並正四品皇朝左丞正四/品上右丞正四品下服絺冕六旒三章兩梁冠龍朔二)
(年改為左右肅機咸亨元年復為左右/丞永昌元年為從三品神龍二年復故)
左右丞掌管轄省事糺舉憲章以辨六官之儀制而正
百僚之文法分而視焉(若左闕則右兼知其事右闕則左/亦如之若御史有糺劾不當兼得)
(彈/奏)
左司郎中一人右司郎中一人並從五品上(尚書郎漢/初置四人)
(一人主匈奴單于營部一人主羌夷吏民一人主户口墾/田一人主財帛委輸光武分尚書為六曹郎合三十四郎)
(而史闕曹名魏有殿中吏部駕部金部虞曹比部南主客/祠部度支庫部農部水部儀曹三公倉部民曹二千石中)
(兵外兵别兵都兵考功定課都官騎兵凡二十五曹郎晉/氏又加直事屯田起部車部左士右士運曹其民曹中兵)
(外兵分為左右主客又分為左右南北無農部定課考功/凡三十五曹置郎二十三人更相統攝東晉置殿中祠部)
(吏部儀曹三公比部金部倉部度支都官左民駕部庫部/中兵外兵十五曹宋髙祖加騎兵主客起部水部合為十)
(九曹元嘉以後又増删定功論二曹而省騎兵凡二十曹/郎齊因之梁加騎兵虞曹屯田合二十三曹陳省梁二曹)
(不知省何曹也後魏有三十六郎史闕曹名北齊有吏部/考功主爵殿中儀曹三公駕部祠部主客虞曹屯田起部)
(左中兵左外兵右中兵右外兵都部兵都官二千石比部/水部膳部度支倉部左民右民金部庫部二十八曹郎隋)
(開皇初有吏部主爵司勲考功禮部祠部主客膳部兵部/職方駕部庫部都官刑部比部司門度支户部金部倉部)
(工部屯田虞部水部二十四曹郎三年以刑部領都官民/部領度支煬帝改六曹具於本司至龍朔二年改吏部為)
(司列主爵為司封考功為司績禮部為司禮祠部為司/禋膳部為司膳主客為司藩户部為司戸度支為司度)
(倉部為司庾金部為司珍兵部為司戎職方為司城駕/部為司輿庫部為司庫刑部為司刑都官為司僕比部)
(為司計工部為司平屯田為司田虞部為司虞水部為/司川惟司勲司門依舊咸亨元年復故漢書天文志南)
(宫後聚十五星曰哀烏郎位漢明帝時館陶公主為子/求郎不許而賜錢千萬謂羣臣曰郎官上應列宿出)
(宰百里非其人則民受其殃漢制尚書郎主作文書起/草更直於建禮門内臺給青縑白綾被或以錦被帷帳)
(毡褥通中枕大官供食物湯官供餅餌五熟果食五二/日一美食下天子一等給尚書郎侍史二人女侍史)
(人皆選端正執香爐香囊從入䑓䕶衣服奏事建禮門/内得神仙門神仙門内得明光殿神仙殿因得省中省)
(中皆胡粉塗壁畵古賢列女以丹漆地謂之丹墀尚書/郎握蘭含鷄舌香奏事與黄門侍郎對揖黄門侍郎稱)
(巳聞乃出丞郎月賜赤管大筆一䨇隃糜墨一枚御史/中丞侍御史行複道中遇尚書丞郎皆避車執版住揖)
(丞郎坐車舉手禮之車過乃去及晋宋齊梁尚書官上/朝及下禁㫁行人猶其制也漢官儀丞郎見令㒒射執)
(板拜朝賀對揖丞郎見尚書執板對揖稱曰明時郎見/左右丞對揖呼曰左右君漢制八座丞郎初拜並集都)
(堂交禮遷職又解交至宋已後惟八座解交而丞郎不解/交也自晉已後八座及丞郎多不奏事梁武帝天監初)
(詔曰自禮闈陵替歴兹永久郎署備員無取職事粃糠/文案貴尚虚閒空有趨墀之名了無握蘭之實曹郎可)
(依昔奏事自是始奏事矣初秦置郎中令其属官有五/官中郎将左右中郎将秩皆二千石是為三署署中有)
(中郎侍郎郎中郎中秩比三百石侍郎秩比四百石中/郎秩比六百石並無員数多至千人分𨽻三署主執㦸)
(宿衛宫殿門出充車騎漢因之故馮唐為郎中署長楊/雄為侍郎並其任也漢官云尚書郎初從三署郎選詣)
(尚書䑓試毎一郎缺則試五人先試牋奏初入䑓稱郎/中滿嵗稱侍郎視事五年遷大縣令亦参用孝亷為之)
(其郎中侍郎之名皆因三署舊號也客曹郎主胡羌事/劇遷二千石或刺史其次遷為縣令秩滿自占縣詔書)
(賜錢三萬與三䑓祖餞然漢言郎者多非尚書郎漢文/時直不疑買金償同舎郎漢武時顔駟為郎三代不遷)
(及諸言以貲為郎父任為郎兄任為郎皆三署郎也至/後漢三署猶難分有尚書及曹名冠首者即尚書郎也)
(魏二晋以後無三署郎矣自漢以來尚書諸曹並通謂/之尚書郎漢代兩置其職則同魏晋宋齊惟置郎中梁)
(陳兩置後魏北齊惟置郎中隋開皇初惟置侍郎至開/皇六年毎司各置員外郎煬帝三年改諸曹侍郎但曰)
(郎毎曹各置二郎尋又省一郎置承務郎同開皇員外/之職皇朝改郎為郎中又每曹置員外郎按左右司郎)
(中前代不置煬帝三年尚書都司始置左右司郎各一/人品同諸曹郎從五品掌都省之職皇朝因改曰郎中)
(至龍朔二年改為左右承務咸亨元年復故其服章與/諸司郎中並同𤣥冕五旒衣無章裳刺黻一章兩梁冠)
左司員外郎一人右司員外郎一人並從六品上(天后/永昌)
(元年置時顧琮自侍御史除元懐貞以洛州司戸遷神/龍元年省二年乂置其職務與郎中分掌其朝服與諸)
(司員外郎並爵弁𤣥纓/簮導青衣纁裳一梁冠)
都事六人從七品上(都事本尚書都令史之職沈約宋/書云令史盖前漢官也史記趙禹)
(補中都官周亷為令史是也華嶠後漢書韋彪上䟽曰/有楚獄事繁故置尚書令史以助郎又云郎主文案與)
(令史不殊續漢書尚書置令史十八人後増劇曹三人滿/合二十一人漢官儀云能通倉頡史籀篇補蘭䑓令史)
(嵗補尚書令史滿嵗為尚書郎出亦與郎同宰百里郎/與令史分職受事令史見僕射尚書執版拜見丞郎執)
(版揖齊職儀云自魏晉宋齊正令史書令史皆有品秩/朱衣執版進賢一梁冠楊楞伽北齊鄴都故事云尚書)
(郎判事正坐都令史側坐書令史過事洛京鄴都令史/皆平揖郎由來無拜吏部郎選試髙第及二書者奏補)
(皆加戎號案歴代令史皆有品秩漢尚書䑓令史秩二/百石魏氏令史皆八品晋百官公卿表云尚書都令史)
(八人秩二百石與左右丞總知都䑓事宋齊八人梁陳/五人品並第八梁武天監初制曰尚書五都職參政要)
(非但總領衆局亦乃方軌二丞頃雖求材未臻妙簡可/葷用士流毎盡時彦庻同持領秉此羣目於是以太學)
(博士劉納司空法曹參軍劉顯太學博士孔䖍孫司空/法曹參軍蕭軌宣毅墨曹參軍王顒並以才地兼美首)
(膺兹選矣隋開皇初改都令史為都事置八人正八品/上皇朝置六人自晉宋齊後魏北齊隋都令史置八者)
(當八座之數梁陳置五者南朝多不置祠部/尚書當五曹之数皇朝置六者當六曹之数)
左右司郎中員外郎各掌付十有二司之事以舉正稽
違省署符目都事監而受焉凡都省掌舉諸司之綱紀
與其百僚之程式以正邦理以宣邦教凡上之所以逮
下其制有六曰制敕册令教符(天子曰制曰敕曰冊皇/太子曰令親王公主曰)
(教尚書省下於州州下/於縣縣下於鄉皆曰符)凡下之所以逹上其制亦有六
曰表状牋啓辭牒(表上於天子其近臣亦為状牋啓於/皇太子然於其長亦為之非公文所)
(施九品已上公文/皆曰牒庻人曰辭)諸司自相質問其義有三曰闗刺移
(闗謂闗通其事刺謂刺舉之移謂移/其事於他司移則通判之官皆連署)凡内外百司所受
之事皆印其發日爲之程限一日受二日報(其事速及/送囚徒隨)
(至即/付)小事五日(謂不須/檢覆者)中事十日(謂須檢覆前案/及有所勘問者)大事
二十日(謂計算大簿帳/及須諮詢者)獄案三十日(謂徒巳上辨/定須㫁結者)其急
務者不與焉小事判句經三人已下者給一日四人已
上給二日中事每經一人給二日大事各加一日内外
諸司咸率此(若有事速及限内可了者不在此例其/文書受付日及訊囚徒並不在程限)凡
尚書省施行制敕案成則給以鈔之(通計符移闗牒二/百紙已下限二日)
(過此以徃每二百紙已上加/二日所加多者不得過五日)若軍務急速者不出其日
若諸州計奏逹于京師量事之大小與多少以爲之節
二十條以上二日倍之三日又倍之四日又倍之五日
雖多不是過焉凡制敕施行京師諸司有符移關牒下
諸州者必由於都省以遣之(若在京差使者令使人於/都省受道次符牒然後發)
(遣若諸方使人欲還亦令所由司/先報尚書省所有符牒並令受送)凡文案既成勾司行
朱訖皆書其上端記年月日納諸庫凡施行公文應印
者監印之官考其事目無或差繆然後印之必書於厯
每月終納諸庫(其印毎至夜在京諸司付直/官長在外者送當處長官掌)凡尚書省
官每日一人宿直都司執直簿一轉以爲次(凡諸司長/官應通判)
(者及上佐縣/令皆不直也)凡内外百僚日出而視事既午而退有事
則直官省之其務繁不在此例凡天下制敕計奏之數
省符宣告之節率以歳終為斷京師諸司皆以四月一
日納于都省其天下諸州則本司推校以授勾官勾官
審之連署封印附計帳使納于都省常以六月一日都
事集諸司令史對覆若有隠漏不同皆附于考課焉
主事六人從九品上(漢官云光禄勲有南北廬主事三/署主事於諸郎之中察茂才髙第)
(者爲之秩四百石次補尚書郎出宰百里謝承後漢書/胡伯蕃范滂公沙穆並以俊才為孝亷除郎中光禄勲)
(主事後魏尚書吏部儀曹三公虞曹都官二千石比部/各量事置掌故主事員門下置主事令史並從八品上)
(隋初諸䑓省並置主事令史煬帝二年並去令史之名/其主事隨曹閒劇而置每十令史置一主事不滿十者)
(亦置一人雜用才術之士顔慜楚文學名家爲内/史主事其後尋罷之皇朝並用流外入流者補之)
令史十八人書令史三十六人(自魏晉以來令史之任/用人常輕梁陳後魏北)
(齊雖預品秩益闕二品三品四品降始自平隋開皇初/著令有流外勲品            五品六品七品八品)
(九品之差皇朝因之諸䑓闕闕/史書令史並分抄行署文書)　　　　(尚書都省令/    十錢給)
(三口糧國初限八考已上入流若闕史能得官者甚少年/上並入流為職事初隋氏革選令令)
(限亦賖武德初天下始定京師榖價貴遠人不願仕流外/調諸州佐史及朝集典充選不獲已相資而為之遂促年)
(限優其叙次六七年有至本司主事及/上縣尉者每府史三考令史兩考署職)
亭長六人(漢因秦制毎十里一亭亭有長髙祖為泗上/亭長隋文帝始採古亭長之名以為流外之)
(號皇朝因之主守/省門通𫝊禁約)
掌固十四人(史記云郡國有好文學敬長上肅政教順/鄉里者詣太常受業如博士弟子課能通)
(一藝已上補文學掌固又東方朔云曾不得掌故安敢/望侍郎乎掌故主故事也史漢本亦為此固字隋令稱)
(掌事皇朝稱掌固主守掌倉庫及㕔事鋪設職與古殊/與亭長皆為番上下通謂之番官轉入府史從府史轉)
(入令史選/轉皆試判)
　
　
　
　
　
　
　
　
　
　
　
　
　
　唐六典卷一
欽定四庫全書
　唐六典卷二　　　　　唐　張九齡等　撰
　　尚書吏部
　吏部尚書一人
　　侍郎二人
　　郎中二人
　　員外郎二人
　　主事四人
　　令史三十人
　　書令史六十人
　　亭長八人
　　掌固十三人
　司封郎中一人
　　員外郎一人
　　主事二人
　　令史四人
　　書令史九人
　　掌固四人
　司勲郎中一人
　　員外郎二人
　　主事四人
　　令史三十三人
　　書令史六十七人
　　掌固四人
　考功郎中一人
　　員外郎一人
　　主事三人
　　令史十五人
　　書令史三十人
　　掌固四人
吏部尚書一人正三品(周之天官卿也漢舊儀云尚書/四人為四曹一曰常侍曹二曰)
(二千石曹三曰民曹四曰客曹成帝増置三公曹為五/曹其常侍曹王丞相御史公卿事後漢光武又分為六)
(曹常侍曹為吏事曹主選舉齊祀事漢末又改吏部為/選部専掌選舉  靈帝以梁鵠為選部尚書魏改選部)
(為吏部歴晉至宋孝武大明二年置二吏部尚書廢五/兵尚書尋復舊名齊梁陳後魏北齊皆曰吏部尚書後)
(周依周官置大冢宰卿一人七命隋復曰吏部尚書然/此官歴代班序常尊不與諸曹同也漢官儀尚書秩五)
(百石次補二千石晋令吏部尚書五時朝服納言幘進/賢两梁冠佩水蒼玉乗軺車皂輪袁子正書曰尚書佩)
(契刀囊執版加簮筆焉自魏至梁並第三品梁秩加至/中二千石後定十八班班多為貴吏部尚書班第十四)
(諸曹尚書班第十三陳梁隋吏部尚書並正第三品皇/朝因之掌文官選舉龍朔二年改為司列大常伯咸亨)
(元年復為吏部尚書光宅元年/改為天官尚書神龍元年復故)
侍郎二人正四品上(周之天官小宰中大夫也漢已來/尚書侍郎今郎中之任也後周依)
(周官隋煬帝三年尚書六曹吏部禮部兵部刑部民部/工部各置侍郎一人以貳尚書之職並正第四品皇朝)
(諸曹侍郎降為正四品下惟吏部侍郎為正四品上龍/朔二年改為司列少常伯咸亨元年復為吏部侍郎總)
(章元年與兵部各増一員/光宅神龍並隨曹改復)
吏部尚書侍郎之職掌天下官吏選授勲封考課之政
令凡職官銓綜之典封爵䇿勲之制權衡殿最之法悉
以咨之其屬有四一曰吏部二曰司封三曰司勲四曰
考功尚書侍郎總其職務而奉行其制命凡中外百司之
事由於所屬皆質正焉凡選授之制每嵗孟冬以三旬
㑹其人去王城五百里之内集於上旬千里之内集於
中旬千里之外集於下旬以三銓分其選一曰尚書銓
二曰中銓三曰東銓以四事擇其良一曰身二曰言三
曰書四曰判(毎試判之日皆平明集於試塲試官親送/侍郎出問目試判兩道或有名學士考為)
(等第或有試雜/文以収其俊乂)以三類觀其異一曰徳行二曰才用三
曰勞効徳鈞以才才鈞以勞其優者擢而升之否則量
以退焉所以正權衡與奪抑貪冐進賢能也然後據其
状以覈之量其資以擬之五品已上以名聞送中書門
下聽制授焉六品已下常參之官量資注㝎其才識頗
髙可擢為拾遺補闕監察御史者亦以名送中書門下
聼勅授焉其餘則各量資注擬若都畿清望歴職三任
經十考已上者得隔路授之不然則否(謂監察御史左/右拾遺大理評)
(事畿縣丞簿尉三任十/考已上有隔品授者)凡出身非清流者不注清資之
官(謂從流外及視品出身者其中書主書門下録事尚/書都事厯任考詞使状有清幹及徳行言語兼書判)
(吏用經十六考已上者聽擬/寺監丞左右衛及金吾長史)凡注官皆對面唱示若官
資未相當及以為非便者聼至三注三注不伏注至冬
檢舊判注擬凡伎術之官皆本司銓注訖吏部承以附
甲焉(謂秘書殿中太僕寺等伎術之官唯得本司遷轉/不得外叙若本司無闕者聼授散官有闕先授若)
(再經考滿者/亦聼外叙)凡同司聮事及句檢之官皆不得注大功
已上親凡皇親及諸軍功兼注員外官(其内外員外各/官及檢試官本)
(司長官量閒劇取素歴凊正舊人分判曹事自外則/不判若長官及别駕長史司馬等官則不在此例)凡
任官階卑而擬髙則曰守階髙而擬卑則曰行凡三銓
注擬訖皆當銓團甲以過左右丞相若中銓東銓則亦
先過尚書訖乃上門下省給事中讀黄門侍郎省侍中
審然後進甲以聞(若尚書丞相門下批官不當/者則改注亦有重執而上者)凡大選
終季春之月(若有選人身在軍旅則軍中試書判封送/吏部而注擬亦或春中不解而後集謂之)
(春選若優勞人有勅却與處分及即與/官者並聼非時選一百日内注擬畢)所以定九流之
品格補萬方之闕政官人之道備焉
郎中二人從五品上(周官太宰屬官有下大夫盖郎中/之任也秦有郎中以其為郎侍衛)
(居中故曰郎中漢選尚書郎初從三署郎次補之初入/尚書䑓稱郎中滿歳稱侍郎故郎中之名猶因三署舊)
(號也按吏部郎中後漢置之職在選舉魏晉用人妙於/時選若其諸曹郎功髙者選為吏部郎其吏部郎歴代)
(品秩皆髙於諸曹郎魏晋來晋吏部郎品第五諸曹郎/第六梁吏部郎品第四班第六上諸曹郎班第十陳因)
(梁後魏北齊吏部郎品正第四上諸曹班品正第六上/後周依周官隋初二十四司並為侍郎品從第五煬帝)
(三年置六司侍郎諸曹侍郎並改為郎又改吏部為選/部郎異於六侍郎之名皇朝為吏部郎中龍朔二年改)
(為司業大夫咸亨光/宅神龍並随曹改復)
員外郎二人從六品上(周官太宰属官有上士盖今員/外郎之任也宋百官階次有員)
(外郎美遷為尚書郎後周依周官隋文帝開皇六年尚/書二十四司各置員外郎一人品從第六謂曹郎本員)
(之外復置郎也煬帝三年又廢二十四司員外郎每司/減一郎置承務郎一人同開皇員外郎之職曰選部承)
(務郎一人皇朝尚書諸曹各置員外郎吏部/置二人龍朔咸亨光宅神龍並隨曹改復)
主事四人從八品下(隋煬帝初置為從九品下/開元二十四年升為八品)
郎中一人掌考天下文吏之班秩品命凡叙階二十九
從一品曰開府儀同三司(後漢殤帝延平元年鄧隲為/車騎将軍儀同三司儀同之)
(名自此始也又吕布有正董卓之勲開府如三司魏黄/初三年黄權為車騎将軍開府儀同三司開府之名自)
(此始也其品第一梁班第十七陳氏秩萬石北齊從一/品後周置上開府儀同三司開府儀同三司上儀同三)
(司儀同三司等十一號以酬勤勞隋氏因/之皇朝初惟置開府儀同三司為散官品)
正二品曰特進(两漢及魏晋以為加官從本官服無吏/卒品第二位次諸公下在開府驃騎上)
(進賢兩梁冠黑介幘五時朝服無章綬又漢朝雜事云/諸侯功徳優盛朝廷所敬異有賜位特進在三公下平)
(冕𤣥衣侍祠郊廟宋百官階次江左皆兼官晋𫝊咸奏/特進品第二執皮帛坐侍臣之下梁班第十七北齊特)
(進第二品隋特進為正/二品散官皇朝因之)從二品曰光禄大夫(秦郎中令/属官有中)
(大夫漢氏因之武帝太初元年更名光禄大夫秩比二/千石掌論議無員後漢因之自魏以來諸公卿告老多)
(加其位晋太始初分為左右光禄大夫皆無員若致仕/又給六尺牀帳簟褥宋氏因之齊光禄勲府有左右光)
(禄大夫皆銀章青綬若加金章紫綬者為金紫光禄大/夫王晏乞一片金乃啓轉金紫梁陳並因之光禄大夫)
(十三班後魏左右光禄大夫從第一品太和二十六年/第二品北齊因之後周左右光禄大夫正二品隋為正)
(一品散官煬帝改光禄大夫為從一品左光禄大夫正/二品右光禄大夫從二品皇朝初猶有左右之名貞觀)
(之後唯有/光禄大夫)正三品曰金紫光禄大夫(本两漢光禄大夫/也至魏晋有加金)
(章紫綬者則謂為金紫光禄大夫晋則金紫銀青左右/四職並置假金章紫綬及加金章紫綬並秩第二禄賜)
(班位冠幘車服佩玉及諸所賜給皆與特進同自晋已/後皆為兼官少有正授梁金紫光禄大夫為第十四班)
(陳為中二千石北齊從二品隋氏因/為散官煬帝為正三品皇朝因之)從三品曰銀青光
禄大夫(本末與金紫同晋有銀青光禄大夫王翹之宋/齊之後或置或省梁陳無職北齊三品隋正三)
(品散官煬帝改為從三品皇朝因之然而加金章紫綬/及銀章青綬則尊崇之合居光禄之上隋氏定令誤遂)
(因仍/不改)正四品上曰正議大夫(隋煬帝置為正四品散官/盖取秦大夫官論議故置)
(正議通/議之名)正四品下曰通議大夫(隋煬帝置/正四品)從四品上曰
太中大夫(秦太中大夫秩比千石掌論議漢氏因之梁/班第十一秩千石北齊從第三品皇朝為散)
(官/)從四品下曰中大夫(秦置中大夫漢武帝太初元年/改為光禄大夫北齊中大夫第)
(四品皇朝/為散官)正五品上曰中散大夫(後漢有中散大夫六/百石無員魏晋因之)
(齊職儀品第七絳朝服進賢一梁冠/梁班第十陳秩千石皇朝為散官)正五品下曰朝議
大夫(漢班儀大夫以上得奉朝議則其義也/隋文帝置朝議大夫為從三品散官)從五品上
曰朝請大夫(漢諸将軍公卿年髙徳重者得以列侯就/第特進奉朝請則其義也隋煬帝置朝請)
(大夫為正/五品散官)從五品下曰朝散大夫(隋文帝置朝散大夫/為正四品散官煬帝)
(改為從/五品下)正六品上曰朝議郎(宋齊梁陳後魏北齊諸九/品散官皆以将軍為品秩)
(謂之加戎號隋開皇六年始置六品已下散官並以郎/為正階尉為從階正六品上為朝議郎下為武騎尉従)
(六品上為通議郎下為屯騎尉正七品上為朝請郎下/為驍騎尉從七品上為朝散郎下為㳺騎尉正八品上)
(為給事郎下為飛騎尉從八品上為承奉郎下為旅騎/尉正九品上為儒林郎下為雲騎尉從九品上為文林)
(郎下為羽騎尉煬帝又置八郎八尉六品置建節尉奮/武尉七品置宣惠尉綏徳尉八品置懐仁尉守義尉九)
(品置奉誠尉立信尉並為正從又六品置承議郎通直/郎七品置宣徳郎朝散郎八品置登仕郎将仕郎九品)
(置常從郎奉信郎亦為正從皇朝以郎為文職尉/為武職遂採開皇大業之制以為六品已下散官)正六
品下曰承議郎(隋煬帝置/為正六品)從六品上曰奉議郎(隋文帝/置通議)
(郎皇朝/改焉)從六品下曰通直郎(晋宋以來諸官皆有通直/盖謂官有髙下而得通為)
(宿直者隋煬帝置通/直郎三十人從六品)正七品上曰朝請郎(晋宋齊梁陳/並有奉朝請)
(員/)正七品下曰宣徳郎(隋煬帝置宣徳郎/三十人正七品)從七品上曰
朝散郎(隋文/帝置)從七品下曰宣議郎(梁有宣議将軍隋文/帝置㳺騎尉皇朝改)
(焉/)正八品上曰給事郎(隋文/帝置)正八品下曰徴事郎(隋煬/帝置)
從八品上曰承奉郎(隋文/帝置)從八品下曰承務郎(隋煬帝/尚書二)
(十四司各置承務郎一人類今尚/書員外郎也皇朝因其名而置)正九品上曰儒林郎
(前史各有儒林/傳取其義也)正九品下曰登仕郎從九品上曰文林
郎(北齊置文林舘徴文學/之士以充之取其義也)從九品下曰将仕郎凡散官
四品已下九品已上並於吏部當番上下(其應當番四/十五日若都)
(省湏使人送符及諸司湏使人者並取兵部吏部散官/上經兩番已上聼簡入選不第者依番多不過六也)
凡叙階之法有以封爵(謂嗣王郡王初出身從四品下/叙親王諸子封郡王者從五品)
(上國公正六品上縣公從六品上侯及伯/子男並通降一等若两應叙者從髙叙也)有以親戚(謂/皇)
(親緦麻以上及皇太后周親正六品上叙皇太后大功/親皇后周親從六品上皇袒免親皇太后小功緦麻皇)
(后大功親正七品上皇后小功緦麻親皇太子妃周親/從七品上其外戚各依本服降二等叙娶郡主正六品)
(上娶縣主正七品上郡主子出身/從七品上縣主子從八品上叙)有以勲庸(謂上柱國/正六品上)
(叙柱國已下每降一等至騎都尉從七品下驍騎/尉飛騎尉正九品上雲騎尉武騎尉從九品上)有以
資䕃(謂一品子正七品上叙從三品子逓降一等四品/五品有正從之差亦逓降一等從五品子從八品)
(下叙國公子亦從八品下三品已上䕃曽孫五品已上/䕃孫孫降子一等曽孫降孫一等贈官降正官一等㪚)
(官同職事若三品帶勲官者即依勲官品同職事䕃四/品降一等五品降二等郡縣公子准從五品孫縣男已)
(上子降一等勲官二品子又降/一等二王後子孫凖正三品䕃)有以秀孝(謂秀才上上/第正八品上)
(已下逓降一等至中上第從八品下明經降秀才三等/進士明法甲第從九品上乙第降一等若本䕃髙者秀)
(才明經上第加本䕃四階已下逓降一等明經通二經/已上毎一經加一階及官人通經者後叙加階亦如之)
(凡孝義旌表門閭者/出身從九品上叙)有以勞考(謂由外六品已下四考/滿皆中中考者因選進)
(一階每二中上考又進两階每一上下/考進两階若兼有下考得以上考除之)有除免而復叙
者皆循法以申之無或枉冒(謂官人犯除名限滿應叙/者文武三品已上奏聞正)
(四品於從七品下叙已上通降一等從五品於從八品/上叙六品七品從九品上叙八品九品從九品下叙若)
(出身品髙於此/法者仍從髙)凡應入三品五品者皆待别制而進之
不然則否(謂應入三品者皆湏先在四品已上官仍限/三十考已上本階正四品上無㾗累者奏聽)
(進用應入五品者皆須先在六品已上官及左右補闕/殿中侍御史太常博士詹事司直京兆河南太原府判)
(司皆限十六考已上本階正六品上伎術官本司無六/品官頻任三政七品者仍限二十考已上並所司勘責)
(訖上中書門下重勘訖/然後奏聞别制以授焉)凡文武百僚之班序官同者先
爵爵同者先齒(謂文武朝参行正二王後位在諸王侯/上餘各依官品為序致仕官各居本色)
(之上若職事與散官勲官合班則文散官在當階職事/者之下武散次之勲官又次之官同者異姓爲後若以)
(爵爲班者亦凖此其男已上任文武官者從文武班若/親王嗣王任卑官職事者仍依三品郡王在三品以下)
(聼事者在同階品上同外無文武官者嗣王在太子太/保下郡王次之國公在正二品下郡公在從三品下縣)
(公在正四品下侯在從四品下伯在正五品下子在從/五品下男在正六品下若前官被召見及預朝参者在)
(本品見任上非召見者在同品下其在本司參集者各/依職事文散官三品已上在京者正冬朝㑹依日官)
凡京司有常參官(謂五品已上職事官八品已上供/奉官員外郎監察御史太常博士)供
奉官(謂侍中中書令左右㪚騎常侍黄門中書侍郎奉/議大夫給事中中書舍人起居郎起居舍人通事)
(舍人左右補闕拾遺御史大夫/御史中丞侍御史殿中侍御史)諸司長官(謂三品以上/長官若勅喚)
(諸司長官及賜者開府儀同三司特進光禄大夫太子/賔客尚書左右丞相諸司侍郎中書門下五品已上官)
(御史中丞並同長官例若别賜物中書門下官正三品/凖二品四品凖三品五品凖四品同中書門下平章事)
(並同中書門/下正三品)清望官(謂内外三品已上官及中書黄門/侍郎尚書左右丞諸司侍郎并太)
(常少卿祕書少監太子少詹事/左右庶子左右率及國子司業)四品已下八品已上清
官(四品謂太子左右諭徳左右衛左右千牛衛中郎将/左右副率率府中郎将五品謂御史中丞諫議大夫)
(給事中中書舍人賛善大夫太子洗馬國子博士諸司/郎中祕書丞著作郎太常丞左右衛郎将左右率府郎)
(将六品謂起居郎舍人太子司議郎舍人諸司員外郎/侍御史祕書郎著作佐郎太常博士詹事丞太子文學)
(國子助教七品左右補闕殿中侍御史太常博士詹事/司直四門博士太學助教八品左右拾遺監察御史四)
(門助/教)每日以六品已上清官兩人待制於衙内(若供奉/官宿衛)
(官不在/此例)凡授左右丞相侍中中書令六尚書已上官聽
進譲其四品已上清望官才職相當不應進譲(按舊制/御史大)
(夫六尚書已上要官皆進讓臣林甫等伏以為進讓之/禮朝廷所先两省侍郎及南省諸司侍郎左右丞雖在)
(四品職居清/要亦合讓也)凡職事官應覲省及移疾不得過程謂身
有疾病滿百日若所親疾病滿二百日及當侍者並觧
官申省以聞(其應侍人才用灼然要/藉驅使者令帶官侍養)年七十以上應致
仕若齒力未衰亦聽釐務(若請致仕五品已上皆上表/聞六品以下申尚書省奏聞)
凡官人身及同居大功已上親自執工商家專其業皆
不得入仕風疾使酒不得任侍奉之官凡内外官清白
著稱強幹有聞若上中則中書門下改授(清白等稱皆/須每在有使)
(狀一清考詞二清經三任為第一等两任為二等一任/為第三等其都督刺史既無考詞每使状有一清字亦)
(凖任數為等第強幹有聞科等第亦/凖此其科等第一等同清白第二等)五品已上量加進
改六品已下至冬選量第加官若第二等三等人五品
已上改日優之六品已下不待秩滿聽選加優授焉其
嶺南黔中三年一置選補使號爲南選(應選之人各令/所管勘責具言)
(出身由厯選數作簿書預申省所司具勘曹名考第造/厯子印署與選使勘㑹将就彼銓注訖然後進申以聞)
凡天下官吏各有長員(開元二十三年勅以為諸色補/署頗多繁冗停廢諸司監署府)
(十餘所減冗散官三百餘員其見在員數已具此書/各冠列曹之首或未該者以其繁細亦存乎令式)凡
諸司置直皆有定制(諸司諸色有品直吏部二人兵部/三人考功職方庫部戸部度支駕)
(部比部一人門下省明法一人能書二人装潢一人刑/部明法一人𢎞文舘學直四人造供奉筆二人造冩御)
(書筆二人装書一人榻書一人修史管装書一人中書/省明法一人能書四人装制敕一人翻書譯語十人乗)
(驛二十人集賢院能書六人装書十四人造筆四人大/理寺明法二人太常寺三十人光禄寺十人鴻臚寺譯)
(語并計二十人金銀作一人漆作一人太府太僕衛尉/司農寺各三人沙茄監一人少府監十四人将作監五)
(十人殿中省尚食局尚藥局各十人尚乗局二十人尚/輦局三人尚舎局四人尚衣局一人秘書省圖晝一人)
(丹青五人造筆一人太史監五人國子監明五經一人/文章兼明史一人崇文舘搨書一人内侍省一百人内)
(坊四人僕寺十人家令寺七人教坊二十人總監十四/人軍器監四人隴右六使孳課一十二人太原府監牧)
(役使孳課二人外官宜考者選同京官其前官及常選/人每年任選若散官三衛勲官直諸司者每年與折一)
(番/)内外官吏則有假寧之節(謂元正冬至各給假七日/寒食通清明四日八月十)
(五日夏至及臘各三日正月七日十五日晦日春秋二/社二月八日三月三日四月八日五月五日三伏日七)
(月七日十五日九月九日十月一日立春春分立秋秋/分立夏立冬每旬給休假一日五月給一日于端午節)
(授衣假分為兩番各十五日私家祔廟各給假二日四/時祭各四日父母在三千里外三年一給定省假三十)
(五日五百里五年一給拜掃假十五日並除程五品已/上並奏聞冠給三日五服内親冠給殷一日不給程婚)
(嫁九日除程周親婚嫁五日大功三日小功一日不給/程齊衰周給假三十日塟三日除服二日小功五月給)
(假十五日塟二日除服一日緦麻三月給假七日塟及/除服皆一日周已上親皆給程若聞䘮舉哀並三分減)
(一私忌給假一日忌前之夕聼還/五品已上請假出境皆吏部奏聞)行李之命(凡别𠡠差/使事務繁)
(劇要重者給判官二人毎判官并使及副使各給典二/人非繁劇者判官一人典二人使及副使各給典一人)
(四品已上清望官别給孔目官一人凡吏部差使各循/其次若員外郎及鴻臚太府司農将作少府軍器等監)
(寺丞及押當兵馬倉庫圜厨苑囿/邑司伎術當作等官皆不在差限)
簿書景跡功賞殿最具員皆與員外郎分而理焉郎中
一人掌小選凡未入仕而吏京師者復分為九品通謂
之行署其應選之人以其未入九流故謂之流外銓亦
謂之小銓其校試銓注與流内銓畧同(謂六品已下九/品已上子及州)
(縣佐吏若庻人叅流外選者/本州量其所堪送尚書省)其在吏部兵部考功都省
御史䑓中書門下是謂前行要望目為七司其餘則曰
後行閒司(謂流外轉遷者始自府寺而超授七司者以/為非次長安中畢構奏而革之應入省者先)
(授閒司及後行經两考/方轉入七司便為成例)凡擇流外職有三一曰書二曰
計三曰時務其工書工計者雖時務非長亦叙限三事
皆下則無取焉每經三考聽轉選量其才能而進之不
則從舊任(其考滿有授職事官者有授㪚官者舊則郎/中專知小銓開元二十五年敕銓試訖應㽞)
(放皆尚書/侍郎定之)員外郎一人掌選院謂之南曹(其曹在選曹/之南故謂之)
(南/曹)每歳選人有觧狀籍書資歴考課必由之以覈其實
乃上三銓其三銓進甲則署焉
員外郎一人掌曹務凡當曹之事無巨細皆與郎中分
掌焉應簡試如貢舉之制(舊齋郎𨽻太常則禮部簡試/開元二十五年𨽻宗正其太)
(廟齋郎則十月下旬宗正申吏/部應試則帖論語及一大經)
司封郎中一人從五品上(北齊置主爵郎中一人隋文/帝為主爵侍郎煬帝改為主)
(爵郎武徳初為主爵郎中龍朔二年改為司封大夫咸/亨元年復故光宅元年改為司封郎中神龍元年復故)
(開元二十四/年復為司封)
員外郎一人從六品上(隋文帝置煬帝改為主爵承務/郎武徳初為主爵員外郎龍朔)
(咸亨光宅神龍/間並随曹改復)
主事二人從九品上
司封郎中員外郎掌邦之封爵凡有九等一曰王正一
品食邑一萬户二曰郡王從一品食邑五千户三曰國
公從一品食邑三千户四曰郡公正二品食邑二千户
五曰縣公從二品食邑一千五百户六曰縣侯從三品
食邑一千戸七曰縣伯正四品食邑七百户八曰縣子
正五品食邑五百戸九曰縣男從五品食邑三百戸(五/等)
(之爵盖始於黄帝其傳言置左右大監監於萬國書尭/典云協和萬邦又云輯五瑞即五等諸侯所執玉也夏)
(殷已上其制難詳至周則云列爵惟五分土惟三始有/封國大小之制戰國之時又有雜號封君謂商君平原)
(君等秦又立二十等爵以當軍功漢置王侯二等其二/十等爵亦存亦有君謂稷嗣奉春等後漢又有鄉亭侯)
(之號魏氏五等皆以郷亭多假空名不食本邑及司馬/宣王誅曹爽封舞陽侯至晋復五等之制宋齊之後或)
(置或廢亦不常也隋氏始立王公侯以下制度皇朝因/之然户邑率多虚名其言食實封者乃得真户舊制户)
(皆三丁巳上一分入國開元中定/制以三丁為限租賦全入封家)皇兄弟皇子皆封國
謂之親王親王之子承嫡者爲嗣王皇太子諸子並爲
郡王親王之子承恩澤者亦封郡王諸子封郡公其嗣
王郡王及特封王子孫承襲者降授國公諸王公侯伯
子男若無嫡子及罪疾立嫡孫無嫡孫以次立嫡子同
母弟無母弟立庻子無庻子立嫡孫同母弟無母弟立
庻孫曽𤣥已下亦同此無後者國除凡名山大川及畿
内縣皆不得以封至郡公有餘爵聽囬授子孫其國公
皆特封焉凡内命婦之制貴妃淑妃徳妃賢妃並為夫
人皆正一品昭儀昭容昭媛充儀充容充媛並為嬪正
二品媫妤九員正三品美人九員正四品才人九員正
五品寳林二十七員正六品御女二十七員正七品采
女二十七員正八品(按黄帝有四妃帝嚳亦然帝堯因/之盖象后妃四星其一明者為正)
(妃餘三小者為次妃至舜不告而娶不立正妃但三妃/而已謂之三夫人夏后氏増以三三而九合十二人春)
(秋說云天子娶十二人即夏制也禮記曰古者天子立/六宫三夫人九嬪二十七世婦八十一御女以聼天下)
(之内理此盖以象三公九卿之数則殷制也周官曰九/嬪掌婦學之法至漢初有夫人美人及姬之號武帝制)
(媫妤娙娥容華充衣各有爵位元帝加昭儀之號凡十/四等光武乃存貴人才人之號晋諸公賛曰舊制貴嬪)
(夫人比三公假金紫淑媛淑儀修容修儀媫妤容華充/華為九嬪比九卿假銀青後魏孝文改定内官各有視)
(品宋齊梁陳北齊後周多依古制或有増損事則不人/經隋氏定制則依周官之制皇朝因之為百二十一)皇
太子良娣二員正三品良媛六員正四品承徽十員正
五品昭訓十六員正七品奉儀二十四員正九品(漢書/曰太)
(子有妃有良娣有孺子妻妾三等厯代因之至宋明帝更為/太子置内職二等有保林郎齊建元中太子宫置三内職良)
(娣比開國侯保林比五等侯才人比/駙馬都尉隋初定制也皇朝因之)外命婦之制皇姑封
大長公主皇姊妹封長公主皇女封公主皆視正一品
皇太子之女封郡主視從一品王之女封縣主視正二
品(公羊傳曰天子将嫁女於諸侯必使同姓諸侯主之/故曰公主詩曰何彼穠矣美王姬也雖則王姬而下)
(嫁於諸侯車服不繫於其夫下王后一等漢家公主所/食日邑諸王女曰翁主亦曰王主後漢皇女皆封縣公)
(主儀服同列侯尊崇者加號為長公主乗赤罽車馬與/諸侯同两漢皆列侯尚主自魏晋已来尚主皆拜駙馬)
(都尉晋宋以來皇女皆封/郡公主王女皆封縣主)王母妻為妃一品及國公母妻
為國夫人三品已上母妻為郡夫人四品若勲官二品
有封母妻爲郡君五品若勲官三品有封母妻爲縣君
散官並同職事勲官四品有封母妻爲鄉君其母邑號
皆加太字各視其夫及子之品若兩有官爵者皆從髙
若内命婦一品之母爲正四品郡君二品母爲從四品
郡君三品四品母並爲正五品郡君凡婦人不因夫及
子而别加邑號夫人云某品夫人郡君爲某品郡君縣
君鄉君亦然(古者諸侯之妻邦人稱之曰夫人亦曰小/君春秋傳曰惠公元妃孟子則妃及夫人)
(郡君縣君鄉君之號皆起於此漢髙祖封蕭何夫人為/鄼君景帝封王皇后母曰平原君後漢安帝封乳母王)
(聖為野王君獻帝封董卓母爲池陽君晋封盧潭母孫/氏武昌侯太夫人加金章紫綬太康元年封羊祜夫人)
(為郷君孝武時哀帝外祖母髙安鄉君進封宣城郡廣/徳君宋髙祖母蕭氏初封豫章國太夫人妻臧氏爲國)
(夫人晋令式云郡公侯太夫人中人銀印青綬佩水蒼/玉宋齊之後多用其制至隋氏始定品格皇朝因之)
凡庶子有五品已上官封皆封嫡母無嫡母即封所生
母凡二王後夫人職事五品已上散官三品已上王及
國公母妻朝叅各視其夫及子之禮凡親王孺人二人
視正五品媵十人視正六品嗣王郡王及一品媵十人
視從六品二品媵八人視正七品三品及國公媵六人
視從七品四品媵四人視正八品五品媵三人視從八
品降此已徃皆為妾(古者諸侯一娶九女其嫡者為夫/人餘為姪娣孺人及媵盖因此)
凡皇家五等親及諸親三等存亡升降皆立簿籍每三
年一造除附之制並載於宗正寺焉
司勲郎中一人從五品上(周官有司勲上士二人凡有功者司勲詔/之後周夏官有司勲上士一人掌六勲之)
(賞隋文帝立司勲侍郎二人煬帝改為司勲郎武徳初/為司勲郎中龍朔元年改為司勲大夫咸亨二年復故)
員外郎二人從六品上(隋文帝置煬帝改為司勲承務郎/皇朝復為司勲員外郎龍朔咸亨)
(光宅神龍並/隨曹改復)
主事四人從九品上
司勲郎中員外郎掌邦國官人之勲級凡勲十有二等
十二轉爲上柱國比正二品(柱國楚官也項梁為楚上/柱國又陳嬰為上柱國又)
(蔡賜為上柱國至西魏之末始置柱國用旌戎秩時隴/西郡公李諱廣陵王元欣趙郡公李弼河内郡公獨孤)
(信南陽公趙貴常山公于謹彭城公侯莫陳崇與周太/祖為八柱國至後周建徳四年初置上大将軍上開府)
(儀同三司開府儀同三司上儀同三司儀同三司上柱/國柱國之秩以賞勤勞始以齊王憲蜀公尉遲迥爲上)
(柱國是也隋髙祖受命又採後周之制置上柱國為從/一品柱國為正二品上大将軍從二品太将軍正三品)
(上開府儀同三司從三品開府儀同三司正四品上儀/同三司從四品儀同三司正五品大都督正六品帥都)
(督從六品都督正七品總十一等以酬勤/勞皇朝改以勲轉多少爲差以酬勲秩)十一轉爲柱
國比從二品(戰國時楚有柱國昭陽楚/漢之際共敖為柱國也)十轉爲上䕶軍
比正三品九轉爲䕶軍比從三品(秦有䕶軍都尉漢髙/祖以陳平為䕶軍中)
(尉盡䕶諸将文帝時韓安國為䕶軍将軍平帝元始元/年更名䕶軍都尉爲䕶軍魏武帝以牽招為中䕶軍将)
(軍晋中䕶軍将軍䕶軍将軍等並銀章青綬武冠絳朝/服品第四宋齊梁陳並有䕶軍将軍中䕶軍之職梁武)
(廬江置鎮蠻䕶軍武陵置安逺/䕶軍皇朝採之為勲官品職)八轉爲上輕車都尉比
正四品七轉爲輕車都尉比從四品(漢武帝以公孫賀/為輕車将軍漢又)
(有輕車校尉梁陳後魏/北齊隋皆有輕車将軍)六轉爲上騎都尉比正五品五
轉爲騎都尉比從五品(漢武帝置騎都尉漢書云拜李/陵為騎都尉更始時謡曰爛羊)
(胃騎都尉晋宋齊/梁陳隋並有其名)四轉爲驍騎尉比正六品三轉爲飛
騎尉比從六品二轉爲雲騎尉比正七品一轉爲武騎
尉比從七品(隋文帝置驍騎飛騎雲騎武騎/尉爲文散階皇朝採爲勲品)凡有功效
之人合授勲官者皆委之覆定然後奏擬(凡征鎮勲未/授身亡者其)
(勲依例加授其餘汎勲/未授身亡者不在叙限)
考功郎中一人從五品上(漢官儀曹郎二人掌天下歳/盡集課有尚書郎曹有考功)
(郎中一人宋齊並置功論郎中梁有秩論侍郎並考功/郎中之任也北齊有考功郎中隋文帝置考功侍郎煬)
(帝改為考功郎皇朝改為考功郎中龍/朔二年改為司績大夫咸亨元年復故)
主事三人從九品上
考功郎中之職掌内外文武官吏之考課凡應考之官皆
具錄當年功過行能本司及本州長官對衆讀議其優
劣定為九等考第各於其所由司凖額校定然後送省
内外文武官量遠近以程限之有差(京師百僚九月三/十日已前校定十)
(月一日送省外官去京一千五百里内八月三十日三/千里内七月三十日五千里内五月三十日七千里内)
(三月三十日萬里内正/月三十日已前校定)其外官附朝集使送簿至
省流内流外官考前釐務不滿二百日者不考
每年别勅定京官位望髙者二人其一人校京官考
一人校外官考文定給事中中書舍人各一人
其一人監京官考一人監外官考郎中判京官
考員外判外官考其檢覆同者皆以功過上
使京官則集應考之人對讀注定外官則對
朝集使注定訖各以奏聞其親王及中書門下
與京官三品已上外官五大都督並以功過狀
奏聽裁凡考課之法有四善一曰德義有聞二曰清
慎明著三曰公平可稱四曰恪勤匪懈善狀之外有
二十七最一曰獻可替否拾遺補闕為近侍之最二曰
銓衡人物擢盡才良爲選司之最三曰楊清激濁褒貶
必當爲考校之最四曰禮制儀式動合經典爲禮官之
最五曰音律克諧不失節奏爲樂官之最六曰决斷不
滯與奪合理爲判事之最七曰部統有方警守無失爲
宿衛之最八曰兵士調集戎装充備爲督領之最九曰
推鞫得情處斷平允爲法官之最十曰讎校精審明於
刋定爲校正之最十一曰承㫖敷奏吐納明敏爲宣納
之最十二曰訓𨗳有方生徒充業爲學官之最十三曰
賞罸嚴明攻戰必勝爲将帥之最十四曰禮義興行肅
清所部爲政教之最十五曰詳録典正詞理兼舉爲文
史之最十六曰訪察精審弹舉必當爲糾正之最十七
曰明於勘覆稽失無隱爲句檢之最十八曰職事修理
供承強濟爲監掌之最十九曰功課皆充丁匠無怨爲
役使之最二十曰耕耨以時收穫剰課爲屯官之最二
十一曰謹於盖藏明於出納爲倉庫之最二十二曰推
歩盈虛䆒理精宻爲厯官之最二十三曰占候醫卜效
騐居多爲方術之最二十四曰譏察有方行旅無壅爲
關津之最二十五曰市鄽不擾姦濫不行爲市司之最
二十六曰牧養肥碩蕃息孳多爲牧官之最二十七曰
邉境肅清城隍修理爲鎮防之最一最已上有四善爲
上上一最已上有三善或無最而有四善爲上中一最
已上有二善或無最而有三善爲上下一最已上有一
善或無最而有二善爲中上一最已上或無最而有一
善爲中中職事粗理善最弗聞爲中下愛憎任情處斷
乖理爲下上背公向私職務廢闕爲下中居官諂詐貪
濁有状爲下下若於善最之外别可嘉尚及罪雖成殿
情状可矜雖不成殿而情状可責者省校之日皆聽考
官臨時量定(諸官人犯罪負殿者計贖銅一斤爲一負/公罪倍之十負為一殿當上上考者雖有)
(殿不降此謂非私罪自上中已下率一殿降一等即/公坐殿失應降若當年勞劇有異於常者聼減一殿)内
外官從見在任改爲别官者其年考從後任申校(其别/敕賜)
(考限當年附校如不及當年及/當年無考於以次有考年限)百司量其閒劇諸州㨿
其上下進考之人皆有定限茍無其功不要充數功過
於限亦聽量進(諸食禄之官考在中上已上每進一等/加禄一季中下已下毎退一等奪禄一)
(季若私罪下中已下公罪下下並觧見/任奪當年禄追告身周年聼依本品叙)其流外官本司
量其行能功過立四等考第而勉進之(清謹勤公勘當/明審為上居官)
(不怠執事無私為中不勤其職數有愆犯為下背公向/私貪濁有状為下下毎年對定具簿上省其考下下者)
(解所/任)凡親勲翊衛皆有考第考第之中畧有三等(專勤/謹慎)
(宿衛如法便習弓馬者為上畨期不違職掌無失雖觧/弓馬非是灼然者為中違畨不上數有犯失好請私假)
(不習弓馬/者為下)諸衛主帥如三衛之考(凡統領有方部伍整/肅清平謹恪武藝可)
(稱者為上居官無犯統領得濟雖有武藝不是優長者/為中在公不勤數有愆失至於用武復無可紀者為下)
其監門校尉直長如帥之考(正色當官明於按察監當/之處能肅察姦非者為上)
(居官不怠檢校無失至於監察未是灼然者為中/不勤其職數有愆違檢校之所事多踈漏者為下)其諡
議之法古之通典皆審其事以爲不刋(諸職事官三品/已上散官二品)
(已上身亡者其佐吏録行状申考功考功責歴任勘校/下太常寺擬諡訖覆申考功於都堂集省内官議定然)
(後奏聞贈官同職事無爵者稱子若藴德丘/園聲實明著雖無官爵亦奏賜謚曰先生)
員外郎掌天下貢舉之職(開元二十四年敕以為權輕/專令禮部侍郎一人知貢舉)
(然以舊職故/復叙於此云)凡諸州每嵗貢人其類有六一曰秀才二
曰明經三曰進士四曰明法五曰書六曰算其𢎞文崇
文生各依所習業随明經進士例其秀才試方畧䇿五
條文理俱髙者爲上上文髙理平理髙文平者爲上中
文理俱平爲上下文理粗通爲中上文劣理滯爲不第
(此條取人稍峻/自貞觀後遂絶)其明經各試所習業文注精熟辨明義
理然後爲通正經有九禮記左傳爲大經毛詩周禮儀
禮爲中經周易尚書公羊榖梁爲小經通二經者一大
一小若兩中經通三經者大小中各一通五經者大經
並通其孝經論語並須兼習(諸明經試两經進士一經/毎經十帖孝經二帖論語)
(八帖毎帖三言通六已上然後試䇿周禮左氏禮記各/四條餘經各三條孝經論語共三條皆録經文及注意)
(為問其答者須辨明義理然後為通通十為上上通八/為上中通七為上下通六為中上其通三經者全通為)
(上上通十為上中通九為上下通八/為中上通七及二經通五為不第)其進士帖一小經
及老子(皆經注/䈴帖)試雜文兩首䇿時務五條文須洞識文
律䇿須義理惬當者爲通(若事義有滯詞句不倫者為/下其經䇿全通為甲䇿通四)
(帖通六已上為/乙巳下為不第)其明法試律令各一部識逹義理問無
疑滯者爲通(粗知綱例未䆒指歸者為不通所試律令/毎部試十帖䇿試十條律七條令二條全)
(通者為甲通八以上/為乙巳下為不第)其明書則説文六帖字林四帖(諸/試)
(書學生帖試通訖先口試不限/條數疑則問之並通然後試䇿)其明算則九章三帖海
島孫子五曹張丘建夏侯陽周髀五經等七部各一帖
其綴術六帖緝古四帖(録大義本條為問答者明數造/術辨明術理然後為通記遺三)
(等數讀令精熟試十得九為第其試綴術緝古者綴術/七條緝古三條諸及第人並録奏仍関送吏部書算於)
(從九品/下叙排)𢎞崇生雖同明經進士以其資䕃全髙試亦不
拘常例(𢎞崇生習一大經小經者两中經者習史記者/漢書者東觀漢記者三國志者皆須讀文精熟)
(言音典正䇿試十道取粗觧注義經通六史通三其試/時務䇿者須識文體不失問目義試五得三皆兼帖孝)
(經論語/共十條)應簡齋郎凖貢舉例帖試(太常觧申禮部勘責/十月内送考功帖論)
(語及一大經/及第者奏聞)國子監大成二十員取貢舉及第人聦明
灼然者試日誦千言并口試仍䇿所習業十條通七然
後補充各授官依色令於學内習業以通四經爲通(其/禄)
(俸賜㑹凖非伎術直例給業成者於吏部簡試孝經論/語共試八條餘經各試八條間日一試灼然明練精熟)
(為通口試十通九策試十通七為第所加經者禮記左/𫝊毛詩周禮各加兩階餘經各加一階及第者放選優)
(與處分如不及第依舊任每三年一簡九年業不成者/觧退依常選例業未成年未滿者不得别選及充餘使)
(若經事故應叙曰還令覆上其先及此/第人欲加經及官人請試經者亦准)
　
　
　
　
　
　
　
　
　唐六典卷二
欽定四庫全書
　唐六典卷三　　　　　唐　張九齡等　撰
　　尚書户部
　户部尚書一人
　　侍郎二人
　　郎中二人
　　員外郎二人
　　主事四人
　　令史十七人
　　書令史三十四人
　　計史一人
　　亭長六人
　　掌固十人
　度支郎中一人
　　員外郎一人
　　主事二人
　　令史十六人
　　書令史三十三人
　　計史一人
　　掌固四人
　金部郎中一人
　　員外郎一人
　　主事三人
　　令史十人
　　書令史二十一人
　　計史一人
　　掌固四人
　倉部郎中一人
　　員外郎一人
　　主事三人
　　令史十二人
　　書令史二十三人
　　計史一人
　　掌固四人
户部尚書一人正三品(周之地官卿也漢成帝置尚書/五人其三曰民曹主吏人上書)
(事後漢以民曹兼主繕修功作當工官之任魏置左民/尚書晋初省之太康中又置惠帝時有右民尚書東晋)
(及宋齊並置左民尚書梁陳並置左户尚書並掌户籍/兼知工官之事後魏北齊有度支尚書亦左民右戸之)
(任也後周依周官置地官府大司徒卿隋初曰度支尚/書開皇三年改為民部皇朝因之貞觀二十三年改為)
(户部顯慶元年改為度支龍朔二年改為司元太常伯/咸亨元年復為户部光宅二年改為地官尚書神龍元)
(年復/故)
侍郎二人正四品下(周之地官小司徒中大夫也漢以/來尚書侍郎今郎中之任後周依)
(周官隋煬帝置民部侍郎皇朝因之貞觀二十三年改/為户部顯慶元年改為度支龍朔二年改為司元少常)
(伯咸亨光宅神/龍並隨曹改復)
户部尚書侍郎之職掌天下户口井田之政令凡徭賦
職貢之方經費賙給之算藏貨贏儲之准悉以咨之其
屬有四一曰户部二曰度支三曰金部四曰倉部尚書
侍郎總其職務而奉行其制命凡中外百司之事由於
所屬皆質正焉
郎中二人從五品上(周官司徒属官有下大夫盖郎中/之任也漢尚書郎一人主户口墾)
(田魏有左民郎曹西晉兼置右民郎曹東晉及宋齊唯/有民部曹梁陳為左户郎後魏為左户曹郎北齊有左)
(民郎曹隋初民部郎曹置侍郎二人煬帝除侍字皇朝/為郎中貞觀二十三年改為户郎顯慶為度支龍朔為)
(司元大夫咸改光宅/神龍並隨曹  復)
員外郎二人從六品上(周官司徒属官有上士後周依/焉盖今員外之任也隋開皇六)
(年置民部員外郎煬帝改為民曹承務郎皇朝改為民/部員外郎貞觀顯慶龍朔咸亨光宅神龍並隨曹改復)
主事四人從九品上(隋煬/帝置)
郎中員外郎掌領天下州縣户口之事凡天下十道任
土所出而爲貢賦之差(其物産經不盡載並注下注舊/額貢獻多非土物或本處不産)
(而外處市供或當土所宜縁無額遂止開元二十五年/敕令中書門下對朝集使随便條革以為定凖故備存)
(焉/)分十道以總之一曰關内道古雍州之境今京兆華
同岐邠隴涇寧坊鄜丹延慶監原㑹靈夏豊勝綏銀凡
二十有二州焉(其原慶靈夏延又管諸/蕃落降者為羈縻州)東拒河西抵隴
坂南據終南之山北邉沙漠(河歴銀綏延丹同華六州/之界隴坂在隴州之西終)
(南山在京兆之南沙/漢在豊勝二州之北)其名山有太白九嵕呉山岐山梁
山泰華之嶽在焉(太白在京兆武功縣九嵕在奉天縣/吴山在隴州岐山在岐州梁山在同)
(州韓城縣華/嶽在華州)其大川有涇渭㶚滻(涇水出涇州至京兆/入渭渭水出渭州歴)
(秦隴岐京兆周華六州入/于河㶚滻並出京兆入渭)厥賦絹綿布麻(京兆同華岐/四州調綿絹)
(餘州布麻開元二十五年敕關輔既寡蚕桑每年庸調/並宜折納粟造米支用其河南河北不通水運州宜折)
(租造絹以/替闗中)厥貢岱赭鹽山角弓龍鬚席蓯蓉野馬皮麝
香(京兆粲草席地骨白皮酸棗仁華州茯苓茯神細辛/同州皱文吉莫皮岐隴涇寧鄜坊丹等州龍鬚蓆原)
(夏等州白氊夏州角弓塩州塩山㑹州駞褐靈州鹿角/膠岱赭花蓯蓉鵰翎靈州豊州野馬皮勝寧等州女稽)
(布邠州火筯剪刀蓽豆/澡豆丹延慶等州麝香)逺夷則控北蕃突厥之朝貢焉
二曰河南道古豫兖青徐四州之境今河南府陕汝鄭
汴蔡許豫潁陳亳宋曹滑濮鄆濟齊淄徐兖泗沂青萊
登宻海凡二十有八州焉東盡於海西距凾谷南瀕於
淮北薄於河(海水在青萊登宻海泗六州之境凾谷在/虢州淮水出唐州歴豫穎亳泗四州之南)
(境黄河歴虢陕河南府鄭滑/濮濟齊淄青十州之北境)名山則有三崤少室砥柱
䝉山嶧山嵩岱二嶽在焉(三崤在河南永寧縣界少室/在登封縣砥柱在陕州河北)
(縣䝉山在沂州費縣嶧山在兖州鄒縣中岳嵩山在/河南告成縣東岳㤗山一名岱山在兖州乾封縣)大
川有伊洛汝潁沂泗之水淮濟之瀆(伊出河南伊陽縣/北流入洛洛出商)
(州上洛縣經虢州河南入河汝水在汝州潁水在潁州/沂泗二水並出兖州淮水源在唐州桐栢縣濟水源在)
(河南濟/源縣)厥賦絹絁綿布(陳許汝潁州調以絁綿唐/州麻布餘州並以絹及綿)厥貢
紬絁文綾絲葛水蔥藨心蓆瓷石之器(鄭汴許陳亳宋/曹濮鄆徐等州)
(絹汝州細絁陕潁徐三州紬絁仙滑二州方紋綾豫州/鷄鶒綾䨇絲綾蓍草碁子仁州綿兖州鏡花綾齊州絲)
(葛淄兖齊等州防風青州仙文綾鄭州麻黄許州藨心/蓆登州水葱蓆陕州栝簍根栢子仁曹州蛇牀子濟州)
(阿膠泗水賨布沂兖等州紫石英萊登宻等州牛黄登/州文石器海砂宻州布海州楚布萊州石器河南府瓷)
(器/)逺夷則控海東新羅日本之貢獻焉三曰河東道古
冀州之境今太原潞澤晉絳蒲虢汾慈隰石沁儀嵐忻
代朔蔚雲(虢州或/属河南)凡十有九州焉東距恒山西據河南
抵首陽太行北邉匈奴(恒山在太原之東河水經嵐石/隰慈絳蒲六州之西境首陽在)
(蒲州南太行/在澤州南)其名山則有雷首介山霍山嵉山(雷首在/蒲州介)
(山在汾州霍山在晋州嵉/山在代州一名五䑓山)其大川有汾晉及丹沁之水
(汾水出忻州歴太原汾晉絳蒲五州入河晉水出太原/晉陽入汾丹水出澤州沁水出沁州歴晉絳澤三州至)
(懐南/入河)厥賦布禰(蒲州調以襧餘/州並用麻布)厥貢□扇龍鬚蓆墨蠟
石英麝香漆人參(大原龍骨甘草礐石漆鉄潞州墨人/參花蜜兎絲子澤州白石英黔鷄禹)
(餘粮晉州蠟燭絳州防風蒲州龍骨竹扇虢州硯瓦地/骨白皮汾州石膏慈州蠟隰石二州胡女布晉汾二州)
(龍鬚蓆儀澤潞等州人參嵐虢忻等州麝香忻州豹尾/代州熟青熟緑朔代二州白鵰翎蔚州松子雲州鵰翎)
四曰河北道古幽冀二州之境今懐衛相洺邢趙恒定
易幽莫瀛深冀貝魏博徳滄棣嬀澶營平安東凡二十
有五州焉(其幽營安東/各管羈縻州)東並于海南廹于河西距太行恒
山北通渝關薊門(海在棣滄幽平營五州之東河水經/懐衛相魏博徳棣七州之南境太行)
(在懐州北恒山在定州西渝/闗在平州東薊門在幽州北)其名山有林慮白鹿封龍
井陘碣石之山恒嶽在焉(林慮在相州西白鹿在衛州/北封龍在趙州西井陘在恒)
(州西碣石在營州東恒/山北岳在定州恒陽縣)其大川有漳淇呼沲之水(漳水/出潞)
(州歴相洺邢冀滄入海淇水出衛州與青水合歴魏貝/徳滄四州與漳水合呼沲在定滄二州界亦與漳水合)
厥賦絹綿及絲(相州調兼以絲/餘州皆以絹綿)厥貢羅綾平紬絲布絲
紬鳳翮葦蓆墨(恒州貢春羅孔雀等羅定州兩窠紬綾/懐州子漆洺博魏等州平紬邢州瓷器)
(魏州綿紬衛趙莫冀等州綿瀛深冀徳棣等州絹相州/紗鳯翮席胡粉邢州絲布恒州羅定州紬綾幽州范陽)
(綾貝州白氊滄州葦蓆栁箱媯營歸順等州麝香檀州/安東府人參平州蔓荆子薊州鹿角膠易州墨蔚州墨)
(豹尾安東單/于野馬皮)逺夷則控契丹奚靺羯室韋之貢獻焉五
曰山南道古荆梁二州之境今荆襄鄧商復郢随唐峽
歸均房金䕫萬忠(已上十六州/為山南道)梁洋集通開壁巴蓬渠
涪渝合鳯興利閬果(已上/西道)凡三十有三州焉東接荆楚
西抵隴蜀南控大江北據商華之山(江水自蜀歴渝涪/忠萬䕫歸峽荆八)
(州/界)其名山有嶓冢熊耳巫峽銅梁荆山峴山(嶓冢在梁/州金牛縣)
(熊耳在商州上洛縣巫峡在䕫州巫山縣銅梁在合/州石鏡縣荆山在㐮州荆山縣峴山在㐮州㐮陽縣)大
川則有巴漢沮淯之水(巴水在合州界入江漢水源出/梁州金牛縣初名漾水壹名沔)
(水歴洋金均㐮郢荆復七州至荆州入於江沮水源/出房州永清縣至荆州界入江淯水出鄧州南入漢)厥
賦絹布綿紬(梁利随均荆㐮雜有綿絹合州/調以綿紬餘州並調以麻布)厥貢金漆
宻蠟蠟燭鋼鉄芒硝麝香布交梭白縠紬紵綾葛綵綸
蘭干(利州貢金鋼鉄荆州交梭縠子方穀紋綾㐮州漆/隠起唐路貞鄧利果等州絲布㐮均房商等州麝)
(香復郢開等州白紵随州綾唐州絹峽州芒硝歸州紵/麻布金州麩金萬州金忠州蘓薫席梁州支紅花洋州)
(白交梭壁巴蓬通忠渠等州綿紬渠通合等州白藥子/通州絳香渠州買子木拜子涪州連頭獠布渝峽随等)
(州葛合州牡丹皮閬州重暈綾㐮州白縠鳯州蠟燭巴/州蘭干布房州紵㐮州鳥漆碎石文漆器白綸巾興鳯)
(集䕫等/州宻蠟)六曰隴右道古雍梁二州之境今秦渭成武洮
岷疊宕河蘭鄯廓(已上/隴右)凉甘肅瓜沙伊西北庭安西(已/上)
(河/西)凡二十有一州焉(其秦凉鄯洮北庭安/西甘岷又管覊縻州)東接秦州西
逾流沙南連蜀及吐蕃北界朔漠(流沙在沙州已/北連延數千里)其名
山有秦嶺隴坻西傾朱圉積石合黎崆峒三危鳥䑕同
穴(秦嶺在秦州上邽縣隴坻在清水縣西傾在洮州之/西南朱圉在秦州伏羗縣積石在河州枹罕縣合黎)
(在甘州張掖縣崆峒在肅州福禄縣三危/在沙州燉煌縣鳥䑕同穴在渭州渭源縣)其大川則有
洮水弱水羗水(洮水出西羗中歴岷蘭二州界入河弱/水在甘州刪丹縣羗水歴宕武文三州)
(之/界)河瀆及休屠之澤在焉(河水歴廓河鄯蘭等州/界休屠澤在凉州界)厥賦
布麻厥貢麩金礪石碁石蜜蠟蠟燭毛毼麝香白㲲及
鳥獸之角羽毛皮革(廓宕二州貢麩金宕州散麝香沙/州碁子肅州礪石成州武州蠟燭)
(洮州毛毼凉州毼布甘肅𤓰凉等州野馬皮西州白氎/𤓰州吉莫皮伊州隂牙角胡桐律鄯州㹀羊角野馬皮)
(岷秦二州龍鬚席蜂牛尾鵰翎秦州芎藭肅州肉蓯蓉/栢脉根𤓰州草豉子北庭州速霍角隂牙角阿魏藏根)
(安西緋氈硵砂隂牙角氍□/甘沙渭河蘭疊等州麝香)逺夷則控西域諸戎之貢
獻焉七曰淮南道古楊州之境今楊楚和滁濠夀廬舒
蘄黄沔安申光凡一十有四州焉東臨海西抵漢南據
江北距淮(海在楊楚二州東漢在沔州淮水經申光夀/濠楚五州北境入海江水經沔黄蘄舒和楊)
(六州南/境入海)其名山有八公灊大别霍山羅山塗山(八公山/在夀州)
(夀陽縣大别山在夀州霍山縣霍山一名天柱在舒州/懐寧縣自漢以來為南岳隋文帝開皇七年以南衡山)
(為南岳廢霍山為名山羅山/在申州塗山在濠州鍾離縣)其大川有滁肥之水巢湖
在焉(滁水源出廬州合肥縣/巢湖在合肥巢二縣界)厥賦絁絹綿布(淮南道庸/調雜有紵)
(貲火麻等布夀州以絁布綿麻/安光二州調以絁絹申州綿絹)厥貢交梭紵絺孔雀熟
絲布青銅鏡(揚州貢青銅鏡莞蓆細紵廬州交梭申光/二州貢絺綄葛楚州貢孔雀布和州紵綀)
(滁沔二州麻貲布蘄舒二州白紵布黄州紵貲布鳥蛇/安州青紵布夀廬光等州生石斛夀州葛布廬州貢熟)
(絲/布)八曰江南道古揚州之南境今潤常蘇湖杭歙睦衢
越婺台温眀括建福泉汀(已上/東道)宣饒撫處洪吉郴袁江
鄂岳潭衡永道邵澧朗辰叙錦施南溪思黔費業巫夷
播溱珍凡五十有一州焉(黔中又管/羈縻州)東臨海西抵蜀南
極嶺北帶江(海水在蘇杭越台温括泉福八州之東江/水經岳鄂江宣潤常蘇七州之北入海)
其名山有茅山蔣山天目㑹稽四眀天台括蒼縉雲金
華大庾武夷廬山而衡岳在焉(茅山在潤州延陵句容/二縣界蒋山一名鍾山)
(在潤州江寕縣天目在杭州於潜縣㑹稽在越州山隂/縣四眀在餘姚縣天台在台州始豊縣括蒼縉雲皆在)
(括州金華在婺州大庾在處州南康縣武夷在建州/建安縣廬山在江州尋陽縣衡山在衡州湘潭縣)其
大川有浙江湘贑沅澧之水洞庭彭蠡太湖之澤(浙江/水有)
(三源一出歙州一出衢州一出婺州歴睦杭越三州界/入海湘水出桂州湘源縣北流歴永衡潭岳四州界入)
(洞庭贑水經處吉洪三州界入彭蠡沅水歴巫辰朗岳/四州界入洞庭澧水源出澧州石門縣至岳州界入洞)
(庭洞庭湖在岳州巴陵縣界彭蠡湖一名宫亭/湖在江州潯陽縣界太湖在蘇常湖宣四州界)厥賦麻
紵(潤州調火麻餘/州並以紵布)厥貢紗編綾綸蕉葛練麩金犀角鮫
魚藤紙朱砂水銀零陵香(潤州方棊水波綾常州紫綸/巾兎褐蘇州紅綸巾杭越二)
(州白編睦越二州交梭衢婺二州藤紙綿越州吳綾建/州蕉練福州蕉海蛤泉括二州綿饒衡巫等州麩金犀)
(角洪撫潭永等州葛蘇州吳石脂吳蛇床子台州金漆/乾薑甲香江州生石斛鄂江二州銀永州石燕道州零)
(陵香澧州龜子綾五入簟朗州紵練辰錦二州光明砂/水銀溪錦二州朱砂常湖歙宣䖍吉郴袁岳道等州白)
(紵布施宣二州黄連宣州綺南州班布思黔費/業溱珍等州蠟夷州蠟燭温台二州鮫魚皮)逺夷則
控五溪之蠻九曰劍南道古梁州之境今益蜀彭漢綿
劔梓遂普資簡陵卭眉雅嘉榮瀘戎黎茂龍扶文當松
静柘翼悉維巂姚凡三十有三州焉(其黎戎瀘茂松巂/姚又管覊縻州静)
(柘翼悉維五/州並管羗夷)東連䍧牱西界吐蕃南接羣蠻北通劔閣
(劍閣在劍州普安/縣界今謂之劍門)其名山有峨眉青城鶴鳴岷山(峨眉/在嘉)
(州青城在蜀州鶴鳴在蜀州晋源/縣岷山在岷州劔南道之西北界)其大川有涪雒及西
漢之水江瀆在焉(涪水歴松龍綿梓遂合六州界入江/雒水出漢州什方縣經益簡闕)
(松州入江西漢水歴利閬果合江州界入江大江水自/    甘松嶺經翼茂彭蜀益陵眉嘉戎瀘十州之界入)
(山南/道)厥賦絹綿葛紵(瀘州調以葛紵等布餘/州皆用綿絹及紵布)厥貢麩金
羅綾綿紬交梭彌牟布絲葛麝香羚羊犛牛角尾(益蜀/二州)
(單絲羅益州髙杼衫叚彭州交梭簡州綿紬漢州紵布/彌牟布綿州䨇紃梓州遂州樗蒲綾戎晉瀘等州葛卭)
(劍巂等州絲布龍稚眉嘉資等州麩金姚茂扶静文悉/松維當柘翼等州麝香劔州蘇薰席普州天門冬煎榮)
(州斑布黎州蜀椒龍州羚羊角當靜柘等州當歸羗/活松州狐尾悉州當歸犛牛尾維州犛牛尾姚州金)逺
夷則控西河及羣蠻之貢獻焉十曰嶺南道古揚州之
南境今廣循潮漳韶連端康岡恩髙春封辯瀧新潘雷
羅儋崖瓊振(已上廣/府管内)桂昭富梧賀龔象柳宜融古嚴(已/上)
(桂府/管内)容藤義竇禺白亷繡黨牢巖鬰林平琴(已上容府/管内鬰林)
(平琴二/州複名)邕賔貴横欽潯瀼籠田武環澄(已上邕/府管内)安南驩
愛陸峯湯萇福禄龐(已上安南管内/福祿州複名)凡七十州焉(其五府/又管羈)
(縻/州)東南際海西極羣蠻北據五嶺其名山有黄嶺及鬰
之水靈洲焉(黄嶺在廣州寳安縣靈洲/在廣州南海縣鬰水之中)其大川有桂水
鬰水(桂水出桂州臨源縣歴昭富梧三州界入鬰水/鬱水一名浪水歴藤梧封康端廣六州界入海)厥
賦蕉紵落麻(廣州等調以紵布端州調蕉/布康封二州調以落麻布)厥貢金銀沉
香甲香水馬翡翠孔雀象牙犀角龜殻􁖬鼊絲藤竹布
(融象二州貢金桂邕昭栁等五十餘州貢銀桂州銅盤/連州細布鍾乳崖欽二州高良薑廣州竺席生沉香水)
(馬甲香􁖬鼊皮藤簟廣州安南並貢龜殻循振二州五/色藤盤振州斑布欽牢安南及潮州蕉安南梹榔鮫魚)
(皮翠毛愛龐等州孔雀尾驩州象牙藥犀角金箔黄屑/沉香漳潮等州鮫釗皮甲香韶州竹子布岡州甲香詹)
(糖香廣潮髙循峯邵等州及安南蚺虵膽春詔瀧廣等/州石斛雷州絲電富州班布石英䝉州麩金古州蠟容)
(州朱砂銀欽州翡翠毛陸州瑇瑁鼊皮翠毛甲香峯州/豆䓻福禄邵二州白蠟福禄龐二州紫鉗木昆州桂心)
其逺夷則控百越及林邑扶南之貢獻焉凡天下之州
府三百一十有五而羈縻之州盖八百焉京兆河南太
原爲三都潞揚益荆幽爲大都督府軍于安西安北爲
大都䕶府安南安東北庭爲上都䕶府涼秦靈延代兖
梁安越洪潭桂廣戎福爲中都督府夏原慶豐勝營松
洮鄯西雅瀘茂巂姚䕫黔辰容邕爲下都督府同華岐
蒲爲四輔州(蒲新/升入)陕懐鄭汴魏絳爲六雄州(絳新/升入)虢汝
汾晋宋許滑衛相洺爲十望州(汾新/升入)安東平營檀嬀蔚
朔忻安北單于代嵐雲勝豐鹽靈㑹凉肅甘瓜沙伊西
北庭安西河蘭鄯廓疊洮岷扶柘維静悉翼松當戎茂
巂姚播黔驩容爲邉州四萬户已上爲上州(陕汝虢仙/澤邠隴涇)
(寧鄜坊户雖不/足亦爲上州)三萬户已上爲中州不滿爲下州凡三
都之縣在城内曰京縣(奉先同/京城)城外曰畿縣又望縣有
八十五焉(同州馮用朝邑登成白水郃陽華州朗縣華/隂下邽岐州雍縣扶風陳倉陕州陕縣桃林)
(硖石河北芮城虢州閿鄉湖城鄭州管城縣陽武新鄭/滎澤汴州浚儀開封尉氏雍丘宋州宋城滑州酸棗兖)
(州金鄉許州扶溝汝州梁縣僊州㐮城蒲州河東桑泉/安邑虞鄉汾隂猗氏解縣絳州正平龍門夏縣聞喜翼)
(城晋州臨汾隂洞汾州隰城平進介休潞州上黨懐州/河内武徳武陟獲嘉魏州貴鄉魏縣昌樂頓丘元城相)
(州塗陽洺州永年冀州信都南宫瀛州河間深州饒陽/益州成都蜀縣郫縣新繁彭州九龍𨗳江蜀州晋原青)
(城漢州維縣潤州曲阿江寧常州晉陵蘇州呉縣杭州/餘杭越州㑹稽婺州金華荆州江陵㐮州㐮陽揚州江)
(都揚/子)其餘則六千戸已上爲上縣二千户已上爲中縣
一千户已上爲中下縣不滿一千户皆爲下縣凡天下
之户八百一萬八千七百一十口四千六百二十八萬
五千一百六十一(開元二十/二年数)百户爲里五里爲鄉两京
及州縣之廓内分爲坊郊外爲村里及村坊皆有正以
司督察(里正兼課植農/桑催驅賦役)四家爲鄰五家爲保保有長以
相禁約凡男女始生爲黃四歳爲小十六爲中二十有
一爲丁六十爲老每一歳一造計帳三年一造户籍縣
以籍成于州州成于省户部總而領焉(諸造籍起正月/畢三月所湏紙)
(筆装潢軸帙皆出當户内口/别一錢計帳所湏户别一錢)凡天下之户量其資産定
爲九等(每三年縣司注定州司覆/之然後注籍而申之于省)每定户以仲年(子卯/午酉)
造籍以季年(丑辰/未戍)州縣之籍恒留五比省籍留九比凡
户之两貫者先從邉州爲定次從開内次從軍府州若
俱者各從其先貫焉樂住之制居狭鄉者聼其從寛居
逺者聽其從近居輕役之地者聽其從重(畿内諸州不/得樂住畿外)
(闕住餘縣有軍府州餘州其京城縣不/得              不得住無軍府州)辨天下之四人
使各專其業凡習學文武者爲士肆力耕桑者爲農工
作貿易者爲工屠沽興販者爲商(工商皆爲家專其業/以求科者其織紝組)
(紃之類/非也)工商之家不得預於士食禄之人不得奪下人
之利凡天下之田五尺爲歩二百有四十歩爲畝百畝
爲頃度其肥瘠寛狹以居其人凡給田之制有差丁男
中男以一頃(中男年十八已上/者亦依丁男給)老男篤疾廢疾以四十
畝寡妻妾以三十畝若爲户者則減丁之半凡田分爲
二等一曰永業一曰口分丁之田二爲永業八爲口分
凡道士給田三十畝女冠二十畝僧尼亦如之凡官户
受田減百姓口分之半凡天下百姓給園宅地者良口
三人已上給一畝三口加一畝賤口五人給一畝五口
加一畝其口分永業不與焉(若京城及州縣郭/下園宅不在此例)凡給口
分田皆從便近居城之人本縣無田者則隔縣給受凡
應収授之田皆起十月畢十二月凡授田先課後不課
先貧後富先無後少凡州縣界内所部受田悉足者爲
寛鄉不足者爲狹鄉凡官人受永業田親王一百頃職
事官正一品六十頃郡王及職事官從一品五十頃國
公若職事官二品四十頃郡公若職事官從二品三十
五頃縣公若職事官正三品二十五頃職事官從三品
二十頃侯若職事官正四品十四頃伯若職事官從四
品十一頃子若職事官正五品八頃男若職事官從五
品五頃上柱國三十頃柱國二十五頃上䕶軍二十頃
䕶軍十五頃上輕車都尉一十頃輕車都尉七頃上騎
都尉六頃騎都尉四頃驍騎尉飛騎尉各八十畝雲騎
尉武騎尉各六十畝其散官五品已上同職事給(其地/並於)
(寛鄉請授亦任隔越請射蒞帥皆許傳之子孫不在此/授之限若未請受而身亡者子孫不合追請若襲爵者)
(祖父未請地其子孫/減初受封者之半)凡天下諸州公廨田大都督府四
十頃中都督府三十五頃下都督都䕶上州各三十頃
中州二十頃宫總監下州各十五頃上縣十頃中縣八
頃中下縣六頃上牧監上鎮各五頃下縣及中牧下牧
司竹監中鎮諸軍折衝府各四頃諸冶監諸倉監下鎮
上關各三頃互市監諸屯監上戍中闗及津各二頃(津/𨽻)
(都水則/不别給)下關一頃五十畝中戍下戍嶽瀆各一頃凡諸
州及都䕶府官人職分田二品一十二頃三品四品以
二頃爲差五品至八品以一頃爲差九品二頃五十畝
鎮戍闗津嶽瀆及在外監官五品五頃六品三頃五十
畝七品三頃八品二頃九品一頃五十畝三衛中郎將
上府折衝都尉各六頃中府下府以五十畝爲差郎將
各五頃上府果毅都尉四頃中府下府以五十畝爲差
上府長史别將各三頃中府下府各二頃五十畝親王
府典軍五頃五十畝副典軍四頃千牛備身備身左右
太子千牛備身各三頃諸軍上折衝府兵曹各二頃中
府下府各一頃五十畝其外軍校尉一頃二十畝旅帥
一頃隊正副各八十畝(凡紿公廨田若陸田限三月三/十日稲田限四月三十日以前)
(上者並入後人以後上者入前人其麥田以九月三/十日爲限若應給職田無地可充者率畝給粟二斗)凡
賦役之制有四一曰租二曰調三曰役四曰雜徭(開元/二十)
(二年敕以為天下無事百姓徭役務從減/省遂減諸司色役一十二萬二百九十四)課户每丁租
粟二石其調随鄉土所産綾絹絁各二丈布加五分之
一輸綾絹絁者綿三兩輸布者麻三斤皆書印焉(若當/戸不)
(成四端屯綾者皆随近合成其調麻/每年支科有餘折一斤納粟一斗)凡丁嵗役二旬(有/閏)
(之年加/二日)無事則収其庸每日三尺(布加五/分之一)有事而加役
者旬有五日免其調三旬則租調俱免(通正役並不/得過五十日)凡
庸調之物仲秋而歛之季秋發於州租則准土収穫早
晩量事而歛之仲冬起輸孟春而納畢(江南諸州從水/路運送之處若)
(冬月水淺上埭難/者四月已後運送)本州納者季冬而畢凡諸國蕃胡内
附者亦定爲九等四等已上爲上户七等已上爲次户
八等已下爲下户上户丁税銀錢十文次户五文下户
免之附貫經二年已上者上户丁輸羊二口次户一口
下户三户共一口(無羊之處准白羊估折納輕貨若有/征行令自備鞍馬過三十日已上者)
(免當年輸羊凡内附後所生/子即同百姓不得爲蕃户也)凡嶺南諸州税米者上户
一石二斗次户八斗下户六斗若夷獠之户皆從半輸
輕税諸州髙麗百濟應差征鎮者並令免課役凡天下
諸州税錢各有凖常三年一大税其率一百五十萬貫
每年一小税其率四十萬貫以供軍國傳驛及郵逓之
用每年又别税八十萬貫以供外官之月料及公廨之
用凡水旱蟲霜爲災害則有分數十分損四已上免租
損六已上免租調損七已上課役俱免若桑麻損盡者
各免調若已役已輸者聽免其來年凡丁新附於籍帳
者春附則課役並徴夏附則免課從役秋附則課役俱
免(其詐冐隐避以免課役/不限附之早晩皆徴之)凡丁户皆有優復蠲免之制
(諸皇宗籍属宗正者及諸親五品已上/父祖兄弟子孫及諸色雜有職掌人)若孝子順孫義
夫節婦志行聞於鄉閭者州縣申省奏聞表其門閭同
籍悉免課役有精誠致應者則加優賞焉凡京畿充奉
陵縣及諸陵墓及廟邑户各有差降焉橋陵盡以奉先
獻陵以三元昭陵以豐泉乾陵以奉天定陵以富平各
三千户若獻祖懿祖二陵各置洒掃三十人興寧永康
二陵各置一百人恭陵亦如之隱太子及章懐懿德節
愍惠荘惠文惠宣等七陵各置三十人諸親王墓各置
十人諸公主墓各置五人周文帝隋文帝陵各置二十
人周隋諸帝陵各置十人(皆取側近下户充/仍分作四番上下)凡内外職
事葬者一品給營墓夫一百人以三十人爲差至五品
二十人(人别役/十日)凡太山天齊王置守廟三百户亳州𤣥
元皇帝廟置二十户(其亳州每户營田十/畝以充祠祭等用)凡京司文武
職事官皆有防閣一品九十六人二品七十二人三品
三十八人四品三十二人五品二十四人六品給庶僕
十二人七品八人八品三人九品二人公主邑士八十
人郡主六十人縣主四十人特封縣三十四人(京官任/两職者)
(從/多)凡州縣官僚皆有白直二品四十人三品三十二人
四品二十四人五品十六人六品十人七品七人(七品/佐官)
(六/人)八品五人九品四人凡州縣官及在外監官皆有執
衣以爲驅使二品十八人三品十五人四品十二人五
品九人六品七品各六人八品九品各三人(執衣並以/中男充)
凡諸親王府屬並給士力其品數如白直(其防閣庶僕/白直士力納)
(課者每年不過二千五/百執衣不過一千文)凡州縣有公廨白直及雜職(其/数)
(見州/縣中)两番上下執衣三番上下邉州無白直執衣者取
比州充凡有功之臣賜實封者皆以課户充凖户數州
縣與國官邑官執帳共収其租調各凖配租調逺近州
縣官司収其腳直然後付國邑官司其丁亦凖此入國
邑者収其庸凡食封皆傳於子孫(食封人身沒以後所/封物隨其男數爲分)
(承嫡者加與一分若子亾者即男承父分寡妻無男承/夫分若非承嫡房至𤣥孫即不在分限其封物總入承)
(嫡房一依上法爲分其非承嫡房毎至𤣥孫準前停其/應得分房無男有女在室者準當房分得數與半女雖)
(多更不加雖有男其姑姊妹在室者亦三分/减男之二若公主食實封則公主薨乃停)凡庶人年
八十及篤疾給侍丁一人九十給二人百嵗三人(皆先/儘子)
(孫次取近親/次取輕色丁)凡親王入朝皆給車牛䭾馬(車牛六十乗/䭾馬一百匹)
(若大妃同來加車牛十乗馬二/十匹别敕追入給馬六十匹)内外百官家口應合逓
送者皆給人力車牛(一品手力三十人車七乗馬十匹/驢十五頭二品手力二十四人車)
(五乗馬六匹驢十頭三品手力二十人車四乗馬四匹/驢六頭四品五品手力十二人車二乘馬二匹驢四頭)
(六品七品手力八人車一乗馬二匹驢三頭八品九品/手力五人車一乘馬一匹驢二頭若别敕給逓者三分)
(加一家口少者不要滿此/數無車牛處以馬驢代)凡天下朝集使皆令都督刺
史及上佐更爲之若邉要州都督刺史及諸州水旱成
分則佗官代焉皆以十月二十五日至於京都十一月
一日户部引見訖於尚書省與羣官禮見然後集於考
堂應考績之事元日陳其貢篚於殿庭凡京都諸縣令
每季一朝
度支郎中一人從五品(漢有度支侍郎即郎中之任也/歴魏晋宋齊後魏北齊並有度)
(支郎中梁陳隋爲侍郎煬帝但曰郎自漢魏以來皆度/支尚書領度支郎開皇三年改度支尚書爲民部尚書)
(始民部領之皇朝因焉武徳三年加中字/龍朔二年改爲司度大夫咸亨元年復故)
員外郎一人從六品(隋開皇六年置焬帝改曰承務郎/皇朝爲員外郎龍朔咸亨隨曹改)
(復/)
主事二人從九品上
度支郎中員外郎掌支度國用租賦少多之數物産豐
約之宜水陸道路之利每嵗計其所出而支其所用(開/元)
(二十二年敕諸司繁冗及年支色役費用既廣姦偽日/滋宜令中書門下與諸司長官量事停减冗官及色役)
(年支雜物等總六十五萬八千一/百九十八官吏稍簡而費用省矣)凡物之精者與地之
近者以供御(謂支納司農太府/将作少府等物)物之固者與地之逺者
以供軍(謂支納邉軍及/謂都督都䕶府)皆料其逺近時月衆寡好惡而
統其務焉凡陸行之程馬日七十里歩及驢五十里車
三十里水行之程舟之重者泝河日三十里江四十里
餘水四十五里空舟泝河四十里江五十里餘水六十
里沿流之舟則輕重同制河日一百五十里江百里餘
水七十里(其三峽砥柱之類不拘此限若遇風水淺不/得行者即於随近官司申牒上記聽以年功)
轉運徴歛送納皆凖程而節其遲速凡和市糴皆量其
貴賤均天下之貨以利於人凡金銀寳貨綾羅之屬皆
折庸調以造焉凡天下舟車水陸載運皆具爲腳直輕
重貴賤平易險澀而爲之制(河南河北河東闗内等四/道諸州運租庸雜物等腳)
(每䭾一百斤一百里一百文山阪處一百二十文車載/一千斤九百文黄河及清水河并從幽州運至平州上)
(水十六文下水六文餘水上十五文下五文從澧荆等/州至揚州四文其山陵險難驢少處不得過一百五十)
(文平易處不得下八十文其有人負處兩人分一䭾其/用小􁊁處并運向播黔等州及渉海各任本州量定)
凡天下邉軍皆有支度之使以計軍實糧仗之用每嵗
所費皆申度支而㑹計之以長行㫖為凖(支度使及軍/州每年終各)
(具破用見在數申金部度支倉部勘㑹開元二十四年/數以每年租耗雜支輕重不類令户部修長行㫖條五)
(卷諸州刺史縣令改替日並令逓相交付者省司毎年/但據應支物數進畫頒行附驛逓送其支配處分並依)
(㫖文為定金部/皆逓覆而行之)
金部郎中一人從五品上(漢置尚書郎四人其一人主/財帛委輸盖金部郎曹之任)
(也歴魏晋宋齊後魏北齊並有金部郎中梁陳隋為侍/郎煬帝但曰郎皇朝因之武徳三年加中字龍朔二年)
(改為司珍大夫/咸亨元年復故)
員外郎一人從六品上(隋開皇六年置煬帝改曰承務/郎皇朝為員外郎龍朔咸亨隨)
(曹改/復)
主事三人從九品上
金部郎中員外郎掌庫藏出納之節金寳財貨之用權
衡度量之制皆總其文籍而頒其節制凡度以北方秬
黍中者一黍之廣爲分十分爲寸十寸爲尺一尺二寸
爲大尺十尺爲丈凡量以秬黍中者容一千二百爲龠
二龠爲合十合爲升十升爲斗三斗爲大一斗十斗爲
斛凡權衡以秬黍中者百黍之重爲銖二十四銖爲兩
三兩爲大兩十六兩爲斤凡積秬黍爲度量權衡者調
鍾律測晷景合湯藥及冠冕之制則用之内外官司悉
用大者凡庫藏出納皆行文傍季終而會之若承命出
給則於中書省覆而行之百司應請月俸則符牒到所
由皆逓覆而行之(舊制京官有防閣庶僕給食雜用等/開元二十年敕以為名目雖多料数)
(先定既煩案牘因此生姦自今以後合為一色都/以月俸為名其貯米亦合入禄數同申遂有恒式)乃置
木契與應出物之司相合以次行用隨符牒而合之以
眀出納之慎(金部置木契一百一十隻二十隻與太府/寺合十隻與東都合十隻與九成宫合十)
(隻與行從太府寺合十隻行從金部與京金部合十隻東/行從金部與東都合二十隻與東都太府寺合二十隻)
(都金部與/京金部合)
凡有互市皆爲之節制(諸官私互市唯得用帛練蕃綵/自外並不得交易其官市者兩)
(分練一分蕃綵若蕃人須糴粮食者監司斟酌/湏數與州司相知聴百姓将物就互市所交易)凡縑帛
之類必定其長短廣狹之制端匹屯綟之差焉(羅錦綾/叚紗縠)
(絁紬之属以四丈為匹布則五丈為端錦則/六兩為屯絲則五兩為紵麻則三績爲綟)凡賜物十
叚則約率而給之絹三匹布三端綿三屯(貲布紵布罽/布各端春夏)
(以絲/代綿)若雜綵十叚則絲布二匹從三品三百六十石正
四品三百石從四品二百六十石正五品二百石從五
品一百六十石正六品一百石下以十石爲差至從七
品七十石正八品六十七石下以五石爲差至從九品
五十二石外官降一等(應降等者正從一等各以五十/石為一等二品三品皆以三十)
(石爲一等四品五品皆以二十石為一等六品七品/皆以五石為一等八品九品皆以二石五斗爲一等)春
夏二季則春給之秋冬二季則秋給之(有閏者/不别給)乃置木
契一百枚以與出給之司相合以决行用隨符牒内而
給之(倉部置木契一百隻三十隻與司農寺合十隻與/太原倉監合十隻與永豊倉監合二十隻與東都)
(司農寺合二十隻行從倉部與京/倉部合十隻與行從司農寺合)凡在京諸司官人及
諸色人應給倉食者皆給貯米(本/司)據見在供養九品以
上給白米流外長上者外别給兩口糧諸牧尉給五口
糧牧長四口糧(兩口凖丁餘/凖中男給)諸牧監獸醫上番日給衛
士防人以上征行若在鎮及番還幷在外諸監關津番
官(上番/日給)土人任者若尉史並給身糧諸官奴婢皆給公
糧其官户上番充役者亦如之凡致仕之官五品已上
及觧官充侍者各給半禄即遷官者通計前禄以充後
數凡都之東租納於都之含嘉倉自含嘉倉轉運以實
京之太倉自洛至陜運於陸自陜至京運於水量其逓
運節制置使以監充之(陸路從洛至陜分别量計十五/文付運使於從路分為之逓應)
(湏車牛任使司量運多少召雇/情願者充以十月起運盡嵗止)凡王公以下每年户别
據已受田及借荒等具所種苗頃畝造青苗簿諸州以
七月已前申尚書省至徴収時畝别納粟二升以為義
倉(寛鄉據見營田狹鄉據籍徴若遭損四已上免半七/已上全免其商賈戸無田及不足者上上户税五石)
(上中已下逓減一石中中戸一石五斗中下户一石下/上七斗下中五斗下下戸及全户逃并夷獠薄税並不)
(在取限半輸者凖下戸之/半鄉士無粟聴納雜種充)凡義倉之粟唯荒年給糧不
得雜用(若有不熟之處随湏給貸/及種子皆申尚書省奏聞)凡常平倉所以均貴
賤(今太府寺属官有常平署開元二十四年敕常平之/法其來自久比者州縣雖存所利非廣京師輻輳浮)
(食者多今於京城内大置常平賤則加價収糴/使逺近奔委貴則終年出糶而永無匱乏也)
　
　
　唐六典卷三
欽定四庫全書
　唐六典卷四　　　　　唐　張九齡等　撰
　　尚書禮部
　禮部尚書一人
　　侍郎一人
　　郎中一人
　　員外郎一人
　　主事二人
　　令史五人
　　書令史一十人
　　亭長六人
　　掌固八人
　祠部郎中一人
　　員外郎一人
　　主事二人
　　令史六人
　　書令史十三人
　　掌固四人
　膳部郎中一人
　　員外郎一人
　　主事二人
　　令史四人
　　書令史九人
　　掌固四人
　主客郎中一人
　　員外郎一人
　　主事二人
　　令史四人
　　書令史九人
　　掌固四人
禮部尚書一人正三品(周之春官卿也漢成帝置尚書/五人其四曰客曹主外國封貢)
(事光武分六曹吏部曹主選舉齋祀事然則封貢齋祀/皆今禮部之職東晉始置祠部尚書常與右僕射通職)
(若右僕射闕則以祠部尚書知右事宋齊梁陳皆號祠/部尚書後魏稱儀曹尚書北齊亦為祠部尚書掌祠祭)
(醫藥死喪贈賻等事後周依周官置春官府大宗伯卿/一人隋更為禮部尚書皇朝因之龍朔二年改為司禮)
(太常伯咸亨元年復為禮部光宅/元年為春官尚書神龍元年復故)
侍郎一人正四品下(周之春官小宗伯中大夫也漢已/來尚書侍郎今郎中之任後周依)
(周官隋煬帝置禮部侍郎皇朝因之龍朔二年/改為司禮少常伯咸亨光宅神龍並隨曹改復)
禮部尚書侍郎之職掌天下禮儀祠祭燕饗貢舉之政
令其屬有四一曰禮部二曰祠部三曰膳部四曰主客
尚書侍郎總其職務而奉行其制命凡中外百司之事
由於所屬皆質正焉凡舉試之制每嵗仲冬率與計偕
其科有六一曰秀才(試方畧策五條此科取/人稍峻貞觀已後遂絶)二曰眀經
三曰進士四曰眀法五曰書六曰筭凡正經有九禮記
左氏春秋為大經毛詩周禮儀禮為中經周易尚書公
羊春秋榖梁春秋為小經通二經者一大一小若兩中經通
三經者大小中各一通五經者大經並通其孝經論語老子
並須兼習凡明經先帖經然後口試并答策取粗有文
性者為通(舊制諸眀經試每經十帖孝經二帖論語八/帖老子兼注五帖毎帖三言通六已上然後)
(試策十條通七即為高第開元二十五年勅諸眀經先/帖經通五已上然後口試毎經通問大義十條通六已)
(上并答時/務策三道)凡進士先帖經然後試雜文及策文取華實
兼舉策須義理愜當者為通(舊例帖一小經并注通六/已上帖老子兼注通三已)
(上然後試雜文兩道時務策五條開元二十/五年依明經帖一大經通四已上餘如舊)凡眀法試
律令取識逹義理問無疑滯者為通(所試律令凡每部/試十帖策試十條)
(律七條/令三條)凡眀書試説文字林取通訓詁兼㑹雜體者為
通(説文六帖字林四帖/兼口試不限條數)凡眀筭試九章海島孫子五曹
張丘建夏侯陽周髀五經綴術緝古取眀數造術辨眀
術理者為通(九章三帖五經等七部各一帖綴術/六帖緝古四帖録大義本條為問)凡此
六科求人之本必取精究理實而升為第其有博綜兼
學須加甄奬不得限以常科(開元二十五年勅眀經進/士中除所試外眀經有兼)
(眀五經已上毎經帖十通五已上口問大義十條疏義/精通通五已上進士有兼通一史試策及口問各十條)
(通六已上須加甄奬所司録名奏聞其進士唱及第訖/其所試雜文及第送中書門下詳覆其眀經口問仍須)
(對同舉人考試其試宏/文崇文生自依常式)其宏文崇文館學生雖同眀經
進士以其資廕全高試取粗通文義(宏崇生習一大經/一小經兩中經者)
(習史記者漢書者東觀記者三國志者皆須讀文精熟/言音典正策試十道取粗解注義經通六史通三其試)
(時務策者皆須識文體不失問目意/試五得三皆兼帖孝經論語共十條)太廟齋郎亦試兩
經文義粗通然後補授考滿簡試其郊社齋郎簡試亦
如太廟齋郎其國子監大成十員取眀經及第人聰眀
灼然者試日誦千言并口試仍策所習業十條通七然
後補充各授散官依邑令於學内習業以通四經為限
(其禄俸賜㑹准非伎術直例給業成者於吏部簡試孝/經論語共試八條餘經各試八條間日一試灼然眀練)
(精熟為通口試十通九策試十通七為第所加經者禮/記左傳毛詩周禮各兩階餘經各加一階及第者放選)
(優與處分不第者三年一簡九年業不成者解退依常/選例業未成年未滿者不得别選及充餘使若經事故)
(應叙日還令覆上其先及第人欲/加經及官人請試經者皆准此)
郎中一人從五品上(周官大宗伯屬官有下大夫蓋郎/中之任也魏晉宋齊梁陳後魏北)
(齊有殿中郎儀曹郎而殿中掌表疏儀曹掌吉凶禮制/皆禮部之職也後周依周官隋初禮部曹置侍郎一人)
(煬帝除侍字又改為儀曹皇朝因稱郎中武徳三年復/為禮部龍朔二年改為司禮大夫光宅神龍隨曹改復)
員外郎中一人從六品上(周官大宗伯屬官冇上士後/周依焉蓋令員外郎之任也)
(隋開皇六年置禮部員外郎煬帝改為儀曹承務郎武/徳初改為禮部員外郎龍朔二年改為司禮員外郎咸)
(亨光宅神龍/並隨曹改復)
主事二人從九品上
禮部郎中員外郎掌貳尚書侍郎舉其儀制而辨其名
數凡五禮之儀一百五十有二一曰吉禮其儀五十有
五(一曰冬至祀圜丘二曰祈榖于圜丘三曰雩祀于圜/丘四曰大享于眀堂五曰祀青帝于東郊六曰祀赤)
(帝于南郊七曰祀黄帝于南郊八曰祀白帝于西郊九/曰祀黑帝于北郊十曰蜡祭百神于南郊十一曰朝日)
(于東郊十二曰夕月于西郊十三曰祀風伯雨師靈星/司中司命司人司禄十四曰夏至祭方澤十五曰祭神)
(州于北郊十六曰祭大社十七曰祭五岳四鎮十八曰/祭四海四瀆十九曰時享于太廟二十曰祫享于太廟)
(二十一曰禘享于太廟二十二曰拜五陵二十三曰廵/五陵二十四曰祭先農二十五曰享先蚕二十六曰享)
(先代帝王二十七曰薦新于太廟二十八曰祭司寒二/十九曰祭五龍壇三十曰視學三十一曰皇太子釋奠)
(三十二曰國學釋奠三十三曰釋奠于齊太公三十四/曰廵狩告圜丘三十五曰廵狩告社稷三十六曰廵狩)
(告宗廟三十七曰廵狩三十八曰封禪三十九曰祈于/太廟四十曰祈于太社四十一曰祈于北郊四十二曰)
(祈于岳瀆四十三曰諸州祭社稷四十四曰諸州釋奠/四十五曰諸州祈禜四十六曰諸縣祭社稷四十七曰)
(諸縣釋奠四十八曰諸縣祈禜四十九曰諸太子廟時/享五十曰王公已下時享其廟五十一曰王公已下祫)
(享其廟五十二曰王公已下神享其廟五十三曰四品/已下時享其廟五十四曰六品已下時祭五十五曰王)
(公已下/拜掃)二曰賓禮其儀有六(一曰蕃國王來朝二曰戌/蕃王見三曰蕃王奉見四)
(曰受蕃使表及幣五曰燕/蕃國王六曰燕蕃國使)三曰軍禮其儀二十有三(一/曰)
(親征類于上帝二曰宜于太社三曰造于太廟四曰禡/于所征之地五曰軷于國門六日告所過山川七曰露)
(布八曰勞軍將九曰講武十曰田狩十一曰射于射官/十二曰觀射于射宫十三曰遣將出征宜于太社十四)
(曰遣將告于太公廟十五曰遣將告于太廟十六曰祀/馬祖十七曰享先政十八曰祭馬社十九曰祭馬歩二)
(十曰合朔伐皷二十一曰合朔諸州伐/皷二十二曰大儺二十三曰諸州縣儺)四曰嘉禮其儀
有五十(一曰皇帝加元服二曰納后三曰正至受皇太/子朝賀四曰皇后正至受皇太子朝賀五曰正)
(至受皇太子妃朝賀六曰皇后正至受太子妃朝賀七/曰正至受羣臣朝賀八曰千秋節受羣臣朝賀九曰皇)
(后正至受羣臣朝賀十曰皇后受外命婦朝賀十一曰/皇帝於眀堂讀春令十二曰讀夏令十三曰讀秋令十)
(四曰讀冬令十五曰養老于太學十六曰臨軒册皇后/十七曰臨軒册皇太子十八曰内册皇太子十九曰臨)
(軒册王公二十曰朝堂燕諸臣二十一曰册内命婦二/十二曰遣使册授官爵二十三曰朔日受朝二十四曰)
(朝集使辭見二十五曰皇太子加元服二十六曰納妃/二十七曰正至受羣臣賀二十八曰受宫臣賀二十九)
(曰與師傅保相見三十曰受朝集使參辭三十一曰諸/王冠三十二曰納妃三十三曰公主降嫁三十四曰三)
(品以上冠三十五曰四品以下冠三十六曰六品以下/冠三十七曰三品以上婚三十八曰四品以下婚三十)
(九曰六品以下婚四十曰朝集使禮見及辭四十一曰/任官初上四十二曰鄉飲酒四十三曰正齒位四十四)
(曰宣赦書四十五曰羣臣詣闕上表四十六曰羣臣起/居四十七曰遣使慰勞諸蕃四十八曰遣使宣撫諸州)
(四十九曰遣使諸州宣制/五十曰遣使諸州宣赦書)五曰凶禮其儀一十有八(一/曰)
(凶年振撫二曰勞問疾患三曰中官勞問四曰皇太子/勞問五曰五服制度六曰皇帝為小功已上舉哀七曰)
(勑使弔祭八曰㑹喪九曰册贈十曰㑹𦵏十一曰致奠/十二曰皇后舉哀弔祭十三曰皇太子舉哀弔祭十四)
(曰皇太子妃舉哀弔祭十五曰三品以上喪十六曰四/品以下喪十七曰六品以下喪十八曰王公以下喪禮)
(制通議其新五禮開元二/十年修凡一百五十卷)凡君臣上下皆有通稱凡夷
夏之通稱天子曰皇帝臣下内外兼稱曰至尊天子自
稱曰朕臣下敷奏於天子曰陛下服御曰乘輿行幸曰
車駕皇太子已下率土之内於皇帝皆稱臣六宮已下
率土之内婦人於太皇太后皇太后皇后皆稱妾百官
曰殿下自稱曰臣百官於皇太子亦曰殿下自稱名東
宫官則稱臣凡散官正二品職事官從二品已上爵郡
王已上於公文皆不稱姓凡六品已上官人奏事皆自
稱官號臣姓名然後陳事(通事舍人侍御史殿中/侍御史則不稱官號)凡上
表疏牋啟及判策文章如平闕之式(謂昊天后土天神/地祗上帝天帝廟)
(號祧皇祖妣皇考皇妣先帝先后皇帝天子陛下至尊/太皇太后皇太后皇后皇太子皆平出宗廟社稷太社)
(太稷神主山陵陵號乗輿車駕制書詔㫖眀制聖化天/恩慈㫖中宫御前闕廷朝廷之類並闕宇宗廟中陵中)
(行陵陵中樹木待制乗輿車中事舉陵廟名為官如此/之類皆不闕字若泛説古典聖及天地不指説平闕之)
(名者亦不平出若寫經史羣書及撰録/舊事其文有犯國諱者皆為字不成)凡元日大陳設
於太極殿(今大眀宫於含元殿/在都則於乾元殿)皇帝衮冕臨軒展宮縣
之樂陳歴代寳玉輿輅備黄麾仗二王後及百官朝集
使皇親諸王並朝服陪位皇太子獻夀次上公獻夀次
中書令奏諸州表黄門侍郎奏祥瑞户部尚書奏諸州
貢獻禮部尚書奏諸蕃貢獻太史令奏雲物侍中奏禮
畢然後中書令又與供奉官獻夀時殿上皆呼萬嵗(按/舊)
(儀闕供奉官獻夀禮但位次立體畢竟無拜賀/開元二十五年臣林甫謹草其儀奏而行之)大㑹之
日陳設亦如之皇帝服通天冠皇太子稱觴獻夀次上
公稱觴獻夀侍中宣賜束帛有差其日外命婦朝中宫
為皇后稱觴獻夀司宫宣賜束帛有差凡冬至大陳設
如元正之儀其異者皇帝服通天冠無諸州表奏祥瑞
貢獻凡元正冬至大㑹之眀日百官朝集使等皆詣東
宫為皇太子獻夀凡千秋節皇帝御樓設九部之樂百
官袴褶陪位上公稱觴獻夀凡京司文武職事九品已
上每朔望朝參五品已上及供奉官員外郎監察御史
太常博士每日朝參凡蕃國王朝見皆設宫縣之樂及
黄麾仗若蕃國使則減黄麾之半凡册皇后皇太子皇
太子妃諸王王妃公主並臨軒册命陳設如冬正之儀
訖皆拜太廟凡車駕廵幸及還京百官辭迎皆於城門
外留守宫内者在殿門外行從官每日起居兩京文武
職事五品已上三日一奉表起居三百里内刺史朝見
東都留司文武官每月於尚書省拜表及留守官共遣
使起居皆以月朔日使奉表以見中書舍人一人受表
以進北都留守每季一起居凡皇太子行先一日在京
文武職事五品已上並詣宫辭還宫眀日詣宫參凡元
正若皇帝加元服皇太后加號皇后皇太子初立天下
諸州刺史若京官五品已上在外者並奉表疏賀皆禮
部整比送中書總奏之凡祥瑞應見皆辨其物名若大
瑞(大瑞謂景星慶雲黄星真人河精麟鳯鸞比翼鳥同/心鳥永樂鳥富貴吉利神龜龍騶虞白澤神馬龍馬)
(澤馬白馬赤髦白馬朱騣之類周匝角端獬豸比肩獸/六足獸兹白騰黄騊駼白象一角獸天鹿鼈封酋耳豹)
(犬露犬元珪眀珠玉英山稱萬嵗慶山山車象車烏車/根車金車朱草屈䡍蓂莢平露萐莆蒿柱金牛玉馬玉)
(猛獸玉瓮神鼎銀瓮丹甑醴泉浪井河水清/江河水五色海水不揚波之類皆為大瑞)上瑞(謂三/角獸)
(白狼赤羆狡赤兎九尾狐白狐元狐白鹿白麞白兕元/鶴赤鳥青鳥三足鳥赤鷰赤雀比日魚甘露廟生祥木)
(福草禮草萍實大貝白玉赤文紫玉玉羊玉龜玉牟玉英/闕  黄銀金藤珊瑚鉤駭鷄犀及戴闕璧玉瑠璃鷄趣壁)
(之類皆/為上瑞)中瑞(謂白鳩白鳥蒼鳥白澤白雌雄闕雀翠鳥/黄鵠小鳥生大鳥朱鴈五色鴈白  赤狐)
(黄羆青燕元貉赤豹白兎九真竒獸充黄出谷澤谷生/白玉琅玕景闕石潤色地出珠陵出黑丹闕綏延喜福)
(并紫脱常闕實連濶逹善第草/木長生如此之類並為中瑞)下瑞(謂秬秠嘉禾芝草/華萍人参闕竹實)
(蒲椒桂合生木連理嘉禾戴角麀/鹿駮鹿神雀黑雉之類為下瑞)皆有等差若大瑞隨
即表奏文武百僚詣闕奉賀其他並年終員外郎具表
以聞有司告廟百僚詣闕奉賀其鳥獸之類有生獲者
各隨其性而放之原野其有不可獲者若木連理之類
所在案驗非虚具圖畫上凡太陽虧所司預奏其日置
五皷五兵於太社皇帝不視事百官各素服守本司不
聽事過時乃罷月蝕則擊皷於所司救之若五嶽四鎮
四瀆崩竭皆不視事三日凡二分之月三公廵行山陵
則太常卿為之副焉(若獻祖懿祖二陵令趙/州刺史年别一度廵行)凡百官拜
禮各有差文武官三品已下拜正一品(中書門下/則不拜)東宫
官拜三師四品已下拜三少自餘屬官於本司隔品者
皆拜焉其准品應致敬而非相統攝則不拜(謂尚書都/事於諸司)
(郎中殿中主事於主局直長之類其品/雖卑則亦不拜若流外官拜本司品官)凡致敬之式若
非連屬應敬之官相見或自有親戚者各從其私禮(諸/官)
(人在路相遇者四品已下遇正一品東官四品以下遇/三師諸司郎中遇丞相皆下馬凡行路之間賤避貴少)
(避老輕避/重去避來)凡國有五聲八音(五聲謂宫商角徴羽八音/謂金石絲竹匏土革木)
六律六吕(六律黄鍾太簇姑洗㽔賔夷則無射/六吕大吕夾鍾中吕林鍾南吕應錘)陳四縣
之度(四縣謂宫縣軒/縣判縣犆縣)分二舞之節(謂文舞/武舞)以和人倫以
調節氣以享神鬼以序賓客(凡衆樂之制/並載太常寺)凡私家不得
設鐘磬三品已上得備女樂五品已上女樂不得過三
人居大功已上喪受册及之官雖有鼓樂縱而不作凡
太廟太社及諸宫殿門東宫及一品已下諸州門施㦸
有差凡太廟太社及諸宫殿門各二十四㦸東宫諸門
施十八㦸正一品門十六㦸開府儀同三司嗣王郡王
若上柱國柱國帯職事二品已上及京兆河南太原府
大都督大都䕶門十四㦸上柱國柱國帯職事三品已
上中都督府上州上都䕶門十二㦸國公及上䕶軍䕶
軍帯職事三品若下都督中下州門各一十㦸凡内外
百司皆給銅印一鈕(其吏部司勲各置二印兵部置一/印考功駕部金部尚食尚乘局各)
(别置一印其文曰某司之印東都即云東都某司之印/内外諸司有傳符銅符之處各給封符印一枚發全封)
(符及封魚函則用之諸司從行者各給行從/印其文曰某司行從之印駕還則封納本司)凡内外百
官有魚符之制(並出於/門下省)凡服飾尚黄旗幟尚赤乘輿之
服則有大裘冕衮冕鷩冕毳冕絺冕𤣥冕通天冠武弁
弁服白黑幘白紗㡌平巾幘翼善冠之服(並出於/殿中省)皇后
之服則有褘衣鞠衣鈿釵禮衣之制(並出於/内侍省)皇太子之
服則有衮冕具服逺逰冠公服逺逰冠烏紗㡌弁服平
巾幘進徳冠之服(並出於/左春坊)皇太子妃之服則有褕翟鞠
衣鈿釵禮衣(並出於/右春坊)凡王公第一品服衮冕(垂青珠九/旒以組為)
(纓色如其綬青纊充耳角簮導青衣纁裳服九章毎章/一行重以為等毎行九白紗中單黼領青縹襈裙革帯)
(鉤䚢大帯韍劍/珮綬朱韈青舄)二品服鷩冕(八旒七章/餘同衮冕)三品服毳冕(七/旒)
(五章餘/同鷩冕)四品服絺冕(六旒三章/餘同毳冕)五品服元冕(五旒無章/餘同絺冕)
六品至九品服爵弁(元纓簮導靑衣纁裳白紗中單青/領褾襈裾革帯鉤䚢大帯爵韠白)
(韈赤履/之服)凡冕服及爵弁服助祭親迎則服之若私家祭
祀三品已上及襃聖侯祭孔子皆服元冕五品已上服
爵弁六品已下通服進賢冠之服若職事官三品已上
有公爵者嫡子㛰聽假絺冕五品已上孫九品已上子
及五等爵㛰皆假以爵弁服庶人㛰假以綘公服凡百
官朝服陪祭朝㑹大事則服之(冠幘纓簮導絳紗單衣/白紗中單皂領褾襈裙)
(白裙襦革帯鉤䚢假帯曲領方心綘紗蔽/膝韈舄劔雙珮雙綬六品已下去劔珮綬)公服朔望朝
謁見皇太子則服之(冠幘纓簮導綘紗單衣白裙襦革/帯鉤䚢假方心韈履紛鞶囊隻珮)
(六品已下去紛鞶囊隻珮凡綬親王纁朱綬一品緑綟/綬二品三品紫綬四品青綬五品黑綬凡有綬則有紱)
弁服尋常公事則服之(牙簮導纓玉琪朱衣素裳革帯/鞶囊小綬隻珮白襪烏皮履一)
(品九琪二品八琪三品七琪四品六琪/五品五琪六品以下去琪及鞶囊隻綬)平巾幘之服武
官及衛官尋常公事則服之(冠及褶依本品色並大口/袴起梁帯烏皮鞾若武官)
(陪立大仗加/螣虵裲襠)袴褶之服朔望朝㑹則服之(五品已上通/用紬綾及羅)
(六品已下用小綾應著袴褶並起/十月一日至二月三十日已前)凡百僚冠笏(逺逰三/梁冠黑)
(介幘青緌皆諸王服之親王即加金附蟬若進賢冠三/品已上三梁五品已上兩梁九品已上一梁三司三公)
(太子三師三少五等爵尚書省秘書省諸寺監詹事府/東宫三寺及散官親王傅友文學并關津岳瀆等流内)
(九品巳上服之武弁平巾幘文武官及中書門下殿中/内侍省諸衛及太子諸坊諸率府及鎮戍流内九品已)
(上服之侍中中書令散騎常侍加貂蟬法官一名獬豸/監察御史已上服之高山冠内侍省内謁者等服之郤)
(非冠亭長門僕服之進徳冠五品已上附山雲加琪如/弁服之制三品已上笏前詘後直五品已上前詘後挫)
(並用象九品已上任用竹木上/挫下方男以上聽依爵品執笏)繖幰(若職事官五品已/上上及散官三品)
(已上爵國公已上及縣令並用繖一品青洞纁通幰/朱裏三品已上青通幰朱裏五品已上青偏幰碧裏)珂
珮(珂三品已上九子四品七子五品五/子珮一品山元玉五品已上水蒼玉)各有差凡常服
亦如之(親王三品已上二王後服用紫飾以玉五品已/上服用朱飾以金七品已上服用緑飾以銀九)
(品以上服用青飾以鍮石流/外庶人服用黄飾以銅鐡)凡凶服不入公門(遭喪被/起在朝)
(者各依本品著淺色絁縵周已下惨者朝參起居亦依/品色無金玉之飾起復者朝㑹不預周䘮朱練大功未)
(𦵏則亦/准此例)凡外命婦之服若花釵翟衣外命婦受册從蠶
朝㑹婚嫁則服之(第一品花釵九樹翟九等二品花釵/八樹翟八等三品花釵七樹翟七等)
(四品花釵六樹翟六等五品花釵五樹翟五等其服並/素紗中單黼領朱褾襈蔽膝青衣革帯青韈舄珮綬其)
(衣通用/羅縠充)鈿釵禮衣外命婦朝參辭見及㛰㑹則服之(一/品)
(九鈿二品八鈿三品七鈿四品六鈿五品五鈿並/通用雜色制與翟衣同如隻珮小綬去舄加履)凡㛰
嫁花釵禮衣六品已下妻及女嫁則服之(其釵履笄而/已其兩博鬢)
(任以金銀雜寳為飾禮衣則大袖連裳青質素/紗中單朱褾襈蔽膝大帯以青衣帯革履韈)其次花
釵禮衣庶人嫁女則服之(釵以金銀塗琉璃等飾連裳/青質以青衣帯革履韈皆自)
(制/也)凡㛰嫁之服若資䕃高者皆從高(女初嫁聽攝母服/廟見已後准常)
親王孺人服依本品五品已上媵降妻一等妾降媵一
等凡婦人常服五等已上諸親女婦及五品已上母妻
通服(若從多給服/已終則不給)凡内外職事五品已上在兩京薨卒
及身死王事將葬皆祭以少牢三品已上贈以束帛一
品加乗馬既引又遣使贈於郭門之外皆以束帛一品
加璧(致仕薨卒並依/職事見任之法)凡百官𦵏禮皆有轜車引披鐸翣
眀噐方相魌頭之制皆載於鴻臚之職焉碑碣之制五
品已上立碑(螭首龜趺趺上/高不過九尺)七品已上立碑(圭首方趺/趺上不過)
(四/尺)若隠淪道素孝義著聞雖不仕亦立碣凡石人石獸
之類三品已上用六五品已上用四(凡徳政碑及生祠/皆取政績可稱州)
(為申省省司勘覆/定奏聞乃立焉)
祠部郎中一人從五品上(東晉置歴宋齊梁陳後魏北/齊皆有祠部郎後周春官府)
(有典祠中大夫一人隋有祠部郎皇朝稱郎/中龍朔二年改為司禋大夫咸亨元年復故)
員外郎一人從六品上(隋文帝置煬帝為承務郎皇朝/復為祠部  員外郎龍朔咸亨)
(隨曹/改復)
主事二人從九品上
祠部郎中員外郎掌祠祀享祭天文漏刻國忌廟諱卜
筮醫藥道佛之事凡祭祀之名有四一曰祀天神二曰
祭地祗三曰享人鬼四曰釋奠于先聖先師其差有三
若昊天上帝五方帝皇地祗神州宗廟為大祀日月星
辰社稷先代帝王岳鎮海瀆帝社先蠶孔宣父齊太公
諸太子廟為中祀司中司命風師雨師衆星山林川澤
五龍祠等及州縣社稷釋奠為小祀冬至祀昊天上帝
於圜丘以高祖配焉又祀東方青帝靈威仰南方赤帝
赤熛怒西方白帝白招拒北方黑帝叶光紀中央黄帝含
樞紐及大眀夜眀於壇之第一等又祀内官五十五坐
於壇之第二等又祀中官一百五十九坐於壇之第三
等又祀外官一百五坐衆星三百六十坐於内㙺之内
正月上辛祈榖于圜丘祀昊天上帝以高祖配焉祀五
方帝於壇之第一等孟夏之月大雩於圜邱祀昊天上
帝以太宗配焉又祀五方帝於壇之第一等又祀太昊
炎帝黄帝少昊顓頊於壇之第二等又祀句芒祝融后土
蓐收元㝠於内㙺之内季秋之月大享於眀堂祀昊天
上帝以睿宗配焉又祀五方帝五帝五官各於其方夏
至祭皇地祗於方丘以高祖配焉祭神州於壇之第一
等五嶽四鎮四海四瀆五方山林川澤丘陵墳衍原隰
凡七十坐皆於内㙺之内(汾隂后土祠廟/亦四時祭焉)孟冬之月祭
神州地祗於北郊奉太宗以配焉立春之日祀青帝於
東郊以太昊配焉其句芒氏及嵗星東方三辰七宿並
從祀立夏之日祀赤帝於南郊以神農配焉其祝融氏
及熒惑星南方三辰七宿並從祀季夏土王日祀黄帝
於南郊以軒轅配焉其后土氏鎮星並從祀立秋之日
祀白帝於西郊以少昊配焉其蓐收氏太白星西方三
辰七宿並從祀立冬之日祀黒帝於北郊以顓頊配焉
其元㝠氏辰星及北方三辰七宿並從祀春分之日朝
日於東郊秋分之日夕月於西郊立春後丑日祀風師
於國城東北立夏後申日祀雨師於國城西南立秋後
辰日祀靈星於國城東南立冬後亥日祀司中司命司
人司祿於國城西北仲春上戊祭太社以后土氏配焉
祭太稷以后稷氏配焉仲秋之月及臘日亦如之四孟
月及臘日大享太廟春享則兼祭司命及户夏享兼祭
竈季夏之月祭中霤秋享兼祭門及厲冬享兼祭行若
臘享則七祀徧祭皆於太廟之西門内之南凡三年一
祫享以孟冬五年一禘享以孟夏皆七祀徧祭若祫享
則配享功臣皆列於堂室之前(高祖之廟則開府儀同/三司淮安王神通禮部)
(尚書河間王孝恭陜東道大行臺右僕射鄭國公殷開/山户部尚書渝國公劉政㑹配饗太宗之廟則司空梁)
(國公房元齡尚書左僕射萊國公杜如晦尚書左僕射/申國公高士㢘配享高宗之廟則司空英國公李勣尚)
(書左僕射北平縣公張行成中書令髙唐縣公馬周配/饗中宗之廟則侍中平陽郡王敬暉侍中扶陽郡王桓)
(彦範中書令博陵郡王崔元暉中書令漢陽郡王張柬/之中書令南陽郡王袁恕已配饗睿宗之廟則太子少)
(傅許國公蘇瓌尚書左丞/相徐國公劉幽求配饗)孟夏吉亥享先農於東郊以
后稷配季春吉已享先蠶於西郊仲春上丁釋奠于孔
宣父以顔回配其七十二弟子及先儒並從配(謂子淵/子騫伯)
(牛仲弓子有子路宰我子貢子㳺子夏曾參顓孫師澹/臺滅眀宓子賤原憲公冶長南宫适公晳哀曽㸃顔路)
(商瞿高柴漆雕開公伯寮司馬牛樊遲有若公西赤巫/馬期梁鱣顔相冉孺曹䘏伯䖍公孫龍冉季産秦子南)
(漆雕哆顔子驕漆雕徒父壤駟赤商澤石作蜀任不齊/公夏首公良孺后處秦冉奚容箴公肩定顔辛鄡單句)
(井疆罕父黑秦商申黨公祖子之榮子旂縣成左人郢/燕伋鄭子徒秦非施之常顔噲歩叔乗顔之僕陳亢籍)
(樂欣㢘絜顔何叔仲㑹狄黑邽巽孔忠公西與如公西/葴等及左丘眀公羊高榖梁赤伏勝高堂生戴聖毛萇)
(孔安國劉向鄭衆杜子春馬融盧植鄭元服䖍/賈逵何休王肅王弼杜預范寗等凡九十八人)仲秋之
月亦如之仲春上戊釋奠于齊太公以留侯張良配焉
仲秋之月亦如之孟冬祭司寒於氷室仲春祀馬祖仲
夏享先牧仲秋祭馬社仲冬祭馬歩並以剛日皆於大
澤之中季冬臘日前寅蜡百神於南郊大眀夜明神農
后稷伊耆五官五星二十八宿十二辰五嶽四鎮四海
四瀆五田畯青龍朱雀麒麟騶虞元武及五方山林川
澤丘陵墳衍原隰井泉水墉坊於莵鱗羽介毛臝郵表
畷猫昆虫凡一百八十七座若其方有災害則闕而不
祭祭井泉於川澤之下立春之日祭東嶽泰山於兖州
東鎮沂山於沂州東海於萊州東瀆淮於唐州立夏之
日祭南嶽衡山於衡州南鎮㑹稽山於越州南海於廣
州南瀆江於益州季夏土王日祭中嶽嵩山於河南府
立秋之日祭西嶽華山於華州西鎮吴山於隴州西海
及西瀆河於同州立冬之日祭北嶽恒山於定州北鎮
醫無閭於營州北海及北瀆濟於河南府各於其境内
本州長官行焉蜀州青城丈人山每嵗春秋二時享以
蔬饌委縣令行(側近以三/兩人洒掃)凡三年一享帝嚳氏于頓邱
享唐堯於平陽而稷卨配焉享虞舜於河東咎繇配焉
享夏禹於安邑伯益配焉享殷湯於偃師伊尹配焉享
周文王於酆太公配焉享周武王於鎬周公召公配焉
享漢高祖於長陵蕭何配焉皆以仲春之月四時仲月
享隠章懐懿徳節愍惠莊惠文惠宣七太子廟令其子
孫主祭有司給牲牢樂縣太常博士相禮焉四仲月享
隋文帝周武帝廟酅公介公主祭凡州縣皆置社稷如
京都之制仲春上戊州縣官親祭仲秋上戊亦如之凡
州縣皆置孔宣父廟以顔回配焉仲春上丁州縣官行
釋奠之禮仲秋上丁亦如之凡官爵二品已上祠四廟
五品已上祠三廟六品已下逹於庶人祭祖禰而已凡
國有封禪之禮則依圜丘方澤之神位(古封禪禮多闕/而不載其玉檢)
(文亦秘代莫得知開元十三年上封太山乗馬直造山/頂唯一二大臣得從焉其玉檢文為蒼生祈福當時不)
(秘人得/以知之)若親征禡類昭告各依本神位焉(車駕廵幸路/次名山大川)
(古昔聖帝眀王名臣將相陵墓及廟應致祭者名山大/川三十里内聖帝眀王二十里内名臣將相十里内並)
(令本州/祭之)凡國有大祭祀之禮皇帝親祭則太尉為亞獻
光祿卿為終獻若有司攝事則太尉為初獻太常卿為
亞獻光禄卿為終獻孔宣父廟則國子祭酒為初獻司
業為亞獻國子博士為終獻齊太公廟則太常卿為初
獻少卿為亞獻丞為終獻諸小祀唯官一獻凡大祀散
齋四日致齋三日中祀散齋三日致齋二日小祀散齋
二日致齋一日皆祀前習禮沭浴並給明衣(諸大祀齋/官皆於散)
(齋日平眀集尚書省受誓戒其致齋日三公於都省安/置所司鋪設若車駕親行及齋官向祀祭之所本司預)
(告州縣及金吾相知令平眀視所行之路道次不得見/諸凶穢縗絰及聞哭泣之聲散齋日不得弔喪問疾不)
(判署刑殺丈書/不决罰罪人)凡京師孟夏已後旱則先祈嶽鎭瀆海
及諸山川能興雲雨者皆於北郊望祭又祈社稷又祈
宗廟毎七日一祈不雨還從嶽瀆如初旱甚則修雩秋
分已後雖旱不雩雨足皆報祀若州縣則先祈社稷及
境内山川若霖雨則京城禜諸門門别三日每日一禜
不止祈山川嶽鎭海瀆三日不止祈社稷宗廟若州縣
則禜城門及境内山川而已凡天下觀總一千六百八
十七所(一千一百三十七所道/士五百五十所女道士)毎觀觀主一人上座一
人監齋一人共綱綂衆事而道士修行有三號其一曰
法師其二曰威儀師其三曰律師其徳高思精謂之錬
師而齋有七名其一曰金録大齋(調和陰陽消災伏害/為帝王國王延祚降)
(福/)其二曰黄録齋(並為一切/㧞度先祖)其三曰眀真齋(學者自齋/齊先緣)
其四曰三元齋(正月十五日天官為上元七月十五日/地官為中元十月十五日水官為下元)
(皆法身自/懺諐罪焉)其五曰八節齋(修生求/仙之法)其六曰塗炭齋(通濟/一切)
(急/難)其七曰自然齋(普為一/切祈福)而禳謝復三事其一曰章其
二曰醮其三曰理沙大抵以虚寂自然無為為宗(其法/出於)
(老子自云有物混成先天地生視之不見聼之不聞搏/之不得湛然而存隨感應物厥數無常奉其道者咸蠲)
(去邪累澡雪心神及白日昇天長生代上又稱道者有/三元九府百二十官一切諸神咸所綂攝至有化金消)
(玉行符敇水竒方妙術驅鬼役神之能故好異者共尊/事之又言二儀之間有三十三天一天之中三十六宫)
(宫有一主最高者曰無極至尊次曰大至真尊次天覆/地載陰陽真尊次供正真尊其事甚妙故啟叙其宗㫖)
(也蓋老子生於殷末在周為守蔵吏柱下史作為道書/五千言其要在清净理國立身之要出至後漢張道陵)
(號天師闡揚其化周/於四海者以顯其徳)凢天下寺總五千三百五十八所
(三千二百四十五所僧/一千一百一十三所尼)每寺上座一人寺主一人都維
那一人共綱綂衆事而僧持行者有三品其一曰禪二
曰法三曰律大抵皆以清静慈悲為宗(釋氏之源秦漢/已前未傳中土)
(至漢武元狩中遣將軍霍去病討匃奴殺休屠王獲其/祭天金人帝以為神列於甘泉官金人率長丈餘不祭)
(祀但燈香禮拜而已及至張騫使大夏聞其旁有身毒/國一名天竺國有浮屠之教哀帝元夀元年受大月氐)
(王使浮屠經後漢眀帝永平三年夜夢金人頂有白光/飛行殿庭乃訪羣臣侍中傅毅始以佛對於是帝遣郎)
(中蔡愔使於天竺國冩浮屠遣範愔乃與沙門迦華摩/騰竺法闌東還洛陽中國有沙門及拜禮之法自此始)
(也愔得佛經四十二章及釋迦立像眀帝令畫工圖佛/像置清凉臺及顯節陵上愔之還也以白馬負經漢因)
(立白馬寺於洛城雍門西浮屠正號曰佛陀譯之則為/静覺所謂佛者本號釋迦文即天竺釋迦衛國王之子)
(於四月八日夜從母右脅而生有三十二相當周莊王/十年魯莊公七年夏四月恒星不見夜眀是也以布施)
(持戒忍辱精進禪定智慧為宗所謂六/波羅宻者也自齊梁之後其道彌尊)凡道士女道士
僧尼之簿籍亦三年一造(其籍一本送祠部一本/送鴻臚一本留於州縣)凡道
士女道士衣服皆以木蘭青碧皂荆黄緇瓌之色(若服/俗衣)
(及羅綾乘大馬酒醉與人鬬打招引賓客占相吉凶以/三寳物餉饋官寮勾合朋黨者皆還俗若廵門教化和)
(合婚姻飲酒食肉設食五辛作音樂博/戲毁罵三綱凌突長宿者皆苦役也)凡道觀三元日
千秋節日凡脩金録眀真等齋及僧寺别勑設齋應行
道官給料髙祖神堯皇帝(五月/六日)文穆皇后(五月/一日)太宗文
武聖皇帝(五月二/十六日)文徳聖皇后(六月二/十一日)髙宗天皇大帝
(十二月/四日)大聖天后(十一月二/十六日)中宗孝和皇帝(六月/二日)和思
皇后(四月/七日)睿宗大聖真皇帝(六月/十日)昭成皇后(正月/二日)皆廢
務(凡廢務之忌若中宗已上京城七日行道外州三日/行道睿宗及昭成皇后之忌京城二七日行道外州)
(七日/行道)八代祖獻祖宣皇帝(十二月二/十三日)宣莊皇后(六月/三日)七
代祖懿祖光皇帝(九月/八日)光懿皇后(八月/九日)皆不廢務六代
祖太祖景皇帝(九月十/八日)景烈皇后(五月/六日)五代祖代祖元
皇帝(四月二/十四日)元真皇后(三月/六日)孝敬皇帝(四月二/十五日)哀皇后
(十二月/二十日)皆不廢務京城一日設齋凡國忌日兩京定大
觀寺各二散齋諸道士女道士及僧尼皆集于齋所京
文武五品以上與清官七品已上皆集行香以退若外
州亦各定一觀一寺以散齋州縣官行香應設齋者蓋
八十有一州焉(謂四輔五府六雄十望曹濮兖齊豫徐/陳青亳仙凉秦瀛貝邢恒冀定趙滄徳)
(深博易相梁襄澤安綿梓遂眉卭果彭蜀漢潤越常蘇/杭婺衢湖宣洪潭廣桂隴邠涇等州是也其道士女道)
(士僧尼行道散齋皆給香油炭料若官設齋道佛各施/物三十五叚供修理道佛冩一切經道士女道士僧尼)
(各施錢十二文五品已上女及孫女出家者官齋行道/皆聽不預若私家設齋道士女道士僧尼兼請不得過)
(四十/九人)凡逺忌日雖不廢務然非軍務急切亦不舉事餘
如常式
膳部郎中一人從五品上(後魏職品令太和中改定百/官都官尚書管左士郎北齊)
(河清令改左士郎為膳部隋亦號膳部郎皇朝/為郎中龍朔二年為司膳大夫咸亨元年復故)
員外郎一人從六品上(隋文帝置煬帝改為承務郎皇/朝復為膳部員外郎龍朔咸亨)
(隨曹/改復)
主事二人從九品上
膳部郎中員外郎掌邦之牲豆酒膳辦其品數凡郊祀
天地日月星辰嶽瀆享祭宗廟百神在京都者用牛羊
豕滌養之數省閱之儀皆載於廩犠之職焉若諸州祭
嶽鎮海瀆先代帝王以太牢州縣釋奠於孔宣父及祭
社稷以少牢其祈禜則以特牛凡郊祀天地日月星辰
嶽瀆及享宗廟百神在京都者所用籩豆簠簋鈃㽅俎
之數魚脯醯醢之味石鹽菜果之羞並載於太官之職
焉若諸州祭嶽鎮海瀆及先代帝王籩豆各十簠簋各
二俎三州縣祭社稷釋奠每坐籩豆各八簠簋俎如上
其所實之物如京都之制凡祀(闕/)　　所實之制並載
於良醖之職焉凡天下之珍(闕/)　　之物多少之制封
檢之宜並載於尚食之職焉凡非因大禮不得獻食若
因大慶獻食及所司供進並不得用犢若牸羊至厨生
羔者放長生(若大齋日皆進素食其/應用之羊亦放為長生)凡諸陵所有進獻
之饌並載於陵令之職焉凡親王已下常食料各有差
(毎日細白米二升粳米粱米各一斗五升粉一升油五/升鹽一升半醋二升蜜三合粟一斗梨七顆蘇一合乾)
(棗一升木橦十根炭十斤䓤韮䜴蒜薑椒之類各有差/每月給羊二十口猪肉六十斤魚三十頭各一尺酒九)
(斗/)三品已上常食料九盤(毎日細米二升二合粳米八/合麵二升四合酒一斤半羊)
(肉四分醤四合醋四合瓜三顆鹽豉葱薑葵韮之類/各有差木橦春二分冬三分五釐炭春三斤冬五斤)四
品五品常食料七盤(毎日細米二升麵二升三合酒一/升半羊肉三分瓜兩顆餘並同三)
(品若斷屠及决囚日停肉給油一/合小豆三合三品已上亦同此)六品已下九品已上
常食料五盤(毎日白米二升麵一升一合油三勺小豆/一合醬三合醋三合䜴鹽葵韮之類各有)
(差木橦春二/分冬三分)凡諸王已下皆有小食料午時粥料各有
差復有設食料設會料毎事皆加常食料又有節日食
料(謂寒日麥粥正月七日三月三日煎餅正月十五日/晦日膏麋五月五日粽䊦七月七日斫餅九月九日)
(麻葛糕十月一日黍臛/皆有等差各有配食料)蕃客在館食料五等蕃客設食
料蕃客設㑹料各有等差焉
主客郎中一人從五品上(漢舊儀云尚書郎四人其一/主匈奴單于營部蓋主客之)
(任也闕客闕/宋置主)　　(客晉氏主客分為左右南北東晉省/    因後魏職品令太和中吏部管)
(南主客北主客闕主闕/左主客為主爵南)　　(各右主客北齊河清令改/    諸蕃雜客事隋開皇)
(為主客郎大業五年改為司蕃郎皇朝為主客/郎中龍朔二年改為司藩大夫咸亨元年復故)
員外郎一人從六品上(隋文帝置煬帝為承務郎皇朝/為主客員外郎龍朔咸亨隨曹)
(改/復)
主事二人從九品上
主客郎中員外郎掌二王後及諸蕃朝聘之事二王之
後酅公(隋室/楊氏)介公(周室宇/文氏)凡四蕃之國經朝貢已後自
相誅絶及有罪見滅者蓋三百餘國今所在者有七十
餘蕃(謂三姓葛邏禄處蜜處同三姓咽蔑堅昆㧞番蜜/窟内有姓殺下突厥奚契丹逺蕃靺鞨渤海靺鞨)
(室韋和解烏羅䕶烏素固逹末婁逹垢日本新羅大食/吐蕃波斯㧞汗那康國安國石國俱戰提㪍律國罽賔)
(國東天竺西天竺南天竺北天竺中天竺吐火羅米國/火尋國骨咄國訶毗施國曹國拂菻國謝䫻㪍時山屋)
(䭾國師子國真臘國尸科佛誓國婆利國䓗領國俱位/國林邑國䕶宻國怛没國悒怛國烏萇國迦葉彌羅國)
(無蜜心國蘇都瑟匿國史國俱蜜國于建國可薩國遏/矅國習阿薩般國龜兹國疎勒國于闐國焉耆國突騎)
(□等七十國各有/土境分為四蕃焉)其朝貢之儀享燕之數髙下之等徃
來之命皆載於鴻臚之職焉
　
　
　
　
　
　
　
　
　唐六典卷四
欽定四庫全書
　唐六典卷五　　　　　唐　張九齡等　撰
　　尚書兵部
　兵部尚書一人
　　侍郎二人
　　郎中二人
　　員外郎三人
　　主事四人
　　令史三十七人
　　書令史六十人
　　制書令史十三人
　　甲庫令史十二人
　　亭長八人
　　掌固十二人
　職方郎中一人
　　員外郎一人
　　主事二人
　　令史四人
　　書令史九人
　　掌固四人
　駕部郎中一人
　　員外郎一人
　　主事三人
　　令史十人
　　書令史二十四人
　　掌固四人
　庫部郎中一人
　　員外郎一人
　　主事二人
　　令史七人
　　書令史十五人
　　掌固四人
兵部尚書一人正三品(周官夏官卿也漢置五曹未有/主兵之任也魏始置五兵尚書)
(謂中兵外兵騎兵别兵都兵也晉太始中省五兵尚書/太康中又置七兵尚書以舊五兵尚書中兵外兵分為)
(左右東晉及宋又為五兵孝武大眀二年又省之順帝/昇眀元年又置歴齊梁陳後魏北齊皆置五兵尚書後)
(周依周官置大司馬卿一人隋改為兵部尚書皇朝因/之龍朔二年改為司戎太常伯咸亨元年復為兵部尚)
(書光宅元年改為夏官/尚書神龍元年復故)
侍郎二人正四品下(周官夏官小司馬中大夫也漢以/來尚書侍郎今郎中之任也後周)
(依周官隋煬帝置兵部侍郎皇朝因之龍朔二年改為/司戎少常伯咸亨元年復為兵部侍郎總章元年增置)
(一員光宅神龍/並隨曹改復)
兵部尚書侍郎之職掌天下軍衛武官選授之政令凡
軍師卒戍之籍山川要害之圖廐牧甲仗之數悉以咨
之其屬有四一曰兵部二曰職方三曰駕部四曰庫部
尚書侍郎總其職務而奉行其制命凡中外百司之事
由於所屬咸質正焉凡選授之制每嵗孟冬以三旬㑹
其人去王城五百里集於上旬千里之内集於中旬千
里之外集於下旬以三銓領其事一曰尚書銓二曰東
銓三曰西銓(尚書為中銓兩侍/郎分為東西銓)以五等閱其人一曰長
朶二曰馬射三曰馬槍四曰歩射五曰應對以三竒㧞
其選一曰驍勇二曰材藝三曰可為綂領之用其尤異
者登而任之否則量以退焉然後據其狀以覈之考其
能以進之所以録深功㧞竒藝備軍國綜勲賢也五品
已上皆奏聞而制授焉六品已下則量資注擬其在軍
鎮要籍不得赴選委節度使銓試具等第以申焉其三
竒五等之選有殊尤者得令宿衛(其宿衛皆帯/本官以充)其選人
有自文資入者取少壯六尺以上材藝超絶考試不堪
還送吏部凡官階注擬團甲進甲皆如吏部之制凡大
選終於季春之月所以審名實之銓綜備戎仗之物數
以戒軍令而振國容焉
郎中二人從五品上(周官大司馬屬官有軍司馬下大/夫蓋郎中之任也魏有五兵郎曹)
(皆置郎中晉有七兵皆置郎中宋有中兵外兵騎兵元/嘉已後省騎兵齊因之梁陳有左中兵右中兵左外兵)
(右外兵騎兵郎曹皆置侍郎亦郎中任也後魏北齊有/左中兵右中兵左外兵右外兵都兵郎曹並置郎中後)
(周依周官隋初始置兵部郎曹置侍郎一人煬帝除侍/字又改為兵曹郎武徳初依隋三年改為兵部郎中龍)
(朔二年改為司戎大夫咸/亨光宅神龍並隨曹改復)
員外郎二人從六品上(周官大司馬屬官輿司馬上士/後周依焉蓋員外之任也隋開)
(皇六年置兵部員外郎煬帝改為兵曹承務郎皇朝改/為兵部員外郎龍朔二年改為司戎員外郎咸亨光宅)
(神龍並隨/曹改復)
主事四人從八品下(隋煬帝初置為從九品下開/元二十四年勑改為八品)
郎中一人掌考武官之勲祿品命以二十有九階承而
叙焉從一品曰驃騎大將軍(漢有驃騎將軍霍去病後/漢有東平王蒼魏有王㫤)
(晉有紀瞻王駿並為之齊職儀云驃騎品秩第二金章/紫綬武冠絳朝服佩水蒼玉梁官品令雜號將軍一百)
(二十五分為二十四班班多者為貴驃騎班第二十四/陳品第一秩中二千石後魏職品令第二後周驃騎大)
(將軍九命隋官品令驃騎正四/品皇朝定令為武散官從一品)正二品曰輔國大將軍
(魏甲辰令晉官品令梁官品令輔國將軍並第三品/後魏從第三品後周七命隋從六品下皇朝改焉)從
二品曰鎮軍大將軍(魏志曰文帝以陳羣為鎮軍大將/軍秩二千石晉公卿秩云楊駿胡)
(奮並領鎮軍將軍齊職儀云品第三/後周八命隋並六品下皇朝改焉)正三品曰冠軍大
將軍(史記曰楚義帝以宋義為卿子冠軍漢武帝以霍/去病功冠三軍封冠軍侯其名起於此也魏以文)
(欽為冠軍將軍齊職儀云品秩第三晉令云金章紫綬/給五時服武冠佩水蒼玉梁令第三品陳品第四秩中)
(二千石隋令正六/品下皇朝改焉)懐化大將軍(皇朝所置/以授蕃官)從三品曰雲
麾將軍(梁班第十八陳品/第四秩中二千石)歸徳將軍(皇朝所置/以授蕃官)正四品
上曰忠武將軍(梁班第十九陳品/第四秩中二千石)正四品下曰壯武將
軍(梁大通三年又置二百四十二號將軍為四/十四班壯武班第十六陳品第六秩二千石)從四品
上曰宣威將軍(皇朝/所置)從四品下曰眀威將軍(梁班第十/二後魏職)
(品令正/六品上)正五品上曰定逺將軍(梁班第十二也諸將軍/亦為二十四班止施於)
(外國定逺/班第十二)正五品下曰寜逺將軍(梁官品令寜逺/將軍正五品)從五
品上曰游騎將軍(魏甲辰令游騎將軍/第四品陳秩二千石)從五品下曰游
擊將軍(漢書曰武帝以蘇建韓說為游擊將軍後漢記/云光武以鄧晨為游擊將軍晉官品令游擊將)
(軍四品陳/秩二千石)正六品上曰昭武校尉下曰昭武副尉從六
品上曰振威校尉下曰振威副尉正七品上曰致果校
尉下曰致果副尉從七品上曰翊麾校尉下曰翊麾
副尉正八品上曰宣節校尉下曰宣節副尉從八品
上曰禦武校尉下曰禦武副尉正九品上曰仁勇校尉
下曰仁勇副尉從九品上曰陪戎校尉下曰陪戎副尉
(漢書百官表校尉皆二千石武/帝置隋朝改為散官皇朝因之)凡懐化歸徳將軍量配
於諸衛上下其餘並兵部定其番第(五百里内七番一/千里内八番二千)
(里内十番二千里外十二番並一月上四品已下九品/已上於兵部上下五百里内四番一千里内五番二千)
(里内六畨二千五百里七畨三千里内八/畨各一季上三千里外免畨隨須追集也)番滿者六品
已下並聽預簡選量其才能或留本司或送吏部五品
已上者則奏聞凡叙階之法一如文散官之制凡天下
之府五百九十有四有上中下並載於諸衛之職凡應
宿衛官各從番第諸衛將軍中郎將郎將及諸衛率副
率千牛備身備身左右太子千牛并長上折衝果毅應
宿衛者並一日上兩日下諸色長上若司階中候司戈
執㦸並五日上十日下諸應外職掌押當及分司者則
年支焉若左右羽林將軍每夜各一人更直中郎將郎
將亦如之長人長上毎日上隨仗下(長人取六尺六寸/已上厚濶者四十)
(人分左右監門衛滿四考依/出身例授武散官依舊長上)蕃人任武官者並免入宿
任三衛者配元武門上一日上兩日下配南衙者長番
毎年一月上凡千牛備身備身左右及太子千牛皆取
三品已上職事官子孫四品清官子儀容端正武藝可
稱者充五考本司隨文武簡試聽選(如階應入武品折/其一考四品謂諸)
(司侍郎左/右庶子)凡殿中省進馬取左右衛三衛髙蔭簡儀容
可觀者補充分為三番上下考第簡試同千牛例僕寺
進馬亦如之凡勲官十有二等(並載於司/勲之職)皆量其逺邇
以定其番第(五百里内五番一千里内七番一千五百/里内八番二千里内十番二千里外十二)
(番各一月上毎上或分配諸司上州及都督府番别各/聽留六十人中州四十五人下州三十五人分配監當)
(城門倉庫亦量於數内通融配給當州人少者任取五/十已上五十九已下及輕疾丁充並五番上皆一月)
五品已上四年七品已上五年多至八年年滿簡送吏
部不第者如初無文聽以武選凡左右衛親衛勲衛翊
衛及左右率府親勲翊衛及諸衛之翊衛通謂之三衛
擇其資蔭髙者為親衛(取三品已上子二/品已上孫為之)其次者為勲
衛及率府之親衛(四品子三品孫二品/已上之曽孫為之)又次者為翊衛
及率府之勲衛(四品孫職事五品子孫三品曽孫若/勲官三品有封者及國公之子為之)又
次者為諸衛及率府之翊衛(五品已上并柱國若有/封爵兼帯職事官為之)又
次者為王府執仗執乗(散官五品已/上子孫為之)凡三衛皆限年二
十嵗已上毎嵗十一月已後本州申兵部團甲進甲盡正
月畢(其入衛雜配並注/甲長定不得移改)量逺邇以定其番第(五百里内/五番一千)
(里内七番一千里外八番各一/月上三千里外九番各倍其月)應補之人周親已上有
犯刑戮者配令兵部上下凡諸衛及率府三衛貫京兆
河南蒲同華岐陜懐汝鄭等州皆令番上餘州止納資
而已(應納資者毎年九月一日於本貫及/寄住處輸納本貫挾名録申兵部)凡左右衛之
三衛分為五仗一曰親仗二曰供奉仗三曰勲仗四曰
翊仗五曰散手仗毎月各配三十六人而上下焉其五
仗上下及引駕細引考以五左右衛之他職掌及左右
率府之勲衛考以六(左右率府之三衛帖/五仗上下者亦五考)諸衛及率府
之翊衛考以八考滿兵部校試有文堪時務則送吏部
無文則加其年階以本色遷授若有才用考内得補主
帥及監門校尉直及凡左右衛左右率府三衛經三考
已上者得補引駕細引考滿簡試如三衛(三衛違蕃者/徴資一千五)
(百文仍勒陪畨有故者免徴資三畨/不到注里毁奪告身有故者亦陪畨)凡王公已下皆有
親事帳内(六品七品子為親事/八品九品子為帳内)限年十八已上舉諸州
率萬人已上充之(親王嗣王郡王開府儀同三司及三/品已上官帯勲者差以給之並本貫)
(納其資課皆/從金部給付)皆限十周年則聽其簡試文理髙者送吏
部其餘留本司全下者退還本邑凡兵士𨽻衛各有其
名左右衛曰驍騎左右驍衛曰豹騎左右武衛曰熊渠
左右威衛曰羽林左右領軍衛曰豹騎左右金吾衛曰
依飛東官左右衛率府曰射乘左右司禦率府曰旅賁
左右清道率府曰直盪緫名為衛士皆取六品已下子
孫及白丁無職役者㸃充凡三年一簡㸃成丁而入六
十而免量其逺邇以定番第(百里内五番五百里外七/番一千里外八番各一月)
(上二千里外九番倍其月上若/征行之鎮守者免番而遣之)凡衛士各立名簿具三
年已來征防若差遣仍定優劣為三等每年正月十日
送本府印訖仍録一通送本衛若有差行上番折衝府
㨿簿而發之(若征行及使經兩番已上者免兩番兩番/已上者並二番其不免番還日即當番者)
(免上/番)凡差衛上征戍鎮防亦有團伍其善弓馬者為越
騎團餘為歩兵團主帥已下統領之火十人有六䭾馬
(若無馬鄉任/備驢騾及牛)若父兄子弟不併遣之若祖父母父母老
疾無兼丁免征行及番上其居常則皆習射唱大角歌
番集之日府官率而課試凡左右金吾衛有角手諸衛
有弩手左右羽林軍有飛騎及左右萬騎彍騎天下諸
軍有健兒(舊健兒在軍皆有年限更來徃頗為勞弊開/元二十五年勑以為天下無虞宜與人休息)
(自今已後諸軍鎮量閑劇利害置兵防健兒於諸色征/行人内及客户中召募取丁壯情願充健兒長住邉軍)
(者每年加常例給賜兼給永年優復其家口情願同去/者聽至軍州各給田地屋宅人頼其利中外獲安是後)
(州郡之間永無/徴發之役矣)皆定其籍之多少與其番之上下(其所/取人)
(並具於/本衛)每季上中書門下凡關内團結兵京兆府六千
三百二十七人同州六千七百三十六人華州五千二
百二十三人蒲州二千七百三十五人(選丁户殷贍身/材强壯者充之)
(免其征賦仍許在家常習/弓矢毎年差使依時就試)秦成岷渭河蘭六州有髙麗
羌兵(皆令當州上佐一人專知統押毎年兩度教練使/知部伍如有警急即令赴援諸州城傍子弟亦常)
(令教習毎年秋集/本軍春則放散)黎雅松翼茂五州有鎮防團結兵(並/領)
(刺史自押領若須防遏/即以上佐及武官充)凡天下諸州差兵募取户殷丁
多人材驍勇選前資官勲官部分强眀堪統攝者節級
權補主帥以領之其義征者别為行伍不入募人之營
凡軍行噐物皆於當州分給之如不足則自備貧富必
以均焉凡諸州諸府應行兵馬之名簿噐物之多少皆
申兵部軍散之日亦録其存亡多少以申而勘㑹之凡
諸道廻兵糧糒之物衣資之費皆所在州縣分而給之
郎中一人掌判簿以緫軍戎差遣之名數凡天下之節
度使有八其一曰關内朔方節度使其統有單于安北
東受降城中受降城西受降城豐安軍定逺城皆屬焉
其二曰河東節度使其統有大同横野岢嵐三軍雲州
守捉使屬焉其三曰河北幽州節度使其統有經略平
盧静塞威武清夷横海髙陽唐興恒陽北平十軍安東
鎮守渝關守捉北平守捉三使屬焉其四曰河西節度使
其統有赤水大斗建康玉門墨離豆盧六軍新泉守捉
甘州守捉肅州鎮守三使屬焉其五曰隴右節度使其
統有臨洮河源白水安人積石莫門振武七軍平夷五
門富耳藍州平戎綏和五守捉使皆屬焉其六曰劒南
節度使其統有昆眀軍松州當州防禦卭崍守捉姚嶲
州經略四使屬焉其七曰磧西節度使其統有安西疎
勒于闐焉耆為四鎮經略使又有伊吾瀚海二軍西州
鎮守使屬焉其八曰嶺南節度使其統有廣桂邕容安
南等五府經略使若諸州在節度内者皆受節度焉其
福州經略使登州平海軍則不在節度之内凡親王緫
戎則曰元帥文武官緫統者則曰緫管以奉使言之則
曰節度使有大使焉有副大使焉有副使焉有判官焉
若大使加旌節以統軍置木契以行動凡將帥出征兵
滿一萬人已上置長史司馬倉曹胄曹兵曹參軍各一
人五千人已上減司馬諸軍各置使一人五千人已上
置副使一人萬人已上置營田副使一人每軍皆有倉
曹兵曹胄曹參軍各一人(赤水臨洮河源等軍加胄曹/參軍一人朔方五城各加胄)
(曹參軍/一人)其横海髙陽唐興恒陽北平等五軍皆本州刺
史為使(其兵各一萬人十月已後募分為三番教習五/千人置緫管一人以折衝充一千人置子將一)
(人以果毅充五百人置押/官一人别將及鎮戎官充)凡鎮皆有使一人副使一人
萬人已上置司馬倉曹兵曹參軍各一人五千人已下
減司馬凡諸軍鎮每五百人置押官一人一千人置子
緫管一人五千人置緫管一人凡諸軍鎮使副使已上
皆四年一替緫管已上六年一替押官隨兵交替(副使/緫管)
(取折衝已上官充子將/已上取果毅已上充)凡諸軍鎮大使副使已上皆有
傔人别奏以為之使大使三品已上傔二十五人别奏
十人(四品五品傔逓減五/人别奏逓減二人)副使三品已上傔二十人别
奏八人(四品五品傔逓減四/人别奏逓減二人)緫管三品已上傔十八人
别奏六人(四品五品傔逓減三/人别奏逓減二人)子緫管四品已上傔十
一人别奏三人(五品六品傔逓減二/人别奏逓減一人)若討擊防禦逰奕
使副使傔准品各減三人别奏各減二人緫管及子緫
管傔准品各减二人别奏各減一人若鎮守已下無副
使或𨽻屬大軍鎮者使已下傔奏並四分减一所補傔
奏皆令自召以充(若府鎮戌正員官及飛騎三衛/衛士邉州白丁皆不在取限)凡車
駕在京即東都南北衙皆置左右屯營别立使以充之
若車駕在都則京城亦如之(北都/准此)凡大將出征皆告廟
授斧鉞辭齊太公廟辭訖不反宿於家臨軍對冦士卒
不用命並得專行其罰既㨗及軍未散皆㑹衆而書勞
與其費用執俘折馘之數皆露布以聞乃告太廟元帥
凱旋之日天子遣使郊勞有司先獻捷於太廟又告齊
太公廟(諸軍將若須入朝/奏事則先狀奏聞)
員外郎一人掌貢舉及諸雜請之事凡應舉之人有謀
略(謂嫻/兵法)才藝(謂有/勇技)平射(謂善能今矢發平直十發五中/五居其次為上第三中七居其)
(次為/下第)筒射(謂善及逺而中十發四中六居其次為上第/三中七居其次為下第不及此者為不第)
皆待命以舉非有常也若州府嵗貢皆孟冬隨朝集使
以至省勘責文狀而引試焉亦與計科偕有二科一曰
平射(試射長垜三十發/不出第三院為第)二曰武舉其試用有七一曰射
長垜(入中院為上入次院/為次上入外院為次)二曰騎射(發而並中為上或/中或不中為次上)
(緫不中/為次)三曰馬槍(三柭四柭為上二柭為/次上一柭及不中為次)四曰歩射射
草人(中者為次上雖中而不/法雖法而不中者為次)五曰材質(以身長六尺已/上者為次上已)
(下為/次)六曰言語(有神彩堪充領者/為次上無者為次)七曰舉重(謂翹關率/以五次為)
(上/第)皆試其髙第者以奏聞其科第之優劣(謂平射筒射/之上第者前)
(資見任見選聽減一次上與官勲散衛官五品已上官/子孫帖仗二年而選次第者其應選則㨿資優直處分)
(應帖仗則三年而選庶人之上等亦帖仗其年比次第/庶人次第又加二年武貢之第者勲官五品已上并三)
(衛執仗乗若品子年考已滿者並放選勲官六品已上/并應宿衛人及品子五考已上者並授散官謂軍士戰)
(官令並帖仗/然後授散官)勲獲之等級(謂軍士戰功之等級若牢城/若戰第一等酬勲三轉第二)
(第三等差減一轉凡破城陣以少擊多為上陣數略相/當為中陣以多擊少為下陣轉倍以上為多少常據賊)
(數以十分率之殺獲四分已上為上獲二分已上為中/獲一分已上為下獲凡上陣上獲第一等酬勲五轉上)
(陣中獲中陣上獲第一等酬勲四轉上陣下獲中陣中/獲下陣上獲第一等酬勲三轉其第二第三等各逓降)
(一轉中限下獲下陣中獲第一等酬勲兩轉第二等三/等并下陣下獲各酬勲一轉其雖破城陣殺獲不成分)
(者三等陣各酬勲一轉其跳盪功不在降限凡臨陣對/冦矢石未交先鋒挺入賊徒因而破者為跳盪其次先)
(鋒為降者為降功凡酬功者見任前資常選為上資文/武散官衛官勲官五品已上為次資五品子孫上柱國)
(柱國子勲官六品已下諸色有番考人為下資白丁衛/士雜色人為無資凡跳盪人上資加兩階即優與處分)
(應入三品五品不限官考次資即優與處分下資優與/處分無資稍優與處分其殊功第一等上資加一階優)
(與處分應入三品五品減四考次資優與處分下資稍/優與處分無資放選殊功第二等上資優與處分次資)
(稍優與處分下資放選無資常勲外加三轉殊功第三/等上資稍優與處分次資放選下資應簡日放選無資)
(常勲外加兩轉若破國王勝事愈常格或斬將/搴旗功效尤異雖不合格並委軍將臨時録奏)皆審其
實而授叙焉
員外郎一人掌選院謂之南曹每嵗選入有解狀簿書
資歴考課必由之以覈其實乃上三銓進甲則署焉
職方郎中一人從五品上(周禮下官有職方氏中大夫/之職掌天下之地圖主四方)
(之職貢職方郎中之任也後周依周官隋開皇初始置/職方侍郎一人煬帝曰職方郎武徳三年加中字至龍)
(朔二年改為司城大/夫咸亨元年復故)
員外郎一人從六品上(周禮夏官有職方上士後周依/周官隋開皇六年置員外郎一)
(人煬帝改曰承務郎皇朝為職方/員外郎龍朔咸亨並隨曹改復)
主事二人從九品上
職方郎中員外郎掌天下之地圖及城隍鎮戍𤇺候之
數辨其邦國都鄙之逺邇及四夷之歸化者凡地圖委
州府三年一造與板籍偕上省其外夷每有番客到京
委鴻臚訊其人本國山川風土為圖以奏焉副上於省
其五方之區域都鄙之廢置疆場之爭訟者舉而正之
凡天下之上鎮二十中鎮九十下鎮一百三十有五上
戍十有一中戍八十有六下戍二百三十有五凡烽候
所置大率相去三十里(若有山岡隔絶須逐便安置/得相望見不必要限三十里)其
逼邉境者築城以置之每烽置帥一人副一人(其放烽/有一炬)
(二炬三炬四炬者隨賊多少而為荖焉舊闗内京畿河/東河北皆置𤇺開元二十五年勑以邉隅無事寰宇乂)
(安内地置𤇺誠為非要量停近甸𤇺二百/六十所計𤇺帥等一千三百八十八人)凡州縣城門
及倉庫門須守當者取中男及殘疾人均為番第以充
而免其徭賦焉(若修理廨宇及/園厨亦聽量使)
駕部郎中一人從五品上(周禮夏官屬有輿司馬之職/蓋駕部之任也魏氏始置駕)
(部郎曹歴晉宋齊後魏北齊並為駕部郎中梁陳為駕/部侍郎後周夏官府有駕部中大夫一人隋文帝改為)
(駕部侍郎煬帝曰駕部郎宋齊左民尚書領駕部梁陳/左民部尚書領駕部後魏北齊殿中尚書領駕部隋則)
(兵部領焉皇朝因之武徳三年加中字龍/朔二年改曰司輿大夫咸亨元年復故)
員外郎一人從六品上(周禮夏官卿有輿司馬上士後/周夏官府小駕部上士一人蓋)
(駕部員外郎之任也隋開皇六年置煬帝改曰承/務郎皇朝為駕部員外郎龍朔咸亨並隨曹改復)
主事三人從九品上
駕部郎中員外郎掌邦國之輿輦車乗及天下之傳驛
廐牧官私馬牛雜畜之簿籍辨其出入闌逸之政令司
其名數凡三十里一驛天下凡一千六百三十有九所
(二百六十所水驛一千二百九十七所陸驛八十六所/水陸相兼若地勢險阻及須依水草不必三十里每驛)
(皆置驛長一人量驛之閑要以定其馬數都亭七十五/疋諸道之第一等減都亭之十五第二第三皆以十五)
(為差第四減十二第五减六第六減四其馬官給有山/阪險峻之處及江南嶺南暑濕不宜大馬處兼置蜀馬)
(凡水驛亦量事閑要以置船事繁者每驛四隻閑者三/隻更閑者二隻凡馬三疋給丁一人船一給丁三人凡)
(驛皆給錢以資之什物並皆為市凡乗驛者在京於門/下給券在外於留守及諸軍州給券若乗驛經留守及)
(五軍都督府過者長官牌/署若不應給者隨即停之)而監牧六十有五焉皆分使
而統之(南使十五監西使十六監北使七監東使九監/鹽州使八監嵐州使三監則廐牧及諸司馬牛)
(雜畜各𨽻於籍帳/以時受而蔵之)若畜養之宜孳生之數皆載於太僕
之職凡諸衛有承直之馬(諸衛每日置承直馬八十疋/以備雜使諸衛官諸州府馬)
(毎月常差赴京都為承直諸府常備其數甚多開元二/十五年勑以為天下無事勞費頗煩宜隨京都近便量)
(留三千疋充扈從及街/使乗直餘一切並停)凡諸司有備運之車(諸司皆置/車牛以備)
(逓運之事司農等車一千二十一乗將作監三百四十/五乗殿中省尚乗局一百乗少府監六十三乗太常寺)
(一十四乗國子監二十乗太僕寺一十乗光禄寺二十/乗衛尉寺十乗太府寺六乗左右衛各二乘左右驍衛)
(各一乗左右武衛各一乗左右威衛各一乗左右領軍/衛各一乘左右金吾衛各一乗左右監門衛各二乗左)
(右羽林軍各三乗家令寺一百八十乗左右僕寺二十/六乗左右衛率府各一乗牛皆倍之其過倍者則充營)
(田不足者則單駕開元二十/二年勑量減六百餘頭乗)皆審其制以定數焉
庫部郎中一人從五品上(周禮夏官有司甲下大夫為/司戈盾弓矢之長各辨其物)
(以待軍事今庫部郎中之任也魏氏始置庫部郎曹歴/晉宋齊後魏北齊並有庫部郎中梁陳為侍郎後周夏)
(官府有武蔵中大夫一人隋文帝為庫部侍郎煬帝曰/庫部郎宋齊梁陳並都官尚書領庫部後魏北齊度支)
(尚書領隋則兵部尚書領焉武徳三年加中/字龍朔二年改為司庫大夫咸亨元年復故)
員外郎一人從六品上(周禮夏官卿有司兵中士後周/有小武蔵下大夫一人蓋今庫)
(部員外郎之任也隋開皇六年置煬帝改曰承/務郎皇朝為庫部員外郎龍朔咸亨隨曹改復)
主事二人從九品上
庫部郎中員外郎掌邦國軍州之戎噐儀仗及冬至元
正之陳設并祠祭喪葬之羽儀諸軍州之甲仗皆辨其
出入之數量其繕造之功以分給焉
　
　
　
　
　
　
　
　
　
　
　唐六典卷五
欽定四庫全書
　唐六典卷六　　　　　唐　張九齡等　撰
　　尚書刑部
　刑部尚書一人
　　侍郎一人
　　郎中二人
　　員外郎二人
　　主事四人
　　令史十九人
　　書令史三十八人
　　亭長六人
　　掌固十人
　都官郎中一人
　　員外郎一人
　　主事二人
　　令史九人
　　書令史十二人
　　掌固四人
　比部郎中一人
　　員外郎一人
　　主事四人
　　令史十四人
　　書令史二十七人
　　計史一人
　　掌固四人
　司門郎中一人
　　員外郎一人
　　主事二人
　　令史六人
　　書令史十三人
　　掌固四人
刑部尚書一人正三品(周之秋官卿也漢成帝始置三/公曹主斷獄事後漢以三公曹)
(掌天下歲盡集課事又以二千石曹主中都官水火盗/賊辭訟罪法事晋初依漢置三公尚書掌刑獄太康中)
(省三公尚書以吏部尚書兼領刑獄宋始置都官尚書/掌京師非違得失事兼掌刑獄齊梁陳後魏北齊皆置)
(都官尚書後周依周官置大司冦卿一人隋初曰都官/尚書開皇三年改為刑部皇朝因之龍朔二年改為司)
(刑太常伯咸亨元年復為刑部光宅/元年改為秋官尚書神龍元年復故)
侍郎一人正四品下(周之秋官小司冦中大夫也漢以/來尚書侍郎今郎中之任後周依)
(周官隋煬帝置刑部侍郎皇朝因之龍朔二年/改為司刑少常伯咸亨光宅神龍並隨曹改復)
刑部尚書侍郎之職掌天下刑法及徒𨽻句覆關禁之
政令其屬有四一曰刑部二曰都官三曰比部四曰司
門尚書侍郎總其職務而行其制命凡中外百司之事
由於所屬咸質正焉
郎中二人從五品上(周禮大司冦属官有士師下大夫/盖郎中之任也後漢有二千石曹)
(尚書掌刑法因立一千石郎曹魏晋宋齊並以三公郎/曹掌刑獄置郎中各一人梁陳因為侍郎後魏北齊三)
(公郎中各置二人後周秋官府有小刑部小大夫一人/隋初省三公曹置刑部郎曹掌刑法置侍郎一人煬帝)
(除侍字又改為憲部郎皇朝因之武徳三年改曰刑部/郎中龍朔二年改為司刑大夫咸亨光宅神龍並随曹)
(改/復)
員外郎二人從六品上(周禮大司冦属官有上士後周/依焉盖員外之任也隋開皇六)
(年置刑部員外郎煬帝改為憲部承務郎皇朝因之武/徳三年改曰刑部員外郎龍朔咸亨光宅神龍並隨曹)
(改/復)
主事四人從九品上
郎中員外郎掌貳尚書侍郎舉其典憲而辨其輕重凡
文法之名有四一曰律二曰令三曰格四曰式凡律一
十有二章一曰名例二曰衛禁三曰職制四曰户㛰五
曰廐庫六曰擅興七曰賊盜八曰鬬訟九曰詐僞十曰
雜律十一曰捕亾十二曰斷獄而大凡五百條焉(律法/也魏)
(文侯師李悝集諸國刑書造法經六篇一盜法二賊法/三因法四捕法五集法六具法商鞅傳之改法為律以)
(相秦增相坐之法造參夷之誅大辟加鑿顛抽脅鑊烹/車裂之制至漢蕭何加悝所造戸興廐三篇謂之九章)
(九律漢興雖約法三章然大辟尚有夷三族之令當族/者皆先黥面斬左右趾笞殺之梟其首爼骨肉於其市)
(誹謗詈詛又先㫁其舌謂之具五刑至文帝感緹縈之/言除肉刑命丞相御史定律曰諸當髠者為城旦舂當)
(黥者加鉗為城旦舂當劓者笞三百籍笞當斬左趾者/笞五百籍笞當斬右趾及殺人先自告及吏坐受贓枉)
(法守縣官財物而即盜之已論而復有笞罪者皆棄市/罪人獄已決髠為城旦舂滿三歳為鬼薪白粲鬼薪白)
(粲一歳為𨽻臣妾𨽻臣妾一歳免為庻人鬼薪白粲滿/三歳為𨽻臣妾𨽻臣妾滿二歳爲司冦司冦一歳及作)
(如司冦二歳皆免為庶人其亾逃及有罪耐已上不用/此令是後外有輕刑之名内實殺人而笞五百笞三百)
(率多至死至景帝定律笞五百曰三百笞三百曰二百/猶尚不全又減笞三百曰二百笞二百曰一百遂定箠)
(令以竹為之箠長五尺其本大一寸末薄半寸皆平其/節當笞者笞臋無得更人畢一罪乃更人自是得全至)
(武帝時張湯趙禹增律令科條大辟四百九條宣帝時/于定國入刪定律令科條成帝時律令煩多百有餘萬)
(言大辟之罪千有餘條至後漢馬融鄭𤣥諸儒十有餘/家律令章句數十萬言定㫁罪所用者合二萬六千餘)
(條魏武為相造甲子科條犯斬左右趾易以木械魏氏/受命參議復肉刑属軍國多故竟寢之乃命陳羣等採)
(漢律為魏律十八篇増漢蕭何律刼掠詐偽毁亾告劾/繫訊㫁獄請賕驚事償贓等九篇也依古義制為五刑)
(其大辟有三髠刑有四完刑作刑各三贖刑十一罰金/六雜抵罪七凡三十七名晋氏受命議復肉刑復寢之)
(命賈充等十四人増損漢魏律為二十篇一刑名二法/例三盜律四賊律五詐偽六請賕七告劾八捕律九繫)
(訊十㫁獄十一雜律十二户律十三擅興律十四毁亾/十五衛宫十六水火十七廐律十八闗市十九違制二)
(十諸侯凡一千五百三十條其刑名之制大辟之刑有/三一曰梟二曰斬三曰棄市髠刑有四一曰髠鉗五歳)
(刑笞二百二曰四歳刑三曰三歳刑四曰二歳刑贖死/金二斤贖五歳刑金一斤十二兩四歳三歳二歳各以)
(四兩為差又有雜抵罪罸金十二兩八兩四兩二兩一/兩之差棄市以上為死罪二歳死以上為耐罪罰金一)
(兩以上為贖罪宋及南齊律之篇目及刑名之制畧同/晋氏唯贖罪絹兼用之梁氏受命命蔡法度沈約等十)
(人増損晋律為二十篇一刑名二法例三盜刼四賊叛/五詐偽六受賕七告劾八討捕九繫訊十㫁獄十一雜)
(律十二户律十三擅興十四毁亾十五衛宫十六水火/十七倉庫十八廐律十九關市二十違制大凡定罪二)
(千五百二十九條其刑名之制加晋律一歳刑半歲刑/百日刑鞭杖二百鞭杖一百鞭杖五十三十一十之差)
(又加杖八等之差其鞭有制鞭法鞭常鞭三等之差制/鞭生革廉成法鞭生革去廉常鞭熟靼不去廉杖有大)
(杖法杖小杖皆用生荆其犯刼皆斬㑹赦降死者黵面/為刼字髠鉗補治鎻士終身陳令范泉徐陵等參定律)
(令律三十卷令三十卷科三十卷採酌前代條流冗雜/綱目雖多博而非要其制唯重請議禁錮之科其罪人)
(贓驗昭然而不欵則上測立立測者以土為垜髙一尺/上員劣容囚兩足立鞭二十笞三十訖著兩械及至上)
(垜一上測七刻日再上三七日上測七日一行鞭凡經/鞭杖一百五十得實不承者得减罪論凡囚鞭杖著械)
(徒著鎖死著三械加壺手依梁氏後魏初置四部大人/坐庭決辭訟以言語約束刻契記事無刑名之制至太)
(武帝始命崔浩定刑名於漢魏以来律除髠鉗五歳四/歳刑増二歳刑大辟有轘腰斬殊死棄市四等凡三百)
(九十條門房誅四條大辟一百四十條五刑二百三十/一條始置枷拘罪人文成時又増律條章至孝文時定)
(律凡八百三十三章門房之誅十有六大辟之罪二百/三十五刑三百七十七北齊初命造新律未成文宣猶)
(採魏制性忍暴恣行酷虐訊囚用車輻壓踝或使臂貫/燒車釭或使立燒犁耳上常命憲司先定死罪囚置仗)
(衛内帝欲殺人執以應命謂之供御囚至武成時趙郡/王叡等造律成奏上凡十二篇一名例二禁衛三戸㛰)
(四擅興五違制六詐偽七闘訟八盜賊九捕㫁十毁損/十一廐牧十二雜律凡定罪九百四十九條大抵採魏)
(晋故事其制刑名五一曰死重者轘之其次梟首其次/斬其次絞二曰流刑鞭笞各一百髠之投邉裔未有道)
(里之差以六年為限三曰刑罪即耐罪也有五歳四歳/三歳二歳一歳之差凡五等各加鞭一百其五歳者又)
(加笞八十四歳六十三歳三十二歳二十一歲無笞並/鎻輸左校四曰鞭有一百八十六十五十四十之差凡)
(五等五曰杖有三十二十一十之差凡三等贖罪舊以/金晋代以中絹罪刑年者鎻無鎻以枷流罪已上加杻)
(械死罪桁之又制立重罪十條為十惡後周命趙肅等/造律保定中奏之凡二十五篇一刑名二法例三祠享)
(四朝㑹五㛰姻六户禁七水火八興繕九衛宫十市㕓/十一闘競十二刼盗十三賊叛十四毁亾十五違制十)
(六關市十七諸侯十八廐牧十九雜犯二十詐偽二十/一請求二十二告劾二十三逃亾二十四繫訊二十五)
(㫁獄大凡定罪一千五百三十七條比於齊律煩而不/當其刑名之制一曰杖刑五自十至五十二曰鞭刑五)
(自六十至于百三曰徒刑五徒一年者鞭六十笞十二/年三年四年五年皆逓加一十至鞭一百笞五十四曰)
(流刑五流二千五百里者鞭一百笞六十以五百里為/差鞭笞皆加十至流曰千五百里者鞭笞各一百以六)
(年為限死刑五一曰罄二曰絞三曰斬四曰梟五曰裂/五刑之属各有五合二十五等其贖罪金絹兼用凡囚)
(死罪枷而拲流罪枷而梏徒罪枷鞭罪桎杖罪散至武/帝又造刑書要制與律兼行至宣帝殘酷廣刑經要制)
(為刑經聖制謂之法經有上書字誤鞭二百四十名曰/天杖又作礔礰車以威婦人隋開皇元年命髙熲等七)
(人定律至三年又敇蘇威牛𢎞刪定凡十二篇並蠲除/前代梟首轘裂及鞭刑又依北齊置十惡應贖者皆以)
(銅代絹煬帝以開皇律令猶重除十惡之條更制大業/律凡十八篇一名例二衛宫三違制四請求五户六㛰)
(七擅興八告劾九賊十盜十一闘十二捕亾十三倉庫/十四廐牧十五關市十六雜十七詐偽十八㫁獄其五)
(刑之内降從輕興者二百餘條末年嚴刻生殺任情不/復依例及楊𤣥感反誅九族復行轘裂梟首磔而射之)
(皇朝武德中命裴寂殷開山等定律令其篇目一准隋/開皇之律刑名之制又亦畧同唯三流皆加一千里居)
(作三年二年半二年皆為一年以此為異又除苛細五/十三條貞觀初有蜀王法曹參軍裴𢎞獻奏駮律令不)
(便於時三十餘條於時又命長孫無忌房𤣥齡等釐正/凡為五百條减開皇律大辟入流者九十三條比古死)
(刑殆除其半永徽中復撰/律䟽三十卷至今並行)凡令二十有七(分為三/十卷)一曰
官品(分為/上下)二曰三師三公臺省職員三曰寺監職員四
曰衞府職員五曰東宫王府職員六曰州縣鎮戍嶽瀆
關津職員七曰内外命婦職員八曰祠九曰户十曰選
舉十一曰考課十二曰宮衛十三曰軍防十四曰衣服
十五曰儀制十六曰鹵簿(分為/上下)十七曰公式(分為/上下)十八
曰田十九曰賦役二十曰倉庫二十一曰廐牧二十二
曰關市二十三曰醫疾二十四曰獄官二十五曰營繕
二十六曰喪葬二十七曰雜令而大凡一千五百四十
有六條焉(令教也命也漢書杜周曰後主所是著爲令/前主所是䟽爲律亦謂法也漢時決事集為)
(令甲以下三百餘篇漢初蕭何定律令其後張湯趙禹/于定國黄覇皆繼定律令魏命陳羣等撰州郡令四十)
(五篇尚書官令軍中令合百八十餘篇晋命賈充等撰/令四十篇一户二學三貢士四官品五吏員六俸廩七)
(服制八祠九户調十佃十一復除十二關市十三捕亾/十四獄官十五鞭杖十六醫藥疾病十七喪葬十八雜)
(上十九雜中二十雜下二十一門下散騎中書二十二/尚書二十三三臺秘書二十四王公侯二十五軍吏員)
(二十六選吏二十七選将二十八選雜士二十九宫衛/三十贖三十一軍戰三十二軍水戰三十三至三十八)
(皆軍法三十九四十皆雜法宋齊畧同晋氏梁初命蔡/法度等撰梁令三十篇一户二學三貢士贈官四官品)
(五吏員六服制七祠八户調九公田公用儀迎十醫藥/疾病十一復除十二関市十三刼賊水火十四捕亾十)
(五獄官十六鞭杖十七喪葬十八雜上十九雜中二十/雜下二十一宫衛二十二門下散騎中書二十三尚書)
(二十四三臺秘書二十五王公侯二十六選吏二十七/選將二十八選雜士二十九軍吏三十軍賞後魏初命)
(崔浩定令後命㳺雅等成之史失篇目北齊令趙郡王/叡等撰令五十卷取尚書二十八曹為其篇名又撰權)
(令二卷兩令並行後周命趙肅拓拔廸定令史夫篇目/隋開皇命髙熲等撰三十卷一官品上二官品下三諸)
(省臺職員四諸寺職員五諸衛職員六東宫職員七行/臺諸監職員八諸州郡縣鎮戍職員九命婦品員十祠)
(十一户十二學十三選舉十四封爵俸廩十五考課十/六宫衛軍防十七衣服十八鹵簿上十九鹵簿下二十)
(儀制二十一公式上二十二公式下二十三田二十四/賦役二十五倉庫廐牧二十六関市二十七假寧二十)
(八獄官二十九喪葬三十雜皇朝之令武德中裴寂等/與律同時撰至貞觀初又令房𤣥齡等刋定麟徳中源)
(直心儀鳯中劉仁軌垂拱初裴居道神龍初蘇瓌/太極初岑義開元初姚元崇四年宋璟並刋定)凡格
二十有四篇(以尚書省諸曹為之目其為七卷其曹之/常務但留本司者别為留司格一卷盖編)
(録當時制敕永為法則以為故事漢建武有律令故事/上中下三篇皆刑法制度也晋賈充等撰律令兼刪定)
(當時制詔之條為故事三十卷與律令並行梁易故事/為梁科三十卷蔡法度所刪定陳依梁後魏以格代朴)
(於麟趾殿刪定名為麟趾格北齊因魏立格撰權格與/律令並行皇朝貞觀格十八卷房𤣥齡等刪定永徽留)
(司格十八卷散頒格七卷長孫無忌等刪定永徽中又/令源直心等刪定唯改易官號曹局之名不易篇第永)
(徽留司格後本劉仁軌等刪定垂拱留司格六卷散頒/格二卷裴居道等刪定太極格十卷岑義等刪定開元)
(前格十卷姚元崇等刪定開元後格十卷宋/璟等刪定皆以尚書省二十四司為篇名)凡式三十
有三篇(亦以尚書省刑曹及秘書太常司農光禄太僕/太府少府及監門宿衛計帳為其篇目凡三十)
(三篇為二十卷後周文帝初輔魏政大統元年令有司/斟酌今古通變可以益時者為二十四條之制七年又)
(下有十二條之制十年命尚書蘇綽緦三十六條更損/益為五卷謂之大統式皇朝永徽式十四卷垂拱神龍)
(開元式並二十卷其刪/定與定格令人同也)凡律以正刑定罪令以設範立
制格以禁違正邪式以軌物程事乃立刑名之制五焉
一曰笞二曰杖三曰徒四曰流五曰死笞刑五(笞十至/五十也)
杖刑五(杖六十至于百其工樂户及習天文及官户奴/婢等犯流罪者及家無兼丁犯徒者各決二百)
(放又犯罪已發更重犯累決/者計數雖多亦不過二百)徒刑五(自徒一年以半年/為差至於三年也)
流刑三(自流二千里二千五百里三千里三流皆役一/年然後編所在為户而常流之外更冇加役流)
(者本死刑武德中改為㫁趾貞觀六年改為加役/流謂常流唯役一年此流役三年故以加役名焉)死刑
二(絞/斬)乃立十惡以懲叛逆禁滛亂沮不孝威不道其一
曰謀反(謂謀危/社稷)二曰謀大逆(謂謀毁宗廟/山陵及宫闕)三曰謀叛(謂/背)
(國從/僞)四曰惡逆(謂敺及謀殺祖父母父母殺伯叔父母/姑兄姊外祖父母夫之祖父母父母)
五曰不道(謂殺一家非死罪三人/支解人造畜蠱毒魘魅)六曰大不敬(謂盗神/御之物)
(乗輿服御物及御造御寳合和御藥誤不如本方及封/題誤若造御膳誤犯食禁御幸舟船誤不牢固指斥乗)
(輿情理切害及對捍/詔使而無人臣之禮)七曰不孝(謂告言詈詛祖父母父/母及别籍異財若供養)
(有闕居父母䘮身自嫁娶若作樂釋服從吉聞/祖父母父母䘮匿不舉哀詐稱祖父母父母死)八曰不
睦(謂謀殺及賣緦麻已上親/毆告夫及大功已上尊長)九曰不義(謂謀殺本属府/主刺史縣令現)
(受業/師)十曰内亂(謂姦小功已/上親祖父妾)此十者常赦之所不原(初/北)
(齊立重罪十條為十惡一反逆二大逆三叛四降五惡/逆六不道七不敬八不孝九不義十内亂犯此者不在)
(八議論贖之限隋氏/頗有益損皇朝因之)迺立八議以廣親親以明賢賢以
篤賔舊以勸功勤其一曰議親(謂皇帝袒免以上親及/太皇太后皇太后緦麻)
(以上親皇后/小功以上親)二曰議故(謂故/舊)三曰議賢(謂有大/德行)四曰議
能(謂有大/才藝)五曰議功(謂有大/功勲)六曰議貴(謂職事官三品/已上散官二品)
(已上及/爵一品)七曰議勤(謂有大/功勞)八曰議賔(謂承先代/後為國賔)八者犯
死罪所司先奏請議得以减贖論(周禮以八辟䴡邦法/附刑罰即八議也自)
(魏晋宋齊梁陳後魏北/齊後周及隋皆載于律)凡贖罪以銅(自笞五十銅一斤/至杖一百即十斤)
(徒一年二十斤至徒三年則六十斤流二千里銅八/十斤至流三千里則百斤絞與斬銅止一百二十斤)其
私坐也一斤為一負其公坐也則二之十負為殿(凡贖/者謂)
(在八議之條及七品已上官父母妻子五品已上上至/曽髙祖下至曽𤣥孫五品已上妾犯非罪十惡八品已)
(下身犯流已下罪者及年七十已上十五已下及廢疾/等犯罪加役流及逆縁坐流㑹赦猶流已下罪者及年)
(八十已上十歳已下及篤疾犯盜與傷人/者及過誤殺人及大辟疑罪者並以贖論)凡計贓者以
絹平之(凖律以當處中絹估平之開元十六年敕其以/贓定罪者並以五百五十為定估其徴收平贓)
(並如/律也)其贓有六焉一曰强盜贓(自絹一疋/至于十疋)二曰枉法贓
其刑絞(自絹一尺至於十有/五疋其刑與強盗同)三曰不枉法贓(自絹一尺/至於三十)
(疋加役/流也)四曰竊盜贓(自絹一尺至於/五十疋加役流)五曰受所監臨贓
其刑流(自絹三尺至於五十疋流二千/里其法與不枉法竊盗皆同)六曰坐贓其刑
徒(自絹一尺至於/五十疋徒三年)凡六贓定罪有正條餘皆約而㫁焉
(枉法贓謂受人財為曲法處分事者一尺杖一百已上/每一疋加一等止十五疋絞不枉法贓謂雖受財依法)
(處分者一尺杖九十二疋加一等止三十疋加役流若/無禄人犯此二贓並減有䘵人一等若枉法二十疋即)
(絞不枉法四十疋加役流强盗贓謂以威力取人財并/與藥酒及食使狂亂取財不得徒二年得財一疋徒三)
(年二疋加一等十疋已上絞竊盜贓者謂私竊人財不/得笞五十得財一疋杖六十二疋加一等五疋徒一年)
(又每五疋加一等五十疋止加役流受所監臨贓者謂/不因公事受部人財物者一疋笞四十每一疋加一等)
(至八疋徒一年又毎八疋加一等五十疋罪止流三千/里坐贓者謂非監臨主司而因事受財者一疋笞二十)
(毎一疋加一等至十疋徒一年毎十疋加一等五/十疋罪止徒三年自外諸條皆約此六贓為罪)凡應
減者下就輕次焉二死三流俱從一減凡應加者上就
重次焉五刑皆累加雖數盈不得至於死凡律法之外
有殊旨别敕則有死流徒杖除免之差(謂有殊旨别敕/宜殺卻宜處盡)
(宜處死宜配逺流宜流卻配流若干里及某處宜配流/卻遣宜徒宜配徒若干年至到與一頓與重杖一頓與)
(一頓痛杖决杖若干宜處流依法配流依法配流若干/里宜處徒依法配徒與徒罪依法處徒若干年與杖罪)
(與除名罪與免官罪與免所/居官罪皆刑部奉而行之)凡決死刑皆於中書門下
詳覆(舊制皆於刑部詳覆然後奏決開元二十五年敕/以為庻獄既簡且無死刑自今已後有犯死刑除)
(十惡死罪造偽頭首刼殺故殺謀殺外宜令中書門下/與法官等詳所犯輕重具状聞奏其在降官除逆人親)
(并犯賄贓名教如有刻已自新以功/補過使司應合聞薦不湏限以貶黜)凡京都大理寺京
兆河南府長安萬年河南洛陽縣咸置獄(其餘臺省寺/監衛府皆不)
(置/獄)凡死罪枷而杻婦人及徒流枷而不杻官品及勲散
之階第七已上鎻而不枷(勲官武騎尉及散官宣義郎/並七品階諸應議請減者犯)
(流已上若除免/官當者並鎻禁)杖笞與公坐徒及年八十十歳廢疾懐
孕侏儒之類皆訟繫以待弊凡有犯罪者皆從所發州
縣推而㫁之在京諸司則徒以上送大理杖以下當司
㫁之若金吾糺獲亦送大理(犯罪者徒已上縣㫁定送/州覆審訖徒罪及流應决)
(杖若應贖者即决配徴贖其大理及京兆河南㫁徒及/官人罪並後有雪減並申省司審詳無失乃覆下之如)
(有不當者亦隨事駮正若大理及諸州㫁流已上若除/免官當者皆連冩案状申省案覆理盡申奏若案覆事)
(有不盡在外者遣使就覆在/京者追就刑部覆以定之)凡決大辟罪皆於市(古者/決大)
(辟罪皆於市自今上臨御/以来無其刑但存其文耳)五品已上犯非惡逆已上聽
自盡於家七品已上及皇族若婦人犯非斬者皆絞於
隠處(決大辟罪官爵五品已上在京者大理正監決在/外者上佐監決餘並判官監決在京決者亦皆有)
(御史金吾監決若囚有寃/濫灼然者聽停決奏聞)凡決大辟罪在京者行決之
司五覆奏在外者刑部三覆奏(在京者決前一日二覆/奏決日三覆奏在外者)
(初一日再覆奏縱臨時有/敕不許覆奏亦凖此覆奏)若犯惡逆已上及部曲奴婢
殺主者唯一覆奏(决大辟罪皆防援至刑所囚一人防/援二十人毎一人加五人五品已上)
(非惡逆者聽乗車並官給酒食聽親故辭訣宣告犯状/仍日未後乃行刑囚在外奏報之日不得馳驛行下)
凡京城決囚之日上食蔬食内敎坊及太常皆徹樂每
歳立春後至秋分不得決死刑(若犯惡逆及奴婢部/曲殺主不依此法)其
大祭祀及致齋朔朢上下弦二十四氣雨未晴夜未明
斷屠日月及休假亦如之(其死囚無親戚者皆給棺於/官地内權殯於京城七里外)
(量置地一頃擬埋諸司死囚/埋訖仍下本属告家人今取)凡犯流罪已下應除免官
當未奏身死者免其追奪(謂不奪告身若奏時不知身/死奏後云先死者依奏定其)
(常赦所不原/者不在免限)流移之人皆不得棄放妻妾及私遁還鄉
(若妻子在逺預為追喚待死同發配西州伊州者送凉/府江北人配嶺南者送桂廣府非劒南人配姚嶲州者)
(送付益府取領即還其凉府等各差専使/領送所領送人皆有程限不得稽留遲緩)至六載然後
聽仕(其犯反逆縁坐流及/免死役流不在此例)即本犯不應流而特配流者
三載以後聽仕(有資者各依本犯收叙法其解見任及/非除名移鄉者年限叙法皆凖考解之)
(例/)其應徒則皆配居作(在京送将作監婦人送少府監/縫作外州者供當處官役及修)
(理城隍倉庫及公廨雜使犯流應住居作者亦凖此婦/人亦留當州縫作及配舂諸流徒罪居作者皆著鉗若)
(無鉗者著盤枷病及有保者聽脱不得著巾帯毎旬給/假一日臘寒食各給二日不得出所役之院患假者倍)
(日役/之)凡禁囚皆五日一慮焉(慮謂檢閱之也㫁決訖各/依本犯具發處日月别總)
(作一帳附朝/集使申刑部)凡告言人罪非謀叛以上皆三審之(應受/辭牒)
(官司並具暁示虚得反坐之状毎審皆/别日受辭若有事切害者不在此例)告密有不於所
由掩捕則從近也(謂告密人皆經當處長官告長官有/事經佐官告長官佐官俱有事者經)
(比界論告若湏有掩捕應與餘州相知者所在凖法収/捕事當謀叛已上馳驛奏聞且稱告謀叛已上不肯言)
(事意者給驛部送京其犯死罪囚及縁邉諸/州鎮防人等若犯流人告密並不在送限)凡察獄之
官先備五聽(一曰辭聽二曰色聽三曰/氣聽四曰耳聽五曰目聽)又稽諸證信有
可徴焉而不首實者然後拷掠二十日一訊之(訊未畢/更移他)
(司仍湏拷鞫通計前訊以充三度即罪非重害及疑似/處少不必備三若囚因訊致死者皆輿長官及糺彈官)
(對驗其拷四及行/決罸不得中易人)凡㫁獄之官皆舉律令格式正條以
結之若正條不見者其可出者則舉重以明輕其可入
者則舉輕以明重凡獄囚應入議請者皆申刑部集諸
司七品已上於都座議之(若有别議所司科簡具状以/聞若衆議異常堪為典則者)
(録送/史館)凡枷杖杻鎻之制各有差等(枷杖五尺已上六尺/已下頰長二尺五寸)
(已上六寸已下共閣一尺四寸已上六寸已下徑頭三/寸已上四寸已下杻長一尺六寸已上二尺已下廣三)
(寸厚一寸鉗重八兩已上一斤已下長一尺已上一尺/五寸已下鎻長八尺已上一丈二尺已下杖皆削去節)
(目長三尺五寸訊囚杖大頭徑三分二釐小頭二分二/釐常行杖大頭二分七釐中頭一分七釐笞杖大頭二)
(分小頭一分半其決笞腿臀分受杖者背腿臀分受湏/數等拷訊笞亦同願背腿均受者聽殿庭決杖者皆背)
(受/)凡鞫獄官與被鞫人有親属仇嫌者皆聽更之(親謂/五服)
(内親及大功已上婚姻之家并授業經師為本/部都督刺史縣令及府佐於府主皆同換推)凡有罪
未發及已發未㫁而逢格改者若格重則依舊條輕從
輕法凡天下諸州㫁罪應申覆者每年正月與吏部擇
使取歴任清勤明職法理者仍過中書門下定訖以聞
乃令分道廵覆(若應句㑹官物/者加判官及典)刑部録囚徒所犯以授
使(嶺南使以九月/上旬先發遣)使牒與州案同然後復送刑部(若州/司枉)
(㫁使推無罪州司欵伏灼然無罪者任使判放其降入/流徒者亦從流徒法若使人與州執見有别者各以状)
(申若理状已儘可㫁決而使人妄生節目不退者州司/録申辨及贓状露驗者即决不得待使覆其餘罪皆待)
(覆定使人至日先檢行獄囚枷鎻補席及疾病糧餉之/事有不如法者皆以状聞若廵察使按察使廉察使採)
(訪使皆待制命/而行非有恒也)凡在京諸司見禁囚每月二十五日已
前本司録其所犯及禁時日月以報刑部(来月一/日以聞)凡有
寃滯不申欲訴理者先由本司本貫或路逺而躓礙者
隨近官司斷決之即不伏當請給不理狀至尚書省左
右丞為申詳之又不伏復給不理狀經三司陳訴又不
伏者上表受表者又不達聽撾登聞鼓若惸獨老幼不
能自申者乃立胏石之下(若身在禁繫者親識代立焉/立於石者左監門衛奏聞撾)
(於鼓者右監/門衛奏聞)凡國有赦宥之事先集囚徒於闕下命衛
尉樹金鷄待宣制訖乃釋之
都官郎中一人從五品上(都官者本因漢置司𨽻校尉/其属官有都官從事一人掌)
(中都官不法事因以名官都官者義取掌中都官中都/官者京師官也至魏明帝青龍二年尚書陳矯奏置都)
(官郎中郎中晋宋齊都官郎中二人復魏北齊一人梁/陳為侍郎並掌京師非違得失事非今都官之任後周)
(置秋官府有司厲之職掌諸奴男子男女入於罪𨽻女/子入於舂饎之事蓋比今都官郎中之任也隋初置都)
(官侍郎二人猶掌非違得失事開皇三年改都官尚書/曹曰刑部其都官郎曹遂改掌簿録配没官私奴婢并)
(良賤訴競俘囚之事煬帝時都官郎置二人皇朝因置/一人武德三年加中字龍朔二年改曰司僕大夫咸亨)
(元年/復故)
員外郎一人從六品上(周禮秋官有司厲下士二人掌/男女奴盖比今都官員外郎之)
(任也後周依焉隋文帝置員外郎侍郎煬帝改曰承務/郎武徳三年改為都官員外郎龍朔咸亨並隨曹改復)
主事二人從九品上
都官郎中員外郎掌配没隷簿録俘囚以給衣粮藥療
以理訴競雪免凡公私良賤必周知之凡反逆相坐没
其家為官奴婢(反逆家男女及奴婢沒官皆謂之官奴/婢男年十四以下者配司農十五已上)
(者以其年長命逺京/邑配嶺南為城奴)一免為畨户再免為雜户三免為
良人皆因赦宥所及則免之(凡免皆因恩言之得降一/等二等或直入良人諸律)
(令格式有言官户者是番/户之搃號非謂别有一色)年六十及廢疾雖赦令不該
並免為畨户七十則免為良人任所居樂處而編附之
凡初配沒有伎藝者從其能而配諸司婦人工巧者入
于掖庭其餘無能咸隷司農凡諸行宫與監牧及諸王
公主應給者則割司農之户以配(諸官奴婢賜給人者/夫妻男女不得分張)
(三歳已下聽隨母不充數若應/簡進内者取無夫無男女也)其餘雜伎則擇諸司之
户教充(官户皆在本司分畨毎年十月都官按比男年/十三已上在外州者十五已上容貌端正送大)
(樂十六已上送鼓吹及少府教習有工能官奴婢亦凖/此業成凖官户倒分番其父兄先有伎藝堪傳習者不)
(在簡/例)凡配官曹長輸其作畨户雜户則分為畨(畨户一/年三番)
(雜戸二年五畨畨皆一月十六已上當畨/請納資者亦聽之其官奴婢長役無番也)男子入于蔬
圃女子入厨饍廼甄為三等之差以給其衣粮也(四歳已/上為小)
(十一已上為中二十已上為丁春衣每歳一給冬衣二/歳一給其粮則季一給丁奴春頭巾一布衫袴各一件)
(皮鞾一量并氊官婢春給裙衫各一絹禅一鞵二量冬/給𥜗複袴各一牛皮鞾一量并氊十歳已下男春給布)
(衫一鞋一量女給布衫一布裙一鞵一量冬男女各給/布襦一鞵靺一量官户長上者准此其粮丁口日給二)
(升中口一升五合小口六合諸户留長/上者丁口日給三升五合中男給三升)凡居作各有課
程(丁奴三當二役中奴若丁婢/二當一役中婢三當一役)凡元冬寒食䘮婚乳免
咸與其假焉(官户奴婢元日冬至寒食放三日假産/後及父母䘮婚放一月聞親䘮放七日)有
疾太常給其醫藥(其分畨及供公/廨户不在給限)男女既成各從其類
而配偶之(並不得養良人之/子及以子繼人)每歳孟春本司以類相從
而䟽其籍以申每歳仲冬之月條其生息閱其老幼而
正簿焉(每歳十月所司自黄口已/上並印臂送都官閲貌)
比部郎中一人從五品上(魏氏置歴晋宋齊後魏北齊/皆有郎中後周天官府有計)
(部中大夫盖其任也梁陳隋並為侍郎煬帝曰比部郎/自晋宋齊梁陳皆吏部尚書領比部後魏北齊及隋則)
(都官尚書領之皇朝因焉武德三年加中字/龍朔二年改為司計大夫咸亨元年後故)
員外郎一人從六品上(隋置員外侍郎煬帝曰承務郎/武德三年改為員外郎龍朔咸)
(亨隨曹/改復)
主事四人從九品上
比部郎中員外郎掌司諸司百寮俸料公廨賍贖戍上
中下為差(上鎮将有仗身四人中下鎮将上鎮副各三/人中下鎮副各二人倉曹兵曹戌主副各一)
(人其仗身十五日一/替収資六百四十文)凡京司有别借食本(中書門下集/賢殿書院各)
(借本一千貫尚書省都司吏部户部禮部兵部刑部工/部御史臺左右春坊鴻臚寺秘書省國子監四方館𢎞)
(文館各百貫皆五分収利以為/食本諸司亦有之其収則少)每季一申省諸州歳終
而申省比部總句覆之凡倉庫出内營造傭市丁匹功
程賍贖賦歛勲賞賜與軍資噐仗和糴屯收亦句覆之
(其在京給用則月一申之在外二千里内季一申之二/千里外两季一申之五千里外終歳一申之凡質舉之)
(利収子不得踰五分出息債/過其倍若回利克本官不理)
司門郎中一人從五品(周禮大司徒属官有司門下大/夫掌授管鍵以啓閉國門後周)
(依周官隋開皇初置司門侍郎煬帝曰司門郎皇朝因/之武徳三年加中字龍朔二年改曰司門大夫咸亨元)
(年復/改)
員外郎一人從六品上(周禮有司門上士後周有小司/門上士隋置司門員外郎煬帝)
(改曰承務郎武德/三年改曰員外郎)
主事二人從九品上
司門郎中員外郎掌天下諸門及關出入徃来之籍賦
而審其政凡關二十有六而為上中下之差京城四面
關有驛道者為上關(上關六京兆府藍田闗華州潼關/同州蒲津關岐州散闗隴州大震)
(闗原州/隴山關)餘關有驛道及四面關無驛道者為中關(中關/一十)
(三京兆府子午路谷庫谷同州龍門㑹州㑹寕原州木/峡石州孟門嵐州合河雅州卭萊彭州蠶崖安西鉄門)
(興州興城/渭津也)他皆為下關焉(下關七凉州甘亭百牢河州/鳯林利州石門延州永和綿)
(州松嶺龍/州涪水)所以限中外隔華夷設險作固閑邪止暴者
也凡關呵而不征司貨賄之出入其犯禁者舉其貨罰
其人(古書帛為繻刻木為契二/物通為之傳傳如今過所)凡度關者先經本部本
司請過所在京則省給之在外州給之雖非所部有来
文者所在給之(若私度關及越度至越所而不度不應/度關而給過所若冐名請過所與人及)
(不應受而受者若家人相冐及所司無故稽留若領人/度關及别人妄隨之若賫禁物私度及越度縁邉關其)
(罪各/有差)
　
　
　
　
　
　
　
　
　
　
　
　
　
　唐六典卷六
欽定四庫全書
　唐六典卷七　　　　　唐　張九齡等　撰
　　尚書工部
　工部尚書一人
　　侍郎一人
　　郎中一人
　　員外郎一人
　　主事三人
　　令史十二人
　　書令史二十一人
　　計史一人
　　亭長六人
　　掌固八人
　屯田郎中一人
　　員外郎一人
　　主事二人
　　令史七人
　　書令史十二人
　　計史一人
　　掌固四人
　虞部郎中一人
　　員外郎一人
　　主事二人
　　令史四人
　　書令史九人
　　掌固四人
　水部郎中一人
　　員外郎一人
　　主事二人
　　令史四人
　　書令史九人
　　掌固四人
工部尚書一人正三品(周之冬官卿也漢五曹尚書其/三曰民曹後漢以民曹兼主繕)
(修功作城池園苑之事自晉宋齊梁陳營宗廟則權置/起部尚書事畢省之後周依周官置大司空卿一人隋)
(開皇二年始置工部尚書皇朝因之龍朔二年改為司/平太常伯咸亨元年復為工部尚書光宅元年改為冬)
(官尚書神龍/元年復故)
侍郎一人正四品下(盖周之冬官小司空中大夫也漢/已來尚書侍郎今郎中之任也後)
(周依周官隋煬帝置工部侍郎皇朝因之龍朔二/年改為司平少常伯咸亨光宅神龍並隨曹改復)
工部尚書侍郎之職掌天下百工屯田山澤之政令其
属有四一曰工部二曰屯田三曰虞部四曰水部尚書
侍郎縂其職務而奉行其制命凡中外百司之事由於
所屬咸質正焉
郎中一人從五品上(盖周禮大司空属官下大夫郎中/之任也晉宋齊後魏北齊皆有起)
(部郎中梁陳改置起部侍郎後周置冬官小司空下大/夫隋初為工部侍郎煬帝除侍字又改工部為起部皇)
(朝因之武徳三年改為工部郎中龍朔二年改為司平/大夫咸亨元年復為工部郎中光宅神龍並隨曹改復)
員外郎一人從六品上(後周依周禮置小司空上士盖/員外郎任也隋開皇六年置工)
(部員外郎煬帝改為起部承務郎皇朝改為工部員外/郎龍朔二年改為司平員外郎咸亨光宅神龍並随曹)
(改/復)
主事三人從九品上
郎中員外郎掌經營興造之衆務凡城池之修濬土木
之繕葺工匠之程式咸經度之京城左河華右隴坻前
終南後九嵏南面三門中曰明徳左曰啟夏右曰安化
東面三門中曰春明北曰通化南曰延興西面三門中
曰金光北曰開逺南曰延平(今京城隋文帝開皇二年/六月詔左僕射高熲所置)
(南直終南山子午谷北據渭水東臨滻川西次澧水太/子左庶子字文禮創制規模将作大匠劉龍工部尚書)
(賀婁子幹太府少卿高龍又並充撿校至三年三月移/入新都焉名曰大興城東西十八里一百一十五歩南)
(北十五里一百七十五歩墻高一丈八尺皇城之南東/西十坊南北九坊皇城之東西各一十二坊兩市居四)
(坊之地凡一百一十坊開元十/四年又取東面兩坊為興慶宫)皇城在京城之中(東西/五里)
(一百一十五歩南北三里/一百四十歩今謂之子城)南面三門中曰朱雀左曰安
上右曰含光(朱雀門正南當明徳門正北當承天門/外横街正東直春明門正西直金光門)東
面二門北曰延喜南曰景風(延喜門在承天門外/横街東直通化門)西面
二門北曰安福南曰順義(安福門西/直開逺門)其中左宗廟(在安/上門)
(内之/東)右社稷(在含光門/内之西)百僚廨署列乎其間凡省六寺
九臺一監四衞十有八(六省謂尚書中書門下秘書殿/中内侍省九寺謂太常宗正司)
(農太府鴻臚衞尉光祿太僕大理寺一臺謂御史臺四/監謂少府将作國子都水監十八衞謂左右衞左右金)
(吾衞左右驍騎左右武衞左右威衞左右領軍衞左右/監門衞左右千牛衞左右羽林軍衞今按中書門下凡)
(有三所並在宫城之内國子監在皇城之南左右金/吾衞在皇城之東西左右羽林軍在𤣥武門之北)東
宫官屬凡府一坊三寺三率府十(一府謂詹事府三坊/謂左右春坊内坊三)
(寺謂家令率更僕寺十率府謂左右衞率府左右清/道率府左右司禦率府左右内率府左右監門率府)宫
城在皇城之北南面三門中曰承天東曰長樂西曰永
安(承天門隋開皇三年作初曰廣陽門仁夀元年改曰/昭陽門武徳元年改曰順天門神龍元年改曰承天)
(門/)若元正冬至大陳設燕㑹赦過宥罪除舊布新受萬
國之朝貢四夷之賓客則御承天門以聼政(盖古之/外朝也)其
北曰太極門其内曰太極殿朔望則坐而視朝焉(盖古/之中)
(朝也隋曰大興門大興殿煬帝改曰䖍福門貞觀八年/改曰太極門武徳元年改曰太極殿有東上西上二閣)
(門東西廊左延/明右延明二門)次北曰朱明門左曰䖍化門右曰肅章
門肅章之西曰暉政門虔化之東曰武徳西門(其内有/武徳殿)
(有延/恩殿)又北曰兩儀門其内曰兩儀殿常日聼政而視事
焉(盖古之内朝也隋曰中華殿貞觀五年改為兩儀殿/承天門之東曰長樂門北入恭禮門又北入䖍化門)
(則宫内也承天門之西曰廣運門永安門/北入安仁門又北入肅章門則宫内也)兩儀殿之東
曰萬春殿西曰千秋殿兩儀之左曰獻春門右曰宜秋
門宜秋之右曰百福門其内曰百福殿百福之西曰承
慶門内曰承慶殿獻春之左曰立政門其内曰立政殿
立政之東曰大吉門其内曰大吉殿兩儀之北曰甘露
門其内曰甘露殿左曰神龍門其内曰神龍殿右曰安
仁門其内曰安仁殿(又有興仁宣猷崇道惠訓昭徳安/禮正禮宣光通福光昭嘉猷華光)
(暉儀夀安綏福等門薰風就日翔鳯咸池/􁌏昭望僊鶴羽乗龍等殿凌煙翔鳯等閣)大明宫在禁
苑之東南西接宫城之東北隅(龍朔二年高宗以大/内卑濕乃於此置宫)南
面五門正南曰丹鳯門東曰望僊門次曰延政門西曰
建福門次曰興安門(南當皇城之啓夏門舊京城入苑/之北門開皇三年開餘四門並與)
(宫同/置)丹鳯門内正殿曰含元殿(殿即龍首山之東趾也/階上高於平地四十餘)
(尺南去丹鳯門四百餘歩東西廣/五百歩今元正冬至於此聼朝也)夾殿兩閣左曰翔鸞
閣右曰棲鳯閣(與殿飛廊相接夾殿東有通乾門西有/觀象門閣下即朝堂胏石登聞鼓如承)
(天之/制)其北曰宣政門門外東廊曰齊徳門西廊曰興禮
門内曰宣政殿殿前東廊曰日華門門東門下省省東
南北街南直含耀門出昭訓門宣政殿前西廊曰月華
門門西中書省省西南北街南直昭慶門出光範門宣
政之左曰東上閣右曰西上閣次西曰延英門其内之
左曰延英殿右曰含象殿宣政北曰紫宸門其内曰紫
宸殿(即内朝/正殿也)殿之南面紫宸門左曰崇明門右曰光順
門殿之東曰左銀臺門西曰右銀臺門次北曰九僊門殿之
北靣曰𤣥武門左曰銀漢門右曰青霄門(其内又有麟徳凝霜承/歡長安僊居拾翠碧羽)
(金鸞蓬萊含凉珠境三清含氷水香紫蘭等殿𤣥/武明儀大角等觀欎儀結鄰承雲修文等閣也)興慶
宫在皇城之東南東距外郭城東垣(即今上龍潛舊宅/也開元初以為離)
(宫至十四年又取永嘉勝業坊之半以置朝自/大明宫東夾羅城複道經通化門磴道潜通焉)宫之西
曰興慶門其内曰興慶殿(即正衙殿/有龍池殿)次南曰金明門門
内之北曰大同門其内曰大同殿宫之南曰通陽門北
入曰明光門其内曰龍堂通陽之西曰花蕚樓(樓西即/寧王第)
(故取詩人棠棣/之義以名樓焉)樓西曰明義門其内曰長慶殿宫之北
曰躍龍門其内左曰芳苑門右曰麗苑門南走龍池曰
瀛洲門内曰南薫殿瀛洲之左曰僊雲門北曰新射殿
(又有同光承雲初陽飛軒玉華等門飛僊交泰同光榮/光等殿初上居此第其里名協聖諱所居宅之東有舊)
(井忽涌為小池周袤纔數尺常有雲氣或見黄龍出其/中至景龍中潛復出水其沼浸廣時即連合為一未半)
(嵗而里中人悉移居遂鴻洞/為龍池焉盖符命之先也)禁苑在大内宫城之北比
臨渭水東拒滻川西盡故都城(其周一百/二十里)禽獸蔬果莫
不毓焉若祠禴烝嘗四時之薦蠻夷戎狄九賔之享則
蒐狩以為儲供焉東都城左成皋右凾谷前伊闕後邙
山南面三門中曰定鼎左曰長夏右曰厚載東面三門
中曰建春南曰永通北曰上東北面二門東曰安喜西
曰徽安(都城隋煬帝大業元年詔左僕射楊素右庶子/宇文愷移故都創造也南直洛水之口北倚邙)
(山之塞東出瀍水之東西出澗水之西洛水貫都有河/漢之象焉東去故都十八里煬帝既好奢靡愷又多竒)
(巧遂作重樓曲閣連闥洞房綺繡瑰竒窮巧極麗大業/末喪亂為王充所據武徳五年平充乃詔焚乾陽殿及)
(建國門廢東都以為洛州縂管府尋以宫城倉庫猶在/乃置陜東道大行臺武徳九年復為洛州都督府貞觀)
(六年改為洛陽宫十二年車駕始幸洛陽明慶元年復/置為東都龍朔中詔司農少卿田仁注随事修葺後又)
(命司農少卿韋機更加營造永昌中遂改為神都漸加/營構宫室百司市里郛郭於是備矣東面十五里二百)
(一十歩南面十五里七十歩西面連苑距上陽宫七里/北面距徽安門七里郛郭南廣比狹凡一百三坊三市)
(居其中焉開元十二年廢西市取/厚載門之西一坊地及西市入苑)西連禁苑苑西四門
南曰迎秋次曰遊義次曰籠烟北曰靈溪皇城在都城
之西北隅南面三門中曰端門左曰左掖門右曰右掖
門東面一門曰賓耀西面二門南曰麗景北曰宣耀東
城在皇城之東東曰宣仁門南曰承福門皇城在東城
之内百僚廨署如京城之制皇宮在皇城之北(東西四/里一百)
(八十歩南北二里八十五歩/周回十三里二百四十一歩)南面三門中曰應天左曰
興教右曰光政(應天門端門若/西京承天之門)其内曰乾元門(若西京/之太極)
(門東廊有左延福門/西廊有右延福門)興教之内曰㑹昌其北曰章善光
政之内曰廣運其北曰明福乾元之左曰萬春右曰千
秋其内曰乾元殿(則明堂也證聖元年營造上圜下方八/囱四闥髙三百尺元正冬至有時而御)
(焉/)殿之左曰春暉門右曰秋光門北曰燭龍門明福之東
曰武成門其内曰武成殿明福之西曰崇賢門其内曰集
賢殿武成之北曰延夀殿集賢之北曰僊居殿其東曰億
嵗殿又東曰同明殿(其内又有觀禮歸義收成光慶等門/延祥延夀觀文六合等殿宜春僊居)
(迎祥六合/等院也)其西北出曰洛城西門其内曰德昌殿北曰儀
鸞殿德昌南出曰延慶門又南曰韶暉門西南曰洛城南
門其内曰洛城殿又北曰飲羽殿(洛城南門之西有麗景/夾城自此潛通於上陽)
(焉/)上陽宮在皇城之西南(苑之東垂也南臨洛水西拒/穀水東面即皇城右掖門之)
(南上元中營造髙宗晩/年常居此宮以聽政焉)東面三門南曰提象門(即正/衙門)北
曰星躔門提象門内曰觀風門南曰洛日樓北曰七寶
閣其内曰觀風殿(殿東面其内又有麗/春臺耀掌亭九州亭)其西則有西上
陽宫(兩宮夾殿水虹/橋以通徃來)北曰化成院西南曰甘露殿殿東曰
雙曜亭又西曰麟趾殿東曰神和亭西曰洞𤣥堂觀風之
西曰本枝院又西曰麗春殿東曰含蓮亭西曰芙蓉亭又
西曰宜男亭北曰芬芳門其内曰芬芳殿(又有露菊亭互/春妃嬪僊杼氷)
(井等院散/布其内)宮之南面曰僊洛門又西曰通僊門(並在/院中)其内
曰甘湯院次北東(上/曰)玉京門門内北曰金闕門南曰泰初
門玉京之西曰客省院䕃殿翰林院又西曰上陽宮宮西
曰含露門玉京西北出曰僊桃門又西曰夀昌門門北出
曰𤣥武門門内之東曰飛龍廐禁苑在皇都之西北拒北
邙西至孝水南帶洛水支渠穀洛二水㑹于其間(東面十/七里南)
(面二十九里西面五十里北面二十里周廻一百二十六/里中有合璧冷泉髙山龍鱗翠微宿羽明德望春青城黄)
(女陵波十有一宮芳樹金谷二亭凝碧之池開元二十四/年上以為穀洛二水或泛溢疲費人功遂敕河南尹李適)
(之出内庫和顧修三陂以禦之一曰積翠二/曰月陂三曰上陽爾後二水無力役之患)京都之制
備焉凡興建修築材木工匠則下少府將作以供其事
(少府監匠一萬九千八百五十人将作監匠一萬五千/人㪚出諸州皆取材力强壮技能工巧者不得隐巧補)
(拙避重就輕其驅役不盡及别有和顧者徴資市輕貨/納於少府将作監其巧手供内者不得納資有闕則先)
(補工巧業作之子弟一入工匠後不得别入諸色其和/顧鑄匠有名解鑄者則補正工凡計功程者夏三月與)
(秋七月為長功冬三月與春正月為短功春之二月/三月秋之八月九月為中功其役功則依户部式)
屯田郎中一人從五品上(漢尚書郎四人其一人主户/口墾田盖兼屯田之任也故)
(汜勝之為侍郎教田三輔是也魏有農部郎曹晉始置/屯田郎中東晉及宋齊並左民郎中兼知屯田事後魏)
(北齊並置屯田郎中梁陳隋並為侍郎亦郎中之任也/煬帝曰屯田郎後魏北齊祠部尚書領屯田陳左户部)
(尚書領屯田隋則工部尚書領之皇朝因稱郎/中龍朔二年改為司田大夫咸亨元年復故)
員外郎一人從六品上(隋開皇六年置煬帝改曰承務/郎武徳三年改曰員外郎龍朔)
(咸亨隨/曹改復)
主事二人從九品上
屯田郎中員外郎掌天下屯田之政令凡軍州邊防鎮
守轉運不給則設屯田以益軍儲其水陸腴瘠播植地
宜功庸煩省收率等級咸取決焉諸屯分田役力各有
程數(凡營稻一頃将單功九百四十八日禾二百八十/三日大豆一百九十二日小豆一百九十六日烏)
(麻一百九十一日麻四百八十九日􁌿黍一百八十日/麥一百七十七日蕎麥一百六十日藍五百七十日蒜)
(七百二十日葱一千一百五十六日𤓰八百一十/八日蔓菁七百一十八日苜蓿二百二十八日)凡天
下諸田(太子左右春坊各五頃太子左右衛率府太史局各四/頃宗正寺左右千牛衛太子僕寺左右司禦率)
(府左右清道率府左右監門率府各三頃内坊左右内/率府率更寺各三頃其有管署局子府各準官品人數)
(均/配)皆視其品命而審其分給
虞部郎中一人從五品上(周禮地官有山虞澤虞盖虞/部之職也魏始有虞曹郎中)
(一人晉因之宋齊省梁陳為侍郎後魏北齊並有虞曹/郎中後周冬官有虞部下大夫一人隋虞部侍郎煬帝)
(但曰虞部郎梁陳後魏北齊並祠部尚書領之隋工部/尚書領之皇朝因焉武徳三年加中字龍朔二年改為)
(司虞大夫咸/亨元年復故)
員外郎一人從六品上(後周依周官有山虞澤虞中士/盖今虞部員外郎之任也隋開)
(皇六年置煬帝改曰承務郎皇朝復改/為虞部員外郎龍朔咸亨随曹改復)
主事二人從九品上
虞部郎中員外郎掌天下虞衡山澤之事而辨其時禁
凡採捕畋獵必以其時冬春之交水蠱孕育捕魚之器
不施川澤春夏之交陸禽孕育餧獸之藥不入原野夏
苗之盛不得蹂藉秋實之登不得焚燎若虎豹豺狼之害
則不拘其時聽為檻穽獲則賞之大小有差(諸有猛獸/處聼為檻)
(穽射窠等得即於官每一賞絹四疋殺豹及狼每一賞/絹一疋若在牧監内獲豺亦毎一賞絹一疋子各半疋)
凡京兆河南二都其近為四郊三百里皆不得弋獵採
捕(毎年五月正月九/月皆禁屠殺採捕)凡五嶽及名山能蘊靈産異興雲
致雨有利於人者皆禁其樵採時禱祭焉凡殿中太僕
所管閑廐馬兩都皆五百里供其芻藳其闗内隴右西
使北使南使諸牧監馬牛駝羊皆貯藁及茭草(高原藳/支七年)
(茭草支四年平地藳支五年茭草/支三年下土藁支四年茭草二年)其柴炭木橦進内及
供百官蕃客竝於農隙納之(供内及宫人起十月畢二/月供百官蕃客起十一月)
(畢正/月)
水部郎中一人從五品上(魏置水部郎中歴晉宋齊後/魏北齊並有水部郎中梁陳)
(為侍郎後周冬官府有司水中大夫隋文帝為水部侍/郎煬帝但曰水部郎宋齊梁陳後魏北齊並郎官尚書)
(領之隋工部尚書領之皇朝因焉武徳二年加/中字龍朔二年改為司川大夫咸亨元年復故)
員外郎一人從六品上(後周冬官府有小司水上士則/水部員外郎之任也隋開皇六)
(年置煬帝改為承務郎皇朝復為/水部員外郎龍朔咸亨随曹改復)
主事二人從九品上
水部郎中員外郎掌天下川瀆陂池之政令以導逹溝
洫堰決河渠凡舟楫溉灌之利咸總而舉之凡天下水泉三
億三萬三千五百五十有九其在遐荒絶域殆不可得
而知矣其江河自西極逹于東溟中國之大川者也其
餘百三十有五水是為中川者也(桑欽水經所引天下/之水百三十七江河)
(在/焉)其千二百五十有二水斯為小川者也(酈善長注水/經引其枝流)
(一千二百/五十二)若渭洛汾濟漳淇淮漢皆亘逹方域通濟舳
艫徙有之無利於生人者矣其餘陂澤魚鼈莞蒲秔稲
之利盖有不可得而備云凡水有溉灌者碾磑不得與
争其利(自季夏及于仲春皆閉/斗門有餘乃得聼用之)溉灌者又不得浸人廬
舍壊人墳隧仲春乃命通溝瀆立隄防孟冬而畢若秋
夏霖潦泛溢衝壊者則不待時而修葺凡用水自下始
凡天下造舟之梁四(河三洛一河則蒲津大陽盟/津一名河陽洛則孝義也)石柱
之梁四(洛三㶚一則天津永/洛齊中橋灞橋也)木柱之梁三(皆渭川也便/橋中渭橋東)
(渭橋此舉京/都之衝要也)臣梁十有一皆國工修之其餘皆所管州
縣随時營葺(河梁橋所須竹索令宣常洪三州役工匠/預支造宣洪二州各大索二十條常州小)
(索一千二百條大陽蒲津竹索每年令司竹監給竹令/津家水手自造其供橋雜匠料須多少預申所司其匠)
(先配近橋人充浮橋脚舡皆預僃半副自餘調度預僃/一副河陽橋舡於潭洪二州造送大陽蒲津橋於嵐石)
(濕勝慈等州材木送橋所造河陽橋置水手二百五十/人大陽水手二百人仍各置木匠十人蒲津橋一十五)
(人孝義橋所須竹索/取河陽橋退者以充)其大津無梁皆給船人量其大小
難易以定其差等(白馬津船四艘龍門㑹寧合河等闗/舡並三艘渡子各皆以當處鎮防人)
(充渭津闗舡二艘渡子取永豐倉防人充渭水鴻渡舡/四艘涇水涇合渡韓渡劉控坂渡眭城坂渡覆籬渡船)
(各一艘濟川津平隂津風陵津興徳津船各兩艘洛水/渡口船三艘渡子皆取側近殘疾中男解水者充㑹寧)
(船别五人興徳船别四人自餘船别三人蘄州江津渡/荆州洪亭松滋渡江州馬頬檀頭渡船各一艘船别六)
(人越州杭州浙江渡洪州城下渡九江渡船各三艘船/别四人渡子並須近江白丁便水者充分為五畨年别)
(一/替)
　
　
　
　
　唐六典卷七
欽定四庫全書
　唐六典卷八　　　　　唐　張九齡等　撰
　　門下省
　門下省
　　侍中二人
　　黄門侍郎二人
　　給事中四人
　　録事主事各四人
　　令史十二人
　　書令史二十二人
　　田庫令史七人
　　傳制八人
　　亭長六人
　　修補制敕匠五人
　　掌固十人
　左散騎常侍二人
　　諌議大夫四人
　　左補闕二人
　　左拾遺二人
　　起居郎二人
　　令史三人
　　典儀二人
　　賛者十二人
　城門郎四人
　　令史一人
　　書令史二人
　　門僕八百人
　符寳郎四人
　　令史二人
　　書令史三人
　　主寳六人
　　主符三十人
　　主節十八人
　𢎞文殿學士無常員
　　校書郎二人
　　學生三十人
　　令史二人
　　楷書手二十五人
　　典書二人
　　搨書手三人
　　筆匠三人
　　熟紙装潢匠八人
　　亭長二人
　　掌固四人
侍中二人正三品(漢書百官表云侍中皆加官所加或/列侯将軍卿大夫無員多至四十人)
(得入禁中諸曹受尚書事皆秦制漢官云秩比二十石/董巴輿服志侍中冠武弁大冠亦曰惠文冠加金璫附)
(蟬為文貂尾為飾侍中服之則左貂常侍則右貂金取/堅剛百錬不耗蟬取居高飲清貂取内勁悍外温潤本)
(趙武靈王胡服之制秦滅趙得其冠賜侍中焉漢制分/掌乗輿服物功高者一人為正僕射後漢初亦加官出)
(宣帝命入僃顧問法駕出多識者一人叅乗兼負傳國/璽操斬白蛇劍餘皆騎在乗輿車後從駕入廟祠天子)
(上堂盥以巾奉酒魏武改僕射為祭酒蔡質漢官典職/曰侍中在尚書僕射下尚書上舊與中官皆止禁中宿)
(直廬在石渠門外武帝時侍中僕射馬何羅挟刃謀逆/由是侍中出禁外王莽秉政復止禁中惠帝元和中侍)
(中郭舉與後宫通伏誅由是復出外靈帝時侍中舍有/八區論者因言員有八人未詳也獻帝起居注云初置)
(侍中六人出入禁中近侍帷幄省尚書事魏氏侍中置/四人省祭酒祭而加官不在數服秩依漢氏掌儐賛威)
(儀大駕出則次直侍中護駕正直侍中負璽陪乗不帶/劍餘皆騎從御登殿與散騎常侍對秩侍中居左常侍)
(居右僃切問近對拾遺補闕晉令侍中品第三武官絳/朝服佩水蒼玉東晉桓温奏省二人後又復舊宋氏掌)
(奏事直侍左右殿内門下衆事皆掌之餘同晉氏齊氏/又以高功者一人為祭酒掌詔令機宻朝㑹多以美姿)
(容者兼其官餘同宋氏梁氏秩二千石品第三後班第/十二與給事黄門侍郎一人對掌禁令陳氏依梁後魏)
(侍中六人加官在數初從第一品中太和末革令正第/三品北齊因之掌獻納諫正及進御之職後周天官府)
(置御伯中大夫二人天子出入則侍中左右大祭祀盥/洗則受巾武帝改御伯為納言盖侍中之職也宣帝末)
(又别置侍中為加官隋氏諱忠改為納言置二人正三/品掌陪從煬帝十二年改納言為侍中皇朝初為納言)
(武徳四年改為侍中初秦漢置侍中曹無臺省之名自/晉始有門下省歴宋齊梁陳後魏北齊隋國初皆曰門)
(下省龍朔二年改為東臺左相咸亨元年復舊光宅元/年改為鸞臺納言神龍元年復舊開元元年改為黄門)
(監五年復舊曰/門下省侍中)
侍中之職掌出納帝命緝熙皇極縂典吏職賛相禮儀
以和萬邦以弼庶務所謂佐天子而統大政者也凡軍
國之務與中書令參而縂焉坐而論之舉而行之此其
大較也凡下之通于上其制有六一曰奏抄(謂祭祀支/度國用授)
(六品以下官斷流已下罪/及除免官當者並為奏抄)二曰奏彈(謂御史糺劾百/司不法之事)三
曰露布(謂諸軍破賊申尚/書兵部而聞奏焉)四曰議(謂朝之疑事下公卿/議理有異同奏而裁)
(之/)五曰表六曰状(蔡邕獨斷凡羣臣上書通於天子者/四品一曰章二曰奏三曰表四曰駮)
(議章者稱稽首上以聞謝恩陳事詣闕通者也奏者上/言稽首言下言稽首以聞其中有所謂若罪法劾案公)
(府送御史臺卿校送謁者臺通者也表者上言臣某言/下言臣某誠惶誠恐頓首頓首死罪死罪左方下附曰)
(某官某申上以詣尚書通者也公卿校尉諸将不言姓/大夫以下皆言姓報章曰聞報奏曰可其表文尚書報)
(所上云已奏如書凡表章以啓封其言宻事得皂嚢其/有疑事公卿百官㑹議而執異意者曰駮議曰某主甲)
(議可為如是下言愚戅議異其合於上意者文報曰某/官某甲議可漢承秦法羣臣上書皆言昧死言王莽慕)
(古改昧死曰稽首光武因而不改章奏制度自漢已後/多相因循隋令有奏抄奏彈露布等皇朝因之其駮議)
(表状等至今常行其奏抄/露布侍中審自餘不審)皆審署申覆而施行焉(復奏/畫可)
(訖留門下省為案更寫一通侍中/注制可印縫署送尚書省施行)凡法駕行幸則負寳
以從(秦漢初置侍中主諸御物品秩亦卑晉魏以來其/任漸重至隋乃為宰相之職任負寳之儀因而不)
(改甚非尊崇/宰輔之意)大朝㑹大祭祀則版奏中嚴外辦以為出
入之節輿駕還宫則請觧嚴所以告禮成也凡大祭祀
皇帝制齋既朝則請就齋室將奠則奉玉及幣以進盥手則酌罍
水以奉及贊酌汎齊進福酒以成其禮焉若饗宗廟則進瓚
而贊酌鬱酒以裸既祼則贊酌醴齊其餘如饗神祗之禮
籍田則奉耒以贊事(唐禮廩犧令供耒司/農卿受之以授侍中)凡諸侯王及四夷
之君長朝見則承詔而勞問之臨軒命使冊后及太子
則承詔以命之(唐禮侍中前承詔降宣詔曰冊某氏女/為后命公等持節展禮冊太子亦如之)
凡制勅慰問外方之臣及徴召者則監其封題若發驛
遣使則給其傳符以通天下之信凡官爵廢置刑政損
益皆授之于記事之官既書於䇿則監其記注焉凡文
武職事六品以下所司進擬則量其階資校其材用以
審定之若擬職不當随其便屈退而量焉
黄門侍郎二人正四品上(晉軄官志云黄門侍郎秦官/也無常員掌侍從左右漢因)
(之秩六百石劉向戒子歆書曰今若年少得黄門侍郎/要處也應劭曰黄門侍郎毎日暮向青瑣門拜謂之夕)
(郎初秦又有給事黄門之職漢因之至後漢并二官曰/給事黄門侍郎掌侍從左右關通中外諸王朝見則引)
(王就坐至獻帝時與侍中各置六員出入禁中近侍帷/幄省尚書事後又改為侍中侍郎尋復舊為給事黄門)
(侍郎魏氏置四人東晉桓温奏省二人後又復舊所掌/與侍中俱置四人管門下衆事與散騎常侍並清華而)
(代謂之黄散焉晉令品第五秩六百石武冠絳朝服宋/氏因晉而郊廟則一人執盖臨軒朝㑹則一人執麾齊)
(因晉宋又與侍中叅典詔命侍中呼為門下給事黄門/侍郎呼為小門下梁氏増秩二千石品第五後班第十)
(與侍中同掌侍從左右儐相威儀盡規獻納糺正違闕/監合嘗御藥針璽書高功者一人與侍中祭酒對掌禁)
(令陳氏因梁後魏給事黄門侍郎史闕其員初正第三/品太和未正第四品上北齊置六人品依魏氏所掌與)
(侍中同後周天官府置御伯下大夫二人武帝為納言/下大夫掌貳納言上大夫之軄隋置四人正第四品上)
(煬帝減二人去給事之名直曰黄門侍郎隋氏用人益/重皇朝因之龍朔二年改為東臺侍郎咸亨元年復舊)
(光宅元年改為鸞臺/侍郎神龍元年復舊)
黄門侍郎掌貳侍中之軄凡政之㢮張事之與奪皆叅
議焉若大祭祀則從升壇以陪禮皇帝盥手則奉巾以
進既帨則奠巾于篚奉匏爵以賛獻凡元正冬至天子
視朝則以天下祥瑞奏聞
給事中四人正五品上(漢書百官表云給事中亦加官/所加或大夫博士議郎皆秦制)
(漢議註諸給事中曰上朝謁平尚書奏事分為左右以/有事殿中故曰給事中多名儒國親為之掌左右顧問)
(位次中常侍後漢省其官魏氏復置或為加官或為正/員晉氏無加官亦無常員𨽻散騎省位次散騎常侍晉)
(令云品第五武冠絳朝服宋齊𨽻集書省位次諸散騎/下奉朝請上梁陳秩六百石品第七與諸散騎常侍侍)
(從左右獻納得失省諸奏聞後魏史闕其員初從第三/品上太和未從第六品上北齊集書省置六十員從第)
(六品上後周天官府置給事中士六十人掌理六經及/諸文誌給事於帝左右其後六官之外又别置給事中)
(四人隋初於門下省置給事中二十人掌陪從朝直煬/帝名給事郎減置四人位次黄門侍郎下從第五品掌)
(省讀奏皇朝又曰給事中龍朔二/年改為東臺舍人咸亨元年復舊)
給事中掌侍奉左右分判省事凡百司奏抄侍中審定
則先讀而署之以駮正違失凡制勑宣行大事則稱揚
徳澤褒美功業覆奏而請施行小事則署而頒之凡國
之大獄三司詳决若刑名不當輕重或失則援法例退
而裁之凡發驛遣使則審其事宜與黄門侍郎給之其
緩者給傳即不應給罷之凡文武六品已下授軄所司
奏擬則校其仕歴深淺功状殿最訪其徳行量其材藝
若官非其人理失其事則白侍中而退量焉(若文武進/級至于三)
(品五品則覆其入仕之階考㑹所由之状而奏裁之凡/制敕文簿授官甲厯皆貯之於庫監其檢覆以出入焉)
其𢎞文舘圗書繕寫讎校亦課而察之凡天下寃滯未
申及官吏刻害者必聼其訟與御史及中書舍人同計
其事宜而申理之(毎日令御史一人共給事中中書舍/人受詞訟若告言官人事害政者及)
(抑屈者奏聞/自外依常法)
錄事四人從七品上(後魏門下省錄事從第八品北齊/門下錄事置四人從第八品上隋)
(氏置六人煬帝三年加門下錄事為正第八品皇朝置/三人龍朔二年改為東臺主書咸亨元年復舊開元初)
(減置/一人)
主事四人從八品下(晉置門下主事歴宋齊品第八梁/陳名為門下主事令史北齊門下)
(主事令史八人從第八品上隋初諸臺省並置主事令/史煬帝三年直曰主事舊令從九品上開元二十四年)
(勑加入從/八品上)
田庫令史七人(晉置門下令史品第九宋及梁陳並同/晉氏後魏北齊門下並有令史及書令)
(史自漢以來令史皆有品秩至/隋開皇初始降為流外行署)
傳制八人(晉書劉裕舉義兵襲徐州刺史栢循令何無/忌偽著傳詔服稱敕宋城中無敢動者又齊)
(受禪時侍中謝朏在直傳詔呼云須侍中解印朏曰齊/當自有侍中乃朝服歩出梁陳二代並有傳詔之職而)
(用人猶重天后改為傳制掌送制敕流外/之中最小吏也分畨上下亦呼為畨官)
左散騎常侍二人從三品(秦置散騎又置中常侍其散/騎傍乗輿專獻可替否中常)
(侍得出入禁中常侍左右漢因之並用士人無常員皆/加官所加或列侯将軍卿大夫等冠武冠皆銀璫附蟬)
(為文貂尾為飾謂之貂蟬後漢省散騎而中常侍改用/宦者魏黄初復置散騎與中常侍合為一直曰散騎常)
(侍復用士人晉置四人典章表詔命優文策文等雖𨽻/門下别為一省潘岳云寓直散騎之省是也又領六散)
(騎則有員外散騎常侍無常員魏末散騎常侍有在員/外者因名焉又有通直散騎常侍四人晉太始十年使)
(二人與散騎常侍通員直因名焉又有散騎侍郎四人/魏與散騎常侍同置自魏至晉散騎常侍侍郎與中黄)
(門侍郎共平章尚書奏事江左乃罷之又有員外散侍/郎無常員晉武所置又有通直散騎侍郎四人東晉并)
(中書入散騎省故庾亮讓中書牋曰方今并省不宜多/官往以中書事并附散騎此事宜也方今喉舌之要則)
(任在門下表章詔命則取之散騎殊無事復立中書也/晉代此官選任愈重時與黄門侍郎謂之黄散晉令云)
(散騎常侍品第三冠右貂金蟬絳朝服佩水蒼玉宋置/散騎常侍四人亦以加官九次者為祭酒領六散騎焉)
(又置集書省領之齊因省祭酒之號梁因之而加秩中/一千石後班第十二高功一人為祭酒與散騎侍郎一)
(人對掌禁令自宋以來用人雜故其官漸替梁大同雖/革選比侍中而人終不見重天監六年詔曰帶騎常侍)
(員外散騎常侍通直散騎常侍為清望宜革選恭舊例/自是散騎視侍中通直視中丞員外視黄門侍郎陳氏)
(因之後魏集書省置散騎常侍第二品太和未從三品/亦領六散騎北齊置六人餘同魏氏後周散騎常侍為)
(加官隋文帝門下省置散騎常侍四人從第三品掌陪/從朝直亦置六散騎常侍開皇六年省員外散騎常侍)
(煬帝三年又省散騎常侍散騎侍郎武徳初散騎常侍/加官貞觀初置散騎常侍二員𨽻門下省顯慶三年又)
(置員外𨽻中書省始有左右之號並金蟬珥貂左散騎/與侍中左貂右散騎與中書令右貂謂之八貂龍朔二)
(年改為左常侍/咸亨元年復舊)
左散騎常侍掌侍奉規諷僃顧問應對
諫議大夫四人正五品上(漢書百官表云秦諫大夫属/中令無常員多至數十人掌)
(議至武帝元狩六年始因秦置之秩比六百石光武中/興諫議大夫置十三員魏氏因之史闕員品晉宋齊梁)
(陳並置至後魏始置之正第四品北齊集書省置諫議/大夫七人從第四品下後周地官府置保氏下大夫一)
(人掌規諫皆其任也隋氏門下省置諫議大夫七人從/四品下皇朝置四人龍朔二年改為正議大夫神龍元)
(年復/舊)諫議大夫掌侍從賛相規諫諷諭凡諫有五一曰
諷諫(風之以言謂之諷諫孔子曰諫有五吾從/風白虎通曰人懐五常之性故有五諫也)二曰順
諫(謂其所不可不敢逆而諫之則順其/君之所欲以㣲通之若優旃之比)三曰規諫(謂陳/其規)
(而正/其事)四曰致諫(謂致物以/明其意)五曰直諫(謂直言君之過失/必不得巳然後為)
(之/者)
左補闕二人從七品上(皇朝所置言國家有過闕而補/正之故以名官焉詩云衮職有)
(闕仲山甫補之盖取此義後漢伏湛出入禁闈拾遺補/闕魏志文帝勑侍臣曰公卿等宜拾朕之遺補朕之缺)
(晉武帝詔曰公卿等宜補闕拾遺獻可替否晉職官志/御登殿侍中居左散騎常侍居右僃切問近對拾遺補)
(闕後魏孝文帝令侍中李冲補闕左右垂拱中因其義/而創立四員左右各二焉天授初左右各加三員通前)
(為十員神龍初依舊各置二人其才可則登不拘階敘/又置内供奉無員數才職相當不待闕而授其資望亦)
(與正官同禄俸等並/全給右補闕亦同)
左拾遺二人從八品上(皇朝所置言國家有遺事拾而/論之故以名官焉史記汲黯曰)
(臣願為中郎署長出入禁闥補闕拾遺漢書元帝初立/給事中劉向侍中金敞拾遺於左右後漢張衡為侍中)
(恒居帷幄從容諫議拾遺左右後魏初置内侍長主拾/遺應對若今之侍中散騎又孝文帝命侍中邱惟拾遺)
(左右垂拱中因其義而創立四員左右各二焉天授初/左右各加三員通前共為十員神龍初依舊各置二員)
(才可則登不拘階敘亦置内供奉無同/員數資望俸祿並如正官右拾遺亦)
左補闕拾遺掌供奉諷諫扈從乗輿凡發令舉事有不
便於時不合於道大則廷議小則上封若賢良之遺滯
於下忠孝之不聞於上則條其事状而薦言之
起居郎二人從六品上(起居郎因起居注以為名起居/注者紀録人君動止之事春秋)
(傳曰君舉必書禮云動則左史書之言則右史書之又/曰左史記事右史記言言爲尚書事為春秋皆其事也)
(宋𠂻世本云沮誦蒼頡為黄帝左右史周書穆王時有/左史戎夫書前代存亡之誡諸侯之國亦立之晉武帝)
(時得汲冢書有穆天子傳體制與當時起居注正同盖/周左右史之所録也漢武有禁中起居注後漢明徳皇)
(后撰明帝起居注然則漢時起居注似在宫中為女史/之軄魏晉已来皆中書著作兼修國史元康二年著作)
(𨽻入秘書别名著作省歴宋齊梁陳皆掌國史後魏及/北齊集書省領起居注令史之職從第七品上後周春)
(官府置外史掌書言及動作以為國誌即其任也又有/著作二人掌綴國録盖起居著作自此分也隋省内史)
(舍人四員而始置起居舍人二員皇朝因之貞觀二年/省起居舍人移其軄於門下置起居郎二員顯慶中又)
(置起居舍人始與起居郎分在左右龍朔二年改為左/史咸亨元年復故天授元年又改為左史神龍元年復)
(故/)
令史三人(先置楷書手/今改為令史)
起居郎掌録天子之動作法度以修記事之史凡記事
之制以事繫日以日繫月以月繫時以時繫年必時書
其朔日甲乙以紀厯數典禮文物以考制度遷拜旌賞
以勸善誅伐黜免以懲惡季終則授之于國史焉(漢獻/帝及)
(西晉以後諸帝皆有起居注皆史官所録自隋置/爲職員列為侍臣專掌其事毎李爲卷送付史官)
典儀二人從九品下(周禮秋官有司儀上士八人中士/十有六人盖皆典儀之任也齊職)
(儀云東官殿中将軍屬官有導客局置典儀録事一人/掌朝㑹之事史闕其品秩梁有典儀之職未詳何曹之)
(官掌唱警唱奏之事朱服武冠陳亦有之後魏置典儀/監從第五品史闕其員及所掌皇朝置典儀二人𨽻門)
(下省初用人皆輕至貞觀初李義府爲之/是後常用士人領賛者以知賛唱之節)
賛者十二人(隋太常寺有賛者十六人鴻臚寺有賛者/十二人皇朝因置之𨽻門下省掌賛唱為)
(行事之節分番上/下亦為之番官)
典儀掌殿上賛唱之節及設殿庭版位之次(若元正冬/至大朝㑹)
(王公外殿既坐酒至而起/皆傳賛唱而為之節也)凡國有大禮侍中行事及進
中嚴外辦之版皆賛相焉
城門郎四人從六品上(周禮地官有司門下大夫二人/上士四人盖城門郎之任也初)
(漢置城門校尉員一人秩二千石掌城門屯兵有司馬/及丞各二人十二城門候各二人出從緹騎百二十人)
(盖兼監門将軍之職魏因之晉氏品第四秩二千石銀/章青綬絳朝服武冠佩水蒼玉元帝省之宋齊俱以衞)
(尉掌宫城屯兵及管鑰之事梁陳二代依秦漢以光禄/卿掌宫殿門户亦無城門之職後魏置城門校尉第三)
(品下太和末第四品上北齊衞尉寺統城門寺置城門/校尉二人第四品上掌宫殿門并諸倉庫管鑰之事而)
(後周地官府置官門中士一人下士一人掌皇城五門/之禁令又置城門中士一人下士一人掌皇城十二門)
(之禁令盖並其任也隋氏門下省統城門局校尉二人/從第四品下煬帝三年又𨽻内省十二年又減一人降)
(爲正第五品後又改校尉為城門郎置/四人從第六品又𨽻門下省皇朝因之)
門僕八百人(按晉光祿勲左中郎将有崇禮等門僕各/二人隋有太廟郊杜門僕皇朝城門郎置)
(門僕分番上/下掌送管鑰)
城門郎掌京城皇城宫殿諸門開闔之節奉其管鑰而
出納之(明徳等門為京城門朱雀等門為皇城門承天/等門為宫城門嘉徳等門為宫門太極等門為)
(殿門通内等門並同上/閣門東都諸門准此)開則先外而後内闔則先内而
後外所以重中禁尊皇居也候其晨昏擊鼓之節而啓
閉之(承天門擊曉鼔聼擊鍾後一刻鼓聲絶皇城門開/第一鼕鼕聲絶宫城門及左右延明乾化門開第)
(二鼕鼕聲絶宫殿門開夜第一鼕鼕聲絶宫殿門閉第/二鼕鼕聲絶宫城門閉及左右延明門皇城門閉其京)
(城門開閉與皇城門同刻承天門擊鼔皆聼/漏刻契至乃擊待漏刻所牌到鼓聲乃絶)凡皇城宫
城闔門之鑰先酉而出後戍而入開門之鑰後丑而出
夜盡而入(宫城皇城鑰匙毎日入前五刻出閉門一更/二㸃進入五更一㸃出開門夜漏盡第二鼕)
(鼕後二刻/而進入)京城闔門之鑰後申而出先子而入開門之
鑰後子而出先卯而入(京城門鑰匙於東廊下貯納毎/去日入前十四刻出閉門二更)
(一㸃入四更一㸃出開門夜/漏盡第二鼕鼕後十刻入)若非其時而有命啓閉則
詣閤覆奏奉㫖合符而開闔之(殿門及城閉若有敕夜/開受敕人具錄須開之)
(門宣送中書門下其牙内諸門城門郎與監直監門将/軍郎将各一人俱詣閣覆奏御注聴即請合符門鑰對)
(勘符然後開之凡車駕廵幸所詣之所訃其應啓/閉者先發而請其管鑰及至即開闔如京城之制)
符寳郎四人從六品上(周禮地官有掌節春官又有典/瑞並其任也自漢以来唯旌節)
(稱節餘皆號符焉寳即璽也秦為符璽令史記云始皇/出遊㑹稽丞相李斯中車府令趙高從高兼行符璽令)
(事是也漢因秦置符節令丞属少府漢官云秩四百石/漢書云昭帝幼冲霍光秉政殿中夜驚光召符璽郎取)
(璽郎不與光奪之郎按劍曰臣頭可得璽不可得光壮/之増秩二等後漢則别為一臺亦属少府置符節令一)
(人為臺率主符節事凡遣使掌授節令尚符璽郎中四/人兩漢皆傳秦六璽及傳國璽魏符節令位次御史中)
(丞晉武帝太始元年省并蘭臺置符節御史宋因之齊/置主璽令史於蘭臺以侍書御史領之梁陳御史臺並)
(置符節令史後魏御史臺置符節令領符璽郎中初從/第四品中太和未從第六品上北齊御史臺領符節署)
(令一人領符璽郎中四人後周天官府置主璽下士四/人分掌神璽傳國璽與六璽之蔵隋初門下省統六局)
(符璽局置監二人正第六品上直長四人從第七品上/煬帝二年改為郎從第六品皇朝因隋置符璽郎四人)
(天后更名符寳郎授命及神璽等八璽文並瑑為寳字/神龍初復為符璽郎開元初又為符寳郎從璽文也)
主寳六人(寳即璽也周書曰湯放桀大㑹諸侯取天子/之璽置天子之座古者印璽二名尊卑共之)
(諸侯大夫印亦稱璽春秋左傳曰李武子使季冶問璽/書追而與之是也主寳掌之分番上下亦謂之番官)
主符三十人(漢文帝時與郡守為竹使符第一至第五/以代周之鎮圭納兵為銅獸符第一至第)
(五以代周之牙璋各分半右留京師左以與之皆符合/為信六國時魏公子無忌竊兵符矯命殺晉鄙則六國)
(亦有之後漢太守都尉初除與璽書及發兵亦與璽書/或與詔書姦僞刻造無由檢知至順帝以此制煩擾但)
(召符節令發銅獸竹使符耳歴魏晉宋梁陳皆用之後/魏有傳符歴北齊隋皆用之武徳初為銀菟符後改為)
(魚符又有傳符主符掌之/分番上下亦謂之番官)
主節十八人(主節掌守幡節並分/番上下亦謂之番官)
符寳郎掌天子之八寳及國之符節辨其所用有事則
請於内既事則奉而蔵之八寳一曰神寳所以承百王
鎮萬國二曰授命寳所以修封禪禮神祗(徐令言玉璽/記曰玉璽者)
(傳國璽也秦始皇取藍田玉刻而為之其書李斯所製/回文曰受命于天既夀永昌璽上隐起為盤龍文文曰)
(受天之命皇帝夀昌方四寸紐五龍盤秦滅傳漢歴王/莽為元后投之于地遂一角缺莽滅校尉公賔就收璽)
(綬詣更始於宛更始敗以璽上劉盆子盆子降面縳上/璽綬光武光武祠於高廟受傳國璽至靈帝崩少帝失)
(位掌璽者投于井中為孫堅所得袁術拘其妻而奪之/術死荆州刺史徐繆得璽還許上之漢滅傳魏至晉懐)
(帝璽没于劉聪聪死劉曜得之又傳於石勒石季龍冉/閔石季龍摩其隐起之文又刻其傍為文曰天命石氏)
(後冉閔敗其将蒋韓求救於晉遂以璽送建業永和八/年也歴東晉宋齊梁侯景竊位為景所得景敗為将侯)
(子監盗璽走江東懼追兵至投諸佛寺為棲霞寺僧永/得之陳永定三年僧永死弟子普智奉獻陳亡璽傳於)
(隋又晉陽秋云晉孝武十九年雍州刺史郄恢於慕容/永處得璽乃送建業其璽方六寸厚一寸七分高四寸)
(六分蟠龍隐起文字巧妙一與傳國璽同但形制高入/玉色不逮耳自晉至梁相傳謂之鎮璽及侯景敗侍中)
(趙思齊挟以度江兗州刺史郭元建得之以送于齊文/宣帝齊亡入周周傳于隋隋文帝初亦謂之為傳國璽)
(開皇二年改為授命璽至開皇九年平江南得真傳國/璽乃改前所得大者名神璽至大業初著之于令隋末)
(又没于宇文化及竇建徳武徳四年克平東夏/建徳右僕射裴矩奉傳國璽及神璽六璽以獻)三曰皇
帝行寳答䟽於王公則用之四曰皇帝之寳勞來勲賢
則用之五曰皇帝信寳徴召臣下則用之六曰天子行
寳答四夷書則用之七曰天子之寳慰撫蠻夷則用之
八曰天子信寳發蕃國兵則用之(衞宏漢舊儀曰天子/有六璽皆白玉螭獸)
(紐文曰皇帝行璽皇帝之璽皇帝信璽天子行璽天子/之璽天子信璽虞喜志林曰所封事異故文字不同漢)
(儀又云以皇帝行璽為凡雜以皇帝之璽賜諸侯王書/以皇帝信璽發兵其徴大臣以天子行璽外國事以天)
(子之璽鬼神事以天子信璽皆以武都紫泥封青布囊/白素裏兩端縫尺一版中約署有事及發外國兵用天)
(子信璽封拜外國及徴召用天子行璽賜匃奴單于外/國王書用天子之璽下竹使符徴召大事行州郡國者)
(用皇帝信璽諸下銅獸符發郡國兵用皇帝之璽封拜/王公以下遣使就授皆用皇帝行璽若車駕行幸次直)
(侍中佩信璽行璽以從天子之信古曰璽今曰寳其用/以玉其封以泥皇后及太子之信曰寳其用以金也)
凡大朝㑹則捧寳以進于御座車駕行幸則奉寳以從
于黄鉞之内(今元正朝㑹則進神寳及受命寳若行/幸則合八寳為五轝函籙封盛以從)凡
國有大事則出納符節辨其左右之異蔵其左而班其
右以合中外之契焉一曰銅魚符所以起軍旅易守長
(兩京留守若諸州諸軍折衝府諸處捉/兵鎮守之所及宫總監皆給銅魚符)二曰傳符所以
給郵驛通制命(兩京留守及諸州若行軍所並給傳符/諸應給魚符及傳符者皆長官執之其)
(長官若被告謀反大逆其魚符/付以次官無次官付受告之司)三曰隨身魚符所以明
貴賤應徴召(親王及二品已上散官京官文武職事五/品巳上都督刺史大都督府長史司馬諸)
(都護副都護並/給隨身魚符)四曰木契所以重鎮守慎出納(車駕廵/幸皇太)
(子監國有兵馬受處分者為木契若王公以下兩京留/守及諸州有兵馬受處分并行軍所及領兵五百人)
(以上馬五百疋以上征討亦各給木/契其在外及行用法式並准魚符)五曰旌節(周禮掌/儀職曰)
(凡邦國之使節山國用獸節土國用人節澤國用龍節/皆金也又云道路用旌節注云今漢使所擁是也漢書)
(曰戻太子遭巫蠱事不自明取漢使節發兵與丞相劉/屈氂戰初漢節純赤以太子持赤節故更為黄旄加以)
(相别蘇武在匃奴執/漢節毛落並其事也)所以委良能假賞罰魚符之制王
畿之内左三右一王畿之外左五右一(左者在内右者/在外行用之日)
(從第一為首後事須用/以次發之周而復始)大事兼勑書(替代留守軍将及/軍發後更添兵馬)
(新授都督刺史及改替追喚别使若禁推/請假勅許及别敕觧任者皆須得勅書)小事但降符
凾封追遣使合而行之(應用魚符行下者尚書省録敕/牒門下省奏請仍預遣官典就)
(門下對封封内連寫勑符與左魚同凾封上/用門下省印共追右符凾盛封印亦准此)傳符之制
太子監國曰雙龍之符左右各十京都留守曰麟符左
二十其右一十有九東方曰青龍之符西方曰騶虞之符
南方曰朱雀之符北方曰𤣥武之符左四右三(左者進/内右者)
(付外應執符人其兩京留守並進/内若車駕廵幸留右符付留守人)隨身魚符之制左二
右一太子以玉親王以金庶官以銅(隨身魚符皆題云/某位姓名其官只)
(有一員者不須著姓名即官名其曹司同者雖一員亦/著姓名随身者仍著姓名並以袋盛其袋三品已上飾)
(以金五品以上飾以銀六品以下守五品已上者不佩/魚若在家非時及出使别敕負檢校并領兵在外不别)
(給符契若須廻改處分/者勘符同然後承用)佩以為飾刻姓名者去官而納
焉不刻者傳而佩之(若傳佩魚皆須逓相付/十日之内申報禮部)木契之制
太子監國則王畿之内左右各三王畿之外左右各五
庶官鎮守則左右各十旌節之制命大将帥及遣使於
四方則請而假之旌以專賞節以專殺
𢎞文舘學士無員數(後漢有東觀魏有崇文舘宋元嘉/有𤣥史兩舘宋太始至齊永明有)
(縂明舘梁有士林舘北齊有文林舘後周有崇文舘或/典校理或司撰著或兼訓生徒若𢎞𢎞文舘之任也武)
(徳初置修文舘武徳未改為𢎞文舘神龍元年避孝敬/皇帝諱改為昭文神龍二年又改為修文景雲二年改)
(為昭文開元七年又改為𢎞文𨽻門下省自武徳貞觀/以來皆妙簡賢良為學士故事五品已上稱為學士六)
(品已下為直學士又有文學直舘并所置學士並無員/數皆以他官兼之儀鳯中以舘中多圗籍置詳正學士)
(校理自垂拱以來多大臣兼領舘中有四部書貞觀初/褚無量檢校舘務學士號為舘主因為故事其後有張)
(太素劉偉之范履氷並特敕相次為/舘主焉常令給事中一人判舘事)
學生三十人(補𢎞文崇文學生例皇宗緦麻已上親皇/太后皇后大功已上親散官一品中書)
(門下三品同中書門下平章事六尚書功臣身食實封/者京官職事正三品供奉官三品子孫京官職事從三)
(品中書黄門侍郎子並聼預簡選性識聪敏者充貞觀/元年勅見任京官文武職事五品已上有性愛學書而)
(及有書性者聼於舘内學書其法書内出其年有二十/四人入舘敕虞世南歐陽詢教示楷法黄門侍郎王珪)
(奏學生學書之暇請置博士兼肄業焉敕太學助教侯/孝遵授其經典著作郎許敬宗授以史後二年珪入奏)
(請為學生置講經博士考試/經業准試貢舉兼學法書)
校書郎二人從九品(本置名讐校掌校典籍開元七年/罷讎校置校書四人二十三年減)
(二/人)
典書二人(舘中有經史子集四部之書使/典之也其職同流外入考入流)
榻書手三人(貞觀二十三年置龍朔三年舘内法書九/百四十九卷並装進其榻書停神龍元年)
(又/置)
筆匠三人(貞觀二十/三年置)
熟紙装潢匠九人(貞觀二十/三年置)
𢎞文舘學士掌詳正圗籍教授生徒凡朝廷有制度㳂
革禮儀輕重得叅議焉
校書郎掌校理典籍刋正錯謬其學生教授考試如國
子之制(禮部試崇文𢎞文生舉例習經一大經一小經/史習史記漢書後漢書三國志各自為業及試)
(時務䇿五條經史皆讀文精熟言音典正䇿試十道取/粗觧注義經通六史通三其時務䇿須文體不失問目)
(意試五得三皆兼帖孝/經論語共十條者為第)
　
　
　
　唐六典卷八
欽定四庫全書
　唐六典卷九　　　　　唐　張九齡等　撰
　　中書省
　中書省
　　中書令二人
　　中書侍郎二人
　　中書舍人六人
　　主書四人
　　主事四人
　　令史二十五人
　　書令史五十人
　　傳制十人
　　亭長十八人
　　掌固二十四人
　　修補制敕匠五十人
　　掌函掌案各二十人
　右散騎常侍二人
　　右補闕二人
　　右拾遺二人
　　起居舍人二人
　　通事舍人十六人
　集賢殿書院
　　學士
　　直學士
　　侍􁅳學士
　　修撰官
　　校理官
　　中使一人
　　孔目官一人
　　知書官八人
　　書直及寫御官一百人
　　搨書手六人
　　畫直八人
　　装書直十四人
　　造筆直四人
　　典四人
　集賢殿學士
　　史館
　　史官
　　亭長二人
　　掌固六人
　　熟紙匠六人
　匭使院
　　知匭使一人
　　判官一人
　　典二人
中書令二人正三品(周官内使掌王之八柄掌書王命/盖中書之任也漢中書謁者令丞)
(属少府自武帝游宴後庭故用宦者司馬遷被腐刑之/後爲中書令即其任也不言謁者省文也宣帝時任中)
(尚書官𢎞㳟石顯皆宦者恭為令顯爲僕射元帝即位/恭死顯代為中書令元帝以中人無外黨遂委以政事)
(事無大小皆因決白貴幸傾朝公卿已下畏之重足并/迹成帝改中書謁者令曰中謁者令罷中書宦官更以)
(士人爲之漢書儀云頒賛尚書出入奏事秩千石後漢/省獻帝時魏武爲魏王置秘書令典尚書奏事此又中)
(書之任也魏黄初改秘書令典尚書奏事為中書令又/置監與令各一人秩並千石以秘書左丞劉放為中書)
(監右丞孫資爲中書令二人用事權自此重矣魏置監/右於令故孟康目中書令遷中書監時以爲美也魏中)
(書典尚書奏事若宻詔下州郡及邉将則不由尚書晉/氏監令並第三品秩千石銅印墨綬進賢兩梁冠絳朝)
(服佩水蒼玉軺車監令掌賛詔命記㑹時事典作文書/舊尚書并掌詔奏既有中書官而詔悉由中書官也故)
(荀朂從中書監爲尚書令人賀之乃發恚曰奪我鳯凰/池何賀之有東晉朝更重其職多以諸公領之中興之)
(後以中書九任并入散騎省後復置之宋齊置監令品/秩並同晉氏梁監増秩至中二千石令秩増二千石監)
(令並増秩至二品後定十八班監班第十五令班第十/四陳氏監令品秩依梁中書分爲二十一局各掌尚書)
(諸曹縂國機要而尚書唯聴受而已後魏置監令各一/人孝文初定命中書監正第一品中書令正第二品中)
(太和末監從第二品令正第三品北齊依魏後周依周/官春官府置内史中大夫二人堂王言盖比中書監令)
(之任後又増爲上大夫隋氏改中書省為内史省置内/史省監令各一人尋廢監置令二人正第三品文帝廢)
(三公府寮令中書令與侍中知政事遂爲宰相之職煬/帝十二年改為内書省武徳初為内史省三年改為中)
(書省龍朔二年改省為西臺令爲右相咸亨元年復舊/光宅二年改中書爲鳯閣令為内史神龍元年復舊開)
(元元年改為紫/微令五年復舊)
中書令之職掌軍國之政令緝熙帝載綂和天人入則
告之出則奉之以釐萬邦以度百揆盖以佐天子而執
大政者也凡王言之制有七一曰册書(立后建嫡封樹/藩屏寵命尊賢)
(臨軒僃禮/則用之)二曰制書(行大賞罰授大官爵釐革/舊政赦宥降虜則用之)三曰慰
勞制書(褒賛賢能勸勉/勤勞則用之)四曰發日敕(謂後畫發日敕也/増減官員廢置州)
(縣徴發兵馬除免官爵授六品以下官處流已上罪用/庫物五百叚錢二百千倉粮五百石奴婢二十人馬五)
(十疋牛五十頭羊五/百口已上則用之)五曰敕㫖(謂百司承㫖而為程/式奏事請施行者)六
曰論事敕書(慰諭公卿誡約/臣下則用之)七曰敕牒(隨事承㫖不易/舊興則用之)
皆宣署申覆而施行焉(尚書有典謨訓誥誓命之書皆/帝王詔制記于簡䇿者也蔡邕)
(獨斷稱漢制天子之書一曰䇿書二曰制書三曰詔書/四曰戒敕䇿者以簡爲之其制長三尺短者半之其次)
(一長一短兩編下附篆書題年月日稱皇帝曰以命諸/侯王三公制書帝者制度之命也其文曰制詔三公赦)
(令贖令之属是也近道印付使逺道皆璽封尚書令即/准赦贖令召三公詣朝堂受制書司徒露布州郡詔書)
(有三品其文曰告某官某官如故事是為詔書羣臣有/所奏請尚書令奏下之有制詔天子答之曰可以為詔)
(書羣臣有所奏請無尚書令奏制曰之字則答曰巳奏/如書本官下所當至亦曰詔戒書戒敕刺史太守及三)
(邊營官被敕文曰有詔敕某官是為戒敕自魏晉以後/因循有冊書詔敕縂名曰詔皇朝因隋不改天后天授)
(元年以避諱改詔為制今冊書用簡制書勞慰制書發/日敕用黄麻紙敕㫖論事敕及敕牒用黄藤紙其敕書)
(頒下諸/州用絹)凡大祭祀羣神則從升壇以相禮亨宗廟則從
升阼階親征纂嚴則使戒敕百寮册命親賢臨軒則使
讀冊若命之于朝則宣而授之凡册太子則授璽綬凡
制詔宣傳文章獻納皆授之於記事之官
中書侍郎二人正四品上(按環濟要略漢置中書掌宻/詔有令僕丞郎漢舊儀云置)
(中書領尚書事掌匃奴營部一郎民曹一郎謁者一郎/魏黄初中書置監令又置通事郎次黄門郎即中書侍)
(郎之任也魏志明帝詔舉中書郎謂盧毓曰得人與否/在盧生耳又司思直王辟王伯輿擢為中書侍郎則其)
(名起於魏氏晉令中書侍郎四人品第四給五時朝服/進賢一梁冠晉氏每一郎入直西省專掌詔草更直省)
(五日從駕則正直從次直守東晉又改為通事郎尋復/舊宋齊並同晉氏梁功高者一人主直内事秩千石班)
(第九陳依梁後魏置四人初正第四品上太和末從第/四品上北齊因之後周依春官府置小内史下大夫二)
(人盖比中書侍郎之任也隋初改為内史省侍郎置四/人正第四品下煬帝二年減二員十二年改為内書侍)
(郎皇朝改為内史侍郎武徳三年改為中書/侍郎龍朔咸亨光宅神龍開元並隨省改復)
中書侍郎掌貳令之職凡邦國之庶務朝廷之大政皆
㕘議焉凡臨軒冊命大臣令為之使則持冊書以授之
(若自内冊則以冊書授使者冊后則奉/琮璽及綬冊太子則奉璽皆以授使者)凡四夷來朝臨
軒則授其表䟽升于西階而奏之若獻贄幣則受之以
授於所司
中書舍人六人正五品上(魏氏中書置通事一人掌呈/奏案草魏志云明帝時有通)
(事劉泰是也高貴鄉公正始中改為通事舍人尋又改/為通事侍郎則猶兼侍郎之任也晉書百官志云晉初)
(中書舍人通事各一人至東晉合為一職謂之通事舍/人專掌呈奏後復省之而以侍郎兼其職晉令中書通)
(事舍人品第七絳朝服武冠宋初又置通事舍人四人/品亦同晉氏入直閣内出宣詔命而侍郎之任輕矣齊)
(武永明立中書通事舍人四人各住一省時謂之四户/既縂重權勢傾天下㑹熒惑入太㣲太史奏宜修祈禳)
(之禮太尉王儉謂之曰天文乖忤此由四户帝納之不/能改也而梁氏秩四百石品第八梁用人殊重簡以才)
(能不限資地多以地官兼領並入閣内專掌中書詔誥/猶兼呈奏之事故裴子野以中書侍郎鴻臚卿常兼中)
(書通事舍人别敕之詔誥自魏晉詔誥皆中書令及中/書侍郎掌之至梁始舍人爲之其後除通事直曰中書)
(舍人陳氏置五人餘同梁氏後魏第六品上史闕其員/北齊置十人品同魏氏並掌詔誥後周春官府置小史)
(上士二人此其任也隋初改曰内史舍人置八人專掌/詔誥正第六品上開皇三年加從第五品上煬帝三年)
(減置四人十二年改曰尚書舍人皇朝改曰内史舍人/武徳三年改曰中書舍人龍朔咸亨光宅神龍開元並)
(随省/改復)
中書舍人掌侍奉進奏參議表章凡詔㫖制敕及璽書
册命皆按典故起草進畫既下則署而行之其禁有四
一曰漏洩二曰稽緩三曰違失四曰妄誤所以重王命
也制敕既行有誤則奏而改正之凡大朝㑹諸方起居
則受其表状而奏之國有大事若大克㨗及大祥瑞百
僚表賀亦如之凡冊命大臣于朝則使持節讀册命命
之凡将帥有功及有大賔客皆使以勞問之凡察天下
寃滯與給事中及御史三司鞫其事凡有司奏議文武
考課皆預裁焉(按今中書舍人給事中毎年各一人監/考内外官使其中書舍人在省以年深)
(者為閣老兼判本省雜事一人專掌畫謂之知制誥得/食政事之食餘俱分署制敕六人分押尚書六司凡有)
(章表皆商量可否則與侍郎及令連署而進奏/其掌畫事繁或以諸司官兼者謂之兼制誥)
主書四人從七品上(周官天官有司書中士四人鄭注/云主㑹計之簿書掌邦國六典以)
(法九職盖此主書之任也王道秀百官春秋初晉中書/置主書用武官宋文帝改用文吏齊氏尚書置主書令)
(史梁氏不置陳氏中書置主書十人去令史之名後魏/中書有主書令史八人從第七品上北齊十人從八品)
(上天保中文宣躬親政事主書令史頗亦受委並得奏/事文宣曽立看主書令史題署嫌其遲語云但主書何)
(須復著令史二字也即以去之至武成河清初左丞劾/其輒改吏稱皆云文宣口敕尋属新令初頒遂去令史)
(之字文宣之代雖曰委任用人猶輕至孝昭武成召引/才學之士荀士遜李得林樊孝㢘為之頗曰清舉猶未)
(有灼然子弟屈為此職隋氏中書主書亦有令史字置/十人正第九品上用人益輕煬帝三年改減為四人皇)
(朝因之流外入/流累轉為之)
主事四人從八品下(魏氏所置歴宋齊中書並置主事/品並第八梁中書令史二人品第)
(八陳氏及後魏北齊並不置隋初諸臺省並置主事令/史皆正第九品上煬帝三年並去令史之名前代用人)
(皆輕而隋氏雜用士人為之故顔慜楚文學名家為内/史主事㝷罷士人皇朝並用流外入流累轉為之舊令)
(從九品上開元二十/四年敕進入八品)
令史二十五人書令史五十人(魏置中書令史品第八/晉氏品第九宋氏品第)
(八齊中書令史品第六梁中書令史八人書令史十二/人品皆第九陳氏中書吏不置令史後魏北齊中書竝)
(有令史自前代以來令史皆有品/秩至隋開皇初始降為流外行署)
右散騎常侍二人從三品(故事已詳於左省顯慶二年/置龍朔二年改為右常侍咸)
(亨元年/復故)
右散騎常侍掌如左散騎常侍之職
右補闕二人從七品上(廢置已詳門下/省左補闕注)
右拾遺二人從八品上(已詳左/拾遺注)
右補闕拾遺掌如左補闕拾遺之職
起居舍人二人從六品上(起居舍人因起居注而名官/焉古者人君言則右史書之)
(即其任也其設官㳂革起居郎注詳焉隋煬帝三年減/内史舍人四員置起居舍人二人從第六品上次内史)
(舍人下始以虞世南蔡允恭為之皇朝因之貞觀二年/省顯慶二年又置龍朔二年改為右史咸亨元年復故)
(天授元年又改為右/史神龍元年復故)
起居舍人掌修紀言之史録天子之制誥徳音如記事
之制以紀時政之損益(自永徽以後起居唯得對仗承/㫖仗下之後謀議皆不得預聞)
(長夀元年文昌左丞姚璹知政事以為帝王謨訓不可/遂無紀述若不宣自宰相史官無從得書遂表請仗下)
(所言軍國政要即宰相一人專知撰錄號為時政記/毎月送史館自後因循錄付兩省起居使編録焉)季
終則授之於國史
通事舍人十六人從六品上(通事舍人即秦之謁者漢/書百官表云謁者掌賔賛)
(受事員七十人秩比六百石有僕射秩比千石舊儀云/謁者有缺選郎中美䰅睂大音者補後漢百官志和帝)
(時陳羣何熈為謁者僕射賛拜殿中音動左右後漢有/常侍謁者五人謁者三十五人二漢謁者臺並𨽻光禄)
(勲魏置謁者十人晉武帝省僕射以謁者并蘭臺晉初之/置舍人通事各一人𨽻中書東晋令舍人通事兼謁者)
(任通事舍人之名自此始也宋武帝置謁者僕射領謁/者十八人齊因之梁置謁者十人亦隸謁者臺陳亦有)
(之後魏謁者從第五品中北齊謁者三十人正第九品/下隋初罷謁者官置通事舍人十六人從六品上開皇)
(三年増舊為三十四員又置謁者臺改通事舍人為通/事謁者創置四方館於建國門外隸鴻臚寺以待四方)
(使者皇朝廢謁者臺改謁者為/通事舍人隸四方館属中書省)通事舍人掌朝見引納
及辤謝者於殿廷通奏(京官文武職事五品已上假使/去皆奏辤来皆奏見其六品已)
(下奉勑差使亦如之外官五品已上假使至京及/經京過若新授及駕行在三百里内過並聼辭見)凡近
臣入侍文武就列則引以進退而告其拜起出入之節
凡四方通表華夷納貢皆受而進之(若有大詔令則承/㫖以宣示百察)
凡軍旅之出則受命慰勞而遣之既行則每月存問将士
之家以視其疾苦凱還則郊迓之皆復命凡致仕之臣
與邦之耋老時廵問亦如之
集賢殿書院(開元十三年所置漢魏以来其職具秘書/省梁武帝於文徳殿内列蔵衆書北齊有)
(文林館學士後周有麟趾殿學士皆掌著述隋平陳之/後寫書正副二本蔵於宫中其餘以實秘書外閣煬帝)
(於東都置觀文殿東西廂貯書自漢延熹至今皆秘書/掌圗籍而禁中之書或時有焉及太宗在藩邸有秦府)
(學士十八人其後崇文館𢎞文館皆有學士則天時亦/有殊英學士皆其任也今上即位大收羣書以廣儒術)
(自開元五年於乾元殿東廊下寫四部書以充内庫乃/令右散騎常侍褚無量秘書監馬懐素搃其事置刋定)
(官四人以一人判事其後因之六年駕幸東京七年於/麗正殿安置為修書使褚馬既卒元行冲為使尋以張)
(説代之八年置校理二十人十二年駕幸東都於命婦/院安置十三年召學士張説等宴於集僊殿於是改名)
(集賢殿修書所為集賢殿書院五品已上為學士六品/已下為直學士以説為大學士知院事説累讓大字詔)
(許之其後更置修撰校理官只有待制官名其来尚矣/漢朱買臣待詔公車公車衞尉之属宫掌天下之上書)
(東方朔劉向王褒賈肙之等待詔金/馬門官署門也今之待制即其事焉)
學士(五品以上為學士每以宰相為學士者知院事初/張説為中書令知院制以右常侍徐堅副之自爾)
(常以近宻官/為副兼判院)
直學士(六品以下為直學士/並開元十三年置)
侍講學士(開元初褚無量馬懐素侍講禁中為/侍讀其後康子元等為侍講學士)
修撰官校理官(同直學士無常員以佗官兼之又有/留院官檢討官皆以學術别勑留之)
中使一人(自乾元殿寫書則直知出/入宣傳進奏掌同宫禁)
孔目官一人(開元五/年置)
知書官八人(開元五年置漢劉歆縂羣書而為七畧凡/三萬三千九十卷遭王莽董卓之亂掃地)
(皆盡魏氏採掇遺亡至晉縂括羣書凡二萬九千九百/四十五卷惠懐之後靡有孑遺東晉所存三千一十四)
(卷至宋謝靈運造四部目錄凡四千五百八十二卷其/後王儉復造目録凡萬五千七十四卷齊王亮謝朏四)
(部書目凡萬八千一十卷齊末兵火延燒秘閣經籍煨/燼梁帝克平侯景收公私經籍歸于江陵凡七萬餘卷)
(周師入郢咸自焚之周武保定中書盈萬卷平齊所得/纔至五千隋秘書監牛𢎞請分遣使者捜訪異書平陳)
(之後經籍漸僃凡三萬餘卷煬帝寫五十副本分為三/品大唐平王世充收其圗書泝河西上多有漂没存者)
(猶八萬餘卷自是圗籍在秘書今秘書𢎞文史館司經/崇文皆有之集賢所寫皆御本也書有四部一曰甲為)
(經二曰乙為史三曰丙為子四曰丁為集故分為四庫/毎庫二人知寫書出納名目次序以僃檢討焉四庫之)
(書兩京各二本共二萬五千九百六十一卷皆以益州/麻紙寫其京庫書鈿白牙軸黄帶紅牙籖史庫書鈿青)
(牙軸縹帶緑牙籖子庫書彫紫檀軸紫帶碧/牙籖集庫書緑牙軸朱帶白牙籖以為分别)
書直及寫御書一百人(開元三年十二月勅於秘書省/昭文館兼廣召諸色能書者充)
(皆親經御簡後又取前資常選三衛散官五品以上子/孫各有年限依資甄叙至十九年敕省官為直院也)
榻書手六人(乾元殿初置二人開元十四年奏/加至六人取人及有官同有院)
書直八人(開元七年勅縁修雜圗訪取二人八/年又加六人十九年院奏定為直院)
装書直十四人(開元六年置八人七年更加/十人十九年八月減四人)
造筆直四人(開元六/年置)
典四人(開元五年置二/人九年加二人)
集賢院學士掌刋緝古今之經籍以辨明邦國之大典
而􁃻顧問應對凡天下圗書之遺逸賢才之隐滯則承
㫖而徴求焉其有籌䇿之可施於時著述之可行於代
者較其才藝考其學術而申表之凡承㫖撰集文章校
理經籍月終則進課于内嵗終則考最于外(開元八年/十月敕學)
(士等入經三年已上為年深若校理精勤紕繆多正/及不能詳覈無所發明委修書使録奏别加褒貶)
史館史官(周有太史小史内史外史而諸侯之國亦置/史官又春秋國語引周志及鄭書之説推尋)
(事迹以當時記事各有職司其後陵夷史官放絶秦滅/先王之典其制莫存至漢武始置太史命司馬談為之)
(時天下計書先上太史副上丞相談乃據左氏國語代/本戰國䇿楚漢春秋接其後事成一家之言談卒其子)
(遷又爲太史嗣成其事名曰史記遷卒後好事者若馮/商劉歆揚雄等亦頗著述漢末扶風班彪綴後傳數十)
(篇彪卒其子固續成其志名曰漢書後漢明帝又召固/入東觀與陳宗尹敏孟冀共成光武本紀其後劉珍劉)
(毅劉陶伏無忌黄景等相次著述東觀所撰書謂之東/觀漢記然皆佗官兼領史職至魏明帝太和中始置著)
(作郎及佐郎隸中書省專掌國史至晉惠帝元康二年/改隸秘書省歴宋齊梁陳後魏並置著作𨽻秘書省北)
(齊因之代亦謂之史閣亦謂之史館史閣史館之名自/此有也故北齊邢子才作詩酬魏收冬夜直史館是也)
(後周有著作上士中士掌國史𨽻春官府隋氏曰著作/曹掌國史隸秘書省皇朝曰著作局貞觀初别置史館)
(於禁中專掌國史以佗官兼/領或卑品有才亦以直館焉)
史官掌修國史不虗美不隐惡直書其事凡天地日月
之祥山川封域之分昭穆繼代之序禮樂師旅之事誅
賞廢興之政皆本於起居注以為實録然後立編年之
體為褒貶焉既終則蔵之于府
匭使院知匭使一人(垂拱元年置常以諫議大夫及補/闕拾遺一人為使專知受状以逹)
(其事事或要者當時處分餘出付中書及理匭使據/状申奏理匭使常以御史中丞及侍御史一人為之)
知匭使掌申天下之寃滯以逹萬人之情状立匭之制
一房四面各以方色東曰延恩懐材抱器希於聞逹者
投之南曰招諫匡正補過裨於政理者投之西曰申寃
懐寃負屈無辜受刑者投之北曰通𤣥獻賦作頌諭以
大道及渉於𤣥象者投之(初置有四門其制稍大難於/往来後遂小其制度同為一)
(匭依方/色辨之)其匭出以辰前入以未後
　
　
　
　
　
　
　
　
　
　
　
　
　唐六典卷九
欽定四庫全書
　唐六典卷十　　　　　唐　張九齡等　撰
　　秘書省
　秘書省
　　監一人
　　少監一人
　　丞一人
　　秘書郎四人
　　校書郎八人
　　正字四人
　　主事一人
　　令史四人
　　書令史九人
　　典書八人
　　楷書手八十人
　　亭長六人
　　掌固八人
　　熟紙匠十人
　　装潢匠十人
　　筆匠六人
　著作局
　　著作郎六人
　　著作佐郎四人
　　書令史一人
　　書史二人
　　校書郎二人
　　正字二人
　　楷書手五人
　　掌固四人
　太史局
　　令二人
　　丞二人
　　令史二人
　　書令史四人
　　楷書手二人
　　亭長四人
　　掌固四人
　　司厯二人
　　保章正一人
　　厯生三十六人
　　装書厯生五人
　　監候五人
　　天文觀生九十人
　　靈臺郎二人
　　天文生六十人
　　挈壺正二人
　　司辰十九人
　　刻漏典事十六人
　　漏刻博士九人
　　漏刻生三百六十人
　　典鐘二百八十人
　　典鼓一百六十人
秘書省監一人從三品(周禮春官太史掌建邦之六典/又小史掌邦國之志定繫世又)
(外史掌四方之志三皇五帝之書並秘書之任也秦則/博士官所職禁人蔵書漢氏除挟書之律開獻書之路)
(置寫書之官又令謁者陳農求遺書於天下故文籍往/往而出並蔵之書府在外則有太常太史博士掌之内)
(則有延閣廣内石渠之蔵又御史中丞在殿中掌蘭臺/秘書圗籍又未央宫中有麒麟閣天禄閣亦尚書劉向)
(揚雄典校皆在禁中謂之中書猶今言内庫書也後漢/則蔵之東觀亦禁中也至桓帝延熹二年始置秘書監)
(属太常掌禁中圗書秘記故曰秘書漢官云秘書監一/人秩六百石魏武為魏王置秘書令典尚書奏事即中)
(書之任也兼掌圖籍秘記文帝黄初中分秘書立中書/因置監令乃以散騎常侍王象領秘書監撰皇覽魏氏)
(蘭臺亦蔵書御史掌焉魏畧薛夏云蘭臺為外臺秘書/為内閣是也魏初秘書属少府及王肅為監以為秘書)
(之職即漢東觀之任安可復属少府自此之後不復属/焉至晉武又以秘書并入中書惠帝永平元年詔秘書)
(典綜經籍考校古今中書自有職務逺相統攝於事不/専宜令復别置秘書寺掌中外三閣圗書自是秘書寺)
(始外置焉晉令云品第五絳朝服銅印墨綬進賢兩梁/冠佩水蒼玉宋齊同晉氏梁改為省與尚書中書門下)
(集書為五省秘書監増秩中二千石品第三後制十八/班秘書監班第十一陳依梁後魏亦以秘書為五省之)
(數監初從第二品中太和末正第三品北齊依魏後周/春官府置外史下大夫掌書籍此秘書監之任也隋秘)
(書與尚書門下内史殿中為五省秘書監正第三品煬/帝三年降為從第三品其後又改秘書監為秘書令武)
(徳初改為監龍朔二年改為蘭臺其監曰蘭臺太史咸/亨元年復舊天授初改為麟臺監神龍元年復舊初漢)
(御史中丞掌蘭臺秘書圗籍故歴代/置都邑建臺省以秘書與御史為鄰)
少監二人從四品上(隋煬帝三年置秘書少監一人從/四品掌貳秘書監之職其後又改)
(為少令皇朝因隋為少監龍朔二年改為蘭臺侍郎咸/亨元年復舊天授初改為麟臺少監神龍初復舊至太)
(極初又/増二員)
丞一人從五品上(漢獻帝建安中魏武為魏王置秘書/令及二丞典尚書奏事並中書之任)
(也魏志劉劭建安末自秘書郎轉秘書丞是也魏文黃/初中分秘書立中書以秘書左丞劉放為中書監秘書)
(右丞孫資為中書令而秘書置丞一人秩四百石魏志/云何禎文帝時上許都賦帝異之公車徴到為秘書郎)
(後月餘禎闗事帝問外言本用禎為丞何故為郎案主/者罪遂改為丞時秘書丞尚未轉遂以禎為右丞晉武)
(并秘書入中書謂之中書秘書丞惠帝又置秘書丞二/人晉令秘書丞品第六銅印墨綬進賢一梁冠絳朝服)
(晉書稱桓石綏為秘書丞啓校四部圗書宋齊並一人/品服同晉氏梁増品第五秩六百石銅印黃綬陳依梁)
(後魏秘書丞一人正第五品上北齊因之後周春官府/有小外史上士之職盖此秘書丞之任也隋秘書丞一)
(人正/五品)秘書監之職掌邦國經籍圗書之事有二局一曰
著作二曰太史皆率其属而修其職(凡四部之書必立/三本曰正本副本)
(貯本以供進内及賜人凡敕賜/人書秘書無本皆别寫給之)少監為之貳焉丞掌判
省事
秘書郎四人從六品上(魏武置秘書郎秩四百石魏起/居注青龍中議秘書丞郎職近)
(日月宜居三臺上亞尚書丞郎魏志云王伯輿锺㑹何/禎鄭黙竝起家拜秘書郎中而默在秘書掌中外三閣)
(刪省繁文除其浮穢始制中經時虞松為中書令謂默/曰而今而後朱紫别矣晉令秘書郎中品第六進賢一)
(梁冠絳朝服晉起居注云武帝遣秘書圗書分為甲乙/景丁四部使秘書郎中四人各掌一焉晉書云左太冲)
(為三都賦自以所見不博求為秘書郎中宋氏除中字/宋書稱王敬𢎞子恢之名為秘書郎敬𢎞求為奉朝請)
(與恢之書曰且秘書有限故有競朝請無限故無競吾/欲使汝處無競之地文帝喜而許之齊書稱王僧䖍王)
(慈竝早有令譽皆起家拜秘書郎梁秩六百石江左多/任貴㳺年少而梁代尤甚當時諺言上車不落則著作)
(體中何如則秘書陳著令令僕射子起家為之後魏亦/置四人正第七品上後魏書云高謐天安中以功臣子)
(召入禁中專掌秘閣拜秘書郎奏請廣訪羣書大家繕/寫北京圖籍稍以審正北齊又増中字正第七品下隋)
(又除中字正七品上煬帝三年加為從五品皇/朝為從第六品上龍朔天授神龍並随省改復)
校書郎八人正九品上(漢成帝命光禄大夫劉向於天/禄閣校經傳諸子詩賦歩兵校)
(尉任宏校兵書太史令尹咸校數術太醫監李柱國校/方術其後揚雄以大夫亦典校於天祿閣斯皆有其任)
(而未至其官至後漢始於東觀置校書郎中續後漢書/云馬融安帝時為大将軍鄧隲所召拜校書郎中在東)
(觀十年窮覽典籍上廣成頌又竇章居貧蔬食講讀不/輟太僕鄧康重章學行是時學者稱東觀為老氏蔵室)
(道家蓬萊山康薦章入東觀為校書郎中漢御史中丞/掌殿中蘭臺秘書圖籍因置蘭臺令史典校其書班固)
(傅毅初竝為蘭臺令史王充云通人官蘭臺令史比校/書郎中東觀有校書郎置校書郎中典其事時通儒逹)
(學亦多以佗官領之自漢魏歴宋齊梁陳博學之士往/往以佗官典校秘書至後魏秘書省始置校書郎正第)
(九品上北齊置十三人隋初亦置十二人煬帝三/年減為十人其後又増為四十人皇朝減為八人)
正字四人正九品下(掌詳定典籍正其文字前代才學/之士多以佗官兼其任者齊秘書)
(省有正書盖是正字之任北齊秘書省始置正字/四人從第九品上隋因之皇朝為正第九品下)
主事一人從九品上(皇朝置掌印/并句檢稽失)
令史四人書令史九人(魏甲辰儀秘書令史品第八晉/品第九宋品第八齊秘書令史)
(品勲位第六梁陳品第九後魏秘書令史從第九品下/北齊正第九品上隋開皇初始降為流外行置隋秘書)
(令史四人流外二品書令史/九人流外三品皇朝因之)
典書八人(齊職儀云宋孝武大明年開府儀同及三公/府皇子府皆有典書吏皇朝秘書省始置典)
(書其職同流外/入考入流焉)
楷書手八十人(隋煬帝秘書省置楷書員二十人從第/九品掌鈔寫御書皇朝所置職同流外)
(也/)
亭長六人掌固八人熟紙匠装潢匠各十人筆匠六人
(皇朝/所定)
秘書郎掌四部之圗籍分庫以蔵之以甲乙景丁為之
部目甲部為經其類有十一曰易以紀隂陽變化(經籍/志歸)
(蔵等六十九部/五百五十一卷)二曰書以紀帝王遺範(古文尚書等三/十二部二百三)
(十七/卷)三曰詩以紀興衰誦嘆(韓詩等三十九部/四百三十三卷)四曰禮
以紀文物體制(周官等一百三十六部/一千六百二十二卷)五曰樂以紀聲
容律度(樂大義等三十二/部一百四十三卷)六曰春秋以紀行事褒貶(春/秋)
(經等三傳九十七/部九百八十三卷)七曰孝經以紀天經地義(古今孝經/等十八部)
(六十/三卷)八曰論語以紀先聖微言(論語等并三經異義七/十二部七百八十一卷)
九曰圗緯以紀六經䜟候(河圖等十三/部九十二卷)十曰小學以紀
字體聲韻(説文等三部/四十六卷)乙部為史其類一十有三一曰
正史以紀紀傳表志(史記等六十七部/三千八十三卷)二曰古史以紀
編年繫事(紀年等四十四部/六百六十六卷)三曰雜史以紀異體雜記
(周書等七十部/九百一十七卷)四曰覇史以紀偽朝國史(趙書等二十/七部三百三)
(十五/卷)五曰起居注以紀人君動止(穆天子傳等四十一/部一千一百八十九)
(卷/)六曰舊事以紀朝廷政令(漢武故事等二/十部四百四卷)七曰職官
以紀班序品秩(漢官解誥等二十/部三百三十六卷)八曰儀注以紀吉凶
行事(漢舊儀等五十九/部二千二十九卷)九曰刑法以紀律令格式(律令/等三)
(十五部七百/一十二卷)十曰雜傳以紀先賢人物(三輔决録等二/百一十七部一)
(千二百八/十六卷)十一曰地理以紀山川郡國(山海經等一百/三十九部一千)
(四百三/十三卷)十二曰譜系以紀氏族繼序(世本等四十一/部三百六十卷)十
三曰畧録以紀史筞條目(七畧等三十部/二百一十四卷)景部為子其
類一十有四一曰儒家以紀仁義教化(晏子等三十五/部三百三十六)
(卷/)二曰道家以紀清浄無為(鬻子等四十二部/三百三十一卷)三曰法
家以紀刑法典制(申子等四部/凡六十卷)四曰名家以紀循名責
實(管子等六部/七十二卷)五曰墨家以紀强本節用(墨子等三/部七十卷)六
曰從橫家以紀辨説譎詐(鬼谷子等/二部七卷)七曰雜家以紀兼
敘衆説(尉繚子等九十七部/二千七百二十卷)八曰農家以紀播植種藝
(汜勝之書等五/部一十九卷)九曰小説家以紀芻辭輿誦(燕丹子等/二十五部)
(一百二/十二卷)十曰兵法以紀權謀制變(司馬兵法等一百四/部四百四十六卷)
十一曰天文以紀星辰象緯(周髀等九十七/部六百七十卷)十二曰􁍞
數以紀推歩氣朔(四分厯等一百部/二百六十三卷)十三曰五行以紀
卜筮占候(風角占等二百七十/二部一千二十二卷)十四曰醫方以紀藥餌
鍼灸(黄帝素問等五十/六部四百一十卷)丁部爲集其類有三一曰楚詞
以紀騷人怨刺(楚詞等十部/二十九卷)二曰别集以紀詞賦雜論
(荀況集等四百三十七/部四千三百八十一卷)三曰縂集以紀類分文章(文章/流别)
(集等一百七部二/千二百一十三卷)校書郎正字掌讎校典籍刋正文字
(字體有五一曰古文廢而不用二曰大篆惟於石經載/之三曰小篆謂印璽旐旛碑碣所用四曰八分謂石經)
(碑碣所用五曰𨽻書典籍/表奏及公私文䟽所用)皆辨其紕繆以正四庫之圗
史焉
著作局著作郎二人從五品上(續漢書稱班固傅毅以/蘭臺令史陳宗以洛陽)
(令尹敏以長陵令孟輦以司𨽻校尉並著作東觀然皆/佗官兼著作之名而未正其官至魏明帝太和中置著)
(作郎𨽻中書省晉惠帝元康二年詔曰著作舊属中書/而秘書既别典文籍今改中書著作為秘書著作後又)
(别自名省曰著作省而猶𨽻秘書晉魏著作郎一人俗/謂之大著作專掌史註亦或為兼官晉令著作郎品第)
(六進賢一梁冠綘朝服而晉書稱陳夀作益都耆舊傳/武帝善之以為著作郎張載作劍閣銘世祖以為能除)
(著作郎孫楚自著作佐郎轉著作郎此皆謂大著作也/又荀朂以中書監于竇虞預徐廣以散騎常侍孫綽以)
(給事中伏滔以游擊将軍孫盛以秘書監並兼領著作/又陳郡王隐待詔著作單衣介幘朝朔望於著作省亦)
(其任也宋齊並同晉氏宋書云何承天除著作郎撰國/史承天巳老諸佐郎並名家年少荀伯子嘲之常呼為)
(奶母焉著作秩六百石品第六陳依梁後魏正第五品/上後魏書崔浩學究精微宋欽好學不倦並為著作郎)
(北齊二人從五品後周春官府置著作上士二人即其/職也隋秘書省領著作郎曹置著作郎二人從第五品)
(上煬帝三年增為正五品其後又降為從第五品皇朝/秘書省領著作局置著作郎二人龍朔二年改為司文)
(郎中咸亨/元年復故)
著作佐郎四人從六品上(著作佐郎修國史宋百官春/秋云常道鄉公咸熙百官名)
(有著作佐郎三人晉定員八人哀帝興寧二年大司馬/桓温表省四人孝武帝寧康元年復置八人晉令著作)
(佐郎品第六進賢一梁冠綘朝服孝武太元四年詔秘/書監自選著作佐郎令並無監使吏部選有監復舊焉)
(宋齊並同晉制著作佐郎始到職必撰名臣傳一人宋/氏之初國朝始建未有合撰者此制遂替矣梁秩四百)
(石品第七陳令僕射子起家為之品制同梁後魏正第/七品上北齊正第七品下後周春官府署著作中士四)
(人即著作佐郎之任也隋置八人正第七品上煬帝三/年著作二人増品從第六皇朝置四人龍朔二年改為)
(司文郎咸亨元年復故開/元二十六年減置二人)
書令史一人(自晉以来秘書著作皆/有令史史闕其員品)
校書郎二人正九品上(後魏著作省置校書郎史闕其/員品北齊著作省置校書郎二)
(人正第九品上隋及皇朝因/之開元二十六年減置一人)
正字二人正九品下(隋著作曹置正字二人/從九品上皇朝因之)
著作郎掌修撰碑誌祝文祭文與佐郎分判局事
太史局令二人從五品下(左傳云昔少昊氏以鳥紀官/鳯鳥氏歴正也顓頊命南正)
(重司天北正黎司地唐虞之際羲氏和氏紹重黎之後/掌天地四時之官並太史之任也周官太史掌建邦之)
(六典正嵗年以序事班告朔下邦國左傳曰天子有日/官即太史也漢書百官表太史届太常茂陵書稱司馬)
(談為太史令後漢太史令一人秩六百石掌天時星律/祥瑞妖災凡嵗将終奏新年厯而已魏因之晉太史令)
(品第七秩六百石銅印墨綬進賢一梁冠綘朝服江左/髙瑩以侍中陳卓以義熙守吴道欣以殿中侍御史兼)
(領太史宋齊梁陳並同晉氏後魏北齊亦然後周春官/府置太史中大夫一人掌厯家之法隋秘書省太史曹)
(置太史令二人從七品上煬帝三年改太史曹爲太史/監進令階爲從五品皇朝因之改監為局龍朔二年改)
(為秘書閣局令改為秘閣郎中咸亨元年復舊貞觀元/年為渾天監不𨽻麟臺其令監署一人加至正第五品)
(上因加副監及丞主簿府史等員其年又改為渾儀監/長安二年復為太史局還𨽻麟臺縁監置官及府史等)
(並廢其監依舊為令置二人景龍二年又改太史局為/太史監令名不改不𨽻秘書開元二年又改令為監三)
(年加從第四品下其一員改為少監十四/年又改為局復為太史令二員𨽻秘書)
丞二人從七品下(司馬彪續漢志云太史丞一人秩二/百石魏晉宋齊皆同漢氏梁氏太史)
(丞三品勲位後魏北齊史失其品第隋太史丞置二人/正第九品上煬帝三年減一人皇朝不置丞貞觀元年)
(改為渾儀監始置丞二人從第七品/上長安二年又省景龍二年復置)
令史二人書令史四人(太史不𨽻秘書即為府史/開元十四年復為令史也)
太史令掌觀察天文稽定厯數凡日月星辰之變風雲
氣色之異率其属而占候焉其属有司厯靈臺郎挈壺
正凡𤣥象器物天文圗書茍非其任不得與焉(觀生不/得讀占)
(書所見徴祥災異密/封聞奏漏泄有刑)每季録所見災祥送門下中書省
入起居注嵗終縂録封送史館毎年預造来嵗厯頒于
天下
司厯二人從九品上(漢官儀太史全員有理厯六人至/晉太史令使員有典厯四人宋齊)
(梁陳後魏北齊皆有典厯並史闕其員品至隋改典厯/為司厯置二人從九品下取左傳司厯為名皇朝為從)
(九品/上)
保章正一人從八品上(周禮春官太史属有保章氏掌/天星以志星辰日月之變動辯)
(其吉凶自秦漢以来無其職至後周春官府置太史其/属有保章上士中士之職即其任也至隋置厯博士一)
(人正九品上皇朝因之長安四年省/厯博士置保章正以當之掌教厯生)
厯生三十六人(隋氏置掌習厯皇朝因/之同流外八考入流)
装書厯生五人(皇朝置/同厯生)
司厯掌國之厯法造厯以頒于四方有戊寅厯(武徳初/東那道)
(士傳仁均所/造拜太史令)麟徳厯(麟徳中太史令/李淳風所造)神龍厯(神龍中太/史令南宫)
(説所/造)大衍厯(開元十四年嵩山僧一行承制/㫖而考定最為詳密今見行焉)凡天下測
影之處分至表準其詳可載故参考星度稽驗晷影各
有典常(南至之影京兆長一丈二尺九寸二分蔚州長/一丈五尺八寸九分春分中影洛城長五尺二)
(寸五分京兆長五尺三寸四分太原長六尺蔚州長六/尺四寸四分半北至之影京兆表北長一尺四寸二分)
(安南則表南三寸開元十二年於京麗正院/定表様并雷尺寸差太史官馳驛分往測候)
監候五人從九品下(魏晉太史令吏員有望候郎二十/人候部吏十五人掌侯天文並監)
(候之任也隋初置監候四人從九品下煬帝/三年增監候為十人皇朝因隋置監候五人)
天文觀生九十人(隋氏置掌晝夜在靈臺伺候天文氣/色皇朝所置從天文生轉補八考入)
(流/也)
靈臺郎二人正八品下(掌習知天文周文王受命而作/邑于豐立靈臺所以觀䘲象察)
(氣之妖祥也詩云經始靈臺鄭𤣥曰觀臺而曰靈者言/文王化行似神之精明故以名也春秋傳曰公既視朔)
(遂登靈臺以望而書雲物亦其制也其在周官則馮相/氏登高臺以掌其事漢則雜候上林清臺後漢又作靈)
(臺掌候日月氣而属太史太史有二丞其一在靈臺漢/官云靈臺員使十三人靈臺待詔四十六人魏太史有)
(靈臺令丞主候望頒厯晉宋齊梁陳太史皆有靈臺丞/隋太史置天文博士掌教習天文氣色皇朝因隋置天)
(文博士二人正八品下長安四年省/天文博士之職置靈臺郎以當之)
天文生六十人(隋氏置皇朝因之年/深者轉補天文觀生)
靈臺郎掌觀天文之變而占候之凡二十八宿分為十
二次寅為析木燕之分(自尾十度至/斗十一度)卯為大火宋之分
(自氐五度/至尾九度)辰為夀星鄭之分(自軫十二度/至氐四度)已為鶉尾楚
之分(自張十五度/至軫十一度)午為鶉火周之分(自栁九度至/張十六度)未為
鶉首秦之分(自井十六度/至栁八度)申為實沈魏之分(自畢十二/度至井十)
(五/度)酉為大梁晉之分(自胃七度至/畢十一度)戍為降婁魯之分(自/奎)
(五度至/胃六度)亥為娵訾衞之分(自危十六度/至奎四度)子為𤣥枵齊之
分(自女八度至/危十五度)丑為星紀吴越之分(自斗十二度/至女七度)所以
辯日月之纒次正星辰之分野凡占天文變異日月薄
蝕五星陵犯有石氏甘氏巫咸三家中外官占凡瑞星
祅星瑞氣祅氣有諸家雜占凡測候晷度則以游儀為
其凖
挈壷正二人從八品下(掌知漏刻周禮有夏官挈壷氏/秋官司寤氏春官雞人氏凡三)
(職咸掌其事自漢以後太史/掌之皇朝長安四年始置)
司辰十九人正九品下(掌漏刻事隋置司辰二人從第/九品下煬帝改為司辰師本属)
(武侯府大業三年𨽻於太史局/皇朝因之貞觀元年除師字)
漏刻典事十六人(皇朝置掌司/漏刻之節)
漏刻博士六人(隋置有品秩掌教漏刻/生皇朝降為流外也)
漏刻生三百六十人(隋置掌習漏刻之節以時唱漏皇/朝因之皆中小男為之轉補為典)
(鐘典/鼓)
典鐘二百八十人(皇朝置掌/擊漏鐘)
典鼓一百六十人(皇朝置/擊漏鼓)
挈壷正司辰掌知漏刻孔壷為漏浮箭為刻以考中星
昬明之候焉(箭有四十八晝夜共百刻冬夏之間有長/短冬至日南為發去極一百一十五度晝)
(漏四十刻夜漏六十刻夏至日北為斂去極六十七度/晝漏六十刻夜漏四十刻春秋二分發斂中去極九十)
(一度晝夜各五十刻秋分已後減晝益夜九日加一刻/春分已後減夜益畫九日減一刻二至前後則加減遲)
(用日多二分之間則加減速用日少凡候夜漏以為更/㸃之節毎夜分為五更每更分為五㸃更以擊皷為節)
(㸃以擊/鐘為節)
　
　
　
　
　
　唐六典卷十
欽定四庫全書
　唐六典卷十一　　　　唐　張九齡等　撰
　　殿中省
　殿中省
　　監一人
　　少監二人
　　丞二人
　　主事二人
　　令史四人
　　書令史十二人
　　亭長八人
　　掌固八人
　尚食局
　　奉御二人
　　直長五人
　　書令史二人
　　書史四人
　　食醫八人
　　主食十六人
　　主膳七百人
　　掌固八人
　尚藥局
　　奉御二人
　　直長四人
　　書令史二人
　　書史四人
　　侍御醫四人
　　主藥十二人
　　藥童三十人
　　司醫四人
　　醫佐八人
　　按摩師四人
　　呪禁師四人
　　合口脂匠二人
　　掌固四人
　尚衣局
　　奉御二人
　　直長四人
　　書令史三人
　　書史四人
　　主衣十六人
　　掌固四人
　尚舍局
　　奉御二人
　　直長六人
　　書令史三人
　　書史七人
　　掌固十人
　　幕士八千人
　尚乘局
　　奉御四人
　　直長十人
　　書令史六人
　　書史十四人
　　奉乘十八人
　　習馭五百人
　　掌閑五千人
　　進馬六人
　　司庫一人
　　司廩二人
　　典事五人
　　獸醫七十人
　　掌固四人
　尚輦局
　　奉御二人
　　直長四人
　　書令史二人
　　書史四人
　　掌扇六十人
　　掌翰三十人
　　掌輦二人
　　主輦四十二人
　　奉轝十五人
　　掌固六人
殿中省監一人從三品(魏氏初置殿中監品第七晉宋/因之齊有内殿中監八人外殿)
(中監八人梁初位不登七班者别署勲位勲位殿中外/監為三品勲位内監為三品勳位陳因之然其官甚微)
(後魏殿中監從五品下北齊門下省属官有殿中監四/人掌駕前奉引行事東耕則進耒耜隋改為殿内局監)
(二人品正第六下大業三年分門下省尚食尚藥御府/殿内等局分太僕寺車府驊騮等署置殿内省監正四)
(品少監從四品丞從五品各一人掌諸供奉又有奉車/都尉十二人掌進御輿馬統尚食尚藥尚舍尚衣尚乘)
(尚輦等六局皇朝因改曰殿中省龍朔二年/改為中御府監為中御大監咸亨元年復舊)
少監二人從四品上(隋煬帝置一人從四品皇朝加/至二人龍朔咸亨隨省改復)
丞二人從五品上(隋煬帝置一人從五品皇朝加至二/人龍朔二年改為中御大夫咸亨元)
(年復/故)
主事二人從九品上(隋煬帝置/皇朝因之)
殿中監掌乘輿服御之政令總尚食尚藥尚衣尚乗尚
舍尚輦六局之官屬(舊属官又有天蔵府/開元二十三年省)備其禮物而
供其職事少監為之貳凡聽朝則率其屬執繖扇以列
於左右凡大祭祀則進大珪鎮珪於㙺門之外既事受
而蔵之凡行幸則侍奉於仗内若逰燕田閱則驂乘以
從焉(今内别置閑廐使其務多分殿中及太僕之事至/於輿輦車馬則使掌其内監知其外遊燕侍奉皆)
(不與/焉)若元正冬至大朝㑹則跪而進爵若和合御藥則
監視而甞之
丞掌判監事兼勾檢稽失省署抄目
主事掌印及知受事發辰
尚食局奉御二人正五品下(周禮有膳夫内饔秦置六/尚有尚食之名如淳以為)
(主天子物曰尚漢因之後遂省并其職於太官湯官至/北齊門下省統六局尚食局有典御二人丞監各四人)
(又有集書省統三局有中尚食局典御二人監四人品/與尚食同後周有内膳上士二人中士四人凡進食必)
(先嘗之至隋開皇初門下省統尚食局有典御二人直/長四人食醫四人大業三年分属殿内改典御為奉御)
(員二人正五品上皇朝因之龍朔二/年改為奉膳大夫咸亨元年復故)
直長五人正七品上(隋開皇初置直長四人從七品下/大業三年加置六人増品為正第)
(七上皇朝因/之減置五人)
食醫八人正九品下(周禮有食醫中士二人掌和王之/六食六飲六膳百羞百醬八珍之)
(齊隋尚食局有食醫皇朝加至八/人後周置主食主膳等皇朝因之)
主食十六人(後周内膳有/主食十二人)
尚食奉御掌供天子之常膳隨四時之禁適五味之宜
(春肝夏心秋肺冬腎四季之月脾/皆時王不可食五味酸醎甘苦辛)當進食必先甞凡天
下諸州進甘滋珍異皆辨其名數而謹其儲供直長為
之貳凡元正冬至大朝㑹饗百官與光祿視其品秩分
其等差而供焉其賜王公已下及外方賔客亦如之若
諸陵月享則於陵所視膳而獻之(諸陵須上食陵别殿/中省主膳三十人分)
(畨上下每季差官相/監於陵所造食供進)
食醫掌和齊所宜
主食掌率主膳以供其職
尚藥局奉御二人正五品下(自陳梁後魏已往皆太醫/兼其職北齊門下省統尚)
(藥局有典御二人侍御師四人尚藥監四人惣御藥之/事又集書省統三局有中尚藥局典御二人丞二人中)
(謁者僕射二人惣知中宮醫藥之事隋門下省統尚藥/局典御二人正五品下侍御醫四人正七品上直長四)
(人正七品下醫師四十人大業三年分属殿内改為奉/御皇朝因之龍朔二年改為奉醫大夫咸亨元年復舊)
直長四人正七品上(隋置四人正七品下煬帝加/品為正七品上皇朝因之)
侍御醫四人從六品上(北齊尚藥局有侍御/師四人皇朝因之)
主藥十二人藥童三十人(漢有藥丞主藥後周有主藥/六人隋有主藥四人藥童二)
(十四/人)
司醫四人正八品下(隋大業中置/皇朝因之)
醫佐八人正九品下(隋大業中置/皇朝因之)
按摩師四人(隋有按摩師一百/二十人皇朝減置)
咒禁師四人(皇朝/初置)
合口脂匠二人(皇朝/初置)
尚藥奉御掌合和御藥及診候之事直長為之貳凡藥
有上中下之三品(上藥為君養命以應天中藥為臣養/性以應人下藥為佐療病以應地遞)
(相宣攝/而為用)凡合藥宜用一君三臣九佐方家之大經也必
辨其五味三性七情然後為和劑之節五味謂酸醎甘
苦辛酸屬肝鹹屬腎甘屬脾苦屬心辛屬肺三性謂寒
温平七情謂有單行者有相須者有相使者有相畏者
有相惡者有相反者有相殺者其用又有四焉曰湯丸
膏散視其病之深淺所在而服之診脉辨寸關尺之三
部以調四時沉浮滑澁之節而知病之所在在胷膈者
先食而後服藥在心腹者先服藥而後食凡合和御藥
與殿中監視其分劑藥成先嘗而進焉(合藥供御門下/中書司别長官)
(一人并當上大將軍衛别一人與殿中監尚藥奉御等/監視藥成醫佐以上先嘗然後封印寫本方方後其注)
(年月日監藥者徧署名俱奏餌藥之日尚藥奉/御先甞次殿中監甞次皇太子甞然後進御)
侍御醫掌診候調和
司醫醫佐掌分療衆疾
主藥藥童掌刮削𢷬篩
按摩師咒禁師所掌如太醫之職
尚衣局奉御二人從五品上(周禮有司服中士二人掌/王吉㐫衣服辨其名物與)
(其用事戰國有尚衣尚冠之職秦漢少府属官有御府/令丞掌供御服後漢有掌冠者典官婢作中衣服及補)
(浣之事魏因之晉属光祿勳東晋省宋大明中改尚方/曰左右御府各置令丞一人後廢帝初省御府置中署)
(隸右尚方其後又置至齊髙祖省文帝又置初宋氏用/三品勳位明帝改用二品準南䑓御史掌金銀綵帛凡)
(諸造作以供奉及妃主六宫梁陳無御府其職𨽻在尚/方後魏有掌服郎從六品上北齊門下省統主衣局都)
(統子統各二人後周有司服上士二人中士二人隋門/下省有御府局監二人大業三年分属殿内省其後又)
(改為尚衣局皇朝因之龍朔二年/改為奉冕大夫咸亨元年復舊)
直長四人正七品下(隋改御府為尚衣局始置/直長領主衣皇朝因之)
主衣十六人(隋置皇/朝因之)
尚衣奉御掌供天子衣服詳其制度辨其名數而供其
進御直長為之貳凡天子冕服十有三一曰大裘冕二
曰衮冕三曰鷩冕四曰毳冕五曰絺冕六曰𤣥冕七曰
通天冠八曰武弁九曰弁服十曰黑介幘十一曰白紗
帽十二曰平巾幘十三曰翼善冠大裘冕無旒冕廣八
寸長一尺六寸(𤣥表纒衰以/下廣狹准此)金飾玉簮導以組為纓色
如其綬裘以黒羔皮為之𤣥領青褾縁朱裳白紗中單
皁領靑褾襈裾革帶玉鈎䚢大帶(素帶朱裏紕其外上/以朱下以綠紐約用)
(組/)韍(韍蔽膝也凡/韍皆隨裳色)鹿盧玉具劍火珠鏢首白玉雙佩𤣥
組雙大綬六綵𤣥黄赤白縹緑繩𤣥質長二丈四尺五
寸首廣一尺(小雙綬長二尺六寸色同大/綬而首半之間施三玉環)朱韤赤舄祀
天神地祇則服之
衮冕垂白珠十有二旒以組為纓色如其綬黈纊充耳
玉簮導𤣥衣纁裳十二章(八章在衣日月星辰山龍華/蟲火宗彞其四章在裳藻粉)
(米黼黻衣褾領為/昇龍皆織成為之)山龍以下每章一行重以為等每行
十二白紗中單黼領青褾襈裾韍革帶大帶劍玉珮綬
韈與上同舄加金飾享廟謁廟及廟遣上將征還飲至
踐祚加元服納后若元日受朝及臨軒冊拜王公則服
之
鷩冕服七章(三章在衣華蟲火宗彝/四章在裳藻粉米黼黻)餘同衮冕有事逺
主則服之
毳冕服五章(三章在衣宗彝藻粉/米二章在裳黼黻)餘同鷩冕祭海嶽則
服之
絺冕服三章(一章在衣粉米/二章在裳黼黻)餘同毳冕祭社稷帝社則
服之
𤣥冕服(衣無章裳/刺黻一章)餘同絺冕蜡祭百神朝日夕月則服
之
通天冠加金博山附蟬十二首施朱翠黒介幘髪纓翠
緌玉若犀簮導絳紗袍白紗中單朱領襈白裙襦(亦裙/衫)
絳紗蔽膝白假帶方心曲領其革帶劍珮綬與上同白
韈黒舄若未加元服則雙童髻空頂黒介幘雙玉導加
寳飾諸祭還及冬至受朝元㑹冬㑹則服之
武弁金附蟬平巾幘(餘同/其服)講武出征四時蒐狩大射禡
類宜賞祖罰社纂嚴則服之
弁服(弁以鹿/皮為之)十有二琪(琪以白玉/珠為之)玉簮導絳紗衣素裳
革帶白玉雙珮鞶囊小綬白韈烏皮履朔日則服之
黒介幘白紗單衣白裙襦革帶素韈烏皮履拜陵則服
之
白紗帽(亦烏/紗)白裙襦白襪烏皮履視朝聽訟及燕見賔
客則服之
平巾幘(金寶/飾)導簮冠支皆以玉紫褶(亦白/褶)白袴玉具装
真珠寳鈿帶箸鞾乘馬則服之
翼善冠其常服及白練裙襦通著之若服袴褶則與平
巾幘通著(已上並右服有事及見賔客則服之自隋文/帝制柘黄袍及巾帶以聽朝至今遂以為常)
凡天子之大圭曰珽長三尺鎮圭長尺有二寸有事于
郊廟社稷則出之于内將享至于中□門則奉鎮圭于
監而進既事復受而蔵之凡大朝㑹則設御案朝畢而
徹焉
尚舍局奉御二人從五品(周禮有掌舍掌行所解止之/處帷幕幄帟之事漢少府属)
(官有守宫令丞掌宫殿陳設魏殿中監掌帳設監䕶之/事晋宋已下其職並在殿中監隋煬帝置殿内監改殿)
(内局為尚舍局置奉御二人正五品皇朝因/之龍朔二年改為奉宸大夫咸亨元年復舊)
直長六人正七品下(隋煬帝置八人/皇朝減二人)
幕士八千人(皇朝置掌供御及/殿中雜張設之事)
尚舍奉御掌殿庭張設供其湯沐而潔其灑掃直長為
之貳凡大駕行幸預設三部帳幕有古帳大帳次帳小
次帳小帳凡五等古帳八十連(髙二丈縱廣二丈五尺/前有五梁後有七梁)
大帳六十連(髙一丈五尺縱廣/二丈前有四梁)次帳四十連(髙一丈三/尺縱廣一)
(丈五尺前有三梁三帳皆/朱蠟骨緋紬綾浮游覆之)小次帳三十連(髙一丈一尺/縱廣一丈二)
(尺/)小帳二十連(髙八尺縱/廣九尺)凡五等之帳各三是為三部
(帳皆烏氊為表朱綾為覆下有紫幃方座金銅行床垂/以簾其諸帳内外又設六柱四柱三柱為垣墻之制皆)
(青純為表/朱帛為裏)其外置排城以為蔽捍焉(排城連版為之毎/版皆畫辟邪猛獸)
(表裏/漆之)凡供湯沐先視其潔清芳香適其寒温而進焉凡
大祭祀有事於郊壇則先設行宫於壇之東南向隨地
之宜將祀三日則設大次於外壝東門之外道北南向
而設御座若有事於眀堂及太廟則設大次於東門如
郊壇之制凡致齋則設幄於正殿西序及室内俱東向
張於楹下凡元正冬至大朝㑹則設斧扆於正殿(施榻/席及)
(熏鑪若朔望受朝則施幄帳於/正殿帳裙頂帶方濶一丈四尺)
尚乘局奉御四人從五品上(自秦漢已來其職皆在太/僕北齊太僕驊騮署有奉)
(乗十人官十二閑馬隋煬帝取之置尚乗局皇朝因之/増置奉御四人一人掌左六閑馬一人掌右六閑馬一)
(人掌粟草飼丁請受配給及勾勘出入破用之事一人/掌鞍韉轡勒供馬調度及療馬醫藥料度之事龍朔二)
(年改為奉駕大夫咸亨元年復故開元二十二/年減二人先是别置閑廐使因𨽻焉猶属殿中)
直長十人正七品下(隋煬帝置十四人皇朝因/之開元二十三年減四人)
奉乘十八人正九品下(後魏有奉乘郎從五品下後周/左右廐各有奉乘二十人隋煬)
(帝置尚乗局有奉乘十人皇朝加置二十/四人每閑二人開元二十三年減六人)
習馭五百人(後周左右廐各有馭夫一百三十人皇/朝加置習馭五百人掌調習六閑之馬)
掌閑五千人(皇朝置常分飼/養六閑之馬)
司庫一人正九品下(皇朝初置二人掌六閑/庫物開元二十三年減)
司廩二人正九品下(皇朝/置之)
典事五人(皇朝置掌/六閑粟草)
獸醫七十人(周禮有獸醫下士掌療畜獸之疾病又有/巫馬下士二人醫四人掌知馬祖先牧馬)
(步之神養疾馬以藥攻馬疾也北齊内廐局有/馬醫二人皇朝置獸醫掌療左右六閑之馬)
尚乘奉御掌内外閑廐之馬辨其麤良而率其習馭直
長為之貳六閑一曰飛黄二曰吉良三曰龍媒四曰騊
駼五曰駃騠六曰天苑左右凡十有二閑分為二廐一
曰祥麟二曰鳳苑以繫飼馬(今仗内有飛龍祥麟鳳苑/鵷鑾吉良六羣等六廐奔)
(星内駒等兩閑仗外有左飛右飛左方/右方等四閑東南内西北内等兩廐)凡御馬必敬而
式之非因調習不得捶擊(諸閑廐上細馬若欲調習/唯得廐内乗騎不得輙出)習
其進御之制而為出入之禁(隴右諸牧監使毎年簡細/馬三十疋進其祥麟鳳苑)
(廐所須雜給馬牛别簡麤壯敦馬一百疋與細馬同進/仍令牧監使預簡敦馬一十疋别牧馬殿中須馬任取)
(充/)凡秣馬給料以時為羞(春冬日給稾一圍粟一斛塩/二合秋夏日給青芻一圍粟)
(減/半)凡外牧進良馬印以三花飛風之字而為誌焉(細馬/次馬)
(送尚乗局者於尾側依左右閑印以三花其餘雜/馬送尚乗者以風字印印右髆以飛字印印左髆)
奉乘掌率習馭掌閑駕士及秣飼之法凡馭馬必視其
齒歴勞逸而調習之(馬四年而兩齒五年而四齒六年/而六齒成矣七年而右一齒齨八)
(年而上下兩邉各一齒缺九年而上下盡缺十年而下/兩齒齨十一年而下四齒齨十二年盡齨十三年下兩)
(齒平十四年下四齒平十五年下盡平十六年上兩齒/齨十七年上四齒齨十八年上盡齨十九年上兩齒平)
(二十年上/四齒平)
司庫掌鞍轡乘具
司廩掌藳秸出納
獸醫掌療馬病(凡馬病灌而行之觀其病之所發療馬/病有五勞一曰筋勞二曰骨勞三曰皮)
(勞四曰氣勞五曰血勞久步則生筋勞久立則生骨勞/久汗不乾則生皮勞汗未差燥而飼飲之則生氣勞驅)
(馳無節則生血勞有傷寒者有傷/熱者有瘍者咸據經方以療焉)
尚輦局奉御二人從五品上(周禮小司徒中大夫二人/掌六畜車輦又巾車下大)
(夫二人掌王后之五輅輦車組輓有翣羽盖古謂人牽/為輦春秋宋萬以乗車輦其母秦始皇乃去其輪而轝)
(之漢代遂為人君之乗後漢有乘輿六輦魏晉小出則/乗之及過江而亡太元中謝安率意而作及破符堅得)
(之形制無差大小如一時人嗟其默識宋武執慕容超/獲金鉦輦古之輦輿大率以六尺為度齊武帝造大小)
(二輦彫節甚工下棢轅軛悉金花銀獸梁大輦中方八/尺左右開四望金鸞棲軛隋有六輦大禮皆乗之秦漢)
(魏晋並太僕属官車府令掌之東晋省太僕遂隸尚書/駕部宋齊梁陳車府乗黄令丞掌之後魏北齊則乗黄)
(車府令兼掌之後周則司車輅主之隋又乘黄車府令/兼掌之煬帝置殿内省尚輦局奉御二人正五品皇朝)
(因之為從五品上龍朔二年改/為奉輦大夫咸亨元年復舊)
直長四人正七品下(隋煬帝置皇朝因之又置掌扇掌/翰等員掌執扇及執紙筆硯雜供)
(奉之/事)
掌輦二人正九品下(皇朝初置四人開元二十三年減/二人又置主輦奉轝等員掌率主)
(輦以供/其事)
主輦四十二人(皇朝置凡七/輦輦六人)
奉轝十五人(皇朝/置之)
尚輦奉御掌輿輦繖扇之事分其次序而辨其名數直
長為之貳凡大朝㑹則陳於庭大祭祀則陳於廟(輦有/七一)
(曰大鳳輦二曰大芳輦三曰仙遊輦四曰小輕輦五曰/芳亭輦六曰大玉輦七曰小玉輦轝有三一曰五色轝)
(二曰常平轝其用如七輦/之儀三曰霽轝則常御焉)凡大朝㑹及祭祀則出之於
内既事復進而載之凡繖扇大朝㑹則繖二翰一陳之
于庭(孔雀扇一百五十有六分居左右舊/翟尾扇開元初改為繡孔雀以省)若常聽朝皆
去扇左右各留其三以備常儀(崔豹古今注云華盖黄/帝所作也與蚩尤戰於)
(涿鹿之野常有五色雲氣金枝玉葉止於帝上有花蘤/之象故因作華盖也通俗文曰張帛避雨謂之繖盖古)
(今注曰翟尾扇起於殷代髙宗有雊雉之祥服章多用/翟羽周制以為王后夫人之車服輿輦有翣即緝翟羽)
(為扇翣以陣/蔽翳風塵也)
　
　
　
　
　
　
　
　
　唐六典卷十一
欽定四庫全書
　唐六典卷十二　　　　唐　張九齡等　撰
　　内官宫官内侍省
　内官
　　惠妃一人
　　麗妃一人
　　華妃一人
　　淑儀一人
　　徳儀一人
　　賢儀一人
　　順儀一人
　　婉儀一人
　　芳儀一人
　　羙人四人
　　才人七人
　宫官
　尚宫二人
　　司記二人典記二人掌記二人女史六人
　　司言二人典言二人掌言二人女史四人
　　司簿二人典簿二人掌簿二人女史六人
　　司闈六人典闈六人掌闈六人女史四人
　尚儀二人
　　司籍二人典籍二人掌籍二人女史十人
　　司樂四人典樂四人掌樂四人女史二人
　　司賔二人典賔二人掌賔二人女史二人
　　司賛二人典賛二人掌賛二人女史二人
　　彤史二人
　尚服二人
　　司寳二人典寳二人掌寳二人女史四人
　　司衣二人典衣二人掌衣二人女史四人
　　司飾二人典飾二人掌飾二人女史二人
　　司仗二人典仗二人掌仗二人女史二人
　尚食二人
　　司膳四人典膳四人掌膳四人女史四人
　　司醖二人典醖二人掌醖二人女史二人
　　司藥二人典藥二人掌藥二人女史四人
　　司饎二人典饎二人掌饎二人女史四人
　尚寢二人
　　司設二人典設二人掌設二人女史四人
　　司輿二人典輿二人掌輿二人女史二人
　　司苑二人典苑二人掌苑二人女史二人
　　司燈二人典燈二人掌燈二人女史二人
　尚功二人
　　司製二人典製二人掌製二人女史四人
　　司珍二人典珍二人掌珍二人女史六人
　　司綵二人典綵二人掌綵二人女史六人
　　司計二人典計二人掌計二人女史四人
　　宫正一人司正二人典正四人女史四人
　内侍省
　　内侍四人
　　内常侍六人
　　内給事八人
　　主事二人
　　令史八人
　　書令史十六人
　内謁者
　　監六人
　　内謁者十二人
　　内典引十八人
　　内寺伯二人
　　寺人六人
　　亭長六人
　　掌固八人
　掖庭局
　　令二人
　　丞三人
　　書令史四人
　　書史八人
　　計史二人
　　宫教博士二人
　　監作四人
　　典事十人
　　掌固四人
　宫闈局
　　令二人
　　丞二人
　　書令史三人
　　書史六人
　　内閽人二十人
　　内掌扇十六人
　　内給使無常員
　　掌固四人
　奚官局
　　令二人
　　丞二人
　　書令史三人
　　書史六人
　　典事四人
　　掌固四人
　内僕局
　　令二人
　　丞二人
　　書令史二人
　　書史四人
　　駕士一百四十人
　　典事八人
　　掌固八人
　内府局
　　令二人
　　丞二人
　　書令史二人
　　書史四人
　　典事六人
　　掌固四人
内官(春秋左氏傳曰不腆先君之嫡以備内官又曰内/官不及同姓杜預曰謂嬪御也周官有夫人嬪世)
(婦女御之位聽天下之内治漢晉以來雖有位號多不/盡備隋氏法周官而悉置焉則列夫人嬪媫妤美人才)
(人寶林御女采女等充百二十位宫中復有六尚以備/衆職謂之宫官皇朝因之今上天徳溥施猶防女寵故)
(省内官將以垂範/而六尚仍舊焉)
妃三人正一品(周官三夫人之位也古者帝嚳立四妃/盖象后妃四星其一明者后也至舜不)
(立正妃盖但三妃而已謂之三夫人自夏殷已降復有/立者視三公位雖云古制數頗繁焉其餘沿革事不經)
(見隋氏依周官立三夫人皇朝上法古制而立四妃其/位貴妃也淑妃也徳妃也賢妃也今上以為后妃四星)
(其一后也既有后位復立四妃則失其所法象之意焉/因省嬪婦女御之數改定三妃六儀羙人才人四等共)
(二十人以備内官其位惠妃也麗妃也華妃也婦徳/婦容婦言婦功可以坐而論禮者則進無則闕焉)
夫人佐后坐而論婦禮者也其於内則無所不統故不
以一務名焉
六儀六人正二品(周官九嬪之位也夏后氏三夫人増/以三三而九列九嬪之位漢初無聞)
(至武帝始制媫妤娙娥容華充衣數不至九其位在嬪/後魏孝文改定内官隋氏因周官盡立其名秩皇朝初)
(因之今上改制六儀/之位以備其職焉)
六儀掌教九御四徳率其屬以贊導后之禮儀(一淑儀/二徳儀)
(三賢儀四順儀/五婉儀六芳儀)
羙人四人正三品(周官二十七世婦之位也殷人因九/嬪増以三九二十七列二十七世婦)
(之位其制増損累代不恒前漢十四等後漢貴人才人/雖列位號不依世婦之職隋氏因周官制媫妤等二十)
(七人皇朝初因之今上改/置美人之位以備其職焉)
羙人掌率女官修祭祀賔客之事
才人七人正四品(周官八十一女御之位也周人因二/十七世婦増以三二十七列八十一)
(女御之位舊制沿革畧同於上注隋氏依周官制寶林/御女采女等皇朝初因之今上改置才人之位以備其)
(職/焉)
才人掌序燕寢理絲枲以獻歳功焉
宫官(周禮宗伯世婦毎宫卿二人下大夫四人中士八/人女府二人女史二人鄭𤣥云世婦后宫官也王)
(后六宫女府女史女奴之有才智者魏畧魏明帝游宴/在内選女子知書可付信者為女尚書省奏事晋令有)
(崇徳殿太監尚衣尚食太監並銀章艾綬二千石崇華/殿太監元華食監都監上監銅印墨綬千石女史賢人)
(蔡人中使大使碧綸綬宋明帝留心後房擬外百官備/置其職兩齊梁陳不見後魏後周亦擬外官置内職隋)
(文帝置六尚六司六典以掌宫官之職六尚視從九品/六司視勳品六典視流外二品煬帝改置六尚局職掌)
(畧同皆加其品秩一尚言局管司言掌宣傳啓奏司簿/主名録計度司正主格式推罰司闈主門閣管鑰二尚)
(儀局管司籍主經史教學司樂掌音律司賔主賔客司/賛主賛相導引三尚服局管司璽主琮璽符節司衣掌)
(衣服司飾主湯沐巾櫛玩弄等物司仗主仗衛戎器四/尚食局管司膳主膳羞司醖主酒醴醯醢司藥主醫巫)
(藥劑司饎主廩餼柴炭五尚寢局管司設主牀席帷帳/鋪設洒掃司輿主輿輦扇傘執持羽儀司苑主園囿種)
(植蔬菜𤓰果司燈主燈火六尚工局管司製主營造裁/縫司寳主金玉錢貨司綵掌繪帛司織掌織染六尚十)
(二人從五品司二十八人從六品典二十八人從七品/掌二十八人從九品女史流外量事而置多者十人皇)
(朝内職多/依隋制)
尚宮局
尚宮二人正五品
司記二人正六品典記二人正七品掌記二人正八品
司言二人正六品典言二人正七品掌言二人正八品
司簿二人正六品典簿二人正七品掌簿二人正八品
司闈二人正六品典闈二人正七品掌闈二人正八品
尚宫掌導引中宫總司記司言司簿司闈四司之事屬
凡六尚事物出納文籍皆印署之(六尚須物外物之司/受敕連署牒仍取上)
(宫押印司記録目為鈔出付内侍省受牒便移外司/其五尚之印唯於當司宫内行用不得印出外文牒)
司記掌印凡宮内諸司簿書出入録目審而付行焉典
記掌記佐之(餘司二佐/並准此)
女史掌執文書(餘女史/准此)
司言掌宣傳啓奏之事(凡言敕處分承敕人宣付司言/連署案記别鈔一本付門司傳)
(出若外司附奏受事人奏聞承敕處分/傳付外司仍録事目㫖意亦連為案)
司簿掌宫人名簿廩賜之事
司闈掌宫闈管鑰之事
尚儀局
尚儀二人正五品
司籍二人正六品典籍二人正七品掌籍二人正八品
司樂二人正六品典樂四人正七品掌樂四人正八品
司賔二人正六品典賓二人正七品掌賓二人正八品
司贊二人正六品典贊二人正七品掌贊二人正八品
彤史二人正六品(石氏星經女史一星婦人之微者周/禮女史掌王后之禮職以詔后禮内)
(政統内官書内令后之事以禮從詩云靜女其孌貽我/彤管毛傳曰古者后夫人必有女史彤管之法后妃羣)
(妾以禮御于君所女史書其日月授之環以進退之生/子月辰以金環退之當御之者以銀環進之著于左手)
(既御著于右手事無大小記/以成法彤管以赤心正人也)
尚儀掌禮儀起居總司籍司樂司賓司贊四司之官屬
司籍掌四部經籍教授筆札几案之事
司籍掌率樂人習樂陳縣拊擊進退之事
司賓掌賓客朝見宴㑹賞賜之事
司贊掌朝見宴㑹贊相之事(凡朝㑹司賔引客立于殿/庭司言宣教賜坐司賛引)
(升就席酒至起/再拜食至亦起)
尚服局
尚服二人正五品(周禮内司服掌王后六服褘衣揄翟/闕翟鞠衣展衣縁衣素沙司馬彪續)
(漢志皇后謁廟服紺上皂下縁靑上縹下皆深衣制隐/領袖縁以條結首飾步搖簪珥以黄金為山題貫白珠)
(為桂枝相摎八爵九華熊虎赤羆大鹿群邪南山豐大/特六獸諸爵獸皆翡翠爲毛羽金題白珠璫繞以翡翠)
(為華綬佩同乗輿魏晋宋齊梁陳畧同後魏北齊皇后/璽綬佩同乗輿假髻步搖十二罇八爵丸華助祭朝㑹)
(以褘衣郊禖以揄翟小宴以闕翟親蠶以鞠衣見皇帝/以展衣宴客以緣衣俱有蔽膝織成緄帶後周皇后衣)
(十二等翟衣六從把郊禖享先皇服翬衣祭隂社朝命/婦服□衣獻繭服鷩衣採桑服鴇衣聼女教服鵫衣歸)
(寧服雉衣以翬雉為領褾臨婦學燕命婦瑲衣春齋祭/還青衣桑還黄衣秋祭素衣冬𤣥衣取其縹領以相生)
(色華皆十二樹隋初皇后首飾花十二樹褘衣青沙内/單黼領羅縠褾襈蔽膝大帶以青衣革帶青韈舄金飾)
(白玉佩𤣥組綬祭衣朝㑹則服鞠衣黄羅為之蔽膝大/帶舄革帶随衣色餘同褘衣親蠶則青衣青羅為之制)
(同鞠衣去革大帯佩綬見帝則服朱衣緋羅為之制如/縁衣宴賓則服煬帝令牛𢎞等制皇后服四等褘衣以)
(翬翟五綵重行十二等首飾花十三鈿小花眊十二樹/兩博鬢素衣内單黼領羅縠褾襈皆以朱蔽膝隨裳色)
(以緅為縁用翟綬章大帶随衣飾以朱緑之錦青緑革/帯青韈舄以金飾白玉佩𤣥組綬章綵尺寸同乗輿祭)
(及朝則服鞠衣小花十二樹青衣朱服皆參/准宋太始及梁陳故事增損用之皇朝因之)
司寳二人正六品(凡太皇太后之寳皆以金為之並不/行用其應封令書皇太后用宫官印)
(皇后用内/侍省印焉)
典寳二人正七品掌寳二人正八品
司衣二人正六品典衣二人正七品掌衣二人正八品
司飾二人正六品典飾二人正七品掌飾二人正八品
司仗二人正六品典仗二人正七品掌仗二人正八品
尚服掌供内服用朱章之數(凡皇后之衣服一曰褘衣/二曰鞠衣三曰禮衣首飾)
(花十二樹小花如大花之數并兩博鬂褘衣深靑織成/為之文為翬雉之形素質不色十二等素沙中單黼領)
(羅縠襈褾皆用朱色蔽膝隨裳色以緅為領縁用翟為/章三等大帶隨衣色朱裏紕其外上以朱錦下以緑錦)
(紐絇用青組以青衣革帶青韈舄又加金飾白玉雙佩/𤣥組雙大綬章采尺寸與乗輿同受册助祭朝㑹則服)
(之鞠衣黄羅為之其蔽膝大帶及衣革帶韈舄隨衣色/餘與褘衣同唯無翟親蠶則服之而鈿釵禮衣十二鈿)
(服通用雜色制與上同雙佩小綬去舄加履宴見賔客/則服之内命婦之服花釵施兩博鬂寳鈿飾翟衣青質)
(羅為之綉為翟編次於衣及裳重為九等而下第一品/花釵九樹寶鈿准花數下准此翟九等第二品花釵八)
(樹翟八等第三品花釵七樹翟七等第四品花釵六樹/翟六等第五品花釵五樹翟五等並素沙中單黼領朱)
(褾襈亦通用羅縠蔽膝隨裳色以緅為領縁加以文綉/重翟為章二等一品已下皆同大帶組其外上以朱錦)
(下以綠錦紐絇用青組以青衣革帯青韈舄佩綬内命/婦受册從蚕朝㑹則服之鈿釵禮衣通用雜色制與上)
(同加雙佩小綬絇履第一品九鈿第二品八鈿第三品/七鈿第四品六鈿第五品五鈿内命婦常參見則服之)
(凡六尚寶林御女采女及女官之服禮衣通用雜色制/與上同唯無首飾綬七品已上有大事則服之尋常供)
(奉則公服去中單蔽膝大帶九品以上大事及/尋常供奉並公服東宫准此女史則半袖裾襦)總司寳
司衣司飾司仗四司之官屬
司寳掌琮寳符契圖籍(凡神寶受命寳銅魚符及契四/方傳符皆識其行用之别安置)
(具立文簿外司請用執仗奏聞同/檢出付仍録案記符還朱書記之)
司衣掌衣服首飾
司飾掌膏沐巾櫛玩弄器物之事
司仗掌羽儀仗衛之事
尚食局
尚食二人正五品
司膳四人正六品典膳四人正七品掌膳四人正八品
司醖二人正六品典醖二人正七品掌醖二人正八品
司藥二人正六品典藥二人正七品掌藥二人正八品
司饎二人正六品典饎二人正七品掌饎二人正八品
尚食掌供膳羞品齊之數總司膳司醖司藥司饎四司
之官屬凡進食先甞之
司膳掌割烹煎和之事
司醖掌酒醴酏飲之事
司藥掌醫方藥物之事
司饎掌給宫人廩餼(閟/)　薪炭之事
尚寢局
尚寢二人正五品(周禮女御掌御/叙王之燕寢)
司設二人正六品典設二人正七品掌設二人正八品
司輿二人正六品典輿二人正七品掌輿二人正八品
司苑二人正六品典苑二人正七品掌苑二人正八品
司燈二人正六品典燈二人正七品掌燈二人正八品
尚寢掌燕寢進御之次叙總司設司輿司苑司燈四司
之官屬
司設掌帷帳茵席灑掃張設之事
司輿掌輿輦繖扇羽儀之事
司苑掌園苑種植蔬果之事
司燈掌燈燭膏火之事
尚功局
尚功二人正五品
司製二人正六品典製二人正七品掌製二人正八品
司珍二人正六品典珍二人正七品掌珍二人正八品
司綵二人正六品典綵二人正七品掌綵二人正八品
司計二人正六品典計二人正七品掌計二人正八品
尚功掌女工之程課總司製司珍司綵司計四司之官
屬
司製掌衣服裁製縫線之事
司珍掌金玉寳貨之事
司綵掌綵物繒錦絲枲之事
司計掌支度衣服飲食薪炭之事
宫正一人正五品司正四人正六品典正四人正七品
宫正掌戒令糺禁謫罰之事(凡宫人已上有不供職事/違犯法式司正已下起牒)
(取宫正裁事小局司/決罰事大録狀奏聞)
司正典正佐之
内侍四人從四品上(石氏星經宦者四星在帝座西周/禮有内小臣閽人寺人鄭𤣥云今)
(謂之宦人詩有巷伯寺人孟子之作春秋時皆謂之寺/人戰國趙有宦者令繆賢漢書百官表云少府秦官属)
(官有中書謁者等令丞諸僕射署官皆属焉又云詹事/掌皇后太子家属官有中長秋私府諸宦官皆属焉成)
(帝省併属大長秋又曰將行秦官景帝更名大長秋或/用中人或用士人秩二千石後漢常用宦者掌奉宣中)
(宫命凡給賜宗親及謁見闗通之出則從属官有丞中/宫僕謁者私府署令又少府属官有中常侍書室玉堂)
(等署長冗從僕射掖庭永巷御府祠祀鉤盾等令暴室/永安丞皆宦者又太后所居官卿少府職如長秋位在)
(同九卿上魏改在九卿下晋大長秋卿有后則置無后/則省宋齊因之梁大長秋主諸宦者以司宫闈之職統)
(中署奚官暴室華林等署陳氏亦同後魏有大長秋又/置内侍長四人掌顧問拾遺應對北齊中侍中省有中)
(侍中二人中常侍四人掌出入門閣長秋寺掌諸宫閣/卿中尹各一人領掖庭晋陽中山宫中宫僕奚官等令)
(後周六官有司内上士又小司内中士巷伯中士等官/隋内侍省置内侍二人内常侍二人内侍則舊長秋内)
(常侍則舊中常侍也煬帝大業三年改内侍省為長秋/監置令一人正四品少令一人從五品丞二人正七品)
(並用士人罷内親者員省内僕内謁者局所領惟掖庭/宫闈奚官三署而已亦參用士人大業五年又置謁者)
(員皇朝依開皇復為内侍省置内侍二人今加至四人/龍朔二年改為内侍監咸亨元年復舊光宅元年改為)
(司宫臺神龍元年復為内侍中官之責極于此矣/若有殊勳懋績則有拜大將軍者仍兼内侍焉)
内常侍六人正五品下(秦有中常侍漢因之銀璫左貂/給事殿省秩千石並用士人後)
(漢悉用宦官掌侍左右入内宫賛導内外事永平中始/置員數中常侍四人和帝㓜冲竇憲執政鉤盾令鄭衆)
(等專謀禁中遂收憲印綬超遷大長秋封鄛鄉侯由是/宦官用事其員稍增中常侍至十人改為金璫左貂鄧)
(后臨朝委用漸大兼領卿署非復掖庭永巷之職順帝/已下迭居端要獻帝末有董卓之難自是諸官署悉用)
(士人焉後魏有中謁者僕射等官員至太武帝時有宦/人宗愛文明馮后時宦官用事而大者令僕小者卿守)
(趙默為選曹尚書張佑封異姓王北齊中侍中省有中/常侍二人掌出入門禁隋内侍省内常侍二人煬帝改)
(為内承奉正五品/皇朝復為内常侍)
内侍之職掌在内侍奉出入宫掖宣傳制令總掖庭宫
闈奚官内僕内府五局之官屬内常侍為之貳凡季春
吉日皇后親蠶於公桑享先蠶於北郊則升壇執儀(周/禮)
(内宰云仲春詔王后帥内外命婦始蠶於北郊以為祭/服續漢志三月皇后帥公卿列侯夫人親蠶祀先蚕于)
(東郊魏遵周禮蠶于北郊晋武楊皇后蠶于西郊依漢/故事東晋闕宋孝武大明四年於臺城西白石里為西)
(蠶設兆域置殿七門及蠶觀歴齊梁陳並有其禮後魏/無聞北齊置蠶功於城北後周皇后乗翠輅帥三妃等)
(至蠶所以少牢親祭進奠先蠶西陵氏隋於宫北三里/為壇髙四尺季春上已皇后服鞠衣乗重翟帥三夫人)
(九嬪内外命婦以太牢制幣祭先蠶於壇上用一獻祭/訖親桑位於壇東面尚功進金鉤典製奉筐皇后採三)
(條反鉤命婦各依班採五條九條而止世婦於/蠶毋受功桑灑訖皇后乃還皇朝因用其禮)凡中宫
大駕出入則為之夾引焉(大駕内謁者四人内給事二/人内常侍二人内侍二人並)
(騎分左右内寺伯一人領/寺人六人分夾重翟車)
内給事八人從五品下(周禮有内小臣之職掌王后之/命后出入則前驅后有好事於)
(四方則使往有好令於公卿大夫則亦如之後漢少府/有給事黄門六百石常侍左右止在内宫門通中外及)
(中宫已下衆事自魏晋至宋梁陳無其職後魏有中給/事中太和二十二年改為中給事北齊中侍中省有中)
(給事中四人煬帝改為内承/直從五品皇朝復為内給事)
主事二人從九品下(隋内侍省主事二人開皇十六年/加置内侍主事二十員以承門閣)
(皇朝置二人掌付/事勾稽省鈔也)
内給事掌判省事凡元正冬至羣官朝賀中宫則出入
宣傳凡宮人之衣服費用則具其品秩計其多少春秋
二時宣送中書(若有府蔵物所造者毎月中門司以其/出入歴為二簿聞奏一簿留内一簿出)
(付尚書比/部勾之)
内謁者監六人正六品下
内謁者十二人從八品下(後漢大長秋属官有中宫謁/者三人四百石主報中章後)
(魏北齊有中謁者僕射隋内侍省有内謁者監六人内/謁者十二人煬帝三年罷内謁者五年又置皇朝因之)
内典引十八人(皇朝置/流外)
内寺伯二人正七品下(周禮寺人掌王之内人及女官/之戒令禁令隋内侍省有内寺)
(伯二人皇/朝因之)
寺人六人(隋置皇朝因之流外掌/中宫駕出入則執御刀)
内謁者監掌内宣傳凡諸親命婦朝㑹所司籍其人數
送内侍省(命婦下車則引入/朝堂然後奏聞)
内謁者掌諸親命婦朝集班位
内典引掌命婦朝參出入監引之事
内寺伯掌糺察諸不法之事嵗大儺則監其出入
掖庭局
令二人從七品下(詩之巷伯也至秦為永巷漢武帝更/名掖庭有令丞後漢掖庭令一人六)
(百石左右丞從丞各一人掌後宫貴人衆采女事魏晋/並有掖庭令黄門令而非宦者後魏有掖庭監北齊長)
(秋寺統掖庭署令丞隋内侍省/統掖庭令丞各二人皇朝因之)
丞三人從八品下(漢掖庭有左右丞北齊有掖庭/丞隋有掖庭丞三人皇朝因之)
計史二人(掌料功/程事)
宮教博士二人從九品下(北齊掖庭中山晋陽署各有/宫教博士二人隋掖庭有宫)
(教博士十三人/皇朝置二人)
監作四人從九品下(皇朝置監宫/中雜作之事)
典事十人(皇朝置/流外)
掖庭局令掌宫禁女工之事凡宮人名籍司其除附功
桑養蠶㑹其課業
丞掌判局事
計史掌料功程
博士掌教習宫人書筭衆藝
監作掌監當雜作　典事典諸工役
宮闈局
令二人從七品下(周禮有閽人王宫每門四人掌王宫/中門之禁凡内外命婦出入則為之)
(辟隋置皇/朝因之)
丞二人從八品下(隋置皇/朝因之)
内閽人二十人(周禮有閽人之職/皇朝因而置之)
内掌扇十六人(皇朝/置之)
内給使無常員(齊職有散給使五/十人皇朝因之)
宫闈令掌侍奉宫闈出入管鑰凡大享太廟帥其屬詣
于室出皇后神主置於輿而登座焉既事納之凡宦人
無官品者稱内給使(親王府/名散使)若有官及經解免應叙選
者得令長上其小給使學生五十人(其博士取八品已/上散官有藝業者)
(充/)皆總其名籍以給其糧廩
丞掌判局事
内閽人掌承傳諸門管籥
内掌扇掌中宫繖扇
内給使掌諸門進物出物之歴
奚官局
令二人正八品下(周禮酒人漿人籩人醢人醯人鹽人/幂人女祝内司服縫人守祧並奄官)
(所職也皆有女奴奚𨽻焉鄭𤣥云古者男女没入縣官/皆曰奴少有才知以為奚今之侍史官婢或曰奚女官)
(也漢暴室丞主中婦人疾病者就此室其皇后貴人有/罪亦如之梁陳大長秋寺統奚官署北齊大長秋寺統)
(奚官署令丞隋内侍省統/奚官局令丞皇朝因之)
丞二人正九品下(隋置皇/朝因之)
典事四人(皇朝/因之)
奚官局令掌奚𨽻二役宫官品命丞為之貳凡宫人有
疾病則供其醫藥死亾則給其衣服各視其品命仍於
隨近寺觀為之修福雖無品亦如之凡内命婦五品已
上亾無親戚於墓側三年内取同姓中男一人以時主
祭無同姓則所司春秋以一少牢祭焉
内僕局
令二人正八品下(後漢大長秋属官有中宮僕一人千/石主馭北齊長秋寺統中宫僕署令)
(丞隋内侍省統内僕局令丞煬帝/大業三年廢内僕局皇朝復置)
丞二人正九品下(隋置三人皇/朝置二人)
駕士一百四十人(皇朝/置之)
典事八人(皇朝/置之)
内僕令掌中宫車乘出入導引丞為之貳凡中宫有出
入則令居左丞居右而夾引之凡皇后之車有六一曰
重翟受册從祀享廟則供之(青質金飾諸末朱輪金根/朱牙其箱飾以重翟羽青)
(油通幰青油燻朱裏朱絲絡網綉紫絡帯綉紫帷八鸞/在衡鏤錫鞶纓十有二就金鑁方釳挿翟尾朱總駕蒼)
(龍皆隋所制/皇朝因之)二曰厭翟公桑則供之(赤質金飾諸末輪/畫朱牙其箱飾以)
(次翟羽鞶油通幰紫油燻朱裏朱絲絡網紅錦絡帯紅/錦帷餘如重翟駕赤騮内命婦一品以下以次乗之)
三曰翟車歸寧則供之(黄質金飾諸末輪畫朱牙其車/幰以翟羽黄油通幰黄油燻黄)
(裏白紅錦絡帯白闕纓之帷朱絲絡網餘/如重翟駕黄騮闕鞶    色皆從車質也)四曰安車臨
幸則供之(赤質金飾紫油通幰紫油燻未裏/錦帷錦絡帶朱絲絡網駕四馬)五曰四望
車拜陵臨弔則供之(朱質青油通幰青油燻朱裏織/成帷錦絡帶朱絲絡網駕赤騮)六
曰金根車常行則供之(朱質青油通幰紫油燻朱裏織/成帷錦絡帶朱絲絡網周禮王)
(后五輅一重翟二厭翟三安車四翟車五輦車司馬彪/續漢志皇后法駕御重翟金根車交絡帷裳非法駕乗)
(紫罽軺車雲虡畫輈黄金塗駕三馬貴人油畫軿車魏/因之晋輿服志皇后法駕乗重翟羽盖金根車駕青駱)
(青帷裳雲虞畫輈常乗畫輪車先蚕乗油盖畫雲母車/駕六驪馬油畫兩轅安車為副金簿石山駢車紫絳罽)
(駢車為副晋令三貴人曲盖九嬪直盖皆信幡宋齊梁/陳畧同後魏皇后從祭御金根車親桑御雲母車駕四)
(馬歸寧御紫罽車游行御安車弔問御紺罽駢車駕三/馬内命婦一品乗油色朱絡網車朱飾用金塗及純銀)
(二品三品乗卷通幰車四品乗備幰車北齊因之後周/皇后車十二等重翟以從祀享厭翟以祭隂社翟輅以)
(採桑翠輅以從見賔客雕輅以歸寧篆輅以臨道法門/皆錫面朱總金鉤蒼輅青輅朱輅黄輅白𤣥等輅五時)
(出入則供之制同皇帝三妃之輅九篆輅朱輅黄𤣥白/等輅皆勒面繢總夏篆夏縵墨車棧車輅車皆雕面鷖)
(總三妃自朱輅而下六嬪自黄輅而下/上媛自𤣥輅而下下媛自夏篆而下也)
典事掌檢校車乘
駕士掌調習馬兼知内御車輿雜畜
内府局
令二人正八品下(漢少府属官有内者令丞後漢長秋/属官有中宫私府令主中蔵幣帛諸)
(總裁衣被補浣皆主之後魏有内者令北齊中侍中省/有内者丞一人隋内侍省統内者局丞各二人皇朝改)
(置内府/令丞)
丞二人正九品
内府令掌中宫蔵寳貨給納名數丞為之貳凡朝㑹五
品已上賜絹及雜綵金銀器於殿庭者並供之諸將有
功并蕃酋辭還賜亦如之
　
　
　
　
　
　
　
　
　
　
　
　
　
　
　唐六典巻十二
欽定四庫全書
　唐六典卷十三　　　　唐　張九齡等　撰
　　御史臺
　御史臺
　　大夫一人
　　中丞二人
　　侍御史四人
　　主簿一人
　　録事二人
　　令史十五人
　　書令史二十五人
　　亭長六人
　　掌固十二人
　　殿中侍御史六人
　　令史八人
　　書令史十人
　　監察御史十人
　　令史三十四人
御史大夫一人從三品(漢書云御史大夫秦官位上卿/銀印青綬掌副丞相成帝綏和)
(元年更名大司空哀帝建平二年復為御史大夫元夀/二年復為大司空歴後漢遂為三公之官獻帝建安十)
(三年又置御史大夫魏黄初二年又省歴晋宋齊梁陳/後魏北齊後周並不置大夫而以中丞為臺主隋諱忠)
(依秦漢置御史大夫從三品大業八年降為正四品皇/朝又為從三品龍朔二年改為大司憲咸亨元年復故)
(御史臺漢名御史府後漢曰憲臺時以尚書為中臺謁/者為外臺謂之三臺魏晋宋齊曰蘭臺梁陳後魏北齊)
(隋皆曰御史臺皇朝因之龍朔二年更名憲臺咸亨元/年復故光宅元年改曰左肅政臺專知在京百司更置)
(右肅政臺專知按察諸州加右臺大夫一人神龍元年/改為左右御史臺猶置二大夫延和元年廢右臺先天)
(二年二月復置十月又/廢而大夫隨臺廢置)
中丞二人正五品(漢百官表御史大夫有兩丞秩二千/石一曰中丞謂之中者以其列在殿)
(中掌蘭臺秘書外督部刺史内領侍御史受公卿奏事/舉劾按章及置司𨽻校尉以御史中丞督司𨽻司直司)
(𨽻司直督刺史刺史督二千石下至墨綬成帝綏和元/年改為大司空哀帝建平二年改大司空復為御史大)
(夫元夀二年復為大司空而中丞出外為臺主更名御/史長史後漢復曰中丞時宣秉拜御史中丞光武詔與)
(司𨽻校尉尚書令三官各專席而坐京師號為三獨坐/魏黄初改中丞為宫正魏鮑勛以宫正忤㫖左遷持書)
(執法後為中丞及歴晋宋齊梁陳並以中丞為䑓主品/第四梁制十八班中丞班第十一後魏改中丞曰中尉)
(正三品太和二十三年為從三品北齊復曰中丞從三/品後周秋官置司憲中大夫二人掌丞司㓂之法以左)
(右刑罰盖比御史中丞之職也隋省中丞官置御史大/夫為臺主以持書侍御史二人代中丞之任持書侍御)
(史者本漢宣帝元鳳中因路温舒上書宜尚徳緩刑帝/深采覧之季秋請讞時帝幸宣室齋居而決事令侍御)
(史二人持書故曰持書侍御史歴代品秩並同御史惟/北齊為從五品隋室因之大業六年加正五品八年又)
(改為從五品皇朝因之貞觀中避髙宗諱省持書侍御/史依前代置御史中丞龍朔二年改曰司憲大夫咸亨)
(元年復故自漢以來御史中丞皆一/人隋持書侍御史二人皇朝因之)
御史大夫之職掌邦國刑憲典章之政令以肅正朝列
中丞為之貳(其百寮有姦非隱伏得專推劾若中書門/下五品已上尚書省四品已上諸司三品)
(已上則書而進之/并送中書門下)凡天下之人有稱寃而無吿者與三
司詰之(三司御史大夫中書門/下大事奏裁小事專達)凡中外百僚之事應彈
劾者御史言於大夫大事則方幅奏彈小事則署名而
已(舊彈奏皇帝視事日御史奏之自景龍三年/以來皆先進狀聽進止許則奏之不許則止)若有制
使覆囚徒則刑部尚書參擇之凡國有大禮則乘輅車
以為之導(駕幸京都大夫從行則令中丞一人留在臺/并殿中侍御史一人若别敕留守不在此限)
侍御史四人從六品下(周官宗伯属官御史掌邦國都/鄙及萬民之治令以賛冡宰凡)
(治之者受法令焉以其在殿柱之間亦謂之柱下史秦/改為侍御史史記張蒼自秦時為御史主柱下方書即)
(其任也冠法冠一名柱後惠文冠以鐵為柱言其審固/不撓也法冠者秦事云始皇滅楚以其君冠賜御史亦)
(名獬豸冠以獬豸獸主觸不直故執憲者以為冠漢因/秦置侍御史秩六百石員十五人惠帝三年相國奏遣)
(御史監三輔不法事有辭訟者盜賊者鑄偽錢者獄不/直者繇賦不平者吏不廉者吏苛刻者踰侈及弩力十)
(石以上者作非所當服者凡九條監者每二嵗一更常/十一月奏事三月還監焉侍御史有綉衣直指出討姦)
(猾治大獄武帝制不常置後漢皆公府掾属髙第者為/之所掌有五曹曰令曹掌律令印曹掌刻印供曹掌齋)
(祠之事尉馬曹掌廐馬之事乗曹掌䕶駕魏置八人品/第六所掌凡八部有持書曹課第曹其餘則史闕云晋)
(置九人所掌有十三曹曰吏曹課第曹直事曹印曹中/都督曹外都督曹媒曹符節曹水曹中壘曹營軍曹法)
(曹筭曹東晋初省課第曹置庫曹後又分庫曹為外右/庫曹内左庫曹焉宋置十人元嘉中省二庫曹直云左)
(庫大明中復置二庫景和初復省之昇明初省營軍曹/併人水曹省筭曹併入法曹而吏曹罷御史掌之齊置)
(十人梁陳皆九人後魏八人初從五品太和末為正八/品下北齊置八人從七品下後魏北齊尤重御史選御)
(史必答策髙第始補之並分掌諸曹内外督令史以下/後周秋官有司憲中士隋置八人從七品下煬帝三年)
(改為正七品皇朝置四人加品從六品下又置内供奉/員不過本數其遷改與正官資望亦齊舊制庶僕五分)
(減一及崔隐甫為大夫奏供奉裏行並同正給案令隔/品致敬比者因循侍御史已下皆與大夫抗禮開元十)
(八年敕重申明猶未之改李適/之為大夫皆受拜時議是之)
侍御史掌糾舉百僚推鞫獄訟其職有六一曰奏彈二
曰三司三曰西推四曰東推五曰贓贖六曰理匭(侍御/史年)
(深者一人判臺事知公廨雜事等次知西推贓贖三司/受事監奏次知東推理匭之事臺中有黄卷不糾舉所)
(職則罰之其新除者未曉制度罰有日逾萬錢者舊例/新人罰止於四萬及崔隱甫為大夫以其數太廣減之)
(以萬二千為限三院各有/院長議罰則詢於雜端也)凡有制敕付臺推者則按其
實狀以奏若尋常之獄推訖斷于大理(舊臺中無獄未/嘗禁人有須留)
(問寄禁大理李乾祐為大夫奏請於臺置獄雖則按問/為便而增鞫獄之弊至開元十四年御史大夫崔隐甫)
(奏罷之須留問者/依前寄禁大理)凡事非大夫中丞所劾而合彈奏者
則具其事為狀大夫中丞押奏大事則冠法冠衣朱衣
纁裳白紗中單以彈之小事常服而已(法冠一名豸冠/一角為獬豸之)
(形取觸邪/之義也)凡三司理事則與給事中中書舍人更直於
朝堂受表(三司更直毎日一司正受兩司/副押更遞如此其鞫聼亦同)若三司所按
而非其長官則與刑部郎中員外郎大理司直評事往
訊之(除三司受事及推按外每日侍御史一人承制諸/奏事者並監而進退之若所論繁細不宜奏陳則)
(隨事奏/而罷之)
主簿一人從七品下(漢書張忠為御史大夫署孫寳為/主簿魏晋已下無聞隋煬帝大業)
(三年始置御史臺主/簿二員皇朝省一員)
録事二人從九品下
主簿掌印及受事發辰句檢稽失(兼知府廚/及黄卷)
殿中侍御史六人從七品上(魏氏御史二人居殿中察/非法故曰殿中侍御史晋)
(置四人東晋省二人梁陳史不載其品秩後魏初從五/品太和末為從八品上北齊置十二人正八品隋開皇)
(初改為殿中侍御史置十二人正八品下煬帝三年省/武徳五年置四人正八品上貞觀二十三年加員品)
監察御史十人正八品上(監察御史盖取秦監郡御史/以名官晋書云孝武太元中)
(創置檢校御史而呉混之為之沈約宋書云古司𨽻校/尉知行馬外事晋江左罷司𨽻置檢校御史專掌行馬)
(外事是也歴宋齊梁陳無聞其職後魏太和末復置檢/校御史正九品上北齊置檢校御史十二人從八品上)
(後周秋官府有司憲旅下士八人隋初改為監察御史/置十二人從八品上煬帝大業三年加正八品増置十)
(六人大業八年加從七品後又置御史一百員從九品/尋省之盖更卑於監察矣武徳初監察御史置八人貞)
(觀二十二年加監察二人其外又置監察御史裏行其/始自馬周以布衣太宗令於監察御史裏行自此便置)
(裏行/之名)
殿中侍御史掌殿廷供奉之儀式(每朝與侍御史随仗/入位在中丞下給事)
(中中書/舍人後)凡冬至元正大朝㑹則具服升殿若皇帝郊祀
巡省(謂大駕/與鹵簿)則具服從旌門往來檢察視其文物之有
虧闕則糾之(非大備/則常服)凡兩京城内則分知左右巡各察
其所巡之内有不法之事(謂左降流移停匿不去及妖/訛宿宵蒲博盜竊獄訟寃濫)
(諸州網典貿易隐盜賦歛不如法式諸此之類咸舉按/而奏之若不能糾察及故縱蔽匿則量其輕重而坐所)
(由御/史)
監察御史掌分察百僚巡按郡縣糾視刑獄肅整朝儀
(朝廷有不肅敬御史則糾而劾之每二人五日分和東/西朝堂舊例監察正門無籍非因奏事不得入至殿廷)
(開元七年三月敕並令隨仗而入不得供奉位在尚書/員外郎後十道巡按則選判官二人以為之佐如本道)
(務繁得量差官人歴/官清幹者號為支使)凡將帥戰伐大克殺獲數其俘馘
審其功賞辨其真偽若諸道屯田及鑄錢其審功糾過
亦如之凡嶺南及黔府選補亦令一人監其得失凡決
囚徒則與中書舍人金吾將軍監之(若京都忌齋則與/殿中侍御史分察)
(寺觀七品已上清官皆預/行香不到則牒送法司)若在京都則分察尚書六司
糾其過失及知太府司農出納凡冬至祀圜丘夏至祭
方丘孟春祈穀季春祀明堂孟冬祭神州五郊迎氣及
享太廟則二人共監之若朝日夕月及祭社稷孔宣父
齊太公蜡百神則一人率其官屬閱其牲牢省其器服
辨其輕重有不修不敬則劾之凡尚書省有㑹議亦監
其過謬(尚書省諸司七品已上官㑹議皆先牒報臺亦/一人徃監若據狀有違及不委議意而署名者)
(糾彈之凡有敕令一御史往監即監察受命而行自監/察御史已上毎日一人於本司當門直以檢察臺中出)
(入及令史領詞訟過大夫之事若縁詞訟/事須推勘者大夫便委門直御史以推之)凡百官燕㑹
習射亦如之
　
　
　
　
　
　
　
　
　
　
　
　
　唐六典卷十三
欽定四庫全書
　唐六典卷十四　　　　唐　張九齡等　撰
　　太常寺
　太常寺
　　卿一人
　　少卿二人
　　丞二人
　　主簿二人
　　録事二人
　　府十二人
　　史二十三人
　　博士四人
　　謁者十人
　　贊引二十人
　　太祝三人
　　祝史六人
　　奉禮郎二人
　　贊者十六人
　　協律郎二人
　　亭長八人
　　掌固十二人
　　太廟齋郎京都各一百三十人
　　太廟門僕京都各三十二人
　兩京郊社署
　　令各一人
　　丞一人
　　府二人
　　史四人
　　典事三人
　　掌固五人
　　門僕八人
　　齋郎一百一十人
　諸陵署
　　令各一人
　　丞一人
　　録事一人
　　府二人
　　史四人
　　主衣四人
　　主筆四人
　　主藥四人
　　典事三人
　　掌固二人
　　陵户
　永康興寧二陵署
　　令各一人
　　丞一人
　　録事一人
　　府一人
　　史二人
　　典事二人
　　掌固二人
　　陵户各二千一百人
　諸太子陵署
　　令各一人
　　丞一人
　　録事一人
　　府一人
　　史二人
　　典事二人
　　掌固一人
　　陵戸各三十人
　諸太子廟署
　　令各一人
　　丞一人
　　録事一人
　　府一人
　　史二人
　　典事二人
　　掌固一人
　太樂署
　　令一人
　　丞一人
　　府三人
　　史六人
　　樂正八人
　　典事八人
　　掌固六人
　　文武二舞郎一百四十人
　鼓吹署
　　令一人
　　丞一人
　　府三人
　　史六人
　　樂正四人
　　典事四人
　　掌固四人
　太醫署
　　令二人
　　丞二人
　　府二人
　　史四人
　　主藥八人
　　藥童二十四人
　　醫監四人
　　醫正八人
　　藥園師二人
　　藥園生八人
　　掌固四人
　　醫博士一人
　　醫助教一人
　　醫師二十人
　　醫工一百人
　　醫生四十人
　　典學二人
　　鍼博士一人
　　鍼助教一人
　　鍼師十人
　　鍼工二十人
　　鍼生二十人
　　按摩博士一人
　　按摩師四人
　　按摩工十六人
　　按摩生十六人
　　呪禁博士一人
　　呪禁師二人
　　呪禁工八人
　　咒禁生十人
　太卜署
　　令一人
　　丞二人
　　府一人
　　史二人
　　卜正二人
　　卜師二十人
　　巫師十五人
　　卜博士二人
　　助教二人
　　卜筮生四十五人
　　掌固二人
　廩犧署
　　令一人
　　丞一人
　　府一人
　　史二人
　　典事二人
　　掌固二人
　汾祠署
　　令一人
　　丞一人
　　府二人
　　史四人
　兩京齊太公廟署
　　令各一人
　　丞一人
　　録事一人
　　府二人
　　史四人
　　廟幹二人
　　掌固四人
　　門僕八人
太常寺卿一人正三品(唐虞之時伯夷作秩宗典三禮/皋䕫典樂以教胄子周官大宗)
(伯卿一人掌建邦天神人鬼地祇之禮秦曰奉常典宗/廟禮儀至漢髙祖名曰太常惠帝復曰奉常景帝又曰)
(太常漢制以列侯忠孝敬慎者居之秩中二千石王莽/改曰秩宗後漢太常掌禮儀祭祀及行事掌賛天子大)
(射養老大䘮皆奏其禮儀毎月前晦察行陵廟并選試/博士奏其能否魏因之晋太常置功曹主簿五官等員)
(品第三銀章青綬進賢兩梁冠五時朝服佩水蒼玉宋/太常用尚書亦轉為尚書加遷選曹尚書領護等齊因)
(之梁天監七年象四時置十二卿太常宗正司農為春/卿太常位視金紫光祿大夫班第十四陳因梁後魏太)
(常與光禄勳衛尉為三上卿位從一品下北齊太常卿/掌陵廟羣祀儀制天文術數衣冠之属太常卿第三品)
(後周為宗伯隋太常寺卿一人正三品皇朝因之龍朔/二年改為奉常咸亨元年復舊光宅元年改為司禮神)
(龍元年/復故)
少卿二人正四品上(周禮有小宗伯中大夫二人秦漢/無聞後魏太和十五年初置少卿)
(官太常少卿一人第三品上至二十二年降為正四品/上北齊因之後周為小宗伯隋太常寺置少卿一人正)
(四品上煬帝即位加置二人降為從四品皇朝武徳中/置一人貞觀中加置二人龍朔咸亨光宅神龍並隨寺)
(改/復)
太常卿之職掌邦國禮樂郊廟社稷之事以八署分而
理焉一曰郊社二曰太廟(開元二十四年敕廢太廟/署令少卿一人知太廟事)三
曰諸陵四曰太樂五曰鼔吹六曰太醫七曰太卜八曰
廩犧總其官屬行其政令少卿為之貳凡國有大禮則
贊相禮儀有司攝事則為之亞獻率太樂之官屬設樂
縣以供其事燕㑹亦如之若三公行園陵則為之副公
服乘輅備鹵簿而奉其禮若大祭祀則先省其牲器凡
太卜占國之大事及祭祀卜日皆往莅之於太廟南門
之外(中祀已上則太常卿莅卜若小/祀及非大祀則太卜令蒞卜也)凡大駕巡幸出師
克獲皆擇日吿于太廟(太廟有修/造亦如之)凡仲春薦冰及四時
品物甘滋新成者皆薦焉凡有事於宗廟少卿率太祝
齋郎入薦香燭整拂神幄出入神主將享則與良醖令
實尊罍凡備大享之器服有四院各以其物而分貯焉
(一曰天府院蔵瑞應及伐國所獲之寳禘祫則陳之於/廟庭二曰御衣院蔵乗輿之祭服三曰樂縣院主蔵六)
(樂之器物四曰神㕑院/主蔵御廩及諸器物)
丞二人從五品上(秦有奉常丞漢因之比千石魏晋宋/置一人宋百官春秋太常丞視尚書)
(郎銅印黄綬一梁冠品第七掌舉陵廟非法齊因之梁/班第五梁𨕖部太常丞舊用員外郎遷尚書郎天監七)
(年改視尚書郎陳因之後魏太常丞五品下太和二十/二年降為七品上北齊從六品下隋太常丞二人從六)
(品下大業三年増/為五品皇朝因之)
主簿二人從七品上(漢官儀鹵簿篇太常駕四馬主簿/前車八乗有鈴下侍閣辟車騎吏)
(五伯等員梁天監七年十二卿各置主簿一人遷為五/官功曹又位不登十八班者别為七班太常主簿班第)
(四梁𨕖太常主簿視二衛主簿陳因之後魏不見北齊/太常寺有功曹五官主簿等隋太業中主簿二人武徳)
(中正八品上貞/觀中從七品上)
録事二人從九品上(晋令太常置主簿録事北齊亦/置之隋増置二人皇朝因之)
丞掌判寺事凡大享太廟則修七祀於太廟西門之内
若祫享則兼修配享功臣之禮
主簿掌印勾檢稽失省署鈔目
録事掌受事發辰
太常博士四人從七品上(漢書百官表云博士秦官掌/通古今秩比六百石員多至)
(數十人髙祖時叔孫通始為博士定禮制後漢置十四/人魏因之晋中興書博士之職端委佩玉朝之大典必)
(詢度焉當道正詞克厭人望然後為可齊宋太常府有/博士亦謂之太學博士梁陳亦兼統國學博士後魏太)
(常博士從七品下北齊置四人品同魏隋因之置謁者/三十人賛引六十人皇朝武徳中置博士二員正八品)
(上貞觀中加其員品減謁/者置十人賛引二十二人)
謁者十人(秦漢有謁者即今通事舍人隋太常/寺有謁者三十人皇朝減置十人)
贊引二十人(隋太常寺有賛引六十/人貞觀中省置二十人)
太常博士掌辨五禮之儀式奉先王之法制適變隨時
而損益焉凡大祭祀及有大禮則與太常卿以導賛其
儀凡王公已上擬諡皆跡其功徳而為之褒貶(議諡職/事官三)
(品已上散官二品已上佐史録行狀申考/功勘校下太常擬諡訖申省議定奏聞)無爵稱子(沈/約)
(諡法云晋大興三年始/詔無爵諡皆稱子也)養徳丘園聲實明著則諡曰先
生大行則大名小行則小名之(舊有周官諡法大戴禮/諡法又漢劉熈注諡法)
(一卷晋張靖撰諡法兩卷又有廣諡一卷/至梁沈約總集諡法凡有一百六十五卷)若大祭祀卿
省其牲器謁者為之導若小祀及公卿大夫有嘉禮亦
命謁者以贊相焉
太祝三人正九品上(禮記曰天子建天官先六太則有/太祝之置此夏殷之制也周禮太)
(祝下大夫二人上士四人掌六祝之詞順祝年祝令祝/化祝瑞祝策祝以事鬼神祈福祥也秦漢奉常属官有)
(太祝令丞後漢太祝令一人六百石丞二人晋宋皆有/太祝令丞齊職儀太祝令品第七四百石銅印墨綬進)
(賢一梁冠絳朝服用三品勳位梁𨕖部太祝令與二廟/令品秩同陳氏因之後魏太祝令從五品中太和二十)
(二年改為正九品上北齊太常寺置太祝令丞後周太/祝下大夫一人隋太祝署令一人丞一人太祝八人祝)
(史十六人煬帝廢太祝署以太祝属寺後又増為十人/皇朝減置七人後又增置九人開元二十三年減六人)
(祝史減/七人)
祝史六人(晋太祝令史三十人後魏祝史從七品中隋/置十六人皇朝武徳中置十二人今減六人)
奉禮郎二人從九品上(漢大鴻臚有治禮郎三十七人/晋太常諸博士有治禮史二十)
(四人大行令有治禮郎四人後魏治禮郎從六品下太/和二十二年改為從九品下北齊司儀置奉禮郎三十)
(人後周治禮中士一人下士一人隋太常寺有治禮郎/十六人其後改為奉禮郎又置賛者十二人煬帝減奉)
(禮郎置六人皇朝武徳中為治禮郎置四人永徽之後/改為奉禮郎開元二十三年減二人掌師賛者以供其)
(事/)
太祝掌出納神主于太廟之九室而奉享薦禘祫之儀
凡國有大祭祀盥則奉匜既盥則奉巾􁉄凡郊廟之祝
板先進取署乃送祠所將事則跪讀祝文以信于神禮
成而焚之凡大祭祀卿省牲則循牲而吿充(禮告訖牽/牲以授太)
(官既享則以牲之毛血置之於豆而尊焉饌入而徹之/既享則酌上樽之福酒且減胙肉加之於爼以賛祭酒)
(歸胙之禮又奉玉帛之篚及牲/首之俎俟禮成行焚瘞之儀也)凡祭天及日月星辰之
玉帛則焚之祭地及社稷山嶽則瘞之海瀆則沈之
奉禮郎掌設君臣之版位以奉朝㑹祭祀之禮(版位黑/質赤文)
(天子方尺有二寸厚三寸太子方九寸厚二寸公卿已/下方七寸厚一寸有半天子版位題曰皇帝位太子曰)
(皇太子位百官題曰某品/位凡祭祀朝廷以賛導焉)凡祭祀朝㑹設庶官之位(文/左)
(武右東西相向北方為上東方南方之使次於文官之/下西方北方之使次於武官之下二王之後列於武官)
(之下褒聖侯叙於文官之列凡有事於神祇則設御位/於壇之東南從祀公卿獻官及掌事者位於壝之内外)
(若有事於宗廟則設位於廟庭之中宗/廟之子孫列焉昭穆異位去爵從齒也)凡尊彞之制十
有四祭祀則陳之(一曰太尊二曰著尊三曰犧尊四曰/象尊五曰壷尊六曰山罍七曰概尊)
(八曰散尊九曰山尊十曰蜃尊十一曰鷄彞十二曰鳥/彞十三曰斚彝十四曰黄彝又陳勺羃篚坫之位以奉)
(其事有事於神祇則用太尊至於山罍有事於宗廟則/春夏用鷄鳥之彝秋冬用黄斚之彝星之外官用概尊)
(嶽鎮海瀆用山尊山林川澤用蜃/尊衆星及丘陵已下用散尊也)凡祭器之位簠簋為
前登鉶次之籩豆為後(簋鉶籩豆之位在廟堂上俱陳/側階之北每坐四簋次之以六)
(鉶次之以六登籩豆為後毎坐/異之皆以南為上屈陳而下也)凡大祭祀及朝㑹在位
者拜跪之節皆贊導之賛者承傳焉又設牲版之位以
成省牲之儀凡春秋二仲公卿巡行諸陵則主其威儀
鼓吹之節而相其禮焉
協律郎二人正八品(漢書武帝時李延年善新聲以為/協律都尉後漢亦有之至魏武帝)
(平荆州得杜䕫能識舊樂章以為協律都尉晋改為協/律校尉宋齊亦有其官梁太常属官有協律校尉後魏)
(有協律郎太和初協律中郎從四品下協律郎從五品/上至二十年協律正八品下北齊太常属官有協律郎)
(二人隋太常寺協律/郎二人皇朝因之)
協律郎掌和六律六呂以辨四時之氣八風五音之節
陽為六律所以統氣類物仲冬為黄鍾孟春為太簇季
春為姑洗仲夏為㽔賓孟秋為夷則季秋為無射隂為
六吕所以旅陽宣氣季冬為大吕仲春為夾鍾孟夏為
仲呂季夏為林鍾仲秋為南吕孟冬為應鍾凡律管之
數起於九以九相乘八十一以為宫三分去一五十四
以為徵三分益一七十二以為商三分去一四十八以
為羽三分益一六十四以為角黄鍾為宫太簇為商姑
洗為角林鍾為徵南吕為羽還相為宫以生其聲焉凡
太樂鼓吹教樂則監試為之課限(太樂署教教雅樂大/曲三十日成小曲二)
(十日清樂大曲六十日大文曲三十日小曲十日燕樂/西凉龜兹疎勒安國天竺髙昌大曲各三十日次曲各)
(二十日小曲各十日髙麗康國一曲鼔次署棡鼓一曲/十二日三十日大鼔一曲十日長鳴三聲十日鐃鼓一)
(曲五十日歌簫笳一曲各三十日大横吹一曲六十日/節鼓一曲二十日笛簫觱篥笳桃皮觱篥一曲各二十)
(日小鼓一曲十日中鳴三聲十日羽葆鼓一曲三十日/錞于一曲五日歌簫笳一曲各三十日小横吹一曲六)
(十日簫笛觱篥桃皮觱/篥一曲各三十日成)凡教樂淫聲過聲凶聲慢聲皆
禁之(淫聲若鄭衛者過聲失哀樂之節凶聲亾/國之聲音若桑間濮上者慢聲不恭者也)使陽而
不敢散隂而不敢集剛氣不怒柔氣不懾暢於中發於
外以應天地之和若大祭祀饗燕奏樂于庭則升堂執
麾以為之節制舉麾鼓祝而後樂作偃麾戞敔而後止
兩京郊社署令各一人從七品下(周人建國左宗廟右/社稷祭天於南郊之)
(圜丘就陽位也祭地於北郊之方壇就隂位也故有典/祀中士二人下士四人以時而祭則徵役于司𨽻帥其)
(属而修除之秦漢奉常属官有太祝令丞景帝改為祠/祀武帝更曰廟祀後漢祠祀属少府魏晋有太祝令丞)
(宋有明堂令丞掌宗祀五帝之事齊有太祝及明堂令/梁太常卿統明堂太社等令丞北齊太廟令丞兼領郊)
(祠崇虚二属丞郊祀掌五郊羣神崇虚掌五嶽四瀆神/祠後周有司郎上士一人中士一人又有司社中士一)
(人下士一人隋太常統郊社署/令又署門僕齋郎皇朝因之)
丞一人從八品上(隋置皇/朝因之)
門僕八人(隋有/二人)
齋郎一百一十人(後魏祀官齋郎九品中隋/郊社署有齋郎一百人)
郊社令掌五郊社稷明堂之位祠祀祈禱之禮丞為之
貳凡大祭祀則設神坐於壇上而别其位上帝之神席
以藳秸衆神席以莞升中于太山則藉以三脊之茅與
奉禮設尊罍篚羃之具太官令實之凡有事於百神則
立燎壇而先積柴焉(大祀燎壇方一丈髙丈有二尺中/祀方八尺其髙一丈下祀方五尺)
(髙如/其方)凡有合朔之變則置五兵於太社矛居東㦸居南
鉞在西矟在北巡察四門立􁝀於壇四隅朱絲縈之以
候變過時而罷之
獻陵昭陵乾陵定陵橋陵恭陵署令各一人從五品(周/禮)
(有冢人下大夫二人中士四人掌公墓之地辨其兆域/先王之葬居中以昭穆為左右至漢奉常管諸陵縣諸)
(陵亦各有丞令至元帝元光元年分穆陵邑属三輔後/漢先帝陵令毎令各一人秩六百石毎陵所皆置萬户)
(晋太常綂陵令丞主簿録事户曹史禁備史各一人侍/一人凡吏四人卒一人宋太常統陵令齊職儀每陵令)
(一人品第七秩四百石銅印墨綬進賢一梁冠絳朝服/舊用三品勳位孝建三年改為二品梁太常統陵監其)
(後改為令班第二品正第九陳承梁制秩六百石北齊/太常寺亦統諸陵令丞後周守陵毎陵上士一人隋令)
(諸署毎陵令一人皇朝因之開/元二十五年諸陵廟隸宗正寺)
丞一人從七品下(漢魏晋諸陵並有丞宋齊梁陳並有/陵令無丞北齊有丞隋諸陵丞各一)
(人有主衣主輦主/藥等員皇朝因之)
録事一人(皇朝/置)
陵户(乾陵橋陵昭陵各四百人/献陵定陵恭陵各三百人)
陵令掌先帝山陵率尸守衛之事丞為之貳凡朔望元
正冬至寒食皆修享於諸陵若橋陵則曰獻羞焉凡功
臣宻戚諸陪陵𦵏者聽之以文武分為左右而列(墳髙/四丈)
(已下三/丈巳上)若父祖陪陵子孫從葬者亦如之(若宫人陪葬/則陵戶為之)
(成墳凡諸陵皆置留守領甲士與陵令相/左右兆域内禁人無得葬埋古墳則不毁)
永康興寧二陵署令各一人從七品下
丞一人從八品下
陵令掌山陵營兆之事率其户而守陵焉(兵仗並/皆給之)丞為
之貳
隱章懷懿徳節愍惠莊文恵宣七太子陵署各令一人
從八品下(按漢武帝戾太子園有官/吏自後不見並皇朝置之)
丞一人從九品下
太子陵令丞皆掌陵園守衛
諸太子廟令各一人從八品上
丞一人正九品下(有後則官為置廟子孫自主其祭無/後者以近族人為主縁祭樂饌並官)
(供/之)
太子廟令丞皆掌灑掃開闔之節四時享祭之禮
太樂署令一人從七品下(周禮太司樂中大夫二人樂/師下大夫四人掌成均之法)
(以樂舞教國子雲門大卷大咸大韶大夏大濩大武之/舞樂師掌國學之政教國子帗舞羽舞皇舞旄舞干舞)
(人舞之節又有太師下大夫二人掌六律六吕以合隂/陽之聲至秦漢奉常属官有太樂令丞又少府属官有)
(樂府令丞後漢太常樂令一人六百石魏復為太樂令/丞黄初中以杜䕫為之使正雅樂時散騎侍郎鄧靜善)
(詠雅樂歌師丑胡能習宗祀之曲舞師馮肅曉知前代/諸儛䕫與創定遷協律都尉至晋元帝并太樂於鼓吹)
(宋太常有太樂令丞齊因之品第七四百石銅印墨綬/進賢一梁冠絳朝服梁太常属官有太樂令班第一品)
(從九又别領清商丞太樂有庫丞與清商丞並三品勳/位陳因之後魏太和十五年置太樂官有太樂博士六)
(品下北齊太常寺有太樂令丞後周有司樂上士中士/隋太常寺統太樂令丞二人皇朝因之開元二十三年)
(各減/一人)
丞一人從八品下(歴代皆有一人隋置二人皇朝/因之開元二十三年減一人)
樂正八人從九品下(後周依周官置樂師上士一人中/士一人隋太樂署有樂師八人清)
(商有樂師二人至煬帝改曰正加置十/人盖採古樂正子春而名官皇朝因之)
典事八人(流外/番官)
文武二舞郎一百四十人(周禮韎師主舞者十有六人/旄人主舞者衆寡無數漢太)
(常樂令有八佾舞三百八十/一隋太常樂署有舞郎三百)
太樂令掌教樂人調合鍾律以供邦國之祭祀饗燕丞
為之貳凡天子宫縣太子軒縣宫縣之樂鎛鍾十二編
鍾十二編磬十二凡三十有六簴(宗廟與殿庭同郊丘/社則二十簴面别去)
(編鐘磬各/二簴也)東方西方磬簴起北鐘簴次之南方北方磬
簴起西鐘簴次之鎛鐘在編縣之間各依辰位四隅建
鼓左柷右敔又設笙竽笛簫箎塤繫于編鐘之下隅歌
琴瑟箏筑繫于編磬之下其在殿庭前則加鼓吹十二
按於建鼓之外羽葆之鼔大鼓金錞歌簫笳置於其上
焉又設登歌鐘磬節鼓琴瑟筝筑於堂上笙簫和簫箎
塤於堂下(宫縣登歌工人皆介幘朱連裳革帯烏皮履/鼓人及堦下工人皆武弁朱褠衣革帶烏皮)
(履若在殿庭加白練􁜘襠白/布襪鼓吹按工人亦如之也)軒縣之樂去其南面鎛鐘
編鍾編磬各三凡九簴設於辰丑申之位三建鼓亦如
之餘如宫縣之制凡宫縣軒縣之作則奏二舞以為衆
樂之容一曰文舞二曰武舞宫縣之舞八佾軒縣之舞
六佾文舞之制左執籥右執翟二人執纛以引之(文舞/六十)
(四人供郊廟服委貌冠𤣥絲布大袖白練領褾白紗中/單絳領𤣥絲布大口袴革帶烏皮履白布襪其執纛人)
(衣冠各/同也)武舞之制左執干右執戚二人執旌居前二人
執鼗鼓二人執鐸四人持金錞二人奏之二人執鐃以
次之二人執相在左二人執雅在右(武舞六十四人供/郊廟服平冕餘同)
(文舞若供殿庭服武弁平巾幘金支緋絲布大袖裶絲/布緉襠甲金飾白練􁜘襠錦騰蛇起梁帶豹文大口布)
(袴烏布□其執旌人衣冠各/同當色舞人餘同工人也)凡簨簴飾以崇牙旅蘓樹
羽宫縣則金五博山軒縣則金三博山凡樂器之飾天
地之神尚赤宗廟及殿庭尚彩東宫亦赤凡中宫之樂
則以大磬代鐘鼓餘如宫縣之制凡磬天地之神用石
宗廟及殿庭用玉凡有事於天神用雷鼓雷鼗地神用
靈鼓靈鼗宗廟及帝社用路鼓路鼗皆建于宫縣之内
凡大燕㑹則設十部之伎於庭以備華廟用承先之舞
諸太子廟用凱安之舞凡祭昊天上帝及五方帝大明
夜明之樂皆六成(夾鍾宫調三成黄鍾角調一成太簇/徵調一成姑洗羽調一成若五郊迎)
(氣黄帝用黄鍾宫調青帝用姑洗角調白帝用/太簇商調赤帝用林鍾徵調黒帝用南吕羽調)
祭皇地祇神州社稷之樂皆八成(林鐘宫調二成太簇/角二成姑洗徵二成)
(南宫羽/二成)享宗廟之樂九成(黄鍾宫三成大吕角二成/太簇徵二成應鍾羽二成)其
餘祭祀三成而已(皆用姑/洗之調)凡習樂立師以教毎歳考其
師之課業為上中下三等申禮部十年大校之若未成
則又五年而校之量其優劣而黜陟焉(諸無品博士隨/番少者為中第)
(經十五年有五上考/者授散官直本司)若職事之為師者則進退其考習
業者亦為之限既成得進為師凡樂人及音聲人應教
習皆著簿籍覈其名數而分番上下(短番散樂一千人/諸州有定額長上)
(散樂一百人太常自訪召闗外諸州者分為六番闗内/五番京兆府四番並一月上一下五百里外兩番併上)
(六番者上日教至申時/四番者上日教至午時)皆教習檢察以供其事(若有故/及不任)
(供奉則輸資錢以/充伎衣樂器之用)
鼓吹署令一人從七品下(周禮鼓人中士六人掌六鼓/四金之音所謂雷鼓靈鼓路)
(鼓鼗鼓鼛鼓晋鼔金錞和鼓金鐲節鼓金鐃止鼓金鐸/通鼔崔豹占今注云漢代鼔角横吹者始張騫使西域)
(得摩訶兠勒一曲其後李延年因之立為二十八解若/隴頭折楊栁赤之陽黄鵠覃子望行人出闗入闗出塞)
(入塞之曲是也其短簫鐃吹者雜出漢代多戰陣之聲/若思悲翁艾如張上之回戰城南樹上郎𤣥雲朱鷺之)
(曲是也後漢少府属官有承華令典黄門鼓吹百三十/五人百戯師二十七人晋遂置鼓吹令丞属太常元帝)
(省大樂并于鼓吹哀帝又省鼓吹而存太樂宋齊並無/其官至梁太常卿統鼓吹令丞及清商署陳因之後魏)
(闕文北齊太常領鼓吹令丞掌百戯鼔吹樂人等事又/兼黄戸局掌供樂人衣服等太樂又領清商部隋太常)
(寺統鼓吹清商二令丞各二人皇朝因省/清商并于鼓吹開元二十三年減一人)
丞一人從八品下(隋置二人皇朝因之開/元二十三年減一人)
樂正四人從九品下(其說已具太樂樂正下隋清商/署樂師二人煬帝改為樂正也)
鼓吹令掌鼓吹施用調習之節以備鹵簿之儀丞為之
貳凡大駕行幸鹵簿則分前後二部以綂之(前部掆鼔/十二夾金)
(鉦十二次大鼓一百二十次長鳴一百二十次鐃鼓十/二夾歌簫笳各二十四次大横吹一百二十節鼓二夾)
(笛簫觱篥笳桃皮觱篥二十四次掆鼓十二夾金鉦十/二次小鼓一百二十次中鳴一百二十次羽葆鼓十二)
(夾歌簫笳各二十四後部羽葆鼓十二夾歌簫笳各二/十四次鐃鼓十二夾歌簫笳各二十四次小橫吹一百)
(二十夾笛簫觱篥笳桃皮觱篥各二十四大駕鼓吹並/朱漆畫大鼓小鼓加金鍻羽葆鼓鐃節鼓皆五綵重盖)
(其羽葆鼓仍飾以羽葆長鳴中鳴大小横吹五綵衣幡/緋掌畫蛟龍五綵脚大角幡亦如之大鼓長鳴大横吹)
(節鼓及横吹後笛簫觱篥等工人服皆緋地苣文袍袴/及帽金鉦挏鼓小鼔中鳴小横吹及横吹後笛簫觱篥)
(笳桃皮觱篥等工人服並青地苣文袍袴及帽羽葆鐃/鼓及歌簫笳工人服並武弁朱褠衣革帯大角二人平)
(巾幘緋衫白布大口袴其鼓吹王師/服與大角同以下主師服亦准此也)法駕則三分減一
小駕則減大駕之半皇太后皇后出則如小駕之制凡
皇太子鼓吹亦有前後二部(前部則掆鼔金鉦各二次/大鼔三十六次長鳴三十)
(六鐃鼓二簫笳各六次掆鼓金鉦各二次小鼓一十六/次中鳴三十六後部則鐃吹一部鐃鼓二夾簫笳各六)
(横吹一部横吹十節鼓一夾笛觱篥簫笳各五大鼔小/鼓無金鍻羽葆長鳴中鳴大横吹五綵衣幡緋掌畫蹲)
(豹五綵脚/餘並同上)親王已下亦各有差(親王鼓吹掆鼓金鉦各/一次大鼔十八次長鳴)
(十八次掆鼓金鉦各一次小鼓十中鳴十後部鐃吹一/部鐃鼓一夾簫笳各四次横吹一部横吹六節鼓一夾)
(笛簫觱篥笳各四第一品鼓吹掆鼓金鉦各一大鼔十/六長鳴十六鐃吹一部鐃一簫笳各四横吹一部横吹)
(六節鼓一笛簫觱篥各四二品鼓吹掆鼓金鉦各一大/鼓十四鐃吹一部鐃一簫笳各四横吹一部横吹六節)
(鼓一笛簫觱篥各四三品鼓吹掆鼓金鉦各一大鼓十/四鐃吹一部鐃一簫笳各二横吹一部横吹四笛簫觱)
(篥笳各一三品鼓吹減二品大鼓之四横吹之二四品/鼓吹又減大鼓之二而去其横吹一品已下三品已上)
(鼓吹並朱漆鐃及節鼓長鳴大横吹五綵衣幡緋掌畫/蹲豹五綵脚大角幡亦如之其大鼓長鳴大笛横吹節)
(鼓及横吹後笛簫觱篥笳等工人服緋紬帽赤布袴褶/金鉦掆鼓工人服青紬帽青布袴褶鐃鼓簫笳工人服)
(武弁朱褠衣革帶大角工人服平巾幘緋衫白布大口/袴四品鐃鼓及簫笳工人衣服同三品餘鼓皆緑沈金)
(鉦掆鼓大鼓工人服青紬帽青布袴褶凡鉦鼓並列于/道左鼔右鉦大駕之鉦鼓皆加八角紫繖皇太子之鉦)
(鼔加六角紫繖王公/已降加四角青繖)凡大駕行幸有夜警晨嚴之制(大/駕)
(夜警十二曲中警七曲晨嚴三通皇太子夜警九曲公/卿已下夜警七曲晨嚴並三通夜警衆一曲轉次而振)
(晨嚴之曲第一曰元驎合遝第二曰元驎他固夜第三/曰元驎跋至慮凡大駕鹵簿一千八百三十八人分為)
(二十四隊列為二百一十四行小駕鹵簿一千五百人/分為二十四隊列為一百二十行東宫鹵簿六百二十)
(四人分為九隊/列為三十一行)凡合朔之變則帥工人設五鼓於太社
執麾旒於四門之塾置龍牀焉有變則舉麾擊鼓齊發
變復而止馬射則設掆鼓金鉦施龍牀而偶作焉(二人/聲作)
(著苣文/袍袴褶)大儺則帥鼔角以助侲子之唱(唐禮鼓角十/人為一隊)
太醫署令二人從七品下(周禮有醫師上士下士秦少/府属官有太醫令丞無員多)
(至數十人後漢又有藥丞一人魏因之晋氏宗正属官/有太醫令丞銅印墨綬進賢一梁冠絳朝服品第七過)
(江省宗正而太醫以給門下省宋齊太醫令丞𨽻侍中/梁門下省有太醫令丞令班第十一丞為三品勳位陳)
(因之魏有太醫博士助教北齊太常寺統太醫令丞後/周有太醫下大夫小醫上士隋太常寺統太醫署丞令)
(有主藥醫師藥園師按摩呪禁博士煬/帝又置醫監五人醫正十人皇朝因之)
丞二人從八品下(秦漢以來皆有丞一人至隋/又置二人皇朝因而不改)
醫監四人從八品下醫正八人從九品下(後周有醫正/上士中士下)
(士隋煬帝置醫監五員醫正十員皇朝/減之隋又有藥園師藥生等皇朝因之)
醫師二十人醫工一百人(周禮有醫師上士下士漢有/醫工長第五倫補為淮陽王)
(醫工長是也隋太醫有師二百/人皇朝置二十人醫工一百人)
醫生四十人典學二人(後周醫正有醫生三百人隋太/醫有生一百二十人皇朝置四)
(十人貞觀後/置典學二人)
太醫令掌諸醫療之法丞為之貳其屬有四曰醫師鍼
師按摩師咒禁師皆有博士以教之其考試登用如國
子監之法(諸醫鍼生讀本草者即令識藥形而知藥性/讀明堂者即令驗圖識其孔穴讀脉訣者即)
(令逓相診候使知四時浮沈澁滑之狀讀素問黄帝鍼/經甲乙脉經皆使精熟博士月一試太醫令丞李一試)
(太常丞年終總試若業術過於見任官者/即聼補替其在學九年無成者退從本色)凡醫師醫正
醫工療人疾病以其痊多少而書之以為考課(毎嵗常/合傷寒)
(時氣瘧痢傷中金瘡之/藥以備人之疾病者)藥園師以時種蒔收採諸藥(京/師)
(置藥園一所擇良田三頃取庶人十六/已上二十已下充藥園生業成補藥師)凡藥有隂陽配
合子母兄弟根葉花實草石骨肉之異及有毒無毒隂
乾曝乾採造時月皆分别焉(凡藥八百五十種三百六/十神農本經一百八十二)
(名醫别録一百一十四新修本/草新附一百九十四有名無用)皆辨其所出州土毎嵗
貯納擇其良者而進焉
醫博士一人正八品上助教一人從九品上(晋代以上/手醫子弟)
(代習者令助教部教之宋元嘉二十年太醫令秦承祖/奏置醫學以廣教授至三十年省後魏有太醫博士助)
(教隋太醫有博士二人掌醫皇朝武徳中博士一人助/教二人貞觀中減置一人又置醫師醫工佐之掌教醫)
(生/)
醫博士掌以醫術教授諸生習本草甲乙脉經分而為
業一曰體療二曰瘡腫三曰少小四曰耳目口齒五曰
角法(諸醫生既讀諸經乃分業教習率二十人以十一/人學體療三人學瘡腫三人學少小二人學耳目)
(口齒一人學角法體療者七年成少小及/瘡腫五年耳目口齒之疾并角法二年成)
鍼博士一人從八品上鍼助教一人九品下(皇朝置又/置鍼師鍼)
(工佐之以/教鍼生也)
鍼博士掌教鍼生以經脉孔穴使識浮沉澁滑之候又
以九鍼為補瀉之法(一曰鑱鍼取法於布鍼長一寸六/分大其頭銳其末令不得深入主)
(熱在皮膚者二曰圓鍼取法於絮鍼長一寸六分主療/分間氣三曰鍉鍼取法於黍粟之銳長二寸半主邪氣)
(出入四曰鋒鍼取法於絮鍼長一寸六分刃三隅主決/癰出血五曰劍鍼取法於劍令其未如劍鋒廣二分半)
(長四寸主決大癰腫六曰圓利鍼取法於氂直圓銳長/一寸六分主取四支癰暴痺七曰亳鍼取法於毫毛長)
(一寸六分主寒熱痺在胳者八曰長鍼取法於綦鍼長/七寸主取深邪逺痺九曰火鍼取法於鋒長四寸主取)
(火氣不出闗節凡此九鍼以法九州九/野之分九鍼之形及所主疾病畢矣)凡鍼疾先察五
臓有餘不足而補瀉之(人心蔵神肺蔵氣肝蔵血脾蔵/肉腎蔵志内連骨髄外通津液)
(以成四支九竅十六節三百六/十五部必先知其病之所在)凡鍼生習業者教之如
醫生之法(鍼生習素問黄帝鍼經明堂脉訣兼習流注/偃側等圖赤鳥神鍼等經業成者試素問四)
(條黄帝鍼經明/堂脉訣各二條)
按摩博士一人從九品下(崔寔政論云熊經鳥伸延年/之術故華陀有六禽之戯魏)
(文有五槌之鍜仙經云户樞不朽流水不腐謂欲使骨/節調利血脉宣通即其事也隋太醫有按摩博士二十)
(人皇朝因之貞觀中減置一人又置/按摩師按摩工佐之教按摩生也)
按摩師四人按摩工十六人(隋太醫有按摩師一百二/十人無按摩工皇朝置之)
按摩生十五人(隋太醫有按摩生一百人皇朝武徳/中置三十人貞觀中減置十五人也)
按摩博士掌教按摩生以消息導引之法以除人八疾
一曰風二曰寒三曰暑四曰濕五曰飢六曰飽七曰勞
八曰逸凡人支節府藏積而疾生導而宣之使内疾不
留外邪不入若損傷折跌者以法正之
咒禁博士一人從九品下(隋太醫有呪禁博士一人皇/朝因之又置呪禁師呪禁工)
(以佐之教/呪禁生也)
呪禁博士掌教呪禁生以呪禁拔除邪魅之為厲者(有/道)
(禁出於山居方術之士有禁呪出於釋氏以五法神之/一曰存思二曰禹步三曰營目四曰掌決五曰手印皆)
(先禁食葷血齋戒/於壇塲以受焉)
太卜署令一人從八品下(周禮有太卜下大夫卜師上/士掌方兆功兆義兆弓兆之)
(法有龜人中士掌六龜之属主天子卜筮之事秦漢奉/常属官有太卜令丞武帝置太卜博士後漢并于太史)
(乂靈臺待詔員有龜卜三人易筮二人魏晋宋齊梁陳/無其職後魏有太卜博士從七品下北齊太常有太卜)
(丞後周有太卜下大夫小卜上士及又有龜/占中士隋太常寺有太卜令丞皇朝因之)
丞二人正九品下(隋有一人皇/朝加置一人)
卜正二人從九品下(隋煬帝省太卜博士置太卜十/人卜正二十人皇朝減置二人)
卜師二十人(隋置皇/朝因之)
巫師十五人(周禮有男巫女巫無數其師中士巫能制/神之處位次主者隋太卜署有男巫十六)
(人女巫/八人)
卜博士二人從九品下助教二人(隋有太卜博士/助教皇朝因之)
卜筮生四十五人(隋有卜生四十/人筮生三十人)
太卜令掌卜筮之法以占邦家動用之事丞為之貳一
曰龜二曰兆三曰易四曰式凡龜占辨龜之九類五色
依四時而用之(一曰石龜二曰泉龜三曰蔡龜四曰江/龜五曰洛龜六曰海龜七曰河龜八曰)
(淮龜九曰旱龜春用青靈夏用赤靈秋用白靈冬用黑/靈四季之月用黄靈龜上員象天下方法地甲有十三)
(文以象十二月一文象閏邉下甲有二十八匡法二十/八宿骨有六間法六府匡有八間法八卦文有十二柱)
(法十二時故象天地辨萬物者矣欲知龜神骨白如/銀欲知龜聖千里徑正欲知龜志看龜十字分四時)
(所灼之體而用之春灼後左足夏灼/前左足秋灼前右足冬灼後右足)凡兆以千里徑為
母兩翼為外正立為木正横為土内髙為金外髙為火
細長芒動為水兆有仰伏倚著落起發摧折斷動之狀
而知其吉凶又視五行十二氣(一曰受氣二曰胎三曰/養四曰生五曰沐浴六)
(曰冠帶七曰臨官八曰王九曰老十/曰病十一曰死十二曰葬以占之)凡五兆之策三十
有六(用三十六筭六變而成卦一變為兆再變成卦二/為甲乙三為丙丁四為戊巳五為庚辛六為壬癸)
(其用五行相生相尅相/扶相抑大抵與氣同占)凡易之策四十有九(用四十九/筭分而揲)
(之其變有四一曰單爻二曰拆爻三曰交爻四曰重爻/凡十八變而成卦又視卦之八氣王相囚死胎没休廢)
(及飛伏世應而使焉凡八純之卦十六變而復初為一/變次曰二變三曰三變四曰四變五曰五變六為游魂)
(七為外戒八為内戒九為歸魂十為絶命十一為血脉/十二為肌肉十三為體骨十四為棺槨十五為冡墓凡)
(内卦為貞朝占用之/外卦為悔暮占用之)凡式占辨三式之同異(一曰雷公/式二曰太)
(乙式並禁私家畜三曰/六壬式士庶通用之)凡用式之法(周禮太史抱天時/與太師同車鄭司)
(農云抱式以知天時也今其局以楓木為天棗心為地/刻十二辰下布十二辰以加占為常以月將加卜時視)
(日辰隂陽以立四課一曰日之陽二曰日之隂三曰辰/之陽四曰辰之隂四課之中察其五行取相尅者三傳)
(為用又辨十二將十二月神十二將以天一為首前一/曰螣蛇二朱雀三六合四勾陳五青龍後一曰天后二)
(太隂三𤣥武四太常五白獸六天空前盡於五後盡於/六天一立中為十二將又有十二月之神正月登明二)
(月天魁三月從魁四月傳送五月小吉六月勝先七月/太卜八月天閏九月太衝十月功曹十一月大吉十二)
(月神后凡隂陽雜占吉凶悔吝其類有九決萬民之猶/豫一曰嫁娶二曰生産三曰厯注四曰屋宅五曰禄命)
(六曰拜官七曰祠祭/八曰發病九曰殯葬)凡厯注之用六(一曰大㑹二曰小/㑹三曰雜㑹四曰)
(歳㑹五曰除/建六曰人神)凡禄命之義六(一曰禄二曰命三曰驛馬/四曰納音五曰湴河六曰)
(月之/宿也)皆辨其象數通其消息所以定吉凶焉凡國有祭
祀則率卜正占者卜日於太廟南門之外命龜既灼而
占之(命龜曰假爾泰龜有常乃授卜正作龜與/衆占之乃吿太常卿曰某日從乃徹龜也)先卜上
旬不吉次卜中旬下旬若卜國之大事亦如卜日之儀
凡歲季冬之晦帥侲子入于宫中堂贈大儺天子六隊
太子二隊(周禮男巫冬堂贈無方無筭鄭𤣥云贈送也/歲終以禮送不祥其行必由堂始巫與神通)
(言東則東西則西可近則近可逺則逺無常數大儺禮/選人年十二已上十六已下為侲子著假面衣赤布袴)
(褶二十四人一隊/六人作一行也)方相氏右執戈左執楯而導之(一人/為方)
(相氏著假面黄金四/目䝉熊皮𤣥衣朱裳)唱十二神以逐惡鬼(甲作食􁈌胇/胃食虎椎伯)
(食魅騰簡食不祥攬諸食咎伯奇食夢彊梁祖明共/食磔死寄生委隨食觀錯斷食巨窮奇騰根共食蠱)儺
者既出乃磔雄於宫門及城之四門以祭焉
廩犧署令一人從八品下(周禮牧人下士掌牧六牲以/供祭祀秦漢内史左馮翊属)
(官有廩犧令丞尉後属大司農後漢河南尹属官有廩/犧令丞魏晋因之宋齊亦有令丞齊職儀令品第七秩)
(四百石銅印墨綬進賢一梁冠絳朝服今用三品勳位/梁太常卿統廩犧令丞為三品勳位陳因之後魏令從)
(五品下北齊太常寺属官有/廩犧令丞隋及皇朝因之)
丞一人正九品上(隋置二人皇朝因之開/元二十三年減一人)
廩犧令掌薦犧牲及粢盛之事丞為之貳凡三祀之牲
牢各有名數(昊天上帝之牲以蒼犢皇地祇之牲以黄/犢神州之牲以黝犢五帝之牲各以方色)
(犢大明青牲夜明白牲宗廟社稷嶽鎮海瀆先農先蚕/前代帝王孔宣父齊太公廟等皆以太牢風師雨師靈)
(星司中司命司人司禄及五龍祠司永諸太子廟皆以/少牢其餘則以特牲凡冬至圜丘加羊豕各九夏至方)
(丘羊豕各五五郊迎氣羊豕各二蜡/祭神農伊耆已下方别各用少牢)凡大祀養牲在滌
九旬中祀三旬小祀一旬其牲方色難備者以純色代
之凡吿祈之牲不養凡祭祀之犧牲不得捶扑傷損死
則埋之病則易之凡藉田所収九穀納于神倉以供粢
盛及五齊三酒之用若有餘及穰藳供飼犧牲焉凡供
別祀用太牢者則三牲加酒脯及醢(犢羊猪各一酒二/斗脯四段醢四合)
凡大祭祀則與太祝以牲就牓位太常卿省牲則北面
吿腯乃牽牲以授太官而用之
汾祠署令一人從七品下
丞一人從八品上(並開元二/十一年置)
汾祠令丞掌神祀享祭灑掃之制
兩京齊太公廟署令各一人從七品下
丞各一人從八品上(並開元十/八年置)
太公廟令丞掌門闔灑掃及春秋二仲釋奠之禮
　
　
　
　
　唐六典卷十四
欽定四庫全書
　唐六典卷十五　　　　唐　張九齡等　撰
　　光禄寺
　光禄寺
　　卿一人
　　少卿二人
　　丞二人
　　主簿二人
　　録事二人
　　府十一人
　　史二十一人
　　亭長六人
　　掌固六人
　太官署
　　令二人
　　丞四人
　　府四人
　　史八人
　　監膳十人
　　監膳史十五人
　　供膳二千四百人
　　掌固四人
　珍羞署
　　令一人
　　丞二人
　　府三人
　　史六人
　　典事八人
　　餳匠五人
　　掌固四人
　良醖署
　　令二人
　　丞二人
　　府三人
　　史六人
　　監事掌醖二十人
　　掌匠十三人
　　奉觶一百二十人
　　掌固四人
　掌醢署
　　令一人
　　丞二人
　　府二人
　　史四人
　　主醢十人
　　醤匠二十三人
　　酢匠十二人
　　䜴匠十二人
　　葅醢匠八人
　　掌固四人
光祿寺卿一人從三品(漢書百官表云郎中令秦官武/帝太初元年更名光禄勲掌宫)
(殿門户秩中二千石今雖取其名職務則别後漢兼掌/郊祀三献献帝末又改為郎中令魏文帝黄初元年復)
(為光祿勳晋光祿勳有署丞功曹主簿五官等員東晋/哀帝興寧二年省并司徒孝武帝寧康元年復置魏晋)
(已来無三署郎光祿勳不復居禁中宫殿門戸猶属焉/宋齊因之梁置十二卿除勳字光祿卿為冬卿班第十)
(一陳因梁後魏光祿卿從第一品下太和二十二年重/次職令九卿並第三品北齊光禄寺置卿掌諸膳食帳)
(幕器物肴藏隋光祿寺置卿少卿丞主簿録事等員統/太官肴藏良醖等署令丞開皇三年廢光祿入司農十)
(二年復置煬帝即位降卿為從三品皇朝因之龍朔二/年改為司宰寺正卿咸亨中復舊光宅元年改為司膳)
(寺卿神龍/元年復舊)
少卿二人從四品上(後魏太和十五年初置少卿官第/三品上至二十二年降為正四品)
(上北齊因之隋初依北齊煬帝即位加置一人降為從/四品皇朝置一人貞觀中加置二人龍朔咸亨光宅神)
(龍並隨/寺改復)
光祿卿之職掌邦國酒醴膳羞之事緫太官珍羞良醖
掌醢四署之官屬修其儲備謹其出納少卿為之貳凡
國有大祭祀則省牲鑊視濯溉若三公攝祭則為之終
獻朝㑹燕饗則節其等差量其豐約以供焉
丞一人從六品上(漢光祿勲丞一人秩比千石魏晉因之銅印黄/綬宋齊列卿丞並視朝請梁天監七年改視員)
(外郎陳因之後魏列卿丞從五品中太和二十二年第/七品上北齊光祿寺丞一人從六品隋因之加置三人)
(大業五年加為從五/品皇朝改為六品)
主簿二人從七品上(漢官儀光禄有主簿晋令亦置主/簿宋齊因之梁天監七年位不登)
(十八班者别置七班主簿位三班陳因之後魏闕文北/齊光禄寺有功曹五官主簿隋光祿寺主簿一人皇朝)
(因之武徳中正八品/上貞觀之後遂改焉)
録事二人從九品上(晉令光祿勳置録事史北齊光祿/寺置録事等員隋光祿寺録事三)
(人並流外為之皇/朝置二員掌寺事)
主簿掌印勾檢稽失
録事掌受事發辰
太官署令二人從七品下(周禮有庖人外饔中士盖其/任也秦漢少府属官太官湯)
(官令丞太官主膳食湯官主餅餌漢官儀太官令秩二/千石桓帝延熹元年使太官令得補二千石置四丞魏)
(氏因之晉光祿勳属官有太官令宋侍中属官有太官/令一人齊因之梁門下省領太官陳因之後魏北齊分)
(太官令為尚食中尚食尚食門下省領之中尚食集書/省領之太官光祿卿領之尚食中尚食掌知御膳太官)
(掌知百官之饌後周有典庖中士一人隋/光祿寺統太官署令丞皇朝置令二人)
丞四人從八品下(周禮庖人外饔有下士秦有太官丞/漢太官二丞後漢太官丞一人三百)
(石又有左丞甘丞湯官丞果丞桓帝時太官置四丞又/有左右丞魏晉宋齊並有太官丞梁有四人又有市買)
(丞正厨丞後魏北齊有太官丞一人後周内膳/有中士四人隋太官署有丞八人皇朝置四人)
監膳十人從九品下(晉太官令有厨史二十四人後周/内膳有主食十二人隋太官有監)
(膳十一人武徳中太官監膳八人貞觀/中加置十二人開元二十三年减二人)
監膳史十五人(皇朝貞/觀中置)
供膳二千四百人(隋太官供膳二千人皇朝武徳中置/一千五百人永徽中加置二千四百)
(人/)太官令掌供膳之事丞為之貳凡祭之日則白卿詣
諸厨省牲鑊取眀水於隂鑑取眀火於陽燧(火以供㸑/水以實尊)
帥宰人以鑾刀割牲取其毛血實之於豆遂烹牲焉又
帥進饌者實簠簋設於饌幕之内凡冬至圜丘之祀昊
天上帝籩豆各十二簠簋㽅爼各一配帝亦如之五帝
籩豆各去其二大眀夜眀又去其二内官中官籩豆各
二簠簋爼各一外官衆星籩豆各一簠簋爼各一孟春
祈榖之祀昊天上帝配帝五方帝如冬至之儀孟春雩
祀昊天上帝配帝五方帝如祈榖之儀五帝籩豆各八
簠簋㽅爼各一五官籩豆各二簠簋爼各一季秋享眀
堂如雩祀五郊迎氣正坐配坐籩豆各十二簠簋㽅爼
各一五星十二辰二十八宿五官籩豆各二簠簋爼各
一蜡祭大眀夜眀籩豆各十簠簋爼各一神農伊耆籩
豆各四簠簋爼各一五星已下凡九十八坐籩豆各二
簠簋爼各一丘陵以下凡八十五坐籩豆各一簠簋爼
各一朝日夕月籩豆各十簠簋㽅爼各一風師雨師靈星
司中司命司人司祿籩豆各八簠簋爼各一夏至方丘
祭皇地祇籩豆各十二簠簋㽅爼各一配帝亦如之神
州籩豆各四簠簋㽅爼各一嶽鎮已下籩豆各二簠簋
爼各一邱陵已下籩豆各一簠簋爼各一孟冬祭神州
籩豆各十二簠簋㽅爼各一配帝亦如之太社太稷籩
豆各十簠簋鈃爼各二配帝亦如之馬祖馬社先牧馬
歩籩豆各八簠簋爼各一時享太廟每室籩豆各十八
簠二簋二㽅三鈃三爼三七祀及配帝功臣每坐籩豆
各二簠簋爼各一(舊制籩豆十二開元/十四年加籩豆各六)二帝社先蠶籩
豆各十簠二簋二㽅三鈃三爼三配坐亦如之司寒籩
豆八簠簋俎各一五龍祠每坐籩豆各八簠簋㽅鈃爼
各一釋奠于孔宣父籩豆各十簠簋各二㽅鈃爼各三
配坐亦如之從祀八十六坐籩豆各二簠簋爼各一釋
奠于齊太公籩豆各十簠簋各二㽅鈃爼各三配坐亦
如之凡籩之實有石鹽魚脯棗栗菱芡白餅黒餅糗餌
粉餈豆之實有葅醢􁏙食糝食豚胉簠簋之實有黍稷
稻粱㽅實大羹鉶實肉羹(凡祭有牲者皆豚右胖體十/一前節三肩臂臑後節二肫)
(胳正脊一脡脊一横脊一長脇脇短脇一代/脇一背二骨以並脊從前為正  傍中為正)凡朝㑹燕
饗九品已上並供其膳食凡供祭祀致齊之官則依其
品秩為之差降若國子監春秋二分釋奠百官之觀禮
亦如之(左右廂南衙文武職事五品已上及貟外郎供/饌百盤餘供中書門下供奉官及監察御史毎)
(日常供具三羊六參之日加一羊焉行奉從官供六羊/釋奠觀禮具五羊冬月則加造湯餅及黍􁂄夏月加冷)
(淘粉粥寒食加餳粥正月七日三月三日加煎餅正月/十五日晦日加餻糜五月五日加粽䊦七月七日加研)
(餅九月九日加餻十月一日加/黍䐈並於常食之外而加焉)凡行幸從官應供膳食
亦有名數(其南北衙從官𢎞文崇文舘史舘集賢殿/書院學士及修譔校理官吏並供五品)
凡宿衛當上及命婦朝參燕㑹者亦如之
珍羞署令一人正八品下(周禮有籩人奄一人女籩十/人奚二十人掌四籩之實則)
(朝事之籩饋食之籩加籩羞籩之實也後漢少府属官/有甘丞主饍供果丞主果晉太官令有餳官史二人又)
(有果官二人北齊光禄寺肴藏令後周有肴藏中士一/人下士一人隋光禄有肴藏令皇朝因之長安中改為)
(珍羞署神龍初復為肴藏署/開元初又改焉領餳匠五人)
丞二人正九品下(後周有肴藏下士一人北齊有肴藏/署丞隋肴藏署丞二人武徳中置一)
(人貞觀中加至二人長安/神龍開元並隨署改復)
典事八人(隋肴藏署有掌事十人武徳中/有典事十四人貞觀中減之)
餳匠五人(皇朝/置)
珍羞令掌供庻羞之事丞為之貳以實籩豆陸産之品
曰榛栗脯修水物之類曰魚鹽菱芡辨其名數㑹其出
入以供祭祀朝㑹賔客之禮
良醖署令二人正八品下(周禮有酒正中士下士掌酒/之政令以式法授酒材辨五)
(齊三酒之物又有酒人奄十人女酒三十人奚百人掌/為五齊三酒以供祭祀賔客後漢少府有湯官丞主酒)
(晉太官有監釀吏四人酒丞一人四百石齊職儀食官/局有酒吏一人梁有酒庫丞北齊光禄寺有清漳令丞)
(主造酒冬春万石夏秋半之後周有酒正中士二人下/士四人隋有良醖署令二人皇朝武徳中置一人貞觀)
(中加至二人領掌/醖酒匠奉觶等)
丞二人正九品下(隋有良醖丞四/人皇朝二人)
監事二人從九品下(皇朝/置)
掌醖二十人(隋有五/十人)
酒匠三十人(皇朝/置)
奉觶一百二十人(隋置一/百人)
良醖令之職掌供邦國祭祀五齊三酒之事丞為之貳
五齊一曰汎齊二曰醴齊三曰盎齊四曰醍齊五曰沈
齊三酒一曰事酒二曰昔酒三曰清酒凡郊祀之日帥
其屬以實尊罍太尊為上實以汎齊著尊次之實以醴
齊犧尊次之實以盎齊象尊次之實以醍齊壺尊次之
實以沈齊山罍為下實以三酒配帝著尊為上實以沈
齊犧尊次之實以醍齊象尊次之實以盎齊山罍為下
實以清酒五帝日月俱以太尊實以沈齊其内官之象
尊實以醴齊中官之壺尊實以沈齊外官之概尊實以
清酒衆星之散尊實以昔酒齊加眀水酒加𤣥酒各實
扵上尊若享太廟供其鬱鬯之酒以實六彛若應進者
則供春暴秋清酴醾桑落等酒(今内有郢州春酒本因/其州出羙酒初張去奢)
(為刺史進其法今則取郢州/人為酒匠以供御及時燕賜)
掌醢署令一人從八品(周禮有醢人奄二人女醢二十/人奚四十人掌四豆之實則朝)
(事之豆饋食之豆加豆羞豆之實也又有醢人奄二人/女醢二十人奚四十人掌五虀七葅以供祭祀賔客之)
(事齊職儀諸公府有釀倉典軍二人後周有掌醢中士/一人下士十二人隋掌醢署令一人皇朝因之領主醢)
(醬匠酢匠豉/匠葅醢等匠)
丞二人從九品下(隋置皇/朝因之)
主醢十人(隋有掌醢十人武徳中為主/醢加至十四人貞觀中減焉)
掌醢令掌供醯醢之屬而辨其名物丞為之貳一曰鹿
醢二曰兎醢三曰羊醢四曰魚醢和其麴蘖視其多少
而為之品齊凡祭神祇享宗廟用葅醢以實豆燕賔客
㑹百官用醢醬以和羹
　
　
　唐六典卷十五
欽定四庫全書
　唐六典卷十六　　　　唐　張九齡等　撰
　　衛尉宗正寺
　衛尉寺
　　卿一人
　　少卿二人
　　丞二人
　　主簿二人
　　録事二人
　　府六人
　　史十一人
　　亭長四人
　　掌固六人
　兩京武庫
　　令各一人
　　丞一人
　　府一人
　　史六人
　　監事一人
　　典事二人
　　掌固四人
　武器署
　　令一人
　　丞二人
　　府二人
　　史六人
　　監事一人
　　典事二人
　　掌固四人
　守宫署
　　令一人
　　丞二人
　　府二人
　　史四人
　　監事二人
　　掌設六人
　　幕士一千六百人
　　掌固四人
　宗正寺
　　卿一人
　　少卿二人
　　丞一人
　　主簿二人
　　録事一人
　　府五人
　　史九人
　　亭長四人
　　掌固四人
　崇𤣥署
　　令一人
　　丞一人
　　府二人
　　史三人
　　典事六人
　　掌固二人
衛尉寺卿一人從三品(漢書百官表云衛尉秦官也掌/宫門衛屯兵漢因之景帝中六)
(年更名中大夫令後元年復為衛尉属官有公車司馬/衛士旅賁三令丞又諸屯衛候司馬二十二官皆属焉)
(又有長樂建章甘泉衛尉各掌其宫之職不常置後漢/衛尉又有南宫北宫衛士令丞餘同前漢茍綽百官表)
(衛尉品第三銀章青綬五時朝服武冠佩水蒼玉過江/省宋孝建元年復置齊因之梁天監七年置十二卿衛)
(尉與廷尉大匠為秋卿班第十二位視侍中兼統武庫/令陳因之後魏衛尉卿從第一品下太和二十二年降)
(為第三品北齊因之隋衛尉掌軍器儀仗帳幕以監門/衛掌宫門屯兵煬帝降卿為從三品皇朝因之龍朔二)
(年改為司衛寺正卿咸亨中復舊光宅/元年又改為司衛寺卿龍朔元年復故)
少卿二人從四品上(後魏太和十五年初置少卿官第/三品上二十二年降為正四品上)
(北齊因之隋煬帝降為從四品皇朝因之貞觀/中置二人龍朔咸亨光宅神龍並隨寺改復)
衛尉卿之職掌邦國器械文物之政令緫武庫武器守
宫三署之官屬少卿為之貳凡天下兵器入京師者皆
籍其名數而藏之凡大祭祀大朝㑹則供其羽儀節鉞
金鼓帷帟茵席之屬其應供宿衛者每嵗二時閲之其
有損弊者則移于少府監及金吾修之
丞二人從六品上(秦漢衛尉丞一人比千石魏晉並同/宋孝建元年増置一人梁陳各一人)
(梁選簿列卿丞班第三後魏列卿丞從五品中太和二/十二年第七品上北齊衛尉丞一人從六品下隋衛尉)
(丞二人品同北齊大業五年復/為從五品皇朝改為從六品上)
主簿二人從七品上(漢官儀鹵簿篇衛尉駕四馬主簿/前車八乘有鈴下侍閤辟車騎吏)
(等員晉令衛尉主簿二人宋齊衛尉並有主簿員梁天/監七年十二卿各置主簿位三班陳因之北齊衛尉寺)
(有主簿隋主簿二人皇朝武徳中置二人正八/品貞觀中減置一人從七品上後又置二人)
録事一人從九品上
丞掌判寺事凡器械出納之數大事則承制勑小事則
由省司
主簿掌印句檢稽失
録事掌受事發辰
武庫令兩京各一人從六品下(周禮有司甲下大夫司/弓矢下大夫司兵中士)
(司戈盾下士並武庫之任也漢属執金吾後漢太僕属/官有考工令丞主作兵器弓弩刀鎧之属成則付執金)
(吾入武庫又云武庫令六百石魏晉因之宋尚書庫部/属官有武庫令掌軍器齊因之梁衛尉寺統武庫署令)
(丞掌甲兵及吉凶儀仗後周依周官隋衛尉/寺統武庫署令二人皇朝因之後減置一人)
丞一人從八品下(漢魏晉時並有武庫丞北齊亦同隋/有武庫丞二人皇朝因之後減一人)
監事一人正九品上
武庫令掌藏天下之兵仗器械辨其名數以備國用丞
為之貳凡軍皷之制有三一曰銅鼓二曰戰皷三曰鐃
皷(世本曰巫咸作皷周官云鼓人掌教六鼓四金之音/聲以節聲樂以和軍旅以正田役以鼖鼓鼓軍事然)
(鼓名實繁享祀所用並具太樂鼓吹署令銅鼓/盖南中所置軍旅之間即有戰鼓復有鐃鼓焉)金之制
有四一曰錞二曰鐲三曰鐃四曰鐸(周禮云以金錞和/鼓以金鐲節鼓以)
(金鐃止鼓以金鐸通鼓鄭𤣥云鐲鉦也軍行鳴之以節/鼓鐃如鈴無舌鳴之以止鼓鐸大鈴振以通鼓司馬職)
(曰卒長執鐃兩司馬執鐸公司馬執鐲司馬振鐸行軍/鳴鐲鼓退鳴鐃且却兵戰擊鼓以進之擊金以止之)
弓之制有四一曰長弓二曰角弓三曰稍弓四曰格弓
(釋名曰弓穹也張之穹然其末曰彇言肅邪也以骨為/之曰弭中央曰弣所撫持也今長弓以桑柘歩兵用之)
(角弓以筋角騎兵用之稍弓短弓也/利扵近射格弓綵飾之弓羽儀所執)弩之制有七一曰
擘張弩二曰角弓弩三曰木單弩四曰大木單弩五曰
竹竿弩六曰大竹竿弩七曰伏逺弩(釋名曰弩怒也有/怒勢也其柄曰臂)
(似人臂也鈎弦者曰牙似牙齒也牙外曰郭為牙之規/郭也合名之曰機言如機之巧也亦言如門户樞機開)
(闔有節也蔡邕曰冀州强弩幽州突騎天下之精也漢/書有逺望連弩射法十五篇華嶠後漢書云陳敬王寵)
(善弩射其秘法以天覆地載參連為竒入有三微三小/三微為經三小為緯萬勝之方然要在機牙其射至十)
(發十中皆仝孔魏氏春秋曰諸葛亮損益連弩謂之元/戎以鐡為矢矢長八寸一弩十矢俱發周禮司弓掌六)
(弓四弩今擘張弩小弩歩兵所用角弓弩騎兵/所用木單竹竿伏逺等弩其力益大所及漸遠)箭之制
有四一曰竹箭二曰木箭三曰兵箭四曰弩箭(周禮司/弓矢掌)
(八矢之法枉矢絜矢利火射用諸守城車戰殺矢鍭矢/用諸近射田獵矰矢茀矢用諸弋射恒矢庫矢用諸散)
(射方言曰自關而東謂之矢江淮之間謂之鏃關西謂/之箭其本曰鏑體曰幹其旁曰羽其矢末曰括其括旁)
(曰义又通俗文曰骨鏃曰骲鐡鏃曰鏑鳴箭曰骹靃葉/曰鈚皆古之制也竹箭以竹為笴諸箭亦通用木箭以)
(木為笴唯利射獵兵箭剛鏃而長用/之射甲弩箭皮羽而短用之䧟堅也)刀之制有四一曰
儀刀二曰鄣刀三曰横刀四曰陌刀(釋名曰刀末曰鋒/其本曰環今儀刀)
(盖古班劔之類宋晉已来謂之御刀後魏曰長刀皆施/龍鳳環至隋謂之儀刀裝以金銀羽儀所執鄣刀盖用)
(鄣身以御敵横刀佩刀也兵士所佩名亦起/於隋陌刀長刀也歩兵所持盖古之斷馬劔)槍之制有
四一曰漆槍二曰木槍三曰白幹槍四曰撲頭槍(釋名/曰矛)
(冐也刃下冐矜也丈八尺曰矟馬上所執盖今之漆槍/短騎兵用之木槍長歩兵用之白幹槍羽林所執撲頭)
(槍金吾/所執也)甲之制十有三一曰眀光甲二曰光要甲三曰
細鱗甲四曰山文甲五曰烏鎚甲六曰白布甲七曰皁
絹甲八曰布背甲九曰歩兵甲十曰皮甲十有一曰木
甲十有二曰鎻子甲十有三曰馬甲(甲似物之孚甲以/自衛也史記曰椘)
(人鮫革以為甲漢書曰魏氏武卒衣三属之甲謂上身/一髀禈一兠鍪一凡三属也今眀光光要細鱗山文鳥)
(鎚鎻子皆鐡甲也皮甲以犀兕/為之其餘皆因所用物名焉)彭排之制有六一曰膝
排二曰團排三曰漆排四曰木排五曰聯木排六曰皮
排(釋名曰彭旁也在旁排敵禦冦也纂文曰鹵大楯也/今謂之彭排故諸葛亮曰帳下持彭排百枚其膝團)
(漆木皮皆古制也盖亦/因其所用物為名焉)旗之制三十有二一曰青龍旗
二曰白獸旗三曰朱雀旗四曰𤣥武旗五曰黄龍負圖
旗六曰應龍旗七曰龍馬旗八曰玉馬旗九曰鳳凰旗
十曰鸞旗十一曰鵕䴊旗十二曰太平旗十三曰麒麟
旗十四曰飛麟旗十五曰飛黄旗十六曰駃騠旗十七
曰白澤旗十八曰五牛旗十九曰犀牛旗二十曰金牛
旗二十一曰兕旗二十二曰三角獸旗二十三曰角端
旗二十四曰吉利旗二十五曰騼䮷旗二十六曰騶牙
旗二十七曰黄鹿旗二十八曰白狼旗二十九曰赤熊
旗三十曰辟邪旗三十一曰苣文旗三十二曰刃旗(周/禮)
(司常掌九旗之名物日月為常交龍為旂通帛為旃雜/帛為物熊虎為旗鳥隼為旟龜蛇為旐全羽為旞析羽)
(為旌列子曰黄帝與炎帝戰于阪泉之野以雕鶡鷹鳶/為旗今白澤旗朱雀辟邪𤣥武等旗金吾隊所執青龍)
(白獸麒麟角端赤熊等旗左右衛隊所執鳳凰飛黄吉/利兕旗太平等旗驍衛隊所執五牛飛麟駃騠鸞旗犀)
(牛鵕䴊騼䮷等旗武衛隊所執應龍三角玉馬白狼龍/馬金牛等旗領軍隊所執黄龍負圖黄鹿騶牙蒼鳥等)
(旗威衛隊所執苣文旗脚/為苣文刄旗火爛燔也)袍之制有五一曰青袍二曰
緋袍三曰黄袍四曰白袍五曰皁袍(説文曰袍襺也以/絮曰襺以緼曰袍)
(今之袍皆繡畫以武豹/鷹鸇之類以助兵威也)器用之制有八一曰大角(樂録/曰角)
(者説云蚩尤氏率䰣魎與黄帝戰于涿鹿帝乃始命吹/角為龍鳴以禦之至魏武北征烏丸度沙漠而軍士思)
(歸扵是減為中鳴而尤更悲矣胡角者本以應胡笳之/聲後漸用之故有長鳴中鳴故角凡三部今唯有大角)
(金吾主/之也)二曰纛(後漢有纛頭每天子行幸及大軍征伐/則建于旗上隋煬帝親征遼左毎百人)
(置一纛皇朝/因而用之)三曰鉞斧(石氏星經曰天鉞一星在井旁/輿服志曰鉞黄帝所造塗以黄)
(金行則載以車可以斬戮傳云湯伐昆吾躬把大鉞武/王入商國周公把大鉞畢公把小鉞以夹王以鉄為之)
(六韜云武王軍中有大柯斧刄廣八寸重八斤名為/天鉞即今之大鉞也魏晉已来上公親征猶假其器)四
曰鐵蒺䔧(漢書晁錯上疏云磊石渠答注云渠答鐵蒺/䔧也至隋煬帝征遼布鐵菱扵地亦其類也)
五曰棒(太公六韜曰方扇及鐵棓重十二斤柄長五尺/千二百枚一名天棓星占云天棓五星天之枚)
(也/)六曰鉤(越絶書云船軍之備必備長斧/長鉤長鈎者所以鉤引敵船也)七曰鐵盂(古/謂)
(之盂盖今之鉄鍋/也為軍中食器也)八曰水斗(漢書云斗所以量多少/今軍中用斗以汲水)凡
諸道行軍皆給鼓角三萬人已上給大角十四具大鼓
二十面二萬人已上大角八具大鼓十四面萬人已上
大角六具大鼓十面萬人已下臨事量給其鎮軍則給
三分之二凡大駕親征及大田廵狩以羝羊猳猪雄鷄
釁鼓若皇太子親征及大將軍出師則用猳肫凡有赦
則先建金鷄兼置鼓扵宫城門之右視大理及府縣囚
徒至則撾其鼓(関東風俗傳云宋孝王嘗問先逹司馬/膺之曰後魏北齊赦日建金鷄事膺之)
(曰按海中星占天鷄星動必當有赦盖王者以鷄為赦/候按其所設其制始扵後魏不知起自何帝也隋書刑)
(法志曰北齊赦曰皆武庫令設金鷄及鼓扵闕門右撾/鼓千聲宣赦釋囚徒隋因之牛𢎞大興記曰赦日建金)
(鷄自後魏以来常然或/云起扵吕后未之詳也)
武器署令一人正八品下(隋行䑓尚書省有武器監令/録事皇朝永徽中始置其署)
(以主/器仗)
丞二人從九品下(隋置皇/朝因之)
監事一人從九品下
武器署令掌在外戎器辨其名物㑹其出入丞為之貳
凡大祭祀大朝㑹大駕廵幸則納扵武庫供其鹵簿若
王公百官拜命及㛰葬之禮應給鹵簿及三品已上官
合列棨㦸者並給焉
守宫署令一人正八品下(漢少府属官有守宫令丞主/御紙筆墨及財物諸用并封)
(泥之事晉光禄勲属官有守宫令梁陳大匠卿属官有/守宫令貟北齊光祿寺統守宫令丞掌凡張設之事隋)
(衛尉守統守宫署令/二人皇朝減一人)
丞二人正九品下(隋守宫丞四人/皇朝減置二人)
監事二人從九品下
守宫署令掌邦國供帳之屬辨其名物㑹其出入丞為
之貳凡大祭祀大朝㑹大駕廵幸則設王公百官位扵
正殿南門外若吏部禮部兵部考功試人則供帳幕之
屬若王公婚禮亦供其張具
宗正寺卿一人從三品(石氏星經云宗正二星在帝座/東南周禮小宗伯掌三族之别)
(以辨親踈漢百官表云宗正秦官掌親属平帝元始四/年更名宗伯王莾并其官扵秩宗光武復置續漢書百)
(官志宗正掌序録王國嫡庻之次宗室親属逺近漢宗/正之官不以他族椘元王子郢客劉辟強劉徳等逓為)
(之魏亦以宗室居之晉桓温奏省属太常宋齊並不置/梁天監七年乃置焉宗正春卿位視列曹尚書皆以宗)
(室為之班第十三陳因之後魏亦曰宗正卿第二品上/北齊第三品隋開皇初宗正卿三品煬帝為從三品皇)
(朝因之光宅元年改為/司属神龍初復為宗正)
少卿二人從四品上(後魏太和中初置少卿第三品二/十三年為第四品隋初正四品煬)
(帝降為從四/品皇朝因之)
丞一人從六品上(漢宗正有丞秩干石厯魏晉亦如之/東晉省宋齊因之梁宗正丞為四班)
(陣六百石第八品後魏第七品北齊因之隋初丞二人/並七品下煬帝大業五年増為從五品皇朝置一人從)
(六品上/)
主簿二人從七品上(梁天監十年置為七班陳因之北/齊同隋置二人皇朝置一人開元)
(二十五年加一人自卿以下並/扵宗室中擇才行者補授也)
録事一人從九品上
宗正卿之職掌皇九族六親之屬籍以别昭穆之序紀
親䟽之列并領崇𤣥署少卿為之貳九廟之子孫其族
五十有九光皇帝一族定州刺史乞豆景皇帝之族六
譙蔡畢雍郇鄭(譙王蔡王/二族無後)元皇帝之族三梁蜀漢(梁王/漢王)
(二族/無後)髙祖之族二十有一隠太子衛巢椘荆漢鄷周徐
韓彭鄭霍號道鄧舒魯江宻滕(隠太子衛王巢王椘王/荆王漢王鄷王周王八)
(族無/後)太宗之族十有三恒山椘呉濮齊蜀蔣越紀代江
趙曹(椘王齊王蜀王越王江王代王趙王七族無後恒/山王貞觀中降為庻人開元二十四年孫適之為)
(御史大夫朝政肅清多所綱紀/上嘉其才能因追雪而復舊焉)髙宗之族六梁許澤郇
孝敬章懐(梁王許王孝敬三族/無後郇王追封許王)中宗之族四懿徳庻人
節閔殤帝(懿徳太子庻人重/福殤帝並無後)睿宗之族五寧王惠莊惠
文惠宣隋王(隋王/無後)凡太皇太后皇太后皇后之親分五
等皆先定扵司封宗正受而統焉凡皇周親皇后父母
為第一等準三品皇大功親皇小功尊屬太皇太后皇
太后皇后周親為第二等準四品皇小功親皇緦麻尊
屬太皇太后皇太后皇后周大功親為第三等準五品
皇緦麻親為第四等皇袒免親太皇太后小功卑屬皇
太后皇后緦麻親及舅母姨夫為第五等並準六品其
籍如州縣之法凡大祭祀及册命朝㑹之禮皇親諸親
應陪位豫㑹者則為之簿書以申司封若皇親為王公
子孫應襲封者亦如之
丞掌判寺事
主簿掌印及勾檢稽失
崇𤣥署令一人正八品下(北齊有昭𤣥寺掌釋道二教/置大統一人都維那三人亦)
(有主簿功曹員以管諸州縣沙門又鴻臚寺統典寺署/有丞一人後周有司寂上士中士掌法門之政又有司)
(𤣥中士下士掌道門之政隋置崇𤣥署令丞煬帝改佛/寺為道塲改道觀為𤣥壇各置監丞皇朝又為崇𤣥署)
(令又置諸寺觀監𨽻鴻臚寺毎寺觀各監一人貞觀中/省開元二十五年敕以為道本𤣥元皇帝之教不宜属)
(鴻臚自今已後道士女道士並宜属宗正以光我/本根故署亦隨而𨽻焉其僧尼别𨽻尚書祠部也)
丞一人正九品下(北齊昭𤣥寺有僧祇部丞隋/崇𤣥署丞一人皇朝因之)
崇𤣥令掌京都諸觀之名數道士之帳籍與其齋醮之
事丞為之貳
　
　
　
　唐六典卷十六
欽定四庫全書
　唐六典卷十七　　　　唐　張九齡等　撰
　　太僕寺
　太僕寺
　　卿一人
　　少卿二人
　　丞四人
　　主簿二人
　　録事二人
　　府十七人
　　史三十四人
　　獸醫六百人
　　獸醫博士一人
　　學生一百人
　　亭長四人
　　掌固六人
　乘黄署
　　令一人
　　丞一人
　　府一人
　　史二人
　　典事八人
　　駕事一百四十人
　　羊車小史八人
　　掌固六人
　典廐署
　　令二人
　　丞二人
　　府四人
　　史八人
　　主乘六人
　　典事八人
　　執馭一百人
　　駕士八百人
　　掌固六人
　典牧署
　　令三人
　　丞四人
　　府四人
　　史八人
　　監事八人
　　典事十六人
　　主輅七十四人
　　駕士一百六十人
　　掌固四人
　車府署
　　令一人
　　丞一人
　　史二人
　　典事四人
　　馭士一百七十五人
　　掌固六人
　諸上牧監
　　監各一人
　　副監二人
　　丞二人
　　主簿一人
　　録事一人
　　府三人
　　史六人
　　典事八人
　　掌固四人
　中牧監副監丞府各減一人典事史減二人
　下牧監典事掌固減二人
　沙苑監
　　監一人
　　副監一人
　　丞一人
　　主簿一人
　　録事一人
　　府三人
　　史六人
　　典事四人
　　掌固二人
太僕寺卿一人從三品(周禮有太僕下大夫二人穆王/命伯冏為太僕正漢書百官表)
(云太僕秦官掌輿馬秩中二千石有兩丞属官有大廐/未央廐家馬三令各五丞一尉又車府路軨騎馬駿馬)
(四令丞又龍馬閑駒橐泉騊駼承華五監長丞又邉郡/六牧師苑令各三丞又有中太僕掌皇太后輿馬不常)
(置漢官儀云天子駕出太僕御属車八十一乘後漢有/車府未央廐長樂廐令丞魏因之晉太僕銀章青綬五)
(時朝服進賢兩梁冠佩水蒼玉品第四丞一人部丞五/人置功曹主簿五官等員統典農典虞都尉典虞丞牧)
(官都尉左右中典牧都尉典牧令諸羊牧丞乘黄驊騮/龍馬三廏令過江省其後又置成帝咸和七年省併宗)
(正盖有事則權置無事則省宋因晉不置若如祀則權/置太僕執轡事畢省齊亦如之梁天監七年置十二卿)
(太僕與太府少府為夏卿統南牧左右牧龍廐内外廐/班第十陳因之後魏太僕卿第二品上又置少卿太和)
(二十二年九卿並第三品北齊太僕寺統驊騮左右龍/左右牝駞牛司羊乘黄車府等署後周依周官隋太僕)
(寺統驊騮乗黄龍廐車府典牧牛羊等署煬帝降卿為/從三品減驊騮署入殿内省尚乗局改龍廐曰典廐署)
(又有左右駮皁二廐加置主乗司庫司廪官罷牛羊署/皇朝因之而省駮皁等諸官龍朔二年改為司馭寺正)
(卿咸亨中復舊光宅元年改/為司僕寺神龍元年復故)
少卿二人從四品上(後魏太和十五年九卿各置少卿/一人品第三上二十二年降為正)
(四品上北齊因之隋加至二員煬帝降為從四/品上皇朝因之龍朔咸亨光宅神龍隨寺改復)
太僕卿之職掌邦國廐牧車輿之政令緫乗黄典廐典
牧車府四署及諸監牧之官屬少卿為之貳凡國有大
禮大駕行幸則供其五輅屬車之屬凡監牧所通羊馬
籍帳則受而㑹之以上扵尚書駕部以議其官吏之考
課凡四仲之月祭馬祖馬歩先牧馬社
丞四人從六品上(秦漢太僕有兩丞秩千石後漢一人/魏晉並因之東晉宋省或置宋齊省)
(梁天監七年置十二卿各有丞列卿丞通視朝請班第/三陳因之後魏列卿丞從五品中太和未降為七品上)
(北齊丞一人從六品下隋太僕丞三人品同北齊大業/五年加為從五品皇朝復為從七品上武徳中減置二)
(人永徽中加一人開元初又/加一人領獸醫博士學生等)
主簿二人從七品上(梁天監七年十二卿各置主簿二/人位不登十八班者别置七班主)
(簿班第三陳因之北齊置一人隋置二人皇朝/因之武徳中品正第八貞觀中加至從七品上)
錄事二人從九品上
丞掌判寺事凡補獸醫生皆以庻人之子考試其業成
者補為獸醫業優長者進為博士
主簿掌印勾檢稽失省署抄目
錄事掌受事發辰
乗黄署令一人從七品下(乗黄古神馬名亦曰飛黄背/有角日行萬里六韜云乗黄)
(震死淮南子云天下有道飛黄伏皁然車馬職仝後漢/有未央廐今長樂廐丞至魏遂改為乗黄廐晉因之宋)
(太常属官有乗黄令一人掌乗輿金根車及安車追鋒/諸馬車齊職儀云乗黄獸名也龍翼馬身黄帝乗之而)
(僊因以名廐乗黄令品第七秩四百石銅印墨綬進賢/一梁冠絳朝服梁太常属官有乗黄令丞三品勲位陳)
(因之後魏有乗黄令丞北齊掌諸輦輅隋太僕寺/統乗黄署令丞皇朝因之領駕士羊車小史等)
丞一人從八品下(魏有乗黄丞晉因之宋齊並有乗黄/令無丞梁陳後魏北齊隋並有乗黄)
(丞皇朝/因之)乗黄令掌天下車輅辨其名數與馴馭之法丞
為之貳凡乗輿五輅(周禮巾車式掌王五輅有王金象/革木之制至秦唯乗金根車漢承)
(秦制以為承輿晉武帝始備五輅為天子法車宋齊梁/陳相因不絶後魏五輅各依方色並駕五馬後周設六)
(官置司輅之職皇帝之輅十有二等一曰蒼輅二曰青/輅三曰朱輅四曰黄輅五曰白輅六曰𤣥輅七曰玉輅)
(八曰碧輅九曰金輅十曰象輅十一曰革輅十二曰木/輅後閲視武庫得魏舊物有乾象輦駕二十四馬又有)
(大樓輦車駕二十牛又有象輦初駕二象後以六駞代/之皆魏天興中之所制也宣帝以来皆服御之兼以賜)
(皇后隋開皇元年以魏周輿輦/非古之制皆廢毁改造五輅也)一曰玉輅祭祀納后則
乗之二曰金輅饗射郊征還飲至則乗之三曰象輅行
道則乗之四曰革輅廵狩臨兵事則乗之五曰木輅田
獵則乗之(凡玉輅青質以玉飾諸末駕六蒼龍金輅赤/質以金飾諸末駕六赤駮象輅黄質以黄飾)
(諸末駕六黄騮革輅白質鞔之以革駕/六白駱木輅黒質漆之駕六黒驪也)五輅皆重輿左
青龍右白獸金鳳趐畫苣文鳥獸黄屋左纛金鳳一在
軾前十二鑾在衡二鈴在軾龍輈前設障塵(青盖三層/黄裏繡飾)
(上設博山方/鏡下圓鏡)樹羽輪金根朱班重牙左建旂十有二旒
皆畫升龍其長曳地青繡綢杠右載闟㦸長四尺廣三
尺黼文旂首金龍頭銜錦結綬及緌帶垂鈴金鑁方釳
挿翟尾五焦鏤錫鞶纓十二就(闕/)　　鞶纓皆從輅質
耕根車青質三重盖飾如玉輅安車金飾重輿曲壁八
鑾在衡紫油通􁜊紫油纁朱裏朱絲絡網朱鞶纓朱覆
髪具絡四望車制同安車金飾八鑾在衡青油通􁜊青
油纁朱裏朱絲絡網(大駕則太僕卿馭五輅駕士百三/十二人並平巾幘青衫大口袴千)
(牛将軍一/人陪乗)五輅皆有副車(按蔡邕獨斷云五輅之外復/設五色安車立車各一乗皆)
(駕四馬是為五輅副車故張良擊始皇中副車魏志云/天子命太僕駕金根六馬設五時副車江左乃闕至闕)
(始備隋開皇十四年始/造五輅及貳皇朝因之)又有指南車(崔豹古今注云指/南車舊説云周公)
(所作也周公理致太平越裳氏重譯来獻使者迷其歸/路周公錫以軿車五乗皆為司南之制使越裳氏載之)
(周年而至其國故常為先導示服逺人而正四方也秦/漢其制無聞後漢張衡始復創造漢末喪亂其法不存)
(沈約宋書云魏眀帝始令博士馬鈞造之晉亂又亡石/虎使鮮飛姚興使令狐生又造宋武平關中得之其制)
(如鼓車設木人扵車上舉手指南車驟囬轉所指微差/至齊祖冲之又造之厯梁陳隋無所變改皇朝因之駕)
(四馬正道先啓而行/匠一人駕五十四人)記里鼓車(崔豹古今注云車上為/二層皆有木人執槌行)
(一里下一層撃鼓行十里上一層/擊鐲亦名大章車所以識道里也)白鷺車(隋志名鼓吹/車上施層樓)
(樓上有翔/鷺棲焉)鸞旗車(晉志云鸞旗車先輅所載也鸞旗者/謂析羽旄而編之十二旒列繋幢傍)
(也/)辟惡車(崔豹古今注云秦制也桃弓葦矢所以禳祓/不祥太卜令一人在車執弓箭平巾幘緋裲)
(襠大/口袴)皮軒車(晉志以獸皮為軒左金吾衛隊正一人在/車執弩服同太卜令自指南車皆駕四馬)
(正道匠一人駕/士一十四人)耕根車(晉志云建赤旗十有二旒天子/親耕所乗也一名芝車一名三)
(盖車置耒耜扵軾上駕/六馬駕士三十二人)安車(晉輿服志云座乗謂之安/車倚乗謂之立車各一乗)
(名五時車俗謂之五帝車/駕四馬駕士二十四人)四望車(晉志云陽遂四望繐/窓皁輪小形車駕牛)
(晉中朝大駕鹵簿曰御四望/車駕牛中道皇朝駕四馬也)羊車(周遷輿服雜事曰羊/車一名輦車其上如)
(軺伏兔箱漆畫輪軛小兒衣青布袴褶紫碧褠青耳屩/五辨鬂數人引之今代名為羊車小史而漢代或以人)
(牽或以駕果下馬晉志曰武帝乗羊車扵後/宫恣意所之宫女挿竹葉楊條候帝之来)黄鉞車(崔/豹)
(古今注云黄鉞三代通用以斷斬今以黄鉞為乗輿之/飾武王以黄鉞斬紂故王者以為戒駕二馬左武衛隊)
(正一人在車執之武弁朱/衣革帶駕士一十二人)豹尾車(崔豹古今注云豹尾/車周制也所以象君)
(子豹變尾言謙也古車正建之今唯乗輿得建焉漢書/曰成帝以幸姬趙飛燕置属車間豹尾中駕二馬右武)
(衛隊正一人在車執之武弁/朱衣革帶駕士十二人也)屬車一十有二(屬車一曰/副車一曰)
(貳車一曰佐車漢因秦制大駕屬車八十一乗行則中/央左右分之法駕属車三十六乗最後車懸豹尾皆皁)
(盖朱裏蔡邕獨斷曰古者諸侯貳車九乗秦滅九國兼/其車服故為八十一乗漢武祠太乙甘泉皆盡用之眀)
(帝上原陵又用之法駕三十六乗小駕一十二乗大業/初備八十一乗三年帝嫌其多問閻毗毗曰此起扵秦)
(遂為後式宋孝建時議準旂旒之數設十二乘令憲章/往古大駕依秦法駕依漢小駕依宋帝曰大駕宜三十)
(六法駕宜用十二小駕除之可也皇朝因之置十二乗/駕牛駕士各八人自指南車駕士皆平巾幘緋衫大口)
(袴唯耕根車青衫/羊車服則殊也)大駕則用之若法駕則減五副輅白
鷺辟惡安車四望車四分屬車之一餘同大駕若小駕
又減象輅革輅木輅指南車記里鼓車鸞旗皮軒耕根
羊車屬車黄鉞豹尾等車餘同法駕若有大禮則以所
御之輅進内既事則受而藏之凡將有事先期四十日
尚乗供馬馬如輅色率駕士預調習指南等車亦如之
典廐署令二人從七品下(周禮有校人圉師趣馬掌天/子十有二閑之馬漢太僕属)
(官有大廐未央廐後漢太僕属官有未央廐主乗輿及/宫中諸馬其後置左駿廐令别主乗輿御馬魏有驊騮)
(廐令晉太僕統乗黄驊騮龍馬等廐令過江之後或省/或置哀帝時省驊騮為門下之職宋齊因之梁太僕統)
(龍廐内外廐陳因之後周有左右廐各上士一人北齊/太僕寺統驊騮左右龍等署隋太僕寺統龍廐署皇朝)
(改為典廐署令/領執馭駕士等)
丞二人從八品下(隋有龍廐丞皇朝改為典廐/丞武徳中四人今減二人)
主乗六人正九品下(隋置皇/朝因之)
典廐令掌繋飼馬牛給養雜畜之事丞為之貳凡象一
給二十細馬一中馬二駑馬三駞牛騾各四驢及純犢
各六羊二十各給一丁(純謂色不雜者若飼黄禾及青/草各準運處逺近臨時加給也)
乳駒乳犢十給一丁凡象日給槀六圍馬駞牛各一圍
羊十一共一圍(毎圍以三/尺為限也)蜀馬與騾各八分其圍騾四
分其圍乳駒乳犢五共一圍青芻倍之凡象日給稻菽
各三斗䀋一升馬粟一斗䀋六勺乳者倍之駞及牛之
乳者運者各以斗菽田牛羊之駞䀋三合牛䀋二合羊
粟菽各升有四合䀋六勺(象馬騾牛駞飼青草日粟豆/各減半塩則恒給飼禾及青)
(荳者粟豆全斷若無青可飼粟豆依舊/給其象至冬給羊皮及故氊作衣也)
典牧署令三人正八品上(周禮牧師下士四人掌牧馬/而頒之秦漢太僕属官有牧)
(師苑令皆在邉郡厯魏晉已下皆牧監之職隋太僕寺/統典牧署牛羊署等令丞皇朝因之武徳中二人令加)
(置三人領上/輅駕士等)
丞四人正九品上(隋置皇朝因之武徳/中三人今加至四人)
監事八人從九品下
典牧令掌諸牧雜畜給納之事丞為之貳凡羣牧所送
羊犢皆受之而供扵廪犧尚食之用諸司合供者亦如
之
車府署令一人正八品下(秦置車府令以趙髙為之漢/太僕属官有車府令丞後漢)
(主乗輿諸車魏晉因之宋齊梁陳並尚書駕部領後魏/闕文北齊太僕寺領車府令丞遂與乗黄令分職隋因)
(之皇朝/因隋)
丞一人正九品下(秦漢已東車府署並有丞一人/隋車府丞二人皇朝省置一人)
車府令掌王公已下車輅辨其名數及馴馭之法丞為
之貳凡王公已下車輅一曰象輅二曰革輅三曰木輅
四曰軺車(象輅以象牙飾諸末畫輪八鑾在衡左建旂/畫龍一升一降右載闟㦸革輅以革飾諸末)
(左建通帛為旜餘同象輅木輅以漆􁂣之餘同革輅三/輅皆朱質朱盖朱旈旜一品九旈二品八旈三品七旈)
(四品六旈其鞶纓就數亦如/之軺車曲壁青通􁜊碧裏也)
凡春秋二時謁陵冊命王公及内外職事四品已上拜
官止冬朝㑹婚葬奉使皆視其品秩而給之親王以象
輅三品已上以革輅五品已上以木輅京縣令以軺車
道大駕及初上給之其婚葬則從京官三品已上給其
馭(給駕士親王十有八一品十有六二品十有四各駕令/以馬駱四輅車一三品十有二四品五品十有闕縣)
(六/也)凡輅車之馬率馭士預調習之然後入輅及車以牛
駕者亦如之
上牧監一人從五品下(漢舊儀太僕牧師諸苑三十六/所分布北邉西邉以郎為苑監)
(官奴婢三萬人分養馬三十萬頭擇取教習給六廐牛/羊無數以給犧牲中興省漢陽有牧馬苑令羽林郎監)
(領魏置牧官都尉晉因之宋齊闕文梁太㒒統南牧左/右牧等丞陳因之後魏闕文北齊太㒒寺統左右牝駞)
(牛司羊等署令丞後周有典牡典牝上士一人中士一/人又有典駞典羊各有中士一人隋太㒒寺統典牧署)
(牛羊署等令丞皇/朝因分為牧監)
副監二人正六品下
丞二人正八品上
主簿一人正九品下(並皇/朝置)
中牧監一人正六品下
副監一人從六品下
丞一人從八品上
主簿一人從九品上
下牧監一人從六品下
副監一人正七品下
丞一人正九品上
主簿一人從九品下
諸牧監掌羣牧孳課之事凡馬五千匹為上監三千匹
已上為中監已下為下監凡馬牛之羣以百二十駞騾
驢之羣以七十羊之羣以六百二十羣有牧長牧尉(補/長)
(以六品已下子白丁雜色人等為之補尉以散官八品/已下子為之品子八考白丁十考隨文武簡試與資也)
凡馬有左右監以别其麤良以數紀為名而著其簿籍
細馬之監稱左麤馬之監稱右(其雜畜牧皆同下監/仍以土地為其監名)凡
馬各以年名籍之每嵗季夏造至孟秋羣牧使以諸監
之籍合為一(諸羣牧别立南使北使/西使東使以分統之)常以仲秋上扵寺
凡馬以季春㳺牝(月令季春乃合累/牛騰馬㳺牝于牧)其駒犢在牧三嵗
别羣(若與本羣同牧/不别給牧人)馬牧牝馬四㳺五課駞四㳺六課
牛驢三㳺四課羊三㳺四課(四五者皆言其嵗而㳺牝/也羊則當年而課之其課)
(各有率謂牛馬騾之牝百而嵗課駒犢各以六十馬二/十嵗則不課三嵗㳺牝而生駒者仍别簿申騾駒半之)
(若馬從外蕃而至者初年課以四十二年五十二年者/仝課牝駞百而三年之課七十羔羊之白者七十羖)
(八/十)凡監牧孳生過分則賞(謂馬賸駒一則賞絹一匹駞/騾之賸倍扵馬驢牛之賸三)
(白羊之賸七羖羊之賸十皆與馬同其賞物二分入長/一分入牧子牧子謂長上專當者其監官及牧尉各通)
(計所管長尉賞之通計謂尉官十五長者賸駒十五匹/賞絹一匹監官管尉五者賸駒七十五匹賞絹一匹之)
(類計加亦凖此應賞者凖印後定/數先填死耗足外然後計酬之)其有死耗者毎嵗亦
以率除之(謂駞馬百頭以七頭為耗騾以六牛驢羖羊/以十白羊以十五從外蕃而新至者馬牛驢)
(羖羊皆除二十二年除十五駒除十四二年除十騾除/十二年除九白羊除二十五二年除二十三年皆同耗)
(也/)若嵗疫以私畜凖同者以疫除(準牧側近私畜疫死/數同則聴以疫除馬)
(不在疫除之例即馬牛一十一嵗以上不/入耗除限若縁非時霜雪死多者録奏)凡官畜在牧
而亡失者給程以訪過日不獲估而徴之(謂給訪限百/日不獲凖失)
(處當時估價徴納牧子及長各知其半若戸奴無財者/凖銅依加杖例如有闕及身死唯徴見在人分其在廐)
(失者主帥凖牧長飼丁凖牧子/其非理死損凖本畜徴納也)凡在牧之馬皆印(印右/膊以)
(小官字右髀以年辰尾側以監名皆依左右廂若形容/端正擬送尚乗不用監名二嵗始春則量其力又以飛)
(字印印其左髀膊細馬次馬以龍形印印其項左送尚/乗者尾側依左右閑印以三花其餘雜馬送尚乗者以)
(風字印印左膊以飛字印印左髀騾牛驢則官名誌其/左膊監名誌其右髀駞羊則官名誌其煩羊仍割耳若)
(經印之後簡入别所者各以新入處監名印其左頰官/馬賜人者以賜字印配諸軍及充傳送驛者以出字印)
(並印左/右頬也)凡每嵗進馬麤良有差使司每嵗簡細馬五十
匹敦馬一百疋進之若諸監之細馬生駒以其數申所
由司次入寺其四嵗以下麤馬每年簡充諸衛官馬凡
馬牛皮脯及筋角之屬皆納于有司每年終監牧使廵
按孳課之數以功過相除為之考課焉
沙苑監監一人從六品下(沙苑在/同州)
副監一人正七品下
丞一人正九品上
主簿一人從九品下
沙苑監掌牧養隴右諸牧牛羊以供其宴㑹祭祀及尚
食所用毎嵗與典牧分月以供之丞為之貳(凡屠宰國/忌廢務日)
(立春前後一日每月一日八日十四日十五日十八日/二十三日二十四日二十八日二十九日三十日每嵗)
(正月五月九月皆罷之諸雜畜及/牸羊有孕者雖非其日月亦免之)若百司應供者則以
時皆供之凡羊毛及雜畜皮角皆具數申送所由焉(一/本)
(云太㒒属官有沙苑/監開元二十三年省)
　
　
　
　
　
　
　
　唐六典卷十七
欽定四庫全書
　唐六典卷十八　　　　唐　張九齡等　撰
　　大理寺鴻臚寺
　大理寺
　　卿一人
　　少卿二人
　　正二人
　　丞六人
　　主簿二人
　　錄事二人
　　府二十八人
　　史五十六人
　　獄丞四人
　　獄史六人
　　亭長四人
　　掌固十八人
　　問事一百人
　　司直六人
　　史十二人
　　評事十二人
　　史二十四人
　鴻臚寺
　　卿一人
　　少卿二人
　　丞二人
　　主簿一人
　　錄事二人
　　府五人
　　史十人
　　亭長四人
　　掌固六人
　典客署
　　令一人
　　丞二人
　　掌客十五人
　　典客十三人
　　府四人
　　史八人
　　賔僕十八人
　　掌固二人
　司儀署
　　令一人
　　丞一人
　　司儀六人
　　府二人
　　史四人
　　掌設十八人
　　齋郎三十三人
　　掌固四人
　　幕士六十人
大理寺卿一人從三品(尚書云帝曰咎繇汝作士五刑/有服孔安國注曰士理官也周)
(官為司冦韓詩外傳云晋文公使李離為理理謂察理/刑獄也史記天官書斗魁四星貴人之牢曰大理漢書)
(百官表云廷尉秦官掌刑辟有正左右監景帝更名大/理秩中二千石武帝復為廷尉宣帝置左右廷尉平哀)
(帝復為大理王莾改曰作士後漢復為廷尉魏初為大/理後復為廷尉置律博士晋置丞主簿明法掾厯宋齊)
(皆為廷尉梁為秋卿班第十三陳因之後魏置少卿司/直北齊及隋為大理寺隋置評事皇朝因之龍朔二年)
(改為詳刑寺正卿咸亨元年復為大理光宅元年改為/司刑寺神龍元年復故兩漢卿秩中二千石魏晋宋齊)
(梁陳俱第三品後魏第二品上太和以後降/為第三品隋正第三品皇朝降為從三品)
少卿二人從四品上(後魏置為第三品上太和以後降/為第四品上北齊第四品隋因之)
(皇朝置二人降/為從四品上)
大理卿之職掌邦國折獄詳刑之事以五聽察其情一
曰氣聽二曰色聽三曰視聽四曰聲聽五曰詞聽以三
慮盡其理一曰眀慎以讞疑獄二曰哀矜以雪寃獄三
曰公平以鞫庶獄少卿為之貳凡諸司百官所送犯徒
刑已上九品已上犯除免官當庶人犯流死已上者詳
而質之以上刑部仍扵中書門下詳覆(其杖刑已/下則决之)若禁
囚有推决未盡留繋未結者五日一慮若淹延久繋不
被推詰或其状可知而推證未盡或訟一人數事及被
訟人有數事重事實而輕事未决者咸慮而决之凡中
外官吏有犯經斷奏訖而猶稱寃者則審詳其状(開元/八年)
(敕内外官犯贓賄及私坐成殿公坐官當已上有合許/雪及减罪者並令大理審詳犯状申刑部詳覆知實寃)
(濫乃録送中書門下其有逺年斷雪/近請除痕亦凖此其餘具刑部格)凡吏曹補署法官
則與刑部尚書侍郎議其人可否然後注擬
大理正二人從五品下(秦置廷尉正一人漢因之與監/及平謂之廷尉三官秩千石魏)
(氏第六品晋置二人宋齊梁陳並一人品仝魏氏後魏/第六品上北齊及隋並正第六品煬帝增置六人皇朝)
(置二人龍朔二年改為詳刑大夫咸亨元年改/為大理正光宅元年改為司刑正神龍初復舊)
丞六人從六品上(晉武帝咸寕中曹志上書請廷尉置/丞自此始也宋齊梁各置一人第七)
(品陳第八品後魏第七品大業三年改/丞為勾檢皇朝置六人増品從六品上)
主簿二人從七品上(魏晋宋齊梁陳大理皆有主簿晋/至陳俱二人正七品上皇朝因而)
(降/之)
錄事二人從九品上
獄丞四人從九品下(晋令有獄左右丞各一人宋齊因/之史闕其品秩梁陳置獄丞二人)
(第七品後魏北齊亦二人正九品下隋置獄掾八人厯/代並以卑㣲士為之皇朝置四人以流外入仕者為之)
司直六人從六品上(後魏永安三年御史中尉髙穆奏/置司直十人視五品𨽻廷尉位在)
(正監上不置曹士唯覆理御史劾事北齊及隋因之並/置十人從第五品下皇朝置六人降為從第六品上)
評事十二人從八品下(漢書云宣帝地節三年置廷尉/平秩六百石員四人其務在平)
(刑獄故曰廷平至後漢光武省右平唯置左平魏晋以/来不復云左但云廷尉平宋齊各一人第六品陳第七)
(品後魏北齊及隋各置一人正第六品下/官為評事皇朝因之置十二人從八品下)
大理正掌參議刑獄詳正科條之事凡六丞斷罪有不
當者則以法正之凡内外官及爵五品已上犯罪至棄
市者並監决若車駕廵幸在京則都一人留守以總卿
貳之職在都則京亦如之
丞掌分判寺事凡有犯皆據其本状以正刑名(六丞判/尚書六)
(曹所統百司及諸州之務其刑部丞掌押獄每一丞斷/事五丞同押若有異見則得各言其不同之致也)
徒已上各呼囚與其家属告以罪名問其状欵不伏則
聽其自理(無理者便以元状斷定上刑部刑部覆有異/同者下扵寺更詳其情理以申或改斷焉)
主簿掌印省署抄目勾檢稽失凡官吏之負犯并雪寃
者則據所由文牒而立簿焉凡贖銅者一斤為一負公
坐而贖銅者二斤為一負各十負為一殿其有犯人未
附而㑹恩免者本犯至免官以上及犯贓賄(闕/)
　
　
　
　
　
　
　
　
　
(卿一人正第三品統典客司儀崇𤣥等三署開皇三年/省并太常十二年復舊煬帝降卿為從三品皇朝依焉)
(龍朔二年改為同文正卿咸亨元年復曰鴻臚光宅元/年改為司賔寺卿神龍元年復舊舊属官有崇𤣥署開)
(元二十五年敕/改𨽻宗正寺)
少卿二人從四品下(後魏太和十五年九卿各署少卿/一人第三品上三十二年降為正)
(四品上北齊因之後周有小賔部下大夫一人隋依北/齊煬帝加置少卿二人降為從四品皇朝武徳中置一)
(人貞觀中加置二人龍朔咸/亨光宅神龍並隨寺改復)
鴻臚卿之職掌賔客及㐫儀之事領典客司儀二署以
率其官属而供其職務少卿為之貳凡四方夷狄君長
朝見者辨其等位以賔待之凡二王之後及夷狄君長
之子襲官爵者皆辨其嫡庶詳其可否以上尚書若諸
蕃大酋渠有封建禮命則受册而往其國凡天下寺觀
三綱及京都大徳皆取其道徳髙妙為衆所推者補充
上尚書祠部凡皇帝皇太子為五服之親及大臣發哀
臨弔則賛相焉凡詔葬大臣一品則卿䕶其䘮事二品
則少卿三品丞一人往皆命司儀以示禮制也
丞二人從六品上(秦有典客丞漢因之武帝改曰大鴻/臚丞比千石魏晋皆因之東晋省梁)
(鴻臚丞班第三陳因之後魏列卿丞從五品中太和二/十二年降為第七品北齊為第七品下後周賔部有上)
(士一人隋鴻臚丞二人正七品上大業/五年加為從三品皇朝為從第六品上)
主簿一人從七品上(漢官儀鹵簿篇鴻臚駕四馬主簿/晋令大鴻臚置主簿録事史梁天)
(監七年十二卿各置主簿位不登十八班者别為七班/主簿班第三陳因之後魏闕文北齊有功曹五官主簿)
(隋鴻臚寺主簿一人皇朝因之武徳中/正八品貞觀中減置一人從七品上)
録事二人從九品上
丞掌判寺事
主簿掌印勾檢稽失
録事掌受事發辰
典客署令一人從七品(周禮有掌客上士二人漢鴻臚/属官有行人武帝改為大行令)
(魏改曰客館令晋改曰典客宋永初中分置南北客館/令丞齊有客館令梁有典客館令丞在七班之下為三)
(品勲位陳因之後魏典客監從五品太和十五年置主/客令北齊鴻臚寺統典客署後周有東南西北四掌客)
(各上士一人隋鴻臚卿統典客署令丞煬帝改曰典蕃/署又於國門外置四方館以待四方使客各掌其方國)
(及互市之事皇朝以四方館/隸中書改典蕃曰典客署)
丞二人從八品下(周禮掌客有下士四人漢大行令有/丞北齊有典客丞隋有典客丞二人)
(皇朝/因之)
掌客十五人正九品上(隋置皇朝因之有/典客賔㒒等員)
典客令掌二王後介公􁊉公之版籍及東夷西戎南蠻
北狄歸化在蕃者之名數丞為之貳凡朝貢宴享送迎
預焉皆辨其等位而供其職事凡酋渠首領朝見者則
館而以禮供之(三品已上凖第三等四品五品凖第四/等六品已下凖第五等其無官品者大)
(酋渠首領凖第四等小酋渠首領凖第五等所乗私畜/抽換客舍放牧仍量給芻粟若諸蕃獻藥物滋味之属)
(入境州縣與蕃使苞匭封印付客及使具其名數牒寺/寺司勘訖牒少府監及市各一官領識物人定價量事)
(奏送仍牒中書具客所将獻/物應湏引見宴勞别聽進止)若疾病所司遣醫人給以
湯藥若身亡使主副及第三等已上官奏聞其䘮事所
湏所司量給欲還蕃者則給轝逓至境(首領第四等已/下不奏聞但差)
(車牛送/至墓所)諸蕃使主副五品已上給帳氈席六品已下給
幕及食料丞一人判厨事季終則㑹之若還蕃其賜各
有差給扵朝堂典客佐其受領教其拜謝之節焉
司儀署令一人八品下(周禮有司儀上士中士漢大鴻/臚有治禮郎後魏太和十五年)
(置司儀官北齊鴻臚寺統司儀令丞後周司儀上士一/人中士二人隋鴻臚卿統司儀署令丞皇朝因之領司)
(儀齋郎掌/設幕士等)
丞一人正九品下(北齊有司儀丞一人隋/有二人皇朝減一人)
司儀令掌㓙禮之儀式及供䘮葬之具丞為之貳(若皇/帝皇)
(太后皇后皇太子為五服之親舉哀本服周年者三朝/哭而止大功者其日朝臨哭而止小功已下及皇帝為)
(内命婦二品已上者百官執事及散官一品䘮皇太后/皇后為内命婦三品已上䘮皇太子為三師三少及宫)
(臣三品已上並一舉哀而止皇帝臨臣之䘮一品服錫/縗三品已上緦縗四品已上疑縗皇太子臨弔三師三)
(少則錫縗宫臣四品已/上緦縗五品已下疑縗)凡京官職事三品已上散官二
品已上遭祖父母父母䘮京官四品及都督刺史并内
外職事若散官以理去官五品已上在京薨卒及五品
之官死王事者将葬皆祭以少牢司儀率齋郎執俎豆
以往三品已上又贈以束帛一品加乗馬既引又遣使
贈扵郭門之外皆以束帛一品加璧凡百官以理去職
而薨卒者聽歛以本官之服無官者介幘单衣婦人有
官品者亦以其服歛(應佩者皆/用蠟代玉)凡設鬲及銘旌轜車之
属有差(一品懸鬲六五品以上四六品已下二凡銘旌/三品已上長九尺五品已上八尺六品已下七)
(尺皆書云某官封姓名之柩其轜車三品已上油幰朱/絲絡網施襈兩廂畫龍幰竿諸末垂六旒蘇七品已上)
(油幰施襈兩廂畫雲氣四旒蘇八品已下無旒蘇男子/幰襈旒蘇皆用素婦人皆用蘇庶人鼈甲車無幰襈畫)
飾凡引披鐸翣挽歌方相魌頭纛帳之属亦如之(三品/已上)
(四引四披六鐸六翣挽歌六行三十六人有挽歌者鐸/休歌人數已下準此五品已上二引二披四鐸四翣挽)
(歌四行十有六人九品已上二鐸二翣其執引披者皆/布幘布深衣挽歌者白練幘白褠衣皆執鐸帗其方相)
(四目五品已上用之魌頭兩目七品以上用之並𤣥衣/朱裳執戈楯載扵車其纛五品以上竿長九尺六品已)
(下五尺其下帳五品已上用素/繒六品已下用練婦人用綵)凡五品已上薨卒及葬
合弔祭者應湏布深衣幘素三梁六柱轝皆官借之其
内外命婦應得鹵簿者亦如之(凡葬禁以石為棺槨者/其棺槨禁雕鏤綵畫施)
(户牖欄檻者棺内禁/金寳珠玉而歛者)凡職事官五品已上葬者皆給營
墓夫(一品百人毎品以二十人為/差五品二十人皆役功十日)凡以理去官及散官
三品已上與見任職事同其五品以上减見任職事之
半致仕者同見任(其百官薨卒䘮事及葬應以官供者/皆所司及本属上于尚書省尚書省)
(乃下寺寺下司儀司/儀凖品而料上扵寺)凡五品已上薨卒及三品已上有
周已上親䘮者皆示其禮制焉
　
　
　
　
　
　
　
　
　
　唐六典卷十八
欽定四庫全書
　唐六典卷十九　　　　唐　張九齡等　撰
　　司農寺
　司農寺
　　卿一人
　　少卿二人
　　丞六人
　　主簿二人
　　錄事二人
　　府三十八人
　　史七十六人
　　計史三人
　　亭長九人
　　掌固七人
　上林署
　　令二人
　　丞四人
　　府七人
　　史十四人
　　監事十人
　　典事二十四人
　　掌固五人
　太倉署
　　令三人
　　丞六人
　　府十人
　　史二十人
　　監事十人
　　典事二十四人
　　掌固八人
　鉤盾署
　　令二人
　　丞四人
　　府七人
　　史十四人
　　監事十人
　　典事十九人
　　掌固五人
　導官署
　　令二人
　　丞四人
　　府八人
　　史十六人
　　監事十人
　　典事二十四人
　　掌固五人
　太原永豐倉
　　監一人
　　丞二人
　　録事一人
　　府三人
　　史六人
　　典事八人
　　掌固六人
　龍門等諸倉
　　毎倉監一人
　　丞二人
　　錄事一人
　　府二人
　　史四人
　　典事六人
　　掌固四人
　司竹監
　　監一人
　　副監一人
　　丞二人
　　錄事一人
　　府二人
　　史四人
　　典事三十人
　　掌固四人
　温泉湯監
　　監一人
　　丞一人
　　録事一人
　　府一人
　　史二人
　　掌固四人
　京都苑緫監
　　監各一人
　　副監各一人
　　丞各二人
　　主簿各一人
　　錄事各二人
　　府各八人
　　史各十六人
　　典事各六人
　　亭長各四人
　　掌固各六人
　京都苑四面監
　　監各一人
　　副監各一人
　　丞各二人
　　錄事各一人
　　府各三人
　　史各六人
　　典事各六人
　　掌固各六人
　諸屯監
　　監一人
　　丞一人
　　錄事一人
　　府一人
　　史二人
　　典事二人
　　掌固四人
　　每屯主一人
　　屯副一人
　九成宫緫監
　　監一人
　　副監一人
　　丞一人
　　主簿一人
　　録事一人
　　府三人
　　史五人
司農寺卿一人從三品(左傳少昊氏九扈為九農正尚/書舜命棄為后稷播時百糓周)
(官冢宰有太府下大夫鄭氏注云若今司農漢書百官/表云治粟内史秦官掌糓貨有兩丞景帝更名大農令)
(武帝更名大司農秩中二千石属官有太倉均輸平凖/都内籍田五令丞幹官鐡市兩長丞又郡國諸倉農監)
(都水六十五官長丞皆属焉又有治粟都尉武帝軍官/不常置王莾改大司農曰羲和後更為納言後漢改為)
(大司農魏因之品第三晉置功曹主簿録事等員哀帝/省併都水孝武帝復置宋齊因之未有卿名梁天監七)
(年象四時置十二卿司農為春卿班第十一又置勸農/謁者亦隷司農陳因之梁後魏大司農第二品上太和)
(二十二年改第三品北齊因之後周依周官有司農上/士一人掌三農九糓稼穡之政令隋司農卿一人正三)
(品煬帝降為從三品司農但統上林太倉鈎盾導官四/署罷典農華林二署以平準京市隷太府寺掌苑囿薪)
(芻藴炭市易度量皇朝因之龍朔/二年改司稼寺正卿咸亨中復舊)
少卿二人從四品上(後魏初置少卿第三品太和二十/二年為正第四品上北齊因之後)
(周司農有中士一人隋品仝北齊煬帝加/置二人降為從四品龍朔咸亨隨寺改復)
司農卿之職掌邦國倉儲委積之政令總上林太倉鉤
盾導官四署與諸䜿之官属(舊属官又有太和王山九/成宮農圃等三監開元二)
(十三/年省)謹其出納而脩其軄務少卿為之貳凡京都百司
官吏禄廩皆仰給焉(每年支諸司雜物各有定額開元/二十三年勑以為費用過多遂飭)
(减光祿寺左右羽林左右萬騎左右三衛閑廐使五坊/使洛城西門東宫南衙諸厨及緫監司農鴻臚等司年)
(支雜物并括少府監/庫内舊物四百餘萬)
凡朝㑹祭祀供御所須及百官常料則率署監所貯之
物以供其事凡孟春吉亥皇帝親藉田之禮有事于先
農則奉進耒耜(兩漢及魏晉並有其禮過江草創未暇/至宋始有齊因之猶不齋不祭至梁天)
(監中依國語禮記散齋七日致齋三日扵耕所設先農/神座薦羞之禮如社稷陳因之後魏闕北齊藉扵城東)
(南千畝設御壇扵阡陌東正月吉亥使公卿祀先農扵/壇上祀訖帝降至耕位執耒三推升壇即坐一品五推)
(二品七推三品九推藉田令帥属以牛耕終千畝以青/箱奉穜稑之種司農詣耕所灑之耰訖省功奏事畢帝)
(降之便殿更衣宴饗班賚而還後周無聞隋扵啓夏門/外置地千畝為壇孟春吉亥祭先農以后稷配牲用太)
(牢皇帝服衮冕備法駕乗耕根車祀三獻訖因耕司農/授耒皇帝三推執事以授應耕者各以班五推九推司)
(農率其属終畝皇朝因之開元二十三年正月上親耕/扵洛陽東門外諸儒奏議以為古者耦耕以一撥為一)
(推其禮乆廢今用牛耕宜以一歩為一推及親籍田太/常卿告三推禮畢上曰朕憂農人之勤勞欲俯同九推)
(遂九推而止扵是公/卿以下皆過扵古云)季冬藏冰祭司寒以黒牡秬黍仲
春啟氷亦如之
丞六人從六品上(秦治粟内史有兩丞漢因之武帝改/為大司農亦兩丞及桑𢎞羊為大司)
(農置部丞數十人分部主郡國将以興利後漢司農丞/一人比千石部丞二人六百石部丞主帑蔵魏因之品)
(第七晉亦品第七進賢一梁冠介幘皁衣銅印黄綬宋/齊梁陳司農丞墨綬後魏從五品中太和二十二年為)
(七品下北齊因之隋司農丞五人品從第六大業五年/加至從五品皇朝武徳中置四人貞觀中加置六人)
主簿二人從七品上(晉太康中置主簿二人宋齊無聞/梁置一人七班之中第三陳因之)
(後魏不見北齊司農寺有功曹五官/主簿隋司農主簿二人皇朝因之)
錄事二人從九品上
丞掌判寺事凡天下租稅及折造轉運于京都皆閲而
納之毎嵗自都轉米一百萬石以祿百官及供諸司若
駕行幸東都則减(或/罷)之凡受租皆扵輸場對倉官租綱
吏人執籌數函其函大五斛次三斛小一斛其諸州槀
秸應輸京都者閲而納之以供祥麟鳳苑之馬凡朝㑹
祭祀米物薪芻皆應時而給(若應供御進内則據本司/移牒而供之其中書門下)
(尚書省御史䑓史館集賢院别敕定名使并吏部兵部/入宿令史中書門下令史諸楷書手冩書課皆有炭料)
凡官戸奴婢男女成人先以本色嫓偶若給賜許其妻
子相隨若犯籍沒以其所能各配諸司婦人巧者入掖
庭
主簿掌印省署抄目勾檢稽失凡署木契二十隻應湏
出納與署合之(十隻與太常署合十隻與導官署合皆/對刋作雌雄主簿掌雌留署勘然後出)
(給/)
錄事掌受事發辰
上林署令二人從七品下(漢書百官表水衡都尉武帝/置掌上林苑属官有上林令)
(丞尉又有甘泉上林長丞又歩兵校尉掌上林苑又少/府属官有上林中土地監上林者漢之苑囿也司馬相)
(如有上林賦後漢上林苑令一人六百石主苑中禽獸/頗有人居皆主之捕得其獸送太官丞一人三百石魏)
(晉因之江左闕其官宋武帝復置𨽻尚書殿中曹及少/府齊因之梁陳属司農後魏闕文北齊及隋並属司農)
(皇朝/因之)
丞四人從八品下(漢水衡都尉上林有八丞後漢魏晉/並一人江左省宋武帝置齊梁陳並)
(一人後魏闕文北齊上林丞/八人隋置二人皇朝置四人)
監事十人從九品下
上林署令掌苑囿園池之事丞為之貳凡植果樹蔬菜
以供朝㑹祭祀其尚食進御及諸司常料亦有差(諸司/吏執)
(抄牓詣圃/然後給之)凡季冬藏氷(毎嵗蔵一千叚方三尺厚一尺/五寸所管州扵山谷鑿而取之)
先立春三日納之氷井(周禮凌人掌氷政嵗十有二月/令斬氷三其凌春始治鑑夏頒)
(氷秋刷鄭𤣥云凌氷室也刷清也刷除凌/室更納新氷西陸朝覿而出之以進御焉)
太倉署令三人從七品下(石氏星經天倉六星在婁南/倉榖所藏南四星天庚積厨)
(粟之所天囷十三星乃倉廩之属主御糧也史記云武/王伐殷散鉅橋之粟周禮有廩人下大夫上士秦漢大)
(司農属官太倉令丞各一人文帝時淳于意為之後漢/太倉令一人六百石魏品第七晉宋齊梁陳亦然後魏)
(闕文北齊司農統太倉令丞後周有司倉下大夫隋太/令署令二人米廩督二人穀倉督四人鹽倉督二人皇)
(朝署太倉令三人/東都則曰含嘉倉)
丞六人從八品下(秦漢魏晉宋齊梁陳北齊皆有丞/一人隋太倉丞六人皇朝因之)
監事十人從九品下
太倉署令掌九榖廩藏之事丞為之貳凡鑿窖置屋皆
銘甎為庾斛之數與其年月日受領粟官吏姓名又立
牌如其銘焉(輸米粟二㪷課槀一圍三斛橛一枚米二/十斛籧篨一領粟四十斛者一蕃麥及雜)
(種亦如之以充倉窖所/用仍令輸人營備之)凡粟支九年米及雜種三年(貯/經)
(三年斛聽耗一升/五年已上二升)凡京官之祿發京倉以給(中書門下/御史䑓尚)
(書省殿中省内侍省九寺三監左右春坊詹事府京兆/河南府並第一般上旬給十八衛諸王府率更家令㒒)
(寺京都緫監内坊並第二般中旬給諸公王府邑司東/宫十率府九成官緫監兩京畿府官並第三般下旬給)
(餘司無額/凖下旬)給公糧者皆承尚書省符(丁男日給米二升/鹽二勺五撮妻妾)
(老男小則减之若老中小男元官及見驅使/兼國子監學生鍼醫生雖未成丁亦依丁例)
鉤盾署令二人正八品上(漢少府属官有鉤盾令丞茂/陵中書云鉤盾䆠者近署兵)
(器所造昭紀云帝初立年八嵗耕于鉤盾弄田應劭云/帝時幼未能親耕帝籍鉤盾䆠者近署故往試為弄田)
(後漢令六百石魏氏闕文晉大鴻臚属官有鉤盾令宋/齊梁陳省其官後魏闕文北齊大司農統鉤盾令丞隋)
(司農統鉤盾署令三人掌薪芻及炭鵝鴨/蒲蘭陂池藪澤之物皇朝令二人丞四人)
丞四人正九品上(漢有五丞後漢置一人四百石又有/苑丞永安鴻池丞並𨽻鉤盾魏氏因)
(之隋鈎盾十二丞/皇朝减置四人)
監事十人從九品下(後漢鉤盾令從官四十人晉/鉤盾令置主簿錄事各一人)
鉤盾署令掌供邦國薪芻之事丞為之貳凡祭祀朝㑹
賔客享宴隨其差降而供給焉(凡京官應給炭五品已/上日二斤蕃客在館第)
(一等人日三斤已下各有差其和市木橦一十六萬根/每嵗納寺如用不足以苑内蒿根柴兼之其京兆岐隴)
(州募丁七千人毎年各輸作木橦八十根春秋二時送/納若駕在都則扵河南府諸縣市之少尹一人與卿相)
(知檢/察)凡孳生鵝鴨雞彘之属皆令官奴婢為課養之
導官署令二人八品上(秦漢少府属官有導官令丞主/擇米以供祭祀及御饌導擇也)
(後漢属大司農令六百石丞三百石魏晉宋齊皆有令/丞梁在七班之下為三品勲位陳因之後魏闕文北齊)
(及隋皆有令丞並属司/農皇朝因之置令二人)
丞四人正九品上(秦漢魏皆有丞晉氏不置宋齊又置/梁陳復省隋有五丞皇朝置四人)
監事十人從九品下(晉導官令置主簿録事酒吏豉吏/等北齊導官有御細部麴麫部典)
(庫部等倉督隋導官署有/御細倉督麴麫等倉督)
導官署令掌供御導擇米麥之事丞為之貳凡九糓之
用有為糗糒有為麴蘗有為粉脂皆隨其精麤差其耗
損而供給之
太原永豐龍門監每倉監一人正七品下(漢書酈生云/據敖倉之粟)
(又吳有海陵倉大司農属官有諸倉長丞後漢河南尹/属官有滎陽糓倉長丞魏書有邸閣倉亦其事也東晉)
(有東倉石頭倉宋齊因之梁司農統左中右三部倉丞/陳氏亦同後魏闕文北齊司農有梁州及石濟之水次)
(倉隋初漕闗東之粟以實京邑衛州黎陽倉榮陽洛口/倉洛州河陽倉陕州常平倉潼關渭南亦皆有倉以轉)
(運之各有監/官皇朝因之)
丞二人從八品上
諸倉監各掌其倉窖儲積之事丞為之貳凡粟出給者
每一屋一窖盡賸者附計欠者隨事科徵非理欠損者
坐其所由令徵陪之凡出納帳嵗終上于寺焉
司竹監監一人正七品下(漢官有司竹長丞魏晉河内/淇園竹各置司守之官江左)
(省後魏有司竹都尉北齊後周並闕隋有司竹監/及丞皇朝因之今在京兆鄠盩厔懐州河内縣)
副監一人正八品下
丞二人從八品上
司竹監掌植養園竹之事副監為之貳凡宫掖及百司
所須簾籠筐篋之属命工人擇其材幹以供之其笋則
以時供尚食嵗終以竹功之多少為之考課
丞掌判監事
温泉湯監一人正七品下(辛氏三秦記云驪山西有温/湯先以三牲祭乃得洗不祭)
(則爛人肉俗説云秦始皇與神女戯不以禮神女唾之/生瘡始皇怖謝乃為出温泉洗之立愈抱朴子曰水有)
(温泉之湯池火有蕭丘之寒爓漢魏已来相承云能蕩/邪蠲疫今在新豐縣西後周庾信有温泉碑皇朝置温)
(泉宫常所臨幸又京兆府藍田縣有石門湯岐州郁縣/有鳳凰湯同州有北山湯河南府有陸渾湯汝州有廣)
(成湯天下諸州往往有之然地氣温潤殖物尤早卉/木凌冬不凋蔬果入春先熟比之驪山多所不逮)
丞一人從八品上
温泉湯監掌湯池宫禁之事丞為之貳凡駕幸温湯其
用物不支所司者皆供之若有防堰損壊隨時脩築之
凡王公已下至扵庶人湯泉館室有差别其貴賤而禁
其踰越凡近湯之地潤黷所及瓜果之属先時而育者
必為之園畦而課其樹藝成熟則苞匭而進之以薦陵
廟
主簿一人從九品下
九成宫監掌檢校宫苑供進合鍊藥餌之事副監為之
貳
丞掌判監事
主簿掌印句檢監事
　
　
　
　
　
　唐六典卷十九
欽定四庫全書
　唐六典卷二十　　　　唐　張九齡等　撰
　　太府寺
　太府寺
　　卿一人
　　少卿二人
　　丞四人
　　主簿二人
　　錄事二人
　　府二十五人
　　史五十人
　　計史四人
　　亭長七人
　　掌固七人
　兩京諸市署
　　令各一人
　　丞二人
　　錄事一人
　　府三人
　　史七人
　　典事二人
　　掌固一人
　平凖署
　　令一人
　　丞四人
　　錄事一人
　　府六人
　　史十三人
　　監事六人
　　典事二人
　　價人十人
　　掌固二人
　左蔵署
　　令三人
　　丞五人
　　府九人
　　史十八人
　　監事八人
　　典事十二人
　　掌固八人
　右藏署
　　令二人
　　丞三人
　　府五人
　　史十三人
　　監事四人
　　典事七人
　　掌固十人
　常平署
　　令一人
　　丞二人
　　府四人
　　史八人
　　監事五人
　　典事五人
　　掌固六人
太府寺卿一人従三品(周禮天官有太府下大夫上士/下士掌九貢九賦九功之式以)
(受其貨賄之入頒其貨于受藏之府頒其賄於受用之/府凡官府都鄙之吏及執事者受財用焉則今太府之)
(任也秦漢已下不置其官其職并於司農少府梁天監/七年始置太府班第十三掌金帛府帑統右藏令上庫)
(丞大市南市北市令闗津亦皆屬焉陳因之品第三後/魏太和中始改少府為太府卿品第三北齊因之後周)
(有太府中大夫又有計部中大夫隋太府寺卿一人正/三品上其左藏左内右内三尚方司染右藏掌冶甄官)
(等署各置令丞至煬帝分太府寺置少府監管三尚方/及司染掌冶等署而太府寺管左右藏及兩市平凖等)
(署大業四年降為徔三品皇朝因之至龍朔二年改為/外府正卿咸亨元年復故光宅元年改為司府寺神龍)
(初復/舊)
少卿二人從四品上(後魏孝文帝改少府為太府置少/卿一人第四品上北齊因之隋煬)
(帝加至二人降為從四品皇朝減一人貞觀中/復置二人龍朔咸亨光宅神龍並隨寺改復)
太府卿之職掌邦國財貨之政令總京都四市平準左
右蔵常平八署之官屬舉其綱目修其軄務少卿為之
貳以二法平物一曰度量(度謂分寸尺丈/量謂合升斗斛)二曰權衡(權/重)
(也衡/平也)金銀之屬謂之寳錢帛之屬謂之貨絹曰匹布曰
端綿曰屯絲曰絇麻曰綟金銀曰鋌錢曰貫凡四方之
貢賦百官之俸秩謹其出納而為之節制焉(諸州庸調/及折租等)
(物應送京者並貯左蔵其雜送物並貯右蔵/庸調初至京日錄狀奏聞毎旬一奏納數)凡絹布出
有方土類有精粗絹分為八等布分為九等所以遷有
無和利用也(宋亳之絹復州之紵宣潤沔之火麻黄州/之貲並第一等鄭汴曹懐之絹常州之紵)
(舒蘄黄嶽荆之火麻廬和晋泗之貲並第二等滑衛陳/魏相冀徳海泗濮徐兖貝博之絹楊湖沔之紵徐楚廬)
(夀之火麻絳楚滁之貲並第三等滄瀛齊許豫仙棣鄆/深莫洺邢恒定趙之絹蘇越杭蘄廬之紵澧朗潭之火)
(麻澤潞沁之貲並第四等潁淄青沂密夀幽易申光安/唐隨黄之絹衢饒洪婺之紵京兆太原汾之貲並第五)
(等益彭蜀梓漢劍遂簡綿襄褒鄧之絹郢江之紵褒洋/同岐之貲並第六等資眉卭雅嘉陵闐普壁集龍果洋)
(渠之絹台括撫睦歙䖍吉温之紵唐慈坊寧之貲並第/七等通巴蓬金均開合興利泉建閩之絹泉建閩表之)
(紵登萊鄧之貲並第八等/金均合之貲並第九等)凡供祀昊天上帝幣以蒼配
帝亦如之皇地祇幣以黄配帝亦如之祀大眀幣以青
夜眀幣以白神州幣以黄太社太稷之幣皆以𤣥后稷
亦如之先農幣以青先蠶幣以𤣥蜡祭神農幣以赤伊
祁氏幣以𤣥祀五方帝五帝五官内官中官外官五星
二十八宿及衆星嶽鎮海□林川澤丘陵墳衍等之幣
皆以其方色祈告宗廟之幣及孔宣父齊太公皆以白
凡幣皆長一丈八尺
丞四人從六品下(梁選部太府丞一人品従第七陳因/之後魏亦一人品第七下後周太府)
(上士一人亦丞之任也隋太府丞六人正七品下太業/三年増為従五品皇朝置四人従六品上垂拱中省一)
(人開元/又加焉)
主簿二人從七品上(梁置太府主簿一人七班之中為/第三陳因之後魏主簿一人隋四)
(人従七品皇朝置二人至太極中省一人太府寺管木/契七十隻十隻與左蔵東庫合十隻與左藏西庫合十)
(隻與右蔵内庫合十隻與右藏外庫合又十隻與東都/左藏庫合十隻與東都右蔵庫合各九雄一雌九雄太)
(府主簿掌一雌庫官掌又五隻與左蔵朝堂庫合五隻/與東都左蔵朝堂庫合各四雄一雌其契以次行用)
錄事二人從九品上
丞掌判寺事凡左右蔵庫帳禁人之有見者若請受輸
納人名物數皆著於簿書毎月以大摹印紙四張為之
簿而丞衆官同署月終留一本於署毎季錄奏兼申所
司凡元正冬至所貢方物應陳於殿庭者受而進之凡
㑹賜及别敕錫賚六品已下即扵朝堂給之主簿掌印
省署抄目勾檢稽失凡置木契九十五隻二十五隻與
少府將作苑總監合七十隻與庫官合十五隻刻少府
監字十四隻雖付少府監五隻刻將作監字四隻雄付
將作監五隻刻苑緫監字四隻雄付苑緫監皆應索物
雌留太府寺凡官私斗秤丈尺毎年八月詣寺校印署
無或差繆然後聽用之(禮記月令云仲春仲秋日夜分/則同度量平權衡正鈞石角斗)
(甬/)
錄事堂受事發辰
兩京諸市署各令一人従六品上(昔神農祝融氏始作/市易曰日中為市致)
(天下之民聚天下之貨交易而退各得其所盖取諸噬/嗑石氏星經天市垣二十二星周禮地官有司市下大)
(夫上士中士下士其屬有貭人廛人胥師賈師司暴司/稽肆長盖諸市官也漢改秦内史為京兆尹其屬官有)
(長安市長丞後漢河南尹屬官有雒陽市長丞魏晋因/之東晋𨽻丹陽尹宋齊因之梁始隸太府梁選部大市)
(令屬四品市職之任不容過卑天監三年革其選陳因/之後魏京邑市令従五品中北齊司州牧領東西市署)
(令丞後周司市下大夫一人隋司農寺統京市令丞煬/帝三年改京市隸太府寺京師東市曰都㑹西市曰利)
(人東都東市曰豊都南市曰大同北市曰通逺皇朝因/之京置東西南三市按東都西則隨南市也南市則隨)
(東市也都南市舊兩坊之地武徳中減為坊半/焉垂拱中省京南市開元十年又省都西市)
丞各二人正八品上(後漢雒陽市丞一人三百石魏晋/宋齊因之梁有太南北三市丞位)
(在七班之下陳因之後魏闕文北齊有東西市丞後/周有小司市上士下士一人隋有京市丞皇朝因之)
京都諸市令掌百族交易之事丞為之貳凢建標立候
陳肆辨物(按周禮肆長各掌其肆之政令陳其貨賄名/相近者相逺也實相近者相邇也而平正之)
以二物平市(謂秤以格/斗以概)以三賈均市(精為上賈次為/中賈簏為下賈)凡
與官交易及懸平贓物並用中賈其造弓矢長刀官為
立様仍題工人姓名然後聽鬻之諸器物亦如之以偽
濫之物交易者沒官短狭不中量者還主(周禮司市偽/飾之禁在人)
(者十有二在商者十有二在賈者十有二在工者十有/二王制亦云用器兵車不中度布帛精麤不中數幅廣)
(狭不中量姦色亂正色五穀不時果實未熟/木不中伐禽獸魚鱉不中殺皆不鬻於市)凡賣買奴
婢牛馬用本司本部公驗以立劵凡賣買不和而㩁固
(㩁謂専畧其利/固謂鄣固其市)及更出開閉共限一價(謂賣物以賤為/貴買物以貴為)
(賤/)若參市而規自入者並禁之(謂在傍高下其/價以相惑亂也)凡市以
日午擊皷三百聲而衆以㑹日入前七刻擊鉦三百聲
而衆以散(周禮大市日昃而市百族為主朝市朝時而/市商賈為主夕市夕時而市販婦販夫為主)
丞兼掌監印句稽
錄事掌受事發辰
平凖署令二人從七品下(周禮有貨人中士下士主平/定物價也漢大司農屬官有)
(平凖令丞韋昭辨釋名云平凖主平物價使相依凖史/記云桑𢎞羊領大農令以諸官各自市相事以故物多)
(騰躍乃請置大農部丞數十人分部主郡國置平凖扵/京師受天下委輸盡籠天下之貨物貴則賣之賤則買)
(之如此則富商及大賈無所牟大利矣所以置平凖焉/故趙廣漢㢘潔下士州舉茂才為平凖令後漢大司農)
(屬官有平凖令丞各一人令六百石丞三百石掌知物/價及主練染作采色至和帝改平凖為中凖以宦者為)
(令丞列于内署自是諸署令悉用宦人魏氏闕文晋少/府屬官有平凖令丞梁陳有平水令丞後魏闕文北齊)
(司農寺統平凖令丞後周有平凖中士下士隋司農屬/官有平凖署令丞煬帝三年改平凖署隸太府寺皇朝)
(因/之)
丞四人從八品下
監事六人從九品下
平凖令掌供官市易之事丞為之貳凢百司不在用之
物則以時出貨其沒官物者亦如之
左蔵署令三人從七品下(周禮有外府中士主泉蔵之/在外者掌邦布之出入以供)
(百物而待邦用也又有職幣上士中士主貨幣之入也/並今左蔵之軄也至秦漢則分在司農少府後漢少府)
(屬官有中蔵府令丞各一人掌中蔵幣帛金銀貨物魏/氏因之晋少府屬官有左右蔵令東晉御史九人各掌)
(一曹有庫曹御史後復分庫曹置外左庫内左庫宋文/帝省外左庫而内左庫直云左庫武帝復置前廢帝又)
(省齊陳梁有右蔵庫無左蔵後魏闕文北齊太府寺統/左右蔵令丞後周有外府上士中士二人掌絹帛絲麻)
(錢物皮角筯骨之蔵隋有左蔵署令丞皇朝因之左蔵/有東庫西庫朝堂庫又有東都庫東都朝堂庫各掌木)
(雌契一與太/府主簿合之)
丞五人徔八品下(隋有四人皇/朝加一人)
監事八人従九品下
左蔵令掌邦國庫蔵之事丞為之貳凡天下賦調先於
輸場簡其合尺度斤兩者卿及御史監閲然後納于庫
蔵皆題以州縣年月所以别麤良辨新舊也凡出給先
勘木契然後錄其名數及請人姓名署印送監門乃聽
出若外給者以墨印印之(凡官庫應入私已出庫而未/給付若私物當供官之物或)
(雖不供官而皆掌在其/官並同官物之例也)凡蔵院之内禁人然火及無故
而入者院内常四面持仗為之防守夜則擊柝分更以
廵警焉
右蔵署令二人正六品上(周禮有内府中士主良貨賄/蔵在内也又有蔵内上士中)
(士主泉貨所入並今右蔵之軄至秦漢已来則分在司/農少府其軄掌廢置並與左蔵同隋太府寺統右蔵令)
(丞各三人皇朝因之右蔵有内庫外庫東/都庫各木雌契一隻與太府寺主簿合之)
丞三人正九品上(隋有二人皇/朝置三人)
監事四人徔九品下
右蔵署令掌邦國寳貨之事丞為之貳(雜物州土安西/干闐之玉饒道)
(宣永安南邕等州之銀楊廣等州之蘇木象牙永州之/零陵香廣府之沉香霍香薫陸雞舌等香京兆之艾納)
(香紫草宣簡潤郴鄂衡等州之空青石碌辰溪州之硃/砂相州之白粉岩州之雌雄黄絳易等州之墨金州之)
(栀子黄檗西州之髙昌礬石益府之大小黄白麻紙弓/弩弦麻杭婺衢越等州之上細黄白状紙均州之大模)
(紙宣衢等州之案紙次紙蒲州之百日油細薄白紙河/南府許衛懐汝澤潞等州之兎皮鄜寕同華虢晋蒲絳)
(汾等州之狸皮越州之竹管涇寕邠隴蓬等州之蠟蒲/絳鄭貝等州之氈河南府同鄧許等州之膠蒲同虢等)
(州之席涇丹鄜坊等州之麻京兆岐燕等州之火燭凢/四方所獻金玉珠貝玩好之物皆蔵之出納禁令如左)
(蔵之/職)
常平署令一人従七品下(漢書食貨志管仲相桓公通/輕重之權曰嵗有凶穰故榖)
(有貴賤令有緩急故物有輕重人君不理則畜賈逰於/市乗人之不給百倍其本矣故萬乗之國必有萬金之)
(價千乗之國必有千金之價者利有所并也計本量委/則足矣然人有飢餓者谷有所蔵也人有餘則輕之故)
(人君斂之以輕人不足則重之故人君散之以重凡輕/重斂散以時即凖平李悝曰糴甚貴傷民甚賤傷農民)
(傷則離散農傷則國貧故甚貴甚賤其傷一也是故善/平糴者必也謹觀嵗有上中下熟故大熟則上糴三而)
(舍一中熟則糴二下熟則糴一小飢則發小熟之所斂/中飢則發中熟之所斂大飢則發大熟之所斂而糶之)
(故雖遇飢饉水旱糴不貴而人不散孟子日狗彘食人/食而不知檢塗有餓莩而不知發盖並常平之義漢宣)
(帝即位嵗數豊穰榖至石五錢農人少利大司農中丞/耿夀昌遂曰令邊郡皆築倉以榖賤時増其價而糴榖)
(貴時减其價以糶名常平倉人便之後漢明帝永平五/年嵗比登稔榖常滿倉立粟市扵城東粟斛直錢三十)
(晉武帝泰始四年乃立常平倉豐則糴儉則糶以利民/東晉宋齊無聞梁有常平倉而不糴陳亦如之後魏太)
(和十二年有司上言請京都度攴嵗用之餘各立官司/年豐糴貯於倉時儉加私之二糶之於人北齊諸州郡)
(皆别置富人倉初立之日凖所領中下之户計口數得/支一年糧遂次當州榖價賤時斟量割當年義租充入)
(谷貴下價糶之賤則還用所糴物依時價糴貯隋開皇/三年於河西勒百姓立堡營田積  京師置常平監又)
(以倉庫尚虚衛州置黎陽倉洛州置河陽倉陕州置常/平倉華州置廣通倉轉相委輸漕闗東之粟以給京師)
(又募人能扵洛陽運米四十石經砥柱達于常平倉者/免其征戍以此通轉運亦非糶糴皇朝垂拱初兩京置)
(常平署天下/諸州亦置之)
丞二人従八品下
監事五人從九品下
常平令掌平糴倉儲之事丞為之貳凡嵗豐穰榖賤人
有餘則糴之嵗饑饉榖貴人不足則糶之與正義倉帳
具其本利同申凡出納禁令如左蔵之軄焉
　
　
　
　
　
　
　
　
　
　
　唐六典卷二十
欽定四庫全書
　唐六典卷二十一　　　唐　張九齡等　撰
　　國子監
　國子監
　　祭酒一人
　　司業二人
　　丞一人
　　主簿一人
　　錄事一人
　　府七人
　　史十三人
　　亭長六人
　　掌固八人
　國子博士二人
　　助教二人
　　學生三百人
　　典學四人
　　廟幹二人
　　掌固四人
　太學博士三人
　　助教三人
　　學生五百人
　　典學四人
　　掌固六人
　四門博士三人
　　助教三人
　　學生五百人
　　俊士八百人
　　典學四人
　　掌固六人
　國子直講四人
　　大成十人
　律學博士一人
　　助敎一人
　　學生五十人
　　典學二人
　書學博士二人
　　學生三十人
　　典學二人
　筭學博士二人
　　學生三十人
　　典學二人
國子監祭酒一人從三品(周禮師氏以三徳三行教國/子一曰至徳二曰敏徳三曰)
(孝徳一曰孝行二曰友行三曰順行凡國之貴遊子弟/學焉又保氏飬國子以道教之六藝謂禮樂射御書數)
(漢官儀云漢置博士祭酒一人秩六百石後漢以博士/聰眀有威重者一人為祭酒韋昭辨釋名曰祭酒者凡)
(讌饗必尊長老以酒祭先故曰祭酒徐廣曰古人具饌/則賔中長者舉酒祭地示有先也魏因之晋武帝立國)
(子學置祭酒一人晋令曰祭酒博士當為訓範總統學/中衆事傅暢諸公讃云裴頠為國子祭酒奏立國子太)
(學起講堂築門闕刻石寫五經百官志祭酒皂朝服介/幘進賢兩梁冠佩水蒼玉官品第三東晋及宋齊並同)
(梁置國子祭酒一人班第十三比列曹尚書陳國子祭/酒秩中二千石品第三後魏初第四品上太和二十二)
(年増為従第三品北齊改為國子寺祭酒一人従三品/後周闕隋初國子學祭酒𨽻太常從三品開皇十三年)
(復置國子寺仁夀元年罷國子唯置太學大業三年改/為國子監依舊置祭酒一人皇朝因之龍朔二年改為)
(大司成咸亨中復舊光宅元年改/為成均監祭酒神龍元年復舊)
司業二人從四品下(禮記曰樂正司業父師司成秦漢/已來無聞隋大業三年置司業一)
(人從四品皇朝因之龍朔改為少司成/咸亨中復舊垂拱中増置二人)
國子祭酒司業之軄掌邦國儒學訓導之政令有六學
焉一曰國子二曰太學三曰四門四曰律學五曰書學
六曰筭學凡春秋二分之月上丁釋奠於先聖孔宣父
以先師顔回配七十二弟子及先儒二十二賢從祀焉
(舊令唯祀十哲及二十二賢開元八年勅列曽参於十/哲之次并七十二子並許從祀其名歴已具扵祠部)
祭以太牢樂用登歌軒縣六佾之舞若與大祭祀相遇
則改用中丁祭酒為初獻司業為亞獻博士為終獻若皇
太子釋奠則贊相禮儀祭酒為之亞獻皇帝視學皇太
子齒冑則執經講義焉凡釋奠之日則集諸生執經論
議奏請京文武七品以上清官並與觀焉凡教授之經
以周易尚書周禮儀禮禮記毛詩春秋左氏傳公羊傳
榖梁傳各為一經孝經論語老子學者兼習之(諸敎授/正業周)
(易鄭𤣥王弼注尚書孔安國鄭𤣥注三禮毛詩鄭𤣥注/左傳服䖍杜預注公羊何休注榖梁范寗注論語鄭𤣥)
(何晏注孝經老子並開元御注舊令孝經孔安國鄭𤣥/注老子河上公注其禮記左傳為大經毛詩周禮儀禮)
(為中經周易尚書/公羊榖梁為小經)毎嵗終考其學官訓導功業之多少
而為之殿最
丞一人從六品下(隋大業三年置國子丞三/人從六品皇朝省置一人)
主簿一人従七品下(北齊國子寺置主簿員/隋置一人皇朝因之)
錄事一人從九品下(北齊國子寺有録事一/員隋置一人皇朝因之)
丞掌判監事凡六學生毎嵗有業成上于監者以其業
與司業祭酒試之眀經帖經口試䇿經義進士帖一中
經試雜文䇿時務徵事其眀法眀書筭亦各試所習業
登第者白祭酒上于尚書禮部(其試法皆依考功又加/以口試明經帖限通八)
(已上明法明書/皆通九已上)
主簿掌印勾檢監事凡六學生有不率師敎者則舉而
免之其頻三年下第九年在學及律生六年無成者亦
如之(假違程限及作樂雜戯/亦同唯彈琴習射不禁)
錄事掌受事發辰
國子博士二人正五品上(漢書百官表云博士秦官也/掌通古今秩比六百石員多)
(至數十人武帝置五經博士宣帝稍増員十二人漢儀/云文帝博士七十餘人為待詔博士朝服𤣥端章甫冠)
(司馬彪百官志博士十四人魏以太常統太學博士祭/酒晉初置博士十九人咸寕四年立國子學置國子博)
(士一人晋官品第六介幘兩梁冠服佩同祭酒宋齊無/所改作梁置國子博士二人為九班陳品第四秩千石)
(後魏初國子博士従五品上太和二十二年増為第五/品北齊置國子寺有博士五人品第五隋初國子隸太)
(常置博士五人大業三年置國子監/博士一人正五品皇朝増置二人)
助教二人従六品上(晋武帝初立國子學置助教十五/人官品視南䑓御史服同博士東)
(晋孝武損為十人宋齊並同梁班第二陳品第八秩六/百石後魏第七品北齊置十人品同後魏隋初置國子)
(助教五人從七品下大業三/年減置一人皇朝増置二人)
國子博士掌教文武官三品已上及國公子孫従二品
已上曽孫之為生者五分其經以為之業習周禮儀禮
禮記毛詩春秋左氏傳毎經各六十人餘經亦兼習之
習孝經論語限一年業成尚書春秋公羊榖梁各一年
半周易毛詩周禮儀禮各二年禮記左氏春秋各三年
其生初入置束帛一篚酒一壺脩一案號為束修之禮
其習經有暇者命習隷書并國語説文字林三蒼爾雅
每旬前一日則試其所習業(試讀者每千言内試一帖/試講者每二千言内問義)
(一條總試三條通一/及全不通斟量决罰)毎嵗其生有䏻通兩經已上求出
仕者則上于監堪秀才進士者亦如之
助教掌佐博士分經以教授焉
典學掌抄錄課業
廟幹掌灑掃學廟
太學博士三人正六品上(東晋元帝増置國子博士十/六人謂之太學博士品服同)
(國子博士梁置太學博士八人班第二陳品第八秩六/百石後魏初第六品中太和二十二年從第七品北齊)
(國子寺有太學博士十人従第七品後周置太學博士/下大夫六人班第四隋初置太學博士五人仁夀元年)
(罷國子唯立太學置博士五人從五品大業三/年減置二人降為従六品皇朝増置三人)
助教三人従七品上(後魏置太學助教第八品中北齊/國子寺有太學助教二十人從第)
(九品下後周置太學助教上士六人三命隋初太學助/教五人正九品下大業三年減為二人皇朝増置三人)
太學博士掌敎文武官五品已上及郡縣公子孫従三
品曽孫之為生者五分其經以為之業毎經各百人其
束脩之禮督課試舉如國子博士之法
助敎已下並掌同國子
四門博士三人正七品上(後魏書劉芳表云太和二十/年立四門博士於四門置學)
(按禮記云天子設四學鄭𤣥注周四郊之虞庠也今以/其遼逺故置於四門請移與太學同處從之後魏百官)
(志四門博士第九品北齊置二十人正九品上後周/闕隋置五人従八品上皇朝减置三人加正七品上)
助敎三人從八品上(北齊國子寺有四門助教二十人/隋初置四門助教五人從九品下)
(皇朝因/置三人)
四門博士掌教文武官七品已上及侯伯子男子之為
生者若庶人子為俊士生者(禮記王制曰命鄉論秀士/升之司徒曰選士司徒論)
(選士之秀者升之學曰俊士隋書志曰舊國子學處士/以貴賤梁武帝欲招來後進五舘生皆取寒門俊才不)
(拘貟數是即/今之俊士也)分經同太學其束脩之禮督課試舉同國
子博士之法
助教已下掌同國子
直講四人(皇朝初置無員數長安四年始/定為四員俸祿賜㑹同直官例)直講掌佐博
士助教之軄専以經術講授而已
大成十人(皇朝置取貢舉及第人考功簡聰明者試書/日誦得一千言并口試䇿試所習業等十條)
(通七然後補充仍授散官俸祿賜㑹同直/官例給初置二十人開元二十年减十人)
大成通四經業成上扵尚書吏部試登第者加一階放
選其不第則習業如初毎三年一試若九年無成則免
大成従常調
律學博士一人従八品下(晋百官志廷尉官属有律博/士員晋刑法志曰衞覬奏請)
(置律學博士轉相教授東晋宋齊並同梁天監四年廷/尉官属置胄子律博士位視員外郎第三班陳律博士)
(秩六百石品第八後魏初律博士第六品太和二十二/年為第九品上北齊大理寺官屬有律博士四人第九)
(品上隋大理寺官属有律博士八人/正九品上皇朝省置一人移属國學)
助教一人従九品上(皇朝/置之)
律學博士掌教文武官八品已下及庶人子之為生者
以律令為專業格式法例亦兼習之其束脩之禮督課
試舉如三舘博士之法
助敎掌佐博士之軄如三舘助敎之法
書學博士二人従九品下(代本倉頡作書周禮保氏教/以六藝其五曰六書鄭司農)
(云象形㑹意轉注指事假借諧聲也古謂之小學漢書/食貨志曰八嵗入小學學六甲五方書計之事晋衞恒)
(字勢曰昔黄帝有泪誦倉頡始作書契盖覩鳥跡以興/思也秦漢古文有八體一曰大篆二曰小篆三曰刻苻)
(四曰蟲書五曰摹印六曰署書七曰殳書八曰𨽻書王/莾時甄豊校文字復有六書一曰古文二曰竒字三曰)
(篆書四曰佐書五曰繆篆六曰鳥書自漢已來不見/其軄隋置書學博士一人従九品下皇朝加置二人)
書學博士掌教文武官八品已下及庶人子之為生者
以石經説文字林為專業餘字書亦兼習之石經三體
書限三年業成説文二年字林一年其束脩之禮督課
試舉如三舘博士之法
筭學博士二人従九品下(代本隷首造數周禮保氏教/以六藝其六曰九數即九章)
(也一曰方田二曰粟米三曰差分四曰少廣五曰商功/六曰均輸七曰方程八曰贏不足九曰旁要漢書律歴)
(志曰數者一十百千萬所以筭數事物也小學是則軄/在太史義和掌之魏晋已來多在史官不列於國學隋)
(置筭學博士一人従九/品下皇朝増置二人)
筭學博士掌敎文武官八品已下及庶人子之為生者
二分其經以為之業習九章海島孫子五曹張丘建夏
侯陽周髀十有五人習綴術緝古十有五人其記遺三
等數亦兼習之孫子五曹共限一年業成九章海島共
三年張丘建夏侯陽各一年周髀五經筭共一年綴術
四年緝古一年其束脩之禮督課試舉如三舘博士之
法
　
　
　
　
　
　
　
　
　
　
　
　
　
　
　唐六典卷二十一
欽定四庫全書
　唐六典卷二十二　　　唐　張九齡等　撰
　　少府軍器監
　少府監
　　監一人
　　少監二人
　　丞四人
　　主簿二人
　　錄事二人
　　府二十七人
　　史十七人
　　計史三人
　　亭長八人
　　掌固六人
　中尚署
　　令一人
　　丞四人
　　府九人
　　史十八人
　　監作四人
　　典事四人
　　掌固四人
　左尚署
　　令一人
　　丞五人
　　府七人
　　史二十人
　　監作六人
　　典事十八人
　　掌固十四人
　右尚署
　　令一人
　　丞四人
　　府七人
　　史二十人
　　監作六人
　　典事三人
　　掌固十人
　織染署
　　令一人
　　丞二人
　　府六人
　　史十四人
　　監作六人
　　典事十一人
　　掌固五人
　掌冶署
　　令一人
　　丞二人
　　府六人
　　史十二人
　　監作二人
　　典事二十三人
　　掌固四人
　諸冶監
　　毎冶監各一人
　　丞各一人
　　錄事各一人
　　府各一人
　　史各二人
　　監作四人
　　典事二人
　　掌固四人
　北都軍器監
　　監一人
　　少監一人
　　丞二人
　　主簿一人
　　錄事一人
　　府十人
　　史十八人
　　典事四人
　　亭長二人
　　掌固四人
　甲坊署
　　令一人
　　丞一人
　　府二人
　　史五人
　　監作二人
　　典事二人
　弩坊署
　　令一人
　　丞二人
　　府二人
　　史五人
　　監作二人
　　典事二人
　諸鑄錢監
　　監各一人
　　副監各一人
　　丞各一人
　　監事各一人
　　錄事各一人
　　府各三人
　　史各四人
　　典事各五人
　互市監
　　毎市監一人
　　丞各一人
　　錄事各一人
　　府各二人
　　史各四人
　　價人各四人
　　掌固八人
少府監監一人從三品(漢書百官表云少府秦官掌山/海池澤之税以給供養有六丞)
(其属官有尚書符節太醫太官湯官導官樂府若盧考/工室在右居至甘泉居室左右司空東織西織東西匠)
(十二官令丞又陶人都水均官三長丞又上林中十池/監又中書謁者黄門鉤盾尚方御府永巷内者宦者七)
(官令丞諸僕射署長中黄門皆属焉少府者天子之私/府所以供奉之職皆在焉王莾改曰共工後漢復為少)
(府其尚書侍中符節皆属焉餘職多所并省漢官觧詀/云少府主供養陂池禁錢服御口實掖庭中宮魏因之)
(晋置功曹主簿五官等貟少府銀章青綬五時朝服進/賢兩梁冠絳朝服佩水蒼玉品第三統材官校尉中左)
(右三尚方中黄左右蔵左校甄官平凖奚官等今左校/坊鄴中黃左右蔵油官等丞及過江唯置一尚方又省)
(御府至哀帝時桓温表省少府以并于丹陽尹孝武復/置宋少府領左右尚方御府東冶南冶平凖等令丞齊)
(又加以領左右尚鍜署梁以少府為夏卿統材官將軍/左右中尚方甄官平水南塘邸税庫東西冶中黄細作)
(炭庫紙官染署等令丞班第十一品從第四陳因之後/魏少府宗正太僕廷尉司農鴻臚為六次卿第二品上)
(太和末改少府為太府北齊不置少府其左中右三尚/方司染諸冶及細作甄官等署並𨽻太府寺至隋煬帝)
(大業五年始分太府為少府監置監一人従三品少監/一人從四品丞三人統左尚中尚右尚内尚司織司染)
(鎧甲弓弩掌冶等署其後又改監為令少監為少令併/司織司染為織染署廢鎧甲弓弩二署皇朝因為監龍)
(朔二年改為内府監咸亨元年復為少府監光宅元年/改為尚方監神龍元年復舊開元又分甲鎧弓弩别置)
(軍器監十二年省軍器監其作工/歸少府尋又扵北都置軍器監)
少監二人從四品下(隋煬帝置少監一人従第四品皇/朝因置二人龍朔咸亨光宅神龍)
(並隨監/改復)
少府監之軄掌百工伎巧之政令總中尚左尚右尚織
染掌冶五署之官屬庀其工徒謹其繕作少監為之貳
凡天子之服御百官之儀制展采備物率其屬以供焉
丞四人従六品下(漢置丞六人比千石後漢置一人以/明法補魏晋因之宋齊梁陳皆一人)
(梁班第四後魏少府丞二人從五品中隋煬帝分太府/寺置少府監置丞二人皇朝加至六人龍朔咸亨光宅)
(神龍並隨監改復開元/二十三年省置四人)
主簿二人従七品下(晉令少府置主薄二人宋齊因之/梁主簿七班之中第三隋煬帝置)
(主簿一人皇朝加至四人龍朔咸亨光宅/神龍並隨監改復開元二十三年減二人)
錄事二人従九品上
丞掌判監事凡五屬所備之物湏金石齒革羽毛竹木
而成者則上尚書省尚書省下所由司以供給焉凡五
署之所入於庫物各以名數并其州土所生以籍之季
終則上於所由其副留於監有出給者則隨注所供而
印署之凡教諸雜作計其功之衆寡與其難易而均平
之功多而難者限四年三年成其次二年最少四十日
作為等差而均其勞逸焉(凡教諸雜作工業金銀銅鐡/鑄䥱鑿鏤錯鐋所謂工夫者)
(限四年成以外限二年成平慢者恨二年成諸雜作有/一年半者有一年者有九月者有三月者有五十日者)
(有四十/日者)
主簿掌勾檢稽失凡財物之出納工人之繕造簿帳之
除附各有程期不如期者舉而按之
錄事掌受事發辰
中尚署令一人從六品上(漢少府属官有尚方令丞後/漢尚方令一人六百石掌上)
(手工作御刀劍諸好器物及寳玉作器和帝時蔡倫為/尚方令作秘劍皆有龍泉太阿之目及諸器械靡不牢)
(固其後分為中左右三尚方魏氏因之晋過江左唯置/一尚方哀帝以𨽻丹陽尹孝武帝復舊晋代掌造軍器)
(宋髙祖踐阼以相府部配䑓謂之左尚方而本署謂之/右尚方令丞各一人武帝改右尚方曰御府又置中署)
(𨽻右尚方齊置左右尚方令丞各一人梁置左中右尚/方三令丞其令並従九品其後廢中尚方唯存左右而)
(已陳因之北齊太府寺管左中右三尚方隋開皇中有/内左右三尚方署猶属太府寺内尚方令二人正八品)
(下掌諸織作煬帝分属少府皇朝因置二人省方字但/曰中尚左尚右尚開元十八年省一人升為從六品上)
丞四人從八品下(漢魏已來皆隨署省置後漢丞一人/四百石魏晋宋齊皆隨署改易梁位)
(在七班之下為三品勲位隋置丞四人/正九品下皇朝因之開元中升其品)
監作四人従九品下
中尚署令掌供郊祀之圭璧(凡冬至祀昊天上帝以蒼/璧孟春祈榖孟夏雩祀季)
(秋明堂祀並以四圭有邸夏至祭皇地祗以黄琮祀日/月以圭邸祀東方青帝以青圭南方赤帝以赤璋西方)
(白帝以騶虞北方黒帝以𤣥璜中央黄帝以黄琮祭神/州及岳鎮海瀆太社太稷皆以兩圭有邸)
及嵗時乗輿器玩中宮服飾彫文錯綵珍麗之制皆供
焉丞為之貳(毎年二月二日進鏤牙尺及木畫紫檀尺/寒食進毬兼雜綵雞子五月五日進百索)
(綬帶夏至進雷車七月七日進七孔金鈿針十五日進/盂蘭盆臘日進口脂衣香囊毎月進筆及𢷬衣杵琴瑟)
(琵琶絃金銀紙湏則/進之不恒其數也)其所用金木齒革羽毛之属任所
出州土以時而供送焉(其紫檀櫚木檀香象牙翡翠毛/黄嬰毛青蟲真珠紫鑛水銀出)
(廣州及安南赤麖皮琴瑟赤珪琥珀白玉碧玉金剛鑚/盆灌鍮石胡桐律大鵬砂出波斯及凉州麝香出蘭州)
(銅鉢銅出代州赤/生銅出銅源監也)
左尚署令一人正七品下(後漢末分尚方為三中左右/魏晋因之晋過江唯尚方而)
(已宋齊梁陳有左右尚方晋宋已来並四百石梁班従/九品北齊太府寺左中右尚方隋開皇中三尚方並属)
(太府寺左尚令三人掌造車輦繖扇矟眊弓箭弩㦸器/仗刀鏃膠漆竹木骨角畫素刻鏤蠟燭等皇朝置一人)
(開元十八年/為正七品下)
丞五人従八品下(前後漢魏晋宋齊梁陳皆隨署置省/梁選部左尚方丞為三品勲位隋左)
(尚方丞八人正九品下皇朝置/五人開元十八年為従八品下)
監作六人從九品下
左尚署令掌供天子之五輅五副七輦三轝十有二車
大小方圓華蓋一百五十有六諸翟尾扇及大小繖翰
辨其名數而頒其制度丞為之貳凡皇太后皇后内命婦
之重翟厭翟翟車安車四望金根等車皇太子之金輅
軺車四望車王公已下象輅革輅木輅軺車公主王妃
外命婦一品猒翟車二品三品犢車其制各有差其用
金帛膠漆材竹之属所出方土以時支送(漆出金州竹/出司竹監松)
(出嵐勝州文栢出隴州梓楸出京/兆府紫檀出廣州黄楊出荆州)
右尚署令一人正七品下(後漢分尚方為三中左右魏/晋因之晋過江唯尚方而已)
(宋齊梁陳有左右尚方北齊亦有三尚方隋左右尚方/属太府寺令三人正八品下煬帝始改隷少府焉皇朝)
(因置令二人掌造甲胄貝装刀斧鉞及皮毛雜作膠墨/紙筆薦蓆等事開元十八年省一人升為正七品下)
丞四人従八品下(漢魏已來與左尚方同隋右尚方丞/六人皇朝置四人開元十八年為従)
(八品/下)
監作六人従九品下
左尚署令掌供天子十有二閑馬之鞍轡(每嵗京兆河/南制革理材)
(爍金以為之送之於署/令工人増飾而進焉)及五品三部之帳備其材革而
脩其制度丞為之貳凡刀劍斧鉞甲胄紙筆茵席履舄
之物靡不畢供其用綾絹金鉄毛革等所出方土以時
支送(白馬尾白犛牛尾出隴右諸州翟尾孔雀尾/白鷺鮮出安南江東貂皮出諸軍州)
織染署令一人正八品上(周官九職嬪婦化理絲帛考/工記理絲麻而成之謂之婦)
(功漢少府属官有東織西織成帝河平元年省東織更/名西織曰織室後漢有織室丞一人此後無聞北齊中)
(尚方領涇州雍州絲局成定州紬綾局丞後周有司織/下大夫一人掌凡機材之工隋煬帝置司織署令丞後)
(與司染署併為織染署周禮天官有染人掌染絲帛凡/染春暴練夏纁𤣥冬官有設色之工五謂畵繪鍾筐㡛)
(也韋昭辨釋名云平凖令主染有常平之法故准而酌/之兩漢並𨽻司農晋平凖令有監染吏六人初𨽻司農)
(後属少府宋順帝名准始改曰染署令齊復為平准令/梁陳為平水令北齊太府寺有司染署長秋寺有染局)
(丞後周有染工上士一人又有司色下大夫一人隋初/有司染署𨽻太府寺煬帝分属少府大業五年合司織)
(司染為織染署令/二人皇朝置一人)
丞二人正九品上(漢魏已來並具扵本署隋並司織司/染為一署丞四人皇朝因之置二人)
監作六人従九品下
織染署令掌供天子皇太子及羣臣之冠冕辨其制度
而供其軄務丞為之貳天子之冠二一曰通天冠二曰
翼善冠冕六一曰大裘冕二曰衮冕三曰鷩冕四曰毳
冕五曰絺冕六曰𤣥冕弁二一曰武弁二曰皮弁幘二
一曰黒介幘二曰平巾幘㡌一曰白紗帽太子之冠三
一曰三梁冠二曰逺逰冠三曰進徳冠冕二一曰衮冕
二曰𤣥冕弁一曰皮弁幘一曰平巾幘臣下之冠五一
曰逺逰冠二曰進賢冠三曰獬豸冠四曰髙山冠五曰
却非冠冕五一曰衮冕二曰鷩冕三曰毳冕四曰絺冕
五曰𤣥冕弁二一曰爵弁二曰武弁幘三一曰介幘二
曰平巾幘三曰平巾綠幘凡織絍之作有十(一曰布二/曰絹三曰)
(􁓱四曰紗五曰綾六曰羅七/曰錦八曰綺九曰□十曰褐)組綬之作有五(一曰組二/曰綬三曰)
(絛四曰䋲/五曰纓)紬線之作有四(一曰絀二曰線/三曰絃四曰綱)練染之作有
六(一曰青二曰絳三曰黄/四曰白五曰皂六曰紫)凡染大抵以草木而成有以
花葉有以莖實有以根皮出有方土採以時月皆率其
属而脩其軄焉
掌冶署令一人正八品上(周禮冬官攻金之工六謂築/冶鳧㮚段桃也秦及漢諸郡)
(國出鐡者置鐡官長丞晋衛尉属官有冶令丞各一人/掌工徒鼔鑄過江省衛尉而冶令始𨽻少府宋有東冶)
(令丞西冶令丞齊因之梁有東冶令西冶令従九品下/選東冶重西冶輕然梁朝之西冶盖宋齊南冶也陳因)
(之後魏無聞北齊太府寺有司冶令丞後周有冶工中/士一人又有鉄工中士一人隋太府寺統掌冶署令二)
(人掌金銀銅鉄器之属一管諸冶煬帝改/属少府令從八品上皇朝因之省一人)
丞二人正九品上(秦漢已來具上注隋太府寺統掌冶/丞四人煬帝改属少府皇朝因之省)
(二/人)
監作二人從九品下
掌冶署令掌鎔鑄銅鐡器物之事丞為之貳凡天下諸
州出銅鐡之所聽人私採官收其税若白蠟則官為市
之其西邊北邊諸州禁人無置鐡冶及採鉚若器用所
湏則其名數移扵所由官供之私者私市之凡諸冶所
造器物皆上於少府監然後給之其興農冶監所造者
唯供隴右諸牧監及諸牧使
諸冶監監各一人正七品下(秦漢内使及諸郡有鐡者/則置鐡官長丞晋令諸冶)
(官庫各置督監一人宋書云江南諸郡縣有鐡者或置/冶令或丞皆吳時置也齊梁有梅根諸冶令北齊諸冶)
(皆有局丞隋諸冶皆署監監有上中下三等皇/朝因之掌鑄兵農之器以給軍旅屯田居人焉)
丞一人従八品上
監作四人従九品下
諸冶監掌鎔鑄銅鐡之事以供少府監丞為之貳
北都軍器監監一人正四品上(開元初令少府監置/十六年移向北都)
少監一人正五品上
丞二人正七品
主簿一人正八品上
錄事一人正九品下
軍器監掌繕造甲弩之属辨其名物審其制度以時納
于武庫少監為之貳焉
丞掌判監事凡材革出納之數工徒衆寡之役皆督課
焉
主簿掌印及勾檢稽失
錄事掌受事發辰
甲坊署令一人正八品下(周禮考工記曰函人為甲犀/甲七属兕甲六属合甲五属)
(凡為甲必先為容然後制革權其上□與其/下□而重若一隋少府有甲鎧署皇朝改焉)
丞一人正九品下
監作二人従九品下
弩坊署令一人正八品下(周禮司弓矢掌四弩凡弩狹/瘦利攻守廣大利車戰野戰)
(考工記弓人取六材必以其時幹也者以為逺角也者/以為疾筋也者以為深膠也者以為和絲也者以為固)
(漆也者以為受霜露也凡取幹之道有七柘為上檍次/之檿桑次之橘次之木𤓰次之荆次之竹為下隋有弓)
(弩署皇/朝改焉)
丞一人正九品下
監作二人従九品下
甲坊令弩坊令各掌其所脩之物督其繕造辨其粗良
丞為之貳凡財物之出納庫蔵之儲備必謹而守之
諸鑄錢監監各一人(周禮泉府上士四人掌市之征布/又司市以商賈阜貨而行布以泉)
(府同貨而斂賖國凶荒札䘮則市無征而作布鄭𤣥云/市不税為民之用也金銅無㓙年因物貴大鑄泉以饒)
(民布及泉謂錢也漢書食貨志曰太公為周立九府圜/法錢圜函方輕重以銖故貨寳於金利於刀流於泉布)
(於布束於帛周㬌王鑄大錢文曰寳貨内外皆有周郭/秦兼天下銅錢文曰半兩重如其文漢興以秦錢重難)
(用令人鑄榆莢錢文帝以錢益輕更鑄四銖錢文為半/兩除盗鑄錢令使民放鑄及武帝初鑄三銖錢重如其)
(文禁人盗鑄有司言三銖錢輕更請郡國鑄五銖錢文/曰五銖周郭其質又以人多奸鑄令京師鑄官赤仄一)
(當五其後赤仄錢又廢於是悉除郡國無鑄錢專令上/林三官鑄錢自武帝元符年三官初鑄五銖錢至平帝)
(元始中成錢二百八十億萬餘王莾變漢制始造大錢/徑寸二分重十二銖文曰大錢五十後又多所改作及)
(公孫述於蜀鑄錢人不便之故謡曰黄牛白腹五銖當/復後漢光武除王莾所造復五銖錢靈帝鑄四出錢魏)
(初專以粟帛為貨明帝復立五銖錢至西晋不改吳孫/權鑄大錢一當五百文又鑄一當千錢蜀先主鑄一直)
(百錢東晋沈充鑄小錢謂之沈郎錢宋文帝又鑄四銖/錢體完厚孝武帝四銖形小薄少帝鑄二銖謂之菜子)
(錢又有綖環錢貫之以縷入水不沉南齊亦用四銖梁/武帝乃鑄二種錢内有周郭文曰五銖重如其文又除)
(内郭謂之女錢百姓私用古錢有直百五銖女錢太平/百錢定平一百五銖稚錢五銖對文等號輕重不一普)
(通中議罷銅錢鑄鐡錢陳初有梁末兩柱及鵞眼錢時/雜用之文帝改鑄五銖宣帝又鑄大貨六銖後魏太和)
(十九年鑄錢文曰太和五銖永安二年改鑄文曰永安/五銖東魏齊文襄以錢文五銖名湏稱實一文重五銖)
(計百錢重一斤四兩二十銖北齊文宣帝鑄常平五銖/重如文周武帝鑄布泉錢以一當五與五銖並行建徳)
(中復鑄五行大布一當十宣帝又鑄永通萬國以一當/千隋髙祖以天下錢貨不等更鑄新錢背面内外皆有)
(周郭文曰五銖重如其文毎一千重四斤一兩自漢至/隋雖時或輕重皆用五銖皇朝武徳中悉除五銖更鑄)
(開通元寳錢乾封初又鑄乾封泉寳錢尋廢開元中以/錢濫惡江淮間尤甚有勑禁斷令御史往江淮間收斂)
(納官鎔之其求稍廣州縣恐其錢數不充隨以好錢繼/之自是百姓財幣耗損御史坐是左遷舊法毎一千重)
(六斤四兩近所鑄者多重七斤錢文本歐陽詢所書錢/官漢氏初属少府後属水衡後漢属司農魏晋已下或)
(属少府或属司農皇朝少府置十鑪諸州亦皆属焉及/少府罷鑄錢諸州遂别今絳州三十鑪楊宣鄂蔚各十)
(鑪益鄂郴各五鑪洋/州三鑪定州一鑪)
諸鑄錢監以所在州府都督刺史判之
副監一人上佐判之
丞一人判司判之
監事一人叅軍及縣尉知之
錄事府史土人為之
諸互市監監各一人従六品下(漢魏已降縁邊郡國皆/有互市與夷狄交易致)
(其物産也並郡縣主之而不别置官吏至隋諸緣邊州/置交市監視從第八品副監視正第九品皇朝因置之)
(各𨽻所管州府監加至従六品下改副監為丞品/第八下光宅中改為通市監後又復舊為互市監)
丞一人正八品下(隋置交市副監皇/朝改為互市監丞)
諸互市監各掌諸蕃交易之事丞為之貳凡互市所得
馬駞驢牛等各别其色具齒嵗膚第以言扵所𨽻州府
(州府為/申聞)太僕差官吏相與受領印記上馬送京師餘量
其衆寡並遣使送之任其在路放牧焉每馬十疋牛十
頭駞騾驢六頭羊七十口各給一牧人(若非理䘮失其/部使及遞人改)
(酬其/直)其營州管内蕃馬出貨選其少壯者官為市之
　
　
　
　
　
　
　
　唐六典卷二十二
欽定四庫全書
　唐六典卷二十三　　　唐　張九齡等　撰
　　將作都水監
　將作監
　　大匠一人
　　少匠二人
　　丞四人
　　主簿二人
　　錄事二人
　　府十四人
　　史二十八人
　　計史三人
　　亭長四人
　　掌固六人
　左校署
　　令二人
　　丞四人
　　府六人
　　史十二人
　　監作十人
　右校署
　　令二人
　　丞三人
　　府五人
　　史十人
　　監作十人
　　典事二十四人
　中校署
　　令一人
　　丞三人
　　府三人
　　史六人
　　監事四人
　　典事八人
　　掌固一人
　甄官署
　　令一人
　　丞二人
　　府五人
　　史十人
　　監作四人
　　典事十八人
　百工監
　　監一人
　　副監一人
　　丞一人
　　錄事一人
　　府一人
　　史三人
　　監作四人
　　典事二十人
　就谷監
　　監一人
　　副監一人
　　丞一人
　　錄事一人
　　府一人
　　史三人
　　監作四人
　　典事二十人
　庫谷監
　　監一人
　　副監一人
　　丞一人
　　錄事一人
　　府一人
　　史三人
　　監作四人
　　典事二十人
　太隂監
　　監一人
　　副監一人
　　丞一人
　　録事一人
　　府一人
　　史三人
　　監作四人
　　典事十人
　伊陽監
　　監一人
　　副監一人
　　丞一人
　　錄事一人
　　府一人
　　史三人
　　監作四人
　　典事十人
　都水監
　　使者二人
　　丞二人
　　主簿一人
　　錄事一人
　　府五人
　　史十人
　　亭長一人
　　掌固四人
　舟檝署
　　令一人
　　丞二人
　　府三人
　　史四人
　　監漕四人
　　漕史二人
　　典事三人
　　掌固三人
　河渠署
　　令一人
　　丞一人
　　府三人
　　史六人
　　河隄謁者六人
　　典事三人
　　掌固四人
　　長上魚師十人
　　短番魚師一百二十人
　　眀資魚師一百二十人
　諸津每津令一人
　　丞一人
　　錄事一人
　　府一人
　　史二人
　　典事三人
　　津吏五人
將作監大匠一人從三品(左傳云少吴氏丑雉為五工/正周官冬宮掌百工之職漢)
(書百官表云將作少府秦官掌治宮室有兩丞左右中/候景帝改曰將作大匠秩二千石屬官有右庫東園主)
(章左右前後中校七令丞又主章長丞武帝改東園主/章曰木工成帝省中候及左右前後中校五丞後漢光)
(武中元年省常以謁者兼之至章帝建初元年又置魏/因之晉將作大匠置功曹主簿五官等員掌土木之役)
(過江後及宋齊並不常置梁天監七年置十二卿改將/作大匠為大匠卿是為秋卿班第十品正第五陳因之)
(後魏太和初將作大匠従第二品下二十二年降為從/三品北齊因之後周有匠師中大夫一人掌城郭宮室)
(之制及諸器物度量又有司木中大夫一人掌木工之/政令隋將作寺置大匠一人従三品開皇二十年改為)
(將作監以大匠為大監煬帝大業五年正四品十三年/又改大監為令皇朝改置大匠少匠丞主簿等員龍朔)
(元年改為繕工監咸亨元年復舊光/宅元年改為營繕監神龍元年復舊)
少匠二人從四品下(後周官有少匠師下大夫一人隋/初將作無少匠開皇二十年改寺)
(為監大匠為大監始置副監一人煬帝改副監為少監/大業三年改少監為少匠五年又改少匠為少監正五)
(品十三年又改為少令皇朝改置少匠/二人龍朔咸亨光宅神龍隨監改復)
將作大匠之職掌供邦國修建土木工匠之政令緫四
署三監百工之官屬以供其職事少匠貳焉凡西京之
大内大眀興慶宫東都之大内上陽宫其内外廓䑓殿
樓閣并仗舍等苑内宫亭中書門下左右羽林軍左右
萬騎仗十二閑廐屋宇等謂之内作凡山陵及京都之
太廟郊社諸壇廟京都諸城門尚書殿中秘書内侍省
御史䑓九寺三監十六衛諸街使弩坊温湯東宫諸司
王府官舍屋宇諸街橋道等並謂之外作凡有建造營
葺分功度用皆以委焉凡修理宮廟太常先擇日以聞
然後興作
丞四人従六品下(漢將作有丞二人秩六百石後漢置/一人魏晉因之東晉宋齊有事則置)
(無事則罷梁天監七年置大匠丞一人班第三陳因之/後魏從五品中太和二十二年第七品下北齊丞四人)
(従第七品上後周匠師上士一人隋將作丞二人従六/品大業十三年加至從五品皇朝加丞至四人從六品)
(下/)
主簿二人從七品下(晉將作置主簿員江左有事則置/無事則省梁天監七年復置將作)
(主簿一員七品班第三北齊將作寺有功曹主簿員若/有營作又别立長史司馬主簿各一員隋將作主簿二)
(人皇朝/因之)
録事二人従九品上
丞掌判監事凡内外繕造百司供給大事則聽制勑小
事則俟省符以諮大匠而下於署監以供其職凡諸州
匠人長上者則州率其資納之隨以酬顧凡功有長短
役有輕重(凡計功程者四月五月六月七月為長功二/月三月八月九月為中功十月十一月十二)
(月正月/為短功)凡啓塞之時火土之禁必辨其經制而舉其條
目(凡四時之禁每嵗十月以後盡于二月不得起治作/冬至以後盡九月不得興土工春夏不伐木若臨事)
(要行理不可廢/者以著别式)凡營造修理土木瓦石不出於所司者
總料其數上於尚書省凡營軍器皆鐫題年月及工人
姓名辨其名物而閲其虚實
主簿掌印勾檢稽失凡官吏之申請粮料俸食務在候
使必由之以發其事若諸司之應供四署三監之財物
器用違闕隨而舉焉
録事掌受事發辰
左校署令二人従八品下(周官有攻木之工七謂輪輿/弓廬匠車梓也秦漢有左右)
(前後中校五令丞後漢唯置左右校令丞各一人令六/百石又有材官校尉魏并左校於材官署過江省將作)
(大匠而左右校𨽻少府又改材官校尉為將軍罷左校/令宋齊梁陳又有左校令丞别置材官將軍司馬北齊)
(太府寺有左校署令丞後周有掌材上/士隨將作領左校署令二人皇朝因之)
丞四人正九品下(漢成帝省左右前後中五校丞後漢/置左右校丞各一人秩三百石魏因)
(之東晉𨽻少府宋齊梁北齊皆有丞後周有/掌材中士二人隋左校丞四人皇朝因之)
監作十人從九品下
左校令掌供營構梓匠之事致其雜材差其曲直制其
器用程其功巧丞為之貳凡宫室之制自天子至於士
庶各有等差(天子之宫殿皆施埀拱藻井王公諸臣三/品已上九架五品已上七架並㕔厦兩頭)
(六品已下五架其門舍三品已上五架三間五品已上/三間兩厦六品已下及庶人一間兩厦五品已上得制)
(烏頭門若官修者左掖為/之私家自修者制度准此)凡樂縣簨虡兵仗器械及喪
葬儀制諸司什物皆供焉(簨虡謂鐏鍾編鍾編磬之屬/器械謂仗床㦸架杻械之屬)
(喪儀謂棺槨眀器之屬什物謂/机案櫃檻勅函行槽剉唯之屬)
右校署令二人従八品下(後漢安帝建元三年置左校/令右校丞其後又置右校令)
(魏因之晋少府屬官有左校無右校其職蓋并於左校/矣宋齊梁陳皆無北齊太府寺管左校亦無右校隋置)
(右校署令丞掌營構/工作之事皇朝因之)
丞三人正九品下(漢左校丞一人三百石魏因之宋齊/梁陳並置北齊省隋右校置丞三人)
(皇朝/因之)
監作十人従九品下
右校令掌供版築塗泥丹雘之事丞為之貳凡料物支
供皆有由屬審其制度而經度之(凡修補之料每嵗京/北河南及諸州支送)
(麦麩三萬圍麦麫一百車麻𢷬二萬斤/其石灰亦土之屬須則市供不恒其數)
中校署令一人従八品下(漢將作左右前後中五校皆/有令丞自後不置皇朝置之)
丞三人正九品下(漢成帝省/皇朝復置)
監事四人従九品下
中校令掌供舟車兵仗廐牧雜作器用之事凡行幸陳
說供三梁竿柱閑廐繫飼則供剉碓行槽鞍架禱祀祭
祀則供棘葛竹整内外營造應供給者皆主守之丞為
之貳(舊將作寺百工署掌營棘葛槍子土塼石作之事/開元十五年改百工署為監其職掌各分入諸署)
(槍子入左校石作入甄官/棘葛土塼等入於此署)凡監署役使車牛皆有年支
草豆㨿其名簿閲其虚實受而蔵之以給於車坊
甄官署令一人従八品下(周禮摶埴之工二謂陶與甄/也後漢將作大匠屬官有前)
(後中甄官令丞晋少府領甄官署掌塼瓦之任宋齊有/東西陶官瓦署督令各一人北齊太府寺統甄官署甄)
(官又别領石窟丞後周有陶工中士一人掌為罇彛簠/簋等器隋太府寺統甄官署令丞二人皇朝改屬將作)
丞二人正九品下(後漢前後中三甄官各丞一人晉有/旊官丞後周有陶工下士一人隋甄)
(官丞二人/皇朝因之)
監作四人従九品下
甄官令掌供琢石陶土之事丞為之貳凡石作之類有
石磬石人石獸石柱碑碣碾磑出有方土用有物宜凡
磚瓦之作瓶缶之器大小髙下各有程凖凡喪葬則供
其眀器之屬(别敕葬者俱/餘並私備)三品以上九十事五品以上
六十事九品以上四十事當壙當野祖眀地軸誕馬偶
人其髙各一尺其餘音聲隊與僮僕之屬威儀服玩各
視生之品秩所有以瓦木為之其長率七寸
百工就谷庫谷斜谷太隂伊陽監監各一人正七品
副監一人従七品下
丞一人正八品上(周禮山虞林衡並掌斬伐林木之事/歴代皆有其官皇朝取其義而並置)
(之庫谷監在鄠縣就谷監在盩厔縣百工監/在陳倉太隂監在陸渾縣伊陽監在伊陽縣)
錄事各一人
監作各四人従九品下(太隂監伊陽監/各典事十人)
百工等監掌採伐材木之事辨其名物而為之主守凡
修造所須材幹之具皆取之有時用之有節
都水監使者二人正五品上(本周官虞衡之職漢太常/大司農少府内史主爵中)
(尉其屬官各有都水長丞武帝置水衡都尉掌上林苑/有五丞其屬官有上林均輸御羞禁圃輯濯鐘官辯鐘)
(令丞人衡官水司空都水農倉又甘泉上林都水七官/長丞皆屬焉至成帝以都水官多置左右使者各一人)
(則劉向䕶左都水使者是也至哀帝罷之王莾改水衡/都尉曰子虞後漢省都水以属郡國而置河隄謁者五)
(人魏因之又兼有水衡都尉主天下水軍卿舩器械晋/置都水臺都水使者一人掌舟檝之事官品第四又有)
(左右前後中五水衡晋起㞐注及元康百官名陳傎載/熊俱以都水使者領水衡都尉宋孝武帝省都水䑓置)
(水衡令齊氏復置都水䑓使者一人梁武帝天監七年/改為太舟卿為東卿班第九吏員依晉又加當關四人)
(陳因之後魏亦二官並置建都水使者正第四品中水/衡都尉従五品中太和二十二年都水使者従五品而)
(省水衡北齊都水䑓使者二人後周有司水中大夫一/人隋都水臺使者二人從第五品有丞參軍河隄謁者)
(錄事船局都津尉丞典作津長等開皇三年省都水入/司農十三年復置仁夀元年改為都水監煬帝復為使)
(者正五品統舟檝河渠二署大業五年又改使者為監/加至四品又置少監為五品復改監為令従三品少監)
(為少令從四品皇朝改為都水署𨽻將作令從七品下/貞觀中復改為都水使者從五品上龍朔二年改為司)
(津監咸亨元年復為都水使者光宅/元年改為水衡都尉神龍九年復舊)
都水使者掌川澤津梁之政令緫舟檝河渠二署之官
屬(舟檝置開元/二十三年省)辨其逺近而歸其利害凡漁浦之禁衡
虞之守皆由其屬而緫制之凡獻享賔客則供川澤之
奠凡京畿之内渠堰陂池之壊决則下於所由而後修
之每渠及斗門置長各一人(以庶人年五十已上并勲/官及停家職資有幹用者)
(為/之)至溉田時乃令節其水之多少均其灌溉焉每嵗府
縣差官一人以督察之嵗終録其功以為考課
丞二人従七品上(漢書都水水衡皆有丞後漢省晉初/省都水使者有參事二人蓋丞之職)
(也宋因之孝武帝省都水䑓置水衡令亦無丞梁天監/七年置大舟卿始置丞一人班第一陳因之後魏都水)
(有參事六人北齊有參事十人並丞之任也隋初置都/水䑓有丞二人正第八品上大業三年加従七品皇朝)
(改為都水署丞従八品下貞觀中改為/使者以署為監加丞秩至従七品上)
主簿一人従八品下(晉令水衡都尉置主簿一人又左/右前後中五水衡皆有主簿梁天)
(監七年大舟主簿七班之中第三與宗正主簿品秩/同後魏北齊並不置大業中置主簿一員皇朝因之)
丞掌判監事凡京畿諸水禁人因灌溉而有費者及引
水不利而穿鑿者其應入内諸水有餘則任諸王公公
主百官家節而用之
主簿掌印勾檢稽失凡運漕及漁捕之有程者會其日
月而為之糺舉
舟檝署令一人正八品下(漢中尉属官有都舩令丞水/衡都尉有楫䊮令晋水衡令)
(各有舷曹吏齊職儀有舩宫典軍一人後周有舟工中/士一人隋都水使者領掌舡局都尉二人煬帝改為舟)
(職署令一人/皇朝因之)
丞二人正九品下(漢有都舩丞楫櫂丞隋煬帝/置舟檝署丞二人皇朝因之)
舟檝令掌公私舟舩及運漕之事丞為之貳諸州轉運
至京都者則經其徃来理其隠失使監漕監之
河渠署令一人正八品下(秦及兩漢都水水衡屬官有/河隄謁者則河渠之任也隋)
(煬帝取史記河渠書之義以名署置令/一人皇朝因之領河隄謁者漁師者)
丞一人正九品下(隋煬帝置河渠署/丞一人皇朝因之)
河渠令掌供川澤魚醢之事丞為之貳凡溝渠之開塞
漁捕之時禁皆量其利害而節其多少每日供尚食魚
及中書門下官應給者若大祭祀則供其乾魚魚醢以
充籩豆之實凡諸司應給魚及冬蔵者毎嵗支錢二十
萬送都水命河渠以時價市供之
諸津令一人正九品上(列女傳有趙津吏女自後無聞/晉令諸津渡二十四所各置監)
(津吏一人北齊三局尉皆分司諸津橋之事後周有掌/津中士一人掌津渡川瀆之制而為之橋梁隋都水領)
(諸津上津毎尉一人丞一人中津尉丞各一人下津尉/一人每津典作一人津長四人皇朝改置令丞)
丞一人従九品下(皇朝因隋置諸津在京兆河南界者/𨽻都水監在外者𨽻當州界)
諸津令各掌其津濟渡舟梁之事丞為之貳
　
　
　唐六典卷二十三
欽定四庫全書
　唐六典卷二十四　　　唐　張九齡等　撰
　　諸衛
　左右衛
　　大將軍各一人
　　將軍二人
　　長史二人
　　録事參軍事一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府四人
　　史七人
　　騎曹參軍事一人
　　府二人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　　奉車都尉五人
　親府勲一府勲二府翊一府翊二府等五府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　左右驍衛
　　大將軍各一人
　　將軍二人
　　長史一人
　　録事參軍事一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府三人
　　史五人
　　騎曹參軍事一人
　　府二人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　左右武衛
　　大將軍各一人
　　將軍二人
　　長史一人
　　録事參軍事一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府三人
　　史五人
　　騎曹參軍事一人
　　府二人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　　稱長二人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　左右威衛
　　大將軍各一人
　　將軍二人
　　長史一人
　　録事參軍事一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府三人
　　史五人
　　騎曹參軍事一人
　　府三人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　左右領軍衛
　　大將軍各一人
　　將軍二人
　　長史一人
　　録事參軍一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府三人
　　史五人
　　騎曹參軍事一人
　　府二人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
左右衛大將軍各一人正三品(周禮制軍萬二千五百/人為軍天子六軍大國)
(三軍次國二軍小國一軍軍將皆命卿六韜曰古之王/者遣将授鉞曰従此上至天下至地将軍任也戰國亦)
(有其職秦漢始置衛将軍後漢及魏並因之然増其班/秩晋文帝置䑓又置中衛將軍武帝受命分為左右二)
(衛各大將軍一人品第四銀章青綬武冠絳朝服佩水/蒼玉宋齊因之建元二年詔二衛将軍日暮常一人宿)
(永初元年詔二衛儀従可増為九十人又左衛領營五/十司馬二十五人右衛領營四十司馬二十人梁左右)
(衛将軍班第十二陳秩二千石後魏従二品太和二十/二年降為第三品北齊因之隋左右衛左右武衛左右)
(候左右武候左右領軍左右率府各有大将軍一人所/謂十二衛大将軍也然自兩漢至北齊大将軍位視三)
(公至隋十二大将軍直為武職位左右省䑓之下與右/大将軍但名號同而統務别至開皇末年罷十二衛大)
(将軍員煬帝大業十三年復置左右衛為左右翊衛其/領名為驍騎皇朝復左右衛府官属與隋令畧同龍朔)
(二年除/府字)
將軍各二人從三品(後魏永光元年始增置左右衛将/軍各二人従三品上太和二十二)
(年降為第三品北齊左右衛府各将軍一人名武衛将/軍二人皆有司馬功曹及主簿録事等員隋左右衛将)
(軍各二人/皇朝因之)
左右衛大將軍將軍之職掌統領宫庭警衛之法令以
督其屬之隊仗而總諸曹之職務凡親勲翊五中郎將
府及折衝府所𨽻者皆總制焉凡大朝㑹率其屬以黄
質鍪甲鎧黄弓箭黄刀黄楯黄䂎黄麾麒麟旗角端旗
赤熊旗之類為左右廂之儀仗毎月親勲翊五府之三
衛及折衝府之驍騎應番上者各受其名簿以配所職
凡宿衛内廊閣門外分為五仗(一曰供奉二曰親仗三/曰勲仗四曰翊仗五曰)
(散手/仗)皆坐於東西廊下若御坐正殿則立於兩階之次
在正門之内則以挾門隊坐於東西廂承天嘉徳二門
之内皆大將軍守之諸門及内廂宿衛之仗無將軍者
則以中郎將一人權代其職若大駕行幸則如鹵簿之
法以從
長史各一人從六品上(晋職官志云武帝置左右衛各/有長史司馬員過江罷長史歴)
(宋齊梁陳後魏北齊唯有司馬無長史/至隋左右衛各置長史一人皇朝因之)
錄事參軍事各一人正八品上(晋元帝初為鎮東大将/軍置録事參軍一人梁)
(皇弟皇子府有中録事參軍及録事參軍各一人後魏/二大二公府及第二第三品将軍府及始蕃王二蕃王)
(三蕃王府各有録事參軍員北齊因之隋/左右衛府各有録事參軍一人皇朝因之)
倉曹參軍事各二人正八品下(晋元帝為鎮東大将軍/有倉曹參軍一人宋髙)
(祖相府亦置後魏與録事參軍同置北齊因之隋/左右衛府各倉曹參軍一人皇朝因之置二人)
兵曹參軍事各二人正八品下(晋代與倉/曹同置)
騎曹參軍事各一人正八品下(魏司馬景王為大将軍/有騎兵曹一人宋髙祖)
(有相府騎兵參軍一人隋左右衛府有騎/兵曹參軍一人皇朝因之其後改為騎曹)
胄曹參軍事各一人正八品下(晋元帝為鎮東大将軍/有鎧曹參軍宋髙祖為)
(相亦有之齊職儀云左右鎧曹一人隋左右衛府有鎧/曹行參軍一人皇朝因之長安中改為胄曹神龍初復)
(為鎧曹開元/初復為胄曹)
司階各二人正六品上
中候各三人正七品下
司戈各五人正八品下
執㦸各五人正九品下
奉車都尉各五人從五品下
長史掌判諸曹親勲翊五府及武安武成等五十府之
事以閲兵仗羽儀車馬凡文簿典職廩料請給卒伍軍
團之名數器械粮儲之主守大事則從其長小事則專
達季秋則以庶官之狀賛大將軍考課而昇降焉
録事參軍掌印及受諸曹五府及外府百司所由之事
以發付勾檢稽失
倉曹掌五府外府之文官職員凡勲階考課假使祿俸
及公廨財物田園食料之事皆掌制之
兵曹掌五府外府武官之職員凡番第上下簿書名數
皆受而過大將軍以配焉
騎曹掌外府馬及雜畜之簿帳凡府馬之外直者以近
及逺分為七番月一替凡左右廂之使以奉勑出宫城
外追事者皆給馬遣之
胄曹掌其戎仗器械及公廨興造决罰之事凡大朝㑹
行從應諸黄質甲鎧弓箭之屬則受之於衛尉事畢本
而歸之若有不應歸者留貯於衛庫
親府勲一府勲二府翊一府翊二府等五府中郎將各
一人正四品下(秦漢有五官中郎将左右中郎将並皆/二千石掌領三署郎侍衛也又有虎賁)
(中郎將漢平帝置比二千石後漢因之建安十六年魏/公子丕為五官中郎将置官属以副相國位在諸侯王)
(上晋代不置宋齊梁陳並有左右中郎将後魏北齊亦/有之各五人隋氏左右親衛左右勲衛左右翊衛各置)
(開府一人以統之有長史司馬倉兵法等參軍員皇朝/因之武徳七年改開府各置中郎将一人左右郎將各)
(一人謂之左右親/勲翊衛中郎将府)
左右郎將各一人正五品上(自漢以來並止曰中郎将/至隋備身府置左右郎将)
(以統之又置左右雄武府雄武郎將武勇郎将以統/之皇朝左右親勲翊衛因其名置左右郎将之職也)
兵曹參軍事各一人正九品上
中郎將掌領其府校尉旅帥親衛勲衛翊衛之屬以宿
衛而總其府事左右郎將貳焉若大朝㑹及廵幸則如
鹵簿之法以領其儀仗凡五府之親勲翊衛應番上者
則以其名簿上大將軍配于所職
左右驍衛大將軍各一人正三品(漢武帝以李廣為驍/騎将軍後省之光武)
(改屯騎為驍騎晋文帝置内䑓以為宿衛之官歴宋齊/梁陳後魏北齊並有驍騎将軍之職後周有左右驍騎)
(率上士一人至隋煬帝改左右備身為左右驍騎尋以/左右驍衛所領名豹騎而又别置備身皇朝置左右騎)
(衛府龍朔二年除府字光宅元年改為/左右武威衛神龍元年復為左右馳騎)
將軍各二人從三品(隋煬帝置/皇朝因之)
左右驍衛大將軍之職掌如左右衛其異者大朝㑹建
黄麾鳯旗飛黄旗吉利旗兕旗太平旗親府之翊衛外
府之豹騎番上者則分配之在正殿之前則以胡禄隊
坐於東西廊下若御坐正殿則以隊仗次立于左右衛
下在正門之外則以挾門隊列於東西廂凡分兵以守
諸門則知左廂諸門之内事右廂諸門之外事若在皇
城四面宫城之内外則與左右衛分知助鋪之職
長史各一人從六品上
録事參軍事各一人正八品上
倉曹參軍事各二人正八品下
兵曹參軍事各二人正八品下
騎曹參軍事各一人正八品下
胄曹參軍事各一人正八品下(隋煬帝改置驍衛府有/長史従五品有録事參)
(軍倉曹兵曹騎兵鎧曹行參軍員皇朝降長史為/従六品改騎兵為騎曹鎧曹為胄曹而衛除府字)
司階各二人正六品上
中候各三人正七品下
司戈各五人正八品下
執㦸各五人正九品下
長史掌判諸曹翊府及永固等四十九府之事以閲兵
仗車馬餘如左右衛録事參軍倉曹兵曹騎曹胄曹所
掌亦如之
翊府中郎將各一人正四品下(本隋翊衛開府皇朝武/徳十年改置中郎将)
左右郎將各一人正五品上(本隋備身府左右/郎将皇朝因之)
兵曹參軍事各一人正九品下
中郎將掌領其府校尉旅帥翊衛之屬以宿衛而揔其
府事餘如左右衛
左右武衛大將軍各一人正三品(魏武為丞相有武衛/營晋宋齊梁陳又有)
(建武奮武等将軍又有武烈武毅等将軍至隋採諸武/之名置左右武衛府有大将軍一人将軍二人皇朝因)
(舊光宅元年改為左右/鷹揚衛神龍元年復故)
將軍各二人從三品
左右武衛大將軍將軍之職掌如左右衛其異者大朝
㑹率其屬被白質鍪甲鎧執白弓箭白楯白䂎建鶖麾
四色麾五牛旗飛麟旗駃騠旗鸞旗犀牛旗鵔鸃旗騼
䮷旗蹕稱長唱警持鈸隊應蹕為左右廂儀仗凡翊府
翊衛外府熊渠番上則分配之正殿前則以諸隊次立
於驍衛下在嘉徳門内外以挾門隊坐於東西廊
長史各一人從八品上
録事參軍事各一人正八品上
倉曹參軍事各二人正八品上
兵曹參軍事各二人正八品上
騎曹參軍事各一人正八品下
胄曹參軍事各一人正八品下(隋左右武衛有長史一/人煬帝升為従五品又)
(有録事參軍倉曹參軍煬帝改為司倉兵曹參軍煬帝/改為司兵皇朝改司倉為倉曹司兵為兵曹騎曹為胄)
(曹/)
司階各二人正六品上
中候各三人正七品下
司戈各五人正八品下
執㦸各五人正九品下
長史掌判諸曹翊府及鳯亭等四十九府之貳餘皆如
左右衛
翊府中郎將各一人正四品下
左右郎將各一人正五品上(左右郎将故/事已詳於上)
兵曹參軍事各一人正九品上
中郎將掌領其府校尉旅帥翊衛之屬以宿衛而總其
府事餘如左右衛
左右威衛大將軍各一人正三品(隋初置左右領軍府/煬帝改為左右屯衛)
(皇朝因之至龍朔二年改為左右威衛别置左右屯衛/亦有大将軍等官光宅元年改為左右豹韜衛神龍元)
(年復為左/右威衛)
將軍各二人從二品(隋煬帝改領軍為屯衛府置将軍/皇朝因之龍朔光宅神龍随衛改)
(復/)
左右威衛大將軍將軍之職掌如左右衛其異者大朝
㑹則率其屬被黒質鍪鎧執黒弓箭黒刀黒䂎建青麾
黒麾黄龍負圖旗黄鹿旗騶牙旗蒼烏旗為左右廂之
儀仗次立武衛之下翊府翊衛外府羽林番上者則分
配之在正殿前則以諸隊立於階下在長樂永安門内
則以挾門隊列於兩廊凡分兵主守則知皇城東西面
之助鋪
長史各一人從六品上
録事參軍各一人正八品下
倉事參軍事各二人正八品下
兵曹參軍事各二人正八品下
騎曹參軍事各一人正八品下
胄曹參軍事各一人正八品下(隋煬帝改領軍為左右/屯衛有長史已下等員)
(皇朝改之/已具前設)
司階各二人正六品上
中候各三人正七品下
司戈各五人正八品下
執㦸各五人正九品下
長史掌判諸曹之事以閲兵仗羽儀車馬及宜陽五十
府餘如左右衛凡飛騎宿衛者將軍已下不得使其出
外若番上湏兵士則簡同華越騎充不足兼取諸州越
騎
翊府中郎將各一人正四品下
左右郎將各一人正五品上
中郎將掌領其府校尉旅帥翊衛之屬以宿衛而總其
府事餘如左右衛
左右領軍衛大將軍各一人正三品(漢建安十四年魏/武為丞相相府始)
(置中領軍既㧞漢中還長安以曹休為之主五校中壘/武衛等營魏文帝為魏王又置領軍而領軍差勝中領)
(㣲劣晋因之領軍與中領三将軍並置領軍品第三金/章紫綬中領軍将軍第四品銀章青綬武冠絳朝服佩)
(水蒼玉太始元年武帝省領軍北軍中候中領軍将軍/羊祜統二衛前後左右驍騎等七軍營兵宋齊領軍中)
(領軍将軍掌内禁兵大駕出則御軍在前住則守舊制/與駕出行則與䕶軍将軍更日直領隊扵上車門内梁)
(領軍䕶軍與左右衛驍騎㳺騎為六軍将軍班第十五/陳領軍将軍秩二千石後魏領軍䕶軍第三品上太和)
(二十三年降為従第三品北齊領軍府将軍一人掌禁/衛宫掖朱華閣外凡禁衛皆主之領軍亦同隋左右領)
(府各掌左右十二軍籍帳羽衛之事不置将軍唯有長/史司馬煬帝大業三年改左右屯衛皇朝因隋屯衛名)
(置大將軍将軍後改為威衛又採前代領軍名别置領/軍衛置大将軍将軍員龍朔二年改為左右戎衛咸亨)
(元年復舊光宅元年改為左/右玉鈴衛神龍元年復故)
將軍各二人從三品(魏晋已來並有領軍之職然則領/軍如今領軍大將軍也中領軍如)
(今領軍将軍也宋齊梁陳後魏北齊有/之隋領軍府有将軍員皇朝因罷之也)
左右領軍衛大将軍將軍之職掌如左右衛其異者朝
會則率其屬被青質鍪甲鎧執青弓箭青刀青楯青䂎
建赤麾應龍旗玉馬旗三角獸旗白狼旗龍馬旗金牛
旗為左右廂之儀仗以次立威衛下凡翊府翊衛外府
射聲應番上者則分配之在正殿前則以諸隊立於階
下在長樂永安門外則以挾門隊列於兩廊凡分兵主
守則知皇城東西面之助鋪及京城苑城諸門之職
長史各一人從六品上
録事參軍事各一人正八品上
倉曹參軍事各二人正八品下
兵曹參軍事各二人正八品下
騎曹參軍事各一人正八品下
胄曹參軍事各一人正八品下(齊職儀領軍将軍有長/史品第六秩六百石梁)
(陳亦有之北齊領軍有長史司馬隋領軍府無将軍有/長史一人煬帝改置将軍長史判衛事又有録事倉曹)
(兵騎鎧曹等/員皇朝因之)
司階各三人正六品上
中候各三人正七品下
司戈各五人正八品下
執㦸各五人正九品下
長史掌判諸曹翊府及萬敵萬年等六十府之貳餘同
左右衛
翊府中郎將各一人正四品下
左右郎將各一人正五品上
中郎將掌領其府校尉旅帥翊衛之屬以宿衛而總其
府事餘如左右衛
　
　
　
　
　
　
　
　
　
　唐六典卷二十四
欽定四庫全書
　唐六典卷二十五　　　唐　張九齡等　撰
　　諸衛府
　左右金吾衛
　　大將軍各一人
　　將軍二人
　　長史一人
　　録事參軍事一人
　　録事一人
　　史二人
　　倉曹參軍事二人
　　府二人
　　史四人
　　兵曹參軍事二人
　　府二人
　　史五人
　　騎曹參軍事二人
　　府二人
　　史四人
　　胄曹參軍事一人
　　府三人
　　史三人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　　左右街使各一人
　　判官二人
　　典二人
　左右監門衛
　　大將軍各一人
　　將軍二人
　　中郎將四人
　　長史一人
　　録事參軍事一人
　　録事一人
　　史二人
　　兵曹參軍事一人
　　府三人
　　史五人
　　冑曹參軍事一人
　　府三人
　　史四人
　　亭長二人
　　掌固二人
　　監門校尉二百二十人
　　直長六百八十人
　　長人長上二十人
　　直長長上二十人
　左右千牛衛
　　大將軍各一人
　　將軍一人
　　中郎將一人
　　長史二人
　　録事參軍事一人
　　録事一人
　　史二人
　　兵曹參軍事一人
　　府一人
　　史二人
　　胄曹參軍事一人
　　府一人
　　史一人
　　亭長二人
　　掌固四人
　　千牛備身十二人
　　備身左右十二人
　　備身一百人
　　主杖一百五十人
　左右羽林軍
　　大將軍各一人
　　將軍二人
　　長史一人
　　録事參軍事一人
　　録事一人
　　史二人
　　倉曹參軍事一人
　　府二人
　　史四人
　　兵曹參軍事一人
　　府二人
　　史四人
　　胄曹參軍事一人
　　府二人
　　史四人
　　亭長二人
　　掌固四人
　　司階二人
　　中候三人
　　司戈五人
　　執㦸五人
　左右翊中郎將府
　　中郎將各一人
　　左郎將一人
　　右郎將一人
　　録事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　諸衛折衝都尉府
　　毎府折衝都尉一人
　　左果毅都尉一人
　　右果毅都尉一人
　　别將一人
　　長史一人
　　録事一人
　　史二人
　　兵曹參軍事一人
　　府二人
　　史三人
　　校尉五人
　　旅帥十人
　　隊正二十人
　　副隊正二十人
左右金吾衛大將軍各一人正三品(漢書百官表中尉/秦官掌徼廵京師)
(武帝太初元年更名執金吾秩中二千石有兩丞候司/馬千人属官有中壘寺互武庫都船四令丞又武道左)
(右候及京輔都尉皆属焉又後漢掌宫外及京師盜賊/水火考按疑事衛尉廵行宫中執金吾徼廵宫外相為)
(表裏所以戒不虞也漢末魏武執政復為中尉晋宋齊/梁陳並不置後魏雖有中尉之職改御史中丞名之至)
(後周置武環率武候率各下大夫二人至隋置左右武/候府各大将軍一人将軍三人掌車駕出入先驅後殿)
(畫夜廵察執捕姦非烽候道路水草所宜廵狩師田掌/其營禁大業三年改為左右武候衛四年各増置察非)
(掾二人專糺彈之事皇朝因之/龍朔二年改為左右金吾衛)
將軍各二人從三品(皇朝因隋置三人/貞觀中減置二人)
左右金吾衛大將軍將軍之職掌宫中及京城晝夜廵
警之法以執禦非違凡翊府及同軌等五十府皆屬焉
凡車駕出入則率其屬以清逰隊建白澤旗朱雀旗以
先驅又以𤣥武隊建𤣥武旗以後殿餘依鹵簿之法以
從若廵狩師田則執其左右營衛之禁凡衛翊府同軌
寳圖等五十府彍騎衛士應番上者各配所職焉(又置/引駕)
(三衛六十人並於左右衛取明閑隊仗法用兼能糾彈/事者充分為五番上下仍於諸衛翊衛隊正内取五人)
(為主帥番别配一人檢校又置别駕佽飛六十六人於/當衛簡取越騎射者充分為六番上下番别置主帥一)
(人/)
長史各一人從六品上
録事參軍事各一人正八品上
倉曹參軍事各二人正八品下
兵曹參軍事各二人正八品下
騎曹參軍事各一人正八品下
胄曹參軍事各一人正八品下(隋左右武候府有長史/録事倉兵騎鎧等曹皇)
(朝因之諸曹/已具上説)
司階各二人正六品上
中候各三人正七品下
司戈各五人正八品下
執㦸各五人正九品下
長史掌判諸曹翊府及同軌寳圖等五十府之事閲其
儀仗兵馬凡文簿典職廩料請給番第上下皆審其事
而總制之
録事參軍掌所受翊府外府及諸衛百司之事以發付
勾檢
倉曹掌翊府外府文官職員
兵曹掌翊府外府武官職員
騎曹掌外府馬與雜畜簿帳及牧養之事凡諸衛馬承
直配於金吾巡檢逰奕者毎月四十有五匹皆季請其
料随以給之
胄曹掌諸曹翊府及外府軍戍器械及其公廨興造决
罰之事凡大朝㑹行從給青龍旗大纛䂍矟之類於衛
尉事畢本而歸之餘同左右衛
翊府中郎將各一人正四品下
左右郎將各一人正五品上
中郎將掌領府屬以督京城内左右六街晝夜廵警之
事左右郎將貳焉餘如左右衛
左右監門衛大將軍各一人正三品
將軍各三人從三品
中郎將各四人正四品下
左右監門衛大將軍將軍之職掌諸門禁衛門籍之法
凡京司應以籍入宫殿門者皆本司具其官爵姓名以
移牒其官(若流外官丞脚色/具其年紀顔狀)門司送于監門勘同然
後聼入凡財物器用應入宮者所由以籍傍取左監門
將軍判門司檢以入之應出宫者所由亦以籍傍取右
監門將軍判門司檢以出之其籍月一換若大駕行幸
則依鹵簿之法率其屬於牙門之下以為監守
中郎將掌諸監門及廵警之法凡宫殿門及城門皆左
入右出其監門官司檢校者聼從便門出入
長史各一人從六品上
録事參軍事各一人正八品上
兵曹參軍事各一人正八品下
胄曹參軍事各一人正八品下(隋左右開府有長史録/事兵曹等員皇朝因之)
(胄曹已/具上注)
長史掌判諸曹及諸禁門之事以省其出入廵檢而司
其籍傍餘如左右衛
録事參軍掌印發勾檢稽失諸司籍傍押於監門者印
署而遣之
兵曹掌本衛文武官之職簿凡授上觧免勲階考課假
使禄賜之事皆判而申牒之
胄曹掌軍戎器械及承直馬公廨興造決罰餘同左右
衛左右千牛衛大將軍各一人正三品(謝綽宋拾遺録/有千牛刀即人)
(主防身刀也後魏有千牛衛備身本掌乗輿御刀盖取/莊子庖丁為文惠君觧牛十九年所割者數千牛而刀)
(刃若新發於硎故言此刀可以備身因以名官後魏書/奚康生有勇力以其子難為千牛備身又楊保𢎞農人)
(為千牛備身北齊領左右府有左右領将軍亦統千牛/備身第六品下左右領左右府有大将軍一人将軍二)
(人掌侍衛左右供御兵仗使千牛備身十二人掌執千/牛刀備身左右十二人掌供御刀箭備身十六人掌宿)
(衛侍従煬帝改為左右備身郎将一人直齋二人統之/有千牛左右司射左右各一十六人並正六品有長史)
(録事參軍等員皇朝改為左右千牛府龍朔二/年改為左右奉寵衛神龍元年復改為千牛衛)
將軍各一人從三品(北齊領左右府有領左右将軍一/人隋左右領左右府有将軍二人)
(皇朝減/一人)
中郎將各二人正四品下(北齊有左右備身正副都督/並四品上隋煬帝置備身郎)
(将一人皇朝置中/郎将各二人也)
左右千牛衛大將軍將軍之職掌宫殿侍衛及供御之
儀仗而總其曹務凡千牛備身備身左右執弓箭以宿
衛主仗守戎服器物凡受朝之日則領備身左右昇殿
而侍列於御座之左右若親射于射宫則大將軍將軍
率其屬以從凡千牛備身左右考課賜㑹及禄秩之升
降同京職事官之制
中郎將掌供奉侍衛以貳將軍及諸曹之務凡千牛備
身備身左右以御刀仗昇殿供奉者皆大將軍将軍率
而領之而中郎將佐其職凡侍奉禁横過座前者禁對
語及傾身與階下人語者禁揺頭舉手以相招召者若
有口敕通事舍人承受傳聲於階下不聞者則中郎將
軍告之
長史各一人從六品上
錄事參軍事各一人正八品上
兵曹參軍事各一人正八品下
胄曹參軍事各一人正八品下(隋左右領左右府有長/史以下等員煬帝以兵)
(曹為司兵胄曹為/司鎧皇朝改之)
千牛備身各十二人
備身左右各十二人
備身一百人
主仗一百五十人(唐改千牛左右曰千牛/備身初置備身主仗)
長史掌判諸曹官吏之衆務事
録事參軍掌印發勾檢稽失餘如左右衛
兵曹掌文武官及千牛備身備身左右之簿書及其勲
階考課假使禄俸事
胄曹掌甲仗之事凡御仗之物二百一十有九羽儀之
物三百自千牛以下各分而典掌之其當上日執御刀
御弓矢之外仍量備弓箭以入宿毎月主仗當上則配
其所職若在行從則兼騎曹之任餘同左右衛
左右羽林軍衛大將軍各一人正三品(漢置南北軍掌/衛京師南軍若)
(今諸衛也北軍若今左右羽林也吕后崩周勃以北軍/兵誅諸吕至武帝置羽林掌送従以次期門名曰建章)
(營騎属光禄勲置令丞以領之後更名羽林騎兼象天/有羽林星主車騎也又云為國羽翼如林之盛以隴西)
(漢陽安定北地河西上郡良家子便弓馬者為之取将/軍死事之子孫羽林官教以五兵號為羽林孤児宣帝)
(令中郎将騎都尉監羽林秩比二千石光武以征伐之/任勞苦者及五郡良家子以充之父死子代之又簡五)
(營髙手别為左右監秩比六百石魏羽林監品第五晋/光禄勲属官有羽林郎将羽林左右監品第五銅印墨)
(綬武冠綘朝服其侍陞殿著鶡尾冠紗縠單衣哀帝時/桓温執政省羽林中郎将唯置一監宋髙祖復置初江)
(左領營兵及過江無復營兵齊梁陳並有羽林監後魏/羽林監第六品下北齊羽林監十五人品同後魏周有)
(左右羽林率各上士二人中士二人掌羽林之士隋煬/帝改左右領軍為左右屯衛所領兵為羽林皇朝名武)
(衛所領兵為羽林又别置左右屯營各有大将軍将軍/等員龍朔二年為左右羽林軍其名則歴代之羽林也)
將軍各二人從三品
左右羽林軍大將軍將軍之職掌統領北衙禁兵之法
令而督攝左右廂飛騎之儀仗以統諸曹之職若大朝
㑹則率其儀仗以周衛階陛若大駕行幸則夾馳道而
為内仗(羽林禁兵旗職名/數秘莫得知畧之)凡飛騎毎月番上者皆據其
名歴而配于所職其飛騎仗或有勑上南衙者則大將
軍將軍承墨勑白移於金吾引駕仗引駕仗官與監門
奏覆又降墨勑後得入
長史各一人從六品上
録事參軍事各一人正八品上
倉曹參軍事各一人正八品下
兵曹參軍事各一人正八品下
胄曹參軍事各一人正八品下(隋有左右屯衛有長史/已下等員皇朝因之為)
(屯營官名/改更上)
司階各二人正六品上
中候各三人正七品下
司戈各五人正八品下
執㦸各五人正九品下
長史判諸曹事録事參軍已下職如左右衛凡飛騎宿
衛將軍已下不得使其出外若番上湏兵士則簡同華
越騎充不足取步騎步騎不足兼取諸州越騎
翊府中郎將各一人正四品下
左右郎將各一人正五品上
中郎將之職掌領翊衛之屬以總北軍宿衛之事左右
郎將貳焉餘務同左右衛
諸府折衝都尉各一人(上府正四品上中府從四品上/下府正五品下按井田之法而)
(備軍政至秦廢井田置郡縣尉為太守之貳而主兵至/漢改四都尉九武職多以尉為補後漢省都尉至隋左)
(右衛左右武衛左右武侯各領軍坊鄉團以統戎卒開/皇初又置驃騎将軍府每府有驃騎将軍車騎将軍大)
(業三年改置鷹揚府毎府改驃騎為鷹揚郎将車騎為/鷹揚副郎将五年又以鷹揚副郎将為鷹擊郎将皇朝)
(武徳初因隋鷹揚/府依開皇舊名置)
材老弱少壯各為之簿以進退為(此條有缺文/)
長史掌判兵事倉儲車馬介胄之事及其簿書㑹要之
法
兵曹掌兵吏粮倉公廨財物田圍課税之事與其出入
勾檢之法毎月簿番上衛士之教以上衛毎嵗簿録事
及府史捉(缺/)品于補上年月姓名以上于州申考功兵
部
　
　
　
　
　
　
　
　
　
　
　
　
　
　
　
　唐六典卷二十五
欽定四庫全書
　唐六典卷二十六　　　唐　張九齡等　撰
　　太子三師三少詹事府左右春坊内官
　太子三師
　　太子太師一人
　　太子太傅一人
　　太子太保一人
　太子三少
　　太子少師一人
　　太子少傅一人
　　太子少保一人
　太子賔客四人
　太子詹事府
　　詹事一人
　　少詹事一人
　　丞二人
　　主簿一人
　　録事二人
　　令史九人
　　書令史十八人
　太子司直二人
　　令史一人
　　書令史二人
　　亭長四人
　　掌固六人
　太子左春坊
　　左庶子二人
　　中允一人
　　司議郎四人
　　録事二人
　　主事二人
　　令史七人
　　書令史十四人
　太子左諭徳一人
　　左贊善大夫五人
　　傳令四人
　　掌儀二人
　　贊者四人
　　亭長四人
　　掌固十三人
　崇文館
　　學士無員數
　　學生二十人
　　校書二人
　　令史二人
　　典書二人
　　搨書手二人
　　書手十人
　　熟紙匠三人
　　裝潢匠五人
　　筆匠三人
　司經局
　　洗馬一人
　　文學三人
　　書令史二人
　　書史四人
　　校書四人
　　正字二人
　　典書四人
　　楷書二十五人
　　掌固六人
　典膳局
　　典膳郎丞各二人
　　書令史二人
　　書史四人
　　主食六人
　　典食二百人
　　掌固四人
　藥藏局
　　藥藏郎丞各二人
　　書令史一人
　　書史二人
　　侍醫四人
　　典藥九人
　　掌固六人
　　藥僮十八人
　内直局
　　内直郎丞各一人
　　書令史二人
　　書史四人
　　典服三十人
　　典扇典翰各十五人
　　掌固六人
　典設局
　　典設郎四人
　　書令史二人
　　書史四人
　　幕士六百人
　　掌固十二人
　宫門局
　　宫門郎丞各二人
　　書令史二人
　　書史四人
　　門僕一百三十三人
　　掌固四人
　太子右春坊
　　右庶子一人
　　中舍人二人
　　録事一人
　　主事二人
　　令史九人
　　書令史十八人
　太子右諭徳一人
　　右贊善大夫五人
　　傳令四人
　太子通事舍人八人
　　典謁二十一人
　　亭長六人
　　掌固十二人
　太子内坊
　　典内二人
　　丞二人
　　録事二人
　　令史三人
　　書令史五人
　　典直四人
　　導客舍人六人
　　閤帥六人
　　内閽八人
　　内給使無員數
　　内廐二人
　　典事二人
　　駕士三十人
　　亭長二人
　　掌固四人
　太子内官
　　良娣二人
　　良媛六人
　　承徽十人
　　昭訓十六人
　　奉儀二十四人
　　司閨二人
　　掌正三人
　　女史三人
　　掌書三人
　　女史三人
　　掌筵二人
　　女史三人
　　司則二人
　　掌嚴三人
　　女史三人
　　掌縫三人
　　女史三人
　　掌藏三人
　　女史三人
　　司饌二人
　　女史四人
　　掌食三人
　　女史四人
　　掌醫三人
　　女史二人
　　掌園三人
　　女史二人
太子太師一人太傅一人太保一人並從一品下(禮記/曰三)
(王之教太子入則有保出則有師史記秦孝公使商鞅/設法而黥太子師傅則秦有其職也漢氏唯置太傅秩)
(二千石属官有太子門大夫庶子洗馬舍人至後漢太/子太傅秩中二千石掌輔導太子禮如師不領官属至)
(魏太子太傅為第三品漢魏故事皇太子於二傅執弟/子禮皆為書不曰令太傅於太子不稱臣晋初東宫不)
(置詹事事由二傅少傅立草太傅書真以為儲副體尊/遂命諸公居之而本司位重或行或領也咸寕中備太)
(傅之職朗陵公何劭為太子太師避景帝諱改為帥安/豊侯王戊為太傅武陵侯楊濟為太保其後或置或省)
(懐帝為太弟又備六傅東晋明帝在儲宫置保傅之位/而無二師晋令太子太保品第三進賢兩梁冠絳朝服)
(佩水蒼玉銀章青綬宋齊梁並不置後魏北齊置之正/第二品號東宫三太後周不置隋氏置之正第三品皇)
(朝因之而加其秩太/子出則乗輅備儀)
太子三師以道徳輔教太子者也至於動静起居言語
視聼皆有以師焉
太子少師一人少傅一人少保一人並正二品(禮記云/三王教)
(太子立太傅以飬之太傅在前少傅在後秦漢因之百/宫表太傅少傅秩二千石後漢秩中二千石總領東宮)
(官属魏故事太傅於太子不稱臣少傅稱臣晋咸寕中/備六傅之職始置少師少保以臨海侯裴楷為少師以)
(上蔡伯和嶠為少保其後或置或省至晋懐帝為太弟/又備六傅之職東晋明帝在儲宫置保傅之位而無師)
(歴宋齊梁陳並不置後魏北齊皆置之號東宫三少隋/氏降太師一等皇朝因之太子出入則乗輅備儀以為)
(後/従)
太子三少掌奉皇太子以觀三師之道徳而教諭焉凡
三師三少官不必備唯其人無其人則闕之
太子賔客四人正三品(漢書髙祖欲廢太子吕氏用張/良計致商山四皓以為賔客又)
(孝武帝為太子立博望苑使通賔客則其義/也若有宴賜諸司長官太子賔客則皆預焉)
太子賔客掌侍從規諫贊相禮儀而先後焉凡皇太子
有賔客宴㑹則為之上齒
太子詹事府詹事一人正三品(漢書百官表詹事秦官/掌皇后皇太子家秩二)
(千石應劭云詹省也給也言給事太子漢東宫属官太/子門大夫庶子洗馬舍人属三傅率更家令丞僕中盾)
(衛率厨廐長丞属詹事成帝省詹事後漢因之其太子/官悉属少傅而太傅不領官属魏復置詹事品第三掌)
(東宫内外衆務晋初不置詹事東宫諸署悉𨽻三傅後/以保傅位尊不宜親務武帝咸寧初用黄門侍郎楊珧)
(為詹事掌東宫之任珧遷為少傅復省惠帝元康中復/置永康中齊王冏輔政復省太安中復置懐帝又省江)
(左復置晋令詹事品第三銀章青綬綘朝服兩梁冠局/事擬尚書令位視領䕶将軍中書令長三率中庶子庶)
(子洗馬舍人其後用大漸重或以令僕射領之宋齊品/秩儀服畧同於晋梁秩中二千石品第三後定十八班)
(班第十四陳因之後魏太子詹事置左右二人其後唯/置一人初第二品下太和末降為第三品北齊品同魏)
(氏總東宫内外衆事無大小皆統之領家令率更僕三/寺左右衛二坊後周置太子宫正宫尹隋開皇元年更)
(置詹事二年罷之皇朝復置龍朔二年改為端尹咸/亨元年復舊天授中改為宫尹神龍元年復為詹事)
少詹事一人正四品上(皇朝置龍朔二年改為少尹咸/亨元年復舊天授中復為少尹)
(神龍元/年復舊)
太子詹事之職統東宫三寺十率府之政令舉其綱紀
而修其職務少詹事為之貳凡天子六官之典制皆視
其事而承受焉
丞二人正六品上(漢因秦置詹事丞秩六百石東漢省/至魏晋皆随詹事置省永康中省詹)
(事置丞一人文書関六傅晋令詹事丞一人品第七銅/印墨綬進賢一梁冠皇朝服局擬尚書左右丞過江多)
(用員外郎及博士為之遷為尚書郎宋齊品服同晋氏/梁陳品第八後魏初従五品中太和末第七品上北齊)
(第七品下皇朝加至二人龍朔一年改為端尹丞咸/亨元年復故天授中又改為宫尹丞神龍元年復故)
主簿一人從七品上(晋始置主簿史闕其員品歴宋齊/梁陳後魏北齊隋詹事府皆有五)
(官功曹主簿亦史闕其員品皇朝置一/人龍朔咸亨天授神龍並随府改復)
録事二人正九品下
丞掌判事凡勑令及尚書省二坊符牒下於東宫諸司
者皆發之若東宫諸司之申上者亦如之
主簿掌付所受諸司之移判及彈頭之事而勾㑹之凡
三寺十率府文符之隠漏程限稽失大事啟文小事下
率更以繩之及掌印勾檢稽失
録事掌受事發辰
太子司直二人正七品上(皇朝龍朔三年置桂坊比御/史䑓置令一人比御史大夫)
(司直二人比侍御史職在彈劾以粛/宫寮其後廢桂坊以司直𨽻詹事府)
司直掌彈劾宫寮糺舉職事凡皇太子朝宫臣則分知
東西班凡諸司文武應參官毎月皆具在否以判正焉
凡諸率府配兵於諸職掌者亦如之皆受而檢察其過
犯者随以彈啟若皇太子監國詹事及左右庶子為三
司使則司直一人與司議舍人分日受啟狀詳其可否
以申理之若皇太子出則於鹵簿内分以糺察
太子左春坊左庶子二人正四品上(禮記曰古者周天/子有庶子之官職)
(諸侯卿大夫之庶子掌其戒令與其教理别其等正其/位國有大事則帥國子而致於太子唯所用之若有甲)
(兵之事則授之車甲合其卒伍置其有司以軍法理之/司馬弗征至秦因之置中庶子員漢太子太傅属官有)
(庶子王莽改曰中尚翼子後漢太子少傅属官有太子/中庶子員五人秩六百石職如侍中庶子無員秩四百)
(右庶子職如三署郎環濟要畧曰庶子主宫中并諸吏/之適子及支庶版籍魏因之晋太子詹事有中庶子庶)
(子各四人局擬散騎常侍品第五班同三令四率次中/書侍郎下絳朝服武冠平巾幘髙功中庶子與髙功中)
(舍人共掌禁令糺正違闕侍従左右儐相威儀盡規獻/納奏事文書皆典綜之釋奠中庶子扶左庶子扶右孝)
(文帝元嘉初詔中庶子随太子入直上宫十四年又詔/直東宫梁中庶子庶子各四人庶子功髙者一人為祭)
(職班則負璽前後部䕶駕與髙功中舍一人共掌其坊/之禁令班第十一従四品庶子班第九従五品陳因之)
(後魏有太子左庶子庶子員北齊有門下坊中庶子四/人領之有典書坊庶子四人領之中庶子第四品上隋)
(門下坊置左庶子二人領之典書坊置右庶子二人領/之至是始改為左右矣左庶子正四品上右庶子四品)
(下皇朝因之龍朔二年改門下坊為左春坊左庶子為/太子左中䕶咸亨元年復故左庶子在東宫職擬侍中)
太子中允二人正五品下(後漢太子宫属有中允在中/庶子下洗馬上此後無聞皇)
(朝貞觀初改太子中舍人為中允位右庶子下而中舍/人復置龍朔二年改曰太子左賛善大夫咸亨元年復)
(為太子中允而左賛善大夫仍/置太子中允職擬黄門侍郎)
左庶子之職掌侍從贊相禮儀駮正啟奏監省封題中
允為之貳凡皇太子從大祀及朝㑹出入則版奏外辦
中嚴入則觧嚴焉凡令書下於左春坊則與中允司議
郎等覆啟以畫諾及覆下以皇太子所畫者留為按更
寫令書印署注令諾送詹事府若皇太子監國事在尚
書者如令書之法
太子司議郎四人正六品上(貞觀十八年置龍朔二年/改為太子左司議郎咸亨)
(元年復舊職/擬給事中)
録事二人從八品下
主事三人從九品下
司議郎掌侍從規諫駮正啟奏以佐庶子中允之闕凡
皇太子之出入朝謁從享及釋奠於先聖先師講學臨
胄撫軍監國之命可傳於史册者並録為記注若官坊
之内祥瑞災眚及伶官之改變音律新曲調宫臣之宫
長除拜薨卒亦皆記焉毎嵗終則送之於史館
太子左諭徳一人正四品下(龍朔三年置職/擬左散騎常侍)
太子左贊善大夫五人正五品下(龍朔二年改太子中/允為之咸亨元年復)
(置中允而賛善大夫不廢又/加置五人職擬諫議大夫)
左諭徳掌諭太子以道徳也皇太子朝宫臣則列侍於
左階出入則騎從於正道之左其内外庶政有可為規
諷者随事而贊諭焉
左贊善掌翊贊太子以規諷也皇太子出入動静茍非
其徳義則必陳古以箴焉
崇文館學士(魏文帝招文儒之士始置崇文館王粛以/散騎常侍領崇文館祭酒自後無聞貞觀)
(中崇文館有學士直學士員/不常置掌教授學生等業)
校書二人從九品下(本置讐校開元/七年改為校書)
崇文館學士掌刋正經籍圖書以教授諸生其課試舉
送如𢎞文館
校書掌校理四庫書籍正其訛謬
司經局洗馬二人從五品下(國語云句踐為夫差洗馬/漢太子少傅属官有太子)
(洗馬後漢員十六人秩比六百石職如謁者太子出則/當直者一人在前導威儀盖洗馬之義也魏因之晋太)
(子詹事属官太子洗馬八人掌皇太子圖籍經書職如/謁者局準秘書郎品第七班同舍人次中書舍人下綘)
(朝服進賢一梁冠黒介幘宋祖置八人齊太子洗馬一/人梁典經局有太子洗馬八人統典經書舍人典事守)
(舍人員班第六正七品陳因之北齊典書坊有太子洗/馬二人從五品上隋門下坊司經局置洗馬四人従五)
(品下至大業中減二人皇朝因之龍朔二/年改為太子司經大夫咸亨元年復舊)
文學三人正六品(魏置太子文學魏武為丞相命司馬/宣王為文學掾甚為世子所信與呉)
(質朱鑠陳羣號為太子四友自晋之後不置至後主/至徳三年置太子文學十人復廢皇朝顕慶中始置)
校書四人正九品下(宋孝建中太子洗馬有校書吏四/人此後無聞至北齊有太子校書)
(郎従九品上隋司經局置校書/六人従九品上皇朝減置四人)
正字二人從九品下(隋司經局置正字二人従九品下/煬帝改為正書皇朝復為正字)
洗馬掌經史子集四庫圖書刋緝之事立正本副本貯
本以備供進凡天下之圖書上於東宫者皆受而藏之
文學掌分知經籍侍奉文章總緝經籍繕冩裝染之功
筆札給用之數皆料度之
校書正字掌校理刋正經史子集四庫之書
典膳局典膳郎二人正六品上(自漢以來並有太子倉/官北齊門下坊始别置)
(典膳局有監丞各二人監六品下隋改為七/品下皇朝因之龍朔二年改為太子典膳郎)
丞二人正八品上(北齊典膳局有丞二人正八品下/隋正九品下皇朝復為八品上)
典膳郎掌進膳甞食之事丞為之貳毎夕局官執爵更
直
藥藏局藥藏郎二人正六品上(北齊門下坊領藥藏郎/有監丞各二人正六品)
(下侍藥四人正七品下隋門下坊領藥藏局監丞二/人侍藥四人監正七品下皇朝改監為太子藥藏郎)
丞二人正八品上(北齊藥藏局有丞一人正八/品下隋正九品下皇朝因之)
藥藏郎掌和齊醫藥之事丞為之貳凡皇太子有疾命
侍醫入診候以議方藥應進藥命藥僮𢷬篩之侍醫和
成之將進宫臣監甞如尚藥局之職
内直局内直郎二人從六品下(齊職儀太子有内直兵/局内直兵史二人五品)
(勲位梁有齋内主璽主衣扶侍等局各置有司以承其/事陳因之北齊門下坊領殿内局有内直監二人正六)
(品下隋門下坊領内置局置内直監二人品同北齊皇/朝因之職擬尚輦奉御龍朔二年改同太子内直郎)
丞二人正八品下(北齊内直郎局有副監四人從六品/下隋内直局有副監二人品同北齊)
(皇朝因/改為丞)
内直郎掌符璽繖扇几案衣服之事丞為之貳凡皇太
子之服衮冕垂白珠九旈以組為纓色如其一青纊充
耳犀簮導𤣥衣纁裳九章毎章一行重以為等每行九
(五章在衣山龍華蟲火宗彛四/章在裳藻粉龍黻織成為之)白紗中單黻領青褾襈
裾革帶金鉤䚢大帶(素帶不朱裏亦純以朱緑級/約用組韍随裳色火山二章)玉具
劒(金寳/飾)玉鏢首瑜玉雙珮朱組雙大綬四綵赤白縹紺
䋙純朱質長一丈八尺三百二十首廣九寸(小雙綬長/二尺六寸)
(色同大綬而首半/之間施二玉鐶)朱韈赤舄(加金/飾)侍從皇帝祭祀及祀
廟加元服納妃則服之俱服逺逰三梁冠加金附蟬九
首施珠翠黒介幘髪纓翠緌犀簮導絳紗袍白紗中單
皂領褾襈裾白裙𥜗白革帶方同心曲領絳紗蔽膝(其/革)
(帶劒珮綬/與上同)白韈黒舄未冠則雙童空頂黒介幘雙玉導
加寳飾謁廟還宫元日冬至朔日入朝釋奠則服之(其/朔)
(望日入朝通服袴褶/五日常朝亦准此)公服逺逰冠(簮導以上/並同前)絳紗單衣
白裙襦(革/帶)金鉤䚢假帶瑜玉隻佩方心紛鞶嚢(長六尺/四寸廣)
(四寸四分/色同大綬)白韈烏皮履五日常朝元日冬至受朝服之
弁服(弁以鹿/皮為之)犀簮導組纓玉􁇑九絳紗衣素裳革帶鞶
嚢小綬隻佩白韈烏皮履朔日及視事則兼服之平巾
幘(金/飾)犀簮導紫褶白袴玉梁珠寳鈿帶著鞾乗馬則服
之進徳冠九􁇑加金飾其常服及白練裙襦通著之若
袴褶則與平巾幘通著
典設局典設郎四人從六品下(南齊有齋居局齋居庫/丞一人梁有齋内局各)
(置有司以承其事陳因之北齊門下坊有齋司局有太/子齋帥司閣帥各二人太子齋帥正八品下隋門下坊)
(領齋帥局有齋帥四人正七品下皇朝因/之龍朔二年改太子齋帥為太子典設郎)
典設郎掌湯沐灑掃鋪陳之事凡大祭祀皇太子散齋
三日於别殿致齋二日於正殿前一日設幄坐於正殿
東序及室内俱西向又張帷於前楹下殿若無室則張
帷若大禮應供者亦如之
宫門局宫門郎二人從六品下(漢太子太傅属官有太/子門大夫後漢置二人)
(秩六百石職比郎将魏因之晋太子門大夫局准公車/令班同中舍人主通逺近牋表宫門禁防宋品第六秩)
(六百石従駕在詹事後齊梁陳因之皆置一人北齊門/下坊置門大夫主簿各一人門大夫従六品上并統軍)
(官西梁清商二部隋曰宫門局置大夫二人従六品上/煬帝復為宫門監皇朝復為宫門大夫龍朔二年改為)
(宫門郎職/比城門郎)
丞二人正八品下(皇朝/置)
宫門郎掌内外宫門管鑰之事凡宫殿門夜漏盡擊漏
鼓開夜漏上水一刻擊漏鼓閉毎嵗終行儺應經所由
門並先一刻早開若皇太子不在則閉東宫正門其宫
城門使宿衛人應入宫殿者各於左右廂便門出入
皇太子還仗乃開凡宫中漏刻晝夜惟唱時不復擊鼓
若開閉門及每夜一更盡依法擊鐘鼓
太子右春坊右庶子二人正四品下(其説已具於左庶/子隋門下坊置左)
(庶子二人以領之典書坊以右庶子二人領之右庶子/正四品下皇朝因之至龍朔二年始改典書坊為右春)
(坊右庶子為太子右中䕶咸亨元年/復為右庶子在東宫職擬中書令)
太子中舍人二人正五品上(太子中舍人本漢魏太子/舍人也晋恵帝在儲宫以)
(舍人四人有文學才美者與中庶子共理文書至咸寕/二年齊王冏為太傅遂加名為中舍人位叙同尚書郎)
(其後資漸髙擬黄門侍郎班同門大夫改尚書郎下髙/功中舍人與髙功中庶子共掌禁令糺正違闕侍従左)
(右儐相威儀盡規獻納奏事文章皆典給之監合甞藥/大小㑹二宫舉案正直従大小駕一人前部䕶駕一人)
(後部䕶駕同中庶子日月檢奏直臣名更直五日典文/疏如中書郎宋有四人齊有一人梁有四人髙功一人)
(與中庶子祭酒共掌其坊之禁令班第八正六品陳因/之後魏第五品上北齊門下坊有四人品同後魏隋改)
(為太子内舍人四人正五品上煬帝減/二人皇朝復為中舍人職擬中書侍郎)
右庶子之職掌侍從左右獻納啟奏宣傳令言
太子左諭徳一人正四品下(龍朔二年置職/擬右散騎常侍)
太子左贊善大夫五人正五品上(龍朔二年改太子中/允為右賛善大夫咸)
(亨元年復為中允而賛善大夫不/廢又加置五人職比諫議大夫)
右諭徳掌如其左皇太子朝宫臣則列侍於右階之下
出入則騎於正道之右
右贊善大夫掌如其左凡皇太子朝宫臣則列於右階
之下
太子通事舍人八人正七品下(齊職儀中庶子下有門/下通事守舍人四人三)
(品勲録叙武冠朱服又庶子下有内典書通事舍人二/人品服同舍人擬中書通事舍人掌宣傳令書内外啟)
(奏梁中庶子有通事舍人又庶子下通事舍人二人視/南䑓御史並一班従九品陳因之北齊門下坊有通事)
(守舍人四人隋典書坊有通事舍人八人正七品下煬/帝改太子通事舍人為宣令舍人皇朝復為通事舍人)
通事舍人掌導引東宫諸臣辭見之禮及承令勞問之
事凡大朝謁及正冬百官與諸方之使者參見東宫亦
如之若皇太子行先一日京文武官職事九品已上奉
辭及還宫之明日參見亦如之
太子内坊典内一人從五品下(晋有太子寺人監員又/齊職儀太子三卿校各)
(有寺人二人隋文帝始置太子/内坊有典内等員皇朝因之)
丞二人從七品下(隋文帝置内坊丞/二人皇朝因之)
典直四人正九品下(隋内坊置丞四人/皇朝改為典直)
典内掌東宫閤内之禁令及宫人粮廪賜與之出入丞
為之貳凡任典直以儀式導客主之儐序任閤帥以門
戸任内閽以出入任給使以繖扇任内廐以車轝任典
事以牛馬典内統而監主之凡皇太子妃之親内命婦
之母并郡主合乗車出入者亦監之凡宫人命婦亾𦵏
之制皆率其属而供其職
太子内官(漢書曰太子有妃有良娣有孺子妻妾凡三/等歴代因之至宋明帝更為太子置内職二)
(等有寳林良娣齊建元中太子宫置三内職良娣比関/内侯寳林比五等侯才人比駙馬都尉隋初始定制皇)
(朝因/之)
司閨從六品掌導引妃及宫人名簿以總掌正掌書掌
筵知三司出納
掌正從八品掌文書出入録目為記并閨閤管鑰得察
推罰
女史流外三品掌典文簿而執行焉(餘女史/視此)
掌書從八品掌寳及符契經籍宣傳啟奏教學廩賜及
紙筆監印
掌筵從八品掌帷幄牀褥几案舉繖扇灑掃鋪設及賔
客
司則從六品掌禮儀參見以總掌嚴掌縫掌藏而領其
事
掌嚴從八品掌飾衣服巾櫛膏沐服玩仗衛
掌縫從八品掌裁縫衣服織績
掌藏從八品掌金玉珠寳財貨錦繒縑綵出入
司饌從六品掌膳羞進食先甞以總掌食掌醫掌園而
領其事
掌食從八品掌膳羞酒醴燈燭柴炭及宫人食料器皿
掌醫從八品掌醫藥伎樂
掌園從八品掌園苑種植蔬菓
　
　
　
　
　
　
　
　
　
　
　
　
　
　唐六典卷二十六
欽定四庫全書
　唐六典卷二十七　　　唐　張九齡等　撰
　　家令率更僕寺
　太子家令寺
　　家令一人
　　丞二人
　　主簿一人
　　録事一人
　　府十人
　　史二十人
　　亭長四人
　　掌固六人
　食官署
　　令一人
　　丞二人
　　府二人
　　史四人
　　掌膳十二人
　　供膳四百人
　　奉觶三十人
　　掌固四人
　典倉署
　　令一人
　　丞二人
　　府三人
　　史五人
　　掌固四人
　　園丞二人
　　史二人
　　典事六人
　司藏署
　　令一人
　　丞一人
　　府三人
　　史五人
　　典事四人
　　掌固四人
　太子率更寺
　　令一人
　　丞一人
　　主簿一人
　　録事一人
　　府三人
　　史四人
　　伶官師二人
　　漏刻博士二人
　　掌漏六人
　　漏童六十人
　　典皷二十四人
　　亭長四人
　　掌固四人
　太子僕寺
　　僕一人
　　丞一人
　　主簿一人
　　録事一人
　　府三人
　　史五人
　　亭長四人
　　掌固四人
　廐牧署
　　令一人
　　丞二人
　　府三人
　　史五人
　　典乗四人
　　典事六人
　　牧長四人
　　翼馭十五人
　　駕士三十人
　　獸醫二十人
　　掌固四人
太子家令寺家令一人從四品上(秦漢詹事屬官有太/子家令丞張晏云太)
(子稱家故曰家令又前漢中書太子家令秩八百石後/漢太子少傅屬官有太子家令秩一千石主倉榖飲食)
(又領食官令丞魏因之晋家令品第五銅印墨綬進賢/兩梁冠絳朝服比司農少府晋太康八年詔曰太子家)
(令率更令僕東宫之達官也宜進品第三與中庶子二/率同宋太子家令主内茵蓐牀几諸供中之物又知官)
(奴婢月用錢内庫米鹽車牛刑獄齊因之自宋齊已來/清流者不為之梁天監六年武帝以三卿陵替乃詔革)
(去家令視通直宫視率更僕視黄門陳因之後魏太子/三卿秩三品上太和二十二年降為從四品上北齊詹)
(事領家令有丞功曹主簿領食官典倉司藏等三署令/丞又領内坊令丞隋家令寺掌别法食膳倉庫等事領)
(食官典倉司藏三署令丞煬帝改為司府令皇朝復/為家令龍朔二年改為宫府寺大夫咸亨元年復舊)
丞二人從七品上(漢家令有丞後漢魏無聞宋書云家/令丞一人晋代置宋齊因之梁陳家)
(令丞一人位不登十八班者别為七班家令丞七班後/魏太和二十二年太子三卿丞從六品下北齊家令丞)
(一人隋家令丞二人皇朝因之龍朔/二年改為宫府丞咸亨元年復舊)
主簿一人正九品下(晋家令置主簿宋齊因之齊職儀/家令主簿一人四品勲位掌揔署)
(諸曹事梁陳後魏無聞北齊家令有/主簿貟隋家令主簿一人皇朝因之)
家令之軄掌皇太子之飲膳倉儲庫藏之政令緫食官
典倉司藏三署之官屬凡皇太子備禮出入則乗軺車
具威儀先諸臣以導引若祭祀賔客則供酒食以為獻
主若進獻賜與則奉金玉貨幣而以法式賛之凡宫
坊府署廨宇及牀几茵蓐席噐物不供於將作少府者
皆供之
丞掌判寺事凡食官典倉司藏之出納籍其名數以時
刺于詹事凡莊宅田園必審其頃畝分其疆界寘于籍
書若租税隨其良瘠而為收斂之數以時入之禁其逋
違者若宫朝坊府有土木營繕則下於司藏命典事以
受之
主簿掌印及句檢稽失凡寺署之出入財物役使工徒
則刺詹事上于尚書有所隱漏言於司直事若重者舉
咨家令以啟聞
食官署令一人從八品下(詹事屬官有食官令長丞後/太子少傅屬官有太子食官)
(令一人秩六百石主飲食晋置有食官令職如大官令/宋中庶子屬官有食官令齊詹事官亦有太子食官令)
(齊職儀食官令一人三品勲位掌厨膳之事梁庶子有/食官局陳因之後魏太子食官令五品上北齊食官令)
(丞又别領噐局酒局二丞隋家/令事統食官令丞皇朝因之)
丞二人從九品下(兩漢食官皆有丞魏晋宋無聞齊建/元中置食官丞四人梁選部有東宫)
(食官丞為三品勲爵位魏北齊太子食/官丞一人隋食官丞二人皇朝因之)
食官令掌飲膳之事丞為之貳凡為酒醴必辨其麴蘖
黍秫秔稻之宜陶噐水火之用以成乎沉浮清濁之良
凡為膳羞必辨其牲牢禽獸之名物割烹煎和之制度
以協乎五味五香之正然後可以供其享獻焉凡四時
之令節供進及設食得專營造不用啟聞其六品已有
官於家令厨食者元正冬至寒食亦供焉左右廂牙前
坐日職事官三品以上供十盤官臣六參日二十五盤
其食有餘賜左右春坊供奉官詹事司直若非坐日供
三盤丞判署事
典倉署令一人從八品下(後漢太子少傅屬官有太子/倉令一人秩六百石主倉榖)
(魏晋已下無聞後魏有太子倉令第五品中北齊家令/寺領典倉署令丞典倉署又别領園丞隋家令寺統典)
(倉令皇/朝因之)
丞二人從九品下(隋典倉丞二/人皇朝因之)
典倉署令掌九榖入藏之數及醯醢庶羞噐血燈燭之
事舉其名數而司其出納丞為之貳凡諸園圃樹藝者
皆受令焉毎月籍其出納之數以上于寺嵗終則申詹
事府凡户奴婢及番户雜户皆給其資糧及春冬衣服
等數如司農給付之法若本司用不足者則官給丞判
署事
司藏署令一人從八品下(晋家令有主物吏四人梁庶/子屬官有錫賜庫局丞又有)
(東宫衛庫丞為三品勲位北齊家令寺領司藏署令丞/司藏又别領仗軍與作二局丞隋家令寺統司藏署令)
(丞皇朝/因之)
丞二人從九品下(隋有司藏丞二/人皇朝因之)
司藏令掌庫藏財貨出納營繕之法式凡諸司應納財
物者皆受而藏之應出給者則監而付之其財物之出
於庫藏無衆寡皆具其給賜之名數每月上寺嵗終則
以貨幣出入之數㑹之丞判署事
太子率更寺令一人從四品上(漢詹事府屬官有太子/率更令丞後漢太子少)
(傅屬官有太子率更令秩千石與庶子舎人更直職似/光禄勲魏因之晋詹事屬官有太子率更令一人銅印)
(墨綬進賢兩梁冠絳朝服掌宫殿門户之禁郎將屯衛/之士局擬光禄勲衛尉太康八年進品第五宋齊因之)
(梁率更令視黄門陳因之後魏太和二十二年為從四/品上北齊詹事率更令有丞功曹主簿領中盾署令丞)
(各一人掌周衛禁防漏刻鐘皷隋率更寺令一人皇/朝因之龍朔二年改為司更大夫咸亨元年復舊)
丞一人從七品上(後漢率更丞一人秩四百石魏晋宋/齊梁陳皆一人後魏太子三卿丞從)
(六品下北齊隋皆/一人皇朝因之)
王簿一人正九品下(晋率更令置主簿一人宋代無聞/齊職儀太子率更令主簿四品勲)
(位梁陳後魏無聞北齊隋太子/率更寺主簿一人皇朝因之)
率更令之職掌宗族次序禮樂刑罰及漏刻之政令凡
皇太子釋奠於先聖先師講學齒胄皆緫其儀注而為
之導引若皇太子備禮出入則乗軺車位亞家令焉凡
張樂軒縣之制皷鎛鐘之虡三編鐘之虡三編磬之虡
三凡九虡毎位各建皷凡三人柷□二人鐘磬虡各一
人毎編鐘下笙竽笛箎塤各一人每編磬下歌二人琴
瑟筝筑各一人文武二舞各六佾其簨虡皆金三博山
□以崇牙流蘇樹羽其樂器應漆者皆朱漆之鐃□節
皷朱漆畫加五綵重葢大鼓小□及餘鼓吹並朱漆羽
葆鼓□以羽保長鳴中鳴大小横吹五綵幡緋掌畫豹
五綵脚大角幡亦如之其大鼓長鳴大横吹節鼓及横
吹後笛簫篳篥笳等工人皆服緋地苣文袍袴及帽金
鉦掆鼓皆加六角紫繖小鼓中鳴等小横吹及鐃及横
吹後笛簫篳篥笳等工人皆服青地苣文袍袴及帽鐃
及簫笳工人服並武弁朱褠衣革帶大角工人平巾幘
緋衫白布大口袴凡鐘鼓新成並以羊豕各一釁之若
皇太子親戎則以猳豚以釁鼓教樂滛聲凶聲慢聲皆
禁之凡漏刻令博士以教之掌漏以典之漏童司刻分
時以唱之晝夜之刻百冬至則晝四十夜六十夏至則
晝六十夜四十春秋分則晝夜五十凡諸坊寺府之有
犯者令其主司定罪庶人杖已下决之官吏杖已下皆
送於大理若皇太子未立及雖立未即東宫其官坊寺
府之犯罪者皆斷於大理
丞掌判禮樂刑獄之事凡宫臣有犯理于率更者皆親
問之乃斷其罪而上於詹事
主簿掌印及勾檢稽失凡宗族不序禮儀不節音律不
諧漏刻不審刑名不法皆舉而正之若所司決囚與其
丞同監之
太子㒒寺㒒一人從四品(漢詹亊屬官有太子㒒長丞/後漢太子少傅屬官有太子)
(㒒一人秩千石主車馬職如太㒒太子五日一朝非入/朝日遣㒒及中允朝朝入請問起居魏因之晋詹事屬)
(官有太子㒒銅印墨綬進賢兩梁冠絳朝服主輿馬親/族局擬太㒒宗正太康八年進品第五宋齊品秩冠服)
(同家令寺從駕乗安車次家令梁太子㒒視黄門陳因/之後魏品同家令北齊詹亊領太子㒒㒒寺置丞功曹)
(主簿領廐牧署丞又别有車輿局丞隋㒒寺㒒一人掌/宗族親踈車輿騎乗領廐牧署令丞皇朝因之龍朔二)
(年改為馭㒒大夫/咸亨元年復舊)
丞一人從七品上(梁太子㒒有丞陳因之後魏太子㒒/三卿丞從六品下北齊隋太子㒒丞)
(一人皇/朝因之)
主簿一人正九品下(晋太子㒒置主簿宋無聞齊職儀/太子㒒主簿四品勲位梁陳後魏)
(無聞北齊隋有太子㒒/主簿一人皇朝因之)
太子㒒之軄掌車輿騎乗儀仗之政令及䘮葬之禮物
辨其次叙與其出入而供給之皇太子之車輅三一曰
金輅二曰軺車三曰四望車金輅赤質金飾諸末重較
箱畫苣文鳥獸黄屋伏鹿龍輈金鳯一在軾前設障塵
朱葢黄裏畫輪朱牙左建旂九旒右載闟㦸旂首金龍
頭銜結綬及紷綏駕赤駵四八鑾在衡二鈴在軾金鍐
方釳翟尾五焦鏤錫鞶纓九旒從祀享正冬大朝納妃
則供之軺車金□諸末紫油通􁜊紫油纁朱裏駕一馬
五日常朝及朝饗宫臣出入行道則供之四望車金□
諸末紫油通􁜊紫油纁朱裏朱絲絡網駕一馬弔臨則
供之凡皇太子備禮而出則率廐牧令進輅㒒親馭焉
丞掌判寺事凡車輿儀仗有虧闕則移於主司以修補
之凡馬及雜畜之料應供於外司者每嵗季夏上于詹
事芻粟貯掌於廐所者以時出入之而節其數主簿掌
印及勾檢稽失凡廐牧之畜養車騎之駕馭儀仗之付
受䘮葬之供給各有其程違則糺正之
廐牧署令一人從八品下(漢詹事屬官有太子廐長丞/後漢太子少傅屬官有太子)
(廐長一人秩四百石主車馬魏晋因之齊軄儀云東宫/屬官有内廐局外廐局梁陳因之後魏有太子廐長從)
(九品下隋太子㒒寺統/廐牧署令丞皇朝因之)
丞二人從九品下(漢有太子廐丞自後闗文齊置太子/内廐外廐丞各一人梁陳因之北齊)
(有太子廐牧署丞車輿局丞隋太/子㒒寺統廐牧丞二人皇朝因之)
廐牧署令丞掌車馬閑廐牧畜之事凡皇太子將備禮
而出則率典乗先期調習輅馬率駕士駕馭車乗及出
則進輅或軺車於南閣外西向以候皇太子之升禮畢
皇太子降輅則自西閤之外以輅及軺歸於署其隴右
羣牧隷於東宫者皆受其政令焉
　
　
　唐六典卷二十七
欽定四庫全書
　唐六典卷二十八　　　唐　張九齡等　撰
　　太子左右衛及諸率府
　太子左右衛率府
　　率各一人
　　副率二人
　　長史一人
　　錄事參軍事一人
　　錄事一人
　　史二人
　　倉曹參軍事一人
　　府一人
　　史二人
　　兵曹參軍事一人
　　府二人
　　史三人
　　胄曹參軍事一人
　　府二人
　　史二人
　　亭長二人
　　掌固二人
　　司階一人
　　中候二人
　　司戈二人
　　執㦸二人
　左右率府親府勲府翊府
　　中郎將各一人
　　左郎將一人
　　右郎將一人
　　錄事一人
　　兵曹參軍事一人
　　府一人
　　史二人
　　校尉五人
　　旅帥十人
　　隊正二十人
　　副隊正二十人
　太子左右司禦率府
　　率各一人
　　副率二人
　　長史一人
　　錄事參軍事一人
　　錄事一人
　　史二人
　　倉曹參軍事一人
　　府一人
　　史二人
　　兵曹參軍事一人
　　府二人
　　史三人
　　胄曹參軍事一人
　　府二人
　　史三人
　　亭長二人
　　掌固二人
　　司階一人
　　中候二人
　　司戈二人
　　執㦸三人
　太子左右清道率府
　　率各一人
　　副率二人
　　長史一人
　　錄事參軍事一人
　　錄事一人
　　史二人
　　倉曹參軍事一人
　　府一人
　　史二人
　　兵曹參軍事一人
　　府二人
　　史三人
　　胄曹參軍事一人
　　府二人
　　史二人
　　亭長二人
　　掌固二人
　　司階一人
　　中候二人
　　司戈二人
　　執㦸三人
　太子左右監門率府
　　率各一人
　　副率二人
　　長史一人
　　錄事參軍事一人
　　錄事一人
　　史二人
　　兵曹參軍事一人
　　府二人
　　史二人
　　胄曹參軍一人
　　府二人
　　史二人
　　亭長二人
　　掌固二人
　　監門直長七十八人
　太子左右内率府
　　率各一人
　　副率一人
　　長史一人
　　錄事參軍事一人
　　錄事一人
　　史二人
　　兵曹參軍事一人
　　府一人
　　史二人
　　胄曹參軍事一人
　　府一人
　　史一人
　　亭長二人
　　掌固二人
　　千牛十六人
　　備身二十八人
　　主仗六十人
太子左右衛率府率各一人正四品上(秦漢詹事屬官/有太子衛率後)
(漢為少傅屬官秩四百召主門衛士魏因之晋初為衛/率太始五年分為左右二率惠帝為太子加置前衛率)
(愍懷在東宫又加後衛率故元康之中凡四衛率成都/王為太弟又置中衛率是為三率凡太子出前衛率導)
(在前黄麾外左右二率從挾導輿車後衛率從在烏皮/外並載㦸執刀四率各丞一人服視左右衛將軍品第)
(五位同中庶子過江省前後率梁孝武帝復置宋又省/齊左右衛率武冠絳朝復品第五秩千石梁位視御史)
(中丞左衛率領果毅統逺立忠建寜陵銘夷寇祚徳等/七營右衛率領崇榮永吉崇和細射等四營陳因之後)
(魏太和二十二年太子左右衛率從第三品北齊有太/子左右衛坊率後周東宫官貟有司成司武司衛之類)
(至隋文帝始分置左右衛率左右宗衛率左右虞候開/府左右内率左右監門率凡十府以備儲闈武衛之軄)
(煬帝改左右衛率為左右侍率皇朝復為左右衛龍朔/二年改左右衛府為左右典戎衛咸亨如故掌統東宫)
(二寺十率府之事舉其/紀綱而修其職務焉)
副率各二人從四品上(隋文帝置煬帝改為左右侍副/率皇朝復為左右衛副率龍朔)
(咸亨隨/衛改復)
左右衛率掌東宫兵仗羽衛之政令以緫諸曹之事凡
親勲翊府及廣濟等五府屬焉副率為之貳凡元正冬
至皇太子朝宫苑諸方使則率衛府之屬以儀仗為左
右廂之周衛若皇太子備禮出入則如鹵簿之法以從
毎月親勲翊三府之衛及廣濟等五府之超乗應番上
者配于所軄
長史各一人正七品上(隋置皇/朝因之)
錄事參軍事各一人從八品上(隋置皇/朝因之)
倉曹參軍事各一人從八品下(隋置皇/朝因之)
兵曹參軍事各一人從八品上(隋置皇/朝因之)
胄曹參軍事各一人從八品下(隋置為鎧曹皇朝因之/長安中改為胄曹參軍)
(神龍初復為鎧曹/太極中又為胄曹)
司階各一人從六品上
中候各二人從七品下
司戈各二人從八品下
執㦸各三人從九品下
長史掌判諸曹及三府五府之事凡府事大事則從其
長小事則專達季秋以其屬官之狀上於率而為之考
課
錄事參軍事掌監印發付勾稽
倉曹掌親勲翊三府廣濟等五府文官之簿書凡勲階
考課假使禄賜及公廨財物田園食料皆典之
兵曹掌親勲翊三府廣濟等五府武官親勲翊衛士之
名簿及其番上差遣之法式凡上番者皆受其名簿而
咨配于率兼知公私馬及雜畜之簿帳
胄曹掌親勲翊三府廣濟等五府器械諸公廨繕造之
物事凡大朝㑹行從應請戎仗者則具其名數受之於
主司既事而歸之
左右率府親府勲府翊府中郎將各一人從四品上(中/郎)
(將之説已具上左右衛梁左衛率領七營右衛率領四/營二率各領殿中將軍十人貟外將軍十人又有正貟)
(司馬員外司馬彍騎歩兵翊衛三校尉謂之二校旅賁/中郎將并從㒒射謂之二將又有左右積弩將軍各一)
(人北齊太子左右衛坊率各領騎官備身貟又有内直/備身正副都督備身二職等貟又有直閤直前直後員)
(又有旅騎屯衛典軍等校尉各二人騎都尉三十人隋/左右衛率下有直閤四人直寢八人直前直後各十人)
(皇朝左右衛率各置親勲翊親府毎府中郎將二人郎/將二人掌其府校至□帥及親勲翊衛之屬以宿衛)
左右郎將各一人正五品下(皇朝/置)
中郎將郎將掌其府校尉旅帥及親勲翊衛之屬以宿
衛而緫其府事
兵曹掌判勾若大朝㑹及皇太子備禮出入則從鹵簿
之法而監其羽儀
太子左右司禦率府率各一人正四品上(隋文帝置左/右宗衛率各)
(一人副率二人掌領宗人侍衛職擬左右領軍将軍加/置行參軍二人煬帝改為左右武侍率皇朝復為左右)
(宗衛龍朔二年改為左右司禦衛率府神龍/初又為宗衛開元初復為左右司禦率衛)
副率各二人從四品上(隋文帝置皇朝因之/其後改復皆隨於府)
左右司禦率府率長同左右衛率副率為之貳郊城等
三府之旅賁應番上者各配于所職
長史各一人正七品上
錄事參軍事各一人從八品下
倉曹參軍事各一人從八品下
兵曹參軍事各一人從八品下
胄曹參軍事各一人從八品下(隋置左右虞候開府初/無録事有長史及四曹)
(參軍至煬帝改為率府始置/録事皇朝因之餘其上說)
司階各一人從六品上
中候各二人從七品下
司戈各二人從八品下
執㦸各三人從九品下
長史掌判諸曹及郊城等三府之事餘皆如左右率府
太子左右清道率府率各一人正四品上(隋文帝置左/右虞候各開)
(府一人掌斥候非違職擬左右金吾將軍煬帝改為左/右虞候率又各置二人皇朝因之龍朔二年改為左右)
(清道衛神龍初又為虞候率/府開元初復為清道率府)
副率各二人從四品下(隋煬帝置皇朝因之/龍朔開元隨府改復)
左右清道率府率掌東宫内外晝夜廵警之法以戒不
虞凡絳邑等三府皆屬焉副率為之貳凡皇太子出入
則領其屬以清㳺隊為之先以後拒隊為之殿其餘依
鹵簿之法以從凡仗衛之出入置細引以導之兼為之
糺正(凡五十人用左右率之親勲翊衛為之分為五/畨每番有主帥及中郎或左右郎将一人領焉)毎
月絳邑等府之直盪應番上者配于所職
長史各一人正七品上
録事參軍事各一人從八品上
倉曹參軍事各一人從八品下
兵曹參軍事各一人從八品下
胄曹參軍事各一人從八品下
司階各一人從六品上
中候各二人從七品下
司戈各二人從八品下
執㦸各三人從九品下
長史掌判諸曹及絳邑等三府之事餘如左右率府
太子左右監門率府率各一人正四品上(隋文帝置左右/監門率各一人)
(副率各二人掌諸門禁擬左右監門将軍各有直長十/人煬帝改為左右監門將軍降為正五品皇朝復改為)
(監門率龍朔二年改為左右從掖衛咸亨/復舊垂拱中改為鶴禁衛神龍初復舊)
副率各二人從四品上(隋文帝置正五品皇朝因/之龍朔開元隨府改復)
左右監門率府率掌東宫諸門禁衛之法副率為之貳
凡東宫諸司應以籍入于宫殿者皆本司具其官爵姓
名以牒門司門司送于監門監門之主與判曹印署復
送于門司門司㑹之同則聽入凡東宫内外門之守者
並司其出入凡財物器用之出入于宫禁者皆以籍傍
為據左右監門以出入之若皇太子出入則依鹵簿之
法率其屬於牙門之左右以為捍守
長史各一人從七品上
録事參軍事各一人正九品上
兵曹參軍事各一人正九品下
胄曹參軍事各一人正九品下(隋置左右監門率有長/史已下等貟無倉曹以)
(兵曹兼掌其/事皇朝因之)
長史掌判諸門禁衛之事
録事參軍事掌印兼勾稽失
兵曹兼倉曹之職餘皆如左右率府其諸司籍傍判於
監門者檢其官爵姓名年貌監其噐物檢其名數月終
諸門之籍傍歸於府者則㑹其出入之數胄曹掌噐械
及公私馬驢雜畜土木繕造之事凡諸府直馬配於左
右監門之廵探者則請其料歸於馬主禁其隱歿棄遺
者
太子左右内率府率各一人正四品上(隋文帝置左右/率副率領東宫)
(千牛備身侍奉之事職擬千牛將其備身有千牛備身/八人掌執千牛刀備身左右十六人掌供奉弓箭備身)
(二十人掌宿衛侍從煬帝降内率為正五品皇朝因加/至四品上龍朔二年改為左右奉御率神龍初復舊)
副率各一人從四品上(隋置皇朝因之龍/朔神龍隨府以復)
左右内率府之職掌東宫千牛備身侍奉之事而主其
兵仗緫其府事而副率為之貳以千牛執細刀弓箭以
備身宿衛侍從以主仗守戎服噐物凡皇太子坐朝則
領千牛備身之屬升殿若射于射宫則率領其屬以從
位定千牛備身奉細弓及矢立於東階上西面率奉弓
副率奉矢及决拾北面張弓左執弣右執簫以進副率
以巾拂矢而進進訖各退立於位及射左右内率啟其
矢中及不中既事受亦如之
長史各一人從七品上
録事參軍事各一人正九品上
兵曹參軍事各一人正九品下
胄曹參軍事各一人正九品下(隋置左右内率有長史/已下等貟無兵曹皇朝)
(置/之)
長史掌判諸曹官吏及千牛備身之事餘如左右率府
録事參軍事掌印兼勾簿書及其勲階考課稽失
兵曹掌文武官及千牛備身之簿書及其勲階考課假
使禄奉之事
胄曹掌細引仗及羽儀之物自千牛已下各分而典之
　
　
　
　
　
　
　唐六典卷二十八
欽定四庫全書
　唐六典卷二十九　　　唐　張九齡等　撰
　　諸王府公主邑司
　親王府
　　傅一人
　　諮議參軍事一人
　　友一人
　　文學二人
　　東閣祭酒一人
　　西閣祭酒一人
　　長史一人
　　司長一人
　　掾一人
　　屬一人
　　主簿一人
　　史二人
　　記室參軍事二人
　　史二人
　　録事參軍事一人
　　府一人
　　史二人
　　功曹參軍事一人
　　府一人
　　史二人
　　倉曹參軍事一人
　　府一人
　　史二人
　　户曹參軍事一人
　　府一人
　　史二人
　　兵曹參軍事一人
　　府一人
　　史二人
　　騎曹參軍事一人
　　府一人
　　史二人
　　法曹參軍事一人
　　府一人
　　史二人
　　士曹參軍事一人
　　府一人
　　史二人
　　參軍事二人
　　行參軍事四人
　　典籖二人
　　録事一人
　親事府
　　典軍二人
　　副典軍二人
　　府一人
　　史二人
　　執仗親事十六人
　　執乗親事十六人
　　親事三百三十三人
　　校尉旅帥隊正隊副準人部領
　帳内府
　　典軍二人
　　副典軍二人
　　府一人
　　史二人
　　帳内六百六十七人
　　校尉旅帥隊正隊副準人部領
　親王國
　　國令一人
　　大農二人
　　尉二人
　　丞一人
　　録事一人
　　府五人
　　史十人
　　典衛八人
　　舎人四人
　　學官長食官長丞各一人
　　廐牧長丞典府長丞各二人
　公主邑司
　　令一人
　　丞一人
　　録事一人
　　史八人
　　主簿二人
　　謁者二人
　　舎人二人
　　家史二人
親王府傅一人從三品(漢髙祖初置諸侯王有太傅輔/導王後漢書傅秩二千石魏晋)
(因之宋齊梁陳皆為師後魏始蕃王二蕃王三蕃王各/有師傅北齊唯置師隋皇叔昆弟皇子為親王者置師)
(皇朝因之開/元初改為傅)
諮議參軍事一人正五品上(晋氏公府置諮議參軍事/盖取諮詢謀議軍事也宋)
(齊因之梁陳諸王公府及位從公開府者及皇弟皇子/皇庶子府各有諮議參軍貟隋三公府及諸王府各有)
(諮議參軍正五/品上皇朝因之)
友一人從五品下(漢東平憲王為驃騎將軍辟杜撫以/為西曹掾尋以為師友魏晋諸王置)
(友一人宋齊因之品第六進賢一梁冠絳朝服梁皇弟/皇子府友各一人班第八正六品陳因之後魏諸王友)
(從四品下北齊皇子置友一人第/五品上隋為從五品下皇朝因之)
文學二人從六品上(漢氏公府州郡並有文學魏氏諸/王始有文學員晉宋齊梁陳皆因)
(之班第五從七品後魏太和末六品上北齊因/之隋親王府有文學二人從六品上皇朝因之)
東閣祭酒西閣祭酒各一人從七品上(晉初位從公以/上並置東閣西)
(閣祭酒宋齊梁陳後魏北齊皆相因親王府及嗣王/上柱國府各有東西閣祭酒從七品上皇朝因之)
王傅掌傅相訓導而匡其過失
諮議掌訐謀左右參議庶事
友掌陪侍逰居䂓諷道義
文學掌讐校典籍侍從文章
祭酒掌接對賢良導引賔客
長史一人從四品上(漢相國丞相有兩長史秩千石後/漢三公府各有長史員魏太祖吳)
(長沙相王府因之宋齊諸王領藩鎮者有長史品第六/秩千石銅印墨綬進賢兩梁冠絳朝服梁陳公府並有)
(長史後魏北齊亦同隋親王嗣王郡王/各有長史皇朝因之嗣王郡王則不置)
司馬一人從四品下(司馬古主兵之官也宋齊諸王領/鎮者各有司馬梁陳後魏北齊隋)
(並與長史同/置皇朝因之)
掾一人正六品上(漢氏三公大將軍御史大夫並有掾/屬員西漢辟召皆上言之故東西曹)
(掾比四百石餘曹比三百石其屬並四百石後漢皆自/辟除不復上言故通降為百石品秩雖下優禮甚𢎞三)
(公乃天子之股肱掾屬則三公之喉舌故三府掾乃言/行之本禍福之主及其遷除或周月而長州郡或數年)
(而至公卿魏晋相因置多者或至數十人江左以來諸/公置掾二人其加崇者置四人掾屬常敦明教義肅清)
(風俗非禮不言非法不行以訓羣吏宋齊梁陳後魏北/齊公府皆有掾屬隋氏三師三公不開府國王嗣王郡)
(王府有掾屬一/人皇朝因之)
屬一人正六品上(漢魏以來與掾同置過江之後則為/曹名諸公置户曹屬一人其加崇者)
(置倉曹屬一人梁陳諸公皇子皇弟府並有屬後魏北/齊三師三公府各有屬隋親王府有屬一人皇朝因之)
主簿一人從六品上(漢三公府有黄閤主簿省録衆事/魏晋已下皆有梁陳諸公皇弟皇)
(子府各有主簿後魏皇子主簿從六品北齊/諸王皆有主簿隋親王府二人皇朝置一人)
史二人(皇朝因隋置/餘史並同)
記室參軍事二人從六品上(漢三公及大將軍皆有記/室令史主上章表奏執書)
(記魏太祖輔漢以陳琳阮瑀管記室軍國書檄多二人/所作晋氏諸公及位從公以上並有記室員宋諸公府)
(有記室參軍事梁陳公府及王府皆有記室參軍北/齊因之隋親王府及嗣王府有記室參軍皇朝因之)
録事參軍事一人從六品上(晋元帝初為鎮東大將軍/有録事參軍一人梁陳王)
(府有中録事參軍及録事各一人後魏亦同北齊/因之隋親王嗣王府有録事參軍一人皇朝因之)
録事一人從九品下
功曹叅軍事一人正七品上(漢魏晋宋齊梁陳後周州/郡縣並有功曹員後魏太)
(和末諸王府並有功曹員隋氏親王嗣王府有功/曹參軍煬帝改為功曹書佐皇朝復為功曹參軍)
倉曹參軍事一人正七品上(後魏諸王府有倉曹參軍/隋親王嗣王府有倉曹參)
(軍煬帝改為倉曹書佐/皇朝復為倉曹參軍)
户曹參軍事二人正七品上(後魏隋氏並/與倉曹同置)
兵曹參軍事一人正七品上(梁陳王府有中兵曹參軍/中直兵曹參軍各一人後)
(魏有皇子府中兵參軍始蕃王二蕃王有兵曹參軍北/齊皇子府有中兵外兵參軍隋親王嗣王府有兵曹參)
(軍煬帝改為兵曹書佐/皇朝復為兵曹參軍)
騎曹參軍事一人正七品上(隋親王嗣王府有騎曹參/軍一人煬帝改為騎曹書)
(佐皇朝/復故)
法曹參軍事一人正七品上(梁陳後魏諸王府隋親王/嗣王府並有法曹行參軍)
(煬帝改曰法曹行/書佐皇朝復舊)
士曹參軍事一人正七品上(後魏諸王府隋親王府皆/有士曹行參軍煬帝改為)
(士曹行書佐/皇朝復舊)
參軍事二人正八品下(漢末三公府有參軍事如孫堅/參騎軍事荀彧參丞相軍事是)
(也魏武帝征荆州請邯鄲淳參軍事自晉宋已來代有/其任梁選部皇弟皇子府有正參事後魏有皇子參軍)
(北齊因之隋親王嗣王府有參軍六人長兼行參軍八/人煬帝改為行書佐皇朝復為參軍四人今减二人六)
(曹已下官吏三府並同其雜使又有執刀一十/五人典獄十八人問事十二人白直二十四人)
行參軍四人從八品上(晋氏加置行參軍以自辟召故/曰行也宋齊梁陳皆有之梁選)
(部嗣王府行參軍降正王府一階隋親王嗣王府並有/長兼行參軍煬帝改為長兼行書佐皇朝改為行參軍)
典籖二人從八品下(齊職儀云諸公領兵局有典籖二/人隋親王府嗣王府上柱國柱國)
(府上大將軍將軍府/各有二人皇朝因之)
長史司馬掌統理府寮紀綱職務
掾掌通判功曹户曹倉曹事
屬掌通判兵曹騎曹
主簿掌覆省王敎
記室掌表啟書疏
録事參軍掌付事勾稽省署抄目
録事掌受事發辰兼勾稽失
功曹掌文官簿書考課陳設儀式等事
倉曹掌廩禄請給財物市易等事
尸曹掌封户田宅僮㒒弋獵等事
兵曹掌武官簿書考課儀衛假使等事
騎曹掌廐牧騎乗文物噐械等事
法曹掌推按欺隱決罰刑獄等事
士曹掌公廨舎宇繕造工徒等事
參軍事掌出使及雜檢校事
典籖掌宣傳教令事
親王親事府典軍二人正五品上(齊職儀諸公領兵職/局有庫典軍七職二)
(人倉典軍七職二人又有船官典軍茭箬典軍樵炭/典軍等員皇朝因其名而置多以文官及流外為之)
副典軍二人從五品上
執仗親事十六人正八品上
執乗親事十六人正八品上(已上並/皇朝置)
親王帳内府典軍二人正五品上(齊職儀諸公領兵職/局有車廐典軍五品)
(二人馬典軍五品二人又有庫倉典軍/炭屯典軍樵屯典軍皇朝因其名而置)
副典軍二人從五品上府一人史一人帳内六百六十
七人(並皇/朝置)
親事府典軍副典軍掌領校尉已下守衛陪從事
執仗掌執弓仗
執乗掌供騎乗
親事掌儀衛事
校尉旅帥隊正隊副掌領親事陪從帳内府典軍副典
軍掌領校尉已下儀衛陪從事
帳内掌儀衛
校尉旅帥隊正隊副掌領帳内陪從事
親王國國令一人從七品下(隋置皇/朝因之)
大農二人從八品下(漢諸候王國置大司農晋諸王國/置大農與郎中令中尉為三卿宋)
(齊梁陳北齊三國並有大/農隋置一人皇朝因之)
尉二人正九品下(漢諸王國有王尉魏晋宋齊梁陳北/齊並有中尉隋因為尉皇朝因之)
丞一人從九品下録事一人府五人史十人(已上並/皇朝置)
典衛八人(漢諸王國有衛士長生衛士侍衛晋諸王國/有典衛令宋齊梁陳北齊並有隋王國有典)
(衛八人皇/朝因之)
舎人四人(陳北齊王國皆有舎人隋王/國有舎人四人皇朝因之)
學官長一人(晋宋齊梁陳王國並有學官/令隋有學官長皇朝因之)
食官長一人丞一人(宋齊梁陳北齊王國並有食官長/隋親王國有食官長丞各一人皇)
(朝因/之)
廐牧長二人丞一人(漢諸侯王國有太㒒武帝改曰㒒/晋宋王國置牧長南齊北齊為廐)
(牧長隋置長丞各/一人皇朝因之)
典府長二人丞二人(晋氏王國有典府丞梁陳北齊亦/因之隋置長丞各一人皇朝因之)
國令大農掌通判國司事
國尉掌分判國司事
國丞掌付事勾稽省署抄目監印給紙筆事
典衛掌守衛居宅事
舎人掌供引納驅䇿事
學官掌教授内人事
食官掌營造膳食事
廐牧掌知畜牧牛馬事
典府掌知府内雜事
公主邑司令一人從七品下(漢書百官表宗正屬官有/公主家令公主所食曰邑)
(晋大康中為長山長公主置家令一人宋齊已後時有/其職隋氏復置皇朝因之神龍初公主府並同王府置)
(宫屬景雲/初罷之)
丞一人從八品下(晋起居注云太康十一年詔曰南郡/公主家令丞缺何以不補隋有其職)
(皇朝/因之)
録事一人從九品下(皇朝因隋置/)
公主邑司官各掌主家財貨出入田園徴封之事其制
度皆隷宗正焉
　
　
　
　
　
　
　
　
　
　
　
　
　
　
　唐六典卷二十九
欽定四庫全書
　唐六典卷三十　　　　唐　張九齡等　撰
　　三府督䕶州縣官吏
　　京兆河南太原三府官吏
　　大都督府中都督下都督官吏
　　上州中州下州官吏
　　京縣畿縣天下諸縣官吏
　　大都䕶上都䕶府官吏
　　鎮戍嶽瀆闗津官吏
京兆河南太原府牧各一人從二品(昔舜分九州為十/二州始置十二牧)
(大禹鑄鼎貢金九牧周禮八命作牧秦分天下為三十/六郡京為内史漢武帝改為京兆尹秩二千石後漢都)
(洛陽為河南尹魏晋因之歴代所都皆為尹江左為丹/陽尹北齊為清都尹後周及隋復為京兆尹始秦分天)
(下令御史監郡漢省之丞相遣史分刺諸州武帝初置/部刺史十三人掌奉詔條察州事秩六百石類今之十)
(道使也又置司隷校尉部三輔三河𢎞農類今之京畿/按察使也成帝更名刺史為牧秩二千石後漢復為刺)
(史後復為牧魏晋已下皆為刺史晋武帝罷司隷校尉/置司州牧江左為揚州刺史後魏北齊皆為司州牧後)
(周置雍州牧隋因之大業三年置州置郡京兆河南皆/為尹則兼牧之任矣皇朝又置雍州牧洛州初為都督)
(府及置都亦為牧開元/初復為京兆河南尹)
尹一人從三品(漢京兆尹有都尉丞皆詔除都尉比二/千石典武職丞秩六百石後漢省都尉)
(州又置别駕治中皆刺史自辟除魏晋已下皆因之隋/文帝罷郡以州統縣改别駕治中為長史司馬煬帝罷)
(州置郡罷長史司馬置賛治後改為丞又置通守以貳/太守京兆河南等為内史皇朝置雍州别駕永徽中改)
(為長史正四品下開元初改長史為尹從三品然親王/為牧皆不知事職務緫歸於尹亦漢氏京尹之任也)
少尹二人從四品下(魏晋已下有治中隋文帝改為司/馬煬帝改為賛治後改為丞皇朝)
(復曰治中後避高宗諱改曰司/馬開元初改為少尹置二員)
司録參軍事二人正七品上(漢魏已來及江左郡有督/郵主簿盖録事參軍之任)
(也皆太守自辟除後魏北齊後周隋氏州皆有録事參/軍及罷郡以州統縣皆吏部選除煬帝罷州置郡有東)
(西曹掾及主簿皇朝省主簿置録/事參軍開元初改為司録參軍)
録事四人從九品上(隋置京兆録事/四人皇朝因之)府史各三人
功曹參軍事二人正七品下(漢魏已下司隷校尉及州/郡皆有功曹户曹賦曹兵)
(曹等員北齊諸州有功曹倉曹中兵外兵甲曹法曹士/曹左户等參軍事隋諸州有功曹户曹兵曹等參軍事)
(法曹士曹行參軍郡有西曹金曹户曹兵曹法曹士曹/等及罷郡置州以曹為名者改曰司煬帝罷州置郡改)
(司功司倉司户司兵司法司士等為書佐皇朝因/其六司而改書佐為參軍事開元初為功曹參軍)府六
人史十二人
倉曹參軍事二人正七品下(北齊諸州有倉曹參軍事/隋文帝改為司倉參軍煬)
(帝改為司倉書佐皇/朝復為倉曹參軍)府八人史十六人
户曹參軍事二人正七品下(漢魏已來州郡皆有户曹/掾或為左右隋有户曹參)
(軍文帝改為司户參軍煬帝為司戸書佐/皇朝因為司户參軍開元初為户曹參軍)府十一人史
二十二人
帳史一人(景雲/初置)
兵曹參軍事二人正七品下(漢魏已下諸州皆有兵曹/或為中兵外兵騎兵北齊)
(已下改復並/與功曹同)府九人史十八人
法曹參軍事二人正七品下(漢魏已下州郡有賦曹決/曹掾或法曹或墨曹自隋)
(已下改復/並與上同)府九人史十八人
士曹參軍事二人正七品下(北齊諸州有士曹行叅/軍已下改復並與上同)府
七人史十四人
參軍事六人正八品下(註見王府/參軍文下)
執刀十五人
典獄十八人
問事十二人
白直二十四人
經學博士一人從八品上助教二人(魏晋已下郡國並/有文學即博士助)
(教之任並/皇朝置)學生八十人(皇朝/置)
醫學博士一人助教一人(開元/初置)醫學生二十人(貞觀/初置)
大都督府都督一人從二品(魏黄初二年始置都督諸/州軍事或領鎮戎緫夷校)
(尉三年上大將軍曹員都督中外諸軍事司馬宣王征/蜀加號大都督自此之後歴代皆有至隋改為緫管府)
(皇朝武徳四年又改為都督府/貞觀中始改為上中下都督府)
長史一人從三品(秦漢邊郡有長史魏晋已來諸州皆/有别駕治中至北齊八命七命六命)
(州刺史各有長史隋九等州亦有長史開皇三年改雍/州别駕為長史煬帝罷州置郡又改為别駕唯都督府)
(則置長史永徽中始改别駕為長史大都督/府長史仍舊正四品下開元初始増其秩)
可馬二人從四品下(北齊及隋九等州各有司馬開皇/三年改雍州賛治為司馬皇朝改)
(郡為州各置治中一人其都督府/則置司馬永徽中改治中為司馬)
録事參軍事二人正七品上
録事二人從九品上史四人
功曹參軍事一人正七品下府四人史六人
倉曹參軍事二人正七品下府四人史八人
户曹參軍事二人正七品下府五人史十人帳史一人
兵曹參軍事二人正七品下府四人史八人
法曹參軍事一人正七品下府四人史八人
士曹參軍事一人正七品下府四人史八人
參軍事五人正八品下
執刀十五人
典獄十六人
問事十人
白直二十二人
市令一人從九品上(漢代諸郡國皆有市長晋宋已後/皆因之隋氏始有市令皇朝初又)
(加市丞户四萬已/上者省補市令)丞一人佐一人史二人帥三人倉督
二人史四人(北齊九等州縣各/有倉督員隋因之)
經學博士一人從八品上助教二人學生六十人
醫學博士一人從八品下助教一人學生十五人
(若中下都督府户滿四萬人已/上者官員同此唯减司馬一人)
中都督府都督一人正三品
别駕一人正四品下(漢司隷校尉有别駕從事校尉一/人行部則奉引主録衆事舊解以)
(為别乗傳車故曰别駕諸州刺史亦有之元帝時條州/大小為設吏員别駕治中諸部從事秩皆百石後漢改)
(曰别駕從事史三國因之晋代諸州各置别駕治中從/事史一人宋齊梁陳後魏周隋因而不改皇朝因之永)
(徽中改别駕為長史垂拱初又置别駕員多以皇家/宗枝為之神龍初罷開元初復置始通用庶姓焉)
長史一人正五品上
司馬一人正五品下
録事參軍事一人正七品下
録事二人從九品上史四人
功曹參軍事一人從七品上府三人史六人
倉曹參軍事一人從七品上(涼州皆一人仍加/府一人史二人)府三人
史六人
户曹參軍事一人從七品上府四人史七人帳史一人
兵曹參軍事二人從七品上府四人史八人(若管内無/軍團雖有)
(軍團唯管三州已/下者省兵曹一人)
法曹參軍事一人從七品上府四人史八人
士曹參軍事一人從七品上府三人史六人
參軍事四人從八品上
執刀十五人
典獄十四人
問事八人
白直二十人
市令一人從九品上丞一人佐一人史二人帥三人倉
督二人史四人
經學博士一人從八品下助教二人學生六十人
醫學博士一人正九品下學生十五人(下都督府户滿/二萬已上者官)
(員亦/准此)
下都督府都督一人從三品(户不滿二萬/為下都督)
别駕一人從四品下
長史一人從五品上
司馬一人從五品下
録事參軍事一人從七品上
録事二人從九品上史三人
功曹參軍事一人從七品下府二人史二人(州管户不/滿一萬者)
(不置功曹其/事隷入倉曹)
倉曹參軍事一人從七品下府三人史六人
户曹參軍事一人從七品下府四人史七人長史一人
兵曹參軍事一人從七品下府三人史六人
法曹參軍事一人從七品下(兼掌士/曹事)府三人史六人
參軍事三人從八品下(管户不滿一/萬者省一人)
執刀十五人
典獄十二人
問事六人
白直十六人
市令一人從九品上丞一人佐一人史二人帥二人倉
督二人史三人
經學博士一人從八品下助教一人學生五十人(若邉/逺僻)
(小州不滿五千/户者四分减一)
醫學博士一人助教一人學生十二人
上州(凡户滿四萬/已上為上州)刺史一人從三品(秦置御史監郡漢/初省之丞相遣史)
(分刺諸州亦不常置至武帝元光三年初置郡刺史十/三人掌奉詔條察諸州秋冬入奏居無常所後漢則皆)
(有定所屬官有别駕治中主簿功曹從事諸曹掾等員/皆自辟除以刺衆官及萬人非違故謂之刺史自漢魏)
(已來或為牧或為刺史皆管郡隋初上州有刺史長史/司馬録事參軍功曹户曹兵曹等參軍事法曹士曹等)
(行參軍典籖州郡光初主簿郡正主簿西曹書佐祭酒/從事部郡從事倉督市令丞等員并佐史等郡置太守)
(丞尉正光初功曹光初主簿縣正功曹主簿西曹金户/兵法事等曹事令等佐佐史員州郡皆為九等三年罷)
(郡以州統縣改别駕賛治為長史司馬舊州齊州郡縣/職自州郡縣正已下皆自調用以理事至是不知事直)
(謂之鄉官别置品官皆吏部選除佐官以曹為名者皆/改為司十四年改九等州縣為四等十五年罷鄉官煬)
(帝三年罷州置郡置太守罷長史司馬置賛治以貳/之後又置通守改賛治為丞録事已下並見於上)
别駕一人從四品下
長史一人從五品上
司馬一人從五品下
録事參軍事一人從七品上
録事二人從九品上史二人
司功參軍事一人從七品下佐三人史六人
司倉參軍事一人從七品下佐三人史六人
司户參軍事二人從七品下佐三人史七人帳史一人
司兵參軍事一人從七品下佐三人史六人
司法參軍事二人從七品下佐四人史八人
司士參軍事一人從七品下佐三人史六人
參軍事四人
執刀十五人
典獄十四人
問事八人
白直二十人
市令一人從九品上丞一人佐一人史一人倉督二人
史四人
經學博士一人從八品下助教二人學生六十人
醫學博士一人正九品下助教一人學生十五人
中州(戸三萬/已上)刺史一人正四品上
别駕一人正五品下
長史一人正六品上
司馬一人正六品下
録事參軍事一人正八品上
録事一人從九品下史二人
司功參軍事一人正八品下佐二人史四人
司倉參軍事一人正八品下佐二人史四人
司户參軍事一人正八品下佐三人史五人帳史一人
司兵參軍事一人正八品下佐三人史四人
司法參軍事一人正八品下(兼掌司/士事)佐三人史六人
參軍事三人正九品下
執刀十人
典獄十二人
問事六人
白直十六人
市令一人丞一人佐二人史二人帥二人倉督二人史
三人
經學博士一人正九品上助教一人學生五十人
醫學博士一人從九品下助教一人學生十二人
下州(户不滿一萬/者為下州)刺史一人正四品下别駕一人從五
品上
司馬一人從六品上
録事參軍事一人從八品上
録事一人從九品下史二人
司曹參軍事一人從八品下(兼掌司/功事)佐二人史四人
司户參軍事一人從八品下(兼掌司/兵事)佐三人史五人帳
史一人
司法參軍事一人從八品上(兼掌司/士事)佐二人史四人
參軍事二人從九品下
執刀十人
典獄八人
問事四人
白直十六人
市令一人佐一人史一人帥二人倉督一人史二人
經學博士一人正九品下助教一人學生四十人
醫學博士一人從九品下學生一十人
京兆河南太原牧及都督刺史掌清肅邦畿考覈官吏
宣布徳化撫和齊人勸課農桑教諭五教毎嵗一廵屬
縣觀風俗問百姓録囚徒恤鰥寡閱丁口務知百姓之
疾苦内有篤學異能聞於鄉閭者舉而進之有不孝悌
悖禮亂常不率法令者糺而繩之其吏在官公㢘正已
清直守節者必察之其貪穢謟諛求名徇私者亦謹而
察之皆附于考課以為褒貶若善惡殊尤者隨即奏聞
若獄訟之枉疑甲兵之徴遣興造之便宜符瑞之尤異
亦以上聞其常則申於尚書省而已若孝子順孫義夫
節婦志行聞於鄉閭者亦隨實申奏表其門閭若精誠
感通則加優賞其孝悌力田者考使集日具以名聞其
所部有湏改更得以便宜從事若親王典州及邊州都
督刺史不可離州局者應廵屬縣皆委上佐行焉
尹少尹别駕長史司馬掌貳府州之事以紀綱衆務通
判列曹嵗終則更入奏計
司錄錄事參軍掌付事勾稽省署抄目糺正非違監守
符印若列曹事有異同得以聞奏
功曹司功參軍掌官吏考課假使選舉祭祀禎祥道佛
學校表疏書啟醫藥陳設之事凡差使先差州官不充
取縣官率一半已上不充取前資官其上佐録事參軍
縣令不得充使出境凡州縣及鎮倉督縣博士助教中
(下州市令/及縣市令)嶽瀆祝史並州選各四周而代(州鎮倉督州/縣市令取勲)
(官五品已上及職資九品者若無通取勲官六品已下/倉督取家世重大者為之州市令不得用本市内人縣)
(市令不得用當縣人博士助教部内無者得於旁州通/取縣録事通取部内勲官五品已上若無堪任者并佐)
(史通取六品已下/子弟白丁充之)凡貢舉人有博識高才强學待問無
失俊選者為秀才通二經已上者為明經明閑時務精
熟一經者為進士通達律令者為明法其人正直清修
名行孝義旌表門閭堪理時務亦隨賔貢為孝弟力田
凡貢人上州嵗貢三人中州二人下州一人若有茂才
異等亦不抑以常數凡貢人行鄉飲酒之禮牲用少牢
若州縣春秋二社及釋奠之禮亦皆以少牢凡諸州每
年任土所出藥物可用者隨時收採以給人之疾患(皆/預)
(合傷寒時氣㿖痢等藥部/内有疾患者隨湏給之)
倉曹司倉參軍掌公廨度量庖厨倉庫租賦徴收田園
市肆之事毎嵗㨿青苖徴税畝别二升以為義倉以備
凶年將為賑貸先申尚書待報然後分給又嵗豐則出
錢加時價而糴之不熟則出粟减時價而糶之謂之常
平倉常與正義倉帳具本利申尚書省户曹司户參軍
掌户籍計帳道路逆旅田疇六畜過所蠲符之事而剖
斷人之訴競凡男女婚姻之合必辨其族姓以舉其違
凡井田利害之宜必止其爭訟以從其順凡官人不得
於部内請射田地及造碾磑與人爭利兵曹司兵參軍
掌武官選舉兵甲器仗門户管鑰烽候傳驛之事(凡驛/馬以)
(驛字印印尾左/地名印印項左)每嵗貢武舉人有智勇謀畧强力悍材
者舉而送之試長垜馬槍翹闗擎重以為等第之上下
為之升黜從文舉行鄊飲酒之禮然後申送法曹司法
參軍掌律令格式鞫獄定刑督捕盜賊糺逖姦非之事
以䆒其情偽而制其文法赦從重而罰從輕使人知所
避而遷善逺罪士曹司士參軍掌津梁舟車舎宅百工
衆藝之事啟塞必從其時役使不奪其力通山澤之利
以贍貧人(凡州界内有出銅鉄處官未採者聽百姓私/採者鑄得銅及白蠟官為市取如欲折充課)
(役亦聼之其四邊無問公私不得置鐵冶/及採銅自餘山川藪澤之私公私共之)致瓌異之貨
以備國用是以官無禁利人無稽市(凡知山澤有異寶/異木及金玉銅鐵)
(彩色雜物處堪/供國用者奏聞)
參軍事掌出使檢校及導引之事
市令丞掌市廛交易禁斥非違之事
經學博士以五經教授諸生
醫學博士以百藥救療平人有疾者下至執刀白直典
獄佐使各有其職州縣之任備焉
萬年長安河南洛陽奉先太原晉陽
令一人正五品上(殷周已徃五等諸候皆自理其人及/周衰諸候相併大國則别置邑縣鄙)
(以君其人齊晉謂之大夫魯衛謂之宰楚為令尹秦曰/令長漢書云縣長皆掌理其縣萬户已上為令秩千石)
(至六百石减萬户為長秩五百石皆有丞尉秩四百石/至二百石是為長史百石以下有佐史之秩為少吏漢)
(京兆尹統長安令後漢河南尹統洛陽令魏晉以後皆/因之隋初兩京置四縣増秩為正五品皇朝因之而不)
(改天后時東都又置來庭永昌二縣以太原為北都尋/亦罷開元十一年置北都以晋陽太原為京縣十七年)
(廵陵又以奉/先同京縣)
丞二人從七品上(漢氏縣丞尉多以本郡人為之三輔/縣則兼用佗郡及隋氏革選盡用他)
(郡之人漢以下皆一人皇朝置京縣/丞三員北京太原晉陽各置一丞)
主簿二人從七品上(自漢以來主簿皆令長辟除周隋/長安縣令丞已下有功曹主簿西)
(曹兵曹户法士等曹主簿皇朝/京縣置二人太原晉陽各一員)
錄事二人從九品下(隋長安縣置/録事二人)佐二人史二人
尉六人從八品下(漢氏長安有四尉分為左右部城東/南置廣部尉是為左部城西北置明)
(部尉是為右部並四百石黄綬大冠主追捕盜賊伺察/姦非後漢洛陽置四尉皆孝㢘作有東部南部西部北)
(部尉魏氏因之晋洛陽置六部尉過江亦於建康置六/部尉宋齊梁陳並因之北齊鄴縣亦置三尉隋氏長安)
(無尉有正煬帝後置尉皇/朝武徳初始置尉六人)
司功佐三人史六人
司倉佐四人史八人
司户佐五人史十人
司兵佐三人史六人
司法佐五人史十人
司士佐四人史八人
典獄十四人
問事八人
白直十八人
博士一人助教一人學生五十人
京兆河南太原諸縣令各一人正六品上(丞一人正八/品上主簿一)
(人正九品上隋九等縣丞尉已下皆有以本縣人為之/高宗始為品官令吏部選授尉二人正九品下後漢置)
(尉大縣二人小縣一人主捕盜賊三國晋宋之後並因/之隋氏九等縣則上縣二人中上縣一人煬帝改為縣)
(正又為書佐皇朝復為縣尉畿縣户不滿四千者亦置/二人萬户已上置三人諸州上縣令從六品上丞一人)
(從八品上簿一人從九品下尉二人従九品上中縣令/一人七品上丞一人從八品上主簿一人從九品上尉)
(一人從九品下縣滿四千户增置一人中下縣令一人/從七品上丞一人九品上主簿一人從九品上尉一人)
(從九品下縣令一人從七品下丞一人正九/品下主簿一人從九品上尉一人從九品下)
丞一人正八品下(注見/上文)
主簿一人正九品上(隋九等縣丞尉已下皆有光初功/曹光初主簿功曹主簿西曹金户)
(兵法士等曹佐及市令等員正九品下皆/本縣人為之高宗始為品官令吏部選授)
尉二人正九品下
録事二人史三人
司功佐三人史五人
司倉佐四人史七人
司户佐四人史七人帳史一人(萬户已上增置佐二/人史四人帳史一人)
司法佐四人史八人(萬户已上増置/佐一人史二人)
司士佐四人史八人典獄十人
問事四人
白直一人
市令一人佐一人史一人帥二人
經學博士一人助教一人學生四十人
諸州上縣令一人從六品上
丞一人從八品下
主簿一人正九品下
尉二人從九品下
録事二人史三人
司户佐四人史七人(萬户已上增置佐二/人史四人帳史一人)
司法佐四人史八人(萬户已上增置佐一/人史二人餘同畿縣)
典獄十人
問事四人
白直十人
市令一人佐一人史一人帥二人倉督二人
博士一人助教一人學生四十人
諸州中縣令一人正七品上
丞一人正九品上
主簿一人從九品上
尉一人從九品下
録事一人史二人
司法佐三人史五人(四千户增置佐一人/史二人帳史一人)
司法佐三人史六人(四千户增置佐/一人史二人)
典獄八人
問事四人
白直八人
市令一人佐一人史一人帥二人倉督一人
博士一人助教一人學生二十五人
諸州中下縣令一人從七品上
丞一人正九品上
主簿一人從九品上
尉一人從九品下
録事一人
司户佐二人史四人帳史一人
司法佐二人史四人
典獄六人
問事四人
白直八人
市令一人佐一人史一人帥一人(無市/則闕)
博士一人助教一人學生二十人
諸州下縣令一人從七品下
丞一人正九品下
主簿一人從九品上
尉一人從九品下
録事一人
司户佐二人史四人帳史一人
司法佐二人史四人
典獄六人
問事四人
白直八人
市令一人史一人帥二人(無市/則闕)
博士一人助教一人學生二十人
京畿及天下諸縣令之職皆掌導揚風化撫字黎氓敦
四人之業崇五土之祠養鰥寡恤孤窮審察寃屈躬親
獄訟務知百姓之疾苦所管之户量其資産類其强弱
定為九等其户皆三年一定以入籍帳若五九(謂十九/四十九)
(五十九七十/九八十九)三疾(謂殘疾廢/疾篤疾)及中丁多少貧富强弱蟲
霜旱澇年收耗實過貌形狀及差科簿皆親自注定務
均齊焉若應收受之田皆起十月里正勘造簿歴十一
月縣令親自給授十二月内畢至於課役之先後訴訟
之曲直必盡其情理每嵗季冬之月行鄊飲酒之禮六
十已上坐堂上五十已下立侍於堂下使人知尊卑長
㓜之節若籍帳傳驛倉庫盜賊河隄道路雖有專當官
皆縣令兼綜焉縣丞為之貳主簿掌付事句稽省署抄
目糺正非違監印給紙筆雜用之事
録事掌受事發辰檢句稽失
縣尉親理庶務分判衆曹割斷追徴收率課調
博士專以經術教授諸生二分之月釋奠于先聖先師
大都䕶府大都䕶一人從二品
副大都䕶一人從三品
副都䕶二人正四品上(漢武帝開西域安其種落三十/六國置使者校尉以領䕶之宣)
(帝時鄭吉為西域都䕶始立幕府都䕶之名自吉始也/至章帝時廢西域都䕶令戊巳校尉領之魏晋之間有)
(都䕶左右軍都䕶將軍之號遂廢都䕶之名皇朝永徽/中始置安南安西大都䕶景雲二年又置單子都䕶開)
(元初置北庭都䕶/今有單于副都䕶)
長史一人正五品上(漢宣帝置西域都䕶長史一/人自後不絶今單于則不置)
司馬一人正五品下(漢武帝置䕶烏桓校尉䕶羗校尉/各司馬二人元帝置戊巳校尉亦)
(置司馬一人皆都/䕶司馬之任也)
録事參軍事一人正七品上
録事二人從九品上史二人
功曹參軍事一人正七品下府二人史二人
倉曹參軍事一人正七品下府二人史二人
户曹參軍事一人正七品下府三人史三人帳史一人
兵曹參軍事一人正七品下府三人史四人
法曹參軍事一人正七品下府三人史四人
參軍事三人正八品下(單于惟有兵/曹倉曹兩員)
上都䕶府都䕶一人正三品
副都䕶二人從四品上
長史一人正五品上
司馬一人正五品下
録事參軍事一人正七品下
録事二人史三人
功曹參軍事一人從七品上府二人史二人
倉曹參軍事一人從七品上府二人史二人
户曹參軍事一人從七品上府三人史三人帳史一人
兵曹參軍事一人從七品上府三人史四人
參軍事三人從八品上
都䕶副都䕶之職掌撫慰諸蕃輯寜外冦覘候姦譎征
討攜離長史司馬貳焉諸曹如州府之職
上鎮將一人正六品下
鎮副一人正七品下(魏有鎮東鎮西鎮南鎮北將軍之/名晋宋已後皆因之隋有鎮將鎮)
(副皇朝/因之)
録事一人史一人
倉曹參軍事一人從八品下(職同諸/州司倉)佐一人史二人
兵曹參軍事一人從八品下佐二人史二人
倉督一人史二人
中鎮將一人正七品上
鎮副一人從七品上
録事一人
兵曹參軍事一人正九品下佐三人史四人
倉督一人史二人
下鎮將一人正七品下
鎮副一人從七品下
録事一人
兵曹參軍事一人從九品下佐一人史二人
倉督一人史一人
上戍主一人正八品下
戍副一人從八品下(左傳曰齊侯使公子無虧戍曹又/使連稱管至父戍葵丘至後魏孝)
(文使趙遐為梁陳戍主又王世榮為三城戍主遇賊䧟/城與戍副鄧元興等皆不屈節被害宋書云劉徳願為)
(逰擊將軍領石頭戍事宋檀道濟以䕶軍領石/頭戍事宋齊已下至隋皆有其官皇朝因之)佐一人
史二人
中戍主一人從八品下史二人
下戍主一人正九品下史一人
鎮將鎮副掌鎮捍防守總判鎮事
録事掌受事句稽
倉曹掌儀式倉庫飲膳醫藥付事勾稽省署抄目監印
給紙筆市易公𪠘之事
兵曹掌防人名帳戎器管鑰差㸃及土木興造之事
戍主戍副掌與諸鎮畧同
五嶽四瀆令各一人正九品上(古者神祠皆有祝及祭/酒或有史者令葢皇朝)
(所/置)
廟令掌祭祀及判祠事
祝史掌陳設讀祝行署文案
齋郎執爼豆及灑掃之事
上闗令一人從八品下(按周禮有司闗上士二人又有/尹喜為闗令漢有寗成為闗都)
(尉並其職也隋代/立制皇朝因之)
丞二人從九品上(皇朝/置)
録事一人府二人史四人典事六人津吏八人
中闗令一人正九品下
丞一人從九品下
録事一人府一人史二人典事四人津吏六人
下闗令一人從九品下
府一人史二人典事二人津吏四人
闗令掌禁末遊伺奸慝凡行人車馬出入往來必㨿過
所以勘之
丞掌付事勾稽監印省署抄目通判闗事
録事掌受事發辰勾檢稽失
典事掌廵剗鋪及雜當
津吏掌橋船之事無津則不置
　　唐六典載古者制度備因革成一王書可為後世
　　標準比縁兵火所在闕文棫承乏永嘉得本于州
　　學教授張公同以白諸太守徽學新安程公一見
　　肅然曰周公之典所謂設官分職以為民極葢具
　　體矣其階品有制其尊卑有序其名官有義公等
　　能廣其傳則
　　朝廷於焉若稽縉紳於焉矩儀士子於焉講究一
　　舉三得不其偉歟因命張公校其訛闕而棫募工
　　鏤板㡬年有成乃丐藏諸學以傳乆逺資其直以
　　養士類云
　
　
　
　
　
　
　
　
　
　唐六典卷三十
