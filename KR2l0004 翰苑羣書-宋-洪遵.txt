#+TITLE: 翰苑羣書-宋-洪遵
#+DATE: 2016-06-11 12:22:16
#+SOURCE: github.com/kanripo/KR2l0004 master 642dad33                
欽定四庫全書　　　　　史部十二
　翰苑羣書目錄　　　　　職官類一(官制之屬/)
　　卷一
　　　李肇翰林志
　　卷二
　　　元稹承㫖學士院記
　　卷三
　　　韋處厚翰林學士記
　　卷四
　　　韋執誼翰林院故事
　　卷五
　　　楊鉅翰林學士院舊規
　　卷六
　　　丁居晦重修承㫖學士壁記
　　卷七
　　　李昉禁林讌㑹集
　　卷八
　　　蘇易簡續翰林志
　　卷九
　　　蘇耆次續翰林志
　　卷十
　　　學士年表
　　卷十一
　　　翰苑題名
　　卷十二
　　　翰苑遺事
　　　　(臣/)等謹案翰苑羣書十二卷宋學士承㫖洪
　　　　遵編後有乾道九年遵題記陳振孫書錄解
　　　　題曰自李肇而下十一家及年表中興後題
　　　　名共為一書此本所載為李肇翰林志元稹
　　　　承㫖學士院記韋處厚翰林學士記韋執誼
　　　　翰林院故事楊鉅翰林學士院舊規丁居晦
　　　　重修承㫖學士壁記李昉禁林宴㑹集蘇易
　　　　簡續翰林志蘇耆次續翰林志學士年表翰
　　　　苑題名翰苑遺事凡十二種其遺事為遵所
　　　　續年表題名之外所收不過九家與振孫所
　　　　記不合案文獻通考所載尚有唐張著翰林
　　　　盛事宋李宗諤翰苑襍記若合此二家正足
　　　　十一家之數殆原本有之而今佚也其書於
　　　　厯代翰林典故頗為詳贍足資考覆錄之以
　　　　備職官類之一種焉乾隆四十二年八月恭
　　　　校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　翰苑羣書卷一　　　　　　宋　洪遵　編
　　李肇翰林志
昔宋昌有言曰所言公公言之所言私王者無私夫翰
林為樞機宥密之地有所慎者事之㣲也若制置任用
則非王者之私漢制尚書郎主作文書起草更直於建
禮門内臺給青縑白綾或以錦被帷帳氊褥畫通中枕
大官供食湯官供餅餌五熟果五日一美食下天子一
等建禮門内得神仙門神仙門内得光明殿神仙殿自
門下省中書省盖比今翰林之制略同而所掌輕也漢
武帝時嚴助朱買臣吾丘夀王司馬相如東方朔枚臯
之徒皆在左右是時朝廷多事中外論難大臣數詘亦
其事也唐興太宗始於秦王府開文學館擢房𤣥齡杜
如晦一十八人皆以本官兼學士給五品珍膳分為三
番更直宿於閣下討論墳典時人謂之登瀛洲貞觀初
置𢎞文館學士聽朝之隙引入大内殿講論文義商較
時政或夜分而罷至𤣥宗置麗正殿學士名儒大臣皆
在其中後改為集賢殿亦草書詔至翰林置學士集賢
書詔乃罷初國朝修陳故事有中書舍人六員専掌詔
誥雖曰禁省猶非密切故温大雅魏徵李百藥岑文本
褚遂良許敬宗上官儀時召草制未有名號乾封已後
始曰北門學士劉懿之劉禕之周思茂元萬頃范履氷
為之則天朝蘇味道韋承慶其後上官昭容獨掌其事
睿宗則蘇稷賈膺福崔湜𤣥宗初改為翰林待詔張說
陸堅張九齡徐安貞相繼為之改為翰林供奉開元二
十六年劉光謹張垍乃為學士始别建學士院於翰林
院之南又有韓紘閻伯輿孟匡朝陳兼李白蔣鎮在舊
翰林院雖有其名不職其事至徳宗已後翰林始兼學
士之名代宗時李泌為學士而今壁記不列名氏盖以
不職事之故也
按六典中書掌詔㫖制敕璽書冊命皆案典故起草進
書其禁有四一曰漏洩二曰稽緩三曰遺失四曰忘誤
所以重王命也制敕既行有誤則奏而正之凡王言之
制有七一曰冊書立后建嫡封樹藩屏寵命尊賢臨軒
備禮則用之二曰制書行大典賞罰授大官爵釐革舊
政赦宥降虜則用之三曰慰勞制書褒贊賢能勸勉遣
勞則用之四曰發白敕増減官員廢置州縣徵兵發馬
除免官爵授六品已下官處流已上罪並用之五曰敕
㫖為百司承㫖而為程式奏事請施行者六曰論事敕
書慰論公卿誡約臣下則用之七曰敕牒隨事承㫖不
易舊典則用之又答疏於王公則用皇帝行寶勞来勲
賢則用皇帝之寶徵召臣下則用皇帝信寶答四夷書
則用天子行寶撫慰蠻夷則用天子之寶發蕃國兵則
用天子信寶並甲令之定制也近朝大事直出中禁不
由兩省不用六寶並從權也元和初置書詔印學士院
主之凡赦書徳音立后建儲大誅討免三公宰相命将
曰制並用白麻紙不用印雙日起早候閣門鑰入而後
進書隻日百寮立班於宣政殿樞密使引案自東上閣
門出若謫宰相則付通事舍人矩步而宣之機務要速
亦用雙日甚者雖休暇追朝而出之凡賜與徵召宣索
處分曰詔用白藤紙凡慰軍旅用黄麻紙並印凡批答
表疏不用印凡太清宫道觀薦告詞文用青藤紙朱字
謂之青詞凡諸陵薦告上表内道觀歎道文並用白麻
紙雜詞祭文禁軍號並進本
凡将相告身用金花五色綾紙所司印凡吐蕃贊普書
及别録用金花五色綾紙上白檀香木真珠瑟瑟鈿函
銀鏁回紇可汗新羅渤海王書及别録並用金花五色
綾紙次白檀香木瑟瑟函銀鏁諸蕃軍長吐蕃宰相回
紇内外宰相摩尼已下書及别録並用五色麻紙紫檀
木鈿函銀鏁並不用印南詔及大将軍清平官書用黄
麻紙出付中書奉行却送院封函與回紇同凡畫而不
行者藏之函而不用者納之
凡參議奏論撰述注釋無定名奏復無晝夜凡徵天下
草澤之士臨軒䇿試則議科設問覆定與奪凡受宣有
堂歴日記有承㫖簿記大扺四者之禁無殊而漏泄之
禁為急天寶十二載安禄山来朝𤣥宗欲加同中書門
下平章事命張垍草制不行及其去也怏怏滋甚楊國
忠曰此垍告之也遂貶盧溪郡司馬兄均建安郡太守
弟埱宜春郡司馬
徳宗雅尚文學注意是選乗輿每幸學士院顧問錫賚
無所不至御饌珍肴輟而賜之又嘗召對於浴堂移院
於金鑾殿對御起草詩賦唱和或旬日不出吳通微昆
季同時擢用與陸贄争恩不叶甚於水火天下醜之貞
元三年贄上疏曰伏詳令式及國朝典故凡有詔令令
由於中書如或墨制施行所司不須承受盖所以示王
者無私之義為國家不易之規貞觀中有學士一十八
人太宗聽朝之餘但與講論墳籍時務得失悉不相干
實録之中具載其事𤣥宗末方置翰林張垍因縁國親
特承寵遇當時之議以為非宜然止於唱和文章批答
表疏其於樞密輒不預知肅宗在靈武鳳翔事多草創
權宜濟急遂破舊章翰林之中始掌書詔因循未革以
至於今嵗月滋深漸逾職分頃者物議尤所不平皆云
學士是天子私人侵敗綱紀致使聖代虧至公之體宰
臣有備位之名陛下若俯順人情大革前弊凡在詔敕
悉歸中書逺近聞之必稱至當若未能變改且欲因循
則學士年月較深稍稍替換一者謗議不積二者氣力
不衰君臣之間庻全終始事關國體不合不言疏奏不
納雖徵據錯謬然識者以為知言貞元末其任益重時
人謂之内相而上多疑忌動必拘防有守官十三考而
不遷故當時言内職者多榮滯相半及順宗不豫儲位
未立王叔文起於非類竊學士之名内連牛美人李忠
言外結姦黨取兵柄弄神器天下震駭是時鄭絪為内
庭之老首定大計今上即位授絪中書侍郎平章事
初姜公輔行在命相乃就第而拜之至李吉甫除中書
侍郎平章事適與裴垍同直垍草吉甫制吉甫草武元
衡制垂簾揮翰兩不相知至暮吉甫有歎惋之聲垍終
不言書麻尾之後乃相慶賀禮絶之敬生於座中及明
院中使學士送至銀臺門而相府官吏候於門外禁署
之盛未之有也
凡學士無定員皆以他官充下自校書郎上及諸曺尚
書皆為之所入與班行絶跡不拘本司不繫朝謁常參
官二周為滿嵗則遷知制誥一周嵗為遷官則奏就本
司判記上月日北省官宰相送南省官給舍丞郎送上
興元元年勅翰林學士朝服序班宜准諸司官知制誥
例凡初遷者中書門下召令右銀臺門候㫖其日入院
試制書答共三首詩一首自張仲素後加賦一首試畢
封進可者翌日受宣乃定事下中書門下於麟徳殿候
對本院賜宴營幕使宿設帳幕圖褥尚食供饌酒坊使
供美酒是為勅設序立拜恩訖候就宴又賜衣一副絹
三十疋飛龍司借馬一疋旬日人進文一軸内庫給青
綺錦被青綺方□青綾單帕漆通中枕銅鏡漆奩象篦
大小象梳漆箱銅挲羅銅觜椀紫絲履白布手巾畫木
架牀鑪銅案席氊褥之類畢備内諸司供膳飲之物主
膳四人掌之内園官一户三人以供使令其所乗馬送
迎於擗仗門内横門之西度支月給手力資四人人錢
三千五百四品已上加一人每嵗内賜春服物三十疋
暑服三十疋緜七屯寒食節料物三十疋酒飴杏酪粥
屑飲啖清明火二社蒸􁥺端午衣一副金花銀器一事
百索一軸青團鏤竹大扇一柄角糉三服粆蜜重陽酒
餹糕粉冬至嵗酒兎野雞其餘時果新茗𤓰新厯是為
經制直日就頒授下直就第賜之凡内宴坐次宰相坐
居一品班之上别賜酒食珍果與宰相同賜帛二十疋
金花銀器一事貞元四年敕晦日上已重陽三節百寮
宴樂翰林學士每節賜錢一百千其日奏選勝而會賜
酒脯茶果明年廢晦日置中和節宴樂如之非凶年旱
嵗兵革則每嵗為常
凡正冬至不受朝俱入進名奉賀大忌進名奉慰其日
尚食供素饌賜茶十串
凡郊廟大禮乗輿行幸皆設幕次於御幄之側侍從親
近人臣第一御含元殿丹鳳樓則二人於宫中乗馬引
駕出殿門徐出就班大慶賀則俱出就班
凡當直之次自給舍丞郎入者三直無儤自起居御史
郎官入五直一儤其餘雜入者十直三儤新遷官一直
報儤名於次之中減半著為别條例題於北壁之西閤
凡交直候内朝之退不過辰已入者先之出者後之直
者疏數視人之衆寡事之勞逸隨時之動靜凡節國忌
授衣二分旬假之令不霑有不時而集併夜而宿者或
内務不至外喧已寂可以探窮理性養浩然之氣故前
輩傳楞伽經一本函在屋壁每下直出門相謔謂之小
三昩出銀臺乗馬謂之大三昧如釋氏之去纒縳而自
在也北㕔前階有花磚道冬中日及五磚為入直之候
李程性懶好晩入恒過八磚乃至衆呼為八磚學士
元和已後院長一人别敕承㫖或密受顧問獨召對敭
居北壁之東閤號為承㫖閤子其屋棟别列名焉故事
駕在大内即於明福門置院駕在興慶宫則於金明門
内置院今在右銀臺之北第一門向(闕/)牓曰翰林之門
其制髙大重複號為北門入門直西為學士院即開元
二十六年所置也引鈴於外惟宣事入其北門為翰林院
又北為少陽院東屋三院西廂之結麟樓南西並禁軍
署有髙品使二人知院事每日晩執事於思政殿退而
傳㫖小使衣緑黄青者逮至十人更番守曺南㕔五間
本學士駙馬都尉張垍飾為公主堂今東西間前架髙
品使居之中架為蔵書南庫西三間前架中三洞各設
榻受制㫖印書詔二時會食之所四壁列制敕條例名
數其中使置博局一印櫃中間為北一户架東西各二
間學士居壁之出北門横屋六間當北㕔通廊東西二
間為藏書北庫其二庫書各有録約八千卷小使主之
西三間書官居之號曰待制北㕔五間東一間是承㫖
閤子並學士雜處之題記名氏於壁者自吕向始建中
已後年月遷換乃為周悉南北二㕔皆有懸鈴以示呼
召前庭之南横屋七間小使居之分主案牘詔草紙筆
之類又西南為髙品使之馬廏北為竇庫之北小板廊
抵於北㕔西舍之南其一門待詔戴小平嘗處其中死
而復生因敞為南向之宇畫山水樹石號為畫堂次二
間貯逺嵗詔草及制舉詞䇿又北逥而東並待詔居之
又東盡於東垣為典主堂待詔之職執筆硯以俟書寫
多至五六員其選以能不以地故未嘗用士人自王伾
得志優給頗厚率三嵗一轉官有至四品登朝者虚廊
曲壁多畫怪石松屋北㕔之西南小樓王涯率人為之
院内古槐松玉蘂藥樹柿子木𤓰菴羅峘山桃李杏櫻
桃紫薔薇辛夷蒲萄冬青玫瑰淩霄牡丹山丹芍藥石
竹紫花蕪菁青菊當陸茙葵萱草紫苑署學士至者雜
植其間殆至繁隘元和十二年肇自監察御史入明年
四月改左補闕依舊職守中書舍人張仲素祠部郎中
知制誥叚文昌司勲員外郎杜元穎司門員外郎沈傳
師在焉是時睿聖文武皇帝裂海岱十二州為三道之
嵗時以居翰苑皆謂凌玉清遡紫霄豈止於登瀛州哉
亦曰登玉署玉堂焉
　
　
　
　
　
　
　
　
　
　
　
　
　
　翰苑羣書卷一
欽定四庫全書
　翰苑羣書卷二　　　　　　宋　洪遵　編
　　元稹承㫖學士院記
舊制學士無得以承㫖為名者應對顧問旅次班第以
官為上下憲宗章武孝皇帝以永貞元年即大位始命
鄭公絪為承㫖學士位在諸學士上居在東第一閤乗
輿奉郊廟輒得乗廐馬自浴殿由内朝以從掲雞竿布
大澤則升丹鳳之西南隅外賓客進見於麟徳則止直
禁中以俟凡大誥令大廢置丞相之密畫内外之密奏
上之所甚注意者莫不専受專對他人無得而參非自
異也法不當言用是十七年之間由鄭至杜十一人而
九參天政其不至者衞公詔及門而返事適然也(禁省/中備)
(傳其/事)至於張則弄相印以俟其病間者久之卒不興命
也已若此則安可以昩陋不肖之稹繼居九丞相二名
卿之後乎俛仰瞻睹如遭大賓每自誨其心曰以若之
不俊不明而又使欲惡欹曲攻於内且决事於㝠㝠之
中無暴揚報效之慮遂忿行私易也然而隂潛之神必
有記善惡之餘者以君父之遇若如是而猶舉枉措直
可乎哉使若之心忽而為他人盡數若之所為而終不
自愧乃可矣昔魯恭王餘畫先賢於屋壁以自警臨我
以十一賢之名氏豈直自警哉由是謹其遷授書於座
隅長慶元年八月十日記
鄭絪貞元二十一年二月自司勲員外郎翰林學士拜
中書舍人賜紫金魚袋充其年十月二十七日拜中書
侍郎同中書門下平章事集賢殿大學士
李吉甫永貞元年十二月二十四日自考功郎中知制
誥入院二十七日正除仍賜紫金魚袋充元和元年加
銀青光禄大夫二年正月二十一日拜中書侍郎同中
書門下平章事
裴垍元和二年四月十六日自考功郎中知制誥翰林
學士賜紫金魚袋拜中書舍人充三年四月二十五日
出院拜户部侍郎其年冬拜中書侍郎平章事
衞次公元和三年六月二十五日以兵部侍郎入院充
七月二十三日加知制誥四年三月改太子賓客出院
後拜淮南節度使
李絳元和四年四月十七日自主客員外郎翰林學士
拜司勲員外郎知制誥充五月十九日賜紫金魚袋五
年五月五日遷司勲郎中知制誥十二月正除六年二
月二十七日出院拜户部侍郎其年十月拜中書侍郎
平章事
崔羣元和六年二月四日以庫部郎中知制誥翰林學
士賜緋魚袋充七年四月二十九日正除九年六月二
十六日出院拜户部侍郎十二月拜中書侍郎平章事
王涯元和十一年正月十八日以中書舍人入院充二
十四日賜紫金魚袋十月十七日拜工部侍郎知制誥
十二月十九日拜中書侍郎同中書門下平章事
令狐楚元和十二年二月二十四日以職方郎中知制
誥翰林學士賜緋魚袋充三月二十日正除八月四日
出守本官後自河陽節度拜中書侍郎平章事
張仲素元和十三年二月十八日以司封郎中知制誥
翰林學士仍賜紫金魚袋十四年三月二十八日正除
其年卒官贈禮部侍郎
段文昌元和十五年閏正月一日以中書舍人翰林學
士與杜元穎同承㫖仍賜紫金魚袋八月拜中書侍郎
同中書門下平章事
杜元穎元和十五年閏正月一日以司勲員外郎翰林
學士充賜紫金魚袋二十一日正除十一月十七日拜
户部侍郎知制誥長慶元年二月十五日以本官同中
書門下平章事
元稹長慶元年二月十六日自祠部郎中知制誥行中
書舍人翰林學士仍賜紫金魚袋其年十月十九日拜
工部侍郎出院二年二月拜本官平章事
李徳裕長慶元年正月二十九日以考功郎中知制誥
翰林學士賜緋魚袋二月四日遷中書舍人充餘如故
十九日改御史中丞出院
李紳長慶二年二月十九日自司勲員外郎知制誥翰
林學士賜緋魚袋遷中書舍人充二十三日賜紫金魚
袋三年三月二十七日改御史中丞出院
韋處厚長慶四年二月十三日以侍講學士權知兵部
侍郎知制誥賜紫金魚袋為翰林學士充十月十四日
正拜兵部侍郎餘如故寶厯元年十二月十七日拜中
書侍郎平章事
　
　
　
　
　
　
　
　翰苑羣書卷二
欽定四庫全書
　翰苑羣書卷三　　　　　　宋　洪遵　編
　　韋處厚翰林學士記
魏晉已後典綜機密政本中書詔命辭訓皆必由焉唐
有天下因襲前代爰自武徳時有密命則温大雅魏徵
李百藥岑文本之屬視草禁中乾封則劉懿之周思茂
范履氷之倫秉筆便坐自此始號北門學士皆自外召
入未列秘書𤣥宗開廣視聴搜延俊賢始命張說陸堅
張九齡徐安貞輩待詔翰林厥後錫以學士之稱盖由
徳成而上與夫數術曲藝禮有所異也逮自至徳台輔
伊說之命将壇出車之誥霈洽天壤之澤導揚顧命之
重議不及中書矣尺一旁午章奏藂至指縱命中之略
謀猷幃幄之祕隂隲造化嘉猷密勿制萌乎将然事搆
乎無形皆歸元后而播興運循名跡者莫窺其轍想風
彩者罔究其端誰然誰否無得而稱矣貞元中由此而
居輔弼者十有二焉元和中由此而膺大用者十有六
焉近日丞相府不由内庭者斷國論宰法度雖有利器
長材未免缺折掉撓建中以来簡㧞尤重故必密如孔
光博如延州文如卿雲學如歆向器如黄顔直如史魚
然後得中第士之遊心處已景行於六如者而又飾之
以潔珪璋之行貫金石之誠雖潛聲匿迹莫能脫口漢
時始置尚書郎五人平天下奏議分直建禮含香握蘭
居錦帳食大官則今之翰林名異而實同也時論以為
登玉清翔紫霄豈蓬山瀛洲而足喻乎齊桓納廏人編
棧之說以為直木傅直則曲無由至曲木傅曲則直無
由至後之君子戴明聖協盛時推廏人之規矩乎引賢
使如貫珠駢璧則瑕瑜不雜矣内給事李常暉内謁者
將王士玖並掌院事近乎十年與直徇公之議聆於中
書舍人杜元穎兵部侍郎沈傳師洎諸學士皆涉歴嵗
久備乎前聞者也李常暉以北閣舊記室别堵殊義非
貫通改於前㕔時以為便上聖紹復墜典留神太古處
厚與司勲郎中路隋職參侍講通籍近署紀述之事前
託沈傳師沈公以為稱善之在已不若使其在人讓于
處厚固陋無以辭時皇帝統臨四海之初元也
　
　
　
　
　
　
　
　
　
　
　
　
　
　翰苑羣書卷三
欽定四庫全書
　翰苑羣書卷四　　　　　　宋　洪遵　編
　　韋執誼翰林院故事
翰林院者在銀臺門内麟徳殿西重廊之後盖天下以
藝能伎術見召者之所處也學士院者開元二十六年
之所置在翰林院之南别户東向考視前代即無舊名
貞觀中祕書監虞世南等十八人或秦府故寮或當時
才彦皆以𢎞文館學士會於禁中内參謀猷延引講習
出侍輿輦入陪宴私十數年間多至公輔當時號為十
八學士其後永徽中黄門侍郎顧琮復有麗正之稱開
元初中書令張說等又有集仙之目皆用討論未有典
司𤣥宗以四隩大同萬樞委積詔勅文誥悉由中書或
慮當劇而不周務速而時滯宜有偏掌列於宫中承導
邇言以通密命由是始選朝官有詞藝學識者入居翰
林供奉别㫖於是中書舍人吕向諫議大夫尹愔首充
焉雖有密近之殊然亦未定名制詔書敕猶或分在集
賢時中書舍人張九齡中書侍郎徐安貞等迭居其職
皆被恩遇至二十六年始以翰林供奉改稱學士由是
遂建學士俾專内命太常少卿張垍起居舍人劉光謙
等首居之而集賢所掌於是罷息自後給事中張埱中
書舍人張漸竇華等相繼而入焉其外有韓翃閻伯璵
孟匡朝陳兼蒋鎮李白等在舊翰林中但假其名而無
所職至徳以後軍國務殷其入直者並以文詞共掌誥
敕自此北翰林院始無學士之名其後又置東翰林院
於金鑾殿之西隨上所在而遷取其便穏大扺召入者
一二人或三四人或五六人出於所命盖無定數亦有
鴻生碩學經術優長訪對質疑主之所禮者頗列其中
崇儒也初自徳宗建置以来秩序未立廷覲之際各趨
本列暨貞元元年九月始有别敕令明預班列與諸司
官知制誥同列故事中書以黄白二麻為綸命重輕之
辨近者所出獨得用黄麻其白麻皆在北院自非國之
重事拜授將相徳音赦宥則不得由於斯稽夫發揮大
猷藻繪上命隻簡片削可以動乎人神風行四方萬里
始覲非制誥之謂歟盖人君深拱端黙於穆清之中茫
茫九區視聴不及雖堯徳舜智湯明禹哲不能庭䇿以
朝告不能家閱以户臻必欲忘典謨掩訓誓隂諭於天
下密符於胷襟洪荒以還所蔑聞也故議定於内而事
修於外言發於上而㫖達於人㣲乎斯百度闕矣况此
院之置尤為近切左接寝殿右瞻彤樓晨趨瑣闥夕宿
嚴衞密之至也驂鑣得御廏之駿出入有内使之導豐
餚潔膳取給大官衾裯服御資於中庫恩之厚也備待
顧問辨駮是非典持縑牘受遣羣務凡一得失動為臧
否職之重也若非謹恪而有立秉貞而通理俾又樞要
簡於帝心言不及温樹之名慎不遺轅馬之數處是職
者不亦難乎至於強學修詞刀筆應用或久洽通儒之
望或早升文墨之科雖必有之乃餘事也自立院已往
五紀於兹連飛繼鳴數逾三十而屋壁之間寂無其文
遺草簡略於㭊編求名時得於邦老温故之義於斯闕
如羣公以執誼入院之時最為後進紀敘前輩便於列
詞收遺補亡敢有多讓其先後嵗月訪而未詳獨以官
秩名氏之次述於故事庶後至者編繼有倫貞元二年
龍集景寅冬十月記
　　　開元已後
吕向(自中人充供/奉出為工侍)　　　　尹愔(自大諫/充供奉)
劉光謙(自起人充累/改司中又充)　　　張垍(自太常卿充貶/盧谿郡司馬)
張淑(自給/中充)　　　　　　　張漸(自中/人充)
竇華(自中/人充)　　　　　　　裴士淹(自給中充/出為禮侍)
　　　至徳已後
董晉(自校書郎充出/為汾州司馬)　　　于可封(自補闕充/出為司業)
蘇元明(自中書/舍人充)　　　　　趙昂(自太博充祠外/又充卒於駕外)
潘炎(自五驍衞兵曺充累改駕中/又充中人又充出守本官)
　　　寶應已後
常衮(自補闕充遷考中/又充出知制誥)　　栁伉(自校書郎充出鄠縣/尉改太博又充兵外)
(又充大諫又/充尋丁憂)　　　　　　于益(自駕部員外充/大諫又充卒)
張涉(靖恭太子廟丞充遷/左省常侍又充卒)　于肅(自比外充考中又/充給中又充卒)
　　　建中已後
張周(自洛陽尉充改河南縣丞又充/改兵曺又充改虢州司馬又充)
姜公輔(自拾遺充改京兆府尹/曺又充遷大諫平章事)
趙宗儒(拾遺充屯外又/充出守本官)　　歸崇敬(司業充常侍又充/戸曺又充工書又)
(充兵書/致仕)
　　　貞元已後
陸贄(祠外充考中又充大諫又充/中人又充丁憂權兵侍又充)
吳通微(金外充職中又充知誥又充賜/紫改大諫又充與通𤣥是兄弟)
吳通𤣥(侍御史充起人又充又知制誥又/賜紫又大諫充並同年月日授)
顧少連(水外充禮中充又/中人充出為户侍)　吳陟(起郎充/病不入)
吉中孚(司封郎中知誥充大諫/又充出為户侍判度支)
韋執誼(拾遺充又知制誥/又賜緋又起人充)　梁肅(補闕兼太/子侍讀充)
韋綬(補闕/充)　　　　　　　鄭絪(封外知誥/充賜緋)
鄭餘慶(庫中/充)　　　　　　衞次公(補闕内/供奉充)
李程(察院充水/外又充)　　　　　王涯(藍田尉充補/闕供奉又充)
張聿(正字充拾/遺又充)　　　　　李建(校書郎拾遺充/出為府司直)
淩凖(浙東判官充都外/又充出判度支)　　王叔文(起人充出為/度支副使)
王伾(翰林待詔充/改常侍賜紫)　　　　李吉甫
裴垍
　　　元和已後
李絳(東臺察院充水外又充中人又充/出為户侍改中書侍郎平章事)
崔羣(補闕充庫外又充郎中又充/中人又充出為禮部侍郎)
白居易(盩厔尉授集賢校理充拾/遺又充京兆府户曺又充)
錢徽(左補闕充祠外又充/中人又充出守本官)　韋𢎞景
獨孤郁(補闕充病拜秘書少/監卒贈絳州刺史)蕭俛(駕中充又加知/制誥出守本官)
劉從周(補闕充卒贈/禮部員外)　　　徐晦(都外充賜緋封中/又充出守本官)
令狐楚(職外知誥充又賜緋又正/郎充中人又充出守本官)
郭求(藍田尉授集賢校理充/拾遺又充出守本官)王涯(中書舍人/充又賜緋)
段文昌(祠部員/外充)　　　　　張仲素(禮部員/外充)
杜元穎(太博充拾/遺又充)　　　　沈傳師(補闕/充)
李肇(監察御/史充)
　
　
　
　
　
　
　
　
　
　
　
　
　
　
　
　翰苑羣書卷四
欽定四庫全書
　翰苑羣書卷五　　　　　　宋　洪遵　編
　　翰林學士院舊規(按閣下本作李愚唐志并崇/文總目作楊鉅今以史為正)
　　　初入儤直例
諸行尚書三十五左右丞侍郎四十常侍諫議給事舍
人四十五諸官知制誥五十如諫議知郎四十五太常
少卿諸行郎中五十五諸行員外起居侍御史六十殿
中補闕六十五監察拾遺太常博士七十五四赤令雜
人入一百未升朝一百二十白身一百四十前資各加
五直初入轉官三十直已後每轉一直改服色一直初
知制誥三直已上遇本直更儤一日每新人入五儤三
直一㸃自後兩直一㸃兩人齊入即無㸃初入亦須酌
量都儤直數足三直多少
　　　草麻例
新入學士須見舊學士草麻了方合當制已後即據草
制逺處即當制草第一第三(更有/堆此)並以命官髙卑不次
不繫學士官位如當制日遇將相名姓與私諱同者即
請同直替草逺諱不在此限
　　　草書詔例
唐天復三年七月二十一日學士栁璨准宣於思政殿
對便令到院宣示待詔自今後寫勅書後面不得留空
紙
　　　號簿例
不得有行坐人字及諸凶惡文字及廟諱官諱事
　　　承㫖厯
並先賢生狀若干道遣書詔事休上厯及署名並記官
位次第不得記私事應入内草文書只言某乙准宣入
内不得言所草文書仍須直書并州府去處以防宣索
　　　判公廨例
在院最小學士判
　　　書詔様
凡外藩奏事專使若是都押衙都虞候即言都押衙都
虞候某乙至其餘一例言軍将某乙若是幕府官即一
例言判官某乙至如是步奏官即言奏事官某乙至若
是進奏官即空言省所奏如是自奏事回書即言具悉
若因人奏事賜書詔即不言具悉詔内呼卿後定故兹
詔示想宜知悉(急詔便言故茲急詔/密詔便言故茲密詔)已下語及時候待
詔院有例書内呼汝後言故茲示諭如賜諸蕃鎮将校
及内外八鎮将校書則書頭具本職名賜諸王詔如是
兄叔不呼名卿處改為王賜國舅詔官敕某官舅呼卿
處改呼舅如是國舅駙馬不繫官位髙卑並賜詔近准
中書記事國舅詔内捨族呼名諸王新婦只言某國夫
人某氏若中書覆状内有云中書門下行敕處分其詔
語不得與覆状詞同末云餘從别敕處分或命官宣示
亦云今授某官已後從别敕處分賜節度使及三軍将
士敕書云敕某乙(三兩聯/便云)将士等(及奨将士三/    故具言)宣慰事
意其除授節使或發兵尾云專遣某乙(若賜官告即云/專官使告使例)
(云等徃彼/宣賜下云)便令慰諭想宜知悉時候卿與將士各得平
安好參佐官僧道耆夀百姓並存問之遣書指不多及
非節察不同參佐出師在外不問僧道已下
　　　祠祭祈賽例
南郊維年月日嗣天子臣(署/)敢昭告於昊天上帝之靈
北郊嗣天子臣(署/)敢昭告於
五帝嗣天子臣(署/)敢昭告於青帝之靈諸帝各依方色
太廟稱孝子孝孫皇帝臣(署/)敢昭告於(云云/)及廟號(並/依)
(前項亦云/敢昭告於)
太社太稷各一本稱天子(署/)敢昭告於太社之靈已上
後尾並云伏惟尚饗
五嶽維年月日皇帝(署/)遣某官某乙致祭於祈禱即云
告賽謝即云昭賽於某王尾只云尚饗(自新朝署各/應例不署)
東嶽天齊王　中嶽中天王　西嶽金天王　南嶽司
天王　北嶽安天王
四瀆惟不御署其餘並同五嶽
江瀆廣源公　河瀆靈源公　淮瀆廣潤公　濟瀆清
源公
九宫貴神
太一　天一　攝提　咸池　軒轅　招揺　天符
青龍　太隂
已上並云年月朔嗣天子不稱臣謹遣某官某祭於某
貴神之靈尚饗
風師　雷師　雨師　諸星帝
北郊岳鎮海瀆(惟此一處皇祭其餘並同一板風神已/下只云皇帝遣某致祭某之神尚饗)
已上並是舊例為水旱災異祈禱處其諸色神祠特救
賽而臨臨時酌量輕重發遣
　　　道門青詞例
維某年月嵗次某月朔某日辰嗣皇帝臣(署/)謹差某銜
威儀某大師賜紫某處奉依科儀修建某道場幾日謹
稽首上啓虚無自然元始天尊太上道君太上老君三
清衆聖十極靈仙天地水三官五嶽衆官三十六部衆
經三界官屬宫中大法師一切衆靈臣聞云云尾云謹
詞
　　　天皇大帝表(亦使/表紙)
維某年嵗次某月朔某日嗣天子(署/)謹醮告於天皇大
帝伏以
　　　北極尊神已下醮下(使白/紙者)
維年月同正嗣皇帝(署/)謹致醮於北極尊神及日月七
耀二十八宿諸位星辰等伏以(云云/)尾尚饗
　　　祭諸色神祇文(使白紙與北極/文同時發遣)
維年月日皇帝遣隂陽官某乙致祭於五嶽四瀆天曺
地府諸龍等(稱朕/云云)尾尚饗
　　　祭本命元神
維年月日皇帝遣隂陽官某乙致祭於本命元神(稱朕/云云)
尚饗
　　　恩賜近例(不/録)
皇帝遷歸西都應岳鎮海瀆名山大川及州府靈迹封
崇神祠祭告
中嶽嵩山中天王　東嶽岱山天齊王兖州界　西嶽
華山金天王在華州　北嶽恒山安天王在定州界
南嶽衡山司天王在衡州界
北鎮醫無閭山廣寧公在營州界　西鎮吳山感徳公
在隴州界　東鎮沂山東安公在沂州界　南鎮會稽
山永興公在越州界　東海廣徳王在莱州界　西海
廣潤王在河中界　南海寧邦王在廣州界　北海廣
澤王在孟州界　東瀆大淮廣潤公在泌州界　西瀆
大河靈源公在河府界　北瀆大濟清源公在孟州界
　南瀆大江廣源公在廣都府界
　　　　右前件一十七處准中書覆狀録到勘同
　　　待詔院當院伏見舊例答蕃書并使紙及寶函
　　　等事例
新羅渤海書頭云勅某國云王著姓名尾云卿比平安
好遣書指不多及使五色金花白背紙次寶函封使印
黠戛斯書使紙并寶函與新羅一般書頭云勅黠戛斯
著姓名尾云卿比平安好遣書指不多及使印回鶻天
睦可汗書頭云皇帝舅敬問回鶻天睦可汗外甥尾云
想宜知悉時候卿比平安好将相及部族男女兼存問
之(下同前使印如冊可汗即首云勅/某王子外甥尾云問部族男女等)契丹書頭云勅契
丹王阿保機尾云想宜知悉時候卿比平安好(下同黠/戛斯也)
舊使黄麻紙平使印自為朝宣令使五色牋紙并使印
及次寶鈿函封(自僭稱神號奏事多繫軍機所/賜中書内改例從權院中無様)䍧牱書
頭云勅䍧牱著姓名尾云想宜知悉時候卿比好否遣
書不多及五色牋紙不使印退渾党項蕃使首領書頭
云勅與䍧牱一般使黄麻紙不使印賜國舅詔(著姓名/呼卿新)
(例不著/姓名)諸州刺史書呼汝南詔驃信書頭云皇帝舅敬
問驃信外甥尾與回鶻書一般至不多及後具四相銜
名書勅一般此一件是故待詔李部云僖宗在西川日
曽行此書使白紙亦使印
　　　光院例
承㫖尚書左丞知制誥陸扆撰詞牓於玉堂貴調金戛
解視草之煩勞出擁碧幢釋援毫之羇束固人臣之極
致亦翰墨之殊榮至於察風俗於一方掌貨泉於三使
其為書也抑又次焉各率金錢以光玉署列之如右
將相各三百千　　　　使相五百千
觀察使三百千　　　　度支使二百千
鹽鐵二百千　　　　　户部一百千(制下一日送/入院充公用)
　　　對見儀
大殿對蕃客承㫖殿下祝聖徳蹈舞訖喚上殿各奏事
如其日中候舞訖便出行例如初入上殿更曲謝殿上
並不蹈舞先於殿西北隅立候客省奏某乙等到殿上
云喚客省使遞聲云喚即鞠躬髙唱喏趨至庭前立即
拜拜即說承㫖致詞又拜拜訖舞蹈舞蹈訖又拜如中
謝便於本立處拜及舞蹈更不歸行小殿中謝並不喚
上便出如賜服色却喚宣了拜且出服訖却入致詞謝
非時詔及樓上祇候並拜了稱聖躬萬福便止不别致
詞五月一日及大殿稱慶賀正至立仗准臺牒外赴班
即立於中書相公之後左省班前自為一班如有使相
後進並同兩省回於中書見宰相(憇止並在/客人院内)應正至五
月一日如不坐並齊入院進名奉賀具銜㫖銜某乙等
奉賀五月一日云起居大忌並齊入奉進名奉慰
　　　沿革
大順二年十月宣每進畫詔書别録小字本首留内承
為定式乾寧三年加階爵止於進狀不中謝
舊例宰相及使相官告並使五色背綾金花紙節度使
並使白綾金花紙命婦即金花羅紙乾寧二年十月李
鋋自黔南節相改授京兆尹兩度諮報中書使白綾紙
十一月渤海國王大璋諧勅書院中稱加官合是中書
意諮報中書乾寧三年承㫖牓子凡中書覆状奉錢物
如賜詔徴促但畧言色額其數目不在言但云並從别
勅處分中書覆狀如云中書門下行勅其詔語不得與
覆狀語同每降制抄小字録一本送樞密院
　　　學士請假
應學士請假七日一度奏經三奏即自奏即自進章表
陳某乙
乾寧四年二月十四日冊皇太子出就班賀禮畢又上
表賀并上皇太子牋(云某等叩頭伏承某伏惟殿下云/云謹奉牋陳賀某等叩頭謹牋年)
(月日承㫖銜某等上牋/封題云具銜某等上牋)
　
　
　
　
　
　
　
　
　
　
　翰苑羣書卷五
欽定四庫全書
　翰苑羣書卷六　　　　　　宋　洪遵　編
　　丁居晦重修承㫖學士壁記
尚書元稹承㫖學士㕔記舊題在東廡之右嵗月滋久
日爍雨潤牆屋罅缺文字昩没不稱深嚴之地院使郭
公王公皆以茂器精識參掌院事顧是言曰吾儕釐務
罄盡心力細大之事人謂無遺而兹獨未暇使衆賢名
氏翳不光耀失之不治後誰治之遂占工賦程不日而
成峭學乎粉繪耀明玉粹雲輕隨顧而生貫列豪英千
千萬齡無缺無傾工告休命予紀完葺之美舊記所載
今皆不書開成表號之二年五月十四日記學士姓名
此夲據院中壁上寫並無大厯天寶學士姓名
　　　開元後八人
吕向(中書舍人充供奉/出院拜工部侍郎)尹愔(諫議大/夫充)劉光謙(起居舍人/充累遷司)
(封郎/中)張垍(太常/卿充)張淑(給事/中充)張漸(中書舍/人充)竇華(中書舍/人充)裴
士淹(給事中充/知制誥)
　　　至徳後四人
相董晉(祕書省校/書郎充)于可封(補闕充遷禮部員外郎知/制誥除國子司業出院)蘇
源明(中書舍人充/出守本官)潘炎(右驍衞兵曺充累遷/中書舍人出守本官)
　　　寶應後六人
相常衮(右補闕充累加工部員/外郎知制誥出守本官)栁伉(祕書省校書郎充/累加太常愽士諫)
(議大夫/依前充)張涉(靖陵太子廟丞充累遷左/散騎常侍依前充敕停)李翰(左補/闕充)于肅
(比部員外郎充累遷考功郎/中給事中知制誥並依前充)于益
　　　建中後八人
張周(大厯十四年六月自洛陽縣尉充建中二年改河/南府兵曺參軍興元二年六月除虢州司馬依前)
(充/)相姜公輔(建中元年自左拾遺充四年四月改京/兆府户曺參軍拜諫議大夫平章事)相
趙宗儒(建中元年自左拾遺充四年加屯田/員外郎依前充十一月出守本官)歸崇敬(建/中)
(元年自國子司業充四年遷左散騎常侍貞元七年六/月除檢校户部尚書兼本官七月遷正工部尚書依前)
(充八年除兵/部尚書致仕)相陸贄(建中四年三月自祠部員外郎充/其年十一月轉考功郎中興元二)
(年六月遷諫議大夫十二月轉中書舍人貞元三年/丁憂六年遷兵部侍郎又加知制誥七年出守本官)吴
通㣲(建中四年自金部郎中充累遷/中書舍人賜紫金魚袋卒官)吴通𤣥(建中四年/自侍御史)
(充累遷起居舍人諫/議大夫賜紫金魚袋)顧少連(建中四年自水部員外郎/充貞元四年二月加知制)
(誥七年遷中書舍人八年四月/改户部侍郎賜紫金魚袋出院)
　　　興元後二人
奚陟(興元元年自起/居郎充病免)吉中孚(興元元年自司封郎中知/制誥充六月改諫議大夫)
(貞元二年遷户/部侍郎出院)
　　　貞元後十二人
相韋執誼(貞元元年自左拾遺充二月加知/制誥賜緋魚袋遷起居舍人丁憂)梁肅(貞元/七年)
(自左補闕充兼皇太子侍/讀守本官兼史館修撰)韋綬(貞元七年自左補闕/充十六年十月丁憂)相
鄭絪(貞元八年自司勲員外郎知制誥充五月賜緋魚/袋二十一年二月二十二日遷中書舍人賜紫金)
(魚袋十二月拜中/書侍郎平章事)相鄭餘慶(貞元八年四月二十四日/自庫部員外郎充十三年)
(五月二十八日遷工/部侍郎知吏部選事)衞次公(貞元八年四月二十日自/左補闕充二十一年二月)
(二十二日加司勲員外郎賜緋魚袋三月十七/日知制誥元和三年正月權知中書舍人出院)相李程
(貞元二十年九月二十七日自監察御史充二十一年/三月十七日加水部員外郎元和元年九月加朝散大)
(夫賜緋魚袋二年四月二十一日轉司勲員外郎二/年七月二十三日知制誥其年出院授隨州刺史)張
聿(貞元二十年九月二十七日自祕書省正字充二十/一年三月十七日遷左拾遺元和元年十一月加朝)
(散大夫賜緋魚袋二/年正月出守本官)李建(貞元二年十二月二十二日/自祕書省校書郎充二十一)
(年三月十七日遷左/拾遺改詹事府司直)凌凖(貞元二十一年正月六日自/侍御史充三月十七日改都)
(官員外郎五月九日/出守本官判度支)王叔文(貞元二十一年二月二十/二日自起居舍人充三月)
(十六日以本官加度支鹽鐵轉運副依前充五月二/十四日遷戸部侍郎餘依前丁憂貶渝州司戸參軍)王
伾(貞元二十一年二月二日自/散騎常侍充貶開州司户)
　　　永貞後二人
相李吉甫(永貞元年十二月二十四日自考功郎中知/制誥充二十七日遷中書舍人賜紫金魚袋)
(元和元年十二月加銀青二年正/月二十一日拜中書侍郎平章事)相裴垍(永貞元年十/二月二十五)
(日自考功員外郎充二十七日遷考功郎中知制誥賜/緋魚袋元和元年十一月加朝散大夫賜紫二年四月)
(十六日遷中書舍人三年四月/二十五日出院拜户部侍郎)
　　　元和後二十四人
相李絳(元和二年四月八日自監察御史充加主客員/外郎四年四月十七日加司勲員外郎知制誥)
(五月十九日賜緋五年五月五日加司勲郎中依前充/十一日遷中書舍人賜紫六年二月二十七日出院拜)
(户部/侍郎)相崔羣(元和二年十一月六日自左補闕充三年/四月二十八日加庫部員外郎五月五日)
(加庫部郎中知制誥十二月賜緋七年四月二十九日/遷中書舍人九年六月二十六日出院拜禮部侍郎)
白居易(元和二年十一月六日自盩厔縣尉充三年四/月二十八日遷左拾遺五年五月五日改京兆)
(府户曺參軍/依前充丁憂)衞次公(元和三年六月二十五日自權知/兵部侍郎充七月二十三日加知)
(制誥四年三月出/院除太子賓客)錢徽(元和三年八月二十六日自祠/部員外郎充六年四月二十五)
(日加本司郎中八年五月九日轉司封郎中知制誥十/一月賜緋十年七月二十三日遷中書舍人十一年出)
(守本/官)韋𢎞景(元和四年七月一日自左拾遺集賢院直/學士充九月轉左補闕七年二月五日遷)
(司門員外郎八年十/月二十日出守本官)獨孤郁(元和五年四月一日自右/補闕史館修撰改起居郎)
(充九月出/守本官)相蕭俛(元和六年四月十二日自右補闕充/七年八月五日加司封員外郎九年)
(十一月二十四日加駕部郎中十/二月十日加知制誥十二日賜緋)劉從周(元和八年七/月二十七日)
(自左補/闕充卒)獨孤郁(元和八年十二月二十二日自駕部/郎中知制誥充病免改秘書少監)徐
晦(元和九年七月二十三日自東都留守判官都官員/外郎充十年七月二十三日轉司封郎中十二年二)
(月十一日/出守本官)相令狐楚(元和九年七月二十五日自職方/員外郎知制誥充十二月十一日)
(賜緋十一月七日轉本司郎中十二年/三月遷中書舍人八月四日出守本官)郭求(元和十一/年十一月)
(六日自藍田尉史館修撰充八月/遷左拾遺十一月八日出守本官)張仲素(元和十一年/八月十五日)
(自禮部郎中充十三年正月十二日加司封郎中知制/誥二月十八日賜紫十四年三月二十八日遷中書舍)
(人卒官贈/禮部侍郎)相段文昌(元和十一年八月十五日自祠部/員外郎充十三年正月十二日加)
(本司郎中二月十八日賜緋十四年四月加知制誥十/五年正月二十三日遷中書舍人閏正月一日賜紫八)
(日拜中書侍/郎平章事)沈傳師(元和十一年二月十三日自左補/闕史館修撰充十三年正月十三)
(日遷司門員外郎二月十八日賜緋十五年正月二十/三日加司勲郎中閏正月一日賜紫二十一日加兵部)
(郎中知制誥長慶元年二月二十四日遷中/書舍人二月十九日出守本官判史館事)相杜元穎
(元和十二年闕月十三日自太常博士充二十日改右/補闕闕月十八日賜緋十四年三月二十一日加司勲)
(員外郎十五年閏正月一日賜紫二十一日遷中書舍/人十一月十七日遷户部侍郎知制誥長慶元年二月)
(十五日以本/官拜平章事)李肇(元和十三年七月十六日自監察御/史充十四年四月五日遷右補闕九)
(月二十四日賜緋十五年閏正月一日賜紫二十一/日加司勲員外郎長慶元年正月十三日出守本官)相
李徳裕(元和十五年閏正月十三日自監察御史充二/月一日賜紫二十日加屯田員外郎長慶元年)
(三月二十三日改考功郎中知制誥二年正月二十九/日加承㫖二月四日遷中書舍人十九日改御史中丞)
(出/院)相李紳(元和十五年閏正月十三日自右拾遺内供/奉充二月一日賜緋二十日遷右補闕長慶)
(元年三月二十三日加司勲員外郎知制誥二年二月/十九日遷中書舍人承㫖二十五日賜紫三月二十七)
(日改中/丞出院)庾敬休(元和十五年閏正月十三日自禮部員/外郎充二月一日賜緋二十一日加左)
(司郎中長慶元年十月/二十一日出守本官)相韋處厚(元和十五年二月二/十四日自户部郎中)
(知制誥充侍講學士三月十日賜緋二十二日遷中書/舍人長慶二年五月六日賜紫閏十月八日加史館修)
(撰三年十月二十三日權兵部侍郎知制誥依前侍講/學士兼史館修撰四年十月二十三日加承㫖十月十)
(四日正拜兵部侍郎寶厯二年十/二月十七日拜中書侍郎平章事)相路隋(元和十五年/二月二十四)
(日自司勲員外郎史館修撰充侍讀學士三月十日賜/緋二十二日轉本司郎中長慶二年五月四日遷諫議)
(大夫閏十月八日加史館修撰四年四月十四日改充/學士五月二十四日賜紫二十七日拜中書舍人寶厯)
(二年正月八日遷兵部侍郎知制誥太和/二年二月二十七日拜中書侍郎平章事)栁公權(元和/十五)
(年三月二十三日自夏州觀察判官試太常寺恊律郎/拜右拾遺賜緋充侍書學士長慶二年九月改右補闕)
(四年出/守本官)
　　　長慶後七人
相元稹(長慶元年二月十六日自祠部郎中知制誥充/仍賜紫十七自拜中書舍人十月遷工部侍郎)
(出/院)髙釴(長慶元年十一月八日自起居郎史館修撰充/二十八日賜緋二年五月三日加兵部郎中三)
(年十一月十七日遷户部郎中知制誥四年五月二十/四日賜紫十二月十二日拜中書舍人寶厯二年三月)
(四日出/守本官)蒋防(長慶元年十一月十六日自右補闕充二/十八日賜緋二年十月九日加司封員外)
(郎三年三月一日加知制誥/四年二月六日貶汀州刺史)韋表㣲(長慶二年二月二/日自監察御史充)
(四日賜緋五月三日遷右補闕内供奉三年九月三十/日拜庫部員外郎四年五月二十四日賜紫二十七日)
(加知制誥寶厯元年五月二十五日拜中書舍人二年/正月遷户部侍郎知制誥大和二年二月二十八日加)
(承㫖三年八月二十/日以疾出守本官)龎嚴(長慶二年三月二日自左拾/遺充四日賜緋十月九日遷)
(左補闕三年三月一日加知制誥十月十四日賜紫十/一月九日拜駕部郎中知制誥四年二月六日貶信州)
(刺/史)崔郾(長慶四年六月七日自給事中侍講學士十二/月十一日改中書舍人寶厯二年九月四日出)
(守本/官)髙重(長慶四年六月四日自司門郎中充侍講學/士十二月十一日遷諫議大夫寶厯二年正)
(月六日改給事/中出守本官)
　　　寶厯後二人
王源中(寶厯元年九月二十四日自户部郎中充十一/月二十八日賜紫二年正月二十八日權知中)
(書舍人大和二年二月五日正拜十一月五日遷/户部侍郎知制誥十二月加承㫖八年四月出院)相宋
申錫(寶厯元年九月二十四日自禮部員外郎充侍講/學士十一月二十八日賜紫十二月十九日改充)
(學士二年正月八日遷户部郎中知制誥大和三年六/月一日遷中書舍人四年七月七日遷尚書右丞出院)
　　　大和後二十人
鄭澣(大和元年四月二十三日自中書舍人充侍講學/士二十八日賜紫二年六月一日遷禮部侍郎出)
(院/)許康佐(大和元年四月二十三日自度支郎中改駕/部郎中充侍講學士其月二十八日賜紫二)
(年六月一日遷諫議大夫三年八月二十三日改充學/士四年八月二十七日改中書舍人充侍講學士兼侍)
(講七年七月二十五日改户部侍郎知制誥八年五/月八日加承㫖九年五月五日改兵部侍郎出院)相
李讓夷(大和元年十二月二十二日自左拾遺改史館/修撰六月二十七日賜緋二年二月五日遷左)
(補闕三年十一月五日加職方員外/郎五年九月十六日守本官出院)栁公權(大和二年/五月二十)
(一日自司封員外郎充侍書學士二十三日賜紫十一/月二十一日改庫部郎中五年七月十五日改右司郎)
(中出/院)丁公著(大和三年四月二十六日自禮部尚書充/侍講學士改正户部尚書浙西觀察使)
相崔鄲(大和三年五月七日自考功郎中充八月十二/日加知制誥四年九月十六日拜中書舍人六)
(年以疾陳請/出守本官)相鄭覃(大和三年九月二十一日自右散/騎常侍充侍講學士四年三月三)
(十日改工部尚書六/月十七日出守本官)路羣(大和三年九月二十一日自/右諫議大夫充侍講學士四)
(年八月二十七日改充學士五年九月五日/改中書舍人七年十二月十七日出守本官)薛廷老(大/和)
(四年自御史充五年九月/四日改刑部員外郎出院)相李珏(大和五年九月十九/日自庫部員外郎知)
(制誥充三月二十三日賜紫二十八日拜中書舍人九/年五月六日加承㫖十九日遷户部侍郎知制誥八月)
(五日貶江/州刺史)相鄭覃(大和六年三月十四日自工部尚書/充侍講學士七年六月十八日改御)
(史大夫/出院)相陳夷行(大和七年自吏部員外郎充八月二/十三日授著作郎知制誥兼皇太子)
(侍讀八年九月六日賜緋七日遷諫議大夫九年二月/十六日罷侍讀開成元年五月二十二日改太常少卿)
(二十九日兼太子侍讀其年五月二十三日加承㫖六/月二十四日遷工部侍郎知制誥八月七日賜紫二年)
(四月五日出守/本官平章事)使相鄭涯(大和七年四月八日自左補/闕充八年九月七日加司勲)
(員外郎十六日賜緋九年十一月十九日/加知制誥十二月十五日守本官出院)髙重(大和七/年十月)
(十二日自國子祭酒充侍講學士九年/九月十八日改御史大夫鄂岳觀察使)元晦(太和八年/八月九日)
(自殿中侍御史充九月十六日賜緋九年八月/二十日加庫部員外郎九月十一日出守本官)栁公權
(大和八年十月十五日自兵部郎中𢎞文館學士充侍/書學士九年九月十二日加知制誥充學士兼侍書開)
(成元年九月二十八日遷中書舍人二年四月改諫議/大夫知制誥三年九月十八日遷工部侍郎知制誥加)
(承㫖五年三月九日/加散騎常侍出院)丁居晦(大和九年五月三日自起/居舍人集賢院直學士充)
(十月十八日賜緋十九日遷司勲員外郎開成二年九/月十一日加司封郎中知制誥三年八月十四日遷中)
(書舍人十一月十六/日拜御史中丞出院)歸融(大和九年八月一日自中書/舍人充闕年闕月五日加承)
(㫖八月二十日遷工部侍郎知制誥二十四日賜紫/開成元年五月十五日出守本官兼御史中丞出院)黎
埴(大和九年十月十二日自右補闕充開成二年二月/十月加司勲員外郎三年正月十日加知制誥其年)
(十二月十八日賜緋其月二十一日加兵部郎中四年/十一月六日遷中書舍人五年二月一日賜紫三月十)
(六日拜御史/中丞出院)袁郁(大和九年十二月二十七日自禮部/員外郎集賢院直學士充開成元年)
(正月十四日轉庫部員外/郎二年三月十一日丁憂)
　　　開成後十四人
栁璟(開成二年七月十九日自庫部員外郎知制誥充/三年四月十四日加駕部郎中知制誥二月九日)
(遷中書舍人五年十/月改禮部侍郎出院)相周墀(開成二年十二月二十五/日自考功員外郎知制誥)
(充三年十一月十六日加職方郎中四年九月十二日/賜緋三月十三日改工部侍郎知制誥六月十日守本)
(官出/院)相王起(開成三年五月五日自工部尚書判太常/卿事充皇太子侍讀充侍講學士依前判)
(太常卿事充四年三月十二日授太子少師兼兵部尚/書四月二日賜給少師俸料五年正月七日加金紫光)
(禄大夫守/本官出院)髙元裕(開成三年五月五日自諫議大夫充/侍講學士八月十日出守本官兼光)
(禄大/夫)裴素(開成三年十二月十六日自司封員外郎兼/起居郎史館修撰充四年七月十三日加知)
(制誥五年二月二日賜緋六月遷中書舍人十/一月加承㫖賜紫十七日卒官贈户部侍郎)丁居晦
(開成四年閏正月自御史中丞改中書舍人五年二月/二日賜紫其年三月十三日遷户部侍郎知制誥其月)
(二十三日卒官/贈吏部侍郎)髙少逸(開成四年閏正月十一日自左/司郎中充侍講學士其年八月)
(一日遷諫議大夫五年正月/二十七日賜紫守本官出院)李褒(開成五年三月二十/日自考功員外郎集)
(賢院直學士充其年六月轉庫部郎中知制誥十二月/十二日賜緋會昌元年五月拜中書舍人十二月加承)
(㫖六日賜紫二年五/月十九日出守本官)周敬復(開成五年三月三十日自/兵部員外郎知制誥充十)
(二月十一日賜緋會昌元年二月十三日轉職方郎/中知制誥中書舍人二年九月十八日守本官出院)相
鄭朗(開成五年四月十九日自諫議大夫充侍講學士/其年五月四日賜緋十一月二十九日出守本官)
盧懿(開成五年四月十九日自司封員外郎充侍講學/士其年四月賜緋會昌元年二月九日出守本官)
李訥(開成五年七月五日自左補闕充會昌二年四月/十六日遷職方員外郎十一月二十一日賜緋三)
(年四月/守本官)相崔鉉(開成五年七月五日自司勲員外郎充/會昌二年正月十二日加司封郎中知)
(制誥其年九月二十七日加承㫖賜紫十一月二十九/日遷中書舍人三年五月十四日拜中書侍郎平章事)
敬皥(開成五年十一月十六日自兵部員外郎史/館修撰充會昌二年八月六日出守本官)
　　　會昌後八人
相韋琮(會昌二年二月十五日自起居舍人史館修撰/充其年十月十七日加司勲員外郎三年五月)
(二十九日轉兵部員外郎知制誥四年四月十五/日轉兵部郎中九月四日拜中書舍人並依前充)魏扶
(會昌二年八月八日自起居郎充三年四月二十五日/賜緋五月二十九日加知制誥四年四月十五日轉考)
(功郎中九月四日拜/中書舍人並依前充)相白敏中(會昌二年九月十三日/自右司員外郎充其月)
(十五日改兵部員外郎十一月二十九日加知制誥三/年五月二十九日轉職方郎中十二月七日加承㫖賜)
(紫四年四月十五日拜中書舍人九月/四日遷户部侍郎知制誥並依前充)封敖(會昌二年/十二月一)
(日自左司員外郎兼侍御史知雜事充其月三日改駕/部員外郎三年五月二十五日加知制誥四年四月十)
(五日遷中書舍人九月四日遷工部侍郎知制誥依/前充五年三月十八日三表陳乞䝉恩出守本官)相
徐商(會昌三年六月一日自禮部員外郎充四年八月/七日加禮部郎中知制誥其年九月四日遷兵部)
(郎中並/依前充)孫瑴(會昌三年九月二十八日自左拾遺充四/年九月十日遷起居郎依前充六年二月)
(二十三日加兵部員外郎其年四月十五日浴殿賜緋/其月十七日守本官知制誥六月十日遷兵部郎中大)
(中元年十二月七日加承㫖思政殿賜紫其月二十六/日拜中書舍人二年七月六日特恩遷户部侍郎知制)
(誥並依前充其年十二月二十/四日除河南尹兼御史大夫)相劉瑑(會昌六年六月/二日自殿中侍)
(御史充七月九日三殿賜緋大中元年閏三月十二日/加職方員外郎十一月二十七日加知制誥二年七月)
(六日特恩加司封郎中三年六月十四日拜中書舍人/十二月二十七日三殿賜紫並依前充四年十一月二)
(十八日守本官兼御史中丞充西討伐党項行/營諸寨宣慰使依前充五年五月守本官出院)裴諗(會/昌)
(六年六月二日自考功員外郎充八月十九日加司封/郎中大中元年二月三十日加知制誥二年七月二日)
(三殿賜紫其月六日特恩加工部侍郎知制誥十二月/二十六日加承㫖並依前充三年五月二十三日守本)
(官出/院)
　　　大中後二十九人
相蕭鄴(大中元年二月二十六日自監察御史裏行充/十一月二十一日遷右補闕十二月二十七日)
(三殿賜緋二年七月六日特恩遷兵部員外郎十一月/十三日加知制誥並依前充二年九月十四日責授衡)
(州刺/史)宇文臨(大中元年閏三月七日自禮部員/外郎充其年四月守本官出院)沈詢(大/中)
(元年五月十二日自右拾遺集賢院學士充二年正月/二日思政殿召對賜緋其年七月六日特恩遷起居郎)
(並依前充十月出十日/守本官知制誥  院)宇文臨(大中元年十二月八日/自禮部郎中充其月二)
(十八日加知制誥二年正月二日思政殿召對賜緋其/年六月七日特恩遷中書舍人並依前充三年九月十)
(四日責授/復州刺史)相令狐綯(大中二年二月十日自考功郎中/知制誥充三年二月二十一日特)
(恩拜中書舍人依前充其年五/月一日遷御史中丞賜紫出院)鄭顥(大中三年二月二/日自起居郎充其)
(年四月十日加知制誥閏十一月四日特恩遷右諫議/大夫知制誥四年十月七日拜中書舍人依前充五年)
(八月二日授/闕庻子出院)鄭處誨(大中三年五月二十日自監察御/史裏行充七月十八日遷屯田員)
(外郎依前充閏十一月九日三殿召/對賜緋四年八月五日守本官出院)相崔慎由(大中三/年六月)
(八日自職方郎中知制誥充九月六日拜中/書舍人依前充十二月九日守本官出院)相令狐綯
(大中三年九月十六日自御史中丞充前㫖其月二十/三日權知兵部侍郎知制誥依前充四年十一月三日)
(守本官同中書/門下平章事)鄭薫(大中三年九月十八日自考功郎/中充閏十一月二十七日特恩加)
(知制誥四年十月七日拜中書舍/人並依前充十三日守本官出院)相畢諴(大中四年二/月十三日自)
(職方郎中兼侍御史知雜事充六年正月七日三殿/召對賜紫其年七月七日授權知刑部侍郎出院)相
蕭寘(六中四年七月二十四日自兵部員外郎充十月/七日加知制誥五年闕月十四日加駕部郎中六)
(年五月十九日拜中書舍人七年十月十二日三殿召/對賜紫八年五月十九日遷户部侍郎知制誥並依前)
(充九年二月十七日加承㫖十年八月/四日授檢校工部尚書浙西觀察使)蘇滌(大中四年/十二月二)
(十四日自右丞入其月十八日加知制誥五年六月五/日遷兵部侍郎知制誥並依前充六年六月九日上表)
(病免闕年十一/月守本官出院)相蕭鄴(大中五年正月二十八日自考/功郎中充二月一日加知制誥)
(七月十四日遷中書舍人六年正月七日三殿召對賜/紫七月二十七日加承㫖七年六月十二日遷戸部侍)
(郎知制誥並依前充八年十二/月十八日守本官判户部出院)韋澳(大中五年七月二/十日自庫部郎中)
(知制誥充六年五月十九日遷中書舍人八年五月十/九日遷工部侍郎知制誥並依前充七月二日三殿召)
(對賜紫十年五月二/十五日授京兆尹)相曹確(大中五年八月十一日自/起居郎充十月十六日三)
(殿召對賜緋六年五月十九日加兵部員外郎七年四/月十一日加知制誥八年五月十九日加庫部郎中九)
(年閏四月六日拜中書舍人依前充十年五月十三日/三殿召對賜紫十一年八月二十一日授河南尹出院)
庾道蔚(大中六年七月十五日自起居舍人充其年十/二月二十九日三殿召對賜緋七年九月十九)
(日加司封員外郎九年八月十三日加駕部郎中知制/誥並依前充十年正月十四日守本官出院尋除連州)
(刺/史)李淳儒(大中六年七月十五日自禮部員外郎充七/年十二月五日加禮部郎中知制誥九年十)
(月十二日拜中書舍人依前充十年十月十六日/三殿召對賜紫十一年正月五日守本官出院)孔温
裕(大中九年二月二十九日自禮部員外郎集賢院直/學士充其年三月三日加司封員外郎知制誥十二)
(年正月十八日遷中書舍人其/年八月三十日除河南尹出院)于徳孫(大中十年正月/三十日自職方)
(員外郎知制誥充其年十一月二十八日三殿召對賜/紫十一年四月十五日加駕部郎中充十二年閏二月)
(遷中書舍人並依前充其年十月十四日闕出院/    充十三年四月二十九日授御史中丞)　皇
甫珪(大中十年六月五日自吏部員外郎充其月七日/改司封郎中十一年正月十一日三殿召對賜緋)
(其年十月二日加司封郎中知制誥十二年八月十二/日拜中書舍人依前充十三年八月二十六日賜紫其)
(年八月二十九日加朝請大夫其年十一月遷工部/侍郎知制誥依前充十四年十月改授同州刺史)相
蒋伸(大中十一年八月二十六日自權知户部侍郎充/九月二日拜户部侍郎知制誥十月二日加承㫖)
(十一年十二月二十九日轉兵部侍郎知制誥依前充/十二年五月十三日守本官判户部出院十二月二十)
(九日守本官同中/書門下平章事)苗恪(大中十一年正月十五日自庫/部郎中充四月十五日加知制)
(誥十二年閏二月十三日遷中書舍人並依前充十三/年八月二十六日賜紫二十九日加朝請大夫兼户部)
(侍郎知制誥十二月十三日加承㫖十四年十一月八/日改檢校工部尚書山南西道節度使兼御史大夫)
楊知温(大中十一年九月八日自禮部郎中充十二月/十九日加知制誥十二年五月十二日三殿召)
(對賜緋十月十一日拜中書舍人依前充十三年九月/十三日召對賜紫十四年十月拜工部侍郎知制誥依)
(前/充)嚴祁(大中十二年五月二十一日自左補闕内供奉/充九月十二日加駕部員外郎十三年七月八)
(日加知制誥八月二十九日加新野縣開國男食邑三/百户十四年六月十三日改庫部郎中餘如故咸通二)
(年四月改中/書舍人出院)相杜審權(大中十二年自刑部侍郎充其/月二十八日轉户部侍郎知制)
(誥承㫖十三年八月二十九日加通議大夫兵部侍郎/知制誥依前充承㫖其年十二月三日守本官同平章)
(事/)相髙璩(大中十三年四月二十三日自右拾遺内供/奉充其年九月三日召對賜緋十一月三日)
(特恩遷起居郎知制誥依前充十四年十月六日特恩/拜右諫議大夫依前充二十六日召對賜紫咸通二年)
(七月十九日加承㫖八月七日遷工部侍郎依前充三/年二月二十日特恩加朝散大夫兵部侍郎依前充八)
(月十九日加檢校禮/部尚書闕川節度使)李貺(大中十二年十二月二十四/日自權知右拾遺内供奉充)
(十四年五月十二日召對賜紫加右補闕十月二十六/日召對賜紫咸通二年三月十一日加左補闕依前充)
(三年二月二十日加職方員外郎知/制誥充九月十四日守本官出院)相劉鄴(大中十四/年十月十)
(二日自左拾遺充其月二十六日召對賜緋咸通二年/九月二十七日遷起居舍人依前充三年二月二十一)
(日加兵部員外郎知制誥依前充七月二十九日召對/賜緋十一月八日遷中書舍人充五年九月五日遷戸)
(部侍郎依前充知制誥十一年十一月二十二日加承/㫖十二月二十三日守本官出院充諸道鹽鐵等使)
　　　咸通後三十二人
張道符(咸通元年十一月二十五日自户部郎中賜緋/充二年二月六日加司封郎中知制誥依前充)
(四月二十一日卒官至五月二日贈中/書舍人仍賜贈布絹及賜絹三百疋)相楊收(咸通二/年四月)
(十八日自吏部員外郎充其月二十一日加庫部郎中/依前充七月八日加知制誥十月十六日三殿召對賜)
(紫三年二月二十日特恩遷中書舍人充九月二十三/日加承㫖其月二十六日遷兵部侍郎充兼知制誥四)
(年五月七日以本官/同中書門下平章事)相路巖(咸通二年五月二十八日/自屯田員外郎入十一月)
(二十八日三殿召對賜緋三年二月二十一日加屯田/郎中知制誥充四年正月九日遷中書舍人充五月九)
(日賜紫十六日加承㫖九月十八日遷戸部侍郎知制/誥充五年九月二十六日遷兵部侍郎知制誥充十一)
(月十九日以本官同/中書門下平章事)趙隲(咸通二年八月六日自右拾/遺充十一月二十六日三殿)
(召對賜緋三年二月二十日遷起居舍人充四年八月/七日改兵部員外郎特恩知制誥五年正月十七日三)
(殿召對賜紫七月八日加駕部郎中知制誥依前充九/月十七日加朝散大夫户部闕  依前充其月三十日)
(改禮部侍/郎出院)劉允章(咸通三年九月二十七日自起居郎/入其年十一月二十七日三殿召對)
(賜緋四年三月二十/四日授歙州刺史)獨孤霖(咸通三年九月二十七日/自右補闕賜緋入四年閏)
(六月十九日加司勲員外郎充十二月二十一日加知/制誥五年五月九日三殿召對賜紫七月八日加庫部)
(郎中知制誥依前充六年六月五日遷中書舍人依前/充九月十七日加朝散大夫工部侍郎依前充七年三)
(月十七日三殿召對面宣充承㫖八年正月二十七日/改户部侍郎知制誥依前充十一月四日遷兵部侍郎)
(知制誥依前充十年九月/八日守本官判户部出院)李瓚(咸通四年四月七日自/荆南節度判官檢校禮)
(部員外郎賜緋充其月十日遷右補闕内供奉充九月/十八日加駕部員外郎充十二月二十八日加知制誥)
(五年六月一日改權/知中書舍人出院)相于琮(咸通四年六月七日自水/部郎中賜緋入八月七日)
(加庫部郎中知制誥充五年七月八日遷中/書舍人充九月二十七日改刑部侍郎出院)侯備(咸通/五年)
(六月五日自吏部員外郎賜紫充其月八日加司勲郎/中充九月五日加知制誥十二月二十六日加承㫖六)
(年二月二十三日遷中書舍人依前充五月二十闕日/遷户部侍郎依前知制誥充九月十七日加朝散大夫)
(兵部侍郎知制誥充七年/三月九日授河南尹出院)裴璩(咸通五年六月六日自/兵部員外郎入六年正)
(月九日加户部郎中知制誥充五月九日三殿召對賜/紫九月十七日加朝散大夫中書舍人充八年正月二)
(十七日遷水部侍郎知制誥依前充/其年九月二十三日除同州刺史)劉允章(咸通五年/十一月二)
(十七日自倉部員外郎守本官再入六年正月九日加/户部郎中知制誥五月九日三殿召對賜紫八年十一)
(月四日遷工部侍郎知制誥依前充其/年十一月十六日改禮部侍郎出院)鄭言(咸通六年/正月十日)
(自駕部員外郎入四月十日加禮部郎中知制誥依前/充其月十九日中謝賜紫八年十一月四日遷工部侍)
(郎知制誥並依前充九年六/月十八日守户部侍郎出院)相劉瞻(咸通六年十月八/日自太常博士入)
(其月二十六日加工部員外郎依前/充七年三月九日授太原少尹出院)李隲(咸通七年三/月二十四日)
(自太常少卿𢎞文館直學士入二十七日加知制誥七/月遷中書舍人十月二十五日三殿召對賜紫九年五)
(月十六日除/浙西觀察使)盧深(咸通七年三月三十日自起居郎入/七月一日加兵部員外郎充十月二)
(十五日三殿召對賜緋八年正月二十四日加知制誥/其年八月八日召對賜紫十一月十一日加户部郎中)
(知制誥依前充九年十月二十六日拜中書舍人依前/充十年十一月十一日遷户部侍郎依前知制誥其年)
(十二月卒官/贈户部尚書)崔珮(咸通八年十月二十三日自監察御/史入二十五日守本官充九年正月)
(二十一日賜緋七月二十一日加工部員外郎依前充/十二月七日賜紫十年三月十三日改考功郎中出院)
相劉瞻(咸通八年十一月二十二日自穎州刺史不赴/任再入召對二十六日三殿召對賜紫九年五)
(月二十六日拜中書舍人依前充九月十二日遷户部/侍郎知制誥承㫖十月十七日以本官同中書門下平)
(章/事)相鄭畋(咸通九年五月二十日自萬年令入二十四/日改户部郎中充八月十一日守本官知制)
(誥依前充十年六月四日遷中書舍人依前充其年十/一月十一日遷户部侍郎十二年四月二十六日加承)
(㫖九月二十七/日授梧州刺史)張禓(咸通九年六月十三日自刑部員/外郎入十五日加祠部郎中充九)
(月十七日知制誥依前充十月十六日召對賜紫十年/七月十日遷中書舍人依前充其年十一月遷工部侍)
(郎依前充十月二日加承㫖十一年正月二十六日遷/户部侍郎知制誥依前充十一月十八日遷兵部侍郎)
(知制誥依前充十二年五/月十二日貶封州司馬)崔充(咸通九年闕月十七日/自考功員外郎入守本)
(官充十月十六日召對賜緋閏十二月二日三殿召對/賜紫十年五月二十五日加庫部郎中知制誥依前充)
(十二年正月二十六日遷户部侍郎知制誥依前充十/三年六月十日宣充承㫖九月二十八日加檢校工部)
(尚書東川/節度使)相韋保衡(咸通十年三月十三日自起居郎/駙馬都尉入守左諫議大夫知制)
(誥充承㫖其年十一月十日遷兵部侍郎依前充十/一年四月二十五日以本官同中書門下平章事)韋
蟾(咸通十年六月闕日自職方郎中充九月七日加户/部郎中知制誥十一月十一日遷中書舍人依前充)
(十二月二十八日三殿召對賜紫十二年正月二十六/日遷工部侍郎知制誥依前充十三年十月十五日加)
(承㫖十一月十五日改御/史中丞兼刑部侍郎出院)杜裔休(咸通十一年正月十/一日自起居郎入守)
(本官充五月二十七日三殿召對賜紫九月十一日加/司勲員外郎知制誥依前充十三年二月九日守本官)
(出/院)鄭延休(咸通十一年五月十八日自司封郎中知制/誥遷中書舍人充十二年正月二十八日三)
(殿召對賜紫十一月十八日遷工部侍郎知制誥依前/充十三年正月四日宣充承㫖七日遷工部侍郎依前)
(充十四年八月二十二日加金紫光祿大夫尚書左丞/知制誥依前充十五年正月十三日除檢校禮部尚書)
(充河陽三/城節度使)薛調(咸通十一年十月十七日自闕部員外/郎加駕部郎中充十二年正月二十六)
(日加知制誥依前充十三年二月二十/六日卒官三月十一日贈戸部侍郎)韋保乂(咸通十/二年二)
(月十三日自戸部員外郎入守本官充三月十六日特/恩賜紫五月十日加戸部郎中知制誥依前充十四年)
(十月貶賓/州司戸)劉承雍(咸通十四年十/月貶涪州司戸)崔璆　李溥　相豆
盧瑑　崔湜(咸通十四年十一月二十三日自/殿中侍御史改司封員外郎充)相盧攜
(咸通十四年十二月自左諫議/大夫充承㫖學士十五年拜相)
　
　
　
　
　
　
　
　
　
　翰苑羣書卷六
欽定四庫全書
　翰苑羣書卷七　　　　　　宋　洪遵　編
　　禁林讌會集
　　　御書飛白玉堂之署四字頒賜禁苑今懸掛已
　　　畢輒述惡詩一章用歌盛事
　　　　右僕射平章事監修國史李昉
玉堂四字重千金宸翰親揮賜禁林地望轉從今日貴
君恩無似此時深宴回上苑花初發麻就中宵月未沈
衣惹御香拖瑞錦筆宣皇澤洒春霖院門不許閒人入
(承㫖學士舉舊事置鈴索/於院門聞人不許輒入)仙境寧教外事侵我直承明
踰二紀臨川實動羨魚心
　　　　昉頃在禁林前後出處凡二十有五載不逢
　　　　今日之盛事者有七新學士謝恩日賜襲衣
　　　　金帶寶鞍名馬一也十月朔改賜新様錦袍
　　　　二也特定草麻例物三也改賜内庫法酒四
　　　　也月俸並給見錢五也特給親事官隨從六
　　　　也新學士謝恩後就院賜敕設雖為舊事而
　　　　無此時供帳之盛七也凡此七事並前例特
　　　　出異恩有以見聖君待文臣之優厚也臨川
　　　　之羨其在兹乎
　　　御書飛白玉堂之署三體宸章併宣禁苑覩茲
　　　盛事輒動斐然
　　　　尚書吏部侍郎同中書門下平章事張齊賢
寵深仙署降新牌御筆親題重俊才四字千齡懸日月
兩篇三體琢瓊瓌登科郄桂皆同樹入室丘門盡仰回
(余與承㫖學士皆御前科選而學士最受聖/恩顧遇則前後門生俱深榮羨故有是也)寓直靜封
芝檢去密宣榮對玉泉来職清望峻人稀見地貴扃嚴
晝罕開多幸謬持黄閤柄煙霄時得遂遊陪
　　　伏覩禁林盛事謹賦一章
　　　　給事中參知政事賈黄中上
璇題飛白御毫新三體瓊章妙入神特賜禁林為盛事
只縁明主重名臣青編輝映輕前古丹地深嚴隔世塵
金籙禎祥非是寶玉堂名號此方真(玉堂之名從来未/著格令今聖君親)
(書玉堂之署四字為千古/不朽之事自此名始真矣)恩榮誰比煙霄客文彩長懸
日月輪為報鼇宫主人道蓬莱全勝昔時春(黄中以近/離内署故)
(不覺有此/健羨之句)
　　　伏覩禁林新成盛事輒思歌詠不避荒蕪
　　　　給事中參知政事李沆上
禁庭多士列華簮嚴樂輝光冠古今御筆騰驤題玉署
宸章照耀詠詞林虚堂挂後傳千載翠琰刋成直萬金
振復文明知聖作尊崇儒術見天心増修一院煙霞麗
曲宴羣英雨露深自我昌朝為盛事鼇山髙峻重難尋
　　　伏䝉承㫖學士特賜寵招慙非嘉客陪列仙於
　　　丹地觀盛事於玉堂御題禁署之名勢如飛動
　　　聖制大風之作鏗若宫商一時併耀於蓬瀛三
　　　體俄成於真草昔太宗之優待學士日預論思
　　　明皇之寵尚集賢時聞臨幸以今况昔異代同
　　　榮至謬亞冢卿獲司中祕啗牛心而不稱陪麈
　　　尾以何能謬銜樂聖之杯且乏娛賓之賦嗟歎
　　　不足歌詠輒興雖勞燥吻之㝠搜終類繫轅之
　　　陋唱仰塵髙鑒聊抒下情
　　　　吏部侍郎兼祕書監李至上
昔陪羣彦在鼇山今日重来赴玳筵纔向玉堂觀聖札
又離瑶席覩宸篇二南絶唱人驚駭三體神蹤鳳折旋
坐久庭柯移午影飲酣宫吹遞香煙吟求視草牋分寫
醉假通中枕暫眠俗客不知仙禁近髙歌共樂太平年
　　　禁林讌會之什
　　　　學士承㫖中書舍人蘇易簡上
雨晴禁署絶纎塵讌會名賢四海聞供職盡居清顯地
崇儒同感聖明君翩然飛白璇題字煥若丹青翠琰文
梓澤笙歌誠外物蘭亭詩酒不同羣少年已作瀛洲老
他日終棲太華雲莫怪坐間全不飲心中和氣自醺醺
　　　　學士左諫議大夫知制誥韓丕上
鼇宫明麗倚春寒讌會羣仙喜縱觀聖作照臨新日月
御書飛動集龍鸞綺談雅似聞天樂瓊液香勝飲露盤
坐久杳同𤣥圃外吟餘飄若碧雲端演綸視草微才怯
(闕/)　　　霈澤寛因想前賢倍知幸多云遭值太平難
　　　　學士考功員外郎知制誥畢士安上
好文英主古難齊寵重詞臣意勿低睿藻清新刋翠琰
神蹤飛動在璇題芸籖許效蓬莱閣花檻容模罨畫溪
樂聖朋儕開綺席愛君誠抱挂金閨買臣晩遇知多幸
犬子端憂思轉稽天地恩私無以報只將兢慎對芝泥
　　　　司封郎中知制誥柴成務上
内署延賓宴玉堂紫闈深啓會琳琅雲霏寶額題宸翰
金錯瑶編勒御章盤薦異羞羅彩翠盞傾醇醴湛清光
栁當朱檻春先到日過花磚影漸長吟客盡容窺綺閣
棲禽應許託雕梁歡榮共樂文明代惟願登歌頌聖皇
　　　　起居舍人知制誥吕祐之上
髙會蓬瀛振徳音崇賢同慶湛恩深瑞融雲露飛宸翰
榮下煙霄飾禁林鳳藻瓌竒清擊石龍文磨琢麗雕金
詞臣喜適逢時願睿眷殊敦好士心華照北門張組繡
祕逾東序敵球琳玉堂宴罷尤知幸御牓天章豈易尋
　　　　右正言知制誥錢若水上
一夜春風滿帝都禁林清曉宴簮裾玉堂乍到驚凡目
金鏁徐開見御書(承㫖學士嚴以扃鐍/鏁御書於玉堂之上)四字驪龍爭夭
矯兩篇瓊樹鬬扶疎詞臣此會人應羨聖主多才古不
如日上花磚簾捲後栁遮鈴索雨晴初閤前吟罷先沈
醉忘却西垣有直廬
　　　　右正言知制誥王旦上
喜綴真仙讌禁林玉堂新事好供吟天章刻石興風雅
宸翰書牌耀古今勢逸奪廻龍鳳跡調髙流入管絃音
光凝玉斚瓊漿潤冷布花塼藥樹隂地貴每朝金殿近
景清如到玉壺深得陪嘉會榮觀大䖍效賡歌樂聖心
　　　　右諫議大夫史館修撰楊徽之上
星移嵗律應青陽得奉羣英歩玉堂龍鳳雙飛觀御札
雲霞五色詠天章禁林漸覺清風暖仙界元知白日長
詔出芝泥封去潤朝廻蓮燭賜来香二篇稱奨恩尤重
萬國傳聞道更光何幸微才逢盛事願於史冊紀餘芳
　　　　右司諫史館修撰梁周翰上
寶書驚絶耀天章飛白親題賜玉堂瑞彩上騰流素月
朗河下注映丹牆鶴盤吳嶼雙翎健鵲顧雕陵巨翼長
遊霧半收懸組練輕雲斜拂駐鸞皇墨池併獲三竒寶
翠琰俱生五色光陪讌禁林知有幸叩頭遥祝萬年觴
　　　　倉部員外郎直祕閣潘慎修上
紅藥深嚴肅廣筵嘉招仍許厠羣仙忽窺宸翰雲龍動
乍掲天辭日月懸散作楷模爭寶惜永刋金石共流傳
况當枚馬從容地仍集班揚侍從賢敢竊休明為盛觀
願陳風詠播薫絃不辭勝引承歡醉長洽升平億萬年
　　　　翰林侍讀右正言吕文仲上
青葱温樹非塵境鼇岫金鑾近日邊石壁天章垂雨露
璇題宸翰動雲煙西垣賈馬徵詞客東觀蓬莱集列仙
讌喜􁉦顔飛玉斚鏗鏘奮藻擘花牋唐虞盛化髙千古
葵藿傾心祝萬年自顧薄才誠有愧不知何以奉羣賢
　　　　翰林侍書行殿中侍御史王著上
文明天子重詞臣聖製褒揚日月新宸翰特頒仙署額
皇風先發玉堂春虬龍逸勢誠難伏鸞鶴迴翔信得真
齊武任誇非入妙漢章雖巧未通神匪惟衒耀鼇宫客
兼是輝華鳳閣人幸接英儒同讚詠輒書狂斐繼清塵
　
　
　
　
　
　
　
　
　
　翰苑羣書卷七
欽定四庫全書
　翰苑羣書卷八　　　　　　宋　洪遵　編
　　蘇易簡續翰林志上
李肇述翰林志禁庭之事詳矣至其引宋昌之言曰所
言公則公言之所言私則王者無私之說言翰林制置
任用非王者之私識者以為知言自唐氏之制駕在大
内則於明福門内置院駕在興慶宫則於金明門内置
院徳宗時移院於金鑾坡上迄咸鎬為墟以梁苑為東
都今二京學士院之制並在樞密宣徽院之北盖表其
深嚴宥密焉其學士立班常朝暨聖節行香并大忌進
名並隨樞密使坐次及行幸大宴在參知政事之後從
北為首每三元張燈及賜酺上御乾元樓臨軒觀樂憑
欄設次坐在上將軍之上郊祀籍田青城之内設幕次
於殿門東偏别設氊廬以為寝所盖備密命焉元稹翰
林承㫖學士記曰舊制學士無得以承㫖為名者應對
顧問參會班第以官為上下憲宗以永貞元年即大位
始命鄭絪為承㫖學士位在諸學士上居位在東第一
閤乗輿奉郊廟輒得乗廏馬自浴殿由内朝以從掲雞
竿布大澤得升丹鳳之西南隅外賓客進見於麟徳則
上直禁中以俟凡大詔令大廢置丞相之密畫内外之
密奏上之所甚注意者莫不專對他無得而比也
後唐長興元年二月翰林學士劉昫奏臣伏見本院舊
例學士入院除中書舍人即不試其餘官資皆須先試
麻制答蕃書批答各一道詩賦各一首號曰五題所試
並是當日内了便具進呈從前雖有召試之名而無考
校之實每值召試新學士日或有援者皆預出五題暗
令宿搆至時但寫淨本便取職名若無援者即臨時特
出五題旋令起草縱饒負藝罕能成功去留皆繫於梯
媒得失盡由於偏黨此乃抑挫孤寒之道開張巧偽之
門積弊相沿澆風未改將禆聖政須立新規况今伏值
皇帝陛下徳合乾坤明懸日月大興淳化盡革澆風矧
惟翰墨之司專掌絲綸之命宜從正直務絶阿私自今
後凡有本院召試新學士欲請權停詩賦只試麻制答
蕃書并批答共三道仍請内賜題目兼定字數付本院
召試然後考其臧否定其取捨貴從務實以示均平庶
令孤進者得展勤勞朋比者不能欺罔事關穏便合貢
芻蕘從之
後唐天成三年八月勅掌綸之任擢才以居或自初命
而升或自顯秩而授盖重厥職靡繫其官雖事分皆同
而行綴或異誠由徃日未有定規議官位則上下不常
論職次則後先為敘宜行顯命當正近班今後翰林學
士入並以先後為定惟承㫖一員出自朕意不計官資
先後並在學士之上仍編入翰林志旋召張昭逺(下一/字與)
(漢祖御名同/後只名昭)入院以其早踐綸闈久司史筆曽居憲府
累陟貳卿今既擢在禁林所宜别宣班序其立位宜次
崔梲夫禁庭之職儒者之至榮外望之所忌豈居是職
者專列人之短於君父之前邪則為恭顯靳費之流耳
奚為服儒服而食天禄乎唐陸贄抗疏論吳通𤣥弟兄
云學士是天子私人侵敗綱紀宰臣有備位之號不知
贄於是時所為何如哉貞元中時人謂學士為内相亦
忌其親密也
晉天福六年五月詔曰六典云中書舍人掌侍奉進奏
參議表章凡詔㫖制勅璽書䇿命皆案故事起草進畫
既下則署而行之其禁有四一曰漏洩二曰稽緩三曰
違失四曰忘誤所以重王命也古昔以来典實斯在爰
從近代别創新名今運屬興王事從師古俾仍舊貫以
耀前規其翰林學士院公事宜並歸中書舍人從宰臣
馮道之奏也自是舍人晝直者當中書制夜直者當内
制至開運元年六月復有詔曰翰林學士與中書舍人
分為兩制各置六員偶自近年權停内署況司詔命必
在深嚴將使從宜却令仍舊宜復置學士院盖宰臣桑
維翰秉政將戾於道故乃復焉自此班秩再有倫矣
凡儤直之數上自諸行尚書三十五直下至白身一百
四十直必須圓融其直先五直舊學士一㸃次三直一
㸃又次二直一㸃此三等隨日多少令其均匀永為定
式(晉開運中楊昭儉直綸閣酌其從来儤直之數等第/除減條為定式申中書門下仍刻石在壁員外郎入)
(舊八十直改為五十直郎中入舊六十直今改為四十/直他官入舊一百直改為八十直自員外郎知制誥轉)
(正郎仍舊六十直改為三十直正拜舍人舊四十直今/為二十直自常侍諫議給事拜舍人舊四十直改為二)
(十直應舊官再入約前任/減半今附乎此貴存舊章)其内制儤直及吉凶疾病諸
假則例自具翰林舊規(學士起復之制周朝已前未聞/其例周世宗時故内翰王公著)
(今揆相李公昉俱遭内艱屬世宗北伐並起復隨駕書/詔繁委之際即不遑叙合儤直與不儤直迄皇朝端拱)
(元年閏五月易簡遭家艱奉詔抑奪遂與翰長以下商/議依鳳閣壁記體例同舊官再入約計前直減半是時)
(復儤直二/十五直矣)至皇朝今揆相李公獨直禁中奉㫖令每雙
日夜直隻日下直可以永為通式也四禁之中漏洩為
最故草制之夕遲明必闔院門之雙扉當制學士坐於
玉堂上止吏人之出入者俟宣制訖方啓户焉文翰之
職優待之異者後唐同光中賜承㫖學士盧質論思翊
佐功臣(旋授節制河中馮瀛王送之詩云視草北/来唐學士擁麾西去漢將軍時人榮之)梁開
平中以前進士鄭致雍為學士晉開運中賜本院書詔
金印一面周顯徳中以向来學士與常參官五日一度
起居世宗欲令朝夕接見訪以時事乃下詔曰翰林學
士職係禁庭地居親近與班行而既異在朝請以宜殊
起今後當直下直學士並宜令逐日起居其當直學士
仍赴晩朝舊制每命將出師勞還曲宴於便殿則當直
學士一人與文明密直得預坐(今揆相李公故尚書扈/公早在禁林曽預斯宴)
(後為閣門使梁迥輕/鄙儒士􁪸太祖罷之)至皇朝太祖英武聖文神徳皇帝
因致酒於紫雲樓下命兩制侍宴懽甚因命中書舍人
来晨宜綴内制起居令為通式仍各賜書千卷以備檢
閱舊體每遊醼止學士得赴召暨皇上留心儒墨旋賞
文翰時綸閣之士始召赴曲宴或令和御詩舍人從遊
宴自此始也厥後立春鏤銀飾彩旛勝之物亦及之太
平興國八年召閤下舍人李公穆宋公白賈公黄中吕
公䝉正李公至入院時承㫖扈公䝉贈詩賀之有五鳳
齊飛入翰林之句為一時之盛事其或觀稼於南薫門
賞花於含芳園春盡嚴蹕百司景從幸國西之金明池
下雕輦登龍舟都人駕肩百樂具舉憩瓊林苑由複道
御層樓臨軒置酒以閱繁盛兩制必侍從焉至上林春
融千花萬卉妍麗冠絶上必曲宴宰衡勲舊召兩制詞
臣俯龍池垂金鉤舉觴賦詩終日而罷上嘗謂宰執近
臣曰詞臣實神仙之職也翊日凡所進詩悉(闕/)御毫屬
和以賜焉
雍熈三年十月勅曰兩制詞臣公朝精選典司綸誥親
近冕旒宜於俸禄之間特示優異起今後兩制俸料並
以見緡充
上聴政之暇搜訪鍾王之迹以資閱翫焉御毫飛動神
機妙思出其軌制乃召書學之有格性者置於便殿躬
自省閱仍授以筆法既覩其有成各賜以章服象笏令
入院充待詔者八人自是書詔字四出寰海之内咸識
禁中之墨妙焉
舊體學士凡召入院止賜白成釕(都了/反)口銀鞍勒馬暨
今上即位優待特異賜金鍍銀閙裝鞍勒馬對衣荔枝
金帶郊禋禮畢賜對衣金帶或牯犀帶金魚副之(朝士/自唐)
(末久闕佩魚者/迄今方復之)十月朔舊賜對衣紅錦袍上特以細花
熟錦袍代之(淳化三年冬代以細花盤/鵰錦袍其制下丞相一等)自是逺方之珍
果天府之法釀龍鳳之茗荈伏臘之餅餌以時而賜悉
加等焉
玉堂東西壁延袤數丈悉畫水以布風濤浩渺擬瀛洲
之象也(待詔董/羽之筆)修篁皓鶴悉圖廊廡竒花異木羅植軒
砌毎外喧已寂内務不至風傳禁漏月色滿庭真人世
之仙境也
　　蘇易簡續翰林志下
學士拜命先閤門受制書於常朝殿門之階上(舊體召/入院後)
(差中/使賜)拜伏跪受訖於便殿對敭陳述寵用遭值之由謂
之告謝上必從容賜坐錫以茶藥而退選日謝恩前一
日待詔一人就宅宣召預於庭設裀褥堂設酒醴待詔
稱有勅望皇居拜伏聴命其辭皆奨飾嚴召之意(於本/院舊)
(學士處/請本)又舞蹈訖升堂飲饌以謝恩奏狀拜伏跪授之
来日待詔迎於待漏院與新學士偕行引至閤門而退
閤門舍人始引入中謝賜對衣金帶金塗鞍勒馬(近例/就院)
(轉官惟承㫖則賜分物敕設/如初拜之禮餘不得比矣)入本院上事宣徽院告報
勅設儀鸞宿陳帟幕太官備珍饌設上尊酒茗果畢至
赴是設者止鳳閣舍人餘不得預坐(舊體禁中上事元/無樂前代或有令)
(伎藝人弄獼猴/藏珠之戯者)
玉堂之上惟上事受吏人賀禮始得正坐餘雖承㫖亦
須坐於東廂其副翰坐西廂餘依雙隻對坐居是職者
人物之選亦已極矣儒墨之榮亦已至矣茍能節用以
安貧杜門以省事探真如之㫖養浩然之氣来者瞻望
其出處時君優假其顔色逍遥卒嵗非神仙而何每上
直一依舊制入者先之出者後之或會食日旰之後同
列出院當直學士茍已褫巾笏則可紗帽靸履送至玉
堂之簾下盖同列相恕其坦率也或禁直垂簾人靜之
際則有中使忽降御詩宣令屬和則必尋拜謝状後信
宿方和進如聲韻竒險難以賡載者必拜章瀝懇陳述
寡和之意優詔多免焉每錫賜謝恩奏状必當直草或
郊禋行慶制命填委必聚㕔以分草之其餘書詔辭祝
頃刻之間雖繽紛而至必獨當之或數直有不草一詞
者自可探賾徃誥研窮理體以備顧問焉
李肇翰林志曰凡將相告身用金花五色綾紙(唐乾寧/二年十)
(月十日李鋋自黔南節相授京/兆尹兩度咨報中書用白綾紙)今親王相告身並用金
花五色白背綾紙皇后貴主用金花五色背羅紙不帶
使相者用金花五色白背綾紙觀察使及參知政事樞
密副使簽署樞密院公事並五色綾紙無金花諸蕃酋
長蠻王鬼主官告中書省草詞送本院寫皆五色綾白
背紙(一本作白/大綾紙)俱新制也
舊體樞密使未帶使相者不宣麻至周太祖初潛歴是
始乃宣制於公朝今之宣麻自周太祖始也
晉天福二年中書奏准翰林志凡赦書徳音立后建儲
行大誅討拜免三公宰相命將内制並使白麻紙不使
印雙日起草候閤門鑰而後進呈至隻日百寮立班於
宣政殿(今於文/徳殿)樞密使引案(今以閣/門使引)自東上閤出若拜
免宰相即付通事舍人餘付中書門下並通事舍人宣
示若機務急速亦使雙日甚速者雖休假亦追班據翰
林志言立后不言立妃言儲君不言親王公主兼三師
位在三公之上文並不載今後立妃及拜免三師三公
宰相命將封親王公主並降制命餘從令式天成三年
十二月日學士院記事樞密院近送到知髙麗國諸軍
事王建表令賜詔書者其髙麗國先未曽有人使到闕
院中並無彼國詔書式様未審呼卿為復呼汝兼使何
色紙書寫及封褁事例伏請特賜參酌詳定報院者中
書帖太常禮院令具體例分析申堂據状申謹案太宗
親平其國不立後嗣是以書詔無賜髙麗國式様且東
方最大是新羅國請約新羅國王書詔體例修寫奉勅
所賜髙麗王書詔宜依賜新羅渤海兩蕃書詔體書寫
(天復三年七月二十一日學士栁璨宣對思政殿便令/到院宣示待詔自今後凡寫勅後而不得留空紙但圓)
(融畫勅及日便得剰/紙璨即日宣示之)
周顯徳中宣諭翰林院今後凡與諸王詔書除本名外
其文辭内有字與本名同者宜改避之
唐韋處厚翰林學士壁記言禁林之材用備矣迄朱梁
而下以大才登大用比比而去此不能録今畧紀數公
事迹以表世不乏賢也(餘具譜/牒國史)謹厚則竇儀李懌徐台
符吳承範典麗則李澣陶穀張沆商鵬魚崇諒扈䝉放
誕則王著歐陽炳審音則竇儼孝謹則劉温叟嗜學則
張昭申文炳其餘不可勝紀惟陶與竇直禁林之傑者
而竇以凝重陶以輕躁圓鑿方枘即可知矣
李懌於天成中入直禁署時宰執以司會貢士呈試多
不合格式起請令翰林學士各為格詩格賦一首以為
繩凖時同職各已撰成送中書中書吏累督懌令撰之
懌曰李某識字有數因人成事茍令復應進士落第必
矣今備位禁署後生可畏焉能以格詩格賦垂於世哉
終不下筆時論喧然以為知大體
承範以禀賦敦厚時宰屢有薦延言可大用公台之望
日隆矣每盛暑必危坐奥室加以純緜慮有寒濕之疾
其自重也如此卒不登用其命也夫沆與承範及鵬皆
盧華侍郎下進士擢第同年范禹偁江文蔚流落吳蜀
亦居偽廷之内署一牓之内學士五人自有科第已来
未有若斯之盛者也
台符早以亂罹曽陷北庭因間遯歸所乗馬常多嘶鳴
暨晝伏宵行則帖爾屏息逮至中土嘶鳴如故識者以
為積善之徵後處禁林周世宗必欲置之廊廟将擇吉
日宣制一日内直忽終於玉堂車駕親臨救以上藥已
奄然矣
澣以詞藻特麗俊秀不羣長興中於太傅和魯公下進
士擢第未數載與座主同列内署和大拜之制澣實草
之不俟和命其閤中器皿動用盡掊歸私室以為濡潤
後以石晉不造陷於北庭亦神鋒太俊之致也
周世宗初踐祚北征劉崇旋召魚公復掌文翰時以母
老侍養於陜府久而不至乃召陶公陶則不俟駕行謁
見行在且稱崇諒懼劉崇兵勝有顧望之意上益不樂
自此升沈不侔矣陶厥後自以官居八座位至承㫖且
欲軋同列之官卑者乃起請令今後學士合班儀在諸
行侍郎之下如官至丞郎者即在常侍之上官至尚書
者依本班迄今以為凖焉與夫先人後己之道戾矣士
大夫嘉其文而鄙其行焉(舊體知制誥在尚書之上/學士在左右僕射之上)
䝉以仲弟載先直禁署未幾即世䝉繼入焉洎居兩制
出處僅三十年嘗預修五代史至於衰耄頗倦直形於
詞色後以工部尚書解職不數月而逝
著以周世宗代邸舊寮倍有眷注暨世宗即大位亦嘗
於曲宴揚袂起舞上優容之或夜召訪以時政屢沈湎
不能言
炳以偽蜀順化旋召入院嘗不巾不襪見客於玉堂之
上尤善長笛太祖嘗置酒令奏數弄後以右貂終於西
洛
儼乃儀之仲弟也嘗與儀連翩知貢舉直内制時比之
二陸焉昆季五人皆擢進士第時亦謂之五龍閨門之
盛近實罕比周世宗顯徳五年冬將立嵗仗前一日親
至於樂懸之下問雅音於工師皆不能答因令儼知太
常卿事與樞密使王朴同詳定之乃用古累黍之法以
審其度造成律准其形如琴而巨凡十二絃以定六律
六吕旋相為宫之義世宗善之至是登歌酌獻始有倫
矣
温叟乃太常卿岳之子也於晉室開運中召入院乃捧
命書慶於髙堂其母不登時見之温叟在堂下俟命聞
動扃鑰聲莫審其由未幾兩青衣皆丱角舉一箱其中
則紫綬兼衣立於庭中母方命捲簾見其子曰此即爾
父在禁中日内庫所錫者温叟即搢笏垂泣跪捧退開
家廟列祀以文告之其母僅旬日不見其子盖感愴之
意也
昭以嗜學苦節冠於搢紳清資華貫無所不歴於唐末
簡䇿遺墜之後能糾合遺言著成唐書至於褒貶是非
咸得其理文炳為學之志老而彌篤躬抄圖史僅盈數
篋其所為文多自注釋之筆迹老熟人尚有傳者餘悉
位以才陞何暇評品其文格焉
夫學士之稱職之至美也至於列位黄閤尚帶大學士
之號唐張說猶讓而不處焉則為儒之貴莫越於此唐
朝侍講侍書侍讀皆帶此職後唐同光元年置䕶鑾書
制學士以倉部員外郎趙鳳為之梁開平三年正月改
思政殿為金鑾殿置大學士一員以景翔為之與館殿
大學士同至皇朝太平興國五年始命禮部侍郎程羽
為文明殿學士文明之號自茲始也後唐天成元年命
馮道趙鳳充端明殿學士非舊號也仍詔云班立在翰
林學士之上如有轉改只於翰林學士中選盖樞密使
不曉文義故署此職(馮道笏記云天下儒生僅餘萬數/殿前學士只有兩人時輩榮之)
本職在官下趙鳳轉侍郎遣人諷任圜移職在官上至
今為例梁開平元年五月改樞密院為崇政院命景翔
為院使二年十月置崇政殿直學士兩員選有政術文
學者為之始以尚書吏部郎中吳藹兵部郎中李􁅻(金/門)
(之/兄)充選又改為直崇政院後唐同光中依舊為樞密院
亦置密直學士一人班次在翰林學士之下上之數職
雖非視草入直而職名相近故亦附於志云
丙成嵗易簡始自祠曺外郎知制誥䝉恩召入院逮今
六載畧無塵露以益山海今嵗驟自祠曺正郎改授中
書舍人充承㫖之職非才非望益負愧惕因視草之暇
集成此書以繼李公之作餘後之制置新規俟他日别
加編纂焉時皇宋龍集辛夘淳化紀號之二年孟冬朔
日
　
　
　
　
　
　
　翰苑羣書卷八
欽定四庫全書
　翰苑羣書卷九　　　　　　宋　洪遵　編
　　蘇耆次續翰林志
先公自太平興國庚辰嵗首登上第不由館殿直升綸
閣從釋褐凡七年召入翰苑先帝睠注隆厚垂欲大用
者數矣以尚少但加承㫖之號以榮之凡八換炎涼方
參預政事有唐以為榮滯相半不虚矣在玉堂日書詔
之暇集近朝故事號續翰林志其末云後之制置新規
俟他日别加編纂焉尋以中樞務繁晨趍夕返旋又出
鎮穰下故未遂周序其事嗚呼先公遭時遇主騰㧞霄
漢才名振赫非不大矣職位隆顯非不達矣而夀不登
於強仕志未展於一時莫報寵光旋悲朝露豈使君臣
盛美之事禁林榮耀之迹不傳於後世邪次子耆出宰
烏程居多暇日因泣血編録附於志後目之曰次續翰
林志云耳
先公於丙戌嵗始入翰林時翰長宋公白副翰賈公黄
中皆先達鉅儒同在鼇署公乃作古詩數百言序述疇
昔遭逢之由二公亦以歌答之(今悉附/之於後)宋即南宫座主
也纔及七嵗遂為同列故其歌云疇昔聊為尺木階而
今真是青雲友賈即嘗任補衮閱民田於澤郡時先公
方在幼齡祖父攜而謁之仍以文為贄賈贈詩曰曲江
願作先容客都醉春風上五雲十餘年更直内署於今
朝野流為美談
國家舊制郊祀之禮惟宣祖皇帝侑神作主公受詔攝
禮儀使乃拜疏云太祖皇帝受命造宋垂於無窮不預
嚴配恐乖天人之意仍唐永徽中髙祖太宗同配故事
上優詔褒美朝廷韙之迄今以為定制焉公始撰翰林
志成以獻上大恱特賜宸章兩篇皆奬飾褒美之㫖其
後御批云詩意者因卿進續翰林志美居清華之地也
尋刻石於玉堂之東序焉時傳本四出人得之者咸以
為榮先帝以玉署之設其来尚矣但虚傳其號而無正
名乃於紅絹上御書飛白四字題曰玉堂之署以賜焉
鈿軸晶熒降從天上御香馥郁傳到人間遂捧歸私第
以慶耀其親時祖母太夫人具命服焚香設拜而觀之
喜歎之聲動於鄰里即命置於本院中擇日懸掛乃具
扃鑰於玉堂之上(其御札至今鎖之或學士上事及/賜勅設即令開之焚香而觀焉)自
待詔院吏而下咸列賀於庭公曰自唐置學士来幾三
百年今日方知貴矣即日詔宰輔暨兩制詞臣就院勅
設宴帳之盛無如是時仍賦長韻詩一章以記其事(其/詩)
(目曰禁林讌會/集今附之於後)
有唐學士院深嚴非本院人不可遽入雖中使宣示及
有文書必先動鈴索立於門外俟本院小判官出授訖
授院使院使授學士自五代已来其制久廢公因召對
言之上可其奏自是院内復置鈴索焉淳化中公方在
宿直夜將及乙就枕已久忽鈴索聲動即中使賫御草
書宋玉大言賦以賜公即具簮笏張燭望宸居再拜而
發焉續有劄子云朕草宋玉大言以賜卿不識来朝因
呈文書将来讀與卿及淩晨對敭方盡詳悉公乃自撰
大言賦以進詞曰皇帝書白龍牋作大言賦賜玉堂臣
易簡御筆煌煌雄詞洋洋瓌瑋博達不可備詳詔臣陞
殿躬指其理且歎宋玉之竒怪也因伏而奏曰恨宋玉
不與陛下同時帝曰噫何代無人焉卿為朕言之臣曰
聖人興兮造成功登崑崙兮展升中(崑崙南屬/地居天)地為席
兮饗祖宗天起籟兮調笙鏞日烏月兎耀文明也參旗
井鉞嚴武衞也執北斗兮奠𤣥酒也削西華兮為石䃭
也飛雲涌霞騰燔燎也刳鯨腊鵬代鶼鰈也飛雷三發
山神呼也流電三激爟火舉也禮載獻兮淳風還君百
拜兮天神懽四時一周兮萬八千年太山融兮溟海乾
圓盖穴兮方輿穿君王夀兮無窮焉時殿上皆呼萬嵗
上覽之嘉歎再三賜大言賦名四句其序曰宋玉遇侯
王則未足以為美易簡逢真主堪師法於後人兼賜卿
大言賦名四句少年盛世兮為詞臣古徃今来兮有幾
人首出文章兮居翰林儒名善守兮合縁寅已勒石於
書閤之西序矣
先是内院逼近禁闈地復狹窄前後書詔繁萃積於房
廊多所損潤公乃於玉堂後廡建二書閣東西交映藻
繪間飾自是文籍有附焉閤之上下悉命僧巨然畫煙
嵐曉景以布之筆跡野逸效李成之作而又自成一家
之妙
唐制學士每有除拜他職必納光院錢以為公用自丞
相而下各有差等五代以還其儀久闕公振舉而復之
自是院中費用及待詔而下伏臘之資告足公入參之
日首納百千上恩詔特令迴賜公嘗奏事歸院上即時
宣召顧左右曰宣蘇某来及對敭而退上猶未起又曰
宣當直學士来及再引對畢未及到㕔上又曰召承㫖
来時雖處内署而兩地政事多所詢訪盖聖語有所未
盡故一日凡三接見而三易其稱特眷注之深厚耳
國朝舊制有殿前承㫖頗甚繁雜及公拜翰林承㫖上
以其稱呼不别又惡其與清貴混淆詔改為三班奉職
以避其稱也公嘗早朝省覲其母於堂上燭滅誤為門
扉傷其額及引對上再三顧矚曰豈非因酒乎公再拜
具以實對上曰待歸院續有藥去及移時中使至於金
合内有藥一刀圭許其色㣲碧及生猪肉一臠(禁中無/猪肉盖)
(令旋於屠/家取之)中人遽請偃息傅藥於上以肉貼之不食許
掲去其肉痂隨而起宛如無傷盖神異之方也公一日
在院内以水一斛試欹器焉上令中黄門偵知遽奏其
事而莫辨其器及晚朝上曰卿在院中所玩得非欹器
乎公初亦驚怛尋奏曰臣昔任官江左因而得之乃李
氏義族收所作實欹器之遺象也上遽命取来乃於便
殿躬自校試再三歎美之公乃進曰臣聞日中則昃月
滿則虧器盈則覆物盛則衰願陛下持盈守成慎終如
始固萬世基業天下幸甚上深加聽納因即獻之自後
制度亦罕有傳者公久在禁林連典貢部自前南宫首
薦及殿庭覆考試多所改易及公薦陳樞相堯叟孫紫
微何一不揺動天下伏其知人寒畯之流牢籠殆盡雖
退黜者曽無怨言場屋之間至今歌詠上以公飲酒過
多恐成疾患因乾明聖節宣近御座委曲勸勉至於再
三凡移數刻左右大臣莫不聳聴公感戴恩恵但垂泣
再拜而已来日具状稱謝上於表後御書批答云覽卿
之謝過表章其辭也深合朕意卿擢登髙級盛美儒林
敗徳之名克先為誡知非能改於不二諸事豈假再三
手札不多賜蘇某凡奏状縫上皆御寶印之續降一劄
子云昨日賜卿批答怱速今日始捻舊本子看誤使一
辭字卿改却著公即具状謝仍面奏辭字從舌乃是正
文并檢虞監書者辭字進呈上大恱曰非卿博識朕以
為誤矣上嘗御便殿案上有御書一紙乃銷金紙飛白
一香者公乃拜乞上雖許而未即賜坐間吕宫師䝉正
因奏事見之又乞上曰適已許賜蘇某矣遽命公取之
公袖以致謝左右無不健羡焉公與襄陵賈公内直禁
署嘗相謂曰今兩地大僚請酒至多而罕有相遺者因
各有不平之氣未幾賈公入參大政又數月蔑聞有濃
醪之贈公因飛一絶以贈之憶昔當初直禁林共嗟難
得酒如金此時寂寞垂簾坐惆悵無人話此心賈公見
之方悟因大笑封送酒歴恣其所請公乃預請數月幾
近百壺好事者即日傳於都下
草麻潤筆自隋唐已来皆有之(鄭譯隋文時自隆州刺/史復國公爵令李徳林)
(作詔髙熲戱之曰筆頭乾譯答曰出為/方伯杖䇿而歸不得一錢何以潤筆)近朝武臣移鎮
及大僚除拜因循多不送遺先帝以公久在内署慮經
費有闕特定草麻例物朝謝日命閤門督之既得因以
書進呈自是無敢有闕者迄今以為定制公嘗劇飲寝
於直廬夜將分中人宣召遽起以水沃面具簮笏以朝
而方醉中乃賜坐訪以外事應對如流畧無舛誤仍令
草王密使名顯駮麻及袖歸院晨並不之記上亦不覺
其醉自以為神助聞者莫不驚異焉公書詔之暇日飲
醇酎上御草書戒酒勸酒詩二章以賜仍令與祖母讀
之何人肯立杜康廟又拉劉伶在畔頭願得黄金千萬
鋌一時送與酒家休又㡬醖香醪一曲歌本圖閒放養
天和後人不會先賢意破國亡家事極多儤直之制自
五代以還頗亦湮廢雖有舊規而罕能遵守公自始入
洎起皆力行之亦未嘗借請同院代直自是羣官亦無
敢隳其例者因酌楊八座昭儉鳳閣儤直例勒石龕於
玉堂之東北隅凡此數事悉先公在儒林之殊迹也耆
是時方在幼齡十不記其一二慮年代浸逺徽烈無聞
因以編修刋於緗素一則表神宗優賢之異二則彰先
公遭遇之由垂示方来諒亦無愧時聖上幸亳之嵗孟
春月書
　
　
　
　
　
　
　
　翰苑羣書卷九
欽定四庫全書
　翰苑羣書卷十　　　　　　宋　洪遵　編
　　學士年表(自建隆/至治平)
建隆
元陶榖(正月自翰林學士承㫖吏部/侍郎遷禮部尚書依前充職)
　竇儼(正月自翰林學士中書舍人遷/禮部侍郎依前充職六月卒)
　王著(正月自翰林學士金部郎/中為中書舍人依前充職)
　李昉(正月自起復翰林學士屯田/郎中遷中書舍人依前充職)
二陶榖　　　　　　　　王著
　李昉
三陶穀　　　　　　　　王著
　李昉(七月遷給/事中罷)　　　　扈䝉(七月以中書舍/人史館修撰拜)
乾徳
元陶穀　　　　　　　　王著(員月責比部/  外郎罷)
　扈䝉(十月責左贊/善大夫罷)　　　竇儀(十月以工/部尚書拜)
二陶穀　　　　　　　　竇儀
三陶穀　　　　　　　　竇儀
　歐陽迥(八月以左散/騎常侍拜)
四陶穀　　　　　　　　竇儀(十一/月卒)
　歐陽迥
五陶穀　　　　　　　　歐陽迥
開寶
元陶穀　　　　　　　　歐陽迥
二陶穀　　　　　　　　歐陽迥
　盧多遜(郎月以兵部員外/  知制誥直院)
三陶穀(十二/月卒)　　　　　　歐陽迥
　盧多遜
四歐陽迥(六月以本官/分司兩京罷)　　盧多遜(十二月/拜學士)
五盧多遜
六盧多遜(九月以中書舍人拜/  月除參知政事)
　張澹(四月以左補闕/知制誥權直院)
七張澹(六月/卒)
八
九
太平興國
元湯恱(十一月自太子/少詹事為直院)　　徐鉉(十一月自太子/率更令為直院)
二湯恱　　　　　　　　徐鉉
　扈䝉(正月以中書/舍人復拜)
三湯恱　　　　　　　　徐鉉
　扈䝉
四湯恱(九月遷光/禄卿罷)　　　　徐鉉
　扈䝉
五徐鉉　　　　　　　　扈䝉
六徐鉉　　　　　　　　扈䝉
七徐鉉　　　　　　　　扈䝉
八徐鉉(六月遷左散/騎常侍罷)　　　扈䝉
　李穆(五月以中書舍人拜承/㫖十一月除參知政事)
　宋白(五月以中書/舍人拜承㫖)
　賈黄中(五月以駕部員外郎知制/誥為司封郎中拜學士)
　吕䝉正(五月以左補闕知制誥為都官郎/中拜學士十一月除參知政事)
　李至(五月以左補闕知制誥為比部郎/中拜學士十一月除參知政事)
雍熈
元扈䝉　　　　　　　　宋白
　賈黄中
二扈䝉(部月遷工/  尚書罷)　　　　宋白
　蘇易簡　　　　　　　賈黄中
三宋白　　　　　　　　賈黄中
　蘇易簡
四宋白　　　　　　　　賈黄中
　蘇易簡
端拱
元宋白　　　　　　　　賈黄中
　蘇易簡
二宋白　　　　　　　　賈黄中
　蘇易簡　　　　　　　李沆(三月以職方員/外郎知制誥拜)
淳化
元宋白　　　　　　　　賈黄中
　蘇易簡　　　　　　　李沆
二宋白(九月責保/軍司馬罷)　　　　賈黄中(九月除參/知政事)
　蘇易簡(九月遷中書/舍人承㫖)　　李沆(九月除參/知政事)
　韓丕(十月以左諫/議大夫拜)　　　畢士安(十一月以考功員/外郎知制誥拜)
三蘇易簡　　　　　　　韓丕
　畢士安
四蘇易簡(十一月除/參知政事)　　　韓丕(五月以/本官罷)
　畢士安(五月以右諫議/大夫知昇州罷)　張洎(五月以左諫議大夫史/館修撰為中書舍人拜)
　錢若水(五月以屯田員外郎知/制誥為職方員外郎拜)
五張洎　　　　　　　　錢若水
至道
元張洎(四月除參/知政事)　　　　錢若水(正月除同/知樞密院)
　宋湜(正月以職方員/外郎知制誥拜)　　王禹偁(正月以禮部員外/郎知制誥拜五月)
　(以工部郎中/知滁州罷)　　　　　宋白(四月以禮部侍/郎復為承㫖)
二宋湜　　　　　　　　宋白
三宋湜　　　　　　　　宋白
　楊礪(八月以給/事中拜)　　　　王旦(八月以中/書舍人拜)
咸平
元宋湜(十月除樞/密副使)　　　　宋白
　楊礪(二月除樞/密副使)　　　　王旦
二宋白　　　　　　　　王旦(二月除同/知樞密院)
三宋白　　　　　　　　梁周翰(五月以駕部郎/中知制誥拜)
　師頏(五月以刑部郎/中知制誥拜)　　朱昂(闕月以吏部郎/中知制誥拜)
　王欽若(闕月以左正/言知制誥拜)
四宋白　　　　　　　　梁周翰
　師頏　　　　　　　　朱昂(五月以工部/侍郎致仕)
　王欽若(四月除參/知政事)
五宋白　　　　　　　　梁周翰
　師頏(八月/卒)
六宋白　　　　　　　　梁周翰
景徳
元宋白　　　　　　　　梁周翰
　趙安仁(七月以左正/言知制誥拜)
二宋白(五月遷刑部尚書/集賢院學士罷)　梁周翰
　趙安仁(二月除參/知政事)　　　晁迥(五月以起復左/諫議大夫拜)
　李宗諤(五月以起居舍/人知制誥拜)
三晁迥　　　　　　　　李宗諤
　楊億(十一月以左司/諫知制誥拜)
四晁迥　　　　　　　　李宗諤
　楊億
大中祥符
元晁迥　　　　　　　　李宗諤
　楊億
二晁迥　　　　　　　　李宗諤
　楊億
三晁迥　　　　　　　　李宗諤
　楊億
四晁迥　　　　　　　　李宗諤
　楊億
五晁迥　　　　　　　　李宗諤
　楊億
六晁迥　　　　　　　　李宗諤(五月/卒)
　楊億(六月以太常少/卿分司西京罷)　　陳彭年(六月以龍圖閣直/學士左諫議大夫)
　(拜/)　　　　　　　　　李維(六月以左司郎/中知制誥拜)
　王曽(六月以主客郎/中知制誥拜)
七晁迥　　　　　　　　陳彭年
　李維　　　　　　　　王曽
八晁迥　　　　　　　　陳彭年
　李維　　　　　　　　王曽
九晁迥　　　　　　　　陳彭年(九月除參/知政事)
　李維　　　　　　　　王曽(九月除參/知政事)
　李迪(八月以陜西都轉運/使集賢院學士拜)
天禧
元晁迥　　　　　　　　李維
　李迪(九月除參/知政事)
二晁迥(十一月/遷承㫖)　　　　　李維(五月以户部侍郎/集賢院學士罷)
　錢惟演(正月以工/部侍郎拜)　　　盛度(十一月以户部/侍郎知制誥拜)
三晁迥　　　　　　　　錢惟演
　盛度
四晁迥(四月以工部侍郎集賢/院學士判西京留臺罷)
　錢惟演(八月除樞/密副使)　　　盛度(七月責知/光州罷)
　楊億(四月以起復工部侍/郎復拜十二月卒)劉筠(八月以兵部員/外郎知制誥拜)
　晏殊(八月以户部員/外郎知制誥拜)
五劉筠(正月以右諫議/大夫知廬州罷)　　晏殊
　李諮(正月以户部員/外郎知制誥拜)　　李維(正月復/拜承㫖)
乾興
元晏殊　　　　　　　　李諮
　李維　　　　　　　　宋綬(九月以户部/郎中知制誥)
　劉筠(八月以給事中復拜十/一月除御史中丞罷)
天聖
元晏殊　　　　　　　　李諮
　李維
二晏殊　　　　　　　　李諮
　李維
三晏殊(十一月除/樞密副使)　　　　李諮(九月除樞密直/學士知洪州罷)
　李維　　　　　　　　宋綬(四月/拜)
　錢易(十月以左司郎/中知制誥拜)
四李維(三月改相州/觀察使罷)　　　宋綬
　錢易(正月/卒)　　　　　　夏竦(二月以起復户部/郎中知制誥拜)
　蔡齊(五月以起居舍/人知制誥拜)　　章得象(五月以兵部郎/中知制誥拜)
五宋綬　　　　　　　　夏竦(三月以右諫議大/夫除樞密副使)
　蔡齊　　　　　　　　章得象
　陳堯咨(二月以龍圖閣學士工部侍郎權知/開封府拜八月除宿州觀察使罷)
六宋綬　　　　　　　　蔡齊(七月除禮部侍郎龍/圖學士知河南府罷)
　章得象　　　　　　　馮元(九月以龍圖閣學士/兼侍講學士禮部郎)
　(中同修/國史拜)　　　　　　　陳堯佐(九月以樞密直學/士左諫議大夫權)
　(知開封/府拜)
七宋綬(七月/罷)　　　　　　章得象
　馮元　　　　　　　　陳堯佐(三月除樞/密副使)
八宋綬(四月/復拜)　　　　　　章得象
　馮元　　　　　　　　徐奭(四月以禮部郎中/知制誥拜九月卒)
九宋綬(十月以龍圖學/士知應天府罷)　　章得象
　馮元
明道
元章得象　　　　　　　馮元
二章得象　　　　　　　馮元
景祐
元章得象　　　　　　　石中立(正月以給事/中知制誥拜)
　張觀(正月以刑部郎/中知制誥拜)
二章得象　　　　　　　石中立
　張觀
三章得象(十二月除同/知樞密院)　　石中立(三月除參/知政事)
　張觀(二月除給事中/御史中丞罷)　　丁度(三月以刑部郎/中知制誥拜)
　晁宗慤(三月以起復刑部/郎中知制誥拜)
四丁度　　　　　　　　晁宗慤
　胥偃(閏四月以工部/郎中知制誥拜)　　李淑(閏四月以禮部員/外郎知制誥拜)
寶元
元丁度　　　　　　　　晁宗慤
　胥偃　　　　　　　　李淑(三月除侍/讀學士罷)
　宋庠(三月以刑部員/外郎知制誥拜)
二丁度　　　　　　　　晁宗慤
　胥偃(八月/卒)　　　　　　宋庠(十一月除左諫議/大夫參知政事)
　王舉正(八月以兵部郎/中知制誥拜)
　栁植(八月以工部郎中知制誥知杭州拜十/一月以左諫議大夫除權御史中丞罷)
康定
元丁度　　　　　　　　晁宗慤(九月除左諫議/大夫參知政事)
　王舉正　　　　　　　王堯臣(正月以左司/諫知制誥拜)
慶厯
元丁度(闕月遷/承㫖)　　　　　王舉正(五月除左諫議/大夫參知政事)
　王堯臣(闕/)　　　　　　聶冠卿(四月以兵部郎/中知制誥拜)
　王拱辰(五月以左正/言知制誥拜)　　蘇紳(五月以刑部員/外郎知制誥拜)
二丁度　　　　　　　　王堯臣
　聶冠卿(九月/卒)　　　　　王拱辰(三月以右諫議大/夫權御史中丞罷)
　蘇紳　　　　　　　　吴育(十月以起居舍/人知制誥拜)
　富弼(十月以左正言知/制誥拜固辭罷)
三丁度　　　　　　　　王堯臣
　蘇紳(七月除龍圖閣/學士知揚州罷)　　吴育
　葉清臣(闕月以龍圖閣直/學士禮部郎中拜)宋祁
四丁度　　　　　　　　王堯臣
　吴育　　　　　　　　葉清臣
　宋祁
五丁度(四月以工部侍/郎除樞密副使)　　王堯臣(正月遷/承㫖)
　吳育(正月以右諫議大/夫除樞密副使)　葉清臣(十一月除翰林侍/讀學士知邠州罷)
　宋祁(二月以翰林侍讀學/士兼龍圖閣學士罷)孫抃(二月以起居舍/人知制誥拜)
　張方平(二月以右正/言知制誥拜)　　梁適(十一月以樞密直學/士禮部郎中知延州)
　(拜是月罷為翰/林學士知澶州)　　　　蘇紳(十月以龍圖閣學/士禮部郎中復拜)
六王堯臣　　　　　　　孫抃
　張方平(正月以右諫議大夫權御/史中丞罷十一月復拜)
　楊察(正月以右正/言知制誥拜)
七王堯臣　　　　　　　孫抃
　張方平(八月知/滁州罷)　　　　楊察(四月以右諫議大/夫權御史中丞罷)
　葉清臣(四月/復拜)　　　　　彭乗(三月以工部郎/中知制誥拜)
　錢明逸(三月以右諫議/大夫知制誥拜)
八王堯臣　　　　　　　孫抃
　葉清臣　　　　　　　彭乗
　錢明逸　　　　　　　趙槩(十二月以刑部/郎中知制誥拜)
　楊偉(十二月以刑部/郎中知制誥拜)　　宋祁(六月復拜十/月知許州罷)
皇祐
元王堯臣　　　　　　　孫抃
　葉清臣(三月以翰林侍讀/學士知河陽罷)彭乗(九月/卒)
　錢明逸(四月除龍圖閣/學士知蔡州罷)　趙槩
　楊偉
二王堯臣　　　　　　　孫抃
　趙槩　　　　　　　　楊偉
　嵇穎(八月以刑部員外郎/知制誥拜九月卒)
三王堯臣(十月除樞/密副使)　　　孫抃
　趙槩　　　　　　　　楊偉
　曽公亮(四月以刑部郎/中知制誥拜)　田况(十二月除龍圖閣學/士給事中權三司使)
　(罷/)
四孫抃　　　　　　　　趙槩
　楊偉　　　　　　　　曽公亮
　田况
五孫抃(七月以右諫議大/夫權御史中丞罷)　趙槩
　曽公亮　　　　　　　田况(九月除禮部侍/郎三司使罷)
　胡宿(五月以兵部員/外郎知制誥拜)
至和
元趙槩　　　　　　　　楊偉
　曽公亮(九月除端明殿學士集/賢殿修撰知鄭州罷)
　胡宿　　　　　　　　歐陽修(八月以龍圖閣學/士吏部郎中拜)
　吕溱(九月以起居舍/人知制誥拜)　　王洙(九月以工部郎/中知制誥拜)
二趙槩　　　　　　　　楊偉
　胡宿　　　　　　　　歐陽修(六月以侍讀學士/集賢殿修撰知蔡)
　(州罷七/月復拜)　　　　　　　吕溱(二月以翰林侍讀/學士知徐州罷)
　王洙　　　　　　　　孫抃(六月復/拜承㫖)
嘉祐
元趙槩　　　　　　　　楊偉
　胡宿　　　　　　　　歐陽修
　王洙(閏三月以翰林侍讀/學士兼侍講學士罷)孫抃
　王珪(十二月以翰林侍讀/學士起居舍人拜)曽公亮(四月/復拜)
二趙槩　　　　　　　　楊偉
　胡宿　　　　　　　　歐陽修
　孫抃　　　　　　　　王珪(七月丁/母憂)
　曽公亮
三趙槩(十月除翰林侍讀學士龍圖/閣學士禮部侍郎知鄆州罷)
　楊偉(二月/卒)　　　　　　胡宿
　歐陽修　　　　　　　孫抃
　曽公亮(十二月除給事/中參知政事)　韓絳(三月以吏部員/外郎知制誥拜)
四胡宿　　　　　　　　歐陽修
　孫抃　　　　　　　　韓絳(三月以左諫議大/夫權御史中丞罷)
　吳奎(三月以兵部員/外郎知制誥拜)　　王珪(十月/復拜)
五胡宿　　　　　　　　歐陽修(十一月除/樞密副使)
　孫抃(四月除樞/密副使)　　　　范鎮
　吳奎(十一月除端明殿學士/户部郎中知成都府罷)
　賈黯(二月以兵部員外郎知制誥拜九月除翰/林侍讀學士知鄧州府罷十一月復拜)
　蔡襄(五月以樞密直學/士禮部郎中拜)
六胡宿(閏八月除左諫議/大夫樞密副使)　王珪
　賈黯　　　　　　　　蔡襄
　范鎮　　　　　　　　吳奎(六月/復拜)
七王珪　　　　　　　　賈黯
　蔡襄　　　　　　　　范鎮
　吳奎(三月除左諫議/大夫樞密副使)　　馮京(十月以翰林侍讀/學士右正言拜)
八王珪　　　　　　　　賈黯
　蔡襄(八月遷給事/中三司使罷)　　　范鎮
　馮京
治平
元王珪　　　　　　　　賈黯
　范鎮(閏五月遷侍/讀學士罷)　　　馮京
　王疇(五月以給事中權御史中/丞拜十二月除樞密副使)
二王珪　　　　　　　　賈黯(二月以給事中/權御史中丞罷)
　馮京　　　　　　　　范鎮(三月/復拜)
三王珪　　　　　　　　馮京(八月丁/母憂)
　范鎮(正月除侍讀學士集/賢殿修撰知陳州罷)沈遘(九月以龍圖閣學士/右諫議大夫權知開)
　(封府拜尋/丁母憂)
四王珪(九月遷/承㫖)　　　　　司馬光(閏三月以龍圖閣/直學士右諫議大)
　(夫兼侍講拜四月除權/御史中丞罷九月復拜)　吕公著(閏三月以龍圖閣/直學士給事中知)
　(蔡州/罷)　　　　　　　　鄭獬(九月以兵部員/外郎知制誥拜)
　王安石(十月以工部郎中知/制誥知江寧府拜)
　
　
　
　
　
　
　
　
　
　翰苑羣書卷十
欽定四庫全書
　翰苑羣書卷十一　　　　　宋　洪遵　編
　　翰苑題名
翰苑自唐寶應迄於大中學士官族皆刻石龕之屋壁
五季以紛擾久廢藝祖受命首建直廬太宗親灑玉堂
之翰以増寵奨聖聖稽古推擇尤靳景徳初趙安仁晁
迥李宗諤始復置壁記起國初自承㫖陶穀以下至直
院用除授次第刋列後居職者皆得以流芳久逺中遭
變故今不復存睿主中興偃武右文揀求鴻碩追坦明
之制如二帝三王之盛以章列聖之休規模逺矣而姓
名未紀来者何觀學士秦公梓再有建請未幾出守宣
城因循迄今該猥以淺陋寓直骫骳之文豈足以潤色
丕業顧獲繼諸公之後託名於不朽欣幸之極乃為之
序紹興十八年七月既望左中奉大夫權尚書禮部侍
郎兼直學士院沈該謹序
朱勝非(建炎元年五月以中書舍人兼權直院八月除/禮部侍郎依舊兼權十一月除翰林學士二年)
(五月除/右丞)相王陶(建炎元年六月以給事中兼權直院十/二月除禮部侍郎依舊兼權二年除工)
(部尚/書)葉夢得(建炎二年以户部侍郎除/翰林學士十一月除左丞)康執權(建炎二/年以吏)
(部侍郎兼權/直院是年罷)盧益(建炎二年以兵部侍/郎兼權直院是年罷)孫覿(建炎二年/以吏部侍)
(郎兼權直院/三年正月罷)李邴(建炎二年十一月以兵部侍郎兼權/直院三年二月除翰林學士三月除)
(簽書樞/密院事)張守(建炎三年三月以起居舍人兼權直院尋/除中書舍人依舊兼權四月除御史中丞)
詹乂(建炎三年三月以龍圖閣/學士兼權直院六月罷)滕康(建炎三年四月以/諫議大夫除翰林)
(學士五月除簽/書樞密院事)曽楙(建炎三年八月以徽猷閣直學士/提舉西京嵩山崇福宫除翰林學)
(士是月除/禮部尚書)張守(建炎三年六月以禮部侍郎除翰/林學士九月除簽書樞密院事)汪藻
(建炎三年七月以中書舍人兼權直院是年除給事中/依舊兼權四年七月除兵部侍郎依舊兼權紹興元年)
(五月除翰林學士九月除/龍圖閣直學士知湖州)綦崈禮(建炎四年五月以吏/部侍郎兼權直院十)
(月除徽猷閣直/學士知漳州)席益(紹興元年八月以中書/舍人兼權直院十月罷)胡交修(紹/興)
(元年十月以給事中/兼權直院二年宫觀)綦崈禮(紹興二年二月以吏部侍/郎兼權直院七月除兵部)
(侍郎依舊兼權九月除翰林學士四/年七月除寶文閣學士知紹興府)翟汝文(紹興二年/三月以顯)
(謨閣直學士致仕除翰林學/士承㫖四月除參知政事)沈與求(紹興二年七月以/吏部尚書兼權翰)
(林學士十/二月宫觀)徐俯(紹興三年二月以諫議大夫除/翰林學士是月除簽書樞密院)陳與義
(紹興三年七月以吏部侍郎兼權直院四年四月除/禮部侍郎依舊兼權八月除徽猷閣直學士知湖州)孫
近(紹興四年七月以吏部侍郎兼直院五年二月除翰/林學士十一月除吏部尚書兼權翰林學士六年八)
(月除龍圖閣學/士知紹興府)沈與求(紹興四年八月以吏部尚書兼/權翰林學士九月除參知政事)
胡交修(紹興五年二月以刑部侍郎兼權直院十/一月除翰林學士六年四月除刑部尚書)朱震
(紹興六年五月以給事中兼權直院/是月除翰林學士八年六月致仕)陳與義(紹興六年/六月以中)
(書舍人又兼權直院十一月除翰/林學士七年正月除參知政事)胡世将(紹興七年正/月以給事中)
(兼直院九月除兵部侍郎依舊兼八年正月除/樞密直學士四川安撫制置使兼知成都府)胡寅(紹/興)
(八年四月以禮部侍郎/兼權直院五月以憂去)曽開(紹興八年五月以禮部侍/郎兼權直院十二月除寳)
(文閣侍制/知婺州)吕本中(紹興八年六月以中書/舍人兼權直院十月罷)勾龍如淵(紹/興)
(八年十月以中書舍人兼/直院十一月除御史中丞)孫近(紹興八年十月以龍圖/閣學士知紹興府除翰)
(林學士承㫖十一/月除參知政事)樓炤(紹興八年十一月以給事中兼/權直院九年二月除翰林學士)
(三月除簽書/樞密院事)李誼(紹興九年三月以中書舍人兼直院/九月除工部侍郎依舊兼十年正月)
(除工部/尚書)胡交修(紹興九年六月以兵部尚書兼權翰林/學士十年十一月除端明殿學士知台)
(州/)林待聘(紹興十年五月以中書舍人兼權直院十二/月除給事中依舊兼權十一年七月除兼直)
(院十二月/以憂去)范同(紹興十年十二月以給事中兼直院十/一年五月除翰林學士七月除參知政)
(事/)程克俊(紹興十一年十一月以給事中兼權直院十/二年四月除兼直院九月除翰林學士二月)
(除簽書樞/密院事)吴表臣(紹興十二年正月以吏部/尚書兼權學士院二月罷)秦梓(紹興/十一)
(年九月以敷文閣直學士兼權直院十月除兼直院十/三年閏四月除翰林學士六月除龍圖閣學士知宣州)
王賞(紹興十二年十月以權禮部侍郎兼權直院十/三年五月除禮部侍郎依舊兼權十二月罷)洪
皓(紹興十三年八月以徽猷閣直學士提舉/萬夀觀兼權直院九月依舊職知饒州)楊愿(紹興/十二)
(年十月以給事中兼權直院十四年/三月除兼直院十一月除御史中丞)劉才卲(紹興十三/年十二月)
(以起居舍人兼權直院是月除中/書舍人依舊兼權十四年二月罷)秦熺(紹興十四年三/月以禮部侍郎)
(兼直院十五年正月除翰林學士六月除翰林/學士承㫖十月除資政殿學士提舉萬夀觀)段拂(紹/興)
(十四年十一月以中書舍人兼權直院十六年正月除/給事中依舊兼權十一月除兼直院十七年三月除翰)
(林學士是月/除參知政事)錢周材(紹興十七年三月以中書/舍人兼權直院六月罷)丕鎡(紹/興)
(十七年六月以中書舍人/兼權直院十二月致仕)邊知白(紹興十七年十二月/以權吏部侍郎兼權)
(直院十八/年五月罷)李椿年(紹興十八年正月以權户部/侍郎兼權二月除户部侍郎)沈該(紹/興)
(十八年正月以權禮部侍郎兼直/院八月除敷文閣侍制知潼川府)相李椿年(紹興十八/年八月以)
(户部侍郎兼權直院/十九年十一月罷)巫伋(紹興十九年十一月以給事/中兼權直院二十年三月除)
(簽書樞/密院事)王曮(紹興二十年三月以起居舍人兼權/直院二十一年四月除權禮部侍郎)湯思
退(紹興二十年三月以祕書少監兼權直院二十一年/四月除起居舍人二十二年十月除權禮部侍郎二)
(十四年十一月除禮部侍郎二/十五年六月除簽書樞密院事)相沈虚中(紹興二十五/年六月以國)
(子司業兼權直院八月除權/兵部侍郎二十六年二月罷)陳誠之(紹興二十五年十/二月以敷文閣直)
(學士知泉州除翰林學士二十/六年九月除同知樞密院事)劉才卲(紹興二十六年/三月以工部侍)
(郎兼權直院二十七年四月除顯謨/閣直學士提舉江州太平興國宫)王綸(紹興二十七/年二月以中)
(書舍人兼權直院六月除工部侍郎直/院二十八年二月除同知樞密院事)楊椿(紹興二十/八年二月)
(以給事中兼權直院二十九年二月除兵部侍郎直院/十二月除兵部尚書兼權翰林學士三十一年三月除)
(參知/政事)周麟之(紹興二十八年二月以中書舍人兼權直/院八月除兵部侍郎直院十二月除給事)
(中二十九年閏六月除翰林學士/三十年七月除同知樞密院事)洪遵(紹興三十年八/月以吏部侍郎)
(除翰林學士十二月除徽猷閣/直學士提舉江州太平興國宫)何溥(紹興三十一年三/月以左諫議大夫)
(除翰林學士三十二年三月除龍/圖閣學士提舉江州太平興國宮)虞允文(紹興三十一/年九月以中)
(書舍人兼權直院三十二年二/月除兵部尚書川陜宣諭使)相劉珙(紹興三十一年/十二月以起居)
(舍人兼權直院三十二年三月除中書舍人五月/兼直院隆興元年十一月除集英殿修撰知泉州)唐文
若(紹興三十一年十二月以起居郎兼權/行宮直院三十二年二月車駕囘依舊)洪遵(紹興/三十)
(二年五月以徽猷閣直學士知平江府除翰林學/士六月除承㫖隆興元年五月除同知樞密院事)史浩
(紹興三十二年六月以中書舍人/除翰林學士八月除參知政事)相錢周材(隆興元年/六月以中)
(書舍人兼直院十月除給/事中二年二月以憂去)王之望(隆興元年十一月以/權户部侍郎兼權直)
(院十一月除權吏部侍郎/二年四月除左諫議大夫)張孝祥(隆興二年二月以中/書舍人兼直院三月)
(除敷文閣侍/制知建康府)馬騏(隆興二年三月以起居舍人兼權/直院四月除直敷文閣知遂寧府)洪
适(隆興二年四月以太常少卿兼權直院九月除中書/舍人閏十一月兼直院乾道元年五月除翰林學士)
(六月除簽書/樞密院事)相王剛中(隆興二年閏十一月以敷文閣/直學士除翰林學士以避祖諱)
(改除禮部尚書直學士院/十二月除簽書樞密院事)蒋芾(乾道元年正月以起居/郎兼權直院七月除中)
(書舍人兼直院二年五/月除簽書樞密院事)相何俌(乾道元年正月以權工/部侍郎兼權直院三月)
(除集英殿修/撰知衢州)王曮(乾道元年九月以權禮部侍郎兼直/院工年五月除中書舍人九月除給)
(事中三年閏七月除敷文閣/侍制提舉江州太平興國宫)洪邁(乾道二年十月以起/居舍人兼權直院三)
(年五月除起居郎七月除中書舍人兼直院四/年六月除集英殿修撰提舉江州太平興國宫)劉珙(乾/道)
(三年閏七月以敷文閣直學士知潭州/除翰林學士十一月除同知樞密院事)莫濟(乾道三年/十一月以)
(宗正少卿兼權直院/四年十一月以憂去)汪應辰(乾道四年十一月以吏部/尚書兼權翰林學士六年)
(四月除端明殿/學士知平江府)梁克家(乾道四年十一月以給事中兼/直院五年二月除簽書樞密院)
(事/)相陳良祐(乾道五年四月以給事中兼直院/六年二月除吏部侍郎閏五月罷)鄭聞(乾/道)
(六年四月以中書舍人兼直院七年三月/除寶文閣侍制提舉江州太平興國宫)周必大(乾道/六年)
(七月以祕書少監兼權直院七年七/月除權禮部侍郎八年二月宫觀)王曮(乾道七年四/月以給事中)
(除翰林學士八年三月除承㫖九年三月/除端明殿學士提舉江州太平興國宫)鄭聞(乾道八/年七月)
(以刑部侍郎兼直院/九月除權刑部尚書)王瀹(乾道九年閏正月以宗正少/卿兼權直院七月除權工部)
(侍/郎)王淮(乾道九年四月以太常少卿兼權/直院七月除中書舍人兼直院)
　
　
　
　
　
　
　
　
　
　
　
　
　
　
　
　翰苑羣書卷十一
欽定四庫全書
　翰苑羣書卷十二　　　　　宋　洪遵　編
　　翰苑遺事
淳化二年閏二月命翰林學士賈黄中蘇易簡同勾當
差遣院李沆同判吏部流内銓學士領外司自此始也
是年十一月二十三日詔定降麻事例(宰臣樞密使使/相節度使特恩)
(加官除授學士事例銀百兩衣著百疋覃恩加食邑起/復落起復銀五十兩衣著五十疋親王以有宣賜事例)
(更不重定公主未出降依親王例/宣賜已出降令駙馬都尉管送)
大中祥符三年閏二月學士晁迥言今月十八日宰臣
召臣等問所降徳音不鎖院之故按本院舊例赦書徳
音不曽鎖院臣等商議除南郊赦書縁車駕齋宿在外
並是預先進入降付中書難以鎖院外自餘赦書徳音
今後並依降麻例鎖院從之
六年八月學士院諮報凖詔議定書詔用紙今定文武
官待制大卿監觀察使以上用白詔紙三司副使閤門
使少卿監刺史以上用黄詔紙自餘非巡幸大禮敕書
敕榜外並用黄表紙從之(右四事國/朝㑹要)
八年四月二日兩制賜御筵於學士院直館及朝臣於
史館以考校畢也(錢文僖玉/堂逢辰録)
百司申中書皆用状惟學士院用諮報其實如劄子亦
不出名但當直學士一人押字而已謂之諮報(今俗謂/草書名)
(為押/字也)此唐學士院舊規也唐世學士院故事近時隳廢
殆盡惟此一事在爾
徃時學士循唐故事見宰相不具靴笏繫鞋坐玉堂上
遣院吏計會堂頭直省官學士将至宰相出迎近時學
士始具靴笏至中書與常參官雜坐於客位有移時不
得見者學士日益自卑丞相禮亦漸薄並習見已久恬
然不復怪也
嘉祐二年樞密使田公况罷為尚書右丞觀文殿學士
兼翰林侍讀學士罷樞密使當降麻而止以制除盖徃
時髙若訥罷樞密使所除官職正與田公同亦不降麻
遂以為故事
真宗時丁晉公謂自平江軍節度使除兵部尚書參知
政事節度使當降麻而朝議惜之遂止以制除近者陳
相執中罷使相除僕射降麻龐籍罷節度使除觀文殿
學士又不降麻盖無定制也仁宗初立今上為皇子令
中書召學士草詔學士王珪當直召至中書諭之王曰
此大事也必須面奉聖㫖於是求對明日面稟得㫖乃
草詔羣公皆以王為真得學士體也
端明殿學士五代後唐時置國朝尤以為貴多以翰林
學士兼之其不以翰苑兼職及換職者百年間纔兩人
特拜程戡王素是也
王元之在翰林嘗草夏州李繼遷制繼遷送潤筆物數
倍於常然用啓頭書送拒而不納盖惜事體也近時舍
人院草制有送潤筆物稍後時者必遣院子詣門催索
而當送者徃徃不送相承既久今索者送者皆恬然不
以為怪也(右十一事歐/公歸田録)
臣伏見國家承五代之餘建萬世之業誅滅僭亂懐来
四夷封祀天地制作禮樂至於大臣進退政令改更學
士所作文書皆繫朝廷大事示於後世則為王者之訓
謨藏之有司乃是本朝之故實自明道已来文書草藁
尚有編録景祐以後漸成散失臣曽試令類聚收拾補
綴十已失其五六使聖宋之盛文章詔令廢失湮淪緩
急事有質疑有司無所檢證盖由從前雖有編録亦無
類例卷第祇是本院書吏私自抄寫所以易為廢失今
欲乞将國朝以来學士所撰文書各以門類依其年次
編成卷帙號為學士院草録有不足者更加求訪補足
之仍乞差本院學士從下兩員專切管勾自今已後接
續編聨如本行人吏不畫時編録致有漏落許令本院
舉察理為過犯此臣本院常事也所以上煩聖聽者盖
以近嵗以来百司綱紀相承廢壊事有曽經奏聞及有
聖㫖指揮者僅能遵守若祇是本司臨時處置其主判
之官纔罷去則其事尋亦廢停所以止欲乞朝廷特降
指揮所貴久逺遵行不敢廢失(六一居/士集)
唐制翰林學士本職在官下五代趙鳯為之始諷宰相
任圜移在官上(按趙鳯升學士於/官上乃端明殿也)
唐翰林院在銀臺之北乾封以後劉禕之元萬頃之徒
時宣召草制其間因名北門學士今學士院在樞密院
之後腹背相倚不可南向故以其西廊西向為院之正
門而後門北向與集英相直因牓曰北門兩省樞密院
皆無後門惟學士院有之學士退朝入院與禁中宣命
徃来皆行北門而正門行者無幾不特取其便事亦以
存故事也
唐翰林院本内供奉藝能伎術雜居之所以詞臣侍書
詔其間乃藝能之一爾開元以前猶未有學士之稱或
曰翰林待詔或曰翰林供奉如李太白猶稱供奉自張
垍為學士始别建學士院於翰林院之南則與翰林院
分而為二然猶冒翰林之名盖唐有𢎞文館學士麗正
殿學士故此特以翰林别之其後以名官訖不可改然
院名至今但云學士而不冠以翰林則亦自唐以来沿
習之舊也
唐翰林學士結銜或在官上或在官下無定制予家藏
唐碑多如大和中李藏用碑撰者言中散大夫守尚書
户部侍郎知制誥翰林學士王源中之類則在官下大
中中王巨鏞碑撰者言翰林學士中散大夫守中書舍
人劉瑑之類則在官上瑑仍不稱知制誥殊不可曉(按/劉)
(瑑不稱知制誥唐以来至國朝熈/寧官至中書舍人則不帯三字)
俗稱翰林學士為坡盖唐徳宗時嘗移學士院於金鑾
坡上故亦稱鑾坡唐制學士院無常處駕在大内則置
於明福門在興慶宫則置於金明門不專在翰林院也
然明福金明不以為稱不常居之爾諫議大夫亦稱坡
此乃出唐人之語諫議大夫班本在給舍上其遷轉則
諫議嵗滿方遷給事中自給事遷舍人當時語云饒道
升上坡去亦須却下坡来以諫議為上坡故因以為稱
見李文正所記
學士院舊制自侍郎以上辭免除授則賜詔皆留其章
中書而尚書省略其事因降劄于下院使為詔而已自
執政而下至於節度使使相則用批答批答之制更不
由中書直禁中封所上章付院令降批答院中即更用
紙連其章後書辭併其章賜之此其異也辭既與章相
連後書省表具之字必長作表字傍一撇通其章階位
上過謂之抹階若使不復用舊銜之意相習已久莫知
始何時
舊制學士以上賜御仙花帶而不佩魚雖翰林亦然惟
二府服笏頭帶佩魚謂之重金元豐官制行始詔六曺
尚書翰林學士皆得佩魚故蘇子瞻謝翰林學士表云
玉堂賜篆仰淳化之彌文寶帶重金佩元豐之新渥玉
堂之署四字太宗飛白書淳化中以賜蘇易簡
蘇參政易簡登科時宋尚書白為南省主文後七年宋
為翰林學士承㫖而蘇相繼入院同為學士宋嘗贈詩
云昔日曽為尺木階今朝真是青雲友歐陽文忠亦王
禹玉南省主文相距十六年同為學士故歐公詩有喜
君新賜黄金帶顧我今為白髪翁之句二事誠一時文
物之盛也
學士院正㕔曰玉堂盖道家之名初李肇翰林志言居
翰苑者皆謂淩玉清遡紫霄豈止於登瀛洲哉亦曰登
玉堂焉自是遂以玉堂為學士院之稱而不為牓太宗
時蘇易簡為學士上嘗語曰玉堂之設但虚傳之說終
未有正名乃以紅羅飛白玉堂之署四字賜之易簡即
扃鐍置堂上每學士上事始得一開視最為翰林盛事
紹聖間蔡魯公為承㫖始奏乞摹就杭州刻牓掲之以
避英廟諱去二字止曰玉堂云
韓門下維以賜出身熈寧末特除翰林學士崇寧中林
彦振賜出身用韓例亦除翰林學士國朝以来學士不
由科第除者惟此二人(按韓省試中以父億執政不就/廷試後為館職以至兩制未嘗)
(賜第/也)
唐詔令雖一出於學士遇有邊防機要大事學士不能
盡知者則多宰相以處分之要者自為之辭而付院使
増其首尾常式之言謂之詔意今猶見於李徳裕鄭畋
集近嵗或出於宰相進呈訖但召待詔即私第書寫或
詔學士宰相面授意退而具草然不能無改定也(右十/一事)
(石林/燕語)
舊學士院在樞密院之後其南廡與密院後廊中分門
乃西向玉堂本以待乗輿行幸非學士所得常居惟禮
上之日略坐其東受院吏參謁其後為主廊北出直集
英殿則所謂北門也學士僅有直舍分於門之兩旁毎
鎖院受詔與中使坐主廊余為學士時始請闢兩直舍
各分其一間與北門通為三以照壁限其中屏間命待
詔鮑詢畫花竹於上與玉堂郭熈春江晚景屏相配當
時以為美談後聞王丞相将明為承㫖旁取西省右正
言㕔以廣之中為殿曰右文
予從叔祖司空道卿慶厯中為翰林學士仁宗欲大用
會宋元憲為相同年厚善或以為言乃與元憲俱罷然
仁宗欲用之意未衰也再入為三司使而陳恭公尤不
喜適以憂去免喪不召就除知澶州吾大觀中亦忝入
翰林因曲謝略敘陳太上皇喜曰前此兄弟同時迭為
學士者有矣未有宗族相繼於數世之後不惟朝廷得
人亦可為卿一門盛事吾頓首謝
唐制詔敕號令皆中書舍人之職定員六人以其一人
為知制誥以掌進畫翰林學士初但為文辭不專詔命
自校書郎以上皆得為之班次各視其官亦無定員故
學士入皆試五題麻詔敕詩賦而舍人不試盖舍人乃
其本職且多自學士遷也學士未滿一年猶未得為知
制誥不與為文嵗滿遷知制誥然後始並直本朝既重
學士之選率自知制誥遷故不試而知制誥始亦循唐
制不試雍熈初太宗以李文正公沆及来湜王化基為
之化基上章辭不能乃使中書並召試制誥二首遂為
故事其後梁周翰薛映梁鼎亦或不試而用歐陽文忠
公記惟公與楊文公陳文恵公三人者誤也
太宗敦奨儒術初除張參政洎錢樞密若水為翰林學
士喜以為得人諭輔臣云學士清切之職朕恨不得為
之唐故事學士禮上例弄獼猴戱不知何意國初久廢
不講至是乃使敕設日舉行而易以教坊雜手伎後遂
以為例而余為學士時但移開封府呼市人教坊不復
用矣既在禁中亦不敢多致但以一二伎充數爾大觀
末余奉詔重修翰林志嘗備録本末會余罷書不克成
(右四事葉夢/得避暑録話)
謝克家除翰苑以祖諱辭有㫖銜内權不繫三字謝以
不帶三字止同職名不可赴院供職又固辭
熈寧初韓子華拜相其弟持國在翰苑神宗前期諭令
草制注意厚矣持國懇辭弟兄之嫌得請元符末曽子
宣爰立其弟子開直北門徽廟特命草麻盖示眷寵也
(右二事謝伋/四六談麈)
學士及舍人院最重題名學士及舍人赴職之日本院
設具應佗學士給諫丞郎待制皆預會以是日題名於
石玉冊官刋字後有拜宰相者即其名下刋相字其家
遣子弟齎宴具就本院召學士待制以上皆集最為盛
禮自元豐行官制之後一切廢罷矣
劉子儀在南陽以翰林學士召中途改成都彌年又召
為學士至西京復加兩學士知鄭州謝表云仙山已到
屢為風引而還長安甚遥豈覺日邊之近
故事皇子出閣以翰林學士一員掌牋表南豐先生以
中書舍人掌延安郡王牋表出於一時之選也(右三事/曽紆南)
(遊記/舊)
國朝因仍舊制翰林學士分日遞直夜入宿以備著撰
日再而更遇鏁院不前聞日晏禁中連遣走𨽻家召至
則皇城門将閉矣少頃御藥入院以客禮見探懐出御
封屏吏啓緘即詞頭也御藥取燭視扃鑰退就西閤宿
學士歸直舍草制未五鼓院吏書待詔持紙筆立户外
學士據案授藁吏細書奏本待詔用麻紙大書乃付門
下省庭宣者學士臨視㸃勘匱封以授御藥御藥啓扃
持入禁中院吏復扃至朝退然後開院率以為常若遇
命相則禁中别設綵殿召學士由内東門入繫鞋立墀
下上御小帽窄衫束帶御座側獨設一繡墩少東置杌
陳筆硯其上侍衞者皆下學士升殿造膝受㫖趍杌書
所得除目進呈置袖中侍衞者皆上乃宣坐賜茶已復
庭謝御藥押送入院鏁宿如常制臣近自禮部尚書入
為翰林學士八月二十一日晚被召至綵殿獲覩盛儀
如前所云有㫖除唐恪少宰罷徐處仁吴敏相上既授
㫖復從容語時事久之是日復除順徳帝姬一夕凡四
制翊日入侍經筵上曰詞頗逮意既退遣中使至玉堂
賜臣筆硯等十三事皆當日殿中所設上所常御者紫
青石方硯一琴光螺鈿匣一宣和殿墨二斑竹筆二金
筆格一塗金鎮紙天禄二塗金硯水蝦蟆一貯黏麴塗
金方匳一鎮紙象尺二薦硯以紫帕匣以黄方啓封時
硯漬墨未乾匳中餘麴猶存顧惟韋布書生幸以詞命
為職乃被賜人主所御筆硯則知翰苑職親地近非佗
要官比如臣鄙陋豈所宜䝉哉異時當草命相制間有
被此賜者雖故事實異恩且詞臣之極榮也臣既什襲
寶藏以傳子孫因記其事以補翰林志缺文焉昔錢思
公嘗謂朝廷之官雖宰相之重皆可雜以佗才處之惟
翰林學士非文章不可當時頗以此語取怒於人歐陽
文忠公自作内制集序猶以斯言為愧末乃云亦以誇
於田夫野老而已然則臣之所以記此者亦将以為田
野之美談耳靖康元年十月望日記(王㝢玉堂/賜筆硯記)
先生與僕論官制因言及玉堂故事先生曰且如玉堂
兩字人多不解太宗皇帝嘗飛白題翰林學士院曰玉
堂之署盖此四字出於李尋傳且玉堂殿名也而待詔
者有直廬在其側李尋時待詔黄門故曰久汙玉堂之
署至英廟嗣位乃徹去及元豐中有翰林學士上言乞
摘去二字復榜院門以為臣下光寵詔可是乞以殿名
名其院也不遜甚矣僕退而檢漢書盖漢之待詔者或
在公車或在金馬門或在官者廬或在黄門時李尋待
詔黄門哀帝使侍中徃問災異對曰臣尋位卑術淺過
隨衆賢待詔食太官衣御府久汙玉堂之署師古曰玉
堂殿在未央宫然制度不見其詳獨翼奉傳略載之奉
嘗上疏曰漢徳隆盛在於孝文皇帝躬行節儉外省繇
役其時未有甘泉建章及上林中諸離宫館也未央宫
又無髙門武臺麒麟鳳凰白虎玉堂金華之殿獨有前
殿曲臺漸臺宣室承明耳以此考之則玉堂殿乃武帝
所造也僕後以問先生先生曰然(馬永易元城/先生語録)
唐制翰林學士初入院賜設并衣服中和節賜紅牙銀
寸尺上已重陽並賜宴曲江清明賜新火夏賜氷臘日
賜口脂及紅雪澡豆嵗前賜厯日有所修撰則賜茶果
酒脯䇿試程文則賜設并匹帛社日賜酒蒸餅􁥺餅等
事見唐人文集李邕號翰林六絶謂文學書翰等六事
過人李絳初入院憲宗親擇笏以賜之李昉久掌内制
太宗朝作相赴學士院敕設賦詩奏謝序述七盛如請
真俸給食錢朱衣雙引初除宣召敕諭正謝賜鞍馬之
類皆前代所無也太宗好儒嘗宣諭蘇易簡曰詞臣清
美朕恨不得為之夜幸本院易簡已寝内侍以秉燭自
牕照之俾其衣冠牕紗燃破後不復補以示優禮帝善
書他日作飛白玉堂之署四字賜易簡至元豐中神宗
一新官制學士與六尚書一等帶皆重金蘇子瞻謝表
云玉堂賜篆仰淳化之彌文寶帶重金佩元豐之新渥
建炎改元予忝召命謝章以七盛對六絶燃牕對擇笏
亦前輩偶然未用天禧元年二月學士院言詔敕詞尾
並云故兹詔示故兹示諭方云想宜知悉内諸道進奉
相承並不言詔示示諭竊思詔詞各有嘉奨之意亦各
標云示諭今欲添入又諸處奏告青詞比来只是用紙
褁角今請委三司造黒漆木筒五十枚凡有奏告封詞
齎徃從之(國朝/會要)
乾興元年十月翰林學士晏殊等言先朝楊億再為學
士班錢惟演之上今新添除學士劉筠天禧中已入翰
林請如故序班臣等之上從之其後率如此例(仁宗/實録)
天聖元年十月詔翰林學士遇隻日至晩出宿盖故事
以雙日鎖院隻日降麻也(仁宗/實録)
皇祐元年九月以翰林學士承㫖兼端明殿學士尚書
户部郎中知制誥王堯臣加諫議大夫以久在禁林優
遷之也(堯臣嵗滿當遷宰臣文彦/博以其久任請降此命)
二年九月十六日新除翰林學士稽潁未及謝卒詔賜
告敕襲衣金鞍勒馬於其家
至和元年九月翰林學士楊察為承㫖知制誥吕溱王
洙並為翰林學士故事學士六員今洙為第七員盖宰
相過除也
嘉祐六年三月承㫖宋祁言久病不敢稽朝謁入學士
院欲帶一子主湯藥從之
七年二月學士院言臣僚上表并劄子陳請事惟宰臣
樞密使方降手詔手書自參知政事樞密副使以下即
無體例去年三月因樞密副使陳升之請郡内批令降
不允手詔當直學士胡宿亦曽論奏以手詔體重乞只
降不允詔而不從其請竊縁近禁動成故事恐成隳廢
典故乞自今除宰臣親王樞密使有所陳請事依例或
降手詔手書自餘臣僚更不降手書手詔許從本院執
奏從之
凡學士院置待詔十人(國初承舊制翰林待詔六人寫/書詔舊制月俸九千春冬給衣)
(又有𨽻書待詔六人寫簽題封角月俸止六千謂之東/頭待詔雍熈四年廢𨽻書待詔増翰林待詔十人並兼)
(御書院/祇候)録事一人(景徳二年九月本院言孔目官劉尚/賓年滿已注宿遷縣尉縁主持書詔)
(切須諳練欲乞依吏部銓例置主事或録事以本司勒/留充職詔以尚賓為録事給孔目官俸自後不常置又)
(五代舊制有主事/一人周顯徳中廢)孔目官六人表奏官六人驅使官二
十人(驅使官舊額六人咸平二年初置侍讀侍講學士/别補驅使官四人祇應及楊徽之卒復以驅使官)
(二人𨽻學士院因為八人三年四月詔學士院不得額/外添人自後再除拜文明資政侍讀侍講龍圖閣樞密)
(直學士皆學士院遣守闕驅使官祇應多特補正名遂/至二十人景徳四年四月學士院上言先凖敕表奏驅)
(使官闕人於京百司兩省三館抽差即不曽召保揀試/本院見有守闕表奏官八人驅使官十二人今欲以此)
(為守闕定額今後如是闕人即於京百司兩省私名内/抽取依三館例召保揀試送中書看詳從之舊又有專)
(知官一人通引官一人厨子六人太平/興國四年並廢  右六事國朝㑹要)
治平元年六月翰林學士馮京奏樞密使富弼臣妻父
也今權知開封府當避弼不許(英宗/實録)
熈寧六年正月二十一日詔學士院今後大遼國書并
諸國詔書合要匣復等並自下司取索訖關三司破除
仍諭諸處更不申乞朝㫖
七年十二月八日詔翰林學士知制誥至中書樞密院
議事許繫鞋遇朔望及不因公事依例穿執
十年十月三日學士院言編修諸司式所送本院式十
卷編學士員數并録表疏青詞祝文鎖院敕設宿直之
類看詳學士員數繫朝廷臨時除授若表疏青詞祝文
或請禱之意不同難用一律况朝廷待學士禮意稍異
宣召敕設盡出特恩關白中書樞密院止用諮報不同
諸司乞下本所以吏人差補及官物出入之類並立為
式學士所職更不編載從之
元豐二年十一月翰林學士蒲宗孟乞敘班章惇下從
之以惇先曽任翰林學士及夏服闋再為學士故也
是年十月詔翰林學士並聽佩魚
元祐元年七月詔從承㫖鄧温伯之請學士如獨員每
兩日免一宿候有雙員即依故事(右六事/續會要)
政和五年十月徽宗皇帝御書摛文堂三字賜承㫖強
淵明以榜於院(徽宗/實録)
紹興三十年五月太上皇帝御書玉堂二大字賜學士
周麟之得㫖於都省宣示宰執俟中祕儤書俾侍從館
閣官咸得觀仰刻石院中仍以石本分賜
隆興元年十一月七日聖㫖學士院官經筵官日輪二
員宿直於學士院以備顧問續降㫖揮遇赴徳夀宫起
居聖節開啓滿散車駕詣景靈宫四孟朝獻國忌行香
前一人及旬假節假每遇筵宴並與免宿
隆興二年閏十一月敷文閣直學士王剛中除翰林學
士以祖諱翰改除禮部尚書直學士院唐制自宰相而
下初命皆無宣召之禮惟學士院在禁中非内官宣召
無因得入故院門别設複門亦以通禁庭也又學士院
北扉者為其在浴堂之南便於應召今學士初拜自東
華門入至左承天門下馬待詔院吏自左承天門雙引
至閤門此亦用唐故事也唐宣召學士自東門入者彼
時學士院在西掖故自翰林院東門赴召非若今之東
華門也至如挽鈴故事亦縁其在禁中雖學士院吏亦
止於玉堂門外則其嚴密可知如今學士院在外與諸
司無異亦設鈴索悉皆文具故事而已學士院玉堂太
宗皇帝曽親幸至今惟學士上日許正坐他日皆不敢
獨坐故事堂中設視草臺每草制則具衣冠據臺而坐
今不復如此但存空臺而已玉堂東承㫖閤子牕格上
有火燃處太宗嘗夜幸玉堂蘇易簡為學士已寝遽起
無燭具衣冠宫嬪自牕格引燭入照之至今不欲更易
以為玉堂一盛事(右二事沈/括筆談)
先公嘗言翰林學士居深嚴之地職任事體與外司不
同至於謁見相府自非朔望慶弔止公服繫鞋而已學
士於内庭出入或曲詔亦不具靴簡若同列齊行前此
命朱衣吏雙引抗聲言學士来直至宫門方止歸院則
朱衣遞聲呼學士来者數四故事學士叙班只在宰相
後今之參知政事班位即舊日學士立班次處也近朝
以来會敘内殿起居叙班在樞密宣徽使後惟大朝會
入閤聖節上夀始得綴台司步武焉吾自延州歸闕再
忝内職時與朱崖盧相同列依舊命吏前後雙引既而
盧謂吾曰今府尹令尹(時皇上開封/尹兼中書令)親賢英仁復兼右
相尚以一朱衣前導吾儕為學士而命吏雙引因令罷
去雙引自是抗聲傳呼之儀亦稍罷矣
蔡文忠以翰林兼侍讀兩學士改龍圖閣學士知密州
自翰林改龍圖出藩繇文忠始也(右二事宋敏/求退朝録)
丁晉公自保信軍節度使知江寧府召為參知政事中
書以丁節度使召學士草麻時盛文肅為學士以為參
知政事合用舍人草制遂以制除丁甚恨之
太宗時宋白賈黄中李至吕䝉正蘇易簡五人同時拜
翰林學士承㫖扈䝉贈之以詩云五鳳齊飛入翰林其
後吕䝉正為宰相賈黄中李至蘇易簡皆至參知政事
宋白官至尚書老於承㫖皆為名臣
楊大年為學士時草答契丹書云鄰壤交歡進草既入
真宗自注其側云朽壤鼠壤糞壤大年遽改為鄰境明
旦引唐故事學士作文書有所改為不稱職當罷因亟
求解職真宗語宰執曰楊億不通商量真有氣性
故事學士在内中院吏朱衣雙引太祖朝李昉為學士
太宗在南衙朱衣一人前引而已昉亦去其一人至今
如此徃時學士入劄子不著姓但云學士臣某先朝盛
度丁度並為學士遂著姓以别之其後遂皆著姓
唐人奏事非表非状者謂之牓子亦謂之録子今謂之
劄子凡羣臣百司上殿奏事兩制以上非時有所奏陳
皆用劄子中書樞密院事有不降宣敕者亦用劄子兩
府自相徃来亦然此例也是年議裁省百司冗費學士
院月給飡錢三百千(學士食料待詔人更等添給鎖院/御藥并人從宣召俠行家事例皆)
(用此/錢)亦在裁去之數余與宰相論之不從因經筵奏事
為上言七盛故事云飡錢其一也祖宗舊典近嵗未嘗
増數豈可與百司弊事同廢哉上大以為然令傳㫖如
故(朱勝非秀/水聞居録)
　
　
　
　
　
　
　
　
　
　
　
　
　
　
　翰苑羣書卷十二
翰苑羣書題記
翰苑秩清地禁㳂唐迄今為薦紳榮遵世蒙國恩父子
兄弟接武而進實為千載幸遇曩嘗稡遺事一編朅來
建鄴以家舊藏李肈元稹韋處厚韋執誼楊鉅丁居晦
洎我宋數公凡有紀於此者併刋之木仍以國朝年表
中興題名附乾道九年二月七日番陽洪遵書于清漪
閣
