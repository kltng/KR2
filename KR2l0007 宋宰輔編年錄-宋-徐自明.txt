#+TITLE: 宋宰輔編年錄-宋-徐自明
#+DATE: 2016-06-11 12:22:16
#+SOURCE: github.com/kanripo/KR2l0007 master 2100f313                
欽定四庫全書　　　　史部十二
　宋宰輔編年録目録　　　職官類一(官制之屬/)
　第一卷
　　　太祖皇帝
　第二卷
　　　太宗皇帝
　第三卷
　　　真宗皇帝
　第四卷
　　　仁宗皇帝上
　第五卷
　　　仁宗皇帝下
　第六卷
　　　英宗皇帝
　第七卷
　　　神宗皇帝上
　第八卷
　　　神宗皇帝下
　第九卷
　　　哲宗皇帝上
　第十卷
　　　哲宗皇帝下
　第十一卷
　　　徽宗皇帝上
　第十二卷
　　　徽宗皇帝下
　第十三卷
　　　欽宗皇帝
　第十四卷
　　　高宗皇帝上
　第十五卷
　　　高宗皇帝中
　第十六卷
　　　高宗皇帝下
　第十七卷
　　　孝宗皇帝上
　第十八卷
　　　孝宗皇帝下
　第十九卷
　　　光宗皇帝
　第二十卷
　　　寕宗皇帝
　　　　(臣/)等謹案宋宰輔編年錄二十卷宋徐自明
　　　　撰自明字誠甫號慥堂永嘉人嘗官太常博
　　　　士終零陵郡守始神宗命陳繹為拜罷録元
　　　　豐間司馬光復作百官公卿拜罷年表上之
　　　　其後曾鞏譚世勣蔡㓜學李燾各有撰述而
　　　　缺畧未備自明因作此書以宋世官制中書
　　　　樞宻為二府俱宰輔之職故自平章事參知
　　　　政事樞宻使知樞宻院事及同知簽書樞宻
　　　　院事皆著其名位而詳其除罷黜陟之由編
　　　　年系日起建隆戊午迄嘉定乙亥大都本之
　　　　通鑑長編繫年要録乙未録東都事畧而又
　　　　旁採他書以附益之本末賅具最為簡晰又
　　　　據宋朝大詔令玉堂制草備録其鎻院制詞
　　　　更有禆於文獻宋史宰輔年表其紀述皆以
　　　　此書為準而亦頗有錯互如建隆元年趙普
　　　　拜樞副此錄在八月甲申而年表在戊子太
　　　　平興國四年石熈載拜簽樞此錄在正月庚
　　　　寅而年表在癸巳太平興國八年宋琪拜參
　　　　政此錄在三月庚申而年表在癸亥雍熈三
　　　　年辛仲甫拜參政此錄在六月戊戍而年表
　　　　在甲辰此類極多足為讀史者考異之助至
　　　　宋世所降麻制例載某人所行之詞此錄間
　　　　存姓名亦可備掌故特其中如端拱元年吕
　　　　䝉正拜相制為李沆詞治平二年文彦博除
　　　　樞宻使制熈寧二年陳升之拜相制為王珪
　　　　詞元符三年曽布拜相制為曽肇詞並見於
　　　　宋文鑑而此反闕註撰人其他似此者甚多
　　　　又熈寧四年陳升之起復入相以力辭不拜
　　　　而制命已行其詞出元絳手亦見宋文鑑中
　　　　乃并其文佚而不載俱不免有所挂漏然二
　　　　百五十年間宰執之賢否進退畢具是編於
　　　　以考國是而備官箴洵無愧淹通之目矣其
　　　　書在寳祐間自明子居誼宰永福嘗刻之縣
　　　　學後漸亡佚明嘉靖間大興吕邦燿始得抄
　　　　本於焦竑家而缺其兩卷後周藩宗室勤䓺
　　　　以所藏殘本補足因復梓而傳之焉乾隆四
　　　　十一年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　宋宰輔編年録序
本朝大詔令登載相麻不及執政之制宰輔拜罷録僅
紀歳月名氏而揚廷之命無述焉覽者病之故太常博
士徐君自明纂成宋朝宰輔編年録二十卷首起建隆
庚申至于嘉定乙亥凡二百五十餘年本之以長編繋
年録緯之以大詔令拜罷録與夫玉堂制草諸書而一
時黜陟之由羣公評品之論奉常行實之攷旁引曲彚
靡有漏略其用心亦勤矣夫一代之盛則有一代之元
勲碩輔鉅徳豐功銘于烝(闕/)彞鼎書于旂常竹帛固不
待賛述其間賢佞進退正邪消長關于世道泰否者瞭
然一覽之頃辭令云乎哉彼齊魯大臣史失其名漢相
列傳獨書免冊是編也其亦足為信史羽翼歟君之子
居誼宰永陽有㢘稱輟奉鋟梓于學可謂能成先志者
我宋億萬年無疆惟休臣亦有無窮之聞續而書之未
有艾云寳祐丁巳清明寳章閣學士通議大夫提舉
隆興府玉隆萬壽宫嘉興縣開國子食邑六百户陸德
輿序
永嘉徐常博自眀作宋朝宰輔編年録其子永陽邑大
夫居誼刋之于梓謁序于予予曰宰輔者安危治亂之
所寄也漢四百年稱蕭曹丙魏唐三百年稱房杜姚宋
豈不戞戞乎其難矣哉國朝自建隆以至嘉祐趙韓王
普李公昉宋公琪張公齊賢呂公䝉正呂公端李公沆
向公敏中畢公士安㓂公凖李公廸王公旦王公曾晏
公殊杜公衍富公弼文潞公彦博韓忠獻王琦又何其
彬彬然盛也中間不幸而王安石相姦庸相繼庸則陳
升之吳充韓綘姦則王珪蔡確韓縝元祐更化幸而有
司馬文正公光呂正獻公公著范忠宣公純仁數人又
不幸而章子厚相姦兇復相繼蔡京過于章子厚王黼
過于蔡京若曾布趙挺之何執中劉正夫余深鄭居中
㣲不及子厚京黼造禍者姦成禍者庸禍極于吳敏何
㮚輩而不可制矣若二人者又姦庸相半者也嗟夫人
耶天耶天將開建隆以来之治故名臣相項背天将兆
靖康之禍故姦兇接武李公忠定綱言驗于䟽水功驗
于圍城髙皇帝以其為命世之英而相之不越七十有
五日間之者黃濳善也忠定昭武人濳善亦昭武人並
生而並相豈非天乎濳善罷忠定亦竟不得志趙公鼎
張公浚忠定之亞也相皆不得久而久于其位者秦檜
也忠定張趙金所惡也檜金所喜也其久其近天意可
知矣自後相有可稱者陳公康伯陳公俊卿趙公汝愚
而已中興而後又何其太寥落耶侂胄之徒則世目以
為京檜者也賢者則不得久而侂胄之徒皆得久于其
位此豈人耶予甞論三代而上伊傅周召皆以儒者相
大儒如孔子不過攝相而已孔子而後以儒得相者惟
司馬文正公豈非盛哉然亦不得久向若神宗以所以
待安石者早相司馬公及程公顥天下豈不被儒相之
福耶論皇宋宰輔者每為之三太息常博之為是録也
于美惡皆不沒其實賢于世之類書多矣寳祐五年五
月(闕/)日龍圗閣學士朝奉大夫新知西外宗正事趙(闕/)
故太常博士徐公永嘉之經師宿儒容止靖嚴言悉中
節行不越矩論著滿室蠅頭手筆無一字不端楷皆有
益于世敎其録宰輔也昉時年十八九執冊應對其間
粗審顛末後三十餘載欲板于三山郡齋而未果會公
之子居誼来宰永福政成能以俸金刻之縣學為一代
之盛典可敬也公字誠甫號慥堂終零陵郡守云寳祐
五年五月五日朝散郎集英殿脩撰提舉建寕府武夷
山冲佑觀永嘉縣開國男食邑三百户賜紫金魚袋陳
昉謹書
司馬温公既體春秋左氏傳為編年一書又欲倣班史
叙宋興以来百官㳂革公卿除拜作百官公卿表以便
省覽今觀徐公編年惟及宰輔而百官不及則于省覽
為尤便宋朝歴代名徳布滿百職輝映史冊先後相望
温公猶思表而出之夫豈不足于夷攷而公之編年曰
姑舍是非略也嫓諸作室之工書于棟者惟都料匠與
副之而梓人不與焉公之編年意或以是夫大臣之進
退臧否國之否泰繫焉關渉至大故公之為此書也自
建隆庚申訖嘉定乙亥其間元臣碩輔誥命所褒建議
所否出處之顛末徳業之汚隆長編繫年所不載拜罷
錄年表所不具而雜出于他書旁搜逺括靡有遺棄釐
為卷帙用工雖勤然操其樞要舉其宏綱賢于勞而寡
要者逺矣談者咸謂是書之成可觀世道吁豈惟是哉
觀慶厯之盛則杜富韓范之事業在所勉觀熈豐之事
則荆舒之學在所懲下不負所學則景行先哲區别邪
正以丕寅亮之規上不負吾君則追法前猷吹虀徃轍
益謹乎若時登庸之道則是書有補于世所以續皇家
萬億年無疆之休自此編年始真作宋一經者也公諱
自眀嘗為太常博士子居誼宰永陽以㢘名鳴琴之暇
取家藏之袐鋟于邑序使垂世懿範不至無傳厥功不
在編年下寳祐丁巳八月朔中奉大夫福建路轉運判
官章鑄序
欽定四庫全書
　宋宰輔編年録卷一　　　宋　徐自明　著
　　太祖建隆元年(庚申/)
二月乙亥周宰相范質司徒加兼侍中(自守司徒兼門/下侍郎同中書)
　　(門下平章事昭文館大學士叅知/樞宻院事依前守司徒加兼侍中)
王溥加司空(自尚書右僕射兼門下侍郎同中書門下/平章事監脩國史叅知樞宻院事加守司)
　　(空兼門下侍/郎同平章事)
魏仁浦加尚書右僕射(自樞宻使行中書侍郎同中書/門下平章事集賢殿大學士依)
　　(前樞宻使加尚書右僕射/兼中書侍郎同平章事)
　　(國朝㳂唐故事以太尉司徒司空為三公以尚書/令侍中中書令為三省長官以同中書門下平章)
　　(事為宰相以左右僕射為宰相官○守司徒司空/唐故事雖三公亦必冠以文㪚階國初因之○宰)
　　(相所居省謂之中書門下國政所出也宰相初拜/無有不帶中書門下侍郎者舊制三師三公左右)
　　(僕射平章事並兼兩省侍郎首相兼門下侍郎次/相兼中書侍郎○宰相分領三舘亦因唐及五代)
　　(之故首相為昭文舘大學士其次為監脩國史又/其次為集賢殿大學士○樞宻院起于後唐莊宗)
　　(以郭崇韜為使始分掌朝政與中書抗衡晉廢復/置自是相承不改周宰相范質王溥兼叅知樞宻)
　　(院事魏仁浦兼樞宻使至是質溥皆罷參知樞宻/院事魏仁浦獨仍舊兼樞宻使○官制㳂革)
制曰虞舜有納麓之功弗迷風雨夏后享錫圭之瑞乃
奠山川然後大洽謳謡光符揖遜顧惟凉徳驟集鴻名
旣用心以存公思與物而更始式宣景化屬在冢司乃
眷弼臣宜疇異數(具官/范質)鎮時雅量緯俗宏材明去就于
㡬先識變通之可久岩廊益峻衡石無欺十載于兹萬
邦咸乂(具官/王溥)䇿名藩府佐命前朝冠顔子之四科陳臯
陶之九徳秉彛不紊惠廸有光寅亮之功搢紳允矚(具/官)
(魏仁/浦)謙和有立謹重自持周旋三事之司練達萬㡬之
務言無洩露望洽彌綸康濟之才邦家所注咨爾三后
弼予一人而皆稽𤣥象以酌羣情率具僚而遵外禪是
用進為常伯命作司徒叙百揆以奮庸張四維而是頼
於戱託王公之上既開國以承家倚輔相之臣期代天
而理物各踐厥位時維欽哉(本朝大詔令/)
　　(國初命周朝三相同為一制至罷相亦然後太宗/命宋琪李昉並相及李昉張齊賢並相其制亦同)
　　(自後二相並命皆各自為制云○國朝范魯公質/王文獻溥魏宣懿仁浦秉釣史舘昭文集賢三相)
　　(俱全自後太宗初即位薛文惠居正沈恭惠倫盧/大戎多遜真宗咸平二年李文靖沆向文簡敏中)
　　(吕文穆䝉正仁宗至和二年劉文忠沆文潞公彦/博富韓公弼元祐初司馬温公為左僕射文潞公)
　　(平章軍國重事呂正獻平章軍國事皆三相也至/三年温公薨文呂二公在位而呂汲公大防范忠)
　　(宣純仁為左右僕射始四相然不久也五朝俱立/三相○本朝宰相兼公師者范魯公王文獻趙韓)
　　(王薛文惠自後王文正丁晉公馮文懿王文公呂/文靖韓忠獻曽宣靖富韓公文潞公呂正獻蔡師)
　　(垣秦師垣陳魯公而已餘皆罷政/後方拜○揮塵録○宰相兼公師)
　　質字文素魏州宋城人溥字齊物太原榆次人仁
　　浦字道濟衞郡汲縣人○初質溥皆舉進士仁浦
　　少為刀筆吏𨽻樞宻院周世宗朝自樞宻承㫖拜
　　中書侍郎同中書門下平章事兼樞宻使始議者
　　以仁浦不由科第進世宗曰顧才如何耳遂用之
　　(王稱東/都事畧)○太祖以是年正月甲辰受禪于周二月
　　乙亥首用周朝三相范質嘗奏疏言宰相者以舉
　　賢為本職以掩善為不忠所以上佐一人開物成
　　務端明殿學士呂餘慶樞宻副使趙普富有時才
　　精通治道經事覇府歴歳滋深自陛下委以重難
　　不孤倚仗每因欵接備覩公忠伏乞授以台司俾
　　申才用今宰輔未備久難其人以二人器能攀附
　　幸㑹孰謂不然上嘉納之(李燾通/鑑長編)先是宰相見天
　　子必命坐有大政事則面議之常從容賜茶而退
　　自餘號令除拜刑賞廢置但入熟状畫可降出即
　　行之唐及五代皆不改其制猶有坐而論道之遺
　　意焉質等自以前朝舊臣稍存形迹且憚上英睿
　　每事輙具劄子進呈退批所得聖㫖而同列署字
　　以志之嘗言于上曰如此則盡稟承之方免妄庸
　　之失矣上從之由是奏御寖多或至旰昃賜茶之
　　禮尋廢固弗暇于坐論矣遂為定式盖自質等始
　　也○慶厯二年二邊用兵富文忠公為制誥建言
　　邊事繫國安危不當專委樞宻周宰相魏仁浦兼
　　樞宻使國初范質王溥為宰相兼叅知樞宻院事
　　今兵興宜使宰相以故事兼領仁宗然之遂降制
　　以宰相呂夷簡兼判樞宻院事章得象兼樞宻
　　使(南忩紀談/)
同日樞宻使吳延祚同中書門下二品
　　延祚字慶之太原人太祖即位仍舊為樞宻使除
　　同中書門下二品以父名墇故也是年五月詔親
　　征李筠以延祚為東京留守及征李重進又為東
　　京留守
八月甲申趙普樞宻副使(自右諫議大夫樞宻/直學士兵部侍郎除)
　　(唐制省部寺監之官備貟而已無所職掌别領内/外任使而省部寺監别設主判官貟額本朝尚循)
　　(唐制六部尚書侍郎與左右諫議/大夫等官皆空存其名而無其實)
　　普字則平范陽人太祖領定國軍節度使移鎮滑
　　許普皆在幕府最後為歸徳軍節度掌書記太祖
　　受禪普以佐命功授右諫議大夫樞宻直學士既
　　誅李筠普以功遷兵部侍郎除樞宻副使(事畧/本傳)
　　建隆三年(壬戍/)
六月癸巳吳延祚罷樞宻使(為雄武軍節度使依/前同中書門下二品)
　　先是制下前一日太祖謂延祚曰卿久在樞要年
　　齒漸高今與卿秦州以均勞逸明日制當出恐卿
　　以離朕左右不能無憂故先告汝云(范冲宰輔/拜罷録)延
　　祚仍舊為樞宻使凡二年五閲月延祚好儒學聚
　　書數千卷卒贈侍中子元扆尚太宗女蔡國公主
　　聚書至數萬卷積官至山南東道節度使國朝以
　　来尚主者獨稱其賢(事/畧)
十月辛丑趙普樞宻使(自兵部侍郎樞宻副使除/檢校太保兼御史大夫充)
　　(御史䑓雖有大夫貟而不除四色憲銜自監察御/史至御史大夫號為憲銜檢校則自國子祭酒至)
　　(三公亦唐及五代舊制也而國朝遵之元豐/新制官名削去憲銜檢校官○官制㳂革)
制曰王者端居九重馭朽敢忘于大業躬决萬務坐籌
思得于良臣而况蕭曹故人燕趙奇士霸府早推于佐
命公朝允恊於陟明(具官/趙普)識洞化原才優王佐契風雲
之𤣥感禀象緯之純精首參開國之功實負致君之略
已升宥宻方隆乃睠之恩未正樞機豈稱疇庸之典俾
膺重任用奨元勲爾其佐佑冲人緝熈庻績無忝股肱
之寄勉伸帷幄之謀徃其欽哉服我光寵
　　普在樞府四年而相
同日李處耘樞宻副使(自宣徽北院使右羽林衛大将/軍除宣徽南院使檢校少保兼)
　　(宣徽南北院使唐末舊官也置院在樞宻之北總/内諸司及三班内侍等事國朝立南北宣徽院各)
　　(置使以待久坎侍從或寵前執政作帥位亞僉樞/俸同執政武臣勲舊建節久坎多以北院使處之)
　　(或同簽書帯此官事見筆談與官制舊典○國朝/小使臣供奉官而下皆𨽻宣徽院使恩禮遂同二)
　　(府而班樞宻副之上雍熈中置三班院事專領小/使臣授任而宣徽使如舊其後班綴逐下樞宻副)
　　(矣/)
　　處耘潞州上黨人初周世宗以處耘𨽻太祖帳下
　　為都押牙陳橋推戴處耘臨機决事謀無不中太
　　祖竒之累遷至宣徽北院使至是遂有此除
　　乾徳元年(癸亥/)　(建隆四年十一月改元/)
九月丁卯李處耘罷樞宻副使(責授淄州刺史/)
制曰昨者南出師徒俾令監護所宜宣力以副朕心但
聞動恣胸襟每多率易既乖倚注合正刑章尚念已著
徽勞特從寛典俾提郡印用示優恩
　　處耘自建隆三年十月除樞宻副使至是年九月
　　罷在樞府僅一年○初朗州亂遣使求救于朝廷
　　太祖命㐮州慕容延釗帥師赴之以處耘為湖南
　　道行營都監處耘自以受非常之遇思有以報臨
　　事專制不顧羣議由是與延釗不恊更相論奏朝
　　廷以延釗宿将止罪處耘處耘亦不敢自明云(拜/罷)
　　(録/)○太宗明徳皇后處耘女也處耘累贈韓王子
　　繼隆積官至山南東道節度使開府儀同三司配
　　享真宗廟庭
　　乾徳二年(甲子/)
正月戊子宰相范質王溥魏仁浦並罷政事(質自司徒/兼侍中除)
　　(太子太傅/太子太保)　(溥自司空兼門下侍郎同平章事除/仁浦自樞宻使兼中書侍郎同平章)
　　(事依前守尚書右僕射制不常設乃以三太三少/東宮師傅以下官屬舊)
　　(師傅除前宰執為致仕官若太子太師太傅太保/以待宰相官未至僕射者及樞宻使致仕亦隨本)
　　(官髙下除授太子太師太傅/太保皆位一品○官制舊典)
制曰開物成務既伸佐國之功以逸代勞宜舉優賢之
典其有位叅四輔功著兩朝始終克茂於嘉猷進退敢
忘于異禮(具官/范質)貞規鎮俗清徳服人(具官/王溥)經緯全才搢
紳雅望(具官魏/仁浦)素通儒術兼練武經而皆挺金石之淳
誠廓江湖之偉量夙夜匪懈知無不為佐予開剏之基
頼爾緝熈之績雖位隆三事所宜勉輔於冲人而日有
萬㡬安可久煩於舊徳俾令就第用解持衡升一品於
春官總六卿於㑹府永保崇髙之秩用光翊戴之勲
　　三相自建隆元年二月拜相至是年正月罷並相
　　太祖四年南郊畢並再表求退仁浦以疾請告太
　　祖幸其第賜黄金器二百兩錢二百萬表乞骸骨
　　至是同制罷相或告病未寕或勤勞可憫並從優
　　禮云(李攸通今集編/)
　　(李淑奏議曰太祖用周朝三相五年而後以/趙普代之凡十年始以薛居正沈倫代之)
　　質乾徳初封魯國公質在相位所下制勑未嘗破
　　律命刺史縣令必以版籍為急使者按民田及獄
　　訟皆召見為述天子憂勤之意乃遣之時號賢相
　　(事/畧)以乾徳二年卒質寢疾上數幸其第臨觀質以
　　㢘介自將五代以来宰相多取給於方鎮質始絶
　　之及卒上甚悼惜之贈中書令其後太祖因講求
　　輔弼謂左右曰朕聞范質居第之外不殖資産真
　　賢相也太宗亦素重質嘗對近臣稱累朝宰相以
　　為循規矩重名噐持㢘節無出質之右者其所不
　　足但欠世宗一死耳(長/編)○溥自乾徳元年十二月
　　加特進二年正月除太子太保開寳二年除太子
　　太師入謝上顧曰溥十年作相三遷一品福履之
　　盛近世所未有也(長/編)故事一品班於臺省之後太
　　祖因見溥謂左右曰溥舊相當寵異之即令分臺
　　省班於東西遂為定制(拜罷/録)太平興國初封祁國
　　公卒贈侍中諡文康孫貽永尚太宗女鄭國長公
　　主仁宗朝拜樞宻使○仁浦開寳二年從征太原
　　遇疾而卒謚宣懿以子咸信尚太宗女永慶公主
　　追封齊王咸信積官至保平軍節度使平章事
庚寅趙普拜相(自樞宻使檢校太保授門下侍/郎同平章事集賢殿大學士)
制曰閎㪚同功歸馬遂隆於周道蕭張叶力斷蛇因肇
於漢基必資佐命之臣以輔興王之業(具官/趙普)功參締造
業茂經綸禀象緯之純精契風雲之良㑹洎賛樞機之
務屢陳帷幄之謀沃心方佇於嘉猷調鼎宜膺於大用
俾踐台衡之任仍兼書殿之榮爾其罄乃一心熈予庻
績君臣相正勿忘獻納之規夙夜在公勉致隆平之化
徃服休命無愧前脩
　　范質等三相罷遂相趙普上既除普及樞宻使李
　　崇矩乃無宰相署勑普因入奏其事上曰卿但進
　　勑朕為卿署字可乎普曰此有司所行非帝王事
　　也乃使問翰林學士講求故實竇儀曰今皇弟開
　　封尹平章事即宰相之任也上從儀言乃命皇弟
　　署勑(長/編)普既拜相事無大小皆决於普太祖待普
　　如左右手是日監脩國史故事宰相兼勑皆用内
　　制處分今止用勑趙普監脩國史非舊典也盖失
　　之(事/畧)五年三月除尚書右僕射兼門下侍郎充昭
　　文舘大學士○自唐以来方鎮多以賦入自擅而
　　上供殆鮮場院率令部曲主之厚歛以自利其屬
　　三司者輸額之外輙歸已或私納貨賂以事貢奉
　　用冀恩奨普勸太祖革其弊方鎮闕帥命文臣權
　　知所在場院間遣京朝官廷臣監臨諸道置轉運
　　使諸州置通判使主錢榖自是利歸公上矣又數
　　遣使者分詣諸道選本道兵驍勇者籍其名送京
　　師以備宿衞敎習精練太祖每御便殿親臨試之
　　不數年兵甲精銳府庫充實皆普之謀也(事/畧)普薦
　　曹彬潘美可用其後太祖征嶺南用潘美伐江南
　　任曹彬而二國卒平(同/上)普佐太祖太宗定天下平
　　僣偽大一統當其為相每纔歸第則亟闔户自啟
　　一箧取一書而讀之有終日者雖家人不測也及
　　翼旦出則是事决矣用是為常後普薨家人始得
　　開其箧而見之則論語二十篇普獨相凡十年沉
　　毅果斷以天下事為己任上倚信之故普得成其
　　功嘗欲除某人為官不合上意不用明日普復奏
　　之又不用明日又奏之上怒裂其奏投諸地普顔
　　色自若徐拾奏歸補綴明日復奏之上悟乃可其
　　奏後果以稱職聞(長/編)○世多言本朝任相不專自
　　罷坐論之禮始嘗觀趙普相太祖十年雖置㕘知
　　政事而不押班不知印普亦自信不撓訖用成功
　　上嘗欲使天雄節度符彦卿典兵普屢諫不聴宣
　　已出復懐之請見事遂中止又嘗怒殿前都指揮
　　使韓重贇欲誅之普以為不可上怒猶未解普開
　　陳愈切竟納其言兵權所在人臣最難言而趙普
　　罷符彦卿成命扵己行之後貸重贇之死於將戮
　　之時任相猶謂之不專乎(陳傅良建隆編乞罷符/彦卿事乃普為樞宻使)
　　(時事/耳)
同日李崇矩樞宻使(自宣徽北院使右監門衞大/将軍判三司遷檢校太保除)
制曰出司財賦既彰幹蠱之功入掌樞機宜舉疇庸之
典(具官李/崇矩)夙懐噐業久著勞能守素履以不渝秉純誠
而益固洎居近列兼筦利權均用愛人不加於常賦濟
時成務但見於豐財考績斯多陟明惟允是用擢升宥
宻特示倚毗叅予帷幄之謀罄爾彌綸之效沃心造膝
朕有望焉勉服訓詞無忘率勵
　　崇矩字元靖上黨人始樞宻中書門下同一幕趙
　　中令末年太祖惡其專而樞宻使李崇矩乃其子
　　婦之父故特命析之迄今不改(事見/筆談)國朝中書樞
　　宻先後上所言兩不相知以故多成疑貳然祖宗
　　亦頼此以聞異同之論用分宰相之權(南忩/紀談)
己亥王仁贍樞宻副使(自内客省使樞/宻院承㫖除)
　　仁贍字子豐唐州方城人初永興軍節度使劉詞
　　薦其材可用太祖素知其名請於世宗𨽻帳下及
　　受禪遂擢用之
四月乙丑薛居正呂餘慶並叅知政事(並自樞宻直學/士兵部侍郎除)
　　(梁改樞宻院為崇政院唐莊宗復舊/名遂改為樞宻直學士○石林燕語)
　　居正字子平開封浚儀人餘慶世本燕人○太祖
　　初即位以歸徳軍興王之地居正遂自觀察判官
　　權為給事中累遷兵部侍郎太祖歴滑許宋三鎮
　　餘慶並在幕府及即位累遷兵部侍郎是年初置
　　叅知政事為宰相副貳命居正及呂餘慶為之三
　　年二月餘慶以叅知政事出權知成都府時蜀初
　　平以執政莅藩自餘慶始也開寳五年以叅知政
　　事薛居正子惟吉呂餘慶子惟恭並為西頭供奉官
　　是年十一月命叅知政事薛居正兼提㸃三司淮
　　南湖南嶺南水陸轉運使事呂餘慶兼提㸃三司
　　荆南劍南諸州水陸轉運使事○上欲為趙普置
　　副而難其名稱召翰林學士承㫖陶榖問曰下丞
　　相一等有何官對曰唐有叅知機務叅知政事遂
　　以樞宻直學士兵部侍郎薛居正呂餘慶並本官
　　叅知政事不宣制不押班不知印不升政事堂止
　　令就宣徽使㕔上事殿庭别設㙛位於宰相勅尾
　　署銜降宰相數字月俸雜給皆半之盖上意未欲
　　令居正等與普齊也至開寳六年上因雷有隣上
　　章告普私庇堂後官始有疑普意普恩益替六月
　　壬寅始詔叅知政事陞都堂與宰相同議政事庚
　　戍復詔薛居正呂餘慶更知印押班奏事以分其
　　權(長/編)史臣李沆等曰按唐故事裴寂為僕射知政
　　事杜淹為御史大夫叅議朝政魏徴為秘書監叅
　　預朝政蕭瑀為特進叅議政事劉洎為黄門侍郎
　　叅知政事劉幽求為中書舍人叅知機務皆宰相
　　之任也又髙宗欲用郭待舉等叅知政事既而謂
　　崔知温曰待舉等歴任尚淺未可與卿同名稱遂
　　令於中書門下同受進止平章事以此言之平章
　　事亞於叅知政事矣今榖不能逺引漢御史大夫
　　亞相為對飜以叅知政事為下丞相一等榖失之
　　矣議者惜之○太祖始命叅政與宰相互知印時
　　議者謂榖為失然唐叅知政事固宰相之任曾何
　　以為百王不易之制殆稱謂適同爾官制輕重因
　　時盖可見矣(南忩/紀談)
　　乾徳五年(丁卯/)
正月甲寅王仁贍罷樞宻副使(責授右衞大将/軍罷歸本班)
　　(舊制二府侍從有薄責多以本官歸班奉朝請而/已初無職掌然班著請給並只從見存官初不以)
　　(嘗經歴為高下/也○南窓紀談)
議王全斌王仁贍等罪詔曰王全斌等出總偏師逺征
全蜀銳旅才臨扵劍外降書已至于軍前朕念其伏罪
畏威祈哀請命尋頒詔㫖務在撫綏應孟昶宗親及偽
命官吏諸軍將士一境生民並令安存不得驚擾而全
斌等違吾約束侮乃憲章專殺降兵擅開官庫豪奪婦
女廣納貨財歛萬民之怨嗟致羣盜之充斥以至再勞
徴發方獲平寕洎命抽歸尚欲含忍而訴寃者日擁國
門今且據先次有狀隐沒金銀犀玉錢帛一十六萬七
百餘貫文受偽蜀臣寮賂饋九萬餘貫擅打開豐徳庫
門除㸃檢外諸色納虧欠二十八萬一千餘貫遂令中
書門下喚王全斌王仁贍崔彦進與訴索錢帛等人質正
而全斌等具伏其令御史臺於朝堂集文武百官議罪
以聞(本朝大/詔令)
　　仁贍自乾徳二年正月除樞宻副使至是年正月
　　罷在樞宻凢三年初詔王全斌等平蜀以仁贍為
　　西川行營都監及蜀平而全斌等違約束殺降兵
　　以致羣盜充斥諸将還仁贍歴詆諸将冀自免上
　　曰納李廷珪妓女開豐徳庫取金貝此豈諸将所
　　為邪仁贍皇恐不能對以其新有功不欲付獄吏
　　令中書門下省追問皆具伏所取受隐沒為錢六
　　十四萬四千八百餘貫詔御史集百官議全斌等
　　罪當死上特赦之
(闕/)月乙丑沈義倫樞宻副使(自西川随軍轉運使給/事中遷户部侍郎除)
　　義倫字惠恭陳留太康人名上一字避太宗舊名
　　後去之太祖領同州節制辟在幕府繼領滑許宋
　　三鎮皆從焉既受禪遂擢用之平蜀之役義倫為
　　西川隨軍轉運使獨居佛寺蔬食有以珍異竒巧
　　獻者皆却之東歸箧中惟圗書數卷而已時曹彬
　　自蜀還上嘗從容問以官吏善否彬惟薦義倫可
　　任上亦聞義倫清節過人故有是命義倫在樞府
　　六年至開寳六年九月拜相
　　開寶五年(壬申/)　(乾徳六年十二月改開寶元年/)
二月庚寅劉熈古叅知政事(自端明殿學士/兵部侍郎除)
　　(後唐明宗時孔循始議置端明殿學士二人專掌/顧問以馮道趙鳯為之班輪林學士上盖樞宻職)
　　(事官也○詳見石林燕語○國朝舊制職掌官外/有學士待制等貟端明殿學士等職皆為侍從清)
　　(望之選並無職掌多帯職以領在内/省府寺監在外藩方任使○舊典)
　　熈古字義淳睢陽人太祖領宋州節制熈古為節
　　度判官及受禪遂召用之
九月癸酉李崇矩罷樞宻使(為鎮國軍/節度使)
　　崇矩自乾徳二年正月除樞宻使至是年九月罷
　　在樞府凡八年時趙普為相與崇矩分秉國政崇
　　矩以女妻普子承宗厚相交結太祖頗不恱有鄭
　　伸者客崇矩門下十年至是上書摭其隂事訴之
　　于是罷崇矩出鎮及卒贈太尉諡元靖以子繼昌
　　之子遵朂尚太宗女萬夀公主追封河東郡王遵
　　朂積官至鎮國軍節度使
　　開寳六年(癸酉/)
六月庚申劉熈古罷叅知政事致仕
　　熈古自開寳五年二月除叅知政事至是因足病
　　以户部尚書致仕執政凡二年卒贈右僕射
八月甲辰趙普罷相(除檢校太尉河陽三城節/度使同中書門下平章事)
　　(凡以檢校官兼中書令侍中同平章事並謂之使/相唐制皆署勅五代以来不預政事朝㑹則綴本)
　　(班正衙見謝則押班凡宣制除授者勅尾存其銜/而不署側注使字○南窓紀談○故事宰相去位)
　　(例除本官稍優則進官一等或易東宫三少惟趙/韓王以開國舊臣且相十年故以使相罷盖異恩)
　　(也自是訖太宗真宗皆不易舊制○石林燕語○/祖宗以節度使中書令節度使侍中節度使􁀊章)
　　(事待勲賢故老久次宰相罷相隨其舊職加節度/使出判大藩及召入未還相位而拜樞宻使者則)
　　(加樞宻使以易節度故遂謂之使相雖中書令/叙位亦在同中書門下平章事之下○舊典)
制曰代天治物厥功已成仗鉞臨戎所委尤重雖弼諧
而是頼且勞逸以惟均睠惟孟津介於河洛素為奥壌
况乃近藩爰命台臣俾分閫寄(具官/趙普)昔在覇府實為元
勲始當草昧之初首賛經綸之業千載起興王之運十
年居調鼎之司帷幄伸謀股肱宣力燮和萬彚已施濟
物之功鎮撫三城適表出藩之貴帥壇受任相印兼榮
永隆屏翰之權更勵始終之節
　　普自乾徳二年正月拜相至是年八月罷獨相凡
　　十年○普之為政也專廷臣多疾之是時官禁私
　　販秦隴大木普嘗遣親吏徃市屋材至京師治第
　　權三司使趙玭㢘得之以聞太祖怒便令追班将
　　下制逐普而王溥奏解之故事宰相樞宻使每候
　　對長春殿同止殿廬中太祖聞普子承宗娶樞宻
　　使李崇矩女即令分異之自崇矩罷上於普稍有
　　間普又嘗以隙地私易尚方蔬圃以廣其居及營
　　邸店翰林學士盧多遜因召對屢攻其短㑹雷德
　　驤子有隣怨普之擠其父求所以報普時上知堂
　　吏擅中書權多為姦贓有隣于是擊登聞鼓訟堂
　　後官私事皆普庇之太祖怒令下御史府按治各
　　抵罪上始有疑普意矣普自是恩益替始詔叅知
　　政事陞都堂與宰相同議政事復詔薛居正呂餘
　　慶更知印押班奏事以分其權未㡬遂罷去普嘗
　　設大瓦壺於視事前閤中中外表䟽普意不欲行
　　者必投之壺中束緼焚之其多得謗咎殆由此也
　　(趙普自乾德二年至開寳六年罷獨相凡十年是/後李昉自雍熈二年至垂栱元年罷凢四年王旦)
　　(自景徳元年至祥符五年罷凢七年呂夷簡自天/聖七年至明道元年罷凢三年皇祐三年龎藉亦)
　　(三年紹聖元年章子厚亦七年皆獨相而淳/化元年呂䝉正亦獨相踰年○事見筆談)
九月丁卯呂餘慶罷叅知政事(為尚書左丞/)
　　(尚書丞郎自兩省遷至者謂之百官之貴近與兩/制兩省學士待制一等除任唯不預扈從○舊典)
　　餘慶自乾徳二年四月除叅知政事至是年九月
　　罷執政凢九年太祖幕客餘慶居其先趙普李處
　　耘首大用餘慶略不介意餘慶執政時㑹普忤㫖
　　左右争傾普餘慶仍力為辨析人稱其長者至是
　　有疾上章求觧機務故有是命
己巳薛居正沈義倫並拜相(居正自吏部侍郎㕘知政/事除門下侍郎同平章事)
　　(仍前監脩國史○義倫自户部侍郎樞宻副/使除中書侍郎同平章事集賢殿大學士)
居正拜相制曰財成天地者元后之道爕理隂陽者冢
宰之權其有早踐巖廊久叅機務既著彌綸之效宜升
輔相之資(具官薛/居正)文作國蕐才為人傑夙推雅望久服
大寮朕自膺寳圗茂建皇極酌用舊制簡求輔臣特命
豫大政於萬機下丞相之一等顧惟全徳無忝明恩于
今歴年厥有成績疇庸之典無所吝焉是用擢正台司
仍兼史職懋官進秩真食増封於戯知臣者君予雖慙
扵徃聖以道佐主汝宜念扵前賢永保令圗以承休命
義倫拜相制曰輔弼之臣邦家是寄緝熈庶政必頼其
嘉猷鎮撫四邊實資扵重徳睠機衡之近列有霸府之
舊僚疇佐命之功俾當爰立委調元之任允契具瞻(具/官)
(沈義/倫)儒行飭躬貞規邁俗保晏嬰之儉徳富韋賢之經
術自首逢興運歴踐通班掌漕坤維清風播於逺俗詢
謀宻地素履光扵盛時是用擢踐鼎司倚為國相正中
樞之貴位冠仙殿之羣儒式重元勲且符公望於戱創
業垂統予方致於治平當國秉鈞爾宜思於經制務恢
逺略以賛丕圗
　　居正開寳九年十月除尚書左僕射兼門下侍郎
　　昭文舘大學士太宗太平興國四年十月除守司
　　空義倫開寳九年三月上将幸洛陽以為東京留
　　守尋召赴西亰十月除尚書右僕射監脩國史太
　　宗親征太原以義倫留守判開封府事師還太平
　　興國四年加尚書左僕射
同日盧多遜叅知政事(多遜自翰林學士兵部/員外郎遷中書舍人除)
楚昭輔樞宻副使(昭輔自左驍衞/将軍判三司除)
　　多遜懐州河内人昭輔宋城人○多遜博涉經史
　　善伺人主意太祖好讀書每問書中事多遜伺知
　　應答無滯太祖寵異之執政三年至九年十月拜
　　相○太祖初典禁衞嘗召昭輔置左右及即位以
　　其有心計遂擢權判三司至是除樞宻副使開寳
　　九年以樞宻副使昭輔右衞大将軍判三司王仁
　　贍分領南北院事自後宣徽使闕即命樞宻使副
　　兼領院事(樞宻使副兼領宣/徽南北院自此始)
二月庚戍曹彬樞宻使(自宣徽南院使義成軍節度使/除檢校太尉忠武軍節度使充)
　　彬字國蕐真定人太祖伐江南彬進圍金陵誓克
　　城之日不妄殺一人既克金陵城中皆安堵如故
　　始彬之行上許彬以使相為賞及還語彬曰今方
　　隅尚有未服者汝為使相品位極矣豈復力戰邪
　　且徐之更為我取太原因宻賜錢五十萬未㡬拜
　　樞宻使領忠武軍節度使樞宻領節度自彬始賞
　　江南之功也太宗即位加同平章事彬初以節度
　　使為樞宻使不罷旄鉞至是加同平章事仍充樞
　　宻使即罷旄鉞太平興國三年十一月以郊祀恩
　　加檢校太師四年十月以平定太原加兼侍中
　
　
　宋宰輔編年録卷一
欽定四庫全書
　宋宰輔編年録卷二　　　宋　徐自明　著
　　太宗開寳九年(十二月改太/平興國元年)
十月庚申盧多遜拜相(自吏部侍郎𠫭知政事除中書/侍郎同中書門下平章事集賢)
　　(殿大學/士制闕)
　　太宗以十月癸丑即位庚申多遜拜相太平興國
　　四年十月除兵部尚書
同日楚昭輔樞宻使(自樞宻/副使除)
　　太平興國三年十一月以郊祀恩加檢校太尉四
　　年十月以平定太原加檢校太師
　　太平興國四年(己卯/)
正月庚寅石熈載簽書樞宻院事(自樞宻直學士除/簽書樞宻院事)
　　熈載字凝績洛陽人太宗初領泰寕節度辟為掌
　　書記及即位遂擢用焉是年除簽書樞宻院事簽
　　書樞宻院自熈載始四月庚戍除樞宻副使
　　(兵部𨽻樞宻院承五代之制有使副使至太宗朝/初命石熈載以樞宻直學士簽書樞宻院事治平)
　　(中郭逵以檢校太尉同簽/書樞宻院事○官制沿革)
　　太平興國六年(辛巳/)
六月甲戍司空平章事薛居正卒
　　居正自開寳六年九月拜相至是年六月薨于
　　位相太祖三年相太宗六年方入奏事疾作輿歸
　　而卒年七十贈太尉中書令諡文惠咸平二年配
　　享太宗廟庭居正操行方正為相任寛簡不苛察
　　士君子以此多之
九月辛亥趙普再入相(自太子太保除守司徒/兼侍中昭文舘大學士)
制曰恊比耆徳皇王之大猷圗任舊人邦家之令典其
有功高締剏望著巖廊出領蕃宣入奉朝請輿望所屬
嘉言孔彰宜膺作礪之求再授秉鈞之寄(具官/趙普)建邦元
輔命世偉才早踐台衡載更時序蕭何畫一之法著扵
廟堂甘盤舊學之臣屈在班列朕方寤寐良弼寅亮天
工詢于元龜歴選羣后用煩舊徳弼予眇躬外以鎮撫
四邊内以平章百姓康濟庻務常思舟楫之言品題羣
材俾適輪轅之用佐佑寡昧臻于治平毋使丙魏房杜
專美於前代也
　　太宗即位以普為太子太保普奉朝請累年盧多
　　遜益毁之鬱鬱不得志上寤拜司徒侍中封梁國
　　公廷美廢多遜南遷普之力也
同日石熈載樞宻使(自刑部侍郎樞宻副/使除户部尚書充)
制曰文昌之設益重於六官温室之任聿參于萬務自
非忠謹敦厚温恭眀允則何以追武帳之三接賛鴻樞
之百度職兹宥宻以奉論思我之得人無愧前古(具官/石熈)
(載/)挺生間氣符㑹昌期早事初濳屢進苦口之說洎叅
樞近益勵匪躬之誠進思盡忠言必循理補衮無闕循
墻益恭朕之使能人實受賜用尊名數式示倚毗俾兼
喉舌之司以重股肱之寄徃踐樞軸必也正名克勵乃
誠同底于道
　　用文資正官充樞宻使自熈載始也
十一月癸丑楚昭輔罷樞宻使(為左驍/衞将軍)
　　昭輔自開寶六年九月除樞宻副使九年十月拜
　　樞宻使至是年十一月罷在樞府凡十年昭輔性
　　勤謹介直掌樞務人不可干以私然無他材略至
　　是以足疾就第在告數月始命石熈載代其任㑹
　　郊祀畢乃有是命及卒贈侍中諡景襄真宗祀亳
　　囘再贈中書令
　　太平興國七年(壬午/)
四月甲子竇偁郭䞇並叅知政事(偁自右正議大夫樞/宻直學士贄自中書)
　　(舍人並守/本官除)
　　(正議大夫本諫議大夫避太宗舊諱國朝給事中/中書舍人諫議大夫並係兩省官給事左諫議隸)
　　(門下中書舍人右諫/議隸中書○舊典)
柴禹錫樞宻副使(自如京使除宣/徽北院使兼)
　　偁字日彰薊州漁陽人贄字仲儀開封人禹錫字
　　元圭大名人○偁父周諫議大夫禹鈞五子曰儀
　　儼侃偁僖皆相繼登科時人謂之竇氏五龍偁先
　　與賈琰同在太宗幕府琰便佞希㫖偁常疾之太
　　宗與諸王宴射琰頗稱賛德美詞多矯誕偁叱之
　　太宗不樂因罷宴遂出偁知涇州既大用太宗謂
　　曰汝自揣何以至此偁曰陛下以藩邸之舊出於
　　際遇太宗曰非也以汝嘗面折賈琰賞卿之直耳
　　十月卒詔輟視朝贈工部尚書偁喜同幕丁顥子
　　謂謂尚㓜偁以女妻之後果至宰相○䞇自太宗
　　任京尹時得侍讀藩邸及即位遂擢用之○禹錫
　　亦事太宗於晋邸太宗以藩府之舊多訪以外事
　　遂告秦王廷美隂事故寵用之八年六月遷宣徽
　　南院使
戊辰盧多遜罷相(責授兵/部尚書)
制曰調梅作礪中外之所瞻加膝墜淵古今之攸戒矧
於輔相之任必全進退之宜(具官盧/多遜)早中科名亟更臺
閣乆廻翔於近列嘗際㑹於先朝擢預中書俾叅庶政
洎予臨御首正台衡補衮之効蔑聞由徑之蹤盡露節
虧忠藎道有依違尚塵廊廟之榮曷厭搢紳之論爰伸
念舊用示匿瑕俾領夏官以奉朝請用全終始之義以
彰廣大之恩
　　多遜自開寶九年十月拜相至是年四月罷為相
　　凢八年○趙普為相多遜屢短之於上前普由是
　　罷相多遜在相位普之子及親屬多為所抑普既
　　復相多遜不自安普屢諷多遜令引退多遜貪權
　　固位不能自决㑹普亷得多遜與秦王廷美交通
　　事遂以聞多遜坐秦王事責下御史劾其状得實
　　詔文武常叅官集議之太子太保王溥等叅議言
　　多遜身處台司心懐顧望大逆不道干紀亂常上
　　負國恩下虧臣節請削奪官爵凖律誅斬有㫖配
　　𨽻崖州充長流百姓
多遜削奪官爵配𨽻崖州制曰臣之事君貳則有辟下
之謀上將而必誅(兵部尚書/盧多遜)頃自先朝擢叅大政洎予
臨御首正台衡職在爕調任當輔弼邦家之務一以咨
之朕既倚成汝合思報而乃交結藩邸窺伺君親指斥
乗輿謀危社稷大逆不道非所宜言因遣近臣雜治其
事醜跡共露具獄已成既有司之定刑俾外廷而集議
僉以梟夷其族汙瀦其宫用正憲章以合經義尚念嘗
居重位乆事明廷特寛盡室之誅止用投荒之典實汝
有負非我無恩爾群臣當體兹意其盧多遜在身官爵
及三代封贈妻子官封並宜削奪追毁一家親屬並配
隷崖州充長流百姓仍終身禁錮縱更大赦不在量移
之限其期周以上親屬並配𨽻邊逺州郡禁錮
庚辰沈倫罷左相(責授工部尚書本名/義倫避太宗舊諱)
制曰(具官/沈倫)頃自諸生幸逢興運亟登廊廟遂踐鼎司閥
閲無聞際㑹斯極洎于臨御尤所倚毗七年於兹恩寵
備至所宜盡心竭慮知無不為使内外和平苛慝不作
此宰相之任也昨盧多遜包蔵逆節結構異端豈無姦
邪之謀見於舉措之際汝則與之同列積有日時安然
坐觀曾不先覺稔其醜跡上瀆朝經離我友于之親傷
我寛仁之德貪榮竊位於汝安乎雖復謝病引年拜章
上綬儻更優其爵秩何以肅於搢紳非我無恩盖全大
體六卿之任位望特隆深屈憲章粗伸警勵其子都官
郎中繼宗本由父䕃不宜更在朝行可落班簿
　　倫以開寶六年九月拜相至是年四月罷相太祖
　　凢四年相太宗七年倫清介在相位自守而已先
　　是倫與盧多遜同列多遜坐秦王廷美通謀事發
　　而倫前已病在告求致仕責其坐觀同列稔其醜
　　迹乃至於貶後請老復授左僕射致仕卒年七十
　　九贈侍中諡恭惠
　　太平興國八年(癸未/)
正月戊寅曹彬罷樞宻使(自侍中罷為天/平軍節度使)
制曰萬機鞅掌温室之任斯勤十乗隐轔齋壇之寄尤
重式均勞逸用示倚毗(具官/曹彬)說禮敦詩體仁利物臨事
克彰於忠謹接下彌盡於謙恭兩朝備罄於腹心終日
不離於帷幄折衝千里雖藉樽爼之籌節制百城宜分
旄鉞之任輟兹禁中之位賜以汶上之田式勞申伯之
蕃宣毋忘叚木之偃息
　　彬自開寳九年二月除樞宻使至是年正月罷在
　　樞府凡八年酒坊使彌德超驟被委遇上急變云
　　彬秉政嵗乆得士衆心又誣彬有不軌之謀太宗
　　頗疑之彬不自辨遂有是命趙普嘗薦彬見太宗
　　因為辨其誣太宗大悟德超既得罪而待彬如故
　　其後太宗從容謂普自愧聽斷不明普對曰陛下
　　知德超有才而任用之察曹彬無罪而昭雪之有
　　勞者進有罪者誅此所以彰陛下之明聖也太宗
　　於是釋然繼封魯國公
己卯王顯彌德超並樞宻副使(顯自東上閤門使遷宣/徽南院使兼○徳超自)
　　(酒坊使遷宣/徽北院使兼)
　　顯開封人德超滄州人少皆嘗給事太宗於潛邸
　　德超既譖曹彬彬遂罷顯與德超為南北院使並
　　兼樞宻院副使
二月庚申宋琪叅知政事(自右諫議大夫同判三/司遷左諫議大夫除)
　　琪范陽薊州人太宗為開封尹琪為府推官禮遇
　　甚厚及即位遂擢用之七月庚辰加刑部尚書班
　　叅政李昉上執政未㡬一年十一月拜相
四月丁亥彌德超罷樞宻副使(削官爵/流瓊州)
制曰(具官彌/德超)闒茸常材斗筲小器朕昔在藩府嘗齒中
涓洎入纂於丕圖亦累遷於近職録其尺寸之效陞於
宥宻之司而高則疾顛盈而亟覆詬詈同列指斥朕躬
為臣若斯於法何逭朕求治斯切益急於用人引咎實
深詎忘於有罪御史閲實有司定刑合寘嚴誅以禦魑
魅凡爾在位體兹好生其彌德超在身官爵並宜削奪
其一家配𨽻瓊州禁錮
　　德超在樞府纔數月德超嘗上急變巧誣曹彬以
　　他事太宗疑之出彬為天平軍節度使德超謂事
　　成期得樞宻使及是失意居常怏怏嘗詬王顯等
　　曰我為國家言大事有安社稷功但得如綫許大
　　名位爾等何人反在我上度上無執守為汝輩所
　　眩惑顯等告之太宗怒令鞫其事故抵於罪
六月己亥王顯樞宻使(自宣徽南院使樞宻/副使加檢校太保充)
制曰漢以尚書平章奏議魏以中書叅掌機宻邦國之
務率繫於樞衡軍旅之謀多出於帷幄授受之際厥惟
艱哉(具官/王顯)器量恢宏襟靈秀㧞嘗事藩邸備極公忠累
踐榮班遂膺顯用風雨如晦益勵匪躬之誠夙夜惟寅
愈定致君之志樞宻之任獻納攸資宜正名稱用伸毗
倚益堅許國之節式副知人之明
七月辛未郭贄罷叅知政事(責授秘/書少監)
制曰(具官/郭贄)簮筆持槖獲侍於初潜曳組鳴珂乆塵於清
切頃叅台席實代天工而啟沃蔑聞尸素斯極飲酒過
量自貽沈湎之譏發言無稽益彰容易之態所宜左降
尚屈典刑
　　贄執政凡一年曹彬為彌德超所譖贄為辨其誣
　　宰相趙普因是重之遂不次擢用至是以晨朝被
　　酒遂致罷黜尋知荆南府真宗即位累遷禮部尚
　　書及卒贈左僕射諡文懿贄長者喜延譽後進宋
　　白趙昌言皆其所薦也
庚辰李昉叅知政事(自文明殿學士/尚書除守本官)　(部/)
　　(太平興國五年置文明殿九年殿災/改建為文徳殿遂廢此職○官制)
　　昉字明逺深州饒陽人郭贄既貶中書惟趙普宋
　　琪時普恩禮稍替將復命相廷臣獨工部尚書李
　　昉宿舊上欲用昉叅政以琪先入當班列昉上加
　　琪刑部尚書昉守叅知政事昉執政僅半年十一
　　月拜相(六部尚書以吏部為冠兵部次之户部次/之刑部又次之禮部又其次而工部居下)
八月庚戌石熈載罷樞宻使(為尚書/右僕射)
制曰宥宻之務盖總於萬幾師長之任實叅乎百揆職
事斯設在勞逸而則殊名器所先固授受而惟允(具官/石熈)
(載/)逹識兼濟偉量旁通早在初潜實預賔佐韋弦之戒
動静有常金石之誠夷險如一自總樞軸屢進讜言方
叅帷幄之謀遽嬰寒暑之病抗章引退瀝懇彌堅宜推
加等之恩即俟有瘳之喜勉思頥飬式副倚毗
　　熈載自太平興國四年正月除簽書樞宻院事四
　　月除樞宻副使六年九月除樞宻院使至是年八
　　月罷在樞府凢五年熈載以足疾多請告太宗幸
　　其第臨問乆而不愈遂抗表求觧機務故以優禮
　　罷卒贈侍中諡元懿熈載有文學立朝無顧避稱
　　薦善人有長者之譽與薛居正配享太宗廟庭子
　　中立景祐四年拜叅知政事
十月己酉趙普罷相(自司徒兼侍中罷為檢校太尉兼/侍中武勝軍節度使出鎮鄧州)
制曰入總國政實冠三司之崇出分閫寄聿當二老之
任所以推恩禮於輔弼伸倚注於勲賢斯為大猷豈敢
虚授(具官/趙普)挺鍾間傑富禀誠明草昧之初締創之功夙
著巖廊之上啟沃之效居多朕疇咨老成叅用舊德再
授鹽梅之寄用師藥石之言彌縫之績既彰調燮之勤
斯著煩我耆艾職兹樞衡授以蕃宣均其勞逸用加掌
武之秩以增衛社之雄大啟南陽夾輔王室
　　普自太平興國六年九月再入相至是年十月罷
　　再相凢二年普罷時太宗眷禮甚厚作詩餞之又
　　謂之曰普於國家有勲力朕疇昔與之游今齒髪
　　衰矣不欲煩以樞務俾之善地卧治云雍熈三年
　　移山南東道節度使自梁國公改封許國公
十一月壬子宋琪李昉並拜相(琪自刑部尚書叅知政/事昉自工部尚書叅知)
　　(政事並本官同中/書門下平章事)
制曰平章百姓唐堯所以疇咨總領衆職漢宣由是致
治非賢罔乂得士則昌聿求經濟之才爰授弼諧之任
枚卜斯允成命是行(具官/宋琪)宇量冲深規模宏逺(具官/李昉)鬱
有公望乆服大寮而皆罄竭謨明禆賛樞輔君臣之際
人無間言公家之事行有餘力脩經術以自輔體方直
而靡渝是用擢正公台職兹調燮朕所注意不假審象
之求汝則致君更思補衮之効唯用虛已竚兹沃心欽
若訓詞徃踐乃位(並相/同制)
　　琪自庶僚一嵗中為宰相其速如此昉初與盧多
　　遜善待之不疑多遜屢譖昉昉曰盧與我厚不爾
　　於是上語及多遜事昉頗為觧釋上因言多遜居
　　常毁卿不直一錢昉始悟上由此益重之昉請復
　　時政記先進御然後付史館時政記進御自昉始
　　(長/編)雍熈元年十一月南郊畢琪遷門下侍郎昭文
　　館大學士昉遷中書侍郎監脩國史○太宗始即
　　位詔秦王廷美武功郡王德昭位在宰相上至是
　　詔自今宰相序立宜在親王之上李昉宋琪頓首
　　請遵故事上不許琪等又叩頭固辭乆之上曰宰
　　相之任實總百揆與群官禮絶藩邸之設亦奉朝
　　請而已元佐等尚㓜欲其知亷損之道卿勿多辭
　　也琪等拜舞稱謝(今宰相班在諸/王上自此始)
壬申李穆吕蒙正李至並叅知政事(穆自翰林學士遷/左諫議除  蒙正)
　　(自翰林學士都官員外郎除誥至/自翰林學士都官郎中知制  除)
　　穆字孟雍開封陽武人蒙正字聖功河南人至字
　　言幾真定人○穆文學操履為太祖所知太祖嘗
　　謂盧多遜曰李穆士大夫之仁者也多遜曰穆臨
　　事不以死生易節所謂仁者必有勇也穆等既並
　　命對於玉華殿上謂之曰朕為官擇人惟恐不當
　　今兩制之臣十餘皆文學適用操履方潔穆居京
　　府尤號嚴肅故兹奬擢惟公也朕思閭里間毎旦
　　焚香祝天子萬嵗次則大臣眉夀朕與卿等焉得
　　不思善事以副億兆之禱耶皆再拜謝(長/編)穆執政
　　未幾丁母憂不數日起復本官穆固辭不得已視
　　事未終䘮而卒太宗臨哭出涕謂宰相曰穆潔已
　　守道操履純正真不易得朕方爾擢用遽兹淪謝
　　非斯人不幸乃朕之不幸輟視朝贈工部尚書吕
　　蒙正舉進士第一執政四年端拱元年拜相
同日張齊賢王沔同簽書樞宻院事(並自樞宻直學士/遷右諫議大夫除)
　　齊賢字師亮曹州寃句人沔字楚望齊州人雍熈
　　元年十二月齊賢沔並遷左諫議大夫三年齊賢
　　以給事中知代州時大舉北伐代州楊業戰沒太
　　宗訪近臣以䇿齊賢請行即有此授初太祖幸西
　　都齊賢時以布衣獻䇿太祖召至便坐令面陳其
　　事齊賢以手畫地條陳十䇿内四說稱㫖齊賢堅
　　執其六說皆善太祖怒令武士拽出及車駕還語
　　太宗曰我幸西都唯得一張齊賢耳我不欲爵之
　　以官異時汝可收之使輔汝為相也至太宗初即
　　位放進士牓决欲置於高等有司偶失掄選第在
　　三甲之末太宗不恱及注官有㫖一牓盡與京官
　　通判齊賢釋褐授將作監丞通判衡州不十年為
　　相
　　雍熈二年(乙酉/)　(太平興國九年十一月改雍熙元年/)
十二月丙辰宋琪罷相(為刑部/尚書)
制曰王者欽若大猷允釐庶政必藉台輔以張化原上
所以燮理隂陽下所以康濟黎獻唯公是務與衆共之
其或時望有虧物情未允進退之際公議在焉(具官/宋琪)早
以時才嘗依藩邸薦更嵗月乆効官常洎朕纉承載懐
求舊攀附鱗翼騰躍風雲擢於㑹府之中處以公台之
任而識非逺大望屈具瞻曾無端謹之稱但有詼諧之
誚朝章政典無所建明百度彞倫如何式叙豈可以承
倚毗之重當憂責之任哉宜以秋卿俾還相印退之以
禮不謂無恩勉務欽承自求安逸
　　琪自太平興國八年十一月拜相至雍熈二年十
　　二月罷入相凢二年樞宻使柴禹錫同罷上謂宰
　　相李昉等曰朕於大臣豈容易進退事不獲已方
　　行此命朕欲展宫城禹錫有别第在表識中上言
　　願易闤闠中官邸朕極不樂自此朕薄其為人乃
　　潜與宋琪相結為琪請流人盧多遜第朕命即賜
　　之多遜犯罪籍沒為宰相復請居之不避惡名豈
　　大臣之體乎然不欲暴其状止以詼諧無大臣體
　　罷云(拜罷/録)琪有吏能而寡學識在相位百執事謁
　　見或有干請必面折之後拜右僕射卒年八十贈
　　司空諡惠安
　　(國朝宰相享耆壽者十人宋惠安八十其後張鄧/公八十六陳文惠八十二富文公八十一杜祁公)
　　(八十宋元獻七十九李文定七十七曽宣靖八十/龎穎公七十六蘇丞相八十二文潞公雖至九十)
　　(四而薨貶秩蔡師垣亦八十晩節謫籍/南遷殂於中路不得全有富貴考終)
同日柴禹錫罷樞宻副使(自宣徽南院使罷/為左驍衛大將軍)
制曰樞宻重地宻勿近司倚注所先無加於此茍輿情
之未洽在公議以難安(具官柴/禹錫)早自中㳙升於近侍載
承求舊之寵驟遷宥宻之司而不能盡瘁於事傾輸乃
誠茍且因循孤予委遇退居散地猶示優恩尚叅翊衞
之榮無忘欽承之意
　　禹錫自太平興國七年除樞宻使至是年十二月
　　罷在樞府凡四年
　　雍熈三年(丙戍/)
正月戊戌李至罷叅知政事(自給事中罷/授禮部侍郎)
　　至自太平興國八年十一月除叅知政事至是年
　　正月罷執政凡二年至以目疾連表乞罷職養病
　　詔不許固請從之特賜月俸錢十萬
六月戊戌辛仲甫叅知政事(自御史中丞/遷給事中)
　　仲甫字之翰汾州人
八月丁酉王沔張宏並樞宻副使(沔自左諫議大夫簽/書樞宻院事除  宏)
　　(自樞宻直學士拜/右諫議大夫除)
　　宏字巨卿青州益都人
　　雍熈四年(丁亥/)
四月癸巳張宏罷樞宻副使(自樞宻副使左/遷御史中丞)
趙昌言樞宻副使(自御史中丞/除樞宻副使)
　　昌言字仲謨汾州孝義人時河朔用兵張宏循黙
　　備位無所建明而御史中丞趙昌言數上北邊利
　　害故兩易之群臣皆竦動云宏在樞府幾一年○
　　王稱賛曰朝論以張宏循黙故罷其政使與趙昌
　　言更其任夫御史之職在觸邪而中丞之位號執
　　法事之利害人之忠佞皆得而言之其責豈不重
　　哉循黙之人使充其位可乎(事畧○太宗時張宏真/宗時李惟清皆自樞)
　　(宻使為御史中丞盖重言責也仁宗時亦多命前/執政如晏元獻王安簡公皆是自嘉祐後迄今無)
　　(為之者○/石林燕語)
　　端拱元年(戊子/)　(雍熙五年正月改元/)
二月庚子李昉罷相(為尚書/右僕射)
制曰端拱崇資文昌右相盖非賢而不授諒出綍以惟
公告爾具寮舉兹明命(具官/李昉)巖廊舊德文學名儒踐臺
閣之通班素髙聞望處鈞衡之大任乆展謀猷謙和秉
君子之風純懿擅古人之美今者輟從三事總彼六卿
董齊喉舌之官載光北斗領袖搢紳之列首冠南宫用
資鎮俗之清規式表尊賢之茂典異數適尊於表著睠
懐别視於股肱佩服渥恩優游名器恭踐厥位惟徃欽
哉
　　昉自太平興國八年十一月與宋琪同拜相至是
　　年二月罷入相凡六年○先有翟馬周者擊登聞
　　鼓訟李昉身任元宰屬北戎入冦不憂邊思職但
　　飲酒賦詩并置女樂等事上以方講籍田稍容忍
　　之於是召翰林學士賈黃中草制授昉右僕射罷
　　政且令黃中切責之黄中言僕射師表百僚舊宰
　　相之任今自工部尚書拜乃殊遷非黜責之義也
　　若以文昌務簡均佚為辭庻幾得體上然之(長/編)
同日趙普吕蒙正並拜相(普自檢校太師兼侍中山南/東道節度使除太保兼侍中)
　　(昭文館大學士三入相尚䝉正自給事中叅知政/事除中書侍郎兼戸部  書監脩國史並同中書)
　　(門下平/章事)
普昭文相制曰尊賢養老上古格言念舊録勲前王令
典而况再登廊廟三秉節旄始終不易於純誠出入咸
膺於大用爰疇茂德用降徽章(具官/趙普)大昴儲祥維嵩挺
秀翊天飛之景運名冠公王藴台輔之嘉謨功書簡䇿
早從黄閤旋擁高牙隆中盡偃於仁風峴首更歌於善
政加以心惟許國道在安民封章屢納於忠言致理率
陳於正道佐予涼德繄乃宗臣朕所以卜在㑹朝委之
論道彞倫未叙將俟於緝熈庻政闕然佇期於寅亮是
以輟從藩輔復踐巖廊加帝保之崇資冠鸞臺之舊列
咨上公而詢庶政彌切倚毗昌洪業以永丕圖更資光
輔
䝉正拜相制曰天道無私日月星辰助其照皇王不宰
股肱輔弼代其功所以端拱仰成垂衣致治建千年之
昌運追三代之令猷其有業茂經綸才推謹厚叅大政
而再罹寒暑秉純誠而無替初終宜推爰立之恩式副
至公之選(具官吕/䝉正)四氣均和五行鍾秀藴濟時之明略
輔之以温恭挺命代之宏材守之以淵黙凡膺歴試早
振芳猷公忠推社稷之臣凝重見廟堂之噐睠兹大體
乆鬱具瞻爰資作礪之功用正秉鈞之任崇階馭貴列
爵増封兼脩太史之書載踐地官之秩爾宜周旋庻政
左右眇躬緩兹宵旰之憂翊我隆平之運同底于道豈
不美歟
　　普至是凡三入相上親耕籍普表求入覲太宗從
　　其請禮成冊拜上諭普曰卿勿以位髙自縱勿以
　　權重自驕但能謹賞罰舉賢能彌愛憎何憂軍國
　　之不治朕若有過卿勿面從古人耻其君不及堯
　　舜卿其念哉蒙正質厚寛簡有重望不結黨與遇
　　事敢言毎論政有未允者必固稱不可上嘉其無
　　隱故與普俱命藉舊徳為之表率也蒙正晩輩與
　　普同位普甚推許之(長/編)○普次子趙承煦自襄州
　　衙内都虞候為六宅使普再入相未始為求官上
　　特命之普嘗戒其子弟曰吾本書生偶逄昌運受
　　寵踰分固當以身許國私家之事吾無預焉汝等
　　宜各勉勵勿重吾過故自宥宻升朝輔出入三十
　　餘年未始為其親屬求恩澤者(宰相子為/六宅使)近制宰
　　相子起家即授水部員外郎加朝散階先是盧多
　　遜為相其子雍即授此官後遂以為常吕蒙正固
　　讓止授九品京官將作監丞因以為定制(長/編)
　　(宰相子止授九品京官自吕蒙正始張鄧公文潞/本朝三入相者趙韓王吕文穆文靖)
　　(公蔡元長雖四入而/不克有終○揮麈録)
同日王沔叅知政事(自樞宻副使遷/戸部侍郎除)
張宏樞宻副使(自御史中丞遷/工部侍郎除)
楊守一簽書樞宻院事(自客省使遷宣/徽北院使除)
　　宏前已為樞宻副使後以循黙無所建明乃用御
　　史中丞趙昌言為樞副而改宏為御史中丞至是
　　復為樞宻副使○守一初為晉邸涓人太宗即位
　　遂擢用之守一在樞府纔七月是年九月卒贈太
　　尉忠武軍節度使
三月甲戌趙昌言罷樞宻副使(自工部侍郎責授崇信/軍節度使行軍司馬)
責趙昌言等詔曰朝廷詔爵位以待賢能明刑法以馭
群下茍囘邪之自露在典憲以宜行(具官趙/昌言)早以㣲才
擢居重任訏謨之效未見於盡忠險詖之蹤頗聞於植
黨交結非類玷辱清朝合首從之原情正刑書之顯戮
特寛窮究以示包荒俾出佐於藩垣仍不奪於章綬噫
予之待士無愧於至公爾之戴君頗乖於誠節宜思自
咎勿謂無恩
　　昌言在政府幾一年昌言與户部侍郎陳象輿刑
　　部郎中董儼知制誥胡旦直史館梁顥厚善四人
　　日常㑹於昌言之第故京師有陳三更董半夜之
　　語旦又作大言恠誕之詞使翟馬周者上之其言
　　多排毁時政自薦可為大臣力舉旦等十數人皆
　　公輔之噐俾昌言内為之助㑹京尹許王廉知其
　　事白之太宗大怒捕馬周繫獄究治流海島昌言
　　與旦等皆貶黜云(拜罷/録)
　　端拱二年(己丑/)
七月己卯張齊賢樞宻副使(自右諫議大夫簽書樞/宻院事遷刑部侍郎除)
張遜簽書樞宻院事(自鹽鐡使遷/宣徽北院使)
　　遜博州人太宗在藩邸得𨽻帳下及即位遂擢用
　　焉○時中書門下言所録時政記縁皇帝毎御前
　　殿樞宻院已下先上宰臣未上所有宣諭聖語裁
　　製嘉言無由聞知慮成漏略自今樞宻副使二人
　　逐旋抄録送中書遂詔樞宻副使張宏張齊賢同
　　抄録自後樞宻院事皆送中書同脩為一書而授
　　史官副使知院二員同掌之(長/編)
　　淳化元年(庚寅改端拱三年/正月  淳化元年)
正月戊子趙普罷相(罷為太保兼中書令/充西京留守河南尹)
　　(國初㳂唐故事尚書令侍中中書令為三省長官/未改官制前異姓未有兼中書令者惟贈官有之)
　　(國史并/放談)
制曰帶河之誓蕭相首於羣臣分陕之寄周公冠於二
老矧乃功宣締創績著巖廊懇辭金鉉之榮願遂安車
之志不加殊禮曷報茂勲(具官/趙普)宇量淵深風規震肅翊
戴先帝實有佐命之勲弼諧冲人益見匪躬之節而自
再持將鉞三冠鼎司􁈻假宣猷寅恭協德小大之務知
無不為夙夜之勤浸以成疾聿遵賜告之典懇陳避位
之言喻之再三終不可奪鞏洛之地成周舊壤王畿之
廣實切於保釐京邑之重允瞻於表則乃兼八柄之秩
徃撫千里之邦勉荷寵章式資卧理
　　普自端拱元年二月三入相至是年正月罷居相
　　位二年初太宗欲相吕蒙正以其驟進人望未允
　　藉普舊德以鎮之遂再用秉政普自去秋以病免
　　朝謁止日赴中書治事有大政則召對及冬病益
　　甚車駕屢幸其第省問賜予加等遂稱疾篤三上
　　表致仕上不得已以普為西京留守河南尹加中
　　書令懇辭再四太宗賜手詔曰開國元勲惟卿一
　　人不同他等毋至固避俟首途有日當就第與卿
　　為别普捧詔涕泣力疾請對頗言及國家事上嘉
　　納之普以衰病再乞骸骨進位太師封魏國公給
　　宰相俸令於西京私第養疾
　　(祖宗以三師三公為宰相親王使相之官及宰臣/官至僕射致仕者即較在位乆近拜太尉太傅等)
　　(官若太師即為異恩本朝惟趙韓王普以勲文潞/公彦博以年得之外曠世不拜仍自司空五遷方)
　　(至太師有若王文正公旦吕文靖公夷簡皆任相/二十年纔以太尉致仕可見國家重太師官也○)
　　(舊/典)
　　淳化三年太師魏國公趙普卒年七十一太宗聞
　　訃震悼謂近臣曰普國初元勲事先帝與朕最為
　　舊故能斷大事盡忠國家真社稷之臣因出涕贈
　　尚書令封真定郡王諡忠獻輟視朝五日命右諌
　　議大夫范杲持節䕶䘮事至道二年進封韓王咸
　　平二年二月配饗太祖廟庭普之子孫至今顯榮
　　不絶
　　(國朝稽西漢非劉氏不王之制只封皇之期親為/王其近親以年勞乆次止封郡王而已至於贈典)
　　(非后之父祖亦不預王爵惟祖宗以趙忠獻佐命/興邦以建宗社若曹彬之封秦王潘美之封鄭王)
　　(雖功亞趙忠獻終縁有若/孫為后而得之○舊典)
　　淳化二年(辛卯/)
三月乙丑辛仲甫罷㕘知政事(給事中罷為工/部尚書知陳州)
　　仲甫自雍熈三年六月除叅知政事至是年三月
　　罷執政踰三年仲甫從容自守而已至是以足疾
　　罷出知陳州後告老致仕進太子太傅卒年七十
　　四贈太子太保諡康節
四月辛巳張齊賢陳恕並叅知政事(齊賢自刑部侍郎/樞宻副使除  恕)
　　(自鹽鐵使遷/給事中除)
　　齊賢執政凡七年九月遂拜相○恕字仲言洪州
　　南昌人恕為鹽鐵使有心計釐去宿弊太祖深器
　　之曰真鹽鐵使也太宗即位遂大用焉
同日張遜温仲舒冦凖並樞宻副使(遜自宣徽北院使/簽書樞宻院事除)
　　(學仲舒凖俱自樞宻直/  士遷左諫議大夫除)
　　仲舒字秉陽河内人凖字平仲蕐州下邽人
同日張宏罷樞宻副使(為吏部/侍郎)
　　宏自端拱元年二月復為樞宻副使是年四月罷
　　在樞府一年餘後進工部尚書卒贈右僕射
九月丁酉王沔陳恕並罷叅知政事(沔自户部侍郎罷/恕自給事中並)
　　(守本/官)
　　沔自太平興國八年十一月除簽書樞宻院事雍
　　熈三年八月除樞宻副使端拱元年二月除叅知
　　政事是年九月罷執政凡八年恕自淳化二年四
　　月除叅知政事至是亦罷執政纔數月○自趙普
　　出守西洛蒙正以寛簡居相位辛仲甫從容其間
　　王沔怙恩招權政事多决於沔沔聰察敏辨善敷
　　奏有適時材用先與張齊賢同被進擢掌樞務頗
　　不叶齊賢出守代州沔遂為副使叅知政事陳恕
　　筦鹽鐵性苛察亦嘗與沔忤於是齊賢與恕並在
　　中書沔心不自安慮群官有以中書事告齊賢等
　　左司諫王禹偁上言中書樞宻不得於本㕔接見
　　賔客並於政事堂同見以防請託沔心喜即奏可
　　下其事左正言謝泌上言以為如此是疑大臣以私
　　也陛下聰明寄於輔臣茍非接見群官何以悉知
　　外事若令都堂候見則群官咨事無時是大臣常
　　湏百執事於都堂無觧衣之暇設若杜公堂請謁
　　之禮豈無私室乎塞相府請求之門豈無它徑乎
　　上覽奏嘉歎即命追還前詔事遂止沔又以弟淮
　　故數為樞宻使㓂凖所詆上亦寤沔任數好詐非
　　廊廟噐詔書切責之恕執政未幾以洩禁中語遂
　　與沔同日俱罷沔性苛刻不以至誠待人群官謁
　　見必甘言以㗖之皆喜過望既而進退非允人胥
　　怨矣(長/編)
乙亥吕蒙正罷相(自戸部尚書罷/為吏部尚書)
制曰宰相之任所以代天工執(闕/)柄内以平章百姓外
以鎮撫四邊蕐夏具瞻安危攸繫其有訏謨獻納蔑聞
苦口之言朋黨比囘深失蒼生之望宜行䇿免以肅朝
經(具官吕/蒙正)擢自單平累遷清要驟登三事于兹九年所
宜盡瘁公家厲精庶政任當補衮而曷嘗有聞知在挈
缾而曾無所守但務引援於親嫟寧思澄汰於品流竊
禄偷安莫斯為甚匿瑕藏垢誠合自知儻更倚於弼諧
是自貽於蒙蔽政之有闕悔不可追用全進退之宜式
表始終之分尚居㑹府俾領天官允謂優隆勿忘循省
　　蒙正自端拱元年二月與趙普同拜相至是年九
　　月罷凡四年先是上封事者言立儲貳事太宗謂
　　近臣曰此事朕自有時耳㑹正言宋沆等請建立
　　許王元僖詞意狂率沆乃蒙正妻族遂斥為團練
　　副使又金部員外郎張紳知蔡州坐贓免有為紳
　　營觧於太宗謂蒙正以舊憾文致其罪即命復紳
　　官而䝉正亦不自辨至是縁宋沆事罷免後因考
　　院得紳舊事實状黜為團練副使蒙正復入相云
　　(事/畧)
同日李昉張齊賢並拜相(昉自尚書右僕射守本官兼/中書侍郎同平章事監脩國)
　　(史事齊賢自刑部侍郎叅知/政  除吏部侍郎同平章事)
昉齊賢並相制曰國家並建庻官歴選群后聿求公輔
之器付以調燮之權上以增三光之明下以慰兆民之
望叅用耆老所以坐鎮雅俗疇咨俊乂所以垂拱仰成
得人惟艱枚卜斯允(具官/李昉)學窮緗素識茂經綸乆服大
寮嘗居台席奉行故事蔚有賢相之風師長庻僚聿為
外廷之表(具官張/齊賢)臨事能斷好謀而成再總樞機備觀
獻替勵蹇蹇之節知無不為體恂恂之規動必由禮而
皆乆積問望深練謨明屬兹宵旰之勤宜符夢卜之選
是用並命陟於黄扉汝其澄汰九流緝熈百度以昉畫
一之法足以申昭舊章以齊賢不貳之心足以斟酌元
化同德盡瘁底予于休當念致君於唐虞無使專美於
丙魏服是休寵欽若訓詞(自後並相/各自一制)
　　昉初以太平興國八年十一月與宋琪同拜相至
　　端拱元年二月以尚書右僕射罷是年九月復入
　　相
同日賈黄中李沆並叅知政事(自翰林學士並/遷給事中除)
　　黄中字媧民滄州人沆字太初洺州人○黄中年
　　六嵗中神童十五嵗舉進士沆初判吏部銓因侍
　　曲宴太宗目送之曰李沆風度端凝真貴人也不
　　數月遂與黄中俱䝉大用
癸卯王顯罷樞宻使(自檢校太傅責授随州刺史/崇信軍節度觀察處置等使)
制曰禆賛元首實頼於股肱緝熈庻務允歸於樞軸茍
依違而無状必黜陟之是行(具官/王顯)早自中㳙亟陞近列
一掌樞務十年於兹叅幃幄之籌曾無補職之効居負
乗之地實有致㓂之虞而乃植立私黨紊撓紀綱蔽賢
傷善固寵偷安盖非據之使然於盡瘁而何有揣斗筲
之器既有覺於滿盈畏搢紳之言始懇求於引退朕以
情深念舊志在包荒百拜祈恩有足哀者九命作牧舉
而授之勉思全度之仁無忘惕厲之戒
　　顯自太平興國八年兼樞宻副使六月遷樞宻使
　　是年九月罷在樞府凡八年顯自三班不數年正
　　樞任奬擢之速無與為比居位僅十年屬蕃戎㓂
　　邊河决近郡機務煩急朝夕咨訪顯無謀略不任
　　職太宗切責之顯再拜謝過遂有是命
甲辰張遜知樞宻院事
温仲舒㓂凖同知樞宻院事(遜與仲舒凖並自/樞宻院副使除)
　　知院同知院之名自此始遜與仲舒凖仍並帶副
　　使自後或以正官或檢校官為之秩與副使同未
　　即真則稱檢校(知院同知院/之名自此始)
　　淳化四年(癸巳/)
六月丙寅張齊賢罷相(自吏部侍郎罷/為尚書左丞)
制曰居元首者實賴於股肱濟大川者必資於舟楫其
有自陞廊廟載歴星霜粗彰夙夜之勤宜全進退之禮
(具官張/齊賢)服膺儒術䇿名清途乆叅宥宻之司嘗委折衝
之寄毎好談於方略輙自許於功名驟遷鈞軸之權尋
正燮調之任疇兹俊德輔佐眇躬而力不逮心名浮於
實况多居於假告特宜解於鈞衡俾遷左轄之崇資勉
奉南宫之故事
　　齊賢自淳化二年九月拜相至是年六月罷居相
　　位僅二年先是殿中丞朱貽業叅政李沆之姻與
　　諸司副使王延德同監京庾延德託貽業白沆求
　　補外官沆以語齊賢齊賢以聞太宗曰延德嘗事
　　晉邸不自陳而輙干執政遽召見責之延德言未
　　嘗有請遂召齊賢質之齊賢言得於貽業而貽業
　　不以實對齊賢不欲援沆為證乃自引咎由此太
　　宗疏之遂至罷相事涉干請而辭連叅知政事李
　　沆齊賢獨任其責物論美之
壬申張遜罷樞宻副使知院事(自宣徽北院使責/授右領衛將軍)
㓂凖罷樞宻副使同知院事(自左諫議大/夫罷守本官)
遜罷樞副制曰(具官/張遜)早在初潛備觀勤藎尋遷近列嘗
總利權倚其帷幄之謀擢在樞機之地而乃植置朋黨
交構是非貝錦之詞聿彰於萋菲挈瓶之智已極於滿
盈特推求舊之恩俾示從輕之典列兹環衞勉荷寵光
凖罷樞副制曰(具官/㓂凖)擢賛樞衡荐更嵗律雖頗彰於勤
瘁而自掇於悔尤交構是非煩黷公上所宜罷免勿忘
省循
　　遜自端拱二年七月除簽書樞宻院事淳化二年
　　四月遷樞宻副使九月遷知院事至是年六月罷
　　在樞府凡四年凖自淳化二年四月除樞宻副使
　　九月同知樞宻院事至是年六月罷在樞府凡三
　　年○張遜素與㓂準不協毎奏事頗相矛盾太宗
　　將罷之至是凖與温仲舒偕行歸第有狂民舞蹈
　　於馬前街使王賓與遜雅相善知凖與遜有隙因
　　奏言之太宗以為詰凖自辨實與仲舒同行遜執
　　王賔奏斥凖詞氣悖厲互發其私上怒故貶遜而
　　罷凖
同日柴禹錫知樞宻院事(自涪州觀察使遷/宣徽北院使除)
劉昌言同知樞宻院事(自樞宻直學士遷/右諫議大夫除)
吕端叅知政事(自右諫議大夫樞宻/直學士守本官除)
　　昌言字禹謨泉州南安人端字易直叅政吕蒙正
　　之弟○禹錫太平興國七年四月嘗為樞宻副使
　　雍熈二年十二月罷至是除知樞宻院事○端執
　　政二年至道元年四月拜相
十月辛未李昉罷相(依前尚書右僕/射罷知政事)
賈黄中李沆罷叅知政事(黄中沆自給事/中並罷守本官)
温仲舒罷同知樞宻院事(自右諫議大/夫罷守本官)
昉罷相制曰燮和隂陽輔相天地秉至公而貞百度熈
庶績而刑四方此宰相之任也茍或依違在位啟沃無
聞雖居廊廟之崇莫著彌綸之効宜敷詔㫖用罷鼎司
(具官/李昉)夙仕昌辰薦升蕐貫朕嗣膺丕構渴見老成驟遷
侍從之班再荷鹽梅之寄所宜翊宣帝載啟廸皇猷竭
智慮以代天工體誠明而操國柄歲時屢換績用闕然
朝廷損益之彞章宗社安危之大計疇咨關决屬在廟
堂汝自處機衡曾無規畫壅化源而斯乆孤物望以何
深朕纂服臨民虛心待理倘黄樞要務尚委於具臣則
蒼昊景靈懼貽于深譴宜免公台之重庻全進退之私
俾長中臺尚為優渥
　　昉自淳化二年九月與張齊賢同拜相至是年十
　　月罷再入相凡二年餘黄中自淳化二年九月除
　　叅知政事至是年十月罷執政凡二年沆自淳化
　　二年九月除叅知政事至是年十月同罷執政凡
　　二年仲舒自淳化二年四月除樞宻副使九月除
　　同知樞宻院事至是年十月罷在樞府凡二年○
　　先是去年夏旱蝗因問闕政太宗憂形於色翼日
　　雨昉等拜賀太宗切責曰乆愆時雨何由而致昉
　　與宰相張齊賢叅知政事賈黄中李沆慙懼上表
　　待罪四年昉以私家哀戚求罷不許後日召學士
　　張洎草制除左僕射罷相洎因上言近霖雨百餘
　　日昉職在燮調隂陽乖戾如此而無歸咎引避之
　　意矧中臺僕射之職百僚師長不减於左低昻輕
　　重不侔因而授之何以勸人臣之盡節宜加黜削
　　以儆具臣太宗以昉耆舊不欲譴黜乃批洎奏守
　　本官奉朝請焉(拜罷/録)後昉上章引年拜司空致仕
　　太宗嘗謂侍臣曰李昉可謂善人君子矣卒年七
　　十二贈司徒諡文正子宗諤景德二年為翰林學
　　士及卒真宗悼之謂宰相曰國朝宰相以聲名自
　　立門閥者惟昉與曹彬家爾○黄中多知臺閣故
　　事朝之典禮資以損益當時名士皆出其門雖小
　　心畏謹然執政循黙政事多稽留不决物論以此
　　少之未幾遂罷卒贈禮部尚書
同日吕䝉正再入相(自吏部尚書守本官/同中書門下平章事)
制曰昔者虞舜之時優游於巖廊之上周武王垂拱而
天下理此無他術盖得人而委之以政也因念萬機之
務屬在中樞民具爾瞻朕所注意是用疇咨庻尹對越
上𤣥敷求良材付以兹任(具官吕/䝉正)卷懷經濟蹈泳中和
而自踐歴蕐資弼諧庻政識謨明之大體罄勤瘁之小
心出領天官坐鎮雅俗炎凉載貿望實彌優方今百度將
隆兆民思泰朕勵精更始昭德塞違載詢廟廊之訏謨
用建朝廷之經濟若涉大水浩無津涯爰資髦碩之賢
再踐公台之位秉國鈞而建皇極允人望而代天工汝
其薦藥石之讜言輔兹不逮賛金玉之王度致於無為
弼予一人永底于道
　　䝉正以端拱元年二月拜相至淳化二年以吏部
　　尚書罷是年十月再入相先是淳化二年吕蒙正
　　罷為吏部尚書復相李昉是年昉罷蒙正復入相
　　○太宗因上元觀燈蒙正侍宴謂蒙正曰五代之
　　際生靈凋䘮謂無復太平之日矣朕躬覽庻政萬
　　事粗理毎念上天之貺致此繁庻乃知理亂在人
　　蒙正避席曰乗輿所在士庻走集故繁盛如此臣
　　嘗見都城外不數里饑寒而死者甚衆不必盡然
　　願陛下視近以及逺蒼生之幸也太宗變色不言
　　蒙正侃然復位同列咸多其諒直(事/畧)○太宗欲遣
　　人使朔方諭中書選材而可責以事者蒙正退以
　　名上太宗不許它日凡三問終不易其人因固稱
　　其人可使餘人不及且言臣不欲用媚道妄隨人
　　主意以害國事同列皆惕息不敢動太宗退謂親
　　信曰蒙正氣量我不如而卒用蒙正所選者果稱
　　職
同日趙鎔向敏中並同知樞宻院事(鎔自樞宻都承㫖/遷宣徽北院使除)
　　(士敏中自樞宻直學/  遷右諫議大夫除)
蘇易簡叅知政事(自翰林直學士/遷給事中除)
　　鎔滄州人敏中字常之開封人易簡字太簡梓州
　　人○鎔初以刀筆事太宗于晋邸及即位遂擢用
　　焉○敏中與張詠俱有時名太宗嘗飛白書向敏
　　中張詠二名付中書語宰相曰此二臣者名臣也
　　朕將用之矣與詠並為樞宻直學士遂决意大用
　　○易簡自知制誥除翰林學士充承㫖易簡多振
　　舉翰林故事太宗為飛白書院額曰玉堂及以詩
　　賜之易簡為學士年未滿三十在翰林八年特受
　　人主之遇敻絶倫等或一日至三見李沆後入在
　　易簡下及先執政乃以易簡為承㫖錫賚與叅政
　　等上意欲遵舊制且俟稔其名望乃正台席而易
　　簡以親老急於進用因召見頗言時政得失沆等
　　罷即命易簡代之
丁丑趙昌言叅知政事
　　雍熈四年昌言嘗為樞宻副使因坐翟馬周事貶
　　為崇信軍行軍司馬後以右諫議大夫知大名府
　　是年召為給事中叅知政事
　　淳化五年(甲午/)
九月乙亥㓂凖叅知政事(自左諫議大夫/知青州召除)
　　淳化二年㓂凖為同知樞宻院事與張遜不協罷
　　知青州太宗對左右數語及凖有間言至終不能
　　移上意也是年召為叅知政事因奏對切直太宗
　　怒起凖輙挽上衣留以俟處决太宗歎曰真宰相
　　才也又嘗語左右曰朕得㓂凖猶唐太宗之得魏
　　鄭公也加給事中(長/編)
　　至道元年(乙未月淳化六/年正  改元)
正月癸亥趙昌言罷叅知政事(自給事中出為川峽都/部署尋改戸部侍郎罷)
　　(政事知/鳯翔府)
　　昌言自淳化四年十月除叅知政事是年正月罷
　　再執政踰一年李順搆亂太宗命昌言為川陜五
　　十二州招安行營馬步軍都部署既行有奏昌言
　　無嗣息鼻折山根不宜遣握兵入川即詔駐鳯翔
　　蜀平改戸部侍郎罷政事知鳯翔府及卒贈吏部
　　尚書諡景肅昌言善推奬後進嘗薦李沆以為有
　　公輔之噐又以女妻王旦二人皆賢相也昌言臨
　　事果斷無所顧避雖屢經擯斥未嘗少自抑損
戊辰錢若水同知樞宻院事(自翰林學士遷/諫議大夫除)
　　若水字淡成河南新安人
同日劉昌言罷同知樞宻院事
　　昌言自淳化四年六月除同知樞宻院事至是年
　　正月罷在樞府凡二年太宗既寵用昌言或言其
　　委母妻鄉里十年不迎侍者詔令迎歸京師昌言
　　竟用是罷除給事中知襄州卒贈工部尚書
四月癸未吕蒙正罷相(自吏部尚書罷為尚書/右僕射出判河南府)
制曰邦國政治盖出於中樞朝廷紀綱盡歸於㑹府矧
乃端揆之任聿居師長之崇茍非台鉉之賢曷慰搢紳
之望(具官吕/蒙正)挺生英氣符合昌期自光夢卜之求遂荷
鹽梅之寄謨明匪懈亮直不渝爰自天官再持政柄洎
和鼎實時維老成朕欽若丕圖建用皇極雖彌綸大體
固未恊於康哉而勵翼小心亦備觀於勤止頗鬰隆平
之望宜均勞逸之功長是中臺式兹百辟地髙務簡足
以養頥勉服寵光徃踐乃位
　　蒙正自淳化四年十月復相至是年四月罷再入
　　相踰一年蒙正既罷政入謝太宗曰僕射師表百
　　僚朝廷重臣朕以中書政事煩多俾均勞逸蒙正
　　頓首謝
同日吕端拜相(自左諫議大夫叅知政事/除戸部侍郎同平章事)
制曰王者對越穹壤司牧蒸黎必求髦碩之賢寘於輔
相之任總領衆職俾朱紫之洞分鎮撫四邊使金革之
不用夙夜宥宻朝夕論思聿求其人乃命以位(具官/吕端)簡
直夷曠宣慈惠和挺王佐之偉才負人倫之碩望頃自
擢叅樞軸再歴炎凉運竒兵於廟堂詢謀惟允貢昌言
於帷幄謇諤可嘉適當求理之辰益見匪躬之節矧又
周知大體多識舊章用晦而明中立不倚王商厚重既
逺懾於羗戎謝傅𤣥虛可坐鎮於雅俗宜踐公台之位
允符師尹之瞻汝當思堯舜以致君無使其不及體黄
老而行化用致乎無為欽若告言以終令聞
　　二年正月南郊畢進門下侍郎兼兵部尚書三年
　　四月真宗即位覃恩除尚書右僕射監脩國史端
　　歴官四十年始大用太宗常恨任用之晚端持重
　　識大體同列奏對或多異議一日内出手批戒諭
　　自今中書事經吕端裁决乃得聞奏
同日柴禹錫罷知樞宻院事(自宣徽北院使罷為鎮/寜軍節度使知涇州)
蘇易簡罷叅知政事(自給事中叅知政事罷/為禮部侍郎出知鄧州)
　　禹錫自淳化四年六月除知樞宻院事至是年四
　　月罷再登樞府凡二年及卒贈太尉子宗慶尚太
　　宗女魯國長公主○易簡自淳化四年十月除叅
　　知政事至是年四月罷執政踰年易簡與同列趙
　　昌言有隙多争忿上前太宗頗優容之又素與張
　　洎不協頗為洎所攻遂罷政事易簡性嗜酒卒時
　　年三十九贈禮部尚書
同日張洎叅知政事(自翰林/學士除)
　　洎滁州全椒人初仕江南李煜後歸朝洎與蘇易
　　簡同在北扉易簡被殊遇且先大用洎惡之力排
　　易簡遂代為叅知政事
甲申趙鎔知樞宻院事(自宣徽北院使同/知樞宻院事除)
　　鎔與柴禹錫並掌機務禹錫出鎮鎔知院事
　　至道二年(丙申/)
二月庚辰李昌齡叅知政事(自御史/中丞除)
　　昌齡字天錫應天府楚丘人
七月丙寅寇凖罷叅知政事(為給/事中)
　　凖自淳化五年九月再入政府踰年而罷先是郊
　　祀行慶中外官吏皆進秩凖遂率意輕重其素所
　　喜者多得臺省清秩所惡者及不知者即序進焉
　　廣州左通判馮拯轉虞部員外郎右通判太常博
　　士彭惟節乃轉屯田員外郎拯嘗與凖有隙故凖
　　抑之惟節自以素居拯下章奏列銜皆如舊不易
　　凖怒以中書劄子陞惟節於拯上切責拯仍特免
　　勘罪拯忿曰上日閲萬機寧察見此細事盖凖㺯
　　權爾上䟽極言幷及嶺南官吏除拜不均凡數事
　　又封中書劄子以進上大怒凖凖持中書簿領論
　　曲直於上前上益不悦遂罷歸班㝷出知鄧州
　　至道三年(丁酉/)
正月丙子温仲舒王化基並叅知政事(仲舒自户部侍/郎除  化基自)
　　(禮部侍/郎除)
　　化基字永圖真定人○時邊境多事上垂欲相仲
　　舒而罷吕端㑹不豫乃止○初化基累遷左拾遺
　　抗䟽自薦太宗曰化基自結人主慷慨之士也召
　　試知制誥至是遂有此除
同日李惟清同知樞宻院事
　　惟清字直臣齊州人
同日張洎罷叅知政事(為刑部/侍郎)
　　洎自至道元年除叅知政事是年正月罷執政凡
　　二年洎性險詖好攻人之短洎諂事㓂凖凖力推
　　輓之故同秉大政既與凖同列知太宗眷凖稍衰
　　乃面奏凖退有誹謗凖色變不敢辯由是罷政未
　　幾洎亦疾罷尋卒
　
　
　
　
　
　
　
　
　
　
　
　
　
　
　
　宋宰輔編年録卷二
欽定四庫全書
　宋宰輔編年錄卷三　　　　宋　徐自明　著
　　真宗(至道三年/)
四月乙未李至李沆並叅知政事
　　初李至以太平興國八年十一月除叅知政事雍
　　熙二年正月以目疾罷授禮部侍郎李沆以淳化
　　三年除叅知政事四年罷歸故官守給事中真宗
　　為皇太子以至與沆並為賔客是年三月癸巳真
　　宗即位四月以李至為工部尚書李沆為工部侍
　　郎並叅知政事沆再執政踰年咸平元年十月拜
　　相
五月壬申李昌齡罷叅知政事(自户部侍郎責授忠/武節度行軍司馬)
責昌齡等詔曰(具官李/昌齡)擢列台司預聞國政恣行請託深
亂朝經可責授忠武節度行軍司馬
　　昌齡自至道二年二月除叅知政事至是年五月
　　罷執政踰年昌齡之貶坐與王繼恩胡旦謀立楚
　　王元佐故也
六月乙巳錢若水罷同知樞宻院(自工部侍郎罷為集/賢院學士判院事秘)
　　(書省即昭文館史館集賢院謂之三館集/賢院有學士修撰直院校理○官制㳂革)
　　若水以至道元年正月同知樞宻院事是年六月
　　罷執政二年上即位若水以母老請解機務章再
　　上乃得請告謝便殿命坐慰勞入對苑中従容數
　　刻上問近臣誰可大用者若水言中書舍人王旦
　　有徳望宜任大事上曰此固朕心之所属也遂以
　　本官判集賢院事卒贈户部尚書諡宣靖
八月己亥曺彬樞宻使(自鎮海軍節度使檢校/太師兼侍中依前官充)
向敏中夏侯嶠並樞宻副使(敏中自户部侍郎同知樞/宻院事除嶠自給事中除)
　　嶠字峻極濟州人
彬除樞宻使制曰朕夤恭守位寤寐求賢逖懐三代之
英用濟萬幾之務咨諏舊徳夾輔皇家(具官/曺彬)歴任三朝
折衝千里有功不伐惟善是師早自中樞出臨外閫奠
邦撫俗嘉績藹然𫝊召入朝體貌斯厚俾登樞近以弼
事功書所謂心膂股肱兹有望也
　　彬自太祖朝初拜樞宻使太宗嗣位加中書門下
　　平章事居職八年出鎮天平後以北伐契丹攻涿
　　州失利責右驍衛上將軍至雍熙四年起彬為武
　　寜軍節度使真宗即位復平章事召入為樞宻使
　　兼侍中罷旄鉞仍以向敏中夏侯嶠並為樞宻副
　　使上謂之曰宥司要領尤重必素有名望端亮謹
　　厚處之乃可鎮静而責成彬以耆舊冠樞衡之首
　　敏中及嶠助之兵機邊要有所望矣敏中明辨有
　　材略遇事敏速先是西北用兵敏中専主謀議至
　　於二邊道路斥堠走集之所莫不周知嶠在藩府
　　最舊故首加擢用焉令曺彬赴中書禮上彬請就
　　樞宻院上以彬位兼將相特寵異之(長/編)
同日趙鎔罷知樞宻院事(自宣徽南院使罷/為夀州觀察使)
李惟清罷同知樞宻院事(自刑部侍郎罷/為御史中丞)
　　(國朝待遇大臣終始恩禮前執政苟不以罪去有/復為三司使者御史中丞知通進銀臺司者兼秘)
　　(書監者○/南窓紀談)
　　鎔自淳化四年十月除同知樞宻院事至道元年
　　四月知院事至是年八月罷在樞府踰二年○惟
　　清自至道三年正月除同知樞宻院事亦以是年
　　罷在樞府凡八閱月惟清俗吏在西府無人望用
　　是罷為御史中丞惟清怫欝乃肆情弹擊
　　咸平元年(戊戌/)
十月戊子吕端罷相(為太子/太保)
制曰朕以冲𦕈獲紹慶基台宰舊臣素所尊任而夙夜
盡瘁腠理愆和言念勤勞式申褒禮(具官/吕端)朝之雋老人
所具瞻茂同寅亮采之勛罄送往事居之節允繄重徳
共守成規而體力未康保頥是切不欲重煩於機務庻
諧嗇飬於清眀用解鈞衡載崇天秩尚賢叙舊不其至
歟
　　端自至道元年四月拜相至是年十月罷相太宗
　　凡二年相真宗踰年○上居憂日對輔臣於禁中
　　每見吕端等必肅然拱揖不以名呼端等再拜而
　　請上曰公等顧命元老朕安敢上比先帝及御崇
　　政殿召端等訪以軍國大事經久之制端陳當世
　　急務皆有條理上甚嘉納端久被疾詔免朝謁累
　　上疏求解至是得罷因入謝上謂端曰以卿有假
　　告不欲煩以政事庻就頥飬凡在告三百日賜祿
　　如故卒贈司空諡曰正惠
同日張齊賢李沆並相(齊賢自户部尚書知安州召拜/兵部尚書同中書門下平章事)
　　(復相沆自户部侍郎恭知政事依本/官同中書門下平章事監修國史)
齊賢拜相制曰王者司牧黎元誕敷於政典注意台宰
登翊於化源以爾(具官張/齊賢)早事先朝歴登二府藹然碩
望久服大寮肆朕纂承熟聞風采爰旌舊徳俾賛鴻機
冠乎政庭付以樞柄使予垂拱而治者兹有望於良弼
也
沆拜相制曰朕奉若先憲思皇政經疇咨濟治之賢光
輔守成之業詢於公論俾正台衡(具官/李沆)挺操塞淵含章
博雅翊賛先聖賔䕶承華挹其肅哲之風資予輔導之
益纉戎在始敷政是毗堅眀納忠練逹成務俾膺爰立
用副具瞻謹憲度而叙九功乂臣工而安四鄙勉於補
職副此注懐
　　齊賢自淳化二年九月與李昉並相四年六月罷
　　為尚書左丞至是自安州召拜復相二年十一月
　　南郊畢拜門下侍郎兼兵部尚書○沆既拜相二
　　年十一月契丹㓂邊上幸河北命沆留守京師肅
　　然南郊畢除中書侍郎四年三月除門下侍郎五
　　年十一月南郊畢除右僕射十二月以宰臣吕蒙
　　正李沆各兼門下侍郎舊制三公三師左右僕射
　　平章事並兼兩省侍郎學士宋白梁周翰草二相
　　制書匆遽遺忘舊制既而上問白等不能對第請
　　改正不復䧏制止帖麻用印别書告賜之故沆初
　　自門下侍郎加僕射輒去其兼官葢失之也○上
　　之初即位沆日取四方水旱盗賊奏之叅政王旦
　　以為此細事不足煩聖聽沆曰人主少年當使知
　　人間疾苦不然血氣方剛不留意聲色犬馬則土
　　木兵甲禱祠之事作矣吾老不及見此叅政他日
　　之憂也沆沒後真宗朝陵展禮封山行慶鉅典盛
　　儀無所不舉旦為相每思沆之言嘆曰文靖聖人
　　也時號聖相云(長/編)○時西北用兵邊奏日聳便殿
　　延訪或至旰昃弗皇暇食旦慨然謂沆曰安能坐
　　致太平吾人得優㳺宴息乎沆曰國家強敵外患
　　足為警懼異時天下宴然人臣率職未必髙拱無
　　事君奚念哉沆在中書未嘗宻進封章上嘗詢其
　　故沆曰臣備位宰相公事當公言之茍背同輩宻
　　有所啟此非讒即佞臣實嫉此事豈復自為之耶
　　上再三嘆賞真宗嘗遣使持手札問沆欲以後宫
　　劉氏為貴妃沆對使者自引燭爇之附奏曰但道
　　臣沆以為不可其議遂寢上雅敬沆嘗問治道所
　　宜先沆曰不用浮薄新進之人此為先上問其人
　　沆曰如梅詢曽致堯等是矣上深然之故終沆之
　　世數人卒不進用皆得厚重之士由沆之力也沆
　　自言居重位實無補萬分惟四方言利害事者未
　　嘗一施行聊以此報國爾朝廷防制纎悉備具或
　　狥所請妄有更張所傷多矣沆重厚淳質對賔客
　　寡言人有請求無所辨别既抑退失望則多歸咎
　　焉沆亦不以介意弟維嘗乘間勸沆稍屈意接納
　　士大夫沆曰吾非不知也然今羣臣皆得升殿言
　　事無所壅蔽封章論奏多下有司吾悉見之矣至
　　於西北大計朝廷所欲聞者搢紳中如李宗諤趙
　　安仁皆一時英秀與之談猶不能啟發吾意餘又
　　何足與之接語乎勉強酬言吾不能也沆不求
　　聲譽嘗喜讀論語或問之曰為宰相而論語中節
　　用愛人使民以時兩句尚未能行聖人之言終身
　　誦之可也
　　(元城先生語錄曰先生與僕論本朝名相先生曰/本朝名相固多矣然最得大臣體者惟李沆丞相)
　　(僕曰何以眀之先生曰李丞相每謂人曰沆在政/府無補報國惟四方所上利害一切不行耳此大)
　　(似失言然有深意且祖宗之時經變多矣故所立/法度極是稳便如老醫看病極多故用藥不至孟)
　　(浪殺人且其法度不無少害但其利多耳後人不奏事/知遂欲輕改此其害所以紛紛也李丞相每朝謁)
　　(畢必以四方水旱盗賊不孝惡逆之事奏聞上為/之變色惨然不恱既退同列以為非問丞相曰吾)
　　(儕當路幸天下無事丞相每奏以不美之事以拂/上意然又皆有司常行不必面奏之事後幸已之)
　　(公不答數數如此因謂同列曰人主一旦豈可不/知憂懼若不知憂懼則無所不至矣惟此兩事最)
　　(為得體在漢之時惟魏丞相能行此兩事後之為/相者則或不然好逞私智喜變祖宗之法度欺蔽)
　　(人主惡言天下之災異喜變法度則紀/綱亂惡言災異則人主驕此大患也)
同日李至罷叅知政事(自工部尚書罷為檢校/太傅武勝軍節度使)
制曰晉軍謀帥本詩禮以兼資申伯于宣仗文武而為
憲眷吾舊徳力賛洪鈞俾因分閫之雄式叶建侯之利
(具官/李至)風規俊異器業該詳頃以夙名賔于望苑儀刑斯
属實望載隆爰疇羽翼之勤荐領股肱之任正辭亮節
盡瘁首公是用裂右地之山河建元戎之旌纛茂遵曩
制誕布崇恩期偃息以作藩庻愷悌而綏福
　　至太宗朝執政二年以目疾求罷遂為太子賔客
　　真宗即位復恭大政踰年至以目疾解機務及授
　　旌鉞入見懇辭上曰此唐朝故事廢之久矣特命
　　振舉示優賢也又賜御製詩寵其行
己丑温仲舒罷恭知政事(自户部侍郎罷/為禮部尚書)
夏侯嶠罷樞宻副使(自給事中罷為户部侍郎翰林侍/讀學士  翰林學士自夏侯嶠始)
　　仲舒自至道三年正月除恭知政事至是年十月
　　罷執政幾二年以禮罷去仲舒有應務才與冦凖
　　同進人謂之温冦吕蒙正為相嘗援進仲舒及用
　　乃反攻蒙正君子非之卒贈左僕射諡恭肅○嶠
　　自至道三年八月除樞宻副使亦以是年十月罷
　　在樞府踰年嶠在東宫最久故率先擢用至是以
　　疾求罷除翰林侍讀學士兼秘書監嶠淳謹無過
　　在近列恩顧甚異景徳元年卒贈兵部尚書○講
　　讀之職自唐有之五代以来時君右武不暇嚮學
　　故此職亦廢太宗崇尚儒術嘗命著作郎吕文仲
　　侍講寓直禁中然名秩未崇真宗奉承先志首置
　　此職班秩次翰林學士祿賜如之侍讀以命嶠及
　　楊徽之侍講以命邢昺焉(事/畧)
同日向敏中恭知政事(自給事中樞宻副/使遷兵部侍郎除)
楊礪宋湜並樞宻副使(礪自翰林學士給事中知制誥/遷工部侍郎除  湜自翰林學)
　　(士中書舍人/遷給事中除)
　　礪字汝礪湜字持正並京兆人○敏中自淳化四
　　年十月除同知樞宻院事至道元年四月除恭知
　　政事三年八月除樞宻副使咸平元年十月復命
　　為恭知政事三年正月敏中従幸大名属宋湜被
　　疾命兼權同知樞宻院事真宗命重臣撫邊六月
　　為河北河南宣撫大使執政僅四年三月召入拜
　　相○礪舉進士第一真宗為襄王以礪為記室東
　　宫建兼右諭徳及即位遂召用焉居樞副幾一年
　　二年八月卒真宗冐雨臨其䘮礪居委巷乗輿不
　　能入真宗為步進益嗟悼之謂宰相曰礪介直清
　　苦方當任用遽此淪謝甚可憫也贈兵部尚書○
　　太宗嘗稱宋湜為佳士以右補闕知制誥與王化
　　基李沆並命既除副樞従真宗幸澶淵遇疾真宗
　　許其先歸賜以衾褥且曰此朕所常御者雖故弊
　　亦足以禦道途之寒也又遣中使護送之次澶州
　　卒及真宗再幸河朔追悼之加贈刑部尚書諡忠
　　定湜秀頴有噐識又善引重後進云
　　咸平二年(己/亥)
六月戊午樞宻使兼侍中曺彬卒
　　彬自至道三年八月復為樞宻使是年六月卒居
　　樞府三年彬性仁恕清謹遜言恭色在朝廷未嘗
　　抗辭忤㫖亦未嘗言人過失博覽強記善談論被
　　服雅同儒者伐二國秋毫無所取位兼將相未嘗
　　以等威自異彬歸休閉閤門無雜賔保功名守法
　　度近代良將稱為第一彬被疾真宗臨視手和藥
　　賜之賜白金萬兩因問以後事對曰臣無事可言
　　臣二子材噐可取臣若内舉皆堪為將真宗問其
　　優劣對曰璨不如瑋卒年六十九訃聞上震悼流
　　涕廢朝五日親為發哀於後苑贈中書令諡武恵
　　追封濟陽郡王璨仕至河陽節度使同平章事瑋
　　為宣徽北院使簽書樞宻院事父子俱配食清廟
　　彬與趙普配享太祖廟庭瑋配享仁宗廟庭慈聖
　　光獻皇后彬第五子尚書虞部員外郎玘之女也
　　第七子琮仕至馬軍副指揮使琮孫詩尚魯鄒國
　　大長公主
　　(本朝曺武恵配享太祖武穆配享仁宗韓忠獻配/享英宗文定配享徽宗父子配享自昔所無也○)
　　(揮麈錄/)
七月己丑王顯樞宻使(自横海軍節度使兼御史/大夫依前檢校太尉充)
制曰朕纘承大寳臨御萬邦常念機務之繁蒸黎之重
若渉未濟惕然靡遑圖任舊人冀成元化(具官/王顯)忠厚成
性沉䧺有謀翊佐先朝亟居大任齋壇授鉞鉅屏臨戎
克樹風聲布於遐邇俾司宥宻為朕股肱
　　顯自太平興國八年六月拜樞宻使淳化二年罷
　　是年復召拜樞宻使
　　咸平三年(庚/子)
二月癸亥王顯罷樞宻使(自檢校太尉罷為山南東道/節度使同中書門下平章事)
　　顯再入樞府踰半年○顯従真宗伐契丹車駕還
　　京乃以使相罷之四年五月顯以定州駐泊都部
　　署兼河北諸州水陸計度都轉運使
同日周瑩王繼英並知樞宻院事(瑩自宣徽北院使遷/宣徽南院使除繼英)
　　(自客省使遷宣/徽北院使除)
王旦同知樞宻院事(自中書舍人/翰林學士除)
　　瑩瀛州人繼英開封人旦字子眀大名人○瑩少
　　給事于晉邸太宗即位擢簽書樞宻院事宣徽院
　　諸房公事諸房自後不復置云○繼英事真宗于
　　藩邸至是並知樞宻院事○旦少好學父祜噐之
　　嘗手植三槐于庭曰吾之後必有為三公者真宗
　　即位旦為翰林學士嘗奏事下殿真宗目送之曰
　　與朕治平天下必此人也是年遂有此除錢若水
　　名䏻知人嘗見旦曰真宰相噐也若水為樞宻副
　　使罷召對苑中問誰可大用者若水言旦可大用
　　真宗曰吾固已知之矣(事/畧)
十一月丙申張齊賢罷相(罷歸兵部/尚書班)
制曰昨以陽律肇升㑹朝典禮笙鏞備樂冠劒在廷不
意宰司忽虧儀範用眀常憲誕告具寮(具官張/齊賢)頃忤先
帝亟歸外藩洎朕纂承復膺委任位崇喉舌職在鈞衡
居三事之崇享萬鍾之厚屬當大禮表率周行而乃酣
醟杯觴欹傾冠弁瀆兹朝著悖我盛儀合寘典刑用紏
違慢念久更於大用尚曲示於寛恩期乃省躬知予宥
過
　　齊賢自咸平元年十月與李沆並相是年十一月
　　罷居相位凡二年○齊賢與沆共事情好不叶自
　　負有致君之術每敷奏不直致議者以為疎闊日
　　南至羣臣朝㑹齊賢被酒冠弁欹側幾顛仆殿上
　　御史中丞劾齊賢失儀齊賢自陳因寒威飲酒禦
　　之遂致酒醉謝罪上曰卿為大臣何以率下朝廷
　　自有典憲朕不敢私由是下制齊賢罷守本官歸
　　班㝷令為涇原等州安撫經略使遷右僕射五年
　　十月丁亥齊賢自右僕射判永興軍府事貶太常
　　卿分司西京
齊賢貶分司西京制曰早階顯重荐陟公台位居端揆
之崇任總藩維之劇官師之重儀刑式瞻而乃恱媒氏
之甘言利寡婦之私帑訟端是搆物議交喧宜用小懲
俾循深咎
　　先是故相薛居正孫安上不肖嘗詔毋得貿易其
　　第向敏中違詔貿之㑹居正子惟吉􁁪婦柴氏將
　　携貲産適張齊賢安上訴其事柴復訴敏中賤質
　　居正故第又嘗娶已不許故教安上訴其事誣告
　　母且隂庇之真宗既罷敏中時齊賢已先罷相自
　　右僕射降為太常卿分司西京下制責之景徳初
　　起廢従東封還復拜右僕射従祀汾隂進左僕射
　　請老除司空致仕歸洛得唐裴度午橋庒有池榭
　　松竹之盛日與親舊觴詠其間卒年七十二贈司
　　徒諡文定齊賢姿儀豐碩議論慷慨有致君大略
　　趙普嘗薦齊賢於太宗遂用為相种放之起乃齊
　　賢所薦也齊賢四登兩府九居八座晚嵗以三公
　　就第康寕福壽人罕䏻比然不事儀矩頗好治生
　　再入相數起大獄又與冦凖相傾人以此少之
　　咸平四年(辛/丑)
三月庚寅吕蒙正向敏中並相(蒙正自行尚書左僕射/除同中書門下平章事)
　　(充昭文館大學士三入相敏中自行兵部侍郎恭/知政事除同中書門下平章事集賢殿大學士)
蒙正拜昭文相制曰外撫四邊内親百姓壹統類調隂
陽時惟弼臣兼縂其職(具官吕/蒙正)綽有文行冠於羣倫粤
在先朝已更大用久勞于外民具爾瞻宜復鼎司再持
國論祗若前憲毗予一人
敏中拜集賢制曰表正萬邦宣揚百度眷是股肱之任
其惟楫礪之求俯詢僉同用頒眀命(具官向/敏中)噐宇宏逺
風規淑清鍳洞化原績周時務粤踐鈞衡之任茂成飪
實之和予嘉乃勲爰立作相佐王興化兹有望焉
　　蒙正以端拱元年二月拜相淳化二年九月罷四
　　年十一月復入相至道元年四月罷判河南府至
　　是年三月復入相凡三拜相在國朝以来凡三居
　　相位唯趙普與吕蒙正五年十一月南郊畢除守
　　司空兼門下侍郎○敏中為河北河南安撫大使
　　至是召入
辛卯王化基罷恭知政事(自兵部尚書罷為/工部尚書知揚州)
　　化基自至道三年正月恭知政事至是年三月罷
　　在政府凡四年化基在中書不以任補諸子官然
　　䏻訓導皆有所立子舉正為恭知政事舉元為天
　　章閣待制卒贈右僕射諡恵獻
同日王旦恭知政事(自給事中同知樞宻/院事遷工部侍郎除)
馮拯陳堯叟並同知樞宻院事(拯自樞宻直學士闕祠/部員外郎遷右諫議大)
　　(夫除郎堯叟自樞宻直學士/主客  中遷右諫議大夫除)
　　拯字道濟河陽人堯叟字唐夫閬州人○景徳元
　　年十二月王旦従上幸澶州雍王元份留守京師
　　遇疾詔旦馳還權留守事改尚書左丞執政凡六
　　年至三年二月拜相○拯少時以文謁趙普見而
　　竒之謂曰子位與壽他日我若也○堯叟舉進士
　　第一至是並拜同知樞宻院事
四月乙未王欽若恭知政事(自知制誥翰林學士/遷左諫議大夫除)
　　欽若字定國臨江新喻人舉進士甲科欽若以翰
　　林學士使西蜀還對于崇政殿即日有是除
六月己卯周瑩罷知樞宻院事(自宣徽北院使罷/為永清軍節度使)
　　瑩自咸平三年二月除知樞宻院事是年六月罷
　　在樞府踰二年瑩在右府無他謀畧及莅軍旅畏
　　懦自全所歴藩鎮率無善状
十月丁亥向敏中罷相(罷為户部/侍郎歸班)
制曰廟堂之上輔弼之臣實代天工式隆政夲或狥私
踰矩㒺上圖安其在公朝曷副僉属(具官向/敏中)逮事先帝
嘗列中樞暨朕纂承遂正台宰翼賛之功未著亷潔之
操蔑聞喻利居多敗名無耻始營故相之第終興􁁪婦
之詞對朕食言為臣自昧宜従罷免用肅群倫
　　敏中自咸平四年三月與吕蒙正同拜相至是年
　　十月罷入相踰年初故相薛居正子惟吉婦柴氏
　　無子欲改適張齊賢惟吉有子曰安上訴其事柴
　　因上書訟敏中質其第虧價又嘗欲娶已不許上
　　問敏中敏中言實買安上居第近䘮妻不復議姻
　　且未嘗求婚於柴既而聞其娶王承衍女弟責其
　　不實乃罷相知永興軍而貶齊賢先是翰林學士
　　宋白嘗就敏中假金不與白草制極力詆之有對
　　朕食言為臣自昧之語敏中讀之流涕(長/編)
　　咸平六年(癸/卯)
九月甲辰吕蒙正罷相(為太子/太師)
制曰國有承弼時惟股肱入既頼於告猷退亦全其飬
素(具官吕/蒙正)文雅之行簮紳所推出入兩朝揚踐三事經
百度之繁㑹集九功之惟和夙夜致勤腠理生疾願辭
衡石屢削疏封重違至懐式隆優命
　　蒙正自咸平四年三月三拜相至是年九月罷入
　　相踰二年蒙正以若風眩凡七上表求退至是許
　　之封萊國公後改封徐又封許景徳二年春歸洛
　　祥符四年真宗過洛兩幸其第問蒙正諸子孰可
　　用對曰臣之子豚犬耳猶子夷簡宰相才也蒙正
　　客富言令其㓜子在書院習讀蒙正見其子驚曰
　　此兒他日名位與吾相似而勲業逺過吾言之子
　　即富弼也其知人如此
　　景徳元年(甲/辰)
七月丙戍右僕射平章事李沆卒
　　沆自咸平元年十月拜相至是年七月薨于位為
　　相凡七年卒上聞之驚嘆趣駕幸其第哭之慟謂
　　左右曰沆為人忠良純厚始終如一豈意不享遐
　　算言畢淚下年五十八贈太尉中書令諡文靖他
　　日上與輔臣論舊執政因言吕蒙正性淳厚李沆
　　温和寡言嘗廷議政事而向敏中獨無言沆乃曰
　　敏中素同此議何得對上緘黙亦足見沆之純誠
　　也乾興元年十一月配享真宗廟庭
庚寅畢士安恭知政事(自翰林侍讀學士兵部/侍郎遷吏部侍郎除)
　　士安字仁叟代州雲中人真宗為開封府尹以士
　　安為判官及即位令士安攝府事李沆言中書無
　　宰相上意欲擢任三司使冦凖乃先置宿徳以鎮
　　之遂自翰林侍讀遷士安恭知政事士安入謝真
　　宗曰未也行將相卿誰可與卿同進者士安因言
　　冦凖忠義䏻斷大事臣所不如上曰聞凖剛使氣
　　柰何士安曰凖忘身為國秉道疾邪故不為流俗
　　所喜今天下之民雖蒙休徳涵飬安逸而北戎跳
　　梁未服若凖者正宜用也不閱月遂與凖並相(長/編)
八月己未畢士安冦凖並相(士安自行尚書吏部侍郎/恭知政事拜同中書門下)
　　(平章事監修國史下凖自三司使行尚書兵部/侍郎拜同中書門  平章事集賢殿大學士)
士安拜相制曰璿樞觀象三階騐乎太平金鉉調元四
輔佐於神化朕纂承鴻緒恢闡皇猷思欲固大業於隆
平躋兆姓於仁壽寤興為念惕厲于懐爰得老成簡兹
圖任(具官畢/士安)性體純厚徳包元和羽翼沖人夙昭彝範
佪翔近著實壯嘉猷中外迭更矩儀斯茂遂贊大鈞之
任勤宣百揆之功屬鼎席之求賢命槐庭而正秩併加
徽數以叶舊章膺兹眷懐徃踐于位
準拜相制曰朕繼體二聖光宅萬方旰食宵衣愛民治國
敢忘欽翼仰奉燕詒思得忠良弼于機務(具官/冦準)甞以公望佐于
昌朝讜議嘉猷清規直道冠于當代休有令聞自膺屏翰之
權洎商金穀之任藹然茂績副我精求用詢朝僉委以柄
政允頼股肱之力罄宣帷幄之謀徃欽訓詞勿懈於位
　　初翰林學士夏侯嶠卒閲數月士安為相士安撫
　　座嘆曰夏侯峻極在吾豈當據此髙位二年十一
　　月南郊畢除中書門下侍郎兼工部尚書○上每
　　得進奏院奏邉事必付中書謂畢士安㓂準曰軍
　　旅之事雖属樞宻院然中書總文武大政號令所
　　出鄉者李沆或有所見往往别具機宜卿等當詳
　　閱邊奏共恭利害勿以事干樞宻院而有所隐也
　　因言樞宻之地尤須謹宻漏泄禁中語古人深戒
　　若與同列及樞宻彰不協之迹則中外得以伺其
　　間隙實非便卿等志之(長/編)
同日王繼英樞宻使(自宣徽南院使檢校/太保知樞宻院事除)
馮拯陳堯叟並簽書樞宻院事(拯堯叟自同知樞宻院/事並遷工部侍郎除仍)
　　(詔俸秩恩例並/同樞宻副使)
　　繼英以景徳二年十一月南郊畢除檢校太傅三
　　年二月卒在樞府凡六年真宗幸其第臨哭久之
　　翼日謂宰相曰繼英久在左右小心畏謹奄忽淪
　　逝良可念也廢朝五日贈太尉兼侍中諡恭懿
　　景徳二年(乙/巳)
四月癸卯王欽若罷恭知政事
　　欽若自咸平四年四月除恭知政事是年四月罷
　　遷刑部侍郎資政殿學士未幾改為兵部侍郎資
　　政殿大學士執政凡四年景徳元年八月契丹入
　　冦上欲擇大臣使鎮大名以叅政王欽若判天䧺
　　軍兼都部署二年自天䧺軍来朝遂加階邑實封
　　又賜襲衣金帯鞍馬故事輔臣加恩無所賜上以
　　欽若守藩有勞特寵異之遂為故事(輔臣加恩賜/衣帶鞍馬自)
　　(欽若/始)欽若素與冦凖不協自天䧺再表求罷繼以
　　面請上敦諭不得奪乃置資政殿學士以欽若為
　　之仍遷刑部侍郎中書定其班在翰林院學士之
　　下侍讀學士之上未幾改為兵部侍郎資政殿大
　　學士班在文眀殿學士之下翰林學士承㫖之上
　　(置資政殿學士大/學士自欽若始)
同日馮拯叅知政事(自工部侍郎簽/書樞宻院事除)
　　大中祥符元年十二月東封除尚書左丞四年四
　　月祀汾隂除工部尚書
十月乙酉吏部侍郎平章事畢士安卒
　　士安以景徳元年八月拜相是年十月薨于位入
　　相凡一年餘士安初與冦凖同拜而士安多疾在
　　告求罷不許至是晨朝下殿廬疾作輿歸而卒車
　　駕臨哭謂冦凖曰士安善人也事朕於南府東宫
　　以致輔相飭躬畏謹有古人之風遽此淪沒深可
　　悼惜詔贈太傅中書令諡文簡
　　景徳三年(丙/午)
二月戊戍冦凖罷相(為刑部/尚書)
制曰弼諧之任體貌宜隆其有踐歴台階資遷嵗律彌
綸事務盡瘁夙宵俾従進退之宜用保始終之分聿頒
眀命誕告具寮(具官/冦凖)蔚有嘉猷出逢昌運噐幹標于國
棟符采冠於時髦向以先帝舊臣虛懐厚遇擢進㑹府
遽列台司左右朕躬緝熙帝載眷言機務不欲重煩解
黄閤之劇權正秋卿之峻秩荷兹寵命式保令猷
　　凖自景徳元年八月與畢士安同拜相是年二月
　　罷入相踰年時河北罷兵契丹既和朝廷無事冦
　　凖頗矜其功雖上亦自徳為也待凖極厚王欽若
　　深害之一日㑹朝凖先退上目送凖欽若譛凖曰
　　澶淵之役陛下冦凖之孤注也斯亦危矣由是上
　　頋凖稍衰在中書喜用寒畯每御史闕輒取敢言
　　之士用之他舉措多自任同列忌之嘗除官同列
　　屢目吏持例簿以進凖曰宰相所以噐百官用例
　　非所謂進賢退不肖也因郤而不視既罷相遂相
　　王旦旦入謝上謂冦凖以國家爵賞過求虛譽無
　　大臣體罷其重任庻得終吉也既而命凖出知峽
　　州又遣近侍𫝊㫖戒約他日上謂輔臣曰執政之
　　地百寮具瞻品藻擬倫當務公共輕諾寡信怨是
　　用長不可不戒也冦凖之居相位多致人言豈不
　　由此馮拯曰吕蒙正嘗云凖輕脫好取名譽不可
　　不察(長/編)
同日王旦拜相(自尚書左丞叅知政事除工/部尚書同中書門下平章事)
制曰作朕股肱斯為輔相詢求讜議精擢寳臣允符審
象之求乃降即真之命(具官/王旦)五行鍾秀四氣均和有華
國之文負經邦之業言皆中禮動不違仁頃由近宻之
司陟預鈞衡之列盡規納誨克纂前修正色直躬聿隆
時望居然國噐簡在朕心俾正位於中書且升榮於起
部同底于道爾其欽哉
　　四年八月除監修國史大中祥符元年十二月東
　　封除中書侍郎兼刑部尚書時親王皆進封上謂
　　王旦等曰先帝每命宰臣親王降制則不御崇徳
　　殿視朝應有故事其㫖以命宰相親賢示帝王不
　　專邪四年四月祀汾隂除尚書右僕射兼中書侍
　　郎五年二月撰汾隂頌成除昭文館大學士十一
　　月聖祖降除兼門下侍郎充玉清昭應宫使初置
　　玉清昭應宫使宰臣王旦為之七年玉清宫成除
　　守司空九年二月國史成除守司徒天禧元年二
　　月恭謝畢守太保旦以司徒復加太保以三公併
　　除䨇員自旦始
　　(大中祥符五年玉清昭應宫成王魏公為首相始/命充使宫觀置使自此始然每為見任宰相兼職)
　　(天聖元年吕申公為相時朝廷崇奉之意稍緩因/請罷使名○石林燕語○自真宗崇道教建玉清)
　　(昭應宫乃命宰相兼使執政副之應在朝従官皆/兼領提舉在京宫觀至玉清昭應災罷使副其提)
　　(舉宫觀不廢盖使従官仍就添給之俸/耳元豐官制行悉罷祖宗官制○舊典)
　　二年上謂輔臣曰今封疆寧謐序氣均調所謂人
　　情和天道順也王旦等曰陛下虛心求治屈已為
　　民逺人懐来嵗豐人樂此太平之應也咸再拜賀
　　上曰亦卿等之力也觀古今事若君臣道合上下
　　同心何憂不治今四方無虞卿等宜謹守經制審
　　於出令耳(長/編)○旦端重堅正眀達國體接物若甚
　　和易而風儀峻整當官蒞事莊厲不可犯是時契
　　丹既已請盟趙徳眀亦納誓約願守河南故地二
　　邊兵罷不用天下無事且以謂宋興三世祖宗之
　　法具在其為相務遵法度重改作妙於啟奏言簡
　　理順每與同列論事上前或枉直相戾雖未嘗廷
　　争然自守直道不為曲辨所遷有謗於上者旦輒
　　引咎亦未嘗自辨人主盛怒可辨者辨之必得而
　　後已有識略善鎮定大事不以名譽必求其實苟
　　賢且才矣必久其官而衆以為宜某職然後遷其
　　所薦引人未嘗知士雖咈於己者亦不以私廢當
　　國嵗久上益倚信進退能否所言無不聽雖他宰
　　相大臣有所議必曰王某以為何如事無大小非
　　旦言不决當是時海内富實羣工百司各得其職
　　故天下至今稱賢宰相七年王旦至自兖州旦言
　　河北轉運使李士衡張士遜知兖州王臻等蒞事
　　幹集望賜詔褒諭萊州通判徐懐式等於輿論頗
　　無治聲望令轉運提刑司察之詔可或謂旦曰公
　　為元宰將命出使而所舉官吏僅得褒詔不遂遷
　　擢無乃太輕乎旦曰既稱薦之又請亟用則上恩
　　皆出於已矣此人臣之大嫌也入内押班周懐徳
　　實與旦同行或請間必竢従者皆集整衣冠見之
　　白事已則退未嘗私焉議者以為得體將作監丞
　　李惟簡不樂仕進屏居二十餘年上特召對面命
　　以為太子中允致仕初召惟簡使者不知其所止
　　上令至中書問王旦然後人知惟簡乃旦所薦務
　　匿名迹逺權勢他所薦士尤多類不以告人其後
　　史官修真宗實錄得内出章奏乃知朝廷士多旦
　　所薦云中書嘗請以工部侍郎知制誥盛度權知
　　開封府上曰可更問王旦時属疾在告中書具聖
　　語就問之旦曰度必不樂此任既而度果詣中書
　　自言幸以文字進不願處繁劇中書倂以聞上曰
　　王旦銓量才品極當人人各得其所此豈可不問
　　也乃以知制誥樂黄目權知開封府而度知制誥
　　如故知秦州曺瑋數上章求解州事上問王旦誰
　　當代瑋旦薦禮部郎中李及可任上即命為太常
　　少卿代瑋秦州衆議皆謂及雖謹厚非守邊才不
　　足以繼瑋祕書監楊億以衆言告旦旦不答及果
　　有聲億復見旦且言旦之知人旦曰夫以曺瑋知
　　秦州羗戎讋服邊境之事瑋處之宜矣使他人往
　　必矜其聪眀多所變置敗壊瑋之成績旦所以用
　　及以及重厚必能謹守瑋之規模而已億由是服
　　旦之識度宦者劉承珪病且死求為節度使真宗
　　語旦曰承珪待此以瞑目旦執以為不可曰他日
　　將有求為樞宻使者柰何自是内臣官不過留後
　　其他又言榮王元儼宫火不當歸咎於人又辨朝
　　臣與日者往還不當坐罪上皆納之又沮同列賀
　　死蝗㑹二府方奏事飛蝗蔽天墮於殿庭間者上
　　以語旦執政皆頓首曰王旦逺識非臣等所及(長/編)
　　○景徳四年宰相班位與樞宻使叅政重行上每
　　見王旦班王欽若等位太逼謂左右曰殿庭儀石
　　以南頗隘狹故朝集僅若同行即詔閤門移宰相
　　於儀石之北餘立其南八年賜宰相御製良臣正
　　臣忠臣姦臣權臣論
己亥王欽若陳堯叟並知樞宻院事(欽若自資政殿大/學士兵部侍郎遷)
　　(尚書左丞除部堯叟自刑部侍郎簽書樞/宻院事遷兵  侍郎除仍兼羣牧制置使)
趙安仁恭知政事(安仁自知制誥翰林學/士遷右諫議大夫除)
韓崇訓馬知節並簽書樞宻院事(崇訓自樞宻都承㫖/四方館使遷檢校太)
　　(傅除閤知節自樞宻都承㫖/東上  門使遷檢校太保除)
　　安仁字樂道洛陽人崇訓字知禮殿前指揮使韓
　　贇之子知節字子元開封祥符人○時馮拯以刑
　　部侍郎為恭知政事上不欲拯居欽若上遂以欽
　　若為尚書左丞知樞宻院事而以拯為兵部侍郎
　　並知樞宻院事詔叙以欽若拯堯叟安仁崇訓知
　　節為次令即日視事欽若喜迎人主意其寵遇如
　　此(長/編)欽若既譛冦凖為城下之盟真宗愀然不樂
　　欽若曰惟有封禪泰山可以鎮服四海誇示逺人
　　然當得天瑞前代盖有人力為之者於是天書降
　　于左承天闕之上大中祥符初㤗山父老請封禪
　　禮成累遷吏部尚書(事/畧)堯叟大中祥符元年従祀
　　東封除尚書左丞正月真宗朝謁諸陵㽞守京師
　　累除户部尚書○安仁初議封禪與王欽若並為
　　泰山經度制置使判兖州累除刑部侍郎○崇訓
　　長厚謙畏未嘗忤物知節折節讀書至是並拜簽
　　書樞宻院事當是時契丹已盟中國無為大臣方
　　言符瑞知節每不然之言天下安不可去兵忘戰
　　之意大中祥符元年十二月従祀東封除檢校太
　　傅四年四月祀汾隂除宣徽北院使
　　景徳四年(丁/未)　(五月改大中祥符/)
八月庚子韓崇訓罷簽書樞宻院事(為齊州/防禦使)
　　崇訓自景徳三年二月除簽書樞宻院事是年八
　　月罷在樞府踰年崇訓以目疾累表求罷従之
　　大中祥符四年(辛/亥)
七月甲午馮拯罷叅知政事(為刑部尚書知河/南府兼西京留守)
　　拯自咸平四年三月除同知樞宻院事景徳元年
　　八月除簽書樞宻院事二年四月除叅知政事是
　　年七月罷執政踰十年拯以疾求解優詔不許真
　　宗仍作詩以喻之拯復三上表求退真宗重違其
　　請故有是命
　　大中祥符五年(壬/子)
四月戊申向敏中拜相(自資政殿大學士行刑部尚書/兼秘書監拜同平章事充集賢)
　　(殿大/學士)
制曰王者奉若天憲裁成物宜萬樞之繁實總於元弼
六府之重乃法於泰階必惟其人乃底諸道(具官向/敏中)誠
符忠恪識洞幾微經以懿文彰乎雅用山甫之志式古
訓以惟精魏綘之仁利公室而斯在早以一徳賛乎先
朝洎登翊於朕躬旋正名於台席出納大命懋昭永圖
沃心居多宣力盡瘁出撫方面荐著於風聲再委居留
能鎮於雅俗自嚴凝之入侍固體貌之有加洽聞辰告
之猷増仰時中之道英規爾茂雋望攸歸是用陟于巖
廊對掌鈞軸代工之任仰成在兹蕃錫徽章式申褒異
於戯朕承積累之慶以致乎小康念輔弼之難豈忘於
枚卜咨乃耆舊佐于𦕈冲所宜遵臣鄰之言謹幾康之
戒總率衆職寅亮九功欽哉朂哉無懈于位
　　敏中咸平四年三月與吕蒙正拜相五年十月罷
　　是年三月復相景徳初敏中為京兆安撫使真宗
　　幸澶淵宻詔敏中便宜従事邊境以安真宗有復
　　用之意東封西祀皆以敏中留守京師及再掌留
　　任人情帖然上愈嘉之故使復相(事/畧)十一月聖祖
　　降進中書侍郎兼刑部尚書累遷吏部尚書七年
　　八月除景靈宫使時初置使以敏中為之天禧元
　　年八月除尚書右僕射兼門下侍郎監脩國史除
　　僕射日真宗使人宻覘之云敏中方謝客門闌悄
　　無一人真宗笑曰向敏中大耐官職二年閏四月
　　除玉清昭應宫使三年十二月南郊畢除左僕射
　　昭文館大學士
九月戊子王欽若陳堯叟並拜樞宻使(欽若自行吏部/尚書知樞宻院)
　　(事修國史除堯叟自行戸部尚書知樞宻院事/修國史並  檢校太傅同平章事充樞宻使)
欽若拜樞相制曰任摠樞機事兼軍國匪勲勞之夙著
洎學術之該通則何以輔弼皇圖羽儀近列眷予茂選
今得其人(具官王/欽若)江山萃靈風雲𤣥感藴長才而命世
挺壯節以致君峻擢先朝飛榮景運恭毗政理典領事
功知無不為綽有餘裕登封之日先置甚勤未極疇庸
豈忘注意俾登黄閤特正鴻樞兼絶席之崇資増爰田
之異數往踐休寵懋揚徳聲
堯叟進樞宻使制曰宻勿之地事機頗煩或兼列於槐
庭用燮和於鼎鉉任惟要劇時所式瞻必有宏才克膺
殊拜(具官陳/堯叟)䧺文㧞俗深識造微冠異等於先朝展壯
猷於當代治盤錯之務聿彰幹䏻陟嚴近之司協宣規
畫賛横汾之吉祀成奠玉之上儀夙夜交脩羣倫胥仰
俾紆相印就正使名加帝傅之榮資進井田之采邑朂
増懿績用沃僉諧
同日馬知節樞宻副使
趙安仁罷叅知政事
　　安仁自景徳三年二月除恭知政事是年九月罷
　　執政踰五年安仁小心畏謹處事精審特㽞意於
　　刑名内外詔書闗要切者必歸安仁裁損之上嘗
　　與王欽若論方今大臣孰為長者欽若欲排安仁
　　乃譽之曰無若趙安仁上曰何以言之欽若曰安
　　仁昔為故相沈義倫所知至今不忘舊徳常欲報
　　之上黙然始有斥安仁意矣嘗謂王旦曰聞趙安
　　仁在中書絶不親事每奏對亦未嘗有一言可罷
　　之旦對曰安仁頗知大體居常進擬皆同列議定
　　方敢取㫖臣每見臨時變易於上前者皆迎合陛
　　下意安仁無異議且有執守上曰能如是耶朕不
　　知也卿可諭之令更宣力退以語安仁安仁曰上
　　誤㧞擢至此以不才斥去宜矣使與衆人騁辯取
　　容安仁不為也旦喜曰適保安仁於上前不誤知
　　人矣及罷政事仍領玉清宫使依前脩國史(長/編)安
　　仁善議論好誘掖後進學士大夫以清徳崇之操
　　履純正寛恕謙和有所獻納必焚草藁尤練典故
　　近世衣冠人物制度悉䏻記之雖至貴顯簡儉若
　　平素卒贈吏部尚書諡文定
同日丁謂叅知政事(自鹽鐡使右諫議大夫權/三司使遷戸部侍郎除)
　　謂字公言蘓州人舉進士居第四初議封禪未决
　　因謂言遂定朝廷每有營造莫不兼領及奏祥瑞
　　事皆謂與欽若與焉初翰林學士李宗諤與王旦
　　善旦欲引宗諤為叅知政事嘗以告欽若欽若唯
　　旦曰當白上宗諤家貧禄廩不足以婚嫁旦前後
　　資借之甚多欽若知之故事謝恭政日所賜之物
　　幾三千緡欽若因宻奏宗諤負王旦私錢不䏻償
　　旦欲引宗諤叅知政事得賜物以償已債非為國
　　擇賢也明日旦果以宗諤名聞上變色不許及趙
　　安仁罷謂時奉詔謁亳州太清宫猶未還即命謂
　　代之葢欽若所薦欽若與劉承珪陳彭年林特及
　　謂等交通蹤跡詭異時人謂之五鬼○八年禮部
　　尚書張詠臨終奏疏言不當造宫闕竭天下之財
　　傷生民之命此皆賊臣丁謂誑惑陛下乞斬謂頭
　　置國門以示天下然後斬詠頭置丁氏之門以謝
　　謂上亦不為忤(並長/編)
　　大中祥符七年(甲/寅)
六月乙亥王欽若陳堯叟並罷樞宻使(欽若自行吏部/尚書檢校堯叟)
　　(自行戸部尚書檢校太尉/同平章事罷為戸部尚書)
馬知莭罷樞宻副使(自檢校太闕/)
欽若罷樞宻使制曰鴻樞之任基命是毗言念忠賢久
叅翊亮荷倚毗於中外罄効誠於夙宵俾全進退之宜
是曰優隆之命(具官王/欽若)風規俊茂噐識深冲首賛近司
實傾亮莭悉心補職盡瘁當官舉封嶽之上儀嘗資先
置接禮神之嚴蹕莫匪従行歴嵗滋深服勞斯至俾冠
外庭之秩仍増采邑之封式遂飬恬用符均逸膺兹眷
奬無怠欽承
堯叟罷樞宻使制曰朕仰膺丕命思乂庻邦實賴股肱
之臣早罄訏謨之効均勞念舊方切於虛懐徙職推恩
抑存於令典(具官陳/堯叟)識度精明才能間傑自升位序克
奉官箴弼事典以無違裁物宜而惟允洎汾睢之親祭
掌經畫以惟寅僉論所歸乃庸斯茂属當久次宜就安
閒加奉邑之殊榮處中臺之顯秩載申命數式示朝恩
當體眷懐無忘欽翼
　　欽若自景徳三年二月除知樞宻院事大中祥符
　　五年九月除平章事樞宻使至是年六月罷在樞
　　府八年○堯叟自咸平四年三月除同知樞宻院
　　事景徳元年八月除簽書樞宻院事三年二月除
　　知樞宻院事大中祥符五年九月除同平章事樞
　　宻使至是年六月罷在樞府凡十三年○知節自
　　景徳三年二月除簽書樞宻院事大中祥符五年
　　九月除樞宻副使至是亦罷在樞府踰八年○欽
　　若性傾巧敢為矯誕知莭薄其為人未嘗詭随遇
　　事敢言不少自屈每廷議得其不直輒面斥之上
　　嘗以喜雪詩賜近臣而誤用旁韻王旦欲白之欽
　　若曰天子詩豈當以禮部格校之遂止欽若退遽
　　宻以聞已而上諭二府曰前所賜詩微欽若言為
　　衆笑旦唯知莭斥其姦状上亦不罪也欽若每奏
　　事或懐數奏但出其一二其餘皆匿之既退則以
　　已稱上㫖行之知莭嘗於上前顧欽若曰懐中奏
　　何不盡出寵顧方深知莭愈不為之下争於上前
　　者屢矣○瀘州都巡檢王懐信等上平蠻之勞欽
　　若久不决知莭因面詆其短争於帝前及帝趣論
　　賞欽若乃擅除懐信等官上怒謂向敏中等敢以
　　爵賞之柄髙下為己任近位如此朕束手也又曰
　　欽若等異常不和事無大小動輙争競朕於臣下
　　止可如此爾其如事君之禮人所具瞻何知莭力
　　詆朝列審刑審官兩制三館諫官御史都無其人
　　其薄人厚已如此於是三人皆罷(長/編)欽若堯叟各
　　守本官未幾復羣牧之職明年復為樞相知莭以
　　檢校太傅宣徽北院使兼副使但除防禦使㝷出
　　知潞州
同日冦凖樞相(自行兵部尚書除檢校太/尉兼同平章事充樞宻使)
制曰樞衡列位邇天極之崇髙鼎鼐須才賛朝經之熙
洽非勲勞之夙著洎望實之俱優允契具瞻曷嘗虛授
(具官/冦凖)冲和毓粹端厚存誠素推讜直之風謹守莊方之
操奮庸當代陳力先朝宻勿近司恭禆宰政逮兹纉紹
尤切倚毗尋致位於公台復分憂於屏翰一昨順風展
禮清蹕戒塗司管鑰以惟(闕/)致鳴柝之絶警誕彰懿
績休有令聞適當注意之辰聿頼登樞之効宜加甄寵
用委財成體予求舊之懐罄乃弼違之志往踐厥職爾
其朂哉
　　凖自景徳元年八月與畢士安同拜相至三年二
　　月罷尋出知峽州又知天䧺軍入判尚書都省六
　　年真宗幸亳州以凖留守京師是年遂有是命
七月癸卯王嗣宗曺利用並樞宻副使(嗣宗自同州觀/察使  利用自)
　　(内客省使嘉州防禦/使並除檢校太保)
　　嗣宗字希亮汾州人利用字用之趙州人○嗣宗
　　舉進士試藝講武殿嘗程力以取甲科真宗親征
　　契丹有求和意時利用為殿前承㫖適奏事行在
　　以利用使于兵間仍嵗遺銀絹三十萬成約而還
　　至是自内客省使嘉州防禦使除不帶正官葢用
　　趙普例天禧元年二月恭謝畢除檢校太保
　　大中祥符八年(乙/卯)
四月壬戌冦凖罷樞宻使(自行兵部尚書依前檢校太/尉同平章事充武勝軍莭度)
　　(等/使)
制曰褒徳顯庸兹為邦範出藩入輔實賴時英詢于至
公乃有成命(具官/冦凖)敏才多識茂噐不羣服文雅以馳稱
藴誠明而待物匪躬盡瘁知無不為履信資忠行有餘
力而乃徊翔宻勿登翊隆平正色當官百度以之允洽
清規鎮俗庻邦由是咸寜頃圖掌鑰之勲且佇為霖之
効再當機要俄貿嵗時試盤錯之至難罄弼諧之大莭
誕彰懿績綽茂嘉猷朕寵待老成永言勤止特推異數
茂舉徽章俾仍金鉉之司往踐油幢之任勉為儒將式
鎮翰垣
　　凖自大中祥符七年六月除中書門下平章事充
　　樞宻使至是年四月罷在樞府未踰年先是凖惡
　　三司使林特姦邪數與忿争上前上謂王旦等曰
　　凖年高屢更事朕意其必能改前非今觀所為似
　　更甚於疇昔旦等曰凖好人懐惠又欲人畏威皆
　　大臣所當避而凖乃以為己任此其所短也非至
　　仁之主孰䏻全之(長/編)○凖之未為樞宻也旦嘗得
　　疾未愈上命肩輿入禁中見於便殿問曰卿今疾
　　亟萬一有不諱使朕以天下付之誰乎旦曰知臣
　　莫若君惟明主擇之再三問不對上曰張詠何如
　　又問馬亮何如不對上曰試以意言之旦強起舉
　　笏曰以臣之愚見莫若冦凖上憮然有間曰凖性
　　剛褊更思其次旦曰他人臣所不知也遂辭退及
　　凖為樞宻使中書行事闗送樞宻院擬詔格凖即
　　以聞上謂旦曰中書行事如此施之四方奚所則
　　旦再拜謝曰此實臣等過也中書吏既坐罰樞宻
　　院吏皇皇告凖曰中書樞宻院日有相干舊例止
　　令諸房改易不期奏白而使宰相待罪既而樞宻
　　院有事送中書礙詔格吏得之欣然以呈旦旦却
　　送與樞宻院吏白凖凖大慙翼日謂旦曰王同年
　　大度如此耶旦不答旦每對上必稱凖之才而凖
　　數短之一日上謂旦曰卿雖談其美彼專道卿惡
　　旦曰理固然臣在相位久政事闕失必多凖對陛
　　下無所隐益見其忠直此臣所以重凖也上由是
　　愈賢之及凖自知當罷使人私於旦求為使相旦
　　大驚曰使相安可求耶且吾不受私請凖恨之既
　　而上問旦凖罷當何官可為旦曰凖年未三十已
　　蒙先帝擢置二府且有才望若使相令處方面其
　　風采亦足為朝廷之光也及制出凖入見流涕曰
　　非陛下知臣何以至是上具道旦所以薦凖者凖
　　便愧嘆出語人曰王同年噐識非凖所可測也(同/上)
同日王欽若陳堯叟並樞相(欽若自判尚書都省知通/進銀臺司兼門下封駁事)
　　(依前吏部尚書同平章事充樞宻使宻堯叟依前/户部尚書檢校太尉同平章事充樞  使兼羣牧)
　　(制置/使)
　　(本朝令北省侍中不除有給事中左右諫議大夫/起居郎起居舎人左司諫右正言中書門下檢正)
　　(諸房等官舊惟判門下省直諫院知銀臺司兼門/下封駁為差遣今南省有尚書令左右司六書六)
　　(侍二十四司員外郎中等官舊惟判尚書都省三/司使判官等職判吏部南曺流内銓判祠部判)
　　(刑部等職/為差遣)
欽若拜樞相制曰朕纂承基構摠覽寰區思馴致於治
平式疇咨於輔弼粤有良佐時惟傑才宜允僉偕再伸
圖任(具官王/欽若)英竒間出純粹挺生精識敏於蓍龜廣學
該於流俗懿文緯國端操事君自典機衡屢移年律首
謀盛舉講封岱之縟儀總覈羣材助興邦之大略乃庸
居最雋望攸歸一昨解印中樞均勞㑹府進退之際餘
裕且多夙夜之勤竭誠匪懈是用俾調元化重陟近司
勉竭忠規往膺休命
堯叟拜樞相制曰宻勿之司事機甚劇尤圖邦彦用致
時雍乃眷良臣俾復兹任(具官陳/堯叟)識略淹該噐能宏逺
學洞典墳之奥文兼盤誥之風謹以飭躬乃人倫之龜
鑑敏於従正實神化之丹青自列近司久傾亮莭發揮
事業庻績咸熈申畫封圻逺人率服頃之均逸葢本優
賢益彰盡瘁之誠克協疇庸之舉重委樞軸仍調鼎彛
往踐厥官無忘祗恪
　　欽若與堯叟自祥符五年九月並同平章事充樞
　　宻使後與堯叟同罷至是復與堯叟並命○天禧
　　元年二月奉天書合祭天地羣臣上尊號冊寳欽
　　若除右僕射㑹靈初置使命叅知政事兼領於是
　　王曽次當為之欽若方挾符瑞固恩寵欲得此曾
　　因懇辭焉欽若遂兼㑹靈觀使八年拜相
七月戊午王嗣宗罷樞宻副使(為天平軍莭度/使檢校太保)
制曰裂壤分茅易著建侯之象整軍經武傳垂謀帥之
文將求四國之蕃必協萬夫之望斷於朕志聿䧏命書
(具官王/嗣宗)象緯儲靈珪璋禀粹忠而能力剛且近仁有文
武之才居為國噐繕天人之學時謂吏師而自出應昌
期逮事列聖荐更中外動著聲猷頃者擢自廉車入叅
樞務嘉言罔伏每盡於良規直道自持益光於輿頌是
用擇兹良日付以髙牙升帝傅之崇名益井田之多户
分憂閫外制勝幄中爾其欽哉往踐于位
　　嗣宗自大中祥符七年七月除樞宻副使至是年
　　七月罷在樞府踰年嗣宗表求外郡故有是命後
　　上章求退而猶𣣔領郡冦凖為相惡之即以為左
　　屯衛上將軍致仕卒年七十八贈侍中諡景莊
　　大中祥符九年(丙/辰)
正月丙辰張旻樞宻副使(自侍衛馬軍副都指揮使威/塞軍莭度使檢校太保遷宣)
　　(徽北院/使除)
　　旻開封人事真宗于潜邸及即位以殿前都虞候
　　従祀東封是時盛興宫室人皆争奉符瑞丁謂王
　　欽若主其事無敢議者旻毅然謂土木之役不足
　　以承天意是年正月遂有是除(事/畧)
八月甲申陳堯叟罷樞相(自樞宻使行户部尚書檢校/太尉同平章事罷為尚書右)
　　(僕/射)
制曰宥宻之司是綜於機政師表之任首列於臣工式
奨舊勞俾申異數(具官陳/堯叟)學探閫奥業茂經綸頃以碩
才擢叅機務勵直清而率履蘊識略以研幾賛襄大猷
佐佑鴻化遄兼宰弼益重鈞衡望實愈隆謨明是賴而
志勤夙夜體爽冲和易告踰時拜章有請懇辭劇柄頗
見誠心特舉徽章用旌冲挹峻端揆之崇列改褒功之
美稱申此優賢遂其飬素
　　堯叟自大中祥符八年四月同平章事充樞宻使
　　至是年八月罷執政踰年○堯叟久疾求領外
　　任上遣閤門使楊崇勲至第撫慰且詢其意堯叟
　　詞志懇確乃従之命其子齎告牒就第賜之尋命
　　判河陽月給實俸嵗賜公使錢百萬堯叟力疾求
　　入辭肩輿至便殿詔勿拜賜坐又作詩餞其行卒
　　謂自大中祥符五年九月除恭知政事至是年九
　　月罷執政四年謂上章請外即授本鎮旄鉞以寵
　　其行尋命謂知昇州請歸拜墓許之
丙午陳彭年王曾張知白並恭知政事(彭年自翰林學/士工部侍郎知)
　　(制誥兼龍圖閣學士遷刑部侍郎仍充㑹靈觀使/  曾自翰林學士兵部侍郎知制誥遷左諫議大)
　　(夫除中知白諫議大夫權/御史  丞遷給事中除)
　　彭年字永年撫州南城人曾字孝先青州益都人
　　知白字用晦滄州青池人○曾知白彭年等與王
　　旦同在中書嘗乗間謂旦曰曾等援擢至此公力
　　也願有所禆補旦曰願聞之曾曰每見奏事其間
　　亦有不經上覧公但批㫖行下恐人言之以為不
　　可旦但遜謝而已一日奏對旦退曾等俱留上愕
　　然曰何事不與王旦同白曾等乃以前說聞于上
　　上曰所行公否皆曰公上曰王旦事朕多歴年所
　　朕察之無毫髮私自東封後朕諭小事一面專行
　　卿等當謹奉之退而謝於旦曰上之委遇非曾等
　　所知也旦曰向蒙諭及不可自言先得上㫖今更
　　賴諸公規益○彭年性敏給强記尤好儀制㳂革
　　刑名之學上多令檢討典故自大中祥符後禮典
　　交舉彭年無不叅預或中使手札臨問彭年従容
　　應答無所凝滯皆合上意凡典章文法之事每宻
　　有詢訪自升内閣即以翰墨為己任不𣣔領它務
　　然李宗諤楊億皆在朝及宗諤卒億病退則彭年
　　專文翰之任矣事務益煩愈益勤職以固恩寵形
　　神皆耗前後御製歌詩凡六篇其恩遇如此彭年
　　執政凡五月㑹天禧大禮命為天書儀衛副使齋
　　宿間中風眩輿至其家卒真宗震悼即幸其第涕
　　泗久之謂王欽若曰彭年善人何意遽此淪䘮至
　　於兼才博學今罕其比自在左右服勞夙夜憂職
　　太深未嘗午憇朕每諭其㳺息然賦性勤謹行之
　　彌篤不幸而殞得非命歟贈右僕射諡文僖然彭
　　年素姦諂時號九尾野狐與王欽若丁謂林特等
　　交通詭秘時論謂之五鬼在翰林日嘗詣中書謁
　　宰相王旦辭不見翼日復至自言有事當啟白旦
　　諭令見向敏中吏取彭年所㽞文字示旦旦瞑目
　　索紙封之敏中曰何不一覧旦曰不過興建符瑞
　　圖進取爾始彭年仕未達為大理寺詳斷官張齊
　　賢時實當國一見輒不可人問其故齊賢曰此人
　　在朝必亂國政或疑齊賢過甚後乃服其知人(並/長)
　　(編/)
同日任中正樞宻副使(自樞宻直學士給事中權/知開封府遷工部侍郎除)
　　中正字慶之曺州濟隂人
　　天禧元年(丁/巳)
五月戊申王旦太尉兼侍中
　　旦自開府儀同三司守太保兼門下侍郎同中書
　　門下平章事充玉清昭應宫使昭文館大學士監
　　脩國史拜太尉兼侍中許五日一赴起居因入中
　　書或遇軍國重事不限時日並令入預参决五月
　　戊申不拜是月庚申復下制加恩依前太保兼門
　　下侍郎同平章事加食邑實封每三五日一入中
　　書或遇稍安勿拘此制若有軍國重事不限時日
　　入預恭决旦登柄用凡十八年為相僅一紀謙退
　　周謹每遷官受賜常有愧避之色素羸多疾又以
　　名位太重憂畏不自安至是連拜章求退上素重
　　其徳望委任莫二聞其引退甚不樂優詔褒答繼
　　以面諭制授太尉兼侍中聽五日一赴起居因入
　　中書旦聞命愈恐家居不出手䟽懇請去位固讓
　　加秩辭意堅苦又遣其子詣向敏中附奏上曰𣣔
　　引退固未可言但體質羸弱亦可憂也旦當國嵗
　　久始終如一鎮静中外實有賴焉且未嘗有一事
　　干撓朝廷今此固辭或難違其志既浹旬乃詔止
　　加封邑其餘優禮悉如前制(長/編)
七月丁巳王旦罷(除太尉依前充/玉清昭應宫使)
制曰旌賢尚徳邦國之彛章圖舊念功君臣之厚契在
出綸而加等表注意以攸深(具官/王旦)淳固守和宣慈廸哲
本於冲識經以懿文碩徳首於民彛徽言章乎國論自
付魁柄冠於宰庭著論思亮采之謀輔端拱財成之化
得魏相總領之要敦蕭曺清浄之規盡瘁所由感疾甚
篤嚢封屢上瀝􁃶辭榮繇是峻以徽章簡其趍謁雖深
眷倚彌執謙冲遂輟茂恩俾從素志庻諧偃息善保和
平而露奏既陳忠懐愈慤載念萬機之重務久煩一徳
之元臣特厚褒崇用均勞逸上公峻秩真館清祠俾遂
飬頥茂臻戬福
　　旦自景徳三年二月拜相至是年七月罷為相凡
　　十二年旦以病堅求罷召對滋福殿左右掖扶而
　　升上覩其瘦瘁憫然曰朕覺體中不佳方𣣔以大
　　事托卿而卿如此柰何因令皇子出拜旦言皇子
　　盛徳必任陛下事遂薦可為大臣者十餘人其後
　　不踐兩府者獨凌䇿李及旦退復上䟽請去位上
　　乃許之以旦為太尉仍領玉清昭應宫使特給宰
　　相俸料之半令禮官草儀赴上尚書省其子大理
　　評事雍就第賜誥命賜賚噐服悉如宰相旦入謝
　　便殿伏拜仆地内侍存問相属日或三四禮儀院
　　奏詳定太尉王旦赴上儀注國朝以来三公不兼
　　宰相無赴上之禮上優寵大臣故特有是命然旦
　　終以疾不赴𥘉旦以宰相兼領玉清昭應宫使至
　　是罷政仍領使宫觀専置使始于旦(長編○宫觀/專使自旦始)
八月庚午王欽若拜相(自樞宻使同平章事除尚書左/僕射兼中書侍郎同平章事依)
　　(舊會靈/觀使)
制曰邦家之政實本於中樞輔弼之臣必資於同徳俾
正代工之任式光注意之求(具官王/欽若)象緯儲精珪璋挺
秀文含雅正學擅兼該而自協賛機衡周旋帷幄夙宵
匪懈嵗月屢遷岱嶽建封成矢謀先置之績汾脽展禮
著陪祠扈蹕之勤繼奉鴻儀實詢嘉話誕昭景鑠臻此
至寜是用㫁自朕心列于宰席升榮左揆命秩右臺方
圖奮庸無懈凝績
　　先是上𣣔相欽若王旦曰欽若遭逢陛下恩禮已
　　隆且乞令在樞宻院兩府任用亦均臣見祖宗朝
　　未嘗使南方人當國雖古稱立賢無方然必賢士
　　乃可臣位居元宰不敢沮抑人此亦公議也上遂
　　止及旦罷上卒相欽若欽若嘗語人曰為王子明
　　故使我作相晚却十年(長/編)天禧二年閏四月除景
　　靈宫使
同日張旻罷樞宻副使(自宣徽南院使定國軍莭度使/除檢校太尉河陽三城莭度使)
制曰股肱之任中弼於大猷𤓰牙之臣外制於方面出
處斯異倚毗並隆自非才賢孰克甄擢(具官/張旻)性質忠厚
識度淵深有整軍經武之䏻有說禮敦詩之學嘗司禁
旅載貳樞庭勤瘁居多聲猷茂著國之畿甸粤有孟津
藉爾勲庸臨兹雅俗為吾上將以鎮一方勉懐益恭服
我丕訓
　　旻自大中祥符九年正月除樞宻副使是年八月
　　罷在樞府踰年會河陽闕帥故有是命
九月癸卯王曾罷叅知政事(自給事中罷/為禮部侍郎)
　　曾自大中祥符九年九月除叅知政事是年九月
　　罷執政一年○時朝廷三宫觀皆以輔臣為使㑹
　　靈觀初置使命叅知政事兼領於是王曾次當為
　　之樞宻使王欽若方挾符瑞之事迎合上意以固
　　恩寵曾知欽若意𣣔得此因懇辭焉以譲欽若上
　　頗不懌謂曾曰大臣宜傅會國事何遽自異耶曾
　　頓首曰君從諫謂明臣盡忠謂義陛下不知臣駑
　　病使待罪宰輔臣知義而已不知異也及欽若為
　　相因𣣔排異已者數譛之會曾市賀皇后家舊第
　　其家未遷而曾令人舁土置其門賀氏入訴禁中
　　明日上以語欽若遂罷政事曾既罷往謁王旦旦
　　疾甚辭不見既而語其家人曰王君介然他日徳
　　望勲業甚大顧余不得見爾旦又曰王君昨譲㑹
　　靈觀使以咈上意而進退閒雅詞直氣和了無所
　　慴且王君始被進用已䏻若是我因循任事幾二
　　十年每進對上意稍忤即踖䠞不能自容以是知
　　其偉度矣
同日李迪叅知政事(自翰林學士右諫議大夫知制/誥遷給事中除依前㑹靈觀使)
　　迪字復古濮州人舉進士第一迪嘗獨對内東門
　　上出三司使馬元方所上嵗出入財用數以示迪
　　時仍嵗旱蝗上憂不給問何以濟迪曰祖宗初置
　　内蔵庫𣣔辦兵復西北故土及以支凶荒今邊無
　　他費陛下用此以佐國用則賦歛寛民不勞矣上
　　曰朕𣣔用李士衡代元方竢其至當出金帛數百
　　萬借三司迪曰天子於財無内外願詔賜三司以
　　顯示徳澤何以曰借上恱迪又言陛下東封時勅
　　所過無伐木除道即驛舍或州治為行宫纔令加
　　塗而已及幸汾亳土木之役過往時百倍今旱蝗
　　之災殆天意所以儆陛下也上曰卿之言然一二
　　臣誤朕如此(長/編)二年閏四月除㑹靈觀使八月皇
　　子立除兼太子賔客上初𣣔授迪以太子太傅迪
　　辭以太宗時未嘗立保傅乃止兼賔客而詔皇太
　　子禮賔客如師傅四年七月除吏部侍郎兼太子
　　少傅同中書門下平章事(恭政兼太子賔/客禮同師傅)
同日馬知莭知樞宻院事(自穎州防禦使知天䧺軍召/除檢校太尉宣徽南院使)
曺利用任中正周起並同知樞宻院事(利用自檢校太/尉樞宻副使加)
　　(檢校太尉宣徽北院使除兼群牧制置使直中正/自樞宻副使兼刑部侍郎除  起自樞宻  學士)
　　(右諫議大夫/遷給事中除)
　　起字萬卿淄州人
是日太尉玉清昭應宫使王旦卒
　　旦疾篤數日車駕幸其第留賜白金五千兩旦命
　　家人還獻作奏畢自益數句云已懼多蔵况無所
　　用見𣣔㪚施以息殃咎亟舁至内闥有詔不許及
　　門旦已卒旦與楊億素厚延億至卧内託以後事
　　請撰遺表旦言忝為宰相據上公之位不可以將
　　盡之言為宗親求官止當序平生遭遇願日親庻
　　政進用賢士少减焦勞之意仍戒子弟云我家世
　　名清徳當務儉素保守門風不當以相輔家事泰
　　侈勿厚𦵏時年六十一優詔贈太師尚書令魏國
　　公諡文正錄其子弟侄外孫門客常従授官十數
　　人及諸子服除又詔各進一官旦性冲澹寡慾奉
　　身至薄所居至陋上欲為治之旦以先人舊廬􁃶
　　辭而止兄子睦頗好學嘗獻書求舉進士旦曰我
　　常以門内太盛豈可與寒士争進取耶子素猶未
　　官婚姻不求閥閱留意文雅及近世典章宦族志
　　在崇奨名教中外莫不欽其徳風為國宗臣上所
　　尊禮葢平世之良相也(長/編)咸平初旦聞李沆之言
　　固未深信及親見王欽若丁謂所為欲諫則業已
　　同之欲去則上遇之厚不忍去乃嘆曰李文靖真
　　聖人也祥符以来每大禮輒奉天書以行且為儀
　　衛使常悒悒不樂既寢疾遺令削髮披緇以歛葢
　　悔其前之為也諸子欲奉遺令楊億以為不可乃
　　止議者謂旦逢時得君言聽諫従安於勢位而不
　　能以止足自終或比之馮道云(同/上)乾興元年配享
　　真宗廟庭翰林學士承㫖李維等奏議曰太尉贈
　　尚書令王旦踐歴台樞將二十載賛弭兵之論興
　　曠世之儀紀律用張方夏咸服藹然令徳洽于民
　　瞻贈太尉中書令李沆贈中書令李繼隆並請配
　　享真宗廟庭詔可
　　天禧二年(戊/午)
四月癸卯馬知莭罷知樞宻院事(自檢校太尉宣徽南/院使罷為彰徳軍莭)
　　(度觀/察使)
　　知莭自天禧元年九月除知樞宻院是年四月罷
　　再入樞府凡七月○知莭在樞府恩顧極厚素病
　　足特許内朝别為一班省其舞蹈未幾疾甚賜告
　　上親臨其第謂之曰久不相見思卿而来病既久
　　乃罷為節度㽞京師(拜罷/錄)卒贈侍中諡正恵知莭
　　慷慨以武力智謀自喜又能好書賔禮儒者所與
　　善必一時豪傑遇事謇謇未嘗有所顧憚天下至
　　今稱其直云(事/畧)
六月乙未曺利用知樞宻院事(自檢校太尉宣徽北院/使同知樞宻院事兼群)
　　(牧制置/使除)
十二月丙午張知白罷叅知政事(自工部侍郎罷為刑/部侍郎翰林侍讀學)
　　(士知天䧺軍侍輔臣以雜學士/出藩并翰林  讀學士自此始)
　　知白自大中祥符九年除叅知政事是年十二月
　　罷執政踰二年知白與宰相王欽若議論多相失
　　因稱疾辭位遂有是命上賦詩餞之
　　天禧三年(己/未)
六月甲午王欽若罷(為太子太/保歸班)
制曰承弼之臣寄任尤重所以運動樞機感㑹於天人
鎮静邦家親附于黎獻茍或顯膺柄用浸歴嵗時宜有
均勞式詔同徳(具官王/欽若)才術精敏機慮研深擢秀儒科
飛名俊域蚤由謹簡歴踐榮途顧待非常寵靈殊特樞
庭任職常叅帷幄之謀台席代工遂委夑諧之寄載司
鈞軸䏻率典彛言念勤庸俾諧優逸命傅儲禁聿隆表
儀勿忘嘉猷往踐厥位
　　欽若以天禧元年八月拜相至是年六月罷入相
　　僅二年○時欽若恩遇浸衰人有言其受金者欽
　　若於上前自辨乞下御史覈實上不恱曰國家置
　　御史臺固欲為人辨虚實耶欽若皇恐因求出藩
　　㑹商州捕得道士譙文易蓄禁書能以術使六丁
　　六甲神自言嘗出入欽若家得欽若所遺詩及書
　　上以問欽若欽若謝不省遂罷相制詞以均勞之
　　意従優禮云(長/編)○初欽若罷相為太子太保尋判
　　杭州踰年復資政殿大學士資善堂侍講進司空
　　四年除山南東道莭度使同平章事判河南府始
　　欽若與丁謂善援引至兩府及謂得志稍叛欽若
　　欽若恨之時上不豫久事多遺忘欽若以為太子
　　太保在東宫位三少上謂不恱因改授司空欽若
　　晏見上問曰卿何故不之中書對曰臣不為宰相
　　安敢之中書上顧都知送欽若詣中書視事令設
　　饌以待之謂曰上命中書設饌爾欽若既出使都
　　知入以無白麻不敢奉詔因歸私第有詔學士院
　　䧏麻謂乃除欽若使相為西京㽞守上但聞宣制
　　亦不之寤也欽若判河南以病不竢報赴闕䧏司
　　農卿分司南京仁宗即位累遷刑部侍郎尚書知
　　江寕府
戊戌冦準再入相(準自山南束道莭度使檢校太尉同/平章事除中書侍郎兼吏部尚書同)
　　(平章事充景靈/宫使再入相)
制曰中樞之任大政攸資式叙九功用熈百度將協羣
倫之望允求經濟之才簡自予𠂻乃攽綸命(具官/冦凖)清識
淵深懿文雅正自顯躋於廊廟久冠映於簮紳中外亟
更謀謨日廣介圭入覲鳴玉在朝朕方圖任舊人以凝
庻績荐升台席仍進冢卿置于股肱繫乃棟幹朝廷天
下之根本機軸王化之表儀接道以言為臣不易罄一
心而翼戴副四海之具瞻其惟朂哉以弼台徳
　　準自景徳元年八月與畢士安同相至二年二月
　　罷是年六月自永興軍来朝復拜相○準鎮永興
　　奏天書䧏乾祐山中葢巡檢朱能所為也準自永
　　興来朝將發其門生有勸準者曰公若至河陽稱
　　疾堅求補外此為上䇿儻入見即發乾祐天書詐
　　妄之事尚可全生平正直之名斯為次也最下則
　　再入中書為宰相爾準不懌揖而起君子謂準之
　　及于禍葢自取之也時又有陕州處士魏野善王
　　旦冦準每贈詩必勸以早退旦準皆不能用識者
　　髙之(長/編)十二月南郊畢除尚書右僕射集賢殿大
　　學士
同日丁謂恭知政事(自保信軍莭度使檢校/太尉遷吏部尚書除)
制曰朕寅奉丕圖勤求至治眷惟承弼共翊隆平其有
嘗賛大鈞夙推偉望聿著濟川之業方膺仗鉞之崇宜
錫命書再升台席(具官/丁謂)風猷茂逺識慮幾深藴經國之
懿文負佐王之宏畧爰自奮庸昭代席寵近班總㑹府
之利權克臻豐阜貳中樞之柄用備罄謨眀繕秘館以
成功相鴻儀而振古向者輟於鈞軸授以麾幢化洽勾
吳心馳象魏爰赴追鋒之召恭脩執玉之儀方且圖任
舊勞疇咨嘉話復委代工之任允資成務之才升命秩
於天官峻寵章於堂陛爰田真食併示優隆噫股肱之
良于以同乎君體師尹之重所以副於民瞻爾其啟廸
精𠂻浚眀懿徳祗服厥位無替前猷
　　故事莭度使除拜當䧏麻翰林學士盛度以為叅
　　知政事當属外制遂命知制誥宋綬草詞謂甚恨
　　焉謂在中書事冦準謹甚嘗㑹食羹汚準鬚謂徐
　　起拂之準笑曰叅政國之大臣乃為長官拂鬚耶
　　謂甚恨之由是傾誣始萌矣(長編○故事莭度除/拜當䧏麻恭知政事)
　　(當属/外制)
十二月丁卯曺利用丁謂並樞宻使(利用自檢校太尉/宣徽北院使知樞)
　　(宻院事兼羣牧制置使除謂自吏/部尚書恭知政事除檢校太尉充)
　　時輔臣以郊恩俱進官故事嘗為宰相而除樞宻
　　使始得遷僕射乃以謂檢校太尉兼本官充使
　　樞宻使舊兼御史大夫自利用始不兼領謂再入
　　政府一年至四年拜相(樞宻使不兼御史/大夫自曺利用始)
同日任中正周起並樞宻副使(中正自刑部侍郎同知/樞宻院事遷兵部侍郎)
　　(除院起自給事中同知樞/宻  事遷禮部侍郎除)
中正樞宻副使制曰朕以昭事層穹祗膺景貺就天正
之令序展陽位之上儀誕霈鴻恩式均丕福眷惟近輔
夤奉嚴祠爰當舍爵之初特舉疇庸之典(具官任/中正)存誠
居厚秉哲踐方敦張仲孝友之風懐卓茂淳固之莭學
辨乎行正發於文沉毅有謀堅眀善㫁不矜之色居常
守於直專畢給之才所至洽於聞問為王國之材幹擅
朝倫之表儀自宻勿樞衡便蕃左右安世周謹謙以絶
私山甫將眀勤於補職辰告之猷罔伏日宣之徳愈彰
属鉅典之交脩賛盛容而有恪是用進其天秩貳乃使
聨仍增食采之封兼錫褒勲之號兹為異數用奨藎臣
噫慶賞之行有國務乎增美名噐之重前賢念其益恭
更勵乃誠以永終譽
　　天禧四年(庚/申)
正月乙丑曺瑋簽書樞宻院事(自華州觀察使鄜延路/副都總管環慶秦鳯等)
　　(州㳂邊廵檢安撫使宣徽北/院使鎮國莭度觀察㽞後充)
制曰宣猷之列表率於近廷宥宻之司参毗於基命矧
戎藩之㽞務峻天秩之等威自非茂著勲勤夙推譽望
兼兹寵授疇以為宜(具官/曺瑋)噐識宏深風規凝逺洞詩書
之義府紹旂鼎之世功早襲弁纓亟升軒陛分符東掖
守屏西陲充國之學通四方素懐英畧鄭吉之職當都
䕶克布皇威卓爾殊庸時予外禦荐膺崇進益壯聲猷
向擢廉問之車威重撫循之寄武經斯暢邊部載清疇
咨俊傑之材俾居切近之地簽謀樞府兼賛國徽貳莭
制於十連䇿勲名於八柱併推優渥用示眷懐噫昔爾
先臣嘗更此任局禁之内風烈猶存爾其勵翼一心將
眀萬務告話言而無隐罄髙莭以同夤揚武公善職之
聲顯臧孫有後之慶流芳是似不其美與欽奉訓詞以
稱休命
　　瑋字寳臣樞宻使彬之子李繼遷擾邊諸將數出
　　無功太宗問誰可任者是時彬在樞府對以瑋可
　　任召知渭州時年十九又知秦州秦州人立碑紀
　　功有詔褒之至是遂有此命(長/編)
三月己卯左僕射兼中書侍郎同平章事向敏中卒
　　敏中自大中祥符五年四月拜相至是年三月薨
　　于位為相凡八年贈太尉中書令諡文簡五子洎
　　諸婿並遷官親故授官者數人○敏中端厚愷悌
　　多智寡交遊特為人主所重以至顯逹歴踐中外
　　曉民政善處繁劇沉毅開濟識大體宻静逺權勢
　　在鈞軸門無私謁諸子不令釐務雖當大事若已
　　不預焉謹於采㧞不妄推薦居大任三十年時以
　　重徳目之為上所優禮故雖衰疾終不得謝亦以
　　此為恨及遺命制入上特批一幅曰敏中淳謹温
　　良宜益此意其恩顧如此○子𫝊亮之子經經女
　　即欽聖憲肅皇后也經官至定國軍㽞後敏中累
　　贈燕王
六月丙申冦準罷相(以太子太傅歸/班進封萊國公)
制曰王者倚毗相臣必舉疇咨之命體貌舊徳乃推優
逸之恩惟望實之素隆在眷懐而斯厚(具官/冦準)宏才博達
敏識精微乆於踐􁧑茂著風采嘗内幹於機宻亦出總
於蕃宣氣序屢更寵任尤重洎再謀於揆政實專委於
國權恪居樞㑹之司益顯勤勞之志矧以詔令所出朝
廷式瞻既乆洽於和平亦重煩於蓍艾爰加霈渥俾解
鴻鈞升宫傅之崇資啟國封於寕宇仍侈美號益表隆
恩於戱輔相之宜邦之攸賴用捨之際朕安敢私往踐
厥官毋忘恭順
　　準自天禧三年六月再入相至是年六月罷為相
　　凡一年○先是準為樞宻使曺利用副之準素輕
　　利用議事有不合者準輒曰君一夫耳豈能解此
　　國家大體耶利用由是銜之而丁謂以拂鬚故亦
　　恨準及同為樞宻使遂合謀為排準翰林學士錢
　　惟演見謂權盛附之與講姻好上不豫準嘗獨請
　　間言皇太子人望所歸願陛下思宗廟之事𫝊以
　　神噐以固萬世基本丁謂佞人也不可以輔少主
　　願擇方正大臣為羽翼上然之凖乃属翰林學士
　　楊億草表請太子監國且欲援億以代謂億畏事
　　泄夜屏左右為之辭中外無知者既準被酒漏言
　　謂等益懼力譛準請罷其政事上不記與準初有
　　成言諾其請遂召惟演惟演至極論準專恣請深
　　責上曰當與何官惟演請用王欽若例授凖太子
　　太保上曰與太傅又曰更加優禮惟演請封國公
　　出袖中具冊以進上於小國中指萊字云(長/編)上對
　　恭知政事李廸等于資福殿是日翰林學士錢惟
　　演又力排冦準曰準自罷相轉更交結中外求再
　　相兼亦聞有人許以再用不如早令出外準朋黨
　　盛王曙又其女壻作東宫賔客誰不畏懼今朝廷
　　人三分二分皆附準矣上遂以李廸為宰相馮拯
　　為樞宻使廸既為宰相準為太子太傅萊國公
　　如故上既從惟演之言擢丁謂首相加曹利用
　　同平章事然所以待㓂準者猶如故謂等謀益
　　深準亦對上言謂及利用等交通蹤跡又言臣
　　若有罪當與李廸同坐不應獨被斥上即召廸
　　至前質之二人論辨已久上意不樂廸再三目
　　準令退及俱退上復召廸入對作色曰㓂準逺
　　貶卿與丁謂曹利用並出外廸退以文字進上
　　遽洗然曰卿等無他且留文字商量更詔謂入對
　　謂即除準節鉞令出外上不許越明日楊崇勲等
　　遂告變入内副都知周懐徳謀殺謂等復相準事
　　覺伏誅又三日準乃逺貶七月丁丑準降授太常
　　卿知相州
準降授制曰朕恭守丕圖思凝至化寵綏庶品敦洽太
和眷惟大臣夙所尊任茍或有愆視履罔叶注懐用塞
羣言示兹申警(具官/冦準)早事先帝亟升近班洎予纘承彌
所優待向従㑹府擢領麾幢位兼將相之崇恩厚股肱
之契去嵗疇其夙望再委國鈞盖繄寅亮之謀以弼緝
熈之政而將眀莫顯聲實靡孚輿議交喧朝章失序加
以罔思兢謹不肅門庭交結匪人虧傷大體顧其状迹
因事而彰諒勸懲以難私在典刑而曷捨尚以踐揚既
久體貌素隆特屈彛章仍居峻品勉布條職勿忘省循
　　凖既外貶準壻樞宻直學士王曙落職知汝州朝
　　士與寇準親厚者丁謂必斥之初李廸與準同在
　　中書事之甚謹及準罷丁謂意頗輕廸於是謂等
　　不𣣔準居内郡白上𣣔逺徙之上命知小州謂退
　　而署紙筆曰奉聖㫖除逺小處知州廸曰向者聖
　　㫖無逺字謂曰君面奉徳音𣣔擅改聖㫖以庇準
　　耶二人忿鬪盖自此始準遂自太常卿知相州徒
　　知安州八月壬寅再貶道州司馬
準再貶道州司馬詔曰刑法之設天下之公共也茍當
其罪予何敢私(太常卿知相州/莱國公冦準)爰自先朝早膺榮遇便
蕃恩寵踐履清華属朕纂承彌深簡注出奉莭旄之寄
入登樞宰之崇而不務惇脩宻萌㐫慝辱予輔弼玷及
搢紳特屈憲章免其流竄黜居典午允謂寛恩可貶授
銀青光禄大夫行道州司馬仍以其事𫝊告諸州御史
臺揭示朝堂以示
　　準坐朱能叛自知安州再貶道州司馬準在道州
　　晨具朝服如常時起樓置經史道釋書暇則講讀
　　賔至笑語若初無廊廟之貴者自準罷相繼以三
　　絀皆非上本意嵗餘上忽問左右曰吾目中乆不
　　見冦準何也左右莫對上崩乃責雷州乾興元年
　　二月戊辰貶雷州司户
準貶雷州司户制曰為臣之辟莫大於不忠治國之經
務従於去惡矧獲罪於先帝尚屈法於公朝世所靡容
朕安敢捨(銀青光禄大夫/道州司馬冦準)荷二聖之頋極三事之崇每
推誠而不疑當捐軀而有報而乃包蔵㓙徳背棄大恩
與逆寺以通謀搆厲階而干紀果上穹之䧏譴俾渠魁
之就擒始其吿變之辰適當違豫之際阽危将發震駭
斯多雖馳驛以竄投葢忌噐而隐忍静思及此可為寒
心属予一人肇纉丕搆𣣔邪正之洞别在賞罰之惟明
特貶遐方庻塞輿議全其微命足示於好生正乃常刑
式申於禁暴諒非獲已爾惟自貽可貶授將仕郎守雷
州司户恭軍貟外置同正員
　　仁宗即位太后臨朝宰臣丁謂加司徒貶冦準為
　　雷州司户李廸為衡州團練使仍播其事於中外
　　準坐與周懐政交通廸坐朋黨附㑹也始議竄逐
　　王曾疑責太重丁謂熟視曾曰居停主人恐亦未
　　免爾葢指曾嘗以第舍假準曾踧然懼遂不復争
　　知制誥宋綬當直草責詞謂嫌其不切即用已意
　　改定詔所稱當醜徒干紀之際属先皇違豫之初
　　罹此震驚遂至沉劇皆謂語也謂惡準廸必𣣔置
　　之死地遣中使賫勑就賜二人至道州中使授準
　　勅準乃赴貶所冒炎瘴日行百里左右為之泣下
　　既至吏獻以圖經首載州東南至海岸十里準恍
　　然曰吾少時嘗有詩曰到海只十里過山應萬重
　　今日思之人生得䘮豈偶然耶(長/編)準剛正篤於自
　　信不能與世俯仰故人多惡之仁宗天聖元年準
　　卒於雷州初太宗嘗得通天犀命工為二帶一以
　　賜準及是準遣人取自洛既至數日沐浴具朝服
　　束帶北面再拜呼左右趣設卧具就榻而沒年六
　　十三是時始命準為衡州司馬準弗及知也其妻
　　宋氏尋乞歸𦵏西京許之其後追復開府儀同三
　　司太子太傅上柱國萊國公景祐三年七月仁宗
　　對輔臣哀準以忠死贈中書令諡忠愍
賜凖諡詔曰(具官/冦準)感會先聖綢繆上司眀心若丹直道
如矢逮予主鬯之日乃爾秉鈞之年圖惟協恭罔有二
事遘盜言之噂沓挾危法以中傷白璧易汚貝錦難察
再罹遐責遂及云亡朕嘗憫之宜特賜諡曰忠愍
七月丙寅李廸拜相(自恭知政事兼太子賔客除吏部/侍郎兼太子少傅同平章事充景)
　　(靈宫使集賢/殿大學士)
馮拯樞相(自判尚書都省除吏部尚書撿/校太傅同平章事充樞宻使)
廸拜相制曰握魁柄之重于以擬乎三階調羮味之和
于以熈乎百志賛大鈞之成務縂衆職以叙功陟䧏於
巖廊之塗彌綸乎天壤之闕諒非人傑曷副尹瞻(具官/李廸)
冲識表㣲宏才緯俗藴瑰琦而立行濯江漢以凝姿敏
學兼該達夷吾之治體英文鼓動精射父之訓辭爰自
首冠時髦荐叅班著剸煩司會書命右曺蒞戎閫以樹
風董􁑀輸而成務疇其雅望入直内庭稟禁職而惟寅
暢帝猷而載郁擢叅邦政式佐台司罄輸感遇之誠圖
講亮工之業咨擇令典遵故實而不愆啟述徽言體忠
藎而無隐實賛元子賔于東朝調侍宣勞規益備至稽
枚卜之吉謹鬷假之求若時升庸俾輔予治進拜天臺
之秩專奉真館之嚴傅于承華申翊儲后敦邑之數寵
名並臻於戱股肱惟良所以成蕩蕩之化棟幹是賴所
以固丕丕之基属興治之在辰務保民而綏徳益懐布
䇿之訓式符肖象之求往欽哉無忽我選衆之舉
拯拜樞宻制曰王者法象斗宫樞機之掌攸重疇咨衮
職弼直之選惟艱自非挺忠亮之資懐淵深之識毗予
大柄疇以為宜(具官/馮拯)體質方嚴性尚冲簡本直清而致
用道冠人彛包宏達以兼資量標國噐爰叅聨仕路簉
羽朝緌落落之操不羣籍籍之名甚盛擢於倫萃荐被
僉求賛繁務於凝嚴議庻政於廊廟小大之事乃斟酌
而有經啟納之言固匡救而無隐志敦冲退譽藹藩維
比肆覲以来歸久為儀而属望是用㫁於朕志登用老
成正樞宥之名兼台鼎之貴拜天官之峻級倍井邑之
重封視品秩以至崇申寵數之兼渥所宜罄于精力矢
厥謨眀講惟深之圖以勉於熈載謹不宻之戒無致於
害成俾予臻垂拱之風繄爾終翼亮之効往踐厥位服
兹訓言
庚午丁謂拜相(自樞宻使吏部尚書檢校太尉除同平/章事充玉清昭應宫使昭文館大學士)
　　(監脩/國史)
樞宻使曺利用加同平章事(自樞宻使依前檢校/太尉同平章事充)
謂拜昭文相制曰昔者軒后得六相而合神眀洎于陶
堯舉八元而熈外内朕協于夣卜得兹股肱爰擇剛辰
誕敷徽命(具官/丁謂)識清體逺學富文髙包孔氏之四科懋
臯陶之九徳自珍符之肇䧏属靈館之經謨能竭精忠
克符素志矧復(闕/)壇展禮湯社廵方翊鑾輅於殊庭洽
祺祥於霄極乃勲克茂人望所隆邇者召自侯藩再諮
揆政察其寅亮授以樞機經百慮以不囘守一誠而事
上宜加禮命用冠台衡舉集懋恩聿昭異數將允僉属
時惟汝諧勵翼乃心往踐厥位
　　先是馮拯以兵部尚書判都省上𣣔加拯吏部尚
　　書叅知政事召學士楊億使草制億曰此舍人職
　　也上曰學士所職何官億曰若除樞宻使同平章
　　事則制書乃學士所當草也上曰即以此命拯拯
　　既受命樞宻領使者凡三人前此未有人皆疑恠
　　曺利用丁謂因吿求罷上徐覺其誤將有所易置
　　遂召錢惟演入對曰馮拯故恭知政事今除拜樞
　　宻使當矣但中書不當止用李廸一人盍遷曺利
　　用或丁謂過中書上曰誰可惟演曰丁謂文臣過
　　中書為便又言玉清昭應宫未有使謂首議建宫
　　即令領此又言曺利用忠赤有功國家亦宜與平
　　章事上曰諾以樞宻使吏部尚書丁謂平章事樞
　　宻使兼檢校太尉曺利用加同平章事皆用惟演
　　所言(長/編)
八月乙酉任中正王曾並叅知政事(中正自兵部侍郎/樞宻副使除  曾)
　　(自吏部侍郎除/再為恭知政事)
錢惟演樞宻副使(自翰林學士刑部/侍郎知制誥除)
　　惟演字希聖忠懿秦國王俶之第六子也十一月
　　除兵部侍郎兼太子賔客五年三月天章閣成除
　　尚書右丞累遷兵部尚書乾興元年七月除祥源
　　觀使
九月丙辰周起罷樞宻副使(自禮部侍郎罷為/户部侍郎知青州)
曺瑋罷簽書樞宻院事(自宣徽北院使鎮國軍莭度使/觀察㽞後罷為宣徽南院使環)
　　(慶路馬步/軍都部署)
　　起自天禧元年九月除同知樞宻院事三年十二
　　月遷樞宻副使是年九月罷在樞府三年丁謂用
　　事逐去冦準而以周起為黨罷知青州又䧏太常
　　少卿知光州謂得罪復禮部侍郎㽞守南京卒贈
　　禮部尚書諡安惠
起責授太常少卿知光州制曰礪莭砥名人彛所尚舉
直錯枉邦禁斯眀茍跡涉於比周而履虧於端謹宜申
懲誼以肅羣倫(户部侍郎知/青州周起)早契昌辰荐升華貫擢賛
樞衡之務冀申帷幄之謀属當國之臣怙權稔惡締連
逆竪震撓先朝朋附之蹤夤縁斯見尚全至體止罷近
司朕祗荷丕圖洽聞輿議爰稽典憲用屏兇邪従坐之
科汝將安免䧏居列牧尚蒞方州咸示寛恩聊行薄責
茍能改莭當復弃瑕庶念自新無或貳過
　　瑋自天禧四年正月除簽書樞宻院事是年九月
　　罷在樞府幾年○冦凖謫道州丁謂惡瑋不附已
　　指為凖黨出之未幾復降為左衛大將軍容州觀
　　察使知萊州瑋自知宿將為謂所忌恐益為竒中
　　即日上道従弱卒十餘人不以弓䩨矢箙自随謂
　　敗乃復莭度使卒贈侍中諡武穆治平中配饗仁
　　宗廟庭瑋好讀書通左氏春秋為將幾四十年未
　　嘗敗衂威震西鄙唃厮囉每聞其名以手加額而
　　東嚮之鎮天䧺契丹使過必戒其下無敢疾驅者
　　在渭州始置弓箭手其所措置後皆為法云弟琮
　　之孫詩尚魯國大長公主琮累官至馬軍副都
　　指揮使
瑋罷簽樞制曰入賛樞庭陪中宸之咨訪出臨邊部分
外屏之緝綏迭示倚毗載申褒寵(具官/曺瑋)地承華緒識練
武經早参盾陛之班荐奉牙璋之寄控于西鄙遏其外
虞克彰撫衆之才屢奮拘原之力威聲聿著眷注彌隆
擢登近宻之司僉議㡬微之政踐脩世職實濟美以攸
推勤瘁公家且服勞而匪懈爰旌誠効特霈恩章進上
列於宣徽仍兼榮於㽞後復以塞垣之要俾膺總統之
權允籍宿名撫兹舊地勉思重委無替前功
䧏授左衛大將軍容州觀察使知萊州制曰下之比上
在刑賞以無私君之馭臣葢進退而有禮苟涉比周之
迹復懐覬望之情尚舉寛科用全大體(宣徽南院使鎮/國軍莭度觀察)
(㽞後/曺瑋)因縁舊族際㑹先朝膺恩頋以有殊踐官榮而不
次出奉守方之寄入陪帷幄之謀属兇人之擅權構逆
𥪡而干紀遽因敗露旋就竄投頗彰朋附之端曲示含
容之徳止解重柄仍進崇資以嘗縂於戎昭遂復委於
邊要而乃為國生事輒擾於平民徼時有功罔念於前
訓朕以肇承遺㫖恭紹洪基將肅具寮用申丕律䧏居
環衛之列遥分兼閫之權任以方州兹為薄責茍能省
過姑務改圖當再進以示甄豈一𤯝而斯棄服我寛假
汝往欽哉可落職宣徽南院使(乾興元年/二月戊辰)
十一月戊辰丁謂李廸罷相(謂授户部尚書知河南府/  廸授户部侍郎知鄆州)
謂罷相制曰朕慎重名噐眷待鈞衡矧首預於謨眀固
常加於體貌黜陟之際典章繫焉(具官/丁謂)粤自儒流夙逢
嘉㑹備更重職蔚有能名叅宰府之告猷陟齊壇而授
律来朝丹陛再列近司亟正樞庭遂冠台衮朝夕納誨
方深於倚毗寵辱若驚宜循於軌範遽致同列面興忿
辭實駭予聞有傷國體俾解調元之任尚居顯列之崇
汝惟欽㢤荷此申警
廸罷相制曰衡軸之司棟幹攸寄所以朝夕延見動静
諮詢苟爽民瞻必伸朝憲(具官/李廸)䇿名殊等奮迹亨途亟
擢雋於深嚴極為儒之榮遇未踰一紀叅預近廷勤力
自強能名亦著采其懿望賔于東朝載陟台階是司大
柄宜遵禮範用鎮時風當旅對之楊庭忽抗言而興憤
駭予聞聽厥有彛章爰罷宰司式存寛典爾惟循省無
益悔尤
　　廸自是年七月拜相至是與丁謂同罷為相纔五
　　月○謂既擅權至除吏不以聞廸語同列曰廸起
　　布衣十餘年位宰相有以報國死且不恨安能附
　　權臣為自安計乎謂𣣔以林特為樞宻副使迪争
　　之因詬謂引手板𣣔擊謂謂走得免及入對斥言
　　謂姦邪願同下憲司置對又言㓂準無罪罷斥朱
　　能事不當顯戮又言錢惟演謂之姻家碩與惟演
　　俱罷政柄曺利用馮拯亦相朋黨時上怒甚欲付
　　御史臺利用拯曰大臣下獄不惟深駭物聽况丁
　　謂本無紛競之意乃各䧏職一級罷相謂知河南
　　府迪知鄆州○先是上久不豫語或錯亂嘗盛怒
　　語輔臣曰昨夜皇后以下皆之劉氏獨留朕宫中
　　迪進曰果如是何不治之后適在屏間聞其言由
　　是惡廸廸至鄆半嵗仁宗即位太后預政乾興元
　　年二月貶廸衡州團練副使
廸貶制曰附下之私法當必罰濟惡之釁理難獨矜属
兹纉紹之初大判忠邪之路其有嘗居重任每務詭随
爰究驗於事端宜申嚴於朝憲(具官/李廸)幸由上第亟踐清
塗纔踰星紀之齡遽貳鼎司之政超擢之速倫軰絶偕
驟正宰衡尤為非次伊醜徒之搆亂萌巨孽而有初瀆
撓先朝震驚羣聽自剪夷於首惡見傅會之有因特示
含容貴全終始逮于罷免尚蒞藩宣基命惟新政體尤
慎稽諸公論難掩宿愆豈可未正彛章猶居崇秩謫于
遐服處以貳車兹實自招無忘深省
　　謂惡廸必𣣔置之死地使侍禁王仲宣押廸如衡
　　州始至鄆見通判以下而不見廸廸皇恐以刅自
　　剄人救得免仲宣凌侮迫脅無所不至或餽之食
　　棄捐不與廸客鄧餘怒曰竪子𣣔殺我公以媚丁
　　謂耶汝殺我公我必殺汝従廸至衡州仲宣頗惮
　　之廸由是獲全或謂謂曰廸若貶死公如士論何
　　謂曰異日好事書生弄筆墨不過曰天下惜之而
　　已(長/編)廸至衡州嵗餘除秘書監章獻太后上僊廸
　　時以尚書右丞知河陽召復為相
己巳丁謂復相(庚午進左僕/射太子少師)
制曰蒼震承基允隆乎丕業黄扉敷政實縂於羣司属
躋徳之有聞思任賢而為助授受之際詢謀允諧(具官/丁謂)
抱噐挺生含章秀發學洞聖門之奥辭鏘天律之和自
佐大鈞罄宣忠力翊勵精之治責實攸先恭同徳之倫
専徽斯稱外臨藩翰益樹風聲因秉瑞之来廷復登樞
而賛治荐掌機要乃升公台斟酌于一氣之和緝熈于
百度之政良肱斯賴崇棟在兹俾其首輔儲闈兼登揆
路峻鸞臺之茂級冠鼎席之至榮翊宣令猷庻協僉議
　　時罷相制書未出謂入對乞留上遣入内都知張
　　景宗副都知鄧守通𫝊詔送謂赴中書依舊視事
　　仍詔廸即時赴鄆州謂始𫝊詔劉筠草復相制筠
　　不奉詔乃更召晏殊筠自院出遇殊殊側面不敢
　　揖盖内有所媿也(長/編)
庚午馮拯拜相(自行吏部尚書檢校太傅同平章事樞/宻使遷右僕射兼中書侍郎太子少)
　　(傅同平章事充景靈/宫使集賢殿大學士)
制曰祗若盛猷紹膺洪業乃眷儲貳實鍾善祥任以政
經俾其練習眷言協賛允属輔臣(具官/馮拯)沉厚秉彛粹温
凝識藴廉深之雅度抱穎達之宏材凡所踐更必揚休
問亟居兩府翊賛九功勵操方嚴秉心勤藎乃者政成
西邑嵗覲紫庭渴見風規荐加圖任縂樞機之宥宻竭
心膂以夑調属我震闈漸親時政賴股肱之明畧助星
日之重暉是用擢正台司列于揆路兼榮内史傅徳承
華煥此編章允矣僉属勉伸賛諭務罄忠勞
　
　
　
　
　
　
　
　
　宋宰輔編年錄卷三
欽定四庫全書
　宋宰輔編年錄卷四　　　宋　徐自明　著
　　仁宗乾興元年(壬戌/)
六月癸亥丁謂罷相(自司徒兼侍中降授守/太子少保分司西京)
制曰上宰之司財成於百度大臣之舉規正於四方其
或履道有虧脩身寡慎比周非類玷辱具瞻當我至公
之朝難居鬷假之任(具官/丁謂)夙承委遇遂極顯榮而㒺念
圖猷密交孽寺致山園之擅易曽靡敷陳形簡札以潜
通備彰欵眤私營器用竊役工徒證左甚明違辟斯顯
宜從黜免用肅羣倫俾降秩於春坊仍分曹於洛邑猶
存進退之禮且示含容之懷噫戚實自貽智不慮逺未
為竄逐無忘省循
　　謂自天禧四年七月拜相十一月戊辰同李迪罷
　　次日復相至是年六月罷相真宗踰年相仁宗纔
　　四月○是歲二月戊午仁宗即位以皇帝尚㓜軍
　　國事兼權取皇太后處分初丁謂與内侍雷允恭
　　協比専恣内挾太后同列無如之何太后嘗以上
　　卧起晩令内侍𫝊㫖欲獨受羣臣朝謂力陳其不
　　可由是稍失太后意又嘗議月進錢充宮掖之用
　　太后滋不悅允恭既下獄王曽欲因山陵事併去
　　謂而未得間一日朝退曽獨對具言謂包藏禍心
　　令允恭擅移皇堂於絶地太后大驚欲誅謂馮拯
　　進曰謂固有罪然帝新即位亟誅大臣駭天下耳
　　目且謂豈有逆謀哉第失奏山陵事耳太后少解
　　令拯等即殿隅議降黜之命任中正言謂被先帝
　　顧托雖有罪請如律議功曽曰謂以不忠得罪宗
　　廟尚何議邪乃責謂為太子少保分司西京故事
　　宰相罷免皆降制時亟欲行止召當直舍人草詞
　　仍牓朝堂布諭天下謂所坐但私庇允恭不忍破
　　其妄作未必真有禍心也然天資險狡多隂謀得
　　政歲久要不可測雖曽以計傾之而公論不以爲
　　過也(長/編)○章獻太后權處分軍國事謂潜結中官
　　雷允恭俾傳達中外之議既而允恭擅移皇堂事
　　發謂規庇允恭依違不決仁宗與章獻坐承明殿
　　召馮拯等諭曰丁謂身爲宰相與允恭交結併出
　　文字一紙乃謂託允恭於後苑作酒器及出允恭
　　欵干謂求皇城司簡札往還遂亟命黜謂先是女
　　道士劉德妙詐作降神眩惑禁中謂使詐爲神言
　　譽已又嘗授德妙頌題混元皇帝賜德妙他日奏
　　之盡得其狀貶崖州司户
謂貶崖州司户勑曰無將之戒舊典甚明不道之辜常
刑罔赦茍露挾邪之迹宜申去惡之文(具官/丁謂)早踐台司
備隆朝眷曽靡圖於爲報乃公肆於非心昵彼妖巫館
于私舍潜通詭計假託神靈與孽寺以連謀幸先皇之
違豫將逞姦回之志妄談禍福之端屬朕纉臨覬專威
柄僻違之狀滋見於反常毁讟之言更彰於無上比從
罷免猶示矜寛既蒐慝之旋聞且閱實而具在背恩棄
德一至于斯竄逐遐方實乃自取可貶授將仕郎守崖
州司户參軍員外置同正員(乾興元年/七月辛夘)
　　謂因敎女道士劉德妙語涉妖誕事再貶謂崖州
　　司户諸子並勒停籍其家得四方賂遺不可勝紀
　　仍以謂罪狀播吿中外始謂命宋綬草寇凖責詞
　　綬請其故謂曰春秋無將漢法不道皆證事也綬
　　雖從謂指然卒改易謂本語不純用及謂貶綬猶
　　當制即草詞曰無將之戒舊典甚明不道之辜常
　　刑罔赦朝論快焉○謂初逐凖京師為之語曰欲
　　得天下寧當拔眼中丁欲得天下好莫如召冦老
　　不半歲謂亦貶人皆為報復之速天道安可誣謂
　　竄崖州道出雷州凖遣人以一蒸羊逆之境上謂
　　欲見凖凖拒絶之凖聞家僮欲報讐亟杜門使縱
　　博毋得出伺謂行逺乃罷○詔臣僚有曽與丁謂
　　往來者一切不問時遣御史方謹言籍謂家得士
　　大夫書多干請闗通者悉焚之不以聞世稱其長
　　者○謂家寓洛陽在朱崖凡五年嘗為書自克責
　　叙國厚恩戒家人毋輒怨望且述其受遺冊立之
　　功有云臣有彌天之罪亦有彌天之功遣人致于
　　西京留守劉燁祈付其家戒使者伺燁會衆僚時
　　達之燁得書不敢私即以聞上見之感惻遂自崖
　　州司户徙雷州司户謂雅多智是猶出於揣摩也
　　宰相言謂天下不容其罪而竄之今不緣赦宥未
　　可内徙上曰謂斥海上已數年欲令生還嶺表爾
　　天聖八年以雷州司户丁謂爲道州司户始南郊
　　肆大赦中外疑謂必將内徙刑部貟外郎兼侍御
　　史知雜事劉隨言彼擅移於陵域將不利於君親
　　只合取彼頭顱置諸郊廟殿中侍御史張錫言謂
　　姦邪弄國罪當死無可憐且大臣竄逐本與天下
　　棄之今復還是違天下意由是止徙道州明道二
　　年皇太后不豫大赦謫者皆内徙丁謂特許致仕
　　(並長/編)景祐四年光州言祕書監致仕丁謂卒王曽
　　聞之語人曰斯人智數不可測在海南猶用詐得
　　還若不死數年未必不復用斯人復用則天下之
　　不幸可勝道哉吾非幸其死也
同日任中正罷叅知政事(自兵部尚書罷為/太子賔客知鄆州)
　　中正自大中祥符九年九月除樞密副使天禧元
　　年九月除同知樞密院事三年十二月除樞密副
　　使四年八月除叅知政事是年六月罷為執政凡
　　六年事仁宗纔數月中正之貶坐營救丁謂故也
　　後復禮部尚書卒贈左僕射諡康懿弟中師仁宗
　　時為樞密副使
七月辛未王曽拜相(自行禮部尚書參知政事除中書/侍郎同平章事集賢殿大學士充)
　　(㑹靈/觀使)
制曰舜績方茂選衆而舉臯陶周邦既隆降神而得山
甫良弼之任羣黎式瞻必惟其人同底于道今朕博采
輿議用符揀求擢兹調護之勲列于衡宰之重載㳙令
日誕舉徽章(具官/王曽)簡亮忠純直清粹厚學窮師法文擅
國華登俊選於昌辰冠時名於多士荐當大任遂翊洪
鈞達胡廣之朝章究房喬之吏事出臨都會克樹於風
聲來復近司愈隆於望實間緣冲眇始涖政經實賴師
賔以資訪問方紹隆平之業豈忘輔翼之勞是用旌一
德之賛商舉三篇而命說九功將叙資乃緝熙衆志未
融賴于訓道契風雲之交感叶夢卜之不違乃眷真庭
夙隆使任俾其摠領庶極寅恭於戱上法乾台方崇於
體貌下和民則益峻於表儀懋宣令猷往踐于位
　　天聖三年十二月癸丑授行門下侍郎兼户部尚
　　書同中書門下平章事充玉清昭應宫使昭文館
　　大學士監修國史
制曰朕紹休三聖躬覽萬機眷乃股肱之臣方居鼎軸
之重進圖賢業擢冠宰廷適㳙剛辰誕吿明命(具官/王曽)同
寅一德入賛兩朝懿學洪文通天人之極摰沉識厚望
竦中外之具瞻綱紀羣倫緝熙百度是用總祠真館正
位黄扉加命地卿兼榮史觀秉我魁柄穆于政途於戲
天之三台以上幹於元縡國有四輔以下經於大謨其
懋乃功往弼予治
　　五年二月除提舉修真宗皇帝國史故事宰臣自
　　領監修國史至是以曽提舉猶别降下勅以命之
　　曽嘗請用孫奭馮元勸講殿中又薦叅知政事吕
　　夷簡才望可當政柄夷簡遂拜相
同日吕夷簡魯宗道並叅知政事(夷簡自龍圗閣直學/士右諫議大夫權知)
　　(開封府遷給事中除銓宗道自龍圖閣直/學士兼侍講判流内  遷右諫議大夫除)
　　夷簡字坦夫河南人大理寺丞蒙亨之子宰相蒙
　　正之猶子也宗道字貫之亳州人○夷簡擢進士
　　又舉制科嘗通判通濠二州往河北按行水災于
　　時田器有算還奏請除之真宗納其言自是天下
　　農器皆免算時王曽為知制誥一日至中書見王
　　旦曰君識呂夷簡乎曽曰不識也旦曰夷簡器識
　　逺大君其善交之當與君對秉鈞軸曽曰公何以
　　知之旦曰吾亦不識夷簡但以其奏請得之如不
　　稅農器是也後以刑部郎中權知開封府嚴辨有
　　聲上識其姓名于屏風意將大用之也㑹雷允恭
　　擅移山陵詔夷簡與魯宗道按視還拜給事中叅
　　知政事仁宗嘗問輔臣曰四方奏獄來上不知所
　　以裁之夷簡曰凡奏獄或出于疑則從輕可也仁
　　宗深以爲然終仁宗之世疑獄一從于輕(事/畧)天聖
　　元年詔曰三路軍儲出於山澤之利比聞移用不
　　足二府大臣其經度之乃命三司使李諮等及三
　　司副使較茶塩礬稅歲入登耗更定其法遂置計
　　置司以樞密副使張士遜叅政吕夷簡魯宗道總
　　之(長編○叅樞/總計置司)二年合祭天地于圜丘王欽若封
　　冀國公曹利用改封魯國公文武百官並加恩故
　　事輔臣例遷官夷簡與同列豫辭之遂著為式(南/郊)
　　(輔臣豫辭遷官/自呂夷簡始)○宗道為人剛正嫉惡少容遇事
　　敢言不為小謹為諭德時居近酒肆嘗㣲行就飲
　　肆中偶真宗亟召使者及門久之宗道果自酒肆
　　來使者先約曰即上怪公來遅何以為對宗道曰
　　第以實對使者曰然則公當得罪曰飲者人之常
　　情欺君臣子之大罪也真宗果問使者具以宗道
　　所言對帝詰之宗道謝曰有故人自鄉里來臣家
　　貧無杯酌故就酒家飲帝以為忠實可大用嘗以
　　語太后太后識之於是併夷簡皆首蒙擢任(長編/)
丙子錢惟演樞密使(自樞密副使除依前兵部/尚書充樞密使祥源觀使)
制曰樞密之任軍國是經獻納詢謀用弼臣而更踐等
威廉級與宰司而比崇其於簡求必及才望今朕舉朝
幄之英彦得儲闈之舊勲陟以使名允孚公議褒賢詔
德其在于兹(具官錢/惟演)生王侯之慶門稟星象之嘉瑞忠
為代法行本天資以山濤之清淳傅丙吉之寛裕學總
經邦之奥辭探復雅之微佐佑先朝徊翔近列沃心造
膝居多謇正之言守位直躬靜有端莊之操暨予𦕈質
始預政經爰以嘉謨入叅賔席日講温文之範彌彰護
翼之勤迄今纂承豈忘甄擢用是載㳙良吉胥協羣倫
疇其賛務之勞峻此即真之拜雷風之令允賴於翊宣
飪餗之和良増於倚屬於戲后非賢而罔乂民率德而
具瞻方資棟榦之隆以承詒燕之業徃服休命毗于大
邦(國朝樞密使帶檢校官今惟/演止以尚書充使非例也)
十一月丁夘錢惟演罷樞密使(為保大軍節度使知河/陽)
制曰任以中權總兵符之雄重倡于九牧寄民政之惠
和適均佐佑之勤固無出處之異爰稽榖旦誕吿羣倫
(具官錢/惟演)敏學本於宗師懿文恢乎事典挺生勲閥之後
允作柄臣之良乃登樞庭實掌邦要處崇髙而是畏務
冲挹以載懷頃露由衷懇祈遜職宅予憂之尚黙從乃
欲之未遑雖帷幄本兵方資於策慮而葭莩聮戚緣避
於嫌疑是用觧機務之繁陟齊壇之貴殿彼鄜畤以控
西陲守兹盟津以壯右輔褒功賦邑併示寵徽於戲持
盈守成朕方欽於治本敦詩說禮汝無墜於家聲惟明
哲可以保厥身惟靖共可以綏厥位嘉乃達識豈煩訓
辭
　　惟演自天禧四年八月除樞密副使乾興元年七
　　月除樞密使是年十一月罷在樞府凡三年○初
　　惟演見丁謂權盛附之與為婚姻謂逐冦凖惟演
　　與有力焉及序樞密院直學士題名石獨刋去凖
　　名曰逆凖削而不書謂禍萌惟演慮併得罪遂擠
　　謂以自觧馮拯惡其為人因言惟演以妹妻劉美
　　實皇太后姻家不可預政請出之乃出惟演為鎮
　　國留後即日改今命(長/編)惟演自河陽赴亳州因朝
　　京師圗入相監察御史鞠詠奏惟演憸人嘗與丁
　　謂為婚姻緣此大用後揣知謂姦邪禍萌懼牽連
　　得禍因出力攻謂今若遂以為相必大失天下望
　　太后遣内侍持奏示之惟演猶顧望不行詠語左
　　正言劉隨曰若相惟演當取白麻廷毁之惟演聞
　　乃亟去天聖九年改判陳州判河南府始惟演託
　　疾乆留京師既除陳州遷延不赴且圗相位天章
　　閣待制范諷奏曰惟演嘗為樞密使以皇太后姻
　　屬罷之示天下以不私今固不可復用殿中侍御
　　史郭勸亦請督惟演上道惟演自言先隴在洛陽
　　願司宮鑰遂命惟演守河南促其行景祐元年惟
　　演卒特贈侍中惟演始以父歸國故亟顯然自以
　　才能進文辭清麗名與楊億劉筠相上下家聚書
　　多於秘府在館閣與楊億同脩策府元龜凡千篇
　　喜奬勵後進歐陽脩尹洙皆出幕下雖官兼將相
　　階勲品皆第一而終不歴中書故嘗謂人曰吾平
　　生所不足者惟不得於黄紙尾押字耳(長編/)
同日張知白樞密副使(自翰林侍講學士尚書右丞/知南京召除兼祥源觀使)
　　知白前為叅知政事是時王欽若為相與知白議
　　論多不合知白以疾辭位罷為翰林侍讀學士知
　　大名府徙南京至是欽若分司南京衆謂知白必
　　報之而知白待之加厚論者多之仁宗即位召入
　　為樞密副使知白在樞府三年至天聖三年十二
　　月拜相
　　天聖元年(癸亥/)
九月丙寅馮拯罷相(自司徒兼侍中罷爲檢校太尉兼/侍中武勝軍節度使判河南府兼)
　　(西京/留守)
制曰崇德報功本皇王之首務出藩入輔申賢傑之壯
猷乃眷元臣久當大任勉狥懷於素守庸誕告於羣倫
(具官/馮拯)秉節剛方處心忠亮體和能㫁好謀而成往事先
朝浸膺重委屬文考之末命奉冲人而繼明宣力居多
積功甚茂比嬰疾疢繼露封章願解事權備形悃愊雖
屢申於敦諭然固執於謙冲是用付南陽之節麾寄西
宅之符鑰衍之多户益以真封併舉徽章式尊舊德於
戲君臣之分要篤於始終出處之宜用均於勞逸其祇
休命以保令圗
　　拯以天禧四年十一月拜相是年九月罷入相踰
　　二年○先是二府議以天書𦵏永定陵尋為應天
　　禪院奉安真宗御容禮儀使疾作賜白金五千兩
　　以亮陰不克問疾叩頭謝五上表願罷相於是遣
　　使即卧内以告命旌纛賜之拯病不能赴河南而
　　卒贈太師中書令諡文懿拯為相氣貌嚴重宦者
　　傳詔至中書不延坐尚書林特嘗詣第累日不得
　　通白以咨事使詣中書既至又遣堂吏謂之曰公
　　事何不自達朝廷卒不見特大媿而去(長編/)
同日王欽若拜相(自刑部尚書知江寜府召拜守司空/兼門下侍郎同平章事充玉清昭應)
　　(宫使昭文館學士監/修國史  再入相)
制曰朕猥以𦕈質獲紹丕圗言念為君之難實惟任賢
之重輔兹不逮眷於老成聿采民瞻用符帝賚(具官王/欽若)
逮事先帝嘗升近司彌綸萬幾夷險一節向均勞逸出
莅藩垣政胥穆於民風心雅存於王室屬廟堂虚位龜
筮協謀疾置召還嘉猷入告俾復升於台路仍併躐於
徽章於戲三公無官以帥百僚之治一人有慶以遺兆
民之休坐恢國猷永作賢弼
　　欽若前以天禧元年八月拜相至三年六月罷相
　　是年自知江寜召復拜相○先是錢惟演自河陽
　　赴亳州因朝京師圗入相監察御史鞠詠力攻之
　　惟演聞乃亟去馮拯病太后有復相欽若意欽若
　　時以刑部尚書知江寧府上嘗為飛白書王欽若
　　字適欽若有奏至太后因取字緘置湯藥合遣中
　　人齎以賜且口宣召之輔臣皆不與聞欽若至國
　　門始命中書徙知潤州光祿卿王隨代欽若欽若
　　始入見馮拯罷相判河南府欽若遂有是命欽若
　　再入中書謂平時百官叙進皆有常法為叙遷圗
　　以獻兾便省覽然亦不復能大用事如真宗朝矣
　　同列往往駮議欽若不堪曰王子明在政府日不
　　爾也魯宗道曰王文正先朝重德固非它人可企
　　公若執政平允宗道安得不伏(長/編)○二年合祭天
　　地于圜丘以宰臣王欽若為南郊大禮使進司徒
　　封兾國公時翰林學士承㫖李維為禮儀使翰林
　　學士晏殊為儀仗使權御史中丞薛奎為鹵簿使
　　權知開封府王臻為橋道頓逓使故事宰相為大
　　禮使太常卿為禮儀使御史中丞為儀仗使兵部
　　尚書為鹵簿使開封府為橋道頓逓使國初循用
　　此制其後太常卿御史中丞兵部尚書或闕乃以
　　學士及他尚書丞郎領之其職掌仍用禮院御史
　　臺兵部吏如故儀衞名物皆鹵簿所領儀仗使惟
　　督促諸司而已又使領次第則大禮禮儀儀仗鹵
　　簿而橋道頓逓最居其下真宗封禪五使皆以輔
　　臣為之及上玉皇尊號宰相向敏中當為禮儀使
　　以年老不任賛道更命樞密使王欽若而敏中乃
　　領儀仗使葢失之矣今有中丞而換使名非故也
　　(長編○南郊宰/相為大禮使)○三年以宰臣王欽若為譯經使
　　唐譯經史以宰相明佛學者兼領之國朝翻譯經
　　論初令朝官潤文及丁謂相始置使欽若乃因譯
　　經僧法護等請為使議者非之
　　天聖三年(乙丑/)
十月辛酉晏殊樞密副使(自翰林學士兼侍讀學士禮/部侍郎知制誥除時年三十)
　　(七/)
　　殊字同叔撫州臨川人七歲能屬文號神童仁宗
　　封昇王以殊為記室及為皇太子為左庶子是歲
　　遂有是命
十一月戊申司徒兼門下侍郎平章事冀國公王欽若
卒
　　欽若以天聖元年九月拜相是年十一月薨于位
　　再入相二年○欽若感疾車駕幸其第臨問賜白
　　金五千兩後三日卒皇太后臨奠出涕贈太師中
　　書令諡文穆錄親屬及所親信二十餘人女壻大
　　理評事張瓌除祕閣校理國朝以來宰相恤恩未
　　有欽若比者欽若狀貌短小項有附疣時人呼為
　　癭相智數過人每朝廷有所興造委曲遷就以中
　　上意又性傾巧敢為矯誕太后以先朝所寵異故
　　復用之及知邵武軍職方貟外郎吳植事敗乃王
　　欽若所薦舉太后頗解體同列稍侵之欽若悒悒
　　以没後有詔塑其像茅山列于􁦆官左正言劉隨
　　言欽若贓汚無忌憚考其行豈神􁦆耶宜察其妄
　　不報(長/編)欽若與楊億等同撰策府元龜有褒詔則
　　自為表謝譴問則戒吏云第言億等故馬知節面
　　斥其姦罔仁宗亦嘗謂輔臣曰王欽若久在政府
　　察其所為真姦邪也王曽曰欽若與丁謂林特陳
　　彭年劉承珪時號為五鬼其姦邪險詖之迹誠如
　　聖諭
十二月癸丑張知白拜相(自樞密副使行尚書右丞充/祥源觀使授工部尚書同平)
　　(章事充會靈使集賢殿大/學士同日王曽進昭文相)
制曰朕以四海至廣萬機至繁惟時惟幾寔賴良輔(具/官)
(張知/白)恭允篤實清直惠和頃從禁塗入賛樞極忠嘉有
守方毅不回是用擢進宰司升華省座進兼書殿之職
仍總靈宮之祠於戲代天之工上列三階之象秉國之
務下遂萬物之宜益宣令猷式副予倚
　　是日宰相王曽加門下侍郎兼户部尚書昭文館
　　大學士樞密副使尚書右丞張知白加工部尚書
　　同中書門下平章事集賢殿大學士樞密使曹利
　　用加司空○國朝故事以宰相為首親王次之使
　　相又次之樞密使雖檢校三師兼侍中尚書中書
　　令猶班宰相下咸平初曹彬以樞密副使兼侍中
　　位户部侍郎平章事李沆下循故事也乾興初王
　　曽由次相為㑹靈觀使曹利用由樞密使領景靈
　　宮使時以宮觀使為重詔利用班曽之上然議者
　　深以為非至是曽進昭文館大學士玉清昭應宮
　　使同集殿廬將吿謝而利用猶欲班曽上閤門不
　　敢裁帝與太后坐承明殿久之遣押班江德明趣
　　閤門閤門惶惑不知所出曽抗聲目吏曰但奏宰
　　相王曽等告謝班既定利用欝欝不平時樞密副
　　使張士遜亦加左丞帝使士遜慰曉之詔宰臣樞
　　密使序班如故事而利用志驕尚居次相張知白
　　上及聞召張旻于河陽為樞密使疑代已始悔懼
　　焉(長/編)
乙丑張旻樞密使(自淮南節度使檢校太師同/平章事充  旻尋改名耆)
　　張耆鎮河陽太后召耆為樞密使晏殊言樞密與
　　中書兩府同任天下大事就令乏賢亦不宜使中
　　才處之耆無他勲勞徒以恩倖遂極寵榮天下已
　　有私狥非才之議奈何復用為樞密使也太后不
　　悅(長/編)耆既拜樞密使封岐國公耆初名旻至是改
　　焉七年二月除㑹靈觀使兼羣牧制置使十年八
　　月除尚書右僕射明道元年十一月除昭德軍節
　　度使兼侍中
　　天聖五年(丁夘/)
正月己未晏殊罷樞密副使(自刑部侍郎/罷知宣州)
　　殊自天聖三年十月除樞密副使是年正月罷在
　　樞府踰年○先是殊言張耆不可為樞密使太后
　　不恱至是從幸玉清昭應宮從者持笏後至殊怒
　　撞以笏折其齒監察御史曹修古等劾奏殊身任
　　輔弼百僚所法而忿躁無大臣體古者三公不按
　　吏先朝陳恕於中書榜人即時罷黜請正典刑以
　　允公議殊坐是免出知宣州尋改知應天府殊至
　　應天乃大興學范仲淹方居母喪殊延以教諸生
　　自五代以來天下學廢興自殊始(長編/)
戊辰夏竦樞密副使(自翰林學士兼侍讀學士龍圖閣/學士起復尚書左司郎中知制誥)
　　(遷右諫議/大夫除)
　　竦字子喬江州德安人中制舉為直集賢院仁宗
　　封慶國公宰相王旦薦竦才遂命教慶國公書是
　　時君臣爭言符瑞竦獨抗䟽以為不可及大臣領
　　玉清昭應宮使以竦為判官由是附㑹神怪僥倖
　　進取以至累遷是年遂有此除二月兼修國史六
　　年三月兼權發遣宣徽院公事
　　天聖六年(戊辰/)
二月壬午工部尚書平章事張知白卒
　　知白以天聖三年十二月拜相是年二月薨于位
　　入相踰二年○知白在相位惜名噐無毫髮私常
　　以盛滿為戒憂畏日侵雖顯貴其清約如寒士至
　　是在中書忽感風眩輿歸第而卒贈太傅中書令
　　家貧太后諭王曽等令共恤其家禮官謝絳議諡
　　文節御史王嘉言以謂絳止述車駕臨問覩其寢
　　處儉素為之動容乃引好謙自克為諡似畧其大
　　而錄其小以知白守道狥公當官不撓可謂正矣
　　請諡文正王曽曰文節美謚矣遂不改知白不喜
　　魯宗道嘗語人曰銓曹中取一最不材選人軍巡
　　獄中求一最無行者亦當優於此人矣(長編/)
三月壬子張士遜拜相(自樞密副使行尚書左丞充祥/源觀使授禮部尚書同平章事)
　　(充集賢殿/大學士)
制曰鈞宰之司總裁萬化故道存兼濟若舟楫之乗巨
川義在相須若股肱之衞元首自非邦雋曷慰民瞻爰
擇剛辰式頒顯冊(具官張/士遜)材膺敏達德蹈中和先皇帝
簡自聖心寘之清貫蚤輔學於儲禁遂密謀於宥廷而
能謹密自持將明有裕屬予纂序彌所仰成適從選衆
之求粤有登庸之拜既兼榮於書殿仍加秩於禮卿益
以邑封副之真食斯為異渥以寵舊勞於戲開德宣符
其本㤗階之象參坐議政莫如公衮之尊惟正色可以
弼違惟純誠可以亮采無使房魏姚宋專美於有唐也
　　張知白既卒上謀所以代之者宰臣王曽薦呂夷
　　簡樞密使曹利用薦張士遜太后以士遜位居夷
　　簡上欲用之曽言輔相當擇才不當問位太后許
　　用夷簡夷簡因奏事言士遜事上於壽春府最舊
　　且有純懿之德請先用之太后嘉其有譲遂相士
　　遜從利用之言也
同日范雍姜遵並樞密副使(雍自龍圖閣學士右諫議/大夫權三司使除仍詔班)
　　(姜遵之上永遵自右諫/議大夫知  典軍除)
　　雍字伯純河南人遵字從式淄州人○七年二月
　　范雍權發遣宣徽院事累遷禮部侍郎○遵在永
　　興章獻太后遣内侍魯繼莘於永興營浮圗遵希
　　太后㫖躬自督治既成乃得召用遵長於吏事其
　　治尚嚴猛所誅殘者甚衆時人號為姜擦子天聖
　　八年九月卒贈吏部侍郎遵在樞府踰二年疾且
　　革車駕臨視賜白金三千兩卒又臨奠輟朝
　　天聖七年(己巳/)
正月癸夘曹利用罷樞密使(依前保平軍節度使守司/空檢校太師兼侍中判鄧)
　　(州/)
制曰朕謹經國之方厚御吏之禮顧倚謀於舊德久嬰
務於繁機式均爾勞庸告在位(具官曹/利用)才推應物資適
逢時往使交兵之間遂成繼好之利逮受遺於先帝委
輔政於冲人時無金革之虞自决廟堂之勝間露言於
累牘祈出守於近符特狥由衷以聽避寵於戲識進退
之分則臣節達全始終之恩則君義明宜體眷懷勿忘
欽率
　　初太后臨朝威震天下中人貴戚稍能軒輊為禍
　　福而利用以勲舊自居不䘏也凡内降恩力持不
　　與左右多怨太后亦嚴憚利用稱侍中而不名利
　　用奏事簾前或以指爪擊帶鞓左右指以示太后
　　曰利用在先帝時何敢爾耶太后頷之利用奏抑
　　内降恩或屢卻而復下則有黽勉從之者久之人
　　頗知其然或紿太后曰蒙恩得内降雖屢卻於樞
　　密院今利用之家媪陰諾臣請其必可得矣下之
　　而驗太后始疑其私頗銜怒内侍羅崇勲得罪太
　　后使利用召崇勲戒勅之利用去崇勲冠幘詬斥
　　良久崇勲恥恨㑹從子汭為趙州兵馬監押而州
　　民有詣闕吿汭不法事奏上崇勲方侍因自請往
　　按治鞫汭于真定府即罷利用樞密使(長/編)崇勲等
　　窮按曹汭獄獄具汭坐被酒衣黄衣令軍民呼萬
　　歲且傅致汭辭云利用實教之上以問執政皆顧
　　望未有對者張士遜進曰此獨不肖子為之利用
　　大臣宜不知状太后大怒將併逐士遜而王曽徐
　　亦為利用觧太后曰卿嘗言利用横肆今何觧也
　　曽曰利用恃恩素驕臣每以理折之今加以大惡
　　則非臣所知也太后意少觧貶利用為左千牛衞
　　上將軍知隨州詔杖殺汭(同/上)曹利用嘗私貸官錢
　　再貶為崇信節度副使房州安置仍命内侍楊懷
　　敏䕶送之時朝廷以利用嘗所荐擢者多領兵守
　　邊欲悉罷去之殿中侍御史鞠詠請一切毋治以
　　安反側詔從詠言宦者多惡曹利用必欲致之死
　　地楊懷敏逼之利用素剛遂自經于襄陽驛(同/上)○
　　始契丹深入寇朝廷方厭兵第憂和不就故於聘
　　賂無所愛而利用以小官奉使敢任大事力靳其
　　數於國有勞既富貴負恃以為己功性又悍鯁少
　　通力裁僥倖而其親舊亦有因緣而進者故及於
　　禍然其在朝廷忠藎有守始終不為柔屈死非其
　　罪天下寃之後其家請居鄧州上惻然從之(同/上)利
　　用後追復開府儀同三司守司空檢校太師兼侍
　　中保平軍節度使上柱國鄆國公贈太師康定元
　　年九月諡㐮悼皇祐二年立碑以旌功為額
利用追復制曰夫記人之功忘人之過哲王令典朕每
慕之追惟輔臣且罹深憲肆頒禮命用賁營魂(故崇信/軍節度)
(副使房州安/置曹利用)早蓄壯圗遂階膴仕使殊鄰而交聘克著
勤庸侍近幄以矢謨歴居顯位爰從吏議再削官封言
念謫居久淪幽壤屢申恩而賜宥宜追逺以軫懷旌纛
貂蟬公槐峻秩密章吿第式示寵榮
諡㐮悼詔曰居寵保終為臣或闕其全祉念勞恤往有
國所務於至恩(贈太師/曹利用)頃事先朝密宣忠力嘗講和戎
之利寖階秉軸之榮位不期驕禍生所忽終緣族子之
累遂謫房陵之行齎恨奄殂撫情加悼嚮從昭洗並復
寵名而於節惠之文不及有司之議宜推褒典用飾前
庸諡法有因事有功曰㐮恐懼徒處曰悼宜賜諡㐮悼
仍詔立碑以旌功為額(並大詔令/)
二月庚申朔禮部侍郎叅知政事魯宗道卒
　　宗道自乾興元年七月除叅知政事天聖六年三
　　月除禮部侍郎祥源觀使是年二月卒執政凡七
　　年○太后臨朝宗道屢有獻替太后問唐武后何
　　如主對曰唐之罪人也幾危社稷太后黙然時有
　　上言請立劉氏七廟者太后以問輔臣衆不敢對
　　宗道獨曰不可退謂同列曰若立劉氏七廟如嗣
　　君何帝太后將同幸慈孝寺欲以太后輦前帝行
　　宗道曰婦人有三從太后命輦後乗輿行執政多
　　任子於館閣讀書宗道曰館閣育天下英才豈紈
　　袴子弟得以恩澤處耶吾子誠㓜己任京官然終
　　不使慁國恩曹利用恃權驕横宗道屢折之帝前
　　貴戚用事者莫不憚之時目為魚頭叅政因其姓
　　且言骨鯁也在政府七年務裁抑僥倖不以名噐
　　私人及被疾浸劇仁宗幸其第臨問賜白金三千
　　兩既卒皇太后又臨奠輟朝贈禮部尚書初太常
　　議諡曰剛簡後改為簡肅議者以為肅不若剛為
　　得其實也(長編/)
丙寅張士遜罷相(授刑部尚書/知江寧府)
制曰入幹萬幾以總代天之職出倡九牧以宣美俗之
風維時輔弼之賢迭為朝廷之重其頒明制以告治庭
(具官張/士遜)識用冲深器懷沉逺早從朝路既陪東學之游
肆翼天飛遂正中階之列秉節在位宣勞有年念經邦
務之煩庸寄藩符之佚天臺之峻司冦帥於五刑澤國
之饒秣陵都于一㑹載更顯序往布寛條於戲君之遇
臣要始終而盡禮下之報上無出處而或渝允迪乃休
以服朕命
　　士遜自天聖六年三月拜相至是年二月罷為相
　　僅一年○士遜得相曹利用之薦也利用長樞密
　　憑寵自恣士遜居其間未嘗有是非之言時人目
　　之為和皷利用得罪士遜又營救之利用既斥士
　　遜隨亦罷上以士遜東宮舊臣故加秩而遣之辭
　　日又解通犀帶賜焉(長/編)九年以刑部尚書知許州
　　張士遜為定國節度使檢校太傅時士遜朝京師
　　兾復入相天章閣待制鞠詠奏曰曹利用擅威福
　　士遜與之共事相親厚援薦以至相位陛下特以
　　東宮僚屬用之臣願割舊恩伸公議趣使之藩士
　　遜乃赴許州(同上/)
同日呂夷簡拜相(自叅知政事依前户部侍郎同平/章事充景靈宫使集賢殿大學士)
制曰王者之建宰職也上法台象以代天工下裁物宜
以統萬類熙衆志而叙彞倫調四時而翊元化允資名
器必契僉同疇其貳政之能寵以登庸之拜(具官呂/夷簡)學
探奥賾器藴宏深夙推經世之才動著首公之節以懿
文而潤謨訓以精力而剸劇繁譽滿朝端績成官下朕
初臨邦統尤渴時賢擢佐鼎司嘉聞國論勵匪躬之道
而無失守節叶成務之宜而弗忘稽古方今遵祖宗之
憲度致中外之治平懷於永圗繄乃良輔已試之効既
彰於時爰立之恩素定于志俾對司於衡軸用正位於
鈞台總職真宮兼榮書殿仍増命數載峻寵章於戲自
昔哲王注懷重任或營求方獲或枚卜乃從曷若閱于
臣隣得此棟幹既稔彌綸之業更資翼亮之功聳列辟
之具瞻繼宗門之茂躅勤宣休問式荷至榮
　　始王曽薦夷簡可相久不用士遜將免曽因對言
　　太后不相夷簡以臣度聖意不欲其班樞密使張
　　耆上爾耆一赤脚健兒豈容妨賢至此太后曰吾
　　無此意行用之矣於是卒相夷簡以代士遜七月
　　罷輔臣所領諸宮觀使名從呂夷簡張耆夏竦之
　　請也(罷輔臣宫/觀使名)八月己丑除吏部侍郎同中書門
　　下平章事昭文館大學士監修國史
制曰統和庶工運理羣物惟時元弼之重以承上天之
休咨合僉謀誕吿列位(具官呂/夷簡)道通元本學富經綸勤
勞兩朝終始一節惟寛厚足以鎮俗惟忠嘉足以熙朝
文昌上相之司以進恢於乾縡天官冢卿之貳以均治
於邦彞儒館祕扃爰田多户併加異數用示注懷於戲
外鎮撫四邊葢自近始内親附百姓必以身先汝惟欽
哉罔假多訓
　　明道元年二月呂夷簡加中書侍郎初授夷簡中
　　書侍郎兼兵部尚書固辭兵部尚書乃令學士院
　　貼麻仍遣内侍都知藍繼宗就閤門賜之八月兼
　　修葺大内使十一月上以修内成宰臣呂夷簡加
　　右僕射兼門下侍郎夷簡固辭所加官乃令翰林
　　貼麻改門下侍郎兼吏部尚書
同日夏竦薛奎並叅知政事(竦自樞宻副使兼修國史/給事中權發遣宣徽院公)
　　(事除議奎自龍圗閣學士/右諫  大夫權三司使除)
陳堯佐樞密副使(自翰林學士兼龍圗閣直學士右/諫議大夫知制誥權知開封府除)
　　奎字宿蓻絳州正平人堯佐字希元樞密使陳堯
　　叟之弟○奎拜叅知政事入謝太后曰先帝嘗以
　　卿為可任今用卿先帝意也累除禮部侍郎
六月甲寅王曽罷相(依前吏部尚/書知袁州)
制曰朕紹膺丕緒臨撫羣元内咨輔弼之良外倚蕃宣
之重君臣之遇出處攸同(具官/王曽)學洞聖機識窮物表早
冠倫於多士荐宣力於先朝逮予纉承尤所倚屬爰定
謀於枚卜遂擢寘於冢司眷言靈宮總在宰職追惟文
考之奉具有列聖之祠妖焰挻灾一夕而既俾紓勞於
鼎路且賦政於師垣矧惟累牘之陳時乃素懷之遂於
戲事君盡禮維舊德之靡違觀過知仁亦至公之難廢
勉膺明命往惟欽哉
　　曽自真宗乾興元年七月拜相至仁宗天聖七年
　　六月罷入相凡七年○始章獻太后受尊號冊將
　　御大安殿曽執不可即改御文德及長寧節上壽
　　曽執不可如前皆供張别殿太后左右姻家稍通
　　請謁曽多裁正太后滋不恱㑹玉清昭應宫灾曽
　　以使領不嚴累表待罪乃罷相出守尋改青州(長/編)
　　八年以吏部尚書知天雄軍王曽為彰德節度使
　　仍知天雄軍契丹使者往還肅車徒而後過無敢
　　大聲疾呼者人樂其政為畫像而生祠之寶元元
　　年鄆州言左僕射王曽卒贈侍中諡文正曽姿質
　　端厚眉目如刻畫盛服屹然入朝進止有常處平
　　居寡言自奉㢘約人莫敢干以私其名重天下少
　　與楊億同在侍從億喜談諧與曽言則曰余不敢
　　以戲也前後輔政十年其所進退士人莫有知者
　　范仲淹嘗以問曽曽曰夫執政者恩欲歸已怨使
　　誰當仲淹服其言皇祐中上為篆其墓碑曰旌賢
　　之碑(大臣碑得賜/篆自王曽始)曽處天下事審而中禮居家人
　　不見其喜愠之色在上前開陳許可辨博其餘治
　　平中以曽配享仁宗廟庭
八月辛夘夏竦復為樞密副使(自給事中叅知政/事遷刑部侍郎除)
陳堯佐改叅知政事(自左諫議大夫樞密/副使遷給事中除)
王曙叅知政事(自御史中丞遷/工部侍郎除)
　　時宰臣呂夷簡加吏部侍郎昭文館大學士叅知
　　政事夏竦加刑部侍郎復為樞密副使陳堯佐加
　　給事中改叅知政事竦與夷簡不相恱故以堯佐
　　易之○竦自天聖五年正月除樞密副使七年二
　　月除叅知政事至是復為樞密副使累遷尚書左
　　丞○曙字晦叔河南人(隋文中子弟績之後名同/英宗御諱故以字稱亦名)
　　(曉/)曙舉進士及舉賢良方正入等後為給事中太
　　子賔客冦凖被罪晦叔即其壻也落職知汝州責
　　郢州團練副使後入為御史中丞是年遂有是除
　　天聖八年(庚午/)
九月己巳趙稹樞密副使(自樞密直學士刑部侍郎除/)
　　稹字表微宣州宣城人劉美人家婢出入禁中大
　　招權利稹厚結之擢稹為樞密副使命未出人馳
　　吿稹稹問東頭西頭葢意在中書世傳以為笑
　　明道元年(壬申/)　(天聖十年十一月始改元明道/)
二月庚戌張士遜拜相(自定國軍節度使檢校太傅兼/御史大夫知許州召授行刑部)
　　(尚書同平章事集賢/殿大學士  再拜相)
制曰國家登用邦傑緝熙政途出則偃息而為藩入則
從容而論道聿圗舊望再陟近司(具官張/士遜)直諒兼容純
和秉粹文學資其器用忠厚本於誠明蚤自宰庭出臨
方面尋分將鉞作鎮陪京荐彌歲時亶有聲績雖均勞
逸之任靡忘寤寐之懷是用還秩秋卿叅調鼎鉉特疏
多邑之賦仍加真食之封誕舉徽章式諧僉論於戲奉
天惟聖用憲於聰明代工其人允歸於燮理勉興盛治
以昌宏圗
　　士遜前以天聖六年二月拜相七年二月罷知江
　　寧府呂夷簡遂代士遜居二年朝京師除定國軍
　　節度使知許州是年二月復召入相明道元年十
　　一月上以修内成加中書侍郎兼兵部尚書二年
　　四月呂夷簡罷相己未加門下侍郎昭文館大學
　　士監修國史
制曰代天工者在乎庶官總邦治者繫乎冢宰茍非巖
廊宿望棟幹竒才何以副區夏之具瞻荷朝廷之大任
我有良弼僉曰其人方隆眷注之懷宜被甄升之命聿
申誕告式協至公(具官張/士遜)明允凝心粹和毓質懿行循
於憲度嘉言本乎典常朱邸効官有諒直之益青宮分
職存輔導之規逮進位於樞庭復聮榮於相府罄弼諧
之素志存將順之深忠既而偃息藩垣撫綏黎庶大布
中和之治每懷翼戴之誠因出建於節旄遂入居於台
鉉益顯和羮之譽彌彰補衮之能協賛萬機見百工之
咸秩周旋一德俾庶政之克諧是用登左省之崇資兼
文館之重任既加采邑仍錫真封用是褒嘉式符毗倚
於戲萬方砥厲允賴於謨猷四氣均和方資於燮理宜
循古訓以佐𦕈躬俾協大中無忝休命
七月乙酉王曙罷叅知政事(資政殿學士户/部侍郎知陜州)
　　曙自天聖七年八月除叅知政事至是以疾自請
　　執政凡二年
八月庚子朔晏殊樞密副使(自三司使兵部侍郎/除丙午改叅知政事)
　　天聖六年晏殊之出也上意初不謂然復欲用之
　　㑹李及卒召殊於南京命為御史中丞仍命班翰
　　林學士上是年遂有此除未幾改叅知政事十一
　　月除尚書左丞
甲辰楊崇勲樞密副使(自殿前都指揮使鎮南軍節度/使遷定武軍節度使宣徽南院)
　　(使除十二月壬/寅拜樞密使)
　　崇勲其先薊州人父全美仕太宗為指揮使真宗
　　即位崇勲累遷至四方館使冦凖罷相入内都知
　　周懷政謀奉真宗為太上皇𫝊位于仁宗而復相
　　凖崇勲吿其事遂誅懷政仁宗立遂有是除十二
　　月除山南東道節度使樞密使
　　明道二年(癸酉/)　(是年三月皇太后崩仁宗始親/政)
四月己未呂夷簡罷相(授檢校太傅同平章事充/武勝軍節度使判澶州)
制曰我國家欽崇寶命撫育緜區必求絶俗之才以副
經邦之寄其有久居政府夙冠台司著績用以滋多執
謙冲而愈甚俾遂蕃宣之志用均勞逸之宜(具官吕/夷簡)道
本中和行存端厚早負經綸之業每彰優裕之聲尹正
邦畿繼聞善治叅禆宰府屢進忠言逮膺命相之求彌
顯致君之畧動遵舊典靜守常規山甫保躬不遺明哲
弱翁行事罔失便宜歲月逾深謀猷益著以至刋修詔
令裁成國書營繕宸居弼諧縟禮事光簡策名播華戎
何寵利之不居惟恬和之是務斯用升節旄於近鎮視
帝傅之崇資併増采邑之封仍改褒功之號俾臨巨屏
用示優恩於戲入輔出藩盡賢人之美事進禮退義協
聖典之格言服我徽章無忘勵翼
　　夷簡自天聖七年二月拜相至是年四月罷入相
　　凡四年○三月甲午皇太后崩帝始親攬庶政裁
　　抑僥倖中外大恱時夷簡手疏陳八事曰正朝綱
　　塞邪徑禁賄賂辨姦壬絶女謁踈近習罷力役節
　　冗費其勸帝語甚切帝與夷簡謀以張耆夏竦等
　　皆太后所任用悉罷之退吿郭后后曰夷簡獨不
　　附太后邪但多機巧善應變耳由是併罷夷簡及
　　宣制夷簡方押班聞唱其名大駭不知其故而夷
　　簡素厚内侍都知閻文應因使為中□久之乃知
　　事由皇后云(長/編)○初王曽為知制誥一日至中書
　　見宰相王旦旦謂曽曰呂夷簡器識逺大君其善
　　交之異日當與君對秉鈞軸及夷簡拜集賢相時
　　王曽為首相與夷簡同列果如王旦之言曽嘗從
　　容與夷簡具道旦語皆嗟嘆以為不可及夷簡當
　　章獻臨御輯睦二宮卒無閒言
同日張耆罷樞密使(自昭德軍節度使右僕射罷為左/僕射檢校太師兼侍中䕶國軍節)
　　(度使判許州/尋改陳州)
夏竦范雍趙稹罷樞密副使(竦自尚書左丞罷為禮部/尚書知㐮州尋改穎州)
　　(雍罷為户部侍郎知荆南府尋知揚州又改陜/州  稹自吏部侍郎罷為尚書左丞知河中府)
陳堯佐晏殊罷叅知政事(堯佐自禮部侍郎罷為户部/侍郎知永興軍  殊自尚書)
　　(左丞罷為禮部尚書/知江陵府尋改亳州)
　　耆自天聖三年十二月除樞密使至是年四月罷
　　在樞府凡七年竦自天聖五年正月除樞密副使
　　七年二月除叅知政事八月復為樞密副使至是
　　年四月罷在政府凡六年雍自天聖六年三月除
　　樞密副使至是年四月罷在樞府凡五年稹自天
　　聖八年九月除樞密副使至是年四月罷在樞府
　　踰二年堯佐自天聖七年二月除樞密副使七年
　　八月除叅知政事至是年四月罷執政凡四年殊
　　自天聖十年八月除樞密副使尋改叅知政事再
　　執政纔數月時章獻太后上僊仁宗始親萬機一
　　時輔臣皆以優罷云
同日李迪再入相(自資政殿大學士判尚書都省依前/行工部尚書同平章事集賢殿大學)
　　(士/)
制曰舜命䕫龍用熙於庶績周褒申甫以揉於萬邦惟
公論之攸歸在良臣之是任分持政柄共代天工茍非
出類之英曷稱登庸之選(具官/李迪)襟懷平粹宇量閎深榮
名夙冠於俊賢蒞事素聞於敏幹典機衡於相府頗見
深忠備輔翼於儲宮允為舊德俄出臨於外郡繼改領
於雄藩星琯屢遷聲猷益著德諧民庶式昭撫育之功
道濟邦家宜荷彌綸之寄是用斷自朕志擢於書林爰
資熙載之能復正調元之任不離起部遂陟台階加馭
貴之榮資改僊殿之重秩爰申美號併示恩章於戲宰
弼之司治亂是繫内則燮和庶事俾協大中外則鎮撫
四方用禆至化豈非任重允謂才難副我倚毗勉爾寅
亮(同日張士遜/進昭文館)
　　迪初以天禧四年七月拜相至十一月罷入相纔
　　四月章獻崩自工部尚書知河陽召為資政殿大
　　學士判尚書都省是年四月遂拜集賢相
同日王隨叅知政事(自翰林侍讀學/士户部侍郎除)
李諮樞密副使(自樞密直學士禮部/侍郎權三司使事除)
　　隨字子正河陽人諮字仲詢臨江軍新喻人
同日王德用簽書樞密院事(自步軍副都指揮使福州/觀察使遷檢校太保除)
　　德用字元輔父超為懷州防禦使補德用官仁宗
　　即位積官至步軍副都指揮使桂福二州觀察使
　　始太后臨朝有求内降補軍吏者德用曰補吏軍
　　政也敢挾此以干軍政不可與太后固欲與之卒不
　　奉詔乃止太后崩有司請衞士坐甲德用曰故事
　　無為太后䘮坐甲者又不奉詔上閱太后閤中得
　　德用前奏軍吏事竒之以為可大用故擢任樞密德
　　用謝曰臣武人幸得以驅馳自効賴陛下威靈待
　　罪行間足矣且臣不學不足以當大任(長編/)
十月戊午張士遜罷相(尚書左僕射判河/南府兼西京留守)
楊崇勲罷樞密使(依前檢校太尉同平章事充/河陽三城節度使判許州)
士遜罷相判河南府制曰輔相之官葢專國柄蕃宣之
寄以穆民彞惟逸勞之是均豈出處之為異(具官張/士遜)學
貫通變行篤忠忱傅羽翼於初潛契股肱之一德秉節
據正允蹈忠臣之風經事造微能成天下之務寵至而
心益戒望髙而氣愈冲宜升揆路之華聽守留都之重
於戲文昌百僚之長既屬於老成洛邑四方之中寔資
於保治往綏厥位以服予恩
崇勲罷樞密授使相判許州制曰内樞之職基命是司
為股肱心膂之臣在左右弼諧之地納忠宣力久竭於
誠明作翰均勞式頒於命數(具官楊/崇勲)忠純夙禀直亮兼
資克懷經世之才茂著首公之節加以該通義府習練
戎經早遘㑹於昌辰亟升榮於顯仕出分邊任入總禁
兵洎登將帥之壇愈重爪牙之寄貫霜雪而挺操秉金
石以存心尋居宥密之司益罄將明之効既増隆於體
貌復首總于樞機宜推優逸之恩用全進退之禮換節
旄之重地兼槐鼎之崇資載錫美名仍加多賦鎮于近
輔允謂報功於戲保明哲之躬在始終而無替眷中外
之任用倚注以攸同勉服寵章勿忘丕訓
　　士遜自明道元年二月拜相至是年十月罷復相
　　凡二年○先是天下旱蝗仍見士遜居首相不能
　　有所發明上頗復思呂夷簡及百官詣洪福院上
　　章獻太后諡冊退而奉慰士遜乃過崇勲園飲酒
　　日中不至羣臣離立以俟御史中丞范諷劾奏之
　　遂與崇勲俱罷然制詞猶以均勞逸為言也(長/編)是
　　年士遜罷平章事除左僕射判河南府楊崇勲罷
　　樞密使為河陽三城節度使同平章事判許州時
　　呂夷簡自武勝軍節度使同平章事判陳州為門
　　下侍郎兼吏部尚書平章事遂以士遜為山南東
　　節度使同平章事判許州楊崇勲改判陳州初士
　　遜與崇勲俱入造謝士遜乃位崇勲下上問其故
　　士遜對曰臣官僕射而崇勲為使相上因以使相
　　授士遜時士遜已罷政事翰林學士承㫖盛度草
　　制當言新除左僕射而誤用士遜舊銜有司奉行
　　制書不復追改論者非之(同上/)
同日呂夷簡再入相(自勝武軍節度使檢校太傅同平/章事判陳州授門下侍郎兼吏部)
　　(尚書同平章事昭文/大學士監修國史)
制曰王者澄清化元陶甄庶品必求茂宰以付大鈞其
有碩望鎮時雄才傑世處阿衡之重任久藉吿猷殿陪
京之巨邦彌深注意再陟三階之上庶符四海之瞻允
叶至公爰伸誕吿(具官呂/夷簡)道包經濟學富典彞秉惠和
肅哲之資藴輔相彌綸之業被遇先聖亟歴榮途弼賛
冲人早登柄用自預聞於機政洎首冠於槐庭叙皋陶
之九功總魏相之衆職宣明國體茂遂物宜荷寵祿而
屢辭蹈謙光而不伐萬事皆理實賴胡公之賢四國于
蕃暫勞申伯之政思儀刑而是渴在寤寐以寧忘是用
特舉徽章入司魁軸天官正秩文館崇資史職勲名並
還舊貫仍益爰田之賦載加真食之封葢示優褒式彰
異數於戲任能圗舊既獲於正人垂衣仰成行臻於大
治繄乃耆德豈煩訓辭
　　夷簡自天聖七年二月拜相至明道二年四月罷
　　為相凡四年出為武勝軍節度使同平章事判陳
　　州期以半歲召還是歲上復思呂夷簡遂復入相
　　景祐二年二月除右僕射十一月進封申國公
同日王曙樞密使(自資政殿學士行吏部侍郎/知河南府加檢校太傅充)
王德用蔡齊並樞密副使(德用自檢校太保簽樞密院/書事除  齊自龍圗閣學士)
　　(給事中權/三司使除)
宋綬叅知政事(自端明殿學士兼翰林/侍讀學士刑部侍郎除)
曙樞密使制曰王者御世執契所以為域中之尊圗舊
任能所以成天下之務其有英才傑衆清德服人早叅
論道之司方重居留之寄宜申渥典入總内樞誕吿治
廷式頒明命(具官/王曙)慮研物表識造幾先秉金石以存誠
際天人而為學先朝之奬遇斯厚冲人之眷倚特隆貳
政黄扉夙彰忠節作藩外屏益振風猷既荐易於星霜
固不忘於體貌是用特推寵數擢冠樞庭庶資帷幄之
籌以副股肱之任錫功臣之美號視師傅之崇資仍益
户封併彰優異於戲繼萬機之密勿實賴謨明罄一德
以賛㐮勉思報效祇佩丕訓允升大猷
　　曙以景祐元年七月除依前吏部侍郎檢校太傅
　　同中書門下平章事充樞密使八月薨于位在樞
　　密踰年車駕臨奠輟朝贈太保中書令諡文康曙
　　方嚴簡重有大臣體雖貴顯常深自抑損云○齊
　　字子思萊州膠水人舉進士冠甲科真宗觀齊舉
　　止端雅顧輔臣冦凖曰得人矣仁宗即位累遷翰
　　林學士章獻后出金帛修景德寺命齊為記内侍
　　羅崇勲主營寺事使人陰謂齊曰趣為記當叅知
　　政事矣齊曰此言何為至於我哉故遲之崇勲怒
　　讒於章獻遂以龍圗閣直學士知河南府後除御
　　史中丞章獻遺誥以楊太妃為太后同議軍國事
　　閤門趣班賀齊毅然曰天子明聖奉太后十餘年
　　今始躬親萬事以慰天下之心豈宜女后相繼稱
　　制且自古無有固止不可太后卒不與政止稱太
　　后于宮中是年遂拜樞密副使時魯宗道沮立廟
　　之謀薛奎爭服冕之議王晦叔寢修宫之役蔡齊
　　却臨朝之謀真可謂剛毅不回之士也(事/畧)○綬字
　　公垂隨州平棘人仁宗時入翰林為學士兼侍讀
　　加端明殿學士初章獻稱制既久仁宗未嘗獨對
　　群臣綬請令中書樞密院非軍國大事及大除拜
　　皆前殿取㫖臣僚亦止前殿對由是忤章獻意出
　　知應天府章獻崩仁宗記其忠且欲大用之為宰
　　相張士遜所抑至是士遜罷遂為叅知政事景祐
　　二年叅知政事宋綬上所編脩中書總例四百二
　　十九冊降詔褒諭先是呂夷簡奏令綬為此既而
　　謂人曰自吾有此例使一庸夫執之皆可為宰相
　　矣(長編/)
　　(端明殿後唐初置學士太平興國中為文明殿學/士未幾殿災重建改曰文德遂不復置學士至是)
　　(又置/事畧)
十一月癸亥朔薛奎罷叅知政事(自禮部侍郎罷為資/政殿學士判尚書都)
　　(省仍詔班翰林/學士承㫖之上)
　　奎自天聖七年二月除叅知政事是年十一月罷
　　執政二年○始章獻崩二府大臣皆罷去奎獨留
　　帝且倚以為相而奎得喘疾數辭位有詔免朝謁
　　視事如故又數賜吿還第久之乃罷(長/編)初明道二
　　年章獻謁太廟欲被天子衮冕臣下依違不决奎
　　不可且曰太后必被衮冕見祖宗不知作男子拜
　　邪女子拜邪乃止及章獻崩仁宗見群臣泣曰太
　　后疾不能言而猶數引其衣若有所屬何也奎遽
　　曰其在衮冕也然服之何以見先帝乎仁宗大悟
　　卒以后服歛(事/畧)景祐元年資政殿學士户部侍郎
　　薛奎卒贈兵部尚書諡簡肅奎在政府謀議無所
　　迎避或時不得如志歸輒歎咤不食家人笑曰何
　　必如是奎曰吾仰慙古人俯媿後世爾尤善知人
　　范仲淹龎籍明鎬自為吏部選人皆以公輔許之
　　後卒如其言歐陽脩王拱辰皆其女婿也(長編/)
　　景祐元年(甲戌/)
八月庚午王曽樞相(自天平軍節度使判河南府授行/部尚書依前檢校太師同平章事)
　　(充/)
曽拜樞相制曰王者臨御萬邦統寧庶政必資宿艾之
德同底承平之休仍㳙剛辰誕告有位(具官/王曽)禀粹厚之
氣挺方嚴之資叅護儲宮蚤繄道德之助延登宰路尤
寄賞刑之中亶有休庸載於群論自均逸於藩輔寔留
想於刑儀益進天官之聮總謀樞機之務民瞻攸屬邦
倚是崇於戲君之股肱寔重柄臣之寄天之喉舌莫如
省坐之榮繄乃同寅庸底于治
　　初王曽罷相知青州徙天雄軍拜彰德軍節度使
　　魏民愛其政生祠之改鎮天平軍同平章事判河
　　南府始陳堯咨與曽有隙曽實代堯咨於天雄政
　　有不便者徐更之彌縫不見其迹及去堯咨復繼
　　曽後見府署及什噐皆堯咨舊規但完葺無所改
　　歎曰王公宜其為宰相我度量誠不及也是年復
　　召為樞相曽入樞府數月二年二月再相
　　景祐二年(乙亥/)
二月戊辰李迪罷相(授刑部尚/書知亳州)
制曰朕統臨寰區審求輔相儻或招於物議難久處於
台司宜告在廷俾從罷秩(具官/李迪)蚤逢昌㑹式展嘉猷嘗
叅護於儲宫遂延登於政路而乃姻聮之内險詐相朋
靡先事而正言頗為臣而有隱豈可更居衮職以肅朝
章且出守於便藩猶加榮於憲部仍陪多賦以禮舊臣
於戲其代天工當絶近私之蔽乃心王室毋懷去位之
嫌往而省思尚克祇服
　　迪自明道二年四月再入相是年二月罷為相僅
　　二年○明道二年宰相李迪除二人為臺官張渑
　　為侍御史韓瀆為殿中侍御史言者謂臺官必由
　　中㫖乃祖宗法也既數月呂夷簡復入因議其事
　　於上前上曰祖宗法不可廢也宰相自用臺官則
　　宰相過失無敢言者矣迪等皆皇恐遂出渑瀆並
　　知州詔自今臺官有闕非中丞知雜保薦者毋得
　　除授(長/編)○景祐元年中書言太常博士李東之先
　　於學士院試賜同進士出身館閣校勘詔除集賢
　　院知邢州東之迪之子也天禧末迪罷相斥逐東
　　之落職迪復相東之自陳於政府奏乞檢㑹乃有
　　是命議者非之或曰迪與呂夷簡同相迪直而疏
　　夷簡巧而密迪常有所規畫夷簡覺非迪所能乃
　　問迪所親曰復古門下誰適與謀對以李無門客
　　獨東之慮事過其父逺甚夷簡因謂迪曰東之才
　　可用當付以事迪謙不敢當夷簡曰進用才能自
　　夷簡事幸勿預知即具奏得請迪父子皆喜不悟
　　夷簡陰奪其謀主也東之既受命居半歲迪果罷
　　相(同/上)是年二月迪罷為刑部尚書知亳州先是上
　　御延和殿召宰相呂夷簡叅政宋綬决范諷獄以
　　宰相李迪雅善諷素黨諷不召迪皇恐還第翼日
　　遂罷相制詞畧曰姻聮之内險詐相朋靡先事而
　　正言頗為臣而有隱然迪性淳直實不察諷之多
　　誕也未幾改知相州復改授資政殿大學士兼翰
　　林侍讀學士留京師仍班三司使上(同/上)迪罷相後
　　三日除資學兼侍讀留京師後十日降為太常卿
　　知密州始迪再入相自以受不世之遇盡心輔佐
　　知無不為及呂夷簡繼入中書頗專制心忌迪潜
　　短之于上迪性直而踈不悟也既坐范諷姻黨罷
　　政怨夷簡因奏夷簡私交荆王元儼嘗為補門下
　　僧惠清為守闕鑒義夷簡請辨上遣知制誥胥偃
　　即訊乃迪在中書時所行夷簡以齋祠不預迪慚
　　懼待罪故貶然補惠清實夷簡意迪但行文書顧
　　謂夷簡前獨私荆王葢迪偶忘之它日語人曰吾
　　自以為宋璟而以夷簡為姚崇不知其待我乃如
　　是也(長/編)○康定元年資政殿學士户部尚書李迪
　　為彰信軍節度知天雄軍自元昊反武事久弛守
　　將或為他名以避兵任迪欲守邊詔不許然甚壯
　　其意呂夷簡自天雄復入相即命代之後以太子
　　太傅致仕慶厯七年卒年七十七贈司空侍中諡
　　文定帝篆其墓曰遺直之碑○先是知制誥李淑
　　上十議其四議大臣曰太祖定天下用周朝三相
　　猶六年始以趙普代之凡十一年(三相實五年/普實十年)始
　　以薛居正沈倫代之太宗嗣位惟一相盧多遜又
　　六年而用趙普自後十八年中雖三四易相然所
　　用者惟李昉宋琪呂蒙正張齊賢呂端五人當是
　　時進者競於納忠退則懼而修省葢進退宰相皆
　　出睿㫁也真宗景德以前三次遷改惟李沆向敏
　　中王旦畢士安冦凖而已其任王旦十二年次則
　　向敏中再相亦十年此二人在位之日非無疑似
　　之說以大度并容推任無間而不重以權故也且
　　權太重則臣下難於久居言易入則小人得以交
　　闘(議在景祐元年今/附李迪罷相後)
同日王曽右僕射(自樞密使行吏部尚書檢校太師/同平章事集賢殿大學士再入相)
制曰樞謨靖密所以制乎邊兵鼎飪燮和所以均乎國
政維是文武之柄屬在股肱之良爰擇剛辰以敷大號
(具官/王曽)性資端亮器識淵冲蔚為英材克對休運蹈夷險
之一致厲夙宵之素勤泰階六符重昭於天象尚書百
揆式總於民常進書殿之美名益爰田之多賦兹為異
寵寔副僉言於戲萬微之繁非腹心而罔寄四隣之近
葢體貌之所加維乃協恭副予圗舊
　　曽自真宗乾興元年七月拜相至仁宗天聖七年
　　六月罷是年復自樞密使再入相南郊畢封沂國
　　公
同日王隨李諮並樞密院事(隨自叅知政事遷吏部侍/郎除  諮自樞密副使遷)
　　(户部侍/郎除)
王德用韓億並同知樞密院事(德用自樞密副使檢校/太保遷奉國留後除)
　　(億自御史中承/户部侍郎除)
蔡齊盛度並叅知政事(齊自樞密副使給事中遷禮部/侍郎除  度自翰林學士承㫖)
　　(端明殿學士兼翰林侍/讀學士禮部侍郎除)
　　億字宗魏開封雍丘人度字公量杭州餘杭人○
　　隨執政三年至四年四月拜相○諮在樞府踰三
　　年至景祐三年二月卒仁宗幸其第臨奠輟視朝
　　贈尚書右僕射諡獻成諮性明辨周知世務其處
　　煩常若閒暇吏不敢欺在樞府專務革濫賞以遏
　　僥倖其戎馬功簿之目能悉數上前號為稱職
　　景祐三年(丙子/)
十二月王德用知樞密院事(自奉國留後同/知樞密院事除)
章得象同知樞密院事(自翰林學士承㫖兼侍讀學士/龍圖閣直學士禮部侍郎除)
　　得象字希言世居泉州得象為人莊重度量恢廓
　　初為楊億所稱以為有公輔噐或問之答曰閩士
　　多輕狹而得象渾厚有容此所以貴也在翰林十
　　二年怡然自得莊獻太后臨朝宦官熾横太后每
　　遣内侍至學士院得象必正色嚴待之或不交一
　　言議者以此稱焉位樞府三年至五年三月拜相
　　景祐四年(丁丑/)
四月甲子呂夷簡王曽並罷相(夷簡授檢校太師同平/章事充鎮安軍節度使)
　　(判許州鄆曽授尚書左僕射充資政殿大/學士判  州  宰相罷政而帶職自曽始)
宋綬蔡齊並罷叅知政事(綬自吏部侍郎罷為尚/書左丞資政殿學士)
夷簡罷相判許州制曰持衡宰路以裁萬化之宜授節
齋壇以總元戎之畧豈出入之有異葢勞逸之是均爰
擇剛辰誕告列位(具官呂/夷簡)黄中通理明允篤誠克肩一
心以廣庶績佐時論道十有六年頃從价藩還冠台席
方兹倚賴同底治平而歲期之間囊封十上願解要劇
以圗安便宜加將鉞之崇兼視師垣之貴褒功益賦叢
示寵休於戲中外迭居莫如將相之重終始一節實契
君臣之知勉率訓詞益宣令聞
曽罷相判鄆州制曰朕紹膺丕構統御庶邦周覽萬機
之繁並建四輔之職其有久任國事屢奏嚢封宜解近
司用昭美志(具官/王曽)誠存方恪識藴精微感遇先朝踐揚
膴仕逮纉承於天緒尋擢正於台衡實賴嘉謀共熙庶
績頋閔勞於政路宜均逸於藩符進長中臺之班兼榮
祕殿之職褒功易號䟽邑陪封式是茂恩以復優顧於
戲儀刑百辟協宣左右之勞體貌大臣務全進退之禮
往祇明命姑狥私懷
　　夷簡自明道二年十月復相至是年四月罷入相
　　踰三年曽自景祐二年二月復相至是年罷入相
　　凡二年○天聖中曽為首相夷簡叅政事曽甚謹
　　曽力薦夷簡為亞相未幾曽罷夷簡為首相居五
　　年罷不半歲復位李迪為次相與夷簡不協夷簡
　　欲傾迪乃援曽入使樞密不半歲迪罷曽即代之
　　始曽久外有復入意宋綬實為曽達意於夷簡夷
　　簡即奏召曽及將以曽代迪綬謂夷簡曰孝先於
　　公事契不薄宜善待之勿如復古也夷簡笑諾其
　　言綬曰公已位昭文處孝先於集賢可也夷簡曰
　　不然吾雖少下之何害遂請用曽可首相帝不可
　　乃為亞相既而夷簡專决事不少譲曽不能堪議
　　論多不合曽數求去夷簡亦累丐罷帝疑焉問曽
　　曰卿亦有所不足耶曽言夷簡招權市恩時外傳
　　夷簡納知泰州王繼明饋賂曽因及之帝詰夷簡
　　至交對帝前夷簡請置對而曽言亦有失實者帝
　　不恱綬素與夷簡善齊議事間附曽二人各有所
　　比故併綬齊皆罷初命曽以左僕射知青州既入
　　謝求改鄆州乃下學士院貼麻加資政殿大學士
　　判鄆州葢僕射典州當云判不當云知翰林學士
　　丁度失之也(長/編)○天章閣待制權知開封府范仲
　　淹言事無所避大臣權倖多忌之時呂夷簡執政
　　進者往往出其門仲淹言官人之法人主當知其
　　遅速升降之序其進退近臣不宜全委宰相又上
　　百官圗指其次第曰如此為序遷如此為不次如
　　此則公如此則私不可不察也夷簡滋不恱仲淹
　　又言漢成帝信張禹不疑舅家故有王莽之亂臣
　　恐今日朝廷亦有張禹壞陛下家法以大為小以
　　易為難以未成為巳成以急務為閑務者不可不
　　早辨也夷簡大怒與仲淹辨於帝前且訴仲淹越
　　職言事荐引朋黨遂貶仲淹落職知饒州至是夷
　　簡亦罷(同/上)○綬自明道二年十月除叅知政事是
　　月同罷執政踰二年仍留侍講筵權尚書都省齊
　　亦自明道二年十月除樞密副使景祐二年二月
　　除叅知政事是月同罷執政踰二年綬坐與夷簡
　　善曽坐與齊善曽既罷相齊亦歸班云
同日王隨陳堯佐並拜相(隨自吏部侍郎知樞密院事授/門下侍郎同平章事昭文館)
　　(大學士監修國史章堯佐自知鄭州授依/前户部侍郎同平  事集賢殿大學士)
隨昭文相制曰朕惟萬微之務屬乎三事之臣必疇咨
于老成可燮輔於元化誕揚丕制敷吿明廷(具官/王隨)素履
含章純誠格物受知先帝早踐禁途輔德冲人寔勞儲
邸旋叅政論復總樞謀屢詢黄髮之言彌見素絲之節
是用擢司邦柄進代天工兼榮史觀之華加食爰田之
賦維時寵數葢協師僉於戲周以申伯揉萬邦漢以魏
相總衆職著于載籍屬在良臣爾其燮調隂陽鎮撫華
夏作我良弼不其偉歟
堯佐集賢相制曰朕纂紹丕圖謐寧中夏審求時宰付
畀國鈞惟是老成之才允兹枚卜之吉誕揚明命敷吿
群倫(具官陳/堯佐)望重朝端逺猷經世出入中外勤勞夙宵
二府吿猷居稔忱恂之德大邦賦政固多愷悌之風是
用擢正階符叅調鼎味兼榮書殿之職重錫雲臺之名
采地真封併加異數於戲師尹之重式副民之具瞻股
肱之良允謂國之同體祇服厥位勿替乃誠
　　隨加門下侍郎堯佐守本官呂夷簡嘗密荐二人
　　可用故也自薛居正後初相無越遷門下侍郎者
　　丁度始誤草制因不復改
同日盛度知樞密院事(自禮部侍郎/叅知政事除)
韓億程琳石中立並叅知政事(億自工部侍郎同知樞/密院事除  琳自三司)
　　(使吏部侍郎除學中立自翰林學士/承㫖兼龍圖閣  士禮部侍郎除)
王鬷同知樞密院事(自樞密直學士左司郎/中遷右諫議大夫除)
　　琳字天球永寧軍博野人中立字表臣樞密使石
　　熙載之子鬷字摠之趙州臨城人○度以寶元元
　　年三月自户部侍郎知樞密院事加武寧節度使
　　檢校太傅度位本居章得象上而得象超為宰相
　　故度亦特進秩○琳舉服勤詞學科中選召試除
　　直集賢院是年除叅知政事
　　寶元元年(戊寅/)　(五年十一月改元/)
三月戊戌王隨陳堯佐並罷相(隨授太傅同平章事充/彰信軍節度使判河陽)
　　(事堯佐授檢校太傅同平章/  充淮康軍節度使判鄭州)
韓億石中立並罷叅知政事(億自户部侍郎罷歸本班/  中立自禮部侍郎罷為)
　　(户部侍郎資/政殿學士)
隨罷相建節制曰秉鈞之府既諮上宰之謀經武之方
亦仗元戎之略式頒明制誕告外廷(具官/王隨)噐業宏深才
猷敏達自賛㐮於衮職旋總領於星樞簡于朕懷付以
魁柄繇厲精而宣力久結疾以愆和疊上奏函懇辭政
路謙徽滋至夷退可嘉靡容機務之煩重勞耆舊之德
是用擇于近屏建以髙牙兼榮台鉉之司仍視師臣之
秩於戲辭隆釋重聊遂於素懷味道養恬勉綏於吉履
祇服渥命益宣令猷
堯佐罷相建節判鄭州制曰亮采奮庸方委持衡之重
避榮遜寵宜推從欲之私誕舉徽章孚告列位(具官陳/堯佐)
冲和挺質懿厚脩身視履存乎時中力學探乎古始内
外更踐滯榮相叅間自近司出臨巨屏載圗舊德擢正
中階協調台鼎之和對掌神機之務遽因災異繼有奏
陳援漢家賜䇿之文狥申伯于蕃之志屢形詔諭固執
確衷仍䟽寵於齊壇俾兼榮於將紱陪京右地姑以優
賢於戲君子得進退之宜用符於終吉大臣無出處之
間要盡於一心往阜吾民實均予倚
　　隨自景祐四年四月拜相是年二月罷陳堯佐與
　　隨同時拜相是歲俱罷入相僅二年億自景祐二
　　年二月除同知樞密院事四年四月除叅知政事
　　至是同罷執政不及一年○初夷簡罷密薦隨與
　　堯佐二人爲相其意引援非才居已下者用之覬
　　他日上意見思而復相已及隨與堯佐億中立等
　　議政數忿爭於中書隨尋屬疾在吿詔五日一朝
　　日赴中書視事而堯佐復年髙事多不舉時有中
　　書畨為養病坊之語㑹災異仍見韓琦論隨等䟽
　　凡十上堯佐亦先自援漢故事求策免於是四人
　　俱罷(長/編)時灾異數見王隨陳堯佐為相以疾五日
　　一朝數忿爭叅政韓億多私石中立好戲謔右司
　　諫韓琦連疏論其過曰陛下用輔臣如此敵人聞
　　之亦有輕視中國之意望天灾之消恐不可得於
　　是四人者同日罷(同/上)○寶元二年彰信節度使同
　　平章事王隨卒贈中書令諡文惠始隨叅知政事
　　請與同列日獻前代名臣規諫一事以廣聞聽議
　　者謂非輔弼之職其事遂寢及至居相位多屬疾
　　益無所建明外若方嚴而治失於寛(長/編)○中立以
　　太子少師致仕皇祐二年中立卒年七十八贈太
　　子太傅諡文定中立性踈曠好諧謔及參大政或
　　諫止之中立曰詔書云餘如故安可改人傳以為
　　笑談練習臺閣故事不汲汲近名云
同日張士遜章得象拜相(士遜自山南東道節度使檢/校太師同平章事判河南府)
　　(授行門下侍郎兼兵部尚書同平章事昭文館大/學士監脩國史三入相  得象自户部侍郎同知)
　　(樞密院事依前行户部侍郎/同平章事集賢殿大學士)
士遜昭文相制曰鼎實調元葢專國政台星著象式煥
天光矧予碩臣時乃舊德宜入持於魁柄用大副於羣
瞻(具官張/士遜)夷粹含章中庸體道懋昭一德之美協賛萬
幾之微頃自冢司往釐太室澄清俗化敦厚時風若歲
之和汝惟霖雨之潤如堂之庇汝惟棟幹之良是用還
司上台進位左省兼領夏卿之峻仍專史觀之華褒功
賦田並躐彞數於戲代天之化以布氣於四時秉國之
鈞以主宰於萬事勉勤猷念庸副睠求
得象集賢相制曰朕躬履邦圗厲精治本叅賛萬微之
務遴求四近之賢矧對掌於大鈞必允符於枚卜登我
碩輔吿于明廷(具官章/得象)冲簡直温懿厚和粹髙文見于
典冊茂行涵于珪璋頃由禁林進筦樞極謹重之望可
以表儀朝倫經綸之才可以緝熙皇化爰立作相永孚
于休於戲㫁自朕心固僉謀之罔間協于一德豈盛業
之難圗若時老成奚俟深訓
　　士遜自明道元年二月拜相二年十月罷再入相
　　凡二年除山南東道節度使同平章事改判陳州
　　徙河南呂夷簡罷相仁宗用王隨陳堯佐為相明
　　年隨堯佐罷士遜復拜相封郢國公○初韓琦數
　　言執政非才上未即聽琦又言曰豈陛下擇輔弼
　　未得其人故耶若杜衍孔道輔胥偃宋郊范仲淹
　　衆以為忠正之臣可備進擢不然嘗所用者王曽
　　呂夷簡蔡齊宋綬亦人所屬望何不圗任也上雖
　　聽琦罷王隨等更命士遜及得象士遜入謝猶以
　　東宫舊恩或又言夷簡密薦之得象入謝上謂曰
　　往者太后臨朝群臣邪正朕皆嘿識惟卿清忠無
　　所附且未嘗有干請今日用卿由此也(長編/)
同日王鬷李若谷並叅知政事(鬷自右諫議大夫同知/樞密院事除  若谷自)
　　(龍圗閣直學士工部/侍郎權知開封府除)
王博文陳執中並同知樞密院事(博文自龍圗閣直學/士給事中權三司使)
　　(除中執中自龍圗閣直學士工部/郎  知永興軍遷右諫議大夫除)
　　若谷字子淵徐州豐人博文字仲明曹州濟陰人
　　執中字昭譽恕之子○王博文與陳執中並命位
　　樞密凡三十六日卒車駕幸其第臨奠輟視朝贈
　　吏部侍郎子疇英宗時樞密副使在位五十五日
　　而卒
四月乙亥張觀同知樞密院事
　　觀字思正絳州人中服勤詞學科擢為第一觀以
　　給事中權御史中丞舉文彦博為御史時以為得
　　人博文卒遂有是除帝初諭中書候兩府闕官則
　　用宋庠及王博文卒中書以庠名進上曰張觀先
　　朝狀元合用觀也時上遇庠厚翰林學士李淑實
　　中之
　　寶元二年(己卯/)
五月壬子王德用罷知樞密院事(自宣徽南院使定國/軍節度使罷為武寧)
　　(軍節度使/赴本鎮)
　　德用自明道二年除簽書樞密院事十月除樞密
　　副使景祐二年二月除同知樞密院事三年十二
　　月除知樞密院事是年五月罷相樞府六年○德
　　用状貌雄毅面黒而頸以下白晳人皆異之其第
　　在泰寜坊直宫城北隅開封府推官蘇紳嘗疏德
　　用宅枕乾崗貌類藝祖帝匿其疏不下御史中丞
　　孔道輔繼言之語與紳同且謂德用得志不宜又
　　典機密罷為武寧軍節度使赴本鎮德用尋以居
　　第獻詔隸芳林園給其直(長/編)初德用既以孔道輔
　　言罷知樞密院而河東樞密使王㳂又言德用嘗
　　令府州折繼宣市馬至是德用以馬與劵來上乃
　　市於商人然猶用言者而再貶之是歲德用自武
　　寧節度使降為右千牛衞上將軍知隨州仍特置
　　判官一貟家人皆皇恐而德用舉止言色如平時
　　但不接賔客而已(同/上)康定元年徙知隨州右千牛
　　衞上將軍王德用知曹州道過許州梅詢謂德用
　　曰道輔害公者今死矣德用曰孔中丞以其職言
　　豈害德用者朝廷亡忠臣可惜也
同日夏守贇同知樞密院事
　　守贇幷州榆次人自鎮海軍節度使除班陳執中
　　上李若谷下守贇時為真定府部署召用之
十一月丁酉盛度罷知樞密院事(自武寧軍節度使罷/為尚書右丞知揚州)
程琳罷叅知政事(自尚書左丞罷為/光祿卿知潁州)
　　度自景祐二年二月除叅知政事四年四月除知
　　樞密院事是年十一月罷執政踰四年琳自景祐
　　四年四月除叅知政事至是同罷執政踰二年○
　　初張士遜素惡琳而疾御史中丞孔道輔不附已
　　将併逐二人察帝有不恱琳意即紿道輔上頋程
　　公厚今為小人所誣宜見上爲辨之時度乗髙勢
　　以侵占民居琳嘗尹京邑以巧譎市第道輔入對
　　言琳罪薄不足深治帝果怒以道輔朋附大臣特
　　貶為給事中知鄆州道輔後知士遜賣已憤而卒
　　然天下皆以遺直許之(長/編)嘉祐元年鎮安節度使
　　同平章事程琳卒琳既歸本鎮遽卒贈中書令諡
　　文簡琳為人敏厲嚴深長於政事章獻時嘗上武
　　后臨朝圗外人莫知帝後於邇英講讀謂近臣曰
　　琳心行不佳葢指此也然琳卒蒙大用出入將相
　　幾二十年議者謂上性寛厚無宿怨云(同/上)
壬寅王鬷知樞密院事(自右諫議大夫叅知/政事遷工部侍郎除)
同日宋庠叅知政事(自刑部貟外郎叅知/政事遷諫議大夫除)
　　庠字公序開封雍丘人舉進士開封禮部俱第一
　　與弟祁同時有名以詩賦為學者所宗謂之二宋
　　初名郊累遷刑部員外郎知制誥上欲以為右諫
　　議大夫同知樞密院事中書言故事無知制誥為
　　執政者乃先召入翰林學士左右知上遇郊厚行
　　且大任矣學士李淑害其寵欲以奇中之因言郊
　　姓名不詳上以諭郊因改名庠初諭中書候兩府
　　闕官則用宋庠及王博文卒中書以庠名進上乃
　　先用張觀葢譛者之說已行然帝遇庠厚卒用之
　　至是遂拜叅知政事(長編○故事無知制誥/除執政者必先除翰林)
　　康定元年(庚辰/)　(三年二月改元/)
二月丙午夏守贇罷同知樞密院事(除宣徽南院使陜/西經畧緣邊招討)
　　(使/)
制曰宣猷之地葢倚舊勞之臣制閫之權是圗雄俊之
帥念保邦之維憲方講事以治戎宜峻使名外恢王略
(具官夏/守贇)精剛不撓沉毅有謀早㑹先朝寢聮禁籍入則
董材官之旅以衞殿廬出則建上將之牙以臨方社自
擢陪於密務彌進厲於深忠屬興外攘之虞日奏邊烽
之急再思平殄須賴鎮安肅改秩於内徽易褒功之美
號往臨闗輔式遏冦戎於戲職在樞機稔聞於碩畫賜
之斧鉞特仗於専征惟嚴明可以統師惟威武可以懾
敵欽予訓命遅乃膚功
　　守贇自寶元二年五月除知樞密院事在樞府不
　　及一年㑹西邊用兵守贇自請討賊故有是命仍
　　命御藥張德明等掌御劒隨之時以内侍王守忠
　　為都鈐轄知諫院富弼三司使晏殊各請罷内臣
　　監兵云
三月戊寅王鬷罷知樞密院事(自工部侍郎罷知河/南府兼西京留守)
陳執中張觀並罷同知樞密院事(執中自右諫議大夫/罷知青州觀自給事)
　　(中罷知/相州)
　　鬷自景祐四年四月除同知樞密院事五年三月
　　除叅知政事寶元二年十一月除知樞密院事是
　　年三月罷在政府僅三年執中自景祐五年三月
　　除同知樞密院事是月同罷在樞府凡二年觀自
　　景祐五年四月除同知樞密院事是月同罷在樞
　　府僅二年○天聖中鬷嘗使河北過真定見曹瑋
　　瑋謂曰君異日當柄用願留意邊防鬷曰何以敎
　　之瑋曰吾聞趙元昊頗傑悍状貌異常他日必為
　　邊患鬷時莫究所謂比再入樞密院元昊果叛帝
　　數問邊計不能對及劉平石元孫等敗議刺鄉兵
　　久不決帝不恱宰臣張士遜言軍旅之事樞密院
　　當任其咎於是鬷及執中觀三人同日罷鬷乃思
　　瑋言(長編/)
同日晏殊宋綬並知樞密院事(殊自三司使刑部尚書/除綬自資政殿大學士)
　　(禮部尚書知/河南府除)
王貽永同知樞密院事(自保寜軍節度使檢/校太傅駙馬都尉除)
　　詔叅知政事同議邊事仍書檢從知樞密院事晏
　　殊之請也詔中書别置㕔與樞密議邊事遂置㕔
　　於樞密院之南帝初以手詔賜大臣居外者詢攻
　　守之略綬在河南畫十策以獻于是復召之與殊
　　及貽永同筦樞密(長/編)○貽永字秀長宰相王溥之
　　孫
五月壬戌宰相張士遜拜太傅鄧國公致仕(自行門下/侍郎兼兵)
　　(部尚書同平章事授太/傅致仕進封鄧國公)
制曰秉鈞當國進以儀於官師告老于朝退以厚於風
俗去就以禮古今所難宜推髙懷誕布列位(具官張/士遜)志
尚恬約噐涵冲深逮事(闕/)朝叅輔朱邸忠嘉一節夙夜
無渝導命樞庭謹翊萬微之要調元宰路翕宣庶政之
和乃懇上於印章願退休於田里載旌茂節以侈寵光
用正師臣之班仍恢國土之胙歲時之會朔望以朝恩
數便蕃實出朕意於戲功成身退盖本道家之常憲老
乞言尚希惇史之益往綏德履俾介壽祺
　　士遜自景祐五年三月拜相至是年五月罷凡三
　　入相僅三年○時二邊用兵詔樞密院自今邊事
　　並與宰相張士遜章得象叅議之即不須簽檢國
　　朝舊例以中書制民樞密主兵故元昊反邊奏皆
　　不闗中書翰林學士丁度嘗建言古之號令必出
　　於一今二府分兵民之政若措置乖異則天下無
　　適從非國體也請軍旅重務二府得通議之知諫
　　院富弼又言邊事係國安危不當專委樞密院而
　　宰相不與乞如國初令宰相兼樞密使上叅取其
　　言而降是詔士遜等以詔納上前曰恐樞密院謂
　　臣等奪權弼曰此宰相避事爾非畏奪權也時西
　　蕃酋領各稱偽將相來降詔補三班奉職借職羈
　　置湖南弼言二人之降其家已誅夷當厚賞以勸
　　來者上命以所言送中書而宰相初不知也弼歎
　　曰此豈小事而宰相不知耶更極論之士遜乃不
　　敢辭(長/編)時軍興機務填委士遜位首相無所補諫
　　官以為言士遜不自安七上章請老又數面陳優
　　拜太傅進封鄧國公致仕聽朔望大朝㑹綴中書
　　門下班月給宰臣俸三之一出入施繖及與一子
　　五品服士遜乞免朝朔望從之(本朝以宰相得/謝者自士遜始)時
　　議欲揀輦官為禁軍於是輦官自訴待漏院士遜
　　上馬將朝諠譟益甚遮道不進馬驚墜地士遜乃
　　七上章請老故優禮之(拜罷/錄)皇祐元年太傅致仕
　　鄧國公張士遜卒士遜就第十年卒年八十六車
　　駕臨奠翼日謂輔臣曰昨有言庚戌是朕本命不
　　宜臨䘮朕以師臣之舊故不避文彥博曰唐太宗
　　辰日哭張公謹陛下過之逺矣贈太師中書令諡
　　文懿○士遜惡叅知政事程琳多異議御史中丞
　　孔道輔不附已欲併逐之遂以計去之仁宗疑其
　　朋黨琳及道輔俱被黜然士遜為人實厚亦有過
　　人者一日仁宗語士遜曰人言范仲淹嘗欲乞廢
　　朕朕但未見其章疏爾士遜曰陛下既未見其章
　　疏不可以空言加罪望陛下訪之積十數請仁宗
　　曰竟未之見也然為朕言之者多矣士遜力為辨
　　其不然仁宗意乃觧
同日呂夷簡右僕射(自鎮安軍節度使檢校太師同平/章事判天雄軍授右僕射兼門下)
　　(侍郎同平章事昭文館大/學士監脩國史三入相)
制曰王者設丞疑之臣同股肱之體出宣風化以偃价
人之藩入總機猷以儀朝宰之位載符枚卜誕告明廷
(具官吕/夷簡)體涵中和性尚敦一噐更大用勲著一時内外
必平有魏絳之風烈夙夜匪懈維山甫之將明國之老
臣世所標凖是宜解旌纛之權于外專鼎鼐之職于中
榮還右揆之崇峻兼左輔之重屬我舊德合于衆謀於
戲代天之工注意于相𤯝祥屢見則消復之是圗疆埸
未寧則攻守之是計爾其燮陰陽以導善氣成威懷以
鎮四邊勉而忠勞紓我宵旰
六月乙亥夏守贇同知樞密院事(自宣徽南院使/鎮海節度使除)
　　八月戊午罷為天平節度使判澶州再入樞府僅
　　兩月○初守贇為招討使性本庸怯寡方畧不為
　　士卒所附尋詔駐軍河中府居數月又徙屯鄜州
　　乃以其子隨為陜西緣邊招討使復授守贇同知
　　樞密院隨既道卒守贇遂請罷去(拜罷/錄)初置集賢
　　院富弼言守贇庸人平時猶不能用况艱難之際
　　可為樞密乎用之為天下笑侍御史趙及等亦言
　　守贇經畧西事無功不可復處樞府踰七旬而罷
　　尋卒贈太尉諡忠僖
八月戊申杜衍同知樞密院事(自龍圖直學士刑部/侍郎權知開封府除)
　　衍字世昌越州㑹稽人
九月戊午李若谷罷叅知政事(為資政殿大學士吏部/侍郎提舉㑹靈觀事○)
　　(宫觀置提舉/自李若谷始)
　　若谷自景祐五年三月除叅知政事是年九月罷
　　執政踰二年若谷以耳疾累章辭位故有是命明
　　年告老以太子少傅致仕卒年八十贈太子太傅
　　諡康靖
同日宋綬晁宗慤並叅知政事(綬自知樞密院事遷兵/部尚書除  宗慤自起)
　　(復翰林學士兼龍圗閣學士左司/郎中知制誥遷右諫議大夫除)
　　綬既拜叅政病不視事遂卒仁宗幸其第臨奠輟
　　視朝贈司徒兼侍中諡宣獻綬自康定元年三月
　　除知樞密院事是年九月除叅知政事十二月卒
　　再執政不及一年綬性孝謹清介博通經史百家
　　之書為一時所尚朝廷有大議論多所裁定楊億
　　嘗稱其文沉壯淳麗尤善鋪賦吾不及也(長/編)○宗
　　慤字世良澶州清豐人翰林學士承㫖迥之子也
同日鄭戬同知樞密院事(自起居舍人權三司/使遷右諫議大夫除)
　　戬字天休蘇州吳縣人
戊辰晏殊樞密院使(自知樞密院事遷檢校太/傅依前行刑部尚書除)
王貽永杜衍鄭戬並樞密副使(貽永自同知樞密院事/駙馬都尉除  衍自刑)
　　(部侍郎同知樞密院事除事戩自/右諫議大夫同知樞密院  除)
殊除樞密使制曰上樞之地皇武是經本喉舌之司為
股肱之體顧僉諧於朝論特寵建於使名乃揆良辰誕
頒明制(具官/晏殊)純誠端固敏識沉通詞掞人文之華道資
天爵之富被知先帝輔學冲人入賛二司罄敷邦畫出
臨方面洽著民聲再持憲綱更摠利柄乃眷舊臣之望
荐膺右府之資帷幄賴於嘉謀搢紳服其全德宜正本
兵之府且昭與國之忠衍邑加封併蕃異數於戲佐時
展用經國須材匪肩忠瘁之誠曷濟機㣲之務往服休
命無忘欽哉
　　貽永慶厯三年三月除宣徽南院使○衍慶厯二
　　年三月為河東宣撫使
　　慶厯元年(辛巳/)　(康定二年十一月改元/)
五月辛未宋庠罷叅知政事(自右諫議大夫守/本官出知揚州)
鄭戩罷樞密副使(自右諫議大夫除資/政殿學士知杭州)
　　庠自寶元二年十一月除叅知政事是年五月罷
　　執政踰一年戩自康定元年九月除同知樞密院
　　事尋改除樞密副使是月同罷在樞府不及一年
　　○先是呂夷簡當國同列不敢預事唯詔書紙尾
　　而已獨庠數與爭論夷簡不恱上顧庠頗厚夷簡
　　忌之求所以傾庠未得及范仲淹擅通書元昊又
　　焚其報夷簡從容語庠曰人臣無外交希文何敢
　　如此庠以夷簡誠深罪仲淹也他日於上前議其
　　事庠遽請斬仲淹樞密副使杜衍力言其不可庠
　　謂夷簡必助已而夷簡終無一言上問夷簡夷簡
　　徐曰杜衍之言是也止可薄責而已上從之庠雖
　　倉皇失措論者喧然皆咎庠然不知實為夷簡所
　　賣於是用朋黨事與戩俱罷時西北數衂上憂之
　　欲遣輔臣戩請行不許(長/編)○權三司使葉清臣權
　　知開封府吳遵路二人雅相厚而宋庠鄭戩皆同
　　年進士也二人並據要地銳於作事宰相以為朋
　　黨請俱出之於是四人皆與郡庠知揚州戩知杭
　　州
同日王舉正叅知政事(自翰林學士兵部郎中知/制誥遷右諫議大夫除)
　　舉正字伯中叅政王化基之子也舉正累遷翰林
　　學士前一夕吏有報除叅知政事舉正方燕居齋
　　舍徐謂吏曰傳者必妄不然安得漏禁中語既入
　　謝上曰卿恬於進取未嘗干朝廷以私故不次用
　　卿又顧謂王舉正曰卿世為叅知政事可謂榮矣
　　(長編/)
同日任中師任布並樞密副使(中師自樞密直學士右/諫議大夫知益州召遷)
　　(給事中除中布自龍圗閣直/學士給事  知河南府除)
　　中師字祖聖叅知政事中立之弟布字應之河南
　　人後唐宰相圜四世孫○先是布數上書論事帝
　　欲用之呂夷簡薦中師才不在布下遂俱擢任或
　　曰中師罷廣嘗納賂於夷簡於是樞密副使闕上
　　謂夷簡曰用諫議大夫任姓者葢指布也夷簡遽
　　進中師名上徐曰今在西川夷簡因言中師可用
　　仍併用兩人(長/編)○三年七月中師除河東宣諭使
　　慶厯二年(壬午/)
三月辛酉晁宗慤罷叅知政事(自右諫議大夫授資/政殿學士給事中)
　　宗慤康定元年除叅知政事是年三月從祠南郊
　　感疾數求罷故有是命執政踰二年未幾而卒贈
　　工部尚書諡文莊宗慤性篤厚凡任子恩皆先其
　　族人
七月丙午任布罷樞密副使(自給事中除工/部侍郎知河陽)
　　布自慶厯元年五月除樞密副使至是年七月罷
　　在樞府一年(拜罷錄/作三月)任布在樞密純約自守無所
　　補然數與宰相呂夷簡忤夷簡惡之布遂罷去
戊午宰相呂夷簡判樞密院事(自尚書左僕射兼門下/侍郎同平章事昭文館)
　　(大學士監修國史許國公/授依前官判樞密院事)
章得象兼樞密使(自行户部侍郎同平章事充/集賢殿大學士兼樞密使)
樞密使晏殊同平章事(自樞密使授檢校太尉依/前行刑部尚書同平章事)
夷簡判樞密院事制曰王者崇建上宰統理萬㡬以燮
調於陰陽以鎮撫於遐邇近世兵事一委樞庭分設攸
司不統公府屬邊烽之尚警思玅略之協宣宜委老成
使之兼領(具官呂/夷簡)中庸載德沉密體和夙以英才列於
政路諳求賢濟治之要知尊主馭下之方自正元台寔
釐庶績今倚睿哲兼司武經以專二府之謀以靖三陲
之警爰田加食併示徽章於戲歴考前王統御諸夏或
簫勺以清群慝或干羽而來逺人匪狃兵威務恢王度
維乃碩輔博通舊文當有逺圗以副朕意
得象兼樞密制曰朕祇紹丕圗勤求至治永惟上皇之
道爰立輔相之官鎮撫四邊宰制羣類而兹疆場之事
乃專樞宥之司非通筦於冢卿曷統一于機務(具官章/得象)
懿文華國深識造神寛裕表於性情誠明彰于術業矧
夫密勿之地本總綏於四邊弼諧之臣固倚平於萬事
宜正使名之重以符邦棟之隆實賦爰田併伸褒異於
戲政有未乂允資黄髮之謀知無不為更勵素絲之節
往服休命勿忘欽哉
殊拜樞相制曰帝王之業非一士之所成兵農之方豈
異途而可治故總合二府之制叅寄群賢之謀式旌舊
臣以告列位(具官/晏殊)噐懷端裕業履純深學探聖人之原
文經天下之化朕昔在藩邸早聞政幾嘗延賔友之良
獲親道義之益肆纂宏緒俾服大僚顧樞筦之本兵方
帷幄之計事且慮衆則勢必審任重則責亦深宜視秩
於上司特進班於時宰爰田真食惟寵之將於戲邦化
未孚敵情弗譓阜民經物既濟以臯䕫之功制勝伐謀
又申以良平之畫終佇成績用恢逺圗
　　初諫院張方平言朝廷政令之所出在中書若樞
　　密院則古無有也葢起於後唐權宜之制而事柄
　　遂與中書均分軍民為二體列文武為兩途為政
　　多門自古所患乞廢樞密院或重於改作則請併
　　本院職事于中書亦足以一政事之本通賞罰之
　　權不報(長/編)初富弼建議宰相兼權樞密使上曰軍
　　國之務當悉歸中書樞密非古官然未欲遽廢故
　　止令中書同議樞密院事及張方平請廢樞密院
　　上乃追用弼議特降制命夷簡判院事而得象兼
　　使殊同平章事為使如故○初命宰臣呂夷簡判
　　樞密院事既宣制黄霧四塞風霾終日朝論甚喧
　　叅政王舉正言二府體均判名太重不可不避也
　　右正言田况復以為言夷簡不敢當改兼樞密使
　　九月制罷判樞密院除兼樞密使(並同/上)○殊自康
　　定元年三月除知樞密院事九月除樞密使是年
　　七月除同平章事充樞密使再執政凡三年至三
　　年三月拜相
　
　
　
　
　
　
　
　
　
　
　
　宋宰輔編年錄卷四
欽定四庫全書
　宋宰輔編年録卷五　　　宋　徐自明　著
　　仁宗慶厯三年(癸未/)
三月戊子吕夷簡罷相(除守司徒監修國史兼譯經潤/文使仍改賜推誠保徳翊戴亮)
　　(節宣忠崇仁協/恭守正功臣)
制曰朕覽前史之載見大臣之為進而盡忠靡不流利
澤之益老而謝事亦足厲㢘恥之風維時上宰之賢式
符髙誼之舉(具官吕/夷簡)器識沉雅風猷雋眀一登治朝三
冠台席間屬疆場之用武兼總樞機而制謀勞於夙宵
應此疹疾遣上醫而加視賜優告以就寧封章繼来誠
請彌確雖閔勞以官職之務且不敢忘故舊之臣俾命
上公以憲百辟於戱委逺時柄即遂冲髙之懐贊襄國
鈞尚圖忠益之補勉綏福履庸副寵光
　　夷簡自康定元年五月拜相是年三月罷凡三入
　　相至是居位僅三年○初諫官歐陽脩等數言夷
　　簡招權収恩夷簡累求罷上優詔未許陜西轉運
　　使孫沔上書亦言夷簡當國黜忠言廢直道及為
　　使相出鎮許昌乃薦王隨陳堯佐代巳才庸負重
　　即嵗罷免又引張士遜冠台席本乏逺識致隳國
　　事還自大名又秉朝政以姑息為安以避謗為知
　　且夷簡在中書二十年三冠輔相言聽計行有宋
　　得君一人而已未知何以為報今以西賊欵塞意
　　謂四方已寧欲因病黙黙而去仁宗遣沔自持書
　　詣夷簡第示之夷簡見沔書謂人曰元規藥石之
　　言但恨聞此遲十年爾人亦服其量云(長/編)二年冬
　　夷簡感風眩不能朝上憂之手詔拜司空平章重
　　事俟疾損三五日一入中書夷簡力辭復降手詔
　　曰古謂鬚可療疾今剪以賜卿又問羣臣可任兩
　　府者其寵遇如此夷簡平生朝㑹出入進止皆有
　　常處不差尺寸一日見上誤忘一拜而起外間讙
　　言吕相失儀後旬餘遂感風眩云是年夷簡再辭
　　位帝御延和殿召見勑乘馬至殿門命内侍取杌
　　子輿以前夷簡引避乆之詔給扶毋拜罷相為司
　　徒監修國史軍國大事與中書樞宻院同議(同/上)○
　　四月甲子司徒吕夷簡罷與議軍國大事夷簡雖
　　罷相猶以司徒預議軍國大事上寵遇之不衰於
　　是諫官蔡襄上疏言夷簡被病以來兩府大臣累
　　詣夷簡家諮事並笏受事於夷簡之門自夷簡執
　　政屢貶言者如曹修古段少連孔道輔楊偕孫沔
　　范仲淹余靖尹洙歐陽修等或謫千里或抑數年
　　假托人主威權以逐忠賢欲人附已一恩之施皆
　　須出我門下夷簡當國之後山後之敗任福以下
　　死者數萬人豐州之戰失地喪師鎮戎之役葛懐
　　敏以下死者又數萬人廟堂之上成算安在西師
　　敗沒之後北敵乗隙違先帝之盟妄請闗南之地
　　嵗増金帛僅二十萬而猶勒兵壓境堅求納字凌
　　脅要盟大為恥辱夷簡出入中書且二十年萬事
　　隳墮如此今以疾歸尚貪權勢不能力辭或聞只
　　乞令政府一兩人至家商議大事足騐夷簡退而
　　不止之心也伏乞特罷商量軍國大事從之(長/編)
同日章得象拜昭文相(自集賢除工部尚書同中書門/下平章事兼樞宻使昭文館大)
　　(學士九月/監修國史)
制曰朕覽萬機維御羣品詢謀輔弼和同天人矧登冠
於百寮方審圖於一徳爰諏剛日以告治廷(具官章/得象)學
洞精㣲性資沉宻居然廊廟之器職在鈞衡之司勵精
力以緝朝綱稽猷訓以經世務清濁不可以澄撓重輕
不可以低昻向以强敵犯邉王師在野爰兼樞筦以㑹
兵機旋陳宏濟之詞居多暗合之論兹用擢首台鉉進
都冬卿文館之華爰田之賦併兹命數式是注懐於戱
若渉川爾惟舟楫之濟若作室汝惟垣墉之茨勉恢盛
猷勿替前烈
同日晏殊拜集賢相(自樞宻使檢校太尉授依前刑部/尚書同平章事兼樞宻使集賢大)
　　(學/士)
制曰古之有天下者曷嘗不疇咨庶工審求良弼剸斸
時柄協宣風化朕承三聖之休總萬機之要爰立作相
必惟其人(具官/晏殊)文經朝猷器適時用夙事聖考見知冲
人向以儲禁之師臣委之樞宻之武事忠勞形于夙夜
謀略制於邉陲宜正台鉉之司尚參兵幄之議益升華
於書殿更衍食于真封雖倚大謀且旌舊徳於戱百官
各稱其位萬物各得其宜是謂天子之毗非曰宰相之
任勉圖丕績式副羣瞻
　　自殊復召用而趙元昊反師出陜西天下弊於兵
　　殊數建言利害請罷監軍無以陣圖授諸將使得
　　應敵為攻守及制財用為出入之要皆有法仁宗
　　悉施行之又請出宫中無用之物以佐邉費
同日夏竦樞宻使(自宣徽南院使忠武軍節度使兼御/史大夫判蔡州授行户部尚書依前)
　　(檢校太傳/充尋罷)
賈昌朝參知政事(自右諫議大夫/權御史中丞除)
富弼樞宻副使(自資政殿學士兼翰林侍/讀學士右諫議大夫除)
制曰出殿藩垣是謀長帥入經王務實頼近臣矧夫帷
幄之嚴盖均衡弼之選宜孚廷告庸告朝僉(具官/夏竦)業茂
經綸學通精祲早事聖考嘗更要途肆朕纂承愈益親
近向分推轂之寄且著撫邉之勤偃息便藩倐忽深嵗
眷言右府思任舊人庶資經國之謀以務戢兵之要地
官還秩井賦敦封賜號褒功併推異數於戱勞師用武
未免於邉虞務徳懐戎日恢于廟略勉圖忠藎庸答華
恩
　　昌朝字子眀真定人弼字彦國河南人先是以樞
　　宻使召夏竦于蔡州臺諫交章論竦在陜西畏懦
　　茍且不肯盡力元昊嘗牓塞下得竦首者予錢三
　　千為賊所輕如此卒于敗喪師徒略無成功且言
　　竦挾詐任數邪傾險陂與吕夷簡不協夷簡畏其
　　為人不肯引與同列既退而復薦之以釋宿憾御
　　史沈邈又言竦隂交内侍劉從愿内濟險譎竦外
　　專機務姦黨得計人主之權去矣其言尤切㑹竦
　　已至國門言者益急請毋令入見諫官余靖又言
　　竦累表引疾及聞召用即兼驛而馳若不即决竦
　　必堅求面對叙恩感泣復有左右為之解釋則貽
　　聖惑矣御史中丞王拱辰對上極言上未省遽起
　　拱辰引上裾畢其說前後言者合十八疏上乃罷
　　竦而用衍代之竦遂罷樞宻使後以宣徽南院使
　　忠武節度使赴本鎮未幾徙竦判亳州竦又自請
　　納節還文資仍不帶職乃陟吏部尚書知亳州(長/編)
　　賈昌朝初獻文召試除國子監說書時孫奭判監
　　一見許以公輔富弼㓜篤學有大度范仲淹見而
　　識之曰此王佐才也懐其文以示王曽晏殊殊即
　　以女妻之舉茂才異等契丹聚重兵境上遣其臣
　　蕭英等求闗南地兵既壓境而使命非時中外忿
　　之仁宗命宰相擇報聘者時虜情不可測羣臣皆
　　不敢行宰相吕夷簡不悅弼弼時為右正言知制
　　誥夷簡舉弼使契丹仁宗命御史中丞賈昌朝接
　　伴不許割地而許増嵗幣遂假弼資政殿學士户
　　部侍郎使契丹増嵗幣二十萬而契丹平是年弼
　　除右諫議大夫樞宻副使弼以奉使昌朝以館伴
　　有勞故俱擢用之弼辭不受改為資政殿學士翰
　　林侍讀學士弼時再上章辭所除官上察其意堅
　　定特為改命焉
四月甲辰韓琦范仲淹並樞宻副使(琦自陜西縁邉馬/歩軍都部署兼經)
　　(畧安撫招討使直學士除仲淹自陜西縁邉/馬步軍都總管樞密直學士右諫議大夫除)
　　仲淹字希文唐相履氷之後蘇州人琦字稚圭相
　　州安陽人琦弱冠舉進士名在第二時方唱名太
　　史奏日下五色雲見左右侍從皆賀于殿上元昊
　　圍延州以琦使陜西至則賊引去矣尋充陜西四
　　路經畧安撫招討使琦與仲淹在兵間最乆二人
　　名重一時人心歸之朝廷倚以為重故天下稱為
　　韓范軍中服其威名為之語曰軍中有一韓西賊
　　聞之心骨寒軍中有一范西賊聞之驚破膽元昊
　　既請和遂並除樞宻副使仲淹少有大志於富貴
　　貧賤毁譽歡戚一不動其心而慨然有志于天下
　　嘗自誦曰士當先天下之憂而憂後天下之樂而
　　樂此其志也為楚州糧料院母䘮去官自言不敢
　　以一身之戚而忘天下之憂乃上書宰相極論天
　　下事所言皆執政時所施行者也宰相王曽見而
　　竒之勸晏殊薦之遂召用焉趙元昊反仁宗知仲
　　淹才兼文武命知延州仲淹析州兵為六將將三
　　千人訓練齊整使更禦賊諸路皆用以為法賊聞
　　之第戒曰無以延州為意今小范老子腹中自有
　　數萬兵甲不比大范老子可欺也大范謂雍也後
　　分陜西為四路以仲淹為環慶路經畧安撫招討
　　使(長/編)初康定元年以知制誥韓琦為樞宻直學士
　　陜西都轉運使吏部員外郎范仲淹為龍圖閣直
　　學士並為陜西經畧安撫副使同管勾都部署司
　　事仲淹嘗與吕夷簡有隙及議加職夷簡請超遷
　　之上恱以夷簡為長者既而仲淹入謝帝諭仲淹
　　使釋前憾仲淹頓首曰臣所論盖國事於夷簡何
　　憾也是年上令内侍宣諭韓琦范仲淹等候邉事
　　稍寧當用卿在兩地已詔中書劄記此特出朕意
　　非臣僚薦舉又令琦等宻奏可代處邉任者琦等
　　言元昊雖約和誠偽未可知願盡力塞下不敢擬
　　他人為代是月韓琦范仲淹並為樞宻副使琦仲
　　淹凡五讓不許乃就道富弼言議者謂樞宻副使
　　不可令帶出外任恐他時武官援此為例是欲惑
　　君聴況先朝累曽有大臣帶兩府職任應急出外
　　事畢還朝不聞有武臣挾此為例臣願陛下無信
　　異説專采公論一名召来使處於内一名就樞副
　　之職且令在邉或二人一嵗一更均其勞逸内外
　　協濟無善於此臣不勝懇切諫官蔡襄言伏見陜
　　西路招討使韓琦范仲淹等各除樞宻副使並以
　　西冦未寧懇辭恩命朝廷再賜手詔督令赴闕然
　　或者謂二人孰宜處于内外臣以物議言之二臣
　　之忠勇其心一也若以才謀人望則仲淹出韓琦
　　之右處内者謀之而處外者行之故仲淹宜来琦
　　當留邉於理甚當其韓琦范仲淹伏乞朝廷不聽
　　辭讓各受恩命上以眀陛下任賢之堅意下以協
　　衆庶之公論也時太子中允石介作慶歴聖徳詩
　　歴頌羣臣以弼仲淹比之䕫契(並長/編)八月丁未仲
　　淹拜參知政事癸丑以韓琦代仲淹為陜西宣撫
　　使十一月韓琦使還
乙巳杜衍樞宻使(自樞宻副使檢校太傅/依前行吏部侍郎充)
制曰國家右列神樞上通帝紀崇建使號總緝治綱疇
庸匪私惟徳之舉(具官/杜衍)忠純廸志方厚秉彛深識自乎
誠眀直道貫乎夷險歴更煩使休有善稱間自神畿擢
禆右府屬封疆之多事有夙夜之素勞宜陟冠于舊聨
益進圖于宻畫寵文階之髙品視帝傅之崇資茂對陛
華實維公議於戱欽四隣之輔盖體貎之與均賛萬務
之機固命令之攸出勉思勤藎庸濟事為
　　衍自康定元年八月除同知樞宻院事九月除樞
　　宻副使是年四月除樞宻使在樞府四年至慶歴
　　四年九月拜相
七月丙子王舉正罷參知政事(自給事中授禮部侍郎/資政殿學士知許州)
　　舉正自慶歴元年五月除參知政事是年七月罷
　　執政踰三年初諫官歐陽脩余靖蔡襄咸言舉正
　　懦黙不任職樞宻副使范仲淹有宰輔才不宜局
　　在兵府願罷舉正以仲淹代之舉正亦自求罷上
　　從其請
八月丁未范仲淹參知政事(自樞宻副使右/諫議大夫除)
富弼樞宻副使(自資政殿學士右/諫議大夫復除)
　　初諫官歐陽脩等咸言樞宻副使范仲淹有宰輔
　　才遂除參知政事仲淹曰執政可由諫官得乎固
　　辭不拜弼直携樞副誥命于帝前口陳所以牢避
　　之意且曰願陛下坐薪嘗胆不忘修政上許焉乃
　　復以誥命送中書弼因乞補外累章不許○七月
　　甲戌以樞宻副使任中師為河東宣撫使仲淹為
　　陜西宣撫使仲淹既辭參知政事願與韓琦迭出
　　行邉上因付以西事而仲淹又言河東亦當為備
　　中師嘗守并州即命使河東兩人留京師苐先移
　　文兩路云是月丁未仲淹為參知政事富弼復為
　　樞宻副使猶欲固辭㑹元昊使辭羣臣班紫宸殿
　　門上俟弼綴樞宻院班乃坐且使宰臣章得象謂
　　弼曰此朝廷特用非以使敵故也弼不得已乃受
　　晏殊以弼乃其女婿引嫌求罷相上不許又求解
　　樞宻使又不許先是范仲淹及任中師分路宣撫
　　踰月皆未行韓琦言于上曰賊請和無他則二人
　　遥領宣撫事足矣彼若未副所望必乗虚盗邉當
　　速遣仲淹河東則臣方壯可備奔走中師宿舊大
　　臣毋勞往也乃詔樞宻副使韓琦代仲淹為陜西
　　宣撫使而中師卒不行上既擢任范仲淹韓琦富
　　弼等毎進見必以太平責之數令條奏當世之務
　　仲淹語人曰上用我至矣然事有後先且革弊於
　　乆安非朝夕可能也上再賜手詔督促曰比以中
　　外人望不次用卿等令琦暫往陜西仲淹弼與宰
　　臣章得象盡心國事毋或有所顧避其當世急務
　　有可建眀者悉為朕陳之既又開天章閣召對賜
　　坐給筆札使䟽于前仲淹弼皆惶恐避席退而列
　　奏曰我國家革五代之亂富有四海垂八十年紀
　　綱制度日削月侵官壅于下民困于外敵國驕盛
　　冦盗横熾不可不更張以救之臣敢採其可行者
　　條奏願陛下力行此事庶幾法制有立紀綱再振
　　一曰眀黜陟二曰抑僥倖三曰精貢舉四曰擇官
　　長五曰均公田六曰厚農桑七曰修武備八曰减
　　徭役九曰覃恩信十曰重命令上方信向仲淹等
　　當著于令者皆以諸事畫一次第頒下獨府兵諸
　　臣共以為不可而止(長/編)諫官余靖言竊聞大臣建
　　議内有修京城置府兵二事者(云云/)願陛下捨此
　　二䇿别議逺圖二䇿竟不果行(同/上)諫官歐陽修言
　　臣伏聞范仲淹富弼等自被手詔之後已有條陳
　　事件必須裁擇施行自古帝王致治須同心協力
　　之人相與維持謂之千載一遇況仲淹弼是陛下
　　特出聖意自選之人初用之時天下已皆相賀然
　　猶竊謂陛下既能選之未知如何用之及見近日
　　特開天章從容訪問親冩手詔督責丁寧然後中
　　外喧然既驚且喜此二盛事皆謂自来未曽如此
　　責任大臣天下之人延首拭目以看陛下用此二
　　人果有何能此二臣所報陛下欲作何事是陛下
　　得失在此一舉生民休戚在此一時以此而言則
　　仲淹等不可不盡心是効陛下不宜不力主張而
　　行然臣所慮者仲淹等所言必須先絶僥倖因循
　　姑息之事方能救今世之積弊如此等事皆外招
　　小人之怨怒不免浮議之紛紜而姦邪未去之人
　　須時有䜛沮若稍聼之則事不成矣臣謂當此事
　　初尤須上下叶力凡小人怨怒仲淹等自以身當
　　浮議姦䜛陛下亦須力拒待其乆而漸定自可日
　　見成功伏望聖慈留意終始成之則社稷之福天
　　下之幸也(同/上)以鹽鐡副使張昷之為河北都轉運
　　按察使知諫院王素為淮南都轉運按察使鹽鐡
　　判官沈邈為京東都轉運按察使用富弼范仲淹
　　之言也先是仲淹弼等言古者内置公卿大夫助
　　天子司察天下之政外置岳牧刺使方伯觀察採
　　訪使之職也欲守宰得人請詔二府通選轉運使
　　如不足許權擢知州人既得人即委逐路自擇知
　　州不任事者奏罷之(云/云)上既納其言于是昷之等
　　首被茲選以度支判官李絢為京西轉運按察使
　　時范雍知河南王舉正知許州任中正知陳州任
　　布知河陽並二府舊臣絢皆以不才奏之居半嵗
　　召入修起居注四年范仲淹等意欲復古勸學數
　　奏興學校本行實詔近臣議于是翰林學士宋祁
　　等合奏(云云/)故為設立學舍保舉薦送之法又為
　　先䇿論過落間詩賦考式問諸科大義之法其州
　　郡封彌謄録進士諸科貼經之類皆苛細而無益
　　一切罷之詔州若縣皆立學置教授官三塲先䇿
　　次論次詩賦通考為去取而罷貼經墨義命參知
　　政事賈昌朝領天下農田范仲淹領刑法事有利
　　害其悉條上初仲淹建議請倣前代以三司司農
　　審官流内銓三班院國子監太常刑部審刑大理
　　羣牧殿前馬歩軍司各委輔臣兼判其事凡創制
　　新規更改前弊官吏黜陟刑法輕重有利害者並
　　從輔臣予奪其體大者二府僉議奏裁臣願自領
　　兵賦之職如其無補請先黜降章得象等皆以為
　　不可乆之乃降是命然卒不果行初羣盗剽刼淮
　　南將過髙郵知軍晁仲約度不能禦諭富民出金
　　帛具牛酒使人迎勞且厚遺之盗悦徑去不為暴
　　事聞朝廷大怒樞宻副使富弼議欲誅仲約以正
　　法參知政事范仲淹欲宥之争於上前上釋然從
　　之仲約由是免死既而弼愠甚謂仲淹曰方今患
　　法不舉舉法而多方沮之何以整衆仲淹宻告之
　　曰祖宗以来未嘗輕殺臣下此盛徳之事奈何欲
　　輕壊之且吾與公在此同僚之間同志者有幾雖
　　上意亦未知所定也而輕導人主以誅戮臣下他
　　日手滑雖吾軰亦未敢自保也弼終不以為然其
　　後兩人不安於朝相繼出使弼還自河北及國門
　　不許入未測上意比夜彷徨不能寐遶床嘆曰范
　　六丈聖人也時仲淹疑契丹入冦欲發兵為備杜
　　衍謂契丹必不来兵不可妄出仲淹争議帝前詆
　　衍語甚切仲淹嘗父行事衍衍不以為恨略無愠
　　色而仲淹益敬服之既退仲淹猶力争韓琦曰若
　　爾則琦當請行不須朝廷一人一騎仲淹怒再求
　　對首奏琦語然兵卒不發仲淹亦不以為忤也(並/同)
　　(上/)初吕夷簡罷相夏竦授樞宻使復奪之代以杜
　　衍同時進用富弼韓琦范仲淹在二府歐陽修作
　　諫官石介作慶歴聖徳詩述進賢退奸之不易盖
　　斥夏竦也竦銜之而仲淹等皆修所素善修言事
　　一意徑行略不以形迹嫌疑顧避竦因與其黨造
　　為黨論目衍仲淹及修為黨人修乃作朋黨論上
　　之於是為黨論者惡修擿語其情狀至使内侍藍
　　元振上䟽言范仲淹歐陽修尹洙余靖前日蔡襄
　　謂之四賢斥去未幾復還京師四賢得時遂引蔡
　　襄以為同列以國家爵禄為私惠膠固朋黨茍以
　　報謝當時歌咏之徳今一人私黨止作十數合五
　　六人門下黨與已無慮五六十人逓相提携不過
　　三二年布滿要路則誤朝迷國誰敢有言上終不
　　之信也
九月乙亥任中師罷樞宻副使(自給事中授資政/殿學士知永興軍)
　　中師自慶歴元年五月除樞宻副使至是年九月
　　罷在樞府踰二年中師求知鄧乃有是命後請老
　　以太子少傅致仕卒年七十贈太子太保諡安惠
戊辰司徒吕夷簡授太尉致仕(自開府儀同三司監修/國史守司徒許國公除)
　　(仍朝朔望及大朝會/並綴中書門下班)
制曰同寅協恭和𠂻則帝謀茲逺功成名遂身退乃天
道之常眷言耆哲之臣屢形髙尚之請特推異數以示
羣倫(具官吕/夷簡)當世傑才為國重器逮事聖考服在邇聨
肆予冲人延登上宰出入中外勤勞夙宵間以機務之
煩寖嬰疾恙之劇懇陳封奏願解鈞衡拒之再三確然
不已姑循靖退之節以厲恬淡之風於戱臣子全名得
進退之道君眀大義貴終始之恩益保至和以終遐夀
　　諫官歐陽修言吕夷簡為陛下宰相而致四邊外
　　侵百姓内困賢愚倒置紀綱大隳壊了天下人臣
　　大富貴夷簡享之而去天下大憂患留與陛下當
　　之陛下不負夷簡夷簡上負朝廷今陛下特推仁
　　恩厚其禮數乞因求讓便與寢罷初吕夷簡罷相
　　為司徒猶帶監修國史宰相章得象止除昭文館
　　大學士及夷簡固請老授太尉致仕乃以還得象
　　始命宰臣章得象監修國史夷簡卒帝見輔臣涕
　　下曰安得憂公忘身如夷簡者贈太師中書令諡
　　文靖自上初立太后臨朝十餘年内外無間天下
　　晏然夷簡之功居多其後元昊反四方乆不用兵
　　師出數敗契丹乘之遣使求闗南地頗賴夷簡計
　　畫選一時有名之臣報契丹經略西夏二邉以寧
　　然建募萬勝軍雜市井小人浮脆不任戰鬭用宗
　　室補環衛官驟増俸賜又加遺契丹嵗金繒二十
　　萬當時不深計之至于後世費大而不可止夷簡
　　當國柄最乆雖數為言者所詆帝眷倚不衰然所
　　斥士旋復収用亦不終廢其所言天下事屈伸舒
　　卷動有操術卒配食廟庭為世名相始王旦竒夷
　　簡謂王曽曰君其善交之卒與曽並居相位後曽
　　家請御篆墓碑帝因慘然思夷簡書懐忠之碑四
　　字以賜之(長/編)夷簡嘗建議立州郡學校又因郊禮
　　授宗室子以環衛官建睦親宅増教授員置大宗
　　正以總之又嘗薦范仲淹富弼韓琦文彦博龎籍
　　曽公亮等可大用宦者監兵主帥失利議者請罷
　　監軍夷簡願詔押班保舉而押班叩首乞罷監軍
　　契丹兵壓境范仲淹奏乞城京師以備而夷簡獨
　　以為不可示弱請建北京士大夫嘉夷簡之有謀
　　(事/畧)王偁曰夷簡相仁宗䇿功立名有益于世方其
　　主治喪之禮則其見逺矣消監兵之䇿則其意深
　　矣請建都之議則其謀偉矣斯善持宰相之權者
　　歟夷簡誠有絶人之才故能達權而應變然而功
　　最大者乃在于處仁宗母子之際使人無可乗之
　　隙消患于未萌朝廷以之安静士大夫亦賴以無
　　禍此其所以有後也哉(同/上)次子公弼神宗時拜樞
　　宻使第三子公著哲宗時位宰相
　　慶歴四年(甲申/)
九月庚午晏殊罷相(行工部尚/書知潁州)
制曰夫乾台之任弼足承君(闕/)時謨眀均國休戚朕既
不敏委政輔臣冀成斷金之情以濟渉淵之懼茍昧茲
道疇為協忠(具官/晏殊)夙有雅才被遇文考實參儲宷之選
因附天鱗之華程其器能與我朝柄或間守屏翰或主
領劇繁比縁樞省之勞遂至冡司之總屬邉場日駭調
饟繁興老師留屯旰食焦慮而罔念艱疚頗圖晏安廣
營産以殖私多役兵而規利致乃公論達於予聞永惟
宰輔之方思全進退之禮俾上機政改秩冬官仍委州
邦且邇京邑於戱承弼未騐罷免所宜眷舊人之勿忘
匪至公之獲已當體恩遇毋怠省循
　　殊自慶歴三年三月拜相至是年九月罷入相踰
　　年殊初入相擢歐陽修等為諫官既而苦其論事
　　煩數或面折之及修出為河北轉運使諫官奏留
　　修不許孫甫蔡襄遂言章懿誕生聖躬為天下主
　　而殊嘗被詔誌章懿墓沒而不言又奏論殊役官
　　兵治僦舍以規利坐是絀然殊以章獻方臨朝故
　　誌不敢斥言而所役兵乃輔臣例宜借者又役使
　　自其甥楊文仲時以為非殊之罪云(長/編)
甲申杜衍拜相(自檢校太𫝊依前行吏部侍郎同/平章事兼樞宻使集賢殿大學士)
制曰朕紹膺聖圖迄茲二紀惟賢是擇閱相尤難曷嘗
不審其材猷察其識望其責任也重其注意也深庶幾
得人輔予不逮(具官/杜衍)道大而正徳簡而亷感㑹亨辰便
蕃膴仕昌言可以賛道清節可以服人乆在内樞實濟
丕務宜參謀於鼎路仍總畫於機庭夫外恢經武之方
内擅富民之術倚乃元老輯於顯庸既兼書殿之榮迨
䟽公爵之貴參之功效増以户封並為孚號之華式副
禮賢之舉於戱法天之象以正位于三階秉國之均以
財宜于萬物往體厚遇益宣盛猷
　　衍務裁僥倖毎内降恩率寢格不行積詔旨至十
　　數輒納帝前諫官歐陽修對見帝曰外人知杜衍
　　封還内降耶凡有干求朕毎以衍不可告之而止
　　者多于所封還也
同日賈昌朝進樞宻使(自右諫議大夫參知政事遷/檢校太傅行工部侍郎除)
陳執中參知政事(自資政殿學士工/部侍郎知青州除)
制曰國家上侔紫極右列鴻樞顧常武之所經實宻謨
之是賴惟首膺於徳舉必稽合于師僉(具官賈/昌朝)器資宏
深𠂻誠篤厚名臣之裔雅望自將以經術侍路門以文
章居禁掖尹京劇有彊濟之力掌邦憲有謇諤之風與
列政塗參知國論靖共不撓淵博有謀宜進貳于冬卿
特升冠于宥府褒功視秩併俾便蕃於戱日有萬㣲莫
非安危之倚邦之長懋亦繄左右之良勉恢令猷益賛
丕業
　　執中自慶歴初以工部侍郎復知青州沂州卒王
　　倫叛入青州境執中遣廵檢使傅永吉擒殺之傅
　　永吉以誅王倫故驟遷得入見上面奨之永吉謝
　　曰臣非能有所成也皆陳執中授臣節度臣奉之
　　幸有成耳因極言執中之美上賢執中因問永吉
　　曰執中在青州凡幾嵗對曰再嵗矣未幾謂宰相
　　曰執中在青州乆可召之遂詔執中參知政事於
　　是諫官蔡襄孫甫等争言執中剛愎不學若任以
　　政天下不幸上不聼諫官争不止乃命中使齎勅
　　誥即青州賜之且諭意曰朕用卿舉朝皆以為不
　　可朕不惑人言力用卿爾眀日諫官上殿上作色
　　迎謂之曰豈非論陳執中耶朕已召之矣諫官乃
　　不敢言(長/編)昌朝執政凡二年至五年正月拜相執
　　中在執政數月至五年四月拜相
　　慶歴五年(乙酉/)
正月乙酉范仲淹罷參知政事(自右諫議大夫授資政/殿學士知邠州兼陜西)
　　(四路㳂邉/安撫使)
富弼罷樞宻副使(自右諫議大夫授資政殿學士/京東西路安撫使兼知鄆州)
　　仲淹自慶歴三年四月除樞宻副使八月除參知
　　政事是年正月罷執政僅二年弼自慶歴三年八
　　月除樞宻副使是月同罷在樞府纔踰年始仲淹
　　以忤吕夷簡放逐者數年士大夫持二人曲直交
　　指為朋黨及陜西用兵天子以仲淹士望所屬㧞
　　用䕶邉及夷簡罷召還倚以為治中外想望其功
　　業而仲淹亦感激眷遇以天下為己任遂與富弼
　　日夜謀慮思致太平然更張無漸規模闊大論者
　　以為難行及按察使出多舉劾人心不自安任子
　　恩薄磨勘法宻僥倖者不便于是謗毁浸盛而朋
　　黨之論滋不可解然仲淹弼守所議不變先是石
　　介奏記于弼責以行伊周之事夏竦怨介斥己又
　　欲因是傾弼等乃使女奴隂習介書乆之習成遂
　　改伊周曰伊霍而偽作介為弼撰廢立詔草飛語
　　上聞帝雖不信而仲淹始恐懼不敢自安于朝皆
　　請出按西北邉未許適有邉奏仲淹固請行乃使
　　宣撫陜西河東慶歴四年遂命參知政事范仲淹
　　為陜西河東路宣撫使先是仲淹受命主西事弼
　　主北事弼條上河北守禦十二䇿欲典河朔一要
　　郡上命樞宻副使富弼為河北宣撫使其實弼不
　　自安于朝欲出避䜛謗也(長/編)自仲淹等出使䜛者
　　益深而集賢校理王益柔亦仲淹所薦御史中丞
　　王拱辰既劾奏宋祁張方平又助之力言益柔作
　　傲歌有醉卧北極遣帝扶周公孔子驅為奴等語
　　罪當誅盖欲因益柔以累仲淹也章得象無所可
　　否賈昌朝隂主拱辰等議及議進韓琦獨言益柔
　　少年狂語何足深治天下大事固不少置此不言
　　而攻一王益柔此其意有所在不特為傲歌可見
　　也上悟稍寛之時范仲淹亦上表乞罷政事知邠
　　州詔不許(同/上)仲淹弼既出使䜛者益甚兩人在朝
　　所施為亦稍沮止獨杜衍左右之上頗惑焉仲淹
　　愈不自安因奏䟽乞罷政事上欲聴其請章得象
　　曰仲淹素有虚名今一請遽罷恐天下謂陛下輕
　　黜賢臣不若且賜詔不允若仲淹即有謝表則是
　　挾詐要君乃可罷也上從之仲淹果奉表謝上愈
　　信得象言于是弼自河北還將及國門右正言錢
　　眀逸希得象意言弼更張綱紀紛擾國經凡所推
　　薦多挾朋黨心所愛者盡意主張不附己者力加
　　排斥傾朝共畏與仲淹同又言仲淹乞罷政事知
　　邠州欲固己位以弭人言欺詐之迹甚眀乞早廢
　　黜以安天下之心眀逸章奏甫入即降詔罷仲淹
　　弼仲淹知邠州兼陜西四路㳂邉安撫使弼京東
　　西路安撫使知鄆州是日并鎻學士院罷衍而衍
　　不知也康定中監察御史劉元瑜嘗言范仲淹以
　　非罪貶既復天章閣待制宜置左右及仲淹迹危元
　　瑜即希章得象陳執中意磨勘保任之法實仲淹
　　所建也仲淹既黜故元瑜奏罷之慶厯五年賈昌
　　朝陳執中為相乞罷宰相兼樞宻使詔從之又詔
　　以邉事寧息盗賊衰止弼仲淹遂俱罷安撫使其
　　實䜛者謂石介謀亂弼將舉一路兵應之故也仲
　　淹先引疾求解邉任是日改知鄧州杜衍范仲淹
　　等既罷樞宻副使韓琦上䟽言陛下用杜衍為宰
　　相方及一百二十日而罷必陛下見其過失非臣
　　敢議范仲淹以夏人初附自乞保邉朝廷因而命
　　之固亦有名至于富弼之出則所損甚大切見富
　　弼大節難奪天與忠義昨契丹領大兵壓境致嫚
　　書于朝廷倉皇之間命弼使敵弼割老母之愛蹈
　　不測之禍以正辯屈強敵卒復和議近者李良臣
　　自敵来歸盛言北方自敵主而下皆稱重之陛下
　　兩命弼為樞宻副使皆弗有其功辭避弗受逮抑
　　令赴上則不顧毁譽動思振緝紀綱其意欲為陛
　　下立萬世之業爾去年秋北敵㸃集大兵聲言討
　　伐元昊朝廷未測虚實弼以河朔邉備未嚴又自
　　請行於今在外已是半年經乆禦戎之術固已蓄
　　于胸中事畢還朝不及一陳于陛下之前而責補
　　閑郡中外不知得罪之因乞改弼知定州仍兼部
　　署之職如此則是朝廷以北事專委富弼以西事
　　專委范仲淹䟽入不報皇祐四年資政殿學士户
　　部侍郎范仲淹卒贈兵部尚書諡文正帝親篆其
　　碑曰褒賢之碑仲淹内剛外和泛愛樂善天下想
　　聞其風采士大夫以不獲登其門為恥雖里巷之
　　人皆能道其名字死之日四方聞者莫不嗟嘆為
　　政忠厚所至有恩邠慶二州之民與屬羗皆畫像
　　立生祠及其卒也羗酋數百人為舉哀於佛寺號
　　之如父齋三日而去(並長/編)
丙戍杜衍罷相(授行尚書左/丞知兖州)
制曰天子不正責之輔三公無備惟其人其有師表百
僚踐更二府雖夙夜之匪懈眷春秋之已髙以至公而
升以至公而退宜作眀命以告大廷(具官/杜衍)夙以盛名歴
以膴仕孤風足以鎮浮俗逺識足以造機㣲若時奮庸
亦既滋乆頃以蕃宣之績入參帷幄之籌嘉爾奉職之
勤助予厲精之治而自居鼎輔靡協巖瞻頗彰朋比之
風難處咨謨之治顧羣議之莫遏豈舊勞之敢私文昌
綱轄之資曲阜麾符之寄俾特膺于出守仍改賜於褒
功當體素懐尚祗優數於戱公台之位本上代於天工
岳牧之臣亦下及于民澤往帥乃職厥惟欽哉(學士承/㫖丁度)
(之/筆)
　　衍以慶歴四年九月拜相至是年正月罷入相纔
　　數月初范仲淹富弼韓琦等同時進用至是相繼
　　罷去㑹集賢校理蘇舜欽監都進奏院數與諫官
　　孫甫蔡襄軰往還甫素出衍門下而舜欽衍之壻
　　也凡有論事多為人指目值邸中舊例作賽神㑹
　　舜欽鬻故官紙為費用於是臺官劾奏具獄而坐
　　舜欽自盗贓自王拱辰劾蘇舜欽等斥逐衍迹危
　　矣陳執中在中書又數與衍異議蔡襄孫甫之乞
　　出也事下中書甫本衍所舉用于是中書共為奏
　　言諫院今闕人且留甫等供職既奏上頷之衍退
　　歸即召使出劄子令甫等供職去後衍及得象既
　　署吏執劄子詣執中執中不肯署曰向者上無眀
　　㫖當候奏何得遽爾吏還白衍衍取劄子壊焚之
　　執中因譛衍曰衍黨二人欲其在諫院欺罔擅權
　　及臣覺其情遂壊焚劄子以滅迹懐姦不忠上入
　　其言故與仲淹弼俱罷衍為宰相纔百二十日也
　　(長/編)正月前宰相杜衍為太子少師致仕衍時年方
　　七十正旦日上表願還印綬宰相賈昌朝素不喜
　　衍遽從其請議者謂衍故宰相一上表即得謝且
　　位三少皆非故事盖昌朝抑之也衍退寓南都凡
　　十年性不殖産第室庳陋數十楹居之裕如也嘉
　　祐二年卒贈司徒兼侍中諡正獻衍臨終戒其子
　　努力忠孝自作遺䟽其畧云無以乆安而忽邉防
　　無以既富而輕財用宜早建儲嗣以安人心語不
　　及私(長/編)衍為相與富弼韓琦范仲淹同革弊事以
　　修綱紀而衍尤抑絶僥倖凡内降恩澤者一切不
　　與由是僥倖浸不說衍多知本朝故實善决大事
　　初邉將議欲大舉以擊夏人韓琦亦以為可舉衍
　　争以為不可兵後果不得出契丹與夏人争銀甕
　　族大戰黄河外而雁門麟府皆警范仲淹使河東
　　欲以兵從衍以為契丹必不來兵不可妄出後契
　　丹卒不来其壻蘓舜欽監進奏院集妓樂以祠神
　　為御史劾奏又集賢校理王益柔作傲歌語渉指
　　斥欲下御史按罪衍謂羅織獄今起都下矣執不
　　可又諫官孫甫言丁度面求進用請屬吏衍不為
　　置對又范仲淹富弼皆出宣撫言者隨攻之仁宗
　　欲罷二人而衍又執以為不可遂疑其朋黨以尚
　　書左丞出知兖州衍為相凡百餘日而罷眀年上
　　章願上印綬乃以太子少師致仕謝事十餘年累
　　遷太子太師封祁國公卒年八十(事/畧)
同日賈昌朝拜相(自樞宻使檢校太傅授依前工部侍/郎同平章事兼樞宻使集賢殿大學)
　　(士/)
制曰國家致理興化欲侔三代之隆選衆舉賢審求四
輔之望適登庸于駿徳宜誕告于治廷(具官賈/昌朝)學際機
㣲行歸純直路門勸講每陳道義之言紫掖下書多摹
訓誥之體乃尹神圻之劇乃專憲府之嚴曽未累年復
更二府矧定謀于枚卜特正命於中階進兼書殿之華
尚筦樞庭之務用人之速近嵗罕階於戱仰法乾台以
運四時之化坐司宰席以裁萬物之宜無使丙魏姚宋
專美於前世也
　　四月戊申昌朝加昭文館大學士監修國史兼譯
　　經潤文使
同日王貽永樞宻使(自宣徽南院使兼樞宻副使保寧/軍節度使授依前檢校太傅充)
制曰朕以丞疑之地均于政塗宻勿之司本之兵柄其
有浚眀乃徳勵翼居懐適登冠于近聨宜孚聞於列位
(具官王/貽永)徳承慶閱學洞祕鈐識局濟于精㣲材用本於
閎博嚮領帥麾之重入禆機政之嚴忠愿表於羣倫謙
和守于一節參稽時論就正使名於戱内贊神謀益務
秉樞之謹外經邉𤨏庶幾偃革之安其懋乃猷往踐厥
位
　　慶歴五年以樞宻使王貽永兼羣牧制置使自王
　　徳用出鎮徐州樞宻院不復兼領羣牧制置使及
　　是乃復之(樞宻院復兼領/羣牧制置之任)六年正月除檢校太尉
　　同平章事皇祐元年八月除兼侍中四年五月除
　　彰徳軍節度使同平章事充樞宻使
同日宋庠參知政事(自資政殿學士給/事中知鄆州除)
　　上既罷范仲淹問章得象誰可代者得象薦庠弟
　　祁帝雅意屬庠乃復召用之遂有是除七年三月
　　降授右諫議大夫以旱自請也八月復為給事中
同日吳育龎籍並樞宻副使(育自翰林院學士禮部郎/中知制誥權知開封府遷)
　　(右諫議大夫除籍自龍圖閭學/士右諫議大夫知延州召除)
　　育字春卿建州建安人籍字醇之單州武城人育
　　舉賢良方正䇿入三等有國以来制舉惟育入三
　　等前此未有也育初尹開封范仲淹在政府因白
　　事數與仲淹忤既而仲淹安撫河東有奏請多為
　　當國者所沮育取可行者固執行之元昊旣納欵
　　稱臣籍自安撫陜西知延州召拜為樞宻副使併
　　省官屬從兵就食於是邉費什省七八
三月辛酉韓琦罷樞宻副使(自右諫議大夫授資/政殿學士知揚州)
　　琦自慶歴三年四月除樞宻副使是年三月罷在
　　樞府纔二年○先是琦在涇州既召還而鄭戬代
　　之戬遣所部劉滬與其屬董士㢘築永洛城役作
　　而戬罷尹洙以為非便止之不可械繫滬士㢘戬
　　争於朝琦以為永洛未可城而部将犯令之罪不
　　可貸朝廷卒城永洛而士㢘又詣闕訟永洛城事
　　輔臣多主之琦不自安懇求補外罷琦樞宻副使
　　加資政殿學士知揚州歐陽修上䟽曰臣伏見杜
　　衍韓琦范仲淹富弼等皆是陛下素所委任之臣
　　一旦相繼而罷天下士皆素知其可用之賢而不
　　聞其可罷之罪臣料杜衍等四人各無大過而一
　　時盡逐富弼與仲淹委任猶深而忽遭離間必有
　　朋黨專權之説上惑聖聼仲淹初以忠言讜論聞
　　於中外天下賢士争相稱慕當時姦臣誣作朋黨
　　尤難辨眀近日自陛下擢此數人並在兩府察其
　　臨事可以辨也盖杜衍為人清審而謹守規矩仲
　　淹則恢廓自信而不疑韓琦則純正而質直富弼
　　則眀敏而果鋭四人為性既各不同雖皆歸于盡
　　忠而其所見各異故于議事多不相從至如杜衍
　　欲深罪滕宗諒仲淹力争而寛之仲淹謂契丹必
　　攻河東請急修邉備富弼力言契丹必不来至如
　　尹洙則非劉滬仲淹則是劉滬而非尹洙此四人
　　者可謂公正之賢平日間居則相稱美之不暇為
　　國議事則公言廷争而無私以此而言臣見杜衍
　　等真得漢史所謂忠臣有不和之節而小人䜛為
　　朋黨可謂誣矣臣切思仲淹等自入兩府以来不
　　見其專權之迹而但見其善避權也自陛下召琦
　　與仲淹于陜西琦等讓至五六陛下亦五六召之
　　至如富弼三命學士兩命樞宻副使每一命未嘗
　　不懇讓愈切而陛下用之愈堅臣但見避讓太繁
　　不見其專權貪位也及陛下堅不許辭方敢受命
　　然猶未敢别有所為陛下欲其作事大開天章召
　　而賜坐授以紙筆使其條列弼但舉祖宗故事使
　　陛下擇而行之小人巧譛以專權豈不誣哉陛下
　　於千官百辟之中親選得此數人一旦罷去而使
　　羣邪相賀于内强鄰相賀於外此臣所以為陛下
　　惜也䟽入不報指修為朋黨者益惡焉(長/編)
四月戊申章得象罷相(授檢校太傅同平章事/充鎮安節度使判陳州)
制曰朕稽載籍之眀訓見君臣之大方進惟盡忠既勤
夙夜之力退必由禮将篤始終之恩矧茲師尹之臣乆
處巖廊之地屢陳懇素祈解鈞衡爰以剛辰告於列位
(具官章/得象)器懐中裕風度外髙徧歴仕途之華雅(闕/)治道
之要自登進於宰席仍總决于樞庭有經逺之術可以
懐異俗有厚生之功可以阜齊民方隆嘉靖之風益賴
耆眀之徳而乃謹持謙節確避寵名既諒由𠂻之言莫
留俞往之命俾将牙之分閫仍相韍之儀朝雖循雅懐
豈忘厚遇於戱義形許國固出處之一心材足濟時自
文武之兼用勉綏賢履茂對邦休
　　得象自景祐五年三月拜相至是年四月罷入相
　　凡七年得象在中書八年畏逺名勢宗黨親戚一
　　切抑而不進方陜西用兵上鋭意天下事進用韓
　　琦范仲淹富弼使同得象經畫當世急務得象無
　　所建眀琦等皆去得象居位自若監察御史裏行
　　孫抗數以為言而得象亦十二章請罷上不得已
　　乃許之(長/編)得象嘗與張士遜吕夷簡晏殊杜衍數
　　人先後同在相位依違衆議未嘗别白至是畏言
　　者將訐其私事乃自表引年從優禮罷之後遂致
　　仕云(拜罷/録)慶歴七年南郊鎮安節度使同平章事
　　章得象封郇國公後守司空致仕八年卒年七十
　　一贈太尉兼侍中諡文憲知制誥王洙言得象諡
　　同周公改諡文簡故事致仕官乗輿不臨奠帝特
　　往奠之
同日陳執中拜相(自參知政事授依前行工部侍郎同/平章事兼樞宻使集賢殿大學士)
制曰朕御幅􁆟靖綏生齒眷言調爕之任實賴謨眀之
良爰擇雋髦用登衡弼(具官陳/執中)材資鯁亮徳範純深推
忠先帝之朝進服冲人之御清規表乎八辟厚望鎮于
一時總臨邉𤨏之衡參貳政塗之訪有金石之為操無
毫釐之近私宜陞四輔之班式應具瞻之望况樞庭之
憺威武書殿之萃藝文雖屬兼才盖昭殊渥於戱如堂
逺地亦既隆人主之尊若舟渉川豈不頼丞相之濟往
服茲訓茂經廼成
七年二月乙未加昭文館大學士監修國史兼譯經潤
　　文使
制曰朕若古先王旁求碩輔以託四海之重以寄萬機
之繁眷倚(闕/)　授受匪易(具官陳/執中)器懐沉特材用敏長
紹名臣之世家為先帝之䇿士一言詒萬世之福直道
貫三代之風肆朕纂臨遂參顯用如國寳玉能庇患災
如時元龜坐判凝結固朝廷之風采實方夏之表儀嚮
者擢自近司進聨宰席萬事不理繄胡廣之能言四邊
未寧藉陳平之多知宜冠階符之貴且仍卿貳之崇陪
賦褒功並隆徽數於戱王業之重非賢士無以共成國
論之難非獨見之所能盡朕用丞相不在茲乎
　　初宰相賈昌朝以乆旱上表援東漢䇿免三公故
　　事及昌朝執中等申前請於是宰臣陳執中參知
　　政事宋庠丁䖍各降官一等而輔政如故時執中
　　自工部侍郎降授給事中未幾皆復所降官十月
　　賈昌朝陳執中言民軍之任自古則同有唐别命
　　樞臣專主兵務五代始令輔相亦帶使名至於國
　　初尚㳂舊制乾徳以後其職遂分是謂兩司對持
　　大柄實選才士用講武經向以闗陜未寧兵議須
　　一復茲兼領適合權宜今西夏来庭防邉有序臣
　　等願罷兼樞宻使降詔許之(長編○宰臣/免兼樞宻使)又詔樞
　　宻院凡軍國機要依舊同商議施行樞宻院請自
　　今進退營軍臣僚極邉長吏路分兵馬鈐轄以上
　　並與宰臣同議從之
庚戍吳育參知政事(自諫議大夫/樞宻副使除)
丁度樞宻副使(自翰林學士承旨端眀/殿學士遷工部侍郎除)
　　度字公雅開封祥符人登服勤詞學科仁宗問用
　　人以資與才孰先度曰承平時用資邉事未平用
　　才諫官孫甫論度此言是自求柄用也仁宗曰用
　　度從十五年數論天下事未嘗及其私豈有是哉
　　遂有是命度在樞宻因上慶歴兵録五卷瞻邉録
　　五卷
　　慶歴六年(丙戍/)
八月癸酉吳育樞宻副使(自右諫議大夫參知/政事改為樞宻副使)
丁度參知政事(自工部侍郎樞宻副/使改為參知政事)
　　育在政府遇事敢言與宰相賈昌朝數争議上前
　　殿中皆失色育論辨不已乃請曰臣所辨者職也
　　顧力不勝願罷臣職因與度易位育自參知政事
　　改為樞宻副使度自樞宻副使改為參知政事度
　　為樞宻副使時龎籍女嫁參政宋庠之子庠因言
　　於上以親嫌不可共事故越次用度始昌朝與育
　　争上欲俱罷二人御史中丞張方平將對昌朝使
　　人約方平助己當以方平代育方平怒叱遣之曰
　　此言何為至于我哉既對極論二人邪正曲直然
　　育卒罷世皆以方平實為昌朝地也(長/編)
　　慶歴七年(丁亥/)
三月乙未賈昌朝罷相(授檢校太傅同平章事充武勝/軍節度使判大名府兼北京留)
　　(守/)
吳育罷樞宻副使(自右諫議大夫罷/為給事中歸班)
制曰丞相之任方域是毗入以贊國之萬幾出以倡邦
之九牧中外更處靡有間然(具官賈/昌朝)敏識造幾冲器貫
道自參華於朝路頗宣力于王家以至講道路門代言
西省正尹畿甸執法臺端綽有諍臣之風居稔良肱之
賴鄉預謀於柄府旋進斡于斗樞遂旌乃庸聨陟上衮
夙夜一志勤勞百為覧剡奏之累陳嘉抗懐之莫抑其
領元帥之節仍兼丞相之章出殿留都且邇宸服易上
公之美號陪舊食之真封褒是寵光副我睠賴於戱公
槐鼎鉉既極巖廊之崇齊鉞露車更分方嶽之寄恩禮
之重其有擬乎
　　昌朝自慶歴五年正月拜相是年三月罷入相凡
　　二年育自慶歴五年正月除樞宻副使四月除參
　　知政事六年八月復除樞宻副使是月同罷執政
　　凡二年先是賈昌朝與參政吳育數争事不協昌
　　朝諷臺官唐詢上言請罷制科及至上前昌朝引
　　漢唐故事遇災乃詔直言若朝廷無事不當降䇿
　　問而育極陳漢唐取士之制不可廢直言昌朝意
　　在排巳又㑹河南有知軍向綬不法逼通判江中
　　自縊而死昌朝頗營助之欲輕比育廷争不奪以
　　謂不殺綬是天下無法也卒减死一等(拜罷/録)昌朝
　　與育數争論上前論者多不直昌朝時方閔雨昌
　　朝引漢災異冊免三公故事上表乞罷而御史中
　　丞髙若訥在經筵帝問以旱故若訥因言隂陽不
　　和責在宰相洪範大臣不肅則雨不時若帝用其
　　言即罷昌朝等尋復命育知許州(長/編)嘉祐三年資
　　政殿大學士吳育卒育自罷樞宻副使以給事中
　　出知許州復召還判尚書都省除宣徽南院使判
　　延州後復以資政殿大學士尚書左丞知河南卒
　　贈吏部尚書諡正肅弟充相神宗
同日夏竦樞相(自河陽三城節度使檢校太尉/同平章事知大名府依前官充)
制曰朕夙設右府以制武師考諸典刑盖六卿司馬之
任本之輔相為三事大夫之崇眷遇惟勤尊顯兼極(具/官)
(夏/竦)學貫文武識通天人眀足以斷大疑智足以任大事
被遇先聖首中(闕/)　慷慨名卿之言雍容近輔之秀逮
朕紹服歴踐柄司(闕/)　　出於諸臣議論有補於當世
進退一節勤勞百為經畧平夏之交則邊人執玉(闕/)靖
大河之北則邉堠戢戈威名憺聞民譽允洽是用斷自
朕志召登機衡遏流議于風波定成契于金石仍中軍
之旄鉞兼上宰之印章褒進寵名加陪賦邑寵光渥縟
恩意敦隆於戱為君之難知臣非易任惟勿貳初必有
終圖用舊人朕既稽于前憲肇謀王體爾當究於治功
俞往欽哉祇服休命
　　故事大臣自使相除樞相必納節還舊官惟竦獨
　　依前官初降制召竦為宰相諫官御史言大臣和
　　則政事起竦與陳執中論議素不合不可使共事
　　越三日遂貼麻改命焉十一月南郊加恩百官樞
　　宻使王貽永封遂國公夏竦英國公鎮安節度使
　　同平章事王徳用祁國公舊制将相食邑萬户即
　　封公國初王旦為相過萬户而謙抑不封是嵗南
　　郊中外将相惟竦滿萬户中書請封英國公因詔
　　節度使未滿萬户皆得封於是貽永得象徳用皆
　　封國公其後遂以封邑合萬户者徹國時竦食邑
　　一萬四千食實封三千八百户(舊制将相食邑/萬户即封國公)
同日文彦博樞宻副使(自樞宻直學士户部郎中知益/州除右諫議大夫樞宻副使丁)
　　(酉改參/知政事)
髙若訥樞宻副使(自右諫議大夫/權御史中丞除)
　　彦博字寛夫潞州人若訥字敏之衛州人貝州王
　　則反命眀鎬為河北安撫使師乆未克彦博請行
　　八年正月命彦博為河北宣撫使以鎬副之城破
　　生擒則檻送京師執政不及一年是月拜相○賈
　　昌朝與吳育數争事不協眀年春大旱仁宗從容
　　問所以然者若訥引洪範故事以謂大臣不肅則
　　雨不時若於是昌朝與育皆罷而若訥遂代育為
　　樞宻副公議非之累遷戸部侍郎
　　慶歴八年(戊子/)
閠正月戊申文彦博拜相(自諫議大夫參知政事行禮/部侍郎同平章事集賢殿大)
　　(學/士)
制曰膺重任者必勵許國之忠建竒功者必峻登賢之
賞其有蚤毗大政夙負偉才奮自臨戎之行遂成盪冦
之畧宜揚顯命以告大廷(具官文/彦博)器業異倫智謀適用
有彊眀果斷之才而濟之以温裕有周通敏洽之識而
輔之以端方自班政塗漫發賢藴向以與政之地深念
擇人之難采西南之治聲陪左右之幾論屬兇徒搆孽
孤壘偷生巢幕之勢雖危拒轍之狂尚肆始定恢於聖
䇿往即殄于妖氛賞而緩功庸何以勸宜升台席之貴
更陟中臺之榮兼書殿之美資衍爰田之真賦褒功馭
貴併示優崇於戱舎爵䇿勲已奉謀於太室代天理化
終濟治于王家其茂逺猷用祇攸訓
四月壬申丁度罷參知政事
　　丁度自慶歴五年四月除樞宻副使六年八月除
　　參知政事是年四月罷執政凡三年參知政事丁
　　度數請罷御史何郯又言度由近侍之班預顯用
　　之柄列在三事于茲累年素被輕媠之名殊非沉
　　逺之量遂置紫宸殿學士以授丁度從度之請也
　　(置紫宸殿學/士自丁度始)紫宸代文眀在資政殿學士上議者
　　以紫宸非人臣所宜稱改觀文殿學士判尚書都
　　省積官至尚書右丞(事/畧)皇祐五年度卒贈吏部尚
　　書諡文簡度性純質不為威儀嘗語諸子曰王旦
　　為宰相十五年卒之日子尚為布衣汝曹宜自力
　　吾不復有請矣喜論時事在經筵仁宗呼為學士
　　而不名嘗問以蓍龜占應事對曰不若以古之治
　　亂為蓍龜也仁宗出欹器以示之曰朕欲臨天下
　　以中正對曰臣等亦願以中正事陛下
同日眀鎬參知政事(自端眀殿學士給/事中權三省使除)
　　鎬字化基宻州安丘人王則反于貝州以鎬為安
　　撫使城未下命參知政事文彦博宣撫河北以鎬
　　副之貝州平彦博自貝州入相數推鎬功故丁度
　　罷而鎬代之遂有是命鎬執政纔兩月疽發背仁
　　宗謂輔臣曰鎬忠亮有勞欲及其未亂一往見之
　　既見惻然曰方賴卿謀國事而遽有此疾鎬猶能
　　頓首稱謝翌日卒贈禮部尚書諡文烈鎬端挺寡
　　言所至安静有禮而遇事不茍為世所推重
五月辛酉夏竦罷樞宻使(授檢校太師依前同平章事/河陽三城節度使判河南府)
　　(兼西京/留守司)
制曰若時名器之重惟兼将相之隆雖中外之勢殊而
股肱之體合以爾耆徳誕揚大廷(具官/夏竦)學通古今材憲
文武造形之識符蓍䇿以前知决慮之精若利兵之必
斷蚤經謀於二府嘗宣績于四方事勞實多夷險同致
比付樞機之務載勤夙夜之心顧備罄于猷為抑乆煩
於志力宜從休佚庸厚老成往分留鑰之都進視師垣
之秩褒功衍食並峻等威於戱進而屬之鈞衡以爾才
且舊退則極於寵禄俾爾夀而昌遇臣之恩在予無媿
　　言者既數論竦姦邪㑹京師同日無雲而震者五
　　上方坐便殿趣召翰林學士俄頃張方平至上謂
　　曰夏竦姦邪以致天變如此亟草制出之方平請
　　撰駁辭上意遽觧且以均勞逸命之(長/編)皇祐三年
　　武寧節度使兼侍中夏竦卒贈太師中書令諡文
　　獻以與僖祖同諡改曰文正同知禮院司馬光言
　　諡之美者極於文正竦何人乃得此諡判考功劉
　　敞言諡者有司之事也竦姦邪陛下諡之以正不
　　應法且侵臣官詔更諡為文莊竦以文學起家有
　　名一時朝廷大典䇿屢以授之
同日宋庠樞宻使(自給事中參/知政事遷)
龎籍參知政事(自樞宻副使左/諫議大夫除)
制曰朕惟昔哲王胥賴賢佐矧茲寡昧嗣守盈成慨御
世之所先亶擇才而自輔有若時采得于周咨(具官/宋庠)識
照事幾學精道藴文涵三代之粹體備四時之和粤予
纂御之初擢爾賔興之冠再參國論薦易年深秉徳雍
容允蹈大臣之節據古殫洽多識前世之傳宜登冠於
樞庭兼翼宣於神輔上公前傅六職二卿並峻等威之
崇式将睠倚之異於戱合兵農而議政本治古之模分
文武以命官盖近朝之制往毗大治庸副至懐
　　庠再執政踰年皇祐元年八月拜相
　　皇祐元年(己丑/)
是嵗前宰相賈昌朝為觀文殿大學士判尚書都省(自/山)
　　(南東道節度使同平章事安國公判鄭州授依/前尚書右僕射充觀文殿大學士判尚書省)
制曰王者賦禄于朝所以礪天下之進君子避榮於世
所以柅天下之浮眷惟碩輔之臣適(闕/)近藩之寄忽露
言於累牘願納節於上臺雖欲不從其情已至(具官賈/昌朝)
體忠忱之度蹈夷雅之風被神眷于先朝鬯元猷于二
府若舟檝之輔於濟有旂常之載厥成嚮更北道之符
爰錫西清之對雖舊徳之加遇亦美謀之累陳且申伯
言還式是南邦之憲而留侯多病欲辭萬户之歸朕申
言爵齒之尊憫勞将相之事况文昌主揆素惟師長之
崇祕殿敷經更得老成之助拓其奉邑衍以真封庸遂
便安之私尚旌冲退之節於戱雖爾身在外常多王室
之思俾爾夀而臧終保公徒之盛􁧑於列位時乃之休
　　昌朝自罷相除武勝軍節度使同平章事判大名
　　府王則反貝州昌朝遣部将往討事平移鎮山南
　　東道節度使封安國公徙鄭州及見留為觀文殿
　　大學士判都省觀文殿置大學士自此始朝㑹班
　　中書門下視其儀物乃詔自今非嘗為宰相毋得
　　除(長/編)
　　(賈文元以武勝軍節度使入為祥源觀使留京師/還節仁宗特置觀文殿大學士寵之觀文有大學)
　　(士自此/始筆談)
八月壬戌陳執中罷(兵部尚書/知陳州)
制曰宰物調元允屬三台之老阜民宣化亦繫四岳之
良爰以眀綸告於列位(具官陳/執中)方厚特立敏彊内融諤
諤昌言率皆社稷之計琅琅治行遂藹搢紳之聞逮登
秉於政幾實罄輸于忠力向以河防潰溢民版流移露
章繼陳確守不易用是躐進省坐之秩擇守輔藩之封
顧於舊臣豈易忘徳於戯君臣之際維大義之是先出
處之間要令名之所保姑循素欲其諒菲懐
　　執中自慶歴五年拜相至是年八月罷入相凡四
　　年慶歴八年上幸龍圖天章閣出手詔賜輔臣使
　　條畫時務皆給筆劄令即坐上對而宰相執中固
　　辭上反覆敦諭至于三四乃聼兩府歸而上之時
　　樞宻使夏竦知執中不學少文故為帝謀以䇿訪
　　大臣面使條對竦意欲困執中也執中方力辭未
　　許參政宋庠進曰兩漢對䇿本延巖穴草萊之士
　　今備位政府而自比諸生非所以尊朝廷請至中
　　書合議上對論者以庠為知體(長/編)先是河決民流
　　災異數見執中無所建眀但延接卜相術士時言
　　者相繼論列不已謂執中越次用李師中為府界
　　提㸃及吕昌齡出入門下喜進無學匪人不協衆
　　望而執中亦以足疾辭位自陳不願為使相大學
　　士詔從其請翰林學士孫抃當制遂除尚書左丞
　　文彦博宋庠言恩禮太薄乃下學士院貼麻改命
　　之遂除兵部尚書知陳州
同日文彦博拜昭文相(自集賢相除吏部侍郎昭/文館大學士監修國史)
制曰國家欽遇宰衡登進髦傑上則順導時令以代虖
天工下則綏和政綱以經虖王業疇克用乂我得其人
(具官文/彦博)風力幹彊器資夷達蹈危機而不顧臨大事而
有謀比與翊於政塗旋對司于時柄百姓遂耕桑之樂
二邉無兵革之虞惟時謨明實朕倚屬若起居得股肱
之助若聼視繄耳目之眀若鹽梅施于太羹若霖雨沃
於旱嵗宜以天官之秩首為邦輔之資於戯君有求賢
之心孰若得臯夔之佐士有致主之畧亦欲臻堯舜之
風其勉交修庶興盛治
同日宋庠拜集賢相(自樞宻使檢校太𫝊行工部侍郎/授兵部侍郎同平章事集賢殿大)
　　(學/士)
制曰國家崇建宰府並持鈞衡外以鎮撫四邊内以綏
寧百姓必得賢傑以副眷毗(具官/宋庠)綽有雅才對于嘉運
嘗䇿(闕/)　寖階顯途文章盛于一時事業服于衆志樞
謀之謹既折侮于戎心鼎飪之和宜調元於政路爰進
夏官之秩兼隆書殿之華功號邑封併推異數於戱丞
弼之任忠賢是圖國體係乎重輕政化從而厚薄勉思
所職以稱朕懐
　　(本朝狀元登庸者吕文穆李文定王文正宋元憲/故詩人有云皇朝四十三龍首身到黄扉止四人)
　　(後數十年李士美何文縝/亦以廷魁正鼎席揮麈録)
同日龎籍樞宻使(自左諫議大夫參知政事授/檢校太傅行工部侍郎充)
髙若訥參知政事(自樞宻副使右諫議/大夫遷工部侍郎除)
梁適樞宻副使(自翰林學士吏部郎/中遷右諫議大夫除)
制曰朝廷崇建樞筦總(闕/)　司内則寅亮天工以陪帷
幄之議外則申嚴師律以靖邉鄙之虞博詢衆言疇若
予采(具官/龎籍)器涵方毅識造精深居蹈君子之方進合大
臣之舉頃折謀于西夏旋更柄于近司賛决神機措二
邉於無事預調元化格庶物于太和宜推予國之忠往
正本兵之府於戱聖如黄帝猶興涿鹿之師功若漢髙
終藉留侯之䇿益恢逺御庸濟丕寧
　　適字仲賢翰林學士顥之子二年眀堂禮成樞宻
　　使龎籍參政髙若訥並加工部侍郎樞宻副使梁
　　適加給事中初議覃恩宰相文彦博以下當遷官
　　髙若訥謂文彦博曰官濫乆矣未有以節止今又
　　啟之何也彦博不聼若訥卒以恩遷官(長/編)籍自慶
　　歴五年正月除樞宻副使八年正月除參知政事
　　是年八月充樞宻使執政七年至三年十月拜相
　　皇祐三年(辛夘/)
三月庚申宋庠罷相(授刑部尚書充觀文/殿大學士知河南府)
制曰君臣謀國本同體以協心朝廷遇賢豈重内而輕
外雖在倚毗之重且均勞逸之宜(具官/宋庠)性禀雄眀行推
沉厚温如清廟之器挺然大厦之材達于在邦敏而好
古而自參綜大務屢聞㫖言進領樞衡之司旋升鼎軸
之路百度修舉三辰昭華間延對而瀝𠂻累抗章而引
謝再加敦諭固守靖夷宜保治于洛師主留司於宫鑰
仍峻中臺之秩兼榮祕殿之班衍食褒功允為異數於
戱麟符分寵一節之寄甚雄天邑居中四方之瞻是則
當勤恤隱益勵奮庸
　　庠自皇祐元年八月拜相是年三月罷入相踰一
　　年先是弟祁之子與越國夫人張氏門人張彦方
　　者逰後彦方坐偽造勅牒為人捕官抵法諫官包
　　拯等彈奏不戢子弟并言庠在政府但務依違無
　　所建眀及聞人言即奏求退至再三上表不待批
　　答復入視事故罷免之(拜罷/録)庠儒雅練故事自初
　　執政遇事輙分别是非可否用是斥退及再登用
　　遂浮沉自安然天資忠厚嘗曰逆詐恃眀殘人矜
　　才吾終身不為也
同日劉沆參知政事(自龍圖閣學士工部/侍郎權知開封府除)
　　沆字冲之吉州永新人議者謂沆不敢窮治張彦
　　方獄貴妃徳之坐此獲進諫官御史相繼論列帝
　　不聼
十月庚子文彦博罷相(授行吏部尚書觀/文殿學士知許州)
制曰堯之四嶽出總諸侯周有三公外倡九牧盖資丞
弼之重以分方鎮之憂(具官文/彦博)器識宏深風徳髙邵才
足以經世務謨足以鬯帝猷夙夜勞于百為夷險蹈乎
一節薦申奏述邈避寵榮其聼觧於近司且往臨於輔
郡載嘉勤瘁俾遂偃休於戱居則諧鼎味之和行則寄
國藩之憲股肱心膂惟體貌之所均社稷人民匪忠良
而安屬勉祗厥服用茂乃功
　　彦博自慶歴八年正月拜相是年十月罷入相僅
　　四年先是張堯佐除宣徽使殿中侍御史唐介争
　　之上諭介除擬初出中書介言當責執政退請全
　　臺上殿不許於是劾宰相文彦博專權任私挾邪
　　為黨知益州日作間金竒錦因中人入獻宫掖緣
　　此擢為執政及恩州平賊幸㑹眀鎬成功遂叨宰
　　相昨除張堯佐宣徽節度使臣累論奏面奉徳音
　　謂是中書進擬以此知非陛下本意請罷彦博以
　　富弼代之臣與弼亦昧平生非敢私也上怒甚却
　　其奏不視且言将加貶竄上于坐急召二府示以
　　奏曰介言他事乃可至謂彦博因貴妃得執政此
　　何言也介面斥彦博彦博拜謝不已上令送御史
　　臺劾介既下殿彦博再拜言臺官言事職也願不
　　加罪不許時上怒不可測羣臣莫敢諫中丞王舉
　　正上䟽言責介太重上亦中悔始介責授春州别
　　駕改介英州别駕(長/編)彦博罷相出知許州或言彦
　　博張堯佐父客也彦博知益州貴妃有力焉因風
　　彦博織燈籠錦以進貴妃服之上驚顧曰何從得
　　此妃正色曰文彦博所織也彦博與妾父有舊然
　　妾烏能使之特以陛下故爾上悦自是屬意彦博
　　及為執政眀鎬討王則未克上甚憂之語妃曰大
　　臣無一人為國了事者日日上殿何益妃宻令人
　　語彦博翌日彦博入對乞身往破賊上大喜彦博
　　至恩州十數日賊果平即軍中拜相議者謂彦博
　　因鎬以成功其得相由妃力也介既用是深詆彦
　　博雖坐逺貶彦博亦出其事之有無卒莫辨云(同/上)
　　唐介既貶又眀日知諫院吳奎出知宻州知諫院
　　包拯言介彈奏大臣事相連及况介狂妄之詞誣
　　罔天聼欲留奎在職仁宗曰介言吳奎包拯隂結
　　彦博今覽此奏介非誣也(拜罷/録)
同日龎籍昭文相(自樞宻使檢校太傳授依前户部侍/郎同平章事昭文館大學士監修國)
　　(史兼譯/經使)
制曰懋建宰職謹付國均仰代天工俯熈庶績推同體
之誼則處之股肱極濟時之勤則况之舟檝非得人傑
孰副朕求(具官/龎籍)器識宏通材猷凝正早承亨㑹歴踐禁
班入儀臺閣之華出宣屛翰之憲向屬羗人賓欵邉候
晏寧胥協師僉預參戎柄遂對毗于機政旋升峻于斗
樞勵翼一心精眀萬務宜正中階之象越升上衮之崇
總領史闈増榮功號衍封真食併示優隆於戱履衡軸
之機冠柱石之任循至公以授受懋同徳而倚毗褒和
四方表憲百辟恩服休寵劭宣行勞
　　籍初相且獨員而遽為昭文館大學士監修國史
　　此殊拜非故事也
同日髙若訥樞宻使(自户部侍郎參知政/事遷檢校太傅除)
梁適參知政事(自樞宻副使/給事中除)
王堯臣樞宻副使(自給事中翰林/學士承旨除)
　　適自皇祐元年八月除樞宻副使是年三月除參
　　知政事執政近四年至五年閠七月拜相堯臣字
　　伯庸應天府虞城人都員外郎瀆之子而翰林學
　　士洙之猶子也舉進士第一至是除樞宻副使持
　　法守正裁抑僥倖至有鏤匿名書傳之京城者仁
　　宗信之益不疑而堯臣益奮勵
　　皇祐四年(壬辰/)
六月丁亥狄青樞宻副使(自彰化軍節度使知/延州遷檢校司空除)
　　青字漢臣汾州西河人青勇於臨敵常為先鋒每
　　戰飾以銅面具敵人望之如神仁宗聞其在陜西
　　數戰勝欲召見問其方畧㑹强冦正獗仁宗命圖
　　形以進至是遂有是除御史中丞王舉正言青出
　　兵伍為執政本朝所無恐四方輕朝廷右司諫賈
　　黯御史韓贄亦以為言皆不聼時面湼猶存帝嘗
　　勅青傅藥除字青指其面曰陛下擢臣以功不問
　　門地閥閱臣所以有今日由湼爾願留此以勸軍
　　中不敢奉㫖(長/編)廣源州蠻儂智髙反九月命狄青
　　討智髙乃罷樞宻副使授宣徽南院使荆湖北路
　　宣撫使都大提舉廣南東西路經制盗賊事辛未
　　詔宣撫囘日依舊樞宻副使
　　皇祐五年(癸巳/)
五月乙巳狄青樞宻使(自宣徽南院使樞宻副使䕶國/軍節度使檢校太尉河中尹兼)
　　(御史大夫授/依前官充)
制曰攬洪樞之重允賴於時材底率土之康用資於人
傑矧有自毗基命茂集元勲迭參貴近之華丕顯猷為
之美敷求博議用厭輿情宜對掌於宻嚴期啟廸于淵
藴(具官/狄青)夙懐沉鷙素厲公忠樸厚有古人之風義烈挺
純臣之操周知兵略蔚有将才乆著效于轅門能統率
於戎旅驟膺方面之寄亟更宿衛之勞遂登齋壇入贊
樞府頃屬邉烽有警藉魏尚於雲中近以荒服不寧勞
文淵于徼外既受專征之鉞遽成殄冦之勲式是圖庸
復疇進律僉事(闕/)　欎剛日是稽命數載加邦榮益顯
俾有勞之(闕/)　　以正名於戱謹帷幄之謀聿求决勝
總幾㣲之務當竭而誠無忘戮力之勤以成選衆之善
終始一節光昭令猷
　　是年正月狄青敗　智髙智髙遁二月青還以宣
　　徽南院使彰化節度使復為樞宻副使䕶國節度
　　使青既平嶺南㨗書至上大喜謂宰相龎籍曰青
　　破賊卿執議之功也遂欲擢青為樞宻使同平章
　　事籍曰昔太祖時慕容延釗将兵一舉得荆南湖
　　南之地方數千里不過遷官加爵賜金帛不用為
　　樞宻使曹彬平江南擒李煜欲求使相太祖不與
　　曰今西有汾晉北有幽薊汝為使相那肯復為朕
　　死戰耶賜錢二十萬貫而已若遽用為樞宻使同
　　平章事則青名位極矣萬一他日青更立大功以
　　何官賞之不若且與移鎮加檢校官多賜金帛足
　　以酬青功矣參政梁適曰儂智髙擾廣南西路青
　　討而平之為樞宻使何足為過哉籍曰臣不欲青
　　為樞宻使者非徒為國家惜名器亦欲保全青之
　　功爾争之累日上乃從之是時適宻為奏事(闕/)
　　　　　薄無以勸後於是兩府進對上忽謂籍曰
　　平南之功前者賞之太薄今以狄青為樞宻使孫
　　沔為副髙若訥遷一官加近上學士置之經筵(闕/)
　　　俱(闕/)　乃與同列議於殿門閤門具奏皆如聖
　　㫖(長/編)
同日髙若訥罷樞宻使(自户部侍郎罷為尚書左丞/觀文殿學士兼羣牧制置使)
　　若訥自慶歴七年三月除樞宻副使皇祐元年八
　　月除參知政事三年十月除樞宻使是年五月罷
　　在樞府凡六年故事樞宻使罷令學士院降麻及
　　罷若訥止命舎人草詞後遂為例(樞宻使罷止命/舍人草詞學士)
　　(院不降制自/髙若訥始)卒贈右僕射諡文莊王偁曰觀若訥
　　為人非有大過特始也不能辯仲淹之無罪而繳
　　進修書終也擠吳育去位而躐取政柄遂為清議
　　所薄使若訥砥礪㢘隅不判名節未必無可取云
　　(事/畧)
丁未孫沔樞宻副使(自樞宻直學士給事/中新知杭州召除)
　　沔字元規越州㑹稽人沔嘗副狄青宣撫賊平遂
　　有是除
閠七月壬申龎籍罷相(授依前户部侍郎京東/西路安撫使知鄆州)
制曰圖治之世宜本至公預政之文合防嫌迹矧居四
輔之首允在百僚之先茍在干請之名殊失仰成之意
兼㳂章削俾(闕/)　　(具官/龎籍)志度淵深業宇眀邵韞才謀
而敏達(闕/)　典以兼通且翼望於本朝薦服勞於近職
雅有(闕/)　　　猷為乃者西州用兵延安近冦屬輕裘
而謀(闕/)　　　以制邉戎索以清夏人来附乃眷西顧
予嘉乃勲始為置于樞庭旋擢參於宰府閫外無事頗
見于匪躬天(闕/)　安允(闕/)於注意遂正斗樞之號遄升
邦鉉之名固宜厲以正方繩于羣下而乃親聨交搆私
謁彰聞逮有司之訊詞合杜門而待罪及行蔽斷仍失
重輕致公議之弗容在人言之莫遏尚矜舊徳兼覽奏
(闕/)亟聼避位於台司俾均勞於藩服委東平之安輯使
樂土之康嘉於戯罷免之科盖拘於典制進退之禮用
正于臣隣勉賦寛條弗忘成績
　　籍自皇祐三　十月拜相是年閏七月罷入相僅
　　二年初齊人皇甫淵獲賊於法賞錢淵上書請易
　　官乃賂道士趙清貺及堂吏而清貺籍甥也紿為
　　白籍既而淵數詣待漏院自陳籍乃勒歸齊州有
　　小吏告清貺等受賂事籍即捕下開封府而清貺
　　及堂吏皆以贓配南方清貺未至配所死上以籍
　　隂諷開封府杖殺清貺以滅口然謂籍隂諷開封
　　府失實也(拜罷/録)嘉祐五年前宰相觀文殿大學士
　　户部侍郎龎籍為太子太保致仕籍自定州召還
　　既入見詣中書白執政求致仕執政曰公康寧如
　　是且上注意方厚柰何欲去之堅也籍曰若待筋
　　力不支人主厭棄然後去斯不得已耳豈止足之
　　謂哉遂歸卧于家前後凡七上表其劄子(闕/)
　　　許之仍詔籍出入如二府儀(長/編)八年籍卒諡莊
　　敏籍曉律令長于吏事治民有惠愛嚴(闕/)　及為
　　相為言者所詆聲望减于治郡時
同日陳執中進昭文相(再入相自集慶軍節度使判大/名府授行吏部尚書同平章事)
　　(昭文館大學士監修/國史兼譯經潤文使)
制曰置相之重資爕正于辰階修補之先在緝熈於王
道用人嘉于求舊注意厚於既安爰稽考謹之文茲得
老成之望使纂舊服入冠冡司允穆僉言式敷大號(具/官)
(陳執/中)神機峻茂道致閎深蔚生梁棟之材紹廸前人之
哲奮由直道厲王臣之匪躬倡發忠謀出人倫之先覺
名惟時重才則汝賢比總治于藩條旋參司於樞筦服
勞匪懈宣哲居多間亦分東夏之符書委西州之節度
出處一致望實兼優圖前後已試之功因内外具瞻之
美迺擢參于宰路遄升冠于台司協比庶工将眀衆職
調羹鼎而既乆宰社肉以惟均底于治平繄乃寅亮嘗
懇辭於機政比控叙于奏函自右輔之偃休實朝家之
瞻頼薦委北門之重且邇大河之防綏緝有勞眷毗(闕/)
厚考嘉績而惟茂質枚卜而僉同爰擇剛辰再付(闕/)
　天卿之舊秩衍并牧之真封舉洽至恩益昭(闕/)
　庶(闕/)我成萬樞秉至公以宰朝抑惟其(闕/)　　　輔
朕尚克有終益竭乃心同底於道
　　執中自慶歴五年四月拜相皇祐元年八月罷為
　　兵部尚書知陳州乆之為集慶軍節度使同平章
　　事判大名府是年閠七月再入相
同日梁適拜集賢相(自給事中參知政事授禮部侍/郎同平章事集賢殿大學士)
制曰取法台文崇建(闕/)　上以正三光之序下以暢萬
物之(闕/)　　人居(闕/)　注意之重用乂厥辟濟垂拱(闕/)
　之(闕/)　　傑才疇允巖望參圖已試之效昭示爰立
之(闕/)　　　　夬揚休命(具官/梁適)風鑒明亮噐采方嚴學
(闕/)　　九流(闕/)　通於衆志臨機敏斷韞干莫之雄鋒
任重偉才(闕/)楩楠之厚幹肖於世徳翼我朝猷曏升禁
職之崇仍䕶強藩之要濟師以肅撫戎惟和還合虎符
延登武帳訪猷為而宏逺嘉䇿識之周通擢寘機庭實
本兵柄遄參宰路陪翼政綱毅然體國之誠宣于兩府
卓爾端朝之表聳厥庶工乃眷宸階乆虚鉉席宜疇衆
績參詢師言進春官之貳卿正西垣之次相益加榮號
仍馭貴階陪輔朕躬用治予采於戯昔武丁以若金作
礪命於其臣傅說以如木從䋲詔于厥后予違汝弼可
不勉哉
　　至和元年(甲午六年/三月改元)
三月己巳王貽永罷樞宻使(授依前檢校太師行尚書/右僕射兼侍中鄧國公充)
　　(景靈宫使彰/徳軍節度使)
制曰朝之賦禄所以寵賢能士之保名莫如勵風節乃
眷耆眀之徳乆勞宥宻之機勉狥素懐式孚顯命(具官/王貽)
(永/)志懐眀邵識寓冲深眷逮事于先朝得尚榮於舊館
用絳侯宿賢之譽薦纘于世功以安世老臣之風進典
於機事周旋一紀宻勿萬㡬比㳂夙夜之勞偶爽晦眀
之豫繼有封奏達予聼聞閔以髙年累於丕務益升右
揆之重仍兼常伯之榮置使靈宫庶優舊徳於戱知進
退之分其為君子之能篤始終之恩以率天下之厚往
綏遐福尚佇嘉謀
　　貽永自康定元年三月除同知樞宻院事九月除
　　樞宻副使慶歴五年除樞宻使是年三月罷在樞
　　府十四年初封遂國公進封鄧國公先是皇祐中
　　嘗以疾求退自言寵過盛願罷樞宻使侍中還第
　　仁宗冀其愈也乃罷侍中而領使如故疾稍間入
　　見命其子道卿掖登垂拱殿仍賜五日一朝遇朝
　　參起居許休于殿側至是復以疾求觧遂罷為景
　　靈宫使加右僕射兼侍中仍詔特依宗室例嵗賜
　　在京公使錢五千緡貽永清謹寡言頗通書本朝
　　外姻未有輔政者貽永在樞宻僅十五年常逺權
　　利歸第則杜門謝賓客人服其謙静
同日孫沔罷樞宻副使(資政殿學/士知杭州)
制曰休機筦之勤既遂於賢者參宸宇之秘宜柬於傑
才矧惟冲約之懐(闕/)眀退遜之節允嘉洵直申集寵光
(具官/孫沔)性直公忠(闕/)深宏逺發揚贊翊見之謨猷踐履䟽
通休有功業自昔諫諍之任漕帥之臨弗(闕/)而行所至
皆治龍荒俶擾瑞節徂征逮舍爵䇿勲之辰圖運籌决
勝之効登貳樞柄内本國兵處議精眀持論堅正冠以
今古言在乂從方倚老成益隆寄任廼上章屢請引疾
為辭至于再三斯見誠慤爰均勞逸俾釋煩劬眷内閤
之嚴廷允述古而開館先朝建職以待俊龎優加儒學
之名式壯藩垣之鎮控帶吳㑹宻邇鄉枌匪直荘朱之
榮實兼方召之事東南莫重咨爾殿焉
　　沔自皇祐五年五月除樞宻副使至是年三月罷
　　在樞府不及一年㑹張貴妃薨追冊為皇后諡恭
　　徳妃小忌用宰相䕶𦵏沔極陳其不可頃之求罷
　　職故有是命(拜罷/録)
同日王徳用樞宻使(自檢校太師同平章事兼羣牧制/置使判鄭州冀國公授依前官充)
　　(樞宻使河陽/三城節度使)
田况樞宻副使(自三司使禮/部侍郎除)
徳用樞宻使制曰内樞之地上範于斗宫前箸之籌參
寄于人傑以經常武之事是號本兵之司圖冠厥名疇
總予務乃眷元侯之長早崇右府之聨爰擇剛辰復還
舊物(具官王/徳用)志懐果烈風槩沉雄通於竒正之謀居然
間傑之氣春秋說禮韞義府以惟深甲令書忠載世家
而有舊比膺推轂薦歴干城先十乗以臨戎長萬夫而
觀政徳刑具舉威惠參施能名播于外人沉幾隱于敵
國咨卿俊望擢典繁機翼濟事功廸宣忠力孚乃誠而
匪懈研諸慮以惟㣲旋均基宥之勞亟樹蕃宣之治蹈
險夷而一致服忠孝而兩全簡在朕心洽于朝論是用
升鳯池之寵秩聨虎節之榮章倚殿輔邦用陪京邑屬
右樞之闕職咨羣岳以擇材僉曰汝賢宜弼予治盖天
下二老出以居方伯之尊寰内諸侯入則處公卿之任
抑惟曩制舉是隆名用起壯猷使纂舊服仍峻雲臺之
號兼増井牧之封式厚耆英有加名數於戱樞機發令
制戎事以惟艱樽爼折衝經人謀而匪易往謹乃位益
思其忠
况樞宻副使制曰天王三階中躔紫極之輔國事二柄
右列鴻樞之司維君臣之謨眀有夙夜之基命朕嘗登
進時傑賛襄大猷以遵萬㡬之中以合九徳之㑹匪至
公之進曷羣聼之歸(具官/田况)器識宏深業履端厚眀達國
家表裏之體學貫天人精祲之交而自膺寳冊于大廷
儀俊逰於清路西垣誥命之粹内閣論思之勤擁帥節
於邉而天聲振于殊俗筦財柄于内而國用豐於歴年
茲庸倚爾忠力之良置諸宥弼之地熈我大業垂之無
窮噫本天下之兵莫重安危之寄在帝右之陟有若臣
隣之榮盖徳懋者寵所隆任大者責亦至勉思盡瘁永
克承休
　　初皇祐四年太子太師致仕王徳用為河陽三城
　　節度使同平章事判鄭州時将相姓王者數人而
　　閭閻婦女小兒皆號徳用黒王相公徳用雖致仕
　　乾元節上夀預班庭中契丹使語譯者曰黒王相
　　公乃復起耶帝聞之遂更付以方鎮是年除樞宻
　　使况字元均信都人舉進士又舉賢良方正
七月丁夘程戡參知政事(自端眀殿學士給/事中知益州除)
制曰朕承事祖宗大業思底于治若夫與籌天下之事
則惟予一二股肱之臣今朕所以圖任者非賢俊之才
未易茲擇(具官/程戡)識略幾深器質端厚擢儀禁路嘉猷稔
於辰告總寄邉𤨏王靈馳於陸摺向陞秘殿之侍薦煩
井絡之行而城壘繕完區宇綏靖方念勤于逺撫宜召
參于中弼蔽自朕意孚於羣倫噫國家治亂之繫重臣
子安危之分難爾其終力一心永孚休命
　　戡字勝之許州陽翟人
戊辰梁適罷相(依前官禮部/侍郎知鄭州)
制曰裭機政之煩均屏翰之逸左右修補素嘉爾之乆
勞内外肆勤在眷毗之一體爰孚廷號用告朝倫(具官/梁適)
局致夷通性業開爽入我彀英之選參於槖從之華召
自北門侍於邇閤預贊書於眀命備進讀於丘墳嘉謨
納於論思敏用彰于強濟向圖制閫之效擢貳本兵之
司職典樞機地親帷幄亟參聞于正道遄敷爕於辰階
出入五年周旋二府苛慝比作變異重仍嘖有煩言達
於予聼曽淑聲之莫建在清議之弗平屢上封章求還
印綬朕思全進退之體務崇始卒之恩參録舊勤尚仍
前秩以春官亞旅之重涖黄圖右壤之雄臨長鄭人班
録漢詔於戱台宰之職任國綱維寰輔之邦陪京襟帶
往服茲命尚體至恩
　　適以皇祐五年閠七月拜相是年七月罷入相僅
　　一年殿中侍御史裏行吳中復上殿彈宰相梁適
　　姦邪上曰朕每進用大臣未嘗不采公議所歸顧
　　知人亦未易耳先是殿中侍御史馬遵等彈適姦
　　邪貪黷任情徇私且弗戢子弟不宜乆居重位中
　　丞孫抃言適為宰相上不能持平權衡下不能訓
　　篤子弟遂罷適以禮部侍郎知鄭州
八月丙午劉沆拜相(自參知政事依前工部侍郎/同平章事集賢殿大學士)
制曰朕寅奉丕圖思臻至治總萬幾而日謹舉盛典以
交修期與輔臣底寧緜㝢其有翼宣王度裁成物宜爕
隂陽之和處丞弼之任式資茂宰秉於大鈞矧茲選才
乆嘗著効爰登中鉉敷告外廷(具官/劉沆)雅性内融敏識先
覺以冲約而率禮不夷險以易心文成國華學臻道奥
樂名教以為己任罄(闕/)　以翊帝謨廼者擢自書林更
於右史亟升西掖出(闕/)　　　換圭符實宣精力屬中
邦之擇尹正内閣以參華嵗(闕/)　周風績爾著式圖寅
亮用賛謨眀俾任股肱之良參斷邦國之務具瞻斯屬
嘉猷誕彰進聨右輔之崇允協庶邦之望兼榮書殿仍
峻貴階増勲級與褒功益爰田及真食於戱贊萬樞之
重允頼于忠純底率土之和必資于英傑當申茂略以
恢逺圖
　　初宰臣劉沆建言中書不用例而議者皆以為非
　　便左司諫賈黯奏罷之詔中書公事自今並用祖
　　宗故事施行(長/編)二年六月除兵部侍郎監修國史
　　至和二年(乙未/)
六月戊戌陳執中罷相(授檢校太尉同平章事充/鎮海軍節度使判亳州)
制曰代天之任入則宣寅亮之謨分陜以居出則膺蕃
翰之寄矧予宿艾乆冠臣隣宜均休逸之恩用昭進退
之遇(具官陳/執中)風猷端粹材識敏眀早事先朝實開忠益
之路屬於下武歴更機近之繁彌綸之效固多直清之
望無玷向自上還玉節再陟衮司畫一之規動遵于彛
憲難進之概居亮其素懐矧茲年徳之髙閔勞機軸之
任宜授符於齋閫乃均寵于宰衡近委价藩増陪邑賦
於戱君臣之分當徇于至公中外迭居實同歸于大任
推乃(闕/)　　於夀祺往哉汝諧思對朕命
　　執中自皇祐五年拜相至是年六月罷再入相僅
　　二年初翰林學士吕(闕/)　䟽論宰相陳執中外雖
　　強項内實姦邪朝廷(闕/)　　　　　　　春不諳
　　練除改故事多至差錯平居不接士人(闕/)　陽卜
　　祝之(闕/)入卧内干預政事上還其䟽初為御史斷
　　(闕/)　家居待罪不敢出未幾復入中書(闕/)　殿中
　　侍御史趙抃劾之御史中丞孫抃與其屬言執中
　　少不讀書壮不稽古及其浸老遂暗而荒事之(闕/)
　　端顛倒七八物議以為不可更當大任翰林學士
　　歐陽修奏䟽執中為相使天下水旱流亡公私困
　　竭而又不學無識憎愛挾情改除差繆取笑中外
　　家私穢惡流聞道路孫抃等既入對極言執中過
　　惡請罷之又交章論列抃最後乞觧憲職以避執
　　中朋黨中傷之禍于是得請始御史因執中殺婢
　　事欲擊去之而諫官初無論列者御史并以為言
　　而趙抃攻范鎮尤力臺官皆助之鎮累乞奏與御
　　史辨(闕/)　鎮由是與趙抃有隙執中遂罷為鎮海
　　節度使同平章事判亳州(長/編)陳執中當國時河决
　　商胡賈昌朝留守北京欲開横壠故道三司使陳
　　執中主横壠之議其後行之而敗河北被害者凡
　　數千里臺諫論執中過惡而執中遷延尚玷宰府
　　翰林學士歐陽修上䟽曰陛下用相非其人以天
　　下之事奈何委一不學無識謟邪(闕/)慢之執中而
　　甘心焉然天下之人與後世之議者謂陛下拒忠
　　言庇愚相以為聖徳之累未幾執中罷執中初罷
　　相除鎮海軍節度使同平章事判亳州還上節鉞
　　改右僕射觀文殿大學士封英國公後改司徒岐
　　國公致仕嘉祐四年司徒致仕陳執中卒年七十
　　贈太師兼侍中執中在中書八年人莫敢干以私
　　四方問遺無及門者諡曰恭禮官韓維議其諡曰
　　榮靈判太常寺孫抃等議曰執中在先朝時為小
　　官以大本未立獨先羣論章聖覧䟽稱歎擢置諫
　　列今上聼政之始待以卿輔其制則曰一言為萬
　　世之福直道貫三代而行又曰納忠先帝有功朕
　　躬自進陟宰相兼将鉞其勁正方重有大臣之風
　　執中常以公自處少私於人請易名為恭詔諡曰
　　恭篆其墓碑曰褒忠
同日文彦博富弼並相(彦博自忠武軍節度使檢校太/尉兼知永興軍授禮部尚書同)
　　(平章事昭文館大學士兼譯經潤文使再入相弼/自宣徽南院使檢校太保判并州授户部侍郎同)
　　(平章事集賢/殿大學士)
彦博拜昭文相制曰朕若稽古訓考謹柄臣萬機百揆
之㣲九功三徳之事熈朕之載時能奮庸若予黄髪之
英嘗居鼎弼之任誠貫金石功書旂常還来相予實允
公議(具官文/彦博)大中至正眀識敏材學究九流之㣲身兼
數器之用自參華于近侍即陞贊于機庭出撫翰垣惟
國方召入冠(闕/)　而時䕫龍丹青帝謨金玉王度威賞
惟叙紀律授(闕/)間均逸於師垣居納忠于王室柱石之
望雖外(闕/)　良匪賢而曷寄宜還齋鉞入正衮司仍更
(闕/)益爰田之賦用昭體貎以佇賢庸於戱(闕/)　　　仲
父爾當體於仰成往舒勵翼之誠以膺倚(闕/)之重遂底
嘉績豈不美歟
弼拜集賢相制曰朕歴選賢(闕/)亮成天功必得非常之
材以輔有為之主矧予思治之際敢忘注意之求上以
揚祖宗之休下以酬士民之望若時髦彦宜正鈞衡(具/官)
(富/弼)淵閎敏眀忠亮方正學貫文武識通天人早參清問
之求絶出諸臣之右薦揚近序協賛治廷心勞王家已
任大事間分符于外屏居聞問于中朝金石之誠不移
於燥濕秋陽之惠實濟于疲羸宣力四方蹈道一節天
下寖聞於風采朝家實頼於謨眀是用斷自朕心召升
宰席増陪食邑褒錫勲名用圖賢勞以贊大治於戱三
階之任非肅乂無以奮庸萬事之㣲非幾深無以成務
勉惟皇極之訓以佇王功之成遂登丕平無忝休命
　　彦博自慶歴八年正月拜相至皇祐三年十月罷
　　是年六月再召入相彦博與弼並命是日宣制帝
　　遣小黄門數軰於庭聞士大夫相慶得人後數日
　　翰林學士歐陽修奏事殿上帝具以語修且曰古
　　之求相者或得於夢　今朕用二相人情如此豈
　　不賢於夢卜哉修頓首拜賀(長/編)上新相文彦博富
　　弼意甚自得謂龎籍曰朕用二相何如籍曰二臣
　　皆朝廷髙選陛下㧞之甚副天下望上曰誠如卿
　　言文彦博猶多私至如富弼萬口一辭皆曰賢相
　　也籍曰文彦博臣與之同在中書詳知其所為實
　　無所私但惡之者毁之爾况前者被謗而出今當
　　愈畏謹矣富弼頃以樞宻副使未執大政朝士大
　　夫未有與之為怨故交口譽之冀其進用而已亦
　　有所利焉若富弼以陛下之爵禄植私恩則非忠
　　臣何足賢也若一以公議槩之則向之譽者将轉
　　而為謗矣陛下所宜深察也且陛下既知二人之
　　賢而用之用之則當信之堅任之乆然後可以責
　　成功若以一人之言進之又以一人之言疑之臣
　　恐太平之功未易卒致也上曰卿言是也(同/上)翰林
　　學士歐陽修請自今兩制兩省以上非因公事不
　　得與執政相見及不許與臺諫官往還詔如有公
　　事許就白於中書樞宻院又詔凡宰相召自外者
　　令百官班迎之自内拜者聼行上事儀知諫院范
　　鎮言自陛下用文彦博富弼為宰相中外皆謂得
　　人然近日有詔兩制臣僚不得詣宰相居第百官
　　不得間見宰相是不推之以誠不任之以權(闕/)
　　　虚禮待之也伏乞罷百官郊迎而令兩制(闕/)
　　　　就第間見執政以訪天下之事以達陛下之
　　(闕/)　　御吏(闕/)之術兩得之矣初慶歴三年詔(闕/)
　　　　　假休不許私第接見賔客從知諫院蔡襄
　　之(闕/)　議者以為唐元和用兵時裴度為相(闕/)
　　　　　　見曰方延豪俊以廣朝慮今一切禁絶
　　賓客非(闕/)　所宜也至是侍御史梁蒨言近制兩
　　府大臣遇(闕/)休日(闕/)　一見賔客非所以廣朝廷
　　聰眀也其開禁使(闕/)　　故從之初御史唐介奏
　　彈文彦博唐介被責而彦博亦罷相至是殿中待
　　御史吳中復乞召唐介還朝宰臣文彦博因言介
　　頃為御史言臣事多中臣病其間雖有風聞之語
　　然當時責之太深請如中復所奏遂自江南東路
　　轉運使召為户部員外郎初除富弼監修國史時
　　工部侍郎平章事集賢殿大學士劉沆正遷兵部
　　侍郎乃處弼下論者以為咸平四年故事吕䝉正
　　領昭文館大學士李沆監修國史向敏中集賢殿
　　大學士今所除非故事由學士承㫖楊察之誤尋
　　貼麻改沆監修國史而弼為集賢殿大學士(并長/編)
　　嘉祐元年(丙申至和三/年九月改元)
閠三月癸未王堯臣參知政事(自樞宻副使給事/中遷戸部侍郎除)
程戡樞宻副使(自給事中參知政/事遷戸部侍郎除)
堯臣參知政事制曰中階之爕元化鴻樞之幹萬機雖
股肱之勢(闕/)然帷幄之體(闕/)圖俊徳疇易近司(具官王/堯臣)
藝文醇深器識(闕/)　　　賢級之冠遂服禁途之游訓
辭鬯于帝謨心計羡於邦賦望乆而愈美徳邵而益冲
(闕/)延(闕/)宻之庭居重安危之倚而廟算多勝邉烽靡驚
比進秩于地官尚同寅於宰路况智略可以斷國論經
術可以緯皇猷往圖厥庸以底於治
戡樞宻副使制曰朕承祖宗丕命托兆人之上而永惟
置器之難建文武之機而必畀同徳之輔盖治美則君
道尊任隆則賢業著今雖更職而處莫非授能之公(具/官)
(程/戡)秉徳忱眀執心夷雅中則儀臺觀之望出則穆翰垣
之風亶聞嘉猷寖楙王體自與毗於大政維永肩於一
誠適縁近黨之嫌顧非邇謀之便雖忠力協相以濟廼
懇言綏載以陳是用易領樞宻之司加進地官之秩噫
君臣之知朕靡有間廟堂之論爾亦不私毋廢納忠之
勤有嘉慮㣲之識欽服徽命往經永圖
　　堯臣自樞宻副使除參知政事戡自參知政事除
　　樞宻副使以戡與宰臣文彦博為姻家故也堯臣
　　自至和元年七月除樞宻副使是年閏三月除參
　　知政事在政府凡七年八月卒仁宗嘗欲以堯臣
　　為樞宻使當制學士胡宿固抑之乃進吏部侍郎
　　未幾卒上幸其第臨奠輟視朝贈尚書左僕射諡
　　文安(拜罷/録)堯臣将終有遺表勸仁宗以早擇宗室
　　之賢者為皇嗣元豐三年堯臣子水部員外郎同
　　老上言至和三年仁宗不豫内外寒心者累月先
　　臣參預朝政宰相文彦博富弼等數於上前陳宗
　　社大計國家根本天啟先臣之心知英宗皇帝少
　　嘗養育宫中遂與彦博弼等於仁宗前忠心為國
　　不顧忌諱求立為嗣盡忠納説反覆數四未許間
　　又與同列各求罷免避位以冀開納仁宗感悟遂
　　許立英宗為嗣神宗以問彦博與同老合神宗嘉
　　之乃加贈堯臣太師改諡曰文忠以同老為秘閣
　　修理(事/畧)
八月癸亥狄青罷樞宻使(授依前檢校太尉同平章/事䕶國軍節度使判陳州)
制曰股肱之良是惟同體中外之寄盖以均勞非有大
勛曷膺異數(具官/狄青)忠純異禀英鋭挺生奮武力以絶倫
藴沉機而邁衆向以夏廷叛渙海嶠繹騷既成盪冦之
勞亟舉懋功之賞自參兵　旋總機庭薦更華籥之隂
居稔勝籌之助是用聨輝衮路殿守輔藩併加食采之
田别賜表功之號於戱禦侮者元戎之任論道者三公
之司并而授之榮且至矣勉推忠藎永享崇髙
　　青自皇祐四年六月除樞宻副使五年五月除樞
　　宻使至是年八月罷在樞府凡四年青以軍功起
　　行伍居大位而士卒多屬目青頗有自得色樞宻
　　副使王堯臣與青言古将帥起㣲賤而富貴不能
　　保首領者可以為鍳戒青稍沮喪青奮自軍伍多
　　戰功軍中服其威名在西府四年京城小民聞青
　　驟貴相與推說誦詠其材武青毎出入輒聚觀之
　　至壅路不得行上自正月不豫青益為都人所指
　　目諸軍訛言籍籍又青家犬生角數有光怪翰林
　　學士歐陽修言武臣掌機宻而得軍情不惟於國
　　不便鮮不為身害請出之外藩以保其終始及京
　　師大水青避水徙家于相國寺行坐殿上都下喧
　　然執政聞之始懼以熟狀出青判陳州嘉祐二年
　　陳州言䕶國軍節度使同平章事狄青卒年五十
　　贈中書令諡武襄青為人謹宻寡言其計慮必審
　　中機㑹而後發師行先正部伍眀賞罰與士同寒
　　饑勞苦敵猝犯之無一士敢後先者故其出常有
　　功喜推其功以與将佐始與孫沔破賊謀一出青
　　賊已平經制餘事悉以委沔退然如不用意者沔
　　始服其勇既又服其為人自以為莫及也尹洙以
　　貶死青悉力賙其家事(長/編)神宗熈寧元年五月遣
　　入内押班張若水齎中牢祭故䕶國軍節度使同
　　平章事狄青上親自為文先是青子閤門使諮奏
　　事延和殿上問諮卿父青征南嘗有遺書存乎宜
　　悉以聞諮上平蠻記及歸仁鋪戰陣二圖上以青
　　出身行伍而名(闕/)　　深沉有智畧用于急難則
　　有成功能以畏謹保全始終慨然思之取青盡像
　　入觀禁中因即青家致祭其文乃御史中丞滕甫
　　代作也(同/上)
同日韓琦樞宻使(自三司使遷檢校少/𫝊行工部尚書除)
制曰惟幾成務聖人所以體至神以爵舉賢羣士所以
濟大業矧夫樞筦之任均於廊廟之謀必詢僉言審用
才傑廼揚顯號以示至公(具官/韓琦)器識精深機神爽邁早
繇俊造之選擢升髙妙之科列於争臣置諸禁掖不汲
汲於榮寵能謇謇於誠心向以羗人弗賔西疆謀帥往
䕶諸将以寧一方入經帷幄之猷出領翰垣之寄嵗月
洊易事勞居多宜輟司于計文且来尊於宻命優以視
秩崇以褒功加地益封並隆彛數於戱萬機論政實圖
朝夕之咨右府本兵猶重安危之計毗予治者維爾力
之
　　初琦以争永洛城事朝廷卒城永洛故罷琦以資
　　政殿學士知揚州徙鄆鎮定三州琦修眀軍政教
　　習士卒由是定兵冠河朔遷禮部侍郎觀文殿學
　　士拜武康軍節度使知相州入為工部尚書三司
　　使除樞宻使
十一月辛巳王徳用罷樞宻使(授依前檢校太師同平/章事充景靈宫使忠武)
　　(軍節/度使)
制曰事君之節在宣力以盡誠任賢之宜必均勞而從
欲其有乆參宻議固辭劇權錫以徽章遂其美志(具官/王徳)
(用/)名聞殊域望重本朝襲世徳之善祥賦戎昭之義勇
踐揚巨屏左右神樞頃嘗觧組而辭榮亦以安車而佚
老適茲圖任入賛機㣲復移疾以抗章願避煩而上印
洊加敦諭確執撝冲重念耆英實勞國事宜更近鎮顓
治靈宫併茲多邑之封仍賜褒功之號於戱進退合禮
盖得君子之宜安静延年兹極仁者之樂故茲寵渥宜
爾夀臧
　　徳用自至和元年四月除樞宻使是年十一月罷
　　再入樞府踰二年初封祁國公後封冀國公徙封
　　魯國公時仁宗以富弼為宰相是嵗契丹使者来
　　徳用與之射使者曰天子以公典樞宻而用富公
　　為相得人矣仁宗聞之賜徳用弓一矢五十初徳
　　用以太子太師致仕復起為河陽三城節度使同
　　平章事判鄭州遂召拜樞宻使是年復請老為景
　　靈宫使徙忠武節度使(事/畧)
同日賈昌朝樞宻使(自京南東道節度使檢校太師兼/侍中判大名府兼北京留守司許)
　　(國公授依前官充樞/宻使襄州觀察使)
制曰授執政之司者惟圖於舊徳筦本兵之任者惟濟
於嘉謀乃旌素勞庸告羣位(具官賈/昌朝)學適今古識際天
人以道化輔邦常以經術為己任階符之煥嘗正台司
宫鑰之嚴乆煩留事屬前箸之虚席宜介圭之奉朝改
鎮襄陽兼榮常伯褒功賦户式示嘉休於戱王事至㣲
自運神樞之化兵家尚宻宜深禁幄之思益懋逺猷當
服徽寵
　　翰林學士歐陽修言昌朝禀性囬邪執心傾險頗
　　知經術能縁飾姦言善為隂謀以䧟害良士小人
　　朋附者衆皆樂為其用前在政府累害善人所以
　　聞其再来望風畏恐臣願速罷昌朝還其舊任則
　　天下幸甚
十二月壬子劉沆罷相(行工部尚書充觀文/殿大學士知應天府)
制曰罄一節以事君中外之任無間處大臣而有體進
退之禮必優矧予輔弼之良方頼股肱之寄屢形懇避
嘉敦慤之弗移宜峻寵章示眷懐之特異(具官/劉沆)質性剛
鯁資材敏眀早以藝文(闕/)䇿雋科翼翼是則有聲京邑
之雄巖巖具瞻遂參廊廟之用乃疇嘉績爰正台司執
毁譽不囘之心篤於自信勤夙夜匪懈之志乆而益勞
顧方厚於倚毗何遽思於退讓燕見之際有言而必誠
封章之来雖郤而必至察其所守盖亦重違惟茲秘(闕/)
之嚴眷乃留都之重既増美秩仍益真封寵我邇臣斯
為異數雖如爾志尚簡予𠂻於戱秉國之鈞居則坐而
論道為時舊老往則殿于大邦是惟出處之榮勉服便
蕃之命
　　沆自至和元年八月拜相至是年十二月罷入相
　　凡三年御史趙抃范師道以嘗論列陳執中與范
　　鎮議不同不肯就職劉沆以抃師道嘗攻其短隂
　　上書出之抃師道既出御史中丞張昪言天子耳
　　目之官進退用舎必由陛下柰何以宰相怒斥之
　　願眀曲直以正名分又請與其屬俱出沆亦力詆
　　臺官朋黨昪等益論辨不已凡上十七章沆知不
　　勝乃請以本官兼一學士守南京故有是命尋詔
　　沆遇大朝㑹綴中書班出入視其儀物(長/編)先是沆
　　與陳執中阿㫖追冊貴妃張氏為温成后沆為宰
　　相專與内臣典䕶䘮𦵏御史中丞等數斥其短沆
　　在中書檢用舊制嵗滿御史趙抃范師道並出補
　　外官(拜罷/録)五年觀文殿大學士刑部尚書劉沆卒
　　贈左僕射兼侍中帝篆其墓碑曰思賢沆性豪率
　　少儀矩然任數善刺取權近過失隂持之故雖以
　　髙科任其進用多由此議者乃謂縁結附至宰相
　　焉(長/編)元豐三年王堯臣之子同老上書言其父當
　　仁宗不豫之時嘗與沆文彦博富弼定議乞立皇
　　子神宗以訪彦博彦博具奏所以乃贈沆太師兖
　　國公諡文安
同日曽公亮參知政事(自翰林學士權知開/封府遷給事中除)
　　公亮字眀仲泉州晉江人
　　嘉祐三年(戊戍/)
六月丙午文彦博罷相(授檢校太師同平章事充河陽/三城節度使判河南府兼西京)
　　(留/守)
制曰四輔居中用輯熈于邦采二伯治外亦藩屏於王
家雖易地而畧殊在殿邦而迭重眷言茂宰求觧冡司
有嘉靖退之風特舉褒優之典兼徽台鉞誕告臣工(具/官)
(文彦/博)格量冲深體用安重資踈通之眀識藴強濟之敏
猷卓爾偉才本克生於王國居然竒璞早見器于聖朝
㧞自時髦經我世務歴樹風于方面亟聞政於宰司屬
以盗發甘陵氛生朔壘義能首奮師以凱還名繫民瞻
功惟朕念爰立作相遂正三階之文用乂於朝乃總萬
樞之務迨分垣翰遄授旄旌開幕府於長安委節制于
全雍眷求竒弼圖任茂勲式序上司復光舊務居百度
將眀之重比歴暄凉在三事弼諧之先猶彰夙夜方篤
仰承之眷遽陳謝去之章諭言且勤誠意頗固興化致
治雖資秉哲之良均逸偃藩亦廣養恩之義姑從所欲
仍示寵章榮以鳳池輔之虎節析孟津之芳瑞委宅中
之符書加衍圭田申榮功號悉舉疇庸之數誕昭懋賞
之文於戱出處之方並揚于休命進止之度有美於庶
言往惟欽哉無忘夾輔
　　彦博自至和二年六月拜相至是年六月罷再入
　　相凡三年鹽鐡副使郭申錫受詔行河北轉運使
　　李參遣小吏齎河圖屬宰相文彦博御史張伯玉
　　亦奏參朋邪結託有狀以事連宰相乃詔推劾而
　　皆不實申錫伯玉攻彦博雖不勝彦博亦不自安
　　數求退遂罷為河陽三城節度使同平章事判河
　　南府(長/編)
同日富弼拜昭文相(自集賢相授禮部侍郎同平章事/昭文館大學士監修國史兼譯經)
　　(使/)
韓琦拜集賢相(自樞宻使工部尚書授依前/官同平章事集賢殿大學士)
弼拜昭文相制曰中樞治本裁教化之宜上相台元長
官師之任用緝熈於百度資爕正於三階乃眷右垣時
惟哲匠委政事而已試考名實以相符誕揚大廷付畀
魁柄(具官/富弼)任重道逺性正徳全閎敏推於上才博洽通
於衆志撓之不濁偉量表于彌冲簡而易從盛業彰乎
可大首膺魁壘之舉歴踐禁嚴之塗謇諤發于爾躬啟
沃盈於朕聼曏卸樞省出殿藩方名聲聳於逺人風采
繫於諸夏遂膺枚卜實契具瞻朝有偉人物無異論持
重守正參濟以和告猷納忠一本於治屬以冡卿謝政
首鉉停能諏俊乂之大臣疇若予采冠丞疑之上席僉
曰汝賢是用升自政塗處以師尹仍進秩宗之重復兼
史觀之名衍以優封昭茲異數用旌茂績允穆師言於
戱播化鈞而理隂陽操國柄而撫辰象惟無心故能感
物惟虚己所以受人格於太和繫我貞宰往踐乃位永
孚於休
琦拜集賢相制曰亮成天功實繫於宰職緝熈王道允
寄於賢才矧乆服于機庭且周知於治體俾正中階之
象用膺次相之求既考師言復涓剛日式揚孚號誕告
庶工(具官/韓琦)志度純深才識髙妙行足厚於風俗言必合
於典常立於本朝毅然懐體國之色訪以大畧直哉有
匪躬之風曩者强敵擾邉勤兵宿野始仗指蹤之略遄
升基命之階間從書殿之華就寵師(闕/)之拜持中山之
帥節臨大鹵之盛秋寂無邉虞深得居重召言還國申
命極樞總是繁機儀茲舊物謀而鮮過度不及私備竭
猷為罄宣忠力文武參議固亮節之卓然台宰對司在
至公之允若是用參之龜䇿付以機衡仍登書殿之名
更拓井田之賦於戱寅亮天地之化調序隂陽之和衡
石無心以平而為體槖籥有道以虚而為宗懋宣乃猷
同底於治
同日賈昌朝罷樞宻使(授行尚書左僕射檢校太師兼/侍中充景靈宫使鎮安軍節度)
　　(使/)
制曰崇器大名必歸俊乂之徳繁機劇任重累元耆之
賢特推進律之恩俾觧持樞之任仍伸舊典用舉殊章
涓乃剛辰告於列位(具官賈/昌朝)道志眀逺徳範冲深蔚為
儒宗達於治道隤然公輔之量夙表大成卓爾廊廟之
材蚤彰厚質自膺枚卜遂正阿衡盛業著於規隨嘉話
盈於啟沃曩辭魁柄之重再司留籥之嚴撫全魏之都
畿領北方之節度左右修輔抑惟舊學之臣内外倚毗
亶著老成之望仍屢辭於尊秩且表抑于謙風曏者渴
見儀刑召還樞宥彌罄同寅之節逾昭秉義之忠惟機
務之煩然且神眀之勞止本兵經武雖深頼於老成均
逸代勞姑寵綏於碩徳眷言舊物申舉前恩兼東閣臺
伯之名正文昌右相之重陪我京室書社淮陽仍總治
於靈宫益衍封於采地用優俊老式示寵章於戱羣務
幾㣲有嘉於匪懈上卿進退實美於無猜惟我師臣往
體朕命
　　昌朝自嘉祐元年十一月除樞宻使是年六月罷
　　再入樞府踰一年文彦博始求退諫官陳旭等恐
　　昌朝代之乃䟽昌朝交通女謁建大第别為客位
　　以待宦官昌朝由此罷初温成皇后乳母賈氏宫
　　中謂之賈婆婆昌朝以姑事之諫官劾昌朝交通
　　女謁指賈氏也
同日宋庠樞相(自觀文殿大學士授依前行兵部/尚書同平章事兼羣牧制置使充)
田况樞宻使(自樞宻副使禮部/侍郎檢校太傅充)
張昪樞宻副使(自右諫議大夫/權御史中丞除)
庠拜樞相制曰仰法斗宫崇建樞省翼萬㣲而置使必
取傑才聨三階以為司用優俊老抑惟舊物申告治廷
(具官/宋庠)博洽藝文休有道徳方重而不倚直清而無徒蒼
璧方琮追琢成于秘寳黄鍾大吕考撃見于正聲往在
朕初得之首舉典䇿光於施命臺閣練其舊章啟沃善
言進必依於義理束脩雅行静有補於風華嘗升號於
幾庭遄正名於中鉉性資慎重問温樹而不言志在將
眀恥衮職之有闕謀謨日告静退可嘉匽薄嵗深素履
彌邵屬以内樞闕職前箸借籌圖舊是先選衆攸舉登
我碩徳議茲煩機論道本兵在二司而均重秉文經武
亦一徳之參圖俾司台宰之名仍衍土田之賦崇兹穹
職昭厥殊章於戱戎事惟艱人謀匪易吉之先見盖韞
於機深擬如後言以成其變化然我舊徳豈煩訓辭往
體朕懐以全聖道
　　昪字杲卿韓城人仁宗嘉其忠直拜右諫議大夫
　　御史中丞時富弼為相歐陽修為翰林學士士大
　　夫以為得人是年拜樞宻副使
　　嘉祐四年(己亥/)
五月丙辰田况罷樞宻使(自禮部侍郎罷為尚書右丞/觀文殿學士兼翰林侍讀學)
　　(士提舉景/靈宫事)
　　况自至和元年正月除樞宻副使嘉祐三年六月
　　充樞宻使是年五月罷在樞府凡六年况多病十
　　上章求去位故有是命故事樞宻使出入皆降麻
　　自皇祐五年髙若訥罷止舎人院降制今復失之
　　八年太子少傅致仕田况卒贈太子太保諡宣簡
　　况寛厚眀敏有文武才與人若無不可至其有所
　　守人亦不能移也其論天下事甚力至併樞宻院
　　於中書以一政本日輪兩制館閣一員於便殿備
　　顧問以錫慶院廣太學興鎮戎軍原渭等州營田
　　汰諸路宣毅廣㨗等冗軍䇿元昊勢屈納欵必令
　　盡還延州侵地無過許嵗幣其論甚偉然不盡行
　　也(長/編)
　　嘉祐五年(庚子/)
四月癸未程戡罷樞宻副使(自禮部侍郎罷為吏部侍/郎觀文殿學士兼翰林侍)
　　(讀學士同羣/牧制置使)
　　戡自至和元年七月除參知政事三年閏三月除
　　樞宻副使是年四月罷執政凡六年戡數與宋庠
　　争議諫官御史兩非之遂有是命未幾拜宣徽南
　　院知延州
同日孫抃樞宻副使(自翰林學士承㫖兼侍/讀學士禮部侍郎除)
　　抃字夢得眉州眉山人中進士甲第抃乆居侍從
　　泊如也人稱其長者及程戡罷宰臣進擬例以三
　　司使御史中丞知開封府一人補其員上曰朕欲
　　用舊人即以命抃(事/畧)
十一月辛丑宋庠罷樞宻使(自檢校太尉行兵部尚書/同平章事兼羣牧制置使)
　　(莒國公罷為河陽三城節/度使同平章事判鄭州)
制曰古者謀帥必本乎詩書雅言憲邦實繫於文武眷
茲俊老乆典煩機比陳控避之章宜舉閔勞之典有嘉
舊徳早正中階宜陞節度之榮仍寵台司之重誕揚孚
號頒告治朝(具官/宋庠)為時耆英秉徳純粹通乎道術之韞
濟以文采之華曏自樞庭之嚴入正巖廊之拜輔相厥
辟協㤗象財成之宜偃休於藩得大雅進止之度頃從
列屏召置首樞咨帷幄之籌頼樽爼之算直清行已粹
宻存誠温樹不言奏章隨削參萬機之務均三品之更
夙夜惟寅耆艾(闕/)乆出(闕/)兢畏之性比形挹損之言表
解洪樞請行(闕/)　輟從前筯寵以命圭崇移建於盟津
便均(闕/)於(闕/)　　于之試盖寵於元猷台鉞之崇用褒
於哲輔(闕/)　　　真食加田茲示便蕃以疇宻勿於戱
左右(闕/)　　　　於(闕/)　内外屏毗義則均一體往服
朕命(闕/)　王家
　　庠自嘉祐三年六月拜樞宻使是年十一月罷再
　　入樞府凡二年庠在樞府與副使程戡不協戡罷
　　而殿中吕誨等論庠老疾(闕/)　　　加外寛内忌
　　且交結内臣隂求助援徇私罔公章凡四上詔從
　　優禮罷之
同日曽公亮樞宻使(自參知政事授檢校太/𫝊依前禮部侍郎充)
張昪孫抃並參知政事(昪自樞宻使右諫議大夫除/抃自禮部侍郎樞宻副使除)
歐陽修陳旭趙槩並樞宻副使(修自翰林學士兼侍讀/學士禮部侍郎知制誥)
　　(史館修撰除旭自樞宻直學士諫議大/夫除槩自御史中丞遷禮部侍郎除)
公亮樞宻使制曰經逺慮㣲必謹制兵之術折衝厭難
亦資畫䇿之臣是憲樞躔聿崇使號盖政謨之攸寄匪
耆哲而莫居適得其人誕敷厥命(具官曽/公亮)風猷碩茂志
慮深純學多貫於前言性頗修於中道有方重之徳可
以柅躁而鎮浮有眀達之材可以造幾而成務嘗講勸
於左右亦召至於禁嚴博我訓言代予詞命間請臨於
寰輔遄擢典於京司咸有治功遂聞政本通眀練於百
物參和穆於羣言貳公之司乆陪於論道内宻之任宜
正於筦樞仍加傳道之名更益陪敦之數崇階馭貴真
食衍封並視寵章式旌殊禮於戱典機之任莫謹乎㣲
擊柝之言盖取於豫勿謂承平之乆益思禦備之深祇
服斯言往踐厥位
　　修字永叔吉州廬陵人旭一名升之字暘叔建陽
　　人槩字叔平應天府虞城人公亮自嘉祐元年十
　　一月除參知政事是年十月充樞宻使執政五年
　　至六年閏八月拜相歐陽修兩試國子監一試禮
　　部皆第一遂中甲科修拜翰林凡八年知無不言
　　所言多聼是年拜樞宻副使
　　嘉祐六年(辛丑/)
三月己亥富弼罷相(以母䘮/去位)
　　弼自至和二年六月拜相是年三月丁母憂入相
　　踰五年初仁宗聞弼䘮母為罷春宴及遣使存撫
　　因備禮厚贈春宴之罷從同知禮晏成裕之請成
　　裕殊子弼妻之弟議者或以為過云七月以弼為
　　起復禮部尚書平章事昭文館大學士監修國史
　　不拜
制曰禮有變而從宜君子謂之義經有反而合道聖人
謂之權故制所重者不可顧其輕志於逺者不可懐其
近若漢舊制方進弗敢有渝於唐盛時房喬起而視事
歴覧前載茲為至(闕具官/  富弼)博大有容直方無撓勤勞一
節感慨有為向縁親䘮遽觧國政三月而變亦既歴時
萬機之繁豈可乆曠矧今治平之勢實繫協輔之良雖
前規後隨具有較畫而始謀終事當見成功惟俯就奪
情之文庶益昭移孝之美於戱朝廷專於制治以義斷
恩閨門主於私情以恩掩義與其致毁有憂於終身孰
若顯親揚名於後世勉思體國之道用副急賢之心其
聼朕言復於爾位
　　故事執政遇䘮皆起復弼以謂金革變禮不可用
　　於平世上五遣使起之卒不從命懇祈終䘮從之
　　或言弼與韓琦同在二府左提右挈圖致太平天
　　下謂之韓富既又同為宰相琦性果斷弼性審謹
　　琦質直語或渉俗俗謂語多者為絮嘗議政事弼
　　疑難者數四琦意急不决曰又絮耶弼變色曰絮
　　是何言歟又嘗言及宰相起復故事琦曰此非朝
　　廷盛典也於是弼力辭起復且言臣在中書盖嘗
　　與韓琦論此今琦處嫌疑之地必不肯為臣盡誠
　　敷奏願陛下勿復徇問斷自宸慮許臣終䘮琦見
　　之不樂自是二人稍有間云(長/編)
四月庚辰陳升之罷樞宻副使(自右諫議大夫罷為/資政殿學士知定州)
包拯樞宻副使(自三司使/給事中除)
　　升之自嘉祐五年十月除樞宻副使是年四月罷
　　在樞府纔半年升之始除樞宻副使或言升之隂
　　結宦者史直聰王世宣等故有此命知諫院唐介
　　等遂交章論列上以其章示升之升之乞付吏辨
　　劾遂家居求罷上手詔召出之介等復闔門待罪
　　頃之復出如是者數四上顧問輔臣曰凡除拜二
　　府朕豈容内臣預議耶而介等言不已故兩罷之
　　介知洪州趙抃范師道吕誨皆補外郡拯字希仁
　　廬州合肥人初嘉祐四年上始用包拯議詔曰君
　　臣同徳以成天下之務而過設禁防疑以私慝非
　　朕意也舊制臣僚不許詣執政私第執政常所薦
　　舉不得為御史其悉除之至是擢樞宻副使在樞
　　府纔一年至七年五月卒車駕幸其第臨奠輟視
　　朝贈禮部尚書諡孝肅拯性峭直然奏議平允常
　　惡俗吏苛刻務為敦厚雖疾惡甚至人情所不及
　　必推以忠恕不為茍合未嘗偽色辭以悦人不作
　　私書至於干請無(闕/)故人親黨一皆絶之人多憚
　　其方嚴(長/編)
閏八月庚子韓琦拜昭文相(自集賢相除刑部尚書昭/文館大學士監修國史兼)
　　(譯經潤/文使)
曽公亮拜集賢相(自樞宻檢校太傅兼羣牧制置使授/行吏部侍郎同平章事集賢殿大學)
　　(士/)
琦昭文相制曰禮載六卿而莫先冡宰書稱四輔而莫
重前疑盖地隆者付畀甚嚴職近者責任彌大茍非全
徳疇副具瞻(具官/韓琦)有質重之資而濟之以敏有方毅之
器而守之以和左右歴年夙夜一節至于弛國之禁而
惟刑之恤均民之賦而惟力之紓茲太平之本原實真
宰之事業若時茂績宜服寵嘉是用進司冦之聨正中
台之位載惟毗倚之重不亦授受之難於戱譬諸濟川
汝惟舟檝如彼作室汝惟垣墉往其欽哉祇率朕命
　　弼自六年三月己亥以母䘮去位七月以富弼為
　　起復禮部尚書同平章事昭文館大學士監修國
　　史弼辭不拜上既許富弼終䘮乃遷琦首相或謂
　　琦曰富公服除當還舊物公獨不可辭昭文以待
　　富公耶琦曰此位安可長保比富公服除琦在何
　　所矣若辭昭文以待富公是琦欲長保此位也使
　　琦何辭以白上聞者亦是琦言(長/編)七年眀堂加恩
　　琦封儀國公八年四月英宗即位加門下侍郎兼
　　兵部尚書進封衛國公治平元年提舉修撰仁宗
　　實録閏五月除尚書右僕射二年正月除守司空
　　兼侍中
公亮集賢相制曰朕惟宰相之任外鎮撫四邊内親睦
百姓使二氣協和於上而羣生茂遂於下授受之際豈
輕也哉(具官曽/公亮)體被中和性資夷雅知畧足以經逺徳
望足以鎮浮若時登庸基命宥宻樞機之務日有萬㡬
夙夜惟勤居然一意邉鄙不聳師徒以寧時乃之功朕
用嘉止進秩天官之貳對司魁柄之隆式是民瞻相我
天事於戱君以任臣為重在付畀之所專臣以得君為
難惟極竭而後已往其欽服副朕命焉
　　公亮自八年四月英宗即位加中書侍郎治平四
　　年五月除行門下侍郎兼吏部尚書進封英國公
　　九月除尚書左僕射兼門下侍郎進封兖國公神
　　宗熈寧元年正月提舉修撰英宗實録
同日張昪樞宻使(自右諫議大夫參知政事除/檢校太傅行工部侍郎充)
歐陽修參知政事(自禮部侍郎/樞宻副使除)
胡宿樞宻副使(自翰林學士兼端眀殿學士翰林左司/郎中知制誥史館修撰遷左諫議大夫)
　　(除/)
昪樞宻使制曰樞宻之職式憲天工帷幄之司盖陪國
論茍非忠碩之望加以肅眀之資庸副眷毗疇克僉允
(具官/張昪)朝之雋乂時之老成敦潔㢘以表其躬執亮直以
固其節踐揚二府裁叙庶工歴嵗于今秉心不懈眷言
宥宻之地重寄經綸之才進秩冬官參華帝傅衍户真
食崇階茂勲併擁嘉休以奨賢輔於戱兵帥之本惟嚴
眀乃能申威命令所基非恪慎不足成務時乃舊服無
煩訓辭
　　八年四月英宗即位張昪除檢校太尉累遷吏部
　　侍郎治平元年九月歐陽修除尚書左丞韓琦曽
　　公亮嘗欲遷歐陽修為樞宻使将進擬不以告修
　　修覺其意謂兩人曰今天子諒隂母后垂簾而二
　　三大臣自相位置何以示天下兩人服其言遽止
　　及張昪去位上欲用修修又力辭不拜宿字武平
　　常州晉陵人性既謹静及當大任尤顧惜大體羣
　　臣方建言利害更張庶事以革宿弊宿獨厭之曰
　　變法古人所難不務守祖宗成法而徒紛紛無益
　　於治也累遷禮部侍郎
　　嘉祐七年(壬寅/)
三月乙夘孫抃罷參知政事(自禮部侍郎罷為觀文/殿學士同羣牧制置使)
　　抃自嘉祐五年四月除樞宻副使十月除參知政
　　事是年三月罷執政凡三年抃居兩府年益侵頽
　　惰無所可否又善忘語言舉止多可笑時樞宻使
　　張昪請老朝論以抃當次補必不勝任殿中侍御
　　史韓縝進見因言抃不才監察御史裏行𫝊堯俞
　　亦言抃望實俱輕徒以髙科乆居清列洊更二府
　　無一毫之助宜賜罷免抃遂移疾求免上許之(長/編)
同日趙槩參知政事(自樞宻副使/禮部侍郎除)
吳奎樞宻副使(自翰林學士權知開封/府遷右諫議大夫除)
　　奎字長文濰州北海人年十七舉進士又舉賢良
　　方正對䇿入等初至和三年大水奎時為知制誥
　　上䟽曰陛下即位三十四年而儲嗣未建災沴之
　　發乃天地祖宗以警陛下臣願早建儲嗣以繫天
　　下之心英宗即位加給事中再遷禮部侍郎於是
　　奎辭英宗曰朕以卿嘗有建儲之言也
　
　
　宋宰輔編年録卷五
欽定四庫全書
　宋宰輔編年録卷六　　　宋　徐自明　著
　　英宗嘉祐八年(癸夘/)
五月戊午富弼拜樞相(弼既除䘮授樞宻使檢校太/師行禮部尚書同平章事)
制曰兵布於天下而至衆故統之有本元謀出於堂上
而無窮故資之於眀哲是以基於静宻式暢逺猷始乎
幾㣲能成大務若時畀付茲謂劇艱(具官/富弼)文武相資剛
柔並適誠貫金石材隆棟梁往在先朝嘗為上宰至言
無隱精慮有開方國計之是毗以親䘮而遽去况夫西
漢而下距唐以還訖於本朝凡厥公相率就起復以為
權宜而卿固執禮經懇辭恩詔三年始事四海具瞻再
炳台符之文兼崇樞極之任重陪多賦庸示褒章於戱
天命甚難神器至重始從纉紹正頼經綸幸元老之聿
来偕衆賢而同濟庶幾涼徳罔累慶圖
　　英宗自嘉祐七年立為皇子八年三月辛未即帝
　　位丙子皇帝不豫己夘詔請皇太后權同處分軍
　　國事五月弼拜樞宻使同平章事治平元年五月
　　皇太后歸政嘉祐初韓琦與富弼同相或中書有
　　疑事往往私與樞宻院謀之自弼使樞宻非得㫖
　　令兩府合議者琦未嘗詢于弼也弼頗不懌及太
　　后還政遽撤東殿簾帷弼大驚謂人曰弼備位輔
　　佐他事固不敢預聞此事韓公獨不能共之耶或
　　以咎琦琦曰此事當如出太后意安可顯言於衆
　　弼自是怨琦益深(長/編)太后還政弼遷户部尚書以
　　不預定䇿懇辭
　　治平元年(甲辰/)
閏五月戊辰宰相韓琦加尚書右僕射(自門下侍郎兼/兵部尚書同平)
　　(章事昭文館大學士/監修國史魏國公除)
制曰無徳不報者古人之甚重有功而賞者當國之所
先况予輔弼之良嘗任社稷之寄豈無異數於昭大猷
(具官/韓琦)天資惇純世濟英敏擢自先帝付予冲人藩邸側
㣲首與建儲之議宫車出駕復為定䇿之忠尋屬過哀
之所傷在於幾務而(闕/)廢乃能厲一徳以無懈底庶工
之允修逮茲平康實用嘉歎進升右相兼領東臺重啟
多封益陪真賦於戱書美伊尹勲格於天史稱霍光義
形於主今朕所得宜無媿焉
　　二年知制誥祖無擇言中書省不當在東乞與門
　　下省對移且門下中書與尚書號三省其長官皆
　　宰相之任莫有髙焉者也今乃左省在西右省在
　　東此不可不易也唐龍朔中嘗改左右省為東西
　　臺此又眀不可不易也從之(長編/附見)四年正月神宗
　　即位除守司空兼侍中
十二月戊子吳奎罷樞宻副使(以父/憂罷)
　　奎自嘉祐七年三月除樞宻副使累遷禮部侍郎
　　是年十二月以父憂去位在樞府凡三年眀年起
　　復仍召奎子大理評事見於延和殿面諭齎詔賜
　　奎而奎固辭從之
是月丙午王疇樞宻副使(自翰林學士/禮部侍郎除)
　　疇字景彛同知樞宻院事鬷之子也上嘗謂輔臣
　　曰疇善文章歐陽修曰其人亦勁正但不為赫赫
　　之名爾一日晩上御小殿召疇草詔因從容談中
　　外事語移時上喜曰卿清直好學朕知之乆矣非
　　今日也不數日遂有是命疇辭不敢拜上遣内侍
　　趣疇入御延和殿以俟之日已晚須疇入乃歸知
　　制誥錢公輔封還詞頭言疇資輕望淺在䑓素餐
　　不可大用又頗薦近臣可為輔弼者上以初政除
　　兩府而公輔沮格制命不行責授滁州團練副使
　　知諫院吕誨言公輔責降太重士論紛紜吕公著
　　亦上䟽乞寢公輔責命不報(長/編)
　　(治平初王景彛自御史中丞除樞宻副使錢公輔/為知制誥繳還詞頭時英宗初即位韓公當國以)
　　(為始除大臣而下不奉詔恐主威不立乃特責滁/州團練副使議者以為太過司馬君實知諫院意)
　　(亦以為是而不救及後論陜西義勇章六上不行/力求罷中始云錢公輔一上章止樞宻使恩命於)
　　(詔命未行之前而責散官臣六上章沮宰相大議/於詔令已行之後而不為罪是典刑不均矣石林)
　　(燕/語)
　　二年二月癸夘疇卒英宗甚悼惜之臨哭賜白金
　　三千兩贈兵部尚書諡忠簡他日謂輔臣曰王疇
　　可惜朕於西府初得此人而遽爾淪䘮豈國之不
　　幸耶疇好治容服坐立嶷然言必以文未嘗慢戱
　　吏治審宻文辭嚴麗可喜其執法亦(闕/)事然於時
　　不能無顧望執政纔五十日終於位及所享夀類
　　其父鬷云(長/編)
　　治平二年(乙巳/)
五月癸亥陳升之樞宻副使(自資政殿學士/禮部侍郎除)
　　吕誨言當先朝任陳旭時臣與唐介范師道趙抃
　　王陶言其姦邪不當置於二府封章交上外則近
　　臣主張内則宦官引援韓琦極力為地富弼依違
　　不决凡論列半年陳旭出知定州臣等謫斥江外
　　事既兩罷曲直不斷人言沸騰第成先帝之一失
　　近崇政殿奏對奉承徳音謂旭有才人或言其姦
　　邪者不數日遽聞除命豈有中外言其姦邪眀知
　　而復用(旭升之/舊名也)
七月癸亥富弼罷樞相(自行戸部尚書罷授檢校同平/章事充鎮海軍節度使判河陽)
制曰入筦天樞以導萬㡬之命出蕃王室以倡九牧之
風維時左右之良固無内外之間宜頒渙命式告治廷
(具官/富弼)執心端夷涵徳粹茂有幾聖之學窮天人精祲之
原有經世之材洞國家表裏之體方先帝之在御擢貳
於冡司肆冲人之守圖召謀於宻府百姓有衣食之遂
四方無兵革之虞廼去冬以来屬疾在告雖懐憂國之
慮每上退身之文眷舊徳之不忘終髙情之靡已聼解
神機之劇仍聨宰鉉之榮建海岱之髙牙鎮河橋之巨
屏加以爰田之户衍以真食之封併舉徽章式優賢輔
於戱進而合諸道得君子光亨之時退以遂其私保大
雅眀哲之誼往加冲嗇用翼丕成
　　弼以嘉祐八年五月拜樞宻使是年七月罷再入
　　樞府凡三年初富弼乆在告五月命宰相韓琦曽
　　公亮權兼樞宻院公事(十月/罷權)弼以足疾卧家累上
　　章求罷至二十餘上乞補外郡上固欲留之不可
　　罷為鎮海節度使同平章事判河陽初除僕射及
　　使相弼凡八上章乞以本官出守且言僕射是正
　　二品官師長百僚使相者文武中便是第一等俸
　　禄真宗以前惜此官禄未嘗輕有除拜仁宗㓜冲
　　即位不曽檢詳祖宗故事兼當時執政者徇私亦
　　欲自為已地遂開此例終仁宗一朝罷相罷樞宻
　　使者皆除使相其間最為不可者數人並以不稱
　　職過惡彰露臺諫官互有抨彈本合得罪黜削而
　　亦皆除使相領大藩使相以上有三師三公其品
　　秩雖崇而俸禄甚少比使相絶然不侔也願立法
　　自臣始不從弼止乞罷使相或僕射一官詔許罷
　　僕射而改制焉
庚辰張昪罷樞宻使(自檢校行吏部侍郎兼羣牧制置/使罷授檢校太尉同平章事充彰)
　　(信軍節度/使判許州)
制曰夫達進退之分則臣節髙篤始終之恩則君道大
粤予耆艾之徳乆顓機宻之司寵至而色愈兢年踰而
志彌劭匪推殊奬曷表羣倫(具官/張昪)敦簡㢘之風賦荘厚
之體早陞華於政路遂長議於樞庭從容樽爼之間荐
収竒䇿宻勿廟堂之上預定大謀自先帝之升遐方冲
人之在疚顧家多難有若渉川之危繄國大臣遂成奠
枕之㤗嚮屢嬰於疾苦每願觧於機繁朕雖眷春秋之
髙不忘忠義之至俞音未下素尚益堅宜膺台鉞之榮
用寄藩符之秩陪始荒之奉邑衍新食之真封舉示褒
章式旌美績於戱安世且老豈不有夙夜之勞申伯於
行是亦具文武之憲載惟令聞奚媿前修
　　昪自嘉祐三年六月除樞宻副使五年十月除參
　　知政事六年閏八月除樞宻使是年七月罷在樞
　　府凡六年英宗即位未幾請老英宗曰太尉勤勞
　　王家未當遽去詔五日一至樞宻院進見毋舞蹈
　　受賜勿跪昪曰本兵之地豈容尸禄養疾昪乆在
　　病告求罷凡七上章乃得請
同日文彦博樞宻使(自淮南節度使檢校太師兼侍中/行揚州大都督長史潞國公充)
吕公弼樞宻副使(自工部侍郎權三司使/樞宻直學士除本官充)
彦博樞宻使制曰天極環樞上通帝位之紀神兵㑹府
内嚴師律之謀朕方垂構丕平進經常武雖天下無事
思備禦之不敢忘盖王者有征視安危之不敢忽適登
髦傑資以輔予(具官文/彦博)器閎而深材敏以濟早賁賢人
之業實膺聖考之知以忠孝之名彰國家之盛節以文
武之畧輯將相之大猷肆纂命於皇圖廼罹憂於䘮紀
迨終哀戚甫見儀形屬疆事之方興煩師旌之載舉折
衝境外方將出憺於王靈収畫幄中曷若坐圖於廟勝
宜長機庭之務亶符巖石之瞻於戱過餌北敵未厭貪
驕之志再盟西夏猶包狂忽之圖終佇竒勲用恢逺馭
　　初彦博自河南入見上謂曰朕在此位公之力也
　　彦博對曰陛下登儲纂極乃先帝聖意臣何與焉
　　上曰備聞始議公于朕盖有恩者彦博遜避不敢
　　當行未至永興亟有是命宰臣曽公亮奏先朝樞
　　宻使兼侍中在平章事集賢殿大學士之上今文
　　彦博至乞班序如故事閤門奏天聖中兩府領宫
　　觀樞宻使兼侍中曹利用領景靈宫使宰臣王曽
　　領㑹靈宫使故利用在曽上其後樞宻使兼侍中
　　不領宫觀則宰臣在其上從之(長/編)四年九月自行
　　尚書左僕射除守司空公弼字寳臣宰相吕夷簡
　　之次子初夷簡薨仁宗思之一日公弼自知開封
　　府奏事仁宗目送之語宰相曰公弼甚似其父拜
　　樞宻直學士權三司使英宗在藩邸嘗得賜馬給
　　使吏以為不善求易之公弼不可至是公弼奏事
　　已英宗曰朕往在宫中卿不與朕易馬是時朕固
　　巳知卿矣逾月拜樞宻副使
　　治平三年(丙午/)
四月庚戍胡宿罷樞宻副使(授觀文殿學士吏/部侍郎知杭州)
　　宿自嘉祐六年閏八月除樞宻副使是年四月罷
　　在樞府凡六年宿累乞致仕故有是命後遷尚書
　　左丞以太子少師致仕四年卒年七十二贈太子
　　太傅諡文恭
同日郭逵同簽書樞宻院事(自殿前都虞侯容州觀察/使遷檢校太保除同簽書)
　　(樞宻院事/自逵始)
　　逵字仲通本邢州人少𨽻范仲淹麾下至是除同
　　簽書樞宻院事同簽書樞宻院事自逵始逵既入
　　西府衆多不服或以咎琦琦曰吾非不知逵望輕
　　也故事西府當用一武臣上欲命李端愿吾知端
　　愿傾邪故以逵當之或曰上本意欲用張方平琦
　　知方平不附已猥曰西府乆不用武臣矣宜稍復
　　故事上督其人無以應乃遽用逵知諫院邵亢御
　　史吳申吕景交章論祖宗朝樞府參用武臣如曹
　　彬父子馬知節王徳用狄青勲勞為天下所稱則
　　可逵黠佞小才豈堪大用不報(長/編)十月逵出為陜
　　西四路㳂邉宣撫使兼權判渭州逵懇辭簽書自
　　吕餘慶以參知政事權知成都府其後見任執政
　　無守藩者至逵始以同簽書樞宻院事出鎮(同/上)
　
　
　
　
　
　
　
　
　
　
　
　
　
　
　宋宰輔編年録卷六
欽定四庫全書
　宋宰輔編年録卷七　　　宋　徐自明　著
　　神宗治平四年(丁未/)
正月丙寅吴奎樞宻副使
　　正月丁巳神宗即位丙寅奎以父䘮服闋復以禮
　　部侍郎除
三月壬申歐陽修罷叅知政事(自尚書右丞罷為觀文/殿學士刑部尚書知亳)
　　(州/)
　　脩自仁宗嘉祐五年十月除樞宻副使六年閏八
　　月除叅知政事至是年三月罷在政府凡八年彭
　　思永等既以論脩貶而言者猶不已脩亦三上表
　　乞罷故命出守初英宗以疾未親政太皇太后垂
　　簾脩與二三大臣主國論每簾前奏事或執政聚
　　議事有不可脩未嘗不力争䑓諫官至政事堂論
　　事事雖非已出同列未及啟口而脩已直前折其
　　短士大夫建明利害及所請前此執政多媕阿不
　　明白是非至脩必一二數之曰某事可行某事不
　　可行用是怨誹者益多英宗嘗稱脩曰性直不避
　　衆怨脩亦嘗誦故相王曾之言曰恩欲歸已怨使
　　誰當既(闕/)　遂連上六表乞致仕不從脩纔年六
　　十也(長/編)初脩在兵府與曽公亮考天下兵數及三
　　路屯戍多少地里逺近更為圖籍凡邊防乆闕屯
　　戍者必加蒐補其在政府與韓琦同心輔政凡兵
　　官吏財之要中書所當知者集為總目遇事不復
　　求之有司初朝廷議加濮王典禮䑓臣以脩主此
　　議專以詆脩脩著濮議四卷脩在亳已六請致仕
　　比至蔡逾六年復請乃以觀文殿學士太子少師
　　致仕居潁一年而卒時五年八月也年六十六贈
　　太子太師諡曰文忠脩以論政不合固求去位年
　　未及即告老天下髙之時楊繪言今舊臣告歸或
　　屏於外者悉未老范鎮年六十三吕誨年五十八
　　歐陽脩年六十五而致仕富弼六十八被劾引疾
　　司馬光王陶皆五十而求閑散陛下可不思其故
　　耶脩喜薦士一時名卿賢士出脩門下者甚衆而
　　薦常秩與連庶尤力秩晩仕於朝君子非之脩自
　　以為失庶終不出脩自以為得也由是益辭宣徽
　　之命語頗侵安石其略曰大抵時多喜於新竒則
　　獨思守拙衆方興於功利則茍欲循常安石見之
　　滋不悦奏從其請遂有知蔡州之命司馬光嘗以
　　脩表中戒小人之遂非希君子之改過二語手書
　　之知其意有在矣(丁未/録)初脩在青州上復欲用脩
　　執政問王安石以脩何如邵亢安石曰脩非亢比
　　也又問何如趙抃安石以為勝抃他日又問何如
　　吕公弼其意欲以代公弼也安石謂勝公弼又問
　　何如司馬光安石亦謂勝光上遂欲用之安石曰
　　陛下宜且召對與論時事更審察其在政府有補
　　與否上乃遣内侍馮宗道賜以太原誥勅諭令入
　　覲於是安石知脩决不附已益毁之曰臣固嘗論
　　脩在政府必無補時事但使為異論者附之轉更
　　紛紜耳他日上論文章以為華辭無用不如吏材
　　有益安石　華辭誠無用如歐陽脩文章於今誠
　　為卓越然不知經不識義理非周禮毁繋辭時脩
　　方力辭新命上未許也遂聽辭宣徽太原改知蔡
　　州先是脩以病辭宣徽使至五六因論青苖法又
　　移書責王安石安石不荅而奏從其請(長編/)
　　(李燾云脩晩節不汚所以得為君子也脩熈寕元/年八月自知亳州移知青州三年四月除宣徽南)
　　(院使判太原府七月罷宣徽南/院使復為觀文殿學士知蔡州)
癸酉吴奎叅知政事(自禮部侍郎/樞宻副使除)
　　上初欲用奎宰相言陳升之有輔立陛下功上曰
　　奎輔立先帝其功尤大遂越次用之
九月辛丑韓琦罷相(自守司空兼侍中魏國公除守司/徒兼侍中檢校太師鎮安武勝軍)
　　(節度使/判相州)
制曰朕光宅萬邦肇膺駿命正權綱之逺御謹名噐之
大方眷予宗臣特崇異數(具官/韓琦)宣昭賢業熈亮天工光
翊三朝咸有一徳材兼數噐之用體備四時之和社禝
足經文武惟憲在成功而弗處實有大以能謙薦上奏
封懇辭政柄顧倚毗之厚詔諭數頒而情(闕/)之堅辭誠
莫奪増寵上階之峻特開兩鎮之崇蔽自朕心事非舊
典於戱臣行其志兹為自得之全君篤於恩深惜老成
之去無安帥節之樂猶待衮衣之還乃情本朝不遐謂
矣
　　琦自仁宗嘉祐三年六月拜相是年九月罷相仁
　　宗五年相英宗四年先是琦於嘉祐治平年間已
　　累章請罷上即位又請至三上表謝(此有/脱誤)太䧟人
　　矣琦即連表家居待罪詔起視事王陶又言琦雖
　　上表待罪而卒不肯赴文德殿立班臣豈可更處
　　風憲遂歸卧明日上諭翰林學士司馬光曰已除
　　卿御史中丞光曰王陶言宰相不押班宰相竟不
　　押班而罷陶憲職此則言職不可復為臣請俟宰
　　相押班然後受詔是時韓琦猶在告叅政吴奎聞
　　詔除陶翰林學士與光對易乃上䟽論陶陶復䟽
　　奎阿附宰相於是上批付中書除陶樞宻直學士
　　知陳州而奎亦出知青州㑹曾公亮言奎不可出
　　仍使復位上既出王陶而韓琦曾公亮乃請下禮
　　官詳定押班典故司馬光以為宰臣當押班不須
　　詳定上遂令自今宰臣春分秋分後並以辰正為
　　垂拱殿視事未退更不赴文德殿令御史䑓一放
　　班餘日並依祥符勅命永為定制至是山陵復
　　土韓琦使事已因稱疾乞上相印避賢者路上以
　　詔書慰撫不許琦又自䟽有四當去復不許琦更
　　不入中書請甚堅於是上夜召張方平議且曰琦
　　志不可奪矣方平遂建議宜寵以兩鎮節鉞且
　　虚府以示復用乃授琦鎮安武勝等軍節度使
　　守司徒檢校太師兼侍中判相州是時河北數地
　　震知梓州何郯因是上書以為隂盛臣彊譏切韓
　　琦乞召還王陶以中上意上薄之後陶入為三司
　　使遷翰林學士御史中丞吕公著復論陶賦性傾
　　邪當韓琦秉政謟事無所不至自以嘗預宫僚欲
　　立至公輔及為中丞挾私懐忿乃誣琦以不臣之
　　迹䧟琦以㓕族之禍反覆如此豈可信任乃出陶
　　知蔡州(丁未/録)初陶劾奏韓琦曾公亮不臣至引霍
　　光梁冀專恣等事為喻其略曰琦等乆居重任新
　　輔嗣君忽千官瞻視之庭蔑如房闥雖再拜表儀
　　之禮重若丘山沮格䑓文侮傲風憲宜加明憲用
　　肅具僚琦公亮再上表待罪詔荅不允及王陶赴
　　陳州上表謝到任專詆毁執政其略曰預知孤忠
　　必犯衆忌方權臣之乆盛復衆黨之已深禄去王
　　室者十年政在私門者三世言事忤意者决行斥
　　逐立朝守正者公肆忌嫌聞手詔一出則遷怒以
　　責人議山陵一費則懐忿而形色以直道事君者
　　為大惡以專心附已者為至忠又曰方幸㓜君之
　　足凌豈思天戒之可畏又曰元台髙卧而有要次
　　輔效尤而愈悍上素喜陶文徃徃成誦執政怒將
　　請其罪司馬光力言之陶遂得免(長/編)琦既得判相
　　州入對上遂泣下琦亦感激埀涕稱謝詔琦出入
　　如二府儀大勑繋銜曹佾上又詔賜宅一區擢琦
　　子秘書丞忠彦為秘閣校理端彦亦遷官英宗
　　及上皆每以官呼琦其後上對忠彦語及琦亦必
　　呼侍中云上嘗與司馬光論及諸大臣上曰韓琦
　　敢當事賢于富弼但木彊耳光曰琦實有忠於國
　　之心但好遂非此其所短也琦判相州辭兩鎮改
　　淮南節度使判永興軍復判相州改河北安撫使
　　判大名府先是熈寧初河北水溢地大震於是以
　　琦判大名府㑹王安石作相行新法琦上䟽論青
　　苖之害且乞盡罷諸路提舉官上親袖琦奏出示
　　執政曰琦真忠臣雖在外不忘王室朕始謂可以
　　利民不意乃害民如此出令不可不審上既感悟
　　欲罷其法安石怒甚取琦之章送條例司䟽駮頒
　　天下又謂吕公著有言藩鎮大臣將興晉陽之師
　　除君側之惡自草公著責詞昭著其事因以揺琦
　　琦遂辭河北安撫使徙判相州魏人涕泣遮琦數日
　　乃得去魏人德琦乃相與立祠塑琦像而事之(同/上)
　　至是琦薨前一日大星殞後園櫪馬俱驚薨時年六
　　十八熈寧八年六月戊午也贈尚書令諡忠獻神宗
　　自爲碑文篆其首曰兩朝顧命定䇿元勲之碑配
　　享英宗廟庭政和中追論琦定䇿之勲贈魏郡王
　　長子忠彦徽宗時為尚書左僕射兼門下侍郎第
　　四子嘉彦尚神宗女齊國公主終瀛海軍承宣使
同日吕公弼樞宻使(自樞宻副使刑部侍/郎除檢校太傅充)
制曰本朝之制並分二府之嚴執政之臣共幹庶邦之
重文武承式兵民是圖屬在賢明總司使職誕敷明制
布告大廷(具官吕/公弼)噐藴誠明機靈精逺瓌材任重中廣
厦之棟梁雅音自和合清廟之琴瑟登貳樞機之宻洽
聞議論之長屢陳憂國之言多發便時之䇿深明王體
有柬朕心宜陞帝傅之崇以正本兵之重爰田増賦真
食衍封名噐益隆典章允穆於戯信而能用常思明哲
之難知無不為期盡臣隣之益祗若休命以賛大猷
同日吳奎罷叅知政事(為資政殿學士户/部侍郎知青州)
　　奎自治平四年正月復為樞宻副使三月除叅知
　　政事是月罷執政凡四月初中丞王陶劾宰臣韓
　　琦曾公亮不赴文德殿押班琦即連表家居待罪
　　詔起視事而王陶以言不行辭職遂歸上乃除陶
　　翰林學士而以司馬光為御史中丞是時韓琦猶
　　在告曾公亮侍祠獨吴奎同叅政趙槩具定王陶
　　為宻直羣牧使翌日進呈已得㫖退續奉手詔除
　　陶翰林學士與光對易奎乃歸上䟽論陶上封奎
　　䟽以示陶陶復䟽奎數千言言奎阿附宰相於是
　　上批付中書除王陶樞宻直學士知陳州吴奎戸
　　部侍郎資政殿學士知青州上又面語張方平曰
　　奎罷當以卿代方平辭以韓琦乆在告意保全奎
　　奎免必不復起琦勲在王室願陛下復奎位手詔
　　諭琦以全始終之分方平既退上尋出小紙曰奎
　　位執政而撃中司謂朕為内批持之三日不下不
　　去可乎方平復論如初司馬光亦上奏言奎名重
　　不宜為陶罷奏入上不悅及曾公亮祠事已入言
　　於上亦以吴奎不可出上乃詔奎對延和殿慰勞
　　使復位曰成王豈不疑周公耶及韓琦山陵使事
　　已因稱疾數求去更不入中書於是上夜召張方
　　平議韓琦判相州制復召知制誥鄭獬草吴奎知
　　青州及張方平叅知政事制時夜二府無有知者
　　明旦獬進草遂降付中書其日司馬光適對延和
　　殿上問曰奎附宰相乎光曰不知也上曰奎有罪
　　乎光曰奎言王陶過實安得無罪但士論與奎不
　　與陶上曰今出外議何如光曰不聞也但陛下以
　　張方平代之恐不厭物論耳及奎卒後陶始入為
　　三司使(丁未/録)初王陶赴陳州上表謝到任專詆毁
　　執政其略曰夜取誥勑於上閣藏在私家朝請宣
　　召於御前押歸政府轉主心易於拳石奪君命輕
　　若鴻毛昔真宗乆疾丁謂㺯權已去復留異時同
　　惡尚猶再行告命少挾正以為邪不敢便毁制書
　　全無名而復位執政怒將請其罪司馬光力解之
　　陶遂得免(長/編)熈寧元年八月奎卒贈兵部尚書諡
　　文肅奎在䑓諫多所議論敦奨廉善有所知未嘗
　　不言言之不從不肯茍止死之日家無餘貲
同日張方平趙抃並叅知政事(方平自翰林學士承㫖/兼龍圖閣學士端明殿)
　　(學士戸部尚書除抃自龍圖閣學士/右司郎中知諫院遷右諫議大夫除)
　　方平字安道宋城人抃字閱道衢州西安人方平
　　少頴悟絶人宋綬蔡齊見之以為天下竒才也共
　　以茂材異等薦之中選復舉賢良方正能直言極
　　諫又中選方平上平戎十䇿宰相吕夷簡見之謂
　　宋綬曰君為國得人矣初上議罷叅知政事吴奎
　　時方平為翰林學士承㫖上謂方平曰奎罷當以
　　卿代方平力辭上曰卿厯事三朝無所阿附左右
　　莫為先容可謂獨立傑出矣先帝已欲用卿今又
　　何辭方平乞復奎位仍乞手詔諭琦以全始終之
　　分上嗟嘆良乆訖從之方平在翰林上所草詔上
　　手劄褒之曰卿文章典雅煥然有三代之風及韓
　　琦求去甚堅上夜召方平議之因面命方平為叅
　　知政事方平以親疾辭上曰受命以慰親意庶有
　　瘳也初方平代吴奎為叅知政事御史中丞司馬
　　光因進言方平姦邪仁宗知之故不用不然則方
　　平兩登制入二府乆矣上作色曰朝廷每有除拜
　　衆言輙紛紛何也既退復上奏言方平奏入於是
　　光有復歸翰林之命未幾方平以父䘮免後方平
　　服將闋當還故官而中丞吕公著復論方平貪邪
　　而王安石亦憎方平遂除觀文殿學士知河南初
　　上議還光翰林而御史中丞闕曾公亮請用安石
　　方平論安石不可用乃用滕甫代光為中丞安石
　　用是憎方平也(丁未/録)十月己酉叅知政事張方平
　　以父憂免熈寧元年正月詔方平起復上表乞終
　　䘮從之仍給半俸方平又辭給俸亦從之中書方
　　平闕更不補以抑方平服闋以觀文殿學士留守
　　西京知陳州後徙南京(闕/)　京師王安石言方平
　　為御(闕/)　　　　　　　師遂拜宣徽北院使知
　　青州除中太乙宫使宣徽南院使知應天府方平
　　在(闕/)雖不任職(闕/)　　明數請便郡欲歸老乃有
　　是命初上謂方平曰朕欲卿與韓絳共事而卿論
　　政不同欲除卿樞宻而卿論兵復異卿受先帝顧
　　命卒無以副朕意乎因泫然泣下上嘗對章惇稱
　　張方平之美惇退以告吕惠卿上由是惡惇而王安
　　石尤忌方平　欲用方平為樞宻使既批出王安
　　石将行文書吕惠卿留之因私於安石曰安道入
　　必於吾屬不利翌日再進呈其事遂䆮後方平請
　　老除東太乙宫使元豐二年七月除太子少師宣
　　徽南院使致仕官制行罷宣徽使獨命領使如舊
　　以太子太傅致仕卒年八十五贈司空諡曰文定
　　方平慷慨有氣節嘗知貢舉有薦王安石文學宜
　　辟以考校方平從之安石既來凡一院之事皆欲
　　紛更之方平惡之檄以出自是與之絶其守蜀日
　　蘇洵携其二(闕/)　　京師方平一見待以國士蘇
　　氏父子(闕/)　　　云王偁曰方平附賈昌朝以譛
　　吴育(闕/)　　與也然方平志大氣髙有宏毅開濟
　　(闕/)　　　　　　姦於将用之初知蘇氏父子之
　　(闕/)　　　　　　者矣趙抃嘗有宻奏上(闕/)
　　　　　賖能時以經義啟沃茍非博逹治(闕/)
　　　　　此藥非瞑眩厥疾弗瘳宜不憚煩(闕/)
　　　面議政事有一盡者輙宻啟(闕/)　　(長編/)
同日陳升之罷樞宻副使(自禮部侍郎為觀文殿/學士尚書右丞知越州)
　　升之自治平二年五月除樞宻副使是年九月罷
　　再入樞府凡二年上始擢任楊定升之屢諫不宜
　　生邊事自是忤㫖以母老請便郡有是命
同日韓絳邵亢並樞宻副使(絳自三司使吏部侍郎除/亢自樞宻直學士兵部員)
　　(外郎知開封府遷/右諫議大夫除)
　　絳字子華億第二子也亢字興宗潤州丹陽人絳
　　舉進士甲科亢舉茂材異等先是韓琦言絳忠直
　　有公輔之噐既擢任或毁絳上曰韓琦引去惟薦
　　此人安可違也熈寧二年十一月陳升之既拜相
　　韓絳同制置三司條例初王安石深交韓絳兄弟
　　絳嘗薦安石為翰林學士絳間與安石同奏條例
　　司事嘗賛上曰臣見王安石所陳皆至當之言可
　　用陛下宜深省察故安石(闕/)　之三年二月安石
　　既入見又累奏辭位上諭韓絳令(闕/)　　　　趣
　　安石嘗與絳奏事絳(闕/)　　　　　　不宜如此
　　如此(闕/)　無一人同
癸卯郭逵罷同簽書樞院(改宣徽南院/使判鄆州)
　　逵自治平三年四月除同簽書樞宻院事是年九
　　月罷在樞府幾二年逵(闕/)　　未(闕/)　簽書出為
　　陜西四路㳂邉宣撫使(闕/)　　州嘗有軍功而驟
　　躋政地言者交論之不聽神宗即位遷静難軍節
　　度觀察留後(闕/)還赴闕陶(闕/)　力(闕/)上以劄諭陶
　　等曰先朝(闕/)　雖士論(闕/)　然在位已踰數月後
　　因西賊㓂邉(闕/)遣宣撫逮至(闕/)中處事平允今遽
　　罷之是先帝有任人之(闕/)　為人子必不可彰父
　　之過寧負暗於知人之責耳其後御史張紀唐淑
　　問言逵自進用以來人言至今不息况聞王陶親
　　奉徳音中外側耳以俟聖斷若用范仲淹兩府出
　　使例落簽書且在陜西任使於逵亦未為損趙抃
　　為諫官又言逵簽書誠不允公議到闕未旬星變
　　地震深秋雷電白晝氛霾不可不罷而逵亦屢乞
　　補郡故有是命(長編拜罷/録叅脩)達至鄆州纔七月徙帥
　　延州逵攻交趾以逗遛不進坐責左衛將軍西京
　　安置後復知河中府請老拜左衛上將軍卒贈雄
　　武軍節度使
　　熈寧元年(戊申/)
正月丙申趙槩罷叅知政事(為吏部尚書觀文/殿學士知徐州)
　　槩自仁宗嘉祐五年除樞宻副使六年閠八月除
　　叅知政事是年正月罷在政府凡九年槩數以老
　　求去位明年四月遂以太子少師致仕故事再請
　　則許槩三請乃(闕/)元豐五年卒年八十八贈太子
　　太師諡康靖槩務掩惡揚善以徳報怨出於至誠
　　歐陽脩坐累對獄槩獨抗章言脩無罪為仇人所
　　中陛下不可以天下法為人報仇仁宗大感悟以
　　故得全人以槩為長者槩既老脩亦退居汝南槩
　　自睢陽徃從之游樂飲旬日其相得如此(事畧/)
同日唐介叅知政事(自龍圖閣學士給/事中權三司使除)
　　介字子方荆南人先是外人多傳三司使唐介叅
　　預寳文閣直學士邵必主計諫官楊繪具以白上
　　既而介果除叅知政事必權三司使翰林學士司
　　馬光登對上問光唐介叅預何如光曰介素有剛
　　勁之名外人甚喜(長/編)執政坐待漏舎故事惟宰相
　　省閱所進文書同列有未嘗預聞者介謂宰相曽
　　公亮曰介備位政府而文書皆不知上若顧問何
　　辭以對公亮乃與介同閱視後遂以為常(同/上)始王
　　安石之論奏謀殺為從者自首奏裁叅政唐介力
　　争以為不可唐介之與安石争論於上前也介曰
　　此法天下俱以為不可首獨曾公亮王安石以為
　　可首安石曰以為不可首者懼朋黨爾安石強辯
　　上主其語介不勝憤懣疽發背而死安石又方銳
　　意新美天下之政自宰執同列無一人議論稍合
　　而䑓諫章䟽攻撃者無虚日天下之人俱目為生
　　事曽公亮屢請老富弼稱疾不出尋俱引去趙抃
　　力不勝但終日歎息遇一事更改稱苦者數十故
　　當時謂中書有生老病死苦盖言安石生公亮老
　　富弼病唐介死趙抃苦也(丁未/録)介簡伉以敢言見
　　憚神宗以其先朝遺直故大用之熙寜二年四月
　　丁未卒介疾亟上親臨問為之出涕於其卒也親
　　徃奠贈禮部尚書諡質肅
七月己卯陳升之知樞宻院事(自觀文殿學士尚書/左丞新知大名府除)
　　初升之自樞宻院出知越州吕公著因對言升之
　　練邉事有才能陛下何不置陳許近郡可備緩急
　　謀帥上然之遂自越州遷許州尋又改大名府升
　　之前與文彦博同争楊定不可使上不聼定既被
　　殺上思其言於是復召用之先是陳升之登對上
　　面許擢置中樞右正言孫覺相繼登對上因與言
　　陳升之宜居宥宻時升之已有成命而覺不知退
　　即上言宜使邵亢知永興升之為樞宻使上以覺
　　為希㫖取恩責為太子中允(長/編)舊制樞宻置知院
　　則當為副使者皆改同知院若置使則同知院復
　　改為副使於是文彦博吕公弼為使韓絳邵亢為
　　副使上以升之三至西府欲稍異其禮乃以為知
　　院事樞宻並置使副及知院自此始(並置使副及/知院自此始)
十二月辛酉邵亢罷樞宻副使(以資政殿學士/給事中知越州)
　　亢自治平四年九月除樞宻副使是年十二月罷
　　在樞府凡三年亢資長者然在樞府不能有所建
　　明諫官孫覺嘗劾亢引疾辭位上容之於是諫官
　　吴充又劾亢云滑稽無丞弼之才沉(闕/)非廊廟之
　　噐亢亦固請遂罷政出守四年九月亢遷禮部侍
　　郎上幸東宫念藩邸舊僚特恩也七年十二月亳
　　州言邵亢卒上遣使致祭手詔曰亢藩邸之舊可
　　優贈以官并賜諡乃贈吏部尚書官其親屬五人
　　所推恩各陞二等即其鄉造宅五十間賜之太常
　　諡曰安簡
　　熙寧二年(己酉/)
二月己亥富弼再入相(自觀文殿大學士行尚書左僕/射鄭國公除依前左僕射兼門)
　　(下侍郎同平章事昭文/館大學士監脩國史)
制曰秉籙膺圖將繼配天之大業銓時論道必資名世
之元臣以言乎體貌則舊徳之英以言乎望實則羣材
之表爰立作相宜莫如公(具官/富弼)學足以造聖人之㣲幾
足以通天下之變由賢科之得雋推逺業以奏功在仁
祖時則首冠廟堂有弼諧一徳之美在英考時則再登
樞府有折衝萬里之(闕/)庶績咸熈太平將洽屬留侯之
多病容裴度之(闕/)休(闕/)　　宜神明自復是用召從方
守進拜(闕/)台仍(闕/)揆之舊(闕/)兼東䑓之茂秩爰田衍賦
盟府易勲兹實異恩庸昭(闕/)　於戱上理乎天工則日
月星辰以之順下遂乎(闕/)物則山川草木以之蕃近則
諸夏仰徳以承流逺則四方傾風而待命凡予欲治維
爾責成
　　先是治平中弼已病足以使相判河陽上即位歳
　　餘請移汝海以避濕鹵許之俄召入覲且詔肩輿
　　至殿門賜坐從容博訪當世之務弼以誠對上甚
　　鄉納之又問邊事對曰陛下臨御未乆當布德行
　　惠願且二十年口不言兵亦不宜重賞邉功又問
　　為治所先弼曰阜安宇内為先上留弼為集禧觀
　　使弼力辭赴郡至是復以觀使召既對上宣諭曰
　　君臣須上下相照盡忠盡節不得有隠弼因言陛
　　下好用人伺察中外之事人君御下猶當明白賞
　　善罸惡令人心服又言内外之事多出陛下親批
　　恐喜怒任情善惡無凖此乃致亂之道又言中外
　　之事漸有更張此必有人獻說于陛下願深賜省
　　察無致後悔上改容聽納又曰今日得卿至論乃
　　沃朕心可謂金石之言朕不忘也遂除守司空兼
　　侍中昭文館大學士加賜第一區弼固辭上不許
　　至章十一上始貼麻命行尚書左僕射兼門下侍
　　郎同中書門下平章事鄭國公(丁未/録)弼再入相既
　　至未見有於上前言災異皆天數非人事得失所
　　致者弼聞之歎曰人君所畏惟天若不畏天何事
　　不可為者去亂亡無幾矣此必姦臣欲進邪說故
　　先導上以無所畏使輔弼諫諍之臣無所復施其
　　力此治亂之機也吾不可以不速諫即上書數千
　　言雜引春秋洪範及古今傳記人情物理以明其
　　决不然者上以乆旱弼又上疏願益畏天戒逺姦
　　佞近忠良上親書答詔曰義忠(闕/)　理(闕/)句非意
　　在愛君忠在王室何以臻此敢不置之几席銘諸
　　肺腑終老是戒更願公不替今日之志則天災不
　　難弭太平可立致也(事/畧)兩府同奏事已弼言大臣
　　湏和乃能成務若人懷私意各執已見互相疑間
　　則事無由濟弼又言今所進用或是刻薄小才害
　　事壊風俗為甚湏進用醇厚敦實之人上曰大臣
　　正要與朝廷分邪正邪正分用天下自治四月甲
　　辰上令中書樞宻院開門通天章閣盖欲與兩府
　　坐而論道也初上委任政府責以太平一日執政
　　召䑓諫官至都堂富弼曰上求治如飢渴正頼同
　　心以濟所願知諫院陳公輔對曰所為是耶天下
　　誰敢不同非邪公輔雖欲同之不可得已意盖謂
　　安石也
庚子王安石叅知政事(自翰林學士工部侍郎兼/侍講遷右諫議大夫除)
　　安石字介甫撫州臨川人韓琦為相請立英宗為
　　皇嗣(闕/)　　　　石糺察在京刑獄争刑名(闕/)
　　　　　　　憂(闕/)服除英宗異召(闕/)　　　　時
　　(闕/)猶在相位又不起於(闕/)　　　　　頗為不㳟
　　宰臣曾公亮(闕/)　　　　　　令德宜膺大用真
　　輔相之才(闕/)　　　　　臣嘗與安石同領羣牧
　　備(闕/)　　　　　所為迂闊萬一用之必紊亂(闕/)
　　　　　安石(闕/)再詔召知江寕府其(闕/)
　　　林(闕/)學士安石聞琦既罷相(闕/)　　　欲用王
　　安石為叅知政事曾公亮因(闕/)之(闕/)　唐介曰安
　　石恐難大任上曰卿謂文學不可任耶經術吏事
　　不可任耶介曰非謂此也安石好學而泥古議論
　　迂闊若使為政多所變更必擾天下退詣中書謂
　　公亮等曰異日安石之言果用天下困擾諸公當
　　自知之耳韓琦罷相出守相州陛辭神宗曰卿去
　　誰可屬國者王安石何如琦曰安石為翰林學士
　　則有餘處輔弼之地則不可神宗頷之上嘗與司
　　馬光論諸大臣上曰王安石何如光曰人言安石
　　姦邪則毁之太過但不曉事執拗此其實也是歳
　　二月安石除右諫議大夫叅知政事知制誥李大
　　臨草制有曰與其明察為公莫若嚴重而有制與
　　其將順為美莫若規正而有守循紀綱本教化(闕/)
　　　寧之乆其在兹乎無甚褒異優借之辭安石乃
　　(闕/)先是安石見上論天下事上曰此非卿不可為
　　朕推行朕湏以政事煩卿安石對曰臣固願助陛
　　下有所為然天下風俗法度一切頺壊庸人則安
　　於習故而無所知姦人則惡直醜正而有所忌恐
　　未及功效而為異論所勝爾上曰朕知卿乆非今
　　日也人皆不能知卿以為卿但知經術不可以經
　　世務對曰經術者所以經世務也非知經術無可
　　以經世務者上曰宜有以助朕至是遂除叅知政
　　事安石入謝上復問今設施以何為先對曰變風
　　俗立法度最方今所急也凡欲羙風俗在長君子
　　消小人上納其言自此安石取祖宗法度變更之
　　天下騷然不安咸指安石矣初治平中邵雍與客
　　偕行聞杜䳌而慘然不樂客問其故雍曰不二三
　　年上用南士為相多引南人專務變更天下自此
　　多事矣(丁未/録)安石有口辯上常恱所言皆聽以此
　　日益多所變更遂薦薛向為江淮等路發運使先
　　是向為陜西轉運副使兼制置解鹽向既兼領乃
　　請以置制觧鹽買馬自向壊法置馬邉用漸虚安
　　石又論修均輸之政因言向可使遂以向為發運
　　使請委向行其法於六路范純仁奏論之且言薛
　　向小人不可安石愈益(闕/)向尋召為三司使頒農
　　田水利遣劉彛等八人使行天下相度農田水利
　　諸(闕/)　　提(闕/)農田水利官於是其後言水利者
　　(闕/)　自後朝廷更遣使四十餘人分行天下以(闕/)
　　　　　常平廣惠倉相度差役農田水利為名其
　　實(闕/)　之(闕/)青苖農田水利之法下使者旁午於
　　道人情(闕/)　　鎮等極論之三年五月又置宫觀
　　(闕/)以(闕/)　者於是龍圖閣學士兵部侍郎集賢殿
　　脩撰(闕/)　以病故提舉成都府玉局觀文彦博論
　　置宫觀差遣非是曰如何郯兩制乃令提舉玉局
　　安石以為郯病不能治事郯遂請老以尚書右丞
　　致仕初安石以學行負時望上方勵精求治引叅
　　大政御史中丞吕誨將論之司馬光雅善誨相遇
　　殿庭光問誨曰今日所論何事誨舉手曰䄂中弹
　　文乃新叅也光愕然曰以介甫之文學行義命下
　　之日衆皆喜于得人奈何論之誨曰君實亦為此
　　言耶安石雖有時名上意所向然好執偏見不通
　　物情輕信姦囘喜人佞已聽其言則美施於用則
　　踈若在侍從猶或可容置諸宰輔則天下必受其
　　弊矣光又謂誨曰今日之論似傷匆遽更加籌慮
　　可乎誨曰上新嗣位富於春秋所與朝夕謀議者
　　二三執政而已茍非其人将敗國事此乃腹心之
　　疾救之惟恐不及顧可緩耶䟽論安石十事且言
　　誤天下蒼生者必斯人也(闕/)是安石不(闕/)事上奏
　　求去位上詔諭還(闕/)　　　　日以經綸天下為
　　己任(闕/)　　　　　　　　　目頒於四方州縣
　　(闕/)　　　　黜隨之所用俱憸薄少年天下騷然
　　(闕/)　　　誨為(闕/)過者始愧仰嘆服以誨為不可
　　及(闕/)　誨之先見亦自以為不及也上謂安石(闕/)
　　　　言卿每事好為異多作横議或要以詳(闕/)希
　　㑹朕意此必是中書人與(闕/)　説朕(闕/)　相知如
　　髙宗傅說亦豈湏他人為助(闕/)遂出知(闕/)　　自
　　安石變法以來御史中丞吕誨首論其過安石求
　　去位神宗為出誨御史劉琦錢顗劉述又交論安
　　石專肆胸臆輕易憲度殿中侍御史孫昌齡亦繼
　　言皆坐貶同知諫院范純仁亦論安石欲求近功
　　忘其舊學罷諫職吕公著代吕誨為中丞亦力請
　　罷條例司并青苗等法諫官孫常李覺胡宗愈御
　　史張戩王子韶陳襄程顥皆論安石變法非是以
　　次罷去(事/畧)安石既用事日變更祖宗法度行新法
　　輔弼異議不能囘䑓諫侍從力争不能得於是富
　　弼罷相判亳州曾公亮罷相為集禧觀使司馬光
　　極辭樞宻副使不拜知永興軍吕公著罷御史中
　　丞知頴州程顥罷監察御史為澶州簽判韓維罷
　　開封府知河陽初安石與韓吕二家兄弟韓絳韓
　　維與吕公著友三人皆㳺揚之名始盛安石又結
　　一時名徳之士(闕/)　　　皆厚善富弼曾公亮咸
　　喜之至(闕/)　　揚之人俱退斥不用(丁未/録)上(闕/)
　　　之人議論不可聽如王安石(闕/)　　　　當
　　流俗毁謗亦何由能安職(闕/)　　相(闕/)　與叶心
　　施為公亮曰王安石(闕/)　　　　　聖知如此雖
　　殺身報陛下自其(闕/)　　　相與各欲致其義而
　　已上曰伊(闕/)　　　天(闕/)　　重自以為天民之
　　先覺其志盖如此(闕/)　　故與安石善安石得政
　　多所更張人心不寧范純仁召自陜西即言於上
　　曰願陛下圖不見之怨上曰何謂也純仁曰杜牧
　　所謂天下之人不敢言而敢怒者即不見之怨也
　　及居諫職數言事大抵皆忤安石意劉琦等罷御
　　史純仁又力争請速觧安石機務以慰天下之望
　　并言曾公亮趙抃等不能救正詞氣甚厲遂罷同
　　知諫院為起居舎人同脩起居注純仁固辭遂録
　　所上章申中書其略曰王叅政以文學自負議論
　　得君專任已能不曉時事而又性頗率易輕信姦
　　囬欲求近功忘其舊學尚法令則稱商鞅言財利
　　則皆孟軻鄙老成為因循之人弃公論為流俗之
　　語加以曽相公一切依随(闕/)叅(闕/)　能(闕/)　見之
　　怒以白上純仁遂出上諭王安石曰聞有三不足
　　之說否王安石曰不聞上曰陳薦言外人云今朝
　　廷以為天變不足懼人言不足恤祖宗法令不足
　　守作(闕/)　　　　指此三事此是何理(闕/)
　　　　下氣事唯恐傷民此即(闕/)　　　　　言
　　何足恤至於祖宗之法(闕/)　　　　仁宗在位四
　　十年凡數次(闕/)　　　世守之則祖宗何故屢(闕/)
　　變(闕/)　　　　閣學士司馬光所草也初眉山蘇
　　洵來遊京師歐陽脩一見之大稱嘆由是名動天
　　下時王安石名亦盛脩亦善之脩勸洵與安石逰
　　安石亦願交於洵洵曰吾知其人矣是不近人情
　　者鮮不為天下患作辯姦論以刺之此論既出安
　　石始銜洵安石既得政每賛上以獨斷上專信任
　　之洵子直史館蘇軾發䇿云晉武平吳以獨斷而
　　克符堅伐晉以獨斷而亡齊威專任管仲而覇燕
　　噲專任子之而滅事同功異何也安石見之不恱
　　上數欲用軾安石必沮毁之劉攽劉恕皆與安石
　　有舊安石既得政恨攽恕不肯同已乃交惡安石
　　嘗欲引恕為條例司屬官恕固辭因言天子方屬
　　公政事不應以利為先吕誨罷中丞恕見安石條
　　陳所更法令(闕/)　　　者宜復其舊則議論自息
　　安石遂與之(闕/)廣坐恕對安石之黨公言安石過
　　失無所避聞者或掩耳攽尋通判蔡州恕監南康
　　軍酒皆不得留京師初李定從學於王安石故安
　　石使右正言孫覺薦之定至京師因謁李常常問
　　南方之民以青苖為何如定曰民俱便之無不喜
　　色者常謂曰今朝廷方争此君見人勿為此言也
　　定即詣安石白其事曰定惟知據實而言不知京
　　師不得言青苖之便也安石喜謂曰君今被㫖上
　　殿當具為上道之因宻薦召對稱㫖遂除太子中
　　允權監察御史裏行(丁未/録)又有寧州倅鄧綰者上
　　書言陛下得伊吕之佐作青苖免役等法百姓無
　　不歌舞聖澤臣以所見寧州觀之知一路皆然以
　　一路觀之見天下皆然此誠百世之良法願陛下
　　堅守行之勿移於浮議也又與王安石書及頌安
　　石大喜白於上使乘驛詣闕又累詔趣之既召對
　　上問識王安石否曰不識上曰今之古人也又問
　　識吕惠卿否曰不識上曰今之賢人也綰退見安
　　石欣然如舊交累除兵部員外郎兼侍御史知雜事
　　(長/編)安石常欲置其黨一二人於經筵以防察奏對
　　者吕惠卿既遭父䘮安石未得腹心所託著作佐
　　郎編修中書條例曽布巧黠善迎合安石恱之故
　　以布代惠卿入侍經筵遂除太子中允崇政殿說
　　書以資序淺後改集賢校理遷檢正五房公事布
　　每事白安石即行之或謂布當白叅政指馮京及
　　王珪也布曰丞相已議定何問彼為俟敕出令押
　　字耳(同/上)初常秩不肯仕宦世以為必退者安石更
　　定法令士大夫沸騰以為不便秩見所下令獨以
　　為是被召遂起對埀拱殿(闕/)　　臣才不適用願
　　得復歸上曰卿來安得不少留異日不能用卿然
　　後有去就可爾遂除右正言直集賢院管勾國子
　　監李常與吕惠卿同檢詳三司條例常本安石所
　　引用者後除諫官言常平取息非便吕惠卿謂常
　　曰君何得負介甫上嘗謂司馬光曰李常非佳士
　　屬者安石家居常求對極稱其賢以為朝廷不可
　　一日無也以臣異議青苗之故寧可逐臣不可罷
　　安石也既退使人具以此言告安石以賣恩光曰
　　若爾誠罪人也安石之求分司也常雖言安石不
　　當去又言青苖不當取息二分且乞罷之安石既
　　出面責常曰君本出條例司未嘗預青苖議今又
　　見攻何以異於蒋之竒也初淮南轉運判官蒋之
　　竒嘗與安石書言百姓列状乞蚤行助役新法曰
　　上推不費之惠下受罔極之恩安石具以白上曰
　　百姓如此或稱人情不安者妄也之竒遂除副使
　　後之竒乃反攻安石初安石立制置三司條例司
　　上命樞宻院陳升之同安石制置三司條例及升
　　之拜相遂言制置三司條例難以簽書欲與安石
　　白上併歸中書而安石以為恐不湏併之(闕/)為併
　　之無(闕/)御史中丞吕公著奏言罷條例司(闕/)書為
　　是已而(闕/)亦無條例司之不當特(闕/)安石(闕/)文彦
　　博曰俟羣言稍息(闕/)　　　　歸中書於是條例
　　司言常(闕/)新(闕/)　　命吕惠卿同判司農寺後五
　　年冬詔中書有置局取文字煩擾官司無補事實
　　者悉罷之於是司農條例司始罷時熈寧三年五
　　月也(丁未/録)先是安石既執政首取三司條例司别
　　(闕/)一局聚文章之士數人與相謀議遂議行青苖
　　之法併置諸路提舉官上從之自此青苖法遂行
　　於天下使者冠盖相望遇事風生於是范鎮吕公
　　著李常等俱奏以為青苖法當罷所遣使者當追
　　還而安石傅經義出已意辨論輙數百言牢不可
　　觧宰相曽公亮陳升之皆争以為不便廷論方洶
　　洶而判大名府韓琦亦自外數條青苖害天下之
　　状來上於是上感悟始欲罷之安石惶遽自失家
　　居累表乞分司吕惠卿懼失勢亟上表請對既對
　　自徃傳宣起安石安石既起(闕/)以琦䟽送條例司
　　䟽駁之於是上欲稍脩改其(闕/)以合衆論安石曰
　　陛下方欲以道勝流俗無以(闕/)方戰自却即坐為
　　敵所勝矣以故范鎮吕公著(闕/)　相繼罷逐而翰
　　林學士司馬光亦辭樞宻使而安石意猶未快又
　　以判亳州富弼諫新法落使相判汝州乆之吏有
　　不奉(闕/)　　益欲深罪之上不可安石固争之曰
　　不(闕/)　　　行矣上曰聞民間亦頗苦新法安石
　　曰祁寒暑雨民猶怨咨無足顧也上曰豈若併祁
　　寒暑雨之怨亦無耶安石不悅退而屬疾居家數
　　日上遣使慰之乃出是歲熙寧七年也自新法行
　　常平錢散之略盡旱災日廣流民無以周給之上
　　大憂諭中書令常平錢穀常留一半其見倚閣户
　　(闕/)　給之安石雖甚不樂然上意不可囬矣(同/上)先
　　是青苖法行民病之雖一時䑓諫之臣并侍從臣
　　争言不可而安石愈益主之力韓琦時鎮北京於
　　是自外奏封事言青苖實為天下害奏至上始疑
　　焉安石心知上意疑乃移病固請分司翰林學士
　　司馬光草批荅乃以大義責安石有士夫沸騰黎
　　民騷動之語安石大憤立奏書訴於上於是上復
　　為手詔諭安石又令吕惠卿諭㫖遂謝復視事安
　　石之在告也上諭執政罷青苖法曾公亮陳升之
　　欲即奉詔趙抃獨欲俟安石出令自罷之連日不
　　决上更以為疑安石出視事持之益堅人言不能
　　入矣安石遂取韓琦所奏下制置三司條例司䟽
　　駁之頒於天下䟽駁既下韓琦不勝憤懣復上疏
　　力言之於是御史中丞吕公著等咸言條例司䟽
　　駁韓琦非是上心知琦之精忠而又内重安石故
　　青苖遂不罷當是時有唐坰者為北京監當小有
　　才辨韓琦甚愛之上書言青苖不行宜斬大臣異
　　議如韓琦者數人安石大喜薦之召試賜出身驟
　　用為同知諫院時樞宻使文彦博亦數言青苖不
　　便上曰吾令中使二人親問民間皆云甚便彦博
　　對曰韓琦三朝宰相不信而信二閹乎安石每有
　　中使宣召及賜與所贈之物必倍舊例隂結入内
　　副都知張若水押班藍元震用能固上之寵二人
　　潜察府界俵錢事還言民間皆情願無抑配者故
　　上行其法益堅(長/編)二年十月龍圖閣學士陳薦言
　　大臣建退軍之議捐禁兵月廪使就食江淮禁兵
　　在京師祖宗之制所以重内輕外其來已乆人情
　　居處安習一旦輦從去國客食卒伍衆多非所以
　　安之也宜如舊上從之卒罷退軍議(長/編)三年十二
　　月初行保甲之法用五百家為一大保人極勞弊
　　未幾慶卒因之為亂其後上亦浸知保甲之䇿為
　　民患至有質衫襖而買弓箭者又有自(闕/)殘而避
　　團結者(闕/)　　　　　　　上深念之以責執
　　政乆之河平安石因詫以為功又自謂青苖之令
　　己行獨保甲市(闕/)免役者在得其人而行之乃復
　　(闕/)　陳又(闕/)年上詔中書曰京城門外草市保甲
　　(闕/)　居民逐利求之排之亦無所用可速罷既而
　　以自冬及春旱暵為災欲悉保甲(闕/)　　　以為
　　水旱常不足貽聖憂上曰此豈(闕/)事卒(闕/)罷(闕/)司
　　農言今歳秋成請復編排保甲(闕/)　　　矣(丁未/録)
　　王安石弟安國自西京國子教授召對帝因問安
　　國卿兄秉政物論如何對曰所恨聚歛太急知人
　　不明耳上黙然安國嘗力諫安石天下洶洶不樂
　　新法俱歸咎兄恐為禍安石不聽安國哭於家廟
　　曰吾家門㓕矣又嘗責曽布以惑誤丞相更變法
　　令布答以朝廷變法子弟何與安國怒切責之安
　　國後遷崇文院校書以非毁其兄卒為吕惠卿所
　　陷云安石與弟安國白首窮經夙夜講誦琢磨子
　　雱從旁剽聞習熟未冠已著書數十萬言年十三
　　時得秦州卒言洮河事歎曰此可撫而有也使夏
　　人得之則吾敵強而邉受患博矣故安石力主王
　　韶議後雱舉進士授旌徳尉不赴作䇿三十餘篇
　　極論天下事皆安石輔政所施行者尋召為太子
　　中允崇政殿說書安石弟安禮先掌河東機宜吕
　　公弼薦於朝謂材堪大用代還召對稱㫖遷著作
　　佐郎崇文舘校書後除尚書左丞元城先生語録
　　曰先生與僕論變法之初僕曰神廟必欲變法何
　　也先生曰盖有說矣天下之治未嘗無弊者祖宗
　　以來以忠厚仁慈治天下至於嘉祐末年天下之
　　事似覺舒緩委靡不振當時士大夫亦自厭之多
　　有文字論列然其實於天下根本牢固至神廟即
　　位富於春秋天資絶人讀書一見便觧大㫖是時
　　見兩畨不服及朝廷州縣多舒緩不及漢唐全盛
　　時每與大臣論議有怫然不恱之色當時執政從
　　官中有識者以謂方今天下正如大富家上下和
　　睦田園開闢屋舎牢壮財用充足但屋宇少設施噐
　　用少精巧僕妾樸魯遲鈍不敢作過但有隣舎來
　　相凌侮不免歳時以物贈之其來已乆非自家做
　　得如此遂不敢承當上意改變法度獨金陵揣知
　　上意以一身當之以激切奮怒之言以動上意遂
　　以仁廟為不治之朝神廟一旦得之以為千載㑹
　　遇改法之初以天下之論謂之流俗内則太后外
　　則顧命大臣等有不能回况䑓諫侍從州縣乎祗
　　増其勢爾雖天下羣起而攻之而金陵不可動者
　　盖此八箇字吾友宜記之僕曰何等八字先生曰
　　虚名實行彊辨堅志當時天下之論以金陵不作
　　執政為屈此虚名也平生行止無一㸃涴論者雖
　　欲誣之人主肯信乎此實行也(闕/)　之前貫穿經
　　史今古不可窮詰故曰強辨(闕/)　　　欲任意行
　　一事或可以生(闕/)禍(闕/)　　可以此動故曰堅志
　　因(闕/)　　　　　　　　　　　　　之初與主
　　上若(闕/)　　　　　　　　覆誥難使人主伏(闕/)
　　　　　　　　　成又大臣等敬仰(闕/)
　　　　分非與熈寧初(闕/)　　　　　　金陵者何
　　也僕以新對(闕/)　　　　　　為大害不在是也
　　且論新法(闕/)　　　　　之法尚不同而金陵乃
　　以成(闕/)　　　　　　　祖宗所以不敢多為法
　　令者(闕/)恐(闕/)　　　　民也僕曰所謂大害者何
　　也先生曰正(闕/)　　開且嘉祐之末天下之弊在
　　於舒緩金陵欲行新法恐州縣慢易因州縣慢易
　　擢用新進少年而僥倖之路從此遂啟又教人主
　　作威作福之柄故有不次用人至於特㫖御前處
　　分金字牌子一時指揮之類紛紛而出以為賞罰
　　人主之柄且此柄自持可也若其勢必為姦臣所
　　竊則賞罰綱紀大壊天下欲不亂得乎
　　(祖宗時執政私第接賔客有數庶官幾不復可進/自王荆公欲廣收人才於是不以品秩髙下皆得)
　　(進謁然自是不無夤縁干求之私進見者既不敢/廣坐明言其情徃徃皆於送客時羅列廡下以次)
　　(留身叙陳而退遂以成風執政既日接賔客至休/日則皆杜門不復通閽吏以榜揭於門曰暇日不)
　　(見客京師士人因言㕔上不說話而廊下說話暇/日不見客而非暇日見客以為異云石林燕語)
十月丙申富弼罷相(除檢校太師依前行左僕射同/平章事武寕軍節度使判亳州)
制曰三台處中以裁萬物之化四嶽總外以牧黎民之
蕃如山河之經九州若股肱之衛一體出處之際朕無
間然(具官/富弼)蹈中(闕/)　弗勉學幾聖而獨至識造物之未
形貴之起(闕/)　朝盛徳儀(闕/)　辟嚮召從於列屏俾進
翊於(闕/)司為(闕/)尚新(闕/)未及經邦之務遽陳避位之辭
詔雖(闕/)　莫回章甫(闕/)而復至朕憮然自念嗟莫能勝
既閔勞於(闕/)機其聽(闕/)於私佚建武寧之節以殿東(闕/)
守景亳之符以長南(闕/)仍蒞鴻鈞之位尚優黄髮之行
於戱不處成功專老氏榮名之畏其旋元吉要羲經履
道之終雖弗從於吾㳺亦自保於爾福
　　弼以熈寧二年二月再入相至十月罷為相凡九
　　月故事两制差除必宰相當筆是時富弼在告曾
　　公亮出使獨王安石叅政事心惡錢公輔等遽除
　　出之公輔遂自知制誥知鎮江府鄭獬亦自翰林學
　　士知杭州弼由此不平多稱疾卧家及御史劉琦
　　錢顗等奏劾安石及其他大臣並落御史被貶范
　　純仁亦露章顯奏琦顗指安石及在位大臣又盡
　　録前奏申中書於是執政大臣俱列名露章求罷
　　上以優詔荅之富弼自是不復出視事(丁未/録)王安
　　石既得志專權自恣盡取祖宗法度紛更之弼每
　　争不能得故常移病不入旬日一再見三日一復
　　謁告如是者數矣乆之遂引疾辭位上省奏不悅
　　以手詔責之弼既得詔皇恐復(闕/)　奏於是召見
　　埀拱殿賜弼坐從容謂曰二府中謂卿實無病弼
　　頓首謝曰實病既退遂稱篤固請不許奏五上又
　　求對固請上不得已許之以弼欲西京飬疾乃命
　　判河南制下六日而乞改亳州於是令貼麻改正
　　從弼請也弼之乆在告也知諫院范純仁嘗上章
　　引義責弼一日上從容與輔臣論天下事上曰觀
　　弼意亦欲有所為但湏人俱無言乃肯為耳安石
　　進曰如今要立事何能免人紛紜弼既力請去上
　　将許之問曰卿去誰可代卿者弼薦文彦博神宗
　　黙然良乆曰王安石何如弼亦黙然拜武寧軍節
　　度使同平章事判亳州司馬光曰富弼老成有人
　　望其去可惜上曰朕所以留之至矣彼堅欲去光
　　曰彼所以欲去者盖以所言不用與同列不合故
　　也上曰若有所施為朕不從而去可也自為相一
　　無施為惟知求去他日王安石見上言事因力詆
　　弼曰陛下以為富弼何如人臣但見其能一切合
　　流俗以為聲名而已富弼若用其智畧無以過人
　　所以有名譽為世所宗者能飬流俗之交而已天
　　下無事人主一切仰成故富弼得以此時收人譽
　　若天下有事用如此智畧欲扶危救(闕/)必誤天下
　　事如(闕/)　　　　　　　　　　爾弼在亳州時
　　方行青苗息錢法弼以謂如是則財聚於上民散
　　於下且富民不欲請願(闕/)　　　不可復得故得
　　之不行而提舉常平趙濟劾弼以大臣格新法法
　　行自貴近者始章下本(闕/)　　　劾之連逮愈衆
　　於是弼上䟽自言主(闕/)　　　獨坐臣又願賜告
　　歸洛飬疾詔許之有司承望風㫖獄又不决㑹除
　　劉摯為監察御史裏行摯即上疏論亳州獄起不
　　正䟽奏上(闕/)　　開(闕/)至是獄具通判令佐各衝
　　替而弼亦落使相判汝州時四年六月也富弼之
　　出也楊繪草詞云天付忠純安石大恨之安石曰
　　御史劉摯彈撃奉法之趙子幾以為謟刻今營職
　　奉公即謂之謟刻欺罔萬端即為忠純何以正朝
　　廷其後因繪争役法上語執政曰繪作弼制乃更
　　譽弼殊不體朝廷意弼辭汝州之命詔不許弼既
　　不得請乃止乞更不簽書新法不報弼於是言新
　　法臣不曉不可以復治郡請復還京洛飬疾卒得
　　以歸尋請老拜司空復武寧軍節度使同平章事
　　進封韓國公致仕後因故叅政王堯臣之子同老
　　上言至和二年嘗與文彦博劉沆及弼乞立英宗
　　為儲嗣神宗嘉之以弼為司徒元豐六年閏六月
　　丙申弼薨年八十弼雖致仕家居而朝廷有大利
　　害知無不言弼已病猶上章言事大抵論君子小
　　人為治亂之本且言上左右多小人是日大星殞
　　於所居還政堂下空中如甲馬聲至(闕/)
　　　　夢司馬光范純仁哭之子紹廷紹(闕/)泣曰(闕/)
　　　押章䟽一通殆遺表也光純仁曰當不(闕/)　世
　　莫知其所言者贈太尉諡曰文忠元祐六年贈太
　　師配享神宗廟庭篆其碑曰顯忠尚徳紹聖中章
　　惇用事謂弼得罪先帝罷配享至靖康而復(闕/)廟
　　弼好善疾惡出於天性其為宰相及判河陽最後
　　請老家居凡三上章皆言天子無職事惟辨君子
　　小人而進退之此天子之職也弼早有公輔之望
　　天下皆稱曰富公名聞敵國遼使每至必問其出
　　處安否忠義之性老而彌篤云
同日曾公亮拜昭文相(自集賢相除昭文館大學士監/修國史兼譯經潤文使魯國公)
陳升之拜集賢相(自尚書左丞知樞宻院事除行禮/部尚書同平章事集賢殿大學士)
公亮昭文相制曰王者攬髦傑以盡天下之謀總神機
以濟天下之務故君臣同力相得益彰隂陽並和以致
大治遹登碩輔庸告羣倫(具官曾/公亮)徳應中孚道經皇極
躬清慎之一守歴險夷之百為巫咸之乂商家雖載六
臣之列留侯之安漢祚未膺上宰之榮朕拂龜而見祥
端扆而定志稽用師言之錫進居台衮之元若股肱之
輔予躬若垣墉之保予室顧於倚用維以䝉成於戯覽
前載之文考名臣之事盖剏業之佐其迹易而守成之
相其功難宜勉輯於徽猷庶共恢於逺御
升之集賢相制曰(闕/)　三(闕/)則風雨不失其序聖如二
帝然股肱亦繋其人上(闕/)　　之明下謹國鈞之寄方
審求於賢輔(闕/)叅(闕/)於政(闕/)若時登庸盖出定命(具官/陳升)
(之/)識幾聖藴謀合皇猷學積(闕/)原而心彌(闕/)智酬于變
而力彌裕早膺仁祖之擢以遺文考之知肆予冲人克
即大任問甲兵則有鎮撫四方之畧問衣食則有運理
羣物之心朕稽百王之謨經一世之績宜進躐於賢序
以延登於宰(闕/)知歴選之既難體委用之既重則義莫
得以憂已道維專於澤民豈特無疆之休亦有無窮之
問於戱論金糓之計宜歸内史之司作霖雨之滋是應
髙宗之命徃熈帝載庸代天工
　　本朝宰相有以侍郎為之而無左右丞為之者學
　　士王珪當制以故事言故升之躐遷尚書上既許
　　富弼辭位問弼曰卿即去誰當代卿者弼薦文彦
　　博上黙然良乆曰王安石何如弼黙然升之資歴
　　髙於安石而素與安石相表裏故安石勸上先用
　　之上曰文彦博朝廷之宗臣朕方倚以疆陲之事
　　雖用陳升之為宰相其令升之位彦博下以稱朕
　　遇賢之意彦博言國朝樞宻使無位於宰相之右
　　者獨曹利用嘗位於王曾張知白上臣忝文臣不
　　敢亂朝廷尊卑之序詔不許彦博再辭遂命升之
　　班彦博上(長/編)上既相升之問司馬光外議云何光
　　徐對曰閩人狡險楚人輕易今二相俱閩人二叅
　　政俱楚人必将援引鄉黨之士充塞朝廷天下風
　　俗何以得更淳厚上曰然今中外大臣更無可用
　　者獨升之有才智曉民政邉事他人莫及光曰升
　　之才智誠如聖㫖但恐不能臨大節而不可奪耳
　　昔漢髙祖論相以為王陵少戅陳平可以助之陳
　　平智有餘然難獨任真宗用丁謂王欽若亦以馬
　　知節叅之凡才智之人必得忠直之人從傍制之
　　此明主用人之大法也上曰然升之朕固已戒之
　　矣(丁未/録)初陳升之與王安石同制置三司條例司
　　難以簽書欲令孫覺吕惠卿領局而升之與安石
　　提舉安石欲如故升之曰臣待罪宰相無所不綂
　　所領職事豈可稱司上曰乃者陳升之在宻院今
　　俱在中書併歸中書如何安石曰升之恐以制辭
　　云金糓之計宜歸内史之司故以任此職為耻陛
　　下本置此司令中書宻院各差一人今若差韓絳
　　共事甚便上曰善十一月乃命樞宻副使韓絳同
　　制置三司條例升之深狡多數善傅㑹以取富貴
　　為小官時與安石相遇淮南安石深噐之及安石
　　用事務變更舊制患同執政者間不從奏設制置
　　條例司升之共事凡所欲為自條例司直奏行之
　　無復齟齬升之心知其不可而竭力賛助或時為
　　小異陽若不與安石皆同者安石不覺其詐甚徳
　　之故安石推升之使先為相其制詞學士王珪所
　　草也(闕/)　登相位於條例司遂不復肯闗預安石
　　(闕/)　　　　　事盍歸之三司何必攬取為己任
　　也安石(闕/)　二人於是乎始判(長/編)三年三月壬辰
　　朔(闕/)　　　陳升之皆稱疾在告與安石争青苖
　　錢不(闕/)　也甲午升之與安石議論不合以母老
　　乞(闕/)上固望之升之既與安石忤安石數侵辱之
　　升之不能堪稱疾卧家逾百日求觧政事不許九
　　月辛卯復求入見有㫖再拜而已令扶至殿門
　　熙寧三年(庚戍/)
二月壬申司馬光樞宻副使(自翰林學士兼侍讀學士/右諫議大夫史館修撰除)
　　(辭不/拜)
　　光字君實陜州夏縣人舉進士甲科王安石既變
　　更祖宗法度行新法退故老大臣用新進少年光
　　時為翰林學士力争之因屢請去上曰君子小人
　　盡知卿方正吕公著使契丹亦問有司馬光者其
　　人甚方正今為何官卿名為敵人所知奈何出外
　　光固求補外不許頃之上用安石為叅知政事用
　　光為樞宻副使光以言不從辭不拜上章力辭至
　　六七曰陛下誠能罷制置條例司追還提舉官不
　　行青苖助役等法雖不用臣臣受賜多矣不然終
　　不敢受命神宗遣人謂光樞宻兵事也官各有職
　　不當以他事為辭光言臣未受命則猶侍從也於
　　事無不可言者遂復上䟽極諫䟽奏上優容之光
　　愈益請乃收還告勑詔依所乞先是上欲置光西
　　府安石曰今陛下置光於人上是為異論之人立
　　赤幟也光朝夕所切磨者乃劉攽劉恕蘇軾蘇轍
　　之徒而已安石在告上乃用光及安石復視事因
　　固辭遂欲罷之曽公亮以為不可上曰青苖事何
　　與於樞宻副使光不當以此辭公亮乃已時韓琦
　　上䟽論青苖之害神宗感悟欲罷其法安石稱疾
　　求去不許既起視事青苖卒不罷光亦卒不受命
　　卒以書喻安石三徃返開喻苦至猶幸安石之改
　　也安石卒不聴光由是與安石怨矣神宗猶欲用
　　光光不可以端明殿學士出知永興軍三年七月
　　樞宻使吕公弼将去位上議所以代之者曾公亮
　　韓絳極稱司馬光上遲疑未决始欲用馮京又欲
　　用蔡挺既而欲并用京及光安石曰司馬光固佳
　　今風俗未定議論尚紛紛用光即異議有宗主事
　　無可為者絳徐以安石所言為然公亮言不當以
　　此廢光固請用之上弗許乃獨用馮京為樞宻副
　　使明日又謂執政曰京弱并用光何如公亮以為
　　當安石曰比京差彊然流俗必以為宗主愈不可
　　勝公亮又論光可用安石曰光言未嘗見從若用
　　光光復如前日不就職欲陛下行其言朝廷何以
　　處之上遂不用光光在永興奏乞倚閣災傷地分
　　所欠青苖錢奏入不報光之官踰月乃上䟽曰臣
　　先見不如吕誨公直不如范純仁程顥敢言不如
　　蘇軾孔文仲勇决不如范鎮今陛下惟安石之言
　　是信(云云/)䟽奏上猶有意用光四年詔光移知許
　　州令過闕上殿上曰如光者常在左右人主自可
　　無過矣光訖辭許州固請乞判西京留司御史䑓
　　以脩資治通鑑乆之乃從其請自是絶口不復論
　　新法四年五月吕誨病亟光徃省之問有以見屬
　　乎誨張目彊視曰天下事尚可為君實勉之遂卒
　　七年三月乙丑以乆旱詔求直言初光自許州乞
　　判西京留司御史䑓以歸即絶口不論事至是讀
　　詔泣下光乃復陳六事一青苖二免役三市易四
　　邉事五保甲六水利此尤病民者宜先罷且言執
　　政之臣在於好人同已而惡人異已閏四月光復
　　上䟽論當今之弊言臣衰疾浸増是以冐萬死一
　　生為陛下言之儻陛下猶棄忽而不信此則天也
　　臣不敢復言矣十年十二月司馬光以書與吳充
　　充代安石為相知天下不便新法欲有所變更嘗
　　乞召還光等又薦孫覺等十數人皆安石所斥退
　　者故光遺以此書而充不能用光亦卒不起其後
　　執政缺上有無人才之嘆左丞蒲宗孟對曰人才
　　半為司馬光以邪說壊之上不語正視宗孟乆之
　　宗孟懼甚無以為容上復曰蒲宗孟乃不取司馬
　　光耶司馬光者未論别事只辭樞宻一節朕自即
　　位以來惟見此一人他人則雖逼之使去亦不去
　　矣上之眷禮於光不衰如此元豐三年三月光奏
　　提舉嵩山崇福宫已經兩任難更除授止乞專修
　　資治通鑑詔特許再任資治通鑑成除資政殿學
　　士降詔褒諭五年将行官制上謂輔臣曰御史大
　　夫非司馬光不可蔡確進曰國是方定願少遲之
　　王珪亦助確乃已及除第四任提舉崇福宫詔滿
　　三十箇月即不候替人發來赴闕盖将復用光也
　　是歳秋宴上感疾始有建儲意又謂輔臣曰來春
　　建儲其以司馬光及吕公著為師保光與公著上
　　雖議論終不合而極口稱其賢(以長編與丁/未録叅修)元城
　　先生語録曰神考之信任金陵是甚次第而老先
　　生號為黨魁故金陵以兩府㗖之欲絶其辭然老
　　先生是豈可以官職㗖者也故聞政府之命其去
　　愈牢當時䑓諫皆金陵之黨遽造一件大事㸃汚
　　老先生如霍光事神宗謂金陵曰前日言章大無
　　謂司馬某豈有此事金陵請事目神宗曰置之䜛
　　言不足道也故老先生以端明為崇福退居於洛
　　者十五六年天下之望翕然歸之至於元祐之初
　　主少國疑之際一用老先生天下無異論儻神宗
　　聽人言以一二事汙衊之重責黨魁以厲餘臣之
　　異意者雖天下知老先生無此事而天下之士惡
　　直醜正或有疑者則老先生之聲價豈得如此大
　　近來朝臣之出必有言章醜惡之辭極力詆毁之
　　至令天下無一全人萬一要箇好人使安可得也
　　此不是國家壊人乃自壊也又曰金陵在侍從時
　　與老先生極相好當時淮南雜說行乎時天下推
　　尊之以比孟子其時又有老蘇人以比荀子但後
　　來為政與老先生議論不合爾老先生嘗謂金陵
　　曰介甫行新法乃别用一副當小人或在清要或
　　為監司何也介甫曰方法行之初舊時人不肯向
　　前因用一切有才力者候法行已成即逐之却用
　　老成者守之所謂智者行之仁者守之老先生曰
　　誤矣君子難進易退小人反是若小人得路豈可
　　去也若欲去必成讐敵他日将悔之介甫黙然後
　　果有賣金陵者雖悔之亦無及也賣金陵者吕惠
　　卿吉甫也
四月己卯趙抃罷叅知政事(自右諫議大夫罷為/資政殿學士知杭州)
　　抃自治平四年九月除叅知政事是年四月罷在
　　政府凡四年王安石用事下視廟堂如無人因争
　　新法怒目同列曰公軰坐不讀書耳抃折之曰君
　　失言矣如臯陶稷契之時有何書可讀耶安石黙
　　然抃與安石議論多不恊安石更張政事抃屢言
　　其不便及司馬光辭樞宻副使不拜一時正人相
　　繼引去抃乃上言今不罷財利而輕失民心不罷
　　青苗使者而輕棄禁近耳目臣恐天下自此不安
　　矣言入即求去不許時安石家居求去上諭執政
　　罷青苖法抃獨欲俟安石叅改由是新法不罷抃
　　大悔復上言極論因累章乞罷遂命出守杭州後
　　自知青州除資政殿大學士知成都府前此無政
　　府復知成都者抃請行上甚恱後告老以太子少
　　保致仕元豐七年薨年七十七贈太子少師諡清
　　獻
同日韓絳叅知政事
　　侍御史知雜事陳襄言竊聞已有制命除韓絳樞
　　宻副使兼叅知政事陛下始用王安石叅預大政
　　首為興利之謀先與知樞宻院事陳升之同行制
　　置三司條例司未幾升之用是遷為丞相而絳又
　　領之曽不數月今又以絳叅預政事則是中書選
　　任大臣皆以利進自古至治之朝未有此事也臣
　　欲乞罷絳叅知政事今後中書選任大臣必求道
　　徳經術之賢以處之而不得以利進絳自治平四
　　年九月除樞宻副使是年三月兼叅知政事執政
　　凡四年夏人㓂慶州九月除陜西路宣撫使十二
　　月即軍中拜相
七月壬辰吕公弼罷樞宻使(為吏部侍郎觀文殿/大學士知太原府)
　　公弼自治平二年七月除樞宻副使四年九月除
　　樞宻使是年七月罷在樞府凡六年王安石變法
　　公弼屢勸上宜務安静又與韓絳争肉刑議不恊
　　公弼具疏将論之從孫嘉問附安石竊公弼論奏
　　草以示之安石輒先白上上始不樂公弼及胡宗
　　愈攻絳上疑公弼使之於是謂執政曰公弼屢反
　　覆今并州闕人宜即使公弼徃曽公亮言公弼先
　　朝兩府欲以轉兩官上曰陳升之出乃不曽轉官
　　然卒從公亮言
　　(執政罷改樞宻使除宣徽使轉一兩官判藩府其/次除觀文殿學士皆宣麻熈寕間吕惠穆公弼因)
　　(争新法求去王安石隂沮之只送舎人院命詞先/公時掌外制繳詞頭舉典故論之安石勸上内批)
　　(今後樞宻使罷更不宣麻此/禮數遂廢蔡元道官制舊典)
　　五年正月上議除公弼代郭逵遂以知鄭州吕公
　　弼為宣徽南院使判秦州郭逵判渭州始用王安
　　石之言也上諭中書曰公弼在河東當五路師倉
　　卒綏御有方故使代逵恐王韶生事則委之鎮撫
　　公弼聞命即戒行上喜復召對面加慰勞而遣之
　　六年三月宣徽南院使檢校太尉西太乙宫使吕
　　公弼卒贈太尉諡惠穆
同日馮京樞宻副使(自翰林學士端明殿學士授户部/郎中權御史中丞遷右諫議大夫)
　　(除/)
　　京字當世鄂州江夏人自鄉選至廷對俱䇿名第
　　一宰相富弼京之婦翁也上嘗謂王安石曰京似
　　平穏安石曰京燭理不明若皷以流俗即不能自
　　守盖京嘗為御史中丞上疏論時政因陳六事神
　　宗以示王安石安石深詆之上曰京作中丞恐失
　　職令作樞宻副使何如安石曰亦可也於是吕公
　　弼将去位上議所以代之者曽公亮韓絳極稱司
　　馬光上遲疑未决始欲用京又欲用蔡挺既而欲
　　并用京及光安石沮之乃獨用京
九月庚子曾公亮罷相(除守司空檢校太師兼侍中/河陽三城節度使集禧觀使)
制曰朕緬尋前載之文樂見名臣之節蓋位至者予國
心有加於澤民功成者本天道惟在於抑已誕揚賛册
以告治廷(具官曽/公亮)懐噐通時㓗身絶類蚤逢熈於神運
䆮發藴於賢謨膺二后之顧言奉冲人於大綂自初輔
政十有五年而四邊守於封疆百姓遂其衣食匪圖近
歳繼託一誠深㩀禮經之陳欲還君務而去雖終食而
屢歎卒髙情之莫囘况留侯未衰何遽遺於人事且周
公雖老顧猶在於京師其保宏父之居兼管納言之任
髙旗鉅節遥臨踐土之津閒館珍䑓獨把浮丘之袂於
戯以退為進蹈天下難偃之風不徳其功應君子有終
之吉徃袛茂寵更穆英猷
　　公亮自仁宗嘉祐六年閏八月拜相至是年九月
　　罷在相位凡十年神宗初即位公亮自門下侍郎
　　兼吏部尚書平章事集賢殿大學士英國公除尚
　　書左僕射依前兼集賢進封兖國公不以監修國
　　史及昭文館大學士授公亮為韓琦故也至熈寧
　　元年正月以旱甚公亮援宰相以災異罷免故事
　　乞罷政手詔荅以書雖百上朕亦不聽也二年二
　　月富弼始為首相十月弼罷公亮乃遷首相初濮
　　議之起御史吕誨率䑓屬劾奏叅知政事歐陽脩
　　首開邪議宰相韓琦曾公亮附㑹依違不報及新
　　法之行劉琦錢顗等奏劾王安石併及其它大臣
　　其奏曰曽公亮位居丞弼反有畏避安石之意隂
　　自結援更相稱譽以固寵榮致安石敗壊中書故
　　事曾公亮之罪也趙抃則括囊拱手但務依違䟽
　　奏琦等遂罷御史知諫院范純仁亦露奏乞觧王
　　安石機務并言曾公亮趙抃等不能救且曰曽公
　　亮年髙不退一切依随趙抃心知其非不能力救
　　亦不報時右正言李常言青苖不便上閱常奏顧
　　曽公亮陳升之曰常平事經中書行遣今人言紛
　　紛如此乃因執政論議不一故也公亮曰陳升之
　　乃元剏法之人李常亦同論議今尚俱以為言則
　　其不便可知公亮因請罷提舉官收執法付提刑
　　司行之若併新法悉廢之尤善於是上問李常䟽
　　如何措置安石令常分析公亮升之力争安石亦
　　力辨之公亮曰安石但欲已論勝耳上正色曰豈
　　有此邪公亮曰此言若誣天實臨之上卒令常分
　　析公亮升之與安石争青苖乆不勝皆稱疾在告
　　三年二月先是詔諸路提刑體量覺察提舉常平
　　官抑配人戸青苗錢并州縣抑遏不散及韓琦言
　　青苖之害王安石在告曽公亮陳升之等舉行前
　　詔乃刪去母得抑遏不散之語安石復視事志氣
　　愈悍面責曽公亮等曰為宰相當有執守何得妄
　　降劄子令體量抑配青苖又輒删去當日詔語公
　　亮等不敢抗五月戊戌上問王安石條例司可併
　　入中書否安石曰待修中書條例有端及已置屬
　　自可併為一今尚(闕/)合與韓絳請間奏事未可上
　　曰豈防曽公亮異議乎及問陳升之何如安石曰
　　升之猶可共事公亮多用機巧又專欲守其故態
　　自吕公著齟齬以來及得升之叶助益難與議事
　　上曰公亮老亦且去矣初公亮乆在政府王安石
　　之入也公亮力薦引之故安石初叅大政上召謂
　　曰曽公亮必更與卿恊力及同執政公亮知上方
　　向安石隂助之而外若不與同者置條例司更張
　　衆事一切聴之每遣其子孝寛與安石謀議至上
　　前無所異於是上益專信任安石以其助已深徳
　　之故推尊公亮而沮抑韓琦御史至中書争論青
　　苖事公亮俛首不荅安石厲聲與之徃返由是言
　　者亦以安石為專而公亮不預也蘇軾嘗從容責
　　公亮不能救正朝廷公亮曰上與安石如一人此
　　乃天也然安石猶以公亮不盡同已數加毁訾公
　　亮年已七十雖屢乞致仕上輙留之公亮去亦弗
　　勇安石黨友猶疾之其後安石益自用公亮數争
　　上前不能奪屡請致仕至是始得罷以集禧觀使
　　五日一奉朝請大勅繋銜在曹佾上出入如二府
　　儀仍詔公亮諸子依韓琦例推恩遂以比部員外
　　郎孝寛為祕閣校理孝宗孝純並遷官熈寧四年
　　四月判永興軍慶卒已伏誅公亮一以鎮静待之
　　人情遂安飛語亦息上聞謂王安石曰大臣肯奉
　　法如公亮極不可得也遂詔赴闕為集禧觀使五
　　年六月遷守太傳致任特許告謝故事致仕官不
　　入謝上以公亮三朝故老特加禮仍給見在支賜
　　未幾子孝寛簽書樞宻院事迎公亮就飬西府元
　　豐元年閠正月太𫝊兼侍中致仕魯國公曽公亮
　　卒年八十上奠哭之輟視朝三日贈太師中書令
　　配享英宗廟庭諡宣靖及𦵏恩禮視韓琦篆其碑
　　首曰兩朝顧命定䇿亞勲之碑前一日車駕又臨
　　之特恩非故事也上嘗論輔臣曰公亮謹重周宻
　　内外無間受遺輔政有始有卒可方漢張安世公
　　亮善薦士多得人然持禄固寵為世所譏初詔遺
　　表外増推恩二人子孝宗遷一官孝純賜同進士
　　出身後孝純辭出身乞将所得恩官其族人之未
　　仕者許之紹聖元年七月曾布因言曾公亮先帝
　　以為亞勲而其家殊不為朝廷所旌寵自孝寛卒
　　今獨孝純一子二十四年不改官先帝嘗賜出身
　　辭不受權太常丞為執政所梗遂闔門不仕上矍
　　然曰殊不知其有子
辛丑馮京叅知政事(自樞宻副使右/諫議大夫除)
吳充樞宻副使(自翰林學士右司郎中權/三司使遷右諫議大夫除)
　　充字冲卿尚書左丞育之弟也上初欲用充為叅
　　知政事王安石曰充與臣有親嫌乃徙京而充代
　　之
十月戊寅陳升之罷相(以母/憂罷)
　　升之自熈寧二年十月拜相是月丁母憂為相一
　　年升之母卒上為輟視朝明年詔起復升之請終
　　䘮許之元豐二年四月鎮江軍節度使同平章事
　　秀國公陳升之致仕時直學士院安燾草辭有云
　　尹躬一徳共嘉同體之和說命三篇獨先注意之
　　任卒有成績基於始謀御史舒亶指此六句以為
　　悖禮失實詔燾改之乃盡去六句止曰蚤從士論
　　擢與冡司後二日升之卒贈太保中書令輟視朝
　　二日成服於苑中諡成肅
十二月丁卯韓絳王安石並拜相(絳自吏部侍郎叅知/政事除同平章事昭)
　　(文館大學士安石自右諫議大夫叅知/政事除禮部侍郎同平章事監修國史)
絳昭文相制曰三王臣主俱賢不能止誥誓之事二帝
揆嶽在内其唯恊天人之和盖近迹狹而易循至化黙
而難運朕欲馳寥廓之見舎攣拘之文大超不世之君
湏謀非常之輔(具官/韓絳)蹈先聖之學躬上賢之資思功名
為已圖慕忠義之前躅而復正色自峙綽有大臣之風
臨機不囬多適庶事之要文武兼偹其噐股肱實繋其
人朕登延閎材既偕羣䇿之慮度軼往制何愛隆名之
私顧金節之未還将衮衣之已屬其位百寮之冠以司
大政之元且唐相之願為良臣終授君以顯號秦穆之
尚詢賢老猶躋俗於(闕/)　豈伊英猷不至上治於戯形
範正金錫美則為國利噐之疆隂陽和風雨時則為天
泰階之應往宣一徳庸底丕平
安石拜相制曰夫天地至神也非統氣運物則功不足
見於時聖賢一道也非經世裕民則名不足見於後故
士莫不待辰而欲奮志莫如得位而遂行矧夫居三公
之官而有臨四海之勢豈不能䆒利澤躬義榮以事施
於一時而譽動於後世者哉(具官王/安石)良心不外徳性攸
尊至學窮於聖人貴名薄於天下不以榮辱是非易其
介不以安危利害辭其難方予訪落之初勞乎用賢之
務昭發猷念與裁政機衆訾所傷曾靡相身之憚孤忠
自許唯知報國之圖朕取其知道者深倚以為相者乆
益合至公之首肆􁧑大命之休若作室用汝為垣墉若
濟川用汝為舟檝予有違而汝弼汝有為而予從於時
大亨盖出絶㑹於戯自成湯至于帝乙靡不懐畏相之
心若孟子學於仲尼其唯逹事君之道尚祈交勑卒俾
䝉成
　　安石自叅知政事為史館相辭不許又辭又不許
　　乃受四年二月丁已朔頒學校貢舉新制先是安
　　石奏請更學校貢舉之法詔兩制三館議之上得
　　翰林學士司馬光與直史館蘇軾議雖釋其疑然
　　至是卒除聲律專意經義罷明經及諸科更新制
　　如安石請其後又命吕惠卿修撰經義以安石提
　　舉而以安石子雱兼同修撰八年訓釋詩書周官
　　成乃拜安石左僕射門下侍郎(丁未/錄)時率錢助役
　　官自雇人監察御史劉摯陳其十害安石使張琥
　　為十難以詰之琥辭不為曾布自請為之有㫖令
　　摯分析摯復上䟽歴數時政之失其䟽曰安石自
　　以太平為已任得君專政二三年間開闔動揺舉
　　天地之内無一民一物安其所者盖自青苗之議
　　起而天下始有聚歛之議青苖之議未允而均輸
　　之法行均輸之法方擾而邉鄙之謀動邉鄙之禍
　　未艾而漳河之役作漳河之害未平而助役之事
　　興其間又求水利也則民勞而無功又開淤田也
　　則費大而不力又省併州縣也則諸路莫不彊民
　　以應令又起東西府也則大困民力禁門之側斧
　　斤不絶者将一年而未已其議財也商估市井屠
　　販之人皆召而登政事堂其征利也則下至於歴
　　日而官自鬻之數十百事交舉並作欲以歳月變
　　化天下使者旁午牽合於州縣小人挾勢附佐於
　　中外至於輕用名噐混淆賢否忠厚老成者擯之
　　為無能俠少儇辨者取之為可用守道憂國者謂
　　之流俗敗常蠧民者謂之通變除用進退獨任一
　　屬掾曾布祖宗累朝之舊臣則鐫刻鄙棄去者殆
　　盡國家百年之成法則剗除廢亂存者無幾(云云/)
　　摯遂被貶(同/上)先是詔建東西二府各四位東府第
　　一位凡一百五十六間餘各一百五十二間東府
　　命宰臣叅知政事居之西府命樞宻使副居之九
　　月府成上臨幸復賜宴于王安石位始遷也三司
　　副使知雜御史以上皆預(長/編)國朝㳂五代後唐之
　　制置三司使以總國計應四方貢賦之入朝廷未
　　嘗預焉一歸三司總塩鉄度支戸部位亞執政目
　　為計相凡國家工役之費其所用皆蠧耗之大者
　　必命三司使總之乃可節以制度也至王安石為
　　相自著周禮義以符合新法故持冡宰掌邦計之
　　說謂宰相當主財計遂以三司分權凡賦稅常貢
　　征𣙜之利方歸三司摘山煑海坑冶𣙜貨戸絶没
　　納之財悉歸朝廷其立法與常平免役坊場河渡
　　禁軍闕額地利之資皆號朝廷封椿又有歳科上
　　供之數盡運入京師别創庫以貯之三司不預焉
　　於是祖宗處國計之良法盡壊矣(官制/舊典)章聖朝帑
　　藏盈溢其名數皆籍於三司其總數在(闕/)　使得
　　知之章聖屡欲知其數宰相李文靖沆終不肯令
　　供恐其知數而廣用也乃深得祖宗置三司之㣲
　　意矣安石乃置旁通簿於御前盡籍國帑之數在
　　神宗恭儉郡國帑藏率皆富盈至崇寧後蔡京勸
　　上皇以奢費内興營繕外拓境土而又宦官各專
　　局應奉及淫巧繕修與夫除戎噐備河患凡此之
　　類皆不先關戸部但請於朝廷或兼取於戸部者
　　非若三司府專案以闗防也(同/上)五年五月王安石
　　留身乞東南一郡言乆勞又病恐職事有隳致累
　　陛下知人之明上甚怪安石如此曰卿宣所懐有
　　不盡當為朕盡言之朕何嘗違卿天下事方有緒
　　卿若去如何了自古君臣如卿與朕相知極少卿
　　於朕豈他人能間六月辛未王安石入見上怪安
　　石求去曰朕於卿斷無疑心朕與卿相知近世以
　　來所未有卿安得不為朕少屈安石固乞退上固
　　留之丙子王安石又辭位上引劉備託後主於諸
　　葛亮事曰卿所存豈媿諸葛亮朕於卿君臣之分
　　寧有纎毫疑貳乎
同日王珪叅知政事(自翰林學士承㫖端明殿學士翰/林侍讀學士禮部侍郎以守本官)
　　(除/)
　　珪字禹玉開封人廷試第三除叅知政事前一日
　　使者數軰召珪珪入上御小殿得㫖草制相安石
　　上因出御批示珪曰已除卿叅知政事翌日命果
　　下珪辭不許乃受珪在政府凡六年至九年十月
　　拜相
　　熈寧四年(辛亥/)
三月丁未韓絳罷相(自陜西宣撫使罷相以/本官吏部侍郎知鄧州)
制曰丞輔之任非端良而莫居典刑之行雖貴近而無
間我有明命颺於大廷(具官/韓絳)歴事三朝浸更衆職比疇
勁正之噐晉服弼諧之司属者羗渠陸梁戎候騷動輟
自貳公之列徃定安邉之圖而聽用匪人違盭初詔統
制亡状綏懐寡謀暴興征師深入荒域卒伍駭擾横罹
轉戰之傷丁黄馳驅重被齎餉之役邊書旁十朝聽震
驚朕以其推忠之勤誠為盡瘁執訊之績亦已居多方
公論之騰喧覽奏封之引咎其伸憲法以解機衡仍舊
秩於天官殿近藩於京輔於戯奉使失指雖生事之靡
容原誠無他亦注懐之素厚徃服成命無忘省循
　　絳自熈寕三年十二月與王安石同拜相至是年
　　三月罷在相位凡四閱月先是熈寕二年以尚書
　　工部郎中李復圭知慶州復圭專殺喜功輕敵致
　　㓂西人至傾國大入郭慶等俱死之於是朝廷遣
　　重臣為宣撫使絳時為叅知政事請行安石曰臣
　　於邊事未嘗更歴臣宜徃絳曰不可朝廷方頼安
　　石安石曰朝廷所頼乃韓絳爾卒不許安石而遣
　　絳乃拜韓絳為昭文相初絳之行也文彦博恐絳
　　無功并任其責奏請為畫一以付絳而略無發兵
　　約束安石亦請不預邊事而西討方略一以付絳
　　絳用种諤謀欲取横山遂城囉兀築撫寕堡調發
　　倉猝闗陜騷然人不堪命賊出兵争撫寕堡陷之
　　急攻囉兀城慶州兵遂大亂朝廷憂之乃罷兵棄
　　囉兀撫寕學士院元絳草責絳制初云擅興征師
　　上以為非擅興命改曰暴興以絳實得㫖出師而
　　措置乖方故貶(拜罷/録)八月除觀文殿學士五年四
　　月改知許州絳十上章乞歸田里守墳壟王安石
　　亦為之言故有是命
　
　
　
　
　
　
　
　
　宋宰輔編年録卷七
欽定四庫全書
　宋宰輔編年録卷八　　宋　徐自明　著
　　神宗熈寧五年(壬子/)
二月丙寅蔡挺樞宻副使(自知渭州龍圖閣直/學士右諫議大夫除)
　　挺字子正應天府宋城人挺在平凉凡五年自以
　　有勞久留邉庭憤鬰為歌詞因中使至使優伶歌
　　之有誰念玉關人老之句傳達禁中上亦憫焉遂
　　召用之
十二月壬午陳升之拜樞相(除檢校太傅行禮部尚/書同平章事樞宻使)
制曰弼亮天工繄朝堂之碩輔紀綱師律實帷幄之宗
工維予左右之良豈有重輕之異疇咨舊德敷告大廷
(具官陳/升之)受天偉才為國重器逮事仁祖進登要樞肆朕
宅師興言訪落與圖大政擢冠庶工方側席於奮庸遽
執喪而去位屢頒優詔難奪至情比徙月之告期即治
朝而申命視官帝傅増食爰田兼元宰之隆名服本兵
之寵寄安危注意知股肱一體之相湏中外具瞻誠文
武萬邦之為憲永惟經濟屬在老成勉廸前人之休共
新當世之務於戱明明常德朕有志於宣王翼翼壯猷
爾毋慙於方叔靖共厥位協濟朕心
　　升之自熈寧二年十月拜相三年十月自相位以
　　母喪免明年正月詔起復拜相請終喪許之至是
　　喪除乃有此拜仍大勅繋銜文彦博下遣内侍齎
　　詔往賜仍趣令赴闕五月兼羣牧制置使八年二
　　月詔樞宻院陳升之提舉馬軍司以知審刑院崔
　　台符等言緣軍政事重仁宗時命樞宻使田况提
　　舉乞依故事以樞臣總領故也
　　熈寧六年(癸丑/)
四月己亥文彦博罷樞宻使(自劒南西川節度使守司/空兼侍中罷授守司徒兼)
　　(侍中河東節/度使判河陽)
制曰秉國大均絶席廟堂之上經時常武運籌樽爼之
間惟吾老成多所更踐懇辭機務往殿近藩敷告在廷
進疇厥位(具官文/彦博)器質宏偉智謨靖深逮事祖宗蚤登
丞弼周旋左右當四海之具瞻宻勿樞機實萬邦之為
憲肆予纉御屬在倚毗深惟注意之勤勉狥均勞之請
眷言耆舊宜有褒崇増秩上公衍封真賦光華故里掲
全晉之旌旄偃息名城壯陪京之屏翰出入中外始終
顯榮於戯進而論道經邦則必告嘉猷於后退而承流
宣化則必下膏澤於民惟徃欽哉尚多受祉
　　彦博自治平二年七月為樞宻使是年四月罷判
　　河陽仍改賜推忠宣德崇仁保順協㳟賛治純誠
　　亮節守正佐運翊戴功臣在樞府凡八年(賜功臣/號始於)
　　(唐徳宗奉天之後五代因之國初三相並/冠以推忠協謀佐理功臣本朝遵用舊制)○三年
　　二月先是文彦博屢乞罷樞宻使上諭以湏期年
　　聽去韓絳與王安石協力排彦博每議事絳多面
　　沮之彦博内不平遂引期年之詔堅求補外上遣
　　中使召入押赴樞宻院者數矣彦博輙歸卧或閉
　　門不出後上又面諭之彦博乃復視事如故上嘗
　　論及大使臣磨勘及常程差遣欲付之三班王安
　　石與韓絳以為不如置審官西院付之上即令置
　　然未嘗與樞宻議也及彦博等對乃言其不便彦
　　博退上語及西院事安石曰五代用武故政出樞
　　宻宰相備位而已非治法也五月遂降詔置審官
　　西院議者謂絳及安石叶謀欲沮彦博且奪其權
　　因建此議然先時大使臣差遣皆屬樞宻院無先
　　後名次時人亦頗患其不平也是月彦博罷樞宻
　　使判河陽從所乞也仍詔大勅繋銜曹佾上出入
　　如二府儀又詔彦博嘗受先朝顧命今罷樞府宜
　　依曽公亮罷相例與子孫推恩(長/編)後加檢校太師
　　徙判大名府元豐三年九月除太尉開府儀同三
　　司復判河南府王堯臣子同老言仁宗不豫先臣
　　與文彦博劉沆富弼等請立英宗為嗣神宗感悟
　　開納㑹彦博入覲神宗以問彦博對曰先帝天命
　　所在神器有歸實仁祖知子之明慈聖擁佑之力
　　臣等何功神宗曰議論於至和時發端為難卿宜
　　盡録本末將付史官彦博乃奏其事於是手詔褒
　　顯遂加彦博河東永興節度使彦博力辭兩鎮宴
　　餞瓊林輔臣皆與兩遣中謁者遺詩以寵其行有
　　報在不言功之語當世榮之六年請老拜太師致
　　仕(事畧/)
　　熈寧七年(甲寅/)
四月丙戌王安石罷相(自禮部侍郎同平章事罷為吏/部尚書觀文殿大學士知江寧)
　　(府轉/九資)
制曰入則冠宰路之重百辟之所儀刑出則寄制垣之
尊萬邦之所憲法茍非令徳奚稱異恩粤予端揆之臣
久托機衡之任錫之寵渥均厥賢勞(具官王/安石)禀明哲之
資蹈柔嘉之則學問淵博為時儒者之宗議論堅明有
古直臣之烈間疇偉望升冠近司憂勤百為夷險一節
方藉壯猷之助且觀盛化之流遽上封章願還政事確
誠莫奪茂典載加正位天官之聨升華殿幄之侍仍加
賦邑以重藩維於戯納忠告猷卿所素尚尊德樂道朕
豈或忘毋怠乃心而不予輔
　　安石自熈寧三年十二月拜相是年四月罷居相
　　位凡五年先是安石秉政更新天下之法宿望舊
　　人屏逐殆盡所用俱新進少年天下不與之上一
　　日侍太后至太皇太后宫時宗祀不遠太皇太后
　　曰吾聞民間甚苦青苗助役錢宜因赦罷之上不
　　懌曰此以利民非苦之也太皇太后曰安石誠有
　　才學然怨之者甚衆欲愛惜保全不若暫出之於
　　外歳餘復召用可也至是久旱上以百姓流離憂
　　見容色每輔臣進見未嘗不嗟嘆懇惻始深疑新
　　法之不便欲罷之安石曰水旱常數堯湯不能免
　　也但當脩人事以應天災爾上曰此豈細事朕今
　　所以恐懼如此者正為人事有所未脩也安石以
　　常數為言上終不以常數為是安石乃求去位上
　　固留之請益堅故有江寧之命上因出手詔諭之
　　麻既出吕嘉問張璪持安石而泣安石慰之曰已
　　薦呂惠卿矣(丁未/錄)初監門鄭俠獻流民圖朝廷以
　　為狂笑而不問第令開封府劾其擅發馬逓入奏
　　之罪而俠又上書言天旱由王安石所致若罷安
　　石天必雨既而安石出知江寧是日雨安石屢求
　　去位上不許至是以手詔諭安石曰前日曾令吕
　　惠卿及朕以手札諭卿欲以師傅之官䖏卿於京
　　師而繼得卿奏以義所難䖏且欲得便郡求息朕
　　深體卿意不欲再三邀卿之留已降制命卿知江
　　寧庶安心休息以適所欲朕體卿之誠至矣卿宜
　　有以報之手劄具存無或食言(拜罷/録)安石既罷相
　　知江寧仍詔出入如二府儀大朝㑹綴中書門下
　　班上又以安石子雱為右正言天章閣待制兼侍
　　講雱以疾不能朝許從安石之江寧仍脩撰經義
　　又詔安石依舊提舉詳定國子監脩撰經義是年
　　三月詔聞鎮定州民有拆賣屋木以納免役錢者
　　令安撫轉運提舉司體量具實以聞上又批問安
　　石百姓為貸市易抵當所錢多沒産及枷錮者又
　　問安石納免行錢何如或云提湯瓶人亦令出錢
　　者又批問安石取免行錢太重人情咨怨至出不
　　遜之言見稅匹帛行有手下抱緼角人今亦盡收
　　入行者安石隨事辨析皆謂有利無害士大夫或
　　不快朝廷政事或與近習相為表裏故多言不便
　　爾上曰近臣以至后族無不言不便何也兩宫至
　　泣下憂京師亂起以為天旱更失人心如此安石
　　又歸咎於妄言者之過時知青州滕甫上疏言新
　　法害民者陛下既知之矣但下一手詔應熈寧二
　　年以來所行新法有不便者悉罷之民氣和而天
　　意解矣安石既罷相遂詔中書自熈寧以來剏立
　　改更法度令具本末編類進入(並長/編)
同日韓絳再入相(自觀文殿大學士行吏部侍郎知大/名府除同中書門下平章事監脩國)
　　(史/)
制曰王者臨四海之廣總萬機之繁仍欲措世於治安
其在求賢而輔助我圖元弼兹得藎臣錫以茂恩告於
列位(具官/韓絳)受材宏博涉道深醇智略足以經逺猷忠嘉
足以任大事而自與謀帷幄正位鈞衡抗論在前義無
曲學宣力於外勞不辭難質於僉言屬乃舊徳冠宰司
之重實頼於謨明總史觀之華更資於良直賦之多邑
衍以真封併示褒章允為異數於戯百姓尚困惟在厚
厥生五服未賔當使服吾化勉輔丕丕之業以成晏晏
之風
　　絳自熈寧三年十二月拜相至是年三月罷為相
　　凡四越月是年四月再入相上遣御藥院齎詔召
　　絳赴闕上賜王安石手詔曰韓絳懇欲得一見卿
　　意者有所諮議卿可為朕詳語以方今人情政事
　　之所宜急者安石薦絳代已仍以惠卿佐之庶於
　　安石所為遵守不變也時號絳為傳法沙門惠卿
　　為䕶法善神○七年十月詔三司置㑹計司以宰
　　臣韓絳提舉先是絳奏三司財賦出入之數無考
　　校盈虚之法仍乞臣絳提舉而校其増虧以黜陟
　　官吏之能否而三司使章惇亦乞天下財賦刪脩
　　為法故有是命
同日吕惠卿叅知政事(自翰林學士右正言兼/侍講遷右諫議大夫除)
　　惠卿字吉甫泉州晉江人初設制置三司條例司
　　王安石固請以著作佐郎編脩集賢書籍吕惠卿
　　為檢詳安石對上曰願陛下於近臣中擇其能上
　　副陛下所欲為與臣所學不異者與之共政因極
　　稱吕惠卿上許之惠卿最為安石所賢初至自江
　　寧即屢薦於上事無大小必與之謀方是時建青
　　苗助役水利均輸之政置提舉官行其法於天下
　　謂之新法一時奏請皆惠卿發之時議學校貢舉
　　惠卿乞選通經術臨政事之人主判太學令侍從
　　舉有學術行藝者為教授自京師至諸州皆建學
　　取以經義䇿以時務殿試專以䇿問而學校貢舉
　　法俱以次推行於是王安石乞罷制舉馮京以為
　　不可廢惠卿謂制科止於記誦非義理之學制科
　　遂罷初為條例司檢詳官尋又命㸔詳中書編脩
　　條例上嘗歴問羣臣於司馬光至吕惠卿光曰惠
　　卿憸巧非佳士使安石負謗於中外者俱惠卿所
　　為也近日不次進用大不合衆心上曰惠卿應對
　　明辨亦似美才光曰惠卿文學辨慧誠如聖㫖然
　　用心不端陛下更徐察之江充李訓若無才何以
　　能動人主光嘗於邇英進讀蕭何曹参事因言曹
　　参以無事鎮撫海内故天下晏然居數日吕惠卿
　　進講乃遂言法不可不變先王之法有一嵗一變
　　者有五歳及一世一變者有百世不變者前日司
　　馬光言漢守蕭何之法則治變之則亂光之意必
　　以國家近日多更張舊政又以臣制置三司條例
　　及㸔詳中書條例故發此論也光與惠卿更相辨
　　難惠卿至排光令去既退於是御史張戬言惠卿
　　姦邪不可留之左右後光既辭樞宻副使連章極
　　諫青苗之病民又移書安石且言諂諛之人欲依
　　附介甫因緣改法以為進身之資於介甫當路之
　　時誠有順適之快一旦失勢必有賣介甫以自售
　　者矣書三往安石卒不聽光在經筵讀資治通鑑
　　上嘗謂光曰安石不好官職及自奉飬可謂賢者
　　光曰安石誠賢矣但不當信任吕惠卿惠卿真姦
　　邪而為安石謀主安石為之力行故天下幷指安
　　石為姦邪也上笑光又曰今條例司所為獨安石
　　韓絳吕惠卿以為是天下俱以為非陛下豈獨與
　　三人共為天下邪乃退○上欲脩起居注安石薦
　　吕惠卿遂除天章閣待制同脩起居注後又薦為
　　翰林學士安石嘗與惠卿論新法安石弟安國吹
　　笛於内安石遣人諭曰請學士放鄭聲安國立應
　　曰願相公遠佞人惠卿深銜之後竟為惠卿所陷
　　放歸田里安石將罷相遂薦惠卿為叅知政事初
　　惠卿諂安石如子事父安石當國不可一日而無
　　惠卿也安石將罷去念能善吾後者莫有如惠卿
　　故力引惠卿輔政惠卿既輔政富弼時退居於洛
　　聞之有憂色邵雍以問弼弼曰度弼之憂安在雍
　　曰豈以王安石罷相吕惠卿叅知政事惠卿㐫暴
　　過安石乎弼曰然雍曰公無憂安石惠卿本以勢
　　利合勢利相敵將自為仇矣不暇害他人也未幾
　　惠卿得志怙權果叛安石惟慮安石之復來也因
　　郊乃薦安石為節度使平章事方進熟狀上察見
　　其情遽問曰王安石去不以罪何故用赦復官惠
　　卿慚甚無以對既而遽起鄭俠李逢獄茍可以傾
　　安石者無所不為如雍之言也(丁未/錄)惠卿慮中外
　　因王安石罷相言新法不便以書遍遺諸路監司
　　郡守使陳利害至是白上降七年閠四月己丑詔
　　申明之詔曰朕不以吏或違法之故而輒為之廢
　　法要當博謀廣聽案違法者而深治之間有未安
　　者令脩完期底至當遂命惠卿提舉編脩司農條
　　例又詔五日一赴經筵時曽布吕惠卿同根究市
　　易事凡三五日一對王安石懇求去位惠卿憂沮
　　形於色安石引惠卿執政上既許之布後與惠卿
　　會惠卿頗有得色詬罵行人及胥吏以語侵布布
　　不敢校也八年五月御史蔡承禧言惠卿弟吕升
　　卿招權慢上并及吕惠卿是日進呈安石時與惠
　　卿俱對上顧安石稱其獨無私蓋為惠卿發也明
　　日惠卿求去安石獨奏事上曰惠卿不濟事非助
　　卿者也忌能好勝不公又曰觀惠卿兄弟但才能
　　逼已便忌嫉安石曰臣常屢勸彼令勿如此又為
　　上言人材如惠卿陛下不宜以纎芥見於辭色使
　　其不安如對惠卿數稱臣無適莫獨無私使惠卿
　　何敢安位國家所頼恐不宜如此遇之上令安石
　　敦勉惠卿就位安石曰此在陛下陛下不加恩禮
　　臣雖敦勉何補也六月王安石得疾上固留之諭
　　以吕惠卿甚恠卿不為升卿辨事言卿前為人所
　　誣極力為卿辨今臣為人所誣卿無一言朕說與
　　極為卿兄弟解釋辛亥吕惠卿加給事中與安石
　　父子並以脩詩書周禮義觧推恩也安石辭雱新
　　除龍圖閣直學士惠卿亦辭給事中後雱又辭所
　　遷職上欲終命之惠卿以為雱引疾罷宜聽故從
　　之由是王吕之怨益深先是吕惠卿言安石弟秘
　　書丞直集賢院王安禮任館職日狎逰無度於是
　　安禮乞出即從之差知潤州安石猶以惠卿昔家
　　居在潤州使安禮求過失故也始惠卿事安石父
　　子安石弟安國負氣惡其憸巧數面折之惠卿切
　　齒及安石罷相引惠卿輔政惠卿遂欲代安石恐
　　其復來乃因鄭俠獄陷安國亦以沮安石也安國
　　既貶上降詔諭安石安石對使者泣及再入相安
　　國猶在國門由是安石與惠卿交惡蘇軾徙汝州
　　過金陵因訪王安石軾曰軾欲有言於公安石色
　　動軾曰所言天下事也安石色定曰姑言之軾曰
　　西方用兵連年不解東南數起大獄公獨無一言
　　以救之乎安石舉兩指示軾曰二事悉惠卿啟之
　　安石在外安敢言軾曰固也然在朝則言在外則
　　不言事君之常禮爾上所以待公者非常禮公所
　　以事上者豈可以常禮乎安石厲聲曰安石湏說
　　又曰出在安石口入在子瞻耳葢安石猶畏惠卿
　　也(丁未/録)
十二月丁卯王韶樞宻副使(自觀文殿學士兼端明殿/學士龍圖閣學士禮部侍)
　　(郎知熈/州除)
　　韶字子純江州徳安人初韶客逰西邉時神宗初
　　立韶内知天子智勇有志於天下乃上平戎䇿乞
　　復河湟以絶夏人之右臂神宗覧而奇之召問方
　　略遂擢用焉後以降木征功自知熈州召赴闕未
　　至遂有此命
　　熈寧八年(乙卯/)
正月庚子蔡挺罷樞宻副使(自右諫議大夫罷為資政/殿學士判南京留司御史)
　　(䑓/)
　　挺自熈寧五年二月除樞宻副使是年正月以疾
　　罷在樞府凡四年元豐二年五月卒贈工部尚書
　　諡敏肅
同日馮京罷叅知政事(右諫議大夫除/守本官知亳州)
制曰輔弼大臣朕所同體以濟天下政事之善職當將
順茍有闕失固宜盡䂓若乃面從退言二三其徳倡為
浮議以開羣枉豈朕所以待股肱心膂之意哉(具官/馮京)諫
議機務為日滋久朕之柄用不為不重予違汝弼何憚
不為國有刑人大夫弗飬義當共疾遏絶庶頑而乃啟
導奬進隂為主宰謀害政體以震朕師逮其自章略俾
推究詭迹既露猶復怙終左證具存情焉廋匿未忍寘
理尚示寛恩黜守外藩往自循省
　　京自熈寧三年七月除樞宻副使九月除叅知政
　　事是年正月罷為執政凡六年京與安石共政數
　　與争辯於上前又薦劉攽蘇軾為外制神宗不應
　　時議令祖周官丘乘之制令保甲飬馬京以為不
　　可㑹選人鄭俠上䟽極陳時政得失且言王安石
　　作新法為民害吕惠卿朋黨姦邪壅蔽聦明獨馮
　　京特立屢與之校請黜惠卿進用馮京惠卿大怒
　　因奏上奪俠官汀州編管言事者以京為交通罷
　　京政事知亳州徙河南府遷資政殿學士知渭州
二月癸酉王安石再入相(自觀文殿大學士吏部尚書/知江寧府除依前官同平章)
　　(事昭文館/大學士)
制曰乾徤坤順二氣合而萬物通君明臣良一徳同而
百度正眷予元老時乃真儒若礪與舟世莫先於汝作
有衮及繡人久佇於公歸越升冡宰之崇播告路朝之
聽(具官王/安石)信厚而簡重敦大而髙明潜於神心馳天人
之極摯尊厥徳性泝道義之深源延登傑才毗叅魁柄
傳經以謀王體考古而起治功訓齊多方新美萬事爾
則許國予為知人䜛波稽天孰斧斨之敢缺忠氣貫日
雖金石而自開向厭機衡之煩出宣屏翰之寄遽周歳
歴殊拂師瞻宜還冠於宰司以大釐於邦采兼華上館
衍食本封載更功號之隆用侈台符之峻於戯制天下
之動爾惟樞木通天下之志爾惟蓍龜繫國重輕於廼
身敺民仁夀於當代往服朕命圖成厥終
　　安石前自熈寧三年十二月拜相七年四月罷為
　　相凡五年是年二月再入相始安石薦韓絳及吕
　　惠卿代已惠卿既得勢恐安石復入遂逆閉其途
　　凡可以害安石者無所不用其至又數與絳忤絳
　　乗間白上請復相安石上從之惠卿聞命愕然翼
　　日上遣御藥齎詔往江寧召安石安石不辭倍道
　　赴闕時吕惠卿正起李逄獄事連李士寧獄甚急
　　士寧與安石厚意欲併中安石也㑹上召安石急
　　自金陵泝流七日至闕遂拜昭文相安石表辭詔
　　不許再辭不允斷來章即受安石既相士寧之獄
　　遽觧而惠卿罷(丁未/録)三月上謂安石曰小人漸定
　　卿且可以有為又曰自卿去後小人極紛紛獨頼
　　吕惠卿主張而已安石曰臣父子向䝉陛下之遇
　　誠欲助成陛下盛徳大業而小人紛紛不敢安職
　　今陛下復召用臣臣所不敢固辭者誠欲及時粗
　　有所効以報知遇望陛下察臣用心上曰固所望
　　於卿君臣之間切勿存形迹形迹最害事安石又
　　薦吕嘉問及張安國可為宰屬上皆以為可(長/編)
四月戊寅吳充樞宻使(自樞宻副使右諫議大夫除/檢校太傅行工部侍郎充)
制曰職在樞衡必藉幾深之識地居宥宻尤資周慎之
才云為繫於四方崇重稱於二府素難厥選今得其良
升正使名敷聞朝列(具官/吳充)器資通敏風猷静淵學洞究
於古今術該詳於經濟自專計省之劇擢副本兵之嚴
内罄嘉謨已咸和於庶務外禆逺略亦荐著於成功宜
超拜於貳卿俾榮兼於帝傅爰田増秩真食衍封倂為
寵章就正官號於戯知人則哲朕既任卿之匪輕事君
以忠卿其報朕之益至往服新命無忘訓辭
　　上批吳充久叅機政悉力職事故有是命尋兼羣
　　牧制置使提舉脩軍馬勅初羣牧使李師中上言
　　飬馬費重請罷所置使而飬馬於民不報既而吳
　　充為樞宻副使亦上書請以牧地賦民文彦博為
　　樞宻使以為不可王安石主充議五年遂廢太原
　　監七月又廢東平監而樞宻副使請舉諸監盡廢
　　之是年四月詔河南北兩監牧司並罷然自是國
　　馬盡矣充在樞宻凡六年至九年十月拜相
閏四月乙未陳升之罷樞相(自樞宻使禮部尚書同平/章事罷為檢校太尉鎮江)
　　(軍節度使同平/章事判揚州)
制曰執政於中總領樞筦之重殿邦於外榮加衮鉞之
崇非屬老成之賢曷當光大之寵諏是糓旦告於治朝
(具官陳/升之)識度淵𢎞材資公正博達古今之務精通文武
之權歴事三朝偕聯二府内堅持於忠赤外協濟於猷
為自居宥宻之司彌展經綸之術方隆柄任屢引疾辭
宜推從欲之私俾遂均勞之請既増封於勲邑仍兼秩
於公台擁京口之節旄司廣陵之藩翰宅大江之衝要
望本鎮之封疆於戯注意輔臣禮有優於進退傾心魏
闕徳無怠於始終益茂政聲對于休命
　　升之自熈寧五年十一月拜樞相是年四月以足
　　疾得請判揚州大勑列銜曹佾下出入如二府儀
　　再入樞府凡三年
八月庚戍韓絳罷相(為禮部尚書觀文/殿大學士知許州)
制曰國家延登弼疑内以起功於庶事分畀藩翰外以
發政於四方閔勞申恩倚重均體肆敷丕號庸諗廟朝
(具官/韓絳)躬莊厚之資涵良忱之度濟世美以特立告辰猷
而具臧屢陪國均實輔台徳嚮自保釐之寄再膺翼亮
之咨髙平師師總脩衆職之采公孫几几叅聽百官之
成久宣於勤間愬以疾確辭幾務之劇祈即㷼申之休
感于朕聦姑狥爾欲宜還宰韍往建州麾陟春官常伯
之尊兼禁殿隆儒之冠載更功號増井幷封於戱乃眷
臣鄰雖爾身之在外不忘夀耈豈兹心之謂遐其服寵
章以將福履
　　絳自熈寧七年四月再入相至是年八月罷再相
　　纔踰年絳既罷相知許州仍詔出入如二府儀大
　　朝㑹綴中書門下班絳居相位數與吕惠卿異議
　　王安石復入論政愈駮數稱疾故求罷而有是命
十月庚寅吕惠卿罷𠫭知政事(自給事中罷守/本官知陳州)
制曰輔弼之臣與圖政事任人賢否繫國重輕朕於黜
陞非有私意(具官吕/惠卿)藝文治術久踐要途擢貳鈞衡是
稽羣望謂宜夙夜左右謨明為謀弗臧卒陷吏議撓侀
成於京邑懐請託於私家剡奏自明尤為欺詆行治如
此朕何望焉罷守故官出臨郡寄非惟責邇臣之守於
以合衆論之公祗廸訓詞服我寛宥
　　惠卿自熈寧七年四月除𠫭知政事是年十月罷
　　在政府二年先是御史蔡承禧劾惠卿弟崇政殿
　　說書直集賢院升卿之罪惠卿乃謁告上遣馮宗
　　道撫問召赴中書安石又親詣惠卿道上意惠卿
　　於是上表求外者三上皆遣中使封還又有劄子
　　上復令安石同王珪諭惠卿惠卿入見上曰無事
　　而數求去何也豈以安石議用人不合安石欲用
　　新進卿不欲之耶卿欲用曽旼而安石不欲耶惠
　　卿曰此亦不繫臣去就安石之來一切託疾不事
　　事與昔日異前此安石為陛下建立庻政千里復
　　來乃反如此不知欲以遺之何人上曰安石何以
　　至此惠卿曰安石不安其位盖亦緣臣在此不若
　　逐臣之去一聽安石天下之治可成上曰終不令
　　卿去且俱至中書惠卿頓首曰臣不敢奉詔既退
　　上復遣中使諭惠卿惠卿入見乃復就職先是惠
　　卿緣升卿事乞罷政既復就職與安石益不協於
　　是留身白上曰安石以臣改其詩義怒臣上復留
　　惠卿然議益不合惠卿益不自安後月餘乃具劄
　　子力求去位初惠卿既進劄子與安石辨改經義
　　乞去位因出前後與安石議論不合者十餘事且
　　力乞在告惠卿既在告繼下御史中丞鄧綰章不
　　旬日惠卿罷政升卿初為御史所攻安石雖數為
　　觧釋然其實不樂升卿也升卿復於上前訴安石
　　之短上既決意罷惠卿政事故先出升卿十月己
　　丑朔升卿擢發遣江南西路轉運副使初惠卿於
　　安石交至深時人謂安石為孔子惠卿為顔子獨
　　司馬光曰覆王氏者必惠卿也小人本以勢利合
　　勢傾利移何所不至及安石罷相去惠卿果叛之
　　凡可以傾安石者靡不為也至是安石再入相怨
　　惠卿未有以發㑹張若濟者前知秀之華亭坐受
　　所監臨衡州編管御史中丞鄧綰素附安石因䟽
　　惠卿居父䘮日與若濟交通狀中書請差官究實
　　而惠卿亦上章自辨上遣檢正徐禧等雜治之惠
　　卿於是先罷政事以夲官知陳州已而又用鄧綰
　　蔡承禧言罷惠卿之弟温卿河東運判鄧綰又劾
　　徐禧黨惠卿乞改付吏乃遣淮東運使蹇周輔同
　　鞫已而練亨甫軰又以綰所言惠卿事交鬬其間
　　反為惠卿所中語及安石子雱忿恚而卒安石悲
　　傷益不堪固求去綰懼安石去屢留於上上怒出
　　綰周輔治獄方急㑹綰敗輔因是不肯為王氏盡
　　力遂止其獄温卿止坐衝替上又惡新管當福建
　　常平等事曾旼交鬬安石惠卿遂絀旼潭州州學
　　教授先是御史蔡承禧奏臣累言𠫭知政事吕惠
　　卿姦邪不法請陳其姦狀之尤著者其罔上反覆
　　任意自專弄權自恣朋比欺國數項惠卿之所為
　　有滔天之惡朝廷之善事使其朋類揚以為己出
　　不善則使其黨與言為上意如章惇李定徐禧之
　　徒皆為死黨曾旼劉涇葉唐懿周常徐申之徒又
　　為奔走此又姦惡之尤大者也是日手詔𠫭知政
　　事吕惠卿朕不次㧞擢俾預機政而乃不能以公
　　滅私為國司直阿蔽所與屈撓典刑言者交攻深
　　駭朕聽可本官知陳州先是豫章有進士黄雍者
　　著書於家徐禧得之因竊其語為書褒美新法以
　　獻王安石安石大賞其言而吕惠卿欲脩撰經義
　　遂牒禧以布衣充檢討已而欲官之安石遂白上
　　除禧中書習學行檢正事布衣為中書習學行檢
　　正事自禧始及安石罷相去惠卿復薦禧上遂擢
　　監察御史裏行安石再相中丞鄧綰論禧黨惠卿
　　日縱華亭之獄禧坐出為湖北運使及禧拜中丞
　　故首論綰又薦孔武仲邢恕可以為御史上曰徐
　　禧論事大率懐吕惠卿之恩尤欲進異論之人蓋
　　惠卿之叛王安石故多結異論之人欲以為黨唐
　　埛乃上書薦惠卿天下竒才埛惠卿黨也上曰禧
　　事惠卿如父如禧今日殺身可也遂罷禧中丞先
　　是王安石退居鍾山切切以惠卿為恨惠卿除母
　　喪初安石之弟安禮時為右丞惠卿心憚之乃過
　　金陵以啟與安石和安石以巽言謝之既而朝廷
　　已除惠卿知太原會徐禧沈括新敗改授鄜延且
　　令總四路守備惠卿懇辭不行乃手䟽以謂陜西
　　之師不可攻亦不可守因請對上令與一閑郡遂
　　自新知延州資政殿大學士落職知單州元豐八
　　年五月自資政殿學士知太原府除資政殿大學
　　士元祐三年三月提舉嵩山崇福宫以引疾從其
　　請也六月落職自正議大夫降為中散大夫光祿
　　卿分司南京蘇州居住以右司諫蘇轍等言惠卿
　　姦慝故有是命轍言伏見前𠫭知政事吕惠卿詭
　　變多端見利忘義王安石初任執政以為心腹安
　　石山野之人彊狠傲誕其於吏事宜無所知惠卿
　　指摘教道以濟其惡青苗助役議出其手韓琦始
　　言青苗之害先帝知琦樸忠翻然感悟欲退安石
　　而行琦言當時執政皆聞徳音安石惶遽自失亦
　　累表乞退天下欣然有息肩之望矣惠卿方為小
　　官自知失勢上章乞對力進邪說熒惑聖聽巧囬
　　天意身為館殿攝行内侍之職親往傳宣以起安
　　石肆其偽辨破難琦說仍為安石畫刼持上下之
　　䇿大率多用刑獄以震動天下自是諍臣吞聲有
　　識喪氣而天下靡然矣至於排擊忠良引用邪黨
　　惠卿之力十居八九其後又建手實簿法尺椽寸
　　土檢括無遺雞豚狗彘抄劄殆遍專用告訐推析
　　毫毛鞭箠交下小民怨苦甚於苗役又因保甲正
　　長給散青苗結甲赴官不遺一户上下騷動遂至
　　河北人户流移旋又興起大獄以恐脇士人如鄭
　　俠王安國之徒僅保首領而去其心本欲株連蔓
　　引塗汚公卿獨頼先帝天姿仁聖每事裁抑故惠
　　卿不得窮極其惡不然安常守道之士無噍類矣
　　既而惠卿自以贓罪被黜於是力陳邉事以中上
　　心其在延安始變軍制雜用畨漢違背物情壊亂
　　邉政至今為患西戎無變妄奏警急擅領大衆涉
　　入邊境竟不見敵遷延而歸恣行欺罔立石紀功
　　使西戎曉然知朝廷有吞滅靈夏之意自是戎人
　　怨叛邉鄙騷動河隴困竭海内疲勞永樂之敗大
　　將徐禧本惠卿自布衣保薦擢任始終協議遂付
　　邉政敗聲始聞震動宸極馴致不豫初實由此邉
　　釁一生至今為梗安石之於惠卿有卵翼之恩有
　　父師之義方其求進則膠固為一更相汲引以欺
　　朝廷及其權位既均勢力相軋反復相噬化為仇
　　敵始安石罷相以執政薦惠卿既已得位恐安石
　　復用遂起王安國李士寧之獄以抳其歸安石覺
　　之被召即起迭相攻擊期致死地安石之黨言惠
　　卿使華亭知縣張若濟借豪民錢置田産等事會
　　朝廷遣蹇周輔推鞫其事獄將具而安石罷去故
　　事不復究案在御史可覆視也惠卿言安石相與
　　發其私書其一曰無使齊年知齊年者馮京也先
　　帝猶薄其罪惠卿復發其一曰無使上知安石由
　　是得罪夫惠卿與安石出肺腑託妻子平居相結
　　惟恐不深故雖欺君之言見於尺牘不復疑間惠
　　卿方其無事已一一收録以備緩急之用一旦争
　　利遂相抉摘不遺餘力必致之死此犬彘之所不
　　為而惠卿為之曽不愧恥惠卿用事於朝廷首尾
　　十餘年操執威柄凶燄所及甚於安石辛亥惠卿
　　責授建寧軍節度副使建州安置不簽書公事從
　　諫官王巖叟等四人所奏也内批二省云惠卿罪
　　惡貫盈雖已施行而䑓諫彈糾不已難居善地可
　　竄逐一逺小處以允公議始惠卿責授光祿卿分
　　司南京蘇州居住中書舍人范百祿草制詞有云
　　朕承先帝大烈懼弗克勝而滋弊不可以不更張
　　民勞不可以不振徳稽其所自汝為厲階右僕射
　　吕公著以手簡諭百祿云恐彰先帝之失宜刪去
　　之百祿如公著所諭但以人言孔多為說及是中
　　書舍人蘇軾草制
制曰凶人在位民不奠居司㓂失刑士有異論稍正滔
天之罪永為垂世之䂓(具官吕/惠卿)以斗筲之才挾穿窬之
智諂事宰輔同升廟堂樂禍而貪功好兵而喜殺以聚
斂為仁義以法律為詩書首建青苗次行助役均輸之
政自同商賈手實之禍下及雞豚茍可蠧國以害民率
皆攘臂而稱首先皇帝求賢如不及從善如轉圜始以
帝堯之仁姑試伯鯀終然孔子之聖不信宰予發其宿
姦謫之輔郡尚疑改過稍畀重權復陳罔上之言繼有
碭山之貶反覆教戒惡心不悛躁輕矯誣徳音猶在始
與知己共為欺君喜則摩足以相歡怒則反目以相噬
連起大獄發其私書黨與交攻幾半天下姦贓狼籍横
被江東至於復用之年始倡西戎之隙妄生新意變亂
舊章力引狂生之謀馴致永樂之禍興言及此流涕何
追迨予踐阼之初首發安邉之詔假我號令成汝詐謀
不圖渙汗之文止為欵賊之具迷國不道從古罕聞尚
寛兩觀之誅薄示三危之竄國有常典朕不敢私
　　先是惠卿自太原徙揚州請宫祠遂以資政殿大
　　學士正議大夫提舉嵩山崇福宫至是右司諫蘇
　　轍侍御史劉摯右正言王覿劾其罪惡摯之奏曰
　　惠卿知太原輒於被受登極赦勑之後(時赦文戒/不得生事)
　　(西/夏)連遣部將西討未幾西人報仇以盛夏犯塞疆
　　臣戰没士卒陷亡其違詔擅發之罪不可不治蓋
　　惠卿自罷執政日夜規圖再用謂非造竒功不可
　　以復得兩府故逢迎朝廷專意邉事望賜誅竄覿
　　之奏曰自熈寧以來所為青苗助役市易保甲簿
　　法皆出於惠卿之手至於輕用甲兵興造大獄凡
　　害民蠧國之事實惠卿發其端伏望蚤賜睿斷於
　　是降惠卿為光祿卿分司南京蘇州居住而朝論
　　未以為快司諫王巖叟等復連名論之遂有是命
　　元祐元年六月右司諫蘇轍奏曰吕和卿本惠卿
　　之弟而章惇所薦嘗與惠卿共建手實簿法惠卿
　　方任執政使和卿上言而惠卿力行之其法以根
　　括民産不遺毫髪為本以奬用憸險許令告訐為
　　要估計家財下至椽瓦抄劄畜産不遺雞豚天下
　　騷然如被兵火然其為術迂踈卒不能得其要領
　　先帝知其不可遽寢不行伏乞重行黜責和卿遂
　　自金部貟外郎出知台州三年七月惠卿自建州
　　安置徙宣州居住紹聖元年七月與復元官拜資
　　政殿學士十月自知江寧府改知大名府三省樞
　　宻院同呈惠卿除目曽布與韓忠彦皆曰若遇惠
　　卿在朝善人君子必無以自立上曰只令在北京
　　豈可留也紹聖二年正月除資政殿大學士章惇
　　言惠卿乞留京師但願得一宫觀時將上殿忠彦
　　布皆曰惠卿乞留乃是無恥君子難進而易退其
　　人可知矣上哂之忠彦布皆曰睿明洞照邪正中
　　外稱頌聖徳惠卿不留無不欣快同日張商英罷
　　左司諫為右司貟外郎上語韓忠彦曰商英言大
　　臣中有在元祐與政者有先帝已不用者意以為
　　皆可逐唯章惇及吕惠卿可用爾曽布又嘗為上
　　言陛下若聽惇言則惠卿見在政府豈不悞國事
　　上曰直欲令作相十月除觀文殿大學士知延安
　　府惠卿入對曽布因言惠卿性喜大言捭闔昨先
　　帝令往延州是時方永樂失利之後渠曰陜西民
　　力已困兵已疲不唯不可征戰殆亦難守意以為
　　非己不可遂請首相王珪為宣撫而已副之意欲
　　遂作相爾先帝赫然諭執政云惠卿言陜西不可
　　戰不可守是陜西當棄也遂落職知單州以此告
　　命云弼臣議政自請造前躁輕矯誣出於為利今
　　命以帥邉恐其必有捭闔之言願加察之上深嘉
　　納後曽布入對上曰惠卿堅不肯行又只是要宫
　　觀意只要在京布又曰惠卿天下公論之所不與
　　士大夫識與不識皆望風畏之如何可用上又曰
　　惠卿只要在京湏要作執政布曰豈獨執政不相
　　不已上笑之元符元年五月惠卿自觀文殿學士
　　右銀青光祿大夫知延安府換保寧軍節度使令
　　再任鄜延凡進築九城寨已畢惠卿將任滿合推
　　恩特除章惇久有擢惠卿意衆頗難之既而惇議
　　以拓地及再任一併推恩上遂許之文臣以節度
　　使為重非常恩也時吏部郎中編修都官條例方
　　澤本惠卿親黨故惇主張之上問布布曰惠卿作
　　執政時惇乃門下士鄧綰曽攻之云為刎頸之交
　　半夜之客昨既復用許力引惠卿為右相既於此
　　不諧故於惠卿建節及其兄弟親黨凡可用力者
　　無不盡力惠卿兄弟亦㐫横責望惇不細昨力引
　　惠卿不諧其家皆大罵惇不得已答之云若朝論
　　中有九人以為不可一人以為可惇猶可着力今
　　十人則十人以為不可惇無如之何亦少觧二年
　　八月保寧軍節度使鄜延路經略安撫使兼知延
　　安府吕惠卿特授檢校司空武勝軍節度使以進
　　築暖泉寨金湯城畢工也徽宗即位以尚書及從
　　官闕批付三省令具前執政十人及其餘姓名進
　　入章惇曽布以前執政及從官姓名面奏吕惠卿
　　居首上遽指之曰且令在邉崇寧四年三月吕惠
　　卿特令致仕是月卒贈開府儀同三司諡文敏
十二月壬寅元絳叅知政事(自翰林學士兼侍讀學士/判太常寺兼羣牧使工部)
　　(侍郎/除)
曽孝寛簽書樞宻院事(自龍圖閣直學士起居舍人兼/樞宻都承㫖同羣牧使遷樞宻)
　　(直學/士除)
絳叅知政事制曰總萬事之㣲並登邦輔釐百工之廣
叅寄國均爰圖舊人以共大政蔽自朕志審唯其賢(具/官)
(元/絳)體純亮而行中資深厚而用逺周旋四紀更中外之
要官出入三朝久禁嚴之近職乃治煩總計乃承學侍
言勤勞孔多謀議惟允用疇衆績詢協師謨進陪帷幄
之司均任股肱之重且經徳秉哲所以濟天下之幾惟
同寅協恭所以成天下之治咨爾丕懋底於治平
孝寛簽書樞宻院制曰朕總四海之重機務日叢于前
其與之叅斷國論圖囘安危者惟是一二樞機之臣則
選用之際其可以不重乎(具官曽/孝寛)明智而不流莊重以
有守學足以通古今之要材足以撥中外之煩向繇記
言入承宻㫖而能以協恭為節以濟敏為功經營一方
則惠澤有及於物朝夕便坐則獻納有補於時將疇爾
庸宜茂寵數進叅宻直之地登賛鴻樞之司噫邦之榮
懐得人惟重武之張弛以謀則安往圖忠嘉以答揚朕
之光顯休命
　　絳字厚之杭州錢塘人孝寛字公綽宰相公亮之
　　子也絳立朝無特操在翰林諂事王安石孝寛初
　　遷樞宻院都承㫖文臣自孝寛始
　　熈寧九年(丙辰/)
十二月丙午王安石罷左相(受檢校太傳依前尚書左/僕射平章事鎮南軍節度)
　　(使判江/寧府)
制曰入居丞弼用表儀於百官出總翰藩將師帥於九
牧地雖中外之異體亦重輕之均(具官王/安石)得古人之風
藴真儒之學眷方深於台輔志彌茂於政經挈持綱維
糾正法度俄屬伯魚之逝遽興王導之悲引疾自陳丐
閑斯確宜仍宰路之秩載加衮鉞之榮於戯大官大邑
以庇身建節雖臨於鄉郡嘉謨嘉猷而告后乃心猶在
於朝廷納忠不忘懐徳甚邇
　　安石自熈寧八年二月再入相是年十月罷再相
　　凡二年安石罷政以使相判金陵初吕惠卿既叛
　　安石安石亦起華亭獄以酬之遣徐禧王古蹇周
　　輔三軰即華亭按治不得惠卿罪安石子雱以咎
　　中書官練亨甫及檢正吕嘉問二人畫計以中丞
　　鄧綰所列惠卿事雜他書下制獄安石初不知也
　　堂吏遽告惠卿於陳惠卿以狀聞上以惠卿書示
　　安石安石謝無有歸以告雱乃得其情於是嘉問
　　等及堂後官皆得罪雱時已病疽彌年坐是益忿
　　恚疽潰死惠卿訴安石之章曰綰等入奏中書出
　　勑如出一口又曰夕出於(闕/)　之口朝書於言者
　　之奏又曰安石盡變素學而隆尚縱横之末數以
　　為竒術以至譖愬脇持蔽賢黨姦移怒行狠方命
　　矯令罔上要君凡此數惡力行於年歲之間莫不
　　備具雖古之失志倒行而逆施者殆不如此平日
　　聞望一旦掃地不知安石何苦而為此也又曰陛
　　下既令安石任政若至於此而不稍裁抑尤恐非
　　長久之道又曰陛下平日以如何人遇安石安石
　　平日以何等人自任不意窘急乃至於此及雱死
　　安石悲傷益不安於位告罷甚切鄧綰大懼安石
　　去而已失勢乃見上力勸留安石其辭甚無顧忌
　　上再三詰綰乃以實告曰安石門人練亨甫為臣
　　言上令宰臣吳充使自以己意問安石充見安石
　　如上㫖安石大駭即上奏乞幷亨甫劾治之於是
　　綰與亨甫俱罷至是而安石亦罷安石既罷去即
　　堅請奉祠退居鍾山盡元豐不復召用晚於鍾山
　　書室多寫福建子三字蓋恨為惠卿所陷恨為惠
　　卿所誤也雱死時年三十三其後安石悼雱不己
　　有一日鳳鳥去千年梁木摧之詩蓋以雱比孔子
　　也雱作安石畫像賛則云列聖垂教參差不齊集
　　厥大成光乎仲尼蓋又以安石為過於孔子也一
　　夕安石見雱身具桎梏曵病足立庭下血汚呻吟
　　良久而㓕安石不勝父子之情遂以所居半山園
　　宅為寺又割田為常住以薦㝠福云長編云可見
　　安石晚益謬也安石尋被疾又明年而安石亦死
　　(丁未/録)吕惠卿在陳州奏鄧綰乃蹇周輔鄉人乞别
　　選官置院推鞫張若濟事遂詔新秦州路提刑李
　　竦等同推鞫初以惠卿奏進呈安石力為綰辯上
　　曰惠卿言觀宰臣氣燄必欲置臣於死安石既與
　　惠卿交惡會練亨甫吕嘉問二人所議事敗嘉問
　　等相繼得罪安石由是媿數上章求去上待安石
　　自是意亦稍衰王吕由是絶交矣雱亦病増劇而
　　死雱性刻深喜殺常稱商君以為豪傑之士每勸
　　安石誅不用命大臣而安石不從也安石輔政時
　　罷逐中外老成人幾盡多用門下儇慧少年諸生
　　一切以王氏經為師講官䇿試諸生論及時政皆
　　罷逐及與惠卿交惡使人告發吕氏姦利事皆自
　　雱發之安石之再入也多謝病求去是時子雱死
　　猶悲傷不堪力請解機務上亦滋厭安石所為故
　　安石罷相以鎮南軍節度使同平章事判江寧府
　　仍詔安石大勅繋銜在陳升之上出入内廷並依
　　中書樞宻院臣條例十年六月安石為集禧觀使
　　居金陵從其請也始安石罷政判江寧懇辭使相
　　請宫觀上遣梁從政齎詔敦諭湏其視事乃還從
　　政留金陵累月安石請不已至是許以使相領宫
　　使上以安石方居間特詔弟安禮自江東提㸃刑
　　獄徙治於江寧安石既以使相為集禧觀使封舒
　　國公又辭使相乃以左僕射為觀文殿大學士元
　　豐三年拜特進改封荆國公安石退居金陵始悔
　　恨為吕惠卿所誤每嘆曰吾昔交游皆以國事相
　　絶甚自媿也終神宗世八年不復召而恩顧不少
　　衰云哲宗即位拜司空元祐元年四月癸巳觀文
　　殿大學士守司空充集禧觀使荆國公王安石薨安
　　石之薨也司馬光於病告中聞之亟簡吕公著曰
　　介甫無他但執抝爾贈䘏之典宜厚光之不修怨
　　如此初王韶取熈河洮岷疊宕等州安石率羣臣
　　入賀上解所服玉帶賜安石遣内侍諭㫖曰洮河
　　之舉小大並疑惟卿啟廸迄有成功今解朕所御
　　帶賜卿以旌卿功安石再拜固辭不許安石益自
　　任時論卒不與上疑之慈聖光獻宣仁聖烈后間
　　見上流涕言新法之不便者且曰王安石亂天下
　　上亦流涕退命安石議裁損之安石重為解乃已
　　熈寧七年四月上以久旱百姓流離憂形於色每
　　輔臣進見嘆嗟懇惻益疑新法之不便安石不悦
　　求避位上固留之請愈堅遂出知江寧府卒年六
　　十八紹聖初諡文配享神宗廟庭崇祀文宣王廟
　　政和三年封舒王靖康初祭酒楊時言停文宣王
　　廟配享列於從祀建炎二年司勲貟外郎趙鼎言
　　自紹聖以來學術敗壊殘酷貽禍社稷其源實出
　　於安石於是罷安石配享神宗廟庭紹興四年吏
　　部員外郎吕聦問請奪安石諡有詔追所贈王爵
　　初安石提舉修撰經義訓釋詩書周官既成頒之
　　學者號曰新義晩歳居金陵為字說二十四卷學
　　者争傳習之凡以經試於有司必宗其説小異輒
　　不中程先儒傳注既盡廢士亦無復自得之學故
　　當時議者謂王氏之患在好使人同己靖康初始
　　詔有司取士擇經術優長者無專主王氏安石蚤
　　有盛名其學以孟軻自許荀况韓愈不足道也性
　　彊忮遇事無可否信所見執意不囘嘉祐末韓琦
　　為相安石糺察在京刑獄争刑名不當後累召終
　　琦在相位不至神宗初除安石為翰林學士命不
　　數日琦罷相安石始造朝其初執政也宰相在告
　　進除目出侍從官趙抃引故事争安石辨益彊卒
　　從之至議變法上未嘗不疑在廷臣交執不可安
　　石傅經義出已意辨論輒數百言衆人不能詘甚
　　者謂天變不足畏祖宗不足法不以人言是非一
　　歸之流俗故二年間諫官御史以安石去者凡二
　　十人而安石弗恤也久之上聞兩宫言意感悟安
　　石因旱引去洎復相歲餘罷終神宗朝不復召者
　　凡八年云○元祐八年十一月翰林學士范祖禹
　　言熈寧之初王安石惠卿等造立新法多引小人
　　以誤國勲舊之臣屛棄不用中正之士相繼逺引
　　又用兵開邉結怨强敵天下愁苦百姓流移幸頼
　　先帝聖明覺悟再罷安石兩逐惠卿終元豐之世
　　不復召用而所引小人已布滿中外不可復去如
　　蔡確連起大獄王韶開邉熈河章惇開邉湖南沈
　　起引惹交賊冦陷三州朝廷討伐前後死傷二十
　　萬口吕惠卿沈括俞充李稷种諤等興造西事死
　　傷者又二十萬先帝痛自悔悼又言惠卿可誅元
　　豐之末吳居厚行鉄冶之法於京東王子京行茶
　　法於福建蹇周輔行塩法於江西李稷陸師閔李
　　元輔行茶法市易於西川劉定教保甲於河北諸
　　路之民皆愁苦嗟怨比屋思亂幸頼陛下與先太
　　皇太后蚤從衆言悉罷新法修復舊政天下之民
　　如解倒垂九年之中海内晏安外至要荒無不咸
　　頼元豐八年五月司馬光上䟽曰孔子作春秋為
　　萬世法王安石秉政輒黜之使不得與諸經並列
　　於學宫毋得習以為業王諤所言未至不當乃以
　　越職為罪水部員外郎王諤乞太學增置春秋博
　　士詔罰銅三十斤故光以為言紹聖元年五月禮
　　部言太學博士詹文奏元祐貢舉勅令進士不得
　　引用王安石字說而與申韓釋氏之書同禁乞除
　　去字說之禁從之五月修國史曽布言奉詔重行
　　修纂神宗實録所載事迹於去取之義誠有所偏
　　聞王安石秉政日凡奏對論議日有記録皆安石
　　手自書寫一時君臣咨諏反復之語請降㫖行下
　　本家取索投進即降付本院叅合照對編修庶一
　　代信書不失事實從之十月國子司業龔原奏贈
　　太傅王安石在先朝時進所撰字說二十二卷其
　　書發明至理欲乞差人就王安石家繕寫定本降
　　付國子監雕印以便學者傳習從之
同日吳充王珪並相(充自樞宻使檢校太𫝊行工部侍/郎除依前官同平章事監修國史)
　　(前珪自禮部侍郎𠫭知政事除依/  官同平章事集賢殿大學士)
充拜相制曰爕理隂陽葢賛輔弼之任運動樞極當藉
經綸之材必惟其人可付以政(具官/吳充)秉心平直成性中
深沉幾洞究於典常卓識該通於權變總司宥宻灼著
猷為宜從樞筦之嚴擢處鈞衡之重仍陪封邑昭示寵
私於戯君義臣行既著將明之效予違汝弼亦期獻替
之忠務殫乃心協賛於治
珪拜相制曰天尊地卑交泰而四時合序君倡臣和相
須而庶績咸熈矧惟魁柄之司兹實官師之長將新寵
命爰告治朝(具官/王珪)以辭章甲賢科以行誼階仕籍學窮
經史之奥識洞天人之交自𠫭貳於台衡已薦更於歲
律茂宣忠力協賛治功宜陞調鼎之聯庶盡秉鈞之效
於戯善事者先利其器朕既庸於材能言古者必騐之
今卿當勉於事業輔成美化無忘訓辭
　　安石既再罷政乃相吳充王珪已而充於新法頗
　　有更張珪從之御史彭汝礪乃劾珪曰向者王安
　　石力行新法王珪從而和之今吳充變行新法珪
　　亦從而和之若昨是則今非今是則昨非矣乞令
　　珪分析珪自是力主新法不肯變云十一月宰臣
　　吳充王珪𠫭知政事元絳言功臣非古始唐徳宗
　　多難之餘乃有奉天定難之號不應盛世猶襲陳
　　迹臣等何功乞於銜位之下悉減罷詔答曰唐之
　　中世時屬多虞制為功臣寵厥將吏因仍弗革稱
　　謂實繁溢美過情空名眩實施之近世或適權宜
　　襲於來今固非通制卿等率先臣鄰乞罷功號朕
　　用嘉歎宜如所請於是知樞宻院馮京等繼請從
　　之遂詔管軍臣僚以下至諸軍班銜内帶功臣者
　　並罷(附/見)充性謹宻在西府數乘間言安石政事不
　　便上以其中立無私故相之十年十二月司馬光
　　以書與充充代安石為相知天下不便新法欲有
　　所變更嘗乞召還光及吕公著韓維蘇頌又薦孫
　　覺李常程顥等十數人皆安石所斥退者故光遺
　　以此書而充不能用安石再罷政事吳充代之權
　　三司使沈括乃宻條役法之不便政事者獻於充
　　充得之袖以呈上詔司農相度以聞蔡確時為御
　　史知雜乃上䟽謂括挾邪害政不可置之侍從括
　　遂出知宣州
同日馮京知樞宻院事(自資政殿學士右諫議大/夫知成都府遷給事中除)
　　初王安石既罷相吕惠卿執政監門鄭俠言安石
　　作新法為民害惠卿朋黨姦邪擁蔽聰明獨馮京
　　立異敢與安石校請黜惠卿用京為相且言京及
　　元絳孫永王存四人者皆仁義人也惠卿大怒遂
　　白上重責之勒停編管汀州(長/編)先是京與王安石
　　同在中書多異議安石頗疑憚之故嘗因事移私
　　書於吕惠卿曰無使齊年知京安石俱生辛酉故
　　謂之齊年及安石罷相力薦挽惠卿而去惠卿遂
　　與京同𠫭知政事惠卿每有所為京雖不抑而心
　　不以為善至於議事亦多矛盾惠卿亦忌之㑹鄭
　　俠獄起乃謂俠嘗逰京之門推劾百端京竟以本
　　官知亳州嵗餘加資政殿學士移守渭州舍人錢
　　藻當制有大臣進退繋時安危及持正莫囘一節
　　不撓之語中丞鄧綰懼京再入又將希合惠卿遽
　　言馮京預政日久殊無補益而曰繋時安危京朋
　　邪徇俗懐利而已而曰持正不撓乞罷錢藻以諭
　　中外而藻竟罷直院未幾安石再相王吕交惡出
　　惠卿于陳惠卿乃發安石前所謂無使齊年知之
　　書上覧之猶薄其罪惠卿復發其無使上知之書
　　由是上以安石為欺矣至是安石罷政復用京云
　　(丁未/録)
　　熈寧十年(丁巳/)
二月己亥王韶罷樞宻副使(為戸部侍郎觀文/殿學士知洪州)
制曰入而輔大政緇衣所以美武公之為司徒出則奠
大邦嵩髙所以歌申伯之有南國雖中外勞逸之異亦
臣鄰出處之常眷吾帷幄之臣屢上蕃宣之請誠不可
奪卿既以親為言義當勉從朕欲成爾之志(具官/王韶)慷慨
自負忠勤不渝闢遐壤於笑談起大功於跬步名震燕
薊勲髙鼎彛頃嘗嘉於始謀得入陪於近弼進斷國論
有大臣蹇蹇之風叅持兵樞増古武桓桓之氣朕方内
倚將共致於治平人亦具瞻忽懇辭於宻宥章屢却而
益進誠愈久而彌堅南昌名都最雄於江左祕殿崇職
莫顯於朝中併示優恩以為盛觀書勞定國足以髙一
世之英養志奉親又可為白髮之夀人臣至此可謂榮
乎體予寵休無忘獻納
　　韶自熈寧七年十二月除樞宻副使至是年二月
　　罷在西府踰二年王安石秉政首用王韶取熈河
　　以斷西夏右臂又欲取靈武以斷大遼右臂又用
　　章惇為察訪使以取湖北䕫峽之蠻於是獻言者
　　謂交趾可取始議取交趾交趾之圍邕州也安石
　　言於上曰邕州城堅不可破上以為然既而城陷
　　安石憂沮形於辭色韶曰公居此尚爾况居邉徼
　　者乎願少安重以鎮物情安石曰使公往能辦之
　　乎韶曰若朝廷應副何為不能辦安石由是與韶
　　始有隙(丁未/録)九年五月上謂安石曰王韶疑卿逼
　　之力求去恐復如吕惠卿韶幸無他冀後尚有可
　　任使卿宜勉留之又言韶論事時不燭理然不忌
　　能平直安石曰韶緩急足用誠亦豪傑之士臣與
　　韶無他陛下所知是年二月韶以母老匄外因抗
　　䟽言臣昨屢與王安石争熈河劾獄今重以决里
　　廣源明之事與執政異論乞求退韶鑿空開邊以
　　軍功至執政乃專以勤兵費財歸曲於朝廷上不
　　恱故出之(長/編)十年十月詔韶落職移知鄂州韶謝
　　到任表云自信甚明獨立不懼面折廷争則或貽
　　同列之怒指摘時病則或異大臣之為以至聖論
　　雖有少差臣言未嘗曲徇御史蔡確言韶表皆怨
　　憤欲歸過主上而妄為自潔之辭乞行黜責故有
　　是命韶知鄂州久之還舊職復知洪州元豐四年
　　六月卒贈金紫光祿大夫諡襄敏官其子六人韶
　　好兵喜殺有方略然熈河所奏多欺誕率以首級
　　為功既罷樞宻言動頗不常獻所著書名曰發明
　　自身之學皆荒唐之語人以為病狂
　　元豐元年(戊午/)
閠正月壬辰孫固同知樞宻院事(自權知開封府樞宻/直學士右諫議大夫)
　　(除/)
　　固字和父鄭州管城人固初為右諫議大夫神宗
　　問固曰王安石朕欲以為宰相可乎固曰安石文
　　行甚髙侍從獻納其選也然宰相自有度而安石
　　為人少容凡四問四以此對及安石當國更法度
　　固數議事不合遂出補外是年拜同知樞宻院事
己亥曽孝寬罷簽書樞宻院事(以父/憂罷)
　　詔孝寬遭父喪令依舊簽書又詔孝寬俟卒哭令
　　起復五月孝寬起復樞宻直學士起居舍人簽書
　　本院事孝寬乞終喪許之給半俸又辭從之三年
　　三月孝寬免喪除端明殿學士知河陽尋入見留
　　判司農寺九月出知陳州
九月乙酉吕公著薛向並同知樞宻院事(公著自端明/殿學士兼翰)
　　(林侍讀學士寳文閣學士户部侍郎/除  向自樞宻直學士工部侍郎除)
公著制曰夫侍帷幄以賛宻命非令問碩望豈易授哉
(具官吕/公著)邦家名儒臺閣舊老先後三世輔翊累朝肆惟
爾躬克秉純徳獨立不撓行已有方出處之間罔替古
人之節議論之際益見良臣之風斷自朕心擢陪樞筦
非體國不能濟成務非應變不能中事機勉汝之才副
朕所望
向制曰夫居中當軸總握樞要以應天下幾㣲之會非
練達通變孰可以任此哉(具官/薛向)才周而智明器逺而用
博出入中外知無不為踐更要繁有顯於世大農佐國
食貨多流衍之稱絶塞保邉兵民歌顯允之徳稔聞廷
論蔽自朕心爰擢賛於邦樞俾翼宣於神務惟至明可
以立常武惟至正可以成美功往孚乃誠以稱朕意
　　公著字晦叔宰相夷簡子也向字師正京兆長安
　　人初公著與安石為同年進士安石雖髙科有文
　　學然未為中朝士夫所服於是深交韓吕二家兄
　　弟公著與韓氏兄弟絳維争揚於朝安石之名始
　　盛公著初列館舍與安石甚相友善安石辯博有
　　文同舍莫敢與之抗公著獨以精識約言服之安
　　石以書寓公著曰疵吝每不自勝一詣長者即廢
　　然而反夫所謂徳人之容使人之意消者於晦叔
　　見之矣安石始期公著甚逺嘗字公著曰晦叔作
　　相吾軰可以言仕矣又曰吕十六不作相天下不
　　太平故安石薦公著為御史中丞時其辭以謂有
　　八元八凱之賢冀公著之能為己助也既而公著
　　以天下公議乞罷條例司奏入不聽又爭之又不
　　聽廼求解職奏三上言愈切至又不聽即卧家待
　　罪上以公著為翰林學士寳文閣學士知審官院
　　公著聞之上䟽固求降責安石怒方思所以逐公
　　著者㑹上語執政公著嘗言朝廷壊常平法失天
　　下心若韓琦因人心如趙鞅舉甲以除君側之惡
　　不知陛下何以待之安石聞上語心黙喜即請用
　　此為逐公著罪遂落公著兩學士知潁州公著素
　　謹宻實無此言盖孫覺嘗為神宗言神宗因誤以
　　為公著也至是拜同知樞宻院事(丁未/録)公著既就
　　職與同列奏事畢獨留謝因言自熈寧以來因朝
　　廷論議不同端人良士例為小人排格指為沮壊
　　法度之人此非國家之利也願加意省察上曰當
　　以次收用之○薛向以樞宻直學士知定州遷工
　　部侍郎入見論兵於上前遂拜同知樞宻事初薛
　　向與吕公著並命入樞府向事公著甚恭既久公
　　著亦稍親之議事頗相左右二年正月西上閤門
　　使韓存寳除四方館使忠州團練使存寳將陜西
　　兵平瀘州叛夷上欲優進官秩以勸立功者向曰
　　瀘州本無事今優賞存寳後有立功大於存寳者
　　何以加之公著曰薛向言是也上從之
　　元豐二年(己未/)
五月甲申元絳罷叅知政事(以工部侍郎/本官知亳州)
制曰朕於成均為進補之法以待通經博聞之士所以
勸學首善而有不能奉承朕志乃倚緣為私自干吏議
以按治厥罪而輔臣有預於此朕於至公之託顧何望
焉(具官/元絳)初繇學術行誼擢貳大政於族孫骨肉之愛遂
行請謁及奏求深辨異於誠心殆非所以率勵士大夫
也其罷位出守示不屈天下之憲往念咎𤯝服予訓言
　　絳自熈寧八年十二月除叅知政事是年五月罷
　　在政府凡四年初王安石作為新法令判監直講
　　程第諸生所業處以上中下三舍而人間傳謂凡
　　試而中上舍者朝廷將以不次陞擢一時輕薄諸
　　生矯飾言行奔走公卿之門於是太學生虞蕃伐
　　登聞鼓訟學官去取不公事下御史府語連絳之
　　子耆寧常囑其從孫伯虎於直講孫諤葉唐懿得
　　陞補為太學内舍生又囑諤請求於判監黄履以
　　伯虎為小學教諭䑓司捕耆寧下獄絳上䟽願納
　　平生職祿乞許耆寧即訊於外許之於是御史至
　　絳府第幷劾絳絳故貶而耆寧罰金絳入辭上猶
　　眷絳謂曰朕自知卿一歲即召卿矣諤等坐聽請
　　皆得罪絳願得潁州上許之三年六月絳為資政
　　殿學士知青州過闕因留提舉中太乙宫四年二
　　月絳累乞歸老力疾造朝於是上令絳赴經筵遂
　　以提舉中太乙宫兼侍讀三月以太子少保資政
　　殿學士致仕初上批叅政元絳子耆寧訪於士人
　　多稱其孝謹觀所為文頗亦典贍遂除崇文院校
　　書絳既致仕七月耆寧除館閣校勘勾當洞霄宫
　　令隨侍耆寧校書未二年以元絳致仕特恩也
戊子蔡確叅知政事(自右諫議大夫權御史中/丞直學士院判司農寺除)
制曰卿輔之任為朕股肱唯髙謀博識可以濟太平之
功唯同徳一心可以成天下之務居嘗遴選允謂才難
(具官/蔡確)學足以造㣲智足以適變嚮繇禁近遂長憲䑓䋲
愆糾繆而多所賛襄指佞彈邪而無所囘隠維持大法
以尊君愛民為心排沮異端以陳紀立經為務詢求列
位爾實忠嘉斷自朕心進叅大政夫惟以公滅私則無
朋淫之毁以忠事上則有輔徳之休祗服訓辭往欽朕
命
　　確字持正泉州晉江人有智數確為御史中丞太
　　學生虞蕃訟學官確與舒亶治其獄確遂劾叅知
　　政事元絳為其族孫伯虎私禱學官絳罷政確遂
　　代絳為叅知政事人謂其為知制誥為御史中丞
　　為叅知政事皆以起獄奪人之位元絳罷上意欲
　　用翰林學士孫洙會洙暴得風緩不能朝乃用蔡
　　確確既除叅知政事時宰相吳充議變法確爭曰
　　曹參與蕭何有隙至相漢一遵何約束且法陛下
　　所建立一人協相而成之一人挾怨而壊之民何
　　措手足乎充屢屈法遂不變云三年九月以階易
　　官為太中大夫在政府四年至五年四月拜相
　　(元豐官制行太中大夫換諫議大夫神宗以寄祿/官等級制少遂以太中大夫為宰相官故蔡確時)
　　(任右諫議大夫叅知政事先授太中大夫及拜相/則依前太中大夫守尚書右僕射兼中書侍郎遂)
　　(為定制官/制舊典)
　　元豐三年(庚申/)
二月丙午章惇叅知政事(自翰林學士右正言知審/官東院遷右諫議大夫除)
　　惇字子厚建州浦城人宰相得象其叔父也舉進
　　士甲科王安石用事李承之薦惇可用安石曰聞
　　惇大無行承之曰承之所薦者才也顧惇才可用
　　於今日耳素行何累焉公試與語自當愛之安石
　　召見之惇素辨又善迎合安石大喜恨得之晩命
　　修三司條例進擢數年遂至侍從三司使上嘗譽
　　張方平之美問章惇識否惇退以告惠卿惠卿明
　　旦與方平同行入朝告以上語且曰行當大用矣
　　故御史蔡承禧彈惇云朝登陛下之門暮入惠卿
　　之家為此也由是上惡惇安石亦讐惠卿黜之陳
　　州凡惠卿之黨俱悉力攻之以故中丞鄧綰言惇
　　人物佻薄行跡醜穢與吕惠卿協濟為姦宜早罷
　　黜遂自權三司使出知湖州上嘗謂安石曰聞民
　　間亦頗苦新法安石退而屬疾居家數日上遣使
　　慰勞之乃出其黨為之謀曰今不取門下士上素
　　所不喜者暴進用之則權輕將有人窺間隙者矣
　　安石從之既出即奏擢以秘書丞集賢校理章惇
　　為起居舍人知制誥上不喜勉彊從之由是權益
　　重是歲熈寧七年也(丁未/録)是年二月除叅知政事
　　九月以階易官換太中大夫
三月乙丑吳充罷相(為吏部尚書觀文殿/大學士西太乙宫使)
制曰進惟疇徳式圖亮采之功退則均休益厚優賢之
禮眷予耆哲比爽節宣屢抗(闕/)詞力還幾務誕揚孚號
布告治廷(具官/吳充)體道精深秉義莊直朝之碩輔民所具
瞻常武有經雅重國兵之寄逺猷克濟迄成帝載之熈
庶事用康羣工作乂兹新美於法度方倚任於謀謨夙
夜協恭左右盡瘁至感晦明之癘未臻藥石之痊祈即
便安務加攝理雖撫循之愈厚顧懇欵之彌堅朕亮矜
廼誠閔勞以事進位天官之峻陞華禁殿之嚴衍食爰
田服休真舘實蕃寵數併示眷恩於戱注意有加朕已
篤股肱之義專神致養汝毋忘金玉之音尚惟廸終副
乃虚佇(仍詔大朝㑹許綴中書門/下班依大藩例支添給)
　　充自熈寧九年十月拜相至是年三月罷在相位
　　四年先是充在西府數乗間言王安石政事不便
　　及充為相欲有所變更稍引進安石所斥遏之人
　　於是王珪忌之知諫院蔡確以擊搏進充素惡其
　　為人㑹充謁告王珪奏用確上從珪所請也元豐
　　元年六月殿中丞陳安民嘗言相州坐失入死罪
　　屬大理評事文及甫言於充事發獄成充上表乞
　　罷相及闔門待罪者三四上趣遣中使召出令視
　　事蔡確屢率言事官登對言罪安民太輕上曰此
　　何足深罪卿軰但欲共攻吳充去之此何意也以
　　確所彈奏劄還之言者乃已先是神宗怒安南師
　　出無功㑹光祿寺丞周沃􁛮表言充與郭逵書止
　　其進兵乃置獄劾逵事聞者皆為充懼然充但勸
　　逵以經久省便非止其進兵也後沃亦坐所言不
　　實獲罪充數為同列所危積憂畏病加劇力辭位
　　不許章七上遂從其請充為相務安静不遣使不
　　滋長法令所言於上人無知者(拜罷録長/編叅修)是年四
　　月充卒贈司空兼侍中諡正憲上輟朝三日幸其
　　第奠之充臨死戒妻子勿以私事干朝廷上聞而
　　悲之對輔臣言充孤立無與先是御史䑓鞫周沃
　　言安南宣撫招討司事未竟後數月詔充諸子有
　　干涉細故並免根治當時言者盖欲借是以傾充
　　也世譏充心正而力不足知不可而不能勇退云
九月癸未薛向孫固並樞宻副使(向自工部侍郎同知/樞宻院換正議大夫)
　　(除樞固自右諫議大夫同/知  宻院換太中大夫除)
　　先是八月乙巳詔中書朕嘉成周以事建官以爵
　　制祿小大詳要莫不有叙分職率屬而萬事條理
　　國家受命百年而官政尚愧前(闕/)　聞叅酌損益
　　惟時之宜使䑓省寺監之官實典職事領空名者
　　一切罷去而易之以階因以制祿凡厥恩數悉如
　　舊章中書具奏九月乙亥詳定官制所上以階易
　　官寄祿新格中書令侍中同平章事為開府儀同
　　三司左右僕射為特進吏部尚書為金紫光祿大
　　夫五曹尚書為銀青光祿大夫左右丞為光祿大
　　夫六曹侍郎為議政大夫給事中為通議大夫左
　　右諫議為太中大夫祕書丞為中大夫(初行官制/以階易官)
　　(寄祿/新格)
　　(元豐寄祿之制蓋以三省長官不與政而尚書至/外郎與九寺五監皆為空官特以寓祿秩序位品)
　　(官失其實於是下詔釐正之其略曰將使䑓省寺/監之官實典職事此更制之大㫖也其後官率其)
　　(職名實正矣惟是祖宗因官職以别流品之意當/時初不講明及之故寄祿之階條理未盡若恭以)
　　(舊典則得失可/見張縯職官記)
　　又言開府儀同三司至通議大夫以上無磨勘法
　　太中大夫至承務郎應磨勘待制以上六年遷兩
　　官至太中大夫止其祿令並以職事官俸賜祿料
　　舊數與今新定官請給對擬定並從之丙子詔開
　　府儀同三司為使相不繫大勅衘見任宰相使相
　　食邑實封通及萬户前任宰相食邑及萬户並封
　　國公從之又奏官制所申朝㫖除三公三師外餘
　　檢校官並階數並罷所有宗室及武臣正任等各
　　有見帶文散階檢校官及憲衘欲並除去從之(並/長)
　　(編/)是日尚書禮部侍郎平章事王珪換正議大夫
　　右諫議大夫叅知政事章惇蔡確並換太中大夫
　　向換正議大夫固換太中大夫並除樞宻副使
丙戍馮京樞宻使(自通議大夫知樞宻/院換正議大夫除)
　　京既拜樞宻使仍加食邑實封故事大禮宰臣以
　　下唯加恩至是因改官制故珪彦博京特遷官以
　　寵之皆加食邑實封時正議大夫平章事集賢殿
　　大學士王珪為銀青光祿大夫兼門下侍郎平章
　　事監修國史河東節度使太師守司徒兼侍中判
　　大名府潞國公文彦博守太尉開府儀同三司依
　　前河東節度使判河南府武寧軍節度使檢校太
　　師守司空開府儀同三司
同日薛向罷同知樞宻院(授正議大/夫知頴州)
制曰左右近宻之臣朕所與謀國機務不根持論而自
反覆賛襄之體朕何望哉(具官/薛向)頃繇朕知㧞侍帷幄本
兵之政皆所叅决且賦民馬以待國用而彊宗豪室横
議動揺此宜為政者所嫉從而牽惑妄沮有司亦何以
率勵衆民哉言者及兹審覈得信其罷乃位出守方州
往其省循毋重前悔
　　向自元豐元年九月除同知樞宻院事三年九月
　　除樞宻副使是月罷在樞府凡三年先是知諫院
　　舒亶言開封府界提舉官陳向近於樞宻院議養
　　馬事知樞宻院薛向等議論喧悖中外傳播囂然
　　大臣謀國如是其意必有所在乞令陳向等詰辨
　　䆒治施行詔陳向具析及具析聞神宗批向論事
　　反覆無大臣體故貶未行改知隨州(拜罷/録)初向在
　　外時䇿邉事精宻饋餉治辦其入見論兵皆上所
　　欲聞故任以執政且欲與計西北事而向在政府
　　專以持重養威無先開端為言非上所望於向者
　　最後向極知民不便畜馬㑹議欲改為士大夫皆
　　言向論不繆及其與提舉官忿爭上乃獨察知向
　　資不忠實故黜之(長/編)向之改知隨州也以御史滿
　　中行又言向備位浸久嘉謨不聞令出於口而心
　　非之法成於手而自毁之要譽於已歸怨於上故
　　有是命四年三月隨州言知州薛向卒輟視朝遣
　　中使䕶其喪歸葬
丁亥吕公著改樞宻副使(自户部侍郎同知樞/宻院改正議大夫除)
　　元豐四年(辛酉/)
正月辛亥馮京罷樞宻使(自正議大夫兼羣牧制置使/罷為光祿大夫觀文殿學士)
　　(判河/陽府)
制曰樞機制勝寔資經武之謀藩屏均休式厚優賢之
禮眷惟碩輔懇解近司播告在廷褒進厥位(具官/馮京)敦大
簡直塞淵惠和周才足以濟治功明謨足以定國是蚤
疇雋望叅秉大鈞體盡瘁而不懈於行心協恭而既底
乃績申嚴師律豫殄邉虞方一體之相須共成幾務顧
累章之來上欲遂便麾勉徇勤誠併蕃異數宜陟文階
之峻仍陞祕殿之華陪食爰田衍封真食始終眷遇出
入顯榮於戯論道於朝久嘉常徳之助承流於外更繄
美化之孚尚惟圖忱以克永譽
　　京自熈寧九年十月除知樞宻院事元豐三年九
　　月除樞宻使是年正月罷在樞府凡五年京數以
　　疾求解機務自請守藩而有是命
同日孫固知樞宻院事(自樞宻副使太中大/夫除兼羣牧制置使)
吕公著韓縝同知樞宻院事(公著自樞宻副使正議大/夫除○縝自龍圖閣直學)
　　(士太中大夫樞宻都/承㫖兼羣牧使除)
　　縝字玉汝億第四子也
二月癸卯章惇罷叅知政事(以太中大/夫知蔡州)
　　先是御史朱服奏惇命袁黙周之道傳意市恩於
　　服詔大理鞫之遂命御史豐稷雜治獄具黙之道
　　並勒停惇坐報上不實故有是責
甲辰張璪叅知政事(自翰林學士遷/太中大夫除)
　　璪字邃明洎之孫也為王安石吕惠卿所知熈寧
　　間為諫官御史劾鄭俠不當論列王安石俠與安
　　石弟安國俱坐貶是年拜叅知政事先是王珪嘗
　　三薦璪不用珪曰璪果賢陛下未嘗用以為不賢
　　䜛也臣恐士不得進矣臣為宰相三薦賢三不用
　　臣失職請罷上喜曰宰相當如是朕姑試卿卿徳
　　不囘朕復何慮五年五月官制行改中書侍郎十
　　二月除正議大夫是嵗十一月癸卯罷宣徽使見
　　任宣徽使依舊自今更不除人是月甲辰樞宻院
　　置知院同知院二人餘悉罷於是大改官制議者
　　欲廢樞宻院歸兵部上曰祖宗不以兵柄歸有司
　　故專命官統之互相維制何可廢也上久以樞宻
　　院聯職輔弼非出使之官乃定置知院同知院二
　　人
　　(國朝執政以樞宻使並位宰相恩禮悉同其次知/樞宻院事樞宻副使同知簽書樞宻院事其名雖)
　　(多要之均為一等執政官唯知院為長恩數差别/武臣擢預政事只除同簽書耳至元豐五年肇新)
　　(官制乃專立知院同知/院遂廢使副之名舊典)
　　元豐五年(壬戌/)官制成以左右僕射為宰相
四月癸酉王珪左僕射(自銀青光祿大夫兼門下侍郎/同中書門下平章事依前官左)
　　(僕射兼門/下侍郎)
蔡確右僕射(自太中大夫叅知政事依/前官右僕射兼中書侍郎)
珪進左僕射制曰臨政願治不因時而損益則心雖勞
而莫成膠柱調瑟不解絃而更張則力愈多而益紊朕
大修廢職丕正百工以道揆任廟堂之大謀以法守聽
官府之小治作起萬事紹隆三王疇庸渥命之頒我有
弼諧之長宜敷廷號以聳民瞻(具官/王珪)秉義竭忠率身厲
下見聞殫洽多識前載之傳論議雍容尤達當今之務
一徳是履十年不渝比講廢官肇更丕典興滯補弊實
宣是正之勤據舊鑒新皆出將明之助爰正名於左揆
俾分侍於東䑓邑衍真租食陪多賦名雖考古事悉因
今鼎鉉不移益峻台衡之望衮衣載錫更増宰路之華
於戯欲法之經逺持久者在濟之以有終欲吏之嚮方
宿業者在董之以無倦爵名初易衆人尚狃於故常法
度已完羣下未知於循守往率在位共修厥官
確拜右僕射制曰朕量材授位常跂商周之哲王稱事
任人猶愧漢唐之盛主法壊既久官隳莫興後先奪倫
小大無當循名核實方新萬化之原考古驗今大正百
年之弊將仰成於宰弼爰妙簡於俊良乃先渙號之頒
以竦治朝之聽(具官/蔡確)靖宻無貳裕和有容自其初時由
朕所識洎厯近選靡勞弗宣嘗總中司肅紀綱之頽廢
入陪大政罄夙夜之賛襄朕方分職以馭羣臣因能而
裁庶位圖事謹始非專心致思不能起天下之功立政
惟人非聚精㑹神不能成天下之務疇若予采莫如汝
賢宜陞揆席之崇兼列侍班之峻仍増勲秩陪衍户封
榮絶一時望隆百辟於戯惟厚徳可以儀刑風俗惟小
心可以勱相邦家爕調隂陽四時乖錯則汝之責典正
法度庶工隳曠則汝之羞往堅乃誠以永終譽
　　上將定官制獨處閤中考求㳂革一年而成人皆
　　不知五年將行官制上於禁中自為圖帖定未出
　　先謂輔臣曰官制將行欲取新舊人两用之又曰
　　御史大夫非司馬光不可二月癸酉詔知樞宻院
　　門下中書侍郎同知樞宻院尚書左右丞為定班
　　班次以是為差五月辛巳朔詔尚書省左右僕射
　　丞合治省事初議左右分治及進呈始命合治同
　　日又詔自今宰臣上馬樞宻院次之諸司又次之
　　左右丞上下馬處並同两省侍郎辛卯上批自頒
　　行官制以來内外大小諸司凡有申禀公事日告
　　留滯比之舊日中書稽延數倍衆皆有不辦事之
　　憂可速根研裁議蚤令快便大率止似舊中書發
　　遣可也上以命令稽緩語輔臣頗悔改官制蔡確
　　等慮上意欲罷之乃力陳新官制置祿比舊月省
　　俸錢三萬餘貫上意遽止六月丙辰詔自今事不
　　以大小並中書省取㫖門下省覆奏尚書省施行
　　三省同得㫖事更不帶三省字行出是日輔臣有
　　言中書省獨取㫖事體大重上曰三省體均中書
　　省揆而議之門下省審而覆之尚書省承而行之
　　茍有不當自可論奏不當緣此以亂體統也先是
　　官制所雖倣舊三省之名而莫能䆒其分省設官
　　之意乃釐中書門下為三各得取㫖出命既紛然
　　無統紀至是上一言遂定三省並建政事目以大
　　事出門下其次出中書又其次出尚書皆以黄牒
　　付外衆以為當然王安禮初不預官制事乃為上
　　言曰政畏多門要當歸於一特所經歴異耳今也
　　别為三則本末不相見臣以謂事無巨細宣於中
　　書奉於門下至尚書行之則盡矣詔從之癸亥詔
　　尚書省六曹事應取㫖者皆尚書省檢具條例上
　　中書省又詔中書門下省已得㫖者自今不得批
　　劄行下皆送尚書省施行著為令又詔尚書省得
　　彈奏六察御史失職官制行以中書造命行無法
　　式事門下審覆行有法式事尚書省奉行三省分
　　班奏事各行其職而政柄並歸中書確先說珪曰
　　公久在相位必拜中書令珪信不疑一日確因奏
　　事罷留身宻言三省長官位髙恐不湏設只以左
　　僕射兼門下侍郎各主两省事可也上以為然已
　　而確果獨專政柄凡除吏珪皆不與聞後累月珪
　　乃言臣備位宰相不與聞進退百官請以尚書省
　　官及諸道帥臣許臣同議上許之蔡確既為右僕
　　射且兼中書侍郎欲以自大乃議尚書省關移中
　　書當加上字以重之王安禮爭曰三省天子攸同
　　政事所自出禮宜均一確乃欲因人而為輕重是
　　法繇人變也非所以敬國家已而正色問上曰陛
　　下用確為宰相豈以才術卓異有絶人者抑亦以
　　叙遷陟適在此位耶上曰適在此位安禮顧謂確
　　曰陛下謂適在此位安得自大如此六年五月癸
　　未手詔朝廷議更官制本欲覆正吏治比命官置
　　司修講逾年迨今頒行尚爽條理若向去分撥事
　　類仍前糾紛不免啟侮四方貽譏來世事繫國體
　　二三執政可不䆒心其詳定官湏得深曉文法之
　　人御史中丞徐禧可同詳定官制如頃所論體統
　　令以此意著為式令葢上嘗論蘇綽建復官制上
　　自朝廷下至州縣悉分為六曹體統如一今先自
　　京師候推行有序即監司州縣皆可施行矣十二
　　月上稽古董正治官既復尚書二十四司職事剏
　　作新省其䂓模區處詳宻曲折皆出㫖裁定壯麗
　　雄盛近世未有也又以舊中書東西廳為門下中
　　書省都䑓為三省都堂徙建樞宻院於中書省之
　　西以故樞宻宣徽學士院地為中書門下後省列
　　左右常侍至正言廳事直两省之後都承㫖司直
　　樞宻院之後由是三省樞宻院位著官儀煥然一
　　新矣是月癸酉官制行御史中丞率百官班賀甲
　　戌詔中書五月朔行官制
　　(神宗喜觀唐六典一日諭王珪等朕欲倣唐六典/酌今之宜修改官制時蔡確為叅知政事與珪力)
　　(賛行之設官制局元豐三年明堂禮成宰執加恩/即以宰相王珪禮部侍郎升改銀青光祿大夫以)
　　(乆次也而蔡確以諫議大夫改太中大夫餘内外/文臣皆以階官易舊官初班雜壓至五年五月朔)
　　(降制王珪以史館相除左僕射兼門下侍郎蔡確/以叅知政事除右㒒射兼中書侍郎定帥太中大)
　　(夫章惇除門下侍郎叅知政事張璪除中書侍郎/翰林學士蒲宗孟王安禮並除中大夫左右丞官)
　　(制初行令命殆遍厯三省吏部凡數日方進誥至/御前上厭其稽緩且諭大臣悔改官制珪確軰慮)
　　(有詔罷遂力言官制月省俸祿又以正名為辭上/意乃定後一年吕正獻公自定武移鎮維揚過闕)
　　(上謂正獻曰官制初行命令稽滯朕尋悔之已隨/宜措畫然終不及舊制成命之快也卿謂如何公)
　　(進言三省同班奏事分省治事上然之尋諭大臣/而衆議莫之行也元豐末正獻自維揚召還經幄)
　　(首陳前議太母即詔行其言紹聖初大臣嘗謂元/祐擅更三省分班奏事之制議欲復之時惇為門)
　　(下相懼其權之去已也乃曰此先帝之志不可改/故歴紹聖崇寧以來元祐故事無一存者獨此法)
　　(不變也祖宗官制舊典本朝㳂唐制有同中書門/下平章事尚書省者但受成事行之耳官制行始)
　　(用六典别尚書門下中書為三省名以其省長官/為宰相既以秩髙不除故以尚書令之貳左右僕)
　　(射為宰相而左僕射兼門下侍郎以行侍中之職/右僕射兼中書侍郎以行中書令之職而别置侍)
　　(郎以佐之則三省宜相兼矣然左右僕射既為宰/相則凡命令進擬未有不由之出者而左右僕射)
　　(又為之闕矣則出令之職事既身行尚又省而復/之乎方其進對執政無不同則所謂門下侍郎者)
　　(亦預聞矣故批㫖皆曰三省同奉聖㫖既奉之而/又審之亦無是理門下省事惟有給事中封駮而)
　　(已未有左僕射與門下侍郎自駮已奉之命者則/侍中侍郎所謂省審者殆為虚文也元祐則議者)
　　(以詔令稽留吏貟冗多徒有重複因有廢併門下/省之意故雖不行然事有當禀左相必批送中書)
　　(左相將上而右相有不同往往或持之不上或退/送不受左相無如之何侍郎無所用力事權多在)
　　(中書侍郎自中書侍郎遷門下侍郎雖名進其實/皆未必樂也亦放談○元豐既新官制建尚書省)
　　(於外而中書門下省樞宻學士院詔於禁中筆談/  國朝㳂唐故事尚書令侍中中書令為三省長)
　　(官同中書門下平章事為宰相元豐官制行/皆如故獨改平章事為尚書左右僕射外補)
甲戌章惇守門下侍郎(自太中大夫/叅知政事除)
張璪守中書侍郎(自太中大夫/叅知政事除)
蒲宗孟守尚書左丞(自翰林學士/遷中大夫除)
王安禮守尚書右丞(自翰林學士/遷中大夫除)
　　宗孟字傳正閬州新井人安禮字和甫安石之弟
　　初安禮中進士第召對神宗欲峻用之以兄安石
　　當國乃為崇文院校書同修起居注故事左右史
　　記言動無得輒有所陳至是許直前奏事後自翰
　　林學士除尚書右丞先是宗孟詳定官制樞宻都
　　承㫖張誠一亦領官制局事頗肆横脇制同列宗
　　孟於上前䟽其姦上察其不阿故與安禮俱䝉大
　　用五月御史䑓言尚書左丞蒲宗孟右丞王安禮
　　賀僕射上尚書省於都堂下馬檢會三省執政官
　　上下馬儀範尚書左右僕射許至都堂左右丞於
　　本廳今官府雖寓局緣各有擬定廳事案宗孟安
　　禮身為執政當朝廷董正名分之初乃率先違法
　　犯分請付有司推科安禮爭論上前以為今日置
　　左右丞為執政官不應有厚薄左右丞於都堂下
　　馬自此始監察御史豐稷言陛下若稽經訓修明
　　官政選㧞吉士光益治功方官制施行章惇以罔
　　上為門下侍郎王安禮以穢徳守尚書右丞甚非
　　陛下稽古建官之意稷遂罷為著作佐郎
　　(元豐初始命置局詳定官制大槩皆本唐六典為/法稍増損之在内尚書省置令左右僕射門下省)
　　(置侍中中書省置令己上為宰相而兩令侍中不/除今尚書有左右丞門下中書省有侍郎樞宻院)
　　(有知樞宻院事同知樞宻院事已上為執政官官/制沿革元豐官制行中大夫換秘書監神宗以太)
　　(中大夫為宰相官故初除執政只換中大夫是時/拜翰林學士蒲宗孟王安禮為左右丞二公寄祿)
　　(官若未至大夫只除/中大夫官制舊典)
丁丑吕公著罷同知樞宻院事(自正議大夫罷為光祿/大夫資政殿學士知定)
　　(州/)
　　公著自元豐元年九月除同知樞宻院事三年九
　　月改樞宻副使四年正月復同知樞宻院事至四
　　月罷在樞府凡五年始議五路舉兵伐西夏公著
　　諫不聽尋上表求罷仍謁告不出上封還其奏賜
　　手詔曰在廷之臣可腹心之寄無踰卿者安得自
　　暇自逸公著乃復起視事及西師無功將圖再舉
　　公著又固諫上不悅㑹章惇自定州召為門下侍
　　郎公著因乞代惇守邉上曰朕待卿不止此卿其
　　少安章再上乃有是命及李舜舉入奏上意悟欲
　　罷西師公著入辭上慰勞之曰卿不當居外行且
　　召卿矣元豐四年十一月甲辰樞宻院定置知院
　　同知院二人時有知院事孫固同知院事吕公著
　　韓縝凡三員或曰上欲以禮退公著自是踰五月
　　公著始請補外云
　　元豐六年(癸亥/)
七月丙辰孫固罷知樞宻院事(為通議大夫觀文/殿學士知河陽)
　　固以元豐元年閠正月除同知樞宻院事三年九
　　月除樞宻副使四年正月遷知樞宻院是年七月
　　固引疾去位遂罷知河陽後提舉崇福宫神宗崩
　　固等皆集闕下哲宗即位詔以登位賜致仕前執
　　政觀文殿學士提舉崇福宮孫固寬衣金帶銀帛
　　有差
同日韓縝知樞宻院事(自太中大夫同/知樞宻院除)
安燾同知樞宻院事(自太中大夫試/户部尚書除)
　　燾字原卿開封人縝自元豐四年正月除同知樞
　　宻院是年七月遷知樞宻院在樞府五年至八年
　　五月拜相燾初為荆湖北路提㸃刑獄會行新法
　　而奉行之吏或異趣為髙或迎合求進而燾平心
　　以奉詔條號無所倚時司農以符檄風天下如免
　　役増寬剰造簿供手實散青苗等事天下爭趣之
　　燾數有陳論暨見神宗復極論之為立法禁是年
　　拜同知樞宻院事累遷正議大夫
八月辛卯蒲宗孟罷尚書左丞(自中大夫守/本官知汝州)
制曰中䑓綱轄總於輔臣儻典憲不遵則何以處位(具/官)
(蒲宗/孟)比緣登擢領職踰年未聞勤藎之誠顧多媠慢之
過牽情肆欲靡畏簡書以致人言尚莫知省追令案治
左驗甚明反覆不承對吏無耻舉錯如此豈朕望哉絀
守郡章勉思厥咎
　　宗孟自元豐五年四月除尚書左丞是年八月罷
　　在政府二年先是宰執因對上有無人才之嘆宗
　　孟對以人才半為司馬光以邪說壊之上正色詰
　　宗孟又因泛論古今人物宗孟盛稱揚雄之賢上
　　作色言揚雄著劇秦美新不佳也他日宗孟又因
　　奏書請官屬恩上曰所修書謬甚無恩宗孟又引
　　例書局儀鸞司等當賜帛上以小故未答王安禮
　　進曰修書謬儀鸞司人恐不預上為之笑罷朝安
　　禮戯宗孟曰揚雄為公累至是宗孟坐違法繕治
　　西府故有是責
同日王安禮尚書左丞(自尚書/右丞除)
李清臣尚書右丞(自吏部尚書/遷中大夫除)
　　清臣字邦直大名府臨清人少力學問韓琦以其
　　兄之子妻之皇祐間朝廷方行制舉轉運使何郯
　　即以才識兼茂明於體用科薦之歐陽修見其文
　　大竒之曰蘇軾之流也以治平二年試秘閣試文
　　至中書未發也修迎語曰主司不置李清臣第一
　　則謬矣開視果第一考官韓維亦曰李清臣有荀
　　卿筆力公未壯連擢科第一篇之出後生爭傳去
　　為式(丁未/録)八年十二月累遷至通議大夫
　　元豐七年(甲子/)
七月甲寅王安禮罷尚書左丞
　　安禮自元豐五年四月除尚書右丞六年八月遷
　　尚書左丞是年七月罷在政府三年先是侍御史
　　張汝賢彈奏王珪與安禮陳乞子姪差遣以謂引
　　用都省批狀例外起例實害大政神宗以有條許
　　用例奏鈔汝賢章格不下安禮聞之面奏乞治汝
　　賢罪上令分析汝賢奏安禮不能修身治家等事
　　力詆其惡上以其章付三省謂安禮曰汝賢奏彈
　　不當固有罪其言卿姦汚事卿果如此何以復臨
　　百官安禮猶辯析上既黜汝賢安禮因奏往以安
　　石疾病嘗乞知江寧府願申前請故有是命尋以
　　資政殿大學士知青州移知蔡州元祐六年正月
　　以言官彈奏青州任内不法事事得實復以資政
　　殿學士移知舒州劉摯謂安禮非純正之士然慷
　　慨有大節在神宗朝為左丞數數敢論事不少屈
　　於三蔡一時翕然推重但其人治已不肅性滛侈
　　又喜寵小人此其不(闕/)者其才髙甚世之悠悠者
　　不可輕議也或云傅堯俞惑於范純禮軰所教銳
　　欲痛絀之蘇頌韓忠彦不知又佐其說頼吕大防
　　無他處心稍平故止降小郡不置劾後竟坐諫官
　　劉唐老楊康國言再落職卒贈右銀青光祿大夫
　　安禮姿貌魁偉有口辨常以經綸自任而闊畧細
　　謹云
　
　
　
　
　
　
　
　
　
　
　
　
　
　
　
　宋宰輔編年録卷八
欽定四庫全書
　宋宰輔編年録卷九　　　宋　徐自明　著
　　哲宗元豐八年(乙丑/)
五月庚戌左僕射王珪卒
　　珪自熈寧九年十月拜相至是年五月以金紫光
　　祿大夫尚書左僕射兼門下侍郎岐國公薨于位
　　相神宗九年相哲宗纔兩月○初元豐五年哲宗
　　封延安郡王七年神宗宴百官于集英殿哲宗初
　　侍立于朝天表粹温進止中度宰臣王珪稱賀神
　　宗曰皇家慶事與卿等同之令皇子與珪等相見
　　珪等再拜稱謝八年春神宗寢疾彌留二月癸未
　　王珪奏言去冬嘗奉聖訓皇子延安郡王来春出
　　閤願早建東宫又奏請皇太后權聽政神宗首肯
　　越明日三月甲午朔皇太后垂簾於福寧殿是日
　　立哲宗為皇太子戊戌神宗崩奉遺制即帝位五
　　月庚戌王珪卒(事/畧)初贈太尉諡文恭墓碑賜懿文
　　為額上輟視朝五日禮部言當舉哀成服詔以大
　　行在殯罷之珪自輔政至宰相凡十六年無所建
　　明守成而已時號為三㫖宰相以其上殿進呈云
　　取聖㫖上可否訖又云領聖㫖既退諭禀事者云
　　已得聖㫖故也(長/編)六月丁夘賜故左僕射王珪夀
　　昌坊官第遺表恩澤十人詔給事中陸佃監䕶𦵏
　　事𦵏並依韓琦例
戊午蔡確左僕射(自通議大夫右僕射兼中/書侍郎除兼門下侍郎)
韓縝右僕射(自通議大夫知樞宻/院事除兼中書侍郎)
確左僕射制曰嗣先人宅丕后思康濟于艱難位冡宰
正百工盍睠圖于耆舊疇咨碩輔擢冠上台(具官/蔡確)敏識
造㣲訏謨經逺任重不撓凛凛棟梁之材含章于中渾
渾廊廟之器蚤周旋於要路多啟廸於嘉猷遂膺夢卜
之求更處丞疑之重佑我烈考時維弼諧肆予冲人實
在顧託定䇿社稷敉寧邦家永言訪落之初是謂持盈
之際矧衆言之師錫抑天意之賚予若舟楫之濟巨川
若股肱之成一體兹惟哲乂屬在倚毗於戲后徳惟臣
不徳惟臣予方祈於訓告子帥以正孰敢不正衆有頼
於儀刑尚率勵乎前修共圖安於洪業克相朕志永孚
于休
縝右僕射制曰訪予落止以陟降厥家秉心宣猷以考
慎其相睠言舊徳乆執事樞遺予冲人繄我昭考登延
宰席播告治朝(具官/韓縝)天資剛明世載忠諒服勤小大之
務居有中外之勞被遇先朝周旋近列遂參圖於宥宻
彌叶賛於謀謨蹇蹇王臣之風巖巖師尹之望遭家不
造降割自天永惟凴几之辰實奉綴衣之訓定䇿社稷
書勲旂常鞏固泰山之安扶維神器之重進疇異數擢
秉大鈞以師長於百工以弼諧於一徳顧兹毗倚屬在
老成於戲繼序不忘無疆惟恤若康王之率大卞而髙
宗之求多聞匪予耆明孰克勱相宜旁招於俊乂共宏
濟於艱難底于康功綏我緒業
　　是月庚申左僕射蔡確為山陵使元祐元年正月
　　確提舉修神宗實録縝拜守右僕射殿中侍御史
　　黄履言縝不堪大用乞罷之不報十二月以祔廟
　　恩確縝並除正議大夫
同日章惇知樞宻院事(自通議大夫/門下侍郎除)
司馬光守門下侍郎(自資政殿學士通議/大夫新知陳州除)
光門下侍郎制曰國家董正治官循名責實以三省預
聞政事而出納王命旹維東臺非夫柔亦不茹剛亦不
吐彊毅有守詳明不撓者豈足以任此(具官司/馬光)方重敦
實有徳有言貫穿千古著為新書雖乃身在外而乃心
無不在王室聞望之隆師言惟穆非止政有粃粺得以
塗歸是惟朝夕納誨以輔不逮亦所以彰先帝知人之
明往惟欽哉無或敦避
　　光居洛十五年再任留司御史臺四任提舉崇福
　　宫初公患歴代史繁蕪學者不能綜况於人主遂
　　約戰國至秦二世如左氏體為通志八卷以進英
　　宗悦之命公續其書置局祕閣以其素所賢者劉
　　攽劉恕范祖禹為屬官凡十九年而成上下一千
　　三百六十二載神宗尤重其書以為賢於荀悦親
　　為製序錫名資治通鑑詔邇英讀其書書成拜資政
　　殿學士賜金帛甚厚盖有意復用公也(丁未/録)元豐
　　八年四月以太中大夫知陳州是月戊午召為門
　　下侍郎先是三月丁酉神宗崩司馬光赴闕臨衛
　　士見光俱以手加額曰此司馬相公也民遮道呼
　　曰公無歸留相天子活百姓所在數百人聚觀之
　　光懼㑹放辭謝遂徑歸洛太皇太后聞之詰問主
　　者遣使勞光問所當先者光言宜下詔首開言路
　　有詔起光知陳州光復奏䟽再申前請太皇太后
　　於是從光請下詔牓朝堂又促光過闕令入見至
　　京之日太皇太后降中使封所牓朝堂詔書以示
　　光光視詔六事曰此非求諫乃拒諫也請改詔書
　　頒之天下光之奏曰今詔書求諫而逆以六事防
　　之臣以為人臣惟不上言言則皆可以六事罪之
　　矣其所言或於羣臣有所褒貶則可以謂之隂有
　　所懐本職之外㣲有所渉則可以謂之犯非其分
　　陳國家安危大計則可以謂之扇搖機事之重或
　　與朝㫖暗合則可以謂之迎合已行之令言新法
　　之不便當改則可以謂之觀望朝廷之意言民間
　　之愁苦可閔則可以謂之眩惑流俗之情然則天
　　下之事無復可言者矣是詔書始於求諫而終於
　　拒諫也臣恐天下之士益箝口結舌非國家之福
　　也又止令御史臺出牓朝堂所詢者狹望刪去中
　　間一莭頒告天下奏入尋除光門下侍郎光辭又
　　并以二章繳進其一曰先帝思用賢輔以致太平
　　不幸所委之人多以己意輕改舊章謂之新法其
　　人意所欲為人主莫能奪天下莫能移作青苖免
　　役市易賒貸等法以聚歛相尚以苛刻相驅又有
　　生事之臣欲乘時干進建議置保甲户馬以資武
　　備變茶塩鐡冶等法増家業侵街商税等錢以供
　　軍需誤惑先帝使利歸於身怨歸於上臣蒙陛下
　　特降中使訪以得失顧天下事務至多但乞下詔
　　使吏民得實封上言庶幾民間病苦無不聞達既
　　而聞有㫖罷修城役夫散廵邏之卒止御前造作
　　京城之民已自歡躍及臣歸西京之後繼聞斥退
　　近習之無狀者戒飭有司奉法失當過為煩擾者
　　罷物貨場及所養户馬又寛保甲年限四方之人
　　無不鼔舞聖徳凡臣所欲言者陛下略已行之今
　　新法之弊無貴賤愚智皆知之是以陛下㣲有所
　　改而逺近皆相賀也然尚有病民傷國有害無益
　　者如保甲免役錢將官三事皆當今之急務釐革
　　所宜先者别狀奏聞伏望早賜施行是時方遣御
　　藥吴靖召光受告光復辭於是賜以手詔中使梁
　　惟簡且宣㫖曰早来所奏備悉卿意再降詔開言
　　路俟卿供職施行光由是不敢復辭遂再下求言
　　之詔時六月丁亥也(丁未/録)光又言昨僭妄上言用
　　人等事尋准御前劄子所奏職位卑㣲如堪大任
　　者令具姓名奏入臣竊見吏部郎中劉摯公忠剛
　　正終始不變龍圖閣待制知亳州趙彦若博學有
　　父風内行修飭朝請郎𫝊堯俞清立守恬滯淹嵗
　　乆直龍圖閣知慶州范純仁臨事明敏不畏彊禦
　　朝請郎唐淑問行已有恥難進易退祕書省正字
　　范祖禹温良端厚修身無缺此六人者皆臣素所
　　熟知若使之或處臺諫或侍講讀必有裨益餘如
　　新翰林學士吕大防兵部尚書王存禮部侍郎李
　　常祕書少監孫覺右司郎中胡宗愈户部郎中韓
　　宗道工部郎中梁燾開封府推官趙君錫新監察
　　御史王巖叟朝議大夫知澤州晏知止朝請大夫
　　范純禮新知登州蘇軾知歙州績溪縣蘇轍承議
　　郎朱光庭或以行義或以文學皆為衆所推伏望
　　陛下紀其姓名各隨器能臨時任使如文彦博吕
　　公著馮京孫固韓維等皆國之老成可以倚信亦
　　令各舉所知庶幾可以參考異同無所遺逸(長編/此奏)
　　(得之雜録不著姓名推/究本末盖司馬光也)七月甲辰司馬光言先帝
　　以契丹驕傲據漢唐故地有征伐開疆之志欲置
　　保甲令開封府界及河北陜西河東三路皆五日
　　一教閲京東西兩路保甲養馬仍各置提舉官權
　　任北監司行之數年先帝寖知其弊伏乞盡罷䟽
　　奏蔡確等執奏不行詔保甲依樞宻院今月六日
　　指揮保馬别議立法差役行於治平之前法乆而
　　弊編户不習官府吏虐使之多以破産神宗知其
　　然故為免役使民以户髙下出錢而無執役之苦
　　行法者不循上意於雇役實費之外取錢過多民
　　以為病乆之上即位司馬光入為門下侍郎始議
　　以差役代免役即日上疏論免役之害民者五乞罷
　　免役行差役詔從之當是時劉摯王巖叟等亦前
　　獻言以為差役便其後蘇轍王覿孫升是光説而
　　頗加損之光亦慮朝廷為異議所揺疏再上而
　　章惇果極言詆光于是吕公著請差官置局令精
　　加考究以成萬世良法宜差韓維等四人詳定聞
　　奏元祐元年二月乙丑遂從光言初行差役之法
　　然其後獻議者或差或募卒無從一之論也初光
　　已病歎曰免役之害未除吾死且不瞑乃力疾上
　　䟽改差役限五日欲速行臨終床簀蕭然唯枕間
　　有役書一卷而已(丁未/録)十二月司馬光言神宗繼
　　統材雄氣英以幽薊雲朔淪於契丹靈夏河西専
　　於拓䟦交趾日南制於李氏比於漢唐之境猶有
　　未全深用為耻遂慨然有征伐開拓之志於是邉
　　鄙武夫窺利邉功白面書生競獻奇䇿聚歛之臣
　　利析秋毫相與誤惑先帝於是置提舉官彊配青
　　苖多收免役以聚貨泉又驅畎畆之人為保甲使
　　捨耒耜習弓刀又置都作院調筯皮角木以造為
　　器甲又奏置保馬使賣耕牛市駔駿而農民始愁
　　苦矣部分諸軍無問邉州内地各置將官以領之
　　自知州軍總管鈐轄都監押皆不得闗預捨祖宗
　　教閲舊制誦異書効奇服機械陣圖競為新奇朝
　　晡上場罕得休息而士卒始怨嗟矣置市易司彊
　　市攖取坐列販賣増商税色件下及菜果而商賈
　　始貧困矣又立賒貸之法誘不肖子弟破其家又
　　令民封狀増價以買坊場致其子孫鄰保籍沒貲
　　産乃能備償又増茶鹽之額賤買貴賣彊以配民
　　食用不盡廹以威刑破産輸錢又設措置河北糴
　　便司廣積糧糓於臨流州縣以備饋運教兵既乆
　　積材既多然後用之而承平日乆人已忘戰將懦
　　卒慵加以運籌决勝者乃浮躁巧偽之士妄動輕
　　舉是以頓兵靈武力疲食盡自潰而歸暴骨塞外
　　且數十萬築堡永樂怠忽無備縱冦延敵闔城之
　　人盡為魚肉曽未足以威服戎狄而中國先自困
　　矣先帝深悔其然乃下哀痛之詔息兵冨民奄棄
　　天下此宜所為痛心疾首泣血追傷者也伏惟皇
　　帝陛下肇承基緒太皇太后同聽庶政首戒邉吏
　　毋得妄出侵掠俾彼此兩安今契丹繼好秉常納
　　貢乾徳拜章征伐開拓之議皆已息矣則前此置
　　提舉官等事皆為虚設陛下幸詔臣民各言疾苦
　　而群臣猶憚於更張雖頗裁損而監司按堵將官
　　具存保甲猶教閲保馬猶養飼邉州屯好不减軍
　　噐造作不休茶鹽新額尚在差役舊法未復是用
　　兵雖息而公私勞費猶未息也伏願陛下斷自聖
　　志凡王安石等所立新法果能勝於舊者則存之
　　其餘臣民以為不如舊法之便者痛加釐革○光
　　又上䟽曰昔仁宗皇帝擢臣知諫院臣初上殿即
　　言人君之徳三曰仁曰明曰武致治之道三曰任
　　官曰信賞曰必罰英宗皇帝時臣曽進歴年圖其
　　後序言人君之道一其徳有二其志亦猶所以事
　　仁宗也大行皇帝新即位擢臣為御史中丞臣初
　　上殿言人君修心治國之要其志亦猶所以事英
　　宗也今皇帝新承大統太皇太后同聽萬機謹復
　　以人君修心治國之要為獻其志亦猶所以事大
　　行皇帝也○初王安石為政創立制置三司條例
　　司建為青苖助役水利均輸之政置提舉官四十
　　餘員行其法於天下謂之新法公上䟽逆陳其利
　　害曰後當如是行之十餘年無一不如公言者天
　　下𫝊誦以公為真宰相雖田夫野老皆號公司馬
　　相公而婦人孺子知其為君實也○上即位光請
　　下詔首開言路從之於是四方吏民言新法不便
　　者數千人公方至具所當行者而太皇太后已有
　　㫖散遣修京城役夫罷減皇城内覘者止御前工
　　作出近侍之無狀者三十餘人戒飭中外無敢苛
　　刻暴歛廢導洛司物貨場及民所養戸馬寬保馬
　　限皆中出大臣不與公上䟽謝當今急務陛下畧
　　己行之矣小臣稽慢罪當萬死後拜門下侍郎公
　　力辭不許數賜手詔先帝新棄天下天子冲幼此
　　何時而君辭位邪公不敢復辭初神宗皇帝以英
　　偉絶人之資勵精求治凛凛乎漢宣帝唐太宗之
　　上矣而宰相王安石用心過急於功利小人得乘
　　間而入吕恵卿之流以此得志後(闕/)者慕之爭先
　　相髙而天下病矣先帝眀聖獨覺其非出安石金
　　陵天下欣然意法必變雖安石亦自悔恨其法及
　　復用也欲稍自改而恵卿之流恐法變身危持之
　　不肯改然先帝終疑之遂退安石八年不復召而
　　恵卿亦再逐不用元豐之末天下多故及二聖嗣
　　位民日夜引領以觀新政而進説者以為三年無
　　改於父之道欲稍損其甚者毛舉數事以塞人言
　　公慨然争之曰太皇太后以母改子非子改父衆
　　議乃定遂罷保甲團教依義勇法嵗一閲馬不復
　　買見在者還監牧給諸軍廢市易法所儲物皆鬻
　　之不取息而民所欠錢皆放其息京東鑄鐡錢河
　　北江西福建茶法皆復其舊獨川陜茶以邉用未
　　即罷遣使相視去其甚者戸部左右曹錢穀皆領
　　之尚書凡昔之三司使事有散𨽻五曹及寺監者
　　皆歸戸部使尚書周知其數量入以為出於是天
　　下釋然曰此先帝本意也非吾君之子不能行吾
　　君之意獨免役青苖將官之法猶在而西戎之議
　　未决也光始得疾歎曰四患未除吾死不瞑目矣
　　乃力疾上䟽論免役害乞直降敕罷之率用熈寧
　　以前法有未便州縣監司莭級以聞為一路一州
　　一縣法詔即日行之又論西戎大略以和戎為便
　　用兵為非時異議甚衆公持之益堅其後太師文
　　彦愽議與公合衆不能奪又論將官之害諸將兵
　　皆𨽻州縣軍政委守令通决之又乞廢提舉常平
　　司以其事歸之轉運司及提舉刑獄公謂監司多
　　新進少年務為刻急天下病之乞自太中大夫待
　　制以上於郡守中舉運使提刑於通判中舉運判
　　又以文學徳行吏事武畧等十科以求天下遺才
　　命文臣陞朝以上嵗舉經明行脩一人以為進士
　　髙選皆從之(丁未/録)哲宗以幼冲嗣位太皇太后權
　　同處分軍國事元豐八年四月辛未詔罷免行錢
　　并市易理財京東西保馬等又詔京西及泗州所
　　置物貨等場並罷又詔放元豐六年以前夏秋税
　　租市易錢等太皇太后宣諭三省曰先帝所立之
　　法民間不以為便當狥至公豈可不改五月戊午
　　司馬光除門下侍郎六月癸未詔戸部拘催市易
　　息錢準赦除放外其本錢特與展限三年丁亥詔
　　中外臣寮及民庶許實封言朝政闕失民間疾苦
　　七月甲午詔罷諸縣鎮市易抵當三路保甲丙辰
　　詔罷河北糴本禁茶八月丁亥詔罷府界牧馬監
　　又詔罷在京免行吏祿食料錢等十月己巳太皇
　　太后諭輔臣曰民間保甲宜早罷見行法有不便
　　於民者改之遂令具保馬見行法以聞己夘詔罷
　　内外造軍噐丙戌詔耆戸長壯丁之役皆募充保
　　正保甲承帖人並罷又詔罷三路提舉保甲官十
　　二月辛未詔罷太學保任法元祐元年三月乙丑
　　詔三省元豐以後増置職級並罷司馬光言免役
　　五害乞行下諸路限勑五日縣具利害申州本州
　　類申轉運司轉運司類申朝廷候到委執政看詳
　　修改丁夘朱光庭荐引范純仁以輔司馬光共圖
　　政事辛巳司馬光言抱病家居恐先朝露無以
　　上報力疾奏陳所見乞罷免役等錢復行祖宗之
　　法丙戌詔諸路將兵並依元豐令差使(符祐/本末)始司
　　馬光奏乞復行舊法既得㫖依奏知開封府蔡京
　　用五日限令開封祥符兩縣如舊役人數差一千
　　餘人充役亟詣東府白光光喜曰使人人如待制
　　何患法之不行乎議者謂京但希望風㫖茍媚光
　　非事實也故蘇轍首以為言初范純仁自慶州召
　　入純仁與司馬光素親厚聞光議復行差役法純
　　仁曰法固有不便然亦有不可暴革治道唯去太
　　甚者耳乃言于光以為此法但緩行而熟議則不
　　擾急行而踈略則擾光弗聽純仁嘆曰是又一王
　　介甫矣後折簡遺之光亦弗聽(長/編)先是熈寧中王
　　安石勸帝用兵以威四方其後帝以用兵為悔是
　　時熈河既平帝乃遣内侍李舜舉徃收瘞遺骸吊
　　祭之帝又以城堡役兵死亡多顧輔臣惻然乆之曰
　　此何異以政殺人其後又謂執政曰用兵大事極
　　須審重向者郭逵安南與昨来西師死傷皆不下
　　二十萬朝廷不得不任其咎未幾夏人又以大兵
　　破永樂自徐禧而下死者又十餘萬人報至帝涕
　　泣悲憤為之不食後語執政曰自今更不用兵與
　　卿等共享太平然夏人自此亦深意於和明年西
　　人遂奉表乞修貢職還所侵地帝許之居無何夏
　　復冦蘭州遂罷疆土之議未幾帝崩上即位夏人
　　復遣使詣闕陳慰當是時朝廷追原先帝本意思
　　所以息兵養民而門下侍郎司馬光等俱勸上以
　　棄地和戎為是上詔問范純仁吕大防純仁以為
　　棄地便大防以為勿與便二人之議既不同朝廷
　　唯司馬光力持和議頃之西人果遣泛使以土疆
　　為請於是司馬光王巖叟蘇轍具奏論以為不可
　　不許時執政類俱持議二三乆無從一之論獨司
　　馬光文彦博趙瞻持棄之之議堅甚衆莫能奪
　　遂定議盡歸永樂陷歿之人即計日賞帛仍以葭
　　蘆等四寨給賜之是嵗元祐二年也五年二月夏
　　人遂以永樂陷歿人晋州進士邢逢原而下一百
　　四十有九人歸于朝廷詔賜本州文學餘各推恩
　　有差(丁未/録)元祐元年正月癸夘詔閤門司馬光吕
　　公著自今前後殿起居特令别作一班止兩拜光
　　在政府九月至閠二月拜相
七月戊戌吕公著尚書左丞(自資政殿大學士銀青/光祿大夫兼侍讀除)
　　神宗與司馬光及公著議論雖不合而數稱其賢
　　神宗將建儲諭執政曰來年皇子出就學當以司
　　馬光吕公著為師保哲宗即位太皇太后同聴政
　　元豐八年四月丁丑詔資政殿大學士吕公著兼
　　侍經筵遵先帝意也五月除提舉中太一宫兼集
　　禧觀公著始至太皇太后遣中使迎問其所欲言
　　遂建言修徳為治之要凡十事曰畏天曰愛民曰
　　修身曰講學曰任賢曰納諫曰薄歛曰省刑曰去
　　奢曰無逸公著所言十事皆據經直言隨事觧釋
　　當時謂為君之道無出此十事者公著既上十事
　　太皇太后遣中使梁惟簡諭公著曰覧卿所奏備
　　見忠亮當此拯民疾苦更張何者為先公著復上
　　奏曰臣伏見陛下自臨朝以来留神庶政以休息
　　生民為念如罷導洛堆垜等局放市易見欠息錢
　　罷人户養馬放積欠租税差官體量茶塩法使者
　　之刻剝害民如吴居厚霍翔王子京等内臣之生
　　事歛怨如李憲宋用臣等皆從罷去中外聞之無
　　不欣躍臣伏思先帝初即位至誠求治嘗令臣草
　　詔書以寬民力為意自王安石秉政變易舊法青
　　苖免役之法行而取民之財盡保甲保馬之法行
　　而用民之力竭市易茶塩之法行而奪民之利悉
　　若此之類甚衆更張當須有術如青苖免役保甲
　　三事並湏别定良法保甲長乆之利至於保馬之
　　法先朝己知有奉行之謬市易之法先帝尤覺其
　　有害而無利及福建江西等路配賣茶鹽過多俱
　　非朝廷本意恐當一切罷去而南方鹽法三路保
　　甲尤宜先革者也然陛下必欲更修庶政使不驚
　　物聽而實利及民莫若任人為急乞陛下廣開言
　　路選置䑓諫官使求天下利害議所以更修之術
　　朝廷上下協心同力斟酌而裁制之天下不難為
　　矣公著又上奏荐祕書少監孫覺方正有學識直
　　龍圖閣范純仁勁挺有風力可充諫議大夫或給
　　事中户部右曹侍郎使議青苖免役市易等法禮
　　部侍郎李常清直有守吏部郎中劉摯資性端厚
　　承議郎蘇轍新授察官王巖叟並有才氣皆可充
　　諫官御史臣誠見陛下有意更張而闕人裨助輒
　　有論荐更乞詳擇太皇太后封公著劄子付司馬
　　光詳所陳更張利害有無兼濟之才直書當與未
　　當以聞光奏公著所陳與臣所言者正相符合盖
　　由天下之人皆欲如此臣與公著但具衆心奏聞
　　耳公著一言而天下受其利可謂有兼濟之才(長/編)
　　自官制行三省並建而中書獨為取旨之地門下
　　尚書奉行而已時政柄皆歸中省公著言三省官
　　均輔臣也正如同舟共輿以濟川陸當一心並力
　　以修政事諸事干三省者自今執政同進呈取旨
　　而各行之
　　元祐元年(丙寅/)
閠二月庚寅蔡確罷相(依前官充觀文殿/大學士知陳州)
制曰入則處機衡之崇以佐萬㣲之務出則膺屏翰之
寄以維四國之安粤予同徳之臣乆託賛元之任均勞
申典孚號詔廷(具官/蔡確)材猷靖深徳宇方重躬夷險之一
守歴勤勞之百為越升從橐之班特被先朝之遇秉鈞
黄闥貳令中䑓逮冲人踐極之初膺翼室受遺之託方
倚舊徳協致升平屡上封章願還機政誠忱甚確鐫諭
莫回宜陞殿幄之嚴徃正帥垣之重以宣惠澤以答賢
勞於戲廟堂歴年素亮始終之莭股肱一體固無内外
之殊往壯茂猷以輔予治
　　確自元豐五年四月拜相至是年閏二月罷相神
　　宗四年相哲宗𢾗月時司馬光吕公著蘇轍吕大
　　防劉摯王巖叟之徒相繼進用確遂連表乞觧機
　　務故有是命(拜罷/録)先是確為神宗山陵使故事靈
　　駕進發前一夕五使宿於幕次確獨不入宿於是
　　侍御史劉摯劾其不恭山陵使事已確猶偃蹇於
　　位於是劉摯與監察御史王巖叟右諫議大夫孫
　　覺右司諫蘇轍右正言朱光庭彈章交上十數覺
　　之䟽曰臣竊見左僕射蔡確右僕射韓縝两人皆
　　非以徳進者也或以典治獄事或以分畫疆界而
　　至執政者也蔡確按濬河獄知制誥判司農寺熊
　　本奪職領宫觀確即遷知制誥判司農寺按御史
　　中丞鄧潤甫相州獄潤甫罷知撫州確即遷御史
　　中丞按叅知政事元絳太學獄綘罷知亳州確即
　　叅知政事此三獄者士大夫多以為寃確皆批其
　　亢拊其背而奪之位未幾先朝更定官制確即為
　　左僕射矣永裕陵禮畢宜即避位以去今已五月
　　矣而又遲遲不决雖請不堅尚冀聖恩之復留也
　　韓縝不學無術先朝嘗以北界爭地事付之無故
　　割地其長七百餘里以遺北敵邉人怨之切骨以
　　謂奪我父祖之地棄之敵人非獨惜其地又歸怨
　　於朝廷敵人得地之後日以桀傲今縝為右僕射
　　敵必笑以為中國無人也轍之䟽曰陛下即位以
　　来罷市易堆垜及塩茶錢法此蔡確之所賛成也
　　放散修城人夫罷保甲保馬等事此韓縝與宋用
　　臣張誠一所共建也先帝之所是確等亦是之陛
　　下之所否確等亦否之隨時翻覆略無愧恥天下
　　𫝊笑以為口實而朝廷輕矣光庭之奏曰今蔡確
　　徒於議論政事之際章惇則明目張膽肆為辨説
　　力行醜詆以害政事蔡確則外示不校中實同欲
　　陽為尊賢隂為助邪韓縝則毎當議論亦不扶正
　　唯欲黙黙為自安計願罷去確等柄任别進忠賢
　　以輔聖治奏俱不報摯等懐不能已並論之確浸
　　不自安乃表求避位而其表有曰收㧞當世之耆
　　老以陪輔王室蠲省有司之煩碎以慰安民心嚴
　　邉備以杜二敵之窺覦走軺𫝊以察逺方之疲瘵
　　明法令之美意以揚先帝之恵澤厲公平之一道
　　以合衆志之異同其言髙自矜伐孫覺蘇轍愈不
　　平復上䟽論之轍之奏曰自法行已来民方困弊
　　海内愁怨先帝晩年寢疾彌留照知前事之失親
　　發徳音將洗心自新以合天意而此志不遂奄棄
　　萬國天下聞之知前日弊事皆先帝之所欲改思
　　慕聖徳繼之以泣是以皇帝踐阼聖母臨政奉承
　　遺㫖罷導洛廢市易損青苗止助役寛保甲免買
　　馬放修城池之役復茶塩鐡之舊黜吴居厚吕孝
　　亷宋用臣賈青王子京張誠一吕嘉問蹇周輔等
　　命令所至細民鼓舞相賀今朝廷既已罷黜小臣
　　至於大臣則因而任之臣竊惑矣確所上表雖外
　　逼人言若欲求退而論功攘善實圖自安所云收
　　㧞當世之耆艾以陪輔王室臣謂當世之耆艾乃
　　確昔日之所抑逺者也所謂蠲省有司之煩碎以
　　慰安民心臣謂有司之煩碎乃確昔日之所創造
　　者也此二事皆確為政無狀以累先帝之明非陛
　　下卓然獨見孰能行此確既不自引咎反以為功
　　則是確等所造之惡皆歸先帝而陛下所行之善
　　皆歸於確遂有是命(丁未/録)元祐元年正月侍御史
　　劉摯言若不早罷確職事則善人終不可立邪黨
　　終不可辨弊法終不可改善政終不可行疲民終
　　不可安士夫終懐畏貳不得盡心於朝廷摯又言
　　確自京官不十年至宰輔特以累治大獄鍜鍊誣
　　陷緣此以進身又以朝廷政權私之於己夫百官
　　差除從祖宗以来中書門下同共進擬所以合同
　　衆論自壬戌官制改更三省分治之後其事盡歸
　　中書是時確為右僕射兼中書既已偏重進退人
　　物隨意在手門下尚書省審察奉行而已天下莫
　　不知其非而確在此位畏之者不敢言附之者不
　　肯言故三省不得而合也及陛下與太皇太后臨
　　御之日御史䑓禮部閤門同定垂簾儀制其時衆
　　論欲因此合三省班次以正其事者而或恐忤確
　　之意乃言舊制不可輒改遂且如故無何適遇王
　　珪薨謝執政遞遷確以左僕射兼門下侍郎以謂
　　去中書之位則無差除之權不便也即時隂令御
　　史中丞黄履上言以為請朝廷從之於是差除方
　　歸三省合班取㫖矣夫三省合班差除乃所謂公
　　道然以確在中書貪權之故使朝廷之公道不得
　　行者凡三年設使王珪不死確不遷門下則此事
　　未必容改正非止三年而已朋附確者亦未必肯
　　以為言也臣願陛下誠察此一事足以見確之存
　　心常要大權歸已○監察御史王巖叟言祖宗遺
　　戒不可用炎人如趙普范質冦準李沆王曽王旦
　　韓琦冨弼張知白魯宗道薛奎皆中原人張洎丁
　　謂章得象王安石蔡確章惇吕恵卿張璪皆炎人
　　小則為身謀大則害國由是確依前官充觀文殿
　　大學士知陳州從所請也䑓諫累有章䟽論確朝
　　廷訖不肯正其罪時以為恨云(長/編)閠二月辛夘詔
　　新除觀文殿大學士知陳州蔡確如前宰相儀元
　　豐八年二月先是蔡確疑上復用吕公著司馬光
　　則必奪已相乃與邢恕謀為固位計恕故與皇太
　　后姪髙公繪公紀㳺上初寢疾恕宻問公繪具言
　　疾可憂狀恕聞此更起邪謀確嘗遣恕要公繪公
　　紀二人恕執二人手曰右相令布腹心上疾未損
　　延安郡王冲幼宜早定議雍曹皆賢王也公繪等
　　懼徑去已而恕謬謂雍王顥有覬覦心皇太后將
　　舍延安郡王而立之王珪實主其事與内殿承制
　　致仕王棫共造誣謗云云確惇京恕邪謀雖不得
　　逞其縱跡詭秘亦莫辨詰各自謂有定䇿功事乆
　　語聞卒為朝廷大禍其實本恕發之恕雅善司馬
　　光及吕公著確度光及公著必復用遂深交恕意
　　欲因恕以結二人然恕傾險乃更與確僉謀謂確
　　有定䇿功於是驟遷都司遂自奉議郎職方員外
　　郎為右司員外郎○初蔡確與章惇邢恕等共謀
　　誣罔太皇太后自謂有定䇿功韓縝素懐不平及
　　確為山陵使縝乃於簾前具陳確等姦狀由是内
　　朝與外廷備知之劉摰又言昨者確等覃恩轉官
　　學士草制獨於確詞中云獨髙定䇿之功命下之
　　日識者皆知其過而確遂當之又確與章惇素相
　　親合固結朋黨自陛下進用司馬光吕公著以来
　　意不以為便故確内則陽為和同而隂使惇外肆
　　彊悍凌侮沮害中外以謂確與惇不罷則善良無
　　由立天下終不得被仁厚之澤○元祐二年二月
　　觀文殿大學士正議大夫知陳州蔡確落職守本
　　官知亳州御史中丞傅堯俞等劾奏行也辛亥新
　　除知亳州蔡確徙知安州以給事中臨顧言確凶
　　險姦貪因緣治獄致位宰相與弟確議論國事進
　　退人物因納賄賂理無不知落職移郡不足示懲
　　右司諫王覿言陛下務以禮遇大臣不欲深譴確
　　亦當與一逺小郡彼陳亳皆輔藩故確有是命三
　　年正月正議大夫知安州蔡確復觀文殿學士知
　　鄧州既而給事中趙君錫論駮乃罷所復四年正
　　月知鄧州蔡確復觀文殿學士餘如故確落職甫
　　及一朞故有是命五月辛巳詔確責授左中散大
　　夫守光祿卿分司南京丁亥詔確責授英州别駕
　　新州安置
確落職知安州制曰朕體貎大臣務全終始有善則蕃
飾褒顯以風勵天下有過則遷就避諱以曲全舊恩至
於用法盖不得已(具官/蔡確)早以才力奮於下僚旋䝉器使
致位元宰弟碩不類貪冐有素而溺於私愛以廢公議
曲從舉吏之請遂成黷貨之辜其驕奢淫縱之狀理無
不知而㴠養蒙蔽之甚殆非體國致煩言之並作雖欲
宥而不能黜守小邦仍褫舊職徃自循省尚體至恩
確責授光祿卿分司南京制曰人臣之義莫重於愛君
天下之誅無先於訕上(具官/蔡確)姦回無憚險詖不疑以舞
文巧詆為身謀以附下罔上為相業先帝與子何云定
䇿之功大母立孫乃敢貪天之力隂結朋黨之助顯為
衆正之仇日者寵榮亢滿於冢司贓賄貫盈於季弟坐
觀奢靡之無度不問貪饕之所從陽若不知隂與為地
朕既屈邦憲以貸碩萬死又抑人言而置卿兩全曽不
反思尚兹歸怨形於指斥播在歌謡託深意以厚誣包
禍心而莫測味思人之作見切憤於權宜覧觀水之章
知樂逢於變故夫豈沾沾之多易盖皆怏怏之餘言雖
朕欲容顧法不可考楊惲南山之句彼若無情方孔融
北海之談汝為有實致之於理誰曰不然猶以股肱曲
全體貎徐為進退之理保䕶終始之私尚以列卿俾分
留務聊著為臣之戒用嚴垂世之規往服寬恩罔貽尤
悔(起居舍人權中書舍/人王巖叟所作也)○確責授英州别駕新州安置
制曰聖人察言以觀行要在去凶春秋原意而定誅貴
乎當罪義之所在朕不敢私(具官/蔡確)象恭滔天懐詐迷國
同林甫之深阻固不易窺甚盧杞之姦邪信其難辨忠
義痛心於四海善良側目於兩朝家積之殃昧而不知
已求之禍大而莫觧隂遣腹心之黨自稱社稷之臣欺
惑衆人邀求後福而神奪之鍳天誘其衷使以不道之
言發於緣情之作險意潛驚於群聽醜詞明詆於慈闈
雖朕徳之所招顧母慈之何負昨奉慈訓稍從寛科而
公議沸騰予心慘怛未喪朋邪之氣祇傷崇孝之風優
施笑君猶行夾谷之戮驩兠黨惡尚有崇山之誅宜正
典刑以威姦慝假再生於東市保餘息於南荒不獨成
朝廷今日之安盖將為國家無窮之計往服矜貸無忘
省循
　　先是確罷相以觀文殿大學士知陳州頃之弟軍
　　器少監碩貸用官錢論法抵死詔特貸命除名勒
　　停送韶州編管於是御史中丞傅堯俞給事中顧
　　臨相繼論確確坐是落職知安州滿嵗徙鄧州至
　　是復觀文殿學士㑹知漢陽軍吴處厚箋確安州
　　車盖亭詩来上皆涉譏訕上及君親非所宜言其
　　詩曰矯矯名臣郝甑山忠言直節上元間釣䑓蕪
　　没知何處歎息思公俯碧灣此篇譏謗朝廷情理
　　切害臣今箋釋之按唐郝處俊封甑山公上元初
　　髙宗多疾欲遜位武后處俊對曰昔魏文帝著令
　　不許皇后臨朝今陛下奈何欲身𫝊位由是事沮
　　臣竊以太皇太后垂簾聽政盖用仁宗朝章獻明
　　肅皇太后故事而主上奉事太母莫非盡極孝道
　　太母保佑聖躬莫非盡極慈愛不似前朝荒亂之
　　政而蔡確謫守安州便懐怨恨公肆譏謗形於篇
　　什處今之世思古之人不思於佗而思處俊此其
　　意何也又詩言喧豗六月浩無津行見沙洲東兩
　　濵如帶溪流何足道沉沉滄海㑹揚塵意言海㑹
　　有揚塵時人夀幾何非佳語奏至右司諫吴安詩
　　首聞其事即彈論之自後右諫議大夫梁燾右正
　　言劉安世章䟽交上三省進呈有㫖令蔡確開具
　　聞奏及令知安州錢景陽取索元題詩本繳連實
　　封以聞中書舍人彭汝礪宻䟽救解大槩以處厚
　　開告訐之路此風不可長為言侍御史盛陶亦騰
　　章意與汝礪合已而安州所申至具言確已刮洗
　　詩牌明日確之分析亦至且言詩意謂處俊上元
　　間有敢言之直氣非止諫𫝊位皇太后一事神仙
　　𫝊言蓬莱水淺及海中揚塵此是神仙麻姑王方
　　平之語也李賀詩亦曽用此故事有天上謡云海
　　塵新生石山下盖亦述仙人夀長能見海生塵之
　　意臣寮言臣是譏謗君親其誣罔亦不難曉奏至
　　汝礪復救解之當是時罪確之論未决於是梁燾
　　劉安世連章論之益苦至是詔確責授左中散大
　　夫守光祿卿分司南京汝礪復封還之奏入即謁
　　告㑹王巖叟當制遂草詞行下其略曰託深意以
　　厚誣包禍心而莫測味思人之作見切憤於權宜
　　覧觀水之章知樂逢於變故確雖分司而安世攻
　　之不已諫議大夫范祖禹亦助之於是簾中宣諭
　　梁燾等令宻具行遣條例聞奏燾等奉旨即條上
　　之以丁謂孫沔吕恵卿責降故事宻奏已而執政
　　對簾中忽曰蔡確可英州别駕新州安置執政愕
　　立相視因悉力開陳乆之劉摯曰蔡確母老引栁
　　宗元乞與劉禹錫換播州事吕大防曰蔡確先帝
　　大臣乞如劉摯所論移一近裏州郡簾中曰山可移
　　此州不可改於是執政不敢復言畫可先退范純仁
　　獨留身揖王存論之意不解純仁曰臣奉詔只乞免
　　内臣押去簾中曰如何純仁以曹利用事言之簾中
　　曰决不殺它遂退而行其責命忽夜批出差入内侍
　　省供奉官裴彦臣等押送諫垣與中司俱欲救止而
　　恐與初論相戾且非體復不敢發初燾等之排論確
　　也又密具確及王安石之親黨姓名以進其奏曰臣
　　等竊謂確本出王安石之門相繼秉政垂二十年姦
　　邪羣小交結趍附深根固蒂牢不可破謹以王安石
　　蔡確兩人親黨開具于後蔡確親黨安燾章惇蒲宗
　　孟曾布曽肇蔡京蔡卞黄履吳居厚舒亶王覿邢
　　恕等四十七人王安石親黨蔡確章惇吕恵卿張
　　璪安燾蒲宗孟王安禮曽布曽肇彭汝礪陸佃謝景
　　溫黄履吕嘉問沈括舒亶葉祖洽趙挺之張商英等
　　三十人於是簾中宣諭宰執曰確黨多在朝范純仁進
　　曰確無黨吕大防進曰確之黨甚盛純仁之言非
　　是劉摯亦助大防言有之純仁曰朋黨難辨却恐
　　誤及善人退又上奏其奏曰慶厯中先臣仲淹與
　　韓琦富弼同時大用歐陽修石介以夏竦姦邪因
　　亦嫉其黨類彼黨遂起大謗誣先臣與韓琦富弼
　　有不臣之心歐陽修尋亦坐罪石介幾至斵棺其
　　時朋黨之論大起識者為之寒心上頼仁宗容覆
　　使兩黨之隙帖然自消此事至今以為美談今来
　　蔡確之罪自有國家典刑不必推治黨人旁及枝
　　葉前来特降詔書盡釋臣寮徃咎不復究恐累太
　　和自此内外反側皆安上下人情浹洽盛徳之事
　　誠宜乆行臣心拳拳實在於此諫議大夫范祖禹
　　亦謂確已貶餘黨勿問可也祖禹之奏曰自乾興
　　貶丁謂以来不逐大臣六十餘年且丁謂時在相
　　位故朝廷有黨不可不黜然而章獻明肅太后仁
　　宗皇帝即下詔曰内外臣寮凡與謂往還者一切
　　不問所以安人情也初確之議貶新州也純仁語
　　大防曰此路自丁晉公後已荆棘七八十年公若
　　開之吾軰將不免矣其後果然善乎邵伯温之論
　　曰公卿大夫當知國體以蔡確姦邪投之死地何
　　惜然嘗為宰相當以宰相待之范宣公有文正公
　　餘風知國體者也故欲薄確之罪言既不用退而
　　行確謫命然後求去君子長者與人同過之心也
　　確死南荒豈獨有傷國體哉劉摯梁燾王巖叟劉
　　安世忠直有餘然疾惡已甚不知國體以貽後日
　　縉紳之禍不能無過也盖君子小人相為消長能
　　使君子在上小人在下君子在内小人在外各安
　　其分足矣豈可殺而絶之哉夫殺無道以就有道
　　天下之理疑若可行者聖人猶不許季康子盖其
　　意以謂殺一小人衆小人必起酬復豈非疾之已
　　甚亂也一吳處厚以前宰相詩為譏謗非所以厚
　　風俗罪之可也蔡確故大臣不問以愧其心可也
　　朝廷當治確及其黨妄貪定䇿之功令同時執政
　　各具立皇太子事使誣罔之迹曉然以詔天下後
　　世罪其造謀者可也詩不當罪也嗚呼紹聖初亦
　　賢者可以有為之時也而用章惇之凶暴蔡卞之
　　姦邪一時輕躁險薄之徒皆進至使宣仁被謗哲
　　宗致疑離間骨肉祸及忠良幾五十年不觧卒致
　　靖康之亂悲夫(丁未/錄)吴處厚者從蔡確為山陵司
　　掌牋奏官處厚欲確以館職薦已而確不薦用此
　　怨確故繳進確詩士大夫固多疾確然亦不直處
　　厚云初蔡確坐詩語謗訕而諫官御史章䟽交上
　　必欲朝廷誅殛之宰執侍從咸以為當然獨范純
　　仁以為不可遂於簾前力開陳以謂方今聖朝宜
　　務寬厚不可以語言曖昧不明之過誅竄大臣今
　　日舉動宜與將来為法式此事甚不可開端又引
　　尚書所謂人有怨汝詈汝則皇自敬徳厥愆曰朕
　　之愆允若時不啻不敢含怒之説以觧上意簾中
　　意不觧卒貶確新州純仁退復上疏諫不報䟽再
　　上於是司諫吴安詩正言劉安世交章攻純仁謂
　　與王存黨確也純仁亦引疾請外遂以尚書右僕
　　射觀文殿學士知頴昌府是日王存亦以端明殿
　　學士知蔡州七年五月確卒先是元祐四年中丞
　　傅堯俞御史朱光庭諫議大夫梁燾范祖禹正言
　　劉安世交章劾確與章惇邢恕黄履為死黨敢謂
　　先皇與子為已功不早辨白釋天下之疑心其嵗
　　月浸深邪説得行離間兩宫有傷慈孝以故責確
　　英州别駕新州安置死于貶所及宣仁上賔改元
　　紹聖三省乃為上言確之子渭狀稱吴處厚繳進
　　安州所作小詩並無譏斥之意䖏厚誣觧俱梁燾
　　等隂使之到新州五年兩經大霈吕大防必期死
　　亡更不量移舉族銜寃莫甚於此時章惇為相黄
　　履邢恕皆用事追復確觀文殿學士確子渭及其
　　祖母明氏挾權臣訟粉昆事將族滅劉摯梁燾王
　　巖叟以償舊怨既窮治無所得而御史中丞黄履
　　言官来之邵張商英劉極等論確先朝顧命大臣
　　宜盡復官爵恩數乃贈確太師諡忠懐賜第一區
　　又封成衛二國公崇寧初蔡京擅政自謂與確同
　　功元年詔確配饗哲宗廟庭五年請御書元豐受
　　遺定䇿殊勲宰臣蔡確之墓賜其家政和末京為
　　太師王珪壻鄭居中為宰相議論毎不相下居中
　　將除母䘮京恐其復位乃收用確子渭使論其父
　　定䇿功及元豐末王珪事以沮居中其辭深詆宣
　　仁京為之助以熒惑上聽未幾渭更名懋拜同知
　　樞宻院事贈確清源郡王賜御製確𫝊立石墓前
　　一門貴震當世今上即位首辨宣仁聖烈皇后誣
　　謗命國史院摭實刋修播告天下確追貶散官安
　　置嶺南凡惇京所與濫恩並行追奪天下咸仰英
　　斷焉(丁未/錄)初元祐六年八月三省進呈確母明氏
　　馬前状太皇太后宣諭曰蔡確不為渠吟詩謗讟
　　只為此人於社稷不利若社稷之福確便當死此事
　　公輩亦須與掛意八年三月太皇太后曰蔡確已
　　死此人姦邪朋黨為害得它死是國家福大防曰
　　此是天誅前一日新州以確死聞故有此宣諭
同日司馬光左僕射(自正議大夫守門下侍郎除/依前官左僕射兼門下侍郎)
制曰帥群臣宿道而嚮方在慎取相佐王者修政而美
國莫若求人顧惟𦕈躬獲嗣大統儲思業業不敢忘六
聖之休注意賢賢將以緫萬方之治褒進上宰敷告外
廷(具官司/馬光)賦材髙明履道醇固智足以任天下之重學
足以知先王之言逮事厚陵徧儀侍從之列被遇文考
擢緫樞機之繁有大臣特立之風蹈君子難進之莭方
予訪落之始起應秉鈞之求調娱萬幾必先教化之意
辨察百職不失禮義之中是用諮諏僉言褒加異數越
升左揆之路兼峻東䑓之班申衍爰田陪敦真食於戯
上寅亮於天心則隂陽風雨以之順下遂字乎物理則
山川草木以之寧内阜安於兆民外鎮撫於四裔盖輔
相者為之几杖而老成者重於典刑勉行所聞以底極
治
　　時光以疾方賜告不能入謝上遣閤門副使齎吿
　　印至其家賜之光辭疾稍間將起視事詔免朝覲
　　許以肩輿三日一入都堂或門下尚書省光不敢
　　當曰不見君不可以視事詔光肩輿至内東門子
　　康扶入對小殿且命無拜光皇恐請對延和殿詔
　　許乗肩輿至崇政殿垂簾日引對餘依前降指揮
　　光入對再拜遂退而視事光之初相也王安石時
　　已病弟安禮以邸吏狀示安石安石曰司馬十二
　　丈做相矣悵然乆之盖安石以行新法作相光以
　　不行新法辭樞宻副使退居西洛負天下重望十
　　五年上即位宣仁后同政遂起光而用之也然當
　　是時進説者以為三年無改於父之道欲稍損其
　　甚者毛舉數事以塞人言光慨然争之曰先帝之
　　法其善者雖百世不可變也若安石惠卿等所建
　　為天下害非先帝本意者改之當如救焚拯溺猶
　　恐不及况太皇太后以母改子非子改父衆議乃
　　定光以為治亂之機在於用人邪正一分則消長
　　之勢自定毎論事必以人物為先凡所進退俱天
　　下當然者然後朝廷清明人主始得聞天下利害
　　之實或謂光曰元豐舊臣如章惇吕惠卿軰俱小
　　人他日有以父子之義間上則朋黨之禍作矣不
　　可不懼光起立拱手厲聲曰天若祚宋必無此事
　　遂改之不疑安石嘗歎曰終始謂新法為不便者
　　獨司馬君實爾嗚呼若曰當參用元豐舊臣共變
　　其法以絶異時之禍實光之所不取也自國朝治
　　亂論之曰元祐黨者豈非天哉後世得光之言可
　　以流涕痛哭矣(丁未/錄)公拜左僕射遂罷責苗錢専
　　行常平糶法以嵗中下熟為三等榖賤及下等則
　　増價糴貴及上等則减價糶惟中等則否及下等
　　而不糴及上等而不糶皆坐之時二聖恭儉慈孝
　　視民如傷虚已以聽公公知無不為以身任天下
　　之責光既拜左僕射詔役法利害許人户實封自
　　陳章惇言三省同進呈司馬光乞罷免役劄子其
　　間甚多踈略臣光忠直誠於此首尾講求未熟率
　　爾而言以此推之措置變法之方恐未盡善若一
　　切變革欲速行之其為利害相逺萬萬吕公著言
　　司馬光建明役法大意已善其間不無踈略若博
　　采衆論更加公心申明行下必為良法今章惇所
　　上文字雖其言有可取大率出於不平専欲求勝
　　不顧朝廷大體望詳酌選差一二近臣詳定聞奏
　　遂詔韓維吕大防孫永范純仁詳定以聞壬辰詔
　　行司馬光役法役錢並免役人揭簿定差丙子詔
　　諸路市易息錢並除之庚戌詔罷陜西𣙜茶辛亥
　　劉摯乞罷水磨茶場從之六月庚子司馬光言諸
　　路將兵乞各委本州縣長史總管鈐轄都監監押
　　管轄七月辛酉司馬光乞以十科取士(符祐/本末)八月
　　辛夘詔常平糶依舊法青苗錢更不支俵先是司
　　馬光請罷提舉官累年積貯則委提㸃刑獄主之
　　閠二月丙申如光所奏焉既而四月癸丑三省申
　　明前令而青苗歛散之法行之如初扵是左司諫
　　王巖叟右司諫蘇轍御史中丞劉摯監察御史上
　　官均交䟽爭之十數不報於是合䑓論之西掖亦
　　連名同上又畫青苗四害以申三省三省乃進呈
　　光所上章詔如光請行下而中書舍人蘇軾不
　　肯書行乞青苗錢今後更不給散㑹司馬光疾間
　　視事亦請罷之上感悟遂即日行光奏焉丁酉光
　　以疾作先出都堂遂謁告自是不復入朝是月詔
　　自今觀文殿學士資政殿大學士班序雜壓並在
　　六曹尚書之上資政殿學士曽任執政官准此(附/見)
壬辰吕公著門下侍郎(自金紫光祿大/夫尚書左丞除)
　　公著自元豐八年除尚書左丞是年閏二月除門
　　下侍郎再執政凡九月至四月拜相
丙午李清臣尚書左丞(自通議大夫守/尚書右丞除)
吕大防尚書右丞(自試吏部尚書/遷中大夫除)
辛亥章惇罷知樞宻院事(自正議大夫/除知沂州)
制曰黜陟之由咸狥至公進退之間尚存大體(具官/章惇)早
繇法從亟預近司肆彼躁輕失於審重至于暬御之列
常交問遺之私比議役書本俾參訂當其敷納初不建
明迨於宣行始興排沮務從含貸益至喧呶鞅鞅非少
主之臣硜硜無大臣之節稽參故實稍屈典刑噫朕以
幼冲仰煩慈訓茍乖恭事曷肅憲章其觧政機往臨郡
寄弗忘循省祗服寛恩(制詞錢勰/所草也)
　　惇自元豐元年五月守門下侍郎八年三月除知
　　樞宻院事是月罷再入政府凡四年○先是上即
　　位宣仁太后臨朝因司馬光吕公著改更弊事惇
　　與蔡確時俱在位窺伺得失惇尤以謔侮困光御
　　史中丞劉摯左司諫王巖叟右司諫蘇轍左正言
　　朱光庭右正言王覿累章䟽其罪惡請黜之未報
　　已而惇復與光於簾前争辨役法至曰異日難以
　　奉陪喫劔太后怒於是摯等益交䟽之遂有是貶
　　(丁未/錄)摯之奏曰惇佻薄險悍謟事王安石以邉事
　　欺罔朝廷遂得進用及安石補外惇又傾附吕恵
　　卿當時號為入室之人隨時反覆物論賤之夤緣
　　至於執政以彊市兩浙民田及寄語䑓官等事為
　　言路所擊而先帝亦益薄其為人於是黜之未幾
　　復為蔡確所引以至今日夫去惡莫如盡陛下既
　　去確而今復㽞惇非朝廷之利乞付臣章于三省
　　正其横議害政彊愎慢上罪顯然絀之可也左司
　　諫王巖叟之為御史也先言惇材輕行薄亷隅不
　　修無大臣體毎聞縱肆倡狂為俳諧俚語侵侮同
　　列朝士大夫相與鄙笑而已自陛下即位已来凢
　　欲更張人情不便事惟惇彊悖不肯恊心故為異
　　論沮格善謀又聞惇受宋用臣贈遺貪汙不法又
　　言臣聞諫官孫覺嘗論邉事不合惇意而惇肆言
　　於人曰議者可斬中外聞之無不駭愕惇於言者
　　則欲殺之自古未甞有大臣敢出此語脅諫官也
　　陛下詔求直言以益盛徳而惇罵上書之人曰不
　　逞之徒其意不欲陛下廣聰明而忌嫉四方之人
　　以實告陛下又罵陛下所登用老成舊徳亦曰不
　　逞之徒其意不喜陛下用正人伏乞罷免以慰天
　　下之望又言惇於簾前争役法辭氣不遜凌上侮
　　下敗群亂衆真小人之傑也盖見陛下用司馬光
　　作宰相躁忿忌嫉益有不樂朝廷之心所以如此
　　上曰深知卿言惇遂罷知汝州(長/編)元豐八年十月
　　詔尚書侍郎給舍諫議中丞待制以上各舉堪充
　　諫官二員以聞初中旨除知慶州范純仁為左諫
　　議大夫知䖍州唐淑問為左司諫朱光庭為左正
　　言校書郎蘇轍為右司諫正字范祖禹為右正言
　　令三省樞宻院同進呈太皇太后問此五人何如
　　執政對恊衆望章惇曰故事諫官皆令兩制以上
　　奏舉然後執政奏擬今除目從中出臣不知陛下
　　何從知之得非左右所為此門不可浸啓太皇太
　　后曰此皆大臣所薦非左右也惇曰大臣當明揚
　　何以宻薦由是吕公著以范祖禹韓縝司馬光以
　　范純仁親嫌為言惇曰臺諫所以糾䋲執政之不
　　法故事執政初除親戚及所舉之人見為臺諫官
　　者皆徙他官今皇帝㓜冲太皇太后同聴萬機當
　　動循故事不可違祖宗法光曰純仁祖禹作諫官
　　誠恊衆望不可以臣故妨賢者進臣寧避位惇曰
　　縝光公著必不至有私萬一他日有姦臣執政援
　　此為例引親戚及所舉者居臺諫蔽塞聰明非國
　　之福純仁祖禹請除他官仍令兩制以上各得奏
　　舉故有是詔淑問光庭轍除命皆如故純仁祖禹
　　皆改它官監察御史王巖叟言謹按差除諫官自
　　屬三省無所預於宻院而惇乃越職肆言惇為大
　　臣既不能薦賢以助國是陛下用賢又從而忌嫉
　　之沮抑之是不欲威權在人主端良入朝廷侵官
　　犯分慢上瀆尊乞行顯黜元祐元年二月惇又甞
　　與同列爭曰保甲保馬一日不罷則有一日害如
　　役法熈寧初以雇代差行之太速故有今弊今復
　　以差代雇當詳議熟講庶幾可行而限止五日其
　　弊將益甚矣右司諫蘇轍言臣竊見樞宻院章惇
　　始與三省同議司馬光論差役事明知光所言事
　　莭目踈略差誤而不推公心即加詳議待修完成
　　法然後施行而雷同衆人連書劄子一切依奏及
　　其既已行下然後論列可否至紛爭殿上無復君
　　臣之禮今惇乃不使修完便乞再行指揮使諸路
　　一依前件劄子施行却令被差人户具利害實封
　　聞奏惇不過使被差之人有所不便人人與司馬
　　光為敵但得光言無効則朝廷利害更不復顧乞
　　早賜罷免○九月惇自汝州除知揚州時執政以
　　惇父老且病乃因明堂霈恩自汝徙揚意以便其
　　親也命已下而左司諫朱光庭論惇遷陟無名乞
　　罷揚州新除詔惇揚州指揮勿行依舊知汝州十
　　一月知汝州章惇提舉杭州洞霄宫惇既除宫祠
　　自便而諫官猶疏惇罪惡復留汝州三年正月正
　　議大夫提舉洞霄宫章惇充資政殿學士既而給
　　事中趙君錫論駮仍罷所復職知越州四月徙知
　　蘇州先是罷惇資政殿學士知越州惇自言緣
　　父齒耄期乞依舊提舉洞霄宫吕公著言於上曰
　　惇父老居蘇州今惇復留汝上方以孝治天下豈
　　可使舊臣失晨昏之養其所請宜聽故以蘇州命
　　之惇復辭乃依所乞而父已卒四年十二月丁酉
　　朔正議大夫章惇降授通議大夫提舉洞霄宫於
　　是舉行八月己未詔書惇始除䘮故也初左諫議
　　大夫梁燾等言昨劾奏章惇彊用賤價奪民之產
　　詔章惇候服闋與宫觀差遣故有此授八年惇復
　　除資政殿學士十二月權給事中吴安詩封還詔
　　章惇依累降指揮
乙夘安燾知樞宻院事(自同知樞宻院/事除尋仍舊)
范純仁同知樞宻院事(自試吏部尚書兼/侍講遷中大夫除)
　　純仁字堯夫仲淹之子也先是上以安燾受遺舊
　　人乃自同知遷知院而以純仁補同知之闕命既
　　下而給事中王巖叟封還之以燾為不當遷侍御
　　史劉摯右諫議大夫孫覺左司諫蘇轍亦言之奏
　　俱不聽命再下而給舍又封還遂不送門下書讀
　　由是合臺連章争之益苦西省亦抗章同上又不
　　聴劉摯又極言之純仁亦累章固辭於是安燾告
　　更不降出純仁告乃送門下省書讀行下(丁未/錄)三
　　月詔安燾堅辭知樞宻院事特依所乞依舊同知
　　樞宻院事仍令班左丞李清臣上神宗厲精求治
　　任用王安石多所變更時純仁同知諫院上言道
　　逺當馴致事大難速成人材不可遽求積弊不可
　　頓革自古人君欲事功亟就必為憸佞所乘不可
　　不察復除給事中時哲宗宣仁共政司馬光入相
　　首改差役法純仁聞知謂人曰此事當熟講而後
　　行不然滋為民病且宰相職在求人變法非所先
　　也力為光言之純仁在樞府凡二年至三年四月
　　拜相
四月己丑韓縝罷右僕射(為光祿大夫觀文殿大學士/知頴昌府京西北路安撫使)
制曰元首之於股肱始終貴乎一體本朝之視郡國内
外均乎為民眷吾柄臣乆執機務屬有賢勞之懇可無
體貎之優若稽故常昭異寵數(具官/韓縝)嚴莊毅重而持之
以敏識疏通博辯而濟之以小心出將明(闕/)於蕃宣以綏
方靣入告嘉猷於帷幄以長中樞簡自先朝遺予𦕈德
事業之㑹端揆以居左右朕躬夙宵大政方倚謨眀之
效庶臻康濟之期而至誠屢抗於封章自訟恐妨於賢
路異乎矜功要名而去者尤得難進易退之體焉是用
遷秩崇階陞華禁殿陪敦邑賦増衍户封而况鄭壁近
邦于門故里為國藩輔曽是燕閒之餘乃心王家勿忘
啓沃之志於戲咸有一徳永孚于休往其欽哉毋斁朕
命
　　縝自元豐八年五月拜相至是年四月罷為相不
　　及一年先是御史中丞黄履言臣伏聞朝㫖以韓
　　宗道宗古是右僕射韓縝之姪故宗道自户部郎
　　中為太常少卿宗古自司門郎中為光祿少卿又
　　以吕希績是左丞吕公著之子故自吏部員外郎
　　為少府少監皆為未允又言竊見韓縝領中書以
　　来曽未數月朝廷差除及縝姻戚者屢矣若使執
　　政自此皆援縝例以幸子姪則是朝廷為官擇人
　　之清職止為大臣子姪避親階寵之地於是太皇
　　太后親諭執政元豐八年八月遂以韓宗道為太
　　僕少卿韓宗古為少府少監縝亦出知頴州自是
　　遂詔三省合取旨事及臺諫章奏並用進擬不専
　　屬中書(長/編)初縝與蔡確並相而孫覺蘇轍劉摯朱
　　光庭王覿累章請罷之確既罷去上以司馬光為
　　左僕射覺等以為賢不肖不當並用益請罷縝併
　　言章惇雖小有材而為性強愎操心不公廟堂之
　　上以惡言相加張璪闇繆荒䟽尤非所處可並罷
　　去轍亦奏縝昔奉使定契丹地界舉祖宗山河七
　　百餘里以資敵國坐使兩河之地剪為仇讎敵
　　乗髙以瞰并代朝廷雖有勁兵良將無所復施其
　　後擢為樞宻使職在安邉而西戎無釁用兵深入
　　至使諸將敗衂前後喪師數十萬衆天下疲弊帑
　　藏空竭雖得蘭州及安疆米脂等五寨地而厲階
　　一生至今為梗存之則耗蠧中國為禍日深棄之
　　則戎人不請無緣強與遂使朝廷皇皇議論經年
　　不知所出而縝曽無計以救前失據縝二罪雖伏
　　斧鑕以謝天下不為過也簾中宣諭孫覺蘇轍曰
　　進退大臣當存國體縝雖不恊人望要湏因其求
　　去而後出之已而縝亦揚言於人過寒食當求罷
　　政劉摯等交章攻之益急遂有是命(丁未/錄)元祐元
　　年閏二月左司諫王巖叟言蔡確章惇之大姦臣
　　先已論之其次如韓縝之鄙俗不學張璪之隂邪
　　不正李清臣之柔佞不立安燾之闒冗不才此四
　　人者自執政以来有益國家者何事伏望别圗賢
　　才任以大柄臺諫前後論縝過惡甚衆皆㽞中不
　　出内批縝自以為不才恐妨賢路故乞出視矜功
　　要名而去者縝得進退之體故有遷官之異宜扵
　　制詞中聲説此意矜功要名盖指蔡確章惇也(長/編)
　　紹聖三年十一月泰寧軍節度使知頴昌府韓縝
　　為西太一宫使縝乞致仕三省議除開府儀同三
　　司許將曰開府使相豈可用致仕而得章惇曰帶
　　節鉞加特進如何衆皆曰如此可也已而上令且
　　與中太一宫使尋以中太一在都城中又改西太
　　一四年正月以縝為右銀青光祿大夫觀文殿大
　　學士西太一宫使從其請也五月甲子特授太子
　　太保致仕尋卒年七十九上為輟朝成服扵後苑
　　贈司空縝外事莊重所至以嚴稱雖出入將相而
　　寂無功烈厚自奉養清議非之
四月壬寅吕公著右僕射(自金紫光祿大夫門下侍郎/依前官右僕射兼中書侍郎)
制曰國莫難於置相君莫重於知人堯舜之隆盖以疇
咨而熈載商周之盛至以夢卜而求賢天降割于我家
予未堪於多難思用耆徳交秉政機其敷寵章以詔羣
辟(具官吕/公著)行應儀表學通本原忠義得於天資功名自
其世美被遇先帝嘗入賛於樞庭暨予冲人遂同寅於
政路𫝊經意以謀國體推上澤以紓民心歛收雋賢補
葺法度方重不倚雅有大臣之風調娱適中遂通當世
之務是用升之右揆委以繁機申衍爰田陪敦真賦爾
則代天而理物予則羞耇以惟君於戲丞相之位未嘗
無其人儒者之效乆不白於世孟軻言無有者數百載
揚雄稱自得者二三臣盖廸逺業者其功難循近迹者
其力易勉行所學以底丕平
　　自蔡確章惇罷司馬光已臥疾及韓縝去位公著
　　嘗攝宰相事先是執政官毎三五日一聚都堂堂
　　吏日抱文書歴諸廳白之故為長者得以専决同
　　列難盡爭也光嘗懇確欲數㑹議庶各盡所見而
　　確終不許公著既秉政乃日聚都堂遂為故事元
　　祐元年六月甲寅下詔曰朕惟先帝臨御以来講
　　求法度務在寛厚而縉紳之間有不能推原朝廷
　　本意希功指尅或妄生邉事或連起犴獄此群言
　　所以未息朝廷所以懲革也况罪顯者已正惡鉅
　　者已斥則宜蕩滌隐疵闊略細故豈復䆒治以累
　　太和應今日以前有渉此事狀者一切不問言者
　　勿復彈劾有司毋得施行各俾自新同歸美俗給
　　事中胡宗愈奏中書省敇黄内有言者勿復彈劾
　　有司毋得施行之語臣愚竊以謂此二句扵體未
　　便欲望去此二句則盡善矣始鄧綰責滁州言者
　　未巳范純仁勸太皇太后勿行太皇太后因欲下
　　詔慰存反側既而中輟及吕公著救賈種民太皇
　　太后復欲下詔公著以為當然遂從之或謂公著
　　曰今除惡不盡將貽他日憂公著曰治道去太甚
　　耳文景之世網漏吞舟且人才實難宜使自新豈
　　宜使自棄邪詔之未下也言事官交章論其不可
　　(長/編)自蘇軾以䇿題事為臺諫官所言而言者多與
　　程頥善軾頥既交惡其黨迭相攻右司諫賈易獨
　　建言請併逐二人又言吕陶黨助軾兄弟而文彥
　　博實主之語侵彥博及范純仁太皇太后怒欲峻
　　責易而吕公著言易所言頗切直惟詆大臣為太
　　甚第不可復處諫列耳太皇太后必欲責易吕公
　　著曰不先逐臣易責命不可行爭乆之乃止罷諫
　　職易遂自右司諫出知懐州既退公著謂同列曰
　　諸公所論得失未足言顧主上方富於春秋異時
　　將有進導諛之説以惑上心者當是之時正頼左
　　右力爭不可預使人主輕厭言者也扵是吕大防
　　劉摯王存私相顧而嘆曰吕公仁者之勇乃至扵
　　此二年正月詔以公著為景靈安奉神宗御容禮
　　儀使
同日文彥博太師平章軍國重事(自河東節度使守太/師開府儀同三司潞)
　　(國公落/致仕)
制曰師傅道之教訓先王所以廸厥官老成重於典刑
天下所以資其智迺睠舊徳時謂元勲謀合祖宗之心
名載鼎彛之器申頒賛冊播告治朝(具官文/彥博)惇大而清
眀方嚴而信厚出則秉乎旌鉞入則持我鈞衡文武兼
備其才險夷能致其力畢公之弼四世三紀于兹傅説
之總百官萬邦其乂爵隆無富溢之累名遂有身退之
榮神明相其夀康人心想其風采是用還之論道倚以
經邦以帝者之師臣謀議廟堂之上以天下之大老制
馴荒逺之情庶幾有為底于極治陪敦多井申衍真封
於戲吕望惟賢起佐文王之治周公已老留為孺子之
師矧我耆英無愧前哲往宣一徳用格多盤
　　先是司馬光入為門下侍郎首薦彥博而太皇太
　　后降中使宣諭光曰彥博名位已重又得人心今
　　天子幼冲恐其有震主之威且扵輔相中無處安
　　排又已致仕難為復起光扵是不敢復言及蔡確
　　罷相以光為左僕射光乃復言彥博沈敏有謀略
　　知國家治體能斷大事自仁宗以来出將入相功
　　効顯著天下所共知年踰八十精力尚強若依今
　　官制用之為相以太師兼侍中行僕射有何不可
　　儻不欲以劇務煩老臣則凢常程文書只委右僕
　　射以下簽書發遣惟事有難决者方就彥博咨禀
　　在陛下臨時優禮爾願急用之臣但以門下侍郎
　　助彥博恐亦時有小補奏入不許而給事中范純
　　仁亦以彥博老臣勸上召致之且言天下人心皆
　　望陛下復仁宗之政今彥博仁祖舊相又北京韓
　　絳南京張方平亦皆仁廟近臣同時而召所補尤
　　大老成難得嵗月易失未幾韓縝求避位皇太后
　　始賜光宻詔欲除彥博太師兼侍中行右僕射事
　　光自以為名禮未正不敢居彥博上詔光再議之
　　光執奏如初遂命入内内侍省押班梁從吉齎詔
　　召彥博肩輿赴院既而御史中丞劉摯右正言王
　　覿俱上言彥博春秋高不可為三省長官左正言
　　朱光庭亦三上章以為彥博師臣不宜煩以吏事
　　若右相則吕公著韓維范純仁俱可為之上問司
　　馬光光對若令彥博以正太師平章軍國重事亦
　　足尊老成矣又對以宜為右相者莫如著上以光
　　言俱是而聽焉命遂下又詔六日一朝一月兩赴
　　經筵朝廷有大政令即與輔臣共議是日吕公著
　　遂自門下侍郎為尚書右僕射(丁未/錄)御史中丞劉
　　摯言彥博雖老然忠厚敦大足以慰士大夫心其
　　氣略足以彈壓強悍其威望足以鎮服遐荒欲望
　　聖慈詔彥博以本官朝朔望遇有軍國大事特賜
　　宣召詢以籌䇿不湏以官政嬰之陛下所以尊禮
　　舊徳者至矣○四月辛亥河東節度使文彥博入
　　對命其子貽慶扶掖上殿賜貽慶金紫章服五月
　　壬午詔太師平章軍國事文彦博已降旨令獨班
　　起居自今赴經筵都堂凡同三省樞宻院奏事並
　　序官位在宰臣上二年四月詔太師平章軍國重
　　事文彥博可自今後每十日一赴都堂議事仍一
　　月一赴經筵彥博累章乞致仕故有是命(並長/編)八
　　月詔賜文彥博吕公著自後入朝凡有拜禮宜並
　　特免彥博公著力辭公著歩履艱難詔特許令男
　　一人入殿扶掖彥博上章再辭免拜恩命詔允所
　　請
五月丁巳朔韓維門下侍郎(自資政殿大學士正/議大夫兼侍讀除)
　　維字持國億第四子也維學術尤高不出仕用大
　　臣薦入館維初與王安石相友善治平間神宗開
　　頴邸維為記室參軍每講論經義上稱善維必曰
　　非維之説維之友王安石之説上由此大賢安石
　　神宗遇維甚厚嘗與論天下事語及功名維曰聖
　　人功名因事始見不可有功名心神宗拱手稱善
　　先是蔡確韓縝為左右相章惇知宻院左正言朱
　　光庭請退之而進三賢三賢謂司馬光范純仁及
　　維也其奏曰昨自朝廷召門下侍郎司馬光天下
　　翕然知所向矣宜更進之宰輔以盡猷為范純仁
　　近已召為侍講願直進之宰輔俾與司馬光協濟
　　庶務侍讀韓維宜置之宥宻臣願退三姦於外以
　　清百辟進三賢扵内以賛萬務則天下之風自兹
　　始矣又曰臣嘗論姦邪則指蔡確章惇韓縝為之
　　先論忠賢則以為司馬光范純仁韓維為之先蔡
　　確既去乞以司馬光補其闕韓縝既去乞以范純
　　仁補其闕章惇既去乞以韓維補其闕盖此乃天
　　下大任惟天下大賢可以當之若蔡確之進本以
　　滋章獄事韓縝之進本以附㑹地界宜早行黜降
　　以幸天下既而蔡確請去詔未許而光庭又力勸
　　上許之確尋罷相遂以司馬光為左僕射縝又繼
　　罷上乃出光庭三疏付光看詳光對以吕公著宜
　　為右相維可門下侍郎上從光言遂有是命(丁未/録)
　　元豐八年六月資政殿學士提舉崇福宫韓維知
　　陳州維初赴臨闕廷太皇太后遣中使降手詔勞
　　問維奏治天下之道不必過求高逺止在審人情
　　而已(云云/)扵是起知陳州未行召赴闕遂留經筵
　　七月資政殿學士韓維兼侍讀仍提舉太一宫兼
　　集禧觀使十月加資政殿大學士仍依尚書例給
　　廩俸以維先帝宫臣也是年拜門下侍郎王稱曰
　　韓億不悦攟人以小過而君子知其後必大此盛
　　徳事也億有子位公府而行各有適絳適於同維
　　適於正縝適於嚴鳴呼維其賢哉(事/畧)
九月丙辰朔左僕射兼門下侍郎司馬光卒
　　光自元祐元年閏二月拜相至是年九月薨于位
　　為相纔半年光任政踰年而病居其半毎欲以身
　　狥社稷躬親庶務不舍晝夜賔客見其體羸曰諸
　　葛孔眀罰二十以上皆親之以此致疾公不可以
　　不戒光曰死生命也為之益力病革諄諄不復自
　　覺如夢中語然皆朝廷大事也既沒其家得遺奏
　　八紙上之皆手札論當世要務薨時年六十八諡
　　文正贈太師温國公皇太后聞其喪哭之慟上亦
　　感涕不已時方躬祀明堂禮成不賀明堂禮畢皆
　　臨奠致哀賜一品禮服以歛賻贈異常等輟視朝
　　三日官其親族十人命户部侍郎趙瞻入内押班
　　馮宗道䕶其喪歸𦵏御篆表其墓道曰忠清粹徳
　　之碑先是元豐五年秋光得澁語疾因預作遺表
　　極論新法之害親書緘封置卧内曰死當以授范
　　純仁范祖禹使上之表論青苖免役錢保甲市易
　　及种諤薛向王韶李憲王中正之徒輕動干戈妄
　　擾蠻夷既而疾愈元祐初遂身任天下之責至是
　　病甚尚諄諄所言俱朝廷天下之事既沒京師民
　　畫其像刻印鬻之家置一本飲食必祝焉四方俱
　　遣人求之京師扵是監察御史王巖叟以謂光既
　　薨當果扵去姦審扵進賢以慰天下之心即日上
　　䟽論初光與范鎮相得歡甚曰吾與子生同志死
　　當同𫝊又約更相為𫝊而後死者則誌其墓是以
　　光之歿蘇軾狀光之行事以授鎮鎮即取以為誌
　　系之銘及鎮卒蘇軾誌其墓其誌曰熈寧元豐間
　　士大夫論天下賢者必曰君實景仁其道徳風流
　　足以師表當世其議論可否足以榮辱天下天下
　　之人亦無敢優劣之者(丁未/錄)光在相位遼人夏人
　　遣使入朝與吾使至契丹者彼必問光起居而遼
　　人敇其邉吏曰中國相司馬矣切毋生事開邉隙
　　及卒京師之民皆罷市往弔及𦵏四方来㑹者盖
　　數萬人哭之如哭其私親○蘇軾嘗論光所以感
　　人心動天地者而蔽以二言曰誠曰一君子謂軾
　　知言○軾又嘗載光語晁補之曰吾無過人但平
　　生所為未嘗有不可對人言耳史臣曰𫝊所謂㣲
　　之顯誠之不可揜光實有焉御史中丞劉摯言伏
　　見左僕射司馬光薨逝朝野人情驚悲一詞皆曰
　　天乎不遺此一老以大濟我國家而奪之速此何
　　理也今光云亡下至搢紳閭巷之人罔不為之哀
　　歎而唯是姦邪之黨醜正惡直之徒頗已相與有
　　竊喜之意盖小人從来鞅鞅不快於新政日夜窺
　　伺常幸有非意之變以冀善治之不能成今其臆
　　度以謂陛下既失光之助則前日求治之志必稍
　　變懈遂可以乗便投隙熒惑而動揺此其所以喜
　　今大本已定惟陛下益加之意終始如一而已廟
　　堂之上必有如光之事朝廷者臣實懼陛下悼光
　　之後謂誰助我者而意稍有間則邪謀隂計或起
　　而乘之此臣之所私憂也今日之命相實繫天下
　　之安危伏望陛下謹考歴選得其人而任之以厭
　　公議
己夘張璪罷中書侍郎(資政殿學士光/祿大夫知鄭州)
制曰昔我神考收擢俊良寘于丞弼惟兹内史之重實
總萬機之繁朕方將圗任舊人與之裁成庶務乃者總
章大享百辟在庭時惟重臣獨以病告不忍賢勞之乆
力求補外之安曲成其私勉狥所請(具官/張璪)名臣之後風
流具存儒術之英文史足用詳練政事究通物情樽俎
可頼以折衝盤錯亟觀扵㳺刃輟自西臺之要付以新
鄭之雄加秘殿之隆名兼進秩之異數使郡縣識朝廷
之意而官吏知卿相之賢表帥四方朕尚有頼
　　璪自元豐四年二月除叅知政事五年五月官制
　　行除中書侍郎是年九月罷知鄭州從其請也執
　　政四年餘先是諫官王覿孫升王巖叟蘇轍劉摯
　　累章疏璪姦邪請出之上欲退之以禮章疏不肯
　　下覿等論之不肯已左司諫王巖叟之言曰按璪
　　奴事安石死交恵卿羽翼王珪之佞唱和章惇以
　　倚其内彊隂結誠一以資其外援(云云/)初簾中宣
　　諭巖叟曰明堂大禮後璪必退至是明堂禮成引
　　疾請外遂有是命時臺諫彈章交上凡十數璪乃
　　請外竟從優禮罷云十月詔資政殿學士知鄭州
　　張璪不許辭免明堂大禮支賜璪為中書侍郎以
　　疾在告禮畢執政官例有賜不與祭者當罷故特
　　給之
十一月戊午劉摯尚書右丞(自試御史中丞/遷中大夫除)
吕大防中書侍郎(自中大夫尚/書左丞除)
摯尚書右丞制曰漢御史大夫能任其職則為丞相近
世中執法議論不撓亦補執政昔我仁祖優養正士開
受直言時則有若包拯張昪之流咸以敢言獲聞大政
舊俗已逺此風寂寥容悦相承亦棄不用朕追懐先正
選建忠賢謇諤之聲庶幾前烈(具官/劉摯)蚤以御史祗事裕
陵力陳是非不避權寵十年流落志氣不衰召置臺端
首開正論進任中司之要屢聞白簡之言風聲凛然國
是以定朕欲試其行事之實是用付以右轄之權治忽
所闗寄任尤重夫以言責人甚易以義持已實難爾其
勉之毋使輔政之功不若言事之効
大防中書侍郎制曰用人先於求舊為政莫如守成朕
若稽祖宗之逺猷祇敬神考之近事網羅遺放而奨任
勲舊崇尚寛簡而慎守典刑兹予一時股肱之臣率先
三朝髦雋之選圗任之意炳然可知(具官吕/大防)器宇博深
才智強敏蚤遇英祖亟聞直諒之言中事裕陵不改忠
誠之莭翺翔外服所臨有聲綜轄中臺百務咸舉甚和
而理處劇不煩朕方欲力行忠厚而患其末流之墮媮
追復賦役而惡下吏之侵擾思與在位同協厥中往貳
西臺之隆益敦大政之本朕既開懐以用善爾亦誠意
以報予其克一心同底于道
　　摯字莘老渤海人禮部奏名第一遂中甲科自張
　　璪罷中書侍郎乆未補人吕公著言吕大防忠實
　　可任大事退而上奏曰檢㑹官制以前中書宰臣
　　二員參知政事二員今雖分三省事多同呈然機
　　務之本並在中書臣多病早衰難以獨當繁務伏
　　望早賜選差中書一員庶不致瘝曠上又以手札
　　問公著曰卿前日言劉摯可作執政緣未曽作尚
　　書恐無此體例欲且除尚書公著奏曰國朝自中
　　丞入二府者如賈昌朝張昪趙槩馮京等例甚多
　　近年蔡確不曾厯直學士以上職自權中丞除參
　　知政事又章獻垂簾初聞姜遵勁直自諫議大夫
　　擢樞宻副使當時謂之姜擦子兼新定官制御史
　　中丞在樞密直學士諸行侍郎之上摰遂自中丞
　　入輔公著又因奏言此後有孫覺李常胡宗愈皆
　　可用上深以為然覺常竟不至執政而卒
　　元祐二年(丁夘/)
四月戊申李清臣罷尚書左丞(自通議大夫授資/政殿學士知河陽)
制曰朕惟先朝政事之臣與聞玉几之言嘗奉橋山之
禮助我致孝行將三年出納萬㣲日以詳練而乃抗章
自乞誠意確然屢却不囘執志莫奪止足之懼黽勉而
從(具官李/清臣)博學洽聞蚤與直言之對髙文密議中陪禁
苑之遊自登丞弼之司益著忠勤之効勌於機事力請
近藩雖大臣體國不以中外為心而朝廷任人常敦始
終之分三城重地少假賢勞祕殿隆名益旌舊徳尚懐
眷予之厚入告謀猷之嘉恵安小民推廣予意
　　清臣自元豐六年八月除尚書右丞元祐元年閠
　　二月除尚書左丞是年五月罷執政二年餘○時
　　御史中丞傅堯俞等言清臣資材闒茸性行憸邪
　　聞毎至都堂㑹議但飽食危坐若醉若夢是時朝
　　廷更用大臣清臣亦累表乞補外遂有是命元祐
　　六年閏八月執政㑹議都堂吕大防劉摯欲以李
　　清臣為吏部尚書王巖叟曰必有議論摯曰前執
　　政為尚書有何議論給事中范祖禹封還除命曰
　　臣觀清臣所為韓琦生則附之死則背之韓絳成
　　則隨之敗則毁之進退反覆無非為利既召而使
　　之將有復用之勢失天下之望清臣除吏書之命
　　卒罷八年四月資政殿學士知永興軍李清臣為
　　吏部尚書五月新除吏部尚書李清臣知真定府
　　以權給事中姚勔論清臣不當召用故也六月知
　　真定府李清臣復為吏部尚書
五月丁夘劉摯尚書左丞(自中大夫守/尚書右丞除)
王存尚書右丞(自守兵部尚書/遷中大夫除)
　　存字正仲潤州丹陽人累遷修起居注乞復唐貞
　　觀左右史執筆随宰相入殿神宗韙其言故事左
　　右史雖日侍立而欲奏事必禀中書俟旨存因對
　　及之即詔左右史許直前奏事自存始也至是拜
　　尚書右丞
六月辛丑安燾知樞宻院事(自正議大夫同/知樞宻院除)
七月壬戌韓維罷門下侍郎(自正議大夫初罷守本官/分司南京改授資政殿大)
　　(學士知/鄧州)
制曰朕承祖宗之丕業訪求黎老與共國事矧復裕陵
藩邸之舊父兄世臣之餘民望所依朕何敢後然而華
髪在御有賢勞之嗟旅力既愆以出守為樂進退之際
禮義存焉(具官/韓維)頃以耆艾恬扵燕閒召寘邇英頼其勸
講之助擢居黄闥付以議論之權任寄方深嵗月未幾
惟廊廟有日昃之務而方州存臥治之風眷南陽之大
邦本故鄉之近地乃還舊職以示洪恩尚俾中外之臣
知予終始之意思永終譽克綏厥心
　　維自元祐元年五月除門下侍郎是年七月罷執
　　政踰一年先是維與刑部侍郎范百祿爭議刑名
　　因指陳百祿所為不正而諫官吕陶復論維専權
　　用事類多除用親戚遂有是命同知樞宻院范純
　　仁上奏願㽞之䟽入不報而中書舍人曽肇亦繳
　　還詞頭詔曽肇令依前降指揮肇奏如初扵是遂
　　以次舍人行下其後給事中兼侍講范祖禹請復
　　召維扵經筵不報(丁未/錄)八月新知鄧州韓維改知
　　汝州維觧機政出守而其兄絳言其病悴請汝州
　　以便醫故有是命○初維嘗面奏范百祿非理十
　　餘事上以為䜛罷守本官分司南京右僕射吕公
　　著即上疏極論五六十年来執政大臣不曽有此
　　降黜若大臣倉卒被罪則小臣何以可保遂詔韓
　　維除資政殿大學士知鄧州然猶用前責詞同知
　　樞宻院范純仁因言維公忠篤實禀扵天性議論
　　賞罰據理直前盡心國家不避嫌謗可謂股肱之
　　良若以小過去之是使姦人得計恐非天下之福
　　不報一日公著扵便殿復論責韓維事乞改詞頭
　　乃詔中書省韓維告詞宜作均勞佚意舍人蘇軾
　　實為之韓維告老以太子少傅致仕加太子少師
　　元祐三年(戊辰/)
四月辛巳右僕射吕公著加司空同平章軍國事(自金/紫光)
　　(祿大夫守尚書右僕/射兼中書侍郎除)
制曰仁莫大於求舊智莫良於選衆既得天下之大老
彼将安歸以至國人皆曰賢夫然後用今朕一舉智仁
在焉宜告治朝以孚大號(具官吕/公著)訏謨經逺精識造㣲
非堯舜不談昔聞其語以社稷為悦今見其心三年有
成百揆時叙維乃烈考相于昭陵盖清净以臨民亦勞
謙而得士凡我儀型之老多其賔客之餘在武丁時雖
莫追扵前烈作召公考固無異於象賢而乃屢貢封章
力求退避朕重失此三益之友而閔勞以萬機之煩是
用遷平土之司釋文昌之任毋廢議論時㳺廟堂於戯
大事雖咨扵房喬非如晦莫能果㫁重徳無逾扵郭令而裴
度亦寄安危罔俾斯人専美唐世(仍令所司擇/日備禮冊命)
　　公著以年老數辭位太皇太后實封御札付吕大
　　防曰今皇帝冲㓜正要宿徳大臣輔佐公著乃有
　　平章之命詔一月三赴經筵二日一朝因赴都堂
　　議軍國事出省毋拘時常行文書免簽書别建府
　　第許執政徃議事公著進拜三公平章軍國及月
　　赴經筵位亞次太師文彦博仍與吕大防范純仁
　　並命公著大防純仁制詞蘇軾所草也草制之夕
　　上謂翰林學士蘇軾曰吕僕射以疾求去不欲煩
　　以事故以三公留之軾奉詔退而草制大臣以三
　　公平章軍國事者四人而二人出公著家議者榮
　　之(父夷/簡)公著乞免冊禮詔從之舊制將相皆以階
　　官守三師或三公元豐改官制文彦博嘗以河東
　　莭度使守太師王安石以觀文殿大學士守司空
　　元祐初彦博罷莭度使入為平章軍國事即去守
　　字及公著為司空學士院草制誤存守字是日三
　　省被旨帖麻改正詔公著俸賜依丞相例(唐故事/雖三公)
　　(亦必冠以文散階若曰守司徒司空之類本朝因/之元豐官制三公三師與諸大夫均為寄祿官不)
　　(復有階然猶存守字/去守字自彦博始)
　　三省樞宻院以軍國事目當聞吕公著者定為令
　　凢與三省同行者一曰應差除并責降叙復等其
　　目十有二其與逐省同施行者一曰省曹寺監所
　　上事其目十有二其與樞宻院同施行者一曰降
　　授差移管軍三路副都總管以下其目十有四初
　　以太師文彥博平章軍國重事其所預事目曰除
　　前執政尚書莭度使翰林學士御史中丞曰除邉
　　帥開封留都知府曰大典禮曰赦宥曰要切邉事
　　曰軍馬河防措置事及公著平章乃去重事前此
　　所未有也詔軍國重事及非常程事并臨時合與
　　三省同議取旨並闗預簽書
同日吕大防左僕射(自中書侍郎除太中大/夫左僕射兼門下侍郎)
范純仁右僕射(自同知樞宻院除太中大/夫右僕射兼中書侍郎)
大防左僕射制曰朕聞天子有道其徳不可得而名輔
相有徳其才不可得而見故漢之文景紀無可書之事
唐之房杜𫝊無可載之勲當時安榮後世稱頌予欲清
心而省事不求智名與勇功天維顯思將啓太平之運
民亦勞止願聞休息之期眷予元臣咸有一徳咨爾百
辟明聽朕言(具官吕/大防)造道醇深受才宏毅果藝以達有
孔門三子之風直大而方得坤爻六二之動乆踐右闥
蔚為名臣宜升左輔之崇兼總東䑓之務加賦進秩寵
數益隆得位興時眷責弥重於戲若古有訓無競維人
崔公建中之風以除吏八百而致裴垍元和之政以薦
士三十而能惟公乃心何逺之有
純仁右僕射制曰朕唯朝廷之盛衰常以輔相為輕重
若根本彊固則精神折衝故蔿吕臣奉已而不在民則
晋文無復憂色汲長孺直諫而守死莭則淮南為之寝
謀朕思得其人付之以政使天下聞風而心服則人主
無為而自尊咨爾在廷咸聽朕命(具官范/純仁)器逺任重才
周識明進如孟子之敬王退若蕭生之憂國朕覧觀仁
祖之遺迹永懐慶厯之元臣彊諫不忘嘉臧孫之有後
戎公是似命召虎以來宣雖兵政之與聞疑逺猷之未
䆒坐論西省進貳文昌増秩益封兼隆異數於戲時難
得而易失民難安而易危予欲守在四邉以汝為偃兵
之姚宋予欲安於百姓以汝為息民之蕭曹勉思古人
以稱朕意
　　大防純仁既並命大防辭不敢當三上表俱不許
　　純仁亦曰樞筦之任已不勝責今復位宰弼實無
　　以堪堅辭至六七亦不許然後就職○初神宗崩
　　程顥詔至洛時顥責汝州酒税偶以檄来舉哀扵
　　府治既罷韓宗師曰今日之事何如顥曰司馬君
　　實吕晦叔作相矣宗師曰二公今作相當何如顥
　　曰當與元豐大臣同若先分黨與他日可憂宗師
　　曰何憂顥曰元豐大臣俱嗜利者若使自變已甚
　　害民之法則善矣不然衣冠之禍未艾也既而光
　　公著並相純仁所見與顥同故蔡確貶新州純仁獨
　　以為不可至謂大防曰公若重開此路吾軰將不
　　免矣純仁竟罷去使純仁不罷顥不死更相調護
　　協濟扵朝則元祐朋黨之論無自而起矣(丁未/錄)大
　　防為相用人各盡其能不事邉功而天下臻扵富
　　庻哲宗御邇英閣召宰執講讀官讀寳訓至丁度
　　對仁宗言祖宗家法大防推廣祖宗家法以進曰
　　祖宗家法甚多自三代以後唯本朝百二十年中
　　外無事盖由祖宗所立家法最善臣請舉其略自
　　古人主事母后朝見有時如漢武帝五日一朝長
　　樂宫祖宗以来事母后皆朝夕見此事親之法也
　　前代大長公主用臣妾之禮本朝必先致恭仁宗
　　以姪事姑之禮見獻穆大長公主此事長之法也
　　前代宫闈多不肅宫人或與廷臣相見唐入閤圗
　　有昭儀位本朝宫禁嚴宻内外整肅此治内之法
　　也前代外戚多與政事常致敗亂本朝母后之族
　　皆不與此待外戚之法也前代宫室多尚華侈本
　　朝宫殿止用赤白此尚儉之法也前代人君雖在
　　宫禁出輿入輦祖宗皆步自内庭出御後殿豈乏
　　人之力哉亦欲渉歴廣廷稍冐寒暑此勤身之法
　　也前代人主在禁中冠服茍簡祖宗以来燕居必
　　以禮竊聞陛下昨郊禮畢具禮服謝太皇太后此
　　尚禮之法也前代多深於用刑大者誅戮小者逺
　　竄唯本朝用法最輕臣下有罪止於罷黜此寛仁
　　之法也至扵虚已納諫不好畋獵不尚玩好不用
　　玉器不貴異味此皆祖宗家法所以致太平者陛
　　下不湏逺法前代但盡行家法足以為天下哲宗
　　甚然之五年六月時宰相吕大防與中書侍郎劉
　　摯建言欲引用元豐舊人以平舊怨謂之調停太
　　皇太后頗惑之御史中丞蘇轍言竊以元祐以来
　　朝廷改更弊事屏逐群枉上有忠厚之政下無聚
　　歛之怨經今五年中外帖然莫以為非者唯姦邪
　　失職居外日夜窺伺便利規求復進不免百端㳺
　　説動揺貴近若陛下不察其實大臣惑其邪説雜
　　進扵朝以示廣大無所不容之意則氷炭同處必
　　至交争薰猶共器乆當遺臭朝廷之患自此始矣
　　退復上疏言之疏奏太皇太后命宰執扵簾前讀
　　之仍宣諭曰蘇轍疑吾君臣遂兼用邪正其言極
　　中理宰執從而和之以此兼用邪正之説始衰轍
　　復上疏言之(長/編)六年三月庚申朔御邇英閣宰相
　　吕大防奏曰仁宗所書三十六事禁中有否上曰
　　有大防請令圗冩置座隅以備觀覧從之八年十
　　二月左僕射吕大防言乞倣唐六典委官置局修
　　成官制一書以為國朝大典仍乞令修史院官兼
　　領從之四年二月大防提舉修神宗皇帝實錄六
　　年三月實錄成除右通議大夫七年兼修神宗皇
　　帝正史
壬午孫固門下侍郎(自觀文殿學士正/議大夫兼侍讀除)
劉摯中書侍郎(自中大夫守/尚書右丞除)
王存尚書左丞(自中大夫尚/書右丞除)
胡宗愈尚書右丞(自試御史中丞/遷中大夫除)
　　宗愈字完夫宿弟之子也舉進士甲科世父宿罷
　　樞宻副使出守杭州陛辭之日真宗問子弟誰可
　　繼卿者以宗愈對除集賢校理先是胡宗愈初除
　　尚書右丞左司諫韓川右正言劉安世同對延和
　　殿上問近日差除如何川等對以朝廷用人俱協
　　輿望唯是胡宗愈公論以為不當上宣諭且令試
　　其所高安世曰宗愈頃在先朝實有可取但自為
　　中丞以後夙譽頓減一向姦佞以希大用忽聞除
　　目衆咸驚愕盖執政之臣陛下所與朝夕圗議天
　　下之事豈是試人之地上雖以安世言為然而重
　　廢已行之命扵是諫官御史彈疏交上唯有諫議
　　大夫王覿指切大臣尤甚上怒扵是太師文彦博
　　司空吕公著左僕射范純仁同救觧之純仁雖力
　　救觧而罪覿之意堅不可囘扵是胡宗愈亦宻疏
　　乞上優容之又不聽覿卒有知潤州之命覿既貶
　　宗愈亦卧家求罷有詔不許
同日趙瞻簽書樞宻院事(自中散大夫試戸部侍/郎遷樞宻直學士除)
　　瞻字大觀鳳翔盭厔人初御批以知延州趙卨為
　　樞宻直學士同知樞宻院公著大防純仁因告免
　　對罷别批云延和進呈遂以瞻代卨卒莫詳其故
　　云(長/編)
　　元祐四年(己巳/)
二月甲辰司空同平章軍國事吕公著卒
　　公著自元祐元年四月拜相三年四月除司空同
　　平章軍國事是年四月卒于位在相位三年公著
　　寖以病告不能朝遂卒其家以遺表聞明日執政
　　奏事延和殿太皇太后泣曰邦國不幸司馬相薨
　　司空復逝痛憫乆之上亦悲感薨時年七十二贈
　　太師申國公諡正獻上輟朝三日乗輿臨奠成服
　　苑中敇有司治喪事御書神道純誠厚徳之碑本
　　朝韓吕氏皆以相業世其家從祖䝉正相太宗諡
　　曰文穆父夷簡相仁宗諡曰文靖一族之中為宰
　　相者三人而公父子又皆以三公平章軍國夷簡
　　尤噐公著曰他日必至公輔然夷簡善任智而公
　　著則持正以成天下之務賢扵父逺矣公著識慮
　　深敏量閎而學粹茍便扵國不以私利害動其心
　　與人致誠不事表襮其好賢樂善出扵天性士大
　　夫有以人物為意者必問其所知與其所聞相參
　　覈以待上求神宗嘗謂執政曰吕公著之扵人材
　　其言不欺如權衡之稱物上前議政事盡誠去飾
　　博取衆人之善以為善至其所當守毅然不可囘
　　奪也
二月已夘胡宗愈罷尚書右丞(為資政殿學/士知陳州)
　　宗愈以元祐三年四月除尚書右丞是年三月罷
　　執政僅一年先是諫議大夫王覿疏宗愈自為御
　　史中丞論事建言多出私意與蘇軾孔文仲各以
　　親舊相為比周力排不附已者而深結其同扵已
　　者操心頗僻如此豈可以為執政大臣覿絀守潤
　　州而言者不止右正言劉安世前後二十次論奏
　　乞行罷免扵是尚書右丞胡宗愈上表乞罷政詔
　　答曰朕開奨言路通求下情雖許風聞猶當核實
　　豈以無根之語輕揺輔政之臣朕方御衆以寛退
　　人以禮加之美職付以大邦朕既無負扵聽言卿
　　亦何嫌而避位祇服乃事毋自為疑蘇軾之詞也
六月甲辰范純仁罷右僕射(自太中大夫依前官為觀/文殿學士知頴昌府)
王存罷尚書左丞(自中大夫為端明/殿學士知蔡州)
純仁罷右相制曰百揆居中所以和庶政九牧在外所
以阜兆民雖出入之勢有殊而始終之恩無間式孚厥
命其告諸朝(具官范/純仁)仁緫天常道躋民極顯寘朝廷之
上並收文武之長越進陪扵萬樞遂升正扵三事趙公
入相歎先父之遺忠韋氏繼侯嗟後人之愈畏方倚成
而熈績遽引疾以退身言雖重違禮寔増厚加殿中之
近職畀寰内之大州斯崇寵名益懋恩數於戲九徳咸
事無曠官而代天工四國于蕃有良翰而周邦喜位尊
者報亦重志深者用彌堅勉廸爾猷往宣于治
　　純仁自元祐三年四月拜相至是年六月罷在相
　　位僅踰一年存自元祐二年五月除尚書左丞是
　　年六月罷執政凡二年蔡確以詩得罪存與宰相
　　范純仁留身簾前合力固爭以為不可貶確又謂
　　不宜置之死地既而確再貶新州存與純仁皆罷
　　去(拜罷/録)先是知漢陽軍吴處厚上前宰相蔡確知
　　安州日所為詩以為有謗訕語言者交疏其罪執
　　政頗是其説純仁與左丞王存獨以為不可固爭
　　之六月庚子朔范純仁王存並出居于外上章乞
　　罷皆留中不出亦不批答亦不封還亦不遣使宣
　　押甲辰宣制范純仁知頴昌府王存知蔡州朝廷
　　既貶蔡確或勸純仁引去獨明己之力盡純仁曰
　　我方慕古人願為良臣不願為忠臣安能楚楚自
　　見邪言者果劾奏純仁及存遂俱罷存在熈寧中
　　論事純仁固已推之及同執政意趣又多合然純
　　仁嘗建議罷教畿内保甲存獨言今京師兵籍益
　　削又廢保甲不教非為國家根本長乆之計且先
　　帝不憚艱難而為之既已就緒無故而廢之不可
　　論者亦稱其不茍相比云純仁及存既罷劉摯為
　　王巖叟道簾前奏對語曰太皇太后謂純仁差錯
　　乆矣初以其有大名又司馬光甚重之遂用之不
　　意其如此也盖止得虚名耳太皇太后又曰諫官
　　言純仁黨確則恐不然但所見偏謬耳又曰王存
　　殊無執守前日為范純仁所目便留身同救蔡確
　　大防等曰王存在省中諷臣臣不敢聽其言而純
　　仁納之太后曰純仁用過其量故至此六年十二
　　月觀文殿大學士太中大夫知河南府范純仁言
　　昨以禦戎失䇿累章待罪蒙恩罷帥移知河南府
　　切恐未厭公議望再行黜責詔范純仁降中大夫
　　初議落職嫌太重欲止降官又以故事宰相必帶
　　諫議大夫官制為太中大夫今降中大夫或疑之
　　既而以純仁外任遂有是詔八年正月詔自降授
　　中大夫復太中大夫六年閏八月資政殿學士知
　　揚州王存為吏部尚書元祐七年八月除知大名
　　府存自揚州召入為吏部尚書纔朞嵗時在廷朋
　　黨之論浸熾存言人臣朋黨誠不可長然不察則
　　濫及善人東漢黨錮之獄是也由是復與任事者
　　不合求補外除大名辭之改杭州存累請老皆不
　　許復連章告歸尚不許存請益堅得提舉江寧府
　　崇禧觀請不已而言者論存扵元祐初嘗附㑹請
　　歸西戎故地紹聖四年二月遂許存以正議大夫
　　依前職致仕其䕃補恩止與一名建中靖國元年
　　七月降授通議大夫致仕王存卒上輟視朝贈存
　　左銀青光祿大夫
丙午韓忠彦尚書左丞(自樞宻直學士户部/尚書遷中大夫除)
許將尚書右丞(自翰林學士/遷中大夫除)
趙瞻同知樞宻院事(自樞宻直學士簽書樞/宻院事遷中大夫除)
　　將字冲元福州閩縣人舉進士第一忠彦字師朴
　　琦之長子也
七月庚辰安燾罷知樞宻院事(以母喪/去位)
　　燾自元豐六年閏六月除同知樞宻院事至是年
　　六月丁母憂在樞府凡七年九月有詔起復正議
　　大夫知樞宻院事燾固請終喪許之燾既除喪執
　　政檢舉進吕大防曰據理當還舊職又緣有趙君
　　錫賈易兩章論列太皇太后難之王巖叟曰若還
　　舊職必致人言大防因請除鄆州詔可六年閏八
　　月遂除燾為右正議大夫觀文殿學士知鄆州燾
　　尋以父老辭改知鄭州大觀二年六月己丑太中
　　大夫提舉南京鴻慶宫安燾卒
十一月癸未孫固知樞宻院事(自門下侍郎遷光祿大/夫除)
劉摯門下侍郎(自中大夫守/中書侍郎除)
傅堯俞中書侍郎(自試吏部尚書/遷中大夫除)
　　五年八月丙申詔門下侍郎劉摯累奏乞外任已
　　降詔不允殿中試御史楊康國奏摯高材逺識公
　　正不倚有以大過人者自侍御史再遷為執政三
　　四年間徧歴三省公望益隆不可輕聽其去戊戌
　　門下侍郎劉摯復位視事如故摯之任中書侍郎
　　初以吏額房事與左僕射吕大防議稍不合已而
　　摯遷門下侍郎及臺諫共攻大防大防稱疾不出
　　摯毎扵上前開陳吏額本末曰此由被憾者鼓怨
　　言路風聞過實不足深信大防他日語人曰使上
　　意曉然不疑劉門下之力居多然而士大夫趍利
　　者交闘其間謂大防與摯因是有隙扵是造為朋
　　黨之論摯語大防曰吾曹深知無它然外論如此
　　非朝廷所宜有欲少引避大防曰行亦有請矣七
　　月庚寅奏事畢摯獨留奏願賜骸骨既退連上章
　　出就外第期必得請上遣中使召摯入對太皇太
　　后諭曰侍郎未得去湏官家親政然後可去使者
　　數軰趣入視事摯不得已受命未幾大防辭位不
　　許及摯遷右僕射與大防同列未滿嵗言者爭詆
　　摯尋罷朋黨之論遂不可改其本盖自吏額始(長/編)
　　六年正月癸未吕大防移疾太皇太后遣陳衍至
　　尚書省問劉摯人材可進用者摯具以六七人對
　　蘇轍王巖叟在焉四月户部員外郎楊畏為殿中
　　侍御史從中丞趙君錫舉也王巖叟移簡詰劉摯
　　摯不從或曰畏初善摯後吕大防亦善之時大防
　　與摯各有異意皆欲得畏為助君錫薦畏實摯風
　　旨也然畏卒助大防攻摯(云云長/    編)堯俞字欽之鄆
　　州項城人十嵗能為文未冠舉進士
　
　
　
　
　
　
　
　
　
　
　
　
　宋宰輔編年錄卷九
欽定四庫全書
　宋宰輔編年録卷十　　宋　徐自明　著
　　哲宗元祐五年(庚午/)
二月庚戌文彦博罷太師平章軍國重事致仕(為守/太師)
　　(開府儀同三司河中興元尹充/護國軍山西南道節度使致仕)
制曰周公未嘗之魯老亦居豐留侯晩雖彊飱終不
任事盖委寄之重初無間然而止足之風所不敢廢
惟我耆舊歴事祖宗纉服之初復命以位雖師保之
地優佚不煩而丘樊之心朝夕以請布告在位俾聞
高風(具官文/彦博)克孝而忠允文且武其在師旅有方召
之勲其在朝廷有崇璟之業士民視其去就邉裔震
其威名時更四朝躬蹈一節先皇愍勞以事既許其
歸越予訪落之年凛有渉淵之志起之既老待以仰
成出入五年始終全德進而論道日聞典訓之言倚
以折衝卒靖邊防之警委成功而不處指莫景以
求安勤請屢聞誠心莫奪顧瞻閭井近在洛師郭
氏有永巷之嚴裴公有緑野之勝豈以簮紱之累久
致形氣之勞貴極上公既無復如之爵特界二節宜
從近比之優仍廣舊封益衍真食殫盡人臣之寵歸
從父老之游於戯音聲不遐尚有就問之眷几杖以
俟復期親祀之陪勿以進退之殊而廢謀猷之告
式燕且譽俾壽而康
　　彦博自元祐元年正月自守太師致仕除中
　　書門下平章軍國重事至是年二月罷復致
　　仕在位五年彦博凡三入相再入樞府既老復以
　　重事居位至是懇辭觧政而有是命從優禮也又
　　詔學士院彦博麻制内特不用守字以嘗正任太
　　師也(拜罷/録)彦博自言自在嘉祐中封潞國公經今三
　　十餘年為是鄉國乞不改封從之彦博乞免册禮
　　詔從所請再乞免兩鎮節度使祗帶河東一鎮
　　致仕從之詔即玉津園宴餞太師彦博宰臣吕大
　　防三省樞密院暨從官皆赴
三月丙寅朔中大夫同知樞宻院事趙瞻卒
　　瞻自元祐三年四月除簽書樞宻院事是年三月
　　卒在樞府二年哲宗為輟朝臨奠贈右銀青光禄
　　大夫遺表常數外特官二人諡懿簡
壬申韓忠彦同知樞宻院事(自中大夫守/尚書左丞除)
　　忠彥弟純彦妻知樞宻院孫固女也各以親嫌乞
　　罷不許
同日蘇頌尚書左丞(自翰林學士承旨知制誥/兼侍讀遷右光禄大夫除)
　　頌字子容學士紳之子也神考時知制誥前秀州
　　判官李定改太子中允監察御史裏行宋敏求知
　　制誥封還詞頭翌日敏求罷詞復下頌當制奏定
　　本原御史薦未敢具草次至李大臨大臨亦封還
　　頌大臨執奏不已扵是並落知制誥天下謂之三
　　舍人御史中丞梁燾言伏見近除韓忠彦同知樞
　　宻院蘇頌尚書左丞續有指揮令忠彦立班在頌
　　之下臣竊惑之以官制言則同知樞宻院在左右
　　丞之下近例言之則同知樞宻院先入者在左右
　　丞之上忠彦自合在左右丞上今既不依官制又
　　不循近例仰惟聖意必以頌為耆舊故特示此優
　　禮忠彦雖是晩輩然進之在前頌雖是舊人然用
　　之在後竊以朝廷尚爵宜正先後之次今既不以
　　先後次之則是陛下特形輕重之意乞依近例以
　　先後為序况聞頌已曽辭遜亦足以成頌之美(其/從)
　　(違未/詳)
四月甲辰右光禄大夫知樞宻院事孫固卒
　　固自元祐三年四月除門下侍郎是年四月以知
　　樞宻院事卒再執政凡二年車駕幸其第臨奠輟
　　視朝贈開府儀同三司賜神道碑額曰純亮遺表
　　恩澤例外更特與三人差遣大觀二年三月初申
　　孫固等四十五人欲與出黨籍奉聖旨除孫固安
　　燾賈易外餘陸佃等四十二人並出籍四月敇孫
　　固係神宗隨龍人特與出籍
十二月辛卯朔許将罷尚書右丞(為中大夫資政/殿學士知定州)
　　将自元祐四年六月除尚書右丞至是年十二月
　　罷執政踰一年先是将累表乞外御史中丞蘇轍
　　累言将過失而将亦累表陳乞外任哲宗批可特
　　除資政殿學士轉一官知定州所命詞作自請均
　　勞逸之意(拜罷/録)将乞赴興龍節上壽仍乞綴寄禄
　　官班更不赴坐詔立班在六部尚書上餘依(長/編)
　　元祐六年(辛未/)
二月辛卯劉摯右僕射(自守門下侍郎太中大夫/除右僕射兼中書侍郎)
制曰王者以得人輔政為功宰相以代天理物為任故
三階色齊則風雨莫不次序百姓内附則陰陽以之恊
和朕難其才久虚右揆登進賢輔孚告外廷(具官/劉摯)受才
清明渉道純粹知足以經天下之務學足以䆒先王之
言勤勞百為論議一致被遇先帝徧儀臺閣之華陪輔
朕躬參預鈞衡之任而能彌縫以藏其用夑調不失其
中故諏訪於師言俾秉持於大政坐論西省進貳文昌
増衍爰田陪敦真賦於戯朕稽前載之迹考名臣之心
房杜以能斷善謀治効幾乎三代姚宋以應變持正功
業盛於一時勉舒爾猷允蹈前美
同日蘇轍尚書右丞(自龍圖閣學士御史/中丞遷中大夫除)
王巖叟簽書樞宻院事(自龍圖閣待制知開封/府簽書樞宻直學士除)
　　轍字子由眉州眉山人父洵轍與兄軾同舉進士
　　又同策制舉巖叟字彦霖大名清平人神宗立二
　　年轍以書言事㑹王安石初用以執政領三司神
　　宗以轍為屬安石欲行青苗法轍曰以錢貸民出
　　納之際吏縁為姦錢入民手雖良民不免妄用及
　　其納錢雖富民不免違限恐鞭箠必用州縣不勝
　　煩矣安石曰君言極有理自此不復言青苗㑹河
　　北轉運王廣㢘言與安石合青苗法遂行哲宗立
　　為御史中丞自元祐革新庶政至是五年矣一時
　　人心已定惟元豐舊黨猶在近臣患之欲引用以
　　平宿怨謂之調停轍奏疏極論謂此人若返豈肯
　　但已哉必将戕害正人漸復舊事以快私憤惟陛
　　下斷自聖心不為流言所惑毋使小人一進後有
　　噬臍之悔宣仁后覧奏謂宰執曰蘇轍疑吾君臣
　　兼用邪正其言極中理是年二月除尚書右丞轍
　　尚書右丞命既下而右司諫兼權給事中楊康國
　　不書讀詔范祖禹書讀行下其後康國屢請罷轍
　　康國之奏曰轍之兄弟謂其無文學則非也蹈道
　　則未也其學乃學為儀秦者也其文率務馳騁好
　　作為縱横捭闔無安静理故亦類其為人也比安
　　石則不及當與章惇蔡確呂惠卿上下其所為文
　　華麗浮侈滛陛下若恱蘇轍文學而用之不疑是
　　又用一安石也轍以文學自負而剛狠好勝則與
　　安石無異矣不報(丁未/録)韓琦留守北京辟巖叟為
　　屬韓絳代琦復留巖叟巖叟謝曰巖叟魏公之客不
　　願出他門也士君子稱之是年二月拜簽書樞宻
　　院事宣仁后諭曰知卿材故不次進用巖叟遜謝
　　而進曰臣聞有以君子小人參用之説告陛下者
　　此誤陛下也自古君子小人無參用之理小人既
　　進則君子必引類而去若君子與小人競進則危
　　亂之基也不可不察
十一月乙酉朔劉摯罷右僕射(為觀文殿學/士知鄆州)
制曰用其言而顯其身所以崇君子之正直進以禮而
退以義所以敦大臣之始終在國體之冝然實朕心之
致慎惟吾宰弼薦貢嚢封根于至誠躬乃自厚肆孚明
命播告外廷(具官/劉摯)淵源閎愽而持之以易良亷隅靜方
而廸之以柔則術足以熈千載之統謀足以詔萬世之
微越予求助之初嘉乃盡規之節衆正是頼爾猷居多
謂樊侯無吐茹之嫌資之補衮而傅説有朝夕之誨倚
以濟川方垂拱以仰成亦幾康而相敇施徳云茂歴年
未朞亟辭揆叙之繁深服謙光之益抗章弗已陳義甚
高易退之風勉從厥志是用疏秘殿之華職付東維之
巨藩式均賢勞兹示體貌於戯民人社稷無容中外之
殊元首股肱固匪明良之異若斧藻其徳毋金玉爾音
乃心王家同底于治
　　摯自元祐六年二月拜相至是年十一月罷入相
　　不及一年言者論摯姦囘險詐力引私黨為臣不
　　忠父死於衡委而不葬為子不孝摯於是抗章辭
　　位而有是命其後摯自作家廟記以辨當時之寃
　　而劉安世為其集序云(拜罷/録)劉摯罷相麻制以從
　　所乞為辭初麻制過門下給事中朱光庭封還言
　　摯忠義自奮力辨邪正有功朝廷擢之大位一旦
　　以疑而罷天下不見其過言者若指臣為朋黨願
　　被斥逐不辭御史中丞鄭雍言光庭朋黨乞正其
　　罪殿中侍御史楊畏又言摯多朋黨必相救援願
　　一切勿聼於是光庭與摯相繼俱罷光庭之封還
　　麻制也吕大防嘗召光庭諭旨光庭不至故但以
　　本官出知亳州八年三月光庭為集賢殿修撰知
　　潞州初劉摯罷相光庭充給事中封還詔書坐是
　　以本官出守至是復職(長/編)先是御史中丞鄭雍言
　　摯之子即王鞏婿方鞏之不檢事體量未到堂遽
　　除宻州體量得實不加衝替纔罷其宻州而已左
　　正言虞策亦論摯操心不公屈撓大法陰結黨與
　　共圖其私乞付其章於外帝不肯㑹章惇諸子故
　　與摯善答書有自愛以俟休復之語鄭雍及御史
　　楊畏得之即釋其語上之曰休復出周易以俟休
　　復者俟他日太皇太后復辟也又摯預交章惇子
　　弟為嚢槖以兾後福疏奏上始有逐摯意矣是時
　　王鞏既得罪摯方卧家自劾右丞蘇轍以嘗薦鞏
　　亦待罪簽書王巖叟以為摯轍俱正人不可去上
　　書留之時臺諫論摯與邢恕别簡反接見章惇子
　　弟牢籠為後日之計於是上以邢恕章惇之事語
　　巖叟巖叟論其不然退又上奏摯亦上奏自辨上
　　終不恱摯又求外不已遂罷政云(丁未/録)
辛丑中大夫守中書侍郎傅堯俞卒
　　堯俞自元祐四年十一月除中書侍郎是年十一
　　月卒執政凡二年太皇太后謂執政曰堯俞清直
　　人又曰金玉人也可惜不至宰相對曰堯俞自仁
　　宗時至今始終一節有德望真可為朝廷惜上輟
　　朝臨奠贈右銀青光禄大夫諡獻簡司馬光嘗謂
　　邵雍曰清直勇三德人所難兼吾於欽之畏焉雍
　　曰欽之清而不耀直而不激勇而不猛尤為難矣
　　時以雍之言為然(長編/)
　　元祐七年(壬申/)
五月丙午王巖叟罷簽書樞宻院事(樞宻直學士除端/明殿學士知鄭州)
　　巖叟自元祐六年二月簽書樞宻院事是年五月
　　罷在樞府踰一年先是有御史楊畏言巖叟天資
　　至險彊愎狥情父子豫政貨賂公行監察御史黄
　　慶基言巖叟黷法狥私彊狠自用父荀龍子擴交
　　通貨賄竊弄威福而巖叟遂稱疾章再上故有是
　　命(拜罷/録)八年七月癸酉端明殿學士左朝奉郎知
　　河陽王巖叟卒贈左正議大夫紹聖四年五月上
　　曰巖叟用心極可罪當時貶蔡確意不在確盖有
　　傾揺之意布曰此必有人言蔡確定䇿有功逐確
　　則有廢立之意上又曰梁燾亦然十一月先是上
　　與輔臣語及元祐政事曰王巖叟朱光庭軰兇慝
　　日肆無所忌憚如光庭盡散河北斛斗先帝經營
　　儲蓄一日而更尤兇肆所言皆可恠至謂曽肇為
　　姦臣之弟輔臣因歴數元祐言者議論過當而上
　　怒程頥為甚遂有涪州編管之命
六月辛酉蘇頌右僕射(自守尚書左丞為左光禄大郎/夫守尚書右僕射兼中書侍)
制曰朕荷天地之貺繼祖宗之成上承文毋之慈萬機
俾乂下頼輔臣之正一徳交修眷俊老之精忠合外廷
之公議延登相位敷告治朝(具官/蘇頌)粹資中和休譽英特
學冨經邦之道文高華國之章浹萬事之周材宿四朝
之偉望逮予初政歸爾近班進服天官抑人才之阿黨
優游翰苑還帝制之坦明暨擢寘於近司頗接聞於宻
論雍容雅正多援古以開陳練逹精明亦宜今而裁制
維是深識居然逺猷是用躐陞右弼之崇兼㧾西臺之
重秩階増峻勲爵並隆申衍爰田陪敦真食并見允文之
慶尤為稽古之榮於戱惟聖賢相遇之難以君臣得時
為盛矧惟成德恊我至公如房喬之善建嘉謀遽啟唐
風之競如魏相之好觀故事終扶漢道之尊勉跂前修
用孚美業
同日蘇轍門下侍郎(自守尚書右丞/遷中大夫除)
韓忠彦知樞宻院事(自同知樞宻院/事遷中大夫除)
范百禄中書侍郎(自翰林學士/太中大夫除)
梁燾尚書左丞(自翰林學士/遷中大夫除)
鄭雍尚書右丞(自太中大夫/御史中丞除)
劉奉世簽書樞宻院事(自左朝議大夫寳文殿待制權/户部尚書遷樞宻直學士除)
　　百禄字子功鎮之猶子也父鍇為衞尉寺丞中進
　　士第又中制科燾字况之鄆州人父蒨兵部員外
　　郎雍字公肅襄邑人舉進士甲科奉世字仲馮𡊮
　　州臨江人中書舍人攽之子○燾辭尚書左丞願
　　於舊臣耆徳疎逺之地圖任老成揀拔雋良庶使
　　輔佐得人朝廷増重章累入上遣中書趣拜燾内
　　謝日太皇太后曰盡出官家意燾再三稱謝太皇
　　太后曰官家聖徳日成正要卿等輔佐燾對曰臣
　　不敢不盡忠如范純仁韓維軰在外賢徳尚多願
　　陛下留意太皇太后曰比來朝廷有何闕政燾對
　　曰今聖政日新天下安靜如邊防河患内外議究
　　湏博詢通習其事者校利害為之如邊事須問西
　　人河事湏問河北人參酌又上疏言范祖禹劉安
　　世久在侍從宜置諸左右使斷國事又言安燾将
　　皆舊人可倚任者一日議兩制差除執政異同不
　　决呂大防顧燾問誰可燾曰相公久居朝廷收養
　　人材固多宜自有人惟是不以愛憎牽於偏聴以朝
　　廷得人為已任此所望於公也大防曰苦乏材燾
　　曰天下何嘗乏材但好人不肯自向前求進湏朝
　　廷識㧞則有以來之立賢無方不患無人也大防
　　曰湏在識别分明燾曰公生明則識别自然明矣(長/編)
　　元祐八年(癸酉/)
三月癸未蘓頌罷右僕射(依前左光禄大夫觀文/殿大學士集禧觀使)
制曰朕登賢輔弼所以圖幾康之功均逸燕閒所以盡
始終之遇誕揚成命敷告治庭(具官/蘇頌)蹈徳冲和愽聞通
貫樂處厚以敦薄善援古以證今法從宗工儒林祭酒
踐更衆職夷險一心先朝訓官居獨當於清問邇英進
讀滋有益于多聞實應王人之求式觀賢業之効擢從
政路進執宰衡曽未期年屢求歸老嘉能遷而安退足
戒得以興㢘禮雖及於𫝊家忠未輕於去國是用躋華
秘殿休養真宫腆厥茂恩適其高志於戱優游自裕即
解秉鈞之勞闕失有聞毋忘補衮之素勉修兹義允篤
于衷
　　頌自元祐七年八月拜相至是年二月罷為相不
　　及一年先是侍御史賈易坐言事出既復監司更
　　赦除知蘇州頌以謂非允論於簾前同列有曰賈
　　易姦邪頌曰易為御史不避權要號為敢言且嘗
　　論今執政之臣未見其姦邪之迹今自監司為州
　　則是更赦反下遷衆欲加貼職頌亦以為未可有
　　旨再議㑹左相吕大防在告議未决而御史楊畏
　　來之邵即言頌稽留詔命頌乃上章待罪固辭老
　　疾故有是命(拜罷/録)三月壬午詔右僕射蘇頌累上
　　表引年乞解機政可依所請特除觀文殿學士充
　　集禧觀使初進呈䑓章論頌稽留制書尚書左丞
　　梁燾曰頌為宰相理㑹差除可謂稱任矣況論差
　　除執政皆得可否為相復不得論本省事乎臺章
　　又以頌子為太常博士同舍多有遷擢燾曰差除
　　皆宰執合議方敢将上取旨如一有不同又且罷
　　議非頌敢專也至如父子家庭間語外人豈得知
　　之若臆度猜疑即誣告巧飾何所不至此不可不
　　察頌既罷相以觀文殿大學士宫祠便居燾又爭
　　曰頌罷之非宜願兩宫察言者之妄留頌以遏傾
　　揺之風朝廷輒罷宰相事體極重太皇太后曰自
　　是頌不肯住燾曰若用自請即職名非故事不可
　　降職處外以示踈逺頌得以大學士留京師(長/編)乙
　　未蘇頌稱感寒壅望許上封章俾還閭里詔不允
　　除大朝㑹外仍特免朝㑹七月觀文殿大學士集
　　禧觀使蘇頌再表乞致仕詔不允其後又力請老
　　乃以頌知揚州頌又乞致仕又不允紹聖四年九
　　月觀文殿大學士左光禄大夫中太一宫使蘇頌
　　上表乞致仕詔頌為太子少師依舊觀文殿大學
　　士致仕建中靖國元年太子太保致仕蘇頌卒鄒
　　浩状其行
辛卯范百禄罷中書侍郎(為太中大夫充資政/殿學士知河中府)
　　百禄自元祐七年五月除中書侍郎是年三月罷
　　執政凡一年先是右僕射蘇頌以稽留詔書罷政
　　御史黄慶基三疏論百禄實位中書豈有同罪異
　　罰之理百禄援引親黨與蘇軾蘇轍結為朋比牢
　　不可破以吕陶為右史岑象求為諸王府説書皆
　　川人也以至久待闕而奪與他人方劾治而遽加
　　進用狥私害政望賜罷絀遂有是命(拜罷/録)先是蘇
　　頌既以爭論牽復賈易罷相而百禄以同省待罪
　　請外不許其時侍御史楊畏監察御史黄慶基來
　　之邵亦攻百禄時百禄已再請外又不許乃即露
　　章自言奏入遂罷初罷百禄不除職尚書左丞梁
　　燾爭之乃除資政殿學士知河中府紹聖元年閏
　　四月壬申資政殿學士太中大夫新知河南府范
　　百禄卒上為輟朝賻錢五十萬贈銀青光禄大夫
六月戊午梁燾罷尚書左丞(罷同醴/泉觀使)
　　燾以元祐七年六月除尚書左丞是年六月罷執
　　政凡一年燾力求罷免而有是命故事宫觀使非
　　宰相不除遂置同使之名燾以特置使名恩禮優
　　重官制以來未有前比所不敢當願得便郡以就
　　安飬章四上改知頴昌府云(拜罷/録)先是燾以疾求
　　醫有詔與在京宫觀使以故事非宰相不除使遂
　　置同使之名以寵之燾初以議邊事不合即屬疾
　　求罷章屢上皆遣内侍封還仍問所以必去之理
　　并宻訪人材燾曰信任不篤言不見聼而詢人才
　　之可用者非臣敢當也使者再至乃具奏曰陛下
　　必欲知可大用之人無且圖任舊人中堅正純厚
　　有人望者不牽左右好惡之言以移聖意天下幸
　　甚既授資政殿學士同醴泉觀使又四上章求補
　　外尋出知頴昌臨行遣内侍賜茶藥宣諭曰已用
　　卿言復相范純仁矣(長編/)
七月丙子朔范純仁右僕射(自觀文殿學士除通議大/夫尚書右僕射兼中書侍)
　　(郎/)
制曰朕嗣宅丕后若昔大猷勞於求賢職在論相眷言
舊徳還位宰司乃頒命書播告在位(具官范/純仁)秉心直諒
履道坦夷寛閎出於天資忠義本於家學始終一節出
入四朝向解鈞衡乆臨藩屏介圭修覲喜見儀刑公衮
言歸益隆禮貌是用延登右弼仰應中台寵正文階増
陪井賦於戱高宗恭黙思道得傅説以代言康王垂拱
仰成有畢公之正色唯賢能俊傑盡其用則陰陽寒暑
得其和外鎮四邉内附百姓非至公不能成庶務非一徳
無以底丕平其殫乃心無替朕命
　　純仁自元祐三年四月與吕大防並相四年六月
　　罷在相位不及一年至是再入相先是劉摯罷相
　　上復欲用純仁乃出御扎以問宰臣吕大防大防
　　對以進退大臣非臣所敢僣預如所宣示實允群
　　議遂遣御藥院李倬齎詔書賜茶藥召純仁赴闕
　　既至入對延和殿遂降是命純仁乞收還新命上
　　遣御藥張士良賜詔書不許純仁又辭又不許純
　　仁辭至六七遂就位(丁未/録)純仁既相遂入謝太皇
　　太后諭曰相公且與吕大防等同心恊力又曰人
　　言相公必先進王覿彭汝礪如何純仁曰臣方欲
　　薦此二人望陛下早用之他日又謂純仁曰公父
　　仲淹勸仁宗盡子道可謂忠臣公名望衆人所歸
　　必能繼紹前人純仁頓首謝曰臣不肖何足以當
　　陛下奨勸委任之意然不敢不勉(長/編)初詔知頴昌
　　府范純仁令乘驛赴闕侍御史楊畏聞将以純仁
　　為右僕射言純仁去歲帥太原府守邊無状上下
　　失備西賊乘之犯麟州蹂踐千里死者數萬人方
　　罷帥降官名在謫籍而陛下遽命以為相是賞罰
　　不正而功罪未判也自是連疏不聼或曰畏與蘇
　　轍俱蜀人前擊劉摯後撃蘇頌皆隂為轍道地
　　太皇太后覺畏意故復自外召用純仁畏尋又言
　　轍不可大用云十二月純仁言臣多疾早衰自叨
　　宰執以來益為職所困竊位已将五月輔政迄無
　　寸長上辜揀求又况受命之始已招弹擊之言伏
　　望察其至誠退之以禮詔不允
　　紹聖元年(甲戌/)　(元祐九年四月癸丑改元/)
二月丁未李清臣中書侍郎(自資政殿學士守戸部/尚書遷正議大夫除)
鄧温伯尚書左丞(自端明殿學士守兵部/尚書遷右光禄大夫除)
清臣中書侍郎制曰朕荷祖宗之休託士民之上夙夜
祗懼不遑康寧顧與共圖天下之治者大臣數人而已
自非明哲俊徳望隆一時者孰膺此選哉(具官李/清臣)有疏
通之才兼碩茂之質高文大册既已傑出於儒林崇議
閎言固嘗著聞于國論尚處丞轄屢辭政機朕難重違
其情既去思之益至而出臨方面入緫計權皆有顯庸
達于朕聼是用加位一等進秩西臺忠信嘉謨爾之素
有酬我知遇于兹發揚往惟欽哉毋替朕命
温伯尚書左丞制曰朕丕承先猷祗守鴻業永惟四輔
之職實參萬務之機宜得老成以資弼亮(具官鄧/温伯)業履
純裕學術淵通久躋侍從之華夙掌翰林之任出更藩
牧入位夏卿渴聞猷為副於名實是用擢升左轄進貳
揆臣外正徳於百官内恊謨于三事仍遷階秩彌示眷
恩為國以賢良佇賛襄之益事君盡道無忘宻勿之誠
祗服訓言期底于治
　　清臣首倡紹述温伯和之吕大防時奉使永厚陵
　　下范純仁奏乞除執政上即用清臣及温伯二人
　　久在外不得志遂以元豐事激怒上意清臣尤力
　　(長/編)時二人並為大行太皇太后山陵禮儀使自真
　　定召入未至清臣已除中書侍郎權知貢舉温伯
　　已除尚書左丞權同知貢舉上令入内内侍省差
　　使臣宣問三月乙酉廷策多士策題清臣所進也
　　門下侍郎蘇轍論之轍之奏曰臣伏見御試策題
　　歴詆近歲行事有欲復熈寧元豐故事之意臣竊
　　觀神宗皇帝以天縱之才行大有為之志其所設
　　施度越前古盖有百世而不變者先帝在位近二
　　十年而終身不受尊號裁損宗室恩止袒免减朝
　　廷無窮之費出賣坊塲雇募衙前免民間破家之
　　患罷黜諸科誦數之學訓練諸将慵惰之兵置寄
　　禄之官復六曹之舊嚴重禄之法禁交謁之私行
　　淺攻之策以折西戎之狂收六色之錢以免雜役
　　之困其微至於設抵當賣熟藥凡如此類皆先帝
　　之聖謨睿筭有利無害而元祐以來上下奉行未
　　嘗失墜者也至如其他事有失當何世無之父作
　　之於前而子救之於後後先相濟此則聖人之孝
　　若輕變九年已行之事擢任累世不用之人人懷
　　私忿而以彰先帝之失為詞則大事去矣上以蘇
　　轍奏中引漢武以比先帝之聖失當李清臣因而
　　中之上怒甚轍竟出知汝州吕大防罷相清臣首
　　變元祐之政欲以取相位以門下侍郎蘇轍在上
　　未能遷一日對哲宗言蘇轍兄弟改變先帝法度
　　轍奏曰陛下即位宣仁后垂簾之初臣兄方起自
　　謫籍臣亦被召清臣時為左丞今日反謂臣兄弟
　　變先帝之法是欺也清臣辭屈乃曰蘇轍嘗以漢
　　武比先帝哲宗震怒而轍由此罷黜轍既去位外
　　召章惇拜左僕射惇未至相位尚虛清臣益有覬
　　覦之心獨當國亟變元豐法度除諸路常平使者
　　已而惇至清臣既不得作相遂與惇為敵(事/略)鄧潤
　　甫字温伯建昌人嘗避高魯王諱以字為名字聖
　　求紹聖初復舊名王安石當國以潤甫為編修中
　　書條例檢正中書户房事累遷翰林學士兼掌皇
　　子閤牋記凡一時大手筆獨倚潤甫焉哲宗時言
　　者論潤甫草蔡確制謂其有定策功以龍圖閣學
　　士知亳州後復以翰林學士承旨召除端明殿學
　　士紹聖元年潤甫首陳武王能廣文王之聲成王
　　嗣述文武之道遂拜尚書左丞
三月乙亥吕大防罷相(觀文殿大學士右光禄大/夫知頴昌府改知永興軍)
制曰登賢入輔儼師長于天工均逸出藩宻股肱于王
室視内外之用雖異要始終之遇無殊咨爾在廷聼予
施命(具官吕/大防)凝方重之質冨将明之才修責難之恭以
致君恢包荒之度以安衆任可大乎賢人之業期永底
乎烝民之生夙夜百為憂勞一致改元而後與政歴九
年之間有國以來首相踵三人之乆慎乃經徳撫我嘉
師興言總覽之初實倚遠猷之助懇祈避寵難抑能遷
是宜躋秘殿隆儒之華兼開府陪京之寄崇階進秩衍
食増田膺乃茂恩欽其舊服於戱毋忘君憂不同畎畝
之人自亮臣忠益厲廟堂之日惟既乃義永臻厥休
　　大防自元祐三年四月拜相四年二月提舉修神
　　宗皇帝實録七年兼修神宗皇帝正史至是年三
　　月罷在相位凡七年初元祐六年五月甲子延和
　　奏事罷吕大防留身乞退引李徳裕論云姚崇宋
　　璟作相亦不過三年本朝呂夷簡雖三入然亦不
　　過三年遂出居報恩院後三日宣押供職如故非
　　雙日特為垂簾未嘗有此恩禮也七年十二月大
　　防以疾懇求罷政太皇太后宣諭曰主上富於春
　　秋相公未可去位更少俟歲月吾亦就東朝矣大
　　防乃不敢請復起視事八年七月丁卯太皇太后
　　有疾謂大防等曰公等亦冝早求退令官家别用
　　一畨人乃呼左右問曽賜出社飯否因謂大防曰
　　公等各出喫一匙社飯明年社飯時思量老身也
　　是年三月乙亥大防罷相初制下知頴昌府後二
　　日改知永興軍宣仁上僊充山陵使囘乃有是命
　　大防當宣仁聖烈皇后垂簾時位首相踰六年上
　　春秋既長大防但專意輔導未嘗建議親政雖宣
　　仁聖烈有復辟之志卒不得伸當國日久群怨交
　　歸焉及宣仁聖烈始袝廟殿中侍御史來之邵乞
　　先逐大防以破大臣朋黨因䟽神宗所簡㧞之人
　　章惇安燾吕惠卿等以備進用大防亦自求去位
　　上亟從之(長/編)左正言上官均言大防善操國柄不
　　畏公議以張耒秦觀浮薄之徒撰次國史掩没先
　　帝盛美以李之純為御史中丞楊畏虞䇿來之邵
　　皆任諫官御史所弹擊者皆受宻諭或附㑹風旨
　　以濟其欲舍人主書誥命給事主行封駮范祖禹
　　喬執中吳安詩吕希純皆附㑹好惡隨意上下所
　　繳駮者皆大防所惡所掩蔽者皆大防所愛至隳
　　壞先帝役法官制學校科舉之制士民失業棄神
　　考經畫塞徼要害之地招西戎侵侮之患雖出守
　　藩郡典刑未正左司諫翟恩言近論呂大防等擅
　　作威福相與誣竄呂惠卿蔡確乞各正罪犯監察
　　御史周秩言以太母之謙恭盡下以陛下之天縱
　　生知既逾冠婚之年又已郊見天地大防怙權作
　　姦不能建議復辟而乃盛引王府官為執政謀為
　　附益力援黨與以為臺諫不避親嫌邀用事中人
　　與同書局令妻室入内希求恩寵未正典刑可特
　　落觀文殿大學士降授右正議大夫知隨州八月
　　詔應呂大防等永不得引用朞數及赦恩叙復先
　　是曽布獨對言大禮恩宥在近去歲貶謫人不知
　　何以處之上應聲曰莫不可牽復歲月未久亦不
　　可遷徙布曰誠如聖諭蔡確五年不移惠卿十年
　　止得移居住處吳安厚等十年不與知州軍此皆
　　元祐中所起例自可依此至元符元年八月權殿
　　中侍御史鄧棐言吕大防有子景山見任宣義郎
　　乞依范祖禹等諸子勒停例施行詔大防諸子並
　　勒停永不收叙紹聖四年四月乙亥責授舒州團
　　練副使循州安置呂大防卒先是大防以光禄卿
　　分司南京安州居住㑹涇原帥呂大忠被召問邊
　　事既對上語大忠曰久要見卿曽得大防信否對
　　曰近得之上曰安否又曰大臣要其過海朕獨處
　　之安州知之否對曰舉族荷陛下厚恩上曰有書
　　再三説與且将息忍耐大防樸實為人所賣候二
　　三年可再相見大忠再拜謝退而喜甚因章惇召
　　飰詰其對上語大忠盡告之潘适歎曰失言矣必
　　為深悔未幾章惇果建言大防與司馬光同罪異
　　罰遂有循州之行大防既南行至䖍州瑞金語其
　　子曰吾不復南矣吾死爾歸呂氏尚有餘種苟在
　　瘴郷無俱全之理後數日卒既卒上猶問執政曰
　　大防因何至䖍州其家後請歸𦵏獨得旨歸上之
　　念大防深矣議者由是知痛貶元祐黨人皆非上
　　本意也
丁酉蘇轍罷門下侍郎(自太中大夫依/前官知汝州)
制曰朕以𦕈躬上承烈考之緒夙夜祇飭懼無以丕
揚休功實頼左右輔弼之丞克承厥志其或身在此地
倡為姦言怫於衆聞朕不敢赦(具官/蘇轍)頃被選擢與聞事
機義當恊恭以輔初政而乃忘體國之義狥習非之私
始則宻奏以指陳終則宣言而眩聽至引漢武上方先
朝欲以窮奢黷武之姿加之經徳秉哲之主言而及此
心其謂何其觧東臺之官出守列郡之寄尚為寛典姑
務省循
　　轍自元祐六年二月除尚書右丞七年五月守門
　　下侍郎是年三月罷執政凡三年先是轍言御試
　　策題歴詆近歲行事有欲復熈寧元豐故事之意
　　其必有人妄意陛下牽於父子之恩不復深䆒逺
　　慮故勸陛下復行此事小人取快一時(云云/)昔漢
　　武帝外事四夷内興宫室財賦匱竭於是修鹽鐡
　　𣙜酤平準均輸之政民不堪命幾至大亂昭帝即
　　位委任霍光罷去煩苛漢室乃定願陛下勿輕改
　　奏入不報轍又復言轍既再具劄子上固不恱李
　　清臣鄧温伯又先媒蘖之及面論上益怒遂責轍
　　以漢武事上比先帝引喻甚失當轍復曰漢武帝
　　明主也上曰卿所言其意但謂武帝窮兵黷武末
　　年下哀痛之詔此豈明主乎轍恐趍下殿待罪上
　　聲甚厲范純仁獨進曰史稱武帝雄才大略為漢
　　七制之主轍果如此稱先帝非謗也陛下親政之
　　初進退大臣當以禮不宜如此急暴上怒稍霽轍
　　退舉笏謝純仁曰公佛地位人也歸家亟具奏乞
　　賜屏逐詔以轍為端明殿學士知汝州權中書舍
　　人吳安詩草制曰文學風節天下所聞擢任大臣
　　本出朕意事有可否固宜指陳而言或過中引義
　　非是朕雖曲為含忍在爾自亦難安原誠終是愛
　　君薄責尚期改過上批蘇轍引用漢武故事比擬
　　先帝事體失宜所進入詞語不着事實朕進退大
　　臣非率易也豈義不得已可止散官知汝州仍别
　　撰詞(長/編)四月侍御史虞策等言蘇轍近以論事失
　　當責守汝州而吳安詩命制有風節天下所聞及
　　原誠本於愛君之語命詞乖剌如此質之公議難
　　逭典刑又監察御史郭知章言安詩行蘇轍語重
　　輕尚狥於私情褒貶不歸於公議不加黜責何以
　　懲戒詔安詩罷起居郎乙巳侍御史虞策言轍引
　　漢武帝比先朝今止守近郡請遠謫以懲其咎上
　　曰已謫矣可止也轍既至汝乃以表謝上(同/上)
四月壬戌章惇左僕射(自資政殿學士降授通議大夫/提舉洞霄宫除左正議大夫守)
　　(尚書左僕射/兼門下侍郎)
制曰為政之道無競惟人思得骨鯁挺特之純臣遹修
彌綸康濟之緒業圖我舊徳冠于宗工孚號大廷播告
多士(具官/章惇)器博以大志剛而明才之所施則酬酢萬變
而無窮學之所造則貫通百家而不惑蚤席華問浸登
近班自結聖神之知荐躋丞弼之地佑我昭考格于丕
平肆予纉服之初身任受遺之託定策社稷底寧邦家
方政令出於簾帷權柄歸於廊廟善政良法多所紛更
正色危言不惮彊禦十年去國一徳保躬雖風波並起
於畏途而金石不渝乎素履朕親攬機務緝熈事功悼
創業垂統之艱難念繼體守文之怵惕典刑具在績効
可稽䆒觀民情以知利害之實斟酌時變以適増損之
宜克昭前人之光實繄良弼之助矧封疆無以懲外侮
田里無以安常生四方之休戚壅於上聞羣臣之忠邪
愆於公議眷求真宰秉我國成是用起爾燕間之中位
諸公輔之上超進録秩寵陪戸封南山巖巖久隆師尹
之望赤舄几几行俟衮衣之歸於戱賢能相推而庶官
和號令必臧而下民若如治梓材汝惟丹雘若作和羔
汝惟鹽梅朕方注意以佇壯猷爾其奮庸以叶朕志修
明百度率厲庶工期共恢於逺圖尚無替於先烈亟共
爾位終底厥成(曽布/詞)
　　是歲四月癸丑改元壬戌章惇拜相先是吕大防
　　欲用侍御史楊畏為諫議大夫要純仁同書名進
　　擬純仁曰上新聼政諫官當求正人畏傾邪不可
　　用大防素稱畏敢言且先宻約畏助已純仁遂固
　　求避位大防竟超遷畏為禮部侍郎畏尋上疏言
　　神宗更法立制以垂萬世乞賜講求以成繼述之
　　道上即召畏登對詢畏以先朝故臣孰可召用者
　　朕皆不能盡知可詳具姓名宻以聞畏即疏章惇
　　安燾呂惠卿鄧温伯李清臣等行義各加品題且
　　宻奏萬言具言神宗所以建立法度之意乞詔章
　　惇為宰相上皆嘉納之初吕大防既超遷畏禮部
　　侍郎畏知大防當去惇必復用時惇居蘇州畏先
　　託惇之妻姪張擴者致意云畏度事勢輕重因吕
　　大防蘇轍以逐劉摯梁燾輩又欲并逐大防及轍
　　而二人覺之罷畏言職畏迹在元祐心在熈寧元
　　豐首為相公開路者及惇趨召百官郊迎畏獨請
　　間猥自陳述語多斥大防有直省官聞之歎曰楊
　　侍郎前日諂事吕相公亦如今日見章相公也惇
　　信其言六月又遷畏吏部侍郎畏既叛呂大防附
　　章惇及李清臣安燾與惇異議勢相侵敵復陰附
　　安李而惇徐覺其險詐曽布蔡卞又盡以平生所
　　為告惇二年正月右正言張商英言畏反覆遂出
　　畏成徳軍○章惇拜相制詞翰林學士曽布所草
　　也上諭布惇有定策之功不比他人故特除左僕
　　射惇方降官布因言惇嘗為正大夫而此時未分
　　左右今轉一官即止遷右似未安上令遷左遂以
　　左正議大夫守尚書左僕射閏四月乙未章惇入
　　見遂就職丙申詔惇提舉修神宗皇帝實録國史
　　(長/編)紹聖初章惇以宰相召道過山陽與陳瓘適相
　　遇惇素聞瓘名獨請登舟共載而行訪以當世之
　　務曰計将安出瓘曰請以所乗舟為喻偏重其可
　　行乎或左或右其一偏也明此則可行矣惇黙然
　　未荅瓘復曰上方虛心以待公公必有以副上意
　　者敢問将欲施行之序以何事為先何事當急誰
　　為君子誰為小人諒有素定之論願聞其略惇復
　　竚思良久曰司馬光姦邪所當先辨無急於此瓘
　　曰相公誤矣此猶欲平舟勢而移左以置右也果
　　然将失天下之望矣惇厲色視瓘曰光輔母后獨
　　掌政柄不務纂紹先烈肆意大改成緒誤國如此
　　非姦邪而何瓘曰不察其心而疑其迹則不為無
　　罪若指為奸邪又復改作則誤國益甚矣乃為之
　　極論熈豐元祐之事以為元豐之政多異熈寧則
　　先志固已變而行之温公不明先志而用母改子
　　之説行之太遽所以紛紛至於今日為今日計唯
　　當絶臣下之私情融祖宗之善意消朋黨持中道
　　庶乎可以救弊若又以熈豐元祐為説無以厭服
　　公論恐紛紛未艾辭辨淵源議論勁正惇雖迕意
　　亦頗驚異遂有兼取元祐之語留瓘共飯而别(此/據)
　　(丁未録陳/瓘𫝊增入)自宣仁上賔改元紹聖三省首為上言
　　蔡確新州之寃累經恩赦遂追復右正議大夫尋
　　再追復觀文殿學士贈特進上以章惇定策有功
　　召除尚書左僕射范純仁遂自右僕射出知頴昌
　　府時呂惠卿亦自建州安置復資政殿學士於是
　　詔黄履為御史中丞蔡卞為翰林學士知制誥兼
　　侍讀林希為中書舍人履等交章論吕大防劉摯
　　蘇轍於是大防等皆降授而蘇軾亦責寧逺軍節
　　度副使惠州安置又責授瓊州别駕昌化軍安置
　　履等又論梁燾劉安世吳安詩韓川孫升等皆落
　　職降授七月詔司馬光呂公著追所贈并所賜諡
　　誥及神道碑額仍下逐處倒碑磨毁王巖叟所賜
　　官亦行追奪吕大防劉摯蘇轍各分司與梁燾劉
　　安世並居住而范純仁亦追一官以章惇指純仁
　　等為司馬光黨人故也十月又以中書舍人林希
　　兼侍讀十二月責范祖禹趙彦若黄庭堅並以散
　　官安置先是祖禹等於元祐中同修神宗實録上
　　即位命蔡卞曽布林希同修正史於是蔡卞首謂
　　祖禹等所載多無據依請重加參訂章惇因言其
　　欺誕遂有此責二年正月又詔呂大防追還兩官
　　趙彦若范祖禹陸佃曽肇黄庭堅各降一官八月
　　詔呂大防等永不以恩數叙復九月皇后孟氏廢
　　后之廢實惇迎合于外而内侍郝隨擠(闕/)於内以
　　故無敢異議者其後上頗有悔悟意嘗曰章惇壞
　　我名節故元符末皇太后復后位號者推上遺志
　　而行之也四年二月司馬光追貶清海軍節度副
　　使呂公著建武節度副使王巖叟雷州别駕趙瞻
　　傅堯俞奪所贈官并韓維盡追致仕遺表恩澤范
　　百禄胡宗愈止與二人餘亦追之又呂大防劉摯
　　等合三十三人各降斥有差河東節度使太師致
　　仕文彦博亦降為太子太保元符元年五月詔劉
　　摯梁燾諸子並勒停又詔范祖禹劉安世并王巖
　　叟朱光庭諸子勒停永不收叙二年十月吳安詩
　　而下凡三十人責降有差以囘河罰也王囘而下
　　二十一人追貶各有差俱坐以銀絹遺鄒浩時右
　　正言鄒浩送新州覊管囘等且致簡叙别故也二
　　年九月監察御史常安民論章惇以大臣為紹述
　　之説實假此名以復私怨一時朋附之流從而和
　　之遂至已甚故凡勸陛下紹述者皆欲託先帝以
　　行姦謀謂他事難惑聖慮若聞先帝則易為感動
　　故欲快恩讎陷良善者湏假此以移陛下意至引
　　王鳳亂漢林甫亂唐以比惇擅作威福又併論蔡
　　京林希惇等積怒合力排陷遂責監滁州酒稅
同日范純仁罷相(為右正議大夫充觀文殿大學/士知頴昌府京西北路安撫使)
制曰謨謀廟堂入則股肱於大政偃息藩翰出則師帥
於一方維時宗工引疾辭位均逸近輔敷告在廷(具官/范純)
(仁/)端良禀於世資樂易成於天性有砥名礪行之志有
面折廷争之風越自累朝寖更華選暨冲人之嗣服適
文母之仰成咨于臣鄰付以宥宻一踐樞要再持國均
朕恭已紹庭嚮明圖治緝熈緒業追遹先猷方有望於
弼諧遽固辭於機務重違爾志姑即厥安増視秩之華
名進陪封之寵數式隆體貌何吝眷私於戲論道經邦
嘗在倚毗之地承流宣化勿忘勵翼之心祗服朕言往
恭爾位
　　純仁自元祐八年七月拜相至是年四月罷再相
　　不及一年先是純仁自頴昌召還復為右僕射於
　　事無所私隠同列或病之㑹左僕射吕大防引楊
　　畏為諫議大夫以自助純仁以畏不端不可用大
　　防曰豈以畏嘗言相公邪門下侍郎蘇轍從旁誦
　　其弹文純仁曰不知也純仁由是乞罷政上遣中
　　使諭純仁曰方用宿徳大臣更不須入文字必不
　　從所乞又以詔書賜之奏又上上又遣内侍宣諭
　　又賜以詔純仁請益堅於是上面諭吕大防曰范
　　純仁求去甚堅卿湏為朕留不可使去又賜詔書
　　不許純仁復連章固請上不得已遂除純仁觀文
　　殿學士加右正議大夫知頴昌府事陛辭日命坐
　　賜茶慰勞甚渥上曰卿耆徳碩望朝廷所倚頼然
　　堅不肯為朕少留卿雖在外兩為宰相凡有所見
　　於時政有可裨益者但入文字言來無事形迹純
　　仁頓首受命遂之任(丁未/録)上既親政言者爭論垂
　　簾時純仁數稱疾求罷最後出居慈孝寺録詔以
　　進且言近聞狂人𫝊播擬策自云嘗經御覽又䑓
　　官章疏或已取用其説甚非陛下尊奉先太后勤
　　勞公正保佑聖躬之意伏乞特降明詔以信萬方
　　今妄為詆訐者既多陛下容之則妨聖孝懲之
　　則恐不忍不若以詔禁約事得兩便訖不從純
　　仁固求罷而有是命(長編文狂人擬策趙/天啟  字或是)紹聖
　　元年七月三省言范純仁韓維朋附司馬光
　　長縱羣凶毁訕先帝變亂法度以快不逞之心内
　　范純仁仍首建棄地之議滋飬邉患詔純仁特降
　　一官為通議大夫差遣如故初章惇請責純仁上
　　曰純仁持議公平非黨也但不肯為朕留耳惇曰
　　不肯留即黨也詔勉從請徙知河南府又改陳州
　　二年九月知陳州范純仁落觀文殿大學士知隨
　　州先是范純仁當政時上嘗問貶竄之人殆難終
　　廢純仁前賛曰陛下及此堯舜用心也至是明堂
　　肆赦章惇蔡卞先疏呂大防以下數十人終身勿
　　徙純仁聞之憂憤上奏奏入大忤惇等意詔純仁
　　立異邀名沮抑朝廷已行之命故有是責上始亦
　　有意從純仁所奏章惇力主前議遂責之純仁晩
　　年益以天下自任尤留意人材或問其所儲蓄人
　　材可為今日用者荅曰陳瓘又問其次曰陳瓘自
　　好也言瓘可以獨當天下之重也後瓘為諫官於
　　蔡京姦状未著之前極論無一不效故京尤忌畏
　　之得禍最酷終以廢死(丁未/録)
閏四月甲申安燾門下侍郎(自觀文殿學士/右正議大夫除)
五月辛亥劉奉世罷簽書樞宻院事(為端明殿學士真/定府路安撫使兼)
　　(知成/徳軍)
　　奉世自元祐七年五月除簽書樞宻院事是年五
　　月罷執政凡二年奉世再乞罷政故有是命三年
　　九月曽布對上曰元祐中王巖叟凶焰最甚幸死
　　而漏網今存而漏網者莫如劉奉世元祐政事皆
　　以奉世為謀主此漏網之尤者上笑然之
乙丑尚書左丞鄧潤甫卒
　　潤甫自紹聖元年二月除尚書左丞是年五月薨
　　于位執政凡三月官至右光禄大夫車駕臨奠輟
　　視朝三日以在職日亡歿及曽掌藩邸牋表特贈
　　開府儀同三司
六月癸未曽布同知樞宻院事(自翰林學士承㫖知制/誥兼侍讀遷中大夫除)
　　布字子宣南豐人㓜孤學於其兄鞏熈寧初王安
　　石執政薦之因上書召見論事合意遂除崇政殿
　　説書遷檢正中書六房公事新法青苗助役皆布
　　與呂惠卿建議安石嘗曰法之初行異論紛紛始
　　終以為可行者呂惠卿曽布也始終以為不可行
　　者司馬光也餘人則一出焉一入焉爾熈寧五年
　　十二月知制誥曽布為翰林學士初呂惠卿既除
　　撿正欲布罷職王安石固請留布曰得兩人恊濟
　　則臣愚短庶幾寡過上許之及是又欲留布上曰
　　學士職任高不可為幕屬安石又請留布修中書
　　條例上曰惠卿吏才尤精宻不湏留布也安石乃
　　已哲宗元祐九年布自高陽徙江寧詔許入覲布
　　言先帝政事當復施行且乞改元以順天意四月
　　拜翰林學士遂改元祐九年為紹聖元年哲宗新
　　政擢拜同知樞宻院事七月布既正謝上面諭以
　　不可雷同布曰臣唯知以赤心不欺事上庶可塞
　　責
　　紹聖二年(乙亥/)
十月甲子鄭雍罷尚書右丞(自太中大夫除資/政殿學士知陳州)
　　雍以元祐七年五月除尚書右丞是年十月罷執
　　政凡三年先是御史中丞黄履御史周秩以雍嘗
　　為宫寮交章論劾内出其章付三省雍亦再疏稱
　　疾乞解機務詔不許㑹上怒秩言事迎合黜知廣
　　徳軍雍復起視事踰年乃去位章惇之貶斥元祐
　　舊臣皆以白帖子行遣安燾李清臣與惇爭論不
　　已上亦疑惇惇甚恐雍私語惇曰用白帖子有王
　　安石故事惇大喜取其案牘白上惇遂安議者謂
　　雍欲以此結惇也然雍竟罷絀(長/編)明年蹇序辰言
　　雍在元祐間與棄地之謀落資政殿學士元符二
　　年七月辛酉太中大夫提舉崇福宫鄭雍卒
甲戌許将尚書左丞(自守吏部尚書兼侍/讀遷通議大夫除)
蔡卞尚書右丞(自翰林學士兼侍讀修/國史遷太中大夫除)
　　卞字元度興化軍仙逰人與兄京同舉進士王安
　　石以子妻之卞有辭辨貌柔順而中險與章惇安
　　惇締交起史禍以中范祖禹趙彦若黄庭堅興同
　　文舘獄以陷劉摯梁燾劉安世等斥逐元祐之臣
　　禁錮其子孫時號二蔡二惇云
十一月乙未安燾罷門下侍郎(自右正議大夫除觀/文殿學士知河南府)
　　燾以紹聖元年五月除守門下侍郎至是年十二
　　月罷再執政踰一年燾舊與章惇相好及同省執
　　政惇意燾必助已而燾浸多駮議惇憚且惡之所
　　以排陷燾者無所不至上祠明堂齋于太廟燾為
　　儀仗使後宫有絶馳道穿仗而過者燾即具弹奏
　　已而常安民諫劉美人侍祠語尤訐上大怒欲逐
　　之燾言安民以言為職雖過當願少寛假惇因是
　　白上曰燾與安民素相表裏今安民狂妄如此而
　　燾力為救解其意可見也安民既責燾不自安又
　　與惇爭陳厚獄厚亦坐責燾遂求去位上從之(長/編)是年
　　十月燾以親年老乞罷政除宫觀差遣留京師時
　　王衆獄将决章惇益肆燾知不敵故求去也上謂
　　韓忠彦曽布曰安燾再三乞宫觀留京師舊無此
　　例布曰此不唯於朝廷事體未安於燾自處似無
　　㢘耻既罷政事何顔尚安歩列中京師士人大抵
　　不知義理少㢘耻上曰燾乃京師人遂降詔諭燾
　　燾奏乞知鄭州以便飬親詔從所請(同/上)明年蹇序
　　辰言燾元祐中嘗與棄地之謀落觀文殿學士中
　　書舍人葉濤再繳曽布曰陛下嘗言燾在元祐中
　　非丁憂不去位上曰何止此不然幾作相渠附㑹
　　元祐(闕/)衆所知濤何以再繳布曰燾在樞宻院所
　　更改先朝百餘事皆不當若以此諭之豈敢不奉
　　行
　　紹聖三年(丙子/)
正月丙子韓忠彦罷知樞宻院事(自太中大夫除觀文/殿學士知真定府)
　　忠彦自元祐四年六月除守尚書左丞七年五月
　　除知樞宻院事至是年正月罷執政凡七年初紹
　　聖元年七月庚戌知樞宻院事韓忠彦乞罷不許
　　後六日復故上諭執政曰忠彦無他不湏爾布曰
　　其為人頗近厚在元祐中無過無可去之理又言
　　琦勲業後世罕有其比是年正月樞宻院奏事畢
　　忠彦留身請外徑上馬仍面諭曽布以欲得河陽
　　又白章惇匄得一善地遂遷出時十二月癸未也
　　翌日布入對上遽問忠彦已遷出又曰忠彦别無
　　事亦不至姦險布曰然已而章惇言忠彦處置邊
　　事多可笑上甚駭之忠彦請不已乃有是命四年
　　二月觀文殿學士太中大夫韓忠彦降充資政殿
　　學士依舊知定州先是忠彦自定州改知成都府
　　中書舍人蹇序辰繳還詞頭言者又論忠彦在西
　　府時主棄地之議詔忠彦可特依前太中大夫降
　　充資政殿學士差遣如故(丁未/録)
正月庚戌李清臣罷中書侍郎(自正議大夫除資政/殿大學士知河南府)
　　清臣自紹聖元年二月除守中書侍郎至是年正
　　月罷再執政凡三年先是婦人岳氏遮道呌呼誣
　　告清臣謀反岳氏乃澶州娼嘗為清臣姑之子田
　　嗣宗外婦三年十一月清臣言近為一婦人唐突
　　車駕輒及臣姓名事出非意獄将具言者論清臣
　　當罷清臣懼始求去或曰清臣數與章惇議不合
　　嗣宗獄所由起意本在清臣也初議罷清臣不除
　　職惇謂清臣受遺簾前紹聖初首復政事當加恩
　　禮上從之嗣宗既伏誅後六日而清臣有是命(長/編)
　　八月先是蔡碩女婿文康世嘗與碩言劉唐老謂
　　文及甫曰時事中變上台當赤族其他執政奉行
　　者當梟首從官當竄嶺南又言蘇轍范祖禹劉安
　　世等當還為執政盖五月辛未詔榜有幸時事中
　　變之語故唐老云云碩既聞康世言遽令康世録
　　之特示蔡京京具以白上或又告唐老與及甫共
　　謀為變欲誅章惇蔡卞等仍宻結嶺南責降元祐
　　人事連河南府李清臣等上疑其事時淮南轉運
　　副使周秩嘗攻文彦博不入元祐黨三省因請委
　　體量得實即付獄十二月資政殿大學士知河南
　　府李清臣知成都府始朝廷命周秩宻察河南變
　　事秩入對上謂曰彼欲盡誅大臣則将置朕何地
　　乎盖疑其不然也時復召呂升卿於河北令待命
　　國門俟體究果有實状即遣如嶺南族元祐責降
　　諸人秩尋至河南捕劉唐老等置别屋仍辟程公
　　孫專體訪于外公孫素名能刺人事者也於是更
　　徙清臣入蜀秩徐考驗唐老等實未嘗謀變而欲
　　誅大臣之語則有之乃具奏語初不及乗輿上亟
　　詔勿治唐老等皆釋去升卿亦還河北清臣知河
　　南如故元符元年七月先是紹聖初蔡確母明氏
　　嘗進状言劉摯有司馬昭之謀又有副封上三省
　　而中書寝不行至是同文獄作蔡京深探其獄以
　　為前受明氏告言隠而不治者悉當罪之遂詔清
　　臣落資政殿大學士依舊知河南然明氏状頃不
　　進呈章惇安燾鄭雍俱與黄履乃白上謂惇燾雍
　　俱為有罪之人於是上令放罪(丁未/録)
二月乙未故左僕射司馬光追貶清海軍節度副使(故/正)
　　(議大夫贈太師/温國公諡文正)
故司空平章軍國事呂公著追貶建武軍節度副使(故/贈)
　　(太師申/國公)
　　先是元豐末神宗嘗謂輔臣曰明年建儲當以司
　　馬光呂公著為師保及公著薨呂大防奉勅為公
　　著神道一碑乃首載神宗聖語上又親題其額曰
　　純誠厚徳之碑其碑曰公著始與司馬光同輔政
　　於是推本先帝之意盖欲鞭策四荒以彊中國阜
　　蕃邦財以佐其費有司奉行失其本旨先帝固嘗
　　患之矣故欲更而未暇與已更而未定其詔墨記
　　言具在可考者如詰青苗之害則曰常平泉榖以
　　禦水旱而貪散以求利至十之七八國失拯救之
　　利而民之責償被笞箠者衆責興利之敝則曰太
　　傷鄙細有損國體他事類此者亦與指揮戒用兵
　　之失則曰安南西師兵夫死傷皆不下二十萬有
　　司失一死罪其責不輕今無故輒置四十萬人於
　　死地朝廷不得不任其咎救官制之敝則曰更新
　　官制以覈正吏治至今頒行無緒有以啓侮四方
　　貽譏後世可速裁議無致稽延令如舊日中書之
　　比於是二公與同志者建請以常平舊法改青苗
　　以嘉祐差役參改募役罷保馬以復監牧損保甲
　　教選以便農作除市易之令寛茶鹽之禁賜邊砦
　　贖亡民以和西戎於是民呼歡皷舞以為便而沮
　　議者上則大臣下則用事之小吏盖不可勝數司
　　馬光既卧疾于家公與數人同拯其弊太皇太后
　　為去其異議者而後定自此先帝之善政施於無
　　窮其為下所誤以病民者刪革之而有緒矣公初
　　與王安石友善後安石秉政為中丞安石冀其助
　　已公極論其過失由此怨公至以險語中傷而公
　　不屈也至章惇欲起史禍先於日歴時政記刪去
　　以司馬光呂公著為師保聖語又欲發光公著墓
　　取碑銘毁之上曰何益於國議累日不决是時御
　　史中丞黄履右正言張商英監察御史周秩交章
　　論之十數且請重責大防摯轍等至是章惇乃以
　　履等章疏進呈且曰前後臣僚論列司馬光等罪
　　惡未正典刑及吕大防等罪大罰輕未厭公論事
　　可考據者凡十九疏遂詔司馬光呂公著各追所
　　贈官并諡告追所賜神道碑仍下陜府鄂州各差
　　官許會本縣於逐官墳所拆去碑樓及倒碑磨毁
　　奉敕所撰碑文訖奏時紹聖元年五月也且詔今
　　日以前已行遣責降斥外應其餘一切不問餘者
　　亦勿復言仍具録前項臣僚章疏降下朝堂出榜
　　暁諭初章惇力請發光公著墓上不許惇退上顧
　　許将曰卿獨無言何也将對曰臣以為發人之墓
　　非盛徳事上曰朕意正如此然至是猶毁碑樓磨
　　神道碑追賜額俱勉從惇也曽布宻啟請罷毁碑
　　事疏入不報(丁未/録)○四年二月三省言司馬光呂
　　公著倡為姦謀詆毁先帝變更法度肆造邪誣偶
　　縁已死未正典刑尚且優以恩數及其子孫親屬
　　使後世亂臣賊子何以懲艾光遂追貶清海軍節
　　度副使公著追貶建武軍節度副使光與公著制
　　詞皆葉濤所草也三月奉聖㫖司馬光呂公著所
　　得恩例並行追奪監察御史周秩言公著除司空
　　平章軍國事竊縁朝廷先以太師文彦博為光所
　　引既召而來諫官言其姦邪不可輔政朝廷乃以
　　平章軍國重事處之止於重事稍奪其權公著之
　　所知也及公著之命乃去重字事無大小皆得平
　　章名雖亞於彦博權則過之實兼三省侍中中書
　　令尚書令之職自國朝以來雖有大功如趙普王
　　旦命以此職未有敢當之者而公著不避嫌疑而
　　居之及吕大防劉摯蘇轍皆公著所引為國大姦
　　遂詔司馬光呂公著各追官諡及所賜神道碑(長/編)
　　始曽布在翰林章惇為布言将以司馬光呂公著
　　等付兩制議用盧多遜例又令史院檢多遜及丁
　　謂李廸故事既進呈而上不許乃已惇又請發冡
　　斵棺上堅不許及是竟從惇請追贈官諡告并所
　　賜神道碑額蓋黾勉從之時光與公著既追貶趙
　　瞻傅堯俞奪所贈官并韓維盡追致仕遺表恩澤
　　孫固范百禄胡宗愈止與二人餘亦追之初章惇
　　議追光等恩數曽布曰惡惡止其身不若更追削
　　之惇曰何益削其恩乃實事布曰雖快意苐恐例
　　不可開其後邢恕又謂章惇曰司馬光亦疑太后
　　有廢立事元豐八年三月五日神宗晏駕是月二
　　十日范租禹自西京赴召光送别謂祖禹曰方今
　　主少國疑宣訓事猶可慮宣訓北齊婁太后宫名
　　也婁太后廢孫少主立子常山王恕為此語覬以
　　實宣仁徐邸之謗先有是説使天下必信之方祖
　　禹赴召時神宗猶在御光安得有主少國疑之語
　　也然惇得恕語即為竒貨遂又追貶光朱崖司戸
　　參軍公著昌化軍司戸參軍惇謂退黜元豐大臣
　　改變熈寧法度光不解此公著素有家風敎之也
　　(丁未/録)元符三年五月光追復太子少保徽宗崇寧
　　元年正月勑司馬光肆為詆誣妄議宗廟已行之
　　法度靡不變更所進之人才靡不斥逐追降右正
　　議大夫二年四月御史中丞言景靈西宫二殿繪
　　像臣僚有元祐之臣嘗得罪於二聖者欲望令有
　　司刪削詔呂大防范純仁劉摯范百禄梁燾鄭雍
　　趙瞻王巖叟並除去欽宗即位靖康元年正月追
　　贈光太師三月臣僚言光之後再絶乞奏其見有
　　曾孫使之世禄不絶有姪華州鄭縣丞司馬朴亦
　　乞改除以稱朝廷褒顯之意奉聖㫖除同判西京
　　國子監五月請别差官刋修神宗實録司馬光配
　　饗哲宗廟廷二年三月詔司馬光孤遺月賜錢米
　　紹興八年正月詔曽孫伋特授右承務郎徽宗皇
　　子生公著復太子太保蔡京擅朝復降左光禄大
　　夫指公著為姦黨首惡始置元祐黨籍刻石文徳
　　殿及尚書省又頒其書天下立石於監司郡守㕔
　　事其後徽宗因災異感悟毁石刻除黨禁復公著
　　銀青光禄大夫建炎四年追復司空同平章軍國
　　事贈太師晋國公諡正獻
同日故端明殿學士王巖叟追貶雷州别駕(初贈左正/議大夫)
　　初紹聖元年五月三省言同司馬光奉勑王巖叟
　　所贈官亦行追奪是年二月勅左朝奉郎王巖叟
　　資險狡之智而濟以敢為挾凶邪之權而為之死
　　黨厚誣先烈愚弄朕躬變法度於已孚擠勲勞於
　　必死可追貶雷州别駕追遺表恩例元符元年七
　　月蔡京奏文及甫獄具劉摯王巖叟范祖禹劉安
　　世朱光庭子孫並勒停三年五月降寧逺軍節度
　　行軍司馬王巖叟追復朝奉郎崇寧元年正月繳
　　納元追復告紹興元年賜諡恭簡(褒貶/録)
癸未前宰相吕大防責授舒州團練副使循州安置(自/降)
　　(授中大夫守光禄卿分/司南京安州居住責授)
　　初紹聖元年十二月三省進呈前後實録院取㑹
　　到詆誣漏落意欲掩覆先烈應提舉以下官各行
　　貶責故大防自降授左正議大夫行秘書監分司
　　南京郢州居住特降授中大夫守光禄卿分司南
　　京安州居住是年二月章惇言司馬光等已追貶
　　而呂大防劉摯梁燾等亦宜量罪示罰凡三十七
　　人皆貶大防遂責授舒州團練副使循州安置大
　　防等責詞皆葉濤所草也初呂大忠既以所得于
　　上大防可復相見之語告章惇因為通判潘适具
　　言适歎曰公失言矣必為深悔大忠尋辭加職請
　　納職名量移大防不許於是大防再責循州或曰
　　循州責上語實激之蓋章惇等疑上意復欲進用
　　元祐人故也四月䖍州申大防卒元符三年五月
　　追復光禄大夫崇寧元年復降授太中大夫建炎
　　四年詔呂公著呂大防范純仁皆盛徳元老同居
　　廟堂國勢奠安四方順服而遭罹貶斥未獲昭雪
　　可速行褒贈詔追復觀文殿大學士左正議大夫
　　贈太師追封宣國公呂大防特追復左光禄大夫
　　贈諡正愍(褒貶/録)
前宰相劉摯責授鼎州團練副使新州安置(自降授左/朝議大夫)
　　(試光禄卿分司南/京蘄州居住責授)
　　初紹聖元年五月臣僚言劉摯昨為言官引王巖
　　叟朱光庭劉安世等論變法於下司馬光呂公著
　　行之於上摯為罪首合正典刑摯遂自觀文殿學
　　士左太中大夫知青州落職降授左朝議大夫知
　　黄州未幾三省言臣寮前後論列劉摯姦惡罪大
　　責輕乞正典刑遂罷知黄州試光禄卿分司南京
　　蘄州居住是年二月責授鼎州團練副使新州安
　　置四年十二月劉摯卒于新州先是蔡京安惇共
　　置文及甫并尚洙所告事将大有所誅戮㑹星變
　　上怒稍怠然京惇極力煆煉不少置已而梁燾先
　　卒于化州後七日摯亦卒于新州衆皆疑兩人不
　　得其死明年二月朝廷乃聞摯死不許歸𦵏家属
　　令於英州居住其五月獄乃罷元符元年二月詔
　　差河北運副呂升卿河南提舉董必並為廣南西
　　路察訪蔡京等究治同文館獄卒不得其要領乃
　　更遣升卿及必使嶺外謀盡殺元祐黨人時劉摯
　　梁燾已前死朝廷猶未知也後因曽布奏事言升
　　卿必皆不可遣詔呂升卿差充察訪指揮更不施
　　行董必自東路改使西路(長/編)元符元年七月蔡京
　　奏文及甫獄具勅劉摯王巖叟等子孫並勒停三
　　年五月追復中大夫十二月京東諸司奏伏見故
　　宰相劉摯自嶺外亡殁近得朝旨歸𦵏乞朝廷追
　　恤勑特依宰臣恩例崇寧元年正月復降朝請大
　　夫建炎三年正月追復觀文殿大學士贈通議大
　　夫紹興元年八月特贈少師十月賜諡忠肅六年
　　正月特贈太師兖國公(褒貶/録)
前門下侍郎蘇轍責授化州别駕雷州安置(自降授左/朝議大夫)
　　(守少府監分司南/京筠州居住責授)
　　初紹聖元年三月轍以引漢武上方先朝遂自門
　　下侍郎出知汝州四月勑知汝州蘇轍如汝父子
　　兄弟挾機權變詐之術託於文學驚愚惑衆轍昔
　　以賢良方正對策于廷專斥上躬有司言轍懷姦
　　不忠如漢谷永宜從罷斥我仁祖優容特命以官
　　在神考時獻書縱言時事召見諏訪更預討論與
　　軾大倡醜言未嘗加罪仰惟三聖厚恩宜何以報
　　垂簾之初老姦擅國置在言路使詆先朝反以君
　　父為仇無復臣子之義至於大防中分國柄罔上
　　則合謀取勝狥私則立黨相傾(云云/)可降授左朝
　　議大夫知袁州五月以御史諫官列章交上再降
　　授左朝議大夫試少府監分司南京筠州居住是
　　年二月勑蘇轍操傾側孽臣之心挾縱横策士之
　　計始與兄軾共為詆欺晩同相光恊比險惡造無
　　根之詞以欺世聚不逞之黨以蔽朝謂邪説為讜
　　言指善政為苛法(云云/)可責授化州别駕雷州安
　　置元符三年正月移永州安置四月收叙士大夫
　　失職者授濠州團練使岳州居住九月詔還故秩
　　復太中大夫提舉鳳翔府上清太平宮任便居住
　　崇寧元年正月勑蘇轍更不復職名大觀二年五
　　月降授朝請大夫罷宫觀政和二年九月復太中
　　大夫致仕十二月追復端明殿學士特贈宣奉大
　　夫淳熈元年七月禮部尚書趙雄請賜諡勑特諡
　　文定
前資政殿學士梁燾責授雷州别駕化州安置(自降左/中散大)
　　(夫守少府監分司南/京鄂州居住責授)
　　燾自紹聖元年六月自資政殿學士中大夫知鄆
　　州落職降中散大夫知鄂州三年八月三省同奉
　　聖旨燾等縁為執政官罷政所得恩例及舉官並
　　罷更不施行是年二月勑左中散大夫守少府少
　　監分司南京鄂州居住梁燾責授雷州别駕化州
　　安置四年十一月燾卒於化州諸子援呂大防例
　　乞歸𦵏不許家屬尋徙昭州元符三年五月追復
　　左中散大夫崇寧元年正月復降朝奉大夫紹興
　　二年七月追復資政殿學士太中大夫
前宰相范純仁責授武安軍節度副使永州安置(自降/授通)
　　(議大夫知/隨州責授)
　　純仁自紹聖元年三月罷相授右正議大夫充觀
　　文殿大學士知潁昌府六月以純仁首建棄地之議
　　特降授通議大夫差遣如故二年九月自知陳州
　　落職依前官知隨州是年二月勑純仁立異以邀
　　名匿情而趋利始議稱親則造誣於英祖晩言變
　　法則歸過於先朝欺君以助邪謀棄地以開邊隙
　　遂尸宰輔乃復朋姦忘未正之典刑沮已行之命
　　令(云云/)可責授武安軍節度副使永州安置元符
　　三年正月收叙士大夫失職者復左中散大夫光
　　禄卿分司南京鄧州居住六月復右正議大夫提
　　舉西京嵩山崇福宫許歸潁昌府七月特授充觀
　　文殿大學士中太一宫使仍詔疾速赴闕崇寧元
　　年十二月三省同奉聖旨范純仁不應諡忠宣定
　　議覆議官罰銅十斤其范純仁神道碑令磨毁建
　　炎四年十二月詔褒贈呂公著范純仁呂大防故
　　觀文殿大學士右正議大夫范純仁特贈太師追
　　封許國公各給還元諡應合得恩例並各依元任
　　官職給還紹興二年七月廣東運判范正國言乞
　　給還父純仁御書世濟忠直之碑為神道碑額詔
　　依
前端明殿學士劉奉世落職分司南京栁州居住(自端/明殿)
　　(學士知成都府落職/前中大夫行光禄卿)
　　奉世自紹聖元年五月自簽書樞宻院事除端明
　　殿學士知真定府是年二月自知成都府落職依
　　前中大夫行光禄卿分司南京柳州居住十一月
　　臣寮言奉世當元祐間先合劉摯陰為謀主傾害
　　策立顧命大臣有不利宗社之意摯既去即附呂
　　大防蘇轍内交陳衍相為表裏遂登政府宣仁寝
　　疾之際姦謀逆計皆奉世與大防蘇轍通同其惡
　　不在二人之下奉世遂責授隰州團練副使郴州
　　安置元符三年正月復左朝議大夫少府少監分
　　司南京光州居住四月收叙士大夫失職者復中
　　大夫提舉亳州明道宫許歸陳州五月復端明殿
　　學士依前官知定州尋知大名府崇寧元年正月
　　勑應元祐并元符末今來責降人蘇轍等五十四
　　人令三省籍記姓名内劉奉世永不與在京差遣
　　五月臣寮言今元祐得罪之大者惟奉世以前執
　　政恩禮自處甚失天下之望奉勑端明殿學士知
　　鄆州劉奉世落職依前中大夫知徐州十月臣寮
　　上言元祐之初共成黨與變壞法度等人朝廷近
　　已施行所有元符之末共成黨與變更法度復為
　　元祐之人伏望詳酌施行奉勑知徐州劉奉世提
　　舉西京崇福宫沂州居住其餘吕希純龔原等二
　　十七人各與宮觀隨州居住政和三年九月除端
　　明殿學士致仕
前資政殿學士致仕韓維落職特授左朝議大夫致仕
　　(前以太子/少師致仕)
　　初紹聖元年六月三省言范純仁韓維朋附司馬
　　光變亂法度以快不逞之心内范純仁首建棄地
　　之議已特降授韓維致仕特置不問是年四月勑
　　資政殿大學士太子少師致仕韓維首賛邪謀厚
　　誣先烈落職降授左朝議大夫致仕四年五月勑
　　降授左朝議大夫致仕韓維以先帝東宫舊臣在
　　元豐末朝朋附司馬光最為盡力比觀舊奏益見
　　姦心密陳邪説則專逹簾帷曲致謝章則顯遺君
　　上遂責授崇信軍節度副使依舊致仕均州居住
　　其子韓宗儒等奏臣父維元祐之初雖䝉朝廷擢
　　用至論國事與司馬光數有異同及奏論梁維簡
　　遷授不當備位政府纔及一年兩月䝉賜罷絀自
　　後不復預朝廷議論以致仕歸老臣父維見年八
　　十一素多疾病各願納在身官爵乞不去田里許
　　之元符元年五月上幸睿成宫詔韓維特復左朝
　　議大夫致仕維尋卒年八十二三年五月追復資
　　政殿大學士太子太傅崇寧元年正月勑韓維係
　　神宗潜邸人所復職名及贈官免追奪
甲申前太師致仕文彦博降授太子少保致仕(落河東/節度管)
　　(内觀察處置等使開府儀同三司太原/尹特降授太子少保致仕依前潞國公)
　　初紹聖元年六月臣寮言彦博受國厚恩不思報
　　效詆毁政事怨疾先朝又言彦博背負國恩伏請
　　檢詳本末推考是非詔彦博年及耄期四朝舊相
　　先帝待遇恩禮至厚宜加濶畧以優老臣特置不
　　問四年二月三省言司馬光呂公著倡為姦謀詆
　　毁先帝偶縁已死未正典刑至於告老之人亦宜
　　少示懲沮奉勑文彦博備公卿於三朝更将相者
　　四紀起於閭里退居之中付以軍國平章之重以
　　理財裕民之政為暴刻箕歛之科以經武斥地之
　　勲為冦攘草竊之計遂自太師致仕落河東節度
　　開府儀同三司大原尹特降授太子少保致仕其
　　子文當昨縁彦博致仕授五䑓主簿可追奪閏二
　　月勑彦博諸子並令解官侍飬四年五月丁巳降
　　授太子少保潞國公致仕文彦博卒上特輟朝一
　　日後數日樞宻院奏事上顧曽布曰彦博已死布
　　曰老而不死終被謫命乃即世上曰此人極不佳
　　布曰臣常以為背負先帝莫如此人元祐中年已
　　八十一此時但能不來足以保富貴既不免來又
　　附㑹如此上曰非止附㑹語斥先朝甚不遜布曰
　　如悔過還生之類殆非臣子之所冝言元符三年
　　五月勑嗣位五月三下恩書放流竄逐係踵生還
　　尚念故老元臣嘗位丞弼或奪爵身後或隕命貶
　　中霈澤之行豈限存歿時彦博已卒遂追復河東
　　節度管内觀察處置等使太師開府儀同三司太
　　原尹潞國公崇寧元年正月復追降太子太保餘
　　如故政和四年四月御筆比覽神考元豐中訓語
　　及得故臣之子韓粹彦文及甫所奏明其父功審
　　問至和嘉祐援立定策之勲彦博可除罪籍復舊
　　官與所得恩澤仍與付國史院記載其實以為盡
　　忠任職之勸可追贈太子太保五月又追復太師
　　五年七月彦博之子維申以彦博嘉祐中定策之
　　功與神宗褒詔來上特賜諡恭烈六年正月上以
　　文彦博被遇四朝定儲首議其子維申可除直祕
　　閣知陜州八年正月改諡忠烈
故左僕射王珪追貶萬安軍司戸(故金紫光禄大夫贈/太師四月丁未附見)
　　初上之嗣位邢恕蔡確自謂有定策功既而確死
　　貶所恕亦斥不用心恨之其後恕帥中山㑹高遵
　　裕子士京為西京苐七副将士京庸暗恕一日置
　　酒從容誘士京以官爵謂王珪為相時欲立徐王
　　遣其兄士充𫝊道語言於禁中士充時已亡恕因
　　令王棫為士京作奏上之珪由是得罪士京遂轉
　　皇城副使而棫亦得供備庫使士京後亦恨章惇
　　不(闕/)進用屢欲自陳其實元符末遵裕㓜子高士
　　育始上書明其事之非(丁未/録)三省言元豐八年二
　　月二十九日御史中丞黄履奏訪聞兩府大臣嘗
　　議奏議皇子就𫝊建儲事王珪輒語李清臣云他
　　自家事外廷不當預蔡確章惇聞之對衆窮其所
　　立珪不得已方云上自有子珪惇乃宣言於衆其
　　事遂定臣又聞王珪陰交高遵裕嘗招其子士充
　　𫝊達語言陛下以槐位處珪凡十有六年今聖躬
　　偶感㣲疾而珪已懷二心是年二月給事中葉祖
　　洽論珪遲疑顧望乞正珪之罪詔珪遺表恩例並
　　行追奪其子孫次逺監當差遣仍永不住近京路
　　分所賜宅拘收入官曽布又嘗自叙云三省先論
　　司馬光等陰謀廢立故不逾兩旬再行追貶相繼
　　竄呂大防等於是又發揚王珪觀望以明定策之
　　功追貶王珪其意初不在蔡確特借此以感動上
　　耳林希亦語布曰貶竄者未足道但設此言以離
　　間宣仁使上於宣仁不能無疑致其骨肉間有芥
　　蔕此尤為可憤(長/編)
閏二月壬寅曽布知樞宻院事(自同知樞宻院事/遷太中大夫除)
林希同知樞宻院事(自翰林學士知制/誥遷太中大夫)
　　章惇之初拜相也曾布在翰林章惇制詞極其稱
　　美望惇用為同執政惇忌之止拜同知宻院於是
　　又遷布知樞宻院樞宻故事日得獨對惇疑布更
　　引希同知樞宻院使察之希尋為布所誘亦背惇
　　布與惇益不合卒傾惇奪其位(長/編)時章惇為相斥
　　逐元祐臣寮士心不附布説請辟致名士如陳瓘
　　黄廷堅悉羅致之㑹哲宗升遐欽聖憲肅皇后召
　　宰執問誰可當立布奏惟太后令惇由是得罪布
　　遂繼惇為相(事/略)紹聖三年正月先是上諭曽布三
　　省欲降㫖行北郊禮布曰陛下繼志述事此乃所
　　以伸先帝之志厭天下之異議有識之士聞之必
　　相與慶翌日同進呈布因言臣累奏云前日衆説
　　不同臣嘗奏以為廢先王之典禮屈先帝之正論
　　狥流俗之常情伸元祐之邪説惇曰此四句可謂
　　盡矣四年十一月曾布言敕牓中有幸時事中變
　　之語邢恕亦以為縁此語引惹劉唐老等謗訕陛
　　下在上朝廷清明時事安得中變此非詔令之語
　　也希亦曰如紹聖之變元祐乃為變安得有此上
　　又曰只恐元祐人復用布曰陛下在上則元祐之
　　人安有復用之理元符二年十二月先是上諭曾
　　布曰環慶路經畧安撫使知慶州高遵惠再檢見
　　元祐有疏論罷吏禄以為先帝法度不問是非一
　　切欲改此大臣有私意於其間不可不察又規切
　　太母曰不可致怨天下此極不可得布曰當時敢
　　出此語誠衆人所難陛下累欲召遵惠若爾尤不
　　可不召未幾遵惠卒希字子中福州人先是元祐
　　中除希中書舍人為孫升劉摯諸御史所論出知
　　蘇州至是章惇入相思甘心於元祐故臣命詞掖
　　當求以為元祐敵者乃進希寳文閣直學士自亳
　　社易知成都希既過闕惇首卜其所向果怨元祐
　　者即白留希為中書舍人遂就職十月中書舍人
　　林希兼侍讀初章惇請以林希除侍讀上不許惇
　　力請之以為希命詞宣力為多上雖黾勉從惇然
　　殊不樂(丁未/録)希又修神宗國史時方推明紹述盡
　　黜元祐群臣自呂大防劉摯蘇軾蘇轍等書命皆
　　希為之初章惇用事嘗曰元祐初司馬光作相用
　　蘇軾掌制所以能鼓動四方安得斯人而用之或
　　曰希可遂下遷中書舍人惇仍許以為同執政一
　　日希草制罷擲筆于地曰壞了名節矣遷吏部尚
　　書翰林學士拜同知樞宻院事希怨惇不引為同
　　省執政遂背惇上又云林旦在元祐中有詆毁先
　　朝文字獨不曽行遣以希故也布曰近日程頥編
　　管恕以為謀出於希盖恕本頥門人忌其來因以
　　傾之上曰此是衆論非獨出於希然希亦曾云編
　　管却不妨布曰臣在史院見蔡卞云有文字擊鄧
　　綰云綰事王安石互薦其心病子雱舍居婿蔡卞
　　卞失色云乃以此見目此亦是及先朝事然其所
　　陳乃與先帝所批論事薦人不循分守之語無異
　　但語侵卞大惡卞亦不得不怒蔡氏兄弟與希相
　　失亦以此也(蔡逰王珪門下/又與章惇相得)
同日許将中書侍郎(自守尚書左丞/遷正議大夫除)
蔡卞尚書左丞(自守中大夫守/尚書右丞除)
黄履尚書右丞(自試吏部尚書/遷中大夫除)
　　将等既拜内見任執政官並依舊在職以待新命
　　上諭曾布及将卞曰此叙遷而已元祐以來須三
　　入劄子故事無此更不須再入布等皆奉詔(長/編)紹
　　聖三年九月曾布因言蔡卞最陰巧而章惇輕率
　　以相媚悦故多為其所誤凡惇所主張人物多出
　　於卞至議論之際惇邈然如自已出而卞噤不啟
　　口此亦陛下所見也上笑曰多為其所使十二月
　　曽布又言章惇聦明臨事不敢固執易以理屈許
　　将心亦嚮正臣有見聞皆可與之論辨唯卞陰險
　　憸邪不易為善但知營私立黨而已四年四月初
　　太學博士林自用蔡卞之意倡言於太學曰神考
　　知王荆公不盡尚不及滕文公之知孟子也士大
　　夫皆駭其言於是校書郎陳瓘謁章惇求外任因
　　具以告惇惇大怒召自面罵之章蔡由是不咸陳
　　瓘為太學博士薛昻林自之徒為正録皆蔡卞之
　　黨也競推尊安石而擠元祐禁戒士人不得習元
　　祐學術卞方議毁通鑑板瓘聞之因策士題特引
　　序文以明神考有訓於是林自駭異而謂瓘曰此
　　豈神考親製耶瓘曰誰言其非也又曰神考少年
　　之文爾瓘曰聖人之學得於天性有始有卒豈有
　　少長之異乎林自辭屈愧歉遽以告卞乃宻令學
　　中置版高閣不敢復議毁矣瓘又嘗為别試主文
　　林自復謂蔡卞曰聞陳瓘欲盡取史學而黜通經
　　之士意欲沮壞國是而動揺吾荆公之學卞既積
　　怒謀将因此害瓘而遂禁絶史學計畫已定唯候
　　瓘所取士求疵立説而行之瓘固預料其如此乃
　　於前五名悉取談經及純用王氏之學者卞無以
　　發然五名之下往往皆博洽稽古之士也瓘嘗曰
　　當時若無矯譎則勢必相激史學往往遂廢矣故
　　隨時所以救時不必取快目前也(此據丁未録/陳瓘𫝊増入)九
　　月御札權吏部尚書兼侍讀邢恕為御史中丞章
　　惇實啟上也恕嘗謂惇有定策功惇每疑元祐人
　　復用謀誅絶之知恕肯任此事故不以序遷改蔡
　　卞乞用安惇上不許時惇與卞已不咸恕即上疏
　　論朋黨便欲威福與奪皆自已出(云云/)元符元年
　　三月曾布言蔡京與章惇相失亦因京卞有兄弟
　　並進之釁而惇昌言於人云自三代以來無此故
　　事故京深怨之二年二月曾布言章惇蔡卞施行
　　元祐人衆論皆謂過當然此豈為詆訾先朝大抵
　　多報私怨耳惇卞初相得故惇於卞言無不聼及
　　與卞相失則卞多持其所短故惇畏之不敢不從
　　但陪笑而已衆莫不笑之今朝廷政事一出於卞
　　惇無敢違者上曰蔡京尤與惇不足布曰惇於蔡
　　氏兄弟無不畏者近頗欲屈意求和於京而京不
　　為之屈衆尤哂之宰相每以義理處事何畏之有
　　惇短處多故不能弹壓衆人人皆不畏之而未免
　　畏人也五月曾布言大約今日士人皆分𨽻惇卞
　　門下奔競好進之士不趍惇則趋卞然惇性踈率
　　多為卞所窺雖與卞相失然極畏卞臣嘗問惇諸
　　處闕官不除人惇曰纔除一人又云是元祐黨或
　　有何罪惡以此不能除得其意盖指卞也然惇卞
　　各有所偏故是非無以相勝八月曾布因言近嵗
　　姦憸之立朝者多以元豐之法為不可改一有議
　　論及此則指以為異意欲以羅織善類又或挾此
　　以遂其私意近科詔下有司檢近例欲以國子監
　　解額許開封府舉人就試衆皆以為未便獨蔡卞
　　堅執元豐七年先朝已罷不可改同列自章惇而
　　下論議數四終莫能奪惇歎曰此豈先帝所為此
　　時正是卞及舒亶朱服軰力主此議耳聞者莫不
　　然之既而諫官鄒浩三章極論上亦以元豐已罷
　　拒之盖先入之言也卞自此專政意甚於前矣十
　　月上又曰蔡京與卞果不相得布曰此衆所共知
　　方天若與京甚宻而卞不甚與之劉□與卞甚宻
　　而京亦不喜□此可見大畧大抵因娣姒不相能
　　又爭入政府先後以此彌不足上曰兄弟間乃如
　　此惇卞面相毁訾甚峻惇多以言語傷人布曰惇
　　性暴率多輕發卞則陰巧能窺伺其所短故卞多
　　勝惇多屈必無所逃聖鍳布曰卞與惇皆有黨而
　　卞之黨為多惇之黨衰卞之黨盛故衆皆畏卞而
　　惇亦畏之謂卞為不立黨尤不可也三年三月樞
　　宻院奏事曾布獨留布因言陛下知章惇蔡卞近
　　來相失每更相猜貳議論之際互相觀望以至差
　　除不能僉諧往往列二三人取决聖斷上曰何為
　　若此相失布曰大約皆謀身而已昔相朋比今相
　　疑忌莫非為私計未嘗志於國事大抵積小事遂
　　成釁隙而惇尤疑蔡京以其在經筵時時造膝陰
　　有所中傷上曰惇深不樂京布曰京兄弟氣燄人
　　無不畏之者惇以引蔡肇安師文為京等所指目
　　深恐中其讒間蔡京在經筵卞在政府兩人窺伺
　　而交攻之惇不得不懼以此於議事但容黙而已
　　上曰京與惇何以相失布因言其故上曰惇性輕
　　率布曰惇雖輕率議論亦多平直卞之巧難測願
　　陛下更加審詳上㣲笑而已上又問兩人曲直如
　　何布曰引常立鄭居中則曲在卞引劉正夫則曲
　　在惇然卞之黨與甚盛氣(闕/)　畏邢恕安惇軰皆
　　重足一迹惇以此尤畏之也初惇與卞相悅每事
　　聼信凡所引上殿人多卞門下士外議極以為不
　　平上曰湏是易卞於西府勿令預其事乃可布曰
　　惇以先朝定策受遺陛下初親政事即擢作相然
　　臣自初秉政即曾開陳以謂惇初相便逐彭汝礪
　　用朱服蹇序辰以此失天下人心然皆為卞所誤
　　又卞之薦常立立蹤跡敗露如此陛下若早賜移
　　易不唯有補政事亦可以保全章惇上深欣納布
　　因言常立事衆怒益深其後卞等果作訴理之事
　　仇布而罹訴理之禍者七百餘人訖於布之家流
　　離破散而卞等報復之意猶未快也(丁未/録)履字安
　　中邵武軍人元符二年五月以進築西安城除通
　　議大夫
　　元符元年(戊寅/)　(五年六月戊寅朔改元/)
四月壬辰林希罷同知樞宻院事(知亳/州)
　　希自紹聖四年閏二月除同知樞宻院事至是年
　　四月罷執政凡一年希與御史中丞邢恕同責希
　　坐私積怨憤宻較口語回互輕重志在中傷而恕
　　陰懷怨憎揚言排擊妄意希進故並黜之或曰恕
　　為中丞惇實薦之布亦有力焉而布與惇異數毁
　　短惇每上殿移時不下惇固疑之矣始惇置希西
　　府盖疑布間已故使希察布而希卒為布所誘遂
　　叛惇惇乃因蘇駧事并逐希恕布雖數為希解然
　　訖不免御史蔡蹈凡四章論林希曰臣伏見希天
　　資傾邪詭躁褊急競利爭進無大臣體諂事王珪
　　最為親宻珪前後薦論凡累數十先帝知其姦邪
　　終不信用先帝棄天下未久黨附韓縝浸有超擢
　　縝出復事呂大防蘇轍及交通梁燾燾亦傾心結
　　納嘗引希以自代知潤州日因籍河渠事獻書大
　　防尋除天章閣待制由此巧計得行遂積顯要以
　　至今日三年十一月右正言陳祐言竊聞資政殿
　　學士通議大夫知大名府林希以黨附權要託意
　　詞命陷害元祐臣寮呂大防等希天資險躁挾文
　　章小技以濟姦惡紹聖初除寳文閣直學士知成
　　都府過闕朝見留為中書舍人衆謂下遷非希本
　　意而希志在附㑹得之欣然所草呂大防責詞皆
　　務求合章惇之意肆言醜詆至有老姦擅國之語
　　蘇轍嘉祐中廷試賢良仁祖嘉納而希言轍對策
　　之時已有異志文及甫造為劉摯甘心快意之事
　　亦希有以啟之具載制詞可以考見小臣乘時射
　　利無復公心其後歲餘果躋樞要侍御史中丞豐
　　稷亦奏希助惇為惡布在王言掩宣仁德政之明
　　蔽永泰知人之鑑詔希降充端明殿學士以太中
　　大夫知揚州建中元年二月右司諫陳祐言知揚
　　州林希到任謝表猶復(云云/)乞正其罪時三省言
　　希表文飾已過歸咎于君當與一小郡遂詔希知
　　舒州尋卒追贈資政殿大學士諡曰文節
　　元符二年(己夘/)
閏九月辛巳黄履罷尚書右丞(自通議大夫授/本官知亳州)
　　履坐議論迂濶朋俗懷姦動揺國政命令已出退
　　有後言而有是責　鄒浩之竄新州履言浩以陛
　　下所自拔擢平昔優奨之故遂敢犯逆鱗而陛下
　　遽斥之死地人臣孰敢為陛下論得失乎上愕然
　　曰卿言甚有本末朕當徐思之履退遂降責命履
　　是日留身奏事有四劄子置御榻上曾布再對上
　　語笑如常晩歸西府聞履罷政然未知其詳履亦
　　未之知也履既貶上諭布曰履有四劄子救鄒浩
　　當時不言既已奉行乃如此必為人所使是年二
　　月甲戍朔尚書右丞黄履乞罷政上封還表章及
　　宣押翌日曾布曰履立朝不為無補同列初以不
　　曉事忽之既發明章惇放罪等事遂頗知敬畏上
　　曰履忠實可謂君子布曰陛下旌别人才如此乃
　　士大夫之福若履者真善人君子也再遣使宣押
　　履復位如故至是始罷是歲三月先是管勾剩員
　　所蕭世京在元祐中嘗上書言先朝青苖免役法
　　便民可以乆行疏奏留中不報至是上出其疏乃
　　擢為吏部員外郎權提舉秦鳯路常平張行亦元
　　祐中奏疏乞復行免役凡四十餘章前已擢使一
　　路至是又遷為户部員外郎初權禮部尚書蹇序
　　辰請将六曹諸司元豐八年以來應更改法度言
　　涉附㑹譏訕文書盡數檢閱隨事編類並著所任
　　官姓名具冊申納三省宣徳郎李積中請選官應
　　先帝法度政事遭元祐變毁者取㑹其事因何人
　　申請乞廢因何人勘當而罷各開當職官姓名及
　　謗訕之語若情不可恕即重加貶責序辰及積中
　　先有是言三省不行踰半年矣蹇序辰既貶四年
　　七月又復檢舉降詔申明序辰之言如有盗匿棄
　　毁増減隠落及漏泄者罪賞並依編類章疏曾布
　　為三省意欲有所羅織故也(長編/)
　
　
　
　
　
　
　
　
　
　
　
　
　宋宰輔編年録卷十
欽定四庫全書
　宋宰輔編年録卷十一　　宋　徐自明　著
　　徽宗元符三年(庚辰/)
二月庚申韓忠彦門下侍郎(自通議大夫守吏/部尚書依前官除)
黄履尚書左丞(自資政殿學士右通議/大夫兼侍讀依前官除)
忠彦門下侍郎制曰朕初繼序未堪多艱嘉與忠賢共
圖政治納言之任允屬乎人(具官韓/忠彦)篤實不欺莊重有
體偃藩於外想見儀刑天官召還未厭士論其預大政
入居東臺内外之舉害于公巨細之務戾于法與奪
失當弛張乖方不惟正之期底于理朕以望爾爾其欽
哉
履尚書右丞制曰朝廷之命下乎四方所以嚴法守也
四方之事上乎朝廷所以尊道揆也上揆下守庶政乃
修統於中臺維以二轄地峻任重厥選惟艱(具官/黄履)天資
朴忠學術醇粹樂善惟恐弗及疾惡不為已甚自亳來
歸清議所屬朕欲敦澆浮之俗振淹滯之才杜羣枉之
門開至公之路辨是非之實要利害之原其還舊班朝
夕啟廸罄乃嘉畫副此虗懐
　　徽宗自正月己夘即位皇太后權同處分軍國事
　　初上批付三省以尚書及從官闕令與樞宻院參
　　議具前執政十人餘可充從官者二十人名姓進
　　入丁亥章惇曾布等以前執政及從官姓名等面
　　奏呂恵卿居首上遽指之曰且令在邉次至韓忠
　　彦上曰此當召又次至李清臣上問清臣以何事
　　罷布曰以婦人狂言故罷政以不進呈明氏状故
　　削職本無事次及黄履先是上問輔臣黄履以何
　　事出對以救鄒浩上曰浩以何貶所言何事曰所
　　論者止元符皇后事爾上頷之至是上曰三人皆
　　可召次覆奏扵簾前所陳如上皇太后謂上所取
　　捨皆合公議是月乙未韓忠彦以資政殿學士知
　　大名府除吏部尚書李清臣以資政殿大學士知
　　真定府除禮部尚書黄履以右正議大夫知亳州
　　除資政殿大學士提舉中太一宫兼侍讀惇甞言
　　執政有例作經筵故履有是除上語輔臣以尚書
　　從官闕人曾布曰姓名已進入上曰只是韓忠彦
　　李清臣及黄履三人安燾不堪布因言前執政只
　　三人布又言陛下昨除忠彦八人市雕印出賣謂
　　之快活差除以此觀之則士論與人情可見矣上
　　恱二月曾布以弟肇召還曲謝因言陛下踐阼之
　　初號令政事無不深合人望及韓忠彦等除命一
　　出中外翕然稱誦聖徳凡此等人皆久當収召但
　　以三省所不恱故未得召還若非陛下特降詔旨
　　令宻院參議則忠彦等姓名亦無由上達上問韓
　　忠彦等布曰忠彦等皆神宗所擢雖在元祐秉政
　　未免随衆變亂邉事然亦無它上曰無事因言執
　　政太闕人布曰陛下視在廷之臣有可進擢者否捨
　　三人誰過之者又皆已試用之人必勝扵輕進未
　　用者上亦首肯(長/編)給事中劉拯言韓忠彦乃駙馬
　　都尉嘉彦之兄元祐中甞除尚書右丞以致人言
　　遂移樞宻府今乃除門下侍郎雖忠彦非他外戚
　　比然不能使他日不援以為例詔韓琦定䇿元勲
　　忠彦純厚舊徳豈可以嘉彦之故妨任勲賢宜依
　　已得指揮遂書讀行下忠彦及履初入對忠彦陳
　　四事以裨新政一廣仁恩二闢言路三去疑似四
　　謹用兵(同/上)忠彦再入三月而四月拜相
四月甲辰韓忠彦右僕射(自門下侍郎授右正議大/夫右僕射兼中書侍郎)
制曰朕紹膺天位䝉頼母儀召自戚藩延入翼室遂嗣
服於大歴首圖任於舊人咨爾在廷明聴予告(具官韓/忠彦)
植性純懿秉徳裕和粹矣老成之姿渾然大中之度素
出相門之胄蔚為勲閥之光朕永惟仁祖之朝實繄先
正之助建定大䇿書功宗彛惟爾克承厥家世濟其美
召由北道入總東臺謀謨益嘉操守彌固屬丕基之肇
受眷右相之久虗敦時繹思訪予落止將繼猷於泮渙
以大濟於艱難其登右揆之崇遂兼西省之峻惟帝賚
予良弼惟天祚我有邦陞其文階衍以封邑於戲夷狄
以衰弱僅存之勢猶懐桀驁之謀黎庶當安平無事之
時尚有流亡之患㒺虗内以事外毋傷財而害民予欲
綏定四方汝為予欲敉寧百姓汝翼予欲作功成之樂
汝聴予欲制治定之禮汝明汝言予從予違汝弼王政
有闕以汝為補衮之樊侯民澤未加用汝為作霖之傅
說尚奮熈於帝載共寅亮於天工永孚于休同底于道
　　曾布甞言扵上曰陛下踐阼以来収用人才以至
　　號令政事深合人望然今日先務莫如言路得人
　　則耳目浸廣可以垂拱無為而治三年三月上令
　　曾布與忠彦履同具可為臺諫姓名進入遂以奉
　　議郎權發遣洺州龔夬為殿中侍御史承議郎集
　　賢校理發遣衛州陳瓘為左正言宣徳郎添監袁
　　州酒稅鄒浩為右正言用曾布韓忠彦黄履所薦
　　也布因言言路得人政事之首中外莫不鼓舞皇
　　大后諭忠彦等亦以夬瓘浩差除為得人也上用
　　忠彦言數下赦令蠲天下逋負盡還流人而甄叙
　　之其甞為御史諫官忠直敢言若知名之士卒見
　　収用建言哲宗即位甞詔天下實封言事獻言者
　　以千百計章惇為相乃置局編類摘取語言近似
　　者以為謗訕前日應詔者大抵得罪今陛下又詔
　　中外直言朝廷闕失若復編類之則敢言之士必
　　懐疑懼臣願陛下亟詔罷局盡裒編類文書納之
　　禁中詔取以入且面諭曰已焚之矣(丁未/録)
癸丑李清臣門下侍郎(自左正議大夫/禮部尚書除)
制曰朕初嗣服永惟天下之重若渉淵氷未知攸濟實
頼左右輔弼之臣交修不逮以共濟于艱難肆求其人
圖任惟舊(具官李/清臣)身兼數噐識造萬㣲奮繇賢科亟階
膴仕夙富髙明之學發為經緯之文逮事元豐擢躋右
轄被遇紹聖進陟西臺蔚為社稷之臣式展股肱之力
肆予訪落思見其人召自帥垣典司宗伯無私黨㳺談
之助有大臣獨立之風蔽于朕心登貳左省夫惟時惟
㡬所以成天下之務惟和惟一所以底蒸民之生益懋
猷為對兹眷倚往祇明命尚既乃心
　　初清臣既不得作相遂與左丞相章惇為敵尋補
　　外復奪職徽宗即位召拜門下侍郎章惇罷相清
　　臣奏論之遂責散官安置徽宗欲息朋黨以大公
　　示天下改元建中靖國清臣乃與同時輔政者叶
　　謀以輔上意盡還遷徙舊臣復其恩數品秩(事/畧)
同日蒋之竒同知樞宻院事(自翰林學士通議/大夫知制誥除)
制曰乾象三階中纒紫極之輔國政二府右列鴻樞之
司雖文武之交修實弼諧之一徳我圖雋徳粤在禁林
(具官蔣/之竒)宇量粹冲才猷膚敏踐揚滋久風績著聞被遇
先朝躋榮法從核之以政事入司京劇出寄邉𤨏有肅
清之譽考之以學術則進讀金華視草玉堂有經緯之
文屬予訪落之初眷爾謨明之舊召從西屛還直北門
雖考僉言蔽扵朕志是用擢登右府參預政機衍增爰
田併昭異數昔張子房輔漢而制勝帷幄之内晏平仲
相齊而折衝樽爼之間益懋逺圖無俾専美五兵不試
四夷咸賓永孚于休以稱朕意
五月乙酉蔡卞罷尚書左丞(資政殿學士/知江寕府)
制曰左右執政之臣朕所禮遇其有以疾来諗懇求便
安猶示固留章至輒却至于三四然後從之體貌之優朕
無慊矣(具官/蔡卞)頃以文學被遇先帝擢自詞禁與謀政㡬
歴年滋多宣力惟舊屬予訪落待爾弼諧廼以私言辭
勤就佚情有可察誼所重違書殿崇儒之班江國牧民
之寄中外雖異任屬惟均服我異恩毋輕報禮
　　卞自紹聖二年十月除尚書右丞四年閠二月除
　　尚書左丞是年五月罷執政凡六年初左正言陳
　　瓘欲上章擊卞先白上曰臣欲擊蔡卞然未敢上
　　曰何故瓘曰外議懼恐卞去則京進以是未敢若
　　用京則不若存卞也上揺首曰無此意瓘乃上奏
　　其奏曰神考之於王安石猶成湯之扵伊尹也自
　　紹聖以来自任以安石之道而願為天下學者之
　　師者蔡卞一人而已矣痛斥流俗堅主國是以不
　　仕元祐為髙節以不習詩賦為賢士自謂身之出
　　處可以追配安石(云云/)自是瓘與殿中侍御史龔
　　夬交章攻卞且十數瓘又奏曰臣甞謂紹聖大臣
　　負誣神考輕欺先帝皆託扵繼述之說而倡此說
　　者尚書左丞蔡卞也傅會經義變亂名實以繼述
　　神考為名以纂紹安石為主宣仁聖烈皇后有大
　　功徳于天下哲宗甞語近臣曰宣仁婦人之堯舜
　　也崇報之心豈有極乎然以失職之臣不加将順
　　凡元祐之所行必掃蕩而後已則宣仁所厚如瑶
　　華者安得而不廢乎奉行其事雖在惇等尋考根
　　源則深嫉元祐本出扵卞及其末流勢自如此臣
　　切惟痛斥流俗而至於誅絶言路深嫉元祐而至
　　於讎毁宣仁卞倡此說立為國是脅持上下逆天
　　違人於是上諭輔臣令卞自圖去就卞三上表遂
　　有是命卞既補外心怏怏有恚憤語復為陳瓘所
　　論遂以大中大夫守少府少監分司南京太平州
　　居住而侍御史陳次升右正言張庭堅尚交疏攻
　　之不已遂降授中大夫移池州居住初曾布韓忠
　　彦黄履薦龔夬陳瓘鄒浩為臺諫布因言言路得
　　人中外莫不鼓舞惟章惇蔡卞不樂爾上曰卞今
　　日殊無人色布曰卞無他但見好人不附已者便
　　深惡之上曰所謂妬賢嫉能也上又言安惇上殿
　　欲率臺中擊章惇且云俟祔廟後朕答云當擊何
　　禀之有亦白太后以先逐蔡卞之議太后深然之
　　先是一日上諭曾布蔣之竒曰臺諫攻蔡卞已十
　　餘章如何得卞知令自圖去就皆莫敢對上曰只
　　說與章惇則卞自知矣退以白惇惇乃召起居郎
　　吴伯舉往諭之卞遂草表乞宫觀初賜詔不允卞
　　尋入第二章許之九月甲申知江寧蔡卞落職提
　　舉洞霄宫龔夬言蔡京與卞表裏相濟天下共知
　　其惡播扵民謡云二蔡二惇必定滅門籍沒家財
　　禁錮子孫又云大惇小惇入地無門大蔡小蔡還
　　他命債伏望加採訪以辨忠邪明年又以少府監
　　分司南京云
九月辛未章惇罷左僕射(依前特進/知越州)
制曰奉先者事亡如存追逺者送終為大朕祗若先后
率循舊章考卜因山之陵夙命秉鈞之使慮愆有素職
堕弗䖍其孚大廷以詔多士(具官/章惇)早以時望揚于庻工
出逄聖作之時參陪國是之論比以宰衡之任總䕶容
車之行稽留半塗暴露通夕惟爾不任慨然永懐累上
封章自陳誠懇乞還相印出守州符深務矜容俯從勤
請於戲君臣之分禮欲曲全朝野之言咎將誰執往祗
成命服我寛恩
　　惇自紹聖元年四月拜相至是年九月罷相哲宗
　　六年相徽宗纔九月初哲宗升遐皇太后召南府
　　泣諭之曰邦國不幸大行皇帝無子諸王誰當立
　　者惇厲聲曰在禮律當立同母弟皇太后曰當立
　　端王神宗皇帝諸子申王雖長縁有目疾次即端
　　王當立皇太后又曰神宗甞有聖語曰端王有福
　　夀又仁孝不同諸王於是惇不得已承命皇太后
　　遣中使召端王王乃即皇帝位以惇為大行皇帝
　　山陵使惇尋求去上不許左正言陳瓘以為不許
　　非也上疏諫又連章疏惇罪惡其奏曰按惇獨宰
　　政柄首尾七年随其喜怒恣作威福助尊私史則
　　至於薄神考矜伐已功則至于累宣仁樂於用兵
　　大開邉隙陕西之民愁矣而進築不已内府之財
　　竭矣而輦運不休斥公論為流俗以獻忠為誹謗
　　殺張天恱之徒以箝衆口廣鄒浩之獄以絶言路
　　天下震駭人多自危雖隂謀宻計發於蔡卞而力
　　行果斷惇實主之然則卞為謀主惇乃罪魁理不
　　可赦又况哲宗本意不為已甚故惇之所謀多不
　　見從乃者宣訓之說究治之事喧播中外上干宣
　　仁髙氏一門㡬不獲免主張保全力沮其說者以
　　哲宗本意不為己甚故也元祐大臣初議誅滅及
　　其流竄尚欲勦除然而臣下之議竟不得行梅嶺
　　以南猶有全活而北歸者以哲宗本意不為己甚
　　故也今事出哲宗者則託於宻贊而掠為己功己
　　之所行則託於禀命而歸之先烈所可痛心既而
　　大行轝至成臯陷于泥濘踰宿而行瓘復奏之詔
　　落惇左僕射知越州以惇扈從靈駕不職故也惇
　　之制翰林學士承旨蔡京之詞也有參陪國是之
　　論之語陳瓘益不平并論之其奏曰京與章惇初
　　無異意自蔡卞為執政而京有觖望於是與惇暌
　　矣自林希為執政而京始大怨於是與惇絶矣暌
　　絶之後京豈以惇之所行為是乎今於麻制之文
　　特申國是之說京之設詞豈特為惇而已哉假託
　　制書之言含藏自便之計以己好惡達于天下巍
　　巍乎蔡氏之門國是之所從出也敢有以為非者
　　則禍必及矣此京所以申明國是之本意也後瓘
　　攻京不已京亦竟補永興云(丁未/録)初元符三年正
　　月章惇對皇太后曰神宗留意政事更張法度為
　　萬世之利蔡卞曰臣等皆神宗㧞擢唯謹守神宗
　　法度所以報徳皇太后必盡知神宗政事本末惇
　　又曰神宗政事如此中間遭變亂可為切齒太后
　　亦歎息曾布白上曰陛下踐阼之初中外觀望凡
　　號令政事進退人材不可不審及至簾前又以此
　　奏章惇曰第恐有人援引詆毁先帝之人望皇太
　　后主張照察二月昨令陕西河東依熈河路嵗支
　　錢作水陸追薦蕃漢陣亡人其元祐减錢指揮勿
　　行從三省宻院請也章惇蔡京因言司馬光聚集
　　不樂神宗之人毁壞法度此事僅存其他廢壞者
　　不一皇太后曰神宗政事豈可専欲毁廢三月曾
　　布至簾前因言朝廷之上唯是邪正是非分明則
　　君子小人各得其所太后咨嗟久之曰惇等誤先
　　帝處多布曰只如言宣仁及大臣有傾揺廢立之
　　意以激怒先帝恐無以取證遂云神宗非宣仁所
　　生太后曰如此教先帝怎生不惡布曰先帝所以
　　切齒元祐之人正為此爾此事莫如皇太后知其
　　虗實太后曰無此事七月御史中丞豐稷等言神
　　宗為法於天下新於熈寧成扵元豐元祐上封事
　　者言法度於民不便因而更張之刪修法度務從
　　民便所以垂簾九年朝廷無事華夏乂安哲宗親
　　政召章惇為宰相用羣小合姦謀害元祐忠賢司
　　馬光吕公著等變亂神宗法度謂之不忠不能紹
　　述謂之不孝以此激怒先朝惇以光等變亂神考
　　法度不足為深罪又編類臣寮章疏擇其切直不
　　諱之言與夫陳亂世以諷今者謂之指斥惇又以
　　章疏語言不足為大惡又持文及甫邢恕之私言
　　輒誣光等謀廢立為不軌無状可案無迹可尋無
　　證佐可明惇一切以意為之按惇當國七年竊持
　　威柄禍福天下勇扵害賢敢扵殺人臨大變計大
　　事包藏隂謀發為異議陛下尚優容之乎侍御史
　　龔夬言惇昨在元祐間廢棄不用及紹聖初擢任
　　元輔乃隂懷私忿専報仇怨及其甚也誣人以悖
　　逆之罪俾其朽骨銜寃於地下子孫禁錮於炎荒
　　天下忠臣誼士憤悶而不敢言曾布曰惇卞誤朝
　　廷舉措非一如貶竄元祐人過當雖以詆訾政事
　　為言其實多報私怨以致王珪於定䇿之際云上
　　自有子無不正之語但以遲疑為懷異意自宰相
　　師臣降為司戸參軍豈不太過曾布因言青唐之
　　事全是章惇力主此議至今狼狽了當不得及瞎
　　征隴拶出降王贍入據青唐惇更不與三省宻院
　　議即具劄子乞率百官稱賀御批依奏遂建鄯湟
　　州哲宗亦深以此舉為悔徽宗甞與曾布言狂婦
　　罵惇曰爾是宰相莫是司馬相公否哲宗皇帝大
　　行轝至鞏縣陷泥淖中不能出次日方至幄殿陳
　　瓘言乞依唐李珏故事先次行遣山陵使章惇其
　　略曰今惇等遇雨四散曾無令狐楚攀駕之心陷
　　濘不前尚稽李珏之罸九月甲子朔左僕射章惇
　　上表乞罷政詔答不允遣中使押入又徑出曾布
　　曰唐李珏事政與惇相類初罷為太常卿再貶浙
　　西及昭州上曰然又曰朕不欲用定䇿事貶惇但
　　以扈從靈駕不職坐之韓忠彦曰例當放辭謝上
　　曰不必爾令庭下辭謝而去可也忠彦曰宰相罷
　　例張盖繫笏頭帶禁中擊杖子若只令庭下辭謝
　　其辱甚矣左司諫陳瓘言按惇初倡異議欲揺大
　　䇿久稽天討公論沸騰臣亦屢以為言而陛下謂
　　臣曰惇負哲宗其罪固多朕之初政方以百姓為
　　心豈欲以已事責人乎令惇奉使無状但奪相印
　　安可已乎(長/編)九月新知越州章惇責授武昌軍節
　　度副使潭州安置
制曰依勢作威法所不赦懷諼迷國罪何可逃用為去
惡之刑以謹為臣之戒(具官/章惇)處心忮忍賦性隂邪凡陳
開導之言無非殺伐之事隂挟仇怨妄肆中傷或稱謀
危上躬或託謗訕宗廟擯除禁近視若孤豚排斥搢紳
棄如斷梗投之荒裔肯使生還殺戮無辜道路以目乖
氣致異連年靡寧自古姦臣未有爾比
　　初惇既罷相以本官知越州而右司諫陳瓘論其
　　責輕攻之不己門下侍郎李清臣亦抗章論之遂
　　有是命清臣之奏曰章惇為相朝廷屬以政事為
　　之不置次輔而惇不念體國其所以開導上聴者
　　莫非忮忍殺伐之事以已之平日仇怨或託謗訕
　　宗廟或稱謀危上躬竄逐南方投之死地故貶人
　　并骨肉死者不得歸𦵏存者悉為囚徒又因編類
　　章疏㸔詳訴理受禍者一千餘家自古姦臣少惇
　　比者今既罷去尚以特進守藩人心鬰抑盍加誅
　　殛以慰民望惇遂責散官安置(事/畧)責詞中書舍人
　　徐勣所作○建中靖國元年二月詔武昌軍節度
　　副使潭州安置章惇責授雷州司戸參軍
惇貶雷州司戸制曰宰輔之政當以安社稷為心屬時
艱難而包藏姦謀規撓大計公肆横議無所忌惮蒐慝
殄行作孽自己雖務矜貸義何可容(責授武昌軍節度/副使潭州安置章)
(惇/)天資險膚果於凶徳紹聖之初擢登宰席不能以義
自克酬稱恩遇依勢作威竊㺯權柄擠仇報徳瀆亂典
刑人神怨恫達于荒徼方先帝奄棄天下中外震驚廼
復扵定䇿之際隂懐異志獨倡姦言頼母后聖明睿意
先定克正名分神噐有歸肆朕纂服之初言章沓至含
容掩覆抑而不揚輿論沸騰囊封繼上僉以彰善癉惡
出於公義上承天心非朕可私處以常刑宜在顯戮投
寘南嶠實為寛恩
　　先是左正言任伯雨歴疏惇罪惡并及蔡卞其奏
　　曰切以惇卞姦凶前古未有公然誣罔欲追廢宣
　　仁聖烈皇后又因哲宗之疑使非辜廢元祐皇后
　　夫以太皇太后及皇后可廢則何所不至犯上不
　　道死有餘責又更誣告元祐大臣并編排㸔詳理
　　訴塗炭衣冠毒流天下死黨五人共成其事迷誤
　　哲宗枉受惡名今若不正惇卞等罪名無以明哲
　　宗之心雪哲宗之謗盖卞謀之惇行之蔡卞之惡
　　有過章惇至紹聖初蔡卞還朝以為宣仁有廢立
　　之意乞追廢為庶人哲宗親政六年未甞有他過
　　失獨此數事結怨天下皆卞為之今若不正典刑
　　使哲宗有欲黜太后之謗廢皇后之惡殺直言之
　　恥編管諫官之失投殛忠良之譏皆卞謀之惇行
　　之至是三省進呈遂有是命先是紹聖中安惇為
　　中書舍人建議與蹇序辰編排元祐臣寮章疏一
　　時搢紳罹其禍者千餘人元符初惇為御史中丞
　　又請㸔詳訴理詔惇與序辰㸔詳内元状陳衍及
　　訴理所㸔詳語言於先朝不順者具名以聞於是
　　罹其禍者又七百餘人蔡渭又援證文及甫書欲
　　以族誅劉摯梁燾等左正言陳瓘甞奏論之安惇
　　蹇序辰文及甫蔡渭並追貶皆章惇蔡卞初實相
　　與成之故伯雨以為言曾布進曰惇罪状不可不
　　明又不可指名乞召中書舍人上官均至政事堂
　　命以草詞之意務令㣲而顯恐蔡邸不安從之伯
　　雨又言臣又風聞遼使言遼主去年喫食以聞中
　　國貶黜章惇遼主不覺放筯跳起曰甚好甚好南
　　朝錯用此人遼使又曰何故如此行遣以此觀之
　　惇之姦凶不獨孟子所謂國人皆曰可殺雖四海
　　九州好我惡我莫不以為可殺也至是三省取旨
　　上亦諭三省曰當日簾前厲聲横議太母以理折
　　之(云云/)范純禮進曰惇如聖諭不為過詞色甚厲
　　布曰如此即須過海上大笑曰只教這下遂以雷
　　州司戸處之先是中書舍人曾肇勸上求言三月
　　辛夘遂下求直言之詔扵是李深上疏極論章惇
　　姦邪願暴其惡而流竄之未㡬惇罷相出知越州
　　未至責授武昌軍節度副使潭州安置再貶雷州
　　司戸參軍百姓歌之曰大惇小惇入地無門小惇
　　謂安惇其為人所嫉如此崇寧初黨禍再作三省
　　檢會甞言元符后事者悉加竄逐而深扵此疏有
　　章惇内謀廢置固結隂助之語詔深除名勒停送
　　復州編管同貶者鄒浩任伯雨陳瓘龔夬等合十
　　有三人云(丁未/錄)崇寧四年十一月舒州團練副使
　　湖州居住章惇卒夫人張氏甚賢惇在蘇州時將
　　赴召會夫人病且死謂惇曰公行作相唯不可報
　　怨惇既拜相薦蔡卞為右丞林希為中書舍人張
　　商英為諫官蔡卞為王荆公復讎又以元祐中除
　　知廣州為置已於死地林希在元祐間以修撰出
　　知蘇州不除待制張商英在元祐初為開封府推
　　官欲作言官簡蘇内翰子瞻云老僧欲住烏寺呵
　　佛罵祖一廵如何偶館職孫抃過子瞻竊得其簡
　　示吕申公之子希純白申公申公不恱出商英為
　　河東路提刑三人皆怨元祐宰輔者故惇為蔡卞
　　所刼大肆羅織竄逐元祐諸公過嶺過海張商英
　　力詆元祐諸公尤詆申公及文靖公林希行元祐
　　諸公謫詞遂至毁罵其追貶司馬温公制曰元祐
　　之初老姦擅國者葢以詆宣仁后也惇本出文潞
　　公門下卞刼之貶潞公吕相㣲仲與惇為甥舅卞
　　刼之貶㣲仲惇與蘇子瞻故相善卞刼之貶子瞻
　　如誣謗宣仁與廢立皇后皆得罪天下後世者惇
　　至遷謫方悔用卞亦無及矣惇追貶司馬温公為
　　崖州司戸吕申公為昌化軍司戸王珪為崖州司
　　戸皆誣㒺惇後於欽聖后簾前論立上皇實有異
　　意亦貶雷州司戸以死盖天之道也惇既作相屬
　　張夫人小祥謂太學博士陳瑩中曰悼亡不堪奈
　　何瑩中曰與其悲傷無益曷若念臨終之言盖譏
　　其報怨也瑩中本用惇薦自此踈之惇之議論不
　　與時軰同雖為王荆公門下士見蔡卞以荆公為
　　聖人乃曰某不敢以王介甫作聖人元祐司馬温
　　公秉政惇猶在二府温公復差役舊法於天下限
　　五日施行雖范丞相韓少師蘇端明亦與公論不
　　同蔡確在相位不出一言蔡京知開封府用五日
　　内行差役於諸邑惇言如保甲保馬一日不罷有
　　一日害若役法則熈寕初以遽改免役後有弊今
　　改差役當議論盡善然後施行遽改恐後亦有弊
　　議者以惇言為有理惇聰明過人若不用蔡卞等
　　小人不誣㒺宣仁不廢立皇后不與元祐黨役不
　　起兵禍亦有可稱者矣王荆公既行新法凡有徳
　　行老成之人皆指為流俗下才専用吕恵卿曾布
　　及惇三人布為翰林學士三司使與荆公論市易
　　不合出之恵卿為參知政事荆公罷相發荆公無
　　使上知私書荆公復相絶之惟惇不肯背荆公為
　　三司使參知政事門下侍郎以至拜相惇與恵卿
　　外相善呼之為兄心實忌之故惇作相恵卿不得
　　入朝帥延安累年止於建節也初神宗用王荆公
　　之言始有熈河之役盖師行十餘年不息迨聞永
　　樂之失神宗當宁慟哭大臣不敢仰視自此思吕
　　申公之言乃厭用兵而帝亦因此感疾故元祐宰
　　輔推本聖意不賞邉功専務懐柔四裔西夏請故
　　地以環慶延安府非要害城寨還之至惇作相以
　　為蹙國棄地罪其帥臣諸路皆進築新寨収復故
　　地邉事復興關中之民大困上皇登極初棄湟鄯
　　等州曾布蔡京為相復取之貶熈河帥臣前日議
　　棄者樞宻安公燾主棄河外地亦貶蔡京又取東
　　西川䕫峽唐之地故三路之民亦困蔡京王黼又
　　結女真以攻遼卒致天下大亂推其禍端自王安
　　石與章惇始以此為罪其大者悲夫用兵之禍可
　　勝諱哉大觀四年六月追復通議大夫申國公章
　　惇追復特進子孫並依例與差遣紹興中太上皇
　　帝因覽任伯雨前章具言惇卞所以誣詆宣仁狀
　　於是追貶惇為昭化軍節度副使卞為單州團練
　　副使
十月丁酉韓忠彦左僕射(自尚書右僕射/除進封儀國公)
壬寅曾布右僕射(自知樞宻院事授右銀青光祿大/夫守尚書右僕射兼中書侍郎)
忠彦左僕射制曰朕仰惟前代訓廸厥猷敷求哲人考
慎其相疇若予采是資世徳之良屢省乃成俾陟冢司
之任咨爾有衆明聴朕言(具官韓/忠彦)敏識造㣲令猷經逺
智足以任四海之重才足以應萬事之機屬予訪落之
初擢總代工之右百辟承式萬邦作孚旌其世庸進是
位序正名左揆分侍東臺增衍爰田陪敦真賦於戲在
昔大有為之主必有不二心之臣用保斯民以登乃辟
子帥正則孰敢不正民㒺中而惟爾之中其允廸於前
人以有聞於永世
布右僕射制曰左右置相以總吾喉舌之司東西分臺
以幹我鈞衡之任居中如鼎足之峙承上若台符之聫
相須而成闕一不可廼登次輔以告大庭(具官/曾布)敏識造
㣲懿文貫道噐周小大之用智適古今之宜被神考特
逹之知亟躋禁從膺先朝倚注之重久執事樞能悉心
公家宣力夙夜忠以廸上誼不辭難憂勤百為壯老一
節肆朕纂臨之始大嘉翼戴之勞參稽師言圖任舊徳
文昌端揆之列紫㣲陪侍之班合兹寵名作我近弼仍
遷階秩增衍戸封於戲朕有休息百姓之心汝則覿文
而匿武朕有總覈庶工之志汝則勝實而去華以至甄
序材良敦奨正直澄清風俗振肅紀綱使萬物各得其
平無一夫或失其所汝之職也尚往欽哉
　　時中使召蔡京鏁院拜韓忠彦左僕射京欲探刺
　　徽宗之意徐奏請曰麻詞未審合作専任一相或
　　作分命兩相之意徽宗曰專任一相翌日京出宣
　　言曰子宣不復相矣已而復召曾肇草制布拜右
　　僕射制曰東西分臺左右建輔盖有為云(事/畧)忠彦
　　既為左相柔懦天下事多决於布議以元祐紹聖
　　均為有失欲以大公至正消釋朋黨明年改元建
　　中靖國邪正雜用忠彦遂罷去布獨當國漸進紹
　　述之說明年又改元崇寧(闕/)　十一月先是左正
　　言任伯雨言肇親兄布見任右僕射一居宰輔鈞
　　衡之任一處禁宻論思之地人情豈無嫌畏陳次
　　升亦言伏見右僕射曾布頃居樞府阿順宰臣進
　　用匪人大開邉隙費財用如糞壤輕人命如草芥
　　今獨歸罪章惇未知布之所職何事進㧞親故羅
　　列京局以為耳目任用門人寘之臺諫以為腹心
　　不以人材為國用惟以爵賞為私恩况布之登用
　　方且彌月凶忒氣燄薫炙中外若更遷延日乆根
　　盤基固必貽國患又言曾布近薦引門人王覿為
　　中丞賈易為右諫議大夫若隂相結納肆為朋黨
　　陛下孤立誰與為助若有不公誰敢擬議
十一月戊寅安燾知樞宻院事(自觀文殿學士左正議/大夫提舉中太一宫兼)
　　(集禧觀公事/兼侍讀除)
制曰朕祗紹天明率時紹考人惟求舊政貴有常盖典
刑不若老成而髙才必有厚徳與之圖事揆䇿庶務叶
謀計安矧鈞樞輔弼之臣皆帷幄股肱之寄虗而不補
非賢㒺居(具官/安燾)惇大而有容直方而不撓識足以任天
下之重氣足以潜君子之剛擢自裕陵進陪機筦受知
先帝復賛宰司獨立而無朋攘袂而正議挺特有不奪
之志逡巡多易退之風嵗寒松栢之後彫鑑明塵垢之
不止累年去國注想儀刑俾領眞祠入侍經幄逮兹燕
見允協師虞其還近班復冠西府惟正人之用捨繫國
步之汙隆朕方居安而慮危爾其以静而制動俾威靈
憺乎殊俗而帝命式于九圍永肩一心同底于道
　　上初即位批付三省以尚書及從官闕令具姓名
　　進入章惇曾布等以前執政及從官姓名等面奏
　　布指安燾曰陛下知此人否元豐末舊人皆去唯
　　燾至元祐四年丁憂乃罷上頷之及姓名已進入
　　上曰只是韓忠彦李清臣及黄履三人安燾不堪
　　布因言前執政只三人至是始除知樞宻院事
庚辰黄履罷尚書左丞(除資政殿大學士依前左正議/大夫充提舉中太乙宫兼集禧)
　　(觀公/事)
　　履自元符三年正月除尚書左丞是年十一月罷
　　在執政僅一年尋卒履始以文學進初附蔡確謀
　　定䇿事後附章惇排擊元祐之臣時議嫉之後以
　　復后事追貶郴州團練副使(事/畧)
辛邜范純禮守尚書右丞(自禮部尚書/遷中大夫除)
制曰朕纂服之初永惟繼志之艱虛心揆道考慎輔弼
之臣左右予翼一徳協心以底于治夙夜以思乃得良
佐(具官范/純禮)噐識沉深世服忠義學通體要能蹈其所知
端静寡欲不移於寵利薦更要劇蔚有休望揆諸師言
蔽以朕志進丞中臺翊亮庶政夫惟忠可以革朋比之
枉惟明可以審是非之辨惟剛可以濟機務之要尚攄
乃志以紹前人之休往其欽哉無替朕命
　　純禮字彛叟文正公仲淹之子
　　建中靖國元年(辛巳/)
正月癸亥前宰相觀文殿大學士中太乙宫使范純仁卒
　　先是純仁以論救吕大防責守随州至随以失明
　　上章請老章上章惇令邸吏不得進再貶武安軍
　　節度副使永州安置命下之日純仁欣然而往每
　　諸子怨章惇純仁必怒止之江行赴貶舟覆扶純仁
　　出衣盡濕顧諸子曰此豈章惇為之哉至永州純
　　仁之諸子聞少師韓維謫均州其子告惇以少師
　　執政日與司馬光議論多不合得免行欲以純仁
　　與司馬光議役法不同為言求歸白純仁純仁曰
　　吾用君實薦以至宰相同列論事不合即可汝軰
　　以為今日之言不可也有愧而生者不若無愧而
　　死諸子即止上初即位欽聖太皇后同聴政純仁
　　自永州先以朝議大夫光祿卿分司南京鄧州居
　　住盖二聖欲用純仁矣遣中使蔡克明至永州賜
　　茶藥宻諭曰皇帝與皇太后甚知相公在先朝言
　　事忠直今虗位以待相公不知目疾如何用何人
　　醫治只為左右有不是當人阻隔相公純仁頓首
　　謝又曰太后問相公官家即位行事如何天下人
　　何說純仁曰老臣與逺方之人惟知鼓舞聖徳又
　　曰天下有不便事但奏来純仁曰敢不奉詔又曰
　　離闕下日二聖再三言太后在宫中皇帝在藩邸
　　甚知相公是直臣純仁感泣不已俄進右正議大
　　夫提舉嵩山崇福宫許歸潁昌府至是還次南京
　　復觀文殿大學士為中太乙宫使時元符三年七
　　月辛未也又賜詔書召純仁赴闕供職純仁已病
　　捧詔泣曰上果用我矣目明全失風痺不随恩重
　　命輕死有餘責即馳表謝上行次雍丘上又遣中
　　使賜銀合茶藥趣純仁入覲仍宣諭渇見之意純
　　仁辭以乆抱羸疾不可勉强中使曰聖上甚欲一
　　見相公亦自有優待老臣禮數公遂上章力辭乞
　　賜骸骨歸田里又遣中使賜銀絹各五百以繼道
　　路之費又遣國醫診視仍戒諭竢純仁疾愈乃得
　　歸純仁上章謝上以純仁堅乞歸潁川飬疾不得
　　已許之上每對輔臣宣諭曰范純仁得一識其面
　　足矣純仁歸詔數問起居安否狀上批其奏曰卿
　　有忠言嘉謀宜時有陳奏以副朕眷待耆徳求治
　　之意純仁表謝疾益甚請老詔不許比詔至純仁
　　逝矣先是純仁疾革精識不亂戒諸子曰國恩至
　　重殊乏補報吾歿之後𦵏當從約不可妄以私事
　　干朝廷又口占遺表凡八事命門生李之儀次第
　　之其表曰伏望陛下深絶朋黨之論詳察邪正之
　　歸披抉幽隠以盡人材屏斥竒巧以厚風俗愛惜
　　生靈而無輕議邉事包容狂直而無易逐言官若
　　宣仁之誣謗未明致保佑之憂勤不顯本權臣務
　　快其私忿非㤗陵實謂之當然以至未究流人之
　　往愆悉以聖恩而特叙尚使存沒猶汙瑕疵表聞
　　上與太皇太后震悼賜白金三千兩仍宣諭慰撫
　　諸孤遵守治命一切不敢于祈但上表稱謝而已
　　遺表言宣仁之誣謗未明盖純仁思所以報宣仁
　　后之託也諸子以其所言俱朝廷大事且防後患
　　以純仁口占畫一繳申潁昌府用府印寄軍資庫
　　純仁將𦵏李之儀作行狀且論平生立朝行已之
　　大莭蔡京用事小人附會言純仁之子正平等撰
　　造中使至永州傳宣聖語以為遺表非純仁意也
　　正平與李之儀皆下御史獄捶楚甚苦其後所騐
　　皆實獄遂觧正平之儀猶各編管正平之家死於
　　嶺外者十餘人獨正平遇赦得歸不出仕終身為
　　選人初純仁既卒有司考行諡之曰忠宣鄧忠臣
　　覆議是之崇寧初黨禍既作乃追純仁諡告其元
　　定覆議官各罸銅十斤及正平得罪議者并論鄧
　　忠臣可黜忠臣由是罷知汝州純仁性夷寛甞曰
　　吾平生好學得之忠恕而已自為布衣至宰相亷
　　儉如一俸賜悉以廣義莊前後任子恩多先踈族
　　沒之日㓜子五孫皆未官曾肇甞曰使純仁之言
　　行於熈寧元豐時後必無紛更盡用於元祐中必
　　無紹聖大臣讎復之禍云(丁未/錄)王稱曰純仁忠厚
　　仁恕不澄不撓人莫能窺其際而其愛君憂國之
　　心凛然有仲淹之風噫使熈寕用其言則元祐無
　　改更之患元祐用其說則紹聖無黨錮之禍矣
六月戊午范純禮罷尚書右丞(自中大夫罷依/前官知潁昌府)
制曰朕簡㧞俊良擢居丞弼與之協圖機政而鎮撫四
裔或忘敬謹遽致人言考事探情初繇謬誤承流宣澤
盖致寛慈(具官范/純禮)世濟忠嘉天資簡厚似續榮問延登
近司佇告逺猷共熈庶績而乃失致思於出話自程奏
以引愆罷居綱轄之嚴往服藩維之寄念紹先正翊戴
我家廣土衆民亦足觀政
　　純禮自元符三年十一月除尚書右丞至是年六
　　月罷執政踰半年因言章論列遂上章乞罷故有
　　是命崇寕元年十二月降授朝議大夫試秘書少
　　監分司南京徐州居住五年八月左朝議大夫提
　　舉南京鴻慶宫范純禮卒
七月丙寅安燾罷知樞宻院事(自左正議大夫罷授觀/文殿學士依前官知河)
　　(南府兼西/京留守)
制曰入冠樞庭之重出司留鑰之嚴朕所褒優㒺間内
外(具官/安燾)以深忠直道受知於裕陵以厚徳豐功被遇於
哲廟周旋二府儀表四方逮予躬政之初起自復常之
後還居宥宻正頼謀謨而乃亟上封章力陳病瘁既悃
誠之莫奪在勞逸以宜均加秘殿之隆名進文階之峻
秩往臨舊治式便爾私書不云乎雖爾身在外乃心㒺
不在王室尚體兹意勿忘告猷
　　燾凡三執政八月而罷其將請去也燾奏曰自紹
　　聖元符以来用事之臣但持紹述之虗名以誑惑
　　君父上則欲固寵位以快恩讎下則欲希進用而
　　肆朋附并為一談牢不可破自為謀則善矣然未
　　甞以毫髮為朝廷計者也坐棄湟州降端明殿學
　　士再責寧國軍節度副使漢陽軍安置既而復湟
　　州降栁州團練副使後復太中大夫卒年七十五
　　燾卒後五年始盡復故官(云云事/    畧)
丁亥蔣之竒知樞宻院事(自正議大夫同/知樞宻院事除)
陸佃尚書右丞(自試吏部尚書/遷中大夫除)
佃尚書右丞制曰二三執政之臣所以委聼共圖㡬務
者也休戚所繫華夏同之茍非其人曷敢輕用(具官/陸佃)蚤
繇道學被遇神宗擢寘從班休有善譽雖數更於事變
益足信其誠心逮予纉服之初入冠列卿之重而能銓
衡弗紊獻納居多眷惟右轄之求式副登庸之意仍遷
峻秩併示殊恩噫朕方建用皇極而世或執偏以自是
朕方懋昭大徳而世或懐利以相傾推原厥由宜必有
在爾既見而知之矣勉思所以同寅協恭救此之弊者
毋使衆賢和於朝則萬物和於野専美于前載
同日章楶同知樞宻院事(自端明殿學士通議大夫提/舉中太乙宫兼集禧觀事除)
制曰朕惟天下治安之本實在二府故文武雖若異任
而眷注未甞不均必求其人以賛樞極(具官/章楶)受知哲廟
擢付帥權既生致於酋豪且廣恢於境土屢形㨗奏數
被褒嘉眷宥宻之須才越班聫而登用蔽自朕志寵示
殊恩惟不忍肝腦之塗郊原故能愛重人命惟備見飛
輓之耗帑廪故能慎惜邦財事在變通爾知之矣勉思
所以善其後者以副朕躋民仁夀之意
十月乙未李清臣罷門下侍郎(自右光祿大夫依前官/資政殿學士知大名府)
　　(兼北京/留守)
制曰朕纂承大業屬濟艱難圖惟舊人作我輔弼孜孜
夙夜惟二三執政是頼庶㡬相與有為發明朕心以昭
前人之功(具官李/清臣)頃在元豐甞登貳政聰敏明達夙為
神考知遇肆朕初服亟命召還旋陟東臺共圖機務方
期報稱遽請閑官顧惟股肱之臣朕所禮貎弗違爾志
特厚寵光錫宻殿之崇名為北門之巨屏毋分内外勉
靖兵民服我休恩尚収来效
　　清臣自元符三年四月除門下侍郎是年十月罷
　　執政踰一年清臣與時論浸不合移疾甚懇故有
　　是命崇寧元年正月己夘資政殿大學士右光祿
　　大夫李清臣卒晁補之狀其行卒時年七十一贈
　　金紫光祿大夫閏六月壬午李清臣追貶武安軍
　　節度副使先是元符中李清臣為門下侍郎甞上
　　疏力數章惇罪至是有詔謂臣寮所論章惇多誕
　　謾無實狀三省乃檢曽論惇之疏進呈遂有是命
　　言者又以清臣與韓忠彦黄履執政日請復元祐
　　皇后義非所安再貶雷州司戸參軍王稱曰人臣
　　以公正為忠朝廷以安静為福紹聖之初清臣復
　　被任用不以公正事上而乃謀取宰相首以紹述
　　激怒上意自是朋黨之論起而士夫䝉其患矯誣
　　之說行而聖后負其謗朝廷不復安静而清臣亦
　　不得相矣
十一月丙子陸佃尚書左丞(自中大夫守/尚書右丞除)
温益尚書右丞(自試吏部尚書兼/侍讀遷中大夫除)
制曰朕惟繼志守成任大責重夙夜祇慎務求一徳一
心之人相與輔佐庶㡬協濟有為同底於道(具官/温益)素守
忠嘉秉志明達謀謨則不失正議論則無隠情事朕潛
邸熟觀所為擢置經幄沃聞讜言式當京尹之繁仍處
天官之長總覈吏治譽望日休進登右轄之崇允恊在
廷之論眷惟宿徳舊人實朕股肱心膂宜悉聪明之慮
往禆政務之機一正是非母牽毁譽
　　益字禹弼泉州人
　　崇寜元年(壬午/)
正月庚申韓忠彦罷左僕射(觀文殿大學士知大名府/兼北京留守)
制曰入則經體賛元允釐庶績出則承流宣化以迄外
庸若時元臣往殿近服用猷告於多士其孚命於大廷
(具官韓/忠彦)躬受美材世載令問被遇神考冠于儀曹受知
泰陵長兹樞府爰始嗣服延登宰司斯奉若于先王以
克紹于乃辟然士有覆出之惡而人無事上之忠靡大
猷之是經孰執其咎頼朕志之先定不潰於成封奏繼
来人言荐至其觧鈞衡之重俾司留籥之嚴仍寵其行
用加厥職於戱進退以禮無用舍之殊出處惟均何内
外之異無替朕命往哉惟休
　　忠彦自元符三年四月拜相至是年五月罷入相
　　凡二年餘忠彦進左僕射而曾布為右相不協諫
　　官吴林王能甫助布排忠彦遂以觀文殿大學士
　　知大名府初忠彦為相稍復元祐之政天下翕然
　　望治至是論者稱元祐之初哲宗踐祚之始大臣
　　變亂神考之法度斥神考之人材者忠彦李清臣
　　為之首願示懲戒乃有是命未㡬言者復論其變
　　亂紹述之政復還辠戾之黨比之元祐抑又甚焉
　　乞罷職名以厭士論遂罷觀文殿大學士是月庚
　　午司馬光而下四十有四人追奪黜降有差司馬
　　光降授右正議大夫吕公著文彦博吕大防劉摯
　　等皆追奪外韓維孫固係神宗潜邸人已復職名
　　及贈官免追奪乙亥詔三省籍記蘇轍而下五十
　　有四人不得與在京差遣仍勅牓朝堂應元祐并
　　元符末今来責降人除韓忠彦曾任宰臣安燾依
　　前任執政官王覿豐稷見在侍從外蘇轍范純禮
　　劉奉世劉安世等令三省籍記姓名更不得與在
　　京差遣詔曰昔在元祐權臣詆誣先烈肆為紛更
　　紹聖親覽政機灼見羣慝斥逐流竄具正典刑肆
　　朕纂承與之洗滌悉復収召寘諸朝廷而締交彌
　　固惟以阻壊事功報復仇怨為事必欲一變熈寧
　　元豐之法度為元祐之法而後已凡所論列深駭
　　朕聴至其黨與則遷叙不次無復舊章廼擇其尤
　　者第加裁削餘一切釋而不問(丁未/録)大觀三年二
　　月韓忠彦復宣奉大夫儀國公致仕八月己亥卒
　　年七十二初章惇為相斥逐元祐臣寮士心不附
　　曾布詭情辟致名士如陳瓘張庭堅俱居門下欲
　　以傾惇上即位召忠彦為相惇以異議既逐布以
　　定䇿功拜右僕射忠彦柔懦天下事多决於布議
　　以元祐紹聖均為有失欲以大公至正消釋朋黨
　　明年改元為建中靖國邪正雜用忠彦遂罷去布
　　獨當國漸進紹述之說明年又改元為崇寧蔡京
　　於是召用而布亦得罪崇寧元年罷為觀文殿大
　　學士知潤州
己夘陸佃罷尚書左丞(依前太中大/夫知亳州)
制曰執政大臣朕所親信而是非去就宜厭服中外茍
異於是公議難逃(具官/陸佃)頃為史官以朋黨得罪名在責
籍元符之末遷叙過優朝廷以近甞降詔置而不問爯
為執政始末奉行處之安然殊不引避豈止昧於㢘隅
亦無悔過戴恩之意其罷綱轄尚假州麾勉服訓詞毋
忘循習
　　佃自建中靖國元年七月除尚書右丞十一月除
　　尚書左丞至是年五月罷執政㡬一年
庚辰許將門下侍郎(自右銀青光祿大/夫守中書侍郎除)
温益中書侍郎(自中大夫守/尚書右丞除)
蔡京尚書左丞(自翰林學士承㫖中大夫知制誥兼侍/讀修國史充實録修撰除)
趙挺之尚書右丞(自試/國朝)　(部尚書兼侍讀修國史編修/要遷中大夫除)
將門下侍郎制曰咸一徳以格天求賢是重釐百工而
熈載服采其難眷惟邦國之基實頼鈞衡之力宜遷峻
列懋稱膚功(具官/許將)學造天人之㣲識該今古之變其守
也審不可撓之淵澄而代有終無不載之坤厚踐歴所
為之多矣終始自得之裕如乆執政機載隆徳望奉謀
猷而入告辯邪正以中行好惡既同議論惟一朕志雖
定爾功為多擢貳黄門式符輿論正直是與益崇輔弼
之權仁義已明更俟賛襄之効克成丕績永孚於休
益中書侍即制曰君臣一徳則好惡不約而同上下協
心則垂拱無為而治况右轄惟㡬之任乃甘盤舊學之
臣我圖爾功懋遷峻列(具官/温益)清規亮節直道純誠動而
必徐應事為之不茍宿之彌壯慎業履之攸勤久歴從
班旋躋政府論議悉歸於中道是非不惑於異端仁義
既明俗風遂一斷自朕志擢貳西臺非道不陳克纉隆
平之運見賢而用實資翊亮之功往哉汝諧尚格予訓
京尚書左丞制曰非常之才必遇聖明之主可大之業
是資豪傑之臣陟我俊良為時輔弼(具官/蔡京)先朝碩徳當
世名儒其自得之富矣經綸之術不可尚也居然博厚
之稱屬神考之有為繼泰陵之克紹更張述作盖甞廷
議而躬行沮格廢興又且目覩而心憤力變難囘之俗
必行已試之言肆朕明父子兄弟之恩而爾難上下君
臣之義中臺綱轄宜以命之不約而同已明好惡之一
無為而治更宜翊亮之勤往哉惟欽母煩多訓
挺之尚書右丞制曰得人謂之仁雖聖王之難事見賢
而後用乃天下之至公眷我駿良宜登輔弼(具官趙/挺之)仁
義重而名節著志意修而富貴輕不磷不緇盛矣難汙
之行彌明彌壯超然特立之心更是非之最多終理義
之自得屢周嵗律綿歴從班明君臣父子之恩辯好惡
是非之黨善人是頼公議是修總轄中臺故以命爾正
直是與克諧夣卜之求道徳一同益懋賛襄之力往祗
厥位永孚于休
　　崇寧二年七月將以収復湟州除金紫光祿大夫
　　五年五月以収復鄯廓除特進益執政僅半年二
　　年正月壬寅卒于位益資詭譎始以潛邸舊僚進
　　而阿附二蔡持論不正深為物議所貶京字元長
　　興化軍仙逰人陳瓘因朝會見京視日久而不瞬
　　甞以語人曰京之精神如此它日必貴然矜其禀
　　賦敢敵太陽吾恐此人得志必擅私逞欲無君自
　　肆矣尋居諫省遂攻其惡京聞瓘言因所親以自
　　解且致情懇而以甘言啖瓘瓘使答之曰杜詩所
　　謂射人先射馬擒賊必擒王不得自己也於是攻
　　之愈力草四章將上會聞隔對不得見乃悉繳而
　　奏之其奏曰紹聖之初哲宗之意本無適莫章
　　惇雖挟功自恣然其初猶有兼取元祐之意京自
　　成都而来與其弟卞共毁宣仁共欺哲宗京之得
　　售其說自役法始從大改役法以後事事無不大
　　改兄弟同朝塤箎相和無有一事不如其意當此
　　之時不以所聞神考聖訓告於哲宗至於今日然
　　後引所自書實録以為證驗唱為不經之論而欲
　　遷神考於西宫其為矯誣可謂明矣京以矯誣之
　　筆妄增實録之事以矯誣之舌偽造神考之訓朝
　　廷用矯誣之言而輕改宗廟信矯誣之說而力沮
　　言者臣恐自此矯誣之人無復忌憚矣今朝廷大
　　事又皆委曲遷就而為一京之地公議洶洶人不
　　敢言京當紹聖之初與其弟卞俱在朝廷導賛章
　　惇共作威福卞則隂為謀畫惇則果斷力行且謀
　　且行者京也哲宗篤於紹述一於委任事無大小
　　信惇不疑卞於此時假紹述之說以主私史惇於
　　此時因委任之篤自明已功京則盛推安石之聖
　　過於神考以合其弟又推定䇿之功毁蔑宣仁以
　　合章惇惇之矜伐京為有助卞之乖悖京實賛之
　　當此之時言官常安民屢攻其罪京與惇卞共怒
　　安民恊力排陷斥為姦黨而孫諤董敦逸陳次升
　　亦因論京相繼黜逐哲宗晩得鄒浩不由進擬寘
　　之言路浩能忘身狥國京又因其得罪從而擠毁
　　是以七年之間五害言者凡所施行得以自恣遂
　　使當時之所行皆為今日之所改卞之尊紹王氏
　　知有安石豈知有神考知有金陵豈知有京師絶
　　滅史學一似王衍重南輕北分裂有萌臣之痛心
　　黙憂非一日也陛下融會南北去卞不疑然而京
　　尚未去人實憂之兄弟一心皆為國害一去一留
　　失政刑矣熈寧之末王安石吕恵卿紛争以後天
　　下之士分為兩黨神宗患之於是自安石既退恵
　　卿既出之後不復用此兩人而兩門之士則皆兼
　　取而並用之也當時天下之士初有王黨吕黨而
　　朋黨之禍終不及於朝廷者用此術耳自京卞用
　　事以来牢籠薦引天下之士處要路得美官者不
　　下數百千人其間才智藝能之士可用之人誠不
　　為少若京去朝廷則私門之士數百千人者皆為
　　朝廷之用矣京在朝廷則皆蔡氏之黨也然則消
　　黨之術唯在去京而已國家内外無事一百四十
　　年亦至於保飬隂邪必成心腹之患瓘又論哲宗
　　實録不當止以蔡京兼修疏奏上甚感其言宻賜
　　瓘黄金百兩上謂輔臣曰瓘言事極不可得暫貶
　　亦不久前日遣人以金百兩賜之瓘受賜泣下布
　　曰陛下待遇如此冝其感泣也元符三年十月京
　　遂以翰林學士承旨出知永興軍至是除尚書左
　　丞京執政凡二月而相挺之字正夫宻州諸城人
閠六月壬戍曾布罷右僕射(觀文殿大學士右銀/青光祿大夫知潤州)
制曰審去就之分者大臣所以盡道優進退之禮者人
君所以觀忠載嘉次輔之賢申錫偃藩之命顧内外之
或異在體貌以惟均誕布䇿書式孚群聴(具官/曾布)噐識閎
博性資聰明早發越於猷為久踐更於事任從容應物
有王佐之才慷慨立朝得仁者之勇被遇神考翺翔侍
從之華見知泰陵宻勿樞機之府肆朕纉承之始登於
弼亮之司丕揚繼述之功尤頼將明之助遽露誠悃祈
觧政機雖眷倚之彌加覽封章之屢至眷其有守實亦
重違是用峻秘殿之隆名鎮丹陽之便郡遂其休逸寵
厥勤勞於戯論道經邦居則儀刑於百辟承流宣化出
則師帥於一方往服渥恩乃心王室
　　布自元符三年十月拜相是年閠六月罷入相僅
　　踰一年錢遹言曾布呼吸立成禍福喜怒遽變炎
　　凉鈎致齊人之疑言欲破紹聖之信史於是布連
　　抗章乞罷遂有是命初布於元祐末欲以元祐兼
　　紹聖而行故力排蔡京至崇寧初知上意有所向
　　矣又欲力排韓忠彦而専其政無何蔡京為左丞
　　大與布乖會布擬陳祐甫為戸部侍郎京於榻前
　　奏曰爵祿者陛下之爵祿柰何使宰相私其親布
　　之壻陳廸祐甫之子也布忿然爭辯久之聲色稍
　　厲温益叱曰曾布上前安得失禮上不恱而罷翌
　　日交攻布布由是得罪二年十月臣僚言郭知章
　　掌制命曾布罷乃託王言過為溢美有從容應物
　　有王佐之才慷慨立朝得仁者之勇知章遂罷七
　　月布落觀文殿大學士提舉亳州太清宫太平州
　　居住時侍御史錢遹言曾布初與韓忠彦李清臣
　　結為死黨既登相位析交離黨日夜争勝不及半
　　月首罷市易變法之論相因而至於是范純粹乞
　　差衙校以害神考之免役李夷行乞復詩賦以害
　　神考之經術力引王古為戸書以掌開閤歛散之
　　權王覿為中丞以定是非可否之論又奏布與宦
　　官閻守懃等相交結使門人李士京通道言語及
　　諷金山寺獻地以應䜟記等事遂有是命是月丁
　　酉布降中大夫守司農少卿分司南京錢遹言陛
　　下入繼大統大母垂簾曾布乞獨班奏事力引韓
　　忠彦李清臣豐稷曾肇之徒鱗集於朝忠彦引陳
　　瓘龔夬曾布引陳次升李清臣豐稷合黨締交造
　　端設計睥睨宫禁莫敢誰何欲變亂當時事實以
　　誣毁哲廟李勣乃布肇姻家率爾上書乞廢元符
　　皇后伏望重行竄殛布遂責降忠彦崇福宫清臣
　　肇稷等皆貶責崇寧元年十一月布甞薦學官趙
　　諗而諗反遂責授武泰軍節度副使衡州安置十
　　二月以棄湟州責授賀州别駕二年五月貶亷州
　　司戸依舊衡州安置大觀元年八月太中大夫提
　　舉西京嵩山崇福宫曾布卒贈觀文殿大學士謚
　　文肅
七月戊子蔡京右僕射(自守尚書左丞授通議大夫/守尚書右僕射兼中書侍郎)
制曰文章萬化之源源清而流潔僕射百僚之表表正
而景端若昔保邦敷求俊徳肆予共政厥有舊人咸造
于庭明聴朕訓(具官/蔡京)才髙而識逺氣粹而行方早逄聖
旦之有為徧歴儒林之妙選徊翔滋久趣操益醇出殿
侯藩入居翰苑適當元符之末命預聞翼室之多艱去
就甚明忠嘉具在人之艱矣動以浮言天實臨之賚予
良弼是用延登右揆總領西臺超進文階增陪井賦慨
念熈寧之盛際闢開端揆之宏基弛役休農尊經造士
明親疎之制定郊廟之儀修義利之和聫比閭之政國
馬蕃于汧渭洛舟尾乎江淮周卿率屬以阜民禹迹播
河而入海經綸有序威徳無邉而曲士陋儒㒺知本末
强宗巨黨相與變更凡情狃於尋常美意從而蠧壊頼
遺俗故家之未逺有孝思公議之尚存慎圖厥終正在
今日於戲武王繼志昭哉文考之功曹參守規講若蕭
何之迹其輔台徳永孚於休
　　先是元符末哲宗升遐上即位欽聖太后垂簾同
　　聴政召范純仁於永州虗宰席以待純仁純仁病
　　不能朝乃拜韓忠彦為左僕射曾布為右僕射明
　　年改建中靖國欽聖太后上僊布為山陵使乃宻
　　諭中丞趙挺之建議紹述還朝與忠彦勢相敵漸
　　逐忠彦薦引之士盡復紹聖元符之政忠彦怨布
　　於是曰布之自為計者紹述耳吾當用能紹述者
　　勝之遂召京京之用自韓忠彦始起居郎鄧洵武
　　又為愛莫助之之圖以獻其說以為陛下方紹述
　　先志羣臣無助之者其圖如司馬遷年表例為旁
　　行分為左右自宰相執政侍從臺諫郎官館閣學
　　校分而為七左曰元豐右曰元祐左序助紹述者
　　以温益為首其餘不過三四人如趙挺之范致虗
　　王能甫錢遹也右序舉輔相公卿百執事皆在焉
　　多至百餘人又於左序别書一人姓名於宰相下
　　而掩之徽宗視之則京也徽宗謂曾布曰洵武言
　　非相蔡京不可與卿不同柰何布曰洵武所陳既
　　與臣所見不同自不當與議遂以其圖付温益益
　　欣然奉行乞籍記異論之人於是上决意用京矣
　　至是遂以京右僕射(丁未録/叅事畧)徽宗初即位二月以
　　登極赦恩遷徙竄謫之人范純仁而下十有入人
　　恩叙有差四月范純仁等十有九人復官有差五
　　月文彦博而下三十三人追復有差先是上復政
　　議者以瑶華復位司馬光等叙官為所當先陳瓘
　　時為左正言獨以為幽廢母后追貶故相彼皆立
　　名以行非細故也方今計當先辨明誣㒺昭雪非
　　辜誅責造意之人然後發為號令以禮行之庶㡬
　　可無後患不然必遺後悔無益也朝廷以公論久
　　欝且欲快恱人情遂遽施行之詞命既出陳瓘益
　　堅前說乃上疏言司馬光等復官朝廷昭雪寃枉
　　之恵不可不發於訓詞三省進呈瓘疏韓忠彦請
　　改撰司馬光吕公著告命上曰但貶邢恕於恕訓
　　詞中具載此意則天下皆知之矣告命遂不改其
　　後崇寧間蔡京用事盡改建中之政黨禍再作人
　　始服瓘之先見也(丁未/録)自京為相即召知揚州蔡
　　卞為中太乙宫使兼侍讀徙雷州司戸章惇為舒
　　州團練副使睦州居住九月乙未勅中書省開具
　　元符三年臣寮章疏姓名分為邪正上中下三等
　　有邪等尤甚者丁酉貶責韓忠彦曾布李清臣黄
　　履曾肇豐稷龔夬等合二十一人以甞議元符皇
　　后故也己亥勅中書省應係元祐謫籍并元符末
　　叙復過當之人各具元籍定姓名人數進入不得
　　與在京差遣中書開具姓名文臣曾任宰相執政
　　官文彦博吕公著司馬光安燾吕大防劉摯梁燾
　　王巖叟范純仁韓忠彦王珪王存鄭雍𫝊堯俞趙
　　瞻韓維孫固范百祿胡宗愈李清臣蘇轍劉奉世
　　范純禮陸佃曾任待制已上官蘇軾范祖禹等三
　　十五人餘官秦觀張耒等四十八人十月丙子廢
　　黜周常等二十有七人臣寮上言以元符之末共
　　成黨與變更法度復為元祐等人故也十一月壬
　　辰詔黨人子孫不許擅到闕下甲辰上書人范柔
　　中等停降有差詔元符末所上章疏其間言當於
　　理又力陳父子兄弟繼述友恭之義者四十一人
　　悉令旌擢外附會姦慝誣毁先帝政事者總五百
　　四十一人然言有淺深罪有輕重取其詆謗指斥
　　邪等中尤甚者三十人係范柔中等並逐處羈管
　　十二月癸丑責韓忠彦安燾等各居住安置其罪
　　有差以棄湟州也二年正月乙酉鄒浩王覿等並
　　居住任伯雨陳瓘等並編管以前上書言涉邪㒺
　　故也先是役法新舊差募二議俱有弊王安石主
　　雇役司馬光主差役范純仁蘇軾俱光門下士亦
　　以差役為未便章惇安石門下士尚以雇役為未
　　盡純仁軾惇雖賢否不同然悉聰明暁吏事兼知
　　南北風俗其所論甚公各不私其所主元祐初光
　　復差役改雇役惇議限止五日太速後必有弊光
　　不以為然惇争辨竟以罪去蔡京時知開封府用
　　五日限盡改畿縣雇役之法為差役至政事堂白
　　光光喜曰使人人如待制何患法之不行紹聖初
　　惇入相復議以雇役改差役置司講論以李深為
　　編𠡠所㸔詳利害文字専一㸔詳役法除蔡京為
　　戸部尚書兼提舉於是京欲掩塗元祐迎合之迹
　　乃白惇曰取熈寕元豐法施行之爾尚何講為惇
　　信之遂請人額雇直一從元豐舊李深持不可争
　　之不能得出通判通遠軍建中靖國初復召深為
　　司農寺丞専領戸部役法於是取出錢之重者悉
　　申明蠲减之至是蔡京復用事黨禍再作李深送
　　吏部與合入差遣(並同/上)
庚子章楶罷同知樞宻院事(自通議大夫罷為資政/殿學士中太乙宫使)
制曰陳力不能義所當止知足不辱道莫與京維時弼
臣乃國俊老深明出處之大致用示始終之至恩(具官/章楶)
直亮而剛明忠勤而壯毅能守正而不膠於變善書䇿
而不詭於經頃者節制一方威名萬里生擒勁敵坐解
重圍非徒月三㨗之来抑亦日百里之闢屬元祐朋姦
之復作嗟熈寧成算之至危大肆邦誣㡬開邉隙逮延
登於樞筦因助振於國威方資經制之良遽爽節宣之
適章屢却而復上志愈堅而不囘祈即便安務從和理
陞華祕殿授節祠宫亦既完難進易退之風行且致勿
藥有喜之慶將安將樂永介夀康言旋言歸尚副虗佇
　　楶自建中靖國元年七月除同知樞宻院事至是
　　年七月罷執政僅一年楶以疾乞罷故有是命未
　　㡬卒諡莊簡
八月己夘趙挺之尚書左丞(自中大夫尚/書右丞除)
張商英尚書右丞(自翰林學士知制誥兼侍讀修/國史實録修撰遷中大夫除)
商英尚書右丞制曰左右大臣朕所與謀謨庶政計安
天下自非智識開明趣操純正則焉足以居輔弼之任
哉(具官張/商英)徳度寛和才猷勁敏學博而知要志大而敢
為經術光於本朝言詞妙於天下蚤被先朝之識擢蔚
有當時之盛名逮予臨御之初召從逺服宻助揚功之
志肆厥有成凛然儒英實我國噐是用延登右轄參賛
萬機夫后徳惟臣允頼賛襄之助身帥以正乃清風化
之原永肩一心同底于道
　　商英字天覺蜀州新津人
十月癸亥蔣之竒罷知樞宻院事(自右正議大夫授依/前官充觀文殿學士)
　　(知杭/州)
制曰朝廷之上輔弼之臣入則總樞機之繁以承廟略
出則制兵民之重以壯藩維内外之任匪輕體貌之隆
惟一(具官蔣/之竒)材猷博大噐識閎深貫穿百家之書該通
六藝之意學為勸講文以代言威名著于敵中教治行
於輦下踐更膴仕被遇累朝進掌樞衡遂制兵武惟時
塞垣徹警羗戎咸賓方有頼於論思乃屢形於冲退勉
從均逸之義用舉優賢之章加以秘殿之隆名往鎮餘
杭之巨屏雖乃身在外獲遂解於政機而雅意本朝宜
無忘於辰告茂爾告履體予眷懐
　　之竒自元符三年四月除同知樞宻院事建中靖
　　國元年七月除知樞宻院事至是年十月罷執政
　　踰二年俄奪職以疾告歸提舉靈仙觀卒復觀文
　　殿學士
同日蔡卞知樞宻院事(自資政殿學士左正議大/夫充太乙宫使兼侍讀除)
制曰樞宻右府實本兵柄内參帷幄之議外以鎮撫四
方綏䕶元戎賛成廟畧惟兹重任實頼世臣可圖其人
誕頒命告(具官/蔡卞)學際天人材兼文武議論達國家之大
體謀謨紹典誥之遺風而乃秉徳髙明植志剛大擢自
神考進陟從班受知泰陵遂參大政粤予嗣服遭家多
難不能保臣鄰之親慨然失股肱之助儀刑注想亦既
彌年亟兹召還深沃朕志雖論道帷幄固可聞於忠嘉
而進位樞衡又將隆於弼亮朕方待爾以甚盛之舉爾
其為朕圖非常之功並奏塤箎之和益觀華蕚之茂惟
兄弟之義相與冀軍國之政交修為卿一門自我作古
於戲精兵略以料敵决勝嚴武事以保大定功惟裕陵
有遵藝祖遺業之心顧𦕈躬有承神考戎㨗之志宜卒
前人之圖事庶揚丕績於無疆永孚於休尚有嘉寵
　　二年七月以収復湟州除左光祿大夫三年五月
　　以収復鄯廓除金紫光祿大夫
　　崇寧二年(癸未/)
正月丁亥蔡京左僕射(自右僕射授右光祿/大夫尚書左僕射)
制曰綏四方復大業屬在於𦕈躬佑乃辟康兆民允資
於元輔進陟時傑秉操國鈞粤惟先正之臣克任天下
之重爰旌丕烈誕告朝倫(具官/蔡京)噐愽而用周名髙而實
茂學際天人而不貳材兼文武而具宜被遇裕陵早預睿
神之制作發聞紹聖久勤禁宻之論思逮予訪落之初
首建紹休之訓孤忠自許惟堅體國之誠經徳不回曽
靡合時之術暨延登於政府肆擢寘於宰司謀猷益嘉
夙夜匪懈攷古而修紀律設屬而講事功庶官惟和百
度以正適逺戎之弗率繄多算之是圖師不逾時慮無
遺䇿四方偃兵革之氣百姓厚衣食之源疇若顯庸升
華左揆分侍東臺之峻躐躋文階之崇増衍爰田陪敦
真食萃兹寵渥併示眷懐於戲位冠群臣孰越蕭何之
畫爵隆五等盖先裴度之功惟乃殊勲無愧前哲永恊
於治往孚於休
　　七月収復湟州除左銀青光祿大夫三年五月以
　　収復鄯廓等四州除守司空五月己夘右銀青光
　　祿大夫守尚書左僕射兼門下侍郎蔡京為守司
　　空行尚書左僕射兼門下侍郎封嘉國公以撫定
　　鄯廓推賞也尋詔去守字改行字作兼字(制詞云/特超五)
　　(等/)三年正月甲午通直郎鴻臚寺丞蔡攸賜進士
　　出身為校書郎仍賜金紫攸左僕射京子也以趙
　　存誠許份例召對除館職京言攸未始登科非存
　　誠份之比再辭不許自京遷左相黨禍益酷四月
　　通直郎致仕程頥近以入山著書竊慮妄及朝政
　　特追毁出身以来文字除名五月停降上書詆訕
　　人梁安國等二十有二人八月詔湟州近已収復
　　其元行廢棄及迎合議論沮壊先烈之人責降龔
　　夬等十一人有差又責上書進士應元符末上書
　　者類多詆誣可具姓名下太學並罷三舍遣歸本
　　貫各入自訟齋聴讀九月籍記黨人子弟令吏
　　部告示應責降人子弟候參選及射闕日並於家
　　狀内供父親兄弟係與不係籍記之人應上書邪
　　等人知縣已上資序並與宫觀嶽廟選人不得改
　　官及不得注縣令又頒降御書黨人姓名下監司
　　長吏㕔刻石宰臣文彦博呂公著司馬光呂大防
　　劉摯范純仁韓忠彦王珪八人執政梁燾王巖叟
　　王存鄭雍傅堯俞趙瞻韓維孫固范百祿胡宗愈
　　李清臣蘇轍劉奉世范純仁安燾陸佃一十六人
　　待制以上蘇軾范祖禹等三十五人餘官秦觀以
　　下三十九人十月黨人領祠並罷又詔黨人子弟
　　不許以功賞遷改又詔不許黨人擅到闕下又詔
　　與黨人子弟外路宫觀差遣三年正月降責修政
　　役法人王古而下又章惇王珪以為臣不忠别為
　　一籍仍依元祐姦黨指揮施行四月勘會黨人子
　　弟不問有官無官並令在外居住不得擅到闕下
　　仍令具逐路責降安置編管等臣僚姓名下項六
　　月詔元符黨人通入元祐姦黨文臣曾任宰相執
　　政官司馬光而下已故者二十人見存者曾布蘇
　　轍李清臣劉奉世范純禮安燾張商英七人為臣
　　不忠曾任宰相已故者王珪見存者章惇上於是
　　親書刻石於文徳殿之東壁又下詔暴白之又命
　　右僕射蔡京書之仍頒下諸路監司及州軍長吏
　　㕔立石第其首惡與其附䴡者得三百九十人四
　　年八月詔黨人覊管編管安置居住者各與量移
　　十二月詔上書編管覊管人放還鄉里其誣謗最
　　重除范柔中鄧考甫不放外餘並放五年正月詔
　　毁黨碑仍一再下戒諭之詔詔曰符祐邪臣乗間
　　擅權變亂政事朕竄斥累年不忍終棄是用差以
　　叙復畀之祿秩又曰朕以星文譴告是用敷澤寛
　　宥已降指揮除毁元祐姦黨石刻及與係籍人叙
　　復注擬差遣又詔除上書邪等尤甚外罷上書邪
　　等三指揮又令劉摯而下叙復有差曾任宰執官
　　重第一等劉摯李清臣王巖叟輕第二等韓忠彦
　　曾布范純仁安燾並提舉宫觀劉奉世章惇及輕
　　第三等黄履並叙復管勾宫觀其餘罪戾之人並
　　次第與出籍
四月戊寅趙挺之中書侍郎(自中大夫尚/書左丞除)
張商英尚書左丞(自中大夫尚/書右丞除)
吴居厚尚書右丞(自戸部尚書/遷中大夫除)
安惇同知樞宻院事(自兵部尚書兼侍/讀遷中大夫除)
居厚尚書右丞制曰執政大臣朕所考慎庶資諧弼底
于熈平肆頒渙恩以褒茂徳(具官吴/居厚)才周噐愽通達治
綱服勤官術衍溢邦賦睠言嘉績簡在朕心庶言其同
命汝予翼欲覿經邦之効進承綱轄之司疇陟崇階式
昭優睠同心同徳尚思繼於古人有猷有為益勉攄於
逺業往祗明命永孚于休
惇同知樞宻院事制曰朕惟機政之地宥宻是司非謀
猷克壯不足以倚毗非議論所歸不足以圖任灼知滋
乆褒陟為宜(具官/安惇)學博才髙出膺世用踐更要劇休有
顯稱曩罹險難益光確操進掌武部恊濟典常彌簡朕
心兼采輿誦庻獲岩廊之議擢陪機軸之司疇錫穹階
併昭異數爾其廸慮深逺益謀疆圉之敉寧秉心宣通
思竭股肱之佐佑往祗厥服母替朕恩
　　居厚字敦老豫章人惇字處厚廣安軍人惇以収
　　復湟州鄯廓累官右光祿大夫在樞府凡二年三
　　年十二月戊午卒于位
八月戊申張商英罷尚書左丞(自通議大夫授/依前官知亳州)
制曰朕睠禮邇臣康保庶政當竭忠藎以副倚毗而用
意囘邪不循義分言章繼上公論弗容(具官張/商英)神考擢
置言路永泰寵陞從班在元祐之初託文辭以毁訿先
烈迨元符之末因訓誥以褒譽朋姦原其操心出於為
利而内多詭秘外若坦夷朕初不疑待以丞轄徐察言
動反覆躁輕貪冐希求自干榮進潛結近宻覬位相臣
以道事君何望於汝尚期改過姑務含容臺論具陳言
皆有實聊申邦典出守州符服我寛恩往惟省咎
　　商英自崇寧元年九月除尚書右丞二年四月除
　　尚書左丞是年八月罷執政僅一年先是李昭叙
　　守定㐮得嘉禾商英作嘉禾萹以頌美之至是御
　　史中丞石豫殿中侍御史朱諤余深論商英前作
　　嘉禾篇不當以司馬光文彦博等比周公又并疏
　　其他事又聞甞作宣仁聖徳頌其言紛紜上及宗
　　廟者無所不至言者又取商英為開封府推官日
　　為本府撰祭司馬光文繳以進呈詔商英秉國政
　　機議論反覆可落職知亳州(長/編)初商英與蔡京在
　　神宗朝為檢正雅有契好及是京為相商英為左
　　丞同在堂議事多不同商英言京姦邪有身為國
　　相志在逄君等語臺臣以為非所宜言謫知亳州
　　尋令入元祐黨籍京罷相削籍(事/畧)五年正月通議
　　大夫張商英知鄂州未㡬言者論商英謝表誣謾
　　得罪其表曰不圖堯舜之治復見于今遂令异鏄
　　之謀㒺知攸措又曰莫非帝臣咸削黨籍又曰豈
　　使清時陷為牛李之黨庶㡬黄壤尚預䕫龍之㳺
　　大觀元年十月京復相商英遂自提舉嵩山崇福
　　宫責授安化軍節度副使歸州安置(丁未/録)四年京
　　罷相除龍圖閣學士知杭州過闕賜對奏曰神宗
　　修建法度務以去大害興大利而已今誠一一舉
　　行則盡紹述之美法若有弊不可不變但不失其
　　意足矣除資政殿學士中太乙宫使(事/畧)
　　崇寧三年(甲申/)
八月丙午許將罷門下侍郎(自特進除依前官充資/政殿學士知河南府)
制曰輔弼之臣進退之際乃朝廷之用舎繫天下之聴
觀必稽庶言朕何敢忽(具官/許将)侍從丞轄出入云舊東西
臺貳亦既累年朕方躬秉一徳卒圖考功詆異紛紛籍
黜無赦庶無愧於繼志述事之孝遵制揚功之休而言
者論汝得罪先朝獲貸元祐抗章引謝言渉謗譏絲毫
無過父子為囚憤戾若此刑政謂何屢更時變莫見一
心括囊不言殊無特操朕察中憲懇欵之言矜大臣左
右之久分之洛郊俾司留鑰仍隆秘殿學士之名用循
舊弼均勞之禮體予恩數往其恊祗
　　將自紹聖二年十月除尚書左丞四年閠二月除
　　中書侍郎崇寧元年五月除門下侍郎至是年八
　　月罷執政凡九年將在位御中丞朱諤取將舊謝
　　章表析文句以為謗且謂將左顧右視見利則回
　　幡然改圖初無定論元祐間甞為丞轄則盡更元
　　豐之所守紹聖初復秉鈞軸則隂匿元祐間之所
　　為逮至建中尚此冐居則紹聖之所為已皆非矣
　　强顔今日亦復偷安則建中之所為亦随改焉遂
　　以資政殿大學士知河南府言者不已降資政殿
　　學士知潁昌府移大名拜觀文殿學士除奉國軍
　　節度使在大名六年召為佑神觀使未㡬卒贈開
　　府儀同三司諡曰文定
九月乙亥趙挺之門下侍郎(自右光祿大夫/中書侍郎除)
吴居厚中書侍郎(自右光祿大夫/尚書右丞除)
張康國尚書左丞(自翰林學士承旨知/制誥遷中大夫除)
鄧洵武尚書右丞(自刑部尚書/遷中大夫除)
　　挺之執政凡三年至四年三月拜相自序云三年
　　十二月挺之為門下侍郎以疾在告因上章求觧
　　政事上惻然遣使勞問宣醫㸔視再三諭蔡京等
　　曰挺之今病在朝寧復更有人如挺之者京等皆
　　側目已而疾間朝參曲謝京軰皆皇恐意以上眷
　　既厚必有以宻詢之者四年正月乙亥北使辭上
　　詰旦御紫宸殿纔升坐顧左右内臣馮鐸曰班中
　　不見趙挺之朕思之為朕撫問安否鐸至具宣詔
　　旨挺之感泣及疾間既見禮當留身曲謝京每防
　　人言已之姦惡於上而同列莫敢留身者今上恩
　　於挺之厚又當獨出身奏事深疑其必有所獻乃
　　連二日先次留翌日挺之獨留奏上曰今内外皆
　　已為大臣之黨若有忠告于陛下者乃指云此懐
　　異意沮壊法度之人也臣以為不誠不忠于君父
　　者可謂懐異意之人若獻忠誠于陛下者豈可謂
　　之異意哉此乃大臣恐人言已之私凡有獻言於
　　陛下者皆謂之異意欲以絶人之言爾若此則事
　　有大於此者孰敢啟口以告人主上下之情隔矣
　　踰兩月挺之拜右相康國字賓老維揚人洵武字
　　子常成都雙流人御史丞鄧綰之子綰子洵仁洵
　　武洵仁徽宗朝為尚書右丞初洵武為起居郎時
　　韓忠彦曽布為相洵武因對言陛下乃先帝之子
　　今宰相韓忠彦乃琦之子先帝行新法以利民琦
　　甞論其非今忠彦為相將先帝之法更張之是忠
　　彦為韓琦子能繼父志陛下為先帝子不能繼父
　　志也陛下必欲繼志述事非用蔡京不可又進愛
　　莫助之圖以獻於是徽宗决意用京矣至是遂拜
　　右丞(事/畧)
　　崇寧四年(乙酉/)
正月丙申蔡卞罷知樞宻院事(自金紫光祿大夫依前/官充資政殿大學士知)
　　(河南/府)
制曰朕體貌大臣始終顧遇矧惟樞庭之長夙推舊徳
之良祈觧政機用蕃寵數(具官/蔡卞)學窮淵奥識造精㣲擢
自裕陵揚于禁從被眷哲廟延登左綱洊歴險夷克全
操履昨疇重望俾總鴻樞方頼告猷遽求避位自官㡬
要之地方陳弟兄之嫌重違其情勉遂所請付别都之
留鑰加秘殿之隆名併示寵光式均勞逸往廸朕命永
孚於休
　　卞自崇寧元年十月除知樞宻院事至是年正月
　　罷再執政凡三年時兄京為相至是始引嫌求罷
　　而有是命五年三月詔資政殿學士新知江陵府
　　蔡卞深得王安石道義淵源之學宜詳延邇英以
　　備訪問可除醴泉觀使兼侍讀政和六年六月昭
　　慶軍節度使開府儀同三司中太乙宫使兼侍讀
　　蔡卞為檢校少保鎮東軍節度使以史事賞也
二月甲寅張康國知樞宻院事(自中大夫守尚書/右丞依前官除)
劉逵同知樞宻院事(自兵部尚書兼侍讀修國史/兼實録修撰遷中大夫除)
何執中尚書左丞(自大中大夫試吏/部尚書兼侍讀除)
康國知樞宻院制曰朕惟右府實本廟謀必求股肱之
良俾専帷幄之任疇咨碩輔擢冠鴻樞(具官張/康國)謀謨忠
嘉噐宇惇大早膺殊遇荐歴禁途直道足以致君髙文
可以華國躐陞右轄翊賛中臺夙夜同寅左右一徳蔽
自朕志恊于師言庸昭注意之隆亟典本兵之重爾其
丕承先烈益邁逺猷格兹弗率之戎助我有為之志同
底于治永孚於休
逵同知樞宻院制曰朕登用輔臣預聞國政乃眷樞機
之地實資帷幄之謀必惟其人用新厥命(具官/劉逵)風猷髙
邁噐宇靖深學冠儒林望隆國噐早膺奬㧞荐歴禁嚴
出使三韓能杖忠信入更八座克著事功蔽自朕心命
汝予翼擢參四輔進貳元樞爾其惟懐永圖俾紹光烈
恊成廟算宣暢王靈使朕無愧於知人則汝有辭於永
世
　　逵字公達随州随縣人執中字伯通處州龍泉人
　　康國大觀元年十二月以䍧牁夜郎諸郡納土効
　　順除右正議大夫二年正月以受八寳除左正議
　　大夫五月以収復臨洮除右光祿大夫(拜罷/錄)初康
　　國附蔡京以進遂除左丞徽宗甚噐重之拜知樞
　　宻院事三年二月卒諡文簡贈開府儀同三司上
　　書公忠亮直四字令刻于墓碑先是西北邉帥多
　　取佳闕辟官或任非所長康國歎曰邉塞尤當擇
　　才柰何欲私所厚善乎於是随闕量才且為選格
　　使人人皆得自効云(並長/編)
三月甲辰趙挺之右僕射(自門下侍郎授右銀青光祿/大夫尚書右僕射兼中書侍)
　　(郎/)
制曰朕若昔大猷考慎其相眷求一徳協賛萬㡬顧難
其人久虗右揆肆登賢輔誕告大廷(具官趙/挺之)受質清和
渉道醇粹智足以周天下之務學足以究先王之㣲方
時紛更獨陳讜論逮予總攬首建忠言秉心不回持議
甚確自參禆於邦政彌弼成於治功同寅恊恭奉公履
正是用進貳中臺之柄坐論西省之謨超陟文階增培
井賦以昭注倚以厚寵光於戲惟聖賢相遇之隆以君
臣咸徳為盛丙魏推同心而輔於政聲顯漢廷房杜持
衆美而効之君望髙唐室益祗逺業克紹前休
六月戊子趙挺之罷右僕射(授金紫光祿大夫觀文/殿大學士中太乙宫使)
制曰揆路疇庸方懋弼諧之徳琳宫置使用隆均逸之
恩乃眷股肱之良宜惇體貌之厚肆頒明命敷告治庭
(具官趙/挺之)篤實冲深剛明慱達懿文華國早躋禁掖之聫
直道事君浸歴憲臺之長讜言屢進正色不回辨國是
於群邪復熾之秋昭先烈於衆訕愈盈之日雖朕志之
素定在汝言之實難既擢預於政機益輔承於台徳履
信思順同寅協恭任賢去邪而㒺有二心興滯起廢而
克諧一徳載嘉乃績深簡予衷俾同秉於國鈞遂對持
於政柄式頼耆舊永佑隆平乃引疾以力陳復投誠而
備至念逺猷尚資於辰告難去朝廷而大臣不可以暑
行勉留神館加隆名於秘殿増峻秩於文階衍邑爰田
益封真食併推寵數特示眷懐於戲辭機務之煩閔勞
以事即祠庭之佚尚嗇乃神往服褒嘉益綏福履
　　挺之入相累月引疾乞罷而有是命十月乙丑朔
　　挺之既罷相上以挺之子存誠為衛尉卿思誠為
　　祕書少監明誠為鴻臚少卿挺之辭不敢當乞収
　　還成命詔答不允
　　崇寧五年(丙戍/)
正月甲辰吳居厚門下侍郎(自右光祿大夫/中書侍郎除)
劉逵中書侍郎(自中大夫同知/樞宻院事除)
二月丙寅蔡京罷左僕射(授守司空安逺軍節度使開/府儀同三司中太乙宫使)
制曰爵祿所以礪世義莫重於尊賢明哲所以保身道
惟存於挹已眷予元老久秉鈞衡積勤我家願上相綬
匪推異數曷表羣倫(具官/蔡京)宇量恢閎智識淵敏藴大儒
之學窮天人精祲之㣲負經世之才洞國家表裏之體
早膺文考之睠夙被泰陵之知中外荐更險夷一致肆
朕纉圖之始首陳繼志之謨嘉其有守正之忠察其有
闢邪之節擢自江湖之逺延登槐鼎之崇力復熈豐之
大猷深排符祐之群慝盡瘁於國利無知而不為任重
于時事雖難而必濟名聲聳於鄰國風采繫於縉紳四
年于兹百度咸若屬倚賛元之助遽陳避位之誠詔雖
屢而莫囘章甫却而復至勉從勤請聴釋煩機是用隆
開府之盛儀付秉旄之重柄處以琳宫之逸寵兹全魏
之封増衍爰田陪敦真食式從良弼併示茂恩於戲姬
旦居豐不替保周之志留侯謝事靡忘𫝊漢之心顧出
處之雖殊尚安危之是倚往欽注意毋怠告猷
　　京自崇寧元年七月拜相是年二月罷入相凡四
　　年至是星文變異上章乞罷故有是命蔡京之罷
　　相也太廟齊郎方軫奏疏論京睥睨社稷内懐不
　　道效王莽自立為司空效曹操自立為魏國公視
　　祖宗神靈為無物玩陛下不啻若嬰兒専以紹述
　　熈豐之說為自謀之計上以不孝刼持人主下以
　　謗訕詆誣恐嚇天下威震人主禍移生靈風聲氣
　　燄中外畏之大臣保家族不敢議小臣保寵祿不
　　敢言顛倒紀綱肆意妄作自古為臣之姦未有如
　　京今日為甚爰自崇寧以来交通閽寺結託宫禁
　　蠧國用則若糞土輕名噐以市私恩内自執政侍
　　從外至帥臣監司無非京之門人親戚政事不合
　　于天心法令徒結於民怨若設九鼎鑄大錢置二
　　衛興三舎建樂府於國門外祭天地於兩郊若此
　　之類非徒無益又且於禮文經意無補其意安在
　　京凡妄作必持兩說刼持人主一曰此三代之法
　　也一曰熈豐遺意未及施行惟恃飾詞以逞其欲
　　神考十九年間典章文物粲然大備豈有未及施
　　行之事蔡京不得馳騁於當年必欲妄以姦心誣
　　㒺在天之神靈每有奏請盡乞作御筆指揮行出
　　語士大夫曰此上意也明日或降指揮更不施行
　　則又語人曰京實告之也善則稱已過則稱君必
　　欲陛下歛天下之怨而後已元豐三年廢殿前廨
　　宇三千四百六十間造尚書省分六曹設二十四
　　司以總天下機務落成之日車駕親幸命有司立
　　法諸門墻忩壁輒増修改易者徒二年京惡白虎
　　地不利宰相盡命毁折収入禁中是欲移害陛下
　　乎是謂之紹述乎括地數千里屯兵數十萬建置
　　四輔郡遣親信門人為四輔州總管又以宋喬年
　　為京畿轉運使宻諷兖州父老詣闕下請車駕登
　　封意在為東京留守萬一乗輿一動投間竊發呼
　　吸羣動不知宗社何所依倚陛下將置聖躬於何
　　地臣甞中夜思之不覺涕泗横流也邇日聞奏建
　　議立方田欲擾安業百姓借使行之豈不召亂乎
　　又况數年間行鹽法朝行夕改昔是今非以此脫
　　賺客旅財物道塗謂朝廷令信如寒暑行未浹旬
　　又報鈔法變矣鈔為故紙鹽為棄物家財蕩盡赴
　　火自燔客死異鄉孤兒寡婦號泣籲天者不知其
　　㡬千萬人生靈怨嘆皆歸咎於陛下然京自謂暴
　　虐無傷也元符末年陛下嗣服之初忠義之士投
　　匭以陳已見者無日無之京欲鉗天下之口塞陛
　　下之耳目分為邪等賊虐忠良天下之士皆以忠
　　義為羞方全身逺害之不暇何暇捄陛下之失乎
　　以忠臣義士為謗訕詆誣或黥死逺方或除名編
　　置或不許齒仕籍以言得罪者萬人矣誰肯為陛
　　下言哉蔡攸者垂髫一頑童爾京遣攸日與陛下
　　遊從嬉戲惟以花栽怪石籠禽檻獸舟車相銜不
　　絶道路盖欲愚陛下使之不知天下治亂也久虗
　　諫院不差人自除門人為御史京有反狀陛下何
　　從而知臣與京皆壼山人也案古䜟云水遶壼山
　　此時方好㸔京諷部使者鑿渠以遶山孛星見西
　　方日蝕正隂之月天意所以啟陛下可謂極矣陛
　　下畧不省悟止於肆恩赦避殿減膳舉常儀以答天
　　戒而已上以星文變見中外並許直言二月十三
　　日京遂罷相及京復相上以軫奏示京奏乞付有
　　司推究事實軫竟付詔獄坐此編管嶺南先是何
　　執中留身京對衆言三省若有妄言者京来日即
　　知也京毎言臣寮有奏事於陛下者次日即宣諭
　　執中自此不敢復留身自昔置臺諫官及兩省給
　　舎三省執政欲令互相譏察京欲合而為一京意
　　可知矣
同日趙挺之右僕射(自觀文殿學士太乙宫使授特進/光祿大夫尚書右僕射兼中書侍)
　　(郎/)
制曰朕内體道㣲以執萬機之要外圖王佐以熈庶績
之詳所以斡旋化樞寅亮天縡廼審求於舊弼俾參穆
於政途維時登庸盖出定命(具官趙/挺之)噐愽而有用材全
而至深學足以知聖人之言行足以安賢者之守正色
率下直道事君越予訪落之初嘉廼忠言之助國是以
定爾猷居多遂膺夣卜之求進處鈞衡之寄遹就廣聲
之志輔成復古之謨勤勞百為論議一致自燕間於真
館殊怫欝於民瞻是用更升右揆之崇兼總西臺之峻
乃遷階品增衍戸封以茂爾庸以蕃爾寵於戲慮以動
惟厥時道不同歸于治𫝊說之詔乃辟以繼先王之功
宋璟之善守文以持天下之正往服朕命永孚于休
　　挺之初為門下侍郎時蔡京為相挺之屢陳其姦
　　惡遂拜右僕射居數月除觀文殿大學士中太乙
　　宫使會彗見南方其長竟天徽宗震恐謂挺之曰
　　蔡京所為皆如卿言京免相挺之復為右僕射京
　　復相再除觀文殿大學士佑神觀使(事/畧)趙挺之行
　　狀先是蔡京變亂法度傾府庫錢以市私恩上銳
　　意更革議戸部裁减浮費都下月省二十萬挺之
　　自記云四年六月挺之乞罷相上既許之詔曰顒
　　俟重来以熈庶績聞卿未有第已令就賜已而彗
　　見上震動深照蔡京之姦由是旬日之間凡京所
　　為者一切罷之詔賜挺之曰可於二十一日来是
　　日入對上曰蔡京所為皆如卿言天旱不雨今京
　　且求去位而天乃雨可喜上又曰京以將仕郎便
　　為郎官又曰京令其子修作親衛郎欲日伺朕動
　　作今已罷挺之曰陛下照知其姦天下幸甚於是
　　京罷相即日復相挺之挺之因進對願陛下下不
　　失百姓心中不失士大夫心外不交兵於敵國惟
　　此三者最為急務科塲一事臣為教官一十三年
　　兩任國子司業推行元豐之法備至未聞有廢科
　　塲之議若科塲廢則請託交至惟糊名考校最為
　　至公五年三月趙挺之自記其事云初北朝遣泛
　　使入朝上既許還西人元符三年已復所侵西戎
　　之地又許西人納款而知樞宻院事張康國與蔡
　　京潜謀交鬬西北之兵不使西人納款上從挺之
　　言乃回宥州牒及邊臣不得妄有生事由是牒本
　　赴延州令保安軍囬報西人以款塞矣是月初挺
　　之對奏上曰自古亂臣下必結怨百姓外必起兵
　　四方令中國擾亂即姦謀乃行今陛下更改時事
　　殆盡頃時用事者頗得罪尤欲交兵生事以攄已
　　憤時蔡卞為館伴或奏上卞譎詐多端隂與其兄
　　為不合其實相為表裏不可信用上曰今令副使
　　王薦監察之(薦乃皇/后之叔)張康國與京宻相關通門下
　　侍郎吴居厚左丞何執中右丞鄧洵武隂助之力
　　於上前開陳敵人所求無厭不可以從挺之面折
　　康國康國等無以對要之止欲激怒敵人而興兵
　　爾頼神祗保佑上心堅固終不為姦臣邪議所奪
十二月己未劉逵罷中書侍郎(依前中大/夫知亳州)
　　逵自崇寧四年二月除同知樞宻院事五年正月
　　除中書侍郎是年十二月罷執政二年時蔡京罷
　　相國柄逵主之於是言者論逵謂其乘間抵巇盡
　　取陛下崇寧以来繼述緝熈美意良法不問大小
　　輕重而盡廢之陛下立教養升貢之法而逵乃腹
　　非竊議稽留旬浹不即奉行陛下息邪說以正人
　　心而逵取為元祐學術者陛下疾朋黨以示好惡
　　而逵進係黨人之子者陛下罪詆誣以尊宗廟而
　　逵擢上書邪等者陛下勤繼述以紹先烈而逵用
　　改更熈豐法令者陛下擢用之不二三年間致位
　　輔弼逵乃若此豈不負陛下哉遂罷知亳州京復
　　相又責鎮江軍節度使安州居住其後除資政殿
　　學士醴泉觀使卒王偁曰自愛莫助之之說行而
　　孽京由是用事小人之勢遂熾其進悉以詆毁元
　　祐紹述先烈為言如是者幾三十年而執政之中
　　獨一劉逵用主元祐而黜彼豈誠然者哉(事/畧)自星
　　變上罷蔡京復相趙挺之逵先以同知樞宻院擢
　　中書侍郎上時憂甚委政二人挺之多智而逵銳
　　甚凡崇寧所行之事盡罷之事既不出於上挺之
　　慮有後患毎隂啓其端而使逵終其說逵欲取以
　　為功因不悟挺之計直前不避上覺其専後數日
　　星没稍悔更張之暴外未有知者翰林學士鄭居
　　中獨知之遂請對首言今所建立皆學校禮樂以
　　文致太平居養安濟等法以厚下恤民何所逆天
　　而致譴怒上大以為然居中退禮部侍郎劉正夫
　　繼請對如居中言上遂外挺之逵而復向京於是
　　逵罷踰百日挺之亦罷(長/編)
　
　
　
　
　
　
　
　
　
　
　
　
　
　
　
　宋宰輔編年録卷十一
欽定四庫全書
　宋宰輔編年録卷十二　　宋　徐自明　著
　　徽宗大觀元年(丁/亥)
正月甲午蔡京左僕射(自安逺軍節度使開府儀同三/司中太乙宫使授依前司空左)
　　(僕射兼門下侍/郎魏國公再入)
制曰天子之置三公與之論道丞相之總百揆維以佐
王朕親事法宫宅師區夏朝廢食而思務夜振衣而慮
微顧非眞儒孰翼丕治廼睠求於舊弼俾還秉於大鈞
播告治廷誕敷羣聽(具官/蔡京)識推先覺德懋碩膚智造物
之未形學窮神而獨至擢自文考寢遇泰陵更險夷之
百爲持忠正之一節逮予躬攬冠位宰司罄謀謨之賛
襄緝紀綱之蠧壞佐周王之辟國無如召公佑商后之
格天有若伊尹力復先烈輔成遠圖庶績已熙太平將
洽屬緣災而引咎旣避位以踰年顧兹袞繡之聯殊失
股肱之助矧今符瑞洊至講禮樂以文頌聲賢能竝興
恢庠序而善風俗有懐制作多所建明是用載登左揆
之崇兼峻東臺之秩陪敦爰賦彌聳具瞻斯爲異恩庸
示注意於戲舉臯陶而不仁者逺朕則克難於任人賢
周公而大治至今爾其永休于前政往服定命勉成厥
功
　　十二月以廣南西路夜郎康居之屬納土除太尉
　　二年正月以受八寳除太師魏國公六月甲午賜
　　蔡京玉帶金魚○二年正月壬子朔御製宣和殿
　　記其略曰在昔神考體道稽古乃作燕息之殿於
　　正寢之側欲致一凝神以成惟睿之聖命之曰睿
　　思哲宗以先帝所御避不敢居乃作宣和其屋三
　　楹朕奉若先緒爰居爰處思其所以紹復之道(云/)
　　(云/)竊惟神考之聖作新斯民興起治道立政造事
　　以飾千載之盛陳經立制以追三代之隆訓飭經
　　義興建庠序以廸士出泉弛役增賦吏祿以興亷
　　平均輸之令以抑末作而理財修常平之法以摧
　　兼并而劭農聮萬民之什伍而敎之武技以備軍
　　旅以除寇攘正百官之名實而明其分守以經邦
　　治以亮天工復丘乗之制講戰守之律綏懐欵附
　　征誅暴亂中國彊而蒸民乂邊鄙闢而四裔威至
　　於修歴紀以協天時平水土以盡地利議禮文以
　　興制度考鐘律以審音樂以馭羣吏則爲之刪法
　　令以振百工則爲之謹度程盛德大業著於上下
　　十有九年薄海内外莫不承德而士狃於積習溺
　　於蹇淺駭非常之見内懷憤悱初未有發也元祐
　　之初垂簾聽政羣姦汲引相援而起列置髙位乗
　　便投隙無所忌憚以訓廸經義爲泥古以興隆學
　　校爲失士以祿庶人之在官者爲傷財害民以省
　　耕歛之法爲放債取利以什伍丁壯爲聚盜以董
　　正治官爲亂常開疆闢國謂之好大喜功建法明
　　刑謂之慘刻苛暴儲倉廩謂之鉅橋之粟富邦用
　　謂之鹿臺之財莫不以是爲非指無爲有而忠臣
　　誼士與顧命大臣相繼斥逐其所上章至叙幽王
　　厲王之不道引秦皇漢武之窮黷未甞不掩卷憤
　　懣頼哲宗皇帝照知姦罔灼見邪心不言九年一
　　日臨政奮武斷發德音凡背公死黨之人與肆不
　　根之言者放廢竄逐之刑加焉然後神考豐功茂
　　烈得以講明紹復於搶攘委頓之後天下方翹首
　　跂踵向熈寧元豐之盛矣逮元符末朕即位之初
　　懼弗克任恭請母后臨朝總攬克篤先烈朕方寅
　　畏嚴恭以承慈訓而羣慝荐興復列庻位覆出爲
　　惡變亂事實益務更張先帝之所興哲宗之所繼
　　述動揺變革日月未幾掃蕩殆盡章交公車肆爲
　　誣詆謂法弊則當革無事於遵制謂世移則當變
　　何在於揚功謂作淫巧之技以蕩心謂收無用之
　　地以傷財指黜惡懲姦爲濫刑論從父之失爲非
　　孝至乃方商紂之拒忠諫比二世之殺直言剪伐
　　後殿之樛木斥逐供御之幕士毁奉祀之冠冕御
　　殿之朝服大至於衣章微至於草木賤至於卒役
　　莫不廢革外則懐異害政之臣欺罔以肆其志内
　　則隂險左右之人恊賛以濟其謀故得事無巨細
　　物無微賤極意紛更罔有遺逸内外交攻忘君臣
　　分義以快私忿幾同報怨皆先朝簡㧞之舊臣何
　　忘義不忠之若是故自親政以來怵惕焦思欲以
　　丕承厥志一命令一制作惟神考典章是傚申三
　　舍之法頒之郡國興其賢能罷黜科舉而復里選
　　弛在公之役推之州縣黜其姦猾以編戸而惠善
　　良操貴賤輕重之權而市無異估收闔闢歛散之
　　柄而物無低昻三時務農一時講武綜核六聮分
　　守明辨吏習於律工善於事凡此皆政之已見於
　　事可得述而有成效也若夫律度鈞鍾恊比中聲
　　成一代之樂貢金九牧包括天地鑄八方之鼎屬
　　踈而無祿則爲田廬俸賜敎養成就而官使之四
　　民無告則爲廩餼布絮還定安集而居養之爲園
　　以收貧而無不葬之枯骨爲坊以治病而無不醫
　　之窮獨廣山海之利而商賈通立虞衡之禁而地
　　産闢建京師輔翊之郡置殿省供奉之官凡此皆
　　志之所在未見於事可得繼而有成功也至於放
　　黜嵬瑣罷斥浮僞討論禮制崇尚經術新美人材
　　絃歌達于萬里繼其文也聲敎暨乎遐荒威武暢
　　乎無外不頓一㦸而湟中積石列爲郡縣不下尺
　　紙而夜郎牂牁莫不冠帶殊鄉異域請命下吏繼
　　其武也凡此之類畢陳而備舉爰詔有司凡興復
　　之事集類比次以書來上得一千四百五條興訛
　　造訕之氓與附下罔上之姦屛之逺方黜不復用
　　一時朋附之黨考其言之輕重列其差等分爲三
　　級親書于籍布告中外於休德大勲晦而復明朕
　　心庶幾焉宋有天下百五十年垂簾者三小人乗
　　之易制改度斷而復續非天所復命則安能于遹
　　駿其聲遹觀厥成乎其文實蔡京爲之(蔡絛言本/朝垂簾者)
　　(四魯公謂慈聖光憲曹后甚盛/之德是以獨言垂簾者三而已)
壬寅吳居厚罷門下侍郎(自右光祿大夫授資政殿/學士依前官充太乙宫使)
制曰朕體貌大臣恩紀惟稱任均佚勤之異禮全進退之
宜(具官吳/居厚)早服寵榮寖踐華要再尹京甸兩冠民曹自
擢近司初持右轄荐由西掖進直東臺參賛政幾屢更
歳籥兹舉引年之義數形避位之言封奏繼來悃誠莫
奪宜從爾請昭示朕恩增加袐殿之名仍領真祠之秩
是爲優遇無怠欽承
　　居厚自崇寧二年四月除尚書右丞三年九月除
　　中書侍郎五年正月除門下侍郎是年正月罷執
　　政凡四年上章告老故有是命(拜罷/錄)門下侍郎吳
　　居厚數請老故事罷政當易所賜方團帶特恩許
　　仍舊服因著爲令(長/編)
壬子何執中中書侍郎(自太中大夫/尚書左丞除)
鄧洵武尚書左丞(自中大夫守/尚書右丞除)
梁子美尚書右丞(自中大夫試/戸部尚書除)
洵武尚書左丞制曰朕敷求一德之臣與之共政惟中
外萬物總于文昌而左右二丞實司筦轄更踐厥次實
惟其人(具官鄧/洵武)識度髙明謀謨忠亮夙以儒學敡歴要
途業履之優簡在朕志曩自憲部擢與機衡居多建明
國是允賴宜膺寵命進服左綱於戲惟虚其心乃能振
舉樞慮惟正厥事乃能糾率官聮徃服朕言勿替素守
子美尚書右丞制曰昔在神考若稽周唐正名百工以
熈庻績惟中臺二轄分總六官參賛機衡實聮近弼(具/官)
(梁子/美)賦才閎廓蘊識髙明夙繇儒學之華歴試事任之
劇望實俱峻朕有簡知比自民曹領職天府寛猛交濟
治狀顯聞是用酌于師言擢與大政俾攄遠業恪輔朕
躬於戲惟虛厥心乃不惑於是非之正惟常厥德乃不
牽於好惡之公往服訓言毋易素守
三月丁酉趙挺之罷右僕射(授特進觀文殿大/學士佑神觀使)
制曰國有輔弼義均股肱顧雖屬任之殊悉隆待遇之
體惟時右揆俾解近司爰即治廷誕揚孚號(具官趙/挺之)性
資機敏識慮疏通論惟當世之宜知識一時之變始薦
升於文館俄擢賛於臺綱逮予訪落之初力排符祐之
邪説方朕有爲之日協成制作之事功洎再登於宰司
復丕昭於國論閱時未久諗疾亟聞屢頒賜告之恩行
佇勿藥之喜而願還政柄祈即燕閑繼上封章莫囘誠
請宜陞華於祕殿往均逸於祠宫申衍爰田式昭異數
於戲進而輔于世旣觀已試之能退以遂其私克𢡟有
終之吉祇膺寵渥永介壽祺
　　挺之自崇寧五年二月入相至是年三月罷再入
　　相凡一年引疾乞罷而有是命劉逵既絀挺之亦
　　以病求免上意復向蔡京故挺之罷後五日卒年
　　六十八贈司徒官給葬事諡清憲(長/編)○七月故觀
　　文殿學士特進贈司徒趙挺之追所贈司徒落觀
　　文殿大學士始挺之自密州徙居青州會蔡京之
　　黨有爲京東監司者亷挺之私事其從子爲御史
　　承㫖意言挺之交結富人挺之卒之三日京遂下
　　其章命京東路都轉運使王旉等置獄于青州鞫
　　治俾開封府捕親戚使臣之在京師送制獄窮究
　　皆無實事抑令供析但坐政府日有俸餘錢止有
　　剰利至微具獄進呈兩省臺諫交章論列挺之身
　　爲元祐大臣所薦故力庇元祐姦黨蓋指挺之嘗
　　爲故相劉摰所援引也遂追贈官落職制詞有力
　　沮紹述隂唱險膚曩繇眞祠復備次輔獲逞忿恚
　　敢肆紛更之語云○祠部員外郎葉夣得久不遷
　　蔡京旣復相京向所立法度已甞罷者皆復行趙
　　挺之劉逵相繼得罪士論紛然夣得召對曰陛下
　　前日所建立者出于陛下乎出于大臣乎及其罷
　　之又從而復之亦出陛下乎出于大臣乎夫事不
　　過可作與不可作二者而已審以爲可作出于陛
　　下則前不應廢以爲不可作而不出于陛下則今
　　不可復惟察之於心者審然後斷於事者當今徒
　　見一大臣進以爲可作則法度從而立一大臣退
　　以爲不可作則法度從而廢無乃陛下有未了然
　　於中而不出於已者乎陛下但虛其心參考異同
　　而斷之以理度其可復者復之可罷者罷之無徒
　　以大臣進退爲可否則天下治矣上喜夣得言獨
　　無所觀望遂除起居郎○政和元年五月丁亥詔
　　除落觀文殿大學士特進贈太師趙挺之責降指
　　揮從其妻秦國太夫人郭氏奏乞也
同日何執中門下侍郎(自太中大夫/中書侍郎除)
鄧洵武中書侍郎(自左中大夫/尚書右丞除)
梁子美尚書左丞(自中大夫尚/書右丞除)
朱諤尚書右丞(自吏部尚書/遷中大夫除)
諤尚書右丞制曰朕仰承天休中外康乂嘉與黎獻守
兹太平肆求一德之臣俾與萬幾之政(具官/朱諤)氣節剛毅
才猷清深道學貫於淵微明識該於倫類夙以文采擢
寘甲科夷險備更趨向堅正曩司風憲進長儀曹忠讜
屢聞國是允賴宜膺柄任備輔朕躬於戲綱轄之地庻
尹所瞻其尚體朕用汝之意命令之出於中臺者罔有
不臧職業之𨽻於六官者罔有不肅是爲克稱尚欽念
哉
　　執中以牂牁夜郎諸郡納土及受八寳收復臨洮
　　累遷金紫光祿大夫執政踰四年至三年六月拜
　　相○諤字聖與秀州華亭人執政凡三月是年六
　　月卒於位贈光祿大夫諡忠靖諤始以科第有時
　　名而附㑹蔡京以進初名􁀍以黨籍中有同姓名
　　者遂改今名云
五月庚寅鄧洵武罷中書侍郎(依前中大/夫知隨州)
　　洵武自崇寧三年九月除尚書右丞大觀元年正
　　月除尚書左丞三月除中書侍郎是月罷執政踰
　　二年
六月己未梁子美中書侍郎(自尚書左丞遷/太中大夫除)
　　二年七月自右光祿大夫特授正奉大夫
八月庚申徐處仁尚書右丞(自試戸部/尚書除)
　　處仁是年十月丁母憂執政凡兩月十二月起復
　　力辭不起優詔許之
同日林攄同知樞密院事(自太中大夫試吏部尚書兼/侍讀實錄修撰依前官除)
攄同知樞密院制曰朕圖任近弼彌綸至和眷兹帷幄
之臣實總機衡之要折衝千里率服四邉惟時公才俾
貳兵柄(具官/林攄)剛毅足以致遠肅括足以禔身學際天人
之交智周事物之奥不次而舉無施不宜西掖北門雅
著代言之美省曹京邑稔聞治劇之能惟中外之備更
顧險夷之一節參以時望蔽自朕心輟銓綜於天官俾
斡旋於樞極保乂王室輔翊朕躬衍食賜勲併推異數
豐財和衆期益講於武經居安慮危宜坐收於勝筭永
肩一德同底大寧
　　攄字彦福福州長樂人
閏十月丙戌林攄尚書左丞(自大中大夫同/知樞密院事除)
鄭居中同知樞密院事(自資政殿學士太中大夫中太/乙宫使兼侍讀實錄修撰依前)
　　(官/除)
居中同知樞密院制曰朕惟右府是爲本兵之地折衝
樽爼料勝廟堂自匪名德足以服華戎才智足以斷國
論者烏能居此位哉我圖其人以稱任屬(具官鄭/居中)爽邦
雋哲儒學宗師望臨一時士心咸嚮頃繇簡注擢二樞
庭向使眞祠久欝公願肆頒尹命用慰師言於戲其難
其謹而增重於樞機斯謀斯猷而參輔於台德往祇明
訓時乃之休
　　二年五月攄與居中以牂牁諸郡納土及受八寳
　　收復臨洮並累遷右光祿大夫
　　大觀二年(戊/子)
八月丙申梁子美罷中書侍郎(授資政殿學士依前/正奉大夫知鄆州)
　　子美自大觀元年正月除尚書右丞二月除尚書
　　左丞六月除中書侍郎是年罷執政僅二年
九月辛亥林攄中書侍郎(自右光祿大夫/尚書左丞除)
余深尚書左丞(自試吏部尚書/遷中大夫除)
　　是嵗五月庚申増公師三省長官俸禄户部尚
　　書左膚等奏言元豐官制以太師太傅太保爲三
　　師太尉司徒司空爲三公侍中中書令尚書令爲
　　三省長官皆正一品職任旣重當稱是以制祿元
　　豐中止除左右僕射而公師三省長官地皆虚位
　　未除以故未曾修立俸祿至是謂皆當增重其祿
　　以述神考之意並依○六月丙午增置光祿大夫
　　等官易右銀青光祿大夫等官中書省會大觀二
　　年三月十五日釐正寄禄官指揮乞增置光祿大
　　夫以易右銀青光祿大夫宣奉大夫易左光祿大
　　夫正奉大夫易右光祿大夫正議大夫通奉大夫
　　易右正議大夫通議大夫太中大夫中大夫中奉
　　大夫易左中散大夫中散大夫朝議大夫奉直大
　　夫易右朝議大夫内有有出身人及帶職人更不
　　轉中散奉直大夫從之
　　大觀三年(己/丑)
四月戊寅林攄罷中書侍郎(依前正奉大/夫知滁州)
　　攄自大觀元年八月除同知樞密院事十月除尚
　　書左丞二年九月除中書侍郎是年四月罷執政
　　凡二年○中丞石公弼言林攄狠愎專恣於唱名
　　之時字多不識詔攄不學無術居傲弗恭可罷中
　　書侍郎讁知滁州言者不已提舉洞霄宫後進觀
　　文殿學士拜慶逺軍節度使復以人言罷與祠卒
　　贈特進靖康元年以攄蔡京死黨追貶爲節度副
　　使
癸巳鄭居中知樞密院事(自右光祿大夫同/知樞密院事除)
管師仁同知樞密院事(自中大夫試/吏部尚書除)
師仁同知樞密院事制曰朕惟致治之原實自本兵之
地折衝萬里制勝四鄰我圖其人肆攽顯命(具官管/師仁)智
周事物學洞古今有猷有爲允文允武頃者朕始親於
機政爾荐歴於清華逮分定武之符克著元戎之績甲
兵不試邊境以寧入掌天官益隆時譽蔽自朕志進貳
樞庭朕命惟休往其祇服
　　師仁字元善處州龍泉人
癸卯余深中書侍郎(自中大夫尚/書左丞除)
薛昻尚書左丞(自試兵部尚書/遷中大夫除)
劉正夫尚書右丞(自試工部尚書兼侍讀實/錄院修撰遷中大夫除)
昻尚書左丞制曰朕躬覽萬機圖囘四海思得忠良之
士式居輔拂之聮(具官/薛昻)直諒多聞柔嘉維則學古聖人
之道爲時儒者之宗西掖東臺辟雍泮水踐揚滋徧聞
譽惟休擢長五兵益多嘉績宜進司於綱轄庸典領於
機衡往其欽哉服我休命
六月甲戌朔管師仁罷同知樞密院事(自中大夫罷授/資政殿學士依)
　　(前官充佑/神觀使)
　　執政僅兩月引疾乞罷而有是命尋卒
丁丑蔡京罷左僕射(爲太師守/太乙宫使)
制曰進而經體久專秉於國鈞退以辭榮豈遽去於王
室眷時元老懇解繁機其疏褒典之隆以副具瞻之舊
誕揚丕號敷告治廷(具官/蔡京)業廣而器宏智通而用愽造
微之學貫道蘊以無遺致逺之才應事倫而有裕蚤受
知於先帝繼被遇於泰陵肆予總攬之初方切紹承之
助首延登於丞轄再入冠於台衡八載於兹庶績用乂
顧方隅之綏静加年數之順成思共享於太平乃力陳
於疾疚章屢却而復上詔亟諭而莫囘重違乃誠憫勞
以事宜席師垣之峻俾司眞館之優仍衍爰田併敦采
食以厚股肱之重以昭體貌之殊於戲明哲保身雖弗
居於寵利忠嘉告后當無廢於燕閒尚懋逺圖以膺多
福
　　京自大觀元年正月拜相至是年六月罷再入相
　　凡三年引疾乞罷故有是命仍詔請給恩數並依
　　見任宰相例未幾上章乞骸骨遂以太師致仕仍
　　舊提舉編修哲宗皇帝實録進封楚國公仍朝朔
　　望大朝會許立相班○先是石公弼言自京任用
　　外則生事於四鄰内則殫竭於民力託爵祿以廣
　　私恩濫錫予以蠧經費京處人臣富貴之極尚懐
　　不滿徼福不已至於假利民以決興化之䜟水託
　　祝聖而飾臨平之山勢毛注言蔡京位極人臣爵
　　無可加擅持威福震動中外四方多士惟知奔趣
　　宰相之門而不知君父之尊文昌舊省一毁而盡
　　逺傷元豐之偉蹟近累陛下之述事謂忠於君可
　　乎臨平新塔乃京私域之髙原土木百出一境騷
　　然上假朝廷之威力下便宰相之私計謂忠於君
　　可乎公弼又言京罷相以三師就第提舉修實錄
　　於京計則得也爲朝廷之謀則未焉京誤國蠧民
　　而盤據輦轂無有去志餘威震於羣臣人情防於
　　後患又言陛下既已灼見姦蔽斥去邪黨皆是京
　　援引表裏相濟之人京宜恐懼修省即曰引去今
　　乃驁然無所畏憚朝會班宰相之上議論爲彈壓
　　之說甚無耻也按京當國日久威權日深親戚朋
　　黨盤據中外宋喬年父子止是子婦之父兄耳假
　　借任用遂從常選擢至從官引林攄於中書差除
　　論議惟京是聽而已其輕朝廷罔君上如此等事
　　何可悉數○太學生陳朝老上書曰蔡京姦雄悍
　　戾詭詐不情徒以髙才大器自處務於鎮壓天下
　　於是出而銳然更張以謂天下後世無以復加以
　　蔡京之所爲求其所欲其爲害蓋將徧四方之廣
　　覃萬世之逺而未艾也厥今官爵冗而非才雜進
　　財用竭而妄費無已恩澤濫而僥倖成風科配苛
　　而農民重困釋老盛而寺觀興修造多而土木耗
　　宦䜿縱横而權移小人學校紛更而士失所業諛
　　佞成俗而上不聞知恩寵上分而人多侮法錢與
　　法俱重而無術以平之推其弊之所在良由士出
　　其門人無所守各懷私恩而不知國家之公議幾
　　成風俗且爵祿名位天下之公器權臣盜之以植
　　私黨最國家之大患況蔡京尤能深結陛下左右
　　近習之人故此曹爲之隱蔽是以公肆誕謾莫敢
　　誰何京既謝事尚猶安處上都門闌如市交結内
　　貴其意猶欲覬它日復用也平時出入門下之人
　　恐其去國失所倚恃旁爲之助陛下何不察歟願
　　寘之逺方庶以杜絶其望○是年十一月詔蔡京
　　合得致仕恩澤外長子顯謨閣直學士承議郎提
　　舉醴泉觀攸除樞密直學士次子宣議郎鯈除直
　　祕閣餘依故事四年五月甲子詔太師致仕楚國
　　公蔡京特降授太子少保致仕
制曰政事所寄尤嚴誤國之誅人臣之姦莫重欺君之
罪我有常憲揚於大廷(具官/蔡京)頃以昔才久膺柄任兩冠
台衡之峻三登公袞之崇庶圖爾庸以弼予治而總秉
機務出入八年事廢紊於將來謀悉違於初議擅作威
福妄興事功輕爵禄以示私恩濫錫予以蠧邦用借助
姻婭密布要途聚引兇邪合成死黨以至假利民而決
興化之水託祝聖而餙臨平之山豈曰懐忠殆將徼福
屢有告陳之迹毎連狂悖之嫌雖僅上於印章猶久留
於里第偃蹇弗避傲睨罔悛致帝意之未孚昭星文而
申譴言章繼上公議靡容固欲用恩難以屈法宜褫師
臣之秩俾參宫保之官聊慰羣情尚爲寛典於戲天事
恒象明罰所以弭灾人道惡盈省躬所以引咎往欽善
貸無重後愆(宇文粹中承訓録云蔡京責居杭粹中行/詞畧不假借當即是此詞也朱勝非則以)
(此責詞乃内翰張/閣所作恐勝非誤)
　　先是彗出奎婁間上以星變憂懼而言者交章疏
　　京罪惡遂有是命給事中何昌言請以臣僚章奏
　　報行之遂檢會如昌言請焉臣僚上言京頃居相
　　位擅作威福權傾中外輕錫予以蠧國用託爵祿
　　以市私恩謂財利爲有餘俱出誕謾務夸大以興
　　事肆爲騷擾援引小人結爲死黨假借姻婭布滿
　　要塗以至交通豪民興置産業役天子之將作營
　　葺居第用縣官之人舡漕運花石曾無尊主庇民
　　之心惟事豐已營私之計若乃名爲祝聖壽而修
　　塔以壯臨平之山勢託言灌民田而決水以符興
　　化之䜟語致侄俁之告變而謬爲心疾受孟翊之
　　訛言而與之官爵趙眞欲輔之以妖術張大成竊
　　議其姦慝駭動逺邇聞者寒心始者京再罷相士
　　民稱慶以爲京去朝廷必矣旣寵以祠宫又許其
　　致仕賜以蘇州南園尚無去意非天有以警悟陛
　　下則人力何能爲哉詔曰蔡京權重位髙人屢告
　　變全不引避公議不容言章屢上難以屈法特降
　　授太子少保致仕依前楚國公在外任便居住尋
　　又下寛大之詔曰比以舊弼蔡京擅作威福屢致
　　人言禠官斥外申嚴邦憲足示懲戒尚慮怨仇乗
　　時騁志下石傾擠彈擊不已遂至矯枉過中疾惡
　　已甚宜伸寛宥曲全始終十月丙申朔詔禁捕僞
　　詔僞詔曰前宰相蔡京公行狡詐行迹諂諛所以
　　起天下之議今州縣有蔡京蹤跡盡皆削除有朋
　　黨之輩悉俱貶抑詔姦人乗間輙撰詔書皷惑羣
　　民可立賞典購捕(臣甞考蔡京之所爲合而言之/其事止於十有四誣上帝罔君)
　　(父結奥援輕爵禄廣費用變法度妄制作喜導諛/鉗臺諫熾親黨長奔競崇釋老窮土木矜逺略散)
　　(而言之其事數十萬言/不能盡其絲粟長編)○政和元年八月乙未太
　　子少保致仕蔡京爲太子太師依舊致仕二年二
　　月戊子朔詔太子太師致仕蔡京兩居上宰輔政
　　八年首建紹述勤勞百爲降秩居外荐歴歳時可
　　特復太師仍舊楚國公致仕於在京賜第居住四
　　月甲午燕宰執親王於太清樓上親爲之記蔡京
　　上記曰(云云/)四月太師致仕楚國公蔡京言二子
　　鯈翛䝉恩判登聞鼔檢院鯈翛見任直秘閣自奉
　　行官制以來應帶館職者不領在京職事昨大觀
　　中嘗䝉除授曾具懇辭遂改差在京宫觀伏乞依
　　例改差詔鯈提㸃萬壽觀翛提㸃醴泉觀老姦猶
　　知守故事不可不著也(長/編)
辛巳何執中左僕射(自行中書門下侍郎授特進/尚書左僕射兼門下侍郎)
制曰惟前代之廸官孰先輔相兼舊人而共政尤屬老
成眷言腹心之臣久貳機衡之任肆加考謹宜在褒延
其誕布於綸恩以式孚於朝聽(具官何/執中)髙明而守正純
厚而履常才兼文武之優學貫天人之賾自出陪於昌
運首被遇於先朝爲世名儒事朕濳邸方纉承之始已
召寘於從班逮躬覽之初遂擢參於近弼謀有嘉而必
告事靡勤而勿宣備甞夷險之更克茂始終之節朕念
持盈者保太平之盛敕命者謹時幾之微矧祗紹於成
模敢怠荒於旣治疇若予采以共濟於康功式選爾勞
蓋莫踰於壽俊其登庸於左揆兼總務於東臺進序勲
階衍封采食併厚寵章之峻用昭眷意之隆於戲罔不
同心傅說所以廸髙后咸有一德伊尹所以格皇天尚
繼美於前人以孚休於永世
　　政和二年四月以哲廟實録奏書除司空十二月
　　受元圭除少傅三年四月改太宰兼門下侍郎八
　　月燕樂成除少師封榮國公○太學生陳朝老上
　　書曰陛下即位於兹凡五命相矣有若韓忠彦之
　　庸懦曾布之贓汙趙挺之之憃愚蔡京之䟦扈今
　　復相何執中是猶以蚊負山也
　　大觀四年(庚/寅)
二月己丑余深門下侍郎(自中大夫中/書侍郎除)
張商英中書侍郎(自資政殿學士通議/大夫中太乙宫使除)
侯蒙同知樞密院事(自朝奉大夫試戸/尚書授中大夫除)
䝉同知樞密院制曰朕惟若古有訓無競惟人眷言樞
庭實本兵柄内以協謀於三事外以制服於四方輔成
道德之威繄賴魁閎之任(具官/侯䝉)方嚴敦大明允惠和智
周事物之宜學貫天人之際蚤由雋望浸歴要塗擢寘
中司憲綱以振進長民部邦用乃豐表著朝廷名重天
下宜參帷幄之畫以敉疆埸之虞於戲顯忠遂良朕克
祇於前憲安民和衆爾尚懋於遠圖其服賛書以永忠
譽
　　商英再入政府四月至是年六月拜相○蒙字元
　　功髙密人
五月戊午余深罷門下侍郎(除資政殿學士依/前中大夫知青州)
　　深自大觀二年九月除尚書左丞三年四月除中
　　書侍郎四年二月除門下侍郎是年五月罷執政
　　凡二年上章乞罷故有是命
六月乙亥張商英右僕射(自守中書侍郎授通奉大夫/守尚書右僕射兼中書侍郎)
制曰朕獲承至尊嗣有令緒永思萬事之統孰共濟於
始終亦惟一德之臣以克相於左右眷言近輔夙著殊
庸宜申倚注之誠俾正弼諧之次誕揚顯號孚告明廷
(具官張/商英)敦大而裕和直方而通敏學貫聖言之蘊爲時
儒宗才周世務之微實古王佐蚤受知於神考繼被遇
於泰陵荐更中外之榮居有賢勞之助肆予總覽首預
褒延粤由從班擢陪政路八年去國雖備歴於險夷一
節還朝曾無移於忠亮自再膺於圖任方允賴於將明
謀惟具臧言期有補朕憂勤既治戒懼無虞上焉思先
烈之承下則懐民隱之䘏法度修矣而尚資於總核鄰
邦服矣而尤切於撫綏人材既衆而待原省之方邦國
雖豐而急均節之度欲輔台德疇可享於天心莫如汝
諧庶幾熈於帝載其進登於右揆仍蔽自於予衷遹求
厥寧勉成爾績於戲惟守正可以式百辟惟同寅可以
經大猷往服訓辭以對休命
　　蔡京再罷相遂以張商英爲右僕射商英乃辭而
　　後受初蔡京既貶人心大悅是時方久旱彗出奎
　　婁間及商英視事之明日大雨彗不見上亦喜甚
　　書商霖二字賜之於是唐庚作内前行以紀其事
　　其詩曰内前車馬撥不開文德殿下宣麻廻紫微
　　侍郎拜右相中使押赴文昌臺旄頭昨夜光照牖
　　是夕收芒如秃帚明日化爲甘雨來官家喚作調
　　元手周公禮樂未要作致身姚宋也不惡鄉時兩
　　翁當國年民間斗米三四錢(丁未/録)○先是吕惠卿
　　既反目於王安石乃進安石二手簡又進日錄四
　　卷四卷之内俱鋪陳(闕/)　執政以後歸美之迹自
　　明其忠故當時安石詆毁之說不復見信於神宗
　　而安石由是重得罪安石所著八十卷乃效惠卿
　　四卷爲之也陳􁁱謂安石此書詆誣宗廟誣薄神
　　考蓋著撰曰錄在退居鍾山之時讀其書論其事
　　不考其時可乎熈寧中􁁱貶亷州乃著合浦尊堯
　　集以日錄詆誣之罪歸於蔡卞而不忍以安石爲
　　非其後蒙宥北歸大悔前言之過復著四明尊堯
　　之書痛絶王氏以發揚熈寧用捨宰臣本末之緒
　　而自明區區改過之心書藏之於家尊堯者蓋以
　　神考爲堯而主上爲舜助舜尊堯也會右僕射張
　　商英請以熈寧元豐政事類而編之目曰宋皇政
　　典爲萬世不刋之書以章紹述之實如宗廟官制
　　新省差除三舍導洛囘河保甲將兵免役青苗吏
　　祿之類臣所定篇目大綱如此毎篇如尚書之有
　　序序其所以某法縁此事此意爲此設當時詔㫖
　　看詳申明等類撮其機要而載集之庶使天下知
　　其本原罔敢懐異詔從之於是商英即尚書省令
　　聽置局典領之又畫㫖下􁁱取索尊堯集􁁱乃具
　　表以黄帕封題繳申典局乞進入於御前開拆或
　　謂􁁱當徑申局中而通書丞相􁁱曰􁁱所恨在此
　　不能直達乙夜之覽耳豈可通書耶彼爲宰相有
　　所施爲不於三省公行乃置局建官若自私者人
　　將懐疑而生忌正恐尊堯至而彼已動揺矣遠其
　　迹猶恐不免況以書邪繼而悉如􁁱言商英既罷
　　黜左僕射何執中乃上奏請正尊堯之罪詔陳􁁱
　　自撰尊堯集語言無緒盡係詆誣不行毁棄送與
　　張商英意安所用特勒停送台州覊管蓋辟雍初
　　成之日而執中時爲吏部尚書請開學殿使都人
　　士女縱觀安石坐像而􁁱於尊堯集序表之中嘗
　　論及之以故執中銜􁁱也(丁未/錄)
丙申薛昻罷尚書左丞(授資政殿學士依前/中大夫知江寧府)
　　昻自大觀三年四月除尚書左丞是年七月罷執
　　政踰一年罷從所請也
八月乙亥劉正夫中書侍郎(自中大夫尚/書左丞除)
侯蒙尚書左丞(自中大夫同知/樞密院事除)
鄧洵仁尚書右丞(自翰林學士承㫖太中/大夫知制誥兼侍讀除)
　　正夫執政凡七年至政和六年五月拜相○洵仁
　　綰之子洵武之兄
庚辰吳居厚門下侍郎(自資政殿學士宣奉/大夫佑神觀使除)
十月丁酉鄭居中罷知樞密院事(自正奉大夫知樞密/院事罷授依前官觀)
　　(文殿學士領/中太乙宫使)
　　居中自大觀元年閏十月除同知樞密院事三年
　　三月知樞密院事是年十月罷執政凡三年至是
　　皇后鄭氏上表以與居中爲同族不欲使之預政
　　事故有是命○大觀二年二月御史中丞吳執中
　　言祖宗以來戚屬不得預政故褫之其所以憂深
　　慮逺至矣比下明詔追述先志俾中外勿復援引
　　韓忠彥例戚屬爲三省執政官世世守之著爲甲
　　令崇寧二年七月繼常以鄭居中知樞密院事而後
　　宫恐懼知詔㫖之不可違也懇請罷免曽未幾年復申
　　前命中外未免於疑矣上封還疏手詔批諭所以
　　用居中之意執中乃已
庚申吳居厚知樞密院事(自宣奉大夫/門下侍郎除)
　　政和元年(辛/卯)
三月癸酉王襄同知樞密院事(自試吏部尚書/遷中大夫除)
制曰朕丕承前烈率籲衆賢矧樞機宥密之司參輔弼
疑丞之地延登俊傑協濟事功(具官/王襄)剛方而肅恭敦厚
而敏達學造六經之奥智周萬事之幾綽著忠勤荐更
委任分符外閫夙推鎮撫之能持橐從班備罄論思之
益比從起部進長天官銓衡盡公望實兼美宜陟本兵
之貳俾攄經逺之猷方今異域梯航邊民耕稼及此承
平而無事所宜思患而預防益堅乃心以稱休命
八月丁巳張商英罷右僕射(觀文殿大學士知河/南府兼西京留守司)
制曰當軸處中義蓋先於體國承流宣化政必在於宜
民雖用捨之有殊實内外之無間式孚大號用告多方
(具官張/商英)擢於廢棄之餘付以經綸之重庶凝勲績克濟
事功謂險夷之備甞宜年德之彌邵越陪宰路既閱歳
時而乃密引羣邪隂揺先烈誕謾自恣寖虧享上之忠
狠傲弗恭殊失爲臣之體􁁃容滋久敎戒罔悛非徒有
拂於師瞻固已大喧於公論繼披爾奏良動予懐儻端
揆之是居豈謀謨之可託載念弼諧之舊特優進退之
恩峻袐殿之崇班莅陪京之近服以昭舊眷以示私恩
於戲秉我國鈞固欲曲全於體貌留予京鑰斯爲致厚
於股肱戚乃自貽咎將誰執勉服成命往其欽哉
　　商英自大觀四年六月拜相至是年八月罷入相
　　踰年臣僚論其昔甞交通中貴求爲右僕射今又
　　結近臣郭天信使之借譽爲固寵之計又引上書
　　邪等及懐姦害正之輩使爲肘腋濟其邪謀凡十
　　辠而罷(拜罷/錄)○商英既罷相知河南府已而言者
　　以其意欲動揺國是有害紹述於是落職改知鄧
　　州未幾自通奉大夫降授大中大夫十月責授崇
　　信軍節度副使衡州安置二年正月戒諭士子勿
　　傾揺國是其言曰商英昨以頗僻之學膚險之論
　　鼓惑衆聽呼吸羣邪天下之士汩於流俗者咸仰
　　之爲宗近來敕牓戒告庻幾士知所嚮矣今則深
　　慮士人舊習不除尚敢詆誣先烈肆毁新政傾揺
　　國是有害紹述及學術不正特立議論見於程文
　　者並於眞卷詳加簽貼具析姓名當議痛與懲戒
　　仍劄下知舉蔡薿四月詔衡州安置張商英放令
　　逐便初商英既貶太學生有訟商英寃者上以語
　　蔡京京乃上奏乞放許商英自便詔從之三年六
　　月復責授汝州團練副使以泰州李彪作殿試策
　　題及答語言指斥乗輿及嘲訕大臣等罪張商英
　　時以爲李彪事在赦前故有是責宣和元年十二
　　月壬午觀文殿大學士張商英卒時陳􁁱寓山陽
　　方與賔舊會食聞之遽止酒而起嘆傷久之客有
　　以爲疑者􁁱曰張固非粹德且復才踈然時人歸
　　向之今其云亡絶人望矣近觀天時人事必有變
　　革正恐雖有盛德者未必孚上下之聽殆難濟也
　　未幾􁁱亦寢疾浸至大故○熈寧初王荆公薦章
　　惇召爲中書檢正被命爲䕫峽湖北路察訪相度
　　蠻事䕫之監司知州被其凌辱俱不堪相與謀曰
　　有知渝州南川縣事張商英者其才辨可與章公
　　敵一日召於末坐商英著道士服來長揖就坐惇
　　好大言商英又爲大言以勝之惇喜歸朝薦商英
　　於荆公以中書檢正官召商英自此進熈寧五年
　　加監察御史裏行時神宗厲精政事商英言陛下
　　即位以來更張數十百事而最大者有三曰免役
　　曰保甲曰市易三者得其人緩之即爲利非其人
　　急之即爲害陛下與大臣宜安静休息擇人而行
　　之則太平可以立致哲宗嗣位除開封府推官時
　　朝任稍更新法之不便民者商英上書謂三年無
　　改於父之道今先帝陵土未乾奈何議更變乎紹
　　聖元年以右正言召遷左司諫商英觀望時政言
　　蘇軾論合祭天地非是乞加罪又言吕大防梁燾
　　范祖禹吳安詩劉唐老孫升韓川皆坐貶言司馬
　　光文彦博負國吕公著不當諡正獻(云云/)及商英
　　爲相務更蔡京所行事省六路上供錢鈔改當十
　　錢爲當三罷内藏出剰鹽鈔歸之有司天下翕然
　　推重時内侍楊戩提舉後苑興作有勞除節度使
　　商英不可奏曰祖宗法内侍皆寄資無至團練使
　　者有大勲勞則别立昭宣和政和慶等使以寵之
　　未聞建節鉞也戩銜之會御史中丞張克公劾商
　　英狠傲弗恭等罪除觀文殿大學士知河南府商
　　英慨慷敢言事然詭譎不常在元祐時獻嘉禾頌
　　以文彦博吕公著比周公至紹聖間乃極言其短
　　甞作祭司馬光文極其稱美已乃追論其罪始也
　　排擊元祐諸人甚力迨爲相則從而引用之蔡京
　　置之黨籍中其實繇熈豐進也大觀之政矯革時
　　弊天下稱之平生學浮屠法號無盡居士卒年七
　　十八(丁未/錄)欽宗靖康元年二月商英贈太保
九月戊寅王襄罷同知樞密院事(以中大夫/知亳州)
制曰樞要之臣朕所信任苟虧忠節理不可容宜正常
刑以警在位(具官/王襄)挾詭譎之智騖縱横之謀中以罪辜
屢貽廢斥比加抆拭復賜甄收粤繇典選之崇遂貳本
兵之重寵私厚矣報効蔑然而密交近侍之臣妄肆薦
延之論朋姦罔上黜罰何逃其罷政機往分符竹宜務
循省體予寛矜
　　襄自政和元年三月除同知樞密院事執政僅半
　　年以薦引近侍故有是命
　　政和二年(壬/辰)
五月己巳蔡京以太師楚國公三日一至都堂議事(自/太)
　　(師致/仕除)
制曰論道經邦莫大維師之任貪賢貴士斯爲有國之
光朕紹祖考以宅尊攬英豪而制治眷兹舊弼擢自先
朝夙諧勇退之髙殊欝具瞻之素肆涓榖旦誕告明廷
(具官/蔡京)器博而行孚道全而德備學貫六經之奥智周萬
務之微允藉宏材宜居上宰致主以廸前烈博古而緝
庶工知無不爲言皆可績粤從任用以迄登庸首陳繼
志之謨灼見治安之効始終一節磨不磷而湼不緇勤
勞八年進以禮而退以義勲標竹帛名光鼎彞向猒元
衡之煩祈遂安車之適久兹謝事孰與賛元矧今法度
彰而克底於美成好惡明而畢恊於公議念守文而怵
惕思垂統之艱難蓋將嚴分義以弭奔競之風振紀綱
以肅媮惰之習正人心而邪說泯究國是而衆惡消俾
懐惠敵怨者舉滅其非謀而壊植散羣者率由於直道
必有作興之術豈無丕變之方雖予表正於萬邦資爾
儀刑於四海庻共熈於大政宜還冠於公朝俾疇爰賦
之多庸示寵章之渥内隆聖眷外恊輿情於戲同德同
心斯契太公之望惟和惟一爰存伊尹之書尚小物之
克勤庶猷訓之時式茂服休命往其欽哉
　　是年二月戊午朔詔降授太子少保致仕蔡京復
　　太師在京居住先是大觀末上頗猒京因星變出
　　之又以餙臨平之山決興化之水等事謂其有不
　　利社稷之心貶太子少保居杭州上用張商英爲
　　右相商英藐視同列間言並興上不樂罷之京密
　　結納内臣童貫因貫使大遼歸詐言遼主問蔡京
　　何在上信之遂召京復太師仍舊楚國公致仕又
　　賜詔書開諭之(丁未/錄)五月己卯詔賜蔡京曰臨平
　　置塔初因錢氏尊相名寺起於治平匪緣近年創
　　有增建蔡京忠貫金石志安社稷八年輔政一德
　　不渝羣邪醜正意在中傷肆爲無根之談冀陷不
　　測之禍比從閱實灼見厚誣惟大臣立朝誼當自
　　任而哲王圖任何畏巧言顧予心之亶孚豈衆言
　　之足慮聿加開諭毋或介懐(長/編)十二月以受元圭
　　進封魯國公六年四月庚寅詔蔡京三日一朝仍
　　赴朝堂及輪往逐省治事七年九月明堂告成進
　　陳魯國公辭不拜十一月詔蔡京告老乞體可五
　　日一朝次赴都堂治事
六月己丑余深門下侍郎
　　再入政府五年至七年十一月拜相
　　政和三年(癸/巳)
五月辛巳何執中改太宰
　　執中以二年十二月受元圭除少傅是年正月改
　　太宰兼門下侍郎(拜罷/録)八月燕樂成除少師○政
　　和二年九月癸未詔改三公三孤左輔右弼太宰
　　少宰官名太尉改爲武選一品詔曰前代以僕臣
　　充宰相之任六卿爲三公之官昔我神考有志改
　　爲或未遑暇朕遹追來孝若昔大猷稽三代公孤
　　之名攷左輔右弼之號是正名實惟古之師官不
　　必備而惟其人施於新書克祗厥服以成烈考之
　　志宜以太師太傅太保爲三公少師少傅少保爲
　　三孤以左輔右弼太宰少宰易侍中中書令左右
　　僕射之名舊以太尉司徒司空爲三公及尚書置
　　令竝罷又詔太尉古官舊掌武事雖循秦漢爲三
　　公之任名稱已久可改爲武選一品之任在節度
　　使之上其儀物班序居執政之次(見通鑑/編年)十月乙
　　酉朔詔檢校官除太尉依舊外司徒爲少傅司空
　　爲少保左輔右弼太宰爲正一品少師少傅少保
　　爲從一品中書省尚書省言契勘太尉在第一品
　　開府儀同三司在從一品執政在正二品節度使
　　在從二品欲太尉入從二品在執政官之下節度
　　使之上執政官倅錢二百貫欲太尉減半月給一
　　百貫詔從之餘竝依執政官仍立兩班○十二月
　　己亥改檢校太尉爲檢校少師(十月二日少傅少/保俱不改改太尉)
　　(作少師及/今方改之)○蔡絛國史後補曰國朝㳂唐故事太
　　師太傅太保爲三師太尉司徒司空爲三公尚書
　　令侍中中書令爲三省長官同中書門下平章事
　　爲宰相元豐中官制行皆如故獨改平章事爲尚
　　書左右僕射至政和初創追周官之制遂以太師
　　太傅太保爲三公易少師少傅少保是爲三少蓋
　　古謂之三孤孤之名不雅馴因以爲三少焉尚書
　　令則國初太宗皇帝嘗爲之後不敢拜以爲故事
　　則如故若侍中中書令因易爲左輔右弼左輔右
　　弼雖亦舊名然亦未始除授者至左右僕射則改
　　爲太宰少宰又復存太尉乃倣秦漢以爲掌兵官
　　其恩禮儀衞咸視執政蓋特命武臣焉而三公者
　　當時謂官不必備惟其人非前日之制爲官稱而
　　已乃職在也故以三公則兼領三省事宰相未甞
　　不兼領但不若今制以三公則總三省爲官長時
　　魯公既爲太師乃號公相蓋以三公而下兼相任
　　者然魯公懼權重固辭此禮丏免書門下省所以
　　丏免書門下省者以樞密院事皆過門下不欲任
　　兵柄故也上始不聽魯公曰今獨臣免書而已是
　　其制固存乃從之行之久矣宣和七年伯氏李邦
　　彦力攻魯公既罷而致仕乃改太師直以尚書令
　　代爲三公蓋塞復相之路而使不敢拜焉(爲尚書/令唐太)
　　(宗也當時有失/稽考但存本文)
丁丑吳居厚罷知樞密院事(自宣奉大夫授武康/軍節度使知洪州)
制曰運籌帷幄同一體以致君作屛藩垣長萬夫而觀
政倚重蓋均乎中外申恩宜厚於始終廼睠耆英懇辭
機務渙發褒嘉之命用昭沖退之風明告治廷亶孚衆
聽(具官吳/居厚)器涵方重學造淵微篤周畏之小心韜經綸
之大略逮事神考亟陞持橐之嚴被知泰陵甞冠司元
之重爰曁纉臨之始擢居丞輔之聮參四近以陳謨歴
百爲而盡瘁自載登於黄闥旋晉掌於洪樞議論發必
有稽風力晩而彌邵規恢逺馭靡煩折箠而威懐罄率
精忠方在虛心而毗倚遽閱囊封之上願從閭里之安
章屢却而復來誠有加而莫奪永念元豐之侍從久陪
巖廟之賛襄是用錫武定之旌旄涖南昌之民社兼敦
井賦併衍眞租爲搢紳晚節之光遂錦繡故鄉之樂式
隆體貌允憇賢勞於戲十乗啓行尚賴壯猷之助萬邦
爲憲豈惟黄髪之詢毋寳爾音乃心王室
　　居厚自大觀四年八月除門下侍郎十二月除知
　　樞密院事是年正月罷再入政府踰二年至是又
　　上章告老故有是命從優禮也卒年七十九贈開
　　府儀同三司
同日鄭居中知樞密院事(自特進觀文殿學士中/太一宫使兼侍讀除)
　　居中再入政府踰三年至六年五月拜相
四月癸巳鄧洵仁罷尚書右丞(自通議大夫授依前官/充資政殿學士知亳州)
制曰身任大臣義當體國茍懐諼而罔上倡胥動之浮
言公議謂何典刑斯在宜申明罰以警官邪(具官鄧/洵仁)蚤
被柬求踐揚禁密締交近習藉以游談隂舉憸人結爲
死黨冀揺國是以逞已私頃以久資從班擢陪政路顧
渠魁之既逐猶居位之自如進則面從初無享上之意
退惟腹誹益圖附下之謀言章繼騰朕難獨已尚以甞
侍帷幄務全始終加祕殿之隆名付近畿之便郡往加
循省毋重悔尤
　　洵仁自大觀四年八月除尚書左丞至四年四月
　　罷執政凡三年以臣僚論列洵仁締交黄經臣故
　　有是命
己酉薛昻尚書右丞(自資政殿學士/通議大夫除)
　　四年八月乙巳改端明殿學士爲延康學士樞密
　　直學士爲述古殿直學士恩數品秩竝如舊(附/見)
　　政和六年(丙/申)
二月童貫簽書樞密院事(自檢校少保䕶國軍節度使/開府儀同三司陜西河東河)
　　(北宣撫/使除)
制曰安疆者道徳之威莫重本兵之寄經綸者文武之
用式隆馭逺之圖乃眷勲臣久宣廟略爰正樞機之任
仍蕃命數之加肆輯朝紳亶孚詔綍(具官/童貫)端莊而肅毅
敦裕而剛明氣鍾海嶽之英材擅邦家之傑精神享上
備忠孝於一身敏識造微洞毫釐於千里匪由師錫夙
簡朕知方恢疆土以昭先人之功首崇詩禮而謀中軍
之帥有截其所誕開河隴之區弗迓克奔坐襲氐羗之
域裔俗聞風而面内殊鄰慕義而納交比參穆於台躔
兼奮庸於籌幄增峻撫邊之舊載遄殄宼之行矯矯虎
臣悉遵號令嘽嘽王旅惟所馳驅摧堅城於障塞之衝
俘勁敵於軒墀之下實庸實壑外安六路之虞足食足
兵内復兩河之利屬攸司之軍務嘉底績以疏恩更大
鎮之節旄極三公之位叙進專密席併衍眞租予無作
好之私時乃懋功之勸於戲申伯言邁既四國之於蕃
吉甫來歸宜萬邦之爲憲其益資於協濟庶克廸於丕
平諒肩乃心奚俟多訓
　　貫開封人五月除檢校少傅充威武軍節度使權
　　領樞密院事七年十二月庚子除檢校少師寧江
　　軍節度使開府儀同三司領樞密院事○元符末
　　徽宗置局於錢塘且訪求古法書圖畫之屬貫以
　　内供奉主之蔡京方謫居與之游京有能書名自
　　書屛障扇帶階貫以進踰年入爲尚書左丞京德
　　其輔已既相始開邊議收復青唐命貫爲監軍積
　　功累徙奉寧軍節度使貫恃功稍自專軍政選置
　　將吏官屬皆㨗取中㫖不復關朝廷寖忤京意徽
　　宗欲除貫開府儀同三司京曰貫以宦者建節鉞
　　過矣使相豈所當得邪乃止自是兩人始交惡○
　　政和初貫奉使契丹還益用事廟謨兵柄皆屬焉
　　遂領六路邊事以太尉爲陜西河南河北宣撫使
　　遷開府儀同三司權簽書樞密院河西河北兩房
　　事於是徽宗曰元豐官制樞密院官置知院同知
　　院事其簽書院事未嘗除授趙瞻王巖叟劉奉世
　　竝係元祐差除今童貫宣撫陜西等路帶行簽書
　　與官制有礙貫見係儀同即宰相之任也可改爲
　　權領樞密院事拜太保河中節度遷太傅封益國
　　公○祖宗法屬羗不授漢官有功則於蕃官轉遷
　　至是則引㧞之或至節度使弓箭手有分地得以
　　保其鄉里墳墓至是則使居新邊禁軍逃亡者罪
　　至死不貸至是則許改刺别軍邊備軍政自貫壊
　　矣
　　初童貫附蔡京以進既顯浸與京異久則抗衡弗
　　肯下京京嫉之及貫兼宣撫河北遂欲專北事京
　　愈不堪是歳貫又上平燕策謂當分兵撓燕薊而
　　後以重兵取雲中上遣承宣童師敏持貫策示京
　　京第留之京一日留身奏曰貫徒有虛名爾無能
　　爲也臣豈不知伐國大事安危繫之陛下何以付
　　貫上意頗沮京即劾貫前後壊邊事今又欲開邊
　　釁小人必亂國章凡四上上廼下議除司空令致
　　仕而罷所領時置三少無司空蓋欲别異之也貫
　　大懼遂邀京等出城置酒厚甚以二犀帶遺攸會
　　攸力救解之京議遂格於是京罷省細務五日一
　　朝貫時領樞密院遂日出赴朝班若京是日入則
　　貫避不復朝他日則如故時上眷京亦稍衰矣京
　　實創起北伐事嘗曰北事只我了得及與貫爭權
　　弗勝遂有敵國不可伐之言故上亦不信或曰京
　　未始有此言於上特其子絛假託以欺世云○貫
　　之使遼也信燕人趙良嗣之言即條上平燕之策
　　選使由登州聘金國於海上議夾攻遼取燕雲十
　　四州地會方臘叛命貫南討以爲江浙淮南等路
　　宣撫使傾所聚兵以往徽宗以賊熾爲慮親握貫
　　手送之曰東南事盡以付汝不得已者徑以御筆
　　行之臘就擒以功進太師封楚國公復宣撫陜西
　　河東河北路○宣和四年女眞報遼主延禧敗走
　　邀我師夾攻於是貫統諸將兵十五萬屯近邊敵
　　以敗盟責我追我軍至故城南而還遂詔班師時
　　蔡攸亦以副使至河間宰相王黼力主再興師之
　　議悉諸路兵二十萬會三關詔貫攸毋歸遼后蕭
　　氏遣使奉表稱藩乞損歳幣以復舊好貫怒其不
　　納土麾而去之敵追我師至涿州我師復大敗自
　　熈寧以來累世所積掃地盡矣貫再舉取燕不能
　　下金人已取燕志益驕使往返邀索不已卒以遼
　　人舊歳幣爲數四十萬又益以六州代稅緡百萬
　　奉誓書以往方命交地五年貫與攸以兵入燕燕
　　之金帛子女職官民力悉爲金人席卷而去蓋殫
　　國力以數百萬計所得者空城而已貫上表告功
　　落節鉞爲眞太師加封徐豫國公越兩月命貫致
　　仕
四月辛未何執中以太傅致仕(自少師兼門下侍郎授/太傅榮國公致仕罷相)
制曰進則經邦任陟宰司之峻退而就第寵升帝傅之
榮保兹名節之全寔乃初終之美其誕揚於渙號用褒
顯於崇功(具官何/執中)敦重而有容直方而不撓藴濟務之
圖而將以遠識廸匪躬之操而持以忠心蔚爲儒宗達
不聞於離道時推王佐進必務於輸忠粤祇事於濳藩
旋登庸於揆路宣王之倚方叔克賴壯猷髙宗之式甘
盤亦惟舊學時著格天之業蔚然奠枕之勲丞弼八年
勤勞百度比已諧於勿藥方虛佇於賛元有懐知足之
䂓遽起告歸之志露章來上引諭莫囘祈盡解於政機
遂獲休於家食閔勞以事思亶乃誠特蕃命數之隆惇
爾老成之厚咸有一德念克底於成功兹惟三公用載
光於得謝拓封賦邑加食爰田推貂冠赤舄之華從鳩
杖安車之適眷言碩望垂訓無窮於戲下膏澤於民予
敢忘於丕績告嘉謀於后爾毋有於遐心祇服殊榮永
綏備福
　　執中自大觀三年六月拜相是年四月罷入相八
　　年至是累上章乞致仕上以濳藩舊恩故優禮之
　　○國朝自張士遜以宰相致仕七十年間繼之者
　　惟執中焉七年十一月太傅榮國公致仕何執中
　　薨年七十四上臨奠極哀贈太師追封清源郡王
　　諡正獻執中性謹畏嘗戒邊吏無生事節浮費惜
　　人才寛民力毎爲徽宗言之自以由攀附恩致位
　　宰相雖居富貴未嘗忘貧賤時(事/略)
五月庚子鄭居中太宰(自特進知樞密院事授/少保太宰兼門下侍郎)
劉正夫少宰(自銀青光祿大夫中書侍郎/授特進少宰兼中書侍郎)
居中太宰制曰格於皇天實繫賛元之任渙其大號罔
非同德之求若時樞筦之臣久欝鈞衡之望用熈帝載
俾正台司式㳙剛日之良誕告治朝之聽(具官鄭/居中)髙明
而篤厚直諒而純和識探道奥之微謀合皇猷之蘊馳
顔閔之極摯蚤擅儒宗非堯舜則不陳是爲國器粤繇
簡識荐被褒揚徧躋禁路之華再陟本兵之峻直道之
行弗撓辰猷之告允臧進則盡忠義不阿世退而載采
言可底行眷名實之竝孚歴險夷而一節肆念纉承之
重莫先圖任之能有能奮庸既灼知於弼直乃立作相
期遂顯於謨明載崇爲國之九經以乂建邦之六典隂
陽和而萬物得爕兹一氣之元上下交而其志同惠在
四隣之睦允廸朕志畢協師虞就升亞保之崇資克佇
貳公之美化疇封井戸加食租田倂隆體貌之恩增重
股肱之寄於戲帝賚予弼兹用亶於延登民具爾瞻益
毋忘於夙夜若古有訓無競惟人惟說命之暨乃僚如
尹躬之佑厥后從欲以治罔不同心尚克邁於遠圖以
對揚於休命
正天少宰制曰灼於四方蓋本明良之會式是百辟莫
先丞弼之圖乃眷宗臣蚤陪幾務具協民瞻之素俾居
宰揆之崇涓選剛辰亶孚列辟(具官/正夫)直清而惇裕閎博
而醇深行髙儒席之珎識探聖文之奥廸九德之美蔚
然蓍蔡之資挺三俊之休允矣巖廊之望歴更中外綽
著猷爲頃入輔於文昌旋進參於政本夙勵致君之節
動昭享上之誠入告辰猷其克從先王之烈肆疇嘉績
惟簡在上帝之心言輙契於朕謀人莫渝於汝守若昔
交修之助維時共政之求將用繹於天工知人則哲宜
使熈於帝載秉國之鈞位班袞職之隆名亞鼎司之重
克灼知厥若久堅勵翼之懐率惟兹有陳用底經綸之
蘊誕揚休命式副僉俞載超賜位之聮增惟奮庸之任
剖封爰賦衍食加田疏恩渥之便蕃示延登之簡注於
戲爰立作相永言考愼之艱罔不同心益邁謨明之協
仰惟前代圖任舊人曰成湯至於文王若伊尹迄於閎
夭時乃格天之業具存經體之勲尚懋逺圖以期予治
壬寅鄧洵武知樞密院事(自保大軍節度使充佑神觀/使兼侍讀遷正奉大夫除)
　　宣和元年四月除少保封莘國公二年正月卒洵
　　武再入政府四年至是卒於位贈太傅贈䘏甚厚
　　諡文簡洵武之在右府也蔡京謀取燕雲洵武以
　　爲盟好百年其可一朝棄之議遂寢後契丹衰王
　　黼復建燕雲之議而洵武已没矣(事/略)
八月己巳侯䝉中書侍郎(自中大夫尚/書左丞除)
薛昻尚書左丞(自銀青光祿大/夫尚書右丞除)
十一月庚子白時中尚書右丞(自試兵部尚書/遷中大夫除)
十二月乙酉少宰劉正夫致仕
　　正夫自政和六年五月除少宰是月以安化軍節
　　度使開府儀同三司致仕入相僅踰年疾病乞骸
　　骨故有是命明日落致仕移鎭安静軍節度使充
　　中太乙宫使封康國公行有日徽宗賜詩寵之疾
　　作卒於道贈太傅諡曰文獻自正夫去位王黼爲
　　相誤國召亂以禍天下余深白時中李邦彦輩相
　　繼竊位皆鄙夫患失之徒云(事/略)
　　政和七年(丁/酉)
八月鄭居中罷太宰(以母/憂罷)
　　居中自政和六年五月除太宰是月以母憂罷自
　　張商英罷相京復當國益變亂法度居中在右府
　　每爲徽宗言之至是爲相四方欣然望治丁母憂
　　十一月即詔起復八年七月罷起復以西邊奏㨗
　　除少傅是月兼神霄玉清萬壽宫使九月罷起復
　　居中入相起復前後僅三年至是懇祈去位遂以
　　䘮制自終云
十月戊寅侯蒙罷中書侍郎(資政殿學/士知亳州)
　　蒙自大觀四年二月除同知樞密院事八月除尚
　　書左丞政和六年十一月除中書侍郎是年十月
　　罷執政踰七年以目疾乞罷而有是命尋除資政
　　殿學士卒贈開府儀同三司
十一月余深少宰(自門下侍郎授特進/少宰兼中書侍郎)
制曰丞天子以賛助萬機時乃代工之任熈帝載而使
宅百揆莫先同德之求眷我宗臣久於政路爰繹師虞
之素俾升宰席之崇涓擇剛辰誕颺顯冊(具官/余深)直方而
敦裕肅乂而純明學參聖域之優識達道原之大威儀
是力凜然廊廟之材文武兼資允矣邦家之望夙延登
於近輔實具紹於先猷明哲自將忠忱一致載執黄扉
之柄益隆巖石之瞻臯陶之陳帝謨既懋弼諧之義山
甫之將王命有嘉出納之勤具昭成憲之休未究大儒
之蘊朕仰惟前代守文爲難相我受民非賢罔乂若四
方之是訓則九敘之可歌視君如腹心矧務同於一體
用汝作舟楫庶克廸於多盤其進秉於國鈞仍兼釐於
政本特超賜位倂衍眞租聿彰倚注之殊式示寵光之
渥於戲時則有若伊尹惟斯道而覺民王曰惟爾君陳
以嘉猷而告后允蹈昔人之美迄臻庻事之康三階平
則風雨得其時衆賢和而天地爲之應亶惟乃辟是佑
則於永世有辭
　　八年四月以西邊奏㨗除少保是月兼神霄玉清
　　萬壽宫使以鎮江府金山爲之
同日白時中中書侍郎(自中大夫尚/書右丞除)
十二月丁巳薛昻門下侍郎(自銀青光祿大夫尚/書左丞遷特進除)
　　重和元年(戊/戌)　(八年十一/月改元)
正月庚戌王黼尚書左丞(自起復宣和殿學士通議大/夫提舉上清寶籙宫除)
　　黼字將明開府祥符人
九月庚寅薛昂罷門下侍郎(自特進罷授彰化軍節度/使充佑神觀使兼侍讀)
制曰輔巖廊而斷國論允圖庶績之熈秉齊鉞以在王
廷式示萬邦之憲兹極人臣之美尤爲儒者之榮乃睠
耆英固辭機務特褒徽數用渙明綸(具官/薛昂)德粹而行孚
量閎而識逺學通聖奥會歸六籍之醇文掞道華度越
百家之小駕說早宗於士類輸忠深簡於朕知頃自禁
嚴進膺柄任再陟貳丞之峻肆居左省之崇有合於稷
契之言所陳必堯舜之道俾予從欲以治既廸大猷厥
其永孚於休具紹先烈方賴恊恭之助沓披丏罷之章
載惟前後之十年盡歴險夷而一節重違雅志爰錫異
恩豹尾神旗壯軍容於要閫瓊臺雲闕便燕息於清都
仍陪經幄之親倂衍租田之厚於戲克左右厥辟敢忘
大政之咨毋金玉爾音尚罄嘉謀之告其祇朕命益勵
乃誠
同日白時中門下侍郎(自中大夫中/書侍郎除)
王黼中書侍郎(自通議大夫/尚書左丞除)
馮熈載尚書左丞(自翰林學士承㫖知制/誥兼侍讀遷中大夫除)
范致虛尚書右丞(遷中大/夫除)
熈載尚書左丞制曰文昌總理治官丞轄綱紀臺事用
助宰揆實班輔臣圖任惟艱疇咨在列式序厥位我得
其人(具官馮/熈載)才髙而行醇器博而用大自得淵源之學
發爲體要之文踐歴禁塗旋以憂而去職僅終禮制比
趨召而還朝草再視於北門㫖密承於東閤眷惟爾德
匪特翰苑之才蔽自朕心擢處肅機之地入則陪三省
以論大政出則糾六官而董庶工惟修舉元豐憲章率
由羣后俾紹述神考政事允升大猷遹觀厥成同底於
道
致虛尚書右丞制曰仰惟神考肇建文昌外設六官内
度百揆惟是二丞總治實爲執政大臣肆朕紹休尤謹
厥典惟時廸哲乃得其人(具官范/致虛)問學淵深操行醇固
有經邦之讜論發於文辭有遵道之誠心見之事業比
從居里召領嚴祠載循士論之公擢寘刑官之長謀猷
屢罄聞望益隆進糾正於中臺俾紀綱於右轄入與機
務協成雋功惟隂陽之機方以政而輔相天人之際實
有道以和同勉懋爾庸以弼予治
　　時中執政凡八年拜相黼重和二年正月拜相○
　　熈載字彦爲衢州西安人
　　宣和元年(己/亥)　(二年二/月改元)
正月戊午余深太宰(自特進少宰兼中書侍/郎授太宰兼門下侍郎)
王黼少宰(自通議大夫中書侍郎授特進少宰/兼中書侍郎充神霄玉清萬壽宫使)
深拜太宰制曰太微者天子之庭上相冠東藩之位北
斗者人君之象輔星近開陽之光仰觀乾緯之明俯眷
經邦之重敘登元宰亮翼衆功誕揚綸綍之言孚告紳
紱之聽(具官/余深)端方而肅括敦裕而清通孝足以探天人
之原智足以周事物之會古訓是式卓然經世之姿直
道而行凜若立朝之氣徧儀三省殆閱十年頃進秉於
國鈞實參熈於帝載惟動丕應徯志御事厥棐有恭辨
察羣材極明王立政之助調娛庶務協太平守成之䂓
朞年於兹萬方俾乂上之則隂陽寒暑得其序下之則
紀綱法度適於中德音不瑕已諗周公之美袞職有闕
孰先山甫之圖是用簡於巖瞻授以魁柄兼峻東臺之
秩仍陪多戸之封受任既隆仰成彌重於戲予欲逺追
二帝三王之治爾蓋自擬百揆四嶽之賢置相之良載
籍可數若漢以蕭曹爲冠丙魏乃相繼有聲如唐之房
杜居前姚宋亦竝稱於後顧曾何比予於是矧時則勿
有間之勉恢大猷追紹隆古
黼拜少宰制曰北辰居所而衆星拱道蓋尚於無爲明
主好要而百事詳術莫先於論相天實生於碩輔世方
賴於眞儒用酌師虞延登揆席肆即治廷之大亶孚詔
號之嚴(具官/王黼)直諒而粹夷閎深而博逺學通千載而會
歸於道德之要識造萬微而動合於理義之方讜論明
謨允矣佐王之略髙文大冊傑然冠古之英國之光輝
予有疏附頃自左綱之峻亟陞右省之崇勑天之命惟
時幾益罄同寅之助役志於享無爽侮聿多載采之勲
豈惟衆賢和而物和兹乃百姓足而君足三台之階兩
兩疇當齊色之占南山之石巖巖爰屬秉鈞之望惟帝
賚弼若時登庸其遂相予無以易汝俾陟宰司之重兼
釐政本之繁懋官超彞典之常賜位躐文階之冠申加
多邑併衍眞租於戲尹躬曁湯而克享天心髙宗得說
而咸仰朕徳相與之妙於今可師矧書垂告戒之言有
嘉謀則順於外而史述彌綸之用持衆美以效之君故
四方其訓以無競維人必三后協心而同底於道往資
予翼式副民瞻
　　初黼爲左司諫張商英爲相寖失徽宗意徽宗召
　　蔡京於錢塘遣中使賜以玉環黼揣知徽宗之意
　　數條奏京政事且劾商英去位京復相頗德其助
　　已也累遷至翰林學士鄭居中與京不合而數薦
　　其才京以黼爲叛已怒甚徙爲戸部尚書將以財
　　用不給爲黼罪及拜少宰由通議大夫超八官爲
　　特進自國朝以來命相未有也蔡京旣致仕黼於
　　是悉反其所爲奏罷方田汰堂吏毁辟雍及醫筭
　　學減橫行遥郡奉入之半倂會要六典等局諸路
　　茶鹽鈔法不復比較上戸科配一切蠲之當時聲
　　稱翕然而黼既得位乗髙勢而爲邪多蓄子女玉
　　帛以自奉黼遷居賜第凡供張什器徽宗命悉仰
　　給縣官導以敎坊樂又宴其家以落之遂以少保
　　爲太宰稍襲京故跡專以燕享爲事(事/略)○五年十
　　一月丙寅幸王黼賜第觀芝草黼專結梁師成既
　　爲相再賜大第於城西開徑門與師成宅對街以
　　相往來及燕山告功黼益得意乃託言家之屛風
　　生玉芝上爲臨幸覩黼之室閤張設寶玩山石侔
　　擬宫禁喟然而嘆其富樂時上留黼家駐蹕因大
　　醉是夜諸班禁從皆集敎場備不虞幾生變上深
　　悔之(長/編)○睦州寇方臘起提㸃刑獄張苑言於朝
　　黼方鋪張太平惡聞有外寇不以實告上而責苑
　　張皇生事賊遂不可制至破陷六州朝廷遣師討
　　之又數月乃定黼以功進位少傅又拜少師○遼
　　人李良嗣不得志其國亡來歸我言遼可取若能
　　遣使結女眞與共圖之則石晉所割燕雲之地可
　　復也徽宗以問大臣鄭居中鄧洵武皆以爲不可
　　獨黼是其計以身任之已而童貫伐燕無功厚賂
　　女眞得其空城幷所得支郡即率百僚詣文德殿
　　稱賀徽宗解玉帶賜之拜太傅封楚國公○初黼
　　既得秉國念無以中上意牢其寵乃奏置應奉司
　　遂自領之而以梁師成副焉四方珎異悉入於二
　　人之家而入尚方者才什一徽宗待遇日隆恩數
　　異於他相名其居閤爲得賢治定後徽宗幸黼第
　　始悟其與梁師成交結狀由是黼眷稍熄乃㧞白
　　時中李邦彦共政以分其權六年以太傅致仕而
　　猶領應奉司初王黼爲相立應奉司又立經撫房
　　於中書他執政皆勿得與黼本以何執中所汲引
　　及居言責即疏執中罪以白徽宗請罷之欲使蔡
　　京專當國政徽宗不可而止遭時得君承京之後
　　其爲姦惡又甚於京内連梁師成洎童貫覆滅遼
　　國招挑金人皆黼之罪也欽宗即位貶爲崇信軍
　　節度副使永州安置籍其家
三月己未馮熈載中書侍郎(自中大夫守/尚書左丞除)
范致虚尚書左丞(自中大夫守/尚書右丞除)
張邦昌尚書右丞(自翰林學士/通議大夫除)
　　致虛執政僅一年九月以母憂去位靖康末資政
　　殿學士范致虛以前執政帥長安甞統兵復西京
　　未幾兵敗退潼關建炎元年五月復命爲京兆經
　　略安撫使(小/歴)○邦昌字子能永靜軍東光人
十一月戊辰張邦昌尚書左丞(自通議大夫/尚書右丞除)
王安中尚書右丞(自翰林學士承㫖知/制誥遷中大夫除)
邦昌尚書左丞制曰朕纂承祖考保乂家邦永惟萬事
之微實賴四鄰之助久惟登用兹有次陞(具官張/邦昌)履信
而守謙蹈中而廸吉學足以貫天人之奥識足以通今
昔之宜擢自演綸古訓載揚於鳳閣試之專對王靈逺
暢於鷄林旋假道於北門肆參華於右轄試觀體國備
見濟時惟允協於一心遂克和於庶政宜進厥序俾孚
於休朕心朕德惟乃知嘉謀嘉猷其入告
安中尚書右丞制曰朕體貌衆賢紀綱萬事終始慎厥
典俾罄竭於謀猷左右惟其賢庶緝熈於政治(具官王/安中)
敏明而通博端亮而靖共冊府養才久負致逺之器識
禁林華國益髙爾雅之文章有鋪張揚厲之能多獻納
論思之益人望尤屬朕心不移宜參輔於中臺以服休
於右轄爾惟外協股肱之力内殫心腹之誠謹微罔失
於時幾守正率循於法度期予於治時乃之休
　　宣和二年(庚/子)
六月戊寅蔡京以太師魯國公致仕(初封嘉衞魏/楚陳今封魯)
制曰人主之職論相動繫四海安危之幾大臣以道事
君不失終身進退之節眷惟元老懇解國鈞雖貪得天
下之耆明與圖厥政然閔勞軍國之機務勉狥乃情有
如待遇之始終增光老成之去就敦勵風俗聳光臣鄰
式寵其歸用告爾衆(具官/蔡京)道大而用果器博而才周學
探聖王之淵源智該事物之變化善斷大事被遇三朝
祖宗留以輔予士夫視其行事粤惟紹述之始起於流
落之中朕心乃知予倡汝和興事造業以熈於庶績制
禮作樂以文於太平學校還三代之風疆土率寧人之
指邊隅不聳久恬鎮撫之威年榖屢登時顯爕調之助
房元齡之居宰相積十五年郭子儀之校中書二十四
考方便咨詢之計間資啓沃之謀連上囊封堅辭袞職
使亟召而不起詔親諭而莫回深惟耆舊之臣豈以筋
力爲禮往緣告老已酌權宜止造五日之朝稍便其燕
處不治三省之事欲紓其賢勞蕭相老而素恭留侯晩
而棄事壽雋在服精神折衝安事引年殊怫素望然功
成身退者天道之持滿居寵思危者君子之見幾歴觀
自古之名臣鮮或自全於晩節與其留以自輔國資論
道經邦之遠圖豈若聽其退休俾遂既明保身之雅志
是用仍上公之故秩衍賜邑之新封許上印章榮居賜
第往逐鄰里之父老共盡囊橐之賜金士皆聞風而激
昂人或垂涕而太息於戲西伯善養吕望忘東海之故
居成王既封周公老京師而自近雖已歸而謝事猶勿
忘於告猷寢食以時藥石自輔
　　京自政和元年五月自太師致仕除依前太師楚
　　國公三日一至都堂視事至是年六月以太師魯
　　國公致仕三入相凡九年○先是政和六年上章
　　告老詔特許三日一造朝仍赴都堂及輪往逐省
　　通治三省事謂之公相事畢從便居第宣和元年
　　復自陳乞免三省文書繫銜從之至是再乞骸骨
　　以聯姻國戚子尚王姬賜予寵賚略無虛日輕車
　　小輦鳴鑾七幸命坐賜酒用家人之禮君臣際遇
　　曠無前比眷禮若此安敢言去緣疾病浸深不能
　　自己詔依所乞守本官致仕依舊神霄玉清萬壽
　　宫使在京賜第居住恩禮俸給之屬竝依舊仍朝
　　朔望從優禮云(拜罷/錄)○御筆太師魯國公蔡京近
　　年以來章數十上陳乞致仕自夏祭禮畢引疾告
　　老又復十數章批諭諄誨再四遣官宣押堅卧不
　　起其詞激切確然不㧞可依所乞守本官致仕(長/編)
十一月己亥余深罷太宰(授少傅鎮江軍/節度使知福州)
制曰熈帝載而宅百揆内嚴論道之崇倡九牧以阜兆
民外倚承流之寄顧本末之一致期左右以同寅眷予
壽俊之良久處政機之務問髙年而寛委責兹爲貴老
之先欽大臣而備禮儀式示優賢之厚誕敷丕律播在
治朝(具官/余深)剛大而粹夷髙明而敏達才周繁劇蘊多識
以濟時學妙淵源貫羣言而博古蚤深王佐之略衆推
儒術之䂓揚禁近之清班躋鈞衡之要路正色臨下諒
鎮服於未形直道事君嘉啓沃而入獻載登左闥進官
冢司赫赫具瞻維邦基於柱石顒顒令望定國是於蓍
龜三年有成百度惟正賴彌縫之善訓賛紹述之休功
方須帷幄之誠遽慕林泉之適露章踵至瀝懇殊堅俯
諄諭之甚勤抗忱辭而益固惟尊德樂道之義宜罔咈
於朕懐念難進易退之風且重違於雅志是用解上相
之印綬畀中權之節旄亞傅華資仍賁袞衣之寵閩山
奥壤允光晝錦之榮拓乃邑疆衍之租食於戲曹參遵
職嗣興寧一之歌伊尹告歸遠思寵利之戒尚仰承於
注意毋專狥於一心繄我宗工奚俟多訓
　　深自政和七年十二月拜相至是年十一月罷入
　　相凡四年至是數上章乞解政而有是命從優禮
　　也(拜罷/錄)○趙子崧舊事云祖宗故事凡僕射使相
　　宣徽使皆判州府宣和初余丞相以少傅威武軍
　　節度使知福州有司失之也○十二月戊辰余深
　　奏福州私第建御書閣䝉賜名賢弼亮功乞依白
　　時中例差破使臣詔余深數差破使臣等在京依
　　鄭居中例在外依使相例施行
庚戌王黼太宰(自特進少宰兼中書侍/郎授太宰兼門下侍郎)
　　宣和三年(辛/丑)
五月戊戌鄭居中領樞密院事
　　居中服除拜威武軍節度使佑神觀使封崇國公
　　二年十二月除權領樞密院事是年五月落權字
　　進少師徙封宿國公四年封燕國公初遼國叛臣
　　李良嗣來歸陳滅燕之策徽宗遣使女眞與之結
　　約夾攻遼國收復燕雲蔡京童貫主其事居中力
　　陳不可又謂京曰本朝與遼國通好百五十年公
　　何以遽興此舉京曰上意已決其可沮乎居中曰
　使百萬生靈肝腦塗地公實爲之由是此議亦稍
　　寢其後女眞數犯遼國遼國之兵屢敗國勢危蹙
　　王黼爲相力主其事欲舉兵以應之以童貫蔡攸
　　爲宣撫使副總師以出居中復以爲不可王師旣
　　出撫定燕山居中進太師五年六月戊申鄭居中
　　卒贈太師華原郡王諡曰文正○王稱曰居中謂
　　兵禍不可結盟誓不可渝是矣而卒與攸黼輩同
　　受燕山之奬謂之具臣可也
十一月丁丑馮熈載罷中書侍郎(授資政殿學士依/前中大夫知亳州)
　　熈載自政和八年九月除尚書左丞宣和元年四
　　月除中書侍郎是年十一月罷執政踰二年時王
　　黼爲相熈載與之共事多不協臣寮論其鄉邦經
　　盜賊侵蹂之後更不歸省墳墓故有是命尋領宫
　　祠而卒
同日張邦昌中書侍郎(自通議大夫/尚書左丞除)
王安中尚書左丞(自中大夫尚/書右丞除)
李邦彥尚書右丞(自翰林學士承㫖太中大夫/知制誥兼侍讀修國史除)
　　五年五月邦昌以收復燕雲除正奉大夫在政府
　　凡七年靖康元年正月拜相
　　宣和五年(癸/卯)
正月王安中罷中書左丞(自中大夫罷授慶遠軍節度/使河北燕山府路宣撫使兼)
　　(知燕/山府)
制曰修政事而安邊境聿恢辟國之謀說禮樂而敦詩
書斯稱總戎之命朕君臨六合子惠多方睠初附之遺
黎倚同心之碩輔容民畜衆實先保定之施任賢使能
可緩褒崇之勸誕揚恩綍敷告治朝(具官王/安中)識蘊雋明
器凝閎博髙文大冊亶居後學之宗直道公言綽著弼
臣之體自陟二丞之峻日隆四近之尊推翰墨潤色之
工劇繁無滯養河山深厚之氣簡重愈孚勲業佐時忠
嘉享上惟燕山之作屛應析木以奠方久罹鋒鏑之灾
未復衣冠之習屬戎酋之渝誓整虎旅以徂征名山大
川悉載廣輪之制流風舊俗喜還敎化之淳念綏撫之
惟新在阜成之有術雲霓之蘇大旱爰契羣情文武之
憲萬邦適符予欲特輟政機之要出臨朔塞之雄上將
鼓旗俾專威於雙節中堅號令仍盡䕶於列城加衍轅
田增陪眞戸用錫爾祉丕昭物采之華式遄其歸共處
功名之美輿言胥穆士氣彌張於戲修德以來逺人載
懋懐柔之略遣戍以衞中國尚嚴備豫之宜往奮令猷
務宏休烈
　　安中自宣和元年十二月除尚書右丞三年十一
　　月除尚書左丞是年正月罷執政踰三年會收復
　　燕山安中請行故有是命
二月乙酉李邦彥尚書左丞(自太中大夫/尚書右丞除)
趙野尚書右丞(自翰林學士知制/誥遷中大夫除)
野尚書右丞制曰人主勞於求賢將以濟天下之務君
子樂於行意蓋由蘊胷中之誠惟正邦之略在我而有
餘故佐王之學因時而自顯服持神器之重庶穆政塗
之賢延登傑材用孚衆聽(具官/趙野)髙明而博達凝逺而裕
和學擅儒宗攄發六經之奥行爲世範兼包九德之醇
早踐歴於近班益懋揚於賢業蘭臺率屬尤髙憲部之
能鰲島摛文再入禁林之直追典章於三代孚德意於
四方望實兼隆操守彌固是用延登筦轄翊賛機衡用
彰眷倚之隆克廸猷爲之美噫立政立事既先崇德之
求惟幾惟康勿替同寅之助往祇朕訓益肩乃心
　　五月邦彥以收復燕雲除通奉大夫六年四月丁
　　父憂起復執政凡三年至六年九月拜相○五月
　　趙野以收復燕雲除通議大夫
辛亥蔡攸領樞密院事(自上清寶籙宫使兼神霄玉清/萬壽宫使兼侍讀河東河北宣)
　　(撫使落直保和殿依前/少師安逺軍節度使除)
制曰有常德以立事莫先保大之圖耀神武以折衝尤
重本兵之寄必文武兼資之佐負勲德竝隆之名夙膺
簡知乃稱眷倚(具官/蔡攸)髙明而達敏敦大而粹溫學深六
藝之淵源識洞萬幾之表裏蚤承寵遇徧歴清嚴非道
不陳徽言咸告久聮二府之秩旋視三公之儀自撫定
於燕雲悉混同於趙魏逺追吉甫薄伐及乎太原近比
晉公宣恩徧於淮蔡亟躋夏篆之冠益侈緇衣之榮頃
者徂征行師衽席之上兹焉密議運籌帷幄之中不移
左棘之峻班爰領鴻樞之鉅任屬爾象賢之美副予注
意之深素體至懐奚俟多訓
　　九月落節鉞前官少師領樞密院事七年六月除
　　太保進封燕國公
七月己未領樞密院事童貫致仕(自太師楚國公依前/太師徐豫國公致仕)
制曰觀天運者有寒暑之序萬物所以盈虛受國爵者
陳禮義之經大臣所以進退眷惟耆哲久執鈞樞近悅
遠來尤深補袞之助功成名遂遽起浮雲之思姑狥冲
懐具孚羣聽(具官/童貫)英資敏識宏度明謨勤勞王家膺任
邊寄文事武備之經緯其應不窮乾端坤倪之混融咸
歸有截帷幄著前籌之畫旌旗極良將之䂓百辟服其
勲庸四鄰望於風采方還定雲燕之俗庶同享廟堂之
休何嫌何疑而弗肯留於再於三以期得請昔秦穆詢
兹黄髮矧膂力之未愆抑孟軻謂無親臣取喬木以託
興卿不諒此朕難重違且知止足以安身慮固全矣況
辭寵榮而礪世時有助焉釋宥密之煩機以公師而就
第内朝間至尚佇見於儀刑異數竝存蓋特隆於體貌
仍陪眞食用衍腴封於戲元老壯猷方叔素戡於荆狁
盛名髙節子儀逺過於威文惟壽豈之彌康以忠嘉而
入告
　　貫自政和六年二月除簽書樞密院事十二月領
　　樞密院事是年七月致仕在樞府踰六年而罷(初/封)
　　(涇城益楚/今封徐豫)
　　宣和六年(甲/辰)
八月乙卯童貫落致仕領樞密院事(落劒南東川節度/使除依前太師領)
　　(樞宻院事兼充神霄玉清萬壽宫使陜西/河北燕山府路宣撫使進封徐豫國公)
　　金人以我之納張覺也欲敗盟故用貫七年六月
　　進封廣陽郡王○金人再取蔚州且絶交山後之
　　議明年復起貫領樞密事河北燕山府路宣撫使
　　如太原又明年封廣陽郡王未幾邊遽至尼堪將
　　南侵貫遣馬擴往聘窺之金以納張覺責我且馳
　　使太原告相國已興兵貫厚禮之使者欲貫速割
　　河東地以河爲界貫聞之氣褫搏手無他策亟謀
　　還貫甫至京師而金兵已長驅向闕○貫握兵三
　　十年權傾四方奔走期會過於詔勑道路目語莫
　　敢誰何貫頗踈財後庭妃嬪而下及内侍無大小
　　致餉無虚月凡上左右交口稱譽一詞寵煽赫然
　　乃至隂謀揺東宫聲焰震天下服食逼乗輿金寶
　　充私室又招伉健少年萬人號勝㨗軍以爲親兵
　　環列第舍持兵呵衞僭擬宫省一時㗖利樂禍之
　　人趍附成市侯王柄臣多出其門厮臺賤𨽻自承
　　宣使而下凡數百人庖夫廐兵亦官至防團刺史
　　惡稔釁盈卒以起戎貽禍毒流四海
九月乙亥白時中太宰(自金紫光祿大夫門下侍郎授/特進太宰兼門下侍郎神霄玉)
　　(清萬壽/官使)
李邦彥少宰(自起復通奉大夫守尚書左丞授銀青光/禄大夫少宰兼中書侍郎神霄玉清萬壽)
　　(宫/使)
時中太宰制曰朕觀三極之道而騐天人之理無異致
稽六藝之文而知古今之治爲同歸故修人紀者可以
懋格天之功而式古訓者可以揆當今之務方丕宣於
景命肆允廸於大猷用簡民瞻共熈政績誕揚渙號敷
告治朝(具官白/時中)學貫經邦識探道奥英辭麗藻兼討論
潤色之能讜議直言有獻替彌縫之益周旋丞輔副貳
機衡敉事圖功謀合機深之蘊詮時翊化治臻晏粲之
期僉論汝嘉庶工無斁眷是中臺之政揆於冢宰之崇
總萬目之綱舉用違而訓職受羣吏之㑹核名實以兼
能勱相邦家撫綏夷夏式佇經綸之業允諧夢卜之求
用能進秉國成特隆位敘錫公圭之顯爵兼東省之侍
班鼎鉉均和參賛調元之度泰階齊色益彰同德之符
於戲器博者其用周志遠者其功茂丙魏號同心輔政
未聞臻漢道之隆姚宋善應變守文僅能躋開元之盛
方六合混同之日乗百年累洽之基保文祖之受民敢
忘篤敘協先王之成德允賴交修毋俾商周之臣獨專
古昔之美勉祇重任永底太平
邦彥少宰制曰太微上符列宿次輔拱三光之庭文昌
授政四方宰臣揆六官之務眷予近弼時謂眞儒履正
奉公協濟休明之治賛元經體宜應考謹之求敷告朝
倫誕揚命渥(具官李/邦彥)端方而肅乂簡重而裕和偉望宏
才夙擅縉紳之譽博聞强識兼通典籍之醇登翊化鈞
荐更歲律協廊廟訏謨之議無有黨偏審政機綱目之
繁備宣忠恪嘉言底績膏澤在民方國家閑暇之時席
祖考隆昌之緒以内治則立經陳紀以外攘則保大定
功政事集熈豐之成疆宇復燕雲之舊惟克紹先烈乃
臻華夏之安而聿懐永圖尤切淵氷之念惟志慮叶於
克一則功業底於丕平是用延登揆路之崇式貳西臺
之要爽邦由哲載圖弼亮之勲立政惟人竚展經綸之
蘊陪敦眞食超進文階以昭體貌之隆以厚股肱之眷
於戲納誨輔德式彰傅說之欽承以道覺民罔俾阿衡
之專美務恢遠業以副具瞻
　　七年十二月徽宗出居龍德官以少宰李邦彥爲
　　龍德宫使領樞密院事蔡攸門下侍郎吳敏副之
丁亥趙野尚書左丞(自中大夫尚/書右丞除)
宇文粹中尚書右丞(自翰林院學士承/㫖宣奉大夫除)
蔡懋同知樞密院事(自朝議大夫試開封尹遷中/大夫除○故相蔡確之子)
粹中尚書右丞制曰與治同道則興克謹先王之戒惟
后非賢不乂用先碩德之圖矧庶務之幾微繫四方之
風化思得宏博之彥聿脩康濟之功延登偉材以參近
列(具官宇/文粹中)剛明而博敏嚴重而粹夷奥學勤乎天人達
識周乎事物蚤膺簡在亟踐禁嚴大冊髙文夙推於制
作崇論宏議屢罄於忠嘉中立不倚而絶朋比之嫌應
變無方而蘊經綸之素雖内相獨承密旨嘉陸贄之善
言而中臺總治庶官資戴胄之振職其自論思之列特
進綱轄之崇股肱良而庶事康期永臻於至治號令臧
而下民若兹有賴於恊心往茂爾猷以光朕訓
懋同知樞密院制曰保大定功誕奮威懐之略圖事揆
策必資經濟之才國家列右府之庭重本兵之任謀猷
啓沃密陪輔拂之聯政事咨詢實荷股肱之寄敷求雋
彦參秉繁機爰得異人式孚羣聽(具官/蔡懋)器博而慮逺實
茂而聲宏學業富於胷中智術髙於當世惟爾先正實
爲聞人明德茂勲著在王室遺芳流澤貽厥嗣賢傑然
濟美之資挺爾致君之節越由天府擢任鴻樞往體殊
眷之私益勵同寅之志夫文事必有武備身兼兩藝之
全而聖主斯得賢臣適契千齡之會亟祇朕訓永肩爾
心
十一月丙子太宰王黼致仕(自太宰兼門下侍郎/楚國公授太傅致仕)
制曰明王立政惟人倚輔弼所以致格天之業大臣事
君以道繄進退所以爲勵俗之方眷予魁柄之英久斡
化鈞之重兹屢披於奏牘蘄遂即於里居飾宣典冊之
華誕告縉紳之聽(具官/王黼)智周而氣粹量廓而才全奥學
明精祲之原敏識達樞密之會道將興世聿臻熈洽之
期帝實賚予出偶明良之運國有隆棟時之寶臣論大
政則以揚功遵制爲善繼之能熈庶績則以責實循名
爲修文之効獨立乎衆說浮沉之際屹然砥柱之安有
爲於羣策幾微之先昭若大龜之決然燕朔告侵疆之
復華戎恢共貫之圖隂陽時敘而應太階之平民物率
和而廸頌聲之作六年於此一德惟純周公之思三王
旣兼穆穆之美山甫之式百辟靡忘翼翼之忠比深戒
於滿盈乃力辭於疾恙朕念君臣𢋫載曾略無纖芥之
嫌而海㝢混同宜共享安平之福屢加敦諭益厚倚毗
繼觀造膝之陳備見投誠之確顧重違於雅志其暫解
於繁機宅百揆而奮庸孰若勲名之邵以三公而就第
式增體貌之崇紆使組於瓊宫衍戸租於爰賦於戲若
臯陶之邁種德嘉謀已稔於舜庭如房喬之不吝權令
名獨髙於唐室司國論則有維石巖巖之望安家食則
保赤舄几几之榮示勞佚之惟均靡終始之或間其祗
若於猷訓用光昭於前人
　　黼自宣和元年正月拜相是年十一月致仕入相
　　凡六年至是八上章乞骸骨詔依所乞守本官致
　　仕應予恩禮朝謁人從等竝依蔡京例仍給節度
　　使俸從優禮也黼當國之久專權稔惡中外畏之
　　無敢言者及是上覺悟罷其政事天下稱快淵聖
　　即位之初以其首建燕山之謀馴致敵禍誅之於
　　輔固村云
十二月癸丑蔡京落致仕領三省事(自太師魯國公致/仕依前太師領三)
　　(省事神霄玉清萬/夀宫使四入相)
　　先是上欲再起京詔置講議司命京兼領至是遂
　　落致仕領三省五日一赴都堂治事
　　宣和七年(乙/巳)
四月庚申蔡京復致仕(罷領三省事復以/太師魯國公致仕)
制曰用人求舊惟治世之通䂓置相克終兹哲王之令
典眷時元老方領繁機忽懷知止之風莫遂貪賢之意
誕揚渙號敷告大廷(具官/蔡京)道周而德全氣博而用遠學
探天人之蘊才兼文武之優蚤逢休辰亟立要路謀謨
王室殫獻納於三朝輔相朕躬閱勤勞於九閏廼者當
初載旁求之日席四方全盛之資遵制揚功粲先猷之
具舉制禮作樂凜太平之有文昨方就於燕間比再司
於重劇念蒼生之計聊起謝安顧黄髮之咨逺同吕尚
屬偶嬰於疾恙致稍闊於會朝正考父三命而滋恭莫
遑偃息衞武公百年而自儆荐貢忱辭朕素隆體貌之
恩增厚始終之義自任斯民之重宜無足辭閔勞三省
之煩期於必請是用俾還公印歸即里居申衍爰田陪
敦眞賦袞衣赤舄尚聯使於神霄几杖安車庸留居於
魏闕勉從雅志以副至懷於戲再圖揆路之勤本予德
意三告師臣之老乃爾令名勉藥石以自持俾神明之
益壯往承休命尚告嘉猷
　　京至是四入相累月而罷京自崇寧之後已居相
　　位雖屢黜免然未幾而復自是執政者幾二十年
　　始終紹述之說鈐制上下以騁其私天下不勝其
　　弊及此旣耄矣先是以老疾目失明文書案牘不
　　能省閱悉使其子絛代之絛因竊弄朝權進退人
　　才皆出其手議者喧然不平京不自安遽復求罷
　　故有是命臣僚論絛略曰伏見龍圖閣直學士蔡
　　絛辟學邪見累挂謫籍陛下優禮元老絛以京愛
　　子之故得出入禁闥而復不循分守自任以國事
　　之重竊弄權柄率意自專一時倖進茍得之徒閧
　　集其門勢焰熏灼接見賔客逾於執政絛偃然居
　　之不疑延閣華資非所宜據伏乞叡旨削奪以爲
　　妄作之戒○初京再領三省以盲廢事事皆決於
　　子絛絛時以龍圖閣直學士提舉上清寶籙宫兼
　　侍讀而絛威福自任同列不能堪又與其兄相仇
　　於是罷絛侍讀提舉亳州明道宫絛旣罷京復致
　　仕絛尋又爲言者所論上從之遂奪絛職詔曰蔡
　　絛比建議宣和庫令置式貢司掌凡四方式貢之
　　餘以待天子之用撥元豐大觀𣙜貨務庫金銀竝
　　入宣和庫朕撫世隆平昭德崇儉而絛妄意建議
　　請創置式貢司於宣和庫張官置吏又分六庫以
　　括四方錢幣萬民之貢又欲空府庫之所有以實
　　之違典式興聚斂絀國用啓私藏可特落職○言
　　者又論不當以三公領三省其奏曰尚書政事之
　　本也神考遠稽周官近取唐典乃建六聯以分邦
　　治惟令居中與僕丞禮絶以太宗皇帝爲尚書令
　　而尚書令虚位百(闕/)　年臣下無敢當其任者元
　　豐初詔曰三省各有體統實相維持元祐初起文
　　彥博平章軍國重事已非故事繼而吕公著司空
　　平章軍國事紹聖臣僚論列以謂當時大臣隂與
　　公著爲地除去重事名曰下彥博一等而實兼三
　　省之權事無輕重無不與之侵紊先烈莫大於此
　　然但增平章之名猶未改官制也政和初蔡京自
　　蘇州還朝何執中己任左僕射難以去之遂改令
　　僕之名冠以公相之號總領三省不避其鈐制人
　　主抑塞士大夫毎以元豐爲言至自領三省則不
　　復以元豐爲法蓋蔡京唱之王黼因之元祐大臣
　　所不敢爲者而京安爲之且元豐五年始行官制
　　曾未數年京乃謂先帝欲改而未果豈不矯誣先
　　帝乎使天下議之國史紀之改元豐官制自政和
　　始豈不害陛下述事之孝乎三省者人主出令之
　　地也故舊制宰相同平章事而已新制則僕射兼
　　侍郎而已示不敢專也今領三省則權侔人主非
　　所當也又況三公之官皆以功賞或積累而至非
　　若古者待以論道經邦也蔡京以八寳轉太師王
　　黼以平燕轉太傅三公爲太宰少宰何爲不可而
　　必欲領三省乎特出於大臣自營專權之私耳乞
　　復尚書令之名今後三公不許綂領三省竝依元
　　豐法上是其言遂下詔更不以三公領三省○初
　　神廟正百官名以三省爲政事紀綱之地中書揆
　　而議之門下審而覆之尚書承而行之至是復於
　　尚書置令詔曰政和初建議者以爲尚書令僕之
　　名易之公相凡三省之務悉總治之後復以公相
　　廳爲都廳而領三省則未之革使神考垂裕不刋
　　之典奪於權臣自營之私自今竝依元豐成憲(拜/罷)
　　(録/)詔曰坐而論道於燕閒者三公之事作而相與
　　推行者宰輔丞弼之職今居三公論道之位而總
　　領三省衆務使宰輔丞弼反成備員殊失所以紹
　　述憲章之意可尚書省復置令虛而不除三公止
　　係階官更不總領三省若曰佐王論道經緯國事
　　則公其任焉三省竝依元豐成憲毋復紊(長編○/尚書省)
　　(復置令三公/止係階官)
　
　
　
　
　
　宋宰輔編年録卷十二
欽定四庫全書
　宋宰輔編年録卷十三　　宋　徐自明　著
　　欽宗宣和七年(年月幷以/日歴爲正)
十二月耿南仲簽書樞密院事(自徽猷閣學士朝散大/夫太子詹事遷資政殿)
　　(學士除○/二十五日)
　　徽宗内禪出居龍德宫欽宗以十二月庚申即皇
　　帝位壬戌南仲除簽書樞密院事靖康元年正月
　　吳敏除知樞密院事李梲除同知樞密院事耿南
　　仲免簽書(竝日/歴)
是月吳敏門下侍郎(自試給事中直學/士院遷中大夫除)
　　靖康元年(丙/午)
正月己巳吳敏知樞密院事(自中大夫守門下侍郎兼/充神霄玉清萬壽宫副使)
　　(除○/三日)
李梲同知樞密院事(自正奉大夫守/吏部尚書除)
敏知樞密院事制曰朕嗣守丕圖永懷逺御惟時本兵
之地允資不世之才我得其人式協僉議(具官/吳敏)器宏而
識逺學富而行醇言論髙於一時文章配於千古已彰
社稷之衞功在鼎彞更資帷幄之籌威行蠻貊是用擢
從黄闥付以鴻樞翊賛朕躬賴爾爲股肱之重決勝外
域用爾爲蓍龜之明宜悉意於壯猷庶克就於丕績以
輔予治往哉汝諧
　　敏執政五十日二月拜相
梲同知樞密院事制曰(具官/李梲)髙明而靖重敦大而疏通
學窮載籍之傳才經當世之務冠於從列望獨髙於一
時簡在朕心位宜參乎四輔其繇天官之長入居樞筦
之嚴
　　庚午上欲親征除梲爲東京副留守
庚午李綱尚書右丞(自試兵部侍郎遷/中大夫除○四日)
　　上欲親征命綱爲東京留守以李梲副之時宇文
　　粹中扈從東幸綱建議城守罷親征辛未上登宣
　　德門親勞問將士命李綱吳敏撰數十語敘金人
　　犯順欲危宗社決䇿固守各令勉勵之意俾閤門
　　官宣讀每一句將士聲喏須臾六軍皆感泣於是
　　固守之議始決乃以綱爲親征行營使二月罷後
　　三日士庶伏闕言綱不當罷復除尚書右丞都大
　　提舉京城四壁守禦使
辛未白時中罷太宰(觀文殿大學士中太乙/宫使依前特進慶國公)
制曰熈朝任相當嚴進退之䂓明主馭臣宜厚始終之
禮惟時端揆翊我初元顧謀國之未臧肆推恩而許罷
特頒渙號用亶具僚(具官白/時中)性本中和心存愷悌蚤通
經術藹貢薛韋平之聲晩被眷知居蕭曹丙魏之地方
代馬紛騰之日乃廟謀經略之時排難戎庭懦弱訖成
於無斷投閑眞館保全實賴於有容賜以安車俾還私
第爰念上皇之元弼載憫東宫之舊賔特示眷存聿崇
體貌錫隆名於祕殿俾佚任於殊庭拓衍轅田陪敦圭
賦於戲參朱邸之佐嘗克盡於忠䂓追赤松之遊尚永
綏於壽嘏祇膺異數益體至恩
　　時中自宣和六年九月拜太宰至是年正月罷爲
　　中太乙宫使在相位一年餘上章乞在外宫觀於
　　壽春居止二月依前特進觀文殿大學士知壽春
　　府建炎元年九月丁未特進提舉嵩山崇福宫白
　　時中卒
同日李邦彦太宰(自起復銀青光祿大夫少宰兼中書/侍郎神霄玉清萬壽宫使特授起復)
　　(太宰兼門/下侍郎)
張邦昌少宰(自正奉大夫特授依前少宰兼/中書侍郎神霄玉清萬壽宫使)
邦彥太宰制曰軌三光而遂萬物允資當軸之勲遜五
品而鎮四方尤賴秉鈞之大亟頒廷號登冠台符(具官/李邦)
(彦/)俊德明謨宏才逺器學貫天人而守之以虚静之量
識窮治忽而發之以忱恂之詞蚤冠掄魁旋持從橐嘉
猷婉畫久翔政路之榮偉譽英聲寖亞冢司之重粤從
定策彌見竭誠日月増輝方壯朝廷之勢風塵大警遽
深邊鄙之虞盡忠而人絶間言制勝而慮無遺筭謝安
之矯情鎮物足抗苻秦李靖之料敵臨機何憂突厥國
威旣振民志以寧是用序陞宅揆之官進貳納言之任
文階峻陟井賦陪敦以彰體貌之嚴以示倚毗之厚惟
時所望非朕敢私於戲杜如晦長於斷謀坐翊昇平之
運姚元崇善於應變永符康㤗之期勉紹徽聲佇觀丕
績
邦昌少宰制曰股肱之起元首庸聞舜命之歌舟楫之
濟巨川備載髙宗之命聿求雋望式贊鴻圖在考謹以
惟精顧登庸之敢後誕膺孚號明告治廷(具官張/邦昌)識敏
而器宏才全而學博潔於行已保禮義亷恥之四維端
以立朝懋正直剛柔之三德粤登膴仕亟告嘉猷念天
歩之方艱憂民心之未妥允資猒難尤賴協恭是用擢
升亞揆之榮進貳上台之重仍兼官於鳳沼俾亮采於
龍墀倂衍爰田申加眞食庸昭異數益示殊恩以朕初
載論相之明爲爾盛年得君之寵於戲敉寧中外矯情
當慕於謝安鎮服邇遐守正宜師於裴度欽承予訓益
懋乃功
　　太學生雷觀上書曰臣爲陛下略摭前朝宰相姦
　　術之大者言之假紹述二字以行已之作爲假國
　　是二字以主已之好惡假享上二字以充已之私
　　欲致使强敵幾危社稷而陛下受莫大之困辱者
　　皆前朝相臣非其人之故也白時中老謬無用罷
　　相之日公議稱快咸謂陛下必能擇賢而相之翌
　　日宣麻遞遷李邦彦張邦昌邦彦邦昌亦前朝輔
　　相之無狀者察其操術亦不過持兩可以固寵養
　　恩而已今日之相莫若誠心廣求不可謂天下無
　　其人也有旨雷觀上書論事可嘉賜出身除秘書
　　省正字○康王及少宰張邦昌出使斡里雅布軍
　　中康王之爲質也金人見而憚之遂欲别易親王
　　幷要駙馬都尉一人是時割地議和已定金人斂
　　兵以待之康王及張邦昌歸自金寨乃進張邦昌
　　爲太宰肅王及太宰張邦昌駙馬都尉曹晟遂質
　　於金國軍前(中興/遺史)
同日趙野門下侍郎(自通議大夫/尚書左丞除)
王孝廸中書侍郎(自通議大夫翰/林學士承㫖除)
蔡懋尚書左丞(自中大夫同知/樞密院事除)
孝廸中書侍郎制曰朕以沖眇之身獲纂承於丕緒撫
艱難之運思圖任於舊人眷時耆英久去廊廟肆加褒
詔用協朝僉(具官王/孝廸)進止詳華風度凝逺孝足以翊襄
於帝載文足以潤色於王猷徧揚從橐之華入侍西臺
之峻謀謨底績譽望映時曽未見於設施已見疑於讒
間朕肇膺付託想見儀刑諒兹涵養之深益富經綸之
蘊其還舊服佇聽嘉猷(張守/詞)
　　三月庚子命趙野同蔡攸奉迎道君皇帝癸酉蔡
　　懋爲京城四壁守禦使二月戊辰懋爲行營使李
　　邦彦方主和議忌李綱主戰因其敗而中傷之綱
　　遂與种師道皆罷乃命蔡懋爲行營使諸統制既
　　囘綱已罷矣(遺/史)
癸酉唐恪同知樞密院事(自正議大夫守/吏部尚書除)
　　恪字欽叟錢塘人是歳秋以延康殿學士知杭州
　　聞京師被圍遣兵官邊順以兵勤王太學生陳東
　　上書乞召恪及徐處仁置諸左右而李邦彦亦薦
　　恪遂召還闕除同知樞密院事
辛巳路允廸簽書樞密院事(自朝散大夫試兵部尚/書遷資政殿學士除)
　　允廸宋城人乙酉允廸使河東尼堪軍未幾奉祠
　　去建炎元年五月資政殿學士前簽書樞密院允
　　廸召爲戸部尚書(中興/小歴)
丁亥种師道同知樞密院事(自檢校少保靜難軍節度/使河北河東制置使除)
　　師道字彞叔世衡之孫也師道兵至闕下以師道
　　爲同知樞密院事京畿河東河北路宣撫使四方
　　勤王兵並𨽻之
二月癸卯蔡懋罷尚書左丞(資政殿學士依前中大夫/知大名府兼北京留守○)
　　(七/日)
制曰圖事揆策入則參籌於廟堂御衆牧人出則宣威
於屛翰惟留都之重寄控朔部之要衝肆疇公方以重
吾府(具官/蔡懋)智謀閎逺風節勁彊材足以敷萬幾器足以
包衆美早由峻望備歴華塗藹然聲猷著於朝野尹正
天邑訟有缿筩之清獻納中臺任增喉舌之重頃陞樞
筦恊贊機謀逮兹嗣服之初擢寘左綱之峻恪勤匪懈
夙夜在公適師旅之方興顧邊隅之多事矧全魏之都
會當北道之襟喉筦籥攸司股肱是屬仍參華於祕殿
用増賁於師垣召公分陜之行蓋資夾輔李勣長城之
踰□顧分憂運精神而折衝謹疆埸而愼守以蕃王室
式固爾猷
　　六月臣寮上言蔡懋天資險薄臨事傾側諂事蔡
　　攸結爲死黨攸在樞府邀求宰相知懋尹京可以
　　頻對使懋日論王黼黼雖罷相道君知蔡攸素無
　　學術不命以相攸尚引懋同爲樞密以相助己方
　　當京城圍閉懋在本兵之地卒無一言以助計畫
　　按懋昔以父確事跡妄加増飾誣詆宣仁皇后垂
　　簾時事欺罔道君乞御製確傳載懋誣詆之詞伸
　　其父勞中外讀之無不痛泣此又懋可誅之大罪
　　也有旨落職宫祠臣寮再論有㫖降充中大夫秘
　　書少監分司南京亳州居住○先是政和末蔡京
　　以太師領三省與宰相鄭居中毎議論輒不相下
　　及居中將除母喪京恐居中復相位乃收用懋由
　　是論其父定策功傾王珪以沮居中蓋居中王珪
　　婿也懋奏元豐末先臣確受遺定策本末徽宗信
　　之至拜懋同知樞密院事贈確清源郡王封確愛
　　妾爲郡夫人御製確𫝊以賜之立石墓下贈碩待
　　制諸弟諸子諸孫婿爲侍從爲郎爲監司一門貴
　　震當世至是中書舍人顔岐始論懋誣罔宣仁請
　　逐之詔懋落職與宫祠中書舍人安扶以爲懋罪
　　未正願加投竄遂有亳州居住之命其後諫議大
　　夫楊時等相繼論列詔下侍從官議定聞奏而諫
　　議大夫徐秉哲又取新史繳奏之詔令從官一就
　　集議嗚呼未及施行而北狩之禍作矣太上皇即
　　位之明日始下詔令國史院别差官摭實刋修闡
　　揚宣仁保佑之功於是追貶蔡確蔡卞邢恕爲散
　　官而懋亦以散官安置嶺南天下咸仰英斷焉(丁/未)
　　(錄/)
同日徐處仁中書侍郎(自觀文殿學士太/中大夫大名尹除)
宇文虛中簽書樞密院事(自資政殿學/士中大夫除)
處仁中書侍郎制曰植屛建侯出則蕃宣於方國圖事
揆䇿入則謀謨於廟堂矧惟化源之機實在政本之地
我疇副貳宜屬老成(具官徐/處仁)禀資剛明受材英傑術業
足以謀王體而斷國論詞藻足以雕皇樸而斵帝文逢
辰亨嘉致位休顯雍容禁橐有入告之嘉猷密勿政塗
底緝熈於庶績久寄於宣之逸旋膺分閫之行當北道
之喉襟掌陪都之管籥能固守於疆埸亶克憺於威稜
惟折衝邊庭旣久勞於碩畫而調穆天宰竚入贊於丕
平宜亟解於麟符進參聮於鳳沼朕有命令克審出納
之司爾罄忠嘉藹聞啓沃之益勉攄素蘊叶濟康功
虚中簽書樞密院事制曰國家設中天紫極之輔以應
㤗階之躔列右府鴻樞之司以總萬兵之政雖文武之
道有異而安危之寄不殊眷時謀謨之臣必授英傑之
佐(具官宇/文虛中)學窮精祲識造幾㣲雄略淵深而足以與權
懿文炳蔚而足以華國早由英譽荐歴要塗摛藻揚華
密起鼇宫之草參籌婉畫(闕/)　武帳之兵比資方叔克
壯之猷亟膺召虎於宣之命有嚴共武之服不戰屈人
之兵兹銜命於金人仍通和於鄰好敏於專對卒以解
紛其參筦於樞庭共圖囘於兵柄竚宏雋烈克鬯皇威
本精神而折衝運帷幄以決勝勉推平日之議論用濟
一時之事功
　　先是處仁建議乞下詔親征而實於王城按兵不
　　動以張國威會朝廷已有親征詔仍以尚書右丞
　　李綱爲行營使處仁即移書於綱言備禦方略皆
　　廷議所未決者以聞上嘉歎再三詔褒諭略曰卿
　　首陳忠論四檄援兵豈惟謀之具臧信矣仁者必
　　勇事平當以宰相召卿至是遣使趍行○二月辛
　　丑宇文虚中使斡里雅布軍齎割三鎮詔書以往乙
　　已復以簽書樞密院事再使斡里雅布軍前姚平
　　仲等既敗乃除宇文虚中簽書樞密院事使斡里
　　雅布且言仲等擅用兵甲幾誤和議因遣割地使
　　割三關之地(遺/史)
壬寅詔褒贈故宰執范仲淹司馬光張商英(六/日)
　　詔褒贈近世名臣故任資政殿學士戸部侍郎贈
　　太師進封楚國公諡文正范仲淹可特追封魏國
　　公故追復右正議大夫司馬光可特贈太師故任
　　觀文殿大學士通奉大夫贈少傅張商英特贈太
　　保應元祐黨籍元祐學術指揮更不施行○先是
　　熈寧中王安石爲政盡退故老大臣用新進少年
　　盡變祖宗法行新法元豐間神宗悔之欲復祖宗
　　舊制更用舊人乃因官制書成自禁中帖定圖本
　　先謂宰輔曰官制將行欲取新舊人兩用之又曰
　　御史大夫非司馬光不可蔡確進曰國是方定願
　　少遲之至七年秋資治通鑑書成特拜光資政殿
　　學士賜帶如二府儀一日又語宰輔曰來春建儲
　　以司馬光吕公著爲師保意以謂非光公著不可
　　以託聖子安石雖在金陵不易也嗚呼天下不幸
　　未及建儲而帝升遐此後世所以有朋黨之禍也
　　元祐初或謂光曰元豐舊臣如章惇吕惠卿輩俱
　　小人他日有以父子之義間上則朋黨之禍作矣
　　不可不懼光正色曰天若祚宋必無此事遂改之
　　不疑宣仁又嘗宣諭輔臣曰他日還政之後任用
　　左右常得正人則與今日用心無異若萬一姦邪
　　復進眩惑動揺則反覆可憂劉摯時爲中書侍郎
　　深念宣諭之言退而奏疏摯疏曰臣料其離間之
　　計一曰先朝造法爲治而皇帝以子繼父一旦聽
　　臣民之言有所更改二曰先朝之臣多不任用如
　　蔡確等受顧命有定策之功亦棄於外以謂改父
　　之道改父之臣是讒間之說也(云云/)及蔡確之貶
　　新州范純仁又謂吕大防曰此路荆棘久矣吾曹
　　開之恐自不免大防不聽是時既斥章惇輩於閑
　　地俱銜怨刺骨而劉安世賈易吕陶諸賢不悟自
　　分黨相毁至有川黨朔黨洛黨之語一旦宣仁上
　　僊章惇入相蔡京兄弟翕然俱進纂述王安石爲
　　主託繼述之文借朋黨之説以屛逐異己之人同
　　指以爲元祐黨盡竄嶺海之外吕大防秦人無黨
　　范祖禹蜀人師司馬光不立黨亦不免竄逐以死
　　徽宗即位於是陳瓘首以立賢無方往事可監爲
　　上言瓘之奏曰臣切見自熈寧以來至今三十餘
　　年天下之事已經四次更改熙寧改治平元豐改
　　熙寧元祐改神考紹聖改宣仁逐一開陳本末願
　　以前事爲鑒神考獨任王安石宣仁獨任司馬光
　　可謂合天下之心矣然其末流不能無弊神考末
　　年復思司馬光宣仁末年復相范純仁蓋有救弊
　　之意也獨任賢人猶不能無弊而況於獨任一惇
　　乎明年改元建中靖國蓋上意欲建中道而無間
　　於熈豐元祐也其後蔡京用事改元崇寧崇寧者
　　崇熈寧也朋黨之禍再作矣至是金人南下徽宗
　　禪位上乃下詔司馬光范仲淹可贈太師張商英
　　可贈太保元祐黨籍元祐學術指揮更不施行(丁/未)
　　(録/)
庚戌李邦彦罷太宰(觀文殿大學士太乙宫使/依前起復特進○十四日)
制曰大臣事道必嚴去就之䂓明主佑賢務全體貌之
意眷時元輔久執化鈞方引疾以辭榮用疏恩而渙號
(具官李/邦彦)毓德淳厚秉心曠夷以髙文掞藻於禁林以偉
望奮庸於政路遂參夢卜進任台衡丕敘羣材以大明
於國是力裁衆弊曽不顧於身謀迨予纂紹之初載嘉
翊戴之職登之冢宰倚以逺猷方四郊多壘之虞惟一
日萬機之廣雖稍間於綏定念正賴於敉寧忽覽奏封
力蘄謝事諭言屢遣章却復來惟陳誼之甚髙遂貪賢
而莫獲加班榮於祕殿紆使組於殊庭倂衍戸租是昭
眷禮於戲進而許國既朕心朕德之咸知退不忘君尚
嘉謀嘉猷之入告往安素履用體眷懐
　　邦彥自宣和六年九月拜相至是年二月罷入相
　　踰年○會金人入寇邦彦建言遣李鄴使敵講和
　　已而敵薄城下時尚書右丞李綱爲親征行營使
　　主用兵之議未幾大將姚平仲擅將兵夜劫敵寨
　　失利朝廷罷綱右丞翼日士庶伏闕乞復用綱衆
　　至數萬人聲言欲毆擊宰執李邦彦出省幾及之
　　於是皇恐乞致仕遂有是命(拜罷/録)邦彦等舊皆兼
　　神霄玉清萬夀宫使二月十三日宰執兼神霄玉
　　清萬夀宫使副者竝罷○太學生陳東伏闕上書
　　乞罷李邦彦用李綱种師道太宰李邦彦遂罷初
　　李綱种師道既罷李邦彦堅主割地之議遣割地
　　使及遣使議和陳東發憤伏闕上書會於宣德門
　　下者數百人其書言李邦彦白時中張邦昌趙野
　　王孝迪蔡懋李梲之徒所謂社稷之賊也爲今日
　　計莫若斥邦彦等㧞綱而相之宰相吳敏耿南仲
　　必不與綱共事更願速降詔㫖召徐處仁唐恪等
　　置左右而閫外之事盡付种師道專之會金復攻
　　城邦彦適遇軍民被罵拾瓦礫擊之邦彦躍馬奔
　　入朝堂乃免百姓皆言金人攻城急乞召李綱捍
　　賊淵聖從之乃召綱復用為尚書右丞兼同知樞
　　密院事親征行營使兼都提舉城壁守禦使使登
　　西壁百姓見綱皆呼右丞且與百姓爲主邦彦等
　　譛東以布衣脅天子不可赦淵聖不從邦彦既爲
　　國人所詬遂藏匿不敢復入皇恐乃乞致仕遂罷
　　宰相以觀文殿大學士充太乙宫使○太宰兼門
　　下侍郎李邦彦奏累具劄子辨謗乞致仕知樞密
　　院事吳敏奏辨李邦彦被謗之無辜願下臣章曉
　　諭國人乞加恩禮起邦彦詔曰太宰李邦彦任政
　　府累年屢形憂國愛民之誼以至謹惜名器抑裁
　　冗濫獻納非一朕在東宫時熟聞嘉譽䇿立之際
　　備罄忠誠金人犯闕其所建明惟知利社稷撫軍
　　民爲急朕已一一施行衆志未能徧諭乃作弗靖
　　鼓唱流言反與前日異意兇惡之人忽生怨憤實
　　駭予聽已依所乞宫祠播告中外咸信勿疑○二
　　月二十四日庚申太學生沈長卿上書曰臣聞二
　　月初五日陛下罷李綱右丞太學生陳東等率士
　　數百伏闕上書極言李綱忠義李邦彦姦惡冀陛
　　下罷邦彦而相李綱以厭天下之論也於時京城
　　百姓羣聚闕庭不約而來者幾萬人祈哀請命莫
　　不欲李綱之相邦彦之罷也洎陛下遣使宣諭復
　　綱舊職衆志遂定其後乗勢恃衆毆擊内侍蓋縁
　　平居細民受虐之深積怨之久以至於是臣觀前
　　日宰相吳敏有爲李邦彦辨雪功狀大書文牓揭
　　之通衢行道之人莫不嗤笑臣聞太學之論敏乃
　　蔡京父子上客密交奔走京門寖有年矣而邦彦
　　與敏如左右手也今所以曲爲邦彦强辨者止欲
　　植黨自固邦彦去則敏不能以獨立原敏之心本
　　非爲朝廷論宰相實爲身謀爾○李邦彦方罷數
　　日張邦昌又以太宰出質左右揆皆虚位吳敏乃
　　以劄子乞復用邦彦爲太宰其略曰軍民伏闕殺
　　内侍毆宰相懼致髙歡窺魏之事又言邦彦輔佐
　　上皇前歳罷易宰相更革政事定山東河北之寇
　　皆出其力又言建遣李鄴輩使金人軍中賴其力
　　由是復拜邦彦爲太宰吳敏以髙歡之事劫羣下
　　而驚人主不謂之姦險隂賊吾不信也○校書郎
　　陳公輔以李邦彦罷政事纔數日復爲宰相人情
　　震駭遂具奏論列太宰李邦彦中書侍郎王孝廸
　　尚書右丞蔡懋皆罷以吳敏爲少宰出邦彦知鄧
　　州邦彦奏乞持服從之其後臣僚復論其擾攘之
　　際惶駭無謀幾致敗事罪大無罰何以爲大臣之
　　戒遂與白時中俱落職
同日張邦昌太宰(自少宰兼中書侍郎授光/祿大夫太宰兼門下侍郎)
吳敏少宰(自知樞密院事授銀青光/禄大夫少宰兼中書侍郎)
敏少宰制曰朕祇膺聖訓獲紹丕基遵制揚功仰憲祖
宗之舊圖事揆策實資弼亮之賢爰得異才俾登宰路
告爾在列咸聽朕言(具官/吳敏)氣和而智剛才通而識邃濳
心自得學造古人之微秉誼不囘德全仁者之勇蚤儀
禁橐遂賛政機非堯舜不陳安社稷爲悅定禁中之策
寔靖我家運堂上之竒遂固吾圉逮鈞衡之虛次訂公
議以咸歸是用陞之次輔之聮兼以西臺之侍陪敦多
邑躐進文階倂錫寵光用昭眷注於戲概觀今日浩若
渉川考政列則本末失倫語財用則上下交困易於出
令而宣布者多違輕於用人而欺誕者得肆靡仗節以
狥義咸撓利以成風國勢頽靡而不張軍律玩怵而無
紀非至公無以消黨與非持重無以鎮姦萌卿其畢議
而力行朕且虚已而傾竚往欽成命以究永圖
　　二月乙卯少宰兼中書侍郎吳敏奏乞免所遷官
　　止以中大夫就職有㫖可通議大夫就職敏奏再
　　辭免通議大夫有㫖以太中大夫就職三月二十
　　三日覃恩授通議大夫
同日李綱知樞密院事(自中大夫尚/書右丞除)
制曰朕膺上天之景命嗣列聖之丕圖以神器之重而
知爲君之難以萬機之繁而知任賢爲急乃眷本兵之
地夙稱大政之樞肆求異材式隆殊委(具官/李綱)粹和而嚴
正敦厚而髙明智貫通變而有餘識究古今而不惑學
以爲道粹然君子之儒事不辭難綽有仁者之勇向疇
偉望總轄南宫忠精深沃於朕心論議有補於當世宜
長機庭之務用專兵政之權運堂上之竒謀收幄中之
勝筭比者敵自悔禍天誘其𠂻首遣使以議和旋退師
而歸國惟當謹守盟好申戒邊陲偃革息民朕方修文
德以來逺有備無患爾其除戎器以防微往體朕懐抑
思展藎
　　十五日辛亥尚書右丞李綱劄子伏蒙聖恩除臣
　　知樞密院祖宗舊法兵符出於密院而不得統其
　　衆兵衆𨽻於三衙而不得專其制今日既統行營
　　之兵又制樞密之令考於舊法未見其可有㫖降
　　詔不允綱又奏契勘祖宗之法樞密院事掌兵籍
　　虎符三衙管軍諸路帥臣主兵柄各有分守所以
　　維持軍政萬世不易之法也自童貫以領樞密院
　　事爲宣撫使既主兵權又掌兵籍虎符始壊祖宗
　　之法以至今日不可不戒乞將團結到勤王正兵
　　竝交割與制置使司管勾其行營使司兵令撥歸
　　三衙所有京城四壁守禦使司俟都城解嚴一面
　　結絶○三月癸卯命李綱迎道君皇帝於南京六
　　月李綱爲河北河東宣撫使
同日耿南仲尚書左丞(自資政殿學士簽書樞/密院事遷中大夫除)
李梲尚書右丞(自正奉大夫同/知樞密院事)
辛亥宇文粹中罷尚書右丞(資政殿學士依前宣/奉大夫差知江寧府)
　　粹中自宣和六年九月除尚書右丞是年二月罷
　　執政踰一年初命以右丞扈從上皇東幸已而除
　　李綱以補其缺至是上皇還闕乃有是命三月有
　　㫖宇文粹中除資政殿學士充祐神觀使
癸丑种師道罷同知樞密院事(自檢校少保静難軍節/度使京畿河北河東路)
　　(宣撫使罷爲檢校少傅鎮/洮軍節度使充太乙宫使)
制曰大臣國家之股肱賢將兵民之師表進而戮力克
宣廟略之竒退以均勞式舉邦彞之茂肆涓剛日敷告
治朝(具官种/師道)沈毅而善謀静重而不撓發明儒術說禮
樂而敦詩書深練武經立功名而安邊境慮無愆素誼
匪辭難有牧人御衆之材居能躬率有憂國愛君之志
弗以家爲克壯勤王之圖尤髙衞社之績内參樞筦外
總師干載惟年齒之尊閔煩官職之重俾從優暇宜渙
恩徽希冕篆車越視亞傅之秩神旗豹尾改焕洮水之
區仍領使於殊庭倂衍封於采邑留以自近庶其少休
庸示眷懐式昭體貌於戲子房畫䇿終竝赤松之遊秦
穆誓言蓋思黄髮之問其暫釋於機務尚毋廢於謀猷
茂對寵光益綏夀祉
　　四月甲寅以師道爲河北河東宣撫使十月檢校
　　少傅鎮洮軍節度使河北河東宣撫使种師道卒
　　初師道揣金必大舉入寇亟上疏請幸長安以避
　　其鋒大臣以爲怯召師道還既至病不能見卒於
　　第年七十六贈開府儀同三司閱月金再犯京師
　　北城陷欽宗慟哭曰朕不用种師道言以至於此
　　始師道勸欽宗乗其渡河半擊之不從曰異日必
　　爲後患故欽宗思其言嗟慟之後贈少保諡忠憲
甲寅貶責前宰執蔡京童貫蔡攸
蔡京自太師魯國公致仕責授中奉大夫祕書監分司
　　南京
制曰九變而賞罰可言必待是非之審四罪而天下咸
服蓋由黜陟之公邦有常刑朕不敢已(具官/蔡京)親逢聖旦
被遇三朝四任宰衡始終二紀迹其行事殊咈師瞻假
繼志述事之名爲蠧國害民之政託豐亨豫大之説肆
窮奢極侈之風祖宗憲章變更幾盡公私儲積掃蕩無
餘引邪佞於要途陷忠良於黨籍園第僭踰於宫省子
孫皆列於禁嚴交通􁂎御而姦弊縱横漁奪下民而忿
氣充塞毒既流於中國怨終嫁於上皇況在政和實倡
平燕之議既聞邊警遽先聚族以逃雖汝計之甚安顧
國家而何賴士庶伏闕臺諫交章公論甚喧顧法不可
尚念弼諧之舊特優終始之恩俾長蘭臺往分留務曲
全體貌俾許退休勉服寛恩毋替循省
　　臣僚屢有章疏言蔡京蔡攸童貫罪侍御史孫覿
　　等復上言曰臣等謹按太師蔡京四任宰輔前後
　　二十年挾繼志述事之名建蠧國害民之政而祖
　　宗法度廢移幾盡託豐亨豫大之說倡爲窮奢極
　　侈之風而公私積蓄掃蕩無餘立御筆之限以隂
　　壊封駁之法置曲學之科以杜塞諫諍之路汲引
　　羣小充滿要途禁錮忠良悉爲朋黨交通豎御竊
　　弄威柄鬻賣官爵貨賂公行閨門混濁父子詬爭
　　厮役官爲横行媵妾封至大國書𫝊所記老姦巨
　　惡未有如京比者太上皇屢因人言灼見姦欺凡
　　四罷免而近幸小人相爲唇齒恐失所憑依營䕶
　　壅蔽既去復用而京偃然自謂羽翼已成根株盤
　　固不可揺動兇焰益肆復出爲惡倡導邊隙挑發
　　兵端連起大獄報復睚眦怨氣充塞上干隂陽水
　　旱連年赤地千里盜賊滿野白骨如山人心攜離
　　天下解體於是敵人乗虚鼓行如入無人之境矣
　　況京在政和中首建平燕之議招納燕人李良嗣
　　以爲謀主京之誤國固不可容而興邊造患父子
　　相爲終始且京被遇三朝父祖子孫爲三公者二
　　人親執政者三人登禁從者亡慮十數名園甲第
　　僭擬宫禁袍笏之寵下逮童稚顧京所蒙何以論
　　報不圖邊警上聞而京盡室數百輩治舟楫擁輕
　　齎一夕遁去君父㝁然坐圍城中無一人有同患
　　難之意宰相非其人遂使中國空虚敵人侵侮無
　　所不至而京猶善爲姦言嫁怨飾非獨使上皇負
　　謗於天下伏望勑使追還早賜竄殛稍正京父子
　　誤國之罪是時臣僚屢有章疏論列不已乃命蔡
　　京責授中奉大夫祕書監分司南京致仕(遺/史)三月
　　丙申蔡京責授崇信軍節度副使德安府安置
制曰吕刑三千論罪莫先於無上舜功四十知人實本
於去兇載稽先聖之格言參酌庶民之公論肆於元惡
敢廢刑章(具官/蔡京)以踈愚不學之資挾輕果敢言之氣自
初登用首務更張巧縁紹述之名公肆劫持之計列聖
貽謀之憲度掃蕩無餘一時異議之忠賢芟鉏略盡竭
府庫之儲以供浮費假爵禄之寵以市私恩黎民疾痛
而無樂生志士隠憂而欲祈死當上皇之覺悟畏天戒
之昭垂屢因衆惡而斥踈卒以自營而收召乃至交通
宫禁費用邦財眞同妾婦之爲孰有穿窬之恥逮𦕈沖
之臨御屬中外之艱虞靡知狥國之忠但出全軀之䇿
靖言蠧敗已無及於噬臍悉舉愆尤殆不勝於擢髮彈
章疉至匪朕敢私謂捨彼豺狼安用狐貍之問而養兹
稂莠其如禾稼之傷原情本合於誅夷逺佞姑從於屛
棄體予恩宥無怠省循
　　左司諫陳公輔劄子奏伏覩蔡京父子懷姦誤國
　　願賜竄逐有㫖京攸累有言章京可責授崇信軍
　　節度副使德安府安置攸本合重責爲勸上皇北
　　歸已降授太中大夫提舉亳州明道宫特依已降
　　指揮令前去省侍四月蔡京移衡州安置五月丙
　　寅責降蔡京韶州安置及子孫淵聖降㫖下項久
　　稽典憲衆議不容依此責降蔡京移韶州蔡京子
　　孫並分送湖南吏部供到下項蔡京子孫翛修絛
　　鞗鯈翛子衞衡州蔡絛邵州其逐人子各令隨侍
　　父前去蔡徲□袁州居住(蔡京子孫二十三人/竝勒停逺方居住)七
　　月甲戌蔡京移韶州安置臣僚上言蔡京者旦暮
　　之人使遂溘死明法不行徒有後時之悔臣安敢
　　避再三之瀆哉奉聖㫖蔡京移儋州京在德安府
　　被南遷之命壬申到潭州乙酉以疾卒年八十自
　　卒後臣僚論列京父子不已有旨鞗尚帝姬合離
　　判者至是命鞗勒停○初金人既長驅入冦天下
　　罪京故言者請正其罪而誅殛之章屢上於是詔
　　移京衡州安置言者論不已其奉曰自崇寧初蔡
　　京輔政首亂舊章排斥異已汲引同類待以不次
　　二紀之間門生故吏充牣天下又其建三衞置四
　　輔疏興化之水修臨平之塔又令許敦仁奏請太
　　上皇五日一視朝當此之時孰不爲朝廷寒心幸
　　其族子有所陳告臺諫因之論列其事上皇雖務
　　納汙猶令塹其墳山京之僭心終不肯已又加王
　　安石王爵欲自爲階梯衆論喧騰心不自安復封
　　韓琦以塞人言而蔡確何執中鄭居中童貫皆因
　　之例封王矣本朝之封王者不過國初功臣及后
　　族爾隳國朝之法長姦雄之心京兇悖之情不可
　　一一數賴上皇聖明不爲京邪説所惑京知狂謀
　　終不得逞於是結附戚里内侍交通宫禁肆所欲
　　爲以耗國財以弊民力必欲坐視顛覆以快不逞
　　之意鄧洵武范致虛等托爲紹述之言以助京劫
　　持上下而何執中余深林攄薛昂皆其死黨濟其
　　姦謀成其羽翼使不可制權門日益盛强朝廷日
　　益孤弱蔡卞蔡攸乃其子弟相與違異有若仇讎
　　考其踪跡實皆同惡相濟至黼爲相奢汰愈甚開
　　邊黷武禍及生靈迹其所來亦由京勢位相軋乃
　　相攻陷遂致金人窺伺變生一旦造端立本捨京
　　而誰詔京等永不放還如臣僚敢有引薦當正典
　　刑左正言程瑀又攻之其奏曰切惟蔡京首登宰
　　輔尋踐公師二十年間逐而復來罷而復用致仕
　　而復起交結閹宦密爲梯媒愚弄朝廷妄作威福
　　名爲遵用熈豐之典乃實事爲紛更未有一事合
　　熈寧者至於鑄鼎刋名位居九五臨平增山託名
　　祝聖私第引河濳通宫掖閨門汙穢醜不可言屬
　　者金人内侮事雖始於童貫而成於王黼與京之
　　子攸然邊備廢弛本實由京金人入塞盡室東去
　　非背叛而何乞投畀海外遂有是命
童貫自太師廣陽郡王徐豫國公責授左衞上將軍致
　　仕池州居住(追廣陽郡王以/徐豫國公致仕)
制曰任隆相將功必在於安邦位極公王義莫先於體
國儻孤大用宜寘嚴科(具官/童貫)夙侍宫闈亟膺重任付以
兵柄時惟信臣䕶諸將垂二十年論戰伐無尺寸効惟
事誕謾之術實乖撫御之宜紀律不嚴賞罰未當盡壞
軍戎之政令肆紊朝廷之紀綱私室奄有其金繒軍須
取償於州縣將士爲之解體吏民無不興嗟既敗累朝
不渝之盟首結三邊無窮之禍號復故地實守空城再
爲太原之行又倡雲中之議師徒暴露讟怨竝興馴致
敵人輕視中國遂震驚於都邑軫危懼於夙宵生此厲
階誰執其咎議者皆不汝置朕心安得而私猶念股肱
曲全體貌姑奪廣陽之封爵尚畀環尹之崇階俾即退
休保其終始體予寛典毋怠欽承
　　侍御史孫覿等上言按童貫竊據兵權幾二十年
　　出則爲宣撫而不受制密院入則領密院而外兼
　　行宣撫䟦扈不臣隳壊法制其罪有十又上言貫
　　攸之罪同者六乃命童貫責授左衞上將軍致仕
　　四月臣僚又上言童貫責授安化軍節度副使郴
　　州安置五月丙寅責降童貫移英州安置七月丁
　　丑臣僚復論童貫罪惡當誅戮奉聖㫖童貫罪大
　　責輕可移吉陽軍九月臣僚又上言臣獨論其可
　　殺而不可赦者壊太祖之兵制敗眞宗仁宗之信
　　誓通萬里之小邦殘百餘年之與國遼后欲歸却
　　其表而不受遼主濳遁指其踪而使擒契丹舊臣
　　痛入骨髓假手女真俾之報怨旁結西夏共爲敵
　　讎又上言今者切聞有司檢校其家器用復有校
　　椅以青龍首金銀絲背爲飾者不軌踪跡暴白無
　　甚於此淵聖降㫖童貫罪十薦朱勔起花石引趙
　　良嗣滅契丹修延福宫等朕在東宫屢爲揺動䇿
　　立之時有異語不俟勑命擅去東南差留守不受
　　命東京被圍聞之而去家中有非法之物私養死
　　士罪不容誅差監察御史張澂追貫行刑己卯斬
　　童貫於南雄州函首赴闕(遺/史)○初太祖嘗以幽燕
　　地圖示趙普問以取燕之䇿普對以曹翰雖可取
　　可守而難其代帝自此絶口不言伐燕至太宗因
　　平河東乗勝欲擣燕薊時趙普鎮鄧州立疏諫止
　　太宗下詔褒之熈寧間王安石用事始復勸神考
　　用兵以鞭笞四方先用王韶取熈河以斷夏人右
　　臂又欲取靈石以斷燕人右臂又結髙麗欲圖幽
　　燕已而永樂敗報至神宗臨朝慟哭自此厭兵然
　　亦由是感疾至棄天下以故司馬光吕公著輔相
　　元祐推原先帝厭兵之意不賞邊功專務懐柔至
　　章惇作相諸路復進築徽宗登極初棄湟鄯等州
　　蔡京爲相又取之又遣趙良嗣爲海上之盟結大
　　金以取燕雲以貫爲太師領樞密院事充陜西河
　　東河北路宣撫使蔡攸副之王黼年少兇愎務欲
　　其功髙蔡京以燕雲自任置經撫房下族誅之令
　　禁言北事者宣和七年十一月帝郊天方恭謝景
　　靈宫聞金人稱兵向闕即下詔稱上皇禪位皇帝
　　改元靖康於是諫官御史推原致寇召亂之端交
　　章論貫奏蔡攸之罪同者有六又奏曰金人敢以
　　數萬騎直犯宫闕者蓋將相大臣同惡相濟二十
　　餘年所以至此蔡京竊弄威柄於前王黼敗壞法
　　度於内童貫蔡攸敗亂法度於外爭權競利其初
　　雖相爲矛盾至於包藏賊心害民蠧國則若合符
　　節乞將蔡京童貫罪於王黼一等行遣詔童貫責
　　授昭化軍節度副使郴州安置而言者攻之不已
　　於是天子下詔曰童貫罪十首薦朱勔起花石引
　　趙良嗣滅契丹修延福宫等朕在東宫屢爲揺動
　　策立之時有異語不俟勑命擅去東南差留守不
　　受命東京解圍聞而惡之家有龍紅之物私養死
　　士前項罪不容誅可告諭中外仍差監察御史張
　　澂將帶開封府公人前去追童貫隨所至州軍行
　　刑訖函首赴闕其子孫送吉陽軍編管嗚呼趙普
　　從祖宗定天下尚以取幽燕爲難而蔡京王黼童
　　貫兇德叅會乃獨謂幽燕可談笑取至使神州陸
　　沉兩宫北狩遺千古無窮之恨推其禍端自王安
　　石始可勝痛哉
蔡攸自太保領樞密院事燕國公責授太中大夫提舉
　　亳州明道宫任便居住
制曰位居台輔必資補袞之功職領樞庭允賴折衝之
略儻乖成績宜解政機(具官/蔡攸)擢自貴游初無學術早被
聖神之眷亟登廊廟之隆不思直道以事君乃復邀功
而誤國頃將虎旅同撫燕疆初乏逺謀大開邊隙既不
能保盟於舊好又不能制勝於萬全遂以重兵挫於殘
冦至傾國帑僅得空城納叛亡以啓戎心肆欺誕而忘
國事逮金人之深入問邊備則茫然弗爲守備之圖惟
事遁逃之計結怨稔禍逞其小已之私疾首痛心生此
厲階之梗議者皆不汝置朕恩安得而私尚屈典刑曲
存體貌其解本兵之柄仍鐫論道之官畀四品之文階
領真祠於善地體予寛典毋怠欽承
　　侍御史孫覿等上言貫攸之罪同者有六屢有章
　　䟽論列不已乃命蔡攸責授太中大夫提舉亳州
　　明道宫三月丙申奉聖㫖京攸累有言章攸本合
　　重責以攸專一扈從道君太上皇帝還闕特已降
　　指揮令前去省侍五月丙寅責降蔡攸節度副使
　　永州安置攸子衕䘗行術衎行先責授昭化軍節
　　度副使襄陽府安置移洪州復移道州居住監察
　　御史胡舜陟劄子言攸平昔不孝視父如仇讎惡
　　言醜詆無所不至今見其父以罪逃竄往往快之
　　始乞隨侍者殆欲自逭罪戾終不肯往者乃不孝
　　之眞情且言其七罪有㫖移潯州安置七月丁丑
　　臣僚上言金人犯塞蔡攸闔家南遁名爲扈從上
　　皇實背叛也乃敢肆爲欺罔謂勸上皇南歸有旨
　　蔡攸移雷州九月臣僚上言陛下投蔡京於海外
　　京恃宰相吳敏庇覆之故滯留道塗至長沙而卒
　　敏之沮格言章不早投竄致京身死内地抵掌而
　　嘆者紛然若攸之罪亦不減於乃父乞竄於海外
　　毋使若京之早斃奉聖㫖蔡攸萬安軍旋與蔡翛
　　同賜死
辛亥王孝廸罷中書侍郎
　　孝廸以靖康元年正月除中書侍郎二月校書郎
　　陳公輔論列太宰李邦彦中書侍郎王孝廸尚書
　　右丞蔡懋皆罷孝廸遂以資政殿學士提舉醴泉
　　觀執政纔一月以曾祖名政自陳乞罷所受職名
　　改延康殿學士出知廬州四月臣僚上言臣伏覩
　　陛下以大臣誤國悉行罷黜如李邦彥主議和李
　　梲李鄴鄭望之奉使許地是也有取金銀於民間
　　而措置乖方爲國斂怨莫如王孝廸庸陋豈宜參
　　預大政苐以李邦彦姻家驟引爲中書侍郎(云云/)
　　遂落職提舉亳州明道宫
三月戊辰李梲罷尚書左丞(二/日)
　　梲自靖康元年正月除同知樞密院事二月除尚
　　書右丞是月李梲與鄭望之李鄴竝落職在外宫
　　祠以奉使失辭妄許地故也梲執政僅踰一月罷
　　授正奉大夫資政殿學士提舉亳州明道宫建炎
　　三年九月戸部侍郎李梲靖康爲執政遷尚書使
　　往建康督饋餉以贍㳂江諸軍
己巳張邦昌罷太宰(觀文殿大學士依前光禄/大夫中太乙宫使○三日)
制曰難進易退允髙君子之風崇舊優賢實重朝廷之
體眷予元弼爲國良臣用捨雖係於時始終宜篤其義
誕揚明命敷告治廷(具官張/邦昌)智沉而識精器博而用遠
蚤登禁路廷臣無出其先久預政機天下實受其賜嘉
有功於社稷俾正位於台衡丙吉有聲獨擅邊書之對
王商多質有嚴漢相之威念其行李之勤處以眞祠之
逸陞華祕殿庶便於諮詢陪賦爰田用昭於物采於戲
留侯知足願遺人事之勞南仲將歸毋憚簡書之急其
全明哲以保功名
　　邦昌自靖康元年正月拜相至是年二月罷入相
　　兩月出使金國未嘗就職後邦昌請元祐皇后垂
　　簾聽政以太宰退處資善堂自僭位號至是凡三
　　十三日
同日徐處仁太宰(自守中書侍郎授通奉/大夫太宰兼門下侍郎)
　　(二月宰執罷神霄玉清萬/夀宫使副不復兼領使事)
制曰國猶置器安危之勢相形治若循環文質之宜迭
用方更張於初載盍圖任於老成人皆曰賢政將焉往
(具官徐/處仁)秉心强固守道端方器博而周知輕薛宣之方
略材全而藏用陋黄霸之功名尚猶黃髮之詢實慰蒼
生之望朕恭承聖訓嗣守丕基思藝祖之艱難法仁皇
之忠厚周封千八百國當謹守於輿圖漢制二十三條
期盡遵於軌迹欲興聖統無踰老臣庸登左揆之崇兼
列東臺之侍竝增爵邑昭示寵光於戲多難以興在彊
勉而行道無爲而治期垂拱以仰成其蹈古人之爲毋
負天下之譽
　　初處仁守北門上聞其老成有士望方倚以爲相
　　故以中書侍郎召之入見首論禦金人者不一而
　　足朝廷甘言重弊修好可也何至捐三鎮以與之
　　陛下受祖宗之天下尺地豈可與人矧保塞奉二
　　祖之陵寢中山爲陛下之始封金人變詐自古難
　　測今要盟劫質侵侮莫甚但見其還從而信之則
　　過矣上矍然曰卿言是也吾意亦爾取詔書示處
　　仁乃諭守三鎮者自是稍議禦戎而詔三鎮堅守
　　視事未旬日遂拜相云○太學生陳東上書乞召
　　唐恪及徐處仁置諸左右於是拜處仁爲太宰處
　　仁奏乞早建立皇太子又奏乞修身治國常如今
　　日淵聖覽奏御批曰覽卿所奏甚善朕志素定無
　　有少易又奏行馬政募鄉兵○七月庚寅處仁辨
　　明吳若上書先是太學正吳若上書言耆舊間若
　　徐處仁者號爲勤儉公方然陛下召(闕/)　之而士
　　論已喧謂其嘗以十事乞留蔡京也而處仁以爲
　　已非京之黨且未嘗有留京之謀乃奏劄乞罷解
　　機務守本官致仕以全晩節淵聖命吳若令分析
　　申尚書省
同日唐恪中書侍郎(自正議大夫同知樞/密院事依前官除)
何㮚尚書右丞(自翰林學士知制/誥遷中大夫除)
許翰同知樞密院事(自御史中丞/遷中大夫除)
翰同知樞密院事制曰三代而上文武一致故在泮獻
馘儒者事也國家設爲樞府以重兵政而總以經術大
臣蓋本諸此歴選在服今得偉人(具官/許翰)奥學造微靖節
自守擅君房言語之妙有揚雄深湛之思封駮東臺執
法烏府問譽美矣兹予命爾進貳樞柄以辨博過人之
才而論金華之要以通敏沈識之智而運帷幄之籌庶
幾安邊息民以展丕治夫國之大事戎居其一天生五
材兵不可去長轡逺馭方資深謀思患預防宜有所備
勉既爾志竚觀策勲
　　㮚字文縝僊井監人政和五年進士第一翰字崧
　　老拱州人恪執政七月至八月拜相翰靖康初李
　　綱薦其忠直召為御史中丞言蔡京蔡攸童貫之
　　罪而責之至是除同知樞宻院事
庚午宇文虛中罷簽書樞密院事(授資政殿學士依/前中大夫知青州)
制曰遴選豪傑俾職祕殿所以隆儒術而備詢訪也乃
睠樞臣深執謙抑肆申新命式顯髙風(具官宇/文虛中)器度恢
宏謀議英發潤身以淵博之學華國以雅健之文藩郡
剖符治効擅循良之譽禁林視草詔辭見典誥之風參
翊機廷以重兵政惟時大學士之職乃朕待非常之材
豈狥舊典之拘是爲不次之舉而爾毅然抗疏陳義甚
髙難抑雅懐勉狥來請雖未稱朕褒崇之禮而益嘉爾
辭遜之心往服訓言毋忘報塞
　　虚中在樞府凡兩月以奉使無狀故責授焉時監
　　察御史胡舜陟劄子奏今日威令未振人皆玩法
　　蓋由爵賞廢也宇文虛中爲童貫參謀實啓邊患
　　及聞寇至輒先遁歸既不即加罪且以虛中爲資
　　政殿學士東京宣諭使而虛中不肯就職逃宿亳
　　間此於律當誅也今乃處樞府蒙重任欲望檢會
　　臣僚所論宇文虛中等罪狀及御史臺奏勘擅離
　　職任姓名即賜施行四月臣僚論罷青州落職提
　　舉亳州明道宫建炎二年五月丙申詔宇文虛中
　　復資政殿大學士先是謫授散官安置宇文虛中
　　應詔願使絶域遂召赴行在丙申復資政殿大學
　　士尋遣使金國祈請二聖淳熈六年賜故資政大
　　學士左太中大夫充金國信使贈開府儀同三司
　　宇文虛中諡肅愍以女宇文氏陳請也狀云故父
　　於建炎年間奉使金國抗節不屈被金人鎖繫北
　　去後至紹興十二年間故相檜將故父全家發遣
　　北去至紹興十六年故父與氏親兄師爰同僞翰
　　林學士髙譚等結集徒衆欲候金主祭天就行劫
　　殺志期恢復不幸敗露致金人將故父全家盡行
　　殺戮故賜今諡嘉泰二年紹節以建廟請於朝賜
　　諡忠顯云紹節嘉定間簽書樞密院事
四月癸卯耿南仲門下侍郎(自太中大夫尚書左/丞依前官除○七日)
制曰爲君莫大於知人用人莫先於求舊置諸左右必
惟正直之人重以典刑蓋頼老成之智眷時賢弼進貳
東臺肆敷寵章以昭茂烈(具官耿/南仲)清明不撓敦大有容
廸德爲君子之儒窮經得聖人之㫖道適堯舜之正言
合稷契之忠翊賛青宫允資調䕶之益參陪廊廟更殫
啓沃之誠識侔蓍龜氣勁金石矧黄門出納之地乃大
政襟喉之司兹疇顯庸用申褒律噫吕望天下之大老
蕭何一代之宗臣惟我耆英豈媿前哲勉攄所學永底
丕平
　　六月以濳邸恩除正奉大夫十一月壬午命耿南
　　仲使斡里雅布軍
己酉趙野罷門下侍郎(資政殿學士/知襄陽府)
　　野自宣和五年二月除尚書右丞六年九月除尚
　　書左丞靖康元年正月除門下侍郎是年四月罷
　　執政踰三年至是宣和舊臣皆已去位而言者論
　　野輔政無状故有此命十一月丙戌趙野落職提
　　舉西京嵩山崇福宫
六月甲辰路允廸罷簽書樞密院事(自資政殿學士提/舉醴泉觀○九日)
八月乙未徐處仁罷(太宰觀文殿大學士/正大夫太乙宫使)
吳敏罷少宰(觀文殿學士通議/大夫醴泉觀使)
處仁罷太宰制曰圖治有要在人主所寶惟賢充位無
聞則朝廷焉用彼相眷予上宰久預政機謀猷罔著於
事功體貌務全於終始誕敷明命播告多方(具官徐/處仁)器
質敦龐才能敏邵蚤年治郡素髙黄霸之風晩歳裕民
切陋桑羊之政比疇雅望進列冢司允籍老成庶殫忠
悃矧國歩艱難之日乃廟堂叶賛之時不知黽勉以赴
功相與逡巡而固寵乏可否之相濟惟同異之是聞寇
患未寧念寸隂之可惜機會一失恐駟馬之難追道路
流言士夫興嘆覽封章之引咎且公論之騰喧俾解鈞
衡進陞祕殿即祠宫之優秩昭命數之益隆倂衍爰田
申陪眞賦於戲任舊人以共政朕豈有意於遐遺詢黄
髮則罔愆汝尚毋忘於入告往祇予訓其體眷懐
　　處仁自靖康元年三月拜相是年八月罷入相僅
　　半年御史中丞李囘等論其與吳敏不和稽留議
　　和之使而有是命翌日出知東平府處仁引疾乞
　　致仕遂以本官提舉西京崇福宫云(拜罷/録)李囘上
　　言太宰徐處仁初以蔡京薦進自縣令不三年備
　　位政府縉紳駭其速化而不聞其有善譽也自金
　　人退師陛下採其治郡之能擢爲首相而不知大
　　體不通時變不能副具瞻之望處仁由是罷相(遺/史)
　　○建炎元年七月舊相觀文殿學士徐處仁卒初
　　以舊相徐處仁爲大名尹時已被病至是卒於大
　　名(小/歴)
敏罷少宰制曰朕嗣承丕緒統御萬方當論相之初賴
股肱之允協至臨事之際乃矛盾之是聞念久居於廟
堂宜曲全於體貌我有明命颺於大廷(具官/吳敏)性識靜深
器資閎達髙(闕/)　　　國鯁論足以濟時頃上皇臨朝
徧歴從臣(闕/)　　暨眇躬踐阼首登揆路之崇藉爾孤
忠輔(闕/)　　寇攘之未靖顧宗社之可虞有厝火積薪
之危有垂髮九淵之懼爾乃玩歳而愒日莫知排難而
解紛持首䑕之兩端乏鈆刀之一割寢稽使指濳失事
機致公論之騰喧亟剡章而瀝懇宜解鼎司之重任就
陞祕殿之隆名均逸眞祠倂昭異數於戲閔勞以事尚
素節之可觀益勵乃忠想嘉猷之未替往祇休寵勿怠
壯圖
　　敏自靖康元年二月拜相至是年八月罷入相踰
　　半年御史中丞李囘上言少宰吳敏初以蔡京欲
　　聮親議遂以辟雍私試髙等入仕因與京結爲死
　　黨在上皇朝縉紳目之謂在劉昺林攄之右上皇
　　内禪叡㫖先定父子授受夫復何疑而敏因蔡攸
　　刺得密㫖乃貪天功以爲已有叨處二府竊據相
　　位凡其施設悉効蔡京意在專權固寵以小忿交
　　爭黼座之前二人因以不和而天下之事遂致不
　　決吳敏由是與徐處仁皆罷相(遺/史)○初太學生陳
　　東上書言上皇傳位陛下蓋其聖志素定惟此蔡
　　京王黼童貫等六賊實嘗撓之而蔡攸者沮遏尤
　　力賴上皇聰明獨斷至莫之奪贊襄之功豈敏有
　　言及吳敏爲宰相太學正吳若上書謂敏非宰相
　　才不可爲宰相且蔡京蔡攸李邦彦之黨也前日
　　建請上皇遜位乃蔡攸父子鈎探先㫖計會吳敏
　　爲之冀敏立朝庇其宗禍士論指爲蔡攸死黨其
　　後敏欲微示至公以欺天下乃乞召吳若還及授
　　陳東以官六月臣僚論列蔡京之罪奉聖㫖京攸
　　永不放還如臣僚敢有薦引當正刑章宸命既下
　　大臣吳敏又有爲之庇䕶者遂以祠部員外郎陸
　　守等持節廣南平日與京攸結爲死黨似欲與蔡
　　氏爲地者臣僚復論若此差除雖無薦引之實而
　　有庇䕶之嫌於是守等皆放罷○九月戊辰臣僚
　　上言前宰臣吳敏雖罷相猶爲觀文殿學士知揚
　　州乞正刑章提舉亳州明道宫庚午臣僚上言吳
　　敏蔽覆蔡京父子有㫖落職宫觀壬申臣僚上言
　　有㫖責授崇信軍節度副使涪州安置
制曰爲臣之惡莫大貪天之功失職之刑孰先誤國之
罪宜加顯黜用穆師言(具官/吳敏)性稟柔邪中藏險詐竊名
第以徼幸之術盜倚注於擾攘之時惟眇質之纘承蓋
上皇之素定乃縁私黨之託謂有建言之因迨竄兇渠
果忘公議究觀黨庇之迹訖符隂告之情且朕方勤政
躬宵旰之憂而爾乃懐安肆娛樂之奉用人論事濟姦
慝則有之料敵籌兵失機會已多矣稽使指有後時之
慢忽邊防無先事之圖謀皆不臧咎將誰執有相若此
爲國之羞既邦憲之稍伸致人言之不置貶從散秩投
畀遐方尚體寛恩勿忘循省
　　九月甲戌詔曰宣和七年十二月二十日上皇降
　　叡㫖建朕開封牧乃用太宗故事卿大夫知將内
　　禪矣乃二十一日宣制而百司庶府以至都人亦
　　莫不知是時蔡攸領樞密院自知罪惡貫盈他日
　　不免乃引給事中吳敏於宣制日入至玉華閤乃
　　禁中深密之地非外廷臣所得至處蓋攸方經營
　　江浙之行欲留心腹之人置之京師伺候動息中
　　外相應其事詭祕難使衆知故引敏入深密之地
　　與謀之爾攸既東行言章擊蔡氏者日至而敏傾
　　身障之詭計百出終以敗露及蔡京子孫皆遠貶
　　而京與絛至荆南託進士黄大本附書寄敏爲開
　　封府緝捕得之其書責敏曰僕父兄於閣下可謂
　　有德矣(云云/)由絛書觀之敏之爲蔡氏腹心明矣
　　且朕以太子受禪何待人言若以爲嘗言則入玉
　　華閤之日乃在降㫖建牧之次日攸乃詐傳命令
　　以敏有建言之功擢爲門下侍郎其姦僞締結乃
　　敢如此投諸遐裔亦輕典爾故茲詔示可付史館
　　仍布告天下紹興元年六月舊相吳敏復觀文殿
　　學士充廣西湖南宣撫使初舊相吳敏方謫居涪
　　州范宗尹薦敏復觀文殿學士知潭州敏以祖母
　　年髙力辭遂改資政殿學士提舉洞霄宫至是又
　　復敏觀文殿之職充廣西湖南宣撫使
同日唐恪少宰(自正奉大夫授少/宰兼中書侍郎)
制曰周室任賢詩雅美甫申之維翰漢朝命相史官稱
丙魏之有聲皆垂希世之名用起中興之治朕念疆陲
未靖輔佐罔功爰得眞才付以機柄繫生靈之休戚寄
社稷之安危咨爾在廷明聽予告(具官/唐恪)器識閎達德履
端良學足以知治亂之原力足以任股肱之託召從外
服智略輻湊於朕前敭歴政途風采想聞於天下渾渾
忠義之氣憲憲文武之資爲時顯人宜膺大用肆陞華
於右揆仍兼秩於西臺申衍爰田陪敦眞食於戲艱難
多事莫甚此時謀慮盈庭當求善策念民力之已困恐
國勢之易揺修政事以固本根謹關防以消外侮毋殫
財而益賦母黷武以貪功顧後患之可虞惟前車之是
戒予違汝弼汝言予從毋怠厥功庶永終譽
　　徐處仁吳敏既罷乃以唐恪爲少宰恪爲宰相首
　　言蔡京王黼童貫之徒其黨甚衆不宜深治失人
　　心候事定日奏知上皇即肆諸市朝亦可當時以
　　恪為三賊之黨(遺/史)
同日何㮚中書侍郎(自太中大/夫尚書)
陳過庭尚書右丞(自太中大夫/禮部尚書)
過庭尚書右丞制曰天下之事會於文昌惟時二丞其
責甚重自昔方於管轄實大總於紀綱非練達國體守
正不撓者烏能勝其任哉(具官陳/過庭)聰明疏通而密於世
用信厚剛果而輔以學術蚤陞華於近列荐執法於中
司險夷惟罄於一心終始不虧於素履乃攄忠奮首建
讜謀了無比姦之私具見弗欺之守是用擢於宗伯進
貳中臺序進文階増陪多邑爾其體予一人付託之意
慰彼四海傒望之情以疆場之患未殄爲已憂以生靈
之困未蘇爲已任祖宗之法度未復則務在於講明上
皇之詔令未孚則宜思於遵奉惟舉從於公議庶寖格
於丕平往惟欽哉無替朕命
　　過庭字賔王紹興府山隂人○㮚十二月拜相
同日許翰罷同知樞密院事
　　翰自靖康元年三月除同知樞密院事是年八月
　　自太中大夫罷授延康殿學士知亳州翰在樞府
　　凡五月罷之未幾臣僚上言翰在樞府嘗移文督
　　責种師中使之出師以贖過師中素剛不受督促
　　遽興師決戰以是敗績又言翰任御史中丞日未
　　嘗一言及蔡氏於是落職宫祠云許翰之進李綱
　　所薦也太原之役翰督姚古种師中進兵解圍及
　　兵敗城陷綱已罷逐倂翰罷之(遺/史)
同日聶昌同知樞密院事(自開封尹遷/中大夫除)
李囘簽書樞密院事(自朝請大夫御史中丞兼/侍讀遷延康殿學士除)
昌同知樞密院事制曰天下安危審於用武朝廷輕重
謹在擇人必得非常之材以稱本兵之任矧比遭於外
侮顧方賴於壯猷我得其人副兹睠委(具官/聶昌)奮由儒術
蚤被簡求智識足以造微謀謨足以經遠起從閑廢益
勵忠勤輟自地官之崇荐膺天府之寄缿筩幾於無訟
桴皷爲之希鳴績効既明公論攸屬宜膺柄用式究逺
圖躐進文階茂膺異數大敵尚熾懐反覆之謀黠羗不
庭肆跳梁之擾未覩安邊之畫莫知偃革之期周室惟
修政以致中興漢臣稱自治而爲上策蓋有備而無患
賴同寅而協恭往惟欽哉勿替朕命
囘簽書樞密院事制曰朕臨政願治靡敢皇寧延圖左
右輔弼之良允資股肱謀猷之慮矧今多故尤重本兵
欲不戰而成功宜折衝之有道克膺異選允屬儒臣(具/官)
(李/囘)學術窮於本原智識周於事變入躋嚴近出領藩維
純誠許國有不欺之心治行在民多可紀之迹方擢陞
於憲府已屢罄於忠謀補益居多望風彌著宜膺柄用
式究逺圖加祕殿之寵名壯樞庭之重寄往祇明命共
底丕平
　　昌字賁逺臨川人昌舊名山淵聖嘗夢爲兩日所
　　逼乃改山爲昌以厭之皆莫曉其意或謂欲用山
　　奉使金國乃改賜名昌○囘字少愚建康人○京
　　師復戒嚴山時爲開封尹以將父爲言求去不允
　　御筆改賜名昌取周昌抗節之義以旌其能拜中
　　大夫同知樞密院事入謝之日力陳防秋扞禦之
　　策上大稱賞置都大提舉守禦司以昌領之開府
　　辟官屬許便宜行事會金人遣使來議和欲畫河
　　爲界須左右大臣報聘詔以門下侍郎耿南仲及
　　昌爲議和使至絳州遇害年四十九建炎四年贈
　　觀文殿大學士諡榮愍官其親族十人昌附耿南
　　仲至顯位每左右其說以誤國論卒至禍變天下
　　以此罪之(日/歴)時棄三鎮之議猶豫未決而金使王
　　芮在館且聞金人渡河之報日急遂決棄三鎮乃
　　詔兩府自陳願使大金者耿南仲辭以老聶昌辭
　　以親老陳過庭以主辱臣死義當請行詔辭免人
　　耿南仲使斡里雅布割河北聶昌使尼堪軍割河東
　　竝爲通和國信使○囘靖康中爲諫議大夫屢言
　　吳敏爲相無狀敏既罷乃除囘簽樞(遺/史)
九月戊寅李綱罷知樞密院事(自太中大夫河北河東/宣撫使授觀文殿學士)
　　(知揚/州)
　　綱自靖康元年正月除尚書右丞二月除知樞密
　　院事是年九月罷執政凡九月綱既宣撫河東未
　　幾朝廷易相綱即軍中上章乞罷而有是命言者
　　論其專主用兵之議而元無成筭竒畫乃命以宣
　　撫之任日冀其有功而前後敗軍覆將非一又耗
　　用邦賦不可數計乃以本職提舉杭州洞霄宫而
　　臣僚又言綱冒内禪之功以自名用姚平仲以至
　　挫衂收括取金銀牓使怨歸公上兵旣妄動暫行
　　罷免隂使其黨黙諭士庶使之伏闕幾至變亂假
　　爵祿以市私恩推守禦之賞至數千人隂與吳敏
　　黨庇蔡氏不能逆詐輒以蠟書結余覩使金人復
　　加怨憤命以宣撫拒抗君命乞納告身逮至澤潞
　　不務持重以致挫敗等十罪又言其所上章疏多
　　髙自稱譽䟦扈不恭乞行黜責於是以保寧軍節
　　度副使建昌軍安置○李綱罷士庶十萬餘人
　　撾皷伏闕下經日不退殺内侍十餘人擘裂無遺
　　體府尹王時雍等麾之不去上命聶山出諭㫖相
　　率聽命而退十月庚申有㫖李綱罪惡深重不自
　　省循輒有放言鼓惑衆聽可移夔州安置(日/歴)
十月丁未馮澥知樞密院事(自禮部尚書太子詹事/兼侍讀遷中大夫除)
制曰朕臨御以來適兹邊警廼眷樞機之地是資帷幄
之謀得失之間安危所寄委任尤重必惟其人(具官/馮澥)忠
信不欺端諒有守勵蹇蹇匪躬之操懷拳拳憂國之心
直道而行學蓋攄其素蘊獨立不懼志切慕於古人踐
揚居多望實休顯爰擢登於宥密以共濟於艱難朕念
疆埸未寧兵民久困無事淮隂之略專圖魏絳之功往
服茂恩佇觀成效
　　十一月康王使於金斡里雅布軍前知樞密院事
　　馮澥使於金國尼堪軍前李若水副之(遺/史)
壬子王寓尚書左丞(自試禮部尚/書中大夫除)
　　寓爲起居舍人正月諫親征罷之未幾復除禮部
　　侍郎遷翰林學士至是除尚書左丞王寓新除尚
　　書左丞詔寓使於金國軍前奉五輅而行之(遺/史)○
　　皇弟康王使斡里雅布軍以王寓爲尚書左丞副之
　　始欲命寓奉使金人故有是除既而託夢寐辭行
　　故責及之未嘗就職云十二月戊午有㫖尚書左
　　丞王寓誑誕避事可追還左丞告命尚書省毁抹
　　責授單州團練副使新州安置乃以知樞密院事
　　馮澥代往
制曰朕聞路溫舒以丞屬而請往絶域傅介子以馬監
而求使大宛蓋委質而爲臣無辭難而避事茍懐誑誕
曷逭典刑(具官/王寓)世荷國恩蚤塵華貫昨於纂承之始首
挂譴訶不忍棄捐於終復加湔洗罔思報德惟務懐安
適邊境之繹騷遣近臣而計議邀功生事黜賈生笞説
之謀罷兵息民講魏絳和戎之策擢爾侍從之列置之
丞轄之崇特加寵數之優式示華光之遣逡廵之避唱
造不根逮詰責而辭窮乃章皇而情得方主憂臣辱爾
乃便私之求茍罪大責輕難示方來之戒姑從散秩往
處遐陬尚務省循以待寛宥
十一月戊辰馮澥罷知樞密院事(授資政殿學/士太子賔客)
　　澥自靖康元年九月除知樞密院事是年十一月
　　罷執政僅踰月初命奉使金人軍前議和及康王
　　還而有是命云
丁丑何㮚罷中書侍郎(授資政殿學士依前官/提舉醴泉觀兼侍讀)
　　㮚自靖康元年三月除尚書右丞八月除中書侍
　　郎是年十一月罷執政凡八月時宰相唐恪議棄
　　三鎮㮚以爲不然自乞罷遂自太中大夫中書侍
　　郎罷未幾兼領開封職事云
同日陳過庭中書侍郎(自太中大夫/尚書右丞除)
孫傅尚書右丞(自試兵部尚書/遷中大夫除)
傅尚書右丞制曰天下大器置之欲遂其安王公尊賢
求之惟恐不及朕紹隆興緒康濟艱難眷求百揆四嶽
之臣圖囘二帝三王之治必有任斯民之責者庶幾選
於衆以得之(具官/孫傅)宏毅直方聰明敏博學問邃於經術
造自得之淵深功名見夫緒餘行所知之光大事朕初
載蔚爲名臣延登八座之崇進陟五兵之任師尹之望
巖巖具維石之瞻王臣之公蹇蹇勵匪躬之節是用擢
升右轄進貳中臺朕欲解瑟而更張固非濟水之能食
思與在位同協厥中往旣一心服我休命
　　是月過庭出使河北割地不還執政纔三月十一
　　日壬午御批金人欲割地須兩府二人各令自陳
　　陳過庭以主憂臣辱首自請行唐恪馮澥皆依違
　　不對耿南仲以老辭聶昌以親老辭尋出御批曰
　　過庭忠誼可嘉特免奉使差辭免人耿南仲聶昌
　　日下出門○十一月己卯金人乞再遣使臣之兩
　　河督割地界朝廷先命中書侍郎陳過庭往金人
　　拘之軍前初過庭請行上揮涕嘆息諭之不果遣
　　且手札嘉奬及城陷卒遣過庭行二聖北狩過庭
　　已在河北固留不遣建炎初授資政殿大學士提
　　舉江州太平觀以須其歸四年冬有近臣還自敵
　　中具道過庭守節不撓狀且言是年六月卒詔贈
　　開府儀同三司與恩澤十人年六十傅字伯野海
　　州人
甲申孫傅同知樞密院事(新除尚書右丞中大/夫遷延康殿學士除)
曹輔簽書樞密院事(自御史中丞遷/延康殿學士除)
輔簽書樞密院事制曰推忠衞社允資命世之才運籌
折衝實繫本兵之地眷兹風憲之長爲吾耳目之良爰
錫贊書俾參宥密(具官/曹輔)學該而博氣大以剛見幾達物
理之未然論事處衆人之不敢一言觸諱十載投閑逮
予親政之初首置肅綱之任暨躋諫省荐拜瑣闈有嘉
封駮之勤復長糾彈之職鯁亮日聞於朝聽箴規多切
於朕躬宜有廟謀可清邊圉是用俾預西樞之政少寛
北顧之憂汝宜深思厭難而解紛朕亦傾俟修文而偃
武勉圖報効以副眷懷
　　傅執政累月二年扈從淵聖北狩建炎三年除觀
　　文殿大學士提舉西京嵩山崇福宫方敵急攻京
　　城傅親當矢石日夜不少休欽宗再幸金營以傅
　　兼太子少傅行宫留守乗輿久不得歸傅屢貽書
　　請之不報及廢立檄書至中外震駭傅大慟久之
　　曰茍立異姓吾當死之又數請車駕還闕明日金
　　陳兵索道君帝后諸王妃主傅獨留中宫太子不
　　遣願以死從太子金以尼堪命召之而去不知其
　　所終後賜諡曰忠定○輔沙縣人入樞府凡半年
　　及卒上厚䘏其家仍命一子改京官建炎元年五
　　月丙申簽書樞密院事輔以病卒初請上即位上
　　發濟州簽書樞密院曹輔來至是時靖康執政皆
　　去而簽書樞密院曹輔以病遂卒(小/歴)
丁亥李囘罷簽書樞密院事(提舉萬/壽觀)
　　囘自靖康元年八月除簽書樞密院事是月罷入
　　樞府纔三月初命囘將兵守黄河既金人南渡不
　　能禦倉皇逃遁而歸故有是命明年張邦昌僭位
　　以囘權尚書右丞云(拜罷/錄)
庚寅何㮚門下侍郎(自資政殿學士中大夫提舉萬/壽觀兼侍讀領開封府職事除)
　　初何㮚議三鎮不合遂自中書侍郎罷爲資政殿
　　學士兼侍讀知開封府未幾復除門下侍郎㮚再
　　執政數日閏十一月拜相
閏十一月壬辰唐恪罷少宰(授觀文殿大學士中太乙/宫使兼侍讀依前光祿大)
　　(夫/)
制曰朕惟置相之方每加謹於選用遇臣之體每務全
於始終眷時次輔之宣勞乃以引辭而均逸肆朌明命
孚告治朝(具官/唐恪)材博而通智精以敏蚤由識擢多所踐
揚外分帥閫之雄蔚有嘉績入長地官之劇綽著勲庸
逮朕纂圖召寘樞筦進參政本起貳宰衡顧倚付之甚
專亦夙夜之匪懈屬以戎騎荐擾郊畿繹騷預備多失
於事機應變卒成於稽滯以疾來諗申諭莫囘是用聯
祕殿以通班即殊庭而置使密陪經幄敦衍邑租於戲
寵數之加顧豈忘於留眷忠臣之報宜毋怠於告猷尚
其欽承以永譽處
　　恪自靖康元年八月拜相閏十一月罷入相數月
　　以敵騎再渡河不知所以爲計遽引疾乞罷故有
　　是命(拜罷/錄)○先是唐恪建言金人今冬必來勸淵
　　聖隂爲避狄之計乞早幸洛陽或幸長安召天下
　　兵然京師諸軍懐土不肯去乞速召四道總管扈
　　衞而行淵聖以恪之言問之㮚㮚曰雖周室東遷
　　不如是之甚譬如不肖子盡挈父祖田宅而鬻之
　　而左右之人亦皆不欲遷次日淵聖激怒曰朕當
　　死守社稷恪力請罷相遂以觀文殿大學士中太
　　乙宫使兼侍講罷之以㮚爲尚書右僕射(遺/史)○十
　　一月侍御史胡舜陟劄子言今所用以爲大臣者
　　皆非其人唐恪俗吏耿南仲腐儒何㮚狂生聶昌
　　兇人李囘雖差勝亦議論迂濶獨陳過庭正直孫
　　傅忠樸亦非康濟經綸之手若南仲庸暗不曉事
　　耳恪昌則不然才足以營私爲姦辯足以文過飾
　　非隂附内侍延譽固寵但爲身謀不䘏國事寇未
　　至則偃然自安寇旣至則惟務守城近唐恪趍朝
　　或以石擊其燭籠萬一城門久閉人不聊生必以
　　誅宰執爲名羣起爲亂此事不可不慮也但宰執
　　得人人才自足寇不足平矣至是胡舜陟又言唐
　　恪知聶昌姦權可畏牢籠使爲已助昌知恪有力
　　亦深結之士大夫目恪昌爲死黨朝廷有此二姦
　　所以威令不振將士莫肯用命望赫然竄逐之章
　　上會畫河之議繼出衆口籍籍喧聞於上御札付
　　恪曰畫河之議萬口一辭不在朕卿其詳之恪因
　　乞出乃有是命(日/歴)恪爲相無經濟大略於時敵騎
　　復南下必欲邀我割三鎮乃罷兵恪集羣臣議以
　　爲當與者什九乃從與者之議使既行而悔之密
　　啓欽宗請以親征爲名西幸洛京還據秦雍以圖
　　興復而留太子居守欽宗將從其議會何㮚入見
　　力言其不然遂拜㮚門下侍郎而恪計不用言者
　　謂恪之智慮但長於交結内侍而已今國計日急
　　如恪者誠不可以備位遂罷爲觀文殿大學士中
　　太乙宫使而㮚代爲相○京師失守欽宗幸金營
　　恪曰失計矣既而還宫及欽宗復幸金營恪曰一
　　之謂甚其可再乎慟哭不食者累日金議立異姓
　　會推太宰張邦昌唯孫傅張叔夜不肯簽書恪既
　　書名已而呼其諸子謂曰吾爲大臣而國家至此
　　何以生爲乃仰藥而死
同日何㮚右僕射(自守門下侍郎授通政大夫右僕射/中書侍郎改太宰少宰復爲左右僕)
　　(射/)
制曰朕紹承丕基圖綏黎庶贊元經體是資不貳之臣
保大定功尤賴非常之佐我有雋傑若時登庸出命於
廷用亶爾衆(具官/何㮚)識邃以逺氣大而剛蜚騰英聲冠冕
多士挺挺不撓隱若棟梁之隆蹇蹇匪躬屹然社稷之
衞比繇詞苑進翊政機務陳義而納忠毎推賢而揚善
底乃嘉績簡於朕心屬天歩之多艱當戎備之方戒相
予以濟非爾而誰是用憲祖廟之典章正台衡之秩序
躐陞右揆兼侍西臺陟以文階敦其邑采於戲姚崇應
變遂致開元之隆𤣥齡善謀幾還貞觀之盛惟登明選
公以熈衆志惟圖事揆策以取萬全緝治具於茍簡之
餘起國勢於衰靡之後海㝢清謐疆陲億寧朕以䝉成
爾亦多譽
　　先是有詔三省長官之名竝依元豐舊制故㮚復
　　爲僕射十二月辛丑車駕在青城宰相何㮚執政
　　馮澥曹輔等皆分居青城齋宫已而相繼放還唯
　　㮚獨留京城既失敵人乞遣使往河北召康王朝
　　廷命曹輔行㮚請上於輔衣襟屑礬書詔以傳密
　　㫖未幾扈從車駕幸金營因留不遣已而議立異
　　姓金人曰唯何㮚李若水不得與在敵中不食而
　　死年三十九訃聞贈開府儀同三司與十資恩澤
　　議者謂其誤國寢不行及秦檜自敵中言㮚死狀
　　改贈觀文殿大學士官其親屬十人建炎二年三
　　月除觀文殿學士提舉成都府玉局觀初金人遣
　　使致書欲欽宗再幸其軍議加金主徽號敵遣髙
　　尚書者持書來髙尚書奏陛下不必親出姑爲
　　書或遣親王大臣以行可也欽宗亦不欲出郊而
　　㮚獨以謂必須出欽宗信之㮚白欽宗請以孫傅
　　爲太子少傅謝克家爲太子賔客輔太子監國時
　　㮚自以折衝有術對敵使歌曰細雨共斜風作輕
　　寒左右及敵使皆笑明日欽宗幸金營㮚從以出
　　遂留不遣
丁酉馮澥尚書左丞(自資政殿學士中/大夫太子賔客除)
　　二年三月乙卯馮澥曹輔路允廸等還何㮚孫傅
　　張叔夜秦檜司馬朴以廢立異議令舉家北遷
庚子張叔夜簽書樞密院事(自延康殿學士/南道都總管除)
　　叔夜字嵇仲耆之曾孫十一月己丑南道都總管
　　張叔夜將勤王之師三萬到闕屯駐於玉津園詔
　　以叔夜爲延康殿學士閏十一月壬辰車駕幸西
　　壁張叔夜領兵起居於南薰門下軍容整肅上喜
　　之即城樓命解何㮚笏頭帶以賜(日/歴)○叔夜自南
　　道領兵入援率先諸將淵聖遽以樞府命之其後
　　扈從北狩云(拜罷/録)○初何㮚見敵勢張甚請置四
　　道都總管以大名河南應天襄陽爲治所事得專
　　決財得通用官得辟置兵得便宜爲禦戎計緩急
　　欲以羽檄召兵入衞京師欽宗從其言及种師道
　　死唐恪耿南仲聶昌相與言乃檄止陜西南道兵
　　金人既薄城下獨張叔夜一軍至京師餘無至者
　　金既議和命彈壓京城事欽宗再出郊叔夜叩馬
　　諫止不能囘即號慟再拜衆皆哭欽宗囘首字之
　　曰嵇仲努力會金詔立異姓叔夜乞立皇太子爲
　　君以從民望二將怒追赴軍中至則抗論如初不
　　少屈遂扈從北去道中惟時飲湯過白溝河乃矍
　　然起仰天大哭遂不復語明日卒年六十二訃聞
　　贈開府儀同三司諡曰忠文○淳熈二年閏九月
　　故簽書樞密院事張叔夜孫子里奏先大父叔夜
　　靖康之初任南道都總管提兵勤王晨夕倍道孤
　　軍轉戰赴難京師欽宗嘉其忠義除簽書樞密院
　　事遂扈從北狩不食其粟死節異域雖䝉朝廷建
　　廟賜諡贈開府儀同三司特與十資恩澤未䝉給
　　還詔張叔夜節義顯著更特與一資恩澤
　
　
　宋宰輔編年錄卷十三
欽定四庫全書
　宋宰輔編年録卷十四　　宋　徐自明　著
　　髙宗建炎元年(丁未/)　(靖康二年五月改元/)
五月庚寅朔黃濳善中書侍郎(自徽猷閣直學士大元/帥府兵馬副元帥遷中)
　　(大夫/除)
汪伯彦同知樞密院事(自顯謨閣直學士中大夫/大元帥府兵馬副元帥除)
濳善中書侍郎制曰中書政事之本一新萬化之原賢
者邦家之基懋建百王之典朕紹膺鴻緒綏御萬邦炎
正中微國歩孔棘興衰撥亂坐收三傑之功舍爵䇿勲
進陟五臣之任(具官黃/濳善)器資沉毅而足以任天下之重
學問宏博而足以識古人之全早服采於禁塗乆宣勞
於外屛(闕/)
　　　　　　　　　旅以南征間關百罹獨見松
栢後凋之操險夷一致遂成桑䕃不徙之勲是用蔽於
僉言擢升右省式慰沃心之望益崇本政之光爾惟不
命其承廸以先王之典予其克邁乃訓永底蒸民之生
益懋遠猷服我休命
伯彦同知樞密院事制曰朕惟列聖儲休千齡累洽軍
政隳廢將帥惰驕㓂讎鼓行京邑震擾博延羣臣之議
人莫與能檄召天下之兵士無闘志卒罹變故幾至阽
危肆疇佐命之功共建經邦之業(具官汪/伯彦)學貫千載智
出萬夫沉謀有先物之幾居簡得鎮時之量參華延閣
出總藩符屬時訪落之謀實預扶衰之議固邦本於孤
弱僅存之後收人心於奔潰四出之餘豐邑故人莫重
蕭曹之冠雲臺諸將獨髙寇鄧之勲是用順考僉言蔽
於朕志擢司兵柄進貳機庭幹予心膂之憂實賴股肱
之舊勝殘去殺期臻奠枕之安保大定功共享銷兵之
福往承茂渥永底丕平
　　濳善京東漕黃濳厚弟也邦彦徽州祁門人○靖
　　康改元冬金人再入寇上奉詔使斡里雅布軍請緩
　　師十一月庚辰至相州辛巳至磁州知相州直龍
　　圖閣汪伯彦蠟書至言敵騎㳂淮問上所在於是
　　參議官中書舎人耿延禧等皆勸上囘相州閏十
　　一月己酉詔命上為大元帥汪伯彦宗澤副元帥
　　速領兵入衛十二月壬戌朔大元帥開府奏除汪
　　伯彦為集英殿修撰二年正月壬寅徽猷閣待制
　　知河間府黃濳善將兵數千至戊子上以便宜除
　　汪伯彦顯謨閣待制充元帥而黃濳善為副元帥
　　及請上即位上至應天府以便宜進汪伯彦黃濳
　　善為雜學士五月庚寅朔上即皇帝位於南京權
　　左僕射張邦昌與門下侍郎耿南仲進呈三省事
　　以黃濳善為中書侍郎汪伯彦為同知樞密院事
　　(熊克中/興小歴)中興之初濳善伯彦首為執政智者必知
　　二人無進取之志宗澤嘗力請因天下兵集親征
　　迎請二帝力圖中興濳善伯彦沮止之尋以澤為
　　京城留守(中興/遺史)
壬辰張邦昌罷權左僕射(為太保奉國軍節/度使同安郡王)
　　是日宰執奏事張邦昌先退上問黃濳善等曰朕
　　何以處邦昌濳善等曰邦昌僭號罪在不貸然為
　　金人所脅不得已而從權惟陛下叡斷處之上曰
　　邦昌小心不幸逢此雖不能死然遭變從權使宗
　　廟不隳社稷不壞一城生靈獲全肝腦金人纔退
　　遣人齎書赴愬及歸寶璽駿奔來朝北面事朕既
　　貸其初欲馭以王爵異時金人有詞使邦昌具書
　　報之曰中國不忘趙氏彼師不旋踵而天下勤王
　　之師皆左袒歸宋故邦昌懼不待問罪幸保首領
　　而反藉於朕使金人之歸出於自然於是邦昌罷
　　為太保奉國軍節度使同安郡王五日一赴都堂
　　參決大事邦昌既罷上即命濳善等募忠信能專
　　對之士奉使通和除作國書外命張邦昌更作金
　　人書早遣使行(小/歴)○六月己未朔詔邦昌加拜太
　　傅依文彦博故事一月兩赴都堂詔曰邦昌知幾
　　達變勲在社稷朕尋置諸論道之地寵以王爵欲
　　與日引同朝共理萬物而瀝懇牢避雅志莫奪朕
　　以崇德報功憫勞以事而養民保國實賴圖維雖
　　已斷來章宣赴都堂治事未極褒崇之典考祖宗
　　故實惟元祐間文彦博以累朝勲德禮絶羣臣一
　　月兩赴都堂平章重事最為異數今邦昌已降指
　　揮參決大政屬望尤重可依文彦博一月兩赴都
　　堂仍不限時刻出省急速大政許宰執同就第商
　　議以稱朕優假倚賴之意初邦昌累章請退上不
　　許乃降是詔右僕射李綱又奏張邦昌恃金人盜
　　神器國破而資之以為利君辱而攘之以為榮迨
　　知陛下總戎於外天人所歸乃始退舊班遣使奉
　　迎今冒處王爵平章大政方且偃然自得儻或逋
　　誅何以立國臣請以春秋之法斷之若都城人則
　　謂因邦昌得生而德之若元帥府則謂邦昌不待
　　討而恕之若天下則謂邦昌易姓建號而憤之都
　　城人德之元帥府恕之私也天下憤之公也陛下
　　欲中興乃崇僭逆之臣以示四方其誰不解體上
　　乃召黃濳善呂好問汪伯彦再對而濳善主邦昌
　　甚力綱曰陛下必欲用邦昌乞罷臣相上顧好問
　　好問曰邦昌僭位人所共知既已自歸惟陛下裁
　　處綱又曰邦昌罪當誅陛下以其自歸則貸死而
　　遠竄之濳善乃言在遠不如在近癸亥詔張邦昌
　　責授昭化軍節度副使潭州安置(遺/史)
邦昌潭州安置制曰以死償節者臣子之宜求生害仁
者聖人所嫉儻或志存於軀命則將義薄於君親(具官/張邦)
(昌/)身受國恩位登宰輔方宗社有非常之變乃人臣思
自盡之時而不能効虎貔宣力之臣徒欲為雀鼠偷生
之計陷於大惡所不忍言雖天奪之明坐愚至此然君
異於器代匱可乎宜大正於典刑用肅清於名分尚以
本繇於迫脅惻然姑示於矜容黜授散官竄投荒服其
體好生之德毋忘自訟之心
　　張邦昌責詞汪藻所行也士大夫往往能誦之九
　　月詔曰張邦昌初聞以權宜攝國事嘉其用心寵
　　以髙位雖知建號肆赦度越常格支散賞賜錢百
　　萬緡猶以迫於金人之勢其示外者或不得已比
　　因鞫治他獄始知在内中衣赭衣履黃裀宿福寧
　　殿使宮人侍寢心迹如此甚(闕/)國家今遣殿中侍
　　御史馬伸問狀止令自裁全其家屬邦昌遂死於
　　潭州
癸巳耿南仲罷門下侍郎(自正奉大夫授觀文殿/學士提舉杭州洞霄宮)
　　南仲自宣和七年十二月除簽書樞密院事靖康
　　元年二月守尚書左丞四月除門下侍郎是年五
　　月罷執政踰年○初淵聖既即位南仲自以東京
　　舊臣謂首當柄用而呉敏李綱越次而進位居其
　　上南仲即不平因每事異議專排斥不附已者時
　　綱等謂敵不可和而南仲主和議甚堅故戰守之
　　備皆罷不為及敵再入寇議遣大臣詣軍前南仲
　　首以老為辭淵聖怒遣之南仲既出城即自歸大
　　元帥府上薄其為人及登極因其自請故有是命
　　(拜罷/録)○初上奉詔使斡里雅布軍請緩師請門下侍
　　郎耿南仲偕行淵聖曰南仲老矣乃令其子中書
　　舍人延禧與觀察使高世則為參議官閏十一月
　　上與南仲連銜揭榜招兵勤王人情大悅二年正
　　月癸亥南仲等率文武官吏勸進上既即位南仲
　　以門下侍郎告老遂除觀文殿學士提舉洞霄宫
　　而元帥府參議官耿延禧高世則亦以宫觀去(小/歴)
　　○先是上在濟州羣臣勸進議已定耿南仲延禧
　　高世則侍南仲奏父子乞大王保全上曰吾繼大
　　位莫不能保全皇帝舊師傅乎月以數百千養前
　　朝老師傅直易耳人之毁譽何足信上因泣南仲
　　延禧流涕不已靖康之禍始終以和議而成南仲
　　嘗主和議奚得不以此為慊哉南仲求保全於勸
　　進之時雖曰不要君吾不信也至是南仲告老故
　　有是除臣僚言耿南仲專主講和之罪遂落觀文
　　殿學士提舉洞霄宫
落觀文殿學士詞曰兵家之筭所貴伐謀廊廟之臣豈
容誤國儻或信常談於紙上不知墮勁敵之計中茍偷
歲月之安馴致國家之禍人言荐至邦法何逃(具官耿/南仲)
頃預政機適當邊警朝廷可否唯予舊學之平天下安
危恃乎老成之重謂當決淝水之戰乃專主平凉之盟
坐使中原淪為百六朕痛夫二聖之狩考昔者羣臣之
言誰致禍階汝為戎首其鐫祕殿之秩以正具臣之誅
尚省厥躬毋忘於戒
　　右正言鄧肅言陛下欲進兵援京城為耿南仲父
　　子所沮而言者亦交章論其力主和議致誤國家
　　罪不可貸時南仲為觀文殿學士提舉洞霄宫詔
　　倂其子龍圖閣學士延禧落職責詞汪藻所行也
　　其詞工○南仲以專主和議初遭論列落職宫觀士
　　論未厭臣僚因再言其事由是責授副使南雄州
　　安置
南仲雄州安置詞曰梁信侯景之姦而臺城不守唐養
禄山之亂而靈武僅存惟議者失於毫釐之間斯敵人
玩於股掌之上爾迂儒無斷循黙茍容道君疑蕭𫝊之
賢選參儲禁淵聖用甘盤之舊擢預政機方强㓂之憑
陵舉中原而震擾克綏多難所恃老謀乃憑欵敵之言
堅主弭兵之議積其(闕/)　成此艱危朕念夫當垂白之
年寧為爾受失刑之謗煩言荐至重比難私姑黜置於
散官用竄投於荒服汝雖知免吾悔可追(汪藻/詞)
　　侍御史王賔復累疏論南仲罪八月癸酉南仲責
　　授散官臨江軍居住南仲闇而狠然本甚愚厥為
　　姦謀悉其子延禧導使為之建炎二年十二月中
　　丞張澂言耿南仲趨李綱往救河東以致軍潰葢
　　不恤國事用此報讎時南仲見謫散官臨江軍居
　　住未幾南仲卒四年十月贈故執政耿南仲為觀
　　文殿學士
甲午李綱右僕射(自資政殿學士領開封府職事除正/議大夫守尚書右僕射兼中書侍郎)
制曰稽古建官莫先於論相用人惟已尤謹於得賢將
宏濟於多艱盍眷圖於舊德巨川之濟舟楫兹惟暨於
同心元首之賴股肱蓋相須而成體帝賚良弼國有寶
臣肆延登於宰司用敷告於列位(具官/李綱)器閎而道遠志
大而德方才兼文武之全識洞聖賢之藴蚤紆宸眷浸
踐華途歷事上皇獻言有同於藥石被遇淵聖告猷亟
踐於樞衡神明扶其靖忠天下想其風采頃蹔釋於樞
筦旋總尹於上京乆留遐方殊拂輿望顧予眇質獲纉
丕基整皇綱於既壞之餘張國勢於中微之際宜得碩
輔共恢遠圗是用擢居右揆之崇兼總西臺之峻乃加
侯爵仍陟文階衍以爰田陪之圭賦倂昭異數式勸具
僚於戲周室中興吉甫明庶邦之若否唐朝再造子儀
任一代之安危朕惟經營四方汝為朕惟訓飭百工汝
率惟長慮遠筭可以弭難惟竭誠愛日可以圖功其尚
弼於一人亦有辭於永世(朱勝/非詞)
　　綱字伯紀邵武人先是靖康圍城中以資政殿學
　　士太中大夫領開封府召綱率湖南義兵倍道前
　　進至江寧府遇周德作亂既而次第執去斬之江
　　寧府乃定時已聞京師失守欲赴大元帥府行次
　　淮甸聞二聖北狩知上即位於南京既未覲清光
　　先遣人馳赴行在上疏論和議之非遂召綱赴行
　　在綱已到行在上奏劄申前議上大喜故有是除
　　○初淵聖除領開封府路梗尚未赴也上欲命相
　　而難其人黃濳善汪伯彦皆元帥府舊僚新擢執
　　政人望未孚惟資政殿大學士李綱當靖康初京
　　城被圍時能建議力守後宣撫河東救太原雖無
　　功而士論恕之謂其平日有志在今可用遂自外
　　除右僕射兼中書侍郎六月己未朔李綱至行在
　　入見乃赴都堂治事上之相李綱也御史中丞顔
　　岐言張邦昌為金人所喜雖已位三公宜増其禮
　　綱為金人所惡宜置閑地六月己未朔綱至行在
　　入見首言陛下用臣為相而外廷之論如此臣願
　　歸田里至如命相於金人喜惡之間更望聖心審
　　處上曰顔岐嘗有此言朕告之以如朕之立恐亦
　　非金人所喜者岐無辭而退綱乃赴都堂治事時
　　諫議大夫范宗尹亦言綱名浮於實而有震主之
　　威不可以相章三上不報綱既治事遂上十議一
　　議國是謂當以自治為上䇿二議巡幸謂關中為
　　上襄陽建康次之三議赦令不當以張邦昌偽赦
　　為法四議僭逆謂邦昌宜正典刑五議偽命謂受
　　偽命者宜依唐肅宗以六等定罪六議戰謂宜一
　　新軍政七議守謂㳂河㳂淮㳂江宜控扼其衝八
　　議本政謂崇觀以來政出多門今宜歸中書九議
　　乆任謂宜擇大臣責其成功十議修德謂上當施
　　德以感天人之心詔國是中書遵守巡幸當還京
　　城壬戌李綱再論圍城中受偽命者上曰國家顚
　　覆士大夫不聞死節往往因以為利如余大鈞洪
　　芻誘宫嬪為妾王及之坐蕃衍宅門詬諸王卿知
　　否曰御史臺見鞫之必得其情綱又曰靖康之禍
　　在内惟李若水在外惟霍安國死節甚著而呉幵
　　莫儔王時雍徐秉哲皆奉金人指立張邦昌反捕
　　宗室戚里及受偽命為執政此為罪首先是若水
　　已贈觀文殿學士秉哲以散官安置乃贈安國為
　　延康殿學士貶時雍高州幵永州儔全州竝安置
　　時在圍城中者綱槩欲以叛逆罪之右丞呂好問
　　曰王業艱難正含垢納汙之時遽䋲以峻法懼者
　　衆矣責以不能死則可若直謂之叛逆彼豈無辭
　　乎綱由是不樂既而臺獄具余大鈞等皆當棄市
　　上曰有司之法如此新政重於殺士大夫李綱等
　　亦言天地之大德曰生於是詔流大鈞與陳沖洪
　　芻於沙門王及之與張卿才李彞周懿文胡思皆
　　廣南諸州安置右正言鄧肅李綱所善也肅首論
　　圍城中有以侍從官而為偽執政者有以庶官而
　　為侍從者請悉以叛臣目之其上者寘於嶺外次
　　則遠處編管卿監而下但籍其姓名自是不復任
　　為臺諫侍從若用此則一網而盡蓋附㑹綱意也
　　時右司諫潘良貴亦論圍城中乞分三等定罪綱
　　言今日中興規模所急者當先理河北河東蓋兩
　　路國之屛蔽今河北惟失眞定等四郡河東惟失
　　太原等六郡其餘皆在宜於河北置招撫司河東
　　置經制司擇其才者為使綱引薦前監察御史張
　　所於河北直祕閣傅亮於河東仍詔借所直龍圖
　　閣招撫河北又以樞密副承㫖王􁣣經制河東而
　　亮副之皆賜錢百萬緡以備募兵又給半歲糧及
　　空名告千餘道用京畿兵千人為衞遣之􁣣與所
　　靖康末皆至河北募兵亮號知兵至是綱皆引用
　　之(竝小/歴)
己未馮澥罷尚書左丞(為資政殿學/士知潼川府)
制曰朕承至尊綏御羣辟圖舊人而任政共成訪落之
謀有一德以保躬屢上均勞之請參稽陟典申錫贊書
(具官/馮澥)雅量鎮浮訏謨經遠之才之美有望道之思至大
至剛得養氣之善入持樞筦進貳文昌屬予纂紹之初
喜見儀刑之老曩形封奏祈解繁機詔諭數頒懇誠莫
奪念崇寧之遺直巋然獨存顧靖康之舊臣留之不果
陞華書殿出總藩符以大臣暑行徒得淮陽之重而遠
猷辰告宜存魏闕之心祗服寵章益綏壽嘏
　　澥安岳人康邸舊人也自靖康元年閏十一月除
　　尚書左丞是年五月罷再執政僅半年澥更圍城
　　之變一時執政皆北行而澥獨留其後隆祐太后
　　命澥奉迎今上於南京及上即位堅請罷去故有
　　是命尋落職提舉玉局觀
同日李囘罷權尚書右丞
　　囘江寧人自靖康元年十一月以簽書樞密院事
　　將兵守黃河金人南渡倉皇逃歸遂罷為提舉萬
　　壽觀明年張邦昌僭位以囘權尚書右丞其後皇
　　太后遣左丞馮澥權右丞李囘來奉迎今上於南
　　京至是自延康殿學士提舉萬壽觀知洪州
同日呂好問為尚書右丞(自試兵部尚書/遷中大夫除)
制曰貴富不足解憂方極慕親之志孝弟施於有政莫
先同德之求朕以眇躬嗣承大統遭家不造凛若淵氷
雖三軍舉同左袒之心而二聖未返北轅之役棠棣之
華韡韡敢忘原隰之求大隧之樂融融有待封人之薦
(具官呂/好問)儒術之茂闇然日章信厚之資老而彌篤徧踐
甘泉法從之列實自靖康總攬之初從容片言綽有囘
天之力險夷一致益有衞上之忠肆圖邦命之新建總
文昌之轄倚老成於典刑之重登世臣於故國之遺朕
之股肱諒同休戚其念兩宫戴天之義體予一人仄席
之思儻能遣侯公而說之必有御趙王而歸者亶惟乃
辟是祐則於永世有辭
　　好問字舜徒開封人張邦昌僭立以好問為門下
　　侍郎上即位以為尚書右丞(遺/史)好問家傳曰時賜
　　對上勞之曰宗廟獲全皆卿之力遂除右丞
庚子前宰執李邦彦呉敏蔡懋宇文虛中等悉竄嶺南
　　邦彦河内人敏楊子人懋確子虛中前右丞知江
　　寧府資政殿學士粹中之弟也○詔靖康主議誤
　　國之臣前宰執李邦彦等悉竄嶺南邦彦竄潯州
　　敏栁州懋英州虛中昭州
丁未前執政王襄趙野竝責分司尋各以散官安置
　　襄南陽人初西道總管資政殿學士王襄北道總
　　管資政殿學士趙野皆以前執政任總帥領兵赴
　　闕而遷延不進至是襄野竝責分司詔略曰豈有
　　兩君之在野略無一騎之入關故取迂途以為遁
　　計又各以散官安置襄永州野邵州○建炎二年
　　二月詔故相鄭居中劉正夫余深白時中之子竝
　　鐫其職○言者論龍圖閣直學士鄭修年乃正夫
　　之子徽猷閣待制余曰章白彦暉乃深與時中之
　　子皆乳臭小兒初無出身及文學政事乞竝鐫其
　　職是日詔從之(附/見)○十二月丁丑詔余深責臨江
　　軍薛昂責徽州耿南仲責授别駕依舊臨江軍竝
　　居住以前宰相與提刑司都吏謀率郡人申朝廷
　　乞留知州江常蓋常善而易制故為此姦謀以窺
　　朝廷又以杭卒之叛薛昂不縁君命自知杭州又
　　耿南仲趨李綱往救河東以致軍潰蓋不恤國事
　　用此報讎又許翰與綱最厚方在樞府則逼种師
　　中急救太原而覆師及綱作相引為執政此四人
　　者豈可置而不問時深為特進衞國公昂為金紫
　　光祿大夫皆已致仕南仲見謫散官臨江軍居住
　　翰見任資政殿學士提舉洞霄宮丁丑詔深責臨
　　江軍昂責徽州南仲責授别駕依舊臨江軍竝居
　　住翰落職未幾南仲卒責授中大夫余深昨因渡
　　江赦復還鄉里至是遇郊禮乞奏薦在法責降而
　　官品高者取裁丙子宰執奏深乃蔡京死黨乞勿
　　令奏薦詔從之(附/見)
六月癸亥黃潛善門下侍郎(自中大夫中書侍郎除/未幾兼權中書侍郎)
　　執政僅二年至七月拜相
戊寅汪伯彦知樞密院事(自中大夫同知/樞密院事除)
　　執政僅二年至二年十二月拜相
壬午張慤同知樞密院事
　　慤字誠伯瀛州人靖康中權知大名府上自相州
　　遷大名慤奉事甚恭慤在大名時有洺州王明者
　　與李洪等聚衆以復奪二帝為詞有衆數萬慤差
　　無官宗子不尤及進士王協等招安撫定後皆授
　　以官(遺/史)○上即位慤自延康殿學士召為户部尚
　　書有言陛下當判忠邪判則治亂分至是遂有此
　　除仍兼提舉户部財用七月以覃恩除通議大夫
七月壬寅李綱左僕射(自右僕射除銀青光禄大夫尚/書左僕射同平章事御營使兼)
　　(門下/侍郎)
黃潛善右僕射(自守門下侍郎除正議大夫尚書右/僕射同平章事兼中書侍郎御營使)
綱左僕射制曰朕博觀羣書歷考治古將啓中興之景
運必資命世之偉人庶丕修於政經以大慰於民望爰
登碩輔敷告路朝(具官/李綱)志大而德剛器閎而慮遠自任
以天下之重皆謂有王佐之才粤繇高華每著名節螭
坳造膝識者想聞其直聲奉常建言公議共推於雅望
超躋丞轄晉長樞庭風采聳於邇遐問譽溢於中外稍
稽魁柄殊鬱師瞻肆朕纂承之初首圖用召之亟遂陞
次輔以率羣工民言惟嘉國是以定念華夏狃承平而
弛備致要荒伺間隙以肆侵惟民懷舊德而靡忘故士
徯新政而知勸朕欲臨朝有内修外攘之志汝其比迹
於樊侯朕欲俾民臻仰事俯育之安汝其希功於裴度
使任大事以爾為棟梁使決大疑以爾為龜策用登上
相秉斡洪鈞特陞左揆之崇兼貳東臺之峻仍其公爵
陟以文階倂増衍於爰田益陪敦於眞食式昭體貌益
厚股肱於戲得賢邦家之基汝能追配於前哲論相人
主之職朕則無媿於古人益遠乃猷以對朕命
濳善右僕射制曰巨川之待舟楫固宏濟於多艱元首
之賴股肱蓋叶成於具體惟時王佐實秉國鈞相須而
成闕一不可兹延登於次輔以同闡於大猷式聁渙號
之孚爰聳治朝之聽(具官黃/濳善)學造聖賢之藴識窮事物
之微氣粹而慮深誠篤而忠切表儀禁路著望實於朝
端鎮撫巨藩憺威稜於閫寄勤勞一節中外百為朕向
建帥府以臨戎爾實與籌帷而贊畫靖密無二險夷不
渝納言而有嘉謨揆事而無遺策肆朕纂承之始尤嘉
翼戴之功蚤聨邇臣而功素顯於時晉秉大政而士不
議其速建明愈偉問譽彌崇念中夏玩於燕安致外域
肆其侵侮雖國勢之猶弱奈民懷之益深朕欲耆定武
功汝其繼蕭陳之列朕欲緝熙治具汝其追丙魏之蹤
是用昭登右相之隆兼貳西臺之峻乃進公爵仍陟文
階陪敦井邑之多加侈圭田之厚倂頒茂渥丕勸具僚
於戲朕心朕德惟乃知其増光於遠業嘉謀嘉猷告爾
后尚胥及於丕平諒體至懷奚俟多訓(朱勝/非詞)
　　時初建御營司綱與濳善竝兼使而同知樞密院
　　事張慤副之(小/歴)○先是召李綱到行在拜右僕射
　　上即位左右揆皆虛位首以綱為右揆至是特授
　　左僕射幷命濳善為右僕射竝兼御營使自是宰
　　相始有親兵(遺/史)○八月己丑貶竄負國周懿文王
　　及之余大鈞胡思等周懿文余大鈞等不死唯從
　　貶竄識者是以知李綱與汪黃諸公不能輔佐恢
　　復河東河北之境土也曰失其刑矣(同/上)
癸卯吕好問罷尚書右丞(授資政殿學/士知宣州)
　　好問自建炎元年五月除尚書右丞是年七月罷
　　執政兩月自乞罷政遂有是命○好問家傳曰時
　　臺諫官多李綱所厚因論圍城事倂以中好問上
　　出手札付尚書省曰昨張邦昌僭號之初呂好問
　　即募人齎帛書具道京城内外事金人甫退又遣
　　人勸進考其心迹與餘人不同言官所不知仰尚
　　書省行下於是好問力求去乃除職知宣州時七
　　月己酉也紹興元年七月資政殿學士提舉洞霄
　　宫呂好問卒於桂州
同日許翰尚書右丞
　　翰襄邑人靖康為同知樞密院事與李綱最厚故
　　復用之自延康殿學士太中大夫提舉鴻慶宫召
　　為尚書右丞是月以覃恩除通議大夫
八月丁丑李綱罷左僕射(觀文殿大學士提/舉杭州洞霄宫)
制曰論人臣之大戒罪莫重於擅朝置輔相以仰成責
尤嚴於誤國式揚明命敷告治廷(具官/李綱)蚤以時才列於
清貫屬兵戎之急變參綱轄於中臺同流俗以沽名秉
樞機於右府既總師而敗績舉黜典以投荒肆朕紹圖
惟人求舊念召環之已賜適揆席之猶虛亟登次輔之
崇旋陟元台之峻而乃謀謨弗效變故罔悛虧恭謹之
通規負弼諧之初望既請盡括郡縣之私馬又將竭取
東南之民財以喜怒自分其賢愚致賞罰失當於功罪
出令允符於清議屢抗執以邀留用刑有咈於羣情必
力祈於親札第欲市恩於已靡思歸怨於君比劾江浙
騷擾之官亟下閭里寛恤之詔貼改已畫之㫖巧庇外
姻之姦兹遣防秋之師實為渡河之援預朌告命厚賜
緍錢賞踰百萬之多僅度京師而止每敦趨其速進輒
沮抑而不行設心謂何顓制若此忽覽剡章之奏且陳
引咎之詞顧物論以大喧豈邦憲之可屈宜解鈞衡之
任俾從祠館之遊仍聯祕殿之近班更加爰田之異數
以全體貌以厚股肱於戲國歩多艱方切履氷之懼鼎
司失職更懷覆餗之虞尚縁注意之求特狥乞身之請
往祇訓誥毋怠省循
　　綱自建炎元年五月拜相至八月罷入相四月初
　　左僕射李綱薦張所招撫河北傅亮副之亮言經
　　制司兵才萬人河北皆金界乞權置司陜府為右
　　僕射黃濳善所沮綱言濳善力沮二人乃所以沮
　　臣使不安職乞歸田里殿中侍御史張浚與宋齊
　　愈素善知齊愈死非其罪謂上初立而綱以私意
　　殺侍從典刑不當有傷新政恐失人心於是首論
　　綱罪綱遂罷相綱相凡七十五日於是右正言鄧肅
　　言陛下初登九五之位召李綱於貶所而任以台
　　衡待之非不專也然綱學雖正而術踈謀雖深而
　　機淺陛下嘗顧臣曰李綱眞以身狥國者今日罷
　　之而責詞甚嚴臣所以疑也且既非臺章又非諫
　　疏不知遣詞者何所據而言臣若觀望豈為愛君
　　且兩河百姓雖願效死而數月間茫然無所適從
　　及綱措置不一月而兵民稍集又偽楚之臣紛紛
　　皆官於朝綱先逐邦昌而叛黨稍正其罪今綱去
　　則二事將何如哉兩河無兵則邊人驕叛臣在朝
　　則政事乖綱於此不可謂無一日之長也肅尋與
　　郡右丞許翰求去且力言綱忠義英發非綱無可
　　與建中興之業者今綱罷而留臣無益既而張所
　　亦罪去傅亮引兵歸陜西招撫經制司皆廢矣初
　　李綱建議買馬及勸民出財至是上慮擾民且東
　　南非産馬之地已詔罷之惟陜西每州令買馬百
　　匹(小/歴)○綱每建言頗切直黃濳善汪伯彦忌之而
　　濳善又諷臣僚使言其罪遂罷宰相綱初負時望
　　上欲倚之以圖中興故初除尚書左僕射制詞甚
　　美及罷相之制其惡如此議者謂國朝進退人材
　　之弊在乎專尚文華而遂至失實也(遺/史)○先是召
　　太學生丹陽陳東赴行在既至上書論宰執黃濳
　　善汪伯彦不可任李綱不可罷仍請車駕還汴京
　　治兵親征凡三上㑹進士臨川歐陽澈以上書極
　　詆用事者濳善密啓誅澈倂以及東壬午皆就誅
　　○初觀文殿學士李綱還至鎮江府而潰兵已迫
　　常州遂由外江歸宜興且出家財犒之言者謂綱
　　獨擅朝政杜絶言路臺諫官則陷以罪或寘之閑
　　散如顔岐孫覿李㑹李擢范宗尹又買馬之擾招
　　兵之暴與勸民納財之虐皆優立賞格縱吏為姦
　　十一月丁亥朔詔李綱落觀文殿學士戊子又論
　　綱悖戾輕狂嘗易詔令以芘翁彦國之親黨捐金
　　帛以資張所傅亮之妄費昨綱初相首置檢鼓院
　　蓋欲引羣不逞以譽已耳甚者造成靖康之伏闕
　　雖人主不得而命令又辛道宗兵叛以來綱居無
　　錫乃傾家貲與賊交通於是貶綱鄂州居住汪藻
　　草制有曰朋姦罔上有虞必去於驩兠欺世盜名
　　孔子首誅於正卯明年冬以中丞王綯劾移萬安
　　軍
丙戌許翰罷尚書右丞(自通議大夫罷授資政/殿學士提舉洞霄宫)
　　翰自建炎元年七月除尚書右丞八月罷再執政
　　僅兩月○翰見陳東死謂所親曰吾與東皆爭李
　　綱者今東戮於都市吾在廟堂可乎乃力求去遂
　　罷為資政殿學士提舉洞霄宫二年十二月中丞
　　張澂言許翰與李綱最厚方在樞府則迫种師中
　　急救太原致其覆師及綱作相引為執政翰遂落
　　職三年五月翰自湖北遷居江西六月卒
十一月乙未張慤尚書左丞(自通議大夫同知樞密院/事除仍兼御營副使丙午)
　　(遷中書/侍郎)
制曰朕敷求衆俊協濟多艱矧惟丞弼之聮實賴贊襄
之益自非耆哲孰副倚毗(具官/張慤)直道行身赤心事國不
澄清而撓濁肯吐剛而茹柔邈有古人之風渾然君子
之器頃繇民部進贊樞庭崇論竑議無聞而不言長慮
却顧雖乆而可信宜從右府進陟左綱斯謀斯猷惟無
忘於入告朕心朕德庶有賴於欽承徃體至懷期成丕
績
　　丙午再遷慤為中書侍郎仍提領措置户部財用
　　自中原俶擾内外財賦多失徃徃吏燬其籍漫無
　　可考上獨委中書侍郎張慤曉錢榖利害吏無敢
　　欺元豐舊制中書專取㫖大臣所擬慤輒屏不奏
　　時宗澤守東京右僕射黃濳善門下侍郎汪伯彦
　　皆笑其狂慤曰如澤之忠義若得數人天下定矣
　　(此小歴據/野記添入)○先是慤言三河之民怨金入骨欲殱
　　殄之請依唐人澤潞歩兵雄邊子弟遺意募民聮
　　以什伍而寓於兵農使合力抗金謂之巡社又太
　　中大夫許翰陳利害使州縣什伍其民而教之戰
　　以效唐昭義歩兵之制詔悉付慤遂著為令書成
　　詔頒於天下行之○慤自建炎元年六月除同知
　　樞密院事是月除尚書左丞再遷中書侍郎執政
　　不及一年至二年五月卒士庶皆痛惜之諡曰忠
　　穆贈開府儀同三司賻䘏其家甚厚三年五月上
　　次鎮江府諭宰執曰張慤古之遺直葬郡境已親
　　札令有司置祭可更議䘏其家建炎四年十月詔
　　故中書侍郎張慤忠實剛毅乃心王室其子瑜乆
　　服除宜與差遣
同日顔岐同知樞密院事(自工部尚書遷中大夫除/○丙午再遷尚書左丞)
丙午郭三益同知樞密院事(自試刑部尚書/遷中大夫除)
　　三益執政僅一年至二年九月卒贈光禄大夫
十二月丙子許景衡尚書右丞(自試御史中丞/遷中大夫除)
　　景衡字少伊温州人
　　建炎二年(戊/申)
三月丙午除靖康宰執何㮚陳過庭聶昌宫觀
　　初靖康宰執何㮚陳過庭皆扈二聖北狩丙午遂
　　竝宫觀何㮚觀文殿大學士提舉玉局觀陳過庭
　　資政殿大學士提舉太平宫聶昌資政殿學士提
　　舉崇福宫時昌已死朝廷未之知也○紹興元年
　　四月己巳參知政事秦檜言昨與何㮚孫傅陳過
　　庭張叔夜同扈二聖北狩今臣偶獲生還而四人
　　皆死異域望依聶昌例贈官仍給其家以為死事
　　者之勸詔竝特贈開府儀同三司各與十資恩澤
　　既而御史章誼論㮚誤國遂格贈典檜再為明其
　　死節乃贈觀文殿大學士
五月己酉許景衡罷尚書右丞(為資政殿學士/提舉洞霄宫)
　　景衡自建炎元年十一月除尚書右丞是年五月
　　罷執政凡半年○左僕射黃濳善等以右丞許景
　　衡議論與已異始共排之初李綱去而遷南陽之
　　議格遂幸維揚景衡復請上渡江濳善等乞降詔
　　囘京故言者以景衡之説為非至是罷未幾而卒
　　識者哀之景衡修身行已雖細必矜公言廷爭正
　　色直前視權倖若無有者後謚忠簡○四年二月
　　上駐蹕温州温州奏故右丞許景衡妻胡氏乞給
　　借所僦官屋上顧呂頥浩曰朕即位以來執政中
　　張慤最直頥浩曰慤未病時嘗語臣云惟一許少
　　伊不轉了臣以是知景衡略與慤同宜叡意之不
　　忘也乃詔以官物賜其家
戊子朱勝非尚書右丞(自翰林學士知制誥/兼侍讀遷中大夫除)
十二月己巳黃濳善左僕射(自右僕射兼中書侍郎除/光禄大夫守左僕射兼門)
　　(下侍/郎)
汪伯彦右僕射(自知樞密院事除正議大夫/守右僕射兼中書侍郎除)
濳善左僕射制曰人主論一相實繫重輕大臣論四方
誼同休戚肆朕纂承之始尤艱考謹之求兩宫定省之
期尚勤於北顧九廟蒸嘗之享未返於東巡用疇十亂
之勳佇見一䕫之烈晉登元宰敷告治朝(具官黃/濳善)清明
冲淳剛徤篤實忱恂茂於衆行質諸鬼神而無疑宏毅
裕於大方塞乎天地而無害出處著三朝之望險夷更
百變之難屬予訪落之初實賴扶衰之政太尉之安劉
氏將北軍左袒之師太公之諒武王見牧野鷹揚之旅
首倡興王之業獨高佐命之勳參秉國成延登揆路遭
時多故宏濟大艱宅百揆以奮庸茂著王猷之塞嚴六
德而亮采迄成帝載之熈是用簡於朕心授以魁柄兼
峻東臺之秩更陪多户之封國論既孚巖瞻惟允於戲
單于畏漢相之風采必有萬里折衝之威齊人歸魯國
之侵疆庶見三年有成之效力行所學以底丕平
伯彦右僕射制曰宰天下之平實係秉鈞之重揚大廷
之號丕昭籲俊之公若時登庸訪予落止戎虞未殄有
朽索馭六馬之憂國歩方艱如抱火厝積薪之懼臨朝
興歎當饋靡寧眷求四岳百揆之賢圖囘二帝三王之
治必有任斯民之責者庶幾選於衆以得之(具官汪/伯彦)惟
老成人以儒術用德器羣公之表威名萬里之衝秉先
物之幾判若大龜之決處持危之政挺如執玉之堅頃
佐命於戎衣乆宣勞於樞筦歷時滋乆俊譽益孚帝賚
有聞渭水獲帝王之輔价藩作固顓臾實社稷之臣其
遂相予亡以易汝當體仰成之意益惇大政之元晉躐
文階陪敦眞食倂蕃物采庸示眷懷於戲無競惟人非
賢不乂成湯之得伊尹故不勞而王虞舜之舉臯陶而
不仁者逺往宣一德用格多盤(孫覿/詞)
　　東京留守宗澤屢奏乞車駕囘京師是時黃濳善
　　汪伯彦與朝臣力贊維揚之幸澤雖屢奏終不省
　　納八月太學生陳東歐陽澈上書論李綱不可罷
　　黃濳善汪伯彦不可用乞親征迎請二帝語言切
　　直斬於市行路之人有為之哭者濳善為宰相汪
　　伯彦用事唯事諂佞結諸内侍以固其位略無為
　　國濟民恢復中原之心首勸上幸揚州故六月降
　　詔荆襄關陜江淮皆備巡幸至是元祐太后自應
　　天府發中原之人皆知翠華將有江都之幸京師
　　父老有相聚涕泣者東京留守宗澤屢奏劄言之
　　不省(遺/史)
同日顔岐門下侍郎(自中大夫尚/書右丞除)
朱勝非中書侍郎(自太中大夫/尚書右丞除)
盧益簽書樞密院事(自試兵部尚書/遷太中大夫除)
　　勝非執政不及一年三月拜相
　　建炎三年(己/酉)
正月甲申路允廸簽書樞密院事(自資政殿學士/提舉洞霄宫除)
　　允廸宋城人靖康初為簽書樞密院未幾奉祠去
　　建炎元年五月丁未召為户部尚書二年正月壬
　　子除簽書樞密院事為言者所論於是允廸以疾
　　乞祠除資政殿提舉洞霄宫是年正月復召為簽
　　書樞密院事○紹興十年南京留守路允廸降金
二月丁巳呂頥浩簽書樞密院事(三月除知/樞密院事)
　　二月癸丑上渡揚子江至鎮江府敵騎至𤓰洲詔
　　以吏部尚書呂頥浩為資政殿學士充江浙制置
　　使丁巳上至平江府始去介胄易黃袍儀仗稍備
　　隨駕至者皆有生意資政殿學士呂頥浩從行遂
　　除簽書樞密院事乃充江浙制置使上南渡思得
　　大臣留江上以鎮之三月頥浩除知樞密院事知
　　江寧府兼江南兩浙經制使
己巳黃濳善汪伯彦竝罷相(濳善觀文殿大學士知江/寧府伯彦觀文殿大學士)
　　(知洪/州)
濳善罷左僕射制曰朕罹國大艱遭家不造興衰撥亂
佇上天悔禍之期扶顚持危賴四鄰交修之助大臣失
職公議靡容用詔羣工式孚渙號(具官黃/濳善)蚤繇時望被
遇兩朝託備藩維逮參法從唱義師於社稷阽危之日
扶國歩於軍民震蕩之中佐佑朕躬嗣興大統儀圖舊
德正位宰司方深倚注之懷共底丕平之業戎虞未殄
邊遽實驚匹馬䝉塵六師遠將衣冠頓仆郡邑荒殘其
誰之愆惟爾不任朕方下罪己之詔庶謝無辜之民卿
力陳造膝之言自執罔功之咎移股肱者固非朕意作
耳目者言皆汝尤俾解繁機時惟衆允紬書祕殿作屏
大邦肆加體貌之崇増重蕃宣之託於戲進退必由其
道持躬惟古義之師富貴不離其身勞謙應有終之吉
往祇休命益壯遠猷
伯彦罷右僕射制曰惟辟作威廢置得馭臣之柄事君
盡禮進退為厲世之規屬予艱難嗣服之初敢廢黜陟
大公之典肆朌詔綍用亶朝紳(具官汪/伯彦)被遇兩朝洊更
煩使方國歩阽危之日正烽塵侵犯之初悼二帝之北
轅豈天地鬼神之意倡六軍而左袒見謳歌獄訟之歸
肆疇翊戴之勳晉總樞機之密延登宰路參秉國成時
惟訪落之初允賴扶顚之助而乃明謨弗効變故非常
宗廟神靈暴露野次衣冠名族頓仆道途帑藏一空盜
敓四起言章交上惟汝之尤公議靡容非朕敢貸深念
濳藩之舊獨高佐命之勳俾解煩機尚圖來效寓職殿
廬之秘出分藩屛之雄一札疏榮十連増重既昭貌體
庸示保全於戲入則論道經邦具士民之瞻於天下出
則承流宣化通輔相之籍於殿中茲予終始之恩固無
内外之間勿替朕命益懋爾庸
　　濳善自建炎元年七月拜相是年二月罷入相踰
　　一年伯彦自建炎二年十二月拜相至是竝罷入
　　相纔三月○時京東州縣告急踵至濳善伯彦蔽
　　匿不以聞奏人危之有徙家出城為避難之計者
　　濳善伯彦恐揺動衆心乃禁止百姓搬家出城市
　　井驚惶不安矣及實報既至車駕不移刻出揚州
　　而二相尚在都堂㑹食堂吏來報云上已出城矣
　　二相乃自都堂鞭馬而去(遺/史)○上既駐蹕杭州御
　　史中丞張澂論左右僕射黃濳善汪伯彦輔政無
　　狀有大罪二十致陛下䝉塵於外天下之人切齒
　　唾罵望重賜竄黜濳善伯彦遂罷相竝為觀文殿
　　大學士濳善知平江府伯彦知洪州(小/歴)當主上初
　　政天下望治濳善獨當國柄專權自恣而竟不能
　　有所經畫伯彦入相十一月㑹車駕渡江遂與濳
　　善俱罷(拜罷/録)○先是殿中侍御史馬伸言陛下龍
　　飛河朔僅得黃濳善汪伯彦以為宰輔任之不疑
　　然其施設悖謬敗中興之業且二帝北狩宗社不
　　絶如綫者繫陛下一人三鎮未復不當都汴以處
　　危地而前日遽下還都之詔以謫許景衡其輕詔
　　令如此待闕官俸減三之一又有闕不許差權所
　　以省用而近日廣宫祠之請與復提舉添敎授皆
　　與初意相戾其市私恩如此草茅對䇿誤不如式
　　一日黜三舍人其黜陟不公如此壽江二州官吏
　　均能守城壽則推賞江則不賞其政令不一如此
　　邵成章縁上言遠竄今日何時以言為諱其塞言
　　路如此舊制臺官有闕中丞學士各薦而三省不
　　與濳善乃自除李處遯之徒欲為己助其毁法如
　　此張慤宗澤許景衡才皆可任乃忌而沮之至死
　　使不得展其妨功如此人有問以救焚拯溺之事
　　則曰難言其意蓋謂陛下制之或問陳東事則曰
　　初不知蓋謂事在陛下也其歸過於君如此又如
　　呂源狂橫陛下逐去不數日而升發運凡陛下所
　　欲用者必去之所欲去者必留之其强狠自專如
　　此又御營使實主兵權而濳善伯彦各别置親兵
　　一千所給優於衆兵此何意哉疏奏尋詔伸言事
　　不實送吏部濮州監酒濳善促使上道竟死途中
　　天下寃之○初臺官馬伸嘗論黃濳善汪伯彦之
　　過而太學生陳東進士歐陽澈於二人秉政日以
　　言被刑上曰以言責人朕甚悔之乃詔以衞尉少
　　卿召伸而東澈竝贈京秩蓋伸奏疏日曽以殿中
　　侍御史改為尉衞少卿故也上思伸忠直召伸赴
　　行在而伸已死於道矣建炎初宰執黃濳善汪伯
　　彦擅權專殺將陳東歐陽澈寘之極典上曰朕初
　　即位聽用非人至今痛恨之乃各贈秘閣修撰官
　　其兩子賜田十頃言者再論濳善伯彦敗壞國家
　　顚危至此各以美職大藩未厭衆論於是再降充
　　觀文殿學士提舉外祠尋皆落職三月庚寅濳善
　　責衡州伯彦責永州竝居住時濳善之兄通議大
　　夫濳厚以責分司南京居住○六月甲寅左司諫
　　袁植上言前宰相黄濳善汪伯彦其罪不在王黼
　　蔡攸之下自登相府曽未踰年三分天下幾失其
　　二自河之南迄於東京由陜之右迄於淮甸生靈
　　塗炭州縣丘墟陛下倉皇南渡之際恨不膾大臣
　　心肝以謝宗廟何事定之後遂忘之也於是黃濳
　　善責授寧遠軍節度副使永州安置汪伯彦責授
　　江州團練副使英州安置時舊相黃濳善汪伯彦
　　皆已遠貶六月丁卯左司諫袁植請誅濳善伯彦
　　等九人上謂宰執曰渡江之後方責己思為後圖
　　豈可盡歸宰執植乃朕親擢雖敢言至道朕以殺
　　人此非美事呂頥浩曰聖朝弼臣罪雖大止貶嶺
　　外故盛德可以祚天永命植發此念已傷和氣滕
　　康曰如植言傷陛下好生之德矣即出植知池州
　　戊辰康見上又曰自太祖以來未嘗戮大臣國祚
　　乆長過於兩漢者此也未幾濳善卒於貶所紹興
　　二十七年七月上命黃濳善追復左光祿大夫觀
　　文殿大學士與恩澤三人臣僚言濳善建炎誤國
　　不宜追復上以濳善曽任副元帥可追復原官與
　　恩澤一名○紹興元年八月參知政事張守薦舊
　　相清遠軍節度副使汪伯彦之才可用詔復提舉
　　洞霄宫尋復觀文殿學士除江東安撫大使兼知
　　池州守因薦汪伯彦不當為侍御史沈與求所論
　　罷政既而右司諫韓璜亦論伯彦不可用詔罷之
　　依舊提舉洞霄宫
同日葉夢得尚書左丞(自試户部尚書兼侍/讀修史遷中大夫除)
張澂尚書右丞(自試御史中丞/遷中大夫除)
　　上嘗謂左丞葉夢得曰兵食二事最大當擇大臣
　　分掌是日詔夢得深曉財賦可除資政殿學士提
　　領財賦充巡幸頓遞使乃分任之意也夢得執政
　　纔十四日至三月辛巳罷授資政殿學士提舉中
　　太乙宫兼侍讀提領户部財賦充巡幸頓遞使夢
　　得力辭不就職遂出知洪州江西制置使復固辭
　　於是提舉西京嵩山崇福宫○夢得與朱勝非素
　　不相協勝非有所申陳夢得為尚書左丞多沮之
　　至是勝非拜相首言夢得議論不合遂降御批罷
　　尚書左丞以資政殿學士歸卞山之隱○紹興元
　　年九月夢得為江南東路安撫大使兼知建康府
　　十一年六月加觀文殿學士先是和州之役張浚
　　猶遲之未有渡江之意知建康府兼行宫留守葉
　　夢得力促其行於是大軍欣躍浚見軍情勇於出
　　戰乃令進發王德遂先取和州次有柘臯之勝皆
　　夢得啓之也上嘉夢得之忠乃加觀文殿學士實
　　為異恩(遺/史)十二年十二月夢得自建康府知福州
　　許帶高舉兵二千以行十六年四月知崇信軍節
　　度使致仕十八年八月丁亥卒夢得居於卞山石
　　林寢疾是夜已半有大星墜於其庭中而夢得卒
三月庚辰朱勝非右僕射(自守中書侍郎除通奉大夫/守右僕射兼中書侍郎兼御)
　　(營使故事命相進官/三等勝非特遷五官)
制曰進有德則朝廷尊視儀刑於百辟用眞賢則天下
治俾綱紀於四方朕遭時多艱渉道寡昧宵旰圖治若
蹶者之願趨夢想求賢若饑者之待哺將奮大有為之
志宜用不世出之英兹得其人具詔列位(具官朱/勝非)忱恂
而博達惇重而高明其學足以經治具而贊王猷其才
足以制敵情而厭國難保捍留鑰屹若長城之堅翊戴
濳藩預贊大橫之決自陪幾政屢罄明謨非堯舜則不
陳允矣王佐之略識文武之大者裕然濟世之資屬蹕
馭之時巡總師干而後拒卒乗輯睦次舍安行朕嘉其
許國之忠倚以為相者乆慨念眇躬之嗣服適當否運
之中微萬民罹塗炭之烖二聖隔晨昏之奉國勢日削
天監未囘惟循覆車者不足致九達之衢而鼔膠柱者
豈能識五音之變肆儀圖於碩輔俾振起於頽綱陟右
揆之崇獨斡化鈞之重峻西臺之侍兼釐政本之微陞
使組於天營衍幹封於眞食於戲惟恐懼修省可以荅
上天之譴戒惟勞來還集可以慰赤子之流離廟謨審
則可指蹤於將臣武備設則可修睦於鄰敵士氣沮傷
之後當鼔以無前之威國勢搶攘之餘當約以不刋之
法惟爾訓於朕志惟天祐於我家其共濟於多艱以再
興於大業往祇明命毋替遠猷(李邴/詞)
　　三月己卯朔詔金人已退當移駐江寧經理中原
　　仍命簽書樞密院呂頥浩兼領府事召中書侍郎
　　朱勝非至行在禮部侍郎張浚獨留平江節制如
　　故庚辰勝非遂有此除○初勝非為侍從嘗論睢
　　陽特以基命地故列聖建别都而要非用武之國
　　今敵騎充斥兩河雲擾雍洛不可卒至惟襄陽西
　　接蜀漢南引江淮可以號令四方乞鸞輿幸之控
　　制南北以圖中原上欣然納用而大臣或沮之其
　　言不果行及為學士復論揚州非駐蹕地既為中
　　書侍郎力論之上深信焉令吏部約當歲計郊祀
　　之費餘財皆運之金陵祀事後當移蹕宰相黃濳
　　善力沮之其言遂不行後果倉卒有維揚之役翠
　　華南渡至是上見勝非首及此且曰悔不用卿言
　　次日遂有是拜(遺/史)
辛巳王淵簽書樞密院事(自御營都/統制除)
戊子盧益尚書左丞(自中大夫樞/密院事除)
　　戊子召王孝廸為中書侍郎與資政殿學士尚書
　　左丞盧益竝奉使金國益辭行遂以本職提舉崇
　　福宫時葉夢得執政旬日即罷而盧益用是亦罷
　　執政凡八日四年正月權知三省樞密院滕康扈
　　從隆祐皇太后往南昌以罪罷遂以盧益權三省
　　樞密院○舊制簽書必帶檢校官故治平中郭逵
　　以檢校太保為之至是淵以節制直除非制也命
　　下諸將有不樂者右僕射朱勝非言臣記武臣作
　　樞有免進呈書押故事臣欲用故事免之仍罷其
　　兼官以弭衆論上然之初淵與内侍康履同隨上
　　南渡遂除簽書樞密院時御營軍統制官苖傅與
　　副統制劉正彦心懷不平每見淵嘗面責其勳業
　　淵頷之而已傅正彦見王淵擢用且乗有金難遂
　　圖不軌正彦嘗怨淵檄取其兵又淵故為正彦父
　　法部曲傅以淵素出其下尤懷不平傅等以所部
　　兵叛執淵殺之
戊子王孝廸中書侍郎
　　孝廸下蔡人靖康以為中書侍郎今再用之與尚
　　書左丞盧益竝奉使金國
丙午李邴鄭㲄竝同簽書樞密院事(邴自翰林學士知/制誥遷端明殿學)
　　(士除㲄自試御史中/丞遷端明殿學士除)
　　初中丞鄭㲄言竊聞以簽書樞密召呂頥浩以禮
　　部尚書召張浚又分張俊之兵五百人歸陜西及
　　浚不肯受尚書之命俊不肯分所部遂謫浚以散
　　官居郴州擢俊以節度知鳳翔臣謂皆出苖傅姦
　　謀假朝廷命使外無强兵内生變亂事不可緩遂
　　以一章乞留頤浩知金陵言浚不當責降○朱勝
　　非奏昨者鄭㲄除中丞李邴復為學士人皆知其
　　助朝廷之故今大計已定欲乞竝除二人執政以
　　示天下使知復辟之期太后可之乃除簽書樞密
　　院事(遺/史)
四月壬子張浚知樞密院事(時年三/十三)
　　先是二兇與禮部侍郎張浚書言伊周之事非侍
　　郎孰當之朝廷見以右丞相待浚復書曰(云云/)二
　　兇得書與其屬俱至都堂言浚見詆以為逆賊所
　　不能堪辛巳責浚郴州安置中書舍人草制有輕
　　脫寡謀之語時有小黃門密趍叡聖宫傳太后之
　　命曰張浚不得已貶郴州上方啜羮不覺羮覆於
　　手壬寅呂頤浩至平江府凡三萬人張浚乗小舟
　　迓之於高郵州得堂帖乃貶郴州之命浚恐將士
　　觀望即袖之語書吏云有㫖趣赴行在丙午以朝
　　奉郎試尚書禮部侍郎御營使司參贊軍事張浚
　　為同知樞密院事浚不受浚遂與呂頤浩劉光世
　　韓世忠張俊馬彦輔辛道宗辛永宗陳東野周杞
　　趙哲等來勤王四月壬子時上已復辟御朝以浚
　　為中大夫知樞密院事五月戊寅朔知樞密院事
　　御營副使張浚除川陜宣撫處置使用唐裴度故
　　事仍詔便宜黜陟時杜充為淮南京東西宣撫處
　　置副使上方以川陜為憂欲得大臣委以重寄浚
　　毅然請行上甚喜之乃有二宣撫處置之命○三
　　年十一月宣撫處置使張浚至秦州置司節制五
　　路諸師纔數日即出行關陜於是參議軍事劉子
　　羽薦涇原都監呉玠浚與語大悅㧞為統制官又
　　以其弟小使臣璘領帳前親兵○紹興元年正月
　　詔以出使日乆整飭兵馬捍禦大敵備著忠勞理
　　宜褒賞除通奉大夫
制曰分陜宣威方重專征之寄攘戎敵愾載嘉固圉之
勳睠忠力之克勤豈寵綏之可後増隆命秩式奬樞臣
(具官/張浚)天挺傑才時推雋望功嘗著於社稷義實均於股
肱粤自禁塗擢寘右府任重道遠居然宏毅之資謨明
弼諧茂乃贊襄之益頃念雍梁之域近臨讎㓂之郊就
假籌帷肇開幕府布宣恩信訓治兵戎挫敵勢於方張
致國威之復振宜加茂賞超進崇資噫南仲之城朔方
克攘匪茹之難召虎之定王國蓋底常武之勲勉成壯
猷光紹前烈
　　十二月宣撫處置使張浚以功除檢校少保定國
　　軍節度使職仍舊初宣撫處置使張浚以書與宰
　　相范宗尹報關陜曲折及言去秋出師失律上章
　　待罪時宗尹已去執政以書進呈上曰比屢有人
　　言便要行遣朕言人君用人當以大度聽其所為
　　但責成功俟無成責之未晩先是浚以關陜失律
　　上章待罪上謂宰執曰張浚放罪詔須早降因言
　　浚用曲端趙哲張錫見其過即重譴之浚未有失
　　焉可罷也李囘曰須得勝浚者方可易上曰有才
　　而能辦事固不少若孜孜為國無如浚亦有人言
　　其過朕皆不聽范宗尹曰賴陛下保全之也○張
　　浚移軍閬州令參議軍事劉子羽於關外調護諸
　　軍子羽頗得衆心又總領趙開兼都漕號善理財
　　不加賦於民而軍用足是月戊子宰執奏浚令居
　　閬為水運以給西軍上曰朕料浚必能立功秦檜
　　言臣初見行朝見論浚紛紛可駭賴陛下保全使
　　得安跡萬一有功實陛下知人善任使不惑浮言
　　之效也於是宰執退至省未食而浚和尚原㨗報
　　已至乃相與嘆仰聖明知人善料敵如此顧恐人
　　臣不才無以稱任使耳既而浚以功除定國節度
　　使職仍舊王之望西事記曰張浚至陜西也易置
　　諸路帥臣權勢震赫是時五路未破士馬强盛加
　　以西蜀之富而貸其賦五年金銀糧帛之運不絶
　　於道所在山積浚為人忠有餘而才不足雖昧於
　　知人短於用兵而清修篤謹有志於天下古人不
　　能過也復果斷敢為諸將亦莫敢傑驁曲端者初
　　為五路統制拜威武將軍屢與金人角更勝迭負
　　西人以為能然心常少浚浚乃奪其兵廢之後端
　　病死於獄端而不死一日得志逞其廢辱之憾一
　　摇足川陜非朝廷有也然則雖殺之可也然張浚
　　之敗賴呉玠獨全一軍據和尚原以守金人屢攻
　　之不克後大破敵軍殺其将帥敵若不敗則今已
　　無四川矣故陜西之敗雖浚為之然而金人不能
　　取蜀者亦其用玠之力矣○紹興二年十二月甲
　　辰詔知樞密院張浚罷宣撫處置使令赴行在令
　　學士院降詔時張浚自興元復囘閬州上曰張浚
　　孜孜為國人多譽之朕聞蜀中人情不喜蓋緣軍
　　興累年賦調征役不無騷動緩急浚恐失助宜差
　　人副其事呂頤浩曰當如聖諭九月以顯謨閣學
　　士利路安撫使王似為端明殿學士川陜宣撫處
　　置副使令與張浚相見同治事既而浚聞似來即
　　求去且論呉玠劉子羽皆有功於蜀不應一旦以
　　似加其上浚雖乞去然於邊備未嘗忘也十二月
　　以徽猷閣直學士知䕫州盧法原為川陜宣撫處
　　置副使令赴司與王似同治事詔知樞密院事浚
　　罷宣撫處置使令赴行在尋詔浚有大功乆勞於
　　外令學士院降詔
癸丑朱勝非罷相(觀文殿大學/士知洪州)
制曰入則秉鈞衡之寄明主所以圖任於賢才出則宣
屛翰之勞大臣所以翼衞於王室備終始之顧遇極内
外之寵榮睠言碩輔之英獨幹鼎司之重驟辭機務莫
奪懇誠敷告大廷明聽朕命(具官朱/勝非)襟度凝遠才資偉
閎量涵廣博而持之以遜謙識照機微而晦之以靜密
比朕纂承之始尤嘉翼戴之功綸閣玉堂榮膺首選禮
宫經幄徧踐華途遂躋右轄之榮旋貳西臺之峻謀謨
具盡望實益孚比移蹕於錢塘請殿邦於呉㑹隱若敵
國賢於長城朕嘉其存心之忠倚以為相者乆亟馳召
節超卑國鈞無何信宿之間乃爾震驚之遽深惟菲德
退避别宫甫再彌旬即復大位雖援兵之交至亦秘䇿
之允臧誠篤愛君義深保國靡矜討伐專務靖安既洪
濟於多艱忽力祈於丕責章屢却而仍上使既召而復
歸深亮乃誠重違其請解文昌之重託加祕殿之隆名
鎭江表之上游帥南昌之樂國倂朌異數式寵爾行於
戲得賢則能立邦基朕尚増修於明德乃心無不在王
室爾其益勵於遠猷宜體至懷奚俟多訓(李邴/詞)
　　勝非自建炎三年三月拜相至四月罷入相纔一
　　月○勝非為相適遭苖劉之變勝非之性緩而不
　　迫雖柔懦而安審故能委曲調䕶二賊使不得肆
　　為悖亂王世修賊之腹心謀事之人也勝非牢籠
　　之反能得二賊之心而二賊不覺故世修與二賊
　　言事二賊信之皆勝非所使也至是勝非乞罷相
　　且自陳苗傅申請十八事臣皆不為施行識者聞
　　勝非言及於此不(闕/)也上不許其去勝非力請上
　　堅不許勝非曰臣備位宰相至使賊臣敢弄兵犯
　　闕陛下不以臣即死而猶位宰相臣何面目以見
　　士大夫猶不許勝非曰陛下如欲用臣則俟異日
　　臣願以死報陛下今日之罪臣不自安乞避相位
　　上曰卿去誰可代者勝非曰呂頤浩張浚上問誰
　　先勝非曰如不出於二人當先頤浩上首肯之乃
　　許勝非罷相遂以觀文殿學士知洪州賜詔褒諭
　　曰卿位宰司之三日變起倉猝方羣兇肆虐脅制
　　上下圖謀僭逆卿在廟堂能折姦言拒而不行保
　　安兩宫卒以無虞雖在外大臣提兵入援之力實
　　卿謀慮周密終始保佑之功朕甚嘉之已除卿觀
　　文殿學士知平江府蓋朕將幸建康以援中原倚
　　大臣為屛翰委任重矣勝非聞命力辭止乞依前
　　降詔守洪累詔不從章五上乃許之自南渡勝非
　　盡棄嚢橐一簪不存至是攜一布嚢徑之洪州行
　　路人皆歎息勝非遭變委曲調䕶二賊不敢别生
　　他心此為大功勝非有遭變録具載其事(遺/史)○先
　　是御史中丞張守首論勝非等不能思患豫防致
　　賊猖獗至是二兇既伏誅乃正勝非等罪降詔曰
　　朱勝非顔岐張澂路允廸當軸處中荷國重任而
　　不能身衞社稷式遏兇邪方逆臣亂常之初恣其
　　陵肆以紊機衡夫危而不持顛而不扶孔子以為
　　焉用彼相昔馮道歷任數代常為宰輔惜身安寵
　　以免於時坐視廢君易主如同行路而歐陽修以
　　為為臣如此媿斷臂之婦人朕方力致中興總覈
　　名實雖藏垢納汙務於從貸而國之紀綱當辨忠
　　邪今二兇就誅典刑斯正勝非之徒盍議其罰於
　　是落職提舉毫州明道宫
同日呂頤浩右僕射(自資政殿學士同簽書樞密院事/授宣奉大夫守右僕射兼中書侍)
　　(郎/)
制曰撫萬邦而廵侯甸非展義無以格敉寧之功咸一
德以享天心惟得賢為能勝輔弼之任兹考謹於魁俊
俾燮調於鼎司悉造在廷咸聽朕命(具官呂/頤浩)才猷英傑
識慮精明智通事物之微學造聖賢之藴政事敏達則
盤錯之迎解議論慷慨則指顧而立行中外踐更望實
融顯乆總邦計財資騰豐裕之稱晉長天官銓選有澄
清之譽兹移蹕而南渡戾止嘉禾請帥師而北行往防
京口深嘉忠義悉出懇誠陞秘殿之峻資貳鴻樞之重
託鎭撫六路緝綏兆民俟訖外庸俾圖内治屬營屯之
沸擾致宫闕之震驚靡資召節之符呼兵入衞盡䕶同
盟之帥鼓衆偕行使孽將之宵逋繇義師之雲合朕素
嘉其有王佐之略復見其得大臣之風是用度越羣工
亟付魁柄爰登左揆之峻兼侍西臺之隆累進文階敦
陪邑賦茂聁恩渥丕示寵褒匪朕爾私惟予爾翼於戲
天子之宰通四海朕惟圖任於上賢丞相之職撫四方
爾尚彌攘於外侮往祇明訓益勵壯猷(李邴/詞)
同日顔岐罷門下侍郎(資政殿學士提/舉南京鴻慶宫)
王孝廸罷中書侍郎(端明殿學士提舉/西京嵩山崇福宫)
張澂罷尚書右丞(資政殿學/士知洪州)
路允廸罷簽書樞密院事(自資政殿學士以本職/提舉醴泉觀兼侍讀)
　　岐自建炎元年十一月除同知樞密院事是月除
　　尚書左丞三年正月除門下侍郎四月罷執政踰
　　一年孝廸自建炎三年三月除中書侍郎是月罷
　　執政纔一月澂自建炎三年二月除尚書右丞是
　　月罷執政纔兩月允廸自建炎三年二月除簽書
　　樞密院事是月罷再入樞密凡兩月○苖傅劉正
　　彦作亂及今上反正宰臣朱勝非與一時執政俱
　　罷其後二兇伏誅有詔岐落職提舉杭州洞霄宫
　　又詔曰澂方二兇在朝朋附之迹乆而著明可落
　　職責授祕書少監分司南京衡州居住允廸亦落
　　職提舉江州太平觀
同日李邴尚書左丞(自同簽書樞密/院事遷中大夫)
鄭㲄簽書樞密院事(自同簽書樞/密院事除)
　　時宰執俱罷李邴鄭㲄二人遷進㲄執政纔兩月
　　是年七月卒贈太中大夫詔恩數依郭三益上慘
　　然謂宰執曰㲄論事豈易得聞其亡尤悼之
庚申李邴改參知政事(自尚書左丞改除○罷左右丞/改門下中書侍郎復為參知政)
　　(事/)
　　詔左右僕射不兼中書門下侍郎竝帶平章事舊
　　門下中書侍郎改為參知政事其左右丞竝罷時
　　右僕射呂頤浩等建此議從之於是左丞李邴改
　　參知政事
五月癸未滕康簽書樞密院事(自新除翰林學士知制/誥遷端明殿學士除)
　　先是右僕射呂頤浩建議幸武昌為趨陜之計既
　　又欲徙中原之民於東南御史中丞張守右諫議
　　大夫滕康皆持不可守曰東南今日根本也康語
　　守曰吾曹當以死爭之於是上擢康為翰林學士
　　癸未即有是除康既執政再懇言之上悟而止頤
　　浩語康曰公眞執政也孰有受官二日而能決此
　　大計者乎
七月王綯參知政事(自資政殿學士兼權太/子太傅遷中大夫除)
周望同簽書樞密院事(自朝奉大夫試兵部尚/書遷端明殿學士除)
　　(初望不加職綯不進官呂頤浩失之也後/四日乃進綯中大夫望除端明殿學士)
　　綯字康功洛陽人顯㳟皇后之族弟也建炎二年
　　黃濳善汪伯彦以其柔懦無能引為御史中丞是
　　時濳善伯彦專以諂佞嫉賢為能而諸將亦諂附
　　内侍復驕恣奢侈中外危之綯箝口尸祿不敢吐
　　一言識者以為不忠峻遷太子太傅時皇太子旉
　　薨綯言臣傅無狀故事當免不報即除綯參知政
　　事其制詞甚美曰惟賢者能立邦家惟眞儒無敵
　　天下又曰養其至勇仲由為中國之强覺以先知
　　伊尹得聖人之任獨冠廷臣之秀徧儀禁路之華
　　雖風波興可畏之塗而松柏保後凋之操綯在政
　　府伴食而已(遺/史)閏八月呂頤浩杜充為御營使綯
　　御營副使○周望智識不明而無決斷之才及除
　　同簽書樞密院事汪藻行其詞有曰治術講明於
　　胷次學不空言事機迎解於目前神無滯用議者
　　以為譏九月時烏珠入寇上發建康府幸浙西改
　　除簽書樞密院事周望為兩浙宣撫使總兵留於
　　平江
壬寅李邴改授權知三省樞密院事(自參知政/事權知)
滕康權同知三省樞密院事(自簽書樞密/院事權同知)
　　是日下詔奉隆祐皇太后率六宫先往南昌詔略
　　曰若征伐財用賞罰選任等事悉屬行營具關朕
　　聽其常程有格法事如四方刑獄奏案吏部注授
　　竝𨽻洪州三省樞密院遂以參知政事李邴同簽
　　書樞密院滕康竝為資政殿學士權知三省樞密
　　院事扈從以行邴執政纔四月康執政凡兩月而
　　有是命○八月己酉資政殿學士權知三省樞密
　　院事李邴詔以本職提舉洞霄宫壬子更命資政
　　殿學士滕康權知三省樞密院擢吏部尚書劉珏
　　為端明殿學士以貳之賜康等手詔許綴宰執班
　　奏事寓治都堂尋以資政殿學士李邴代孫覿知
　　平江府四年正月殿中侍御史張延壽論權知三
　　省樞密院滕康及同知劉珏之罪丙寅詔罷康珏
　　仍竝落資政殿學士○庚辰趙鼎因對言豫章之
　　擾太后僅以身免乗輿服御之物悉棄之失去宫
　　人一百六十餘人上曰已黜滕康劉珏用盧益李
　　囘替之矣遂以盧益權知三省樞密院事參政范
　　宗尹因薦李囘回以散官居吉州召復端明殿學
　　士以為之貳初命李邴為長滕康貳之及六宫逮
　　發乃以滕康為長劉珏貳之
同日杜充同知樞密院事(自端明殿學士中大/夫東京留守召除)
制曰精神折千里之衝莫大先聲之振文武作萬邦之
憲允資全德之良朕憂未濟之艱思得非常之佐永懷
人傑乆去朝廷輟自瑣鑰之嚴付以樞機之重(具官/杜充)剛
明不撓沉鷙有謀狥國忘家同烈丈夫之勇臨機料敵
有古名將之風比守兩京備更百戰華夏聞名而褫氣
兵民趍死而一心與其統方面而保我國都孰若委腹
心而選之廊廟仲尼既用齊人悉反於侵疆隨會來歸
晉國永無於羣盗是知倚毗之意不亦重乎
　　杜充留守京城以絶糧遂赴行在除同知樞密事
　　是月除宣撫處置副使在樞府一月至閏八月拜
　　相
閏八月丁亥呂頤浩左僕射(自右僕射授金紫光祿大/夫守左僕射同平章事兼)
　　(御營/使)
杜充右僕射(自同知樞密院事授太中大夫/守右僕射同平章事兼御營使)
頤浩左僕射制曰人主之職論相敢忘考謹之規大臣
以道事君克展經綸之蘊眷我良弼時惟宗工乆宣機
務之勞爰正冡司之重式朌典册誕告縉紳(具官呂/頤浩)器
博而高明慮周而敏達學問通乎今古忠義格乎天淵
獲渭水之非熊美固傳於奕世探虞淵而取日勳獨冠
於羣工趨自樞衡超登揆路不習孫呉而與之合既得
英衞而濟以文惟勁草可以受疾風惟盤根然後識利
器變故艱難之日知無不為從容酬酢之間綽有餘裕
屬省方于侯甸總使組於天營經體賛元内儀刑於百
辟折衝厭難外鎮撫於四方參考師言載疇顯績昭示
台躔之峻冠兹宰席之隆増晉文階啓封國社既陪敦
於多邑仍衍食於眞租倂示寵嘉益資勵翼於戲申伯
才兼於文武致天下之復平汾陽身佩於安危見國家
之再造尚恢遠業毋媿前人(汪藻/詞)
充右僕射制曰宅百揆而熈帝載必資斡旋樞機之才
有一德以享天心斯見感遇風雲之㑹朕宵衣圖治側
席求賢思命世之豪英翊中天之緒業我有耆雋告於
朝端(具官/杜充)敦大而裕和疏通而簡重洽聞該於載籍敏
識貫於堪輿中外踐揚屢更劇任事功休顯浸履華塗
分閫制於邊陲憺威名於荒徼兼綜龍韜之學靜以伐
謀親提鷹揚之師動而制勝屢省方於南服卑留鑰於
中都存許國之精忠恢保邦之遠略有嚴有翼克成吉
甫之征來旬來宣爰錫召公之祉貳樞衡而經武紆使
組以宣風事不辭難筭無遺䇿比載稽於輿議宜進秉
於國鈞陞華揆席之隆兼䕶天營之重超増命秩倂衍
户租於戲國勢阽危有抱火厝積薪之急人才間出惟
疾風知勁草之堅天未䘮於斯文帝乃賚予良弼尚殫
素蘊宏濟多艱
　　上決呉越之行詔杜充兼江淮宣撫使領行營之
　　衆十餘萬以節制諸將(小/歴)○上幸平江府以杜充
　　為建康行宫留守中書省即付充令王􁣣韓世忠
　　等兵皆聽節制江浙之人倚充為重而充日事誅
　　戮以為威殊無制禦之方識者為之寒心焉(遺/史)
九月張守同簽書樞密院事(自翰林學士知制誥/遷端明殿學士除)
　　守字子固一字全貞世為滁人自高祖始徙毗陵
　　家焉守為名御史掌内外制遂踐二府上以端人
　　正士目之大詔令多出其手陳善閉邪㧞賢引類
　　之功為多
十一月范宗尹參知政事(自御史中丞/遷中大夫除)
　　宗尹靖康中為諫議大夫金人犯闕宗尹俯伏流
　　涕乞割三關以獻議者短之京城壞宗尹衣破衲
　　如窮人奔藏於閭里聞二帝北狩宗尹至單州詣
　　元帥府迎請建炎臣僚言其專主和議罷之○初
　　上之在建康也御史中丞范宗尹言陛下駐蹕維
　　揚敵騎遽至僅能匹馬渡江至錢塘未閱月而苖
　　劉之變生於肘腋此皆禍之大者天意未囘宜隱
　　忍順受設若敵騎深入陛下姑引而避之以弱為
　　强孰曰不可至是以宗尹為參知政事執政半年
　　至四年五月拜相
　　建炎四年(庚/戌)
二月乙未杜充罷相(觀文殿大學士提/舉江州太平觀)
制曰運籌而決千里之勝兹有賴於宗臣失律以致三
軍之凶顧可居於宰執眷吾次輔嘗領中權既貽疆埸
之憂宜解機衡之任(具官/杜充)蚤緣人望驟履政途謂其惇
大而有謀可以艱難而立事故擢持於國秉乃顓付於
戎昭總諸將萬夫之屯當長江一面之寄所期李勣為
我長城寧使周公憂於破斧當敵人之臨境率我衆以
交鋒惟勝負者兵家之常當死生天下之計乃因奔北
惟事退藏至大棄於其師將焉用於彼相㑹邊虞之稍
息聞物論之交興已咈民瞻曷逃䇿免念備股肱之乆
姑存體貌之餘止罷要權猶從優數賦殊庭之厚禄加
祕殿之隆名於戲泰階平而風雨時始共期於康濟采
薇廢而征伐缺今良失於倚毗尚冀桑榆之收復全龜
玉之毁勉圖偉績用對宏休(汪藻/詞)
　　充自建炎三年閏八月拜相至是年二月罷入相
　　僅一年○左僕射杜充在建康金人大至與巨盜
　　李成倂力入寇敵由馬家渡過江充急遣都統制
　　陳淬同統制岳飛等領兵二萬與敵死戰兵敗充
　　領兵三千絶江而北於是金入建康時户部侍郎
　　李梲靖康為執政至是再用之遷尚書使建康督
　　饋餉以贍㳂江遂與知建康府陳邦光皆降建康
　　已陷上發越州至錢清鎮得杜充奏大戰江上我
　　師敗績四年二月時右僕射杜充已降金而御營
　　副使劉光世奏充敗事未知存亡㑹知眞州向子
　　忞言杜充已投降而去麾下兵有走囘者上謂中
　　丞趙鼎曰自聞充之報不食者累日非朝廷美事
　　也乙未充遂罷為觀文殿學士提舉江州太平觀
　　參政王綯曰陛下留杜充提兵四萬守建康留周
　　望提兵二萬守平江不幸充望不稱任使乃至如
　　此也五月上謂宰執曰聞杜充在南京受劉豫命
　　令人誘陷東京朕待充自庶官拜相可謂厚矣何
　　故至是王綯曰陛下去秋若不相充無知之俗至
　　今必以為恨陛下待之既盡彼自失節國家何傷
　　焉
四月乙未呂頤浩罷相(自金紫光禄大夫授鎮南軍節/度使開府儀同三司充醴泉觀)
　　(使/)
制曰獨化陶鈞之上嘗首備於弼諧閔勞官職之煩宜
特加於崇奬眷惟上宰實我元勳兹祈解於近司用寵
朌於殊禮肆揚大號敷告宗工(具官呂/頤浩)心術疏通性資
明鋭運籌泉湧獨當天下之危機游刃風生能斷朝廷
之大事昨屬艱難之運尤輸經濟之忠冐險直前服勤
無斁取虞淵之日重正乾坤問襄野之塗卒安宗社顧
在廷之莫及方當宁以仰成然浸懷偏見之私殊失大
臣之體占吏員而有虧銓法專兵柄則機廢樞庭下呉
門之詔則慮失於先時請浙右之行則力違於衆議既
人言之洊至於物望以靡諧屢騰引去之章莫副挽留
之意念有書旌之偉績難從上印之常規乃峻彞章務
全體貌植牙建纛總節制於雄藩執璧面槐視班聯於
上衮假以眞資之秩從其私計之安皆儒臣希有之榮
蓋邦國乆虛之典朕惟無慊汝亦有終於戲險夷一心
非忠誠不能至此進退二道惟明哲足以盡之矧兼將
相之崇靡缺君臣之遇毋云去位不我告猷(汪藻/詞)
　　頤浩自建炎三年四月拜相至四年四月罷入相
　　一年○先是御史中丞張守再論呂頥浩難以專
　　任而張浚不宜西去時殿中侍御史王庭秀亦論
　　頤浩除擬不公遂除守禮部侍郎庭秀罷職與郡
　　於是右正言呂祉言今日縁論大臣移一言官明
　　日緣論大臣罷一言官則後日大臣行事有失誰
　　敢復言者願陛下以言章示大臣使之自省置身
　　無過之地庶或全之如或不悛黜之何惜至是中
　　丞趙鼎等交論呂頤浩之失乃以使相宫使罷左
　　僕射從優禮也○上初從海道還至越州遽罷頥
　　浩人情不悅未幾詔曰頤浩早斡化權晩登清貫
　　方逆黨亂常之日起勤王唱義之師既推功於一
　　時遂俾賛於萬務而期年當軸百度乖方輿論不
　　厭臺章屢上遂陳悃愊請去鈞衡曽不深思自貽
　　重悔朕方啓中興之業師建武之規凡是勳庸務
　　加全䕶憫勞以官職之事姑優以袞鉞之榮俾服
　　恩光用期卒歲不令狼籍重困後言予奪惟公初
　　終甚厚兹為垂古之法是申止信之誠中外人民
　　體予至意頤浩為相不務體貌惟明賞罰先公道
　　治贓吏恤民疲親作書致幣以招羣賊撥𨽻諸軍
　　嘗決堂吏吏曰自祖宗朝無此例頤浩曰自頤浩
　　始(遺/史)
五月甲辰范宗尹右僕射(自中大夫參知政事授通奉/大夫守右僕射同平章事兼)
　　(知樞密/院事)
　　(宗尹時年三十三自漢唐及國朝宰相未有如是/之年少者故事命相必進三秩至是宗尹纔遷二)
　　(官蓋汪/藻失之)
制曰論一相以弼一人斯舉有邦之職典百僚而宅百
揆必求名世之才朕遭時險難注意賢雋庶獲中興之
佐共圖復古之功我得其人肆盼明命(具官范/宗尹)端凝而
和裕沈厚而高明學深造於本原議該通於遠大布衣
論事馬周有素宦之風白簡持平元衡負眞宰之器擢
陪丞輔備罄謀謨勤小物而務振於頽綱決大事而靡
聞於遺䇿屬虛魁柄實總政機詢用羣言獨取梓人之
效講明政事遠追漢相之規顧考謹之已詳詧忠純之
可屬其延登於揆路俾寅亮於天工倂陟文階進分侯
社陪敦采賦昭示寵光慨念我家夐高前古乆戢干戈
之用遽生疆埸之虞邊騎長驅但肆侵陵之計乗輿遠
播未知旋復之期王師益媮而無決勝之兵軍旅寖艱
而乏相因之粟念兹國歩危若綴旒非望可折衝則何
以鎮服於四夷非力能起廢則何以維持於百度繄爾
秉鈞之責寛予當饋之嗟斷以不疑任之勿貳於戲興
衰撥亂朕敢忘王業之難扶危持傾爾其任天下之重
尚賴同心之助克伸甞膽之誠徃究遠圖奚勞多訓(綦/崇)
(禮/詞)
　　呂頤浩既罷相於是參知政事范宗尹攝行相事
　　五月甲辰遂拜右僕射同平章事○六月甲戌詔
　　御營使司倂歸樞密院仍令宰相兼知樞密院事
　　言者以本朝分兩府而兵權盡付樞密院又置御
　　營使司是政出於二也望罷是司而諸將處以軍
　　職提舉如故是月罷御營使司倂歸樞密院為機
　　速房仍令宰相兼知樞密院事○宗尹拜右僕射
　　具疏辭免賜詔不允仍斷來章汪藻行詞曰言其
　　重厚則如倚泰山而坐平原語其疏通則若駕輕
　　車而就熟路乃布大號任之不疑宗尹讀之喜上
　　慨念自維揚以來宰相誤國致天歩未安深創前
　　弊思與大臣規圖中興之業於是宗尹謂新除參
　　知政事張守曰今日之勢正如人之疾病沉痼方
　　篤稍施駛藥立見顚仆之患要施設有序勿遽勿
　　亟當相與戮力啓沃上前廣言路㧞賢才節財用
　　惜名器無以僥倖左右彌縫庶乎其可也故宗尹
　　建議改易軍制改御前五軍為神武五軍御營五
　　軍為神武副五軍又建議呂頤浩為建康府路安
　　撫大使兼知池州以朱勝非為江州路安撫大使
　　兼知江州以劉光世為兩浙西路安撫大使兼知
　　鎮江府尹又建議江淮荆湖京西等路分鎮如陳
　　規為德安府漢陽軍鎮撫使兼知德安府以解濳
　　為荆南府峽州荆門公安軍鎮撫使兼知荆南府
　　是也然宗尹量移王時雍徐秉哲莫儔呉幵王紹
　　王及之胡思等仍薦孫覿汪藻李擢陳戩等宗尹
　　量移王時雍以下皆不聞奏議者譏其不公(遺/史)
壬子張守參知政事(自端明殿學士同簽書/樞密院事遷中大夫除)
　　張浚在相位時大臣有以舊德在外聲譽籍甚者
　　凡交游之賢莫不歎息未獲用私固竒之守浚之
　　益友也侍讀金華從容又以為言浚唯諾唯謹後
　　二年大駕幸建康守實參預大政方盛暑浚坐息
　　東閤守突入執手言曰某有罪前日誤公聽今班
　　列同朝夕得款曲徐考其人似以曩昔一跌為戒
　　晩節不竟有患失心是將為天下深憂宜力陳懇
　　悃自力謝上守先識遠見有若蓍龜純意君上忠
　　節炳著(浚作守/行狀)
趙鼎簽書樞密院事(自朝奉大夫御史中/丞遷端明殿學士除)
　　三年四月知樞密院張浚薦朝奉大夫趙鼎遂以
　　鼎為司勳郎官鼎聞喜人也及鼎由司諫遷殿中
　　侍御史中丞范宗尹因奏事言鼎由司諫遷殿中
　　非故事上曰朕除言官即置一簿攷其所言多寡
　　此祖宗舊制外廷未必知也鼎所言四十事已行
　　三十六事即除鼎侍御史至是以御史中丞簽書
　　樞密院事時宰臣未兼樞密而同知樞密院周望
　　在平江府故一院之事時得以兼總前此兵政悉
　　𨽻御營使司事權既分又再經大變文移紛亂至
　　是鼎始檢故事舉行以正西府之體
己卯王綯罷參知政事
　　綯自建炎三年七月除參知政事是年五月罷授
　　資政殿大學士提舉萬壽觀兼侍讀執政不及一
　　年綯累章求退上曰綯醇儒嘗為朕宫僚事朕始
　　終如一不欲遽令去是月遂有此授蓋優禮也綯
　　在政府一年無所建明噤嘿而已(遺/史)○紹興元年
　　六月時資政殿學士王綯刑部尚書胡直孺竝兼
　　侍讀中書舍人胡交修兼伴讀一日上賜經筵宫
　　扇皆取杜甫詩句親書與之於綯則曰霖雨思賢
　　佐丹青憶老臣直孺則曰文物多思古朝廷半老
　　儒交修則曰相門韋氏在經術漢臣須蓋上之光
　　寵儒臣如此
甲子周望罷同知樞密院事(倂罷兩浙宣撫使/提舉江州太平觀)
　　望自建炎三年七月除同簽書樞密院事十二月
　　除同知樞密院事至是年五月罷入樞府踰一年
　　○初上留周望提兵二萬守平江二月丙申兀术
　　引衆至平江府城下望與守臣湯東野力不能拒
　　乗城避之初郡人恃望以為安敵至欲遁而舟楫
　　皆為諸軍所奪故不能脫戊戌金入城縱兵殺之
　　焚掠而去四月以浙東制置使張浚為浙西江東
　　制置使令同知樞密院事兩浙宣撫使周望以所
　　領兵付浚至是沈與求論周望宣撫浙西脫身先
　　遁避縱官兵大掠致賊破城甲子以望提舉太平
　　觀與求再論遂責衡州居住初周望宣撫兩浙請
　　以徽猷閣待制湯東野守平江府及望敗言者亦
　　攻之癸酉詔東野落職依舊知平江
六月丙戌前宰相呂頤浩朱勝非為江東西兩浙安撫
　　大使
　　以開府儀同三司呂頤浩為建康府路安撫大使
　　知池州觀文殿學士朱勝非為江州路安撫大使
　　知江州從宰相范宗尹建議也紹興元年正月尚
　　書省言江南仍舊分為東西路以江州為東路池
　　州為西路皆為帥府詔開府儀同三司呂頤浩為
　　江東南路安撫大使兼知池州觀文殿學士朱勝
　　非充江西安撫大使兼知江州五月詔淮南守臣
　　尚有闕官民未復業宜擇威望大臣措置宜令呂
　　頤浩兼壽春滁廬和無為朱勝非兼德安舒蘄光
　　漢陽竝為宣撫使九月癸丑召江東安撫大使呂
　　頤浩還朝拜左僕射同平章事上甞謂宰執曰勝
　　非當苖劉之變不為無功范宗尹曰勝非能使二
　　兇不疑以待勤王之師議者咸稱其有謀上曰是
　　時惟勝非鄭㲄與之抗若顔岐雖好士亦怯懦不
　　能有為故古人以威武不能屈為大丈夫也侍御
　　史沈與求言馬進昨攻九江由帥臣朱勝非赴鎮
　　太緩○紹興元年十月詔勝非落觀文殿大學士
　　降授中大夫分司南京江州居住勝非知江州嘗
　　論鎮撫使處置乖方之狀又乞歸江西帥於洪州
　　又謂宣撫大使與宣撫使名稱甚重而無錢無糧
　　無民無兵其實不過一小邑上皆是之而當軸者
　　不樂諷言者指其逗留江西不赴新任之罪遂責
　　授焉初不帶卿監官止以中大夫分務失典故也
　　俄果罷鎮撫司江西帥司復歸洪州湖東南路仍
　　舊為南北路○二年五月勝非復左宣奉大夫提
　　舉萬壽觀兼侍讀尋復觀文殿大學士知紹興府
　　兩浙東路安撫使七月時呂頤浩都督班師勝非
　　自知紹興以同都督江淮荆浙諸軍事召赴行在
　　所勝非力乞守越且丏外祠皆不許勝非同都督
　　頤浩薦其才也㑹言路論其不知兵給事中胡安
　　國亦謂非所宜任上親札諭以用勝非之意且諭
　　除勝非同都督蓋謂昨逆(闕/)作亂而勝非卒調䕶
　　於内使勤王之師得以致力矧今諸將皆同功一
　　體之人也必能為朕克濟事功丁寧雖至而論者
　　未已上怒其朋黨與封駮者俱逐凡十三人勝非
　　惶懼即走旁郡牢辭不就職勝非嘗曰宰相權位
　　已重若更典兵文武二柄盡在其手豈人臣所堪
　　後世不幸姦人居此位建立功業托名濟世將何
　　以處之辭至數十卒不受兩詔不許詔曰禮義不
　　愆縱多言而奚恤君臣無間於大體以何傷上眷
　　之隆於斯可見矣八月勝非為侍讀孟庾同都督
　　江淮荆浙諸軍事先除勝非同都督胡安國繳止
　　之乃除勝非侍讀而以孟庾同都督勝非既入朝
　　詔特綴宰相班復自内批云位知樞密使之上仍
　　日赴都堂議事勝非雖在經筵實預國論初見上
　　謂卿前日責降非朕意也卿當能亮之存勞優渥
　　恩寵光一時然後人知上卒欲相勝非也(遺/史)
八月辛未朔謝克家參知政事(自禮部尚書除中/大夫參知政事)
　　克家首言呂頤浩老成練事去歲勤王有大功時
　　方艱難强寇内廹望留之行在以備咨訪克家請
　　日輪從官一員以前代及本朝之關治體者具兩
　　事進入庶裨聖學從之命侍從進故事自此始
十月己丑李囘同知樞密院事(自端明殿學士權同知/三省樞密院遷中大夫)
　　(除/)
　　李囘權同知三省樞密院往從衞隆祐皇太后至
　　是扈從六宫還朝故有此除
十一月癸卯詔追封贈元祐故宰相呂公著呂大防范
　　純仁
　　建炎元年五月詔以司馬光配饗哲宗廟庭是年
　　十一月詔司馬光已詔錄用其子孫其餘黨籍令
　　有司具名取㫖褒贈詔呂公著呂大防范純仁皆
　　盛德元老同居廟堂國勢奠安四方順服而遭罹
　　貶斥乆歷歲時尚拘微文未獲昭雪朕經此時巡
　　之乆益知致治之難念兹老臣歷險夷而匪石不
　　轉追其深畫更艱危而其道彌彰是宜褒稱以勵
　　風俗先是手詔褒贈公著等宰執進呈上曰時方
　　艱難雖似不急實可以收人心而召和氣於是故
　　司空同平章軍國事呂公著特贈太師追封晉國
　　公諡正獻故觀文殿大學士左正議大夫范純仁
　　特贈太師追封許國公諡忠宣觀文殿大學士左
　　正議大夫呂大防特贈太師追封宣國公諡忠愍
　　應合得恩例竝各依元任官職給還令逐家具名
　　陳奏
甲辰趙鼎罷簽書樞密院事
制曰共政之臣實當大任本兵之地方倚眞才惟體貌
之素隆在進退而兼重俾之均佚式示眷私(具官/趙鼎)志慮
剛明氣資宏博早以雋望聞於周行簡自朕心擢居憲
府盡忠事上務有補於國家正色立朝曾弗撓於貴勢
嘉乃匪躬之節副予側席之求遂參筦於兵機實聮榮
於政路邊氛未靜智略畢陳每殫夙夜之勤靡爽節宣
之適雖入陪宥密固有待於壯猷而退即燕間宜勉從
於雅尚奉列僊之館御仍祕殿之寵名情厚臣鄰不賛
優賢之禮義均出處毋忘辰告之忠
　　鼎自建炎四年五月除簽書樞密院事是年十一
　　月罷入樞府纔五月○上除神武副軍都統制辛
　　企宗為節度使簽書樞密院事趙鼎格詔遂再乞
　　罷以本職提舉洞霄宫鼎既去上欲申前命參知
　　政事謝克家曰企宗非有大功今若必行前命是
　　使鼎得名企宗得利而陛下獨負議論於天下後
　　世也上感悟乃止
戊申富直柔簽書樞密院事
制曰王室之競籲俊為先汲黯之在漢朝姦謀寢而不
用叔孫之居楚國敵兵解而自投折衝有賴於精神決
勝蓋存於帷幄克膺斯寄今得其人(具官富/直柔)剛毅粹溫
疏通端亮志慮深於憂國術略足以濟時朕纂紹丕圖
緬懷先正敷求世類想見儀刑爰得異才寘諸近列諫
諍極盡規之義封駮著直繩之稱簡在朕心擢長憲府
居多謇諤之論進殫密勿之忠宜參筦於機庭共協圖
於兵政爾其咨謀不怠夙夜以思修除經武之規講畫
攘戎之略以削平於多難用恢復於故疆配是似於前
人當承闢國之烈不隕名於世德用昭濟美之才其務
對揚毋忘朕訓
　　直柔字季申河南人鄭公弼之後也為御史中丞
　　㑹醫官王繼先除正任防禦使直柔上言宣政間
　　官爵最為冗濫尚無醫人除正任者今行此甚於
　　宣政矣上遂止俄有是除
　
　
　
　
　
　
　
　
　
　
　
　
　
　
　
　宋宰輔編年録卷十四
欽定四庫全書
　宋宰輔編年録卷十五　　宋　徐自明　著
　　高宗紹興元年(辛/亥)
正月辛亥謝克家罷參知政事(除資政殿學士/提舉洞霄宫)
　　克家自建炎四年八月除參知政事是年正月以
　　病求去執政纔數月紹興四年七月卒于衢州
二月辛巳秦檜參知政事(自試禮部尚書兼/侍讀遷中大夫除)
制曰天下安危由治道之得失賢者進退繫國勢之重
輕惟庶事資股肱之良斯四輔有社稷之衛則邦家咸
乂而朝廷自尊(具官/秦檜)挺特不群剛方有立藴任重致逺
之器敦砥節礪行之風金石自開忠信行於異域藜藿
不採精神折於遐衝朕惕厲臨朝焦勞念治思仰成于
輔弼庶共濟於艱難延登政塗參掌國柄方今蒼鵝之
患既息潢池之盜尚滋餽餉方煩師屯未徹資爾排難
解紛之略副予興衰撥亂之懷汲黯用而在朝知淮南
之畏漢士㑹歸而爲政宜晉盜之奔秦尚恢逺圖以對
休命
　　檜字㑹之建炎四年十月秦檜既脫金寨還至行
　　在士論疑之范宗尹李囬奏其忠而薦其才上甚
　　喜即除禮部尚書是年二月秦檜除參知政事具
　　辭免賜詔不允有曰安社稷爲恱嘗抗死以力陳
　　與鳥獸爲群卒奉身而旋返敵歎子卿之不屈人
　　嘉季友之來歸皆的句也檜既爲參政謂宰相可
　　得嘗因奏事曰陛下如能用臣爲宰相臣必有聳
　　動四方之事上黙然(遺/史)檜執政半年至八月拜相
七月癸亥范宗尹罷相(觀文殿大學士/提舉洞霄宫)
制曰朝廷隆鈞軸之任去留雖别於二途王者待股肱
之臣終始蓋如於一致朕茂建元宰允釐百工甫宣旬
歳之勞遽上累章之懇姑從雅志用錫湛恩(具官范/宗尹)蚤
以時髦儀于禁路敬王如孟子特高臺諫之稱選衆舉
臯陶首冠凝丞之任方倚俟巨川之濟乃浸乖巖石之
瞻日者輕用人言妄裁官簿以廟堂之尊而負天下之
謗以人主之孝而暴君親之非朕既丁寧德意而申命
于朝汝方廢格詔書而特(闕/)於下屬上還於相紱願休
養於祠庭詳覽所陳重違其請解冡司之要務加祕殿
之隆名曽靡瑕疵蓋全體貌於戯疇若予采嘗膺同德
之求泛然而辭終聽乞身之去往服朕命永孚于休(汪/藻)
(詞/)
　　宗尹自建炎四年六月拜相至是七月罷入相踰
　　一年○初侍御史沈與求言右僕射范宗尹年少
　　驟進不更世務恐誤國事上頗難之宗尹請去上
　　令張守諭旨留之是歳當祀明堂文武有合轉官
　　者右僕射范宗尹以爲多所僥倖乃建言討論崇
　　觀政宣以來濫賞而參知政事秦檜力賛之上大
　　意以爲不欲歸過君父歛怨士夫而宗尹堅謂可
　　行即日求出於是秦檜復以此事擠宗尹而侍御
　　史沈與求條宗尹罪狀二十宗尹力請罷政癸亥
　　罷爲觀文殿學士提舉洞霄宫未幾宗尹落職都
　　司王俁萬格以刻薄附㑹討論事招致人言併罷
八月己卯張守罷參知政事(資政殿大學士/提舉洞霄宫)
制曰上章綬而引去蓋崇易退之風下詔書以勉留式
示好賢之美逮聞稱篤乃許告歸惟用舎之際可觀則
君臣之義兩得(具官/張守)禀淳和之正氣資該洽之異聞周
堪通明爰有常度廣德醖藉乃聞直聲從予艱難者累
年嘉乃險夷之一致以祕計進陪於樞筦以嘉猷參燮
於化元每殫夙夜之勤屢爽晦明之節既騰章以告病
且卧家而辭榮灼見忱誠閔勞機務佚以琳宫之厚禄
優加書殿之清名併侈龍光用昭體貌噫奉身而退是
維出處之常秉志不忘曽何内外之間尚思報禮毋有
遐心
　　守自建炎三年九月除同簽書樞宻院事四年五
　　月除參知政事至是年八月罷執政凡二年從所
　　請也○守薦舊相汪伯彦之才可用侍御史沈與
　　求論其所薦不當守引疾辭去己卯罷爲資政殿
　　學士提舉洞霄宫上曰治天下惟公朕安得而私
　　也守既奉祠俄起知紹興府上思其賢以内祠侍
　　讀召力辭改知福州上䟽論軍國事有詔加大學
　　士以寵之
同日李回參知政事(自中大夫同知/樞宻院事除)
冨直柔同知樞宻院事(自端明殿學士簽/書樞宻院事除)
囬參知政事制曰朕嗣有令緒紹開中興齊勵翼於三
階參畀鴻鈞之寄閒英髦於兩社益圖黄髪之詢格我
多盤允資壽俊(具官/李囬)器函博大德備醇明考經事綜物
之言才固優於任重圖厭難折衝之略識獨敏於知幾
詳延中樞修行外侮近資發蹤指示之計逺輯摧陷廓
清之功大事晏安繄太叔之能賛小物辦治亦畢公之
克勤聿籌明謨登翊庶政誕昭邦采預柄國鈞朕方中
夜以興慨平世之何日當宁而歎思古人之並時其惟
老成未媿前哲肆共釐於幾務庶遄致於丕平噫(闕/)方
是虔將廸棟隆之吉玉鉉在協用調鼎石之和勉罄逺
猷奚煩多訓
　　初秦檜自敵中歸李囬力薦其忠至是張守罷參
　　知政事而除囬檜有力也
丁亥秦檜右僕射(自參知政事授通奉大夫守右/僕射同平章事兼知樞宻院事)
制曰君臣相須成體股肱良而元首乃尊政事要在得
人紀綱張而衆條乃舉朕遴選賢佐協圖治功孰膺名
世之期我得爽邦之俊肆昐大號用詔群工(具官/秦檜)才博
而周氣剛以大出處行藏皆合乎道死生禍福不移其
心謀國盡忠常若蓍龜之先見捐身挺節獨如松栢之
後彫堂堂真社稷之臣奕弈盖廟堂之器昨疇人望參
知政機惟獻替之日陳殆弼諧之天授定策而安劉氏
素聞周勃之賢矢謨而翊舜朝終賴咎繇之德是用擢
登公輔實首中台廣井邑之提封増賦租之奠食肇開
侯社併峻文階以明論相之公以輔用賢之慶於戯君
不借才於異代所資當世之豪英天將降任於是人必
付終身之勲業朕固兼收於群䇿汝其勿棄於分隂往
恢厥圖卒相予治(汪藻/詞)
　　時揆席乆虚秦檜昌言曰我有二策可以竦動天
　　下或問何以不言檜曰今無相不可行也丁亥遂
　　有此授是時召吕頤浩赴行在范宗尹罷相上欲
　　用吕頤浩而冨直柔韓璜等薦秦檜乃拜檜右僕
　　射制詞多取其去國之節檜具辭免賜詔不允有
　　曰朕方嘉得社稷之臣招之不來麾之不去者屹
　　然在朝庶幾外侮之姦聞風而靡其所倚毗者重
　　矣○二年二月癸未詔置修政局於都省以右僕
　　射秦檜提舉參政翟汝文同提舉又有參詳參議
　　官皆侍從爲之丙戌詔侍從臺省寺監官監司守
　　令各述已見可以省費裕國强兵息民者條上屯
　　田郎中曽統言於檜曰相公佐天子理天下事無
　　不統何以局爲人以統爲知言
九月癸丑吕頤浩左僕射(自鎮南軍節度使開府儀同/三司江東路安撫大使授少)
　　(保左僕射同平章事兼/知樞宻院事再入相)
制曰朕中天而興聖緒兼創業守文之所難論相以恢
逺圖攬善謀能斷而並用載念舊人之共政無踰著節
之老臣揚于王庭授以魁柄(具官吕/頤浩)挺剛明之度函英
果之姿識每豫於造㣲才自優於任重申伯作翰實維
嶽崧之神太公秉旄遂應渭濵之兆向輯勤王之略最
先戡難之勲妖氛盡掃於紫㣲羲馭復行於黄道神器
既正大猷乃經獨秉國鈞安危並深於注意外綏戎律
文武兼備於憲邦比勤宣室之思遄趣介圭之覲論帝
王之祕策既深契於朕心章祖宗之極功當聿求於元
宰竊歎省方之乆未知定鼎之期任棟愈艱籌帷加謹
惟幾深以成務何用不臧惟審固以定謀乃終有慶粤
兹壽俊實易多盤還正位於東臺仍晉官於亞保理隂
陽而遂萬物舊釐冡宰之成亮天地以弼一人肇拜二
公之典併敦井賦用峻巗瞻於戯陳平智有餘而安劉
寄於周勃宋璟善持正而應變專於姚崇是皆同心而
濟謀無嫌比德以賛事益成大烈罔愧前猷(席益/詞)
　　范宗尹罷相乃召吕頥浩赴行在而先拜秦檜右
　　僕射又富直柔韓璜辛道宗永宗皆譛頥浩故到
　　闕多日未有除拜人皆疑之俄拜少保左僕射力
　　辭少保遂加特進○先是宰相吕頥浩薦張燾召
　　對延英奏言治道當先定其規模乞詔大臣共議
　　國論擢燾司封貟外郎是時朝廷亟欲圖治命大
　　臣置修政局講求致治之要俾與執事之臣盡言
　　時政以觀得失燾上䟽言爲治當觀所以致亂之
　　由而反之則治不難致上嘉納三年六月罷修政
　　局○二年四月吕頥浩除都督江淮荆浙諸軍事
制曰丞天子而裁萬化入則斷國論於一堂位冡宰而
正百工出則折遐衝於諸夏欲並注安危之兩意顧莫
先文武之兼資雖三公在朝協濟經邦之任而一相處
内具存分陜之規允屬元臣誕揚丕號(具官吕/頥浩)髙明而
篤實剛毅而恢閎學推齊魯之英氣禀山河之粹逹於
權而知變更劇易之百爲勇於義而奮忠挺險夷之一
節慷慨而安神器勤勞而乂王家名動要荒勲髙廟社
自再登於揆路實首執於樞庭房杜同功每推權而不
吝蘓宋共政蓋相得而甚懽方内治之交修顧外虞之
孰禦深軫納溝之慮備陳多壘之憂謂玩歳茍安非拯
溺救焚之意且待時自定豈興衰撥亂之圖請以身先
願爲衆倡念國步迍邅之滋乆顧邦基臲卼而靡寜警
蹕屢遷藩籬莫固徒得君重果爲朕行矧黄裳佐唐專
決用兵之筭而王導輔晉嘗兼都督之稱是用獨委戎
旃兼提相印董師卒於六路仍魁柄於中朝盡長江表
裏之封悉歸經略舉宿將王侯之貴咸聽指呼庶宣鬯
於威靈用拓寧於方域陪敦井邑昭示眷懐鼎鉉不移
式繫蒼生之望旌旄所向政需元老之猷於戱内惟張
仲之賢吉甫之行何逺上若憲宗之斷裴度之功乃成
朕固披勿貳之懷汝亦有同心之助艱虞攸託中外實
均往揚厲於天聲用恢隆於帝業維我耆德豈煩訓詞
　　先是桑仲遣人告朝廷欲宣力收復京師乞朝廷
　　出兵于淮南爲聲援頥浩信之乃有恢復中原之
　　意開都督府都督江淮荆浙諸軍事制詞有曰盡
　　江淮表裏之封悉歸經略舉宿將王侯之貴咸聽
　　指呼以新創制忠銳軍十將偕行五月壬戌出北
　　闕門百官班送焉○左右僕射吕頥浩秦檜同秉
　　國政檜多引輕險浮躁之士列于要途以爲黨助
　　且謀出頤浩而專朝權乃令其黨建言周宣王内
　　修政事外攘玁狁故能中興今二相宜分任内外
　　之事遂除頤浩專治軍旅檜專理庶務如種蠡之
　　分職頤浩檜唯唯奉詔時二人之黨紛然競進上
　　頗覺之詔略曰朕膺二相體貌惟均凡一時所薦
　　之士隨才任使尚慮浸分朋黨互相傾揺自今或
　　阿附以害吾治令臺諫糾之嚴寘諸法戊子詔左
　　僕射吕頥浩總師北向置都督府於鎮江○閏四
　　月甲午上諭左僕射吕頤浩曰卿耆艾有勞今總
　　都督之任方以大事委卿不當復親細務卿自今
　　凡事繫大體者裁決其餘細務忽略可也三年六
　　月提舉修國史
同日李囘罷參知政事(資政殿學士江南西路/安撫大使兼知洪州)
　　囘自建炎四年十月除同知樞宻院事紹興元年
　　八月除參知政事至是月罷執政一年囘不爲吕
　　頥浩所喜乞罷故有是命○紹興二年十月囘自
　　資政學士知洪州落職罷任時諸路盜賊稍息左
　　僕射吕頤浩慮守令弗虔請分御史循行諸路詔
　　遣曾統等分往並以宣諭爲名時李囘知洪州多
　　辟親黨攝事且縱子弟預政劉大中至江西以囘
　　爲不職且言其二十餘事乃詔落職罷之囘歸饒
　　州而卒是月前宰相汪伯彦復正議大夫觀文殿
　　學士江東安撫大使知池州○是歳八月參知政
　　事張守薦汪伯彦之才可用侍御史沈與求論守
　　所薦不當守遂罷政初伯彦以宰相敗事責永州
　　安置秦檜嘗在其席下讀書及爲宰相薦其才復
　　正議大夫俄復觀文殿學士江東安撫大使兼壽
　　春府廬和等州安撫使知池州清議不容沈與求
　　言其誤國不可復用遂改除提舉洞霄宫二年檜
　　再薦伯彦知廬州四年臣僚言其罪落職罷之七
　　年檜再薦復資政殿大學士九年檜專國遂復觀
　　文殿學士知宣州又拜檢校少傅保信軍節度使
　　致仕加開府儀同三司十一年四月伯彦卒於衢
　　州贈少師諡忠定上念河北之舊賜其家銀絹一
　　千疋兩添差其親戚二人差遣(遺/史)
十月庚午孟庾參知政事(自試户部尚/書中大夫除)
　　庾字富文濮州人十一月戊戌詔參知政事孟庾
　　爲福建江西湖南宣撫使以太尉武成感德軍節
　　度使韓世忠副之以群盜猶未平也二年七月以
　　平諸路盜賊除通議大夫八月詔參知政事孟庾
　　權同都督江淮荆浙諸軍庾同太尉韓世忠討賊
　　湖外就用之也時都督吕頤浩赴闕十二月以庾
　　爲同都督四年十月丁丑上將親征以參知政事
　　孟庾爲行宫留守五年二月詔二三大臣内外協
　　濟孟庾沈與求胡松年各轉一官庾除左通奉大
　　夫○五年閏二月己卯上詔孟庾沈與求並兼樞
　　宻院宰執奏事趙鼎曰仁宗時陜西用兵宰臣兼
　　樞宻今臣既兼而參政亦令兼權則事歸一體無
　　前人所謂樞宻調兵而三省不知三省財竭而宻
　　院用兵不止者矣上曰往時三省宻院不同班進
　　呈是以事多不相關豈有朝廷議論而帷幄二三
　　大臣不與聞者也丁卯命參政孟庾提領總制司
　　詔足食足兵今日先務可令户部尚書章誼措置
　　財用仍命參知政事孟庾提領其事已庾請以總
　　制司爲名專察内外官私隠漏違欠其合用錢糧
　　元係户部與漕司應副者依舊從之
十一月戊戌富直柔罷同知樞宻院事(中大夫提舉臨/安府洞霄宫)
制曰二府極賢能之選蓋有賴於儀刑大臣加體貌之
隆顧豈輕于退黜茍玷清謹莫副倚毗公論靡容朕其
敢置(具官富/直柔)頃以識拔用之朝廷庶幾魏徵之孫復振
臧辰之後亟寘言路頗當朕心曽無幾時致位右府而
乃授意諫省結交匪人無憂國奉上之思有狥黨植私
之累彈章來上深用憮然需奏屢陳辭榮甚確諒難安
於政地姑就列於殊庭加膝墜淵朕之所戒盡忠補過
爾尚省循
　　直柔自建炎四年十一月除簽書樞宻院事紹興
　　元年八月除同知樞宻院事至十一月罷入樞府
　　凡一年○初召左僕射吕頤浩復相而同知樞宻
　　院富直柔與司諫韓璜等見上多言頥浩之短至
　　是侍御史沈與求言直柔任御史中丞日與統制
　　官辛永宗及其弟道宗往還永宗嘗攜妓妾宴其
　　家及入樞府又與交通宫禁語言往往傳漏陛下
　　意嚮莫不知之必以語直柔直柔以語司諫韓璜
　　凡璜所言逆知事端巧發微中直柔道之也伏望
　　特賜罷黜故及於責而永宗道宗璜皆被黜逐是
　　月頤浩因奏事言與求前論范宗尹後撃直柔頗
　　爲稱職上曰論宗尹固當今能破直柔私黨尤非
　　小補也二十八年端明殿學士富直柔卒於建州
　　紹興二年(壬/子)
二月庚午前宰相李綱爲湖廣宣撫使兼知潭州
　　詔觀文殿學士李綱爲湖廣宣撫知潭州樞宻院
　　就福建差統制官任士安以兵三千從之峕人多
　　賀綱其客陳冲用者獨不賀或問其故冲用曰丞
　　相在靖康末以天下安危自任人望所歸今雖閒
　　居人望攸重若因此成功尚蓋前失萬一無所成
　　平日之名掃地矣何賀之有○十二月湖廣安撫
　　使李綱提舉崇福宫初給事中胡安國嘗薦李綱
　　可用上問安國所以知綱如何曰綱作小官敢言
　　水災上曰綱以此得時望然嘗爲相矣如綱昔擁
　　重兵解太原圍與官屬只在懷州相去千里卒無
　　成功綱多掠世俗虚美以此協比成朋變白爲黑
　　相附者爭稱之朕今畀以方面於綱任亦不輕上
　　以語宰執吕頤浩曰陛下之言誠是靖康伏闕綱
　　之黨鼔唱乃至殺近侍莫能止此風不可長在湖
　　南巨盜既平吕頤浩曰有未滅者令李綱收之然
　　聞綱縱暴其治潭恐無善狀綱之爲黨與蔡京一
　　體靖康伏闕薦綱者皆其黨陳公輔張燾余應求
　　程瑀鼓唱爲之至殺内侍幾至大變上曰如伏闕
　　事儻再有當誅之是月右諫議大夫徐俯右司諫
　　劉裴言湖南安撫使李綱慢君父輕朝廷及改制
　　書等罪詔綱提舉崇福宫○五年三月觀文殿大
　　學士李綱起知洪州兼江南安撫制置大使趙鼎
　　奏李綱録到建炎聖語上曰朕已閲皆實綱近日
　　論事非往時比鼎曰綱才器過人但嚮辟少年浮
　　躁之士爲屬致有所累初張浚謫居福州而綱亦
　　寓福浚與綱㑹既除舊隙遂相厚善至是浚入相
　　數於上前言其忠未幾起綱知洪州兼江南安撫
　　制置大使○七年閏十月知洪州李綱提舉洞霄
　　宫初江東大旱而綱乃課民修城一方頗怨至是
　　侍御史石公揆言綱妄自尊大恣為苛擾初張浚
　　謫居於福綱與之交驩意其復用以爲己援近乃
　　移書痛詆傳至行在欲以取譽復冀相位繼知己
　　相趙鼎其意大沮又稱感時憂憤成疾聞者笑之
　　又殿中侍御史金安節右正言辛次膺李誼亦論
　　綱違法害民毒流一路詔綱提舉洞霄宫既而公
　　揆等再論乞鎸職上曰前宰執在所體貌已罷帥
　　足矣趙鼎等曰陛下遇臣如此誰敢不竭盡以圖
　　報○紹興十年正月綱卒於福州贈少師
四月庚午翟汝文參知政事(自翰林學士承旨左中奉/大夫知制誥除○元年十)
　　(二月詔文階繋/銜復分左右)
制曰朕恭承丕緒乃屢多虞積薪既然安之猶寢其上
亂繩已結解者必得其人肆圖異材以執大政副此虚
佇庶幾知人(具官翟/汝文)學髙而識明器博而用逺入居嚴
近則文辭獨行中朝出殿藩維則忠信可結百姓乆在
外服名簡朕衷一時所傾三召乃至虚心以問貢禹前
席而聽賈生天將降大任於人果符於衆譽予不欲匹
夫之勇所務者逺猷其自禁林進陪廟論雖威容德望
自足以折衝而外懼内憂勉思於昔日往服朕命以圖
爾功
　　汝文字公巽嘗知宻州秦檜爲州學教授汝文薦
　　其才至是檜爲右相而吕頤浩爲左相不喜之欲
　　隂結朋黨以相助乃引汝文爲參知政事然汝文
　　之性自大而剛不爲檜助而又嘗沮毀之
五月辛酉權邦彦簽書樞宻院事(自左朝議大夫試兵/部尚書遷端明殿學)
　　(士/除)
　　邦彦獻十議以圖中興遂有是除給事中程瑀言
　　邦彦之謬不聽六月乙巳詔邦彦兼權參知政事
　　邦彦執政幾一年碌碌無所建明三年二月己丑
　　卒上覽邦彦遺表謂宰執曰邦彦盡瘁國事遽爾
　　淪謝深可傷惻卿等可往弔之問其家所須吕頤
　　浩言邦彦歸朝舉家皆陷今唯一女嫁韓穰乃詔
　　以所得恩數分給其女
六月參知政事翟汝文致仕
制曰賢者立朝以濟濟相遜爲盛忠臣愛上以悻悻亟
去爲非矧參預以煩機在同寅而勵翼豈圖乖譎規就
宴安既念盡瘁之誠當遂辭榮之志(具官翟/汝文)蚤以雋望
躋于邇聯肆予臨御以來嘉乃論思之舊召自遐外起
于退閑遂擢禁林之嚴俄參鈞柄之重謂其名儒故老
多識祖宗之舊章庶幾博問遐觀以明國家之大體念
若巨川而相濟顧豈同舟而異心何謀謨之未聞乃議
論之多拂徒欲輕於去就寧復任於安危直情而行不
知可否之濟奉身而去殆忘體恤之均尚隆體貌於大
臣俾遂蕃宣於近郡蓋望之之輕丞相止用左遷而長
孺之薄淮陽猶煩卧治屬言章之交上在公論以未平
時者謂千里造朝甫竊廟堂之寵一朝辭位殆繇疆埸
之虞故巧發於爭端以自託於微罪原情審爾誅意當
深姑從罷免之科終許歸休之佚噫丁寧諭指朕固不
忘於貪賢偃蹇居家汝獨無意於經世往思嗇養以究
壽臧
　　五月詔置修政局於都省以右僕射秦檜提舉參
　　政翟汝文同提舉時四方上奏未決吏縁爲姦參
　　政翟汝文語右相秦檜宜責都司考其稽違者峻
　　懲之後因對乞治堂吏受賂者檜面劾汝文擅治
　　吏汝文言臣位執政按吏而宰相見劾豈可無恥
　　居位即求去於是諫官方孟卿論汝文與檜不和
　　且不顧大體不循故事批狀直送省部不關其長
　　每宰執聚議則目視雲漢未嘗交談豈能共濟乃
　　詔與郡言者再論汝文在朝廷纔及防秋便求罷
　　去望重行貶責遂致仕汝文執政纔三月(小/歴)○初
　　翟汝文知宻州秦檜爲州學教授汝文薦其才及
　　檜爲相亦薦汝文汝文除參政意不少降與檜不
　　和嘗交争於殿庭至言檜乃金人之姦細必誤國
　　汝文遂罷去自後檜專權柄執政者皆箝口卑躬
　　趨走奉承之不暇四方之士乃思汝文之正直(遺/史)
八月甲寅秦檜罷右相(觀文殿學士提/舉江州太平觀)
制曰王者循至公之道常加厚於股肱大臣髙易退之
風欲曲全於體貌維時次輔兹解近司式頒上印之恩
誕布告廷之命(具官/秦檜)蚤矜志行歷蹈艱危謂其盡節以
事君可膺大用嘉乃脱身而歸國實慰群情擢寘巖廊
俾參柄任自初豫政疑若獻忠從其長則未嘗爭議於
當然私於朕則每獨指言其不可遂令代相倚以爲邦
務推勿貳之誠庶盡欲行之志自詭得權而舉事當聳
動於四方逮兹居位以陳謀首建明於二策罔燭厥理
殊乖素期念方委聽之專更責寅恭之効而乃憑恃其
黨排斥所憎進用臣隣率面從而稱善稽留命令輒隂
怵以交攻豈實汝心殆爲衆誤顧竊弄於威柄或滋長
於姦朋方悉屏除尚圖改事遽辭機政屢却封章詔諭
莫囬挽留難强爰陞華於秘殿仍賦禄於祠庭以示優
容以昭眷遇於戯予奪在我豈云去朋黨之難終始待
卿期無負君臣之義往膺渙渥勿替令猷(綦崇/禮詞)
　　檜自紹興元年九月拜右相至是年八月罷入相
　　凡一年○殿中侍御史黄龜年論右僕射秦檜專
　　主和議沮止國家恢復逺圖且植黨日衆將專國
　　自恣漸不可長檜即上章辭位甲寅授觀文殿學
　　士提舉太平觀前一日上召當制學士綦崇禮諭
　　以檜二策仍出其元奏云以河東河北人還金虜
　　以中原人還劉豫如斯而已故崇禮載之制詞而
　　言者論檜不知治體信任非人專務减刻人心大
　　揺且引給事中程瑀等布之要路何求不獲乃落
　　職於是瑀與侍御史江躋左司諫吳表臣起居舎
　　人張燾皆坐檜黨罷去○先是吕頤浩薦朱勝非
　　綦崇禮謝克家入朝往往言秦檜之姦上亦覺悟
　　於是檜結黨欲傾頤浩一日上忽遣使於崇禮在
　　翰苑來承詞頭崇禮奏請詞頭上召崇禮親諭之
　　曰秦檜言南人歸南北人歸北朕是北人將安歸
　　又言若使臣爲宰相可使聳動天下今無聞崇禮
　　乞御筆付院上乃索紙冩付崇禮崇禮退黙省其
　　文而不覺口諷之曰聳動四方之意朕心已疑建
　　明二策之閒爾才可見遂罷檜相乃諭朝廷終不
　　復用仍牓朝堂上怒未已臣僚再言檜之罪遂落
　　職(遺/史)○初右僕射秦檜之參大政也與起居郎王
　　居正甚善閒語論天下事意鋭甚至是所言皆不
　　讎居正一日言於上曰秦檜嘗語臣中國之人惟
　　當著衣噉飯共圗中興時臣心服其言謂有志於
　　中興者要當如此及自謂使檜爲相數月必有驚
　　動天下今施設乃止於是願陛下以臣所言問檜
　　所行於是檜慙而怒未幾居正以右文殿修撰出
　　知婺州○時有議廢修政局以揺秦檜而左司郎
　　中林待聘檜客也方兼夲局檢討官乃上言陛下
　　即位六年更用八相而績用弗著此無他人無常
　　責而各有心則治何以立臣願陛下嚴動揺之憲
　　以成復古之勲
九月乙丑朱勝非右僕射(自觀文殿學士提舉萬夀觀/兼侍讀除左宣奉大夫右僕)
　　(射同平章事兼知/樞宻院事再入相)
制曰朕戒懼多虞疇咨良輔維持左右繄吾二相之協
心推挽後先豈予一人之獨濟雖得賢者國之福然知
人者帝所難懲亟易之徒煩蓋嘗輕用於新進懷老成
之往效曷若登用於舊勞爰即治朝誕揚明命(具官朱/勝非)
閎深而端亮敦大而䟽通陳平之智有餘如晦之才能
斷從予初載蚤宣力於要津嘉乃一心遂奮庸於揆路
駭巨姦之竊發睨神器而敢揺獨倚精忠隂摧元惡馴
豺狼之暴而事無遺䇿卒銷沮於兇謀翊簾帷之政而
人莫閒言旋復還於明辟成功不處巧語俄興嗟去位
之累年殆謗書之盈篋朕追原曩昔冞想話言惟當軸
者三旬豈逺猷之能究爰賜環而屢命趣舊德以來歸
再覩儀刑益新啟沃從容經幄期入奉於燕閒宻勿巖
廊蓋同寅於康濟乃還升於右揆仍兼秉於中樞増衍
封租併隆寵渥以慰具瞻之素以章注意之誠於戯謝
安未起而心已繫於蒼生蓋大臣之重輕在望裴度既
還而威復行於河朔則朝廷之得失以人顧予共政之
賢時乃同功之舊庶幾兹舉無媿前聞其戮力於我家
俾有辭於永世
　　初左僕射吕頥浩自江上還欲傾右僕射秦檜而
　　未得其方過平江守臣席益知頥浩意謂之曰目
　　爲黨可也然黨魁在𤨏闥當先去之頥浩乃引觀
　　文殿學士朱勝非爲助至是以勝非爲同都督江
　　淮荆襄諸軍事胡安國言勝非與黄汪同在政府
　　緘黙附㑹馴致渡江南狩之初乃下詔尊張邦昌
　　結好金虜許其子孫皆得録用淪滅三綱乃至於
　　此及爲相苗劉肆逆不能死之何足倚仗於是勝
　　非乞守越不許上曰勝非作相三日值苗劉之亂
　　當時調䕶有力朕豈不知言者再論之勝非皇懼
　　復辭㑹稽遂以勝非爲醴泉觀使兼侍讀日赴都
　　堂議事特命中書門下檢正黄龜年書行仍趣其
　　來上曰勝非近罷同都督士人多上書論其功惟
　　一二臺諫不與既而勝非至雖在經筵而實豫國
　　論位知樞宻院之上安國求去戊申安國落職提
　　舉仙都觀於是檜三上章乞留安國不從勝非遂
　　復拜相制詞上授㫖也峕左僕射吕頥浩猶帯都
　　督諸軍事勝非奏此官宜罷執政言方防秋未可
　　勝非又奏孟庾姑存之頤浩所領當罷也
　　紹興三年(癸/丑)
二月辛亥席益參知政事(自工部尚書/遷中大夫除)
徐俯簽書樞宻院事(自翰林學士左中大夫知/制誥遷端明殿學士除)
　　俯字師川洪州人故事簽書下執政一等至是特
　　詔鈞禮又例外賜以金帶
四月庚寅朱勝非罷右僕射(以母䘮/去位)
　　勝非母雍國夫人楊氏感疾上遣國醫診視存問
　　絡繹累月未安勝非數上章乞罷相不許至是楊
　　氏薨于相府勝非解官丁憂爲相八月方經畫淮
　　北上倚勝非即上時䟽陳五説謂賊當撃(云云/)書
　　奏上皆是之
五月丁卯韓肖胄同簽書樞宻院事(自大中大夫吏部/侍郎遷端明殿學)
　　(士/除)
　　初遣奉使潘致堯髙公繪等金國軍前通問至是
　　囬金願再遣重臣以取信遂以肖胄爲金國軍前
　　通問使上命朱勝非擇副勝非言故事副使用武
　　臣峕方艱危不當專拘舊制遂薦給事中胡松年
　　爲工部尚書副之
七月癸酉右僕射朱勝非起復(仍知樞/院事)
制曰宰相代天以治其惟盡注意之誠孝子爲臣必忠
是故有奪情之典眷言次輔方宅私憂乆傾虚位之思
宜錫告廷之命(持服前右僕/射朱勝非)德尊而度勝器博而用周
考師友之源自管晏之流莫及處君臣之義非堯舜之
道不陳既底績於政途遂登庸於台席及臻變故乃見
英賢鎮國家有不撓之風致狼心之自擾措宗社於再
安之地殆桑䕃之不移進退固其何常名實乆而自正
雖閱時之易逺豈求舊之敢忘下環詔以趣歸復鼎司
之重任内則和飪百度日奏鹽梅之功外則承寧諸侯
漸存臂指之勢朝有偉望士無閒言方指日以仰成遽
執喪而去位朕惟儒者檢身之道若閔子其無譏大臣
事主之方如房喬其何議載考流風於典籍皆存變禮
之情文是用叅合國章俾還揆路仍竢易衰之後肆䟽
出綍之恩庶幾兩義之安克副一時之矚於戱邦勢若
此念積薪之已然民力幾何懼奔駟之將敗朕之論相
何可以不備卿之圖功亦在於攸終勉行從政之權益
懋同寅之業其祇孚號以廸至懷
　　勝非丁母憂執䘮居廬上遣使奪哀强起之三辭
　　不獲王人踵至賜詔有曰念同心相與而共吾事
　　惟二三臣闕一不可卿逺朕躬如失左右手又曰
　　朕方興復是圖蓋一切當用權以有濟卿既安危
　　所繋何三年不從政之可言勝非辭愈切及叙夲
　　朝典故屬同列開陳上曰匪卿疇克任者虚府以
　　待又賜親筆詔曰卿罹私艱已踰卒哭之制且朕
　　待卿爲政奚翅三秋邪蓋恩由義斷情以禮奪古
　　所然也况成命已攽人情胥悦卿無濡滯以拂朕
　　心勝非得詔皇恐不敢辭上命督促甚至不得已
　　而造朝面陳皆不許即乞歸第見賔客衣黎黒紫
　　袍皂鞓帶從之雖居外治事而還家哀毀盡執喪
　　之禮(遺/史)
九月戊午吕頥浩罷左相(鎮南軍節度使開府儀同/三司提舉臨安府洞霄宫)
制曰王者崇德而報功務極始終之遇君子難進而易
退要明去就之冝若時元臣允執大柄方切仰成之意
遽披引疾之詞爰錫徽章誕敷群聽(具官吕/頥浩)才周萬變
望折遐衝奮不顧身仗天戈而濟難忠能衛上扶日轂
以安行義動神明功存社稷用再登於台鼎兹繼閲於
星霜燮調隂陽覬天心之克享典正法度祈王化之復
行備觀夙夜之勤莫測災祥之異駭人言之歸咎指國
政之失平朕則責躬卿胡辭位覽備陳於懇欵良感予
衷欲終保其功名重違乃志姑解鈞衡之劇還兼將相
之崇擁節舊邦奉祠閟館蓋閔勞於幾務庶均佚於耆
英於戯從赤松之遊卿豈遂遺於世事申丹書之信朕
將差定於勲盟益勉令猷永膺遐福
　　時天象多變臺諫交章論左僕射吕頥浩之過而
　　殿中侍御史常同䟽其十罪以爲循蔡京王黼之
　　故轍重立茶鹽法專爲謀利一也不於荆淮立進
　　取規模惟務偷安二也所引用非貪鄙俗士即其
　　親舊三也訴者經牓示而再訴即寘之罪四也贓
　　吏韓禧吕應問皆贓滿數萬頥浩既受女謁遂令
　　移獄反欲罪元按官司五也臺諫論事不合已意
　　則怒形於色六也近兩將不協幾至交兵不能辨
　　曲直以伸國威而姑息之七也其腹心最善者擢
　　置臺屬凡臺中議論即聞八也近輔地震抑而不
　　奏及降詔求言又不引去九也每㑹親黨夜飲男
　　女雜坐比言者論罷都轉運司遽託疾乞出十也
　　陛下未欲逐頥浩者豈非以其有復辟之功乎臣
　　以爲功出衆人非一頥浩之力縱使有功宰相代
　　天理物張九齡所謂不以賞功也戊午乃罷頥浩
　　爲鎮南軍節度使開府儀同三司提舉洞霄宫(小/歷)
　　○初侍御史辛炳言吕頥浩爲宰相不忠十罪當
　　時謂可以激敢言之氣至是炳爲御史中丞復言
　　吕頥浩不恭不忠之罪頥浩遂罷相炳再言伏覩
　　大廷宣制罷吕頥浩左僕射以使相領宫祠制詞
　　優厚無一字貶黜之意欲望鐫去將相崇資於是
　　改觀文殿學士宫祠如故(遺/史)○紹興九年三月秦
　　檜素憾吕頤浩除頤浩西京留守頥浩感疾力請
　　致仕上許之乃加少傅依前鎮南軍節度使成國
　　公致仕四月頤浩卒享年六十九贈太傅葬台州
　　後諡曰忠穆○淳熙十五年二月髙宗崩議配侍
　　從議故宰相太師秦國公諡忠穆吕頥浩再登鼎
　　司能斷大事主盟義舉取日虞淵訖於瀛海無波
　　復安宗社艱難之際厥功茂焉詔配饗髙宗廟庭
　　紹興四年(甲/寅)
正月癸酉韓肖胄罷同簽書樞宻院事
　　端明殿學士韓肖胄與朱勝非不合力求罷詔以
　　夲職知温州既又辭不赴改提舉洞霄宫肖胄自
　　紹興三年五月除同簽書樞宻院事在樞府僅半
　　年及使還而有是命從所請也
二月癸未席益罷參知政事(資政殿學士提/舉江州太平觀)
　　益自三年二月除參知政事是年二月罷執政一
　　年○七月以端明殿學士知潭州於是樞宻院王
　　􁣣已充制置使遂命益爲湖南制置大使兼知潭
　　州十二月張浚奏以樞宻副都承㫖馬擴爲沿江
　　制置使軍于鎮江府且令湖南制置大使席益撥
　　統制官崔邦弼等軍赴擴益不從詔落其職五年
　　十月除端明殿學士四川安撫制置使兼知成都
　　府詔益乃前執政位川陜宣撫司之上
三月乙丑張浚罷知樞宻院事(資政殿大學士/提舉洞霄宫)
　　浚自建炎三年四月除知樞宻院至是自蜀還朝
　　罷除職與祠尋又詔落職福州居住在樞府凡六
　　年○金人之由褒邪谷而去也宣撫處置使司遣
　　軍追撃俘其人二千口至是張浚奏㨗時副使王
　　似纔至而朝廷未知也上曰賴敵自退兩蜀無虞
　　左僕射吕頥浩曰臣深以爲憂今强敵自敗皆陛
　　下聖德所致所有張浚取㫖上曰可速其來仍督
　　王似盧法源之任法源至遂置司於閬州是月知
　　樞宻院張浚還朝○浚之出使也嘗以秦川館爲
　　學舎以待河北陜西之士來歸者給衣食養之又
　　新復諸郡乞鑄印浚以去朝廷逺亦先鑄給而後
　　奏聞又浚之還取道東蜀䕫峽其至稍遲於是侍
　　御史辛炳言浚被命宣撫不能成功輕失五路坐
　　困四川用劉子羽軰皆小人而殺曲端趙哲爲無
　　辜以至設祕閣以崇儒擬上方以鑄印及被召不
　　肯出乞黜責乙丑罷張浚爲資政殿大學士提舉
　　洞霄宫又詔落職福州居住○朱勝非閑居録曰
　　張浚出使陜蜀便宜除官至節度使雜學士權出
　　人主之右竭蜀之財悉陜之兵凡三十萬衆與金
　　角一戰盡覆用其屬劉子羽謀歸罪將帥趙哲曲
　　端並誅之將士由是怨怒俱叛浚僅以身免奔還
　　閬州關陜之陷自此始至今敗績之大者必曰富
　　平之役追還薄譴俾居福州而已○丙子以端明
　　殿學士川陜宣撫處置副使王似爲資政殿學士
　　川陜宣撫使落處置二字龍圖閣學士副使盧法
　　原陞端明殿學士四月庚辰朔以鎮西軍節度陜
　　西都統制吳玠爲川陜宣撫副使免書夲司事專
　　治戰守右諫議大夫唐煇等言前宣撫司叅賛軍
　　事劉子羽程唐皆爲張浚之謀主尚列從班望行
　　貶竄詔貶子羽于白州唐落職奉祠
三月戊午趙鼎參知政事(自江南西路安撫/大使遷中大夫除)
制曰兆開帝業方懋於鴻圖叅貳宰司敷告於耆哲眷
言儒帥嘗斡兵權備輸忠藎之誠大係生靈之望肆因
公論俾賛繁機(具官/趙鼎)貌莊而氣和心夷而度逺王佐之
學雅志於經綸人傑之材夙膺於屬任爰自擢長憲府
進預籌帷勵風節以振朝綱罄謀謨而禆廟筭臧否難
奪行藏自如由中起於窮山荐往臨於巨鎮折衝建鄴
固近輔之藩籬作屛豫章控上游之襟帶諸將願趨其
節制四方聳慕其威名既錫召環甫次行闕斷自朕志
輔以疇咨雖未覲於朝廷宜亟陪於大政今兹仰成近
弼力拯多艱惟時惟幾豫審精㣲之㑹服休服采咸思
康濟之方國勢之强弱安危治體之後先緩急庶易棊
而致勝將更瑟以取調克副仰成亶繇勵翼蓋商家共
政繄圖舊是先而周室中興夲倚賢爲重蘄修明於庶
政用延登於一時惟任禮弗私能極規摹之逺惟惜隂
無棄能底勲績之隆載嘉偉人奚俟多訓
　　初端明殿學士趙鼎守建康時參知政事同都督
　　諸軍孟庾江東宣撫使韓世忠各駐重軍於建康
　　鼎爲二府素有剛直之風庾世忠皆加禮兩軍亦
　　肅然知懼民既按堵商賈通行未幾鼎移帥江西
　　三年九月丙寅詔江西大帥趙鼎兼制置大使既
　　又詔江西制置使岳飛駐軍江州而舒蘄二州亦
　　𨽻節制初飛與前帥李囬不協至是鼎至誠待之
　　飛亦心服鼎在洪州二年戢吏愛民盜賊屏息一
　　方頼之至是詔還是月戊午除參知政事上令鼎
　　薦人才鼎即以朱震范沖吕祉陳橐吕夲中林季
　　仲董坌上之
四月丙午徐俯罷簽書樞宻院事(提舉臨安/府洞霄宫)
制曰憂勤圖治時方急於任賢左右近臣義豈容於去
國念有均勞之請欲髙易退之風宜狥懇祈更全體貌
(其官/徐俯)氣節不撓辨論可觀蔚有譽於當時期力行於素
志起從䟽逺亟聯從橐之華度越輩流遂陟樞庭之峻
閱時未乆被遇非常庶觀整軍經武之謀折遐衝於萬
里抑頼同寅協恭之助圖庶政於一堂顧屬任之方深
曽設施之未究奏章俄上引疾甚堅肆推從欲之仁曲
示優賢之禮殊庭厚禄祕殿隆名匪曰朕私用榮爾去
噫或出或處諒不替於憂時嘉謀嘉猷尚無忘於告后
　　俯自紹興三年二月除簽書樞宻院事是月罷入
　　樞府踰一年參政趙鼎與簽樞徐俯異議求去是
　　日以夲職提舉洞霄宫十一年七月端明殿學士
　　徐俯卒
七月戊申朔胡松年簽書樞宻院事(自左朝奉大夫試/吏部尚書遷端明)
　　(殿學/士除)
　　時宰臣薦吏部尚書胡松年爲執政殿中侍御史
　　常同乃言松年王黼客宣和閒劉安世復直龍圖
　　閣松年在詞掖嘗醜詆之今乃營求欲爲執政可
　　乎遂以同爲起居郎十月詔簽書樞宻院胡松年
　　往鎮江與諸將㑹議進兵以覘賊情上曰先遣大
　　臣諭以朕意庶幾諸將賈勇爭先沈與求曰真宗
　　澶淵之役亦先遣陳堯叟此故事也五年二月詔
　　二三大臣内外協濟胡松年轉一官除左朝散大
　　夫
九月庚午朱勝非罷右相(聽持餘服候服闋除觀文/殿大學士提舉洞霄宫)
制曰人主之論一相惇德則朝廷尊大臣之表萬民制
行爲天下法睠予宰弼起自閔囏既殫狥國之勞蘄盡
慕親之志參稽古誼俾解繁機亶告治朝用孚羣聽(具/官)
(朱勝/非)高明而肅乂莊重而裕和學足以貫天人之夲原
量足以任國家之大計蚤疇雋望首被詳延一登綱轄
之嚴再秉鈞衡之重德業浸觀於乆大謀謨備罄於忠
嘉自陟屺以纒哀方倚廬而銜恤屬時多故圖厥老成
式從變禮之權亟復經邦之任尚資逺略共濟康功奪
人子之至情顧非得已舉三年之通誼屢有奏陳朕惟
篤君親之愛者所以厚人倫存進退之正者所以厲臣
節重違爾請庸慰母思勉循去位之私俾遂執喪之懇
於戯安危並注雖倚重於壯猷忠孝兩全庶克終於令
問益茂顯揚之美助成廣愛之風
　　勝非自紹興二年九月拜右僕射三年七月起復
　　是月罷持餘服再入相凡三年○右僕射朱勝非
　　獨相而機務不決侍御史魏矼嘗言陛下宵衣旰
　　食將大有爲而所任一相未聞有所施設政務山
　　積於上賢能陸沉於下方且月一求去徒爲紛擾
　　宜亟如其所請以慰公議至是又䟽其五罪於是
　　勝非力請罷庚午聽持餘服俟服闋以爲觀文殿
　　大學士提舉洞霄宫○先是四月朱勝非以母雍
　　國夫人楊氏既祥在告上賜札云卿因母祥祭追
　　慕毁塞過傷其氣朕亦惻然念之然今乃何時而
　　卿謁告使朕憂思廟堂之政且宜來早扶侍入朝
　　兼朕别有所欲面道者非可託於毫楮也勝非皇
　　恐入見六月以雨霪傷農乞行策免故事以銷天
　　變復賜親詔令勿再有陳勝非以獨當國事倚任
　　方隆雖不敢遽去而追思母氏悲痛不能已復以
　　餘服爲請者章奏十二上上乃許之俟總章禮畢
　　如所乞且有保全舊臣之訓至是祀明堂已畢陳
　　故事求去且論當罷者十一事詔許持餘服是時
　　金人與僞齊入冦議者不能明勝非之心謂無以
　　應之遂乞持餘服罷之(遺/史)○勝非爲宰相也每薦
　　士而言路輙不容朝士問勝非曰胡不辨之勝非
　　曰勝非聞人以爲賢則用之言者論其否則退之
　　初無容心也且言路乆塞得人主聽言乃盛德事
　　勝非若於榻前辨是非言未必直然不知我者以
　　爲壅塞豈宰相事哉聞者悚然○十四年十二月
　　勝非卒先是觀文殿學士朱勝非自罷相居湖州
　　嘗就除知夲州既而得提舉洞霄宫食祠禄八年
　　寓天聖僧舎杜門却掃留心内典與世事相忘乙
　　亥卒勝非之亡也右廸功郎安誠曽受故相朱勝
　　非辟爲江西帥屬誠於佛寺飰僧自撰䟽文訕及
　　朝政爲郡守所發詔停誠官惠州編管
癸酉趙鼎右僕射(自知樞密院事除左通奉大夫右/僕射同平章事兼知樞宻院事)
制曰朕丕承基緒宏濟艱難謂得賢爲太平之基而論
相乃人主之職天將降是大任嘉靖厥功予惟圖任舊
人灼見有俊誕孚爾衆咸聽朕言(具官/趙鼎)宏毅而直方純
明而篤實學際天人之賾資兼文武之全以道事君有
中立無朋之操以忠狥國有任重不撓之風自典正於
臺綱亟延登於樞筦危言覈論屢見於排姦敏略壯猷
允資於禦侮逮分閫制往涖戎昭草木知其威名士卒
爲之樂死才無施而不可時有待而後興式遄政事之
歸實倚邦國之濟作三軍而謀帥方需督制之能宅百
揆以亮工尤重夲根之勢茍帷幄有以制勝則精神自
能折衝是用擢司右輔辨章之崇兼總夲兵宥密之重
超加爵秩増衍賦畬併申錫於徽章用榮昭於異數朕
方攬衣待旦側席御朝念國步之多虞悼戎心之未革
人才私於好惡未免遺賢之憂民力罷於賦徭豈無失
職之歎旁招俊乂時爾之任子惠困窮時爾攸聞惟一
德可以享天惟協心可以㡳道若建大厦爾惟棟梁若
濟巨川爾惟舟楫朕其注意以觀爾成爾則奮庸以勱
朕相於戯選於衆而舉伊尹商湯所以成有截之疆得
其要而用黄裳憲宗所以致中興之治勉服定命共圖
康功毋專美於前人俾有辭于永世
　　初川陜無執政爲大帥言者數上章謂若無大帥
　　必失兩蜀上乃諭朱勝非曰西帥難其人朕欲以
　　趙鼎知樞密院爲之如張浚故事勝非曰聖謨如
　　此臣謹奉詔八月庚辰御札以參知政事趙鼎爲
　　知樞宻院事川陜宣撫處置使鼎除命既出諸名
　　士爭願從之趙鼎謂今與吳玠爲同事又除使名
　　與王似等同上乃除鼎都督川陜諸軍事併領荆
　　襄諸軍於是鼎言陛下建炎中遣張浚出使宣陜
　　國勢百倍於今浚有補天浴日之功陛下有山河
　　之誓君臣相信古今無二而終致物議以被竄逐
　　夫䘮師失地浚則有之然未必如言者之甚也且
　　浚有罪臺諫論之可也今乃下至草澤行伍凡有
　　求於浚而不得者人人投牒醜詆及其母妻甚者
　　指爲跋扈抑何甚哉臣無浚之功當此重責(云云/)
　　○趙鼎事實曰鼎奏禀朝辭上曰卿豈可逺去當
　　先付卿以今日大計明日拜鼎右相朝士相慶
甲戌沈與求參知政事(自試吏部尚書兼權翰/林學士遷中大夫除)
　　與求字必先湖州德清人四年七月與求自龍圖
　　閣學士知鎮江府召爲吏部尚書仍兼翰林學士
　　趙鼎薦之也至是遂除參知政事五年二月詔二
　　三大臣内外協濟沈與求轉一官除大中大夫閏
　　二月乙卯上詔孟庾沈與求並兼樞宻院
十一月己未張浚知樞宻院事(自資政殿學士左通奉/大夫提舉萬夀觀兼侍)
　　(讀/除)
　　是月詔提舉洞霄宫福州居住張浚復資政殿學
　　士提舉萬壽觀兼侍讀先是趙鼎薦張浚可當大
　　事顧今執政無如浚者陛下若不終棄必於此峕
　　用之乃詔復資政學士遂有是除時川陜宣撫副
　　使吳玠奏臣之功乃張浚劉子羽知臣而薦用之
　　今䝉異數望追成命而於浚子羽少寛典刑上曰
　　朕於浚既罰其過詎忘其功遂詔子羽自便士大
　　夫以此多玠之義張浚召至復以爲知樞宻院事
　　浚遂往江上視師○趙鼎遺事曰時㓂犯淮泗中
　　外震恐朝廷方難其人鼎力薦張浚可以當之上
　　問浚方略如何鼎曰浚銳於功名而得衆心可以
　　獨任上即日除知樞宻院鼎曰陛下幸聽臣言驟
　　用浚恐臺諫未悉必至交攻非陛下斷自宸衷無
　　以息衆議上爲親書詔刋石上曰君臣之閒當至
　　誠相與勿事形迹庶可同心協德以底於治朕於
　　二三大臣當分委其事張浚專治軍器胡松年專
　　治戰艦浚再入樞府三月至五年二月拜相
　　紹興五年(乙/卯)
二月丙戌趙鼎左僕射(自右僕射授左宣奉大夫守左/僕射同平章事兼知樞宻院都)
　　(督諸路/軍馬)
張浚右僕射(自知樞宻院事授左宣奉大夫守右僕射/同平章事兼知樞宻院都督諸路軍馬)
鼎左相制曰憲天垂象上相列紫微之庭稽古建邦冡
宰統百官之治疇咨元輔式序茂勲不必備惟其人庸
正屢虚之位皆曰賢然後用亶繇師錫之公咸告在廷
明聽朕命(具官/趙鼎)道大而德粹智周而行方有運量萬物
之才而濟之以沉潜之幾有貫通三極之學而抗之以
髙明之識金石一意經綸百爲自晉秉於國樞復參釐
於帝載乃言可績倬彼佐王之功丕命其承穆若正邦
之度望實瞻於巖石膏澤潤於生民若時登庸爰立作
相屬逆雛之内譟道戎羯之南侵奉革輅以徂征專籌
帷而贊畫運竒兵於尊俎收勝算於廟堂内則綏靖域
中與之按堵外則號令諸將聽其指蹤談笑折衝措社
稷於覆盂之固從容制敵驅虎貔於折箠之難考實具
瞻仰成冞重是用首兹台采冠彼魁衡延登左揆之崇
仍兼本兵之重盡䕶諸將總統六師逺稽周公通四海
之規近取王導督諸軍之號俾兼持於二柄用丞弼於
一人峻陟文階陪敦幹食以厚股肱之眷以昭體貌之
隆於戯魯用仲尼而齊人歸其侵疆得真儒而無敵商
維阿衡而武王有虔秉鉞知帝命之不違遹駿厥聲何
逺之有其益恢於宏略用永底於丕平
浚右相制曰朕式觀古訓祗遹大猷周召之輔成王師
保實爲於左右平勃之圖漢室將相兼任於安危蓋一
日萬幾之繁非賢罔乂而三軍五兵之運無競維人非
天私我有邦惟帝賚予良弼延登宰席並秉國均肆揚
顯冊之公誕告治朝之衆(具官/張浚)髙明而宏逹剛大而直
方資兼文武而可以憲萬邦學洞天人而可以該百聖
自敷求於宻勿首叶濟於艱難勤勞王家有精貫神明
之藴芟夷㓂亂有計安社稷之忠知無不爲言乃可績
宣威井絡之野經武斗樞之庭出入洊更險夷一致望
兼隆於師尹名逺著於要荒屬代馬之長驅挾逆雛而
反噬召從閒燕付以經綸仗鉞以令六師共推於尚父
運籌而决千里獨賴於子房方闐旅以時行彼潛兵而
宵潰風聲鶴唳遂收不陣之功羊狠狼貪迄蹈自焚之
禍兹䇿勲於舎爵乃孚號於揚廷正是魁衡授之鼎鉉
宅端揆辨章之任總中機宥宻之權内則統帥百僚以
釐帝載之熙外則盡䕶諸將以董戎旃之重併陟聯階
之峻載陪圭食之豐庸厚采章益嚴體貌於戯治政事
而安邊徼繄内外之交修昭文德而奮武功豈後先之
或異其斡旋於二柄以耆定於多方
　　趙鼎事實曰二月囘鑾時上親征先議張浚以右
　　揆出使湖外平楊么鼎陞左揆方鎻院之夕鼎宻
　　啟曰宰相事無不統不必專以邊事乃爲得體洎
　　兩制出浚獨以軍功及專任邊事爲言上既以邊
　　事付浚而政事及進退人才專付於鼎矣○喻樗
　　語録曰時趙張二公相得人固知且並相樗獨以
　　謂且作樞宻使同心同德有何不可趙退則張繼
　　之說一般話用一般人如此則泰道長若同相議
　　論有不合或當去位則一畨改更必有參商是賢
　　者自相戾也已而其事亦相類如此○是月辛丑
　　詔左僕射趙鼎兼監修國史故事左僕射兼監修
　　國史遂詔鼎兼之趙鼎曰用人所以立國臣豈敢
　　乆居相位至於立國規模則當爲逺計也鼎於是
　　以政事之先後及人材所當召用者宻條而置坐
　　右一二奏禀以次行之鼎謙冲待士犯顔敢諫凡
　　内降恩澤多奏格不行號爲賢相而深喜故崇政
　　殿説書程頤之學朝士傒然嚮之鼎始薦喻樗改
　　官除正字誥辭曰頃窮西洛之淵源遂見古人之
　　大體中書舎人王居正行也樗以此頗爲衆所嫉
　　○是月詔右僕射張浚暫往江上措置邊防詔略
　　曰敵人逺遁邊圉稍安臨遣相臣按行師壘西連
　　隴蜀北洎江淮既加督䕶之權悉在指揮之域或
　　難從於中覆宜專制於事幾都督張浚出江上勞
　　師至鎮江府召淮東宣撫使韓世忠親諭上旨使
　　移屯楚州以撼山東世忠欣然受命即日舉兵渡
　　江於是浚至建康府勞江東宣撫使張俊軍又至
　　太平州勞淮西宣撫使劉光世軍而還○四月都
　　督張浚請自行往平楊么浚謂楊么據洞庭湖實
　　占上流不先去之爲腹心害將無以立國雖已命
　　湖南制置使岳飛往討恐兵將或逞兵殺戮遂奏
　　請自行上許焉後辟樞宻都承旨馬擴爲都督府
　　都統制浚令岳飛分屯鼎澧益陽壓以兵勢飛乃
　　遣先出降人楊華入賊招安遂與故部曲潛結么
　　黨殺么以降後么赴水死浚言楊么就戮外招到
　　黄誠周倫等衆二十餘萬湖㓂盡平八月己巳右
　　僕射張浚以平楊么功自宣奉加金紫光禄大夫
　　湖南北制置使岳飛亦除檢校少保都督張浚奏
　　江上諸軍精强非前日之比壬午宰執進呈趙鼎
　　曰承平時陜西並邊兵亦未如此皆陛下葺治之
　　力沈與求曰去嵗陛下英斷亦恃有此可以却敵
　　也上曰皆卿等協贊向使朱勝非尚爲相必勸朕
　　退避今已無江浙矣十月都督張浚自湖湘轉由
　　兩淮㑹諸將議防秋至是還庚戌入見上曰羣盜
　　既招撫以成朕不殺之仁卿之功也趙鼎曰湖湘
　　既平則川陜血脉通他日可漸爲恢復之圖矣○
　　六年正月上令浚往視師浚兼領屯田以出浚請
　　親行邊郡分命諸將以觀機㑹上乃令浚往視師
　　初言屯田者甚衆而行之未見其效至是浚兼領
　　屯田以出始置官屬凡所行之事皆畫一而去趙
　　鼎事實曰先是建言屯田者甚衆至是始爲之其
　　後歳收數十萬逮今獲其利也○七月癸未詔都
　　督張浚暫赴行在奏事八月浚承詔入覲力請上
　　幸建康初都督張浚至江上㑹諸大帥議事乃命
　　韓世忠屯承楚以圖淮陽命劉光世屯廬州以招
　　北軍命張俊練兵建康為進屯盱眙之計命楊沂
　　中領精兵爲俊後翼命岳飛進屯襄陽以窺中原
　　於是國威大振上御書裴度傳遣使賜浚以示至
　　意浚於諸大帥中獨稱世忠與飛可倚以大事浚
　　以爲東南形勢莫重於建康實爲中興根夲且使
　　人主居此則北望中原常懷憤惕不敢自暇自逸
　　而臨安僻居一隅内則易生安肆外則不足以號
　　召逺近係中原之心遂奏請聖駕以秋冬臨建康
　　撫三軍而圖恢復浚又渡江撫淮上諸屯屬方盛
　　暑浚不憚勞人皆感悦至是張浚承詔入覲力請
　　上進臨建康以爲不可緩然朝議同者極鮮惟上
　　斷然不疑○九月劉豫以子麟姪猊分東西路入
　　㓂於是右僕射張浚復往江上視師劉豫聞上將
　　親征遣人告急於金主亶求兵爲援亶遂却豫之
　　請許其自行且遣烏珠提兵黎陽以觀釁焉豫以
　　子麟統西路姪猊統東路分道入㓂於是右僕射
　　張浚復往江上視師時右司諫王縉以大臣不和
　　爲憂乃言今陛下所與共濟艱難復大業者二三
　　大臣爾或出而統戎或處而秉軸交修政事之間
　　進退人才之際謀慮有不相及則初意未必盡同
　　願戒大臣俾同心同德絶猜閒之萌以同濟國事
　　至再三言之十月劉豫兵渡淮入㓂張俊遣楊沂
　　中自濠州來牽制賊勢劉猊賊衆數萬欲趨宣化
　　以犯建康沂中來破其衆横屍滿野猊既敗走麟
　　聞猊敗亦望風而潰京東敵騎尋亦退走朔方大
　　恐上以手詔賜俊諫官陳公輔言濠梁之急張俊
　　遣楊沂中來援遂破賊兵遂加俊與沂中節度使
　　金人遣使問劉豫罪於是金廢豫之意決矣○七
　　年正月右僕射張浚授特進浚懇辭特進之命曰
　　臣嚮縁富平敗事受天下之責或自効㣲勞僅足
　　補過上曰富平之失卿以宫祠去罸也今有功賞
　　可後乎亦恐於君臣之義未安於是浚皇悚奉詔
閏二月胡松年罷簽書樞宻院事
　　松年自紹興四年七月除簽書樞宻院事是年閏
　　二月罷入樞府八月
四月己丑孟庾知樞宻院事(自左通奉大夫參知政/事除依舊兼總制司)
　　時右僕射張浚督師在外庾之除也浚不及知乃
　　具奏以爲如此則臣不當在相位矣上親筆諭之
　　言者謂康定初陜西用兵詔樞宻院邊事與宰相
　　同議又因晏殊言參知政事亦許同議今二府同
　　班奏事與舊制别班再上不同而宰臣已兼知右
　　府欲乞邊事之大者同批首宻院管押劄子庚戌
　　詔從之
七月己卯孟庾罷知樞宻院事(觀文殿學士/知紹興府)
制曰西樞宥宻方資帷幄之籌東輔蕃宣允賴方國之
寄出處用均於勞逸恩章當厚於老成(具官/孟庾)篤實而䟽
通裕和而强濟頃從留鑰歸列從班籌其器業之良擢
與政機之重宣明威略坐清閩楚之氛埃督䕶軍師克
保江淮之險隘奉身一節事朕九年忠義備罄於夙宵
勤瘁獨驚於華皓念足國富民之大計申畀利權有雪
讎討叛之丕圖載䕶兵政荐閱嚢封之奏懇陳膂力之
愆章屢却而復來守甚堅而難奪俾陞華於祕殿姑出
鎮於名藩未宣吾心重違爾志往雖閉閤尚期静治之
功有以殿邦宜共安平之福勿忘眷注奚俟訓辭
　　庾自紹興元年十月除參知政事五年四月除知
　　樞宻院事是年七月罷執政凡四年以疾乞去從
　　所請也○六年七月召觀文殿學士孟庾爲提舉
　　萬壽觀行宫同留守仍赴尚書省治事(時都督張/浚請上進)
　　(臨建/康)十二月先是召觀文殿學士醴泉觀使秦檜
　　爲行宫留守戊申詔檜於行在供職庾仍充留守
　　八年十一月召庾爲提舉萬壽觀尋除知嚴州○
　　勾龍如淵退朝録曰如淵既除中丞適召觀文殿
　　學士孟庾爲提舉萬壽觀如淵奏庾己試無功難
　　以更加器使上曰朕蓋欲遣庾奉使如淵曰今士
　　論見孟庾之召王庶之去已有一解不如一解之
　　語願陛下不惜庾一人以正今日公論峕庾己在
　　國門外五十里明日有旨孟庾除知嚴州○十年
　　二月庾自知河南府爲東京留守六月時東京留
　　守孟庾南京留守路允廸並已降金閏六月詔送
　　其家屬居於金州十二年六月金國送觀文殿學
　　士前東京留守孟庾還朝
　　紹興六年(丙/辰)
二月癸亥沈與求罷參知政事(資政殿學/士知明州)
　　與求自紹興四年九月除參知政事是月罷執政
　　踰年與求累上章乞罷故有是命未幾提舉臨安
　　府洞霄宫○趙鼎張浚俱帯都督諸路軍馬置司
　　於行在浚出視師江上以行府爲名而鼎居中總
　　政事表裏相應然浚所行之事亦有關三省樞宻
　　院者先是與求與知樞宻院孟庾皆不能平常曰
　　三省樞宻院却乃奉行行府文書邪庾己託疾求
　　罷至是與求復去乃以簽書樞宻院折彦質權參
　　知政事時督府治兵欲大舉與求弗與聞與求曰
　　此大事也豈可身居近輔而獨不與哉數上䟽求
　　去故有是除(遺/史)
三月折彦質簽書樞宻院事(自左朝議大夫試兵部尚/書諸路軍事都督府參謀)
　　(遷端明殿/學士除)
　　彦質在樞府無所建明具員而已參知政事沈與
　　求罷以彦質權參知政事
十二月乙巳趙鼎罷左相(觀文殿大學/士知紹興府)
制曰周人之蕃王室加一等以出封漢制之命鼎司帥
諸侯而就國蓋示倚毗之重初無内外之殊乃眷良臣
實位冡宰勤勞㡳績用穆師言逡廵弗居願上相印爰
孚大號播告治廷(具官/趙鼎)惇厚以有容静重而不撓金石
弗移於燥濕鹽梅交致於和平粤惟入輔之初宻贊親
征之議力與同德共濟多虞叶股肱心膂之爲張貔虎
熊羆之氣之綱之紀分吾宵旰之憂我陵我阿成是邊
疆之利㨗方奏而祈去章屢却而復來崇止足以辭榮
雖髙勇退尚清閑而閉閤諒以優爲矧兹甌粤之區無
若會稽之善在形勢有金湯之固於封圻爲唇齒之邦
不勞施爲可以卧治是用陞華祕殿錫寵兵符以彰體
貌之隆以厚始終之遇於戱奉身而去循大臣進退之
方無施不宜夲儒者經術之効往率爾屬勉爲朕行當
毋有於遐心期不忘於辰告(朱震/詞)
　　右丞相張浚與左丞相趙鼎不和趙鼎事實曰初
　　麟猊之報甚急張浚倉皇出江上未知爲計鼎白
　　上嚴督諸將皆鼎自擬詔檢上親筆付諸將於是
　　皆恐悚奔命楊沂中自泗上率吳錫張宗顔前與
　　劉猊遇大破之使麟賊失援大衂而遁皆鼎之始
　　謀也張浚既因羣小離閒遂有見逼之意○先是
　　楊沂中奏㨗至趙鼎即求去上不許鼎因曰臣與
　　張浚如兄弟近因吕祉輩離閒遂爾睽異今同相
　　位勢不兩立陛下志在迎二聖復故疆當以兵事
　　爲重今浚成功淮上其氣甚鋭當使展盡底藴以
　　副陛下之志如臣但奉行詔令經理庶務而已浚
　　當留臣當去其勢然也浚朝夕還俾臣奉身而退
　　則同列之好俱無所傷他日或因物議有所去留
　　則俱失之矣上曰朕自有所處卿勿爲慮鼎曰陛
　　下即位以來命相多矣未有一人得脫者豈不累
　　陛下考察之明乎上徐曰俟浚歸商量至是曲赦
　　淮西赦書已下鼎復求去上愀然不樂曰卿只在
　　紹興他日朕有用卿處右僕射張浚還平江隨班
　　入見上曰却賊之功盡出右相時趙鼎已議囬蹕
　　臨安浚力請幸建康鼎曰强弱不敵且宜自守未
　　可以進乙巳鼎罷除觀文殿大學士知紹興府○
　　朱勝非閒居録曰趙鼎張浚争權浚自謂有却敵
　　之功興復之䇿當獨任國事諷侍從臺諫及其黨
　　與攻鼎出之於是浚專任國政拜罷録至是年止
丙午折彦質罷簽書樞宻院事
　　彦質自紹興六年三月除簽書樞宻院事是月乞
　　罷詔仍舊職提舉洞霄宫執政凡九月劉光世在
　　廬州乞退軍太平州也以書懇趙鼎及彦質而得
　　之至是臺諫論列乃罷彦質簽樞(遺/史)
辛亥張守參知政事(自資政殿學士/提舉洞霄宫除)
　　紹興七年(丁/巳)
五月癸未陳與義參知政事(自翰林/學士除)
沈與求同知樞宻院事(自資政殿學士提舉洞霄宫召/爲提舉萬壽觀兼侍讀既至以)
　　(爲同知樞/宻院事)
與求同知樞宻制曰(具官沈/與求)清明不煩莊重有體學博
千載窮古今治亂之宜識造萬微洞文武弛張之要慷
慨負敢爲之志縱横多應變之才歷踐要途遂躋禁闥
崇論宏議惓惓致主之忠正色直言凛凛立朝之節爰
稽公論擢貳政機
　　乙酉詔夲兵之地事權宜重可依祖宗故事置樞
　　宻使副而同知簽書亦皆仍舊詔復置樞宻使副
　　同知簽書
乙酉秦檜樞宻使(自觀文殿學士醴/泉觀使兼侍讀除)
制曰朕總兵柄於右府上憲斗宫之嚴崇使號於弼臣
式監國朝之舊眷予同德嘗踐冡司夙髙經濟之才増
重樞機之地肆朌大號用告羣工(具官/秦檜)宅心髙明涉道
深逺以天民之先覺厲王臣之匪躬大節不移志存社
稷之衛孤忠自信能行蠻貊之邦往嘉仗節之歸旋畀
秉鈞之任克共爾位能恤予家謂賢才衆建則可以立
邦基謂政事内修則可以攘外侮力陳自治之䇿冀收
全勝之功寵利弗居抑規摹之具在重輕所繋固儀刑
之具瞻粤自居留俾還勸講思賈生之見夫豈問於鬼
神嘉蕭相之來適欲咨於計䇿其正乆虚之位益思恢
復之圖申錫爰田増陪真食於戱汲黯在漢淮南爲之
寢謀德裕佐唐河北從而効順蓋德之所加則一賢可
以制千里之難而理之所在則片言可以厲三軍之師
其懋廸於乃猷以欽承於朕訓
　　舊例宰執新除雖到堂即時歸第丁亥以奉使何
　　蘚囬報道君及寧德皇后已相繼上仙留檜議事
　　不許歸第六月時方盛暑張浚一日坐東閤參知
　　政事張守突入執浚手曰守嚮言某舊德有聲今
　　與同列徐考其人似與昔異晩節不意有患失心
　　是將爲天下深憂蓋指樞宻使秦檜也浚以爲然
　　九月上親書晉羊祐傳賜樞宻使秦檜檜請刻之
　　石以頒宰執大將及從官從之
三月戊寅沈與求知樞宻院事
　　時上至建康府駐蹕與求自同知樞宻院事進知
　　院事六月與求卒賜水銀龍腦以殮又賜田十頃
　　以恤其家贈左銀青光禄大夫與求被遇簡知歷
　　御史三院於内外事知無不言前後論列幾四百
　　奏其閒如收攬主柄愛惜名器斥逺邪佞親近正
　　人未嘗不反復言之至於紏官邪劾贓吏將帥得
　　失政事是非與州縣抑配擾民獄訟過差監司郡
　　守選除不當軍興以來進戰攻守之䇿積穀訓兵
　　之要不可概舉上以其淹練通逹克已聽納有奏
　　議三十卷藏于家(遺/史)
九月壬申張浚罷右相(觀文殿大學士提/舉江州太平觀)
制曰春秋之義責重於股肱賞罰之行必先於貴近朕
行法而待人以恕議罪而不忘其功用能全君臣進退
之恩成風俗忠厚之美粤有定命告于外廷(具官/張浚)頃嘗
奮身事朕初載入厪王室位冠樞機出捍疆陲謀顓帷
幄乃疇夙望俾踐台司期左右於一人庶贊襄於萬務
屬者式遏戎㓂經理淮堧番休禦侮之師更戍乗邊之
將而乃撫御失當委付非才軍心乖離卒伍亡叛郵傳
沓至駭聞怨怒之詞封奏踵來請正失謀之罰然念始
終之分察其疇昔之懷許上印章退休真館錫名祕殿
庸示眷私於戱栒邑遣兵鄧禹致威名之損街亭違律
武侯何貶抑之深尚繼前修往圖來効(朱震/詞)
　　是歳三月以吏部侍郎吕祉爲兵部尚書仍兼都
　　督府叅議軍事時中原遺民有自汴都來者言劉
　　豫自猊麟敗後意沮氣䘮其黨皆擕貳金人謂豫
　　必不能立國而民心日望王師之來朝廷因是遂
　　謀北伐都督張浚乃出行淮上撫諭諸軍時議者
　　謂淮西安撫使劉光世昨退當塗幾誤大事不宜
　　仍握兵柄遂除光世檢校少師萬壽觀使以其兵
　　屬都督府而浚與湖北京西宣撫使岳飛議不合
　　且求解帥尋遂復任自劉光世罷後淮西一軍雖
　　𨽻都督府仍駐廬州都督張浚乃請以兵部尚書
　　吕祉往廬視師及浚還朝留祉以䕶諸將至是祉
　　亦囘而尚未置帥樞宻使秦檜知宻院沈與求以
　　握兵爲督府之嫌乞置武臣時統制官王德酈瓊
　　二人交惡而德乃光世愛將遂就除德爲都總制
　　於是瓊等大譟列狀都督府以訟其過吕祉至淮
　　西撫諭諸軍瓊等遂謀叛執祉等皆北祉遂爲瓊
　　所害於是瓊以全軍七萬人北走降豫○御史中
　　丞周祕言右僕射張浚輕而無謀愚而自用德不
　　足以服人而惟恃其權誠不足以用衆而專任其
　　數若喜而怒又怒而喜雖夲無疑貳者皆使有疑
　　貳之心予而隂奪奪而復予雖夲無怨望者皆使
　　有怨望之意無事則阻威恃勢使上下有睽隔之
　　情有急則甘言美辭使將士有輕侮之志酈瓊以
　　此懷疑而叛然則浚平日視民如草菅用財如糞
　　土竭民膏血而用之軍中者曽何補哉陛下若不
　　逐浚綱紀何由而張如尚欲觀其後效臣謂浚之
　　才止如是而已願早正其誤國之罪殿中侍御史
　　石公揆論浚輕脱寡謀失機敗事尚居宰府何以
　　率百僚右正言李誼亦論浚頃以樞臣宣撫妄作
　　威福致全陜傾覆健將奔亡其罪合誅姑從薄責
　　未幾召還爲相尚循故轍措置乖方致酈瓊數萬
　　衆叛去望收還政柄置之閑散又言浚在川陜得
　　專黜陟自紹興三年至今凡二千三百七十員便
　　宜推恩有自選人而爲員郎自借官而爲遥刺自
　　副甲頭而至横行蓋僅踰三年而遷補如是之衆
　　然不可不審右司諫王縉獨言劉光世屯淮西卒
　　數萬惟王德一軍忠勇敢戰餘皆驕怠自肆不可
　　用也一旦以德踵光世之後酈瓊等憚其威嚴訴
　　于朝既爲之改命而召瓊等赴行在乃懷疑貳相
　　率北去則濳爲此謀有日矣今張浚引咎求罷方
　　防秋之際二大將又入奏事朝無宰相無乃不可
　　乎時已詔都督府交與樞宻院於是參知政事張
　　守力開陳於上前末減浚罪壬申浚罷爲觀文殿
　　大學士提舉太平觀都官郎中趙令衿獨上䟽乞
　　留浚而令衿亦罷既而周祕等再論乞投逺方以
　　爲誤國之戒遂落職(小/歴)○十月丙申夜御批張浚
　　散官安置嶺表戊戌浚責授祕書少監分司南京
　　永州居住時張浚罷相繼有命落職樞宻都承旨
　　張宗元素與浚善因得進用宗元懼以浚黨見逐
　　欲示其直氣明非浚黨乃表請斬浚士論惡之既
　　而中丞周祕等以浚之責未厭公議乃復論列請
　　貶嶺外參知政事張守曰噫亦甚矣乃啟上曰張
　　浚爲陛下捍兩淮宣力勤勞前此罷劉光世以其
　　衆烏合不用命今其驗矣羣臣從而媒孽其短臣
　　恐後人繼者以浚爲鑒孰肯身任陛下事乎且其
　　母老矣願陛下哀憐之上惻然於是浚以分司居
　　永州(遺/史)○趙鼎雜記曰上曰浚誤朕極多理宜逺
　　竄鼎曰浚母老且有勤王大功上曰勤王固已賞
　　之爲相也功過自不相掩十月七日夜内降中丞
　　周祕等彈章後批散官安置嶺表鼎特留未行翌
　　日留身再懇曰浚之罪不過失䇿耳凡人計謀欲
　　施之事豈不思慮亦安能保其萬全儻因其一失
　　便寘之死地雖有竒謀妙算誰敢獻之此事利害
　　自關朝廷非獨私浚也上意解遂令分司居永州
　　鼎一日朝退召禮刑工部郎官勾龍如淵馮康國
　　馮檝至都堂三人皆張浚之宻客也見鼎踧踖鼎
　　慰之曰鼎不負德逺德逺負鼎三人愧謝鼎曰上
　　憐德逺母老復辟有功决不逺謫無過嶺之理諸
　　公速以書報上意既而三人並遷官
丙子趙鼎左僕射(自觀文殿大學士充萬壽觀使授左/金紫光禄大夫守尚書左僕射兼樞)
　　(宻/使)
制曰朕觀六星之文而置相以承上帝之休察萬民之
情而用賢思濟中興之運粤若安危之注意必叅中外
之具瞻龜弗克違既驗詢謀之叶人惟求舊莫如圖任
之良播告廷紳誕揚孚號(具官/趙鼎)剛毅而正直惇大而裕
和用舎不槩于中進退必循於義蚤繇樞府擢冠祕庭
同寅協恭乃克有濟發號施令罔或不臧曩屢請於均
勞尚逺厪於入告矧兹多難政藉全能非淵深不足以
合嘉謨非健決不足以斷大事是用賜環於越正位文
昌増以榮階授之魁柄尊人主堂陛之勢示北斗喉舌
之司錫山土田備物典册眷遇彌厚寵數愈隆於戱古
有成言功崇惟志予欲式是百辟汝爲樊侯予欲經營
四方汝爲召伯益光前烈務稱朕衷
　　初右僕射張浚因吕祉酈瓊事皇悚求去上不留
　　之因問可代者浚辭上曰秦檜何如浚曰近與共
　　事始知其暗上曰然則用趙鼎時鼎以觀文殿大
　　學士知紹興府乃召鼎爲萬壽觀使兼侍讀○張
　　浚行述曰時上令浚擬詔召鼎既出樞宻使秦檜
　　謂浚必薦已就閤子與浚語良乆上遣使趣進所
　　擬文字檜錯愕而出後反謂鼎曰上召公而張相
　　疑留上遣人促始進入檜之交諜類此○鼎即對
　　于内殿首論及淮西事鼎曰臣愚慮不在淮西恐
　　諸將竊議因謂罷劉光世不當遂有斯變自此驕
　　縱益難號令朝廷不可自沮爲人所窺上以爲然
　　丙子以鼎爲左僕射兼樞宻使鼎至奏今之清議
　　所與如劉大中胡寅吕夲中常同林季仲之徒陛
　　下能用之乎時鼎所薦者皆以次用之召徽猷閣
　　待制提舉太平觀常同爲禮部侍郎○時鼎再相
　　已踰月未有所施朝士或以此責之鼎曰今日事
　　如乆病虚弱之人再有所傷元氣必耗惟當静以
　　鎮之若作措置煥然一新此起死之術也張德逺
　　非不欲有爲而其效如此亦足以戒矣(並小/歴)
　　紹興八年(戊/午)
正月戊戌張守罷參知政事(資政學士/知婺州)
　　守自紹興六年十二月除參知政事是年正月罷
　　再執政踰年守乃張浚所引浚罷相人知守必去
　　時已議還都臨安守力請都建康以爲逺圖議不
　　合遂有是命(小/歴)○守之再入也張浚在相府賴守
　　相與贊助非一浚得罪守力於上前開陳末減其
　　罰辭極深至因奏淮西兵變宰相被罪去臣幸得
　　備執政乃獨幸免何面目見班列耶乞罷臣參知
　　政事不允求補外亦不允至是凡五上章乞去上
　　知其不可留乃以舊職遷左朝議大夫知婺州陛
　　辭之日守復力辭即請閑上曰卿進退甚得大臣
　　體乃命提舉洞霄宫(遺/史)○守既請祠已而除知洪
　　州再移知紹興守歸志益堅就閑退者凡四歳復
　　起知建康蓋上意也曰建康重地用大臣有德望
　　可以鎮服者張守可公感上意不敢不起上於守
　　始終照知甚深兩在中書輙遇宰相闕每退避引
　　薦賢舊不敢當及處閑輙見思不忘十五年正月
　　卒積官至正議大夫再贈特進諡文靖初張浚與
　　守同直栢臺每論事意氣相合時敵勢方憑陵而
　　廟議莫及與守首尾論上前無異詞及同在中書
　　共建駐蹕建康之議無異意重以握手相告之辭
　　誠情俱至故守之没也忠獻張公浚爲之誌銘(行/狀)
　　○守在政府一日上出侍御史沈與求論宰相范
　　宗尹章付守倚守爲相守再拜曰四郊多壘國步
　　未安閱一月而再論相何以繋天下望左右彌縫
　　臣之職也退上章争益力天子異焉他日顧宗尹
　　曰近世進不相傾奪者幾希張守之賢未之見也
　　且命事無大小宜悉咨決建炎紹興間吕范趙張
　　先後秉政守夙夜寅恭協和群辟惟靖國是務及
　　進見則退然若不自已出向之自爲封畛者始愧
　　且革而吳丞相元中李丞相伯紀相次起廢李參
　　政泰發亦自庶僚持從橐善類彚進多時相所不
　　快意者悉守調䕶之力黨附之俗至是潛爲消弭
　　其後諸老困踣嶺海守長入治歸休里門身名俱
　　泰訖無敢睨之者益以信其仁天且相之矣(編修/衛博)
　　(奏議/後跋)公以忠信誠實親結主知寛洪之量不見涯
　　涘上每有不盡用之歎閱十五年王淮時在諫垣
　　上指示宰輔以形貌肖公嘆賞莫及後以語阜陵
　　淮卒正鼎席夫能使人主追記遐想於既没之後
　　眷眷不忘顧何修而臻此搢紳相傳爲美談(太常/博士)
　　(婁機撰/文靖諡)
三月庚寅劉大中參知政事(自禮部/尚書除)
王庶樞宻副使(自兵部/尚書除)
　　先是劉光世罷軍政酈瓊背叛張浚擅棄盱眙還
　　金陵朝廷姑息諸大將不欲有所興革以王庶素
　　有威望故除爲樞宻副使四月詔遣庶視師淮上
　　調諸路兵預爲防秋計庶奏辟屬官上謂宰執曰
　　昨王庶辭朕諭之云張浚待諸將以狎眤取侮吕
　　祉以傲肆取敗皆可爲戒劉大中曰庶到堂亦誦
　　陛下之言深佩聖訓時詔遣王庶按行營壘察州
　　縣弛慢失職者庶臨發行朝請犒軍於殿前司都
　　教塲從之於是便服坐壇上自大將五衛而下雖
　　身任使相悉以戎服步由轅門庭趨受命拜賜而
　　出軍容嚴整莫敢仰視聞者聳然蓋自多事以來
　　未嘗行此禮也翌日遂行岳飛同庶視師淮上與
　　庶書曰今嵗若不舉兵當納節請閑庶稱其壯節
　　六月有報金遣烏凌阿思謀來峕樞宻副使王庶
　　視師在淮甸有旨促庶還朝(小歴○兼/遺史脩)
壬辰秦檜右僕射(自樞宻使除左宣奉大夫守/右僕射同平章事兼樞宻使)
制曰忠爲天下之閑聖人所以衛社稷誠者政事之夲
君子所以治國家故汲黯在朝而邪僻爲之寢謀楊綰
入相而豪侈以之自化惟此鈞衡之任曽何今古之殊
我得其人明告在位(具官/秦檜)秉德敦裕涉道淵㣲守經事
而知其宜臨大節而不可奪迨兹圖舊付以夲兵憂國
忘家持心無二獻可替否守正不阿藴蓍龜先見之明
有松栢後凋之操朕念朝夕之誨必資左右之良在宣
帝時有若丙吉魏相在明皇峕有若姚崇宋璟一則同
心輔政而漢氏中興一則以道納君而唐室大競是用
擢居右揆晉處文昌躐三等之榮階衍爰田之多賦期
盡協恭之義式觀相濟之能於戱啟乃心沃朕心予欲
聞於入告有其善䘮厥善汝毋怠於旁招往踐攸司欽
承休命(朱震/詞)
　　趙鼎事實曰張浚永州之命既下張守陳與義乞
　　罷上皆許其去秦檜亦留身言之退至殿廬起身
　　向鼎前喜見顔閒謂鼎曰檜今日告上乞解機務
　　上曰趙某與卿相知可以少安檜得相公如此更
　　不敢言去二參在坐聞之極不懌二人既衘怨而
　　去其後檜獨相鼎亦不免也○檜既拜相時朝士
　　皆相慶惟吏部侍郎晏敦復退而有憂色或謂敦
　　復曰檜之作相天下之福公獨不恱何耶復曰姦
　　人相矣時刪定官方疇聞是語以告給事中張致
　　逺吏部侍郎魏矼而二人亦以敦復之言爲過其
　　後乃服○趙鼎事實曰一日鼎留身奏事上曰堂
　　中必無異議者又曰秦檜乆在樞府莫懷怨望否
　　鼎曰檜大臣必不爾然用之在陛下爾况自有闕
　　是夜遂鎻院檜再相上既與議過然後相檜是以
　　鼎未敢遽爲去就是年十一月胡銓上書乞斬王
　　倫秦檜孫近於是秦檜孫近上章待罪右諫議大
　　夫李誼言陛下臨御于今一紀所用相凡十人執
　　政二十三人然皆不乆而去規模數易陛下夙夜
　　憂勤而治不加進殆必由此今左相虚位參政闕
　　貟儻選而得天下之才則可專責任之乆可無數
　　易之弊
甲午陳與義罷參知政事(資政殿學/士知湖州)
　　與義自紹興七年正月除參知政事至是年三月
　　罷執政凡十月與義乃張浚所引以乆病乞退遂
　　有是除十一月卒
十月丁巳劉大中罷參知政事(資政殿學/士知處州)
　　大中自是年三月除參知政事至十月罷執政凡
　　七月時侍御史蕭振論參知政事劉大中與父不
　　睦何以事君望正典刑以厚風俗大中亦累章乞
　　罷遂以爲資政殿學士知處州振再論遂改提舉
　　洞霄宫○朱勝非閒居録曰劉大中爲趙鼎黨魁
　　驟遷禮部尚書鼎許以參政後鼎力薦之果參大
　　政○趙鼎事實曰初監察御史蕭振力求外補且
　　託其鄉人吳表臣薛徽言爲請甚切鼎從之遂除
　　郡而去及秦檜拜相一召即來始振以親年七十
　　求去至是不復以親爲辭尋除南康是必有薦爲
　　鷹犬者也未踰月論劉大中至三章不已鼎謂意
　　不在大中行且及臣矣○方疇稽山語録曰時召
　　蕭振入臺振秦檜死黨也首攻劉大中大中既去
　　趙鼎亦丐去正人端士掃地盡矣論者云秦氏竊
　　柄十有八年毒流天下皆自振發之故目振曰老
　　蕭云
甲戌趙鼎罷左相(授奉國軍節度/使知紹興府)
制曰倚大柄於元崇天示佐唐之意隆異恩於君奭地
膺分陜之榮眷夫左右之良當極始終之遇誕揚渙號
敷告治朝(具官/趙鼎)寛肅而敏明惇大而和裕茂藴濟時之
略黙存應變之機思致主於華勛自覺言謨之合欲追
風於晋鄭遂兼愛直之遺洊領台司益孚群望謂見義
不爲無勇故當仁不遜於師敵嘗震於合肥决漢祖親
征之計民未安於建業贊商盤舊土之遷凡厥施爲皆
切幾㑹方今政事僅修而紀綱未振邊廷不警而偹豫
尤深恢疆未識於素謀擇邑莫知其定所倡予和汝正
資一德以相扶蕭規曹隨亦頼同心而共濟遽乃抗章
引去力挽莫囬朕顧夫引疾甚勞愍煩以政錫齊旄於
定海畀輔郡於山隂以寵其行以惇厥舊於戲君臣之
義中外夲同將相得人星直四門之次京師䝉福河潤
九里之餘益茂乃猷荅我休命
　　鼎自紹興七年九月拜左僕射是年十月罷復相
　　凡一年先是侍御史蕭振已撃劉大中出之振言
　　某只論劉參政如趙丞相不必論蓋欲其自爲去
　　就也鼎遂引疾乞罷○方疇稽山語録曰時傳語
　　紛紛今日曰趙丞相乞去矣明日曰趙丞相搬上
　　船矣蓋秦黨百計揺撼而鼎初未之覺疇以劄子
　　問鼎曰見機而作大易格言當斷不斷古人深戒
　　願公早圖之鼎遂乞去鼎罷相既而給事中張致
　　逺以徽猷閣待制出知廣州中書舍人吕夲中奉
　　祠而去二人皆鼎所厚者○鼎罷爲少傅奉國軍
　　節度使知紹興府兼浙東安撫使金人有許和之
　　議上與宰相議之趙鼎堅執不可講和之說秦檜
　　意欲講和一日朝殿宰執奏事退檜獨留身奏講
　　和之説且曰臣以爲講和便上曰然檜曰臣僚之
　　說各持兩端畏首畏尾此不足與斷大事若陛下
　　決欲講和乞陛下英斷獨與臣議其事不許羣臣
　　干與事乃可成不然無益也上曰朕獨委卿檜曰
　　臣亦恐未便欲望陛下更精加思慮三日然後别
　　具奏禀上曰然又三日檜復留身奏事知上意欲
　　和甚堅猶以爲未也乃曰臣恐别有未便欲望陛
　　下更思慮三日容臣别奏上曰然又三日檜復留
　　身奏事如初知上意堅確不移方出文字乞决和
　　議不許羣臣干與上欲納鼎之議不協遂罷相出
　　知紹興府首途之日檜奏乞備禮餞鼎之行乃就
　　津亭排列别筵率執政俟于津亭鼎相揖罷即登
　　舟檜曰已得旨餞送相公何不少留鼎曰議已不
　　協何留之有遂登舟叱篙師離岸檜亦叱從人收
　　筵㑹而歸且顧鼎言曰檜是好意舟已開矣自是
　　檜有憾鼎意○鼎之求去也殿中侍御史張戒謂
　　大臣進退國家安危所繋陛下他日必悔乞留鼎
　　於經筵詔戒爲耳目之官附下罔上可與外任朱
　　勝非閒居録曰趙鼎復相植黨益急凡凶險刻薄
　　之士無不收録使造虛譽而排善類張戒其一也
　　鼎薦常同爲中司同即以鼎所善奏爲臺屬戒知
　　其決去即露章請留以邀後福其言狂躁愚弄鼎
　　既罷猶知泉州蓋其黨與維持之力也(小/歴)○初趙
　　鼎罷宰相而出知紹興府也秦檜憾其不赴别筵
　　而去和議既成已得三京地檜謂可報鼎矣乃以
　　周祕知紹興府祕與鼎素不協故也遂移鼎知泉
　　州(遺/史)○九年四月右諫議大夫曽統殿中侍御史
　　謝祖信皆論趙鼎乆任宰司專權植黨在靖康末
　　受張邦昌僞命近上章納節敢以富弼自列臣子
　　共憤望加流竄時鼎以少傅奉國軍節度使知泉
　　州乃詔落節○先是秦檜言趙鼎修哲宗史成加
　　特進直學士院吕夲中行詞云合晋楚之成不若
　　尊王而賤覇鼎爲首相於議和未嘗不僉同今詞
　　如此(闕/)鼎風㫖欲因和議不成爲脱身之計上因
　　諭己酉年金人南牧鼎時爲臺臣尚欲以金人畫
　　江爲界豈以和議爲非此事張守備見檜曰便可
　　録此聖語付史館於是檜等退而竊歎上明智照
　　臨洞見臣下反覆之態豈可欺哉○十年四月知
　　泉州趙鼎請罷中丞王次翁論知泉州趙鼎不法
　　及知宣州汪伯彦知信州徐俯並乞與祠乙卯宰
　　執奏欲以言章付鼎等上曰人臣有小過朕不欲
　　揚之使自爲進退既而三人相繼請罷從之○閏
　　六月特進趙鼎自泉州罷來居紹興府中丞王次
　　翁言鼎近聞邊報喜見顔閒幸時有警規圖復用
　　直扺近輔略不避嫌門下黨與往來臨安鼓惑衆
　　聽又論鼎在靖康末結王時雍薦之張邦昌遂受
　　僞命爲京畿憲退而語人有親奉玉音之語又向
　　以元樞都督川陜荆襄未幾拜相而乾沒官錢七
　　十萬緡皆有實迹望寘于法章三上鼎遂責祕書
　　少監分司南京興化軍居住次翁言之不已遂以
　　散官潮州安置趙鼎事實曰時鼎連失洙渭二子
　　與親舊書曰㓜子之病以某謫温陵失於醫理而
　　死長子之病以某謫潮陽惜於離别而死一被譴
　　而並殺二子蓋負罪之深宜誅而貸故移禍私門
　　如此其酷○鼎聞金人敗盟用兵乃上書言時事
　　秦檜忌鼎復用乃令御史中丞王次翁誣以罪十
　　年六月遂責授興化軍居住秦檜之憾鼎也其始
　　也鼎罷宰相出知紹興府檜具筵錢于浙江亭鼎
　　不留而登舟其終也以鼎上書言時政故其憾不
　　可釋矣(遺/史)○是月趙鼎責授清逺軍節度副使潮
　　州安置秦檜令王次翁誣趙鼎知金人叛盟曽出
　　怨言事故自興化軍安置潮州○十二年十一月
　　詔趙鼎王庶初謗和議遇赦勿復量移右諫議大
　　夫羅汝楫言陛下近可臣僚之奏以前日異論者
　　明正典刑此誠今之先務然初定和議而譏謗紛
　　然往往出於愚而無知不足深責趙鼎王庶曽開
　　李彌遜尚以美職而食祠禄失刑已甚望賜貶黜
　　鼎庶見在謫籍近赦恐合量移乞令有司勿復舉
　　行亦足少懲詔從之於是開彌遜并落職汝楫又
　　言前殿中侍御史張戒與鼎厚引居言路凡鼎之
　　風㫖奉承不暇故助鼎以阻和議鼎罷相戒失所
　　頼復請留之既被黜則往依岳飛於江夏其趣操
　　可知詔停戒官○十四年趙鼎移吉陽軍安置先
　　鼎在潮州有編管人王文獻與鼎相見歷問行朝
　　事宜因及禮部侍郎髙閌閌鼎所厚也鼎因語守
　　臣龔寛稱文獻切直令縱其自便鼎復以錢米饋
　　之文獻偶坐事送臨安府鞫之獄具文獻與寛皆
　　已行遣於是中丞詹大方請竄鼎以禦魑魅使天
　　下曉然知其終身不齒上謂宰執曰可遷之逺地
　　庶其門生故吏知不復用於是移鼎吉陽軍安置
　　鼎子汾力乞侍行鼎不忍使之以無罪而俱死瘴
　　地手批付之不令侍行○十七年八月清逺軍節
　　度副使趙鼎卒鼎在吉陽軍秦檜令夲軍月具鼎
　　存亡申省鼎知之遣人呼其子謂之曰檜必欲殺
　　我我不死一家當誅我死爾曹無患乃不食是月
　　癸卯卒既而詔許歸葬其後諡曰忠簡○二十年
　　六月故相趙鼎之子汾奉鼎䘮歸葬于衢州常山
　　縣守臣張傑知中外士大夫平時與鼎有簡牘往
　　來至是又㩦酒㑹葬意可爲竒貨乃遣兵官下縣
　　同縣尉翁䝉之以搜私醸爲名馳往掩取復疑䝉
　　之漏言潜戒左右伺察之䝉之書片紙走僕自後
　　垣出宻以告汾趣令盡焚篋中書及弓兵之屬比
　　兵官至一無所得傑怒方深治䝉之而追汾與故
　　侍讀范冲之子仲彪拘于兵官之所䝉之母訴於
　　朝左僕射秦檜咎傑已甚其事未幾遂息時士氣
　　猶未冺所唁問鼎議論時事固非一家而集英殿
　　修撰魏矼與鼎尤厚是日非䝉之則根株牽連當
　　起大獄人謂䝉之初被委茍避免固足取名然慮
　　更委小人則禍徧及善類故詭承而潛泄之忤傑
　　弗顧鼎之家賴以紓禍䝉之雖㣲官而仁智勇皆
　　可尚也
十一月甲申孫近參知政事(自翰林學士承㫖除九年/四月丙寅兼權同知樞宻)
　　(院/)
　　時秦檜主和議樞屬胡銓上䟽乞斬王倫秦檜孫
　　近略曰孫近傅㑹檜議遂得參知政事天下望治
　　有如饑渴而近伴食中書漫不敢可否事檜曰敵
　　可講和近曰可和檜曰天子當拜近亦曰當拜臣
　　嘗至政事堂三發問而近不荅但曰已令臺諫侍
　　從議之矣嗚呼參贊大政徒取充位如此有如敵
　　騎長驅尚能折衝禦侮耶竊謂秦檜孫近並可斬
　　也銓遂昭州編管
甲辰王庶罷樞宻副使(資政殿學/士知潭州)
　　庶自紹興八年三月除樞宻副使是年十一月罷
　　在樞府凡七月○庶累奏劄乞治兵戎不講和不
　　省遂以疾乞解機政五上章而後獲請以資政殿
　　學士出知潭州兼湖南安撫制置大使及陛辭力
　　請曰以臣異議罔功必致人言乞改除一宫觀差
　　遣上復温言慰遣之庶除知潭州蕭振言庶沮撓
　　講和事庶落職宫祠劉一止行詞曰大言惑衆小
　　智餙姦既陳立異之辭旋有壞成之意倘謂和戎
　　之非䇿則雖執義以何慚乃因知已之莫留始欲
　　脱身而邀譽第務死黨寧知有君識者讀之爲庶
　　戰慄○趙鼎之去也王庶送鼎登舟曰公欲去早
　　爲庶言鼎曰去就在樞宻鼎豈敢與庶西人氣直
　　即曰庶㑹此矣遂引疾求去時侍御史蕭振乞留
　　庶遂除振工部侍郎兼侍讀仍以中書舎人勾龍
　　如淵爲御史中丞如淵曰如趙鼎爲相隳盡紀綱
　　乃竊賢相之名而去王庶在樞府使盡姦計乃以
　　和議不合賣直而去劉大中以不孝得罪亦竊朝
　　廷美職善罷去○十二月勾龍如淵言庶嘗營救
　　趙鼎乞罷潭州之命詔庶落職與宫祠九年正月
　　張浚王庶劉大中並復職秦檜令臣僚上言王庶
　　劉大中趙鼎之罪遂再落職時王庶復端明殿學
　　士初庶離行朝不見賓客至蕪湖請知縣髙某衩
　　衣相見委以買田宅議者謂庶平日豪邁一旦議
　　論不合而去未宜求田而問舎也至池州有再落
　　職之命乃寓居九江買田于敷淺原徙家居焉○
　　十二年六月王庶責授嚮德軍節度副使道州安
　　置庶落職居于江州秦檜猶怒其異已不附和議
　　令臣僚言其在江州占百姓田宅故責授焉(遺/史)○
　　十一月詔趙鼎王庶初謗和議遇赦勿復量移王
　　庶安置在道州以疾卒諸子扶䕶歸江州親舊迎
　　見之其子之竒之荀撫柩而哭曰秦檜秦檜此讐
　　必報親舊皆掩其口仍髙聲以混其語庶嘗自號
　　當叟或問其意如何庶曰吾之所爲皆合其宜不
　　敢失當故號爲當叟云○二十二年前樞宻副使
　　王庶既貶死其子承務郎之竒之荀語及朝政三
　　月詔各除名之竒梅州之荀融州並編管上因言
　　庶爲人兇悖深阻休兵之議幾誤國事初龍圖閣
　　葉三省嘗與故宰相趙鼎王庶通書力詆休兵之
　　議爲進士陳夀所告送大理寺至是獄成上曰此
　　不可不懲庶使後來者知畏乃詔三省落職送筠
　　州安置王庶責死道州歸葬九江諸子皆切齒秦
　　檜終制其子之竒習宏詞科擬作責秦檜詞痛肆
　　詆毁學院子甯偉得其藁偉者庶親隨老舊人王
　　德所薦而來也既得其藁乃持之竒之竒責德殺
　　之後庶門下吏武翼郎陳俊詣朝廷訴王氏隂私
　　檜素怨庶異已庶雖死憾猶未釋後所訴事雖虚
　　之竒之荀猶追官編管廣南○淳熙十一年王之
　　荀爲父庶請諡太常諡曰敏節上曰可當此諡否
　　王淮等奏王庶曽爲樞副在紹興艱難之初頗能
　　宣力其人有執守乃之竒之父詔從之
十二月己未李光參知政事(自吏部/尚書除)
　　秦檜與光不相知止以和議初成將揭牓欲藉光
　　之名以鎮壓爾上意初亦不欲用光以檜謂光有
　　人望若同押牓浮議自定上乃從之
甲午韓肖胄簽書樞宻院事(自端明殿/學士除)
　　丁亥詔肖胄充金國報謝使以樞宻都承㫖錢愐
　　副之
　　紹興九年(己/未)
正月丙午王倫同簽書樞宻院事
制曰朕總攬羣工圖囘萬務眷言宥宻實秉樞機體隆
參佐之聯位在疑丞之次亶惟用德亦以勸功(具官/王倫)宇
量坦夷機神敏悟出先正名賢之後有流風遺範之存
事不辭難行不擇利奉萬國之使無以家爲道二國之
言各如意出卓爾傾河之辨毅然叱馭之忠酈生憑軾
以下齊城毛遂定盟而重趙國揆其成効有溢前聞朕
念陵寢乆荒梓宫未返東朝契闊星紀既周北道謳吟
民心未改幸信書之來諗知永好之不渝爾其肅迓還
轅就成故壤爰陟夲兵之重仍兼賜第之榮惟既厥心
毋乏故事噫復文武之境朕將無愧於古人合晉楚之
成爾乃増光於史冊(劉一/止詞)
　　倫自龍圖閣學士除端明殿學士同簽書樞宻院
　　事仍賜出身充奉迎梓宫及交地界使宣州觀察
　　使藍公佐副之王倫藍公佐奉使金國至京師以
　　金人已退地而去倫遂權東京留守兼知開封府
　　節制軍馬劉豫以陳東歐陽澈在建炎之初上書
　　被誅於南京市乃倣張廵許逺雙廟之制建廟宇
　　以祀之僞封侯爵至是倫令毁其廟三月甲申烏
　　珠出京城王倫交割京師應交割州軍官物十分
　　留二分外分般過河北送納○二十七年正月監
　　登聞鼓院王述以其父倫死事乞外任上曰王倫
　　往年奉使至金金欲留之許以官爵倫不從乃冠
　　帯南嚮再拜訖就死此事亦人所難宜恤其後可
　　將添差平江府通判
二月詔前宰相張浚復資政殿大學士知福州(自提舉/洞霄宫)
　　(除/)
　　十二年十一月醴泉觀使張浚封和國公十六年
　　十二月浚自崇信軍節度使萬夀觀使落節以特
　　進提舉太平興國宫連州居住時秦檜以爲時已
　　太平日興彌文諱言兵事深忌浚浚居長沙益屋
　　六十楹且爲堂牓曰盡心蓋營以奉其母而言者
　　論浚卜宅踰制至擬五鳳建樓上不以爲然遣起
　　居舎人吳秉信以使事至湖南有所案驗秉信造
　　浚見其所居不過中人常産可辦不覺嘆息乃以
　　檜意宻告之秉信歸而被絀至是浚因星變言今
　　日事勢譬如養成大疽於頭目心腹之間不决不
　　止决遲則禍大而難測决速則禍輕而易治惟陛
　　下斷之以獨謹察情僞預備倉卒庶幾社稷有安
　　全之理不然日復一日後將噬臍異時以國予敵
　　者反歸罪正議此臣所以食不下咽而不能一夕
　　安也於是中丞何若言浚包藏禍心惟冀天下多
　　事則僥倖再用乃詔浚落節遂有是命浚文學尤
　　深於易自至貶所精思大㫖述之於編○十九年
　　九月浚自連州移永州浚自去國至是幾二十年
　　退然自修若無能爲者而四方之士莫不傾心健
　　將悍卒見之者必咨嗟太息下至兒童亦知有張
　　都督毎使者至金國國主必問浚今安在是月浚
　　移永州浚舊居永人情相樂聞其歸喜甚相與出
　　迎見浚所養勝前皆賀之○初故相趙鼎私謂其
　　客刪定方疇曰張德逺建炎復辟之功豈可忘也
　　上待臣下有恩想必講求疇曰今日擔子極重秦
　　相獨負之恐難也不知故相中誰可辦者時李綱
　　朱勝非尚在鼎曰伯紀藏一皆不濟事惟德逺可
　　爾苐恐不容復來至是浚果爲檜所忌屏居湖外
　　之乆如鼎言也二十五年特進張浚復觀文殿大
　　學士判洪州(命下時浚/已丁母憂)
五月辛丑樓炤簽書樞宻院事(自翰林學士承/㫖知制誥除)
　　四月上以陜西新復不宜置宣撫使當遣大臣諭
　　以德意乃詔簽書樞宻院事樓炤往焉
十二月辛酉李光罷參知政事
　　光自八年十二月除參知政事至是年十二月罷
　　執政一年○光與右僕射秦檜議事不合於上前
　　紛争且言檜之短乃引疾求去罷爲資政殿學士
　　詔與郡言者交攻遂提舉洞霄宫時右正言陳淵
　　獨不論光檜疑之初李光薦吕廣問於秦檜檜不
　　荅後廣問因與秦檜致爭檜憾之光嘗言檜所用
　　皆親黨略無公道他日必誤朝廷一日光與親戚
　　干檜求差遣數日未有報光再見檜因申前請且
　　曰此人孤寒檜大怒以為其譏已任用者皆豪富
　　人也臺官翌日即言光之罪遂罷參知政事(遺/史)○
　　十一年十一月資政殿學士李光責授散官藤州
　　安置言者論光因近日二使遽還鼓唱萬端致㑹
　　稽之民騷然原光之意蓋幸有警以冀復用乃詔
　　責授上曰朕於光輩聞其虗名而用之見其不才
　　而罷之逮其有罪而責之皆彼自取朕未嘗有心
　　也若用虗名而不治其罪則有賞無刑政何以成
　　○二十年正月前參知政事李光貶昌化軍初言
　　者謂光在貶所嘗撰私史其子右承務郎孟堅居
　　紹興府以語同郡人陸升之傳聞所記皆非事實
　　詔兩浙漕臣曹泳差官究治申省取㫖至是大理
　　寺勘實孟堅招父光所作小史語涉譏謗上謂宰
　　執曰光初用時以和議爲是朕意其氣直甚喜之
　　及得執政遂以和爲非朕面質其反覆固知光小
　　人平生蹤跡於此掃地矣於是貶光昌化軍孟堅
　　編管峽州而龍圖閣學士程瑀寳文殿學士張燾
　　徽猷閣待制潘良貴新福建機宜吳元美新福建
　　參議官賀允中並貶秩有差徽猷閣直學士胡寅
　　落職皆縁與光通書之故(小/歴)○光以宫祠居鄉里
　　曽與相知言秦檜之非檜知之檜素憾光且畏其
　　得人望恐復進用乃令臣僚誣言其指斥之罪遂
　　責授建寧軍節度副使藤州安置光初安置在藤
　　州周某者誘光唱和詩篇說秦檜之姦宄取其有
　　諷刺者積得數幅宻獻於檜檜怒令臣僚言其罪
　　故自藤州移瓊州又移昌化軍(遺/史)○和議之初宰
　　相秦檜欲撤武備盡奪諸將兵權光曰戎狄狼子
　　野心和不可恃備不可撤檜惡之㑹詔令侍從官
　　舉西北流寓之士被舉者甚衆檜皆置不問光與
　　之詰難上前因曰觀檜之意是欲䝉蔽陛下耳目
　　盜弄國權此懷姦誤國之大者不可不察檜大發
　　怒明日光乞去上曰卿昨面斥秦檜舉措如古人
　　朕退而歎息方寄卿以腹心何乃引去光曰臣與
　　宰相爭論不可留章九上乃除資政殿學士知紹
　　興府初秦檜欲成和議畏公論沮之以光素有人
　　望欲借以鎮服士大夫故引與共政而光弗察也
　　光至而和議已定檜遂據權下視同列光亦外廹
　　物議與檜滋不合至爭論上前直指檜罪坐是謫
　　徙以殁自光逐檜益無所忌專以刑戮竄謫鉗制
　　士大夫矣二十五年冬檜卒上收攬威柄量移郴
　　州二十八年復左朝奉大夫許自便明年卒于蘄
　　州年八十二孝宗登極追復左中大夫資政殿學
　　士詔盡數給還依條合得致仕遺表恩澤官其子
　　孫七人(夲/傳)
　　紹興十年(庚/申)
二月韓肖胄罷簽書樞宻院事(自端明殿學士除資/政殿學士知紹興府)
　　肖胄自紹興八年十二月除簽書樞宻院事是年
　　二月罷在樞府踰一年肖胄請去故也二十年肖
　　胄卒肖胄嘗帥浙東既奉祠則家于越先是家藏
　　書甚富散于南渡僅存家集肖胄刻意搜求迄復
　　其舊且明習典故多識前軰言行至是卒肖胄薦
　　士不以為已力人謂其有忠彦風烈
六月甲子樓炤罷簽書樞宻院事(以父憂/去位)
七月丙午王次翁參知政事(自御史/中丞除)
　　次翁爲御史中丞迎合秦檜之意上章言趙鼎責
　　邵武軍再移潮州故得爲參知政事(遺/史)
　
　宋宰輔編年録卷十五
欽定四庫全書
　宋宰輔編年録卷十六　宋　徐自明　著
　　高宗紹興十一年(辛酉/)
四月己卯孫近罷參知政事(資政殿學士/提舉洞霄宫)
　　近自紹興八年十一月除參知政事至是年四月
　　罷執政二年餘○虜之冦淮西也除參知政事孫
　　近請召知福州張浚都督諸軍秦檜素忌浚聞近
　　言大惡之至是中丞何鑄言近之過近引疾乞罷
　　遂除職奉祠十二年正月秦檜令臣僚言孫近之
　　罪遂落資政殿學士職二月秦檜令臣僚誣告孫
　　近交結趙士㒟之罪責授左朝㪚官秘書少監分
　　司南京濠州居住十四年復左朝請大夫提舉江
　　州太平觀興化軍居住(遺/史)二十三年三月孫近卒
　　方贑州之亂謫居人孫近走吉州避之至是賊平
　　復居贑州未幾卒二十六年正月甲子詔故宰執
　　趙鼎孫近並追復舊職近遂復資政殿學士
壬辰韓世忠張俊並樞宻使(世忠自揚武翊運功臣太/保横海武寕安化軍節度)
　　(使淮東路宣撫使除節俊自安民靖難功臣少/師鎮洮崇信奉寕軍  度使淮西路宣撫使除)
岳飛樞宻副使(飛自湖北京西/路宣撫使除)
世忠樞宻使制曰合將相之權均任安危之寄兼文武
之用式恢長乆之圖乃眷勳賢冝膺榮寵爰契華戎之
望俾親帷幄之咨載叶剛辰誕敭顯冊(具官/世忠)韓才資剛
果智慮精深英規黙合於孫吳義槩羞稱於賁育忠貫
日月靡渝金石之堅功若丘山具焕旂常之紀屬東廵
於吴會資外屛於淮堧雖固壘湥軍志必以全取勝而
枕戈待旦誓不與敵偕存蠢爾遐荒擾我近服幸偷生
於淝水復送死於濠梁露橈千艘寔賛征南之䇿夾道
萬弩旋致馬陵之師方摩牙揺毒而競前忽洞胷達腋
而俱靡拆姦挫銳寕論破敵之竒禁暴息民正頼興邦
之畧朕惟膏粱不可以愈疾尸祝不可以代庖觀時適
變則事得其冝因能授職則才周於用故勾踐以二臣
治國蠡蓋總於甲兵漢高以三傑開基信寔顓於征伐
是用分命雋哲延登廟堂越升樞極之崇仍復公台之
貴益封多戸衍食眞租裒是徽章庸昭異數於戯貴謀
賤戰是謂王者之兵同寅恊恭乃大賢人之業欽承丕
訓益厲遠猷(朱震詞/)
俊樞宻使制曰虞舜命官咎繇以五刑弼教周卿分職
司馬以九伐正邦朕逺稽帝王之令猷仰奉祖宗之治
訓今朝廷多故屬方用武之時而智勇兼資冝總本兵
之務肆盼大號敷告庻工(具官/張俊)識同沉㡬氣函逺畧厲
忠忱而挺節罄共恪以事君邊陲不寕弭患必咨於耿
秉國家有急論功孰擬於陳湯頃繇陪扈眷倚之親出
膺鎭禦綏懐之寄逮敵騎之南牧飭戎車而北征首率
銳師身先諸將深思熟慮諒計䇿之無遺䧟陣摧鋒會
梟禽之不暇趣邊人殄㓕之勢啓中興紹述之圖濰水
亟奔初笑淮隂之怯先零旣破卒推充國之謀朕惟黜
陟明則人盡其材責任專則事無不理矧軍國之容異
尚而文武之用殊途多壘息烽顧未忘於治外巖廊側
席盍求助以處中是用晉擢元勳延登近弼位正樞廷
之峻班聯宰席之崇增衍新畬陪敦眞食於戯修政事
而安邊徼允資借筯之籌􁃅弓矢而戢干戈終輔埀衣
之治尚體朕意勉稱異恩
飛樞宻副使制曰朕躬履多虞規恢大業惟文武並用
有嚴宥宻之司必智勇兼全克任本兵之寄眷時人傑
乆摠戎昭肆疇勲望之隆俾賛樞機之要誕揚渙號敷
告明廷(具官/岳飛)果毅而明深沉以武竒謀祕計夙推韜畧
之高英槩雄姿凛有威名之盛自服勤於邉圉寔修扞
於我家作鎮上流屹若金湯之勢宣威遐俗震於貔虎
之群功屢紀於旂常任寔同於柱石念提軍百戰已深
料敵制勝之方而授任一隅未䆒折衝銷難之畧欝雄
圖而弗展慨平世之何時是用蔽自朕心付以國柄參
畀事樞之重仍班孤棘之崇近資發蹤指示之竒逺輯
摧䧟廓清之績庻極用人之効亟成戡難之圖於戯上
下交而志同朕方深於注意將相和則士附爾益務於
恊心其懋壯猷用服明訓(林待/聘詞)
　　初給事中范同獻計於秦檜曰諸將乆握重兵難
　　制當以三大帥皆除樞宻使副罷其兵檜喜遂奏
　　其事上從之世忠俊皆除樞宻使賜俊玉帯飛樞
　　宻副使世忠旣􁧅乃製一字巾入都堂則褁之出
　　入以親兵自衛檜頗不喜飛披襟作雍容之状檜
　　亦忌之惟俊從其自然故檜不深致疑(遺/史)初范同
　　力助和議至是又獻計於秦檜請皆除樞宻而罷
　　其兵權檜用之乃宻奏上以柘臯之㨗太保淮東
　　安撫使韓世忠少師淮西宣撫使張俊少保湖北
　　宣撫使岳飛並詣行在論功行賞時世忠俊已至
　　而飛獨後秦檜與參知政事王次翁憂之謀以明
　　日率三大將置酒湖上欲出則語直省官曰姑待
　　岳少保來益令堂厨豐其燕具如此展期以待至
　　六七日及是飛至卽鎻院壬辰以世忠俊爲樞宻
　　使飛爲樞宻副使唯俊與檜意合故力賛和議且
　　覺朝廷欲罷其兵權首言臣旣備位樞府不當復
　　領宣撫司乞納所統兵不報然俊忌飛與劉錡每
　　以飛赴援遅而錡不力戰為言也初上詔湖北宣
　　撫使岳飛以兵援淮西飛念前此毎勝復被詔還
　　乃以糧乏為辭至是濠州已破飛始以兵來援故
　　張俊與秦檜皆恨之癸巳上謂宰執曰昔三宣撫
　　之兵分為三軍故有此軍作過而徃投彼軍者今
　　合為一則前日之弊革矣乙未上謂韓世忠張俊
　　岳飛曰朕昔付卿等以一路宣撫之權尚小今付
　　卿等以樞府本兵之權甚大卿等冝合爲一心勿
　　分彼此則兵力全而莫之能禦顧如烏珠者何足
　　掃除乎王次翁叙紀曰(王伯/庠撰)紹興辛酉金人有飲
　　馬大江之謀大將張俊韓世忠皆欲先事深入惟
　　岳飛駐兵淮西不肯動上以親札促其行者凡十
　　有七飛偃蹇如故最後又降親札曰社稷存亡在
　　卿此舉飛奉詔移軍三十里而止上始有誅飛意
　　又世忠軍中親校溫濟者以世忠隂事來告朝廷
　　置濟於湖南世忠連上章乞遣濟至軍中語甚不
　　遜是時三大將皆握兵輕視朝廷其年柘臯之㨗
　　有㫖令大將入論功行賞俊世忠已到而飛獨未
　　來後飛旣到以明日鎻院皆除樞宻使促令入院
　　供職罷其兵柄晡時有旨鎻院明日宣麻是夜將
　　半復以制命三大帥軍中列校使各統所部自為
　　一軍更其銜曰統制御前軍馬凡其所統陞黜賞
　　罰得專逹之諸校喜於自便莫不欣然受命明日
　　三大帥入授元樞之制旣出則其所部皆已㪚去
　　𨗳從盡以宻院之人上之此謀惟先臣與秦檜預
　　之天下嘆服三帥旣罷兵柄先臣語伯庠曰吾與
　　秦相謀之乆矣雖外示閒暇而終夕未嘗交睫脱
　　致紛紜滅族非所憂憂宗社而已事幸而成上之
　　英㫁與天合也吾何力之有○是月辛亥上遣樞
　　宻使張俊與副使岳飛同徃楚州總淮東全軍還
　　駐鎭江府壬子上謂宰執曰士大夫言恢復者皆
　　虛辭非實用也用兵自有次第朕比遣二樞使按
　　閲軍馬措置戰守蓋按閲於先則兵皆可戰兵既
　　可戰則能守矣待彼有釁然後可進討以圖恢復
　　此用兵之序也十一年八月岳飛罷樞宻副使而
　　俊獨留鎮江爲備十月金四太子烏珠復犯泗州
　　詔樞宻使張俊於鎮江府置司措置江淮戰守俊
　　不以兵渡江恐妨和議旣而敵騎乆不至(小/歴)五月
　　韓世忠以錢一百萬貫米九十萬石鎮江淮東諸
　　酒庫俱獻於朝廷是月張俊岳飛徃淮東撫定韓
　　世忠之兵更軍制之初諸軍未悉朝廷之意將士
　　不安已命張俊岳飛拊循之俊與飛旣到楚州飛
　　㸃兵簿方知世忠止有三萬餘人乃在楚州十餘
　　年金人不敢犯猶有餘力以侵山東可謂竒特之
　　士也後命遷楚州軍馬錢糧於鎮江府初岳飛與
　　張俊同至楚州撫諭韓世忠軍飛與俊議事不恊
　　歸至行在飛請獨留不復掌兵其寮屬皆乞宫祠
　　而去俊獨再出㳂江視師七月己亥張俊加太傅
　　廣國公是時俊以樞宻使視師在鎮江建康(通/史)十
　　二年正月樞宻張俊措置江淮戰守囘參議官以
　　下分三等推㤙行府結局俊乞罷樞務不許
六月己亥秦檜左僕射(自右僕射加特進仍/兼樞宻使封慶國公)
制曰臨政願治孰先考謹之圖當軸處中莫重弼諧之
長眷惟人傑寔秉國均具殫獨任之勞未正乆虛之位
肆朌制綍孚告朝紳(具官/秦檜)惇大而直方剛明而和達學
窮六藝之蘊行全九德之純氣節冠於古今聲名震乎
夷貊早膺柄用再踐鼎司忠惟社禝之安志切生靈之
念耻君不及堯舜有言可稽致治庻㡬成康惟力是竭
屬履多虞之運方恢撥亂之基用兵行師則頼指蹤於
蕭何解紛維艱則寄安危於裴度國以身狥謀必予同
終始倚愛之親豈他人之可兾談笑規為之際皆前哲
之所難雖荐陟於台衡顧未專於魁席是用蔽自朕志
俯叶僉俞名躋左揆之崇望聳百僚之冠超秩賜位錫
壌大邦増陪多邑之封併衍真輸之賦兼資異寵庸厚
褒章於戲勤於求賢逸於得人旣獲仰成之効文能附
衆武能威敵尚觀綏定之勲茂對殊休益終逺業
　　七月戊戍左僕射秦檜上徽宗實録尋加檜少保
　　封冀國公初有詔史館脩徽宗實録右僕射秦檜
　　兼提舉實録院其修撰檢討官令檜辟差於是以
　　禮部侍郎范同爲修撰禮部員外郎劉昉為檢討
　　至是書纔成六十卷左僕射秦檜等上之尋加檜
　　少保制詞有曰起傅巖而作霖雨雖伊吕之佐無
　　以加約魯史而修春秋彼遷固而下不足道議者
　　服其工(遺/史)
七月庚子范同參知政事(自翰林/學士除)
　　同以大將乆握重兵難制冝並除樞宻罷其兵獻
　　議於秦檜檜用之至是乃除同參知政事(遺/史)
八月甲戌岳飛罷樞宻副使(依前少保武勝定國軍/節度使充萬夀觀使)
制曰聯樞筦而賛廟謨方重股肱之寄擁節旄而奉朝
請盖隆體貎之㤙乃眷勲臣方居宻席遽瀝退身之懇
盍推從欲之仁爰告大廷用孚爾衆(具官/岳飛)禀資肅毅挺
質沉雄方略得古良將之風忠勇有烈丈夫之氣奮身
許國彯趙士之曼纓厲志圖功撫臧宫之鳴劒自總幹
方之任乆顓制閫之權惟績用之殊方亦㤙褒之備至
戎騂𨗳節旣疊組於大邦孤棘位朝遂晋班於亞保兹
圖茂閥俾翼鴻樞庻資籌幄之竒用輯平戎之略歘煩
言之荐至摘深釁以交攻有駭予聞良乖衆望朕方記
功揜過事將抑而不揚爾乃引咎自言章旣却而復上
諒忱誠之已確雖敦諭其莫囘是用崇使秩於殊庭畀
齊壇於舊服留以自近示不遐遺以全終始之冝以盡
君臣之契於戲寵以寛科全禄光武所以保功臣之終
曽無貳色猜情鄧公所以得君子之致朕方監此以御
下爾尚念茲而事君徃哉惟欽服我明訓(林待/聘詞)
　　先是右諫議大夫万俟卨論樞宻副使岳飛議棄
　　兩淮地專守大江以南且飛提重兵十餘萬無横
　　草之勞倡言棄兩淮以動朝廷此不臣之漸也七
　　月癸丑宰執奏事上曰山陽要地屏蔽淮東無山
　　陽則通㤗不能固賊來徑趣蘇常豈不揺動其事
　　甚明比遣張俊岳飛徃彼措置戰守二人登城行
　　視飛於衆中倡言楚不可守城安用脩盖將士戍
　　山陽厭乆欲棄而之他飛意在附下以要譽故其
　　言如此朕何頼焉檜曰飛對人之言乃至是中外
　　未之知也時樞宻使張俊副使岳飛皆在鎮江府
　　而右諫議大夫万俟卨等論飛罪以為今春敵騎
　　犯淮西張俊全師遇敵趣飛來援而飛故稽嚴詔
　　略至舒蘄而不進比與俊按兵淮上又執偏見欲
　　棄山陽不守致喧外議所幸俊止其言紛紜遂定
　　於是飛上章丐罷甲戍以為少保武勝定國軍節
　　度使充萬夀觀使飛旣罷而俊獨留鎮江為備○
　　十二月癸巳少保武勝定國軍節度充萬夀觀使
　　岳飛賜死先是少保岳飛舊所部統制官節制鄂
　　州兵馬張憲隂謀冀朝廷還飛復掌兵而已為之
　　副未發間爲御前都統王貴所告時樞宻使張俊
　　在鎮江府亦奏其事右丞相秦檜乘此治飛詔委
　　俊收憲大理寺命中丞何鑄大理卿周三畏鞫之
　　十一月以右諫議大夫万俟卨爲御史中丞時張
　　憲之獄未成何鑄以除執政奉使乃改命卨推勘
　　而少保岳飛與其子忠州防禦使雲皆繫獄矣十
　　二月中丞万俟卨大理卿周三畏同勘岳飛等獄
　　成飛坐金人侵淮南受親札凡十五逗遛不進及
　　指斥乘輿又罷兵權令右朝㪚郎孫革作書與張
　　憲令措置擘畫㸔畢焚之又令憲虛申探得四太
　　子兵犯上流雲為與憲咨目可與得心腹兵官商
　　議憲為收飛及雲書遂謀反僧澤一為向憲言而
　　先以兵兩隊守總領轉運司癸巳詔賜飛死斬憲
　　雲于市令殿前都指揮使楊沂中涖其刑家屬並
　　遷廣南且籍其家貲而配澤一(小/歴)○初獄成大理
　　丞李若樸何彦猷謂飛罪當徒二年白于大理卿
　　周三畏三畏是日白於中丞万俟卨不應三畏言
　　當依法三畏豈惜大理卿邪有輔者投書于秦檜
　　言飛反状已明檜以書付獄卨卽致飛于死旣而
　　卨弹若樸彦猷並罷(遺/史)初秦檜之居永嘉也今袐
　　閣修撰主管玉隆觀薛弼嘗游其門又卨為湖北
　　提刑弼時經撫本路除劇盗伍俊歸功于卨至是
　　治獄弼嘗爲飛恭謀官無一辭累及○先是獄之
　　成也太傅韓世忠嘗以問檜檜曰飛子雲與張憲
　　書不明其事體莫湏有世忠曰相公言莫湏有此
　　三字何以使人甘心固爭之檜不聴飛知書而禮
　　士且濟人之貧用兵秋毫無犯民皆安堵不知有
　　軍先計後戰屡勝強敵號爲良將其死也天下寃
　　之十二年正月言者論敷文閣待制朱芾祕閣脩
　　撰知宣州李若皆嘗為岳飛謀議主帥有異志而
　　不能諫望黜以示戒詔並落職孝宗卽位紹興三
　　十二年七月詔岳飛起自行伍不踰數年位至將
　　相而能事上以忠御衆有法累立功效不自矜誇
　　餘烈遺風至今不冺去冬出戍鄂渚之衆師行不
　　擾動有紀律道路之人歸功於飛飛雖坐事以歿
　　而太上皇帝念之不忘今可仰成聖意與追復元
　　官以禮改塟訪求其後特與録用於是追復岳飛
　　依前為少保武勝定國軍節度使武昌郡開國公
　　淳熈五年九月賜追復少保武勝軍節度使萬夀
　　觀使岳飛諡武穆
十月癸巳韓世忠罷樞宻使(自太保英國公授太傅横/海武寕安化軍節度使充)
　　(醴泉觀使加揚/武翊運功臣)
制曰進則顓宻席之崇允頼威名之重退而處殊庭之
秩盖從偃息之休眷若勛賢勞於事任茲力祈於閒佚
其寵渙於㤙褒爰造治朝誕敷明命(具官/世忠)韓忠懐亢烈
風槩沉雄偉然一世之英凛有萬夫之望陳軍謨而訓
旅勇且知方持師律以臨戎多而益辦自歴艱虞之險
備殚攻守之勤勳在王家爛若旂常之紀威行蠻裔烈
如雷電之馳比繇外閫之嚴入斡鴻樞之柄予深注意
日觀前箸之籌敵亦聳聞固已側席而坐何忽陳於悃
愊願卽遂於燕申謂收身於百戰之餘難復縻以萬㣲
之務兾黄樞之得謝追赤松而與遊載嘉止足之風固
宜從欲獨念倚毗之乆弗忍遐遺是用升帝傅之峻班
還將壇之疊組乃冠靈臺之號併増井食之封俾諧就
第之榮不廢造朝之禮有蕃命數式侈寵光於戲知臣
下勤勞朕尚廸寛洪之度以功名終始爾克遵明哲之
規雖出處之或殊寔安危之並倚勿云釋位不我告猷
　　世忠自是年四月除樞宻使至十月罷在樞府半
　　年太保樞宻使韓世忠乞罷以為太傅醴泉觀使
　　其兄世良主管歩軍亦罷為醴泉觀仍加奉國軍
　　承宣使世忠自此杜門謝客絶口不論兵時跨驢
　　擕酒從一二童奴游西湖以自樂平時將佐罕得
　　見其靣云臣僚累言韓世忠之罪上留章不出世
　　忠亦忌秦檜隂謀而請罷遂有是命(遺/史)十二年十
　　月太母還世忠封潭國公十三年二月進封咸安
　　郡王十七年三月以郊祀㤙改除鎮南武安寕國
　　軍節度使二十一年七月壬申世忠卒世忠疾上
　　勅太醫馳視問勞之使相屬於道平時將吏問疾
　　卧内世忠曰歴事三朝大小百餘戰冐白刅中流
　　矢未嘗退衂瘢疻尚存發衣視之舉體皆是且曰
　　頼天地之靈得全首領卧家簀而没諸君尚哀之
　　邪疾益侵冊拜太師致仕訃聞不視朝贈賻有加
　　遣中貴人䕶䘮事贈通義郡王官其親屬九人乾
　　道四年四月陳俊卿奏紹興初如韓世忠有功亦
　　冝追封於是下禮部擬故揚武翊運功臣太師鎮
　　南武安寕國軍節度使充醴泉觀使致仕追封通
　　義郡王韓世忠追封蘄王從之蔣芾奏前日韓世
　　忠封王趙鼎賜諡一將一相皆合公論上然之淳
　　熈十五年二月高宗崩詔侍從議配饗伏見故太
　　師蘄王諡忠武韓世忠身更百戰義勇横秋建炎
　　勤王投袂奮發連營淮楚虎視無前名聞遐陬至
　　今落膽請配饗高宗廟庭詔從之
十一月己亥范同罷參知政事
　　同自是年七月除參知政事是月罷執政凡四月
　　○參知政事范同或自奏事不禀秦檜而衆方以
　　建和議及罷諸帥皆同之謀檜與同共政纔四月
　　至是疑而忌之故言者論同以為朝廷以天下兵
　　柄歸之宥宻同乃貪天之功以為已有望罷其機
　　務遂以同為提舉嵩山崇福宫旣而再論遂降分
　　司筠州居住○十八年七月初左太中大夫范同
　　以前執政知太平州秩滿詔令再任而治郡無政
　　聲是月同卒始復資政殿學士
乙卯何鑄簽書樞宻院事(自御史中丞遷端明殿學士/除十二年七月兼權參知政)
　　(事/)
　　時金國遣審議使來欲歸太母以鑄充金國報謝
　　使閤門曹勛副之
　　紹興十二年(壬戍/)
八月何鑄罷簽書樞宻院事(以本職提/舉太平觀)
　　鑄自十一年十一月除端明殿學士簽書樞宻院
　　事是年八月罷在樞府凡十月言者論鑄首董岳
　　飛之獄□日滋乆初無一言叙陳旣而以樞臣使
　　虜乃謂以讞獄不合遂致逺行又言飛之獄本其
　　徒所告反狀甚明而鑄故遷延意在黨惡遂罷以
　　本職提舉太平觀尋詔落職責徽州居住旣又論
　　殿中侍御史胡汝明及察官施鉅皆鑄所薦詔悉
　　與外任○十六年七月鑄復端明殿學士提舉萬
　　夀宫兼侍讀後除資政殿學士提舉太平興國宫
　　二十二年卒
甲戌万俟卨參知政事(自御史/中丞除)
　　卨充大金報謝使保信軍承宣使李楊副之上顧
　　卨曰勉為朕行卨對曰陛下屬時多艱嗣承大統
　　日者獨㫁屈已銷兵以交與國天人同符㨗逾響
　　報送徃事居悉如聖志臣將命絶域實與榮焉○
　　初參知政事万俟卨奉使大金國行次汴京奴𨽻
　　軰有為人致書其子者彼之伴使以為言卨曰兩
　　朝以玉帛相見而後敢以私書入境然父子之情
　　不過問安否耳發書視之果然及次涿州又以南
　　宫毆擔夫告者且曰一行装齎悉以車載不復調
　　夫矣十月卨奉使大金國還詔卨提舉詳定一司
　　勅令○孫覩誌卨之墓曰卨之復命也宰相秦檜
　　假金人譽已數千言屬卨以聞卨退而歎曰丞相
　　訹我靣謾吾戴天履地忍為此乎卒不從他日與
　　檜議政檜怒無復同卨之意矣(小/歴)
九月乙未孟忠厚樞宻使(自少保䕶國軍節度使/判紹興府信安郡王除)
　　先是迎䕶梓宫當差大臣而左僕射秦檜辭不行
　　乃召少保判紹興府孟忠厚為迎梓宫禮儀使以
　　參知政事王次翁為迎太母禮儀使並徃楚州迎
　　接是月忠厚遂拜樞宻使秦檜欲去張俊樞宻之
　　任乃除孟忠厚樞宻使且外示寵於戚里矣(遺/史)
乙巳少保左僕射秦檜加太師(梓宫及太后/還䇿勲加封)
制曰三公論道莫隆帝者之師一德格天乃大賢人之
業睠時眞宰為世宗臣事有至難收成功於指顧人無
逺慮獨克定於規模力輔眇躬通誠大國荷上天之從
欲成愛孝以事親悉出賛㐮冝崇褒陟爰正乆虚之位
用告大昕之朝(具官/秦檜)碩大而光明忠肅而恭懿心潜于
聖有孟軻命世之才道致其君負伊尹覺民之任早中
異科之目旋躋要路之津節義著於艱難正程嬰存趙
孤之比平生仗於忠信見子卿持漢節而還亟登次輔
之䏈再執元台之柄險夷一致首尾七年謀皆同予國
無異政歸兵權而營屯自肅定浮議而反側以安廟筭
無遺固衆人之所不識征車逺狩惟君子以為必歸盖
信既結而情通則㤙必賜而欲得龍輴來返視西洛以
寓永固之靈騩馭惟迎肅東朝以極慈寕之養庻事備
矣厥功茂焉冝進大名之封寵拜維垣之貴併加圭食
増重鈞衡彌聳具瞻式昭深眷於戯吕望尚父西伯之
業所以成周公為師成王之勲所以集永惟耆徳母愧
前人其祗邦休以副朕命(程克/俊詞)
　　四月上以淮上用兵成不戰却敵之功丙子詔推
　　㤙宰執於是秦檜等言此睿筭無遺諸將戮力臣
　　等何功之有上曰漢高祖善馭群臣毎諸將奏功
　　必賞蕭何張良盖以指縱之功也卿等同寅輔朕
　　以底成績朕何敢忘檜等再拜而退是月乙巳少
　　保左僕射秦檜加太師檜靣辭新命上曰梓宫歸
　　𦵏慈寕就養皆卿之功此未報百分之一不必辭
　　也十月太師左僕射秦檜進封秦魏國公檜乞以
　　兩國封爵追封其母王氏為秦魏國夫人從之十
　　五年先是詔賜秦檜第一區六月己酉成上幸其
　　第檜妻王氏封兩國夫人新婦曹氏封郡夫人孫
　　塤堪坦並除直秘閣學士秦熺加承旨九月上御
　　書一德格天之閣賜檜以金鍍銀沙鑼唾盂照匣
　　等賜之先是詔檜立家廟十六年三月又詔以禮
　　器賜之二十年正月丁亥左僕射秦檜趍朝忽有
　　殿前司後軍使臣施全者挾刃於道遮檜肩輿欲
　　害之詔磔全于市十八年七月前知郢州趙汝涔
　　言陛下卽位以來用人多矣而競持異議故投艱
　　弭亂畧無寕嵗自專任一相坐致太平望以今日
　　得人之效宣付史館上可其奏因顧左僕射秦檜
　　曰此卿之功也朕記卿初自金歸嘗為朕言如欲
　　天下無事須是南自南北自北遂首建和議朕心
　　固已判然而梗於衆論乆而方决今南北罷兵六
　　年矣天下無事果如卿言檜頓首謝曰和議之諧
　　陛下㫁自宸𠂻臣奉行之耳何功之有先是檜於
　　格天閣下書趙鼎李光胡銓三人姓名時銓猶在
　　新州知廣州王欽問新州守張棣曰胡銓何故未
　　過海棣卽奏銓在貶所吟討譏諷遂移吉陽軍旹
　　十二月也十九年四月初祕閣修撰張邵建炎中
　　使金遇秦檜於濰州至是上書言檜之忠節嘗為
　　徽宗撰長書抵尼堪引大義以曉之彼有慚色於
　　是簽書樞宻院余堯弼奏曹勛家有録本乞宣取
　　以進戊辰檜言昨日䝉御前降到曹勛所藏臣向
　　在金庭代徽宗作書藁書中開陳與今日事無一
　　不合固知講和本出徽宗聖意上曰自頃用兵朕
　　知其必至於講和而後止在元帥府時朕不知有
　　身但知有民每惟和好是念檜曰此所以延天命
　　也上乂曰用兵盖不得已豈可樂攻戰本朝真宗
　　與契丹和百餘年民不知兵神宗雖講武實未嘗
　　用朕自始至今惟以和好為念盖兼愛南北之民
　　以柔道御之也○左僕射秦檜與故給事中胡安
　　國及其子徽猷閣直學士寅皆厚善寅嘗以書謝
　　秦檜略曰願公脩政任賢勿替初志遵王攘敵以
　　開後功檜謂其諷已始大怒之時前禮部侍郎張
　　九成與前歩帥解潜並謫居南安軍一日潜病劇
　　九成徃省之潜泣曰平生惟仗忠義誓與敵死以
　　雪國耻而不肯議和遂為秦所斥此心惟天知之
　　九成曰無愧此心足矣何必人知然人亦無不知
　　者但有遲速耳潜曰聞此言心中豁然矣遂逝旹
　　十二月也十一月庚午參知政事余堯弼簽書樞
　　宻院巫伋乞今後朝退依典故權赴太師秦檜府
　　聚議從之十二月秦檜乆患病在告甲子始朝參
　　二孫直寳文閣塤直顯謨閣堪扶掖以入詔免拜
　　上喜甚曰且得與卿相見檜頓首謝上曰瑞雪應
　　時可喜乂北使在途並無湏索足見省事二十年
　　五月祕書少監湯思退等言有旨以師臣秦檜忠
　　義大節付在史館尚有今來事迹及張邵所奏之
　　書尚闕望令檜録奏宣付庻得廣記甲辰上謂檜
　　曰思退乞将卿靖康事記為别録以示天下後世
　　可依其請秦檜謙退乆之上曰不然後代無以知
　　卿忠義簽書樞宻院巫伋曰檜之大節天下共知
　　要當令屡書不一使後世姦賊悚懼上然之六月
　　左朝請郎何大圭進聖德頌又福建機冝吳元美
　　嘗作夏二子傳為鄉人鄭煒所告又元美家有潜
　　光亭商隠堂煒上秦檜啓云亭號潜光盖有心於
　　黨李堂名商隠實無意於事秦盖捃拾其事皆類
　　此上謂宰執曰大圭意可嘉可與直祕閣元美至
　　引伊尹相湯伐桀事其悖逆不道甚矣特貸死送
　　容州編管七月上謂秦檜曰當北使張通古等在
　　館議歸疆之時曽開與李彌遜等不止異議察其
　　用心罪不容誅秦檜曰陛下兼愛南北㫁以不疑
　　致徽宗卜永祐之安太后遂慈寕之養茲為天下
　　逹孝初開彌遜與王庻等為不臣之逆説訹胡銓
　　上書陛下獨語臣曰朕初無黄屋心今横議若此
　　據朕本心惟當飬母耳臣踧踖不知所措二十一
　　年十月御製秦檜畫像賛仍親􁤤宸翰賜之賛曰
　　維師益公識量淵冲盡闢異議决䇿和戎長樂温
　　凊寰宇阜豐其永相予凌煙元功自左僕射秦檜
　　用事士大夫平日小失其意輙禍不測集英殿脩
　　撰提舉太平興國宫魏矼當初講和時與議不合
　　檜嘗欲除近郡矼遜辭不就奉祠凡四任寓衢之
　　常山僧舍蕭然一室迄免於禍是年二月卒士論
　　傷之初故相趙鼎嘗謂其客刪定官方疇曰自鼎
　　再相除政府外所引從官如常同胡寅張致逺張
　　九成潘良貴吕本中魏矼皆有士望異日决可保
　　其無他疇曰願公徐觀之鼎曰此等人才如何變
　　得其後諸賢流落之乆皆壁立萬仞雖死不變疇
　　始信鼎之能知人也秦檜之初相也徽猷閣待制
　　王居正時為左史嘗奏上以謂檜作相前所言皆
　　不讎檜憾之及檜再相專國居正慮為所害屏居
　　常州時事一不掛口書祠官之考十有二至是檜
　　權益張尤忌善類大誅譴以立威多竄之嶺外居
　　正闔門託疾猶奪其職是年十月卒癸卯賜秦檜
　　玉帶一十月檜封魏國公十五年六月賜檜甲第
　　一區丁丑幸檜第十七年以郊祀㤙改封益國公
　　二十三年知鎭江府王循友乞加秦檜九錫降付
　　中書檜收之不行未㡬移循友知建康府識者探
　　知檜心矣八月秦檜之長孫右文殿修撰塤應兩
　　浙轉運司解試考中第二時猶㣲示至公也二十
　　四年塤赴禮部貢院試而主司考中第一人遂加
　　敷文閣待制塤為檜之孫熺之子試第一人阿諛
　　之風大露矣是時檜乆柄任權自已出而食君之
　　禄者皆知有秦檜而忘於先君後臣之義可謂寒
　　心哉(遺/史)
十月乙亥程克俊簽書樞宻院事(自翰林學士遷端明/殿學士除尋兼權參)
　　(知政/事)
十一月癸巳張俊罷樞宻使(自太𫝊慶國公授鎮洮崇/信軍節度醴泉觀使清河)
　　(郡王加安民/靖難功臣)
制曰仗鉞秉旄出嘗顓於軍旅之事弁冕端委入或憚
於朝廷之儀矧邉陲戍兵已見於沉㷭則將帥大臣樂
居於㪚地眷惟我勛賢之舊閔勞以樞機之煩咨爾在
廷咸聼朕命(具官/張俊)才資俊偉謀略雄深語多赤氣之浮
性得金行之正初拜大將無復一軍之驚屡奏膚功自
是萬人之敵志雅奮於忠義識暗合於韜鈐多修扞我
於艱勤勞靡懈師衆以順為武號令惟明自升宥宻之
司尤切安危之寄適隣封之敦睦幸寰宇之小康而乃
數貢誠忱力祈閒退智同乃祖欲尋黄石之老人慮創
前賢不㫁長城之地脉雖失倚毗之重良嘉止足之風
是用兼三鎭之節旄次上公之衮繡胙開茅社榮疏王
爵之封名列雲臺寵冠功臣之號俾就琳宫之佚仍趍
玉殿之朝増衍爰田申加幹食以𢡟爪牙之力以隆心
膂之私於戲李衛公之稱疾闔門最為明哲郭汾陽之
聞命引道豈俟嫌疑罔俾斯人專美唐室
　　俊自紹興十一年四月除樞宻使至是年十一月
　　罷位樞府一年半初太師左僕射秦檜與太傅樞
　　宻使張俊同主和議約盡罷諸將獨以兵權歸俊
　　故俊力助其謀及諸將已罷而侍御史江邈言俊
　　之過於是俊求去位癸巳罷為醴泉觀使復還三
　　鎭舊節清河郡王十二年正月張俊出視師囘到
　　行在力辭本兵章凢四上上遣内侍數留益確俊
　　乃復視事俊為樞宻使固其位而無請去意秦檜
　　欲去之乃令侍御史江邈言其罪上曰張俊有䇿
　　立復辟之功非有謀反之事皆不可言於是檜乃
　　以孟忠厚為樞宻使俊素與忠厚不恊遂請罷去
　　(遺/史)二十一年十月壬午太傅静江寕武静海軍節
　　度使醴泉觀使清河郡王張俊除太師甲戍上幸
　　張俊第二十四年七月癸丑太師醴泉觀使清河
　　郡王張俊卒贈循王謚忠烈甲寅上曰張通古之
　　來俊極宣力與韓世忠等不同己未上又曰武臣
　　中無如俊者比韓世忠相去萬萬冝檢祖宗故事
　　優其贈典旣而有司欲依世忠例上曰俊與國有
　　功明受間俊有兵八千屯吳江朱勝非降指揮與
　　秦州差遣俊不受進兵破賊當與小國一字王遂
　　贈循王(韓世忠數舉兵/以敗和議故也)俊享年六十九以疾終于
　　牖下上聞其薨震悼輟視朝三日賜棺木襲以一
　　品禮服厚録其孤俊状貎雄偉性禀嚴重征行戍
　　守師律整齊納亡撫降皆能得其死力如楊存中
　　田師中趙宻軰皆出其門性貪吝喜置田産故江
　　浙兩淮間嵗入租米僅百萬石及死諸子進黄金
　　九萬兩上幸俊第臨奠為慟哭勅𦵏于常州無錫
　　縣命内侍張去為䕶塟事淳熈十五年二月高宗
　　崩議配享侍從議太師循王諡忠烈張俊䇿翼覇
　　府披荆棘以立朝廷禦侮鄞川靖冦江左功名之
　　盛溢於旂常而秉心忠勤始終一節請與韓世忠
　　並配享高宗廟庭詔從之
是月孟忠厚罷樞宻使(加少傅知/建康府)
　　忠厚自是年九月拜樞宻使是月罷位樞府僅兩
　　月○少保樞宻使孟忠厚求去位罷為少傅判福
　　州旣而與知建康府葉夣得兩易其任時閩中之
　　㓂未平詔夢得挾御前將士便道之鎮(小/歴)先是侍
　　御史江邈屢言樞宻使張俊之罪盖秦檜之意也
　　事皆不行檜乃除孟忠厚為樞宻使忠厚與俊素
　　不恊故知其不兩立也於是俊果乞罷去俊既罷
　　則忠厚可去矣遂加少傅除建康府兼江東安撫
　　制置大使忠厚為樞宻使本在於去俊也(遺/史)二十
　　五年十二月詔醴泉觀使孟忠厚令奉朝請乙酉
　　魏良臣奏曰忠厚戚里最號賢者上曰向來徽宗
　　梓宫湏宰相䕶送秦檜辭不肯行遂差忠厚以樞
　　宻院䕶送深不欲任外戚萬一有過治之則傷㤙
　　釋之則廢法如太后家子弟但加以爵禄奉祠而
　　已良臣奏陛下聖明深得所以待國戚之體二十
　　七年二月以少傅信安郡王孟忠厚提舉秘書省
　　四月忠厚卒
　　紹興十三年(癸亥/)
閠四月乙卯王次翁罷參知政事(資政殿學士/提舉洞霄宫)
　　次翁自紹興十年七月除參知政事至是年閠四
　　月以老求去位而罷執政凡二年餘十九年十二
　　月資政殿學士王次翁卒於明州
六月程克俊罷簽書樞宻院事(依前職提/舉洞霄宫)
　　克俊自紹興十二年十月除端明殿學士簽書樞
　　宻院事是年六月以疾求去位遂罷在樞府(凡八/月)
　　紹興十四年(甲子/)
二月丙午万俟卨罷參知政事
　　卨自紹興十二年八月除參知政事至是年二月
　　罷執政一年半秦檜與參知政事万俟卨一日同
　　奏事退坐殿廬中批上㫖除某官吏鈐紙尾進卨
　　曰偶不聞聖語檜怒於是御史中丞李文㑹右諫
　　議大夫詹大方皆論卨違詔除職與郡而給事中
　　楊愿駁奏乃以卨為提舉太平觀文㑹又論中書
　　舍人劉才邵祠部郎官王觀國皆附卨以進亦詔
　　與外任(小/歴)卨為參知政事二年噤嘿奉秦檜而已
　　檜厭之令御史中丞李文㑹言其罪卨白檜乞上
　　殿留身略辨其事檜疑其背已遂以宫祠罷之(遺/史)
　　卨以宫祠罷參政也卨之姪與王㑹有語言相爭
　　㑹後譛于秦檜檜再令李文㑹言其罪遂送歸州
　　居住(同/上)
是月樓炤簽書樞宻院事(自資政殿學士新知建康/府除  尋兼權參知政事)
五月甲子樓炤罷簽書樞宻院事
　　御史中丞李文㑹等論端明殿學士簽書樞宻院
　　事樓炤不可以居政塗甲子詔罷依舊職提舉江
　　州太平觀
乙丑李文㑹簽書樞宻院事(自御史中丞遷端明殿/學士除兼參知政事)
十二月李文㑹罷簽書樞宻院事
　　中丞楊愿侍御史江勃右正言何若交論簽書樞
　　宻院事李文㑹邪險害政不恊衆望乃與編管人
　　王文獻締結俾之游説又私飬臺吏伺臺中章疏
　　梟心虺志無所不為文㑹亦請罷詔文㑹落職又
　　論文㑹薦冐官人陳洵於奉使王師心濫轉四資
　　遂貶筠州二十八年九月端明殿學士知成都府
　　李文㑹卒
辛丑楊愿簽書樞宻院事(自御史中丞遷/端明殿學士除)
　　紹興十五年(乙丑/)
十月丙子楊愿罷簽書樞宻院事
　　端明殿學士簽書樞宻院事楊愿自請罷詔仍舊
　　職提舉太平觀二十三年資政殿學士知建康府
　　楊愿卒
癸未李若谷簽書樞宻院事(自敷文閣直學士樞宻都/承旨兼侍讀遷端明殿學)
　　(士除尋兼權/參知政事)
　　若谷永平人
是月秦熺知樞宻院事自士(翰林學/承旨除)
　　熺力請依李淑故事避親而罷庚寅以為資政殿
　　學士提舉萬夀觀㤙數視執政尋兼侍讀十七年
　　正月加大學士十八年三月壬午秦熺再知樞宻
　　院事一日左僕射秦檜以問祠部郎官胡寕曰兒
　　子近除外議如何寕曰外議以為公相必不襲蔡
　　京之迹於是檜怒(寕崇安人/安國子也)四月知樞宻院秦熺
　　言父子共政理當避嫌庚子以熺為觀文殿學士
　　提舉祕書省立班左僕射之次二十年二月戊子
　　觀文殿學士提舉萬夀觀秦熺加特進觀文殿學
　　士為萬夀觀使
制曰上帝復高祖之徳克靖我邦皇天付中國之民是
生王佐眷言碩輔乆曠宰司冝參茂憲之規用示褒書
之寵涓以榖旦告於治朝(具官/秦熺)道造聖宗量包國器承
乎忠義之羙濟以文章之華得天民知覺之先宻施惠
術本師友淵源之正大放德言自避寵於樞庭肆躋榮
於祕殿冠華光之講讀修麗正之圖書朝端聳見於儀
刑天下想聞其風采維觀文學士之稱大匪舊德相臣
而弗居矧晉位之崇階號優賢之特禮建使名於珍館
衍戸賦於腴田併集㤙光庸昭眷遇於戲上宰特高百
辟旣有舊班眞儒並出一門豈非亨㑹茲合至公之論
匪惟妙簡之私益厲壯猷以永慶譽
　　紹興十七年(丁卯/)
正月壬辰李若谷參知政事(自端明殿學士簽/書樞宻院事除)
何若簽書樞宻院事(自御史/中丞除)
　　秦檜凡薦用人莫不有説林大鼐言生節死節事
　　李若谷之弟若水盡死節於京師圍城之際而用
　　若谷為參政可謂厚於死節之家矣然則用生節
　　而位三公則秦檜不為叨沗可知矣(遺/史)
二月辛酉李若谷罷參知政事
　　江勃論參知政事李若谷罷為資政殿學士提舉
　　江州太平觀再論遂奪職江州居住
三月乙亥何若罷簽書樞宻院事
　　端明殿學士簽書樞宻院事何若引疾乞罷詔依
　　舊職提舉太平觀二十年七月何若卒宰執奏聞
　　上令遺表㤙澤依謝克家例秦檜因論克家從偽
　　楚之罪上曰朕卽位之初黄潜善汪伯彦言從邦
　　昌者多矣時且欲安反側彼乃不自知其罪檜曰
　　陛下灼知忠逆之迹如天徧覆神竒臭腐俱䝉帝
　　力而不自知也
己卯段拂參知政事(自翰林/學士除)
四月己亥汪勃簽書樞宻院事(自御史中丞遷端明殿/學士除○十八年二月)
　　(兼權參/知政事)
　　紹興十八年(戊辰/)
正月乙未段拂罷參知政事
　　殿中侍御史余堯弼右正言巫伋論參知政事段
　　拂天資隂邪何以躐居政府時趙鼎死於海外段
　　拂因而嘆息秦檜聞之怒令臣僚言其罪遂罷為
　　資政殿學士提舉江州太平興國宫(遺/史)三月臣僚
　　希秦檜之意再言段拂之罪故落資政殿學士興
　　國軍居住二十六年六月左中大夫段拂卒
七月丙申汪勃罷簽書樞宻院事
　　勃以親老乞歸飬詔依舊職提舉太平興國宫隆
　　興二年九月左朝奉郎汪勃復龍圖閣學士致仕
丁酉詹大方簽書樞宻院事(兼權參知政/事九月卒)
十月丙辰余堯弼簽書樞宻院事(兼權參/知政事)
　　紹興二十年(庚午/)
二月癸未余堯弼參知政事(自簽書樞/宻院事除)
巫伋簽書樞宻院事(自給事中遷端明殿學士除二/十一年十一月兼權參知政事)
　　堯弼字致勳(闕/)　人
　　堯弼尋為賀大金登寳位使知閤門事鄭藻副之
　　紹興二十一年(辛未/)
十一月庚戍余堯弼罷參知政事(資政殿學士/提舉洞霄宫)
　　堯弼自紹興十八年除簽書樞宻院事二十年二
　　月除參知政事是年十一月罷執政凡三年右諫
　　議大夫章复侍御史林大鼐論參知政事余堯弼
　　傾邪姦險朝廷有大議論則黙而不言望貶之以
　　清政府堯弼亦奏乞祠詔除資政學士提舉外祠
　　复等再論落職○時執政皆由秦檜進少忤檜意
　　則臺諫探檜意而彈擊之檜或諭意於臺諫使言
　　其罪旣已罷去則繼有章疏奪其職或猶未已又
　　有章疏然後責偏州安置或居住於是為執政者
　　皆惴惴然備去計不以為榮而遭罷斥者亦謂分
　　當如此耳名器於是輕矣(遺/史)
　　紹興二十二年(壬申/)
四月丙子巫伋罷簽書樞宻院事
　　伋自紹興二十年二月除端明殿學士簽書樞宻
　　院事是年四月罷在樞府二年餘初右諫議大夫
　　章复論簽書樞宻院巫伋輔政無補而殿中侍御
　　史林大鼐亦論伋黷貨營私丙子詔伋以本職奉
　　外祠复等再論遂落職隆興二年五月詔巫伋召
　　赴行在臣僚言巫伋者才學識見政事操履略無
　　一長徒以謟事秦檜為之鷹犬故能躐取大官今
　　廢退十年議者不以為屈若伋收召則汪勃章复
　　之流皆復用矣未敢書行從之
辛巳章复簽書樞宻院事(自御史中丞遷端明殿/學士除兼權參知政事)
九月癸丑章复罷簽書樞宻院事
　　侍御史宋樸右諫議大夫林大鼐同論簽書樞宻
　　院章复背公營私附下罔上望加黜責詔以舊職
　　端明殿學士奉祠樸等再論遂落職初章复為右
　　正言檜因事喜之即除复諫議大夫欲引為執政
　　矣及為簽書樞宻檜曰我眼底覷不得章复臺諫
　　聞而上言复遂罷為端明殿學士提舉洞霄宫侍
　　御史宋樸再言章复之罪遂落職隆興二年九月
　　左朝㪚郎提舉洞霄宫章复為龍圖閣學士本官
　　致仕
十月甲戍宋樸簽書樞宻院事(自御史中丞遷端明殿/學士兼權參知政事)
　　紹興二十三年(癸酉/)
十月戊辰宋樸罷簽書樞宻院事(端明殿學士/提舉洞霄宫)
　　樸乞罷詔以舊職奉祠諫議大夫史才言樸為士
　　而不自愛乃(闕/)道罔俗不當以祕殿隆名寵之遂
　　落職隆興二年六月左朝奉郎提舉太平興國宫
　　宋樸復龍圖閣學士致仕
壬申史才簽書樞宻院事(自諫議大夫遷端明殿/學士除兼權參知政事)
　　紹興二十四年(甲戍/)
六月癸巳史才罷簽書樞宻院事(端明殿學士/提舉洞霄宫)
　　御史中丞魏師遜右正言鄭仲熊言簽書樞宻院
　　史才天資隂賊嘗受李光薦不惮數千里貽書於
　　光謀為國害詔以端明殿學士舊職奉祠師遜等
　　再論遂落職
甲午魏師遜簽書樞宻院事(自御史中丞遷端明殿/學士除兼參知政事)
十一月乙丑魏師遜罷簽書樞宻院事
　　殿中侍御史董德元論簽書樞宻院事魏師遜懐
　　姦嗜利不恤國事詔以端明殿學士舊職提舉太
　　平興國宫德元再論落職
丁卯施鉅參知政事自侍(吏部/郎除)
　　自秦檜專國士大夫之有名望者悉屏之逺方凡
　　齷齪委靡不振之徒一言契合率由庻寮一二年
　　卽登政府仍止除一㕔謂之伴拜稍出一語斥而
　　去之不異奴𨽻皆禠其職名闕其㤙數猶庻官云
　　故自万俟卨罷至此十年參預政事之臣才四人
　　而已
同日鄭仲熊簽書樞宻院事(自吏部侍郎遷端明殿學/士除○尋兼權參知政事)
　　仲熊西安人時秦檜秉政乆言路皆其所引初監
　　察御史鄭仲熊為右正言首論定國是乆任用抑
　　奔競節浮費與推誠於有功之宿將等事然其間
　　不無阿附自秦檜專國前後執政無敢少違其意
　　者於是仲熊歎曰為官至此可以行志而不得行
　　遇主如此可以圖報而不得報負愧多矣
　　紹興二十五年(乙亥/)
四月乙酉施鉅罷參知政事(資政殿學士提/舉太平興國宫)
　　侍御史董德元右正言王珉論參知政事施鉅傾
　　邪詭祕嘗與李光交又為何鑄所引用鉅既被斥
　　心嘗怏怏遂罷除職領祠德元再論遂落職孝宗
　　卽位詔資政殿學士提舉太平興國宫施鉅為左
　　大中大夫依前資政殿學士致仕
六月己卯鄭仲熊罷簽書樞宻院事
　　秦檜乆專朝政而士大夫急於進者多附檜意掎
　　摭人之語以為謗訕通判常州沈長卿舊嘗與參
　　知政事李光啓曰縉紳守和親甘出婁敬之下䇿
　　敵人難信結孰慮吐蕃之刼盟檜時已惡之至是
　　與左從政郎芮􁇵同賦牡丹詩為隣舍人所告以
　　為譏議送大理寺獄具檜奏其事簽書樞宻院兼
　　權參知政事鄭仲熊嘿無一言罷朝檜頗咎之時
　　有旨長卿􁇵皆除名編管於是侍御史董德元右
　　正言王珉論仲熊遂罷為提舉太平興國宫又有
　　前知衢州趙令衿居衢州因觀檜家廟記口誦君
　　子之澤五世而斬之句通判汪召鍚教授莫汲於
　　坐閒聞之因告令衿謗訕旣而詔謫令衿於汀州
　　且置獄乾道九年三月詔仲熊復端明殿學士致
　　仕
辛巳湯思退簽書樞宻院事(自禮部侍郎遷端明殿學/士除○十月兼參知政事)
八月丙戌董徳元參知政事(自吏部/尚書除)
　　德元字體仁吉州人登第七年而執政初該免舉
　　特奏名赴廷試以文學除官還鄉里後赴轉運司
　　請解省殿試考中第一人盖前所未有也德元有
　　官及第作狀元用為參知政事則秦熺為觀文殿
　　學士不為過矣此秦檜之用心也(遺/史)
十月丙申太師左僕射秦檜進封建康郡王致仕子熺
　　加少師致仕
檜建康郡王致仕制曰太平樂於與賢共享盈成之治
王公坐而論道難親㡬務之煩眷予不召之臣光輔中
興之運茲覧辭榮之奏冝推從欲之仁揚于大廷詔爾
百辟(具官/秦檜)閎深而肅括博厚而高明任天下之重而靡
辭其難舉聖人之言而必見於用早堅不奪之節力拯
無窮之基自登冠於宰司首定盟於隣好大䇿非凡所
見咸胥動以浮言元老克壯其猶獨秉持於素守上以
遂予一人之孝養下以成爾萬姓之安居不矜功業之
光明復立規摹之宏逺勸農桑而臻冨庻興禮樂以道
中和國制旣成天休來萃比連聞於假告已渴想於儀
刑廼命僕臣親臨甲第惟隂德之獲報冝勿藥以有瘳
何遽貢於嚢封祈上還於印綬誠請確至詔旨莫囘其
寵拜於王封用歸榮於里社陪敦井賦併衍圭腴以隆
華夏之瞻以正國家之體於戲旣明且哲已得樊仲之
保身俾壽而臧冝繼魯僖之善頌其加保嗇永廸吉康
(宇文粹/中詞)
熺加少師致仕制曰避寵辭榮君子禔身之高致尚賢
馭貴人主厲世之至權眷惟進讀之眞儒遂露丐閑之
誠請誕􁧑顯冊敷告治朝(具官/秦熺)志剛而氣和才全而能
鉅適堯舜文王為正道惟燭理之既明為稷契咎繇之
良臣其自任為甚重早潜心於聖域旋奮迹於詞場黼
藻人文射䇿嘗膺於親擢羽儀禁路輸忠尤簡於深知
昨躋視草之榮力賛和戎之䇿經武樞庭則䆒治乎邉
𤨏䏈班揆路則增峻於民瞻升棘位之髙華侍路門之
邃宻有嘉謀而告於内彰后德之惟臣按徃古而驗之
今嘉乃言之可績方需同徳叶致丕平茲覧嚢封願還
官政雖當食而屡歎顧高情之莫囘其峻陟於崇資姑
蹔從於燕適陪之多賦衍以眞封以昭體貎之隆以厚
始終之遇於戲朕篤股肱之義不忘注意之勤爾毋金
玉其音尚勉辰猷之告服此休命永綏夀祺(自少傅觀/文殿大學)
(士充萬夀觀使兼侍讀提/舉祕書省加少師致仕)
　　檜自紹興八年三月拜右僕射十一年六月加左
　　僕射十二年九月加太師至是年十月卒獨相十
　　八年熺自十八年三月除知樞宻院事至是年十
　　月以少師致仕執政八年丁酉上諭執政曰秦檜
　　力賛和議天下安寕自中興以來百度廢而復備
　　皆其輔相之力誠有功於國傷惻乆之遂贈申王
　　諡曰忠獻○初和議定時國書中有不得輒易大
　　臣之語盖秦檜恐前宰臣張浚之復用也至是檜
　　有患失之心而尤忌浚臺臣每有彈章語必及之
　　至論知洪州張宗元章則謂浚為國賊湖南提舉
　　汪召錫娶檜兄女嘗告訐趙令衿欲遣圖浚又江
　　西轉運判官張常先箋汪宗元所與浚詩亦興獄
　　株連及浚又捕故相趙鼎之子汾下大理獄令自
　　誣與浚及李光胡寅等有異謀凡一時賢士五十
　　三人獄上而檜病篤不能書矣乙未上幸檜第問
　　疾丙申進封檜建康郡王加其子少傅觀文殿大
　　學士熺為少師是夕檜卒熺亦致仕乃詔簽書樞
　　宻院湯思退權參知政事方洪獄之興也逮百餘
　　家帥臣王師心隨事救之頼以免者為多檜薨事
　　乃熄○二十年正月丁亥殿前司使臣施全刺秦
　　檜不中被執自是檜出入添兵五十持挺以衛且
　　禁人行歩四方士大夫赴闕求見檜者皆不見之
　　以防刺客九月秦檜以病在告獨簽書樞宻院巫
　　伋一人每日上殿及至都堂不敢開一言可否事
　　六部百官皆停筆以待檜疾愈不敢裁决唯行常
　　程文書而已十月兩府就秦檜第禀事十二月檜
　　疾愈出治事(遺/史)二十五年九月秦檜病不出唯日
　　與曹泳議事秦檜以病危篤奏劄子乞同男熺致
　　仕二孫塤堪改差在外宫觀降詔不允曰丙吉有
　　疾夏侯勝預知必瘉謂有隂德者必饗其夀以及
　　子孫卿獨運廟堂再安宗社元勲偉績著在旂常
　　過吉逺矣茲微爽於節宣曽何傷於氣體矧今朝
　　廷恃以為輕重天下頼以為安危卿其專精神省
　　思慮勿藥之喜中外所期納禄有陳豈朕所望所
　　請冝不允再請許之秦熺為少師觀文殿學士充
　　萬夀觀使兼侍讀提舉祕書省加國公奏劄乞守
　　本官致仕庻㡬父子俱退追迹漢二䟽御筆批劄
　　有曰朕方頼卿父子同心合謀共安天下豈可遽
　　欲捨朕而効從二䟽哉不允再請許之○先是王
　　楊英為浙東安撫司恭議任滿赴闕嘗上書薦熺
　　為宰相遂得知秦州任滿又除直祕閣知眉州楊
　　英嘗對衆自言我嘗薦小秦為宰相聞者皆側目
　　及秦檜病篤董徳元曹泳等謀欲使熺繼相位人
　　又切齒至是熺致仕朝野皆罔測其然上幸秦檜
　　第問病檜朝服拖紳無一語惟流涕淋浪上亦為
　　之墮淚就手解紅帕賜檜拭淚旣退其子熺奏請
　　代居宰相者為誰上曰此事卿不當與○秦檜遺
　　表畧曰伏念臣早縁未學奮自諸生當見危致命
　　之秋守䇿名委質之分畫疆之遣元樞飛掩執之
　　符存趙之陳具僚奉懲㫁之指倉皇去國奔走從
　　君衣冠不變於中華覲㑹自安於常度雖歴九死
　　其無悔猶兾一言而可興草徽廟之尺書破偽齊
　　之三䇿身屈營窟心在周行洎浮海以言旋舉同
　　朝而趣異下石而擠者紛至奉身而退者累年荷
　　上聖之深知排群疑而復用延登右揆峻陟維垣
　　專秉任於鈞衡奉疇咨於帷幄入而告后玉音嘗
　　許其無心出則稱君輿論共推於得體上遵成筭
　　復建中興(云云/)伏望皇帝陛下惟新盛德謹保清
　　躬萬夀無疆長奉東朝之飬五兵不試永居北極
　　之尊益堅隣國之歡盟深思宗社之大計謹國是
　　之揺動杜邪黨之窺覦以治亂為蓍龜以賢才為
　　羽翼事有未形而冝戒言或逆耳而可從緩刑乃
　　得衆之方訓本乃冨民之術凡此數端悉留聖念
　　檜病篤招董德元湯思退至卧内各贈黄金千兩
　　德元以為若不受它時病愈疑我二心矣乃受之
　　思退以為檜多疑心它時病愈必曰我以金試之
　　便待我以必死邪乃不敢受上聞之以思退為非
　　檜之黨檜薨年六十六檜兩居相位凡十九年每
　　薦執政必選世無名譽柔佞易制者不使干預政
　　事備員而已百官不敢謁政府州縣亦不敢書問
　　若孫近韓肖胄樓炤王次翁范同万俟卨程克俊
　　李文㑹楊愿李若谷何若段拂汪勃詹大方余堯
　　弼巫伋章复宋樸史才魏師遜施鉅鄭仲熊等皆
　　不及一年或半年誣以罪罷之尚疑復用多是居
　　千里外州軍且使人伺察之是時得兩府者不以
　　為榮檜内深阻如崖□不可測喜贜吏惡㢘士通
　　饋遺四方大帥監司郡守饋獻者無虛日凡欲投
　　書啓者以臯䕫稷卨為不足比擬必曰元聖或曰
　　聖相○檜初為宰相紹興二年罷御筆付綦崈禮
　　令作制力詆之及再為相加太師封益國公而崈
　　禮已死檜乃進劄乞於崈禮女夫謝伋之子家取
　　將御筆焚毁其文曰(云云/)靖康之末邦昌僣號臣
　　獨不戴異姓乞於皇族不與背盟之議者選擇繼
　　統其後軍前取出欲行懲㫁幸而不死驅敵逺去
　　臣終不變初議至於徽宗草書以為南朝有子不
　　當相待遽如石晉國相雖傲岸自用猶遣人厚送
　　錢絹至盈萬數後有傳録至中朝者其本尚在可
　　考不誣愚臣君臣之契與立朝本末如此昨自初
　　還朝時首奏令劉光世通書請好其後呂頥浩都
　　督在外臣又奏遣北人招討都監門客通書求好
　　未㡬邉報王倫來歸頥浩遂欲攘以歸已力援張
　　邦昌友壻朱勝非來朝旣而圍城中人綦崈禮與
　　頥浩勝非援受偽命人謝克家復來經筵當臣之
　　求去也陛下親諭再三㤙意凝宻臣獨以書生不
　　識事體以必退為真是頥浩乃與權邦彦同日留
　　身乘間建言以謂宰相之去乃無一事於是旋易
　　䑓諫擬請御筆至崈禮草制之日請以為據崈禮
　　被逐常以所得御筆公廣示衆今崈禮已死無子
　　獨有女嫁謝克家之孫伋之子若不收拾所降御
　　筆復歸天府則萬世之後忠逆不分㣲臣得君立
　　朝無所考信實害國體伏望聖慈特降睿旨令台
　　州取索崈禮所受御筆繳進聖㫖依奉三省行下
　　台州取元降御筆復歸天府所謂欲盖而彰者檜
　　之謂也○秦檜柄任之乆法寺禁繫公事並不遵
　　用法律唯視檜一時之私意死則死之生則生之
　　笞杖徒流一切希望風旨故檜權益重勢益盛天
　　下之人益畏而忌之上知其弊乃降詔卹刑先是
　　秦檜秉國政諸路承順風旨應奏聞者止申尚書
　　省取㫖庚午三省樞宻院同奏乞事無巨細皆湏
　　奏聞○秦檜當國柄時聴受䜛間輒以風聞卽起
　　大獄故使告訐之風人不堪之上知其為害乃下
　　詔止告訐檜為相御史臺與封駁官皆備員不敢
　　彈事百寮有忤檜意檜欲去之則㣲示顔色而臺
　　官已探知之次日卽有言章畧不敢少緩或有檜
　　遣人諭意與臺官令有言臺諫倉皇應語承順而
　　已故楊愿未為執政時士大夫號其為肉簡牌言
　　愿傳檜旨意為多也檜為左僕射不除右僕射應
　　執政陞遷皆檜一力成就之旣為執政亦不乆必
　　斥去皆是臺官承檜指意方敢上章疏第一章帶
　　職宫祠數日間再一章落職例皆如此故得執政
　　者亦自以為不乆必去莫不束装以待之固非一
　　日矣上知其然親擢湯鵬舉為侍御史又降詔戒
　　諭臺諫(云云/)鵬舉首具白簡論列知太平州王珦
　　知宣州王鑄知廬州鄭僑年新知嚴州郭震廣東
　　經畧方滋知邵州林機福建提舉常平王瀹通判
　　廣德軍鄭時中淮南運判龔鍳提舉浙東茶塩黄
　　兊並罷之皆檜之親戚門人也由是檜親戚門人
　　未遭論列者皆不安迹○檜當國有進士上書獻
　　䇿或忤其意有置之死地輕者亦送外州軍學聴
　　讀雖為聴讀當職官亦掛意防守必送之廂司與
　　編管人無異為士者甚苦之七月丙午有旨進士
　　因事送諸州軍聴讀者遇赦放令自便○淮東提
　　舉茶塩朱冠卿奏故相當權不遵祖宗故事科舉
　　雖存公道廢絶私于子孫皆置俊異之選私於族
　　裔親戚又私門下憸人鄙夫前舉一榜如曹冠秦
　　塤周寅鄭時中秦焞鄭鎮沈與傑秦焴凡八人其
　　間多是乳臭小兒至於素不知書全不識字者濫
　　竊儒教侵占省額欲乞特降聖㫖於曹冠等階官
　　以左易右俾正流品却將向來侵取人數復還今
　　舉省額御史中丞湯鵬舉奏欲以有官人赴試者
　　令各帶右字如無官試者合行駮放然後方可以
　　前牓侵額之數於後牓收使八月得旨依奏○九
　　月戒諭臣寮不得論列秦檜家族秦熺以湯鵬舉
　　言其宗族親戚門人不已甚不堪之乃檢尋鵬舉
　　平日上其父書併與已書皆感㤙戴德佞媚之詞
　　遂宻遣人進珍寳數十萬貫獻上及獻中宫與劉
　　貴妃且繳鵬舉書詞上為之惻然興念而鵬舉不
　　知也復上言檜之孫敷文閣學士塤敷文閣待制
　　堪檜孫婿敷文閣待制吳益乞追奪官職事上令
　　檜門人張掄代旨批云臣寮所論甚恊公議然朕
　　以秦檜輔佐之乆又臨奠之日面諭檜妻許以保
　　全若遽奪諸孫與婿職名不惟使朕食言而於功
　　臣傷㤙甚矣可令中外知朕此意今後不得更有
　　論列鵬舉以言不行乞出又詔諭止之(並遺/史)○十
　　四年九月時秦檜用事乆職臺諫者皆其耳目每
　　薦進必先諭以已意檜嘗謂祕書郎張闡曰君乆
　　次欲以臺中相處如何闡曰丞相茍見知老死祕
　　書幸矣檜黙然殿中侍御史汪勃論之有詔罷闡
　　○二十二年六月秦檜嘗謂禮部侍郎陳誠之曰
　　事有所聞可以片紙見諭盖方用告訐以擢人才
　　誠之不承其意以此頗忤檜是月誠之丁父憂以
　　去○時前祕閣修撰張九成謫居南安軍或問九
　　成近日士大夫氣殊不振九成曰秦公方斥異已
　　起告訐此其勢欲殺賢者然未必不反激人之言
　　子姑俟之○二十三年時秦檜當國凡謫官在嶺
　　外者雖其親舊不敢相聞盖傾險急進者或窺伺
　　中傷以為竒貨廣西帥臣陳璹頗能調䕶遷客通
　　判静江府汪應辰檜之所不樂者璹獨與之相善
　　未㡬璹被召而去福建安撫司恭議官賀允中嘗
　　為閩漕平鹽貨見謂稱職秦檜以其不下已授祠
　　觀者五年復令入帥幕以抑之○二十四年言者
　　論高郵守吴祖度乃流人幵之子幵賣國立偽楚
　　今祖度乃與幵壻曽慥分守淮郡詔並罷上顧秦
　　檜曰當時忠義無若卿者檜曰臣一時守職邅遇
　　陛下龍興遂依日月之光上曰此卿謙辭也○先
　　是静江府有驛名秦城廣西帥臣直祕閣吕愿中
　　約賔寮共賦秦城王氣詩衆人皆賦其不賦者惟
　　寓居奉祠官劉芮等三人芮摯孫也時祕閣修撰
　　張九成謫居南安軍已十餘年南康士子春試囘
　　有見九成者言秦氏子高第而嗟洪皓之被斥九
　　成曰洪以厄金廷十餘年艱險萬状死亦不畏義
　　氣凛凛照映古人秦公以私害之不乆天必伸之
　　矣○二十五年時秦檜除吏多親故間亦用同鄕
　　同榜之士然必其人自取且力禱然後得之肇慶
　　府守臣韋元振與檜同登第丼於逺宦未嘗以私
　　書干檜前知潮州監司薦其治績得籍記中書而
　　已三月始遷元振為廣東提舉常平官○先是知
　　饒州洪興祖以經學得名龍圖閣直學士程瑀嘗
　　注論語興祖為之序摘取瑀發明聖人忠厚之言
　　所謂不使大臣怨乎不以者表而稱之興祖嘗忤
　　秦檜故因此誣譛得入檜疑興祖託經以議已遂
　　責昭州安置八月卒人謂興祖通經早以此席英
　　譽晩以此賈竒禍其後追贈直敷文閣○初紹興
　　戊午嵗吕本中為中書舍人張九成為禮部侍郎
　　同見秦檜檜曰大抵立朝湏優游委曲乃能有濟
　　九成荅曰未有枉已而能正人者也檜為之變色
　　及趙鼎罷相居㑹稽方疇見鼎道檜此語因曰秦
　　相亦今之賢者安得有此恠論鼎曰此南方之所
　　謂賢者北方之賢者必不爾也疇曰公旣知之安
　　得薦之于上乎鼎曰張徳逺罷相之後鼎再相上
　　曰卿旣還朝見在政府去留惟卿意鼎曰秦檜不
　　可令去一日檜留身下殿有喜色謂鼎曰檜適求
　　去上云公自知檜令檜與公商量鼎握檜手曰吾
　　軰當以國事為心也檜由是安迹盖行止非人所
　　能為也至是疇黙數檜再專國柄十有八年士大
　　夫死於其手者甚多則鼎言非人所能為信哉○
　　戸部侍郎曹泳檜之姻黨藉勢妄作荆南府流民
　　積逋二十餘萬緡泳責逋甚急曰不且有譴時秦
　　檜晩年怒不可測而泳乃其黨兇燄赫然帥臣孫
　　汝翼欲賦於民以塞已責通判范如圭力勸止之
　　○檜喜前禮部郎官朱端儒之才欲其為子孫模
　　楷時端儒已致仕彊令復出自建炎初鴻臚寺併
　　歸吏部十月始除端儒為鴻臚少卿端儒掛冠復
　　起士論少之殿中侍御史徐嚞右正言張扶論戸
　　部侍郎兼知臨安府曹泳以秦檜黨招權怙勢又
　　朱端儒者趙鼎之心友杜師旦者李光之上客泳
　　悉置之門下内則為少卿外則為監司若不亟去
　　必致生事詔停泳官送新州安置端儒復致仕師
　　旦罷其後泳又移吉陽軍而卒初秦檜之卒也其
　　子熺乞以敷文閣學士王㑹知建康府共辦父塟
　　事且云庻得相聚至是言者論之詔與㑹宫觀仍
　　共辦集檜之塟事其後㑹再被論遂貶瓊州
十一月癸丑魏良臣參知政事(自敷文閣直/學士召除)
　　十二月乙未上謂宰執魏良臣等曰兩國和議中
　　間秦檜主之甚堅卿等與有力今日尤冝恊心確
　　守不變以為宗社無窮之休○乙丑執政奏新知
　　平江府宋貺以祖諱平乞避欲與廣帥周三畏兩
　　易上曰三畏㢘謹守法中間被黜無辜與復職知
　　平江於是魏良臣等言洪皓在貶所病與復職與
　　祠上可之且曰皓頃在金中屡有文字到朝廷甚
　　忠於國中間以語言得罪亦曖昧上又曰大理寺
　　多觀望廷尉天下之平如此朕何所賴趙令衿趙
　　汾被罪事起汪召錫莫汲如近日張祈坐獄皆曹
　　泳私憾誣致其罪卿等可即治之詔近嵗士風澆
　　薄持告訐為進取之計深害風教或有不悛重寘
　　于法十二月壬午執政奏莫汲張常先陸升等八
　　人以告訐濫叨官爵上曰此大害風教悉送逺郡
　　編管又詔編管人李孟堅王之竒陳祖安等皆令
　　自便上曰如此行遣想見人情忻悦感召和氣十
　　一月庚午執政奏天下之事皆人主總攬人臣奉
　　行而已近來監司郡守以事逹朝廷止申尚書省
　　取指揮自今事無巨細皆湏奏聞上曰此乃大臣
　　任意所為不欲朕知天下事卽詔從之上曰三省
　　行省司賈雩罪甚多執政朕之股肱皆被譛於宰
　　臣而不容迹冝速與黜之○先是新除校書郎趙
　　逵家尚留蜀秦檜欲以白金助逵以家來逵不荅
　　檜怒人頗為逵危之二十五年十一月以校書郎
　　趙逵為著作佐郎又令兼㤙平普安二王府教授
　　引對上曰卿乃朕自擢秦檜日薦士曽無一言及
　　卿以此知卿不附權貴真天子門生也兩王方學
　　詩冀有以切磋之○是月戊申執政擬前禮部侍
　　郎張九成復秘閣修撰知溫州上曰九成昨在經
　　筵講書及西漢災異事秦檜不樂以此遂去丙辰
　　以左朝請大夫趙令衿為明州觀察使安定郡王
　　令衿初為汪召錫告訐被罪今遂以是除二十六
　　年七月乙卯上謂宰執曰徃時士子上書忤秦檜
　　意詔徃諸處聴讀遂妨進取應可檢舉行之沈該
　　曰聖慮及此寒士之幸也
十二月乙酉董徳元罷恭知政事(資政殿學士提/舉太平興國宫)
　　徳元自紹興二十五年八月除參知政事至是年
　　十二月罷執政凡四月○殿中侍御史湯鵬舉論
　　參知政事董德元附㑹權臣德元檜之門人也遂
　　罷除職與祠鵬舉再論遂落職時已召直龍圖閣
　　湯鵬舉為殿中侍御史乃詔年來臺諫用人非據
　　與大臣為支黨而濟其喜怒朕今親除公正之士
　　以革前弊繼此者冝盡心乃職惟結主知毋更合
　　黨締交以亂成法鵬舉又言敷文閣直學士徐宗説
　　身為版曹而專為故相營田産詔宗説落職時人
　　目秦檜諸客以曹冠為館客(冠金/華人)施全為刺客宗
　　説為荘客鵬舉首薦前婺州通判周方崇見權明
　　州通判凌哲先後召到悉除監察御史哲供職纔
　　七日遷右正言○二十六年殿中侍御史湯鵬舉
　　言禮部侍郎王珉吏部侍郎徐嚞皆附㑹秦檜珉
　　嚞俱罷鵬舉又論兵部侍郎沈虛中嘗宻報秦熺
　　已取塤為奏名之首亦罷之先是提舉淮東常平
　　朱冠卿言故相當權不遵祖宗故事科舉雖存公
　　議盡廢如前舉曹冠秦塤等八人多不知書濫竊
　　儒科乞於階官以右易左俾正流品下侍從臺諫
　　共詳以為甚當物議(冠卿勝/非子)三十一年正月殿中
　　侍御史陳俊卿言自秦檜之死其黨皆逐獨韓通
　　嘗以獄事附檜今猶以敷文閣直學士帥建康詔
　　罷之○隆興二年正月左中大夫提舉太平興國
　　宫董德元復端明殿學士致仕二月贈左正奉大
　　夫
甲午沈該參知政事(自敷文閣待制/前知䕫州召除)
　　沈該陛見上曰秦檜何忌卿之深該曰臣誤䝉陛
　　下㧞擢洎登從班聖知益深檜稍相猜上笑曰然
　　遂以該為叅知政事該首奏曰朝廷機務至繁所
　　頼以同力恊濟者惟二三執政比嵗大臣怙權參
　　樞皆取充位政事例不闗决宜特詔三省務各盡
　　誠以賛國事○初該知䕫州罷歸出峽至江州聞
　　有召命旣到行在卽有是除講和之初該嘗上書
　　附㑹其議上記之故有執政之除該初在潼川府
　　專以商販取利及知䕫州營利尤甚旣除參知政
　　事傳至䕫州人皆大驚(遺/史)
　　紹興二十六年(丙子/)
正月甲子故宰相趙鼎追復觀文殿大學士
故執政孫近復資政殿學士
　　詔故宰相趙鼎故執政孫近並追復舊職鼎觀文
　　殿大學士近資政殿學士○乾道四年四月陳俊
　　卿奏紹興初如趙鼎為相正色立朝奉公體國有
　　古大臣之風為秦檜所忌貶死瘴鄕至今未曽贈
　　諡天下寃之於是下禮部擬故追復特進觀文殿
　　大學士趙鼎謚曰忠簡輔臣進呈上曰此諡甚稱
　　俊卿奏眞所謂正直無邪曰簡蔣芾奏前日韓世
　　忠封王趙鼎賜諡一將一相皆合公論上然之○
　　乾道四年四月趙鼎初謚忠簡權起居舍人趙粹
　　中言鼎辨宣仁之誣謗罷安石之配饗行遣章惇
　　蔡卞使天下知有公是非薦㧞人才必盡公道當
　　時禮官不知鼎之功諡曰忠簡望改諡曰忠獻以
　　旌忠直功業之臣上曰趙鼎氣槩非細豈易得哉
　　淳熈二年九月贈故追復特進觀文殿大學士諡
　　忠簡趙鼎為太傅給還元爵邑追封豐國公以其
　　家乞依呂頥浩張浚封國公故也閠九月審察故
　　相趙鼎孫韞上因問趙鼎比呂頥浩何如參政龔
　　茂良奏呂頥浩有膽畧緩急之際能任大事趙鼎
　　有學問氣節皆名相也上曰太上南渡之初再造
　　國事正頼諸人如朱勝非亦有調䕶之功○五月
　　戊申宰執奏前宰執及從官昨遭貶斥已死者十
　　五人量輕重分為五等復舊職及與致仕㤙澤上
　　曰此甚當於是溥博之惠及存歿矣淳熈十五年
　　二月高宗崩議配饗侍從集議特進觀文殿大學
　　士諡忠簡趙鼎智慮湛明學識醇固北邉受敵力
　　賛親征國本未正建萬世之長䇿望實高邵斯民
　　具瞻請與呂頥浩並配饗高宗廟庭詔從之
二月辛卯魏良臣罷參知政事(資政殿學士/知紹興府)
　　良臣自二十五年十一月除參知政事是年二月
　　罷執政凡三月侍御史湯鵬舉殿中侍御史周方
　　崇右正言凌哲論參知政事魏良臣有不公之迹
　　假以嵗月殆有甚於秦檜良臣亦自言輔政無狀
　　乞罷遂有是命孝宗卽位賜資政殿學士左光禄
　　大夫魏良臣諡曰敏肅
三月己未万俟卨參知政事(自資政殿學士/提舉萬夀觀除)
　　卨首奏五事大畧以為樞臣執國命威福之柄下
　　移人不知有君上故相舊弼擯棄殆盡而讒佞欺
　　負之徒造為險語中傷善類人不自保道路側目
　　貪夫慕利掊取無藝公私掃地赤立而大臣姻族
　　之家粟窖金宂至不可較軍政隳壊士不知勞將
　　帥豢飬於冨貴之樂一旦有緩急皆不足恃士風
　　不競畏避䜛譏襲常蹈故隨波沉浮無致身許國
　　之忠卨所陳如此遂以為參知政事
五月壬寅沈該左僕射(自參知政事授左正議大/夫守左僕射同平章事)
万俟卨右僕射(自參知政事授左宣奉大/夫守右僕射同平章事)
該左相制曰朕恢張庻政圖任舊人股肱惟人尤重腹
心之寄左右厥辟允資輔弼之臣孰當熈載之求我得
經邦之俊肆頒大號明告治朝(具官/沈該)肅括而閎深端厚
而果逹學窮道奥泝六藝之淵源識洞事幾中萬㣲之
要㑹頃繇從槖出馳使軺從容而定謀謨尚魏絳通和
之䇿始終而本仁義見鄭公納諫之忠惟為國以奉公
靡狥私而附勢進退之際本末不渝出裴度於山南初
非朕意對賈生於宣室灼見乃心延登丞弼之聨叅决
鈞衡之務廣闢正道專任實才用能數月之間大革前
日之弊言皆可績僉曰汝諧其擢冠於宰司俾丕釐於
邦采文昌正位躐三等之崇階侯社䟽封衍多田之眞
賦以定國論益峻巖瞻於戲伊尹仲虺之佐商邦命有
九圍之式姫旦召公之輔周室徳聞六服之承惟同心
故議論若出於一人惟叶力故建立罔愆於百度共收
來効用繼前修
卨右相制曰朕考謹賢佐共保丕圖當軸而秉國鈞方
頼同寅恊恭之助訏謨而穆天縡兼收善謀能㫁之長
我得其人誕敷明制(具官万/俟卨)秉忱恂之德藴經緯之才
識洞事㡬得文武弛張之要學優聖域䆒古今治忽之
源明可並於蓍龜信不渝於金石早繇諫省旋揔臺綱
輸獻可替否之忠厲激濁揚清之志延登政路參賛鼎
司惟信道以直前不計身而曲狥終始一節夷險百為
砥柱之閱頽波罙堅素守遺珠之在滄海愈見光輝茲
急詔之召還賜便朝之陛對亟正舊服冀聞儻言力扶
公道之行務引實才之進冝遂輔朕佇觀康濟之謨無
以易卿爰陟弼諧之任峻文階之崇秩衍侯社之本封
於戯丙吉尚寛魏相得同心之助宋璟持正姚崇成應
變之功惟亮采以惠疇故聨事而合治徃祗休命益懋
逺猷
　　該除左僕射制以尹虺周召期之卨除右僕射制
　　以丙魏姚宋稱之該謝表有曰蕭曹同心安海内
　　則共奮於事為尹虺一德享天心誓永堅於忠藎
　　卨謝表有曰謂臣素志之排姦頗能自信察臣白
　　首之固節僅有所長乃聞爰立之功以賛惟新之
　　治議者謂前後拜相未有如卨之披襟者自秦檜
　　死宰相虚位半年天下之人皆傾耳以待忽一日
　　拜二相人皆驚駭𫝊至四方亦無不驚者(遺/史)三月
　　甲寅依祖宗故事宰臣不兼樞宻使詔非縁軍興
　　令宰臣兼樞宻使今邉事已定依祖宗故事不兼
　　○五月以左僕射沈該監修國史自秦檜專政以
　　來所書聖語多(闕/)以已意有非玉音者該恐不足
　　以垂大訓乃奏刪之而取國史所書聖語自上即
　　位至今通三十年纂為中興聖語六十卷上之○
　　二十七年三月壬辰右僕射万俟卨卒諡曰忠靖
甲辰湯思退知樞宻院事(自端明殿學士簽書/樞宻院事進知院事)
　　二十七年六月拜相
六月丁丑程克俊參知政事(自端明殿學/士知明州除)
　　先是以克俊知明州令過闕奏事遂有此除八月
　　辛卯克俊以疾求去除資政殿學士提舉洞霄宫
　　執政纔兩月二十七年七月卒後諡曰忠靖
八月甲午張綱參知政事(自吏部/侍郎除)
　　綱字彦正鎮江府丹陽人初除參政旣入謝奏乞
　　罷男堅國子監簿上從之大臣為子弟避嫌丐罷
　　者相繼遂以為例
九月乙巳陳誠之同知樞宻院事
　　初敷文閣直學士陳誠之服除上欲召之為秦檜
　　所阻令以雜學士知泉州檜旣死十二月詔為翰
　　林學士是年九月自翰林學士除
　　紹興二十七年(丁丑/)
二月戊午湯鵬舉參知政事(自御史/中丞除)
六月戊申湯思退右僕射(自知樞宻院事授右通奉/大夫守右僕射同平章事)
制曰天之立君無輔佐何以為治古者置相有左右與
之共功况我累朝具存彛制天下安而注意尤勤考謹
之求海内幸其同心故取謀猷之恊誕揚顯冊敷告大
廷(具官湯/思退)器度閎深性資忠厚卓爾不群之志沛然自
得之文早俛拾與異科卽徧儀于要路心一不二故縱
横曲折以皆冝人百且千則潤色討論而皆善處異同
而中存匪石行冨貴而視若浮雲屡陳造膝之忠宻賛
厲精之政柔不茹而剛不吐大臣之體具焉言寡悔而
行寡尤君子之機審矣比廓開於公道方登用於大賢
擢冠樞廷俾顓廟筭知五兵之本不戢則焚居一紀之
間以誠故乆是用峻巖瞻於右揆補衮闕於中臺益封
公社之崇晋陟文階之峻仍陪多邑併示優㤙以調鼎
鼐之和以壯棟梁之重於戲謂之千載盖難矣獨推期
運則非襄我二人有合哉當以國家為念伸大義以尊
主施實德以惠民盡除朋黨之私永監祖宗之憲俾予
以治惟乃之休(王綸/詞)
八月乙未湯鵬舉知樞宻院事(自參知/政事除)
九月癸酉張綱罷參知政事(除資政殿學/士知婺州)
　　綱自二十六年八月除叅知政事是年九月綱求
　　去位執政一年○隆興二年十一月詔張綱一時
　　老成朕所渴見已令趣召乃以耋老為辭重違雅
　　志可從所請令所在州軍常切存問仍賜羊酒上
　　章告老上不許章四五上上乃曰卿筋力尚壯當
　　為朕卧理一郡綱又懇辭上曰比年執政無善罷
　　者卿之行可為勇退矣大臣去國自有體貎此不
　　可辭拊勞乆之故有是命陛辭賜以通犀帯以資
　　政殿學士左通議大夫致仕乾道二年正月卒年
　　八十四詔贈左光禄大夫綱嘗書座右曰以直道
　　行已以正色立朝以静退高天下是三者人之大
　　節不可違也吾雖不才反身而誠其庻㡬焉其自
　　許如此孫釜仕至簽書樞宻院事初謚文定吏部
　　尚書汪應辰駮之後釜為諫議大夫復請諡特賜
　　曰章簡
戊寅陳康伯參知政事(自吏部/尚書除)
　　康伯字長卿信州弋陽人執政二年二十九年九
　　月拜右相
十一月癸未湯鵬舉罷知樞宻院事(資政殿學士/提舉洞霄宫)
　　鵬舉自是年二月除叅知政事八月除知樞宻院
　　事是月罷執政凡九月○殿中侍御史葉義問上
　　言曰臣聞人臣不忠之罪莫大於掠美以欺君結
　　黨以擅權臣謹按鵬舉挾豺狼之勇而忍於害物
　　挾穿窬之智而專以為姦望竄之逺方以為不忠
　　罔上之戒凡五章乃罷義問再上章曰臣伏見鵬
　　舉懐殘忍之心而肆其蠆毒縱暴猛之志而濟以
　　狼貪鵬舉乃秦檜黨中之姦在言路時多賣直罷
　　為資政殿學士提舉在外宫觀義問再論遂落職
　　○殿中侍御史葉義問論禮部侍郎周方崇兵部
　　郎官李庚工部郎官褚籍等與湯鵬舉交結上曰
　　朕深不欲朝廷分朋植黨方崇等遂罷吏部侍郎
　　凌哲奏乞小郡上曰哲縁鵬舉所薦不自安故求
　　外此亦善人非方崇比朕嘗與臺諫論大臣出處
　　或以罪去但及其身足矣至所薦引當觀其人若
　　不問賢否一切斥逐是使之為朋黨非公正之道
　　也三十一年十月左太中大夫湯鵬舉復資政殿
　　學士知太平州
　　紹興二十八年(戊寅/)
二月丙申陳誠之知樞宻院事
　　先是同知樞宻院陳誠之因奏事上謂之曰卿文
　　人讀書乃知兵事如此之熟遂陞為知院事
乙巳王綸同知樞宻院事自直(工部侍郎兼/學士院除)
　　紹興二十九年(己卯/)
六月丁酉陳誠之罷知樞宻院事
　　誠之自二十六年九月除同知樞宻院事二十八
　　年二月陞知院事是年六月罷在樞府二年餘知
　　樞宻院陳誠之罷除資政殿學士知泉州於是侍
　　御史朱倬殿中侍御史任古言誠之附㑹秦黨無
　　補國論其去已為僥倖望鐫職罷郡以恊公議詔
　　與宫觀而左司諫何溥再論遂落職○乾道五年
　　八月端明殿學士左中大夫提舉太平興國宫陳
　　誠之致仕贈左正奉大夫
己酉沈該罷左相(觀文殿大學士/提舉洞霄宫)
制曰輔相彌綸庻務寔關治忽之冝帝主體貎大臣當
極始終之遇睠時魁望乆服冡司俄釋秉鈞之勞趣朌
上印之寵其敷予命以告在庭(具官/沈該)早負通材浸膺劇
寄謂天將降是大任嘗拂亂其所為而古亦惟求舊人
可共圖於有正属予更化召自典藩首能副當饋思賢
之心亟使居奮庸熈載之地宅我百揆迨今三年試之
以股肱康庻事之能每克勤於小物責之以夙夜事一
人之道正當惜於分隂何懿績之未凝致煩言之可嘖
旣洊披於彈疏亦類覧於遜封内循補衮之踈力丐埀
車之佚平津謝病位高自以為無功石慶告歸年老不
能於與議姑遂便私之志特推鈞佚之㤙錫祕殿之隆
名賜眞祠之吉禄盖循彛矩庸示眷懐於戯慮天下之
安危本欲任賢而注意全大臣之進退敢忘加禮以勸
忠徃卽里居尚厪猷告(周麟/之詞)
　　該自二十六年五月拜右僕射至是年六月罷入
　　相凡三年○朱倬任古何溥與右正言都民望等
　　言左僕射沈該在政路数年無所建明而該亦上
　　疏請老遂罷為觀文殿大學士提舉洞霄宫再論
　　遂落職致仕三十年五月詔特進沈該落致仕復
　　觀文殿大學士知明州隆興元年五月詔特進觀
　　文殿大學士致仕沈該降觀文殿大學士依舊致
　　仕以諫議大夫王大寳言其過惡顯著乞正典刑
　　故有是命
七月丁亥賀允中參知政事(自吏部/侍郎除)
九月甲午湯思退左僕射
陳康伯右僕射
思退左僕射制曰嗣先人宅丕后必思考謹之良位冡
宰正百工用謹登庸之典惟時亞輔夙茂元勲爰陞左
揆之班遂陟乆虛之席厥有成命揚於治朝(具官湯/思退)惇
大而直方純明而優裕作天民之先覺負王佐之宏才
泝淵源而獨尊文追正始更險夷而一節世仰忠規乆
陪翰苑之論思超列樞廷之宥宻屬更化善治之日乃
注想待賢之秋文武憲邦自得中朝之師表謀猷告后
莫非四海之經綸粤自政途擢居相府百度惟正三年
有成提綱信史以就乆曠之書䋲􁄞明彛以遂奉先之
孝削浮費以佐國用修睦好以通鄰歡嵗稔時豐獲天
人信順之助邇安逺至有内外寜謐之休揆厥所由繄
誰之力周道甚盛盖爕理寅亮之惟其人唐治聿興本
輔賛彌縫而藏諸用卽宅鼎司之任晋持魁柄之權公
社仍封爰田衍賦以昭體貎以荅賢勞於戲左右成王
在旦奭之並相規隨漢業賴蕭曹之同心其勉輔于洪
基以共恢於逺業想孚至意奚俟多言
康伯右僕射制曰天地交而萬物㤗故君子長而小人
消明良合而庻事康故股肱喜而元首起時我賢輔夙
推本朝念乆預于政機用峻登於相府誕揚休命敷告
明廷(具官陳/康伯)才贍而氣和望高而實茂羽儀一世森玉
筍之清班出入十年佩紫荷之禁槖方剖符而作牧亟
賜環而造朝副予求舊之誠佐我圖新之治老而益壯
凛松栢之後凋知無不為判蓍龜之先見冠中臺之常
伯侍便坐之經帷處心近厚而有容遇事至剛而不撓
爰自論思之列徑躋丞轄之司文武兼資所臨底績安
危注意何適不冝朕以眇躬獲承大統乆選于衆思得
其人式符巖石之瞻遂正台衡之拜榮開侯社光陟文
階侈次輔之登庸隆大君之體貎於戲上帝復高祖之
徳永懐繼述之為難皇天付中國之民所念安全之不
易惟同寅恊恭可以洪至化惟任重致逺可以廸成功
茲厲謀猷徃承眷瞩(並楊/椿詞)
　　是月右僕射湯思退為左僕射參知政事陳康伯
　　為右僕射故事初除例賜銀絹至是思退與康伯
　　並拜左右相思退等辭共奏今國用匱乏自人主
　　及百司皆當節省庻㡬有濟臣等若盡受何以風
　　百寮力請减半從之康伯又辭兼史院上曰自卿
　　除用朝野翕然無間言卿静重明敏一語不妄發
　　眞宰相也令與思退共政如有可否不憚商量康
　　伯言大臣論國事進退人才自當盡心若媕婀取
　　容植黨以自固臣不敢也高宗嘆其長者康伯旣
　　以至誠為高宗所信所奏常事或時上意難奪復
　　理前語未嘗不聴
十二月辛未王綸知樞宻院事(自同知樞/宻院事除)
　　紹興三十年(庚辰/)
正月葉義問同知樞宻院事(自殿中侍/御史除)
六月庚午王綸罷知樞宻院事(資政殿大學/士知福州)
　　綸自二十八年二月除同樞宻院事二十九年十
　　二月進知院事是年六月罷在樞府二年餘知樞
　　宻院王綸引疾丐罷詔除資政殿大學士知福州
　　尋改提舉洞霄宫
七月戊戍葉義問知樞宻院事自宻(同知樞/院事除)
朱倬參知政事(自御史/中丞除)
周麟之同知樞宻院事(自翰林學士/兼侍講除)
　　時有言金國將敗盟上命同知樞宻院王綸等奉
　　使彼國驗之二十九年九月綸等囘言隣國恭順
　　和好無他至是年二月庚申以同知樞宻院事葉
　　義問為金國報謝使時皇太后上仙金國來弔祭
　　也義問入金境見金已聚兵有入㓂意及囘宻奏
　　金人今欲遷汴京且造戰舡是月進知院事三十
　　一年十月戊午以知樞宻院葉義問督視江淮荆
　　襄軍馬至鎭江權立行府中書舍人虞允文為參
　　議軍事孝宗初卽位義問加左通議大夫
八月癸丑賀允中罷參知政事(資政殿學/士致仕)
　　允中自二十九年七月除參知政事是年八月罷
　　執政踰一年初參知政事賀允中使金而歸言金
　　勢必背盟宜為之備上疑未决允中因告老以為
　　資政殿學士致仕
十二月乙巳朔湯思退罷左相(觀文殿大學士提/舉太平興國宫)
制曰輔賛而藏諸用大臣狥國之本心明哲以保其身
君子安時之高致眷惟元宰祈解近司誕敡綸綍之㤙
庸肅紳緌之聽(具官湯/思退)才全噐博行峻履方氣函三徳
而守之以和學貫九流而持之以正早由廸簡亟上清
華智畧縱横太叔儀能賛大事文章温厚司馬遷最其
善鳴迨予更化之初寔首本兵之寄寖隆物望越秉機
衡庻官無曠代天工亦云盡瘁十年之間至丞相亶謂
逄辰方道揆之仰成駭煩言之有嘖遽還印綬疊拜囊
封旣詔諭以莫囘顧㤙徽之可後躋榮書殿冠學士之
大稱均佚珍臺拜散人之佳號式昭體貎益厚股肱於
戲得賢則能立邦基予豈輕於注意乃心罔不在王室
爾勿廢於告猷茂對孚休益終令譽(洪邁/詞)
　　思退自二十七年六月拜右僕射二十九年九月
　　進左僕射至是年十二月罷入相三年餘○時侍
　　御史汪澈等欲論左僕射湯思退方捃摭其過殿
　　中侍御史陳俊卿曰為相無物望而天灾亟至此
　　固當罷何以他為乃言思退始由秦檜父子以致
　　身及掌文衡而取其孫縁此遂至政府自居相位
　　唯務招延親黨佐其羽翼前日無雲而有雷聲人
　　情駭異其變盖在大臣乙巳朔思退罷觀文殿大
　　學士提舉太平興國宫澈等欲鐫其職俊卿曰思
　　退未有大罪雖非相才比之沈該則有間今該猶
　　以大學士典州而思退顧不得則執法之地所以
　　議賞罰者偏矣不從澈等再論落職翰林學士洪
　　邁以草湯思退罷相制不明著其罪除徽猷閣學
　　士與宫觀三十一年上以金敗盟十月辛酉左光
　　禄大夫湯思退復觀文殿大學士充醴泉觀使兼
　　侍讀旣至除行宫留守
　　紹興三十一年(辛巳/)
三月壬午楊椿參知政事(自兵部尚書兼權翰/林學士兼侍讀除)
　　椿字元老眉州人乾道三年正月薨年七十三八
　　月詔端明殿學士太中大夫提舉洞霄宫楊椿贈
　　左正奉大夫椿引薦蜀士唐文恭張震馬騏後皆
　　知名五年八月贈故資政殿學士楊椿謚文安
庚寅陳康伯左僕射(自右僕射授左光禄大夫遷左僕/射同平章事兼提舉編脩玉牒所)
　　(編修/國史)
朱倬右僕射(自參知政事授左通奉大/夫遷右僕射同平章事)
康伯左僕射制曰坤上乾下而重卦鬯二氣之交通君
明臣良而𢋫歌叶千載之相遇朕宵旰圖乂夢想得賢
永惟一徳之休共濟萬㣲之㑹眷時次輔允廸茂勳冝
擢冠於鼎司肆誕􁧑於渙號(具官陳/康伯)高明而簡重惇大
而裕和學承百聖之宗體備四時之氣澄不清撓不濁
若觀水於萬頃之陂鄙夫寛薄夫敦想聞風乎百世之
下粤從試用休有踐􁧑列法從則論思獻納之居多參
政機則賛襄彌縫之罔缺昨疇偉望晋服近司和而不
同深濟塩梅之用忠而能力允頼股肱之為心休休而
有容事井井而攸敘眞當今廊廟之器而近古社稷之
臣尊爼從容笑談可以鎮物弁冠端委精神自能折衝
是用詢于僉言蔽自朕志揆剛辰而幽賛奉顯冊以明
揚其陞元宰之崇以表具瞻之峻併加寵數庸示眷懐
於戲付託至重而為之難朕方資於弼亮體貎既尊則
責亦厚汝毋替於寅恭宏恢輔世之圖𢡟建格天之業
正是百辟毗予一人
倬右僕射制曰朕欽承聖緒翕受賢謨顧茲躬攬以厲
精惕若御圖之永有能奮庸而熈載亶茲宅揆之難乃
眷老成乆參機務克懋經邦之畧冝登相國之聫爰錫
明綸敷告列序(具官/朱倬)氣和而神邃才大而聲宏潜心乎
六經之㣲游意乎百氏之博嘗求其學一本以誠行已
在乎不欺仰無屋漏之媿事君貴乎無隠皦如天日之
臨朕固已得之召見之初而果符於試用之後炳然蓍
龜之先見介若金石之不移宻進忠規初不干於世譽
端居正色期自肅於官邪鬰為臺諫之宗綽有公輔之
望比繇經幄服在政塗若魏相觀故事而必行若房喬
持衆美而自効適仰台躔之齊色有嘉巖石之具瞻是
用端莢以賛神明㳙辰而得吉兆誕揚廷渙對秉國成
仍疊晋於官榮且肇開於戸賦以昭物采以示眷私於
戲蕭規曹隨所以股肱於漢室旦師奭保所以左右於
成王惟一德之享天心則同寅而安海内式孚于訓時
乃之休(並何/溥詞)
　　是日右僕射陳康伯為左僕射參知政事朱倬為
　　右僕射○時金主亮欲渝盟先是兵部尚書兼權
　　翰林學士揚椿言於陳康伯曰金人敗盟其兆已
　　見今不先事為備悔將何及因與康伯䇿所以防
　　敵之術有四令兩淮諸將分畫地界使自為守一
　　也措置民社宻為寓兵之計二也淮東劉寳將驕
　　卒少不可專用三也㳂江諸郡増壁積糧以為歸
　　宿之地四也康伯條上其計上嘉納之○北使高
　　景山來賀天中節肆嫚言求淮漢地及指取將相
　　大臣朝論汹汹高宗欲視師康伯奏願分三司禁
　　旅添㐮漢兵力待其先發然後徐動翌日入對薦
　　張浚聖意未允且有幸蜀之語康伯論奏遂復申
　　調發三司軍馬之議㑹有報敵犯黄牛堡為吴璘
　　所敗康伯復進攻討之計卽命侍衛馬軍司成閔
　　出戍以御史中丞汪澈等宣諭荆襄節制軍馬知
　　樞宻院葉義問督視江淮軍馬而禦敵之計始决
　　矣是後邊騎大入逺近震駭有請徙禁從家出關
　　者康伯曰毋事張皇令臨安府諸門扄鑰率遅常
　　時朝士有遣家避㓂者康伯獨具舟迎家屬入浙
　　人恃以安敵益逼江有勸車駕幸㑹稽因入閩日
　　將晡高宗命楊存中來議康伯延入解衣置酒上
　　遣中使來伺還奏上曰丞相旣飲必有所處矣翌
　　日奏曰聞有勸陛下幸越及閩者誠用其言大事
　　去矣曷若静以待之忽一日中使持御批來甚遽
　　康伯讀之及如更一日敵騎未退且令放散百官
　　康伯取焚之入奏曰審如聖訓百官旣退主勢孤
　　矣上問焚之何也康伯曰旣不可付外施行又不
　　可輒留私家故以焚之上深以為然時中外人情
　　洶洶康伯獨不為動雖軍務百出而意氣甚暇凢
　　邉鄙大議奏成口中金主為帳下所殺驛至康伯
　　入賀高宗目康伯曰皆卿輔佐之力勸車駕親出
　　勞師康伯扈行所至懽奮由是敵屯和州者悉遁
　　去高宗倦勤有與子之意康伯宻賛其議遂尊立
　　皇太子詔以冊進及行内禪禮以康伯奉冊孝宗
　　初卽位六月丙辰陳康伯加金紫光禄大夫
六月庚申周麟之罷同知樞宻院事
　　麟之自三十年七月除同知樞宻院事是年六月
　　罷在樞府㡬一年時金主亮欲渝盟犯塞上以金
　　敗盟命同知樞宻院周麟之徃聘麟之惮行左僕
　　射陳康伯以國事勉之麟之竟辭於是言者論之
　　上曰為大臣臨事辭難何以率百寮罷為在外宫
　　觀遂召前吏部侍郎徐嚞以為敷文閣待制樞宻
　　都承㫖時嚞願使金召至行在借資政殿學士充
　　起居稱賀使武臣張掄副之七月右司諫梁仲敏
　　言麟之懐姦辭難巧避出疆之命望行誅竄責授
　　祕書監均州居住隆興二年正月責授左朝奉大
　　夫祕書少監分司南京周麟之復左中大夫致仕
九月庚辰黄祖舜同知樞宻院事(自給事/中除)
　　孝宗初卽位加通議大夫制畧曰學識醇明噐資
　　沉裕早荷聖神之眷亟躋華近之班頃以夕班遂
　　參樞柄屬是纂臨之際尤多翼賛之勞用躐進於
　　華資以増廣於圖任七月壬戍參知政事
十月前宰相張浚復觀文殿大學士判建康府
　　前特進張浚奉母䘮歸塟於蜀行至荆南㑹星變
　　求直言浚以為金决於数年間求釁用兵當為之
　　備又沈該万俟卨為相無以厭天下望乃奏大畧
　　曰嚮者講和之事陛下以太母為重耳幸而徽宗
　　梓宫亟還此和之權也不幸用事之臣貪天之功
　　乃欲剪除忠良以聽命於敵而隂蓄其邪心故身
　　死之日天下相慶盖惡之如此坐失事機二十餘
　　年有識痛心且夫賢才不用政事不修形勢不立
　　而專欲受命於敵適足啓輕侮之心而正墮其計
　　中也今未絶其和而遣一介之使與之分别曲直
　　逆順之理則事必有成上出浚奏付外宰執沈該
　　万俟卨湯思退見之大怒以為敵未有釁而浚所
　　奏乃若禍在年嵗間者或笑以為狂於是中丞湯
　　鵬舉侍御史周方崇右正言凌哲言浚妄論邉事
　　且謂浚方歸蜀恐揺動逺方二十六年十月丁酉
　　詔復命永州居住候服闋日取㫖○自秦檜死金
　　國頗疑前盟不堅間有妄言召張浚者敵情益疑
　　於是參知政事沈該言嚮者講和息民悉出宸㫁
　　逺方未必䆒知謂本大臣之議懼後用兵冝特降
　　詔書具宣此意逺人聞之當自安矣九月丙寅詔
　　曰講和之䇿㫁自朕志故相秦檜但能賛朕而已
　　近者無知之軰鼓倡浮言以惑衆聽至有偽撰詔
　　命召用舊臣抗章公車妄議邉事如敢妄議當寘
　　典刑○閠十月己亥朔知樞宻湯思退奏昨日張
　　浚行遣極當上曰張浚用兵不獨朕知天下皆知
　　之如冨平之戰淮西之師其效可見今復論兵極
　　為生事太祖以神武定天下亦與契丹議和同知
　　樞宻院陳誠之曰浚論事頗有不當浚不罪景延
　　廣而謂桑維翰不當與契丹和好甚無謂上曰耶
　　律甚塞衆議上曰不如此議論不能得定○是年
　　十月甲子特進張浚復觀文殿大學士判潭州尋
　　改判建康府時舊相惟張浚在殿中侍御史陳俊
　　卿言浚忠義且兼資文武可付以閫外臣素不識
　　浚雖聞其曽失陜服散淮師許國之心白首不渝
　　今杜門念咎老而練事非前日浚也臣願聖慈勿
　　惑議謗雖未付以大柄且與一近郡以係人心庻
　　緩急可以相及五月俊卿再言舊相張浚可用上
　　曰卿欲用浚為何官俊卿曰此在陛下上曰浚才
　　踈使之帥一路或有可觀若再督諸軍必至敗事
　　俊卿曰人皆以浚為可用陛下何惜不一試之上
　　首肯時内侍張去為隂沮用兵之議且陳避狄之
　　䇿於是俊卿立言去為竊威權撓成筭乞斬之以
　　作士氣上曰卿可謂仁者之勇上以俊卿敢言乃
　　擢為兵部侍郎以賞之十二月時金人尚據鷄籠
　　山而淮西制置使李顯忠兵在沙上新除建康行
　　宫留守張浚徃沙上勞軍以建康激賞犒之一軍
　　見浚以為從天而下浚謂顯忠曰聖駕將廵幸到
　　此而敵未退得無慮乎顯忠乃以大軍濟江與之
　　相持然賊亦未退乙卯李顯忠戰退金兵癸亥建
　　康留守張浚言金人已退兩淮皆定
　　紹興三十二年(壬午/)
四月戊寅汪澈參知政事(自御史/中丞除)
　　孝宗卽位加通議大夫制略曰才周當世之務學
　　造古人之㣲自置朝䏈早膺神契比宣威於憲府
　　遂參穆於政塗滋有令猷恊于初政俾華階之躐
　　進昭注倚之維新七月甲辰以參知政事汪澈為
　　湖北京西路督視軍馬
六月朱倬罷右僕射(觀文殿學士提/舉太平興國宫)
　　倬自三十一年三月拜右僕射至是年六月罷入
　　相九閱月臺諌論其罪倬亦丐去遂罷制詞曰君
　　子邦家之基曽未聞於成効元良天下之本乃欲
　　覬於疇庸翰林學士洪遵之詞也○隆興元年五
　　月觀文殿學士左通奉大夫提舉太平興國宫朱
　　倬降資政殿大學士依舊宫觀以諫議大夫王大
　　寳言沈該朱倬此二人過惡顯著乞正典刑故有
　　是命六月詔復觀文殿學士致仕是月倬卒贈特
　　進依條與致仕遺表㤙澤
　
　
　
　
　
　
　
　
　
　
　宋宰輔編年錄卷十六
欽定四庫全書
　宋宰輔編年錄卷十七　　宋　徐自明　著
　　孝宗紹興三十二年
八月己巳史浩叅知政事(自翰林學士知制誥兼修玉/牒兼侍讀遷左中大夫除)
　　浩字直翁慶元鄞縣人浩由太學博士改秩自此
　　六年以至相位近世未有也紹興三十年二月孝
　　宗自普安郡王立為皇子封建王以史浩為直講
　　王十朋為小學教授三十二年六月立為皇太子
　　以宗正少卿張闡為右諭徳起居郎史浩為左庶
　　子六月丙子即帝位髙宗稱太上皇帝應軍國事
　　並聽嗣君處分帝既即位以史浩為中書舍人兼
　　侍讀尋遷翰林學士知制誥是月遂除叅知政事
　　九月戊辰兼權知樞密院事十一月辛酉免兼從
　　所請也十二月乙丑常朝史浩論樞密院合使宰
　　相兼使事因引富弼對仁宗皇帝故事上曰正合
　　朕所見陳康伯力辭上曰此不易之論毋多遜也
　　詔宰相今後依舊兼樞密使逆亮南牧邊廷用兵
　　建王抗疏請為先驅誓不與賊俱生公方以疾移
　　告聞之亟徃問孰為大王計悞矣國歩方艱父子
　　豈可須臾離使唐肅宗能隨明皇幸蜀安得有靈
　　武事建王大悔立俾公草奏請扈蹕以供子職辭
　　意懇到髙宗聞議出於公歎曰真王府官也廟堂
　　方議以建王督師由是不果遂從視師之行而内
　　禪之意决矣公明年正月遂拜相(行状/)
十月己巳葉義問罷知樞密院事(自左通議大夫為資/政殿學士提舉太平)
　　(興國/宫)
　　義問自紹興三十年正月除同知樞密院事七月
　　除知樞密院事三十二年七月兼權叅知政事是
　　月罷執政踰二年上初即位除義問左通議大夫
　　至是殿中侍御史張震右正言周操交章彈義問
　　義問乞解機政故有是命張震再論義問以誤國
　　得罪貪黷見黜願禠職罷祠詔義問改端明殿學
　　士依舊提舉太平興國宫隆興元年三月右諫議
　　大夫劉度御史中丞辛次膺相繼論列義問落職
　　依前提舉興國宫饒州居住後復改資政殿學士
　　提舉洞霄宫六年八月卒贈銀青光祿大夫
戊子張燾同知樞密院事(自資政殿學士左太中大/夫提舉太平興國宫除)
　　燾奏當今弊政宜有所更革上乃曰朕惟天下有
　　弊事無弊法今日之弊在乎因仍習俗若改而更
　　張宫商斯在張燾所奏犁然有契予𠂻詔集侍從
　　䑓諫赴都堂條具方今時務以聞
十二月丁卯宰相陳康伯兼樞密使(宰相仍舊/兼樞密使)
制曰熈帝載而使宅百揆時有頼於一賢佐天子而鎮
撫四方事難分於二柄爰稽古訓加賁宗臣睠維文武
之兼資並用安危之注意錫以渙命颺於廟朝(具官陳/康伯)
渾厚而直剛温方而和裕學足以探天人之賾識足以
周事物之幾正論不回凛松栢後凋之操至誠自守抱
蘋蘩明信之𠂻蚤際遇於上皇遂登崇於碩輔望隆華
夏名著鼎彛代馬飲江首决親征之䇿時龍御漢獨髙
顯相之功朕惟兵律之尚煩念邊防之未靖欲圖妙筭
協濟多虞考藝祖仁宗之宏規遵建炎紹興之聖政肆
令東府仍筦西樞興言屬任之專宜有疏榮之寵是用
申裒徽數特表殊庸方邑増腴并實新畬之入公圭胙
國進荒故里之封亶峻民瞻允符僉穆於戱宣王復文
武之境倚元老之壮猶齊人歸鄆讙之田資真儒之無
敵顧有為者亦若是矧時則勿有間之其追繼於前修
以益光於永世
　　隆興元年(癸未/)
正月庚午史浩右僕射(自叅知政事除左通奉大夫守/右僕射同中書門下平章事兼)
　　(樞密/使)
制曰朕欽奉聖謨惕臨初政人主之職論相念圖任之
惟艱大臣以道事君豈登庸之可後眷予賢佐久穆政
塗宜陞次輔之聨誕播明廷之號(具官/史浩)髙明而端亮寛
裕而直方學窮聖道之㣲損益可知於百世識周天下
之務文武為憲於萬邦蚤由籲俊之公夙有濟時之望
資爾耆徳傅我潛藩王求多聞舊服盤庚之學帝賚予
弼有若傅說之賢兹嗣守於慶基亟入叅於機務以心
膂之臣而任之勿貳竭股肱之力而知無不為一新萬
化之原寖格九功之叙肆稽民譽其遂相予仍兼樞筦
之司大啟封侯之宇崇階增峻多户申陪惟眷倚之益
隆顧責成之彌重於戱予欲循堯道而致時雍之化爾
其廸百志之熈予欲廣文聲而卒外攘之功爾其賛五
兵之運同蕭何之心而安四海守宋璟之文而佐中興
時乃之休副朕所望
　　公既相首言前宰相趙鼎叅政李光之無罪大將
　　岳飛之久寃宜復其官爵錄其子孫凡坐廢者次
　　第昭雪悉從之袁孚罷右正言公曰初政而遽去
　　諫官何耶孝宗曰妄言徳夀宫有私酤公曰陛下
　　事親可謂曲盡然宫中左右皆閹宦有何知識若
　　非言路時以正論折其萌則將有甚此者上怒少
　　霽又奏諫官無故而罷天下必以為疑若暴其罪
　　惡恐啟兩宫之間願少湏之使其引去尋除直秘
　　閣知温州自是益無纎芥之隙
同日張浚樞密使(自少傅觀文殿大學士充江淮東西/路宣撫使節制㳂江軍馬魏國公除)
　　初上自藩邸熟聞公徳望臨朝之初顧問大臣咨
　　嗟歎息召公赴行在賜公手書曰朕初膺付託以
　　眇然一身當萬幾之煩夙夜祗懼未知攸濟公為
　　元老被上皇禮遇之久羣臣莫及宜有嘉謀至計
　　輔朕初政方今邊陲未靖備禦之道實難遥度思
　　一見公面議其當使了然如在目中繄公是望公
　　其疾驅副朕至意公奏曰臣敢不以前日恪事上
　　皇之心事陛下惟一其志有殞無貳遂就道未至
　　國門敦促再三即引見上見公改容體貌曰久聞
　　公名今朝廷所恃惟公命内侍賜公座降問再四
　　公奏人主以務學為先人主之學本於一心一心
　　合天何事不濟(云云/)上悚然曰當不忘相公之言
　　公又奏今日便當如創業之初宜每事以藝祖為
　　法公見上天錫英武因力陳和議之非勸上堅志
　　以圖事制除公少傅江淮東西路宣撫使節制㳂
　　江軍馬進封魏國公浚辭少傅詔勉從所請
除少傅制曰周公三年而歸大慰國人之望吉甫萬邦
為憲是增盟府之勲眷予社稷之元臣方茂邊陲之重
寄誕􁧑制綍敷告廷紳(具官/張浚)自明克誠允文且武事親
之孝實上通於神明許國之忠可兼貫於日月蚤登庸
於次輔克左右於中興一徳格天四海奠枕殊方震慴
聞姓字以膽寒多士歸依想儀容而心恱即其効之若
此知夫中之所存乃因勤勞旋請閑退久徜徉於泉石
靡事浮沉兹表裏於江淮果煩經畧太上皇深惟眷注
予一人敢後褒崇絺冕篆車峻陞亞傅綉裳黼衮改胙
大邦增使節以寵元戎總兵符而䕶諸將尚仍書殿之
貴以壯轅門之權進衍户封增陪井賦以䆒經綸之藴
以終恢復之圖於戯誦宣王任賢使能之詩朕喜得將
明之助鑒光武略地屠城之戒公宜以安集為先勉期
戢於干戈佇歸安於槐鼎伊惟耆哲奚俟訓詞(此自特/進觀文)
　　(殿大學士判建康府専一措置兩淮事務兼節制/淮東西路建康鎮江府江淮軍馬除時紹興三十)
　　(二年六/月甲子)
　　十一月有㫖召宣撫判官陳俊卿及公子栻赴行
　　在公附奏曰今日之事非大駕親臨建康則决不
　　能盡革宿弊一新令圖鼓軍民之氣動中原之心
　　上見俊卿等問公動靜顔貌曰朕倚魏公如長城
　　不容浮言揺奪是年正月九日制除公權樞密使
　　都督江淮東西路屯駐兵馬依前少傅魏國公且
　　命即日開府視事應干恩數並依見任宰相條例
　　施行
除樞密使制曰矅神武以折遐衝莫重本兵之任儆師
徒而討亂略尤嚴督府之權自非文武之兼資曷稱安
危之劇寄疇咨舊徳屬我宗臣其數廷綍之華亶告垂
紳之聽(具官/張浚)器周而用逺實大而聲閎學造聖真適堯
舜文王之道行髙世表㑹曾騫孝已之名蚤際遇於中
興䆮延登於次輔言言忠烈與日月以爭光表表功名
安社稷以為恱肆予紹服趣使来歸表裏江淮畀中權
而獨運汛掃宇宙抱素志以弗渝顧委任之雖專念規
拳之未䆒是用峻登樞筦肇正使名考葛亮總戎之稱
用謝安督軍之號載疇多賦併衍新畬益昭幕府之光
增重本朝之勢於戯吉甫為憲先元戎十乗以啟行裴
度視師宜兩河諸侯之聽命惟位崇者報益厚惟望峻
者志彌堅其茂對於孚休終有辭於永世
　　三月詔公赴行在既至上從公言乃命李顯忠出
　　濠州趍靈壁邵宏淵出泗州趍虹縣顯忠等大破
　　金將富察圖們及偽知泗州周仁與蕭琦等降之
　　中原震動歸附日至上手書曰近日邊報中外鼓
　　舞十年来無此克㨗時金名酋猛將降執係道精
　　甲利兵破亡不啻三倍是後不能復為靈壁虹縣
　　之屯矣公恐盛夏人疲急召顯忠等還而金副元
　　帥赫舎哩志寜率兵大至既戰我師小不利軍心
　　頗揺顯忠遂夜引歸公獨與子栻留盱眙㑭將士
　　悉歸憩而後還維楊具奏待罪上手書拊勞公復
　　奏有㫖降特進為江淮宣撫使時上對近臣未嘗
　　名公獨曰魏公每遣使来必令視公飲食多寡肥
　　瘠何如其眷禮如此五月癸酉以少傅樞宻使都
　　督江淮東西路建康鎮江府江隂軍江池屯駐軍
　　馬兼都督荆襄軍馬張浚降授特進依前樞密使
　　都督以兵敗於宿州故也六月輔臣進呈降授特
　　進樞密使張浚見措置江淮軍馬理宜增重事權
　　詔可復都督江淮軍馬初浚以符离之役降特進
　　上曰罷樞密使宰臣陳康伯奏曰如此却是罷政
　　上曰可改都督府為宣撫司至是叅賛軍事陳俊
　　卿奏降官示罸古法也亦其自請改都督府為宣
　　撫司恐使人情觀望號令不行上曰此未可也及
　　殿中侍御史周操論都督之名實國家用人之權
　　柄豈得亦行遞减上曰此論甚當可與復都督府
　　康伯奏已有指揮召浚之子栻候到日降指揮上
　　然之八月浚復都督
二月癸未黄祖舜罷同知樞密院事(資政殿學/士知潭州)
　　祖舜自紹興三十一年九月除同知樞密院事是
　　年二月罷在樞府一年餘上初即位除左通議大
　　夫七月壬戍兼權叅知政事是月祖舜累引疾乞
　　解機務故有是除乾道元年正月提舉太平興國
　　宫三月卒累左通奉大夫贈銀青光祿大夫
三月癸巳張燾叅知政事(自同知樞密院事/遷太中大夫除)
辛次膺同知樞密院事(自御史中丞遷/左中大夫除)
　　燾再辭新除叅知政事恩命詔燾為資政殿大學
　　士提舉萬夀觀兼侍讀燾奏乞還郷治疾從之尋
　　以資政殿大學士致仕乾道三年九月卒贈宣奉
　　大夫諡曰忠定○次膺字起李其先東萊人山東
　　亂舉其家南渡
五月史浩罷右僕射(除觀文殿大學/士知紹興府)
制曰宅百揆以奮庸夙倚代天之業以八命而作牧有
嚴分陜之權睠次輔之能賢釋近司之重任其孚大號
用諗羣工(具官/史浩)心術通明器資彊濟植學造聖賢之奥
摛文搴河漢之華由義居仁自許古人之事業垂聲邁
烈庻幾君子之風猷屬予纂序之初積以潜藩之舊甫
經半載躐寘中台位雖峻而愈謙事盖多而益辦方今
内政粗修而國論未一逺人不服而邊虞實深俾圗莫
適於攸居救弊方期於公道嘉謀嘉猷則入告繄左右
之是資朕心朕徳惟乃知亦始終之弗替曾㣲纎芥遽
露封章薦形懇欵之辭蔑副挽留之意俾歸相印肆舉
邦彛畀邃職於殊恩疏榮既腆涖介藩於全越席寵維
新以昭體貌之公以篤股肱之眷申褒蕃數亶謂隆私
於戯三階平而風雨時相慶君臣之遇九里潤而京師
福勿云中外之殊徃祗忱言永綏燕譽
　　浩自是年正月拜右僕射至五月罷入相四月以
　　不與出師之議力丐免御史王十朋亦有言也○
　　初張浚屢奏欲取山東公力争其不可繼而大將
　　李顯忠邵宏淵乞進兵公又奏之浚繼請入覲乞
　　即日降詔幸建康孝宗以問公公陳三說孝宗感
　　悟浚言陛下當以馬上成功豈可懐安以失事機
　　公執不可退又以詰公公曰帝王之兵當出萬全
　　豈可嘗試而僥倖今不審思將貽後悔又上疏力
　　諫曰靖康之禍臣子孰不痛心疾首思欲蹀血金
　　廷以雪大耻恭想宸𠂻寝膳不忘然邇安則可以
　　服逺若大臣未附百姓不信而遽為此舉安保其
　　必勝浚老臣慮宜及此而溺於幕下新進之謀眩
　　於北人誑惑之語是以有請耳徳夀豈無報敵之
　　心時張韓劉岳各擁大兵皆西北勇士燕薊良馬
　　猶不能進今欲以顯忠之輕率宏淵之寡謀而取
　　全勝可乎惟當練士卒偹器械固邊圉蓄財賦寛
　　民力十年而後用之浚又奏歸正人當優待之公
　　以為不可浚康伯俱曰彼以善心至安可拒乎公
　　又两入奏言甚切至公又與浚言平時願執鞭而
　　不可得幸同事任而數日議論不同不惟為社稷
　　生靈計亦為相公計相公老成名望一旦失利豈
　　不有損威重浚曰公言良是但浚老矣公曰相公
　　若先立規模使後人藉是有成亦相公之功也何
　　必身自為之浚因内引奏曰史浩意不可囘恐失
　　機㑹乞出英斷即時省中忽得宏淵出兵知禀状
　　始知不由三省徑檄諸將公語康伯曰吾屬俱兼
　　右府而出兵不得與聞則焉用相哉由是求去不
　　已孝宗曰何苦如是公對曰道徳元老無如陳康
　　伯忠義慷慨無如張浚臣與之議論俱不合諸将
　　出兵而臣不知近習積憾而臣不去尚何待乎公
　　又言康伯欲納歸正人臣恐他日必有為陛下子
　　孫之憂浚銳意用兵若一失之後恐陛下終不得
　　復望中原臣即日去國遂逺清光然惓惓之忠不
　　容緘黙言訖拜辭而退遂以觀文殿大學士知紹
　　興府公力辭提舉臨安府洞霄宫以歸未及月而
　　宿水失利䘮士馬甚衆軍資噐械不可計人心沮
　　䘮上降詔罪已而浚亦自劾去位矣初浚措置萬
　　弩營及他所建請公應之如響或問之公曰事力
　　未偹故止其進兵若邊防捍禦安可不從公既去
　　其所奏請多不以時報浚亦悔之(行/状)○乾道四年
　　二月輔臣進呈陳天麟知成都府昨日得㫖别擇
　　人上曰朕思之難得其人史浩却有才可以去陳
　　俊卿奏其人明了極可用但其親老恐未必樂逺
　　去上曰不得已湏教去盖難得人數年不相見亦
　　未衰否俊卿奏史浩未滿六十可惜久閑上曰可
　　令速来奏事陳天麟依舊知襄陽府史浩遂以觀
　　文殿大學士左通奉大夫提舉洞霄宫為四川安
　　撫制置使兼知成都府以親老辭月餘改知紹興
　　府六年三月戊寅授檢校少傅保寜軍節度使依
　　前差遣其恩數並依前宰相例施行㑹洪夫人屬
　　疾思歸力丐祠不允乃許謁告迎侍未幾罹内艱
　　○乾道八年九月七日服闋除知福州避魏王同
　　鎮改崇信軍節度使十一月二十五日特授開府
　　儀同三司判福州至淳熈元年秋丐祠提舉洞霄
　　宫○淳熈四年二月史浩除少保觀文殿大學士
　　充醴泉觀使兼侍讀進封永國公浩見于内殿奏
　　謝新除并陳衰老多病且乞任便居住上曰方始
　　相見未可言此於是詔史浩令於宰相東壁一片
　　歇空立班四叅日叅依次序别班起居
丁未辛次膺叅知政事(自同知樞/密院事除)
洪遵同知樞宻院事(自翰林學士承㫖知制誥/兼侍讀遷左中大夫除)
癸亥汪澈罷叅知政事(資政殿大學士/提舉洞霄宫)
　　澈自紹興三十二年四月除叅知政事是年五月
　　罷執政一年餘上初即位除左通議大夫七月以
　　叅知政事汪澈為湖北京西路督視軍馬至是引
　　疾乞祠故有是命㑹右諫議大夫王大寳論澈詔
　　澈落職依舊提舉洞霄宫台州居住
六月戊辰周葵叅知政事(自兵部侍郎兼侍講遷左大/中大夫除二年七月己巳兼)
　　(權知樞/密院事)
戊寅辛次膺罷叅知政事(除資政殿學士提/舉臨安府洞霄宫)
　　次膺自是年三月除同知樞密院事五月除叅知
　　政事是月罷執政凡三月次膺以疾求罷章十數
　　上不允及入謝奏曰王十朋除侍御史雖自親擢
　　天下皆知臣等薦其方正湯思退趍召將至闕下
　　天下亦知臣嘗疏其姦邪臣不引避人其謂何臣
　　實苦筋力疲􁁄恐誤國事上為之惻然踰月求去
　　不已授資政殿學士提舉洞霄宫明年六月致仕
　　閒居者八年六年卒臨終親作遺表萬言力賛恢
　　復而不及私年七十九贈光祿大夫
七月庚寅湯思退拜右相(自觀文殿大學士左金紫光/祿大夫充醴泉觀使兼侍讀)
　　(除特進右僕射同平章事/兼樞密使進封榮國公)
制曰熈庻績而代天須弼疑之並置肩一心而事國乃
揆牧之迭居眷時宗工乆去宰路方虚位之不補亶維
賢之是圗肆於来歸渙以大號(具官湯/思退)宏寛而剛毅端
靖而疏通學深造於聖㣲識洞明於事變卓爾佐王之
略偉發謨而逄辰焕然經世之文嘉載道以行逺爰結
知於太上遂登冠於冡司辭色粹夷潜消中外之釁精
誠孚逹坐格隂陽之和顧委任而責成念勤勞而均逸
欲考功而試以馮翊尚施福而及於京師自朕纂臨尤
先求舊君陳分政固多入告之謀猷姫旦於征宜偹徃
迎之衮綉是用賜環趣召前席咨詢少紆真館之游姑
進露門之讀然所為親賢之急盖倚以復相之懐是符
中台俾職亞輔仍付本兵之寄載崇馭貴之階建於上
公陪以多賦併昭眷渥庸侈徽章於戯如晦至卒從𤣥
齡將協𠂻而相濟陳平今願遜周勃適居次以何嫌徃
殫厥心同底于治(錢周/材詞)
十二月丁巳朔陳康伯罷相(除少保觀文殿大學士/判信州進封福國公)
制曰輔相股肱於元首身久佩於安危帝王體貌於大
臣誼必隆於進退眷我冡司之老懇辭魁柄之榮既莫
遂於挽留宜有加於寵秩肆昐明命誕告治朝(具官陳/康伯)
學貫天人才周經緯中和自禀言有物而行有常度量
難名澄不清而撓不濁爰登揆路五閱歲華當國家多
事之時專廟廊萬幾之寄雍容鎮俗談笑折衝道蕩蕩
以遵王無有作惡心休休而樂善其如有容邦政弗愆
物情交附惟予一人纂承之慶本太上皇付託之誠能
將順以輸忠實賛襄之有助心如金石勲在旂常朕方
委任而責成爾亦勤勞而匪懈乆煩機務累抗封章丁
寜諭㫖而莫囘傴僂陳詞而愈固式揚典冊俾解鈞衡
亞保升華煥衮衣於左棘鴻儒列職冠書殿於西清進
公社於新邦分使符於故里載疇井邑併衍圭腴於戯
功名克保於始終古今所重出處暫均于勞逸中外何
殊其思注意之深勿替告猷之舊
　　康伯自紹興二十九年九月拜右僕射三十一年
　　三月拜左僕射三十二年十二月兼樞密使是年
　　十二月罷在相位四年至是出判信州上曰韓琦
　　亦曽判相州康伯極有徳量有佐命之功右僕射
　　湯思退奏陳康伯徳量能鎮壓事誠如聖諭上曰
　　朕不忘之他日復召用康伯尋自陳遂為醴泉觀
　　使隆興二年六月判紹興府九月詔陳康伯依舊
　　醴泉觀使任便居住先是召赴行在康伯以疾辭
　　故也
丁丑湯思退左僕射(自特進右僕射榮國公授左/僕射兼樞密使進封慶國公)
張浚右僕射(自降授特進樞宻使魏國公授右僕射同/平章事兼樞宻使依前都督江淮東西路)
　　(建康鎮江府江隂軍/江池州屯駐軍馬)
思退左僕射制曰握符以臨四海論相故必惟其能當
軸而長百僚尊君則宜正其體眷予碩輔載秉化鈞顧
左揆之仍虚亶具瞻之攸屬矧登崇之典自昔且注倚
之懐愈隆用升元台寔允衆聽(具官湯/思退)風猷峻茂噐範
深純鍾山岳之炳靈藴星辰之精粹力堪治劇斡旋之易
若轉圜識洞㣲幾裁决之明如指掌蚤出逄于休旦爰
歴踐於要塗久勤機務之煩遂冠冡司之重雖或均於
勞逸然常係於安危才任宰衡猶詳試其政事心存王
室乃入告於謀猷是膺前席之思俄被賜環之趣繄樊
侯之補袞若伊尹之格天庻周歎儀圖之難而商推專
美之間其進持於魁柄以觀獨運之能且改胙於名邦
以示有加之寵乗兹㑹遇寖格隆昌於戲奏位次而莫
先雅欲蕭何之處乎上咸成功而匪懈正湏姫旦之圖
其終徃茂堅不息之誠庸光輔日新之治䆒爾丕烈佐
予宏規
　　二年正月上謂思退等曰卿等近日極留意政事
　　要當立紀綱正法度不可困於文書乃堂吏之事
　　二月思退改封岐國公以思退言國朝自天聖以
　　来無以慶國為封者故有是命二年九月癸夘除
　　都督江淮東西路建康鎮江府江隂軍江池州屯
　　駐軍馬思退言臣備位宰相被命督師敵人雖已
　　議和奉使尚未過界况屯邊之兵數十百萬霜寒
　　暴露臣欲擇日同屬官起發至淮上布宣徳意撫
　　勞師徒從之卒辭不行
浚右僕射制曰總營屯而靖難既顓暢於國威輔衡軸
而代工將共調於王化朕纂承丕緒宏濟多虞眷夫夙
艾之良寔乃倚毗之舊蓋以一時之元老而久服厪於
疆場因四海之具瞻而使歸翊於岩廊庸錫徽章誕敷
渙號(具官/張浚)徳醇而履正道大而慮周身當中外之安危
識洞古今之治亂更委二柄備殫百為顧讒波之淊天
維忠氣之貫日吾適不用則鄰壤有輕秦之心我必能
興蓋所懐維強楚之略兹徃嚴於師律遂遐憺於皇靈
挫貔虎之噬吞破蚍蠧之贅聚隂杜窺邊之釁寖堅款
塞之誠念功烈之未終猶稽素志觀規模之甚逺實肇
宏圖是用復延登於宰庭仍總督於軍壘若渉於川之
藉舟楫若固其室之資棟楹勢雖異宜意則兼注於戲
酌倅樽以獻政湏平仲之在齊借前箸而籌終頼子房
之謀漢未鞭笞於排難解紛之日而鎮撫乃安民和衆
之方尚思厥猷期協於道(錢周/材詞)
　　金都元帥布薩忠義與赫舍哩志寜貽書三省密
　　院欲索四郡及嵗幣等時湯思退為右相思退本
　　檜死黨尤急於求和遂大倡和議建議王之望龍
　　大淵為通問使副公在逺爭不能得即奏乞退上
　　賜手書召公既至入見上首諭公以欲專委之意
　　公復力陳和議之失上為止誓書留使人而令通
　　書官胡昉楊由義先徃諭金使以四郡不可割之
　　意於是之望等待命境上○十二月二十二日制
　　拜公尚書右僕射都督如故而思退亦轉左僕射
　　(云云/)上諭當直學士錢周材以注意在公故思退
　　雖為左僕射而公恩遇獨隆每奏事上輒留公與
　　語又時召栻入對賜公御書聖主得賢臣頌思退
　　等素忌公至是益甚公既入輔首奏當旁招仁賢
　　共濟國事上令公條具奏公薦虞允文陳俊卿汪
　　應辰王十朋張闡可備執政劉珙王大寳杜莘老
　　宜即召還胡銓可備風憲張孝祥可付事任馮時
　　行任藎言馮方皆可備近臣朝士中林栗王秬莫
　　冲張宋卿議論㨿正可任臺諫皆一時選也公自
　　太上時即建議當駐蹕建康以圖恢復上初即位
　　公入對又首言之及撫師江淮每申前說至是復
　　力言於上胡昉等還不為金屈上令栻諭公曰和
　　議之不成天也自此事當歸一矣始議以四月進
　　幸建康公又奏當詔之望等還上批出曰王之望
　　龍大淵并一行禮物竝回○先是公既决幸建康
　　之議思退等初不與聞後奏事語屢屈因請曰和
　　議不成敵至何以待之上曰朕已决幸建康思退
　　等失色遂隂與其黨謀為傾陷之計居數日俄有
　　㫖命公按視江淮公知一日出外姦人必得肆意
　　然趣行之㫖屢下而事之成敗有非人力所能為
　　者乃行
　　隆興二年(甲/申)
四月丁丑張浚罷右僕射(授少師保信軍節度使/判福州依前魏國公)
制曰宅百揆而督五兵正頼籌邊之効冠三孤而張六纛
曲隆制閫之權我有明緡颺於拱著(具官/張浚)材尊王佐道
聳民瞻節操堅剛曾歲寒之不改規模逺大寜日仄而
遂休蚤逄陽九之交上應魁三之象叱王尊之馭亘井
絡以蜚聲下楊僕之舡空潢池而掃祲更險夷而一致
謂文武之兼資粤從綠野之遊殆為蒼生而起肆予嗣
服即俾来朝提江淮表裏之封盡顓總綂佩將相安危
之寄式重倚毗三年於兹庻績用乂蒐乗補卒亦既輸
勞增埤浚隍未嘗徹警孟明報彭衙之役獨負壯猷武
侯引街亭之愆靡形愠色朕念疆垂之久戍詔師衆以
代更分遣從臣徃宣使指棘門如兒戯耳庸謹秋防袞
衣以公歸兮庻聞辰告疊覽指瑕之奏且披請老之章
欲畀舊官蓋無故事是用出楓宸之異渥超棘位之峞
班簜節有光擇合肥之名鎮甘棠弗翦臨長樂之价藩
衍以圭腴侈其真食於戲春秋責偹於賢者慨功業之
惟艱天子加禮於大臣固始終之不替其綏吉履母有
遐心
　　浚自隆興元年十二月拜右僕射兼樞密使是年
　　四月罷再入相纔五月○初上命公按視江淮既
　　出國門思退遂與右正言尹穡通謀日夜汲汲益
　　求所以間公者及之望等還思退等因相與隂謀
　　謂不毁守備則公不可去和不可成乃令其黨盛
　　毁守偹一無可恃而穡專主其議百計毁公督府
　　叅議官馮方徧行兩淮築治城壘最為勞勩思退
　　等以其効力尤多尤惡之使穡論方不當築城費
　　財方遂罷又論公所費國用不貲公奏計督府遣
　　間探給官吏等二年半之費不及三十萬緍其餘
　　皆為修城造舟除器招軍用上出公奏思退穡議
　　屈於是始謀更造他事機撼公殿前後軍統制官
　　張深等有勞軍士安之俄有㫖放罷而以趙密之
　　子廓代之公至淮西訪問知狀奏留深而穡指公
　　為拒命䟦扈思退又相與謀上眷公厚必未肯遽
　　罷公但先罷公都督則公自當引去穡奏論如思
　　退計而公自聞馮方罷上奏乞罷督府詔從公請
　　而公亦封章力求還政矣穡連疏詆公愈力左司
　　諫陳良翰奏如公忠勤人望所屬不當使去國上
　　謂良翰本無此事且當今人材孰有踰魏公者卿
　　宜徧諭侍從臺諫使知朕此意侍御史周操疏同
　　良翰議至是爭論甚力然是時公留平江虎丘致
　　政之章已八上矣上察公懇誠欲全其去四月二
　　十二日制除公少師保信軍節度使判福州而思
　　退等遂决棄地求和之議公力辭恩命上不許至
　　五月除醴泉觀使前雖議四月幸建康至是而公
　　已去國矣公以連年疲勞比得退休已覺衰爾八
　　月二十八日疾病晡時命子栻等坐前問國家得
　　無棄四郡乎且命作奏乞致仕夜分而薨訃聞上
　　震悼輟視朝兩日有㫖贈太傅公歿五年上追思
　　公忠烈慨然感動詔有司加贈太師賜諡忠獻(行/状)
　　○浚自幼即有濟時志在京城中親見二帝北狩
　　皇族係虜生民塗炭誓不與賊俱存故終身不主
　　和戎之議功雖不就人稱其忠論事上前必以人
　　君當正心務學修徳畏天至誠無倦為先又以儲
　　副為天下本自在川陜即上疏乞選養宗室之賢
　　及為相復陳宗廟大計資善堂建皇子出就傅又
　　薦朱震范冲充訓道之選每以東南形勢莫重建
　　康人主居之北望中原常懐憤惕若居錢塘易以
　　安肆難以號召中原故自紹興至隆興屢以遷幸
　　為言禀性至公嘗劾李綱以私意殺從臣宋齊愈
　　罷其政及大赦綱貶海外獨不原浚為請得内徙
　　韓世忠軍士剽掠浚嘗奏奪其觀察使及視師淮
　　上獨稱世忠忠勇可倚以大事兄滉以才學為髙
　　宗所知賜進士第後省繳駁浚言不可以臣故違
　　公議其輔政以人才為急與趙鼎當國多所引擢
　　從臣朝列皆一時之望人號為小元祐至隆興初
　　首薦論事切直折挫不撓者數十人及再相又薦
　　虞允文汪應辰王十朋劉珙等皆一時名士其後
　　多至執政侍從尤善於撫御將帥而知其才始在
　　關陜吳玠吳璘由行間識擢卒有大功於蜀劉錡
　　晩出浚一見竒之即付以事任歸薦於朝卒成順
　　昌之竒功髙宗嘆息謂浚知人其他若楊政田晟
　　王宗尹王彦後皆為名將事毋至孝彗星之見浚
　　將論時事恐為母憂其母見浚瘠問故具以告母
　　誦其父對䇿之語曰臣寜言而死於斧鉞不忍不
　　言以負陛下浚意乃决母䘮浚踰六十哀毁不自
　　勝事兄滉友弟尤至教養其子如已子置義荘以
　　贍宗族○淳熙十五年二月髙宗崩輔臣進呈文
　　字間上宣諭王淮等曰臣僚言張浚有復辟之功
　　卿等可檢照史冊并詢訪事實奏來淮等奏羣臣
　　有以張浚為當配饗髙宗廟庭者上曰張浚首失
　　五路符离敗師疎脫不少又且昧於知人初到闕
　　時薦引蜀士及至召對専事謟諛殊無可采如吕
　　祉覆師亦皆不知人之過却是有志若論復辟韓
　　世忠之功顯然可知者後遂以吕頤浩趙鼎韓世
　　忠張俊竝配饗髙宗廟庭
七月丁亥洪遵罷同知樞密院事(自左中大夫為端明/殿學士提舉太平興)
　　(國/宫)
　　遵自隆興元年五月除同知樞密院事是年七月
　　罷在樞府一年餘
八月己酉賀允中知樞密院事兼參知政事(自資政殿/大學士左)
　　(通議大夫提舉萬/壽觀兼侍讀除)
　　是年六月允中落致仕提舉萬壽觀兼侍讀慮其
　　以年老辭令學士院依故事降詔召赴闕是月遂
　　有此除九月允中以開啓㑹慶聖節拈香拜不能
　　起至於顛仆上章自劾詔曰朕方圖治政頼老成
　　豈以筋力責卿何必自劾十月丁卯除資政殿大
　　學士致仕在樞府兩月
九月辛丑王之望參知政事(自左諫議大夫淮西宣/諭使遷左中大夫除)
　　之望字瞻叔襄陽谷城人紹興三年官于台因家
　　焉持節入蜀徧歴外臺以王官總軍賦孝宗即位
　　之望出使九年矣官至太府卿而難其代詔特增
　　置户部侍郎陞宣諭使留之於蜀及還朝仍以户
　　部侍郎參賛都督府初見上開陳時事上大喜有
　　大用意遂自左諫議大夫淮西宣諭使拜參知政
　　事中使李彦直至建康宣押賜之宸翰有謀皆朕
　　同規摹甚遠之語尋入朝上慰勞甚至之望曰執
　　政自外除國朝曠典慶厯中韓琦范仲淹立功西
　　鄙就除樞副亦未有自諫議大夫而為參預者上
　　曰稍定待與卿理㑹天下事俄兼同知樞密院事
　　尋差充督視又改除同都督江淮軍馬先是左相
　　湯思退為都督楊存中為同都督又以之望為之
　　之望奏用宰相為都督者本欲事權歸一也今思
　　退開府兩月忽一旦改命則思退固自難處存中
　　既已一面措置而又添一同都督則存中又不敢
　　專存中官為三師臣備員二府權勢相敵不能相
　　統議論之際誰敢相發相異則或至紛争相推則
　　有失事機使諸將何所禀承上乃可其奏時金人
　　在滁濠間淮東受敵之望乃自請行遂以參政行
　　府勞師江淮(行/述)○十月己巳兼同知樞密院事之
　　望辭免兼同知詔樞機之任藉卿同徳以濟國事
　　毋復固辭之望乞徃江上勞師從之
十一月辛卯湯思退罷左僕射(授觀文殿大學士提舉/太平興國宫依前特進)
　　(岐國公任/便居住)
制曰冢宰佐王治國意實注於安危大臣以道事君時
具瞻於進退睠惟雅望乆翊繁機既殫上印之誠宜厚
秉鈞之禮誕敭坦制亶告羣工(具官湯/思退)器宇清明材猷
超詣樂堯舜之道阿衡專美於有商品淵騫之篇揚雄
度越於諸子軒然俊域藉甚要津烜赫北門儗絲綸於
雅誥從容右府運帷幄之良籌結慈陛之深知應台階
之上象粤予纂紹復俾賛襄積熙載之忠規罄安邊之
潛慮循名責實所期公爾忘私應變守文當以今而視
昔方仰成之無間何引去之甚堅選衆舉臯陶任蓋遵
於一相事親若曾子養已洎於千鍾遂其嘗藥之懐失
我和羔之助兹惟渥典用賁歸途鼎祕殿之崇資食珍
臺之優祿式篤股肱之義以全體貌之恩於戲明哲以
保其身靡失青氈之舊喜愠不形於色可娛綠野之游
無起遐心斯能終譽
　　思退自隆興元年七月拜右僕射十二月拜左僕
　　射至是年十一月罷入相一年餘○右諫議大夫
　　尹穡侍御史晁公武言比因敵人聚兵境上首除
　　湯思退都督而思退作計遷延屢行屢止及詔㫖
　　促發度不能辭力於奏對之際佯為戰灼畏懼之
　　狀以幸終免陛下知其不能任事憐而從之許其
　　解職思退不得已即乞罷政陛下未忍誅竄且除
　　職奉祠(云云/)又言思退急欲和好之成自壊邊備
　　罷築壽春城散萬弩營兵輟修海舡毁拆水櫃不
　　推軍功賞典及撤海泗唐鄧之戍又於制詞中明
　　言我守邊如皃戲使敵人知之既報敵兵渡淮思
　　退領都督之職專為全軀保妻子之計巧求自便
　　其姦狡大率效法秦檜既獨領三省又置機速兵
　　籍兩房盡奪樞密院事合四職為一與猾胥老吏
　　輩共為之内不使官屬叅預外不使臺諫知聞是
　　致嘲謗溢於市廛笑侮流於軍伍詔思退落職鐫
　　爵永州居住是月處州奏特進湯思退歸至處州
　　界在靈山寺身故詔令歸葬(初封榮慶/後封岐)
戊戍陳康伯左僕射(自少保觀文殿大學士充醴泉觀/使福國公拜左僕射同平章事兼)
　　(樞密使依前少保進/封魯國公○再入相)
制曰咨四岳有能奮庸實係朝廷之輕重圖舊人越惟
共政尤藉老成之典刑允諧虚左之求蓋積處中之望
誕颺渙冊亶告昕庭(具官陳/康伯)用博而適時量宏而容物
閫奥莫窺乎畛域奴𨽻皆知其清明學過况雄貫古今
之千載道侔伊呂踰前後之數公咸徳慈闈有聲揆路
如蓍龜之决事以柱石而尊朝邊騎投鞭軫抱火寢薪
之慮周京奠枕賴濟川作楫之功輔我重華歴夫再歲
轉洪鈞之一氣坱圠無私陳㤗階之六符規模可久方
焦心多壘之日豈袖手東山之年申戒使軺趣迎公袞
庶交修於内治能潛弭於外虞甽畆不忘其君庸見忠
臣之義彌縫而藏諸用益躋天下之安是用再冠魁衡
仍司樞筦侈多田之真賦荒大國之新封以昭物采之
儀以寵岩廊之寄於戲武丁得一傅說斯商道之復興
江左自有夷吾宜晉人之相慶爾惟敬明乃訓邦其永
孚于休(洪适/詞)
　　康伯再召拜尚書左僕射時康伯已病康伯之未
　　至也太學生數百人伏闕下上書乞召用康伯聞
　　之不樂曰國家艱危主上英武當得非常之佐顧
　　老且病何用乎康伯既至而北師退○先是臣僚
　　言相位久虚詔陳康伯疾速星夜兼程前來又詔
　　令不候辭免降詔批答指揮既至内殿起居畢上
　　殿賜坐賜茶詔權令乗肩輿出入皇城門至殿前
　　外又詔康伯餘疾未平可隔日一朝每日赴都堂
　　治事詔監修國史提舉編類聖政又詔陳康伯長
　　男偉節為直秘閣次男安節依慶厯宰相龐藉子
　　元英例特賜同進士出身乾道元年正月庚申康
　　伯抗章引疾且以北使到闕乞辭位詔曰朕方倚
　　卿為重遽復引疾丐去似未諭眷懐雖鄰使在廷
　　何傷體貌宜加嗇養勿復有陳
辛丑錢端禮端明殿學士簽書樞密院事(自兵部尚書/賜同進士出)
　　(身提舉徳壽宫/尋權參知政事)
壬寅虞允文端明殿學士簽書樞密院事(自顯謨閣學/士知平江府)
　　(召除尋兼權/參知政事)
　　允文字彬甫蜀僊井人
閏十一月丙辰周葵罷參知政事(除資政殿學士提/舉臨安府洞霄宫)
　　葵自隆興元年六月除參知政事是月罷執政踰
　　一年乾道六年三月以左中大夫資政殿學士致
　　仕
乙亥王之望罷參知政事(自左中大夫罷為端明殿/學士提舉太平興國宫)
　　之望自是年九月除參知政事是月罷在政府甫
　　兩月之望既拜參貳兼行右府時和戰未决衆論
　　不齊遂除職奉祠而去乾道元年四月起知福州
　　為帥四年尋加資政殿大學士改知温州七年二
　　月乙卯致仕上為輟朝贈宣
十二月辛邜錢端禮參知政事兼權知樞密院事(自簽/書樞)
　　(密院/事除)
　　乾道元年正月自右通議大夫兼提舉徳壽宫除
　　兼充徳壽宫使
同日虞允文同知樞密院事兼權參知政事(自左朝請/大夫簽書)
　　(樞密院/事除)
王剛中端明殿學士簽書樞密院事(自禮部/尚書除)
　　乾道元年(乙/酉)
二月戊申陳康伯罷左僕射(授少師觀文殿大/學士魯國公致仕)
制曰大臣國之股肱允係朝廷之輕重賢相民之師表
尤觀功業之始終睠時宗工實總魁柄方共熙於天縡
遽祈解於政機誕敷綸綍之公庸肅紳緌之聽(具官陳/康伯)
直方而不撓敦大而有容學洞九流多見聞而守以約
卓徳尊一代極髙明而道乎中庸膺兩朝眷注之求積
四載經緯之業任重力踰於柱石决疑謀審於蓍龜澤
潤生民勲在王室自釋鈞衡之寄舉思袞綉之歸屬外
治於邊虞適内虚於相位強起弼諧之老庻臻嘉靖之
期魯用仲尼宜盡復汶陽之舊晉登王導顧何憂江左
之危肆上天儲悔禍之休俾中國有彌兵之慶方修自
治之䇿以啟非常之元朕兹垂拱以仰成公乃逡巡而
避寵雖君臣一體之相待惟疾之憂念神明異物之所
扶何恙不已矧方膺於晝接尚入告於辰猷觀應對進
退之間靡纎芥毫釐之失豈意乞身之請略無移晷之
淹諒難奪於忱辭爰曲從於雅志進位孤卿之冠既侈
殊恩通班書殿之崇更昭隆眷仍陪井賦之入以為里
居之榮於戲得賢立邦家之基固未㤀於注倚閔勞以
官職之事姑俾遂於燕申徃服寵章永綏福履(蒋芾/詞)
　　康伯自隆興二年十一月拜左僕射乾道元年二
　　月致仕再入相凡三月是月二十八日入對退(闕/)
　　殿門喘劇輿至第薨詔陳康伯薨於位理宜優異
　　仍令入内内侍省押班賈竑主管敇葬薨時年六
　　十九上輟朝三日官其親屬十一人御書旌忠顯
　　徳之碑表其墓康伯為表章疏議温厚典雅而理
　　致明白既薨鎖院降麻以少師觀文殿大學士致
　　仕上遣近侍諭當制學士曰陳康伯比奏對無一
　　語差當載之制中制所謂應對進退之間靡纎芥
　　毫釐之失者述上㫖也慶元初以康伯配享孝宗
　　廟庭其孫將作監景參援文彦博例請改謚詔改
　　諡文正(初封信福後封/魯先諡文恭)
三月庚申虞允文參知政事兼同知樞密院事(自同知/樞密院)
　　(事/除)
　　其在西府皆權參政遂為真猶兼樞密院
王剛中同知樞密院事(自簽書樞密院事/遷左中大夫除)
　　六月癸未以左大中大夫致仕○戊子王剛中薨
　　輟視朝贈左銀青光祿大夫資政殿大學士賜諡
　　恭簡
四月丙戍洪适端明殿學士簽書樞密院事(自翰林學/士左中奉)
　　(大夫知/制誥除)
　　适字景伯饒州鄱陽人忠宣公皓長子也與弟遵
　　同中博學宏詞科上諭參政錢端禮虞允文曰三
　　省事與洪适商量東西府始同班奏事
八月己丑虞允文罷參知政事(除端明殿學士提舉/江州太平興國宫)
　　允文自隆興二年十一月除同簽書樞密院事十
　　二月除同知樞密院事是年三月除參知政事是
　　月罷執政凡九月
同日洪适參知政事(自簽書樞/密院事除)
　　是月癸巳兼權知樞密院事九月甲戍兼同知樞
　　密院事
葉顒端明殿學士簽書樞密院事(自吏部侍郎權尚書/除是月癸巳兼權參)
　　(知政/事)
丙申錢端禮罷參知政事(除資政殿大學/士提舉萬壽觀)
　　端禮自隆興二年十一月除簽書樞密院事十二
　　月除參知政事是年八月罷執政凡九月乾道四
　　年八月知寧國府後又知紹興府淳熙元年四月
　　加觀文殿學士尋落觀文改資政與祠四年二月
　　詔資政殿學士通奉大夫提舉洞霄宫錢端禮為
　　資政殿大學士以㑹赦也八月詔端禮復觀文殿
　　學士致仕十月贈銀青光祿大夫
九月甲戍汪澈知樞密院事(自端明殿/學士除)
十月戊寅洪适右僕射(自參知政事除左通奉大/夫守右僕射兼樞密使)
制曰得賢而立邦基尤重秉鈞之任奮庸而熙帝載宜
先注意之求朕稽古以建百官好要而論一相天其為
生良佐底乂我家予惟灼見俊心俾輔台徳爰繹岩瞻
之素用符師錫之公有衆在廷無譁聽命(具官/洪适)髙明而
敦裕篤實而清通奥學測於聖幾英識周乎物表禀資
直諒未嘗吐剛而茹柔抗論崇竑無不㑹文而切理揚
於中外之久昭哉望實之孚視草禁林訓辭皷天下之
動本兵樞筦籌䇿運幄中之良暨秉執於政幾彌參穆
於王度總衆職以稱朕意熙庻績以亮天功守彛憲而
公正之道開杜請託而僥倖之門塞天休昭格炳泰階
六符之輝國勢尊安增大吕九鼎之重是用升亞辯章
之貴仍顓宥密之權增峻文階申加多賦予欲修法度
於頽靡之後爾其力振於綱維予欲用賞罸於姑息之
時爾必大明於黜陟毋獨阿於親舊期公選於賢能毋
朋比而狥私毋依違而患失毋取充位必既厥心毋思
容身必任其責於戲成湯受命時則有伊尹格於皇天
周室中興王命仲山甫式是百辟予欲追蹤於治古爾
其儷美於昔人惟勵乃誠以若予訓(蒋芾/詞)
同日汪澈樞密使(自左通議大夫/知樞密院除)
制曰建輔臣以成天功共政必先於求舊有常徳以立
武事本兵尤頼於得人乃睠儒英夙隆公望念乆顓於
戎柄宜寵陟於使名敷告治朝誕敭顯冊(具官/汪澈)器博而
用逺實茂而聲宏備九徳之忱恂養一氣以剛大有馳
騁古今之學期於致主而澤民有經緯文武之才見之
附衆而威敵蚤受知於慈扆爰服采於從班執法中司
綱紀正一臺之治總戎外閫精神折千里之衝參筦國
成奮熙帝載夷險百為之備歴始終一節以不渝比念
秉鈞之良起司留鑰之重儀圖舊弼進長元樞櫜弓矢
而戢干戈雖篤鄰封之好繕甲兵而補卒乗不㤀邊備
之修紀律設張謀謨宏逺載嘉乃績實契朕心是用峻
升宥地之崇增重政塗之寄胙之侯爵衍以户租於戲
進有徳則朝廷尊朕既精於籲俊用真賢而天下治爾
尚勉於告猷思同寅而協恭期定功而保大欽予時命
惟乃之休(蔣芾/詞)
庚寅葉顒參知政事兼同知樞密院事(自簽書樞/密院事除)
　　乾道二年(丙/戍)
三月辛未洪适罷右僕射(授觀文殿學士提舉/江州太平興國宫)
制曰輔相任股肱之寄身常係於重輕帝王隆體貌之
恩義必全於終始睠惟端揆兹解繁機爰敷制綍之嚴
用亶廷紳之衆(具官/洪适)性資雋敏心術通明智略湊前綽
有論思之美辭章華國形乎播告之修自密簡於朕知
幾立登於要路亟升樞筦旋秉國成方本朝循名責實
之秋蓋大臣同心輔政之日奮庸熙載獨膺亮采之求
當軸處中正倚調元之助何未凝於懿績遽有嘖於煩
言既簡劾之薦聞亦囊封之屢貢是用釋鈞衡之重任
仍休宥密之繁通書殿之崇班俾遂真祠之佚式遵彛
矩庸表殊私於戲后徳惟臣不徳惟臣朕敢輕於注意
進人以禮退人以禮爾宜體於眷懐思勉令猷徃祗明
命(蔣芾/詞)
　　适自乾道元年十二月拜右僕射二年三月罷入
　　相凡三月臣寮論其欺君撓法盗權蠧國之罪乞
　　罷其相位不行復又數其六罪有㫖報行春霖适
　　引咎乞退諫議大夫林安宅抗疏論适既而臺臣
　　復合辭以奏三月除适觀文殿大學士提舉太平
　　興國宫數月起知紹興府閱歲有半再奉祠蓋家
　　居十有六年薨淳熙十一年二月贈觀文殿大學
　　士正議大夫致仕洪适為特進
癸酉魏把同知樞密院事兼權參知政事(自給事中權/吏部尚書除)
四月乙未汪澈罷樞密院使(自左通議大夫除觀文殿/學士提舉臨安府洞霄宫)
　　澈自乾道元年九月除知樞密院事十二月拜樞
　　密使是年四月罷在樞府凡七月澈之奉祠從所
　　請也乾道四年八月自知寜國府改知福州七年
　　十月除左通奉大夫致仕隆興二年閠十一月自
　　提舉洞霄宫除端明殿學士知建康府尋卒贈金
　　紫光祿大夫諡曰荘敏
五月庚戍葉顒罷參知政事(除資政殿學士/提舉洞霄宫)
　　顒自乾道元年八月除簽書樞密院事十二月除
　　參知政事是年五月罷執政凡九月臣僚論列顒
　　亦自乞罷遂有此除○八月侍御史王伯庠以論
　　葉顒章疏内指言顒姪元璘受周良臣請求贓事
　　獄上無跡事干大臣風聞失實罷侍御史詔葉顒
　　可召赴行在
同日魏把參知政事(自知樞密院事除院八月/戊子兼同知樞密  事)
林安宅同知樞密院事兼權參知政事(自右諫議/大夫除)
辛亥蔣芾端明殿學士簽書樞密院事自(中書舍人除/八月戊子兼)
　　(權參知/政事)
　　芾字子禮常州人
八月丙戍林安宅罷同知樞密院事
　　安宅自是年五月除同知樞密院事兼權參知政
　　事是月罷執政凡三月淳熙七年正月加端明殿
　　學士中大夫致仕林安宅正奉大夫八年卒年八
　　十三
十二月戊寅葉顒知樞密院事(自資政殿學士左中/大夫提舉洞霄宫除)
　　顒内殿對畢宣坐賜茶詔除知樞密院事
甲申葉顒左僕射(自新除知樞密院事除左通奉大/夫左僕射同平章事兼樞密使)
魏把右僕射(自參知政事除左正議大夫/右僕射同平章事兼樞密使)
顒左僕射制曰大臣以道事君夙茂同寅之効人主之
職論相莫先求舊之圖疇咨秉哲之英起冠調元之任
靈辰協吉孚號揚庭(具官/葉顒)徳博而智周器閎而用逺學
聖人之道探奥賾於幾先髙天下以聲擅貴名於物表
自際明昌之運旋躋輔拂之聨秉心惟合於至公持論
不牽於流俗國厚得賢之盛士興樂職之風朞年於兹
百度咸理補袞而命山甫方切注懐投杼而疑曾參遽
聞勇退朕宣昭名實審克是非既從有北之投亟下東
歸之召有欲為王留者孰明去就之忠無以我公歸兮
大慰瞻儀之望再輸爾政未厭予衷是用稽廸師虞延
登上宰置使總樞機之重茂官兼史䇿之清侯社疏封
圭田衍食方今敵國雖和而邊備當戒吏員已衆而官
箴咸隳利用厚生力未臻於善政聚人守位義最急於
理財凡此數端頼吾三事宜思心腹之寄委以茂股肱
之始終於戲舜協帝以重華舉臯陶而不仁者逺湯享
天而一徳臣伊尹故不勞而王尚惟老成無假訓告
把右僕射制曰明王立政惟人職莫先於籲俊宰相代
天理物任尤切於奮庸肆疇參預之英亟正久虚之位
我有渙號揚於治庭(具官/魏把)博大而髙明閎深而肅(闕/)
　　　　　　　　　　　　　　　　　且因循之
弊一心利國極彌縫輔賛之功政如衡石之平衷靡絲
毫之偽察其朴厚可付弼諧今敵國更成青海不聞於
傳箭黎民樂業潢池無復於弄兵汔可小康徂維求定
然以吏治尚煩於綜核邦財未覿於阜蕃官益冗而不
清兵雖多而可汰聿開公正之路屬在丞疑之臣是用
考協吉時延登次揆平章大政既資朝夕之輔台典領
中樞仍陪夙夜之基命秩峻文階之叙侯通卿社之封
衍以圭腴錫之真賦併厚股肱之寵以昭體貌之隆於
戲宣帝中興魏相號有聲之佐太宗致政鄭公多導諫
之言其勉紹於祖風以祗承於朕志(洪邁/詞)
　　是月詔宰相兼制國用使參政同知國用事五年
　　二月罷
同日蔣芾參知政事(自端明殿學士簽書樞密院事/兼參知政事遷左中大夫除)
陳俊卿同知樞密院事兼權參知政事(自左朝議大夫/試吏部尚書除)
　　俊卿字應求興化人先是上猶未能屏鞠戲又將
　　游獵白石俊卿時為吏書上疏力諫至引漢威靈
　　唐敬穆及司馬相如之言以為戒後數日對上迎
　　謂曰前日之奏備見忠讜朕决意用卿矣俊卿再
　　拜謝上曰朕在藩邸已知卿為忠臣矣遂有是命
　　乾道三年(丁/亥)
二月辛巳虞允文知樞密院事(自端明殿學士提舉太/平興國宫遷左大中大)
　　(夫/除)
　　允文見于内殿宣坐賜茶遂除知樞密院事㑹吳
　　璘卒上謂允文曰今命宣撫使無以易卿其為朕
　　一行六月除資政殿學士四川宣撫使上猶疑其
　　權輕仍以知樞密院遣行稱樞密行府仍除左太
　　中大夫
十一月癸酉葉顒罷左僕射(提舉太平/興國宫)
魏把罷右僕射(提舉太平/興國宫)
顒罷相制曰熙帝載而宅百揆柄莫重於鼎臣代天工
而曠庻官義難安於宰路乃眷弼諧之老比愆夑理之
宜爰即昕廷誕揚免策(具官/葉顒)秉心夷易制行簡亷悃愊
無華風采夙髙於政事剛明有守聲徽遂壓於搢紳藉
其惇徳而有容謂可協恭而圖任亟繇外服擢冠中台
豈其歲律之移寖咈岩瞻之望雖勉奉公之一意式乖
經國之逺猷進英俊以強本朝罕聞引類發徳音而下
明詔方佇責成馴干至日之和忽駭冬雷之咎覩祲符
之相盪顧遜牘以屢騰袞職已虧輿言弗置聽解鈞樞
之劇歸從祠館之游相亦用終我惟祗誥於戲理隂陽
而遂萬物所嘆論道之非因災異而劾三公實召應天
之媿尚䖍威命毋怠省循(洪邁/詞)
把罷相制曰朕勵精思乂克已用賢天既全付予有家
術莫先於更化我惟無斁其康事誼實頼於同寅豈伊
圖任之良浸爽具瞻之望粤其定令亶告在廷(具官/魏把)經
徳不囘處心無競淵源所紹蔚為復貫之純才韞櫝而
藏見謂逸羣之美器自席珍而待聘能宿道以鄉方度
越彛章超登鼎輔既優游於廊廟兹荏苒於歲時陳治
平之原殆乏嘉謀嘉猷之告后開英俊之路或非常伯
常任之凖人繄職業之徒勞致𤯝災之謫見當雷在地
中之候駭令興離治之祥咎證不虚師虞未厭疊覽告
歸之請願從䇿免之科優以奉祠聽其釋位於戲持國
之柄為將相所期熙載之功勑天之命惟時幾敢逭動
威之懼尚全素履以稱明恩
　　二相之罷竝以郊祀雷變故也○乾道八年正月
　　詔觀文殿學士左宣奉大夫提舉洞霄宫魏把落
　　觀文殿學士以信任贓吏前任平江府簽判管鈞
　　故也十年十一月詔端明殿學士魏把復資政殿
　　大學士致仕從其請也
同日陳俊卿參知政事(自同知樞密院事/兼權參知政事除)
劉珙同知樞密院事(自翰林學士知制誥除事四/年七月壬戍兼參知政)
　　珙字共父建寧人子羽之子也
　　乾道四年(戊/子)
二月蔣芾右僕射(自參知政事除左正議大/夫守右僕射兼樞密使)
制曰皇天眷求一徳實右序於我家丞相助理萬機盍
登崇於王佐有若爽邦之哲時為命世之才肆顯拜於
中台用允釐於衆職咨爾在列服予成言(具官/蒋芾)篤實而
疏通髙明而警敏學足以傳聖人之道智足以決天下
之疑蚤以英聲儀於要路慮無遺䇿每加造膝之言誼
不顧私獨盡匪躬之節自賛襄於大政益奮發於壮猷
指前事之不然力圗改作建宏摹而特起自詭必成憂
邊思職而預備不虞選賢與能而漸開公道朕方相時
而變化愛日而即功謂柱石之臣當計安於社稷而廟
堂之任非徒守於簿書奉法循理者未足以有為善謀
能斷者乃堪於大用爰稽人望擢秉國鈞領樞廷宥密
之司兼史筆鋪張之寄徹土田於公社峻品秩於文階
疏寵甚優責成罙重於戲朕欲役使羣動爾則謹號令
之行朕欲照臨百官爾則當賞刑之用上夑調於元氣
下綏静於生民以能立太平之基其克有無窮之聞(莫/濟)
(詞/)
己巳王炎端明殿學士簽書樞密院事(自右朝奉大夫/試兵部侍郎賜)
　　(同進士/出身除)
七月蔣芾罷右僕射(以母䘮/去位)
　　十月庚子起復拜左僕射同平章事兼樞密使辭
　　免依舊持服○淳熙二年臣寮論觀文殿大學士
　　蔣芾與王炎張說欺君之罪詔芾落觀文殿大學
　　士建昌軍居住七年正月以正議大夫提舉洞霄
　　宫九年六月詔以正奉大夫致仕從其請也贈資
　　政殿大學士
八月辛亥劉珙罷同知樞密院事(知隆/興府)
　　珙自乾道三年十一月除同知樞密院事是年八
　　月罷除端明殿學士在外宫觀未受復改是命遂
　　自新除端明殿學士知隆興府乾道五年十月以
　　資政殿學士左中大夫知荆南府尋丁母憂七年
　　三月起復除同知樞密院事荆襄宣撫使辭免依
　　舊持服九年閏正月珙自資政殿學士知潭州除
　　資政殿大學士依舊知潭州淳熙元年除知建康
　　府四年三月詔劉珙居守建康績効顯著可除觀
　　文殿學士差遣如故五年七月以通議大夫致仕
　　後贈光祿大夫珙薨上為輟朝諡曰忠肅○珙丁
　　外艱明年起復同知樞密院事荆襄宣撫使遣中
　　使奉璽書即䘮次宣押奏事其書曰朕以荆襄上
　　流宿師尤重欲以軍民之寄付卿其任重矣奪情
　　臨民國有常典況吾大臣又當體國毋以家事辭
　　王事也公六上奏辭不肯起引經㨿禮辭甚切至
　　最後言曰孝之與忠豈有二致事君事親初無兩
　　心使親䘮而可奪則他日所以事君者可知矣况
　　陛下方以天下奉兩宫之驩而以衰絰不祥之儀
　　造迹二三大臣之間殆非所以全孝治之美且使
　　仇敵聞之亦必以中國乏材乃至於此而敢肆其
　　輕侮此臣所以受恩感激反覆思慮而卒不敢起
　　也(朱元晦作/公行状)○珙知潭州安撫湖南㑹安南貢馴
　　象所過發夫除道毁屋數路騷動奏曰象之用於
　　郊祀不見於經驅而逐之則有若周公之典在且
　　使吾中國之疲民困於逺人之土貢豈仁聖之所
　　忍為也哉○湖南李金叛珙既平之孝宗賜璽書
　　曰近世書生但務清談經綸實才蓋未之見朕以
　　是每有東晉之憂今卿既誅羣盜而功状詳實諸
　　將優劣破賊先後歴歴可觀甚副朕意卿其益勉
　　之哉賊地既定境内政清公乃喟然嘆曰吾豈樂
　　殺人哉向者軍興令不可以不肅而今而後庻有
　　以亮吾心矣自是一意於撫摩之政且為請於朝
　　乞擇守宰寛賦斂以安吾民益廣蒐募以補忠義
　　親兵之缺嚴紀律而時訓習焉於是湖南隠然為
　　重鎮方地數千里外戸不閉商旅野宿焉○淳熙
　　中孝宗皇帝顧輔臣圖議恢復珙奏曰復讎雪恥
　　誠今日之先務然非内修政事有十年之功臣恐
　　未易可動也同列有進而言者曰機㑹之来間不
　　容髪奈何拘此曠日彌久之計公曰宣王中興見
　　於詩者始則側身修行以格天心中則任賢使能
　　以修政事而已其終至於外攘玁狁以復文武之
　　境土則其積累之功非一旦卒然僥倖之所為也
　　上以公言為然○珙疾亟草遺奏千餘言首引恭
　　顯伾文以為近習用事之戒且言以腹心耳目寄
　　之此曹故士大夫倚之以媒其身將帥倚之以饑
　　其軍牧守倚之以賊其民朝綱以紊士氣以索民
　　心以離咎皆在是願亟加屏逐以幸天下若羣臣
　　之賢臣所知者則惟陳俊卿忠良確實可以任重
　　致逺張栻學問醇正可以拾遺補闕願陛下亟召
　　用之則衆賢彚進而羣小黜伏矣(竝行/状)
十月庚子陳俊卿右僕射(自參知政事除左正議大夫/右僕射同平章事兼樞密使)
制曰得賢而立邦基允謂保民之要宅揆而熙帝載莫
如選衆之公廼眷大儒時惟舊徳肆延登於次輔用光
啟於丕圖誕敷顯冊之言播告路朝之士(具官陳/俊卿)宏深
而簡逺敦厚而純明學通六藝之文識照萬微之㑹久
周旋於中外益奮發於材猷更治民以考功屢服蕃宣
之寄圖任人而共政其昭翼亮之忠特立宏模不趍小
利休休容善曾無􁀬忌之心蹇蹇匪躬克有堅剛之節
朕方講明王道建置相臣謂舉偏補弊者要在必為應
變守文者固當竝命是用升鼎席辨章之任兼樞庭宥
密之私總史籍以提綱胙公圭而啓宇裒加異數昭示
至恩於戲相須成體者君臣之情罔不同心者承弼之
義以蕭相之規隨而率大卞以房杜之謀斷而愜逺猷
能求配於古人乃有辭於永世
　　時起復蔣芾為左僕射以俊卿為右僕射芾辭乞
　　終䘮從之○時禁中密㫖直下諸軍者朝廷多不
　　與聞有某官張方者以某事發覺俊卿方與同列
　　奏請自今百司承受御筆處分事宜竝湏申朝廷
　　奏審方得施行未報至是因殿前指揮使王琪被
　　㫖按視兩淮城壁詐傳聖㫖增築州城事復以為
　　言上乃恱而從之後兩日又有㫖收還前命俊卿
　　語同列曰反汗如此必關牒至内諸司有不樂者
　　相與為之耳即具奏(云云/)翌日面奏上色甚愠顧
　　謂俊卿曰朕豈以小人之言而疑卿等耶劉珙進
　　對語切忤上意既退御筆除珙端明殿學士在外
　　宫觀俊卿即藏去密具奏明日復申前請上色悔
　　久之又奏言珙正直有才願留之上曰業已行之
　　不欲改也俊卿曰珙無罪而去當與大藩以全進
　　退之禮上然之乃以珙為江西帥俊卿退又自劾
　　章奏抵突被命稽留之罪手札留之俊卿請益堅
　　上不許於是有意相俊卿矣不數日而有是命
　　乾道五年(己/丑)
二月甲辰王炎參知政事兼同知樞密院事(自端明殿/學士簽書)
　　(樞密院事兼權參知政/事除兼同知國用事)
　　三月以左中大夫王炎為四川宣撫使依舊參知
　　政事七年七月叅知政事王炎授樞密使左大中
　　大夫依前四川宣撫使
制曰周公碩膚而四國是皇亦既乆臨於井絡吉甫文
武而萬邦為憲莫如就正於斗樞雖未賦三年之歸固
宜先多祉之受我有渙號人其樂聞(具官/王炎)廸志髙明賦
材英傑負博古通今之學濟康時經逺之謀臯陶之翼
舜朝選雖以衆張良之從漢祖授或自天粤貳政於中
臺即宣威於全蜀慮無遺䇿事不辭難和衆安民得懽
心於將帥補軍蒐乗勵武節于邊疆邦儲裕於廛甿國
馬蕃於互市以其圭覲固深簡於朕懐無使袞歸復重
違於人望何惜異數於昭壯猷二府分班左右斡鈞樞
之柄太微占象東西齊將相之光按四品以升階度諸
侯而賜爵載疇多邑併寵元戎匪時信臣孰對隆委於
戲樞機之重中外所同西顧未寛則藉精神而折千里
羣方庻定則還俊(闕/)以強本朝徃單厥心終濟予治(周/必)
(大/詞)
同日梁克家端明殿學士簽書樞密院事(自給事中除/  四月壬辰)
　　(兼參知/政事)
　　克家字叔子(闕/)軍人舉進士第一
六月己酉虞允文樞密使(自資政殿大學士知樞密/院事四川宣撫使召除)
制曰朕惟昔人臣之美見于詩雅之𫝊或經營四方告
成於上或飲御諸友受祉於朝君臣俱榮中外作乂乃
眷樞輔克勤王家有能奮庸既追繼於前哲式序在位
宜特隆於寵章(具官虞/允文)學貫道原謀經帝載眇綿在炳
識獨照於幾㣲酬酢佑神動自諧於節奏出濟艱危之
㑹亟收戡定之功薦職政塗茂昭賢業俾宣使指徃撫
坤隅明師律於蠱敝之餘㧞人才於隠約之際振威靈
於逺俗勿士行枚寛賦斂於疲氓以為保障豈特戎車
之飭實惟邦本之寜兹命遄歸協圖内治方倚毗於兵
柄肆就正於使名載衍爰田併加真食以示褒優之異
以明委任之專於戲宥密之嚴夙夜基命英雋之重精
神折衝其益勵於壯猷以弼成於丕業(汪應/辰詞)
八月己丑陳俊卿左僕射(自右僕射除左僕射/同平章事兼樞密院)
虞允文右僕射(自樞密使除右僕射/同平章事兼樞密使)
俊卿左僕射制曰朕聞明主以論相為職大臣以格天
為功欲髙明之弗違蓋俯仰之無媿眷言良弼克迪前
修率其忠忱持以悠久惟丕釐於景命在灼見於俊心
肆舉徽章式昭異數(具官/俊卿)陳學探道奥躬踐聖謨和順
積中優造日新之盛發揚詡物悉皆時措之宜參秉政
機獨司宰職嚴恭有恪每進盡忠之規儆戒無虞力陳
經逺之計立身靡牽於毁譽取人罔間於舊新既蹇蹇
以匪躬復綽綽而有裕兹登庸於上相仍兼統於樞元
超進文階陪敦井賦以馭其貴豈徒極名器之崇遹觀
厥成將以究規模之逺於戲任大守重居安思危簡在
上帝之心予敢忘於顧諟可久賢人之徳爾毋怠於欽
承其茂乃猷以輔予治
允文右僕射制曰朕洪惟國朝之制竝建宰輔之司應
變守文咸底於道獻可替否各單厥心矧予繼承惟日
兢惕茂乃后徳交修繄頼於同寅揚于王廷孚號式新於
羣聴其登次相以叶舊章(具官虞/允文)藴識精微受才閎博自
任以重心常在於生民匪夷所思智夐超於羣物獨發
竒䇿克成雋功薦膺圖任之嚴尤罄弼諧之益頃自右
府徃臨西師原隰既平藜藿不採晝日三接備聞入告
之猷泰階六符益炳具瞻之望雖進膺於異數念未究
於宏規兹陟辨章之崇仍兼宥密之舊超加爵秩增衍
井封寵光既優委任罙重於戲惟安危之注意蓋文武
之兼資經營四方已昭著於成績總領衆職其茂恢於
逺圖庶無競之維人亦有辭於永世
　　乾道六年(庚寅/)
五月陳俊卿罷左僕射(除觀文殿大/學士知福州)
制曰宅百揆以奮庸允頼弼諧之長總十連而建屏更
資牧御之良廼睠元臣久煩幾務祈觧秉鈞之任爰分
制閫之權我有明緍告於列位(具官陳/俊卿)性資端慤道術
通明𫝊羽翼於初潛早識經綸之器竭股肱於詳試備
輸啓沃之忠自登鼎司雅厭時望賛萬機而裁决克謹
其微佐百度以彌縫卒歸於正方倚同心之助迄成經
逺之圖而乃疊貢囊封願還印綬既屢形於優詔曾莫
奪於忱𠂻入備三公雖總方而議政出為二伯亦分職
以理民惟時委寄之隆豈有中外之間勉從雅志庸渙
茂恩冠祕殿以通班不改岩瞻之望開全閩而作牧何
殊晝錦之歸以昭體貌之私以厚始終之眷於戲山甫
之將王命既勤補衮之功申伯之式南邦宜被錫圭之
寵徃茂幹方之略勿忘告后之猷(陳良佑詞/)
　　俊卿自乾道四年十月拜右僕射五年八月拜左
　　僕射是年五月罷入相二年餘○初允文之始相
　　也建議遣使金國以陵寝為請俊卿面陳以為未
　　可復手疏陳之上感其言事得少緩至是允文復
　　申前議一日上以手札諭俊卿曰朕痛念祖宗陵
　　寝荆榛弗翦者四十餘年今欲遣使徃請卿意以
　　為何如俊卿奏曰陛下焦勞萬機日不暇給痛念
　　陵寝思復故疆臣雖疲駑豈不知激昂憤切仰賛
　　聖謨庻雪國恥然性質頑滯於國家大事每欲計
　　其萬全不敢輕為嘗試之舉是以前者留班面奏
　　欲俟一二年間彼之疑心稍息吾之事力稍充乃
　　可遣使徃返之間又一二年彼必怒而以兵臨我
　　然後徐起而應之以逸待勞此古人所謂應兵其
　　勝十可六七茲又仰承聖問臣之所見不過如此
　　不敢改詞以迎合意指不敢依違以規免罪戾不
　　敢僥倖以上誤國事惟陛下察之繼即杜門上疏
　　以必去為請三上乃許出知福州陛辭猶勸上逺
　　佞親賢修政事以安邊境泛使未可輕遣允文遂
　　遣使竟不獲其要領○俊卿在相位曾覿官滿當
　　代度其必將復入預請以浙東總管處之上曰覿
　　意似不欲為此官俊卿曰前此陛下出覿及大淵
　　中外無不歎仰盛徳今外間竊議以謂覿必復來
　　願陛下捐私恩以伸公議上稱善久之俊卿既去
　　覿亦召還遂建節旄歴使相以躋保𫝊而士大夫
　　莫有敢言者○七年三月遷左銀青光祿大夫八
　　年八月詔知福州陳俊卿提舉洞霄宫以引疾丐
　　祠從所請也淳熙元年十月再知福州四年五月
　　除特進提舉洞霄宫從所請也五年七月以判隆
　　興府陳俊卿判建康府七年四月加少保八年二
　　月除醴泉觀使在外任便居住進封申國公十年
　　五月詔除少傅依前觀文殿大學士致仕以疾從
　　其請也六月詔陳俊卿已除少傅致仕所有應干
　　恩數等竝依前宰相例施行十一月詔竝依史浩
　　昨除少傅已得指揮施行十三年正月詔曰屬兹
　　歲首奉我親歡制以少傅觀文殿大學士致仕福
　　國公陳俊卿授少師進封魏國公(初封申福國公/後封魏謚正獻)
閠五月癸巳梁克家參知政事兼同知樞密院事明自(端/殿)
　　(學士簽書樞密院事除兼同知國/事七年三月癸未兼權知樞密院)
　　乾道七年(辛/卯)
三月己卯張說簽書樞密院事(自明州觀察使知閤門/事兼樞密副都承㫖除)
　　戊子自簽書樞密院事改除安慶軍節度使提舉
　　萬壽觀八年二月癸丑自提舉萬壽觀復除簽書
　　樞密院事○初張說自知閤門事除簽樞侍講張
　　栻夜草手疏極言其不可且詣宰相誚責之語甚
　　切宰相慚憤不堪而上獨不以為忤親札疏尾付
　　宰相使諭㫖栻復奏曰文武誠不可偏然今欲右
　　武以均二柄而所用乃得如此之人非惟不足以
　　服文吏之心正恐反激武臣之怒上感悟命得中
　　寝然宰相實隂主說明年乃出栻知袁州而申說
　　前命說後竟謫死云○張說者父故省吏也說以
　　父任為右職妻憲聖皇后女弟由是累遷知閤門
　　事
　　乾道八年(壬/辰)
二月辛亥虞允文左丞相(自右僕射除特進兼/樞密使進封華國公)
梁克家右丞相(自參知政事/除兼樞密使)
允文左丞相制曰朕紹休聖緒注意元台仰惟前代而
廸厥官期咸寜於萬國爰立作相而置諸左肆命總於
百工肇新岩石之瞻丕聳朝紳之聽(具官虞/允文)徳全而才
鉅氣裕而志剛以襲經華國之文成應變安民之武有
力則陳而有猷則告恢恢致主之謀無利不興而無害
不除凛凛濟時之望徧儀中外久斡鈞樞以修明政教
為先以奨㧞賢能為急鎮物如嵩岱之勢其孰敢揺決
事若蓍龜之明夫何能惑革乃因循之弊副予綜覈之
方勤勞弗懈於初終啓沃愈殫於朝夕朕參稽古誼考
協官稱運道揆於廟堂理無不綂繫司存於禁省體有
未專兹用新書首褒茂宰益展在前之略式符虚左之
求仍總鴻樞特超賜位啓名邦於西土衍奉邑於多田
以煥天文三階之光以增國勢九鼎之重於戲自周而
上弼諧之道可稽由漢以来宰輔之官屢易惟正其名
可以求其實惟舉其要可以治其詳朕欲比徳唐虞汝
則監臯䕫之事業朕欲希功文武汝則觀旦奭之規摹
尚無媿於前聞斯有辭於永世(周必/大詞)
克家右丞相制曰稷暨益以同謨舜帝謹幾康之戒召
與周而竝相成王資左右之功朕肇正宰司簡求人望
兹延登於次輔其具諗於廣庭(具官梁/克家)行粹而才髙道
醇而守正躬含章之素履茂格物之清規忠以事君告
嘉猷而無隠敏於應務斷大事而有餘自進位於疑丞
每協恭於廊廟恢四維而勵俗熙庻績以圖寜名實混
淆汝則力裨於總覈事為茍且汝則密賛於更張凛有
名臣之風浸隆賢弼之望朕方精求至理思茂永圖選
衆而舉臯陶雖予衷之素定夢帝而賚傅說亦天意之
使然㑹官制之遹新宜國成之對秉同心輔政觀二臣
調夑之能經體賛元革三府辨章之號既端其本亦奮
爾庸特超四等之階誕昭優渥參斡萬兵之柄滋厚倚
毗肇開公社之封併衍國租之入若時異數實越常彛
於戲祖宗閎逺之規朕方力紹今古弼諧之議汝則深
知當正名求治之時任熙載亮功之寄進一言必曰順
天之道立一事必曰因民之情惟百官各得其宜則萬
務悉歸於理勉思交飭允答具瞻
　　允文自五年八月拜右僕射兼樞密使獨相二年
　　餘是年二月進左丞相兼樞使而命梁克家為右
　　丞相○淳熙十三年二月金紫光祿大夫右丞相
　　儀國公梁克家授特進封鄭國公○是月乙巳詔
　　改左右僕射為左右丞相勑門下朕惟帝王之世
　　輔弼之臣其名雖殊而相之實一也在商湯時則
　　有若仲虺在成王時則有若周召或左或右皆見
　　於經厥後位號定於漢而稱謂汩於唐以僕臣而
　　長百僚朕所不取且丞相者道揆之任也三省者
　　法守所自出也今捨其大而舉其細豈責實之誼
　　虖肆朕稽古釐而正之蓋名正則言順言順則事成
　　為政之先務也其改尚書左右僕射同中書門下平
　　章事為左右丞相庶幾採前代之舊成本朝之制
　　焉(周必/大作)三月戊子詔侍中與中書尚書二令官制
　　雖存皆設而不除可竝刪去以左右丞相充其位
　　丙申詳定一司勑令所言近承詔書改尚書左右
　　僕射同平章事為左右丞相并又承指揮刪去侍
　　中中書尚書令官制以左右丞相充其位本所已
　　依指揮将條法刪去侍中中書尚書令及將左右
　　僕射改以左右丞相立文外今照得紹熙舊法内
　　一項諸太師太傅太保尚書左右僕射為宰相竊
　　詳元豐元符舊令止以三省長官僕射為宰相所
　　有三公亦為宰相蓋自政和以後因人創立即與
　　舊制并見今所行不同今欲於元條三少字下刪
　　至為宰相字上却於太保為三公字下添入左右
　　丞相為宰相字在少師字上縁尚書左右僕射舊
　　非三省長官故為從一品今来左右丞相係充侍
　　中中書尚書令之位即合為正一品諸太師太傅
　　太保為三公左右丞相為宰相少師少傅少保為
　　三少從之
癸丑王之竒端明殿學士簽書樞密院事(自吏部侍郎/權尚書賜同)
　　(進士出/身除)
丙寅曾懐參知政事(自户部尚書賜/同進士出身除)
　　八年十一月權提舉編修玉牒監修國史
九月戊寅虞允文罷左丞相(授少師武安軍節度使充/四川宣撫使進封雍國公)
制曰保王躬而式百辟爰推上宰之功紹大業而綏四
方正頼元臣之助眷言時傑久秉國鈞宣勞既積於我
家求去願還於相紱宜加隆委就錫優恩誕告大廷敷
為茂命(具官虞/允文)髙風鎮物奥學濳神謀謨具合扵蓍龜
誠信自期扵金石式疇瞻知寖陟顯途方為言語之官
已涖師干之事曩江干之開釁窺重險以馮陵煽祲象
以滔天締妖氛而貫日彼兇匪茹斷流正擬扵投鞭我
道有光制命殆同於折箠坐失羣䧺之匕筯居成萬里
之金湯泰階扵以告平鼎鉉為之増重永言忠壮厥有本
原遂持樞宥之權即奉岷梁之使噐與名竝位由徳躋贊
法座之懿綱實相以濟翊巖廊之景化有功見知方觀績
用之優乃上封章之力重違其請實難輟扵弼諧庸聴其
歸盖雅資扵綏撫是用錫榮名於孤保寵鉅鎮之莭旄以
昭左棘之華以大中軍之制胙之成國衍以爰田為六十
州晏粲之基啟八百國興隆之勢於戲陳平盡護漢家倚
以差强李靖一行唐室於焉大競勉廸徽數用恢逺圖
　　宣撫使王炎召還議代之者允文請行遂有是命
　　至興元未㡬以疾革請致仕拜少傅卒淳熙元年
　　四月贈少師四年十二月上幸茅灘講武戈鎧光
　　明進退坐作精習衆十萬皆驍銳上顧輔臣太息
　　曰頃者虞相力行揀汰之法衆論皆以為不可今
　　諸軍無一老弱始見成効六年四月上思采石之
　　功詔特贈太傅諡忠肅(始封濟華/後封雍)
　　乾道九年(癸/巳)
正月辛未王之竒罷簽書樞密院事(資政殿學士知揚/州淮南路安撫使)
　　之竒自乾道八年二月除簽書樞密院事是年正
　　月罷在樞府㡬一年
乙亥張説同知樞密院事(自安慶軍節度使/簽書樞密院事除)
沈复端明殿學士簽書樞密院事(自戸部侍郎兼侍講/兼同修國史兼實錄)
　　(院同修/撰除)
辛巳鄭聞端明殿學士簽書樞密院事(自權刑部尚書/兼侍讀兼修玉)
　　(牒官/除)
己丑王炎罷樞密使(觀文殿學士提舉/臨安府洞霄宫)
　　炎自乾道四年二月除簽書樞密院事五年二月除
　　參知政事七年七月拜樞密使依前四川宣撫使是
　　年正月罷執政凡五月○淳熙元年十二月以觀文
　　殿學士太中大夫知潭州二年五月臣僚論蒋芾王
　　炎張說欺君之罪竝詔落職居住炎落觀文殿學士
　　袁州居住三年七月上宣諭龔茂良等曰有一事累
　　日欲與卿言昨湯邦彦論蒋芾王炎張説三人者朕
　　思之王炎似無大過非二人之比茂良等奏仰見聖
　　明洞照邦彦所論王炎事多非其實人皆能言之宜
　　䝉聖恩寛貸上曰未欲便與差遣且令自便三年十
　　二月中大夫新知荆南府王炎復資政殿大學士以
　　赦恩檢舉也後以通議大夫致仕贈銀青光祿大夫
十月辛未梁克家罷右丞相(自左宣奉大夫罷為觀/文殿大學士知建寧府)
制曰宅百揆以亮工夙重股肱之寄殿大邦而維屏允
資牧御之良進退雖列扵兩塗中外盖同扵一體眷惟
右輔求解近司肆頒詔綍之公用亶朝紳之聽(具官梁/克家)
清名肅物雅量鎮浮蹈君子之中庸夷險不更其守備
賢人之徳業語黙必惟其時曩收晁董之科亟奉嚴徐
之對言謨罄忠嘉之藴文章舒邦國之華越自禁林晉
陪廟論參基命於宥密且宣夙夜之勞贊獨化於陶鈞
遂處弼諧之任再朞扵此百度向成以用人為立政之
先以劭農為富民之本方共熙扵庶績乃願釋扵繁機
累貢奏封力陳疾疢閉平津之閣弗為朕留圖申伯之
居勉従爾志學士冠延恩之寵富沙號節鎮之䧺併舉
徽章式昭異眷於戲入而論道既隆巖石之瞻出則剖
符増煥潛藩之望往祗茂渥尚告逺猷(王淮/詞)
　　克家自乾道八年二月拜右丞相是年十月罷入相一
　　年及八月淳熙元年十二月詔宰相當守法度以正百官
　　梁克家違制差過員數最多候服闋日落觀文殿大學士
　　六年正月以資政殿大學士宣奉大夫提舉洞霄宫梁克家
　　知福州淳熙八年正月乞宫祠上曰與復觀文殿大學
　　士依舊知福州九年詔為醴泉觀使兼侍讀
甲戌曽懐右丞相(自參知政事遷/左宣奉大夫除)
制曰朕丕承慈訓允廸大猷制治保邦克謹㡬康之戒
圖事揆䇿是資弼亮之賢肆登進於舊人爰敷告於列
位(具官/曾懐)器博而用遠實大而聲閎謙謙崇君子之風卑
以自牧蹇蹇勵王臣之操知無不為夙推心徳之同起
赴事功之㑹清而容物善靡近名服在禁塗持橐罄論
思之効擢居計相理財通損益之宜惟道學之素優故
經綸之有裕比協輿人之望俾參大政之元閱歲于茲
厥功甚茂總諸儒而著錄寳牒用光賛百度以彌縫朝
綱式叙顧岩瞻之允屬適鼎席之方虚寵陞右輔之聨
玅斡洪鈞之重肇開公社增峻文階以昭物采之華以
侈圭腴之盛於戲魏相務行故事漢家果致於中興房
喬善建嘉謀唐室遂隆於貞觀矧惟廼祖實相昭陵其
克對於前聞以有辭於永世(王淮/詞)
同日張說知樞密院事(自同知樞/密院事除)
鄭聞參知政事(自端明殿學士簽書樞/密院事遷左中大夫除)
沈复同知樞密院事(自端明殿學士簽書樞/密院事遷左中大夫除)
十二月甲子沈复罷同知樞密院事(自左中大夫罷為/資政殿學士知荆)
　　(南/府)
　　复自是年正月除簽書樞密院事十月除同知樞
　　密院事是月罷在樞府幾一年○初复除簽書樞
　　密院事時梁克家為右丞相朝有大政必與复熟
　　議而後行張說在樞筦實以恩進复守正不阿議
　　多不合十月除中大夫同知樞密院事克家去國
　　复亦丐退章屢上累詔不允最後還其奏复在告
　　待罪上遣使諭之至是遂有是命
己丑姚憲端明殿學士簽書樞密院事(自御史中丞/兼侍讀除)
　　是嵗定百官雜壓次序諸太師太傅太保左丞相
　　右丞相少師少傅少保樞密使開府儀同三司知
　　樞密院事參知政事同知樞密院事樞密副使簽
　　書樞密院事太子太師太傅太保特進觀文殿大
　　學士太尉太子少師少傅少保觀文殿學士資政
　　殿大學士(附/見)
　宋宰輔編年錄卷十七
欽定四庫全書
　宋宰輔編年錄卷十八　宋　徐自明　著
　　孝宗淳熙元年(甲午/)
三月丙申鄭聞罷叅知政事(除資政殿大學/士四川宣撫使)
　　聞自乾道九年正月除簽書樞密院事十月除叅
　　知政事是年三月罷執政一年餘
四月己夘姚憲叅知政事(自端明殿學士簽書樞/密院事遷中大夫除)
　　是年三月省文階左右字
葉衡端明殿學士簽書樞密院事(自朝散大夫户部尚/書除六月丁丑兼權)
　　(叅知/政事)
六月戊寅曾懐罷右丞相(觀文殿大學士提舉太平/興國宫依前官宣奉大夫)
制曰全進退之義大臣式謹於亷隅存終始之恩明主
蓋優於體貌乃眷弼諧之老懇辭宰柄之勤爰錫明綸
敷告列位(具官/曾懐)疏通而膚敏靖重而裕和挺挺祖風綽
有典刑之舊恢恢才刃了無盤錯之難自簡予𠂻言纉
之事十年主計源流本末之洞知一節匪躬獻納論思
之不替越躋政路擢寘鼎司庻幾穆天縡而廸民彛干
以持道揆而嚴法守曾閱時之未乆乃移疾而有陳近
醫藥而專精神既屡頒於中詔乞骸骨而上印綬復薦
貢於忱詞既雅志之莫囬裒寵章而加賁冠崇班於書
殿允為儒者之榮賦厚祿於祠庭仍就里門之逸兹誠
異數庸表眷懐於戯后徳惟臣雖莫遂貪賢之美爾身
在外尚無㤀告后之猷益介壽祺永綏譽處(王淮/詞)
　　懐自乾道九年十月拜右丞相是年六月罷入相
　　凢七月
癸未姚憲罷叅知政事(除端明殿學士在外宫觀/)
　　憲自乾道九年十二月除簽書樞密院事是年四
　　月除叅知政事六月罷在政府半年言者論憲與
　　臺臣詹亢宗等通謀䧟曾懐以傾奪其相位故有
　　是命憲尋責居南康軍
同日葉衡叅知政事(自端明殿學士簽書樞密院事兼/權叅知政事遷中大夫除  十月)
　　(詔兼權知/樞密院事)
七月丁亥鄭聞叅知政事(自資政殿學士大中/大夫四川宣撫使除)
　　聞再為叅知政事十月丁邜卒輟朝
壬辰曾懐右丞相(自觀文殿大學士提舉太平興國宫遷/光祿大夫除  再入相)
制曰三台宣符色齊明而星度正二氣播物和咸感而
歲功成廼眷耆賢夙居揆路屬懇辭之洊至式遄其行
逮疑謗之洞開使復其位敷予有命告爾在庭(具官/曾懐)端
重而無華寛容而有裕學探古今之藴氣㴠天地之全
才略濟繁更百為而彌劭智謀經逺周萬變以皆通蚤
簡深知歴􁧑要任有績咸乂靡勤弗宣迄登政地之庸
旋正宰司之位從容調娛而協時幾之㑹造次啟沃而
陳乆大之圖心休休而善容猶翼翼以祗畏還觀忠實
益厚倚毗嘉宏業之方隆駭流言之不靖爰狥告歸之
請俾從均秩之私朕廣開至正之門茂建大中之極考
昔君臣之相遇允繋於同心維時上下之弗交亦先於
除間肆詳加於審覈已備見於昭明又缺我斨念稍違
於近輔疇若予采恐寝隳於前規是用誕錫恩章趣還
鼎席總領繁機之要夑諧大化之元具衮衣而迎周公
庻率循於徃訓啟延英而待裴度已欽佇於嘉猷仍進
文階併增井賦是為殊寵亶穆輿情於戯無競維人有
孚在道日月照矣兹盡釋於嫌猜股肱良哉宜力圗於
報効尚堅素節永翊丕基(崔敦詩詞/)
　　先是臺臣詹亢宗季棠論李杓王宗已因中懐懐
　　遂求退且乞辨明誣謗續棘寺根究無實乃貶責
　　亢宗及棠而復相懐
七月己未張說罷知樞密院事(太尉提舉隆興府玉隆/觀依前安慶軍節度使)
制曰斡樞極以居中夙任本兵之寄視政塗而䟽寵峻
升掌武之階惟時左右之良積有勤勞之助兹遽祈於
均逸宜申錫於茂恩(具官/張說)性禀裕和才資通敏深詩閱
禮甞折節以好修趨事赴功思飭躬而自勵蚤被慈皇
之眷晉司上閤之嚴暨予纂紹於慶基俾爾𨗳承於密
㫖謂踐􁧑之滋乆當信謹而不渝分閫龍舒既陟建旄
之貴運籌虎幄復資借筯之謀朕方愛日以有為厲精
而更化念嵗隂之屢改亦班序之浸髙循名實以責成
兾勲庸之亟就何乃奏封之上願從散地之安佩金印
以名官有華其秩即琳宫而曳組式憩爾勞禮遇所加
始終無負於戯惟名與噐朕固戒假人之私既哲且明
爾尚廸保身之道既祗猷訓永稱寵榮
　　說自乾道八年二月除簽書樞密院事九年正月
　　除同知樞密院事十月除知樞密院事是年七月
　　罷在樞府凡二年餘其後臣僚論太尉安慶軍節
　　度使張説欺君之罪降充明州觀察使撫州居住
同日楊倓簽書樞密院事(自昭慶軍節度使/提舉佑神觀除)
倓初授昭慶軍節度使依前提舉佑神觀制曰奉祠官
而均逸久叅儒職之華開将閫以展容盍示恩章之異
眷惟禁路時有俊臣推予褒賞之能作爾功名之㑹誕
揚丕册孚告大廷(具官/楊倓)渾厚而䧺深方嚴而肅括忠義
由扵世濟通明稟扵天資才略應繁刃發硎而有裕智謀
周變龜獻兆以無遺歴更事任之宜積著功勞之盛逮司
國用具觀運理之長旋即里居深見靖共之譽兹被張旜
之遣曾無引道之艱是用申錫恩綸優加茂典建齋壇而
授節撫瓊管以殿藩明庻以功實參圖於素効克紹乃辟
尚追繼於前規仍從仙館之逰復啟侯封之寵陪敦采邑
増衍真畬於戯治匪異途材難具美文武維憲爰得亮邦
之賢威儀則多是昭馭貴之體克祗厥訓益固乃猷(崔敦/詩詞)
　　倓字子靖代州崞縣人紹興大将存中之子也中
　　進士第
十一月戊戌龔茂良叅知政事(自禮部侍郎兼/權吏部尚書除)
　　茂良字實之世為錢塘人六世祖避錢氏之亂遂
　　家於莆甲辰輔臣内殿奏事畢賜坐上顧葉衡龔
　　茂良曰兩參政皆公議所與衡等起謝
丙午曾懐罷右丞相(除觀文殿大學士提舉/洞霄宫依前光祿大夫)
制曰經體贊元夙展弼諧之效辭榮避寵宜加禮遇之隆眷
時耆英司我宰柄屢控丏閑之請爰推均佚之仁申錫徽
章誕敷渙號(具官/曾懐)端荘而有守和易而不流孝自家𫝊
承三朝之相業才周世用通萬貨之利源朕以其休休
有容物之心惓惓得愛君之誼付之以政庸究爾能調娱百度而
各適於中登進庶僚而不失其序譸張並作當風波可畏之
塗履尚素(闕/)凛松柏後凋之節載還廊廟獨秉鈞衡方夙夜
之仰成俄晦明之爽節爰許小車之駕仍勤便殿之咨任蓋猶
於股肱禮豈求於筋力而(闕/)興歸志洊貢忱辭雖神明所扶顧
何恙而不已起居惟適重以事而憫勞其聽解於繁機用
申褒於異數延恩通籍冠學士之穹班大滌領祠憇洞天
之真境式昭體貎俾遂燕頥以旌勇退之髙以表服勤
之久於戲若時奮庸熙帝載既膺宅揆之圖㒺以寵利
居成功斯盡保身之哲往綏壽嘏允廸令猷(王淮/詞)
　　懷自是年七月復拜右丞相是月罷再入相四月
　　懷以疾自請故有是命十二月懷以違制差過員
　　數最多降充觀文殿學士尋以觀文殿大學士光
　　禄大夫致仕贈少保十三年閏七月詔故宰相曾
　　懷落觀文殿大學士以變賣恩澤故也
同日葉衡右丞相(自兼樞密使㕘知政/事遷通奉大夫除)
制曰聖人以道觀能職莫先於論相儒者在朝行政任
尤重於經邦朕憂勤日攬於萬機賛襄允頼於一德疇
若弼諧之命肆登叅預之英揆以剛辰敷時渙號(具官/葉衡)
才猷敏邵智略通眀素藴胷中有致主澤民之學若陳
掌上皆富國強兵之謀䇿髙足而據要津遇盤根而知
利器出分制閫屢宣填拊之勞入履禁塗綽著論思之
益粤陞樞筦遂翊化元予欲旌廉汝則擇人而公薦予
欲久任汝能抗䟽以歴陳事每契於時宜志宻毗於王
度言念奮庸之久愈深注意之誠若建厦待汝為棟梁
若濟川待汝為舟楫屬衮闕之當補惟岩瞻之具依是
用延登宰路之崇兼總籌帷之運超三階而進秩增煥
彛章冠五等以䟽封式昭異數仍衍圭腴之入以彰物
采之華於戯熈帝載而亮天功務罄彌綸之効領衆職
而稱朕意母㤀綜核之規其悉乃心同底于治
是月楊倓罷簽書樞密院事(以昭慶軍節度/使知荆南府)
　　倓在樞府三月餘出知荆南府後再知江陵府右
　　正言葛邲論其罪提舉玉隆萬壽觀八年三月卒
　　遺表有㫖贈太尉
十二月丁巳李彦頴端眀殿學士簽書樞密院事(自吏/部尚)
　　(書兼太子詹/事兼侍讀除)
　　彦頴字秀叔霅川人
　　淳熈二年(乙未/)
五月沈复同知樞密院事(自資政殿大學士中/大夫四川宣撫使除)
九月乙未葉衡罷右丞相(依前中奉大/夫知建寜府)
　　衡自淳熈元年十一月拜右相是年九月罷入相
　　凢十月○右司諫湯邦彦論右丞相葉衡惟務險
　　愎以為身謀變亂是非遂有此命言者不已遂併
　　建寧罷之三年二月責授散官郴州安置六年八
　　月詔責授安徳軍節度副使葉衡乆在謫籍洊經
　　恩霈特與叙復中大夫在外宫觀十年四月詔復
　　通議大夫依前提舉洞霄宫從吏部檢舉也五月
　　卒贈資政殿學士依條與致仕遺表恩澤
閏九月丁未沈复罷同知樞密院事(知鎮/江府)
　　四年五月自資政殿大學士中大夫知鎮江府改
　　知福州以太中大夫致仕十三年六月賜諡曰簡
　　肅以其子承奉郎炳請也
丁巳李彦頴叅知政事(自端明殿學士簽/書樞密院事除)
王淮端明殿學士簽書樞密院事(自翰林學士/知制誥除)
　　淮字季海金華人
　　淳熙三年(丙申/)
七月王淮叅知政事(自中大夫同知/樞密院事除)
六月丁丑龔茂良罷叅知政事(除資政殿學/士知鎮江府)
　　茂良自淳熙元年十一月叅知政事是年六月罷執
　　政二年餘○曾覿與茂良争使相奏補法一日退朝
　　覿當道不避茂良翼日奏白上前曰臣固不足道所
　　惜者朝廷大體耳上遣中使諭覿詣政府謝茂良取
　　其直省官撻之御筆宣問施行太遽茂良抗章待罪
　　六月茂良求去益力内批除資政殿學士知鎮江府奏
　　乞謝辭詔令内殿奏事手疏六事論恢復之具曰天意
　　曰人事曰財賦曰将帥而所以用之者曰謀曰時既退
　　臣僚論茂良擅權植黨上親洒宸翰諭以體貎大臣之
　　意再上落職罷七月臣僚復論茂良四罪言茂良行
　　丞相事首尾三年屢對賔客廣座肆言茂良以智名
　　勇功為戒凡遇臣僚奏對有及邉備利害必遭譏罵
　　陛辭之日具疏方有所論凡數百言此可誅一也(云/)
　　(云/)尋責授寧逺軍節度副使英州安置明年卒於貶
　　所得㫖歸葬十年追復通奉大夫十一月詔特與致
　　仕恩澤二名遺表一名十五年追復資政殿學士
十一月庚子趙雄同知樞密院事(自簽書樞/密院除)
　　淳熙五年(戊戌/)
三月李彦穎罷叅知政事(自通議大夫除資政/殿學士知紹興府)
　　彦穎自淳熙元年十二月除簽書樞密院事二年
　　閏九月除參知政事是年三月罷執政三年餘彦
　　穎以久賛機政奉身丐閑故有是除
壬子史浩右丞相(自觀文殿大學士充醴泉觀使兼侍/讀永國公依前少保授右丞相進封)
　　(衛國公/再入相)
制曰朕儀圖俊傑勱相邦家受命溥將協濟藝祖興王
之業治民祗懼共恢光堯復古之勲念弄印者累年嘗
命龜而載卜人惟求舊既朕志之素孚民具爾瞻亦物
情之衆允渙以大號揚于外朝(具官/史浩)道廣而智周才宏
而徳備經綸之藴蚤自許於功名寛裕之懐時莫窺其
器量東學翼天飛之運中階符帝賚之祥自弼亮於初
元即宣昭於美業敬王如孟子非仁義不陳於前告后
若君陳有謀猷乃順于外方叅和於鼎飪旋力觧於機
衡比趣召環進陪經幄姬公遄返初無四國之言裴度
求歸尚使兩河之畏屬宵旰厲精之日適辨章虚席之
時宜續前功再膺大任易零陵之舊壤啟淇水之新封
增衍土田併隆體貌惟任之不輕則望之彌重惟始之
不易則終之實難予其仰成人且觀政於戱兆姓輯於
下然後可以調隂陽四維張於朝然後可以正法度堅
忠實之志則(闕/)　　不革絶親黨之私則除授罔不公
使奠枕如淳化端拱之間而迓衡如至和皇祐之際庻
益光於舊學斯無負於殊知
　　公既再相孝宗曰自葉衡罷虚位以待丞相乆矣
　　與執政入謝德壽宫髙宗曰卿再入相天下之幸
　　也(行状/)
四月丙寅范成大叅知政事(自禮部尚書兼直學/士院遷中大夫除)
　　成大字致能吳郡人
六月乙酉錢良臣端明殿學士簽書樞密院事(自給事/中除)
　　良臣字友魏嘉興華亭人
甲戍范成大罷叅知政事(除資政殿學/士知婺州)
　　成大自是年四月除叅知政事是月罷執政僅兩
　　月御史疏論成大請以本官奉祠詔從之七年二
　　月起知明州八年二月除端眀殿學士三月改帥
　　江東兼行宫留守十年八月乞宫觀輔臣進呈上
　　曰成大歴典大藩備著勞效可除資政殿學士提
　　舉洞霄宫光宗即位下求言之詔詔曰卿以文章
　　德行師表縉紳受知聖父致位丞弼均佚方靣乃
　　心王室於天下事講之熟矣其悉意以陳以副朕
　　傾想之意紹熈三年加大學士四年九月薨官至
　　通議大夫贈銀青光禄大夫
己未王淮知樞密院事(自叅知/政事除)
趙雄叅知政事(自同知樞/密院事除)
十一月甲戍史浩罷右丞相(授少傅保寧軍節度充醴/泉觀使兼侍讀依前衛國)
　　(公/)
制曰一相勤勞處内既懐均佚之心三孤德義輔予斯
厚優賢之禮眷言宿望懇避繁機誕推從欲之仁顯布
告廷之命(具官/史浩)恭寛敏惠眀允篤誠浹萬事之周材見
諸施設貫六經之要道發以詞章㑹風雲於潜躍之中
翊日月於照臨之始夑調元化經綸之譽孔昭寧輯黎
民屏翰之功亦著粤從再相浸閱三時邦彛循清淨之
規王度嚮粹夷之美方深注意共底迓衡廼薦控於𠂻
誠殊弗居於寵利嚢封莫遏陟典難稽希冕篆車進新
班於亞𫝊雕戈錫盾還舊節於東陽表儀虎觀之儒先
燕息祥源之使領拓其奉邑衍以真畬音昌朝敷皇祐
之經創班聨於祕殿而公亮釋熈寧之政兼將相於内
祠兹參兩朝優異之恩庸作一代耆英之寵於戱仲山
甫既明且哲夙髙補衮之勲房𤣥齡善始以終寧復吝
權之意夫已逺一日萬幾之丕務則將聞二帝三王之
昌言謀焉就之遐不謂矣
　　浩自是年三月拜右丞相是月罷在相位八閲月
　　○十月諸軍以多闕額又有逃亡請得自招捕許
　　之而並縁強取被略者或至斷指以求免都下洶
　　洶公飛奏盡釋所捕又擒為首者送棘寺宣華宰
　　輔等議罪欲取兵民各一人梟首以狥公謂未得
　　其平兵士可斬百姓陸慶童當坐流罪上怒不以
　　為然公曰陛下恐軍人有語而以百姓為可欺耶
　　争之益力上愈怒公議罪如初遂求去位除少傅
　　保寧軍節度使充醴泉觀使兼侍讀後有言慶童
　　之寃者孝宗曰史浩盖嘗力争坐此求去至今悔
　　之賜第城中出御制長春花酒詩酬和至再以示
　　眷留之意公屢求歸時陳俊卿已奉祠八年二月
　　除判建康府公奏俊卿年未七十而求去臣以七
　　十有六而徃豈不愧見吏民邪依舊在京宫觀兼
　　侍讀孝宗嘗自擬館職䇿極言取士用人之弊大
　　要謂國朝過於忠厚以示公公讀畢奏曰太宗不
　　忍殺一不辜以得天下累朝仁徳至仁宗而大備
　　夫忠厚豈有過耶孝宗曰非卿不能為此言五月
　　始許歸除少師進封魯國公
制曰出處人臣之大致世難名節之全爵齒天下之達
尊國繫典刑之重眷言元老留處内祠兹具諭於誠𠂻
願即歸於田里用錫爾祉式遄其行(具官/史浩)才巨而識明
德全而行備履常無競恂恂忠厚之風樂善有容渾渾
沉深之度委釋經綸之任從容閒燕之談神明未衰於
前賜問相望於道方深厚遇遽起冲懐叩黼座以攄辭
疊嚢書而瀝請自陳嵗月之邁必丐山林之安承晝接
之親每(闕/)嘉猷而啟沃引夜行之戒乃思髙蹈以全榮
念感㑹之有初閲老成之無幾朝批章而太息暮覽奏
以長思重違乃情圗畀厥寵是用渙揚茂命聽便故郷
旜轂趍朝進亞師之服位龜䝉奠壤開廣魯之山川衍
以新畬仍其舊節惟名與器俾壽而昌於戱敷求前聞
優待耆徳皇祐之詔三老設几以須熙寧之遇四臣賫
書而訪尚有斯禮勿遐爾心
　　十年少師史浩請老除太保致仕公嘗歴永衛魯
　　三國公於是進封於魏仍令如曾公亮例入謝眀
　　年先降㫖候至國門百官郊迎見畢對御賜宴用
　　文彦博故事道中具辭再三奉俞音乃絶公晩治
　　第西湖之左裒兩朝所賜御書建閣以處之因奏
　　聞孝宗書眀良慶㑹之閣以賜公謝不敢當孝宗
　　曰古人願為良臣卿輔朕之久日聞忠言深悟朕
　　心尚何慊乎勅後苑造扁榜命中使馳賜之上嘗
　　以舊學二字即政事堂賜公同列咸曰自古際遇
　　莫盛於此請鑱諸石為省中榮觀公又謝不敢既
　　歸以名其堂歳遇誕日錫以金噐者十四年年八
　　十又加寳噐两宫使命相望髙宗再舉慶典詔公
　　隨班上夀進太傅賜玉帯金魚踰月乃東公自五
　　年十一月罷相仍侍經筵八年告歸得請一再召
　　見恩賚深渥每以老先生呼之(行/状)十年六月浩以
　　太保保寧軍節度使魏國公致仕
丁丑趙雄右丞相(自叅知政事遷/正議大夫除)
制曰朕紹天休運持國永圗内懐未究之規摹外愧難
成之功業長撫逺馭將恢不世之基深識通材庻獲非
常之輔有赫延登之命無逾歴試之賢具宣乃猶咸告
爾衆(具官/趙雄)器全而用逺實大而聲閎臨事謀端(闕/)若元
龜之信當機立發沛如流水之源宻膺深知亟踐要路
考其才恢恢而有餘地驗其䇿斷斷而無空言灼知俊
心可倚大任遂付以政用宏乃庸周旋三時醇(闕/)一節
以智略通明賛朕事以道德寛大廣朕心民言維嘉國
論以壹朕敷聞古昔注想英賢以言寤念則曷究於深
誠以象營求則固非於素望念此選舉疚於夙宵有能
奮庸協我昌眀之㑹曾是在位得兹碩大之臣是用誕
􁧑恩綸登授相柄廣宣厥道俾盡展於良規無棄爾成
尚乞終於顯績申加采邑超進文階並出眷懐是崇體
貌亶兹注意維以䝉休於戱邃古之治益遥真儒之效
浸寡維身克正卿士庻尹無不宜維心克誠隂陽四時
無不序勉攄素藴永底丕平
　　七年十二月以脩史書成自宣奉大夫授銀青光
　　祿大夫依前右丞相進封沂國公
同日王淮樞宻院使(自知樞密院事/遷中大夫除)
制曰象著三辰斗極上通於帝紀政分二柄機庭内總
於兵權朕振長䇿以御邦綜大綱而撫世永惟軍國之
任並繫安危之圗兹有良臣久司右府既協同於人望
亦灼見於朕心遂升班聨授乃重寄㳙以吉旦諗於羣
倫(具官/王淮)剛正而守中髙明而持重質諸天地言顧行以
無慙欲自朝廷實浮名而有裕曩踐政路歴宣賢勞調
娛萬幾綏靖四國逮進登於宥宻益具罄於忠嘉尊爼
之畫消難於未形帷幄之言進規於不逮事必汝訪謀
無予欺邦其尊榮民以寧壹朕叅稽古誼簡畀事權勃
輔漢家實倚本兵之重蠡謀越國亦專主外之長是用
誕頒恩書升正使號式序爾位亞端揆以同登克壯其
猶秉神樞而獨制仍陪户邑併陟文階是由至懐庻表
優禮於戱賢人之業可大副予體貌之崇天下之務惟
幾藉爾精神之運勉堅一意汔底多盤
　　七年十二月以脩史書成自通奉大夫授正議大
　　夫依前樞宻使進封信國公
乙亥錢良臣叅知政事(自簽書樞/宻院事除)
　　淳熈七年(庚子/)
五月戊辰周必大叅知政事(自吏部/尚書除)
謝廓然端明殿學士簽書樞宻院事(自刑部/尚書除)
　　必大字洪道吉州人廓然字(闕/)　　人
　　淳熈八年(辛丑/)
八月趙雄罷右丞相(自銀青光祿大夫沂國公除觀文成/殿大學士四川安撫制置使兼知)
　　(都/府)
制曰朕推誠宰路興治邦圗專任而倚成功方頼謀謨
之益勞謙而廸終吉迄難志願之違疇異數以寵行擇
巨藩而命鎮㳙以穀旦告於治朝(具官/趙雄)材鉅而識髙氣
全而量逺光明碩大皇皇人物之宗廣博靖深渾渾廟
堂之器登進端揆敷宣大猷薦才常采於公言立政悉
循於直道國論咸穆輿情具宜遽覽封章願辭機務方
仰成之無間豈引去之當言細札温詞已示曲留之意
髙情亮節愈堅勇退之心簡於深懐厚以殊遇眷惟蜀
道實重益都綜張箕舒翼之營控歴井捫參之勢既資
君重壯方面之金湯仍使公歸耀故郷之衮繡更超加
於儒職庸增重於民瞻茂著忠勞具昭眷禮於戯唐姚
崇之相適俱及於三年周申甫之賢亦于蕃於四國尚
膺休命益懋顯庸
　　雄自淳熈五年十一月拜右丞相是年八月罷入
　　相二年餘時有言雄多私里黨者於是命大臣進
　　擬皆於姓名下注本貫封入遂為故事十年自知
　　盧州知江陵府十四年十月除特進判江陵光宗
　　即位下求言之詔詔曰卿以碩德重望受知聖皇
　　輔政典藩綽有成績已頒召節俾簉闕庭入告嘉
　　猷行盡對􁧑之益星言夙駕勿辭䟦履之勞予欲
　　亟聞切直之規卿其深體傾渴之意凢軍國之利
　　害生民之休戚悉宜條陳先以驛奏自餘忠益尚
　　兾面求四月特進觀文殿大學士判江陵府荆湖
　　北路安撫使沂國公趙雄奏先准聖㫖令赴行在
　　奏事尋具奏懇免仍乞外祠䝉降詔不允依已降
　　指揮疾速前来者乞追寝前命詔可特轉一官依
　　舊判江陵府閏五月特受寧武軍節度使開府儀
　　同三司判江陵府進封衛國公紹熈元年六月詔
　　判潼川府趙雄依所乞充醴泉觀使(始封沂/後封衛)
王淮右丞相(自樞宻使信國公除光祿大/夫兼樞密使進封福國公)
制曰人主論一相紀綱舉則庻績熈上賢為三公儒術
行則大治起朕選建哲輔協圗康功夜夣想以營求朝
咨諏而博采帝賚予弼夙推成德之良民具爾瞻兹屬
已然之效渙此休命告於朝廷(具官/王淮)亮直而渾深清明
而篤實以貫通三極之學發於宏毅之資以運理萬物
之才行以安和之度更踐政路勤施王家奮明略以憲
邦抱純誠而事上逮冠宥府益聞嘉猷辭氣從容幄中
之畫已定精神孚逹天下之患自消泯功用於不言賛
謀猷於獨運朕勵精求治望古興懐皇天付予以生民
念當躋於富厚太上授予以丕業思盡復於升平撫歲
月以浩然履基圖而惕若疇若予采遹求厥寧是用酌
於師虞畀以宰柄崇於體貌既超漢爵之階徹彼山川
仍奠閩邦之壤因念安危之寄固難文武之分俾兼元
樞遂合大政具昭眷倚茂輯勲庸於戯歴考帝王之盛
朝永懐臣主之亨㑹譬諸脩漢爾其為羽翼以遊喻彼
洪荒爾其為舟楫以濟尚膺懋典益究洪圗
甲寅謝廓然同知樞密院事(九月兼權/叅知政事)
九月庚寅錢良臣罷叅知政事(除資政殿學/士在外宫觀)
　　良臣自淳熈五年六月除簽書樞密事十一月除
　　叅知政事是年九月罷執政凢三年餘十年三月
　　詔正奉大夫知鎮江府錢良臣治郡踰年職事脩
　　舉可除端明殿學士依舊知鎮江府十二年正月
　　知建康府兼行宫留守錢良臣除資政殿學士十
　　四年八月良臣在建康府已四年以方靣難得人
　　除資政殿大學士依舊知建康十五年八月提舉
　　洞霄宮從其請也光宗即位下求言之詔詔曰卿
　　二府舊臣宣力滋多壽皇之所擢任而冲人之所
　　注想者也嘉謨嘉猷奚必咨問而後樂告哉實頼
　　箴規以毗初政十六年十一月卒積官宣奉大夫
　　贈金紫光祿大夫謚文惠孝宗嘗詢時事所陳合
　　上意孝宗褒之曰如卿真所謂通世務之儒遂書
　　通儒以賜之上在春宫又書雲漢昭囬之閣以賜
　　之
　　淳熈九年(壬寅/)
六月丁巳同知樞密院事謝廓然致仕
　　廓然自淳熈七年五月除簽書樞宻院事八年八
　　月除同知樞密院事至是年六月以中大夫守本
　　官職致仕在樞府二年餘是月戊午卒贈光祿大
　　夫資政殿學士
七月壬辰李彦穎罷叅知政事(自通議大夫依舊資政/殿學士提舉洞霄宮)
　　彦穎以疾乞觧機政故有是命十年正月右諫議
　　大夫張大經論叅政李彦穎不能治家體國乞罷
　　資政殿學士詔特降為中大夫光宗即位下求言
　　之詔詔曰卿精忠粹德士林之冠冕嘉謨碩畫今
　　代之蓍蔡膺聖父之圗任助冲人之緝熈養浩家
　　居心在王室軍國之務至熟悉也朕不忘卿卿其
　　肯忘朕乎其悉條上以副眷想七月詔資政殿大
　　學士左正奉大夫提舉洞霄宫李彦穎乆在潜藩
　　老成静退可除觀文殿學士依舊宮觀是月臣僚
　　奏今自宰相執政侍從卿監正朝郎貟郎分為五
　　等除致仕遺表已行集議裁减外今将逐郊䕃補
　　恩澤每等降殺以两酌中定為正數宰相一十人
　　開府已上同執政八人太尉同侍從六人詔從之
九月庚午王淮左丞相(自右丞相兼樞密使福/國公加特進封冀國公)
梁克家右丞相(自觀文殿學士醴泉觀使兼侍讀/遷金紫光祿大夫進封儀國公)
淮左丞相制曰朕遹廣燕謀紹開駿命内則振大綱而
總核外則揆長䇿而經營天毖我成功將盡復祖宗之
緒帝賚予良弼方并持文武之權疇首賛於廟謨肆丕
􁧑於廷號(具官/王淮)擴先覺之藴挺大受之姿約六經而成
文才獨髙於黼黻兼三王而施事學自富於經綸似不
能言而智足以决天下之疑如不勝衣而勇足以任天
下之重夙簡登庸之望洊疇開濟之圗時最乆於輔庭
功尤多於宥密逮居百揆彌燮萬機揚協帝之重華輯
效君之衆美謙恭率下德乃大而有容諒直處中誠則
乆而無息除吏靡私於親故振民請惠於困窮問邊備
則邊人棄犀甲而歸問師律則將帥厲虎臣之氣是用
繇右弼而陞左輔益聳於具瞻顓東府而觧西樞復循
於彛典盖建隆之初造與慶歴之既平除授具存規模
可考兹仍分於二柄肆稽合於两朝啟南國而冠崇階
疏多畬而衍真賦以章亷陛九級之逺以顯㤗符三階
之平予欲格天和隂陽以爾為璣衡而齊七政予欲導
民厚風俗以爾為卜筮而孚四方予欲董正臣工爾其
總於衆職予欲敉寧方夏爾其斷於大謀尚光續於前
功庻永垂於令問
克家右丞相制曰朕躬覽皇綱力恢聖緒以䋲武則逺
邁藝祖一定之策以繼志則近守慈皇再造之模天祐
生賢早出扶於熈運人惟求舊復登庸於繁機朝無間
言國有成命㳙辰斯吉渙號其孚(具官梁/克家)道公静而邃
深德寛博而閎大東南盛温厚之氣盖禀其全英俊陳
治平之原嘗居其首碩望徧儀於華要瑰才亟賛於機
㣲逮進秉於化鈞果深禆於治體百僚是式方疇董正
之功四國于蕃薦省阜成之化外則教條班于侯服内
則福潤䝉於帝都民言維嘉賢業以大緬懐故相參考
本朝在明道則有李廸之重來在景祐則有王曾之再
入皆褎然之舉首兼籍之盛名衮繡遄歸廟堂增重是
用召自長樂寘于邇英眷精神之益強肆體貌之加渥
祥應於上象復正於登三績著於前講尚存於畫一盛
揆天人之意具咨邦國之謀式副巖瞻亟存柄任俾緝
熈於帝載以對亮於天功如益稷之同謨如周召之並
相超文階之異等進名壤之新封載衍多畬陪疏真采
庻幾今日之治復似仁皇之時於戯不得臯陶為舜之
憂朕既圗於舊德罔俾阿衡專商之美爾尚廸於前彛
必使萬物皆已得宜以至四方㒺不咸頼庻前功之不
替則廣譽之無窮
同日周必大知樞宻院事(自叅知政事同提舉/詳定一司敇令除)
十二月丁丑施師㸃端明殿學士簽書樞宻院事(自朝/請大)
　　(夫給事中兼太子詹事事年/正月丙戊兼權叅知政)
　　師㸃字聖與其先世霅川人五季時徙家上饒嘗
　　假翰林院學士充金國賀正旦使致命金庭立班
　　既定儀者以親王將至命師㸃退一位師㸃屹然
　　不動相儀者復(闕/)　　師㸃正色曰班立已定尚
　　何為久之終不徙歩班列相目駭愕知師㸃有守
　　也使還復命有聞於上上嘉歎不已後賀正旦金
　　使至闕問館伴以師㸃今居何官師㸃立班館伴
　　宇文价目示之金使曰一見正人令人眼明正月
　　除端明殿學士簽書樞宻院事入奏控免上曰卿
　　靖重有守識慮深逺朕欲擢用乆矣復詔兼知叅
　　政
　　淳熈十年(癸卯/)
八月戊申施師㸃叅知政事兼同知樞宻院事(自端明/殿學士)
　　(簽書樞宻院事兼權叅/知政事遷中大夫除)
　　師㸃嘗同宰臣奏事退復同知樞宻周必大進呈
　　上曰適來一二事卿等各陳所見甚得朝廷大體
　　前此宰相奏事執政不措辭今卿等如此深副所
　　望必大深奏曰祖宗時宰執奏事自相可否或至
　　面相切責退亦不相銜自秦檜用事執政畏避不
　　敢言今陛下虚心兼聽若只宰相奏事何用執政
　　為師㸃復奏曰臣䝉陛下擢用自愧素餐疊䝉聖
　　訓敢不竭股肱之力時州郡上供嘗有立歲終比
　　較之法者及是主計之臣好為督趣以露已功乞
　　不待歲終先期行之晝命下師㸃曰此䇿若行諸
　　司州郡文移稠疊上下逼廹姦吏舞文病民民不
　　聊生力陳其故或謂令已出師㸃曰事有為天下
　　病惟恨更之不速即追寢其議請者聞師㸃言益
　　内媿周必大舉手賀師㸃曰使天下赤子不被其
　　毒者公之賜也閏月辭兼同知
黄洽叅知政事(自御史中丞兼侍/講遷中大夫除)
　　洽字德潤福州人
　　淳熈十一年(甲辰/)
六月庚申周必大樞宻使(自知樞宻/院事除)
　　必大辭樞宻使劄子臣竊觀本朝故事機庭置長
　　或使或知盖因人才之優劣别資望之輕重元豐
　　肇新官制始刋使名雖有聖諭實惜之也自是四
　　十餘年莫之或改建炎紹興間二揆嘗司兵柄亦
　　不過曰兼知院事而已尋因舊相召還復令充使
　　以示優禮其後或勲舊官至公孤或終賢名重帷
　　幄間有除授而非積歲月之勞所能至也伏望姑
　　仍舊次亟免新綸批答曰卿名世瓌才經邦茂業
　　踐脩端直識詣髙閎越自疑丞進司機要夙宵匪
　　懈中外以寧又曰國家建右府以總戎昭命儒臣
　　而崇使領盖自太平興國以來成憲具在迄在于
　　今兹必以閎才碩學見聞殫洽者任之豈非兼文
　　武之用明政事之體乎卿博通古今徳茂先覺發
　　為謀謨足以斷國論措諸事業足以恢政經夙被
　　簡知延登樞近逺猷碩畫宏益居多乃疇已試之
　　庸申峻久虚之職盖將資精神之運懋勲烈之隆
　　使八荒咸賔萬邦底乂兹為美報安事固辭
　　淳熈十三年(丙午/)
閠七月戊申留正端明殿學士簽書樞宻院事(自敷文/閣學士)
　　(除/)
　　正字仲至泉州人
十一月丙寅梁克家罷右丞相(觀文殿大學士充醴泉/觀使兼侍讀依前特進)
　　(鄭國/公)
制曰具瞻而秉國鈞乆頼經邦之輔移病而歸相印肆
宏就第之恩睠予廟社之英蘄觧機衡之重中朌明命
亶告昕廷(具官梁/克家)敦厚而直温忱恂而簡亮褎為舉首
貴名早壓於紳緌灼見俊心瓌望允隆於耆老自載儀
於大柄益增耀於中台處躬如權石之平宰物驗蓍龜
之决隂陽燮理百穀用成良俊登崇九功惟叙覽觀事
業踰前後之數公典領策書究春秋之五傳方履浸昌
之㑹適罹無妄之災暫云偃息以在床未爽進為而撫
世遽陳懇欵規即退藏留行屢飭於訓辭勇去莫囬於
雅志庸稽故實加賁宗工即學士之大稱仍文階之極
品珍臺間館獨冠臯伊之倫魁廣厦細旃上論唐虞之
盛際式昭朕意曲便爾私於戯有榮觀而燕處超然既
閔勞於官職俾純嘏而苐祿康矣更入告於謀猷佇聞
藥喜之亨尚廸棟隆之吉
　　克家自淳熈九年九月拜右丞相是年十一月罷
　　再入相四年餘詔史浩舊第令梁克家居止明年
　　夏卒謚文靖(初封儀/後封鄭)
　　淳熈十四年
二月丁亥周必大右丞相(自樞宻使遷/光祿大夫除)
制曰分政柄於東西久重樞庭之任咨廟謨於左右並
崇宰路之瞻廼睠鴻儒寔嚴命宥越自本兵之長進登
次相之尊爰告昕朝式敷坦制(具官周/必大)行醇而守正識
茂而慮周經綸包萬變之㣲綜彚洞群言之奥修身有
道審觀君子之樞機正色在朝稔著賢人之德業運帷
籌於宻勿增國體於安彊天下之務惟幾深究英謀之
秘儒者之效已試寖更嵗華之多兹疇弼直之良務簡
忠勞之最熈帝之載禮特厚於奮庸代天之工識敢輕
於理物匪資碩望孰懋宏猷儀圗爾能夾輔予治乾台
彪烈象益炳於六符廟鉉燮和勢更隆於九鼎峻陟文
階之秩申開采邑之封稽于僉諧萃此徽渥於戯唐虞
建官之制莫先百揆之司周召作輔之勲實出群賢之
表予欲上參於盛際汝其逺紹於前脩隂陽調則庻類
遂其宜刑政清則蒸民樂其業内俾紀綱之尤振外臻
疆宇之永寧咸思翊贊之方庸體倚毗之意尚恢績用
奚竢訓詞
　　十五年九月右丞相周必大進封濟國公以明堂
　　禮成加思也
戊子施師㸃知樞宻院事(自叅知/政事除)
　　師㸃惓惓搜訪人才手書置鞶嚢中謂蜀去朝廷
　　逺人才難自見師㸃即蜀士之賢者俾各䟽所知
　　差次其才行學文得之每詳或有除授必列陳之
　　一日薦胡晉臣上曰已用為監司矣師㸃曰晉臣
　　宜置之内為(闕/)上為召入及對上稱其才師㸃曰
　　以臣觀之廊廟器也後至大用
八月癸未留正叅知政事兼同知樞密院事(自簽書樞/宻院事除)
明堂進封制曰(具官/留正)蚤歴禁嚴之地屢更岳牧之司實
修於已而冺然忘名仁根所性而動則有勇入佐鈞樞
之務肇新軍國之容康濟率自中具孚人望謀猷告于
内摠合朕心
　　淳熈十五年(戊申/)
正月庚申施師㸃罷知樞宻院事(除資政殿大/學士知泉州)
　　師㸃自淳熈九年十二月除簽書樞密院事十年
　　八月除叅知政事十四年二月除知樞密院事是
　　年正月罷執政允五年繼除提舉洞霄宫光宗即
　　位下求言之詔詔曰卿乃壽星之元樞而冲人之
　　舊學也處心平而持論正更事多而慮患逺去國
　　未久豈能遂㤀朝廷乎凢事之有關於軍國而有
　　益於初政其啟告朕諒卿忠藎必體至懐紹熈二
　　年除知隆興府三年二月薨年六十九五月贈故
　　資政殿大學士正奉大夫致仕施師㸃金紫光禄
　　大夫
甲子黄洽知樞宻院事(自叅知/政事除)
蕭燧叅知政事(自吏部尚書除十六年/正月兼權知樞宻院事)
洽明堂進封制曰朕若昔大猷三舉宗祈之典相予肆
祀五分使範之聨(具官/黄洽)器大而聲宏任重而道逺淵乎
見叔度之量忠矣識子文之心伏青蒲則木正於從繩
抗白簡則雪消於見睍進聞邦政有温良恭儉之風黙
運帷籌無智名勇功之迹(云云/)
燧明堂進封制曰(具官/蕭燧)出藩於外則悃愊無華入侍於
内則温恭有恪六卿分職獨髙禁近之班四輔惟人遂
正疑丞之位名實既加於上下老成亦重於典刑
　　燧字照隣臨江人既貳大政權監修國史日厯明
　　年兼權知樞宻院事孝宗深知之初為諫議大夫
　　入謝上曰卿議論鯁切不求名譽糺正姦邪不恤
　　讐怨又每稱其全䕶善類誠實不欺他日大臣奏
　　事上語曰蕭燧其人質直無縁飾御書二十八將
　　傳論以賜最後去樞府辭日上復有勉從卿去之
　　語其為孝宗信遇如此
五月己亥王淮罷左僕射(除觀文殿大學士判衢州兼/管内勸農使依前特進魯國)
　　(公/)
制曰輔賛而藏諸用首殫經治之勤明哲以保其身特
厚殿邦之渥眷時元老乆正上台首祈觧於機衡肆優
加於體貌誕申渙號敷告公朝(具官/王淮)醇懿粹和洪深端
静包舉衆善而得其正調娯官度而歸於中自持魁柄
之崇深極巖瞻之峻祗承王命居啟沃以為忠表倡民
區雅阜成之是務載念歲時之積具知夙夜之勞惟肱
股分治於四方且垣翰間謀於三事等重輕而注意參
内外以考功廼擇郡符實連郷社上丞相之綬姑狥沖
懐視太守之章勉綏雅俗躐殿廬之華貫侈學士之大
名是為儒者之榮允答政塗之瘁於戱御臣以禮尚留
近地之咨論相惟難深惜舊人之去徃欽寵數益茂顯
猷
　　淮自八年八月拜右丞相九年九月拜左丞相是
　　年五月罷入相六年餘六月甲寅朔詔新判衢州
　　王淮提舉洞霄宫從其請也光宗即位下求言之
　　詔詔曰卿曩以經術羽翼朕躬以德業股肱聖父
　　周旋政地十有四年凢國家之利害生民之休戚
　　與夫政事因革損益之宜知之詳而見之熟矣有
　　可以禆朕者其悉以告朕將受而行之庻資忠規
　　以副虚佇八月詔王淮除少保依前觀文殿大學
　　士致仕九月贈少師
　　淳熈十六年(己酉/)
正月丙申黄洽罷知樞宻院事(資政殿大學/士知隆興府)
　　洽自淳熈十年八月除叅知政事十五年正月除
　　知樞宻院事是年正月罷執政五年餘光宗即位
　　下求言之詔詔曰卿以學儒之彦被遇聖父圗任
　　共政績用章明均佚价藩去國未久以卿之素藴
　　有可為初政之助者其悉以聞此朕之所注想於
　　卿而卿之所輸誠而樂告者也紹熈元年十月以
　　通議大夫提舉洞霄宮
己亥周必大左丞相(自右丞相濟國公除/特進進封許國公)
留正右丞相(自叅知政事兼同知樞/宻院事遷通奉大夫除)
必大左丞相制曰帝咨百揆以亮功盖取衆賢之協王
命六官而分職莫如冢宰之尊朕稽述洪猷儀圗俊德
睠弼諧於政體俾登冠於台司誕布明綸格于公聽(具/官)
(周必/大)道推先覺行廸大儒秉直方之氣而濟以疏通之
才廓髙逺之識而輔以醇正之學瞭若蓍龜之兆理灼
見於古今確然金石之姿節靡渝於夙夜踐更二府酬
酢萬機自進秉於國鈞廼備宣於賢韞謀謨乎上足以
康庻事表厲乎下足以正群工隂陽理而物遂其宜社
稷安而國䝉其利比繇顓任期以首公望罙峻於中朝
位宜崇於上相紫綬金印之寵即廊(闕/)以不移黄耳金
鉉之虚與㤗符而增煥褒􁧑斯至倚屬匪輕政已治則
尤務於調娛勢已安則當思於振飭肆華資之超進仍
名秩之序陞衍拓爰租申陪真食併從令典式備優恩
於戱仲虺為左相於湯寔懋日新之德髙平觀故事於
漢益明時用之宜化惟久可以有成志惟堅可以有立
使茂業克家於萬世則令名無媿於前人勉廸訓言欽
承眷意
正右丞相制曰朝廷為政事之本必崇任於真賢王者
置輔弼之官實疇咨於同徳朕厲精萬務表治庻工眷
言參預之勤久積具瞻之望擢陞揆路懋翼邦圖寵以
廷揚亶兹猷告(具官/留正)才宏識敏學邃理明道君子之常
應百為而有守任天下之重采衆善以為公自綰帥權
趣膺召渥出藩入輔浸髙宻勿之聨武緯文經并建長
久之道内翊廟巖之穆外綏疆𤨏之安成績居多褒章
可後是用進從二府置位中台若元首之有股肱共恢
於邦體若巨川之作舟楫協濟於化源朝論正則亷節
具昭士論孚則勞能並萃惟幾康而弼直選掄敢輕載
清靜以民寧規恢益重爾期予治予匪爾私仍稽懿典
之常併陟文階之峻荒開采邑衍實豐租式備恩徽聿
崇宰柄於戱帝賚傅說以沃商宗之心天授留侯其興
漢世之業惟盡忠足以體眷毗之厚惟加勉足以究施
設之宜俾予永底於阜康繄汝與膺於休美尚祗茂命
彌集顯庸
　　光宗即位二月壬辰必大授少保依前左丞相進
　　封益國公正授正奉大夫依前右丞相清源郡開
　　國公
必大加少保制曰朕祗奉慈謀欽承丕緒任大守重豈
夙夜之敢康謨明弼諧繄股肱之攸頼眷予上宰為國
宗臣既久翊於熈朝兹首裨於初政宜疏異渥以答殊
勲爰輯廷紳誕揚詔綍(具官周/必大)忱恂而博達端亮而精
夷經濟之才足以開物而成務淵源之學始於誠意而
正心頃自機庭晉登揆路脩明百度雖小物而克勤酬
酢萬幾遇大事而能㫁民瞻益聳國勢愈強仰惟壽皇
將舉内禪厥既傳之以道又復遺之以賢乃升冠於冡
司俾輔成於聖計屬兹繼體方慶澤之廣覃其於褒公
詎徽章之可後肆陞華於亞保庸增重於元台併開大
國之封申衍爰田之食式昭睠遇深厚倚毗於戱聖賢
相逄治畢張夙已彰於成效后臣克艱政乃乂今方竚
於嘉猷益究乃心奚俟多訓
正加正奉大夫制曰春秋法五始之要莫嚴授受之功
君臣猶一體而成允頼賛襄之益眷時次相翊我两朝
既茂著於殊勲盍特加於顯渥誕敭丕號亶告羣工(具/官)
(留/正)學貫天人才全文武秉心剛毅如砥柱之屹中流應
物從容若洪鐘之在華簴徧揚中外備罄忠勤頃預政
機兼持樞筦謀猷辰告莫非經逺之基事業日新允有
濟時之略洪惟慈扆深念永圗將與子以親傳必求賢
而夾輔爰升揆路對秉國鈞神器有歸宻賛睿謨之大
成規恪守實禆初政之新屬盛際之親逢宜褒章之首
及是用陟文階之兩秩陪采邑之多畬以昭委寄之隆
以示寵光之厚於戱因輔佐而繼統業雖無事於更張
當閒暇而明政刑尚益思於勵翼徃祗厥命其永有辭
　　紹熈元年正月甲戍正以修製奉上壽聖皇太后
　　至尊聖皇帝壽成皇后尊號冊寳充禮儀使遷宣
　　奉大夫
同日王藺叅知政事(自禮部/尚書除)
葛邲同知樞宻院事(自刑部/尚書除)
藺叅知政事制曰(具官/王藺)自居班列即簡朕心聽其議論
見其可以有行觀其風采知其足以任重處之朝廷而
貪佞自逺試以方面則威名益聞涵養既充氣識深厚
比召前於宣室遂擢長於春官朕所眷懐用之猶為未
盡人之屬望歉然常若有餘不踰閱月之間俾賛中台
之重朕每憂一日萬機之繁未之攸濟爾當思千載一
時之遇惟既厥心遹觀爾成同歸于治
邲同知樞宻院事制曰朕建東西二府以議大政(闕/)
兩柄以恢逺圗宜得老成之儒賛吾夙夜之命爰疇碩
望增重公朝(具官/葛邲)學洞古今文參造化議論通逹究經
術淵源之歸資稟粹和得東南温厚之氣小心一德事
朕歴年徧儀華近之班備罄論思之益父祖迭居於法
從時乃世臣聲名充滿於朝廷亶為先覺擢自秋官之
長進陪斗極之嚴(云云/)
　　藺字(闕/)　無為人邲字楚輔安吉人
乙巳蕭燧罷叅知政事(除資政殿學士提/舉臨安府洞霄宮)
　　燧自淳熈十五年正月除叅知政事是年正月罷
　　執政一年初詔燧為資政殿學士與郡旣而燧乞
　　奉祠從所請依舊職名提舉洞霄宫光宗即位下
　　求言之詔詔曰卿以純明亮直嘗位三事聖父之
　　所改容而體貌者也肆予冲人頃頼羽翼夫卿既
　　以清節雅行從朕於潜晦之時豈不能以忠言嘉
　　謨助朕於纂承之始竚聞猷告以副虚懐燧手疏
　　六事語甚剴切表乞休致優詔不允紹熈四年卒
　　年七十七積官宣奉大夫特贈金紫光祿大夫諡
　　正肅燧學問精博持身玉雪論事金石聲色貨利
　　無所狥接物雖和然不可干以私安恬不競人不
　　得而親疎
　
　
　
　
　宋宰輔編年錄卷十八終
欽定四庫全書
　宋宰輔編年録卷十九　宋　徐自明　著
　　光宗淳熈十六年(己酉/)　(用實録修/)
三月甲寅前宰相史浩授太師(自太傅保寧軍節度/使致仕魏國公授太)
　　(師依前/官致仕)
制曰朕欽承内禪之丕基寅紹中天之景運行慶施
惠方布令以惟新褒德録賢在疏恩而宜渥眷時元
老歴事三朝盖揖遜之再逢盍優崇之特異誕􁧑顯
册播告昕廷(具官/史浩)忠肅而惠和寛閎而温厚皇圖首
翊獨高夾日之功揆路荐登深慰作霖之望功成身
退德邵年高惟甘盤舊學之臣既尊榮之莫及邁郭
令中書之考豈壽祉之可量肆是纂圖尤深注想敬
遵慈訓用舉徽章峻陞論道之班俾正維師之位寵
仍兼於制閫禮益厚於垂車併衍真租式昭異數於
戲天下大器念付託之匪輕舊德元龜方諮諏之是
急諒不忘於王室必樂告於爾猷尚罄厥誠以荅殊
遇
　　光宗自乾道七年二月癸丑自恭王立為皇太子
　　淳熈十六年二月壬戌孝宗詔禪位上即帝位三
　　月甲寅太傅保寧軍節度使致仕浩授太師上既
　　即位詔求讜論令學士院降詔卿被遇壽皇亶為
　　舊學出入將相宣勞二紀當今耆艾孰踰卿者其
　　悉條以上副朕傾渴之意公封事數千言皆當世
　　要務孝宗移御重華宫以宴處清閑思見舊學上
　　為頒詔諭賜御劄紹熈二年二月遣御藥楊舜卿
　　撫問趣行初重華之召浩引辭甚切孝宗諭曰今
　　與卿皆閑人當衣褐見何必求免耶詔乘肩輿入
　　隔門仍命孫定之扶掖特改京官朝退次詣重華
　　孝宗從容謂浩曰與卿復得相見既無嫌疑足可
　　為度嵗計毋亟言歸又顧浩曰卿輔朕初潛親遇
　　朕建朱邸陞儲宫登大寳兩居相位三入經帷逮
　　今三十餘年君臣相得殆非他人比也再對奏陛
　　下召臣非徒使霑被寵光亦欲少禆繼明之治敢
　　為四說以獻曰立天下之大本平天下之隠難收
　　天下之人望伸天下之直氣謂教皇子備邊境舉
　　人才受盡言也上垂聴奬諭再三五年四月五日
　　薨年八十九訃聞孝宗及上震悼賻贈有加詔太
　　師浩身居極品又係至尊潛藩舊學贈恤之典禮
　　宜優異特追封㑹稽郡王寧宗皇帝登極賜諡文
　　惠御書純誠厚德元老之碑以賜焉詔翰林學士
　　樓鑰狀其行
五月甲午王藺知樞密院事兼㕘知政事(自太中大夫/禮部尚書除)
　　紹熈元年正月以尊號冊寳加通議大夫
丙申周必大罷相(自少保左丞相益國公罷/為觀文殿大學士判潭州)
制曰三孤洪化允資弼亮之謨十國為連更頼蕃宣之
略任雖隨於内外寵不異於始終爰即昕庭誕敷丕號
(具官周/必大)量宏而識逺德鉅而材全文高黼黻之華學富
經綸之妙忠勤體國孜孜而無不爲通敏濟時綽綽乎
有餘裕繫天下之重望結慈扆之深知預大政而秉洪
樞迭司二柄繇次相而登上宰光輔兩朝舜𫝊有助於
詒謀益贊克禆於繼治肆升亞保増峻元台股肱良而
庶事康方觀成效紀綱張而衆目舉甫立宏規俄遽露
於需章願亟還於相印諭㫖丁寧而莫奪陳情堅確而
弗移旣雅志之重違在茂恩而宜厚是用付以長沙之
巨屛俾作牧於上㳺寵以書殿之大名仍通班於左棘
罔替眷懐之渥式昭體貌之優進退有光觀瞻咸聳於
戲作舟楫汝用惜不為於朕留毋金玉爾音尚素殫於
我告勉祇明訓益𢡟外庸
　　必大自淳熈十四年二月拜右丞相十六年正月
　　拜左丞相是年五月罷入相二年餘○時右諫議
　　大夫何澹論奏左丞相周必大不公不平不正之
　　罪有十伏望亟賜罷斥詔周必大弼諧初政求去
　　甚力已除觀文殿大學士判潭州殿中侍御史范
　　處義復奏欲望因其辭免特從所乞併罷職任以
　　少保奉祠歸里從之紹熙元年十月以少保充醴
　　泉觀使益國公周必大判隆興府二年正月留正
　　奏周必大再以祠請上曰必大堅不肯出此果何
　　意正奏或為當時言者尚在未敢輕出今與除職
　　奉祠又恐或招人言胡晉臣言祖宗時前宰相在
　　外奉祠未有不帶職者上曰俟郊禮後旋議除職
　　乃所以保全之七月除觀文殿學士判潭州三年
　　三月復觀文殿大學士寧宗即位除少傅醴泉觀
　　使益國公
少傅制曰朕祇膺駿命寅紹丕圖舊弼偃藩甫遂内祠
之佚霈恩進律爰升亞傅之崇乃輯羣工用孚渙號(具/官)
(周必/大)道隆而徳備實茂而聲閎自有書契以來悉能該
綜首以詞章之選入踐清華西掖北門周旋累嵗髙文
大冊震耀四方逮參秉於事樞肆進専於國柄謀謨經
逺任社稷以不疑精神折衝撫華夏而咸肅久辭相印
起殿帥垣乃為緑野之㳺自適東山之志眷冲人之嗣
服方歌求助之詩想元老以興懐嘗下乞言之詔兹頒
異數就陟孤卿夏篆通􁉹班浸髙於左棘衮衣赤舄禮
増焕於三槐仍衍故封併加真食於戲嘆股肱之美庸
加二公洪化之名進藥石之規式究致君澤民之藴尚
孚明命毋有遐心
　　紹熙元年(庚戌/)
七月甲寅葛邲㕘知政事(自宣奉大夫同/知樞密院事除)
胡晉臣端明殿學士簽書樞密院事(自太中大夫給/事中兼侍讀除)
王藺樞密院使(自知樞密/院事除)
乙卯留正左丞相(自宣奉大夫右丞相/遷金紫光祿大夫除)
制曰朕紹承丕緒躬覧萬機朝廷以正百官允頼表儀
之建人主之論一相尤嘉輔翼之勤維時鴻碩之才積
有弼諧之效肆疇重望載陟上台播錫制緡亶孚朝路
(具官/留正)性端而識邁志廓而量夷奥學逢原究賢哲經綸
之藴英猷致逺達古今平治之方自膺慈極之深知徧
躐中朝之華胄出則顓臨於藩閫入則參掌於鈞樞維
石之具民瞻踵登次輔飛龍之位天德首賴成模曁浸
閱於嵗年罙究勤於朝夕氓編輯穆邊瑣晏清以脩百
度則職業畢興以劭三農則雨暘咸若有嘉乃績宜服
予恩是用榮持魁柄之崇就領冢司之重代天理物圖
成無改於前規佐王均邦顓任彌高於列辟仍衍圭畬
之富申陪封戸之眞峻乃文階懋兹徽渥倂從輿望式
示眷懷於戲為政而執其中朕每恪遵於舜命作相而
置諸左爾思永靖於商邦既能先正乎心術之微故克
盡合乎公道之美勉祇丕訓益底茂勲
　　正授左丞相兼監修國史提舉編類聖政時右相
　　虚位公屢以為請上曰古者多任一相今方責成
　　於卿宜體朕意公與同列奏事後殿上謂公等可
　　各具當今為治先務數條來上公上疏陳五事上
　　深納之多所采用八月進呈安奉壽皇玉牒日歴
　　積階授特進先是是年春奏事留身乞建儲上曰
　　且待商量後累入奏上雖納公奏未果從也二年
　　冬上以心氣不豫未能視朝時外議洶洶公與同
　　列間至福寜殿奏事入則具言朝廷無事以安上
　　心出則報行得㫖合處分事與中外除目以安人
　　情嵗則辛亥葢初郊之季也十二月公爵進封申
　　國公三年三月上病浸平公懇祈歸政上力留公
　　臺臣亦合辭奏言近者聖躬愆豫留某維持紀綱
　　忠勤備至今陛下初御内殿幾務方繁非宰臣求
　　去之時乞宣諭公俾安相位遂不得請十二月進
　　呈安奉夀皇聖政授公少保衞國公累辭而後受
　　四年有李端友者以椒房之親内批除郎公以御
　　筆繳還上不納公執奏不奉詔遂納之御榻而退
　　三月以葛邲為右丞相四月有㫖召姜特立公言
　　唐憲宗時李絳不與吐突承璀共立於朝特立向知
　　閤門事日臣為右相嘗列其招權之狀特立奉祠
　　而去已經四年今既召還臣合罷相與李絳一同
　　遂居家待罪越七日不報遂出國門乞解機政奏
　　言陛下近年不知誰獻把定之說遂至毎事堅執
　　斷不可回臣居家八日出門三日並皆不報此把
　　定之説誤陛下也(云云/)復不報乃次范村僧舍自
　　是徂冬凡五閱月上寤遂寢特立之召公生日遣
　　中使持詔賜生餼如儀於是夀聖皇太后年登八
　　袠羣臣請上尊號曰壽聖隆慈備福將以冬至恭
　　上冊寳詔以公為禮儀使攝太傅令窣屬諭㫖使
　　者相望趣公以歸入見上大喜凡累月有疑而未
　　决之事數日施行殆盡是日車駕過北宫時雪隨
　　應以册寳禮成授公少傅進封魯國公(林大中/狀其行)
少傅制曰宅百揆以奮庸莫重上台之任立三孤而洪
化載崇亞𫝊之聯朕肇纂丕圖恭修庶政既趣還於大
老爰特畀於隆恩錫以言緡格於公聴(具官/留正)器深識逺
才鉅量宏博極羣書賁古今而有用迪知九徳參上下
以盡誠繁機久試於登庸成績具宣於燮理自持魁柄
久罄忠謨勤勞先四近之班進退凛大臣之節瞻巖石
之峻方推師尹之賢歸衮衣之華彌著我公之懿屬當臨
御之始尤賴經綸之長堯舜陳於王前固非無道蕭曹
安乎海内實在同心百度期於畢修衆職資於總領念
倚毗之滋厚豈褒陟之可稽是用升崇左棘之班仍宅
冡司之任篆車加賁庸新朝路之儀茅社増光併衍户
租之賦兹符僉議匪曰私恩於戲左右得其人方藉調
娱之助居處必以禮尚殫輔贊之勤繄在元臣詎煩深
詔
　　五年正月葛邲去位時孝宗服藥上以病未能省
　　覲公與知樞密院事趙公汝愚等日以為言五月
　　戊辰孝宗疾勢日亟公與同列求對侍從臺諫隨
　　入殿庭力請過宫上拂衣起公引上裾泣諫同列
　　及侍從臺諫從至福寜殿門上亟還内公退上疏
　　極論今日亡國之事其大有四皆人所不敢言者
　　六月戊戌孝宗升遐癸卯大斂百官在廷俟候成
　　服車駕未至中外洶甚公與同列謀請太皇太后
　　垂簾奏知壽皇之䘮不可無主祝文稱孝子嗣皇
　　帝宰相不可代行乞降㫖立皇子嘉王為皇太子
　　權監軍國事代行祭奠之禮太皇太后不肯出與
　　同列屢乞奏事不報乃入奏乞立嘉王為皇太子
　　言臣等伏見近日中外人情不安興訛造謗無所
　　不有臣等朝夕思所以為鎮壓之計莫先於重國
　　本宜早正儲位以安人心又奏擬指揮乞御筆批
　　依付學士院降詔施行奉御批八字公與同列即
　　再請對不報乃復奏言立儲事不可緩望睿明獨
　　斷速賜施行至是奏凡四上不報公即出國門上
　　表乞致仕其末曰願陛下速囘淵鍳追悟前非漸
　　收渙散之人心庶保靈長之國祚識者知公惓惓
　　之忠也越二日太皇太后命皇子嘉王即位於重
　　華宫尊皇帝為太上皇帝以公為大行攅宫總䕶
　　使○初公主議謂上皇以疾不能主大行皇帝之
　　䘮宜端黙三年立皇子嘉王為皇太子權監軍國
　　事若終䘮後上皇未有倦勤之意則當復明辟如
　　議内禪則皇太子可即皇帝位既而趙公汝愚欲
　　因左司郎徐誼尚書郎葉適遣韓佗胄通巨璫張
　　宗尹關禮使以内禪奏請於太皇太后公謂建儲
　　降詔之命未下而遽及此情禮未安兩宫父子之
　　間他時有難處者議論不合入奏復不報遂力求
　　去及太皇太后命上即位上頓首固辭太皇太后
　　令内侍扶掖上出簾以黄袍加聖躬上遜避顧謂
　　趙公汝愚曰恐負不孝之名群臣再三祈請上却
　　位移時而不坐其後侍郎鄭是言陛下自臨御以
　　來不以天位為樂而以未見兩宫為憂中外皆知
　　陛下本心非利於有天下然上皇之心猶有未釋
　　然者是以陛下未得盡子道也又言仁祖初建東
　　宫不以為喜而以不得日侍帝后左右為憂今陛
　　下踰年於此矣而問安視膳之敬猶未獲伸諒聖
　　情思慕之切當又甚於仁祖上納其奏愀然久之
　　蓋公之所慮者在是也○先是孝宗大漸謂太皇
　　太后曰宰相須是留某不可輕易寜宗即位入謝
　　太皇太后曰公公在日只知重留丞相聞已去可
　　速宣押乃賜御札入庚牌逓遣内侍二員水陸並
　　進召公且令所至勸進公即同使者入見賀上初
　　登天位誠為宗廟社稷計上曰方賴協賛以起治
　　功是時上居行宫主大行皇帝之喪公請車駕一
　　出慰都人之心定壽康宫於南内撤去所増禁旅
　　以安中外悉從公奏也輔臣皆次遷授公少傅公
　　控辭不拜章五六上復言國步多艱壽皇厭代升
　　遐上皇抱疾不出太皇太后因立陛下以安宗社
　　陛下勉狥羣情以登大寳正宜遇事從簡示天下
　　以不得已之意然後可以立國誠非頒行封爵之
　　時上從公請(行/狀)
十二月乙酉王藺罷樞密使
　　藺自淳熙十六年正月除叅知政事五月除知樞
　　密院事是年七月拜樞密使是月罷執政㡬二年
　　御史中丞何澹言中外喧𫝊樞密使王藺之弟萊
　　知池州貴池縣暴狠不法凌蔑州郡郡守張金乞
　　行迴避語倂及藺詔王萊降一官放罷而藺亦乞
　　奉外祠從之三年四月通奉大夫提舉洞霄宫王
　　藺奏以臣憂病之浸乞收還除職帥蜀㤙命遂與
　　職名依舊宫觀先是王藺降充資政殿學士至是
　　復觀文殿學士尋又降充端明殿學士四年三月
　　除知江陵府寧宗即位除資政殿大學士知潭州
丁亥葛邲知樞密院事(自叅知/政事除)
胡晉臣叅知政事兼同知樞宻院事(自端明殿學士簽/書樞宻院事除)
　　三年六月癸卯晉臣免兼同知從所請也
　　紹熈三年(壬/子)
六月辛丑陳騤同知樞密事(自禮部/尚書除)
　　騤字叔進台州人
　　紹熈四年(癸/丑)
三月辛巳葛邲右丞相(自光禄大夫知樞/密院事遷特進除)
制曰朕纂紹皇圖宣昭聖治深惟輔弼之任當盡忠誠
之謀爰簡藎臣要先心術之正俾司宰柄實賛政幾之
繁肆擢自於元樞汔奮熈於百揆誕揚制綍顯告廷紳
(具官/葛邲)博大沈恂靖恭純裕學該行備居循先哲之規識
逺用宏動契經權之㑹粤繇實茂寖展謨明稔殫政路
之勞陞總事機之袐副予隆委逮此累時嘉素藴之旣
攄允具瞻之攸屬兹懋經於邦典適崇建於台司宥密
而單厥心聿觀成績彌縫而藏諸用允藉宏猷是用釋
本兵之權居次輔之位俾同寅於朝廟期納誨於夙宵
仍文階采邑之増示厚禮徽㤙之備於戲觀左右惟人
之誼固在於協心思旦夕承辟之勤勿忘於勵志無輕
去就以共圖於治効庻幾休顯而克邁於前賢尚服訓
言式對褒命
同日胡晉臣知樞密院事(自叅知/政事除)
陳騤叅知政事(自同知樞/密院事除)
　　是年七月通議大夫知樞密院事胡晉臣致仕尋
　　卒贈金紫光禄大夫資政殿大學士致仕告詞畧
　　曰天賦純誠世推厚德仁者必勇立朝多蹇諤之
　　風正而不他致主盡忠清之節諡文靖
同日趙汝愚同知樞密院事(自吏部/尚書除)
制曰西漢以同姓疏封不在公卿之位東平以至親輔
政厥由聲望之隆惟我本朝尤厚皇族始則優加禄爵
曽弗任於外廷後雖並用親賢亦無踰於法從兹開宥
府蓋得宗英(具官趙/汝愚)派出天潢望高國器早隨寒雋首
冠於儒科出在蕃宣久臨於蜀部侍經帝幄選士貢闈
皆故事之所無在爾身而兼備爰以樞極之寄託之肺
腑之親必有若人乃堪大任匪固私於異渥將深慰於
公言噫開國以來未有今日非常之寄本兵至重當展
平生有用之才以増磐石之光以壯維城之勢(樓鑰/詞)
　　汝愚字子直開封祥符縣人太宗皇帝元子漢王
　　元佐八世孫祖申公不求自南渡來嘗監饒之餘
　　干酒稅後遂家焉乾道二年汝愚以鎻試奏名孝
　　宗親擢為第一○紹熈四年以吏部尚書知貢舉公
　　之為吏部尚書也當光宗即位之三年因郊感疾
　　而五日一朝之禮少輟至誕節冬至車駕皆不過
　　重華宫公對便殿極誠諷諫光宗開悟獨懼孝宗
　　意或不樂乃諭公先以此意奏禀重華公舊以宗
　　姓與嗣秀王伯圭善乃力請嗣王調䕶兩宫於是
　　兩宫之情遂通光宗乃率中宫俱詣重華從容終
　　日都人大恱是月遂除同知樞密院事(行/狀)○方公
　　自蜀召還也孝宗内禪之議已决聖意盖有所屬
　　而殿中侍御史范處義忌之甫入脩門而不果入
　　公嘗以本朝名臣議論自建隆以來迄於靖康以
　　類編次後成三百卷遂奏請擇其中尤切於治道
　　者為百五十卷上之孝宗嘗諭宰臣周必大等曰
　　治道盡在此矣洎公進登樞筦故事詣重華宫方
　　叙謝孝宗曰卿以宗室之賢為執政乃國家盛事
　　卿在蜀時所進奏議極好朕嘗謂此書可與資治
　　通鑑並行故嘗易名其書為治道集蓋用孝宗奬
　　諭之語也(同/上)○監察御史汪義端奏臣伏見以降
　　聖㫖趙汝愚除同知樞密院事此國朝典故所未
　　嘗有也臣詳考得宗室之不為執政祖宗法度守
　　此至嚴原始初之立意决不茍然者是以中興㑹
　　要具載紹興六年正月内高宗皇帝聖語有曰唐
　　用宗室為宰相本朝宗室雖有賢才不過侍從而
　　止乃所以安全之也又具載紹興十四年十一月
　　内宰執進呈乞以軍器監子厚暫權吏部侍郎宰
　　臣秦檜有曰今日宗室所宜崇奬令聚於朝高宗
　　聖語有曰宗室之賢孝如曽中科第及不生是非
　　之人可置行列如寺監秘書省皆可處之祖宗以
　　來不用宗室作宰相其慮甚逺可用至侍從而止大
　　哉聖謨昭如日星正今日所宜謹守而不渝雖以
　　夀聖皇帝雄略逺馭立賢無方唯才是用唯於擢
　　用宗室則一守高宗聖訓未嘗處之以為執政也
　　用宗室以為執政尤失防微之意陛下所以用汝
　　愚者豈以其曽為大魁有異於其他宗室故特越
　　常彛而用之歟臣謂科目高下亦出於一時偶然
　　耳祖宗典故乃一切不暇問無乃酬之大甚而予
　　之大過乎崇寧間有子崧者禮部奏名為第一賜
　　進士出身除從事郎職官差遣是亦有科名矣宣
　　和間為侍從以忠言忤權貴出知淮寧府適當靖
　　康京都之變慷慨誓起諸道勤王師以復世讎堅
　　守淮寧迄保境土親為書數千百言以責偽楚張
　　邦昌及姦臣徐秉哲等遂翊高宗以中興高宗當
　　擾攘之時而遂任以本兵之柄其誰曰不可然而
　　不過一除為徽猷學士再除為端明殿學士而止
　　夫子崧之科名豈不少類於汝愚而忠義功勞則
　　過之高宗未嘗除為執政聖慮可謂甚逺不報義
　　端更不赴臺供職遂除為軍器監義端辭詔與郡
　　(實/録)初公之知貢舉也時監察御史汪義端為參詳
　　官險薄專横好為異論公每抑之故公同知密院
　　也公方援高宗聖訓控辭而義端挾貢闈私憾論
　　公新除不當光宗為遷義端列寺少卿而給事黄
　　公裳復論義端罷之公愈不安凡十三疏力辭光
　　宗於是謀之孝宗乃宣諭宰執令召當筆學士申
　　諭朕意明言高宗聖訓所以沮秦檜之姦謀故詔
　　語有云若乃紹興之故實盖有為而言况我夀皇
　　之疇咨欲播告於衆盖述兩宫之意也公自初除
　　閱二十六日始拜命(行狀/)
七月壬午趙汝愚知樞密院事(自中大夫同知樞宻院/事除仍進封開國公五)
　　(年七月己巳/兼參知政事)
制曰朕延登樞臣方務親賢之並用擢專兵本豈以日
月而為功式隆磐石之宗益聳維巖之望(具官趙/汝愚)僊源
有自天分素高發之以塲屋之聲名博之以師友之問
學論思禁路有眞爭臣之風鎭撫藩方著古循吏之績
望之堂堂折而不撓𤣥齡孜孜知無不為卓爾士夫之
間居然公輔之器頃為儲宷已知許國之忠兹貳機庭
尤見愛君之篤俾陞宥府之長密賛中扆之謀増衍真
腴倂昭異數噫三軍五兵之問雖未至於朝堂一日萬
幾之繁正有資於帷幄朕方越拘攣而圖任爾其勉忠
力以赴功惟既厥心同底於治(樓鑰/詞)
　　十一月慈福宫册禮畢轉太中大夫
制曰廼十有一月癸未日南至朕帥中宫從以婦子朝
於重華獲陪親尊上顯號於王母惟一朝四世非常之
休則亦二三股肱克相孝治以輯盛儀可無茂㤙昭示
褒律(具官趙/汝愚)任重而道逺經明而行修瞻言累朝篤叙
同姓然自熈寧以進士對䇿而卿始以讜議冠群英自
治平以儒臣本兵而卿始以雅望位三事卓爾不群百
年而後見之朕甚嘉焉屬茲成禮盍圖爾功維昔太任
儀刑姜姒功在十亂徳在二南於是周公推本徽音作
思齊之詩以歌之而仲尼定為六藝𫝊信萬世朕今逮
事過於成王繄卿特書不在周公之下疇勞進秩實應
經誼噫繼自今卿其家人陪朕嵗上萬年之觴顧不偉
歟(陳傅良詞/)
　　公在樞庭毎進對詞婉而切彌縫甚至大抵多主
　　調䕶雖同列所陳不無扞格及聞公奏聖情即悟
　　屡有翻然夙駕之意不幸間言易入作而復輟五
　　年五月孝宗疾勢浸劇光宗方御後殿丞相留公
　　正率同列力請過宫不從明日留公等待罪光宗
　　有㫖宰執並出於是俱出浙江亭俟命而留公徑
　　至六和塔孝宗聞之憂甚使諭宰執入城且有始
　　終扶持之語公等乃復歸第六月戊戍夜孝宗大
　　漸光宗既不出延見大臣宰執不得已退率百官
　　詣重華宫發䘮是時人情洶洶中外阻絶無所用
　　力公遂與中書謀請憲聖垂簾權主䘮事憲聖問
　　知有典故始𫝊㫖令朝廷施行是日乃成服於時
　　事勢危迫思所以計安天下無若建儲公與宰執
　　同入劄子請早定儲位以安人心不報再請乃付
　　出批云甚好公再乞御筆下學士院降詔但付出
　　御批歷事嵗乆念欲退閑八字自是連日繼請降
　　詔之命竟不下數日復奏而牘尾有御批留公大
　　沮七月辛酉朝臨忽踣地退治去計先是孝宗疾
　　勢彌留京口諸軍妄疑朝廷秘不發䘮欲相率縞
　　素向闕逺近惶惑至是建儲之請既格而留公又
　　欲引去公自度不得辭其責乃亟謀賛成内禪之
　　舉公嘗與殿帥郭杲論京口事知杲忠實可共謀
　　國事獨患未能達意於杲使備宿衛聞工部尚書
　　趙彦逾嘗有德於杲公亟使言之杲欣然聴命公
　　即折柬報留公措置已定願少留不聴留公夜潜
　　去由是人心益揺時慈福宫内侍張宗尹與閤門
　　韓侂胄厚善公乃使侂胄以内禪之議附宗尹入
　　奏憲聖憲聖宣諭令公且耐煩公心知憲聖有主
　　張意明日再遣侂胄復申前請侂胄又令宗尹附
　　奏亦竟不得要領適遇提舉重華宫闗禮嘗久事
　　孝宗禮問知公意令侂胄少俟即入泣告憲聖以
　　趙知院亦有欲去之意憲聖大悟遂命闗禮𫝊㫖
　　令侂胄諭公所請甚好甲子禫祭因請憲聖垂簾
　　公與同列奏言請皇子嘉王可即皇帝位尊皇帝
　　為太上皇帝憲聖稱善時關禮先以憲聖命請上
　　入簾下憲聖勸上即位上稽首固辭憲聖命内侍
　　扶掖出簾屡以黄袍加聖躬上屡却之顧謂公曰
　　恐負不孝之名公曰天子當以安社稷定國家為
　　孝今萬一有變亂卒起當置太上於何地陛下尚
　　得為孝乎上被黄袍却去不坐公率同列再拜稱
　　賀乃引殿帥郭杲步帥㶄仲入賀杲仲先退如祖
　　宗故事分兵宿衛南北内少頃上詣几筵燒香哭
　　盡哀行禮久之公等再三祈請上始就御坐百官
　　起居退親行禫祭之禮頃刻之間群情欣慰中外
　　俱定光宗内出禪位乎詔丙寅大赦天下始孝宗
　　違豫上下憂懼興訛造訕異議沸騰褒揚有歸正
　　人潛謀為變者若非聞赦解散必大貽朝廷之憂
　　於是人益知内禪之舉為不可緩云是月權參知
　　政事(行/狀)○公之遷知院事也以車駕久不至北内
　　及武興呉挺物故未有主帥日久憂懼堅辭不拜
　　時朝廷將以長至奉上慈福册寳而左丞相留公
　　正以論姜特立待命於郊累月不召右丞葛公邲
　　又方被論請去中書進擬差禮儀使光宗面命公
　　為之公對冊禮重事故皆以宰臣為使今陛下捨
　　兩丞相而用臣恐事體太輕非陛下嚴奉祖后之
　　意乞於兩丞相中選差一人光宗許差留公公即
　　請降㫖差中使宣押及遣宰屬往諭㫖且請冊禮
　　前先詣重華於是留公復相長至前五日車駕過
　　宫都人大恱冊祀成有㫖趣召公受告公復奏曰
　　稽違㤙命臣罪大矣然能用臣言臣敢不拜今陛
　　下已過宫留正已復相惟是武興久不置帥恐貽
　　朝廷西顧之憂陛下除帥臣即受告不敢復辭光
　　宗欣然許之公乃拜命竟以張詔代領武興之軍
余端禮同知樞密院事(自通議大夫/吏部尚書除)
　　端禮字處恭龍㳺人
　　紹興五年(甲寅/)
正月葛邲罷右丞相(授觀文殿大學士依/前特進判建康府)
制曰咨股肱於揆路實司庶政之權付管鑰於陪都式
藉重臣之望惟時近弼久位中朝兹祈解於繁機肆出
膺於隆委誕􁧑制綍敷告廷紳(具官/葛邲)迪行忱恂賦資温
粹早遇光華之治浸預秘謀雅輸輔翼之勤尤嘉舊德
逮徧更於二府爰顯陟於中台休休有容本務彌縫而
藏用謙謙自牧乃希明哲以保身雖疊聞議者之言顧
敢替相臣之禮勉留備至懇退彌堅朕審其累奏之莫
回念其在公之盡瘁用頒宸指俾釋宰司書殿隆名班
特高於儒學帥藩要地任増重於居留體貌斯全眷懐
惟厚於戲觀納誨之益置諸右以俱宜思告猷之忠順
於外而勿怠其承予命徃集爾庸
　　邲自紹熈四年三月拜右丞相是年正月罷入相
　　不及一年時聖體違豫諫官章穎論葛邲疏十餘
　　上俱不報至是遂罷相判建康府尋改授隆興府
　　寧宗即位下求言之詔自觀文殿大學士醴泉觀
　　使除保信軍節度使開府儀同三司後以贈少師
　　寧武軍節度使衛國公致仕配饗光宗廟庭
　
　
　
　
　
　
　
　
　宋宰輔編年録卷十九
欽定四庫全書
　宋宰輔編年録卷二十　　宋　徐自明　著
　　寧宗紹興五年
七月丙午陳騤知樞密院事(自參知政事除○八月/丙申兼參知政事)
余端禮參知政事兼同知樞密院事(自同知樞密院/事除癸未免兼)
癸未趙汝愚樞密使(自知區密/院事除)
制曰總樞機之秘任莫重於本兵等宰輔之尊位尤高
於建使廼疇宗雋方陟台司兹曲狥於遜辭俾就陞於
典領載􁧑丕號具諗羣工(具官趙/汝愚)端亮簡明疏通博達
論竑壇宇本君子之盡忠學貫源流合古今之守約早
繇簡擢徧歴要華旋分任於樞庭寖冠榮於政路股肱
之寄要在忠力固能坐折於遐衝甲兵之問不至廟堂
每務講明於自治屬予初政頼爾嘉猷惟勞舊者恩必
優而望隆者禮亦異爰登次相允協具瞻佐理隂陽而
下遂萬物之冝何力陳於冲牘運籌帷幄而决勝千里
之外亦均倚於重權肆特峻於班聨庸增嚴於事任崇
周家司馬之職邁漢相太尉之名酌顯秩以超加陪腴
租而並衍萃為茂渥實示殊褒於戲夙夜宥密之基方
欽承於休命文武久長之用冝勉究於令圖尚服訓言
益觀美報(樓鑰辭/)
　　是年七月甲子上初即位丙子汝愚除特進右丞
　　相辭不拜癸未改除正議大夫樞密使八月丙辰
　　申命為相是夏孝宗升遐其秋留公去位公獨决
　　大計定社稷上既登極公又即日面奏乞召還留
　　公預差委殯宫總䕶使而侍御史張叔椿請議留
　　公棄國之罰遂遷叔椿吏部侍郎而留公復位如
　　故後旬餘上乃除公特進右丞相公自以同姓之
　　嫌且近事處君臣之變不敢論功又自大中大夫
　　遷九官非故不敢當親札諭㫖公猶力辭上勉從
　　之仍以特進為樞密使時陳公騤已除知院事公
　　不容退即舊次故不復辭職而獨辭所遷九官上
　　亮公之誠祇遷三官為正議大夫(行/狀)
甲申羅㸃端明殿學士簽書樞密院事(自兵部/尚書除)
　　㸃字春伯臨川人九月庚午致仕
八月丙辰留正罷左丞相
　　正自淳熙十六年正月拜右丞相紹熙元年七月
　　拜左丞相正乞解機政自四年六月至於十一月
　　始宣押赴堂治事五年六月正復出國門及上即
　　位始復召是年八月罷入相四年餘○韓侂胄寖
　　謀干政時詣都堂及公召還一日復至趙汝愚閤
　　中公聞之令省吏諭使去曰此非知閤徃来之地
　　侂胄大怒而出由是亟謀去公八月九日降制授
　　公少師觀文殿大學士判建康府公辭召仍舊少
　　保以觀文殿大學士充醴泉觀使十月以張叔椿
　　言落職慶元兀年六月上知公力請建儲始末以
　　上皇付公御批八字進入復公原職二年正月以
　　劉德秀言落職罷祠三年閏六月以張釡言責授
　　中大夫光禄卿分司西京邵州居住四年九月量
　　移南劍州五年二月詔許自便四月復光禄大夫
　　提舉洞霄宫六年閏二月上章納禄詔復原官職
　　致仕未幾以林采言依舊光禄大夫致仕九月復
　　觀文殿學士金紫光禄大夫嘉泰元年九月進封
　　魏國公累食邑一萬一千戶食實封三千九百戸
　　二年十二月復少保觀文殿大學士開禧二年四
　　月公聞有邊事歎曰禮樂征伐自天子出侂胄何
　　人誤國至此哉自是憂形於色寢食俱廢七月疾
　　且革惟念邊事無休薨享年七十有八訃聞上輟
　　視朝二日贈太師(行/狀)
正叙復光禄大夫制曰虧盈益謙斯為天道記功忘過
時乃朕心念黄髪之既愆悵丹書之未洗惻然懷舊許
以自新(具官/留正)徃在先廟嘗司揆務繼事聖父顓秉國成
崖岸峻而軒裳所瞻鼎足强而棟幹弗撓方朕御圖之
始適逢當軸之虚亟命造廷俄嗟去位賈生常賦於單
閼夢得思問於大鈞深念此行殊非得已至於遏公議
而下内遷之詔屈邦憲而聽從便之居前代之處放臣
久無此事我國之優故老元有異恩而猶分務於别都
則是尚聨於謫籍爰寵還於峻秩俾遙領於真祠示帝
王予奪之公全君臣終始之誼噫面三槐而開黄閤已
深悟於昔非棄萬事而從赤松尚勉晞於後福
同日趙汝愚右丞相(自樞密/使除)
制曰履帝位以御邦方圖政理立宗英而作相蔽自朕
心雖退處於樞廷當載還於揆路乃申前命爰告具僚
(具官趙/汝愚)忠實而淵通光明而俊偉少年射䇿憂世已深
壯歳逢辰愛君益甚壽皇咨其切直屢敷心腹之言太
上察其篤誠徑委股肱之寄擢居宥府密贊籌帷逮予
有興厥功尤大允矣托天之手粲如導日之星是為狥
主以忘身豈曰因人而成事亟頒詔綍俾踐台符何循
墻之過懃致反汗而中止既孤輿望殊咈眷懷魚水方
歡固自君臣之相與衮衣未備幾若朝廷之不知矧今
政令之未孚復多旱水之間作是圖賢佐以贊繁機越
彼拘攣不膠者卓矣置於左右亦職有利哉非為朕私
其遂我相仍進優崇之秩更加沃衍之封於戯旦奭之
於周家嘗兼師保之任勉石之在唐室俱稱宰輔之賢
若前朝故實之未聞與後日攀援之自此毋庸再述皆
已熟知其思注意之隆勿狥執謙之舊(樓鑰/辭)
　　汝愚自七月丙子拜右丞相辭免遂改拜樞密使
　　至是復拜右丞相力辭不獲批答辭免劄子曰王
　　者官人惟賢是用周封同姓後世謂以宗强者是
　　疑聖人以私也文王百男其人多賢故命之為諸
　　侯豈以疏戚為間哉卿出於皇族而負王佐之才
　　凡所歴官皆宗姓之所未有壽皇知人之明由庶
　　僚而擢之侍從太上委寄之重越故事而付之樞
　　機肆朕纂承遂登揆路輔相一體何用固辭卿毋
　　自疑朕意已决又批答曰累聖之典高宗之訓朕
　　非不知之恐後人由此而進亦非不念此也惟卿
　　才足以周天下之務道足以任天下之重使生於
　　前朝亦當越故事而大用後必有宗姓如卿者然
　　後可任此官其遂相予不必籍此而力辭也○八
　　月留正出判建康申命公為光禄大夫右丞相親
　　札付學士樓公鑰云趙汝愚宗姓之賢偉然忠實
　　太上體壽皇圖任之意擢置機衡肆朕繼承厥功
　　為大俾居宰路控避莫回殊咈眷懷尤辜輿望朕
　　惟不膠者卓惟時之冝今政令未孚水旱間作得
　　一賢佐度越拘攣萬機實繁其遂我相可除右丞
　　相公辭之再三且面陳懇悃皆不可乃言於上曰
　　陛下雖待臣不疑而臣之孤蹤與臣所處之地臣
　　不得不自疑盖自祖宗以來宗室無為宰相者又
　　陛下龍飛偶在一時攀附之列臣之蹤跡愈高則
　　愈危望陛下保全置之安地必不得已俟阜陵復
　　土兩宫重懽望陛下許臣先去於是退始就職然
　　權倖小人多不便遂相與排擊善類以肆動揺正
　　言黄公度侍講朱公熹監察御史吳公獵起居郎
　　劉公光祖吏部侍郎彭公龜年相繼去國公力論
　　救皆不回自度志不得行去意益决請去至再復
　　不許面諭公曰丞相欲去須候太上相見徐議進
　　退公納劄子榻上上復自取授公而退明年正月
　　八日北使朝辭公命家人治装欲以九日退朝遂
　　行事稍泄權臣恐其善去他日或復用也將以計
　　欵其行是日晚遽宣鎻云微聞欲行祔廟賞仍趣
　　治裝而公之客或曰上即位甫爾公進退宜謹故
　　聽之翌日果以孝宗祔廟備著忠勞階特進故事
　　祇遷一官時遷三階復力辭至二十三日始聽遷
　　官如故事既辭特進不拜授銀青光禄大夫又二
　　日李沐之䜛進矣(行/狀)○公嘗念藝祖受命立極垂
　　萬世之統為宋太祖熙寧中屈於王安石之議久
　　未正廟祀東向之位知禮者多以為非既當國首
　　請用韓維孫固等議遇祫享奉藝祖東向而祠僖
　　宗而下於别廟慶元元年春國家馴致間暇公亦
　　屢丐歸不許奮然思大有為乃率同列於上前極
　　言今日弊政首陳立志以正始且及仁祖開天章
　　閣故事以謂一時更革纔數事小人側目䜛謗並
　　興而范富㝷皆去位權臣方蠅營狙伺乘隙抵巇
　　聞之益懼嘯集衺侣分置要途凡可肆其排擊不
　　遺餘力雖聖上曲加保全而卒罹於禍(同/上)
九月壬申京鏜端明殿學士簽書樞密院事(自刑部/尚書除)
　　鏜字仲遠隆興人
十二月己巳陳騤罷知樞密院事
　　騤自紹熙三年六月除同知樞密院事四年三月
　　除參知政事五年七月除知樞密院事是年十二
　　月己巳丐閑除職與郡㝷除資政殿大學士宫觀
庚午余端禮知樞密院事(自參知政事除慶元元年/二月戊寅兼參知政事)
京鏜參知政事(自簽書樞/密院事除)
鄭僑同知樞密院事(自吏部/尚書除)
端禮除知樞密院事制曰朕惟兵權總於樞筦孰當魁
柄之隆時望疇於政途兹得鴻儒之舊誕揚成渙庸示
殊褒(具官余/端禮)端重而裕和寛閎而肅括受知烈祖忠備
罄於論思祇事上皇功尤多於調䕶召從家食擢位天
官出分帥閫之雄來貳機庭之邃廟謨黙契帝眷罙深
逮予纂紹於邦圖乃命參陪於揆路不改有常之度愈
堅匪懈之誠是用晉掌本兵式資遠略既有加於邑賦
仍真錫於井腴用聳群瞻茂昭異數噫國家是時及閒
暇豈武備之可忘道德之威成安强斯壯猷之有頼其
思勵翼以副倚毗
鏜參知政事制曰朕永惟至治亟圖共政之人樂得碩
材輟自本兵之地方深眷倚爰示寵嘉(具官/京鏜)襟度粹夷
器資凝重久矣徧儀於中外卓然立志於事功禮執殊
鄰孝祖擢登於法從政成全蜀上皇召寘於文昌逮兹
御極之初翊我鴻樞之運訏謨經逺敏識燭微載疇帷
幄之庸俾贊鈞衡之任噫有常徳以立武事既資已試
之能建大政以興太平尚冀方來之效徃祇厥命益逺
乃猷
僑同知樞密院事制曰朕以有邦初政可忘武備之修
貳我鴻樞宜亟儒英之用既符人望庸畀綸言(具官/鄭僑)早
以異才冠於多士學問本於醇正進退得於從容遣以
交鄰義不辱於君命召而前席言弗為於身謀積望罙
高來歸何晚屬纂丕圖之始尚淹大江之東念帥閫之
久勞還文昌之舊著講帷進列備見忠誠宥密參華尤
資碩畫乃啟侯封之寵仍増井賦之豐兼錫真腴式昭
異渥惟踐揚之久則其謀必審惟涵養之至則其用必
宏無競維人予既虚心而眷倚有常立武爾其一德以
贊襄
　　僑字惠叔興化人舉進士第一僑辭免批答曰卿
　　久儀禁路人望最高垂上政途詳試帥閫天官之
　　長至勤三入西樞為貳盖亦晚矣○山陵畢事端
　　禮加正奉大夫僑加宣奉大夫
　　慶元元年(乙卯/)
二月戊寅趙汝愚罷右丞相(除觀文殿大學士依前/銀青光禄大夫知福州)
制曰朕寅奉基圖優崇宰輔内為天子之老頼經體贊
元之大猷外為諸侯之師倚典戎幹方之大略出入藩
輔之用雖異始終眷遇之恩不衰爰敷治朝以詔多士
(具官趙/汝愚)高明而厚重寛博而淵深應變守文兼有大臣
之能事善謀能斷獨當天下之危機雅推人望之隆進
陟冡司之重盖烈祖嘗有大用之意姑遺後人惟本朝
舊拘左戚之嫌特捐故事頃我家之多難頼碩輔之精
忠持危定傾安社稷以為悅任公竭節利國家無不為
既隆翊戴之勲尚期啟沃之助虚心無作朕惟籍謀猷
告后之忠成功不居汝遽慕明哲保身之義力陳忱悃
祈避煩言是用冠書殿之班聨付帥垣之節制眷此七
閩之㑹屢從十乘之行圖所便安昭於體貌於戱命公
望以夹輔既優賜履之崇祖山甫而永懷寧忘補衮之
舊益思體國毋有遐心(鄭偍/辭)
　　汝愚自紹熙五年八月拜右丞相是年二月罷入
　　相凡六月右正言李沐首論汝愚之過遂有是命
　　○是時韓侂胄因前日傳道詔㫖已得親近上左
　　右乗間竊弄權柄其所以謀害公者計已深矣公
　　平時氣貌方嚴未嘗假人辭色及為相尤重惜名
　　器不以朝廷官爵曲狥人情或言侂胄意望節鉞
　　而公反裁抑之專務汲引忠賢愛惜善類故小人
　　之嗜進者多附侂胄舉皆不樂而右正言李沐遂
　　論公罷相(行/狀)汝愚辭福州之命降詔不允㝷全臺
　　上言乞寢右丞相趙汝愚福州之命且以職名奉
　　祠遂依舊觀文殿大學士提舉臨安府洞霄宫尋
　　落職十二月責授寧逺軍節度副使永州安置
責永州制曰屈氂與廣利妄議武帝戮之於事聞之初
林甫輔明皇不忠肅宗誅之於論定之後是皆宗室之
為相率䧟譴訶而致刑本朝深鑒於前車同姓不登於
揆路雖欲選任亦難冒居果罪戾之徹聞豈憲章之幸
免(具官趙/汝愚)色厲而内荏身私而託公偶早竊於科名已
徧塵於華要惟歴年典故之未有尚巧計經營而欲為
嫌疑既弗避於此時狂僣知難防於異日朕位繇主器躬
獲紹圖盖承太上御札之倦勤復奉隆慈誨言之詢㫖父
子之傳本於素定堂陛之勢豈其易陵而乃敢貪天功遂
執國命謀動干戈而未已人孰無疑妄談符䜟之不經意
將安在過歸君而有暴揚之迹威震主而無退歛之思盤
互妄邪參通籌䇿内欲擅移軍帥而結腹心之死黨外將
生事强鄰而開邊境之釁端每務紛更非獨朝廷之不可
實懷怨望殆將路人而皆知兹第令解職以包容乃頻有
訟寃之指教愈喧物論具載臺評其黜授於散官以竄投
於逺郡自今立政立事我其守祖宗用人之規作福作威
爾庶知家國名分之戒勿忘自省尚體寛恩(汪儀/端辭)
　　二年正月庚子汝愚以疾薨於衡陽得㫖歸葬二
　　月中書舍人吳宗旦繳汝愚復官言臣切見故相
　　趙汝愚死於衡陽訃音來聞聖慈惻怛至洒宸翰
　　與復元官許其歸葬徳至渥也欲乞且令歸葬以
　　伸陛下待遇之私更不牽復元官以慰天下議論
　　之公實為幸甚奉㫖依後自故資政殿學士太中
　　大夫追贈少保加贈少師嘉定元年追復觀文殿
　　大學士銀青光禄大夫
贈少保告辭曰人主以天地為心刑賞率歸於忠厚大
臣與國家同體死生當極於哀榮念飾終之未周每懷
舊而有感(具官趙/汝愚)系聨屬籍名冠儒科陪淳熙侍從之
班受先帝樞機之寄肆朕初政擢登宰司中因議論之
交騰遂使寵章之久閟仰念祖宗之法每隆輔相之恩
茍有過焉常遷就而為之諱逮其亡也必惻怛以致其
情繄我後人敢忘此意矧厲精而更化方建極而用中
凡海内之羣才舉無終棄豈地下之一老顧使獨遺爰
追錫於篆車以流光於壤戸噫朝而目送尚思加禮於
絳侯見若毛生寧忍少恩於德裕幽魂不冺明渥其歆
(楊炳/辭)
追復觀文殿大學士告辭曰朕慨念忠臣力扶王業安
社稷以為悅夙高輔翼之勲質鬼神而無疑可後哀榮
之典誕揚綸命敷告綿區(具官趙/汝愚)節挺松筠忠貫日月
特立獨行之操不愧古人至公血誠之心可任大事自
晋參於國秉實深慰於民瞻堂堂濟世之規凛凛捐軀
之義惟時烈祖遽反真逰承文考與子之慈對越天地
相冲人事親之孝保乂邦家爰命奮庸允資篤棐嗟權
相之媢嫉挾䜛說以震驚謫處偏州僅踰中壽雖亟從
於甄復猶未免於蔽蒙惟人心不可以厚誣故公道自
然而昭白盡還職秩追賁泉扄孚號明功破一時之欺
罔易名紀德垂千古之光華載疇子姓之良簡在班聨
之近以伸朕志以協師言噫成王之任姬公隆禮於居
東之後文帝之待周勃釋疑於就國之餘義匪間於古
今人實殊於存殁尚惟英魄式監至懷(蔡㓜/學辭)
　　初孝宗從萬里而召公也盖将屬公以輔弼之寄
　　光宗排羣議而用公也乃所以承孝宗之心而上
　　之命公以相也亦以兩朝欲行未遂之志布告大
　　廷而申命之耳公欿然自視每進輒辭連疏至十
　　二上引避或踰時越月不得已而後拜方甲寅之
　　嵗天歩多艱人無固志搢紳大夫首䑕者隂拱黙
　　觀憸狡者潛懷向背宗社之勢危於一髪公獨上
　　禀慈訓奮然以身當横流洶湧之衝無復却顧使
　　光宗與子之意以明憲聖擁佑之烈以著神器既
　　定實惟我宋無疆之休古所謂社稷臣公足以當
　　之矣然䜛人罔極熒惑天聽公竟以遷隕而大賢
　　經濟之事業卒不獲盡白於斯世豈不惜哉當權
　　臣専政時不能不内慊於心嘉泰二年二月復公
　　資政殿學士大中大夫開禧元年七月贈少保賜
　　諡二年以諸子遇郊霈加贈少保其後權臣謀動
　　干戈幾危宗社上奮發英斷大正典刑公道既明
　　上益思念公之元勲嘉定元年二月盡復元官詔
　　太常趣賜諡諡法忘身奉上曰忠安民大慮曰定
　　遂易名忠定十二月内出親札特贈太師追封沂
　　國公(行/狀)○始公罷政公論為之不平上自朝列下
　　至韋布之士交疏論辨用事者以竄擊鉗天下之
　　口終莫能制或為之謀曰食肉者必棄其骨今留
　　之以集蠅蚋孰若與其骨逺屏之以絶蠅蚋之望
　　故公遂有零陵之責小人之用心亦憯矣未幾衡
　　陽訃聞人心益憤多為挽章私相弔哭至大書揭
　　於都城觀闕之上歸葬詔下衡陽之人徃徃以手
　　加額靈轝所經父老焚香迎拜於道左或至泣涕
　　萍鄉合邑以竹枝標楮錢於門外望柩拜而焚之
　　煙熖為之蔽空朱公熹在建寧劉公光祖在蜀俱
　　以書來言閩蜀之人雖深山窮谷寡婦稚子聞訃
　　莫不憤歎以至流涕公論之在人心者果可得而
　　掩哉(同/上)○公嘗論中興宰輔尤稱趙忠簡公鼎之
　　為人念其家遺書散落嘗訪求得其奏藁事實等
　　書讀之輒感慕歎息不能去手及公得禍亦略相
　　似云
四月己未余端禮右丞相(自知樞密院事兼參知政/事遷銀青光禄大夫除)
制曰稽古建官莫重王朝之論相代天理物必資揆路
之得賢朕臨御惟艱疇咨敢怠爰命紫樞之長進居黄
閣之崇廼輯廷紳誕敷制綍(具官余/端禮)溫恭而氣勁凝靜
而謨明智周萬物之原學貫九流之邃孝宗擢之於庶
列亟躋法從之班聖父召之於留都遂畀輔臣之任益
殫忠藎力贊政機迨予嗣厯之初尤藉同寅之助迭掌
東西之二府兼明文武之兩途内則密勿廟謨以慮四
方外則整齊戎律以令諸將清規足以範俗深謀足以
濟時進退百官詳試知人之鑒調娛衆務究觀識治之
才蔽自予衷與之國秉用正鈞衡之寄毋勞夢卜之求
超授文階増陪井賦以示奮庸之選以昭注意之隆於
戱夙夜基命而單厥心朕欲起太平之盛朝夕納誨以
輔台德爾其繼良弼之名表正士風訪求民瘼及閒暇
而修刑政之要專爕理以致隂陽之和若股肱耳目之
相須將天地祖宗之臨汝𢡟承明渙期底成功
　　端禮辭右丞相批答曰惟昔宗盟嘗居槐宰之任
　　若時卿衮亦應柘溪之祥尚其逺邁於古人相與
　　共興於大業
同日京鏜知樞密院事(自太中大夫/參知政事除)
鄭僑參知政事(自宣奉大夫同/知樞密院事除)
謝深甫端明殿學士簽書樞密院事(自中奉大夫試御/史中丞兼侍讀除)
鏜知樞密院事制曰當國家間暇之時既有常而立武長
樞機周密之地在圖任於舊人肆登帷幄之英庸渙絲綸
之寵(具官/京鏜)寛宏而有守沉靖而善謀秀出縉紳之聨綽有
廟廊之器簮筆持槖告猷備罄於兩朝歴井捫參賦政尤
髙於全蜀迨予訪落於爾廸知乃自納言之聨俾贊本兵之
寄毎飭戎昭之果毅冀成徳威之安強政路參華已著謨
明之效幾廷擢冠兹為柄用之專肇錫公圭仍増井賦式示
褒崇之異且彰禮貎之殊噫雖安忘戰必危當益嚴於師
律惟事有備無患斯永固於邦基繄時老成奚俟訓告
僑參知政事制曰朕兢業御圖焦勞求治一相處乎内
方有頼於奮庸四輔惟其人詎可忘於籲俊乃睠爽邦
之哲允符共政之圖爰錫贊書式昭眷意(具官/鄭僑)才宏而
器博學粹而識明奏篇自冠於布韋養望以推於柱石
論思道盡晩蒙烈祖之知調䕶功多夙被慈皇之眷得
此兩朝之傑輔予今日之休擢貳紫樞有嘉謀略晋陪
黄閤庶展經綸念天時人事之所闗兼士氣民心之攸
係匪藉同寅之佐曷臻累洽之期我其大監撫於時敢
懷逸豫爾有嘉謀告于后乃副倚毗益茂忠誠實為良
顯
深甫簽書樞宻院制曰人重本兵允賴股肱之寄儀圖
在位必先耳目之官惟時獨坐之賢宜寘西樞之要既
疏新渥爰錫明綸(具官謝/深甫)學冠儒流才推國器州縣早
更於繁劇朝廷徧歴於髙華孝宗嘉其朴忠由棘丞而
将使指太上欲其詳試自柱史以典神臯予素簡知命
司風憲持心近厚白簡無深刻之文燭理甚明金華有
切磋之益爰加書殿之職晉陪武帳之謀非特冀運籌
决勝之功庶㡬収彊本折衝之效益修武備亶惟暇時
幾事不宻則害成固宜藏用軍實無日不申儆兹為逺
猷永肩乃心祇若予訓
　　深甫字子肅台州人
　　慶元二年(丙辰/)
正月庚寅余端禮左丞相(自右丞相/除遷特進)
京鏜右丞相(自知樞宻院事/遷正議大夫除)
端禮左丞相制曰有熊之佐風后配夫上台天乙之興
仲虺居於左相惟朕躬之冲菲奉慈訓以纂承置器於
安將保基圖之固涉淵攸濟不忘宵旰之勤仰纂帝王
之盛隆俯思俊哲以翊贊疇若予采有能奮庸惟時次
輔之賢佑我初元之政久膺鉅任兹陟冡司揚於王庭
渙其大號(具官余/端禮)篤厚謹褆身之行忱誠堅許國之心
在坤爻則包黄裳之文於鼎象則安玉鉉之節寛而栗
柔而立德能彰吉而有常茂而間深而通事毎並行而
不謬早被孝宗之眷復膺太上之知流連六官出入三
覲甘盤舊學常保乂以有殷君陳東郊繇分正而入告
擢在本兵之地適逢内禪之秋宗廟以安既共參於大
䇿姦邪不起復有頼於忠臣予嘉乃勲爰置諸右而能
深戒擅事吝權之失備殫任公竭節之勞山甫柔嘉夙
夜匪懈於補衮之闕安世謹密從容甚近如驂乗之時
至於壞植散羣遂良登傑奮發雖繇於予斷矢陳悉本
於汝謨國是既明士風寖革隂陽順序年榖以登邦交
修和邊鄙不聳將究彌縫之用可無褒進之恩惟兹元
宰之崇無若昭文之重久虚席而不拜盖得賢而後居
佐天子理萬幾俾顓持於魁柄分長史為兩府庸並建
於弼臣庶志慮之合同於事功而叶濟規模已定要當
力底於大成朋比既袪罔或輕揺於浮議副朕所望在
卿優為爰超賜位之階以作羣公之表衍其采食豐厥
真畬以彰體貌之隆以厚股肱之寄於戱無疆惟休無
疆惟恤敢忘受命之承克艱厥后克艱厥臣遹觀敏德
之乂尚思棐廸之篤逺邁明良之康惟用勱於我家終
有辭於永世
鏜右丞相制曰勅天命而兢萬幾在代工之無曠熙帝
載而宅百揆資奮庸之有能朕念顧褆於皇穹逮纂承
於慈極任重守大懼於闕以不遑謨明弼諧孰厥德之
允廸保我邦圖之固助予旰食之勤追想古人至逺求
於夢卜豈如今日廼近在於樞機其輟本兵俾陞次輔
誕揚孚號播告路朝(具官/京鏜)疏通裕開濟之才鯁亮著直
方之操物能名而事能斷智常究於精微撓不濁而澄
不清量莫窺於涯涘早遇盤根而知利器遂䇿高足而
據要津峩豸栢臺廷臣憚其正色爭禮氊幄强鄰不敢
桀心旋為喻蜀之行尤展籌邊之略逮朕初載冠於從
班一觀長者魁梧之姿即知公輔逺大之器子房之授
高祖言殊石水之投馬周之遇太宗契踰膠漆之固寄
之心腹擢在疑丞論說無疑殆若巨魚之縱壑姦邪不
起復如猛虎之在山確持尊君親上之誠力建壞植散
群之䇿洎予總攬將遂延登屬方倚於廟謨始進顓於
武柄運帷幄而决千里之勝既厭難以銷萌理隂陽而
遂萬物之冝盍贊元而經體方今國是雖明而未臻於
醇一士風雖革而尚起於譸張年穀新登倉廪之儲尚
寡邊陲久好疆圉之備宜修凡此數端皆如(闕/)
　　舟楫願之迄濟况輔弼之並建實左右之具冝相
與協恭而和衷必能熙績以興事思邦家之大政力底
於成遏朋比之浮言勿為之惑爾能素綽予望深期陟
彼華資既越三階之峻衍夫真食仍増千室之封以昭
體貌之優以究勲庸之茂於戱蕭曹為冠豈專務於規
隨房杜同心盖相資於謀斷其思夾介之義以廸允升
之猷能立太平之基亦有無窮之聞
　　鏜初封沂國公五年八月丁亥以太上皇誕節上
　　壽拜少保進封鄭國公
同日鄭僑知樞密院事(自參知/政事除)
謝深甫參知政事(自簽書樞密院事除○三年/正月癸卯兼知樞密院事)
何澹同知樞密院事(自御史/中丞除)
　　澹字自然處州人
四月甲子余端禮罷左丞相(除觀文殿大學士判/隆興府○制未入)
　　端禮自慶元元年四月拜右丞相二年正月拜左
　　丞相是年四月罷入相一年尋提舉臨安府洞霄
　　宫
壬申何澹參知政事(自同知樞/密院事除)
葉翥端明殿學士簽書樞密院事(自吏部/尚書除)
　　翥字(闕/)　處州人
　　慶元三年(丁巳/)
正月壬寅鄭僑罷知樞密院事(除資政殿大/學士知福州)
　　僑自紹熙五年十二月除同知樞密院事慶元元
　　年四月除參知政事二年正月除知樞密院事是
　　年正月丐閑故有是命執政二年
　　慶元四年(戊午/)
正月丙寅葉翥同知樞密院事
　　翥自慶元二年四月除簽書樞密院事是年正月
　　除同知樞密院事七月丐閑除資政殿學士知隆
　　興府在樞府二年餘後知紹興府又知福州
八月丙子謝深甫知樞密院事兼參知政事(自參知/政事除)
許及之同知樞密院事(自吏部/尚書除)
　　及之字深甫永嘉人六年六月己巳以母憂罷
　　慶元六年(庚申/)
閏二月庚寅京鏜左丞相(自右丞相拜少傅左/丞相進封冀國公)
謝深甫右丞相(自知樞密院事遷/金紫光禄大夫除)
鏜左丞相制曰斗魁之下曰三台夙炳中階之象太微
之垣有上相獨先顓面之朝朕法天建官臨政願治繇
纘紹慈謀之始首褒崇近弼之英秉國鈞而具爾瞻既
明偉績輔台德而置諸左冝陟冡司渙敭制綍之公臨
告廷紳之衆(具官/京鏜)道方而器裕業粹而用開學貫古今
藴尊主庇民之略智周事物兼守文應變之才德量足
以服衆心忠謀足以斷大議早結知於烈祖復被遇於上
皇爭禮折穹廬之驕典藩増井絡之重逮及眇冲之質
益深簡注之懷既陟疑丞旋躋樞近如貞觀之有戴胄
振厥綱維如漢家之任留侯籌於帷幄惟師虞之僉穆
嚴帝載之奮熙莫不詔八柄以馭羣臣杜群枉而開衆
正立綱陳紀贊為世法程之規薄賦輕徭全與民休息
之惠百穀屢豐於農扈纎塵不警於邊陲瑞牒効珍聖
父衍康寧之福璇穹錫羡元良開震夙之符時浸格於
豫和功實資於寅亮欲彌縫之益究豈褒進之敢稽既
穆卜以襲祥庸涓剛而申命疇爾盛勛之懿位於元宰
之崇黄耳玉鉉之華翊丕基而増鞏希冕篆車之飾兼
亞傅以陞班易原武之公圭啟冀方之胙社拓其多井
陪乃真畬以彰一意之倚毗以侈千齡之㑹遇於戲遂
萬物而佐隂陽之理尚思外鎮於四方冠羣后而依日
月之光當使聲施於百世勉圖可大之業協濟非常之
功繄我宗工奚煩多訓
深甫右丞相制曰大臣國之股肱惟其人而立政賢相
民之師表置諸右以輔台朕奉慈訓以纘承攬繁機而
兢業迺睠疑承之彦備殫翼亮之勤夙藉樞機之逺猷
進而强本式疇中外之偉望資以奮熙誕􁧑明綸旉告
列序(具官謝/深甫)量凝而履正學博而才全事能應物能名
智獨窮於微眇柔不茹剛不吐節盖秉於直方孝皇一
見而深知太上肆加於隆委比菲質紹基圖之始以瓌
材為公輔之儲爰即二卿遂躋獨坐尊人主如堂之勢
廉陛逺而難攀進忠臣憂國之言姦邪為之不起亟延
登於兩社旋復本於五兵每協恭而和衷益圖事而揆
䇿訏謨屢告議論通乎古今廟筭是裨宥密基於夙夜
政之維御罔不飾將之紀律罔不張遐陬讋其威稜邊圉
底乎靜謐惟器之宏者應彌裕而績之優者任必隆矧
太微上相之輝列次星而交映而聖代昭文之重以集
賢而並崇肆命贊元庸均宅揆言觀當世之急務盍究
經邦之永圖建立大政以興太平方資蕃餙杜閉群枉
而開衆正益頼彌縫務休養所以培國家之基敇時幾
所以答天地之貺凡予注意皆爾究懷屬並峻於鈞衡
初匪勞於夢卜諒精神之胥契實左右之具冝陟以三
階既具昭於徽數陪其多戸庸併衍於真租以昭體貌
之優以侈㑹逢之盛於戯贊如晦之斷盖可同心而濟
謀得宋璟之剛允頼守文而持正將究觀於偉業復逺
邁於昔人其迪訓辭以承休命
　　六月鏜進封魏國公○深甫六月封申國公十月
　　進岐國公十二月進魯國公嘉泰二年十二月辛
　　卯拜少保
同日何澹知樞密院兼參知政事(自參知/政事除)
制曰基命勤於夙夜允資密勿之謀執政均於股肱兼
煩贊襄之力舉時二柄之重付我全才之英爰錫褒緡
以昭寵渥(具官/何澹)忱恂而勁正闓亮而裕和淵識貫乎古
今瓌文發諸經緯暴聲名於當世早擅掄魁附羽翼於
初潛蔚為舊學兩職中司之憲獨高直節之風虚懷極
其延登鬷假俾之參預舉偏補弊而靡或過正協恭和
衷而不為茍同坐致紀綱之張助成朝野之豫既益彰
於素望庸推正於紫樞屬方時平敢忽武備謀臣猛將
當廣為數世之儲尺籍伍符冝盡汰積年之冗矧復裨
於幾務皆有頼於謀猷拓其多井之封陪以真畬之賦
其加徽數彌示隆知噫文武為憲萬邦盖倚兼資之略
精神折衝千里冀成强本之功宜對褒崇愈勤翊亮
七月丁夘陳自强端明殿學士簽書樞宻院事(自御史/中丞除)
　　自强字勉之福州人
八月丁酉少傅左丞相京鏜卒
　　鏜自慶元二年正月拜右丞相是年閏二月拜左
　　丞相是月薨入相三年餘
　　嘉泰元年(辛酉/)
七月乙卯何澹罷知樞密院事
　　澹自慶元二年正月除同知樞密院事四月除參
　　知政事六年閏二月除知樞密院事是年七月丐
　　祠除資政殿大學士與郡執政四年餘
甲子陳自强參知政事兼同知樞密院事(自簽書樞密/院事除○八)
　　(月甲申兼知/樞密院事)
張釡端明殿學士簽書樞密院事(自禮部/尚書除)
　　釡字君亮丹陽人
八月甲申張巖參知政事(自給事/中除)
程松同知樞密院事(自諫議/大夫除)
　　巖字肖翁湖州人松字冬老池州人
同日張釡罷簽書樞密院事
　　釡自是年七月除簽書樞密院事是月丐祠以端
　　明殿學士宫觀
　　嘉泰二年(壬戌/)
七月己巳程松罷同知樞密院事(以父䘮/解官)
　　松自開禧二年四月差充四川宣撫使制置司職
　　事併歸宣撫司仍免知成都府後以逆曦之叛松
　　自西蜀遁歸章良能繳程松與宫觀指揮奉聖㫖
　　降三官落職送筠州居住嘉定元年三月臣僚上
　　言謹按順昌軍節度副使澧州安置程松昨為赤縣
　　諂事殿帥吳曦遂得潛結韓侂胄致位宥密前年
　　西事之方興也侂胄遣松入蜀正以與曦有舊欲
　　其協力以為闗外之舉而松才不足以馭其姦疑
　　適足以趣其變叛書既聞身為元帥上不能糾合
　　鎮發一矢以報國家下不能堅忍少俟以安蜀人
　　之意舉五十四州之地以遺之如弁髦土梗然而
　　更貽逆賊尊以王爵受其厚賂眀日遂行逆其從
　　叛之心誅之亦未為過而權臣狥私祗用輕典徑
　　以散官置於善地謂之罰當其罪可乎奉聖旨程
　　松責授團練副使賔州安置
八月丙子袁說友同知樞密院事(自吏部/尚書除)
　　説友字(闕/)　安吉人
十一月庚戌陳自強知樞密院事(自參知政事除○三/年正月丙申兼參知)
　　(政/事)
制曰朕仰模天象登用人材舄奕斗樞丕應西垣之次
斡旋機柄密承北極之尊遴選真儒式當隆委(具官陳/自强)
良玉不斵大器晩成居之安資之深自得聖賢之藴澄
不清撓不濁孰窺喜慍之容一見而簡帝心數年而躋
要路諫坡獻替每輸貫日之忠瑣闥塗歸真有囘天之
力君子之勇雖賁育不能奪仁人之言非堯舜不敢陳
其勁正障百川之狂瀾其醖藉備四時之和氣由中司
之雄劇陟右府之崇嚴二三執政之臣均謂股肱之助
半千逢辰之慶是冝禮貌之優加祕殿之隆名畀真封
之新渥朝夕納誨而輔台德正倚謀猷夙夜基命而殫
厥心共成勲績斯有無窮之問罙植太平之基
同日許及之參知政事
　　及之前為同知樞密院事丁母憂服闋從吉赴召
　　遂有此除
　　嘉泰三年(癸亥/)
正月己卯謝深甫罷右丞相(觀文殿學士/判建康府)
　　深甫自慶元六年閏二月拜右丞相是年正月丐
　　閑判建康府入相二年(後封申/國公)
甲午張巖罷參知政事(除資政殿學/士知平江府)
　　巖自嘉泰元年除參知政事是年正月罷在樞府
　　一年餘
戊戌袁說友參知政事(自同知樞/密院事除)
傅伯壽端明殿學士簽書樞密院事(自翰林/學士除)
　　伯壽字(闕/)　泉州人○二年辛丑以端明殿學士
　　除在京宫觀嘉定元年四月臣僚奏故簽書樞密
　　院事觀文殿學士傅伯壽生於忠義之家首為謟
　　䜛之倡侂胄盗權之始伯壽為浙西憲納贄投啟
　　即指故相為䟦扈且云澄清方效於范滂䟦扈忽
　　聞於梁冀人無耻矣咸依右相之山我則異於獨
　　仰文公之斗首明趨向願出陶鎔夤緣入朝不畏
　　清議由繳駮以斥逐善類假草辭以詆毁師儒其
　　弟聞之撫几嗟惜曰名節掃地盡矣未幾以所言
　　欺罔而與宫觀色斯舉矣愈切悲鳴僥倖重來曲
　　意䛕悅躐登西府見謂非冝扶曳謝恩顛頓失措
　　疏其罪惡合正嚴誅而祕殿隆名老死牖下贈䘏
　　之典與勲舊同若非追貶而削奪之何以為姦邪
　　之戒奉聖㫖追三官
二月乙巳費士寅端明殿學士簽書樞密院事
　　士寅字(闕/)　　　人
五月戊寅陳自强右丞相(自知樞密院事/除○制未入)
　　開禧二年正月庚辰兼樞密使
樞密使制曰中階之爕元化夙登宰路之榮鴻樞之斡
萬兵峻陟使端之重合文武之二柄寄安危於一身(具/官)
(陳自/强)簡重而裕和高明而博逹器不期於小用學自得
於大成識慮造微炳若蓍龜之先見純誠守止屹然金
石之弗移頃接武於禁嚴旋奮庸於丞弼儀圖物望晉
秉國鈞紀綱法度咸適於中隂陽風雨各得其叙每謙
謙而不伐曽斷斷以無他念未靖於邊氛迺方深於憂
顧眷時元老盍展壯猷逺稽列聖之宏規近考中興之
鉅典爰即鈞衡之地仍兼宥密之司唯屬任之罙專冝
徽音之具舉蔽自朕志協於僉諧申陪多賦之優併衍
真畬之入云云
同日許及之知樞密院事兼參知政事(自參知/政事除)
九月庚午袁說友罷參知政事
　　說友自嘉定二年八月除同知樞密院事是年正
　　月除參知政事是月除職與郡執政一年餘
十月癸卯費士寅參知政事(自簽書樞密院事除○四/年四月丙午兼樞密院事)
張孝伯同知樞密院事(自華文閣學士知/鎮江府赴召除)
　　孝伯字伯子歴陽人
　　嘉泰四年(甲子/)
四月甲辰許及之罷知樞密院事
　　及之自嘉泰二年十二月除參知政事三年五月
　　除知樞密院事是年四月罷再執政一年餘開禧
　　三年十一月葉時奏乞將許及之竄責得㫖降兩
　　官送泉州居住
丙午張孝伯參知政事(自同知樞密院/事除○八月罷)
錢象祖同知樞密院事(自吏部/尚書除)
　　象祖字(闕/)　台州人
十月庚子張巖參知政事(自資政殿學士知揚州被召/除開禧二年三月乙巳兼知)
　　(樞密/院事)
　　開禧元年(乙丑/)
三月癸未費士寅罷參知政事(除資政殿學/士知興元府)
　　士寅自嘉泰三年二月除簽書樞密院十月除參
　　知政事是年三月丐外除知興元府執政凡二年
四月戊子劉徳秀端明殿學士簽書樞密院事(自吏部/尚書除)
制曰(具官劉/徳秀)𢎞深而肅括和裕而直方志負經綸有尊主
庇民之略學臻壼奥達守文應變之機夙簡予衷俾司言
責見諸糾逖悉符天下之公凡所建明深識時務之要旋
奏中臺之最聿隆巖石之瞻廼倦直於承明一麾出守復
逺綏於全蜀萬里於行虚佇遄歸之音彌髙難進之節屢
更嵗籥還踐天官朕念人望不可以久稽兵本尤嚴於圖
任參决廟勝孰踰老成爰進位於宥庭仍通班於秘殿
　　德秀字(闕/)　隆興人
戊戌錢象祖參知政事兼樞密院事(自同知樞/密院事除)
制曰(具官錢/象祖)簡靖而善謀粹和而有守學窮六藝生平
每耻於空言智周萬微中外不辭於歴試扈從罄論思
之益蕃宣推惠養之仁公望聿隆家聲彌振逮擢居於
宥密益茂著於猷為睠惟迺祖迪我孝皇逺垂勵翼之
規綽有典刑之舊是用斡璿杓而東指授政柄以左旋
遂登踐於世官仍共裨於廟筭
七月辛丑韓侂胄平章軍國事(以太師永興軍節度使/充萬壽觀使平原郡王)
　　(拜平章/軍國事)
制曰公師之尊文武寧分於二道將相之重安危實佩
於一身眷予社稷之元臣久典腹心於中禁勲德俱茂
神人具孚兹特軼於故常俾晉專於平决誕敡丕號敷
告路朝(具官韓/侂胄)識超羣倫學洞聖域代禀堪輿之間氣
世兼鼎鼐之全材挺身而障狂瀾獨運濟時之典扶日
而行黄道亶高定䇿之功精誠金石之貫通果銳風雷
之迅發仁既安於區夏義不去於皇家以謨訓啟迪上
心以勤勞昭示臣節大公至中正道而立高爵厚禄所
樂不存憂民惟饑渴之思用事絶黨偏之狥内外殫盡
始終扶持上承三宫率伸父子之至愛下飭百度幾若
祖宗之盛時屢豐咸格於康年四闥均陶於渥澤比建
賢明之嗣尤咨宏逺之謀凡有益於朕躬居必闗於卿
慮越予先正歴輔本朝勒名宗彜侑食清廟伊一時之
施置誠萬世之楷模積慶之長至孫彌大顧輿望之交
屬豈併任之可稽矧今憲章雖具而持守之不嚴議論
有餘而事為之不足王政當修莫盡拊循之實民力當
厚未聞節約之方流風惟狃於自營在列常嗟於乏使
凡此世務孰為國憂朕惟任重道逺者不可以辭其勞
業廣功崇者不可以私其用必賴爽邦之哲力恢垂世
之規是用釋使領之清閑揭臣工之表倡仍冠槐庭之
峻聿昭台路之崇申衍租腴肇新紐采在漢安世以司
馬而録尚書若唐西平由尉府而踐中令皆以旂常之
績首躋翼亮之司况稽元祐之已行厥有維師之故事
疇乃碩望對予前聞絶席千官之聨折衝萬里之外式
隆體貌益固基圖於戯必也正名將稷契臯䕫之是紹
見諸行事奚蕭曹丙魏之足云盖難得者無間之君臣
易失者有為之嵗月聿登躋於上宰竚發施於壯圖徃
其祗承永底休乂
九月丁亥劉德秀罷簽書樞密院事
　　德秀自是年四月除簽書樞密院事是月丐祠除
　　資政殿學士與郡在府五月○嘉定元年二月資
　　政殿學士太中大夫劉德秀卒上遺表特贈七官
　　依條與致仕遺表恩澤給事趙夢極繳奏不肯書
　　讀臣切觀邇年啟釁妄動上下騷然盖自權臣始
　　用事猶首䑕顧望未遽肆也於是布置臺官崇植
　　聲勢阻遏異已一時憸人縱㬰過當屏斥善類惟
　　恐不力方紹興乙卯一網而盡朝廷為之一空其
　　間狠愎自任居之不疑略無忌憚則未有如德秀
　　之甚者也德秀從蜀郡遂除大理寺簿怫然不滿
　　見於色辭包藏害心實始於此夤緣既登言路遂
　　肆其毒怒目切齒視士大夫若仇其於忠良骨鯁
　　之臣不盡吞噬摶撃不肯已不三年為八座雅意
　　政地卒登宥府榮寵而去適善終牖下而䘏典之
　　優甚非誅姦䛕於既死之意欲望睿斷將德秀且
　　令守本官致仕其贈官恩澤指揮乞追寢施行依
　　開禧二年(丙寅/)
三月乙巳錢象祖罷參知政事
　　象祖自嘉泰四年四月除同知樞密院事開禧元
　　年四月除參知政事是年三月罷執政二年○時
　　司諫易枝上言比者陛下以敵情叵測奮發英斷
　　増遣邊戍訓閱士卒招收忠義此亦有國之所不
　　可廢者象祖參大政復兼本兵之任冝振舉其職
　　以共圖事功而乃獨班奏事抗疏丐去所謂忿疾
　　以事其君者奉㫖與郡給事中鄧友龍上言方陛
　　下委任元臣相與倡大義以正人心而象祖進則
　　面䛕退則腹非甚至語人曰上意不以為然象祖
　　參預大政把握本兵二年於兹乃始辨論以為不
　　可何耶乞將與郡指揮寢免重賜竄責奉㫖降兩
　　官送信州居住七月除知紹興府
四月故太師秦檜特追王爵降充銀青光禄大夫衡國
公
　　樞密都承㫖李璧奏紹興之初總攬羣才修明庶
　　政大勢浸張王師屢㨗電掃闗洛可指日冀而秦
　　檜久在北方不能即死逮其既返外託復歸本朝
　　之名而實則懷彼積年豢養之德隂受敵囑力倡
　　和議當時士大夫皆知其悖禮傷道遺君後親徃
　　徃奮不顧身引義力爭雖死無悔而檜則以梓宫
　　長樂藉口憑恃金勢廹脅君父貶損位號以極事
　　讐之禮朘國増幣以為厚敵之資發遣西北人以
　　絶向化之心誣殺將臣易置兵柄以破壞垂成之
　　功用深文密網羅織忠臣義士竊高爵厚禄誘致
　　懦夫庸人借樂天保民寧親養老之說飾姦言而
　　實則首足倒施倫紀隳壞父兄百世之讐不復闗於
　　臣子之念慮矣乞將檜所得官爵特從貶奪仍下
　　禮官按罪定諡奉聖㫖依仍令禮部太常改諡後
　　韓侂胄被誅南北修好李璧亦被貶檜復王爵
七月癸卯張巖知樞密院事(自光禄大夫參知政事除/三年正月乙卯除督視江)
　　(淮軍馬知樞密行府/都統司置司鎮江)
巖江淮都督制曰帷幄妙於决勝夙資漢三傑之謀江
淮稔於知名載倚張萬里之重睠惟樞要厥有源流肆
煩督視之行式𢡟綏懷之略(具官/張巖)學紹泗沂才全莘渭
風采再新於要路民瞻早峻於邇聮粤自塗歸徑躋鬷
假牧人御衆薦宣帥閫之勞經體贊元旋趣覲圭之入
八柄兼資於文武一堂聚㑹於精神適時脩攘乆顓宥
密政刑明於閒暇有嚴自治之規道徳成乎安强克壯
折衝之本朕念六師之出屢騰三㨗之音然兼愛乃中
國之至仁而遵養亦今日之大計爰藉幾廷之望聿開
行府之雄戱幄甫離於都門號令已孚於邊陣氣増天
塹歡動雲屯營壘為之精明將帥安其指授噫佛狸之
死卯年既黙符於童識單于之朝正月尚亟奏於膚功
李璧參知政事(自禮部/尚書除)
　　璧字季章眉州人
十一月甲申丘崈簽書樞密院事(自端明殿學士兼侍/讀兼江淮宣撫使除)
　　(仍督視江/淮軍馬)
　　崈字宗卿五世祖自建康徙居江隂丞相虞允文
　　當軸一見異之除國子博士時孝廟從容諭允文
　　令薦人才允文首以公應詔上方勵大有為之志
　　急於規恢群臣將順不暇及賜對公奏恢復之志
　　不可忘恢復之事未易舉冝遵養十年可以議北
　　向萬全之舉外除四川安撫制置使兼知成都府
　　時興州統帥吳挺病且死公素以吳氏世掌西兵
　　為慮陛辭日奏言兵權不可復畀其子上深然之
　　㝷挺果殂公即奏乞遷他姓代挺仍置副帥及别
　　差興州守臣併利州西路帥司令興州兼領以殺
　　其權長子曦不必令犇䘮乞亟降起復仍知和州
　　之命於是上命荆鄂都統張詔代挺又命權軍事
　　李世廣副之併西路帥職歸興元一如公請遂革
　　世將之患其後郭杲繼詔之後復兼西路安撫杲
　　死權臣復以兵權畀吳氏馴致逆曦之變識者尤
　　服公先見逺識曦既伏誅公表賀其卒章曰刋山
　　銘閣願益謹於將来曲突徙薪敢自論於既徃盖
　　不忘忠愛也後公赴召行在而以中丞䟽竟免歸
　　自此閑居十年嘉泰辛亥差知慶元府年已六十
　　有九公奏事畢方退謁廟堂而權臣趣請相見留
　　語從容出奏疏幾二千言示公其事則北伐其名
　　則大義且知公可屬大事引與共赴功名深相結
　　納公因言兵凶氣閣下當為國逺慮使萬全而後
　　動必若首創非常之舉兵交之後勝負未可知則
　　首事之禍誰其任之權臣雖不悅頗亦感動㝷改
　　知建康府權臣聞金人置偽平章宣撫於河南奏
　　欲命公以簽書宣撫江淮以應之公手書力論以
　　為敵特張其虚聲其議竟寢而使命徃來如故公
　　之力也後數月權臣復移書欲奏除公内職宣諭
　　兩淮以謂使名得中可與軍政公度用兵之意牢
　　不可囘復書力爭良苦權臣滋不悅於是宣司遂
　　建以至出師公皆不復與聞矣嘉定丙寅連疏乞
　　休致朝廷方藉公威望進寳文學士因任㑹淮北
　　用兵不容力辭王師自克泗州進圍宿壽暑雨方
　　作軍士不堪其勞公奏記廟堂冝且班師權臣不
　　以為然既而宿壽師潰朝野憂懼乃除公刑部尚
　　書江淮宣撫使公自列祈免章數十上訖不獲命
　　因不敢復辭權臣來議招收潰軍且求自解之計
　　又遣浙漕幹官劉叔向至宣司計事公答書及因
　　叔向復命謂合先明蘇師旦周筠等債帥之姦正
　　季汝翼郭倬等䘮師之罪今未可言戰惟當收合
　　離散謹守北邊以備金之報復權臣一時逼於事
　　勢因黽勉從之然其意甚恨已而師旦竟得罪以
　　去實公白發其端時宿壽師潰公乃委田琳等招
　　收初渡淮合七萬餘人皆創殘不復自振於是普
　　犒諸軍一新號令還戍公遂移司揚州部分諸將
　　郭倪陳孝慶等屯守邊面及要害之處公留維揚
　　幾日郭倪畏公威名隂肆中傷權臣亦為之動是
　　時邊計未立敵情叵測公猶得少安其職然凡所
　　建明權臣率先取謀於倪而後區處報下宣司之
　　情愈不得通矣郭倪雖通領兩淮守禦之寄然倪
　　第知封殖揚州緩急則趨𤓰州為遁計淮西一路
　　不以介意公遂移司和州分遣賓僚行邊撫犒上
　　念公忠勞親灑宸翰訓奬優渥宣司招撫江淮丁
　　壯及諸軍子弟數千人號宣威軍以補諸軍之闕
　　公尋移師建康時報敵犯淮南遂詔除公端明殿
　　學士侍讀依前江淮宣撫使尋拜簽書樞密院事
　　兼督視江淮軍馬依舊端明殿學士恩禮悉視執
　　政
　　開禧三年(丁卯/)
正月辛卯丘崈罷簽書樞密院事
　　崈自開禧二年十一月除簽書樞密院事是年正
　　月罷位樞府兩月時侍御史徐相論崈與宫觀未
　　幾朱質再論崈落職依舊宫觀○公既拜簽樞督
　　視之命時金兵攻廬州城田琳拒退之既而圍逼
　　和州公遣救兵救之和州圍既解敵乃悉兵圍六
　　合郭倪聞六合被圍敵兵漸近儀真遂托言㸃檢
　　𤓰州棄揚州而遁且擕選卒精仗自隨公聞之遣
　　人賫書檄切責令還戍倪不得已再還城中㑹報
　　倪出兵萬人使郭僎等統率䇿令六合倉卒進發
　　更不禀命公大駭時方委招撫司主管機冝文字
　　陳璧等充小使以行議欲權冝講解而此舉與小
　　使所議正相矛盾殊患之郭僎至儀真與金遇戰
　　不利公訴於朝且自引失職之咎歴數郭倪軰欺
　　蔑督府略不闗白以至䘮師辱國等罪合加顯戮
　　不知此舉迺倪軰與權臣密議表裏為之欲徼倖
　　一勝以盖前日逗撓失亡之罪也㑹倪復走𤓰州
　　公遂按倪罪狀奏乞賜誅殛權臣曲為之地倪但
　　追三官安置南康軍而已小使囘具言此役雖沮
　　於用兵而敵情大略欲和公奏記廟堂以為兩淮
　　蹂踐至此乞自朝廷移書敵帳以緒前議又謂敵
　　指權臣為兀謀若移書冝暫免繫衘權臣由是大
　　怒有督府不相容語公蹤跡益危矣㑹諜報諸處
　　敵兵漸退丁卯元日詔知樞密院事張巖督視江
　　淮軍馬公赴院供職時敵有詔囘兵且約議和公
　　即日還鄉以御史疏提舉洞霄宫繼以諫坡疏落
　　端明
四月戊辰錢象祖參知政事(自資政殿學士提舉萬壽/觀兼侍讀除○十一月甲)
　　(戌兼知樞/密院事)
九月丙申張巖罷知樞密院事
　　巖自嘉泰四年十月除參知政事開禧二年七月
　　除知樞密院事是年九月罷併罷督視江淮軍馬
　　除職與郡執政凡三月臣僚以巖夤緣求脫全壁
　　里居上言韓侂胄妄起兵端巖實在樞府唯恐少
　　咈其意而邊隙由此遂開督府而深居簡出徒費
　　朝廷三百七十餘萬緡不知所成者何事亡命敢
　　死迺以不能犒勞為恨乞重賜鎸黜十一月巖降
　　兩官徽州居住
十一月甲戌韓侂胄罷平章軍國事
制曰朕圖囘機政委用柄臣逺至邇安所頼經邦之略
力小任重難逃誤國之辜揆以羣情奮由獨斷爰誕敡
於顯䇿庸敷告於治朝(具官韓/侂胄)早以勲門浸登顯路久
周歴於軒陛適際㑹於風雲服勞王家意前人之是似
與聞國政殆故事之所無位極王公任兼文武冝思靡
盬之義用答非常之恩而乃植黨散權邀功生事不擇
人而輕信不量已而妄為敗累世之懽盟致兩國之交
惡三軍暴骨萬姓傷心列聖有好生之經爾則專於嗜
殺眇躬有悔過之實爾則務為飾非公肆誕謾曾靡顧
忌遂致敵人之未戢專以首謀而為言臨機果料敵明
旣無半䇿得君專行政久徒積衆愆儻令尚處於廟堂
何以迄安於社稷欲存大體姑畀真祠庸少慰於多方
以一新於庶政於戯威福惟辟朕方親總於大權明哲
保身爾尚自圖於終吉徃其祇若兹謂優容(章良/能辭)
　　侂胄自開禧元年七月拜平章軍國事是年十一
　　月罷居位二年餘詔曰朕德不明信任非人韓侂
　　胄懷奸擅權威福自已刼制上下首開兵端以致
　　兩朝生靈肝腦塗地興言及此痛切於衷矧復怙
　　惡罔悛負國彌甚疎忌忠讜廢公狥私氣燄所加
　　道路以目今邊戍未解怨讟孔滋凡百搢紳洎諸
　　將士當念前日過舉皆侂胄欺罔專恣非朕本心
　　今既罷逐一正權綱各思勉旃為國宣力飭兵謹
　　備以圖休息稱朕意焉給事中雷孝友劄子乞誅
　　竄得㫖韓侂胄久任國柄粗罄勤勞但輕信妄為
　　輒啟兵端使南北生靈枉罹凶害今敵情叵測專
　　以首謀為言不令退避無以繼好息民可罷平章
　　軍國事與在外宫觀日下出國門臣僚上言亦乞
　　誅竄遂責授和州團練副使送郴州安置中書舍
　　人衛涇再進劄子改送英德府安置臣僚上言侂
　　胄始以肺腑夤緣置身閤職典司賓贊之事不過
　　若此而已光宗皇帝以父傳子加以慈福重闈之
　　眷侂胄乃以預聞内禪為功竊取大權自是以後
　　無復顧忌童奴濫授以節鉞嬖妾竄迹於宫廷剏
　　造亭館震驚太廟之靈燕樂笑語輒聞神御之所
　　其始也朝廷設施悉令禀命其後也託以臺諫大
　　夫之薦盡取軍國之權决之於已且如御前金牌
　　祖宗法專𨽻内侍省乃多自其私家發遣至於調
　　發人馬軍期急報並不奏知此豈征伐自天子出
　　之義竊弄威柄妄開兵隙至如與逆曦結為死黨
　　假之節鉞復授以全蜀兵權曦之叛逆罪將誰歸
　　遂除名送吉陽軍安置又上言乞將韓侂胄家財
　　産業盡行籍没拘收封樁庫專為備邊之用得㫖
　　又得㫖韓侂胄罪惡貫盈合行誅戮以琦忠彦世
　　載忠嘉特屈常典姑從貶竄今已身故可令臨安
　　府棺斂許於本家先塋歸葬
同日陳自强罷右丞相
制曰朕久任一相併司五兵以道事君所冀贊襄之益
朋姦罔上乃辜委寄之隆殊咈巖瞻冝從䇿免兹奮由
於獨斷庸播告於羣工(具官陳/自强)起自諸生躐膺大任本
謂柬之有沉厚之略亟用是冝豈期胡廣無謇直之風
優禮何補粤從言路進秉國鈞不思沃心之忠徒附炙
手之勢以容容為上䇿以唯唯為善謀貨賂公行㢘恥
俱喪鐘鳴漏盡而行且弗止鼎折餗覆而任何以勝暨
權臣輕啟乎釁端與鄰境頓乖於和好内郡疲於糧餉
邊城厭於干戈誰無憂時之心獨為保位之計擬而言
議而動悉付括囊危不持顛不扶殆成撓棟儻不亟從
於退黜必將愈積於罪愆爰解鈞樞俾奉香火猶以股
肱之舊務全體貎之存於戱乞骸骨以避賢已昧滿盈
之戒歸田里而思過無忘循省之誠仰服寛恩益祇明
訓(章良/能辭)
　　自强自嘉泰三年五月拜右丞相是年十一月罷
　　入相四年餘給事中劄子乞誅竄得㫖陳自强阿
　　附充位不䘏國事可罷右丞相日下出國門臣僚
　　上言切見右丞相陳自强素行汙濁老益貪鄙唯
　　侂胄之意是狥侂胄始雖招權猶奉内祠凡所設
　　施尚闗廟堂自强巧為柔佞上表力請平章軍國
　　用兵一事舉國以為不可而自强曲為附和力援
　　私黨占據言路以脅制天下之公議訂其罪惡與
　　侂胄相去無幾有㫖追三官送永州居住中書舍
　　人劄子又乞誅竄遂責授武泰軍節度副使依舊
　　居住嘉定元年四月臣僚復上言責授武泰軍節
　　度副使韶州安置
韶州安置責辭曰宋由之為太尉漢嚴阿黨之誅元載
之典中書唐正姦贓之戮朕恪遵成憲優待邇聨雖二
咎之並彰固羣情之同嫉姑從貶逐猶示涵容(特進秦/國公陳)
(自/强)晚玷班行未離選調徒以權臣之私暱驟叨政路之
寵容德薄位尊苐知既得而患失日暮途逺奚止倒行
而逆施已共紊於朝綱復助開於邊隙肆為䝉蔽馴致
繹騷人皆懷憂國之心願輸忠藎爾獨狥營私之計専
事貪饕賄賂交於廟堂請託徧於州縣子孫紛競道路
駭聞朕方躬攬福威載明黜陟爰收還於印綬俾退處
於田廬國典未申人言沓至惟舜流四罪盖深惡於不
仁而周制九刑亦首懲於毁則肆稽古誼仍酌近規責
以散官屏之偏郡以少舒於輿議以敷告於多方噫設
廉恥以遇臣朕固素隆於體貌去仁義以懷利爾惟自
抵於譴何徃省前愆毋重後悔
　　臣僚繳奏自强與侂胄其罪實等號曰三凶侂胄
　　先以籍家又復斬首而自强曽無緒次施行則刑
　　為不均矣未敢書讀奉聖㫖陳自强朋奸誤國黷
　　貨狥私罪大責輕公論未歇可責授復州團練副
　　使改送雷州安置仍籍没家財
同日李璧罷參知政事
　　璧自開禧二年七月除參知政事是年十一月罷
　　執政一年餘臣僚乞出除職與郡之命特行竄責
　　言璧昨自蜀中召還侂胄即以為心腹事無巨細
　　必與之謀璧懷鄙夫患失之心趨和奉承無所不
　　至躐遷驟進既得所欲國家之安危休戚俱不暇
　　問侂胄初除平章討論故事盡出於璧開邊之議
　　璧實贊之當兵事欲興之時出師已有定期在廷
　　搢紳皆未之聞璧則無不與議所頒詔命璧亦先
　　期撰述心知物議不以為可每與士大夫言亦相
　　蹙頞謂當諫止及對侂胄語則不然反復譎詐若
　　可欺人自知不容掩者乞追奪秦檜官爵不論其
　　專恣無君乃咎其力主和議(云云/)臣僚再論奉㫖
　　李璧降兩官送撫州居住
丙戌衛涇端明殿學士簽書樞密院事(自中奉大夫試/御史中丞侍讀)
　　(除丁亥兼權/參知政事)
簽書兼參知制曰朕敷求碩望協濟𢎞圖陸賈入而交
平勃之驩密贊安劉之計四凶去而舉元凱之美遹求
佐舜之功偉文武之兼資總兵民之庶務厲精更始錫
命惟新(具官/衛涇)碩大光明閎深疏逹學貫天人而守之彌
約氣塞宇宙而養之愈深永阜陵之臨軒早登龍首予
冲人之嗣服晉立螭頭顧枉尺之不為曾進寸之莫計
引帆一去掃軌十年障西風元規之塵初何求於斯世
起東山安石之夢未免為於蒼生惟久窒而斯通故雖
退而愈進視草分章於雲漢持荷振武於文昌迨欲除
心腹之憂嘗與膺表裏之託志不持於首䑕機爰决於
投龜天日居然開明山岳為之搖動威聲霜凛姦黨氷
銷大慰輿情遂階柄用極環四輔仍通紫殿之班日贊
萬機黙斡洪樞之運啓沃九天之上彌縫兩地之間成
道德之安强底要荒之綏靖噫治道在知邪正朕既無
疑貳之情執政其猶股肱卿其效翼為之力一人以懌
萬世有辭
　　涇字清叔崑山人
十二月辛酉錢象祖右丞相兼樞密使(自參知政事授/正奉大夫兼國)
　　(用/事)
制曰(闕/)
　
　
　　　　　　　　　　　　　　　　易轍改絃
愈信姚崇應變之妙乃贊建儲之盛典乃審和戎之良
圖平心以公人物之權衡飭身以肅朝廷之綱紀更張
甫爾成畫燦然固知専任以秉鈞其可尚虚於宅揆雖
功名之際謙虚知出於至誠然平治其誰推擇難違於
衆望兹特遷於次輔仍晉掌於中樞稽諸陟文加以峻
秩併衍戸封之入丕昭眷寵之隆於戱論一相而百史
鄉方詎敢輕於圖任安中國而四方俱服其益𢡟於彌
綸於以張道德之威於以收仁義之效勉膺重寄深體
至懷
壬戌衛涇雷孝友並參知政事(涇自簽書樞密院事除/孝友自御史中丞除)
史彌逺同知樞密院事(自禮部尚書除/兼太子賓客)
林大中端明殿學士簽書樞密院事(自吏部/尚書除)
　　孝友字(闕/)　信州人彌逺字光叔宰相浩之子大
　　中字和叔永康人○大中嘉定元年六月辛巳以
　　疾致仕在樞府六月
　　嘉定元年(戊辰/)
正月壬辰史彌逺知樞密院事(自同知樞密院事除六/月辛卯兼參知政事)
制曰朕惟贊大事者厥功甚茂成茂功者其報必豐矧
惟圖任以登賢匪直疇庸而計效肆繇親擢數示序遷
(具官史/彌逺)沈靜有謀能斷大事謙卑自牧罔居成功忠孝
一心勤勞庶務襲相門之積慶為王室之世臣粤從常
伯之聨晉陟樞庭之貳爵不踰德官莫酬勲人望愈高
輿論尚鬱瞻言斗極雖並斡於璇璣號猶相尊實有嚴
於魁柄冝陞班於宥密用贊治於弼諧併衍戸封仍開
侯國益昭寵數増畀重權以成道德安强之威以壯精
神折衝之本輔元良而正萬國卿既竭於丹誠運籌䇿
以制四方朕式觀於妙算躐榮奕葉繼踵前聞
　　彌逺乞宫觀劄子先臣浩在孝宗皇帝朝為宰輔
　　日力贊和盟今四十餘年南北安妥屬者兵連不
　　已民罹塗炭臣上念朝廷講好息民之舊下思先
　　臣盡忠謀國之規恭禀睿謨首除禍本幸念汔成
　　和議小使已還疆場之事漸獲平息况儲宫肇建
　　國體尊安乞解機政不允
六月乙亥衛涇罷參知政事(自端明殿學士太中大夫/除資政殿學士知潭州)
制曰精神折衝允屬元戎之寄股肱宣力無如舊弼之
圖其責重故選任不輕其望尊故體貎亦異肆頒褒綍
増賁藩符(具官/衛涇)重厚而閎深温純而直諒儒珍久晦經
綸冨有於胸中政瑟既更風采聲聞於天下越陪國論
茂簡予衷進務寅恭贊鹽梅於商鼎退全明哲祝香火
於漢祠朕方興共理之思卿可袖旁觀之手睠言巨鎮
莫若長沙潢池甫息於繹騷全楚尤資於綏撫載惟碩
德式畀隆名仗元帥之權借重十連之勢亞紫宸之秩
均聨兩地之華以示眷懷以光委注噫申伯之憲文武
用作式於南邦賈傳之陳治安竚見思於宣室徃攄所
蘊毋薄此行
　　涇以開禧二年十一月除簽書樞密院事十二月
　　除參知政事是年六月罷執政凡七月
七月癸丑丘崈同知樞密院事
制曰朕延登舊弼協濟丕圖總敷路之權效已彰於制
閫贊五兵之要任冝與於經邦誕布明綸式孚公聽(具/官)
(丘/崈)精忠許國偉業濟時勞在三朝昔備更於夷險望隆
一世今允繫於重輕自復寄於留都實統臨於方面先
聲甫震外侮自消克全道德之威遂底和平之福邊陲
清晏朝野懽愉朕惟君明臣良必儆戒於無虞之際邇
安逺至當豫防於既濟之餘矧軍律之未明且人心之
易怠匪資識慮曷定規模疇績用於行臺還老成於宥
府庶幾衆正相與同寅以培不㧞之基以建久安之勢
噫敷文德而舞干羽方永念於幾康用吉士而詰戎兵
尚深期於勵相其攄所學益究爾庸
　　崈自資政殿學士通奉大夫知建康府江淮制置
　　大使召除未至間八月辛未以疾奏聞奉㫖與轉
　　官守同知樞密院事致仕○更化初詔除公資政
　　殿學士知建康府尋改江淮制置大使兼知建康
　　府屢辭不允時和議未定淮漕招集邊民號雄淮
　　軍多至十萬餘人其費甚巨而所招極淆雜公奏
　　淮東人數頗少淮西一路乞精加選刺别立一軍
　　悉如大軍之制直𨽻御前屯淮南以充守禦餘悉
　　汰去詔公選官同淮漕張𨽻將雄淮軍除願歸農
　　外揀刺為御前武定軍以萬人為額兵既强壯費
　　復减省朝廷與敵相聞則必用公姓名通邊城敵
　　書盖上意欲金知公復用爾公頃張􁉹金境知其
　　為中朝第一人物其後使命徃還多及公姓字兵
　　交以來小使屢遣復問公起居甚悉和使既通兵
　　退即上章丐歸六月有㫖召赴行在仍許以制司
　　職事入覲時淮民深軫宸慮雖召公還朝欲使仍
　　領使事居中制外以究施設公以疾力辭還家待
　　命疾益甚復祈免召渥上益遲公來就拜同知樞
　　密院事且將遣中使宣押公疾中愈不自安猶口
　　授奏檢辭謝上始諒之欲賜寛告養疾誥曰載覽
　　封章備陳疾狀使剪鬚而可療亦所當為儻賜几
　　而肯來自應増重君臣之間盖千載一遇而公盡
　　瘁不能奉承矣疾革再上章納禄八月四日薨年
　　七十四守同知樞密院事致仕積階正議大夫遺奏
　　聞上震悼輟視朝贈資政殿大學士金紫光禄大夫(行/狀)
八月辛巳婁機同知樞密院事(自禮部尚書除/兼太子賓客)
樓鑰端明殿學士簽書樞密院事(自吏部尚書除/兼太子賓客)
　　機字彦發嘉興人鑰字大方慶元人
十月丙子錢象祖左丞相(自右丞相除特進左丞相/兼樞密使兼太子少師)
史彌逺右丞相(自知樞密院事除通奉大夫右/丞相兼樞密使兼太子少傅)
象祖左丞相制曰冡宰佐王邦國總六職以居中上相顓
面正朝冠三台而垂耀眷予次輔時乃世臣既丕迪於鴻
勲冝進持於魁柄誕揚制綍敷告廷紳(具官錢/象祖)簡静而粹和
沈深而肅乂學窮閫奥非先王之道不行才懋經綸以天
下之重自任早踐疑丞之列深圖社稷之安屬姦孽之弄
權幸邊臣而啟釁馳伊吾之北爭為馬武之大言伐遼水
之東獨有遂良之力諫身雖罹於䜛口忠實簡於朕心逮趣
詔以遄歸益服勞而匪懈密禆剛斷訖除共鯀之凶明辨正
邪盡剪伾文之黨威柄復收於王室耆英畢萃於朝廷若
時共政之圖已見厥功之茂肆疇重望俾斡洪鈞平心以
酌國論之是非虚已以公人才之黜陟定東儲之位匕鬯
有歸締朔漠之盟甲兵盡洗得持美效君之體有正容悟
物之風用能期月之間盡革積年之弊兹登庸於左揆仍
領使於中樞翼我元良升亞維師之重躋時顯秩特超賜位
之崇幾度越於常彜示益隆於眷注申陪多邑併衍真畬
疏寵既優仰承罙切朕方厲精而圖治更化以冝民和好雖
修敢忘備豫之政流離甫定冀聞安集之期公私欲底於阜
豐風俗思還於醇厚遡厥本原之地端繇鼎軸之司惟竭誠
盡瘁可以濟多艱惟愛日惜時可以建長䇿庶迄臻於康乂用
永保於安强於戱尹湯一德以享天斯膺眷佑之命丙魏同
心而輔政迄底中興之功朕方懷兢畏之誠爾亦有寅恭
之助勉收已成之效益篤無疆之休(陳晦/辭)
彌逺右丞相制曰上天之生賢佐實繇宗社之休故國
之有世臣亶繫朝廷之望眷時英傑茂著勲勞爰參繹
於師虞俾進熙於帝載誕揚坦制孚告庶工(具官史/彌逺)廣
博而純明惠和而亮直允文允武獨高經世之全才惟
孝惟忠備著立身之大節學深窮於道要智洞燭於幾
先粤繇甘泉簮橐之班首任青宫羽翼之寄罄爾謀猷
之告禆吾父子之間海潤星輝増光儲德之茂風飛雷
厲密贊主威之强成大功無徙䕃之淹去元惡甚摧枯
之易國本於焉安固朝綱賴以肅清肆疇厥庸亟授之
政圖事揆䇿東西並翊於鈞樞偃兵息民南北復修於
信誓杜羣枉以開衆正之路建大政以興太平之端合
中外以調娛宫府俱為一體隨短長而汲引賢能立於
本朝雖卓乎底績之已高美退若欽承而自下朕𬗟懷
先正作輔孝皇服勞王家績紀太常而永耀位冠羣后
慶流後裔以愈長勲業相望典刑是似兹方艱於論相
顧無易於象賢昆命元龜使宅百揆總樞機於宵旰式
循慶厯之規𫝊徳義於承華併酌天禧之制兼爵秩畬
租之益示寵光體貌之優今邊遽甫息而内治當修民
力既殫而邦財未裕鰥寡尚憂其失職薦紳或歉於鄉
方凡兹康濟之圖倚乃弼諧之地惟應變可以成天下
之務惟同心可以致海内之安庶乃有為之時迄臻無
競之烈於戱為君難為臣不易盖今古之所同厥考室
厥子肯堂貴功名之克紹朕嘗復斯言而景行先哲爾
惟明乃訓而追配前人勉攄壯猷奚俟多告(陳晦/辭)
　　彌逺十一月戊子丁母憂
同日雷孝友知樞密院事兼參知政事(自參知/政事除)
婁機參知政事(自同知樞/密院事除)
樓鑰同知樞密院事(自簽書樞密院事/除並兼太子賔客)
十二月丙寅錢象祖罷相(除觀文殿大/學士判福州)
　　象祖自開禧三年十二月拜右丞相是年十月拜
　　左丞相是月罷在相位一年
　　嘉定二年(己巳/)
正月丁巳樓鑰參知政事(自正議大夫同/知樞宻院事除)
章良能同知樞密院事(自御史中丞兼侍/讀遷中大夫除)
宇文紹節端明殿學士簽書樞密院事(自通議大夫試/吏部尚書兼侍)
　　(讀除並兼/太子賔客)
鑰參知政事制曰朕儀圖治道率籲俊工念揆席之虚
端方頼羣工之共政顧宰塗之陪貳可稽元老之疇庸
肆綸誥之誕敷表耆明之參㑹(具官/樓鑰)行夷以粹學博而
通道足以任天下之重而養之以虚學足以周當世之
務而持之以拙在靜退之日每怡然而自適暨進用之
際亦泊乎其無營儼萬方之具瞻亶一時之碩輔爰登
廊廟少展經綸議論正平付是非於衡石精神密勿察
治忽於樞機屬兩相臣虚位而弗居與二大老分鼎而
並立既同志而合道方協恭而和衷然而語更化則未
觀惟新之功論為國則尚鬱小康之效非大儒之柄任
豈平治之可期庸釋兵樞晉參國秉併加異數仍衍真
畬於昭體貌之隆式示倚毗之重噫惟后非賢不乂理
實通於古今與治同道則興時寧分於彼此徃殫素蘊
庸副至懷
　　鑰以嘉定六年得請歸田里尋卒
良能同知樞密院事制曰朕登庸髦哲務致隆平雖甲
兵之問不至廟堂敢忘逺略而儲副之友必得英俊詎
廢良規爰擢貳於西樞仍作賓於東禁(具官章/良能)直方而
剛大肅括而宏深代言之文有倚馬之立成應務之材
無全牛之可見獲於上而有道施於下而必隨忠鯁所
形攖逆鱗而弗忌法守是執愠羣小而不移周旋百為
孤立一意持衡銓部盡嘉水鏡之清執法憲臺共快鷹
鸇之撃顧乃直而不訐嚴而不苛雖微獄市之容姦亦
靡弦弧之虛發眷通材之有此豈柄任之可稽庸采僉
言晉陞近輔惟一賢足以制千里而元良所以正萬邦
允資籌幄之謀更藉儲闈之贊既已成非常之寵是冝
膺不次之除仍進崇階庸昭異渥噫觀元結中興之頌
朕寧忘祖武之繩誦文王世子之書爾其惟吾兒之輔
　　良能字達之安吉人
紹節簽書樞密院事制曰鴻樞儲貳正有頼於壯猷青
禁作賓尤式資於鉅德肆陞華於秘殿庸増重於機庭
(具官宇/文紹節)履粹而行方才宏而業鉅家𫝊忠義想喬木之
蒼然學有淵源挹洪流之湛若風采綽乎而是似才力
恢乎而有餘事靡辭難責無不塞入兼甘泉之橐出宣
玉帳之威投壺雅歌已克收於成效運籌决勝諒無易
於名賢粤自召還浸隆眷倚豈伊近輔可後疏榮惟興
國之置簽書職首崇於書殿而至道之建賓客位爰正
於弼臣既近比之可稽惜大用之良晩是用副於宥府
留次崇班仍衍多畬於昭徽數噫書同文車同軌朕寧
忘烈祖之繩行正道誦正言爾其爲承華之輔
　　紹節字挺臣簽樞虛中之族孫爲虚中後三年紹
　　節丐祠降詔不允朕𬗟懐先正嘗位機庭當王室
　　多艱之時爲人臣狥義之倡齧旃海上莫回蘇武
　　之心堀坎庭中卒奮眞卿之節至今烈士猶仰英
　　風葢將爲萬世立臣子之防夫豈計一門忠誼之
　　報(云云/)
正月丙申史彌逺起復拜右丞相兼樞密使(自前正議/大夫兼太)
　　(子少傅起復/兼太子少師)
制曰朕登用英髦圖囘政理矢文德洽四國方益𢡟於
有為補衮職事一人顧孰先於巳試眷言次輔克著茂
勲屬當銜恤之時宜舉奪情之典爰敷治命誕告路朝
(具官史/彌逺)藴識精明存心寛裕器業夙推於世美謀猷允
酌於時冝攄進善之誠已密扶於國本厲匪躬之操遂
肅振於皇綱聿開更化之規力佐弭兵之議周旋兩地
黽勉百初宗社再安方陲底定甫擢司於宰事悵遽服
於私艱覽元子之建言即都城而賜第既終襄奉久佇
來歸朕欽念治幾渺若巨川之難濟惕懷民瘼凛乎朽
索之易危匪資心膂之良曷效彌縫之力載疇爾績實
簡予衷與其適居處之安備予咨訪豈若正廟堂之任
期以贊襄惟藝祖之委信元臣若累朝之優隆近弼雖
云有故亦俾從權兹順考於舊章肆特疏於新渥復還
揆路庸慰巖瞻總乃樞庭名式崇於使領翼於儲極位
獨亞於師承以昭眷遇之殊以示倚毗之切於戱保邦
制治朕惟篤意於任賢移孝為忠卿尚勉思於體國公
道行則羣情可協吉士進則庶職可修徃全致主之功
抑有顯親之譽(蔡㓜/學辭)
落起復制曰朕夙興視朝夕惕念治攬萬幾而兢業若
涉春氷倚一相以經綸用作霖雨頃以安危之寄起於
艱疾之中素冠奕奕既畢禮經之制赤舄几几庸新宰
路之瞻播告大廷咸聽朕命(具官史/彌逺)清明而端重宏毅
而粹溫勵相我家世侈旂常之載端誠於國心逾金石
之堅屬羣枉之横流仗孤忠而奮守不為禍福之慮獨
陳社稷之言掃妖茀於大微乾坤澄肅正少陽於貳極
震器奠安陳平之智有餘蕭相之功第一方圖夾輔遽
服私憂蔽自予衷式從權制而能以勤勞熙帝載以寛
靜鎮物情有推賢進善之風有折衝消萌之略雖閔騫
至孝欲盡三年之哀而𤣥齡善謀豈容一日之去矧更
吉制冝舉徽章論道巖廊兼總樞機之要從游儲禁允
資模範之良以井賦則加多以文階則加峻經國舊典
匪余汝私於戱天難忱斯詎敢忘惟幾惟康之戒民亦
勞止盍共圖既庶既富之功朕方愛日以有為爾尚輔
予之不逮四事未施則周公坐而待旦一夫弗獲則伊
尹視如内溝勉行所知無愧前哲(真德/秀辭)
　　嘉定三年(庚午/)
十二月戊午婁機罷參知政事(除資政殿學/士知福州)
　　機自嘉定元年八月除同知樞密院事十月除參
　　知政事是月罷知福州尋得宫觀執政二年餘
　　嘉定六年(癸酉/)
四月丙子章良能參知政事(自同知樞/密院事除)
制曰朕圖任哲輔濟治登功西樞之贊本兵茂著五年
之績中書之參大政遂隆四近之聨亶穆師言肆􁧑渙
號(具官章/良能)學博而守約才大而用周内苑摛辭典誥可
追於三代中司糾慝紀綱肅正於一臺簡知久廸於予
衷宥密聿先於汝命聲色不動安强成道德之威議論
至公建用㑹中和之極汔底偃武修文之效久頼協恭
同寅之賢維時􁈻假之崇實以弼諧之望求諸試可庶
禆萬務之幾微於以進陞丕動四方之觀聽顧位之尊
者責益重而名之盛者實已孚猶吾股肱共罄九臣贊
襄之美為之羽翼益恢元良輔導之規時乃之休惟朕
以懌
　　嘉定七年(甲戌/)
七月甲子鄭昭先簽書樞密院事兼權參知政事(自朝/奉大)
　　(夫試左諫議大夫兼侍讀遷/端明殿學士除兼太子賓客)
制曰北斗環極之躔有嚴象緯西府本兵之地實贊鴻
樞遴圖一時之英擢自四諫之長併申二命兼佐萬機
誕􁧑宸綍之華具聳廷紳之聽(具官鄭/昭先)德盛而量博才
宏而用全安平進於長塗簡殊知於當宁陞班清貫翕
然衆論之歸䇿足要津藉甚九遷之寵居風憲則有真
御史之譽司言責則得古諍臣之規周旋坐閲於五朞
終始不踰於一節時方恢於内治䇿尤謹於邊防以疇
昔造膝之陳洞明急務則今日折衝之運必有成謨蔽
自予衷俾聯近輔文武對持二柄式資股肱之為元良
以正萬邦併殫羽翼之助
　　昭先字(闕/)　福州人
　　嘉定八年(乙亥/)
七月辛酉鄭昭先參知政事(自端明殿學士簽/書樞密院事除)
制曰朕寅奉丕圖誕登近㢸間者虚次不必備以惟人
若時疇咨且任舊以共政陟崇班而増峻疏異寵以載
新爰錫贊書式孚羣聽(具官鄭/昭先)溫恭而肅括方正而靜
淵器量恢𢎞雅有大臣之體智略通敏深逹當世之冝
自逰州縣之間已隆公輔之望豸冠執法繩違克振於
紀綱騎省輸忠論諫必本於仁義周旋惟久名實允孚
頃諧柄用之求聿想期年之績就陞政路乃思陵用人
之規叶贊台司頼丙吉同心之輔方農畝軫懷豐之念
而邊陲圖備豫之安益殫翊亮之思式導休嘉之應噫
股肱王室聿臻庶事之康羽翼儲闈屬底萬邦之正其
欽予命永孚於休
同日曾從龍端明殿學士簽書樞密院事(自正議大夫/守禮部尚書)
　　(兼太子詹事兼修國史實録院修撰兼/給事中兼直學士院除兼太子賓客)
制曰朕宵旰憂勤寤寐俊傑疇若予采繄宥密之是司
人皆曰賢豈登崇之可後載攽渙渥昭示羣瞻(具官曾/從龍)
剛大而裕和高明而篤厚風規端亮允爲任重之資志
業𢎞深夙負濟時之望華裔輝分於相閥大廷名冠於
儒紳貳卿常伯之顯躋瑣闥辭林之更踐凡禮樂文章
之事若紀綱號令之原用靡不宜政將焉徃兹參陪於
樞筦仍晉列於儲賓陞華崇祕殿之名班爵衍爰田之
賦屬方圖自治之固罙有資長䇿之深其思上副於倚
毗庸以兼全於望實噫君臣明一體之勢共翊丕圖樽
爼折千里之衝式禆廟算欽承時命益茂逺猷
　　從龍字(闕/)　泉州人
　
　
　
　宋宰輔編年録卷二十
