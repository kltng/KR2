#+TITLE: 祕書監志-元-王士點
#+DATE: 2016-06-11 12:22:17
#+SOURCE: github.com/kanripo/KR2l0008 master 52751a2e                
欽定四庫全書
　秘書監志
　　提要
　　　　(臣/)等謹按秘書監志十一卷元王士㸃商企
　　　　翁同撰士㸃有禁扁已著録企翁字繼伯曹
　　　　州人官著作佐郎其書成於順帝至正中凡
　　　　至元以來建置沿革典章故事無不具載司
　　　　天監亦附録焉盖元制司天監隷秘書省猶
　　　　漢制以太史令兼職天官之義也後列職官題
　　　　名與南宋館閣録例同其兼及直長令史
　　　　皆纎悉詳録則以金源以後以椽吏為士人
　　　　登進之階往往由此起家洊至卿相其職重
　　　　於前代耳其所紀録多可以資考核朱彛尊
　　　　嘗據以辨呉鄹即張應珍以大德九年改名
　　　　厯仕秘書少監非宋遺民證吉安府志之誤
　　　　則于史學亦多所禆矣乾隆五十四年　月
　　　　恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
欽定四庫全書
　秘書監志卷一
　　　　　　　　　　　　元　王士㸃　撰
　　職制
世皇觀天文以制厯授時觀人文以遵經化民廼立秘
書監儲圖史正儀度頒經籍設官有員郎吏承授以至
司天興文之𨽻屬廢置增損之嵗月録其故俾來者攷
　　立監
至元九年十一月太保劉秉忠大司農博囉奉聖㫖設
立秘書監從三品級
　官四員
　　監二員(從三品/)
　　少監二員(正五品/)
　吏屬六人
　　令史二人
　　典書二人
　　奏差二人
　　陞正三品
大徳九年七月十三日中書省奏秘書監官人毎俺根
底與文書俺的衙門自至元九年設立定作從三品來
其餘監分即漸陞了有麽道指例説有俺商量來掌管
禁書自前立來的不比其餘衙門有他毎言語是的一
般依著别箇監分體例陞正三品呵怎生奏呵奉聖㫖
那般者欽此行使正三品銀印劄付禮部鑄造首領官
知事改陞典簿都省欽依照驗
大徳十年二月二十二日中書省奏秘書監中尚監都
水監等衙門裏行的人每依例逓陞并添散官等四十
九員於内受宣命三十九員受勅牒一十員委付呵怎
生奏呵奉聖㫖委付者秘書監正三品少監從四品監
丞從五品典簿從七品
　　設官
至元十年二月初七日大司農博囉奏准隂陽禁書都
教分付與秘書監者前户部尚書焦友直改授秘書監
趙秉温充禮部侍郎知侍儀事兼秘書少監史杠引進
使知侍儀事兼秘書少監三月給從三品印閏六月扎
瑪里鼎以司天臺提㸃充秘書監
至元十八年四月十一日蒙古勒圖魯格𫝊奉皇太子
令㫖咱每的秀才宋𢎞道依著都勒斡托里齊扎瑪里
鼎一般與名分者俸錢比那兩箇更教多些者阿哈瑪
特根底說者敬此於三月初三日授大中大夫秘書監
禮任宏道名衜
大徳五年添設秘書監一員賈翔於八月十七日上
至大四年二月十七日舍哩博碩徹爾奉聖㫖秘書監
改做秘書卿
　食俸三員
　　一員徹里至大四年二月十六日巴哈集賽第一
　　日柱廊内有時分對舒庫爾齊鄭尚書巴延托果
　　斯院使飬安同知韓侍郎等有來舒庫爾齊少的
　　特奉皇太子令㫖教竒爾濟蘇平章的孩兒舍哩
　　博碩徹爾做秘書卿第四畫字行者便教禮上者
　　於二月十八日禮任
　　一員昭文館大學士中奉大夫典寳監卿温得榮
　　授秘書監卿依前昭文館大學士散官如故皇慶
　　元年二月初九日禮任
　　一員通議大夫隨路諸色民匠都總管府達嚕噶
　　齊逹爾瑪實哩授秘書卿散官如故皇慶元年七
　　月十四日禮任
　不食俸二員
　　一員遥授集賢學士嘉議大夫前僉尚服院事楊
　　光祖授崇文館大學士中奉大夫秘書監卿至大
　　四年四月十九日禮任
　　一員崇文館大學士中奉大夫武備寺卿譚振宗
　　授秘書卿依前崇文館大學士散官如故十一月
　　十四日禮任
　至元十八年添設少監二員
　　一員程文海二月内准禮部闗承奉中書省劄付
　　准呼喇呼孫阿里䝉古文字該中書省官人毎根
　　底建昌軍官人程總管年時哥哥根底大牌子與
　　了勾當那與了皇帝根底有省得提奏出氣力麽
　　道來呵阿哈瑪特根底說者他根底有勾當與者
　　麽道聖㫖有來如今他說有省裏也去阿作甚麽
　　陳楚客的替頭裏翰林院裏文字的勾當行呵省
　　得題奏行踏說有麽道奏呵那般者麽道聖㫖了
　　也又上位可憐見我根底不㨂怎生行者道呵我
　　的孩兒俺兩箇勾當裏了呵不宜的一般我的孩
　　兒根底或大廟的勾當裏或交秘書監的勾當裏
　　呵上位識者說有麽道奏呵那般者麽道聖㫖了
　　也欽此今擬翰林修撰朝列大夫程文海授中順
　　大夫秘書少監當月初一日禮任
　　一員至元十八年八月十五日吉丁啟有秘書監
　　宋宏道索曹晉充秘書監少監做伴當勾當敬奉
　　皇太子令㫖那般者麽道敬此曹晉授朝列大夫
　　秘書少監九月初一日
　至元二十年添少監一員利用少監千努欽授宣命
　奉議大夫秘書少監十一月初十日禮任
　至元二十三年添設少監一員承事郎僉隴右河西
　道提刑按察司事宋光祖授承務郎秘書少監於八
　月十七日禮任
　至元十六年設監丞一員正六品級前國子監助教
　耶律有尚祗授敇牒承務郎秘書監丞九月初二日
　上
　至元二十五年添監丞二名
　　一員沙木斯鼎至元二十五年七月初九日尚書
　　省奏年時和塔拉孫岳提㸃两箇奏秘書監回回
　　毎隂陽不理㑹得的人毎俺根底管著有已後隂
　　陽文書毎失散了呵俺怕的奏有麽道奏呵扎瑪
　　里鼎漢兒隂陽人根底體管者麽道交出去了來
　　昨前又教奏了秘書監人去來他又回回隂陽文
　　書提調的伴當麽道和他一處行的沙木斯鼎根
　　底索有俺商量得沙木斯鼎根底教做監丞漢兒
　　隂陽文書根底提調孫岳提㸃根底教做秘書監
　　蠻子隂陽人陳春官根底教做少監委付了這兩
　　個根底在前管著的勾當根前依舊委付了這兩
　　個根底在前管著的勾當根前依舊教管著又秀
　　才的文書提調的一兩個秀才官人毎委付呵怎
　　生麽道奏呵那般者聖㫖了也欽此八月十六日
　　祗授勅牒承直郎秘書監丞當日禮任
　　一員張康先於至元二十四年二月内准中奉大
　　夫同僉樞宻院事咨著作佐郎張康扈蹕兩都厯
　　俸己逾三考有勞無過竊見唐方與康俱南來者
　　方已陞翰林待制惟康未蒙陞擢家又貧困若陞
　　秘書少監額外請俸不署事推演太一數供職輦
　　下相應准此具呈都省照詳至元二十五年八月
　　初八日張康祗授勅牒奉直大夫秘書監丞依例
　　請俸不署事
延祐元年九月初二日阿爾哈雅左丞布哈叅議奏秘
書監官人毎的名字冩將來者麽道聖㫖有來將冩著
的名字教看呵總做一十員者内請俸的秘書卿教四
員者教沙木斯鼎為頭教舒庫爾齊實哩第二劉總管
第三與昭文館大學士正奉大夫散官依前兼總管府
者教盛從善依舊其餘的出去者兩個火者不請俸額
外教有者教設兩個太監鄭竒塔特五年記老的人有
教他做太監與大中大夫散官那一個太監的闕裏我
委付人也者設兩個少監教劉吉依舊教張景源做少
監設兩個監丞教趙天祥依舊王宜之不㨂幾時體替
者麽道又九月初四日阿爾哈雅左丞特奉聖㫖秘書
監裏劉少監做太監馮僧兒做少監不㨂幾時體替他
毎者麽道聖㫖了也欽此
　　設幕府
至元十六年七月都省准設秘書監經厯一員
至元十七年設首領官提控案牘一員十一月十四日
准中書吏部闗依奉中書省判送准劉伯時充秘書監
提控案牘當月十八日禮任
大徳五年提控案牘改設為知事王士爚於大徳六年
正月初三日禮任
大徳九年七月十三日中書省奏秘書監官人毎俺根
底與文書俺的衙門自至元九年設立定作從三品來
其餘監分即漸陞了有麽道指例說有俺啇量來掌管
禁書自前立來的不比其餘衙門有他毎言語是的一
般依著别個監分體例陞正三品呵怎生奏呵奉聖㫖
那般者欽此除本監行使三品銀印劄付禮部依例鑄
造外首領官知事改陞典簿都省欽依照驗
至元十六年設管勾一員十二月秘書監指諸色人匠
總管府例設立管勾一員奉都堂鈞㫖准呈
　　設屬官
至元十五年設著作郎一員劉天藻本官呈自至元十
三年承江南行省咨樞宻院以隂陽數學來朝至元十
五年二月欽授宣命承直郎遥受南康路同知充秘書
監著作郎
至元十九年添著作郎一員至元十八年八月初七日
中書省啟武州判官完顔君翼御前彈琴人員秘書監
裏見有著作郎名闕教入去者呵宜有啟呵奉皇太子
令㫖那般者敬此十月祗授勅牒至元十九年正月初
二日禮任
至元十五年設著作佐郎一員張副樞張左丞奉御托
克托楚魯特穆爾給事中阿勒坦翰林承㫖和爾果斯
就鄂爾多裏聞奏過張明逺與著作佐即名稱依例請
俸専一理㑹隂陽勾當欽此於九月初二日禮任
至元二十四年添設著作佐郎一員至元二十三年二
月十一日秘書監扎瑪里鼎奏李校書小名的人勾當
裏在意勤謹有雖不滿考呵他的這名分根底添與名
分别個毎也在意也麽道聖㫖了也欽此校書郎李天
麟授著作佐郎至元二十四年閏三月二十二日禮任
至元十四年設秘書郎一員竇履二月内五格奉御𫝊
奉皇太子令㫖與趙大哥竇先生的孩兒於秘書監定
奪教勾當者敬此知秘書監事趙侍郎於七月初九日
奏禀在前聖㫖教竇先生的孩兒於秘書監定奪勾當
來如今管秘書監文書的秘書郎名兒有奉聖㫖與那
名兒教勾當者欽此於九月内禮任
至元十五年添設秘書郎一員八月十七日准吏部闗
承奉中書省劄付托克托珠呈六月二十二日奏有張
平章張左丞焦尚書說鄭大教秘書監裏與焦尚書等
做伴當管秘書監勾當呵怎生奉聖㫖那般者欽此八
月初六日鄭自興祗受勅牒禮任
至元十五年設校書郎一員八月十七日准吏部闗承
奉中書省劄付托克托珠呈六月二十二日奏有張平
章張左丞焦尚書說劉制置奏他孩兒謝譯史教秘書
監裏焦尚書根底一同收拾文書勾當呵怎生奏聖㫖
那般者欽此於八月初六日謝椿祗授勅牒充秘書監
校書郎禮任
至元二十二年添校書郎一員三月初三日翰林集賢
侍講學士牒通事舍人周馳學問才能若處館閣校讐
之任相應准此秘府具呈中書省照詳十一月二十四
日准吏部闗承奉中書省劄付照㑹侍儀司通事舍人
周馳授將仕郎秘書監校書郎
至元二十五年秘府請設辨騐書畫直長一員都省准
設
　　設吏屬
至元二十四年添設令史一名五月内秘府見役令史
二人一人分監上京止有一人供事倉卒省臺呼召艱
於應接纂修地理圖志未曾添設乞增設令史一人都
省准設
至元二十五年設通事一名二月内為秘府纂修地理
圖志監官扎瑪里鼎西域人華言未通可設通事一人
奉都省准設
至元二十二年五月十六日都省准設䝉古筆且齊一
人
至元二十三年八月二十一日都省准設回回令史一
人
元貞二年正月都省准設知印一人
至大元年都省准添設知印一人
至大元年當年五月秘監知事改陞典簿比例當設典
吏一人䝉都省准設
　　設司徒府
至元十八年十一月二十五日奉司徒府劄付十月二
十日奏准翰林國史院領㑹同館集賢院都併做一箇
衙門筆且齊色埒黙為頭兒䝉古翰林院是冩䝉古字
聖㫖這勾當大有併在漢兒翰林院裏不宜一般如今
依舊翰林院交托里察罕為頭兒秘書監大史院司天
臺人也多有俸錢也多有都併做一個衙門交張平章
不妨樞宻院勾當兼管著做頭兒這併了三個衙門總
頭兒和爾果斯守司徒判翰林國史集賢院領㑹同館
知秘書監事阿薩爾右丞判翰林國史集賢院領㑹同
館知秘書監事阿里省裏與參政的名兒兼同判翰林
國史集賢院領㑹同館知秘書監事已令各官欽授
　翰林學士承㫖中奉大夫兼修起居注領㑹同館事
　和爾果斯授光禄大夫守司徒判翰林國史集賢院
　領會同館秘書監事修起居注如故
　資徳大夫將作院使禮部尚書同領㑹同館事阿薩
　爾授中書右丞判翰林國史集賢院領㑹同館秘書
　監事散官如故
　正議大夫戸部尚書給事中同修起居注阿里授正
　奉大夫參知政事兼同判翰林國史集賢院領㑹同
　館秘書監事同修起居注如故
　正奉大夫樞宻院副使兼知秘書監領太史院事張
　易授榮禄大夫樞宻院副使兼領秘書監事為革罷
　司徒府事
至元十九年六月二十五日准中書吏部闗承奉中書
省劄付欽奉聖㫖節該革罷司徒府農政院等衙門坐
到下項事理合下仰照騐施行承此當部除已委請本
部王郎中依上施行外合行移闗請照騐依奉省劄内
處分事理將本府應有文卷簿籍若有合交付翰林院
等各衙門計問本部已委官就便交割仍將交付訖各
事目數目開坐關來中書省劄付准中書省咨五月二
十五日聞奏和爾果斯為頭省官人毎奏將來司天臺
秀才毎㑹同館䝉古翰林院等管著奏來我這省裏行
又那裏押文字行呵不宜的一般筆且齊毎也空喫俸
錢有罷了色埒黙托里岱鄂托克齊毎那每各自勾當
裏理會行者我雖在省行呵也是管著那的一般有奏
將來有聖㫖了也欽此本省咨請照騐事都省除外合
下仰照騐施行仍行移合屬欽依聖㫖事意施行仍委
官計問司徒府首領官將本府應有合交付翰林院等
各衙門者就便交割合繳呈者呈省
　　位序
至元十年九月十八日秘書監扎瑪里鼎於萬壽山下
浴堂根底阿錫葉克埒穆爾齊奏皇帝委付奴婢與焦
大夫一處秘書監勾當來有聖㫖畫字的再奏者麽道
奴婢為住下勾當上與伴當每啇量了依著欽受到宣
命畫字來兼自焦大夫比奴婢先出氣力多年合在上頭
奉聖㫖是有先出氣力來底做長者欽此
延祐元年七月初四日拜珠集賽第三日香殿裏有時
分對舒庫爾齊哲伯耀珠阿都齊衆家等有來庫春太
保阿哩雅國公奏過事内一件沙木斯鼎學士從世祖
皇帝時分行來今後秘書監裏秦學士為頭沙木斯鼎
第二畫字呵怎生奏呵奉聖㫖不㨂誰裏頭勾當呵在
他每兩個下頭畫字者麽道聖㫖了也欽此於延祐元
年七月初四日署事
　　兼領
至大元年閠十一月初五日昭文館大學士正奉大夫
知秘書監岳鉉有㫖依大徳十年員數落知秘書監
至大三年正月十三日伊蘇丹集賽第二日皇太子鄂
爾多有時分香山大司徒對雅努侍御啟從在前色辰
皇帝有時分秘書監裏岳學士為天文禁書上頭為頭
兒管著行來如今見喫著昭文館大學士俸錢多年也
因分㨂上頭秘書監裏不曽入去畫字有他不管呵不
中的一般有啟呵奉皇太子令㫖那般者教他依舊為
頭兒知秘書監行者麽道
至大元年四月初十日秘書監少監沙木斯鼎除前厯
仕外至元二十二年有扎瑪里鼎引見過奉色辰皇帝
聖㫖交習隂陽勾當者欽此
至元二十六年有扎瑪里鼎奏奉色辰皇帝聖㫖分付
阿錫葉克埒穆爾齊這沙木斯鼎根底與勾當者欽此
於元貞元年七月内祗授勅牒靈臺郎司天少監勾當
至大徳二年七月内祗授宣命校侍郎行司天監勾當
至大徳四年九月二十日欽授宣命頒朔大夫提㸃回
回司天臺事勾當至大徳十一年四月内有伊埒薩巴
等官啟奉皇太子令㫖交沙木斯鼎秘書監吳少監的
替頭裏做少監者敬此當職於當月初七日禮任勾當
本監行移吏部轉呈都省照詳未經欽授宣命至大元
年二月十二日阿錫葉香山就柳林裏奏如今回回隂
陽人少有這沙木斯鼎不教隂陽裏行呵悞了一般的
去年皇太子令㫖裏教這沙木斯鼎秘書少監提調回
回司天臺這般行來如今把他根底依在先體例裏交
行呵怎生麽道奉聖㫖那般者欽此
　
　
　
　秘書監志卷一
欽定四庫全書
　秘書監志卷二
　　　　　　　　　　　　元　王士㸃　撰
　　禄秩
設官任賢賦禀稱事所以厚臣鄰也秩有髙下禄之隆
殺定焉因嵗時之豐約物直之低昂増俸給粟屢形詔
㫖㑹計多少具牘以書
至元十年十月初九日秘書監䝉太保大司農省㑹十
月初七日一同於皇城西殿内奏先於閠六月十八日
奏奉聖㫖秘書監俸錢教厯錢裏喫者合用的人立者
你定了數目呵再奏者今奏秘書監焦友直扎瑪里鼎
各人月支俸鈔一百兩少監趙秉温史杠各月支鈔七
十五兩令史趙欽止申傑各月支鈔一十七兩典書李
思齊張琚琳各月支鈔一十兩奏差忽都魯伯蘇徳慶
各月支鈔一十兩公使人五名各月支鈔三兩這般呵
怎生奉聖㫖依著那般與者
至元十四年八月秘書郎月俸三十五兩當年七月令
史添俸三兩
至元十五年五月著作郎月俸四十五兩
至元十五年九月著作佐郎月俸四十兩
至元十五年六月校書郎月俸三十五兩
至元十六年作頭董濟充管勾月俸一十兩
至元十三年作頭併入本監月俸六兩
正月為始月俸一十五兩
至元十五年三月初九日秘書監奉中書省劄付節該
欽奉聖㫖郭郎中俸錢奏呵依體例與者麽道聖㫖了
也欽此仰講議郭郎中合得名分擬定呈省奉此准中
書戸部闗就問得郭郎中稱元授中順大夫都水監於
至元十三年十一月將都水監事併入工部至元十四
年二月間欽授宣命充工部郎中署事勾當蒙張樞副
省㑹先欽奉聖㫖交你監修渾天儀等勾當上我於都
堂内議定交你請工部郎中俸錢欽依先奉聖㫖監修
渾天儀候改厯測騐了時即便還部遵依外䝉中書省
依例自至元十四年三月為頭放支工部郎中俸錢
至元二十年九月初七日准中書戸部闗承奉中書省
劄付至元二十年六月初七日安圖集賽第一日上都
寢殿裏有時分奏過事内一奏勾當裏行的人毎俸錢
一畨定奪比在前减了來如今諸物貴了的上頭俸錢
不勾有御史臺官部官俺根底與將文字來俺衆人啇
量得除大官人每外已下併首領官筆且齊等俱勾當
裏行的人每根底斟酌與呵怎生奏呵奉聖㫖恁衆人
啇量了待添與那甚麽回奏與麽道啇量來奏呵奉聖
㫖與者既那般與呵却不做賊好來欽此都省議得隨
朝衙門官員見請俸秩品同者其各支俸例不一都省
除外合下仰照驗照勘各衙門官員元定見支各各俸
例仍斟酌所掌事務繁簡另行定擬呈省外據省院臺
部等衙門見勾當令史䝉古筆且齊通事譯使知印宣
使奏差典吏祗候人等俸給依准所擬自至元二十年
七月為始先行支付仍就便移行合屬依上施行
　令史
　典書奏差
　公使人
大徳七年閏五月二十二日准中書戸部闗奉中書省
劄付欽奉聖㫖節該官吏俸薄不能飬亷增給俸米欽
此都省與集賢大學士啇議中書省事一同議得無職
田官吏俸米除甘肅行省與和林宣慰司一體擬支口
粮外其餘内外官吏俸一十两以下人員依大徳三年
添支小吏俸米例每一两給米一斗十两以上至二十
五两每員支米一石餘上之數每俸一两為米一升扣
算給付若無見在驗支俸去處時直給價雖貴毎石不
過二十两上都大同隆興甘肅各省不係産米去處毎
石擬支中統鈔二十五两價錢者從實開坐各各分例
移准上都省咨於大徳七年五月二十八日奏過事内
一件前者為内外勾當裏行的官吏俸錢少的上頭俺
省官臺官并老的每一處啇量了添與俸米者麽道奏
了行了聖㫖逹爾罕丞相大都省官人每與學士毎一
處啇議定奏將來但是無職田的請十两以下俸錢依
著先定來的小吏俸米例每一两與㪷米十两以上至
二十五兩與一石這的之上不㨂請多少俸錢的十兩
加與一㪷俸米呵内外官吏一年約請二十八萬餘石
米有這般與呵上都等處山後州城甘州等處河西州
城并和林不係出米去處從著各處事宜與價錢并口
粮更迤南州城若無現在米呵與價錢的擬將幾個分
例米有俺與和卓太傅右丞相衆人啇量來請三定俸
錢以上不與米三定以下俸錢的依著大都省官人每
與學士毎一處定來與呵怎生取自聖裁奏呵奉聖㫖
依著恁啇量來的與者欽此都省除外合下仰照驗就
行合屬欽依施行奉此闗請照驗就行合屬欽依施行
　岳昭文禄米二石二斗五升
　秘書監三員毎員禄米二石
　少監三員毎員禄米一石五斗五升
　監丞三員每員禄米一石四斗
　著作郎二員每員禄米一石六斗五升
　著作佐郎二員每員禄米一石三斗
　秘書郎二員每員禄米一石三斗
　校書郎二員毎員禄米一石三斗
　辨驗書畫直長禄米一石五斗
　知事禄米一石二斗
　令史三名各支禄米一石五升
　䝉古筆且齊禄米一石五升
　回回令史禄米一石五升
　通事禄米一石五升
　知印禄米一石五升
　典書禄米一石
　奏差禄米一石
　管勾禄米一石
　公使人二名禄米一石
大徳十年七月十二日秘書監中書戸部闗光禄寺太
常寺等衙門官吏月支俸例與秘書監現支俸例不同
本部議得秘書監元係從三品級今已陞為正三品所
索添俸除秘書監岳通奉等已支正三品俸不須添給
其餘官吏人等量擬到各各添支俸米奏准換授月日
大徳十年三月支付縁本監俸給按月支請了當如䝉
准擬自六月為始支俸相應得此覆奉都堂鈞㫖送户
部依上施行本部議擬到秘書監官吏月支俸米
　秘書監三員今比擬依利用卿等俸例各月支俸鈔
　二定米二石二斗五升
　少監六員今比依利用少監俸例各月支俸鈔一定
　四十两米一石六斗五升
　監丞三員今比依利用監丞俸例各月支俸鈔一定
　三十两米一石五斗五升
　典簿今比依利用中尚章佩等監經歴太常寺典簿
　俸例月支俸鈔一定米一石二斗五升
　令譯史通事知印令史今比依光禄寺令譯史通事
　知印俸例各支俸鈔三十七两米一石一斗二升
　奏差二名今比依光禄寺奏差俸例各月支俸鈔二
　十二两米一石
　典書二名今照得光禄寺典吏月支俸鈔一十五两
　米一石俸例相應難議添給
至大三年正月二十九日准中書户部闗奉尚書省劄
付欽奉詔書内一欵節該官吏禄薄不能飬㢘以致侵
漁百姓治効不修尚書省從長計議頒給欽此送本部
呈照擬到各項事理
至大二年十二月二十八日濟爾噶朗集賽第三日玉
徳殿西耳房内有時分實保齊大都丞相鄂勒哲特穆
爾丞相博羅齊圖列圖和卓大順司徒舒庫爾齊摩濟
等有來太尉托克托丞相太保三寳努丞相巴延平章
孟克特穆爾左丞相等奏天下諸衙門官吏俸錢不敷
的上頭交俺啇量了添與者麽道行了詔書來俺衆人
啇量來隨朝衙門官員并軍官每如今見請的俸錢内
减了加五改換與至元鈔住支俸米外任有職田的官
員三品的毎年與禄米一百石四品的六十石五品的
五十石六品的四十五石七品以下的四十石俸錢改
支至元鈔將職田拘收入官又外任宣慰使軍官雜職
等官俸錢十分中减去三分餘上七分改支至元鈔两
隨朝衙門行省宣慰司的吏員俸錢减去加五其餘鈔
數與至元鈔十两以下每月與俸米五斗外任行的小
吏毎的俸鈔依數改作至元鈔俸米依舊與呵怎生奏
呵奉聖㫖那般者欽此議得在都隨朝官吏俸秩截自
至大三年正月為始欽依支付所據在外行省同隨朝
衙門官吏併外任俸給擬自文字到日為始支付者省
除外合下仰照驗就便行移諸衙門欽依施行
　知秘書監月俸二定
　秘書監三員每員月俸二定
　少監四員每員月俸一定一十两
　監丞二員毎員月俸一定三两三錢三分三厘
　典簿月俸三十三两三錢三分三厘
　著作郎二員每員月俸四十两
　著作佐郎二員每員三十六两六錢六分六厘
　秘書郎二員每員月俸三十六两六錢六分六厘
　校書郎二員每員月俸三十兩
　辨驗書畫直長月俸二十兩
　令史三名每名月俸二十四兩六錢六分六厘
　知印二名每名月俸二十四兩六錢六分六厘
　䝉古筆且齊月俸二十四兩六錢六分六厘
　通事回回令史月俸二十四兩六錢六分六厘
　奏差二名毎名月俸一十四兩六錢六分六厘
　典書二名每名月俸一十兩米五斗
　管勾月俸一十兩米五斗
　典吏月俸一十兩米五斗
　祗候一十三名各月鈔一十一兩六錢六分六厘
延祐七年十一月二十七日拜珠集賽第一日嘉禧殿
裏有時分舒庫爾齊耀珠博爾歡筆且齊約蘇某給事
中竒塔特薩哩殿中特穆爾克等有來拜珠丞相逹實
哈雅平章齊剌參議呼圖克布哈郎中托音納爾中丞
等奏過事内一件大都為賑濟貧民設立了十個舖賑
糶糙粳米來昨前奏過添了二十萬糙粳米做二舖交
賑糶米根脚裏為是救濟貧民糶的有如今多是官豪
勢要并勾當裏行的人毎使人糴買的上頭到不的貧
民毎根底的一般俺啇量來如今將在都各衙門官吏
人等請的俸錢十分内教與三分糙粳米呵怎生奏呵
奉聖㫖那般者欽此都省議得毎糙粳米一石准中統
鈔二十貫照依各衙門官吏見請俸例欽依扣算除該
支五斗以上者依例折支四斗以下畸零之數不須折
支就行各衙門依上施行
　卿三員毎員月俸至元鈔二定今該支俸一定二十
　兩米折鈔三十兩該支米七石五斗
　太監二員每員月俸至元鈔一定三十三兩三錢三
　分三厘今該支俸一定九兩三錢三分三厘米折鈔
　二十四兩該支米三石
　少監二員每員月俸至元鈔一定一十兩今該支俸
　四十二兩米折鈔一十八兩該支米四石五斗
　監丞二員毎員月俸至元鈔一定三兩三錢三分三
　厘今該支俸三十三兩三錢三分三厘米折鈔一十
　四兩該支米三石五斗
　典簿月俸至元鈔三十三兩三錢三分三厘今支俸
　二十五兩三錢三分三厘米折鈔八兩該支米二石
　著作郎二員毎員月俸至元鈔四十兩今支俸二十
　八兩米折鈔一十二兩該支米三石
　著作佐郎二員毎員月俸至元鈔三十六兩六錢六
　分六厘今該支俸二十六兩六錢六分六厘米折鈔
　一十兩該支米二石五斗
　秘書郎二員每員月俸至元鈔三十六兩六錢六分
　六厘今支俸二十六兩六錢六分六厘米折鈔一十
　兩該支米二石五斗
　校書郎二員毎員月俸至元鈔三十兩今支俸二十
　二兩米折鈔八兩該支米二石
　令史等六名毎名月俸至元鈔二十四兩六錢六分
　六厘今支俸一十八兩六錢六分六厘米折鈔六兩
　該支米一石五斗
　奏差二名每名月俸至元鈔一十兩米五斗
　典書二名每名月俸至元鈔一十兩米五斗
　祗候一十三名毎名月支至元鈔三兩米一石
至元三年十一月准中書户部闗奉中書省判送至元
三年十一月初四日奏過事内一件節該戸部文書呈
在先在京衙門官吏人等請俸的俸錢十分内交與三
分糙粳米者麽道聖㫖毎石價鈔二十兩折著與來即
目賑濟貧民設立著二十舖賑糶米粮官吏并勾當裏
行的人毎日用俸米不敷使人糴買的上頭貧民根底
到不得一般有如今官吏人等合得俸米每石折鈔一
十五兩將减了的價錢米鈔相兼支付的説有依部家
定擬來的行呵怎生奏呵奉聖旨那般者欽此
　卿三員每員月支七石五斗續添折出米二石五斗
　太監一員月支米六石續添出米二石
　少監一員月支米四石五斗續添出折米一石五斗
　監丞二員毎員月支米三石五斗續添出米一石
　典簿月支米二石續添折出米五斗
　著作郎月支俸米三石續添出米一石
　著作佐郎等四員每員月支米二石五斗續添折出
　米五斗
　校書郎二員每員月支米二石五斗
　管勾月支米一石五斗續添折出米五斗
　直長月支米一石五斗續添折出米五斗
　令譯史等五名毎名月支米一石五斗續添折出米
　五斗
　奏差月俸一十兩六錢六分六厘續添折不盡米鈔
　一兩米一石
　典書二名毎名月支俸十兩續添折不盡米鈔五錢
　米五斗
　典吏月支俸一十兩續添折不盡米鈔五錢米五斗
　祗候一十二名毎名月鈔三兩米一石
皇慶元年十一月集賢殿大學士中奉大夫秘書監卿
提調回回司天臺事沙木斯鼎秘書少監盛朝列等官
於今月十七日有提調隂陽官庫春太保也於當職等
處𫝊奉聖㫖節該伊克集賽第一日嘉禧殿内有時分
對伊徳爾布哈王舒庫爾齊伊嚕特穆爾知院明埒棟
阿實保齊塔海和塔拉噶達爾等有來提調隂陽官庫
春太保阿哩雅䝉古岱交奏上位可憐見䝉古岱的孩
兒阿里做秘書郎者麽道有來如今都省給降勅牒照
㑹都與了也父子两個衙門裏畫字勾當呵體面不相
似一般有上位可憐見呵䝉古岱不畫字交他孩兒阿
里田惟真不之任闕内依著都省已降勅牒照㑹於秘
書監裏勾當呵怎生奏呵奉聖㫖䝉古岱老也有本事
的人有休畫字依舊喫秘書卿俸錢提調隂陽勾當者
阿里交秘書郎裏畫字勾當行者麽道聖㫖了也欽此
　
　
　
　
　
　
　
　
　
　
　秘書監志卷二
欽定四庫全書
　秘書監志卷三
　　　　　　　　　　　　元　王士㸃　撰
　　印章
秘書監印一分監印一監少監亦各有職印印如其品
皆鑄以銅直鈕篆以國字以銀龜為匣後職印廢監陞
正三品印易以銀給雙銀盝右貯印左凾朱聨以韋笈
茵褥副焉分監印亦如之幕府曰經歴曰典簿印隨號
改秘書郎職管鑰給印一管勾掌故牘給印一皆鑄以
銅直鈕龜匣
至元十年二月秘書監承奉中書省劄照㑹本監官員
欽授宣命勾當事奉此所有本監行用印信及各官職
印俱未䝉給降乞賜鑄給施行
　秘書監印及龜盒袱褥
　各官職印
　大中大夫秘書監
　中順大夫禮部侍郎知侍儀事兼秘書少監
　中順大夫引進使知侍儀事兼秘書少監
至元十年三月中書省送吏禮部依例鑄造到下項印
信封面發到
　從三品印一様二顆
　　秘書監印
　　秘書監之印
　正四品一様二顆
　　禮部侍郎知侍儀事兼秘書少監印
　　引進使知侍儀事兼秘書少監印
至元十年五月秘書監䝉中書省分付下監印龜盒袱
褥一副
　　銀葉裹木龜兒一個
　　銀盒子一個重五兩九錢
　　紫羅夾褥一個
　　紅紵絲褥子一個
至元十二年六月二十二日秘書監呈據本監隨逐車
駕别無分監印信竊見在京諸衙門俱有分司印信具
呈奉都堂鈞㫖送吏部依例施行當部送鑄印局鑄造
到從三品銅印一顆隨關發去請照驗收管
至元十年閏六月初七日中書吏部承奉中書省判送
為秘書監扎瑪里鼎職印事送鑄印局翟成依例鑄造
至元十四年十二月初一日中書禮部承奉中書省判
送秘書監焦秘書給職印奉都堂鈞㫖送部照例鑄訖
呈省奉此送鑄印局依例鑄到秘書監從三品銅印一
顆隨此發去請照驗收管
大徳九年十月二十五日准中書禮部闗奉中書省判
送大徳九年七月十三日奏過事内一件秘書監官人
毎根底與文書俺的衙門自至元元年設立定作從三
品來其餘監分即漸陞了有麽道指例説有俺啇量來
掌管禁書自前立來的不比其餘衙門有他毎的言語
是的一般依著個監分體例陞作正三品呵怎生奏呵
奉聖㫖那般者欽此除外者省合下仰照驗據本監行
使正三品銀印依例鑄造完備封面呈省却將舊印拘
收依例施行
大徳十年三月十二日准中書禮部闗奉中書省判送
本部呈准秘書監闗大徳九年七月十三日奏准秘書
監改作正三品衙門本監行使印信二顆上都鑄訖分
監銀印一顆外有印一顆并合用櫃盒一付未經鑄造
本部計料到銀兩等物議得分監印信上都已行鑄給
大都行使印信擬合依例鑄秘書監正三品銀印一顆
發付行用追毁舊印相應奉都堂鈞㫖送禮部更為照
勘無差依例鑄給施行大徳十年三月十一日准中書
工部關來文本監正三品印銀櫃盒二付却將替下舊
小銀盒一付差委奏差馬克明賫擎隨此發去請收管
施行
大徳十年九月准中書禮部闗奉中書省判送本部呈
准秘書監闗本監典簿并秘書郎闗印本部移准吏部
闗照得秘書監陞為正三品典簿從七品秘書郎正七
品級鑄印局申檢照不見秘書郎印例於黑印簿内照
得典簿印俱係從七品上項印信俱未鑄給議得秘書
監典簿等今既照勘准設品級印例明白合准本監所
擬鑄造發付行用相應具呈奉都堂鈞㫖秘書郎設置
已久不須降印外據典簿印信送禮部依上施行
至元二十二年六月二十五日中書禮部闗承奉都堂
鈞㫖送秘書監呈照擬經歴司印事當部得秘書監經
歴司既無印信擬合依例鑄造從七品秘書監經厯司
銅印一顆發下行用相應呈准都堂鈞㫖行下鑄印局
依例鑄造
至元二十四年二月十四日本監經歴郝景呈已䝉中
書省裁减本監經歴司所有卑職元掌經歴司銅印一
顆四角篆文全呈乞照詳中書禮部送鑄印局依例銷
毁作數
元祐五年四月十二日秘書郎任將仕於嘉禧殿西主
廊前有本監卿譚大學士𫝊奉聖㫖分付到禮部鑄造
到秘書郎銅印一顆欽依行使
元統二年八月十六日准中書禮部闗奉中書省判送
本部呈准秘書監闗據管勾沙木斯鼎狀呈切照設官
分職各有攸司卑職與太府寺監管勾俱係正八品級
又兼専管御覧圖畫禁書經典一切文字不為不重在
前初立本監權設管勾止授中書吏部劄付即與改授
勅牒流官大有不同如䝉比例給降行使印信庶免白
文字窒礙禁例官不虚設事得成就具呈照詳得此叅
詳上項印信即係創索擬合比依尚乘寺管勾承發架
閣庫印例鑄造從八品銅印一顆給付相應具呈奉都
堂鈞㫖連送禮部依上施行
　　廨宇
京師省府有二一在鳯池坊北中書省治也一在宫城
南之東辟尚書省治也尚書省廢故秘書恒與兵禮二
部易地而治經典庋閣聴堂局曹宇與事稱今述其更
徙之故而不詳其制度云
至元十二年正月十一日本監官焦秘監趙侍郎及司
天臺鮮于少監一同就皇城内暖殿裏董八格做竒爾
穆蘇奏去年太保在時欽奉聖㫖於大都東南文明地
上相驗下起盖司天臺廟宇及秘書監田地不曾興工
如今春間若便盖廟宇房舍工役大有先交築墻呵怎
生奉聖㫖墻先築者後廟宇房子也盖者欽此
至元二十一年二月十二日近為諸衙門遷往大都惟
本監未曾摽撥乞於大都係官房院立監於元撥定地
内起盖所有本監官吏亦合依例一就摽撥居止地面
照得當監有房舍大小三十間尚有未敷移闗工部摽
撥施行
至元二十三年三月初七日嘉議大夫秘書監扎瑪里
鼎於二月十一日伊克集賽第二日對伊徹察剌托克
托呼舒庫爾齊巴延竒爾穆蘇阿錫葉等就得仁府鄂
爾多裏有時分當職同鄂爾根徹爾奏過下頂事理除
已䝉文字具呈中書省照詳施行
　一奏如今皇帝聖㫖裏教秘書監編修地理文書者
　麽道秘書監裏勾當裏行的人都在大都裏住有秘
　書監在舊城裏頭有來往生受有勾當也悞了有大
　都裏頭一個織可單絲紬的局有那裏頭個人住有
　那的交移的舊城裏入去做生活者那局根底做秘
　書監呵怎生麽道奏呵省官人每根底説者那的中
　呵與者不中呵别個房子與者無呵道與那壊損教
　盖與者麽道聖㫖了也
　一奏舊城裏頭秘書監房子每是我的有來如今秘
　書監移出去了呵那房子我拆將來大都裏頭盖房
　子呵怎生麽道奏呵你要者麽道聖㫖了也
至元二十四年六月十一日尚書工部來呈本監於舊
禮部置監明文闗來事准此照得先承奉尚書省判送
秘書監呈有監官劉朝列蘇奉訓尚書省禀奉都堂鈞
㫖般移將舊禮部裏去者奉此呈乞照詳批奉都堂鈞
㫖送工部依上施行
至大元年六月十六日奉都堂鈞㫖本監般移將舊禮
部裏去者奉此
至大四年五月十四日本監典簿劉復初呈當日面奉
左司官楊都事張都事𫝊奉都堂鈞㫖於今月十二日
欽奉聖㫖泉府院𪠘宇撥作秘書監便交般移書畫者
欽此具呈照詳
至大四年六月二十五日准中書禮部闗奉中書省劄
付至大四年五月十二日月察察爾大師集賽第三日
正殿西壁和爾齊房子裏有時分和塔拉圖魯黙色學
士九耀努等有來李平章察罕叅政回回叅議圖勒噶
特穆爾叅議呼圖克布哈都事等奏過事内一件泉府
司併入戸部了也將那廨教做秘書監呵怎生奏呵奉
聖㫖那般者欽此都省合下仰照驗施行奉此闗請照
驗
皇慶元年三月十七日監丞賈奉訓秘書郎何大訓禀
奉都堂鈞㫖仰本監依舊移於北省禮部置者
至治二年十月二十九日准中書禮部闗當月二十八
日本部尚書阿布哈正議𫝊都堂鈞㫖秘書監御覧禁
書教移將南省兵部裏權且收頓者奉此照得先䝉右
司省掾尚愚仲𫝊奉都堂鈞㫖秘書監移將更鼓樓後
宗仁衞衙門裏去者那裏頭見安下的使臣兌那與正
廳盛頓御覧禁書者奉此已下㑹同舘外闗請照驗
　　分監
車駕嵗清暑上京丞相率百官各奉職分司扈從秘府
亦佩分監印輦圖籍在行間所以供考文偹御覧者視
它職為華要
大徳五年四月二十日據知印申居仁呈奉監官台㫖
闗取下項合用書籍用站車載赴上都者奉此
　闗八百六十册
　　通鑑六百九十册
　　太平御覧一百五十册
　　通典二十册
大徳七年三月二十六日䝉昭文舘大學士省㑹年例
分監上都合用書籍教差定人吏管押站車上來者
　　太平御覧
　　事類文集
　　通典
　　播芳
延祐二年四月十六日照得年例分監上都以偹御覧
通鑑等書籍及裝載站車打角桞箱蓆索等物行移依
例應付奉此
　書籍
　　通鑑一部
　　播芳一部
　　太平御覧一部
　　春秋一部
　　周禮一部
　　禮記一部
　　通典一部
　　尚書一部
　打角物件
　　桞箱子四個
　　葦蓆四領
　　單三索四條
　　連邉紙
　裝載站車一輛全掛頭疋并差去人飯食分例
　管押人
　　王鑑　朱仲寳　陸八剌沙　師贇
　　公移
秘府奉圖史無倥􁦖之務簡牘希闊公㑹有期郎吏陟
降堂序進退揖諾禮容甚都凡器用簡扎飲食之需趍
走之徒畢具朝廷所以優待文臣者周矣
至元十年十二月初四日承奉中書省劄付照㑹與各
部平牒事
至元十三年三月初二日中書禮部承奉中書省劄判
送吏禮房呈據吏部呈奉省判翰林兼國史院與秘書
監行移本部照得即日隨朝衙門亦有五品與三品平
牒行移叅詳翰林兼國史院與秘書監為無闗攝比及
通定奪以來擬合依舊行移呈奉都堂鈞㫖准呈
至元十五年六月二十五日中書禮部來呈監官俱付
上都䝉本監擬委權監勾當即不見於各衙門如何行
移乞定奪事省部議得既是秘書監官俱付上都委令
申傑收掌印信權管監事凡有印造歴日等事擬合具
呈省部呈奉到都堂鈞㫖送本部照例施行奉此省部
照得通政院都事權管院事各部符下據權管秘書監
事比及秘監官還監以來依奉都堂鈞㫖權令依例申
呈省部
至元二十年八月初二日准中書禮部闗承奉中書省
劄付近據樞宻院呈不見本院與宣徽院行移體例詹
事院呈乞定奪隨朝衙門行移事都省議擬到諸衙門
各往復行移體例開坐前去合下仰照驗行移合屬照
㑹施行
　六部與樞宻院詹事院宣徽院衛尉院通政院都功
　徳使司各無行移若有相干公事下各衙門經歴司
　司儀司其於大都上都留守司翰林國史集賢院翰
　林院省斷事官太府監大理寺太常寺秘書監大史
　院並徃復平牒諸路打捕鷹房總管府䕶國仁王寺
　總管府并聴符下
至元二十二年七月本監准中書吏部闗承奉中書省
判送秘書監呈奉中書户部劄付為起移官吏事除外
議得舊例與翰林院徃復平牒太常寺留守司平闗雖
奉戸部劄付未曾承奉都省明文與六部如何行移奉
都堂鈞㫖送吏依例施行奉此移准禮部闗照得近奉
都省劄付欽奉聖㫖節文六部陞為三品其餘二品衙
門咨部三品以下申部以此本部議擬呈准都堂鈞㫖
内三品衙門依都省劄付樞宻院例行移回報申移咨
各部照㑹了當次後却奉都堂劄付欽奉聖㫖節文六
部依舊做三品者欽此除外今准前因照得六部與諸
衙門今依舊行移批奉都堂鈞㫖送本部依例施行
至元二十九年五月二十六日本監奉中書省劄付照
得隨朝衙門與六部已有行移定例從七品以下人員
例從吏部擬注今有各衙呈保譯史令史宣史奏差典
吏人等似此細事不必移闗吏部定奪俱各經直呈省
不唯逗留文繁有妨政事都省除外合下仰照驗今後
行移各部依例施行
至元三十年五月十五日本監奉中書省劄付䝉古奏
譯該至元三十年四月十三日奏過事内一件省裏文
書多聚有聚的縁故官裏根底近行的二品衙門裏官
人每與六部不行移文書有俺根底與文書俺轉與六
部家文書有為那上頭往來遲悞著勾當有今後這衙
門與六部交行移呵那般者依著恁的言語者聖㫖了
也欽此都省議得隨朝二品衙門除見帶一品官爵人
員遇六部行移依例止押檢目不須署押闗文除外合
下仰照驗欽依施行
　　什物
至大四年十二月二十八日據架閣庫管勾李恕承奉
指揮同奏差李居真與工部所差覆實司吏王伯隆從
實交割到泉府院鋪陳什物數目
　鋪陳
　　厚座子二十二個
　　絨錦長條子一個
　　絨錦短條子一個
　　舊梅紅長條子一個
　什物
　　書案六個案衣全
　　印桌子一個印衣全
　　桌子兩個
　　脚踏一個
　　舊氈簾一個
　　舊鵞項凳子二個
　　鐡火盆一個火架全
　　沿邉紅竹簾一個
　　破屏風三付
　　獨食桌子八個
　　鍋一口
　　紅酒局子一個
　　大紅盤子二面
　　紅小粉盤子一十個
　　大鍋一口
　　脚踏子一個
　　鐡火盆一個架子全
　　書卷桌子一個
　　厚座子二個
　　紅條子二個
　　緑條子二個
　　紙劄
至元十年十一月呈夾紙一百張線紙二百張撿紙一
百張印色心紅三兩
至元十二年十月十一日本監照得十月分令史紙劄
等未曾闗支
　夾紙五十張
　線紙一百張
　撿紙五十張
　印色心紅一两
中書省判送議得秘書監呈整理秘書漸多元闗紙劄
不敷今添支事送本部擬自至元十三年正月為始約
量添支夾線紙各五十張似為相應覆奉都堂鈞㫖准
呈似數放支者
至元十五年正月照得本監春季紙扎心紅未曾闗支
開坐移闗中書户部依例放支
　夾紙三百張
　線紙四百五十張
　撿紙一百五十張
　印色心紅三兩
　公用銀器
至元二年四月十二日秘監宻邇謨龢麽提調制造公
用銀器送架閣庫依數收貯聴候公用
　一鍍金舡臺盞一付重八兩五錢九成色
　一鍍金臺盞一付重四兩九成色
　一銀壺瓶盂子各一件重二十七兩係十成色
　壺瓶一個重二十兩
　盂子一個重七兩
　　食本
至正元年閏五月初九日准中書户部闗至正元年四
月二十四日阿爾圖集賽第二日大口奈曼鄂拓克裏
有時分舒庫爾齊僧格實哩筆且齊實喇卜伊勒都齊
蠻子殿中訥哷圖給事中特穆爾布哈等有來衆省官
商量了伯勒齊爾布哈平章額森特穆爾平章逹實特
穆爾平章阿嚕右丞許左丞福珠叅政博囉特穆爾叅
議實保叅議拜珠郎中蠻子員外郎綽爾齊台都事直
省舍人昌吉哈喇特穆爾䝉古筆且齊徳黙實巴延特
穆爾等奏過事内一件奎章閣營運錢内翰林院裏與
叁阡定秘書監裏與一阡定鈔交做堂食錢呵怎生奏
呵奉聖㫖那般者欽此
至正二年正月覆奉監官議得上項營運鈔定諸人借
使監官不過中統鈔五十定屬官三十定令譯史二十
定典書人等一十五定月息一分五厘必須明白開冩
正借錢人代保人元附籍貫見任職役事産借錢人或
遇别有遷除得代本息納足方許給由如有拖欠利息
隨於代保人名下月俸内掯除還官若上項正借錢人
鈔定不完代保人告滿文解亦不行給付借錢人雖在
無錢將事産折挫入官外不敷之數代保人名下一面
追徴事産亦行折挫凡借錢人文契典簿廳受訖呈監
然後用半印勘合行下架閣庫收受的契方許放支鈔
定仍具出庫起息年月明白開呈仍下典簿􁨃以偹查
勘委自太監以下正官一員每季一次提調下季不過
孟月初五日明白開冩見在并已借未收實欠備細數
目移文本監轉闗下次提調官照驗施行凡典簿廳呈
到諸人借錢文契須要提調官與監官相叅署押行下
架閣庫放支施行仰移闗提調官監丞王道奉議仍下
典簿􁨃架閣庫照驗依上施行欽此
　　公使人
至元十年十月為始設公使人五名月俸三兩
至元二十二年某月某日毎名月支鈔七兩五錢
　　守兵
大徳元年四月二十五日秘書監照得自至元十年設
立秘書監置庫收掌應有禁書隂陽文字為無處軍看
守恐致踈虞擬撥守䕶處軍三名具至中書省䝉撥到
處軍二名常川守䕶
至元十四年呈中書省送兵刑部擬添處軍一名與元
撥處軍二名一同看守呈奉都堂鈞㫖准呈了當在監
處軍三名看守
大徳五年六月十四日武衛親軍百户完顔懐義䝉武
衛親軍都指揮使司偹奉上司文字欽奉聖㫖秘書監
裱禙佛像書畫等委差懷義將引軍一十名看守供作
勾當欽此照得上項軍人合請口粮一總計軍一十名
自大徳五年四月初一日為始至六月終内除四月六
月小盡二日不支外每名該支米八斗八升
　　工匠
大徳五年八月初六日秘書監據知書畫支分裱禙人
王芝呈近䝉都省欽奉聖㫖裱禙書畫差官前到杭州
取發芝并匠人陸徳祥等共五名馳驛前來秘書監裱
禙書畫勾當所據芝等夏衣已䝉闗支所有冬衣合行
開坐具呈乞賜依例放支
　總計五名
　　知書畫支分裱禙人一名王芝
　裱禙匠三名
　　陸徳祥　馮斌　尤誠
　接手從人一名陳徳
至元二十一年十月十三日秘書監據本監管勾董濟
呈本監裱禙人匠趙得秀等除已支夏季四月至閠六
月塩粮外有秋季七月至九月合支塩粮數目開坐具
呈得此闗户部依例放支
　一總白米二石四斗
　　白麵一百二十斤
　　鈔一十兩
　趙徳秀毎月白米三斗白麺一十五斤鈔一兩五錢
　四個月總該米一石二斗白麺六十斤鈔六兩
　張柏松毎月白米三斗白麵一十五斤鈔一兩五錢
　四個月計該白米一石二斗白麵六十斤鈔六兩
　　雜録
大徳五年三月准中書吏部闗來文本監减提控案牘
設知事一即日欽奉聖㫖裱禙書畫止有提控案牘一
員提調候知事到任至日代替庶不失悞請照驗事准
此除知事另行外闗請照驗
延祐三年九月初七日額森特穆爾集賽第二日嘉禧
殿内有時分本監官守司徒沙木斯鼎對庫春太保實
保齊賽瑪爾堪竒爾穆蘇阿哩雅等有來沙木斯鼎奏
馮少監如今教做太監蕭同知做少監阿爾黙色張少
監他毎都是先勾當來的人有如今逓的新入來的要
他毎舊勾當的之上畫字有我他毎根底依例説呵他
毎不聽有麽道奏呵奉聖㫖那般體例那裡有隨朝衙
門有先來後到教逓陞的馮僧兒阿爾黙色之下畫字
者蕭少監張少監之下畫字者麽道
㤗定四年五月十六日准秘書少監虞集䝉都省給驛
馬三疋赴召上都入侍經筵闗請照驗
至元十二年十一月十三日准少中大夫秘書監於今
月初九日内裏煖殿内對隂陽人阿里威等伊埒濟竒
爾穆蘇奏造阿逹了也奉聖㫖將去秘書監裏與秘書
一處放著交令史毎冩見數目者欽此當職照得係官
大盖造處用度開坐闗請照驗聖㫖處分事意收頓
　一總計阿達九百六十四個
　　青石一百五個
　　錫一百個
　　生鐡一百一個
　　瓦的一百個
　　錫□八十個
　　銅鍋一百個
　　鴉青紙二百二十四個
　　白紙一百五十三個
　　大銅鍋一個
　
　
　
　
　
　
　
　
　
　
　
　
　
　
　
　秘書監志卷三
欽定四庫全書
　秘書監志卷四
　　　　　　　　　　　　元　王士㸃　撰
　　纂修
至元乙酉欲實著作之職乃命大集萬方圖志而一之
以表皇元疆理無外之大詔大臣近侍提其綱聘鴻生
碩士立局置屬庀其事凢九年而成書續得雲南遼陽
等書又纂修九年而始就今秘府所蔵大一統志是也
因詳其原委節目為將來成盛事之法
至元二十二年六月二十五日中書省先為兵部元掌
郡邑圖誌俱各不完近年以來隨路京府州縣多有更
改及各處行省所轄地面在先未曾取會已經開坐沿
革等事移咨各省并劄付兵部遍行取勘去後據兵部
令史劉偉呈亦為此事施行間據來呈該准上都秘書
監闗扎瑪里鼎奏太史院歴法做有大元本草做裏體
例裏有底每一朝裏自家地面裏圖子都收拾來把那
的作文字來聖㫖裏可憐見教秘書監家也做者但是
路分裏收拾那圖子但是畫的路分野地山林里道立
堠毎一件裏希罕底但是地生出來的把那的做文字
呵怎生奉聖㫖那般者欽此呈乞照詳事得此六月十
三日與本監焦尚書彭少監等議得翰林院兵部各差
正官與本監一同啇量編類似為便當得此除已劄付
兵部摘委兵部郎中趙奉議及劄付翰林院依上差官
外仰照驗欽依聖㫖事意施行
至元二十三年八月二十九日本監照得欽奉聖㫖編
類地里圖文字欽此開坐具呈都省明降
　一奏皇帝聖㫖裏教秘書監編修地里文字者麽道
　秘書監裏勾當裏行的人都在大都裏住有秘書監
　在舊城裏有來徃生受有勾當也悞了有大都裏頭
　一個織可單絲紬的局有那裏頭别人住有那的毎
　教移的舊城裏入去做生活者那局根底做秘書監
　呵怎生麽道奏呵省官人每根底說者那的中呵與
　者不中呵别個房子與者無呵道與那懷教盖與者
　麽道聖㫖了也欽此除已累經呈省闗部外到今未
　能撥到不能聚集編類人員合行早為撥降
　一奏省裏與文書來隨處城子裏頭有的地里圖子
　文字毎收拾將來者道來至今不曾將來勾當遲了
　有如今疾忙教將來者麽道省裏再與文書呵怎生
　麽道奏呵那般者麽道聖㫖了也欽此照得除將已
　發到路分文字見行照勘外有下項未到去處并邊
　逺國土本監先為不知各各名號已曽具呈乞早將
　邉逺國土名號及行下未曽報到圖册去處早為發
　到以憑編類
　一奏有一個孔夫子的孩兒每根底教的陳儼小名
　又有一個蠻子田地裏有的秀才虞應龍又京兆府
　根底一個秀才蕭維斗這地理的勾當好理㑹的有
　那的每根底教將來呵怎生麽道奏呵教來者再用
　著的蠻子漢兒秀才毎有呵鄂爾根徹爾理㑹的有
　恁一處索者麽道聖㫖了也
至元二十三年三月初七日准嘉議大夫秘書監扎瑪
里鼎於二月十一日伊克集賽第二日對伊徹察喇脫
克脫呼舒庫爾齊巴延竒爾穆蘇阿錫葉等就徳仁府
鄂爾多裏有時分當職同鄂爾根徹爾奏過下項事理
除已䝉古文字具呈中書省照詳外
　一奏在先漢兒田地些小有來那地理的文字册子
　四五十册有來如今日頭出來處日頭没處都是咱
　毎的有的圖子有也者那逺的他毎怎生般理㑹的
　回回圖子我根底有都總做一個圖子呵怎生麽道
　奏呵那般者麽道聖㫖了也
　一奏秘書監裏勾當裏行的人毎别個勾當裏遷的
　去了呵地理的文字悞了的一般有月日滿呵就監
　裏添與小名呵怎生麽道奏呵那般者麽道聖㫖了
　也
至元二十四年三月二十四日集賢大學士中奉大夫
行秘書監事扎瑪里鼎該奉尚書省劄付據集賢院呈
近奉中書省劄付扎瑪里鼎阿錫葉奏地理圖子勾當
遅悞了的一般有我怕有去年皇帝聖㫖裏鄂爾根徹
爾一處商量來俺的勾當他也好理㑹的有如今又在
前省裏有底聖㫖毎秘書監底不揀那個勾當合用著
底勾當毎有鄂爾根徹爾一處商量了教行呵地理圖
子底勾當疾忙成就也者麽道上位奏呵那般者麽道
聖㫖了也欽此本院照得集賢大學士鄂爾根徹爾近
受宣命尚書右丞兼議秘書監地理圖本實恐不暇况
前項事理係扎瑪里鼎來立尚書省以前奏准公事呈
乞聞奏施行得此都省除外合下仰照驗欽依元奉聖
㫖著𦂳編類無致遅慢
至元二十四年六月初九日尚書省近據集賢院呈本
院集賢大學士鄂爾根徹爾受宣命尚書省右丞兼議
秘書監地理圖本實恐不暇乞照詳事都省至元二十
四年五月十二日奏過事内一件鄂爾根徹爾說畫地
理圖本教我提調著有來我根底省裏勾當委付了也
那勾當管呵省裏勾當莫不躭擱了去也麽道有來奏
呵那勾當裏休行者麽道聖㫖了也欽此
至元二十四年正月二十四日中書省近據來呈本監
官扎瑪里鼎奏過事内一件節該一個孔夫子的孩兒
每根底教的陳儼小名的人又有一個蠻子田地裏有
的秀才虞應龍又京兆府根底一個秀才蕭維斗這地
理的勾當好理㑹的有那的毎根底教將來呵怎生麽
道奏呵交來者麽道聖㫖了也欽此具呈取發事得此
移咨各省取發去後今准湖廣行省咨該虞應龍狀呈
正為理㑹地理勾當數年用工將古今書史𫝊記所載
天下地理建置郡縣沿革事蹟源泉山川人物及聖賢
賦詠等分類編述自成一書取漢書王吉所云春秋所
以大一統者六合同風名其書曰統同志上以發揚聖
朝混一海宇之盛其書見行纂修成藁擬就沿途併力
抄冩正本一就進呈今湖南道宣慰司應付站舡二隻裝
載統同志文書誠恐前途水路不通乞照依中書省咨文
應付鋪馬二疋行移前路官司應付人夫車子般載事
至元二十四年二月三十日本監准中書工部闗為彩
畫地理圖本畫匠二名除已行下都城所差人押領交
付外闗請差人催取覊管
至元二十四年二月十六日奉秘監台㫖福建道邉海
行船回回毎有知海道回回文字喇特納具呈中書省
行下合屬取索者奉此
至元二十四年九月十八日奏奉聖㫖取發到秀才虞
應龍付監見行編類地理文字行下校書郎楊將仕周
將仕就虞柏心先生處計㑹編類
至元二十四年三月二十一日本監竊詳聖朝天下一
統疆宇宏逺州郡繁多著而為書比之前代浩瀚數倍
其著述也必須稽考古來圖書憑凖今日事跡一一重
加編類若不加之嵗月廣其文人未易成就今照得在
監見有著作一員秘書一員校書二員并翰林院撥到
編修一員止是五人雖先呈准虞應龍蕭㪺陳儼三員
累次催請未見到監日期為此已將省部發到隨路文册
與古書相㕘依式類成荒藁已多本監官再行研窮叅
照多有勾引改抹貼說去處闕人抄冩乞中書省元摘委
令翰林院趙學士兵部趙郎中早為赴監詳定及權設
書冩五七人先行謄録静藁以待博學洽聞耆儒宿徳潤
色删定成書以偹進呈若不預呈不惟無以見纂修次第
抑亦切恐躭悞外據未發到路分催㑹發下接續編類
至元二十四年十二月二十日本監近有翰林國史院
差本院編修官馮肯播於本監修集地理文字本監就
保陞著作郎職名䝉都省准呈
至元二十六年七月十八日本監准尚書吏部闗近奉
尚書省判送秘書監呈准本監扎瑪里鼎中奉闗欽奉
聖㫖編類地理圖書呈准都堂鈞㫖令王俁等支請飲
食編類勾當擬充檢討移准吏部闗議得王俁等即係
創添窠闕似難議擬候編類事畢至日從優陞用准此
看詳王俁係必用人員各人别無名分俸給實難拘留
呈乞照詳奉都堂鈞㫖送吏部照擬連呈奉此議得秘
書監舊制别無檢討職名所據王俁王益已受吏部付
身充嵫陽等縣教諭今本監官扎瑪里鼎欽奉聖㫖編
類地理圖書各人支請飲食編類勾當已經呈准從優
陞用以此叅詳如編類成就擬於府州教授似為相應
呈乞照詳䝉都堂議得准呈送吏部依上施行
至元三十一年八月本監移准中書兵部闗編冩至元
大一統志毎路卷首必用地理小圖若於編冩秀才數
内就選宗應星不妨編冩彩畵相應闗請如委必用圖
本依准施行
至元三十一年八月十二日本監准中書兵部闗為余
奕昌等曽無編冩至元大一統志即不見秘書監呈准
都堂鈞㫖續選編冩類定支請飲食分例人數姓名照
勘明白同前項志書一就闗來准此除志書已行回闗
收管外今將元准擬用編冩秀才虞應龍等一十名支
請飲食分例呈奉都堂鈞㫖准呈到各各姓名及在後
節次續准人數開坐回闗本部去訖
　一元准少監虞奉直牒移闗兵部呈奉都堂鈞㫖支
　給飲食分例額定編冩秀才一十員
　　虞應龍　方平　宗應星　朱孟犀　管本孫
　　朱謙　崔文質　余世昌　汪世榮　髙季材
　一續准少監虞奉直牒於前項秀才補替事故還家
　人員編冩三員
　　于天瑞補替汪世榮
　　趙孟節補替朱孟犀
　　周世忠補替髙季材
　校正一員
　　劉元普補替管本孫
至元三十一年十月二十六日本監准中書兵部闗發
到至元大一統志四百五十册呈解中書省劄付發下
右司收管
元貞二年十一月二十六日秘書監據著作郎呈保書
冩孔思逮等五名係都省准呈月支飲食人員毎日在
局編冩未甞少怠若䝉出給劄付似為激勵得此奉監
官台㫖依准所保出給付身
　　孔思逮　王琳　趙由昌　王守貞　馮貞
元貞二年三月初五日本監准中書兵部闗來文照得
雲南發到地理沿革事蹟除完偹外有下項未完事理
早為行移取勘完偹編類圖册等事呈奉都省判送照
得雲南係邉逺地面難與腹裏一體奉都堂鈞㫖送兵
部行移本監就便計問差來任總管者
兀貞二年三月十二日准兵部闗奉中書省劄付來呈
准秘書監闗著作郎呈雲南行省所委編類圖志任中
順編到地理圖册甚是可取盖縁秉志勤苦通曉文學
久任雲南習知風土據金齒未經供報等處若令本官
一就取勘編類似望早得完偹都省准擬
元貞二年三月十六日准中書兵部闗來文編冩雲南
地理文字據書冩人員紙扎筆墨等物依已行例官為
應付本部議得除紙扎筆墨官為應付外據硯瓦什物
鋪陳等物若於八作司見在物内借給事畢拘收還官
相應具呈都堂鈞㫖准呈連送兵部就便依例施行
　戸部官為應付
　　紙二千張
　　筆一十把
　　墨二斤
　工部暫借應付
　　硯四個
　　髙條桌七個
　　條床四張
　　條子二個
　　蒲席七領
　　葦席七領
元貞二年十一月初二日著作郎呈粘連到大一統志
凡例
　一某路
　　所轄幾州
　　開
　　本路現管㡬縣
　　開
　一建置沿革
　　禹貢州域
　　天象分野
　　歴代廢置　周　秦　漢　後漢　晉　南北朝
　　　隋　唐　五代　宋　金　大元
　一各州縣建置沿革
　一本路親管坊郭鄉鎮
　一本路至上都大都并里至
　一各縣至上都大都并里至
　一名山大川
　一土山
　一風俗形勝
　一古蹟
　一寺觀祠廟
　一官蹟
　一人物
大徳元年三月初三日秘書監據著作郎呈近為編冩
雲南地理文字計料到合用紙劄筆墨等物除發下檢
紙等物銷用外據上静夾紙䝉秘府指揮候編定撿目
至日計料取發照得上項地理文字今已編定撿目計
料得合用上静夾紙筆數目開坐具呈乞賜行移合屬
放支
　江淮夾紙二千五百張
　好心子筆五十管
　上等細墨一斤
大徳二年二月初五日據著作郎呈奉秘府指揮編類雲
南甘肅地理圖册依上編類到雲南等處圖志通計五
十八册合用裝禙物料已經開坐具呈照詳外有遼陽
行省地理圖册照得别不見開到本省所轄路府州縣
建置沿革等事蹟及無彩畵到各處圖本難以編類照
得元設書冩孔思逮等五名即目别無所冩文字據各
人日支飲食擬合自大徳二年二月二十一日權且住支
候遼陽行省發到完偹圖志再行編類依例呈覆闗請
大徳二年五月初五日據著作郎呈依上編類到雲南
等處圖志通計五十八册未曽裝禙就喚到裱禙匠趙
徳秀等計料到合用物料開坐呈乞照詳移准中書兵
部闗呈奉都堂鈞㫖連送兵部行移工部比料實用數
目無差就行合屬依例施行
　禮部應付白麵七斤四兩
　戸部應付夾紙二百九十張　線紙一百六十張
　黄綾一百三十九尺二寸　　藍綾八尺七寸
　本部提舉左八作司應付白礬一斤一十三兩
　皂角一斤一兩四錢　　　　黄蠟一斤一十三兩
大徳三年七月二十八日據著作局呈奉秘府指揮編
類遼陽等處圖志并至元大一統志全部目録今已編
類上浄了畢共計八册所據合用裱禙物料就喚到裱
禙匠趙徳秀計料到下項物料移准中書兵部闗呈奉
都省判送就行工部依上應付
大徳三年書冩董可宗代孫伯壽闕
大徳五年八月四至八到坊郭體式
　某路某縣里至(州同/)
　　某方至上都幾里　某方至大都　某方至本路
　　某方至本州(並依上開里數如𨽻/本路者去此一行)
　　東至某處幾里(至是至/各處界)　西至　南至　北至
　　東到(到是到/各處城)　西到　南到　北到　東南到
　　西南到　東北到　西北到(並依上/開里數)
　坊郭鄉鎮
　　領幾鄉
大徳五年七月初二日准兵部闗奉中書省判送本部
呈秘書監闗據著作郎趙炞呈照得編類天下地理志
書備載天下路府州縣古今建置沿革及山川土産風
俗里至宦蹟人物賜名大一統志續有遼陽雲南逺方
報到沿革及各處州縣多有分撥陞改不同去處除將
至元大一統志重行校勘添改沿革外須選揀通儒能
書人員通行冩静進本以備御覽實為重事本部叅詳
冩志書人員食錢今次呈准依寫金字經例毎名支中
統鈔一兩五錢照得吏部冩行止藉記部令史日支中
統鈔七錢若依呈准放支似渉偏負以此比附量擬編
冩志書人員毎名日支食錢中統鈔一兩開局日為始
放支相應奉都堂鈞㫖准呈
　元發二十名内合存一十六名
　　趙文煥　虞志龍　趙普賢　朱宗周　李純
　　髙伯椿　李天任　趙素履　歐陽普壽　梁煥
　　辛鈞　　耿居仁　王彦恭　孫伯壽　葢光祖
　　趙宏毅
　今次選換四名
　　牟應復替胡明安　魏誼替馮振
　　王時中替屈楚材　張晉替杜敏
大徳七年五月初二日秘書郎呈奉秘府指揮當年三
月三十日伊克集賽第一日玉徳殿内有時分集賢大
學士卜蘭禧昭文館大學士秘書監岳鉉等奏秘書監
修撰大一統志元欽奉世祖皇帝聖㫖編集始自至元
二十三年至今才方成書以是繕冩總計六百册一千
三百卷進呈欽奉御覧過奉聖㫖於秘府如法收蔵仍
賜賚撰集人等者欽此
大徳七年閏五月二十二日准中書兵部闗刑部闗准
本部郎中賈朝列闋竊見建康路明道書院山長俞庸
委是才藝之士兼博通地理逈出儒流即目到部聴除
即今兵部見奉中書省判送行移秘書監纂録天下地
理總圖若令本人分書纂録彩畫完偹實有可觀准得
照此先准翰林應奉汪將仕保呈前鄂州路儒學教授
方平彩畫地理總圖已經移闗秘監依上彩畫去訖今
准前因一同彩畫施行
元貞二年六月十六日本監照得近為秘書監造到書
畫等文册三扇送校書郎校勘得除隂陽禁書封記未
敢牽㸃外書畫與簿藉相同得此擬將隂陽禁書候公
同監官還監至日牽㸃今將本庫元造文册三扇發下
收管
大徳四年四月十六日據秘書郎呈近䝉秘府指揮編
類到至元大一統志書四百八十三册計七百八十七
巻仰子細校勘若有差訛就為改正仍標出差訛卷目
呈監蒙此校勘間又奉監官台㫖與著作郎趙從仕一
同校勘奉此依上校勘了畢中間差訛字様已經改正
别無合標出巻目今將元闗出大一統志書四百八十
三册隨呈繳納還庫交收
至大四年七月二十一日中書省奏准事内一件節該
如今老秀才毎少了也外頭後學毎學得好的也有可選
著於國子監裏并翰林院秘書監太常寺等文翰衙門
委付并外頭儒學提舉司裏委付呵後人毎肯向前也
者麽道奏呵是有休問品從雖是白身人呵好的委付
者麽道
至元二十三年十月初四日吏部來文秘監扎等奏奉
聖㫖本監勾當裏行的人毎月日滿呵就監裏添與名
分闗請依施行
至元二十四年四月二十四日照得本監欽奉聖㫖編
類地理圖藉於尚書省覆過奉都堂鈞㫖般移於禮部
置監都省催請著作郎虞應龍到監著述地理文籍必
須置局講究編類彩畫圖并見闕合用鋪陳等物開坐
具呈尚書省應付
　本監用
　　條褥五箇　　座子一十箇　　蒲席一十領
　　葦席一十領
　著作局用
　　條床六個　　條桌一十個　　葦席二十領
　　條褥五個　　蒲席一十領　　座子四個
　　硯瓦六個
至元二十三年二月十一日伊克集賽第二日就徳仁
府鄂爾多有時分秘監扎瑪里鼎同鄂爾根徹爾奏一
個李校書小名的人勾當裏在意勤謹有雖不滿考呵
他的這名分根底添與名分呵别個的毎也在意也者
麽道奏呵那般者麽道聖㫖了也
　
　
　
　
　
　
　秘書監志巻四
欽定四庫全書
　秘書監志巻五
　　　　　　　　　　　　元　王士㸃　撰
　　秘書庫
自昔秘奥之室曰府曰庫葢言富其蔵也世皇既命官
以職其扃鐍緘縢之事而後列聖之宸翰纂述之紀志
天下文籍古今載記所以供萬幾之暇者靡不備具雖
圖像碑誌方技術數之流畢部分類别而録云
延祐二年九月初五日秘書郎呈奉指揮發下裕宗皇
帝書硯從實收管
　孝經三冊不全　　　　論語七冊不全
　小學二冊不全　　　　周易一冊不全
　唐鑑六冊不全　　　　孝經巻子一箇不全
　倣書一巻零一幅　　　玉硯一箇匣全微有損
　風字硯一箇
延祐二年七月十六日奉集賢院劄付當年四月二十
三日穆哩庫集賽第二日嘉禧殿内有時分對庫庫岱院
使張司農太史院樊仲信等有來本院官庫春太保叔固
學士奏過事内一件裕宗皇帝根前説書的先生王贊善
是和許仲平先生一處衍授時厯來的裕宗皇帝小時節
讀的文書冩來的字更使來的一箇玉硯一箇風字硯王
贊善收拾著來如今他的孩兒説不是他毎合收來的將
來呈獻過麽道上位看了奉聖㫖都教秘書監裏好生收
拾者王贊善并他父祖根底依著姚公茂竇漢卿體例與
封贈者您與省家文書者麽道聖㫖了也欽此
至正元年九月二十二日伊克集賽第一日明仁殿後
宣文閣裏有時分對托克托右丞相庫庫承㫖有來多
爾濟巴勒學士特奉聖㫖有裕宗皇帝讀的文書寫來
的倣書秘書監裏收拾者有你去取將來者麽道𫝊聖
㫖來欽此除欽遵外當日已時多爾濟巴勒學士羅羅
少監對各監官闗領前進獻至九月二十四日申時對
本監官吏并帝王像囬納還庫訖
　論語七冊大小不同　　小學二冊
　周易一冊　　　　　　孝經一冊
　倣書一巻　　　　　　唐鑑六冊
　大學衍義節略一冊　　尚書政要一冊
　唐太宗帝範一冊　　　孝經巻子一冊
　匣子一箇内大紅銷金袱兒一箇盛青宫要略一冊
至大四年二月初六日有舒庫爾齊貴僧濟蘇摩哩校
書焦校書赴監𫝊奉皇太子令㫖二月初五日巴哈集
賽第三日隆福宫西棕毛殿東耳房内有時分對伊拉
齊詹事舒庫爾齊貴僧特奉皇太子令㫖把我看的文
書都教般將秘書監裏去者敬此與盛少監王少監一
同交割到書籍六百四十四部計六千六百九十八冊
内七部紙禙計二百七十一冊乞照詳事得此施行間
今准禮部闗奉中書省劄付詹事院呈太子校書呈照
得元收管書籍圖畫内除節次敬奉令㫖應有的圖畫
并手巻都與噶海齊司徒者其餘的文畫盡數交割與
秘書監家好生收拾者休教損壊了敬此今將給賜各
官并交割與秘書監書籍各各數目就取到秘書庫收
管繳連開呈
延祐六年正月十二日准中書禮部闗奉中書省判送
詹事院呈延祐五年十一月三十日圖們岱爾詹事李
家努中議兩箇奏皇太子坐了位次呵合看前代帝王
治天下的文書有世祖皇帝教竇太師等秀才毎於尚
書裏揀擇出來的帝王治天下𦂳要的文書又裕宗皇
帝讀來的文書并寫的倣書等又皇帝教和塔拉圖嚕
黙色譯冩來的大學衍義唐太宗帝範文書合教太子
根底放著看覷麽道伴當毎說有是父祖教揀擇出來
的前代帝王行的是來的文書并看來的文書有皇帝
根底奏了教取將那文書毎來太子根底放著閒便時
看呵怎生啟呵奉令㫖皇帝根底奏者麽道奏呵那般
者麽道聖㫖了也欽此
泰定二年十二月二十五日有太子贊善馬伯庸學士
對監官趙秘卿李少監虞少監布哈監丞等𫝊奉聖㫖
泰定二年十二月二十三日色埒黙集賽第一日興聖
宫東鹿頂樓子上有時分對圖嚕院使鄂勒哲特穆爾
僧格等有來太子諭徳實勒們詹事贊善馬學士奏裕
宗皇帝寫來的倣書并讀來的文書又仁宗皇帝東宫
收拾來的文書在秘書監裏有奉聖㫖取將來者欽此
至治三年七月初二日准太常禮儀院闗大樂署呈准
本署孔承直闗延祐五年二月初三日額森特穆爾集
賽第三日嘉禧殿裏有時分對大慈都承㫖妙長老有
來孔子五十四代孫孔思逮因進獻魯司冦石碑像的
上頭聖㫖問你如今那裏勾當裏回奏道太常禮儀院
做署丞裏塔海承㫖完顔承㫖特奉聖㫖既是孔夫子
的孩兒教翰林院裏替一箇先滿的待制者便與省部
家文書者麽道這石碑像您與秘書監文書教他每收
拾者聖㫖了也欽此
泰定二年十二月初五日照得近准監丞李從事闗延
祐六年五月奉大司農司印帖該延祐六年四月十六
日張彦清特奉聖㫖在前劉太保為頭色辰皇帝舊行
來的官人毎的畫像教李肖嵓依著他毎各家的大神
對模𫝊冩了呵教小何裱禙成看册我看過呵秘書監
裏收者合用的工錢就您司農司子粒錢内支付與者
李肖嵓一處畫神的别箇畫處休差撥者教他每併工
比及我下馬完備了者麽道聖㫖了也欽此當職於大
司農司子粒錢内闗支到顔料錢中統鈔一十錠對本
𫝊冩到劉太保等三十人禙成看册完備分付大司農
張彦清收清了當至今未曾發到若不移文係欽奉聖
㫖事意如准行移欽依發來收藏相應
延祐三年五月初二日本監官楊秘卿𫝊説延祐三年
四月二十七日李叔固大學士𫝊奉聖㫖趙子昂每冩
來的千字文手巻一十七冊教秘監裏裱禙了好生收
拾者合用的裱禙物料與省家文書應付者麽道聖㫖
了也欽此
延祐六年九月初一日額森特穆爾集賽第二日文徳
殿後鹿頂殿内有時分鄂齊爾丞相鄭司農等對舒庫
爾齊額森特穆爾院使索諾木院使僧格錫里司農特
黙格院使續院使等官有來鄂齊爾丞相奏翰林國史
院編修官曽巽申小名的秀才將他自做到大駕鹵簿
圖二軸書十冊上位根底呈獻過奉聖㫖教續院使將
去與秘書監譚秘卿將往秘書監裏好生收拾者後頭
用著去有麽道聖㫖了也欽此
大徳四年七月十六日准中書禮部闗奉中書省劄付
來呈秘書監闗前平灤路鹽司副使唐文質呈厯代逺
方珍貢異者多矣竊以官爵姓名圖畫至今後世𫝊之
以為盛事聖朝自剏業以來積有年矣名臣烈士尤盛
於前代俱未見於畫圖文質不避僣越之罪願盡平生
之學畫逺方職貢之圖及名臣之像蔵諸秘府以𫝊永
久如准所言實為盛事具呈照詳得此議得依准唐文
質所言圖畫候有成効至日聞奏依上施行奉此闗請
照驗准此行據唐文質呈職貢圖名臣像俱係流𫝊永
久不敢率易下筆必須起草儻有更換易於改革不惟
有减物料亦得効其所能今來卑職編類次第布置規
模自備紙劄顔色彩畫立為定藁呈省看過然後計料
闗取合用物料彩畫静本實為便當移闗禮部依上施
行
大徳五年七月初九日准禮部闗來文直長唐文質彩
畫諸國進獻禮物人品衣冠若䝉取勘起藁發下彩畫
静本誠為便益闗請照驗准此照得先奉中書省劄付
本部呈秘書監闗前平灤路鹽司副使唐文質呈歴代
逺方貢珍異者多矣功臣官爵姓名圖畫至今後世𫝊
之以為盛事聖朝自開國以來名臣烈士尤盛於前代
俱未見於圖畫文質不避僭越之罪願盡平生之學畫
逺方職貢之圖及名臣之像藏諸秘府以𫝊永久都省
議得依准唐文質所言圖畫候有成効至日聞奏仰行
移依上施行奉此本部照得凡諸國朝貢使客雖是經
由行省必須到都於㑹同舘安下除已令本舘將已起
見在使客詢問本國國主姓名土地廣狹城邑名號至
都里路風俗衣服貢獻物件珍禽異獸具報本部移闗
貴監以偹標録其使客形狀衣冠令唐文質就徃本舘
摹冩外闗請照驗
大徳五年七月初九日本監移中書兵部闗奉中書省
判送兵部呈秘書監闗著作郎趙從仕呈見為編冩大
一統志除秘監發下志書一部在局編校外照得在先
亦有一部見留中書兵部中間多有不同必須發下互
相叅攷庶得歸一成書本部叅詳大一統志書若依著
作所呈令本部典吏時公㤗專一收掌赴局互相叅攷
撿照就令編冩志書了畢還部似不㸃汚損壊具呈照
詳覆奉都堂鈞㫖送兵部將上項志書闗發本監照用
事畢還官
延祐七年五月准中書禮部闗奉中書省劄付撿校官
呈中書省照得省部架閣庫見收文巻簿籍諸物切恐
各庫不為用心失於收架於延祐六年十二月二十八
日連送禮部郎中張朝請仰依已行事理施行奉此將
見收諸物與本庫官典一同分㨂於内除必合存留中
書令尚書令翰林國史院祭御容金銀器盒案衣禮物
等錢累年開讀過詔赦并追到諸人元受宣命勅牒執
把鋪馬聖㫖諸王令㫖一切文慿依舊收貯外據其餘
諸物行下省架閣庫依數交付秘書監就便差人闗領
依例收貯
　一總計實合闗收物色
　　玉圖書印兒一個
　　盛玉圖書木盒兒一個
　　杭州海道圖一軸
　　隨朝百司衙門事務圖一軸
　　賈似道真容二軸
　　乾象璇璣圖一軸
　　天象圖一軸
　　混一圖一軸
　　大小無名神像五軸
　　通志書一百五十册
　　救荒活民二十九部每部三册計八十七册
　　通鑑九十九册
　　漢書七十五册
　　春秋六十二册
　　孝經一十三部計三十九册
至元十二年九月二十九日皇城暖殿裏右侍奉御呼
圖克約蘇竒爾穆蘇秘書監焦秘監趙侍郎一同奏臨
安秘書監内有乾坤寳典并隂陽一切禁書及本監應
收經籍圖書書畫等物不教失落見數呵怎生奉聖㫖
巴延行道將去者又奏江南諸郡多有經史書籍文板
都教收拾見數不教失散呵怎生奉聖㫖您問了歸附
官員呵巴延行道將去者欽此
至元十三年十二月今有樞宻副使兼知秘書監事說
道今年六月十一日内裏主廊裏有時分奏咱使的焦
尚書江南收拾秘書省文字去來聽得收拾聚也教盡
數起將來呵怎生奉聖㫖教將來者欽此樞宻院移咨
南省取去來見今焦尚書收拾到經籍書畫等物解發
南省已運到中書省也所據前項焦尚書收拾到一切
經史子集禁書典故文字及書畫紙筆墨硯等物俱是
秘書監合行收掌當月初十日樞宻副使兼知秘書監
事說道近奉都堂鈞㫖該欽奉聖㫖教於大都萬億庫
内分㨂到秘書監合收拾經籍圖畫等物可用站車一
十輛搬運赴監收貯
大徳三年三月准中書禮部闗奉中書省判送本部呈
奉省判遼陽行省咨歸附等軍萬户府偹移拉重喜呈
到親眷蕭元努元與玉印一顆令簽省巴延嘉議賫去
咨請收管回示准此送禮部行據鑄印局申令人匠辨
驗得上項玉印一顆係漢家篆文内府圖書之印具呈
照詳覆過奉都堂鈞㫖送禮部行移秘書監收訖
至治元年七月初二日本監卿大司徒沙木斯鼎榮禄
𫝊奉當年六月二十三日蘇都爾集賽第三日睿思閣
後鹿頂殿内有時分對舒庫爾齊巴爾斯濟蘇院使索
諾木院使托迪承㫖竒徹台知院等有來拜珠丞相塔
刺海員外郎两個特奉聖㫖三顆玉寳一顆象牙寳分
付與秘書監裏教收拾者麽道聖㫖了也欽此
　寳四顆
　　皇帝行寳白玉䨇龍紐一顆上帶紅絨縧系
　　欽崇國祀之寳青白玉五螭紐一顆
　　光堯壽聖憲天體道性仁誠徳經武緯文太上皇
　　帝之寳蒼玉實碾螭紐一顆上有舊黄絨小縧系
　　宋皇帝寳象牙素紐一顆上有裂璺
至大二年十二月准尚書禮部闗奉尚書省劄付本部
呈准秘書監闗准漢兒字必里克該香山司徒大都丞
相言語根隨徳勒格爾布哈太子迤北出軍去的隂陽
人韓瑞軍上合用的隂陽文書教秘書監裏與呵怎生
奏呵奉聖㫖那般者麽道聖㫖了也粘連到所闗書籍
七部本監照得寳元天人祥異宋天文全部即係天子
親覧禁秘之書非餘者所當觀閱具呈照詳於至大二
年十一月初五日伊克集賽第一日宸慶殿西耳房内
有時分舒庫爾齊伊勒濟哷丞相博囉齊托爾齊巴延
太師逹繖丞相齊勒特穆爾丞相實保齊玉龍特穆爾
丞相扎蠻平章哈喇勒岱叅政大順司徒等有來尚書
省官三寳努丞相孟克特穆爾丞相等奏過事内一件
太子軍前將著行的隂陽文書教秘書監裏與者麽道
香山等俺根底𫝊聖㫖來秘書監官人每說那文書是
上位合看的文書這般與的體例無有麽道說有俺啇
量來體與呵怎生奏呵奉聖㫖那般者欽此
至元十一年正月照得本監欽奉聖㫖見收隂陽禁書
并一切回回文字除欽依外即目多有収到文書未曽
製造書櫃恐經夏潤虫䑕損壊今擬用紅油大竪櫃六
個内各置抽匣三層鎻籥全常川収頓秘書相應
元貞三年正月二十日秘書監照得近為本監裱禙大
案一面油漆損壞移闗中書工部差人前來相視計料
合用工物漆造
　
　
　
　
　
　
　
　
　
　
　
　
　秘書監志卷五
欽定四庫全書
　秘書監志巻六
　　　　　　　　　　　元　王士㸃　撰
　　秘書庫
延祐三年三月二十一日穆哩庫集賽第一日嘉禧殿
内有時分對舒庫爾齊伊納克院使雅布哈與張彦清
學士有來叔固大學士對本監官庫庫楚少監𫝊奉聖
㫖秘書監裏有的書畫無籖貼的教趙子昂都冩了者
麽道
至元十四年正月二十二日内裏鄂爾多裏有時分博
囉官人張左丞趙侍郎欽奉聖㫖秘書裏有損壊了的
文書書畫都擗掠底好者欽此
至元十四年二月裱禙匠焦慶安計料到裱禙書籍物
色
書籍文册六千七百六十二册
禙殻綾(一萬三千八百/六十二尺一寸)
　毎册(黄綾二尺計一萬三/千五百二十四尺)
　每册(題頭藍綾半寸計三/百三十八尺一寸)
紙扎毎册(大小紙六張計四/萬五百七十二張)
　濟源(夾紙三張計二萬/二百八十六張)
　束鹿(線紙三張計二萬/二百八十六張)
打麫糊物料
　黄蠟(一錢計四十二/斤四兩二錢)
　明膠(一錢計四十二/斤四兩二錢)
　白礬(一錢計四十二/斤四兩二錢)
　白芨(一錢計四十二/斤四兩二錢)
　藜蔞(一錢計四十二/斤四兩二錢)
　皂角(一錢計四十二/斤四兩二錢)
　茅香(一錢計四十二/斤四兩二錢)
　藿香(半錢計二十一/斤二兩一錢)
　白麫(五錢計二百一/十二斤一兩)
　硬柴(半斤計該二百/一十一秤五斤)
　木炭(二兩計五十二秤/一十三斤四兩)
畫軸大小相滚作二幅計一千單九軸毎軸用物料
顔色綾紅絹(八尺計八千/七十二尺)
　色綾(上等四尺計四/千三十六尺)
　黄綾(一千五/百尺)
　藍綾(一千五/百尺)
　白綾(五百一/十八尺)
　皂綾(五百一/十八尺)
　色絹(計四千三/十六尺)
　黄絹(一千五/百尺)
　藍絹(一千五/百尺)
　白絹(五百一/十八尺)
　皂絹(五百一/十八尺)
紙每一軸(大小四十張計四/萬三百六十張)
　濟源(夾紙一十六張計一萬/六千一百四十四張)
　束鹿(綿紙二十四張計二萬/四千二百一十六張)
打麫糊物料每軸
　黄蠟(二錢計一十二/斤九兩八錢)
　白礬(一錢計六斤/九兩四錢)
　藜蔞(二錢計一十二/斤九兩八錢)
　白麫(一兩計該六/十三斤一兩)
　茅香(二錢計一十二/斤九兩八錢)
　木炭(半斤計三十一/秤八斤八两)
至元二十一年二月二十九日照得至元十四年正月
二十二日内裏鄂爾多裏有時分博囉官人張左丞趙
侍郎欽奉聖㫖秘書監裏有損壊了底書畫都擗掠的
好者欽此具呈照詳去後准中書工部闗就令大都路
差裱禙匠焦慶安前來本監將所有書籍圖畫各各損
壊大小不等相滚計料合用物料開坐具呈
大徳四年十月三十日准中書工部闗奉中書省判送
大徳四年九月二十四日舒庫爾齊衆嘉努哈喇薩哈
勒圖欽奉聖㫖秘書監裏有底書畫㨂好底衆嘉努哈
喇薩哈勒圖您兩個管著者省官人毎根底與文書依
著張叅政說底杭州鋪馬裏取好匠人都裱禙得完備
者合用底紙綾子教將作院官人毎根底應付上綾用
者擗掠底完偹時教留守司官人每上等不油底江南
好木頭做匣子者别個底做漆匣子收拾者用著底玉
圖書教咱每年號依著在前様子教馬嘉努酌中底玉
磨與者太府監裏有底玉軸頭少底添與者教張叅政
提調者麽道聖㫖了也欽此至大徳六年六月裱禙畢
工書畫手巻六百四十六軸本監照得欽奉聖㫖裱褙
秘府書畫今已完備所有簽貼合委請字畫精妙之人
題冩
大徳五年二月初五日本監准中書户部闗差萬億庫
官元提舉引領司庫皇甫士元與本部丁奏差於内府
庫賫得玉軸頭五十九個付秘書監内於都省張叅政
當面對秘書監官依數納足
　青菜玉軸頭大小五十四個内
　水石一個
　菜玉軸頭三個
　瑪瑙軸頭二個
天歴二年十一月二十六日照得當年三月二十一日
庫春貝集賽第二日興聖殿後穿廊裏有時分舒庫爾
齊巴延特穆爾伊勒都齊哈喇巴圖爾哈喇哈斯給事
中逹爾瑪實哩僧額埒伊拉約約胡叅書柯叅書等有
來本監官譚學士秘書卿穆薛飛特奉聖㫖秘書監書
畫好生收拾者少的厨櫃架子您與工部文書行教添
造者麽道聖㫖了也欽此
至元十五年五月十一日秘書監照得本監應有書畫
圖籍等物須要依時正官監視子細㸃檢曝晒不致蟲
傷浥變損壊外據回回文書就便北臺内令鄂都瑪勒
一同檢覷曝晒
至元十四年正月二十二日張左丞奏先奉聖㫖教張
平章俺兩個分間江南起將來底文書去來據經史子
集典故文字隂陽禁書書畫宋神容俱係秘書監合行
收掌如别衙門遇有合檢閱書籍立收附於秘書監闗
取用畢却行還監呵怎生奉聖㫖那般者欽此
至元十六年三月二十四日奉監官圓議得本監見收
書畫非奉聖㫖及上位不得出監
延祐五年三月初九日監官議得秘書庫所藏御覧圖
籍禁秘天文歴代法書名畫諒為不輕近年以來凡遇
出納秘書郎等自行開封倘䝉上位不測取索書畫失
悞未便今後移請監官一員不妨本職逐月輪流提調
如遇隂雨㸃視疎漏常例舒展曝晒及出納書畫不測
之事直日秘書郎等計㑹提調府親詣府庫用心監視
一同開封毋致似前違錯仰移闗監丞王奉訓依上提
調仍下秘書郎依上施行
至正二年五月准監丞王奉議道闗切謂古之書庫亦
各有目圖畫亦各有題所以謹貯藏而便披玩也伏覩
本監所藏俱係金宋流𫝊及四方購納古書名畫不為
少矣専以祗備御覧也然自至元迄今庫無定數題目
簡秩寧無紊亂若不預為將經史子集及歴代圖畫隨
時分科品類成號倘時奉㫖庶乎供奉有倫因得盡其
職也合無行下秘書庫依上編類成號置簿繕冩誠為
相應
在庫書
　經一百二十一部一千二十三册
　史七十九部一千七百二十四冊
　集五十七部一千七百二十四冊
　道書三百三部四百二册
　醫書一十四部一百七十一冊
　方書八部一百五十二冊
先次送庫書一十二部四百七十八冊
　經六部一百一十三冊
　史四部七十五冊
　集二部二百九十冊
後次發下書一千一百五十四部一萬六百三十四冊
　經書二百四十四部二千一百四十五冊
　史一百三十二部一千八百四十三冊
　子一百二十二部七百一十二冊
　集四百六十三部五千九百三十四冊
　法帖四十二部二百一十七冊
續發下書六百四十二部七千五百一十冊
　經一百六十六部一千九百四十六冊
　史四十六部一千二百七十冊
　子二十六部七十三冊
　集一百二十部二千五十三冊
　類書九十六部九百三十一冊
　小學六十八部二百二十八册
　志書三十三部三百三十冊
　醫書五十一部四百六十一册
　隂陽書一十五部一百三十册
　農書一十二部三十七冊
　兵書五部二十一冊
　釋通書三部二十二冊
　法帖一部一十冊
書畵二千單八軸
　法書四百八十二軸
　法書八十三軸
　手卷三百九十九卷
　内府取三十五卷
　今在庫三百六十四卷
名畫一千五百五十六軸
　名畫一千一百五十五軸
　内府取八十三軸
　今在庫一千七十二軸
　手卷三百七十一卷
　内府取出三十卷
　今在庫二百三十七卷
看冊七帙
　
　
　
　
　
　
　
　
　
　
　
　
　
　秘書監志卷六
欽定四庫全書
　秘書監志卷七
　　　　　　　　　　　　元　王士㸃　撰
　　司天監
司天之𨽻秘省因古制也國初西域人能歴象爰置司
天監皆在秘府事務之禀授當次諸簡末云
至元十年閏六月十八日太保𫝊奉聖㫖回回漢兒兩
個司天臺都交秘書監管者
臺官六員
　三員見掌在臺供職
　　少監鮮于淳
　　判官郝志彬　趙徳新
　三員見隨侍安西王
　　臺判蘇正　王世安　郭徳
提學一員
教授二員
學正二員
管勾押宿官一十三員
承應人七十二名登臺占候天象
知書一名掌案牘
裝冩歴日一十名
習學生七名
至元十一年十月初七日太保大司農奏過事内一件
欽奏回回漢兒司天臺合併做一臺呵怎生奉聖㫖那
般者欽此
至元十二年正月十九日司天臺奉秘書監指揮備准
中書吏部闗該定擬科舉公事據程試司大格式備細
法度講議定擬疾早申來承此本臺講議間又奉指揮
亦為此事照得至元七年太保奏奉聖㫖選取五科隂
陽人數當時於本臺各科經書内出題許人投試知曉
者收充長行承應勾當及㑹得舊日程試司大格式每
三年一次差官於草澤人内精加考試中選者收作司
天生員給食直入臺攻習五科經書據司天生本臺存
留習學子弟亦三年一試中選者作長行待闕收補為
此議得若依至元七年試例程試五科隂陽事業縁為
五科經書内有欽奉聖㫖已行拘收禁斷名件民間不
得通習似難依上選試若令草澤人依舊例程試中選
者收係養贍却縁草澤許試經書易為習學又恐隨路
貢舉人多難以盡行收係今來本臺叅許合無驗各路
大小限定合貢草澤人員與本臺存留習學人毎三年
一次照依下項定擬到事理程試收係似為相應縁為
例之事誠恐所擬未當開坐秘監照驗
　一舊例草澤人三年一次差官考試於所習經書内
　出題六道試中者收作司天生官給養直入臺習學
　五科經書即目本臺未有額設司天生員止有五科
　長行若令草澤人許直試長行人員縁五科文書已
　行拘禁了當其草澤人不得習學所據草澤許習經
　書即非五科切用正書難便許試長行擬合依舊例
　程試如試中者收作司天生是為相應今具許習經
　書試格如後
　所習經書
　　宣明厯　符天厯　吕才婚書　王朴地理新書
　　以上經書須合通習
　　周易筮法
　　五星
　　以上經書合從其所習臨日考試各出題一道許
　　就試人科答題一道其答五星仍許擕照星經書
　　入院
試格(題六道量作/兩日程試)
　歴科題名一道
　　假令依宣明歴推歩某年月日恒氣經朔
　　假令依符天歴推歩其年月日太陽在何宿度
　婚書題一道
　　假令問正月内隂陽不將日有幾日
　地理新書題三道
　　假令問安延翰以八卦之位通九星之氣可以知
　　都邑之利害者何如
　　假令問五姓禽交名得是何穴位
　　假令問商姓祭主丁夘九月生宜用何年月日晨
　　安葬
　占卜題一道
　　假令問丁丑人於五月丙辰日占求財筮得姤卦
　　初爻動依易筮術推之
　　假令問正月甲子日寅時六壬術發用三傳當得
　　何課
　　假令問大定己丑人五月二十二日夘時生禄命
　　何如依三命術推之
　　假令問七强五弱何如之數依五星術以對
一舊例司天生并本臺存留習學子弟三年一次試長
　行各驗科目於所習經書内出題試中者驗文理以
　定髙下待闕補充長行人員今議得合依舊例程試
　是為相應
占候天文科(先視驗目力/與測驗科目)
　所習經書
　　晉天文　隋天文　宋天文
　　以上科習一家
景祐周天星格圖直圖
試格
　㸃畫天星題一道
　　假令問紫微垣東方七宿中外宫之類
　義題二道
　　假令問渾天周髀宣夜三家孰長之類
占候三式科
　所習經書
　　太一王希明金鏡二經
　　景祐福應集
　　遁甲天一萬一訣(又名三/元式經)
　　景祐符應經
　　神定經
　　六壬連珠集
　　補闕新書
試格
　假令題一道
　　問某年月日時四計大乙在何宫之類
　義題二道(皆不限字數並以不失題/意文理優長者為中選)
　　假令問冬至天元一七四何義之類
　　假令問百六渉害何義之類
推歩歴算科
　所習經書
　　大明歴經書(舊例試宣明符天等歴日今見/行大明歴法合試大明歴書)
試格
　日蝕題一道
　　假令問大定庚子嵗至乙巳嵗其間有無日食但
　　取一蝕為定
　大明歴五星題一道科問一星
　義題二道
　　假令問辰法三除者何義之類
測驗天文科相驗目力
　所集經書
　　晉天文　隋天文　宋天文
　　以上科習一家
渾儀總要星格
試格
　㸃畫天星題一道
　　假令問三垣二十八舍或赤道内外其星幾座具
　　　形體黙畫
　義題二道
　　假令問渾儀七曜之行何義之類
司辰漏刻科(備將試中之人試驗/聲口禮數升降名次)
　所習經書
　　宋天文内漏經(舊例試宣明符天漏經目今/見行宋天文漏經合試此書)
試格
　假令二道
　　假令問冬至五月日夜半定漏
　　假令問立春五日中晷常數之類
　義題二道
　　假令問四時晝夜刻數不同何義之類
　　假令問四時中晷常數不同何義之類
一舊例司天生試長行長行試管勾管勾試教授今來
　議行今後若管勾有闕許五科長行試補如教授有
　闕許五科管勾試補今定列試格於後
長行試五科管勾者於本科應用經書内出題六道内
　假令三道義三道俱中者驗文理以定髙下遇闕以
　次補用
管勾試教授者於五科經書内每科出題二道假令一
　道義一道已上十題俱中者依前定髙下遇闕補充
一隨處或有官司拘收禁書已前先曾習學五科經書
　藝業精驗及徳行可稱者若止令依例試充司天生
　員是為蔽抑如有似此之人合令本路官司體問所
　習科目委是精驗保結開申許直試各科長行中選
　者待闕收補是為相應(試例通上/)
至元十三年閏三月十四日户部呈至元十二年開除
不當差户内有合分揀收差户計開到各各名項乞定
奪事都省除外據司天臺隂陽户計差官與秘書監官
一同試驗如委通隂陽科目文書底人免本身差役其
不通收係當差劄付秘書監照㑹去後回呈開坐到本
臺隂陽户數乞定奪施行都省准呈今委前絳州知州
馬希驥御史臺委監察御史一員與本監大都路總管
府官試驗外合下仰照驗無致中間看徇違錯仍具選
試過委通隂陽人姓名各各科目并不通隂陽人姓名
備細保結開坐呈省
至元十五年十月十一日司天少監克里瑪鼎照得在
先敬奉皇子安西王令㫖交克里瑪鼎毎嵗推算冩造
回回歴日兩本送將來者敬此今已推算至元十六年
歴日畢工依年例合用寫造上等回回紙劄合行申覆
秘監應付
至元十二年八月司天臺算歴科管勾曹震圭呈本臺
見用大明歴法至今嵗久漸疎為此先於去年十一月
内已曽呈省䝉判送本臺講究已行回申了當到日多
日不䝉明降切恐失悞國家大事臨時疑難分析乞照
驗事呈奉都省送吏禮部定擬具呈
至元十三年六月十一日奏奉聖㫖教改演大元國新
歴者教司天臺選差能書算測驗精通三十人於改歴
處用者欽此行據司天臺申就於本臺官員管勾隂陽
人選取三十人俱各書算測驗熟閑實是精通申乞照
驗
一總計三十名
算造二十名
　臺官二員
　　少監馮天章　判官趙徳新
　　提舉一員郝昇
　　教授一員劉巨源
　　管勾二員曹震圭　霍從政
　　學正一員張世英
　長行人一十三名
　　張伯祥　郝餘慶　程顯道　張仲英　劉克讓
　　王素　　張珪　　髙泰素　王彦實　朱諒
　　郝智　　申居敬　趙居嵓
　書冩三名
　　李餘慶　張誠　　王亨
　測驗七名
　管勾二名
　　張居實　岳鉉(兼書冩并大/都就用測驗)
　長行人五名
　　王椿　　任世清　趙伯亨　趙禎　　陳泰初
至元十三年正月二十一日准秘書監克里瑪鼎闗該
奉中書省判送為秘書監扎瑪里鼎呈欽奉宣命不妨
本職兼提㸃司天臺官其司天臺隂陽人員應行公事
並不一處商議請依奉都堂鈞㫖照擬回闗事准此照
得至元十年十月内欽奉聖㫖合併司天臺禀奉太保
鈞㫖該司天臺官員已經奏准比及祇受以來令北司
天臺官馮天章克里瑪鼎與臺官鮮于少監等具依舊
職名一處畫字勾當又䝉太保省㑹奉聖㫖司天臺雖
合併了回回漢兒隂陽公事各另奏説欽此已令司天
臺依上施行及照勘得秘監扎瑪里鼎元授宣命提㸃
北司天臺係併臺之前欽授所據司天臺雖是合併明
有奏准聖㫖回回漢兒隂陽公事各另聞奏本官自合
欽依元授宣命提㸃回回隂陽公事即不知本臺回回
官員不行一處商議事理今准前因當監議得司天臺
一切回回隂陽公事本臺掌管回回隂陽官員合行依
舊經由提㸃扎瑪里鼎商議處置回闗照驗
至元十三年正月秘書監㑹驗司天臺下項合行事務
仰逐一遵依施行仍具管不違悞文狀申來
一本臺瞻候選卜一切事理唯是依慿隂陽文書以為
法則即目各科所用文書除歴經權行校勘外其餘典
籍未曾校正所據隂陽人各家私收文字逓相差錯不
能歸一為此照到本臺先申各科所用文書開坐前去
仰各科官員隂陽人等就臺置局臺官教授親行監視
將各各文書須要校正歸一合理並無差錯執結文狀
申來以慿印記發下行用
天文測驗漏刻科
　宋天文(漏經/附)晉天文　隋天文　渾儀　總要星格
　　星總星格　景祐圓直圖　大觀圓直圖
三式科
　太一　金鏡式經　景祐福應集　遁甲　天一萬
　一訣　景祐符應經　六壬連珠集　神定經　補
　闕新書
一本臺舊例臺上安置風輪依時占圖八靣之風秘府
先累曽省㑹本臺依例安置去後至今不見了畢仰臺
官督勒三式科當該人員須要日近製造起立令當直
人員依例占候附歴如是似前違慢定見䆒治
一本臺先申三式科隂陽人員合行依例每年推算風
雨歴日并每月二次出題試問占筮之事如限内不行
納到嚴行責罰秘府已經准申施行去後切恐中間㓕
裂仰臺官提調仍將毎月功課逐旋送學官校勘優劣
申臺照驗依例責罰
一本臺已行安置浮漏見設漏刻科管勾長行人等所
據前項漏刻不見常川調品仰臺官親行㸃視令本科
人員輪番晝夜常川調品行漏無致時刻間斷如違究
治
至元二十五年正月初五日奉集賢院劄付來奉尚書
省劄付䝉古奏事譯該至元二十四年十一月初八日
伊克集賽第一日香殿裏有時分和爾齊托里特穆爾
布哈拉古爾齊托里台博囉齊噶逹蘇索歡同知伊徳
實同知對這的每僧格丞相鄂爾和薩里平章葉右丞
阿難尚書等奏秘書監司天臺裏有的觀星象的毎根
底在先扎瑪里鼎阿錫葉他毎相管著來前者扎瑪里
鼎阿錫葉兩個根底秘書監漢兒觀星象的毎根底休
教管者麽道聖㫖有來如今將秘書監司天臺集賢院
裏色埒黙鄂爾和薩里那的每根底教管呵怎生奏呵
那般者麽道聖㫖了也欽此
至元十年十月北司天臺申本臺合用文書
　總計經書二百四十二部
　本臺見合用經書一百九十五部
　烏赫哩造四擘算法叚數十五部
　海拉蘇庫稜解算法叚目三部
　實勒塔克達實雅爾諸般算法叚目并儀式十七部
　敏珠爾丹造司天儀式十五部
　阿堪訣斷諸般灾福(闕/)　部
　拉木立占卜法度(闕/)　部
　瑪塔爾立灾福正義(闕/)　部
　哈里雅爾歴法叚數七部
　和斯布哈諸般算法八部
　積尺諸家歴四十八部
　松阿里阿爾齊巴星纂四部
　薩哈勒阿嚕圖造渾儀香漏八部
　薩爾斡諸般法度纂要十二部
　提㸃官家内諸般合使用文書四十七部
　伊納克齊燒丹爐火八部
　特哩醫經十三部
　阿勒穆特論説有無源流十二部
　特爾格總年號國名三部
　黙哷辨認風水二部
　佛琳散相一部
　扎蘭齊喇别認寳具五部
　和約爾造香漏并諸般機巧二部
　實喇岱詩一部
　烏蘇拉八個
　庫稜小渾天圖
　阿實達實巴爾測大陽晷影一個
　伊克托爾小渾儀一個
　巴勒格實衮定方圓尺一個
至元十年十一月初七日太保大司農奏過事内一件
興文署掌雕印文書交屬秘書監呵怎生奉聖㫖那般
者欽此
本署元設
　官三員　令一員　丞二員　校理四員　楷書一
　員　掌記一員
事故
　官一員楊時煦(身故/)
　校理二員今改大都儒學教授
　　孫英　劉震
見任官二員
　署令馬天昭　署丞王鼎
　校理二員李嘉　古申
　楷書吕朂　掌記趙謙
雕字匠花名計四十名
　作頭一名　匠三十九名　印匠一十六名
至元十三年十二月中書省奏奉聖㫖省併衙門内興
文署併入翰林院王待制兼管有印造每年歴日事務
撥附秘書監親管王待制牒保都作頭董濟於本監依
舊勾當祗受吏部劄請俸依上勾當
　
　秘書監志卷七
欽定四庫全書
　秘書監志卷八
　　　　　　　　　　　　元　王士㸃　撰
　　表箋
　　聖節賀表(至元三十年/劉廙)
律中南吕肇開彌月之祥(闕/)　　　共效如山之祝聲
教所暨(闕/)　　　(中賀/)欽惟憲天述道仁文義武大光
孝皇帝陛下徳合乾坤明並日月繼中華之正統席列
聖之洪基異域來王見皇威之逺暢新河既道慶國漕
之旁通大庇羣生永膺多福臣某等欣逢榖旦獲近清
光仙省承恩徒忝修書之任兕觥獻壽願推報上之誠
　　賀正旦表(至元三十年/王公孺)
三十年曰世協堯歴以授時八千嵗為春指莊椿而稱
壽穹垠薦祉臣庶傾心(中賀/)剛健粹精髙明悠久隆封
建以安磐石通漕運以實京師熈績而允釐百工迪功
而外薄四海申命行事法羲易之甲庚頒朔起元符虞
朝之戊午治新象魏慶衍鴻圖某等幸際昌辰濫司秘
府筍班趍賀正月之吉始和椒頌對揚萬年以介景福
　　賀聖節表
電繞樞虹流渚式彰萬世之禎祥龜負撿龍薦圖允協
千齡之聖運惟金行之應律罄海宇以騰歡(中賀/)功塞
兩間道光五葉舞干羽而方懋厥徳執玉帛者罔有不
庭雨晹時叙而品物亨朝庭清明而治功著太平有象
樂西成大稔之年丕祚無疆現南極老人之瑞臣等承
乏東觀獲仰西清幸逢彌月之臨敢起後天之祝丹墀
拜手叨陪玉筍之班瑶殿稱觴願挹金莖之露
　　賀正表(至元三十一年/王公孺)
體元端本號開寳歴之初介祉稱觴禮展漢儀之盛昌
辰欣遇率土交懽(中賀/)徳備英文仁深孝敬觀天下以
中正履帝位而光明受命維新荷天休之滋至守成為
重見文治之蔚興纂述遺謀兼隆至養宣崇光於先葉
加徳教於綿區茂膺獻嵗之祥允協三陽之㤗蕩恩光
於萬里動春色於九重某等煥舉賀儀恭陪大禮職連
璧彩幸叨石渠東觀之榮頌獻椒花仰祝天保南山之
壽
　　賀正表(元貞元年/王公孺)
九有承風已被周南之化三朝受賀端居長樂之尊慶
洽中天懽騰萬國(中賀/)體涵淵静徳粹温恭宻贊詒謀
力行善事儼母儀於四海備隂教於六宫彤管流輝難
形盛美金文頌徳宜受鴻名𫝊彜典於方來嗣徽音於
振古適履嵗華之始宜膺福祐之新某等嚴奉宸闈班
聨秘府三陽布徳方坤元資庶物之生萬壽稱觴祝聖
母衍無疆之算
　　正旦表(元貞二年/倪堅)
對時育物乾體資始之元賀朔稱觴坤享安貞之吉宸
闈日永寰宇春熙(中賀/)道合太冲徳符厚載徽音播雅
繼周室之思齊聖孝悦親朝漢宫之長信鴻名揚於寳
册懿範肅乎壼儀屬此履端受兹介福臣某等躬逢穀
旦職沗蓬山鰲極奠安莫紀五色補天之績龍墀慶㑹
願𢋫萬年齊壽之詩
　　賀正表(元貞二年/馬澤)
考歴開端式布始和之令體乾為治茂膺長發之祥一
氣回春庶邦胥慶(中賀/)至仁博施達孝光前慈壼尊安
謹四時之寢膳殊方悦服走萬里之梯航三陽屬天地
之交千載際風雲之㑹臣某等叨塵秘府幸遘昌辰東
壁增輝復見圖書之盛南箕永夀克綏福禄之崇
　　聖節賀表(大徳二年/王公孺)
天祐下民茂啟重熈之運臣思報上願伸歸美之誠華
旦光臨寰區同慶(中賀/)温文天縱聖敬日躋葢自御極
以來未甞以位為樂㳟已務期於安静睿思時發其英
明以若稽古之心光繩祖武行不忍人之政愛始慈闈
從善如流遇灾知懼沛恩澤而溥沾動植虞水旱而封
秩山川螟蝗與沴氣以潛消黍稷告甫田之大稔人躋
壽域世沐祥風臣某等叨居秘府清嚴愧匪儒宗鴻碩
欣逢嘉㑹上獻露囊九五龍飛慶協誕彌之月懽呼虎
拜算隆億萬之年
　　正旦賀皇太后表(大徳三年/趙炞)
坤厚體元茂衍慈闈之祉㤗陽肇序宏開壽域之春喜
溢宫庭光生宇宙(中賀/)善積有慶徳合無疆和氣怡愉
受四海九州之隆養仁心溥博培萬年億載之丕基日
月所照皆尊親天地之間被潤澤祥風誕布化晷舒長
臣某等班近蓬萊躬趨閶闔徽音載誦俯攄歸美之誠
景福惟新仰致履端之祝
　　正旦表(大徳四年/孔淑)
春王正月載班玉歴之新天子萬年丕衍皇圖之永乾
坤交㤗朝野均歡(中賀/)文武聖神聰明睿知慈壼奉怡
愉之樂椒塗開揖蟄之祥端扆視朝諸福之物必至受
圖膺貢四海之内皆臣年喜屢登慶隆申錫某等叨居
秘府幸際昌辰校鴻寳苑之書慙微報效補華封人之
祝寀切對掦
　　正旦賀表(大徳四年/王公孺)
時乘六龍出青陽之左个天開萬國拱紫極於中央洪
鈞播景氣之氲大禮覩漢儀之盛(中賀/)英明天縱孝敬
日躋纂承列聖之基圖嗣接一家之正統神人交暢致
克享於天心威徳兼隆見光繩於祖武正壼儀而務求
内助講政典而思洽時雍暖回北陸之嚴寒瑞靄九重
之春色臣某等㳟陳椒頌庸播芸香一徳惟新體乾元
而不息萬年斯永祝聖壽以無疆
　　天壽節表(大徳四年/趙炞)
洪範九五福式符震夙之期聖壽億萬年妙合乾元之
運寳樞電繞玉宇秋清(中賀/)濬哲文明剛健中正溥大
徳好生之意敷錫庶民紹太平全付之基保成至治隆
本支於百世混文軌於四方慶祉川増懽聲雷動臣某
等叨司中秘深荷上恩日之升月之恒願言歸美天所
覆地所載莫不尊親
　　天壽節賀表(大徳五年/郭道㳟)
天頒寳歴端五位以有臨春麗玉墀進三陽而開泰頌
聲洋溢和氣薰陶(中賀/)徳合乾坤明並日月行慶布惠
體大徳曰生發政施仁遂羣情所欲撥一札十行之㫖
回九州四海之春率土謳歌同心忻戴某等幸逢瑞旦
沗綴清班閶闔曉開共致嵩呼之敬蓬萊雲近俯伸鼇
忭之忱
　　天壽節表(大徳五年/王庸)
大徳必壽適日躔於壽星有道者昌宜天啟其昌運凡
居覆燾同致禱祈(中賀/)居正體元顯仁蔵用睿算難回
以邪枉神明洞燭於幾微罷寺刹無益之營式寛民力
開司臺正言之路用肅朝綱煥炳百王光輝奕葉臣某
等忻逢誕節喜倍輿情愧無補於聖時慙素餐於中秘
期歸美報採九州四海之歌冀效微忠上億載萬年之
頌
　　正旦賀表(大徳六年/趙炞)
寅正紀嵗開泰道以生春申命自天應履端而頒朔乾
坤和氣朝野懽聲(中賀/)聰明有臨剛健不息奮掦神武
振采薇治外之威敷錫庶民溥洪範建中之福播寛條
而布惠體大造之好生一統常尊羣情胥慶臣某等叨
同中秘幸際昌辰瞻五色雲喜近蓬萊之瑞祝萬年壽
常依閶闔之光
　　天壽節賀表(大徳六年/王庸)
慶符良月秀漢芝之九莖瑞表熙辰開堯蓂之五葉節
方臨於載誕運適契於丕承凡託盖容舉深抃蹈(中賀/)
孝繩祖武徳享天心合四海以為家保兆民而若子乾
坤覆燾咸歸統御之中日月照臨不出範圍之外頌聲
洋溢叶氣横流臣某等久玷清班叨居秘舘幸際千齡
之㑹敬稱萬壽之觴深愧非才未撰帝謨之皇覧尚能
歸美載𢋫天保之周詩
　　正旦賀表(大徳七年/趙炞)
閏定四時行寅正而頒朔尊臨一統闡元㑹以履端景
福維新頌聲逺播(中賀/)宏開㤗運妙用乾剛天命人心
壯皇基於有永祖功宗徳培至治於無疆寛恩體大造
之好生惠政順陽春而布澤蓂敷初莢律應始和臣等
星拱紫宸曉趨黄道九疇建五近依天子之光萬嵗呼
三共祝聖人之壽
　　正旦賀表(大徳十一年/)
鳳歴更端禮謹三朝之㑹龍庭輯瑞歡生萬國之心凡
在照臨惟均鼓舞(中賀/)徳符乾健道與㤗亨調玉燭以
和四時在璿璣而齊七政春生畿甸誕敷賑貸之恩天
覆遐方溥賜寛仁之詔薦臻景福永享太平臣某等喜
近清光恭臨盛旦班聫芸閣幸逢千載之期頌獻椒觴
願祝萬年之壽
　　天壽節賀表(大徳十一年/劉士冕)
七月流火誕開鳦降之祥萬壽奉觴喜際龍飛之運照
臨所暨抃蹈惟均(中賀/)祗述孫謀丕掦祖烈體乾元而
首庶物繼離明而照四方尊文母之徽稱道全至養立
天下之大本斷自宸衷霈澤先將士之功蠲賦寛農民
之力分厥寳玉益親磐石之宗禮以壁琮有肅圜丘之
祀諸福畢至和氣交孚臣某等濫守蘭臺欣逢華旦班
聫星拱幸依東壁之光聲效嵩呼願上南山之祝
　　皇太子受冊賀箋(大徳十一年/趙炞)
慶衍丕基定儲闈而立本祥開甲觀新册命以掦名茂
對昌辰備成令典(中賀/)徳兼仁勇位重元良習與正人
居輔翼選端莊之士言為天下法忠勤明治理之方措
宗社如泰山之安合寰區霑重海之潤頌聲逺播景福
方來臣某等芸蠧清寒蓬鼇舞抃青宫陽氣嘘回壽域
之春東壁文光喜近前星之照
　　皇太子箋(大徳十三年/趙炞)
天開黄道新正紀鳯歴之元春麗青宫瑞氣藹龍樓之
曉光生中禁懽動寰區(中賀/)粹毓英姿篤行正道文明
剛毅立國本以在躬仁厚謙㳟正儲端而修徳永膺多
福茂衍丕圖臣等仰對昌辰俯陳賀悃正月之吉喜交
泰於方來前星所臨覩重輝之有瑞
　　上皇太后尊號賀皇帝表(至大三年/張振)
聖人臨御孝莫大於尊親顯號推掦禮無踰於成憲臣
鄰胥慶夷夏交歡(中賀/)統天繼聖欽文英武大章孝皇
帝陛下濬哲温㳟剛健篤實受天明命纘累聖之丕圖
歸美慈闈暢一家之和氣增崇坤極俯順人心顧治道
之有光實母儀之攸賴臣某等欣逢盛際忝職秘書寳
册升聞徳獨髙於任姒瑶堦拜祝壽願等於乾坤
　　賀皇太后受尊號表
慈謨丕顯端居長樂之尊徽號推崇益著思齊之聖慶
綿宗社喜溢寰區(中賀/)儀天興聖慈仁昭懿壽元皇太
后陛下道合坤元仁均蒙養處崇髙而弗有由㳟儉以
能先大明繼升素定禁中之策重暉有耀獨先天下之
公惟大徳之難酬宜鴻名之誕舉載掦懿範用聳羣瞻
臣某等濫守蘭臺欣逢縟典増輝彤史光昭任姒之音
贊治皇圖逺比唐虞之盛
　　賀皇太子千秋箋(至大四年/白鐸)
光耀前星位啓東宫之正誕彌厥月祥開南極之明喜
浹人神歡騰寰宇(中賀/)挺姿英粹迪徳温文監國撫軍
允叶元良之望問安侍膳幸崇孝養之儀對越天地之
耿光丕承祖宗之休烈臣某等沗司秘閣幸際昌辰青
禁稱觴祝益隆於三善皇圖衍祚期永錫於萬年
　　登極賀表(至大四年/白鐸)
大寳正位重離繼明廊天下以光昭踵勲華而授受懽
生京闕慶浹堪輿(中賀/)協舜温恭嗣湯勇智衍皇圖於
祖武本聖道於人倫中國之有至仁無思不服王者之
大一統咸與維新景命方綿鴻基滋固臣等叨居秘府
獲覿明時煦嫗至恩惟天所覆地所載詠歌叡算如月
之恒日之升
　　天壽節賀表(延祐三年/鄭方大)
清明簡在聖躬企瞻龍御上已著為令節再紀虹流凡
依日月之光共贊春秋之富(中賀/)尊臨南靣敬萃東朝
紀綱制度之精詳繩其祖武文物典章之備具貽厥孫
謀願言沾被於君恩長是融和之天氣臣某等濫膺館
職幸遇昌期皇帝福壽萬年玉芝愈茂御府圖書四庫
金鑑常新
　　册皇太子賀皇帝表
寳命増輝離正煥重明之象璿源儲秀震亨開一索之
祥嘉慶繇𫝊歡聲總集(中賀/)受天明命纂國丕基眷維
宗社之安允屬元良之建上天歆祐宜四海以歸心列
聖顧存實一人之有慶臣某等叨居秘府喜際昌期復
觀周祚之隆本支百世願效華封之祝壽考萬年
　　皇太子受册賀箋(延祐六年爾/呼圖克岱)
鴻册東宫允叶推尊於太極龍墀南面應符儲位於前
星宗社無疆臣民有慶(中賀/)聰明時憲剛健日新遵祖
訓以紹丕圖宸闈晝永奉慈顔而隆至養宇宙春回愛
守器之克勤實肇邦之是賴臣某等式瞻鶴禁叨職麟
臺隆儀如日之方升休光仰荷盛典與天而齊久眷命
恢洪
　　皇太子箋文(延祐七年/偰玉立)
寳歴授時布陽春於萬㝢玉巵稱壽集嘉慶於重闈民
物阜康乾坤開泰(中賀/)性全英睿器合温文宣忠孝之
鴻規永維時義佩詩禮之明訓慎厥身修茂對良辰誕
膺繁祉臣某等職叨中秘行綴末班邦本益隆光贊升
平之治輿情胥悦潤沾普博之恩
　　正旦賀表(至治三年/)
璿璣齊政載調七十二候之和黼座當陽誕受千八百
國之賀神人協贊宗社交歡(中賀/)道與日新聖由天縱
丕承祖武登庸輔相之賢克厲徳心敷錫黎元之福履
㤗亨於至治體乾健於大明臣某等忝列朝班叨塵秘
府椒盤獻頌式符嵩嶽之呼楓陛稱觴願效華封之祝
　　登寳位賀表(至治三年/張宏殷)
體元居正乾坤啟景命之符膺籙受圖宗社衍鴻禧之
慶山川改觀草木増輝(中賀/)敬同日躋聖由天縱斗轉
星杓誕屇三朝之盛春融椒頌茂膺五福之隆率土維
新普天胥慶(中賀/)徳侔坤順位配乾元仁洽家邦贊唐
虞之聖治徳形宫壼蹈任姒之髙風㳟履剛辰克彰柔
道臣某等叨居秘府謬列相班頌衍周詩敢效二南之
詠觴稱漢殿願伸萬嵗之呼
　　正旦賀表(奉定二年/塔斯布哈)
青陽肇序式隆㤗長之亨紫禁回春光啟乾嘉之㑹歡
騰中外慶溢寰區(中賀/)乃聖乃神曰肅曰義昊天欽若
經堯歴以授時正月始和詔周邦而敷治恢宏至道茂
介繁禧臣等職沗石渠班聨玉笋拱北辰而居所願效
衆星瞻東壁以對揚䖍稱萬壽
　　賀皇太子千秋箋(泰定二年/王守誠)
青陸廻陽正月啓東宫之慶紫霄分瑞前星暎南極之
輝適經七日之為人樂與四方而來賀(中賀/)仁充區域孝
定邦基徳表重光瑞錫綿綿之瓞愛均同氣芳聨韡韡
之華三光迎載育之祥百世衍維祺之福某等沾恩㓜
海登仕蓬山寳歴夏時永翊鴻圖於中夏玉巵春酒載
融鶴禁之長春
　　天壽節賀表(泰定二年/王守誠)
河圖成十乾為萬物之元太極凾三天啟一人之祚仰
瑶光而紀瑞先寳歴以迎長(中賀/)精義入神睿思作聖
山川咸秩將黍稷之馨香原隰載馳播絲綸之寛大皥
皥承謨之顯綿綿錫嘏之純某等就日蓬萊披雲閶闔
書陳金鏡文章貫東壁之躔樂合應鐘舞蹈祝南山之
壽
　　正旦節賀表
三元開㤗龍躔析木之津八表迎祥燕進椒花之頌允
昭人正適謹王春(中賀/)聖徳聰明睿謨濬哲永言而廣
賢路樂庶績之咸熈命相以贊大猷期九功之惟叙四
靈畢至諸福薦臻臣某等職沗木天班聫魏闕望雲稱
慶永依太極之尊就日舒誠悉囿同仁之化
　　賀皇后箋(泰定三年/那摩罕)
嵗集陬訾茂啟三陽之運春回禁苑聿開六壼之祥天
地清明宫闈愉悦(中賀/)雅存懿範丕著徽音翟茀以朝
敏慧夙成於君道彤管有煒賢慈式建於母儀克佐昌
辰允膺繁祉某等職縻東觀班簉内廷漢殿禮嚴願獻
椒花之頌周家化洽行歌樛木之詩
　　賀皇太子箋(泰定三年/伊克)
維斗建寅嵗式躔於析木於時為㤗春始暢於瑶山氣
協鈞陶慶隆宗社(中賀/)神凝玉宇徳美淵潛蚤建元良
咸樂聖人之有子得聞孝悌必求端士之與居益乘長
善之資永作繼明之盛某等承恩蓬觀獻頌椒觴晝景
舒長觀壁奎之圖史仁風洋溢詠日月之輪光
　　天夀節賀表(泰定四年/國元􁎛)
時維良月聿臨載夙之辰歴紀閠年丕衍重明之運大
開閶闔盛集衣冠永紹皇圖思章洪業類於上帝益嚴
昭格之誠錫厥庶民普洽好生之徳神人胥悦遐邇均
安臣某等著述罔功際逢有幸升華東觀沗陪清峻之
班獻壽南山願祝靈長之祚
　　正旦賀表(泰定五年/)
王春謹始大開居正之儀璿政更新茂集履端之慶凡
知愛戴莫不尊親(中賀/)道撫盈成功隆覆燾體乾坤之
交泰如日月之有恒肆赦推恩誕布徳音之溥諏經問
道用圖政績之熈嗣嵗聿興羣情胥悦臣某等叨居東
觀幸拱北辰玉筍聨班敢預簫韶之九奏椒花獻頌願
陪嵩嶽之三呼
　　正旦賀皇后箋(至順二年/王克修)
春臨閶闔應淑氣於三陽風動簫韶協徽音於六吕乾
坤開泰日月齊明(中賀/)博厚無疆柔嘉維則五色煉補
天之石克佐中興七襄成輔日之章聿修内治正禕衣
而御翟相黼扆以當陽頌達椒盤祥開玉署某等夙叨
秘府喜際昌朝闗雎麟趾之化行二南正始既醉鳬鷖
之福備萬世太平
　　天壽節賀皇太后表(天歴三年/程大本)
天開元旦慶一嵗之更端星拱慈闈儼千官之在序凡
均覆載莫不懽忻(中賀/)富貴克勤貞淑丕一雞鳴示儆
輔先帝之中興燕翼貽謀隆嗣皇之至養隂教久行於
中壼徽稱宜建於東朝茂對昌辰誕膺多祜某等叨恩
秘閣接武近班瞻鑾輅之承顔㳟趨玉陛奉霞觴而上
壽永樂瑶池
　　天夀節賀表(至元六年/姚堉)
虹流華渚呈上帝之儲祥電繞斗樞仰聖君之受命歡
盈宇宙瑞欎寰區(中賀/)徳輔天心基承祖訓渙綸音以
彰大化號令聿新施霈䨵以示同仁典章仍舊願躋壽
域共沐恩波某等職掌秘書班聫内署嵩呼萬嵗誦四
月維夏之詩虎拜千官致一人有慶之祝某等無任瞻
天樂聖激切屏營之至謹奉表稱賀以聞
　　正旦賀表(至正元年/程益)
春秋大一統羣臣舉元㑹之儀閏月定四時太史紀有
年之慶諸福畢集萬姓交歡(中賀/)㳟已無為純一不已
崇儒重道載興取士之科尊祖敬宗聿嚴躬祀之典天
地位而萬物育極致中和股肱良而庶事康爰資謀斷
緝熈聖學而作之君師率由舊章而建用皇極某等職
司芸閣敬奉椒觴河出圖而洛出書東壁煥人文之秘
雲從龍而風從虎大廷覩聖徳之光
　　賀皇后箋(至正元年/程益)
星軒肅駕法臨九嬪之尊斗柄回春禮謹三朝之始乾
坤交泰日月合明(中賀/)徳著家邦化行江漢天啟椒房
之戚位正母儀人思彤管之風治成隂教跬歩合珩璜
之節動容守師傅之規淑慎其身柔嘉維則臣某等論
思虎觀獻納龍廷歌二南之詩竊冀本支於百世賴一
人之慶願齊聖壽於萬年
　　天壽節賀表(至正元年/程益)
四月惟夏有聞震夙之祥衆星拱辰咸仰照臨之徳歡
騰海宇喜溢廟廊(中賀/)守位曰仁制心以禮南風薰兮
民愠解治洽五絃黄河清而聖人出慶延九鼎人文宣
朗於東壁君臣相悦於内朝成功難名太平有象臣等
叨司芸閣趨賀彤庭禹範箕疇允協休徴於甲觀堯年
舜日願祝聖壽於華封
　　正旦賀表(至正二年/劉鶚)
鳯歴頒春新九天之雨露雞籌報曉朝萬國之衣冠宗
社均安乾坤交泰(中賀/)聖神天縱睿智性成日對經筵
俯聴近臣之講道時臨宣閣躬紬先聖之遺書恒存天
地之心恪守祖宗之憲允為至正聿底隆平臣等託跡
清朝承恩秘府幸際唐虞之盛治莫效寸功唯懷嵩嶽
之微忱三呼萬嵗
　　賀皇后箋(至正二年/劉鶚)
時當泰運肇正月之始和位重坤闈啟萬年之齊壽歡
騰宗社喜動宫庭(中賀/)徽柔懿恭端嚴清肅承天體道
母儀已著於多方治國齊家后徳有光於前代青陽茂
對洪福駢臻臣等幸際明時叨榮秘閣捧玉箋而慶抃
序列千官瞻金闕之崇髙雲開五色
　　天壽節賀表(至正二年/商企翁)
月屬乾剛易著飛龍之徳斗昭電瑞地孚鳴社之符萬
世宏休八方均慶(中賀/)道包衆有仁洽羣生探唐虞致
治之原味洙泗相𫝊之奥搜材策士振文教以維新斂
福錫民建皇極而永協臣某等職叨秘府班綴禁庭就
日望雲睹盛儀而益肅奉觴執玉獻景算以無疆
　
　
　
　
　
　
　
　
　
　
　秘書監志巻八
欽定四庫全書
　秘書監志卷九
　　　　　　　　　　　　元　王士㸃　撰
　　題名
周之外史職掌墳典秘書之官始由兩漢爰至我朝收
古今之圖籍貯之秘府奉藏之官協恭寅畏為中朝之
清選徴其供職之氏名先後書諸左方
　知秘書監事
　　張易(字仲一忻州人至元十三年三/月以樞宻副使知秘書監事)
　　岳鉉(大徳十一年四月初七日以昭文舘大學士/正奉大夫知秘書監事皇慶元年二月初八)
　　　　(日加榮禄大夫領大史/院司天臺事餘如故)
　行秘書監事
　　扎瑪里鼎(至元士中年大夫月以集賢事/大學    奉    行秘書監)
　　沙木斯鼎(大徳五年九月十三日以集賢大學士事/中奉大夫行秘書監提調回回司天臺)
　　　　　　(大徳十年三月十五日加通議大夫延祐三/年  月加守司徒六年七月加大司徒)
　秘書卿(至大四年二月改監為卿正三品凡五員内/二員中官不食俸延祐元年九月增一員)
　　秦國瑞(至大四年閏七月二十日以昭文館/大學士正奉大夫自秘監為秘書卿)
　　托里(至大四年閏七月初八日以昭文館/大學士榮禄大夫自監為秘書卿)
　　沙木斯鼎(至大四年七/月上自監陞)
　　舍哩(至大四年七月闕/  日上嘉議大夫)
　　楊光祖(中官至大四年七月十九日以崇文館大/學士中奉大夫為秘書卿延祐五年十二)
　　　　　(月二十五日特授/資徳大夫餘如故)
　　䝉古岱(至大四年七月自秘監為卿皇/慶元年十二月免署事食卿俸)
　　温徳榮(皇慶元年二月初九日以昭文/館大學士中奉大夫為秘書卿)
　　塔布台(皇慶元年二月初/九日嘉議大夫上)
　　達爾瑪實哩(皇慶元年七/月十四日上)
　　譚振宗(中官號月江皇慶元年十二月十四日以/昭文館大學士中奉大夫延祐五年十一)
　　　　　(月二十五日加資/徳大夫餘如故)
　　韓公麟(皇慶二年正月十三日自/僉太醫院以奉議大夫上)
　　囊嘉特(延祐元年七/月初六日上)
　　盛從善(延祐元年七月二十六日以中議大夫上/延祐三年七月十八日特授昭文館大學)
　　　　　(士中奉大夫延祐四年正月十三/日加資善大夫太史院使餘如故)
　　劉(闕/)　(延祐元年九月初七日以昭/文館大學士正奉大夫上)
　　薩喇(延祐元年九月初七日以昭/文館大學士資善大夫上)
　　范鄂特哲(延祐五年正月二十/九日以正議大夫上)
　　劉元(延祐七年十月闕/日以嘉議大夫上)
　　亷惇(字公邁髙昌人至治元年二/月初二日以亞中大夫上)
　　孟遵(字子周東平人至治二/年䦌五月初二日上)
　　商琦(字徳符曹南人至治三年十一月初二/日以通奉大夫自集賢侍讀學士上)
　　吳秉道(字彦洪大都人泰定二年八月初六/日以嘉議大夫自叅議中書省事上)
　　趙天祥(泰定二年二月二十/五日以中奉大夫上)
　　杜元忠(泰定三年二月十二/日以正議大夫上)
　　李銓(字平叔泰定三年五月二十七日/以中奉大夫自翰林侍講學士上)
　　穆薛飛(泰定四年四月初/日以通議大夫上)
　　梁鄂勒哲圖(致和元年六/月十一日上)
　　婁章(天厯元年十一/月十八日上)
　　古嚕逹喇(天厯二年十二月初/四日以太中大夫上)
　　李偘(天歴元年十月十八/日以亞中大夫上)
　　鄂爾和(至順二年七月十八日以太中大夫由度/支卿上元統元年十一月除禮部尚書)
　　塔沁(至順三年四月十九/日以中憲大夫上)
　　王士宏(小字僧家奴平章政事王泰□之猶子至/順三年五月二十一日以正議大夫上三)
　　　　　(月除湖廣行/省叅知政事)
　　特穆爾達實(元統元年十一月二十一日以中議/大夫由工部侍郎上二年四月除禮)
　　　　　　　(部尚/書)
　　哈扎爾(元統元年十一/月二十五日上)
　　李師魯(元統元年十二/月二十六日上)
　　本巴(大司徒沙木斯鼎之子/元統二年四月代其父)
　　寳格(元統三年十月/以中奉大夫上)
　　布拉(雲南平章政事克楚/子元統三年十月上)
　　阿雅圖(元統三年正月十一日以/闕  大夫由樞宻同僉上)
　　吕元臣(小字孟克布哈至元三年二月四日以資/善大夫由將作院使上至正元年四月遷)
　　　　　(廣西道/亷訪使)
　　茂巴爾濟(回回人至元六年四月二十八/日自同都䕶以嘉議大夫上)
　　鄂勒哲圖(回回人前平章特穆爾子至元六年/四月由翰林直學士以亞中大夫上)
　　伊埒布哈(闕由人至正元年四月以大中大/夫  同知淮東宣慰使司事上)
　　察察爾布哈(闕歸人至正元年六月以大中大夫/自  徳府達嚕噶齊上二年四月遷)
　　　　　　　(行宣政/院副使)
　　阿嚕(至正元年四月以資/善大夫自度支卿上)
　　瑪摩(字子昭伯要氏至正十七年二月/二十九日上由中正院同知遷)
　　劉融(字伯熙至正十七年/十一月初一日上)
　　叚定僧(漢兒人氏字至明/由監察御史遷)
　　陳阿穆噶(字穆卿至正十七年八月上/以中奉大夫監察御史遷)
　　孔希學(字士行至正十八年四月上宣聖/五十六代孫中奉大夫封衍聖公)
　　約羅(字正已至正十九年七月二/十一日上前資政僉院北庭)
　　大都(字子貞高昌人至正二十年閏五月/二十九日以中奉大夫户部尚書上)
　　囊嘉特(至正二十二年正月二/十日上由太監陞秘卿)
　　定通(字子正至正二十二/年八月初二日上)
　　庫春特穆爾(輝和爾氏由大/司農司丞遷)
　　哈喇章(輝和/爾氏)
　　髙元侃(字公義女貞氏至正二十三年/八月三十日由吏部侍郎遷)
　　台哈布哈(字仲徳鴻吉哩氏至正二十四年六月/二十四日以資善大夫宣徽同知上)
　　烏魯斯布哈(字仲斌至正二十四年八月二十/六日以資善大夫宣徽同知上)
　　揚珠布哈(字宏毅至正二十三年十/一月由崇福司同知遷)
　　劉傑(字良甫中憲大夫由延安路總管/遷至正二十五年八月十一日上)
　　竒三寳努(字國善至正二十五年十二月初/二日上由典寳太監遷三韓人)
　秘書監(至元十年二月設監二人從三品至元十八/年添一人大徳五年添一人大徳九年陞正)
　　　　(三品至大四/年改為卿)
　　焦友直(至元十年七月二十六日上至元十/四年七月初二日以通奉大夫復任)
　　扎瑪里鼎(至元十年閏六/月初二日上)
　　宋衜(字宏道至元十八/年三月初三日上)
　　董文用(藁城人至元二十二/年二月初一日上)
　　侯爵(至元二十二年十二月二十/日以集賢學士正議大夫上)
　　哈克繖(至元二十四年/六月十四日上)
　　劉容(至元二十四年二/月二十一日上)
　　岳鉉(至元二十五年九月十七日上提調行司天/臺事至元三十一年授昭文館大學士中奉)
　　　　(大夫大徳九年十一月/初一日加通奉大夫)
　　克里瑪鼎(至元二十七年十月二十五日以朝議/大夫上兼司天監逹喇齊等局人匠提)
　　　　　　(舉元貞二年八月初/二日加太中大夫)
　　靳徳進(至元二十八年十二月/初九日以奉議大夫上)
　　吕天祺(至元三十一年六月二/十一日以奉訓大夫上)
　　沙木斯鼎(大徳元年八月十二/日以大中大夫上)
　　塔斯岱(永昌人大徳二年八月二十九日以/中順大夫上提調司天臺事不署事)
　　賈翔(大徳五年八月十七/日以奉訓大夫上)
　　師著(大徳八年六月十八日以中順大夫上/大徳十年三月十五日加嘉議大夫)
　　于仁良(大徳元年八月二十七日以少中大夫/上大徳十年三月十五日加通議大夫)
　　温都爾(大徳十一年正月初/七日以正議大夫上)
　　秦國瑞(大徳十一年四月初/七日以少中大夫上)
　　伊納克(大徳十一年四月初/七日以嘉議大夫上)
　　李敬祖(大徳十一年五月初/五日以少中大夫上)
　　史徳歸(字處厚中官大徳十一年七月/十六日以正議大夫上不食俸)
　　䝉古岱(大徳十一年六月二十五日以奉議大夫/上提調回回司天臺事不署事至大二年)
　　　　　(七月初一日加中順大夫至/大四年十月十五日改為卿)
　　髙達實布哈(至大元年四月二十/七日以中議大夫上)
　　托里(伊納克父至大三年正月初十日/以昭文館大學士以資徳大夫上)
　　沙木斯鼎(至大三年九月二十五日以集賢大/學士中奉大夫上提調回回司天臺)
　　　　　　(事至大四/年改為卿)
　秘書太監(延祐元年九月設秘/書太監二員從三品)
　　鄭竒塔特(延祐元年九月初七/日以大中大夫上)
　　劉吉(延祐元年九月初十/日以大中大夫上)
　　阿勒達爾黙色(延祐二年四月/二十七日上)
　　馮慶(延祐三年九/月初二日上)
　　烏納爾(延祐六年正月十八/日以亞中大夫上)
　　亷多爾濟巴勒(延祐六年十二/月十七日上)
　　薩喇(延祐七年四/月十二日上)
　　耀珠(延祐七年四月二十/一日以朝列大夫上)
　　桑烏遜(至治二年十二月二十五/日自太常禮儀院同僉上)
　　梁鄂勒哲圖(至治三年六/月初三日上)
　　實迪(泰定二年四月以嘉議/大夫自羣牧監卿上)
　　庫庫(字子山康里人東平王博果宻之子泰定二/年八月初一日以中議大夫自河東亷訪副)
　　　　(使/上)
　　雅里特穆爾(泰定三年三月二十日以嘉議大夫/上天歴元年十二月除遼陽行省左)
　　　　　　　(丞/)
　　五十六(朝散大夫僉將作院事至正二十五年/九月上字正卿唐古特人年七十嵗)
　　呼都拉(泰定四年十一月以大中大/夫由宗正宗府達嚕噶齊上)
　　李師魯(天厯二年十二月/以朝列大夫上)
　　阿哈瑪特(至順元年五月以亞中大/夫自江南亷訪副使上)
　　王珪(小字瑪南至順二年七月以/通議大夫自大都路治中上)
　　穆爾瑪哈穆特(元統元年十二月以嘉議/大夫自回回司天監上)
　　靳魯(字闕奉元統二年三/月以  政大夫上)
　　塔海(闕議人至元二年五月以/奉  大夫自司農丞上)
　　劉融(字伯熙至元三年二月以中/憲大夫自諸司局總管上)
　　五十(至元三年六月初七/日以中憲大夫上)
　　扎拉鼎(闕大人至元六年四月以嘉/議  夫自樞宻院斷事官上)
　　巴圖爾丹(字至道至元中科第甲進士至正元年四/月三十日以正議大夫自禮部侍郎上)
　　觀努(字尚賓至正十八年五月上/前監察御史官朝請大夫)
　　拜珠(至正十九年四月二十/九日上前兵部郎中遷)
　　囊嘉特(至正二十年閏五月二十九日上/竒味人字彦祥由刑部郎中遷)
　　巴延特穆爾(由工部/郎中遷)
　秘書少監(至元十年二月初七日設少監二人正五/品至元十五年二月添一人九月添一人)
　　　　　(至元二十年十一月添一人至元二十三/年添一人大徳九年陞正四品延祐元年)
　　　　　(九月减/作二人)
　　趙秉温(至元十年十月以中順大夫上至元十三/年五月加少中大夫十一月兼管侍儀公)
　　　　　(事/)
　　史杠(至元十年十月上至元十三/年十一月兼管侍儀公事)
　　宋仁祖(至元十六年三月初/二日以奉議大夫上)
　　程文海(字鉅夫建昌人至元十八年四月初一日/以中順大夫上至元十八年九月初二日)
　　　　　(授集賢直學士中議/大夫兼秘書少監)
　　曹留(至元十八年九月初/二日以朝列大夫上)
　　竇履(至元二十一年/三月初二日上)
　　彭齡(至元十九年四月初/二日以奉議大夫上)
　　齊諾(至元二十年十/月初十日上)
　　劉復(至元二十二年/二月初一日上)
　　蘇政(至元二十二年五月十二日以朝列大夫/上至元二十八年二月二十八日復任)
　　焦達(至元二十三年六月初/一日以奉訓大夫上)
　　孫公祐(至元二十三年七/月二十七日上)
　　宋光祖(至元二十三年七/月以承務郎上)
　　陳鼎(至元二十五年/八月初二日上)
　　史徳歸(至元二十六年五月初四日以嘉議大夫/上元貞元年十一月二十八日章佩太監)
　　　　　(泉府司卿/兼職如故)
　　虞應龍(至元二十七年正月初/二日以奉直大夫上)
　　沙木斯鼎(至元二十七年三月十四日以奉訓大/夫上元貞元年正月二十日加朝列大)
　　　　　　(夫大徳元/年陞秘監)
　　靳徳進(至元二十七年/七月十五日上)
　　史煇(至元二十八年十二月/初九日以奉訓大夫上)
　　鄭自興(至元二十八年十二月二/十七日以奉訓大夫上)
　　楊桓(至元三十一年十二月/十九日以儒林郎上)
　　傅巖卿(至元三十一年八月二十四日以承徳郎/上大徳三年九月二十五日加奉直大夫)
　　庫庫台(大徳元年八月二十七日以承務郎上大/徳二年提調囘回司天臺事大徳四年加)
　　　　　(承直郎大徳九/年加奉議大夫)
　　秦國端(大徳二年七月初八日以承務郎上大徳/五年加承直郎大徳十年三月十五日加)
　　　　　(奉議/大夫)
　　齊吉(大徳二年七月十四/日以奉訓大夫上)
　　賈翔(元貞元年四月初二日以承直郎上/大徳二年九月十八日加奉訓大夫)
　　史額森布哈(大徳四年二/月初九日上)
　　申敬(南陽人大徳五年六月二十六日以中順大/夫上大徳九年八月初一日加中議大夫)
　　巴約特(大徳六年九/月初二日上)
　　達罕(哈克繖子大徳六年/十二月十一日上)
　　張應珍(大徳八年六月十八日上大徳九/年十月二十二日更姓名呉鄹)
　　達爾瑪吉爾迪(大徳八年八月初二/日以奉政大夫上)
　　瑪哈穆特(大徳八年七月初二日以奉議大夫上/大徳十年三月十五日加奉政大夫)
　　劉廙(大徳十年十二月二十/一日以朝列大夫上)
　　田時佐(大徳十一年四月初/七日以承直郎上)
　　濟爾噶雅(大徳十一年九/月初二日上)
　　沙木斯鼎(大徳十一年四月初/七日上回回人氏)
　　實勒們(大徳十一年六月二人/十五日上雅爾喀斡)
　　王賓(至大元年九月初/七日以承直郎上)
　　李迪(字光道至大二年八月二/十五日以中憲大夫上)
　　劉事義(至大三年正月十九/日以奉政大夫上)
　　盛從善(至大三年七/月十九日上)
　　王師心(至大三年八月二十/二日以朝列大夫上)
　　多爾濟巴勒(至大三年十一/月十五日上)
　　李信(字可復懐州人至大四/年閏七月二十日上)
　　任道明(至大四年閏七/月二十日上)
　　李色徹肯(至大四年九/月初一日上)
　　解節亨(皇慶元年七月/二十二日上)
　　劉吉(皇慶二年正月十三/日以朝列大夫上)
　　阿嚕圖(皇慶二年九月二十/八日以中憲大夫上)
　　王好謙(延祐元年二月初十/日以中議大夫上)
　　馮慶(闕七人延祐元年九月/初  日以中順大夫上)
　　鄭竒塔特(延祐元年五/月初二日上)
　　蕭端(延祐三年九月初二/日以中順大夫上)
　　劉恵(延祐四年閏八月初/二日以中順大夫上)
　　張景元(延祐元年十月二十/五日以奉議大夫上)
　　托克托特穆爾(延祐六年閏八月初/五日上承㫖塔海子)
　　張安石(延祐七年四月十/二日以承直郎上)
　　梁鄂勒哲圖(延祐七年七月二十/八日以中順大夫上)
　　阿爾斯蘭布哈(至治元年二月初三/日以奉訓大夫上)
　　劉晏(字仲安由内卿史/以亞中大夫上)
　　王在徳(至治二年十二月十五日以/朝散大夫自利用監承上)
　　阿嚕(至治三年二月初一日以大/中大夫自侍儀司引進上)
　　李師魯(泰定二年三月初三日以承務郎上/致和元年六月初九日加奉訓大夫)
　　虞集(字伯生撫州崇仁人泰定二年七月初九日/以奉訓大夫自國子司業上後兼經筵官)
　　吳律(字伯宜濮州人吳曼慶子致和元年四/月初二日以奉訓大夫自翰林待制上)
　　阿爾圖敖拉(致和元年六/月十三日上)
　　努圖克(天歴二年正月初六/日以奉議大夫上)
　　湯珏(天歴二年十二月初/一日以中順大夫上)
　　布哷齊(至順三年四月十八/日以中憲大夫上)
　　嘉琿達(至順二年十月初二日/以承直郎由監丞陞)
　　阿喇勒蘇克(至順二年五月二十/六日由典寳令除)
　　李肯構(字世昌元統二年二月初二日/由國史院經歴以朝散大夫上)
　　和尼齊(元統二年十月/二十二日上)
　　王蕃(字世昌同僉太史院/使以大中大夫上)
　　温瑛(字仲玉大同人至元三年二月十三日以中/順大夫自濠州知州上至元六年四月除開)
　　　　(州萬/户)
　　阿嚕(至元五年三月十九日以奉直大夫自河南/僉憲上至元六年四月除叅議中書省事)
　　呼圖克岱爾(至元六年二月二十四日以/中憲大夫自東臺萬户上)
　　王居義(字仁卿至元六年五月初二日以中憲大/夫自樞宻院都事上至正二年四月除樞)
　　　　　(宻院斷/事官)
　　王謙(字一初至正二年四月十八日/以朝列大夫自掌醫太監上)
　　安寳(字惟善至正十九年三月/二十九日前太府監丞)
　　楊恭(字惟肅至正十九/年十二月二十日)
　　實喇卜(至正二十年閏/五月二十九日)
　　許寅(字可賓至正二十一年三月/二十六日前詳定使司副使)
　　程徐(字仲能至正二十一年三月二十/八日前臺都事以朝散大夫上)
　　韓欽(字敬伯至正二十四年五/月十一日以監察御史上)
　　竒爾
　　韓如秀(字起岩/)
　　都哷特穆爾
　　張庸(字存中/)
　　鄂勒哲特穆爾
　　賈瑞(字仲章/汴梁人)
　　庫春特穆爾(字有誠至正二十七年十二月/由大都路東安州達嚕噶齊遷)
　秘書監丞(至元十六年三月設一人正六品至元/二十五年添二人大徳九年陞從五品)
　　耶律有尚(至元十六年九月初/五日以承務郎上)
　　張道源(字仲澄/)
　　楊桓(字武子至元二十五年六/月十三日以從仕郎上)
　　張康(至元二十五年八月以奉直/大夫上不署事治天文事)
　　沙木斯鼎
　　王寧(至元二十九年九月/初二日以承直郎上)
　　謝托里台(至元二十八年六月/初三日以承直郎上)
　　張應珍(至元三十年十二月/十二日以從仕郎上)
　　申敬(至元三十一年八月二/十四日以朝列大夫上)
　　徐庭監(元貞元年二月二十/九日以承事郎上)
　　劉秉徳(大徳元年十二月十/二日以承直郎上)
　　黄惟中(大徳三年六月二十日以從仕郎上/大徳十年三月十五日加承徳郎)
　　盛從善(大徳四年七月二十四日以承事/郎上大徳十年三月十五日復任)
　　王利亨(大徳八年四月初一日以奉訓大夫上/大徳十年三月十五日加奉議大夫)
　　實都(大徳十一年六月二十日以承務郎上至大/九年七月十四日復任字仲和後拜禮部尚)
　　　　(書大都/留守)
　　解節亨(至大三年八/月二十日上)
　　張謙(至大三年正月十/九日以承徳郎上)
　　李信(至大三年八/月二十日上)
　　賈汝立(至大四年閏七/月二十日上)
　　和囉噶齊(至大四年閏七/月二十日上)
　　陳景元(字公亮/)
　　楊約蘇圖
　　鄭竒塔特(皇慶元年八月二十/八日以朝散大夫上)
　　趙天祥(延祐元年五月初二日以奉訓大夫上/延祐三年六月十八日加朝請大夫)
　　王義(字宜之皇慶二年五月初二日以奉訓大/夫上延祐五年三月初二日加朝列大夫)
　　張九疇(延祐元年二月十七/日以少中大夫上)
　　張安石(延祐五年二月初/二日以承務郎上)
　　寳格(延祐七年四月十二/日以正議大夫上)
　　庫庫(延祐七年七月十四/日以奉訓大夫上)
　　馬駒(至治二年三月十八/日以奉政大夫上)
　　李師魯(至治二年閏五月十/八日以從仕郎上)
　　達爾瑪實哩(至治三年五/月十六日上)
　　巴哈(平章政事趙世延之子泰定元年/十一月二十八日以朝列大夫上)
　　李元凱(字舜舉彰徳人泰定二年十二月初二日/以奉議大夫自尚工署令上致和元年四)
　　　　　(月除兵部/員外郎)
　　拜珠(泰定四年三月初二/日以奉議大夫上)
　　温都爾
　　㢘和斯哈雅(致和元年六月初/九日上字公亮)
　　裕囉勒(監丞巴哈弟天歴三年正月初二日/以承直郎上自湖廣行省理問除)
　　去和爾丹(天歴二年正/月初九日上)
　　納穆爾(天歴二年正月初九/日以奉訓大夫上)
　　嘉琿達(至順二年三月十五日以/儒林郎由直省舍人上)
　　諤勒哲(至順二年五月二十六日以/奉議大夫由直省舍人上)
　　海拉蘇(至順三年三月十/二日以承務郎上)
　　竒塔特薩里(元統元年十月十六日以奉/議大夫由綺源庫提舉上)
　　徹伯爾呼敦(月以人元統二年八/    少議大夫上)
　　庫春布哈(至元二年三月/以奉政大夫上)
　　莊嘉(字子敬至元三年七月以奉直大夫由監/察御史上至元六年三月除禮部郎中)
　　僧格(至元四年九月以奉訓/大夫自延福提舉上)
　　特穆爾齊(字固賢康里人中書平章政事回回之/子至元六年四月用其祖中書平章政)
　　　　　　(事追封東平王博果/宻廕以奉訓大夫上)
　　王道(字道一蠡州人以少議大夫上子起家直省/舍人至正元年二月初六日由大宗正府左)
　　　　(右司員外郎以奉議大夫上至正/二年五月轉中書兵部員外郎)
　　吳誠(字明善至正二年六月以少/議大夫自利器庫提㸃上)
　　陶埜仙(字雲卿號雲山浮光人淵明二十四代/孫以奉政大夫至正十六年三月上)
　　王貞(字善政至正/十年上特授)
　　康家閭
　　王射(字有志至正十七年八月上朝/請大夫前侍儀司法物庫大使)
　　張士孚(字文信至正十八年十一月十三/日上益都人奉直大夫前沂州尹)
　　僧格實哩(字仲凱至正二十四年/十一月上唐古特人)
　　張榮
　　張主善(字師徳/)
　　吳珏(字元珍至正二十六年二月二十六/日上由秘書郎陞福建興化路人)
　經歴(至元十六年七月設一人/至元二十四年正月廢)
　　申傑(至元十六年七月十五日由/本監令史陞用月俸一定)
　　馬諒(至元二十年四/月二十六日上)
　　郝景(至元二十二年/十月初二日上)
　提控案牘(至元十七年十/一月設一人)
　　劉伯時(至元十七年十一月十/八日上月俸三十二两)
　　陳祓(至元十九年五/月十三日上)
　　歩禎(至元二十二年五/月二十六日上)
　　張世澤(至元二十四年八/月二十四日上)
　　劉瑄(至元二十七年三/月二十四日上)
　　趙天瑞(至元二十九年/八月二十日上)
　　楊灝(元貞元年二月/二十四日上)
　　郭仲亨(大徳三年四/月初一日上)
　知事(大徳五年五月改提控案牘為/知事從八品月俸四十五兩)
　　王士爚(字繼元東平人大徳/六年正月初二日上)
　　張克明(輝州人大徳八年/六月十五日上)
　典簿(大徳九年七月改知/事為典簿從七品)
　　張克明(大徳十年三月十五日/自知事以承務郎改授)
　　張淑(至大元年八月/二十四日上)
　　劉復初(至大四年三/月初九日上)
　　理熈(至大四年九月二十/六日上阿嚕威氐)
　　王振鵬(延祐元年三月/二十五日上)
　　鄭立(延祐二年七/月初十日上)
　　郝晏(延祐四年六/月初二日上)
　　賈儀(延祐七年十月初一日上徳平人/至治二年十一月除監察御史)
　　韓鏞(字伯高濟南人㤗定元/年十一月二十八日上)
　　王正已(永平昌/黎人)
　　馮禋(字明卿泰定三年/十月初二日上)
　　游文和(保定新城人天歴二年四/月初七日以從仕郎上)
　　王光國(字國賓集慶人天歴/三年正月初三日上)
　　班惟志(字彦功汴梁人至順/三年六月十二日上)
　　韓璵(字廷玉大都人賜進士出身/元統二年十二月初八日上)
　　許思誠
　　沃哷海壽(字允常沔池人至元五/年十一月初二日上)
　　李藻(字子潔潁州人國子生由館陶/縣尹以文林至正二年六月上)
　　托克托特穆爾(字時敏至正四/年十二月上)
　　趙謙(字叔亨至正八年/八月以從仕郎上)
　　劉沂(字彦潛河間人丁夘進士由國子助教以/奉議大夫至正十一年十月初二日上)
　　白思問(字仲裕太原人前河南省掾以徵/事遷至正十四年十月初二日上)
　　王敬義(字可道以登仕郎至正十/五年二月二十七日上)
　　王處道(字子宏至正十/六年七月上)
　　劉惟肅(字廷威至正十八/年以從仕郎上)
　　殷俛(字士昂至正二/十年三月上)
　　特爾格
　　彭仁本(字孝先/)
　　邁珠(字翰臣西域人由進士通事舍人/以文林郎至正二十二年十月上)
　　王維方(字周矩中書省掾至/正二十二年十月上)
　　䝉大舉(字子髙大都人由庚子科國子公試生中/政院職官掾史以從事遷至正二十五年)
　　　　　(九月/上)
　　王敬禮(字可誠洛陽人由國子生秘書郎/以承直遷至正二十六年三月上)
　管勾(至元十六年十二月設/一人月俸一十五兩)
　　董濟(至元十七/年正月叅)
　　趙九疇(至元二十七年/八月初一日叅)
　　周之翰(至元三十一年四/月二十六日叅)
　　李九思(大徳二年七/月十一日上)
　　孫思榮(大徳六年六月/二十一日上)
　　李恕(至大三年十一/月二十一日上)
　　劉宗良(皇慶二年四月二/十日以將作郎上)
　　張世英(延祐二年九月初/六日以承事郎上)
　　張茂(延祐五年七月二/十五日上大名人)
　　周禧(單父人至治元年/三月初一日上)
　　金鉉(衛輝人至治三年/十月二十七日上)
　　吳貫(泰定四年六月初一/日上真定無極人)
　　陳錫(泰定元年十二/月初四日上)
　　黄謙(天歴二年十二/月初二日上)
　　嚴毅(至順二年三月二十六日/上字仁卿自侍儀舍人除)
　　沙木斯鼎(至順四年八月二/十一日上字明初)
　　鄧立忠(字仲義黄陂人至元/二年二月初六日上)
　　瑪哈穆特(至元四年八月初二日/自回回國子助教上)
　　張繼祖(字紹先永平人至正元年正月初七日/用祖兵部尚書張道廕以從仕郎上)
　　尚經(字彦昭東平人至/正十六年四月上)
　　趙行簡(字居敬至正十/一年七月上)
　　菩薩努(䝉古人廕/授初任)
　　法和塔拉(字彦明由中/政宣使遷)
　　高鄂勒哲圖(女貞人至元二年正月二十七日/自太師府長史以文林郎上)
　　姚堉(字載夫大都人雪齋先生魯國文憲公樞之/孫至元四年閏八月初十日自資成庫提㸃)
　　　　(以奉議/大夫上)
　　祁君璧(字伯温蘭陽人至元六年四月三十日自/國子助教以朝列大夫上至正元年七月)
　　　　　(拜監察/御史)
　　姚埴(字貢夫大都人牧庵先生魯國文公燧之子/至正元年二月十八日自同知息州事以承)
　　　　(務郎/上)
　　王士㸃(字繼志東平人瓠山先生魯國文肅公構/之子至正二年四月二十九日自翰林修)
　　　　　(撰以承/務郎上)
　
　
　
　
　
　
　
　
　
　
　
　
　
　
　
　秘書監志卷九
欽定四庫全書
　秘書監志巻十
　　　　　　　　　　　　元　王士㸃　撰
　　題名
　著作郎(至元十五年二月設一員至元/十九年六月設一員從六品)
　　劉天藻(至元十五/年二月上)
　　完顔君翼(至元十九年正月/初二日上官將仕)
　　李穉賓(字祚卿衛輝人至元十/九年正月初二日上)
　　姚景元(至元二十年八/月初二日上)
　　袁璧(至元二十年五/月二十八日上)
　　傅巖卿(至元二十五年四月十九日以從仕/郎上至元二十九年以承事郎上)
　　徐汝嘉(字闕務至元二十七年五月十六日/以承  郎上翰林集賢學士徐  子)
　　劉廙(字闕十至元二十九年正/月二  五日以承直郎上)
　　倪堅(元貞元年四月初二日/以著作佐郎承務郎上)
　　秦允文(元貞元年三月以/承直郎代劉廙)
　　馬澤(元貞元年七月十三日自/戸部司計以承直郎上)
　　趙炞(字際可西蜀人大徳二年七月十四日以從/仕郎上大徳六年十一月陞承事郎大徳九)
　　　　(年十二月初四日授/承務郎職事如故)
　　王公孺(字闕日大徳二年七月/十四  以從仕郎上)
　　郭道恭(字闕月大徳四年/十二  初四日上)
　　温澤(字闕五雲内州人大徳/七年  月初十日上)
　　劉士冕(字闕六大徳十年二月/二十  日以承直郎上)
　　解節亨(至大元年六月十三/日以奉政大夫上)
　　髙植(字元徳懐孟人至大/三年八月十九日上)
　　耶律楷(字正已東平人至大四/年八月二十二日上)
　　耿允(小字拜達勒至大四/年三月初二日上)
　　蔣汝礪(至元四年九/月初一日上)
　　髙樞(皇慶二年八月初/二日以承務郎上)
　　蕭處黙(延祐元年三月二十/八日以承直郎上)
　　文矩(字子方袁州人延祐三年八月十三日以從仕/郎上延祐五年四月十六日復以承務郎上)
　　呼圖克岱爾(賜進士及第延祐五/年十月初二日上)
　　李師魯(號省巖延祐六年/正月十八日上)
　　靳㤗(靳徳進子至治元/年六月二十日上)
　　元晦(至治元年七/月初九日上)
　　哈巴實(字文苑于闐人至治/二年三月初十日上)
　　李泂(字溉之濟南人泰定元/年三月二十八日上)
　　塔斯布哈(字兼善䝉古人辛酉狀元泰定/元年五月初一日以承務郎上)
　　阿里(泰定元年十/月二日上)
　　王徳修(泰定三年五月/二十五日上)
　　三寳(御史中丞班辰之子沙卜珠台/氏泰定四年二月二十六日上)
　　程大本(字叔逹翰林承旨程文憲公之子天厯/二年六月二十八日以奉直大夫上)
　　巴延徹爾(字文卿克實宻人太傅特爾格之/孫天厯二年六月二十八日上)
　　王思誠(字克修商議中書省事王約之子至順二上/年八月十八日自郊祀署令以奉議大夫)
　　杜敏(字時可襄陽人至順三年七月二十一日以/奉議大夫上至元四年五月遷雲南道肅政)
　　　　(亷訪/司事)
　　麥文貴(字敬存南雄人元統元年十二月二十六/日自翰林國史院編修官以將仕郎上至)
　　　　　(元後元年閏十二/月除掌醫監經厯)
　著作佐郎(至元十五年二月設一員至元/二十四年二月設一人正七品)
　　張明逺(至元十五年九/月初二日上)
　　張康(至元十五年九/月初一日上)
　　李天麟(至元二十四年二/月二十二日上)
　　趙炞(字濟可成都人至元二十七/年正月初二日以承務郎上)
　　李廷桂(至元二十七年/二月初二日上)
　　秦允文(至元二十八年十一月/初一日以承事郎上)
　　倪堅(至元二十九年八月/初二日以承事郎上)
　　袁凱徳(至元二十九年六月/初二日以承事郎上)
　　王公孺(至元三十一年十一月/二十八日以將事郎上)
　　楊述祖(元貞元年七月十四日以從仕郎上/大徳二年九月十八日以承事郎上)
　　孔淑(大徳二年七月/二十五日上)
　　李賢(大徳四年十二/月初二日上)
　　王庸(大徳五年四/月二十日上)
　　陳惟德(懐孟人大徳七年五月/初二日以承務郎上)
　　王鐸(真定鼓城人大徳七/年十月以承事郎上)
　　侯彰
　　何守謙
　　張謙
　　張賑(大徳九年七月初三日/以承事郎上陞承直郎)
　　白鐸(真定人/)
　　史燎(闕/)　(真定人/)
　　布敦
　　鄭立(字可興潞州人/)
　　杜㤗
　　田惟貞(延祐二年九月初/二日以從仕郎上)
　　袁矩(字子方建康人延祐三年/三月初九日以承事郎上)
　　偰玉立(賜進士及第/)
　　袁遵道(字叔正沛縣人延祐六年/六月初二日以文林郎上)
　　劉傑(至治二年三/月初七日上)
　　王師文(廣平雞澤人至治二年四月/初二日由太子通事舍人上)
　　伊克(賜進士出身字正卿雅爾喀斡人泰定/元年十一月二十六日以承事郎上)
　　鄂勒哲布哈(賜進士出身䝉古岱人字元道㤗/定元年十月十四日以承事郎上)
　　趙之方(字子濟東平人/)
　　吳善(字明善大都人泰定四年七/月二十八日以承事郎上)
　　國元簴(字公碩天歴二年十/二月二十三日上)
　　石夢亨(字闕月二十人天歴二/年七      七日上)
　　阿里(至順三年六/月二日上)
　　許紹祖(元統元年二/月七日上)
　　宋謙(字孟益白馬人元統/二年七月二日上)
　　王克修(字進之髙唐人元統三年正月二十八日/以將仕郎上至元后元年正月二十九日)
　　　　　(復/仕)
　　趙如愚(字師顔銅鞮人至元四年四月二十/九日自應奉翰林文字以文林郎上)
　　何道元(字巨淵長社人至元六年三月二/十九日由光山縣尹以承事郎上)
　　商企翁(字繼伯曹州人左山先生魯國文定公挺/之孫國子監貢士至正元年閏五月二十)
　　　　　(七日自翰林國史院/典籍官以承事郎上)
　秘書郎(至元十四年二月設一人至元/十五年八月設一人正七品)
　　竇履(闕八月二至元十四/年      十八日上)
　　鄭自興(闕十七至元十五年八/月    日以承事郎上)
　　王天祥(至元十八年三月二十/五日自天文科管勾上)
　　喬貴成(至元十八年四/月二十八日上)
　　謝托里台(至元十八年七月初二日以回/回隂陽人上専掌回回文字)
　　蕭珍(至元二十二年/八月十三日上)
　　杜質(至元二十二年十/二月二十日上)
　　馬澤(至元二十五年六月十三日以承直/郎上江淮行省叅政馬通奉之子)
　　趙天民(至元二十七年五月二/十四日以承事郎上)
　　臮(闕/)　(月至元二十八年十一/  初二日以承務郎上)
　　王安義(至元三十一年九/月以承事郎上)
　　王利亨(至元三十一年十一月/二十八日以承務郎上)
　　李世長(大徳元年四月初/二日以登仕郎上)
　　蕭璘(大徳二年八月初/二日以徴仕郎上)
　　温澤(大徳三年八月初/二日以承直郎上)
　　劉徳濟(大徳四年十二月十九/日上自本監通事除)
　　孔淑(大徳六年三月初二/日自著作佐郎上)
　　侯彰(大徳六年十二月十九日/以從仕郎上靖江路人)
　　王笴(大徳七年閏五月初二/日上字君貢衛輝人)
　　李仲元(大都人大徳七年/十二月初二日上)
　　毛莊(大徳八年十二月初/二日以承務郎上)
　　狄思聖(大徳九年十二/月初二日上)
　　李嗣宗(大徳十一年八/月初二日上)
　　趙崇(至元元年六月十/六日以承徳郎上)
　　張謙(至大元年三/月初四日上)
　　何守謙(至大二年十二月十一日/以承直郎上陞奉訓大夫)
　　謝必昌(至大三年十二/月初二日上)
　　李訥(至大四年八月/二十八日上)
　　席郁(至大四年九/月初一日上)
　　阿里(皇慶元年三月初/二日以將仕郎上)
　　王文郁(皇慶元年二月二/十日以承直郎上)
　　阿里(延祐三年五月初/二日上代阿里任)
　　任賢才(延祐三年七月/二十五日上)
　　巴爾斯布哈(賜進士出身延祐五/年十二月十六日上)
　　哈瑪丹(延祐五年九/月十二日上)
　　王操(延祐六年/七月上)
　　何鏞(字國器杭州人至治元/年九月二十四日上)
　　阿都遜(至治三年五月/二十八日上)
　　王守誠(字君實太原陽曲人進士出/身泰定元年二月初二日上)
　　諾摩罕(字從善賜進士出身痕都斯坦/人泰定元年六月初二日上)
　　黄瓚(字君庸藁城人泰定/三年六月初二日上)
　　呼遜(㤗定三年十二/月初一日上)
　　王德修(字闕七月十八天厯/二年        日上)
　　巴延達實(天厯二年十一/月二十六日上)
　　張士貞(字闕月至順二年/十一  十三日上)
　　顔之恪(字宗敬兖國復聖公五十五代/孫至順二年三月二十八日上)
　　拉拉(至順三年十一月十/八日以將仕郎上)
　　孔思立(字用道宣聖五十四代孫國子貢士元統/二年八月二十五日以承務郎上至元后)
　　　　　(元年十一月拜/南臺監察御史)
　　鄂哲特穆爾(元統二年十二/月十六日上)
　　張引(字惟逺濟南人至元三年三月二十/五日用其父御史中丞飬浩廕上)
　　巴延特穆爾(至元四年四月二十/九日上塔塔爾氏)
　　譚巴延圖(至元六年二月/一日上尋罷)
　　程益(字光道濟南人癸酉進士至元六年九月二/十五日自翰林國史院編修官以文林郎上)
　　劉鶚(字楚竒吉安之永豊人至正元年十月/八日自湖廣儒學副提舉以從仕郎上)
　　周紀(字士綱益都人至正九/年十一月以承事郎上)
　　掲汯(字伯防龍興人至正十年五/月二十一日以承務郎上)
　　張祈(字永伯至正十二年四月二/十八日以忠顯上河南人)
　　陳澤(字徳潤平江路吳江州人至正十/四年五月二十三日以承事郎上)
　　張昉(字顯初保定人至正十四/年十一月昭信校尉上)
　　吕之屏(字惟範冀寧人至正十/六年三月二十五日上)
　　許楨(字元幹/)
　　張霸(字士傑/)
　　詹獻(字廷用新安人至正十九年/十一月上由内史府照磨遷)
　　王敬禮(字可誠洛陽人/)
　　冷説(字起嵓膠東人/)
　　鄭素履(字有恒真定棗强人/)
　　冷鄂勒哲特穆爾(字用和由中/書省掾遷)
　　朱榘(字方大至正二/十三年七月上)
　　劉芳(字琴梅吉安路永豊人/至正二十三年七月上)
　　吳珏(字元珍興化人/)
　　李公珪(字仲瑛/)
　　范㤗(字仲和/)
　　張士明(字徳昭/)
　校書郎(至正十五年八月設一員至/元二十二年添一員正八品)
　　謝椿(至元十五年八月十/七日以從仕郎上)
　　李天麟(至元二十年十二/月二十二日上)
　　周馳(至元二十二年十/一月二十四日上)
　　杜為善(至元二十二年/八月初七日上)
　　朱宗周(至元二十四年八月内因/修地理書添設徽州人)
　　王利亨(大都人至元二十八年十/一月初二日以承事郎上)
　　楊述祖(至元二十九年/九月初二日上)
　　成克孝(至元三十一年七月初/二日上自本監令史除)
　　許宗吾(濟寧人/)
　　何守謙(大徳元年九月初/二日以將仕郎上)
　　李洧(大徳元年十一/月二十五日上)
　　萬遜(大徳四年正月/二十五日上)
　　李嗣宗(大徳四年八月/二十四日上)
　　李世長(大徳六年六月二十/二日自秘書郎遷)
　　侯彰(大徳六年十二/月十九日上)
　　趙文郁(大徳九年三月初/二日以將仕郎上)
　　王安仁(大徳九年六月初/二日以將仕郎上)
　　席郁(大徳十二年十月三/十日以承事郎上)
　　張從善(至大元年閏十月二十八日/以將仕郎自管州判官遷)
　　王復(至大三年四/月十八日上)
　　賈晦(至大三年九/月初一日上)
　　李(闕/)　(至大四年八月/二十八日上)
　　鄭方大(延祐元年二月二/十日上建昌人)
　　文矩(延祐元年四月三/十日以登仕郎上)
　　李克基(延祐三年七月初/二日上睢州人)
　　吉省(延祐三年七月二十五日/以承事郎自國史院掾除)
　　何鏞(延祐四年十二月二十/五日上五年加承務郎)
　　玖珠(延祐五年十/月十六日上)
　　張宏毅(至治元年七月十/二日以將仕郎上)
　　谷巖(至治元年八月十六日以/將仕郎上三月取充臺掾)
　　王徳修(至治三年十二月十/二日以登仕郎上)
　　宋褧(泰定元年六月初二日以/將仕郎賜同進士出身上)
　　哈巴實(泰定二年七月十九日以將/仕郎回回國子學助教上)
　　國元簴(字公碩泰定二年/九月十九日上)
　　柴肅(字舜元二十人致和元/年二月    八日上)
　　張䕫(字堯臣至順元/年五月一日上)
　　王克修(字進之至順元年/八月二十八日上)
　　劉庸(字壵夫至順三年/十月二十六日上)
　　穆爾濟達(字洪範唐古特人庚午進士/至順四年六月二十九日上)
　　穆格必哩(字永初回回人癸酉進士元統三/年五月二十九日以承務郎上)
　　圖烈圖(字克成丁夘進士元統元年/十二月二日以登仕郎上)
　　逯居敬(字公謹衛輝人/)
　　彦智傑(字惟周丁夘進士至元四年六月十二/日自永城縣達嚕噶齊以徴仕郎上)
　辨驗書畫直長(至元二十五年/三月設一員)
　　董濟(至元二十一/年三月上)
　　劉義(至元二十九年十二月二十五日授中書省/劄付三十一年更名偉元貞元年五月換授)
　　　　(勅牒大徳二年二月/初二日加將仕佐郎)
　　唐文質(大徳四年八/月初二日上)
　　支瑋(大徳七年/三月上)
　　張煇(大徳九年/十月上)
　　胡宣(至大元/年上)
　　何鏞(至大三年十/月十八日上)
　　武立禮(皇慶二年/三月上)
　　周明信(延祐二年/八月上)
　　馬公望(延祐五/年上)
　　杜巴莾(大都人/)
　　任賢才(上海人/)
　　李永(字可久/)
　　方義(號敬齋鄱陽人/)
　　嚴毅(字仁卿/)
　　伊克特穆爾(至元三月初二日廕父職以/將仕郎上奈曼人字有開)
　　李赫色(字廷瑞至元五年十二月初二日自/侍儀通事舍人以從仕郎上白馬人)
　　鄧昌壽(字士徳鄆城人/)
　　䝉古岱(字徳謙/)
　　王中(字賢卿濟南人從仕/郎鄒平縣主簿遷)
　　洪壽山(字守謙三韓南陽人/)
　　趙巴延達爾(字居禮東鹿人至元二十年七/月初六日由景州判徵仕郎上)
　　雅保布(由嶺北省宣使遷/)
　　曼齊(字允中/)
　
　秘書監志卷十
欽定四庫全書
　秘書監志卷十一
　　　　　　　　　　　　元　王士㸃　撰
　　令史(至元十年二月初七日設二人/至元二十四年五月添一人)
　　趙欽止(至元十年/十月參)
　　申傑(至元十年/十月參)
　　李思齊(至元十三/年三月參)
　　翟嗣祖(至元十七年/四月内准)
　　王安貞(至元十七/年五月參)
　　王鐸(至元二十三/年六月參)
　　成克孝(至元二十三年/九月初六日參)
　　李譲(至元二十五/年五月參)
　　髙伯椿(至元二十七/年六月參)
　　富珠哩繼祖(至元三十年十月二十/四日參南陽内鄉人)
　　荆益(元貞元年/十一月參)
　　趙仁(大徳五/年參)
　　楊倬(大徳三/年參)
　　叚禧(大徳七/年參)
　　韓肅(大徳十一/年六月參)
　　張輝(至大元年/二月參)
　　徐元鳯(至大三年參/東平須成人)
　　王鑑(延祐元年/七月參)
　　杜伯茂(延祐元/年參)
　　黄仲庸(字允中延/祐七年參)
　　王協一(字闕三至治/元年  月參)
　　李仲義(字士亨至/治二年參)
　　李楫(字道濟至/治三年參)
　　劉敬(字元禮泰定二年二月參/後授文林郎髙唐武縣人)
　　鄭允徳(字良甫絳州太平/人天歴元年參)
　　劉文義(字義卿至順元/年參河間人)
　　李守恕(字順夫至順三年/六月參潞州人)
　　朱直(字大方至元二年/七月參東明人)
　　王遺直(字叔向至元四年/三月參真定人)
　　謝禮方(字文/器)
　　鄧林(字世英至正五/年參吉水州人)
　　劉濟(字潤民至正十年/九月參冀寧人)
　　趙敏(字克修大名人至/正十年二月參)
　　李鑒(字彦昭大名人至正/十八年十一月參)
　　王惟一(字仲吉至正十八年由典/瑞院書冩參益都嶧州人)
　　張傚(字士/義)
　　張汝弼(字賢/佐)
　譯史
　　劉漸(至元二十二/年五月參)
　　許宗吾(至元二十/四年參)
　　路圖魯卜台(元貞元/年參)
　　葢洋(大徳六年/五月參)
　　師贇(至大二年十/月參髙唐人)
　　劉道源
　　翟諤勒哲
　　張遹
　　劉繼祖
　　唐諤勒哲
　　劉徳讓
　　王愷
　　耀珠(至元後/三年參)
　　布呼(至元後/四年參)
　　托迪(字敬先至/正五年參)
　回回令史
　　沙布鼎(至元十年參至元十四/年受中書吏部劄付)
　　阿里(至元二十/三年參)
　　伯楞竒(至元十/四年參)
　　沙木斯鼎
　　哈喇托音(元貞元/年參)
　　阿哈瑪特(大徳五/年參)
　　穆徹(至大元年/六月參)
　　茂巴爾斯(至大三年/四月參)
　　尼雅斯拉(延祐四/年參)
　　阿里(泰定元年/十一月參)
　　瑪哈瑪迪沙(至順三年/二月參)
　　特哩約蘇(至元後/五年參)
　　哈拉蘇(字思賢至/正六年參)
　知印(元貞元年正月設一人/至大元年四月添一人)
　　申居仁(元貞元年自行/工部奏差保充)
　　李九思(大徳六年由/本監管勾參)
　　彭嗣祖(大徳十一年參至/大元年四月准)
　　馮守節(至大元/年參)
　　牛仲實(延祐元/年參)
　　張陟(延祐二/年參)
　　王聖孫
　　李徳芳
　　徐誠(字道宏至/治二年參)
　　趙鎔(字景範泰定元/年參東平人)
　　謝守仁(字安卿天厯三/年參郵城人)
　　仝承慶(字彦卿至順三/年參睢陽人)
　　巴拉(字國寳至/元六年參)
　　伊斯瑪音(字和卿至/元五年參)
　　諤卜都拉(字唐臣至/正四年參)
　　阿里(字士賢至/正六年參)
　　巴拜(字從/善)
　　吕敬(字仲禮至正二十/二年參古燕人也)
　　克埒穆爾齊(至元二十四年/二月設一人)
　　温都爾斡罕(至元二十/四年參)
　　謝元鳯(至元二十六年/參謝托里台子)
　　伯楞竒(至元二十八年參大/徳五年除充校書郎)
　　王巴延徹爾(大徳四/年參)
　　郝赫徳(大徳十/年參)
　　瑪哈瑪迪(延祐元年/九月參)
　　耿薩里台(字彦荘至治二/年參樂陵人)
　　斯隆瑪(字道宏天厯二/年參奈曼部人)
　　達哩約蘇(字夀之至元二/年參阿嘍罕人)
　　齊喇(字仲賓至/正四年參)
　奏差(至元十年十/月設二名)
　　和塔拉拜(至元十年/十月參)
　　蘇徳卿(至元十年/十月參)
　　實都(至元十三年/十一月准)
　　温都爾斡罕(至元二十一年三月參二十四/年二月轉充本監充埒穆爾齊)
　　劉守讓(至元二十年九月二/十四日受吏部劄付)
　　祖顯(至元二十四年/二月十九日參)
　　瑪哈瑪迪(至元二十四年/五月初二日參)
　　燕京(至元三十一年/六月十四日參)
　　王彦㳟(舊名欽若至元三十一/年八月二十四日參)
　　楊俶(至元二十七年十/二月三十日參)
　　郭遜(元貞二年正/月初二日參)
　　劉諾海(大徳五年十二/月二十五日參)
　　苑徳林(大徳七年六/月初一日參)
　　牛仲實(至大三年十月/二十二日參)
　　李居貞(至大四年六/月初二日參)
　　高伯榮(延祐元年九/月初二日參)
　　王維正(字時中延祐五年四月/二十二日自典史轉)
　　高守禮(字徳之延祐七年/四月初九日參)
　　周士允(字士中㤗定二年六月/二十二日補鹽山人)
　　尹徳瑄(字彦明致和元年/三月初二日參)
　　張亨(字仕可至順元年/三月二十九日參)
　　囊嘉特(雅爾/喀斡)
　　程時中(字中時至元四年十/月十三日參黄州人)
　　埒克戩(字廷傑至正六年/二月初六日參)
　　呼圖克布哈(字舜臣至正三年/七月二十九日參)
　　楊文(字獻臣至正九年/十一月十九日參)
　　孟守恭(字思敬至正十三/年六月參山東人)
　　張崇質(字彦文至正/十年七月參)
　　諤勒哲布哈(字仲美至正二十一/年四月參唐古特人)
　　李仁(字仁卿至正二十一年/二月參永平廬陵人)
　典書(至元十年二/月設二人)
　　李思齊(至元十年/十月參)
　　張琚琳(至元十年/十月參)
　　翟嗣祖(至元十三年/閏三月准)
　　趙琪(至元十三年十一/月參兼知印勾當)
　　王安貞(至元十五/年四月參)
　　范英(至元十八/年三月參)
　　劉偉(至元十八年三月准至元十九年/五月司徒府差兼集賢院令史)
　　田居敬(至元二十年四/月初二日參)
　　王鐸(至元二十二年十/二月初三日參)
　　馮誠(至元二十四年/五月二十日參)
　　髙伯椿(至元二十四年八/月二十六日參)
　　陳津(至元二十六/年八月准)
　　劉文偉(至元二十七/年六月參)
　　權彦良(至元二十七年十/二月初一日參)
　　郭邦彦(元貞元年十二/月二十二日參)
　　紀宏道(大徳二年四/月初二日參)
　　周之徳(大徳三年六/月初八日參)
　　馬克明(大徳五年二月初/五日參保定人)
　　徐元鳯(大徳七年七/月初二日參)
　　李居貞(大徳十一年正月二/十五日參濟南人)
　　杜伯懋(至大三年五月/二十八日參)
　　黄禮(至大四年三月/二十二日參)
　　黄仲庸(延祐二年正/月十九日參)
　　劉敬(延祐五年四/月十二日參)
　　叚諒(延祐六年/四月參)
　　李仲儀(延祐七年四/月初九日參)
　　李楫(延祐七年十二/月初七日參)
　　鄭允徳(至治二年正/月十九日參)
　　李守恕(㤗定二年十月/二十六日參)
　　劉文義(致和元年九月初/一日由典史轉)
　　朱直(天厯元年十一/月初二日參)
　　楊允敬(至順三年八/月初三日參)
　　王遺直(至順四年二月/二十二日參)
　典史(至大元年五/月設一人)
　　杜伯懋(至大元年六/月初十日參)
　　王鑑(至大元年/七月參)
　　王惟正(至大四年三月/二十二日參)
　　黄禮(至大三年六/月初二日參)
　　髙伯榮(皇慶元年三/月初三日參)
　　許文瑞
　　李仲儀(延祐五年十/月初九日參)
　　周士允(延祐七年四/月初九日參)
　　李義
　　劉文義(㤗定四年八/月十二日參)
　　張亨(天厯元年九月初/八日參遷安人)
　　楊允敬(至順元年六/月初三日參)
　　鄧林(至元四年八月二/十九日參吉水人)
　　王冕(至元四年十二月十/六日參大都通州人)
　　劉鏞(字克權至正六年/二月初六日參)
　　孫松(字士賢至正十三年八/月十二日參晉寜人)
　　王居信(字仲義至正二十一年十月/二十三日參棣州商河縣人)
　　温徳(字子新至正二十三/年十月參濟南人)
　　薛顯(字顯卿至元後四年四/月初九日參清豐人)
　　鄧林(字世英至元後四年十二/月十六日參由典史轉)
　　涂應庾(字徳明至正五年八月/十八日參龍興路人)
　　李鑑(字彦昭至正五年十月/十五日參大名清豐人)
　　張傚(字士儀至正十八/年正月參廣平人)
　　張汝弼(字賢佐至正二十/年三月參大都人)
　　王思孝(字奉先至正二十年/十一月參真定人)
　　張譲(字叔/譲)
　
　
　
　
　
　
　
　
　
　
　
　
　
　
　秘書監志巻十一
