#+TITLE: 欽定國子監志-清-梁國治
#+DATE: 2016-06-11 12:22:18
#+SOURCE: github.com/kanripo/KR2l0014 master e060b668                
欽定國子監志目錄　　　史部十二
　　卷首　　　　　　　　職官類一(官制之屬/)
　　　表
　　卷之一
　聖諭一
　褒崇
　　卷之二
　聖諭二
　訓示
　　卷之三
　御製一
　文一
　　卷之四
　御製一
　文二
　　卷之五
　御製一
　文三
　　卷之六
　御製二
　詩
　　卷之七
　詣學一
　親祀
　　卷之八
　詣學二
　臨雍
　　卷之九
　　廟制一
　　　圖説
　　卷之十
　　廟制二
　　　建葺
　　卷之十一
　　祀位一
　　聖位
　　卷之十二
　　祀位二
　　　配饗從祀
　　卷之十三
　　　禮一
　　　釋奠
　　卷之十四
　　　禮二
　　　釋菜
　　卷之十五
　　　禮三
　　　釋褐
　　卷之十六
　　　禮四
　　　獻功
　　卷之十七
　　　禮五
　　　告祭
　　卷之十八
　　　禮六
　　　祭品圖説
　　卷之十九
　　　禮七
　　　祭器圖説
　　卷之二十
　　　樂一
　　　樂制
　　卷之二十一
　　　樂二
　　　樂章
　　卷之二十二
　　　樂三
　　　樂器圖説
　　卷之二十三
　　　樂四
　　　律吕表
　　卷之二十四
　　　樂五
　　　舞器圖説
　　卷之二十五
　　　樂六
　　　舞節表
　　卷之二十六
　　　監制一
　　　圖説
　　卷之二十七
　　　監制二
　　　建葺
　　卷之二十八
　　　官師一
　　　設官
　　卷之二十九
　　　官師二
　　　典守
　　卷之三十
　　　官師三
　　　儀制
　　卷之三十一
　　　官師四
　　　銓除
　　卷之三十二
　　　官師五
　　　題名表一
　　卷之三十三
　　　官師五
　　　題名表二
　　卷之三十四
　　　官師五
　　　題名表三
　　卷之三十五
　　　生徒一
　　　員額
　　卷之三十六
　　　生徒二
　　　考校
　　卷之三十七
　　　生徒三
　　　算學
　　卷之三十八
　　　生徒四
　　　勲䕃
　　卷之三十九
　　　生徒五
　　　鄉試
　　卷之四十
　　　生徒六
　　　甄用
　　卷之四十一
　　　生徒七
　　　外藩入學
　　卷之四十二
　　　經費一
　恩賚
　　卷之四十三
　　　經費二
　　　嵗支
　　卷之四十四
　　　經費三
　　　俸祿
　　卷之四十五
　　　經費四
　　　廪給
　　卷之四十六
　　　金石一
　欽頒彝器圖説
　　卷之四十七
　　　金石二
　御碑
　　卷之四十八
　　　金石三
　　　題名
　　卷之四十九
　　　金石四
　　　諸碑
　　卷之五十
　　　金石五
　　　石鼓圖説
　　卷之五十一
　　　經籍一
　賜書
　　卷之五十二
　　　經籍二
　　　板刻
　　卷之五十三
　　　藝文一
　　　奏議一
　　卷之五十四
　　　藝文一
　　　奏議二
　　卷之五十五
　　　藝文一
　　　奏議三
　　卷之五十六
　　　藝文二
　　　應
　制一
　　卷之五十七
　　　藝文二
　　　應
　制二
　　卷之五十八
　　　藝文二
　　　應
　制三
　　卷之五十九
　　　藝文三
　　　論著
　　卷之六十
　　　藝文四
　　　詩賦
　　卷之六十一
　　　識餘一
　　　紀事
　　卷之六十二
　　　識餘二
　　　綴聞
　　　　(臣/)等謹按
　　欽定國子監志六十二卷乾隆四十三年户部尚
　　　　書臣梁國治等奉
　　勅修纂先是監(臣/)輯有太學志而援及唐宋以前
　　　　故實殊失限斷乃
　　詔重為改定所誌縁起斷自元明蓋
　　　本朝國子監及
　　　文廟皆因前代遺址其締搆實始於元初也是
　　　　編所載
　　聖諭二卷以紀
　　褒崇先聖
　　訓示儒林之大法
　　御製詩文七卷備録
　列朝聖文
　　皇上宸翰
　　詣學二卷紀
　　親祀
　　臨雍之禮廟制二卷前列圖說後誌建葺年月規
　　　　制祀位二卷詳載殿廡及崇聖祠諸位號禮
　　　　七卷分記釋奠釋菜釋褐獻功告祭諸儀及
　　　　祭器圖說樂六卷分記樂制樂章律吕舞節
　　　　二表及禮樂諸器圖說監制一卷子目與廟
　　　　制同官師五卷載設官典守儀制銓除題名
　　　　表生徒七卷員額考校甄用及外藩入學者
　　　　具見焉經費四卷
　　恩賚嵗支俸給備載焉金石五卷首以
　　欽頒彛器圖說
　　御碑次及每科題名古今碑刻而殿以石鼓圖說
　　　　經籍二卷具載
　　賜書及板刻之目藝文二卷則列諸臣章奏應
　　制詩文及諸論著詩賦識餘二卷曰紀事曰綴聞
　　　　於是識大識小罔不備賅而我
　　朝重道崇文作人訓俗之盛臚實誌美足以彪炳
　　　　萬古矣乾隆四十六年閏五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
　　經　筵　講　官　户　部尚書(臣/)梁國治等謹
　　奏竊(臣/)等奉
　勅纂輯國子監志陸續呈請
　欽定成書兹已竣事恭呈
　御覽(臣/)等謹奉
　　表恭
　　進者(臣/)聞學則三代與共所以明倫聖為百世之
　　　師是焉求道以清以和以任必
　　素王乃集大成曰校曰序曰庠惟辟雍克兼衆制
　　　故王者化民成俗必教學為先圖而多士成德
　　　育材以京師為首善欽惟我
列祖締造鴻圖聿開文運倫軌既同於萬國規模丕煥
　　　於三雍監二代而郁郁乎文崇四術而彬彬益
　　　盛我
世祖定
　　先師之位號舍菜禮成葺萬仭之宫牆賜金儀渥
　　　樂舞六羽箾韶九成立條教於成均頒卧碑於
　　　鄉校特設滿洲司業俾教胄子
　　國書十八年景運維新千萬世文明大啓我
聖祖道隆三古仁覆萬邦循舊典以臨雍俾任子而入
　　　監嚴助教之選頒訓飭之文宫懸之業簴増新
　　　屬國之衣冠来學定羣賢之祀位升朱子於殿
　　　廷􁪈
御賛於豐碑書聖經於貞石王師之興如雨再告
武成大勇所至若神益昭
文教盖兼容并包業隆於三五故道洽政治澤潤乎寰
　　　瀛我
世宗範圍曲成知周道濟溯傳心於惟精惟一爰釋奠
　　　於
　　先聖先師廣
達孝之思於
　　五王躋崇聖之稱於列爵
詣學則文更臨幸從祀則享列廡庭
謙尊而光定跪獻上香之禮益動而巽沛置員廣額之
　　　恩分燈火於六堂列臯比於八學進士重題名
　　　之碣信立賢之無方選材開拔萃之科慶同升
　　　之逾格而且黌宮増舍鱣席同歡青海
獻功龍章載錫闢俄羅斯之館蕃夷盡仰同文迎化導
　　　使之驄秦隴遥呼
　萬嵗盖撫辰凝績紹
列聖而頌重華握範膺圖兼三才而敷五福是以德昭
　　　干羽格獸舞於
堯階因而瑞應卿雲靉祥氛於
　　闕里洪惟我
　皇上繼
聖君而六七作祖述憲章頌
　天子於億萬年顯謨承烈
　　存神過化上下天地同流懐
　德畏
　威南北東西咸服
　　詔易三層門宇黄鋪六樣琉璃粢盛潔而犧牲成
　　　禮器是故大備宗廟美而百官富
　至聖足以有臨定
　親祭三獻之儀論彛章六佾之禮列其琴瑟管磬鐘
　　　鼓實其簠簋籩豆鉶羮仿古製而鑄鎛鐘琢新
　　　璧而成特磬定春秋二仲之律
　　賜尊彛十器之陳既屢新夫
　　廟堂復廣増其楹舍金聲玉振疊
　垂訓誡之文複廟重簷
　親榜門庭之額光騰
　宸翰同欽藻鳳髙翔春靄
慈雲復見槐龍交翠百職咸􁦾
　　恩倖盡飽霑濡諸生共讀
　　賜書更叨賙䘏秩
　　褒經學禄逮耆年禮闈添中正之官賢無家食算
　　　學重璣衡之政士許窺天惟
　作君而作師克引恬而引養洵樹虞庠之極則益隆
　　　漢觀之宏儀至於
　四征不庭八荒在
　宥載纘
累朝之緒粤成邁古之功當
　萬幾典學之餘紀
　昭代宏文之盛
　欽裁舊志紛更刪唐宋以前
　御定新編縁起自元明之制十五門敷文序事燦如
　　　星日之陳廿二史重道崇儒莫罄名言之妙生
　　　民未有惟條理貫其始終来許昭兹斯
　同揆賢於堯舜從此仰
　徳音而欽
　聖訓聽聳橋門求掌故以凜
　神謨文髙籀鼓(臣/)等職慙典樂學媿通經乏蘭臺著
　　　作之才效槐市頌揚之雅竭編摩於冊府庶幾興
　　親炙之思懐鉛槧於直廬竊幸際
　　右文之世由太學来者見知逺勝於聞知得
　聖人師之
　文運益宏其
　廣運(臣/)等謹編成志書奉
　　表恭
　　進以
　聞
欽定四庫全書
欽定國子監志卷一
聖諭
　　　(臣/)等伏惟褒崇聖道訓迪多士所以繼徃開来
　　　君師億兆是故三代之學義重明倫漢臨辟雍
　　　禮兼饗射至於唐宋典制遞加雖意主風厲而
　　　詞多粉飾欽惟
世祖章皇帝定鼎京師首
詔崇祀以著萬世道統之宗
列聖崇儒典學隆儀疊舉煌煌
綸綍
教思無窮我
　皇上紹一貫之心傳綜百王之道法
　德音流播寰㝢嚮風國學承流近
　光尤切猗歟盛哉書所謂
　皇極敷言是彛是訓惟
　帝其訓者與恭輯
聖諭為
褒崇一卷
訓示一卷
聖諭一
褒崇
世祖章皇帝諭㫖
　　　順治元年山東巡撫方大猷奏請崇祀
　　先師
諭禮部
　先師為萬世道統之宗禮當崇祀昭朝廷尊師重道
　至意本内所開各欵俱應相沿期於優渥以成盛典
　著該部查照一體飭行
　　　順治二年國子監祭酒李若琳奏請加
　　孔子諡號
諭禮部工部
　先師諡號信宜尊崇著羣稽徃例確議具奏新牌就
　該監製造如議行禮工二部知道時禮科給事中龔
　　　鼎孳亦言宜從若琳請因復
諭禮部
　孔廟諡號加稱
　大成至聖文宣先師孔子既監科考訂僉同准如議
　行一應禮儀還照明朝舊例不必更改該部知道
　　(先謹案位至順治十四年從給事中張文光請仍/  師神)
　　(至稱先師孔子通行直省各學/  聖)
　　　順治八年
諭禮部釋奠大典允宜舉行其擇吉具儀以聞
　聖廟作速修理該部知道
　　　順治十四年
諭工部
　文廟崇祀
　先師孔子所闗典禮甚重今已年久傾圯若不速為
　整理後漸頽壊葺治愈難因爾部錢糧匱乏所需工
　料未能措辦朕發内帑銀三萬兩特加修葺爾部即
　傳諭行
聖祖仁皇帝諭㫖
　　　康熙六年
諭禮部臨雍釋奠大典禮儀理宜舉行已有㫖修理
　聖廟國學俟完時該部擇吉具奏
　　　康熙二十五年
諭大學士等先賢先儒從祀位次應視其道德為先後
　不可援師弟為定例其酌議奏聞
　　　康熙四十九年總兵馬見伯奏致祭
　　文廟時武臣請照文臣一體行禮
諭大學士等嗣後祭
　先師孔子時令武臣與文臣一體行禮於理甚合著
　照馬見伯所請行
　　　康熙五十一年
諭大學士等朕自沖齡篤好讀書諸書無不覽誦毎見
　歴代文士著述即一句一字於義理稍有未安者輙
　為後人指摘惟宋儒朱子註釋羣經闡發道理凡所
　著作及編纂之書皆明白精確歸於大中至正經今
　五百餘年知學之人無敢疵議朕以為孔孟之後有
　禆斯文者朱子之功最為宏鉅應作何崇禮表彰著
　内閣九卿詹事科道㑹同詳議具奏
　　(大謹案時大學士等遵議/  成殿西序)　(朱子升配/)
(詔從之/)
世宗憲皇帝諭㫖
　　　雍正元年
諭内閣禮部
　至聖先師孔子道冠古今德參天地樹百王之模範
　立萬世之宗師其為功於天下者至矣而水源木本
　積厚流光有開必先克昌厥後則
　聖人之祖考宜膺崇厚之褒封所以追溯前徽不忘
　所自也粤稽舊制
　孔子之父叔梁公宋真宗時追封啓聖公自宋以後
　歴代遵循而叔梁公以上則向来未加封號亦未奉
　祀祠庭朕仰體
皇考崇儒重道之盛心敬修崇德報功之典禮意欲追
　封五代並享烝嘗用伸景仰之誠庶慰羮牆之慕内
　閣禮部可㑹同確議具奏時大學士等以應封公爵
　　　議上又
諭禮部五常為百行之本天地君親師人所並重而天
　地君親之義又賴師教以明自古師道無過於
　孔子誠首出之聖也我
皇考崇儒重道超軼千古凡尊崇之典無不備至朕䝉
皇考教育自幼讀書心切景仰欲再加尊崇更無可増
　之處故勅部追封
　孔子先世五代今部議封公上考前代帝王皆有推
　崇之典唐明皇封
　孔子為文宣王宋真宗加封
　至聖文宣王封
　孔子父叔梁紇為齊國公元加封
　孔子為大成至聖文宣王加封齊國公為啓聖王至
　明嘉靖時猶以王係臣爵改稱為
　至聖先師孔子改啓聖王為啓聖公王公雖同屬尊
　稱朕意以王爵較尊
　孔子五世應否封王之處著詢問諸大臣具奏
(㫖議/)　(謹案時内閣禮部及諸大臣遵/)
(㫖允孔子五世俱封王爵得/    行)
　　　又
諭禮部
　孔子道冠古今為萬世師表薄海内外無不俎豆尊
　崇國學乃四方表率其制尤重
聖祖仁皇帝臨雍釋奠典禮優隆朕纉承大統景仰先
　型羮牆如見念國學為造士之地聖教所被莫先於
　此恐歴嵗既久有應加修葺之處爾部㑹同工部詳
　加閲視凡
　文廟殿宇廊廡及講堂學舎務須整理周備俾廟貌
　聿新以申景慕朕將親詣焉
　　　雍正二年
諭禮部帝王臨雍大典所以尊師重道為教化之本朕
　覽史冊所載多稱幸學近日奏章儀注相沿未改此
　臣下尊君之詞朕心有所未安今釋奠伊邇朕將親
　詣行禮嗣後一應奏章儀注稱幸非宜應改為詣字
　以申崇敬
　　　又
諭禮部等衙門治天下之要以崇師重道廣厲澤宮為
　先務朕親詣太學釋奠
　先師禮畢進諸生於彛倫堂講經論學凡以明道術
　崇化源非徒飾圜橋之觀聽也惟
　孔子道髙德厚萬世奉為師表其祔享廟庭諸賢皆
　有羽翼聖經扶持名教之功然歴朝進退不一而賢
　儒代不乏人周程朱蔡外孰應升堂祔享者並先賢
　先儒之後孰當増置五經博士以昭崇報均闗大典
　九卿翰林國子監詹事科道㑹同詳考定議以聞時
　　　九卿等議復林放等十一人從祀又
諭九卿等先儒從祀
　文廟闗係學術人心典至重也宜復宜増必詳加考
　證折衷盡善庶使萬世遵守永無異議爾等所議復
　祀諸儒雖皆有功經學然戴聖何休未為純儒鄭衆
　盧植服䖍范甯謹守一家言轉相𫝊述視鄭康成之
　淳質深通似乎有間至若唐之陸贄宋之韓琦勲業
　昭垂史冊自是千古名臣然於孔孟心傳果有授受
　而能表彰羽翼乎其他諸儒是否允協以及宰子冉
　有増置博士之處著再公同確議務期至當不易具
　奏
　　　(謹案九卿遵議止復祀/林放等六人遂為定制)
　　　又
諭内閣朕惟
　孔子道髙德厚為萬世師表所以維世教立人極者
　與天地同其悠久朕臨御以來思極尊崇之典用申
　仰止之忱今闕里
　聖廟被災豈朕尊師重道之誠有未至歟朕在諒隂
　之中素服齋居無庸更事減膳撤樂謹擬親諸國學
　文廟䖍申祭奠宣讀告文以展朕跼蹐不安之誠先
　期齋二日於二十七日不設鹵簿朕隨身素服前徃
　諸王大臣官員陪祀者亦皆常服從事仍遣官馳赴
　闕里祭告以慰
　神靈幸新建
　崇聖祠無恙
　聖像神牌不至露處朕心稍寕遣工部堂官一員㑹
　同該撫作速計材料工擇日興修務期規制復舊廟
　貌重新告成之日朕將親詣行禮該部遵㫖速行
　　　又
諭禮部等衙門朕念先賢先儒扶持名教羽翼聖經有
　闗學術人心爰命九卿詳議今諸臣㕘考周詳評論
　公正甚合朕心著依議行
　　　又
諭禮部等衙門先賢冉雍冉伯牛子張有若四人後裔
　均著増置五經博士一人予以世襲
(㫖議奏謹案時禮部等衙門遵/      増祀者二十人増入)
　　(崇聖祠者一人増/  置博士者四人)
　　　雍正三年
諭内閣九卿古有諱名之禮所以昭誠敬致尊崇也朕
　臨御以来恐臣民過於拘謹屢降諭㫖凡與御名聲
　音相同字樣不必迴避近見各省地名以音同而改
　易者頗多朕為天下主而四海臣民竭誠盡敬如此
　况
　孔子德髙千古道冠百王正彛倫端風化為徃聖繼
　絶學為萬世開太平自天子以至於庶人皆受師資
　之益而直省郡邑之名有
　聖諱字在内者今古相沿未改朕心深為不安爾等
　㑹議凡直省地名有同
　聖諱者或改讀某音或另易他字至於常用之際於
　此字作何迴避一併詳議具奏時部臣議迴避
　　聖諱凡遇姓氏俱加偏旁為邱字地名則更易他
　　　名至書寫常用之際則從古體􁀫字又
諭禮部等衙門朕細思今文出於古文若改用􁀫字是
　仍未嘗迴避也此字本有期音查毛詩及古文作期
　音者甚多嗣後除四書五經外凡用此字並用邱字
　地名亦不必改易但加偏傍庶乎允協足副朕尊崇
　先師至聖之意
　　　雍正四年
諭禮部儀注内開獻帛進酒皆不跪朕今跪獻非誤也
　若立獻於
　先師之前朕心有所不安可記檔案以後照此遵行
　　　雍正五年
諭内閣三月十八日為
皇考聖祖仁皇帝萬壽聖節舊例於是日䖍誠齋肅禁
　止屠宰今應永逺遵行
　至聖先師孔子師表萬世八月二十七日為
　聖誕之期亦應䖍肅致敬朕惟
君師功德恩被億載普天率土尊親之戴永永不忘而
　於
誕日尤當加謹以展恪恭思慕之忱非以佛誕為比擬
　也著内閣九卿㑹同確議具奏
(詔從之謹案時大學士等遵議請永著為令/)
　　　又
諭禮部朕惟
　孔子以天縱之至德集羣聖之大成堯舜禹湯文武
　相傳之道具於經籍者賴
　孔子纂述修明之而魯論一書尤切於人生日用之
　實使萬世之倫紀以明萬世之名分以辨萬世之人
　心以正風俗以端若無
　孔子之教則人將忽於天秩天叙之經昧於民彛物
　則之理勢必以小加大以少陵長以賤妨貴尊卑倒
　置上下無等干名犯分越禮悖義所謂君不君臣不
　臣父不父子不子雖有粟吾得而食諸其為世道人
　心之害尚可勝言哉惟有
　孔子之教而人道之大經彛倫之至理昭然如日月
　之麗天江河之行地歴世愈久其道彌彰統智愚賢
　不肖之儔無有能越其範圍者綱維既立而人無踰
　閑蕩檢之事在君上尤受其益易曰君子以辨上下
　定民志禮運曰禮達而分定使非
　孔子立教垂訓則上下何以辨禮制何以達此
　孔子所以治萬世之天下而為生民以来所未有也
　使為君者不知尊崇
　孔子亦何以建極於上而表正萬邦乎人第知
　孔子之教在明倫紀辨名分正人心端風俗亦知倫
　紀既明名分既辨人心既正風俗既端而受其益者
　之尤在君上也哉朕故表而出之以見
　孔子之道之大而
　孔子之功之隆也
　　　雍正七年大學士等以闕里
　　大成殿上梁慶雲呈現奏請
宣付史館
諭内閣朕平素尊崇
　先師至誠至敬雍正二年闕里
　文廟不戒於火比時廷臣援明代𢎞治前事為言而
　朕心悚懼不寜引過自責親詣太學
　文廟䖍誠告祭特發帑金命大臣等督工修建凡殿
　廡制度規模以至祭器儀物皆令繪圖呈覽朕親為
　指授遴選良工庀材興造䖍恪之心數年以来無時
　稍間今
　大成殿上樑前二日慶雲現於曲阜卿等歸美朕躬
　之詞朕不克當或者
上帝
　先師鑒朕悚惕誠敬之心現兹雲物昭示瑞應朕不
　敢矜言祥瑞但能功過相抵朕之幸也應擇日躬詣
　太學
　文廟告祭以申感慶之衷一切禮儀著該部速議具
　奏朕躬被
　先師之福佑普天士子誦法服膺同受
　聖人之澤著將明年㑹試取中額數廣至四百名壬
　子科各省鄉試每正額十名加中一名其十名之外
　有零數者亦加中一名此朕體奉
　先師樂育之盛心特行造就人才之曠典諸士子其
　各興文敦行益加勉旃所請宣付史館之處知道了
　　　雍正十一年
諭禮部朕詣
　文廟行禮應親自上香嗣後如何上香之處爾部㑹
　同大學士議奏
　　　(謹案時禮部定議嗣是/迎神後行三上香禮)
　皇上諭㫖
　　　乾隆二年
　諭禮部
　　至聖先師孔子天縱聖神師表萬世尊崇之典至
　　我朝而極盛
皇考世宗憲皇帝尊師重道禮敬尤隆闕里
　　文廟
特命易盖黄瓦鴻儀炳煥超越前模朕祇紹先猷羮牆
　　念切思國子監為首善觀瞻之地辟雍規制宜加
　　崇飾大成門大成殿著用黄瓦崇聖祠著用綠瓦
　　以昭展敬至意
　　　又
　諭禮部
　　先師孔子聖集大成教垂萬世我
皇祖聖祖仁皇帝
皇考世宗憲皇帝
親詣辟雍登堂釋奠儒臣進講經書諸生圜橋觀聽雍
　　雍濟濟典至盛也朕祇承丕緒嚮慕心殷國學
　　文廟特命易盖黄瓦以展崇敬俟工程告竣之日
　　朕躬詣釋奠用昭重道隆師作人造士至意應行
　　典禮爾部詳議具奏
　　　乾隆三年
　諭内閣本年春祭
　　文廟朕降㫖親詣行禮查
　　文廟春秋二祭舊例俱是遣官我
皇考尊師重道始定親祭之禮間年舉行乃從前所未
　　有者今覽太常寺奏進儀注朕躬獻爵一次其亞
　　獻三獻之爵預先陳設香案上朕思既行親祭仍
　　當從三獻之儀著太常寺另繕儀注進呈
　　　乾隆十二年
　諭内閣翰林院檢討阮學浩所奏貢生閻若璩
　　孔廟從祀末議十一條朕初加披閲大概多前人
　　所已經議及非有卓然至當不易之論有禆典制
　　必當見之施行者即如議樂舞宜用八佾籩豆宜
　　用十二一條其意謂尊崇祀典宜用天子禮樂夫
　　孔子道德髙厚與天地參即備天子禮樂以奉之
　　亦未足以昭崇報我朝
列聖隆禮致敬於
　　先師至矣盡矣而樂佾仍用六佾非畧而未講也
　　朕謂季氏八佾舞於庭
　　孔子斥其是可忍也孰不可忍今顧以
　　孔子所非者祀
　　孔子是得為敬
　　孔子乎在他人則議之在已則受之於聖人之心
　　安乎謂
　　孔子生未嘗為諸侯六佾亦豈所固有此乃本之
　　宋臣王安石謂史記不當列
　　孔子於世家不過文人翻新立説豈足據為定論
　　且天子尊師所貴宣明德化敦叙彛倫實能行聖
　　道以端治理明聖教以淑人心坐而言起而行使
　　天下無一人不與被聖人之澤至於樂舞之儀文
　　籩豆之度數其末節耳而以此為尊師首務豈所
　　謂能知輕重者乎又所稱兩廡先賢先儒位次凌
　　躐宜請釐正一條兩廡從祀諸人累朝互有出入
　　盖書生習氣喜逞臆斷而訾典章其一偏一曲之
　　見言人人殊考之前史甚至有迎合時事黨護鄉
　　曲者漢臣議禮如聚訟之譏良有以也阮學浩所
　　信者閻若璩之説而閻若璩此條如何釐正若者
　　宜先若者宜後在閻若璩即無定論况
　　孔廟祀典於雍正二年奉
皇考世宗憲皇帝諭㫖令廷臣集議所有應増祀復祀
　　之先賢先儒已經一一釐正閻若璩所謂西多於
　　東者盖未釐正以前之舊今定從祀東廡六十二
　　人西廡六十一人位次秩然初無凌躐現載大清
　　㑹典閻若璩固未及見阮學浩何備官而亦未之
　　聞耶祀典關係重大若祇慿其私心淺見率議更
　　張忽進忽退忽東忽西成何政體以朕觀之此二
　　條即不可施行是以明切曉諭令衆知之其餘各
　　條或有應議之處大學士㑹同該部詳議具奏
　　　乾隆十八年
　諭太常寺春秋釋奠例應遣官朕自徃嵗恭謁
　　孔廟行禮後已閲五年仰止宮牆心殷景慕此次
　　親詣行禮
　　崇聖祠遣史貽直行禮
　　　乾隆三十二年
　諭内閣太學
　　文廟前經改用黄瓦楹桷鼎新迄今閲年已久宜
　　重加丹雘式煥宫牆著交現在派修宮殿工程處
　　諏日鳩工敬謹繕葺用副朕重道右文至意
　　　又
　諭内閣戴第元奏請増
　　至聖誕辰祭祀一摺殊非正理誕辰之説出於二
　　氏為經傳所不載國家尊
　　師重道備極優崇釋奠二丁自有常制援据禮經
　　實不同於尋常廟祀且昔人於
　　孔子生日辨論紛如尤難臆定况
　　孔子儒者之宗也尊
　　孔子者當即以儒者所聞
　　孔子之道尊之戴第元乃欲於彛典之外輕増一
　　祭轉為䙝越而不足以昭隆禮士不通經所奏宜
　　擯摺發還
　　　乾隆三十三年
　諭内閣修葺
　　文廟現届落成太學規模式昭輪奐惟門題殿榜
　　尚應詳考彛章用肅景仰向来正殿稱
　　先師廟二門曰廟門而大門未有書額盖沿習明
　　代舊文未加釐正夫廟門之號於禮經所稱祖廟
　　既涉嫌疑而
　　先師廟額揭諸殿楹名實尤多未稱應於大門増
　　先師廟額其正殿改為大成殿二門改為大成門
　　庶符㑹典定制朕親書牓字涓吉恭懸以彰崇道
　　尊
　　師之至意
　　　又
　諭内閣國學崇祀
　　先師規制法程美備是飭我
列聖右文重道尊禮有加朕臨御初即詔易黄瓦儀惟
　　其隆邇以殿廡嵗久弗葺特發帑金二十餘萬鳩
　　庀鼎新勅大臣董厥成輪奐視舊増益工就告蕆
　　而門殿諸額向沿明張璁陋議非所以肅觀瞻明
　　折中也既依㑹典定名躬為牓書並宣示釐正大
　　指兹復親製碑記具修建原委且於幾暇手書付
　　鋟表示鄭重将以明年仲春詣學釋奠落成之彰
　　盛典焉遐稽
　　闕里廟堂有後漢時犧象諸尊以為觀美爰擇内
　　府所藏周笵銅鼎尊卣罍壺簠簋觚爵洗各一頒
　　置太學陳之
　　大成殿中用備禮器夫
　　孔子志在從周楹間列姬朝法物於義惟允所司
　　其敬凛将事典守勿替以克副朕意
　
　
　
欽定國子監志卷一
欽定四庫全書
欽定國子監志卷二
聖諭二
訓示
世祖章皇帝諭㫖
　　　順治九年
勅諭國子監祭酒司業等官
　聖人之道如日中天上資之以圖治下學之以事君
　爾等當嚴督諸生盡心訓誨諸生當敬奉師教身體
　力行教有成效時惟師長之功學有實用方盡弟子
　之職如訓導不嚴怠肆失學爾師生俱難免咎尚其
　勉之
　　　又
訓示生員曰朝廷建立學校選舉生員免除丁糧厚以
　廪糈設祭酒司業及㕔堂各官以教之各衙門官以
　禮相待全要養成賢才以供朝廷之用諸生皆當上
　報國恩下立人品所有教條開列於後
　一生員之家父母賢智者子當盡孝父母愚魯或有
　非為者子既讀書明理當再三懇告使父母不陷於
　危亡
　一生員立志當學為忠臣清官書史所載務須互相
　講究凡利國愛民之事更宜留心
　一生員居心忠厚正直讀書方有實用出仕必為良
　吏若一味邪刻讀書必無成就為官必取禍患行害
　人之事者徃徃自殺其身常宜思省
　一生員不可干求官長交結勢要希圖進身若果心
　善德全上天知之必加以福
　一生員當愛身忍性凡有司官衙門不可輕入即有
　切已之事止許家人代告不許干與他人詞訟他人
　亦不許牽連作証
　一為學當尊敬先生若講説皆須誠心聽受如有未
　明從容待問毋得蓄疑為師者亦須盡心教訓勿致
　怠惰
　一軍民一切利病不許生員上書陳言如有一言建
　白以違制論黜革問罪
　一生員不許糾黨多人立盟結社把持官府武斷鄉
　曲所作文字不許妄行刋刻違者聽提調官治罪
(諭㫖恭謹案碑於太學門左/      勒卧)
　　　順治十六年
諭入監官生滿洲官員子弟有願讀清書或讀漢書及
　漢官子弟有願讀清書者俱送入國子監仍設滿洲
　司業助教教習清書
聖祖仁皇帝諭㫖
　　　康熙八年
勅諭國子監祭酒司業等官朕惟
　聖人之道髙明廣大昭垂萬世所以興道致治敦倫
　善俗莫能外也朕纘承丕業文治誕敷景仰
　先聖至德令行辟廱釋奠之典將以鼓舞人材宣布
　教化爾監臣當嚴督諸生潛心肄業諸生亦宜身體
　力行朝夕勤勵若學業成立可禆實用則教育有功
　其或董率不嚴荒乃職業爾師生難辭厥咎尚其勉
　之毋忽
　　　康熙九年
諭吏部兵部向来包衣佐領下官員子弟不准為廕生
　監生其筆帖式無有品級今思内外官員効力相同
　加恩豈宜有别包衣佐領官員子弟准為廕監及筆
　帖式給與品級之處爾部定議具奏
　　　(謹案部臣遵議包衣下一品官子弟許其/承廕二品至四品各廕一子入監讀書)
　　　康熙二十一年
諭大學士等國子監乃國家養育人材之所近聞司教
　之官不将監生嚴加約束教誨縱之游戯又其甚者
　閒雜之徒任行出入竟以國子監為游戯之地矣爾
　等傳諭祭酒司業等官嚴行禁止
　　　康熙二十三年
諭吏部助教官員職掌教習廕監官生應選優於文學
　者補用若用文學庸劣之人何以表率生徒以後著
　吏部考取仍將試卷送内閣閲看具奏
　　　康熙二十七年
諭禮部琉球國送到陪臣子弟三人入監讀書著安著
　得所
　　　康熙三十二年
諭教習八旗官生幼童等幼童惟在訓迪茍加意教誨
　未有不成者騎射與文字原宜並重不可偏廢滿洲
　通文義官員即用之行間未嘗不可近見國子監教
　習官學生甚屬委靡大不及前即八旗教習幼童亦
　皆懈怠現在八旗幼童務宜選擇良師勤加訓誨爾
　等傳諭知之
　　　康熙五十一年
諭禮部訓飭士子文若令各府州縣學宫一體勒石恐
　有不産石州縣地方或致借端擾派俟國子監勒石
　後以搨本彚頒各省轉發所屬各學
　　　康熙五十二年
諭王大臣未入八分公以下鎮國將軍輔國將軍及宗
　室内為一二品大臣者俱准給廕生其廕生入監讀
　書之後即令隨旗行走
世宗憲皇帝諭㫖
　　　雍正二年
諭禮部等衙門邇年文教廣被由我
聖祖仁皇帝壽考作人六十年来山陬海澨莫不讀書
　稽古直省應試童子人多額少有垂老不獲一衿者
　其令督撫㑹同學臣查明實在人文最盛之州縣題
　請小學改為中學中學改為大學大學照府學額數
　取録督撫等務宜秉公詳查不得狥私冐濫至鄉試
　解額
聖祖仁皇帝屢次増廣乙酉戊子等科復於額外加中
　五經三名至五十六年而罷以其久而滋弊也嗣後
　各學臣及祭酒司業於録科時先加面試主考閲文
　果佳本監加中四名直𨽻各省大小不一某省應加
　中幾名著分别詳議定數具奏如無佳文寕缺勿濫
　㑹試臨時請㫖本監貢生監生本科鄉試中式著加
　増十八名朕臨雍講學雖率由舊章然必期於世道
　文教有益不蹈一切虚文諸生其各欽遵時
世宗憲皇帝舉臨雍大典衍聖公次子候襲五經博士
　　　孔繼溥暨五氏後裔來京陪祀
上召見
諭曰爾等皆是聖賢後裔與衆不同然身為聖賢後裔
　之身必心為聖賢後裔之心恪守先聖先賢之訓方
　為不愧朕詣學大典爾等逺来特行召見願爾等慎
　修厥德以繼家聲勉之勉之
　　　又
勅諭國子監祭酒司業等官朕惟
　聖人之道昭揭日月彌綸天地萬世帝王下逮公卿
　士庶罔不仰遵成憲率由教言我國家尊崇
　至聖逺邁前代朕纘承大統古訓是學惟日孜孜兹
　雍正二年三月朔日親詣辟廱祇謁
　先師孔子行釋奠禮思以鼓勵羣英丕隆文治爾監
　臣宜嚴督諸生善為導誘爾諸生亦當殫心肄業實
　踐躬行秉端方以立身敦忠孝以興誼勿營奔競勿
　事浮華文必貴乎明經學務期乎濟世俾品成詣進
　以副朕教育至意此爾多士之休亦惟爾監臣董率
　之功也慎勿怠荒職業以貽爾羞諸師生其共勉之
　故諭
　　　又
諭禮部工部國子監進士題名之典始於唐時新進士
　榜後於慈恩寺塔下題名立碑自宋時以至我朝皆
　建碑於國學按諸進士甲第先後刻載姓名籍貫於
　上所以重科名也今太學
　聖廟㦸門外所立本朝歴科題名碑自順治丙戌科
　起至康熙戊戌科而止稽之㑹典諸進士釋菜後禮
　部題請工部給建碑銀一百兩交與國子監立石題
　名康熙三年輔政大臣裁省自後每科諸進士各自
　捐資立石我國家振興文教凡鄉試㑹試動用帑金
　數萬朕即位之始即開恩科誠以科目一途實用人
　取士之所係題名之典豈宜缺焉著工部動用正項
　錢糧令國子監將雍正癸卯甲辰兩科題名碑記速
　行建立康熙辛丑科亦宜補建嗣後每科仍照舊例
　題請庶士子觀覽此碑知讀書之可以榮名益勵其
　潛修上達之志爾該衙門即遵諭行
　　　雍正四年
諭内閣助教一官有教訓士子之責若只考試繕冩則
　年少淺學但工冩字者皆可入選何能得人可傳諭
　各部院衙門將滿字筆帖式内為人老成有品行者
　保舉引見其應考繙譯者仍照例考試
　　　雍正五年
諭禮部直省拔貢舊例十二年題請舉行一次後因各
　省學政不能秉公選取國子監未便照例請行於雍
　正元年特行一次朕思各州縣每年嵗貢較其食廩
　淺深挨次出貢内多年力衰邁之人欲得人材必須
　選拔著各省學臣於科考時照例府學拔取二名州
　縣學拔取一名寕缺勿濫務期學問優通品行端方
　才猷可用之人令其来京朕將親加考驗令入國子
　監肄業如有學問荒陋人品不端才具庸劣者将該
　學政嚴加議處嗣後六年選拔一次國子監届期題
　請候㫖
　　　雍正六年
諭禮部各省考取拔貢原欲遴選儒生以宏教育向来
　之例俱於現考一二等生員内擇其文行兼優者以
　為選拔但恐作文有一日之長短而文理平通不列
　優等者其人或品行端方才識練達足備國家之用
　亦未可定若但論文去取則此等之人難以入選嗣
　後著各省學政不必拘一二等之生員俱准收考酌
　量試以時務䇿論其人果有識見才幹再訪其平日
　品行端方即正考未列優等亦准選拔伊到成均肄
　業仍可學習如此則文行兼收可以昭國家廣攬人
　材之典
　　　雍正七年
諭内閣八旗之貢監生員已經考取小京官筆帖式者
　若願就鄉試俱准其與舉子等一同入塲使片善寸
　長不致遺棄以副國家教養人材之典
　　　又
諭禮部各省拔貢聞巳陸續来京伊等既不能應本省
　鄉試則當准其應試北闈俾得觀光盛典凡拔貢之
　有貢单者俱著該部咨送順天府令其應試再修書
　各館内從前有外省生員在館効力者若情願入塲
　考試著取同鄉京官印結保送順天府亦准入塲
(㫖准拔謹案是年監臣遵事等官印結仍由國子監查/      貢等取具同鄉主)
　　　(明録科移送/順天府鄉試)
　　　雍正八年
諭吏部向来各處鹽政弊端甚多累民蝕課難以清釐
　多因鹽塲大使不得其人之所致是以定議於候補
　候選知縣等員之内揀選命徃令司大使之事比時
　該部因人員不敷揀選遂将監生捐納職銜之人亦
　入於揀選之内今行之二年衆人漸起鑽營之念聞
　有央求同鄉京官出結而私相餽送者此風斷不可
　長嗣後鹽塲大使之缺到部止准於候補候選人員
　内揀選引見不必用捐納職銜之人倘或候補候選
　人員不敷著將在部學習之人及留京之拔貢生令
　該部堂官及國子監祭酒等擇其為人謹慎有身家
　可以辦事者保送吏部以備揀選
　　　又
諭内閣各省選拔生員到京朕俱特派大臣秉公考試
　分别等次進呈前據閲卷大臣奏稱湖北一卷文理
　荒疎請交部議後經部議革去選拔甚是及查其姓
　名則湖北應山縣生員楊可鏡也頃朕聞楊可鏡係
　明臣楊漣之元孫楊漣之子楊之易為江南松江府
　同知於順治四年遭松江府提督吳勝兆之叛捐軀
　殉難忠節凛然比䝉
世祖章皇帝之恩優加贈䘏此即楊可鏡之曽祖也朕
　思楊漣父子兩世忠義其後嗣子孫若稍能自立品
　行無虧雖文義不工亦當格外造就該學政將伊入
　於選拔之内未必不因此起見但不將縁由奏明是
　其辦事無識無才之處耳楊可鏡准作選拔赴國子
　監肄業仍著禮部帶領引見
　　　雍正九年
諭内閣朕欲於在京官員人等内揀選老成明白者數
　十員命徃陜西内地州縣辦理宣諭化導之事年餘
　可竣即著囘京辦理若好加恩議叙著大學士㑹同
　該教習於庶吉士内揀選數貟各部堂官在本部學
　習人員内揀選一二十員國子監祭酒等在選拔貢
　生内揀選二三十員俱交送内閣帶領引見
(㫖揀謹案時監臣遵名引/    選拔貢生三十)
(見協同庶吉士前徃陜/      西宣諭化導)
　　　雍正十三年
諭禮部據國子監祭酒覺羅吳拜邵基奏稱直省貢監
　生録科時無論有無本籍地方官文書請俱令取具
　同鄉京官主事以上印結等語朕思各省地方大小
　不同在京同鄉官員有無多寡不能一轍若錄科時
　槩令取具同鄉京官印結其中逺省貢監生無熟識
　之同鄉京官何從覔取印結勢必啓抑勒鑽營之弊
　所奏尚未允協此事原係給事中王瓚條奏在伊諒
　有所見著吳拜邵基㑹同詳細妥議具奏
　　　(謹案覺羅吳拜等遵議嗣後鄉試不在監肄業/之貢監生無論逺近省均取本地方官印結到)
　　　(監方准收考在京新捐貢監/暫聽取同鄉京官印結收考)
　皇上諭㫖
　　　乾隆元年
　諭禮部凡由捐納候選之貢監舉人例不得與鄉㑹
　　試從前事例内有捐應鄉㑹試一欵今捐例已概
　　行停止此等貢監舉人有志科名者勢皆不得援
　　例與試矣朕思此等人員尚在需次選曹與既登
　　仕籍者有間不得因捐貲候選屏諸塲屋之外直
　　𨽻各省貢監生捐官願與鄉試舉人捐官願與㑹
　　試者准令一體考試以示鼓舞人材之意
　　　乾隆三年
　皇上舉臨雍大典衍聖公孔廣棨暨十三氏後裔来
　　　京陪祀
　上命尚書任蘭枝孫嘉淦帶領引
　見
　諭曰爾等皆聖賢後裔因朕臨雍来京特行召見爾
　　等既為聖賢之後即當心聖賢之心凡學聖賢者
　　非徒讀其書而已必當躬行實踐事事求其無愧
　　方為不負所學况身為聖賢子孫尤與凡人不同
　　若不能實加體騐徒騖讀書之名實與祖德家風
　　不能無忝爾等務須勤思勉勵克紹先傳以副朕
　　諄切期望之意
　　　又
　勅諭國子監祭酒司業等官仰惟我朝
列祖以聖人之道治天下用開太平洪業
聖祖
世宗重道隆
　　師超越百代作人造士化洽寰區朕嗣守丕基勤
　　求至道思所以廣勵學宮祇紹
前烈越乾隆三年三月二日親詣辟廱釋奠於
　　先師孔子升堂進講嘉與諸生闡明聖教之本原
　　帝治之盛軌夫端教術育賢才厥惟師儒之功正
　　身心修德業以為國家之用諸生其可弗勉哉詩
　　曰古之人無斁譽髦斯士放勲曰使自得之又從
　　而振德之我
祖宗教澤涵濡薰陶長養百年於兹正學昭明揭若日
　　月爾監臣欽承至訓振作而鼓舞之罔有怠斁諸
　　生率乃攸行敦本務實希賢希聖夙夜罔愆俾國
　　家文治光裕於億萬年懋哉懋哉特諭時十三氏
　　後裔凡三十一人陪祀又
　諭禮部觀禮三十一人俱准入監讀書國子監本科
　　鄉試照雍正二年例廣額十八名
　　　又
　諭内閣従前奉
世宗憲皇帝諭㫖將
聖祖仁皇帝御刻經史諸書頒發各省布政司敬謹刋
　　刻准人印刷并聽坊間刷賣原欲士子人人誦習
　　以廣教澤也近聞書板收貯藩庫士子及坊間刷
　　印者甚少著各撫藩留心辦理将書板重加修整
　　俾士民等易於刷印有願翻印者聽其自便無庸
　　禁止如
御纂諸書内有為士人所宜誦習而未經頒發者著該
　　督撫奏請頒發刋板流布至於武英殿翰林院國
　　子監皆有存貯書板亦應聽人刷印並從前内府
　　所藏各書如滿漢官員有願購覓誦覽者概准刷
　　印其如何辦理之處著禮部㑹同各該處定議請
　　㫖曉諭遵行
　　　乾隆五年
　訓飭太學士子及司訓等官成均課士之道惟貴躬
　　行實踐不在多立科條如視為具文雖再増條欵
　　又復何補是惟在國子諸生自知黽勉則古稱先
　　務為明體達用之儒勿役役於祿位功名之念而
　　司訓課之責者又復善為誘掖切加勸懲則辟廱
　　鐘鼔教化聿興而珪璋特達之士亦從此輩出矣
　　　又
　諭内閣士為四民之首而太學者教化所先四方於
　　是觀型焉比者聚生徒而教育之董以師儒舉古
　　人之成法規條亦旣詳備矣獨是科名聲利之習
　　深入人心積重難返士子所為汲汲皇皇者惟是
　　之求而未嘗有志於聖賢之道不知國家以經義
　　取士使多士由聖賢之言體聖賢之心欲使之為
　　聖賢之徒而豈沾沾焉文藝之末哉朱子同安縣
　　諭學者云學以為已今之世父所以詔其子兄所
　　以勉其弟師所以教其弟子弟子之所以學舍科
　　舉之業則無為也使古人之學止於如此則凡可
　　以得志於科舉斯巳爾所以孜孜焉愛日不倦以
　　至乎死而後己者果何為而然哉今之士唯不知
　　此以為茍足以應有司之求矣則無事乎汲汲為
　　也是以至於惰遊而不知返終身不能有志於學
　　而君子以為非士之罪也使教素明於上而學素
　　講於下則士者固将有以用其力而豈有不勉之
　　患哉諸君茍能致思於科舉之外而知古人之所
　　以為學則将有欲罷不能者矣觀朱子此言洵古
　　今通患夫為已二字乃入聖之門知為已則所讀
　　之書一一有益於身心而日用事物之間存養省
　　察闇然自修世俗之紛華靡麗無足動念何患詞
　　章聲譽之能奪志哉况即為科舉亦無碍於聖賢
　　之學朱子云非是科舉累人人累科舉若髙見逺
　　識之士讀聖賢之書據我所見為文以應之得失
　　置之度外雖日日應舉亦不累也居今之世雖孔
　　子復生也不免應舉然豈能累孔子耶朱子此言
　　即是科舉中為己之學誠能為己則四書五經皆
　　聖賢之精藴體而行之為聖賢而有餘不能為巳
　　則雖舉經義治事而督課之亦糟粕陳言無禆實
　　用浮偽與時文等耳故學者莫先於辨志志於為
　　己者聖賢之徒也志於科名者世俗之陋也國家
　　養育人材将用以致君澤民治國平天下而囿於
　　積習不能奮然求至於聖賢豈不謬哉朕膺君師
　　之任有厚望於諸生適讀朱子書見其言切中士
　　習流弊故親切為諸生言之俾司教者知所以教
　　而為學者知所以學
　　　乾隆十一年禮部疏請拔貢生驗到即㑹同國
　　　子監考試文理通者准為貢生留監肄業經侍
　　　郎管監事德沛奏肄業貢監向有額缺若准貢
　　　之人一概留監不免人浮於額請一體考到考
　　　驗録取肄業
　諭禮部所奏拔貢廷試一事朕已降㫖依議嗣後禮
　　部國子監務須秉公考試其留監肄業者與每年
　　相較不得加於從前之數任意濫收著禮部國子
　　監存記
　　　又
　諭内閣國子監祭酒為成均司鐸之長有造就人才
　　之責著吏部将應行開列及其次應陞人員一併
　　帶領引見
　　　(謹案嗣是漢祭酒員缺部臣以開列應陞之員/引)
　(見請用定為例/㫖簡)
　　　乾隆十九年
　諭内閣國學以課訓士子為職現任國子監祭酒武
　　極理係繙譯進士出身不宜司教之任著以對品
　　京堂缺補用
　　　(謹案嗣是滿祭酒員缺繙譯進/士出身之員遂停開列之例)
　　　乾隆二十三年
　諭禮部國家設立學校原欲教育人材乃自設立義
　　學以来不過僅有設學之名而無教育人材之實
　　且既設有咸安宫國子監官學復加恩於左右兩
　　翼各設教訓世職官學則八旗有志讀書者儘可
　　於此等官學内肄業似此有名無實之義學適足
　　為貽誤旗人之地所有義學著即行裁去
　　　乾隆二十六年
　諭禮部各處教習三年期滿引見並無一二等之分
　　惟國子監有之此例徒足開士子捷徑於實政殊
　　無禆益將謂一等者為優則該列在二等者初不
　　謂之劣而一則歸本班銓選一則留學以知縣即
　　用且留學三年既以知縣即用而又預為聲明遇
　　揀發時一體挑選是名為學校收課士之效而實
　　為上下其手啟速化之門耳於教學用人俱無實
　　濟嗣後此例著停止毋復滋僥倖其如何詳定章
　　程之處該部議定具奏
　(㫖議謹案時部臣遵滿出具考語帶領引/    覆嗣後教習期)
　(見恭候知縣教職用毋庸分别等第亦毋庸留學三/欽定以)
　　　(年/)
　　　乾隆四十八年
　諭内閣稽古國學之制天子曰辟雍所以行禮樂宣
　　徳化昭文明而流教澤典至鉅也此次釋奠禮成
　　念國學為人文薈萃之地規制宜隆而辟雍之立
　　自元明以來典尚闕如自應増建以臻美備著派
　　禮部尚書徳保工部尚書兼國子監劉墉侍郎徳
　　成敬謹前往閲視度地鳩工諏吉興建落成之日
　　朕將舉行臨雍典禮以昭久道化成之盛
　　　乾隆四十九年
　諭内閣稽古明倫設教典重學官國學為首善之區
　　橋門觀聴規制尤宜隆備前命尚書劉墉徳保金
　　簡侍郎徳成鳩工庀材興建辟雍現在已届落成
　　朕於明年仲春釋奠禮成即臨雍講學所有應行
　　典禮著各該衙門詳議具奏
　
　
　
　
　
　
欽定國子監志卷二
欽定四庫全書
欽定國子監志卷三
御製
　　　(臣/)等謹案詩書所載典學之丈如虞廷教胄周
　　　雅辟雍雖足昭示來兹然類由史官鋪叙臣下
　　　揄揚非有製出宸章體隆聖作者也洪惟我
　　朝
列聖相承作君作師文章性道合為一原
謨訓所垂規天矩地於鑠哉真藝林之
　　　極軌矣恭錄
列聖御集暨我
　皇上御製詩文有關國子監者敬謹編次為
　文三卷
　詩一卷
御製一
文一
太宗文皇帝
御製釋奠
　先師孔子文
　惟
　至聖徳配
天
地道貫古今刪述六經垂憲萬世昭宣文治厯代尊崇
　謹以楮帛牲醴庶品之儀式陳明薦冀歆享焉
　　(朝謹案我之前/  未入關)
(太宗文皇帝首崇儒術/親釋奠)
(御製先師孔子/    此文今)
　　(聖廟春秋二祭祝文尚遵用首四語爰恭錄卷首/  以見)
(後聖先源之合云/    心)
聖祖仁皇帝
御製學校論
　治天下者莫亟於正人心厚風俗其道在尚教化以
　先之學校者教化所從出將以納民於軌物者也是
　以古者家有塾黨有庠術有序國有學人生八嵗自
　王以下至於庶人之子弟皆入小學及其十有五年
　則自元子衆子以至公卿大夫元士之適子與凡民
　之俊秀皆入大學蓋自家至於國莫不有學自天子
　至於庶人莫不學自幼至於長莫不皆學凡學有詩
　書禮樂以為之本干戈羽籥以為之文父子君臣長
　幼之道於是焉觀之六徳六行之教於是焉取之所
　以淑其耳目手足之舉措而養其心以復其性以為
　修己治人之大者可謂備至矣是以當時之君子履
　信思順以事其上小人亦皆樂循理而恥犯法侯撻
　不事而至治以興後世學校寖廣博士之途寖繁所
　以立教之方失先王之遺意士之遊其中者直以為
　利祿之階欲期道徳之一詎不難哉且夫今之所謂
　教者誦讀焉而已爾而又弗實致其力以防其放僻
　邪侈之心使氣之充而識之明以漸求復其性其何
　以為修己治人之道哉故曰教隆於上化成於下教
　不明於上而欲化成於下猶却行而求前也教化者
　為治之本學校者教化之原欲敦隆教化而興起學
　校者其道安在在務其本而不求其末尚其實而不
　務其華以内行為先不汲汲於聲譽以經術為要不
　屑屑於文辭如是則於聖人化民成俗之道庶乎其
　有當也夫
御製小學課士説
　古者有大學小學尚書大𫝊謂十五入小學十八入
　大學班氏謂八嵗入小學十五入大學朱子作大學
　序取班氏之説書大傳之作先儒以為出於漢儒之
　附㑹理或然也今以童稚之年遽責以大學之事其
　於古人為學之方立教之序亦大不侔矣夫古者教
　學教耕之異其人左右春秋之異其地灑埽應對進
　退之詳其節禮樂射御書數之詳其文雖其制猶可
　考或有行於古難行於今者亦貴得其意而巳故小
　學之法求其參酌至當者莫如朱子所輯一書蓋取
　古者聖賢教人為學之言而參之以曲禮少儀内則
　之文與前言往行合以成編其内篇則所以培其根
　也其外篇則所以達其支也而其大義之所存則主
　於教敬蓋敬者為學之要領所以該本末貫精粗徹
　上徹下之道也朕自冲齡即已披覽服習嘗以為學
　者茍能身體而力行之則誠下學上達之功實與大
　學相為表裏不僅為初學佔畢課讀之書而巳近代
　以來有司不以之校士士子不以之誦習簡帙雖存
　束之髙閣朕每念於懐於是特頒諭㫖著為令甲俾
　天下士子於經書制舉業之外兼習是書有司臨試
　兼以命題課藝庶㡬天下學者誦其言習其行敦其
　事於日用居處極其理於修已治人近之盡乎人倫
　精之通乎性命静以淑其身動以措之世人才盛而
　風俗淳端在是矣
御製
　至聖先師孔子贊(并序/)
　蓋自三才建而天地不居其功一中傳而聖人代宣
　其藴有行道之聖得位以綏猷有明道之聖立言以
　垂憲此正學所以常明人心所以不冺也粤稽往緒
　仰溯前徽堯舜禹湯文武達而在上兼君師之寄行
　道之聖人也
　孔子不得位窮而在下秉刪述之權明道之聖人也
　行道者勲業炳於一時明道者教思周於百世堯舜
　文武之後不有
　孔子則學術紛淆仁義湮塞斯道之失傳也久矣後
　之人而欲探二帝三王之心法以為治國平天下之
　準其奚所取衷焉然則
　孔子之為萬古一人也審矣朕廵省東國謁祀闕里
　景仰滋深敬摛筆而為之贊曰
　清濁有氣剛柔有質聖人參之人極以立行著習察
　舎道莫由惟皇建極惟后綏猷作君作師垂統萬古
　曰惟堯舜禹湯文武五百餘嵗
　至聖挺生聲金振玉集厥大成序書刪詩定禮正樂
　既窮象繫亦嚴筆削上紹往緒下示來型道不終晦
　秩然大經百家紛紜殊途異趣日月無踰羮牆可晤
　孔子之道惟中與庸此心此理千聖所同
　孔子之徳仁義中正秉彛之好根本天性庶㡬夙夜
　朂哉令圖溯源洙泗景躅唐虞載厯庭除式觀禮器
　濡毫仰贊心焉遐企百世而上以
　聖為歸百世而下以
　聖為師非師
　夫子惟師於道統天御世惟道為寳泰山巖巖東海
　泱泱牆髙萬仞
　夫子之堂孰窺其藩孰窺其徑道不逺人克念作聖
御製四子贊
　復聖顔子
　聖道早聞天資獨粹約禮博文不遷不貳一善服膺
　萬徳来萃能化而齊其樂一致禮樂四代治法兼備
　用行舎藏王佐之器
　宗聖曾子
　洙泗之傳魯以得之一貫曰唯
　聖學在兹明徳新民止善為期格致誠正均平以推
　至徳要道百行所基纂承統緒修明訓辭
　述聖子思子
　於穆天命道之大原静養動察庸徳庸言以育萬物
　以贊乾坤九經三重大法是存篤恭慎獨成徳之門
　卷之藏宻擴之無垠
　亞聖孟子
　哲人既萎楊墨昌熾子輿闢之曰仁曰義性善獨闡
　知言養氣道稱堯舜學屏功利煌煌七篇並垂六藝
　孔學攸𫝊禹功作配
御製平定朔漠告成太學碑文
　維
天盡所覆海内外日月所出入之區悉以卑予一人自
　踐阼迄今早夜殫思休養生息冀臻熈皥以克副維
　皇大徳好生之意庶㡬疆域無事得以偃兵息民乃
　厄魯特噶爾丹阻險北陲困此一方人既荼毒塞外
　輙狡焉肆其兇逆犯我邊鄙虐我臣服人用弗寜夫
　蕩冦所以息民攘外所以安内邊㓂不除則吾民不
　安此神人所共憤天討所必加豈憚一人之勞弗貽
　天下之逸於是斷自朕心躬臨朔漠欲使悔而革心
　故每許以不殺彼怙終不悛我師三出絶塞朕皆親
　御以行深入不毛屢渉寒暑勞苦艱難與偏禆士卒
　共之迨彼狂授首脅從歸誠荒外君長來享闕下西
　北萬里灌燧銷烽中外乂謐惟朕不得巳用兵以安
　民既告厥成事乃蠲釋眚災潔事禋望為億兆祈昇
　平之福而廷臣請紀功太學垂示来兹朕勞心於邦
　本嘗欲以文徳化成天下顧兹武畧廷臣僉謂所以
　建威消萌宜昭斯績於有永也朕不獲辭考之禮王
　制有曰天子將出征受成於學出征執有罪反釋奠
　於學以訊馘告而泮宫之詩亦曰矯矯虎臣在泮獻
　馘又禮王師大獻則奏愷樂大司樂掌其事則是古
　者文事武事為一折衝之用具在樽俎之間故受成
　獻馘一歸於學此文武之盛制也朕嚮意於三代故
　斯舉也出則告於神祗歸而遣祀闕里兹允廷臣之
　請猶禮
　先師以告克之遺意而於六經之㫖為相符合也爰
　取思樂泮水之義為詩以銘之以見取亂侮亡之師
　在朕有不得已而用之之實或者不戾於古帝王伐
　罪安民之意云爾銘曰
　巍巍
　先聖萬世之師敬信愛人治平所基煌煌聖言文武
　道一禮樂征伐自天子出朕臨域中逾兹三紀嘗見
　羮牆寤寐永矢下念民瘼上承
帝謂四海無外盡𨽻候尉維彼兇醜瀆亂典常既梗聲
　教遂窺我疆譬之於農患在螟螣秉卑不施將害稼
　穡度彼游魂險逺是怙震以徳威可往而取朕志先
　定龜筮其依屬車萬乗建以龍旂祝融驂鸞風伯戒
　途宜暘而暘利我樵蘇大野水涸川瀆効靈泉忽自
　湧其甘如􁘜設為犄角一出其西一出其東中自將
　之絶域無人獸羣自掩五日窮追彼狂走險大殱於
　路波血其孥剪其黨孽俘彼卒徒衆烏晝號單馬宵
　遁恐久駐師重為民困慎固戍守還轅於京自夏徂
　冬雨雪其零載馳載驅我行至再蠢兹窮㓂昏惑不
　悔我邊我氓以休以助爰寜其居爰復其賦藩落老
　稚斯恬斯嬉嵗晏来歸春與之期春風飄翩揚我斾
　旓我今于邁如渉我郊言秣我馬狼居胥山登髙以
　眺閔彼彈丸天降兇罰孤雛就羈三駕三㨗封狼輿
　尸既腊梟獍既獮豺貙大漠西北解甲棄殳振旅凱
　入澤霈郊卜明禋肆赦用迓景福昔我往矣在泮飲
　酒陳師鞠旅誓屈羣醜今我来思在泮獻功有赫頌
　聲文軌來同采芹采藻頌興東魯車攻馬同亦鐫石
　鼓師在安民出非得己古人有作昭示斯㫖𬗟惟虞
　廷誕敷文徳聖如
　先師戰慎必克惟兵宜戢惟徳乃綏億萬斯年視此
　銘詞
御製平定噶爾丹告祭
　先師孔子文
　朕服膺聖訓殫究遺文凡兹六籍所垂惟以安民為
　要臨御以来孜孜圖治綏乂蒸生逺邇中外視同一
　體乃有厄魯特噶爾丹荒陬狡㓂肆虐跳梁擾毒邊
　方稔惡巳極朕親統六師三臨絶塞宏彰撻伐克奏
　膚功逆孽就俘兇渠殄滅遐荒番部㒺不歸誠自兹
　永靖邊塵咸安生業惟是
　至聖先師黙相啟佑特遣專官敬申禋祀祗告成功
　伏惟昭鑒尚饗
御製訓飭士子文
　國家建立學校原以興行教化作育人材典至渥也
　朕臨御以來隆重師儒加意庠序近復慎簡學使釐
　剔弊端務期風教修明賢才蔚起庶㡬棫樸作人之
　意乃比來士習未端儒教罕著雖因内外臣工奉行
　未能盡善亦由爾諸生積錮已久猝難改易之故也
　兹特親製訓言再加警飭爾諸生其敬聽之從來學
　者先立品行次及文學學術事功源委有叙爾諸生
　幼聞庭訓長列宫牆朝夕誦讀寧無講究必也躬修
　實踐砥礪亷隅敦孝順以事親秉忠貞以立志窮經
　考義勿雜荒誕之談取友親師悉化驕盈之氣文章
　歸於醇雅毋事浮華軌度式於規繩最防蕩軼子衿
　佻達自昔所譏茍行止有虧雖讀書何益若夫宅心
　弗淑行己多愆或蜚語流言脅制官長或隱糧包訟
　出入公門或唆撥奸猾欺孤凌弱或招呼朋類結社
　要盟乃如之人名教不容鄉黨不齒縱倖逃褫扑濫
　竊章縫返之於中能勿愧乎况乎鄉㑹科名乃掄才
　大典關係尤鉅士子果有真才實學何患困不逢年
　顧乃標榜虚名暗通聲氣夤縁詭遇㒺顧身家又或
　改竄鄉貫希圖進取囂凌騰沸網利營私種種情弊
　深可痛恨且夫士子出身之始尤貴以正若兹厥初
　拜獻便巳作奸犯科則異時敗檢踰閑何所不至又
　安望其秉公持正為國家宣猷樹績膺後先疏附之
　選哉朕用嘉惠爾等故不禁反復惓惓兹訓言頒到
　爾等務共體朕心恪遵明訓一切痛加改省争自濯
　磨積行勤學以圖上進國家三年登造束帛弓旌不
　特爾身有榮即爾祖父亦増光寵矣逢時得志寜俟
　他求若仍視為具文玩愒弗儆毁方躍冶暴棄自甘
　則是爾等㝠頑無知終不能率教也既負栽培復干
　咎戾王章具在朕亦不能為爾等寛矣自兹以往内
　而國學外而直省鄉校凡學臣師長皆有司鐸之責
　者並宜𫝊集諸生多方董勸以副朕懐否則職業弗
　修咎亦難逭勿謂朕言之不豫也爾多士尚敬聽之
　哉
御製石鼓贊(并序/)
　朕釋奠
　先師於國學觀石鼓於廟門之兩廡緬懐周宣迄今
　二千餘年而中興之烈岐陽之蒐俯仰如昨魯壁汲
　冡缺有間矣此文此石獨煥然與日月争光是三代
　法物之僅存者也今列在太學實斯文之盛嘗尋繹
　搨本推詳其遺義有㑹於心焉乃為贊曰
　猗與周宣纘緒文武一時從臣方叔召虎蒐於岐陽
　陳列斨弩鐫功告成伐石作鼓以歌以銘載規載矩
　豈備考擊致煩矇瞽鼓鼙思將義蓋有取厯二千年
　鑠日蝕土蝌蚪失傳剥落誰補車攻馬同麀鹿麌麌
　晨星缺月完句可數天門詄蕩岐山翔舞軒頡是班
　鍾王敢伍陳在泮宫設於廊廡是切是磋匪擊匪拊
　橋門觀禮如對簋簠庶㡬文治再見三古
御製祭酒箴
　予敷文徳式禮辟雍允惟祭酒多士攸宗在昔有虞
　命䕫教胄洎乎成周升彼孝秀撫今區夏遵路陳常
　海域遣子願齒膠庠爾長乃司表率匪易木繩斯直
　玉琢斯器烝烝譽髦爾儀是型濟濟橋門爾訓是聆
　惟亷持躬惟慎率屬佻逹其懲戒董其朂皇矣謨典
　如鏗金鏞闡揚㒺盡則傚奚從毋矜而華導之誠正
　毋詭而趨範之孔孟王化丕盛視乎成均茍隳厥職
　曷明人倫儒行克臧汝績乃效黽勉詔􁁷助宣聲教
　
　
　
　
　
　
　
欽定國子監志卷三
欽定四庫全書
欽定國子監志卷四
御製一
文二
世宗憲皇帝
御製追封
　孔子五世祖木金父公冊文
　右文稽古思統緒之相承重道尊師溯淵源於自逺
　舉千秋之曠典蘋藻維馨超五等之崇封絲綸式煥
　緬維
　先師孔子之五世祖木金父公系本殷朝居從魯國
　治維尚質傳樸素之舊風貴而彌恭守謙和之家法
　積功累行聿𢎞毓聖之基貽慶鍾祥遂極生民之盛
　朕初登大寳欽想前規欲申景仰之誠用議顯揚之
　制特追封為肇聖王錫之冊命於戲克昌厥後永立
　人倫之宗有開必先並膺素王之號服兹嘉命垂示
　無窮
御製追封
　孔子髙祖祈父公冊文
　道髙聖域宜推師表之源恩浹儒宗用廣尊崇之典
　擬王封而晉秩禮軼古今定鴻號而加稱榮増洙泗
　緬維
　先師孔子之髙祖祈父公系出商宗望隆宋國姓分
　公族為孔氏之再傳瑞啓聖人逮
　宣尼而間出溯淵源於累葉知徳盛而世昌鍾靈秀
　於一人實教尊而功溥朕羮牆
　至聖寤寐前徽思敬禮之加隆必恩綸之及逺特追
　封為裕聖王錫之冊命於戲衮衣端冕視躬桓蒲穀
　而彌尊春禴秋嘗與鳬繹龜䝉而並久膺兹寵命永
　荷鴻庥
御製追封
　孔子曾祖防叔公冊文
　聖人覺世道有開而必先王者尊師禮必隆於所自
　備顯揚之典用煥千秋申嚮往之誠特超五瑞緬維
　先師孔子之曾祖防叔公殷朝賢裔魯國儒宗潛徳
　彌彰守髙曾之矩矱詒謀自逺藴詩禮之淵源聿開
　天縱之能四科立教爰啓時中之聖一貫傳心朕寳
　位初膺前徽是式溯儀刑而景仰加名號以褒崇特
　追封為詒聖王錫之冊命於戲爼豆常新峻秩共尼
　山並峙絲綸誕賁恩光與泗水長流永荷寵嘉昭垂
　無斁
御製追封
　孔子祖伯夏公冊文
　化民善俗道首頼乎師資累行積功誼應推夫祖徳
　閲再傳而誕聖垂裕貽謀超五等而加封創興盛典
　緬維
　先師孔子之祖伯夏公東山毓秀泗水鍾靈生秉禮
　守義之邦漸摩既久奉崇聖尊賢之訓牖廸尤深集
　慶在躬早兆四科之教克昌厥後遂開萬世之䝉朕
　寳厯初膺景行彌切推降祥之有自念顯號之宜加
　特追封為昌聖王錫之冊命於戲溯尼山之世澤茂
　績丕昭崇闕里之家聲斯文益振服兹嘉命永示光
　榮
御製追封
　孔子父叔梁公冊文
　達天盡性溯道統之攸傳崇徳報功體孝思之不匱
　惟誕生夫睿質遂永樹乎師模用賁徽章特升峻秩
　緬惟
　先師孔子之父叔梁公望重魯邦業傳鄹邑秉姿勇
　毅垂史傳之盛名積慶悠長衍家庭之令緒感殊祥
　於闕里兆啓素王徴靈應於尼山運鍾至聖粤從前
　代顯贈上公兹當纘緒之初更議推恩之典特追封
　為啓聖王錫之冊命於戲澤惟裕後聿𢎞作述之規
　善則歸親宜極尊崇之禮儀型如在嘉命是承
御製追封
　孔子五代告祭
　聖廟文
　道尊往聖宜錫類以推恩牒溯前徽乃縁情而制禮
　絲綸聿賁爼豆維新仰維
　先師孔子撰合乾坤名髙日月纂修刪定煥六籍之
　文明祖述憲章樹百王之儀範朕夙承
庭訓嚮往實深誕紹丕基欽崇彌切惟徳全而業盛知
　積厚而流光爰命廷臣式稽譜系詒謀式穀洵篤慶
　於一門毓秀鍾靈宜上追於五代並躋祀典特晉王
　封體
皇考敬師之心𢎞
　先聖顯親之孝於戲金聲玉振集今古之大成木本
　水源享烝嘗之美報靈其不昧尚克来歆
御製平定青海告成太學碑文
　我國家受
天眷命撫臨八極日月所照㒺不臣順遐邇乂安兆人
　䝉福乃有羅卜藏丹津者其先世固始汗自國初稽
　首歸命當時使臣建議畀以駐牧之地其居雜番羌
　宻近甘凉我
皇考聖祖仁皇帝睿慮深逺每厪於懐既
親御六師平定朔漠威靈所加青海部落札什巴圖兒
　等震讋承命
聖祖仁皇帝因沛殊恩封為親王兄弟八人咸賜爵祿
　羈縻包容示以寛大而狼心梟性不可以徳義化三
　十年来包藏異志朕紹登寳位優之賜賚榮其封號
　尚冀革心輯寜部衆而羅卜藏丹津昏謬狂悖同黨
　吹拉克諾木齊阿爾布坦温布藏巴札布等實為元
　惡謂國家方𢎞浩蕩之恩不設嚴宻之備誕敢首造
　逆謀廹脅畨羌侵犯邊城反狀彰露用不可釋於天
　誅遂命川陜總督太保公年羮堯為撫逺大將軍聲
　罪致討以雍正元年十月師始出塞自冬渉春屢破
　其衆凡同叛之部落戈鋋所指應時搉敗招降數十
　萬衆又降其貝勒貝子台吉等二十餘人朕猶閔其
　蠢愚若悔禍思愆束手來歸尚可全宥而怙惡不悛
　負險抗違乃决翦滅之計以方畧宻付大將軍羮堯
　調度軍謀簡稽將士用四川提督岳鍾琪為奮威將
　軍於仲春初旬
　禡牙徂征分道深入搗其窟穴電掃風驅捜剔巖阻
　賊徒蒼黄糜潰窮蹙失據羅卜藏丹津之母及謀逆
　渠魁悉就俘執擒獲賊衆累萬牲畜軍械不可數計
　賊首逃遁我師踰險窮追獲其輜重人口殆盡羅卜
　藏丹津孑身易服竄匿荒山殘喘待斃自二月八日
　至二十有二日僅旬有五日軍士無久役之勞内地
　無轉輸之費克奏膚功永清西徼三月之朔奏凱旋
　旅鐃鼓喧轟士衆訢喜四月十有二日以倡逆之吹
　拉克諾木齊等三人獻俘
廟
　社受俘之日臣民稱慶伏念
聖祖仁皇帝威靈震於遐方福慶流於奕葉用克張皇
　六師殄滅狂賊行間將士亦由感激
湛恩厚澤為朕踴躍用命斯役也芟夷凶悖綏靖番羌
　俾烽燧永息中外人民胥享安阜實成
先志以懋有丕績廷臣上言稽古典禮出征而受成於
　學所以定兵謀也獻馘而釋奠於學所以告凱㨗也
　宜刋諸珉石掲於太學用昭示於無極遂為之銘曰
　天有雷霆聖作弧矢輔仁而行威逺寧邇維此青海
　種類實繁錫之茅土列在藩垣被我寵光位崇禄富
　負其阻遐禍心潛搆恭惟
聖祖慮逺智周睠念荒服綏撫懐柔朔野既清西陲攸
　震爵號洊加示之恩信如何兇狡造謀逆天鼓動昏
　憝冦侵於邊惟彼有罪自干天罰桓桓虎貔爰張九
　伐王師即路冬雪初零日耀組練雷響鼙鉦蠢兹不
　順敢逆戎旅奮張螳臂以當齊斧止如山嶽疾如雨
　風我戰則克賊壘其空彼昏終迷曾不悔戾當翦而
　滅斯焉决計厲兵簡將往搗其巢踰厯嶔嶇坦若坰
　郊賊棄其家我縶而獲牛馬谷量器仗山積蹇兔失
　窟何所逋逃枯魚遊釜假息煎熬師以順動神明所
　福旬日凱歸不疾而速殪彼逆謀懸首藁街獻俘成
　禮金鼓調諧西域所瞻此惟雄特天討既申羣酋惕
　息槖戈偃革告成辟雍聲教遐暨萬國來同惟我
聖祖親平大漠巍功煥文邁桓軼酌流光悠久視此銘
　辭繼志述事念兹在兹
御製
　文廟增定從祀告祭文
　道崇前聖尊萬世之師資緒啓後賢備千秋之祀典
　䖍將蘋藻聿告几筵惟
　先師孔子徳配乾坤心傳堯舜文垂六籍掲大義以
　昭明教設四科育英才而蔚盛雖㣲言漸逺難窺達
　天盡性之功而正脉相承不乏入室升堂之彦朕紹
　登寳位親詣辟雍爰因釋奠之時更切崇儒之念特
　頒諭㫖博訪廷臣考自有周逮於昭代凡在傳經之
　哲咸躋從祀之班兹卜良辰以林放等二十六人新
　造牌位安奉兩廡以張載之父張廸新造牌位安奉
　崇聖祠於戲闡揚經術長歆爼豆之馨廣厲學宫益
　篤羮牆之慕仰惟
　聖鑒格享苾芬
御製
　聖廟落成告祭文
　金聲玉振集神聖之大成霞蔚雲蒸表天人之上瑞
　肅將蘋藻奉告几筵仰惟
　先師孔子徳邁皇王學該河洛綜五百年之𫝊緒聿
　峻宫牆立億萬代之師模永光爼豆自廟堂之重建
　準宫殿之鴻規盡誠敬以經營務尊崇其制度乃者
　將升畫棟選卜良辰忽睹卿雲光輝晴晝芝英爛漫
　映泗水以霏烟車蓋輪囷倚尼岡而結影當前期之
　二日有開必先瞻垂象者三時惟形則著絢於東國
　顯徴丹艧之祥耀彼南方𢎞闡文明之運
上帝之凝休滋至
　先師之降鑒孔昭實感慶於衷懐用吉蠲而躬詣於
　戲羮牆如見彌殷重道之忱霄漢為章佑啓作人之
　化
　神其如在歆享苾芬
御製太學
　文廟祭文
　金聲玉振開宇宙之文明日角珠庭垂聖神之儀範
　肅敷筵几聿薦藻蘋仰惟
　先師孔子學綜圖疇統承堯舜道超萬類喻海河泰
　岳之崇深徳服羣賢比江漢秋陽之皎潔温良恭讓
　之度邦國共欽齋莊中正之容簡編備載新營廟貎
　䖍製爼樽竭誠敬之心思極尊嚴之規制乃者嵗逢
　庚戌序屬仲秋上溯周朝近當今日推之長厯即尼
　山降誕之時卜以良辰是闕里増輝之㑹用稽徽典
　適協貞符於戲棟宇恢閎已慶雲霞之糺縵堂楹端
　儼重瞻日月之光華
　神鑒孔昭苾芬歆享
　
　
　
　
　
　
　
　
　
　
　
欽定國子監志卷四
欽定四庫全書
欽定國子監志卷五
　御製一
　文三
　皇上
　御製
　　文廟易葢黄瓦
　臨雍紀事碑文
　　天生烝民若有恒性人道立焉亶生聰明神聖作
　　之君作之師以厚其生以正其徳綱常之所以不
　　墜倫類之所以相維相保於天地間者斯焉是頼
　　古聖皇繼天立極君師之道兼隆夐乎尚矣繼是
　　以來雖代有君而克盡其為君之道葢寡若夫同
　　天地亘今古繼往聖開來世特立為師之道於宇
　　宙間者則惟我
　　先師孔子一人敬惟
　　孔子集羣聖之大成祖述憲章垂教萬世使後之
　　帝王建極綏猷得有所遵循以求治法道法之大
　　全由之則治悖之則亂大哉
　　孔子功參乎覆載明並乎日月生民以來未有盛
　　焉者也我
列祖撫御寰區敘彞倫明禮樂諴民阜俗一惟
　　孔子所𫝊之大經大法是矩是式微言奥義悉推
　　闡而表章之統緒相承心源符契欽敬追崇之盛
　　典超越往代具在彛章予小子懋學書闈景行志
　　切逮寅承丕緒祗奉
先猷夙夜兢兢繹思
　　聖道越乾隆三年季春上日躬釋奠於
　　先師前期飭官庀材崇飾廟貎特命大成殿大成
　　門覆以黄瓦崇聖祠覆緑瓦稱朕慕道崇師至意
　　記曰禮時為大宜次之稱次之先王之制禮也順
　　於鬼神合於人心惟其稱而已太學者帝王尊師
　　之地盡禮備物以明尊也稱其徳而不為過宜莫
　　大焉抑非以炫耳目之觀也欽崇至道敷政教以
　　淑羣黎法
祖隆
　　師罔敢或斁俾薄海内外無一夫不與被
　　聖人之澤斯朕志也夫乾隆四年己未用允廷臣
　　之請勒文紀事以垂示於奕世系以詩曰
　　於昭道統淵源三五
　　至聖挺生立極萬古贊修删定為帝王師天地悠
　　乆斯文在兹惟我
祖
宗惇崇典禮爰謁林廟爰封祖禰予膺鴻緒彛憲是承
　　釋奠視學大昕皷徵萬仞宫牆圜橋首善笙鏞斯
　　陳爼豆斯薦耽耽翼翼鳥革翬飛制符宸居金碧
　　流輝丕煥宏模神明所宅玉振金聲永揚教澤式
　　眎兆庶式育才賢光宣文治億萬斯年
　御製
　臨雍講義
　　中庸首章天命之謂性率性之謂道是本一貫之
　　理也亦猶無極而太極太極而隂陽隂陽本太極
　　太極本無極也葢道本乎性性本乎天至云修道
　　之謂教則有人力之施而已非道之本原矣故論
　　其本原無所謂離與合也至有道之可名於是乎
　　須臾不可離且戒之曰可離非道而戒懼慎獨之
　　功亦莫不因修道而起不知喜怒哀樂之未發即
　　天命也謂之中即性也發而中節即率性也謂之
　　和即道也豈非天下之大本達道乎故曰致中和
　　天地位焉萬物育焉若曰天地自位萬物自育而
　　已倘視喜怒哀樂未發以下為慎獨工夫殊失子
　　思子之本㫖矣
　　尚書首節堯典紀堯之徳以欽始以欽終欽明本
　　堯之徳至二女之嬪虞亦教之曰欽哉則聖人之
　　心無時無事之不主敬可知矣夫人心惟危敬則
　　不至於危道心惟微敬則不患其微以至精一執
　　中舍敬其何以為功耶是故主敬為至要亦惟主
　　敬為最難帝堯之聖猶兢業之弗遑況在常人豈
　　可須臾去敬以自外於聖人之教哉
　御製平定金川告成太學碑文
天畀我皇清握乾符俯坤軸函括萬邦悉主悉臣
五后纘承創守佑啟亦惟是二三藎臣布徳宣力予曰
　　有先後予曰有禦侮用造我丕丕基罔有孽芽罔
　　不煦嫗長養游於大當粤有金川娑羅奔者居西
　　蜀桃闗以外界綽斯甲小金川之間向曾從征得
　　受符檄與諸土司齒顧恃其險逺夜郎自大搆釁
　　鄰番各土司申訴封疆吏吏曰蔓之不圖豈其視
　　為甌脱乃請兵籌餉期掃其穴而司其事者或怯
　　縮以老師或􁆏狡以蓄志軍無適從事用不集予
　　心􁃊然念邊徼之不寧或致增防置戍重勞吾民
　　大學士忠勇公傅恒義同休戚毅然請肩斯任乃
　　命以經略印益厚集諸路軍芻粟相繼閭閻不驚
　　卜吉於戊辰十一月之三日
　　禡牙以指所征朕親御武帳賜經畧酒以行天日
　　和昶陽氣宣復都人士聽覩聳躍㒺不忭喜謂露
　　布之旦暮至也乃厯燕晉驅秦隴越劍閣絶川江
　　凌桃闗之巇徑天射之峻又日討軍實而教誡拊
　　循之均其渴飲饑食同其曉征夜眠至於密贊機
　　務親草奏章則又經畧獨勤其勞而諸武臣有所
　　不知有弗能共者恩威既明士用益勵度番落如
　　户庭過部伍於袵席奸酋授首軍聲大振復以巨
　　礮擊其碉堅碉以摧將俟諸軍之集搗其中堅而
　　番酋騤瞿駾喙稽首請降經畧臣以彼罪重惡極
　　窮而乞生乆或渝且偝焉慮不允所請朕惟
天地之徳在好生彼蟻潰而鼠駭者毋寧赦而宥之且
　　求降而盡殱之不可謂武矧不足以汚我斧也於
　　是經畧宣朕明㫖登壇受降己巳二月之望日金
　　川平定㨗音至京是役也罙入數千里奏凱未七
　　旬而振旅之師多有返自中途未究其用者昔之
　　成功巴蜀如建武之定公孫江陵之降李勢皆在
　　版圖之内無足比數廷臣舉
皇祖朔漠
皇考青海成例請勒碑成均以示來許夫秉丹誠而運
　　籌決勝永靖荒徼者經畧大學士之功也商可否
　　於帷幄衝石矢於行陣者參贊大臣及諸將士力
　　也朕何有焉惟是體
乾元之徳凛佳兵之戒保大定功安民和衆庶㡬可以
　　垂則乎乃系之辭曰
　　維
天生人類聚羣分凡兹林林孰非我民有覊而縻有誨
　　而諄豈伊異視逺近殊倫守在四夷稽古名言無
　　已用之寓義於仁　蠢彼金夷恃其險阻蠶食豨
　　張謂莫我拒不靖不庭侵厥鄰聚駭奔叫呶以干
　　大咎匪棘匪紓玁狁之故我張我伐玁狁之故
　　我師既集賊亦相持匪敢相持懼誅自支兩易寒
　　暑敉功稍稽賊益以狂怒臂當車罪臣既誅以徇
　　我師朕咨於恒汝往視之　朕咨於恒惟汝同徳
　　惟我庶士亦乆於役將兹旗兵羽林神策其勇熊
　　羆其心金石何敵弗摧何攻弗克濟以汝忠奏㨗
　　頃刻　恒拜稽首臣敢弗蘉既
　　禡既宜師出于京師出于京時維一陽未逾五旬
　　乃壓其疆前旌獵獵有節煌煌羣番迺驚謂自天
　　降　惟彼攸恃曰良爾吉以偵以諜如鬼如蜮其
　　恃爰誅其類股慄紀律是明戎兵是詰鑄礮攻碉
　　其守已失惟是懼誅潛弗敢出　其潛弗出乃旦
　　夕延將齊我軍披其中堅大鞣大膊期目之前彼
　　乃窮蹙乞降悚䖍惟命是從六事永遵除道築壇
　　肉袒羊牽　赳赳鍾琪乃度之愬聿抵賊巢開誠
　　以諭擕其二酋軍門親赴悔罪歸誠車塵馬足順
　　斯撫之昭我王度昔也雷霆今也雨露　七縱諸
　　葛單騎汾陽曰我相臣于前有光晉爵錫服黼黻
　　龍章速歸黄閣左右贊襄休養生息惠鮮蜀邦我
　　武既揚無疆惟慶
　御製平定凖噶爾告成太學碑文
　　遼矣山戎薫粥㫋裘毳幕之人界以龍沙畜其驒
　　奚雖無恒業厥有分部葢自元黄剖判萬物芸生
　　東夷西夷各依其地謬舉淳維未為理據皇古莫
　　紀其見之書史者自周宣太原之伐秦政亘海之
　　築莫不畏其侵軼猾夏是虞自時厥後一二奮發
　　之君慨然思挫其鋒而納之宥然事不中機材不
　　副用加以地逺無定處故嘗勞衆費財十損一得
　　搢紳之儒守和親介胄之士言征伐征伐則民力
　　竭和親則國威䘮於是有守在四夷覊縻不絶地
　　不可耕民不可臣之言興矣然此以論漢唐宋明
　　之中夏而非謂我皇清之中夏也皇清荷
天之龍興東海撫華區有元之裔乆屬版章歳朝貢從
　　征狩執役惟謹凖噶爾厄魯特者本有元之臣僕
　　叛出據海西終明世為邊患至噶爾丹而稍彊吞
　　噬鄰蕃闌入北塞我
皇祖三臨朔漠用大破其師元惡伏㝠誅脅從逺遯跡
　　毋俾遺種於我喀爾喀厥姪策妄阿拉布坦收其
　　遺孽僅保伊犂故嘗索俘取地無敢不共逮夫部
　　落滋聚乃以計襲哈密入西藏凖夷之勢於是而
　　復張
兩朝命將問罪雖屢獲㨗而庚戌之役逆子噶爾丹策
　　凌能用其父舊人乘我師怠掠畜於巴里坤擣營
　　於和卜多于是而凖夷之勢大張然地既險逺主
　　客異焉此勞往而無利彼亦如之故額爾徳尼招
　　之敗彼亦以彼貪利而深入也
皇考謂我武既揚不可以既允其請和以息我衆予小
　　子敬奉
先志無越思焉既而噶爾丹策凌死子策妄多爾濟那
　　木扎爾暴殘喇嘛達爾扎簒奪之達瓦齊又簒奪
　　喇嘛達爾扎而酗酒虐下尤甚焉癸酉冬都爾伯
　　特台吉策凌等率數萬人來歸越明年秋輝特台
　　吉阿睦爾撒納和碩特台吉班珠爾又率數萬人
　　來歸朕謂來者不可以不撫而撫之莫若因其地
　　其俗而善循之且毋令滋方來之患於我喀爾喀
　　也於是議進兩路之師問彼罪魁安我新附凡運
　　餉籌䭾長行利戰之事悉備議之始熟經于庚戌
　　之艱者咸懼蹈轍惟大學士忠勇公傅恒見與朕
　　同而新附諸台吉則求之甚力朕謂犁庭掃穴即
　　不敢必然喀爾喀之地必不可以乆居若而人毋
　　寧用其鋒而觀厥成即不如志亦非所悔也故凡
　　禡旗命將之典槩未舉行亦云偏師嘗試為之耳
　　塞上用兵必以秋而阿睦爾撒納禡木特請以春
　　月欲乘彼馬未肥則不能遯朕謂其言良當遂從
　　之北路以二月丙辰西路以二月己巳各起行哈
　　密瀚海向無雨今春乃大雨咸以為時雨之師入
　　賊境凡所過之鄂拓克擕羊酒糗糒迎恐後五月
　　乙亥至伊犁亦如之達瓦齊於格登山麓結營以
　　待兵近萬我兩將軍議以兵取則傷彼必衆彼衆
　　皆我衆多傷非所以體上慈也丁亥遣阿玉錫等
　　二十五人夜斫營覘賊向賊兵大潰相蹂躪死者
　　不可勝數來降者七千餘我二十五人無一人受
　　傷者達瓦齊以百餘騎竄六月庚戌囘人阿奇木
　　霍集斯伯克執達瓦齊來獻軍門凖噶爾平是役
　　也定議不過二人籌事不過一年兵行不過五月
　　無亡矢遺鏃之費大勲以集遐壤以定豈人力哉
天也然
天垂佑而授之事機設不奉行之以致坐失者多矣可
　　與樂成不可與謀始亦謂蚩蚩之衆云爾豈其卿
　　大夫之謂既克集事則又曰苟知其易將勸為之
　　夫明於事後者必將昧於㡬先朕用是寒心且凖
　　噶爾一小部落耳一二有能為之長而其樹也固
　　焉一二暴失徳之長而其亡也忽焉朕用是知懼
　　武成而勒碑文廟例也禮臣以為請故據實事書
　　之其辭曰
　　茫茫伊犁大幹之西匪今伊昔化外覊縻條支之
　　東大宛以南隨畜獵獸蟻聚狼貪乃世其惡乃恃
　　其逺或激我攻而乘我緩其計在斯其長可窮止
　　戈靖邊化日薫風不侵不距不來其那欵闗求市
　　亦不禁訶始慕希珍終居奇貨吏喜無事遷就斯
　　愞漸不可長我豈懼其豈如宋明和市之為既知
　　其然飭我邊吏弗縱弗嚴示之節制不仁之守再
　　世斯斬簒奪相仍飄忽荏苒夙沙革面煎鞏披忱
　　集泮飛鴞食黮懷音錫之爵位榮以華裾膝前面
　　請願効前驅兵分兩路雪甲霜鋒先導中堅如鼂
　　錯攻益以後勁䝉古舊屬八旗子弟其心允篤二
　　月卜吉牙旗飄颻我騎斯騰無待折膠泉涌於磧
　　蕪茁於路我衆歡躍謂有天助匪啻我衆新附亦
　　云黄髪未覩水草富春烏魯木齊波羅塔拉台吉
　　宰桑紛紛欵納牽其肥羊及馬湩酒獻其屠耆合
　　掌雙手予有前諭所禁侵陵以茶交易大愉衆情
　　衆情既愉來者日繼蠢達瓦齊擁兵自衛依山據
　　淖惟旦夕延有近萬人其心十千勇不目逃掄二
　　十五曰阿玉錫率往賊所銜枚夜襲直入其郛揮
　　矛拍馬大聲疾呼彼人既離我志斯合突將無前
　　縱横鞺鞳案角鹿埵隴種東籠自相狼籍孰敢攖
　　鋒狐竄鼠逃將往異域囘部遮之兇渠斯得露布
　　既至告
廟受俘凡此蕆功荷
天之衢在古周宣二年乙亥淮夷是平常武詩載越我
皇祖征噶爾丹命將
　　禡旗亦乙亥年既符歳徳允協師貞兵不血刃漠
　　無王庭昔時凖夷弗恭弗譓今隨師行為師候尉
　　昔時凖夷日戰夜征今也偃卧知樂人生曰匪凖
　　夷曰我臣僕自今伊始安爾遊牧爾牧爾耕爾長
　　孫子曰無向非豈有今是
兩朝志竟億萬基成側席不遑保泰持盈
　御製平定凖噶爾勒銘伊犁之碑
　　惟
天盡所覆俾我皇清罔不在宥惟清奉
昊天撫薄海兆庶悉主悉臣(叶/)
太祖
太宗
世祖肇基宅中皇耆其武
聖祖
世宗覲光揚烈克臻郅隆逮予藐躬思日孜孜期四海
　　同風咨汝凖噶爾(叶/)亦䝉古同類何自外擕數世
　　梗化簒奪相仍碩仇其下厥達瓦齊甚毒於酲衆
　　心疷疷如苗斯蟊如虺斯蟄衆口嗷嗷視爾嗷止
　　予焦勞止期救不崇朝止視爾疷止予噫嘻止亟
　　出汝塗泥止迺命新附爾為先鋒􁊌悉其路迺命
　　勁旅擕數月糧毋或掠擄師行時雨王旅嘽嘽亦
　　無潦阻左旋右抽王旅渾渾既暇以休烏魯木齊
　　及五集賽度之折折台吉宰桑迎降恐後奚事斧
　　吭波羅塔拉闥爾奇嶺險如闗闔倒戈反攻達瓦
　　齊走旦夕途窮囘部遮獲彼鼠斯喙地入無隙露
　　布飛至受俘午門爰貸其罪自今以始四部我臣
　　伊犁我宇(叶/)曰綽羅斯及都爾伯特和碩特輝特
　　封四可汗衆建王公遊牧各安宰桑公臣屬我旗
　　籍誰汝苦辛爾恭爾長爾孳爾幼徐以教養爾駝
　　爾牛爾羊爾馬畜牧優游分疆各守毋相侵陵以
　　干大咎齊禦外域曰布魯特越哈薩克醉飲飽食
　　敬興黄教福自天錫伊犁平(叶/)矣勒貞珉矣於萬
　　斯年矣
　(御製謹案是碑恭勒於太學碑之隂故謹編於此外/    平定凖噶爾告成)
　(御製如銘凖部格登山各碑國子監未嘗刋石者不/    勒)
　　　(敢編入/)
　御製平定囘部告成太學碑文
　　建非常之功者以舉非常之事舉非常之事者以
　　藉非常之人然亦有不藉非常之人而舉非常之
　　事終建非常之功者則頼
昊蒼篤貺神運斡旋事若禍而移福機似逆而轉順順
天者昌逆
天者亡故犁凖夷之庭掃回部之穴五年之間兩勲並
　　集始遲疑猶未敢信終劼劬以底有成荷
天之龍在兹畏
天之鑒益在兹爰敘其事如左達瓦齊之就俘也伊犁
　　已大定矣無何而阿睦爾撒納叛彼其志本欲藉
　　我力以成已事時也人心未定佐饔者嘗一蜮肆
　　狂萬狙應響蜂屯蟻襍不可爬梳畏難者羣謂不
　　出所料凖夷終不可取並有欲棄巴里坤為退守
　　謀然予計其衆志不齊將有歸正倒戈者於是督
　　策將帥之臣整師亟進既而伊犁諸台吉宰桑果
　　悔過勤王思討逆賊以自贖此
天恩助順者一也二酋大小和卓木者以囘部望族乆
　　為凖噶爾所拘於阿巴噶斯鄂拓者也我師既定
　　伊犁乃釋其囚以兵送大和卓木波羅泥都歸葉
　　爾奇木俾統其舊屬而令小和卓木霍集占居於
　　伊犁撫其在伊犁衆囘乃小和卓木助阿逆攻勤
　　王之台吉宰桑等阿逆頼以茍延及我師再入阿
　　逆遂逃入哈薩克而霍集占亦即收其餘衆竄歸
　　舊穴此
天恩助順者二也凖夷之事前紀略見梗槩兹不複紀
　　紀興師討囘之由則以我將軍兆惠在伊犁時曾
　　遣副都統阿敏道往囘議事小和卓木乃以計誘
　　阿敏道而拘之及我師抵庫車問罪彼擕阿敏道
　　以來援至中途害之及從行者百人彼猶逞其狂
　　悖抗我師顔且敢冒死入庫車城乃雅爾哈善略
　　無紀律致彼出入自由然我滿洲索倫衆兵士無
　　不念國家之恩効疆場之力故能以少勝衆逆渠
　　懼而兔脱此
天恩助順者三也知僨轅之無濟掄幹材之可任時將
　　軍兆惠以捜勦凖夷餘黨至布露特部落已欵服
　　其衆因命旋師定囘部於是克庫車存沙雅爾定
　　阿克蘇略烏什收和闐師之所至降者望風直至
　　葉爾奇木城下而我軍人馬周行萬有餘里亦猶
　　强弩之末矣二酋以其逸待之力統數萬人與我
　　三千餘人戰我師之過河者纔四百餘猶能斬將
　　搴旗退而築堡黒水固守以待此
天恩助順者四也萬里之外抱水救火其曷能濟乃予
　　以去年六月即降㫖𣲖兵撥馬欲以更易乆在行
　　間者耳故兵馬率早在途一趲進而各争前恐後
　　人人有敵愾之憤此
天恩助順者五也副將軍富徳及參贊舒赫徳輩率師
　　進援以速行戈壁中馬力復疲值狂囘據險坐俟
　　頗有難進之勢夫援軍不能進則固守以待者危
　　矣而參贊阿里衮驅後隊之馬適至夜擣賊營我
　　師内外夾攻彼不知我軍凡有㡬萬握炭流湯之
　　徒自相蹂躪顧命不暇於是解黒水之圍鹿駭麞
　　驚遁而保窟我之兩軍合隊全旅以迴阿克蘇此
天恩助順者六也既而彼料我必再入泰山之壓難當
　　乃於我師未進之先擕其部落載其重器跳而逺
　　去而葉爾奇木哈什哈爾二城之舊伯克等遂獻
　　城以降參贊明瑞一邀之於霍斯庫魯克副將軍
　　富徳再陷之於阿爾楚爾於是離心者面内前途
　　者反斾二酋惟挈其妻孥及舊僕僅三百人入拔
　　達克山境此
天恩助順者七也人跡不通之地語言不同之國既已
　　雀敺寧不狼顧其授我與否固未可定也然一聞
　　將軍之檄莫不援旗請奮整旅前遮遂得兇渠函
　　首露布遥𫝊此
天恩助順者八也夷考西師之後非予夙願之圖何則
　　實以國家幅員不為不廣屬國不為不多惟厪守
　　成之志無希開創之名兼以承平日乆人習於逸
　　既無非常之人安能舉非常之事而建非常之功
　　哉然而輾轉輻凑每以艱而獲易視若失而反得
　　故自締始以逮定功雖予自問亦將有所不解其
　　故而不敢期其必然者故曰非人力也
天也夫
天如是顯佑國家者以
祖宗之敬
天愛民䝉
眷顧者深也則我後世子孫其何以心
上蒼之心志
列祖之志勉繼繩於有永保丕基於無窮乎繫以銘曰
　　二酋偝徳始亂為賊是興王師報怨以直伊犁既
　　平蕞爾奚屑徐議耕闢徐議戍設以噢以咻伊予
　　本懐豈其弗戢圖彼藐囘彼囘不量怒臂當車戕
　　我王臣助彼狂狙始攻庫車僨轅敗事用人弗當
　　至今為愧悖逆罪重我武宜揚易將整師直壓彼
　　疆阿蘇烏什玉隴和闐𫝊檄以定肉袒羊牽二酋
　　孽深知不可活狼狽相顧固守其穴桓桓我師周
　　行萬里馬不進焉强弩末矣以四百人戰萬餘虜
　　退猶能守黒水築堡間信達都為之傷悼所幸後
　　軍早行在道督勅速援人同怒心曾不兩月賊境
　　逼臨賊境逼臨彼復徼隙馬繼以進賊營夜斫出
　　其不意賊乃大驚謂自天降孰敢鋒攖大鞣大膊
　　如虎搏兔案角隴種誰敢囘顧黒水圍解合軍暫
　　旋整旅三路期並進焉賊偵軍威信不可支挈其
　　妻孥遁投所依所依亦囘豈不自謀豈伊庇猿而
　　受林憂利厥輜重無遺盡掠遣其都丸遂來獻馘
　　詎惟獻馘並以稱臣捧賫表章將詣都門奏凱班
　　師前歌後舞尸逐染鍔温禺釁鼓露布至都正逮
　　初陽
慈寧稱慶亞歳迎祥
郊廟告成諸典並舉皇皇太學豐碑再樹豐碑再樹敢
　　予喜功用不得已
天眷屢䝉始之以武終之以文戡亂惟義撫衆惟仁布
　　惠施恩寰㝢共喜古不覊縻今為臣子疆闢二萬
　　兵出五年據實書事永矢乾乾
　御製重修
　　文廟碑記
　　舉江淮河濟以贊海吾知其不知海舉嵩岱恒華
　　以贊地吾知其不知地然則舉道徳仁義以贊
　　孔子者其亦類於是乎夫江淮河濟豈不為海所
　　納而不足以形海之大然海固不拒江淮河濟以
　　為水也嵩岱恒華豈不為地所載而不足以究地
　　之厚然地固不讓嵩岱恒華以為土也道徳仁義
　　豈不為
　　孔子所垂而不足以盡
　　孔子之量然
　　孔子固不外道徳仁義以為教也教之義始見於
　　虞書而未有定所夏校殷序周庠學則三代共之
　　是國學所昉乎夫三代既有學亦必有教而吾以
　　為
　　孔子立道徳仁義之教者何葢三代以前之教非
　　孔子不明三代以後之教非
　　孔子不立亦猶江淮河濟非海不納嵩岱恒華非
　　地不載道徳仁義非
　　孔子不垂也國學始於元太祖置
　　宣聖廟於燕京由元及明代有損益修葺至本朝
　　而崇奉規模為大備
列聖右文臨雍必事輪奐乾隆戊午朕詣學展儀先詔
　　易葢黄瓦聿昭茂典然丹艧雖致飾壯觀而上棟
　　下宇風雨燥濕厯年既乆浸欹是虞爰以歳丁亥
　　發帑二十餘萬特簡重臣司其事越己丑仲春告
　　蕆工朕親釋奠以落成焉先是言臣有以宜乘此
　　時修復辟雍圜水之制為請者禮官以為三代之
　　制弗相沿襲實政不必泥古朕以其言良是遂從
　　之門殿諸額一凖會典皆親書各懸於其所舉大
　　工者必勒碑以誌故敘其事書之若夫述
　　孔子之言仍以頌
　　孔子是猶繪日月星辰以象
天朕有所不能
　御製平定兩金川告成太學碑文
　　太上立徳其次立功又其次為立言而徳與功皆
　　頼言以𫝊言之無文行而不逺文之時義大矣哉
　　然𫝊徳之辭直而寡𫝊功之辭費而多直而寡者
　　不因文而徳自見二典三謨經世立教是也費而
　　多者必因文而功乃明周誥殷盤佶屈聱牙是也
　　吾嘗讀韓昌黎平淮西碑益悉此言之不爽何則
　　彼其藩鎮乃家奴之類慫惥因循以致宛成敵國
　　削而平之是宜引以為愧而不可炫以為功頼昌
　　黎之文㡬與江漢常武同稱耆定然有識者固
　　知其辭費而多飾而未知憲宗之愧與弗愧耳今
　　之平定金川之文不有類於斯乎解之者曰逆酋
　　覊縻徼外非若淮蔡之居中土元濟之為世臣也
　　吾則以為既已受職為土司則是我臣而其地近
　　接成都逺連衛藏則是我土我土我臣而横生逆
　　志蠶食隣封將欲大有所為弗勦而滅之則西川
　　將不能安枕兹雖蕆事與平定淮蔡擒呉元濟何
　　以異故宜引以為愧而不可炫以為功者以此金
　　川之始見於己已告功之文兹不複記記其復叛
　　而復征則其隂謀負恩已自戊寅年始葢戊辰之
　　師實縁其跳梁不靖而師既臨境彼即窮蹙乞降
　　遂以赦罪班師甫十年而其酋郎卡即與革布什
　　咱搆釁又四年遂與綽斯甲布及三雜谷為敵而
　　逆子索諾木兇悖益甚自恃地廣人衆力强與各
　　土司搆兵訖無寧歳故各土司皆畏之如虎而以
　　勢分力散又莫能如之何余以為業已受其降不
　　宜復加兵且蟻鬭蠻觸不足以勞王師因命地方
　　文武大吏隨宜彈壓令弗越内地界亦足以安民
　　而示度耳不虞地方大吏欲息事而每示寛逆酋
　　轉以為無足懼而日益逞其小金川逆酋僧格桑
　　者始則與索諾木水火相仇繼乃狼狽為奸於是
　　索諾木計殺革布什咱土司色楞敦多布取其印
　　勅以歸而僧格桑亦侵佔鄂克什地界且發兵圍
　　其土司色達拉之官寨期於必取總督阿爾泰提
　　督董天弼知事不可掩乃有發兵之請是役也或
　　咎阿爾泰依違誤事之過而余則以為阿爾泰之
　　過皆余之過葢金川因其地險衆悍乆蓄異志是
　　以有殺至維州橋之謡(維州本漢徼外羌冉驢地/蜀將姜維征羌駐此築壘)
　　(後因名為姜維城唐武徳初因其地置維州屢叛/屢復廣徳中陷吐蕃號為無憂城遂累入冦擾大)
　　(中時始後内附五代蜀州内徙改縣曰保寧宋景/徳初改曰威州元至元間以州治保寧縣并入明)
　　(洪武初於州境析置保縣尚本朝雍正五年省威/州入保縣屬茂州今其地  有維州橋之稱而促)
　　(浸番人以殺至維州橋播為謡曲/似係聞吐蕃舊事妄冀效尤耳)則其不忘内地
　　情率可知戊辰之役我師罙入屢勝即不宜赦其
　　罪而受其降此一誤也甫十年而郎卡偝恩作亂
　　以及逆子踵其蹟皆不及發兵問罪惟令地方大
　　吏隨宜處置又屢誤也以至尾大不掉終於興師
　　故予不咎人之議為窮兵黷武而轉咎已之類於
　　姑息養奸葢中國之制外域張撻伐則彼畏而斂
　　跡主和好則彼輕而生心漢唐宋明之覆轍率可
　　鑒也若謂予窮兵黷武則予頼
天恩平伊犂定囘部拓疆二萬餘里豈其尚不知止足
　　而欲滅蕞爾之金川以為揚赫濯紀勲烈之圖哉
　　雖然平伊犂定囘部其事大矣然費帑不及三千
　　萬成功不過五年兹兩金川小冦地不逾千餘里
　　人不滿三萬户而費帑至七千萬成功亦遲至五
　　年則以跬歩皆險番奴効命死守故能延至今日
　　而我將軍阿桂立志堅定決機明敏兩副將軍及
　　參贊領隊諸臣同心合力各軍士敵愾奮勇凡經
　　大小數百餘戰而後成功視平伊犂定囘部費力
　　轉不啻倍蓰設非
天恩助順衆志成城則金川未易言滅而國威或致少
　　損矣是不可以不記觀斯文者尚諒予懷慚悔過
　　之不暇知非稱功詡徳而為言其庶㡬乎繫之以
　　辭用誌始末云爾
　　小金首禍曰僧格桑兵救鄂什(向稱沃日今定為/鄂克什急呼之則)
　　(鄂什/也)竟抗顔行(僧格桑於庚寅夏與鄂克什土司/搆怨稱兵阿爾泰董天弼親往誡)
　　(諭奏稱逆酋遵教退歸亦遂釋而不問未數月復/圍鄂克什辛卯夏阿爾泰乃遣兵䕶鄂克什而逆)
　　(酋亦遂與/官兵交戰)督臣提臣每事遷就知弗勝任將軍别
　　授(阿爾泰等名為進兵仍思遷就完事因諭溫福/由滇赴川經理軍務且命桂林馳往視之辛卯)
　　(冬因阿爾泰始終遲疑現悞遂罷其職而以溫福/代為大學士授定邊將軍由西路督兵進攻其四)
　　(川總督則令桂林代/之統兵攻勦南路)攻破巴朗(向訛為斑/斕山今改)直取達
　　圍進抵資哩數月克之兩路夾擊遂得美諾鼠竄
　　狼奔金川助惡(溫福初至西路即䇿勵將士攻克/巴朗拉乗勝直取達圍進攻資哩)
　　(數月而克之繼命□昇額為副將軍同温福進勦/賊尋退還木蘭□我兵進抵路頂宗桂林在南路)
　　(其始顧合機宜連破約咱卡了諸寨並復革布什/咱侵地尋為宋元俊所誤致有墨壟溝之失桂林)
　　(匿不上聞為阿爾泰所劾因即罷斥而令阿桂為/副將軍赴南路代領其兵南路自達烏至僧格宗)
　　(皆峭壁懸崖碉卡林立阿桂董飭官軍勵勇摧堅/□入其阻乘勝進擣美諾賊巢壬辰十一月遂克)
　　(之温福亦攻克明郭宗至美諾與阿桂會復督兵/攻取布朗郭宗逆酋由僻徑竄入金川擒其父澤)
　　(旺解京乃𫝊檄撫定汗牛大板昭等寨落小金川/悉平而金川逆酋索諾木復敢黨惡拒命因移兵)
　　(並勦/之)既平趲拉(小金川番/語本名)遂討促浸(即金川/番語名)雪多
　　境險奏功以沈奏功以沈賊更遮郄緑營怯懦遇
　　戰辟易(攻勦促浸之兵温福由功噶爾拉阿桂由/當噶爾拉分兩路並進功噶之前為卡撒)
　　(丫口賊築碉斷徑不能進遂别由昔嶺統攻而碉/堅地險兼多雨雪攻之半年雖屢得賊卡終未扼)
　　(其要害緑旗兵既懦葸溫福又不善調度以二萬於/餘人散佈各卡防守遂以分而見單賊窺其罅隙)
　　(癸巳六月遣番衆數百由間道潛出煽誘趲拉降/番復叛董天弼庸懦失守為賊所戕賊益猖獗擾)
　　(温福後路直侵大營緑營兵衆先潰將領戰沒者/多溫福率親兵與賊搏戰亦遇害攢拉之地復失)
　　(逆酋等罪大惡/極愈不可寛矣)兵既無能將復失算豈如南路
　　全師而返(叶敢阿桂在當噶軍律明而士心固賊/不  犯然木果木有事之後當噶亦難)
　　(獨駐遂整勵兵衆/由南路全師而出)重調勁旅吉林索倫健鋭火器
　　其心忠純(前已簡𣲖八旗兵三千令赴川助勦為/溫福等奏止使木果木軍營有滿洲兵)
　　(在彼則緑營得所依恃亦不致倉皇潰竄是其事/仍由温福自誤幸阿桂一路軍氣甚整即授為定)
　　(西將軍並選健鋭火器營兵三千吉林索/倫黑龍江兵四千迅赴軍營重籌進勦)仍分兩
　　路堂堂正正不旬日間美諾重定(癸巳冬將軍阿/桂統兵由西路)
　　(進攻其南路則令明亮為副將軍進勦兩路並/進所向克㨗旬日之間即收復小金川全部)谷
　　噶既入馬尼(去/聲)並克豢養旗兵允得其力(阿桂等/於甲午)
　　(正月搶佔谷噶丫口山梁明亮等亦于是時攻克/馬尼兩路之兵皆因有八旗勁旅奮勇先登緑營)
　　(觀感激勸皆效法/恐後奏續甚速)釃三路進一阻宜喜及彼絨布
　　遇險而止(副將軍豐昇額同舒常於宜喜駐兵與/阿桂明亮共成三路第宜喜之兵攻勦)
　　(半載未能寸進而明亮則由馬尼攻得木谿卡卡/角及抵庚額特亦阻險未能進遂駐絨布寨)
　　阿桂西路則屢建功羅博淜普逮遜克宗(甲午三/月阿桂)
　　(攻克羅博瓦山梁六月攻克色淜普此諸寨並峯/峻碉堅賊衆悉心死守官軍皆渉險鋭攻殱醜甚)
　　(衆遂臨遜/克爾宗)喇穆山梁日則了口舉黙格爾以擾其
　　後(我兵攻克色淜普後賊衆防守力阿桂偵知/益喇穆迤西峯崖陡削賊備禦稍踈因分兵)
　　(超越進攻盡據其碉並攻克日則了口亦六月中/事其後兵進稍阻至十月初復繞道攻得黙格爾)
　　(山梁其榮噶爾博日爾/八當噶之賊皆截於後)明亮宜喜亦據嶺梁而復
　　難進徒然望洋(宜喜為賊要隘守禦極嚴豐昇額/舒常攻之一年未下繼而命豐昇)
　　(額改赴西路舒常在彼更不能進甲午夏因明亮/在絨布屢攻未進不宜頓兵於無用之地令其分)
　　(兵七千移攻正地明亮遣偵卒往探不見賊蹤難/以輕進亦赴西路協勦阿桂札止之㑹綽斯甲布)
　　(土司懇明亮駐宜喜并願效前驅明亮乃出其不/意分兵冒兩直進遂據宜喜山梁並攻得俄坡格)
　　(勒古賊因掘濠斷路/明亮等復為所阻矣)逮昨乙未略康薩爾木思工
　　噶賊碉並毁(阿桂自攻得黙格爾欲乘勝直進賊/復於康薩爾山梁抗阻兩月餘乙未)
　　(正月阿桂𣲖兵分路潛進拔其鹿角連越重濠躍/上碉頂遂毁其碉殱賊甚衆四月復攻得木思工)
　　(噶克了口從此/下壓勢益順矣)明亮河西亦有所據日旁以前五
　　十里路(明亮因達爾圖之路為賊所斷商之阿桂/謂當仍由宜喜一路進攻並𣲖西路兵一)
　　(千令福廩安帶往攻克甲索碉卡海蘭察亦往會/攻合力并撃先克撒撒谷其日旁右之沙壩山並)
　　(達爾圖得楞及溝内之斯年木咱爾各賊皆/紛紛案碉遁周團五十餘里寨落悉行焚燒)夾河
　　兩軍聲息可通並清後路遜克爾宗(五月中明亮/攻克額爾替)
　　(碉卡可下至平坡六月間復攻克石真噶寨阿桂/𣲖兵沿河從赤爾寨攻打隔河之沙爾尼一帶兩)
　　(岸夾撃聲息可通迨阿桂攻得噶爾丹喇嘛寺等/處居髙得勢以遜克爾宗在我兵之後留之非計)
　　(遂𣲖兵三路分進豐昇額督率攻勦或斫寨而入/或梯牆而進遂得其碉殺賊無算後路益肅清矣)
　　菑則大海昆色拉枯層層破要歩歩披嶇(阿桂以/昆色爾)
　　(喇嘛寺在拉枯喇嘛寺之上於此路尤為扼要其/菑則大海亦當並勦分𣲖將領統兵同往其毘色)
　　(爾山梁最險官兵皆蟻附上攻佔其碉寨復縱火/焚燒拉枯喇嘛寺又攻得菑則大海官兵無不超)
　　(越而登飛/騰而入)遂克勒圍紅旗飛遞而何四月大㨗未
　　至既克西里乃若建瓴科布(曲/)索隆(古/)不日而傾
　　(阿桂於八月十五夜攻克勒烏圍其附近碉卡木/城六十餘處一夕無不摧破八日而紅旗遞至木)
　　(蘭詳見聞㨗凱歌及誌事詩自奏㨗後四閲月雖/時有克獲未能罙入直至十一月初攻克西里軍)
　　(聲愈壯而賊勢愈蹙尋即攻得科布曲索隆古山/梁並克格隆古兠窩等要隘又掃清安布魯木一)
　　(帶益據建/瓴之勢矣)雍中舍齊易如拉朽密圍噶(喇/)依賊其
　　奚走(阿桂既由索隆古進攻朗阿古則朗噶克了/口等處皆克之並據噶占山梁十二月十七)
　　(日遂由瑪爾古當噶一帶寨落悉行掃蕩並克舍/齊喇嘛寺次日復攻克雍中喇嘛寺即於十九日)
　　(統兵直擣噶喇依四面圍攻水陸俱斷促浸番衆/自攻克勒為圍以來大小男婦紛紛投出其大頭)
　　(人布籠普阿納木達什阿庫魯等遂皆相率乞降/並索諾木之母阿倉姑阿青及其姊妹亦皆投至)
　　(軍營僉云索諾木莎羅奔兄弟並作惡之大頭人/丹巴沃雜爾等皆在圍中此葢逆酋賊黨等罪孽)
　　(深重一處天奪其魄/驅之    以就擒也)是時河西明亮亦入富徳馬
　　邦𫝊檄芥拾(明亮既克阿爾古等寨克取獨古木/開通乃當山梁並擣甲雜掃獨松河)
　　(西一帶悉行勦洗遇河會阿桂合攻賊巢富徳亦/將河南北之噶咱普庚額特曾達等各寨落全行)
　　(掃清直據馬爾邦亦遣兵與阿桂會富/徳所得之地俱不煩兵力易如拾芥)設非西路
　　圍噶喇依則其兩路亦無進期(明亮富徳兩路向/皆艱於攻取而富)
　　(徳乆駐絨布尤未能寸進自阿桂既克索隆古乗/勝席捲已圍噶喇依各處之賊皆膽破心散望風)
　　(漬降非果由力戰而得若非西路官兵直擣/賊巢則明亮富徳兩路仍未有進取之期也)諸軍
　　既合火攻周遭雖據三穴訖其奚逃然猶死守四
　　十餘日計窮力竭乞命而出(官兵四面合圍賊猶/負嵎力抗斷用大礮)
　　(環轟摧其碉卡將士等乘勢克取旁近寨落層層/進逼殱賊日多逆酋惶懼遣其兄岡達克彭楚克)
　　(次第詣營並即拘繋於是攻圍益急據其近碉斷/其水道索諾木窘廹無計遂於二月初四日早率)
　　(其兄弟莎羅奔甲爾瓦沃雜爾斯丹巴并兩土婦/及黨惡大頭人丹巴沃雜爾阿木魯綽窩斯甲尼)
　　(瑪噶喇克巴並兩喇嘛挈大小頭目男婦二千餘/人出寨逆前跪捧印信乞免誅戮因即悉就擒獲)
　　(自圍𠞰以來計四十餘日至是全境蕩年罪人斯/得紅旗於二月十二日馳至桃花寺行宫適當告)
　　(功敬隨東陵之期此實仰賴功將皇祖黙佑益深/感    諭將軍阿桂等統成    士擇日凱旋俟)
　　(東巡回蹕至黄新莊舉行郊/勞大與以昭偃武䇿勲之盛)金川之功阿桂居首
　　特恩異數加之宜厚(征勦全川之役實由將軍阿/桂藎誠體國不憚艱勞制勝)
　　(運籌克成偉績實為此事首功特封為頭等誠謀/英勇公加賞雙眼孔雀翎紅寶石㡌頂四團龍補)
　　(褂金黄帶紫/轡以昭崇奬)能出能入有權有經運長擊短後實
　　先聲金川之功允資羣力寸步層峯氷滑石仄將
　　軍指揮無不奮勇以此破敵鹿埵隴種金川之功
　　非予所期事弗可已久而得之鬭猶獸困捨懲雞
　　肋念我衆勞至今心惻金川之功允賴
上蒼靖彼蕃徼我武維揚勒碑太學用遵成例靜言思
　　之文以誌愧
　御製國學新建辟雍圜水工成碑記
　　名者實之賔實者名之主為學之方應務其實以
　　蘄循其名不可炫其名以致亡其實興學之源綦
　　要於國學國學者天子之學也天子之學曰辟雍
　　諸侯之學曰泮水北京之國學自元厯明以至本
　　朝盖五百餘年矣有國學而無辟雍名實或不相
　　稱焉雖有建議請復以乏水而格部議至今未復
　　癸卯春始有復建之諭甲辰冬乃觀新工之竣將
　　於乙巳仲春行釋奠禮遂臨雍以落成焉夫北京
　　為天下都㑹教化所先也大典缺如非所以崇儒
　　重道古與稽而今與居也雖乏水然有不改之井
　　汲以綆而用之無窮亦在人為之而已於是石之
　　鱗次見圜斯池水之鏡澄見明斯漪殿之據中見
　　隆其榱橋之通行見接其基上庠下庠雖難考二
　　典之制而東序西序總不出三代之規則是工之
　　舉也又予知過論所謂於不可已者仍酌行之之
　　意而物給價工給值原非勞民動衆之為若夫三
　　老五更之説予以為括于養老化俗之儀而非天
　　子臨雍所必應並行而不遺者葢弗見於詩書乃
　　特出杜氏通典之私耳且予向有三老五更之説
　　已明闢其謬兹不復綴乎詞雖然予更有懼於是
　　舉者夫是舉豈非復古興學之懿有何懼而予懼
　　之者恐後之人執予復古之説於一切衣冠典禮
　　皆欲效漢人之制則予為得罪
祖宗之人匪教伊虐甚慮不宜也予之子孫臣庶體予
　　此心於可復古者復之其不可復者斷不可泥古
　　而復之夫徒慕復古之虚名而致有忘
祖宗之實美非下愚而何予不為也予敬以是告子孫
　　以保我皇清萬年之基也
　御製三老五更説
　　三老五更之説不見於詩書其見於禮記者盖出
　　乎漢儒非孔子之言唯左傳三老凍餒之文為最
　　古然𫝊謂公聚朽蠧而三老反不見養遇非與五
　　更相提並論也注三老五更者多矣或謂上中下
　　夀或謂工商農而不及五更(出左傳/孔疏)或謂明天地
　　人與五行之事(出白/虎通)或謂取象三辰五星(出後漢/書禮儀)
　　(志/)或謂知三徳五事者(出鄭康成/禮記注)各以臆度不堪
　　僂指矣至蔡邕獨斷乃有父事之説而白虎通之謬
　　直以老更各一人且曰父一而已不宜有三吁可
　　怪哉天子養老即所以教孝於天下何至以父事
　　之且即其説父一而已則天子已自有父今復事
　　一人是非二父乎腐儒執虚文而謬大義真不值
　　一噱耳邕復解更為叟謂豕亥之訛夫叟與老同
　　既有老何藉叟為哉予以為三者天地人之數養
　　老自以三舉其數耳若夫五更則更事之説為近
　　而五倫五常莫不具於此人數不必其備行之以
　　敬誠愷悌則中和位育將在是矣後儒一切穿鑿
　　之論何足數哉
　御製
　臨雍講義
　　　為人君止於仁為人臣止於敬為人子止於孝
　　　為人父止於慈與國人交止於信
　　此雖言文王之止於至善而實訓萬古五倫之要
　　道也夫文王固身厯為君臣父子與人交而各盡
　　其善矣試思人孰不在五倫之中而各有當止於
　　其善之道乎是故為君者匪惟博施濟衆以為仁
　　即癉惡弼教之義亦必當本於仁而出之所謂止
　　也人臣之敬詎其夙夜匪懈恪恭承㫖之謂即繩
　　愆糾謬陳善閒邪亦必當本於敬而出之所謂止
　　也生事死葬祭之以禮人子之止於孝蓋終身之
　　事非謂無父母即無子之止於善也若夫父之曰
　　嚴似殊乎母之慈而不知父之嚴正所以行其慈
　　也至於兄友弟恭夫唱婦隨皆與人交之義而朋
　　友之信固該其中矣余固云此雖言文王之止於
　　至善而實訓萬古五倫之要道也
　　　天行健君子以自强不息
　　天一日一周是行健也然天之運行終古不息不
　　惟不息盖並不息亦無意於其間所謂健也此應
　　與中庸至誠無息並觀之所謂誠者天之道也若
　　夫法天之君子乃誠之者人之道然亦不外自强
　　不息而已葢天之不息無為而為人之不息則在
　　自强自强者必本於克已復禮人十已千成已成
　　物胥在乎是聖人之言非特為為君者言葢人人
　　皆有法天之道而為人君者益當夕惕朝乾孜孜
　　亹亹不遑暇逸以是為亟耳
　
　
　
　
　
　
　
　
欽定國子監志卷五
欽定四庫全書
欽定國子監志卷六
御製二
詩
世宗憲皇帝
御製詣太學詩
　禮樂牖民資大化國家造士在斯文臨雍觀禮崇儒
　切視學論經養俊殷濟濟橋門龍斾繞雍雍璧水鳯
　毛紛千官咸慶文明盛還佇同風率土忻
御製仲丁詣祭
　文廟詩
　扶植綱常百代陳天將
　夫子覺斯民帝王師法成隆治兆庶遵由臻至淳道
　統長垂今與古文明共仰聖而神功能溯自生民後
　地闢天開第一人
御製詣太學詩
　辟雍親莅止典禮重參稽管籥仍魚雅威儀自整齊
　禮門資至化義路牖羣黎永翊文明治休徵共受禔
　善俗禮為本仁民域可躋崇儒申術教造士列東西
　共式習如性咸成璋與珪興賢勤寤寐振徳日提撕
　皇上
　御製雍正己酉仲冬闕里
　　文廟上梁前二日慶雲見
上躬詣太學致祭恭紀二十四韻
　　化洽文明世風登熙皡時車書九有共禮樂萬方
　　綏至治乾坤應仁恩草木知崇儒欽往
　　聖重道禮
　　先師特舉
臨雍典頻行釋奠儀宫墻新棟宇殿廡整罘罳(文廟以/雍正甲)
　　(辰年/重修)軒爽盤青鳯觚稜卧赤螭桷成輝玉磶杗立
　　焕松楣上瑞方呈日卿雲恰應期非烟籠紫閣似
　　霧匝丹墀掞藻流光徧懸華曵曜竒鬱蓊承日麗
　　糺縵布天垂文運重離炳嘉祥衆目窺守臣封表
　　進大吏露章隨喜氣三宫滿歡聲九陌馳龍墀渙
　　大號
鳯詔凛如絲
聖徳誠光被
宸衷益慎持命期勤
翠輦卜日展
鸞旗
詣學行殊典𢎞文答景禧因加登選額(㑹試恩㫖明年/    加至四百)
　　(名壬子科鄉試/十名加一名)用勵作新思藝苑薫風普膠庠膏
　　雨滋唐虞風更洽洙泗道愈彌玉燭綿
皇祚金甌鞏
帝基萬年綏福履端拱樂無為
　御製石鼓詩
　　橋門森矗兩蒼松翠䕶雕鐫舞鳯龍漫説晉臣精
　　博物難稽周帝耀軍容銅駝已見藏荆棘石鼓依
　　然鎮辟雍百里聲聞今試扣太平留此溯遐蹤
　御製庚申仲秋丁祭
　　先師孔子詩
　　法
祖恢文徳崇儒禮
　　素王晨光開輦輅露氣浥旂常寅祀心恒凜丁辰
　　日正陽皇皇陳禮樂肅肅對宫牆言念百王後身
　　登
　　夫子堂君師誠有愧仰止志方長
　御製甲子二月上丁釋奠
　　先師孔子詩
　　靈春惟仲月吉日值丁辰禮樂遵先進詩書淑兆
　　民
　　宫牆増慕永俎豆薦馨新敢謂百王後能𫝊一脉
　　真承筐將素幣獻爵列儒臣試問得門者誰為不
　　愧人
　御製石鼓歌
　　石鼓之數符天干千秋法物世已少况乎辟雍所
　　羅列多士藉以資探討韓蘇傑作遥唱和近者徳
　　潛詩亦好濡筆將吟復屢停蛇足今添笑絶倒昌
　　黎建議雖不行至竟如言見誠蚤東坡寓意良獨
　　深新法當時實滋擾徳潛力欲追二公横盤硬語
　　抒文藻或文或宣辨已紛□□炱炱終莫考不獨
　　議禮如聚訟千古訾黄率兹道我命金石譜以來
　　觀之㕘半不能曉四馬六轡縱彷彿雲中如辨飛
　　龍爪㸃畫音訓費推尋刻舟求劍識誠小憶昨幸
　　魯入宫牆禮器惟見貽金卯此鼓上欲埒鼎彝存
　　羊愛禮洵可表大觀金填誌鄭重金人輦至燕京
　　肇韓意其然豈其然吾願興賢得真寳
　御製癸酉仲秋釋奠
　　先師孔子詩
　　髙居詎恃九重尊丁祭親承率駿奔山海從來欽
　　出類
　　宫牆何有得其門樂音六奏非鐘鼓禮器千年復
　　簋罇經席昨臨今釋奠躬行未逮敢他論
　御製丙子仲春釋奠
　　先師詩
　　經筵昨甫過釋奠此親臨寧僅崇文典惟殷望道
　　心衣冠集魚雅殿幕仰深沉道法參天地
　　神依貫古今千年綿後裔(聖裔襲封衍聖公孔/昭煥是日適陪祭)六
　　佾協元音
聖藻光楣梠(大成殿内皆留皇祖/    皇考    匾)
君師責並欽
　御製題國學瑞槐圖六韻(有序/)
　　國學古槐一株元臣許衡所植閲歳既乆枯而復
　　榮當辛未一枝再茁之初適
慈寧六旬萬夀之歳槐市諸生𫝊為瑞事大學士蔣溥
　　繪圖以紀曾題六韻卷中監臣觀保等請勒石講
　　堂垂示乆逺書以賜之
　　黌宫嘉䕃樹遺蹟緬前賢初植至元歳重榮辛未
　　年奇同
　　曲阜檜靈紀易林乾徵瑞作人化符祥
介夀筵(辛未歳是槐聖母六旬/大慶時    適重榮)喬柯應芹藻翠葉潤觚
　　編右相非誇繪(大學士蔣溥釋奠見/之因繪圖并紀以詩)由來事可𫝊
　　　(謹案乾隆十六年國子監署古槐重榮越八年/為乾隆二十四年大學士將溥恭繪進)
　(御呈䝉賜/  題復)
　(俞監臣之請石監中/親灑宸翰勒)
　御製己丑仲春上丁釋奠
　　孔子并落成國學即事詩
　　國學維新逮落成躬承
　　丁祭致寅精經綸萬古歸
　　陶冶
　　道徳千秋示典程祗覺行難增以愧未能言
　　贊出乎誠(見近作重修/國學碑記)
兩朝題額金章煥心法由來治法并
　　子曰三年必有成虞𫝊惟一與惟精益滋宵旰寸
　　心恧敢詡治安百世程周鼎載陳古如式(釋奠前/出内府)
　　(所藏周笵鼎尊卣罍壺簠簋觚爵/洗各一供  大成殿中用備禮器)春芹敬薦潔為
　　誠試看陪禮來東魯(時衍聖公孔昭煥聞命自曲/阜先期赴京陪位將事)
　　教澤帡幪奕葉并
　御製癸卯仲春丁祭
　　先師禮成述事詩
　　月令徒聞釋上丁用丁義未著明經象心承丙前
　　賢注内聖外王後世刑疏十四年増怵惕當春仲
　　月敢稽停擬仍明嵗奠
　　闕里重道猶應勵艾齡
　御製乙巳仲春釋奠
　　先師孔子禮成有述詩
　　考古今春舉辟雍䖍因釋奠致寅恭于焉敬對
　　神如在遑不深思道所從實願樸莪作舟楫詎徒
　　觀聴聳羔縫武公耄耋猶勤學予少於伊志敢慵
　御製上丁
　　釋奠後臨新建辟雍講學得近體四首
　　國學由來教化先北京建五百餘年空𫝊中統廟
　　修矣(案元史稱太祖平燕京以金樞宻院為宣聖/廟又世祖紀中統三年修宣聖廟此皆言南)
　　(城國子學葢瓦太祖初定燕京時所建也至選舉/志稱至元二十四年遷都北城立國子學于國城)
　　(之東又世祖紀二十四年閏二月設國子監乃今/城東國子監之權輿也是以己丑年  御製重修)
　　(文廟碑記云國學始于元太祖置宣聖廟於燕京/乃指燕京初設國子學之始而言兹城東之文廟)
　　(國子監則世祖至元二十四年遷都北城所立而/非中統所修矣向來紀載重叠每自相牴牾因為)
　　(訂正明晰/附識于此)獨惜辟雍典闕然酌古準今圖以剙穿
　　池引井璧成圓崇儒重遒心雖亹懼亦在兹記語
　　宣(古制天子之學曰辟雍請侯之學曰沣宫北京/國學自元厯明以至本朝五百餘年有國學而)
　　(無辟雍名實不稱雖有建議請復以乏水而格部/議昨癸卯春始命酌古準今穿池引井新建圜水)
　　(復親製碑文以復古而不可泥/古諄切告誡詳見辟雍碑紀文)
　　放勲巍蕩未言學教胄命䕫始有虞夏序殷宗因
　　遞述文豐武鎬豈相殊橋圜莫作徒觀者廷獻應
　　為有用儒却憶永平稱億萬(後漢紀稱明帝永平飬/二年上始諭羣臣躬)
　　(三老五更於辟雍饗射禮畢帝正坐自講諸儒執/經問難于前冠帶搢紳之人圜橋門而觀聴者葢)
　　(億萬計云云所記未免失實臨雍盛典觀聴雖多/然搢紳冠帶何至億萬人之多且圜橋之間豈能)
　　(容而人多擁擠亦必觀聴/不及史𫝊之誙往往類是)雖云善善却隣誣
　　三五昔經著説詳謂他杜撰失荒唐(三老五更之/説不見詩書)
　　(惟乾記出漢儒非孔子之言左傳始有三老凍餒/之文注疏者紛紛不一而蔡邕獨斷遂有父事兄)
　　(事之説白虎通直以為老更各一人且曰父一而/已不宜有三其謬更甚杜佑通典亦宗其説真成)
　　(杜撰矣向嘗著説闘之詳見三/老五更説令命刻於辟雍碑隂)祇宜養老示恩渥
　　難並臨雍贊禮煌韓愈不甘弟子列蔡新或備伯
　　兄行(韓愈荅吕毉山人書謂世無孔子不當在弟/子之列其見甚髙語甚正若今之羣臣孰可)
　　(當老更之席者獨大學士蔡新長于予四嵗或可/居兄事之列然恐其局趣弗敢當舉王導對晉元)
　　(帝之/語耳)慮其驚懼謝無當(去/聲)王導稱曽喻太陽(晉書/王導)
　　(傳帝登尊號百官陪列命導升御牀導固辭/曰若太陽下仝萬物蒼生何能仰照帝乃止)
　　祭毋欲數上丁逢
　釋奠禮成臨辟雍舉事率因待時節(北京國子監自/元迄今五百餘)
　　(年而辟雍圜水之制未備癸夘春始命興建甲/辰冬工竣此誠舉大事此亦必有時節之待也)崇
　　儒寧渠(去/聲)在儀容五倫知止須勤朂一已自强切
　　戒慵(是日講章起大學為人君止於仁為人臣止/於敬為人子止於孝為人父止於慈與國人)
　　(交止於信易經天行/健君子以自强不息)文質彬彬衆和樂重熙茂對
　　志滋恭
　
　
　
　
　
　
　
　
　
　
　
欽定國子監志卷六
欽定四庫全書
欽定國子監志卷七
詣學
　　　(臣/)等謹案戴記天子視學大昕鼓徴衆至然後
　　　天子至乃命有司行事興秩節祭先師先聖焉
　　　蓋禮之大也徳之備也自漢以還臨雍饗射圜
　　　橋觀聼史冊盛稱自是視學之典厯代舉行惟
　　　是酳饋受成敷揚景鑠而已至於春秋釋奠或
　　　委諸職守或遣官莅祭書親祀者蓋僅覯焉洪
　　　惟我
　　朝禮教隆備自我
太宗肇興釋奠
世祖
聖祖躬舉
臨雍典禮
親授經義
特頒勅諭訓勉師生迄為定制
世宗憲皇帝
親祀上丁登獻升香
詔改幸學為詣學又増置先賢先儒博士俾與陪祀隆
　　　文懋典昭示來兹我
　皇上丕纘
先緒
　躬行三獻
　鴻儀邁古
　恩賚有加所謂禮之大徳之備者稽諸前載罕有比
　　　倫謹志
親祀一卷
臨雍一卷為
詣學門而以元明以來臨雍之典附焉
詣學一
親祀
　　　順治十七年春正月庚辰以修葺
　　先師廟工成
世祖章皇帝親詣釋奠
　　　雍正二年夏六月戊戌以曲阜
　　聖廟災
世宗憲皇帝親詣國子監告祭
　　先師孔子
御素服不設鹵簿不鳴鐘不作樂王大臣以下陪祀諸
　　　臣並常服從事
(遣官惟謹案告祭例皆/      二年七年)
(特舉親祀之禮故謹載于此云/)
　　　雍正四年秋八月丁亥
世宗憲皇帝親詣
　　先師廟釋奠
特命以尚書四人分獻四配以侍郎四人分獻十一哲
　　　東西廡凡進帛爵于
　　先師皆
行跪獻禮
　　　雍正六年春二月丁酉
世宗憲皇帝親詣
　　先師廟釋奠
　　　雍正七年冬十二月辛酉以曲阜
　　聖廟工成慶雲見于
　　闕里
世宗憲皇帝親詣國子監告祭
　　先師孔子
　　　雍正十一年春二月丁巳
世宗憲皇帝親詣
　　先師廟釋奠始
行三上香禮
　　　乾隆三年春二月丁酉
　　聖廟易用黄瓦工成
　皇上親詣
　　先師廟釋奠始
　行三獻禮
　　乾隆五年秋八月丁未
　皇上親詣
　　先師廟釋奠
　　　乾隆九年春二月丁亥
　皇上親詣
　　先師廟釋奠
　　　乾隆十八年秋八月丁亥
　皇上親詣
　　先師廟釋奠
　　　乾隆二十一年春二月丁未
　皇上親詣
　　先師廟釋奠
　特命衍聖公孔昭煥陪祀
　(臨雍謹案舊制惟期行取衍聖公等來京陪祀觀禮/    盛典部臣先)
　(覲故釋奠則否時孔昭煥適入/    有是)
　(命/)
　　　乾隆三十四年春二月丁亥大修
　　先師廟工成
　皇上親詣釋奠
　　　乾隆四十八年春二月丁夘
　皇上親詣
　　先師廟釋奠
　親祀儀注(乾隆三/年増)
　　　先祭一日樂部設中和韶樂于
　　大成殿外階上分左右懸至日五鼔鑾儀衛陳
　法駕鹵簿於
　　午門外日出前六刻太常寺卿詣
　　乾清門告届時
　皇帝御祭服乘禮輿出宫引扈如常儀
　駕發警蹕
　　午門鳴鐘
　法駕鹵簿前導不陪祀王公百官咸朝服跪送導迎
　　　鼓吹設而不作
　皇帝至廟門外降輿贊引太常寺卿二人恭導由中
　　　門入至更衣大次少憩太常寺卿奏請行禮
　皇帝出大次盥洗贊引官恭導
　皇帝入大成中門由中階入殿中門至拜位前北嚮
　　　立太常贊禮郎引分獻官至階下夾甬道立鴻
　　　臚寺官引陪祀王公位殿外階上百官位階下
　　　左右序立均北面典儀官贊樂舞生登歌執事
　　　官各供迺職(以下自迎神至送/神皆典儀官唱贊)文舞六佾進贊
　　　引官奏就位
　皇帝就拜位立迺迎神司香官捧香盤進司樂官贊
　　　舉迎神樂奏昭平之章(凡舉樂皆司/樂官唱贊)贊引官奏
　　　就上香位導
　皇帝詣
　　先師香案前立司香官跪進香贊引官奏上香
　皇帝立上柱香次三上瓣香奏旋位
　皇帝旋位奏跪拜興(以下行禮/皆有奏)
　皇帝行二跪六叩頭禮王公百官均隨行禮奠帛行
　　　初獻禮司帛官捧篚司爵官捧爵進奏宣平之
　　　章舞羽籥之舞司帛官詣
　　先師位前跪獻三叩司爵官詣
　　先師位前立獻奠正中皆退分獻官各詣四配十
　　　二哲兩廡先賢先儒位前上香奠獻如儀司祝
　　　至祝案前跪三叩奉祝版跪案左樂暫止
　皇帝跪羣臣皆跪司祝讀祝畢詣
　　先師位前跪安於案上叩退樂作
　皇上率羣臣行三叩頭禮興行亞獻禮奏秩平之章
　　　(舞同/初獻)司爵官詣
　　先師位前獻爵奠於左儀如初獻行終獻禮奏叙
　　　平之章(舞同/亞獻)司爵官詣
　　先師位前獻爵奠於右儀如亞獻分獻官以次畢
　　　獻均如初樂止文徳之舞退乃徹饌奏懿平之
　　　章徹饌畢送神奏徳平之章
　皇帝率羣臣行二跪六叩頭禮有司奉祝次帛次饌
　　　次香恭送燎所
　皇帝轉立拜位旁西向候祝帛過復位樂作祝帛焚
　　　半奏禮成
　皇帝由大成中門出至廟門外陞輿
　法駕如常儀
　　崇聖祠承祭官分獻官于
皇帝出大次時入祠上香奠獻如春秋釋奠儀
　　　(謹案雍正四年所定儀注無上香禮爵止一獻/餘同今儀)
　　　各衙門承辦
　親祀事宜
　　　凡恭遇
　皇帝釋奠
　　先師廟工部于祀前一日自
　　先師廟門内至
　　大成殿門外鋪設棕毯又恭設大次於
　　大成門東其
　　大成殿四配十二哲分獻官
　　崇聖祠承祭官由太常寺前期奏派
　　大成殿司香司帛司爵俱用太常寺官
　　崇聖祠分獻官司香帛爵官
　　大成殿兩廡
　　崇聖祠兩廡分獻官司香帛爵生由國子監自行
　　　揀派移㑹太常寺餘與
　遣官釋奠同
　　　國子監承辦
　親祀事宜
　　　先期移文太常寺查取
　親祀典禮工部恭設大次並取鋪設棕毯工役于集
　　　賢門外柵欄門以内平墊黄土鑾儀衛領應差
　　　廟尸等紅駕衣二十件㡌二十頂帶二十條翎
　　　二十根餘應行事宜並與丁祭同
　
　
　
　
　
　
　
　
　
　
　
欽定國子監志卷七
欽定四庫全書
欽定國子監志卷八
詣學二
臨雍
　　　順治九年秋九月辛夘
世祖章皇帝詣國子監釋奠
　　先師
御彛倫堂
命祭酒(臣/)固爾嘉渾(臣/)李奭棠進講用易司業(臣/)傅達
　　　禮(臣/)馮杰進講尚書禮成翼日衍聖公(臣/)孔興
　　　燮祭酒(臣/)固爾嘉渾等率五經博士五氏後裔
　　　及國子監官生等表謝
命頒勅諭勉勵師生
賜衍聖公内院翰林官國子監祭酒司業等官五經博
　　　士五氏後裔及禮部太常光禄鴻臚三寺執事
　　　羣臣宴于禮部越日
賜衍聖公貂冠一朝服一祭酒司業錦縁領袖紵絲袍
　　　服各一監丞博士助教學正學録典簿五經博
　　　士筆帖式孔氏顔曾孟仲四氏生員紵絲袍服
　　　各一六堂諸生及各學教習師生並賚白金有
　　　差准觀禮五氏裔十五人入監肄業廣國子監
　　　鄉試中額十五名
　　　(謹案是年禮部奏准先期行取衍聖公五經博/士及孔顔曾孟仲五氏後裔陪祀觀禮)
　　　康熈八年夏四月辛丑
聖祖仁皇帝詣國子監釋奠
　　先師
御彛倫堂
命祭酒(臣/)賈禄(臣/)宋徳宜進講中庸司業(臣/)博濟(臣/)陳
　　　廷敬進講尚書既畢
聖祖親授經義翼日衍聖公(臣/)孔毓圻祭酒(臣/)賈禄等
　　　率官生表謝
命頒勅諭勉勵師生
賜羣臣宴于禮部
賜衍聖公冠服國子監官及五經博士等袍服諸生白
　　　金有差准觀禮五氏裔十五人入監肄業廣國
　　　子監鄉試中額八名
　　　雍正二年春三月乙亥朔
世宗憲皇帝詣國子監釋奠
　　先師
御彛倫堂
命祭酒(臣/)塞楞額(臣/)王傅進講大學司業(臣/)博禮(臣/)彭
　　　維新進講尚書既畢
世宗親授經義
特諭増復
　　先師廟
　　崇聖祠祔饗賢儒增置先賢先儒裔五經博士復
諭廣直省入學額數其人文最盛州縣小學改中學中
　　　學改大學大學如府學又
命監臣及直省學政録科時察實能貫通五經諸生仍
　　　聽以五經應試廣國子監鄉試中額十八名是
　　　日值祀歴代帝王廟齋期
駕還宫不作樂翼日衍聖公次子五經博士(臣/)孔繼溥
　　　祭酒(臣/)塞楞額等率官生表謝
命頒勅諭勉勵師生
賜聖裔監臣執事諸臣宴于禮部又
賜聖裔冠服監臣等袍服諸生白金有差觀禮進士九
　　　十五人舉人二百七十五人廕貢監生八旗官
　　　學生千六百八十五人並䝉
恩賚
　　　(謹案是年禮部行取衍聖公臣孔傅鐸有疾/奏以次子候襲五經博士臣孔繼溥敬代)
(世宗憲皇帝命班次視衍聖公惟所服仍其官又/命增閔氏後裔陪祀觀禮)
　　　乾隆三年春三月甲寅
　皇上親詣國子監釋奠
　　先師
　御彛倫堂
　命祭酒(臣/)國璉(臣/)李鳳翥進講中庸第一章司業(臣/)
　　　塞爾登署司業贊善(臣/)李文鋭進講尚書堯典
　　　既畢
　上親講諭經藴諸王公卿以下暨多士圜伏聽講翼
　　　日衍聖公(臣/)孔廣棨領監事尚書(臣/)孫嘉淦等
　　　率官生表謝
　上復頒勅諭訓勵師生
　賜衍聖公國子監官及執事諸臣宴于禮部
　賜衍聖公(臣/)孔廣棨
　御製樂善堂文集一部墨二匳貂四貂冠一朝服一
　　　領監事尚書(臣/)孫嘉淦祭酒(臣/)國璉等各錦縁
　　　領袖紵絲袍服一聖裔五人各紵絲袍服一貂
　　　四五經博士各紵絲袍服一貂二國子監官及
　　　孔顔諸氏生員各紵絲袍服一
　賜觀禮五氏後裔九十二人進士舉人貢監諸生二
　　　千三百餘人諸學教習師生千七百餘人白金
　　　有差准十三氏後裔三十一人入監肄業廣國
　　　子監鄉試中額十八名
　　　(謹案是年增冉言卜顓孫端木五經博士及諸/氏後裔各二人又增元聖後裔東野五經博士)
　　　(並其族二人赴京陪祀/)
　　　乾隆五十年春二月丁亥
　詔建辟雍工成
　皇上親詣國子監釋奠
　　先師
　御新建辟雍
　講學
　命大學士(臣/)伍彌泰大學士管理國子監事(臣/)蔡新
　　　進講大學為人君止於仁為人臣止於敬為人
　　　子止於孝為人父止於慈與國人交止於信祭
　　　酒(臣/)覺羅吉善祭酒(臣/)鄒奕孝進講易經天行
　　　健君子以自强不息既畢
　上親發御論諸王公卿以下暨多士朝鮮國使臣圜
　　　伏聴講翼日衍聖公(臣/)孔憲培大學士管理國
　　　子監事(臣/)蔡新等率官生表謝監(臣/)敬刋
　御論二篇通行頒發在京各該衙門官學及直省學
　　　政轉發各儒學師生咸資誦習以廣
　教思
　賜衍聖公國子監官及執事諸臣宴於禮部
　賜衍聖公(臣/)孔憲培貂冠朝服頒發刋刻
　御論二篇加
　賞徽墨二匣貂皮四張
　賜至聖後裔七人五經博士二十人各氏後裔三十
　　　八人八絲縀各一卷頒發刋刻
　御論二篇加
　賞徽墨二匣貂皮各二張
　賜進講大學士(臣/)伍彌泰(臣/)蔡新八絲縀各二卷滿
　　　漢祭酒司業(臣/)覺羅吉善等八絲縀袍褂各二
　　　卷監丞博士助教筆帖式等官每人八絲縀各
　　　一卷
　賜肄業諸生及在京觀禮進士貢監生廕生八旗官
　　　學教習及官學生銀各一兩各氏後裔送監讀
　　　書又欽奉
　諭㫖於乾隆五十一年丙午科順天鄉試皿字號卷
　　　内廣額十五名是日
　聖駕詣學適值慶雪大霈
　上念隨從執事諸臣及觀禮多士衣履沾濕所有執
　　　事扈從王公大臣衍聖公及文武官員俱紀録
　　　一次並
　加恩賜觀禮聖賢後裔縀各一卷進士舉人貢監生
　　　官學生等紡絲各一匹朝鮮國使臣大縀各一
　　　卷(乾隆三/年奏定)
　(臨雍謹案是年先經禮部陳奏查向例/    三日後内閣撰擬)
　(勅諭一道刋刻頒行今奉有/頒國子監)
　(御諭二篇于立極垂訓之道尤為深切粹精各衙門/禮成後由國子監敬謹刋刻通行頒發在京)
　(恩賜及直省學政轉行頒發各儒學又查向例絲袍/    五經博士聖賢後裔及國子監官俱係紵)
　(賜八縀袍今並改/    絲縀有差)
　(特派出進講之大學士二人亦與祭酒等一體/賞賜)
　視學儀注
　　　凡
　視學之日
　皇帝禮服乘輿
　詣學
　法駕鹵簿前導引扈如常儀王公百官俱齊集國子
　　　監祭酒司業率所屬官暨進士舉人朝服諸生
　　　公服跪迎于成賢街道右
　皇帝至廟門外降輿入太常寺卿二人恭導
　詣
　　大成殿釋奠于
　　先師孔子(上香奠帛爵一獻/樂三奏不讀祝)禮畢出
　　大成門入大次更衮服王以下咸更采服王公序
　　　立于大次之南各官均先詣彝倫堂庭中按朝
　　　班東西序立衍聖公在東班之首五經博士各
　　　氏後裔在班末均東西面北上記注官四人立
　　　西階下東面糾儀給事中御史各二人鴻臚寺
　　　鳴贊二人立東西階下均東西面北上宣制官
　　　一人立東檐下西面祭酒司業率所屬官暨進
　　　士舉人肄業諸生序立太學門首東西面南上
　　　禮部尚書奏請行
　講學禮國子監鳴鐘鼔
　皇帝出大次至門外乘輿導迎樂作由國子監中門
　　　入王公等隨入祭酒以下跪候
　駕過興咸隨入
　皇帝至彞倫堂降輿
　御講幄
　陞座記注官升西階入立堂内右楹之西糾儀官升
　　　東西階立東西檐下第三柱鳴贊升立第二柱
　　　王公立階上各官立階下均東西面鳴贊贊排
　　　班衍聖公率五經博士各氏後裔祭酒司業率
　　　所屬官及進士舉人諸生咸就拜位北面立班
　　　齊贊進衆進贊跪叩興衆行三跪九叩禮畢
　賜王公暨衍聖公大學士九卿坐鴻臚官引由左右
　　　門入堂内咸跪行一叩禮坐翰詹四品以下官
　　　國子監官六堂各學師儒五經博士各氏後裔
　　　進士舉人肄業諸生皆立東西階下圜堂下聴
　　　講鳴贊贊進講祭酒二人由左門入司業二人
　　　由右門入均北面立贊舉案執事官舉
　御案至
　御座前
　賜進講官坐祭酒就東案西面司業就西案東面各
　　　行一叩禮坐祭酒二人以次講四子書司業講
　　　經亦如之講畢贊舉案執事官舉
　御案置原位王公以下起立祭酒司業出率所屬官
　　　暨進士舉人諸生就拜位北面立禮部尚書奏
　　　𫝊
　制鳴贊贊有
　制祭酒以下皆跪宣制官進至中門左宣
　制曰聖人之道如日中天講究服膺用資治理爾諸
　　生其勉之宣訖贊跪叩興祭酒率衆行三跪九叩
　　　禮先退至成賢街恭竢
　賜王公大臣茶跪受坐飲各行一叩禮畢由左右門
　　　出就階下序立禮部尚書奏禮成
　駕興陞輿出太學門導迎樂作祭酒以下跪送如初
　　　迎儀
　皇帝還宫
　　　乾隆五十年
　詔建辟雍
　視學儀注
　視學之日工部官設更衣
　御幄於
　　大成殿階下之東南向樂部和聲署設中和韶樂
　　　於
　　辟雍殿階下設丹陛大樂於太學門内武備院設
　寶座鋪陳鴻臚寺設經書案一於
　寶座前又設講案二於
　寶座下稍南東西向祭酒恭捧
　御覽講章陳於案上書左經右捧進講副本陳書于
　　　左案陳經於右案進講滿漢大學士二人位左
　　　案西面滿漢祭酒二人位右案東面左翼王公
　　　四人衍聖公内閣大學士及吏部户部禮部通
　　　政司詹事府堂官滿漢各一人位進講大學士
　　　之後西面右翼王公四人兵部刑部工部都察
　　　院大理寺堂官滿漢各一人位進講祭酒之後
　　　東面
　　起居注官四人位西南隅亦東面侍儀給事中御
　　　史各二人位東西檐柱内聴講各官位橋南甬
　　　道東西六堂師生各序立堂階下朝鮮國使臣
　　　立甬道西班各官之末鴻臚寺鳴贊二人立東
　　　西檐柱外鳴贊官二人立于階下又鴻臚寺官
　　　四人分立
　　辟雍橋南左右鴻臚寺官四人分立太學門外左
　　　右皆東西面届時太常寺卿奏請
　皇上具禮服乘輿出宫
　　午門鳴鐘鼓不齋戒王以下文武各官於
　　東華門外分翼排立候
　駕過跪送
　法駕鹵簿前導不作樂
　駕出東華門至成賢街國子監祭酒司業率所屬官
　　　俱朝服諸生俱公服于街在跪迎陪祀王公大
　　　臣百官俱朝服先至大成門外祇候隨
　駕入
　皇上至更衣幄次降輿贊引對引官二員恭導
　皇上釋奠於
　　先師禮畢乘輿
　御彝倫堂更衮服各官咸更蟒袍補服王公大學士
　　　以下各官衍聖公率五經博士各氏後裔祭酒
　　　司業率所屬官及肄業諸生各學教習進士舉
　　　人貢生監生官學生均先至
　　辟雍南分東西班序立朝鮮國使臣立西班各官
　　　之末
　　起居注官侍儀給事中御史各按位立届時(臣/)部
　　　堂官奏請
　皇上臨辟雍行講學禮太學鳴鐘鼓(臣/)部堂官恭導
　　　前引後扈如儀
　皇上御辟雍殿陞
　寶座中和韶樂作奏盛平之章對引禮部堂官前引
　　　内大臣趨至前廊下立侍衛于階下東西翼立
　　　樂止鳴贊官贊齊班丹陛大樂作鴻臚寺官分
　　　引衍聖公進講大學士五經博士各氏後裔在
　　　東班祭酒以下各官在西班肄業諸生各隨東
　　　西班末聴鳴贊官贊行二跪六叩禮畢退復原
　　　位立樂止鴻臚寺堂官二員分引進講官四人
　　　由南橋升階鴻臚寺官二員分引王公衍聖公
　　　大學士九卿詹事由東西橋升階俱入左右門
　　　各就位立鴻臚寺堂官退就東西檐下立
　皇上賜派出之講官坐講官就位一叩坐王公大臣
　　　咸按班立鳴贊官贊進講滿漢進講大學士以
　　　次講四書
　皇上闡發書義宣示臣工王公衍聖公大學士以下
　　　及諸生并朝鮮使臣跪聆畢王公等及圜橋各
　　　官師生朝鮮使臣俱興滿漢祭酒以次講經
　皇上闡發經義各官及諸生朝鮮使臣跪聆亦如之
　　　畢王公及各官師生朝鮮使臣俱興進講官退
　　　就橋南偕司業以下各就拜位北面立丹陛大
　　　樂作鳴贊官贊跪叩興行三跪九叩禮以次退
　　　樂止國子監師生先至成賢街序立祇候
　御前進茶清樂作奏仰君師之章
　皇上賜王公衍聖公大學士九卿詹事茶俱行一跪
　　　一叩禮坐
　賜茶畢樂止鴻臚寺堂官引王公大學士以下各官
　　　自左右門出至橋南東西序立(臣/)部堂官奏禮
　　　成中和韶樂作奏道平之章
　皇上起座乘輿出太學門樂止祭酒司業率所屬官
　　　暨進士舉人諸生跪送候
　駕過興各官及朝鮮使臣咸退
　　　各衙門承辦
　視學事宜
　　　凡恭遇
　皇帝視學工部設大次于
　　大成殿東又恭設
　黄幄
　御座于彝倫堂正中鴻臚寺于
　御座之前稍東恭設
　御案南之東設祭酒講書案南之西設司業講經案
　　　内閣先期恭擬經書題進呈
　欽定祭酒撰四書講章司業撰五經講章均繕清漢
　　　文進呈
　御覽是日陳設
　講案王公百官一體齊集國子監其觀禮之五經博
　　　士各氏後裔以衍聖公領之守部進士以監丞
　　　領之舉人以博士領之六堂肄業生以六堂助
　　　教學正學錄領之八旗官學生以八旗助教教
　　　習領之各學學生以各學副管教長教習領之
　　　均先期到監演習禮儀
　詔建辟雍各衙門承辦
　臨雍事宜
　皇帝視學工部設更衣
　御幄於
　　大成殿階下東南向武備院設
　寶座於
　　辟雍殿内務府將
　　文華殿預備經筵講案案衣敬謹挪往並先期預
　　　備講官之講案案衣届期鴻臚寺陳設軍機大
　　　臣先期恭擬經書題進呈
　欽定大學士撰四書講章祭酒撰五經講章均繕清
　　　漢文進呈
　御覽届期陳設講案於
　　辟雍殿内務府鋪設進講官及侍班之王公大臣
　　　坐毡樂部和聲署於
　　辟雍殿階下設中和韶樂於太學門内設丹陞大
　　　樂其觀禮之五經博士各氏後裔以衍聖公領
　　　之守部進士以監丞領之舉人以博士領之六
　　　堂肄業生以六堂助教學正學録領之八旗官
　　　學生以八旗助教教習領之各學學生以各學
　　　副管教長教習領之講畢
　賜茶由内茶房光禄寺預備
　臨雍次日衍聖公率五經博士各氏後裔國子監祭
　　　酒司業率六堂及官學師生于
　　午門外奉表謝
　恩鴻臚寺設案禮部官捧表御史糾儀鳴贊序班贊
　　　禮
　賜衍聖公五經博士國子監官執事諸臣宴于禮部
　　　由光禄寺辦理
　　　國子監承辦
　視學事宜
　　　先期移文禮部查取
　視學典禮工部修葺
　　先師廟殿廡及彞倫堂以下㕔堂各處直省取官
　　　廕生恩㧞副嵗優貢生援例貢監生吏部取守
　　　部進士舉人宗學咸安宫景山等學取副管教
　　　長教習學生又准禮部劄送五經博士各氏後
　　　裔均到監觀禮其守部進士舉人迎
　駕時穿朝服觀禮時更采服有職之各氏後裔并各
　　　副管教長教習及有職之貢監生並穿補服其
　　　無職之各氏後裔及貢監生穿藍鑲青衫披肩
　　　金雀髙頂廕監生世職學生用所襲品級服色
　　　官學生穿青鑲藍衫披肩銀雀髙頂均先期榜
　　　示届期移文工部恭設大次並
　黄幄
　御座鴻臚寺設
　御案及祭酒等講經書案清漢文講章由博士擇六
　　　堂肄業生八旗官學生善書者繕寫觀禮職名
　　　由典籍查收入冊
　詔建辟雍國子監承辦
　臨雍事宜
　　　先期行文禮部查取
　　　新定
　　辟雍殿
　視學典禮行文工部修葺
　　先師廟殿廡直省咨取官廕生恩㧞副嵗優貢生
　　　援例貢監生吏部咨取在部候補候選進士舉
　　　人禮部咨取在京之進士舉人及候補滿漢各
　　　教習宗學覺羅學咸安宫景山左右翼世職等
　　　學咨取副管教長教習學生各館咨取謄録生
　　　又准禮部劄送五經博士各氏後裔均到監觀
　　　禮其守部進士舉人迎
　駕時穿朝服觀禮時更采服有職之各氏後裔并各
　　　副管教長教習及有職之貢監生並穿補服其
　　　無職之各氏後裔及貢監生穿藍鑲青衫披肩
　　　金雀髙頂廕監生世職學生用所襲品級服色
　　　官學生穿青鑲藍衫披肩銀雀髙頂均如舊定
　　　儀注先期榜示行文工部恭設
　黄幄内務府恭備
　御座
　御案講官書案并行文鴻臚寺陳設清漢文講章由
　　　博士㕔呈堂擇六堂八旗助教等善書者繕寫
　　　觀禮職名由典簿㕔查收入冊
　臨雍禮成後敬謹刋刻
　御論二篇通行頒發在京各衙門官學及直省學政
　　　轉發各儒學教習以廣
　教思
　　臨雍(附/)
　　　元
　　　至正八年夏四月乙亥帝幸國子學賜衍聖公
　　　銀印升秩從二品定子弟員出身(元史順/帝紀)
　　　明
　　　永樂四年春三月辛卯釋奠於
　　先師曰禮不可簡仍服皮弁行四拜禮御彝倫堂
　　　命祭酒胡儼坐講尚書堯典司業張智講易之
　　　泰卦次日賜祭酒以下宴於奉天門監生宴於
　　　丹墀賜儼智紵絲羅衣人二襲學官王峻用等
　　　三十五人各紵絲衣一襲監生朱瑨等三千七
　　　十四人鈔各五錠禮部請立視學之碑帝親製
　　　文勒石(明太/學志)
　　　正統九年春三月辛亥釋奠於
　　先師孔子命祭酒李時勉講臯陶謨司業趙琬講
　　　易文言明日賜宴賚如例御製重建太學碑文
　　　勒石學宫(仝/上)
　　　景泰二年春二月辛未釋奠於
　　先師孔子遣陳懋于謙王直陳循髙穀江淵商輅
　　　劉鉉分獻命祭酒蕭鎡講臯陶謨天聰明節司
　　　業趙琬講泰卦彖辭翼日宴賚如例加賜學官
　　　紗㡌監生絹人一疋是年遣官召衍聖公并三
　　　氏後裔赴京觀禮著為令(仝/上)
　　　成化元年春三月丁巳釋奠於
　　先師孔子(明史憲/宗紀)
　　　(謹案明史本紀凡言釋奠皆視學也又案禮志/成化前視學之祭不設牲不奏樂至是始用牲)
　　　(樂且命衍聖公分獻賜/服與宴並及三氏後裔)
　　　𢎞治元年春三月癸酉釋奠於
　　先師孔子詔定先期致齋一日奠加幣用太牢禮
　　　畢御彝倫堂命祭酒費誾坐講説命惟天聰明
　　　節司業劉震講乾卦大人與天地合徳一節明
　　　日宴賚如例(明太/學志)
　　　正徳元年春三月甲申親視學釋奠(仝/上)
　　　嘉靖元年春三月甲寅釋奠於
　　先師孔子遂視學命祭酒趙永講禹謨允若兹節
　　　司業呉惠講乾卦時乘六龍節翌日賜賚如制
　　　衍聖公率三氏後裔祭酒率學官諸生上表謝
　　　恩皆賜宴於禮部是年命衍聖公及顔孟博士
　　　孔氏老成者五人顔孟各二人赴京陪祀(仝/上)
　　　嘉靖十二年春三月丙辰釋奠於
　　先師孔子命大臣致奠
　　啟聖公祠遂視學命祭酒林文俊講益稷篇元首
　　　明哉節司業馬汝驥講頥卦彖辭諭諸生端本
　　　尚實勿徒事詞章(仝/上)
　　　隆慶元年秋八月癸未朔釋奠於
　　先師孔子命禮部侍郎録監事趙貞吉講禹謨克
　　　艱節司業萬浩講乾卦大象賜衍聖公祭酒司
　　　業等宴禮部免簪花作樂餘如例(仝/上)
　　　(謹案是年朝鮮陪臣李榮賢等六人各具本等/衣冠赴彝倫堂外觀禮廷議班列文臣之後)
　　　萬厯四年秋八月壬戌上親釋奠是日雨甚免
　　　講次日賜賚如例(仝/上)
　　　天啟五年春三月甲寅親視學釋奠(仝/上)
　　　崇禎二年春正月丙子釋奠於
　　先師孔子(明史莊/烈帝紀)
　　　明視學儀
　　　洪武十五年定制前期設御幄於大成門東南
　　　向設御座於彝倫堂至日學官率諸生迎駕於
　　　成賢街左帝入御幄具皮弁服詣
　　先師神位再拜獻爵復再拜四配十哲兩廡分獻
　　　如常儀帝入御幄易常服升輿至彝倫堂升座
　　　學官諸生五拜叩頭東西序立於堂下三品以
　　　上及侍從官以次入堂東西序立贊進講祭酒
　　　司業博士助教四人由西門入至堂中贊舉經
　　　案於御前禮部奏請授經於講官祭酒跪受賜
　　　講官坐乃以經置講案叩頭就西南隅几榻坐
　　　講賜大臣翰林儒臣坐皆叩頭序坐於東西諸
　　　生圜立以聴講畢叩頭退就本位司業博士助
　　　教各以次進講出堂門復位贊宣制學官諸生
　　　列班俱北面跪聴宣諭五拜叩頭禮畢學官諸
　　　生出成賢街送駕明日祭酒率學官上表謝恩
　　　永樂四年仍行四拜禮講畢賜百官茶祭酒等
　　　表謝帝御奉天門賜百官宴仍賜祭酒司業紵
　　　絲羅衣二襲學官各紵絲衣一襲諸生各鈔五
　　　錠正統五年幸國子監儀如前視學之日樂設
　　　而不作禮畢百官慶賀賜衣服宴皆及孔顔孟
　　　三氏子孫𢎞治元年定先期致齋一日奠加幣
　　　牲用太牢改分獻官為分奠官嘉靖元年定衍
　　　聖公率三氏子孫祭酒率學官諸生上表謝恩
　　　皆賜宴於禮部十二年以
　　先師祀典既正再視學命大臣致奠
　　啟聖公祠萬厯四年定次日行慶賀禮頒賞如舊
　　　免賜宴初憲宗取三氏子孫赴京觀禮又命衍
　　　聖公分獻至世宗命衍聖公及顔孟二博士孔
　　　氏老成者五人顔孟各二人赴京陪祀(明史/禮志)
　
　
　
　
　
　
　
　
　
　
　
　
　
　
欽定國子監志卷八
欽定四庫全書
欽定國子監志卷九
　廟制
　　　(臣/)等謹案學校祀
　　孔子西漢以前未有著令後漢明帝永平二年始
　　　臨辟雍帥郡國行鄉飲酒禮於學校皆祀
　　周公
　　孔子為先聖先師而國學廟祀無明文惟歐陽修
　　　集古録載魯相置卒史碑云故事辟雍祠
　　先聖盖國學祀
　　孔子始見於此迨魏正始以太牢祀
　　孔子為先聖配以顔子為先師晉宋及隋遵循弗
　　　改而廟制未詳唐武徳初命於國子學立
　　周公
　　孔子廟各一所至貞觀中停祭
　　周公始専立
　　孔子廟於國學自是遂為定制元都燕京建廟城
　　　東北隅營國子學於廟西明初改為北平府
　　　學永樂中仍改國子監立廟故址體制猶未
　　　壯也
　　　我
　　朝
列聖相承尊
　　師重道廟制増崇
　皇上御極之初隆禮
　　先師易盖黄瓦鴻規炳爍超越前代三十二年
　大發帑金二十餘萬
　特命廷臣鼎新殿宇大工告蕆
　釐正廟額
　御製碑文
　宸翰
　天章光榮楹桷洵亘古未逢之
　　盛典也謹志圖説一卷建葺一卷各以元明舊制
　　　附載其末為廟制門
　　廟制一
　　圖説

　
　
　
　
　
　
　
　
　　先師廟在都城東北安定門内成賢街國子監之
　　　左南向前為大門恭懸
　御書
　　先師廟額門凡三楹髙三丈中廣一丈三尺七寸
　　　左右各廣一丈一尺七寸深一丈九尺基髙二
　　　尺四寸覆黄琉璃瓦牆飾紅黄色楹柱門扉皆
　　　丹飾梁棟施五采大門外東西立下馬牌各一
　　　樹坊各二門南屏垣一髙一丈一尺五寸廣四
　　　丈六尺深四尺石座髙三尺五寸八字垣二髙
　　　九尺一寸廣二丈四尺深三尺二寸石座髙三
　　　尺上覆黄琉璃瓦垂柱等飾以緑琉璃東西柵
　　　欄二道又屏垣左右垣各一袤長三十一丈髙
　　　六尺七寸外圍垣袤長九十五丈髙六尺五寸
　　　均覆以版瓦垣皆丹飾大門内碑亭二左為明
　　　英宗新建太學碑右為乾隆三十二年重修
　　先師廟
　諭㫖碑門垣左右分列前明碑七進士題名碑四十
　　　六皆北向(詳見金/石門)内為
　　大成門恭懸
　御書
　　大成門額門凡五楹髙四丈九寸中廣一丈五尺
　　　七寸左右各廣一丈五尺深三丈二尺基髙六
　　　尺五寸覆黄琉璃瓦週以石闌中三門前後三
　　　出陛階各十有四級門左右翼以牆飾紅黄色
　　　左右門各一門外迤東為神厨五楹西向髙二
　　　丈八尺中廣一丈三尺左右各廣一丈二尺深
　　　二丈神厨南為井亭井甃以石亭髙一丈六尺
　　　六寸深廣一丈二尺又南為宰牲所三楹西向
　　　髙二丈四尺八寸中廣一丈一尺左右各廣五
　　　尺深二丈均覆綠琉璃瓦又南為更房西向髙
　　　一丈七尺六寸廣一丈二尺深一丈五尺覆以
　　　版瓦門外迤西為神庫五楹東向髙二丈八尺
　　　中廣一丈三尺左右各廣一丈二尺神庫南為
　　　持敬門西向髙二丈三尺七寸廣一丈八尺深
　　　二丈又南為承祭官致齋所三楹東向髙二丈
　　　八寸中廣一丈一尺五寸左右各廣一丈五寸
　　　深二丈均覆綠琉璃瓦又南屋一楹即更衣亭
　　　舊址東向髙一丈七尺六寸廣一丈二尺深一
　　　丈五尺覆以版瓦門外階以下為外墀左右分
　　　列
　　國朝歴科進士題名碑五十有二元碑二元進士
　　　題名碑三明進士題名碑三十一皆南向(詳見/金石)
　　　(門/)門内左右列㦸二十有四石鼓十石鼓音訓
　　　碣一(詳見金/石門)中為
　　大成殿恭懸
　御書
　　大成殿額殿凡七楹髙七丈六尺三寸中廣一丈
　　　八尺五寸次二楹各廣一丈六尺又次四楹各
　　　廣一丈五尺深八丈基髙七尺圍廊重簷覆黄
　　　琉璃瓦殿中恭懸
聖祖仁皇帝御書額一曰萬世師表(康熈二十四年/      頒掲)
世宗憲皇帝御書額一曰生民未有(雍正三年掲/      頒)
　皇上御書額一曰與天地參
　御製聫一曰氣備四時與天地鬼神日月合其徳教
　　　垂萬世繼堯舜禹湯文武作之師(乾隆三年奠/  上親釋)
　　　(製頒御/    掲)又
　御製聨一曰齊家治國平天下信斯言也布在方策
　　　率性修道致中和得其門者譬之宫墻(乾隆三/年  先)
　　　(師廟工成掲/  御製頒)殿前月臺一髙六尺五寸廣八丈
　　　四尺一寸深四丈三尺九寸週以石闌三出陛
　　　前及左右各一階十有七級月臺前為甬路東
　　　西分列碑亭十一座俱覆以黄琉璃瓦恭勒
聖祖仁皇帝御製
　　至聖先師孔子贊(康熙二/十五年)
御製顔曾思孟四子贊(康熙二/十八年)
御製平定朔漠碑(康熙四/十三年)
世宗憲皇帝御製平定青海碑(雍正/三年)
御製仲丁親祭詩(雍正/六年)
　皇上御製臨雍紀事碑(乾隆/三年)
　御製平定金川碑(乾隆十/四年)
　御製平定準噶爾碑(乾隆二/十年)
　御製平定囘部碑(乾隆二/十四年)
　御製重修
　　文廟碑(乾隆三/十三年)
　御製平定兩金川碑(乾隆四十一年御碑文/俱恭載        製門)殿東西
　　　掖各十楹南向髙二丈五尺一寸中一楹廣一
　　　丈九尺五寸深如之餘各廣一丈二尺七寸深
　　　一丈九尺五寸東西廡各十九楹髙三丈一尺
　　　八寸各廣一丈二尺五寸深二丈九尺兩廡之
　　　南東西列舍各十二楹北向東為祭器庫西為
　　　樂器庫中一楹廣一丈九尺五寸餘各廣一丈
　　　二尺二寸深如之均覆綠琉璃瓦西廡南燎爐
　　　一西北瘞坎一殿後長垣一有門在西掖後北
　　　向通
　　崇聖祠
　　(大謹案向稱/  成殿)
　　(先師廟二門統稱廟門盖始于明臣張璁非禮也/  乾隆三十三年)
　(皇上因飭工修廟之時/特頒明詔増廟門額曰)
　　(先師廟改殿額曰/大成殿二門額曰)
　　(大成/門云)

　
　
　
　
　
　
　
　
　　崇聖祠在
　　大成殿後正殿五楹髙三丈一尺八寸五分中廣
　　　一丈六尺五寸左右各廣一丈三尺三寸深二
　　　丈六尺基髙五尺七寸前有月臺一髙五尺五
　　　寸廣四丈九尺深二丈五尺三寸三出陛前及
　　　左右各一階十有一級東西廡各三楹髙二丈
　　　四尺四寸中一楹廣一丈三尺五寸次二楹各
　　　廣一丈一尺五寸深二丈五尺五寸東南燎爐
　　　一周繚以垣中為門三楹髙二丈六尺八寸中
　　　廣一丈三尺五寸左右各廣一丈一尺五寸深
　　　一丈八尺左右門各一門外西折有門一楹西
　　　向正殿正門均覆綠琉璃瓦兩廡㼧瓦門楹丹
　　　艧
　　(崇謹案本名/  聖祠)
　　(啟聖祠明嘉靖九年建/國朝雍正元年加封)
(勅易先師五代並為王爵合祀祠中奉/    名)
　(皇崇聖祠之三年/  上御極)
　(特命聖祠易盖緑琉璃瓦三十二年/  崇)
　(大發帑金與事鼎新焉/  先師廟並)

　
　
　
　
　
　
　
　
　　　土地祠在
　　崇聖祠後迤西正祠三楹南向髙一丈七尺五寸
　　　廣一丈一尺深一丈八尺左右掖房各一楹髙
　　　一丈四尺一寸廣九尺深一丈四尺前抱厦一
　　　楹髙一丈一尺三寸又前左右廂房各二楹髙
　　　一丈三尺九寸廣一丈八尺四寸深一丈二尺
　　　均覆以版瓦周繚以垣前為大門髙七尺九寸
　　　廣一丈深五尺左右小門各一
　　　(謹案祠之始立無考明太學志云土地祠五間/在饌堂門之右疑即此也)
　　(國朝康熙戊辰丙戌乾隆己巳甲申節經丹艧三/  十二年附)
　　(先師廟大工一體庀材加焕飾焉/)
　　圖說附
　　　元
　　文宣王廟在東北緯塗之南北東經塗之東殿四
　　　阿崇十有七仭南北五尋東西十筵者三左右
　　　翼之廣亦如之衡達於兩廡兩廡自北而南七
　　　十步中門崇七仞有四尺修半之廣十有一步
　　　門東門西之廡各廣五十有二步外門左右為
　　　齋宿之室以間計各十有五神厨神庫南直殿
　　　之左右翼以間計各七殿而廡廡而門外至於
　　　外門内至於厨庫凡四百七十八楹(吳澄文/正公集)
　　(先謹案此即今國子監廟學燬于兵宣撫王檝請/  師廟址也元初都城)
　　(宣以金樞宻院地創之于是置學城南並建立學/  聖廟世祖至元四年遷都北城以南城國子)
　　　(為大都路學廟為大都路學廟廷議營立廟學/久而未成至成宗大徳間始克集事前代殿宇)
　　　(之制可考見者盖始於此云/)
　　　明
　　先師廟正殿七間初稱
　　大成殿後題曰
　　先師廟髙三丈六尺廣十三丈一尺深七丈一尺
　　　露臺東西八丈八尺南北四丈五尺基髙六尺
　　　上有石闌前有石階級左右石階級各一殿之
　　　東掖為祭器庫十一間髙一丈五尺每間廣一
　　　丈三尺深一丈三尺基髙一尺八寸西掖為樂
　　　器庫十一間髙廣深入與祭器庫同東西廡各
　　　十九間髙一丈六尺每間廣一丈三尺深一丈
　　　八尺基髙二尺當廡門之中有小階級内墀東
　　　碑亭一座正統新建太學碑樹焉西井一口石
　　　甃兩墀雜植松桂槐栢共六十一株兩廡之南
　　　折而北向為東西序各十一間門各一髙一丈
　　　五尺每間廣一丈三尺深一丈三寸基髙一尺
　　　八寸兩序之中為大成門後題曰廟門五間中
　　　門三東西各列㦸十二門髙二丈六尺廣七丈
　　　九尺前後深四丈八尺基髙五尺周環石闌前
　　　後各石階級三門内石鼓各五西石鼓文音訓
　　　碑一通門外東神厨五間宰牲亭三間井亭一
　　　座井一口石甃西神庫五間持敬門一間致齋
　　　所一間外墀東元加封
　　聖號詔書碑一通(大徳十一/年七月建)西元加封
　　先聖父母妻并顔曾思孟制祠碑一通(至順二年/九月建)
　　　東西各有南北對廊樹歴科進士題名碑雜植
　　　松栢共五十七株櫺星門三間隔衢為屏墻外
　　　地一方東西廣七丈五尺深四尺為木欄以䕶
　　　焉(明太/學志)
　　　(謹案此即元大徳時所建廟址也明正統間以/故學卑隘命有司撤而修之左廟右學于是始)
　　　(備矣/)
　　啟聖祠南向正堂五間髙三丈廣七丈八尺深二
　　　大五尺前有露臺髙五尺五寸長二丈五尺廣
　　　五丈前有石階級東西従祀堂各三間髙二丈
　　　廣三丈七尺深一丈三尺祠門三間髙二丈廣
　　　三丈深二丈六尺基髙一尺五寸前有石階級
　　　兩旁為周垣各有門以通拜謁外由西出大門
　　　一間髙二丈六尺廣一丈八尺深二丈八尺門
　　　外即廣儲門之通路(同/上)
　　　土地祠五間在饌堂門之右繚以垣中為門折
　　　而西一門即由廣儲門之路而入者舊名小廣
　　　儲門(同/上)
　
　
　
　
　
欽定國子監志卷九
欽定四庫全書
欽定國子監志卷十
　廟制二
　建葺
　　順治八年
世祖章皇帝以武功耆定文教誕敷將於明年
視學釋奠
特諭禮部繕修
　　聖廟
　　　順治十四年以西廡稍圯
特發帑金三萬兩鳩工興作至十六年吿成
　　　康熙六年
聖祖仁皇帝將舉
臨雍釋奠大典
諭禮部修
　　先師廟俟工成日諏吉以聞
　　　康熙十八年修
　　先師廟西廡及
　　啟聖祠
　　　康熙四十二年
特發内帑修
　　先師廟
命和碩理親王董其事至四十四年吿成
　　先師神位移奉順天府學
　　　康熙五十二年祭酒(臣/)徐日暄奏請修葺廟廡
　　　奉
㫖交廣善庫動帑辦理
　　先師神位移奉敬一亭中
　　　雍正元年
世宗憲皇帝纘承丕緒將舉
臨雍釋奠大典
特諭禮部暨工部修葺
　　文廟
　　　雍正八年國子監奏請修葺
　　先師廟
詔太常寺委員經理
　　　雍正十一年太常寺奏請修葺
　　先師廟東西廡
詔從之
　　　乾隆二年
　皇上初登大寳將以明年二月舉
　臨雍釋奠大典
　特飭太常寺預修
　　文廟
　　　又
　特命
　　大成殿
　　大成門易黄瓦
　　崇聖祠易綠瓦
(世宗憲謹案先是里/      皇帝命闕)
　(皇聖廟殿廡門垣易用黄琉璃瓦至是規制宜加崇/  上以國子監為首善觀瞻之地辟雍)
　(特命飾/)
　　(大成殿門易黄瓦部覆奏/崇聖祠易緑瓦禮)
　　(先師廟大門外屏垣均用黄瓦/崇聖祠前中門均用緑瓦)
　(詔従之/)
　　　乾隆三十二年
　皇上以太學
　　聖廟自改用黄瓦鼎新後閲年已乆宜重加修葺
　　　以昭美備
　特發帑金二十餘萬敬謹繕葺
　命大學士忠勇公傅恒等總理其事
　　先師神位移奉彛倫堂中
　　　又
　命
　　先師廟碑亭並易黄瓦
　　(大謹案墀/  成殿)
(駿烈國朝建立碑亭九座凡黄瓦其康熙二十五年/    鴻功勒石太學者並覆)
(聖祖御製孔子贊又二十八年/    先師)
(御製四賢贊雍正六年三座均用緑瓦至是監臣陸宗/世宗御製丁祭詩碑亭)
(聖徳淵楷等言三亭舊覆緑瓦者皆/      深鳴謙協吉以爾時)
　(特文廟尚用綠瓦不欲特示尊崇也今自乾隆三年/  命)
(列祖至聖殿庭改覆黄瓦宜並用黄瓦以符體制/    謨典自應益著輝煌)
　(詔從之/)
　　　乾隆三十三年
　　先師廟工成
　皇上以門題殿榜向沿明臣張璁陋議
　特命詳考彛章宣示釐正改殿額為
　　大成殿二門額為
　　大成門增廟門額為
　　先師廟並
　親書頒掲焉
　　(先謹案凡程由太常寺及國子監奏/  師廟工)
　(聞者或交内務府或交工部丁祭先時整飭止由國/命下之日發帑興修至毎年)
　　　(子監於祀前一月移太常寺經理/)
　　建葺附
　　　元
　　　至元四年作都城畫地宫城之東為廟學基(程/鉅)
　　　(夫雪/樓集)
　　　(謹案時遷都北城營立廟學廷議紛雜功用弗/成)
　　　至元二十四年設國子監命立
　　孔子廟(吳澄文/正公集)
　　　(謹案元史成宗紀云大徳十年正月營國子學/于)
　　(文宣王廟西據此則立廟應在建學之先然是時/  特設官以立教而未有定所故雖有立廟之)
　　　(命而規模亦未具也/)
　　　元貞元年詔立
　　先聖廟久未集(程鉅夫/雪樓集)
　　　大徳六年建
　　文宣王廟於京師(元史成/宗紀)
　　　十年
　　廟成(同/上)
　　　至正十六年命修葺
　　孔子廟宇(王圻續文/獻通考)
　　　明
　　　永樂初建廟於太學之東(明史/禮志)
　　　(謹案永樂九年廟成至十八年乃遷都/)
　　　宣徳四年修北京國子監
　　大成殿前兩廡(明宣宗/實録)
　　　正統八年修國子監
　　先師廟(明太/學志)
　　　(謹案孫承澤學典正統元年吏部主事李賢/請以佛寺之費修舉太學從之明史英宗紀)
　　(孔正統九年新建太學成釋奠于八年工成于九/  子盖是役創議于元年下詔于)
　　　(年也/)
　　　𢎞治十四年詔
　　文廟櫺星門外修屏墻以蔽之(同/上)
　　　(謹案時禮部侍郎謝鐸言櫺星門外有小巷/横溝積穢宜髙築屏牆以為障蔽乃貿地東)
　　　(西廣七丈五尺深四尺築屏牆上覆青色琉/璃瓦兩傍築小紅牆覆以筒瓦䕶以欄)
　　　嘉靖九年改稱
　　大成殿為
　　先師廟
　　大成門為廟門(明史/禮志)
　　(先謹案時大學士張璁縁帝意言議乃改稱廟并/  聖祠宇宜稱廟不稱殿下諸臣)
　　　(易去大成之名/)
　　　萬厯二十八年
　　文廟易以琉璃瓦(春明夢/餘録)
　　(孔謹案兩京靑瓦至是従司業傅新徳請始易以/  子廟皆用)
　　　(琉璃瓦/)
　
欽定國子監志卷十
欽定四庫全書
欽定國子監志卷十一
　祀位
　　　(臣/)等謹案國學自唐開元中廟祀
　　孔子冊贈王爵始正南面之位用宫懸之樂被衮
　　　冕之服較之晉備三牲四時致祭宋齊崇奉秩
　　　比上公典綦重矣逮宋迄明並用王者之禮嘉
　　　靖中始改廟像為木主易王爵稱
　　先師
　　國朝因之尊崇之典斟酌修明益臻美備至於厯
　　　代賢儒祔饗時進時退或増或减迄無定議我
世宗憲皇帝特封
　　先師五代並為王爵又
命廷臣詳考賢儒行事罷者復之缺者増之
　皇上釐正位次復吳澄之從祀升有子於哲位誠萬
　　　年不易之隆規已謹志
　　聖位一卷配饗從祀一卷為祀位門而以元明來
　　　尊奉之典暨諸賢儒進退沿革各附卷末云
　　祀位一
　　聖位
　　先師廟大成殿中奉
　　至聖先師孔子神位南嚮木主髙二尺五寸五分
　　　廣六寸五分厚一寸朱地金書小座髙四寸五
　　　分大座髙一尺四寸五分龕二重内龕連座髙
　　　九尺四寸廣六尺深三尺七寸外龕髙一丈七
　　　尺四寸廣一丈五尺六寸深八尺一寸均安黄
　　　琉璃大座上座髙三尺廣一丈七尺二寸深九
　　　尺七寸
　　(先謹案位/  聖神)
　　(國初監明舊制用木主稱/至聖先師孔子)
(世祖章皇帝順治二年國子祭酒李若琳言聖人賛乾/      坤曰大哉乾元至哉坤元曰大成曰至聖洵非)
　　(孔子之德配乾坤者莫能當之今稱法經天緯地/至聖而遺大成乾坤之義未備又謚)
　　　(曰文聖善周聞曰宣洵非徳兼君師莫能當之/今稱)
　　(先師而遺謚號如英君誼辟止曰某君某王而去/  聖神文武之謚可乎惟稱)
　　(大成至聖文宣先師庶至徳隆名倍為闡揚禮科/  給事中龔鼎孳是若琳言下諸臣議行加)
　　(孔子謚號為大成至聖文宣先師十四年/  給事中張文光又言聖至)
　　(孔子賛美難以形容曰/至聖則無所不該曰)
　　(先師則名正而實稱順治初年仍元舊謚而不稱/  王竊意追王固屬誣聖即加大成文宣四字亦)
　　(孔不足以盡為/  子宜改主)
(詔從至聖先師孔子宫遂為定制節奉/    之通行直省學)
(諭㫖門俱恭載/聖諭)
　　崇聖祠中奉
　　肇聖王木金父
　　裕聖王祈父
　　詒聖王防叔
　　昌聖王伯夏
　　啓聖王叔梁紇神位皆南嚮木主髙一尺七寸寛
　　　四寸五分厚五分赤地金書正位五龕中獨座
　　　左右両龕合座龕髙七尺廣六尺一寸深三尺
　　　七寸木座髙二尺三寸五分廣七尺二寸深四
　　　尺八寸石座髙二尺六寸五分中座廣八尺五
　　　寸東西連座廣一丈四尺四寸深五尺九寸
　　(大謹案明嘉靖中張璁始請於/  成殿後别立)
　　(啟聖祠祀公/聖父叔梁)
(世宗國朝帝雍正元年/    憲皇)
(命諸臣議封世五代廷臣以應封公爵議上/    孔子先)
(詔諸臣復議由是定封王/    木金父公為肇聖)
　　(祈父公為裕聖王/防叔公為詒聖王)
　　(伯夏公為昌聖王合祀五代更名/叔梁公為啓聖王)
　　(啓聖祠為見/崇聖祠詳)
(聖諭門/)
　　聖位(附/)
　　　元
　　　大徳十一年秋七月辛巳加封
　　至聖文宣王為
　　大成至聖文宣王(元史武/宗紀)
　　(孔謹案漢平帝元始元年始追諡年改諡/  子曰褒成宣尼公魏太和十六)
　　(文聖尼父北周大象二年封鄒國公唐乾封元年/  贈太師天授三年封隆道公神龍元年諡曰)
　　(文宣開元二十七年封年加諡/文宣王宋大中祥符元)
　　(元聖文宣王五年改諡始加/至聖文宣王至元武宗)
　　(大成之稱考是時武宗即位尚未改元祭祀志作/  至大元年七月者非今從元史本紀載八)
　　　至順元年秋閠七月戊申加封
　　孔子父齊國公為啟聖王母魯國太夫人為啟
　　　聖王夫人(元史文/宗紀)
　　(聖謹案宋大中祥符中追封/  父為齊國公)
　　(聖母為魯國太夫人至是始晉王爵從孔思晦請/  也)
　　　至順三年春正月壬午封
　　孔子妻鄆國夫人為大成至聖文宣王夫人(仝/上)
　　　明
　　　正統十二年巡按直𨽻御史李奎請加封
　　孔子不允(南雍/志)
　　　成化十二年北監祭酒周洪謨請加
　　孔子帝號改大成至聖為神聖廣運不允(仝/上)
　　　嘉靖九年冬十一月大學士張璁言
　　孔子宜稱先聖先師不稱王編修徐階力言不可
　　　帝怒謫其官乃自製正
　　孔子祀典説大畧謂
　　孔子以魯僭王為非寧肯自僭復為正
　　孔子祀典申記璁因作正
　　孔子廟祀典或問奏之帝令集議御史黎貫是階
　　　言亦禠職給事中王汝梅等極言不宜去號帝
　　　皆斥為謬論于是諸臣皆言人以聖人為至聖
　　　人以
　　孔子為至宋眞宗稱為
　　至聖其意已備乃更正
　　孔子謚號曰
　　至聖先師孔子(明史世/宗紀)
　　(孔謹案𢎞治中翰林院檢討劉端言大成者孟子/  子封典尚襲元舊未能改正所謂)
　　　(取譬之詞所謂文宣者齊主髙洋之謚不可擬/盛徳宜節去大成文宣四字别定尊榮美謚下)
　　(先有司議乆不決至是帝用璁言/  師謚號始定)
　　　嘉靖九年遵南京國子監制改製
　　至聖先師木主髙二尺三寸七分廣四寸厚七分
　　　座髙四寸長七寸厚三寸四分朱地金書題曰
　　至聖先師孔子去王號及大成文宣之稱(明史/禮志)
　　(孔謹案洪武四年宋濓上主以棲神無設像之事/  子廟堂議云古者造木)
　　(先開元禮設堂上西楹間設先師神座于東北席/  聖神座于)
　　　(皆以筦則猶掃地而祭也今因開元八年之制/摶土肖像失神明之義矣議上不報至十五年)
　　　(始改國子監廟像為木主而天下學廟如故永/樂中改北平府學為國子監廟猶塑像成化十)
　　　(六年監臣祝瀾請易木主為周洪謨所斥嘉靖/九年張璁復言宜用木主塑像宜毁于是禮臣)
　　　(議用木主仍擬大小尺寸著為定式/)
　　啓聖公木主髙一尺四寸廣二寸六分厚五分座
　　　髙二寸六分長四寸厚二寸赤地墨書於
　　大成殿後别立室以祀(仝/上)
　　(啟謹案𢎞治元年王恕請立祠祀/  聖王不報正統二年裴侃言)
　　(聖父元已晉封請創殿于之闕里至是從張璁言/大成殿西崇祀時止命行)
　　(啟始建于學宫焉/  聖祠)
　
　
　
　
　
　
　
　
　
　
　
欽定國子監志卷十一
欽定四庫全書
欽定國子監志卷十二
　祀位二
　　配饗從祀
　　大成殿四配位木主髙一尺七寸寛四寸五分厚
　　　五分赤地金書小座髙三寸五分大座髙一尺
　　　五分東西連二龕合座龕髙六尺五寸廣七尺
　　　一寸深四尺三寸五分木座髙一尺九寸廣一
　　　丈四尺八寸深五尺五寸五分緑琉璃座髙二
　　　尺三寸廣一丈六尺五寸深七尺
　　　復聖顔子(漢永平十五年祠七十二弟子顔子/位第一後世因之魏正始二年晉配)
　　　(饗位唐貞觀二年稱先師縂章元年贈太子少/師太極元年贈太子太師開元二十七年封兖)
　　　(公宋大中祥符二年封兖國公/元至順元年贈兖國復聖公)
　　　述聖子思子(宋崇寜元年封沂水侯大觀二年/從祀于左邱眀二十一賢之間端)
　　　(平二年升列十哲咸淳三年封沂國公/晉配饗位元至順元年贈沂國述聖公)
　　　　　並西面北上
　　　宗聖曽子(唐總章元年贈太子少保太極元年/贈太子太保開元八年以曽子受孝)
　　　(經特為塑像坐于十哲之次二十七年贈成伯/宋大中祥符二年封瑕邱侯政和元年改封武)
　　　(城侯淳祐二年晉配享位封郕國/公元至順元年贈郕國宗聖公)
　　　亞聖孟子(宋元豐六年封鄒國公七年晉配/享位元至順元年贈鄒國亞聖公)
　　　　　並東面北上
　　大成殿十二哲位木主髙一尺四寸廣三寸五分
　　　厚五分赤地金書小座髙二寸五分大座髙一
　　　尺東西各連六龕合座龕髙六尺二寸廣三尺
　　　九寸五分深二尺八寸木座髙一尺八寸廣二
　　　丈三尺七寸深三尺九寸綠琉璃座髙一尺八
　　　寸五分廣二丈五尺五寸深五尺
　　　先賢閔子(唐開元八年從祀二十七年封費/侯宋大中祥符二年封瑯琊公)
　　　先賢冉子(唐開元八年從祀二十七年封薛/侯宋大中祥符二年封下邳公)
　　　先賢端木子(唐開元八年從祀二十七年封黎/侯宋大中祥符二年封黎陽公咸)
　　　(淳三年/改黎公)
　　　先賢仲子(唐開元八年從祀二十七年封衛侯/宋大中祥符二年封河内公成淳三)
　　　(年改/衛公)
　　　先賢卜子(唐貞觀二十一年與左邱明等二十/一人以經師從祀開元八年始以十)
　　　(哲從祀二十七年封魏侯宋大中祥/符二年封河東公咸淳三年改魏公)
　　　先賢有子(唐開元八年從祀二十七年封卞伯/宋大中祥符二年封平隂侯咸淳三)
　　　(年子思升四配衆議升有子為十哲不果明洪/武二年崇仁訓導羅恢請升有子而黜宰我不)
　　　(報隆國朝初祀子東廡/乾  三年升十二哲)
　　　　　並西面北上
　　　先賢冉子(唐開元八年從祀二十七年封鄆侯/宋大中祥符二年封東平公咸淳三)
　　　(年改/鄆公)
　　　先賢宰子(唐開元八年從祀二十七年封齊侯/宋大中祥符二年封臨淄公咸淳三)
　　　(年改/齊公)
　　　先賢冉子(唐開元八年從祀二十七年封徐侯/宋大中祥符二年封任城公咸淳三)
　　　(年改/徐公)
　　　先賢言子(唐開元八年從祀二十七年封吳侯/宋大中祥符二年封丹陽公咸淳三)
　　　(年改/吳公)
　　　先賢顓孫子(唐開元八年從祀二十七年封陳/伯宋大中祥符二年封宛邱侯政)
　　　(和元年改頴川侯咸淳/三年封陳公升十哲)
　　　先賢朱子(宋淳祐元年從祀元至元二十二年/封齊國公明崇禎十五年稱為先賢)
　　　(位在七十子之下漢唐諸儒之上/國朝康熈五十一年升為十一哲)
　　　　　並西序東嚮
　　　(謹案顔曽思孟四配定位始于宋咸淳三年蓋/前此止以顔子配也十哲之稱則始見于唐開)
　　　(元八年命改十哲為坐像自唐以後皆沿舊制/宋端平二年以顔子既配祀)
　　(孔子不當復在十哲之列乃升子思子于哲位咸/  淳三年子思于升列四配復升顓孫子於哲位)
　　(朝我/)
(聖祖仁皇帝以朱子註釋羣經闡發道理五十一年/    孔孟之後有禆斯文功為宏鉅康熈)
(命廷臣詳議尊崇之典大學士遵議朱子配饗/    孔廟本在東廡先賢之列應請升於)
(詔從大成殿東序位次先賢卜子下徐元夢言/    之是為十一哲乾隆三年尚書)
　　(孔子偶思與難之賢記者誌之因號十哲宋代升/  配子張)
　　(本朝又躋朱子是十哲名数並非其舊似可無拘/  有子氣象大似聖人諸弟子常欲以事)
　　(孔子者事之有子宜升哲位時元夢并欲退冉有/  宰我從祀兩廡而升南宫适子賤于堂上哲位)
　　(聖大學士鄂爾泰等議以冉宰兩賢子為游夏諸/  門髙第佑饗千秋豈容輕議惟有)
　　　(賢所服孟子亦稱智足知聖從前未躋十哲似/為缺典應如所請南宫适子賤升哲之説似不)
　(上納可從于是移朱子神位于西序先賢顓孫子之/    其言)
　　(大次而升有子神位於之次是為十二哲云/  成殿東序先賢卜子)
　　大成殿兩廡從祀先賢先儒神位木主髙一尺三
　　　寸六分廣三寸五分厚六分赤地墨書小座髙
　　　二寸大座髙七寸五分東廡連四龕十六座龕
　　　髙五尺八寸廣二尺八寸深三尺木座髙二尺
　　　六寸廣共一丈二尺深四尺一寸磚座髙一尺
　　　二寸通廣二十丈一尺六寸深六尺五寸西廡
　　　連四龕十五座又獨龕一座廣二尺八寸深二
　　　尺二寸木座廣四尺深三尺二寸餘同東廡
　　　先賢蘧子瑗(唐開元二十七年從祀封衛伯宋/大中祥符二年加内黄侯明嘉靖)
　　　(九年改祀于鄉廡國朝雍正/二年復祀為東  先賢之首)
　　　先賢澹䑓子滅眀(唐開元二十七年從祀封江/伯宋大中祥符二年加金鄉)
　　　(侯/)
　　　先賢原子憲(唐開元二十七年從祀封原伯/宋大中祥符二年加任城侯)
　　　先賢南宫子适(唐開元二十七年從祀封郯伯/宋大中祥符二年加襲邱侯政)
　　　(和元年改/汶陽侯)
　　　先賢啇子瞿(唐開元二十七年從祀封䝉伯/宋大中祥符二年加湏昌侯)
　　　先賢司馬子耕(唐開元二十七年從祀封向伯/宋大中祥符二年加楚邱侯政)
　　　(和元年改/睢陽侯)
　　　先賢梁子鱣(唐開元二十七年從祀封趙伯/宋大中祥符二年加千乘侯)
　　　先賢冉子儒(唐開元二十七年從祀封祀伯/宋大中祥符二年加臨沂侯)
　　　先賢伯子䖍(唐開元二十七年從祀封聊伯/宋大中祥符二年加沐陽侯)
　　　先賢冉子季(唐開元二十七年從祀封東平/伯宋大中祥符二年加諸城侯)
　　　先賢漆雕子徒父(唐開元二十七年從祀封須/句伯宋大中祥符二年加髙)
　　　(苑/侯)
　　　先賢漆雕子哆(唐開元二十七年從祀封武城/伯宋大中祥符二年加濮陽侯)
　　　先賢公西子赤(唐開元二十七年從祀封郜伯/宋大中祥符二年加鉅野侯)
　　　先賢任子不齊(唐開元二十七年從祀封任城/伯宋大中祥符二年加當陽侯)
　　　先賢公良子孺(唐開元二十七年從祀封東年/伯宋大中祥符二年加牟平侯)
　　　先賢公肩子定(唐開元二十七年從祀封新田/伯宋大中祥符二年加梁父侯)
　　　先賢鄡子單(唐開元二十七年從祀封銅鞮伯/宋大中祥符中未經贈爵大觀四)
　　　(年從議理局/言加聊城侯)
　　　先賢罕父子里(唐開元二十七年從祀封乘邱/伯宋大中祥符二年加祁鄉侯)
　　　先賢榮子旂(唐開元二十七年從祀封雩婁/伯宋大中祥符二年加厭次侯)
　　　先賢左人子郢(唐開元二十七年從祀封臨淄/伯宋大中祥符二年加南華侯)
　　　先賢鄭子國(唐開元二十七年從祀封滎陽/伯宋大中祥符二年加朐山侯)
　　　先賢原子亢(唐開元二十七年從祀封萊蕪/伯宋大中祥符二年加樂平侯)
　　　先賢亷子潔(唐開元二十七年從祀封莒人/伯宋大中祥符二年加胙城侯)
　　　先賢叔仲子㑹(唐開元二十七年從祀封瑕邱/伯宋大中祥符二年加博平侯)
　　　先賢公西子輿如(唐開元二十七年從祀封重/邱伯宋大中祥符二年加臨)
　　　(胊/侯)
　　　先賢邽子巽(唐開元二十七年從祀封平陸/伯宋大中祥符二年加髙唐侯)
　　　先賢陳子亢(唐開元二十七年從祀封穎伯/宋大中祥符二年加南頓侯)
　　　先賢琴子張(唐開元二十七年從祀封南陵/伯宋大中祥符二年加頓邱侯)
　　　先賢歩叔子乗(唐開元二十七年從祀封淳于/伯宋大中祥符二年加博昌侯)
　　　先賢秦子非(唐開元二十七年從祀封汧陽/伯宋大中祥符二年加華亭侯)
　　　先賢顔子噲(唐開元二十七年從祀封朱虚/伯宋大中祥符二年加濟隂侯)
　　　先賢顔子何(唐開元二十七年從祀封開陽伯/宋大中祥符二年加堂邑侯明嘉)
　　　(靖九年因張璁之請停其從/祀  國朝雍正二年復祀)
　　　先賢縣子亶(二國朝雍正/  年増祀)
　　　先賢樂正子克(宋政和五年封利國侯配饗/孟廟  國朝雍正二年増祀)
　　　先賢萬子章(宋政和五年封博興伯從祀/孟廟  國朝雍正二年増祀)
　　　先賢周子敦頣(宋淳祐元年從祀封汝南/伯元至順二年加豫國公)
　　　先賢程子顥(宋淳祐元年從祀封河南/伯元至順二年加豫國公)
　　　先賢邵子雍(宋咸淳三年從/祀封新安伯)
　　　　　右三十九人並東廡西靣北上
　　　先賢林子放(唐開元二十七年從祀封清河伯/宋大中祥符二年加長山侯明嘉)
　　　(靖九年改祀于鄉先國朝雍正/二年復祀為西廡  賢之首)
　　　先賢宓子不齊(唐開元二十七年從祀封單伯/宋大中祥符二年加單父侯)
　　　先賢公冶子長(唐開元二十七年從祀封莒伯/宋大中祥符二年加髙密侯)
　　　先賢公晳子哀(唐開元二十七年從祀封郳伯/宋大中祥符二年加北海侯)
　　　先賢髙子柴(唐開元二十七年從祀封共城/伯宋大中祥符二年加共城侯)
　　　先賢樊子湏(唐開元二十七年從祀封樊伯/宋大中祥符二年加益都侯)
　　　先賢商子澤(唐開元二十七年從祀封睢陽/伯宋大中祥符二年加鄒平侯)
　　　先賢巫馬子施(唐開元二十七年從祀封鄫伯/宋大中祥符二年加東阿侯)
　　　先賢顔子辛(唐開元二十七年從祀封蕭伯/宋大中祥符二年加陽穀侯)
　　　先賢曹子䘏(唐開元二十七年從祀封曹伯/宋大中祥符二年加上蔡侯)
　　　先賢公孫子龍(唐開元二十七年從祀封黄伯/宋大中祥符二年加枝江侯)
　　　先賢秦子商(唐開元二十七年從祀封上洛伯/宋大中祥符中未經贈爵大觀四)
　　　(年從議禮局/言加馮翊侯)
　　　先賢顔子髙(唐開元二十七年從祀封瑯邪/伯宋大中祥符二年加雷澤侯)
　　　先賢壤駟子赤(唐開元二十七年從祀封北徴/伯宋大中祥符二年加上邽侯)
　　　先賢石作子蜀(唐開元二十七年從祀封亢父/伯宋大中祥符中未經贈爵大)
　　　(觀四年從議禮/局言加鉅平侯)
　　　先賢后子處(唐開元二十七年從祀封營邱伯/宋大中祥符中未經贈爵大觀四)
　　　(年從議禮局/言加膠東侯)
　　　先賢奚容子蒧(唐開元二十七年從祀封下邳/伯宋大中祥符二年加濟陽侯)
　　　先賢顔子祖(唐開元二十七年從祀封臨沂伯/宋大中祥符二年未經贈爵大觀)
　　　(四年從議禮局/言加富陽侯)
　　　先賢句子井疆(唐開元二十七年從祀封淇陽/伯宋大中祥符二年加滏陽侯)
　　　先賢秦子祖(唐開元二十七年從祀封少梁/伯宋大中祥符二年封鄄城侯)
　　　先賢縣子成(唐開元二十七年從祀封鉅野/伯宋大中祥符二年加武城侯)
　　　先賢公祖子句兹(唐開元二十七年從祀封期/思伯宋大中祥符二年加即)
　　　(墨/侯)
　　　先賢燕子伋(唐開元二十七年從祀封漁陽/伯宋大中祥符二年加研封侯)
　　　先賢樂子欬(唐開元二十七年從祀封昌平/伯宋大中祥符二年加建城侯)
　　　先賢狄子黒(唐開元二十七年從祀封臨濟/伯宋大中祥符二年加林慮侯)
　　　先賢孔子忠(唐開元二十七年從祀封汶陽/伯宋大中祥符二年加鄆陽侯)
　　　先賢公西子蒧(唐開元二十七年從祀封祝阿/伯宋大中祥符二年加徐城侯)
　　　先賢顔子之僕(唐開元二十七年從祀封東武/伯宋大中祥符二年加宛句侯)
　　　先賢施子之常(唐開元二十七年從祀封乗氏/伯宋大中祥符二年加臨濮侯)
　　　先賢申子棖(唐開元二十七年從祀封魯伯/宋大中祥符二年加文登侯)
　　　先賢左邱子眀(唐貞觀二十一年以經師從祀/宋大中祥符二年封瑕邱伯政)
　　　(和六年改中都伯明崇/禎十五年稱為先賢)
　　　先賢秦子冉(唐開元二十七年從祀封彭衙伯/宋大中祥符二年加新息侯明嘉)
　　　(靖九年因張璁言停其從/祀  國朝雍正二年復祀)
　　　先賢牧子皮(二國朝雍正/  年増祀)
　　　先賢公都子(宋政和五年封平隂伯從祀/孟廟  國朝雍正二年増祀)
　　　先賢公孫子丑(宋政和五年封夀光伯從祀/孟廟  國朝雍正二年增祀)
　　　先賢張子載(宋淳祐元年/從祀封郿伯)
　　　先賢程子頤(宋淳祐元年從祀封伊陽/伯元至順二年加洛國公)
　　　　　右三十八人並西廡東靣北上
　　　先儒公羊子髙(唐貞觀二十一年從祀宋/大中祥符二年封臨淄伯)
　　　先儒伏子勝(唐貞觀二十一年從祀末/大中祥符二年封乗氏伯)
　　　先儒董子仲舒(元至順元年從祀明洪武二十/九年封江都伯成化三年改廣)
　　　(川/伯)
　　　先儒后子蒼(明嘉靖九/年從祀)
　　　先儒杜子子春(唐貞觀二十一年從祀宋/大中祥符二年封緱氏伯)
　　　先儒諸葛子亮(二國朝雍正/  年増祀)
　　　先儒王子通(明嘉靖九/年從祀)
　　　先儒范子仲淹(十國朝康熈五/  二年増祀)
　　先儒歐陽子修(明嘉靖九/年從祀)
　　先儒楊子時(元至正二十二年封吳國公贈太/師予祀於鄉眀𢎞治八年從祀封)
　　　(將樂/伯)
　　先儒羅子從彦(明萬厯四十/二年從祀)
　　先儒李子侗(元至正二十二年封越國公贈太/師予祀於鄉明萬厯四十二年從)
　　(祀/)
　　先儒吕子祖謙(宋景定二年從/祀封開封伯)
　　先儒蔡子沈(元至正二十二年封榮國公贈太/師謚文正加建國公明正統二年)
　　(從祀成化二/年封崇安伯)
　　先儒陳子淳(二國朝雍正/  年增祀)
　　先儒魏子了翁(二國朝雍正/  年增祀)
　　先儒王子柏(二國朝雍正/  年增祀)
　　先儒趙子復(二國朝雍正/  年增祀)
　　先儒許子謙(二國朝雍正/  年增祀)
　　先儒吳子澄(明正統八年從祀封臨川郡公嘉/靖九年因張璁言停其從祀  國)
　　(朝乾隆二/年復祀)
　　　先儒胡子居仁(明隆慶十/二年從祀)
　　　先儒王子守仁(明萬厯十/二年從祀)
　　　先儒羅子欽順(二國朝雍正/  年増祀)
　　　　　右二十三人並東廡西面北上
　　　先儒榖梁子赤(唐貞觀二十一年從祀宋大中/祥符二年封龔邱伯政和元年)
　　　(改睢/陽伯)
　　　先儒髙堂子生(唐貞觀二十一年從祀宋/大中祥符二年封萊蕪伯)
　　　先儒孔子安國(唐貞觀二十一年從祀宋/大中祥符二年封曲阜伯)
　　　先儒毛子萇(唐貞觀二十一年從祀宋/大中祥符二年封樂夀伯)
　　　先儒鄭子康成(唐貞觀二十一年從祀宋大中/祥符二年封髙密伯明嘉靖九)
　　　(年改祀於鄉祀國朝/雍正二年復)
　　　先儒范子寗(唐貞觀二十一年從祀宋大中祥/符二年封髙密伯明嘉靖九年改)
　　　(祀子鄉年國朝/雍正二  復祀)
　　　先儒韓子愈(宋元豐七年從/祀封昌黎伯)
　　　先儒胡子瑗(明嘉靖九/年從祀)
　　　先儒司馬子光(宋咸淳三/年從祀)
　　　先儒尹子淳(二國朝雍正/  年增祀)
　　　先儒胡子安國(元至正二十二年封建國公贈/太師予祀于鄉明正統二年從)
　　　(祀成化三年/封建寜伯)
　　　先儒張子栻(宋景定二年從/祀封華陽伯)
　　　先儒陸子九淵(明嘉靖九/年從祀)
　　　先儒黄子幹(二國朝雍正/  年增祀)
　　　先儒真子徳秀(元至正二十二年封福國公予/祀于鄉明正統二年從祀成化)
　　　(二年封/浦城伯)
　　　先儒何子基(二國朝雍正/  年增祀)
　　　先儒陳子澔(二國朝雍正/  年增祀)
　　　先儒金子履祥(二國朝雍正/  年増祀)
　　　先儒許子衡(元皇慶二/年從祀)
　　　先儒薛子瑄(明隆慶二/年從祀)
　　　先儒陳子獻章(明萬厯十/二年從祀)
　　　先儒蔡子清(二國朝雍正/  年増祀)
　　　先儒陸子隴其　(國朝康熈間御史雍正二年/    世宗憲皇帝詔増入)
　　　(文廟從祀乾隆元年建立賜謚曰清獻是時禮/部奏應照謚號給銀    石碑隴其御史秩五)
　　　(品㑹典内無五品碑價例因/  贈官内閣學士兼侍郎)
　　　　　右二十三人並西廡東靣北上
　　　(謹案從祀諸賢唐迄宋初並列殿上至政和二/年從祀新儀成殿上惟祀配位哲位諸弟子及)
　　　(先儒分列東西舍是為兩廡從祀之始明易像/為主自四配以下均去封爵概稱先賢先儒而)
　　(國位次或進或退厯朝沿革不一復康熈五十四/  朝監于前代于祀位尤多所増)
(聖祖仁年帝允部臣議覆學政余正請以范仲淹學問/      皇)
(世宗憲精純宜從祀西廡先儒韓愈之次雍正二年宜/      皇帝命增復祔饗先賢先儒于是廷臣集議)
　　　(復祀先賢蘧瑗林放秦冉顔何四人增祀先賢/牧皮縣亶樂正子萬章公都子公孫丑六人復)
　　　(祀先儒漢鄭康成范寗二人増祀先儒漢諸亮/亮宋尹淳黄幹陳淳魏了翁何基王柏陳澔元)
　　(本趙復金履祥許謙明蔡清羅欽順及位次闕里/  朝陸隴其共十四人又以先賢先儒)
　　　(及直省各學俱以時代為序惟國子監向分先/賢先儒為序因通行直省悉依國子監序列乾)
　　　(隆二年尚書甘汝来請復吴澄從祀禮部議准/位次先儒趙復之下十八年)
　(皇上復命廷臣考据史𫝊于先賢先儒分列之中復/    按年序次二十九年監臣奏言先賢哲位配享)
　　(殿上者例不書名所以别于兩廡從祀賢儒也乾/  隆三年升祔有子神牌未經更正請改稱有子)
　(㫖允而不書名得今欽遵/    行遂為定制)
　(欽定位次詳録于左并偹注厯代封爵及從祀先後/    于下以偹參攷焉)
　　崇聖祠四配神位木主髙一尺四寸廣三寸五分
　　　厚五分赤地金書東西連二龕合座龕髙六尺
　　　二寸廣四尺三寸深二尺七寸木座髙二尺七
　　　寸五分廣九尺一寸深三尺七寸磚座髙二尺
　　　七寸廣一丈二寸深四尺九寸
　　　先賢顔氏無繇(唐開元二十七年從祀年孔廟/封把伯宋大中祥符二  加曲)
　　　(阜侯元元統二年贈杞國文裕公夫人齊姜氏/為杞國端獻夫人眀嘉靖九年配享  啟聖祠)
　　　先賢孔氏伯魚(宋崇寜元年封泗水侯咸淳三/年從祀  孔廟位顔噲下明嘉)
　　　(靖九年配享/  啟聖祠)
　　　　　並西靣北上
　　　先賢曽氏㸃(唐開元二十七年從祀加孔廟封/宿伯宋大中祥符二年  萊蕪侯)
　　　(明嘉靖九年配/享  啟聖祠)
　　　先賢孟孫氏(元延祐三年封孟子父為邾國公/母為宣獻夫人明嘉靖九年配享)
　　　(祠啟聖/)
　　　　　並東面北上
　　崇聖祠兩廡從祀主髙一尺三寸六分廣三寸五
　　　分厚六分赤地墨書東連二龕一座獨龕一座
　　　龕髙五尺八寸廣四尺三寸深二尺七寸木座
　　　髙二尺四寸廣連座九尺獨座四尺八寸深三
　　　尺七寸磚座髙一尺二寸五分廣二丈二尺深
　　　五尺西連二龕一座制如東廡磚座廣一丈髙
　　　深制如東廡
　　　先儒周輔成(明萬厯二十三年/從祀  啟聖祠)
　　　先儒程珦(明嘉靖九年從/祀  啟聖祠)
　　　先儒蔡元定(明嘉靖九年從/祀  啓聖祠)
　　　　　並東廡西面北上
　　　先儒張廸(璔國朝雍正二年/  祀  崇聖祠)
　　　先儒朱松(元至正二十二年追謚獻封齊國/公明嘉靖九年從祀  啟聖祠)
　　　　　並西廡東面北上
　　　(謹案明嘉靖中始定以周程蔡朱四子之父從/祀)
　　(啓聖祠之雍正二年改祠名曰/國朝因)
(命諸崇聖議四子之外有可升祔/    臣集)
　　(崇聖者廷臣言横渠張子之父廸宜増入從祀乃/  祀於)
　　(崇聖祠西廡朱松之上/)
　　　土地祠正中神龕一龕中塑像一木主題曰國
　　　子監土地之位
　　配饗從祀(附/)
　　　元
　　　皇慶二年夏六月甲申以宋儒周敦頤程顥顥
　　　弟頤張載邵雍司馬光朱熹張栻吕祖謙及故
　　　中書左丞許衡從祀
　　孔子廟廷(元史仁/宗紀)
　　　(謹案周子等九人南宋俱經詔祀而復有是命/者以元初制未祀也)
　　　延祐三年秋七月詔春秋釋奠於
　　先聖以顔子曽子子思孟子配饗(元史祭/祀志)
　　　(謹案曽子子思于南宋咸淳間雖躋配位而元/初未用其制至是御史中丞趙世延言南北祭)
　　　(祀不宜冇異故有是詔/)
　　　至正十九年十一月浙江行省照磨胡瑜言揚
　　　時親得程門之傳李侗傳河洛之學以授朱子
　　　胡安國羽翼春秋蔡沈從學朱子發明書義真
　　　徳秀博學窮經踐履篤實俱應錫爵從祀
　　廟廷二十一年七月下禮部及三院議至二十二
　　　年八月禮部定五先生俱贈太師不予從祀(元/史)
　　　(祭祀/志)
　　　明
　　　宣徳三年命禮部考正從祀先賢名位頒示天
　　　下從四川萬縣訓導李譯言也(明史/禮志)
　　　(謹案學典載此事于宣徳元年云山東徳平縣/訓導年富言儒學)
　　(文廟哲廡或置木牌或為塑像或封爵差訛或位/  次未序甚者闕而不置請依洪武定例重校刋)
　　　(布未知孰是/)
　　　正統元年夏閠六月丁卯正兩廡從祀名爵位
　　　次頒圖子天下學校(南雍/志)
　　　(謹案學典從忠州學訓導宋廣言也/)
　　　正統八年湖廣慈利縣教諭蔣明言吳澄不下
　　　許衡請予從祀下大學士楊士竒議行之(明史/禮志)
　　　成化二年春正月追封從祀諸儒未有爵者(南/雍)
　　　(志/)
　　　(謹案學典作三年六月從學士商輅之請今遵/明史作是月追封者董仲舒胡安國蔡沈眞徳)
　　　(秀四人也/)
　　　成化三年二月浙江按察司僉事辛訪請以何
　　　基王柏金履祥許謙從祀下部議祀於鄉又六
　　　月侍讀學士劉定之以陳澔有功禮記請從祀
　　　不允(學/典)
　　　𢎞治八年秋七月丁亥封宋儒楊時將樂伯從
　　　祀
　　孔子廟庭(明史孝/宗紀)
　　　(謹案春明夢餘録作正統八年八月闗里文獻/考作𢎞治九年者皆訛時祭酒謝鐸言楊時廢)
　　　(安石有功宜予從祀禮部尚書傅瀚沮之大學/士徐溥力主鐸議乃祀于司馬光之次)
　　　嘉靖九年四配神位改用木主髙一尺五寸廣
　　　三寸二分厚五分座髙四寸長六寸厚二寸八
　　　分赤地墨書題曰復聖顔子宗聖曽子述聖子
　　　思子亞聖孟子十哲神位木主髙一尺四寸廣
　　　二寸六分厚五分座髙二寸六分長四寸厚二
　　　寸赤地墨書題曰先賢某子某兩廡從祀先賢
　　　主同先儒主髙尺三寸四分廣二寸三分厚四
　　　分座髙二寸六分長四寸厚二寸赤地墨書題
　　　曰先儒某子某去一切封爵(明史/禮志)
　　　(謹案此改題神位之始/)
　　　又罷公伯寮秦冉顔何荀况戴聖劉向賈逵馬
　　　融何休王肅王弼杜預吳澄從祀(明史/禮志)
　　　(謹案洪武元年羅恢言公伯寮不宜從祀不報/四年司業宋濓請黜荀况揚雄王弼賈逵杜預)
　　　(馬融從祀不允𢎞治元年八月科臣張九功言/荀况馬融王弼揚雄得罪名教宜黜為禮官周)
　　　(洪謨所却翰林院侍讀學士程敏政亦言馬融/劉向賈逵王弼何休戴聖王肅杜預八人雖有)
　　　(訓詁行不足稱公伯寮秦冉顔何與蘧瑗林放/家語不載皆宜罷祀下禮部議侍郎倪岳言王)
　　　(弼之徒立身雖有可議然六經煨燼頼其講授/經得復存七十二子名字自司馬遷來相沿已)
　　　(乆不可輕議十二年科臣吴英中亦請罷公伯/寮馬融范寗荀况王弼之祀祭酒謝鐸又言吳)
　　　(澄不當從祀尚書傅瀚力詆之正徳元年何孟/春又言公伯寮蘧伯玉不當從祀部議駁之至)
　　　(是大學士張璁縁帝意請正祀典下諸臣㑹議/乃罷十三人從祀)
　　　又祀林放蘧瑗盧植鄭衆鄭康成服䖍范寗於
　　　鄉(仝/上)
　　　(謹案𢎞治元年程敏政請祀鄭衆盧植鄭康成/服䖍范寗五人于鄉蘧瑗亦宜祀于衛林放祀)
　　　(於魯張九功亦請罷瑗祀為周洪謨所却至是/張璁請祀林放七人於鄉下諸臣議行)
　　　又以申黨即申棖釐去其一(仝/上)
　　　(謹案正徳元年七月何孟春言史記有申黨家/語有申績而皆字子周則績即黨也通典開元)
　　　(贈爵有申棖論語釋文鄭康成曰申棖蓋申續/史記云申棠今棠為黨續為績訛冩無疑後漢)
　　　(王政碑云無申棠之欲是以棖為棠也索隱謂/文翁圖有黨無棖是以黨為棖也二申並祀不)
　　　(已凟乎議上不允至是張璁言申棖宜去諸臣/集議去黨而存棖焉)
　　　又璔后蒼王通歐陽修胡瑗從祀(仝/上)
　　　(謹案洪武初王禕請歐陽修從祀不允𢎞治元/年八月程敏政言后蒼有功于禮宜與王通胡)
　　　(瑗二人加爵從祀張九功亦言之為周洪謨所/却至是張璁請四人與蔡元定從祀部議停蔡)
　　　(而祀四人焉/)
　　　又進陸九淵從祀(仝/上)
　　　(謹𢎞𢎞治十二年科臣吳英中請祀九淵於鄉/至是從行人薛侃請從祀)
　　(孔廟/)
　　　隆慶五年以薛瑄從祀(仝/上)
　　　(謹案𢎞治元年張九功請以瑄從祀詔祀于鄉/嘉靖十九年御史楊瞻樊得仁又請從祀童承)
　　　(叙郭希顔沮之至是給事中韓楫御史馬三樂/等交章請祀乃祀于吕祖謙下明史薛瑄𫝊作)
　　　(六年/)
　　　萬厯十二年十一月以王守仁陳獻章胡居仁
　　　從祀(學/典)
　　　(謹案先是言官屢請以三人從祀惟居仁衆議/無異獻章守仁輿論不一禮臣陸樹聲持之甚)
　　　(力陶大臨議不能奪至是禮臣沈鯉請獨祀居/仁而大學士申時行等内主守仁掲薦遂令三)
　　　(人併祀/)
　　　萬厯四十二年詔以羅從彦李侗從祀(厯代/祀典)
　　　(謹案學典先是三十七年福建學臣熊尚文請/以二人從祀部議從之上命翰林院詹事府覆)
　　　(議至是始决羅祀東廡位朱子下李祀西廡位/南軒上闕里文獻考作四十七年從福建廵撫)
　　　(丁繼宗之請/)
　　　崇禎十五年改左邱眀稱先賢(明史/禮志)
　　　又改宋儒周敦頤程顥程頥朱熹邵雍張載六
　　　子稱先賢位七十子下漢唐諸儒上(明史/禮志)
　　　(謹案𢎞治十二年四月科臣楊亷請以宋五儒/與)
　　(聖門諸子接席于兩廡間超荀况等而處其上部/  議駁之至是詔議進六子之位僅於太學更置)
　　　(闕里廟庭及天下學宫未遑頒行也春明夢餘/錄載是年十月部議以六子及董仲舒王通俱)
　　　(稱先賢禮志止稱六子不及仲舒通當從明史/)
　　　　　以上俱
　　大成殿兩廡配饗從祀
　　　嘉靖九年定
　　大成殿後别立室祀
　　聖父叔梁紇以顔無繇曽㸃孔鯉孟孫氏配稱先
　　　賢某氏以程珦朱松蔡元定從祀稱先儒某氏
　　　(仝/上)
　　(聖謹案此從祀之始先是宋洪邁元姚燧皆言顔/  父配饗)
　　　(路曽晳孔鯉廟庭之列次為失倫熊禾亦嘗建/議宜别立一室以)
　　(齊國公居中南靣顔路曾㸃孔鯉孟孫氏侑食之/  明洪武初宋濓王禕言顔子曽子子思配於殿)
　　　(而父坐庭廡子雖齊聖不宜先父解縉謝鐸程/敏政先後言之皆不果行正統三年裴侃言)
　　(文廟惟論傳道家廟宜正父子名分不正神不自/  安)
　　(聖父元已進封於/啟聖王請創殿)
　　(大成殿西崇祀而顔孟之父俱封公惟伯魚子晳/  仍侯乞追封公爵偕顔孟之父俱配)
　　(啟聖王殿帝命行之晳封號至是大學士張璁請/闕里仍議加伯魚子)
　　(大於殿後别立一室祀/  成)
　　(聖父而以諸賢父配饗從祀詔可明年/啟聖祠成從尚書李時言)
　　(啟聖公祀儀視四配東西配位視十哲從祀視兩/  廡各列位次奉祀)
　　　萬厯二十三年以宋儒周敦頥父輔成從祀
　　啟聖祠(明史/禮志)
　　　(謹案從湖廣廵撫郭惟賢請祀於東廡先儒程/珦之上)
　　　　　以上俱
　　啟聖祠兩廡配饗從祀
　
欽定國子監志卷十二
欽定四庫全書
欽定國子監志卷十三
　禮
　　　(臣/)等謹案司馬遷言適魯觀
　　廟堂車服禮器諸生以時習禮低佪留之不能去
　　　云葢宗廟百官之美富萬世言禮者折衷焉我
　　國家典制崇隆
　臨雍親祀而外官師有事於廟中其禮有五曰釋奠
　　　曰釋菜曰釋褐曰告功曰告祭記云禮時為大
　　　稱次之宜次之五者之禮亦各從其時也至於
　　　祭器祭品所以交於神明致其蠲潔惟稱與宜
　　　爾矣稽古釋奠有始立學之奠有四時常奠而
　　　上丁行禮在仲春之月漢以來祠
　　孔子於曲阜而釋奠辟雍自魏始晉則四時皆祭
　　　北齊用春秋二仲隋復改用上丁增為四仲至
　　　唐始定為二仲宋明因之釋菜禮簡於釋奠無
　　　牲幣樂奏古人用之有三春合舞也始立學也
　　　始入學也北齊始以朔日行禮宋太宗制朔望
　　　行香禮其後或於四孟或於元日明始定月朔
　　　釋菜望日行香之儀釋褐禮始於唐開元間鄉
　　　貢進士以初冬就國子監謁
　　先師宋改用仲冬明制定期放榜後五日至於告
　　　功之典葢魯頌所謂在泮獻功者歟而陟降在
　　　庭有舉必告之儀自明以前無聞焉我
列聖右文憲章作述禮儀明備所謂道隆則從而隆固
　　　千載一時也若夫
豐功偉烈之垂拓地犂庭之績顯融懿爍邁古超前而
　　　凡鼎彛籩豆之嘉粢盛牲醴之薦莫不彬彬焉
　　　秩秩焉事有宜適物有節文猗歟盛哉謹輯釋
　　　奠釋菜釋褐告功吿祭各一卷祭器三卷祭品
　　　一卷繪圖著説為禮志其元明舊制可考者並
　　　附卷末無則闕之云
　　禮一
　　釋奠
　　國朝崇徳元年
太宗文皇帝遣官致奠
　　先師五年定釋奠之禮
　　(盛謹案是時創業以開我/  京首崇祀事所)
　　(朝隆儒重道之模為萬世勸學興賢之法謹恭載/  篇首)
　　　順治二年定春秋丁祭
遣大學士一人行禮翰林官二員分獻國子監監丞博
　　　士分獻兩廡祭酒祀
　　啟聖公于後殿均以先賢先儒配享從祀遇有他
　　　事改次丁或下丁日
　　(先謹案定制釋奠序在厯代帝王之次/  師孔子為中祀)
(遣官事宜初由禮部題請後歸太常寺遇有他事如乾/      隆十二年仲秋上丁值)
(太宗文皇帝忌辰改用次丁是也/)
　　　順治四年定致祭
　　先師孔子遣滿官贊禮祝詞兼用滿文
　　　康熙二十三年祭酒王士禎等請定
　　先師祀典樂舞籩豆酌用成化𢎞治年間儀制
詔從之
　　　康熙二十五年令春秋釋奠武官二品以上並
　　　入陪祭
　　　康熙二十六年令春秋釋奠國子監用籩十豆
　　　十舞用六佾
　　　雍正十一年增釋奠上香儀
　　　乾隆元年令祭
　　文廟前一日陳設飭太常寺如羣廟儀治之祭畢
　　　交國子監分胙
　　　(謹案釋奠祭品向由太常寺移交國子監官前/期一日陳設至是禮部以不與羣廟之例畫一)
　　　(議交太常寺/官陳設如儀)
　　　乾隆十一年增
　　崇聖祠配位分獻官二員其陳設四案增帛二爵
　　　六
　　　(謹案向例配位奠獻俱承祭官行禮孔氏孟氏/二位前無帛止獻爵至是更定)
　　　乾隆十八年禮部奏言兩廡位次皆東西向先
　　　賢先儒南北分列向於中間空處設案分獻官
　　　各一人奠獻於禮未協應請兩廡各用分獻官
　　　二人増香帛一案就位行禮以嚴昭格至十二
　　　哲兩廡向皆於各位前豫奠一爵其分獻官行
　　　三獻禮則統奠三爵于香案以太常寺執事人
　　　不充數故也嗣後丁祭十二哲兩廡三獻請均
　　　令肄業諸生奉爵令東西分獻翰林官各奠三
　　　爵兩廡分獻國子監官各統奠三爵
　詔從之
　　　又㑹典館奏言兩序兩廡以國子生執事而殿
　　　内正位配位及
　　崇聖祠殿廡仍用樂舞生揆諸典禮實有未協請
　　　嗣後
　遣官釋奠司香司帛司爵
　　大成殿正位配位用國子官兩哲兩廡暨
　　崇聖祠殿廡均以國子生充賜福胙受福胙各用
　　　國子生二人
　詔從之
　　　釋奠儀注
　　　正祭日五鼓各赴廟齊集分獻陪祀各官由鴻
　　　臚寺官引至兩旁門排班立承祭官由左旁門
　　　入於階下行禮太常寺賛引官對引官導承祭
　　　官至盥洗處賛引官賛盥洗承祭官盥洗畢引
　　　至階下立陪祀各官由鴻臚寺官引至行禮處
　　　立典儀官唱樂舞生就位執事官各司其事陪
　　　祀分獻官各就位(文舞生執/羽籥引進)賛引官賛就位承
　　　祭官就拜位立分獻陪祀各官亦隨後立典儀
　　　官唱迎神司香官各奉香盤進協律郎唱迎神
　　　樂奏昭平之章樂作賛引官賛就上香位司香
　　　官各就案旁立賛引官導承祭官由東階上進
　　　殿左門賛詣
　　至聖先師孔子位前承祭官至香案前立賛引官
　　　賛跪承祭官跪行一叩禮興(不/賛)司香官跪進香
　　　賛引官賛上香承祭官立上柱香三上瓣香畢
　　　復一跪一叩興不賛賛引官賛詣復聖顔子位
　　　前跪叩上香如正位儀次賛詣宗聖曾子位前
　　　次賛詣述聖子思子位前次賛詣亞聖孟子位
　　　前跪叩上香均如前儀其十二哲分獻官俟承
　　　祭官詣亞聖案時引至哲位前跪叩上香如承
　　　祭官儀賛引官賛旋位引承祭官分獻官至殿
　　　門北面一揖出復位立兩廡分獻官如十二哲
　　　分獻官儀齊至各位前上香畢復位立賛跪叩
　　　興承祭分獻陪祀各官俱行三跪九叩禮興樂
　　　止典儀唱奠帛爵行初獻禮司帛官奉篚司爵
　　　官奉爵進協律郎唱初獻樂奏宣平之章樂作
　　　賛引官賛就奠獻位司帛爵各就案旁立賛引
　　　官導承祭官由東階上進殿左門贊詣
　　至聖先師孔子位前承祭官至案前立賛引官賛
　　　跪承祭官跪行一叩禮興(不/賛)賛引官賛奠帛司
　　　帛官奉帛跪進承祭官受帛拱舉立獻畢賛引
　　　官賛獻爵司爵官奉爵跪進承祭官受爵拱舉
　　　立獻奠于正中行一跪一叩禮興(不/賛)賛引官賛
　　　赴讀祝位引承祭官就讀祝位立讀祝官至祝
　　　案前一跪三叩捧祝版立于案左樂止賛引官
　　　賛跪承祭官讀祝官分獻官陪祀官俱跪賛引
　　　官賛讀祝讀祝官讀畢捧祝版至正位帛案前
　　　跪安帛篚内三叩退樂作賛引官賛跪叩興承
　　　祭分獻陪祀官俱行三叩禮興賛引官賛詣復
　　　聖顔子位前奠帛獻爵如正位儀次賛詣宗聖
　　　曾子位前次賛詣述聖子思子位前次賛詣亞
　　　聖孟子位前奠帛獻爵均如前儀其十二哲分
　　　獻官俟承祭官詣亞聖位時引至哲位前奠帛
　　　獻爵如承祭官儀賛引官賛旋位引承祭官分
　　　獻官至殿門北面揖出復位立兩廡分獻官如
　　　十二哲分獻官儀齊至各位前奠帛獻爵畢復
　　　位立樂止典儀唱行亞獻禮司爵官奉爵進協
　　　律郎唱亞獻樂奏秩平之章樂作賛引官賛就
　　　獻爵位司爵各就案旁立賛引官引承祭官由
　　　東階上進殿左門賛詣
　　至聖先師孔子位前承祭官至案前立賛引官賛
　　　跪承祭官跪行一叩禮興(不/賛)賛引官賛獻爵司
　　　爵官奉爵跪進承祭官受爵拱舉立獻奠于左
　　　一跪一叩興(不/賛)賛引官賛詣復聖顔子位前跪
　　　叩獻爵如正位儀次賛詣宗聖曾子位前次賛
　　　詣述聖子思子位前次賛詣亞聖孟子位前跪叩
　　　獻爵均如前儀其十二哲分獻官俟承祭官詣
　　　亞聖位時引至哲位前跪叩獻爵如承祭官儀
　　　賛引官賛旋位引承祭官分獻官至殿門北面
　　　揖出復位立兩廡分獻官如十二哲分獻官儀
　　　齊至各位前跪叩獻爵畢復位立樂止典儀唱
　　　行終獻禮司爵官奉爵進協律郎唱終獻樂奏
　　　叙平之章樂作賛引官賛就獻爵位司爵各就
　　　案旁立承祭官及分獻官跪叩獻爵俱如亞獻
　　　儀爵奠于右賛引官賛旋位承祭官分獻官各
　　　復位立儀如亞獻樂止文舞生行一跪一叩禮
　　　立執旌節引退于兩旁立典儀唱賜福胙賛引
　　　官賛詣受福胙位引承祭官至殿内立捧福胙
　　　二員捧至正位案前拱舉至受福胙位右旁跪
　　　接福胙二員左旁跪賛引官賛跪承祭官跪賛
　　　引官賛飲福酒承祭官受爵拱舉授接福官接
　　　福官退賛引官賛受胙承祭官受胙拱舉授接
　　　胙官接胙官退賛引官賛叩興承祭官三叩興
　　　賛引官賛旋位引承祭官復位立行謝福胙禮
　　　賛引官賛跪叩興承祭分獻陪祀各官俱行三
　　　跪九叩禮興典儀官唱徹饌協律郎唱徹饌樂
　　　奏懿平之章樂作徹訖樂止典儀唱送神協律
　　　郎唱送神樂奏徳平之章樂作賛引官賛跪叩
　　　興承祭分獻陪祀各官俱行三跪九叩禮興樂
　　　止典儀官唱捧祝帛饌香㳟送燎位司祝司帛
　　　官至各位前一跪三叩捧起祝在前帛次之捧
　　　饌香官跪(不/叩)捧起在後俱由殿中門中道出以
　　　次送至燎位承祭官退至西旁立候祝帛饌香
　　　過仍復位立數帛官數帛典儀官唱望燎樂作
　　　賛引官賛詣望燎位導承祭官至望燎位祝帛
　　　焚半賛引官賛禮畢各退
　　　(謹案雍正十年以前釋奠儀注無上香禮餘同/今儀)
　　崇聖祠釋奠儀注
　　　祭日賛引官對引官引承祭官入後殿左門分
　　　獻官隨入至盥洗處賛引官賛盥洗承祭官盥
　　　洗畢引詣殿階下正中分獻官以次序立於後
　　　均北面典儀唱執事官各司其事賛引官賛就
　　　位承祭官就位立分獻官隨後立典儀唱迎神
　　　司香各奉香盤進賛引官賛就上香位引承祭
　　　官升東階由殿左門入賛詣
　　肇聖王香案前承祭官至案前立賛引官賛跪叩
　　　興承祭官行一跪一叩禮興賛引官賛上香司
　　　香跪進香承祭官立上柱香三上瓣香畢復一
　　　跪一叩興(不/賛)賛引官賛詣
　　裕聖王香案前次賛詣
　　詒聖王香案前次賛詣
　　昌聖王香案前次賛詣
　　啓聖王香案前跪叩上香均如前儀畢賛復位引
　　　承祭官退至殿左門北面揖出復位四配兩廡
　　　分獻官各詣香案前上香如儀皆復位賛引官
　　　賛跪叩興承祭官分獻官皆行三跪九叩禮興
　　　典儀唱奠帛爵行初獻禮司帛爵生各奉篚執
　　　爵進賛引官賛就奠獻位引承祭官入殿左門
　　　賛詣
　　肇聖王位前承祭官就位前立賛跪叩興承祭官
　　　行一跪一叩禮興賛奠帛司帛跪進帛承祭官
　　　受帛拱舉立獻賛獻爵司爵跪進爵承祭官受
　　　爵拱舉立獻奠於正中復一跪一叩興(不/賛)賛引
　　　官賛詣
　　裕聖王位前次詣
　　詒聖王位前次詣
　　昌聖王位前次詣
　　啟聖王位前跪叩奠獻各如前儀畢賛詣讀祝位
　　　引承祭官就讀祝位立讀祝官至祝案前一跪
　　　三叩捧祝版立於案左賛引官賛跪承祭官讀
　　　祝官分獻官俱跪賛引官賛讀祝讀祝官讀畢
　　　捧祝版至正位案前跪安帛篚内三叩退賛引
　　　官賛跪叩興承祭分獻官行三叩禮興賛復位
　　　引承祭官退至殿左門北面揖出復位四配兩
　　　廡分獻官各詣神位前奠帛獻爵如儀皆復位
　　　典儀唱行亞獻禮司爵生各奉爵進賛引官賛
　　　就獻爵位引承祭官入殿左門賛詣
　　肇聖王位前承祭官至位前立賛跪叩興承祭官
　　　行一跪一叩禮興賛獻爵司爵跪進爵承祭官
　　　受爵拱舉奠于左復一跪一叩興(不/賛)賛引官賛
　　　詣
　　裕聖王位前次詣
　　詒聖王位前次詣
　　昌聖王位前次詣
　　啟聖王位前跪叩獻爵俱如前儀畢賛復位引承
　　　祭官退至殿左門北面揖出復位四配兩廡分
　　　獻官各詣神位前跪叩獻爵如儀皆復位典儀
　　　唱行終獻禮賛引官引承祭官分獻官升堂就
　　　位跪叩獻爵如亞獻儀爵奠于右賛復位承祭
　　　官分獻官各復位立典儀唱徹饌唱送神賛引
　　　官賛跪叩興承祭官分獻官俱行三跪九叩禮
　　　畢興典儀唱捧祝帛饌香各供詣燎位捧祝帛
　　　者至位前一跪三叩捧饌香者跪不叩俱捧起
　　　依次由中門中道送至燎位承祭官退至西旁
　　　立俟祝帛饌香過復位典儀唱望燎賛引官賛
　　　詣望燎位引承祭官至望燎位祝帛焚半賛引
　　　官賛禮畢退
　　　丁祭土地祠儀注
　　　祭日以助教一人行禮就位上香獻爵一跪三
　　　叩退
　　　釋奠國子監執事官生儀節
　　　是日五鼓執事官咸集正殿司香司帛司爵司
　　　福司胙各執事在東者由殿左門入立于東酒
　　　罇案之北在西者由殿右門入立于西酒罇案
　　　之北典儀唱執事官各司其事司香官各手奉
　　　香盤在東者西面在西者東面俱恭竢典儀唱
　　　迎神在東者西行(正位司香在前/次東配次東哲)在西者東行
　　　(西配司香在/前次西哲)正位司香官至正中之東駐足轉
　　　北面進二步止配哲各司香官俱駐足北面東
　　　西配首位司香官各進一步止餘不進恭竢賛
　　　就上香位正位司香官北行至香案前左旁北
　　　面立東配東哲各司香官均北行至位前之南
　　　折而東在香案前左旁東面立西配西哲各司
　　　香官均北行至位前之南折而西在香案前右
　　　旁西面立承祭官入殿左門正位司香官轉西
　　　面跪承祭官至案前司香官進香退(立東酒罇/案之北恭)
　　　(竢在西者立西/酒罇案之北)配位哲位司香官俱俟承祭官
　　　分獻官至案前轉北面跪餘如正位儀承祭官
　　　復位行禮畢司帛官各奉篚司爵官各奉爵東
　　　西面恭竢如司香儀典儀唱奠帛爵行初獻禮
　　　司帛官司爵官各東西行正位司帛官至正中
　　　之東駐足轉北面進四步止司爵官隨之轉北
　　　面進一步止配位哲位司帛爵官俱駐足北面
　　　東西配首位司帛官各進三步止司爵官隨之
　　　進二歩止東西配次位司帛官及兩哲司帛官
　　　各進一步止司爵官隨之不進步恭竢賛就奠
　　　獻位正位司帛官北行至案前左旁北面立司
　　　爵官行至案後左旁北面立配位哲位司帛爵
　　　官均北行折而東西司帛官在案前立司爵官
　　　在案後立承祭官入殿左門正位司帛官轉西
　　　面跪承祭官至案前司帛官進帛退司爵官轉
　　　西面跪承祭官至案後司爵官進爵退配位哲
　　　位司帛爵官俱如正位儀承祭官復位司爵官
　　　各奉爵東西面恭竢如初獻儀典儀唱行亞獻
　　　禮司爵官各東西行正位司爵官至正中之東
　　　駐足轉北面進二步止配位哲位司爵官俱駐
　　　足北面東西配首位司爵官各進一步止餘不
　　　進恭竢賛就獻爵位正位司爵官北行至案後
　　　左旁北面立配哲各司爵官均北行折而東西
　　　立于案後承祭官入殿左門正位司爵官轉西
　　　面跪承祭官至案後司爵官獻爵退配位哲位
　　　司爵官俱如初獻儀承祭官復位司爵官各奉
　　　爵東西面恭竢如亞獻儀典儀唱行終獻禮司
　　　爵官各東西行正位司爵官至正中之西駐足
　　　轉北面進二步止配位哲位司爵官如亞獻儀
　　　恭竢賛就獻爵位正位司爵官北行至案後右
　　　旁北面立配哲各司爵官如亞獻儀承祭官入
　　　殿左門正位司爵官轉東面跪承祭官至案後
　　　司爵官進爵退配位哲位司爵官俱如亞獻儀
　　　承祭官復位典儀唱賜福胙承祭官入殿左門
　　　至殿中門内北面立奉福生奉福奉胙生奉胙
　　　自西酒罇案之北奉至正位案前拱舉至受福
　　　胙位右旁跪接福生接胙生自東酒罇案之北
　　　至受福胙位左旁跪承祭官受福授接福生接
　　　福生退受胙授接胙生接胙生退承祭官復位
　　　典儀唱徹饌唱送神承祭官行禮畢典儀唱奉
　　　祝帛饌香恭送燎位司祝官司帛官至各位前
　　　一跪一叩奉起司爵官詣各饌案司香官詣各
　　　香案前俱跪奉起祝在前次帛次饌次香由中
　　　門中道出正位在前次東配第一位次西配第
　　　一位次東配第二位次西配第二位次東哲次
　　　西哲(兩廡執事/俱㑹燎所)執事儀畢各退
　　　釋奠執事員數
　　先師孔子位前司香帛爵官各一員配位四案毎
　　　案司香帛爵官各一員十二哲二總案司香帛
　　　爵生各三名司罇生四名奉福生一名接福生
　　　一名奉胙生一名接胙生一名東廡先賢先儒
　　　二總案司香帛爵生各三名西廡先賢先儒二
　　　總案司香帛爵生各三名司罇生二名
　　崇聖祠正位五案司香帛爵生各三名四配位二
　　　總案司香帛爵生各三名東廡二案司香帛爵
　　　生各三名西廡一案司香帛爵生三名以上並
　　　具清册送太常寺
　　先師廟分獻官東廡二員西廡二員
　　崇聖祠分獻官東配一員西配一員東廡一員西
　　　廡一員土地祠正獻官一員
　　大成殿侍班二員陳設二員東西廡陳設各一員
　　　東西角門各一員持敬門二員
　　大成門二員致齋所二員
　　崇聖祠侍班二員陳設一員東西廡陳設二員大
　　　門二員
　　崇聖祠司罇生四名土地祠司香爵生二名司壺
　　　一名俱係自行揀𣲖無庸咨送太常寺
　　　承辦丁祭事宜
　　　先期准太常寺知照演禮日期執事官生齊赴
天壇凝禧殿國子監堂官一人㑹同太常寺堂官監視
　　　演習禮節移都察院鴻臚寺各𣲖員于祀前一
　　　日監視宰牲祭日都察院𣲖員監禮鴻臚寺𣲖
　　　員導引陪祀各官移大興宛平二縣取宰牲屠
　　　户移兵部轉行提督衙門𣲖委步軍校率領步
　　　兵在集賢門外攔阻車馬驅逐閒人祭畢分胙
　欽遣承祭官分獻官及監宰官監禮御史禮部由國
　　　子監𣲖役分送其餘大小各衙門由典簿廳印
　　　給小票自行𣲖役赴監祗領(以上典簿丞辦/國子監則例)
　　釋奠(附/)
　　　元
　　　大徳十年八月丁巳京師
　　文宣王廟成行釋奠禮牲用太牢樂用登歌製法
　　　服三襲(元史成/宗紀)
　　　至大二年春正月丙午定制
　　大成至聖文宣王春秋二丁釋奠用太牢(元史武/宗紀)
　　　延祐三年秋七月詔春秋釋奠於
　　先聖以顔子曾子子思孟子配享(元史祭/祀志)
　　(聖謹案自唐以後聖門諸弟子配享/  廟者惟顔子侑食)
　　(殿上至宋度宗咸淳三年始升曾子子思孟子並/  配自後江南諸路學廟皆行之是為四配之始)
　　　(元循金舊京師與河北諸路府學皆左顔右孟/與)
　　(夫子並居南面至是以南北異禮乃依宋制升曾/  子子思為四配並列)
　　(夫子之左而虚其右隅以避古者神位之方迨文/  宗至順元年復以)
　　(先師梁公未加謚號因褒封/父叔)
　　(聖父為啟聖王並加稱四子為復聖顔子宗聖曾/  子述聖子思子亞聖孟子之號稱名允協尤足)
　　　(見有元一代典章云/)
　　　延祐六年二月丁亥朔日有食之改釋奠於中
　　　丁(元史仁/宗紀)
　　　元釋奠儀
　　　前期一日晡時三獻官監祭官各具公服詣省
　　　牲所阼階東西向立以北為上少頃引賛者引
　　　三獻官監祭官廵牲一匝北向立以西為上待
　　　禮牲者折身曰充賛者曰告充畢禮牲者又折
　　　身曰腯賛者曰告腯畢賛者復引三獻官監祭
　　　官詣神厨視滌溉畢還齋所釋服
　　　釋奠日丑前五刻初獻官及兩廡分奠官二員
　　　各具公服於幕次執事者具儒服先於神門外
　　　西序東向立以北為上明賛承傳賛先詣殿庭
　　　前再拜畢明賛升露階東南隅西向立承𫝊賛
　　　立於神門階東南隅西向立掌儀先引諸執事
　　　者各司其事引賛者引初獻官兩廡分奠官㸃
　　　視陳設引賛者進前曰請㸃視陳設至階曰升
　　　階至殿簷下曰詣
　　大成至聖文宣王神位前至位曰北向立㸃視畢
　　　曰詣兖國公神位前至位曰東向立㸃視畢曰
　　　詣鄒國公神位前至位曰西向立㸃視畢曰詣
　　　東從祀神位前至位曰東向立㸃視畢曰詣西
　　　從祀神位前至位曰西向立㸃視畢曰詣酒尊
　　　所曰西向立㸃視畢曰詣三獻爵洗位至階曰
　　　降階至位曰北向立㸃視畢曰詣三獻官盥洗
　　　位至位曰北向立㸃視畢曰請就次方初獻㸃
　　　視時引賛二人各引東西廡分奠官曰請詣東
　　　西廡神位前(東曰東/西曰西)向立㸃視畢曰詣先儒神
　　　位前至位曰南向立㸃視畢曰退詣酒尊所至
　　　酒尊所東西向立㸃視畢曰退詣分奠官爵洗
　　　位至位曰南向立㸃視畢曰請就次兩廡分奠
　　　官㸃視畢引賛曰請詣望瘞位至位曰北向立
　　　㸃視畢曰請就次初獻官釋公服司鐘者撃鍾
　　　初獻以下各服其服齊班於幕次掌儀㸃視班
　　　齊詣明賛報知引禮者引監祭官監禮官就位
　　　進前曰請就位至位曰就位西向立明賛唱曰
　　　典樂官以樂工進就位承傳賛曰典樂官以樂
　　　工進就位明賛唱曰諸執事者就位承𫝊賛曰
　　　諸執事者就位明賛唱曰諸生就位承𫝊賛曰
　　　諸生就位引班者引諸生就位明賛唱曰陪位
　　　官就位承𫝊賛曰陪位官就位引班者引陪位
　　　官就位明賛唱曰獻官就位承傳賛曰獻官就
　　　位引賛者進前曰請就位至位曰西向立明賛
　　　唱曰闢户俟户闢迎神之曲九奏樂止明賛唱
　　　曰初獻官以下皆再拜承傳賛曰鞠躬拜興拜
　　　興平身明賛唱曰諸執事者各司其事俟執事
　　　者立定明賛唱曰初獻官奠幣引賛者進前曰
　　　請詣盥洗位盥洗之樂作至位曰北向立搢笏
　　　盥手帨手出笏樂止及階曰升階升殿之樂作
　　　入門曰詣
　　大成至聖文宣王神位前至位曰就位北向立稍
　　　前奠幣之樂作搢笏跪三上香奉幣者以幣授
　　　初獻初獻受幣奠訖出笏就拜興平身少退再
　　　拜鞠躬拜興拜興平身曰詣兖國公神位前至
　　　位曰就位東向立奠幣如上儀曰詣鄒國公神
　　　位前至位曰就位西向立奠幣如上儀樂止曰
　　　退復位及階降階之樂作樂止至位曰就位西
　　　向立俟立定明賛唱曰禮饌官進俎奉俎之樂
　　　作乃進俎樂止進俎畢明賛唱曰初獻官行禮
　　　引賛者進前曰請詣盥洗位盥洗之樂作至位
　　　曰北向立搢笏盥手帨手出笏請詣爵洗位至
　　　位曰北向立搢笏執爵滌爵拭爵以爵授執事
　　　者如是者三出笏樂止曰請詣酒尊所及階升
　　　殿之樂作曰升階樂止至酒尊所曰西向立搢
　　　笏執爵舉羃司尊者酌犧尊之泛齊以爵授執
　　　事者如是者三出笏曰詣
　　大成至聖文宣王神位前至位曰就位北向立酌
　　　獻之樂作稍前搢笏跪三上香執爵三祭酒奠
　　　爵出笏樂止祝人東向跪讀祝祝在獻官之左
　　　讀畢興先詣左配位南向立引賛曰就拜興平
　　　身少退再拜鞠躬拜興拜興平身曰詣兖國公
　　　神位前至位曰就位東向立酌獻之樂作樂止
　　　讀祝如上儀曰詣鄒國公神位前至位曰就位
　　　西向立酌獻之樂作樂止讀祝如上儀曰退復
　　　位至階降殿之樂作樂止至位曰就位西向立
　　　俟立定明賛唱曰亞獻官行禮引賛者進前曰
　　　請詣盥洗位至位曰北向立搢笏盥手帨手出
　　　笏請詣爵洗位至位曰北向立搢笏執爵滌爵
　　　拭爵以爵授執事者如是者三出笏請詣酒尊
　　　所曰西向立搢笏執爵舉羃司尊者酌象尊之
　　　醴齊以爵授執事者如是者三出笏曰詣
　　大成至聖文宣王神位前至位曰就位北向立酌
　　　獻之樂作稍前搢笏跪三上香執爵三祭酒奠
　　　爵出笏就拜興平身少退鞠躬拜興拜興平身
　　　曰詣兖國公神位前至位曰東向立酌獻如上
　　　儀曰詣鄒國公神位前至位曰西向立酌獻如
　　　上儀樂止曰退復位及階曰降階至位曰就位
　　　西向立明賛唱曰終獻官行禮引賛者進前曰
　　　終獻官請詣盥洗位至位曰北向立搢笏盥手
　　　帨手出笏請詣爵洗位至位曰北向終獻官搢
　　　笏執爵滌爵拭爵以爵授執事者如是者三終
　　　獻官出笏請詣酒尊所至階曰升階至酒尊所
　　　曰西向立終獻官搢笏執爵舉羃司尊者酌象
　　　尊之醴齊以爵授執事者如是者三終獻官出
　　　笏曰詣
　　大成至聖文宣王神位前至位曰就位北向立稍
　　　前酌獻之樂作搢笏跪三上香執爵三祭酒奠
　　　爵出笏就拜興平身少退鞠躬拜興拜興平身
　　　曰詣兖國公神位前至位曰東向立酌獻如上
　　　儀曰詣鄒國公神位前至位曰西向立酌獻如
　　　上儀樂止曰退復位及階曰降階至位曰就位
　　　西向立俟終獻將升階明賛唱曰分獻官行禮
　　　引賛者分引東西從祀分獻官進前曰詣盥洗
　　　位至位曰北向立搢笏盥手帨手出笏詣爵洗
　　　位至位曰北向立搢笏執爵滌爵拭爵以爵授
　　　執事者出笏詣酒尊所至階曰升階至酒尊所
　　　曰西向立搢笏執爵舉羃司尊者酌象尊之醴
　　　齊以爵授執事者出笏詣東從祀神位前至位
　　　曰就位東向立稍前搢笏跪三上香執爵三祭
　　　酒奠爵出笏就拜興平身少退鞠躬拜興拜興
　　　平身退復位至階曰降階至位曰就位西向立
　　　引西從祀分獻官同上儀惟至神位前西向立
　　　俟十哲分獻官離位明賛唱曰兩廡分奠官行
　　　禮引賛者進前曰詣盥洗位至位曰南向立搢
　　　笏盥手帨手出笏詣爵洗位至位曰南向立搢
　　　笏盥爵滌爵拭爵以爵授執事者出笏曰詣東
　　　廡酒尊所及階曰升階至酒尊所曰北向立搢
　　　笏執爵舉羃酌象尊之醴齊以爵授執事者出
　　　笏詣東廡神位前至位曰東向立稍前搢笏跪
　　　三上香執爵三祭酒奠爵出笏就拜興平身稍
　　　退鞠躬拜興拜興平身退復位至階曰降階至
　　　位曰就位西向立引西廡分奠官同上儀惟至
　　　神位前西向立俟終獻十哲兩廡分奠官同時
　　　復位明賛唱曰禮饌徹籩豆徹饌之樂作禮饌
　　　者跪移
　　先聖前籩豆畧離席樂止明賛唱曰諸執事者退
　　　復位俟諸執事至版位立定送神之樂作明賛
　　　唱曰初獻官以下皆再拜承傳賛曰鞠躬拜興
　　　拜興平身樂止明賛唱曰祝人取祝幣人取幣
　　　詣瘞坎俟徹祝幣者出殿門北向立望瘞之樂
　　　作明賛唱曰三獻官詣望瘞位引賛者進前曰
　　　請詣望瘞位至位曰就位北向立曰可瘞埋畢
　　　曰退復位至殿庭前候樂止明賛唱曰典樂官
　　　以樂工出就位明賛唱曰闔户又唱曰初獻官
　　　以下退詣圓揖位引賛者引獻官退詣圓揖位
　　　至位初獻在西亞終獻及分獻以下在東陪位
　　　官東班在東西班在西俟立定明賛唱曰圓揖
　　　禮畢退復位引賛者各引獻官詣幕次更衣其
　　　飲福受胙除國學外諸處仍依常制(元史祭/祀志)
　　　(謹案元釋奠儀亦因唐宋之舊而加詳其奠幣/酌獻各先行三上香則所新增者奠幣後加進)
　　　(俎而後酌獻此則参用唐禮而與宋異唐無分/獻宋則亞獻將升引分奠官行禮兹則俟終獻)
　　　(將升始引分獻行禮又其稍異唐初獻行禮畢/即飲福受胙亞終獻行禮畢各飲福而不受胙)
　　　(宋則三獻行禮畢初獻復升飲福受胙亞終獻/無之兹獨未詳飲福受胙之儀其亦仍宋之舊)
　　　(與至於省牲之告充腯各官之㸃視陳設等禮/數則同而文有繁簡焉耳)
　　　明
　　　永樂元年八月遣官釋奠仍改稱國子監
　　孔子廟(春明夢/餘録)
　　(孔謹案明初釋奠在應天者言也至是始以北平/  子於國學皆以)
　　　(府學為國子監所云遣官釋奠者即北京國子/監也)
　　　成化十三年閏二月丁丑釋奠初用八佾籩豆
　　　各十二(同/上)
　　(孔謹案時祭酒周洪□奏請加章十籩十豆各增/  子封號服冕十二旒衣十二)
　　　(為十二六佾之舞增為八佾之舞命禮官議尚/書鄒幹言洪武中新建南京太學止用神主不)
　　　(設塑像今北監所有塑像皆因元舊而籩豆佾/舞之數則祖宗斟酌已有定式俱當仍舊九月)
　　　(洪謨又言從之/)
　　　嘉靖九年從大學士張璁言釐正祀典更定
　　先師廟籩豆樂舞之數(明會/典)
　　　嘉靖十年國子監建
　　啟聖公祠成從尚書李時言春秋祭祀與
　　文廟同日籩豆牲帛視四配東西配位視十哲從
　　　祀先儒視兩廡輔臣代祭
　　文廟則祭酒祭
　　啟聖祠(明史/禮志)
　　　嘉靖十五年八月丁祭祭
　　啟聖公以學士張壁行禮(學/典)
　　　(謹案時祭酒吕柟司業童承叙皆期服故也/)
　　　嘉靖二十二年定
　　孔廟陪祭之制(同/上)
　　　(謹案時禮部祠祭司言舊規毎嵗丁祭除文官/五品以上陪祀外六品以下官原無陪祀之例)
　　(先但崇報不能自已毎先一日俱具錦繡服至廟/  師之誠)
　　　(謁拜畢各回此例相承既乆至嘉靖九年二月/户部主事梁喬升奏准六品以下序拜於陪祀)
　　　(官之後已經遵行一次但六品以下官員數多/一時俱赴)
　　(先師廟行禮混列於陪祀官後紛擾喧雜不無䙝/  慢况各官員無祭牌祭服尤非事體之宜應仍)
　　　(舊規令丁祭六品以下官先期一日陸續赴廟/瞻拜以伸尊)
　　(師之義拜畢即回其文官五品以上六科都給事/  照例具服陪祀著為定例從之自是六品以下)
　　　(官皆先日謁廟免陪祀/)
　　　萬厯元年二月遣大學士吕調陽祭
　　先師孔子上服皮弁服升皇極殿奉香授三獻官
　　　捧由中陛降中道出至午門置龍亭内儀佐鼓
　　　吹導引至廟學行禮(同/上)
　　　萬厯二十三年定毎嵗仲春秋上丁日御殿傳
　　　制遣大臣祭
　　先師及配位其十哲以翰林院官兩廡以國子監
　　　官各二員分獻(明史/禮志)
　　崇禎十四年八月行親詣釋奠禮(學/典)
　　　(謹案是時莊烈帝命行釋奠禮涓吉得八月十/四日適為丁巳為仲秋丁祭之期帝命丁祭仍)
　　　(遣官行禮改親詣釋奠日於辛酉/)
　　　明嘉靖釋奠儀
　　　前期三日不飲酒不茹葷不弔喪不問病不聼
　　　音樂不理刑名散齋二日沐浴更衣宿於别室
　　　致齋一日宿於祭所正獻官分獻官舊皆宿於
　　　持敬門内致齋所監禮等官宿於退省號及是
　　　正獻宿於東廂之後廳分獻宿於廂後之東西
　　　房監禮御史宿於典籍㕔陪祀各衙門堂官宿
　　　於明道堂先祭日五鼓正獻官承制陛辭輔臣
　　　則司業候迎吏禮部尚書則監丞候迎俱於左
　　　順門及至監祭酒率屬官候迎於持敬門外禮
　　　生導引至致齋所候簽祝版省牲畢詣彛倫堂
　　　演禮退食於後堂畢乃各詣齋宿所𫝊制前一
　　　日陳設如常儀次日各官具朝服於丹墀北向
　　　立皇帝御華葢殿具皮弁服鐘聲止執事官行
　　　一拜叩頭禮訖儀制司跪奉請陞殿樂作陞殿
　　　樂止捲簾鳴鞭訖唱排班班齊百官一拜叩頭
　　　畢分東西立引禮引獻官詣拜位賛四拜平身
　　　𫝊制官詣御前跪奏𫝊制俯伏興由東門靠東
　　　出至丹階東西向立稱有制唱跪宣制曰某年
　　　月日祭
　　至聖先師孔子命卿行禮賛俯伏興樂作四拜樂
　　　止禮畢遣官前一日沐浴更衣處於齋宫次日
　　　還宫永樂以前遣國子監祭酒宣徳正統時間
　　　遣翰林院官及是遣輔臣及吏禮尚書十哲分
　　　獻翰林院官二員兩廡分獻國子監官二員提
　　　調太常寺堂官一員禮部祠祭司官一員監禮
　　　監察御史二員引班鴻臚寺官二員賛禮并樂
　　　舞執事太常寺官生一百二十員名前期一日
　　　太常寺官設香案一燭二於宰牲所分獻官監
　　　禮官同詣牲所賛唱省牲畢庖人宰牲正日三
　　　更導引官引獻官并兩哲廡分獻官由廟左門
　　　入典儀唱樂舞生就位執事者各司其事次唱
　　　陪祭官各就位次唱分獻官各就位次唱獻官
　　　就位賛引引獻官至拜位典儀唱瘞毛血執事
　　　者以毛血瘞於坎遂啟牲匣葢典儀唱迎神奏
　　　樂典儀唱鞠躬拜興拜興拜興拜興平身獻官
　　　陪祭官各四拜訖樂止典儀唱奠帛行初獻禮
　　　執事者各捧帛執爵詣各神位前賛引引獻官
　　　唱升壇由露臺東級上至廟左門入奏樂引賛
　　　唱詣
　　至聖先師孔子神位前奏樂引導獻官至神位前
　　　賛引唱跪搢笏捧帛者轉身西向跪進帛於獻
　　　官右獻官接帛賛唱奠帛獻官進奠帛於神位
　　　前案上執爵者轉身西向跪進爵於獻官右獻
　　　官接爵賛唱獻爵獻官獻爵於神位前案上退
　　　獻官至讀祝位讀祝官跪取祝文退立於獻官
　　　之左賛唱跪獻官讀祝官皆跪典儀唱衆官皆
　　　跪樂止賛引唱讀祝讀祝官讀訖仍將祝文跪
　　　置於香案上退西朝上立奏樂賛引與典儀同
　　　唱俯伏興平身賛引唱詣復聖顔子神位前導
　　　獻官至神位前賛唱跪搢笏捧帛者跪進帛於
　　　獻官右獻官接訖賛唱奠帛獻官奠帛於神位
　　　前案上執爵者跪進爵於獻官右獻官接訖賛
　　　唱獻爵獻官獻爵於神位前賛唱出笏獻官跪
　　　出笏次詣宗聖曽子神位前次詣述聖子思子
　　　神位前次詣亞聖孟子神位前儀均同前此時
　　　分獻官於十哲兩廡一同行禮訖賛引唱復位
　　　導獻官至原拜位立樂止典儀唱行亞獻禮奏
　　　樂儀同初獻樂止典儀唱行終獻禮奏唱儀同
　　　亞獻樂止捧福酒者捧酒捧福胙者捧胙各立
　　　於神位前案之東典儀唱飲福受胙賛引唱詣
　　　飲福位導獻官至飲福位唱跪搢笏捧福酒者
　　　跪進於獻官右賛唱飲福酒獻官接酒飲訖捧
　　　福酒者接爵捧福胙者跪進於獻官右賛唱受
　　　胙獻官受胙訖捧福胙者接胙由中道捧出賛
　　　唱出笏俯伏興平身復位賛引導獻官仍至原
　　　拜位典儀唱鞠躬拜興拜興平身獻官陪祭官
　　　同二拜訖典儀唱徹饌奏樂執爵者各於神位
　　　案上將籩豆一揲跪舉一舉訖待執事者回於
　　　原位樂止典儀唱送神奏樂鞠躬拜興拜興拜
　　　興拜興平身獻官陪祭官同四拜訖樂止典儀
　　　唱讀祝官捧祝掌祭官捧帛饌各詣瘞位執事
　　　者各詣神位前讀祝者先跪取祝文餘各跪取
　　　帛饌以次由中門出典儀唱望瘞奏樂執事者
　　　各捧祝文帛饌往瘞所賛引唱詣望瘞位導獻
　　　官至瘞所待焚帛訖賛引典儀同唱禮畢(明太/學志)
　　　分獻儀
　　　十哲兩廡四處毎處分獻官一員捧帛執事者
　　　各先詣神位前候殿上引賛唱詣述聖子思子
　　　神位前典儀隨唱行分獻禮諸賛引各詣分獻
　　　官前引導行禮分獻東西哲由露臺東級上各
　　　分東西廟門入分獻東西廡各從東西墀堦級
　　　上及門分獻官各立定候殿上賛唱詣亞聖孟
　　　子神位前畢各賛引唱詣東哲先賢神位前詣
　　　西哲先賢神位前詣東廡先賢神位前詣西廡
　　　先賢神位前分獻官各至神位前賛唱跪搢笏
　　　捧帛者跪進帛於分獻官右分獻官接帛賛唱
　　　奠帛分獻官奠帛於神位前案上執爵者跪進
　　　爵於分獻官右分獻官接爵賛唱獻爵分獻官
　　　獻爵於神位前賛唱出笏分獻官跪出笏賛唱
　　　復位引分獻官隨獻官以次復於原拜位亞獻
　　　賛唱各同分獻官隨獻官同至神位前儀同初
　　　獻終獻儀同亞獻(明太/學志)
　　啟聖祠儀
　　　正祭日三更典儀唱執事官各司其事分獻官
　　　各就位導引引獻官至盥洗所賛詣盥洗所賛
　　　搢笏盥手訖賛出笏引至拜位賛就位典儀唱
　　　迎神賛四拜分獻官同四拜典儀唱奠帛行初
　　　獻禮執事官各捧帛爵進立於神位前賛陞壇
　　　賛詣
　　啟聖公孔氏之位前賛引賛搢笏執事官以帛跪
　　　進於獻官賛奠帛執事官以爵跪進於獻官賛
　　　獻爵賛出笏賛詣讀祝位讀祝官取祝跪於獻
　　　官左賛跪賛讀祝讀祝訖賛俯伏興平身讀祝
　　　官捧祝進於神位前賛詣先賢顔氏之位前賛搢
　　　笏執事官以帛跪進於獻官賛奠帛執事官以
　　　爵跪進於獻官賛獻爵賛出笏賛詣先賢曾氏
　　　之位前賛詣先賢孔氏之位前賛詣先賢孟孫
　　　氏之位前俱同前禮賛復位典儀唱行亞獻禮
　　　執事官各捧爵自獻於神位前訖典儀唱行終
　　　獻禮儀同亞獻典儀唱徹饌執事官詣神位前
　　　徹饌訖典儀唱送神賛引賛四拜分獻官同四
　　　拜典儀唱讀祝官捧祝掌祭官捧帛饌各詣瘞
　　　位典儀唱望瘞執事各捧祝帛饌由中門出至
　　　望瘞所賛引賛詣望瘞位禮畢(明太/學志)
　　　頒胙
　　　前期五日繩愆㕔𣲖委監生二百餘名分訪六
　　　部九卿大小衙門官員所寓次日送㕔登録祭
　　　畢陳設禮生將各殿廡犧牲祭品查驗呈㕔本
　　　監仍委官四員兼理即令原訪監生分送取其
　　　速也(同/上)
　
欽定國子監志卷十三
欽定四庫全書
欽定國子監志卷十四
　禮二
　釋菜
　　　順治元年定月朔行釋菜禮設酒芹棗栗祭酒
　　　於
　　先師位及四配位前三獻東西哲廡位前以監丞
　　　博士等官分獻次詣
　　啟聖祠(今改祠/崇聖)行禮分獻官亦隨行禮十五日司
　　　業上香行禮與朔日同
　　　　(謹案舊制毎月朔朢堂上官率屬赴後殿及/土地祠行禮今惟正月行之餘俱沠監丞博)
　　(崇聖士助教等員於員於土地祠行禮又東西哲/    祠行禮助教一)
　　　　(向以監丞博士分獻今六堂助教等官輪𣲖/)
　　　釋菜儀注
　　　是日清晨主獻祭酒及隨班行禮之祭酒司業
　　　俱詣致齋所更朝服贊引導由東角門入監丞
　　　博士八旗官學助教六堂助教學正學錄等官
　　　八旗官學教習暨肄業貢監生皆從詣階下通
　　　贊贊排班班齊贊跪叩興行三跪九叩禮畢贊
　　　引導詣盥洗所盥手帨手再詣酒罇所司罇者
　　　舉羃酌酒執爵者由中道上贊引導祭酒由東
　　　階升從殿左門入贊引贊詣
　　至聖先師神位前一跪一叩興獻三爵一跪三叩
　　　興(階下俱隨/班行禮)贊引贊詣復聖顔子宗聖曾子述
　　　聖子思子亞聖孟子位前各行三獻禮如正位
　　　儀十二哲兩廡分獻官俱俟祭酒詣亞聖位前
　　　時各贊引引詣神位前行禮如四配儀畢贊引
　　　導各官由殿右門北面揖出下西階復位通贊
　　　贊跪叩興祭酒及各官行三跪九叩禮興贊禮
　　　畢導由西角門出
　　崇聖祠主獻分獻與前殿儀同朢日上香司業詣
　　　致齋所更朝服儀如月朔不獻爵
　　(朝賀謹案元旦各官朔朢如遇/    次日釋菜餘月)
　　(壇大祀堂上官均與陪祀則派監丞等率領八旗/廟)
　　　　(教習六堂諸生在階下行三跪九叩禮不獻/爵不上香)
　　　釋菜執事員數
　　　朔朢行禮
　　大成殿
　　崇聖祠糾儀官二員博士助教等官充
　　　朔日釋菜
　　大成殿侍班二名通贊四名正引哲引廡引各四
　　　名正位司罇一名東西哲司罇二名東西廡司
　　　罇二名正位司爵三名四配司爵八名東西哲
　　　司爵六名
　　崇聖祠侍班二名通贊正引廡引各二名正位司
　　　罇一名東西廡司罇各一名正位司爵五名配
　　　位司爵二名東西廡司爵各一名朢日上香無
　　　司爵改司罇為司香
　　(文廟謹案康熙二十四年議准毎月朔朢端莊聲/    行釋菜禮于各項監生内選取容止)
　　　　(音清亮者十名充禮生祼獻贊禮二十九年/停止以教習帶管今用本監内班肄業生)
　　　釋菜事宜
　　　朔日釋菜應用香蠟酒果朢日上香應用香蠟
　　　等項均前期行文太常寺給發闗領至期陳設
　　　屆期清晨由
　　神庫㸃取應用獻爵等噐敬謹洗淨備用朔朢日
　　　均於
　　大成殿階墀下甬道中鋪設棕毯分五班前祭酒
　　　司業次分獻官次隨班行禮官次八旗教習次
　　　六堂肄業生
　　崇聖祠亦鋪設階墀之下不分班(以上典/簿承辦)其執事
　　　各生由六堂先期揀選開送照例分派立執事
　　　名册一本拜
　　廟名册一本令諸生各赴持敬門畫到不到者查
　　　明記過(以上監丞承辦/  國子監則例)
　　釋菜(附/)
　　　元
　　　中統二年詔
　　宣聖廟月朔釋奠(元史世/祖紀)
　　(先師謹案月朔釋奠即釋菜也攷今國子監城國/    廟成于成宗大徳十年則此事應在南)
　　　　(子學有元詳于釋奠而釋菜無聞故錄此以/備一代之制又案元史選舉志侍儀舍人于)
　　　　(上中齋舉禮儀習熟曾掌春秋釋奠毎月告/朔明贊衆與其能者充之盖今所為月朔釋)
　　　　(菜者元時又謂之告朔也/)
　　　明
　　　成化二十二年二月朔當釋菜值上丁令以次
　　　日釋菜(明會/典)
　　　嘉靖九年釐正祀典罷内臣降香(仝/上)
　　(先師謹案明初毎月朔朢遣内臣于/    廟降香至是始罷)
　　　萬厯二十三年定每月朔行釋菜禮(明史/禮志)
　　　又公侯駙馬伯及戚畹子弟初入監之日謁
　　先師廟行釋菜禮用兔醢果酒香燭陳設如常儀
　　　各爵列班于廟墀禮生贊行四拜禮班首上殿
　　　獻爵如常儀復位又行四拜禮監生初入監赴
　　先師廟報名廟中禮生贊謁
　　先師行四拜(明太/學志)
　　　　(謹案以上二條别於朔日釋菜即古始入學/釋菜之意也附識以備㕘考)
　　　明朔日釋菜儀
　　　每月朔祭酒率分獻官暨各屬官監生行禮分
　　　獻官以監丞博士助教學正學錄為之前期一
　　　日遣屬官一員率廟户赴太常寺闗領祭品其
　　　日清晨執事者各司其事分獻官各官分列于
　　　大成門内監生排班俟獻官至通贊唱排班獻
　　　官以下各就位通贊唱班齊鞠躬拜興拜興平
　　　身引贊詣獻官前唱詣盥洗所獻官盥手帨手
　　　訖引贊唱詣酒罇所司罇者舉羃酌酒訖引贊
　　　唱詣
　　至聖先師孔子前跪獻爵俯伏興平身(執事者/並同)引
　　　贊唱詣復聖顔子宗聖曾子述聖子思子亞聖
　　　孟子前儀並同十哲兩廡分獻官一同行禮畢
　　　引贊同唱復位導獻官分獻官至原拜位立通
　　　贊唱鞠躬拜興拜興平身禮畢(明太/學志)
　　　明朢日行香儀
　　　是日清晨監丞率闔屬官分列于􁂻星門内監
　　　生排班于廟門内候祭酒司業至通贊唱排班
　　　班齊闢户唱鞠躬拜興拜興平身闔户唱禮畢
　　　退(明太/學志)
　
　
　
　
　
　
欽定國子監志卷十四
欽定四庫全書
欽定國子監志卷十五
　禮三
　釋褐
　　　順治二年定毎科新進士臚唱後擇吉日狀元
　　　率諸進士詣廟釋褐先行釋菜禮
　　先師孔子及四配以一甲第一名主獻東西哲位
　　　以一甲第二名第三名分獻東西廡以二甲第
　　　一名三甲第一名各分獻諸進士俱隨班行禮
　　　禮畢釋褐更補服詣
　　彛倫堂簪花飲酒如儀
　　　　(謹案諸進士俱帶鍍金三枝九葉頂冠不穿/補服謁)
　　(廟後更補服頂帶其一甲三名已經授職各服頂/    帶掛朝珠)
　　　釋褐儀注
　　　是日清晨状元率諸進士至集賢門外下馬入
　　　持敬門詣致齋所贊引導由東角門入詣殿階
　　　下通贊贊排班班齊贊就位行謁見贊跪叩興
　　　三跪九叩畢通贊贊行釋菜禮禮畢由西角門
　　　出詣致齋所
　　神庫前釋褐候祭酒司業朝服升堂諸進士由太
　　　學左門入至階下序立曾入監者升露臺四拜
　　　起立臺西未入監者露臺下兩拜祭酒司業俱
　　　坐受禮畢一甲三名由堂東門入執事者設食
　　　案于座前祭酒司業下座面南立一甲三名面
　　　北立執事者簪花斟酒一甲三名向上揖飲酒
　　　三爵出祭酒司業送至堂門内諸進士由堂西
　　　門入本監屬官接待簪花飲酒如前儀畢送出
　　　堂簷下
　　　釋褐事宜
　　　新進士釋褐先准禮部知㑹日期到監本監典
　　　簿具稿行文户部移取花紅香蠟酒果銀十五
　　　兩照例備辦屆期陳設與朔日同(國子監/則例)
　　釋褐(附/)
　　　元
　　　中選進士賜恩榮宴於翰林國史院擇日詣
　　先聖廟行舍菜禮第一人具祝文行事(元史選/舉志)
　　　明
　　　萬厯二十三年定每科進士行釋菜禮先日太
　　　常寺備祭品兔醢棗栗蔬酒香燭于殿廡
　　神位前是日清晨狀元率諸進士行四拜禮其巾
　　　服每襲巾一如唐制袍一用玉色羅為之木笏
　　　一靴一布襪一俱貯藏用所放榜前三日各赴
　　　監闗領釋菜畢乃解巾袍服官服謂之釋褐巾
　　　袍等送監騐収(明史/禮志)
　　　崇禎十三年命將下第舉人與廷試貢士史惇
　　　等一百六十三人盡留特用於是惇等上疏請
　　　援進士例謁
　　文廟行釋菜禮閣臣張四知以為不可上命如所
　　　請(日下/舊聞)
　
　
　
　
　
　
　
　
　
　
　
　
　
　
欽定國子監志卷十五
欽定四庫全書
欽定國子監志卷十六
　禮四
　獻功
　　　康熙三十五年
聖祖仁皇帝親征厄魯特噶爾丹朔漠蕩平禮部奏請
　　　舉行慶典
特遣官釋奠
　　先師孔子四十三年
御製平定朔漠碑文勒石國學
　　　雍正二年大兵西征羅卜藏丹津青海底定凱
　　　還
世宗憲皇帝御午門受俘
遣官釋奠
　　先師孔子
御製平定青海碑文勒石國學
　　　乾隆十四年大兵征金川酋長娑羅奔窮蹙乞
　　　降
　皇上憐而宥之金川底定凱旋廷臣請循
聖祖仁皇帝平定朔漠
世宗憲皇帝平定青海例告成于學
　詔從之
　遣官釋奠
　　先師孔子
　御製平定金川碑文勒石國學
　　　二十年大兵平定準噶爾俘達瓦齊伊犁底定
　　　大功告成
　遣官釋奠
　　先師孔子
　御製平定準噶爾碑文勒石國學
　　　二十四年回部全境蕩平
　天威逺播拓地二萬餘里大功告成
　遣官釋奠
　　先師孔子
　御製平定回部碑文勒石國學
　　　四十二年大兵進克噶喇依獲促侵土司索諾
　　　木及其頭人等兩金川全境蕩平大功告成
　遣官釋奠
　　先師孔子
　御製平定兩金川碑文勒石太學
　　　　(謹按獻功之典僅見于魯頌王制二篇三代/以降獻俘受降率皆行于太廟社稷而釋奠)
　　(朝函于學之典闕而不舉我悉臣偶有小醜陸梁/    一區㝢薄海内外悉主)
(天威赫怒自作弗靖/)
(命將遣師莫不犁庭掃穴克奏蕩平至于振旅言旋大/        功既蕆)
(遣官䖍告儀視春秋釋奠而且樹豐碑于國學以紀成/    先師)
(文徳/)　　(功猗歟休哉/)
(武功真度越前古萬萬矣/)
欽定國子監志卷十六
欽定四庫全書
欽定國子監志卷十七
　禮五
　告祭
　　　康熙五十一年
詔升配朱子于
　　大成殿為十一哲
遣官至國子監告祭
　　先師孔子及朱子位前
　　　　(謹按朱子神位既改稱先賢升配殿上其舊/供先儒神牌移奉)
　(御書樓中/)
　　　雍正元年
詔封
　　孔子先世五代為王
遣大臣至國子監告祭
　　　乾隆二年
　詔國子監
　　文廟易用黄瓦
　遣官告祭
　　先師孔子
　　　三年
　詔升配有子于
　　大成殿為十二哲
　遣大學士至國子監告祭
　　先師孔子及有子位前
　　　三十二年
　詔大修國子監
　　先師廟
　遣大學士告祭
　　　三十四年
　　先師廟工成安奉
　　神位
　遣大學士告祭
　　　　(謹按告祭之禮即古始立學之祭也漢世雖/立學而斯禮無聞三國魏正始中以講經通)
　　(孔子使太常釋奠告辟雍之始其後北魏有告諡/    是為遣官祭)
　　　　(之典開元有册贈之文並令公卿持節奠祭/見于史𫝊自宋及元褒封從祀典禮不絶而)
　　　　(告祭無明文明洪武十五年太學易塑像為/木主遣禮臣以太牢祭成化十三年增籩豆)
　　　　(十二舞八佾遣尚書商輅告祭隆慶五年以/薛瑄從祀遣祭酒馬自强告祭亦雜見于紀)
　　(國朝載而正史不書加詳凡追崇升祔釐正典禮/    著為令典儀制)
(遣官告祭及建葺落成並同所以妥神明者至矣/        儀與春秋釋奠)
　
　
　
　
　
　
　
欽定國子監志卷十七
欽定四庫全書
欽定國子監志卷十八
　禮六
　祭品
　　　崇徳五年定春秋釋奠祭品
　　聖位
　　　俎三(犢一純黑九體體羊/一  豕一俱五)
　　　登一(太/羮)
　　　鉶一(和/羮)
　　　簠二(黍/稷)
　　　簋二(稻/粱)
　　　籩十(形鹽/菱芡)　(槀魚/鹿脯)　(棗餅/白)　(栗餅/黑)　(榛/)
　　　豆十(菁菹/醯醢)　(芹菹/笋菹)　(鹿醢/魚醢)　(韭菹/脾析)　(兔醢/豚胉)
　　　爵三(各有/坫)
　　　泰尊一(盡/羃)
　　　山尊一(盡羃兼/貯配酒)
　　　著尊一(盡羃兼/貯哲酒)
　　　雲雷尊二(盡羃貯/初獻酒)
　　　象尊二(疏布羃貯/亞獻酒)
　　　犧尊二(疏布羃貯/終獻酒)
　　　罍一
　　　制帛一(白色/有篚)
　　　祝一(有版/并案)
　　　勺(大小/十二)
　　　棜一
　　　洗一
　　　庭燎八
　　　香鼎二
　　　鐙八
　　　配位四案毎案設
　　　俎二(羊一五體/豕一五體)
　　　鉶二(和/羮)
　　　簠二(黍/稷)
　　　簋二(稻/粱)
　　　籩八(形鹽/栗)　(槀魚/鹿脯)　(棗/芡)　　(菱/榛)
　　　豆八(韭菹/芹菹)　(醯醢/兔醢)　(菁菹/笋菹)　(鹿醢/魚醢)
　　　爵三(置一/坫)
　　　制帛一(有/篚)
　　　鑪一
　　　鐙二
　　　十哲位二案每案設
　　　豕一(分五/體)
　　　制帛一(有/篚)
　　　獻爵一(有玷分獻官總/獻于五位之中)
　　　鑪一
　　　鐙二
　　　毎位前設
　　　鉶一
　　　簠一
　　　簋一
　　　籩四(形鹽/鹿脯)　(棗/)　(栗/)
　　　豆四(菁菹/芹菹)　(鹿醢/兔醢)
　　　供爵一(有玷/)
　　　兩廡每四位為一案東西廡各設
　　　豕三(毎位一體/盛以盤)
　　　制帛一(有/篚)
　　　獻爵一(有玷分獻官總/獻于毎廡中)
　　　壺尊三(疏布/羃)
　　　勺三
　　　禁一
　　　洗一
　　　鑪一
　　　鐙二
　　　毎案各設
　　　簠一
　　　簋一
　　　籩四
　　　豆四
　　　供爵四
　　啓聖公
　　　俎二(羊一/豕一)
　　　鉶一(以下實如/  聖位制)
　　　簠二
　　　簋二
　　　籩八
　　　豆八
　　　爵三
　　　祝一
　　　鑪一
　　　鐙二
　　　配位二位共一案
　　　牲盤一
　　　鉶一(實如四/配制)
　　　簠一
　　　簋一
　　　籩八
　　　豆八
　　　爵三
　　　鑪一
　　　鐙二
　　　兩廡制如配位
　　(朝開謹案我/    創之始)
(太宗文皇帝親定釋奠禮牲牢俎豆典制攸崇書所載/    國初以來遵循㒺替張安茂頖宫禮樂全)
　　　　(特詳謹輯録以備㕘考/)
　　　順治二年定月朔釋菜祭品
　　先師及配位哲位
　　啟聖祠並同
　　　籩二(棗/栗)
　　　豆一(芹/菹)
　　　爵三(清/酒)
　　　雍正元年
世宗憲皇帝追封孔氏先世五代為王合祀于祠改名
　　崇聖春秋釋奠毎神位前各一案皆如
　　啟聖王例陳設
　　　是年冬
命頒文廟祭品圗於天下始添設四配每位尊一定十
　　　一哲每位各一案東西各添豕首一共添尊一
　　　定兩廡每二位共一案改東西廡各豕三為各
　　　豕首一豕肉二添東西廡各尊三
　　崇聖祠正位減俎二為一添鉶一為二每位各添
　　　帛一尊一定配位毎位一案東西各設豕首一
　　　豕肉一東西共添尊一各添帛一兩廡各添帛
　　　一共添尊一
　　　乾隆元年禮部議
　　聖廟脯醢宜豐鹿脯鹿醢加增鹿二
　　正位及四配
　　崇聖祠正位仍用兔醢十一哲兩廡及
　　崇聖祠配位兩廡易兔醢為醓醢加增豕二
　　　十一年增
　　崇聖祠配位帛二爵六
　　　十八年禮部議遵十三年
　親祭闕里祀典十二哲兩廡俱去豕首肉改用少牢
　　　十二哲從
　　崇聖祠四配例位各異帛兩廡各增香帛一
　　(文廟謹案自/    祭品)
　　(國初至雍正元年雖屢經更訂頒行天下而國子/    監丁祭仍沿舊例哲位東西各豕首一毎位)
　　(崇聖豕肉一盤兩廡東西各豕首六毎位豕肉一盤/    祠四配東西共豕首一兩廡毎位各豕肉一)
　　　　(盤又十二哲東西各篚一帛一兩廡賢儒南/北分列于中間空壁處設香帛一案至是禮)
　(詔從之部復請釐正/)
　　　丁祭需用祭品
　　　凡登鉶簠簋籩豆之實祝帛香燭薪炭之用均
　　　太常掌之毎祭禮神制帛三十有二端均白色
　　　(正位用綾餘用/絹長丈有八尺)牛二(一解五體供/正位一作羮)羊二十有二
　　　豕二十有五鹿三(脯醢/用)兔十(脯醢/用)大槀魚十小
　　　槀魚如之穀之屬以斗計者黍一粱一稷七斗
　　　五升六合稻如之以觔計者麥一蕎如之蔬果
　　　之屬以觔計者菁菜一百七十有六(春用大/秋用小)芹
　　　一十有五韭九十有二栗二百有七榛十有六
　　　其竒為四兩紅棗百七十有二菱二十有七芡
　　　三十有二葱十有一其竒均為八兩鹽磚二十
　　　有二白鹽四其以兩計者糖四椒茴蒔蘿各五
　　　笋以片計凡二十鮮魚以觔計凡二十有五酒
　　　醴以瓶計獻酌者一百三十有六滌魚者二(春/視)
　　　(秋減/一瓶)香之屬以炷計者為圓柱降香凡三十有
　　　五(其一長九寸徑八分/餘均長七寸徑五分)以兩計者為降香丁凡
　　　八其粗者凡一百九十有四以塊計者為細降
　　　香凡二十炬之屬重一觔者為大燭枝凡六重
　　　六兩者為中燭枝二十有八次中燭半之枝四
　　　十有四重二兩者為小燭枝二百八十有六次
　　　小者半之枝凡九燖牲之薪以觔計春用二千
　　　六百有一十秋用二千焚帛之葦以觔計一百
　　　有二十秋祭之氷以塊計一百一十有二春無
　　　之
　　　月朔釋菜需用祭品
　　　降真香十有二炷(長七寸/徑五分)其成塊者二十有四
　　　兩炬重二兩者為大燭枝凡四十有八重一兩
　　　者為中燭枝凡九十有六又半者為小燭枝凡
　　　六百九十有六朢如之酒五瓶有竒紅棗核桃
　　　均九觔有十兩咸太常寺供焉
　
　
　
　
　
　
　
　
　　先師位南向北為籩豆案襲以紅緞銷金衣案近
　　　北設爵三置以坫次為鐙二中為鑪登次之實
　　　以太羮左右為鉶實以和羮登之南為簠簋簠
　　　二居左實以黍稷簋二居右實以稻粱簠之左
　　　列籩十三行近簠為形鹽為槀魚其次為棗為
　　　栗為榛為菱又次為芡為鹿脯為白餅為黑餅
　　　簋之右列豆十三行近簋為韭菹為醓醢其次
　　　為菁菹為鹿醢為芹菹為兔醢又次為笋菹為
　　　魚醢為脾析為豚胉簠簋之南為篚實以帛籩
　　　豆案之南為俎一俎中區為三太牢居中解五
　　　體羊豕全列以左右俎之南為香燭案襲衣如
　　　籩豆案鑪一鐙二其右為祝案置祝版並架一
　　　襲以黄綾衣香燭案之東西各置尊案一案設
　　　尊三凡六尊左右列焉畫羃疏布羃錫勺二
　
　
　
　
　
　
　
　
　　　四配位東西向凡四案案設爵三前為鉶二其
　　　次簠簋各二簠之左列籩八近簠為形鹽為槀
　　　魚為棗為栗其次為榛為菱為芡為鹿脯簋之
　　　右列豆八近簋為韭菹為醓醢為笋菹為魚醢
　　　其次為芹菹為兔醢為笋菹為魚醢簠簋之前
　　　為篚實以帛案之前為俎俎中區為二羊左豕
　　　右俎前為香燭案鑪一鐙二
　
　
　
　
　
　
　
　
　　　十二哲位東西各六案案設供爵一次以香燭
　　　鑪一鐙二前為鉶鉶之前左為簠一實黍右為
　　　簋一實稷簠之左列籩四近簠為形鹽為棗次
　　　為栗為鹿脯簋之右列豆四近簋為菁菹為鹿
　　　醢次為芹菹為兔醢東西各俎一前設六案之
　　　中俎中區為二左羊右豕俎之前為香帛案亦
　　　東西各一案設獻爵三鑪一鐙二篚一實以帛
　　　各六端
　
　
　
　
　
　
　
　
　　　兩廡二位共一案東廡之案三十二西廡之案
　　　三十一案設供爵二次以香燭前為簠簋各一
　　　簠之左為籩四簋之右為豆四實如哲位東西
　　　廡各設俎三俎中區為二實以羊豕俎前為香
　　　帛案東西各二案設帛一獻爵三鑪一鐙二
　
　
　
　
　
　
　
　
　　崇聖祠正位五案案設爵三前為鉶二次簠簋各
　　　二左右籩豆各八實如配位簠簋之前為篚實
　　　以帛其前為俎一中區為二左羊右豕又前為
　　　香燭案鑪一鐙二
　
　
　
　
　
　
　
　
　　崇聖祠配位東西向凡四案案設爵三次以簠簋
　　　各一左右籩豆各四篚各一實如哲位東西各
　　　設俎一實以羊豕香燭案一鑪一鐙二
　
　
　
　
　
　
　
　
　　崇聖祠兩廡東二案西一案案設爵一次以簠簋
　　　各一左右籩豆各四東西各俎一實以羊豕香
　　　帛案亦東西各一案設鑪一鐙二篚一實以帛
　　　一
　　　　(謹案圖像東廡制西廡二位止一案不另圖/)
　
　
　
　
　
　
　
　
　　土地祠位南向供案一案設磁爵三磁盤二左實
　　　鹿脯右實兔醢牲盤一實以牛肉豕肉各一方
　　　其前炷香一燭二鑪一鐙二質用綠色琉璃
　　　祭品(附/)
　　　元
　　先師位前幣三用絹各長一丈八尺其牲齊噐皿
　　　之數用牛一羊五豕五以犧尊實汎齊象尊實
　　　醴齊皆三有上尊加羃有勺設堂上太尊實汎
　　　齊山罍實醴齊有上尊著尊實盎齊犧尊實醴
　　　齊象尊實沈齊壺尊實三酒皆有上尊設堂下
　　　盥洗位在阼階之東以象尊實醴齊有上尊加
　　　羃有勺設於兩廡近北盥洗位在階下近南籩
　　　十豆十簋二簠二登三鉶三俎三有毛血豆正
　　　配位同籩豆皆二簋簠俎各一從祀同(元史祭/祀志)
　　　明
　　　洪武元年定禮神制帛
　　先師廟正配皆白每位各一十哲兩廡東西各一
　　　有篚牲牢之數
　　先師如帝王犢牛豕各一四配羊豕各一十哲東
　　　西各豕一分五兩廡東西各豕一後增為三(明/史)
　　　(禮/志)
　　　　(謹案洪武四年禮部奏改初制籩用竹其簠/簋登鉶及豆初用木者悉易以瓷牲易以熟)
　　(聖像又設高座噐物悉陳于座下至是始各置案/    初)
　　　　(於其所又明制凡籩豆之實用十二者籩實/以形鹽槀魚棗栗榛菱芡鹿脯白餅黑餅糗)
　　　　(餌粉餈豆實以韭菹醓醢筍菹魚醢菁菹鹿/醢芹菹兔醢脾析豚胉􁏙食糝食用十者籩)
　　　　(則減糗餌粉餈豆則減􁏙食糝食用八者籩/又減白黑餅豆又減脾析豚胉用四者籩則)
　　　　(止實形鹽槀魚棗栗豆則止實芹菹兔醢菁/菹鹿醢各二者籩實栗鹿脯豆實菁菹鹿臡)
　　　　(簠簋各二者實以黍稷稻粱各一者實以黍/稷登實以太羮鉶實以和羮)
　　　嘉靖九年定正壇陳設之次
　　先師位前奠帛次以三爵次以登鉶中設登左右
　　　以鉶次以簠簋黍稷居北稻粱居南左以十籩
　　　形鹽槀魚棗栗為一行居黍稷之左榛菱芡鹿
　　　脯為一行居左次白餅黑餅為一行居又次白
　　　餅之北為饌盤十豆居右韭菹醓醢菁菹鹿醢
　　　為一行居稷粱之右芹菹兔醢筍菹魚醢為一
　　　行居右次脾析豚胉為一行居又次籩豆之南
　　　中牛左羊右豕篚設於壇東南西向祝案設於
　　　壇西罍洗盥盆設於露臺下東西向四配為四
　　　壇每壇神位前奠帛次三爵次二鉶次簠簋簠
　　　簋之左右設如正壇惟饌盤設於豚胉之下籩
　　　豆之次左羊右豕十哲五位為一壇東西各一
　　　兩廡四位為一壇
　　啓聖祠正位仝四配配位同十哲從祀仝兩廡(學/典)
　　　釋菜祭品用活兔三棗栗各四觔菁菜八兩酒
　　　三瓶燭大者四枝小者二十八枝降香八兩其
　　　半存為望日用(南雍/志)
　
　
　
　
欽定國子監志卷十八
欽定四庫全書
欽定國子監志卷十九
　　禮七
　　祭器
　皇帝親詣行禮祭器
　　　鎏金銀爵一
　　　鎏金銅爵一
　　　銀勺一
　　　鎏金銅爐一
　　　鎏金銅香靠一
　　　錫香盒一
　　文廟常用祭器(乾隆十三/年  欽定)
　　正位
　　　銅爵三
　　　登一
　　　鉶二
　　　簠二
　　　簋二
　　　籩十
　　　豆十
　　　俎一
　　　尊一
　　　配位四案
　　　銅爵各三
　　　鉶各二
　　　簠各二
　　　簋各二
　　　籩各八
　　　豆各八
　　　篚各一
　　　俎各一
　　　尊共二
　　　十二哲位六案
　　　銅爵各一
　　　鉶各一
　　　簠各一
　　　簋各一
　　　籩各四
　　　豆各四
　　　篚共二
　　　俎共二
　　　尊共二
　　　兩廡六十二案
　　　銅爵各一
　　　簠各一
　　　簋各一
　　　籩各四
　　　豆各四
　　　獻爵共六
　　　篚共二
　　　俎共二
　　　尊共六
　　崇聖祠正位五案
　　　銅爵各二
　　　鉶各三
　　　簠各二
　　　簋各二
　　　籩各八
　　　豆各八
　　　篚各一
　　　俎各一
　　　尊各一
　　　配位四案
　　　銅爵各三
　　　簠各一
　　　簋各一
　　　籩各四
　　　豆各四
　　　篚各一
　　　俎共二
　　　尊共二
　　　兩廡三案
　　　銅爵五
　　　簠各一
　　　簋各一
　　　籩各四
　　　豆各四
　　　篚共二
　　　俎共二
　　　尊共二
　　(文廟謹案前此多仍往制/    器數)
　(皇上按器譜圖悉為釐正又以籩豆簠簋昭事神明/      前代充以盌盤磁爵未符典制重加審定於)
　　(文廟是物燦然大備矣/    法)
　　　乾隆十四年
　頒新造祭器於國子監
　　　銅登一
　　　銅尊二十
　　　銅爵一百九十八
　　　銅鉶三十六
　　　銅豆四百十四
　　　銅簠一百有三
　　　銅簋一百有三
　(皇上以謹案乾隆三十三年/      重修)
　(親聖廟落成将/  詣行禮以)
　(特孔子志在從周范銅器鼎尊卣罍壺簠簋觚爵洗/  頒内府所藏周)
　(命陳設各一/)
　　(大成殿中用備禮器以非祀事所/    用恭詳載金石門兹不編入)
　
　
　
　
　
　
　
　
　　　爵二一以銀為之鎏以金重三兩通髙三寸四
　　　分深一寸三分腹長三寸寛一寸一分兩柱髙
　　　六分三足相距各六分髙一寸六分素質無文
　　　一以銅為之鎏以金大小形制同
　　(廟中謹案以下各器恭貯/    遇)
　(皇帝親祀始行陳設敬繪/      于篇以昭殊禮)
　
　
　
　
　
　
　
　
　　　勺銀為之重十兩口徑三寸深一寸一分柄長
　　　八寸素質無文柄端外曲為如意形
　　(孔子謹案唐制加勺宋制尊罍亦有之金制廟有/    顔子尊皆)
　(皇帝親勺二元制廟有龍勺二十七今惟/      祀始用之)
　
　
　
　
　
　
　
　
　　　鑪笵銅為之鎏以金其形圓通髙一尺五分腹
　　　圓上束髙六寸五分三足相距各五寸五分髙
　　　三寸兩耳髙六寸上出口二寸六分口徑七寸
　　　深六寸素質無文不銜平套口徑六寸内半虛
　　　上插香靠以承柱香凡五峯中峯髙一尺四寸
　　　五分中綴圈下置盤鏤以雲紋左右次峯各髙
　　　一尺三寸三峯半以上横貫一道鏤以雲紋長
　　　九寸曲兩端向上為邊峯各髙一寸五分半以
　　　下横貫一道鏤以雲紋長五寸峯首各鏤雲紋
　
　
　
　
　
　
　
　
　　　香盒錫為之髤以丹不飾雲紋其形圓用盛瓣
　　　香通髙一寸六分底髙一寸四分盖髙五分深
　　　一寸三分
　
　
　
　
　
　
　
　
　　　登笵銅為之通髙六寸深二寸口徑四寸九分
　　　校圍六寸九分足徑四寸七分口為回紋中為
　　　雷紋柱為饕餮足為垂雲紋盖髙一寸六分徑
　　　四寸六分頂髙三分上為星紋中垂雲紋口亦
　　　回紋
　　(孔子謹案唐釋奠國學廟凡六登銅質明易以瓷/    顔子登各三元制)
　　　　(正位登一配哲以下無登十三年/又案以下各器均于乾隆)
　(欽定十四年春秋釋奠永為法守謹遵/頒發國子監)
　(皇朝禮器圖式及篇/大凊會典繪録于)
　
　
　
　
　
　
　
　
　　　鉶笵銅為之髙四寸一分深四寸口徑五寸一
　　　分底徑三寸三分三足髙一寸三分兩耳為犧
　　　形口繪藻紋次回紋腹貝紋盖髙二寸二分頂
　　　有三峯髙一寸飾以雲紋足紋同
　　(孔子謹案唐制三宋初無鉶紹興中釋奠加鉶鼎/    顔子鉶各)
　　　　(二元制鉶三明制正位鉶二四/配鉶各二十哲鉶各一餘無鉶)
　
　
　
　
　
　
　
　
　　　簠笵銅為之通髙四寸六分深二寸一分口縱
　　　六寸四分横八寸底縱五寸一分横六寸四分
　　　面為䕫龍紋束為回紋足為雲紋兩耳附以䕫
　　　龍盖髙一寸四分口縱横與器同上有稜四周
　　　縱四寸一分横六寸四分亦附以䕫龍耳
　　(孔子謹案唐制二從祀簠各一宋制如之金制正/    顔子簠各)
　　　　(位簠二顔孟各如之元制廟共用簠一百一/十有五明制用簠正位二四配位各二十哲)
　　　　(壇各二兩/廡壇各二)
　
　
　
　
　
　
　
　
　　　簋笵銅為之髙四寸二分深二寸一分口徑七
　　　寸二分底徑六寸口為回紋腹雲紋束黻紋足
　　　星雲紋兩耳附以䕫鳳盖髙一寸八分徑與口
　　　同面雲紋口回紋上有稜四出髙一寸一分
　　(孔子謹案唐制二從祀簋各一宋制如之金制/    顔子簋各)
　　(孔子簋二顔孟各如之元制廟共用簋一百十有/    五明制用簋七正位二四配位各二十哲壇)
　　　　(各一兩廡/壇各一)
　
　
　
　
　
　
　
　
　　　籩編竹為之以絹飾裏頂及縁皆髤以漆紅色
　　　通髙五寸四分深八分口徑四寸六分足徑四
　　　寸盖髙一寸九分徑與口同頂正圓髙四分
　　(孔子謹案唐制十諸從祀各用一宋制籩正位配/    顔子籩各)
　　(孔子位如唐制從祀各二金制一元制正位籩十/    籩十顔孟各如之從祀各)
　　　　(配位用二從祀各如之計籩百十有五明制/正位初用籩六後增為十配位各如之從祀)
　　　　(各/四)
　
　
　
　
　
　
　
　
　　　豆笵銅為之通髙五寸五分深二寸口徑四寸
　　　九分校圍二寸足徑四寸七分腹為垂雲紋回
　　　紋校為波紋金鈑紋足為黻紋盖髙二寸二分
　　　徑與口同為波紋回紋頂為陶紐髙三分
　　(孔子謹案唐制十諸從祀各一宋制正位豆十配/    顔子豆各)
　　(孔子位各如之從祀各二金制元制正位豆十配/    豆十顔孟如之從祀各一)
　　　　(位二從祀如之共銅豆一百十有五明制正/位初用六後増為十配位各如之從祀各四)
　
　
　
　
　
　
　
　
　　　尊笵銅為之通髙八寸六分口徑五寸一分腹
　　　圍二尺四寸底徑四寸六分足髙二分兩耳為
　　　犧首形
　　　　(謹案尊制有七曰泰尊曰犧尊曰象尊/曰山尊曰雷尊曰著尊曰壺尊今獻酌)
　　(先師惟用著尊莫無泰尊宋設泰尊三于神位前/    又案唐釋)
　　(孔子元設泰尊二于殿下唐制二著尊二壺尊六/    顔子山罍各二宋設山尊)
　　(孔子于殿下元如之唐制宋設象尊四犧尊四于/    顔子象尊犧尊各二)
　　　　(殿上象尊二犧尊二于殿/下兩廡各設象尊二金制)
　　(孔子象尊犧尊各一顔孟各如之兩廡如宋制元/    設象尊三犧尊三于殿上象尊一犧尊一于)
　　　　(殿下兩廡各設象尊一明/釋奠用象尊一犧尊一)
　
　
　
　
　
　
　
　
　　　正位俎木為之髤以丹中區為三錫裏外銅環
　　　四足八有跗縱六尺有竒横三尺二寸通髙二
　　　尺六寸有竒配位俎中區為二錫裏加盖外左
　　　右各銅環二六足有跗縱三尺九寸横二尺八
　　　寸通髙二尺七寸有竒餘如正位制哲位從位
　　崇聖祠各俎並如配位制
　　(孔子謹案唐制三從祀俎各一宋設俎二于籩前/    顔子俎各)
　　(孔子設俎六于籩右配位如之從位俎各一金制/    俎二顔孟各如之俎席用莞元制正位配位)
　　　　(俎各三從祀俎各一凡百三十有三俎明/制正位俎三配位俎各二從位俎各一)
　
　
　
　
　
　
　
　
　　　爵笵銅為之通髙四寸六分深二寸三分兩柱
　　　髙七分三足相距各一寸五分髙二寸腹為雷
　　　紋饕餮形
　　(孔子謹案唐制一宋制正位配位爵共四諸從祀/    顔子爵各)
　　　　(各一金制廟中共用爵九十四元制廟共銅/爵一百十有八明制正位爵三四配各如之)
　　　　(諸從祀各一十哲/壇三兩廡壇三)
　
　
　
　
　
　
　
　
　　　篚編竹為之四周髤以漆丹飾髙五寸縱五寸
　　　横二尺二寸五分足髙一寸盖髙一寸七分
　　　　(謹案唐制篚在洗西南實以巾爵又設幣篚/二各於尊坫之所宋制陳幣篚于神位左巾)
　　　　(爵之篚如唐制金制廟用篚二元制幣篚三/明制正位篚一配位篚各一哲位篚共二兩)
　　　　(廡各/一)
　
　
　
　
　
　
　
　
　　　祝版木為之髙九寸廣一尺二寸外黝中質髤
　　　以朱漆祝文墨書白紙黄緣别有小几通髙七
　　　寸五分廣四寸五分長九寸五分
　　　附祝文式
　　　維乾隆　　年嵗次　　(二/八)月　　朔越
　　　日丁
　皇帝遣　　致祭于
　　至聖先師孔子曰惟
　　師徳配
天地道冠古今刪述六經垂憲萬世兹當仲(春/秋)祗奉舊
　　　章謹以牲帛酒果致祭配以
　　　復聖顔子
　　　宗聖曾子
　　　述聖子思子
　　　亞聖孟子尚
　　饗
　　　維乾隆　　年嵗次　　(二/八)月　　朔越
　　　日
　皇帝遣　　致祭于
　　肇聖王
　　裕聖王
　　詒聖王
　　昌聖王
　　啟聖王曰惟
　　王誕生至聖為萬世王者之師功徳顯著兹因仲
　　　(春/秋)謹以庶品之儀致祭配以
　　　先賢顔氏
　　　先賢曽氏
　　　先賢孔氏
　　　先賢孟孫氏尚
　　饗
　　　　(謹案唐制版長一尺一分廣八寸厚二分其/木梓楸設于坫燔於齋坊宋制長一尺二寸)
　　　　(廣八寸梓楸或柏為之設于坫寘于瘞/元制長一尺二寸廣八寸明制祝有案)
　
　
　
　
　
　
　
　
　　　畫羃以絳繒為之方幅縱横二尺二寸中畫雲
　　　龍四周畫文彩四角綴金錢各一疏布羃以白
　　　疏布為之縱横一尺九寸兩廡各尊羃染以青
　　　　(謹案元制有籩巾二百四十有一簠簋巾二/百四十有八俎巾百三十有三今惟尊用之)
　　　　(餘皆/不用)
　　(廟中又案凡經/    祭器)
　(欽定者業遵式恭載於前此下盤羃坫案之屬凡祭/皇朝禮器圖)
　　　　(祀所需率循舊典未經更制者亦各繪圖著/説於後至於執壺果匣等瑣屑之具向無定)
　　　　(制隨宜製備/不綴於篇)
　
　
　
　
　
　
　
　
　　　坫斵木為之其形方置三爵者其形長中鑿孔
　　　亦如爵之數髤以漆飾紋惟宜
　　(先聖謹案唐制一坫尊及祝版各皆置坫宋制如/    先師爵置)
　　　　(之金制惟尊有坫凡六元制廟用坫凡二十/有八又宣和爵坫一今惟爵設之餘俱不用)
　
　
　
　
　
　
　
　
　　　盥盤笵銅為之體圓素質無文大小隨宜下置
　　　頮架木為之大小視盤四足有跗髙下惟宜髤
　　　以漆
　　　　(謹案盥盤即古之洗也唐設于阼階東南亞/獻之洗又于東南宋制設二洗于東階盥洗)
　　　　(在東爵洗在西金制廟用洗二元制亦二殿/上盥洗位在阼階之東兩廡盥洗位在階下)
　　　　(明制正位設洗一于/露臺下兩廡洗各一)
　
　
　
　
　
　
　
　
　
　　　香盒錫為之其形圓亦多木質
　
　
　
　
　
　
　
　
　　　香几木為之所以承鑪方廣視鑪四足有跗髤
　　　以漆
　
　
　
　
　
　
　
　
　　　鐙笵銅為之或以錫或以鐵或以木重臺三足
　　　髙下視燭大小凡五等紋飾惟宜或用素質
　
　
　
　
　
　
　
　
　　　案以木為之髤以朱翹頭案正位髙三尺三寸
　　　廣三尺一寸長五尺九寸五分餘案尺寸隨宜
　　　視正位各有差平頭案正位及配位髙三尺二
　　　寸廣二尺九寸長四尺五寸哲位髙如之廣三
　　　尺長三尺九寸兩廡髙廣如哲位長六尺二寸
　　崇聖祠各案如之
　
　
　
　
　
　
　
　
　　　均以木為之髤以朱祝版案髙二尺六寸廣二
　　　尺二寸長三尺三寸饌桌之制如之酒尊案髙
　　　二尺七寸廣二尺二寸長六尺二寸面鑿孔以
　　　置尊孔如尊數
　
　
　
　
　
　
　
　
　　　饌盤木為之其形方口侈口徑大小隨宜髤以
　　　丹
　
　
　
　
　
　
　
　
　　　盤磁為之其形圓口徑一尺六分紋飾惟宜
　
　
　
　
　
　
　
　
　　　路鐙木為之髤以朱架髙四尺五寸燈髙一尺
　　　五寸方一尺五寸正殿之鐙䝉以繒餘用紙上
　　　有方盤中置以簽架樹于地足為十字形下置
　　　以版
　
　
　
　
　
　
　
　
　　　香爐笵銅為之圓形中束通髙三尺耳髙一尺
　　　二寸口髙二寸腹髙一尺二寸足髙一尺三寸
　　　口圍五尺六寸腹圍七尺足圍九寸素質無文
　　　　(謹案以下各器均于乾隆三十四年二月添/設)
　　(大成殿正中承以石几在香案之前周范十器之/    後)
　
　
　
　
　
　
　
　
　　　燭臺笵銅為之共一對髙三尺二寸小盤髙二
　　　寸四分大盤髙四寸七分中柱髙八寸五分足
　　　髙一尺六寸小盤周圍二尺一寸大盤周圍五
　　　尺九寸五分足圍五尺八寸五分素質無文
　
　
　
　
　
　
　
　
　　　花瓶笵銅為之共一對圓形頸束旁附兩耳各
　　　綴環一通髙三尺二寸口髙九寸腹髙一尺七
　　　寸足髙六寸口圍三尺三寸腹圍四尺九寸足
　　　圍三尺八寸五分素質無文
　　　附載現存祭器
　　正殿鎏金銀爵一鎏金銅爵一銀勺一(重十/兩)鎏金
　　　銅鑪一鎏金銅香靠一錫香盒一黄段拜褥一
　　　以上
　皇帝親詣行禮用常制所設者銅登一銅鉶二十有
　　　六銅簠簋各二十有二竹籩九十銅豆如之銅
　　　爵五十有一銅尊六有羃連三俎一連二俎六
　　　竹篚七銅大鑪一中圓鑪二小圓鑪十有六大
　　　銅登四小銅登三十有二銅香靠七古銅香鼎
　　　一古銅花瓶二錫盆大小各一錫照鐙十焚帛
　　　鑪一毛血磁盤三十有五錫執壺二木爵坫七
　　　祝版架一案一黄段案衣一香盒七饌盤七果
　　　匣七大翹頭案六小翹頭案二平頭案十有六
　　　酒尊案二紅段案衣二十有六(新舊各/一分)饌桌七
　　　桌衣如之帳幔十有八(新舊各/一分)棕毯九福胙匣
　　　一羊角鐙一路鐙十有四
　　　東廡銅簠簋各三十有二竹籩一百二十有八
　　　銅豆如之銅爵六十有八銅尊三有羃連二俎
　　　三竹篚二銅圓鑪二鐙四銅香靠二香盒二饌
　　　盤三十有二錫執壺二果匣八翹頭案二案衣
　　　二(新舊各/一分)平頭案三十有二酒尊案一饌桌一
　　　帳幔六十有二(新舊各/一分)棕毯二路鐙十有四
　　　西廡銅簠簋各三十有一竹籩一百二十有四
　　　銅豆如之銅爵六十有七平頭案三十有一帳
　　　幔六十有一(新舊各/一分)餘如東廡
　　崇聖祠銅鉶十銅簠簋各十有七竹籩六十有八
　　　銅豆如之銅爵三十有八銅尊八盖羃如之連
　　　二俎九竹篚十有一爵坫十有一錫盆一鐵鑪
　　　十有二鐵鐙二十有二銅香靠十有一香盒十
　　　有一祝版架一案一黄段案衣一照鐙一焚帛
　　　鑪一饌盤二十有一錫執壺二果匣八正殿翹
　　　頭案五平頭案四東廡翹頭案二西廡翹頭案
　　　一酒尊案共四案衣各如之饌桌六桌衣如之
　　　帳幔十有四(新舊各/一分)棕毯九路鐙二十有四
　　　神厨鐵鍋大小七銅鍋一鐵缸四翹頭案一錫
　　　裏案五牛案一鹿案二翹頭案衣一果匣一錫
　　　裏牲桶八牲匣六路鐙八
　　　神庫大果案二凳二鐵撐一路鐙八
　　　致齋所餘簠簋各一豆四桌二床二棕毯二路
　　　鐙六
　　祭器(附/)
　　　元
　　　祝版三各一尺二寸廣八寸木用楸梓柏文曰
　　　維年月日某官等致祭于某國公銅器六百八
　　　十有一宣和爵坫一豆二百四十有八簠簋各
　　　一百一十有五登六犧尊象尊各六山尊二壺
　　　尊六著尊太尊各二罍二洗二龍勺二十有七
　　　坫二十有八爵一百一十有八竹木之器三百
　　　八十有四籩二百四十有八篚三俎一百三十
　　　有三陶器三瓶二香鑪一籩巾二百四十有一
　　　簠簋巾二百四十有八俎巾一百三十有三黄
　　　巾䝉單十(元史祭/祀志)
　　　明
　　　洪武元年定
　　先師籩豆各六簠簋各二登一鉶二犧尊象尊山
　　　罍各一四配位籩豆各四簠簋各一登一十哲
　　　兩廡籩豆二四年更定正位籩豆各十酒尊三
　　　爵三餘如舊四配毎位酒尊一餘同正位十哲
　　　東西各爵一毎位籩豆各四簠簋各一鉶一酒
　　　盞一兩廡東西各十三壇東西各爵一每壇籩
　　　豆各四簠簋各一酒盞四十五年更定正位酒
　　　尊一爵三登一鉶二籩豆各八簠簋各二四配
　　　位共酒尊一各爵三登一鉶二籩豆各六簠簋
　　　各一十哲共酒尊一東西各爵五鉶一籩豆各
　　　四簠簋各一東西廡每四位爵四籩豆各二簠
　　　簋各一景泰六年増兩廡籩豆各二簠簋各一
　　　成化十二年増正位籩豆為十二嘉靖九年仍
　　　減為十(明史/禮志)
　
　
　
　
　
　
　
　
　
　
　
欽定國子監志卷十九
欽定四庫全書
欽定國子監志卷二十
　樂
　　　(臣/)等謹案三代以上成均課士之法司成與
　　　樂正並重盖掌樂之官即教士之官樂之與
　　　學非有兩事所以由小學之書以進於瞽宗
　　　之禮樂由瞽宗之禮樂而成之以東序之舞
　　　使人游息其中日遷善而不自知養人才而
　　　　致太平胥於是焉具漢制博士𨽻太常而不
　　　　聞肄業及樂曹魏而後學校與協律始分科
　　　　而治粤稽兩漢有祀
　　先師之禮而聲歌未備魏唐舉釋奠而律吕未詳
　　　　宋自景祐大觀漸見修復至大晟樂府新撰
　　　　樂章音律聲器於是大備厯元及明雖或損
　　　　益聲文更定章句大要倣大晟舊制而未見
　　　　卓然有所改作也洪惟我
　　朝
列聖相承握制作之原契聲音之始爰
定中和韶樂釋奠
　　先師復
頒六平之章垂為永制
　皇上考正宫律春用夾鍾秋用南宫乾隆七年
　特設樂部専典樂府協律之事於是
　　文廟聲容集厥大成所謂金聲而玉振之者一名
　　　一物皆足發
　聖智之精藴不圖至斯之盛千載同符固不特學校
　　　人材聞而興起已也謹輯樂制一卷樂章一卷
　　　樂器一卷律吕表一卷舞器一卷舞節一卷
　　　為樂門而凡元明以來可考者仍附見卷末
　　　焉
　樂一
　樂制
　　　順治二年
詔定釋奠
　　先師樂章六奏用平字
(世祖章皇謹案鼎之初/        帝定)
(詔定/郊)
(廟樂章改用平字均用中和韶樂至是釋奠/    先師亦並用之)
　　　十三年
欽頒釋奠
　　文廟樂章六首迎
　　神奏咸平之曲奠帛初獻奏寧平之曲亞獻奏安
　　　平之曲終獻奏景平之曲徹饌及送
　　神俱奏咸平之曲
　　　又定釋奠
　　先師舞用六佾三獻均進文徳之舞
　　　　(謹案釋奠佾舞自宋元嘉以來俱用六佾於/義為允唐開元時用八佾行之未久明成化)
　　　　(間從周洪謨言復用八佾嘉靖以後仍改六/佾當時言官紛紛陳請俱未得尊崇)
　　(孔子之意我/朝隆禮)
　　(先師迥逾前代而佾舞之數獨仍舊制意深逺矣/)
　　　康熙五十四年
頒中和韶樂器於國子監
　　文廟
　　(先師謹案釋奠樂自順治二年始至是太常重造/    用中和韶)
(頒於國子樂器告成/        監)
　　　乾隆六年
　詔定祭
　　先師廟樂律春以夾鍾為宫秋以南吕為宫迎
　　神奏昭平奠帛初獻奏宣平亞獻奏秩平終獻奏
　　　叙平徹饌奏懿平送
　　神奏徳平
　(詔定祭謹案是年律釋奠/      祀雅樂宫)
　　(先師以春秋月律為宫本古法也/)
　　　三十年
　頒鎛鐘特磬於國子監
　　文廟
　(特命謹案先是江西獻古鎛鐘圖復/    樂部仿鑄適和闓已入版)
　(詔采玉以琢特磬至是告成乃依春秋釋奠月律/頒夾鐘南吕鏄鐘特磬各二焉)
　　　樂舞事宜
　　　凡春秋釋奠樂部前期率太常協律郎等設樂
　　　于殿外階上其樂舞生定額樂生五十二人文
　　　舞生三十六人均𨽻樂部
(壇/)　　(謹案/)
(廟初獻舞武功之舞亞獻終獻舞文徳之舞惟釋奠也/    先師止用文舞地冇所宜唐之釋奠用武舞非)
　　　乾隆五十年
　詔建辟雍工成
　特定臨雍樂章
　皇上陞座奏盛平羣臣行禮奏慶平茶奏清樂
　皇上還宫奏道平
　　樂制(附/)
　　　元
　　　成宗大徳十年命江浙行省製
　　先聖廟樂器以宋樂工施徳仲審較應律運至京
　　　師秋八月用於廟祀先令翰林新撰樂章命樂
　　　工習之盖舊曲也不果用(元史禮/樂志)
　　(先謹案元代樂章樂名皆仍金舊而釋奠撰樂章/  師亦因宋之大晟無所更易雖嘗擬改)
　　　(迄不果用詳/附下樂章卷)
　　　明
　　　洪武元年定
　　文廟樂生六十人編鐘編磬各十六琴十瑟四搏
　　　拊四柷敔各一壎四篪四簫八笙八笛四大鼓
　　　一(明史/樂志)
　　　洪武四年禮部奏定釋奠
　　先師樂生六十人舞生四十八人引舞二人凡一
　　　百一十人並請選京民之秀者充樂舞生太祖
　　　曰樂舞乃學者事况釋奠所以崇祀
　　先師宜擇國子生及公卿子弟在學者預教肄之
　　　(明史/禮志)
　　　洪武六年始命詹同樂韶鳯等更製樂章
　　　洪武十六年勅禮部同工部命曉音律之人集
　　　工製大成樂器以頒天下儒學(樂/志)
　　　洪武二十六年頒大成樂器於天下(禮/志)
　　　(謹案大成名樂雖本宋之大晟然在宋為總名/若賜宴辟雍貢士鹿鳴及聞喜宴俱得用之不)
　　(文專為也元之大成為全樂總名明又取集大成/  廟用)
　　　(之義以為釋奠専用之樂於義較切永樂徙都/燕京樂制悉同南雍無所更定故詳附明初制)
　　　(度以備/參考)
　　　成化十二年從祭酒周洪謨言釋奠増樂舞為
　　　八佾
　　　𢎞治九年増釋奠樂舞為七十二人如天子之
　　　制
　　　嘉靖九年改
　　先師廟中籩豆十二為十樂用六佾
　　(先謹案時大學士張璁言聖人尊天與尊親同今/  師廟中籩豆十二牲用犢全用祀天儀非正禮)
　　　(宜更定御史黎貫等非之謂夫子之不可及猶/天之不可階而升雖擬諸祀天不為過又言莫)
　　　(尊于天地亦莫尊于父師不應獨/疑孔子為僭帝斥貫等從璁言)
　
　
　
　
　
　
　
　
　
　
　
　
欽定國子監志卷二十
欽定四庫全書
欽定國子監志卷二十一
　樂二
　樂章
　親祀
　　文廟導迎樂章
　回鑾奏佑平之章
　　先聖垂軌千載是祗䖍奉
　　師表景行行之奠兩楹
　　神降之啟後人文在兹
　　　　(謹案凡祭祀未莅事尚係齋戒鼓吹陳而不/作)
　(回鑾乃奏之昭其敬也餘慶典導迎樂則出入皆用/      之)
　臨雍導迎樂章
　　　奏禧平之章
　　　崇
　　聖尊道
　乾徳下交思樂多士化流芹藻鼓篋徵經術昭聽講
　　　環宏
　　育陶
　　(朝制謹案前代導迎樂章郊社壇廟率多通用我/    作精詳一切樂章不相假借)
　(皇上復加更正為佑平禧平别製樂章謹録以冠卷/  文廟導迎定)
　　　　(首/)
　　　釋奠樂章
　　　順治十三年
欽頒釋奠樂章
　　　迎
　　神奏咸平之曲
　　　大哉
　　至聖峻徳宏功敷文衍化百王是崇典則有常昭
　　　兹辟雍有䖍簠簋有嚴鼓鐘
　　　奠帛初獻奏寧平之曲
　　　覺我生民陶鑄賢聖巍巍泰山實予景行禮備
　　　樂和豆籩惟静既述六經爰斟三正
　　　亞獻奏安平之曲
　　　至哉
　　聖師天授明徳木鐸萬世式是羣辟清酒惟醑言
　　　觀秉翟太和常流英材斯植
　　　終獻奏景平之曲
　　　猗與
　　素王示予物軌瞻之在前
　　神其寧止酌彼金罍惟清且㫖登獻雖終弗遐有
　　　喜
　　　徹饌奏咸平之曲
　　　璧水淵淵崇牙嶪嶪既歆
　　宣聖亦儀十哲金聲玉振告兹將徹鬷假有成羮
　　　牆靡愒
　　　送
　　神奏咸平之曲
　　　煌煌學宫四方來宗甄陶胄子暨予㣲躬思皇
　　　多士膚奏厥功佐予永清三五是隆
　　　乾隆六年
　更定釋奠樂章
　　　迎
　　神奏昭平之章
　　　大哉
　　至聖徳盛道隆生民未有百王是崇典則昭垂式
　　　兹辟雍載䖍簠簋載嚴鼓鐘
　　　奠帛初獻奏宣平之章
　　　覺我生民陶鑄賢聖巍巍泰山實予景行禮備
　　　樂和豆籩嘉静既述六經爰斟三正
　　　亞獻奏秩平之章
　　　至哉
　　聖師克明明徳木鐸萬年惟民之則清酒既醑言
　　　觀秉翟太和常流英才斯植
　　　終獻奏秩平之章
　　　猗歟
　　素王示予物軌瞻之在前師表萬祀酌彼金罍我
　　　酒惟㫖登獻雖終弗遐有喜
　　　徹饌奏懿平之章
　　　璧水淵淵芹芳藻潔既歆
　　宣聖亦儀十哲聲金振玉告兹將徹鬷假有成日
　　　月昭揭
　　　送
　　神奏徳平之章
　　　煌煌辟雍四方來宗甄陶樂育多士景從如土
　　　斯埴如金在鎔佐予敷治俗美時雍
　　　　(謹案釋奠樂章昉於六朝至唐畧備宋元以/來增損文字更定章句雖日益加詳而制作)
(世祖章皇未臻極則我年/        帝順治十三)
(欽頒國子監成歌章始用黄鍾為宫/    文廟大)
　(皇上乾隆六年春以夾鍾為宫秋以南吕為宫被音/詔定釋奠樂章)
　　　(協律益臻美善直省釋奠則又頒撰樂章/斟酌損益隆儀明備誠千古所罕覩者矣)
　　　乾隆五十年
　詔建辟雍工成
　欽定臨雍樂章
　陞座奏盛平之章
　　辟雍建規矩圓方復古自吾
　皇
　　先聖宫牆千仞
　講學升堂於論鐘鼓鏗鏘春水圜橋流浩蕩作
　君師時萬億隆禮樂煥文章
　御殿羣臣行禮奏慶平之章
　　　禮成典樂辟水監姬章中天日月瞻
　顒卭
　宸儀有肅拜舞行
　夀考延昌
　聖化汪洋
　　　進茶奏仰君師之章
　　　仰君師兼道統集講席啟圜橋聴御論闡彞訓
　　　敷言盛五倫叙君仁臣敬家慈孝與國人交正
　　　誠不息維天之命體行健同徳大圓亹緝熙合
　　　符前聖(一解/)
　　　向階前初聴講罷穆穆瞻天垣正二相趨黄髪
　　　服膺誠摳衣拜朝班黌席聖賢裔弟子青衿影
　　　一人學外王内聖五十載久道而成萬千嵗生
　　　民之盛(二解/)
　　　况鴻儀彰盛典備四門學岐周竝王制云天子
　　　曰辟雍笑炎漢三雍非正訓辭著復古真王政
　　　泥古誣游談胥屏燕千叟新嵗禮行兄五更舊
　　　文論定(三解/)
　　　告禮成晉玉茗霑渥賜敷茵共慶一規璧水長
　　　隨教澤生(趨辭/)
　還宫奏道平之章
　聖人出天下文明玉振叶金聲日月江河昭法象自
　　　古經行
　講筵雝肅和平熙事純常
　　茂典成
　覺辟黎
　敷五教彞倫叙萬拜寧
　(臨雍謹案舊定導迎樂章/    儀注祇有)
　(皇上陞座至還宫俱未設樂/詔建辟雍)
　(特定臨雍樂章以夾鐘為宫進茶清樂則與耕藉喜/    春光調同)
　　(鉅典宣昭禮樂允臻美備/)
　　樂章(附/)
　　　元
　　宣聖樂章十六首
　　　迎
　　神奏凝安之曲
　　　黄鐘宫三成
　　　大哉
　　宣聖道尊徳崇維持王化斯文是宗典祀有常精
　　　純並隆
　　神其來格於昭盛容
　　　大吕角二成
　　　生而知之有教無私成均之祀威儀孔時惟兹
　　　初丁潔我盛粢永言其道萬世之師
　　　太蔟徴二成
　　　巍巍堂堂其道如天清明之象應物而然時維
　　　上丁備物薦誠維新禮典樂諧中聲
　　　應鐘羽二成
　　聖王生知闡乃儒規詩書文教萬世昭垂良日惟
　　　丁靈承丕爽掲此精䖍
　　神其來享
　　　初獻盥洗奏同安之曲
　　　姑洗宫
　　　右文興化憲古師今明祀有典吉日惟丁豐犧
　　　在俎雅奏在庭周□陟降福祉是膺
　　　初獻升殿奏同安之曲(降同/)
　　　南吕宫
　　　誕興斯文經天緯地功加于民實千萬世笙鏞
　　　和鳴粢盛豐備肅肅降登歆兹秩祀
　　　奠幣奏明安之曲
　　　南吕宫
　　　自生民來誰底其盛惟
　　王神明度越前聖姿幣具成禮容斯稱黍稷非馨
　　　惟
　　神之聴
　　　捧俎奏豐安之曲
　　　姑洗宫
　　　道同乎天人倫之至有享無窮其興萬世既潔
　　　斯牲粢明醑㫖不懈以忱
　　神之來塈
　　大成至聖文宣王位酌獻奏成安之曲
　　　南吕宫
　　　大哉
　　聖王實天生徳作樂以崇時祀無斁清酤惟馨嘉
　　　牲孔碩薦羞
　　神明庶㡬昭格
　　　兖國復聖公位酌獻奏成安之曲
　　　南吕宫
　　　庶㡬屢空淵源深矣亞聖宣猷百世宜祀吉蠲
　　　斯辰昭陳尊簋㫖酒欣欣神其來止
　　　郕國宗聖公酌獻奏成安之曲
　　　南吕宫
　　　心𫝊忠恕一以貫之爰述大學萬世訓彝惠我
　　　光明尊聞行知繼聖迪後是享是宜
　　　沂國述聖公酌獻奏成安之曲
　　　南吕宫
　　　公𫝊自曾盂𫝊自公有嫡緒承允得其宗提綱
　　　開蘊乃作中庸侑于元聖億載是崇
　　　鄒國亞聖公酌獻奏成安之曲
　　　南吕宫
　　　道之由興於皇
　　宣聖惟公之𫝊人知趨正與饗在堂情文斯稱萬
　　　年承休假哉天命
　　　亞獻奏文安之曲(終獻同/)
　　　姑洗宫
　　　百王宗師生民物軌瞻之洋洋
　　神其寧止酌彼金罍惟清且㫖登獻惟三於嘻成
　　　禮
　　　飲福受胙(與盥洗同惟國學釋奠親自用之/攝事則不用外路州縣並用之)
　　　徹豆奏娯安之曲
　　　南吕宫
　　　犧象在前豆籩在列以享以薦既芬既潔禮成
　　　樂備人和
　　神悦祭則受福率遵無越
　　　送
　　神奏凝安之曲
　　　黄鐘宫
　　　有嚴學宫四方來宗恪恭祭祀威儀雍雍歆兹
　　　惟馨□馭回復明禋斯畢咸膺百福
　　　望瘞(與盥洗同志/元史禮樂)
　　　(謹案元志右釋奠樂章皆舊曲葢嘗擬譔易而/未及用也今并附載於左)
　　　迎
　　神奏文明之曲
　　　天縱之聖集厥大成立言垂教萬世準程廟庭
　　　孔碩尊俎既盈
　　神之格思景福來并
　　　盥洗奏昭明之曲
　　神既寧止有孚顒若罍洗在庭載盥載濯匪惟潔
　　　修亦新厥徳對越在兹敬恭惟則
　　　升殿奏景明之曲(降同/)
　　　大哉
　　聖功薄海内外禮降秩宗光昭垂代陟降在庭攝
　　　齊委佩莫不肅雍洋洋如在
　　　奠幣奏徳明之曲
　　　圭衮尊崇佩紳列侑籩豆有楚樂具和奏式陳
　　　量幣駿奔左右天眷斯文繄
　　神之祐
　　文宣王酌獻奏誠明之曲
　　　惟
　　聖監格享於克誠有樂在懸有碩斯牲奉醴以告
　　　嘉薦惟馨綏以多福永底隆平
　　　兖國公酌獻奏誠明之曲
　　　潛心好學不遑如愚用舎行藏乃與聖俱千載
　　　景行企厥步趨廟食作配祀典弗渝
　　　郕國公酌獻奏誠明之曲(缺/)
　　　沂國公酌獻奏誠明之曲(缺/)
　　　鄒國公酌獻奏誠明之曲
　　　洙泗之𫝊學窮性命力拒楊墨以承三聖遭時
　　　之季孰識其正髙風仰止莫不肅敬
　　　亞獻奏靈明之曲(終獻同/)
　　　廟成奕奕祀事孔時三爵具舉是饗是宜於昭
　　聖訓示我民彞紀徳報功配于兩儀
　　　送
　　神奏慶明之曲
　　　禮成樂備
　　靈馭其旋濟濟多士不懈益䖍文教兹首儒風是
　　　宣佑我(缺/)
　　　明
　　　洪武六年定祀
　　先師孔子樂章六首
　　　迎
　　神奏咸和之曲
　　　大哉
　　宣聖道徳尊崇維持王化斯民是宗典祀有常精
　　　純益隆
　　神其來格於昭聖容
　　　奠幣奏寧和之曲
　　　自生民來誰底其盛惟
　　王神明度越前聖粢帛具成禮容斯稱黍稷非馨
　　　惟
　　神之聴(惟曰王字後/改  惟師)
　　　初獻奏安和之曲
　　　大哉
　　聖師實天生徳作樂以崇時祀無斁清酤惟馨嘉
　　　牲孔碩薦羞神明庶㡬昭格
　　　亞終獻奏景和之曲
　　　百王宗師生民物軌瞻之洋洋
　　神其寧止酌彼金罍惟清且㫖登獻惟三於嘻成
　　　禮
　　　徹饌奏咸和之曲
　　　犧象在前豆籩在列以享以薦既芬既潔禮成
　　　樂備人和
　　神悦祭則受福率遵無越
　　　送
　　神奏咸和之曲
　　　有嚴學宫四方來宗恪恭祀事威儀雍雍歆恪
　　　惟馨
　　神馭旋復明禋斯畢咸膺百福(明史/樂志)
　
　
欽定國子監志卷二十一
欽定四庫全書
欽定國子監志卷二十二
　樂三
　樂器
　　　鎛鐘二(一鎛鐘第四夾鐘春祭用之/一鎛鐘第十南吕秋祭用之)
　　　特磬二(一特磬第四夾鐘春祭用之/一特磬第十南吕秋祭用之)
　　　編鐘一
　　　編磬一
　　　琴六
　　　瑟四
　　　排簫二
　　　簫六
　　　篪四
　　　笛六
　　　笙六
　　　壎二
　　　鼔一
　　　搏拊二
　　　柷一
　　　敔一
　　　麾一
　　(文廟謹案元大徳十年始命江浙行省製造至明/    樂器)
　　(朝/)　(洪武二十六年頒大成樂器其制始備我/)
(世祖章皇帝順治初年和韶樂而樂器尚沿明舊至/欽定六平之章均用中)
(聖祖仁皇帝康熙五十四年始/命太常重造樂器)
(頒行國學我/  皇上)
　(改定宫律仿江西所獻古鎛鐘式鑄為鎛鐘復/特命樂部)
　(詔采玉和闐以琢特磬各二樂懸於焉大備兹就/頒夾鍾南吕鎛鐘特磬)
　　(文廟所有樂器繪圖加説如左云/)


　
　
　
　
　
　
　
　
　　　春祭鎛鐘笵金為之應夾鐘之吕兩欒髙一尺
　　　五寸一分七釐中髙一尺三寸四分八釐于徑
　　　一尺二寸六分四釐横九寸四分八釐兩舞相
　　　距一尺七分八釐横八寸六分三釐甬長八寸
　　　九分八釐徑三寸五分九釐衡徑三寸三分七
　　　釐旋徑三寸九分九釐濶一寸一分九釐蟲長
　　　二寸五分二釐濶一寸五分一釐厚一寸一釐
　　　蟲孔長一寸二分六釐濶八分四釐乳凡三十
　　　六髙一寸一分九釐鐫識處髙七寸五分八釐
　　　上濶二寸五分二釐下濶三寸三分七釐前鐫
　御製銘後鐫鎛鐘第四夾鐘及年月俱篆文簨虡皆
　　　塗金通髙九尺二寸五分厚一寸八分上簨左
　　　右刻龍首濶四尺七寸髙一尺一寸中簨濶二
　　　尺一寸髙三寸六分簨上有業髙七寸鏤雲龍
　　　附簨結紅絨紃以懸鐘虡髙六尺三寸五分濶
　　　三寸六分承以五采伏獅下為趺髙九寸縱二
　　　尺一寸横一尺趺上垣髙二寸五分鏤金山水
　　　形獅身出垣六寸五分下施几二縱二尺三寸
　　　横一尺二寸髙一尺三寸上簨脊樹金鸞咮銜
　　　五采流蘇龍口亦如之下垂至趺擊具為卧鼓
　　　形有柄髤朱凡鐘磬皆如之
　
　
　
　
　
　
　
　
　　　秋祭鎛鐘應南吕之吕兩欒髙一尺八分中髙
　　　九寸六分于徑九寸横六寸七分五釐兩舞相
　　　距七寸六分八釐横六寸一分四釐甬長六寸
　　　四分徑二寸五分六釐衡徑一寸六分八釐旋
　　　徑二寸八分四釐濶八分五釐蟲長一寸八分
　　　濶一寸八釐厚七分二釐蟲孔長九分濶六分
　　　乳凡三十六髙八分五釐鐫識處髙五寸四分
　　　上濶一寸八分下濶二寸四分前鐫
　御製銘後鐫鎛鐘第十南吕年月同前簨虡通髙九
　　　尺二寸五分厚二寸八分左右兩虡髙五尺六
　　　寸五分濶三寸六分上簨中簨獅趺俱如前虡
　　　下施几三縱三尺六寸六分横二尺三寸髙二
　　　尺餘如夾鐘


　
　
　
　
　
　
　
　
　　　春祭特磬玉為之應夾鐘之吕股脩一尺二寸
　　　一分三釐六毫博九寸一分四釐鼓脩一尺八
　　　寸二分四毫博六寸六釐八毫厚八分六釐四
　　　毫前鐫
　御製銘後鐫特磬第四夾鐘及年月俱篆文簨虡形
　　　制尺寸皆同鎛鐘惟上簨左右刻鳯首趺飾卧
　　　鳬白羽朱喙附簨結紅絨紃以懸磬
　
　
　
　
　
　
　
　
　　　秋祭特磬應南吕之吕股脩八寸六分四釐博
　　　六寸四分八釐鼓脩一尺二寸九分六釐博四
　　　寸三分二釐厚一寸一分五釐二毫前鐫
　御製銘後鐫特磬第十南吕年月俱如前簨虡及几
　　　形制尺寸俱同鎛鐘上簨下趺俱如前
　
　
　
　
　
　
　
　
　　　編鐘笵金為之十六枚同虡應十二正律四倍
　　　律陰陽各八以厚薄為次薄者聲濁厚者聲清
　　　紐為雙龍中為雲龍文近脣如滿月者六以受
　　　撃形制皆同髙七寸四分四釐九毫中徑七寸
　　　一分四釐六毫上下徑皆五寸三釐九毫前鐫
　　　康熙五十四年製後各鐫律名簨虡皆塗金通
　　　髙九尺中横為三簨上簨左右刻龍首濶一丈
　　　中下二簨俱濶六尺四寸髙三寸五分刻朶雲
　　　各八下垂金鈎以懸鐘上業鏤雲龍文髙七寸
　　　四分下業鏤山水形髙二寸五分虡髙六尺四
　　　寸濶四寸一分厚如之承以五采伏獅髙一尺
　　　六分下為趺縱二尺四寸横一尺髙如之趺上
　　　垣髙三寸鏤山水形上簨脊樹金鸞五咮銜五
　　　采流蘇龍首亦如之垂至趺焉
　
　
　
　
　
　
　
　
　　　編磬靈璧石為之十六枚同虡以厚薄應律如
　　　編鐘之法兩靣繪雲龍形制皆同股脩俱七寸
　　　二分九釐博俱五寸四分六釐七毫鼓脩俱一
　　　尺九分三釐五毫博俱三寸六分四釐五毫股
　　　側鐫康熙五十四年製鼓側各鐫律名中穿小
　　　孔以紅絨紃懸之上下各八簨虡形制尺寸皆
　　　同編鐘惟上簨左右刻鳯首脊樹金鳯五上業
　　　鏤鳯文趺飾卧鳬白羽朱喙
　
　
　
　
　
　
　
　
　　　琴六合桐梓為之髤以漆七絃皆以朱前廣後
　　　狹上圓下方中虛通長三尺一寸五分九釐額
　　　濶五寸一分三毫肩濶五寸八分三釐二毫尾
　　　濶四寸三分七釐四毫岳山髙四分八釐六毫
　　　厚二分四釐三毫龍口濶一寸二分龍池長六
　　　寸二分三釐七毫鳯池長二寸五分一釐一毫
　　　濶皆六分四釐八毫鳬掌髙一寸一分三釐四
　　　毫雁足髙八分九釐一毫軫七長一寸五分三
　　　釐九毫軫池長三寸七分二釐六毫濶五分六
　　　釐七毫穿孔以受軫軫末結紅絨紃上出以綰
　　　絃繞龍口下繋雁足左四右三絃自岳山至龍
　　　口二尺九寸一分六釐徽凡十三飾以蚌岳山
　　　焦尾皆以檀髤金几承之紅緞羃
　
　
　
　
　
　
　
　
　　　瑟四斵桐為之髤以漆二十五絃前廣後狹上
　　　圓下方中虛而髙兩端俯通長六尺五寸六分
　　　一釐前濶一尺四寸五分八釐足髙二寸九分
　　　一釐六毫後濶一尺二寸三分九釐三毫足髙
　　　二寸一分八釐七毫前後梁髙濶俱七分二釐
　　　九毫越二前方徑四寸三分七釐四毫後上圓
　　　下平徑如之下濶五寸一分三毫梁外各穿孔
　　　二十五以受絃絃首出前梁外末入後梁外孔
　　　從越迴至後梁上各於本絃綰之梁内絃長四
　　　尺三寸七分四釐中一絃黄外十二絃為陽均
　　　内十二絃為陰均皆朱各設柱以和之梁内繪
　　　雲龍前後錦文側為流雲後端承絃以紅緞繡
　　　龍絃孔飾以蚌梁以檀髤金座二承之
　
　
　
　
　
　
　
　
　　　排簫二比竹為之十六管陰陽各八自左而右
　　　列二倍律六正律以協陽均自右而左列二倍
　　　吕六正吕以協陰均其長與徑皆如本律管面
　　　各鐫律名以木為櫝中凹而虛以受管外出一
　　　寸九分上齊下參差櫝髙九寸四分七釐七毫
　　　厚一寸九釐三毫口濶六寸九分九釐八毫肩
　　　濶一尺一寸六分一釐足相距一尺一寸三分
　　　三釐五毫隨管之長短左右漸張以掩之通髤
　　　以朱繪金龍中以金書康熙
御製下施小鐶垂五采流蘇
　
　
　
　
　
　
　
　
　　　簫六斷竹為之陽月用姑洗簫以四倍黄鐘宫
　　　為體長一尺七寸七分五毫徑四分三釐五毫
　　　陰月用仲吕簫以三倍半黄鐘管為體長一尺
　　　六寸九分三釐四毫徑四分一釐六毫皆前五
　　　孔後一孔旁二孔相並以出音上開山口徑二
　　　分通髤以朱繪雲龍旁孔垂五采流蘇
　
　
　
　
　
　
　
　
　　　篪四斷竹為之陽月用姑洗篪以三十二倍黄
　　　鐘管為體徑八分七釐吹孔至末九寸九分五
　　　釐陰月用仲吕篪以二十八倍黄鐘管為體徑
　　　八分三釐二毫吹孔至末九寸五分二釐五毫
　　　皆通長一尺四寸上為吹孔向外五孔向内一
　　　孔下二孔相並為一以出音管末有底竅其中
　　　吹孔上留竹節以閉音間纒以絲髤朱繪雲龍
　　　出音孔垂五采流蘇
　
　
　
　
　
　
　
　
　　　笛六斷竹為之陽月用姑洗笛徑四分三釐五
　　　毫吹孔至末一尺二寸五分一釐七毫陰月用
　　　仲吕笛徑四分一釐六毫吹孔至末一尺一寸
　　　九分七釐二毫通長俱一尺八寸二分八釐六
　　　毫體長徑各與簫同左第一為吹孔次加竹膜
　　　焉右六孔以協律旁二孔相對以出音末二孔
　　　向上間纒以絲兩端加龍首龍尾皆木質首長
　　　二寸四分尾減二分通髤以朱繪花文旁孔垂
　　　五采流蘇
　
　
　
　
　
　
　
　
　　　笙六竹管匏身大笙十七管皆有簧以黄鐘三
　　　十二分積七之管為體徑一分六釐五毫小笙
　　　亦十七管惟十三簧以黄鐘八分積一之管為
　　　體徑一分三釐七毫匏面穿孔環植之左右分
　　　列束以竹絲中管最長以次短象鳯翼本豐末
　　　斂象鳯身管本以檀竅其中而有底削平以薄
　　　銅葉障孔開簧口㸃以臘珠其上各按律分穿
　　　出音孔管端穿氣孔匏之半接吹管端為吹孔
　　　匏身及吹管髤漆鏤雲龍文填以金吹管外垂
　　　五采流蘇
　
　
　
　
　
　
　
　
　　　壎二埏土為之陽月用黄鐘壎以八倍黄鐘積
　　　為體内髙二尺二分三釐腰内徑一寸七分一
　　　釐七毫底内徑一寸一分六釐八毫陰月用大
　　　吕壎以七倍黄鐘積為體内髙二寸一分三釐
　　　三毫腰内徑一寸六分四釐二毫底内徑一寸
　　　一分一釐七毫皆七孔上為吹孔前四後二以
　　　叶律通髤以朱繪金雲龍合樂時樂工以手捧
　　　壎底懸五采流蘇
　
　
　
　
　
　
　
　
　　　鼓一木匡冒革面徑二尺三寸四釐圍九尺六
　　　寸五分一釐厚三尺四寸五分七釐面繪雲龍
　　　縁邊繪花文俱五采兩端塗金釘二層匡兩旁
　　　飾六角鏤金盤龍各二銜金環匡旁穿方孔貫
　　　以柱上出擎葢下植至趺葢上穹下方髙一尺
　　　四寸三分徑四尺四寸羃以紅緞繡雲龍曲梁
　　　四垂加龍首出幨一尺二寸重幨四周深一尺
　　　三寸一分中繡正龍旁行龍盖頂髙九寸三分
　　　塗金上植金鸞承鼓以曲木四岐抱匡鏤金雲
　　　文其下髙二尺四寸三分末為圓座髙一尺九
　　　寸二分趺四出有垣各飾伏獅鐶及鸞咮龍口
　　　並垂五采流蘇繋以桴髤朱直柄圓首
　
　
　
　
　
　
　
　
　　　搏拊二如鼓而小面徑七寸二分九釐中圍三
　　　尺五分三釐六毫厚一尺四寸五分八釐繪飾
　　　與鼓同匡旁飾六角鏤金盤龍二銜金鐶繋紅
　　　絨釧卧置趺上垣為雲紋以承之趺凡三層通
　　　髤以金髙一尺一寸五分二釐縱一尺三寸六
　　　分五釐二毫横九寸一分二毫凡合樂以紃懸
　　　於項撃以左右手鼓一搏拊二以為節
　
　
　
　
　
　
　
　
　　　柷一斵木為之形方如斗上廣下狹上方二尺
　　　一寸八分七釐下方一尺六寸九分四毫厚七
　　　分二釐九毫深一尺四寸五分八釐邊徑二寸
　　　二釐厚一寸二分一釐外繪山水樓閣口及柱
　　　皆塗金裏髤以漆三面中隆起為鼓形以受撃
　　　一面中穿孔以出音趺髙三寸三釐方二尺四
　　　分八釐亦塗金止長四寸八分六釐髤以緑柄
　　　一尺二寸一分三釐髤以朱其端為金雲繋紅
　　　絨紃
　
　
　
　
　
　
　
　
　　　敔一雕木為之如伏虎形紅黑斑文齟齬在背
　　　上具五色以三相間凡二十七首髙九寸四分
　　　七釐尾髙八寸一分濶六寸四分八釐通長二
　　　尺一寸八分七釐齟齬之分七寸二分九釐以
　　　崇牙承之趺髙一尺二分四釐縱二尺一寸八
　　　分四釐横一尺二寸一分三釐旁施兩耳長三
　　　寸六分四釐以置籈通塗以金籈以竹長二尺
　　　四寸三分圍四寸五分六釐四毫析其半為二
　　　十四莖於齟齬上横櫟之
　
　
　
　
　
　
　
　
　　　麾紅緞為之長五尺四寸六分濶一尺八分繡
　　　雲龍其端飾藍緞長八寸一分繡星雲文中為
　　　日華金篆中和字上下皆綴横木上縱五寸七
　　　分鏤雙龍下縱三寸六分鏤山水形皆塗金結
　　　紅絨紃銜於龍口懸以朱杠長八尺一寸圍三
　　　寸三分杠端飾塗金銅龍長一尺九分曲首向
　　　前四寸六分座髙二尺五寸六分濶一尺五寸
　　　三分亦以金髤之
　
　
　
　
　
　
　
　
　
　
　
　
　
　
　
欽定國子監志卷二十二
欽定四庫全書
欽定國子監志卷二十三
　　樂四
　　律吕表
　　　旋宫聲律字調表
　　　　春夾鐘清均　　秋南吕清均











　
　
　
　
　
　
　　　諸器配合聲律字調表
　　　　春夾鐘清均























　
　
　　　(謹案樂之有律吕所以為五聲八音七始之紀/綱也我)
(聖祖仁皇帝審聲知音審音知樂秋釋奠/御製律吕正義一書器數精詳春)
　(皇文廟用六平之章玉振金聲洋洋盈耳/  上身律聲度復)
　(御製律吕正義續編/詔定)
　　(先師廟樂春以夾鐘為宫秋以南吕為宫始終條/  理集厥大成兹謹就夾鍾南吕二清均推旋宫)
　　　(聲律字調及諸器配合聲律字調各為之表以/備律吕庶協律太常觀樂太學者得舉其要云)
　　律吕表附
　　　明大成樂譜表附元譜四十字
　　　(謹案釋奠樂制自唐以前不可得詳宋有大晟/樂金元稍因其製惜樂譜失𫝊明大成譜乃備)
　　　(載律吕聲調未載堉樂書以大成樂章新舊互/異乃節取明大成譜興元譜校僅得四十字兹)
　　　(就明大成譜推為表而以元譜四/十字分注其下以備兩朝恭考焉)











　
　
　
　
　
　
　
　
　
　
　
　
　
　
　
欽定國子監志卷二十三
欽定四庫全書
欽定國子監志卷二十四
　　樂五
　　舞器
　　　節二
　　　羽三十六
　　　籥三十六
　　　(謹案釋奠用舞肇始劉宋逮及隋唐相沿為制/宋金元三代釋奠止用登歌不設佾舞于是升)
　　(朝降綴兆缺略無聞明初始用文舞制未詳備我/  考定樂章于佾舞尤協今古之宜康熙五十四)
(勅頒太年樂舞器春秋釋奠司之太常肄習有索節奏/      學)
　　(文嫻雅聲容之盛逈越前代兹敬繪/  廟舞器各自為圖並為説如左)
　
　
　
　
　
　
　
　
　　　節二結旄為之朱杠長七尺二寸九分圍三寸
　　　二分七釐上曲為塗金龍首長九寸七分二釐
　　　銜旄九重各六寸四分八釐葢以金葉束以緑
　　　皮繫長五寸七分六釐緌長七寸二分九釐司
　　　樂執以居前
　
　
　
　
　
　
　
　
　　　羽三十六木柄植雉羽長二尺九寸一分六釐
　　　銜以塗金龍首四寸八分六釐柄髤朱長一尺
　　　九寸四分四釐圍九分七釐執以右手
　
　
　
　
　
　
　
　
　　　籥三十六截竹為之長一尺七寸五分一釐徑
　　　四分六釐八毫六孔髤朱執以左手
　　舞器(附/)
　　　明
　　　文舞士左籥右翟舞師二人執翿以引之(明史/樂志)
　　　籥長一尺朱紅漆笙竹為之上開三竅翟長三
　　　尺五寸朱紅漆柄金龍吞口上綴雉羽五層翿
　　　長七尺五寸朱紅漆柄金龍吞口懸白鷺羽九
　　　層(續文獻/通考)
　　　(謹案洪武六年定釋奠用文徳舞本六佾也成/化十二年増為八佾嘉靖八年仍改六佾詳見)
　　　(樂/制)
　
　
　
　
　
　
　
欽定國子監志卷二十四
欽定四庫全書
欽定國子監志卷二十五
　　樂六




　
　
　
　
　
　
　
　
　
　
　
　
　　(文謹案舞用以象文徳自劉宋元嘉以來代有損/  廟佾)
　　　(益或六佾軒懸以擬上公或八佾宫懸以等王/者其因革之故具詳樂制)
(聖祖仁皇帝欽頒樂章定用六佾而舞節率沿舊制自/      乾隆六年)
　(皇上更定釋奠樂章凡迎/  神徹饌送)
　　(神皆有歌無舞惟三獻有舞于是綴兆行列燦/  然大備兹取三獻樂章合舞之節列表如右)
　　舞節(附/)
　　　明大成樂譜舞節表




　
　
　
　
　
　
　
　
　
　
　
　
　
　
　
欽定國子監志卷二十五
欽定四庫全書
欽定國子監志卷二十六
　監制
　　　(臣/)等謹案成周四學並設制度綦備兩漢太
　　　學之外又有辟雍講堂順帝修葺黌宇規模
　　　益廓晉武帝咸康二年始立國子學至隋改
　　　為國子監監署之名實昉於兹唐以國子監
　　　統六學太宗増創學舍一千二百楹至徳以
　　　還寖以頽廢宋初國子監止二百楹神宗以
　　　錫慶院改建太學而後齋舍直廬規模粗具
　　　尋復行三舍法置八十齋蓋王者建國君民
　　　莫不以建學為先也自有元都燕始于南城
　　　立學逮世祖至元二十四年而國子監始遷
　　　今地前明永樂徙都燕仍元舊三𫝊至英宗
　　　始營建焉洪惟
世祖章皇帝建極宅京宏宣文治膠雍之制監二代而
　　　彌隆又
命創設八旗官學為俊秀儲材之地嗣是
聖祖仁皇帝特賜御書彞倫堂額
世宗憲皇帝復頒御書文行忠信扁額又
特賜官宅為學舎
　皇上廸
光纘
緒復
　命大修監署鳩材庀工發帑鉅萬俾海内髦彦觀光
　　　堂廡蹈詠於論於樂之盛侯其禕矣謹志圖説
　　　一卷建葺一卷各以元明舊制附載其末為監
　　　制門
　監制一
　　圖說

　
　
　
　
　
　
　
　
　　　國子監在都城東北隅崇仁里成賢街南向繚
　　　以周垣大門凡三中榜曰集賢門左右樹坊各
　　　一榜曰國子監坊左右又樹坊各一曰成賢街
　　　(西第二坊在/  先師廟西)前屏以垣自集賢門入為太學門
　　　門凡三中榜曰太學中門常時皆不啟
　車駕詣學乃啟之自太學門入為
　　新建辟雍(乾隆四十八/年    詔建)殿通方九室重簷周廊覆
　　　琉璃黄瓦楹柱門扉皆丹飾樑棟施五采殿前
　　　恭懸
　御書辟雍額殿中恭懸
　御書額一曰雅涵於樂
　御製聯一曰金元明宅於兹天邑萬年今大備虞夏
　　　殷闕有間周京四學古堪循方臺外圜以璧池前
　　　後左右平橋四座池内外甃白石欄地髙乏水
　　　則引以四井前二井在太學門外其二井一在
　　　池東率性堂後簷牆外一在池西修道堂後簷
　　　牆外俱砌暗溝汲水注入池中前樹琉璃牌樓
　　　一座中設劵門三南向恭勒
　御書圜橋教澤坊額北向恭勒
　御書學海節觀坊額牌樓東北西北角各建碑亭一
　　　座恭勒
　御製國學新建辟雍圜水工成碑記
　御製三老五更説(恭載卷五門/  御製文)牌樓東南西南角各
　　　建鐘鼔樓一座
　　辟雍殿後為彞倫堂堂七楹中壁恭勒
聖祖仁皇帝御書聖經堂中恭懸
聖祖仁皇帝御書彞倫堂額(康熙四十五年/      頒揭)
世祖憲皇帝御書文行忠信匾額額首
御製題辭曰學者文行並重尤以忠信為本故孔子垂
　　　為四教成均進士之法無踰於此
賜國子監(雍正四年給/      頒)
列聖勅諭三道
　皇上勅諭一道(乾隆三年/    頒給)
　皇上御書福疇攸叙匾額(乾隆五十年新建辟/雍工成    頒捐)堂前
　　　有露臺(西置/日晷)堂北有後堂三楹有門通敬一亭
　　　堂左右東西講堂各三楹南向旁各一門通敬
　　　一亭西講堂前有元臣許衡手植古槐一株乾
　　　隆十六年
皇太后七旬萬夀古槐重榮
　御製詩六韻紀之(恭載卷六門/  御製詩)東講堂之東轉而南
　　　廊房三楹屬于東廡西亦如之東廡近北為繩
　　　愆㕔㕔三楹監丞莅之典簿典籍亦于此治事
　　　其南鼔房一間庋鼓次為率性誠心崇志三堂
　　　其助教學正學録莅之堂各十一楹西向西廡
　　　近北為博士㕔亦三楹與繩愆㕔相直其南鐘
　　　房一間庋鐘次為修道正誼廣業三堂其助教
　　　學正學録莅之堂各十一楹東向東西廡之盡
　　　折而南東西隅廊房各九楹北向與太學門並
　　　後堂之北為敬一亭亭五楹奉
聖祖仁皇帝御碑五通碑後附置明碑前有門曰敬一
　　　之門旁啟小門各一東為東廂祭酒于此治事
　　　前為大門中㕔三楹祭酒孫岳頒題額曰進徳
　　　修業東西房各一楹後軒五楹俱南向軒前廂
　　　房各二楹東曰崇實軒西曰振雅軒(俱祭酒李/周望重建)
　　　(周望作/記勒壁)大門外西向屋五楹為書吏辦事所左
　　　折而南有門通儲材門亭西為西廂司業于此
　　　治事大門中㕔及㕔左右房如東廂之制㕔前
　　　東西各廂房二楹㕔後軒五楹南向無廂房大
　　　門外東向屋五楹亦書吏辦事所右折而南有
　　　門通廣居門署西為射圃隙地平敞周垣繞之
　　　亭三楹南向八旗諸生以時較射於此署東毗
　　　連屋宇二百餘楹書吏隸役廟户居之統屬于
　　　監
　　　(謹案監署左右前後冇號舎環之延袤共五百/餘楹久為民居乾隆三十四年工部議侍郎兼)
　　　(管監務臣徳保所奏監東屋宇二百一楹出入/必由署門不通衢路請以居本監吏隸廟户其)
　　　(監西屋宇三百八楹向本有門逕通衢路者築/垣隔出署外付内務府經理並繪圖造冊一存)
　　　(工部一存國子監其餘閒曠屋宇俱相度情形/準此辦理)
　(詔從之/)

　
　
　
　
　
　
　
　
　御書樓在廨舎東北南向五楹東西廂樓各五楹恭
　　貯
　欽頒經史書籍前為二門門西小屋數椽前為大門

　
　
　
　
　
　
　
　
欽賜學舎在成賢街南方家衚衕一百四十餘楹亦稱
　　　南學雍正九年
恩賞門南向額曰
欽賜學舎門西耳房一楹東六楹北為率性堂堂三楹
　　　南向中壁勒乾隆五年
　御製訓飭士子文東西序各三楹耳房各一楹號舎
　　　東五楹西四楹皆東西向堂南有門在大門稍
　　　東不相直門東西耳房各一楹其南即大門堂
　　　北曰東宅祭酒公所也堂三楹堂東西房各二
　　　楹俱南向東西序各三楹耳房各一楹堂後軒
　　　五楹東西房各二楹亦南向東序三楹西序四
　　　楹堂前有垂花門通率性堂祭酒公所西曰西
　　　宅與東宅毗連而不相通司業公所也堂三楹
　　　堂後軒三楹並南向前有垂花門出門折而西
　　　有複道直貫學舎之南北率性廣業二堂祭酒
　　　司業公所在道東誠心正誼崇志堂並在道西
　　　祭酒司業公所之北為廣業堂門一楹在複道
　　　東西向堂三楹堂東西房各四楹俱南向東號
　　　舎七楹西五楹入大門折而西為修道堂之門
　　　轉而北堂三楹南向東西序各三楹堂南號舎
　　　六楹(庭有/古井)庭西北隅有門北向門外即複道西
　　　南隅有門西向門内北向號舎七楹東向號舎
　　　三楹修道堂號舎之北有垂花門入門為誠心
　　　堂堂三楹南向東西序各三楹耳房各一楹東
　　　序之南别啟一門東向以屬于複道正誼堂在
　　　誠心堂北自複道入門一楹東向堂五楹南向
　　　東序二楹西序四楹堂後號舎東西各七楹正
　　　誼堂北為崇志堂亦自複道入門一楹東向堂
　　　三楹南向堂東號舎六楹西九楹堂後號舎五
　　　楹其西耳房二楹凡各堂正屋助教學正學録
　　　居之東西序及號舎肄業諸生居之直北隙地
　　　一區東西廣二十餘丈南北長三丈許又北為
　　　後總門門側房一楹門者處之周繚以垣門與
　　　公廨周垣相對

　
　
　
　
　
　
　
　
　　　鑲黄旗官學在安定門内崇教坊大門南向門
　　　旁屋一楹入門西折而北為儀門門左右屋各
　　　三楹又北堂五楹南向堂之前東西序各三楹
　　　耳房各二楹堂之後正軒九楹

　
　
　
　
　
　
　
　
　　　正黄旗官學在西直門内鳴玉坊大門三楹南
　　　向門左右各屋二楹北為儀門門左右各屋三
　　　楹又北堂五楹堂後有門門内後堂五楹後堂
　　　之前東西序各三楹耳房各一楹後堂之北有
　　　講室左右各五楹屬於兩序

　
　
　
　
　
　
　
　
　　　正白旗官學在思誠坊大門北向門東屋三楹
　　　西四楹南為堂堂五楹堂東西講室各一楹又
　　　南後堂五楹後堂之北東廂三楹後堂南左右
　　　耳房共五楹又講室三楹在後堂之西墻外

　
　
　
　
　
　
　
　
　　　正紅旗官學在阜城門内日忠坊大門南向門
　　　旁屋九楹北為儀門門左右屋各三楹又北堂
　　　三楹東西廂各三楹東廂之北南向屋二楹西
　　　廂之北東向屋四楹堂北講室八楹又北為複
　　　道道左屋再重各三楹道右屋三楹

　
　
　
　
　
　
　
　
　　　鑲白旗官學在明時坊大門三楹南向右屋七
　　　楹北堂五楹堂北室三重各五楹又北屋八楹

　
　
　
　
　
　
　
　
　　　鑲紅旗官學在宣武門内阜財坊大門南向門
　　　左右屋共十三楹北為儀門又北堂五楹東西
　　　序各三楹北屋二楹堂西屋三楹堂東屋再重
　　　南向二楹北向一楹又南為講室三楹西牆外
　　　羣舎十三楹

　
　
　
　
　
　
　
　
　　　正藍旗官學在黄華坊大門南向門西屋八楹
　　　北為儀門門外左右廂各一楹又北堂五楹東
　　　西序各三楹堂之旁各有講室三楹東西相向
　　　堂後樓五楹左右各翼以樓並二楹皆南向

　
　
　
　
　
　
　
　
　　　鑲藍旗官學在甘石橋大門西向學堂南向入
　　　大門南折至儀門門左右屋共七楹其北堂三
　　　楹西廂三楹東向堂之左屋再重各三楹其南
　　　有西向屋三楹又南有北向屋二楹堂北講室
　　　九楹
　　圖說附
　　　元
　　　國子學在先聖廟西地遜於廟者十之二中為
　　　國子監東西六館自堂徂門環列鱗比通教養
　　　之區為百六十有七(程鉅夫/雪樓集)
　　　國學中之堂為監前以公聚後以燕處旁有東
　　　西夾夾之東西各一堂以居博士東堂之東西
　　　堂之西有室東室之東西室之西有庫庫之前
　　　為六館東西向以居弟子員一館七室助教居
　　　中以涖之館南而東而西為兩塾以屬於門屋
　　　四周通百間(元吴澄文/正公集)
　　　　(謹案元太祖平燕京從王檝之請設國子學/于金樞密院故署至元二十四年乃遷今地)
　　　　(迄武宗至大元年監署始/成其堂宇制度略具於此)
　　　至順三年富珠哩先生兼國子祭酒國子監有
　　　隙地在居賢坊大徳中有司議以建學餘力築
　　　屋以舎師儒不果明年五月筮日籌工除地坊
　　　北畫為四區區各立屋五間中三間為居室旁
　　　兩間為肅官具饗之所宅之門以東西門之衖
　　　以南北衖北距通衢立大門衖南羨壤可藝蔬
　　　東浚井西置屋以居𨽻者使掌大門之管(元陳/旅安)
　　　(雅堂/集)
　　　(謹案是時兼祭酒/者富珠哩翀也)
　　　監學櫝藏經書宜得重屋以庋乃于監學之北
　　　搆架書閣閣四阿檐三重度以工師之引其崇
　　　四常有一尺南北之深六尋有竒東西之廣倍
　　　差其深延祐四年夏經始六年冬績成(元吴澄/文正公)
　　　(集/)
　　　仁宗延祐二年用趙孟頫元明善議定陞齋等
　　　第六齋東西相向下兩齋左曰游藝右曰依仁
　　　凡誦書講說屬對者𨽻焉中兩齋左曰據徳右
　　　曰志道講說四書課肄詩律者𨽻焉上兩齋左
　　　曰時習右曰日新講說易書詩春秋科習明經
　　　義程文者𨽻焉(元史選/舉志)
　　　明
　　　國子監在城東北正堂七間曰彞倫堂元之崇
　　　文閣也中一間車駕幸學設座於此上懸勅諭
　　　五通東一間祭酒公座面南司業面西堂前為
　　　露臺臺南中為甬路前至太學門長四十三丈
　　　車駕臨幸由之東西為墀諸生列班于此後堂
　　　三間東講堂三間西講堂三間藥房三間折而
　　　東為繩愆㕔三間鼓房一間率性堂誠心堂崇
　　　志堂各十一間西為博士㕔三間鐘房一間修
　　　道堂正誼堂廣業堂率如率性堂六堂乃諸生
　　　肄業之所東折而南為廊房九間門一間西亦
　　　如之太學門三間外東井亭一又東為持敬門
　　　以入廟自東少北為儲才門以通啟聖祠土地
　　　祠及典簿典籍掌饌㕔倉庫之路祭酒東廂亦
　　　由此入西井亭一又西為退省號門自西少北
　　　為廣居門以為司業入廂諸生入號之路墀内
　　　雜植槐柏共二十株前為集賢門三間門前為
　　　通衢東西牌坊各一題曰國子監衢牌坊各一
　　　題曰成賢街彞倫堂後齋明所九間格致誠正
　　　號毎號計三十七間嘉靖七年即其地改作敬
　　　一亭前為大門題曰敬一之門祭酒廂房在敬
　　　一亭東司業廂房在敬一亭西㑹饌堂一所在
　　　監東北典籍㕔五間在饌堂門左典簿㕔三間
　　　掌饌㕔三間退省號及廣居門之西為天地人
　　　智仁勇文行忠信規矩準繩紀綱法度凡一十
　　　八號并退省房三連湢厠各一所(春明夢/餘録)
　
　
　
　
欽定國子監志卷二十六
欽定四庫全書
欽定國子監志卷二十七
　監制二
　　建葺
　　　順治元年我
世祖章皇帝定鼎燕京
命飭新國子監擴元明之舊左
　　廟右署規制大備時祭酒李若琳疏言滿洲官員
　　　子弟咸肄業成均而臣衙門在城東北隅諸弟
　　　子徃返晷短途紆易妨講習請于滿洲居處之
　　　地各擇空宇一區立為書院以國學二㕔六堂
　　　學官分教八旗子弟滿洲十六人䝉古八人仍
　　　設學長四人均就書院萃處朝夕訓廸月之六
　　　日師生入監考課以示勸懲下部集議順治二
　　　年得
㫖允行祭酒薛所藴又請凡滿洲子弟就學者分四所
　　　以京省生員十人充伴讀十日一赴監考課春
　　　秋演射各就本處習練俾文武兼資以儲實用
詔從之
　　　順治十一年
命修國子監廨署
　　　(謹案時工部定議委官修葺國子監署動支監/中積貯銀不敷由部増給嗣後如有損壊國子)
(詔從之監自支額設錢糧量行修葺/)
　　　康熙十八年
命修
　　先師廟
　　啟聖祠至二十二年落成復
命國子監廨宇次第繕葺
　　　康熙四十一年
聖祖仁皇帝蕩平朔漠遣官告成發帑大修
　　聖廟並繕葺監署以和碩理親王董其事
　　　雍正元年
命修國子監講堂學舎修葺事宜均禮部㑹同工部經
　　　理(計共支帑金/九千兩有竒)
　　　雍正五年
允監臣孫嘉淦奏
命八旗每旗别給官房一所各寛二十餘楹可容百人
　　　誦習者以為學舎仍飭本旗修葺完固其嚮為
　　　官學之屋宇各令交還本旗
　　　(謹案時以八旗就學者衆嚮/時官學屋隘不能容故也)
　　　雍正六年俄羅斯國遣陪臣子弟魯喀佛多徳
　　　宜畹喀喇西木等覲光國學
特命即舊㑹同館設俄羅斯館教之
　　　雍正九年工部左侍郎兼理監事鄂爾竒祭酒
　　　孫嘉淦疏奏直省㧞貢必須在監居住者三百
　　　餘人六堂難于棲止查國子監門外方家衚衕
　　　官房一所舊有二百餘間今只存一百四十二
　　　間與國子監相去數武懇
恩賞給國子監衙門臣等于每年公費銀兩内動支修
　　　葺令㧞貢及助教等就近肄業
詔從之
　　　乾隆二年國子監奏請修葺彝倫堂及兩序
　詔工部委官經理(計支帑金四千八百/兩制錢三千貫冇奇)
　　　乾隆二十四年國子監奏請修葺
　特命莊親王及内務府大臣督修廨署
　御書樓輝煌鞏固視舊有加(計支帑金二萬九千/五百三十三兩有奇)
　　　乾隆四十八年春二月丁亥
　上親詣國子監釋奠
　　先師禮成
　特命尚書徳保劉墉金簡侍郎徳成等仿照禮經于
　　　太學門内彞倫堂前興建
　　辟雍監(臣/)又奏請將彝倫堂及六堂東西廂一律
　　　修葺得
　㫖允行四十九年冬
　　辟雍新工告成隆規炳爍學制大備誠千古希逢
　　盛典(計支帑金/三萬有奇)
　　　(謹案凡大修國子監廨署由監料估凡物之直/銀二百兩以上工之直錢五十貫以上照例奏)
　　　(明交工部校辦奇零工程隨時咨部繕治嵗修/南學本監派員經理于)
　(恩賞銀内支銷修理八旗官學本旗滿洲䝉古漢軍/    各都統㑹估派員經理于本旗房租銀内支銷)
　(特辟雍工程發帑興建/  簡派大臣)
　　建葺附
　　　元
　　　至元二十四年遷都北城立國子學于國城之
　　　東(元史選/舉志)
　　　(謹案志稱太祖平燕京宣撫王檝請以金樞宻/院為宣聖廟所謂南城國子學是也又謂太宗)
　　　(六年嘗設國子總教及提舉官太宗紀五年八/年並修孔子廟而宋濂文集則謂太宗五年權)
　　　(用燕京真定厯日銀建國子學聖廟兩廡及肄/業之舎與史小異總之是時國子學尚在南城)
　　　(與今異所世祖紀書中統三年修宣聖廟成後/書至元六年立國子學又書八年設國子學紀)
　　　(載重叠自相牴牾要皆言南城廟學也惟世祖/紀二十四年閏二月設國子監與選舉志合實)
　　　(今監署之權輿故首列之又案元程鉅夫聖廟/碑至元四年畫地為廟學基二十四年備置監)
　　　(學宫是二十四年以前于金之國/子監規畫之而已無所興建也)
　　　大徳十年正月營國子監于文宣王廟西偏(元/史)
　　　(成宗/紀)
　　　(謹案呉澄賈馴修廟學頌云至元二十四年設/國子監大徳十年設官教國子已二十年矣寄)
　　　(寓官舎不正其名丞相哈喇哈斯以為未稱興/崇文教之實也乃營國學于廟之西命工部郎)
　　　(中賈馴董其役又案呉澄崇文閭碑云監學之/建哈喇哈斯贊成之實由御史臺建白此大徳)
　　　(中營國子監/之顛末也)
　　　至大元年五月丁卯御史臺臣言成宗朝建國
　　　子學迄今未成皇太子請畢其功制可(元史武/宗紀)
　　　(謹案程鉅夫國學先聖廟碑云至元四年作都/城畫地宫城之東為廟學基二十四年備置監)
　　　(學宫元貞元年詔立先聖廟久未集大徳三年/丞相哈喇哈遜達爾罕飭工部郎中賈馴任之)
　　　(十年秋廟成謀樹國子學御史臺臣復以為請/制可至大元年冬學成則是時之施功實先廟)
　　　(後學/矣)
　　　皇慶二年六月建崇文閣于國子監(元史仁/宗紀)
　　　(謹案呉澄崇文閣碑云成宗時御史臺言胄子/之教寄寓官舎隘陋非宜奏請于孔廟之西營)
　　　(建國子監學以御史府所貯公帑充其費逮至/仁宗文治日隆僉謂監學櫝藏經書宜得重屋)
　　　(以庋有㫖復令臺臣辦集其事乃于監學之北/構架書閣延祐四年夏經始六年冬績成材木)
　　　(瓦甓諸物之直工役飲食之費皆出御史府則/爾時建閣實以藏書今之彝倫堂即閣故址也)
　　　南陽富珠哩先生兼國子祭酒以中統楮泉二
　　　萬餘緡于監之隙地築屋以舎師儒(陳旅安雅/堂集富珠)
　　　(哩名翀/見前卷)
　　　(謹案元制國子監國子學之外復有蒙古國子/監國子學回回國子監國子學考元史至元八)
　　　(年立蒙古國子學至元十四年立䝉古國子監/至元二十六年置回回國子學延祐元年復立)
　　　(回回國子監七年罷之史既詳載設學立/監則非統于國學可知謹附識以備參考)
　　　明
　　　永樂元年春二月設行部國子監(明史成/祖紀)
　　　(謹案明太祖洪武元年克燕都改元國子監為/北平府學成祖由北平起兵欲定都于此升為)
　　　(北京復命設之至十八年遷都以京師國子/監為南京國子監今所設為北京國子監)
　　　正統九年春二月新建太學成(明史英/宗前紀)
　　　(謹案先是太學因元之陋吏部主事李賢上言/國朝建都北京佛寺時復修建太學日就廢弛)
　　　(何以示法天下請以佛寺之費修舉太學/從之至是落成有御製重建太學碑文)
　　　景泰中御史程璥請于東長安街改創國子監
　　　不允(國史/唯欵)
　　　宏治十四年祭酒謝鐸疏請修國子監從之(明/太)
　　　(學/志)
　　　嘉靖十一年祭酒林文俊疏請修國子監從之
　　　(同/上)
欽定四庫全書
欽定國子監志卷二十八
　　官師
　　　(臣/)等謹案典樂教胄肇始虞廷自成周設師氏
　　　保氏大司樂樂師之屬制度加詳秦惟置博士
　　　一職至漢武帝置五經博士設弟子員而博士
　　　司教乃著於功令東漢又置博士祭酒選聰明
　　　威重者為之祭酒之名昉焉晉武帝立國子學
　　　改稱國子祭酒又設助教分肄生徒隋改學為
　　　監増置司業監丞而唐制因之後唐明宗天成
　　　三年更命宰臣判國子監事任彌重矣嗣是學
　　　正學録設於宋典簿典籍設於元洎乎前明多
　　　仍元舊
　　聖朝
君師首出建極宅中即肇新國子監董正治官襄以羣
　　　宷又置八旗官學分肄俊秀
世宗憲皇帝又
特命親王大臣兼管監事我
　皇上文思纘緒
　申諭學官首以躬行表率為訓凡釐績育才之規纎
　　　目宏綱至周且備煌煌乎唐虞振徳之命敬敷
　　　之典也海隅日出行省郡縣之秀悉升國學教
　　　而裁之繄師長是頼其敢不夙夜廪廩乎百餘
　　　年來官斯署者或姓氏僅泐豐碑或勲名爛於
　　國史法鑒具在焉謹志設官一卷典守一卷儀制
　　　一卷銓除一卷題名一卷各以元明舊制附載
　　　其末為官師門
　　官師一
　　設官
　　　兼管國子監事大臣
　　　雍正三年設初順治元年設國子監祭酒以下
　　　各官監中事宜俱禮部總之十五年
命監事専屬之國子監康熈二年復𨽻禮部十年仍専
　　　屬國子監至雍正三年
世宗憲皇帝特命康親王果郡王領監事由是兼管大
　　　臣或用滿洲或用漢人並奉
特㫖簡用
　(見/)　(謹案乾隆三十年䝉古教習期滿引/)
　(上詢以䝉古語奏對失次十七年復/詔特派悟勒穆濟董之三)
　(命法福里兼管國子監䝉古司業並奉/特簡後不常設謹附識於此)
　　　祭酒
　　　順治元年設秩正四品(初兼太常寺少/卿銜後不兼)滿洲漢
　　　人各一人
　　　司業
　　　順治元年設秩正六品(初兼太常寺/丞衘後不兼)滿洲二人
　　　(分左右二翼/翼各一人)䝉古一人漢人一人乾隆十三年
　　　裁滿洲司業一人以一人兼理左右翼
　　　監丞
　　　順治元年設秩正八品滿洲漢人各一人乾隆
　　　元年改秩正七品
　　　博士
　　　順治元年設秩正八品滿洲一人漢人三人十
　　　五年裁漢博士一人康熈五十二年復裁漢博
　　　士一人乾隆元年改秩從七品
　　　典簿
　　　順治元年設秩從八品滿洲漢人各一人
　　　典籍
　　　順治元年設秩從九品漢人一人
　　　助教
　　　順治元年設秩從八品漢人十有二人分莅率
　　　性修道誠心正誼崇志廣業六堂十五年裁助
　　　教六人乾隆元年改秩從七品
　　　學正
　　　順治元年設秩正九品漢人十有二人亦分莅
　　　六堂康熈三十八年裁學正六人五十六年復
　　　裁學正二人以四人分掌率性修道誠心正誼
　　　四堂乾隆元年改秩正八品
　　　學録
　　　順治元年設秩從九品漢人六人亦分莅六堂
　　　十五年裁學録四人以二人分掌崇志廣業二
　　　堂乾隆元年改秩正八品
　　　八旗官學助教
　　　順治元年設秩從八品滿洲十有六人(清文八/人清漢)
　　　(文八/人)䝉古八人十八年裁䝉古助教四人康熈
　　　五十七年裁滿洲助教四人雍正二年復設䝉
　　　古助教四人三年復設滿洲助教四人乾隆元
　　　年改秩與六堂助教同
　　　(謹案雍正六年理藩院臣奏俄羅斯遣其陪臣/子弟魯喀等七人來學)
(詔王大臣簡選國子監滿漢助教引年/見以滿洲漢人各一員専司教事九)
(詔從祭酒鄂爾竒之請於六堂額外専設俄羅斯漢助/      教一人乾隆十五年祭酒吳逹善陸宗楷請嗣)
　　　(後漢助教照滿助教例不必額/外専設祗令六堂助教兼理)
(詔從之/)
　　　算學助教
　　　乾隆四年設秩正八品或滿洲或漢人一人先
　　　是算學統於八旗官學後改設於欽天監附近
　　　之地至是
　命改稱國子監算學専𨽻於監
　　　筆帖式
　　　順治元年設自七品至九品視其出身有差滿
　　　洲四人漢軍二人十八年増設䝉古筆帖式二
　　　人
　　設官附
　　　元
　　　國子監至元初以許衡為集賢館大學士國子
　　　祭酒教國子與蒙古大姓四集賽人員至元二
　　　十四年始置監祭酒一員從三品司業二員正
　　　五品監丞一員正六品典簿一員(元史百/官志)
　　　(謹案典簿品/秩元史闕)
　　　國子學秩正七品置博士二員助教四員學正
　　　二員學録二員典給一員(同/上)
　　　(謹案元制國子監統於集賢院選舉志又云太/宗六年設國子總教及提舉官而百官志不載)
　　　(盖草創之制非/常設之員也)
　　　國子監有司樂一員典籍一員管勾一員及侍
　　　儀舍人等官(元史選/舉志)
　　　(謹案元制國子監國子學外有蒙古國子監國/子學俱統於蒙古翰林院所習者蒙古新字選)
　　　(舉志序稱當時仕進多岐出身於學校者有國/子學監學又有䝉古字學回回國學其設官品)
　　　(秩亦與國子監學大約相同因與集賢/院所統之國子監不相渉概不載入)
　　　明
　　　國子監祭酒一人從四品司業一人正六品其屬
　　　繩愆㕔監丞一人正八品博士㕔五經博士一人
　　　從八品率性修道誠心正誼崇志廣業六堂助
　　　教十五人從八品學正十人正九品學録七人
　　　從九品典簿㕔典簿一人從八品典籍㕔典籍
　　　一人從九品掌饌㕔掌饌一人未入流(明史職/官志)
　　　(謹案此明太祖洪武二十四年所定成祖置北/京國子監皆循是而稍加損益故具列於此)
　　　永樂元年置國子監於北京設祭酒司業監丞
　　　典簿博士學正學録掌饌各一人助教二人(同/上)
　　　永樂以後監中屬官増設不常助教至十五人
　　　學正至十一人學録至七人後裁助教二人學
　　　正四人學録二人萬厯二年又裁助教四人學
　　　録一人(明史職/官志)
　　　宣徳九年省司業(同/上)
　　　宏治十五年復設司業(同/上)
　　　(謹案晉以國子學教大臣子孫太學教凡民俊/秀唐宋並以國子監統國子學太學元時監學)
　　(本並設尚沿舊制其并學於監則自前明始/  朝因之而制度益加詳云)
　
　
欽定國子監志卷二十八
欽定四庫全書
欽定國子監志卷二十九
　　官師二
　　典守
　　　兼管國子監事大臣總理本監一切事務
　　　祭酒總司監事董率其屬以教貢監官學生凡
　　　六堂八學教學之勤惰隨時稽核凡貢監入監
　　　者分内外班肄業以經義治事之法教之立課
　　　程以董之朔望講書而啟迪之以考驗定去取
　　　以季考較課業以賙助恤事故嵗終而甄别之
　　　肄業期滿經明事治品學兼優者特舉其次咨
　　　部銓選將行鄉試則與兼管大臣輪遞録科合
　　　格者送順天府與試凡貢監考職及應考各途
　　　均為之咨送官學生亦如之三年京察則書各
　　　屬之考第其優劣六堂助教有缺以學正學録
　　　資滿者題陞學正學録有應陞部院經歴司務
　　　等官而司迪素優者保留以助教陞用滿員應
　　　送倉差同知通判等官則遴選而保送之滿洲
　　　八旗及算學生當考恩監者三年一舉奏請考
　　　試八旗官學生有缺遴取挨補教習期滿帶領
　　　引
　見凡奏事循其班稽核本監錢糧之出入嵗終奏銷
　　聖廟丁祭則遴派執事官凡月朔主行釋菜禮滿
　　　洲漢人職掌同
　　　司業職貳祭酒凡兼管大臣祭酒所統者皆佐
　　　之貢監生入監以考到驗之朔望與祭酒講四
　　　書性理諸書以迪多士匝月而課之凡稽核六
　　　堂八學之功課及一切題奏行移俱贊行之有
　　　戒約規條則商兼管大臣祭酒行之亦滿漢職
　　　掌同惟蒙古司業専司八學蒙古師生教學之
　　　事稽核其功課蒙古官學生有缺則同祭酒遴
　　　補不與八學滿洲學務及六堂課試之政凡月
　　　朔主行
　　崇聖祠釋菜禮月望主行拜
　　聖廟上香禮皆各司業遞司之
　　　監丞掌學規以督教課察勤惰核支銷凡貢監
　　　生到監經司業考到甄取者次月朔日呈兼管
　　　大臣祭酒考驗考驗復取則分撥六堂以教之
　　　廼循大課之甲乙補内外班肄業(諸生願就内/班或外班者)
　　　(各聼其自/行填冩)稽其曠怠者申飭之失儀者糾正之
　　　不率者懲戒之書於集愆冊凡給假者書其月
　　　日並籍貫年甲所肄經書銷假則查核冊籍而
　　　分别使之復班大課録科則監試肄業期滿者
　　　咨部銓選應考職者咨部請考八旗漢教習有
　　　缺循其考取之先後而補用之期滿則第其功
　　　課而呈於堂上官祭酒涖任則呈送儀注各官
　　　涖任則引叅堂上官凡丁祭先期開具人數移
　　　咨太常寺習儀祭時分獻
　　大成殿兩廡及
　　崇聖祠四配兩廡朔望拜
　　廟先期率各執事習儀拜
　　廟時分獻東哲凡本監師生暨人役咸聼糾察滿
　　　漢職掌同有缺而新任者未受事則博士助教
　　　攝之凡監丞以下各屬官並聼堂上官差委監
　　　用堂印
　　　博士掌明經説以助啟迪朔望㑹講諸經並令
　　　諸生背誦所肄之經驗其生熟月以經義經解
　　　試之凡
聖諭及
御製詩文頒於監者㳟繕冊而藏之諸生領讀
　御書樓書籍則識之於簿讀畢取貯大課録科則巡
　　　場琉球官生入學則董率教習課之與六堂分
　　　日稽察南學司業涖任呈送儀注朔望拜
　　廟分獻西哲丁祭分獻同監丞亦滿漢職掌同有
　　　缺而新任者未受事則監丞助教攝之
　　　助教六堂漢助教各涖事於本堂掌分教直省
　　　貢監生諸生歸堂肄業則以經義治事立課程
　　　限日計功劄記所疑而請益者條分辨析之稽
　　　其勤惰别其功過移繩愆㕔籍記不率者面訓
　　　之不悛者白堂上官以俟懲辦諸生領讀本堂
　　　書籍則識之於簿立限呈繳毎五日一講書月
　　　上旬而課之肄業滿一年則第其文行書之於
　　　冊月稽内外班人數移繩愆㕔發膏火衣服銀
　　　(内班給膏火銀/外班給衣服銀)凡諸生有疾請假暨他事故則呈
　　　之堂上官移繩愆㕔籍記報滿亦如之銷假復
　　　班或有故改補(内班改外班/外班改内班)則核實移繩愆㕔
　　　辦理凡將鄉試則籍本堂諸生送典簿㕔記冊
　　　以待録科毎月公查内班肄業則統六堂而稽
　　　之飭曠怠者分日稽察南學整肅學規凡本堂
　　　書籍器物皆籍記之去任則授代者大課則巡
　　　場考到考騐録科則監試朔望
　　聖廟分獻又於土地祠主行上香禮丁祭分獻同
　　　監丞有缺而新任者未受事則同堂學正學録
　　　攝之八學滿助教掌教本旗滿洲漢軍之子弟
　　　滿文班肄清書繙譯滿洲教習一人課之漢文
　　　班肄經書文藝漢教習四人課之均兼歩射騎
　　　射則弓箭教習一人課之咸統於助教凡學生
　　　宜滿文宜漢文量材分撥督率諸教習各勤所
　　　職日有課程不率者懲戒之重則呈斥浹月一
　　　合課一演騎蒙童使背書以觀教習勤惰春秋
　　　彚呈其冊於監以聼兼管大臣祭酒季考嵗終
　　　統稽一嵗之課回堂甄别學生有缺咨旗遴補
　　　滿十年無成者退回本旗皆呈明堂上官以俟
　　　辦理凡教習及學生領讀本學書籍並識之於
　　　簿立限呈繳凡書皆籍記之去任以授代者朔
　　　望拜
　　廟分獻哲廡又獻
　　崇聖祠正位暨四配兩廡丁祭分獻兩廡或執事
　　大成殿有缺而新任者未受事則同學助教攝之
　　　蒙古助教掌教八旗蒙古子弟董率蒙古教習
　　　一人課學生以蒙古語言文字繙譯學生願習
　　　漢文者撥歸漢館其蒙古弓箭教習課歩射騎
　　　射者與滿洲助教同董之考稽職掌並同滿洲
　　　助教有缺而新任者未受事則附近助教兼理
　　　算學助教掌分教算學生課以天文算法凡肄
　　　習算法中線面體三部各以一年為程通曉七
　　　政共以二年為程毎季小試嵗終大試俄羅斯
　　　學助教掌分教俄羅斯來學子弟不常設滿漢
　　　職掌同
　　　率性修道誠心正誼四堂學正崇志廣業兩堂
　　　學録職掌與本堂漢助教同毎月下旬則課本
　　　堂貢監生丁祭執事
　　大成殿有缺而新任者未受事則同堂助教兼理
　　　典簿為本監首領掌簿書以稽文移之出入凡
　　　本監事務當咨各衙門者曰月報以咨欽奉
　上諭處内閣稽察房吏部起居注曰季報以咨户部
　　　湖廣道曰年報以咨都察院凡錢糧之咨領於
　　　户部者曰本監堂屬俸銀俸米曰本監堂屬公
　　　費曰八旗算學教習銀米曰算學生月銀曰中
　　　式舉人旗匾銀曰皂𨽻口糧曰年例公用物件
　　　凡
　　聖廟廨舍之筦鑰咸謹掌之屋宇當修則咨部繕
　　　葺器用亦如之籍記祭器樂器敬儲於庫他器
　　　物均書於冊去任以授代者凡貢監生入監詳
　　　稽其印票部照文結乃呈司業考到凡將鄉試
　　　查核内外班諸生及各處貢監之應赴試者具冊
　　　呈兼管大臣祭酒録科其直省特來鄉試者
　　　均驗明呈司業考到凡本監各官陞調及他事
　　　故皆具稿咨部丁祭則先期陳設監視宰牲分
　　　胙瘞埋諸典禮祗肅將事監造進士題名碑辦
　　　理釋褐花紅約束本監書𨽻兵役有缺而新任
　　　者未受事則六堂攝之
　　　典籍掌本監書籍板刻凡
　頒賜
　御製書
　欽定書
　欽定墨刻及經史子集各種存貯
　御書樓俱以類分櫝而謹藏之凡
　頒賜之年月日書若干部部若干卷並冊記之本監
　　　堂屬取讀皆謹書於簿讀畢取貯諸生取讀則
　　　立限呈繳失者責償本監板刻暨
　　武英殿寄監存貯板刻均立冊詳識數目凡書籍
　　　板刻之冊皆鈐以監印新舊交代則詳驗而悉
　　　數之夏月督率匠役開曬印刷各書嚴防損壊
　　　嵗終則查報無缺存案備稽或嵗久書蠧板泐
　　　隨時修補考課掌収試卷丁祭執事
　　大成殿有缺而新任者未受事則博士攝之
　　　筆帖式掌文移繙譯滿洲蒙古漢軍職掌同
　　　錢糧處由堂上官遴委本監官二員兼理掌支
　　　領
　恩賞銀兩以給嵗支凡定例得支者曰内外班諸生
　　　膏火衣服銀曰前列奬賞曰事故賙助曰學舍
　　　嵗修曰大課及六堂講課公膳曰修理考課及
　　　公用器物咸經理之按季呈堂上官核算嵗終
　　　咨部奏銷
　　　照房亦由本監堂上官遴委本監官滿漢各四
　　　員兼理浹嵗而易之掌給貢監生印票(即監/照)凡
　　　貢監請給印票者核户部執照暨户部各省之
　　　來冊而後給之立冊記之鈐以監印凡諸生舉
　　　鄉試或斥革事故均追繳印票驗銷
　　　當月處本監滿漢各官遞司之掌𫝊抄
　諭㫖凡各衙門文移収而識之號簿次日呈堂上官
　　　以發所司者經理
　　　檔子房滿洲助教筆帖式理之掌繙譯繕冩清
　　　文奏摺及各衙門文移辦理京察冊籍其行咨
　　　各衙門者曰咨送倉差税差闗差曰考補滿洲
　　　助教教習曰滿洲䝉古漢軍官員揀選部院堂
　　　主事部寺司庫各衙門筆帖式外省同知通判
　　　知縣等官曰八旗官學各官告假曰蒙古教習
　　　遴選補缺期滿出缺曰選取八旗官學生曰八
　　　旗官學生考試庫使曰漢軍官學生遴選外郎
　　　曰奏考八旗恩監生均行文經理凡朝㑹大典
　　　先期𫝊知本監各官
　　　教習掌分課八旗官學本館學生統於助教凡
　　　官學滿洲蒙古教習各一人漢教習四人蒙古
　　　弓箭教習一人滿洲教習掌滿洲學生清書繙
　　　譯蒙古教習掌教蒙古學生蒙古語言文字繙
　　　譯漢教習掌教經書文藝蒙古弓箭教習掌教
　　　合學騎射凡滿洲學生宜習清文若漢文均由
　　　助教量材分撥蒙古學生習蒙古文或願習漢
　　　文者聼凡滿洲漢人教習之職學生毎日到學
　　　各令畫到授書背書講書覆講習字黙冩經書
　　　日有課程有不率者責懲之旬之三八日習滿
　　　文者課清書繙譯習漢文者課文藝一切功課
　　　並督學生隨日籍記彚交助教按季呈本監堂
　　　上官查核春秋赴監聼堂上官㑹考凡官學生
　　　肄業以十年為限期滿者報監開缺教習朔望
　　　赴監隨本監官拜
　　聖廟蒙古教習課程與滿漢教習同蒙古弓箭教
　　　習日教一館學生騎射一學六館凡六日而遍
　　　(八旗官學各滿洲館/一蒙古館一漢館四)浹月則率學生出城校射
　　　以為常課蒙古教習朔望不赴監拜
　　廟
　　　(謹案國子監堂屬各官典/守事宜謹遵乾隆十二年)
　(欽定㑹典則例三十七年/欽定㑹典)
　(欽定國子監則例分晰開載至前此屢有更定現在/    俱仍遵奉施行當敬録以備參考者並識於後)
　　　順治元年定國子監條規祭酒司業職在總理
　　　監務嚴立規矩表率屬員模範後進監丞職在
　　　繩愆凡教官怠於師訓監生有戾規矩並課業
　　　不精悉從糾舉懲治立集愆冊登記備考博士
　　　助教學正學録職在教誨務須嚴立課程用心
　　　講解如或怠惰致監生有戾學規者堂官舉覺
　　　罰治典簿職在明立文案并支銷錢糧季報文
　　　冊典籍職在収掌
　御書樓一應經史書籍板刻滿洲䝉古漢軍監生責
　　　成八旗助教漢監生責成漢助教學正學録等
　　　官務在嚴加訓誨不得怠惰狥情以致廢弛
　　　康熈二十四年申嚴監規
　御書樓書籍板片不時查閱如有刷印方開不許印
　　　匠損壊火燭尤宜小心檔子房各項文案官吏
　　　小心収貯不許帶歸私寓凡有查閱即時呈覽
　　　康熈二十七年議准琉球國陪臣子弟入監讀
　　　書由監於附近房屋撥給十餘間為住居之所
　　　取貢生一人令其教習博士一人専管董率祭
　　　酒司業等不時稽察俾講解經書學習道藝
　　　康熈三十一年覆准國子監季考月課雖有成
　　　例恐日久廢弛嗣後考試務親身督課分别奬
　　　勵毎月朔望令滿漢肄業生齊集講書如視為
　　　具文不實心奉行從重議處
　　　雍正二年覆准令祭酒司業𫝊助教教習等毎
　　　月親臨官學不時廵察奬勤儆惰毎月𫝊至監
　　　考試一次
　　　又議准琉球國陪臣子弟入監讀書照康熈二
　　　十七年例遴選文行兼優貢生盡心訓迪委博
　　　士一人董率本監堂官不時稽察其教習生廪
　　　糧咨部考職等項照官學教習之例其子弟住
　　　房食用四時衣服亦統令稽察務令得所是年
　　　博士適缺員
　詔從監臣之請派學正一員董率之
　　　又議准祭酒季考司業月課出四子書題一道
　　　五經講義各一道治事䇿問各一條至六堂助
　　　教等官毎月按堂考課亦照此例
　　　乾隆元年議准御史毛之玉奏國子監祭酒司
　　　業所管貢監生為數繁多耳目難周其助教等
　　　員分司訓課派撥入堂各有専屬稽查便易應
　　　將貢監生責成助教等留心體察有不安本分
　　　實跡可據者申報祭酒司業查究若瞻狥姑容
　　　不行舉報發覺一併處分
　　　乾隆二年議准御史薛馧奏國子監責成祭酒
　　　司業董率屬員以道誼經術造士其不肖者指
　　　實叅糾若查有訓士實跡即行議叙至品端學
　　　正師道尊嚴者隨時薦舉陞用
　　　又總理監務尚書孫嘉淦奏准國子監監丞堂
　　　期到㕔辦事外朔望日稽查拜
　　廟諸生有無齊集凡執事不謹班次參差俱應查
　　　察毎旬查堂一二次遇堂上官講課整肅堂規
　　　分别功過秉公核實不得偏狥六堂助教學正
　　　學録毎逢講課之期務湏早集辦事朔望各詣
　　　本堂公案敦勉諸生不得視為具文至督課諸
　　　生批晰劄記閲定課藝必按期呈堂核定發閱
　　　仍繳本堂存貯彚核
　　　乾隆三年總理監務尚書孫嘉淦奏准官學生
　　　入學三年内専歸漢教習教授經書三年之後
　　　有願習繙譯者責成助教専教繙譯凡官學一
　　　切事務助教辦理蒙古官學責成蒙古助教撤
　　　回舊設喇嘛八名
　　　乾隆四年總理監務大學士趙國麟奏准助教
　　　等官課士宜嚴查六堂助教學正學録毎堂二
　　　員以司教課該員或分課或輪班或居住南學
　　　必須朝夕講誨稽其課程察其勤惰辨其優劣
　　　禁其浮囂其實力奉行者分别記功京察列為
　　　優等怠荒厥職者重則即行題叅輕則分别記
　　　過京察列為下等
　　　乾隆十一年議准總理監務侍郎臣徳沛奏凡
　　　援例貢監各於報捐所在將本生年貎籍貫三
　　　代履歴造冊送監本監設立號簿列名詳記各
　　　給印票一紙在外報捐者發與督撫轉給在部
　　　報捐者本生到監親領如有斥革病故一面報
　　　部一面繳銷印票
　　　又議准八旗官學子弟分有清漢兩途助教一
　　　官有督率一學之責不但教習繙譯即漢教習
　　　亦應稽查
　　　乾隆二十二年順天府尹臣劉綸奏大宛兩縣
　　　貢監生頗有冐籍者奉
　諭此等貢監生分堂肄業年貎語音不難立辨應専
　　責成於本監官令於肄業時嚴加察驗以杜假冐
　　倘濫行収考一經發覺嚴加議處
　　　附吏役執掌
　　　國子監額設書吏九名堂書四名東廂案房(繁/缺)
　　　西廂案房(簡/缺)並承辦堂行事件堂印房(簡/缺)承辦
　　　用印事件堂火房(簡/缺)管硃盒筆硯繩愆㕔一名
　　　(繁/缺)管本㕔文案博士㕔一名(簡/缺)管本㕔文案兼
　　　辦六堂典籍㕔事件典簿㕔二名案房(繁/缺)管本
　　　㕔文案印房(繁/缺)管用印事件檔子房一名(繁/缺)管
　　　本房一切文案
　　　額設皂役二十九名堂皂八名繩愆㕔二名(一/兼)
　　　(鑲黄旗官/學差使)博士㕔三名(一兼正黄旗/官學差使)典簿㕔二
　　　名(専辦/本㕔)率性堂二名(一兼正白旗/官學差使)修道堂二名
　　　(一兼正紅旗/官學差使)誠心堂二名(一兼鑲白旗/官學差使)正誼堂
　　　二名(一兼鑲紅旗/官學差使)崇志堂二名(一兼正藍旗/官學差使)廣
　　　業堂二名(一兼鑲藍旗/官學差使)算學二名(専辦/本館)以上各
　　　役兼灑掃伺候廵視啓閉輪班值日考試驅閒
　　　人呵禁出入
　　　額設廟户十三名灑掃廟祠封鎖門户兵丁十
　　　二名徼廵廟門(由歩軍統領/衙門撥派)厨役一名司厨茶
　　　庫一名司茶刷印匠四名刷印書籍並歸本管
　　　官約束
　　　附稽驗簿冊
　　　堂行簿由堂上官判押凡文移出入月日事由
　　　具載焉
　　　堂諭簿凡堂上官批發事件或特有飭諭所司
　　　各詳識於簿
　　　考勤簿凡四㕔六堂八學檔子房均設毎堂期
　　　呈堂上官查驗八旗教習另有考勤簿本學助
　　　教司之月終呈堂上官查驗
　　　交代冊凡四㕔六堂八學錢糧處照房當月處
　　　檔子房遇陞遷事故俱立交代冊將涖任以來
　　　經理檔案各事新舊交代呈堂上官鈐印書吏
　　　役滿亦令其具並無遺失結狀接辦經承亦具
　　　接辦結狀本管官驗明呈堂上官核覽附卷備
　　　查
　　　考驗冊繩愆㕔司之凡貢監生考到後聼總理
　　　大臣及祭酒考驗閱定甲乙繩愆㕔出榜曉示
　　　按名次逐月造冊試卷用印鈐封與㸃名冊俱
　　　存㕔備查
　　　撥堂冊繩愆㕔司之凡貢監生考驗後未經補
　　　班繩愆㕔查照考驗名次先後按堂分撥周而
　　　復始備書於冊六堂各官亦各詳識諸生年貎
　　　籍貫經書存冊備查
　　　補班冊繩愆㕔司之凡貢監考驗後應大課一
　　　次例得補班其肄業月日皆入此冊起算内班
　　　注明所居號舍毎月大課一次本堂課二次俱
　　　面試外班注明舍館僦寓之所其離京三十里
　　　外者不准補班毎月大課亦面試本堂課則於
　　　大課時給題限日親繳内班曠課一月者改外
　　　外班曠課三月者扣除
　　　大課㸃名冊繩愆㕔司之凡總理大臣祭酒季
　　　考司業月課並曰大課按六堂分晰内外班造
　　　冊呈堂上官㸃名考試繩愆㕔面給膏火其未
　　　補班及復班者均附於後一體考試試畢封貯
　　　存查
　　　大課等第冊繩愆㕔司之凡季考月課取定等
　　　第出榜曉示仍立冊存案
　　　給假冊繩愆㕔司之凡内外班諸生或遇有省
　　　親回籍等事赴本堂官禀明本堂官以呈堂上
　　　官給假移㕔備書事由於冊並載經書年貎籍
　　　貫坐監年月復班則按冊補曠其復班逾限無
　　　本地方官文結申明稽延之由者以前肄業年
　　　月不准接算
　　　集愆冊繩愆㕔司之凡貢監生不遵學規者即
　　　行申飭備書此冊示戒
　　　報滿冊繩愆㕔司之凡内外班恩㧞副嵗優等
　　　貢生及廩貢肄業三年期滿者本堂官查明有
　　　無告假考劣記過應扣月日帶領赴堂上官處
　　　遞呈批發查核詳識此冊照例咨部銓用俊秀
　　　貢監不咨選亦記冊備查
　　　咨送考職簿繩愆㕔司之凡三年鄉試之前吏
　　　部咨取考職貢監由㕔查驗本生執照本籍來
　　　文同鄉六品京官印結詳記於簿呈堂上官彚
　　　送
　　　漢教習補缺冊繩愆㕔司之凡八旗官學漢教
　　　習考取名次及前此已補現來銷假者其告假
　　　先後俱開列於前現任將滿教習報滿年月開
　　　列於後一新一舊相間補用由㕔呈堂上官查
　　　驗
　　　功過簿繩愆㕔司之凡本監滿漢各屬記功記
　　　過各識事由及年月日於冊堂上官標發繩愆
　　　㕔収存京察叅閱分别殿最
　　　禮儀簿繩愆㕔司之凡朔望拜
　　聖廟及
　　崇聖祠土地祠繩愆㕔將
　　大成殿四配兩廡分獻及後殿土地祠等處上香
　　　各官遂次開列於前六堂貢監生充正引哲引
　　　廡引鳴贊司爵司尊諸執事者開列於後其餘
　　　隨班行禮者分堂列名親書到字或諸生執事
　　　儀節生疎隨班行禮臨期不到者並以不遵約
　　　束記集愆冊香燭祭品典簿先期嚴飭廟户敬
　　　謹陳設諸生上堂謁見應分班候齊以次祗揖
　　　如進退舛錯及不到者指名呈堂上官申飭
　　　内班畫到簿博士㕔及六堂官遞司之毎朔望
　　　博士赴南學值日餘日則六堂助教學正學録
　　　分值各於清晨𫝊齊諸生畫到質疑問難不拘
　　　經史遇本堂官課期𫝊集面試批閲其有暫行
　　　請假注明縁由時刻月終送繩愆㕔呈堂曠功
　　　者罰改外班
　　　課程冊六堂官司之凡六堂諸生各令自立一
　　　冊逐日詳識所讀之書所習之字毎十日呈送
　　　本堂官批閲面加訓示朔望博士查驗毎月酌
　　　休假三日曠業者量懲
　　　官學生補缺冊八學助教司之凡八旗官學生
　　　補缺入此冊起算於各生名下注明到學月日
　　　屬何佐領及本生三代年嵗備查
　　　官學生記名冊八學助教司之凡八旗官學生
　　　經堂上官遴選正取外酌其尚有可造者記名
　　　候補備書此冊按名補入讀書俾無攙越補完
　　　再行各旗咨取
　　　官學生畫到簿八學助教司之凡八旗官學生
　　　毎日到學於此冊畫到有事給假者注明備查
　　　官學生功課冊八學助教司之凡八旗官學各
　　　立冊令學生將所讀何書所溫何書毎日填冩
　　　起止嵗終由博士㕔呈堂上官查核至教習三
　　　年期滿又各將所教學生造冊填明功課一送
　　　繩愆㕔一呈堂上官以候查核
　　　驗照簿典簿㕔司之凡貢監生到監親携文結
　　　及部監兩照赴㕔驗訖書押於簿
　　　考到冊典簿㕔司之凡貢監生考到司業取定
　　　甲乙出榜曉示仍按月書其名次於冊試卷用
　　　印鈐封存㕔備查
　　　録科冊典簿㕔司之凡鄉試之嵗貢監生赴監
　　　驗文驗照考到録科其名次先後及應考幾次
　　　始得録取皆詳悉載冊呈堂上官查核
　　　撥堂簿典簿㕔司之凡貢監生考到録取後分
　　　撥六堂各書於冊
　　　親供冊典簿㕔司之凡貢監生録科取具本生
　　　年貎籍貫三代經書親供彚書於冊
　　　到任簿典簿㕔司之凡本監堂屬各官到任年
　　　月日及履歴詳識備查
　　　印結簿典簿㕔司之凡本監各官員為其同鄉
　　　人出具印結典簿㕔立簿識之鈐角備查
　　　題奏簿典簿㕔檔子房司之凡本監題奏各事
　　　隨時詳識嵗終將一年所有奏摺夾片呈堂上
　　　官查核
　　　祭器樂器簿典簿㕔司之凡
　　聖廟祭器樂器及一切陳設分冊詳識鈐印貯㕔
　　　時為查檢
　　　器用簿典簿㕔司之凡公堂兩廂四㕔六堂南
　　　學一切器用俱詳識某處某器若干件於簿鈐
　　　印存㕔備查
　　　官廨簿典簿㕔司之凡本監廨舍楹數俱繪圖
　　　立簿存㕔備查
　　　収文簿凡外省文移典簿㕔司之在京各衙門文
　　　移檔子房司之俱以類分記粘連原卷呈堂上
　　　官與當月處號簿查對
　　　㸃卯簿典簿㕔司之凡兩廂四㕔六堂書吏皂
　　　役及廟户兵丁人等由㕔立簿記載姓名朔望
　　　㸃視
　　　經籍書板簿典籍㕔司之載明書若干部墨刻
　　　若干卷書板若干片鈐之以印凡
　御書樓所貯書籍典簿掌其成數博士司其出入别
　　　刋書目分給六堂貢監生有願領讀者具領紙
　　　向博士㕔取閱限日交繳毋許損失博士㕔詳
　　　記領書月日於冊毎月呈堂上官與課程冊參
　　　觀用稽勤惰
　　武英殿寄監板片嵗終清查或全或缺典籍㕔悉
　　　記於簿亦鈐以印
　　　錢糧支放簿錢糧處司之凡支領錢糧給發膏
　　　火俱記此簿
　　　報捐簿照房司之凡報捐貢監者照户部及各
　　　省來文編載
　　　鈐號簿照房司之凡監給各生執照編字排號
　　　記其給發月日於簿
　　　銷照簿照房司之凡貢監生中式或斥革等事
　　　故繳照銷毁者按各衙門來文編載
　　　公項簿照房司之凡定例貢監生領照者輸銀
　　　二錢以充辦事公用積照千張照房按號呈堂
　　　上官查核
　　　用印㸃單簿照房司之凡盖用堂印顆數委監
　　　印官二員記載照房亦立簿識之皆呈堂上官
　　　過硃典簿㕔用印則本㕔自立冊識之
　　　當月號簿當月處司之凡各衙門來文編號記簿
　　　京察簿檔子房司之凡三年京察大典例於前
　　　一年之冬即派員於檔子房經理本監滿洲漢
　　　人各員考語優劣並行載入
　　　滿洲蒙古教習補缺冊檔子房司之凡八旗官
　　　學滿洲蒙古教習弓箭教習出缺補缺備書於
　　　冊呈堂上官查驗
　　　(謹案以上諸簿冊俱鈐堂印交各㕔官自行/司記載不令書吏渉手照慎重典守之義焉)
　　典守(附/)
　　　元
　　　國子監祭酒司業掌國子教令監丞専領監務
　　　(元史百/官志)
　　　(謹案百官志國子監又/有典簿一員不詳其職)
　　　國子學博士掌教授生徒考校儒人著述教官
　　　所業文字助教分教各齋生員學正學録督習
　　　課業典給掌生員膳食(同/上)
　　　至元二十四年立國子學而定其制設博士通
　　　掌學事分教三齋生員講授經㫖是正音訓上
　　　嚴教導之術下考肄習之業復設助教同掌學
　　　事而専守一齋正録申明規矩督習課業凡讀
　　　書必先孝經小學論語孟子大學中庸次及詩
　　　書禮記周禮春秋易博士助教親授句讀音訓
　　　正録伴讀以次𫝊習之講説則依所讀之序正
　　　録伴讀亦以次而𫝊習之次日抽籖令諸生復
　　　説其功課對屬詩章經解史評則博士出題生
　　　員具藁先呈助教俟博士既定始録附課簿以
　　　憑考校(元史選/舉志)
　　　(謹案元史百官志國子學載有伴讀之官而闕/其職事盖史本有之而𫝊冩脱落矣觀選舉志)
　　　(所載可/以互証)
　　　延祐二年集賢學士趙孟頫等議定國子學法
　　　立㳺藝依仁據徳志道時習日新六齋𨽻諸生
　　　其有不事課業及一切違戾規矩者從學正録
　　　糾舉正録知見而不糾舉者從本監議罰之(元/史)
　　　(選舉/志)
　　　至正十五年參知政事實勒們言舊立國子監
　　　専教四集賽愛滿官員子弟今宜諭令嚴為訓
　　　誨從之(元史順/帝紀)
　　　(謹案續文獻通考作元統十五年奏考順帝初/即位建元元統至三年即改號至元續通考誤)
　　　附吏員
　　　國子監令史二人譯史知印典吏各一人(元史百/官志)
　　　明
　　　祭酒司業掌國學諸生訓導之政令凡舉人貢
　　　生官生恩生功生例生土官外國生㓜勲臣及
　　　勲戚大臣子弟之入監者奉監規而訓課之造
　　　以明體達用之學以孝弟禮義忠信㢘恥為之
　　　本以六經諸史為之業務各期以敦倫善行敬
　　　業樂羣以修古樂正成均之師道有不率者扑
　　　以夏楚不悛徙謫之其率教者有升堂積分超
　　　格叙用之法課業倣書季呈翰林院考校文冊
　　　嵗終奏上監丞掌繩愆㕔之事以叅領監務堅
　　　明其約束諸師生有過及廪膳不潔並糾懲之
　　　而書之於集愆冊博士掌分經講授而時其考
　　　課凡經以易詩書春秋禮記人専一經大學中
　　　庸論語孟子兼習之助教學正學録掌六堂之
　　　訓誨士子肄業本堂則為講説經義文字導約
　　　之以規矩典簿典文移金錢出納支受典籍典
　　　書籍掌饌掌飲饌(明史職/官志)
　　　凡春秋仲月上丁遣大臣祀先師則祭酒司業
　　　總其禮儀車駕幸太學則執經講義新進士釋
　　　褐則坐而受拜(續文獻/通考)
　　　國子監司業二員分為左右各提調三堂(明史/選舉)
　　　(志/)
　　　(謹案此洪武十六年/所定亦見明太學志)
　　　成化七年令本監錢糧兼委博士助教㢘謹者
　　　公同収支以防奸弊(辟雍/紀事)
　　　自博士而下毎月正堂帖委一員守廟兼同典
　　　簿支放各項錢糧凡聖廟一應禮器樂器雜物
　　　皆交盤封固提督廟户看守春秋丁祭及朔望
　　　則督地方及廟户打掃潔浄六月六日同太常
　　　寺遣官開曬樂器放過錢糧則與典簿公同具
　　　數呈東廂毎日升堂同廵風廵倉庫官報云守
　　　廟無事又自博士而下日輪一員廵風該日號
　　　長將廵風簿送本官並廵倉庫官畫知本夜提
　　　督各該堂長號長及皂𨽻人役環監號廵視次
　　　日報廵風無事或生員出號在號飲酒生事並
　　　一應偷竊鬭毆事闗本監則次日禀廂裁處又
　　　委六堂一員兼管號舍凡生員住號修號貼號
　　　立簿稽查號舍損壊及監生撥號不住者呈堂
　　　裁處又選委六堂一員同典簿収支錢糧一應
　　　出納無小大俱公同照數登簿呈堂以憑查考
　　　(明太/學志)
　　　國子監銅印方二寸五分厚五分繩愆㕔博士
　　　典簿㕔銅印方二寸厚二分二釐典籍㕔銅印
　　　方一寸九分厚二分二釐(明史職/官志)
　　　洪武十五年二月頒定監規本監正官職専總
　　　理一應事務須整飭威儀嚴立規矩表率屬官
　　　模範後進不可尸位素餐因而怠惰監丞之職
　　　所以參領監事凡教官怠於師訓生員有戻規
　　　矩并課業不精廪膳不潔並從糾舉懲治務要
　　　夙夜盡公嚴行約束毋得瞻狥以致廢弛博士
　　　助教學正學録等官職専教誨務嚴立工程用
　　　心講解以臻成效如或怠惰不能自立以致生
　　　員有戾規矩者覺舉到官各有責罰掌饌職備
　　　廪食供給師生務要恪恭乃事飭令豐潔毋得
　　　通同膳夫㕑役使人等因而尅减以致不充違
　　　者依律問罪典簿職掌文案凡一應學務並支
　　　銷錢糧季報課業文冊等項皆須明白稽考毋
　　　得通同吏典人等侵損漏落作弊違者並依律
　　　處治(明太祖/實録)
　　　洪武十五年五月禮部尚書劉仲質等奏定監
　　　規各堂教官毎班選厚重勤敏生員一名以充
　　　齋長堂宇宿舍俱各整飭應用什物皆已備具
　　　務在潔浄閒雜人等不許輒入其在學人員敢
　　　有毁汚作踐者從繩愆㕔糾舉治罪本監官員
　　　及官民生並不許將帶家人僮僕擅入紛擾汚
　　　雜違者從繩愆㕔糾治掌膳専供飲食務要恪
　　　恭乃事毋得簡慢師生病不能行履者許令膳
　　　夫供送若無病不行隨衆㑹食者不與當日飲
　　　食除三飯之後不許别與茶飯横索者繩愆㕔
　　　糾治乃録於集愆冊監丞置集愆冊一本各堂
　　　生員凡有不遵學規即便糾治仍將所犯附冩
　　　文冊以憑通考初犯記録再三犯决竹笓有差
　　　四犯發遣安置師生所用飯食物料一一備具
　　　若掌管之官不將官貯物料放支别差市夫㕑
　　　役人等日逐補辦諸食物者許生員面奏從之
　　　(同/上)
　　　洪武十六年正月又定監規正官嚴立學規察
　　　六堂講誦課業定生員三等髙下六堂師範髙
　　　下博士五員雖分五經共扵彛倫堂西設坐教
　　　訓六堂依本經考課(同/上)
　　　洪武三十年又定監規各堂教官所以表儀諸
　　　生必當躬修禮節正其衣冠率先勤謹使其有
　　　所瞻觀庶㡬模範後學今後故作闒茸有失威
　　　儀者許監丞糾舉以憑區處若監丞故不覺察
　　　及懐私糾舉不當者從監官奏聞區處(同/上)
　　　(謹案太學志云近日修志前賢建白及逐年事/例多無可考以不立案故也故北雍規制前史)
　　　(闕如然大約遵洪武初制盖明代監規自洪武/以後冇廢弛而無更易故備録之以存一代之)
　　　(典與他篇斷自/永樂者稍殊焉)
　　　附吏役
　　　國子監當該典吏四名外兩廂辦事吏隨吏部
　　　撥送無定數内吏二名専守兩廂火房書手博
　　　士㕔冩課一名典簿㕔一名廟户舊十名後十
　　　三名毎日輪守廟二名直堂及守各堂器用一
　　　名把大門一名東西廂各三名繩愆㕔一名博
　　　士㕔一名直堂皂𨽻十名把大門二名看朝房
　　　二名東廂八名後分僱十名西廂六名後分僱
　　　八名東㕔直㕔皂𨽻三名後分僱四名典簿㕔
　　　直㕔二名看倉斗級二名後分僱八名庫子二
　　　名掌饌㕔一名分僱二名膳夫八十一名(本民/僉百)
　　　(名係順天保定河間永平四府所屬遞年僉替/内改撥廟户十名庫子一名逃亡八名存八十)
　　　(一名宏治十五年祭酒謝鐸題凖本監屬官員/給一名使用其餘収僱直銀毎名十兩以充公)
　　　(用/)徒充膳夫一百五十名刑部例行禮部轉送
　　　(後嵗送不過二三十名分撥/堂㕔皆年老貧病不堪實用)刷印匠四名宛大
　　　二縣分撥水夫二名東西廂各一人朝房一人
　　　歇家十名答應収糧小脚十二名搬送糧米仍
　　　充本監一應公使(明太/學志)
　　　附稽驗簿冊
　　　國子監所設簿冊曰公座簿毎月一扇毎日未
　　　升監前各屬官以次畫訖兩廂公座當該吏先
　　　送司業次送祭酒畫訖判日祭酒有故不至則
　　　司業代判曰實歴簿兩廂東㕔俱設官生舉人
　　　一冊嵗貢一冊援例生一冊毎名下冩係某處
　　　人由官舉嵗例於某年月日入某堂某班例生
　　　并冩由廩増附青俊秀各脚色由原籍起文部
　　　劄送監則為實歴尚須行查者則為暫収凡本
　　　生出差給假復班皆填註簿曰班簿分三十二
　　　班毎班不論官舉貢例但依入監月日冩姓名
　　　籍貫及差假等字以便查閲亦曰㸃名簿曰監
　　　規簿東廂給本生監規登簿訖禮生引赴西廂
　　　兩㕔登記限一月内熟背背訖西廂西㕔查驗
　　　判銷再引赴東廂及東㕔判銷曰集愆冊設扵
　　　東㕔分三十二班逐嵗月書各生名下或橔鎖
　　　㡬日壓撥㡬次罰曠若干日有因病久曠者亦
　　　附書曰舉善簿本生在監有善行闗風教者本
　　　生師及友長同鄉生從實呈報書簿量加奨勸
　　　曰東廂堂稿簿凡師生各事與錢糧行各衙門
　　　事宜詳具縁由逐日書簿判行備考曰號簿凡
　　　本監各事務収發各衙門文書用印掛號以防
　　　欺偽曰印簿凡遇用印備書某日用印若干曰
　　　撥歴簿凡監生撥正雜歴名數若干各以官舉
　　　貢例扣足年月照撥單填注曰撥差簿應撥長
　　　短差者明開坐班月日所撥某差某時復班曰
　　　禮器樂器簿凡諸器各登總數毎月守廟官交
　　　代查㸃責廟户看守丁祭照數驗發洗滌祭畢
　　　查収曰器用簿凡公堂兩廊五㕔六堂一應公
　　　用器物照所在多寡數目開載用堂印鈐記一
　　　存東廂一存典簿㕔曰官廨簿凡本監官房若
　　　干坐落何地頽圯修整一一登記鈐印存東廂
　　　曰内外號舍簿照例註明委屬官督同號長巡
　　　守倒塌呈明查修曰經簿書板簿典籍㕔逐一
　　　登載損缺查明修補各堂取閲備載曰徒役簿
　　　典簿㕔查明登冊曰錢糧簿俱典簿掌管収放
　　　登記遇月終季終年終交盤照簿查算曰卷簿
　　　凡各部公務或題覆本監奏請或奏擬本監事
　　　宜到監俱立簿備查曰供事簿凡文廟兩廂兩
　　　㕔各班禮生講章禮生六堂堂長友長各舍號
　　　長俱登載㡬人某姓某名曰巡風簿凡二凡㕔
　　　堂官毎日輪值巡守内號封鎖外門掌饌官毎
　　　日輪值巡守倉庫皆先日堂長各持所記之簿
　　　畫知次日送堂判日曰序任簿凡本監官員到
　　　任即登記姓名字號籍貫出身到任年月陞遷
　　　亦如之曰習禮公侯伯卯簿凡已襲未襲應習
　　　讀者列名毎日畫卯曰丁祭訪官簿曰集禧簿
　　　派各生訪明各官寓所祭畢查各獻官陪祭官
　　　及六品以下先日拜廟官頒胙曰背書簿堂上
　　　掣籖先赴博士㕔背訖再揭試生熟送西廂試
　　　背生者或罰曠皆書曰講書簿㑹講先日開題
　　　送西廂裁㸃具稿送改正發西㕔録簿曰查課
　　　簿監生毎月作課六篇送本堂看訖彚送西㕔
　　　詳定等第掲送西廂列等勸懲凡篇數不完字
　　　畫潦草者計篇罰責悉載曰查倣簿監生每日
　　　冩倣一幅送本堂圏改月終送西廂查驗責者
　　　悉注曰六堂通知簿(天順二/年奏准)以備撥歴者曰各
　　　堂勘合文簿舊定監規凡積紅圏七百以上者
　　　升率性堂曰六堂卯簿毎生二行行十五日毎
　　　日到堂畫卯不到者本堂判不到呈廂究治曰
　　　嵗報冊自去年十二月十六日起至本年十二
　　　月十五日止一應官恩舉貢例監凡舊管新收
　　　開除實在各若干查開呈堂奏進仍具清冊送
　　　禮科(同/上)
　　　嵗報監生冊即周人學士之版也毎嵗終總一
　　　嵗諸生之數分舉貢官例舊管新収開除實在
　　　之日以獻於天府人材興替於是驗焉(續文獻/通考)
　
　
　
　
　
　
　
　
　
欽定國子監志卷二十九
欽定四庫全書
欽定國子監志卷三十
　　官師三
　　儀制
　　　朝賀班次
　　　國子監官為左班其立位總理大臣各視其本
　　　品為班而正從同班(一品為第一班/一品為第二班)祭酒為第
　　　四班司業第六班監丞博士助教第七班典簿
　　　學正學録第八班典籍第九班筆帖式各視其
　　　本品亦正從同班拜位總理大臣亦各視其本
　　　品為班而正從異班(正一品為第一班從一品/為第二班正二品為第三)
　　　(班從二品/為第四班)祭酒第八班司業第十一班監丞第
　　　十三班博士助教第十四班學正學録第十五
　　　班典簿第十六班典籍第十八班筆帖式各視
　　　其本品亦正從異班
　　　(謹案康熈十六年定祭酒為第三班司業為第/四班乾隆十七年改如現行之制至左班之次)
　　　(雍正二年始定前/此不分左右班也)
　駕陞殿齊集班次
　　　國子監堂上官及其屬除有陞遷應謝
　恩者隨班行禮外餘俱具朝服齊集侍班與朝賀同
　頒朔
　　　每嵗十月一日頒來嵗之朔至期國子監堂上
　　　官率屬官咸具朝服赴
　　午門隨班行禮畢祇領來年時憲書
　　　宣
　詔
　朝廷大慶宣
　恩詔於
　　天安門樓國子監堂上官率其屬具朝服隨班行
　　　禮於金水橋南之東
　　　迎送
　駕
　皇上時巡秋獮國子監官留京辦事者率其屬具蟒
　　　袍補服隨班于
　聖駕所出禁門外跪送
　皇上回鑾國子監堂上官蟒袍補服隨班出郊跪迎
　　　救䕶日月
　　　國子監堂屬官具朝服徃赴救䕶日食在禮部
　　　月食在太常寺各隨班行禮(國子監官俱隨吏/部衙門在弟一班)
　　　朔日
　　　祭酒率屬官詣
　　先師廟行釋菜禮禮畢升堂就位各屬官及教習
　　　肄業諸生以次入揖如常儀六堂官亦設公座
　　　於本堂肄業諸生各就班位揖畢𫝊題課試課
　　　卷面繳望日司業詣
　　廟行禮餘如朔日
　　　坐班
　　　每旬之五日堂上官率四㕔官徃坐班惟六堂
　　　官以訓課諸生特免
　　　大祀齋戒
　　　祭酒滿洲司業䝉古司業俱齋宿監署
　欽差㸃齋官赴查交職名届期陪祭行禮
　　　祭酒司業涖任
　　　先期國子監屬官呈送儀注祭酒則監丞親送
　　　司業則博士親送詢明上任之日繩愆㕔先期
　　　示知各官及諸生吏役届期各赴衙門俟至日
　　　祭酒司業至持敬門外下車入致齋所更朝服
　　　引贊生導由
　　聖廟東掖門入至
　　大成殿庭南階下贊行三跪九叩頭禮畢由西掖
　　　門出復詣
　　崇聖祠行三跪九叩頭禮畢詣土地祠行一跪三
　　　叩頭禮畢祭酒則赴東廂司業則赴西廂諸生
　　　候於門外本監滿漢各屬俱公服分東西班立
　　　候於門内各迎揖祭酒司業答揖廼上堂北面
　　　立行拜印禮置印於髙座書吏贊行三跪九叩
　　　頭禮畢升公座用印及簽押訖書吏呈送本監
　　　各官職名手簡四㕔六堂八旗官學各官以次
　　　叅見皆三揖祭酒司業出座答揖次八旗教習
　　　六堂諸生世職官學生行四拜禮祭酒司業坐
　　　拱手答之次書吏叩頭廟戸皂𨽻階下叅叩畢
　　　遂更衣入堂後軒中屬官陪坐少頃退本衙門
　　　具公膳飯畢典簿㕔候送如是日值堂期祭酒
　　　司業堂上相見各三揖照定例坐次理事總理
　　　大臣莅任與祭酒同
　　　四㕔六堂各官莅任
　　　亦繩愆㕔先期示知至期莅任官至持敬門外
　　　下車詣致齋所更朝服引贊生導由
　　聖廟東掖門入至
　　大成殿庭南階下贊行三跪九叩頭禮畢由西掖
　　　門出復詣
　　崇聖祠行三跪九叩頭禮畢詣土地祠行一跪三
　　　叩頭禮畢廼赴其所任之各㕔堂典簿有印行
　　　拜印禮餘官則北向行三跪九叩頭禮畢升座
　　　簽書監丞博士莅任在監諸生俱見行二拜禮
　　　監丞博士答揖六堂官莅任惟本堂諸生見行
　　　二拜禮本堂官答揖三日内新任官具履歴銜
　　　名手簡赴滿漢各堂上官私宅謁見初見服補
　　　服如莅任遇堂期則典簿㕔引新任官公服詣
　　　堂上以銜名履歴呈堂上官新任官向坐三揖
　　　堂上官避席答揖退若私宅燕見則新任官至
　　　大門外下車馬俟於門内閽人通名入見堂上
　　　官迎於階下詣聽事新任官當楣北面三揖堂
　　　上官東面答揖序坐新任官東位西面(旅見則/以次東)
　　　(西/面)堂上官位於西南東北面命坐揖茶至揖辭
　　　退三揖如初(凡新任官揖堂/上官皆答揖)堂上官送於二門
　　　外新任官出大門稍逺乘車馬後此私宅燕見
　　　禮並如之
　　　開封印信
　　　滿漢四㕔六堂八學各官八旗教習弓箭教習
　　　及内外肄業諸生世職官學生各早至俟總理
　　　大臣祭酒司業至各屬官入謁如常儀設髙案
　　　供國子監印信堂上官率闔屬行三跪九叩頭
　　　禮畢升公座各屬官率諸生入賀如上任儀典
　　　簿開封印信於繩愆㕔同諸㕔官行禮凡開印
　　　先㕔而後堂上封印先堂上而後㕔
　　　堂期
　　　毎旬之一六日為堂期惟十六日改用十五日
　　　以拜
　　廟也是日滿漢四㕔六堂八旗助教各早集俟總
　　　理大臣祭酒司業至擊雲板三升堂就公座各
　　　屬官以次赴堂序揖堂上官答揖各屬官復分
　　　列東西相向對揖次各堂貢監生序立恭揖凡
　　　應行事宜以次説堂畫行典簿率考到貢監生
　　　入謁北面三揖司業命題監丞率考驗貢監生
　　　入謁亦北面三揖總理大臣祭酒命題俱派四
　　　㕔六堂官一員監試八旗助教率官學生入謁
　　　候堂上官公同挑選理事畢六堂各官先退堂
　　　上官起仍擊雲板三赴後堂㑹膳如屬官有新
　　　任及陞任者堂期上堂三揖堂上官答揖朔望
　　　則合屬官皆上堂三揖堂上官答揖
　　　元旦次日
　　　謁
　　聖廟畢禮生導總理大臣祭酒司業至廂升座各
　　　屬官先赴
　　彛倫堂分東西就位滿漢生徒分立兩廡直日禮
　　　生揖於廂門外禀請升堂擊雲板三導堂上官
　　　揖讓以次入後堂各禮生先行四拜禮隨引導
　　　出赴
　　彛倫堂
　御座香案前東西相向行二拜禮廼升座吏呈公座
　　　簿刷印匠廟户皂𨽻俱于墀下以次禀明叩頭
　　　次四㕔吏次兩廂吏俱於露臺上叩頭繩愆㕔
　　　皁𨽻擊鼓七聲直日禮生跪門外禀㕔堂官拜
　　　賀各官于公座前四揖堂上官出位答揖禮生
　　　唱教習拜賀教習於印案前行四拜禮堂上官
　　　坐受次唱六堂貢監八旗官學生行四拜禮俱
　　　坐受如前儀各生東西相向行二拜禮畢博士
　　　㕔皂𨽻鳴鐘㕔堂官各一揖退吏唱散班禮生
　　　禀堂儀畢有失儀者整班禮生糾舉繩愆㕔記
　　　過壓罰
　　　(謹案此康熈三十四年/祭酒張榕端所酌定)
　　　附師生儀
　　　滿洲䝉古漢軍漢人各肄業生入監日首謁
　　先師廟各生排列廟墀禮生贊行四拜禮畢赴
　　彛倫堂露臺上序立謁見總理大臣祭酒司業行
　　　四拜禮隨詣各堂謁六堂官行二拜禮(順治元/年定)堂
　　　上官暨監丞博士及本堂官每入署升堂就位
　　　肄業生序立恭揖禮畢退
　　　肄業期滿俱本生自行呈報上堂向總理大臣
　　　祭酒司業北面三揖八旗教習初補及報滿亦
　　　如之
　　　各生見師長初見弟子公服具名柬至監典簿
　　　引至堂上北面三揖師立受辭退北面三揖如
　　　初出若燕見於私宅通名竢於門内師召入迎
　　　於階上弟子升階揖竢師前行隨入堂當楣北
　　　面再拜師西面答揖師命坐弟子北面揖趨正
　　　師坐畢侍坐於側東位西面旅見則以次列坐
　　　以北為上師位于西南東北面請問揖茶至揖
　　　辭退北面三揖師皆答揖師出送前行弟子從
　　　及二門外弟子三揖竢師入乃退
　(大清謹案以上各儀均遵/    㑹典及)
　(大清㑹典則例其節次增定禮儀及申飭規範並詳/大清通禮載入)
　　　(列於/後)
　　　順治元年定國子監條規
　　彛倫堂係
　車駕詣學御講之所本監堂上官不得中堂而坐中門
　　　出入王以下文武各官亦不得中門出入本監
　　　堂上官每入署升堂就位各屬官及諸生以次
　　　赴堂序揖本監屬官每赴堂禀議事務或質問
　　　經史皆須拱立聴受不得即便列坐又監生入
　　　監謁
　　聖廟見祭酒司業俱行四拜禮見六堂官行二拜
　　　禮凡進監于大門外下馬不得乘馬出入(今八/旗教)
　　　(習亦/如之)滿洲漢人各廕監生途遇師長步行者旁
　　　立候過乘騎者逺下趨避有藐忽抗行者懲責
　　　康熈三十二年定國子監屬官進署于儀門外
　　　下馬
　　　乾隆二年總理監事尚書孫嘉淦疏奏諸生每
　　　朔望敬謹拜
　　廟執事有恪俟堂上講書按班序揖後于本堂官
　　　公座肅揖至出入起居衣冠言動務循禮法如
　　　有拜
　　廟不依班次朔望不上堂及不至本堂肅揖途遇
　　　師長直行不顧師長到堂查號衣冠不整慢不
　　　迎送或𫝊喚不到者皆分别記過經總理事務
　　　等衙門㑹議應如所請
　詔從之
　　　乾隆五年總理監事大學士趙國麟疏奏(臣/)監
　　　職奉
　　聖廟凡丁祭一應職事俱係堂官恭率監丞等官
　　　辦理不特祀事攸闗抑且禮典攸係請將陳設
　　　分獻執事之監丞助教等官照禮部光禄寺例
　　　賞掛素珠則儀制隆而觀瞻益肅
　詔從之
　　　儀制附
　　　元
　　　世祖至元二十四年許衡著諸生入學雜儀及
　　　日用節目(元史選/舉志)
　　　仁宗延祐二年定國子監每月初二日早旦圓
　　　揖後博士助教面引應私試生員考試(同/上)
　　　(謹案此從趙孟頫元明善議也又案明太/學志亦有圓揖之儀葢沿自有元者也)
　　　明
　　　國子監每旦祭酒司業坐堂上屬官自監丞以
　　　下首領則典簿以次序立諸生揖畢質問經史
　　　拱立聴命惟朔望給假餘日升堂㑹饌乃㑹講
　　　復講背書輪課以為常每班選一人充齋長督
　　　諸生功課衣冠步履飲食必嚴飭中節夜必宿
　　　監有故而出必告本班教官令齋長帥之以白
　　　祭酒監丞置集愆簿有不遵者書之再三犯者
　　　決責四犯者至發遣安置(明史選/舉志)
　　　洪武十五年定國子監規本監正官每晨升堂
　　　就座各屬官以次赴堂序立行揖禮正官坐受
　　　各屬官分東西對揖禮畢立竢各堂生員序列
　　　恭揖禮畢方退晩亦如之本監屬官每遇赴堂
　　　禀議事務質問經史皆須拱立聴受取次講説
　　　不得即便列坐其正官亦不得要求虚譽輙自
　　　起身有紊禮制務在紀綱秩然足為矜式(明㑹/典)
　　　(謹案明洪武所定制度遷都後北/京國子監俱遵守之故節録於篇)
　　　凡升監之儀祭酒司業晨至廟户撃雲板三禮
　　　生引入兩廂又擊雲板三禮生跪禀升監各引
　　　出廂鼓三鳴俱由後堂出至彛倫堂御座香案
　　　前東西對揖升座吏送公座簿押判守廟廵風
　　　廵倉庫官堂長號長及諸皂𨽻捧結狀報無事
　　　畢號長四人即充内外糾儀内糾儀二人入堂
　　　對籖案面北負柱立外糾儀二人執肅靜牌於
　　　露臺東西對立典簿典籍掌饌入揖吏堂外序
　　　叅畢典簿呈各衙門公文兩廂侍直友長二人
　　　取整齊嚴肅牌跪禀升監遂令六堂堂長及諸
　　　生序立露臺下㕔堂官入揖又分東西對揖習
　　　禮公侯伯立于堂外未襲封者立其後與諸生
　　　同揖又分班圓揖畢俱北面立䋲愆㕔廵視禮
　　　生二人禀六堂諸生各在班講習整齊嚴肅堂
　　　中禮生跪禀今日當行某事各屬官致恭而退
　　　祭酒司業掣籖畢習禮公侯伯退堂長以次領
　　　班生穿堂由東西門入東西邊門出(凡諸生出/入不敢中)
　　　(門足之左右循/門以為先後)吏舉公文呈禀簽押用印畢聖
　　　廟禮生二人領新進或復班告假撥歴撥差各
　　　生至東墀露臺下拜見拜辭内外糾儀諸生禀
　　　糾失儀者堂中禮生跪禀堂儀畢兩廂官下座
　　　復至香案前對揖禮生引由後堂還廂俟諸生
　　　各以事至廂禀白授業畢侍直友長仍執整齊
　　　嚴肅牌禀下監糾儀號長持牌領諸生至太學
　　　門隨于門内負屏立諸生出諠譁失次者糾儀
　　　摘所佩牌呈廂究治其繩愆㕔㸃名不到者本
　　　㕔禮生先禀西廂查明有假與否然後掲呈兩
　　　廂究治午晩升監同若雨雪或公務不及升監
　　　則懸免升監牌於集賢門凡㑹講之儀先期六
　　　堂官輪二人具講題撰講章送西廂改定是日
　　　設講座於露臺西南堂中禮生跪禀本日㑹講
　　　監丞坐堂東柱外博士助教學正學録坐堂西
　　　柱外鳴講鼓三供講案於堂門外階上引禮生
　　　二人引講官登座禮生取案上講章折旋送座
　　　習禮公侯駙馬伯另為一班序列臺上隨大班
　　　揖聴講講畢引禮生引講官復位復引一講官
　　　登座講經畢堂中禮生跪禀㑹講畢諸生跪揖
　　　謝教㕔堂各官列揖而退穿堂掣籖如常儀繩
　　　愆㕔㸃名不到者掲送兩廂壓撥一次凡㑹講
　　　先以大誥律令及為善隂隲孝順事實五倫書
　　　與四書五經兼講次性理通鑑綱目諸書凡講
　　　御製諸書講官立講正屬官立聴㕔堂内外禮
　　　生俱下墀同諸生跪聽餘則坐講諸生立聴凡
　　　復講之儀鳴講鼓供講案如㑹講儀侍直友長
　　　捧籖筒至公座前掣籖驗係某堂某班隨掣簽
　　　驗係某班某生先率性修道次誠心正義次崇
　　　志廣業先講書次講經並友長執簽𫝊喚諸生
　　　升堂跪揖立講講畢復跪揖友長還簽于筩堂
　　　中禮生二人跪禀復講畢穿堂掣簽如常儀䋲
　　　愆㕔㸃名不到者亦掲兩廂壓撥一次凡背書
　　　之儀本日侍直友長持簽筒至公座六堂各掣
　　　一簽各班生穿堂有簽者友長以籖授其班長
　　　引至四㕔逐名試背不熟與不到者掲送西廂
　　　摘背不熟不到者責(明太/學志)
　　　洪武三十年定監規云一教官必當躬修禮節
　　　正其衣冠闒冗怠惰者許監丞糾舉一諸生衣
　　　巾務遵制度不許穿戴常人巾服與衆混淆一
　　　朔望行禮務隨班齊到不許怠惰失儀一諸生
　　　遇師長出入當端拱俟過有問即答毋得倨慢
　　　一㑹饌不得喧嘩坐起及私通膳夫打飯出外
　　　一早晩升堂務各官親自放牌㸃閘衣冠嚴肅
　　　步起中節不得攙越喧嘩一坐堂生員不許脫
　　　巾解衣諠譁嬉笑及徃來别班閒談一赴堂背
　　　書務照班序立抽籖背誦不得攙越諠閧一諸
　　　生不得夜飲乘醉諠閧(明太祖/實録)
　　　本監以累經車駕臨視正官不敢中堂而坐及
　　　中門出入(明㑹/典)
　　　祭酒司業上官用吉服諸生於集賢門外列班
　　　迎候諸屬官迎候於門内禮生導引由持敬門
　　　入謁先師廟啟聖祠贊行四拜禮謁土地祠行
　　　二拜禮畢升堂㕔堂官上堂揖畢禮生禀各屬
　　　官及諸生拜賀吏皂各役次第恭賀俱與元旦
　　　冬至同(明太/學志)
　　　㕔堂官到任先謁聖廟啟聖祠土地祠畢候兩
　　　廂升座之後禮生跪禀新任某官見自執履歴
　　　呈送兩廂各行再拜禮出候兩廂還廂仍赴廂
　　　揖若監丞博士上官則堂儀後六堂諸生俱赴
　　　本㕔拜見若六堂官則本堂諸生俟還堂後拜
　　　見(同/上)
　　　遇萬夀元旦冬至行慶賀禮俱前期祭酒率合
　　　屬官生員赴朝天宫隨班習儀行禮禮畢退至
　　　寓所易服各屬官進揖退生員列班於階下跪
　　　揖畢掣籖㸃名如常儀至期祭酒率合屬官生
　　　員三鼓赴朝房候長安門開入隨班朝賀諸生先
　　　出朝房外候収牌查㸃萬夀元旦冬至例賜折
　　　宴賞鈔錠俟禮部題本出示祭酒率屬官各具
　　　公服及生員吏典同赴午門前謝恩行五拜三
　　　叩頭禮慶成宴或宴或胙祭酒司業次日具公
　　　服謝恩(同/上)
　　　洪武十六年詔定朝叅官坐次凡奉天門賜坐
　　　祭酒序於翰林院官諌官僉都御史之上坐於
　　　西角門東向華葢殿序坐亦如之坐於鹿頂外
　　　東西相向二十四年詔更定侍班官員惟國子
　　　監不與止朝朔望令得専心施教成化元年祭
　　　酒司馬恂等奏令本監博士助教等官懸帶牙
　　　牌朔望朝叅(同/上)
　　　遇大慶頒詔𫝊制祭酒率屬官具朝服侍班諸
　　　生皆隨班行禮(或止用/吉服)遇大典禮傳制祭酒率
　　　合屬官朝服侍班凡賜勅諭祭酒捧出置龍亭
　　　同諸生迎至太學開讀祭酒率屬官諸生以次
　　　列班於露臺下墀中行五拜三叩頭禮明日復
　　　赴朝謝恩(同/上)
　　　嵗終頒湔除詔禮部遣歴事監生捧至太學門
　　　祭酒率屬官諸生迎於門内墀中禮生四人導
　　　使者由中道入至彛倫堂置香案上開讀禮生
　　　贊排班行五拜三叩頭禮畢退至堂後使者跪
　　　揖待茶畢遣禮生送之出(同/上)
　　　每嵗立春日順天府進春祭酒司業率屬官具
　　　朝服侍班行禮(同/上)
　　　每嵗十月朔頒厯祭酒率屬官及諸生具公服
　　　赴奉天門祇受行五拜三叩頭禮(同/上)
　　　凡廂儀祭酒處東廂司業處西廂未升監各先
　　　造廂當該及火房吏叅見禮生跪揖升監畢還
　　　廂㕔堂官造揖屬官有新任及陞任者入廂揖
　　　有事闗白者同朔望則合屬官俱入揖(同/上)
　　　元旦冬至拜賀是日謁廟畢升堂如常儀𨽻役
　　　於兩墀跪禀叩頭各吏於簷下行四拜禮諸生
　　　習禮公侯伯班于露臺上行四拜禮掌饌循門
　　　限中立行四拜禮典簿典籍再拜祭酒司業答
　　　拜兩㕔六堂官再拜祭酒司業答拜祭酒司業
　　　各下座東西相向再拜㕔堂官致恭而退諸生
　　　穿堂如常儀鳴鐘而散(同/上)
　　　朔日謁聖廟各祠畢升堂如常儀禮生跪禀本
　　　日公假諸生跪揖掣籖穿堂如常儀惟不還班
　　　即鳴鐘而散望日不謁土地祠(同/上)
　　　遇節假先期出示假滿日升監如常儀惟諸生
　　　揖後堂上禮生跪禀開假諸生跪揖以謝各屬
　　　官俟下監後詣兩廂揖謝(同/上)
　　　洪武十五年左司業龔斆奏定正月年假初一
　　　至初五燈假十一至二十二月祭丁前二日後
　　　一日三月清明日五月初四初五日七月七夕
　　　節中元並前一日八月中秋並前一日九月初
　　　九日十一月冬至前三日後二日十二月年假
　　　大盡二十五日小盡二十四日又萬夀千秋節
　　　救䕶日月俱次一日朝賀習儀春秋考校各前
　　　後一日假(同/上)
　　　洪武制國子監典簿㕔行六部用呈行應天府
　　　用平闗六部劄付本監典簿成化以後俱本監
　　　呈禮部禮部劄付本監其餘衙門俱典簿㕔具
　　　手本於司屬往來(同/上)
　　　冬夏至大祀春秋祈報前期𫝊制畢祭酒率各
　　　屬官沐浴更衣祭酒司業宿于兩廂各屬及習
　　　禮公侯伯宿於退省號生員每日各入本班午
　　　後集於致齋所候欽差官㸃齋畢本監仍掣籖
　　　㸃名春秋丁祭先師齋宿同(同/上)
　　　衍聖公襲封謁聖廟畢引贊引至彛倫堂西面
　　　立祭酒以下東面立通贊唱行二拜禮諸生各
　　　肅揖廼就東堂小讌畢引贊引衍聖公出通贊
　　　唱賓不顧矣(同/上)
　　　公侯駙馬伯及戚畹子弟初入監謁先師廟畢
　　　赴彛倫堂露臺上序立謁祭酒司業行四拜禮
　　　監丞博士及六堂師儒序立於堂東公侯駙馬
　　　伯序立於堂西行相見二拜禮公侯駙馬伯赴
　　　階東序立六堂堂長赴階西序立行相見二拜
　　　禮若一二人進監則不當以寡煩衆須厯詣㕔
　　　堂相見止行揖禮各堂監生就堂相見行揖禮
　　　每日飯畢赴監從東來者過櫺星門下馬從西
　　　來者至本監下馬赴露臺上序立行揖禮分班
　　　揖畢赴東西二書堂讀書至晩升堂仍立班於
　　　露臺上六堂監生立班臺下皆揖又分班相揖
　　　依次升堂捲班而出(明太/學志)
　　　凡監生初入監侵晨謁先師廟畢候升監諸生
　　　還堂之後禮生引赴祭酒司業公座東西㕔東
　　　西講堂各行四拜禮撥班後見本堂行四拜禮
　　　其給假撥差撥厯就教辭廂辭監儀俱同與本
　　　堂友長行兩拜禮(明太/學志)
　　　監生每月朔望朝叅雨雪泥塗則免(明㑹/典)
　　　諸生誦書並在師前立聴講解疑問則跪聴(明/太)
　　　(學/志)
　
　
　
　
　
　
　
　
　
　
　
欽定國子監志卷三十
欽定四庫全書
欽定國子監志卷三十一
　　官師四
　　銓除
　　　國子監兼管監事滿漢大臣雍正三年始
命康親王果郡王兼領監事嗣後以大學士尚書侍郎
　　　内閣學士等官兼管皆
　特簡無定員
　　　兼管國子監䝉古事乾隆三十年
　命侍郎悟勒穆濟兼管三十七年以郎中法福里兼
　　　管䝉古司業事亦
　特簡無定員
　　　滿祭酒由滿洲䝉古科甲出身之詹事府庶子
　　　司經局洗馬翰林院侍讀侍講國子監司業帶
　　　領引
　見補授應行陞轉内閣學士詹事府詹事太常寺卿
　　　光禄寺卿太僕寺卿等官
　　　(謹案本監各官補授陞轉俱遵現行品級考開/載其隨時更定條例及格外遷擢不拘成格者)
　　　(並按年分/識於後)
　　　順治十七年定國子監滿祭酒缺出於應陞各
　　　官内遴選通曉清文及人品學問可為師範者
　　　推用(滿司業亦/准此例)
　　　乾隆十一年奉
　諭㫖滿祭酒出缺仍照向例由科甲出身人員開列請
　㫖簡用
　　　十九年吏部議准從前繙譯進士初次引
　見時因奉有歸進士班銓用之
　諭㫖是以遇有翰詹缺出遂將繙譯出身之人一體
　　　陞用今繙譯鄉㑹試既經議停而繙譯進士與
　　　文進士舉人究屬有間其陞轉翰詹祭酒司業
　　　等官之處請一并停止
　　　三十四年吏部奏准滿漢祭酒均有司鐸成均
　　　造就人材之任應一體遵
　㫖帶領引
　見補授以歸畫一
　　　漢祭酒由詹事府庶子司經局洗馬翰林院侍
　　　讀侍講詹事府中允國子監司業詹事府贊善
　　　引
　見補授應行陞轉内閣學士詹事府詹事少詹事等
　　　官
　　　乾隆五年祭酒謝道承陞任内閣學士大學士
　　　兼管監事趙國麟奏稱謝道承在祭酒任内訓
　　　導有方國學諸生因其陞任具呈懇留
　上以内閣學士職非繁劇仍令兼祭酒任不開缺
　　　乾隆十一年漢祭酒崔紀出缺
　諭祭酒為成均司鐸之長有造就人材之責著吏部
　　將應行開列及其次應陞人員一併引見嗣後漢
　　　祭酒出缺吏部俱遵
　諭行
　　　滿司業由滿洲䝉古科甲出身之翰林院編修
　　　檢討欽天監監正宗人府副理官各部院員外
　　　郎内閣侍讀詹事府中允九卿檢選四五人引
　見補授應行陞轉通政司左通政大理寺少卿詹事
　　　府少詹事内閣侍讀學士翰林院侍讀學士侍
　　　講學士國子監祭酒詹事府庶子等官
　　　乾隆三十三年司業博卿額陞授詹事府左庶
　　　子奉
　㫖仍兼司業不必開缺是年博卿額又陞翰林院侍
　　　講學士吏部奏請應否開缺奉
　㫖不必開缺
　　　䝉古司業由吏部𫝊集各部院䝉古郎中員外
　　　郎㑹同理藩院遴選能繙譯䝉古文義通曉清
　　　文䝉古字語者四五人引
　見補授陞轉與滿司業同
　　　漢司業由翰林院修撰編修檢討論資開列二
　　　十人引
　見補授應行陞轉翰林院侍讀侍講司經局洗馬等
　　　官
　　　雍正九年漢司業缺出祭酒鄂爾竒孫嘉淦奏
　　　請現任編修胡宗緒學有本原人尤端謹堪以
　　　勝任奉
㫖依擬用
　　　乾隆十四年
　命大學士九卿督撫保舉經學陸續保薦共四十人
　　　十六年經大學士等核定陳祖范吳鼎梁錫璵
　　　顧棟髙四人奉
　㫖吳鼎梁錫璵俱以國子監司業用吳鼎即行補授
　　梁錫璵亦著一體食俸辦事其陳祖范顧棟髙年
　　　老不能來京奉
　㫖加司業銜
　　　十七年恭遇
皇太后六旬萬夀恩科現任學正王延年年逾七十禮
　　　部帶領引
　見奉
　㫖授為額外司業
　　　十八年奉
　㫖國子監助教曹洛禋年逾大耋精力康强分教成
　　均蔚為耆宿著加恩授為國子監司業額外行走
　　　滿監丞由滿洲䝉古文舉人挨科分名次擬定
　　　正陪引
　見補授應行陞轉太常寺寺丞宗人府經歴各部院
　　　堂司主事都察院都事經歴大理寺寺丞詹事
　　　府贊善光禄寺署正等官又有各省理事同知
　　　通判撫民同知通判京畿四路捕盗同知八旗
　　　游牧員外郎户部三庫司庫太常寺漢所牧
　　盛京刑部䝉古主事奉天州縣等官並由本衙門
　　　遴選咨送帶領引
　見録用
　　　雍正七年定國子監屬員舉人出身者准㑹試
　　　(監丞以下滿/漢各官並同)
　　　乾隆七年定七品以下小京官中式進士歸班
　　　選用者仍留原任接俸推陞停其以知縣候選
　　　(監丞以下滿/漢各官並同)
　　　又定滿洲䝉古文進士繙譯進士及文舉人等
　　　於未用之先定期考試引
　見除奉
　㫖外用外其餘以小京官十三缺用本監監丞博士
　　　典簿與焉
　　　八年吏部議准滿洲䝉古科目人員已就知縣
　　　等官自揣不宜外任者准其於臨選之時呈明
　　　不論雙單月遇有國子監監丞等十三缺先儘
　　　補用其有已經銓選而不宜外任人尚謹慎者
　　　該督撫具本聲明送部引
　見
　欽定即以監丞等十三缺不論雙單月通較奉
　㫖日期與現在文舉人等輪流間用
　　　漢監丞由守部進士舉人銓選引
　見補授應行陞轉六部主事都察院都事等官
　　　(謹案㑹典則例各部主事員缺於應陞應選人/員輪班陞選其應陞班次將漢小京官與在外)
　　　(知縣各陞一次又都察院都事入干主事/班内其吏禮兩部則專用進士出身之員)
　　　雍正元年定國子監監丞博士助教等官停止
　　　捐納専用正途出身之教授學正教諭陞授其
　　　不係正途之候選候補者改補本監典簿及鴻
　　　臚寺主簿
　　　又定宗人府主事員缺由進士出身之小京官
　　　遴選引
　見補授本監監丞博士助教與焉
　　　十二年吏部議准祭酒覺羅吳拜疏稱直省教
　　　授學正教諭等官陞任監丞典簿者俱衰邁不
　　　堪供職請於守部進士舉人及學習期滿舉人
　　　内㨂選引
見補授
　　　乾隆三十四年吏部奏准監丞等項缺出㨂選
　　　時赴挑者率多年力衰庸不堪應選請嗣後監
　　　丞典簿缺出除應補人員先儘補用外餘即以
　　　守部之進士舉人不論雙单月一併歸入月選
　　　遇有缺出毎月掣簽之期將擬選知縣之科甲
　　　班内先掣京缺再掣外缺若遇知縣月選缺少
　　　科甲不能到班即將名次在前頂選之進士舉
　　　人選用其銓選班次舉人較進士為多酌擬進
　　　士一人舉人二人與捐納之員輪流間用仍隨
　　　月官考試騐看如果人實衰邁不堪外任即於
　　　擬備之進士舉人内挑取補缺一體帶領引
　見恭候
　簡用
　　　滿博士由滿洲䝉古文舉人按科分名次擬定
　　　正陪引
　見補授其陞轉與滿監丞同
　　　乾隆三十四年兼管監事侍郎徳保奏滿漢博
　　　士助教除
　　京察應留應去嚴加釐定外(臣/)等隨時騐看滿漢
　　　博士助教等官如有文理生疎年力精壯尚能
　　　辦事者即照例咨行吏部對品補用經部議准
　　　滿博士助教以詹事府主簿光禄寺署丞典簿
　　　三項改補其非科甲出身者専以光禄寺典簿
　　　用漢博士助教以鑾儀衛經歴中書科中書詹
　　　事府主簿光禄寺典簿京府經歴等項改補得
　㫖允行
　　　漢博士由京府教授四氏學教授鹽運司教授
　　　外府衛教授陞任其陞轉與漢監丞同
　　　滿助教由舉人貢生除授又由宗人府各部院
　　　衙門筆帖式陞任並歸本監考選咨送其陞轉
　　　與滿監丞博士同
　　　順治元年國子監設滿助教二員教習清書後
　　　經設立官學令二㕔六堂分教十五年議准撤
　　　回另設八旗官學滿助教
　　　十七年翰林學士折庫納奏准官學助教宜選
　　　滿漢文義兼通徳行純正者以為教官
　　　康熈二十三年
命國子監助教諸員吏部於銓補時試取文義優通者
　　　用之
　　　雍正四年部臣議准國子監八旗漢文助教員
　　　缺請案科分咨取舉人副榜十人及由舉人副
　　　榜出身之俸深筆帖式每旗五人繙譯助教員
　　　缺于繙譯俸深之筆帖式内毎旗咨送十人考
　　　試繕冩録取依次補用不限旗分是年十月
世宗憲皇帝以助教専司訓課如僅試繕冩則淺學習
　　　書皆可入選
命各部院將滿洲筆帖式老成敦行者保舉引
見其繙譯仍如例考試
　　　五年
命繙譯舉人考補八旗助教
　　　八年司業朱蘭泰奏准八旗助教遇出差離任
　　　陞遷事故需次無人委員兼理别旗未免曠本
　　　旗之職請嗣後於考選助教時多取十數人令
　　　其協同學習行走庶接補簡便訓課不致間斷
　　　乾隆二年部臣議准
　　盛京禮部助教六年期滿該堂官出具考語送部
　　　註冊仍在原任行走俟國子監助教缺出先將
　　　考取人員補一缺次將
　　盛京禮部助教調取一員補授
　　　十三年准内繙書房咨稱國子監助教明徳兼
　　　繙書房行走本監咨覆助教一官有督率一學
　　　之責若兼兩處行走必不能専於官學嗣後本
　　　監助教不便令兼各處行走
　　　四十二年兼管監事尚書蔡新奏准向例八旗
　　　官學滿助教滿教習缺出俱由本監奏請
　欽派大臣考試今滿教習已議准由禮部于奏請考
　　　取人員内補用嗣後滿助教缺出應由吏部奏
　　　請考試以歸畫一
　　　䝉古助教與滿助教一體考選其陞轉皆同
　　　漢助教由本監學正學録㨂選擬定正陪引
　見補授其陞轉與漢監丞博士同
　　　康熈二十三年吏部議奏助教各官職掌教導
　　　應選優於文字者補用奉
㫖著吏部考取將試卷送内閣閲看具奏
　　　二十六年定助教學正學録等官吏部將考取
　　　人員咨補四缺後以正途出身之現任官推陞
　　　一缺
　　　雍正五年部議助教等缺由各省教授正諭論
　　　俸推陞者到任羈遲毎致懸缺今各省生員經
　　　學政奉
命薦舉于助教等官相宜應以助教學正學録補用
　　　八年祭酒孫嘉淦疏請甄别助教年力衰邁者
　　　以原品休致學問平常年力尚壯者以應得之
　　　缺另補並令九卿於進士舉人内擇其文行兼
　　　優者各舉所知保送吏部引
見補授其外省教官陞授助教之例永行停止
　　　乾隆二年兼管監事楊名時保舉進士莊亨陽
　　　舉人潘永季蔡徳峻秦蕙田吳拔拔貢生官獻
　　　瑶監生夏宗瀾等七人皆留心經學可備録用
　　　奉
　㫖著該部調取引見以為該監屬員聴楊名時等分
　　　委辦事又尚書徐元夢奏保拔貢生王文震潛
　　　心經學於禮記講習尤精請給與助教職銜遇
　　　缺題補兼令在三禮館纂修上行走
　　　四年兼管監事趙國麟奏保進士鍾晼舉人孫
　　　用果副榜現任教諭王之鋭學問人品可為師
　　　範請委以訓士之責奉
　㫖允行
　　　六年山西平陽府知府暨絳州隰州直𨽻州知
　　　州各員缺奉
　㫖命九卿保舉屬員本監將率性堂助教王文震保
　　　送咨部帶領引
　見奉
　㫖發往山西以知州題補
　　　十三年部臣議准向例助教學正學録員缺令
　　　九卿于進士舉人内保舉毎一缺保舉者不下
　　　十數人請將此次保送之舉人十四人引
　見補授一缺外其餘各員視其人材可用者量予記
　　　名交部遇缺挨補
　　　十七年祭酒臣觀保陸宗楷奏准臣監助教秩
　　　從七品學正學録秩正八品請嗣後助教缺出
　　　如無應補應用人員並由學正學録選擇正陪
　　　引
　見請
　㫖陞授
　　　三十一年奉
　特㫖國子監助教陳孝泳在内廷行走有年著加恩
　　以户部主事用
　　　算學助教由欽天監博士及算學教習考選補
　　　用應陞欽天監五官正
　　　俄羅斯學助教一滿一漢不常設由本監于滿
　　　漢助教内㨂派二人兼理
　　　學正學録俱漢缺由考取進士舉人及㑹試落
　　　卷中録取記名引
　見補授應行陞轉本監助教鑾儀衛經歴部寺司務
　　　太常寺典簿等官
　　　雍正十三年學正何名世推陞兵部司務引
見奉
㫖何名世人年老不宜兵部司務著留原任
　　　乾隆十九年御史陳大化奏准學正學録一項
　　　請
　欽簡大臣考試取用停止九卿保舉之例
　　　二十六年御史范棫士奏准學正學録請與内
　　　閣中書一例從㑹試取中餘卷選取得缺補用
　　　三十一年兼管監事陸宗楷奏學正學録員缺
　　　需次乏人部議仍派大臣考試奉
　㫖允行
　　　三十四年奉
　㫖派總裁等官於㑹試落卷中量取幾名引見以中
　　　書學正學録分别記名
　　　又兼管監事徳保奏准學正學録向有推陞别
　　　衙門經歴典簿司務之例如其中有文學優裕
　　　訓課有方者應奏明請
　㫖留於本監遇有助教缺出照例題補
　　　滿典簿由滿洲䝉古進士舉人按科分名次擬
　　　定正陪引
　見補授其陞轉與滿監丞博士助教同
　　　漢典簿由守部進士舉人銓選引
　見補授應行陞轉鑾儀衛經歴詹事府主簿等官
　　　典籍漢缺由翰林院孔目州學正縣教諭直𨽻
　　　州州判陞授應行陞轉部寺司務鑾儀衛經歴
　　　等官
　　　筆帖式由滿洲䝉古漢軍舉人恩拔嵗副貢生
　　　考取者秩七品應行陞轉各部院堂司主事都
　　　察院都事大理寺寺丞太常寺博士内閣撰文
　　　辦事中書外縣知縣等官由生員監生考取者
　　　秩八品應行陞轉各部院堂司主事都察院都
　　　事大理寺寺丞太常寺博士内閣撰文辦事中
　　　書通判等官由官學義學生閒散及親軍䕶軍
　　　領催庫使驍騎校考取者秩九品應行陞轉内
　　　閣撰文辦事中書州同州判縣丞等官
　　(國謹案祭酒以下等官恭遇由繕書修書處行走/  家慶典或由經學保舉或)
　(特㫖奉賞職銜者除在監額外辦事之員載入外餘/    恩)
　(恩賞俱詳題名表/    職銜)
　　銓除附
　　　元
　　　世祖至元十三年博果密為諸生上疏請於大
　　　都宏闡國學選徳業充備足為師表者充司業
　　　博士助教(元史/列傳)
　　　至元二十三年程鉅夫為翰林集賢學士首陳
　　　興建國學乞遣使江南捜訪儁逸帝納之(同/上)
　　　至元二十四年置國子祭酒司業皆以徳尊望
　　　重者為之時許衡以集賢院大學士兼國子祭
　　　酒(元史百/官志)
　　　成宗大徳七年詔以師儒之官難同常調國子
　　　學宜選年髙徳劭能文辭者須求資格相應之
　　　人不得預保布衣之士若果才能素著合不次
　　　超擢者别行具聞(學/典)
　　　學正學録司樂典籍管勾舊制舉積分生員充
　　　之後以積分既革於上齋舉年三十以上學行堪
　　　範後學者為正録通曉音律學業優贍者為司
　　　樂幹局通敏者為典籍管勾(元史選/舉志)
　　　明
　　　明初國子祭酒司業擇有學行者任之後皆由
　　　翰林院遷轉(明史百/官志)
　　　洪武初司教之官必選耆宿宋訥吳顒等俱由
　　　儒士為祭酒(明史選/舉志)
　　　洪武三年命擇文儒性行端潔者充學官從典
　　　簿周循理之請也(明太祖/實録)
　　　十六年諭國學為育才之地公卿子弟咸在特
　　　命威望重臣兼領其事時曹國公李文忠兼領
　　　國子監
　　　洪熙元年諭吏部引選國子監官率循資格不
　　　聞舉一有道徳老成之士自今宜慎重其選(辟/雍)
　　　(紀/事)
　　　宣徳四年詔自今國子監博士助教考滿稱職
　　　即擢用從助教王僊之請也(明宣宗/實録)
　　　宣徳五年吏部言舊例國子監官九載考滿復
　　　職増俸博士汪奉許子謨已經三考應復職帝
　　　諭之曰國子監官有例復職固是優待儒者但
　　　官九載俱陞職學官獨不陞乎乃以奉子謨為
　　　翰林院檢討仍理博士事(學/典)
　　　正統元年令禮部尚書及祭酒司業公同考察
　　　監官如無學行者送部别用(續文獻/通考)
　　　景泰三年令祭酒保舉教官文學優長才行超
　　　卓者擢用(辟雍/紀事)
　　　成化五年定國子監屬官曽經考滿果才堪政
　　　事者量陞長史知州同知以示激勸(同/上)
　　　嘉靖二年定考選御史國子監官一體考選不
　　　必拘定進士出身(兩朝/典故)
　　　又命禮部各省鄉試主考舉京官進士出身者
　　　二人次年鄉試命博士王庭典試山西(同/上)
　　　十年禁進士外選者求改監職(同/上)
　　　又命國子監官屬吏部簡别賢否開奏(同/上)
　　　十六年吏部覆奏司業童承敘陳請博士助教
　　　等官學識醇正訓廸勤懇者先年率多假以翰
　　　林職銜仍管教事比來遷轉不一自今各官給
　　　由到部果係才堪政務者即與序遷才堪風憲
　　　者行取考選才堪别用者開陞部屬及府佐等
　　　官若有志甘恬淡學稱師模者仍令再歴九年
　　　滿日照例加以清階責其成效從之(學/典)
　　　二十三年令學臣於見任教官有學行者量陞
　　　兩京國子監學正等官從給事陳棐之請也(同/上)
　　　崇禎六年令國子監博士并外特薦教官一體
　　　考選分别等第補翰林員缺次補科道以及部
　　　寺又次者補同知通判從吏部尚書李長庚之
　　　請也(同/上)
　
　
　
　
　
　
　
　
欽定國子監志卷三十一
欽定四庫全書
欽定國子監志卷三十二
　　官師五
　　題名




















































　
　
　
　
　
　
　
　
　
　
　
　
　
　
　
欽定國子監志卷三十二
欽定四庫全書
欽定國子監志卷三十四
　官師
　題名
　　明






















　
　
　
　
　
　
　
　
　
　
　
　
　
　
　
欽定國子監志卷三十四
欽定四庫全書
欽定國子監志卷三十五
　　生徒
　　　(臣/)等謹案周禮鄉學教庶人國學教國子及庶
　　　人之俊鄉學秀者之升曰選士國學秀者之升
　　　曰進士自漢設博士弟子唐則六館生徒宋之
　　　三舍生元明之陪堂伴讀官民監生雖銓綜代
　　　異而損益因時載在史書班班可考洪惟我
　　朝
列聖相承教澤深厚百餘年來鼓舞振興條目簡嚴負
　　　笈來逰者肩駢趾錯
世宗憲皇帝勅賜學舍於太學之南俾諸生肄業其中
　皇上復親製訓飭士子文勒之講堂垂教萬世自
　　國初迄今由成均肄業掇科目膺辟舉者英才輩出
　　　至於八旗子弟之肄監者分置學舍校字工書
　　　藝能畢録他如算學生勲䕃子弟各攻術業造
　　　就成材以至逺人慕化並遣侍子就學選賢簡
　　　藝同軌同文之盛超軼前古謹志員額一卷考
　　　校一卷算學一卷勲䕃一卷鄉試一卷甄用一
　　　卷外藩入學一卷各以元明舊制附載其末為
　　　生徒門
　　生徒一
　　員額
　　　肄業各生
　　　國子監肄業有貢生有監生貢生凡六曰嵗貢
　　　由直省府州縣學廪生年深者挨次升貢起送
　　　曰恩貢凡遇
　恩詔以正貢為恩貢次貢為嵗貢起送曰㧞貢由直
　　　省學臣選㧞與督撫彚考覆核升貢
　廷試三等及一二等之引
　見未授官者禮部劄送曰優貢由直省各府州縣學
　　　廪増生教官申報學臣與督撫核定禮部㑹本
　　　監考試准貢劄送曰副貢由直省鄉試副榜准
　　　作貢生曰例貢由廪増附生報捐者並取本籍
　　　文或同鄉京官結送由俊秀監生報捐者取本
　　　籍文結送監生凡四曰恩監由八旗漢文官學
　　　生算學館滿漢肄業各生考取曰䕃監由各䕃
　　　生咨送曰優監由各直省府州縣學附生武生
　　　教官申報學臣核定部監彚考與優貢同曰例
　　　監與例貢同凡貢監生赴監考到考驗後應大
　　　課一次補班内班定額一百五十名並在監居
　　　住外班定額一百二十名在外僦寓每月赴監
　　　應課内外班共計二百七十名分六堂肄業内
　　　班每堂二十五名外班每堂二十名自補班後
　　　連閏扣算三年期滿遇有告假復班等事本堂
　　　學官移付繩愆㕔辦理
(世宗憲謹案本監肄業生向無員額亦無内外班自外/      皇帝恩賞銀嵗六千兩給與膏火始設有内)
　　　(班額今謹遵現行則例開載其厯年添設/貢監生名目及増減肄業人數附載于後)
　　　順治元年
恩詔直省府州縣學以本年正貢為恩貢次貢為正貢
　　　(是為恩/貢之始)
　　　又
諭舉選貢生為掄才大典准先行嵗考補足廪生以拔
　　　其尤直省府學各貢二名州縣學各貢一名時
　　　禮部定議在外府州縣學廪生赴學臣考試選
　　　貢來京以學達經濟行合規矩為及格(是為拔/貢之始)
　　　二年禮部奏准直省府州縣學不拘廪増附生
　　　每學將文行兼優者大學二名小學一名起送
　　　入監聽監臣自行考課仍以貢監名色彚送應
　　　試
　　　(謹案此例至康熈二十四年始復舉行餘不數/舉盖)
(特典也/)
　　　又
命直省嵗貢士於京師府學每年一名州學三年二名
　　　縣學二年一名(是為嵗/貢之始)
　　　(謹案各省厯年更定貢/額詳載㑹典兹不具録)
　　　又
命順天鄉試副榜入監由增附中式者准作貢監廪生
　　　及恩拔嵗貢貢監中式者免其坐監即與
　廷試(是為副榜/准貢之始)
　　　又順天學臣御史曹溶疏奏奉天十五學隨遷
　　　入闗僑居失業學問久荒今逢考監請寛取百
　　　人就近教育仍勅監臣從優考課減月積分為
　　　天下勸經部議於十五學内取三十人入監得
㫖允行
　　　五年
詔本年鄉試副榜由廪生中式者准貢増附中式者准
　　　入監
　　　又
詔直省府州縣學各拔貢一名先儘本年科舉首卷如
　　　首卷中式或有事故即以次卷挨補
　　　又部臣定議生員俊秀援例入監由各該部題
　　　准遵行或入監或在籍肄業俱准作監生
　　　(謹案例監生得在籍讀書/不必赴監肄業自是年始)
　　　又定議奉天生員每嵗三貢
　　　八年
世祖章皇帝臨雍禮成以五氏子孫觀禮生員十五人
　　　入監(是為聖賢後/裔入監之始)
　　　九年定漢軍廪増生員每年出貢二名
　　　十一年定隨征生員有軍功二等准作監生更
　　　有軍功二等准作貢生
　　　(謹案此例至順治/十三年部議停止)
　　　又科臣孫柏齡疏奏直省貢生
　廷試後即授官需次多人選途壅滯請仍舊例送監
　　　肄業俟學成再送
　廷試經部議於
　廷試後選英年者送監得
㫖允行
　　　十三年定嵗貢生於到部時詳㸔年力强壯者
　　　送監
　　　又科臣王命岳奏准貢途壅滯請暫停恩㧞嵗
　　　貢生惟副榜貢生仍舊
　　　康熈元年
命停止直省鄉試副榜准貢例
　　　八年
聖祖仁皇帝臨雍禮成以五氏子孫觀禮生員十五人
　　　入監
　　　十年定八旗嵗貢生額滿洲䝉古漢軍每年各
　　　二名
　　　又祭酒查禄奏准
命直省學臣選拔一二等生員文行兼優者府學二名
　　　州縣學一名送監
　　　又
命直省鄉試副榜仍准貢監
　　　十一年
命選㧞八旗生員文行兼優者與漢生員一體入監每
　　　旗滿洲䝉古二名漢軍一名寧缺毋濫
　　　二十四年禮部議准監生止有輸納一途貧寠
　　　之士無由觀光請將各儒學生員選其文行兼
　　　優者府學二名州縣學一名起送准其貢監寧
　　　缺母濫
　　　二十六年禮部議准請停止直省嵗貢
　廷試之例聽學臣考准挨序咨補捐納貢生亦聽考
　　　選補授願入監肄業者學政給文送部劄監
　　　三十三年
聖祖仁皇帝東廵
躬詣闕里以五氏生員入監
　　　三十六年定直省嵗貢入監由本府州縣起送
　　　停止學臣起送之例
　　　三十七年祭酒特黙徳孫岳頒等面試山東㧞
　　　貢張漢翀等六名陜西㧞貢吕爾恒等四名文
　　　理不堪照例駁囬三十八年面試廣東㧞貢陳
　　　其瑋等三名文理不堪字畫舛謬抄卷駁回明
　　　年奉
命停止直省選㧞貢生
　　　雍正元年禮部尚書陳元龍奏請國子監生皆
　　　由捐納入監能文之士稀少應令各省學臣查
　　　明往例於各學廪膳生員秉公考試送監肄業
　　　尋議准仍照康熈三十六年例府學選㧞二名
　　　州縣等學每學一名每旗滿洲䝉古共二名漢
　　　軍一名寧缺毋濫如有文理荒踈者將該學臣
　　　照溺職例處分
　　　又禮部議准生員有孝弟端方實行尤著者許
　　　學臣列薦入監以示優勵(是為優/貢之始)
　　　二年
世宗憲皇帝臨雍禮成以五氏子孫觀禮生員十五人
　　　入監
　　　五年
命直省選㧞貢生六年舉行一次不必拘定正考等第
　　　又
命各省學臣於三年任滿後舉報生員人品端方有猷
　　　有守者大省四五人小省二三人送部引見録
　　　用嗣因各省並不舉報部議令于三年任滿時
　　　具疏彚題送監肄業得
㫖允行
　　　八年禮部議准各省造報優生少者僅二三名
　　　多者至八九十名不等其請升入太學者並無
　　　優行實蹟亦有未經聲明應否升入太學應令
　　　該學政確訪實蹟取具地方官印結出具考語
　　　照原議升入太學給與印結彚送清冊報部其
　　　武生中如果文行騎射兼優者亦照文主之例
　　　升入太學
　　　又監臣孫嘉淦奏准請將八旗生員多行選㧞
　　　每旗拔八人或拔十人入監與各省貢生一體
　　　教導俟其學成再行采用或即以之補授助教
　　　等官使之督率生徒則八旗官學益加振興明
　　　年考試八旗生員選拔九十四人送監
　　　十一年禮部奏稱各省優生由學政出具考語
　　　具題送部從前祇議升入太學並未分晰貢監
　　　名色以致一切考試録用無從分别今議優生
　　　由廪増升入太學者准作貢生由附生武生者
　　　准作監生皆由部換給執照劄監肄業奉
㫖武生到部着禮部考試文藝兵部考試騎射以聞
　　　乾隆元年定直省拔貢生
　廷試三等者停其簡選劄監肄業
　　　三年
　上臨雍禮成以聖賢後裔來京觀禮者三十一人入
　　　監
　　　又兼管監事尚書孫嘉淦奏准肄業貢監生每
　　　堂在内三十名在外二十名六堂共三百名
　　　又孫嘉淦奏准八旗官學生當使之講求經史
　　　為有用之才每三年一次録取請
　㫖欽㸃大臣來監考試擇其明通者授為監生(是為/恩監)
　　　(之/始)
　　　又兼管監事尚書趙國麟奏准請將外班一百
　　　二十名額數裁去止留内班一百八十名俾諸
　　　生安心肄業
　　　三年
　命監臣選取肄業貢生十名送
　　武英殿充校對官
　　　四年兼管監事大學士趙國麟奏准肄業額數
　　　現定一百八十名而選拔之年貢入者不下千
　　　餘人請嗣後肄業期滿者即行咨部出缺另補
　　　又禮部議准各省學政嗣後舉報優生除確訪
　　　實行考試經義外並限以大省五六名中省三
　　　四名小省一二名令該學政詳慎舉報寧缺毋
　　　濫仍於任滿日彚題由部核實具奏再㑹同國
　　　子監考試劄送肄業
　　　六年兼管監事尚書劉吳龍奏准本年係直省
　　　拔貢之期例應赴部考騐劄監肄業不下千餘
　　　人請於内肄業一百八十缺之内撥出二十四
　　　名作外肄業缺計其公費可給百二十人臣等
　　　仍詳加考騐分撥六堂
　　　又
　命直省學臣拔貢毎十二年一舉
　　　十三年
　上東廵以十三氏子孫逺承世緒濟濟膠庠其中當
　　　有文行兼優者
　特命學臣甄拔數人咨送禮部貢入太學以示鼓勵
　　　十六年禮部議准直省拔貢生引
　見未授官者俱劄監肄業
　　　三十四年禮部侍郎王際華奏准
　　武英殿繕寫人員即於吏部考取謄録内遴選正
　　　途出身書法端楷者咨送停止本監咨送之例
　　　三十九年四庫全書館總裁質郡王等奏准永
　　　樂大典内採輯散篇彚輯成部者頗有堪以刋
　　　行之書應行刋刻此項書籍非另辦副本不可
　　　擬於國子監揀𣲖内肄業貢生十名到
　　武英殿照現在行走貢生例専供校録刋本之用
　　　八旗官學生
　　　國子監官學生由八旗選擇俊秀子弟咨送監
　　　臣當堂挑取十八嵗以下者記名挨補每旗額
　　　設學生一百名滿洲六十名䝉古二十名漢軍
　　　二十名又鑲白等下五旗每旗額設包衣學生
　　　十名滿洲六名䝉古二名漢軍二名八旗各分
　　　五館漢文四館滿文一館館無定額䝉古别為
　　　一館有習漢文者歸漢館
　　　(謹案官學生員額謹就現行則例/開載其厯年増定章程附志于後)
　　　順治二年禮部奏前此八旗官學生每佐領止
　　　取一名以十名習漢書餘習滿書得就學者無
　　　多請増廣額數因
命每佐領増取一名於原額習漢書十名外加増十名
　　　餘俱習滿書不論文武官員子弟由各佐領選
　　　擇移送國子監
　　　十三年
世祖章皇帝以八旗子弟不習武事悉令入官學讀書
　　　此等習尚殊違我
　　朝以武定天下之意特
諭禮部酌量每佐領下應幾名讀滿漢書更定具奏尋
　　　議定滿洲䝉古學生每佐領止留一人漢軍學
　　　生每佐領一人外應添一人至十四年禮部覆
　　　准䝉古學生應令兩佐領出一人漢軍學生或
　　　仍舊制每佐領出二人或視滿洲例每佐領止
　　　出一人奉
㫖漢軍學生每佐領止出一人
　　　十八年部臣議准滿洲漢軍加増官學生額數
　　　每佐領各舉二名一習滿書一習漢書止於武
　　　員及甲兵等子弟開送文員不與
　　　康熈九年
命八旗文員子弟仍得充官學生
　　　十一年
命酌減八旗官學生額數禮部議准滿洲漢軍學生每
　　　佐領下存一人䝉古學生出缺甚難又有廕生
　　　監生間補應每二佐領存一人
　　　十六年部臣議准八旗官學生以生員選補如
　　　本佐領下無生員准補閒散
　　　五十年部臣議准八旗官學生隨貢監生分撥
　　　各堂鑲黄旗在東講堂正黄旗在西講堂正白
　　　旗在率性堂正紅旗在修道堂鑲白旗在誠心
　　　堂鑲紅旗在正誼堂正藍旗在崇志堂鑲藍旗
　　　在廣業堂令八旗助教設立公座每逢進署之
　　　日季考月課之期先赴本堂謁見使坐立有所
　　　且杜頂冐之弊
　　　雍正元年司業博禮奏稱官學生不可濫取應
　　　於該佐領下無論官兵子弟不許瞻狥情面擇
　　　其資性穎秀可以讀書上進者一人該叅領佐
　　　領保送該都統等騐㸔移送國子監肄業部議
　　　如所請奉
㫖允行
　　　五年
命八旗官員子弟十八嵗以下者入學讀書時部議八
　　　旗子弟不能習文者令其披甲學習騎射向來
　　　帶赴外任之處永行停止
　　　又王大臣等定議凡選擇官學生不拘門第務
　　　擇聰明俊秀子弟年㓜者令學滿文稍長者令
　　　學漢文向例八旗每佐領必選一人今酌定一
　　　旗額設官學生一百名分𣲖滿洲六十名以三
　　　十名習滿文三十名習漢文䝉古二十名漢軍
　　　二十名缺出通在一旗選擇不拘佐領申送本
　　　旗都統騐㸔交國子監當堂挑取
　　　六年部臣議准國子監八旗並有䝉古官學其
　　　内䝉古學實屬多設應將内䝉古學裁去其裁
　　　退學生歸國子監官學遇缺即補
　　　又
命國子監八旗每旗各立一學其二十嵗以下十嵗以
　　　上俱准入學
　　　(謹案向來兩旗共立一學八旗㪚處值/天寒隂雨多不能到學至是始増設云)
　　　十年
命八旗漢軍記名舊家子弟無力延師者得入官學
　　　(謹案時八旗漢軍記名子弟左翼二十一/人右翼十一人令各就本旗官學肄業)
　　　乾隆三十三年兼管監事尚書陸宗楷奏准查
　　咸安宫官學八旗子弟及上三旗包衣子弟均得
　　　選補八旗官學専補八旗子弟
　　景山官學専補上三旗包衣子弟俱有定缺禮部
　　　八旗義學無定額聽有志讀書無力延師者投
　　　呈充補下五旗包衣得入此學自乾隆二十三
　　　年部議裁去禮部義學各學生俱有可歸之學
　　　惟下五旗包衣無學可歸請嗣後每旗各設官
　　　學生十名滿洲六缺䝉古二缺漢軍二缺附入
　　　國子監八旗官學
　　　三十四年兼管監事侍郎徳保奏准八旗官學
　　　生考取中書筆帖式庫使等官未經得缺之前
　　　向來俱准在學候補但伊等既獲寸進若仍留
　　　在學候補恐讀書未必専心反屬有名無實請
　　　嗣後八旗官學生有候補各官者即令出學另
　　　行挑取
　　(本謹案養人材之法貢監肄業之外特設八旗官/  朝育)
　　　(學専課清漢文葢即古者教胄/遺意較元明立法更為詳備云)
　　員額附
　　　元
　　　至元二十四年立國子學而定其制三齋生員
　　　之數定二百人先令一百人及伴讀二十人入
　　　學其百人之内䝉古半之色目漢人半之(元史/選舉)
　　　(志/)
　　　(謹案志又稱太宗六年命侍臣子弟十八人入/學世祖至元七年命侍臣子弟十一人入學世)
　　　(祖紀又稱至元八年選胄子托克托穆爾等十/人肄業國學均在二十四年立學以前故附著)
　　　(於/此)
　　　二十七年勅從臣子弟入國子學(績文獻/通考)
　　　大徳八年增置國子生初増䝉古生百員至是
　　　増二百員選宿衛大臣子孫充之(同/上)
　　　大徳十年國子學増定䝉古色目漢人生員二
　　　百人三年各貢二人(元史選/舉志)
　　　至大二年擇衛士子弟充國子學生(續文獻/通考)
　　　至大二年定伴讀員四十人四年定國子學生
　　　員額二百人(元史選/舉志)
　　　(謹案續文獻通考作三百人又云増陪堂生/二十人通一經者以次補伴讀與史不同)
　　　延祐二年増置國子生百人陪堂生二十人嵗
　　　貢伴讀四員又以所設生員百人䝉古五十人
　　　色目二十人漢人三十人而百官子弟之就學
　　　者常不下二三百人宜増其廪餼乃减去庶民
　　　子弟一百一十四員聽陪堂學業於見供生員
　　　一百名外量増五十名先置䝉古二十人漢人
　　　三十人(同/上)
　　　至治元年命世家子弟成童者入國學(續文獻/通考)
　　　泰定帝四年勅國子監嵗貢生員業成者六人
　　　(同/上)
　　　天厯二年勅増伴讀員數(同/上)
　　　(謹案元代尚有䝉古國子學及囬囬國子學其/員額亦備見選舉志以與集賢院所屬之國子)
　　　(學無渉槩/不載入)
　　　明
　　　入國學者通謂之監生舉人曰舉監生員曰貢
　　　監(有嵗貢選貢恩/貢納貢之别)品官子弟曰䕃監(有官生恩/生之别)
　　　捐貲曰例監(謂之民生亦/謂之俊秀)每班選一人充齋長
　　　每嵗天下按察司選生員年二十以上厚重端
　　　秀者送監考留㑹試下第舉人入監卒業又因
　　　諌官閔賢奏設為定例府州縣學嵗貢生員各
　　　一人翰林考試中式一等者入國子監其後例
　　　亦屢更孔顔孟三氏及京學衛學都司土官川
　　　雲貴諸逺省其按年充貢之法亦間有増减云
　　　恩貢者國家有慶典或登極詔書以當貢者充
　　　之而其次即為嵗貢納貢視例監稍優其實相
　　　彷也(明史選/舉志)
　　　(謹案明制又有生員檎斬叛賊題奏入/監者謂之功生見辟雍紀事史未之載)
　　　永樂元年令順天府大興宛平二縣通經能文
　　　者充北京國子監生(明成祖/實録)
　　　(謹案時設北京國子監以舊國子監為/南京國子監而太學生有南北之分矣)
　　　永樂二年禮部奏言監生太少請自明年為始
　　　依洪武二十五年嵗貢例從之(辟雍/紀事)
　　　永樂八年定州縣戸不及五里者州嵗一人縣
　　　間嵗一人十九年令嵗貢照洪武二十一年例
　　　(明史選/舉志)
　　　(謹按選舉志洪武二十一年定府州縣學嵗貢/以一二年為差二十五年改令府學嵗貢二人)
　　　(州學二嵗貢三人縣學嵗貢一/人終明之世所仍者此二例也)
　　　永樂中舉人會試下第輙令翰林院録其優者
　　　俾入學以俟後科給以教諭之俸(同/上)
　　　(謹按舉人入監雖始于洪武然/不過偶一行之至是著為例云)
　　　宣徳六年禮部奏言比因監生衆多令天下學
　　　校悉依洪武三十年貢額府學一年貢一人州
　　　學二年貢一人縣學三年貢一人今監生出仕
　　　者多在監者少兼有差遣請仍照洪武三十年
　　　以前例自宣徳七年為始府學每年貢二人州
　　　學二年貢三人縣學一年貢一人庶足任使從
　　　之(明宣宗/實録)
　　　(謹按此所云洪武三十年貢額即明史二十一/年所定之例也而年嵗互異宣徳時去洪武未)
　　　(久不應舛錯或洪武三十年仍改/從二十一年貢額而史不載歟)
　　　宣徳八年命禮部尚書胡濙大學士楊士竒楊
　　　榮選副榜舉人龍文等二十四人送監進學三
　　　月一考其文頗示優異後不復另試惟取副榜
　　　年二十五以上者授教職年未及者或依親或
　　　入監讀書既而不拘年齒依親入監者皆聽依
　　　親者回籍讀書依親肄業也(明史選/舉志)
　　　宣徳八年詔天下州不及二十里者嵗貢生員
　　　一人過二十里者貢如舊例縣不及五里者二
　　　嵗貢一人不及十里者三嵗貢二人過十里者
　　　貢如舊例(明宣宗/實録)
　　　宣徳八年令天下生員年四十五以上者考送
　　　國子監(辟雍/紀事)
　　　(謹按時言者以士子在學多衰老不得進用故/有是命盖此即選貢法而意主於限年所以重)
　　　(老成/也)
　　　正統六年更定府學嵗貢一人州學三嵗二人
　　　縣學間嵗一人(明史選/舉志)
　　　正統十三年御史萬節請勅禮部多取舉人副
　　　榜以就教職禮部以舉人願依親入監者十之
　　　七願就教職者僅十之三但宜各隨所欲却其
　　　請不行(同/上)
　　　景泰元年以邊事孔棘令天下納粟納馬者入
　　　監讀書(是為例/監之始)限千人而止行四年罷之(同/上)
　　　天順元年令年淺監生及副榜舉人嵗貢生初
　　　入監者悉放還依親以俟取用又禮部議今後
　　　在京三品以上官員之子奏願入監讀書者務
　　　要科目出身其非三品子孫不得乞恩入監著
　　　為令(辟雍/紀事)
　　　天順五年令天下生員考選送國子監肄業(續/文)
　　　(獻通/考)
　　　成化二年南京大饑守臣建議欲令官員軍民
　　　子孫納粟送監禮部尚書姚䕫言太學育才之
　　　地近者直省起送四十嵗生員及納草納馬者
　　　動以萬計不勝其濫且使天下以貨為賢士風
　　　日陋帝以為然為却守臣之議然其後或遇嵗
　　　荒或因邊警或大興工作率援往例行之訖不
　　　能止(明史選/舉志)
　　　宏治五年吏部尚書王恕奏銓法壅滯詔停止
　　　生員納粟事例(辟雍/紀事)
　　　宏治八年定府學嵗貢二人州學二嵗三人縣
　　　學嵗一人時祭酒林潮以坐班人少不敷撥歴
　　　請開科貢舉禮部尚書倪岳覆奏科舉已有定
　　　額不可再増惟請増嵗貢人數從之行四嵗而
　　　止(明史選/舉志)
　　　嵗貢之始必考學行端荘文理優長者充之其
　　　後但取食廪年深者宏治中南京祭酒章懋言
　　　嵗貢挨次而升衰遲不振舉人坐監差撥不敷
　　　教養罕效近年有増貢之舉而所拔亦挨次之
　　　人資格所拘英才多滯乞于常貢外令提學行
　　　選貢之法不分廪膳増廣生員通行考選務求
　　　學行兼優年富力强累試優等者乃以充貢通
　　　計天下之廣約取五六百人以後三五年一行
　　　則人才可漸及往年矣乃下部議行之此選貢
　　　所由始也
　　　(謹按行選貢法明史不載年分/辟雍紀事云係宏治十七年事)
　　　正徳十二年㑹昌縣生員文泮擒斬大㡌山賊
　　　五人送監叙用(續文獻/通考)
　　　正徳十四年復開上粟入監之例收生員五百
　　　七十人十六年停止(辟雍/紀事)
　　　(謹按先是正徳四年十二年並開/納粟事例辟雍紀事未載人數)
　　　嘉靖十年監生在監者不及四百人諸司厯事
　　　嵗額以千計禮部尚書李時引宏治八年倪岳
　　　議請増嵗額以足坐班生徒行之四嵗而止今
　　　國學闕人更甚請叅前例舉行不從未幾復以
　　　祭酒許誥提學御史胡時善之請詔増貢額如
　　　岳時前議永為定額(明史選/舉志)
　　　嘉靖二十七年時嵗貢多頽老惟願就教而不
　　　願入監祭酒程文徳請將廷試嵗貢惟留即選
　　　者於部而其餘盡使入監報可嵗貢諸生合疏
　　　言家貧親老不願入監禮部復請從其所願而
　　　盡使舉人入監又從之舉人入監不能如期南
　　　京祭酒潘晟請設重罰以趣其必赴然其不願
　　　入監者卒不能力强也(同/上)
　　　嘉靖三十四年廣寧衛學生員唐能以斬獲賊
　　　首照例題准入監(續文獻/通考)
　　　嘉靖三十九年議濟大工許監生入貲又推廣
　　　事例以佐國計(辟雍/紀事)
　　　萬厯三年祭酒孫應鰲奏乞督送天下舉人入
　　　監違者不准㑹試從之(同/上)
　　　萬厯四年掌監事禮部侍郎孫應鰲疏言國家
　　　設立太學非舉貢勲䕃不許濫入自事例一開
　　　廪増附不已遂濫及青衣發社及斥退者至民
　　　間俊秀大半富商大賈之子但入微貲皆占成
　　　均之籍夫郡縣之士必試以經術始入黌宫今
　　　身未成童目不識丁者皆可驟躐賢闗是虎闈
　　　重地反不如黨庠術序之有選擇也請嗣後停
　　　廪停増降附者暫許充納此外一切罷之疏下
　　　部議報可(同/上)
　　　萬厯十九年祭酒劉元震疏請於常貢外間行
　　　選貢禮部議覆于四畨常貢之中間以一畨選
　　　貢府學五年一選州學七年縣學十年京府學
　　　五年例選二名使選貢之士得拔于十年五年
　　　之間而挨貢之人止遲於一年二年之内從之
　　　(同/上)
　　　萬厯中工科給事中郭如心奏言選貢非祖制
　　　其始欲以補嵗貢之乏其後遂妨嵗貢之途請
　　　停其選帝然之(明史選/舉志)
　　　(謹按辟雍紀事罷選貢係萬厯二十五年/以後事又按選舉志崇禎中又曽行選貢)
　　　天啓三年定恩例副榜每生員中百名截二十
　　　名監生五十名截十名為副榜不得溢額(辟雍/紀事)
　　　崇禎八年從祭酒倪元璐言以貢選為正流援
　　　納為閏流改定積分撥厯法(明史選/舉志)
　
　
　
欽定國子監志卷三十五
欽定四庫全書
欽定國子監志卷三十六
　　生徒二
　　考課
　　　肄業各生
　　　國子監貢監生分六堂肄業每月中旬兼管監
　　　事大臣祭酒司業輪課是曰大課課以四書文
　　　一篇五言八韻詩一首經文經觧䇿論並間試
　　　之委員司巡場監試供給收卷諸務大昕齊集
　　　薄暮交卷優通者列一等奨賞有差其次為二
　　　等惟第一名有賞又次為三等俱無賞最劣者
　　　為附三等是月不入監期積算亦不與膏火三
　　　考附三等者斥退其等第甲乙繩愆㕔出榜曉
　　　示𫝊諭諸生發試卷於堂上𫝊閱兼管監事大
　　　臣祭酒司業面加訓示閱畢貯於博士㕔每月
　　　上旬助教分課既望學正學録分課是曰堂課
　　　發題如大課及期内班諸生晨集面試即日交
　　　卷評定甲乙移博士㕔呈兼管監事大臣祭酒
　　　司業曠者記通外班諸生則于望日面領課題
　　　三日内交卷三月不應大課不應堂課者除名
　　　又内班諸生各立冊記所習之業旬日一送本
　　　堂官稽核朔望博士㕔查騐毎日赴值日官公
　　　所畫到月休假三日違者記過凡遇講期内外
　　　班諸生齊集聴講並覆講
　　　(謹案貢監生考校之法謹遵現行則例開/載其歴年増設規條時有更定附載于後)
　　　順治元年定國子監條規朔望日祭酒司業率
　　　屬員諸生拜謁
　　聖廟行釋菜禮後升堂講書(祭酒司業及六堂講/四書性理通鑑博士)
　　　(講五/經)諸生聴講後習讀講章有未能通曉者即
　　　請本堂助教等官講觧㦯質問祭酒司業毋得
　　　憚煩蓄疑其上書覆背諸課一旬而遍月三行
　　　之又課楷書六百字以上必端楷有體有不到
　　　或倩代及潦草者皆罰諸生到監日本堂官嚴
　　　核年貌籍貫經書必具連名保結以杜冒名倩
　　　代之弊犯者照例斥責其肄業之期祭酒三月
　　　一季考司業每月一月課不得托故規避滿洲
　　　䝉古漢軍䕃監生十嵗以上者到監讀書滿十
　　　八嵗考試咨部例監生坐監以二十四月為滿
　　　漢人䘏䕃生難䕃生考滿䕃生以六閲月為滿
　恩詔廕生官生以二十四月為滿恩貢生恩㧞貢生
　　　以六閲月為滿嵗貢生以八閲月為滿選㧞貢
　　　生由廪膳者以十四月由増附者以十六月為
　　　滿副榜准貢生以三閲月為滿例監生由廪膳
　　　者以十四月由増附者以十六月為滿俊秀監
　　　生以二十四月為滿諸生有毁辱師長及生事
　　　告訐者即為干犯名義有傷風化並依律治罪
　　　一應事務先禀本堂官俟本堂官率之禀祭酒
　　　司業毋得徑行煩紊違者决責例監生以文到
　　　日為始即赴監肄業其有丁憂親老患病者由
　　　本籍官申報如無故不到監者照例處治丁憂
　　　先呈本堂轉呈堂上官批准回籍守制如在籍
　　　丁憂者有司隨申文以憑稽考如不申文報明
　　　於起復日始具文書到監者壓罰八旗各途監
　　　生請假俟本旗都統印文到時查核酌量給假
　　　漢監生入監後遇有省親成婚隨任依親告病
　　　及聞同居伯叔兄長䘮而無子者許告假歸里
　　　仍立限給以假票違限遲曠國子監行文督責
　　　復班日計日倍罰其有嗜酒放縦不守監規及
　　　挾制師長者問發充吏有挾妓賭博出入各衙
　　　門起滅詞訟説事過錢包納錢糧者視罪輕重
　　　按律究治
　　　二年以銓選需人
命趣各省貢生赴部免其坐監定以每年四月十五日
　　廷試分别等第定銜授職嗣經禮部具奏各省咨
　　　送恩㧞嵗貢生甚多若拘四月定期守候為艱
　　　請将先到者即行考試得
㫖于三月十五日舉行吏禮二部同翰林院官赴内院
　　　閲卷
　　　又祭酒薛所蘊疏稱入監生徒多有曠業偷安
　　　借端請假者請嚴行申飭
詔從之
　　　又禮部議准薛所藴䟽奏漢監生于坐監期滿
　　　分撥部院衙門歴事一年期滿准送
　　廷試
　　　又議准漢監生除常課外毎月一試經書義策
　　　論各一道經書義必達義理策論必通古今合
　　　程式者㧞置一等通計一年内考一等十二次
　　　者為及格免其撥歴即送
　　廷試超選
　　　又議准副榜准作貢生由廪生中式者照恩貢
　　　生以六閱月為滿由増附生中式者照嵗貢例
　　　以八閱月為滿
　　　三年禮部議准監生肄業㦯資斧不繼回籍取
　　　資或各官子弟送親隨任及寒暑疾病量給假
　　　期仍俱作曠學俟補
　　　四年禮部議准現在肄業貢監生由禮部㑹同
　　　内院嚴加考試除選取存監外其餘發還原學
　　　肄業及行學黜名有差
　　　八年
恩詔國子監積分監生已經考定者即與選授撥出歴
　　　事者免歴一月其餘監生俱免坐監一月
(恩詔之謹案嗣是凡遇因停止積分止免坐監焉/      年並依此例後)
　　　又禮部議准
　　廷試貢生由禮部㑹同内院吏部於考試日赴
　　天安門外橋南行禮考試畢㑹同閱卷定甲乙送
　　　吏部出榜
　　　十四年禮部議准于毎月十五日祭酒司業大
　　　課先二日繩愆㕔彌封編號届期䋲愆㕔發東
　　　文場卷博士㕔發西文場卷繳卷後𣲖四㕔六
　　　堂官坐堂上用藍筆分閱俟祭酒司業裁定祭
　　　酒司業用墨筆覆閱課後三日諸生領卷詳閱
　　　閱畢繳進存貯
　　　十五年祭酒固爾嘉渾奏准監生考到之日㧞
　　　其尤者許以積分積分之法以一年為限除常
　　　課外每月一試考列一等與一分二等與半分
　　　以下無分有熟精經史及字跡善摹鍾王者雖
　　　文不及格亦准與一分前後積滿八分為及格
　　　約一嵗不過十餘人俱咨送吏部厯滿考職許
　　　與貢生一體
　　廷試其不與積分之列者照例期滿咨部厯事㦯
　　　一年後積分不滿數願咨部者仍照常出咨不
　　　准優選再願肄業滿分者聴
　　　十七年禮部議准監生未經准假遽自私歸者
　　　黜革
　　　是年罷行漢貢監生積分法
　　　康熙元年罷漢監生撥厯法
　　　十年禮部議准滿洲監生并漢軍兼識清漢文
　　　監生坐監年滿者定期於二月八月咨部三月
　　　九月考試照考定名次銓補其漢軍止識漢字
　　　監生與漢人一體於四月十五日考試
　　　二十四年禮部議准諸生有素行不端賤流濫
　　　厠武斷鄉曲怠惰廢學者令國子監叅革處治
　　　又議准監生犯事經督撫咨報國子監者如係
　　　廕生及恩㧞嵗副貢生仍行題叅如係例監生
　　　國子監徑行黜革發本省督撫究問
　　　又議准諸生自季考月課外每月朔望𫝊題二
　　　次一六日親繳委六堂官收卷轉呈祭酒司業
　　　查閱定其髙下
　　　二十六年禮部議准嵗貢生聴學臣考准挨次
　　　咨補訓導捐納嵗貢亦聴學臣考選補授不必
　　　來京
　　廷試
　　　三十一年禮部議准國子監季考月課雖有成
　　　例恐日乆廢弛嗣後祭酒司業務躬為督課分
　　　别奨勵毎月朔望令滿漢監生齊集講書如視
　　　為具文不實心奉行者從重議處
　　　三十九年禮部議准監生考課不缺者准其應
　　　試若臨期始到不准入場
　　　又議准監生或有借國學之名遇試期則鑚營
　　　滋弊者令祭酒司業助教等官檢舉究治
　　　雍正八年禮部議准各省恩㧞嵗副貢生每旬
　　　以二五八日三六九日為期分為兩班按期赴
　　　監考課不得托故不到
　　　十一年祭酒邵基奏准凡嵗終必奏明肄業各
　　　生名數除肄業已滿當咨部選用及桃選佐貳
　　　考補教習外其肄業未滿之生擇才質可造者
　　　留監肄業餘並咨回本籍
　　　乾隆二年尚書兼管監事孫嘉淦奏稱祭酒等
　　　應倣宋儒胡瑗經義治事兩齋之法嚴課諸生
　　　三年期滿即所學分别等第以示勸懲果有經
　　　義治事精通練達人品卓越學識醇正者許祭
　　　酒等秉公保薦經王大臣等議如所請得
　㫖允行
　　　又孫嘉淦奏准坐監期滿之貢生鄒儒暴煜莊
　　　權品學兼優頗有可觀請留監肄業如果經明
　　　事治再行請
　㫖引
　見
　　　又孫嘉淦奏定國子監規條一愼収録凡貢監
　　　生考到後䋲愆㕔率領考騐務擇文優年壯人
　　　品可觀者方準肄業若年力衰邁文理荒踈者
　　　不得收録亦不准其覆考至考騐貢監作文時
　　　如有夾帶𫝊逓不在公所面試諸弊察出除名
　　　嚴罰考曰仍𣲖監屬官一員稽查一稽去來凡
　　　諸生復班告假皆應具呈䋲愆㕔按月呈堂上
　　　官查騐則給散月費既無冐濫而肄業日期亦
　　　易於稽察嗣後諸生復班如不呈明䋲愆㕔籍
　　　記呈堂上官者不給月銀至不行告假私自回
　　　籍者将來不許復班一定課程凡諸生除課文
　　　外以明經為要内班肄業者每人就所治之經
　　　各給
　御纂欽定經書一部按日研習註明課單有心得或
　　　疑難處條為劄記三日一呈本堂官批晰朔望
　　　呈總理大臣祭酒司業分别優劣其隨時質問
　　　者聴至治事法俟一年後舉行應将治事所需
　　　書籍先為儲購各堂官得預為討論諸生所領
　　　經書遇告假事故回籍者仍繳本堂外班肄業
　　　除季考月課外各就所治之經劄記所得朔望
　　　繳本堂官批晰次期朔望呈堂上官核騐一覈
　　　勤惰凡内班諸生以恪守規條日在號舍讀書
　　　勤于劄記問難拜
　　廟講課必集者為勤以屢次告假怠于劄記雷同
　　　勦襲茍且塞責及無故不拜
　　廟應課者為惰月終本堂官核實移䋲愆㕔籍記
　　　一嚴考課凡諸生逢季考月課其實有疾病者
　　　先期呈明本堂官移䋲愆㕔籍記仍與本月銀
　　　若無故缺課則不與銀至本堂官月課内班必
　　　本日交卷外班必三日交卷逾期即不復收定
　　　案後移博士㕔張榜無故不應課者並移㕔呈
　　　明堂上官不與次月月銀一定勸懲凡諸生恪
　　　守禮節及考課屢居前列劄記經義果有發明
　　　者本堂官於月終核明功課籍記移䋲愆㕔䋲
　　　愆㕔三月一呈堂上官堂上官親署其籍記功
　　　以為将來覆實保題之地其不守規條屢行記
　　　過三月不悛者繩愆㕔據實呈堂令其回籍不
　　　許肄業至有酗酒喧争造言生事抵忤師長諸
　　　大過者不論平日有無功過本堂官立即移䋲
　　　愆㕔呈堂究治
　　　四年大學士兼管監事趙國麟奏定南學條規
　　　一肄業諸生出入宜嚴也請立檔冊毎日輪委
　　　助教等官一人稽查諸生出入書明事由方許
　　　出學月終移送監丞呈總理大臣祭酒司業查
　　　核其有不遵約束恣行出入屢至曠功者勒令
　　　出學本堂官容隠者紀一大過一教課宜以實
　　　行為先也肄業諸生有剽獵浮華不修實行者
　　　本堂官即行紏舉勒令出學容隱者記一大過
　　　一諸生告假宜嚴也諸生向因肄業之期可以
　　　前後積算間有托故告假者請嗣後除丁憂事
　　　故許得積算餘以細故告假必肄業已滿一年
　　　者始得積算不及一年者不復計未假前肄業
　　　月日一收録宜加詳慎也向例諸生考到後復
　　　加考騐貢生取列一二等監生取列一等者方
　　　許肄業請嗣後考騐合例者國子監堂上官詳
　　　加閱視必品貌端謹年力壯盛者始許入監其
　　　年少佻達年老衰邁者槩不收録一考課宜有
　　　定則也向例祭酒季考司業月課皆試四書五
　　　經時藝而已今行經義治事之法請嗣後季考
　　　月課出四書題一道五經講義題各一道治事
　　　策問一條以覘諸生實學六堂每月分課亦如
　　　之一考試等第宜分别優劣也向來考試諸生
　　　文理優通者列為一等平通者二等粗通者三
　　　等疵謬者亦列三等之末請嗣後分别三等外
　　　疵謬者别列為附三等兩考附三等者咨回本
　　　籍開缺别補經部議俱如所請惟諸生告假一
　　　條部議嗣後告假諸生應量其事故度其程途
　　　酌予定限有逾限復班者令本生呈明本籍有
　　　司官具文送監查核惟無故違限者不得積算
　　　若如限到監不論肄業久暫仍許前後通算又
　　　收録肄業一條部議選擇諸生要以文行定衡
　　　不以年貌取斷若将年老年少槩行擯斤殊非
　　　樂育人材之意又考試等第一條部議考試一
　　　事文字有一日短長尚非行誼不檢者比嗣後
　　　如有屢考附三等者請開缺别補或偶考劣等
　　　愧悔振㧞後復考優等者猶當曲為成就未可
　　　輕棄
　詔從之
　　　又趙國麟奏准本年肄業期滿者止二十餘人
　　　若就其中品學稍可觀者奏請引
　見殊非慎重之意請将保薦引
　見之例暫停嗣後如有實係才品學識卓越醇茂者
　　　仍請核實保薦
　　　五年禮部議准諸生在監肄業一年以上者令
　　　監臣嵗終甄别揀選其材可造就者准留監餘
　　　即咨回本籍有願留京應試者聴
　　　又大學士兼管監事趙國麟議准各省選㧞貢
　　　生及選舉優生不無冐濫應令直省嚴加考試
　　　務㧞真材
　　　八年祭酒鄂容安等奏准将期滿貢生施萬玉
　　　留監肄業如乾隆二年奏定例
　　　九年禮部奏准直省㧞貢生無論考試居一二
　　　三等均歸國子監肄業請嗣後凡㧞貢到部由
　　　部騐到即劄監㑹同考試文義優長者准為㧞
　　　貢入監肄業荒謬者褫革疵累者發回原籍肄
　　　業本省學臣分别議處
　　　十一年侍郎兼管監事徳沛等奏准將期滿監
　　　生蔣炳留監肄業如乾隆二年例
　　　又徳沛奏准各省㧞貢應照現行之例與各途
　　　貢監生一體考到考騐録取方准入監肄業
　　　十六年大學士九卿議准直省㧞貢生由學政
　　　㑹同督撫府尹掄選給咨赴部四川廣東廣西
　　　雲南貴州甘肅以八閱月為限江西福建浙江
　　　湖北湖南陜西以六閱月為限直𨽻奉天河南
　　　山東山西江南以四閱月為限並于本省掄選
　　　之年十月起限有事不能赴者許呈明申部以
　　　便補考其到部者分三次考試皆禮部奏請
　欽命大臣於
　　午門内試之試卷分三等進
　呈取列一二等者九卿簡選引
　見候
　㫖分别録用試居三等及引
　見未用者並劄監肄業荒謬者斥革疵累者發回原
　　　學學臣及㑹騐之督撫府尹分别議處
　　　又侍郎總理監事觀保奏准將期滿監生章紹
　　　七留監肄業如乾隆二年例
　　　十七年江蘇學政雷鋐奏稱祭酒等官於肄業
　　　生無保薦之人則平日董勸無實可知應加議
　　　處部議謂如是恐開濫保塞責之漸請令監臣
　　　於三年期滿時將無可保薦之實自行奏明著
　　　為例
　　　二十二年禮部議准鄉㑹試及學政嵗科兩試
　　　㧞貢生
　　廷試並試五言長律詩一首國子監季考月課亦
　　　如之
　　　二十三年禮部議准優生到部騐到即㑹同國
　　　子監試以書藝一詩一分别等第進
　呈其文理明通者照例劄監肄業若荒疎者發回原
　　　學并将該學政議處
　　　又侍郎兼管監事觀保奏准各省優生到京有
　　　守候日久艱於旅食者請照考試續到㧞貢不
　　　拘人數之例一體辦理或遇有㧞貢續到亦可
　　　一同考試
　　　三十一年禮部議准祭酒良誠奏稱近年嵗貢
　　　肄業者多屬精神衰邁文理荒謬将來出司學
　　　校豈能振作人才嗣後各該州縣須看其精力
　　　未衰方准申送如濫行給文該州縣照例處分
　　　三十三年尚書兼管監事陸宗楷等奏准肄業
　　　期滿諸生果有經明事治堪膺保薦者即隨時
　　　奏聞如無可保薦之人而拘定原議屢将無所
　　　薦原委陳奏未免𤨏凟請罷行其例
　　　八旗官學生
　　　國子監八旗官學八旗子弟選取入學由助教
　　　量才分撥每日到學先於考勤簿畫到授書背
　　　書講書覆講習字㸃書習射日有課程三八課
　　　期習清文者課繙譯習漢文者課文藝批閱畢
　　　該館教習面加訓示一切功課俱教習令學生
　　　隨日填冊彚交助教按季呈堂上官助教月一
　　　㑹課漢館試文藝䝉童背書滿洲䝉古館試繙
　　　譯又通演步騎二射一次考其學業隨時甄别
　　　凡春秋季考助教先期𫝊知學生八學分兩班
　　　試東四學漢文繙譯之日兼試西四學步騎二
　　　射試西四學漢文繙譯之日亦如之其試漢文
　　　繙譯者晨集彛倫堂月臺上各助教率領唱名
　　　給卷歸號堂上官委員司巡場監試供給諸事
　　　習漢文者試以四書文一篇五言長律六韻詩
　　　一首習繙譯者試以論一篇繙譯一道皆薄暮
　　　交卷毋許給燭滿洲䝉古堂上官閱繙譯漢堂
　　　上官閱漢文評定等第優者量予奨賞劣者面
　　　加訓示試步騎二射者晨集射圃俟漢文繙譯
　　　唱名畢堂上官親臨考試各助教率領唱名以
　　　次考試步射再試騎射堂上官評定優劣賞罰
　　　有差凡季考毋許托故不到實病者助教先期
　　　呈明病痊補試每日官學生俱於辰刻到學申
　　　刻散學如有請假先赴教習禀明再禀助教病
　　　一月者停止錢糧三月者開缺别補其在學十
　　　年不能造就者咨回本旗聴撥差使凡教習期
　　　滿之日率領本館學生赴監呈繳功課堂上官
　　　親加考試定書考語焉
　　　(謹按官學生考校之法謹遵現行則/例開載其歴年增設䂓條附載于後)
　　　順治元年祭酒李若琳奏准祭酒等不時親詣
　　　八旗官學稽察勤惰月之六日師生至監考課
　　　以示勸懲
　　　二年祭酒薛所蘊奏准凡八旗官學設伴讀十
　　　人以京省生員充補十日一赴監考課春秋則
　　　五日一習射即於學肄之俾文武兼資以儲實
　　　用
　　　十一年禮部議准每佐領下留官學生一人由
　　　部㑹同國子監詳加察騐學業無成者咨回本
　　　旗仍於本佐領下選擇補缺嗣後毎三年一察
　　　騐著為例
　　　十二年定監生考取八旗教習罷取生員為伴
　　　讀
　　　十七年禮部議准掌翰林院折庫納奏稱官學
　　　生宜選滿漢文藝優長徳行純正者教之凡滿
　　　洲䝉古漢軍學生俱兼讀清漢書令國子監按
　　　季考試禮部年終考課務在分别勸懲以勵實
　　　學
　　　康熙元年定八旗官學生月一赴監講書試繙
　　　譯五日一習射
　　　雍正二年禮部議准令國子監滿漢祭酒司業
　　　轉飭助教教習等官毎日親臨官學習清文者
　　　教以書寫本摺字畫習漢文者講論聖賢經𫝊
　　　習繙譯者熟繙古文淵鑑大學衍義諸書祭酒
　　　司業仍不時巡察勸勤儆惰每月令赴監考試
　　　以分别優劣明示懲勸俾有實效毋存虚名
　　　五年王大臣等議准漢教習每員各分定學生
　　　若干人専心訓課以重責成國子監堂官不時
　　　稽察分别勤惰示以勸懲三年期滿咨部照例
　　　銓用
　　　十年禮部議准八旗漢軍記名舊家子弟各就
　　　本旗官學肄業請令助教教習課讀清漢書再
　　　於兩翼滿洲内選騎射教習各一人間日赴學
　　　教馬步射及國語
　　　乾隆三年尚書兼管監事孫嘉淦奏准八旗官
　　　學事宜云一學生課業宜専官學中滿助教課
　　　繙譯漢教習課四書每日辰集酉散在學者四
　　　時而已例以二時習清文二時習漢文又有弓
　　　箭算法相間教授學無専業成就斯艱嗣後八
　　　旗子弟入學者三年内令専誦經書三年後國
　　　子監堂上官考騐擇材質聰頴有志力學者歸
　　　漢文班令専心課誦年長願學繙譯者歸滿文
　　　班令専心繙譯官學中一切公事仍統于助教
　　　而漢文之勤惰専責之教習俾之各督課程一
　　　人材造就宜大舊例學清文者只考筆帖式學
　　　漢文者只考文武生員而已嗣後歸漢文班之
　　　官學生亦使講求經史擴其學識三年則録其
　　　可以應考者奏請
　欽𣲖大臣考試優者㧞作監生與漢貢監一體肄業
　　　講求明經治事之學尤異者得同保薦
　　　六年尚書兼管監事劉呉龍奏准官學生歸漢
　　　文班者邇來頗知奮勉但諸生年幼度其資力
　　　止能于四書外専治一經史冊浩繁驟難責其
　　　研究請于明年八九月間試以經文一篇論一
　　　道文理順者酌量㧞作監生
　　　八年禮部議准八旗官學漢教習各給印冊二
　　　本令教習将三年所教官學生若干人其學業
　　　功課詳細書明期滿時一冊送新教習照例填
　　　注一冊呈國子監察核
　　　三十一年禮部議准祭酒良誠奏稱官學每旗
　　　學生百數習繙譯清書者頗多以助教二員教
　　　之恐不能遍請毎學添設滿敎習一員協同滿
　　　助教専教繙譯清書以官學生之勤惰定助教
　　　教習之賢否漢教習名下既已撥出繙譯學生
　　　則每人所教不過十餘人自應裁減一缺嗣後
　　　學生有文理不通經書不熟者責成漢教習繙
　　　譯清書平常責成滿助教及滿教習
　　　又禮部議准凡選取官學生統以十八嵗以下
　　　為率在學年限統以十年為率如在學已滿十
　　　年而習漢文者不能進學習繙譯及清文者不
　　　能考取中書筆帖式庫使及無志向學難以造
　　　就者槩令咨回本旗現在在學諸生責令國子
　　　監查明實滿十年而未考進者即令咨回本旗
　　考課附
　　　元
　　　至元二十四年立國子學而定其制博士通掌
　　　學事分教三齋生員講授經㫖是正音訓上嚴
　　　教導之術下考肄習之業助教同掌學事而専
　　　守一齋正録申明規短督習課業凡讀書必先
　　　孝經小學論語孟子大學中庸次及詩書禮記
　　　周禮春秋易博士助教親授句讀音訓正録伴
　　　讀以次𫝊習之講說則依所讀之序正録伴讀
　　　亦以次𫝊習之次日抽籖令諸生復說其功課
　　　對屬詩章經解史評則博士出題生員具稿先
　　　呈助教俟博士既完始録附課簿以憑考校(元/史)
　　　(選舉/志)
　　　至元十三年博果宻為諸生上疏云教必本于
　　　人倫明于物理請于大都宏闡國學選徳業充
　　　偹足為師表者充司業博士助教為之講解經
　　　𫝊授以修身齊家治國平天下之道其下復立
　　　數科如小學科則令通讀經書教以應對進退
　　　事長之節律科則令通曉吏治書科則令暁習
　　　字畫算科則令嫻熟算數或一藝通然後改授
　　　或一日之間更次為之俾國子學官常加勘㸃
　　　務要俱通仍以義理為主有餘力者聴令學作
　　　文字日月嵗時隨其利鈍各責所就功課程其
　　　勤惰而賞罰之勤者升之上舍惰者降之下舍
　　　暇日則令學射無故不令出學數年以後學業
　　　有成者乃聴學官保舉未成者仍學習其中不
　　　可教者三年聴令出學帝覽之喜(元史布/呼宻𫝊)
　　　至大四年復立國子學試貢法試䝉古生則法
　　　從寛色目生稍加宻漢人生則全用科場之制
　　　(同/上)
　　　皇慶元年平章李孟領國子監帝諭之曰學校
　　　人才所出卿宜數詣國學課試諸生勉其徳業
　　　(續文獻/通考)
　　　延祐元年以齊履謙為司業乃酌舊制議定升
　　　齋積分之法每季考其學行以次第升既升上
　　　齋踰再嵗始與私試辭理俱優者一分辭平理
　　　優者為半分嵗終積至八分者為髙等禮部集
　　　賢院嵗選六人以貢帝從之(續通/鑑)
　　　集賢學士趙孟頫禮部尚書元明善等議定國
　　　子學貢試之法一曰升齋等第六齋東西相向下
　　　兩齋左曰㳺藝右曰依仁凡誦書講說小學屬
　　　對者𨽻焉中兩齋左曰據徳右曰志道講說四
　　　書課肄詩律者𨽻焉上兩齋左曰時習右曰日
　　　新講說易書詩春秋習經義程文者𨽻焉每季
　　　考其所習經書課藝及不違䂓矩者以次逓升
　　　二曰私試規短漢人騐日新時習兩齋䝉古色
　　　目騐志道據徳兩齋本學舉實歴坐齋二周嵗
　　　以上未甞犯過者許令充試限實歴坐齋三周
　　　嵗以上許充貢舉漢人私試孟月試經疑一道
　　　仲月試經義一道季月試䇿問表章詔誥科一
　　　道䝉古色目人孟仲月各試明經一道季月試
　　　策問一道辭理俱優者為上等准一分理優辭
　　　平者為中等准半分每嵗終統計其年積分至
　　　八分以上者升充髙等生員以四十名為額䝉
　　　古色目各十名漢人二十名嵗終試貢員不必
　　　偹惟取實材有分同闕少者以坐齋月日先後
　　　多少為定其未及等并雖及等無闕未補者其
　　　年積分並不為用下年再行積算每月初二日
　　　早旦圓揖後本學博士助教升公座面引應試
　　　諸生各給印紙依式出題考試不許懐挾代筆
　　　各用印紙真楷書冩本學正録彌封謄録餘並
　　　依科舉式助教博士以次考定次日監官覆考
　　　于名簿内籍記各得分數本學收掌以俟嵗終
　　　通考三曰黜罰科條應私試積分生員其有不
　　　事課業及一切違戾䂓矩者初犯罰一分再犯
　　　罰二分三犯除名從學正録糾舉正録知見而
　　　不糾舉者從本監議罰之應已補髙等生員其
　　　有違戾規矩者初犯殿試一年再犯除名從學
　　　正録糾舉正録知見而不糾舉者亦從本監議
　　　罰應在學生員嵗終實歴坐齋不滿半嵗者並
　　　行除名除月假外其餘告假並不准算學正録
　　　嵗終通行考校應在學生員除䝉古色目别議
　　　外其餘漢人生員三年不能通一經及不肯勤
　　　學者勒令出學(元史選/舉志)
　　　泰定三年更積分而為貢舉並依世祖舊制其
　　　貢試之法從監學所擬大概與前法畧同而防
　　　閑少加嚴宻焉(同/上)
　　　至正六年詔國子監積分生員三年一次依科
　　　舉例㑹試(續文獻/通考)
　　　明
　　　入國學者通謂之監生其教之之法嚴立規條
　　　每旦祭酒司業坐堂上屬官自監丞以下以次
　　　序立諸生揖畢質問經史拱立聴命惟朔望給
　　　假餘日升堂㑹講復講背書輪課以為常所習
　　　自四子本經外兼及劉向說苑及律令書數御
　　　製大誥每月試經書各一道詔誥表策論判内
　　　科二道毎日習書二百餘字以二王智永歐虞
　　　禇薛顔栁諸帖為法(明史選/舉志)
　　　洪武初設祭酒等官掌教設六堂曰率性修道
　　　誠心正義崇志廣業六堂諸生積分之法司業
　　　二員分為左右各提調三堂凡通四書未通經
　　　者居正義崇志廣業一年半以上文理條暢者
　　　升修道誠心又一年半經史兼通文理俱優者
　　　乃升率性升至率性乃積分其法孟月試本經
　　　義一道仲月試論一道詔誥表内科一道季月
　　　試經史策一道判語二條每試文理俱優者與
　　　一分理優文劣者與半分紕繆者無分嵗内積
　　　八分者為及格與出身不及者仍坐堂肄業如
　　　有才學超異者奏請上裁(同/上)
　　　十五年命禮部頒學規于國子監云一生員在
　　　學讀書務期明體適用以湏仕進各宜遵承師
　　　訓循規蹈矩凡出入起居升堂㑹饌毋得有犯
　　　學規違者懲治一背講日期初一假初二初三
　　　㑹講初四背書初五初六復講初七背書初八
　　　㑹講初九初十背書十一復講十二十三背書
　　　十四㑹講十五假十六十七背書十八復講十
　　　九二十背書二十一㑹講二十二二十三背書
　　　二十四復講二十五㑹講二十六背書二十七
　　　二十八復講二十九背書三十日㑹講又續定
　　　學規云一學校之所禮義為先各堂生員每日
　　　誦受書史並在師前立聴解講有疑而問者跪
　　　聴毋得傲慢不恭有乖禮法一在學生員當以
　　　孝弟忠信禮義亷恥為先隆師親友飬成忠厚
　　　之心為他日之用敢有毁辱師長生事告訐者
　　　即係干犯名義有傷風化犯此者杖一百發雲
　　　南地面充軍一開設太學教育諸生所以講學
　　　性理務在明體適用今後諸生止許在本堂講
　　　明肄業専於為已日就月將毋得到别堂往来
　　　相引議論他人長短因而交結為非違者從䋲
　　　愆㕔糾察嚴加治罪一在學生員如有無行之
　　　士不専心學問恃頑生事者奏聞法司枷鐐禁
　　　錮終身在學役使以供生徒十六年續定學規
　　　云一六堂各置勘合簿上半横列生員姓名下
　　　界畫十方每坐堂一日印一紅圈如有事故用
　　　墨圈記每名坐堂七百圈之上方許升率性堂
　　　一各堂置講誦簿每日各生于已名之下書所
　　　誦所習所講功課以慿稽考一生員請假湏呈
　　　明祭酒批限六堂官不許擅准離堂又三十年
　　　續定學規云一三日一次背書每次讀大誥本
　　　經四書各一百字熟記文詞通曉義理㦯有疑
　　　難則謙恭質問務求明晰若疑問未通闕疑勿
　　　辨一每月課本經義二道四書義二道詔誥表
　　　判策二道不足者限補作一每日習倣書一幅
　　　幅十六行行十六字必端楷合書法就六堂官
　　　呈改以圈改字少者為最一諸生講解疑難即
　　　當請問毋得蓄疑不問一諸生凡有事故先於
　　　六堂官處禀明令齋長率領告於祭酒不許徑
　　　行煩紊一每班給出恭入敬二牌直日司之凡
　　　諸生出入必以牌不得遺忘或藏匿一生員有
　　　疾無室家者許于飬病房調治有室家者還家
　　　調治不得托疾游佚一生員在各衙門辦事者
　　　暮必囬監不得畫酉及㸃閘不到一升堂背書
　　　務照班序立抽簽背誦不許攙越一内外號房
　　　俱編定號數不許私下那借一凡于各衙門辦
　　　事畢即回本監號房不許在外生事以上諸條
　　　違者務責不恕一凡選人除授及官差辦事有
　　　畏避不赴堂聴選者奏聞區處一生員省親挈
　　　家已有定例有不行遵守輙自奏啓者治罪一
　　　生員丁憂成婚許于本監告知具呈禮部假托
　　　依律加罪一生員有事先于本監告知具呈禮
　　　部定奪奏聞區處本監不准方許越禮部呈告
　　　毋得隔越一生員違犯學規決畢即送䋲愆㕔
　　　記過累犯不悛者奏聞區處(明太祖/實録)
　　　(謹案以上皆洪武年所定之制/訖明之世遵行之故具列于篇)
　　　宣徳十年北京國子監簡選監生汰去二百三
　　　十六人(辟雍/紀事)
　　　正統初禮部奏天下嵗貢生員例從行在翰林
　　　院考試中式者送南北國子監讀書初試不中
　　　者仍發原籍住廪肄業以便復試再不中發充
　　　吏役提調官教官如例責狀犯在赦前者免責
　　　狀從之(學/典)
　　　(謹案明史選舉志太祖因諫官闗賢奏設為定/例府州縣學嵗貢生員翰林考試經書義各一)
　　　(道判語一條辟雍紀事載洪武十六年定生員/考試嵗貢不中式罰例明太祖實録又載洪武)
　　　(二十四年更定生員考嵗貢不中式例已廪食/五年者為吏不及五年者遣還讀書次年試復)
　　　(不中式雖未及五年亦為吏冇司官任及五年/者停其俸任止二年一年者量減有差教官無)
　　　(分久近悉停俸正統初/所行盖本此而損益也)
　　　正統五年禮部尚書胡濙等疏奏洪武永樂間
　　　天下府州縣學試貢生員不分道里逺近俱以
　　　本年正月至部聴候考試近年各府州縣提調
　　　官罔守成規不依限促其赴京聽考以致各生
　　　遷延過期間有不當應貢生徒畏懼學校考試
　　　混行應貢請飭府州縣轉行各屬提調官及教
　　　官今後起送應貢生員自正統七年為始先将
　　　本生姓名年甲食粮月日預申禮部知㑹俱限
　　　正月内到部聽考有故違舊制者究問如律從
　　　之(明英宗/實録)
　　　成化二年今兩京監生聴禮部都察院堂上官
　　　公同祭酒考選老疾庸猥者給冠帶原籍閒住
　　　(辟雍/紀事)
　　　成化三年詔令監生願就教職者必嚴試三場
　　　始準其納馬納粟其未經科舉者不得濫收(仝/上)
　　　成化十一年以監生丁憂月日既為虚曠服滿
　　　復班每坐堂三日加一日謂之加丁以杜告擾
　　　著為例(同/上)
　　　成化十四年尚寳司卿李木上陳監生舉人坐
　　　監之苦禮部覆奏請移文國子監以舉人年淺
　　　者放回許提學等官時常考校如遇所司迎詔
　　　拜表湏令巾服如儀平日嚴禁其逰說干謁如
　　　復班愆期兩月雖有病帖亦罪之并停其次科
　　　㑹試從之監生仍依舊制不聼依親(明憲宗/實録)
　　　萬厯二年給事中劉鉉奏監生常課外冝講讀
　　　律令下所司議行(同/上)
　　　崇禎二年從司業倪嘉善言復行積分法(明史/選舉)
　　　(志/)
　　　崇禎八年從祭酒倪元璐言貢選不限撥期以
　　　積分嵗滿為率援納則依原定撥厯為率而厯
　　　事不分正雜以考定等第為厯期多寡諸司教
　　　之政事滿日校其勤惰開報吏部不率者回監
　　　讀書(同/上)
　
　
　
　
　
　
　
欽定國子監志卷三十六
欽定四庫全書
欽定國子監志卷三十七
　　生徒三
　　算學
　　　國子監算學生滿洲十二名䝉古漢軍各六名
　　　漢人十二名又欽天監附學肄業生二十四名
　　　共六十名凡滿洲䝉古漢軍算學生俱于八旗
　　　官學生中考取漢人算學生無論舉人貢生生
　　　員童生由監㑹同算學考取欽天監肄業生由
　　　該衙門奏撥算學肄業
　　　(謹案算學向例止附八旗官學乾隆三年始令/欽天監另立算學四年始以算學𨽻國子監兹)
　　　(謹就現行則例開載其厯/年增定章程附誌于後)
　　　康熙九年
聖祖仁皇帝以天文所繫極大必選擇得人令其専心
　　　肄習方能通暁精㣲
詔選取滿洲官學生六人漢軍官學生四人令欽天監
　　　分科教肄
　　　五十二年設算學館于
　　暢春園之䝉飬齋簡大臣官員精于數學者司其
　　　事
特命皇子親王董之選八旗世家子弟學習算法
　　　雍正十二年果親王奏准八旗官學増設算學
　　　教習十六員每旗擇學生資質明敏者三十餘
　　　人定于每日未申兩時教以算法
　　　乾隆三年尚書兼管監事孫嘉淦奏准官學之
　　　設専為教飬八旗子弟以讀書繙譯為業算學
　　　理數精㣲非童稚所能驟通况以一時之暫教
　　　授三十餘人勢難遍及算法乃欽天監専司令
　　　其酌量辦理所有官學生學習算法之例槩行
　　　停止
　　　又禮部議准欽天監附近處専立算學一所額
　　　設教習二人滿漢學生各十二人䝉古漢軍學
　　　生各六人算學教習即以奏停八旗官學内教
　　　習算學之人充補五年期滿訓課著有成效者
　　　交部議叙舉人筆帖式充補者以靈臺郎用貢
　　　監生員充補者以挈壺正用官學生算學生充
　　　補者以博士用其奏停教習補竣之日即於學
　　　生中擇習業有成者考選充補滿洲䝉古漢軍
　　　算學生即於八旗官學生内擇其從前曾學算
　　　法資性相近而願學者不拘旗分選取漢人無
　　　論舉貢生童或世業子弟願入學者取同鄉京
　　　官印結具呈國子監㑹同管理算學大臣考試
　　　録用五年期滿學有成效者滿洲漢軍學生由
　　　該管大員㑹同欽天監秉公考取擬定名次咨
　　　吏部注冊遇本旗天文生員闕挨補天文生每
　　　旗滿洲二人漢軍一人向無䝉古今算學生既
　　　有䝉古六人為數無多應與滿洲算學生一同
　　　考送吏部按定名次歸本旗補用漢學生期滿
　　　並得考取舉人引
　見以博士用貢監生童以天文生用
　　　又議准算學生功課以
　御製數理精藴分為線靣體三部每部各限一年通
　　　暁七政共限二年其初學者由線部按次肄習
　　　填註課簿期于精熟月有課春秋有季考嵗終
　　　則算學㑹同欽天監大試分别勤惰去留
　　　四年
　命以算學𨽻國子監自是文移吏牘俱以監印鈐之
　　　稱國子監算學
　　　六年管理算學太僕寺少卿成徳等奏准滿洲
　　　䝉古漢軍算學生俱與八旗官學生一體考試
　　　恩監又漢算學生中有由舉貢生員考取者得
　　　應鄉㑹試惟由童生考取者籍非順天則無考
　　　試之例但既在學肄業不能囬籍考試應照八
　　　旗官學生之例亦准其考試恩監
　　　十年欽天監奏准將肄業天文生二十四名交
　　　與算學館附學肄業又選學業有成之算學生
　　　協同教習分教一應訓課應試考取天文生均
　　　與算學生同
　　　十二年定算學額設教習二人外添設協同分
　　　教三人教習未滿五年分教未經實授遇有升
　　　任仍留教習令滿五年奏准議叙
　　　(謹按元明二代不立算學惟元世祖至元六年/令䝉古子弟習算見於續文獻通考明太祖洪)
　　　(武二十五年令國子生習算見於明太學志又/宣宗實録載宣徳四年曾令國子監諸生習算)
　　　(而考厥由来止以歴事諸生不通算數俾之畧/為肄業足以清釐公牘而已教之不専課之無)
　　　(法與今國子監算學設官専習/者逈不相涉故㮣從刪削云)
　
　
　
　
欽定國子監志卷三十七
欽定四庫全書
欽定國子監志卷三十八
　　生徒四
　　勲廕
　　　國子監肄業廕生有三曰恩廕凡職官恭遇
　覃恩特
　詔廕子文職在京四品以上官在外三品以上官武
　　　職二品以上官並送一子入監讀書三年期滿
　　　聽銓曰特廕凡内外大臣宣力有年特邀
　寵命廕一子入監讀書六月期滿聽銓曰難廕凡職
　　　官殁于王事者按所任應陞品級加贈並廕一
　　　子入監讀書六月期滿聽銓定例三品以上子
　　　孫為廕生三品以下子孫為廕監生世爵與宗
　　　室覺羅一體與廕凡廕生承廕必以適長子孫
　　　適長子孫已仕或有故始廕適次子孫無適始
　　　廕庶長子孫嫡庶皆無始廕弟及兄弟之子應
　　　繼其祀者凡子孫在
　恩詔後始生及縁事治罪者均不得承廕
　　　順治元年定漢人䘏廕生難廕生考滿廕生坐
　　　監以六閲月為滿恩廕生官生以二十四月為
　　　滿又滿洲䝉古漢軍廕監生十嵗以上入監讀
　　　書俟至十八嵗考試咨部
　　　三年定官員殉難者俱照本官應陞品級酌加
　　　贈廕委署者不議䘏
　　　八年定職官不論現任及丁憂給假候補者俱
　　　照職銜予廕
　　　九年定内外滿漢三品以上官三年任滿勤事
　　　以死者俱准贈銜廕子
　　　十一年祭酒固爾嘉渾奏准覺羅廕生廕監生
　　　視各官恩廕生例送監讀書期滿送宗人府按
　　　品銓授
　　　十六年
恩詔凡䕶軍統領副都統侍郎以上之子俱為廕生其
　餘各官之子俱為廕監生
　　　又定各官非現任者不廕包衣佐領下官員不
　　　與廕
　　　又定八旗當承廕之子孫未承廕之先曽縁事
　　　鞭責者不得廕
　　　康熙三年定滿漢各官縁事革職其廕子未仕
　　　者停廕已仕者照舊供職降調之員即未仕者
　　　亦不停廕
　　　又定三品以上病故官不贈廕
　　　又定滿漢各官廕生廕監生已得官職及科目
　　　中式者不得補廕
　　　四年定
恩詔得承廕者先送國子監讀書後授官職
(㫖滿洲謹案順治元年奉清書或讀漢書及漢官子弟/      官員子弟有願讀)
　(願讀清漢書者俱送入國子監嗣後十三年停止四/    品以上官送子弟入監十六年停止四品以下)
(命廕生官生入監至是始/      方得入監焉)
　　　六年定各官不論加級及宫保各銜俱照實俸
　　　廕子
　　　又定各官廕生廕監生俱核明予廕以後稱遺
　　　忘請補廕者不准給
　　　十年定官員文職既革尚餘武職者仍得留廕
　　　十二年定以原品解任食俸官員各視其品秩
　　　廕子
　　　又定凡八旗漢軍廕生廕監生或通清文或兼
　　　通清漢文願于部院衙門錄用者移送國子監
　　　考試于䇿論判語酌量出題並令繙譯清漢文
　　　一篇嚴加闗防彌封各卷擇文理優通者送吏
　　　部銓用未取者還官學讀書其滿洲通漢文廕
　　　監生不與試至十三年停止考試策判
　　　十三年定漢軍漢人各官廕監生俱聽國子監
　　　考試文理優通者咨部銓用其吏部考試之例
　　　停止
　　　二十二年定覺羅廕生監生由國子監考試移
　　　送吏部銓用
　　　三十九年定各廕生廕監生由直省督撫及所
　　　司衙門題奏送監讀書年滿咨部銓用
　　　雍正元年定廕生廕監生内除願就武職行走
　　　者照所得品級隨旗行走外其現在通曉文義
　　　者交與吏部分給各部院試騐行走其未能通
　　　曉而學習文義者將十五嵗以上送國子監讀
　　　書年滿學成移咨吏部彚齊十人奏
聞依次均分各部院學習行走按班銓用有幹練者堂
　　　官即行具題照品即用尋又
諭大臣等所得廕生廕監生内二十嵗以上者分給各
　部院學習行走外省大臣各官得廕之廕生廕監生
　有願在家讀書者以聞
　　　又定廕生廕監生俱于到部時考試繙譯寫字
　　　再行分部其世襲官員所得三品廕生内考試
　　　有列優等者賜以所應得原品
　　　二年以廕生廕監生缺少壅滯不得補用
命查明年二十以上者題請考試其在外省有願來京
　　　考試者聽
　　　又
命世職一品二品者俱視三品職官例予廕
　　　七年定各項廕生廕監生有二三人到部即考
　　　試履厯進
　　呈引
見
　　　乾隆元年
　令八旗世職年二十以上者分撥各旗官學讀書每
　　　學増設漢教習一人並各撥教射教習一人教
　　　之
　　　三年定八旗世職入官學讀書者三年期滿引
　見錄用其有雖滿三年而年未及二十者仍留學讀
　　　書
　　　四年定文武官廕生廕監生未甞出仕中式而
　　　病故及以病殘廢者均許别將
　詔前所生子孫由部核明奏聞補廕仍計原廕廕生
　　　予廕之年月選授其承廕監生已得官職及科
　　　目已中式者不得補廕已補而又病故殘廢者
　　　不得復行請補再文武官廕生廕監生肄業期
　　　滿由監咨部除已經補用外其注册而未授者
　　　得廕之官革職則子孫奪廕其左遷而尚餘微
　　　職者所廕免革若得廕之官革職復還原職或
　　　還職後别縁事左遷及革職後奉
　特㫖起用品與原秩相當或在原品上者均許其將
　　　原廕之子孫咨部奏聞還其原廕倘原廕之人
　　　殘廢病故或于奪廕後業經出仕中式者聽其
　　　别將
　詔前所生子孫咨部具題補還原廕仍照先時予廕
　　　年月注册銓用
　　　十一年定廕生到部試以古論及時務䇿奏請
　欽派大臣閲卷恭呈
　御覽其文理優通議論明暢者照例辦理荒謬者發
　　　回讀書三年後再行考試閲卷大臣即于摺内
　　　聲明停其引
　見
　　　十二年定廕生到部守候已逾三月尚無續至
　　　者即奏請考試引
　見
　　　十七年定八旗世職既于兩翼設官學以訓之
　　　應將現在于國子監所屬之官學肄業者咨回
　　　各旗並裁八旗官學增設之漢教習其弓箭教
　　　習亦令囘本旗别用
　　　三十四年奉
　上諭内外文武大臣皆分職任事為國宣力分應予
　　廕世爵公侯伯等祖父勛庸懋著錫慶承家即照
　　一品予廕亦與延賞之義相符若子爵男爵之一
　　品二品或先世績本稍微或承襲久而遞減平日
　　並無職任不過朝期上班及本旗應差不應與内
　　外大臣公侯伯等一體予廕着照雍正二年
諭㫖子爵視三品官男爵視四品官下部議行
　　勲廕附
　　　元
　　　至元二十五年修國子監以居胄子(續文獻/通考)
　　　(謹案元史選舉志太宗六年命侍臣子弟十八/人入學世祖至元七年命侍臣子弟十有一人)
　　　(入學八年選胄子托克托穆爾等十人肄業國/學俱在二十四年未修國子監以前附識于此)
　　　至元二十七年勅從臣子弟入國子學(同/上)
　　　大德八年増置國子生選宿衛大臣子弟充之
　　　(同/上)
　　　至大二年擇衛士子弟充國子學生(同/上)
　　　至治元年命世家子弟成童者入國學(同/上)
　　　(謹案元史世祖至元八年始立䝉古國子學于/隨朝百官及集賽台官員選子弟俊秀者入學)
　　　(大抵元之世胄俱入此學而不在集賢院所/屬之國子學也故稍載崖略以存一代規制)
　　　明
　　　明初因前代任子之制文官一品至七品皆得
　　　廕一子以世其祿後乃漸為限制在京三品以
　　　上方得請廕謂之官生出自特恩者不限官品
　　　謂之恩生或即與職事或送監讀書既從廕叙
　　　由提學官考送部試如貢生例送入國子監(明/史)
　　　(選舉/志)
　　　成化三年令大臣三品以上子孫許一人送監
　　　照監例出身從助教李坤請也給事中李森以
　　　為不可帝諭責其刻薄第令非厯任年久政績
　　　顯著者毋得濫叙(續文獻/通考)
　　　(謹案明自宏治以後凡京官三品以上已經考/滿許一子廕叙免考送監惟未及一考及有過)
　　　(劾退或年逺而由雜流出身者乃不許廕其廕/子未仕物故許其補廕無子者許廕繼嗣之子)
　　　(若例得廕子而先没者許其子孫陳乞其中亦/有有子而願廕其姪者或有以廕而舉于鄉復)
　　　(以其次子補廕者有以嫡子之子補叙至孫曽/者凡登極冊立邊功加恩及常典之外私情陳)
　　　(乞皆得予廕世祿之子由此冐濫梯榮/其卓然有勲業可紀者葢什不一二焉)
　　　成化十年令公侯伯初襲授者送監讀書祭酒
　　　循學規以教之惰不率者以聞(辟雍/紀事)
　　　(謹案明太祖洪武元年命品官子弟充國子生/三年命功臣子弟悉入監五年命年㓜勲臣及)
　　　(武官子弟初襲爵者悉入監辟雍紀/事所載葢循舊例而復加申明也)
　　　成化十八年禮部奏請廕生入監必先試經書
　　　大義非優通者勿許(續文獻/通考)
　　　宏治十八年定例東宫侍從官講讀年久輔導
　　　有功者殁後子孫乞恩禮部奏請上裁(明史選/舉志)
　　　正德元年定東宫侍從官年勞已及三年者一
　　　子即授試中書舍人習字未及三年者一子送
　　　監讀書(同/上)
　　　正德八年定東宫侍班官三年者一子入監(同/上)
　　　正德十六年定例文武官死于忠諌者一子入
　　　監(同/上)
　　　(謹案建文元年以呉雲死節雲南録其子為國/子生是為恩生之始後守土官死節皆得廕子)
　　　嘉靖元年令公侯伯未經任事年三十以下者
　　　送監讀書尋令已仕者亦送監(同/上)
　　　萬厯十二年定例三品日講官雖未考滿一子
　　　入監
　
　
　
　
　
　
　
　
　
欽定國子監志卷三十八
欽定四庫全書
欽定國子監志卷三十九
　　生徒五
　　鄉試
　　　凡鄉試前一年國子監預咨各旗貢監生願應
　　　鄉試者取本旗文結並各省督撫轉飭州縣曉
　　　諭貢監生願赴京鄉試者取本籍文結均于鄉
　　　試年二月本生親賫到監肄業其閩粤滇黔四
　　　川湖南許展限于四月到監其在監肄業諸生
　　　即于四月中旬錄科先期令各生報明年貌三
　　　代經書籍貫官民字號典簿㕔查騐貢單執照
　　　具册呈堂上官考試五月以後錄八旗官學教
　　　習一次八旗貢監一次由貢監出身之候補候
　　　選各官一次
　　武英殿校錄各館謄錄及各學教習一次候補候
　　　選各官由吏部送監錄科校錄謄錄教習由各
　　　本處送監錄科又小京官筆帖式由各衙門送
　　　監錄科天文生由欽天監送監錄科又各生肄
　　　業期滿及告假回籍為時未久者六堂官騐明
　　　親供互結一體錄科均免考到其各省貢監生
　　　親賫本籍文結先行考到如係正途貢生及本年
　　　新捐貢監生取具同鄉六品京官印結雖無本
　　　籍文結亦許収考又各省督撫學政順天府府尹
　　　府丞咨送幕友京外各官咨送隨任讀書之子
　　　孫同胞兄弟同胞兄弟之子孫無論正途俊秀
　　　均許收考凡各項文結俱由典簿㕔收納㕔官
　　　騐明貢單執照呈滿漢司業輪次考到試以四
　　　子書藝經藝各一篇考到既取典簿㕔分撥諸
　　　生于六堂出榜曉示移付各堂諸生各具親供
　　　及同考五人互結呈各本堂官騐明存案付典
　　　簿㕔呈滿漢兼管監事大臣祭酒輪次錄科試
　　　以四子書藝一篇五言八韻詩一首䇿一道錄
　　　科之日各給親供格式一幅令本生自書三代
　　　年貌經書籍貫官民字號與試卷並交收卷官
　　　俟錄科發榜之後典簿㕔核對無悞分省分旗
　　　分别官民字號詳列清册隨錄隨送俱照定例
　　　于鄉試前十日送畢不得過限凡貢監生籍𨽻
　　　八旗者合八旗生員統計共中式三十四名滿
　　　洲䝉古試卷編滿字號漢軍編合字號奉天直
　　　𨽻山東河南山西陜西甘肅為北卷共中式三
　　　十六名試卷編北皿字號江南江西福建浙江
　　　湖南湖北為南卷共中式三十六名試卷編南
　　　皿字號四川廣東廣西雲南貴州為中卷每二
　　　十名中式一名試卷編中皿字號南卷北卷每
　　　中式舉人五名例中副榜一名文職京官各京
　　　堂科道翰林院官自編修檢討庶吉士以上詹
　　　事府官自中允贊善以上外官自藩臬以上武
　　　職京外各官二品以上其子孫同胞兄弟同胞
　　　兄弟之子均為官卷試卷編官字號仍分南北
　　　籍每十五名中式一名其不及十五名者仍歸
　　　民卷試卷與直省貢監生槩編民字號凡考到
　　　三次不取者不得復考錄科不取者許錄遺一
　　　次錄遺不取者不得復考
　　　(謹案鄉試各項事宜俱遵現行則例/開載其厯年増定章程附誌于後)
　　　順治二年定國子監肄業貢監生俱聽監臣考
　　　選錄送鄉試臨場不許改名改經
　　　是年
敕直省甄文行兼優生員送監肄業禮部奏准聽監臣
　　　考課仍以貢監名色彚送鄉試
　　　又定國子監諸生鄉試中額八十六名
　　　(謹案前明南北各有國子監北監生額中四十/八名南監生額中三十八名我)
　　(朝并南籍諸生中額于京/  師國子監故有是數)
　　　八年
世祖童皇帝視學廣本科順天鄉試國子監諸生中額
　　　十五名
　　　九年
世祖章皇帝視學廣本科順天鄉試國子監諸生中額
　　　十五名
　　　十一年量定鄉試副榜名數以各省大小為額
　　　漢軍五名順天二十名江南十二名江西十一
　　　名福建浙江湖廣各十名山東河南各九名山
　　　西陜西四川廣東各八名廣西六名名次前列
　　　者送監充監生其前列以文字優長為主不拘
　　　經房仍將送監硃墨卷解部磨勘冐濫者考官
　　　叅處
　　　十四年定各省監生在部候選各衙門厯事及
　　　恩㧞嵗貢副榜官廕在監者一體科舉應試惟
　　　例監生于本年援納者不准應本年試
　　　又定國子監諸生中額照南北分卷直𨽻八府
　　　延慶保安二州遼東宣府山東山西河南陜西
　　　四川廣西為北卷試卷編北皿字號江南江西
　　　福建浙江湖廣廣東為南卷試卷編南皿字號
　　　照應試生多寡之數各定中額
　　　十六年定監生援納在前而部文劄監于科舉
　　　年方到者仍許應試
　　　十七年減順天鄉試中額國子監諸生中額祗
　　　存四十三名
　　　康熙八年
聖祖仁皇帝視學廣本科順天鄉試南北皿字號中額
　　　八名
　　　三十二年定各省捐常平倉事例監生准應順
　　　天及本省鄉試
　　　三十五年稽察北闈冒籍先是在監肄業者願
　　　應鄉試取京官印結在吏部候選者由吏部送
　　　監仍取京官印結即許錄科未免濫收滋弊至
　　　是部議准惟雲南貴州四川廣東廣西福建湖
　　　南甘肅八省仍取正印官印結或同鄉官保結
　　　許與錄科其餘各省非取本籍地方官印結即
　　　不准收
　　　是年增順天鄉試南北皿字號中額十四名
　　　三十九年定各途貢監生由監鄉試者國子監
　　　收錄分别官民卷
　　　又定各途貢監生有願在監入場者俱由監録
　　　取祭酒等力行考課之法平日考課不缺者方
　　　准鄉試若臨期始到不許入場
　　　四十一年増順天鄉試南北皿字號中額八名
　　　四十二年
詔廣四十四年順天鄉試南北皿字號中額七名
　　　五十年增順天鄉試南北皿字號中額十三名
　　　五十三年定各省貢監生願赴京闈者于鄉試
　　　前一嵗取本籍印文到部劄監
　　　六十一年定貢監生自鄉試本年正月為始月
　　　課季考無缺仍取連名互結並本堂助教等官
　　　結狀方許入場有頂冒者事覺論如律
　　　雍正元年
詔廣本科順天鄉試南北皿字號中額二十名
　　　(謹按時中省廣額二十名/順天鄉試南北皿視此)
　　　二年
世宗憲皇帝視學廣本科順天鄉試南北皿字號中額
　　　十八名兼習五經者復加中四名
　　　又定欽天監監生生員入貢監中編皿字號應
　　　鄉試
　　　六年禮部議准外省貢監生令本籍地方官取
　　　本生地隣甘結加具印結付本生親賫到監倘
　　　由府司轉達恐各生守候需時應照定例令州
　　　縣核給印文
　　　七年
命貢監生員考取小京官筆帖式者得一體鄉試
　　　又
諭各省㧞貢來京者准以貢單應北闈鄉試其各館修
　書願應試者取同鄉京官印結移送順天府鄉試續經
　　　監臣奏准㧞貢等並取同鄉官印結送監查明
　　　錄科移送順天府鄉試
　　　又禮部覆准生員俊秀援例入監或送監讀書
　　　或在籍准作監生其不應試者往往于鄉試年
　　　以監照借人頂名入場應飭各省于捐納後行
　　　文取結時即令其親書不應試三字于結以便
　　　查騐
　　　又酌定現在肄業生在雍正六年未經定例以
　　　前到監者仍照舊例取具同鄉官印結五生連
　　　名互結由監察核移送順天府鄉試
　　　八年增設闕里
　　聖廟執事官定其品級
命衍聖公于孔氏子孫内選擇人品端方威儀嫻雅者
　　　報部充補若屆鄉試之年有情願入場者准以
　　　監生入場應試
　　　九年户科給事中周祖榮奏准八旗貢監生僅
　　　取馬步箭合式即准應試誠恐文理荒疎者亦
　　　得倖進應令國子監𫝊示八旗貢監生照例錄
　　　科
　　　十二年定貢監生願赴京闈者無論逺近各省
　　　俱照定例取具本籍地方官文結送監
　　　乾隆元年尚書兼管監事楊名時奏准本年在
　　　京新捐貢監生果係臨場期迫本籍途逺不能
　　　取地方官文結者應令取同鄉官印結並取同
　　　考五人互結錄科送考
　　　又奏准應試諸生久寓京師覔館授徒勢難囘
　　　籍起文嗣後如上科有本籍文結到監應過鄉
　　　試有案可稽者准令取具同鄉京官印結五生
　　　互結錄送鄉試
　　　又定順天鄉試貢監向編皿字號者照㑹試分
　　　南北中卷奉天直𨽻山東河南山西陜西為北
　　　卷編北皿字號江南江西福建浙江湖廣廣東
　　　為南卷編南皿字號照舊額各中式三十九名
　　　外其四川廣西雲南貴州别為中卷編中皿字
　　　號每十五名取中一名零數過半許加中一名
　　　如綜計中卷人數不及十五名仍附入南卷毋
　　　庸别編中卷
　　　三年
　上親詣
　　先師廟行釋奠禮廣國子監諸生本科鄉試中額
　　　十八名
　　　又定八旗官學生考取恩監者准錄科應鄉試
　　　六年定漢算學生考取恩監者准錄科應鄉試
　　　又左都御史兼管監事劉呉龍奏各省常平及
　　　陜甘二省遵例捐納之監生取有實收而捐册
　　　未經到部不及換照向無應鄉試之例今諸生
　　　多有賫本籍文結或同鄉京官印結赴監籲請
　　　者得
　㫖許其錄科應鄉試嗣後例監得以實收應試
　　　又定順天鄉試廣東貢監生入中卷編中皿字
　　　號其中額照舊例計算
　　　九年酌減順天鄉試中額南北皿字號卷各減
　　　三名中卷皿字號向例每十五名取中一名酌
　　　改二十名取中一名又兵部侍郎舒赫德奏准
　　　貢監生錄科應令國子監官嚴加甄别務擇三
　　　場俱優者方准錄送不得冒濫
　　　十六年
　命明年二月舉行
萬夀恩科侍郎兼管監事觀保奏准稍擴成例如諸生
　　　于乾隆十二年鄉試曽取本籍文結而十五年
　　　取同鄉官印結應試者
恩科准仍取同鄉官印結錄送至本年新捐各生途遥
　　　期迫向例准據京官印結送考今十六年在京
　　　新捐貢監生去明年三月鄉試為期亦近請如
　　　本年新捐生之例又諸生有依親就館不及囘
　　　本籍起文者准取所在地方官文結錄送其正
　　　科鄉試並不得援以為例
(萬夀恩謹案乾隆二十五年三十五年恭遇/      科均照此例)
　　　十七年定順天鄉試官卷中額南皿字號二名
　　　北皿字號二名凡應試不及十人改入民卷
　　　十八年祭酒陸宗楷奏准順天直𨽻貢監生定
　　　例由學臣錄科惟在監肄業者由監録送若一
　　　概收考恐見斥于學臣者復求錄于監臣嗣後
　　　除肄業貢監生外應概不准收錄
　　　二十年
　詔來嵗江蘇報捐生員俊秀有願應試者若必咨部
　　換照方准入場往返動需經月著照乾隆十六年
　　浙江事例准以實收應順天各省鄉試其各省赴
　　江蘇報捐者亦如之
　　　二十一年平定凖噶爾囘部
　詔廣本科順天鄉試南北皿字號中額七名
　　　又祭酒陸宗楷等奏准甘肅報捐生員俊秀例
　　　將實收換給部照由本籍起文赴監方准録送
　　　惟是貢監換照例須季册到部後始行給發迨
　　　册到換照闈期已促不及囘籍起文請照在部
　　　新捐之例取同鄉官印結准得錄科
　　　二十二年
　詔國子監官於諸生録科時嚴加察騐以杜假冒濫
　　行收考者錄送之官議處
　　　二十三年定順天鄉試官卷中額南北皿字號
　　　照中省以十五名取中一名
　　　三十五年禮部覆准廣西學政童鳯三奏舉貢
　　　監生改習經書之例永行停止嗣後貢生生員
　　　及捐納貢監生曾應本年鄉試者令各衙門查
　　　現年所習何經登册備案其新捐貢監及新進
　　　各生皆以初次進場錄科册註某經為定如有
　　　私行改經者察出照例治罪
　　鄉試附
　　　元
　　　皇慶二年中書省定科場條目國子監學嵗貢
　　　生員及伴讀出身並依舊制願試者聽中選者
　　　於監學合得資品上從優銓注(元史選/舉志)
　　　(謹案元初耶律楚材史天澤並請以科舉取士/事俱中止是年始定科塲條目明年舉行鄉試)
　　　(又明年舉行㑹試國子生例與天下舉人同試/禮部不須鄉試也然其為科目進身則一故錄)
　　　(之以存一/代規制)
　　　至正二年廷試舉人賜進士及第進士出身同
　　　進士出身凡七十八人内國子生員十八人䝉
　　　古人六名從六品出身色目人六名正七品出
　　　身漢人南人共六名從七品出身(元史百官/志附錄)
　　　(謹案仁宗皇慶四年始行㑹試至順帝至元元/年罷至正二年復行之是後㑹試榜額或有増)
　　　(損而所取國子生員並以十八人為定額惟至/正二十六年㑹試國子生加取至二十人並優)
　　　(其除授品秩而元之設科亦止于是嵗矣又案/㑹試額取國子生十八人係至正二年所定續)
　　　(文獻通考誤以為至元六年不知是/年正罷行科目且紀元已改至正也)
　　　至正三年詔國子生下第不中者同終場下第
　　　舉人例授山長學正(元史順/帝紀)
　　　(謹案續文獻通考載此/制作至元六年亦誤)
　　　至正八年中書省奏國子監學每嵗取及分生
　　　員四十人三年應貢㑹試者凡一百二十人除
　　　例取十八人外請再取副榜二十人内䝉古色
　　　目各四名前二名充司鑰下二名充侍儀舎人
　　　漢人取十二人前三名充學正司樂次四名充
　　　學錄典簿管勾下五名充舍人不願者聽其還
　　　齋(元史百官/志附錄)
　　　(謹案㑹試副榜選/舉志謂之備榜)
　　　明
　　　凡鄉試舉子擇國子生及府州縣學生員之學
　　　成者儒士之未仕者官之未入流者皆由有司
　　　申舉資性敦厚文行可稱者應之(明史選/舉志)
　　　(謹案此洪武十七年頒行之/制訖明世遵行故首録之)
　　　先是仁宗以近年科舉太濫命禮部翰林院議
　　　其額數至宣宗即位禮部奏定各省鄉試中額
　　　北京國子監及北直𨽻共中式五十人(兩朝/典故)
　　　正統元年南京祭酒陳敬宗奏言前吏部考除
　　　教職監生多僥倖列選不稱師模今後乞量寛
　　　解額以乙榜補之庶㡬誨導得人賢才無滯詔
　　　從之(辟雍/紀事)
　　　成化四年詔天下嵗貢生提學官考一等者方
　　　許與科舉(南雍/志)
　　　成化七年内閣吕原子㦂由廕監補中書舎人
　　　乞應順天鄉試給事中芮畿不可帝特允㦂請
　　　其後以廕授舎人者俱得應舉焉(明史選/舉志)
　　　嘉靖六年始命嵗貢生授教職三年教有成效
　　　者得與鄉試每省毋過五人(南雍/志)
　　　嘉靖二十二年禮科給事中陳樂請嚴順天冒
　　　籍之禁凡嵗貢援例監生止得一入京闈後但
　　　許本省應試而京闈鄉試如各省法唱名辨騐
　　　俾不得混冒(明太/學志)
　　　隆慶元年御史凌儒疏奏順天解額一百三十
　　　五名百名以收生員三十名以收監生五名以
　　　收雜流雜流無人多歸於監遇有嵗貢常痛抑
　　　之致例生多而貢生少竟成偏重之弊今後不
　　　得以嵗貢多而故抑如無雜流以四名歸學一
　　　名歸監公同酌議勿徇已私帝可其奏(辟雍/紀事)
　　　(謹案洪熙元年定順天鄉試中額五十名宣德/中増至八十名正統中増至一百名景泰四年)
　　　(増為一百三十五名明史選舉志云慶厯啓禎/間直𨽻試額始增至一百三十餘人與辟雍紀)
　　　(事所載互異/附誌於此)
　　　隆慶元年提學御史耿定向請監生勿用皿字
　　　號以杜闗節下禮部議行是科秋試監生中式
　　　者僅八人諸生大譁遮典試王希烈孫鋌道敺
　　　之祭酒吕調陽及䑓省各有疏叅論諸生互有
　　　異同喧呶莫辨詔刑部尚書孫植鞫之植謂祭
　　　酒専職即所奏姓名僉同者坐戍遇詔赦宥各
　　　衙門屬風聞一無所問讞上從之祭酒調陽免
　　　究司業金達罰俸二月監生編號如初(同/上)
　　　隆慶四年祭酒孫鋌請増解額命禮部確議之
　　　尋詔増順天中額十五名不為例鋌又請解額
　　　内監生例中三十名雜流例中五名如雜流無
　　　人請以監生補其額若監生已中三十五名更
　　　不許額外多取從之(同/上)
　　　隆慶四年禮科都給事中周詩奏請諸曹監生
　　　俱由國子監祭酒考送鄉試(明太/學志)
　　　萬厯二十二年增順天鄉試中額二十名二十
　　　五年又増順天鄉試中額十五名皆不為例(辟/雍)
　　　(紀/事)
　　　(謹案時以選貢/集太學者多也)
　　　萬厯三十四年御史孫居相以監生頗有懷挾
　　　請令科舉如舊制考選精通三場者方許入試
　　　不得濫取充數從之(同/上)
　　　萬厯四十三年禮部議増順天解額十名(同/上)
　　　天啓元年増順天鄉試中額二十名後不為例
　　　(同/上)
　　　(謹案時以登極恩/貢集太學者衆也)
　　　天啓三年禮部議恩例副榜每生員中百名截
　　　二十名監生五十名截十名為副榜廩凖貢監
　　　監凖貢選不得溢額以滋倖濫從之(同/上)
　
　
　
欽定國子監志卷三十五
欽定四庫全書
欽定國子監志卷四十
　　生徒六
　　甄用
　　　各途貢監生
　　　在監貢監生肄業三年期滿有經明行修者得
　　　應薦舉留監三年奏請考試引
　見以知縣擢用其餘滿洲䝉古恩㧞副貢生咨部以
　　　七品筆帖式用例免考試漢恩㧞副貢生咨部
　　　以復設教諭用漢嵗貢生咨部以復設訓導用
　　　並得於雙月先用如本生有由本班應即選者
　　　仍歸即選之班銓用優貢廩貢均入嵗貢班捐
　　　納貢監不咨部漢軍貢生肄業期滿許簡選雲
　　　貴川廣州縣佐貳官餘並同漢貢監生
　　　滿洲䝉古各途貢監生許考選八旗七品八品
　　　筆帖式内閣貼冩中書䝉古新設外郎太常寺
　　　讀祝官贊禮郎鴻臚寺鳴贊各館繙譯清字謄
　　　録五年期滿議叙各照品級以筆帖式用漢各
　　　途貢監生許考選各館謄録五年期滿議叙恩
　　　㧞副貢生已就職或考職者以本職即用未經
　　　考職就職者以州同州判縣丞掣用肄業咨部
　　　之正途貢生仍以教職用嵗貢優貢捐納貢監
　　　生以主簿吏目用於期滿之前中式舉人者以
　　　知縣用
　　　滿洲䝉古正途貢生(恩㧞副嵗優各/貢生並為正途)許考選順
　　　天府學滿訓導由禮部考取分别正陪引
　見補授各官學滿教習由所司大臣奏請考取善繙
　　　譯者充補三年期滿引
　見咨部以應補之缺補用漢正途貢生許考選翰林
　　　院孔目由吏部奏請考試試題用論一篇
　欽派大臣閱卷進呈
　欽定補用
　　景山覺羅及八旗官學漢教習均由禮部奏請考
　　　試試題用四書文一篇五言八韵詩一首並
　欽派大臣閱卷進呈
　欽定按次補用三年期滿由所司大臣按其勤惰定
　　　書考語引
　見請
　㫖以知縣教職分别銓選其任教習後中式舉人若
　　　進士者銓注尤速其以教職用者恩㧞副貢生
　　　均選復設教諭嵗貢生選復設訓導
　　武英殿録書由吏部奏請考取六年期滿議叙
　　武英殿校録由辦理四庫全書處咨取監臣録送
　　　亦六年期滿議叙均照所得職銜先用
　　　恩㧞副貢生願就直𨽻州州判及教職者漢人
　　　由督撫驗看漢軍由都統驗看均咨吏部通較
　　　年嵗先後循次銓用其嵗貢生之願就訓導者
　　　亦如之
　　　漢軍漢人各途貢監生均許考授職銜由國子
　　　監咨送例於子午夘酉郷試之嵗五月試之凡
　　　例貢例監生俱取本籍文結限三月内到監并
　　　取同郷六品以上京官印結二(一存監/一送部)恩㧞副
　　　嵗優貢生及由廪增附捐貢監生者與在監肄
　　　業諸生止取同郷六品以上京官印結二繩愆
　　　㕔查驗執照文結相符呈堂上官冊送各貢監
　　　生俱扣滿年限方准收考吏部奏請
　欽派大臣試以四書文一篇判一道入選者恩㧞副
　　　貢生一等以州同用二等以州判用三等以縣
　　　丞用嵗貢優貢例貢例監生一等以主簿用二
　　　等以吏目用均歸雙月選用其已經就職及肄
　　　業期滿咨部者不得與焉
　　　(謹按國子監貢監生甄用各途均就現行/則例開載其歴年增定章程附載於後)
　　　順治二年以銓選需人
命各省貢生免其赴監肄業於毎年四月十五日
　　廷試後即行授職上卷以知州用上次卷以推官
　　　知縣用中卷以州判縣丞教職用
　　　十年定貢監生願考中書者國子監列名送吏
　　　部彚考
　　　十一年科臣孫柏齡疏請復貢生坐監之制部
　　　議遴貢生中英年者送監肄業滿日撥厯聽吏
　　　部㑹同内院禮部公同考試以定職銜其嵗貢
　　　願就教職者咨送吏部㑹同内院
　　廷試得
㫖允行(是為考/職之始)
　　　十三年定吏部彚考中書於舉人貢生内擇文
　　　優學博者補撰文中書貢監生員内擇辭達字
　　　工者補辦事中書
　　　十四年定貢監生
　　廷試上卷以知縣用中卷以州同州判縣丞用
　　　十五年祭酒固爾嘉渾奏准積分法以一年為
　　　限恩㧞嵗副貢生積分及格者咨送吏部厯滿
　　　考職照教習貢監生例上上卷以通判用上卷
　　　以知縣用例監積分及格咨部厯滿考職許與
　　　不積分貢生一體
　　廷試每百名取正印官八名餘俱以州縣佐貳官
　　　用
　　　又定副榜貢生三科不第後方准考職
　　　十六年定厯事肄業諸生送考辦事中書舎人
　　　十七年定八旗教習止用恩㧞嵗副貢生考補
　　　官生廕生例監例貢生均不許考選是年停止
　　　積分法貢監俱不撥厯
　　　康熙元年定貢監生肄業期滿國子監咨部考
　　　職以州同州判縣丞用
　　　二年定内閣撰文辦事中書遇有缺出國子監
　　　咨送貢監生中英年端品文優字工者八名吏
　　　部考取正副二卷題請
欽定
　　　三年定内閣中書缺出於未考職之貢監生内
　　　考選字畫端楷者録用凡在監肄業者均得遴
　　　選不復限以考試人數
　　　又定正途貢監生考職専以州同用例監生考
　　　職以州同州判縣丞分别用
　　　又定肄業恩㧞嵗副貢生補八旗官學教習期
　　　滿者以知縣州同用
　　　四年罷恩㧞嵗副貢生補用八旗教習以官廕
　　　准例監生未經考職者考補
　　　六年
詔八旗教習有缺於恩㧞嵗副官廕生内考取數未足
　者准取准例監生
　　　又都察院左都御史王熙奏准舉人願就教習
　　　者請與貢監生一體考試試題論二首䇿一道
　　　彌封試卷即日取定文理荒踈者不得濫取
　　　又御史李棠奏准監生考補中書三年後即升
　　　部郎遷陟太優請罷其例
　　　八年
詔各省鹽場大使有缺令祭酒等保舉在京㧞貢生送
　部揀選
　　　九年
命選國子監㧞貢生三十員同庶吉士赴陜西宣諭化
　　　導
　　　又定例貢例監生充教習期滿者兼除布政司
　　　經厯理問轉運判官
　　　十年開館纂修
世祖章皇帝實録需用漢字謄録令國子監遴善書監
　　　生送部考選轉送内閣又令禮部選滿漢貢監
　　　善書者送翰林院考取具奏所取不拘真草何
　　　家亦不論多寡選取彚送(是為貢監生考/選謄録之始)
　　　十二年罷舉人官生廕生准例監生考取八旗
　　　官學教習仍以恩㧞嵗副貢生考補
　　　二十年
命考取善書監生㳟繕
太宗文皇帝實録
　　　二十三年定八旗監生得考取清漢文筆帖式
　　　二十六年罷嵗貢生
　　廷試之例令各省學政循次考准咨部補授訓導
　　　捐納嵗貢生亦聽考送補授尋又定捐納嵗貢
　　　生以復設訓導用
　　　五十七年定各省貢監生赴京考職取地方官
　　　印結及各生里隣結狀撫臣給咨送部惟在監
　　　肄業者得由國子監取本生親供加以同郷京
　　　官印結保送赴部九卿公同考試如試卷與親
　　　供字迹不同者察出治罪凡由恩貢及廩生中
　　　式副榜者滿六月得與考職由増附中式副榜
　　　及嵗貢生滿八月得與由廪生㧞貢及由廪生
　　　捐貢者滿十四月得與由增附抜貢及由増附
　　　捐貢者滿十六月得與由俊秀捐貢及四品廕
　　　監生滿二十四月得與俊秀監生自捐監月日
　　　為始滿三十六月得與俱得計閏餘不得送試
　　　五十九年定八旗監生能書清文者簡選清字
　　　中書舎人
　　　雍正元年
命考取善書監生十二人㳟繕
聖祖仁皇帝實録
　　　又
命各司月摺俱兼漢字具奏選八旗佐領下貢監生能
　　　書漢字者補内務府漢字筆帖式總管等議准
　　　俟其任職五年後貢生授七品筆帖式者以知
　　　縣用監生授八品筆帖式者以通判用
　　　又定滿洲䝉古漢軍貢監生俱許考取筆帖式
　　　又吏部議准貢監生考職請詳列九卿翰林等
　　　官職名奏請
欽㸃閱卷官出題考試吏部司員按名察對如字跡不
　　　符聲音不合者卷不送閱必實係本生應試者
　　　始將試卷封送試官較閱各照其應得職銜取
　　　定甲乙吏部先期行文國子監並各省督撫嚴
　　　核給咨令各生親賫赴部投文驗到方准考試
　　　八旗貢監生由都統咨送如有假冐代替諸弊
　　　本籍出結官暨加結轉申給咨等官並議罰有
　　　差出結之同郷京官咨送肄業生之國子監官
　　　咨送八旗貢監生之都統叅領佐領罰亦如之
　　　其貢監生考定職銜即給與執照吏部行文各
　　　直省令州縣有司籍記之俟截取時地方官取
　　　諸生執照與部咨核對符合者給咨聽選稍有
　　　不符及審有假冐代替諸弊咨部斥革治罪
　　　又定漢軍貢生由本旗都統漢人由本省督撫
　　　選年力强盛者造冊送部以直𨽻州州判缺掣
　　　籖選用並令其赴京引
見與學止教諭較俸升轉
　　　又定各省教職由生員捐納貢生者教諭改以
　　　縣丞用訓導改以主簿用
　　　三年定舉人選㧞副榜貢生考補
　　景山教習三年期滿引
見送部分班銓選
　　(景謹按康熙二十五年始設是始以舉人貢生考/  山官學専用進士教習至)
　　　(補甄/用)
　　　又定覺羅學漢教習於舉人貢生内考補
　　　又定由廩生捐納之貢生仍照捐納日期先後
　　　按次以復設訓導用不必以主簿改授
　　　四年増設順天府滿訓導一員由恩㧞嵗副貢
　　　生赴禮部具呈考取正陪送吏部引
見補用
　　　又定雲南貴州四川廣東廣西福建等省教職
　　　途逺艱於赴部應將進士舉人恩㧞副嵗貢生
　　　及捐貢生照科分名次及所捐雙單月先後日
　　　期開列選法截定人數填給執照教職有缺令
　　　各省督撫以次升選仍照例考試令其到任月
　　　一奏之並將各員履厯到任日期原發執照按
　　　季彚冊送部察核
　　　又定八旗漢文助教員缺以閒散文舉人及副
　　　榜中式久者毎旗咨取十人由文舉人及副榜
　　　出身之俸深筆帖式每旗𫝊取五人清文助教
　　　員缺於清文俸深筆帖式内每旗𫝊取十人令
　　　國子監㑹同翰林院㳟請
欽定題目閱取文理繙譯字跡優者進呈
御覽吏部照例注冊遇缺擬正陪引
見仍不限旗分惟按考取名次補用照例論俸陞轉
　　　又定各省恩㧞副貢生已就教職者令學臣於
　　　嵗科兩試事竣㑹同督撫與嵗貢生一例驗看
　　　造冊送部銓選年老者以原品休致
　　　五年定八旗教習報滿除去肄業之期以莅教
　　　習任三十六月為滿
　　　又定欽天監滿洲漢軍天文生缺歸入月選令
　　　考取之繙譯監生等與筆帖式缺一例掣補
　　　六年吏部議准刑部尚書勵廷儀奏向例考職
　　　國子監止據直省地方官文結轉行咨送其賫
　　　文赴考本生實難辨識嗣後考職並令投具親
　　　供取同郷六品以上京官識認印結同郷同考
　　　五人連名互結書明並無假冐頂替重考字様
　　　有犯此者許出結互結之人首告治罪知情不
　　　舉者並請嚴治考試之日編次字號列坐代作
　　　者御史察出叅處
　　　又定䝉古貢監生能繙譯滿洲䝉古字語者由
　　　部㑹同理藩院考試理藩院䝉古筆帖式按期
　　　補用
　　　七年
詔舉人教習係應選知縣之人照常銓選外其貢生等
　長於訓課未必嫻於吏治若概用為知縣不但吏治
　無益而各生不能任職致干叅劾亦非成全之道嗣
　後各處教習貢生期滿著所司衙門帶領引見或用
　為知縣或用為教職並候㫖因材器使著為例
　　　又定八旗監生考試隨印筆帖式補用
　　　又定八旗䝉古新設外郎准令漢軍監生通清
　　　漢文者選補
　　　十三年
詔肄業期滿監生二十四人以教職發直省任用
　　　乾隆元年祭酒國璉等奏准八旗助教有缺向
　　　例咨取各部院精通繙譯之筆帖式及繙譯舉
　　　人考試補授今八旗㧞貢生到監肄業與漢貢
　　　生學習漢文未嘗専心繙譯未可即以助教補
　　　授請嗣後肄業期滿者咨部以筆帖式分班銓
　　　選助教有缺准與各部院咨送人員一體考取
　　　漢軍㧞貢生仍准簡選雲貴川廣州縣佐貳官
　　　又定八旗貢監生官學生考筆帖式題於内閣
　　　新到通本内酌取一道
　　　又定八旗貢監生考試各館繙譯謄録取清文
　　　熟精者數十人註冊按名補用用畢再請考試
　　　又定各省㧞貢生
　　廷試列一等二等者九卿㑹同揀選由部引
　見簡用三等者劄監肄業其考取宗學等教習者三
　　　年期滿以知縣銓用其餘肄業期滿者吏部照
　　　例銓選
　　　又定未經就職之恩㧞副貢生考授佐貳一等
　　　選州同二等選州判三等選縣丞未經就職之
　　　嵗貢生考授佐貳一等選主簿二等選吏目並
　　　入於雙月班銓用聽其在籍候選未銓時仍得
　　　應郷試有願就教職者聽其已就教職及直𨽻
　　　州州判者不與焉捐納貢監生亦照嵗貢之例
　　　考取主簿吏目漢軍與漢人同
　　　是年㧞貢生引
　見奉
　㫖交吏部以知縣用者十八人願就佐貳教職用者
　　　五十人其餘歸國子監准作貢生
　　　二年
　恩詔貢生監生每年仍派大臣考定職銜照舊例送
　　　吏部銓選
　　　又定㧞貢初到部者概停簡選俱于考試後劄
　　　監肄業荒謬者議處其肄業期滿之㧞貢生有
　　　品學兼優者祭酒核實保薦引
　見簡用餘皆遵例銓補教職
　　　又定諸生肄業期滿國子監官擇學醇品卓者
　　　核實保薦留監三年引
　見請
　㫖是年本監官奏留期滿貢生暴煜鄒儒莊權三人
　　　又定太常寺暨
陵寢讀祝官贊禮郎鴻臚寺鳴贊等有缺凡滿洲副貢
　　　監生並得遴選太常寺鴻臚寺堂上官主之選
　　　定引
　見補授
　　　三年尚書張照奏准令國子監選肄業正途貢
　　　生善書者十人送
　　武英殿録書數年後酌量議叙
　　　又定貢監生於郷試年五月内考職文結務於
　　　三月到部
　　　又定鹽場藩庫大使有缺恩㧞副榜貢生得與
　　　舉人候選知縣考授州同州判縣丞候選直𨽻
　　　州州判等一體赴部遴選引
　見簡用嗣以舉人需次者多罷貢生鹽場藩庫之選
　　　又尚書兼管監事孫嘉淦奏准於八旗官學生
　　　中考其優者㧞為監生令入監肄業與㧞貢生
　　　同習明經治事期滿擇尤異者一體保舉引
　見
　　　四年大學士兼管監事趙國麟奏准本年肄業
　　　期滿者止二十餘人若概行引
　見則與原議不符就其中品學稍可觀者奏請亦非
　　　慎重之意請暫停引
　見之例嗣後如有才品學識迥異恒常者仍照原議
　　　核實保薦
　　　又定八旗肄業期滿㧞貢生奉
　㫖以筆帖式用者如不能繙譯准其但試清字考取
　　　者以各部繕本筆帖式用
　　　五年監臣以肄業期滿又留監三年之貢生鄒
　　　儒引
　見奉
　㫖以知縣用時莊權告假回籍暴煜考充教習後期
　　　滿引
　見亦以知縣用
　　　又定肄業監生期滿者國子監咨送吏部以主
　　　簿吏目分别考定職銜照考職年資名次挨選
　　　又定繙譯貢監生准考内閣貼冩中書舎人照
　　　筆帖式例給俸
　　　又定在各館修書暨在監肄業之漢恩㧞副貢
　　　生准考翰林院孔目
　　　八年尚書兼管監事劉吳龍等奏准八旗官學
　　教習期滿請於引
　見時分别等第以實心訓課著有成效者列為一等
　　　請
　㫖以知縣用仍留官學教習三年期滿准其即用訓
　　　課勤謹稍有成效者請
　㫖或用知縣或用教職仍歸原班銓選
　　　又定各館謄録照考試滿洲繙譯謄録之例貢
　　　監生均得與試吏部行文禮部國子監核明繕
　　　冊取具同郷京官印結送吏部俟
　欽簡大臣在
　　午門内考試遴取者按名補用六年期滿或全書
　　　告成奏請議叙其例在一等者就職考職人員
　　　准以應得之缺即用其未經就職考職者恩㧞
　　　副貢生以州同州判縣丞掣用嵗貢優貢生以
　　　主簿吏目掣用肄業已滿咨部候選教職者准
　　　輪班選用未議叙以前由諸生中式舉人者議
　　　叙以知縣用捐納貢監生以主簿吏目掣用其
　　　議叙在二等者銓用各酌减有差
　　　九年御史錢度奏准向來貢監生考職止分别
　　　等第凡成篇者盡行録取未免濫收請
　勅考試大臣務擇優通者酌取寧少毋多其餘概置
　　　不録
　　　又定各途考試除郷㑹生童考試在貢院外其
　　　餘俱在
　　午門諸處派䕶軍人等監視并於考取後嚴行覆
　　　試
　　(午謹按向例貢監生考職在院是年十月/  門乾隆七年以後改入貢)
　(詔各途考試俱在三十四年禮部議准御史五章阿/  午門諸處嗣於)
　　(朝奏一切人數在五十名以内仍照舊例在/  内考試)
　　(午門内考試遇五十名以外請照吏部考試候補/  筆帖式之例於貢院聚奎堂考試仍請)
　(簡派滿漢御史各一/    員以資彈壓)
　　　十年定
　　武英殿録書貢生照各館例六年議叙
　　　十四年監臣以肄業期滿奏請留監之監生蔣
　　　炳引
　見奉
　㫖以知縣用
　　　十六年御史楊勲奏准官學漢教習員缺向例
　　　祗由國子監堂官將現在肄業之恩㧞副優嵗
　　　貢生考取充補請嗣後照吏部揀選之例先期
　命大臣至監㑹同考取并將試卷彌封詳閲
　　　又定選㧞貢生由學政考取令㑹同督撫秉公
　　　掄選順天學政選㧞滿洲䝉古漢軍
　欽派大臣㑹同看驗奉天由府丞選㧞㑹同府尹看
　　　驗臺灣府由臺灣道選㧞移送福建學政㑹同
　　　督撫看驗給照赴部以應
　　朝考列在優等者照舊例簡選引
　見候
　㫖分别録用未入簡選及引
　見未用者俱劄監肄業並令直省督撫澄汰年力就
　　　衰教職以簡選引
　見之㧞貢生補其缺
　　　十七年江蘇學政雷鋐奏祭酒官於肄業諸生
　　　無保薦之人則平日董勸無實應加議處部議
　　　恐開臨期濫保塞責之漸令監臣於三年期滿
　　　時將無可保薦之處自行奏明著為例
　　　又雷鋐奏准國子監保薦留監期滿貢監生請
　欽派大臣試以經解䇿問始得引
　見
　　　十八年定考職就職貢監生得與守部候銓各
　　　員及未經截取之進士舉人同遴發河工効力
　　　又吏部議准逺省教職向令在外督撫按月具
　　　題選授毎多錯悞駁回更多遲滯請仍歸部選
　　　又議准二等教習歸班後例得挑選較一等留
　　　學人員轉得先膺錄用未為平允嗣後以知縣
　　　用之留學教習遇有揀發一體報名遴選
　　　二十年監臣以期滿留監之監生章紹七奏請
　欽派大臣於
　　午門内試以經解策問並將試卷進呈
　御覽監臣帶領引
　見奉
　㫖以知縣用
　　　二十六年
　命八旗官學教習期滿引
　見候
　㫖錄用毋庸預列等次並罷教習留學三年之例
　　　二十八年御史王紱奏准凡貢監生考試八旗
　　　教習請照
　　咸安宫諸處教習例
　欽派大臣在
　　午門内考試毋庸至國子監㑹同監臣閱卷
　　　二十九年監臣以琉球學教習期滿之進士潘
　　　相引
　見奉
　㫖以知縣用
　　　(謹按潘相以㧞貢生選補琉球/學教習後成進士至是年期滿)
　　　三十一年祭酒良誠奏稱國子監官學與
　　景山覺羅三處貢生教習毎年奉
　㫖以知縣用者不下十餘人而向例于雙月三班五
　　　十一缺之後選用一人計一嵗中合三處所選
　　　不過一人應量為疏通以示鼔舞經部議淮於
　　　雙月三班五十一缺之後選用二人
　　　又奏請八旗官學設滿洲教習毎學一名經部
　　　議准照考取覺羅學滿教習之例由監臣奏請
　　　考試凡八旗進士舉人貢生生員等並得與選
　　　三十三年尚書兼管監事陸宗楷等奏准肄業
　　　期滿諸生果有經明事治者即隨時保奏若諸
　　　生無可薦亦不必𤨏凟陳奏
　　　三十四年大學士等議准侍郎王際華奏以
　　武英殿錄書貢生前經國子監所送未稱任使嗣
　　　後缺出改用吏部考取正途出身之謄錄
　　　又尚書兼管監事蔡新等奏准八旗官學滿教
　　　習八員嗣後缺出行文禮部於考取人員内補
　　　用不由本監奏考
　　　三十八年尚書永貴奏准
　　咸安宫官學及覺羅學滿教習許恩監例監一體
　　　考試
　　　又奉
　㫖繕寫四庫全書總裁大學士劉統勲等奏准在京
　　　貢監生内有曾經學字情願自備資斧効力行
　　　走人員内擇其字畫端正酌取三十名令其在
　　　館行走以供繕錄五年報滿准其議叙尋又奏
　　　添取三十名一體在館効力
　　　又劉統勲等奏准四庫全書卷帙浩瀚非多派
　　　謄錄不能如期蕆役應令現在提調纂修各員
　　　於在京之舉人及貢監各生内擇字畫工緻者
　　　各舉數人共定四百人之數令其充為謄錄自
　　　備資斧効力仍核定字數毎人毎日寫一千字
　　　五年期滿照各館議叙再書内有應繪圖様另
　　　選通暁畫法之貢監生十員作為謄錄一體効
　　　力
　　　又是年
　皇上廵幸天津
　召試獻賦貢監生員奉
　上諭此次考列二等有願在四庫全書處効力者准
　　其在謄録上行走
　　　又奉
　㫖繕寫四庫全書薈要總裁大學士于敏中等奏准
　　　另選謄録二百名繪圖四名仍照現在謄録寫
　　　書之例自備資斧期滿議叙
　　　又九卿等㑹議准御史胡翹元條奏停止提調
　　　纂修保舉謄録之例
　　　三十九年奉
　㫖辦理四庫全書並薈要二處所用謄録莫若於郷
　　試發榜後即在落卷内擇其字畫匀净可供抄録
　　者酌取備用著交曹秀先嵩貴同派出之同考官
　　竇光鼐吳玉綸周於禮趙佑戈源善聰留住貢院
　　將未經取中之南北中皿彌封墨卷公同繙閱挑
　　取五六百名交與吏部按照名次拆卷填註此内
　　如有本係謄錄即行扣除餘俟出榜暁示註冊挨
　　補
　　　四十一年
　皇上廵幸山東天津兩處
　召試獻賦舉人貢監生員奉
　上諭所有考取二等各生著照上屆廵幸天津之例
　　有願在四庫全書處効力者准其在謄錄上行走
　　　四十二年禮部議准各館現充謄錄人員嗣後
　　　遇考試漢教習之時俱不准其考試並查明現
　　　在如有謄錄教習兩處兼走之員係先補謄録
　　　者即將教習撤回係先補教習者即將謄録撤
　　　回如係肄業外班於依限寫書之外仍可自理
　　　本業無庸扣除以昭平允
　　　又奉
　㫖繙譯郷㑹試停止已二十餘年近日滿洲學習清
　　文善繙譯者益少著加恩以乾隆戊戌年八月考
　　試繙譯舉人己亥年三月考試繙譯進士嗣於四
　　　十三年禮部議准繙譯郷試應考之繙譯生員
　　　文生員貢監生天文生中書七八品筆帖式小
　　　京官等應照舊例由
　欽派考試繙譯生員之大臣先期考試列在一二三
　　　等者准與新進生員一體入場
　　　又奉
　㫖辦理四庫全書並薈要二處謄錄仍著於郷試發
　　榜後將未經取中之南北中皿及貝字號墨卷彌
　　封詳慎繙閲皿字號挑取八百卷貝字號挑取六
　　百卷交與吏部照例辦理至應派之閱卷官俟臨
　　時再降諭㫖
　　　八旗官學生
　　　八旗官學生考選之制滿洲䝉古漢軍各有區
　　　别其滿洲官學生准考而䝉古漢軍不與者則
　　　有各部寺庫使由吏部奏請
　欽派大臣於貢院内考試試題於通本内擬用一道
　　　録取者付吏部書於冊遇缺按旗分名次補用
　　　其䝉古學生准遴選而滿洲漢軍不與者則有
　　　唐古忒學生經咒館校録唐古忒學生由理藩
　　　院遴補以唐古忒中書筆帖式補用經咒館校
　　　錄由八旗遴選三年期滿給與筆帖式品級其
　　　漢軍官學生准考而滿洲䝉古不與者則有八
　　　旗外郎滿洲䝉古漢軍舊各一缺由吏部行文
　　　國子監於漢軍年久官學生内揀選一名咨送
　　　吏部考試繙譯補用又䝉古新設外郎毎旗一
　　　缺由吏部行文本旗漢軍旗分將監生官學生
　　　等挑選正陪咨送考補期滿仍送吏部考授州
　　　同州判縣丞職銜於貢監生考職選用七人之
　　　後選用一人其滿洲䝉古同准考而漢軍不與
　　　者則有内閣貼寫中書由貢監官學生考取按
　　　旗分名次補用考試之制與庫使同其滿洲䝉
　　　古漢軍同得考選不復分别者則有各館繙譯
　　　謄錄九品筆帖式太常寺讀祝官贊禮郎鴻臚
　　　寺鳴贊繙譯生員
　　咸安宫官學生恩監生諸途各館繙譯謄錄由貢
　　　監生官學生考補九品筆帖式由官學生考授
　　　太常寺讀祝官贊禮郎由太常寺官簡選八旗
　　　貢監生官學生補授鴻臚寺鳴賛由鴻臚寺官
　　　簡選補授繙譯生員三年一考錄取者冊送禮
　　　部仍准考選筆帖式
　　咸安宫官學生由國子監遴送考選與八旗官學
　　　同恩監生由八旗漢文班官學生考補自官學
　　　而升太學有優異者並得薦舉
　　　(謹按官學生甄用各途謹就現行則/例開載其厯年増定章程附載于後)
　　　順治十三年以八旗官學生不習武事
敕部酌定讀滿漢書額數並
諭凡應試及各衙門取用均在此定數之内其定數外
　讀書子弟毋得取用亦不許應試
　　　十四年定各部院筆帖式有缺止用官學生補
　　　授
　　　(謹按筆帖式舊例由官學生庫使補授九年定/舉人生員亦得選補至是年題准止用官學生)
　　　康熙元年定八旗漢軍官學生考選印房外郎
　　　三年定清漢文筆帖式有缺每旗咨取官學生
　　　三人清文筆帖式有缺本旗咨取五人令其掣
　　　籖補授
　　　又定各部院筆帖式有缺官學生與舉人蔭監
　　　生間補
　　　四年定官學生補授筆帖式取年久者補用
　　　六年定官學生除國子監照常考試外毎年禮
　　　部嚴考一次分别等第送部錄用如肄業怠廢
　　　者劾治助教等官議處
　　　八年定各部院筆帖式有缺用廕監生十人官
　　　學一人庫使領催一人循次間補
　　　九年定筆帖式有缺凡候補筆帖式與廕監生
　　　照文到之先後共用十人然後用庫使領催二
　　　人官學生二人如清漢文筆帖式有缺係庫使
　　　領催應補而無識漢文者許以官學生擬用官
　　　學生遇應補時行文國子監考補
　　　又定庫使領催有缺行文國子監考試官學生
　　　毎館咨送五人掣籖除授
　　　又定滿洲督撫藩臬筆帖式半於各部院筆帖
　　　式内選補半以廕監生官學生考取考取之制
　　　國子監于八旗各擇官學生一人與廕監生候
　　　補筆帖式同試
　　　十二年定八旗漢軍官學生或通清文或通清
　　　漢文願於部院衙門録用者令國子監於䇿論
　　　判語内酌試之並令繙譯清漢文一篇嚴加闗
　　　防彌封各卷擇文理優通者送吏部銓用未取
　　　者還官學讀書其滿洲通漢文之官學生不與
　　　試至十三年即罷行此例
　　　十五年罷官學生考補領催其考補庫使如舊
　　　制
　　　是年罷官學生考試滿洲督撫藩臬筆帖式例
　　　十六年定外省將軍漢總督城守尉邉門筆帖
　　　式員缺將俊秀生員庫使官學生間補
　　　(謹按舊例將軍等衙門筆帖式俱以官學生補/授八年期滿還京候補嗣又以庫使領催官學)
　　　(生考補十五年議停考/試至是復行更定焉)
　　　又定
　　盛京各部筆帖式有缺由
　　盛京三四品官廕監生庫使除授若無其人亦准
　　　以在京廕監生庫使官學生補用
　　　二十年定各部院筆帖式有缺國子監於滿洲
　　　習漢文之官學生及漢軍官學生内毎旗考送
　　　二人掣籖補授未授者書於冊以次銓用
　　　二十二年定各部院筆帖式有缺國子監於官
　　　學生内考試清文優通者毎一缺取五名送部
　　　掣補
　　　二十三年定八旗未出征監生及官學生得考
　　　補清漢文筆帖式
　　　二十五年定索倫地方筆帖式由理藩院遴選
　　　兼通清字蒙古字之官學生考送補授五年期
　　　滿所司大臣咨送還京遇京師本旗有缺許得
　　　先用
　　　五十六年定蒙古官學生得選取理藩院委署
　　　筆帖式
　　　五十九年定官學生及候補筆帖式之監生毎
　　　旗擇能寫清文大字者一人能寫細字者二人
　　　令其學習俟肄習有成奏請補用
　　　(謹按八旗官學生向例得除内閣辦事中書自/康熙十年後中書皆由考授官學生不復與選)
　　　(至是復定簡選/學習補用之例)
　　　六十年吏部題准官學生銓補各部院筆帖式
　　　八旗各為一班循次逓補毎班補用二人自康
　　　熙二十二年後止用一人計毎旗官學生八十
　　　餘人閱五六年始得補用不無壅滯請仍照舊
　　　例毎班各用二人
　　　六十一年定各部院銓補滿洲蒙古漢軍筆帖
　　　式繙譯繕寫各為一班凡官學生應銓者遇繙
　　　譯筆帖式班次吏部以繙譯試之而後補遇清
　　　文筆帖式班次以繕寫清文試之而後補劣者
　　　駁還以其次應銓者考補駁還者給假一年令
　　　其肄習遇缺仍得考補如國子監咨送官學生
　　　適與捐納筆帖式同日則考其能繙譯繕寫者
　　　補用
　　　雍正元年定考試筆帖式先期奏請
欽㸃大臣閱卷御史監試試畢擬甲乙進
　呈恭候
欽定俟奉
㫖後出榜註冊按名補用
　　　又定凡銓補内外各衙門筆帖式均于每月十
　　　五日截限二十日掣簽將考取人員除未滿十
　　　八嵗者停其補用外餘各按旗分依考取名次
　　　擬補舉人貢生授為七品筆帖式監生生員授
　　　為八品筆帖式官學生義學生驍騎校閒散人
　　　等均授為九品筆帖式如任筆帖式後中式舉
　　　人准改予舉人應得品級食俸任後捐監生者
　　　改予八品職銜仍食九品俸
　　　又定䝉古官學生准以䝉古筆帖式補用
　　　三年定八旗漢軍筆帖式貢監生員官學生與
　　　滿洲䝉古一體考試繙譯於三年内考取秀才
　　　舉人進士各一次至乾隆十九年罷試繙譯舉
　　　人進士
　　　五年定欽天監滿洲漢軍天文生缺歸入月選
　　　令考試繙譯甄取之監生生員官學生義學生
　　　掣補
　　　六年定䝉古舉人貢監生生員官學生義學生
　　　能繙譯滿洲䝉古語者得考試理藩院䝉古筆
　　　帖式試時吏部理藩院㑹考取者按旗循次補
　　　用
　　　又吏部議准舊例䝉古官學生得以中書補用
　　　似屬太優請罷其例又䝉古官學生有願試滿
　　　洲䝉古繙譯者令其與考以各部院衙門䝉古
　　　筆帖式用
　　　又定遴官學生俊秀者為
　　咸安宫學生
　　　十一年定八旗生員監生官學生俱准考試隨
　　　印筆帖式錄取者授為九品筆帖式三年期滿
　　　咨部註冊考試仍留隨印効力俟其銓補所陞
　　　缺後始别行考取
　　　又定八旗蒙古新設外郎八名令于漢軍生員
　　　監生官學生内遴清漢文藝優者二人擬正陪
　　　咨部考試充補
　　　乾隆元年定官學生考充各館繙譯謄錄
　　　四年定各部寺庫使有缺吏部行文國子監每
　　　一缺考選本旗官學生四人仍將試巻送部覆
　　　核擇其佳者補用
　　　五年定滿洲蒙古官學生准考内閣貼寫中書
　　　十六年御史恒光奏准部寺庫使有缺令國子
　　　監咨送八旗官學生三人與覺羅官學生二人
　　　均聽吏部考用
　　　二十一年定官學生得簡選太常寺讀祝官贊
　　　禮郎鴻臚寺鳴贊一體引
　見補授
　　　二十五年定考補部寺庫使令覺羅官學生八
　　　旗官學生均得與試先期奏請
　欽㸃大臣閱巻酌取吏部書之於冊有缺則按旗循
　　　名補用
　　　三十一年定官學生之兼前鋒䕶軍領催披甲
　　　者准考試貼寫中書
　　甄用附
　　　元
　　　至大四年定國子學試貢法蒙古授官六品色
　　　目正七品漢人從七品(元史選/舉志)
　　　(謹按是時未行科目故試貢/銓注品秩之優與進士相埒)
　　　本學正録司樂典籍管勾侍儀舎人舊例舉積
　　　分生員充之泰定三年更積分而行貢舉定於
　　　上齋舉年三十以上學行堪範後學者為正錄
　　　通曉音律學業優贍者為司樂幹局通敏者為
　　　典籍管勾其侍儀舎人於上中齋舉禮儀習熟
　　　音吐洪暢曽掌春秋釋奠每月告朔鳴贊衆與
　　　其能者充之(同/上)
　　　天厯二年於國子生員内舉充郊壇庫藏都監
　　　(元史選/舉志)
　　　定國子學伴讀嵗貢八人内充部令史者四人
　　　路教授者四人(同/上)
　　　至順元年詔國子生積分及等者省臺集賢院
　　　奎章閣官同考試中式者以等第試官不中者
　　　還學肄業(續文獻/通考)
　　　至正間教官悉用下第進士及郷試備榜七年
　　　以監察御史成遵等言試國子監㑹食弟子員
　　　選補路府及各衛學正(元史順/帝紀)
　　　明
　　　外官推官知縣及學官由舉人貢生選京官五
　　　府六部首領官州縣佐貳都布按三司首領官
　　　由監生選(明史選/舉志)
　　　太祖雖間行科舉而監生與薦舉人才叅用故
　　　其時布列中外者太學為最盛一再𫝊之後進
　　　士日益重薦舉遂廢而舉貢日益輕雖積分歴
　　　事不改初法南北祭酒陳敬宗李時勉等加意
　　　振飭已漸不如其始衆所趨向専在科甲宦途
　　　升沉定於謁選之日監生不獲上第雖奮自鏃
　　　厲不能有成積重之勢然也迨開納粟之例庶
　　　民皆得援例入監謂之民生亦謂之俊秀而監
　　　生益輕于是同處太學而舉貢得為府佐貳及
　　　州縣正官尚為正途而援例監生僅得選州縣
　　　佐貳及府首領官其授京職者乃光禄寺上林
　　　苑之屬其願就逺方者則以雲貴廣西及各邊
　　　省軍衛有司首領及衛學王府教授之缺用而
　　　終身遂為異途矣(同/上)
　　　(謹按明太祖洪武元年即選國學生侍太子讀/書五年命諸生先于諸司習吏事謂之歴事監)
　　　(生取其中尤英敏者李擴等入文華武英殿説/書後俱擢御史給事中又擢監生劉政龍鐔等)
　　　(為行省布政按察使諸官盖内而臺諫外而藩/臬並由太學其常調者乃為府州縣六品以下)
　　　(官又命諸生稽覈黄冊督修水利其委任甚重/永樂以後雖歴事之額逓増出使之軺間命而)
　　　(按循資格無復/不次用之者矣)
　　　凡監生歴事吏部四十一名户部五十三名禮
　　　部十三名大理寺二十八名通政司五名行人
　　　司四名五軍都督府五十名謂之正歴三月上
　　　選滿日增減不定又有諸司寫本户部十名禮
　　　部十八名兵部二十名刑部十四名工部八名
　　　都察院十四名大理寺通政司俱四名隨御史
　　　出廵四十二名謂之雜歴一年滿日上選又有
　　　諸色辦事清黄一百名寫誥四十名續黄五十
　　　名清軍四十名天財庫十名初以三年謂之長
　　　差後改一年上選承運庫十五名司禮監十六
　　　名尚寳司六名六科四十名初作短差後亦定
　　　一年上選又有隨御史刷卷一百七十八名工
　　　部清匠六十名俱事完日上選又有禮部寫民
　　　情條例七十二名光禄寺刷卷四名修齋八名
　　　叅表二十名報訃二十名齎俸十二名錦衣衛
　　　四名兵部查馬冊三十名工部大木厰二十名
　　　後府磨算十名御馬監四名天財庫四名正陽
　　　門四名崇文宣武朝陽東直俱三名阜城西直
　　　安定徳勝俱二名以半年滿日回監(同/上)
　　　建文時定歴事期滿監生考核之法分上中下
　　　三等上等選用中下等仍歴一年再考上等者
　　　亦選用中等者不拘品級隨才任用下等者回
　　　監讀書凡歴事吏部四十一名永樂元年奏請
　　　増額十五名從之是時吏部又請取通經監生
　　　三百名送翰林院考試選用教職他若齎勅諭
　　　中外頒詔各王府以及訪求髙皇帝御製文宸
　　　翰皆令監生奉命以行(南雍/志)
　　　(謹按此條雖見南雍志然厯事之法訖明世遵/行之且永樂時已設行部國子監規制應同後)
　　　(凡京師國子監通行之制/而紀於南雍志者亦載焉)
　　　先是監生辦事内府半年即選及吏部以五府
　　　六部等衙門歴事者所闗較重而選用反遲非
　　　所以勸士為言因命内府辦事者一年乃許就
　　　選永樂二年尚書蹇義又以内官監奏准一年
　　　授官而諸司歴事監生例應三月授官因缺少
　　　有遲至一年未授者請令所司于内府辦事監
　　　生月日滿日定例賞給仍令回監依歴事出身
　　　著為令(同/上)
　　　永樂五年選監生三十八人𨽻翰林院習四裔
　　　譯書九年辛夘習譯書監生鍾英等五人成進
　　　士俱改庶吉士壬辰乙未以後譯書中㑹試者
　　　甚多皆改庶吉士以為常(明史選/舉志)
　　　(謹按永樂時又取善書監生繕寫實録永樂大/典五經大全諸書書成之日或授御史中書或)
　　　(賚銀鈔絹米皆隨/時酌定不為定例)
　　　永樂八年定歴事監生三試俱殿者以未入流
　　　首領官叙用(南雍/志)
　　　永樂十一年定取撥歴監生必循資次(同/上)
　　　永樂二十二年簡監生二十八人分六科隨朝
　　　歴事(兩朝/典故)
　　　仁宗初歴事者多不願還監通政司引奏六科
　　　辦事監生二十人滿日例應還監仍願就科辦
　　　事帝不許復召二十人者諭令進學盖是時六
　　　科給事中多缺諸生覬得之帝察知其意故不
　　　授官也(明史選/舉志)
　　　宣宗以教官多缺選監生三百八十人又監生
　　　程富等以都御史顧佐之薦使於各道歴政三
　　　月選擇任之謂之試御史(同/上)
　　　内府收鈔者辦事以三年為限英宗即位遣歸
　　　歴事差使監生俱令在家聽候選用惟清理文
　　　職貼黄監生及清理軍職者入監十年以上歴
　　　事照例考覈(南雍/志)
　　　宣徳十年從祭酒貝泰疏奏候選監生皆撥歴
　　　年逺銓除之日大半齒衰宜選取盛年堪任者
　　　充儒學教官于是㑹官簡選通經監生除授教
　　　職(同/上)
　　　宣徳時取副榜舉人年二十五以上者授教職
　　　(明史選/舉志)
　　　又兵部奏請選取能書監生八十人送中書科
　　　書寫武職誥命三年滿日照厯事出身撥補(南/雍)
　　　(志/)
　　　又從南陵教諭任綸請命舉人除教職者寄監
　　　以待再試如三試不第者照嵗貢出身選官(同/上)
　　　正統四年集諸生一千九百人合試於大成門
　　　之丹墀試法一如棘闈故事取監生三百人送
　　　吏部選用教職後復以教職多缺選監生能作
　　　三場文字者考選充之(辟雍/紀事)
　　　正統五年奏准三法司寫本分廵一年出身者
　　　以監生當厯事者充之兵部户部清軍寫誥天
　　　財庫辦事三年出身者以監生入監五年者充
　　　之印綬監清黄續黄三年仍厯事二年共五年
　　　出身者以監生入監三年者充之(南雍/志)
　　　正統六年吏部以雲貴兩廣廵檢吏目倉官驛
　　　丞有缺先年有監生願出仕逺方事例請以就
　　　職監生年四十七八以上者銓補從之(同/上)
　　　正統七年中書宋懐等以年深監生寫字麤拙
　　　請不拘資次選用旋經祭酒李時勉請仍遵前
　　　例并令寫誥已滿監生授之職事専一寫誥從
　　　之(兩朝/典故)
　　　又查理黄冊取撥監生一千二百名(同/上)
　　　又祭酒陳敬宗奏命入監十年以上者准照厯
　　　事例出身(同/上)
　　　景泰八年令監生坐堂五年者辦事厯事二年
　　　出身三年者四年出身一年二年者止令辦事
　　　不許厯事出身又令監生正厯一年三閱月寫
　　　本一年長差三年用祭酒王恂言也(南雍/志)
　　　九年取撥監生八百名查理黄冊時在監坐堂
　　　人少移文取依親監生以足之(同/上)
　　　天順二年兵部奏撥清黄監生一百名厯事三
　　　年送吏部選用又奏清理軍伍撥取監生四百
　　　名(兩朝/典故)
　　　天順三年令依親監生復班後坐堂及辦事半
　　　年方准撥厯(南雍/志)
　　　天順五年詔坐堂厯事聽選記名等監生有願
　　　告歸者俱與在外九品職名冠帶閒住(同/上)
　　　舊例監生厯事三月考勤後移吏部取用景泰
　　　以來三月考勤畢重厯一年天順六年減作九
　　　月送吏部銓用後復改諸司厯事考最勤謹者
　　　再厯三閱月送部聽選其有願就教職及雜職
　　　者聽不能出仕願告回家者俱與冠帶閒住尋
　　　定正厯六閱月寫本八閱月長差一年半(明太/學志)
　　　成化元年令納粟監生坐堂十年循次撥厯若
　　　中郷試者通計先年坐監日月撥厯(南雍/志)
　　　成化二年令禮部都察院堂上官嵗與祭酒考
　　　選監生一次老疾不堪作養者給冠帶閒住後
　　　又申明監生母得告就雜職至于願就教職必
　　　嚴試三場始准若納馬納粟等項暨未經科舉
　　　者俱不准濫與(同/上)
　　　監生撥厯初以入監年月為先後丁憂省祭有
　　　在家延留七八年者比至入監即得取撥陳敬
　　　宗李時勉先後題請一以坐監年月為淺深其
　　　後又以存省京儲依親就學在家年月亦作坐
　　　堂之數其患病及他事故始以虚曠論諸生互
　　　争年月資次各援科條成化五年祭酒陳鑑以
　　　兩詞具聞乞勅禮部酌中定制為禮科所駁鑑
　　　復奏争之乃下部覆議請一一精覈仍計地理
　　　逺近水程日月以為凖然文移往來紛錯繁揉上下
　　　伸縮弊端甚多卒不能畫一也(明史選/舉志)
　　　成化七年令監生重厯九閱月者又減兩月(南/雍)
　　　(志/)
　　　先是天下教官多缺而舉人厭其卑冷多不願
　　　就成化十三年御史胡璘疏言教官率多嵗貢
　　　言行文章不足為人師範請以舉人選用而罷
　　　貢生勿選部議嵗貢如其舊而舉人教官仍許
　　　㑹試自是就教者亦漸多矣(明史選/舉志)
　　　成化十五年詔監生厯事有不願出仕者授以
　　　正七品有司職名依親坐堂授以正八品職名
　　　冠帶閒住(南雍/志)
　　　成化二十二年吏禮兩部議生員由科貢入監
　　　乃先朝舊制納粟准充監生係一時權宜若循
　　　次撥厯滿日入選則納粟者比之科貢數多未
　　　為平允宜分為兩途酌量相兼撥厯俟納粟監
　　　生撥厯已盡科貢之士可以復舊循次出身矣
　　　於是各置精微文簿臨時復計兩途人數多寡
　　　量撥(同/上)
　　　宏治元年吏科給事中林廷玉上言納粟監生
　　　臨選吏部嚴加考試分為三等上中二等與科
　　　貢一體選用下等填注衙門職名令其官帶閒
　　　住從之(同/上)
　　　宏治三年從尚書王㒜請増撥吏禮二部寫本
　　　監生各二名兵部一名(同/上)
　　　宏治三年定四譯館繙譯選取監生二十名子
　　　弟一百名習畨語畨文厯三年一考九年考中
　　　優等者子弟授以雜職監生授以從八品官(兩/朝)
　　　(典/故)
　　　先是納粟監生多于科貢故分為兩途相兼撥
　　　厯其後科貢多于納粟宏治四年從祭酒謝鐸
　　　請更定撥厯人數科貢十居六七納粟十居三
　　　四云(南雍/志)
　　　明初令監生由廣業升率性堂始得出身天順
　　　以前在監十餘年然後撥厯諸司厯事三月仍
　　　留一年送吏部銓選其兵部清黄及隨御史出
　　　廵者則以三年為率其後以監生積滯者多頻
　　　減撥厯嵗月以疏通之毎嵗揀選優者輒與撥
　　　厯孝宗時監生在監者少而吏部聽選至萬餘
　　　人有十餘年不得官者祭酒林瀚以坐班人少
　　　不敷撥厯請開科貢禮部尚書倪岳覆奏科舉
　　　不可再增惟增嵗貢人數而定諸司厯事必須
　　　日月滿後方與更替諸生坐監稍久選人亦無
　　　壅滯焉(明史選/舉志)
　　　宏治十四年定嵗貢生願授教職者先送翰林
　　　院國子監按月考試期年後選取陛考授職(南/雍)
　　　(志/)
　　　宏治十五年定監生正厯一年三月者減三月
　　　長差三年者減一年(同/上)
　　　宏治十七年從祭酒謝鐸言嵗貢生願就教職
　　　者附監肄業一年附選(同/上)
　　　又南祭酒章懋疏奏嵗貢諸生先令督學憲臣
　　　嚴試再命大臣簡選謁選之日吏部就行考定
　　　髙下或錫冠帶或授合得品級散官使之待選
　　　于家而行文各處廵撫廵按分廵分守及司府
　　　正官凡有公事委之幹辦驗其能否嵗終第其
　　　髙下造冊奏聞其材識優長即行取選年老不
　　　堪用者就令致仕從之(同/上)
　　　正徳五年令正厯減四月雜厯減兩月長差減
　　　六月(明太/學志)
　　　正徳八年祭酒石珤疏請照先年事例厯滿方
　　　與起送撥補部議撥厯事宜因時增減不常請
　　　照宏治十五年正厯寫本各一年之例從之(同/上)
　　　正徳十四年贑州府嵗貢生周尚文以擒斬賊
　　　徒報功命免其坐監即與附選(續文獻/通考)
　　　(謹按明制諸生擒賊報功者得為功生例/免坐監厯事即與銓叙亦見辟雍紀事)
　　　嘉靖十年監生在監者不及四百人諸司厯事
　　　嵗額以千計禮部尚書李時以國學缺人視宏
　　　治間更甚乃引倪岳前議權宜之法定諸司厯
　　　事三月考勤後仍厯一年寫本一年清黄寫誥
　　　清軍清匠三年出廵等項俱如舊例日月從之
　　　(明史選/舉志)
　　　先是減去雜厯缺一百五十六名嘉靖十五年
　　　以在監人多遂依舊額後生徒日盛更請增額
　　　遂定查各衙門正雜厯共九百三十八名外又
　　　增一百四十一名(明太/學志)
　　　嘉靖三十一年令舉人上選二年嵗貢三年援
　　　例監生六年赴部選補邊方府州縣官(兩朝/典故)
　　　嘉靖四十五年給事中張純等奏請舉人年四
　　　十以上者俱銓授教職嵗貢衰耄不得收選從
　　　之(同/上)
　　　嘉靖間議濟大工許監生入貲授冠帶謁選又
　　　准援納布按二司首領隆慶五年又令監生納
　　　銀得授都司經厯斷事等官并開遙授官帶例
　　　(辟雍/紀事)
　　　舊例舉人就教多授府州縣訓導萬歴初槩授
　　　學政教諭不及三年即陞知縣由是舉人遂不
　　　復坐監大學士張居正奏請酌議釐正將考取
　　　上卷中卷十卷以前俱授學正中卷二百名前
　　　俱授縣教諭餘俱授訓導(兩朝/典故)
　　　萬厯十四年吏部尚書楊巍祭酒張位各陳選
　　　法請擇文義精通之納粟監生視嵗貢監生例
　　　選授府佐縣正(辟雍/紀事)
　　　萬厯三十一年令監生入貲授文華武英二殿
　　　中書(同/上)
　　　天啟三年户部奉㫖行監撥監生三百五十名
　　　清理黄冊(同/上)
　
　
　
　
　
　
　
　
　
　
　
　
　
　
欽定國子監志卷四十
欽定四庫全書
欽定國子監志卷四十一
　　生徒七
　　外藩入學
　　　外藩就學國子監者有琉球學有俄羅斯學俱
　　　不常設或該國王奏請奉
　㫖俞允乃令其所遣陪臣子弟入學讀書由監臣遴
　　　貢生為教習又派博士助教等官董之學成遣
　　　歸
　　　康熙二十三年冊封使臣汪楫林麟焻自琉球
　　　還疏言中山王臣尚貞親詣館舎懇為轉奏願
　　　令陪臣子弟四人赴京受業得
㫖允行至二十七年琉球國王遣其子弟梁成楫鄭秉
　　　均阮維新蔡文溥四人隨貢使耳目官魏應伯
　　　至京
詔許其入監讀書並
命所司安置得所尋選取肄業貢生一人令其教習博
　　　士一員専司董率祭酒司業時為稽察俾之講
　　　習有成焉
　　　三十年琉球國王臣尚貞疏奏前陪臣子弟入
　　　學已久乞許歸養得
㫖遣歸
　　　五十九年冊封使臣海寳等疏稱中山王臣尚
　　　敬願遣陪臣子弟入監讀書得
㫖允行至雍正二年琉球國王遣其子弟鄭秉哲鄭謙
　　　蔡宏訓至監秉哲等自陳願學為四書五經義
　　　因遴㧞貢生李著為教習以訓之時適博士缺
　　　員派學正顧䝉董率國子監堂上官以時稽察
　　　如舊制是年蔡宏訓病故
特賜白金三百兩以二百兩交貢使附歸其家以一百
　　　兩交禮部官於近京地方營塟
　　　六年琉球官生鄭秉哲等以父毋衰老倚閭望
　　　切請得歸國終養經部議准前此琉球官生入
　　　監者由其國王疏請遣歸始令其馳驛還國今
　　　鄭秉哲等雖未經其國王疏請但懇乞歸養乃
　　　人子之孝思且情詞真摯可憫應請令其歸國
　　　續奉
㫖照都通事例賞以大綵縀各一匹裏綢各一匹毛青
　　　布各四匹傔從二人亦賞毛藍布各四匹禮部
　　　筵宴一次給驛令同貢使毛汝龍等返國
　　　又是年俄羅斯遣其陪臣子弟魯喀佛多徳宜
　　　畹喀喇西木米海拉等詣京懇請肄業
詔即舊㑹同館設學
命王大臣簡選助教引見以滿洲助教胡什圖漢助教
　　　陳憲祖専掌教事學成遣歸
　　　乾隆六年定俄羅斯遣陪臣子弟入學習讀清
　　　漢書國子監於滿漢助教内簡選二人専掌教
　　　事
　　　十五年定俄羅斯學滿漢助教遇有陞遷事故
　　　應更換者由監臣揀選八旗六堂助教文理明
　　　白者派令管理咨明吏部理藩院存案
　　　二十二年冊封使臣全魁周煌自琉球還疏言
　　　臣等奉使將旋中山王臣尚穆詣館設宴送臣
　　　令陪臣通事向臣等致詞懇請許其遣陪臣子
　　　弟入學部議應如所請令於應貢之年來學至
　　　二十五年禮部劄送琉球國陪臣子弟鄭孝徳
　　　梁允治蔡世昌金型入監本監選取㧞貢生潘
　　　相為教習以訓廸之並派博士張鳯書助教林
　　　人櫆董率堂上官稽察如定制
　　　二十五年梁允治金型相繼病故
　詔從雍正二年例賙䘏
　　　二十六年恭遇
皇太后七旬萬夀聖節琉球官生鄭孝徳等隨國子監
　　　肄業諸生恭
　　進詩冊又呈請隨班迎
駕時監臣為之代奏得
　㫖允行十一月二十五日
　皇上親奉
安輿由
　　圓明園還
　　宫國子監官率諸生恭迎於西直門内時孝徳等
　　　派助教二員率之跪於道左
　上霽顔顧問
　駕還宫
　特賜孝徳等縀匹
　　　二十八年鄭孝徳蔡世昌在學三年頗知文藝
　　　所作性理論並駢體文俱有可觀書法亦端楷
　　　時琉球國王臣尚穆遣耳目官馬國器正議大
　　　夫梁煌等賫表請
　㫖遣歸部議如所請
　詔賞賜筵宴如定制
　　外藩入學附
　　　嘉靖五年琉球中山王遣官生蔡廷美等四人
　　　入學十一年歸國(續文獻/通考)
　　　(謹按元之啟疆最為遼濶逺譯之臣服者紛綸/於史冊而遣子入學獨未之有故綴輯止自明)
　　　(始苐明自洪武初即有髙麗琉球中山王山南/遣子入學其後來者絡繹又明史選舉志載日)
　　　(本暹羅皆有官生入學嗣後沿為故事以皆/在南監肄業與今國子監無渉故不詳録)
　　　嘉靖十七年琉球中山王遣梁□等四人入國
　　　學至二十三年歸國(同/上)
　　　嘉靖二十九年琉球來貢携陪臣子五人入國
　　　學(明史外/國𫝊)
　　　(謹按明永樂時滇蜀蠻官皆遣其子弟入監然/徼内土官本屬聲教所暨則其向化來學分所)
　　　(應然而當時輒詫為盛事何所見之小也又其/時太學前有交趾號舎盖成祖設以處交趾官)
　　　(生者考永樂時南交曽為郡縣非/外藩入學者比故並從刋削焉)
　
欽定國子監志卷四十一
欽定四庫全書
欽定國子監志卷四十二
　　經費
　　　(臣/)等謹案辟廱制備成周而司禄籍亡樂正諸
　　　官受禄之制其詳不可得聞至士之升於學者
　　　亦苐不征於司徒未聞給廩餼也西漢置博士
　　　秩比六百石又置博士弟子復其身東漢光武
　　　幸太學賜學官弟子各有差而後世臨廱恩例
　　　昉焉梁武帝天監四年始給五經博士舘生徒
　　　餼廩嗣是厨米之賚肇於唐緡錢之賜起於宋
　　　至元而三監並有膳學錢糧洎乎明初規模益
　　　宻而中葉以還修舉無聞紀載亦略入膠庠者
　　　藉免科役而已我
　　朝成均儲養制度秩如
世宗憲皇帝復詔嵗賚帑金
　皇上作人育俊渥澤彌周
　錫賚有加出納底慎官有常禄士有常廩綱舉目張
　　　纎悉具備信可垂為彛典謹志經費為
　恩賚一卷嵗支一卷俸秩一卷廩給一卷
　　經費一
　恩賚
　皇帝視學禮成
　賜王以下文武各官茶先期由禮部精膳司行文内
　　　務府轉行内茶房庀具翼日
　賜襄事諸臣宴於禮部衍聖公大學士内閣學士禮
　　　部太常寺翰林院詹事府官及國子監祭酒司
　　　業咸與宴亦先期禮部精膳司計人數移光禄
　　　寺具饌饌分上中下三等各視品秩為差乃
　頒賞衍聖公文貂朝冠朝服祭酒司業錦緣領袖紵
　　　絲袍服聖裔及五經博士文貂紵絲袍服助教
　　　以下官及孔顔諸氏生員紵絲袍服聴講進士
　　　舉人各學教習貢監生官學生等各白金一兩
　　　貂皮表裏由禮部行文内務府廣儲司支給銀
　　　由國子監行文户部福建司支給
　　　毎科新進士至國子監釋褐
　賜花紅筵宴銀十五兩先期由監行文户部福建司
　　　領銀庀具
　　　進士題名碑
　賜銀一百兩立石
　　大成門外由禮部奏請國子監行文工部營繕司
　　　支領典簿㕔經理其事
　　　貢監生由國子監録送順天鄉試中式毎名
　賜旗扁銀二十兩由國子監行文户部福建司支領
　　　國子監毎嵗
　恩賞銀六千兩由監行文户部陜西司支領以為師
　　　生講課飯食及内外班肄業生膏火衣服奬賞
　　　之費其餘以備賙䘏有事故諸生本監設錢糧
　　　處遴滿員經理之凢動支
　恩賞銀均令具稿呈堂核發
　　　國子監官員承
　命差遣移咨兵部給與勘合其在任病故者
　恩凖津送還籍
　　　(謹案以上各條俱照國子監現行則例/開載所有歴年所定章程詳識於後)
　　　順治九年
世祖章皇帝視學禮成
賜羣臣宴及冠服白金有差
　　　十年定國子監祭酒在任物故者給與勘合陸
　　　路夫十有六名馬四匹司業以下夫十有二名
　　　馬二匹水程各給舟一
　　　康熙八年
聖祖仁皇帝視學禮成
賜宴
賞賚如定制
　　　雍正二年
世宗憲皇帝視學禮成越二日
賜宴(時值齋期視學/適      故也)宴設上席下席各三十筵中席二
　　　十筵他
賞賚如定制
　　　又
命發帑金建進士題名碑於國子監
　　　(謹案進士題名碑舊由工部發帑建立康/熙間議裁於是毎科皆進士捐資立石)
(世宗憲皇帝以本朝題名自順治丙/      戌科至康熙戊戌科而正)
(特命工部發帑交國子監補建康熙辛丑雍正癸卯甲/      辰三科題名碑嗣後毎科並由禮部奏請工部)
　　　(發銀付監立/碑着為例)
　　　八年祭酒孫嘉淦奏國子監肄業貢監講課之
　　　期請給與桌飯費毎嵗並照内教習例給與衣
　　　服銀懇毎年
恩賚庫帑六千兩委員承辦所餘以備諸生事故量加
　　　賙䘏
詔従之
命嵗賜國子監銀六千兩著為例
　　　乾隆三年
　皇上視學禮成
　賜羣臣茶翼日
　賜宴
　詔廣與宴人數於舊例八十筵外加設一百三十六
　　　筵諸
　賞賚並如定制
　(駕視謹案先是羣臣隨/    學者無賜茶禮)
　(上特行之又數俾同霑/詔廣賜宴人)
　(渥澤焉/)
　　　四年定國子監祭酒司業奉差給予勘合廩給
　　　一分從役五名口糧五分馬七匹水程舟一監
　　　丞博士助教學正學録典簿典籍廩給一分従
　　　役二名口糧二分馬二匹水程舟一
　　　二十七年户部奏鄉試中式舉人人給旗扁銀
　　　二十兩向例各赴户部領取查各省貢監應順
　　　天鄉試者由國子監録送請令國子監於彚齊
　　　後行文咨領按名給予
　詔從之
　恩賚附
　　　元
　　　至正八年幸國子學賜衍聖公銀印升秩從二
　　　品(元史順/帝紀)
　　　明
　　　國子監諸生嵗時賜布帛文綺襲衣巾鞾正旦
　　　元宵諸令節並賞節錢監中置紅倉養諸生之
　　　妻子歴事生末娶者賜錢婚聘及女衣二襲月
　　　米二石諸生在京師嵗久父母存者或父母亡
　　　而大父母伯叔父母存者俱遣歸省人賜衣一
　　　襲鈔五錠為道里費(明史選/舉志)
　　　(謹案此洪武時所定迄明/世遵行之故備録於此)
　　　永樂三年諭禮部凢監生免其家兩丁差徭(南/廱)
　　　(志/)
　　　永樂四年視學進講畢賜百官茶禮成祭酒等
　　　表謝帝御奉天門賜百官宴復賜祭酒司業紵
　　　絲羅衣各二襲學官三十五人各紵絲衣一襲
　　　監生三千餘人各鈔五錠(明史/禮志)
　　　正統五年幸國子監禮畢賜公侯伯駙馬武官
　　　都督以上文官三品以上及翰林院學士至檢
　　　討國子監祭酒至學録宴(同/上)
　　　(謹案英宗實録是年學官諸/生賞賚如舊制但史不具耳)
　　　景泰二年視學前期禮部具奏儀注命講官并
　　　學官添與紗㡌及帶監生毎人添與絹一匹(續/文)
　　　(獻通/考)
　　　成化元年視學禮畢百官慶賀賜衣服賜宴襲
　　　封衍聖公紵絲衣一襲犀帶一條紗㡌一頂五
　　　經博士顔議孟希文俱紵絲一襲帶一條紗㡌
　　　一頂其餘族人各與素紵絲衣一襲講官學官
　　　監生賞賚如舊吏典毎名賞鈔二錠(明憲宗/實録)
　　　(謹案宏治以後視學錫/賚並遵此例故不複述)
　　　宏治十四年工部奏造保安堂五間以濟監生
　　　疾病醫士二名(涿州一名/良鄉一名)毎嵗毎名觧工食銀
　　　三兩六錢典簿㕔收貯以備監生醫藥之用病
　　　故者國子監移文順天府給銀三兩以為殯殮
　　　之具兵部給以口糧脚力遞送還鄉(明太/學志)
　　　嘉靖元年定視學禮畢衍聖公率三氏子孫祭
　　　酒率學官諸生上表謝恩皆賜宴於禮部(明史/禮志)
　　　萬厯四年視學頒賞如舊免賜宴(同/上)
　
　
　
　
欽定國子監志卷四十二
欽定四庫全書
欽定國子監志卷四十三
　　經費二
　　嵗支
　　　國子監春秋丁祭品物有由太常寺隨時購買
　　　於寺庫存帑支銷者有由太常寺行文各衙門
　　　取用者均前期一月行文於祀事前二日送太
　　　常寺月朔釋菜望日行禮香燭品物均由國子
　　　監前期數日行文太常寺取用
　　　國子監支領錢糧有於毎月十一日支領者曰
　　　各官公費曰教習算學生月銀有毎嵗三次支
　　　領者曰教習月米有兩季支領者曰漢官俸禄
　　　有四季支領者曰皂役口糧並由典簿㕔具稿
　　　呈堂行文户部陕西司應領之銀給於銀庫米
　　　給於各倉
　　　國子監支領官物有曰教習衣服由繩愆㕔具
　　　稿呈堂行文工部製造庫給發曰紙由典簿㕔
　　　具稿呈堂行文戸部顔料庫給發曰冰行文工
　　　部都水司給發曰炭行文工部屯田司給發其
　　　紙嵗領綿榜紙三百七十(給堂案房四十繩愆/㕔八十典簿㕔一百)
　　　(檔子房七十/八旗八十)剛連紙五百五十(全給檔/子房)冰毎年
　　　自五月初一日至七月三十日止遇閏自五月
　　　十六日至七月十五日止日領窖冰七方(堂上/一四)
　　　(㕔一六堂四/檔子房一)炭毎年自十一月初一日至正月
　　　三十日止月領烤炭四百九十斤約計日用十
　　　六斤(堂上四斤四㕔四斤六/堂六斤檔子房二斤)
　　　支用
　恩賞銀有月一支領者曰諸生膏火衣服銀以内外
　　　班為差曰堂期公膳曰考課供給曰諸生前列
　　　奬賞以名次前後為差有季一支領者曰講課
　　　膳食有隨時支領者曰諸生事故賙䘏以丁憂
　　　身故道里逺近為差曰嵗修南學曰購買書籍
　　　器物鄉試之嵗支領者曰増脩考試桌櫈並由
　　　錢糧處具稿呈堂核發其公膳銀兩厨役具領
　　　發給書籍器用及考試桌櫈均縷識於册以備
　　　查核毎月終則將支用所餘核數呈堂存案嵗
　　　終則將一嵗支用之數詳悉核算國子監堂上
　　　官具摺奏銷其所餘者并入次嵗積算
　　　(謹案國子監歲支各項俱就現行則例/開載所有歴年更定章程附識於後)
　　　順治元年以膳夫銀七百餘兩歸户部
　　　(謹案膳夫銀始自明代歲有定額令直𨽻州縣/辦觧以充國子監公用)
　　(本朝因之旋改歸戸部凢供給給賞心紅紙劄之/先師廟祭祀及諸生考課)
　　　(費俱移文户部酌給毎年約給三百八十六兩/有竒後膳夫銀裁去)
　　(先師廟祭祀改歸太常寺經/  理諸生供給奬賞則於)
　(恩賞銀内/    支銷)
　　　康熙二十五年定
　　先師廟祭祀所需物價太常寺於祭祀帑金内支
　　　用奏銷
　　　雍正元年
命國子監支領户部紙張於年終彚奏
　　　乾隆八年定各部院大小衙門夏三月需用冰
　　　冬三月需用薪炭均按經制定數支給
　　　九年定各衙門取冰供用毎嵗自五月朔至七
　　　月底止各按應用之數具印文支領於工部
　　嵗支附
　　　元
　　　至元二十四年詔國子監生員官給紙劄(元史/世祖)
　　　(紀/)
　　　(謹案此給集賢院所𨽻之國/子監葢建立監學時所定也)
　　　明
　　　監生紙劄於順天府官錢給辦須知紙劄用手
　　　本赴祠祭司行移順天府轉屬收買徑送國子
　　　監印造公用紙劄共九千六百張春秋二季四
　　　千八百張於刑部山西清吏司闗支冬夏二季
　　　四千八百張於都察院經歴司闗支祭酒司業
　　　毎月心紅三兩筆四枝墨一丸大呈文紙三十
　　　張封皮小呈文紙三十張毛邉紙三十張竹板
　　　一片各該銀四錢四分繩愆㕔毎月心紅三兩
　　　筆四枝墨一丸大呈文紙八十張封皮小呈文
　　　紙三十張毛邊紙三十張連七紙一百張竹板
　　　二片該銀六錢四分西㕔六堂典籍掌饌毎季
　　　心紅二兩五錢筆六枝墨二九毛邊紙四十張
　　　竹板二片該銀三錢典簿㕔毎月硃墨紙筆共
　　　該銀四錢七分堂上吏每月紙筆墨銀一錢典
　　　簿㕔吏毎月紙筆墨銀一錢四分(明太/學志)
　　　嘉靖七年祭酒陸深具題秋祭宜用冰乃行工
　　　部造牲盤置冰以禦熱(同/上)
　　　(謹案志又謂是時丁祭牲牷太常多以瘠瘯備/數頒胙不敷監中公買以補之則國學之廢弛)
　　　(大致可/見矣)
欽定國子監志卷四十三
欽定四庫全書
欽定國子監志卷四十四
　　經費三
　　俸秩
　　　國子監職官祭酒俸支銀一百五兩司業六十
　　　兩監丞博士助教四十五兩學正學録典簿四
　　　十兩典籍三十一兩筆帖式七品者二十三兩
　　　八品者三十八兩九品者二十一兩
　恩俸各視其正俸之數禄米亦各視正俸為差正俸
　　　若干兩則禄米若干斛滿官俸禄由各旗行文
　　　漢官俸禄由監行文並先期將應領之數詳書
　　　於册春季於前一嵗十二月十五日以前秋季
　　　於六月十五日以前咨送吏部稽俸㕔稽俸㕔
　　　查核有無升遷降罰事故應行増减除銷詳書
　　　於原送冊内然後移送户部滿官以正月七月
　　　三十日為限漢官以二月八月初七日為限限
　　　以前遇有除授升遷凖其補領各官禄米春秋
　　　兩季於戸部劄付之倉闗領逾期不赴領者由
　　　倉塲衙門報部注銷間嵗或發賣料豆國子監
　　　於户部文到日將承買各員繕册送部户部於
　　　下季發俸銀時除去豆價以其餘給本員
　　　國子監職官公費祭酒月支銀三兩(折制錢二/千七百)
　　　司業月支銀二兩二錢(折制錢一千/九百八十)監丞博士
　　　助教典簿月支銀一兩五錢(折制錢一千/三百五十)學正
　　　學録典簿筆帖式月支銀一兩(折制錢/九百)均由監
　　　行文户部支領有奉差離署者按日扣除
　　　(謹案國子監滿漢各官俸禄公費均照現行/則例開載所有節年更定章程詳識於後)
　　　順治元年定國子監漢官於俸銀之外嵗給柴
　　　薪銀
　　　二年定職官月給公費銀有差
　　　十年定滿官俸銀若干兩給禄米若干斛漢官
　　　不論品級俱嵗支米十有二石
　　　十三年定官員俸銀不論滿漢一例照品支給
　　　罷給漢官柴薪銀
　　　康熙十年定在京漢官俸禄各衙門總領分給
　　　例新除升轉之官遇領俸時吏部已咨送户部
　　　者始凖給發過期者不補給
　　　雍正三年
命在京漢官俸米斛數均視俸銀之兩數分别給予
　　　五年定在京各衙門官員奉差離署按日扣除
　　　公費
　　　十一年定在京漢官於領俸前一月各衙門將
　　　應領銀米之數總繕二册咨送吏部稽俸㕔稽
　　　察有無升遷降罰事故詳書於原送册内以印
　　　鈴之一册存案備稽一册送户部給發至領俸
　　　之期春季以二月秋季以八月各始於初一日
　　　止於初七日凢初七日以前除授升遷者許得
　　　一例闗領過此不凖補支
　　　十二年定在京各官支俸春季於前一嵗十二
　　　月十五日以前秋季於六月十五日以前繕册
　　　送吏部考覈移咨户部倘所送原册遺漏舛錯
　　　照例㕘處吏部稽察未清者亦如之在京漢官
　　　春以二月初七日為限秋以八月初七日為限
　　　開復在定限以前者凖其補領在定限以後則
　　　不得補領亦不裁扣凢老病告休革退物故者
　　　悉行裁扣滿官則以册籍過部為定限餘與漢
　　　官同
　　　乾隆元年
　命在京大小文職官悉於正俸外加給恩俸其數與
　　　正俸同
　　　又定滿官支俸例在俸册過户部後補授者如
　　　有原任俸餉即不凖其補領其無原任俸餉可
　　　支春季正月三十日以前秋季七月三十日以
　　　前奉
　㫖除授者凖其造册送部補領過期則否其緣事開
　　　復者亦如之
　　　十三年定京官俸銀禄米已經支領而降革者
　　　毋庸追繳
　　　十四年定議八旗滿洲䝉古官學生月支銀一
　　　兩五錢漢軍官學生月支銀一兩原係膏火之
　　　資與俸餉不同向例官學生在俸册過部後授
　　　官者仍支官學生廩餼並不補領新任俸禄辦
　　　理未能畫一請視無原任俸餉可支之員給與
　　　新任俸禄
　詔従之
　　　十八年定議京官補領俸米春季者不得過秋
　　　季秋季者不得過次年春季有踰此者倉埸侍
　　　郎報户部注銷
　詔従之
　　　二十一年定在京大小衙門公費銀改給以錢
　　　(毎銀一兩給/制錢九百)
　　俸秩附
　　　元
　　　國子監祭酒俸五十九貫三錢三分米六石司
　　　業俸三十九貫三錢三分米三石五斗監丞俸
　　　三十貫三錢三分米三石典簿俸一十五貫三
　　　錢三分米二石博士俸二十六貫六錢六分米
　　　二石五斗助教俸二十二貫米二石學録俸一
　　　十一貫三錢三分米五石(元史食/貨志)
　　　明
　　　祭酒月支本色俸七石八斗内食米一石折銀
　　　絹米六石八斗折色俸折蘓木胡椒布疋一十
　　　三石二斗共二十一石司業月支本色俸五石
　　　五斗内食米一石折銀絹米四石五斗折色俸
　　　折蘓木胡椒布疋四石五斗共一十石監丞月
　　　支本色俸四石一斗内食米一石折銀絹米三
　　　石一斗折色俸折蘇木胡椒布疋二石四斗共
　　　六石五斗博士助敎典簿月支本色俸三石九
　　　斗内食米一石折銀絹米二石九石折色俸折
　　　蘇木胡椒布疋二石一斗共六石學正月支本
　　　色俸三石七斗内食米一石折銀絹米二石七
　　　斗折色俸折蘇木胡椒布疋一石八斗共五石
　　　五斗學録典籍月支本色俸三石五斗内食米
　　　一石折銀絹米二石五斗折色俸折蘇木胡椒
　　　布疋一石五斗共五石掌饌月支本色食米一
　　　石二斗折蘇木胡椒布疋一石八斗共三石凢
　　　各官食米一石舊於監中支給嘉靖四十二年
　　　始定月支俸米於毎月十八日赴禄米倉闗領
　　　其折色銀兩則於户部太倉庫闗領焉(明太/學志)
　　　(謹案明史食貨志洪武二十五年更定百官俸/禄従四品月俸米二十一石正六品十石正八)
　　　(品六石五斗下至徙九品遞减五斗至五石而/止遂為永制今考明制禄米之數洪武時錢鈔)
　　　(與米兼支永樂初去錢而兼支米鈔所給固折/色多而本色少其後鈔價益賤甚至米一石折)
　　　(鈔十貫僅直二三十錢成化時改以布折鈔布/一匹直二三百錢而折米二十石又時以絹折)
　　　(鈔以胡椒蘓木折鈔大率有名無實最後分本/色折色為二折色之項二曰本色鈔以鈔十貫)
　　　(折米一石曰絹布折鈔絹毎匹折米二十石布/毎匹折米十石本色之項三曰月米不問官大)
　　　(小皆給米一石曰折絹米絹一匹當銀六錢曰/折銀米銀六錢五分當米一石其實自月米一)
　　　(石外皆/折色也)
　　　國子監柴薪皂𨽻毎名編銀一十二兩逢閏各
　　　加一兩祭酒下六名司業下四名監丞博士助
　　　教學正學録下各二名帶翰林職者三名典簿
　　　典籍下各二名(明太/學志)
　　　(謹案明制大小臣僚並有柴薪皂𨽻由各州縣/徴收罪𨽻所輸之值毎年完解兵部各衙門按)
　　　(季於武庫/司闗領)
　　　永樂二年命兩京官吏按口納鈔支鹽國子監
　　　由典簿㕔造冊送户部納鈔畢差吏於長蘆運
　　　司闗支著為例(明太/學志)
　
欽定國子監志卷四十四
欽定四庫全書
欽定國子監志卷四十五
　　經費四
　　廩給
　　　國子監内肄業生毎名月給膏火銀二兩五錢
　　　十一月十二月加煤炭銀五錢外肄業生每名
　　　月給衣服銀五錢六堂官按名分析於毎月之
　　　十五日公堂㸃名給發無故不到扣除大課則
　　　官給膳食(四人一筵筵四/簋發銀二錢)堂上官委員驗其豐
　　　薄失飪不潔將厨役懲治均於
恩賞銀内支銷(其支領稽核之法/詳見    恩賚門)
　　　八旗官學漢教習每月人給銀二兩(折制錢一/千八百)
　　　米一石稄米五斗小米二斗六升五合均由户
　　　部闗領毎嵗人給夏秋衣各一襲凉㡌一二嵗
　　　人給冬裘一襲煖㡌一由工部闗領滿教習䝉
　　　古教習騎射教習並給原秩錢米如由閒散補
　　　者視漢教習例支給
　　　滿洲䝉古八旗官學生每名月給銀一兩五錢
　　　漢軍每名月給銀一兩並由本旗闗領有疾及
　　　告假逾一月者不給其包衣學生無錢糧
　　　算學教習衣服銀米視八旗官學教習漢算學
　　　生毎名月給銀一兩五錢(折制錢一千/三百五十)由國子
　　　監行文户部闗領滿洲䝉古漢軍算學生月銀
　　　視八旗官學生由本旗闗領
　　　琉球學教習衣服銀米視八旗官學教習琉球
　　　官學生日給視進貢都通事従者日給視進貢
　　　陪臣之従者均由禮部給發又官學生及従者
　　　衣服官學生紙筆墨銀並所用器皿煤炭均由
　　　工部給發俄羅斯學官學生毎人日給銀一錢
　　　従者日給銀五分由理藩院給發
　　先師廟樂舞生毎名月給銀六錢厨役毎名給米
　　　五斗(毎斗折銀/一錢三分)均由太常寺咨户部闗領
　　　皂役廟户毎名案季給米九斗閏則増加共四
　　　十七名(毎季應給共米四十二石三斗/折領銀五十四兩九錢九分)由戸部
　　　闗領其毎月掃除監署及南學司閽量給賞錢
　　　於
恩賞銀内支銷
　　　(謹案國子監各生等廩給均照現行/事例詳録所有更定章程附載於後)
　　　順治二年定教習八旗子弟之生員毎名月給
　　　米二斛
　　　九年定國子監肄業監生每名月給米三斗
　　　康熙二十七年定給琉球學生廩餼衣服
　　　雍正二年定琉球學教習衣服銀米照官學教
　　　習例
　　　五年祭酒孫嘉淦奏八旗官學向無錢糧查八
　　　旗所設教養兵滿洲三千六百八十名蒙古四
　　　百八十名漢軍九百六十名滿洲䝉古月給銀
　　　三兩漢軍月給銀二兩令其肄習弓馬但其中
　　　亦有幼穉充額不能騎射而官學生年壯者往
　　　往挑選披甲請嗣後官學生有年壯而讀書遲
　　　鈍者令還旗披甲别選八旗子弟年幼者補其
　　　缺俾習清文俟稍長再學弓馬仍於八旗教養
　　　兵額内滿洲分出三十名䝉古漢軍各分出十
　　　名錢糧給官學生滿洲䝉古毎名月一兩五錢
　　　漢軍毎名月一兩彼此各有禆益随經王大臣
　　　等議如所請
詔従之
　　　又定八旗官學漢教習毎月人給銀二兩米二
　　　斛在户部支領毎嵗人給夏秋衣一襲二嵗人
　　　給冬衣一襲在工部支領
　　　八年
命嵗賞國子監銀六千兩為講課飯食之費肄業諸生
　　　並視内教習例給衣服銀所餘以賙助諸生有
　　　事故者
　　　乾隆二年定國子監肄業生以三百人為額在
　　　内肄業者一百八十人毎名嵗支膏火銀二十
　　　四兩在外肄業者一百二十人毎名嵗支銀六
　　　兩
　　　三年裁國子監外肄業生止留内肄業生一百
　　　八十人嵗加膏火銀六兩
　　　又定算學教習月廩視八旗官學漢教習
　　　又定滿洲䝉古漢軍算學生月給膏火銀視八
　　　旗官學生在本旗支領其漢算學生較漢軍算
　　　學生旅食維艱加銀五錢由國子監於户部支
　　　領
　　　四年定算學教習之月廩衣服由國子監行文
　　　支給
　　　六年兼管監事尚書劉呉龍疏請於内肄業生
　　　一百八十名中撥出二十四名作外肄業計其
　　　膏火可給一百二十人即以此定為額缺考課
　　　不赴者例不給予
　詔従之
　　　十年定欽天監撥歸算學之肄業生無庸别給
　　　膏火選學業有成之算學生協同教習分教算
　　　法已補教習者食本俸未補者仍領學生膏火
　　　三十一年祭酒宗室良誠奏設八旗官學滿洲
　　　教習並請照宗學覺羅學滿教習例有原秩者
　　　在旗支領由閒散補者照漢教習例支給銀米
　　　部議如所請
　詔従之
　　　三十二年兼管監事尚書陸宗楷奏准下五旗
　　　包衣子弟請附入官學讀書不必給與錢糧
　　廩給附
　　　元
　　　至元二十四年詔國子監生員官給飲食(元史/世祖)
　　　(紀/)
　　　(謹業明宋濓文集載元太宗五年宣諭二通其/一云肄業子弟早給米麫各一升肉一斤晚同)
　　　(酒一缶家糧之給亦一升土著者皆不與葢太/宗時已有廩餼至世祖遷學北城遂仍是制)
　　　元統二年詔國子學膳學錢糧悉依累朝舊制
　　　(元史順/帝紀)
　　　明
　　　永樂二年令北京國子監日行㑹饌(明太/學志)
　　　(謹案明太學志又云國子監有倉以貯俸禄饌/米錢鈔則貯掌饌㕔户部額𣲖國子監錢糧有)
　　　(白糧有糙米有小麥有菉豆有黄豆有錢有鈔/毎年支收原無定數惟随監生之多寡預為㑹)
　　　(計行部𣲖輸若監生數多嵗收不敷則將上年/餘剰支給監生數少則將本年餘賸存貯其錢)
　　　(鈔以給師生㑹饌又南雍志云洪武中定官吏/師生㑹饌之制饌米三月至十月終日食三餐)
　　　(毎人日支米一升十一月至次年二月終日食/二餐毎人日支米八合五勺其他物料按日支)
　　　(給惟朔望不/支備録於此)
　　　永樂中命翰林院録㑹試下第舉人之優者入
　　　學以俟後科給以教諭之俸是時㑹試有副榜
　　　大抵署教官故令入監者亦食其禄也(明史選/舉志)
　　　宣徳中以缺薪停止㑹饌乃以饌米等物計日
　　　而均分之各官及習禮公侯駙馬伯及吏員監
　　　生無家者三月至十月日給饌米一升毎月除
　　　朔望該二斗八升十一月至二月給米八合五
　　　勺毎月除朔望該二斗三升八合他物料亦然
　　　初仍支本色後照時估折支鈔貫(明太/學志)
　　　成化十九年詔納粟監生年二十四嵗以下者
　　　自備柴米寄監讀書扣年二十五嵗以上方准
　　　食糧收撥(南雍/志)
　　　宏治元年禮部奏國子監監生不分科貢納粟
　　　各項一體坐班兩月方凖支給饌米従之(明太/學志)
　　　嘉靖六年定各途監生到監之日即凖支給饌
　　　米(同/上)
　　　監生有家人者三月至十月日支米二升二合
　　　六勺十一月至二月日支米一升九合二勺三
　　　杪七撮(同/上)
　　　書手工食銀四兩五錢廟户工食六兩八兩九
　　　兩十兩有差或廟户向宛平等縣自支或該縣
　　　解送給發皂𨽻工食毎名十兩於兵部闗支刷
　　　印匠工食毎名十二兩給與小票執送二縣寄
　　　籍匠民家自支水夫量與工食㸔朝房歇家小
　　　脚俱無工食(同/上)
　　　國子監有民僉膳夫百名専給飲食㑹饌停止
　　　改為雇後毎名完觧銀十兩收充公用嘉靖六
　　　年奏凖以十分為率存一分備公用餘九分則
　　　分給師生焉(同/上)
　　　(謹案㑹饌既罷膳夫自應裁革乃復/令民觧銀充公分潤師生失政體矣)
　
　
　
　
　
欽定國子監志卷四十五
欽定四庫全書
欽定國子監志卷四十六
　金石一
　　　(臣/)等謹案金石之文所以表章功徳垂示久逺
　　　匪特正經訓之譌補史𫝊之闕已也矧成均首
　　　善典章美備考證宜詳我
　皇上隆禮
　　先師
　特頒周笵十器陳設
　　殿庭自
列聖以來尊
　　師重道
豐功偉烈紀實勒成於爍
天章昭如雲漢他若策士題名自公賡詠咸著於錄用
　　　備參稽至於岐陽石鼓自元迄今諸家詮次
　　　附㑹鑿空毎多訛舛則就現存之文及元潘
　　　迪音訓加以訂釋别為標題焉謹誌金石門
　　　為
　欽頒彝器一卷
　御碑一卷題名一卷石鼓一卷
　
　
　
　
　　金石一
　欽頒彝器

　　　右鼎髙八寸四分横六寸四分縱四寸三分耳
　　　髙一寸八分腹髙三寸三分足髙三寸五分四
　　　面鑄饕餮紋有銘在脣曰康侯手作寶罇六字
　　　按銘曰寶罇而名鼎者考宋薛尚功鐘鼎欵識
　　　所載商伯申鼎而銘為寶彞周師寏鼎銘為尊
　　　鉶正與此類曰康侯者從銘詞而名之也
　
　
　
　
　
　
　
　
　　　右尊為全犧形鑿背為尊口徑二寸八分身髙
　　　九寸横一尺三寸五分遍體雷紋

　　　右卣通髙一尺盖髙二寸一分頂髙一寸腹髙
　　　五寸二分足髙一寸九分梁髙五寸八分盖圍
　　　一尺四寸腹圍二尺三寸足圍一尺四寸通體
　　　有饕餮雷紋有銘在盖曰内言二字
　
　
　
　
　
　
　
　
　　　右罍髙一尺二寸四分口圍一尺七寸七分腹
　　　圍二尺二寸九分口髙一寸八分腹髙九寸八
　　　分足髙八分兩肩有犧首二各銜銅鐶一近足
　　　處亦餙犧首二
　
　
　
　
　
　
　
　
　　　右壺髙一尺四寸四分口髙四寸二分腹髙七
　　　寸七分足髙一寸九分口圍一尺八寸四分腹
　　　圍三尺八分足圍二尺五寸壺旁兩耳徧體雷
　　　紋

　　　右簠髙七寸七分盖髙三寸五分腹髙二寸四
　　　分足髙一寸八分盖寛九寸八分通體蟠螭紋
　　　盖腹合縫處四面各餙䕫首一兩旁各有䕫耳
　　　一按此器為簠而銘詞稱壺考宋薛尚功鐘鼎
　　　欵識載召仲考父壺銘詞三十七字亦與此同
　　　而形製大小體質輕重乃絶不相類或簠與壺
　　　兩物可通稱也

　　　右簋通髙七寸三分盖髙二寸四分足髙一寸
　　　七分周圍二尺三寸五分通體周鑄䕫紋旁出
　　　䕫耳二有銘在盖及底曰太師小子師盟作䵼
　　　彝九字按簋為飯器而銘曰䵼彝考宋薛尚功
　　　鐘鼎欵識䵼訓熟食簋盛黍稷熟乃可食義正
　　　相符又宣和博古圖載望簋銘文同此亦作䵼
　　　彝是其例矣
　
　
　
　
　
　
　
　
　　　右觚通髙七寸八分口圍一尺六寸腹圍三寸
　　　六分足圍九寸口髙三寸二分腹髙一寸八分
　　　足髙三寸腹足以下周鑄饕餮雷紋
　
　
　
　
　
　
　
　
　　　右爵通髙七寸七分口髙二寸五分腹徑一寸
　　　七分足髙三寸五分口有雷紋腹有饕餮雷紋
　
　
　
　
　
　
　
　
　　　右洗髙一寸五分周圍三尺
　(詔頒内謹案乾隆三十四年曰尊曰卣曰罍曰壺曰/      府所藏周器十曰鼎)
　　(大成簠曰簋曰觚曰爵曰洗陳設/    殿較)
　　(闕里漢尊尤為典重敬繪圖分釋以冠金石之首/    云)
　
　
　
欽定國子監志卷四十六
欽定四庫全書
欽定國子監志卷四十七
　金石二
　御碑
世祖章皇帝曉示生員卧碑
　　　淸漢文各一順治元年二月立石石横列在太
　　　學門左南向
聖祖仁皇帝御製
　　至聖先師孔子贊碑
　　　康熙二十五年七月立石在
　　大成殿甬路東正中有亭
御製四子贊碑
　　　康熙二十八年閏三月立石在
　　大成殿甬路西正中有亭
御製訓飭士子文碑
　　　康熙四十一年正月
御筆鈐寳一曰康熙御筆之寳立石在敬一亭正中南
　　　碑隂刻禮部左侍郎仍兼管國子監祭酒事邵穆
　　　布禮部左侍郎仍兼管國子監祭酒事孫岳頒國
　　　子監司業滿丕黨阿賴魯援立石國子監鑲黃
　　　旗助教徳明正白旗助教巴泰國子監典簿㕔
　　　阿起納典簿㕔郝士銓監造鴻臚寺序班朱圭
　　　鐫字
御製平定朔漠告成太學碑
　　　康熙四十三年三月立石淸漢文鈐寳三曰廣
　　　運之寳碑陰刻禮部左侍郎兼管國子監祭酒
　　　事邵穆布禮部右侍郎兼管國子監祭酒事孫
　　　岳頒國子監司業滿丕黨阿賴黃叔琳助教徳
　　　明佛保學正傅元甡典簿阿起納典籍王澠筆
　　　帖式勒爾圖同監造鴻臚寺序班朱圭篆額並
　　　鐫在
　　大成殿甬路西北有亭(以上各碑文俱恭/載    御製門)
御書聖經石刻
　　　康熙三十三年仲夏
御書鈐雙龍乾坤圓寳一曰體元主人方寳一曰萬幾
　　　餘暇立石在彝倫堂正中兩柱間碑陰刻排類
　　　校對官　經筵講官文華殿大學士兼禮部尚
　　　書(臣/)張英　經筵講官吏部尚書(臣/)陳廷敬
　　　經筵講官刑部尚書(臣/)王士禎　經筵講官工
　　　部尚書(臣/)王鴻緒都察院左副都御史(臣/)勵杜
　　　訥禮部左侍郎仍兼管國子監祭酒事(臣/)卲穆
　　　布兵部左侍郎(臣/)胡會恩禮部左侍郎仍兼管
　　　國子監祭酒事(臣/)孫岳頒日講官起居注詹事
　　　府少詹事兼翰林院侍講學士(臣/)張廷瓚日講
　　　官起居注翰林院侍講學士(臣/)陳元龍兵科掌
　　　印給事中(臣/)宋駿業監造官　養心殿監造六
　　　品官兼　景山火器總官(臣/)趙昌　養心殿監
　　　造兼内務府廣儲司司庫(臣/)强國忠　養心殿
　　　監造兼内務府廣儲司司庫(臣/)王道化　武英
　　　殿監造内務府會稽司管理錢糧員外郎(臣/)赫
　　　世亨　武英殿監造内務府廣儲司主事(臣/)張
　　　常住鐫刻鴻臚寺序班(臣/)朱圭内務府序班(臣/)
　　　梅裕鳯
御筆牓書四碑
　　　一曰嵩髙峻極一曰靈瀆安瀾一曰功存河洛
　　　一曰昌明仁義牓正中各
題曰康熙御筆鈐
御寳四曰廣運之寳立石在敬一亭中楹左右皆南向
世宗憲皇帝御製平定青海告成太學碑
　　　雍正三年五月立石在
　　大成殿甬路東南有亭
御製仲丁
詣祭文廟詩碑
　　　雍正六年二月
御筆鈐寳一曰御筆之寳立石在
　　大成殿甬路西南有亭
　御製
　　文廟易葢黄瓦
　臨雍紀事碑
　　　乾隆三年三月
　皇上詣學釋奠
　　先師四年十二月立石淸漢文後刻　經筵講官
　　　户部左侍郎梁詩正奉
　勅敬書碑陰刻
　御製乾隆庚申仲春釋奠詩
　御筆鈐寳二曰乾隆甲子仲秋釋奠詩
　御筆鈐寳二曰乾隆御筆曰所寳惟賢在
　　大成殿甬路東北隅有亭
　御製訓飭士子文石刻
　　　乾隆五年十一月
　御筆鈐寳二曰乾隆御筆曰所寳惟賢立石在南學
　　　率性堂正中柱間碑陰刻總管　御書處和碩
　　　和親王(臣/)𢎞晝多羅慎郡王(臣/)允禧排類校對
　　　官都察院左都御史兼管國子監事(臣/)劉呉龍
　　　國子監祭酒(臣/)敷文國子監司業(臣/)塞爾登國
　　　子監司業(臣/)開泰國子監司業(臣/)多爾濟國子
　　　監司業(臣/)徐以烜監造官　御書處監造内務
　　　府廣儲司總理六庫郎中(臣/)邁格　御書處監
　　　造兼内務府廣儲司郎中(臣/)吉葆　御書處監
　　　造兼内務府掌儀司員外郎(臣/)明月　御書處
　　　監造兼内務府佐領(臣/)豐盛額　御書處監造
　　　兼内務府都虞司主事(臣/)永泰　御書處監造
　　　兼内務府掌儀司贊禮郎(臣/)時運　御書處監
　　　造(臣/)許夢熊刻字委署催總宋璋等鐫刻
　御製平定金川告成太學碑
　　　乾隆十四年四月立石淸漢文後刻　經筵講
　　　官太子少師協辦大學士吏部尚書梁詩正奉
　勅敬書碑陰刻
　御製乾隆癸酉仲秋釋奠詩
　御筆鈐寶二曰乾隆丙子仲春釋奠詩
　御筆鈐寳二曰乾隆御筆曰所寳惟賢在
　　大成殿甬路西北隅有亭
　御製平定凖噶爾告成太學碑
　　　乾隆二十年五月
　御筆淸漢文鈐寳二曰惟精惟一曰乾隆宸翰立石
　　　左
　　大成殿甬路東碑陰刻伊犂勒銘淸漢文乾隆二
　　　十三年七月
　御筆有亭
　御製古槐詩石刻(有/圗)
　
　
　
　
　
　
　
　
　　　古槐在西講堂階下為元臣許衡手植至乾隆
　　　辛未閲嵗五百枯而復榮六館師生𫝊為瑞應
　　　越八年己卯大學士蔣溥以丁祭齋宿講堂親
　　　觀盛事繪圖呈
　覽
　皇上御製五言六韻詩一章題卷中乾隆二十四年
　　　兵部侍郎兼國子監祭酒觀保等請刻石以示
　　　久逺吏部左侍郎董邦達展為鉅幅縱五尺橫
　　　八尺前刻
　御筆題詩鈐寳二曰惟精惟一曰所寳惟賢下刻董
　　　邦達恭跋及觀保等請刻石疏乾隆二十四年
　　　十一月立石置西講堂正中後刻祭酒臣全魁
　　　祭酒(臣/)陸宗楷司業(臣/)博卿額司業(臣/)吉泰司
　　　業(臣/)盧㲄末署(臣/)觀保敬書(是碑跋語奏疏/俱載藝文門)
　御製平定回部告成太學碑
　　　乾隆二十四年十二月
　御筆淸漢文鈐寳二曰信天主人曰乾隆宸翰立石
　　　在
　　大成殿甬路正中有亭碑陰刻
　御製己丑仲春釋奠詩
　御筆鈐寳二曰乾隆(以上八碑詩文俱/恭載    御製門)
　詔修國子監碑
　　　乾隆二十四年兵部侍郎兼管監務(臣/)觀保奏
　　　修葺國子監奉
　㫖允行次年八月立石太學門右(是碑/載)　(諭諭㫖恭/  㫖門奏)
　　　(疏載藝/文門)
　勅修御書樓碑
　　文廟東北隅舊有樓十五楹尊藏
　御書乾隆二十四年四月重修衙署并加繕葺二十
　　　五年八月立石
　御書樓下東向碑下書　經筵講官兵部左侍郎正
　　　白旗滿洲副都統兼管國子監事務教習庶吉
　　　士(臣/)觀保祭酒(臣/)宗室良誠祭酒(臣/)全魁祭酒
　　　(臣/)陸宗楷司業(臣/)博卿額司業(臣/)吉㤗司業(臣/)
　　　朱璂司業(臣/)盧㲄助教兼管繩愆典簿㕔事(臣/)
　　　札什助教兼管繩愆典簿㕔事(臣/)永貴助教兼
　　　管典簿㕔事(臣/)噶爾弼善助教(臣/)陳孝泳篆額
　　　學録(臣/)馮秉忠書丹
　　　大修
　　文廟碑
　　　乾隆三十二年三月二十日奉
　上諭清漢文立石在
　　大成門外西南有亭　　(上諭恭載/諭㫖門)
　御製重修
　　文廟碑
　　　乾隆三十四年二月
　御筆清漢文鈐寳二曰乾隆御筆曰惟精惟一立石
　　　在
　　大成殿甬路東北有亭碑隂刻
　御製乾隆癸卯仲春釋奠詩
　御筆鈐寶二曰古稀天子之寶曰猶日孜孜
　御製乙巳仲春釋奠詩
　御筆鈐寶二曰古稀天子之寶曰猶日孜孜(詩文恭/載)
　　　(御製/門)
　御製平定兩金川告成太學碑
　　　乾隆四十一年五月
　御筆鈐寶二曰乾隆立石在
　　大成殿甬路東南(碑文恭載門/    御製)
　御製國學新建辟雍圜水工成碑
　　　乾隆四十九年十月
　御筆清漢文鈐寶二曰古稀天子之寶曰猶日孜孜
　　　立石在
　　辟雍前甬路東西有亭碑隂刻
　御製三老五更説
　御筆清漢文鈐寶二曰古稀天子之寶曰猶日孜孜
　　　(碑文恭載門/    御製)
　　　御碑附
　　　元
　　　加封
　　先師文宣王遣祀闕里碑
　　　大徳十一年七月立石上書皇天眷命皇帝聖
　　　㫖下書奉訓大夫國子司業(臣/)潘迪書亞中大
　　　夫國子司業(臣/)謝端篆(臣/)茅紹之刻碑隂刻翰
　　　林院直學士中大夫知制誥同修國史國子祭
　　　酒(臣/)歐陽元亞中大夫國子司業(臣/)謝端奉訓
　　　大夫國子司業(臣/)潘迪承徳郎國子監丞(臣/)張
　　　彝承仕郎國子監典簿(臣/)尹忠承直郎國子博
　　　士(臣/)王昕承直郎國子博士(臣/)黄　承務郎國
　　　子助教(臣/)　　　將仕郎國子助教(臣/)　　儒
　　　林郎國子助教(臣/)　　從仕郎國子助教(臣/)
　　　　　承務郎國子助教(臣/)　　國子學正(臣/)
　　　　國子學正(臣/)　　　國子學録(臣/)劉思　國
　　　子學録(臣/)焦思問國子司樂(臣/)王居敬國子典
　　　籍(臣/)王汝衡國子典籍(臣/)劉洪廟學管勾(臣/)秦
　　　悌國子掌儀(臣/)張昭國子掌儀(臣/)　　至元二
　　　年十月刻石在
　　大成門外東階下南向(是碑空處/皆缺文)
　　　加封
　　先聖父母及
　　聖配夫人顔曾思孟四子碑
　　　至順三年九月立石碑隂刻集賢侍講學士中
　　　奉大夫兼國子祭酒(臣/)王思誠奉直大夫國子
　　　司業(臣/)薛泰儒林郎國子司業(臣/)董立承徳郎
　　　國子監丞(臣/)毛元慶文林郎國子典簿(臣/)李烈
　　　文林郎國子博士(臣/)鄭鈞奉訓大夫國子博士
　　　(臣/)張頤奉訓大夫國子助教(臣/)劉文芳承事郎
　　　國子助教宗聖公五十六代孫(臣/)曾堅奉訓大
　　　夫國子助教(臣/)胡行簡從事郎國子助教(臣/)吕
　　　寧國子助教(臣/)張巖起國子學正(臣/)李思誠(臣/)
　　　于謙國子學録(臣/)馮彦弼(臣/)劉仲元國子司樂
　　　(臣/)趙植國子典簿(臣/)朱棣蕚(臣/)孟志道廟學管
　　　勾(臣/)劉士俊國子掌儀(臣/)郭鵬逺(臣/)吕天倫至
　　　正十六年六月茅紹之門人蒲水郝恭刻石在
　　大成門外西階下南向
　　　明
　　　洪武學制碑
　　　洪武二年立石北平府學字已磨泐今在太學
　　　門左西向
　　　五朝上諭碑
　　　洪武十五年二月三十年七月宣徳三年四月
　　　正統五年六月九年三月景泰三年二月成化
　　　元年三月計上諭七道為一碑成化三年嵗次
　　　丁亥三月立下書朝列大夫祭酒邢讓等立石
　　　在太學門左南向
　　　英宗御製新建太學碑
　　　正統九年三月立石舊在
　　大成殿東廡乾隆三十三年重修
　　文廟移置
　　大成門外東南南向有亭
　　　世宗御製敬一箴碑
　　　嘉靖五年六月二十日立石有亭曰敬一碑在
　　　亭正中
　　　世宗御注心箴碑
　　　御注四箴碑各一
　　　頒發五箴聖諭碑
　　　右御注五箴碑皆嘉靖丁亥勒石尚完好聖諭
　　　碑字多磨泐後刻嘉靖六年十一月敬一箴居
　　　中左為聖諭右為心箴又左為視箴又右為聴
　　　箴又再左為言箴又再右為動箴皆南向
　
　
　
　
　
　
欽定國子監志卷四十七
欽定四庫全書
欽定國子監志卷四十八
　　金石三
　　題名
　　　順治三年丙戌科
賜傅以漸等三百七十三名及第出身題名碑
　　　(謹按明進士題名並命閣臣作記重見複出文/義一律我)
　(聖朝進士題名於篆額之下刋榜首/  制一道於法為簡質云)
　　　四年丁亥科
賜吕宫等二百九十八名及第出身題名碑康熙三十
　　　一年補立
　　　六年己丑科
賜劉子壯等三百九十五名及第出身題名碑康熙四
　　　十九年補立
　　　九年壬辰科
賜鄒忠倚等三百九十七名及第出身題名碑又
賜繙譯進士麻勒吉等五十名及第出身題名碑(以上/五碑)
　　　(在之大成門/外  東南向)
　　　十二年乙未科
賜史大成等三百九十九名及第出身題名碑又
賜繙譯進士圖爾宸等五十名及第出身題名碑(以上/二碑)
　　　(在之大成門/外  西南向)
　　　十五年戊戌科
賜孫承恩等三百四十三名及第出身題名碑(在門大/成  外)
　　　(之東/南向)
　　　十六年己亥科
賜徐元文等三百三十七名及第出身題名碑
　　　十八年辛丑科
賜馬世俊等三百八十三名及第出身題名碑
　　　康熙三年甲辰科
賜嚴我斯等三百名及第出身題名碑(以上三碑在西/大成門外之)
　　　(南/向)
　　　六年丁未科
賜繆彤等一百五十五名及第出身題名碑(在外大成/門  之東)
　　　(南/向)
　　　九年庚戌科
賜蔡啟僔等二百九十九名及第出身題名碑(在門大/成  外)
　　　(之西/南向)
　　　十二年癸丑科
賜韓菼等一百六十三名及第出身題名碑(在外大成/門  之西)
　　　(南/向)
　　　十五年丙辰科
賜彭定求等二百九名及第出身題名碑(在之大成門/外  西南向)
　　　十八年己未科
賜歸允肅等一百五十一名及第出身題名碑(在門大/成  外)
　　　(之東/南向)
　　　二十一年壬戌科
賜蔡升元等一百七十九名及第出身題名碑(在門大/成  外)
　　　(之西/南向)
　　　二十四年乙丑科
賜陸肯堂等一百六十四名及第出身題名碑(在門大/成  外)
　　　(之東/南向)
　　　二十七年戊辰科
賜沈廷文等一百四十六名及第出身題名碑(在門大/成  外)
　　　(之西/南向)
　　　三十年辛未科
賜戴有祺等一百五十七名及第出身題名碑(在門大/成  外)
　　　(之東/南向)
　　　三十三年甲戌科
賜胡任輿等一百六十八名及第出身題名碑
　　　三十六年丁丑科
賜李蟠等一百五十名及第出身題名碑
　　　三十九年庚辰科
賜汪繹等三百五名及第出身題名碑
　　　四十二年癸未科
賜王式丹等一百六十六名及第出身題名碑
　　　四十五年丙戌科
賜王雲錦等二百九十名及第出身題名碑(以上五碑/在  大成)
　　　(門外之/西南向)
　　　四十八年己丑科
賜趙熊詔等二百九十二名及第出身題名碑(在門大/成  外)
　　　(之東/南向)
　　　五十一年壬辰科
賜王世琛等二百七十七名及第出身題名碑
　　　五十二年癸已科
賜王敬銘等一百九十六名及第出身題名碑
　　　五十四年乙未科
賜徐陶璋等一百九十名及第出身題名碑(以上三碑/在  大成)
　　　(門外之/西南向)
　　　五十七年戊戌科
賜汪應銓等一百六十五名及第出身題名碑
　　　六十年辛丑科
賜鄧鍾岳等一百六十三名及第出身題名碑
　　　雍正元年癸夘科
賜于振等二百四十六名及第出身題名碑
　　　二年甲辰科
賜陳悳華等二百九十九名及第出身題名碑
(世宗憲謹按是年工部遵㑹典動正帑令每科按例題/      皇帝特諭)
　　　(請並補建從前遺闕由是/甲第姓氏咸按碑可考云)
　　　五年丁未科
賜彭啟豐等二百二十六名及第出身題名碑
　　　八年庚戌科
賜周􁬴等二百九十九名及第出身題名碑
　　　十一年癸丑科
賜陳倓等三百二十八名及第出身題名碑
　　　乾隆元年丙辰科
　賜金徳瑛等三百四十四名及第出身題名碑
　　　二年丁巳科
　賜于敏中等三百二十四名及第出身題名碑
　　　四年己未科
　賜莊有恭等三百二十八名及第出身題名碑
　　　七年壬戌科
　賜金甡等三百十三名及第出身題名碑
　　　十年乙丑科
　賜錢維城等三百十三名及第出身題名碑
　　　十三年戊辰科
　賜梁國治等二百六十四名及第出身題名碑又
　賜繙譯進士武敬等二十一名題名碑
　　　十六年辛未科
　賜吳鴻等二百五十三名及第出身題名碑又
　賜繙譯進士寧武立等二十一名題名碑
　　　十七年壬申科
　賜秦大士等二百三十一名及第出身題名碑
　　　十九年甲戌科
　賜莊培因等二百四十一名及第出身題名碑
　　　二十二年丁丑科
　賜蔡以臺等二百四十二名及第出身題名碑
　　　二十五年庚辰科
　賜畢沅等一百六十四名及第出身題名碑
　　　二十六年辛巳科
　賜王杰等二百十七名及第出身題名碑
　　　二十八年癸未科
　賜秦大成等一百八十八名及第出身題名碑
　　　三十一年丙戌科
　賜張書勲等二百十三名及第出身題名碑
　　　三十四年己丑科
　賜陳初哲等一百五十一名及第出身題名碑
　　　三十六年辛夘科
　賜黄軒等一百六十一名及第出身題名碑
　　　三十七年壬辰科
　賜金榜等一百六十二名及第出身題名碑
　　　四十年乙未科
　賜呉錫齡等一百五十八名及第出身題名碑
　　　四十三年戊戌科
　賜戴衢亨等一百五十七名及第出身題名碑
　　　四十五年庚子科
　賜汪如洋等一百五十五名及第出身題名碑
　　　四十六年辛丑科
　賜錢棨等一百六十九名及第出身題名碑
　　　四十九年甲辰科
　賜茹棻等一百一十二名及第出身題名碑(自康熙/戊戌至)
　　　(乾隆甲辰計三十一碑/俱在  大成門外南向)
　　　國子監祭酒司業題名碑
　　　無記無立碑年月額曰祭酒司業題名碑起順
　　　治元年祭酒固爾嘉渾李若琳訖康熙四十九年
　　　字出一手皆係一時刻石自五十二年以後祭酒
　　　三人司業五人字與四十九年以前不倫又下刻
　　　監丞等官四十七人字更不倫當是四十九五十
　　　年間立碑餘皆増入無疑也碑舊在東講堂乾隆
　　　二十四年重修國學移東廂正堂之左南向
　　(國謹案王士禎池北偶談云祭酒司業業宛平劉公/  初以來未有題名官祭酒時因與司)
　　　(芳詰議補其闕葢僅登姓氏於卷帙未遽立碑也/觀士禎書所記祭酒四十一人再任重見者二實)
　　　(三十九人今見於碑者僅二十八餘如阿都里胡/統虞髙珩李呈祥王崇簡沙澄馮溥呉偉業張士)
　　　(甄李中白李儀古十一人碑皆遺之又載司業六/十一人補任重見者二實五十九人今見於碑者)
　　　(僅三十八餘如李虎河傅達禮白清額莽古圖鄥/代曹爾和薛所藴羅憲汶劉肇國吕纘祖李奭棠)
　　　(單若魯王熙曹本榮姜允衡張永祺楊永寧陳敱/永田種玉馬晉允張貞生二十一人碑皆遺之士)
　　　(禎所記至康熙三十四年止其自三十四年以前/見於碑而士禎不載者祭酒則有傅維麟常錫布)
　　　(徳白色圖納哈鄂拜博濟傅繼祖尹泰八人司業/則有馮杰曹溶楊義田逢吉陳洪明博濟宋古宏)
　　　(席爾圖薩爾圖九人是士禎所/記與現存之碑可互證其闕也)
　　　國子監祭酒司業題名碑
　　　乾隆三十一年立石在東廂正堂之左南向無記
　　　國子監四㕔六堂官題名碑
　　　乾隆三十一年立石在東廂正堂之左南向無記
　　題名附
　　　元
　　　至正十一年辛卯進士題名碑
　　　右碑刻蒙古色目一甲圗烈圖二甲五人三甲
　　　二十七人漢人南人一甲文允中二甲五人三
　　　甲三十九人祭酒王思誠記
　　　至正十九年己亥四色進士題名碑
　　　右碑刻正榜蒙古烏爾等六人以下副榜人數
　　　字皆磨滅難辨有記不載名
　　　至正二十六年丙午國子監公試題名碑
　　　右碑刻正榜䝉古(闕名/)　　等七人賜正六品
　　　色目(闕名/)　等六人賜從六品漢人蔡元等七
　　　人賜正七品副榜六人俱蒙古有記不載名
　　　(謹案以上三碑康熙三十一年呉苑為祭酒時/得於)
　　(啓聖祠土中今在又考孫承澤春明夢餘録云延/大成門外之西南)
　　　(祐二年進士題名記趙孟頫書碑立國學今無/之王士禎池北偶談云明時内官既安督工建)
　　　(太學悉取元進士題名磨去刻字此雖與五代/劉􁦿取古碑甃城稍異然古蹟湮沒亦可惜也)
　　　明
　　　永樂十三年乙未科賜陳循等三百五十一名
　　　及第出身題名碑翰林學士楊榮撰文中書舎
　　　人朱暉書(在東大成門/外  南北向)
　　　十六年戊戌科賜李騏等二百五十名及第出
　　　身題名碑翰林學士楊榮撰文中書舎人朱暉書
　　　十九年辛丑科賜曽鶴齡等三百一名及第出身
　　　題名碑大學士楊榮撰文中書舎人陳景茂書(以/上)
　　　(二碑在西大成/門外之  南向)
　　　二十二年甲辰科賜邢寛等一百五十名及第
　　　出身題名碑大學士楊士奇撰文吏部考功司
　　　郎中夏衡書宣徳九年補立
　　　宣徳二年丁未科賜馬愉等一百名及第出身題
　　　名碑大學士楊士奇撰文中書舎人程南雲書
　　　五年庚戌科賜林震等一百名及第出身題名碑
　　　大學士金幼孜撰文禮部郎中陳景茂書
　　　八年癸丑科賜曹鼐等一百名及第出身題名
　　　碑禮部尚書楊溥撰文禮部郎中王養正書(以/上)
　　　(四碑在南大成/門外東  北向)
　　　正統元年丙辰科賜周旋等一百名及第出身
　　　題名碑少詹事王直撰文行在吏部主事夏㫤
　　　書
　　　四年己未科賜施槃等一百名及第出身題名
　　　碑翰林學士錢習禮撰文太常寺少卿程南雲
　　　書(以上二碑在南大/成門外之東  向)
　　　七年壬戌科賜劉儼等一百四十九名及第出
　　　身題名碑翰林學士陳循撰文太常寺少卿程
　　　南雲書
　　　十年乙丑科賜商輅等一百五十名及第出身
　　　題名碑翰林學士曹鼐撰文中書舎人陳學書
　　　十三年戊辰科賜彭時等一百五十名及第出
　　　身題名碑翰林學士苗衷撰文中書舎人黄采
　　　書
　　　景泰二年辛未科賜柯潛等二百十二名及第
　　　出身題名碑大學士陳循撰文太常寺少卿汪
　　　謙書
　　(大謹按是年司業趙琬奏進士題名立石國子監/  成門下俾諸生出入皆得瞻仰誠激勸後學之)
　　(大意正統間移於淋易於損壊乞勅工部造屋覆/  成門外風雨飄)
　　　(盖以圗經/久從之)
　　　五年甲戌科賜孫賢等三百四十九名及第出
　　　身題名碑大學士陳循撰文吏部郎中董璵書
　　　天順元年丁丑科賜黎淳等三百名及第出身
　　　題名碑吏部尚書李賢撰文順天府府丞余謙
　　　書
　　　四年庚辰科賜王一夔等一百五十名及第出
　　　身題名碑吏部尚書李賢撰文禮部員外郎凌
　　　耀宗書
　　　八年甲申科賜彭教等二百四十七名及第出
　　　身題名碑吏部尚書李賢撰文禮部員外郎謝
　　　宇書
　　　成化二年丙戌科賜羅倫等三百五十名及第
　　　出身題名碑大學士陳文撰文禮部郎中陳綱
　　　書
　　　五年己丑科賜張昇等二百五十名及第出身
　　　題名碑大學士彭時撰文太常寺少卿林章書
　　　八年壬辰科賜吳寛等二百五十名及第出身
　　　題名碑户部尚書商輅撰文太常寺少卿謝宇
　　　書
　　　十一年乙未科賜謝遷等三百名及第出身題
　　　名碑户部尚書萬安撰文太常寺少卿謝宇書
　　　十四年戊戌科賜曾彦等三百五十名及第出
　　　身題名碑大學士劉珝撰文司經局正字凌暉
　　　書
　　　十七年辛丑科賜王華等二百九十名及第出
　　　身題名碑大學士劉吉撰文山東布政司左叅
　　　議凌暉書
　　　二十年甲辰科賜李旻等三百名及第出身題
　　　名碑大學士劉吉撰文吏部郎中姜立綱書
　　　二十三年丁未科賜費宏等三百五十一名及
　　　第出身題名碑大學士徐溥撰文太僕寺少卿
　　　姜立綱書
　　　宏治三年庚戌科賜錢福等二百九十八名及
　　　第出身題名碑大學士邱濬撰文大理寺右寺
　　　副劉棨書(自正統戊戌至此計十七碑正統壬/戌戊辰景泰甲戌天順庚辰成化丙)
　　　(戌壬辰戊戌甲辰宏治庚戌九碑俱在順大成/門外之西南向正統乙丑景泰辛未天  丁丑)
　　　(成化甲申己丑乙未辛丑丁未八/碑俱在  大成門外之東南向)
　　　六年癸丑科賜毛澄等二百九十八名及第出
　　　身題名碑大學士劉健撰文大理寺左寺副周
　　　文通書
　　　九年丙辰科賜朱希周等三百名及第出身題
　　　名碑大學士李東陽撰文尚寳司卿劉棨書(以/上)
　　　(二碑在東大成/門外之  南向)
　　　十二年己未科賜倫文叙等三百名及第出身
　　　題名碑大學士劉健撰文太常寺少卿周文通
　　　書
　　　十五年壬戌科賜康海等二百九十七名及第
　　　出身題名碑大學士謝遷撰文吏部郎中蔣恭
　　　書
　　　十八年乙丑科賜顧鼎臣等三百名及第出身
　　　題名碑大學士李東陽撰文吏部郎中沈冬魁
　　　書(以上三碑在南大/成門外之西  向)
　　　正徳三年戊辰科賜吕柟等三百四十九名及
　　　第出身題名碑大學士焦芳撰文太常寺少卿
　　　周文通書(在之大成門/外  西南向)
　　　六年辛未科賜楊慎等三百五十名及第出身
　　　題名碑大學士石珤撰文太常寺少卿劉棨書
　　　(在之大成門/外  西南向)
　　　九年甲戌科賜唐臯第四百名及第出身題名
　　　碑大學士楊廷和撰文太常寺卿劉棨書
　　　十二年丁丑科賜舒芬等三百五十名及第出
　　　身題名碑大學士賈詠撰文太常寺卿劉棨書
　　　(以上二碑在南大/成門外之東  向)
　　　十六年辛巳科賜楊維聰等三百三十名及第
　　　出身題名碑大學士楊廷和撰文太常寺卿劉
　　　棨書
　　　嘉靖二年癸未科賜姚淶等四百十一名及第
　　　出身題名碑大學士費宏撰文太常寺卿劉棨
　　　書(以上二碑在南大/成門外之西  向)
　　　五年丙戌科賜龔用卿等三百名及第出身題
　　　名碑大學士李時撰文碑已磨泐無書者姓名
　　　八年己丑科賜羅洪先等三百二十三名及第
　　　出身題名碑大學士李時撰文順天府府丞周
　　　令書
　　　(謹按時大學士李時上言舊例進士開科禮部/奏請於國子監立石題名命儒臣撰記以昭盛)
　　　(典𫝊之永久正徳六年以來國家多事因循不/作皇上敦化崇文始命輔臣追記補之嘉靖五)
　　　(年丙戌題名記僉謂臣職當撰述臣竊謂此記/雖禮部題請命翰林院撰文然未嘗奉㫖専命)
　　　(何官而各年碑石並書臣某奉勅撰其文又未/嘗呈覽揆之事體似有未安竊聞先朝大學士)
　　　(楊榮李賢等連科撰述皆出宸命况皇上聖文/溢發凡近日册詔誥勅有所指㸃皆非臣等所)
　　　(及臣謹以本年所撰稿錄進伏乞少運睿思改/發工部仍行翰林院擬定制勑房官一員書冩)
　　　(刻石從之著為例明太學/志不載是科碑記漏也)
　　　十一年壬辰科賜林大欽等三百二十名及第
　　　出身題名碑大學士夏言撰文太僕寺卿張文
　　　憲書嘉靖三十一年補立
　　　十四年乙未科賜韓應龍等三百二十五名及
　　　第出身題名碑大學士李本撰文通政司通政
　　　使張文憲書嘉靖三十年補立
　　　十七年戊戌科賜茅瓚等三百二十名及第出
　　　身題名碑大學士嚴嵩撰文禮部侍郎張電書
　　　嘉靖三十年補立
　　　二十年辛丑科賜沈坤等二百九十八名及第
　　　出身題名碑禮部尚書徐階撰文碑已磨泐無
　　　書者姓名嘉靖三十年補立
　　　(謹按日下舊聞載此碑/為工部侍郎談相書)
　　　二十三年甲辰科賜秦鳴雷等三百十二名及
　　　第出身題名碑禮部尚書孫承恩撰文大理寺
　　　卿孫(缺/)　書嘉靖三十年補立
　　　二十六年丁未科賜李春芳等三百一名及第
　　　出身題名碑禮部尚書顧可學撰文大理寺左
　　　寺正吳昂書嘉靖三十年補立
　　　二十九年庚戌科賜唐汝楫等三百二十名及
　　　第出身題名碑吏部尚書李黙撰文大理寺右
　　　寺左評事吳應鳯書
　　　三十二年癸丑科賜陳謹等四百三名及第出
　　　身題名碑大學士徐階撰文山東布政使司右
　　　叅議王槐書
　　　三十五年丙辰科賜諸大綬等二百九十六名
　　　及第出身題名碑禮部尚書吳山撰文碑已磨
　　　泐無書者姓名
　　　三十八年己未科賜丁士美等三百三名及第
　　　出身題名碑吏部侍郎郭朴撰文中書舎人顧
　　　從禮書
　　　四十一年壬戌科賜徐時行(後復/姓申)等三百名及
　　　第出身題名碑大學士袁煒撰文大理寺右寺
　　　正嚴恕書
　　　四十四年乙丑科賜范應期等四百名及第出
　　　身題名碑大學士嚴訥撰文大理寺左寺左評
　　　事李中書
　　　隆慶二年戊辰科賜羅萬化等四百三名及第
　　　出身題名碑大學士李春芳撰文尚寳司少卿
　　　吳自成書
　　　五年辛未科賜張元忭等四百名及第出身題
　　　名碑大學士申時行撰文太僕寺少卿徐繼甲
　　　書萬厯十五年補立(自嘉靖丙戌科至此共十/六碑俱在  大成門外西)
　　　(南北/向)
　　　萬厯二年甲戌科賜孫繼髙等三百名及第出
　　　身題名碑大學士王錫爵撰文光禄寺少卿(缺/)
　　　成楫書
　　　五年丁丑科賜沈懋學等三百一名及第出身
　　　題名碑大學士許國撰文太僕寺少卿馮繼文
　　　書
　　　八年庚辰科賜張懋修等三百二名及第出身
　　　題名碑大學士葉向髙撰文通政使司知事唐
　　　尚志書
　　　十一年癸未科賜朱國祚等三百五十名及第
　　　出身題名碑大學士王錫爵撰文大理寺左寺
　　　副趙應宿書十八年補立
　　　十四年丙戌科賜唐文獻等三百四十五名及
　　　第出身題名碑無記
　　　十七年己丑科賜焦竑等一百四十七名及第
　　　出身題名碑無記
　　　二十年壬辰科賜翁正春等三百名及第出身
　　　題名碑大學士張位撰文通政司經歴章如鋌
　　　書
　　　二十三年乙未科賜朱之蕃等三百四名及第
　　　出身題名碑大學士陳于陛撰文通政司經歴
　　　湯應龍書
　　　二十六年戊戌科賜趙秉忠等二百九十二名
　　　及第出身題名碑無記
　　　二十九年辛丑科賜張以誠等三百一名及第
　　　出身題名碑無記
　　　三十二年甲辰科賜楊守勤等三百八名及第
　　　出身題名碑無記
　　　三十五年丁未科賜黄士俊等二百九十八名
　　　及第出身題名碑無記
　　　三十八年庚戌科賜韓敬等三百二名及第出
　　　身題名碑無記
　　　四十一年癸丑科賜周延儒等三百四十四名
　　　及第出身題名碑大學士葉向髙撰文無書者
　　　姓名
　　　(謹按日下舊聞載此碑為/通政司知事周承禹書)
　　　四十四年丙辰科賜錢士昇等三百四十四名
　　　及第出身題名碑無記
　　　四十七年己未科賜莊際昌等三百四十五名
　　　及第出身題名碑無記
　　　天啟二年壬戌科賜文震孟等四百九名及第
　　　出身題名碑無記
　　　五年乙丑科賜余煌等三百名及第出身題名
　　　碑無記(自萬厯至此十八碑在/  大成門外東南北向)
　　　崇禎元年戊辰科賜劉若宰等三百五十名及
　　　第出身題名碑無記
　　　四年辛未科賜陳于泰等三百四十九名及第
　　　出身題名碑無記
　　　七年甲戌科賜劉理順等三百二名及第出身
　　　題名碑無記
　　　十年丁丑科賜劉同升等三百一名及第出身
　　　題名碑無記
　　　十三年庚辰科賜魏藻徳等二百九十六名及
　　　第出身題名碑無記
　　　十五年壬午科賜特用出身史淳吳康侯等二
　　　百六十三名題名碑大學士周延儒撰文太僕
　　　寺少卿朱國詔書(自辛未科至此計六碑在/  大成門外西南北向)
　　　(謹按朱彛尊進士題名跋云明自永樂二年建/進士題名碑於南監十三年㑹試北京立石太)
　　　(學今不存有之自宣徳五年林震榜始宣徳訖/崇禎十三年碑凡七十一通思陵厭薄進士故)
　　　(將下第舉人史淳等百人盡留特用立碑題名/云云今考明題名碑自永樂十三年乙未及戊)
　　　(戌辛丑甲辰宣徳丁未五碑現存不得謂自宣/徳五年始亦不得謂碑只七十一通也元三碑)
　　(啟祭酒吴苑得於熙三十一年朱彛尊觀碑題䟦/  聖祠土中在康)
　　　(在康熙三十年盖元碑未出土時或未之見不/應於乙未等五碑概未之見也碑在東者十四)
　　　(在西者十七皆南向在東南者二十二在/西者二十四皆北向合之為七十七通焉)
　　　國子監題名記碑
　　　額曰國子監題名記文載成化丙戌河東邢讓
　　　自翰林出為祭酒昉刻名字於石司業安成張
　　　業記之後刻丁亥夏五月盖立石年月也自永
　　　樂二年祭酒胡儼始監丞以下俱附入嘉靖六
　　　年以後乃立石補刻碑在東廂正堂西南向
　　　國子監題名記碑
　　　額曰國子監題名記萬厯四年禮部侍郎掌祭
　　　酒事孫應鰲撰文止祭酒司業題名文載成化
　　　丙戌河東邢讓立碑石既盈隆慶丁夘鐘陵萬
　　　浩復為碑石又盈乃礱石裒二碑祭酒自胡儼
　　　始司業自趙季通始補其遺正其訛彚稡二碑
　　　虚左方以俟後哲今邢讓碑僅存其一而萬浩
　　　碑無見祭酒司業題名當以應鰲碑為據在東
　　　廂正堂西南向
　　　皇帝𠡠諭國子監續題名記碑
　　　刻萬厯四年𠡠諭額曰國子監續題名記又額
　　　曰皇帝𠡠諭皆牓書起祭酒蕭良有萬厯二十
　　　三年任堂屬依次排列行欵井然天啟後迄崇
　　　禎陵躐無倫序其為隨時補刻無疑在東廂正
　　　堂西南向
　　　皇帝𠡠諭監丞以下題名碑
　　　刻萬厯四年𠡠諭額曰皇帝𠡠諭監丞以下題
　　　名起萬厯元年迄三十七年在東廂正堂東南
　　　向
　
　
　
　
　
　
　
　
　
　
　
　
　
　
欽定國子監志卷四十八
欽定四庫全書
欽定國子監志卷四十九
　金石四
　　諸碑
　　　謝履忠集王羲之書石刻詩
　　　康熙五十七年司業謝履忠集羲之聖教序興
　　　福寺二碑字詠丁香五言古詩二章十二韻并
　　　序刻石兩面在
　御書樓下(詩序俱載/藝文門)
　　　崇實振雅二軒壁記
　　　康熙五十七年十月祭酒李周望撰并書凡二
　　　石在東廂左房鑿置壁間西向(記載藝/文門)
　　諸碑附
　　　蘭亭石刻
　　　右蘭亭帖相𫝊為定武本或云周伯琦摹或云
　　　薛紹彭刻未知孰是背面刻樂毅論末署孟頫
　　　二字無嵗月題跋石今在
　御書樓下
　　　(謹案此石一云元順帝北還重氊裹載棄之於/路徐中山取置國學一云明初出天師庵土中)
　　　(送置國學一云萬厯乙酉丙戌間北/雍治地得之其説不一附識於此)
　　　顔真卿争坐位石刻
　　　右争坐位帖計二石分為四段石各兩面一石
　　　刻首尾兩段一石刻中兩段今首段缺八行後
　　　段缺九行刻石原委無考孫承澤朱彛尊以為
　　　趙孟頫臨云石今在
　御書樓下
　　　明
　　文廟國子監全圗碑
　　　右廟學全圗正統十二年十一月立石在太學
　　　門右東向上為圗下為記記二十五行磨泐難
　　　辨首行題
　　文廟國子監創建記次行三行曰
　　文廟國子監在皇城東北崇教坊以下先記殿宇
　　　内外次及御碑(即英宗御製/新建太學碑)次
　　聖像(一百二/十四位)次彝倫堂(以下字缺疑/即東西講堂)繩愆博士二
　　　㕔率性修道各堂鼓房鐘房齋房典簿㕔(碑載/典簿)
　　　(㕔十五間春明夢餘録作三間葢據明/太學志嘉靖十年改建之後而言也)典籍㕔
　　　(碑載三十九間春/明夢餘録作五間)㑹饌堂公廨房厨井倉庫各
　　　房無不備載又記東西牌樓四座舊碑十通(未/詳)
　　　及號房二十二號五百二十一間後記器用末
　　　署年月
　　　(謹案號房有天地人知仁勇文行忠信規矩/準繩紀綱法度格致誠正二十二號春明夢)
　　　(餘録云彝倫堂後齋明所九間格致誠正號/每號三十七間嘉靖七年改為敬一亭餘十)
　　　(八號今觀全圖衙署之西有房六列東向各/分三段正合十八之數南連退省號北至箭)
　　　(亭以西/皆是也)
　　　王同祖詩石刻
　　　右嘉靖壬寅刻石司業王同祖書并題其後曰
　　　大司成公廨後有丁香一株閱嵗已久龍石許
　　　公再涖辟廱不踰年擢南少宰俯仰今昔嬰情
　　　去來對花賦詩今大司成水南張公覽而和之
　　　祖忝先後佐二公周旋輙次韻并手書登石置
　　　之壁間背刻萬厯癸丑李元春追和詩題云以
　　　司計從事成均葢典簿也龍石水南名皆未詳
　　　石今在
　御書樓下(詩載藝/文門)
　
　
　
　
　
　
　
　
　　　老彭觀井圖
　
　
　
　
　
　
　
　
　　　右圗繪老彭臨井而觀繫身大樹童子扶持寓
　　　臨深履薄意也有宋陳靖四言銘一章𨽻書題
　　　曰皇明萬厯丁丑秋刻石在東廂後堂壁間南
　　　向
　　　　(謹案觀井處在今/徐州為古彭城地)
　　　古文孝經石刻
　　　前刻明左春坊諭徳掌國子監司業事蔡毅中
　　　集註後刻唐著作郎太子中書舎人虞世南書
　　　疑取石經摹勒而另書集註於各章之下也又
　　　刻天啟三年嵗在癸丑孟冬之吉國子監監丞
　　　金維基博士張鳳竒徐牧門洞開助教董天允
　　　姚世儒孫世恪黨修吉學正顧民碞蔣尚茂典
　　　簿王象艮典籍(闕/)烈同勒石禮部儒士吳郡吳
　　　尚端集鐫石二鑿置西廂正堂壁間
　
　
　
　
　
　
　
　
　
欽定國子監志卷四十九
欽定四庫全書
欽定國子監志卷五十
　金石五
　　石鼓
　　　石鼓在國子監
　　文廟㦸門内左右分列其數凡十其形似鼓而頂
　　　㣲圓元大徳間虞集得之大都移置於此又元
　　　潘廸石鼓音訓碑一並列於左
　　　(謹案石鼓文字謹就今十鼓完缺備橅以紀其/實其音訓則潘迪碑現列)
　　(學宫故並存之而厯嵗益久剥泐愈甚潘氏音訓/  已多闕文以今鼓文校之又缺潘訓四之一攷)
　　　(明楊慎有摹蘇軾十鼓全文論者謂出臆撰至/朱彝尊石鼓考及所採諸家議論互有異同兹)
　　　(擇其與現存文字有發明者加案改証餘已纂/入)
　(欽定日下舊閴考兹不復贅云/)

　　第一鼓潘廸音訓
　　　􁮃車旣工􁮃馬旣同(􁮃薛氏音我工籀文攻字/蘇氏石鼔詩亦作攻按詩)
　　　(車攻𫝊攻堅緻也同/齊也物馬齊其力)􁮃馬旣好􁮃馬旣􁋖(􁋖从/馬缶)
　　　(聲疑與阜音義同詩車攻田車旣/好四牡孔阜說者謂阜盛大也)君子員邋員
　　　斿(員作鼎籀文也說文員音云益也有重文君/子指從獵諸臣員員衆多也邋邋旌旗揺動)
　　　(貌斿旌之/末垂者)□鹿速君子之求(□牝鹿速有重文/速速疾行貌或曰)
　　　(鹿之/足跡)○􁈣弓兹㠯寺(􁈣郭氏云恐當作鹵鹵弓/即庾弓也周禮庾弓利射)
　　　(侯與弋今按鼓文作􁈣㠯古以字下同寺/詩家皆音時然下文别有時字或音侍)􁮃敺
　　　其時其來趩(趩丑亦反有重文說文/行聲也一曰不行貌)􁢎□(􁢎音/憲□)
　　　(作矣皆有重文其義未詳/或曰􁢎走意□衆多也)即䢩即時□鹿□(䢩/冀)
　　　(□小異疑非我字或音禦□子/亦反鄭氏云直離反有重文)其來大即我敺
　　　其樸其(缺/)䢱射其□蜀(䢱徒鹿反續也□或作/􁍈或音豚蜀恐犢字盖)
　　　(蜀有/獨音)
　　　　右一(薛氏次居八鄭氏次居三施氏次居一/今按古文苑其序姑從施氏然舊說第)
　　　　　　(五鼓言漁狩而歸第六鼔言治道涂似/失先後序若左右相易始於西北以第)
　　　　　　(六為第一第五為第十則先後之序得/矣然亦未可必也可讀者十有六句餘)
　　　　　　(未詳凡六十四宇此鼔舊墨本鹵/上有孫字䢱上有來字今澷㓕)
　　　　(謹案君子員邋員斿二句潘訓重文讀明楊/慎本讀作君子員邋員邋員斿說似較長又)
　　　　(角弓角字鼔文完好潘訓引郭氏作鹵非是/亦當從楊讀又寺字鼓文亦完好並無日旁)
　　　　(朱彝尊考作時字誤又􁮃敺其時時字楊/讀作畤今鼔文畤字甚完訓作時亦誤)

　　第二鼓潘迪音訓
　　　汧殹沔(王氏云汧音牽水名出扶風汧縣西北/入渭殹即也見詛楚文及秦斤鄭樵因)
　　　(此指為秦物今按醫繄皆从殹已見古書非始/于秦也郭氏曰讀如繄語助沔籀作泛有重文)
　　　(鄭氏云沔讀作綿/盖用平聲卟韻)㞼□淖淵(㞼見秦權有重文/與烝通詩南有嘉)
　　　(魚烝然罩罩王肅云烝衆也□籀/文皮字或音彼淖淵水之深處)□鯉處之君
　　　子□之(□鯉皆魚名□鄭氏音鰋鮎也處鄭/讀作居盖取叶韻籀文漁从寸今闕)澫
　　　又□其斿□(鄭氏云澫即漫从萬通作曼疑有/重文漫漫水之瀰茫處又通作有)
　　　(籀文省下同見詛楚文□仝作鯊魚名所加反/□薛氏作散即□字有重文或音汕叶平聲相)
　　　(干/反)帛魚􁨷其□氐鮮(鄭氏云􁨷音洛集韻云白/色也鄭氏云□亦作菹讀)
　　　(與俎同施氏云按說文側余反醢也氐典禮反/今按􁨷字音皪白貌帛即白字言白魚皪皪然)
　　　(潔白登之於/俎豆甚鮮也)黄帛其□又□又􁌓(鄭氏云□即/鯁字卑連反)
　　　(或音醨□今作鮒音附􁌓/舊音白今按叶韻音綿)其□孔庶羉之□(□/施)
　　　(氏作豆今作䏠乞及反傳雅□謂之䏠鄭氏作/豆羉籀文臠字或作䌛□丑若反相如大人賦)
　　　(休□奔走/或音使)□□(□有重文郭云籀文洋字鄭氏/音汗今作澣□有重文郭氏音)
　　　(博或云/遄字)其魚佳可佳鱮佳鯉可㠯(缺/)之佳楊及
　　　杛(佳通作維可通作何㯱舊作㯱說文符宵反/鄭氏云與標同愚謂  从缶从櫜省聲也包)
　　　(裹承藉之義非謂穿之也/蘇氏詩作何以貫之恐誤)
　　　　右二(薛氏次居五鄭氏次居一十鼔中唯此/完好然宇多假借故義有難通今雖□)
　　　　　　(字全磨㓕成文者十/有七句凡六十字)
　　　(謹案沔字鼔有重文潘楊本同朱云騐鼓文無/之誤也澫澫楊朱二本俱作重文今考鼓明有)
　　　(二文而潘訓註云疑有/重文似亦未見鼔也)

　　第三鼔潘迪音訓
　　　田車既安鋚勒馬　(按詩傳輶車田獵驅逆之/車取其輕㨗也鋚郭氏云)
　　　(大幺反轡首銅也廣韻音條紖頭銅餙今按馬/字非全文但偏旁从馬闕左邊當有重文或作)
　　　(□/)䢩衆既簡(簡選/也)左驂旛右驂騝(詩騧驪是驂/𫝊驂兩騑也)
　　　(車駕四馬内兩馬謂之服外兩馬謂之騑郭氏/云旛妨圓反旌旗總名旛取其輕舉貌騝居言)
　　　(反爾雅騝駵馬黄脊/或云紀偃反壯健貌)䢩㠯隮于邍(隮升也邍古/原字下同)
　　　䢩　(舊有/戎字)止□(□疑/作陸)宫車其寫秀弓寺射(宫車/輦車)
　　　(也周禮輦車用於宫中秀與綉同綉弓戎弓也/穀梁傳弓綉質質靶也戎弓綉其質示武中有)
　　　(文言田狩之時宫車寫而不用/戎弓用之於射也寫讀如卸)麋豕孔庻麀鹿
　　　雉兔(言所獲/多品)其邍又□(未/詳)其　□　(鄭氏云□/今作奔或)
　　　(作/走)大　出各亞(亞古孝經作惡/盖二字通用)　　旲　(旲未/詳薛)
　　　(氏作卑字鄭氏云疑即思字碧落碑思作□郭/氏云恐是㚖字古老反大白澤也白澤獸名)
　　　執而勿射多庶䟏(說文䟏郎擊反動也走也鄭/氏云與轢同或云郎谷反)
　　　君子逌樂(逌薛氏作迺鄭氏作攸所也按漢書/地理志酆水逌同五行志彝倫逌叙)
　　　(皆古/攸字)
　　　　右三(薛氏施氏次居三鄭氏次居四可讀者/十有五句餘不成文凡六十三字)
　　　(謹案孔安孔字鼓文子旁尚可辨楊讀孔潘本/及朱考俱作既誤也師字潘訓及朱考俱作衆)
　　　(考篆文衆字下應從□今鼔文下半存□是篆/文師字之半當從楊讀)

　　第四鼓潘廸音訓
　　　　　鑾車(郭氏云人君乗車四馬鑣八鸞鈴象/鸞聲按經史多作鸞左傳鍚鸞和鈴)
　　　(詩八鸞/瑲瑲)□欶眞　(□施氏呼骨反疾也薛氏作/華字鄭氏云即拜字並見義)
　　　(雲章眞鄭氏云即填字亦作/鎮說文欶即策字或音速)　弓孔碩彤矢
　　　　(按彤弓彤矢天子以錫有功諸侯詩彤弓弨/兮書文侯之命及春秋傳彤弓一彤矢百是)
　　　(也說者謂彤弓/朱弓碩大也)四馬其寫六轡　驁(鄭氏云驁/五到反)
　　　􁠂□孔庶□　□摶(􁠂即徒字□鄭氏云音馭/□或云即廓字薛郭作廓)
　　　(鄭氏作鄠□見/詛楚文今作宣)□車載衍(□鄭氏云即酋字詩/輶車鸞鑣田狩之車)
　　　(也□籀文載/字  即道字)戎􁠂如章邍溼隂陽(溼鄭氏云今/作濕通作隰)
　　　(􁠂徒也如章言戎徒整布如文章然邍髙陸也/隰卑濕也言髙卑向背皆有隂陽詩公劉相其)
　　　(隂陽度/其隰原)趍六馬射之□(鄭氏云趍即趣字有重/文七步反詩蹶維趣馬)
　　　(趣趣調和閑習也六馬天子所駕/也□籀文族有重文疑借作鏃)　　如虎獸
　　　鹿如　　　多賢□(□鄭氏云/今作徇)禽　　　　允
　　　異
　　　　右四(薛氏施氏次居四鄭氏次居五其文可/讀者僅七句言田獵之事凡五十三字)
　　　　　　(薛氏曰允異之上舊有禽䢩/兔三字今按禽字下闕四字)

　　第五鼔潘廸音訓
　　　　　　　霝雨　□(鄭氏云霝亦作零詩東山/零雨其濛□今省作流下)
　　　(同見/說文)　　　□　(皆磨㓕不可辨唯/□字今僅存其半)
　　　　　　　(此上二十餘字/剝落不可考)　　　自□􁠂□
　　　　佳舟以衍或隂或陽(水北為陽南為隂或從/水之隂或從水之陽皆)
　　　(可歸也或字下今闕隂或二字陽/字僅存其半余家藏墨本尚有之)极深㠯
　　　于水一方(极薛氏作枝鄭/氏云即楫字)　　　　其奔
　　　　　　叓(施氏云叓古文事字見/說文今僅存下數畫)
　　　　右五(薛氏次居九鄭氏次居八舊說言漁狩/而歸可讀者僅三句餘皆磨㓕不成文)
　　　　　　(凡二十六字墨本舊有□□迄湧盈濟/君子即涉流汧殹洎洎□□舫舟西䢜)
　　　　　　(湯湯户二十餘/字今皆不存)

　　第六鼓潘廸音訓
　　　猷乍邍乍　(籀文乍/與作通)□(□即/道字)遄我□　除(氏鄭/  云)
　　　(遄字□今作治字施氏云按/古文孝經治作□與此小異)帥□(彼/)􁨸(舊音序/或曰阪)
　　　(字/)　□(□薛氏作莽字郭氏云恐是䒪䒪草之/相紏者居蚪反鄭氏作莫未詳孰是)
　　　為丗里(丗三十也文曰為三十里以三十為/丗書家謂之㑹意蘇合反非世字也)
　　　微□(薛氏作徼鄭氏/云□未詳音義)□罟□(薛氏作栗尚書栗/作□與此相類說)
　　　(文省/作㮚)柞棫(柞棫皆木名/詩柞棫其拔)其　□(鄭氏云□作槃/或作棴疑古椶)
　　　(字/)□(椶□皆木名□/音咎又音舊)□(薛氏作庸鄭氏云□/未詳音義或云遘字)鳴
　　　　亞箬(鄭籀文若字/  氏作箬)其􁋉(薛氏作華/又音夫)　為所斿
　　　□(□薛氏作憂鄭/氏云今作䕫)盩(郭氏/作□)□□□　□(□鄭氏/云疑即)
　　　(畣字鼔文作□恐/晤字古从五从日)
　　　　右六(薛氏次居七鄭氏次居二舊說言治道/涂也凡四十一字每行僅存四字而上)
　　　　　　(皆闕二三字盖五代之亂散落民間穴/中以為臼故今所存皆斷續不成文鄭)
　　　　　　(氏乃以猷作原作導遄遄治除帥□□/莫為丗里十六字為成辭盖鄭氏所見)
　　　　　　(不過墨本摹刻者而不/知每行之上有闕文也)
　　　(謹案徴□□字鼓文完好可辨並無重文潘訓/引鄭氏作□而云未詳音義楊本摹作□亦重)
　　　(文而改山從土朱考與潘同皆與鼔文不合似/當闕疑又末句吾字鼓文甚明潘訓摹作□字)
　　　(而引鄭云疑即畣字又云恐是晤字皆謬惟楊/本與上句□字皆訓作二日五日兩字謂為古)
　　　(篆合字如牧敦中□字是三所二字卭仲□中/□字是八月二字之類此則確有依據非同臆)
　　　(説/矣)

　　第七鼓潘廸音訓
　　　而(以文理推之而/字上當有闕文)師　　　　　滔(滔下有/重文)是
　　　戴(施氏云按說文古/熾字與此相類)　　具奪(磨㓕不/可辨)　　後
　　　具肝(氏薛氏作肝鄭/  作肝音吁)來　　　　　樂天子
　　　　　　　　　(皆不/可辨)
　　　　右七(薛氏次居一鄭氏次居九舊有弓矢孔/庶左驂  不  其寫矢具來  子來)
　　　　　　(嗣王始古我來二十字今剥/落僅存十有四字皆不成文)

　　第八鼓潘廸音訓
　　　□(放說文/與微同)
　　　　右八(薛氏次居六鄭氏次居七按施氏墨本/所錄有□走䮺䮺馬□晢若雉立其一)
　　　　　　(之心十四字余家藏舊本/止微字存今漸剥落矣)

　　第九鼔潘迪音訓
　　　䢩水既　□衟既平䢩　既止嘉樹則里天子
　　　永寧　　日佳丙申　　　(施氏云丙申下/二字尚可辨)䢩
　　　其用衟　馬既申敕　康駕(申重也/敕戒也)　　　左
　　　驂䮯(䮯有重文施氏云/五到反馬怒也)□識　　　　如(□有/重文)
　　　(鄭氏/音遫)不　　　□(□鄭氏云籀/文翰从飛)□(薛氏作□郭/氏云恐是籀)
　　　(文霾/字)　　　　公謂天子　余及如(如通/作汝)
　　　害不余及
　　　　右九(薛氏次居二鄭氏次居十舊說言除道/今皆剥落不成文可讀者唯七句凡五)
　　　　　　(十二/字)
　　　(謹案□下一字潘訓作識楊本作棨鼓文雖不/全而上半字似與棨字相合與識字則全不相)
　　　(類當從楊讀又女不女字潘訓讀如今考鼓文/無口旁楊朱本皆讀為汝潘訓誤也)

　　第十鼓潘廸音訓
　　　吳人□亟(王氏云吳通作虞鄭氏云汧水出于/吳山故漁于汧而狩于吳也愚按二)
　　　(說王為優施氏/云□亦作憐)　　　　載􁋠載北(􁋠即西字/鄭氏云見)
　　　(曾矦彞北/字今磨㓕)而　用　亯　　□寍(□薛氏作埶/字說文云埶)
　　　(與㙯同鄭氏云即社/字寍寧同或作厲)逢中□孔　(籀文囿作□/見說文或云)
　　　(即田/字)　鹿　　䢩　其　　□(□鄭氏云即疃/字見􁉀敦厖敦)
　　　(有重/文)大　　　　　　求又　　　　　　是
　　　　右十(薛氏次居十鄭氏次居六今僅存二十/三字唯吳人□亟載西載北二句成文)
　　　　　　(餘皆殘缺不可讀墨本舊有勿奄勿伏/    而出    用大祝獻十一字今皆)
　　　　　　(不/存)
　　　(謹案□字潘訓引薛氏作埶與藝同楊音孰二/訓不同未知孰是)
　
　
　
　
欽定國子監志卷五十
欽定四庫全書
欽定國子監志卷五十一
　　經籍
　　　(臣/)等謹案教胄以通經致用經者羣籍之權輿
　　　由經而史子集皆以發明經𫝊
　　國家崇尚經術易書詩春秋三禮以及日講解義
　　　四書五經俱經
御批
勅纂折𠂻至當載籍精博振古未有刋於
　　武英殿者謂之殿本刋於
　　國學者謂之監本謹列書目備載於篇其鏤板所
　　　存别序於後為經籍門
　　經籍一
　賜書
御製資政要覽三卷
世祖章皇帝御製
　　　日講四書解義二十六卷
聖祖仁皇帝命儒臣纂輯翰林院掌院學士喇沙里陳
　　　廷敬等校刋
御選古文淵鑑六十四卷
聖祖仁皇帝御選
御製孝經衍義一百卷
世祖章皇帝命諸臣纂修書成於康熈二十九年
欽定大清律三十卷總類六卷大學士對哈納奉
勅編輯
御批資治通鑑綱目前編正編續編共一百四卷
聖祖仁皇帝御批
御選全唐詩不分卷
聖祖仁皇帝御選通政使司通政使曺寅等奉
勅校閱刋刻
欽定佩文韻府一百六卷大學士張玉書等奉
勅纂修
御選唐詩三十六卷
聖世仁皇帝御選
御纂朱子全書六十六卷
聖祖仁皇帝御纂大學士熊賜履李光地等編校
御製文初集四十卷二集五十卷三集五十卷四集三
　　　十六卷總一百七十六卷
聖祖仁皇帝御製翰林院編修蔣漣奉
勅校刋
御纂周易折中二十二卷大學士李光地奉
勅纂修
欽定康熙字典以十二支為次每支各分上中下三集
　　　合三十六集
　　南書房侍直大學士陳廷敬等奉
勅編輯
御纂性理精義十二卷大學李光地奉
勅詮次
欽定韻府拾遺一百六卷大學士王掞等奉
勅纂輯
欽定春秋傳説彚纂三十八卷大學士王掞等奉
勅纂輯
欽定分類字錦六十四卷編修何焯陳鵬年等奉
勅編纂
欽定音韻闡微十八卷大學士李光地尚書徐元夢諸
　　　生王蘭生等纂輯書成於雍正四年
欽定詩經𫝊説彚纂二十一卷尚書王鴻緒等奉
勅纂輯書成於雍正五年
欽定子史精華一百六十卷分部三十為目二百七十
　　　有九
聖祖仁皇帝命儒臣纂輯書成於雍正五年
欽定書經𫝊説彚纂二十一卷大學士王頊齡張廷玉
　　　等纂輯書成於雍正
大清㑹典二百五十卷
世宗憲皇帝命諸臣重修
硃批諭㫖一百二十冊不分卷
世宗憲皇帝御批内外諸臣奏摺薈萃刋刻
上諭八旗起康熙六十一年止雍正十三年不分卷
上諭旗務議覆起康熙六十一年止雍正十三年不分
　　　卷
諭行旗務奏議起雍正元年止十三年
御製文集前二十卷為文集後十卷為詩總三十卷
世宗憲皇帝御製
　御製曰知薈説四卷
　皇上御製
　　　日講春秋解義六十四卷
世宗憲皇帝命果親王允禮大學士張廷玉内閣學士
　　　方苞詳細校訂書成於乾隆二年
欽定八旗通志二百五十卷
世宗憲皇帝命諸臣纂輯書成於乾隆四年
　欽定四書文不分卷凡前明文四百八十六篇
　　國朝文二百九十七篇内閣學士方苞等奉
　勅選定
　御製盛京賦一卷
　皇上御製大學士鄂爾泰張廷玉等輯注
欽定八旗氏族通譜八十卷
世宗憲皇帝勅滿洲大學士㑹同福敏徐元夢纂輯書
　　　成於乾隆九年
　欽定三禮義疏卷首上下周官四十八卷儀禮四十
　　　八卷禮記八十卷大學士鄂爾泰等奉
　勅纂輯
　欽定大清㑹典一百卷則例一百八十卷
　皇上命王大臣等纂輯
　皇朝禮器圖式十八卷莊親王允禄等奉
　勅纂輯尚書福隆安等校勘
　御製文集三十卷
　皇上御製起丙辰訖甲申大學士于敏中敬刋
　御製詩初集四十四卷
　皇上御製起丙辰訖丁夘大學士蔣溥敬刋
　御製詩二集九十卷
　皇上御製起戊辰訖己夘大學士蔣溥敬刋
欽定滿洲䝉古合璧清文鑑二十卷
欽定清文鑑二十卷
欽定清字古文淵鑑六十四卷
欽定增訂清文鑑三十二卷總綱八卷補編四卷總綱
　　　一卷
　　　清字大清律三十卷總類六卷
　　　清字通鑑前編十八卷綱目五十九卷綱目續
　　　編二十七卷
　　　清漢對音字式一卷
　欽定淳化閣法帖十卷
(列聖曁謹按以上各書均出/)
　(皇上頒賜國子監存貯敬查/頒賜先後次第㳟載其奉)
　(勅纂輯臣名及書成年月/    俱詳查偹列於左)
　　　國子監舊存各書附後
　　　周易注疏十三卷
　　　尚書注疏十九卷
　　　詩經注疏三十卷
　　　春秋左傳注疏六十卷
　　　春秋公羊傳注疏二十八卷
　　　春秋穀梁傳注疏二十卷
　　　周禮注疏四十二卷
　　　儀禮注疏十七卷
　　　禮記注疏六十三卷
　　　論語注疏二十卷
　　　孝經注疏九卷
　　　孟子注疏十四卷
　　　爾雅注疏十一卷
　　　易經大全二十卷
　　　書經大全十卷
　　　詩經大全二十卷
　　　春秋大全三十七卷
　　　禮記大全三十卷以上五經大全皆胡廣等撰
　　　輯
　　　四書大全三十六卷朱熹撰
　　　四書大全三十六卷陸隴其撰
　　　儀禮經𫝊通解二十九卷朱子遺書
　　　性理大全㑹通七十卷續四十二卷胡廣等輯
　　　禮記㑹元四卷葉時撰
　　　禮記裒言十六卷李天植等撰
　　　禮記新義三十卷湯三才撰
　　　禮記敬業八卷楊鼎熙撰
　　　朱子禮纂五卷李光地撰
　　　四書解義上下二册李光地撰
　　　解義三種一卷李光地撰
　　　家語十卷王肅注
　　　正䝉上下二卷張載著
　　　山海經圖五卷廣注十八卷吳任臣輯
　　　史記一百三十卷司馬遷撰
　　　漢書一百卷班固撰
　　　後漢書一百三十卷范蔚宗撰
　　　三國志六十五卷陳夀撰裴松之注
　　　晉書一百三十卷唐太宗御撰
　　　宋書一百卷沈約撰
　　　齊書五十九卷蕭子顯撰
　　　梁書五十六卷姚思㢘撰
　　　陳書三十六卷姚思㢘撰
　　　魏書一百十四卷魏收撰
　　　北齊書五十卷李百藥撰
　　　周書五十卷令狐徳棻撰
　　　隋書八十四卷魏徴等撰
　　　南史八十卷李延夀撰
　　　北史一百卷李延夀撰
　　　舊唐書二百卷劉昫撰
　　　唐書二百二十五卷歐陽修等撰
　　　五代史七十四卷歐陽修撰
　　　宋史四百九十六卷托克托修
　　　遼史一百十六卷托克托修
　　　金史一百三十五卷托克托修
　　　元史二百十卷宋濂撰
　　　明史三百三十二卷張廷玉等奉
　勅修
　　　通典二百卷杜佑撰
　　　通志二百卷鄭樵撰
　　　文獻通考三百四十卷馬貴與撰
　　　唐鑑二十卷范祖禹撰吕祖謙注
　　　通鑑紀事本末二百三十九卷袁樞編
　　　宋元紀事本末一百九卷馮琦等編
　　　繹史一百六十卷馬驌撰
　　　明太學志十二卷郭鎜等撰
　　　南雍志二十四卷黄佐撰
　　　楚詞燈四卷林雲銘注
　　　韓非子二十卷韓非著
　　　韓管合刋二卷張榜輯
　　　韓子粹言五十七卷李光地纂
　　　淵明集四卷陶潛著附東坡和陶一卷蘇軾著
　　　王思任集刋
　　　昌黎集四十卷韓愈著
　　　蘇老泉嘉祐集十四卷蘇洵著
　　　東坡全集七十五卷蘇軾著
　　　南豐集五十卷曾鞏著
　　　范文正集四十八卷范仲淹著
　　　趙清獻集十卷趙忭著
　　　楊龜山集四十二卷楊時著
　　　李忠定集四十四卷李綱著
　　　胡子知言六卷胡宏著
　　　韋齊集十二卷朱松著
　　　南軒文集四十卷張栻著
　　　王雙溪集十二卷王炎著
　　　文山集二十卷文天祥著
　　　陳定宇集十六卷陳櫟著
　　　宋文憲集三十三卷宋濓著
　　　于肅愍奏議十卷于謙撰
　　　商文毅集十卷商輅著
　　　薛敬軒文集十卷薛瑄著
　　　白沙集九卷陳獻章著
　　　林次崖集十八卷林希元著
　　　荆川全集十二卷唐順之著
　　　周㳟肅集十六卷周用著
　　　歸震川全集十卷别集十卷歸有光著
　　　周忠毅奏議四卷周宗建撰
　　　榕村全集四十卷别集五卷李光地著
　　　歴代名臣奏議三百十九卷黄淮等撰
　　　三儒言行要録十二卷薛瑄等撰
　　　字學三正四冊郭一經輯
　　　古文雅正十四卷蔡世逺選
　　　榕村詩所八卷李光地撰
　　　榕村詩選八卷李光地選
　　　名文前選不分卷李光地選
　　　程墨前選不分卷李光地選
　　　易義前選不分卷李光地選
　　　榕村藏稿四卷李光地著
　　　八旗官學書籍
　　　曰講四書解義
御製古文淵鑑
御製孝經衍義
　　　平定朔漠方畧清漢文
御批資治通鑑綱目全書清文
御選全唐詩
欽定佩文韻府
御製文集初集至三集
御選唐詩
御纂朱子全書
御纂周易折中
欽定康熙字典
御纂性理精義
欽定韻府拾遺
欽定春秋傳説彚纂
欽定分類字錦
聖諭廣訓清漢文
欽定大清律集解清漢文
欽定詩經𫝊説彚纂
大清㑹典
御製文集
　御製日知薈説
　欽定四書文
　御製盛京賦
　　　清字四書
　　　清文鑑
　　　滿洲䝉古文鑑
　　　䝉古字綱
　　　仿宋版四書
　　　四書大全
　　　四書正文
　　　四書集註
　　　大學衍義
　　　周易本義
　　　尚書集註
　　　詩經集註
　　　春秋胡𫝊
　　　禮記集註
　　　古文約選
　　　古文雅正
　　　(謹按八旗官學書/籍皆各助教司之)
　　　附算學館書籍
御製數理精藴上下二編
聖祖仁皇帝命莊親王等纂輯書成於雍正九年
　　　賜書附
　　　明
　　　宏治十五年頒大誥厯代名臣奏議於國子監
　　　大誥一卷大誥續編一卷大誥三編一卷大誥
　　　武臣一卷皆太祖御製厯代名臣奏議永樂中
　　　黄淮等奉勅纂輯凡三百五十卷(明/史)
　　　嘉靖七年頒明倫大典於國子監(同/上)
　　　九年頒大明集禮於國子監洪武中梁寅等奉
　　　勅纂修凡五十卷(同/上)
　　　(謹案明監中藏書自賜書外據明太學志云宏/治十四年始置五厨於載道所中藏制書而以)
　　　(四部别庋之至嘉靖三十六年重修五厨復増/置五架始無散逸之虞然所編卷次顛倒門類)
　　　(参差大率殘缺不全無可分析紀/載故併附後卷板片中兹不贅列)
　
　
　
　
　
　
　
　
欽定國子監志卷五十一
欽定四庫全書
欽定國子監志卷五十二
　　經籍
　　板片
聖祖仁皇帝御製文集(初集至/四集)板共四千三百二十六
　　　面(康熙五十/二年刋)
御纂周易折中板一千零二十一面(康熙五十四年隆/武英殿刋刻乾)
　　　(二年監臣請/    㫖重刋)
御纂性理精義板四百二十面(康熙五十六年年武英/殿刋刻乾隆二  監臣)
　　　(請重刋/㫖)
欽定春秋傳説彚纂板一千九百零六面(康熙六十年/  武英殿刋)
　　　(刻乾隆二年監臣/請    㫖重刋)
　　　月令輯要板七百二十四面(康熙五十/四年刋)
　　　對數廣韻板一百五十面(黒板七十五面/紅板七十五面)
　　　大數表板九百三十八面(黒板四百六十九面/紅板四百六十九面)
　　　小數表板二百八十面(黒板一百四十面/紅板一百四十面)
欽定音韻闡微板六百七十九面(雍正四/年刋)
欽定詩經𫝊説彚纂板一千六百一十七面(雍正五年/  武英殿)
　　　(刋刻乾隆二年監/臣請    㫖重刋)
　　　子史精華板三千四百二十面(雍正五/年刋)
欽定書經𫝊説彚纂板一千一百七十六面(雍正五年/  武英殿)
　　　(刋刻乾隆二年監/臣請    㫖重刋)
世宗憲皇帝御製文集板七百二十四板(雍正十/二年刋)
　欽定四書文板一千五百四十二面(乾隆四/年刋)
　　　清文八旗通志板一萬二千五百零一面(乾隆/四年)
　　　(刋/)
　　　漢文八旗通志板七千三百六十三面(乾隆四/年刋)
　欽定授時通考板二千二百一十四面(乾隆七/年刋)
　　　清文八旗氏族通譜板二千二百三十九面(乾/隆)
　　　(九年/刋)
　　　漢文八旗氏族通譜板一千七百四十面(乾隆/九年)
　　　(刋/)
　　　(謹按以上十九種共极匹萬五千四百四十四/面内四經及性理精義係監臣楊名時等請)
　　　(英㫖重刋餘俱存武/  殿刻竣送監  貯)
　　　周易注疏板四百七十六面
　　　尚書注疏板七百零五面
　　　詩經注疏板一千四百九十九面
　　　左傳注疏板二千零三十二面
　　　公羊注疏板八百三十二面
　　　穀梁注疏板五百一十八面
　　　周禮注疏板一千二百四十七面
　　　儀禮注疏板九百八十七面
　　　禮記注疏板一千八百三十七面
　　　論語注疏板二百九十七面
　　　孝經注疏板九十四面
　　　孟子注疏板五百二十二面
　　　爾雅注疏板三百七十五面
　　　史記板二千六百七十三面
　　　前漢書板三千二百五十六面
　　　後漢書板二千五百二十四面
　　　三國志板一千四百七十五面
　　　晉書板三千一百七十五面
　　　宋書板二千三百二十二面
　　　南齊書板九百一十九面
　　　梁書板八百一十面
　　　陳書板四百六十三面
　　　魏書板二千八百四十四面
　　　北齊書板六百一十五面
　　　周書板七百三十九面
　　　隋書板一千八百五十九面
　　　南史板一千八百二十二面
　　　北史板二千九百三十面
　　　舊唐書板五千二百八十八面
　　　唐書板五千三百三十面
　　　五代史板八百六十四面
　　　宋史板一萬一千五百五十九面
　　　遼史板一千一百二十七面
　　　金史板二千五百二十九面
　　　元史板四千三百四十八面
　　　明史板七千三百六十八面
　(皇上謹按監中舊有明時經史板片/    以嵗久日漸殘闕爰)
　(勅詞臣校讐刋布並明史共板七萬/    八千二百六十面仍交監收貯)
　　　通典板三千六百一十六面
　　　通志板一萬二千二百八十六面
　　　文獻通考板九千七百六十三面
　　　近思録板一百五十八片(雙/面)
　　　大學衍義板七百二十四片(雙/面)
　　　(謹案以上國子監共貯板刻六十四種計十六/萬零一百二十七面監中原貯)
　(皇上御製詩集板五百九十二面古文約選板一千/    零八十六面清文四書板四百三十五面清文)
　　　(小學孝經板四百五十九面漢文小學孝經板/一百九十五面性理大全板一千三百九十四)
　　　(面清文性理精義板九百四十二面朱子全書/板二千九百三十三面國學禮樂録板三百六)
　　　(十面共板八千三百九十六面乾隆三十四年/十月接)
　　(武英殿修書處來文􁁂還又仿宋板四書板一千/  零二十八面已於乾隆二十一年八月􁁂還謹)
　　　(附識/於此)
　　　板片書目總附
　　　明
　　　太學志載書籍板片名目
　　　經部易類有易經大全易經本義周易音訓書
　　　類有書經大全書經集注書經白文尚書㑹選
　　　詩類有詩經大全詩經集注詩樂圖譜春秋類
　　　有春秋大全春秋胡𫝊禮類有禮記大全禮記
　　　集注儀禮周禮儀禮圖解喪禮祭禮四書類有
　　　四書大全四書集注四書集義大學或問中庸
　　　或問論語集注論語小字論語白文孟子集注
　　　孟子小字孟子節文四子抄釋孝經小學類有
　　　孝經紅簽字帖白簽字帖千家文體押韻西林
　　　字書字苑撮要韻畧經解類有大學講章
　　　史部正史類有史記漢書後漢書三國志晉書
　　　宋書南齊書梁書魏書北齊書後周書南史北
　　　史五代史元史編年類有資治通鑑通鑑綱目
　　　世史正綱綱目前編通鑑正誤雜史類有漢詔
　　　蜀漢本末古史宋遼金正統故事類有大明㑹
　　　典敕諭監規國子監通志續志臨雍録監規發
　　　明春季考録㑹約申明監規臨雍録隆慶二年
　　　春季考録萬厯四年臨雍録東廂條約西廂條
　　　約辟雍紀畧儀注類有大明集禮侯伯習禮新
　　　官到任須知太學儀注禮生儀注朱子家禮刑
　　　法類有大誥大明律地理類有山海經類書類
　　　有文獻通考
　　　子部儒家類有為善陰隲孝順事實五倫書明
　　　倫大典性理大全法言太元太元索隠觀物篇
　　　進修録大學衍義小學朱子語録讀書録經世
　　　籍司馬温公心箴我箴學的官箴道家類有老
　　　子列子兵家類有尉繚子方技類有藥性珍珠
　　　囊四十氣侯圗本草幼小方雜家類有務本直
　　　言小説類有類林雜説
　　　集部别集類有楚詞東萊集臨川集出師表淮
　　　海文集樊川集孟四元賦總集類有厯代名臣
　　　奏議青雲梯賦詩苑珍珠囊唐詩
　　　又
　　　憲宗幸學儀注一卷國子監規一卷邢讓國子
　　　監志二十二卷謝鐸國子監續志十一卷崔銑
　　　國子監條例類編六卷虞上銘辟雍紀事十五
　　　卷世宗御製敬一箴一卷注程子四箴范浚心
　　　箴共二卷(太學/志)
　　　又
　　　侯伯習禮二十五板臨雍録五十四板隆慶元
　　　年臨雍録四十九板萬厯四年臨雍録四十三
　　　板太學儀注十九板禮生儀注五板監規發明
　　　十六板春季考録三十三板㑹約十二板申明
　　　監規十二板東廂條約十板西廂條約七板隆
　　　慶二年春季考録二十三板辟雍紀畧二十板
　　　太學講章三十八板
　　　(謹案以上所載書籍板片或有書無板或有板/無書皆殘物也且經部缺注疏史部缺唐書及)
　　　(宋遼金史三種當時儲書闕畧大概可知又太/學志所記极片書本或缺或重不可别白故綜)
　(御書列其目併附板片之後以僃参考至/    樓現貯故明舊板已附見)
　(皇朝經籍條中兹/    不復贅云)
　
　
　
　
　
　
欽定國子監志卷五十二
欽定四庫全書
欽定國子監志卷五十三
　　藝文
　　國家尊
　　聖典學禮制隆盛超邁前古臣等編緝監志首冠
　綸言揆符先聖化美作人至於在監緒(臣/)仰承
　徳意獻納論思考正典禮之宜講求教飬之法章疏
　　　具在用備參稽以及緒臣歌詠太平雍容揄揚
　　　之什覽之可想見於樂辟雍之盛圜橋觀聽之
　　　儀别擇成編謹緝奏議三卷論著四卷詩賦五
　　　卷為藝文
　　藝文一
　　奏議一
　　　論教學事宜疏(順治/元年)　　　　　李若琳
　　　近奉
聖㫖滿洲官員子弟咸就成均肄業仰見
　　朝廷作人盛典(臣/)竊諮詢滿洲教規最為嚴宻諸
　　　生晨興入監日暮返舎而國學僻在城東北隅
　　　諸子弟往返近者數里逺者二三十里晷短途
　　　遥工夫耗於奔走諸生勞苦固不敢自惜但有
　　　就學之名無進業之實在諸生亦相聚向(臣/)頗
　　　稱不便謹議得滿洲八旗各覔空房一所立為
　　　書院將國學二㕔六堂教官分教八旗子弟各
　　　旗仍設學長四人俱就各旗書院居住朝夕誨
　　　迪(臣/)等不時親詣各書院稽察勤惰每月逄六
　　　日各師長率衆子弟同進衙門(臣/)等當堂考課
　　　或作文或講書或背書或習字一一分别較試
　　　各師徒工夫疎宻與藝業進退以定諸生勸懲
　　　之規即以存各師陟降之案庻學教不為虚文
　　　而人才於是植立矣
　　　請正
　　先師神牌諡號疏(順治/二年)　　　　　李若琳
　　　(臣/)聞之記曰凡始立學必釋奠於先聖先師自
　　　漢以來代以
　　孔子為先師葢以
　　孔子删述六經垂憲萬世人倫之所以常明道統
　　　之所以不墜
　　孔子之力也是以後世帝王莫不尊崇諡號嚴重
　　　祀典
　　聖朝承帝王正統垂意文教重道崇儒中外悦服
　　　春秋二仲丁祭率由舊典視昔加毖於本月二
　　　十日太常寺奉禮部𫝊
諭新製
　　孔子牌位兼書清漢字(臣/)竊有請焉夫
　　孔子牌位奉安
　　文廟
　　孔子在天之靈所慿依者(臣/)愚以為宜令禮工二
　　　部委官匠於本監製造新牌俟新牌告竣令(臣/)
　　　等恭安
　　文廟然後撤舊牌焚之瘞所庻典制聿隆禮儀有
　　　序於以妥
　　先師之靈愜奉祀之忱為攸當矣(臣/)愚又有説者
　　　今
　　文廟現奉牌位稱
　　至聖先師孔子之位此明嘉靖九年大學士張璁
　　　建議所改置者也質之前代追尊諡號竊有未
　　　當查自漢以來諡號不一至唐元宗始追諡為
　　　文宣王宋真宗加諡至聖文宣王元成宗復加
　　　諡大成至聖文宣王明朝自洪武至正德所稱
　　先師諡號一如元成宗舊制未之有改(臣/)聞備古
　　　今之至德者宜享古今之隆稱昔
　　孔子之贊乾坤曰大哉乾元至哉坤元曰大成曰
　　　至聖洵非
　　孔子之德配乾坤者莫能當之今稱
　　至聖而遺大成得毋乾坤之義未備乎至曰文曰
　　　宣按之諡法經緯天地曰文聖善周聞曰宣又
　　　洵非
　　孔子之德兼君師者莫能當之今止稱
　　先師而遺諡號然則古之英君明辟可止曰某君
　　　某王而去聖神文武之諡可乎張璁欲去封爵
　　　而并除諡號非確論也(臣/)愚以為當今更新之
　　　會宜追復舊諡仍稱
　　大成至聖文宣先師孔子之位庻至德鴻名
　　昭代倍為闡揚祀典於焉有光矣(臣/)忝列儒臣職
　　　司教典事關學宫直攄所見其有當與否未敢
　　　必也伏乞
勅下禮工二部速議施行
　　　請儲養太學人材疏(順治/二年)　　　楊　檟
　　　(臣/)惟士子霧隠之初作養教育在内則全在司
　　　成在外則全藉提學今
聖主御極首重人材自一品至七品官員子弟皆收入
　　　成均甚盛典也惟是士習日趨浮薄宜導之以
　　　敦厚伏望
聖明飭行各衙門力挽古俗嚴斥澆風讀佛老隠僻之
　　　書者罰穿紅紫靡麗之服者罰糾衆結黨把持
　　　官府者罰呼朋引類武斷鄉曲者罰敦孝弟忠
　　　信之風抑怪誕輕佻之習已成材者試以經濟
　　　謀猷未成材者誨以小學六藝中有出類㧞萃
　　　文理通逹者則㧞其尤咨送禮部復加考校果
　　　係真材實學即准擢用如是而青衿不喁喁向
　　　風文教不彬彬振起者未之有也
　　　論教學未便事宜䟽(順治/二年)　　　薛所藴
　　　(臣/)伏見
皇上開國之初首崇文教允前祭酒(臣/)李若琳請清漢
　　　子弟肄業成均甚盛舉也(臣/)所藴以庸陋下品
　　　前任司業碌碌因人猶可覆短今䝉
聖恩㧞為祭酒受
命欽承負乘滋懼因念
　　聖朝新政事事從實況教飬人材何等闗係而敢
　　　以虚文塞責乎竊見滿洲學生皆沈毅聰俊之
　　　質志趨向上但國學僻處城東北隅八旗子弟
　　　逺者十五六里近亦十數里奔馳道路辰巳之
　　　間始得到監申刻回家就食一日之中工課只
　　　有午未二刻耳從來讀書早乗清明之氣晚親
　　　燈火之光日中人倦非其時也況加之往米勞
　　　頓精神昏惰是有讀書之名而無其實豈不負
　　朝廷棫樸作人之盛意哉(臣/)再四思維比照
　　盛京例分旗就學既慮不便約束無已惟晝夜在
　　　監誦讀朝夕提誨庻有實益(臣/)所藴已移住公
　　　署矣而諸子弟號舎供給未有定議又似不能
　　　即令棲止學宫也伏乞
勅下内院會同禮臣酌議或令工部少修學舎至於飲
　　　饌之需
勅戸部酌量資給日就月將得人之効可拭目俟之而
　　　(臣/)等瘝曠之罪亦庻幾或免矣
　　　酌定伴讀監生疏(順治/二年)　　　　薛所藴
　　　竊見滿洲子弟濟濟嚮學將來股肱心膂於是
　　　焉出(臣/)等與六館屬官督課於上至於耳提靣
　　　命必得學行諸生為之分教前監臣於順天府
　　　丞咨送府學生員中収録徐可行等五十名一
　　　向在監伴讀但諸生多係貧寒平日以舌耕為
　　　業今倉庾未充勿敢請給廪餼而各生輪流授
　　　書不免推諉曠業今(臣/)等於各旗下子弟分别
　　　粗知文義者令文義優長者教之初習講解者
　　　令通曉講解者教之誦讀寫倣者令書傳習熟
　　　字畫端楷者教之初學句讀未嫻漢語者令齒
　　　牙便利聲音宏亮者教之每旗約得四五人又
　　　有滿洲子弟志切上進力學攻苦者十餘人抜
　　　置兩廂日夕訓廸亦每廂以二三學問該博監
　　　生相為師友以資切磋苐各生既無資給難以
　　　責成合無開以功名之路俾鼓舞相成(臣/)監造
　　　花名册二本一送内院一送禮部存照怠惰廢
　　　教即行黜革若勤敏端良生徒進益或一年之
　　　外三年之内咨送吏部考授州縣正佐教諭訓
　　　導等官庻諸生樂於趨事禆益人材非淺尠矣
　　　薦賢疏(順治/二年)　　　　　　　　薛所藴
　　　竊惟國學為教胄之司𫝊經育才領袖儒林職
　　　甚重也茍非其人鮮克勝任厯代開國之初肇
　　　啟辟雍必慎選碩儒或厚德堪樹儀型或博學
　　　可備問難良以成均義重師資道尊前人於斯
　　　凛凛慎之逺不具論元用許衡吳澄軰為祭酒
　　　一代文教嫓美古昔有由然也
皇上剏業之初即選清漢子弟弦誦澤宫作人之化度
　　　越往代而以(臣/)謭陋濫竽司成心竊愧之訪得
　　　保定府容城縣舉人孫竒逢以庚子賢書隠居
　　　教授四十餘年學深稽古志切希賢澹泊寜靜
　　　絶意仕進逺邇之人聞風矜式伏求
特下弓旌徴聘出山以長成均師道立而善人多其庻
　　　幾乎至於六館分教亦須老成淹雅之士又察
　　　山西襄陵縣舉人李推河南濟源縣舉人吳舉
　　　皓首窮經舌耕自給布袍蔬食泊如也一為(臣/)
　　　舊治一為(臣/)同里知之最悉均應
勅部録用以充六堂之選敷教東序流訓上庠人文丕
　　　變必有蒸蒸蔚起者矣江南新定經述之士不
　　　乏鴻碩然而近取目前(臣/)竊敢附於舉知之義
　　　伏祈
聖鑒施行
　　　請作養在監生員疏(順治/二年)　　　薛所藴
　　　竊惟
　　新朝啟運文教肇興如清漢官子弟嚮學事宜(臣/)
　　　皆有疏請
㫖遵行矣惟有前監臣李若琳當滿洲子弟初入成均
　　　之日因分教乏人移文順天府考取府學生員
　　　以充伴讀該府咨送生員文士英等一百零四
　　　名除八旗分用伴讀四十名外尚餘六十四名
　　　前監臣念太學空虚留監肄業誠事理之宜然
　　　者但此項諸生未經奏
聞該學旣已除名辟雍尚無定議非庠非監將來何以
　　　為出身地乎况各生數月以來在監誦習儘有
　　　德造之彦而秋闈伊邇應試之額寥寥未充合
　　　無即與各學臣考送諸生一體督課目前備棘
　　　闈之試將來儲思皇之選於作養人材之意未
　　　必無小補也除造清册二本一送内院一送禮
　　　部備照外伏祈
聖鑒施行
　　　請定監規疏(順治/三年)　　　　　　薛所藴
　　　伏䝉
皇上允前祭酒臣李若琳請官員子弟許入監讀書又
　　　准禮臣覆議直省學臣各學選取生員一二名
　　　以充貢監並送成均肄業此一代文治肇興之
　　　始萬年鼎運宏開之基也數月以來嚮學諸生
　　　亦旣濟濟而監規未頒教習年限及出身條例
　　　未定(臣/)愚隕越滋懼竊恐無以為多士勸也考
　　　太學之規厯代隆重元朝尤為詳宻明初踵而
　　　行之得人為盛在監生徒多者至一萬四五千
　　　少亦不下數千其間教有條學有法選用有格
　　　故人材軰出而積薪無嘆非偶然耳(臣/)謹凖往
　　　酌今定為四條一積分積分之法元許衡行之
　　　最為得力明亦倣其意而用之今供給未備士
　　　之貧無資斧者更多似難概責之各生也中有
　　　資分敏逹願考積分者除常課外每月一試一
　　　年以十二次一等為及格免其撥厯徑送内院
　　廷試與恩貢一體考職選授或於本經之外别兼
　　　一經通曉大義准作三分五經兼貫雖文不及
　　　格准作八分精熟通鑑全部准作五分每試考
　　　首一次准作二分一監期考舊例舉官恩生坐
　　　監六個月滿歳貢八個月舊附十箇月新附二
　　　十四箇月今舉人無坐監者且罷援納之例則
　　　無所謂新舊附之别但各學臣送考者謂之貢
　　　監生品官子弟謂之官監生二者而已貢監多
　　　㧞自優等且在原學食餼距貢期逼近今既乏
　　　廪餼又杳無出身之期不幾以優之者困之歟
　　　謹議貢監原係廪生者立限十四月增附十六
　　　月至官員子弟資給少裕兼多青年志學立限
　　　二十四月務期學問精進然後撥各衙門厯練
　　　政務其有願留應試者聽一厯事學者博通書
　　　史猶必練習時務然後服官分政可見施行舊
　　　例監生監滿撥厯即新進士分撥各衙門觀政
　　　之意也昔人教法寓指深逺但沿習旣久虚文
　　　塞責厯事歳月雖多大抵徒掛空名今須著實
　　　舉行讀書期滿仍照舊規分派各衙門厯事以
　　　一年為期但務使實實練習通曉政體然後送
　　　内院
　　廷試與恩歳貢一體考職選授一補曠諸生家鄉
　　　逺近不同貧富互異或肄業成均資斧不繼則
　　　回籍凑取或各官子弟送親赴任以及寒暑疾
　　　病不得不量准給假然非預定補曠之規則優
　　　游逸豫竟作實歴何以課進修之功効乎今議
　　　凡告假日期俱作曠候補過限不到計日倍罰
　　　有不請假而徑自曠學者即行黜革庻人知䇿
　　　勵而進取日益以上四條伏候
聖裁以便遵行
　　　請復貢生坐監之例疏(順治/十年)　　孫栢齡
　　　(臣/)惟國學之設原以陶育人才風示四方取前
　　　代廣厲學官之意首善自京師始故每歳各省
　　　貢士無論恩㧞副榜皆入成均此定例也逮我
　　朝開闢之初一時地方需才故不待教育許其即
　　　赴
　　廷試授以州縣佐貳等官原係一時權宜之計非
　　　云經久不變者也今行之既久每歳
　　廷試多人吏部不能即選率多壅滯之嘆且貢生
　　　既不入國學國學益寥寥無人不及外省州縣
　　　之半甚非所以尊京師風示四方也又士之初
　　　離草茅者無論賢愚皆得㨗取功名僥倖既多
　　　冒濫益甚(臣/)愚以為自今歳以後各省貢監皆
　　　當仍遵舊例赴國子監讀書並
𠡠令國子監諸臣嚴加考核汰其不肖待其學業習成
　　　咨部
　　廷試所遲不過歳餘一以疏銓曹積薪之弊一以
　　　杜人心倖進之端其於風化非小補矣
　　　請増滿洲肄業疏(順治十/七年)　　　孫廷銓
　　　(臣/)聞古語曰十年樹木百年樹人言儲材當豫
　　　也今滿洲子弟俊秀者正不乏人科甲既停學
　　　問益寡殊為可惜稽之漢代期門羽林之士皆
　　　誦孝經誠以經學為人才之本教化之源也目
　　　今從龍之彦固自多人深恐後學不繼致令有
　　　乏材之嘆今查國學内每佐領下止有一人肄
　　　業似屬太少今酌量每佐領下再各添一人更
　　　選老成敦大通治體明經術之臣以為之師務
　　　俾曉暢大義以備
　　國家之用數年以後將見人才濟濟而文武之選
　　　皆得其人矣
　　　請嚴國學官學疏(康熈/六年)　　　　王　熈
　　　竊惟
　　朝廷興學右文既以鄉㑹試收羅天下之人才國
　　　子監教養各途之英俊而於八旗官學諸生復
　　　選滿漢分旗教習其於儲才育士之道可謂詳
　　　且備矣近者欽奉
恩詔一時滿漢官廕監生入國學者倍多於前又見部
　　　覆議定各旗滿洲漢軍與漢人一體復行鄉試
　　　㑹試業奉
諭㫖則八旗官廕監生應照漢軍廕監生之例從國子
　　　監應試其八旗官學生亦應照漢人考取應試
　　　矣(臣/)愚以為使之應試者
　　朝廷鼔舞人才之盛心而求其有以仰副
　　國家作人大典者師儒教導之實事也查漢監生
　　　入監必分堂撥班先以月課繼以季考教法可
　　　謂詳備其八旗官廕監生習滿書者原有滿官
　　　稽考教訓其習漢書者似應一體分派漢博士
　　　助教等官設立課程定期稽查必使各習一經
　　　兼習史鑑詳為講觧俾令貫通務期成材以收
　　　實用至於八旗官學諸生定例每佐領各有二
　　　人而考取録用之時少有學問優長者則漢教
　　　習監生悞之也查教習一項向於恩抜歳副各
　　　監生中考取教習近年恩抜歳副乏人而旁及
　　　於納銀准例經御史傅感丁條奏部議以恩抜
　　　歳副無人仍由納銀准例此等當教習入監之
　　　時既不由於考取及充教習之日自難責其優
　　　通伊身學業尚當在質疑問難之時為人師範
　　　豈能有成德逹材之益不遇虚縻歳月覬補一
　　　官無怪乎徒存官學之名而生徒無勤學之實
　　　也竊念納銀准例既不堪用恩㧞歳副人數又
　　　少何若於舉人中願就教習者與恩㧞歳副相
　　　兼考充教習此皆屢經考試之人較之納銀准
　　　例自不相同且舉人一項今既准其考授教授
　　　等官矣未有為漢生員師則有餘為官學生師
　　　則不足者也至於考取教習之法則應查照順
　　　治十五年以前之例禮部㑹同該監嚴加考選
　　　毋止委之該監視為具文其八旗官學習滿書
　　　諸生原有滿洲助教等官分旗教習滿官司業
　　　分翼稽查習漢書者亦應分派漢人助教等官
　　　不時親到官學稽查教習之勤惰稱否以及諸
　　　生之學業課程庻諸生教習各有責成而在國
　　　學者既善其法在官學者復得其人將見文治
　　　聿興英才蔚起於
　　朝廷儲才育士之盛典或少有禆也
　　　請正從祀諸賢位號疏(康熈二/十二年)　王士禎
　　　竊惟
　　文廟之祀從以四配十哲兩廡諸賢凡以紹述心
　　　傳功在萬世也(臣/)詳閲㑹典諸書竊見從祀諸
　　　賢諸儒名號位次尚有未當有宜一併釐正者
　　　敬為我
皇上陳之十哲之位不稱名而稱子是已但自明嘉靖
　　　間議去封爵之後四科之内稱冉子者凡三殊
　　　難辨識兩廡諸賢諸儒則直書其名而不稱子
　　　視十子何遽懸殊(臣/)愚以為宜將神位俱稱先
　　　賢先儒某子之位而以諱註其旁以昭尊崇之
　　　意者也至宋代周敦頥程顥程頥邵雍張載朱
　　　熹六子闡明絶學逺紹洙泗之傳實超前代諸
　　　儒明崇禎間遂將六子改稱先賢(臣/)等竊以躬
　　　及聖門者概稱先賢私淑者概稱先儒此以時
　　　代論非以造詣論也今既改稱先賢未敢輕議
　　　但位諸漢唐諸儒之上於世次殊有未安又諸
　　　賢諸儒位次㑹典闕里志諸書所載與今太學
　　　神位互有不同並宜詳議妥確通行天下學宫
　　　著之
　　本朝㑹典以垂永久者也伏乞
睿鑒勅下禮部議覆施行
　　　請増從祀理學真儒疏(康熈二/十二年)　王士禎
　　　竊惟
　　至聖之道萬古為昭兩漢以來諸儒凡發明經傳
　　　踐履純正者皆得從祀兩廡俎豆千秋典至隆
　　　也(臣/)查現在從事先儒外厯代諸儒有功聖門
　　　尚有當酌議増祀者敬為我
皇上陳之漢儒功在經傳如詩書春秋三禮授經諸儒
　　　皆已從祀而易獨無之按田何當漢初授易實
　　　為聖門商瞿嫡系此漢儒之當補祀者也鄭康
　　　成博稽六藝所註詩禮諸經百餘萬言史稱純
　　　儒唐宋以來皆列從祀明嘉靖間始以張孚敬
　　　之議改祀於鄉公論久鬰此漢儒之當復祀者
　　　也程門弟子首推尹燉先儒稱其學窮根本徳
　　　備中和考其出處本末毫無可議朱子之後推
　　　何基為正傳其學以立志為先居敬為要於大
　　　學中庸太極通書西銘皆有發揮此宋儒之當
　　　從祀者也至於明代理學實肈於霍州曹端其
　　　學以誠敬為主力闢邪説薛瑄稱其質純氣粹
　　　理明心定為有明理學之冠禮部尚書章懋由
　　　博返約歛華就實其學粹然一出於正難進易
　　　退天下仰之國子監祭酒蔡清學以六經為正
　　　宗以四書為嫡傳所著䝉引尤見窮理之功禮
　　　部侍即吕柟篤志聖賢之道其講學之要曰文
　　　以載道行必顧言左春坊贊善羅洪先以躬行
　　　之實學闡良知之真𫝊安貧樂道有簞瓢陋巷
　　　之風刑部侍即吕坤以理學為經濟有體有用
　　　所著諸書皆鑿鑿可見施行以上六人操履篤
　　　實咸有著書發明聖道此明儒之當從祀者也
　　　又絳州貢生辛全生值明末力以正學為己任
　　　著書甚富以代稍近未敢輕議合無
勅下該地方官徴其遺書備
　乙夜觀覽或亦可仰禆
聖學之萬一也伏乞
睿鑒勅下禮部議覆施行
　　　請修經史刻版疏(康熙二/十二年)　　　王士禎
　　　竊惟列聖道法之𫝊莫備於經厯代治亂之蹟
　　　莫詳於史古帝王内聖外王之學不外經史而
　　　畢具矣我
皇上聰明天縱宵旰不遑猶日
御講筵研精經史又以刋刻經書講義
頒賜諸臣典學之勤二帝三王蔑以尚矣查明代南北
　　　兩雍皆有十三經注疏二十一史刻板今南監
　　　版存否完缺久不可知惟國學所藏原版庋置
　御書樓此版一修於前朝萬厯二十三年再修於崇
　　　禎十二年自
　　本朝定鼎迄今四十餘載漫漶殘缺殆不可讀所
　　　宜及時修補庻幾事省功倍伏乞
勅下部議查其急宜修補者早為鳩工俾刓缺悉為完
　　　書亦仰禆
聖朝文教之一端也至南監經史舊版併請
勅下江南督撫查明如未經散軼即行該省學臣收貯
　　　儒學尊經閣中儲為副本於以嘉惠來學未必
　　　無補也
　　　監生回籍議(康熈二/十五年)　　　　　韓　菼
　　　太學之設三代共之王制羣后之子卿大夫元
　　　士之嫡子國之俊選諸侯之貢士皆造焉漢時
　　　東京太學之盛至圜橋門而觀聼者以萬計外
　　　國侍子亦來就學宋時亦有三舎之法以教育
　　　多士我
皇上稽古右文崇儒重道今正當逺人嚮化聞風慕義
　　　之時京師首善之地國學所以培養人材今歳
　　　貢例監俊秀而外間舉選㧞盛典皆
聖朝菁莪棫樸作人之盛德至意若因冒籍之弊而
　　　盡驅南北之人各歸其鄉必至太學一空即令
　　　其在監考試於鄉試之年各回原籍現在者必
　　　不肯安心肄業在籍者必至裹足不前又八旗
　　　教習皆抜其尤者方得與選此皆寒苦之士以
　　　館餬口仍兾就試京闈今若驅令回籍不惟曠
　　　其教習之職亦苦跋渉無資伏查定例京闈鄉
　　　試原分南北皿字號嚴禁其不相冒則可矣今
　　　以南人之冒北皿而驅之則北皿廢乎留乎留
　　　則太學皆北人廢則北人何罪而驅之出太學
　　　乎(臣/)以為欲禁冒籍如生員則自廪生教官縣
　　　官上至提調官而止令其嚴加體訪違者照例
　　　處分學臣亦無預焉如監生則責之祭酒司業
　　　然今之監生多有不入太學肄業者請自今捐
　　　納監生在吏禮兩部考試入塲者悉令其歸監
　　　考試詳取本籍地方官印結則頂冒之弊亦可
　　　以少息矣至若主考之罪當罪之以不公不明
　　　不應罪之以取中冒籍
聖明洞鑒不俟凟陳欲清不公不明之弊仰祈我
皇上臨時簡用或令九卿選擇不論已未差遣務求得
　　　人如所舉失當衆論喧譁舉者豈無聞見即應
　　　參奏自効如被科道糾參得實一併擬罪而公
　　　明彰著者量予旌擢庻考官鼔舞畏懼而弊又
　　　可少息矣從古來有治人無治法今日科塲之
　　　弊乃人弊非法弊也御史條陳弊端固其職掌
　　　然疏中欲排羣議斥之為鄉人壟斷臣南人也
　　　不敢避嫌附和謹據實另議
　　　監生回籍再議(康熈二/十五年)　　　　韓　菼
　　　王制諸侯貢士皆入太學即鎬京辟雍所謂東
　　　西南北者是也無思不服先儒以為來觀者皆
　　　悦服豈有諸侯所貢而其人不來之理漢永平
　　　中臨雍之盛圜橋門觀聽者葢億萬人司馬光
　　　通鑑朱熹綱目皆書之以為實録為盛事並非
　　　誇張至唐時士子有闗節之弊宋時太學有横
　　　議之風故明順天科塲亦屢經情弊發覺從無
　　　有議及驅回本省就試者豈見不到此葢勢不
　　　可行今臺臣言監生塲前有串通鄉人之弊塲
　　　後有無頼煽惑之弊然此等多不過什伯中之
　　　一二餘何與焉是即所謂孤寒者也我
皇上至公至明方令議官員子弟另編字號是
聖心憐憫孤寒特為開其進身之路諸臣方㑹議遵行
　　　而忽欲盡逐之使奔走失業近省已屬難堪閩
　　　粤湖南雲貴之人豈不更加失所且另編字號
　　　復試何人是適與
聖意相左也夫以一二不肖之徒而輒致數千百人之
　　　驅除以暫行兩科之説而輕改四十餘年之制
　　　度似非國體亦拂人情惟有恪遵
聖諭分别官皿號令兩不妨礙人情既平譁囂自息弊
　　　竇亦清至公至便可以永行相應將臺臣鄭惟
　　　孜所奏仍無庸議
　　　請告平厄魯特之㨗於太學疏(康熈三/十五年)
　　　　　　　　　　　　　　　　孫岳頒
　　　竊惟自古帝王恭行天討殷宗克鬼方周宣伐
　　　玁狁未有親統大軍出險陟逺不數十日大功
　　　告成廓清沙漠乂安邉境如我
皇上之神武首出夐逺百王者也
皇上自御極以來削平三逆掃蕩臺灣南朔東西並奉
　　　正朔乃有厄魯特噶爾丹者狡謀出沒擾亂邉
　　　陲逆天虐民罪在不赦
皇上念逆冦一日不靖邉民一日不安
睿謀獨斷衆論不撓且軍儲皆出
　　天庾轉餉數十萬石以安四海生靈之命緜
　　國家無疆之休天人叶應自興師以迄大㨗僅七
　　　十日從此永無烽火之警是從來未有之大仁
　　　也師出之日水凍草枯及
御蹕經臨掘地則泉湧牧馬則草肥盖天時地脉已早
　　　决於
宸算之中且分布諸軍調度規畫並出
皇上之指授噶爾丹棄而宵遁自謂可以兔脱不知
神䇿預定於前諸軍㑹合環擊擒斬殆盡餘黨就降俘
　　　獲無算是從來未有之大智也地最險逺
皇上親舉玉趾日進一餐率數十萬衆踰天山渡瀚海
　　　如履平地而走康莊莫不忠義激發驍騰百倍
　　　是從來未有之大勇也凡屬臣民舉翹首
皇上迴鑾告成功以彰顯烈(臣/)一介腐儒荷䝉
聖恩簡擢不獲効力塞外伏查禮記王制曰天子出征
　　　執有罪反釋奠於學以訊馘告即魯頌泮水之
　　　詩亦曰矯矯虎臣在泮獻馘淑問如臯陶在泮
　　　獻囚是三代時皆告㨗於學也
皇上建千古未有之功則漢唐未舉行之盛事請自
皇上始之即不必有事於訊馘而專行釋奠昭告
　　文廟爰勒石太學原本六經非由臆説不妨與祭
　　　告
　　闕里並行則文治與武功永昭垂於千秋矣
　
　
　
　
　
　
　
　
　
　
　
　
　
　
　
欽定國子監志卷五十三
欽定四庫全書
欽定國子監志卷五十四
　　藝文一
　　奏議二
　　　請羅欽順從祀
　　孔廟疏(雍正/二年)　　　　　　　　　張伯行
　　　欽惟我
皇上纘膺寶厯即褒崇
　　孔子五代加封王爵隆儒重道亘古未有(臣/)查明
　　　儒江西有羅欽順者徳備諸躬道可淑世凡天
　　　人性命之理仁義道徳之㫖靡不研究其藴其
　　　生平學術皆本躬行心得體騐親切實為後之
　　　學者所共遵守至辭免吏部尚書閉戸潜修其
　　　恬靜之風又為當時所共推服(臣/)謹案欽順之
　　　學實得程朱正脈且有發明之功其立身髙潔
　　　年餘八十始終一節如從祀學宫洵可仰副
皇上隆儒重道之至意倘(臣/)言可採乞
勅下内閣九卿詳議施行
　　　整飭八旗官學疏(雍正/五年)　　　　孫嘉淦
　　　(臣/)於九月十三日䝉
皇上召見
特諭整理國子監事務(臣/)親至八旗官學細心查閲見
　　　助教教習各處齊集學生人等皆有功課教化
　　　之興日新月盛皆我
皇上振興作育之明效也但其中尚有宜整飭者(臣/)謹
　　　為
皇上陳之一學生宜擇也古者十五而入太學皆公卿
　　　大夫之子弟與凡民之俊秀今八旗學生類多
　　　髫齡尚未識字難與講貫又多無力之家目前
　　　行走甚覺煩難不數年而告退則前功盡棄至
　　　於富貴子弟類皆嬾於行走佐領瞻徇情面草
　　　率申送教育雖勤人才不出(臣/)查國子監行文
　　　八旗取官學生每佐領下止取一人原指明官
　　　員子弟人可造就力可行走者而佐領申文之
　　　時不能留心簡擇伏望
勅諭八旗佐領嗣後送學官生務宜遵照定例取官員
　　　大族子弟年十五以上品貌端正姿性聪明者
　　　始行申送國子監祭酒司業當堂考騐可教者
　　　留之不可教者行文另換則人皆秀良而教化
　　　易興矣一學舍宜廣也(臣/)查八旗學房每旗有
　　　滿洲䝉古漢軍三處滿洲䝉古每學四五十人
　　　漢軍學六七十人不等而每學房舍不過三四
　　　間此三四間房内助教教習學生聚處其中擁
　　　擠喧嚷難以用功據(臣/)愚見現在房舍止可為
　　　滿洲䝉古學房至漢軍學房人數既多漢人教
　　　習亦處其中繙譯作文並宜地方寛敞始可専
　　　心誦讀伏祈
皇上鴻恩每旗另給官房十餘間以為漢軍學房則肄
　　　業有所而課程自専矣一教習宜勤也八旗教
　　　習每旗五人取貢生内文理通者充之凡官學
　　　生之講書作文者師事焉此教習五人自宜朝
　　　夕在館分徒授業功専而勤庶有成效但八旗
　　　教習每月領米二斛别無錢糧一切衣服薪水
　　　之需無以供給勢必别營生理因而分班督率
　　　每日一人輪流上學教習日更則學生之功課
　　　難於稽查且責成不専并教習之賢否亦難考
　　　核(臣/)愚以為宜照宗人府教習或
　　景山教習之例使飯食衣服足以自贍去其分班
　　　上學之陋規使日處其中每人名下分學生若
　　　干使盡心督課即以學生之勤惰定教習之賢
　　　否則教有常法學有専業考核易施而勸導自
　　　力矣(臣/)一介庸愚識見淺陋每䝉
聖恩嘉奬常思勉竭愚衷國學之中事宜甚多謹以思
　　　慮所及條陳一二伏望
皇上採擇焉
　　　整飭八旗官學議(雍正/五年)　　康親王崇安
　　　八旗設立官學原欲比户皆霑教澤不必拘定
　　　門第但學滿文者可用幼稚之人其學漢文繙
　　　譯者必得十四五以上資性聪敏之人方易啟
　　　迪嗣後選官學生務令該佐領擇聪明俊秀子
　　　弟申送(臣/)等騐看交與國子監當堂考録其年
　　　幼者令學滿文其稍長者令學漢文庶將來皆
　　　可有成再查舊例八旗滿洲䝉古漢軍每佐領
　　　下必送一人入學若拘於定例恐草率塞責若
　　　聴其缺額又恐人數太少(臣/)等酌定每旗設額
　　　學生一百名内滿洲六十名䝉古二十名漢軍
　　　二十名其滿洲六十名内照例分三十名在滿
　　　洲書房習清字三十名在漢軍書房習漢字凡
　　　有學生缺出通在一旗選擇不必拘定佐領之
　　　數庶學生皆得秀良不致混行申送再查學舍
　　　乃諸生講誦之所今每學止三四間一旗三學
　　　共十三四間不等實屬狹隘應將現在官房交
　　　還各該旗查收每旗另給官房一所二十餘間
　　　量可容百人誦習者著本旗修理俾諸生聚處
　　　其中則學舍寛適便於誦讀矣再查官學生習
　　　漢字者每旗設教習貢生五人輪流更換功課
　　　難以稽查應令該教習每名下各派定學生若
　　　干人日處其中専心訓導則將來成否責有攸
　　　歸查
　　景山現有漢教習十二人每名一月闗銀二兩米
　　　隨錢糧每年夏秋衣服各一奪二年皮衣服一
　　　套每日隨用肉菜煤炭等項該衙門領給今八
　　　旗教習既不許其分班更換則應足其衣食除
　　　每日薪蔬難於支給不必比照
　　景山外其每年銀米等項似應均照
　　景山之例則衣食充裕而課讀自勤矣至教習期
　　　滿議叙國子監舊例皆用貢生三年期滿咨部
　　　以知縣候選宗人府
　　景山現用舉人貢生三年期滿咨部以應得之缺
　　　用(臣/)等伏思三年之内若不問其勤惰概行咨
　　　部銓選恐有草率塞責希圖僥倖之弊嗣後八
　　　旗教習入館國子監堂官不時稽查如有懶惰
　　　者即行斥退不准議叙其勤慎無過者三年期
　　　滿照例咨部以知縣候選如有善於誨誘精勤
　　　不倦者再留教習三年俟六年期滿咨部以知
　　　縣即用如此則勤惰有分而善於誨誘者亦得
　　　久於其職至宗人府
　　景山教習除舉人原係候選知縣應照原議外其
　　　貢生教習似應均照此例分别議叙則各處教
　　　習皆知勉勵矣再八旗官學生向來皆無錢糧
　　　以故無力之家不能行走(臣/)等查得八旗䝉
皇上鴻恩設教養兵滿洲三千六百八十名䝉古四百
　　　八十名漢軍九百六十名滿洲䝉古每名一月
　　　給銀三兩漢軍每名給銀二兩令其學習弓馬
　　　所以惠愛八旗之人典至渥也但查八旗教養
　　　兵有幼稚之人以充額數不能操弓上馬而官
　　　學生年壯者往往挑選披甲(臣/)等伏思今官學
　　　生内有年壯而讀書遲鈍者令回旗披甲其所
　　　出之缺選年幼者補之以習滿文俟其稍長并
　　　學弓馬則彼此皆有禆益伏望
聖恩飭令八旗將教養兵額數滿洲分出三十名䝉古
　　　十名漢軍十名將此五十名錢糧給官學生計
　　　滿洲䝉古每名一月給銀一兩五錢漢軍每名
　　　一兩則壯者既有錢糧以學弓馬幼者亦有錢
　　　糧以學文藝長幼皆䝉
恩育文武皆得造就似應將八旗教養兵清查實數如
　　　目前現缺五十名者即照數撥給官學如缺額
　　　之數不及五十名者俟其將來缺出陸續撥給
　　　官學以漸足五十名之數如此一轉移間則錢
　　　糧不必加增而官學生皆霑
聖恩鼓舞振興矣
　　　請准助教學正㑹試疏(雍正/五年)　　鄂爾竒
　　　欽惟我
皇上培養人材振興文教海内讀書之士無不踴躍鼓
　　舞思自奮於
聖人之世今(臣/)監學正楊廷英等呈稱俱係舉人有志
　　　上進并求題請邀
恩一體㑹試伏思廷英等被
聖主之徳教際文運之昌明已叨一命之榮復切觀光
　　　之願如䝉
天恩俞允准令㑹試恭候
命下(臣/)等移咨禮部可也
　　　請定八旗㧞貢疏(雍正/八年)　　　　孫嘉淦
　　　欽惟我
皇上振興學校作育人材
特發帑金以為太學諸生肄業之資
皇恩普被率土歡欣但漢人貢生為數甚多而旗下選
　　　拔不過數人(臣/)前為學政考試八旗生員見其
　　　材質聪俊氣宇軒昂者實繁有人而皆溺記誦
　　　詞章之習不知返躬實踐修已治人之道似為
　　　可惜(臣/)之愚見仰懇
聖恩將旗下生員多行選拔每旗或拔八人或拔十人
　　　令其入監肄業(臣/)等與漢人貢生一體教導學
　　　成之日恭候
皇上揀用則滿漢之人材日出於吏治民生必有禆益
　　　或即以之補授助教等官使之督率生徒則八
　　　旗官學益加振興矣
　　　請設八旗額外助教疏(雍正/八年)　　朱蘭泰
　　　(臣/)仰見
皇上加意人才振興官學八旗子弟無不鼓勵讀書蒸
　　　蒸向化誠為
　　國家培植本根之至計(臣/)查八旗官學每旗除䝉
　　　古官學外滿洲漢軍官學生共八十人分為五
　　　班每班十六人設立漢教習各一人専訓誨漢
　　　文滿助教各二員一人統領三班一人統領兩
　　　班訓誨繙譯之外凡遇冠昏告假偷安逃學等
　　　事滿助教係旗人聞見親切酌量得宜易於彈
　　　壓是滿助教一職責任最重(臣/)衙門現今八旗
　　　滿助教内出兵者一人教訓俄羅斯學生者一
　　　人二缺空懸令人久署(臣/)思似此出差離任或
　　　遇陞遷事故之日需次無人考選有待勢不得
　　　不委員兼理兼理他旗則或曠本旗之職兼理
　　　彼學則或分此學之功請嗣後遇選抜助教之
　　　時於應補正缺外多考取十數人一同帶領引
見以備陸續補放現在所懸助教二缺専令二人署理
　　　外其餘令其在學協同助教學習行走一則接
　　　補簡便訓導不致間斷一則諳練有素實任易
　　　於見功師弟之間均收裨益矣
　　　請給官房疏(雍正/九年)　　　　　　孫嘉淦
　　　竊照各省拔貢䝉
皇上加恩作養雲集都門其中教書投親在外居住者
　　　固有而外無館地必須在監居住者約有三百
　　　餘人六堂之内只可誦讀難於栖止是以拔貢
　　　人等多在附近賃房居住查國子監門外方家
　　　衚衕官房一所舊有二百餘間現今只存一百
　　　四十二間屋宇墻垣亦多傾圮無人居住而與
　　　國子監甚近相去不過數步仰懇
聖恩將此官房賞給國子監衙門(臣/)等仰懇
皇上每年賞給公費銀兩内動支修葺完好令拔貢及
　　　助教人等居住其中就近肄業則房屋既不致
　　　坍塌而各省士子食宿皆便益沐
皇仁於無既矣
　　　請復元儒吳澄從祀疏(乾隆/二年)　　甘汝來
　　　(臣/)竊惟表章先賢乃盛世崇儒之曠舉釐正祀
　　　典尤聖王議禮之鴻模伏考元儒吳澄天姿英
　　　異少時即知用力聖賢之學致踐履之實以道
　　　自任因而著書立説師表當世其自勵則有勤
　　　謹敬和自新自修克己悔過矯輕警惰等銘其
　　　教學則有學基學統等篇又考証孝經校定易
　　　詩書春秋修正儀禮戴記各有纂言又校定皇
　　　極經世及老莊太元樂律等書皆所以啟大教
　　　之堂奥為後學之津梁者也至其徳性純粹氣
　　　象舂容言規行矩可法可𫝊施教成均則師道
　　　尊重進講經筵則誠意深摯昔人謂其進學之
　　　勇見道之真周程張朱莫或過之非虚語也明
　　　宣徳時禮部尚書胡濙等僉議吳澄為元大儒
　　　有功名教詔准從祀殆將百年及嘉靖初輔臣
　　　張璁謬引謝鐸之議以澄生宋仕元遂黜其祀
　　　不知澄之在宋雖膺鄉薦未叨一命宋制鄉薦
　　　不第者仍充生員澄並未登第固依然韋布耳
　　　及天下歸元已乆率土皆臣矣君相數聘不已
　　　乃猶十召而不起甫進而旋退官止於師儒職
　　　専於文學出處之際卓然君子璁反以是而貶
　　　之亦謬矣况元之大儒惟許衡與吳澄二人澄
　　　固宋之逸士衡亦金之遺老金之視元猶宋之
　　　視元也許衡仕元未有議之者獨苛於吳澄何
　　　耶非論之平也伏查雍正二年
世宗憲皇帝諭令廷臣釐正
　　文廟祀典經九卿諸臣議准宜復祀者六人宜増
　　　祀者二十人獨吳澄一人未經議及(臣/)䝉
　皇上天恩畀以三禮館總裁伏見吳澄所著禮經諸
　　　書援据精切義理融貫闢俗學之淺陋發前聖
　　　所未發實能羽翼經𫝊昭示來兹按祀法有功
　　　於聖道者則祀之今澄著述之功彰彰具在未
　　　便置之不論兹欽逢我
　皇上崇儒重道正禮明禋集道統之大成晰羣疑於
　　　千古此時若不亟請復祀則澄之真儒實學終
　　　湮没而不彰矣合無仰懇
　勅下廷臣集議將吳澄仍准入祀廟廷不獨為先儒
　　　表揚遺徽將使正學日隆人心胥勸風聲所樹
　　　洵足開萬世太平之基矣
　　　三老五更議(乾隆/二年)　　　　　　張廷玉
　　　(臣/)伏思三老五更之名始見於禮經蓋古養老
　　　尊賢之禮也考養老之禮如王制内則所云則
　　　虞夏殷周皆然又云五帝憲三王有乞言則伏
　　　羲神農黄帝以來已然是其典為最古至所云
　　　食三老五更於太學天子袒而割牲執醬而饋
　　　執爵而酳冕而總干是其禮為最隆我
　皇上至道在躬式稽前典以三老五更之禮下詢甚
　　　盛心也顧禮待人行事因時起(臣/)妄叅臆議以
　　　為未可舉行者約有數端
　皇上至徳淵懐
　聖不自聖何難屈禮臣下但
　天子有所施必令臣下有可受如所云袒而割牲者
　　　其始親袒衣割牲以為俎食也執醬而饋者其
　　　繼執醬以饋熟也執爵而酳冕而總干者既食
　　　畢又親執酒以酳口且又端冕舞位而以樂舞
　　　侑食也禮如是不已重乎古有斯禮而今未行
　　　似非
　皇上殷殷復古之意如特行此禮度臣下誰敢受者
　　　此其難行一也漢宋均曰三老乃老人知天地
　　　人之事五更乃老人知五行更代之事者各以
　　　一人為之所謂知天地人之事者盖上通天文
　　　下徹地理中察人倫三者明一亦已難矣况兼
　　　之乎所謂知五行更代之事者如伏羲以木徳
　　　王故風姓代之者火也炎帝以火徳王故曰炎
　　　帝以火紀官代之者土也黄帝以土徳王故曰
　　　黄帝之類此非洞達天人之際孰能知其所以
　　　然者惟其有如是之徳是以天子隆以賓師之
　　　禮三公九卿皆在執事之列今此禮果行必求
　　　其人以當之竊思致仕諸臣及現在居職者誰
　　　克任之恐
　皇上即下明詔而其人必悚惕慚惶而不敢應此事
　　　之難行二也考漢以李躬為三老桓榮為五更
　　　魏以王祥為三老鄭小同為五更周武帝以于
　　　謹為三老其時五更無人苐未審諸公如前所
　　　述之三老五更果克副其名而無愧乎圜橋觀
　　　聴漢明帝時極盛然先儒胡寅譏桓榮僅能授
　　　經章句不知
　　仲尼修身治天下之㣲㫖故所以輔翼其君者徳
　　　業不過如是觀先儒之論是桓榮猶不免譏評
　　　下此者何足以當鉅典此其難行者三也三老
　　　五更之名雖見於樂記祭義文王世子諸篇然
　　　不言何代如以為虞夏殷周皆然則二帝三王
　　　大經大法載於尚書何二典三謨不見有老更
　　　之名如以為惟周有之則保息養老見於司徒
　　　獻鳩以養國老見於羅氏以財養死政之老見
　　　於司門三百六十如是之詳且悉何亦不載有
　　　老更之名(臣/)愚以為養老之禮古時典制可稽
　　　至所謂三老五更者疑屬漢儒附㑹此其事未
　　　可盡信是以唐宋至今已千餘載此禮未曾舉
　　　行即
　　本朝
世祖
聖祖
世宗皇帝重道尊師明經造士事事度越前古而於老
　　　更之禮亦未之及盖以典至古而禮尤隆名實
　　　難副倘有幾㣲未稱必滋議論之端豈不䙝
　至尊而羞大典乎此事似應停止舉行不必
　勅下廷議(臣/)敬陳管見伏祈
　聖鑒
　　　詳籌官學事宜疏(乾隆/三年)　　　　孫嘉淦
　　　竊惟八旗官學培植人才於根本之地所係綦
　　　重現在額設助教以董其成考取教習以分其
　　　課其中又有兼習算法之人復有教弓箭之烏
　　　拉齊教䝉古話之巴克式等至於世職官員世
　　　家子弟俱令入學讀書立法可謂詳且備矣但
　　　教員多而授教無序講課雜而肄業不専學生
　　　狃於淺近而無由大成(臣/)職思訓課謹將應行
　　　事宜悉心酌議為我
　皇上陳之一學生之課業宜専也查八旗官學每旗
　　　額設滿助教二人以教繙譯漢教習五人講解
　　　四書入學之期辰集酉散每日不過四時例以
　　　二時習滿文二時習漢文而又有弓箭算法等
　　　功分時教授計一學之中滿洲漢軍之子弟約
　　　有七八十人兩助教不能遍行訓誨而漢教習
　　　於二時之中亦不能多所講誦往往肄業數年
　　　而經書未周不惟博學明通之人無由槩見求
　　　其精通繙譯者亦猶難之盖學無専業故也請
　　　嗣後八旗子弟挑選入學三年之内令其専習
　　　經書朝夕講課三年之後(臣/)等考驗擇其材質
　　　聪頴有志力學者歸漢文班分𨽻教習令其専
　　　心講誦其年齒已長願學繙譯者歸滿文班分
　　　𨽻助教使之専習繙譯其該學一應事務仍著
　　　滿助教辦理(臣/)等不時稽查漢文之勤惰責之
　　　教習清文之勤惰責之助教如此則教者有専
　　　司學者有専業庶隨其材質之髙下可以有所
　　　成就矣一人材之造就宜大也查官學舊例其
　　　學繙譯者考筆帖式而已間有粗通文藝者考
　　　文武生員而已原以明經治事之實學非旦夕
　　　可致之功修是以未敢専定其章程查國子監
　　　拔貢人等現䝉
　皇上天恩月給廩餼講求明經治事之學現今頗有
　　　端緒(臣/)請將八旗官學生之歸漢文班者不必
　　　専讀四書亦使之講求經史為有用之學每三
　　　年一次(臣/)等録其可以應考者奏請
　皇上欽㸃大臣來監考騐取其明通者授為監生由
　　　官學而升之太學使與拔貢人等明經治事期
　　　滿之日擇其尤異者一體保舉考選録用如此
　　　則旗人子弟必多篤志好學之士異日服官莅
　　　政必收通經博學之效此亦樂育人才以襄治
　　　理之一端也一算法教習宜停止也查雍正十
　　　二年果親王允禮奏請八旗官學添設算法教
　　　習十六員教授官學生算法太僕寺少卿成徳
　　　縂管其事每旗官學擇資質明敏者三十餘名
　　　定以未時起至申時止此一時中學習算法其
　　　教習因各有職守間日來學一次至今三年有
　　　餘伏思
　皇上設立官學慎選師儒教養八旗子弟専以讀書
　　　繙譯為業以備將來録用至於算法一藝理數
　　　精㣲非童稚所能驟通况以一時之頃教授三
　　　十餘人勢亦不能遍及既分讀書繙譯之功而
　　　算法又無成效(臣/)等伏查算法係欽天監衙門
　　　事務其如何教習録取之處應交與縂理算學
　　　太僕寺少卿成徳㑹同欽天監酌量辦理其(臣/)
　　　衙門官學生學習算法之處請行停止使得専
　　　功讀書繙譯則功課不致兩誤而學業可成矣
　　　一䝉古喇嘛宜撤回也雍正十年果親王奏請
　　　八旗䝉古學添設喇嘛八名俱由理藩院行文
　　　於甘朱爾巴諾悶䍐處移取繙譯經文熟練者
　　　揀選補用伏思䝉古學生䝉
　皇上天恩薫陶已乆實與滿洲無異學習䝉古繙譯
　　　専以清書為程式務在發明理藴始於政事有
　　　資其教習䝉古話並繙譯之處自有䝉古助教
　　　巴克式専司其事無煩添設喇嘛况今喇嘛等
　　　交冬來京入夏即告假回伊本處既不能常行
　　　督課且縻費錢糧供給實屬無益(臣/)等請將喇
　　　嘛收回凡一應䝉古繙譯䝉古話専責成於䝉
　　　古助教巴克式等用心教習務使著有成效可
　　　也以上各條謹就官學應行事冝悉心調劑期
　　　於學校實有裨益是否有當伏乞
　皇上睿鑒施行
　　　請裁外肄業生疏(乾隆/三年)　　　　趙國麟
　　　竊照太學肄業貢監生額設三百名在内肄業
　　　一百八十名在外肄業一百二十名但在外者
　　　多係覔館授徒不能實心應課學業不専在内
　　　者因有在外亦可肄業一途未免擇便而趨以
　　　至去來無定伏念太學為育賢籲俊之地貴務
　　　實學以儲真才而不在額數之多與其兼設内
　　　外兩缺而學業無所成就不如單設在内一缺
　　　使其専心致志以務實學請將在外肄業額數
　　　裁去止留在内肄業一百八十名缺詳慎考取
　　　嚴加督課每名月費二兩之外增給銀五錢則
　　　膏火益加寛裕諸生得以安心肄業無自便之
　　　途免荒怠之習似於造就人才之道不無裨益
　　　請甄别期滿貢生疏(乾隆/四年)　　　趙國麟
　　　竊查貢監生並係陸續到監肄業是以期滿之
　　　後參差不齊兼或以事故請假甲去乙來新舊
　　　遞易現在肄業諸生除挑選佐貳並考補教習
　　　及告假回籍外尚有一百四十八名其中期滿
　　　者止有二十餘名若槩行請
　㫖引
　見則與原議之例未符若止就此二十餘名内擇其
　　　人品學問稍有可觀者奏請引
　見亦非核實慎重之意(臣/)伏思恩拔嵗副等貢生在
　　　監肄業除期滿照例咨部聴其考職及銓選教
　　　職外又有考補八旗教習並挑選佐貳等例是
　　　其出身之途已為通廣我
　皇上樂育養士之恩亦云厚矣若非人品學問實在
　　　超越出衆之士(臣/)等徒以循例保薦塞責於心
　　　實有未安且恐希圖躁進者皆得生心徼幸殊
　　　非所以養士品重名器也請嗣後太學課士之
　　　法宜照陞任縂理國子監事孫嘉淦所奏分經
　　　義治事將諸生撥堂肄業嵗終仍照前任兼管
　　　國子監祭酒卲基所奏除挑選佐貳考補教習
　　　外其肄業期滿者照例咨部銓選教職其未滿
　　　之貢生詳加揀選如有人品端謹學問通順者
　　　准其留監肄業其餘照例咨回本籍其有實在
　　　資斧不足難於回籍者照孫嘉淦原奏内賙助
　　　之例量加資給令其回籍嵗終照例舉行一次
　　　如此則肄業諸生既有出身之地而來嵗係直
　　　省舉行選拔之年將來貢入成均有志肄業者
　　　又不致有壅阻無缺可補之患至現在肄業之
　　　監生應照例一體揀擇分别去留其留監肄業
　　　者俟伊等期滿後(臣/)等照例咨送吏部其應作
　　　何録用之處統聴部裁至嗣後肄業貢監期滿
　　　之數果多其中如有實係才品卓越學識醇正
　　　者(臣/)等仰體
　皇上加意人才之盛意仍照原議核實保薦以示鼓
　　　勵再查南學學規向來並未奏明誠恐日乆漸
　　　弛以致諸生罔知遵率謹將擬定學規另繕清
　　　單恭呈
　御覽伏候
　睿㫖遵行
　　　(謹按南學學規/詳載生徒門)
　　　請復外肄業生疏(乾隆/六年)　　　　劉吳龍
　　　竊查太學肄業貢監生從前額設三百名在内
　　　肄業一百八十名每月每名各給膏火銀二兩
　　　在外肆業一百二十名每月每名各給銀五錢
　　　續於乾隆三年十二月内兼管監務趙國麟等
　　　奏准在外者多係覔館授徒不能實心應課請
　　　將外肄業額數裁出止留在内一百八十缺每
　　　月每名二兩之外增給銀五錢但查本年係直
　　　省拔貢之期例應赴部考騐劄監肄業將來陸
　　　續到京不下千有餘人(臣/)等即慎加遴選亦必
　　　有數百名之多若拘於現在定額恐其材質可
　　　造之士不無遺棄殊為可惜且諸生所處豐儉
　　　各有不同查從前在外肄業者特以迫於家計
　　　覔館授徒良非得已原議每月給銀五錢供其
　　　赴監飯食之用其按旬應課與在内無異實無
　　　掛名曠業情弊今(臣/)等公同酌量不必另増額
　　　數請即於一百八十缺之内揆出二十四名作
　　　在外肄業之缺計其公費可給百二十人(臣/)等
　　　仍詳加考騐分𨽻六堂倘月課季考應行齊集
　　　之期有曠怠不到者即行扣除如此畧為變通
　　　凡材質可造之士悉收之太學之中我
　皇上作育盛心普被無疆矣
　　　請令拔貢生考到考驗疏(乾隆十/一年)宗室徳沛
　　　竊照禮部來文奏請通變拔貢
　　廷試一摺内開嗣後凡有到部拔貢經部驗到即
　　　劄國子監㑹同(臣/)部堂官嚴行考試如果文理
　　　通者准為拔貢留監肄業是考取一二三等准
　　　貢之人俱歸(臣/)監肄業伏查(臣/)監肄業生徒定
　　　有額數除拔貢之外尚有各項貢監生理宜慎
　　　加遴選以仰副
　皇上作養人才之至意向例凡貢監生到監先行考
　　　到列一二等之人再行考驗貢生考列一二等
　　　監生考列一等者方准留監肄業餘俱不録是
　　　以向來原有缺額今禮部㑹同(臣/)監考取准貢
　　　之人若一概留監肄業恐將來各省拔貢陸續
　　　到監未免人浮於額請照(臣/)監現行之例准作
　　　貢生之人仍與各項貢監生一體赴監考到考
　　　驗録取肄業不得過於額數即額數之内亦寧
　　　缺勿濫庶甄别既嚴而流品不雜矣
　　　請增派分獻官疏(乾隆十/一年)　　　鄒一桂
　　　竊照聖門弟子父子同列配享者分位於前後
　　　殿兩廡周程張朱蔡之父列位於後殿之兩廡
　　　同一義也每年春秋二祭前後殿四配自應均
　　　行獻禮乃後殿自
詔封
　　五王以來四配位前雖有陳設而無進獻反不同
　　　先儒之父尚有助教人員為之分獻於禮殊為
　　　缺失揆厥所由盖因舊止
　　啟聖王位前上香獻帛進爵後即旁及四配嗣
　　五王神位各行三獻禮已紛繁人亦勞瘁遂畧去
　　　四配獻儀父既不獻何以安前殿四子之心本
　　　月丁祭(臣/)於後殿監禮與主獻之臣酌定於
　　五王行獻之後即獻四配但禮已畢而後殿三獻
　　　未完且將來主獻之人亦有髙年不能勞頓者
　　　臣請嗣後令國子監堂官於助教内増派分獻
　　　官二員(臣/)寺亦增派贊引官二員分行後殿四
　　　配獻禮則事不勞而禮無失矣再後殿四配前
　　　陳設雖有四案而帛止兩端亦應添補祀典攸
　　　闗未敢因循擅便伏乞
　皇上訓示遵行
　　　請
　頒發三禮疏(乾隆二/十年)　　　　　　　觀　保
　　　竊惟五經皆載道之文而三禮為經世之典
　　國家重道崇儒敦尚經術易詩書春秋厯䝉
聖祖
世宗欽定折中𫝊説刋刻頒行(臣/)監奉到
頒給各經分給六堂令助教等官與諸生講貫每月考
　　　課挑問經疑其有成誦在心條對無誤者拔置
　　　優等量給奬賞以期仰副
　　國家造就人材之意伏遇我
　皇上道隆作述學有緝熈
　特命儒臣纂修三禮進
　　呈
　御覽恭䝉
　欽定兹已刋校成書
　頒發直省成均士子傾心積願欲覩全經環籲陳請
　　　為此繕摺恭
　　奏仰懇
　聖恩賜給三禮六部分發六堂俾諸生以時講貫則
　　　五經全具文教之光炳於日月矣
　　　請刻
　御製古槐詩疏(乾隆二/十四年)　　　　　　觀　保
　　　竊惟孝治推恩庶徴協乎草木文明敷教盛事
　　　播於宫牆覘育物之深仁慶作人之雅化查太
　　　學西講堂前古槐一本考之帝京景物畧為元
　　　臣許衡手植年湮代逺節斷心空稽諸故老𫝊
　　　聞未覩發榮滋長乾隆辛未年恭遇
皇太后六旬萬夀普天共慶四海同春起視斯槐欣逢
　　　是嵗始而萌芽驟出繼而枝葉交舒涵濡倍㨗
　　　於土膏鬱葱遂甲於槐市菁莪棫樸無以喻其
　　　發生朱草華平未足方斯符騐是盖彰
　一人之孝感沐
聖母之春暉用以錫繁禧而光文運者也大學士(臣/)蔣
　　　溥以丁祭奉
　命行禮齋宿講堂察重榮之日月摩古幹於風雲繪
　　　以成圖恭呈
　御覽䝉
　皇上御製五言六韻排律一章紀瑞則讓善
璇宫敷藻則騰輝璧水爛漫星雲之彩鏗鏘金玉之音
　　　𫝊誦已徧於圜橋篆刻宜垂諸珉石伏睹
聖祖仁皇帝御書大學聖經刻石於彛倫堂我
　皇上御製訓飭士子文刻石於率性堂並皆照耀黌
　　　宫流𫝊璧府(臣/)等擬遵此式敬刋
　御製詩於西講堂正中靣臨古槐以彰協應仰懇
　萬幾餘暇煌煌
　宸翰親揮庶令首善觀瞻奕奕
　天章逺耀則赤文緑字燦若琳琅鐵畫銀鈎光於琬
　　　琰壯儒林之勝概地靈將物産俱華集
　　盛世之休徴天瑞與人文並麗矣(臣/)等謹繕摺請
　㫖如䝉
　俞允並請將(臣/)等奏摺附刻下方以悉原委俟(臣/)監
　　　石工告竣之日懇
　皇上飭交
　御書處遴選工匠敬事雕鐫𫝊之萬䙫永永無極
　　　請修
　御書樓疏(乾隆二/十五年)　　　　　　　　觀　保
　　　竊(臣/)等前因國子監衙門年乆傾圯奏請修理
　　　欽奉
　諭㫖交莊親王等派員興修現在估計開工兹准該
　　　處移咨樓房十五間應行拆缷(臣/)伏查樓房乃
　　　尊藏
　御書之所乆為觀瞻所係况直省府州縣
　　文廟俱建有尊經文昌等閣成均首善之地規制
　　　更宜詳備且此樓近接
　　文廟尤當慎重謹㑹同欽天監常日暄悉心相度
　　　據稱係
　　文廟後䕶於方向屬艮於五行屬火文明之象必
　　　不宜拆再此樓牆垣磚瓦雖有殘缺而木植尚
　　　屬堅固似可母庸拆毁仰懇
　聖恩仍舊存留稍加修葺即可一律整齊謹據實具
　　　奏
　　　議劉天成請定成均大課奏(乾隆二/十九年)
　　　　　　　　　　　　　　　　永貴等
　　　(臣/)等伏思學校為長育人材之地考課不厭其
　　　詳但查國子監祭酒司業以至六堂助教等官
　　　按時各有課程立法本為嚴宻其肄業各項貢
　　　生上之應試入彀不難自奮功名次之考充教
　　　習果能化導有方年滿帶領引
　見分别録用其又次者隨衆肄業雖無過人之文行
　　　而老成可為師範三年滿日亦准以教職銓補
　　　至於衰庸頺廢之輩必不能逺赴成均是各項
　　　貢生在監其能考取教習及三年報滿例銓教
　　　職者均係有志向上並非委靡不振茍且姑容
　　　可知該御史乃以此等貢生僅予隨時分課於
　　　立學成材之意尚有未盡請另増春秋大課每
　　　嵗二八月請
　㫖特派大臣考試三年報滿合計等第録用查
　　國家取士大比尚待以三年而貢生考課轉於一
　　　嵗之中兩經
　特簡大臣考試其輕重未免失宜且如該御史所稱
　　　必俟三年六考而後縂核等第則此三年中如
　　　有中式而去者或有充補教習者是前此屢居
　　　一等徒為虚設而
　欽㸃大臣之衡鑒亦屬具文况現在科甲選班守部
　　　需次者尚多若又増貢生一項咨送吏部帶領
　　　引
　見録用是為仕途開一㨗徑竊恐考課之時無識者
　　　妄思倖進適起奔競之端於學校抑浮崇實之
　　　方殊無裨益應將該御史所請均無庸議其現
　　　在肄業各生國子監堂官按季考課立有課程
　　　應請責成該堂官嚴加考試分别等次倘有如
　　　該御史所指怠於學業者應令該監堂官遵守
　　　教規嚴核文品隨時區别以示懲儆恭候
　命下遵奉施行
　　　議曹學閔請建璧池奏(乾隆三/十三年)觀保等
　　　(臣/)等議得古帝王立學之制不同六經所載儒
　　　者之説亦復互異惟敦典立教建學興賢之道
　　　則百世聖人莫不符合是以王者惟當審其道
　　　之同而不必强合其制之異恭惟
　皇上立極建中垂教天下所以明倫興學典章制度
　　　之大固已憲章前王折衷
　睿慮實兼
　聖作明述之美若乃宫舍形制古今異宜其與古合
　　　者不足以増益
　　熈明其不必與古合者亦無闗於治化今御史曹
　　　學閔陳奏以三代所共者學而辟廱之制著於
　　　詩禮
　　國朝立制並則古昔獨辟廱之制缺然未舉請増
　　　建太學璧池(臣/)等伏考辟廱之名始見於靈臺
　　　之詩其指為天子之學則始見於王制先儒並
　　　以為周文王始作辟廱原非三代所共之學毛
　　　萇詩𫝊曰水旋邱如璧曰辟廱以節觀者鄭元
　　　詩箋曰築土壅水之外圓如璧四方來觀者均
　　　也據毛之説則因自然之邱而引水環注據鄭
　　　之説則因自然之水而外束以圓隄為説已自
　　　不同然總為行禮之時慮觀者擁遝而設與明
　　　倫設教之意本不相闗盖古者太學在郊故孔
　　　頴達正義云辟廱内有館舍外無牆院後漢書
　　　稱圜橋門而觀聴者蓋億萬計是由外無牆院
　　　故得圜橋門而觀之也今太學在
　　都城之内立
　　廟以奉
　　至聖分舍以館諸生堂宇深嚴較之引水以遏人
　　　行更為周宻何必執泥古法疏鑿無用之溝渠
　　　我
　皇上重道崇儒尊飾
　　聖廟棟宇階陛以至屋瓦皆依王者之禮已足愜
　　　四方觀瞻之願勵多士景仰之心其引水旋邱
　　　乃周人一朝之制非千古必不可廢之經茍或
　　　禮當建設又豈礙于更張况膠庠瞽宗代各異
　　　名何曾沿襲帝王建學自有教養之實政而必
　　　拘泥形制以復古為名亦何禆于學校應將該
　　　御史所奏請增建太學璧池之處毋庸議(臣/)等
　　　未敢擅便謹題請
　㫖
　詔建辟雍工程估計錢糧數目奏(乾隆四/十八年)
　　　　　　　　　　　　　　　　徳保等
　　　(臣/)等欽奉
　諭㫖稽古國學之制天子曰辟廱所以行禮樂宣徳
　　化昭文明而流教澤典至鉅也朕此次
　釋奠禮成念國學為人文薈萃之地規制宜隆而辟
　　廱之立自元明以來典尚闕如自應増建以臻美
　　備派禮部尚書徳保工部尚書兼國子監事務劉
　　墉侍郎徳成敬謹前往閲視度地鳩工諏吉興建
　　落成之日朕將舉行臨雍典禮以昭久道化成之
　　盛欽此欽遵(臣/)等遵即揀派禮部郎中巴彦寳南
　　　苑郎中董楷工部員外郎富森阿主事恭安和
　　　琳委署主事福興率同前往敬謹詳細逐一
　　　查勘得國子監恭建
　　辟廱重簷大殿一座下簷見方六丈五尺柱髙一
　　　丈五尺方臺一座見方十一丈二尺髙一丈五
　　　尺圓河一座裡口徑過十九丈二尺深一丈平
　　　橋四座各長四丈寛二丈二尺丹陛二道凑長
　　　二十一丈九尺寛二丈二尺殿座前海墁二塊
　　　凑長十丈彝倫堂月臺前海墁二塊凑長十六
　　　丈俱寛四丈八尺五寸太學門外東西井各一
　　　座挑砌進水暗溝二道併六堂後簷外東西各
　　　有井一座亦應挑砌進水暗溝各一道以資灌
　　　注共凑長九十七丈出水暗溝二道自圓河至
　　　集賢門外凑長九十四丈自集賢門外挑砌洩
　　　水大溝一道至東大街官溝止長八十一丈以
　　　及添安□䃰海墁散水拆砌月臺併紅銅簷幪
　　　銅鍍金看葉瓦㡌見廣識大鍍銀槽活等工(臣/)
　　　等按例詳加核算共估需物料工價銀十一萬
　　　三千四百九十八兩七錢九分七釐所需架木
　　　毡簾雨搭等項行文工部在于製造庫辦造木
　　　倉取用顔料等項行文户部取用其鋪墁地面
　　　二尺金磚二千五百八十七塊現在工部存貯
　　　僅止五百餘塊不敷應用行文江蘇巡撫燒造
　　　于明嵗秋前尅期運送到工至所需柁樑椽柱
　　　各項木值共估銀一萬五千五百二十三兩四
　　　錢二分六釐查此項木值向市購買徑寸不能
　　　相符查賢良祠官厰亦無存貯長徑丈尺合式
　　　之件相應將前項木值開列清單奏請
　勅交熱河副都統照依單開丈尺徑寸數目敬謹採
　　　辦于本年冬月䟎運到工以便興做所估木值
　　　銀兩扣留户部庫内無須支領外其餘浄估需
　　　物料工價銀九萬七千九百七十五兩三錢七
　　　分一釐請在户部庫内動支謹將約估物料工
　　　價銀兩數目另繕清單恭呈
　御覽俟
　命下之日(臣/)等行文各該處支領取用即令派出之
　　　員等及時購辦物料并行文欽天監于今嵗冬
　　　初擇吉破土興工(臣/)等仍不時前往督率稽查
　　　指示敬謹辦理務期堅固妥協以昭
　　盛典而垂永久統俟工竣將用過工料錢糧據實
　　　奏銷謹
　　奏請
　㫖
　詔建辟雍添造牌樓碑亭鐘鼓廳估需錢糧數目奏
　　　　　　　　　　　　　　　　劉墉等
　　　竊(臣/)等于本年五月初六日經(臣/)金簡將國子
　　　監新建
　　辟廱殿前擬添四柱三樓木牌樓一座兩旁各添
　　　建碑亭一座又查彝倫堂前舊有鐘鼔廳二座
　　　今在
　　辟廱殿後于禮制不合擬于牌亭之南添建鐘鼓
　　　廳二座畫樣一張并國子監全圖一張恭呈
　御覽奉
　㫖辟廱殿前著照海寧海神廟石牌樓式樣建石牌
　　樓一座碑亭鐘鼔廳著在石牌樓四角前後對中
　　建造欽此又于初七日經(臣/)金簡面奏如遵
　㫖辟廱殿前建石牌樓一座所需石料較多恐于明
　　　春趕造不及等因奉
　㫖著照大西天琉璃牌樓式樣建造琉璃牌樓一座
　　　欽此隨于是日將燙得
　　辟雍殿前建琉璃牌樓一座琉璃牌樓東南西南
　　　角各建鐘鼓廳一座東北西北角各建碑亭一
　　　座燙樣恭呈
　御覽奉
　㫖俱照樣准做欽此欽遵(臣/)等查得大西天舊有琉
　　　璃牌樓一座計三間通面闊七丈四尺髙四丈
　　　現在
　　辟廱殿連擎簷廊通面闊七丈五尺髙三丈四尺
　　　五寸即照此様尺寸建造庶覺配合適觀又牌
　　　樓東北西北角添建重簷琉璃碑亭二座每座
　　　四面各顯三間内明間面闊八尺二寸次間各
　　　面闊六尺柱髙一丈四尺五寸上簷斗口单昂
　　　溜金下簷斗口重昂斗科内裡隔井天花上下
　　　簷七檁歇山成造裝修四面明間安柵欄四槽
　　　簷牆八堵青白石碑二統通髙二丈寛五尺四
　　　寸厚二尺六寸又東南西南角添建鐘鼓廳二
　　　座每座一間各見方一丈四尺柱髙一丈六檩
　　　棬棚歇山斗口麻葉斗科成造裝修前後簷安
　　　六抹槅扇二槽兩山安四抹杴牕二槽臺基露
　　　明髙五尺並鋪墁地面油飾彩畫搭做圏厰拉
　　　運木值並架木車脚等工除所需顔料桐油架
　　　木照例由户工二部取用又松橔木值按照原
　　　估根件料數由官木厰領用核值銀三千九百
　　　七十九兩八錢三分六釐暫行存庫不領倘該
　　　厰有長徑丈尺不敷之件仍令該監督等呈明
　　　領項及時購辦合對應用外所有辦買各項物
　　　料並各作工價運價共估需銀三萬三千七百
　　　七十兩六錢五分四釐請按銀七錢三之例由
　　　户部支領(臣/)等揀派妥員先行趂時趕辦各項
　　　物料上緊修做務于明春
　聖駕臨廱之前一律告成無誤統俟工竣另行分晰
　　　各欵據實查銷謹將估需工料銀兩細數另繕
　　　清單一併恭呈
　御覽謹
　　奏
　詔建辟雍請修葺彞倫堂及六堂等奏
　　　　　　　　　　　　　　　　蔡新等
　　　(臣/)等恭照本年二月奉
　特㫖仿照禮經舊制創建辟雍落成之日舉行
　臨雍典禮現在董事諸臣飭工庀材敬謹辦理凡大
　　　小臣工執經髦士靡不欣躍騰歡快覩千載難
　　　逢之
　盛典(臣/)等敬查辟雍在
　　彞倫堂之前六學講堂及繩愆博士等廳俱分列
　　　左右乾隆二十四年䝉
　恩發帑修理國子監堂廡及東西兩廂迄今已二十
　　　五年木植磚瓦間有糟壊油漆彩畫漸多剥落
　　　恭逢
　鉅典新建辟雍其前後左右似當一體整新同彰赫
　　　奕則
　鑾輅親臨之際益足崇體制而壯觀瞻可否仰懇
　皇上天恩勅交工部料估興修抑或即交辟雍工程
　　　處増估兼修一體報銷以昭美備為此具奏請
　㫖
　　文廟工成
　聖駕親詣釋奠恭進詩冊表(乾隆三/十四年)　陸宗楷
　　　伏以
　光榮璧沼三雍垂乾象之模
　禮重膠宫五宿燦天庭之色
　峻典日臻乎美備祀事休昭
　鴻儀倍極乎周詳文明大啟肅千秋之俎豆犧尊與
　　　龍勺増輝煥萬仞之宫牆朱栱與丹楹並麗興
　　　秩節而儒宗丕振自古云然隆學斆而
　　師道昭宣於今為烈原夫斑麟吐紱瑞應星芒赤
　　　雀銜書符徴斗矅擅首出於天開地闢集大成
　　　而玉振金聲惟聖人為百世之師若
　　孔子則生民未有是以三千弟子宗洙泗而心儀
　　　厯代帝王祠黌宫而展禮粤自太牢肇祀沛功
　　　成逐鹿之年王禮隆封唐運啟躍龍之日
　　先聖稱於武徳太師贈自乾封秩重經師陳二十
　　　一賢之灌獻爵隆髙弟繪七十二子之冕旈杜
　　　之偉樂府新詞登歌作譜裴世期元嘉舊議佾
　　　舞𫝊儀厯考曩編代多隆禮然而一十四君之
　　　釋菜儀文畧具當年二千餘載之𫝊薪妙契正
　　　逢
　　今日欽惟
　皇帝陛下
　　道統君師
　　功光天地
　　因心作則接堯舜禹湯文武之𫝊
　　吐詞為經闡詩書易象春秋之藴念終始典於學
　　　褒顯儒風於緝熙單厥心宣揚聖教閎文隆道
　　　訏謨逺軼前王法
祖尊
　　師盛業祗承
列聖溯鴻圖之締造正文運之初開東土肇基首示崇
　　　儒之典萬邦底定宏興立學之謨諡刋千載之
　　　誣禮晉
　　五王之秩増常員於博士
沛異數於上公十一頃
　　國賦新蠲五百户土田載錫留
　紫垣之華蓋輝耀奎躔分
　黄闥之崇儀制隆魯殿闕里之庭楹疊煥成均之廡
　　　序頒新
御贊五篇
寶翰燦蛟龍之色璇題四字雲楣懸日月之光是蓋規
　　　模經久而日宏益知典禮至
　　今而大備洪惟
　聖王繼統景運重新方當
　御宇之初已肇崇
　　師之秩隆
　一人之敬事特
　沛温綸撰二月之良辰
　躬親釋奠
　詔易三重門宇羣看龍鳯飛翔黄鋪六樣琉璃頓見
　　　鴛鴦燦爛
　盛烈垂諸宇宙昭勒貞珉
　宸題炳若日星髙懸綵殿夾鍾南吕均調韶樂之詞
　　　爵篚登鉶盡屬尚方之式固已
　道超古哲
　徳𢡟
先型邁漢觀之宏儀休風尚矣樹虞庠之極則懿典昭
　　　焉乃今者
　龍飛三十二年
　念國學實觀瞻之地
　帑發二十餘萬
　勅廷臣興繕葺之功涓日而上應星躔晷臨營室飭
　　　匠而廣收地利材庀嵩衡惟萬民共仰師資斯
　　　百工咸趨父事由是虹梁畫棟日麗丹黄松桷
　　　蘭椽霞浮金碧十二㦸應天之數羅星象於朱
　　　門六十楹擬帝之模縵雲容於紫殿華廡之瓊
　　　簷翼翼焜煌卓越前模崇祠之碧宇層層輪奐
　　　備増昔日嵗越匝周功方告蕆刋明臣之陋議
　頌
　　文廟之新題綜羣聖而集成
　睿徳顯徴諸三字彚六經而垂訓
　宸謨昭掲於兩楹况復
　御撰雲章
　躬揮奎畫荷琳琅之屢錫勒琬琰以垂休文成鶴翥
　　　龍盤陋英宗之作記筆似鸞騫鳯舞羞元帝之
　　　書碑矧
　頒内府之珍藏又屬姬朝之儀器豈曰圖誇博古侈
　　　張漢室雲雷實云志慰從先用
　錫周家簠簋當斯時也廟貌惟新
　皇儀備舉落成而肅
　親臨之典千年長此明禋
　釋奠而嚴展謁之文萬方於焉觀聼駐
　玉輅而橋門生色樂和與禮備咸臻酌金罍而籩豆
　　　靜嘉潔藻與芳芹並薦三獻之儀䆳穆九成之
　　　奏鏗鏘千官鵠立鵷行盡入
　聖人之域多士鳬趨雀躍親依
　天子之光此皆
　熙朝建崇道之猷鴻規翊振
　聖世擴右文之量盛治駢宣是以
　徳教覃敷
　文思廣被
　紹心𫝊於十六字道炳中天
　布聲教於千萬年化成率土曳青蕉而鼓篋豈徒東
　　　海波臣裹黄幞而横經匪直中山胄子(臣/)等職
　　　分璧館寵籍環林學媿懸鐘竊光耀於文昌之
　　　宿材慚砥劍宣
　徳澤於教化之宫嘗稽漢祖臨雍亦且明堂作頌寧
　　　際周王建學肯令樸棫無歌矧蘭臺著作之才
　　　冀儲黌舎則槐市頌揚之雅敢上
　彤廷爰采諸生葑菲之詞敬作
　　盛世芻蕘之獻彚成百冊裝潢十函干冒
　宸嚴恭呈
　御覽
　詔建辟雍
　聖駕親詣釋奠講學禮成恭進詩冊表(乾隆五/十年)
　　　　　　　　　　　　　　　　蔡　新
　　　伏以
　熙朝慶洽敷天徴聲教之覃
　茂典光昭總宙仰文章之煥
　　制作百卌年而大備雅化聿興
　　國家億萬載之丕基鴻規悉裕於論於樂酌古仍
　　　準乎今是訓是行稱名必衡其實欽惟
　皇帝陛下
　　乾符久照
　　泰運時雍
　　徳者福基大衍啟升恒之祚
　　禮為教本中天揚格被之庥
　君道師道交隆用式文王之典
　　國學鄉學異制欣依
　天子之光允矣
　化成烝哉
　澤普蓋豐鎬之人材為最盛而辟雍實教化所由施
　　　自漢晉僅襲靡文規模已隘逮元明罔修軼典
　　　禮樂未遑恭逢
　盛世右文
　宸衷稽古
　功崇獨斷歡愜羣情地營講舎之前榮躔卜文昌之
　　　上位
　建其有極邁明堂五色之文禮貴從宜陋往牒三雍
　　　之説肉倍好之謂璧義兼乎象海象天水旋邱
　　　而為池形合乎中規中矩疇曰土深泉逺川固
　　　晝夜如斯第須綆汲筒輸井之時義大矣仰承
　指授寛予嵗時幸工蕆之届期喜子來之奏效爰卜
　　　上丁之吉剛逢書亥之辰
　翠輦揚和青旗應候㦸門由右表
　帝徳之淵沖
　　幄次在東展
　天儀之肅穆蕭􁃚映尊彝之色十器璘㻞堂階奏韶
　　　濩之音九成諧暢極幣帛牲牷之盛
　崇拜登灌獻之文惟
　帝能自得
　　師羮牆如見化民其必由學耳目方新乃
　莅澤宫
　御講座虬鐘徐動鼉鼔載鳴句臚於以𫝊呼衆籟於
　　　焉屏息鵷班六拜臣子容修弟子之儀雁翼兩
　　　行執經許就談經之席測蠡而陳管見才愧戴
　　　憑伏地而凛
　天威悚踰王導竊喜
　徳音之宣播咸聞
　聖藴之宏敷學莫大乎敦倫
　提要道以為型笵功莫深于行健
　舉至誠以示津涯在顓蒙詎識夫
　髙深而
　啟迪自神其鼓舞維時環橋觀聼溢字懽愉備三千
　　　七十之徒數與
　　孔門適合萃南北東西之衆
　教踰周室而遥齒列達尊乃有百齡上夀圖兼王㑹
　　　不遺小國陪臣至於鄒魯儒生聖賢世系膺上
　　　公之爵守博士之員莫不鵠立鳬趨挹文漪於
　　　學海雲蒸霞蔚振修翼於天衢
　隆禮既成
　湛恩大沛
　　尚方文綺光騰五色之雲
　　内府瓊膏香汎三巡之琖捧朱提之璀燦品重雙
　　　金増丹桂之連蜷價同片玉雖湛露蓼蕭之什
　　　無由方
　聖主之鴻施即菁莪芃樸諸詩詎足擬
　昌辰之醲化况
　祀舉夾鍾之月正雨占潤礎之時穗預兆乎兩岐花
　　　乃飛其六出澤下尺即生上尺斯民久騐嘉符
　　　農有年而士逢年是日尤昭
　景貺
　誠孚
　　至聖祥霙表積玉之華
　　徳廣
　大生時雨啟芳春之澤
　　絲綸叠被
　　俯矜立雪之愚忱
　　錫賚優加益遂瞻
　　天之至願若夫豐碑琬琰
　　奎藻琳瑯
　　記昭萬世之模
　　説證諸儒之誤所以
　　正人心而崇實學務勉為有用之儒
　　宣
祖徳而裕貽謀彌長保無疆之福(臣/)等職司蛾術詞類
　　　蠅鳴摹
　日月之光華惟慙謭陋比巷衢之歌舞勉効頌揚爰
　　　合諸生鼓篋之謡敬陳
　化日舒葵之志裒成二百八冊裝潢二十六函干冐
　宸嚴恭呈
　御覽
　
　
　
　
　
欽定國子監志卷五十四
欽定四庫全書
欽定國子監志卷五十五
　　藝文一
　　奏議附
　　　元
　　　論建學校疏　　　　　　　　博果宻
　　　臣等聞之學記曰君子如欲化民成俗其必由
　　　學乎玉不琢不成器人不學不知道故古之王
　　　者建國君民教學為先蓋自堯舜禹湯文武之
　　　世莫不有學故其治隆於上俗美於下而為後
　　　世所法降至漢朝亦建學校詔諸生課試補官
　　　魏道武帝起自北方既定中原增置生員三千
　　　儒學以興此厯代皆有學校之證也臣等今復
　　　取平南之君建置學校者為陛下陳之晉武帝
　　　嘗平吳矣始起國子學隋文帝嘗滅陳矣俾國
　　　子寺不𨽻太常唐髙祖嘗滅梁矣詔諸州縣及
　　　鄉並令置學及至太宗數幸國學增築學舎至
　　　千二百間國學太學四門學亦増生員其書算
　　　各置博士乃至髙麗百濟新羅髙昌吐蕃諸國
　　　君長亦遣子弟入學國學之内至八千餘人髙
　　　宗因之遂令國子監領六學一曰國子學二曰
　　　太學三曰四門學四曰律學五曰書學六曰算
　　　學各置生徒有差皆承髙祖之意也然晉之平
　　　吳得户五十二萬而已隋之滅陳得郡縣五百
　　　而已唐之滅梁得户六十餘萬而已而其崇重
　　　學校已如此況我堂堂大國奄有江嶺之地計
　　　亡宋之户不下千萬陛下神功自古未有而非
　　　晉隋唐之所敢比也然學校之政尚未全舉臣
　　　竊惜之臣等嚮被聖恩俾習儒學欽惟聖意豈
　　　不以諸色人仕宦者常多䝉古人仕宦者常少
　　　而欲臣等曉識世務以任陛下之使令乎然以
　　　學制未定朋從數少譬猶責嘉禾於數苗求良
　　　驥於數馬臣等恐其不易得也為今之計如欲
　　　人材衆多通習漢法必如古昔編立學校然後
　　　可若曰未暇宜且於大都宏闡國學擇䝉古人
　　　年十五以上十嵗以下質美者百人百官子弟
　　　與凡民俊秀者百人俾廪給各有定制選徳業
　　　充備足為師表者充司業博士助教而教育之
　　　使其教必本于人倫明乎物理為之講解經𫝊
　　　授以修身齊家治國平天下之道其下復立數
　　　科如小學律書算之類每科設之教授各令以
　　　本業訓導小學科則令讀誦經書教以應對進
　　　退事長之節律科則専令通曉吏事書科則専
　　　令曉習字畫算科則専令熟嫻算數或一藝通
　　　然後改授或一日之間更次為之俾國子學官
　　　總領其事常加㸃勘務要俱通仍以義理為主
　　　有餘力者聴令學作文字日月嵗時隨其利鈍
　　　各責所就功課程其勤惰而賞罰之勤者則升
　　　之上舎惰者則降之下舎待其改過則復升之
　　　假日則聴令學射自非假日無故不令出學數
　　　年以後上舎學生業有成就者乃聴學官保舉
　　　䝉古人若何品級諸色人若何仕進其未成就
　　　者且令依舊學習俟其可以從政然後嵗聴學
　　　官舉其賢者能者使之依例入仕其終不可教
　　　者三年聴令出學凡學政因革生員增減若得
　　　不時奏聞則學無弊政而天下之材亦皆觀感
　　　而興起矣然後續立郡縣之學求以化民成俗
　　　無不可者臣等愚幼見於書聞於師者如此未
　　　敢必可行伏望聖慈下臣此章令諸老先生與
　　　左丞王贊善等商議條奏施行臣等不勝至願
　　　(元史/本𫝊)
　　　國學議　　　　　　　　　　袁　桷
　　　成周國學之制畧見于大司樂其遺禮可法者
　　　見于文王世子三代而上詳莫得聞焉漢武表
　　　章六經興太學至後漢為尤盛唐制微附益之
　　　而其制愈加詳宻今可考也宋朝承唐之舊而
　　　國學之制日隳至于紹興國學愈廢雖名三學
　　　而國學非真國子矣夫所謂三舎法者崇寧宣
　　　和之弊也至秦檜而復増之月書季考又甚于
　　　唐明經帖括之弊唐楊綰嘗曰進士誦當代之
　　　文而不通經史明經但記帖括或投牒自舉非
　　　側席待賢之意宋之末造類不出此今科舉既
　　　廢而國朝國學定制深有典學教胄子之古意
　　　倘得如唐制五經各立博士俾之専治一經互
　　　為問難以盡其義至于當世之要務則畧如宋
　　　胡瑗立湖學之法如禮樂刑政兵農漕運河渠
　　　等事亦朝夕誦習庻足以見經濟之實徃者朱
　　　子議貢舉法亦欲以經説㑹萃如詩則鄭氏歐
　　　陽氏王氏吕氏書則孔氏蘇氏吳氏葉氏之類
　　　先儒用心實欲見之行事自宋末年尊朱子之
　　　學唇腐舌敝止於四書之註凡刑獄簿書金穀
　　　戸口靡宻出入皆以為俗吏而爭鄙斥清談危
　　　坐卒至國亡而莫可救近者江南學校教法止
　　　於四書髫齔諸生相師成風字義精熟蔑有遺
　　　忘一有詰難則茫然不能以對又近於宋世之
　　　末尚甚者知其學之不能通也於是大言以葢
　　　之議禮止於誠敬言樂止於中和其不渉史者
　　　謂自漢而下皆霸道其能詞章也謂之玩物䘮
　　　志又以昔之大臣見於行事者皆本於節用而
　　　愛人之一語功業之盛何所不可殊不知通達
　　　之深者必悉天下之利害灌膏養根非終於六
　　　經之格言不可也又古者教法春夏學干戈秋
　　　冬學羽籥若射御書數皆得謂之學非若今所
　　　謂而止儒者博而寡要故世嘗以儒詬誚由國
　　　學而化成於天下将見儒者之用不可勝盡儒
　　　何能以病於世哉(清容居/士集)
　　　請作養人材以宏治道疏　　　葉　李
　　　臣欽覩先帝詔書當創業時軍務繁夥尚招致
　　　士類今陛下混一區宇偃武修文可不作養人
　　　材以宏治道各道儒學提舉及郡教授實風化
　　　所係不宜罷請復立提舉司専提調學官課諸
　　　生講明治道而上其成才者於太學以備録用
　　　凡儒户傜役乞一切蠲免(元史/本𫝊)
　　　乞増廣國學生員狀畧　　　　蘇天爵
　　　昔者世祖既定中原肇新百度知為治必資於
　　　賢者養賢必本於學宫至元七年初命中書左
　　　丞許衡為國子祭酒以教公卿大夫之子弟是
　　　時學徒未有定額其後政教既修學者寖廣迨
　　　至仁宗増多至四百員然而近嵗以來員額已
　　　滿至使胄子無從進學殊非祖宗開設學校廣
　　　育羣材之美意(蘇天/爵集)
　　　明
　　　論太學疏　　　　　　　　　李　賢
　　　竊惟太學者天下貢士所萃乃育賢成材之地
　　　故天下之士所以賢所以材胥此焉出所以盛
　　　所以衰胥此焉係然則生民之休戚風俗之美
　　　惡國家之安危豈不皆闗于此哉洪惟太祖髙
　　　皇帝聖神文武平定天下定鼎金陵首崇是道
　　　方是之時宫殿城池未盡完也百府諸司未盡
　　　創也佛寺僧道未盡舉也乃建太學於國宏其
　　　規模極其壯麗凡所以教士之法戒士之條居
　　　士之所養士之具無不詳審周宻完備又慮表
　　　率之職實難其人務選天下學明行修望重海
　　　内所向慕士大夫所依歸足以師表一代名葢
　　　一時者然後命為祭酒崇以師道以振文風以増
　　　士氣其愛諸生如慈母之顧嬰兒貴之若席上
　　　之珍恩惠極隆無以加尚於是天下之士入太
　　　學者居無不正習無不端衣無不具食無不足
　　　無饑寒之亂心無邪僻之墮行其所事者治禮
　　　義明人倫窮修已治人之方務致君澤民之術
　　　故當時賢才俊傑之士濟濟輩出布列中外大
　　　綱一正萬目畢張自古太平之盛未能或之先
　　　也易曰聖養賢以及萬民其斯之謂與永樂初
　　　年駕臨北京太學之設因元之舊凡百規制未
　　　暇増新洪熙宣徳以來因仍未舉至其教戒居
　　　養之道頺然廢弛不遑介意師儒之職率皆庸
　　　常學行荒疎無從矜式雖有遺規不過承虚名
　　　為具文踵因循應故事而已於是天下之士入
　　　太學者蔑教戒之嚴無居養之正置禮義為外
　　　物輕亷恥如錙銖使其人居官不過志于富貴
　　　而已尚何望其尊主庇民建功立業乎夫近朱
　　　者赤近墨者黒居處所致無怪其然也嗚呼天
　　　下之士修之于庠序壞之于太學賈誼所謂可
　　　為太息者也今陛下春秋鼎盛纘成大統凡一
　　　舉措不可不慎舉所當舉則天下之人莫不懽
　　　心措所不當措則天下之人莫不解體可不慎
　　　哉我國家建都北京以來有廢弛而不舉有創
　　　新而不措者所廢弛者莫甚于太學所創新者
　　　莫多于佛寺舉措如是臣以為舛矣然成事不
　　　説廢者當舉若重修太學極壯麗不過一佛寺
　　　之所費況佛寺無益于朝廷而太學實闗于治
　　　體伏願皇上興廢舉墜乞勅該部計料興工一
　　　新太學作養人才重選師儒厚加眷注果能此
　　　道將見數年之後賢才濟濟文風大振生民於
　　　是乎安天下於是乎治我太祖養賢及民之效
　　　復見于今日太平之盛不期自至而國家社稷
　　　永享無窮之福矣臣性質凡陋無所知識偶有
　　　所見豈敢隠黙冐干天聴不勝惶汗之至(古禳/録)
　　　請廣儲書籍議　　　　　　　邱　濬
　　　臣按宋朝以文為治而於書籍一事尤切用心
　　　厯世相承率皆崇尚屢下詔書捜訪遺書或給
　　　以賞或賜以官凡可以得書者無不留意然猶
　　　慮其或有非常之變每卷皆有副本分貯各所
　　　是以真宗時崇文秘閣災而猶存太清樓之儲
　　　徽宗設官提舉募工繕寫一置宣和殿一置太
　　　清樓一置秘閣其寓意深矣我朝不専設管閣
　　　官凡前代所謂省監皆歸于翰林院専設官以
　　　司經籍圖書名曰典籍國家所有古今載籍皆
　　　在所掌又於國子監設典籍一員司太學所有
　　　經籍及板本之屬臣攷唐人謂人之博學曰行
　　　秘書而宋之評詩者亦曰胸中無國子監不可
　　　讀杜詩凡書史之有訛舛者必校正之以監本
　　　則此二者乃自古貯經籍之所我朝館閣之職
　　　凡前代所謂集賢院崇文院秘書省秘閣皆不
　　　復置惟於翰林太學置此二員今翰林院祕藏
　　　皆在文淵閣其典籍固有所職掌惟兩京太學
　　　典籍㡬於虚設臣聞永樂中太宗皇帝肇建北
　　　京勅翰林院凡南京文淵閣所貯古今書籍自
　　　一部至百部以上各取一部送京餘悉封識收
　　　貯如故則是兩京皆有貯書也夫天下書盡歸
　　　内府人家所有者蓋亦無多其間多有人家所
　　　無者今幸猶存萬一有所疎失則永絶矣今國
　　　家無事正天子崇儒右文之時忍使古聖賢垂
　　　世立教之言載道為治之具𫝊之千百年者一
　　　旦有意外之變或至今而盡冺豈不貽千古之
　　　永嘆哉臣請勅内閣儒臣將兩京文淵閣書籍
　　　凡有副本于南京内閣及南北兩監各分貯一
　　　本其無副本者將本書發下兩監勅祭酒司業
　　　行取監生鈔録給與人匠紙筆責令各堂教官
　　　校對不限年月陸續付本監典籍掌管如此則
　　　一書而有數本藏貯又各異所永無疎失之虞
　　　矣(文莊/集)
　　　維持風教疏　　　　　　　　謝　鐸
　　　竊惟人倫風教所先人倫不可以不明也臣願
　　　正祀典以究明倫之實仕途風教所繫仕途不
　　　可以不清也臣願重科貢以清入仕之途冗員
　　　風教之濫冗員不可以不革也臣願革冗員以
　　　重京府之制捷徑風教之羞捷徑不可以不塞
　　　也臣願塞捷徑以澄國學之源臣愚近覩禮部
　　　尚書傅瀚等為地震事題准各該衙門條陳所
　　　見臣知天下之事所當言者不止於此蓋凡政
　　　本之蠧蝕官師之黷濫生民之困苦軍士之疲
　　　困災異之迭見邊境之失寧是皆宗社安危之
　　　所闗而朝廷宵旰所急者顧以啟沃論諫各有
　　　攸司而出位言髙尤在所諱惟是四者闗風教
　　　學校之務也臣雖不才職專學校又豈容終于
　　　隠黙而不一言之哉用是條列所見輒敢冐昧
　　　以陳惟聖明加之意焉天下幸甚斯文幸甚臣
　　　不勝戰慄待罪之至一日正祀典以究明倫之
　　　實臣愚竊惟學校之設皆所以明人倫也人倫
　　　莫先于父子子雖齊聖不先父食奈何承訛襲
　　　故以顏曽思三子配饗於上而其父則皆列祀
　　　廡下冠履倒置有是理哉為今之計莫若于闕
　　　里立廟祀叔梁紇而配以顏路曽晳孔鯉諸賢
　　　如先儒熊去非之説庻㡬各全其尊而神靈安
　　　妥矣人倫莫大于君臣殷之頑民猶不忍忘紂
　　　奈何忘君事讐若吳澄者親為有宋之遺臣􁂦
　　　然前元之官禄名節掃地何復言哉宜律以春
　　　秋大義罷黜從祀以從莽大夫之列庻㡬不掩
　　　其惡而人心愜服也此前一事人雖屢言而未
　　　見施行此後一事臣亦嘗言而未䝉俞允臣非
　　　不知重復覼縷言之誠為可恨特以每當奉祀
　　　對越之際輒起頻蹙不安之心心所不安又不
　　　得不發之言耳如䝉聖鍳乞勅禮部翰林院重
　　　加考定使祀典以正人倫以明則所以維持風
　　　教者不淺二曰重科貢以清入仕之途臣愚竊
　　　惟科貢之設皆所以羅天下之賢才而用之也
　　　科舉一途雖稱得人奈何考試等官類皆御史
　　　方面之所辟召職分既卑學亦與稱恩之所加
　　　勢亦隨之於是又以外簾之官預定去取或者
　　　多為防閑而實則闗節内外相應悉慿指麾而
　　　科舉之法日壞矣臣愚乞勅兩京大臣各舉部
　　　屬等官素有文行者取自上裁每布政司特差
　　　二員以為主考如往嵗諸臣之所建白者庻㡬
　　　前弊稍革而真才亦可以漸得矣嵗貢一途雖
　　　近有之但近來提學等官類從姑息試廩之初
　　　不以勢聴則以賄行不以濟貧則以優老及其
　　　來貢之際又聴其自乞願為教職往往名為陛
　　　考而實則虚文上下相䝉迄無可否而嵗貢之
　　　法益壞矣臣愚乞勅禮部將嵗貢願授教職者
　　　先送翰林院國子監按月考試期年之間擇其
　　　果通三塲者方許陛考授以職事庻㡬前弊稍
　　　革而教官亦不至于甚濫矣凡此二者揆之人
　　　情格例未免窒碍難行臣竊反覆思之積弊之
　　　深如此必得出自宸㫁力加斡旋然後科貢可
　　　重仕途可清而所以維持風教者不外是矣三
　　　曰革冗員以從京府之制臣愚竊惟京國四方
　　　之極天下所視以為凖則者也竊見順天應天
　　　實為京府大興宛平江寧上元四縣皆為附郭
　　　見今學校之設惟二府有之而四縣皆未嘗有
　　　蓋雖統於所屬轄實以府學之生徒悉皆四縣
　　　之俊秀與其儲養之濫不若選擇之精之為愈
　　　也不然豈以京國首善之地而惜此一學校之
　　　官哉今天下附郡縣分不拘多寡俱各有學其
　　　視京府實為冗濫臣愚請從順天應天之制凡
　　　附郭一縣例増廩膳十名隨其縣之多寡以為
　　　增益上以府縣教授兼領其事生員雖益而官
　　　不多庻㡬冗員稍革而風教之責亦稍重矣臣
　　　亦熟知今之為官者類喜添設而難于裁減殊
　　　不知増一官則増一官之費寛一分則民受一
　　　分之賜天下冗員之可減者寧止是哉四曰塞
　　　捷徑以澄國學之源臣愚竊惟國學聚天下之
　　　英才而教育之皆所以備國家他日之任使也
　　　選之科貢猶恐未精近年以來大開捷徑如納
　　　馬納粟之徒皆為其有資國用之缺殊不知得
　　　其利者未什一而受其害者已千百此豈盛世
　　　所宜有哉往年為因此輩不諳文理凡撥各衙
　　　門寫本者俱以僱人艱難為辭日前流害其極
　　　如此如䝉省納乞勅内府等衙門事例許令年
　　　月相應者送科寫本亦令掛選出身庻㡬怨嗟
　　　少息而風教之地亦稍清矣臣固知國家養士
　　　不厭其多但𦂳要所在恩倖之濫進昏曉之雜
　　　處殊亦可憂然則捷徑之當塞者又寧止是
　　　哉(桃溪/净稿)
　　孔廟從祀疏　　　　　　　　　程敏政
　　　臣聞古聖王之治天下必以祀典為重所以崇
　　　徳報功而垂世教淑人心也故有功徳於一時
　　　者一時祀之更代則已有功德於一方者一方
　　　祀之踰境則已然猶欲勸一時範一方而不敢
　　　輕議焉況
　　先師孔子有功徳於天下萬世天下祀之萬世祀
　　　之則其廟庭之間侑食之人豈可茍焉而已必
　　　得文與行兼名與實副有功于聖門而無疵於
　　　公議者庻足以稱崇徳報功之意若非其人豈
　　　惟
　　先師臨之神不願歆將使典模範者莫知所教為
　　　弟子者莫知所學世教不明人心不淑通于天
　　　下而施及後世其為闗係豈特一時一方之可
　　　比哉邇者言官欲出
　　文廟從祀諸賢之有罪者詔禮部集議臣愚亦在
　　　預議之列疑其所言尚有未盡而議者相持憚
　　　於改作臣考之於書揆之于心不敢妄為異同
　　　謹畫一條陳上凟聖覽伏乞皇上丕顯文謨主
　　　張斯道仍下集議采而行之一洗前代相沿之
　　　陋習永為百世可遵之典使世教有興起之益
　　　人心得趨向之公其於治道未為無補一唐貞
　　　觀三十一年始以左邱明等二十二人從祀
　　孔子廟庭蓋當時聖學不明議者無識謂釋奠先
　　　師如詩有毛公禮有髙堂生書有伏生之類遂
　　　為専門訓詁之學為得聖道之𫝊而併及馬融
　　　等行之至今誠不可不考其行之得失與義之
　　　可否而釐正於大明有道之世也臣考厯代正
　　　史馬融初應鄧隲之召為祕書厯官南郡太守
　　　以貪濁免官髠徒朔方自刺不殊又不拘儒者
　　　之節前授生徒後列女樂為梁冀草奏殺忠臣
　　　李固作西第頌以美冀為正直所羞即是觀之
　　　則衆醜備於一身五經為之掃地後世乃以其
　　　空言目為經師使侑坐于
　　孔子之庭臣不知其何說也劉向初以獻賦進喜
　　　誦神仙方術嘗上言黄金可成鑄作不騐下吏
　　　當死其兄陽城侯救之獲免所著洪範五行𫝊
　　　最為舛駁使箕子經世之微言流為隂陽術家
　　　之小技賈逵以獻頌為郎不修小節專一附㑹
　　　圖䜟以致貴顯蓋左道亂政之人也王弼與何
　　　宴倡為清談所註易專祖老莊而范寗追究晉
　　　室之亂以為王何之罪深于桀紂何休則止有
　　　春秋解詁一書黜周王魯又註風角等書班之
　　　於孝經論語蓋異端邪説之流也戴聖為九江
　　　太守治行多不法懼何武劾之而自免後為博
　　　士毁武于朝及子賓客為盜繫獄而武平心決
　　　之得免則又造謝不慙先儒謂聖禮家之宗而
　　　身為贓吏子為賊徒可為世鍳王肅在魏以女
　　　適司馬昭是時昭簒魏之勢已成肅為世臣封
　　　蘭陵侯官至中領軍乃坐觀成敗及母邱儉起
　　　兵討賊又為司馬師畫䇿以濟其惡若好佞已
　　　乃其過之小者杜預所著止有左氏經𫝊集解
　　　其大節亦無可稱如守襄陽則數饋遺洛中貴
　　　要紿人曰懼其為害耳非以求益也伐吳之際
　　　因斫癭之譏盡殺江陵之人以吏則不亷以將
　　　則不義凡此諸人其於名教得罪非小而議者
　　　謂能守其遺經轉相授受以待後學不為無功
　　　臣竊以為不然夫守其遺經若左邱明公羊髙
　　　穀梁赤之于春秋伏生孔安國之於書毛萇之
　　　于詩髙堂生之于儀禮后蒼之於禮記杜子春
　　　之于周禮可以當之蓋秦火之後惟易以卜筮
　　　僅存而餘經非此九人則㡬乎熄此其功之不
　　　可冺者以之從祀可也若融等不過訓詁此九
　　　人所傳者耳況其書行于唐唐姑以備經師之
　　　數祀之今當理學大明之後易用程朱詩用朱
　　　子書用蔡氏春秋用胡氏又何取于漢魏以來
　　　駁而不正之人使安享天下之祀哉夫所以祀
　　　之者非徒使學者誦其詩讀其書將識其人而
　　　使之尚友也臣恐學者習其訓詁之文于身心
　　　未必有補而考其奸謟淫邪貪墨怪妄之迹將
　　　自甘於效尤之地曰先賢亦若此哉其禍儒害
　　　道將有不可勝言者矣至于鄭衆盧植鄭元服
　　　䖍范寗五人雖若無過然其所行亦未能以窺
　　　聖門所著亦未能以發聖學若五人者得預從
　　　祀則漢唐以來當預者尚多臣愚乞將戴聖劉
　　　向賈逵馬融何休王肅王弼杜預八人裭爵罷
　　　祀鄭衆盧植鄭元服䖍范寗五人各祀于其鄉
　　　后蒼在漢初説禮數萬言號后氏曲臺記戴聖
　　　等皆受其業蓋今禮記之書非后氏則不傳于
　　　世矣乞加封爵與左邱明等一體從祀則偽儒
　　　免欺世之名賢者受專門之祀而情文兩得矣
　　　一
　　孔子弟子見于家語自顔回而下七十六人家語
　　　之書出於孔氏當得其實而司馬遷史記所載
　　　多公伯寮秦冉顔何三人文翁成都廟壁所畫
　　　又多蘧瑗林放申棖三人先儒謂後人以所見
　　　増益殆未可據臣考宋邢昺論語注疏申棖
　　孔子弟子在家語作申續史記作申黨其實一人
　　　也今廟庭從祀封文登侯在東廡申黨封臨川
　　　侯在西廡重複無稽一至于此且公伯寮愬子
　　　路以阻
　　孔子乃聖門之蟊螣而
　　孔子稱瑗為夫子決非及門之士林放雖嘗問禮
　　　然家語史記邢昺注疏朱子集註俱不載諸弟
　　　子之列秦冉顔何疑亦為字畫相近之訛如申
　　　棖申黨者但不可考耳臣愚以為申棖申黨位
　　　號宜存其一公伯寮秦冉顔何蘧瑗林放五人
　　　既不載於家語七十子之數宜罷其祀若瑗放
　　　二人不可無祀則乞祀瑗於衛祀放于魯或附
　　　祭于本處鄉賢祠仍其舊爵以見優崇賢者之
　　　意亦庻乎其名實相符而不舛于禮也一洪武
　　　二十九年行人司司副楊砥建議請黜揚雄追
　　　崇仲舒太祖髙皇帝嘉納其言而行之主張斯
　　　道以淑人心可謂大矣然荀況揚雄實相伯仲
　　　而況以性為惡以禮為偽以子思孟子為亂天
　　　下以子張子夏子㳺為賤儒故程子有荀卿過
　　　多揚雄過少之説今言者欲併黜況之祀宜也
　　　然臣竊以為漢儒莫若董仲舒唐儒莫若韓退之
　　　而尚有可議者王通是也通之言行先儒之論
　　　已多大約以為僣經而不得比于董韓云爾臣
　　　請㫁之以程朱之説程子曰王通隠徳君子也
　　　論其粹處殆非荀揚所及若續經之類皆非其
　　　作然則程子豈私于通哉正因其言之粹而知
　　　其非僣經之人耳朱子曰文中子論治體處髙
　　　似仲舒而本領不及爽似仲舒而純不及又曰
　　　韓子原道諸篇若非通所及者然不免文士之
　　　習利達之求若覧古今之變措諸事業恐未若
　　　通之精到懇惻而有條理也至于河汾師道之
　　　立出於魏晉佛老之餘迨今人以為盛則固豪
　　　傑之士也今董韓並列從祀而通不預疑為闕
　　　典臣又按宋儒自周子以下九人同列從祀而
　　　尚有可疑者胡瑗是也瑗之言行先儒之論甚
　　　詳大約以為少著述而不得比于濓洛云爾臣
　　　亦㫁之以程朱之説程子看詳學記曰宜建尊
　　　賢堂以延天下道徳之士如胡瑗張載卲雍使
　　　學者得以矜式朱子小學書亦備載瑗事以為
　　　百世之法臣以為自秦漢以來師道之立未有
　　　過瑗者矧程子於瑗之生也欲致之與張卲並
　　　居于聖賢之堂其沒也乃不得與張卲並侑於
　　宣聖之廟其為闕典甚矣況宋端平二年議増十
　　　賢從祀以瑗與焉若謂瑗無著述之功則元之
　　　許衡亦無著述但以身教之懿與瑗相望誠有
　　　不可偏廢者考之禮有道有徳施教于學者死
　　　則為樂祖祭于瞽宗鄉先生歿則祭于社若通
　　　瑗兩人師道百世如新得加封爵使與衡同列
　　　祀于學宫最得禮意一自唐宋以來以顔子
　　　曽子子思孟子配享坐堂上而顔子之父無繇
　　　曽子之父㸃子思之父鯉皆坐廡下考之禮子
　　　雖齊聖不先父食而三代之學皆所以明人倫
　　　也夫
　　孔子之所為教與諸弟子之所以為學者不過明
　　　此而已今乃使子坐於上父坐於下豈禮也哉
　　　若以為此乃論𫝊道之功則自古及今未有外
　　　人倫而言道者縱出於後世之尊崇非諸賢之
　　　本意臣恐諸賢於㝠㝠之中必有不安於心而
　　　不敢享非禮之祀者臣考之元至順三年嘗封
　　　顔無繇杞國公謚文裕孟子之父孟孫氏亦嘗
　　　封邾國公臣愚乞下有司於各處廟學如鄉賢
　　　祠之制别立一祠中祀啟聖王以杞國公顔無
　　　繇萊蕪侯曽㸃泗水侯孔鯉邾國公孟孫氏配
　　　享庶不失以禮尊奉聖賢之意臣又竊觀聖學
　　　失𫝊千五百年至程朱出而後孟氏之統始續
　　　則程朱之先亦不可缺况程子之父大中大夫
　　　封永年伯程珦首識濂溪周子於屬掾之中薦
　　　以自代而又使二子從游朱子之父韋齋先生
　　　追謚獻靖公朱松臨沒之時以朱子託其友籍
　　　溪胡氏而得程氏之學珦以不附王安石新法
　　　退居於洛松以不附秦檜和議奉祠於閩其厯
　　　官行已俱有稱述臣愚乞將永年伯程珦獻靖
　　　公朱松從祀啟聖王使學者知道學之𫝊有開
　　　必先明倫之義不為虚文矣(篁墩/集)
　　　龜山先生從祀議　　　　　　程敏政
　　　謹案諸儒從祀于
　　孔門者非有功于斯道不可然道非後學所易知
　　　也必取證于大儒之説斯可以合人心之公竊
　　　考程氏遺書及朱子伊洛淵源録所載龜山楊
　　　氏行狀墓誌碑文俱稱其造養深逺踐履純固
　　　温然無疾言遽色與明道程子相似方其學成
　　　而歸程子目送之曰吾道南矣然則是道也豈
　　　易言哉自兩程子嗣孔孟不𫝊之統及門之士
　　　得以道見許者龜山一人而已蓋龜山一傳為
　　　豫章羅氏再𫝊為延平李氏以授朱子號為正
　　　宗文定胡氏親承指授而春秋之傳作南軒張
　　　氏上泝淵源而太極之義闡心學所𫝊悉本伊
　　　洛使天下之人曉然知虚寂之非道訓詁之非
　　　學詞華之非藝龜山𫝊道之功不可誣矣崇宣
　　　之世京黼柄國躋王安石於配享位次孟子而
　　　頒其新經以取士士尊王安石為聖人不復知
　　　有
　　孔子誦新經為聖言不復知有古訓僭聖叛經凡
　　　數十年龜山入朝首請黜其配享不令厠
　　宣聖之廟廷廢其新經不令蠧學者之心術又請
　　　罷綱運以收人心斥和議以張國勢竄權臣以
　　　正邦憲培主徳以崇治本竑議讜言雖不盡用
　　　然使天下之人知邪説之當息詖行之當距淫
　　　詞之當放則龜山衛道之功亦不可掩或有疑
　　　其出處之際而少其著述之功則亦有可言者
　　　朱子謂龜山之出惟胡文定公之言最公曰當
　　　時若聴用決須救得一半而文定亦曰蔡氏焉
　　　能凂之然則以出處見疑者未考之故也龜山
　　　值洛學黨禁之餘指示學者以大本所在體驗
　　　之功轉相授受而朱子得聞其指訣則見于何
　　　鎬之書朱子于理一分殊之論稱其年髙徳盛
　　　而所見益精則見于西銘之跋要之無龜山則
　　　無朱子而龜山之道非知徳者殆未可輕議然
　　　則以著述見少者亦未考之過也又按元史至
　　　正二十一年因杭州路照磨胡瑜建言已將龜
　　　山與延平李氏文定胡氏九峯蔡氏西山真氏
　　　俱加封爵列從祀以世變不及遍行天下此殆
　　　近于禮所謂有其舉之莫敢廢者然則親講于
　　　龜山若文定私淑于龜山若朱張咸在侑食而
　　　近私淑于朱子若蔡真逺私淑于朱子若許吳
　　　亦在侑食獨其師有𫝊道衛道之功可以繼往
　　　開來抑邪興正者反不與焉揆之人心誠為闕
　　　典考大儒之定論㕘前代之過失實伸弟子從
　　　師之義慰後學向道之心以龜山躋于從祀直
　　　合公言謹議(同上/)
　　　聖駕臨幸太學謝表　　　　　林文俊
　　　伏以典禮更新百代仰大君之有作辟雍臨幸
　　　四方占泰運之方隆載舉曠儀聿光舊典懽均
　　　朝野慶洽天人兹蓋伏遇皇帝陛下聖由天縱
　　　徳與日新彝倫叙而五典以惇禮樂興而百度
　　　咸正況兹首善尤在留神黙契聖心大袪俗見
　　　謂
　　孔子稱王本非禮宜正
　　先師之名陋元人塑像為不經特遵皇祖之制别
　　　祠
　　啟聖聿明父子之倫配食先賢盡去公侯之號禮
　　　無僭凟道益尊崇顧兹典之鼎新煩至尊以賁
　　　重當薄海同文之日適踐祚一紀之初乃涓令
　　　辰爰修盛事六龍捧御逺戾止于膠庠萬乗執
　　　圭親奠釋于
　　先聖崇儒重道稽古諏經喜溢章縫光流簡冊執
　　　豆籩以奔走乃有三氏之子孫圜橋門而聴觀
　　　奚止六館之英俊瞻威顔于咫尺奉法語之丁
　　　寧建皇極以敷言斯其至矣觀人文以成化是
　　　之謂乎臣等職忝師儒躬逢盛美幸覩大人之
　　　虎變願先多士以駿奔賜坐而講易書覺叨榮
　　　之已過教人必先忠孝誓圖報於將來伏願配
　　　乎天配乎地皇朝綿一統之圖作之君作之師
　　　天子介萬年之壽
　　　途中申明學規事　　　　　　湛若水
　　　臣惟太學賢闗之地祭酒風教之首茍非徳行
　　　道藝卓為儒宗則無以造就人才以輔聖治顧
　　　臣何人何以堪此拜命以來夙夜兢惕懼不克
　　　稱以負大戾茫乎若渉淵水罔知津涯悵乎若
　　　適逺道罔知要路且行且思求得其道及取監
　　　誌反覆讀之乃見聖祖神宗睿諭良規浩浩乎
　　　其渾然示人約矣秩秩乎其燦然示人博矣如
　　　天之無不覆如地之無不載引而伸之觸類而
　　　長之以言乎教學之事備矣諸所見行有不容
　　　贅至于聖諭淵深不無未發之蘊良規寖久容
　　　有玩弛之虞臣伏覩求言之詔敢陳一得之愚
　　　謹條六事上聞一曰推聖學以明道術臣伏覩
　　　洪武十五年二月聖祖勅諭國學師徒有曰古
　　　今賢能首以學為本次特操持輔弼其所學斯
　　　二事既行則善名于兩間矣臣仰見聖祖之學
　　　與堯舜之精一
　　孔子之博約𫝊説告髙宗學古知行之説異世同
　　　符蓋學也者知也操持也者行也知以覺之行
　　　以恒之聖學無餘藴矣又本年六月新建國學
　　　成勅太學生有曰致師于是來生徒以受業期
　　　在育君子必履
　　仲尼之道以助後嗣共安天下蒼生今師徒皆至
　　　若不勅以學道之志明以亂常之憲則恐養非
　　　君子用非賢人臣又仰見大哉皇言實開一代
　　　道學之源而太宗文皇帝幸學勅諭亦稱太祖
　　　御筵講書守帝王之心法繼聖賢之道學臣竊
　　　惟聖祖之所謂道學者其志在於謙柔恭謹其
　　　道在於明倫理物其實在於孝弟忠信其用在
　　　於開物成務其藴在於聖經賢𫝊其踐履在於
　　　誠敬篤實由鄉人而可至於聖人之道平昜明
　　　白非有索隐行怪高逺難稽離於日用之常以
　　　為道也近時士異其習道徳不一而風俗不同
　　　辭華之士類訾守禮之人雖有後軰萌蘖之時
　　　生不能勝夫風雨之摧折殊不知祖宗之重道
　　　學如此盖逺宗先王非道不學非道不用之盛
　　　心也臣今論學或恐無徴不信請得以同司業
　　　率監丞博士六堂教官令諸生欽服聖訓以道
　　　學為標的以知行為工夫以文藝為華彩以事
　　　業為結果如木樹之有根本而華實乃成則所
　　　養所用皆君子賢才昌而天下安矣一曰示大
　　　公以孚生徒臣伏覩正統五年六月二十四日
　　　英宗皇帝勅諭北京國子監祭酒有曰南北諸
　　　生貧富不齊入監或一月或數月或一年二年
　　　即得撥諸司辦事亦有遂出身者利之能移人
　　　也有坐監十餘年貧不得出身使之艱難嗟怨
　　　其寧忍乎又與諸司交通凡辦事者一人有缺
　　　干求撥補簡帖動致一二十紙有勢力者終得
　　　之借曰為勢所逼何不執以奏師之所行如此
　　　何以表勵學者又曰撥厯事者必依資次不許
　　　攙越辦事者亦須公當不許狥私但有私相囑
　　　託輒便聽從不奏聞者必罪不恕臣謹因聖諭
　　　而推之撥厯一事為務甚小似無闗於師道而
　　　師道之行不行於此焉係夫師道之不行由於
　　　生徒心志之不孚奔競之不息夫心志不孚則
　　　言語不信言語不信則教訓不行奔競不息則
　　　禮讓不興禮譲不興則教化不浹二者師道之
　　　疚也其故由於祭酒撥厯自專而未嘗示以大
　　　公之法也故人得以私干之士得以私疑之此
　　　心志不孚奔競之所由𧺫也臣請於撥厯之時
　　　祭酒同司業召監丞博士六堂教官㑹集公所
　　　公同序撥先於諸生到監之日不徒序於壁而
　　　祭酒司業以至六堂教官又人各書簿以憑至
　　　曰序撥如有請託干求者各官即宻書於各簿
　　　本名之下監丞又明書於紀過之簿以為罰甚
　　　則欽依勅諭執奏是所謂示以大公之法也如
　　　此則心志孚奔競息而教化行矣一曰立隣朋
　　　以勵徳業臣竊惟生員坐堂講習有相親薫陶
　　　之義已有定規退或放逸常情有所不免臣更
　　　欲於各生居同號舍者簽立比隣十人為朋置
　　　為簿籍必使退堂之後出入相友徳業相師作
　　　事相法容止相觀進退相度疾病相恤有無相
　　　濟過失相規一人過惡發露九人連坐罰跪一
　　　人為善卓異九人連賞如此則進有公堂退有
　　　私居無非漸摩夾持之益若久行之士習當有
　　　變化一曰視生徒以恤病苦臣伏覩洪武十八
　　　年我聖祖頒降勅諭内一欵餓死生員其罪當
　　　坐親教之師金文徴誣言祭酒餓死監生祭酒
　　　本提大綱生員有疾親教之師必當存問飲食
　　　必書於簿疾重者以文上告藥餌尤經有司失
　　　於存問飲食藥餌不節或有傷生者罪坐親教
　　　臣仰見聖祖愛養諸生之盛典而尤欲寛貸崇
　　　重祭酒之盛心也竊惟民胞物與痛癢相闗况
　　　祭酒於諸生恩義兼重豈敢托于不知故公堂
　　　坐受請問跪拜義分之嚴也退而開諭委曲疾
　　　病存問恩禮之盡也二者並行而不悖然後師
　　　徒交孚而教訓可行臣欲欽依聖諭生員有疾
　　　令親教先徃問之甚則司業祭酒當臨視之軫
　　　其飲食節其醫藥不幸而死則臨歛之如例給
　　　具若親教不往而祭酒聞知亦當率先自徃以
　　　愧其心不嫌於違道干譽一曰慎升第以立勸
　　　懲臣伏覩洪武十六年學䂓内一欵定生員三
　　　等高下定六堂師範高下又曰凡生員通四書
　　　未通經者居正義崇志廣業堂一年之上文理
　　　條暢者許陞修道誠心堂坐堂一年半之上經
　　　史兼通文理俱優者陞率性堂又以坐堂實日
　　　多寡而陞外此又有積分之法至為精宻臣竊
　　　惟為師長者所以激勵人心鼔舞士風不可無
　　　進退抑揚以寓勸懲此聖祖所以立三等之法
　　　也近來雖有季考専以文藝而勤惰賢愚混而
　　　不分臣欲於已撥六堂者雖不能一旦更張而
　　　於諸生或季考其文藝以騐其心之精粗或於
　　　其坐堂踈數以察其學之勤惰或亷其行義觀
　　　其動止聽其講論以定其人之賢否而遞陞之
　　　其上等者堂長友長侍直有缺亦同司業博士
　　　六堂教官公推選之而其撥厯遲速一依序壁
　　　先後次第如此則聖祖之良規不廢而人心亦
　　　可勸懲士風庶乎可鼓動矣一曰署長材以備
　　　器使臣竊謂
　　孔門之教同志於仁四科之賢因性成就故宋儒
　　　胡瑗教授亦分經義治事齋隨其材而造之也
　　　其教之必以徳行道藝為本不必悖時反古舉
　　　業徳行合為一事凡其讀書作文就宜收歛隨
　　　處體認不至䘮志以此立心涵養徳性藴之為
　　　徳行發之為事業出之於言詞皆是一貫此所
　　　謂二業合一之説也及其成也人各有長如四
　　　科之品其法每三嵗各學之長副㑹府州縣之
　　　正官即其所長而考核之為二等之法曰徳行
　　　材能某長某事如徳行則指為孝弟忠信之實
　　　材能則别其水利兵農之長署於各名之下如
　　　今内外官府考語之制以上於提學提學官又
　　　集一等之長而考核之各署其徳行材能如各
　　　學之制及有中舉嵗貢即以所署名下行能連
　　　逹於禮部禮部以下兩監其舉人監生之在兩
　　　監一年者祭酒司業據提學之所署又㑹監丞
　　　六堂之官而考核之各署其徳行材能與監學
　　　應者隨其材徳而噐用之不以枉其實雖終身
　　　遷秩而所署隨之如脚色之制署不尚實賄而
　　　容私後有敗露者坐其署主若所署有功徳顯
　　　卓者亦連賞之如是則所用必所養所養必所
　　　用用得其賢賢得其用此不違今日科舉之制
　　　而兼徳行道藝之教不違今日考察之法而寓
　　　鄉舉里選之意異時稍漸復古亦擴充此意而
　　　盡之如此則賢才自興善政自舉風俗自淳其
　　　視時之徒以舉業進身既入仕途無所用之判
　　　為二段殊昧祖宗立法之意者其為得失大有
　　　徑庭矣(本/集)
　　　選師儒以敦教化疏　　　　　謝存儒
　　　臣聞國家之休戚由風俗之盛衰闗學校之崇
　　　替故古之明君知其弊之所由振其機括以轉
　　　移之則俗尚正而治功可舉矣臣竊見數年之
　　　間上下臣僚亷恥道䘮名節不立以全身保位
　　　為賢以竭忠盡節為愚以峻刻集事為才以擎
　　　拳曲跽為恭假公平而飾詐縁義類而徇私祕
　　　貪奸以示亷籍威權而毒衆財賄交通於豪門
　　　虚偽矯罔於君上㨗給者與之為能端莊者嫉
　　　之為僻禮義銷亡風俗頽敝長此不革國何以
　　　昌凡此皆今日學校之政不修道義之實不著
　　　也夫太學者乃天下首善之地而風教之所由
　　　興近世師儒儀範不立開導無方惟知勾校簿
　　　書不復専精徳藝考課業仍其抄録計積分准
　　　其班資監生則茍度嵗時㳺玩博奕其幸而以
　　　學業自勤者則又揣摩剽竊以應時用僻裂輕
　　　艶理義支離不過假此以階顯榮其於立身行
　　　政曽未推行夫古之為學也將以正其性行明
　　　其經術而成其材能以待舉任於上也故當其
　　　時為士者以亷恥節義自著禮遜公正自植或
　　　臨危濵死甘蹈其節而不知悔者葢其學術素
　　　明而不疑亂於利害之私也今幸聖明燭知其
　　　習俗之弊特命憲臣嚴加考選以新厥服此正
　　　善惡邪正之幾安危治亂之由也臣愚以為宜
　　　因品擇之餘敷求碩儒闡明正學開以仁義禮
　　　樂之實勵以忠節亷恥之道以成周教人之法
　　　為課習登進之規必經明行修材能可任然後
　　　辨論其等差而命之秩或参以宋儒胡瑗教學
　　　蘓州則程立經義時務二齋使各以其性之相
　　　近俾人之勉修學業朝夕講明月朔則稽其勤
　　　惰召而教之嵗終則大㑹僚屬考其學行之修
　　　明者奬勸激勵之否則切責之三嵗則論其賢
　　　者能者於朝以備任使學荒以虧者則罷歸而
　　　斥之從役又以其法頒之天下使督學憲臣一
　　　以是為䂓則勿得即其浮詞而信其實行有經
　　　術疏通而蔑棄禮義者則罷斥之不齒其行檢
　　　端莊而學術踈淺者少待再校而論致太學以
　　　别議其任其分教天下須擇學術通明性行端
　　　潔者以典領之不使老鈍無恥者叅雜其間以
　　　壞士習如此則風俗自正而人勉於士君子之
　　　行平居則有羔羊正直之節立朝則有正色犯
　　　顔之風臨難則有仗節死義之士禮義修行而
　　　民俗丕變太平之風此其基也(經世/編)
　　　乞定真儒從祀疏　　　　　　魏時亮
　　　欽惟國家道化旁洽迄今逾二百年士之生於
　　　其間遵道遵路淪肌浹髓固無非間出之英若
　　　求其足以克光昭代無忝人文在
　　孔門則師心顔孟之𫝊在宋代可屈指周程之列
　　　實亦不數人耳是數人者天實生之所以助我
　　　國家之元化我明得之足以追躡前代之真儒
　　　又今没世既乆聲實既孚遭逢明聖茍不一為
　　　甄進表揚卒使聖門乏昭代之賢而國家虚崇
　　　尚之典凡侑坐俎豆者徒以前代稱盛焉則聖
　　　朝道化隠而不彰萬世人心將有不滿於今日
　　　者矣葢我皇上當重熈累洽之後值聖作物覩
　　　之初先朝所未舉者既有待於此時而新政所
　　　崇尚者又有闗於風教恭覩英廟新政命舉宋
　　　儒胡瑗蔡沈真徳秀從祀
　　孔庭孝宗皇帝初年亦特命考正廟庭從祀逮我
　　　先皇帝廼復進歐陽修等數人無非以重道崇
　　　儒帝王首務然皆不及我朝者因先後儒臣沒
　　　俱未逺而先皇帝復有少俟將來之㫖正留待
　　　陛下以光今日之新政耳臣愚伏考理學名臣
　　　名姓甚多均可師法若求其學有真得如臣所
　　　謂師心顔孟屈指周程者惟三人為最著耳臣
　　　伏見河東薛瑄餘姚王守仁近該言官題請從
　　　祀該禮部覆議薛瑄則曰勵志聖賢之學修為
　　　多實踐之功潛心濓洛之𫝊造詣得精微之藴
　　　意雖不専於註述而片言隻簡動示楷模心雖
　　　不繫於事功而偉節恢猷皆可師法實禀乾坤
　　　之間氣足稱昭代之真儒至于王守仁則曰質
　　　本超凡理由妙悟學以致良知為本獨觀性命
　　　之原教以勤講習為功善發聖賢之㫖當時親
　　　炙者咸樂依歸迄今私淑者莫不尊信是亦百
　　　年之豪傑一代之儒宗也審如是則二臣顯昭
　　　代之人文真聖門之羽翼可以並列宋儒侑食
　　孔廟葢無疑矣獨有生於薛瑄之後而崛起守仁
　　　之先者臣又得一人焉臣愚謹案嶺海陳獻章
　　　志聖學於壮年㑹心體於自得舞雩黙契見勿
　　　忘勿助之真萬古日星沛仁義江河之用學已
　　　造於至樂誠已足以動人故充養完粹來彭韶
　　　之薦章忠孝具陳動憲皇之親覽羅倫定交賀
　　　欽師事在姜麟則稱為活孟子在章懋則稱為
　　　第一流廼若去支離而全不測之虚靈即日用
　　　而見鳶魚之飛躍尤能逈邁與弼追躡濓溪是
　　　以風動廣南師範天下有臣如此與薛瑄王守
　　　仁後先相望焉信名世之大賢理學之深造聖
　　　明涵濡之功至此可為甚盛而上天生材之美
　　　至此可為獨優矣廼今薛瑄王守仁伏䝉聖㫖
　　　欽依下詹事府等衙門㑹議逮今數月囘奏未
　　　聞豈皇上崇儒之盛美可虚而二儒心得之真
　　　傳可冺耶夫薛瑄已經昔時公議一考可知若
　　　王守仁者破除俗學獨契本真悟
　　孔氏之微言發後賢之未發良知與性善同功求
　　　仁與萬物為體雖其少年之豪邁有聞要亦横
　　　渠之臯比勇撤而顧可終掩之哉至於學守仁
　　　者之謬則固非守仁之過矣顧道旁之舍成之
　　　則難衆言之淆宜折諸聖伏乞催集公議取自
　　　聖裁但宜專責詹事府總集多官之論彚為一
　　　帙進覽然後議事有綱復奏有日至於陳獻章
　　　則素行毫無可訾而所學純乎自得仍乞勅令
　　　一併將獻章學行撰擬以聞昔學士何文淵編
　　　修某某等撰議大儒之學至今與大儒名論並
　　　傳彼宋末陳光之禁萬世罪之於晦菴元定何
　　　與焉故由今之世雖間有口談儒學而行不掩
　　　言者然不可舉一廢百而盡疵天下之正學也
　　　又不可由今議昔而並棄已徃之真儒也昔人
　　　謂讀書未到康成末敢高議漢儒若知道學聖
　　　儒者茍非身與頡頏實難評議鄒智有言乾坤
　　　誰執
　　仲尼權便敢刪從己酉年葢謂獻章之詩無敢輕
　　　意刪定而况三儒之學又誰敢輕意軒輊其間
　　　乎倘䝉皇上軫念古今真儒難得此三儒者實
　　　萬世光我國家人文之㑹務速集朝議㫁自聖
　　　心早正從祀之䂓大慰明時之望則上可彰道
　　　化之隆下可開來學之盛前可紹徃古之追崇
　　　近可成聖朝之盛典而天下萬世人心鮮有不
　　　心悦而誠服者矣(明奏疏/類抄)
　
　
　
　
　
　
　
欽定國子監志卷五十五
欽定四庫全書
欽定國子監志卷五十六
　　藝文
　　應
　制一
聖駕詣學盛典慶成頌(謹序/)　　　　　王頊齡
　　　稽古庠序學校之設皆所以教人倫育人才而
　　　學尤重蓋京師首善之地太學賢士之關四方
　　　觀瞻攸繫是以三代共之以迄於今鼓篋肄業
　　　禮樂詩書之彦彬彬極盛焉記曰天子視學大
　　　昕鼓徵衆既至乃釋奠於先師漢唐以來每遇
　　　視學既釋奠令講官敷論經義其制更備然則
　　　釋奠以重道講經以勸學誠風化之本太平之
　　　原也我
皇上御極之初萬國咸寧德洋恩溥察吏安民蠲賑肆
　　　赦之令屢行於天下崇報
　　闕里廣勵學校開科廣額之恩有加而無已猶復
宵旰懋勤兢兢業業遵成憲舉鴻儀天人協應上下懽
　　　忻唐虞時雍之治化成周太和之氣象未有盛
　　　於此時者矣雍正二年春二月
躬耕耤田既示敬重民依之至意旋奉
德音以三月吉朔
親詣太學行釋奠禮於是聖賢後裔國子師生在朝王
　　　公卿尹文學侍從之列期門羽林之選莫不恪
　　　共臣職以候
聖天子法駕之至既而陳籩獻爵樂舞升歌維馨之德
　　　孚格於
　　素王乃
御彛倫堂設經案特舉大學聖經與虞書之十六字
命祭酒司業諸生坐講焉蓋修已治人之道執中精一
　　　之蘊皆我
皇上躬行心得全體大用統具於斯因而推求義奥綜
　　　析毫芒使聽者曉然知天德王道即在民生日
　　　用彛倫之中益信
聖人教天下之仁心如是其深切著明也及乎禮成
賜宴賞賚便蕃觀禮之儔咸叨
隆恩異數士心大悦復
頒諭㫖宣示成均敦實行勵實學洋洋
聖謨與七曜齊光與六經同揆周禮三德三行之教王
　　　制六禮七教八政之修提綱挈要一以貫之宜
　　　乎大小臣工章縫髦士悚聽服膺踴躍相慶曰我
皇上一舉一動美善備焉典則昭焉辭臨幸之名致展
　　　謁之敬謙德光也溯孔曾之學統接堯舜之心
　　　𫝊經術昌也訓士習之端方期英才之實效人
　　　文蔚也廣聖裔之恩榮厚諸生之勸賞惠澤周
　　　也光天之下至於海隅蒼生孰不愛戴誠悦祝我
皇上文德誕敷受億萬年景福無疆也哉(臣/)忝厠綸扉
　　　恭逢
　　盛典幸被璧廱鐘鼓之淳風謹獻頌一篇極知文
　　　辭蕪陋不足仰塵
睿覽曷任悚惶其辭曰
帝膺大寶怙冐萬方奉若天道率由舊章懋勤仁政禮
　　　樂農桑養民於井造士於庠泱泱璧水奕奕宮
　　　牆車服禮器入室升堂
帝尊師表源逺流長崇報功德膠序為光月令季春合
　　　樂釋奠怳見於羮藴藻可薦爰
詔禮臣式循成憲齊祓寅清吉蠲朔旦閶闔晨開卿雲
　　　燦爛鸞輅時行龍旗高建葱珮千官青衿六館
　　　鵠立鳬趨觀禮榮忭崇牙簴業玉振金聲爵陳
　　　芳醴樂奏咸平禮容莊敬
睿念精誠爰
御黄幄百爾屏營講堂春盎几案香凝瑶籖甲乙芸帙
　　　丹青右文
聖教如日昭明講官就席展卷談經道啟唐虞學宗洙
　　　泗至善同歸執中而治精一明新體用全備範
　　　圍古今經緯天地詣極高深理原簡易瞻仰我
皇聰明睿智特為顓䝉闡幽宣秘共喻微言羣曉大義
　　　橋門環聽鏞鼓既諧
宸𠂻怡悦扈蹕徐回
鴻恩大沛嘉宴榮開濟濟鵷鷺懽聲動雷復䝉
綸綍丹闕頒來濯磨士行陶淑人才典謨訓誥
王言大哉芃芃棫樸咸沐栽培瑞靄絪緼甘霖淅瀝静
　　　驗天和實應
主德於樂璧廱霑濡
皇澤奉運常新彛倫修飭
作君作師會極歸極南朔東西向風順則
　　盛典龐洪輝煌簡策福禄萬年溥天敷錫
聖駕親詣太學大禮慶成頌(謹序/)　　　勵廷儀
　　　(臣/)聞易書所載道統相𫝊庖羲神農黄帝開於
　　　前堯舜禹湯文武昌於繼迨於
　　孔子集厥大成與天地相參自生民未有漢唐俎
　　　豆已肇千秋崇祀之儀濓洛師承愈昭萬古斯
　　　文之盛若乃道統治統仔肩一身作君作師牖
　　　迪百世宏兹文教端在
　　盛朝我
皇上禀聰明睿知之資具文武聖神之德裕忠厚寛仁
　　　之性流剛健篤實之輝禮樂政刑歸本於外王
　　　内聖文章性道推行於老安少懷其道
　　孔子之道其治五帝三王之治也迺以不自聖之
　　　虚衷肇舉自得師之曠典雍正二年三月初吉
　　　考臨雍之禮更詣學之稱志切景行禮從卑牧
　　　大哉
王言宜世為天下法者也於是六龍雷動萬乗星陳豹
　　　尾龍旂向澤宮而夙駕金根玉輦憩璧水而停
　　　騑王公儼恪以爭先卿尹肅將而恐後隨鑾侍
　　　從踴躍鳬趨教胄儒官䖍共鵠立執禮典書之
　　　士環槐市以仰清塵離經辨志之徒列杏壇而
　　　迎警蹕時則陽和淑氣舒上日之春風霄漢文
　　　光動晨曦之麗彩東序之宫牆洞啟徯律度於
　　　夏王上庠之鐘鼓高懸挹山龍於虞帝我
皇乃親勞玉趾緩步丹墀周旋自中乎采齊歴級漸登
　　　於文石禮徐行於拜獻樂具奏乎寧平體不憚
　　　勞協乾行於至健心惟主敬申奏假於無言豐
　　　盛逓及乎四科明享兼通於兩廡已竣廟祀旋
涖經帷俾授几於司成
命開函而進講堂上設具寮之席拱環紫極星躔階前
　　　排内翰之班儼侍玉皇香案三千弟子欽
御座以仰瞻億萬都人擁橋門而觀聽析修齊治平之
　　　義挈領提綱闡危微精一之辭探源遡本
天顔有喜恩榮遍及千官
帝澤無私賞賚尤先五氏咫尺近光之俊彦策名即荷
　　　於春闈三餘勤學之經生試額永加於秋賦廣泮
　　　水采芹之樂育自西雍釋菜以推慈迨旋軫於
　　闕廷悉歡歌於逵路
聖德修而萬民化開千葉之太平師道立而善人多定
　　　八方之會極(臣廷儀/)叨膺分獻謬厠列卿依函
　　　丈於几筵寡聞學謭奉
九重之訓誨弼教情深欣
　　盛事之躬逢竭鄙忱而口誦謹拜手稽首而作頌曰
　　　惟天誕聖惟聖希天道統相承垂千萬年上下
　　　古今
　　先師至聖惟我
哲皇希風絜盛心源仰接道脉遥通濬兹治本歸於性
　　　功鴻業所基存誠主敬庶績咸熙萬邦表正太
　　　平有象教養兼資
躬耕訖事典重
親師季春元辰先期吉卜齊飭嚴恭
聖心之肅曰臨曰幸崇高自嫌更稱定式
聖度之謙殷禮縟儀折旋奠獻協矩符規
聖德之健圜橋萬計瞻雲講堂既溫且厲
聖容之莊多士蒸蒸湛恩溥受一體同仁
聖恩之厚育才增額丕煥
綸音學徒競勸
聖澤之深六合一家萬幾一日首務崇儒
聖修之密學要至善道在執中
皇極歛敷
聖治之隆一事舉行兼該衆美史册大書流芬億紀覆
　　　幬持載祖述憲章
聖功益懋
帝道光昌
聖駕親詣太學大禮慶成頌(謹序/)　　　張廷玉
　　　欽惟我
皇上聰明睿知文武聖神作君作師統臨萬國以繼天
　　　立極之功興道致治以躬行實踐之德覺世牖
　　　民
　寶厯初元首頒
諭㫖崇奉
　　先聖追封五代王爵曠典聿新振古未有更
念太學為王化之原釋奠尊經臨雍講道虞夏商周之
　　　制詳見於戴記周官五帝三王所以茂登上理
　　　人才盛而風俗同者胥由於此爰
勅禮臣稽考典制諏日具儀於雍正二年春三月乙亥
　　　之朔
皇帝整法駕從百官駐輦橋門
躬親展祀慤誠昭格禮備樂和乃
御彛倫堂
命儒臣進講大學虞書復宣
聖訓崇奬儒先嘉惠多士
恩施溥博文命覃敷一時扈從諸臣以暨四氏子孫六
　　　館學徒凡與觀聽靡弗鼓舞懽忭竊惟鎬京辟
　　　雍魯侯泮水皆揚之風雅焜燿簡編
聖天子道德高深大禮光著是宜紀述美盛昭示無窮
　　　(臣/)叨列六卿兼掌翰苑
駕詣成均恭與分獻職當率先作為歌詩揚厲萬一况
　　　(臣/)䝉被殊遇日侍
　　内廷伏覩
皇上宵旰勤勞勵精庶政孜孜典學日新又新無念不
　　　誠無事不敬
聖功之密
聖德之純實有以接精一之傳握明新之要用建作君
　　　作師之極而綿
　　國家文明之運於億萬斯年(臣/)不勝踴躍抃舞之
　　　至謹拜手稽首獻頌曰
　　　繄古聖神首出庶物開天明道聿彰治術三五
　　　相承是繼是述千載心𫝊其源則一亹亹我
皇紹膺寶命治協勲華道符
　　孔孟勸學隆師褒崇
　　先聖風教之行
一人表正王封晉錫祀事孔明大昕鼓衆殷禮肇稱有穆
聖容端拜於庭百官宗廟玉振金聲
黼座載升經筵已備明新之學精一所寄匪口斯陳惟
　　　心是契闡厥微言以宏至治羽翼聖道代不數
　　　賢從祀録後母缺母偏宏敷經義是習是傳廣
　　　勵孝秀是陶是甄侁侁胄子藹藹儒林母或自
　　　棄聖凡同心母或自恣聖罔不欽
帝有明訓日月照臨惟我
聖皇以身作則夙夜緝熙克明峻德
聖敬日躋至誠無息蕩蕩平平永建
皇極薄海向風多士濟濟郁郁彬彬雲蒸霞起
　　景運有融太和在宇於萬斯年教澤斯溥
聖主親詣太學禮成詩(謹序/)　　　　　　朱軾
皇帝御極之二年太和翔洽四方風動凡諸大典次第
　　　舉行先以元辰
躬耕耤田復於三月朔日
駕詣太學釋奠禮成迺
御彛倫堂
命司成進講大學尚書經義隨
頒諭㫖釐正兩廡祀典録先賢後裔並廣生童試額
殊榮異數亘古未有圜橋門而觀聽者萬人無不懽呼
　　　動地易曰飛龍在天利見大人又曰雲從龍風
　　　從虎聖人作而萬物覩書曰命汝典樂教胄子
　　　八音克諧無相奪倫神人以和又曰予擊石拊
　　　石百獸率舞詩曰於論鼓鐘於樂辟廱又曰自
　　　西自東自南自北無思不服禮曰君子化民成
　　　俗其必由學又曰近者悦服而逺者懷之皆言聖
　　　德之章以身示教斯聖化之盛不介而孚也我
皇上治協唐虞道隆洙泗於
臨御之初即追封
　　孔子五代並
賜王爵興賢籲俊之典連茹彚征
臨雍講學盡誠盡敬以
皇躬為天下先崇儒右文無以復加薄海内外翕然從
　　　風猗歟休哉何遇之隆也(臣軾/)忝列侍從瞻仰
　　盛禮欣榮無極恭賦五言十律進呈
御覽(臣軾/)無任懽忭之至
　　　天肇文明運
　　堯年化日舒時當三月朔載駕
六龍輿禮肅
躬耕後心嚴釋奠初
臨廱彰至教八表會車書(其/一)
　　　鐘動曉星闌
宸居闢九關旌旗森豹仗冠帶矗鴛班麗日輝
龍衮春風識
聖顔諸生迎
法駕嵩祝杏林間(其/二)
天容嚴肅穆
駐輦入膠宮籩豆羅瓊席簫韶震碧空道原千古合
聖自兩心通芹藻馨無極誠餘祼獻中(其/三)
睿識逾千聖
恩綸賁九重尼山推祖德闕里並王封銘鼎膺珪瓚麟書
錫衮龍乍㸔歆俎豆百世耀儒宗(其/四)
命講欣前席儒臣傍
衮衣明新叅本末精一辨危微大道如天濶傳心並日輝
君師皆一貫學統倍增輝(其/五)
　　　先儒從廟祀厯世鮮平衡此日承
天語千秋有定評經壇春雨潤道岸曉雲明得借
恩光賁遲登萬倍榮(其/六)
　　　上公膺禮重五代沭
恩深
詔復求賢裔官仍入翰林先疇均世禄舊德煥華簪萬
　　　古誰能並
崇儒無限心(其/七)
　　　多士得觀光青衿肅拜颺
特寛三選格尤重五經箱宿學資淹雅童年擢茂良萬
　　　方霑
聖澤雲漢倬天章(其/八)
　　　日侍
鸞坡下欣承化雨偏
聖慈垂博約愚昧仰
高堅洙泗文章備虞周禮樂全(小臣/)欽
睿學多愧管窺天(其/九)
至德並洪鈞絪緼見化醇用中歸有極以道覺斯民俗
　　　善胥還古風和總是春從今千萬載
聖教逈無垠(其/十)
聖主詣學大禮慶成詩(謹序/)　　　　　史貽直
　　　竊聞惟皇建極敷彛訓於寰區惟聖作人煥天
　　　章於雲漢繼樹藝而立教學校初開資典胄以
　　　永言成均肇啟上庠東序虞夏同符右學膠宮
　　　殷周合轍詩書禮樂四術四教所由興仁義中
　　　和三行三德所由著上丁習舞爰修釋菜之文
　　　重席横經乃展隆儒之禮崇百王之軌範彛倫
　　　叙而民俗加淳表萬國之觀瞻德化宣而士風
　　　益茂欽惟我
皇上乾元合德離照升輝祖述憲章文思廣運顯謨承
　　　烈聲教誕敷當
膺圖秉籙之初振緯地經天之業為教為養幬載萬方
　　　作君作師帡幪六合崇報特加於
　　闕里湛恩大沛於制科猶復上厪
宸衷式遵成憲京師首善之地宜肅規模太學賢士之
　　　關亟須鼓舞
聖不自聖昭精神之見於羮牆
謙以益謙辭臨幸之名於璧沼季春令序月朔昌辰鳯
　　　盖高飛祥曦照耀龍旗遥涖瑞露湑瀼重道宏
　　　規丕煥成賢之里咸平嘉樂升歌習禮之庭既
　　　釋奠於
　　先師遂鼓徵乎多士時則千官鵠立百爾鳬趨宗
　　　伯𫝊
制以屏營司成執經而儼恪焜煌講案奎垣璧府之輝
　　　璀璨瑶函日珥星鉤之采闡内聖外王之妙藴
　　　擴堯咨舜儆之淵懷修齊治平綱領總歸於至
　　　善危微精一心𫝊契合於執中就日瞻雲莫非
　　　有造聲金振玉允集大成教嚴而觀聽圜橋慶
　　　成而光華載道巍班聖裔邀
寵賚之便蕃五氏子孫叨
榮施之優渥鴻都虎觀咸鼓篋以霑
恩期門羽林亦歌風而沐澤於是
綸音申勵玉律昭宣五典五惇務潛修而實踐十經十
　　　緯期幼學而壯行大哉
王言莫罄臯夔之颺拜凜然
聖訓奚容游夏之贊辭南朔東西悦服於三廱鐘鼓文
　　　章性道肅聞於萬仭宫牆(臣/)等技拙雕蟲識慙
　　　窺豹乏班固摛華之賦染翰逡巡遜桓榮講藝
　　　之長編蒲黽勉
隆儀幸覩攬芹藻以知榮
盛典欣逢隨章縫而溢喜敬攄微悃恭紀
鴻猷乃拜手稽首而獻詩曰
聖主當陽典禮新東郊耕後
涖成均青壇澤遍深如海璧水歡騰盎似春諏日又看
　　　逢吉亥啟行恰喜占芳辰集賢門外三千士紅
　　　燭光中望
紫宸(其/一)
　　　雲開閶闔珮聲長僊仗爭遊曉日光虎旅雍容
　　　嫻禮樂鸞旗縹緲暎文章青袍道左瞻
天近碧藻池邊傍
輦香自是
聖朝修盛舉千秋晤對儼同堂(其/二)
　　　笙鏞迭奏叶金絲正是升堂展禮時百職階前
　　　依豹尾
九重天上進雞彛蒼麟毓秀留符瑞白馬𫝊家遡本支
　　　五代王封崇德逺一番俎豆煥新祠(其/三)
　　　祀事初成瑞氣和
鑾輿又向講堂過談經舊列東西案傾聽新添甲乙科
　　　日繞龍鱗
天肅穆風清槐䕃影婆娑橋門環視知何限不數當年
　　　億萬多(其/四)
　　　道從堯舜洎文宣如日光輝正麗天格致修齊
　　　端治本危微精一契心源學分綱目功原備業
　　　在勲華藴已全綈几從容聽講畢
恩綸早見出經筵(其/五)
　　　教養恩深未有涯官階特向聖門加諸生飽啖
　　　宫厨餅侍從香分上品茶東觀崇經開蘂榜西
　　　雝選俊啟仙槎無邊化雨天人洽三日甘霖遍
　　　萬家(其/六)
聖主親詣太學禮成賦(謹序/)　　　　　汪　漋
　　　欽惟
皇上奉
天道以出治作君作師觀人文以化成既富既教周情
　　孔思千秋接統緒之𫝊玉振金聲
一人建中和之極天根月窟探理學之精微雲爛日華
　　　啟文明之運會由是梯山航海咸游禮樂之塲
　　　極之東鰈西鶼盡入詩書之府勞來輔翼如親
　　　教澤於伊耆寛栗直温儼荷甄陶於溈水追封
　　素王五代本
聖主重道之心
昭掲孝經一篇洽宇内同風之化既已果行育德盡牖
　　　迪之良規猶
思講學崇師
示振興之至意爰於寎月之元辰肇舉
臨雍之盛典
升崇階而展禮雲繞緇帷
涖講席以談經光生縹帙(臣/)珥筆西清扈游東序乏掞
　　　天之麗藻鼓吹休明竭向日之葵忱導揚盛美
　　　竊取六義而為賦用敢九拜以陳辭曰古聖王
　　　之御宇也咸以文治而致昇平故頌放勲曰文
　　　思稱重華曰文明馴六服於禮讓靖四海之兵
　　　刑厥猷敷於五典其道備乎六經列聖傳而弗替
　　孔子集其大成耀千年之朗炬垂百世之儀型歴
　　　漢唐而尊奉究至德之難名若麗天之二曜譬
　　　懸象之五星闢賢關而躋聖域建學校而設庠
　　　黌斯化民之道大而造士之功宏維我
皇之膺圖邁周文之郁郁暉八紘之金鏡撫五辰於玉
　　　燭迪九徳而翕受敷施闢四門而達聰明目誠
　　　不息而乾乾敬緝熙而穆穆順休命則象為大
　　　有懿文德則取諸小畜
念崇儒斯六合歸仁惟典學乃萬方錫福俾是訓而是
　　　行遂爰究而爰度上之率乎下也桴鼓之㨗下
　　　之化於上也風草之速諏吉日而
詣辟雍興秩節而開講幄非徒侈圜橋之觀聽蓋將以
　　　移風而易俗是日也祥雲靉靆旭日曈曨萬象
　　　映朝華之鏡九旗飄明庶之風璧沼澄泓繞勾
　　　陳之羽衛槐街清䕃列上舍之章縫虎闈晨啟
　　　講肆春融鳴鸞和之噦噦奏鼉鼓之逢逢樂人
　　　宿懸於階下舞師振萬於庭中設崇牙而樹羽
　　　發鯨魚而鏗鐘
皇躬親而薦獻洵德盛而禮恭奠蘋蘩之修潔備儀度
　　　之雍容式鴻規於多士率祗敬於羣工祀事竣
　　　講筵啟禮官進簡近侍授几宣第一章之聖籍
　　　廓治平之宏模衍十六字之心傳闡危微之宗
　　　㫖正心誠意
皇猷必本於聖功精一執中達用莫先於明體開丹書
　　　於瓊笈道擬傳薪酌翠茗於銀甖
恩踰賜醴儒臣師師俊髦濟濟委珮垂紳彯纓戴縰奕
　　　奕增輝彬彬有斐莫不聽
彛訓而神悚瞻隆儀而心企逮
鑾輿之返蹕遂濊澤之覃敷既
溥恩於俊造更加意於先儒稽宜配而已祧復祀典之
　　　如初或酌定於新增務名實之允符凡後裔之
　　　未恤補博士於石渠廣采芹以游泮俾思奮於
　　　天衢擴士路之進階益蘂榜於賢書凡此菁莪
　　　之化悉仰薪槱之儲爾乃宴以示惠下之慈賚
　　　以展育賢之分
寵降匪頒
昭垂典訓大禮告成儒風丕振制軼殷周道同堯舜訖
　　　聲教於遐陬返敦龎於先進朝布嘉猷野無遺
　　　儁躋斯世於郅隆播休風而大順(臣/)仰覩
乾行恭逢泰運聆雅奏之九成循宮牆之數仭聖人之
　　　道可得而聞
天子之光於斯為近敬載筆而摛文信揄揚之莫盡
聖駕親詣太學大禮慶成詩(謹序/)　　覺羅逢泰
　　　欽惟我
皇上心涵覆載道繼顯承作君作師自生民而未有建
　　　極錫極與天地以相參洵哉集羣聖之大成允
　　　矣邁百王而首出顧以言六藝者必折衷於
　　孔子行九經者必取法乎
　　先師爰
命秩宗考臨雍之舊典先𫝊
詔㫖更詣學之謙稱序屬春三時維月朔備森嚴之
　　法駕羽衛星陳跂巍峻之宮牆璧池日耀芝蓋飛
　　　而采霞起
鑾輿度而清風翔禮終三獻肸蠁俱歆樂奏九成駿奔
　　　皆肅已竣廟禮爰涖講堂首列聖經次陳舜命
　　　蓋億萬年之學術不越修齊治平而十六字之
　　　心傳惟此危微精一敷陳曉暢宣布光昭
帝澤無私溥錫官厨之珍味
天顔有喜旋頒闈額之渙綸士仰
九重樂育之恩道開萬世太平之治(臣/)幸參法從欣大
　　　禮之告成叨列講幄慶隆儀之得與敬陳俚句
　　　少展葵忱
　　　道法綜千聖
君師統萬方
臨雍傳巽命
詣學表謙光鐘鼓陳東序松槐夾上庠秩宗司典禮樂
　　　正考彛章
　　鳯輦移丹陛鸞聲下紫閶四門邀
　　法駕數仭望宫牆
天步規衡叶臣寮劍珮鏘恪恭三獻凛肅穆一誠將盥
　　　享孚禋祀經幃設廟堂太和形
色笑篤敬表顒卭當
扆横綈几開函拭縹囊治源通泗水心學溯陶唐萬象
　　　歸皇極千官捧
御床微言宣底藴大㫖闢康莊簡易公卿坐趨蹌弟子
　　　行共承
天視聽密邇
帝衣裳大訓䝉宣讀竒珍獲拜嘗已叨
君貺厚益感
聖謨洋墨榜寛登進青衿擴選良肯容杗桷棄遍用網
　　　羅張文教漸沙塞儒風被海疆育才騰
渙汗重道挈
乾綱虞舜聰方達周文食不遑小臣遭盛典拜手效賡颺
聖主親詣太學頌(謹序/)　　　　　　　蔡世逺
　　　粤若我
昭代誕膺天命撫臨萬方垂光錫祚右文典學炤灼涵
　　　煦東西朔南罔不暨訖
皇帝纘承鴻庥明哲作則帝王師儒之道萃之一身天
　　　下懷德秉義博聞有道術者莫不近文章砥厲
　　　亷隅爭自奮於
聖人之世皇哉中天之景象也
皇帝重念尊師講道謁聖崇儒風示天下莫急於此雍
　　　正二年春三月乙亥朔
天子乃盛法服建龍斿蹕清路噦和鸞
躬詣太學大昕鼓徵淵淵皇皇釋奠於
　　先師禮成
御彛倫堂講明德新民之經精一執中之㫖厥彰厥微
　　　既繹既闡王公卿尹侍從之臣聖孫賢裔暨厥
　　　肄業成均之士合二千有餘人咸侍日月之旁
　　　飫聞至德
天子乃頒綸綍廣崇聖之配隆褒德之典𫝊經之彦衛
　　　道之儒孰已退而宜祀孰未入而宜增昇平日
　　　久向學蔚蒸擴博士弟子員之額加五經孝秀
　　　之升德化洋溥教澤大洽近光之士八表之遥
　　　龎眉童稚莫不延頸企踵鼓舞懽愉曰
聖人首出天下文明此其時也粤稽唐虞典樂有教米
　　　廩有庠五典有惇直溫寛栗剛簡迪於厥中時
　　　則四方風動萬世永賴亦越周文亹亹翼翼雝
　　　雝肅肅靈臺辟雍其典則隆其意備美故其詩
　　　曰肆成人有德小子有造古之人無斁譽髦斯
　　　士惟無斁然後能使斯士奮興故其詩曰文王
　　　有聲遹駿有聲又曰濟濟多士文王以寧言文
　　　王作人之效而賢才之為國家寶也爰及武王
　　　陳書敬勝訪範叙倫師氏以德教國子保氏養
　　　國子以道大司樂以成均之法治建國之學政
　　　曰中和祗庸孝友故其詩曰鎬京辟雍自西自
　　　東自南自北無思不服無思不服者服之至也
　　　長育有法王心有加故服之者亦報以心也我
皇上孝以事親誠以馭物仁以恤下推心以用賢多方
　　　以訓士所以豫養奬勸漸摩成就之者靡不曲
　　　盡故能使近悦逺懷奔走忭躍一至於此駕成
　　　周而軼有虞漢帝圜橋之聽唐宗建學之盛宋
　　　代三舍之規史氏所誇又烏足云哉(臣/)世逺備
　　　員講讀躬逢盛事揚扢有懷忘其鄙謭謹再拜
　　　稽首而獻頌曰
帝德廣運表正萬邦文同有截化溥無疆金樞丹穴若
　　　木扶桑光華所爥錫極陳常聲靈炳彪於斯尤
　　　盛五緯集祥九州無競迺稽古制迺溯道宗斆
　　　學之本伊維辟雍騶孟有言後先一揆
　　夫子之道我
皇齊軌如月印川圓暉不滓如日中天萬世同晷體厥
　　　大成誕敷寓縣息息相符羮牆若見二載季春
　　　朔日既練遂
詣寢楹舍菜初奠笙頌兩磬其鐘在南樂具奏止事以
　　　在三尊師訪道磬折是甘
皇之沖德海負淵涵迺
御彛倫横經講義菽栗為膏布帛為賁曰維太學曰明
　　　曰新克止至善天下平均曰維聖心𫝊十六字
　　　危微之幾誠則無事
皇建厥中一而不二錫厥庶民惟中是視臣工生徒百
　　　千其偶亦有聖嗣率彼賢後圜橋聽觀有孚盈
　　　缶渙若氷釋肅若拱斗𬗟從洙泗粤若放勲聖
　　　聖則同治教攸分肆我
皇上為師為君丕光厥緒咸秩其文既祠
　　崇聖錫厥王封兩廡羣儒亦折其中如衡之平得
　　　禮之義升進廣崇毋失其類煥我宮牆教道扶
　　　樹朝陽升梧南山騰霧弟子議增經生復故翕
　　　其從風九閶湛露皇矣
帝德於穆昭融跨虞軼周巍巍崇崇天降時雨滂沛浺
　　　瀜化澤所協以兆年豐威加鹿塞玉門韜弓止
　　　戈為武在泮之功小臣多幸際兹
　　昌辰而目斯擊而身斯親懿我
皇上受福無垠於萬斯年保佑天申
聖駕親詣太學大禮慶成詩(謹序/)　　　彭維新
　　　(臣/)聞作君作師盛德建中和之極是則是傚秀
　　　民被陶淑之風溯道統之端倪天開一畫衍心
　　　傳之蘊奥功在六經惟聖人垂教化於來兹惟
聖人契淵源於徃哲蓋尼山振鐸克集唐虞夏商之大
　　　成而璧水停
鑾丕昭禮樂詩書之至治儒風振奮
　　景運焜煌大道愈極昌隆典禮實為超軼橋門慶
　　　洽化日舒長膠序光揺
天文輝映欽惟我
皇上德全仁智學徹天人本中正以經綸懋敬勤於宥
　　　密明新至善王道原於聖功精一執中心法彰
　　　為治統萬幾總攬甫
御極而愷澤殷流庶績咸熙方踰年而大禮遞舉尤昭
　　　乾坤之覆育造士即踵於勸農炳日月之照臨
　　　崇經正所以宗
　　聖
天懷謙抑釐更
詣學之名
帝道光明備展
　　先師之禮宫牆徧煥籩俎聿新玉珮垂垂千官扈
　　　從青衿濟濟多士趨蹌感百獸舞而肅拜廣庭
　　　無思不服值四門闢而仰瞻
天表有喜皆知大布
絲綸覃敷濊澤應試者纎長獲採修德者片善必彰
賜食徧及於單寒銜
恩羣矢於夙夜
聖人作而萬物睹就日爭先賢才出而百度昭輸忠恐
　　　後和風淡蕩縹緲鑪煙麗日融熙晶熒
　　仙仗
　　盛事永光夫史策
殊恩迥邁乎漢唐(臣/)草木無知遭逢有幸獲備員於趨
　　　走叨逾分之光榮仰覲
天顔瞻依咫尺欽承
聖教啟牖顓䝉
宸衷闡析精微均發簡編之所未發
御筆增刪辭義獲聞疇昔之所未聞悚懼執經兢惶拜
賜敬陳歌詠思紀典制之崇閎愧乏文辭莫罄頌揚於
　　　毫末惟勵傾葵之素謹凛虞庠之
訓辭其鼓篋之儔沭浴
堯天之雨露云爾
　　　日華雲爛水朝宗弦誦文儒萃辟廱千古
　　素王翔綵鳯
九霄青帝駕蒼龍
宸心黙契通洙泗至道滋榮視檜松芹藻芳芬牲幣肅
　　　儒林雨露勝春濃(其/一)
　　　高棟飛甍數仭牆良辰
衮黻薦馨香性天一貫
心源合
睿聖齋誠學統光冠佩盈庭觀禮樂旌旗夾道煥文章
　　　從知奎壁頻呈象率土咸歌
　　景運長(其/二)
御座垂衣六合清太平洋溢奏咸英煌煌扈
聖中朝士濟濟瞻
天太學生巽命重申綿泰運乾行值甲煥離明泮池此日
恩波濶
文德宏敷雨洗兵(其/三)
　　　三春萬物向榮時更荷
高穹雨露滋初覲
天顔霑
渥澤恭聆
聖誨釋繁疑雲霄幸傍鑪烟近拜舞頻瞻
睿藻垂自顧愚庸無報稱惟抒精白答
　　昌期(其/四)
聖駕親詣太學大禮慶成頌(謹序/)　　　俞兆晟
　　　(臣/)聞乾坤定位參之者人也流品異質成之者
　　　聖也聖人既生欲天下之民咸親其親長其長
　　　資忠而履信敦本而務實於是立學校聨師儒
　　　使翺翔於詩書禮樂之途以復其仁義禮智之
　　　性光天之下郁郁彬彬始於一家達於四海推之
　　　後世而不可紀極蓋唐虞三代羣聖繼作及於
　　孔子而為集大成也孔子至今又二千餘年矣林
　　　林總總之儔日用飲食而不知所以進德天於
　　　此篤生我
聖主以接堯舜之心傳闡洙泗之秘奥
聖與聖相繼為萬世正學術為羣生發顓䝉煌哉煒哉
　　　固統高卑亘古今而莫嫓者矣乃我
皇上德韞苞符心涵太極文明麗乎日月聲教訖於垓
　　　埏而猶惟幾惟康以勅天命曰明曰旦以慎身
　　　修政治浹於寅朝丹黄勤於丙夜蓋
聖心所厪念者民也所隆禮者士也正月之吉祈穀於
上帝仲春行耕耤禮
玉輅青旗朱紘黛耜皆為民而出也農政既修文教斯
　　　舉我
皇若曰士之力學猶農之力田必修禮以耕之陳義以
　　　種之講學以耨之顧風行而草斯偃上率而下
　　　斯從欲欽崇
　　至聖以樹之型而立之範其在太學乎先是
皇上以至孝錫類立
　　崇聖祠祀叔梁氏以上五代隆以王爵春秋俎豆
　　　有加禮焉漢唐以來未之前聞也至是復
詔冬官飭名材丹艧塈茨以新聖域燏煌巨麗告厥成
　　　功太史揆日禮臣具儀
天子將備法駕臨雍講學進天下於文治焉季春之初
　　　日在大梁
九重致齋極誠極敬迺建霓旌張羽蓋雲䍐日斿繽繽
　　　紛紛千官忭集多士景從銀潢蘭渚之𣲖重金
　　　兼紫之老鳴玉珥彤之彦翔鸞翥鳯之英莫不
　　　雍雍濟濟魚魚雅雅望
屬車而至止焉
皇上却輦勿御入廟益䖍既盥既薦韶韺間作奏咸和
　　　之樂擊大昕之鼓蕭薌炳天雲成五采奎璧煥
　　　其光華芹藻漾其麗澤迺移
清蹕迺
御講筵開彛倫之堂
命講官列坐發危微精一之傳明修齊治平之要主極
　　　於是乎端師教於是乎切抉幽洞微為世凖的
　　　時則圜橋門而觀聽者咸差肩而鵠立心開而
　　　目明欣欣然蒸蒸然不知其幾千萬人也
恩綸聿宣中外慶幸羽翼經𫝊者光前而裕後醖釀道
　　　德者拾級而梯榮蓋將盡喬松為棟梁而不令
　　　遺幽蘭於巗谷也
皇仁如天并包無外
皇心如日照燭靡遺大禮之成如此
汪澤之加如彼洵乎稽史冊而獨盛溯鴻濛而卓絶者
　　　也(小臣/)䝉
恩分校鄉闈既竣事獲聞鉅典肇舉私心慕悦竊觀春
　　　秋而降自漢高以太牢祀
　　孔子而天下始知有尊崇聖人之道厥後英君誼
　　　辟代有盛儀若夫幸太學御講堂命師儒陳説
　　　經義則唐之貞觀開元宋之端拱咸寧天聖元
　　　祐稱為最著然或實意未盡孚德澤不下䆒非
　　　當時之君之不計及此也蓋天未嘗以道統之
　　　𫝊屬之一人則亦規規於故事而已詎若我
皇上貫三才統百王備四德而乗乾敬五事而作聖今
　　　之堯舜即今之孔子也是則
皇上之推崇孔子固發乎誠通乎微自有黙契焉者夫
　　　豈可以迹求而臆測也哉故聖教修明至盛也
　　　典禮畢備至隆也先後一揆至神也湛恩厖鴻
　　　至渥也敷天之下率土之濵懷文抱質之士如
　　　被陽和於嚴冬潤甘雨於槁葉莫不含英咀華
　　　思欲宣揚
聖德(臣/)備員禁近何敢以弇陋辭謹拜手稽首而獻頌曰
　　　惟天生物惟聖承天惇庸秩叙五教敷宣誰其
　　　修明
　　素王出焉青麟繡紱泗水尼山自漢欽褒厯唐與
　　　宋哲后叠興師儒首重九獻八佾虹梁螭栱雅
　　　化流行津津絃誦我
皇受命天亶聰明學綜千聖道集大成包涵六籍教育
　　　羣生履仁蹈義玉振金聲
　　宣聖心𫝊我
皇専屬錫類尋源追維公族五代賜封賔王如續二千
　　　餘年
殊恩稱獨乃
命匠石載葺成均楶栭棟牖丹艧鱗皴宮牆萬仞檜栢
　　　千尋巍峩焜燿勢接青旻維暮之春日月會朔
天子乃齋有事太學曰誠與敬上通遼廓入廟而趨
翠華前却鐘懸具設俎豆維馨
穆穆在上濟濟在庭進退作止䖍恪和寧我
皇盛德
　　至聖格歆既灌秬鬯爰敷講席
天顔霽温左右儼翼道闡明新理研精一橋門衣冠圜
　　　聽屏息煌煌鉅典浩浩
新恩儒林苖裔賢哲本根苹笙絡繹芹藻紛繁皆經
睿慮宣暢
王綸自此廣輪人材㧞萃舟楫棟梁昌時大備陶之淑
　　　之我
皇之惠四海同風詩書足貴迺知
天意重念人羣賢愚異轍至理常存
聖人首出重煥斯文崇儒講學名教永敦於鑠我
皇超前軼後作君作師光昭宇宙皥皥熙熙風恬俗厚
　　　亶卑景福
天子萬夀
聖駕親詣太學大禮慶成詩　　　　　錢陳羣
皇帝御極之二載大禮畢舉何煌煌天不愛道地呈瑞
　　　卿雲糺縵羅文昌農嬉於野勤率作多士濟濟
　　　來膠庠仲春二月祀先嗇
躬耕玉耤禮則臧勾龍司權布德澤立沛膏雨沾八荒
帝曰教養其並重養先於教亦有常江河行地道不息
　　　千載契合遥相望心𫝊至理藴精一上溯堯舜
　　　中禹湯歴文繼武道益顯金聲玉振毓
　　素王後來賢哲代不乏盈廷議論多表章或隆名
　　　號或逮後追尊所自或未詳我
皇崇
　　聖
　　聖崇祖祀事備展烝與嘗王以五代邁蒲穀木金
　　　父下及叔梁爰諏月吉視太學精神直證羮與
　　　牆禮臣盥手陳舊制
帝曰臨幸非所當易幸為詣著為令
聖德以謙而彌光金根映日天衢淨魚鬚豹尾紛翺翔
　　　蒼螭白虎引兩導彩霞五色䕶中央百辟卿士
　　　各儼列
一人穆穆祗肅將工奏九獻就黄幄大昕伐鼓集講堂
　　　諸生跪起鱗次立經筵唱徹捧
天章曰聖有經帝有典提樞挈要
謨洋洋橋門得瞻
雲日表共傳朝旭升當陽惟天不言
聖恭黙時行物生何可量
恩流臣下渥湛露以次拜受大官漿禮成
鸞輅迴閶闔復
頒上食及秀良來朝蒲伏謝
　　闕下
天子端拱垂衣裳太平坐致道乆長神芝煜煜生齋房
　　　譽髦斯士禮樂塲菁莪棫樸金玉相我文誕敷
　　　我武揚玉帛恐後來萬方
聖駕親詣太學大禮慶成恭紀　　　　徐　本
聖主垂裳日崇儒禮最先敷文光溥被建極道無偏泗
　　　水源流逺
　　尼山統緒綿褒封隆爵秩追祀備紘綖首善風聲
　　　樹成均雅化宣尊
　　師勞
法駕視學列班聨東魯諸生集陽春吉日蠲瑞徵蓂一
　　　葉暖趁柳初眠銀闕千門曉璿霄萬騎闐卿雲
　　　晴䕶
輦朝旭彩浮旃丹鳯城迢遞青槐市鬰芊上公隨振鷺
　　　扈從冕高蟬簪佩迎
鑾肅圭璋執事䖍兩楹陳法器八佾應宫懸緹盎金莖
　　　露瓊鑪寶篆煙焫蕭通肸蠁酹鬯達淵泉盥薦
　　　孚顒若羮牆恍見焉講堂
黄幄啟
御座紫微連咫尺垂
清問敷揚闡妙銓儀曹持案進祭酒執經前縹笈緗文
　　　錦瑶函白玉編治平功有序精一理徐研德是
　　　新民本中為作聖𫝊庶僚咸陛立羣俊盡橋圜
　　　士氣懽無地
温綸降自天大官𫝊
賜食太府出
頒錢俎豆升前哲冠裳逮後賢賔興歌簉跡論秀慶隨
　　　肩兩序增唐舍三雍廣漢員羣倫䝉雨露舉世
　　　荷陶甄
帝範丹青炳
皇言琬琰鐫儒風宏海宇德教浹垓埏衆協三階正時
　　　成六位全璣衡調鳯厯奎璧映龍躔拜舞陪鴛
　　　列賡揚拂彩箋攄辭忱莫罄惟頌萬斯年
聖駕親詣太學大禮慶成詩　　　　　勵宗萬
　　　觀光先上國首善自京師設教由來重斯文儼
　　　在兹我
皇躬聖德稽古及昌期既舉
親耕禮旋修
視學儀大昕暄戒鼓清道肅揚旗噦噦鸞聲動莘莘胄
　　　子隨松楹瞻美奐栢寢望葳𬎼
玉趾登堦墄香芹薦鼎彛專誠初奠幣分獻各陳巵籥
　　　舞徵周佾笙歌叶后夔景行紆紫紱咫尺近緇
　　　帷移
輦儒臣從
升堂講幄披明新揚妙理精一闡微辭恍聽虞廷石疑
　　　聞孔璧絲鱣㕔齊拜手虎旅並揚眉更播
如綸語均霑湛露滋鹿鳴添雅吹鵬化溢天池
典訓星辰燦
宸章日月垂金鏞宣未已木鐸盛於斯南北東西化詩
　　　書禮樂規洵同豐鎬日全勝永平時性命通三
　　　極聲明浹四陲大成今克紹正學自無岐忝預
　　　圜橋列恭吟棫樸詩
聖駕親詣太學大禮慶成頌(謹序/)　　　楊　椿
上御極之二年三月乙亥朔
親詣太學行禮
命祭酒司業坐講大學尚書於彛倫堂
上親臨聽焉既講進諸生而
諭之明道術崇化源也(臣/)伏思詩大雅文王有聲之六
　　　章曰鎬京辟廱自西自東自南自北無思不服
　　　二章云文王受命有此武功魯頌泮水曰既作
　　　泮宫淮夷攸服矯矯虎臣在泮獻馘今
上禮成太學而西戎羅卜藏丹金阿拉布坦之屬相次
　　　削平㨗書數日之間踵至此誠惟德動天無逺
　　　弗届之明應也(臣/)謹倣古為四言詩一章拜手
　　　稽首以獻曰
　　　於皇
聖清受兹景命建國君民教學尊
　　聖我
皇登阼二載之春爰
詔大昕大常是陳迺涖於學迺登於堂迺鼓迺萬迺祼
　　　迺將迺進諸生立於階下論道横經聽無譁者
　　　既講而退
諭以化源黜浮敦實亹亹諄諄念昔先儒六經羽翼祀
　　　典無文咸秩無忒載祠其先載爵其子祠有
　　崇聖爵以博士侁侁諸生孔庶孔繁歛厥才藝進
　　　其德言歛之進之惟其以之藹藹吉人惟其使
　　　之人既庸止風俗成止先哲崇止大道行止西
　　　被東漸朔南暨訖日下大䝉空桐丹穴幅員萬里
　　　感化一心奔走偕來納贄獻琛爰有西戎未即
　　　于叙負其遐險敢于予距帥臣將威敗之漠北
　　　絶塞而還以㨗音告㨗音來告文命正敷文命
　　　正敷如鼓與桴(小臣/)作頌上擬有周億萬千年
　　　對揚
皇猷
聖駕親詣太學大禮慶成詩　　　　　帥念祖
　　　水𣲖宗星海山源起岱陽薪傳恢
　　聖緒道脉付
皇王極建君師統天懸日月光車書齊甸服禮樂燦冠
　　　裳六合資陶鑄羣猷入紀綱厚生旋正德立教
　　　首陳常治象符乾運文芒烱震方記年維析木
　　　吉朔屬青章
宸慮勤興學鸞旂涖上庠雲霞澄璧沼檜栢䕃宮牆律
　　　暖簫韶曲班聨鵷鷺行
至尊䖍釋菜百辟肅承筐敬致通深契心凝結異芳螭
　　　頭蟠靉靆
龍衮拜輝煌厯歴槐隂砌峩峩虎觀堂柳風環館舍花
　　　雨潤縹緗誦習猶鄒魯樽彛溯夏商司成邀輦
　　　輅多士效趨蹌
黼座瞻華蓋長垣耿玉牀筵開東璧府坐暎紫薇郎蕙
　　　帳披牙軸芸編啟繡囊明新該本末精一晰微
　　　茫大義宣鐘鼓圜橋喜覲揚金盤分
御果瑶醆沃仙漿湛湛春膏被霏霏
帝澤香儒林才益茂蘂榜氣彌昌美器呈瑚璉殊姿逞
　　　棟梁祥麟遊廣藪鳴鳯在高岡雅頌敷詞藻勲
　　　庸著廟廊(小臣/)逢
盛典珥筆繼賡颺
聖駕親詣太學大禮慶成詩　　　　　尹繼善
帝業文明盛
皇猷德教先崇儒
恩正渥釋菜典尤䖍道接尼山統心符泗水傳瑶圅呈
　　　瑞彩石鼓篆祥烟栢老明霞麗松虬積翠妍
一人昭對越百爾列班聨肅穆陳圭瓚趨蹌執豆籩雷
　　　彛横几上玉磬振堂前聖智分條理中和按節
　　　宣馨香通奏格敬謹仰周旋式重尊師禮
躬親御講筵明新經學㫖精一禹謨篇觀聽環橋立敷
　　　陳綴席連三公同搢笏多士並隨肩虞典申功
　　　叙箕疇化黨偏
聖衷誠蕩蕩
王道自平平辰極光雲漢奎星燭斗躔九歌存亮采四
　　　術早興賢
訓諭咸遵守詩書足細研層階齊錦座香茗間龍涎俊
　　　乂榮施遍邦家景福延裁成欣遇泰保合快乗乾
盛世常升秀(微臣/)實備員薰陶依舜日樂育戴堯天人
　　　被春風暖花因㴻雨鮮昇平無以報繁祉祝年年
聖主親詣太學頌(謹序/)　　　　　　　方　苞
　　　(臣/)聞天佑下民作之君作之師二帝三王所以
　　　隂隲下民而使各得其恒性者以能兼立乎君
　　　師之極也虞廷教胄直温寛栗帝親命之在周
　　　文武之興辟雍鐘鼓並見於雅歌詩人推原以
　　　為東西南北無思不服實由於此記曰天子視
　　　學大昕鼓徵興秩節以事先師而春秋簡不帥
　　　教者亦親涖焉蓋以至尊而盡禮於先師所以
　　　見尊德樂道之誠以一士之不帥教而天子乃
　　　親聽之所以使震動恪恭而不敢茍以自棄也我
皇上涖政之初即
詔崇
　　至聖先師祖考五世並加王爵兹以三月朔日
躬臨太學特諭大小諸司凡公牒祝詞並稱詣學不得
　　　言幸大哉
綸音誠前古所未有也釋菜禮成乃
御經筵宣
恩㫖越日復頒
聖訓誨誘諄諄庶官庶士罔不感勵(臣/)竊惟天道至教
　　　聖人至德我
皇上至敬至誠凡郊廟典祀必躬親薦饗終日乾乾皆
　　　所以教羣士使知持身守道之則也
躬秉庶政日昃不遑宵旰餘閒猶披文史皆所以教羣
　　　士使知治業赴功之凖也激濁揚清閑邪褒正
　　　使有司絶苞苴之徑諸生杜干謁之私又所以
　　　教羣士使出入於太學者必思無愧於孔子之
　　　門牆也蓋我
皇上常以身教而董之以實政誠兼盡乎作君作師之
　　　道而揆之重華之教胄文武之作人有若合符
　　　契者豈特
躬親毖祀合樂稽經為臨雍盛典歟(臣/)昧學少文不足
　　　以敷揚閎休然葵藿之微不能不向太陽而傾
　　　心者物性之自然也敬撰頌言用附於巷舞衢
　　　歌之末云爾其辭曰
　　　惟天牖民建極有常作君與師人紀是張煌煌
　　　辟雍四方之綱
天子照臨人文其昌五帝建德成均是崇三代之化於
　　　論鼓鐘我
皇敬學表正自躬先聖後聖其揆則同九有乂安萬官
　　　承則政教既行典文可式率民以耕南郊之耤
　　　範士以禮澤宫是即優崇
　　先聖王及高曾視學曰詣義以正名乃
親釋菜典禮攸行乃布經筵大義是宏明新共貫治平
　　　馴致聖有微言
皇成至治精一執中心傳無二
皇實操此以制萬事禮樂政刑罔非至教况睹
天顔近光有耀嘉奬儒先是崇是報廣開賢路是來是
　　　勞宫懸具奏雅聲洋洋我
皇端拱顒顒昻昻三階肅肅圜橋蹌蹌被此休烈羣思
　　　奮揚干羽之舞苖頑效誠在泮獻馘淮夷是懲
　　　文德誕敷武威益行開我明堂四荒來庭
聖駕親詣太學大禮慶成詩(謹序/)　　　汪由敦
皇帝親詣太學釋奠於
　　先師殷禮肇稱先期致戒厥明行事登拜奠獻嚴
　　　敬有加翟籥笙鏞既和且備乃
御彛倫之堂正坐進講扈從大臣稽首
賜坐諸生環拱而聽宣揚
聖訓大溥
德施翼辰復頒
上諭一章懸揭中庭勉諭諄至洋洋焉濟濟焉曠世之
　　　盛典也洪惟我
　　國家文明之運景爍無疆
列聖開基右文稽古
聖祖仁皇帝夀考作人超軼百代
皇上握符建極適當重熙累洽之時樂育賢才振興儒術
御門之始首沛
德音尊崇
　　先聖加封五代王爵兹者涓期視學復
勅臣工勿稱臨幸所以致敬於
　　先師者至隆講筵甫竣即
命廷臣集議先賢從祀之典子孫增置博士所以加禮
　　　於儒先者至優元年
特開鄉會恩科至是復增國子生解額十八名復五經
　　　試額廣學官弟子員所以教勵人才嘉惠士子
　　　者至深且厚大小臣庶親被
道德之光華懽忭鼓舞僉拜手言曰
皇上大德純孝躬聖人之行以啟牖斯民舉凡興道致
　　　治立政用人無一不本於聖人之道而於教化
　　　本原尤加意焉唐虞三代之隆復見
　　今日史冊所傳建武中元之世方領矩步委蛇三
　　　雍冠帶搢紳圜橋億萬者抑云末矣(臣/)以太學
　　　諸生幸與觀聽不揣固陋謹依古體作頌十有
　　　二章章八句恭紀
　　盛事進呈
御覽(臣/)曷任踴躍忭舞之至詩曰
　　　皇矣
聖皇丕承景命黎民時雍萬邦表正
世德作求緝熙執競建元凝道以
聖契
　　聖(一/章)
　　　仰惟
　　先師至教斯溥日月同明天地同古遐溯靈源曰
　　　高曾祖晉封肇祀曠典具舉(二/章)
　　　煌煌辟雍王化之基
神聖首出作君作師爰咨禮臣爰秩禮儀爰餙丹艧宮
　　　牆禕而(三/章)
　　　維莫之春月吉辰良和鸞鏘鏘太常央央大昕
　　　鼓衆集於虞庠
天子穆穆芹藻有芳(四/章)
黼座載升㦸門載啟胄子侁侁多士濟濟旅進於廷肅
　　　展其禮有晬
天顔嘉樂豈弟(五/章)
咨爾儒臣肅事法筵笙簧六藝羽翼羣賢道源聖海義
　　　藴敷宣陋彼東觀訓詁是研(六/章)
　　　洋洋
聖謨詔爾多士希聖希賢自孝弟始毋華其言而棄厥
　　　美如津有梁如塗有軌(七/章)
　　　惟
聖作則以身立教惟士克敏劬學嚮道以率蒸民是則
　　　是傚修厥天彛順彼先覺(八/章)
　　　繄惟
列祖仁漸義摩我
皇紹休德洽太和麟遊郊陬鳯噦卷阿惟元與凱疇足
　　　云多(九/章)
　　　肆惟元祀英賢彚升媚於
天子霞蔚雲蒸俊乂飭職棄瑕録能惟
帝時舉郁郁其興(十/章)
　　　敦崇四術慎徽五典懿彼賢關倡於首善文命
　　　覃敷
皇猷載闡
　　盛治彌隆教澤彌逺(十一/章)
　　　鬰鬰泮林青青子衿承風仰化懷之好音
帝德廣運春盎淵深萬年
　　景祚伊始自今(十二/章)
　
　
　
　
　
欽定國子監志卷五十六
欽定四庫全書
欽定國子監志卷五十七
　　藝文二
　　應
　制二
　聖主臨雍頌(謹序/)　　　　　　　　鄂爾泰
　皇帝既耤千畆越三日
　詔詣太學所以明教養相維用究道化也質明行釋
　　　奠禮禮成
　御彛倫堂進儒臣闡揚堯典及中庸首章之㫖大哉
　皇言確然示人易矣伏惟
　皇上聖資天縱聖學淵懋緝熙光明統於一敬
　天文丕煥作述兼該類皆攄寫性真昭宣道妙至是
　親發德音甄陶譽髦盖本夙夜宥宻以覺世牖民觀
　　　聽者萬數靡不中心誠服曠若發矇信乎君師
　　　之極軌已(臣/)恭際
　　盛典睹穆穆於上明明於下於以導揚
　聖德助流教化其何敢後爰忭舞而系之以頌伏候
　　　採覽其辭曰
　皇帝御寓疊聖重光秉沖思黙惻惻星霜維時三祀格
祖垂裳總章
　覲牧東田訓甿風宣緯序迺紀迺綱自天攸縱
　帝謙未遑澄神宙始遐晞周行建官班政掌􁁷詔王
　　　仰惟
三后講德明堂宅京時乂詒翼丕臧爰
　命太史蠲日位常朕入太學覿於羮牆萬世之
　師迪予用匡大昕行事其日少陽雨霽風止雲縵星
　　　芒華盖駐影列缺超驤龍樓早闢絳幄遥張旂
　　　分栁色
　輦過芹香樂陳武德斗運文昌羽林夾侍蟬冕相望
　　　畫栱鬱起銀鋪略當據圖懸極徹瓦流黄藜耀
　　　太乙璧散明璫宗彛儼雅
　宸衷彷徨規重矩疊執玉捧璋既陳犧象迭奏竾簧
　　　金絲繹繹栒簴趪趪
　天顔有穆哲嗣來慶奠楹屏惕入室濟蹌禮備物志
　詔幸膠庠國老胄子東序西房三雍跨漢六館邁唐
　　　乃藉綈几載啟青箱更端問難秉尺裁量講壇
　　　鼓鐸道岸梯航橋門擁聽
　玉振訇鏘性發孔藴欽闡堯章曰中曰敬盛德詡揚
　　　功參元造心納八荒永思金鑑時啟縹囊六經
　　　日月百氏粃糠登山走岱觀水滙滄
　王在在鎬嘉言孔彰汰華選實擷秀滋芳環中騰躍
　　　露下清瀼乾端坤倪魚泳禽翔
天眷彌極青祗効祥烟籠柏翠羲停晷長神懽人聚軼
　　　景凌蒼匪惟鳴鶴叶彼􁞐凰匪惟遜敏緝熙就
　　　將宫廟臨保雅頌成康吉士藹藹教澤洋洋維
　　　道尊
　　聖維
　　聖翼
　皇億萬斯載立極無彊竊比吉甫頌以言颺
　聖主臨雍禮成頌(謹序/)　　　　　　福　敏
　　　(臣/)聞至治之世必重親師大化之行端由教學
　　　於論於樂著美聲詩上丁仲丁具詳禮制顧道
　　　統自羲軒而後至
　　孔子而集厥大成亦尊崇由漢唐以來惟
　　本朝乃極其明備盖先聖賴
　後聖而益顯
　君道因師道而彌光也欽惟我
　皇上德由天縱學懋敏求内聖外王直抉尼山之藴
　　　上律下襲遥承泗水之宗既黙契其心𫝊亦躬
　　　行其要道猶且
　親揮翰墨銀鈎表天地之功
　整飭殿廷黄瓦煥雲霞之色夐哉尚矣蔑以加焉乃
　帝德逾光宸衷倍切先庚釋莱既勤
　清蹕以躬行大昕鼓徵復考鴻章而蕆事時則歲行
　　　當午沐教已逮於三年月令季春合樂宜諏於
　　　初吉泠風載道方旋軫於天田朱旭啟晨聿陳
　　　儀於日馭華鐘徐動
　玉輅遥臨翼翼生徒迎
　鸞廣術蹡蹡法從弭節櫺星
　皇上乃歴東階修北面展牲獻帛儼珠庭日角之式
　　　憑秉籥升歌恍玉振金聲之在列苾芬既薦墳
　　　籍斯陳爰
　御經幃宏敷講席中和位育探性道之淵㣲恭讓欽
　　　明仰文思之光被精研奥義
　親示
　睿裁瞻近
　龍顔如躬際帝廷之颺拜恭聆
　天語共率循聖域之階梯隨
　輦千官慶升堂而就日圜橋多士班夾陛以如雲親
　　　肅肅之盛儀沛洋洋之
　德意
　殊恩覃布樂育推
　　先聖之心曠典頻霑垂裕徧羣賢之裔信二帝三
　　　王之德體全備於
　一人歴千秋百世而遥疇絜隆於
　　今日(臣/)恭逢
　　盛事不揣蕪陋謹拜手稽首獻頌曰皇哉
　聖皇膺圖御宇聖敬日躋左規右矩雨布雲浮德洋
　　　恩漙薄海光天式歌且舞(一/章)
　　　乃稽聖籍於赫三宮合衆興德實先辟雍乃諏
　　　吉日乃考鼓鐘大昕是徵
　　先聖是崇(二/章)
　　　龍旂載揚鸞車載行制侔
　宸居數仭宮牆停鸞矩步入室升堂仰瞻
　天表穆穆皇皇(三/章)
　　　柷敔笙鏞籩鉶簠簋盛服齊明禮班弟子如見
　　　羮牆如親杖几重道尊
　　師振古莫比(四/章)
　　　蕭光既升雅歌既陳
　天臨講座咨爾儒臣敷論性道發故啟新稽古有訓
　　　示我通津(五/章)
　　　濟濟諸生侁侁胄子外薄四海雕題鑿齒皇極
　　　敷言凖平車指大哉文明蒸我髦士(六/章)
　　　維
　帝之德與兩大通維
　帝之心與千聖同恢張至教丕振儒風無思不服南
　　　北西東(七/章)
　文教覃敷淳風布濩蕩蕩平平遵我
　王度鳯􁞐麟逰卿雲甘露億萬斯年受天之祜(八/章)
　聖主臨雍禮成頌(謹序/)　　　　　　張廷玉
　　　欽惟我
　皇上以天亶之姿懋日新之學興道致治文教覃敷
　　　東西朔南罔不暨訖乾隆三年春三月甲寅
　躬行視學之典釋奠於
　　先師先日致齋百禮咸秩大昕鼓衆環集于橋門
　皇帝整法駕從百官言
　詣辟雍自大成門
　降輦而入
　升階就位儼恪有加奠獻既行乃
　御彛倫堂
　命儒臣進講經書
　王言昭示廣大精微自王公卿尹以及六館生徒四
　　　氏十哲子孫環列拱聽莫不愉懌鼓舞思自振
　　　勵以近
　天子之光而沐
　聖人之教煌煌盛典千載一時(臣/)謹案紀云古者建
　　　國君民教學為先言人君致治之本必由於學
　　　也書云學古入官議事以制言人臣輔治之術
　　　必由於學也故説命之辭曰念終始典于學又
　　　曰學于古訓乃有獲
　　孔子生知之聖不廢敏求用能兼綜百王師表萬
　　　世我
　皇上聰明睿知文武聖神薄海内外無不知
　聖天子道德高深超越隆古而(臣/)叨被
　殊遇日侍
　禁廷當深宮毓德之年即已備員講讀親睹我
　皇上懋勉功深基命宥宻敬體
世宗憲皇帝明理立誠之寶訓敦行不怠日就月將以
　　　徇齊敦敏之質而宥宻單心有非承學之士所
　　　能及其萬一者是以
　御極以來敷政寧民無非本天德而行王道作君作
　　　師一以貫之實有以接洙泗之心𫝊而臻二帝
　　　三王之治兹當
　臨雍釋菜大典丕昭(臣/)幸得親隨灌獻之末恭承
　聖誨用敢質言所見作為歌詩紀述美盛非徒襲揚
　　　扢之具文實將以昭式多士流示無窮(臣/)不勝
　　　踴躍懽忭之至謹拜手稽首而獻頌曰惟
　皇敬學表正自躬文思光被化理聿隆風教之本厥
　　　由性功緬企
　　先師心源則同(其/一)
　　　至矣
　　素王規天矩地受命端門斯文是寄
列聖相承欽崇弗替
　帝德重光禮明樂備(其/二)
　　　峩峩廟貌翬革聿新
　宸翰高懸輝映星辰肅將祀事維莫之春
　　鸞旂戾止言
　詣成均(其/三)
　　鸞旂央央㦸門斯啟拜獻
　登階特牢備禮有睟其容有秩其禮百爾趨蹌師師
　　　濟濟(其/四)
　　　祀事既備乃開講筵
　聖謨洋洋如日麗天
　詔爾儒臣是究是研俾爾庶士是陶是甄(其/五)
　皇帝曰都後先一揆入聖之階如塗如軌講學敷行
　　　遹觀厥美凡此秀民咸喻朕㫖(其/六)
　　　亹亹吾
　皇繼天立極位育其功欽明其德成性存存小心翼
　　　翼發為
　訓辭為萬古式(其/七)
　　　太和翔洽賢俊彚升薪之槱之髦士用烝文治
　　　亶敷隆隆其興億萬斯年百禄是承(其/八)
　聖主臨雍禮成頌(謹序/)　　　　　　方　苞
　　　盖聞
　　孔子為萬世帝王師以能開萬世之屯䝉而道濟
　　　天下也自秦以後一姓代興規模草創必先尊禮
　　至聖以繫天下之人心繼世賢君莫不臨雍講學
　　　憲老乞言盖天下之民知
　　孔子之道伸則萬事皆得其理而太平之澤將目
　　　見而身被之也(臣/)竊惟尊禮
　　至聖之實在信其言而行其道
　　孔子所以告君者具在中庸問政之篇我
　皇上御極以來修德體道於九經之宏綱要㫖無一
　　　不實踐焉故能以浹嵗之間使四海蒸黎慕義
　　　懷仁之心勃然而興起盖由
　聖資敦敏好古典學㡬二十年於
　　孔子之道求之切而信之深故本於
　皇躬達於政教者如是其誠且篤也用此質諸
　　先師實在天之靈所深嘉而厚望者豈特大昕鼔
　　　徵為圜橋所觀聽哉乾隆三年季春朔後一日
　皇帝躬詣太學釋奠禮成親講中庸之首章堯典之
　　　首節盖自邃古以來盡性命之理建中和之極
　　　行於當時而位天地育萬物者功莫盛於堯垂
　　　於萬世而明大道彰至教者德莫盛於
　　孔子是乃我
　皇上夙心所祈嚮自志學之初以及
　御天之日戒慎奉持惟恐有須臾之離用以上格天
　　　心而下通民志者故嘉與天下臣民會歸於有
　　　極也兹與
　　孔子所𫝊體達德致達道以行九經而一本於誠
　　　者實相表裏(臣/)伏念臨雍之禮舊史所書典文
　　　俱備詞人所述體製各殊炳炳乎無以尚矣(臣/)
　　　學蕪年耄語不能文謹據所見敷陳質言特著
　　　其信而有徵者頌曰
　　　昔在
　　孔子賢於堯舜匪德能優惟功之盛堯仁如天一
　　　世之幸尼山木鐸千秋金鏡
天祐下民我
　皇篤生
　　夫子之道逮我
　皇而大亨至仁肫肫學與性成秉持六經踐以
　躬行智以成仁善繼善述大孝之光治殊道一仁以
　　　生勇心純事實以道成身乆而不失敬禮師傅
　　　收恤耆儒一言片善采納無虚若逢顔孟次或
　　　程朱尊德樂道當更何如敦叙懿親德心普被
　　　盪滌宿愆坦然無忌羣公三事凡百有位推誠
　　　備禮豈惟禄賜惠保蒸黎子寒子飢憂民如疾
　　　愛之如私德以撫順信以招擕窮荒僻徼覆幬
　　　無遺九經三德
　　先師所傳我
　皇得之時乗御天
　　先師有志
　皇實成焉以考以質宜無間然月吉辰良
　皇親釋奠惟秉德馨肅將嘉薦
　　先聖之揆
　後聖時憲精意所通羮牆如見
　聖言深閎教思孔誠四表上下格以欽明中和之致
　　　位育之徵原於性命戒懼所成庶官庶士敬而
　　　聽之惟
　皇之極即自得師是訓是行
　　先師鑒兹勉為貞臣毋負
　　昌期
　聖主臨雍禮成頌(謹序/)　　　　　　陳大受
　皇帝誕膺景命統臨萬國作之君師以為民極
　御宇之三年既擇元辰耤於千畝其三月二日乃詣
　　　辟雍以表彛倫宣教化皇哉甚盛典也(臣/)竊惟
　　至聖之道光昭宇宙内聖外王渾全純備依古以
　　　來所為一道德同風俗措天下於蕩平正直之
　　　歸者胥由乎此我
　　國家
列聖相承右文敷教超軼千古
　皇上以天縱之資懋修典學闡洙泗之淵源紹尼山
　　　之統緒先聖後聖契若合符前年既頒
　特㫖增修
　　文廟易盖黄瓦今春上丁展祀備舉三獻之禮復親灑
　宸翰昭掲
　　大成殿用示欽崇令典隆儀有加無已乃者大昕鼓徵
　躬釋奠於
　　先師俾儒臣進講中庸堯典
　聖訓精詳
　天恩髙厚所以嘉惠多士者甚至自王公卿尹聖裔
　　　賢嗣垂紳峩弁之儒期門羽林之士莫不鼔舞
　　　懽忭仰見
　皇上崇儒重道廣勵學官而益以知道洽政治之原
　　　也(臣/)聞古者建國君民教學為先唐虞上庠下
　　　庠之規直温剛簡之訓載在遺編亦越姬周鼓
　　　鐘辟雍訖乃聲教時則成人有德小子有造其
　　　極至於東西南北無思不服盖聖天子道積厥
　　　躬而作人之效如是其逺且大也我
　皇上備欽明恭遜之德握性天道教之原既以聖人
　　　之修已者本諸身即以聖人之教人者廣諸世故自
　臨御以來恩普德洋教行化洽山陬海澨淪浹靡遺
　　　天下之士將必有懷德秉義近文章砥亷隅以
　　　光輔太平者盖陶淑人才即所以茂登上理豈
　　　僅如史冊所𫝊圜橋之衆三舍之規循故事美
　　　觀聽而已哉(臣/)幸際
　聖明不勝踴躍歡欣之至謹拜手稽首而獻頌曰
　　　天亶
　　聖哲扶樹人綱金聲玉振性道文章孰窺美富數
　　　仭宮牆百王繼武俎豆芬芳繄惟
　聖王誕敷文德於月之􁢹於日之域緬兹典型遵乎
　　　憲則璧沼圜流萬邦矜式閟宮業業黄屋是崇
　宸章炳煥騫若虯龍與天地參樞機化工下蟠上際
　　　道妙允充風氣之開
　　神京伊始霞蔚雲蒸蟬聨鵲起濟濟儒生侁侁胄
　　　子近
　天子光訓行惟是華鐘既鏗鼉鼓斯響
　天步肅臨寰瀛欽仰元纁以薦太牢以享禮成樂備德
　　　音載廣有堂翼然人倫攸叙烝我髦士亦集爰處
　皇帝曰俞式聞
　聖語宏教宣風基於庠序民有秉彛本乎天命道立
　　　教行生安謂聖欽明文思平章百姓放勲重華
　　　後先輝映巍然隆範欽哉
　訓辭
　一人作則為萬世師既富方穀
　躬實導之同文共軌六合雍熙
　聖主臨雍禮成恭紀(謹序/)　　　　　蔣　溥
　　　(臣/)聞建國君民教學為先虞夏殷周以來膠庠
　　　既備典制聿詳至於大昕視學於樂辟廱詩禮
　　　之舊聞尤盛事也仰惟
　　孔子立師表之極擅參贊之功累代尊崇加以隆
　　　禮然而禮不虚行必有其合惟王者躬有聖德
　　　直契心源於是制作休明舉行曠典使天下嚮
　　　風而慕義則惟
　聖朝為極盛我
　皇上承乾御宇錫類推恩大孝格於高穹至仁周於
　　　薄海加以
　聖學宏深亶聰天縱所著樂善堂全集日知薈説二
　　　書海涵地負茹古納今乃以
　君師之合統昭先後聖之同符稽典方新即修
　視學之禮釋奠既畢講席斯開合萬國之生儒親
　一人之提訓煌煌乎郁郁乎洵所謂被堯文光舜孝
　　　軼周雍而邁魯泮者矣(臣/)職叨侍從珥筆
　　禁林不揣弇陋恭紀詩篇以誌訓行近光之慕不
　　　徒敷揚美盛云
　鑾輿曉度傍櫺星統合
　君師式典型萬仭宮牆輝釋奠九天雲日照横經先
　　　登道㟁尊
　　前聖獨契心源示在廷樂備禮明
　恩浩蕩春流芹藻有餘馨(其/一)
　　　坦坦賢街接禮門升堂展敬
　帝容温虬松舞翠枝逾古鴛瓦流黄制倍尊物備兩
　　　楹車服盛爵陳三獻禮儀敦無言自有羮牆契
　　　北面親
　　師對越存(其/二)
　　　鸞旂翠葆映霄雯午夜生徒佇大昕香靄氤氲披
　御座霞光燦爛仰
　天文敷揚性命𫝊洙泗尚論欽明重典墳名理會心
　　　期共喻圜橋冠帶蔚如雲(其/三)
　聖朝文治洽膠庠更企
　宸修卜運昌三殿瑶籖垂制作六堂寶架煥文章淵
　　　源早識𫝊心法俎豆重看發道光今日講帷沾
　教澤無私化雨遍遐方(其/四)
　聖主臨雍禮成恭紀(謹序/)　　　　　張若靄
　　　欽惟
　聖天子功隆位育統備君師先知覺為聖人亶聰明
　　　作元后大猷格被覩諴民阜物之能文命覃敷
　　　昭緯地經天之業乾行不息日進無疆於緝熙
　　　單厥心念終始典於學丹書緑字每陳徃訓于
　　　湯盤縹帙青緗時考遺文於孔壁
　宸章璀璨彩爛雲霞
　御集琳琅光昭日月先萬方而表則統六合以同文
　　　念京師為首善之區太學實儲材之藪鼔鐘羽
　　　籥道備三雍禮樂詩書教崇四術將化民而成
　　　俗必釋奠以親
　　師
　特勅禮臣載新
　　文廟雕甍翼翼鋪來一色泥金文瓦鱗鱗望去千
　　　重赤赭爰諏吉日肇舉隆儀嚴先事之致齋定
　　　從臣之陪列朱旗繪日仗列螭坳黼幄連雲班
　　　分豹尾候鯨鐘之初動晨霞偕璧彩齊輝瞻鳯
　　　蓋之遄飛瑞靄與奎光並煥千官扈蹕爰來習
　　　禮之宮六館懽迎共侍成賢之里望星門而
　降輦臨大次以更衣拾級
　升階
　登堂就位煇煌燎炬近接文光馥郁爐烟遥通道氣
　　　夏瑚周簋覩法物之駢羅舜瑟軒琴聽韶音之
　　　迭奏舞成八佾歌備三終圭瓚方陳特下
　冕旒之拜衣冠畢集咸勤紱舄之趨對越維誠焄蒿
　　　畢達乃陳
　　法駕言
　涖黌宫開
　御幄於鱣堂進瑶編於鶴案遡欽明之統緒直契心
　　　源探性命之精微宏宣道藴
　王言丕著如聞聲振之音
　帝語親𫝊恍發疇圖之秘褒衣博帶羣瞻有道之
　天顔鼓篋横經共沐無私之
　聖化爰
　頒寶訓叠
　降綸言恩榮遍及於臣隣宴賚尤加於聖裔濟濟鴻
　　　都之彦聞
　鳯詔而傾心雍雍虎觀之儔向
　龍墀而拜手儒林誌喜藝圃沾榮(臣/)學愧面牆心希
　　　入室夙典文章之事稱職為難欣依侍從之班
　　　觀光是幸敬呈歌詠式效對揚
　聖德修而萬民化知四海之從風師道立而善人多
　　　見八方之歸極詩曰
　　　黄幄新開萬仭崇
　鑾輿視學出齋宮祗因百代心源合愈覺三雍典制
　　　隆鳯幄翠分庭栢影鸞旂香滿沼芹風青袍道
　　　左爭迎拜一體
　君
　師教育同(其/一)
　　　爐烟漠漠靄彤墀
　翔步升堂盥獻時已向兩楹陳俎豆如聞四壁應金絲
　　　留連車服㸔猶昔對越羮牆儼在兹紅燎光中
　親展禮
　天顔肅穆侍臣知(其/二)
　　　合樂聲終扇影迴儒臣先侍講堂來繡袍黄繖
　　　從天下綈几牙籖對
　御開共覩欽明光格被乆知位育道全該尼山宗法
　　　唐虞治並列瑶編仰
　睿裁(其/三)
　　　銅街簇仗駕飛黄
　　仙蹕才移晝漏長萬國共欣瞻
　鳯藻諸生新得覲
　龍光統開八百車書會人在三千弟子行遥見金根
　　　隨化雨殿槐壇杏一時芳(其/四)
　聖主臨雍禮成恭紀　　　　　　　尹繼善
　　　章天雲漢燦奎光門啟櫺星俎豆香夾道松隂
　　　新鬱翠重簷鴛瓦煥離黄(其/一)
　　　纔見明禋格上丁更諏吉旦薦惟馨禮修釋奠
　　　䖍三獻教在親師闡六經(其/二)
　　　噦噦鏘鳴建羽儀
　　翠旂迎處見恬熙欣𫝊
　聖道昌明日正是光華格被時(其/三)
　宸章絢爛麗銀鈎贊化功能洵莫儔不是
　心源相契合焉知天地與同流(其/四)
　　　無言盥獻達精誠玉豆雕籩設兩楹大樂從知
　　　臻善美始終條理太和聲(其/五)
　　　數仭宫牆入望中教垂萬世仰崇隆欲觀美富
　　　門難得
　特許儒臣助祭同(其/六)
　黼座親繙玉笈開一時雲物睹昭回
　睿思包盡圖書秘不藉崆峒訪道來(其/七)
　　　駿奔執豆荷
　恩榮濟濟雲礽取次行
　錫賚有加踰徃制懽聲傳遍魯諸生(其/八)
　聖主臨雍禮成頌(謹序/)　　　　　　汪由敦
　　　欽惟我
　皇上神明天縱聖敬日躋煥乎文章光被四表海内
　　　承學之士延頸企踵喁喁向風文治彰明夐哉
　　　尚矣猶
　念太學為賢才之闗教化所自粤乾隆三年春三月
　躬釋奠於
　　先師禮成
　御彛倫堂儒臣進講
　皇上親渙玉音闡明大義維時公卿侍從之臣以及
　　　聖賢胄裔太學生徒環侍竦聽者凡數千人咸
　　　得仰瞻
　天表親被
　道德之光華郁郁乎煌煌乎前史所云辨折異同正
　　　坐自講章句質疑稱制臨決方斯蔑如矣(臣/)竊
　　　惟太學之制肇於有虞盛於成周而大備於
　　昭代我
列祖化成乆道夀考作人教澤涵濡至深且厚而我
　皇上躬聖人之德明聖人之道修聖人之教舉有造
　　　有德之士鼓舞而作新之在詩大雅曰古之人
　　　無斁譽髦斯士而其頌文王也曰於論鼔鐘於
　　　樂辟廱其頌武王則又曰鎬京辟廱蓋周先王
　　　之德澤相繼乆長而於辟雍教學之地復加之
　　　意如此棫樸作人卷阿多士德化之成其所由
　　　來若斯之逺也且夫堯兢兢日行其道舜業業
　　　日致其孝古聖人德加四海未嘗不由於身教我
　皇上緝熙光明終始典學羲軒以來之統
　　孔子所謂集大成者既迪知之復允蹈之藴之為
　　　盛德施之為大業純亦不已道積於
　聖躬教思無窮烝我髦士於是恢
　　熙朝之隆緒修虞庠之上儀
　德意龎鴻
　恩施溥博傳曰天子建中和之極金聲而玉振之昭
　　　景爍揚洪休逖考曩編實惟
　　今日(臣/)幸覩斯盛敬隨諸臣之後作為頌歌拜手
　　　稽首以獻其詞曰
　　　天佑下民若有恒性克綏厥猷惟
　后作聖亹亹
　聖王顧諟明命
　聖徳之純立誠居敬(一/章)
　　　粤若
　　先師道徳之宗昭揭日月覺悟羣䝉于羮于牆心
　　　源相通有赫其儀式是辟雍(二/章)
　　　於樂辟雍四方之極式擴舊章是崇是飾宮牆
　　　翼如黄中正色軒楹煥如牓題
　御墨(三/章)
　　　仲月上丁灌獻既親載稽令典載卜良辰載涖
　　　橋門俎豆莘莘服膺至道執禮斯頻(四/章)
　　　秩秩講筵煌煌大義探本天道稽古帝治位育
　　　中和欽明文思我
　皇有之後先一致(五/章)
　　　至教彰矣至道光矣濟濟多士示周行矣覃被
　　　四海澤無疆矣勉勉我
　皇文德翔矣(六/章)
　　　於爍
列祖德洽九宇倬彼雲漢萬物斯覩煦之和氣膏之甘
　　　雨觀文化成超軼隆古(七/章)
　　　隆古之治我
　皇承之蹈德咏仁髦士攸宜
　身示之教從欲以治於萬斯年作君作師(八/章)
　聖主臨雍禮成頌(謹序/)　　　　　　趙大鯨
　　　欽惟
　皇上膺圖御宇協和萬邦教化覃敷懋致文明之治
　　　紹承
列聖心法敬事
　　先師孔子
　特命大成殿易蓋黄瓦
　親灑宸翰表揚至徳乾隆三年二月上丁既
　躬親釋奠復於季春行
　視學禮展祀
　　先師肅將三獻乃
　御彛倫堂
　命儒臣進講中庸虞書
　皇上宣玉音析道要一時王公卿尹侍從之臣聖裔
　　　賢孫暨肄業成均之士環橋門而觀聽者四千
　　　有餘人咸仰
　聖天子重道崇儒鼓舞譽髦之至意莫不感激奮興
　　　頌揚盛典(臣/)惟上天隂隲下民若有恒性必作
　　　之君師治而教之俾復其性要其治之之道惟
　　　本乎人主之一心虞書頌放勲之德首言欽明
　　　中庸詳中和位育之功由於戒懼慎獨惟能夙
　　　夜宥密以單厥心始能盡其性以盡人之性也
　　　夫堯舜禹湯文武之道集大成於
　　孔子
　　孔子之道與天地參不因時運為隆替而惟尊其
　　　道者乃有以致太平之治我
　皇上天亶聰明功深典學於
　　孔子之道聖性得之加聖功焉嘿契於心而推之
　　　以治天下使君子得聞大道之要小人得䝉至
　　　治之澤天下皆在光華格被之中各率其性之
　　　本然而不自知用使道德一風俗同承累洽重
　　　熙之運以洪億萬年丕丕基其由是道歟(臣/)謹
　　　拜手稽首獻頌曰
　聖皇建極統先億兆示周行兮右文稽古尊崇
　　聖道切羮牆兮諏日具儀釋菜行禮鉅典光兮圭
　　　幣肅陳金絲迭奏凛對越兮以
　聖契
　　聖精誠孚合儼昭格兮大昕警衆敷陳奥義
　親講席兮思樂泮水於論鼓鐘小大從兮
　恩覃樂育賢關廣闢首辟雍兮溥天率土文命誕敷
　　　暢淳風兮中和合德金和玉節宏綱紀兮文思
　　　廣運
　天章炳煥昭光被兮鼓篋孫業觀摩陶淑沭至治兮
　　　紹述
先猷覲光揚烈接心𫝊兮
　宸修懋勤
　聖敬日躋惕乾乾兮人文化成誕膺
　寶命萬斯年兮
　聖主臨雍禮成賦　　　　　　　　嵇　璜
　　　維我
　皇之建極當九五之鴻禧齊文章於七曜等制作於
　　　兩儀包君師之統緒涵道妙之淵微其闡揚夫
　　聖德者鳯翥鸞翔之額也其黙契於
　宸衷者素符玉冊之辭也猶
　念瞽宗有制釋奠有規考圜橋於史冊追頖璧於雅
　　　詩必
　躬臨夫太學而祗見夫
　　先師於是吉日維占隆儀式備雲輅鳴鑾春旗揚
　　　斾金根照灼以炯晃龍驥騰驤而沛艾太乙執
　　　節以先驅虹霓修竿而繁會晞陽交映於寰中
　　　灝氣震越乎區外初雷動以星馳既淵淳而嶽
　　　萃萬國之冠紱來同九天之神明翼衛蓋秀髦
　　　之迎百辟之俟者莫不翹首而瞻
　天趨蹌而就位也是時
　天子粹然玉潤穆然天運望宮牆以致欽循櫺星而
　　　徐進既升堂而入室與
　　素王而相覲乃擊鼉鼔鏗鯨鐘建樹羽發笙鏞千
　　　燎具舉萬炬畢融宿懸堦下振樂庭中八佾舞
　　　朝華之鏡九歌揚閶闔之風寶鼎轉祥烟之鬱
　　　律玉巵凝甘露之殷濃明禋昭格瞻拜從容志
　　　和氣肅德盛禮恭信乎三爵特獻萬瓦流黄始
　　　足以表其崇隆也爾乃啟綘幄登講堂張檢牒
　　　發縹緗金泥洩祕石鼔騰光位育中和首參性
　　　命欽明文思直接陶唐共識聖功之浩浩遥聞
　天語之洋洋已進儒臣之奏還抒心得之章闡苞符
　　　於窈眇析柢藴於微茫粲金玉於
　綸綍麗日月於中央蓋上以繼三古之道法而下以
　　　開萬代之津梁於是典禮告成
　　鸞輿返蹕
　九重之慶惠齊頒四海之恩榮並錫褒賢推及乎雲
　　　礽享祀維馨其黍稷或博士之增置或神田之
　　　增設與聖證其心與賢敷其澤為民復其性為
　　　士興其德既皇皇矞矞海運而天聲復倭倭遲
　　　遲風和而露溢紫微下屬於橋門勾陳錯施於
　　　圜璧三才容與於元胎萬象環拱夫皇極協氣
　　　上布祥雲下積音為樂和形為人悦雕題鑿齒
　　　額首而來賔赤鳯白麟應奏而舞節猗歟曠世
　　　之鴻典
　大聖之盛業豈漢唐令辟所能彷彿其萬一也哉(臣/)
　　　性道初聞精微若揭祗切訓行敢忘揚扢頌曰
　　　太素氤氲兆龎鴻兮
　　先聖立極並蒼穹兮穆穆我
　后道揆同兮祀事孔明精誠通兮宏開講幄發羣䝉
　　　兮爾卿爾士盡孝忠兮敷文四國教術崇兮
　景運萬年昭淳風兮
　
　
　
　
　
　
　
　
　
　
　
欽定國子監志卷五十七
欽定四庫全書
欽定國子監志卷五十八
　　藝文二
　　應
　制三
　聖主臨雍禮成恭紀　　　　　　　于　枋
列聖尊師崇典禮我
　皇重道啓文明
鸞輿遥駐先猷渥鴛瓦新加廟貌嶸逺溯隆規從
　　闕里
　特敷曠典自神京地當首善風聲近璧應中圜氣象
　　　宏
　詔𠡠司空勤樸斵帑
　頌内府備經營黄雲遍布連天峻金掌平鋪映日晶
　　　殿上琉璃光錯落池中芹藻影縱横
　　素王宫竝
　宸居麗風伯塵從輦道清三月春光當上已十行
　温語布先庚徳參天地超千古道協君師集大成珠
　　　榜雙懸輝鳯翥璇題迴掲耀鯨鏗扇移雉尾雲
　　　中出樂奏中天仗外鳴班列趨蹌多聖裔道傍
　　　瞻拜有諸生九衢鵠立聽傳箭五夜雞人早報
　　　更閶闔初㸔陳玉輅宮牆已見莅青旌禮䖍登
　　　薦殷三獻道契精㣲貫一誠殿廡乍傳嚴祀享
　　　橋門恰喜彚簮纓青衿争識
　天顔近縹帙齊繙講席盈天命源流研似髮放勲事
　　　業見於羮理從無極推尋細徳本生安剖析精
　　　更聴
　王言宣妙藴共嘗
　君賜愜羣情裹封黄帕煩中使餅餤紅綾比大烹砥
　　　礪生徒先器識選升俊造廣科名
　聖明繼述光前史不數貞觀暨永平
　聖主臨雍禮成恭紀　　　　　　　汪士鍠
　御宇綏猷撫萬方風行首善
　莅宫牆
　經筵早探文章府璧水新隆禮樂場甫厯疆原
　躬耒耜更期絃誦集膠庠稽疑卜吉
　咨宗伯奠幣鳴球
　詔太常湛露桐花迎
　仗發春深芹葉薦筵芳
　鸞旂映翠臨東序
　雲䍐揺青出建章門闢櫺星金碧煥庭陳石鼓鼎彞
　　　光
　天書璀璨
　題銀牓殿瓦琉璃照畫廊俎豆明馨
　誠意格笙歌備奏
　徳容彰三階登降瞻
　龍衮兩翼簪紳儼雁行黛柏連雲祥靄䕶
　皇輿載道惠風揚莘莘國子隨
　仙蹕濟濟儒林侍講堂綷䌨巾裾循律度葳𬎼劍珮
　　　謹趨蹌雲屯鱗萃班初定星共辰居
　幄正張
　御几平移丹地近琅函旋展緑綈裝㣲文闡發霞敷
　　　采大義宣昭斗耀芒研討千秋傳玉檢譚論六
　　　藝啟珠囊諄諄
　帝訓敷言逺赫赫
　皇謨施教詳性道淵源符往哲勲猷格被駕前王瞽
　　　宗
　惇祀幽光表
　側席旁求俊乂翔庶彚
　甄陶歸典則姱修
　調燮協柔剛圜橋觀聴槐街合夾道歡呼
　羽葆颺多士依依魚在藻羣英􁞐􁞐鳯鳴岡欣逢
　盛典鍧鐘鼓文物昭回
　泰運昌
　聖主臨雍禮成恭紀　　　　　　　孫　灝
　　　敷天聲教際崇文
　視學昌期凖大昕膠序典追三代逺咸韶音向九成
　　　聞春旗日暖排仙仗
　　寳幄香霏護紫雲觀聽橋門齊拜慶
　　翠華翹首瑞氤氲(其/一)
　　　丹桷翬飛釋奠新
　　宮牆美富百無倫參天道與星辰炳肅
　　廟
　躬將禮樂陳
　　衮冕齊瞻森六館豆籩重薦接三旬心源直溯尼
　　　山峻禋祀馨香格有神(其/二)
　　　璧沼春深翠荇長鵷鸞夾道迓
　　龍光九天
　奎藻輝東序五色
　綸章賁上庠
　　玉案乍飄香晻靄牙籖徐拂軸琳瑯
　　垂衣郅治崇儒術
　聖學千秋頌就將(其/三)
　　　槐階上舎居聯席虎觀諸儒聚析疑思近
　聖人聞性道生逢
　元后作君師青衿
　　賚溥垂
　宸春
　　紫綍宣稠煥盛儀文物周京豐鎬舊辟雍鼉鼓被
　　　聲詩(其/四)
　聖主臨雍禮成恭紀　　　　　　　于敏中
　　　振興治化重師儒
前烈昭垂禮更殊
駕幸尼防傳盛典
𠡠新殿廡擬皇都
兩朝宸翰天文煥五代王封神意孚今日
　聖明光繼述先從首善肇鴻模(其/一)
　　　於論鐘鼔盛喤喤
　詔以三年幸講堂預勑冬官勤樸斵還同闕里煥宫
　　　牆橋門池沼連天碧殿上琉璃映日黄恰喜功
　　　成當釋菜青旂早已出明光(其/二)
　　　風和春仲上丁時
　萬乗初行三獻儀禮器輝煌陳俎豆
　宸章璀璨護雲螭徳參天地功同撰道繼勲華統作
　　　師纔聴九成天外奏圜橋又見飭諸司(其/三)
　聖主垂裳教養新東郊耕後莅成均天田好雨真如
　　　露璧水和風正及春黄幄殿頭輝彩壁青袍道
　　　左傍簮紳諸家博士兼言冉觀禮新恩覲
　紫宸(其/四)
　　　穀雨欣當上已前龍旂豹尾擁爐烟
　九重天上雞彝肅百辟班中虎拜䖍底用芹香歌魯
　　　頌漫將石鼓紀周宣
　盛朝典禮輝千載冠葢紛迎弟子員(其/五)
　　　祀事初成瑞氣開
　鑾輿早向講帷來縹函珍重東西列聖裔從容次第
　　　陪槐䕃兩行沾化雨梨香一片淨纎埃雍雍學
　　　舎瞻
　天處甲乙諸科領茂才(其/六)
　　　道隆堯舜洎尼山斷自唐虞始不刪率性欽明
　　　原共貫放勲位育本相闗儒臣進講昭彝典
　天語丕宣振懦頑觀聴一時沾雅化紅綾餅餤特分
　　　頒(其/七)
　　　到處儒生忭舞聲文宣後裔樂陶成郎官光應
　　　星辰燦州牧恩兼金紫榮藻耀黌宫添鼓篋苹
　　　開鹿野廣吹笙(㣲臣/)珥筆叨佳宴竊附風謡紀
　　　太平(其/八)
　聖主臨雍禮成恭紀　　　　　　　齊召南
　　　顯謨承烈際重熙
　聖主端居講藝時禮樂百年光舊典文明千載啟
　昌期心源自與唐虞接道脉遥從洙泗垂視學季春
　　　依月令於論鐘鼓譜歌詩(其/一)
　詔下冬官庀桂梁功成不日待
　登堂櫺星彩煥幾重㦸璧水光新數仞牆矗漢干霄
　　　峩冊府蟠龍翥鳯麗
　天章眼㸔鴛樣琉璃瓦并與
　宫雲一片黄(其/二)
　　　虎闈燈燭集儒官聲報靈鼉夜色寒博士四門
　　　齊鼓篋諸生六館盡彈冠濃濃露待霑槐市縵
　　　縵雲先䕶杏壇漏刻漸催天半曙分班鵠立候
　　鳴鸞(其/三)
　　　太平
　天子涖芹宫夾道旌旗映日紅正是芳時逢穀兩共
　　　欣
　　清蹕引薫風典文稽古三雍備
家法尊
　　師六拜崇不盡髙山瞻仰意
　精禋直自比升中(其/四)
　　彝倫堂繞
　　玉爐烟論説司成
　　賜坐氊占得
　飛龍乾五位肄來鳴鹿雅三篇賓興更展春官額俊
　　　造同分太府錢率海譽髦觀
　盛徳
　恩波還勝永平年(其/五)
　　　衣冠萬國萃圜橋化日光天覲
　聖朝侍子早聞來百濟舞干端已格三苗期門脫劍
　　　通經盛絶域銷烽受節遥試望泮林棲錦翼好
　　　音俱學鳯皇調(其/六)
　聖主臨雍禮成歌辭(謹序/)　　　　　張鵬翀
　天子耤于天田又三日有事於辟雍
　玉輅親臨羣工祗肅維時太學横經絃誦之士三千
　　　餘人咸得拜迎道左仰瞻
　聖天子穆穆之容踴躍下風欽承
　至教我
　皇上纘成丕緒正當百年禮樂之期徳盛化神嫓隆
　　　三五
　天章炳煥與舊六為七釋奠講學崇儒重道千載一
　　　時(小臣/)備員侍從幸獲躬逢
　聖期沾被
　飫賜欣忭感激輙形歌咏詞義淺陋愧列承明制作
　　　之林竊希附日月之末光揚懿美於萬一其辭
　　　曰
　聖王躬詣太學尊師典禮攸崇夙夜心傳宥密旦明
　　　契合昭融六經與天無極大道如日正中
　講筵大昕警衆觀聴曠若發䝉(其/一)
　　　伊古教為治本興朝建學親師有熊成均是基
　　　虞氏米廩昭垂成周制兼四代三雍典備上儀
　　　我
　皇憲章祖述顯爍用光前規(其/二)
　　　三月晨昕暉麗和風初動鳴鑾
　天子尊師北靣相儀祗肅千官上公紱組陪祀多士
　　　蹌濟峩冠降輦
　天容穆穆圜橋衆庶騰歡(其/三)
　　　黄屋
　宸居竝麗翠華
　法駕親臨車服兩階粲列金絲九奏揚音三獻上丁
　　　載肅五雲太甲蕭森幸備
　　明廷侍從
　聖涯涵泳泓深(其/四)
　　　禮既成兮樂備儒臣趨侍執經墳典披陳治要
　　　性天剖析流形
　聖學浩如河海
　綸言炳若日星宛同制作定世早符五老降庭(其/五)
列祖徳輝廣被我
　皇道岸先登六藝折衷有素五經纂述相仍文教譽
　　　髦無斁賢闗連茹同升濟濟三千拜舞仰瞻丕
　　　顯丕承(其/六)
　　　陟降崇階殿阿俯㸔樂育菁莪槐市街連玉軫
　　　成賢里接鳴珂峻徳嫓隆三古元氣鼓盪太和
　　　慶成
　鑾輿弭節穰穰降福孔多(其/七)
　　　大矣
　聖人臨御優優崇徳尚賢王者仁期必世禮樂興在
　　　百年稽古榮光舄奕
　殊恩飫賜駢聯共際光天化日宛然風月無邊(其/八)
　　　(以上六言八章章八句/)
　　廟庭金爵鬱觚稜古柏森森翠靄凝遥見柘枝
　親降輦櫺星門外日初升(其/一)
　　鸞旂乗曉拂春星先甲精禋接上丁陪祀千官皆
　　　屏息
　一人齋祓薦芳馨(其/二)
　　　臨雍典禮爍重光聖裔賢孫肅祼將三獻上儀
　　　仍翼翼兩階萬舞更洋洋(其/三)
　　　祀事將成禮更殷齋心萬古接斯文兩楹夢奠
　　　精英在福禄如天答
　聖君(其/四)
　　　黌宮肅列候
　鑾輿春氣融和化日舒六館諸生齊拜舞儒臣齋夙
　　　進經書(其/五)
　　　尼山道脉
　聖心傳講座㣲言徹性天功效自然符位育一時化
　　　雨被三千(其/六)
　　　平生誦讀企都俞愧乏賡揚繼典謨此日
　欽明親聽覩信知身世是唐虞(其/七)
　　　慶成
　聖駕六龍飛多士榮沾飫賜歸近識
　天顔知有喜(侍臣/)長得被恩輝(其/八)
　　　(以上七言八章章四句/)
　聖主臨雍禮成頌(謹序/)　　　　　　秦蕙田
　皇上握符出治建極綏猷體剛健之乾行煥文明之
　　　離照牖民覺世殫濬哲於生知稽古尊經懋緝
　　　熙於典學
　聖製昭乎象緯日麗星輝
　道範契於羮牆金聲玉振黄瓦壯翬飛之宇制擬
　闕廷璇題標
　鳯翥之章光騰雲漢廣開膠序徧春弦夏誦之英
　特賜瑶編示月窟天根之學學術總該乎四代俊髦
　　　逺集乎九瀛道徳一而風俗同聲教宣而彝倫
　　　叙聿舉
　臨雍之典祗行釋菜之儀翠華捧日以雲移法駕乘
　　　春而電轉天香飄乎義路龍軫駐乎禮門睹奥
　　　升堂修筵飭几
　皇心載肅祀事維䖍雞彝與瓊斚交陳象管並金鏞
　　　迭奏既禮成於
　　文廟遂
　親莅乎講筵紫案横經闡三才之柢藴縹囊啟鑰抉
　　　萬彚之精華中和著位育之功欽明表聖神之
　　　徳笙簧六籍冠冕百王車服雍容備觀黼黻珩
　　　璜之美宮牆巍煥恍聞金石絲竹之音轉陶冶
　　　於鴻鈞作新有象運樞機於圓軸樂育無私化
　　　雨旁流泮水蔚菁莪之色文風普扇珠林呈棫
　　　樸之華廣賢裔之觀光數倍加乎五氏擴賓興
　　　之解額澤覃被乎八紘洙泗増光章縫胥慶(臣/)
　　　身遊藝圃志切經畬丹地雲髙仰
　天文之炳耀芹池晝永欣
　盛典之遭逢敬播頌聲兾揚休烈謹拜手稽首以獻
　　　詞曰
　聖皇撫運如日正中化成光被徳盛業崇惟三載春
　親詣辟雍典宗百代輦馭六龍道由揆一
　聖以天通䖍陳籩豆肅肅雝雝迺
　臨講席旭旦曈曨談經論道綏厥降衷中庸戒懼堯
　　　典欽恭㑹其有極允迪羣䝉圜橋觀聴億萬喁
　　　喁祓濯興起勵志飭躬匪文伊實以篤淳風雅
　　　頌之腴禮樂之容自南自北自西自東江河浸
　　　潤洋溢豐融惟
　帝廣運文思明聰作君作師聲施無窮
　聖主臨雍禮成頌(謹序/)　　　　　　劉　綸
　　　欽惟我
　皇上右文稽古重道崇儒迺
　御極之三年春既
　躬詣太學行上丁釋奠禮三月癸丑朔越二日甲寅
　　　遂
　親率羣臣及國胄庻俊大合樂講經於
　　彞倫之堂所司以成禮告伏念我
　　國家化成久道累洽重熙
　皇上統備君師以
　聖契
　　聖定
　　素王之制崇
　　黄屋之規重以
　睿藻矞皇表彰至道天地清泰日月昭回堯舜勲華
　　　文武謨烈一以貫之先是二年冬
　御製樂善堂全集成以學官請
　特允頒賜俾廣牖迪凡預環橋鼓篋者蒸蒸喁喁陶
　　　陶遂遂皆得進而頌
　天子之髙深學問焉兹當
　　大禮慶成都人士式霑
　　濃化允宜抒之觀聴被以絃歌謹拜手稽首而獻
　　　頌曰翼翼橋門巍巍道存
　大君之臨道立
　　師尊乃時惟大昕有闐鼖鼓有習
　　鸞旂有翔
　　鷺羽櫺星曙開徳風化雨言從之于邁于堂于廡
　　　既登萬舞亦奏三終祝贊曰具儀昭哉有融羮
　　　歟牆歟心印脉通遂周乎翼序自我西東有嶻
　　聖宫式増式擴甃碧以黄塗丹于艧
　講席在堂莞筵帟羃偉知覺之先千秋鐘鐸用闡性
　　　府用宣道藏徳明而峻勲被而光
　一人鼎吕多士笙簧猗歟
　宸翰為雲漢章猗歟
　聖製為金玉相
　帝曰俞哉自今以始奕爾上公蒸爾博士爾冠爾裳
　　　五十其氏爾俎爾豆萬億其祀先民有乞言書
　　　于惇史矧爾在泮載壬載林載赤其芾載青其
　　　衿載
　錫之命無俾爾弗任茵以黼純爰坐爰讌甌以金莖
　　　爰酌爰薦曰廩之餼之樂此
　　畿甸曰茅之茹之惟徳之徧以廣于徳心以嗣于
　　　徳音(小臣/)作頌以獻于
　　司箴
　聖主臨雍禮成頌(謹序/)　　　　　　杭世駿
　皇帝御極之三年嵗在著雍月維柔兆
　詔有事於太學先期下所司各庀職以上考
　　國程秉經義用丕集於禮甚盛典也於是日官吉
　　　蠲禮官具儀大胥簡徒司樂授器迺陳
　法駕詣辟雍躬釋奠大臣陪位小臣就列六軍七校
　　　既匡既肅禮成
　上御彝倫堂進師儒等官敷闡經術生徒萬人圜橋
　　　瞻企咸稽首願化仰奉
　聖天子盛徳作人至意(臣/)謹按古學之制自五帝始
　　　有虞夏商各建名義姬氏受籙兼用四學設教
　　　之方於斯為備是以於論鼓鐘鎬京辟雍諸什
　　　咸見採於詠歌宣於金石傳之一時千古雒誦
　　　我
　　朝統一區夏大啟儒風文徳錫極茂典有加
　皇上以生知之質肇執中之傳典謨總於一心聲教
　　　訖於四海
　　國有嘉禮次第舉行兹乃
　親臨學宫修明大紀煌煌焉秩秩焉自古文治之隆
　　　未有如
　　今日之盛者也(小臣/)幸際
　昌期與觀明備敢以淺鄙妄擬穆如然自臣子近光
　　　之願下士鳬藻之情誠有不容以已者謹獻頌
　　　一篇頌曰
　　　天生蒸民有物有則克綏惟后曰攸好徳戢戢
　　　有衆其羣千億翼翼秀良萃此
　皇國國之所儲下土所諝禮容樂服稱是令譽若彼
　　　良畝惟勤菑畬若彼純璞琢為珩琚珩琚鏘鏘
　　　多士濟濟我
　皇顧之嘉樂豈弟迺詔太常迺命司綮青陽之吉式
　　　昭典禮典禮戒備司贊攸行物瑞雲炤神勰氣
　　　昌玉振金聲而道大光
　　前聖
　後聖合徳一堂堂皇嶪嶪上棟下宇銀牓環林重檐
　　　夾廡犧尊青黄冠裳黻黼樹羽崇牙象箾鼉鼓
　　　列辟左右奉璋贊卣敷席振采有孚盈缶青烟
　　　縈槐緑霧拂栁凡此羣材為薪為槱
　帝有恩言如春斯暄
　帝有恩植如卉斯蕃陳詩論藝勿告勿諼航浮沂泗
　　　緒引羲軒明明
列祖教澤孔淵
　皇上善述野無伏賢儒風浹宇文思啟天百物熈皥
　　　展唐虞年朂哉多士敬修厥詣或徳而材或道
　　　而藝庶幾大成以承
　帝筮(小臣/)矢音用告世世
　聖主臨雍禮成賦　　　　　　　　董邦達
　　　維乾隆之三載兮至治煥乎寰瀛昭緝熈之敬
　　　徳兮發二氣之淳精紹心傳於千聖兮訖聲教
　　　於八紘然猶
　念典學致純誠下
　明詔樹風聲将
　臨雍以訪道開六學而進儒生於時律吹姑洗日喜
　　　載陽㦸門槐緑璧水芹香乃新
　　廟貌丹艧煌煌乃灑
　宸藻日麗星芒黄瓦晶瑩彩煥琉璃之色銀泥璀璨
　　　牓開雲漢之光禮器斯陳備千秋之法物笙鏞
　　　在列啟萬仞之宮牆
　天子於是即齋宫乗玉輅羽䘙屯雲爐烟凝霧望頖
　　　璧以前驅閲橋門而徐度多士集而趨鳬上公
　　　戾而振鷺肅肅雍雍降
　　輦以步禮隆三獻中階瞻
　龍衮之升序列千官陪位盡鵷鸞之數爾迺
　一人穆穆萬舞洋洋神人胥悦志氣肅張樂奏九成
　　　儼聴魯宫絲竹羽陳八佾如親泗水文章諒
　　前聖與
　後聖黙契合於一堂禮成而退
　講幄髙褰儀曹捧案祭酒趨筵芸編既設妙義斯宣
　　　精研奥旨不落言詮性由天命道以教傳中和
　　　是致戒慎維䖍載稽古帝齊聖廣淵恭安實備
　　　光被無邊一得罄儒臣之奏
　九重示心印之全必功先乎謹獨斯學足以達天雖
　　　欽明之帝徳祗不越乎敬焉盖聖功實王道之
　　　本而作君裕作師之權由是臣隣忭舞士子騰
　　　騫飫聞緒論曲受陶甄乃溥教澤於千八百國
　　　而宏道統於億萬斯年既備上儀重申
　巽命沃瀛海兮瓊為漿沛澤宫兮膏流潤雷動兮歡
　　　迎嵩呼兮齊進迴璿車兮栁拂清塵轉和鑾兮
　　　花縈綵紖益嘉惠於遐荒更闢門而選俊喜曠
　　　典之親逢知敷天之同慶如震瞶而發聾聆金
　　　聲與玉振慙弇陋之愚衷贊
　髙深而莫竟竊握管以揮毫獻蕪詞而紀盛
　聖主臨雍禮成頌(謹序/)　　　　　　陳兆崙
　　　(臣/)聞引年肇自虞庠視學詳於姬籙文物聲容
　　　散見詩禮遐哉尚矣厥後令辟迭興時循掌故
　　　圜橋觀聴以為美談顧或質異狥齊文慙述作
　　　業業之旨罕窺郁郁之觀未逮洪惟我
　皇上所其無逸煥乎有文集羣聖之成貫萬殊於一
　言成綸綍動合典謨是我
　皇之明徳
　　先師其馨享之重以揚風扢雅剔宂捜巖家有
　賜書户多挾冊天下之士于于而來
　　闕下者葢以萬數是我
　皇之道化
　　先師其式憑之乃者三雍丕煥六館濟蹌綺簇清
　　　漪雲連黄屋猶復綷以金榜麗以
　龍文出入如臨左右如在是我
　皇之崇禮
　　先師其降鍳之由斯以談道合者神謀徳均者禮
　　　肅非徒以崇侈虚文勉遵故典而已也乾隆三
　　　年三月爰有事於太學時則端策諏辰大昕警
　　　列儒寮展采禮臣相儀鐘鏞振於序籥翟陳於
　　　階
　皇上於是式灌獻之節儼緝熈之容
　聖敬日躋
　道心淵映禮成
　御彞倫堂萃羣士以陳謨按六經而校徳探奥窔掲
　　　神筌規勲華示簡易盖㒺不拜手稽首欽承我
　后之明訓易曰觀乎人文以化成天下詎不信歟(臣/)
　　　備員侍從謹獻頌一篇以比於擊壤之體詞曰
　　　於鑠
　皇清丕顯文徳我
　皇繼之式承前烈百辟其型四方順則倬哉
　　先聖萬世所宗人倫之至俎豆斯崇翼翼宫廟載
　　　見辟雍維此辟雍萬國之視方春和時我
　皇莅止端服正弁鉶羮列簋列簋既奠典禮攸行爵
　　　具三獻詩歌六成神之格思終和且平乃命仍
　　　筵乃設玉坫疑丞奉書侍言懐槧期門受讀虎
　　　賁脫劍堂階之側羣宷雍雍逖矣四裔咸從於
　　　公懐仁仰化藴智欽風奕奕諸生實閑且敬青
　　　槐如烟圓海若鏡兼明作覩
　一人有慶慶譽
　一人瓊琚玉珩思皇多士
　皇國克生
　帝曰俞哉勉爾令名方
　帝之來都莊雲動迨
　帝之還馗路飈送言觀
　　國光萃此有衆古云文章揚厲豐美詩歌於論書
　　　載喜起以(臣/)之愚未暢厥㫖於萬斯年敬告惇史
　　　乾隆五十年
　皇帝舉行三大禮恭賦(謹序/)　　　　　彭元瑞
　　　(臣/)元瑞言右臣伏以
　皇帝陛下大徳乆道輯釐偹福酌三古之令典肇萬
　　　世之上儀迺旃蒙已盛王正丙辰
　詔開千叟宴越月丁亥以辟雍告成釋奠
　講學越月辛亥
　親耕于耤田是嵗也
　福紀協五
　皇春登三一時而三大禮行焉人歡訢洽天瑞景從
　　　自軒轅甲子以來四千四百八十二年未之有
　　　也(臣/)嘗讀唐杜甫所為三大禮賦古奥瑰博史
　　　家艶之顧其所陳朝獻太清宫事既不典若郊
　　　廟則王者所宜嵗有事也又多述武徳貞觀之
　　　烈舊儀故實所𫝊於當世無稱焉以甫之才仕
　　　不遇時徳薄化淺不足以發其文(臣/)生
　郅隆之世事
　古稀之君親見一時行三大禮幸趨蹌執事其間思
　　　欲有所敷陳而殖庳詞陋萬萬不及甫良用恧
　　　縮然而訂古剏今昭
　徳紀實文雖不逮事則何唐之足云蹈泳奮汴遂忘
　　　其愚敬作三大禮賦以
　　獻
　　　千叟宴賦
　古稀天子維凝承
昊縡佑錫
　純嘏俾單厚燾九有以元氣躋八方於仁夀少有所
　　　長老有所養下逮蝡翹跂息咸若成象㳺乎清
　　　寧之㝢娭乎懐葛以上通邑大都遐陬僻澨方
　　　瞳碧□鮐背犂眉之人徴年於㝠靈大椿觀太
　　　平而倚杖於是
　皇帝御極五十年矣珠囊開萬寶紀週旬三㣲肇阼
　　　四序履端驣
　龍樓之鸞誥揭
　鳯闕之雞竿
　嘉子薄海咸普
　湛恩先期
　詔下將以正月日吉舉千叟之宴焉時維丙丁見弧
　　　角亢同夀蓂奮茁以六葉草勾萌乎三秀先七
　　　人與八穀叶辰良於珠宿闕外初鉦壺中遲漏
　　　入葭律以東風迴黍谷於晴書引雲路於
　　東華啟
　天閶於
　　乾清春臺四達泰階三平
　紫㣲帝座都福之庭午陛瓊釦辰居玉繩設清聲於
　　　闑内懸韶樂於南榮鑪烟芬其裊裊黄繖植而亭
　　　亭法天道之下濟位
　黼座於前楹填庭溢闕軒舞鼚鼓奔走偕來以燕譽
　　　處問其年則算週甲子生首丙午四豆五豆六
　　　豆之倫杖國杖學杖朝之侣昇平人瑞盈百畸
　　　五蓋其衆三千人綜之得二十一萬有奇而莫
　　　窮其數也其人則
　天潢之𣲖若木之英四相文昌三台平衡二陜之伯
　　　九寺之卿御史為中執法郎官應乎列星貂蝉
　　　兠鍪之帥羽林佽飛之營江湖魏闕之心子孫
　　　萬石之號士誦農耕商遷工巧北漠賔客西瀛
　　　宿衛朝使浿水之東土目桃闗之外服從土宜
　　　人襲冠帶蟠地際天日􁎳月竁以為安羡之勝
　　　㳺籛佺之嘉㑹
　帝乃莅乎丹扆鸞扇開鯨鐘啟有位咸膝席元臣奉
　　　觴鞠􁆨前致詞曰願以臣𨽻三千人積筭合上
　一人夀鱗集鳬藻九拜即席康衢置尊舉觴行炙出
　　　堯厨之萐莆冩舜榼之璚液雕菰之香雲母之
　　　白篆三品之精鏐賁三服之珍帛江研宣毫楮
　　　生子墨如意開年荷嚢佩夕智珠百八靈夀九
　　　節黄封重叠雕盤牣積
　天上携歸人間
　賜得其有九袠崇年一品髙位尚齒尚爵老老貴貴
　宣之席前
　手以觴賜需蒲栁以吉雲漉桑榆以寶露宴以示慈
　　　禮不愆度
　天題唱羣什賡金石諧婉渢渢乎和聲
　天子乃懌乎怡愉動乎淵漠
　謂是舉也伊述匪作溯盛典於壬寅六十年其如昨
　　　昔依膝於
含飴今
　厪心於調幕
三征朔漠維時其剷削之
六巡吳越維時其荒度之
聖有惠心今普蠲者五度
聖有典學今觀文者四閣葢五十年日慎一日朝乾夕
　　　惕若宣
重光衍五代
　　繼序皇
前猷廓至今而可與宗族懿親子孫臣庻同舉斯爵也
　　　且夫繼志述事至孝也儲祉襲祥百順也引年
　　　隆齒大道也其斯以為養老歟彼夫唐宴洛陽
　　　之離都漢饗南陽之故宅濫或登之版授隘僅
　　　及乎宫側班鄭所述服杜所詮人殘義鑿如聚
　　　訟然始
　著説以息衆糾再
　抒記以定一尊數典乎鄒邑徴實乎岐山斟酌六籍
　折衷羣言又如羅鳩執爵之供袒割醬饋之恭深元
　　　縞燕之容掇拾糟粕各各異同豈足語今之養
　　　老矧其支離傅㑹於辟雍也哉
　　　辟雍
　講學賦
　　　辟雍天子之學也自放勲以上未之前聞虞有
　　　西膠之庠夏有兩序之造殷有瞽宗之文亦越
　　　周穆考圜辟雍以靈沼武王考卜自豐宅鎬備
　　　四學之制以為有天下之號王制云天子曰辟
　　　雍諸侯曰頖宫如樂之宫懸軒懸圭之前詘後
　　　直其示别葢可從焉後儒之説紛□兢起取義
　　　則辟者明而雍者和象形則辟璧圓而雍壅水
　　　九室十二室四窓八窓太廟清廟世室明堂名
　　　異地同大射大饗大祀行其中以神道之清静
　　　天子之尊崇混神人而無異宫毋乃迂且侗乎
　　　我
　　國家徳教熈洽文治駿鴻
　皇帝以上聖之資
　身為之律
　道積厥躬
　詩超雅頌
　文軼典誥萃四庫以右文廣諸科以烝髦䕃黄瓦於
　　　華榱榮緑槐之嘉隂
　頒周笵之十器瞻車服於
　　孔林立學崑濛建廟興桓靡不崇飭修舉詎首善
　　　之地而辟雍顧自元中統以來五百年闕焉未
　　　完也迺
　命禮官俾相度
　召司空庀將作伐石穹嵁栞材巨壑任楩柟以梁棟
　　　區椅桐以杗桷施以斧藻彰以丹雘圓蓋穹聳
　　　象天行也鱗渠之而環重瀛也瓊陛對出四門
　　　闢也朱牖洞敞四目明也井可用汲左右逢原
　　　也風行其上觀水觀其瀾也
　帝位乎中
　聖杏壇也
　奎文黼扆
　聖人之言也翼以六堂士誦弦也其北則髙堂豁閜
　　　連楹八柱席間函丈講肄所聚
　璇牓揭日
　福疇攸叙其南則寶坊翹瞻屹峙若闕教澤以圜學
　　　海以節植豐碑之隆隆䕃層亭之嶪嶪維
　皇極之敷訓紀肇造之嵗月實主名賔循嵞守轍朂
　　　爾多士進徳修業大哉
　聖人備徳位時治觀成而勿亟事有待而非遲復古
　　　者盛泥古者蚩推而言之井田不可以治地封
　　　建不可以司牧三年里選不可以得士五品不
　　　遜不可以善俗決不可治水車不可教戰泉府
　　　不可易圜而刀賦稅不可易粟而絹矧我
　　朝大經大法
祖述憲章將萬萬年守之而不愆不忘者哉經營不日
　　　迺二月上丁舉
　　釋奠之儀以落其成萬仞宫墻六拜殿墀奠爵薦
　　　幣屬屬祗祗合先聖之揆雖
　天子必有師
　徳馨諴感
　　神之格思禮既成乃
　臨辟雍
　王者視學自北門入
　天度穆清如雲如日升者鵷翼仰者鵠立班者鴻漸
　　　聼者麇集黌席之老百五橋門之士三千命公
　　　圭搢博士襼聨四氏五子東野西姬演疇舊封
　　　暨髙句驪靡不拭目傾耳䖍悚以徯儒宰陳書
　　　祭酒執經捧撮土以附嶽掬涓流以益溟丕著
　御論誕告汝自西自東自南自北維天順至誠之動
　　　惟聖立人倫之極仁敬慈孝以達於信交潛見
　　　躍飛必本乎乾惕天垂其則聖合其徳賢入其
　　　域人荷其責百姓與能君子不息髙矣美矣茂
　　　矣大矣
　聖之徹上下貫精一而自道所得也于是驚者撟舌
　　　悦者服膺道氣之所布濩元化之所醖蒸感以
　　　符節之合動以志氣之壹
　誠之至者如神天垂象而見吉始散稷於觀旂乍成
　　　珪於拜席香升而雲同律和而風習釀三冬之
　　　和渥一日之澤宵雅昌穀於禹甸春秋紀瑞於
　　　周尺化為雨之時被為風之春積為道岸之登
　　　融為
　聖涯之淵士尚其禮耕義種而講學以耨占者曰天
　　　道地寶而人情為田
　親耕耤田賦
　　　有預宴老農被黄襏扶
　賜杖造手成均髦士曰側聞
　古稀天子將舉典循理順東作以勸穡
　躬
帝耤乎千畝有諸曰有之有司既戒事矣京尹既宿肄
　　　矣三月吉亥天倉辰叶先日則胃宿合朔翌旦
　　　則上已靈節積雪融塍天田含津協風告夙􁆣
　　　土發新肅勾陳以
　届青郊之南歌載芟以享
　　先農之神
　三推重典一墢輕塵龍犂行直青箱種匀從耕偹乎
　　　五九終畝藉乎庻人此我
　　朝劭農之舊儀吾
　皇勸相之先務自辛丑迄乎壬寅
　躬行者二十一度矣叟何若驚若疑若有餘慕也老
　　　農曰蒙有説焉願罄其愚織當問婢耕當問奴
　　　古者二十授田六十歸田一夫百畝尚限以年
　　　是以有侯彊侯以侯亞侯旅所以職服勞而代
　　　作苦也五十不從力役頒白不負戴諒貴賤之
　　　有殊匪筋力之異態今
　皇帝春秋髙七十有五矣雖
　莊敬日强
　健行不息而往復於繡錯綺分之間張弛乎紺轅黛
　　　耜之側其毋乃
　聖躬勞而勤
　帝力乎且耤田之法見諸戴記詳於國語代相沿而
　　　禮相踵不皆上夀之主以蒙所聞六帝者漢武
　　　征和鉅定是卜梁宗普通望臺以築唐開元之
　　　載廿三宋紹興之嵗十六至元肇乎七年洪武
　　　訖乎六旬鴻儀寥濶盛事因循皆古稀未登耄
　　　期先倦孰若今者
　萬夀上臺萊之祝六糓猶穜稑之獻自周武始耤以
　　　來史冊之所未見也髦士曰叟獨不聞
　聖主之勤農事乎何獨耤田哉
　籌海
　觀河災蠲歉借省嵗暮之穀數計日中之米價演耕
　　　儀於豐澤興弄田於泉宗預望雨而龍見先卜
　　　雪於柏冬
　問一天之雲氣徹五夜之宵鐘逺驛詢於方伯近
　蹕省乎甸封喜伊犂二麥之熟慶山田千畝之豐圖
　　　早題於貴織
　詩多寓乎憫農稔占宫樹之濕霖候山桃之紅民但
　　　喜乎甑溢
　帝先憂乎鬴供兆姓曰衣我食我一心以風人雨人
　　　豈僅手足之為烈而自謂便民也大哉
　時憲者
天廣運者
　聖日月旋而光明春秋序而順正志為氣之帥心為
　　　形之君不測在誠不匱在勤我
　聖人㳺神乎冲澹
　宅心乎穆清以
　劼毖為調爕以
　宵旰為康寧
　萬幾兢業八方在宥動乎自然不假乎堯歩舜趨湯
　　　馳禹驟用致貞一純固與
天同
　夀又何艱於一青耒之秉一洪縻之授此供盛勤已
　　　班固頌而難詳固本致孝潘岳賦之未就也遂
　　　告大有協農祥既富方穀民樂且康青史登三
　　　皇之牒黄髮上
　萬年之觴斯真
　皇風之隆軌
　夀世之嘉祥也哉
　　　説雍　　　　　　　　　　　吴省欽
　　　乾隆五十年春二月丁亥
　皇帝飭法從服禮服祇事於
　　文廟六奏備作神人豫和遂
　詣彛倫堂更衮服實乾隆三年
　　臨講處也當三十四年
　上釋奠太學言臣以建置辟雍請格部議未舉四十
　　　七年
　上臨度靣勢
　命給少府錢率作興事鑿池璧圓中麗穹宇有門有
　　　橋古槐後䕃役蕆上冬禮簭茲日越王公百執
　　　事聖賢裔姓逮六館生徒軒鼚翔濟迾序於
　　辟雍之南候
　駕臨講敬止健行揆符合一稽唐虞三代而下人主
　　　歴年七十上者紀年至五十者上下千百年間
　　　世一遇至如
　五世一廷愉愉緝緝昔
　　孔子集羣聖之成為生民未有
　皇帝以帝王未有之聖賢集帝王未有之福之成惟
　　　是建國君民教學首善古辟雍之制與夫臨雍
　　　講學之典有是名當有是實即一端而我
　皇上紀綱法度禮樂政刑之全胥凖此已以(臣/)弇昧
　　　利觀
　　國光不揆不文謹撰説雍一篇拜手稽首而獻曰
　　　古無辟雍之名至周始置王制天子曰辟廱廱
　　　通作雍辟雍者天子之學於虞上庠於夏東序
　　　於殷右學即瞽宗周立四代之學合太學為五
　　　學太學在東東膠又在辟雍之東辟雍環水天
　　　子承師問道行禮樂宣徳化多就此行之其餘
　　　國子之學學禮就瞽宗學書就上庠學舞干戈
　　　羽籥就東序學樂徳樂舞樂語就成均此以知
　　　太學非清廟成均非辟雍韓詩説辟者辟取有
　　　徳盖讀若闢鄭康成禮注以辟訓明以廱訓和
　　　使天下之人皆明達和諧其箋靈臺詩亦言在
　　　辟廱中感中和之氣而大戴禮曰明堂外水曰
　　　辟廱是妄以明堂辟廱為一蔡邕月令論曰取
　　　其宗廟之清貌則曰清廟取其正室之貌則曰
　　　太廟取其堂則曰明堂取其四門之學則曰太
　　　學取其周水圓如璧則曰辟廱是妄以廟學明
　　　堂辟廱為一潁子容春秋釋例曰肅然清静謂
　　　之清廟行禘祫序昭穆謂之太廟告朔行政謂
　　　之明堂行饗射養國老謂之辟廱占雲物望氛
　　　祥謂之靈臺其四門之學謂之太學總謂之宫
　　　是妄以廟學明堂辟廱靈臺為一魯詩説文王
　　　作靈臺以齊七政奏辟雍是妄以淮南子文王
　　　有辟雍之樂指辟雍為樂名陋儒皆信之皆從
　　　而述之要之殷太學在郊故文王辟廱在郊周
　　　太學在國故武王辟廱在國在郊故曰振鷺于
　　　飛于彼西雝在國故曰鎬京辟廱自西自東自
　　　南自北無思不服廱或作雝朱子曰雝澤也説
　　　文無雍有廱从广讀若儼象對刺髙屋之形四
　　　方有水曰邕故从巛毛𫝊曰辟廱水旋邱如璧
　　　以節觀者孔頴達䟽曰璧體圓而内有孔此水
　　　亦圓而内有地猶如璧然此水内之地未必髙
　　　於水外正謂水下地髙故以邱言以水繞邱所
　　　以節約觀者(臣/)竊以以水繞邱則必以邱起宫
　　　天子有辟廱諸侯有泮宫泮宫半於天子之宫
　　　也泮亦作頖頖池象璜圜池象璧池之上皆當
　　　有宫西漢末治明堂辟雍光武中元立明堂辟
　　　雍靈臺三雍班固詩有辟雍湯湯之語而大戴
　　　禮固云明堂外水公玉帶所獻明堂圖亦環有
　　　水以雍訓和本融而為川之義詩來雝論語作
　　　雍意漢時靈臺亦壅水故曰三雍若雝廱皆从
　　　川以水而言當从雝以宫殿而言當从廱楊慎
　　　引水經泮水一名雩水在靈光殿東南即魯泮
　　　宫故址泮乃水名不得以泮林為半林豈得以
　　　泮宫為半宫不知古天子諸侯有澤宫今府州
　　　縣衛學之廟曰泮宫宫前有池而
　　京師有廟有學無池
　皇上君師統合議禮制度考文作
　　辟雍作
　　辟雍殿殿之制既立故其文从雍不从廱池圓象
　　　徳圓
　　殿方象行方規矩之象昭焉天地之撰合焉良以
　　釋奠之典數舉
　臨雍之典載舉而彛倫之堂可謂之學不可謂之辟
　　　雍今有橋有門有池與詩注王廱水之外圓如
　　　璧者合有
　　殿與記所稱澤宫者合
　講闡經訓丕變觀聼與白虎通所稱行禮樂宣徳化
　　　者合先舉
　　釋奠與記所稱天子視學祭先師先聖遂適東序
　　　者合詩曰於論鼓鐘於樂辟廱大昕鼓徴臣庻
　　　感化彼綴文牽義之徒或曰辟之為言積也積
　　　天下之道徳雍之為言壅也壅天下之殘賊或
　　　曰辟者法之所自出本之以為禮廱者和之所
　　　自生本之以為樂附㑹穿鑿本義愈晦惟禮統
　　　謂辟廱内如覆外如偃盤禮書謂辟雍圜而函
　　　方隂陽之義與圓璧之義不背然言辟雍不言
　　　辟雍有殿我
　皇上因心作則所𫝊者唐虞三代聖人之心所行者
　　　唐虞三代聖人之政所議者唐虞三代聖人之
　　　禮創建非常洋洋堂堂懋敷
　聲教仁敬孝慈信倫之所以叙也天行健君子以自
　　　强不息徳之所以純亦不已也雝雝乎
　議道自已隆禮由禮不特視漢唐陋儒専以辟雍為
　　　習射養老處者意量固已霄壌即文王在郊之
　　　辟廱武王在國之辟廱其淺深廣隘夫豈可同
　　　日語哉是故元明以來數百年未舉之典至
　皇上而興實則唐虞三代以來盡美未盡善之制至
　皇上臨雍講學將事豫備作
　　辟雍即旋璧之邱作
　　辟雍殿而天下萬世始以知彛倫堂為國學太學
　　辟雍殿為
　天子之學殿取諸广故詩禮並从廱漢書从雍作説
　　　雍
　　應制附
　　　明
　　　駕幸太學詩　　　　　　　　吳　溥
　　　九重傳詔幸成均王氣浮空淑景新寳厯萬年
　　　開至治文風千古復真淳聿觀瑞慶來當宁肇
　　　建基圖啟後人日表文章明衮繡雲間聲樂合
　　　韶鈞西周在鎬寧須數東漢臨雍豈足倫寵錫
　　　自天春浩蕩穹碑插地碧嶙峋来遊璧水登髦
　　　士紀載詞垣屬史臣仰祝聖明千萬夀普天率
　　　土載皇仁(文翰/類選)
　　　辟雍六章　　　　　　　　　李夢陽
　　　天子至止于彼辟雍和鸞央央其來雍雍象輅
　　　金衡有蒼其龍光于
　　聖廟是依是崇
　　　吉日維申脩我元祀皇祝設樂鏞鼓萬舞有筐
　　　有篚以享以祀羣執肅肅秉徳弗渝
　　　誰其觀者三氏孫子其冠峩峩来忻来止翩彼
　　　鳯鳥集於東林繹其觀者其瀾如雲
　　　自門徂基辟嚴若思青衿濟濟以辟以師爰命
　　　祭酒司業拜手訏哉嘉謀作民元后
　　　帝若曰都大言式宏匪道何程匪猷曷承載弼
　　　元理維恊乃有衆拜稽首天子萬夀
　　　旟旐斾斾淵淵代鼓皇發辟雍用惠下土自天
　　　降休豐年穰穰藹藹王多吉人四國用康(空同/集)
　　　駕幸太學恭述　　　　　　　王穉登
　　　璧水鈞天樂橋門鹵簿車秋風清道早朝雨灑
　　　塵踈檢禮惟行菜談經亦墜魚不知稽古士獻
　　　納更何如(列朝/詩集)
　　　臨雍賦　　　　　　　　　　陳經邦
　　　維聖皇之御鴻寳兮遘禮樂之昌期陋叔季而
　　　不踐兮索隆世而是追斥八九之荒談兮慕三
　　　五之令規歌伊教於魯頌兮詠於樂於周詩朗
　　　超覽而凝思兮悟理道之所宜曰徂昔王風之
　　　休暢兮咸首勸學與崇師迺咨羣僚乃謀故實
　　　命春卿兮述典召星史兮練日既禮陳而辰戒
　　　爰辟雍之是即斯時也太皥司令勾芒宣職淑
　　　氣烟煴柔風翕習虎賁曶霍以畢從兮象衛葳
　　　蕤而焕餙千官趨蹌於帝輦兮萬靈奔扈於天
　　　蹕前元㝠使灑塗兮豐隆又為之驅役六連蜷
　　　之翠蚪兮駕遺風於玉勒鳴八鸞之啁啾兮鳯
　　　蓋髙飛而翼翼龍蜿蜒其承旂兮矯若扶桑之
　　　拂日颺畫斗之朱旛兮夾明月之玉戚皇路肅
　　　以清夷兮儼萬乘乎天行輷輷轔轔兮磤磤砰
　　　砰如風如濤兮如雷如霆忽按節以徐迴兮屆
　　　賢闗而至止靄瑞氛於虎闈兮浮清暉夫璧水
　　　雲輿俄次兮虹旌暫委□太學之央央兮夐靚
　　　深而閎侈弁冕之所游翔兮章縫之所迤邐談
　　　周
　　孔而吟詩書之士縝紛雜襲肩麗武接兮咸集乎
　　　成賢之里佇矯首而望幸兮覩屬車而蹈喜皇
　　　帝乃穆爾歛容冲然式禮瞻
　　素王而展謁兮曾不恡於卑已詘宸旒以對越兮
　　　恍音容於筵几於是采五學之文崇三老之齒
　　　饋既清於俎爵兮祝亦兼夫鯁□爰問道而憲
　　　言兮即授筞以顧史若乃鼓鐘作筦磬鳴樹崇
　　　牙之三組奏鈞樂之六莖羣髦露擁庻尹雲臻
　　　或瞻依乎臨扆或論難而執經驚睿思之逸發
　　　倐泉涌而飊生説詩者失解頤之譽談易者慚
　　　折角之名下至鶡冠虎韜之倫逺及雕題鳥言
　　　之長圜橋門兮動色望宫牆兮飛爽有芹兮池
　　　之湄率青衿兮采之鼓篋兮登歌天朗兮風熙
　　　在藻兮有魚若振翼兮軒鰭虞庠曾不足以擅
　　　美兮周雍相彷彿其如斯迨百禮之既洽兮景
　　　翳翳其寖移悵盤桓以返駕兮信樂只而忘罷
　　　聞昔赤帝子之重道兮僅過魯之一祠武王起
　　　太學與明堂兮紛文物以何為獨永平之拜老
　　　兮千世為之豔慕而嗟咨豈若我皇之隆軌兮
　　　直與虞周乎並馳謇小臣之承學兮何幸際此
　　　明時峩余冠之切雲兮長余佩之陸離從六飛
　　　之清塵兮與髦士而胥依想繋壤之謳吟兮感
　　　棫樸而興詩遂歌之曰稽古有虞肇上庠兮鎬
　　　京辟廱亦繼昌兮疇其似之猗我皇兮儒館親
　　　臨奕有光兮文教旁流洽四方兮敷天薄海絃
　　　誦洋洋兮天眷我皇夀考無疆兮千秋萬嵗来
　　　此堂兮作君作師其永有慶兮(賦/纍)
　　　臨雍賦　　　　　　　　　　戴　洵
　　　粤我祖宗之立國也恭天命以秉鉞順人心而
　　　御宇思皇極之敷錫在彛倫之攸叙爰韜弓而
　　　戢戈創辟雍而講藝稽四代之遐規酌一中而
　　　定制於是負以崇城靣以離明垣牆繚繞松柏
　　　縱横左殿庭之赫奕右堂舎之深閎崇
　　先師之嚴祀集海内之髦英人文朗王教明仁風
　　　洽民俗成厯八聖之授受莫不躬親乎幸臨盖
　　　所以重風化之先務示倡道於青衿逮我皇上
　　　寶位初履承帝命之方凝懐永圖於慎始側席
　　　以思賢毎宵衣而求理考先后之令圖將次第
　　　而修舉御文華而延訪進輔臣而咨汝僉曰教
　　　為治本賢為國基求賢在於豫飬宣教在於隆
　　　儒維太學之穆清當神都之北隅固賢士之所
　　　闗亦彛訓之所儲欲勸學而造士將舎此其焉
　　　如帝曰俞哉乃降徳音考禮書飭玉駕張金輿
　　　命列缺而清道走豐隆而先驅鳯旌蔽日龍旂
　　　拂雲副車翼翼從騎紛紛和鸞動地以蹌鏘天
　　　香載路而絪緼翠華逶迤於康衢六龍蜿蜒於
　　　橋門遂登元堂啟丹扄禮
　　先聖瞻遺靈陳爼豆羞粢盛萬舞翕赩八音鏗鍧
　　　陋太牢之簡略躬下拜之精誠蓋所以崇百王
　　　之軌範表百世之儀型若乃周旋太室釋奠既
　　　畢爰御左个於焉少息然後明養老之義講乞
　　　言之術於是進三老登五更醬酳饋筐筐承祝
　　　哽噎於前後奉几杖於公卿親執經而問道求
　　　示我之周行斯時也考鼖鼓鏗華鐘撫清瑟吹
　　　和笙咏南山賡鹿鳴俊乂趨蹌而悦懌烝黎觀
　　　徳以歡欣有一儒生歴階而升載歌聖徳作為
　　　頌聲歌曰穆穆我后臨萬邦兮勤勤圖治先綱
　　　常兮蕩蕩文教沛遐方兮皇猷帝範超虞唐兮
　　　又歌曰翼翼成均萃羣英兮勉勉我皇躬作興
　　　兮濟濟多士邦之楨兮千秋萬嵗皇心寧兮歌
　　　誦既竟皇乃嘉徳知衆志之既孚識士風之丕
　　　應遂回鑾而入紫清開明堂以觀太平之盛(同/上)
　　　臨雍賦　　　　　　　　　　許　國
　　　天牖民之孔易寵君師於四方厥綏猷其維后
　　　洽時夏而陳常於我明之十葉戢干戈而矢徳
　　　建首善自神京中四方而作則惟聖皇之嗣服
　　　紹列祖而崇文席乆道之遺化徽五典而作新
　　　既建極以敷錫復隆樹其風聲嵗初元之丁夘
　　　月載紀乎王春皇諏吉而釋奠應天地之文明
　　　於是宗伯草儀金吾除道青衿望幸喜色相告
　　　天子乃服皮弁乗玉輿駕翠蚪驂文螭鏗和鸞
　　　之鳴樹日月之旂虎賁後翼龍驤前驅都民擁
　　　道而夾觀紛總總其承暉司成悉率六館髦士
　　　公卿世胄逺藩侍子舉踵喁喁望風迎拜聆警
　　　蹕之嚴聲睇棽離之華蓋從簮笏以周旋間俎
　　　豆而萃縩烝烝皇皇躋躋蹌蹌北靣肅揖祇謁
　　素王㦸門動色芹藻薦芳霓旌羽葆容與登堂五
　　　更三老饋珍酳觴博士横經鱗次雁行天顔穆
　　　穆衿珮鏘鏘燦如星麗照若春𤾉於論鼓鐘於
　　　樂宫牆環橋門而觀聼者以億萬計莫不舉手
　　　加額祝皇夀以無疆猗歟休哉昔在三五重道
　　　崇儒粤我祖宗文教緝熙喜曠典之復覯見從
　　　官之威儀章縫增氣自上作之忭舞敬應風行
　　　化馳始自畿甸達於四陲朱崖鐡勒負笈如歸
　　　譬彼設的射者競趨卑漢帝與唐宗空拜老而
　　　增舎猗璧水之湯湯照鸞旂之于邁俊乂咸造
　　　謨訓遹新僉曰休哉天子作人鉅禮告竣綸音
　　　申勵六龍旋軫千騎迴斾遵輦道以言復垂衣
　　　裳而致治迄四時之弦誦挹五雲之瑞氣家禮
　　　樂而户詩書掞烟霞而偃烽燧抽毫作賦光於
　　　萬禩辭曰璧流縈迴環宫牆兮棫樸敷文育羣
　　　良兮翠華蒞止師道光兮肅雍展謁黄幄張兮
　　　聖有謨訓炳琳琅兮昭回雲漢為天章兮青衿
　　　咸奮佩無疆兮載戢載櫜肆陳常兮沛然徳教
　　　軼陶唐兮(同/上)
欽定國子監志卷五十八
欽定四庫全書
欽定國子監志卷五十九
　　藝文三
　　論著
　　　太學祀典考序　　　　　　　彭定求
　　國家建興學校王祀
　　夫子崇徳報功萬世無窮而淵源衍續舉夫羽翼
　　　經傳股肱大道者皆得與於見知聞知之列侑
　　　享光榮是以道統炳如日星學術炯於龜鑑固
　　　所稱六合同風九州共貫者然太學者四方之
　　　標準也王化之行自近者始辟廱典禮累朝崇
　　　重微獨楹桷樽俎軒懸佾舞之屬節文度數煌
　　　煌明備有非郡國之所埒即几筵之登降名號
　　　之異同遞經損益載在令典而四方猶未及周
　　　知志古學禮之士能不講明而究晰之歟仰惟
聖天子稽古右文欽崇
　　先師表章絶學俾四海萬年知所法程臣下幸際
　　　其時躬履其地夙夜祇承懼無以導揚萬一惟
　　　是顧瞻宫牆駿奔俎豆儼乎如接其人凜乎如
　　　親其範庶幾仰高景行之義而竊慮戛戛乎其
　　　難之也張君璿官典簿恂恂莊莊守職惟謹灌
　　　將祼獻之餘不獨循故事奉文書而已以祀典
　　　定於太學未有著為成書垂示藝林者因自
　　先師以下遞及四配十哲先賢先儒按序臚陳綴
　　　集羣言裒輯􁁷蹟詳而有徵賾而有紀從此遐
　　　方近域得識
　　聖朝化行首善禮制尊崇之盛且千載上下作述
　　　相承其所以正心修身牖民範俗者可以指掌
　　　而知披籍而在則凡為聖賢之徒臨之在上質
　　　之在旁宜何如其感發而興起也嗚呼今使志
　　　古學禮者盡如是亦誠足嘉尚矣哉余故於是
　　　書樂觀其成焉
　　　石鼓文跋　　　　　　　　　朱彛尊
　　　石鼓籀文雖與大篆小異然離鐘鼎欵識未逺
　　　其為三代之物信矣而諸家或疑之馬子卿至謂
　　　宇文周所刻誠傖父之言也十鼓向闕其一
　　　皇祐間始得之歐陽永叔見之最早文存四百
　　　六十五字爾薛尚功則云歲月深逺缺蝕殆盡
　　　今欵識所載乃得之前人刻石者方之永叔僅
　　　多二字胡世將資古紹志録云所見者先世藏
　　　本在集古之前僅益九字至潘愜山作音訓時
　　　止存三百八十有六字而已楊用修謂從李賓
　　　之所得唐人拓本多至七百有二字又言及見
　　　東坡之本人多惑焉愚攷第三鼓潘氏音訓有
　　　􁮃衆既簡句古文苑脫􁮃字有衆字用修不取
　　　易以六師二字第四鼓潘本有四馬其冩六轡
　　　□驁句驁上脱一字古文苑本驁作重文用修
　　　亦不取易以六轡沃若第五鼓霝雨上古文苑
　　　有□□二字薛氏施氏本則有天字用修亦不
　　　取増我來自東四字夫車攻狩於東故云駕言
　　　徂東東有甫草若岐陽在鎬京之西豈得云我
　　　來自東乎至於第六鼓因民間窪以為臼其上
　　　漫漶以諸鼓騐之毎行多者七字少者六字此
　　　鼓行僅四字上皆缺二三字用修每行增一字
　　　强之成文又如第七鼓用修增益徒御嘽嘽會
　　　同有繹或羣或友悉率左右以燕天子咸與小
　　　雅同文不知鼓文每行字有定數難以增益尢
　　　有異者鼓有□文郭氏云恐是臭字古老反大
　　　白澤也用修遂以惡獸白澤入正文中其亦欺
　　　人甚矣攷賓之石鼓歌中云家藏舊本出梨棗
　　　楮墨輕虚不盈握拾殘補缺能幾何以一㳙埃
　　　禆海嶽夫以歐陽薛胡諸家所見止四百餘字
　　　若賓之本有七百餘字拾殘補缺亦已多矣賓
　　　之不應為是言也子瞻之詩曰韓公好古生已
　　　遲我今况又百年後强㝷偏旁推㸃畫時得一
　　　二遺八九糢糊半已似瘢胝詰曲猶能辨跟肘
　　　子由和之有云形骸偃蹇任苔蘚文字皴剥因
　　　風雨字形漫汗隨石缺蒼蛇生角龍折股夫用
　　　修之本既得自賓之傳自子瞻是子瞻克見其
　　　全子由亦得縱觀於子瞻子由又不應為是言
　　　也杜子美詩有曰陳倉石鼓久已訛韋蘇州詩
　　　有曰風雨缺譌苔蘚澀而韓吏部歌曰公從何
　　　處得紙本毫髪盡備無差訛又曰年深豈免有
　　　缺畫則石鼓在唐時已無全文故吏部見張生
　　　之紙本以為難得也吳立夫詩亦云岐右石鼓
　　　天下觀駱駝載歸石盡爛夫以唐宋元人未見
　　　其全者用修獨得見之此陸文裕亦不敢信由
　　　石鼓而推之用修他所考證吾亦不能已於疑
　　　無惑乎陳晦伯有正楊一編矣
　　　監本蘭亭跋　　　　　　　　朱彛尊
　　　書至右軍入聖右軍書至蘭亭而變化無方後
　　　人評品以定武本為最歐陽率更所臨也流𫝊
　　　有玉有石有棠梨板字有濶行有斵損有肥有
　　　痩有始肥終痩各本不同相傳石晉廣運中契
　　　丹輦歸棄之中道而榮次新言宋定國使金云
　　　在中京中京遼之南京金海陵改為中都即燕
　　　京也吾鄉沈先輩虎臣撰野獲編云萬厯乙酉
　　　丙戌間北雍治地得禊帖行欵肥痩與定武本
　　　畧同識者疑是廣運所棄石時長洲韓公存良
　　　官國子祭酒拓數百本遺友朋合之次新所述
　　　或即薛氏摹勒未可定耳
　　　石鼓記　　　　　　　　　　成　徳
　　　予每過成均徘徊石鼓間輒竦然起敬曰此三
　　　代法物之僅存者逺方儒生或未多見身在
　　輦轂時時摩挲其下豈非至幸惜其至唐始顯而
　　　遂至疑議之紛紛也元和志云石鼔在鳳翔府
　　　天興縣南二十里其數盈十蓋紀周宣王田於
　　　岐陽之事而字用大篆則史籀之所為作也自
　　　貞觀中蘇勉始誌其事而虞永興褚河南歐陽
　　　率更李嗣真張懷瓘韋蘇州韓昌黎諸公並稱
　　　其古妙無異議者迨歐陽文忠則疑自周宣至
　　　宋垂二千年理難獨存夫岣嶁之字岳麓之碑
　　　年代更逺尚在人間此不足疑一也程大昌則
　　　疑為成王之物因左傳成有岐陽之蒐而宣王
　　　未必逺狩豐西今蒐岐遺鼓既無經𫝊明文而
　　　帝王轍迹可西可東此不足疑二字至温彦威
　　　馬定國劉仁本皆疑為後周文帝所作蓋因史
　　　大統十一年西狩岐陽之故爾按古來能書如
　　　斯氷邕瑗無不著名豈有能書若此而不名乎
　　　况其詞尤非後周人口語韋李虞褚歐陽近在
　　　唐初亦不遽爾昧昧此不足疑三也至鄭夾漈
　　　王順伯皆疑五季之後鼓亡其一雖經補入未
　　　知真偽然向傳師早有跋云數内第十鼓不類
　　　訪之民間得一鼔字半缺者較騐甚真乃易置
　　　以足其數此不足疑四也鄭復疑靖康之變未
　　　知何在王復疑世傳北去棄之濟河嘗攷虞伯
　　　生嘗有記云金人徙鼓而北藏於王宣撫宅迨
　　　集言於時宰乃得移置國學此不足疑五也予
　　　是以斷然從元和志之說而并以幸其俱存無
　　　偽焉嘗歎三代文字經秦火後至數千百年雖
　　　尊彛鼎敦之器出於山巖屋壁隴畝墟墓之間
　　　苟有款識文字學者尚當寳惜而稽考之况石
　　　鼓為帝王之文列膠庠之内豈僅如一器一物
　　　供耳目奇異之玩者哉謹記其由來以告夫世
　　　之嗜古者
　　　祭酒司業題名記　　　　　　俞正健
　　國家設學首重成均蓋化民成俗道莫先於此也
　　　欽惟
世祖章皇帝尊崇儒術定鼎之初
親臨講學我
皇上右文重道
御極之八載即
躬幸辟雍又
製訓飭士子文立碑太學雲漢天章作人壽考存神過
　　　化文治極隆時諸長貳於斯者率皆一代碩儒
　　　文章彬郁道德温醇故或入掌絲綸或出居方
　　　岳或鳳沼揚芳或鴻逵高漸數十年來麟麟炳
　　　炳照耀後先某等菲材承乏兹任喜遭異數永
　　　念
恩榮謹輯
　　國朝來兩廂姓名勒諸貞石以垂永久雖然名以
　　　官𫝊官以人重吾輩膺斯職者果克仰體
聖天子育材至意正已率屬宏敷教化庶幾無忝師儒
　　　則名與官真堪不朽如或徒以官傳也後之覩
　　　斯石者稱斯人也其謂之何哉是則可警也已
　　　石鼓音訓跋　　　　　　　　李周望
　　　石鼓文本末諸家辨論甚詳唐貞觀以來蘇朂
　　　李嗣真張懷瓘竇䝉竇臮徐浩咸以為史籀手
　　　跡虞世南歐陽詢褚遂良皆有墨妙之稱杜甫
　　　八分小篆歌序歴代書亦厠之倉頡李斯之間
　　　韋應物石鼓歌云周宣大獵兮岐之陽刻石表
　　　功兮煒煌煌又云飛湍委蛇相糾錯乃是宣王
　　　之臣史籀作韓愈歌周綱陵遲四海沸宣王奮
　　　起揮天戈蒐於岐陽騁雄俊萬里禽獸皆遮羅
　　　鐫功勒成告萬世鑿石作鼓隳嵯峨梅堯臣呈
　　　祭酒吳公詩石鼓作自周宣王宣王發憤狩岐
　　　陽蘇軾詩舊聞石鼓今見之文字鬱律蛟龍走
　　　憶昔周宣歌鴻雁當時史籀變蝌蚪之數子皆
　　　好古名賢其言必有攷據朱子詩傳遺說曰石
　　　鼓有說成王時又有説宣王時然其辭有似車
　　　攻甫田恐是宣王時未可知由是觀之則石鼓
　　　為宣王獵碣史籀書迹無疑也始棄陳倉野中
　　　韓愈為博士時請祭酒以數槖駝輿至太學不
　　　果鄭餘慶遷之鳳翔文廟中經五代亂復散失
　　　司馬池知鳳翔輦至府學門廡下以木櫺䕶之
　　　而亡其一蓋散失後民有穴其中以臼者即今
　　　第六鼓也皇祐四年向傳師求得之十鼓乃足
　　　大觀中自鳳翔徙汴京徽宗以金填刻文初置
　　　辟雍後入保和殿靖康末金人輦至燕京剔取
　　　其金而置之王宣撫宅宅後即大興府學元大
　　　德十一年虞集為大都教授於泥土草萊中洗
　　　刷扶植皇慶元年集為助敎言於時宰置今太
　　　學大成門内左右各五為磚壇承之又為疎櫺
　　　扄鐍之三代金石遺文惟此而已
　　　崇實振雅二軒壁記　　　　　李周望
　　　往予備員成均為司業方期振興文教修舉廢
　　　墜未期月遷翰林院侍講以去迨視學三楚事
　　　竣還
　　朝復拜祭酒之
命自甲午迄今屢膺教育人材之職異數有加其何以
　　　勝任而無負乎夫京師為首善要地師儒之官
　　　海内圭表典禮於是乎成賢才於是乎出而教
　　　習貢監諸生之執經請業者旅進旅退曾無憩
　　　息之所非所以居業也季試月考風雨寒暑授
　　　簡操筆未及卒業惴惴焉以禁城鎻鑰為憂非
　　　所以敬事也乃於彛倫堂後東廂左右構二楹
　　　焉其東軒曰崇實其西軒曰振雅明牕暖室筆
　　　牀茶竈几席簾幕之屬纎悉畢具諸生較藝角
　　　勝優游嘯咏思夫實則袪名雅則逺俗研精覃
　　　慮一以古人為準的而不屑屑於凡近則尋丈
　　　之地不為無補焉又懼人雜而事稠也更廣葺
　　　官舎而鼎新之使諸師分曹勤事庶幾各共厥
　　　職無相凌奪之意也昔宋儒胡翼之教授湖州
　　　設經義治事二齋俾之分居其中專心肄業其
　　　才皆可為世用後居太學其徒益衆太學不能
　　　容取旁官舎處之元儒許文正為祭酒亦大葺
　　　學舎令其子弟處各齋為之長儒教大興予何
　　　能方駕前賢惟是遭逢
　　右文之世
聖天子垂意辟雍樂育多士一時同官精白乃心協恭
　　　共濟予與諸生析疑訂義朝斯夕斯慶大化之
　　　有成也詎非承乏之幸歟若夫遵守規則久而
　　　弗替或加式廓焉則不能無望於後之君子
　　　國學禮樂錄序　　　　　　　李周望
　　　成均典樂之職禮教之地也昉自虞廷其風尚
　　　矣周備四代之樂王畿之内號為辟廱蓋以明
　　　首善之義與鄉學不同秦火以後學校淪廢漢
　　　至元狩始議建於董生䇿中元成之世弟子增
　　　衆光武重興大學親臨講論立十四博士以授
　　　五經明帝習射養老章帝大㑹諸儒一時虎觀
　　　横經彬彬稱盛晉武雅尚儒術以賈馬鄭杜伏
　　　孔王何之徒分立八家儒學命張華劉實領之
　　　太常咸寧後乃立國子學以教貴游子弟東晉
　　　士夫習尚莊老流及六朝南北興廢無常至隋
　　　開皇國子寺始不𨽻於太常唐則六學皆歸國
　　　子宋增三館而學規之善莫或過於胡瑗焉三
　　　齋雜儀肇元許衡六堂考課沿明永樂日久漸
　　　弛僅屬空文
　皇朝定鼎京師振興文教
世祖章皇帝視學釋奠百廢俱張我
皇上生知好古重道崇儒
御極之初即
臨雍講學隆禮
　　先師超越百代
特製訓飭士子文立碑造就加意勸懲時際雍熙禮明
　　　樂備久道化成更修輯諸經闡晰性理辨别律
　　　吕審定元音集道統之大成作君師之極範近
　　　復升祔名儒増襲博士凡所以光輝俎豆鼓舞
　　　人材之典無所不至猗歟休哉士生金聲玉振
　　　之世獲漸菁莪棫樸之風良厚幸矣余自甲午
　　　承乏司業旋陞侍講即奉
命校士全楚日與諸生撤幃講業務趨醇古以應昌期
　　　役竣復膺司成重任受
恩汪渥報稱無由爰與方山謝公氷競共矢月吉宏宣
聖訓督課惟勤而諸生文風亦日新月盛雖然
　　國家儲賢養士豈徒以文章華國潤色鴻業云爾
　　　哉要求實行以資大用也余惟古之教士自小
　　　學以至大學既已身通六藝尤必陶養性情以
　　　為修齊治平之本春秋教以禮樂冬夏教以詩
　　　書入德有方修道有序興詩立禮成樂次第較
　　　然不可易也大史公適魯觀
　　孔子廟堂車服禮器諸生以時習禮其家乃故事
　　　之可證者况國學賢關人材淵藪士列橋門之
　　　下而不辨禮儀樂奏之詳典祀損益之故又何
　　　以自立於儒雅之林備異日
　　廟堂之選乎爰采志統諸書薙其繁冗少為編次
　　　録成一書以示諸生俾知國學禮樂所在斯須
　　　不可去身亟宜研窮義理考核名實禮以謹其
　　　節樂以發其和庶幾由博而約以漸臻乎希聖
　　　希賢之域仰承
聖天子夀考作人之化行且比隆周室逺接虞廷漢唐
　　　以後曷足道哉是為序
　　　進士題名碑録序　　　　　　李周望
　　　科目用人由來舊矣周禮大司徒以鄉三物教
　　　萬民而賓興之又曰三年大比考其德行道藝
　　　獻賢能之書於王王拜受之登於天府誠慎之
　　　也誠重之也其人才則惟出於鄉國二學鄉學
　　　掌於鄉大夫而用之在大司徒國學掌於大樂
　　　正而用之在大司馬鄉士曰選士升於國曰造
　　　士大司馬所辨論則曰進士此三物賓興之典
　　　也漢世去古未逺舉士之制有三賢良孝廉博
　　　士弟子後世科目歲貢所由昉也隋大業時專
　　　以文辭試士曰進士唐用三科十九目其由學
　　　館者曰生徒由州縣者曰鄉貢皆升於有司而
　　　進退之其天子自詔者曰制舉所以待非常之
　　　才無常科也科目唐制亶其然乎天授初武后
　　　䇿貢士於洛城殿殿試昉於此宋進士諸科秋
　　　取解冬集禮部春考試合格者放榜於尚書省
　　　開寳六年殿試貢士遂為永制八年始分三甲
　　　熙寧貢舉新法罷詩賦專經義建炎以來兼用
　　　經義詩賦分作兩科元仁宗立經書取士法八
　　　月鄉試二月會試皆三場首場四書二經一二
　　　場詔誥賦表内科一道三場時務䇿一道書義
　　　用朱子章句集註而㫁以已意發明限三百字
　　　分左右榜䝉古色目為右漢人南人為左明洪
　　　武四年辛亥太祖始䇿問㑹試中式者於奉天
　　　殿賜一甲三人進士及第賜二甲進士出身賜
　　　三甲同進士出身以次授官十八年乙丑授一
　　　甲三人修撰編修俱入翰林使二三甲進士觀
　　　政於諸司其在翰林承勅監等衙門者曰庶吉
　　　士至永樂二年甲申選二十九人為庶吉士在
　　　文淵閣讀書後惟翰林院有庶吉士其以及第
　　　第一人為狀元第二人榜眼第三人探花則仿
　　　宋制而是時士大夫又通以二三甲第一為𫝊
　　　臚其會試第一者曰會元鄉試第一者曰解元
　　　鄉試以子午夘酉年會試以辰戌丑未年後雖
　　　條例數更其大綱固不易也
　　聖朝定鼎京師聲教訖於四海
世祖章皇帝裁定科舉法制大備我
皇上道隆徳盛夀考作人鼓舞振興不遺餘力而且範
　　　之以
聖學教之以
帝文久道化成與天同照以故得士之盛直躋唐宋元
　　　明而上之躒漢嫓周無與讓也太學題名碑記
　　　元僅有存者明代石刻隨缺旋補
　　本朝自順治丙戌至康熙戊戌凡二十有八科惟
　　　壬辰乙未分滿漢二榜各三鼎甲及二甲三甲
　　　自後歴科仍合為一榜未嘗分也士既釋褐登
　　朝則必題名於學師師濟濟接踵彚征取士至
　　今日而極盛無以加矣我
皇上御極以來揭榜已二十有一次後更不知凡幾非
　　　算數所能測也猗歟休哉
　　聖世樂育之英材遍列於槐棘大僚前二三十年
　　　間
先帝之舊臣參錯在位迨於
　　今日無一非對䇿敭言於我
皇之清問者矣或一門之内祖孫父子兄弟相繼而登
　　　膴仕或異姓之交師長𫝊其子弟層累以降源
　　　逺未分而並登華貴者更不可勝數也設入成
　　　均遊橋門所見穹碑林立莫不摩挲指顧曰某
　　　某以徳行傳某某以功業顯某某以文章詞翰
　　　稱奎壁光華先後輝映豈非千載之勝覽哉余
　　　夙稟庭訓繼蹟科目承乏司成濫登宫尹不敢
　　　忘䇿名所自謹録
　　國朝歴科題名碑姓氏為初集俟次第增益使多
　　　士觀感踴躍咸知我
皇教澤深厚文治郅隆以垂示無窮而元明舊碑之在
　　　辟雍者并附録之備考鏡焉是為序
　　　國學禮樂録序　　　　　　　謝履忠
　　　考成周教士之制鄉學有六藝太學有四術六
　　　藝者禮樂射御書數也四術者禮樂詩書也雖
　　　教之詳畧不同皆以禮樂為先務至於敦和别
　　　宜化民成俗動四氣之和以著萬物之理則禮
　　　樂明備天地官矣禮樂之為用大矣哉顧歴代
　　　制作互有損益其存而可考者獨萃於國學我
皇上聰明聖哲久道化成希天之學日新崇正之功大
　　　闡廣勵學宫超越前古士生其時莫不沐浴元
　　　化涵泳聖涯况乎領師儒之官持教育之柄其
　　　為感激思奮而潤色鴻猷誠有不能自已者矣
　　　大司成李南屏先生嘗為國子司業又典三楚
　　　學政日以訓士為孜孜今之復領成均也穆然
　　　深念曰時教必有正業孰有大於禮樂者乎於
　　　是殫心研慮纂為國學禮樂録一書明
　　先師之統系揚
御製之褒崇綱領昭然矣序世家列𫝊所以濬禮樂之
　　　源詳祀典述經志繪圖譜陳儀注所以備禮樂
　　　之事附以石鼓音訓見三代之軌物而岐陽之
　　　狩亦禮也綴以題名碑記則皆奉行禮樂之人
　　　也蓋先生之為是書也採擇廣咨訪切辨正嚴
　　　序次確即謭陋如予通懷商搉析疑訂誤至再
　　　至三娓娓不倦於是見先生虚公之衷不僅用
　　　之掄才造士而陶淑人心之雅意方且通億載
　　　而為津也余於先生為後進鉛槧之間無能為
　　　役適以戊戌春後先受事六館規條詳加釐正
　　　至於剔弊屏浮除囂振雅予於先生去私見持
　　　大公毋激毋隨共盟此心同勷厥職兩年以來
　　　人知重廉恥習禮讓士亦相敦以實行而不騖
　　　聲華皆先生維挽之力而予與有榮焉然則是
　　　書之成足以範士心興民行敬承
聖天子中和之徳以溥斯世於仁夀之域而凡有志於
　　　禮樂者由此悉其源流而探其本末其所禆益
　　　豈止一時一人而已哉是為序
　　　石鼓文鈔序　　　　　　　　孫岳頒
　　　蓋聞六書初肇始變蟲魚八法相生未離蝌蚪
　　　篆籀開自史游實著金鍼之奥冊書定於許慎
　　　式垂玉尺之文載在鐘彛𫝊乎金石斯則伏羲
　　　創卦之歲即有成書神禹鑄鼎之年非無古畫
　　　藏諸汲冢不委殘灰列彼明堂猶存舊物者矣
　　　自昔岐陽薄伐閱武于田姬室中興成功告廟
　　　爰鑿石以作鼓遂鐫筆而播詞車攻馬同懋紀
　　　行狩之盛建旄設旐侈陳獲醜之多圭璧於焉
　　　會朝玁狁因之作貢龍文螭篆備典核以盡神
　　　斗錯星盤肆縱横而極勢文詞則申甫而下書
　　　法則李斯以前既已珍比和鈞非徒玩同琬琰
　　　洎乎祚移洛鎬西京之俎豆淪胥燄起咸陽東
　　　魯之詩書焚棄蕢桴土鼓盡沒寒烟郜鼎商盤
　　　半歸茂草譬之磬沈泗水奚來大吕之音劍躍
　　　延津欲化干將之質縱稱神物共付刼塵而况
　　　陵谷無憑興亡遞禪秦皇戰壘金鏃徒遺漢主
　　　離宫珠盤還碎年年荆棘不少銅駝處處荒陵
　　　頗多玉盎於是星移物換石爛溟枯鳥跡終埋
　　　龜文盡蝕張華望氣漫識龍泉柯萼登山還逢
　　　石篆始從陳倉之野得此蟲凋蘚剥之餘亟遷
　　　清廟之中置於左鐘右虡之列龍蛇糾錯自創
　　　一家甲乙斑斕僅存九數猶幸夜光終還乎合
　　　浦連城不碎於秦庭信有鬼神之呵競為符璽
　　　之守迨夫大觀紀歲再徙汴河天子臨雍仍登
　　　璧水苔㾗駁落藉金質以為相風骨嶙峋比銀
　　　鈎而加陗無何塵飛遼海馬牧中原㸑下焦桐
　　　半填溝壑廟中欹器頓委坵墟駝載於市駿臺
　　　前僅剥黄金一篋沉淪於躍龍池畔誰捫緑字
　　　千言嗣是碣石開宫燕山作室摉羅鴻寳無煩
　　　博士之上書䕶惜殊珍願聽成均以從事虚廊
　　　素壁同藏柱下之遺荒碣殘碑並映斗間之氣
　　　以迄
　　聖朝應運定鼎燕山
皇上乗乾舞干堯陛盂銘几誡備采掖庭河圖洛書日
　　　陳講幄旌旗出獵長楊細栁之郊玉帛來同黥
　　　面文身之國宜其崇兹法物嫓彼宫懸詰曲龍
　　　章配六堂之鐘鼓蒼凉鳥䇿照四庫之典墳自
　　　古已然於今為烈嗟乎日銷月鑠徒留黒闥之
　　　名地老天荒孰辨赤文之字淵源可溯猶餘愈
　　　軾詩篇意格難尋豈有鍾王墨本雖復桓榮稽
　　　古已遺斷簡之什三束晳補亡遑輯殘編於一
　　　二然而見中郎之鳥篆則傳觀咸訝其精覩安
　　　道之雞碑則好事羣驚其妙糢糊隻字尚抵千
　　　緡滅沒雙鈎還聞二雅非慿闡繹曷恃揣摩爰
　　　有髙陽才子䢴水名流獵志墨池走衞瓘一臺
　　　之譽弋情碧篆習中正八體之書薤葉韭花兼
　　　工刻畫爛銅破玉不廢雕鏤躡屩擔囊仿士衡
　　　之入洛攜琴載筆效司馬之遊梁偶客金臺閒
　　　尋石鼓摩挲蒼緑疑為脈望之留捫摸丹青無
　　　復金躔之聚因而剜苔剔蘚漸捜蒼頡之踪補
　　　缺拾殘直煉女媧之石得字三百以外歴年二
　　　千有奇亥豕交訛既精剖析魯魚同異必慎參
　　　稽假以三冬彚為一卷懸之都市駕吕覽之春
　　　秋播厥洛陽並太沖之詞賦陸龜䝉之小名片
　　　録未足比其宏通李萬卿之說苑一編奚能方
　　　其淹洽遺文可讀長為鳳閣之奇書古學斯傳
　　　永識龍鱗之初體
　　　太學十詠序　　　　　　　　黄叔琳
　　　古者典學教胄子教以直温寛簡變化其氣質
　　　即導以歌詩言志涵養其性情蓋温柔敦厚之
　　　㫖流連諷詠可以陶淑身心而播諸清廟明堂
　　　遂以鼓吹休明表章風化信乎詩之為教綦重
　　　而斆學者之所宜先也錢塘王先生分教諸生
　　　於太學授受餘閒倡為十詠三舎生翕然賡和
　　　成帙蓋人文所聚其英華之氣必有所憑而發
　　　以鳴其盛而宣其豫望古遙集觸景興懷既原
　　　夫教胄言志之義又足以導揚盛美則勿謂斯
　　　編無關於
　　國家文治也門人邵子屺雲攜以就正於予予迴
　　　憶貳長成均已四十餘年橋門蒼翠石鼓嵯峨
　　　讀諸詩直依然昨日耳邇來棫樸菁莪蒸蒸日
　　　盛諸生更從王先生涵泳優游勉其未至而進
　　　於古行且聽歌鐘鼓篋揚風扢雅而觀教化之
　　　成矣
　　　(謹案大學十詠一曰周宣石鼔二曰元代老槐/三曰柏庭翠蔭四曰石井甘泉五曰兩序書聲)
　　　(六曰六堂燈火七曰長廊步雨八曰射圃歸鴉/九曰輦道月明十曰橋門雪霽學正王雲廷所)
　　　(撰共五言律詩十首一時和者有陳憲祖等十/四人集刻為一卷)
　　　續刻進士題名碑録序　　　　孫嘉淦
皇上御極之八年歲在庚戌㑹試廣額至四百名余既
　　　奉
命為副考官而兼職司成因得觀諸進士釋褐於太學
　　　尋循例刋題名碑樹於橋門外甚盛典也考唐
　　　進士自神龍以來杏園宴後皆於慈恩寺塔題
　　　名他時有將相者則朱書其下宋世進士諸科
　　　放榜後綴行期集列叙名氏鄉貫三代書之謂
　　　之小録俱未鋟諸石也明自永樂二年命工部
　　　建進士題名碑於南京國子監十三年會試天
　　　下貢士於北京登科考謂是年即命立石國子
　　　監然今無有有之自宣徳五年林震榜始
　　本朝自順治丙戌迄今豐碑林立繼此者三年一
　　　增人才之盛不可紀極是豈徒備故事示觀美
　　　已哉夫士生
　　聖世貴能有所樹立以垂不朽耳題名一碑將使
　　　歴年久逺而睹其姓氏以考其德行事功文章
　　　之實賢不賢之蹟一一可指數焉是勸懲由此
　　　興法戒由此備也顧碑石既多不能家拓而存
　　　之蔚州宗伯李渭湄先輩為國子祭酒時爰彚
　　　録諸碑而鏤之板凡若干卷迄今十有餘年士
　　　風日益遒上人文日益衆多於是庚戌諸子謀
　　　所以繼李公之志者而問叙於余余曰是可使
　　　天下後世之出是途者循名責實思自樹立以
　　　無負
　　國家興賢育才之盛心也爰樂為之書其縁起如
　　　此
　　　進士題名碑録序　　　　　宗室德沛
　　　夫學以從政臨事始不茍執古制名於後能永
　　　傳故詩稱濟濟多士文王以寧書以君為元首
　　　臣為股肱蓋一體相需而後成也沛少嗜讀書
　　　不為章句學遨遊於六經諸史之間垂老䇿名
　　　輒懼不能臨事
　天子以沛尚讀儒書以少宰而兼祭酒且
　命教習庶常則成均翰苑皆所執也何敢讓焉考太
　　　學進士題名録倡於蔚州李公逮庚戌續刻則
　　　合河孫公序之今乙丑諸子又補刻近科所闕
　　　敬録
世宗憲皇帝上諭一道冠之端若康熙己未乾隆丙辰
　　　兩科博學鴻詞姓氏咸依次編載又得明貢舉
　　　志於錢塘王孫芸家遂增入洪武乙丑戊辰辛
　　　未甲戌丁丑建文庚辰永樂甲申丙戌甲辰凡
　　　九科而自有科目之制甲榜於斯乃備蓋前録
　　　所無也沛時方纂修國子監志覈題名碑見存
　　　橋門外者元三碑為
　　本朝吳祭酒苑於
　　啟聖祠土中得者明七十六碑始永樂十八年李
　　　騏榜訖崇禎十六年楊廷鑑榜或謂始於宣德
　　　五年林震榜殆誤也其缺者惟萬厯八年崇禎
　　　十年兩碑耳
　　國朝三十九碑始順治三年傅以漸榜以至今錢
　　　維城榜往見日下舊聞及他刻皆舛誤難據於
　　　是依各碑行列詮次分編監志第九卷可覽焉
　　　今復續刻是録録與碑相為羽翼俾科名與載
　　　籍傳述無窮然蹟其人或臧或否或湮沒而無
　　　可稱豈天使為之哉蓋其自為之耳今之君子
　　　列是籍者當思風生虎變非徒奮起於一時而
　　　所自樹立於身之前後者是在内外匪懈以媚
　一人俾繼起諸君無可指其名以為口實其殆庶幾
　　　嗚呼是本也良可畏哉良可畏哉
　　　從祀考　　　　　　　　　　沈徳潛
　　　禮云始立學者釋奠於先聖先師釋者曰先聖
　　　謂如周公
　　孔子也先師謂凡先代明書之師也唐武徳中以
　　　周公為先聖
　　孔子配享貞觀二年用天子禮樂祀周公於武王
　　　廟而升
　　孔子為先聖顏子配之二十年詔以左邱明等三
　　　十二人(左邱明卜子夏公羊髙穀梁赤伏勝髙/堂生戴聖毛萇孔安國劉向鄭衆杜子)
　　　(春馬融盧植鄭元服䖍賈逵/何休王肅王弼杜預范寗)配享
　　孔子廟堂凡以報其傳注之功所謂代用其書垂
　　　於國胄者也開元八年以四科弟子閔子騫等
　　　列享二十二賢之上而其他七十子之徒俱得
　　　從祀曾參大孝坐於十哲之次重其徳也宋元
　　　豐七年始進荀况揚雄韓愈三人說者謂祀三
　　　人者為王安石配享王雱從祀地也政和三年
　　　封王安石為舒王配享殿上王雱在諸賢之次
　　　欽宗時從楊時請即行罷黜後并黜荀揚二人
　　　寳慶三年進朱子一人淳祐元年祀周子惇頤
　　　程子顥程子頤張子載四人景定二年祀張子
　　　栻吕子祖謙二人咸淳三年更升顔曾思孟之
　　　配而進邵雍司馬光二人元文宗時進董仲舒
　　　一人明成化三年祀胡安國蔡沈陳澔三人嘉
　　　靖九年進歐陽修一人而黜戴聖以下十有三
　　　人(戴聖劉向馬融賈逵何休王肅王/弼杜預鄭衆盧植鄭元服䖍范寗)後更進陸
　　　九淵一人後更進元儒許衡一人而明儒薛瑄
　　　胡居仁王守仁陳獻章亦並從祀我朝
聖祖皇帝以朱子有功四書章句及易本義詩傳等書
　　　躋十哲之次而進范仲淹一人位歐陽修右
聖皇濬哲非議禮諸儒所能見及者也竊按唐武徳以
　　　後歴代所定從祀俱為平允惟明嘉靖時聽張
　　　璁議黜戴聖諸人實有未安蓋經學遭秦火以
　　　後散亡藏匿不絶如綫諸儒抱遺經於灰燼之
　　　餘箋疏注釋轉相授受以待宋儒之興專門名
　　　家各有所長此雖品行未純亦不得而廢之而
　　　况十三人中馬融敗行而外即何休范寗之徒
　　　亦無多闕失者耶則貞觀之制不宜盡改也抑
　　　又思自漢以來表章經學未經從祀者授易如
　　　田何授詩如申培授書如大小歐陽授春秋如
　　　胡母生傳魯論如夏侯勝傳孝經如長孫氏俱
　　　應增祀而唐儒如孔穎達顔師古王恭之徒注
　　　疏羣經功與漢儒相埒今擇其行之無闕者亦
　　　宜並祀抑又思卜子夏既列十哲之中則先儒
　　　二十二人已缺其一而六典國子祭酒司業條
　　　仍稱二十二賢於數不符相應改正酌而行之
　　　不傷於濫不隣於苛增吾道之光正經學之𫝊
　　　是在為禮官者
　　論著附
　　　元
　　　國子學
　　先師廟碑　　　　　　　　　　程鉅夫
　　　皇慶二年春皇帝若曰我元繼百聖之統建萬
　　　民之極誕受厥命作之君師世祖混一區宇亟
　　　修文教成宗建廟學武宗追尊
　　孔子所以崇化育材也朕纂丕圖監前人成憲期
　　　底於治可樹碑於廟詞臣文之臣鉅夫拜手稽
　　　首奉詔言曰臣聞邃古之初惟民生厚風氣漸
　　　靡聖人憂之越有庠序校學之制天下之治胥
　　　此出焉中統二年以儒臣許衡為國子祭酒選
　　　朝臣子弟充弟子員至元四年作都城畫地宫
　　　城之東為廟學基二十四年備置監學官元貞
　　　元年詔立
　　先聖廟久未集大徳三年春丞相臣哈喇哈斯逹
　　　爾罕大懼無以祇徳意乃身任之飭五材鳩衆
　　　工責成工部郎中臣賈馴心計指授晨夕匪懈
　　　工師用勸十年秋廟成謀樹國子學御史臺臣
　　　復以為請制可至大元年冬學成廟度地頃之
　　　半殿四阿崇尺六十有五廣倍之深視崇之尺
　　　加十焉配享有位從祀有列重門脩廊齋廬庖
　　　庫為楹四百七十有八學在廟西地遜於廟者
　　　十之二中國子監東西六館自堂徂門環列鱗
　　　比通敎養之區為間百六十有七制加
　　孔子大成之號祠以太牢贊釋奠雅樂江南復户
　　　四十𨽻之春秋二祀先期必命大臣攝事皇帝
　　　御極陞先儒周敦頤程顥程頤司馬光張載邵
　　　雍朱熹張栻吕祖謙許衡從祀選弟子員三百
　　　進庶民子弟之俊秀相觀而善業精行成者歲
　　　舉從政又詔天下三歲一大比興賢能於是崇
　　　宇陞陛陳器服冕
　　聖師巍然如在其上敎有業息有居親師樂友諸
　　　生各安其學咸曰大哉天子之仁至哉相臣之
　　　賢工曹之勤其知政治之本原矣臣竊謂天地
　　　至神非風雨霜露罔成其功斯道至大非聖君
　　　賢相罔致其化人性至善非詩書禮樂罔就其
　　　器列聖相承謂天下可以武定不可以武治所
　　　以尊
　　夫子建辟雍復科舉誠欲人人被服儒行為天下
　　　國家用耳然則黎民於變時雍顧不在兹乎於
　　　戲隆哉臣鉅夫謹拜手稽首而獻頌曰皇元受
　　　命誕惟作京以撫萬邦既訖武功載修文教登
　　　其俊良於穆
　　宣聖垂範罔極道尊而彰曰爾胄子弗典於學曷
　　　風四方學以聚之廩之餼之日就月將大徳嗣
　　　服迺建
　　孔廟迺經辟雍考制程材審時相宜遹成厥功辟
　　　雍洋洋冕服皇皇羣士景從聖道既明渙號既
　　　加我皇御天執中之道軌物牖民翼翼乾乾帝
　　　學益宏庶和惟和我化用宣躋祀儒師賓興羣
　　　材丕紹厥先相古盛時訏謨逺猷罔不由賢天
　　　錫皇祖神聖文武以有萬國威何不加令何不
　　　行何求不獲惟學是務惟材是育下民允迪越
　　　厥左右咸有一徳以匡乃辟維帝時憲惟臣克
　　　念濟濟茂碩禮明樂備永作神主播頌無斁(雪/樓)
　　　(集/)
　　　賈侯修廟學序　　　　　　　吳　澄
　　　世祖皇帝既一天下作京師於大興府之北其
　　　祖社朝市之位經緯塗軌之制宏規逺謀前代
　　　所未有也至元二十四年設國子學命立
　　孔子廟暨順徳忠獻王哈喇哈斯相成宗始克繼
　　　先志成其事而工部郎中賈侯董其役廟在東
　　　北緯塗之南北東經塗之東殿四阿崇十有七
　　　仭南北五尋東西十筵者三左右翼之廣亦如
　　　之衡達於兩廡兩廡自北而南七十步中門崇
　　　九仭有四尺脩半之廣十有一步門東門西之
　　　廡各廣五十有二步外門左右為齋宿之室以
　　　間計各七殿而廡廡而門外至於外門内至於
　　　厨庫凡四百七十八楹肇謀於大徳三年之春
　　　訖功於大徳十年之秋於時設官教國子已二
　　　十年矣寄寓官舎不正其名丞相以為未稱興崇
　　　文教之實也乃營國學於廟之西中之堂為
　　　監前以公聚後以燕處旁有東西舎夾之東西
　　　各一堂以居博士東堂之東西堂之西有室東
　　　室之東西室之西有庫庫之前為六館東西嚮
　　　以居弟子員一館七室助教居中以莅之館南
　　　而東而西為兩塾以屬於門屋四周通百間踰
　　　年而成不獨
　　聖師之宫巍然為天下之極而首善之學亦偉然
　　　聳天下之望逺邇來觀靡不驚駭歎美其高壯
　　　宏敞蓋微丞相其孰能贊聖天子之徳意而微
　　　賈侯亦孰能闡彰賢宰相之盛心哉侯之董役
　　　也晨夕督視不避風雨寒暑措置分畫一一心
　　　計指授工師莫能為焉陞本部侍郎又陞本部
　　　尚書出領他處營造事身雖在外心未能忘廟
　　　學也至大二年還朝拜户部尚書首詣廟學環
　　　匝瞻顧如其家然嗚呼世之居官者大率簿書期
　　　㑹刀筆筐篋是務知政治之有原名教之可
　　　宗者幾何人哉人咸以為迂而侯拳拳汲汲惟
　　　恐或後蓋其資識卓矣候少時為憲府屬憲長
　　　誣其副柄國者仇正直欲置之死數十人皆將
　　　連坐證左迫於拷掠悉附和以成其誣侯與在
　　　數中獨守正不阿狥淹繫三載卒不變移受誣
　　　者藉是得脫自户部尚書而參議省事也會有
　　　羅織之獄侯議詳讞大忤時宰幾與同罪賴救
　　　解以免嗚呼侯之為人如此宜其於聖道儒術
　　　深有契也非資識之過人而能之乎侯每以范
　　　文正期國學諸生澄聞而媿輒面赤汗下夫文
　　　正之為文正無他亦曰先天下之憂而憂後天
　　　下之樂而樂耳嗚呼安得人人不負侯之所期
　　　者哉侯名馴字致道濟南鄒平人將歸其鄉故
　　　著侯之所以有績於廟學者為頌至大四年三
　　　月朔國子監丞吳澄序詩曰於赫皇元澤彌八
　　　埏翼翼京師風化攸先
　　孔道昌明千古日月帝曰廟之以對光烈顯允龎
　　　臣欽輔神孫祖訓是承往聖是遵相謂而馴而
　　　職而職乃基乃搆乃墁乃甓侯祇相言弗懈以
　　　䖍新宫巍巍有倬其騫宫牆之西學宫爰作我
　　　宏爾居爾懋爾學爾士來遊四方具瞻爾則匪
　　　遙像貌肅嚴恂恂賈侯克敦克敏孰挫其廉孰
　　　混其畛一正不阿百折不回族斯糾紛剸之恢
　　　恢廟學之崇天子之徳丞相之功賈侯之力(草/廬)
　　　(文/集)
　　　崇文閣碑　　　　　　　　　吳　澄
　　　國朝以神武定天下我世祖皇帝以武之不可
　　　偏尚也廣延四方耆碩之彦與共謀議遂能禆
　　　贊皇猷修舉百度文治浸浸興焉中統間命儒
　　　臣敎胄子至元中備監學官成宗皇帝光紹祖
　　　烈相臣哈喇哈斯欽承上意作
　　孔子廟於京師御史臺言胄子之敎寄寓官舎隘
　　　陋非宜奏請
　　孔廟之西營建國子監學以御史府所貯公帑充
　　　其費迨至仁宗皇帝文治日隆僉謂監學櫝藏
　　　經書宜得重屋以庋有㫖復令臺臣辦集其事
　　　乃於監學之北構架書閣閣四阿檐三重度以
　　　工師之引其崇四丈有一尺南北之深六尋有
　　　奇東西之廣倍差其深延祐四年夏經始六年
　　　冬績成材木瓦甓諸物之直工役飲食之費一
　　　皆出御史府雄偉壯麗煥然增監學之輝名其
　　　閣曰崇文英宗皇帝講行典禮賁飾大平文治
　　　極盛矣臺臣請勒石崇文閣下用紀告成之歲
　　　月制命詞臣撰文臣澄次當執筆今上皇帝丕
　　　纂聖緒動遵世祖成憲於崇儒重道惓惓也㤗
　　　定元年春誕降俞㫖國子監立碑如䑓臣所奏
　　　臣澄謹録所撰文以進臣聞若古有訓戡定禍
　　　亂曰武經緯天地曰文武之與文各適所用然
　　　戡定禍亂用於一時而已經緯天地則亘古亘
　　　今不可無也何也日月星辰天之文也山川草
　　　木地之文也人文與天地相為經緯則亦與天
　　　地相為長久而可一日無也哉我世祖匆匆用
　　　武日不暇給而汲汲崇文惟恐或後此其髙識
　　　深慮度越百王宏規逺範垂示後世以為聖子
　　　神孫法程夫豈常人所能測知蓋創業之初非
　　　武無以弭亂守成之後非文無以致治武猶毒
　　　藥之治病病除即止文猶五穀之養生無時可
　　　無也有文治之君必有文治之臣文治之臣茍
　　　非敎習之有素彼亦惘然孰知文之所以為文
　　　者故建學以興文敎暢文風涵育其人將與人
　　　主共治也斯文也内而修身齊家外而治國平
　　　天下言動之儀倫紀之序事物理義之則禮樂
　　　刑政之具凡燦然相接煥然可述皆文也古聖
　　　賢用世之文載在方䇿不考古人之所以用世
　　　不知今日之所以為世用者然則聖朝之崇文
　　　豈虚為是名也哉閣之所庋古聖賢之文也立
　　　之師使之以是而敎設弟子員使之以是而學
　　　敎之而成學之而能則游居監學者濟濟然彬
　　　彬然人人閑於言動之儀詧乎倫紀之叙博通
　　　乎事物理義之則詳究乎禮樂刑政之具他日
　　　輔翊吾君躋一世文治於堯舜三代之盛由此
　　　其選也夫如是其可謂不負聖天子崇文之明
　　　命休徳已若夫不能潛心方冊真有得於古聖
　　　賢之所謂文而涉獵乎淺末炫耀乎葩華曾是
　　　以為文乎上之所崇下之所以為世用者蓋不
　　　在此(同/上)
　　　國子學告揭大成新匾文　　　吳　澄
　　　維京師立
　　先聖廟既落成之二年今天子嗣位乃加封大成
　　　之號恭惟
　　先聖道徳髙厚與天地參為萬世帝者師聖君賢
　　　相於位號廟祠務致崇極以風四方廟之堂曰
　　　大成之殿廟之門曰大成之門雖因前代之舊
　　　然大成二字實今天子所賜匾以斯名施之於
　　　今尤為宜稱日吉辰良爰揭新匾於殿之前門
　　　之外俾尊慕
　　先聖入其門升其堂者得所瞻仰焉謹以潔牲醴
　　　齊用申䖍告(同/上)
　　　國子監後圃賞梨花樂府序　　虞　集
　　　至大庚戌之仲春大成殿登歌樂成時雨適至
　　　我司業先生樂雅樂之復古顧甘澤之及時於
　　　是乎賦喜雨之詩推本歸功於成均之和迺三
　　　月辛巳國子監後圃梨花盛開先生率僚吏席
　　　林亭之上尊有醴盤有蔬肴胾雜陳勸酬交錯
　　　飲且半命能琴者作古操一闋禽鳥翔舞雲風
　　　低徊先生於是歌木蘭之引以寓斯文之至樂
　　　而詠聖澤之無窮也明日僚友酌酒而賡之又
　　　明日諸生之長酌酒而賡之氣和詞暢洋洋乎
　　　盛哉虞集起言曰古之敎者必以樂故感其心
　　　也深而成其德也易命大夫者猶與之登髙賦
　　　詩而觀其能否兹事不聞久矣今吾師友僚佐
　　　乃得以講誦之暇從容咏歌庶幾乎樂而不淫
　　　者亦成均之義也命弟子輯録為卷以貽諸好
　　　事者可覽觀焉(道園學/古録)
　　　崇文閣上梁文　　　　　　　蒲道源
　　　我瞻四方京師為首善之地若稽三代國學乃
　　　宣化之原皇帝發政施仁仰繩祖武右文尚徳
　　　創設儒科政府揚休期大猷之是闡中臺集議
　　　懼缺典之未興以為教胄子既有成均尊聖經
　　　可無傑閣欽承上㫖大發積緡官不科需用咸
　　　資於素畫農無妨作役盡募以閒民朝士程功
　　　梓人奏伎前瞻離位後鎮坎宫雲漢昭回菁莪
　　　樂育圜橋門之冠帶藏闕里之詩書擇吉旦而
　　　舉虹梁協衆誠而修燕賀伏願上梁之後朝廷
　　　清謐禮樂興行洋洋藹絃誦之音濟濟登茹連
　　　之士(本/集)
　　　國子監營繕官舎記　　　　　陳　旅
　　　至順三年春南陽富珠哩先生以集賢直學士
　　　兼國子祭酒監有隙地在居賢坊大徳中有司
　　　議以建學餘力築屋以舎師儒不果也明年五
　　　月以中統楮泉二萬餘緡筮吉日籌工度費除
　　　地東北畫為四區區各立屋五間中三間為居
　　　室旁兩間為肅官具饔之所宅之門以東西門
　　　之衖以南北衖北距通衢立大門衖南羨餘壤
　　　可藝蔬東浚井西置屋居𨽻者使掌大門之管
　　　以贏資治舊宅二區之在坊中者其西圯甚易
　　　敗桷腐菼補以新瓦而塈塗之旁起屋如北坊
　　　之制東宅西偏作室像舟可居琴書東南作見
　　　賓之室曰賓庵七月經始九月成(安雅/堂集)
　　　明
　　　進士題名記　　　　　　　　楊　榮
　　　永樂辛丑實皇上正大統之二十年先是上巡
　　　狩北京營建都邑至是告成春正月元日乃御
　　　奉天殿受朝萬國來同景命惟新而是歲適當
　　　會試貢士之期領鄉薦而萃京師者三千人禮
　　　部拔其尤者二百二人三月朢日上臨軒䇿試
　　　越二日以曾鶴齡為第一劉矩次之裴綸又㳄
　　　之賜進士及第餘賜進士出身有差掲黄榜於
　　　長安門外公卿大夫暨士庶人咸謂都邑肇建
　　　而人才彚進如此夫豈偶然哉莫不懽忻鼓舞
　　　以為目覩盛事誠曠世之嘉遇也有司復進題
　　　名於國子監上命臣榮為記臣惟昔周之武王
　　　遷都於鎬講學行禮以宣敎化以作新人才而
　　　其子孫傳緒至於永久蓋啟之者有其道也方
　　　今都邑告成之日聖天子諮詢治道登進賢良
　　　以隆文明之運迓千萬載之太平斯世斯人亦
　　　何幸歟諸君子遭際明時題名於太學太學賢
　　　才天下公論所自有其名宜有其實以副之詩
　　　曰古之人無斁譽髦斯士皇上之盛徳也又曰
　　　濟濟多士文王以寧是尚有望於諸君子其勉
　　　之哉臣榮謹記(兩京/類稿)
　　　(謹案明進士題名往往命閣臣作記亦有不撰/記者即題名篆額之下今舊碑有記者凡五十)
　　　(四通命意大率相同無甚闋考證故不具録存/此以例其餘)
　　　國子監題名記　　　　　　　張　業
　　　職教太學者總之以祭酒貳之以司業弼之以
　　　監丞分之以博士助敎學正學録而典簿典籍
　　　掌饌則有司事也國朝自永樂中建兹太學官
　　　者非一人久而將泯其名氏乃成化丙戌秋河
　　　東邢公自翰林出為祭酒興廢舉墜昉刻示其
　　　名氏於石司業安成張業記之曰國家以賢才
　　　為元氣賢才盛則盛賢才衰則衰太學者賢才
　　　所由以盛衰者也果孰使而為之耶豈氣運之
　　　不齊人性之不一哉係於師道之賢否耳使為
　　　師者誠如古之太學所以敎人者先盡之已而
　　　後推以敎人又如學記所謂知敎之所由興廢
　　　道而弗牽强而弗抑開而弗達長善而救其失
　　　以是樂育天下之英才坐春風化時雨成徳達
　　　材相與薰陶於語言文字之外鼓舞於鳶飛魚
　　　躍之真則賢才之盛為何如也若乃老無所憲
　　　言不乞假模不模範不範蔑敎誨之本末計利
　　　禄之厚薄以是為納垢藏疾之所則朝廷將焉
　　　用之豈但為賢才之蠧已哉興言及此而不動
　　　心而内愧者何人也耶由今溯之自漢而下歴
　　　千餘載官太學者不可勝紀然祭酒如韓昌黎
　　　楊龜山許魯齋者幾人司業如孔憲公楊諫議
　　　吳草廬者幾人他官如胡安定孫泰山者幾人
　　　其垂芳青史足以激厲後世而挽迴頺波者良
　　　可慕也我朝官於是者其間固有立師道如韓
　　　楊諸君子者矣至為賢才之蠧而有愧於諸君
　　　子者亦豈少哉嗚呼後之視今猶今之視昔誠
　　　哉是言也自時厥後吾黨識此者其相與懲戒
　　　之哉(碑/文)
　　　書國學羣書殘編後　　　　　何喬新
　　　元有天下垂百年頗崇儒雅經籍之版藏於國
　　　子監者甚富天兵入燕百司安堵經籍庋置如
　　　故無毁棄者宣徳以來典守者不以為意蟲䑕
　　　蛀齧之餘膳奴監𨽻或竊以宿火殘脱磨滅百
　　　僅一二者存焉然其存者字畫既妙刻手亦精
　　　非今書坊鹵莽之比雖殘章㫁簡使人把玩不
　　　忍釋手今大司成京口費公惜其可寳而不完
　　　也乃模印裝禠共為一帙間以遺予予閱之如
　　　夏小正考儀禮逸經江文通文集皆今世所不
　　　傳者又其字偏傍多用古法精緻可愛因題其
　　　目曰國學羣書殘編時出而覽之亦足以佐嗜
　　　古之癖昔人有得漆簡者寳而藏之此編豈
　　　徒漆簡之比哉迺書以示後之人(何喬新/文集)
　　　新立祭酒公館記　　　　　　林　瀚
　　　自昔祭酒無公館先後任是官者皆僦屋以居
　　　宏治三年冬予以春坊諭徳拜命涖任亦就征
　　　南將軍黔國公第居焉歲入白金八兩以為常
　　　越五載甲寅秋乃以日膳之資積於公帑者百
　　　三十五兩購
　　文廟第三巷郎雄指揮舊宅一區謀之司業安成
　　　劉公震委監丞林大猷經營其事復專令掌饌
　　　王永董其役撤舊而新之增以第二重三間逮
　　　落成計所費與所購之直等焉明年乙夘冬再
　　　建第五重三間又明年丙辰秋復建門樓二間
　　　所用視前購之直又等焉以間計二十有六深
　　　可二十丈許廣則前狹而後張東西界以垣前
　　　一槐則戊午春予手植東石橋亦是春給工五
　　　兩修焉予始遷而居公卿大夫多載酒落之曰
　　　盛哉此舉前所未有也己未秋余轉吏部侍郎
　　　庚申夏進南京吏部尚書當辭
　　聖廟之任司業黄公珣方署太學印章命典籍徐
　　　英請記其事遂撮是館之始末用夀諸石俾後
　　　賢踵居者或遇敝漏則出膳資修葺以待後賢
　　　不必計所費而責償後賢又以此而待夫後賢
　　　則斯館當與廟學同存矣庸記此以起後賢之
　　　思(林瀚/文集)
　　　跋吏部舉薦謝祭酒咨文　　　吳　寛
　　　台南謝方石先生在宏治初以翰林侍講擢南
　　　京國子祭酒一時以為得人未幾先生移疾去
　　　屏跡山中著書自樂絶意仕進而言者以先生
　　　學行純正宜表率當世薦章交上上深納之然
　　　不欲煩以吏事也前三年會祭酒缺吏部遂以
　　　先生擬上而先生具疏再辭不獲命始勉就道
　　　既至諸生皆以為得師而士大夫則賀朝廷之
　　　得賢也方先生起用時吏部有咨文三通其弟
　　　業從之來取其詞剪帖成卷持以相示寛覽之
　　　非特見先生之賢又以見下之見賢能舉上之
　　　得賢能用而式克欽承之意又於大臣見之嗚
　　　呼何其盛哉其謂之咨文者文移之體云爾初
　　　通有寛押字蓋寛時佐吏部也(匏庵/集)
　　　成均觀善録序　　　　　　　湛若水
　　　成均觀善録録觀善也曷為乎録觀善也記曰
　　　相觀而善之謂摩夫物不獨成成不獨善二物
　　　相摩然後至精至善者出焉夫物則亦有然者
　　　矣而况於人乎而况於為君子者乎甘泉子曰
　　　以吾觀於成均堂班之制以相習而知王道之
　　　易易也昔者帝王之世比屋可封人人有君子
　　　之行非其性成之也其習則然也比閭族黨之
　　　相習習而成之於變化也故變化之道自士習
　　　之風始矣夫成均之制有堂焉有班焉堂相觀
　　　於堂也班相觀於班也班相觀於堂堂相觀於
　　　師也而先王徳行道藝之敎成矣是以録之觀
　　　有八善焉出入觀其善相友也徳業觀其善相
　　　師也作事觀其善相法也容止觀其善相觀也
　　　進退觀其善相度也過失觀其善相規也氣質
　　　觀其善相薰陶也徳性觀其善相涵養也予故
　　　曰録之觀有八善焉此之謂也匪直八善已也
　　　觀善之録有四益焉有名有氏有祖考有籍貫
　　　焉曰何居退則觀其養焉仕則觀其行焉世則
　　　觀其顯揚焉居則觀其鄉里焉毋以退而索居
　　　離羣而所養之不今若也毋以仕而怠事盜貨
　　　而行之不今若也毋以弛於立身行道而遺父母
　　　羞辱玷斯録之世芳也毋以貨敗官他日不齒
　　　於其鄉里而忝斯録之籍貫也諸生行八善兼
　　　四益然則斯録者蓋相觀相厲以入於至善之
　　　歸聖賢之域者也六堂諸生仕藻等詣甘泉子
　　　請書於録之首簡甘泉子曰嘻諸生其共勉之
　　　予夙有所試矣(甘泉/集)
　　　重修祭酒公館記　　　　　　　張　衮
　　　予自遷官太學舎旁有一宅蕪穢不治吏告予
　　　曰此祭酒公館也棟橈壁壞不可居矣予造觀
　　　焉壁間碑記前南京吏部尚書諡文安三山林
　　　公所撰公在宏治庚戌嘗為祭酒正已率物敎
　　　行化浹太學至今諷誦之堂乃公所别建非所
　　　居之舎也公記未嘗及此嘉靖甲午公子少司
　　　空廷㭿嘗一葺之未幾而堂以不守易壞予因
　　　謀諸司業王公同祖曰文安故迹聲望累朝教
　　　化所從以出可使棄弗治已乎於是召匠計庸
　　　審材闢土請於司空以舉事飭修太學之餘錢
　　　若干緡佐之甃基累址撤故從新肇工壬寅夏
　　　五月己亥訖於秋七月乙夘凡三閱月有奇重
　　　軒閎宇堅甓良材黝堊煥若加於舊觀前為門
　　　三楹繚以周垣堂之後為亭一座霤四角中虚
　　　而外厰賓客有位游息有所今所增飾也予嘗
　　　聞之髙明燕憩之具君子資焉皆足以發聪明
　　　而助内省宋儒張伯玉亦曰先王之敎化欲人
　　　易入也創物揆制郁乎聲名文采之盛先以聳
　　　觀其耳目然後清發其神明之府庶幾不勞而
　　　有功由是觀之堂構之葺與否若於敎化宜不
　　　甚急而政體所關意向所指予猶不敢或後况
　　　其所當先勉者乎堂既成羣公來歌來游舉酒
　　　落之予退而與諸生揖讓其中仰前人之遺矩
　　　風範若存而考徳辨業求不墜於聖人之道以
　　　思所謂髙明者則斯堂也亦有以警於予矣是
　　　役也大司空西蜀甘公為霖實興起之董其事
　　　以底於成者營繕郎中周君如砥也爰刻詞於
　　　石置諸右壁與林公碑記並傳云(明太/學志)
　　　國子監祭酒司業題名記　　　孫應鼇
　　　我太祖平元亂即於歲乙巳建國子學暨成祖
　　　定鼎北平南國子仍舊制弗革乃改北平學為
　　　國子監首命大學士胡公儼自内閣出領監事
　　　其崇厥任如此成化丙戌河東邢公讓列前人
　　　名氏俾有考凡監丞以下俱附入歲久石既盈
　　　隆慶丁夘鍾陵萬公浩又為碑續䥴嘉靖以來
　　　名氏石又盈於是謀諸新城沈公復戒工礱石
　　　裒二碑所載祭酒胡公儼始司業自趙公季通
　　　始補其遺正其訛彚稡二碑咸虚左方以俟來
　　　哲監丞以下官繁人夥不能盡紀故不與鐫告
　　　成予因再三覽鏡之凡諸長貳於斯間有聲光
　　　泯閼者不論迺如或以道徳聞或以節義著或
　　　以文章顯或以勲業楙彬彬然前修達軌實多
　　　其人皆予之願學未能者抑何盛也蓋是官之
　　　重久矣國家興治以人造人以師師得則得人
　　　人得則得治古今一揆未有能易粤稽人才最
　　　盛無踰唐虞亦無踰成周觀虞書司徒以五典
　　　敷敎典樂兼以四徳敎胄子周禮師氏以三徳
　　　三行敎國子保氏養國子以道敎之六藝六儀
　　　其立敎之慎如此則為之師必得其人可知也
　　　當是時成徳吉士彰且有常至百僚庶位如思
　　　齋所謂譽髦斯士成人小子莫不有徳有造其
　　　人才之盛如此則治化可知也肆我太祖諄切
　　　命國子師正心實學崇徳重義檢身飭行率屬
　　　訓士不專於文詞記誦成祖申諭師範務先正
　　　已講學漸磨以養心淑身斯其㫖與成周何異
　　　一時俊乂超軼前代有繇然矣顧邇年士習(缺/)
　　　多靡薄儻􁍒不逮疇昔自予代匱來仰稽成憲
　　　毎廢格而不張俯察羣情率玩愒而難振即欲
　　　稍(缺/)　令期有以廣厲之恐本之則無終不克
　　　宣序化條(缺/)　　職辦頃皇上幸臨詔官師諸
　　　生體行六經毖勔斆學屬望(缺/)　　　　原翊
　　　贊文明之治甚篤風聲攸樹敬應自不(缺/)
　　　　　莫能對揚休命誠願嗣至之大雅君子紬
　　　繹徳意率育英才共惇尚根實還二祖時作養
　　　之舊遹追虞周則予雖以不肖厠名兹石竊亦
　　　與有寵光矣(碑/文)
　　　國子監奉㫖刋十三經注疏先進孝經跋
　　　　　　　　　　　　　　　　陶望齡
　　　維天子懋學晞聖垂意於經術詔臣等校繙十
　　　三經注疏重刻之辟雍孝經最先竣謹頓首進
　　　御而䝉鄙謬為言附諸後曰昔
　　孔子贊易刪詩書定春秋禮樂其閎者綱提政事
　　　考稽風謠釐舉名分極命於儀物等殺而精者
　　　苞陰陽之紀通神明之奥博大微渺至矣然猶
　　　退而托諸述者而後世尊經者由
　　孔子亦未嘗名之曰
　　孔子之經也其係
　　孔子言斷然以經號者惟是書而已夫生而能之
　　　不詔而人喻焉此天下至邇甚易者也其博大
　　　微渺者
　　夫子既附之刪述而取夫邇且易者自名其書聖
　　　人之所謂道其可識也上下異操逺近不同等
　　　故或有韋素之懿行而帝王同之者其以天子
　　　撫有四海之隆貴而術不必有加於士庶人則
　　　天之明因地之利至徳備焉又何其博大而微
　　　渺哉書言君陳惟孝友于兄弟克施于政而漢
　　　儒楊雄亦云孝莫大於寧親寧親莫大于寧神
　　　寧神莫大於得四海之懽心蓋施庭内而謂之
　　　政浹四表而謂之孝非二端也天子既以敦崇
　　　色養又身帥之正令為父子兄弟足垂萬世法
　　　於以寧兩宫懽四表所稱一人有慶兆民賴之
　　　者何以加於兹則今日刻經意也(歇庵/集)
　　　兩雍議　　　　　　　　　　　湯來賀
　　　程子曰治天下以得人才正風俗為本太學者人
　　　才之所由造而風俗之所由成也國朝舊制舉
　　　人貢士必入監肄業大司成率其屬月課而教
　　　導之肄業十年然後許其入官猶慮其弗嫻
　　　吏治也於考職之先又撥各衙門歴事數月勤
　　　習政事然後咨送銓部量才定職較之臨軒䇿
　　　士其法更詳詎非制之盡善者乎乃世人視為
　　　故事茍且塞責舉人入北雍者以白鏹七兩給
　　　與長班令之按期報名而肄業之規可以盡廢
　　　矣至謁選時又用數金而撥歴俱免嗚呼司成
　　　及各部其位與權不可謂不尊矣乃聽一長班
　　　之指使天下之可歎有甚於此者乎舊冬特奉
　　　有明綸舉人必入監肄業又許南北就近此大
　　　釐積弊真為聖朝之舉可以造士而維風矣愚
　　　生即遵㫖遄行初見雍中禮貌嚴肅躍然懽忭
　　　以為可以進徳也乃與月課者三所試者文焉
　　　而已司成接見諸士所議者亦文焉而已課文
　　　兼出小題課後數日列榜髙下若生童就郡縣
　　　試嗚呼何其小也夫八股之業童而習之何益
　　　於蒼生何禆於實用而煩司成之講究乎且舉
　　　人既以七藝獲售豈不能八股而猶待雍課乎
　　　大司成之造士如斯而已乎蓋數百年來積習
　　　相沿一時難以遽變耳今皇上特隆曠典諸士
　　　不憚跋涉逺者數千里近者亦數百里赴兹盛
　　　舉以為必講理學必籌經濟以備他年實用乃
　　　徒督課於八股斯已過矣且甫踰一月輸銀數
　　　兩即告假而歸仍習為故事矣不亦大負朝廷
　　　而輕當世之士哉夫治道莫先於敎化倘誠心
　　　力任未有不能行雖當積弛未有不可行者也
　　　昔程子為晉城令民有事至縣必告以孝悌忠
　　　信鄉必有校暇時親至召父老與之語兒童所
　　　讀書親為之正句讀張子為雲巖令以敦本善
　　　俗為先毎月吉具酒食召鄉人髙年㑹縣庭親
　　　勸酬之使人知養老事長之義朱子主同安簿
　　　兼領學事選邑秀民充弟子員訪求名士以為
　　　表率日與講說聖賢修已治人之道及差發南
　　　昌軍事數詣郡學與諸生質疑問難誨誘不倦
　　　其留心敎化何若斯之亟也他如陳襄之令仙
　　　居蔡襄之守泉州劉珙之知潭州皆以勸學興
　　　善為急務况司成之職專在敎人而可以自怠
　　　乎哉誠能專重徳行講求義理委曲敎導以化
　　　其氣質之偏而成其為有用之才則數十年後
　　　士風丕變而天下之賢才不可勝用矣然而未
　　　能者何哉悠忽不勤而委靡不振也記曰師嚴
　　　然後道尊又曰敎人必盡其誠使司成勿顧情
　　　面非父母果病及身負篤疾者不容告假即假
　　　歸者勒令速至而又殫精立誠以勤厥職日坐
　　　公堂與諸生講學不因寒暑而間所講經書之
　　　外必深繹性理及綱目通鑑而歸本於躬行必
　　　倣胡安定設經義治事二齋以勵實學間課以
　　　文亦必試論䇿試奏疏聽其盡力發揮而勿拘
　　　以成格則人才可得而知也又於雍中取其卓
　　　然實用者日加奬勵而特薦於朝廷以為諸士
　　　勸既勤親講又令諸生各攄所見以觀學術之
　　　淺深若能究心理學或具經濟異才者不拘資
　　　格必奬賞而薦拔之其有不在學宫而願來聽
　　　講者亦弗之禁如此則人才盛風俗美庶幾可
　　　不負皇上育才之盛心而天下之平可拱而俟
　　　之矣(内省齋/文集)
　
　
　
　
　
　
　
　
　
　
　
　
　
　
　
欽定國子監志卷五十九
欽定四庫全書
欽定國子監志卷六十
　　藝文四
　　詩賦
　　　初拜國子祭酒釋奠太學作　　王士禎
　　　雍雍禮樂地肅肅堂廡深皚皚素雪零鬱鬱青
　　　松隂堂上鐘虡懸壁中絲竹音末學愧承師撫
　　　躬實難任文學盛鄒魯流風感至今早入矍相
　　　圃夙侍緇帷林未能習禮器遂以玷華簪
　　聖朝敷文徳憬彼胥獻琛岧嶤白虎觀諸儒粲璆
　　　琳議郎悉承制更老多横襟低徊宫牆下如聽
　　　師襄琴
　　　丁香花詩(并序/)　　　　　　　謝履忠
　　　　太學東序相傳有丁香一株前明大司成龍
　　　　石許公復領成均因出為南京少宰感維今
　　　　昔對花寄興形之於詩自後同聲仰步者有
　　　　司成張水南司業王前峰諸公備鐫於石歴
　　　　世久逺詩石尚在詢其丁香遂不復識其處
　　　　矣夫萬物興替何常揚之則顯匿之則晦千
　　　　古靈區異境前人開之後人忽而不理歸於
　　　　煙飛雲滅者豈可勝道及今得睹斯石猶見
　　　　古人味其遺言惟恐墜地乃與大司成華西
　　　　坡李南屏司業登宣之諸先生探究是事循
　　　　圖相基重起室宇三間更植丁香數本時當
　　　　春莫花開素苞繁萼騰彩敷華自公之暇羣
　　　　賢濟濟撫景言懷曠如奥如致足樂也闡昔
　　　　聞而啟將來獨非流風相續之一機乎忠夙
　　　　窺翰墨之林兹以教導為業思步先達之清
　　　　塵冀増學宫之雅趣爰綜聖教序半截碑字
　　　　集為五言古詩并引其端以記日月
　　　謬典國子教宏道慙明時石室契前哲往跡勞
　　　夢思名花植幽境風月朗四垂遐哉歴百年獲
　　　覩翰墨遺懷賢引同志鑑古尋髙基排日剪荒
　　　穢庭宇曠東維非無衆卉麗丁香夙所期一朝
　　　復清觀心儀良在兹餐霞仙侣接問業諸生隨
　　　早春見苞茂還憑化雨滋勝事常不朽遊息端
　　　有資願言躡軌躅將使來者知
　　　石鼓歌　　　　　　　　　　陳廷敬
　　　石鼓歌者韓與蘇我今捉筆捋虎鬚蚍蜉撼樹
　　　何為乎推尋鳥跡閒自娛皇頡古愁凝斯須浮
　　　雲變化萬事徂斗宿下天羣靈趨羲娥掩苒焚
　　　劫餘陳倉之野纍纍俱髙穹如屋厚土鋪古物
　　　敢侮明神扶博士西顧空嗟吁偉哉餘慶亦一
　　　夫鳳翔廟置煩枝梧是時十鼓一鼓殊偽有作
　　　者其誰與傳師向氏何雅儒殷勤求訪鼓不孤
　　　辟雍保和皆埤汙大觀靖康尾畢逋東遷北徙
　　　鳳在笯王宣撫宅湮榛蕪虞集矯矯真吾徒羅
　　　列國子森津途安頓妥帖星當樞聖道無害兹
　　　無虞天作石鼓宣籀書歐陽雖疑理不誣獻襄
　　　宇文宣所奴寳玉詎可方碔砆嗚呼石鼓窮鎪
　　　鏤流浪豈憚馳與驅艱難歴盡形糢糊鱗甲剗
　　　落中不枯人生誰能汝鼓如時哉不遇生良虚
　　　我歌石鼔排鬱紆韓蘇歌後補所無
　　　古栢行　　　　　　　　　　吳　苑
　　夫子廟栢數十株托根自與尋常殊霜實時時垂
　　　玉琲風枝往往鳴笙竽含貞挺節亭亭竦儼如
　　　冠劍森相拱小者猶留十數圍交柯屈鐡煙濤
　　　湧一株參天勢更竒鬱蟠元氣何淋漓摩挲嵗
　　　月猶可識許公手植非𫝊疑蛟龍攫拏雷雨作
　　　黛色翻從半空落斑鱗㸃盡秋後霜百片青銅
　　　光灼爍新甫山頭樵徑封武侯祠堂碧草叢西
　　　川東魯逺莫致何由突兀撑晴空當年元儒推
　　　第一遺經辛苦窮編葺嘉樹栽培用意深周模
　　　孔楷千秋則至今偃蓋拂雲端雍容子弟趨盤
　　　桓豈徒材大資梁棟直欲香清集鳳鸞君不見
　　　上林崇臺千尺髙青棠赤椑皆凌霄若論嵗寒
　　　卓堅骨坐使萬木慚丰標雝池管領真遭際南
　　　榮歳嵗涵葱翠蒼軒櫺門映日寒素華璧水縈
　　　波細攀枝摘葉有所思六館三舍應爾師豫章
　　　七年人始知不然丹漆將安施
　　　石鼓歌　　　　　　　　　　吳　苑
　　　辟雍鐘鼓羅俊竒忝臨六館重皋比廟楹掃塵
　　　釋菜畢顧視石鼔環廡墀彭亨菌蠢數盈十刻
　　　畫文字符鼎彛文百二行字五百從甲至癸完
　　　無遺始終紀述漁狩事中載䇿命諸臣詞細文
　　　淺刻堅且好閱三千載光娥羲曽經缺齧受風
　　　雨豈用蟠負承鼇螭韋韓二蘇染大筆助流寳
　　　氣長赫曦周宣王時史籀作車攻吉日堪肩隨
　　　篇章排比類吉甫體源質古超相斯誰何小儒
　　　恣評駁不究根本多然疑先秦西魏駕空說嗤
　　　㸃欲使成瘢疵自來神物多𨼆見晚出往往千
　　　秋垂周官左氏右六籍夘金專門叢詆諆至今
　　　首冠甲乙庫儒生穮蓘如畬菑撫兹鼓質最龎
　　　厚琱琢山骨窮㕒厜雍城城南久托迹蛟鼉鸞
　　　鳳藏瓌姿辭嚴義密難諷讀句奇語重誰思維
　　　鴻生鉅學茫不識任春日炙秋風吹縱敲牧火
　　　礪牛角却免摹搨傷皮肌譬如深山石犖确歳
　　　月久逺無成虧文王紐在禹追蝕其豈屬屬聲
　　　音為自唐訖今始的皪日星雲漢光天逵髙駝
　　　巨艦凡四徙終然碁置
　　文宣祠百靈呵䕶神作合𫝊萬萬世遐無期方今
天子闡絶學玉函金版皆繙披詎惟瑰辭追雅頌直使
　　　鐡畫伴繇芝
　　黼帷丹扆多制作慶雲五色紛葳㽔黄支烏弋逺
　　　受吏海外來學航於兹峩峩髦士拂芹茆軌度
　　　肅整趨委蛇
聖謨文治四洋溢浩蕩匝匼無津涯講蒐前制載編牒
　　　或按周典揚戈麾威靈宣暢讋函夏秀弓彤矢
　　　斑陸離從臣才藝敢誇詡稽首拜獻成功詩天
　　　球琳琅刻金石潤色鴻業攀姚媯炳麟煌煒照
　　　六合卓然此事有職司研搜故實要參考名為
　　　石鼓良乖宜建康天發石三截暨禹岣嶁堪旁
　　　推石形似鼓制非鼓徇迹忘本差毫釐摩挲彷
　　　髴古人意定作閱武岐陽碑
　　　石鼓歌　　　　　　　　　　王　原
　　　我謁太學嵗丙寅九秋既雨天氣新廟貌肅穆
　　　迥絶塵右平左墄通堂陳㦸門森立髙嶙峋内
　　　塾十鼓碁布匀周宣垂今二千春三代法物希
　　　世珍文謨武烈墜復振烝民韓奕學士呻方叔
　　　召虎儕鳳麟尹氏仍氏詞絶倫大小二正存其
　　　醇大蒐岐陽韎韐親迺命譔列示無垠編詩不
　　　入昧所因翻幸虐燄逃暴秦陳倉滅没同泗淪
　　　李唐獲九竒不純其一刳中投杵頻皇祐得之
　　　田野民呵䕶浩刼宜鬼神鋄之黄金錯白銀金
　　　人剔取馳北輪宣撫宅廢薶管榛虞公請置功
　　　不泯朅來摩挲餘百廵史籀不作難考詢手畫
　　　生胝吟燥脣心重古器詞罔伸斑斑駁駁星向
　　　晨三百廿五龍蛻鱗九未全蝕亡一辛耳目荒
　　　忽雲雷屯鳥跡蝌蚪辨莫真蛟蟠鸞翥勢未馴
　　　韓蘇鉅公生不辰强尋難讀淚墮巾矧當愚䝉
　　　識如燐邈從天漢窺涯津麋鹿連連驂騝駪維
　　　鱮維鯉以栁緡約畧大義車攻鄰難以意解取
　　　笑嗔我聞彛鼎銘至仁武功勒銘則鼓錞合江
　　　鐘石紀禹禋厥制最古聖所循之罘詛楚焉與
　　　鈞麗牲沿俗羞彬彬崇尺有咫徑度逡銳上廣
　　　下妥帖蹲臼仰虚受鼓覆均圍圓質厚膚理皴
　　　緬懷上古風何淳封山禪亭空積薪大書特書
　　　摩貞珉髙陵􁰏陊邃谷湮其蹟盡逐雲煙湮惟
　　　聖有作無緇磷縱亡其器詞在紳授受箋釋窮
　　　白申况𫝊此鼓士響臻絶勝熹平觀經人怳與
　　　楊解揖讓賓幾忘渺末蟣蝨臣生逢□冀充介
　　　僎澘然後百六紀身
　　　讀王令貽石鼓歌追和子瞻韻　張尚瑗
　　　嗚呼古來人物顯晦不可常軼事難從訊遺叟
　　　掩抑千年忽昭掲蛟龍撝䕶五丁走魯宫魏冡
　　　竹素書祇今一一誦人口烟銷煤燼行復著何
　　　疑獵碣初唐後爾曰陳倉披草看十亡其一唯
　　　存九剜刮土荂拭苔繡琅琅炳若天星栁遂令
　　　流𫝊編好事周廟錞于甄墓斗韓公蘇公詩繼
　　　作淋漓大筆字運肘聚觀日多口日衆瘡痏彈
　　　射爭好莠由來名盛百毁生疑信喧騰供惡友
　　　此鼓自唐流至今子復生孫雛哺㝅立乎哀定
　　　指𨼆桓零編斷字皆蝌蚪就令餘慶偽手造已
　　　堪閱世稱耆耉何况宇文與嬴政羣言示吽一
　　　夫嗾
　　聖朝崇儒興禮樂峩峩泮璧新鬯卣虎觀還聞聚
　　　學徒鹿鳴曽説歌矇瞍十碣依然盡無恙靈文
　　　翕赩齊岣嶁圜橋受學肩相差古物摩挲手胝
　　　厚韋帶摳衣階下誰江表鯫生名氏某觀碑亦
　　　厠羣英後俯仰從前難希有司空解辨桐魚鼓
　　　中壘能知貳負杻搜求茫昧須博物奚懼墳羊
　　　與土狗所嗟歴劫仍至此劉蹶嬴顛視若偶邱
　　　墟已聴幾鵑聲輦載頻回萬牛首向使仍前尚
　　　淪汨牧兒蹴蹋蕘童掊直置金鐘大吕間陸離
　　　光彩人爭取自古成名在得地清水難同濁泥
　　　垢要之至寳不終棄自分球圖堪世守琉璃質
　　　脆櫧葉輕斯須悅目旋彫朽嗚呼君不見方召
　　　功勲樊尹才文字模粘石猶壽
　　　石鼓歌用蘇子瞻原韻和王令貽張宏蘧
　　　　　　　　　　　　　　　　宋　犖
　　　我髪未燥心好竒周宣獵碣詢遺叟執經曽為
　　　國子生屢肅衣冠㦸門走嶙峋驚覩石鼓文欲
　　　讀牴牾難上口累朝考究窘鉅公矧我生當千
　　　載後樸質輪囷列仍十古蹟剝蝕載維九臨池
　　　書學眇蟣蝨筋骨徒教誇顔栁嗒然對此喪所
　　　懷昂首髙天爛箕斗我車我馬辨不易畫肚移
　　　時動右肘繽紛光景浮雲敲𨽻楷俗書埽稂莠
　　　强尋邉旁鬱深衷乍測奥義呼良友卧度夘酉
　　　推索艱如趙武靈探鷇㝅憶昔中興蒐岐陽紀
　　　績銘功勒蝌蚪歌辭烜赫躋雅頌從臣撰述定
　　　耆耉或云嬴氏或字文異議相沿誰所嗾天留
　　　重器登成均壓倒犧尊與鬯卣趨蹌上舍勤俊
　　　髦想像歌工煩矇瞍金石刻畫蛟鼉盤聖作巋
　　　然並岣嶁朅來摩挲儼落星元氣淋漓蘚荂厚
　　　昌黎子瞻遞咏歎音訓豐碑表某某蹉跎三紀
　　　緬神物光怪羅胸詫希有厭親簿領謝文翰忍
　　　見庭除設械杻拓本寓目心一洗斯邈以還等
　　　瓦狗陳倉淪棄鳳翔遷日炙火燒存亦偶流𫝊
　　　奕􁨡位置妥蹲䲭排比齊其首臼窠曽憐任舂
　　　揄牧豎幾遭來擊掊縱經鄭重金玉􁒾播蕩戈
　　　鋋旋剔取嗟哉顯晦固有時至寳終難辱埃垢
　　　出之泥草獻清廟祭酒先生昭世守江右兩生
　　　韓蘇才鞭撻風騷若拉朽石鼓之歌欲和難應
　　　附此物千萬夀
　　　仲秋釋奠　　　　　　　　　湯右曽
　　　海甸同文日橋門釋奠時牲牢遵舊典肸蠁肅
　　　神儀道統三才合儒宗百世
　　師器猶存俎豆祀已重壇壝律應清商管齊先上
　　　戊期侵階開紫陛列仗擁黄麾韻欲流金石尊
　　　看潔象犧璆懸存虡業瑤篚薦堂基素壁留香
　　　久靈風卷幔遲僾如函丈接炳若日星垂醴酌
　　　思遺版車攻有舊碑槐隂當殿合松蓋拂雲欹
　　　仙草依幽砌文芹漾碧漪
　　清時修禮樂上相主盤􁙐調變勲方大精䖍意不
　　　疲丹楹浮翡翠碧瓦䕶琉璃瑞氣澄清靄祥光
　　　接曙曦淵源繼顔閔名徳重臯䕫璧水羣賢在
　　　蘭臺百籍披宗風𫝊絳帳家法守皋比吾道今
　　　安仰斯文總在兹青衿諸弟子聨袂獻新詩
　　　太學紀事十首　　　　　　　彭會淇
　　　　謁廟
　　　夙昔蓬山展拜䖍移官喜近
　　聖人前雍容導引羅衿佩親切趨承到几筵末學
　　　愧分新絳座儒臣榮溢舊青氊回思釋褐春風
　　　日叨被
恩光十七年
　　　　釋菜
　　　曈曨殿角啟朝暾月吉親
　　師古禮存肅若朝儀齊虎拜頒來法醖獻犧尊教
　　　先鼓篋歌鳴鹿潔薦溪毛效采蘩樺燭影搖羣
　　　吏散緑隂深鎖映朱垣
　　　　齋宿
　　　初擕襆被入西廂半榻琴書靜夜張
聖主齋宫親祝册小臣清署自焚香鈐聲到枕風吹閣
　　　栢影横階月轉廊𨼆𨼆晨雞纔動聴橋門劍履
　　　已成行
　　　　陪祀
　　　春秋秩祀重雍宫庭燎光齊鹵簿同鵷鷺隨班
　　　光九列牲牢將事盡三公欣從俎豆趨承下得
　　　厠衣冠拜舞中分胙擕歸叨
聖澤也登鼎實薦宗工
　　　　觀樂
　　　釋奠工歌雅奏揚先期陳設兩楹旁賁鏞駕刻
　　　螭頭重簫鼓形摹鳳咮長譜出元音風渾穆𫝊
　　　將法器日輝煌
聖人自建中和極豈獨司存有奉常
　　　　會講
　　　夜燃藜火一燈青曉起攤書向廣庭談引清風
　　　傾滿座坐移晴日上疏櫺噌吰鐘鼓齊觀聽想
　　　像羮牆見典型自是
　　熈朝文教洽期門子弟盡横經
　　　　校課
　　　廊廡隂森樹影髙每擕多士競濡毫當年問字
　　　惟寒畯此日程材盡譽髦淬厲秋風誰奮翮吚
　　　唔午夜尚焚膏
　　國恩思報慙無補次第鉛黄敢憚勞
　　　　習射
　　　矍圃風流在澤宫不徒男子事桑蓬即今禦侮
　　　歸樽俎大抵竒英讓沛豐决拾既調年正少鞬
　　　櫜纔解賦還工太平
天子勤蒐狩好侍長楊與射熊
　　　　檢書
　　　太學書樓儼石渠登樓猶見有藏書棗梨充棟
　　　沈蛛網篇帙盈箱走蠧魚檢㸃不辭臣職在捜
　　　羅應念
　　國恩餘我
皇著述髙千古好待新頒内府儲
　　　　修碑
　　　牆隂石碣幾縱横土蝕苔侵草自生剩有姓名
　　　𫝊甲第尚將年號認元明虎闈標榜承新寵雁
　　　塔留題感舊情幸際昇平文物備殘碑拂拭若
　　　為榮
　　　遊國學摩挲石刻恭賦二律　　劉　凝
　　　雲烟滿目結交神樂石於今始得親瞻
　　聖雁行如弟子聳霄虯幹遜先秦(殿前老栢六十/一株䕃蔽數畝)
　　　(肅人心目其巨者合抱右旁/一株輪囷離竒尤為古物)産岐遊汴老燕邸
　　　辱臼榮金續火薪暮雨朝風悲□嗼桐魚考伐
　　　和鳴錞
　　　幾家箋注幾家詳史籀當年義類長並建兩都
　　　通臂指特咨分陜重封疆(石鼓詩言言乂安要/道至於兩都與分陜)
　　　(尤為西周/一大闗鍵)采詩原不編金石(孔子西行不到秦/此韓昌黎謬解)
　　　汲古寧堪比衛王篇什固多知者少寒山共語
　　　歎岐陽
　　　太學白丁香詩(雍試/作)　　　　　周清原
　　　翠靄輕籠靚素籹枝頭㸃㸃綴寒光月明有水
　　　皆為影風靜無塵别遞香一自宫牆容弱質漫
　　　隨桃李鬬穠芳獨憐澹冶當春暮應許栽培向
　　　玉堂
　　文廟釋褐
　　　數仞宫牆霄漢連兩楹俎豆故依然曽陪鼓篋
　　　三千士重到橋門二十年末學豈増科目重菲
　　　才特荷
聖人憐較他儕輩䝉
恩早獨在青衫未換前
　　　石鼓歌　　　　　　　　　　沈徳潛
　　　九天星精化為石墜落平地三千霜纍纍十鼓
　　　重琬琰迄今太學生寒芒籀文蝌蚪形髣髴强
　　　尋跟肘推偏旁車攻馬同建旄旐東都氣象何
　　　焜煌蛟龍觺觺牙角厲羣靈荒忽驂鸞凰字𫝊
　　　三百三十四其餘齾缺難推詳始從陳倉歴鳳
　　　翔輦來燕京由靖康飄零遷徙閱兵火石刻直
　　　欲關興亡周秦真蹟多漫滅穆滿馬磴𫝊荒唐
　　　嶧山之碑遭野火之罘片石付渺茫中興獵碣
　　　獨無恙成周
　　昭代遙相望神明鬼物永呵䕶天應眷念岐西王
　　　聖賢法物理不朽豈以世逺淪滄桑傳聞禹碑
　　　在岣嶁紅文緑字垂琳琅昌黎搜索不相遇咨
　　　嗟涕淚流滂滂後人尋山得蹤跡恍惚雲際摩
　　　青蒼安得移載置一處臯益申甫陪同堂方今
　聖皇崇道術辟雍鐘鼓紛趨蹌圜橋聴講日千計何
　　　止觀者如堵牆討搜遺文補殘缺驂騝趩􁢎煩
　　　校量長楊從獵撰詞賦敷陳功徳追岐陽自慚
　　　貧賤伏草莽仰望無路排天閶
　　　成均古槐歌　　　　　　　　張若霍
　　　洙泗微言啟靈鑰一燈未墜承伊洛宋元之際
　　　許懷州間起相師返衰弱當時講習擁臯比胄
　　　子侁侁聞木鐸一勺難窮學海瀾三雍敬奉人
　　　師約雲蒸雨降名嶽尊芒寒色正秋星作東西
　　　兩序集儒紳地靈一氣相迴薄西山蒼翠落庭
　　　除璧水澄波下寥濶講堂髙踞西北隅鼉鼓鯨
　　　鐘振絶漠是時樹人等樹木梁棟名材入斤削
　　　有槐成市古所云拱把微生手親度不知樹閱
　　　幾滄桑成毁曽誰考崖略天禧古栢慈仁松僵
　　　立青冥煙雨合腹垂癭疣穴螻蟻巢怯童髠翻
　　　鸛鶴巋然獨剩魯靈光五百流年箭雜彍我
　　朝文教遍遐陬萬里如呼順風納執經負笈逮諸
　　　蕃侍子冠巾雀魚躍四海謳歌答管絃
兩宫温清聞韶濩長樂筵陳
萬夀觴天酒春生
　聖人酢丹鳳門前字十行
　詔曰求賢兼賜爵
壽母推恩及泮芹文思肄雅賡場藿懽聲雷動九衢人
　　　六館生徒躡芒屩此槐冬枿忽春榮生意婆娑
　　　頓如昨槎枒老榦出勾尖張王新枝翻笋篛虬
　　　鬚徐展碧氍毺兔目紛翻緑瓔珞鳴風不改舊
　　　笙竽作勢仍為古拏攫金絲殷壁衆音和石鼓
　　　搜竒千手拓堵牆觀者歎且詫漢栢秦松皆退
　　　却産祥當與孔檜俱論年何不莊椿若一物能
　　　迴造化慈千秋不受風霜虐澤及太清下太寧
　　　芝草葳㽔醴垂酪淑氣先徵首善區光風早扇
　　　幽人壑小臣額手誦薪槱願植巖廊光五柞
　　　太學十詠　　　　　　　　　王雲廷
　　　　周宣石鼓
　　　頫首謁橋門蒼然獵碣存籀書三古逺法物百
　　　王尊繡幕金華殿沙流石鼓村何如托韓筆長
　　　此老乾坤
　　　　元代老槐
　　　堂右孤槐在留𫝊說魯齋春風今已邈手澤尚
　　　堪懐雨色蒼皮溜苔痕朽骨埋鼓鐘誰繼響寂
　　　寞伴空階
　　　　栢庭翠䕃
　　　鬱鬱復葱葱參天黛色同染袍分栁翠照案映
　　　藜紅晝靜常疑雨庭閒自嘯風斜陽銜殿角金
　　　碧聳層空
　　　　石井甘泉
　　　丹墀檜影森下有寒泉冽未辨活水源頗憂脩
　　　綆折一泓鑒鬚眉古甃藏冰雪應為苦吟人酌
　　　兹消煩熱
　　　　兩序書聲
　　　書聲喧兩廡無復辨琅琅疎宻參簷溜悠揚徹
　　　院牆閉門山共靜抱膝興偏長何處遙相和新
　　　蟬噪晚涼
　　　　六堂燈火
　　　傳柝三更靜挑燈六館明參差螢案亂掩映月
　　　忩横風露空堂迥凄其夜氣清懸知太學客不
　　　羨照長檠
　　　　長廊步雨
　　　積雨長廊寂跫然聴足音入簾多草色環戸半
　　　槐隂好鳥時三哢幽蛩更一吟不須深谷去自
　　　少軟塵侵
　　　　射圃歸鴉
　　　一望蒼茫裏閒登矍相㕔歸鴉寒樹集落日逺
　　　山𠖇過此懷觀徳何人繼勒銘寧須盡投筆編
　　　簡始垂青
　　　　輦道月明
　　　皓月紛紛白彝倫堂外多長衢光瀉水夾徑露
　　　穿莎涼意生衣袂秋聲入院柯倚簷還展卷莫
　　　問夜如何
　　　　橋門雪霽
　　　雪後望宫牆粲然出紛繪鏗鏘墜簷簪瓔珞挂
　　　庭檜拂石有古碑踏冰挹晨靄豈惟耳目清悠
　　　悠與神會
　　詩賦附
　　　元
　　　石鼓賦(有序/)　　　　　　　　周伯温
　　　予嘗考古石刻而岐陽石鼓為第一每讀韋韓
　　　蘇三君子之歌心蓋竒之訪諸士大夫具在京
　　　師欲往一觀而無由也皇上踐祚之始年有詔
　　　置石鼓太學遂列於
　　宣聖廟之兩塾尊之也明年改元皇慶余列國子
　　　生撫玩之獲償所願夫以三代遺物置庠序中
　　　盛典也韓詩有云聖恩若許留太學諸生講解
　　　得切磋蓋欲而不得故冀之於乎韓公不得見
　　　於昔時而吾輩得見於今日何幸如之輒為賦
　　　曰
　　　周有石鼓今在辟雍列橋門而甲乙相輝暎於
　　　西東紛質理之泐蝕偉形制之穹崇有文秩秩
　　　有詞渢渢法皇頡之妙畫續小雅之變風蔚兮
　　　九天之儀鳳蜿兮六合之神龍欣獸魚之物庶
　　　嘉車馬之攻同歴歴兮瓊株森竦於元圃依依
　　　兮神雲𨼆見於蒼穹嗟追琢之渾厚或制作於
　　　天工於維宣王宏振頺綱四國既遂百職既張
　　　□兹農暇載飭戎行踵武前人蒐於岐陽史籀
　　　才藝當時俊良播之聲詩勒之琳琅其形之不
　　　一者因樸質之自然其數盡於十者表治極而
　　　功揚在戰國暴秦而韜晦者抑貞介逺其汚辱
　　　歴兩漢六朝而不泯没者必神物為之䕶防嵗
　　　紀茫茫顯於李唐韋韓歌之藹其有芳迄宋宣
　　　和斯遷於梁金人襲没遂歸朔方維天子之龍
　　　飛當文運之日昌誕降徳音輦登上庠文石重
　　　藉用衛兩旁六經彛訓因時表章大比曠典同
　　　曰舉揚遐邇縱觀陳迹復彰嗟夫九州之鼎已
　　　沈淪而不可得岣嶁之石又漫滅而不復有惟
　　　斯文為至寳實終古之罕偶惜捃摭之有遺不
　　　見稱於魯叟何人之蚩蚩窪一為臼質損文存
　　　庸詔永久後乎此者豈無祖龍之頌功茂陵之
　　　封禪亦皆埋仆於榛莽雖萬一之或𫝊適足以
　　　著其君之無取然則石鼓之周流於世者天非
　　　徒夀之蓋以寄古文於不朽也乃作詩曰刻石
　　　鼓兮周賢王置之學兮自我皇紛胄子兮樂未
　　　央曰詠歌兮揚揚維大道兮無疆齊地久兮天
　　　長維斯鼓兮作配勿壞兮勿傷保億齡兮於耿
　　　光(賦/彚)
　　　送國子伴讀倪行簡赴京　　　吳　澄
　　　瀲灧離杯泛九霞還家未久便辭家出門惻惻
　　　重闈逺前路漫漫萬里賖不怕狂風妨去鷁偏
　　　愁寒月照棲鴉諸生凝望須君至共贈新詩賞
　　　雪花(草廬/集)
　　　書上京國子監壁　　　　　　虞　集
　　　神京極髙寒幽居了晨夜雷風無時發零雨每
　　　飄灑炎光不到地蕭爽度長夏大化漠無宰豈
　　　必事陶冶揚雄不曉事守道栖栖者元經百無
　　　徵白髪謾盈把(道園學/古録)
　　　次韻國子監同官(二/首)　　　　　虞　集
　　　坐𨼆烏皮髀肉消諸生應笑嬾邊韶階前老馬
　　　隨秋草袖裏遺編俟早朝乞米西鄰晨有粥思
　　　家南國暑無綃經明亦是歸耕好清夢無時萬
　　　里橋
　　　學宫南直禁垣隂假寓惟愁兩壁沈一曲鏡湖
　　　遺老事三年經幄小臣心銀河囘夜天逾近草
　　　徑迎秋露轉深珍重鄉人居巷北時能來往和
　　　烏琴(同/上)
　　　辟雍賦　　　　　　　　　　楊宗瑞
　　　聖元誕膺天命徳洽仁浹三陲晏然萬國臣妾
　　　神聖代作武功赫然天啟聖皇乘龍御天登三
　　　邁五繼後光前斂五福以錫庶民橎仁風而胞
　　　八埏厭吏治而樂士賤逺物而寳賢乃尚文徳
　　　韜武功一制度作辟雍聲教被乎遐邇隆運軼
　　　乎時雍其為制也璧月印海洄風舞漪方壺屹
　　　兮中峙長虹爛兮四垂黌序秩兮奐輪簷甍翊
　　　兮翬飛産三秀兮殿楹羅石鼓兮庭闈八户闔
　　　闢兮乾坤九楹儼雅兮壁奎鼓鐘頌其於樂振
　　　鐸宣其教辭翫芹藻兮澄碧俯菁莪兮中坻澹
　　　文魚兮遊戲肅威鳳兮來儀乃有髦士碩儒咸
　　　集於兹馴良喻兮徳驥朋來况兮總龜紛冠蓋
　　　兮後先翳裾佩兮陸離建嘉猷兮二典擬鴻休
　　　兮六詩並追芳兮伊周齊接武兮咎䕫含咀繽
　　　天之葩欬唾明月之珠是皆素邱園之賁而來
　　　賓上國之輝者也至若萬乘戾止六龍馳馭日
　　　表肅穆天顔沖邃百王駿奔千官肅懿以祀以
　　　饗禮嚴物備飲食三老釋奠
　　素王洞洞屬屬濟濟蹌蹌耄倪仰聴而咨嗟億兆
　　　嚮風而樂康在泮宫而宴樂陋魯侯而不齒圜
　　　橋門而觀聴視漢世其孰昌乃進諸生論經史
　　　研治否推今古色笑以教匪狎匪怒聖敬曰躋
　　　恩渥時澍頌聲嫓乎韶夏慚徳薄夫湯武於是
　　　益窮致治爰發徳音誕告多方簡擢士林思臻
　　　霖雨之佐以協宵旰之心集天下之英才軌行
　　　藝於京國鵾鵬奮兮南溟驊騮空兮冀北捫膺
　　　拊心揮雲吐虹來遊來歌載歌辟雍歌曰環璧
　　　水兮作辟雍建文治兮啟淳風進多士兮表至
　　　公翳令徳兮垂無窮恢宏庠序之制作兮酌凖
　　　成均之遺蹤固非後世之所擬倫兮宜與唐虞
　　　成周而等隆不然何以表皇元萬億年太平之
　　　成功(賦/彚)
　　　石鼓　　　　　　　　　　　掲徯斯
　　　孔廟頽垣下周家石鼓眠苔分敲火跡雨洗篆
　　　蝸涎野老偷為臼居人打賣錢有形終一盡流
　　　落漫堪憐(秋宜/集)
　　　陳彦理昨以漢石經見遺今承寄詩索石鼓文
　　　　答以此作　　　　　　　　吳　萊
　　　横山先生多古玩太學石經分我半魏公世藏
　　　資州本金石録中還散亂當時愛竒巧收拾筆
　　　畫昭回映雲漢流𫝊到我乃不逺虬甲鳳毛真
　　　可惋自從得此未有報岐陽石鼓天下觀昔則
　　　敲火今斵臼駱駝載歸石盡爛倉沮以後即史
　　　籀先代遺寳列圭瓚中郎變篆生八分二者不
　　　敵何足算先生嗜書出法帖青銅堊壁手脫擥
　　　漆書科斗不通俗蛇蚓蟠結强塗竄先生博學
　　　抱聖經焚膏繼晷日躭翫韋編鐵擿只紙傳鄒
　　　魯精髓合淹貫國子門開塵没城蓬萊閣廢草
　　　堆岸春秋徒聞璧可假道德詎信鵝能換古今
　　　所重在周典周史面目極□□聖心不死不在
　　　石日月行天旦復旦吾家故紙本不惜驪頷有
　　　珠吾欲鍛向來見辱亦云然焦尾之餘爭免爨
　　　先生安坐幸勿躁歲晚相逢笑拍案屏除許事
　　　不須說好與吾儒峙楨榦(吳淵/潁集)
　　　贈陳九成遊國學　　　　　　李　存
　　　黄雲潭潭天欲雪陳子初來即言别值吾築室
　　　正狼籍為煑春茶供再啜子宗九江稱義門明
　　　年挾策遊成均奎章先生賦詩贈秋波一幅清
　　　無塵竊聞國初許祭酒正義堂堂古希有諸王
　　　駙馬皆敬憚帳下公卿列先後即今規矩猶當
　　　時肥羊大餅午不飢願君努力積分數他日錦
　　　衣當晝歸(元文/類)
　　　明
　　　石鼓詩(有序/)　　　　　　　　唐之淳
　　　洪武丁卯秋九月余在燕城觀石鼓因賦四十
　　　韻己巳三月鄉友趙撝謙氏持墨本來京師俾
　　　余録諸卷尾
　　　郡學舊辟雍中有岐陽鼓古今所聞十左右各
　　　惟五離離大星隕兀兀壞雲補纍纍營竈減落
　　　落陳沙聚質若切元玉制若覆氣釜精若鎔五
　　　金文若斷釵股孤峯割秋瘦千葩耀春嫵森嚴
　　　列戈矛爾雅冠章甫厓冰溜靜懸海暖浪掀舞
　　　推輈半折軸敗舫或遺艣小龍彭蠡歸大鵬扶
　　　揺舉斷苔明碎錦古墨漬潤礎思昔委秦郊雷
　　　電驚草莽耒牛礪其角鑿臼加以杵幸今依黌
　　　宫星日照廊廡圭璧遜其儀俎豆與之伍脫非
　　　天意憐或是神明祐深檐白晝永老屋翔鸞翥
　　　晴連晝㦸隂冷濕宫牆雨諸生獲講解髦士資
　　　訓詁啟鑰煩豎閽搨本利商賈韋辭表姫周韓
　　　語懷李杜雄章迭鏗鍧遺恨寄酸楚紛紜歐蘇
　　　作詰屈薛鄭譜稱評雖靡定仿像詎非古鯫生
　　　千載下匏繫三江滸神徒馳周南足不出城府
　　　適從遼碣役遂作幽燕旅平生慕竒聞一日獲
　　　嘉覩初臨色愈莊欲狎氣斯沮如親至東都揖
　　　讓申與甫如親與田獵搏攫兕與虎如虚藜莧
　　　腹烹太牢肥羜如洗蜩蟬耳聆笙磬柷敔羇愁
　　　破昏懵喜氣浹眉宇時維躔夀星嵗甲在疆圉
　　　天寒號䲭梟城荒茂禾黍宗周本余懷覽古亦
　　　天與摩挲重圖訓䠞蹜媿庠序聊陳曹檜風式
　　　繼韓韋武(萍居/稿)
　　　登崇文閣　　　　　　　　　陳　璉
　　　巍乎髙哉崇文之閣兮吾不知其幾百尺突兀
　　　直倚蒼㝠中雕簷髙飛近曉日瓊牕洞啟來清
　　　風前瞻兮帝闕下顧兮辟雍京畿鬱兮千里五
　　　雲近兮九重太行西來兮迤邐居庸北拱兮巃
　　　嵸峯巒逺近共環峙削出朶朶金芙蓉是中竒
　　　勝甲天下何况此地名儒宗圖書浩瀚紛莫數
　　　文光夜吐猶晴虹漢家天禄之不可復見兮幸
　　　喜斯閣之髙崇值校文之多暇日徙倚而從容
　　　愛扶輿磅礴之竒秀兮呼吸盡使歸心胸闌干
　　　笑拍飛鳥上豪氣不減陳元龍俯視十二衢車
　　　馬塵濛濛欲招李謫仙更拉東坡翁長此共笑
　　　傲不使心忡忡葡萄酒傾瑪瑙甕日醉三百玻
　　　璃鍾人間亦是有勝境何必逺度扶桑東願裁
　　　上雲樂進入蓬萊宫上將萬夀祝天子文風聖
　　　化永與天地長無窮(文翰/類選)
　　　石鼓歌　　　　　　　　　　李東陽
　　　昔聞石鼓在太學鼓形穹窿石犖礜髫年釋褐
　　　隨班行未識研覃與揚㩁始官翰林嵗分獻晚
　　　以代祀觀尤數我思古人不可見健筆雄詞兩
　　　超卓宣王謨烈繼成康况有文章存古朴是時
　　　風俗蓋渾灝其臣拜頌俱堅確勒功太廟告中
　　　興講武岐陽猶獵較于時旋凱奏鐃歌于時揚
　　　言播聲樂靈祗地不愛圖書引石天然謝雕琢
　　　垂垂股折屋漏痕𨼆𨼆昏星露芒角初如淮徐
　　　振師旅壯士當場鳴劍槊又如申甫端冠紳擯
　　　相聨階舞干箾年深嵗長世運改誰向鴻荒究
　　　緜邈嬴劉以後無此文直與混沌分清濁驟看
　　　筆勢尋風骨細剔苔痕認斑駁原抛野擲墮榛
　　　菅冬經霜雪夏冰雹疑隳大鼎存銘識似毁明
　　　堂露榱桷當時十鼓一為臼猶幸農家事舂㪬
　　　愛惜應勞神䕶訶搜尋不厭山磽确暗中摸索
　　　亦可知辨口尚煩泣楚璞聖朝天子方好儒森
　　　列㦸門䕶重幄聞之興慕且興敬以手摩挲防
　　　擊撲我生學篆希前蹤下視俗書羞齷齪家藏
　　　舊本出梨棗楮墨輕虚不盈握行年七十始研
　　　求老臂支撑目昏眊拾殘補缺能幾何以一涓
　　　埃禆海嶽太原宋生生好竒鐡筆為予親刻斵
　　　吁嗟往者不復還庶免方來盡漫剥請從祭酒
　　　告諸生誦此衣冠日薰濯(懷麓/堂集)
　　　三月八日扈從視學聽講說命文言有作
　　　　　　　　　　　　　　　　程敏政
　　　萬乘隆師禮不煩上庠開講重淵源朝衣絢日
　　　金緋匝御幟迎風錦繡翻相業古來存說命從
　　　龍今日感文言鳳團分賜叨陪坐願續聲詩紀
　　　治元(篁墩/集)
　　　彭祖觀井圖　　　　　　　　吳　寛
　　　賈客適江海洪濤渺無津忽然颶風作舟楫竟
　　　漂淪蜑叟川上浴何殊白鷗馴寧知有飢鰐俟
　　　汝水之濱履危信多險處坦終無屯所有下堂
　　　戒名言推子春鬱然大樹下誰寫彭祖真飄蕭
　　　白髪叟千年貌如新草間者塪井蛙股諒可伸
　　　保身乃至此夀合希莊椿古人不可作故事從
　　　誰論此老飲水活應仗汲井人彼欲一往觀人
　　　當置車輪中心宜怵惕豈徒保吾身聊成一轉
　　　語圖畫固有因兹事有與無不須吾重陳紛紛
　　　奉遺體足以驚凡民(匏庵/集)
　　　謁
　　孔廟　　　　　　　　　　　　李夢陽
　　　端笏陪朝列時禋謁
　　聖林㦸門留石鼓春殿靜珠琴奎府星連切璧池
　　　龍躍深詵詵趨國子早晚翠華臨(空同/集)
　　　觀石鼓歌　　　　　　　　　何景明
　　　我來太學謁
　　孔廟下觀㦸門石鼓陳之罘詛楚已薶没此石照
　　　燿垂千春苔昬蘚澀讀難下蟲彫鳥剥細不分
　　　古畫詰曲蛟龍𨼆石氣慘澹烟霧紛周王功勲
　　　史籀筆數石散落岐陽濱中興氣象豈復覩大
　　　篆意格誰曽聞先秦文字稍近古兩漢摹搨多
　　　失真六朝以來尚靡麗鍾王往往稱通神唐愈
　　　宋軾遞歌歎長篇險韻句悲辛大觀之間入汴
　　　國君王好藝崇斯文髙駝巨艦逺載致金填玉
　　　嵌𫝊相珍靖康乘輿忽播蕩保和玩物隨烟塵
　　　神驅鬼守散復聚至寳豈得空沈淪文皇北來
　　　定燕鼎不置太廟留成均博士無煩上書請諸
　　　生頗得親講詢虚廊畫壁安置穏大厦長檐覆
　　　蓋新不隨鐘鼎怨磨滅已與琬琰爭嶙峋平生
　　　博覽愛古蹟世上墨本徒紛紜此雖殘缺嵗已
　　　久尚覺隻字輕千緡璧池日月動華衮奎閣星
　　　斗羅貞珉嗚呼
　　孔廟在萬世此石與廟長無湮(大復/集)
　　　署後丁香爛開有感(有序/)　　　王同祖
　　　　大司成公廨後有丁香一株閱嵗已久龍石
　　　　許公再莅辟雍不踰年擢南少宰因俯仰今
　　　　昔嬰情去來對花賦詩興懷髙逺今大司成
　　　　水南張公覽而和之金石並奏雅音舂容不
　　　　可及已祖忝先後佐二公周旋輒次韻并手
　　　　書登石以識一時盛事
　　　不見花開已六年重來相對更相憐花應笑我
　　　今仍去我獨㸔花一莞然疎影澹籠春檻月暖
　　　香晴拂禁城煙浮生蹤跡原無定海鶴江鴻萬
　　　里騫(原/倡)
　　　仙卉栽培自昔年上林芳色轉堪憐不愁花樹
　　　常為主但寄萍蹤亦偶然春晚軒牕㸔爛漫晝
　　　長亭館起雲煙我來公去遙相憶天漢雲槎獨
　　　望騫(和/韻)
　　　東華塵土漫經年坐對名花靜可憐細雨一庭
　　　香自發春風三月興悠然時飄璧水流丹藻更
　　　倚蓬山生紫煙最羨羽儀雙彩鳳每從霄漢想
　　　髙騫(和/韻)
　　　秋祀
　　先師恭述　　　　　　　　　　王慎中
　　　維馨歆嵗事有侐恭明神豐功報宜重
　　孔祀典攸敦明明天子命宣哲協欽文咨惟百工
　　　長曰予克宅臣攝祀昭我將奏假具惟寅庶僚
　　　既濟濟多士亦振振肆佾表殷薦大烹羞明禋
　　　格思儼無斁仰止儀自遵大哉
　　聖人徳展為帝者賓(遵巖/集)
　　　次丁香花韻(有序/)　　　　　　李元春
　　　　東廂舊有丁香花大司成龍石許水南張二
　　　　公相繼倡和少司成王公次韻手書登石萬
　　　　厯癸酉春以司計從事成均依韻賦和興仰
　　　　止之思耳
　　　名花培植始何年玉署相㸔倍可憐不與國色
　　　爭竒麗自爾天香出澹然疎影騰霞横絳帳緑
　　　隂浮座散青煙倚闌斜日烏啼靜仙籞鶴鳴遶
　　　夢騫
　　　石鼓歌　　　　　　　　　　朱國祚
　　　橋門左右獵碣十形如古礎相排連窪中或與
　　　虀臼似抱質可敵瑤琨堅𫝊書昔自太史籀比
　　　於大篆尤瑰姸其辭典奥儷二雅髣髴吉日車
　　　攻篇周京遺製衆所信疑義莫定文成宣紛綸
　　　雖滋翟鄭議審視終異秦斤權下逮宇文豈能
　　　爾虀堂所見毋乃偏嗚呼人物不易覩三代舊
　　　跡希流傳巫咸告辭熊相詛裕陵寳惜今棄捐
　　　比干銘折衛州壤穆滿書徙壇山巔㑹稽窆石
　　　字茫昧岣嶁祕跡文紏纒掎摭非乏好竒士千
　　　搜萬索無真詮詎若十鼓離復合陳倉入汴還
　　　留燕氊包席裹槖駝背塵䝉露濯蝸牛涎置諸
　　　太學始皇慶於今又歴二百年深檐五丈密蓋
　　　䕶不受長雨闌風顛我來摩挲輒終日證以郭
　　　薛施潘箋凝思斵桐來自蜀叩之定有聲淵淵
　　　文殘非因硬黄搨劃缺反憾鈎金填長廊無人
　　　起題壁回視落景棠梨懸(介石/齋集)
　　　石鼓　　　　　　　　　　　郭天中
　　　鼓非石霣者星文非鼓勒者銘焚外書刪外經
　　　經雅頌書典刑𨽻秦漢徑睒庭篆龍鳥藍溲青
　　　臼謝杵舂戮停嵌辭金波畫零我拜手以誦兮
　　　神之聴
　　　賦彝倫堂前石晷　　　　　　袁廷玉
　　　流沙迢迢隔溟渤不取昆吾鑄竒物杏壇花開
　　　春晝遲帝遣良工琢山骨圓如蒲璧巨如輪三
　　　尺瑤臺髙捧雲子午南北已定位䖍數安用羅
　　　星辰六堂深沈更漏早旭日扶桑照林杪一絲
　　　影射白玉盤萬井鐘聲報清曉先生盛服坐皋
　　　比獨記華磚催直時寅賓出納著二典赤心祇
　　　許羲和知爰則晨昏造小子寸隂自昔勤終始
　　　期在涓埃答主恩大明教化同一晷(栁莊/集)
　
　
　
　
　
　
　
　
　
　
　
欽定國子監志卷六十
欽定四庫全書
欽定國子監志卷六十一
　　識餘
　　　(臣/)等竊惟史有外傳子有外篇採摭遺事以廣
　　　見聞亦著述家所不廢也矧成均為首善之區
　　　我
　　國家隆
　　師典學造士育才之規自
祖
宗以來勤勤懇懇有加無已筆不勝書言不盡意既分
　　　類志之兹復攟摭遺美凡有闗太學典制足以
　　　備考証資談柄者事必徵信聞或存疑分紀事
　　　綴聞各一卷為識餘門
　　識餘一
　　紀事
　　　諸生肄業太學恭遇
　聖駕臨雍得以瞻覲
　天顔其他皆不與惟乾隆甲子
　駕幸貢院諸生與禮部會試舉人在貢院磚門跪迎
　聖駕各䝉
　賜六經一部又乾隆辛未辛巳辛夘三逢
聖母皇太后萬夀諸臣於西直門至西安門祗候
　皇上奉
皇太后安輿由
　　圓明園還宫諸臣各按分定處所跪迎國子監祭
　　　酒司業并合屬官員於西直門通衢之西率領
　　　諸生具公服跪於道左辛巳適琉球官生在監
　　　肄業情殷瞻仰呈請代奏荷䝉
　俞允亦得與焉
　　國家有大慶典六館諸生沐浴膏澤往往作為詩
　　　歌頌美太平監臣為之􁔾潢成册進呈
　御覽乾隆辛未辛巳辛夘三逢
慈夀己丑
　　文廟落成庚寅
　皇上六旬萬夀(臣/)監自祭酒以下迄諸生恭獻詩册
　　　黌序歡騰士林抃舞洵稱太平盛事
　　　凡遇
　臨雍禮成監臣及諸生先荷
　賞賚當即具表謝
　恩衍聖公謝表例由(臣/)監撰擬乾隆三年
　聖駕臨雍(臣/)監具表謝
　恩三十四年
　　文廟工成祭酒司業率滿漢屬員八旗教習内外
　　　班肄業諸生官學生等赴
　　圓明園宫門具摺謝
　恩又乾隆元年十七年二十六年三十五年
　特㫖開科國子監率領諸生及監丞等官之與會試
　　　者恭赴
　　天安門謝
　恩
　　　凡修
　　文廟先期
　遣官告祭敬移
　　神牌國子監派員率教習肄業諸生官學生恭謹
　　　手奉不假手吏役以昭誠敬乾隆三十二年重
　　　修
　　文廟
　遣大學士尹繼善告祭本監派助教博士等十六員
　　　以八員手奉
　　至聖先師神牌於
　　彝倫堂正中安置再備八員更代四配毎位各用
　　　教習貢生四人十二哲毎位各用肄業諸生四
　　　人手奉安置
　　彞倫堂左右如
　　文廟正殿位次兩廡毎位各用官學生二人手奉
　　　率性修道兩堂安置悉如東西廡位次
　　崇聖祠五王祗請
　御書樓安置
　　正殿毎位用官四員配哲廡毎位各用肄業諸生
　　　二人悉如
　　崇聖祠位次三十三年
　　文廟工成祗請
　　還位如前儀
　　　凡春秋二丁分胙
　遣官應分猪首連肩牛首羊腿羊尾鹿脯和羮饌盤
　　　飲福受胙牛塊煑羮牛猪一羊一豚膊如
　遣親王則應分全牛一分獻翰林官二員猪蹄各一
　　　羊腿各一監察監宰監禮御史共六員各猪胙
　　　二斤羊胙一斤禮部提調猪胙二斤羊胙二斤
　　　宗人府猪一内閣猪二羊一吏部猪一羊半户
　　　部猪胙十二斤羊胙五斤禮部猪胙十二斤羊
　　　胙五斤兵部猪胙六斤羊胙五斤刑部猪胙十
　　　二斤羊胙五斤工部猪胙六斤羊胙五斤理籓
　　　院猪胙六斤都察院猪胙十五斤羊胙十斤六
　　　科猪胙各五斤通政司猪胙三斤羊胙二斤大
　　　理寺猪胙三斤羊胙二斤太常寺猪一羊一起
　　　居注猪胙三斤羊胙二斤翰林院猪胙十八斤
　　　詹事府猪胙三斤羊胙二斤光祿寺猪胙五斤
　　　羊胙四斤大僕寺猪蹄二個羊胙二斤順天府
　　　猪胙二斤羊胙二斤鴻臚寺猪胙六斤欽天監
　　　猪胙二斤太醫院猪胙二斤鑾儀衛猪胙六斤
　　　羊胙三斤本監堂屬官員教習肄業諸生執事
　　　各生并吏役兵丁人等統俟各處分訖按等次
　　　酌量匀分皆典簿㕔掌之即於是日禮畢後具
　　　文沠役分送不得遲至次日以䙝
　　神恵
　　　貢監生公服冠頂鏤花銀座上銜金雀公服袍
　　　青紬為之藍縁披領如袍飾俱與舉人同貢生
　　　吉服冠頂銀坐上銜花金監生吉服冠頂用素
　　　銀
　　(皇謹案諸生冠服恭遵/  朝禮器圖式纂入)
　　　翰詹科道衙門堂屬官員俱於堂上設座各部
　　　則無之惟(臣/)監祭酒正坐司業僉坐監丞助教
　　　等官旁坐如係兩廂講課六堂諸生皆坐而聽
　　　講
　　　凡六堂諸生遇封印開印兩廂官到任及充補
　　　教習辭堂行四起四拜禮其餘上堂只三揖雖
　　　有禀請不下跪
　　　國子監祭酒司業各就翰林院衙門前後輩相
　　　稱呼其與大學士尚書侍郎各照京堂之例具
　　　帖監丞以下等官與祭酒司業俱用官衘帖(祭/酒)
　　　(用呈字上衘司/業用正字下衘)與大學士尚書吏禮二部侍郎
　　　用官衘帖與四部侍郎及四品各京堂用晩生
　　　帖五品京堂用侍生帖
　　　王士禎池北偶談云祭酒四品與講讀學士較
　　　俸陞遷朝班則坐學士下兩坊庶子上康熙二
　　　十年正月
賜宴乾清宫坐次在東面西與朝班同二十年七月
賜宴瀛臺在南面北則序坐於太常卿僉都御史之下
　　　太僕卿光祿卿之上
　　　凡
　恩賜書籍或合監數部或毎堂數部或毎旗學數部
　　　俱交各所司收貯聽生取閲惟乾隆八年
　皇上恭謁
三陵
　御製
　　盛京賦刋刻成卷
　賜國子監肄業諸生人各一部則出自
　特恩焉
　　　乾隆壬申年
　詔以下第舉人現任學正王延年年在七十以上准
　　　為額外司業次年癸酉又以現任助教曹洛禋
　　　年在八十以上並為額外司業三十五年庚寅
　　　浙江原任訓導
　恩賞六品頂帶王世芳年一百十二嵗來京恭祝
　萬夀
　恩賞司業職銜在籍食俸三十六年辛卯江西㑹試
　　　舉人李煒年百嵗恭逢
皇太后八旬萬夀
　恩賞司業職銜四十九年甲辰福建
　欽賜進士郭鍾岳年一百四嵗
　聖駕南巡來浙迎
　鑾
　恩賞司業職銜皆出優老
　特恩不為常例
　　　太學鐘鼓之名由來舊矣國子監有鐘一鼓一
　　　鼓房在東㕔之南鐘房在西㕔之南乾隆三十
　　　年重修
　　文廟移庫又得銅鐘一銘文皆道家語非太學所
　　　用之物移交内務府存貯
　　　彞倫堂月臺東南立日晷一座考明代
　　文廟國子監創建記已載有此今八旗官學亦各
　　　立之蓋講學問業考課俱有一定時候憑此以
　　　知早暮焉
　　　國子監東西牌坊題曰成賢街大門之外兩牌
　　　坊題曰國子監大門題曰集賢門儀門豎書太
　　　學二字大堂後篆君親師三字字盈四尺君字
　　　居中東㕔題曰繩愆㕔西㕔題曰博士㕔東一
　　　堂題曰率性堂次題誠心堂次題崇志堂西一
　　　堂題曰修道堂次題正義堂次題廣業堂乾隆
　　　五十年
　詔建辟雍繩愆博士兩㕔及六堂並易清漢文豎額
　　　敬一亭大門刻石曰敬一之門亭有豎額曰敬
　　　一亭東廂正堂匾曰進徳修業康熙丁丑祭酒
　　　孫岳頒題土地祠即昌黎祠聯曰進學解成閒
　　　官一席曾三任起衰力任鉅學千秋本六經康
　　　熙戊辰司業彭定求題又匾曰泰山北斗聯曰
　　　貫日矢天正氣衍千秋之俎豆驅邪闢異精英
　　　振八代之文章俱康熙戊辰典簿張璿題又匾
　　　曰浩氣獨存聯曰道統接鄒魯而後功在千秋
　　　儒修開濂洛之先澤流多士皆康熙丙戌祭酒
　　　孫岳頒書
　　大成門外神㕑神庫宰牲所致齋所持敬門
　　崇聖祠啟聖門皆有題額南學大門豎書
欽賜學舎六堂六匾各書堂名
　　(文謹案額對聯凡/  廟匾)
(聖祖仁皇帝/世祖憲皇帝)
　(皇上御筆俱恭載廟制門/)
　　紀事附
　　　元
　　　太宗即位之五年新建國子學於燕京御製宣
　　　諭二通其一通諭多羅岱等及十投管象等官
　　　方是時遣䝉古子弟一十八人來習漢人語言
　　　文字復掄漢人子弟一十二人習蒙古語言弓
　　　箭命提領陳時可擇二名儒管勾并主守
　　孔子廟道人馮志亨選秀士二人通儒道人二人
　　　分作四牌子教讀不率教者以簡子量箠之更
　　　權用燕京真定厯日銀建立
　　夫子廟兩廡及肄業之舎其子弟日給米一升麵
　　　如之肉一觔晚間給酒一缶家糧之給亦一升
　　　土著者皆不與又於降户毎人撥小倉頭一名
　　　以奉使令此蛇兒年六月初九日所頒也其一
　　　通諭受學子弟員習漢人文書之外兼諳匠藝
　　　事及藥材所用彩色所出地理州郡所紀下至
　　　酒醴麯糵水銀之造飲食烹飪之制皆欲周覽
　　　旁通仍戒飲酒不可有違恒度而於習講尤諄
　　　諄也所頒之年月與前同不書何日意稍後於
　　　前耳後十六年己酉十月望日
　　夫子廟住持賜紫知觀李知元始礱石令重元子
　　　葛志仙刋置學中其左方序列四教讀弟子名
　　　䝉古筆且齊自札固喇沁以下凡十九人漢人
　　　筆且齊自文宣努而下凡二十八人所為筆且
　　　齊者譯言書生也其數比舊有所加者續有慕
　　　效而來者耳又列羅劉二通事不著其名又列
　　　宣授䝉古筆且齊四牌子總教馮志亨宣授金
　　　牌提舉國子學事中書楊惟中御前宣議國子
　　　學事賽音衮巴克實李志常三人銜名所謂巴
　　　克實譯言師傅也惟中郎楊文肅公從事征行
　　　勞烈甚著餘若志元志先志常則皆黄冠師當
　　　時制尚淳質混儒道為一有合於老易同用之
　　　㫖厥後元勲碩輔頗有為道家所薦而起者濂
　　　謹案蛇兒年六月九日正金哀宗天興二年癸
　　　巳六月壬午也金自宣宗以貞祐二年五月壬
　　　午遷汴三年五月庚申燕京入我職方至是垂
　　　二十載立學以教胄子固惟其時然竊獨怪是
　　　年王師南征圍汴蹴蔡决䇿制勝日不暇給而
　　　太宗乃以教育英才為先務為不可及已列聖
　　　有作益修成均養士之制百年以來遂用人文
　　　化成天下兹蓋其權輿者歟石刻今藏京師與
　　　御賜
　　宣聖玉斚皆提舉學事者司之每當代去出以相
　　　𫝊且繋其名於籍非惟不忘其本先蓋亦慎之
　　　至也濓因得而備述俾覽者知祖宗垂意學校
　　　文運之興殆非一日而纂修史臣或得以參考
　　　焉(宋潛/溪集)
　　　京都未有
　　孔子廟而國學寓他署丞相興元忠憲王完澤喟
　　　然曰首善之地風化攸出不可怠乃奏營廟學
　　　(元名臣/事畧)
　　　至正八年許衡授集賢大學士國子祭酒即南
　　　城之舊樞密院設學奏召舊弟子散居四方者
　　　王梓韓思永蘇郁耶律有尚孫安髙凝姚燧及
　　　其弟燉劉季偉吕端善劉安中白棟皆驛致館
　　　下為伴讀(國學/事跡)
　　　至正元年大興國子監蒙古囘囘漢人三監生
　　　員凡千餘然祭酒司業博士多非其人惟粉飾
　　　章句補苴時務以應故事而已諸生日啖籠炊
　　　粉羮一人之食為鈔五兩君子以監學為作養
　　　人材之地而千百為羣恣縱恬嬉以嫚侮嘲謔
　　　為賢行加屏風以障市人入茶酒肆不償直掉
　　　臂而出是壞天下人材何作養之有(庚申/外史)
　　　明
　　　洪武初太祖親定士子巾服生員襕衫貢舉入
　　　監者不變所服後許戴遮陽㡌而監生衣藍色
　　　洪熙中帝問衣藍者何人左右以監生對帝曰
　　　著青衣較好乃易青圓領嘉靖二十二年禮部
　　　言士子冠服詭異有凌雲等巾甚乖禮制詔所
　　　司禁之萬厯二年禁舉人監生生員儒士僭用
　　　忠靜冠巾錦綺鑲履及張繖蓋戴煖耳違者五
　　　城御史送問(明史輿/服志)
　　　新舉人朝見著青衫不著藍衫者聞始於宣廟
　　　欲其異於嵗貢生耳及其下第送國子監仍著
　　　襕衫蓋國學自有成規也(賢/奕)
　　　永樂間翰林院進所纂録韻書賜名文獻大成
　　　以其未備遂命重修以祭酒胡儼兼翰林院侍
　　　講及學士王景等為總裁開館於文淵閣禮部
　　　簡能書監生繕寫辛酉命北京國子監㑹繕照
　　　本監定例(南雍/志)
　　　辛未廷試賜許觀及第上以連科狀元出太學
　　　召祭酒宋訥面褒諭焉(鳯洲/雜編)
　　　正統十年㑹試時中副榜不就與諸副榜并下
　　　第者九百餘人俱入太學是時李先生時勉為
　　　祭酒趙先生琬為司業李先生極意造就人才
　　　初至令坐堂一月後乃散處於廂房列格致誠
　　　正四號號房中有家室者居外晨入饌堂讀書
　　　俱朔望升堂其於四號督勵尤切夜讀務盡二
　　　更將五更復令膳夫提鈴循號門催喚起讀書
　　　或自潛行以察勤惰無燈者令人暗記明示之
　　　責罰自是燈光達旦書聲不絶學者競相勸勉
　　　李公多宿廂房每隔三五夜必召余同鄉三二
　　　人侍坐談講李公端坐儼然或説鄉曲舊事或
　　　論詩文言簡而確婉而有味聴者忘倦每至更
　　　深乃已别時必曰語久誤工夫自當退補且曰
　　　三更是隂陽交代時讀書宜二更即止不可過
　　　過則次早無精神其愛人多類此(彭文憲/筆記)
　　　正統十一年太師英國公暨侯伯二十餘人早
　　　朝畢奏曰臣等皆武夫不諳經典願賜一日假
　　　詣國子監聴講上命以三月三日往於是太師
　　　率諸侯伯至日到監各攜茶湯果餅之類甚豐
　　　祭酒李先生時勉命諸生立講五經各一章講
　　　罷設酒饌奉欵諸侯伯讓曰受教之地皆就列
　　　坐惟太師與先生抗禮飲甚懽太師屢辭先生
　　　曰秀才家飯不易措置願太師少寛復命諸生
　　　歌鹿鳴之詩賔主雍雍抵暮而散此亦太平盛
　　　事也(寓圃/雜記)
　　　閻禹錫以國子學正為同考(鳯洲/雜編)
　　　南昌張直閣在翰苑嘗上疏請令史官行人奉
　　　使四方各求遺書一部送國學翰林收藏業已
　　　允行而久之竟無應者都下所當積書者有五
　　　其一内府監局當儲其全以備御覽其一内閣
　　　秘書當儲其全以備顧問其一翰林院庫當儲
　　　其全以備考訂其一兩京太學當儲其全以備
　　　頒行其一禮部庫房當儲其全以備參核五者
　　　即不能兼得一二焉可矣而今皆無之徒使坊
　　　肆訛刻日滋月盛毁瓦畫墁寖失舊本矣(于文/定筆)
　　　(麈/)
　　　景泰四年祭酒王恂卒監丞安貴言太子少師
　　　侍郎學士蕭鎡任祭酒諸生悦服乞照胡儼例
　　　不妨内閣職務時來提督儀型後學上不許以
　　　太常少卿陳詢代之永樂中儼實出為祭酒不
　　　復入内閣也(今/言)
　　　景泰中劉鉉為祭酒易儲議起諸司無大小皆
　　　勸進司業言於鉉曰百司皆勸進國子監獨無
　　　乎鉉曰國子監諫止則可勸進則不可遂止後
　　　英宗復辟閲諸疏皆勸進無國子監名問徐有
　　　貞曰祭酒何人官㡬年矣有貞以鉉對上曰吾
　　　欲一識之乃召對於文華殿擢少詹事(守溪/筆記)
　　　天順四年盛自兩廣入議八月某日上有事西
　　　壇忝扈從衆皆盛服候駕劉祭酒崇益倐就前
　　　班偶閣老李公語退而見告曰太學有前元時
　　　加封
　　孔子制碑卧草間欲具奏重立門下適請於李公
　　　公言此立則可耳何用奏崇益故有僚舊之好
　　　盛因復之曰此前代所立若建學時因而不改
　　　可也今國子監建自我朝已有御製碑矣一旦
　　　遽立前代詔㫖未宜若具奏重立恐亦未當况
　　　加封諸制已有史𫝊聖道輕重初不繫此須更
　　　商量其事遂寢(水東/日記)
　　　崇仁洪鐘生四嵗為神童隨父以訓導考滿至
　　　京憲宗聞之召見命翰林給廩讀書陞其父國
　　　子助教以便其子(治世/餘闓)
　　　成化十八年太常寺卿掌監事劉宣以琉球官
　　　生蔡賔等束修有白金一斤辭不受後四年賔
　　　等復申請前事以聞上命宣受之(明太/學志)
　　　萬厯十六年重書寶訓實録校對官於翰林院
　　　差委圈書監生於國子監收管吏役於吏部取
　　　發(見聞/録)
　　　國家度越前代者有數事前代
　　文廟用塑像本朝初建國學改用木主前朝太學
　　　生皆上書我朝獨生監不許陳民間利弊宋制
　　　臺省六品諸司五品一郊而任一人兩制以上
　　　一嵗而任一人子又任其孫孫又任其子任姪
　　　任甥亦有之今三品以上才得廕子入監紈袴
　　　子弟所以不濫朝籍(正秘/笈)
　
欽定國子監志卷六十一
欽定四庫全書
欽定國子監志卷六十二
　　識餘二
　　綴聞
　　　順徳人黄章年近四旬為博士弟子六旬餘試
　　　優補廩八十三嵗貢入太學康熈己夘北闈秋
　　　試年已百嵗大書百嵗觀場四字於燈令其曾
　　　孫為之前導
　　　順治間翰林王熙工
　　國書後陞司業
世祖恐其荒廢令與祭酒固爾嘉渾等皆以
　　國語問答
　　　肄業生饒夢燕湖南人乾隆十年間假歸適遇
　　　苗匪滋事夢燕率郷兵殺賊有功湖廣總督叙
　　　功奏准加級
　　　(謹案夢燕後以教/習期滿選授縣令)
　　　順天郷試由監錄送者有南皿北皿中皿字號
　　　第二名例取南皿中式名曰南元監中錄科取
　　　列第一名最利於郷試故有監元之稱
　　　國子監東西二㕔之下為六堂即諸生講習之
　　　所也雍正九年
賜給方家衚衕官房一所題曰
欽賜學舍在監之南故名南學而以衙署稱北學焉
　　　(謹案國子監門逕自西而東由集賢左門進署/自)
(賜給南學後於前門照壁之左開便門以入南學尚未/      通車輿也乾隆二十三年重修國子監乃於照)
　　　(壁左右立柵欄門以通車輿又於集賢門左右/牆間各立柵欄門自是從東直達署内不必由)
　　　(集賢左/門進矣)
　　　國子監兩廂官試俱在
　　彞倫堂乾隆二十三年重修衙署遇郷試錄科在
　　　南學率性堂考試
　　　(謹案乾隆二十三年就南學考試三十二年重/修)
　　(文廟堂正中安置/彞倫)
　　(先師神牌及四配十哲率性堂安東廡修道堂安/  西廡誠心堂收貯廟庫器物是年又遇郷試本)
　　　(監錄科季考月/課俱在崇志堂)
　　　康熈初裁兩坊衙門兼裁侍講翰林編檢必歴
　　　司業然後陞侍讀故是時為司業者率數月遷
　　　去康熈十四年復設坊局於是修撰編檢多陞
　　　中贊而司業與之較俸陞轉矣
　　　康熈間太學生周清原有詩名大學士馮溥見
　　　其雍試諸作目為竒才詩以贈之曰尊酒高齋
　　　話夕曛斗間佳氣識龍文十年閉户遲遊洛千
　　　里過都早不羣春草已看傳白傅飛花定見詔
　　　韓君
九重側席今方切振筆蓬山為爾欣後清原果以博學
　　　鴻詞授翰林清原雍試諸作有太學白丁香詩
　　　句云月明有水皆為影風靜無塵别遞香一時
　　　傳誦都下上達
宸聰比官翰林
召見
上猶誦其詩句奨之
　　　王士禎以順治庚子為江南同考官得崑山王
　　　朱玉後朱玉為博士有句云秋雨茂陵人獨卧
　　　西風汾水鴈還來士禎時為祭酒題其後云茂
　　　陵秋雨瀟瀟夜愛爾哦詩四壁秋多少長安苦
　　　吟客痩羊博士擅風流
　　　康熈己未遣太學生孫致彌往朝鮮采詩大抵
　　　律絶居十之九古詩歌行畧見梗概而已致彌
　　　後登戊辰進士官翰林
　　文廟樹木俱太常寺種植
　　彝倫堂甬路兩旁樹木則工部種植
　　大成殿月臺甬路之東大柏樹二十六西大柏樹
　　　二十小柏樹一共四十七株
　　大成門外東大柏樹四十五小柏樹三西大柏樹
　　　三十五小柏樹五共八十八株
　　崇聖祠甬路東大柏樹三西大柏樹三小柏樹一
　　　大槐樹一共八株
　　崇聖門外東大柏樹二西大柏樹一共三株
　　　土地祠柏樹一椿樹一桑樹一共三株
　　彝倫堂月臺甬路之東大槐樹二小槐樹三大柏
　　　樹九小柏樹二十四西古槐一植自元時小槐
　　　樹三大柏樹七小柏樹三十九共八十八株
　　　敬一亭柏樹三槐樹四共七株
　　　東廂槐樹三紫藤一共四株
　　　南學率性堂槐樹二桑樹一修道堂後院桑樹
　　　一西院槐樹二誠心堂槐樹一桑樹一正義堂
　　　槐樹一公所槐樹二共十一株
　　　以上共二百五十九株
　　綴聞附
　　　元
　　　延祐二年三月芝生國學
　　大成殿五年七月芝生
　　大成殿(元史五/行志)
　　　至正二十年十月朔甘露降於國子監
　　大成殿前柏木(元史順/帝紀)
　　　國子監候日影到堂後梨樹散學(金臺/集)
　　　明
　　　李時勉與陳敬宗同在翰林袁忠澈嘗相之敬
　　　宗儀觀魁梧時勉貌稍寢袁曳二人並列曰二
　　　公他日功名相將後二人同時為兩京祭酒(明/太)
　　　(學/志)
　　　徐有貞初名珵年十三謁國子祭酒胡儼儼時
　　　自矜重稱疾憑几見試珵詩即起循牀行大詫
　　　賞曰子自愛他日國器也(名卿/績紀)
　　　國子博士徐楨卿神清體弱雙瞳燭人著交誡
　　　感暮二賦凌躐曹魏長宿驚歎稱為文雄(國寳/新編)
　　　納粟一塗人輒輕之在庠士下乃羅圭峯七試
　　　有司不錄入貲北雍竟中解元會元人顧自立
　　　小試未足以定天下士也(湧幢/小品)
　　　學正魏齡潮州人初至嘗侍祭酒李公時勉言
　　　曰昨聽選部中見羣衆相語但問某處地方好
　　　某地有出産不聞一人以施政教為言者皆若
　　　此天下安得治李聞其言甚善之謂予曰新學
　　　正有識能言諸人所不能言也魏後復姓李守
　　　官清白不受諸生贄禮果不負所知云(彭文憲/筆記)
　　　丁夘冬湖廣永濟縣進須知官在途夢開黄榜
　　　第一名彭時國子監生其人至京言於永濟監
　　　生張本端本端訪知予姓名異之數與朋輩言
　　　之已而果然(同/上)
　　　趙司成永號類菴京師人一日過魯學士鐸邸
　　　魯公曰公何之司成曰憶今日為西涯先生誕
　　　辰將往夀焉魯公曰吾當與公偕公以何為贄
　　　司成曰帕二方也魯公曰吾贄亦應如之入啟
　　　笥索帕無有躊躇良乆憶里中曾餽有枯魚令
　　　家人取之家人報已食僅存其半魯公度家無
　　　他物即載其半與趙俱往稱祝西涯烹魚沽酒
　　　以飲歡甚即事倡和而罷(賢/奕)
　　　天啟四年八月署國子監祭酒禮部右侍郎蔡
　　　毅中監丞金維基博士門洞開鄧光舒王裕心
　　　助教張翰南徐伯徵姚士儒孫士裕董天允學
　　　正王永興蔣紹煃學錄聶翔杜士基典簿萬民
　　　憼典籍陳烈公疏劾魏忠賢上不問毅中既與
　　　璫忤四疏請告亦不許(明史紀/事本末)
　　　天啟七年五月監生陸萬齡等請建魏忠賢祠
　　　於國學之旁謂孔子作春秋而忠賢作要典孔
　　　子誅少正夘而忠賢誅東林許之八月信王即
　　　皇帝位國子司業朱之俊劾監生陸萬齡等請
　　　祠魏忠賢國學宜罪命下獄(同/上)
　　　上虞倪公元璐為祭酒時與温體仁忤將請告
　　　恵安鄭仰田者善拆字遇於官人席上初未通
　　　名倪取骰子中以緋飾四者予卜鄭曰京官四
　　　品而掌印者惟祭酒耳公其祭酒倪公耶公頷
　　　之復曰公必與當事者忤姓名中帶骨字者其
　　　人也骰子骨所成而四面稜角不能刓圓故知
　　　不合也又曰公意欲圖歸乎必得請矣骰體方
　　　類口四亦類口乃回字也後果然(字/觸)
　
　
　
　
　
　
　
　
欽定國子監志卷六十二
