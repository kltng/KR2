#+TITLE: 欽定歷代職官表-清-永瑢
#+DATE: 2016-06-11 12:22:18
#+SOURCE: github.com/kanripo/KR2l0015 master a31a3d71                
上諭
　　乾隆四十五年九月十七日奉
上諭國初設官分職不殊周官法制及定鼎中原㕘稽
　前代不繁不簡最為詳備其間因革損益名異實同
　稽古唐虞建官惟百内有百揆四岳外有州牧侯伯
　奮庸熙載亮采恵疇周則監于二代立三公三孤秦
　漢以後為丞相為中書門下平章知政事眀洪武因
　胡惟庸之故改丞相為大學士其實官名雖異職守
　無殊惟在人主太阿不移簡用得人則雖名丞相不
　過承命奉行即改稱大學士而所任非人竊㺯威福
　嚴嵩之流非仍名大學士者乎盖有是君方有是臣
　惟后克艱厥后庶臣克艱厥臣昔人言天下之安危
　係乎宰相其言實似是而非也至六官即今之六部
　周禮典制綦詳要亦本于唐虞司徒秩宗諸職外而
　督撫自秦漢以來所稱守牧節度行省即唐虞十二
　牧之遺厯朝改革建置紛如難以勝數我國家文武
　内外官職品級載在大清㑹典本自秩然至于援古
　証今今之某官即前某代某官又或古有今無或古
　無今有允宜勒定成書昭垂永久俾覽者一目了然
　現在編列四庫全書遺文畢集著即𣲖總纂總校之
　紀昀陸錫熊陸費墀孫士毅等悉心校覈将本朝文
　武内外官職階級與厯代沿襲異同之處詳稽正史
　博㕘羣籍分晰序說簡明精審毋冗毋遺其議政大
　臣領侍衛内大臣八旗都統䕶軍統領健銳火器營
　内務府並駐防将軍及新疆増置各官亦一體詳晰
　考証分門别類纂成厯代職官表一書由總裁覆核
　陸續進呈候朕閱定書成後即以此㫖冠于卷首不
　必請序列入四庫全書刋布頒行以昭中外一統古
　今美備之盛因首論丞相一官餘可類推覽是編者
　其各顧名思義凜然于天工人代兢兢業業夙夜靖
　共以庶㡬克艱無曠之義欽哉特諭欽此
　　乾隆四十八年十月初二日奉
上諭朕閱館臣所進職官表志詹事府一門其按語内
　稱詹事為東宫官屬我國家萬年垂統家法相承不
　事建儲冊立詹事府各員留以備詞臣遷轉之階等
　語是書館臣因朕前降諭㫖子建儲一事之㫁不可
　行明切訓示故據按語内特為掲出其實書生拘迂
　之見豈能深計及此且使是書留傳後世安知不又
　訾議館臣為無奈迎合諭㫖非其本懐耶用是不得
　不再為明白宣諭夫堯授舜舜授禹唐虞固公天下
　即禹之傳啟亦非于在位時有建立太子之事三代
　以後人心不古秦漢預立太子其後争奪廢立禍亂
　相尋不可枚舉逺而唐髙祖立建成為太子至於兄
　弟相殘建成被害近而明神宗朝羣臣奏請預立國
　本紛紜擾亂大率皆為後來希榮固寵之地甚至宵
　小乗間伺釁釀為亂階如挺擊等案神宗召見太子
　泣為慰藉父子之間至於如此閱之真可寒心可知
　建儲冊立非國家之福召亂起釁多由于此即以我
　　朝而論
皇祖時理宻親王亦嘗立為皇太子且特選公正大臣如
　　湯斌者為之輔導乃既立之後情性乖張即湯斌亦
　　不能有所匡救羣小復從而蠱惑遂至屢生事端上
　　煩
皇祖聖慮終至廢黜且即理宻親王幸而無過竟承大統
　　亦不過享國二年其長子𢎞晳縱欲敗度不克幹蠱
　　年亦不永使相繼嗣立不數年間連遭變故豈我大
　　清宗社臣民之福乎是以
皇祖有鑒于兹自理宻親王既廢不復建儲迨我
皇祖龍馭上賓傳位
皇考紹登大寳十三年勵精圗治中外肅清
皇考敬法
前徽雖不預立儲位而于宗袥大計實早為籌定雍正元
　　年即
親書朕名緘藏於乾清宫正大光明匾内又另書宻封一
　　匣常以隨
身至雍正十三年八月
皇考升遐朕同爾時大臣等敬謹啟視傳位于朕之
御筆復取出内府緘合宻記合對脗合人心翕然此天下
　　臣民所共知者也朕登極之初恪遵
家法以皇次子乃
　孝賢皇后所生嫡子為人端重醇良依
皇考之例曽書其名藏於乾清宫正大光明匾額後乃禀
　　命不融未㡬薨逝遂命大學士鄂爾泰張廷玉将其
　　名撤出追諡為端慧皇太子是未嘗不立嫡也但不
　　以明告衆耳嗣後皇七子亦
　孝賢皇后所出秉質純粹深愜朕心惜不久亦即悼傷
　　其時朕視皇五子於諸子中覺貴重且漢文滿洲䝉
　　古語馬步射及算法等事並皆嫻習頗屬意於彼而
　　未明言乃復因病旋逝設依書生之見規仿古制繼
　　建元良則朕三十餘年之内國儲凡三易尚復成何
　　事體是以前於癸巳年復書所立皇子之名藏於匣
　　内常以自隨是年
南郊大祀令諸皇子在
壇襄事曽以所定皇子黙禱於
上帝若所定之子克承堂構則祈
昊蒼眷佑俾得年命延長倘非
天意所屬則速奪其算朕亦可另為選擇毋悮我國家宗
　　社生民重寄本年恭詣盛京祇謁
祖陵亦如告
天之言黙祝於
太祖
太宗之前仰祈
靈爽式凴永垂昭鑒朕非不愛子也朕以宗社為重若朕
　　之子孫皆以朕此心為心實大清國億萬斯年之福
　　也今日召對諸皇子及軍機大臣面降此㫖即朕前
　　所黙告
上帝
祖
宗之言豈容有絲毫虛飾耶朕於天下一切庶務無不宵
　　旴勤求悉心籌畫寧于繼體托付之重轉不早為定
　　計乎秋間朕於避暑山荘河岸御鎗打鵁鶄失足落
　　水濕衣其時不特御前王公大臣等聞知俱即趨至
　　問安即漢軍機大臣亦接踵前赴該處朕仍率伊等
　　談笑而行並未有因内廷禁地太監等敢于阻止設
　　朕起居偶有違和大臣等俱可直詣寢所此皆由朕
　　平日君臣一體無日不接見諸臣面承諭㫖何至有
　　若前代夜半禁中出片紙之語為杞人之憂乎總之
　　建儲一事即如井田封建之必不可行朕雖未有明
　　詔立儲而於
天
祖之前既先為齋心黙告實與立儲無異但不似往代覆
　　轍之務虚名而受實禍耳故現在詹事官屬雖沿舊
　制而其實一無職掌祇以備員為翰林陞轉之資耳
　因再明切宣諭我子孫其各敬承勿替庶㡬億萬年
　無疆之休其在斯乎總之此事朕亦不敢必以為是
　其有欲遵古禮為建立之事者朕亦不禁俟至於父
　子兄弟之間猜疑漸生釀成大禍時當思朕言耳並
　諭館臣将此㫖冠於是編之首俾天下萬世咸知朕
　意欽此
御製詩
　　職官表聫句(有序/)
　　惟王建國綜六典以正萬民咨汝亮功撫五辰而
　　凝庶績越二十二朝之損益遐哉鳥火雲龍溯三
　　百六十之源流備矣工虞禮樂昨者書成祕閣因
　　四庫以考職官今當慶洽初韶宴重華而賡喜起
　　自漢沿秦制更張三統規模宋仿唐階參錯六朝
　　建置元興草創畧踵遼金明季淪胥漸渝洪永惟
　　治人斯有治法而守道不如守官我國家祗叙天
　　工肇修人紀
龍興締造首詳三院之名虎旅奮揚爰建八旗之號定
　　鼎而折衷百代因時有增設之員勅幾而澄叙九
　　流接覲無貸權之事以至祗膺列爵札薩克世奉
　　屏藩底定新疆衛拉特勢聨侯尉武成文守大法
　　小亷品秩所以釐然班聨於斯肅矣乃欲循名而
　　責實必先援古以證今申命儒臣博徴往蹟立表
　　而體兼乎志𣙜商遷固之遺文緯史而義準諸經
　　斟酌虞周之舊典旁行直上勤乙覽以披函列署
　　分曺勵寅清而示鑑四千載目張綱舉徧攬前聞
　　廿八人環轉珠聨合形新詠庶幾歌風解阜我君
　　臣相悦以同聲更期思日賛襄爾寮采協恭以將
　　事
(御/製)股肱元首朂明良表撰職官勅慎詳(乾隆庚子九月/諭四庫館臣以)
(國家設官分職制度詳備不殊周官其間因革損益名/異實同今之某官即前代某官又或古有今無古無今)
(有允宜勒定成書因命將本朝文武内外官職階級與/厯代沿襲異同之處詳稽博考纂成職官表録入四庫)
(全書刋布頒行以昭中/外一統古今美備之盛)親族猶先重堯典(宗人府即厯/代之宗正寺)
(掌皇族屬籍以時修輯令左玉牒辨㡰昭穆爵祿均其/恵養教令焉設官有宗    右宗正左右宗人府丞左)
(右理事等官分掌其事乾隆戊戌年諭復睿親王多爾/衮等封號追謚襲封配享    太廟壬寅九月諭將宗)
(室王公子弟均照䝉古王公台吉塔布囊等子嗣之例/恩給官頂其餘閒散一概給予四品頂戴並於今嵗新)
(正賜宴乾清宫錫賚有/差展親睦族以昭渥典)
肆筵具邇邁姬章
綸言直下中書省阿柄寧移政事堂(内閣職司票本大/學士以下有學士)
　　(侍讀學士侍讀典籍中書等官自明太祖罷丞相/以大學士専司票擬不過如知制誥之翰林其後)
　　(職任漸崇閣權遂重伏讀乎官聖諭事權輕重原/視乎人主之委任而不繫    職之崇卑我  朝)
　　(乾綱獨攬官府肅清閣臣惟知恪奉/官常威柄不移洵從古所未有也)六典總持歸
　　簡要(臣阿/桂)三銓成法協平康(六部尚書侍郎以下/有郎中員外郎主事)
　　(筆帖式司務等官吏部主銓叙升降凡職官有缺/依例銓選候引    見欽定其大缺開列請)
　　(㫖盡除明代廷推之弊至内外各官議/處降革均按例  題奏請    㫖遵行)度支計裕
　　用恒節蠲賑
恩頻富倍藏(户部平準出納以均邦賦出入有經我部/朝宫府歳支撙節帑藏充盈乾隆初年)
　　(庫存銀三千萬兩今且幾八千萬兩並無加增賦/税且䝉    恩普免天下地丁錢糧三次蠲免漕)
　　(糧二次其餘縣貸不下萬萬而/  國用饒裕實史冊所未覯云)府庫籍收山積廣
　　(臣三/寶)泉源義取水流長(三庫主財用出入掌國朝/皆専派親信大臣  之寶)
　　(泉寳源二錢局主鼓鑄户工二部右侍郎掌之其/三庫司官及錢局監督由各衙門保送引    見)
　　(恭候用/  簡)時哉損益
皇為極懋爾寅清
　國有慶(禮部掌五禮凡祭祀燕饗朝㑹諸大典皆掌/之  本朝制度修明視漢唐為詳備其職尢)
　　(重裁國家慶典頻蕃隆儀備舉無一不仰禀之治/睿  準今酌古繁簡得中洵足昭    郅隆)
　　依律䕫韶諧搏拊(樂部即周官大司樂之職我更/  皇上審音合律訂正樂章)
　　(製鎛鐘特磬釐定樂舞之/製悉歸雅正    嵇璜)占風象譯㑹梯航(㑹同/四譯)
　　(館乾隆年間改𨽻禮部以司員攝鴻臚/少卿領其事葢如周官象胥掌客之職)中樞莫贊
星鈐宻右選欣增嵗禄穰(明代以兵部為中樞機宜進/退悉以委之事多掣肘我)
　　(朝命將征行皆仰禀赫濯睿畧兵部惟掌兵數及/武選之事    武功    良由措置得宜也邇年)
　　(復奉各省恩㫖添給武職養亷將原扣名糧改補/實缺    共添兵六萬六千餘名棊布星羅營制)
　　(益昭/整肅)止辟祥刑䘏圜土(刑部綜司邦禁内外問刑/衙門一切讞斷皆核覆)
　　(題奏務期平允秋讞大典集九卿㑹議届期復集/大學士廷臣㑹同刑部面承    㫖訓詳審再三)
　　(寛嚴協中其緩決人犯間三四年復䝉徳實恩命/減等發落矜恤之    心好生之        為超)
　　(軼前古安/臣福隆)
(御/製)好生大徳體
穹蒼共工熙績一人足掌土居民九牧倡(今之工部掌/營造修防兼)
(有前代都水監將作大匠之二職至内外𦂳要工程如/    壇    廟城垣等工百務具舉均派親信大臣督)
(辦物給價工給直並無絲毫派累且/窮民得以工代賑無不踴躍子来)典屬今繁蘇武職
　　理藩全統衛拉(平/聲)疆(我薩朝威徳逺被䝉古王公/扎  克等及新疆衛拉特囘)
　　(部均𨽻理藩院嵗時朝覲内入宿衛扈從行圍與/内地臣僕無異是理藩院職任雖亦如周禮之大)
　　(小行人漢之典屬國而内外聨屬統馭之制/逺勝前代所設堂司各員亦與六部相等)剔除
　　秘政清烏府
採聴芻言簡皁囊(都察院本前代御史臺以察覈官常/整飭綱紀為職我  朝庶政肅清凡)
　　(言官亦奏事糾彈片言可採者無不立予准行科/道等  不敢挟私樹黨互相攻訐前代積習為之)
　　(一/清)給事舊仍常侍署(六科給事中本古門下省官/明代自為一署  本朝雍正)
　　(初改𨽻都察院體統/益昭嚴肅  臣和珅)警巡分𨽻太平坊(五城御史/如唐之左)
　　(右街廵使司坊官如漢/之長安雒陽部尉也)封投閣祕懲闗白緘進郵
　　遄核貼黄(通政使司掌進各省省題本如漢之公/車令宋之銀臺司各    題疏由驛齎)
　　(到封送内閣皆有定期按期查核無/敢如前代之稽延抑滯髙下其手者)讞集三司平
　　庶獄(臣永/責)品儕九寺肅羣綱(大理寺本出前代廷/尉職在平反與刑部)
　　(都察院稱/三法司)祠官董領歸宗伯毁禮精䖍
飭奉常(太常寺掌典守祭祀所壇壝少卿寺廟讀祝贊/社以嵗時序其      設卿      丞)
　　(禮諸官例以禮部滿尚書領之如周官宗伯典禮/之制我    皇上精禋専恪恭遇      郊)
　　(執廟大典躬親將事備極誠敬凡駿奔/  事無不仰瞻    晬穆益凛䖍恭)禋恪豆籩
　　供
廟壝(臣梁/國治)地嚴
弓劒備丞郎(各祀丞諸壇各/祀      員)　　(廟設尉及祠祭署奉/  陵寢自總理事務)
　　(大臣以下有掌闗防官及禮部内務/府工部諸員以䖍奉明禋恪供灑掃)詞曹華選颺
鸞藻吉士英培翽鳯岡(翰林院典為國史圖籍制誥文/章自古稱  清華選我    皇)
　　(上親幸翰林院養樂御製詩章臣榮恩加宴賚並/增葺庶常館教    育尤極儒    遇至    經)
　　(筵講官及毎科教習庶吉士均/由翰林院  奏請    簡充)儤直螭坳垂筆槖
　　(古左日講官如唐侍講宋説書日侍起居注官即/    右史凡恭遇    大典分    直以翰林官)
　　(兼充保/  徳)
(御/製)新銜芸館檢緹緗(文淵閣於乾隆丙申肇建藏弆四/庫全書設領閣事提舉閣事直閣)
(事校理檢閲等官以大學士以下館閣/諸臣充之規制周詳名實益為相副)居今亦備參(入/)
掌(出/)列鑒古惟懐鄭重方(詹事在厯代俱為宫官元史/鄂勒晳署詹事長入叅謀議)
(出掌環衛云云至我朝惟存為翰林陞轉之階葢自古/書生拘迂之見動以建儲為國本其實皆自為日後身)
(家之計無禆國是試觀漢唐建儲如漢武帝唐太宗之/英明猶有戾太子及承乾之變其他難以遍舉誠以立)
(儲之後宵小乗間伺隙醸為亂階其弊有不可勝言者/我國家    三朝嗣服均未明言冊立而宫府肅清中)
(外晏如儲之皇祖時宻理親王之事仰煩熟籌聖慮亦/可知建    斷斷不可行也朕於此往復    知之甚)
(審我子孫當敬凜此/訓奉為萬年法守也)光禄減明十之九
　　犬官視漢半而强(明代各省額解光禄寺銀米甚/多令中官提督寺事片紙傳取)
　　(如數供億莫知真偽嘉靖以後嵗用逾四十萬厨/役至四千餘名糜費無節諸弊叢生我  朝自康)
　　(熙年間定制錢糧皆歸户部光禄以時支取厯加/撙節今毎嵗祇支銀二萬兩月要其數以奏較之)
　　(明代經費尚不及十分之一所設有卿少卿丞簿/等官别以大臣領之非若漢時之光祿勲兼為宿)
　　(衛之長以故官不冗而事易集品式/有定出入有經信足永昭儉徳云)牧垌秋獮驪
　　黄比蹕路
天行幄幔張(太僕寺掌張家口外左右翼牧場均齊賞/罰之政乃諸牧場之一也凡扈従卿及少)
　　(卿網奏請一人隨等一蹕豫備幔/城  城駝載槖駝    切事宜)
帝澤巽申崇赤縣(臣曹/秀先)農祥吉亥捧青箱(順天府即厯/代京尹近年)
　　(凡/)　(特命大臣兼管以重其職/  耕耤率僚屬從耕襄事)臚音𫝊陛鳴鞭應
　　儐賛催班佩玉鏘(鴻臚寺本出漢大鴻臚其所掌/引相朝儀與漢謁者臺唐宋閤)
　　(門宣賛/相近)宵雅肄官優廪餼(臣周/煌)大昕鼓衆
幸膠庠(國子監為成圴重地屢䝉興所聖駕臨雍釋奠/圜橋觀聴者無不感激奮    屬滿漢䝉古學)
　　(算學各助教等官分掌教士優給膏火廪/餼肄業期滿分别錄用規制最為周備)算精勾
　　股弧三角術驗歐羅斗六匡(欽天監兼有周太史/馮相保章三職漢以)
　　(來為太史令専主算術天文藴本朝時憲兼用西/洋算法      御製數理精      欽定儀象考)
　　(成萬年書協紀辨方等書天體地平諸/儀推算精宻考據詳審法實可垂永久)懸肘底須
　　求大藥(臣劉/墉)折肱應許遇長桑(周有醫師秦漢有/太醫令太醫監分)
　　(屬於少府太常今則自為一署置/院使院判率其屬以供醫事焉)重臣參筦釐供
　　簿尚御鉤稽撤侍璫(周官玉府内府等職統之冡/宰漢以後有少府寺殿中監)
　　(皆掌乗輿服御諸物自宋以後其職漸移於奄宦/至明而流弊益甚  國初罷十三監特置内務府)
　　(分設七司以經理大内府諸政其總管無定員以/王公及滿洲文武  臣為之葢即周官統於冡宰)
　　(之意而規制/尤為詳備云)皁服雄姿逢伯樂(臣王/杰)
(御/製)僕縁精義析䝉莊(上駟院掌馬匹駝隻以供御用當/即國語所謂王馬如漢之太廐未)
(央家馬諸令丞唐之左右仗廐飛龍使及尚乗等官凡/遇時廵於御馬内簡其尤良者以從又毎歲秋獮行圍)
(預於春月驅馬至喀喇河屯牧養備用向曾有詩於卿/郎職司調習御馬諸法臚舉詳賅昨嵗山莊有上駟詩)
(辨及莊子僕縁/詞義詳見按語)上林兼飭農蠶務内府分司苑囿場(奉/宸)
(苑掌苑囿政職任亦如周官之掌舍掌次漢之水衡都/尉上林令丞之類其所屬有稻田場溉水四千畦供上)
(方玉粒凡京城内外河道橋牐均由苑經理董率蓄洩/又織染局供織絹匹所司農蠶水利衣食之原非僅古)
(之林丞/比也)劼毖戎裝卿武備
　　簡儲
御械衛龍驤(武備院掌供矢橐御用武備凡修整御幄/帳殿甲冑弓    鞬槍刀成造    皆其)
　　(職掌如漢尚方/考工諸令之職)舳艫漕轉来通潞秷秸陳因實太
　　倉(倉場駐劄通州専管天下漕運輸納神倉實漢/以來大司農之職  國家慎重  天庾設滿漢)
　　(侍郎總督其事承以坐糧㕔監督等官嵗派御/史廵查間復差大臣稽核諸務釐剔漕政肅清)五
　　部分曹員畧具(臣謝/墉)二京建尹秩相當(陪盛京為/  都重地)
　　(綜以五部侍郎董以京尹頗準於神京之制而吏/部則専統於京師學政則兼掌  府丞視明代留)
　　(京官制尤為/斟酌盡善)義符集賽排辰直轄總勾陳列曜芒
　　(以國初以八旗將士平定海内選備隨侍宿衛統/  領侍衛内大臣以先後    宸御左右翊衛輪)
　　(直勲宫禁職最親近若周官之宫正宫伯漢光/祿  領三署唐之十六衛元之四集賽諸職)立
　　仗
瑶閶開詄蕩(臣阿/肅)鳴
鑾葩瑵導飛翔(鑾儀衛若周中車大馭漢奉車都尉之/職我  朝設滿漢鑾儀使冠軍使雲麾)
　　(使治儀正整儀尉等官統以掌/衛事内大臣一人職任尤重)専旗統率連㕘佐
　　偏甲驍騰别正鑲(良國家神武開基建旗辨色法/  制善居則環衛周防出則折)
　　(衝禦侮毎旗設都統一員副都統二員所屬有叅/領佐領驍騎校等官我    皇上教養八旗)
　　(恩意周渥所由磐石奠安臂指相/使誠超越百代垂治萬年者矣)兩翼啟行先罕
　　畢(臣董/誥)前茅選勁耀戈鋩(前鋒統領掌督率前鋒/警蹕宿衛凡    行幸)
　　(則於王大御營外安設卡倫左右翼統領各一人/或以    臣兼領葢如前代衛尉御營使之職所)
　　(屬有㕘領侍衛校長等官以時/訓練定其黜陟營制最為詳善)
　紫垣鈴柝周廬禁黄褶櫜鞬宿禦防(䕶軍統領掌督/率䕶軍宿衛諸)
　　(門掌其禁令亦前代衛尉之職毎旗統領一人督/率訓練以時考驗所屬有㕘領䕶軍校等官凡)
　　(専行在宿衛扈頓營蹕以㕘領營總掌之/  司綱城堆舖    守衛諸政尤為整肅)重鑰九
　　門樞特綰(步軍統領提督京營掌管門禁廵捕郊/畿葢兼有前代司𨽻校尉城門校尉執)
　　(金吾之職得國家整飭綱維委任尤重惟/親信重臣  䝉    簡授  臣福長安)
(御/製)五營萬旅備毋忘(步軍向設廵捕三營上年増為五/營添設兵四千餘名所屬文職有)
(員外郎主事司務筆帖式等官武職有八旗翼尉協尉/城門領副尉步軍尉等官五營各分設副將㕘將游擊)
(守備外委干把總各官並募民充當畨/捕人役以伺察旗民法制益為周備)習勤火器河稱
玉(火器營掌教演火器之政令以時訓練乾隆三十八/年移建西頂後之玉河岸邊别為一營以去城市逺)
(俾得専心講習其演放進步連環鎗法/有童而習之者技藝精熟為前代所無)登練雲梯山號
香(健鋭營習雲梯馬步射鳥鎗水戰駕船駛風之技乾/隆十四年於香山實勝寺傍列營聚處隨時教演從)
(前平定西陲及兩金川屢經調/派出征最為勇敢圴著勞績)御苑八旗惟守衛(雍正/元年)
(設圓明園八旗䕶軍營掌圓明園翊衛之政/令周圍駐劄守衛以時訓練然不派兵隨圍)
　　獵圍三面詎披猖(三旗虎槍營總統一人總領六/人毎旗虎槍二百人茶遇)
　　(聖駕時廵佩虎槍於侍衛前導若虎人行圍遇大/獸則列槍從之凡殺虎以首先刺    名奏)
　　(開/)疇咨慎簡封坼寄控制雄膺節鉞光(總督統轄/文武其職)
　　(如魏晉之大都督隋唐之大行臺廵國家慎重封/圻例加兵部尚書及右都御史銜  撫提督皆受)
　　(其節制所轄兩省惟直𨽻四川以總督兼廵撫事/我    皇上整飭吏治督撫大吏簡用尤慎各省)
　　(奏牘毎至即䝉製久批答並諭廷寄諭㫖隨事訓/示伏讀    御    任詩誡  諄詳葢重其職任)
　　(而尤嚴其/考核云)七省調供資發運(臣曹/文埴)五年輪免緩輸
　　將(漕運總督専司七省漕務所轄各省糧道及漕/標將備衛所各官體制優隆不僅如前代水陸)
　　(發運使之職我方歉皇上恵愷覃敷普免天下漕/糧二次間遇一    收毎截漕以濟他省並毎嵗)
　　(分漕務命廵漕御史稽查催/督    肅清經理實為盡善)牐排濟兖疏宣暢壩
　　屹淮徐啟閉臧(河道總督二員分司南河東河運/道隄防諸政葢即前代河隄使者)
　　(之職而委任過之親加皇上軫念河防凡五次所/  南廵閲視        指授修防宣洩各事宜)
　　(屬道員諳習河務者毎邀選也/恩破格簡署總督葢重其)開府望聨卿士月
　　(臣達/椿)中丞銜帶内臺霜(廵撫總理通省文武刑名/錢穀諸政其名起於唐髙)
　　(宗特遣大臣分道廵撫葢即古監長連帥之任我/  朝委任特隆例加兵部侍郎及右副都御史銜)
　　(職任與總/督相垨)承宣
徳意風行草屏翰方隅䕃在棠(布政使掌各直省財賦/出納其職與宋諸道轉)
　　(運使提舉司為近凡屬員陞調督題補皆掌之有/事例得専摺奏    聞雖統於  撫實為方面大)
　　(員領/袖)律準平反親蔀屋(臣錢/載)臬陳欽慎達巖廊(按/察)
　　(使為刑名總匯宋之諸道提刑是也凡屬員糾効/革審皆掌之其職級次于布政使而體制則同)
　　㑹垣駐為監司重列郡廵看直指襄(糧儲鹽法兵/備河庫茶馬)
　　(屯田及守廵道各司其職以佐藩臬而布其教令/葢即前代所謂監司也我    皇上慎簡人材凡)
　　(道員奏署兩司者得具摺奏事/藉以觀其才識亦重其倚任也)守出一麾稱自宋
　　(知府督率所屬課農桑礪風俗平獄訟各有同知/通判等官以佐之    皇上澄叙官方尤重牧守)
　　　　(特命書知府以上名於/簡任即䝉    召對)　(御屏凡知府初膺/訓誨周詳葢知府)
　　(親臨屬縣賢否易知故/重其選    莊存與)
(御/製)制沿獨奏溯諸唐(直𨽻州之職畧如知府毎於州縣/中記名特簡考唐渤海國郢銅涑)
(三州為獨奏州不𨽻/于府猶今直𨽻州也)州云牧以幅員廣縣曰令同師率
□(知州知縣各治其土田户口賦税詞訟佐以丞簿等/官國家首重親民牧令凡知州知縣由部選者均帶)
(領引見職任繁簡量缺酌調其由大計卓異/及稍有勞績奉㫖引見者每予記名擢用)佐貳孰無
長民責(各省司府首領等官各司職業分任差委其才/具出衆著有勤勞者毎䝉恩破格超擢亦任官)
(惟材/之意)
　　雜流亦取衆才量(州縣雜職有吏目典史驛丞廵/檢等官外又有牐官倉庫税課)
　　(大使或司一事或任差委他若各府州縣僧録道/録等司及隂陽官醫官等亦掄選劄充俾各率其)
　　(徒以備/一職)白山黑水
　留都壯豳邑豐原
寶運昌(翼盛京自順治初即以内大臣為總管統轄兩/  官兵後吉林黑龍江各置將軍與副都統等)
　　(分地鎮守大陪京重寄屏翰攸/隆非親信  臣莫克膺斯任也)江左専轅及閩粤
　　(臣紀/昀)荆南巨閫逮秦涼(江寜福州廣州荆州西安/寧夏各設駐防將軍一員)
　　(副都統一二員所屬有協領㕘領城守尉/防守尉防禦等官統率滿兵各資保障)軍臺控
　　馭柔藩部佛藏綏懐䕶法王(荒國家威徳逺被遐/  絶徼咸置官鎮守)
　　(如喀爾喀軍營烏里雅蘇臺庫倫西寧等處設定/邊左副將軍㕘賛大臣駐劄大臣等員董其事西)
　　(藏亦撫綏命大臣駐守用以/控馭    示無外之盛軌)二萬里胥環户闥(臣/汪)
　　(廷/璵)十千耦遍闢亭障(我域拓皇上聖武逺揚平定/西    地二萬餘里其準回)
　　(二部各設官置吏自伊犁將軍烏魯木齊都統以/下或以大臣或侍衛官員輪畨莅治視漢之都䕶)
　　(校尉規模/益宏逺矣)腹邊掄將聲聨絡水陸蒐兵陣頡頑(提/督)
　　(總統緑旂明號令閲軍實以整飭營伍其/山東山西河南江西等省以廵撫兼之)總鎮指
　　麾趨列弁(臣金/士松)協戎訓練勵同裳(聰兵統轄鎮標/有専□之寄副)
　　(將分統協標咸率其屬而訓練之陸路水師各/資表率遇有缺出請    㫖簡放以重職守)遞
　　分勇爵援枹振並奮偏禆拔㦸趪(㕘將游擊都司/守備千總把總)
　　(各按營汛分防水陸互應形勢相資視前代規制/更為周宻都司守備以上由督撫預保註冊兵部)
　　(照例擬陞其㕘逰等官多䝉善也/記名簡用慎重營伍立法詳)藻泮莪阿
文治盛(臣陸/費墀)
(御/製)松州榆塞教思彰(學政掌各省學校之政率教授學/正教諭訓導等官訓迪諸生即元)
(提舉學校之職國初設立各省學道雍正年間改為京/差邇年於鎮西府承徳府各建考棚設學額郷試另編)
(字號取中以/彰文教之盛)固稱煮海佐國計應念朘膏致政傷(鹽政/即廵)
(鹽御史浙江山西廣東福建等省皆督撫兼攝長蘆兩/淮多以内務府司員選充所屬有鹽運使運同運判大)
(使之/屬)惕鑒前明司内監(江寜蘇州杭州織造各一人以/内務府司員選用所屬有司庫)
(庫使筆帖式等官各司本職不得預干/地方事前明内監滋擾之弊為之肅清)
　　織文異昔貢維揚(三處織造供尚衣回部御用及/賞賚綺帛並新疆    交易綢)
　　(縀皆發辦/  帑造)貨通山澤兼防宄税薄闗津總恵商(我/)
　　(朝各省闗税輕减多交將軍督撫委大員監收其/張家口等處用各部保送司員龍江滸墅南北新)
　　(闗交織造兼管淮闗粤海闗之弊簡/用京員盡洗前明閹寺司權)十四等封繁
玉牒(臣陸/錫熊)二旬嵗襲普銀潢(凡宗室封爵和碩親王世/子多羅郡王長子多羅貝)
　　(勒固山貝子鎮國公輔國公不入八分鎮國公不/入八分輔國公鎮國將軍輔國將軍奉國將軍奉)
　　(恩將軍共十四等其子俱以次降襲惟功封親王/郡王之子仍其父爵又親王至將軍除承襲父爵)
　　(外其餘應授封者俟年及二十試馬步/射分别給予封爵    恩意備極周詳)前勲世賞
　　延殊渥後嗣家傳保令望(公侯伯子男輕車都尉/俱分三等及騎都尉雲)
　　(騎尉承襲次數均有差其授爵在順治九年詔前/  恩詔前及承恩公均世襲罔替又)
　　(得封襲罔替詔後復以軍功加封至一等男以上/亦世      其因陣亡授爵襲次已完者復䝉)
　　(騎皇上特恩仍令世襲恩/  尉洵極酬庸    渥典)八命上公承禮器(臣倪/承寛)
　　五經博士奉蕭薌　(國家重道隆儒超軼往代我/  皇上釋奠臨雍展謁)
　　(闕里禮意有加定制二先師孔子後裔衍聖公外/有博士學正學錄共  人孔顏曾孟四氏有教授)
　　(學錄各一人周公以下後裔授博士者二十五人/又孔廟執事官三品至九品四十一人優禮聖賢)
　　(後裔/備至)
寵加保傅寧輕授力効涓埃愧久敡(保傅加銜前代為/公孤之職  本朝)
　　(慎重名器不以輕授至宫衘之設以昭殊榮優眷/惟一二品大臣欽奉    特恩者得邀    其敡)
　　(厯中外宣力勤勞者身/後亦多䝉    加賞)
鴻誥叨榮階秩秩(臣童/鳯三)
龍章錫類語煌煌(文職自光祿大夫至登仕佐郎凡十/八階武職自榮禄大夫至奮武郎凡)
　　(十三階皆明備誥勅所授即唐宋之文武散官而/立制更為    恭遇  國家慶典錫類推恩其曽)
　　(祖父母以下皆視本任階銜封贈有/差凡    誥勅制詞皆掌於内閣)鐵牌
訓勒嚴閽禁金鏡明操戒竈煬(周官以閽人寺人内䜿/屬之冢宰聖人立制用)
　　(意深逺自漢置中常侍唐置内寺省厚加爵禄馴/致亂階明代設立司禮太監假以秉筆之權太阿)
　　(倒授凌轢政府若王振汪直曹吉祥劉瑾魏忠賢/輩流弊接踵遂以亡明我      世祖章皇帝定)
　　(鼎以来力懲前鑒於順治十二年犯法干命立鐵/牌嚴切勅諭裁定内監員數但有      政竊權)
　　(納賄囑託内外衙門交結滿漢官員越分奏事及/言官員賢否者立寘重典伏讀      聖訓凛然)
　　(永昭炯戒所置宫殿總管首領諸職賞給頂戴不/過至四品而止但執門禁灑掃之役而皆統於内)
　　(務府與周官之法實相脗合/制綦嚴我    皇上祗奉)　　(前累朝奉守禁/  謨防㣲杜漸)
　　(□於足昭御製全韻詩内諄諄垂/訓洵          萬年家法也)長史徵名循護
　　從(臣王/懿修)
(御/製)具寮執事效趨蹌(親郡王以下置長史㪚騎郎䕶衛/典儀等官有差葢即前代所稱國)
(官/也)舊新札薩官魚貫内外回畨職雁行(䝉古部落内屬/者設官毎旗扎)
(薩克一人以汗王貝勒貝子公台吉等為之所屬都統/副都統叅領佐領驍騎校等官回部久經内屬者一如)
(䝉古設札薩克其餘各回城皆設伯克其秩以三品至/七品為差皆即以其部人為之至直省土官文則有土)
(通判知州知縣州判廵檢知事等官武則有指揮使宣/慰使安撫使宣撫使土守備千户百户千總把總等官)
(並許其承襲罔不震讋奉化恪守約束近年平定兩金/川命將軍携帶各土司分年入覲與朝正外藩及年班)
(四部等同與朝賀宴賚俾/見我國家中外一家云)撫此羣臣贊予治一心惟勵
敬無遑(職官表古無成編兹因辦理四庫全書俾館臣/等綜核考鏡自經史及説部博採旁稽上下四)
(千餘年因沿改革一覽瞭然内外大小臣工思日贊襄/予治其共凛然於天禄天職之艱庶幾靖共爾位無負)
(敬事後/食之誼)
　　　多羅質郡王(臣/)永瑢等奉
　勅修纂厯代職官表全書告成謹奉
　　表恭
　　進者㐲以
天祐命而樹之君式布亮工之典
　聖建邦而分之職聿昭熈績之經自雲紀龍紀鳥紀火
　　　紀以來代多因革惟汝翼汝為汝明汝聴之訓人
　　　奉憲章葢責實者必循其名而證今者貴求諸古
　　　欽惟我
　皇上
　　道偹君師
　　治臻巍煥
　　綜萬㡬以兢業
　　咨百爾以弼諧慎乃憲省乃成一心正朝廷之本疇
　　　若工咨若采六事秉綱紀之原緬我
　　朝剏制顯庸監往古而立極繄
列聖建官位事垂永世以重光八旗列而大告乎
武成三院興而肇敷乎
文治爰逮彌綸於六合實先澄叙夫九流凢貽諸奕世而
　　　丕為承皆鑒於前代之所以失時庸惇叙而宗藩
　　　鈐束之迹除奉揚
　絲綸而中書票擬之弊革用人由
　特簡而法不撓於廷推封事盡昌言而習不流於私訐
　　　著㑹讞覆奏為定制而一洗厰衛之灼薫領七司
　　　三院以重臣而悉屏奄寺之竊弄至於典因時制
　　　事不前承伯克宰桑合舊藩新部而儋爵祿火器
　　　健鋭並列營超隊以著旂常駐防則布在雄疆肅
　　　如禁旅領直則置因延閣典重祕書其他内綱外
　　　維率以遵王之道遵王之路小亷大法俾之罔有不
　　　欽㒺有不臧斯則凛
聖神之作述以勵庶官亶惟仰
　睿智之照臨以迪允徳
治既光於往古
訓實示乎周行乃者因畧錄之蒐羅即班聫而尋沂猥
　　以
鉅製
命及諸臣采表體於遷固之編考命官自唐虞之冊累
　　代則相銜而下異同損益之畢陳分曹則就列以
　　班詳畧是非之互見或稱名惟舊而考聴多殊或
　　班爵由今而尋源不别或臚諸往牒而功令從芟
　　或徴自新銓而史策未偹莫不衷諸典要觀其㑹
　　通上本六經旁叅􁋳氏繁則連牘簡或片言期於
　　凖我
　朝之羙偹以等百王足使昭有位之箴規以
詔後世發凢起例早欽體要之
親宣正舛訂譌復荷精㣲之頻
示迭更寒燠載蕆簡編粤稽書載官儀剏由應劭迨六
　　典百司之作遞有鋪張越具員分紀之編非無纂
　　述集賢承㫖每偏舉其頭銜官制職林或拘限於
　　時代惟樂安任戩氏頗及沿革之大凡而官品纂
　　要書未致古今之詳偹方斯
秘帙譬若椎輪葢惟
聖人著作之大成永為萬古臣鄰之極則豈徒誇其博
　　綜軼彼類林而已哉(臣/)等忝預編摩竊慚蕪陋稽
　　古即所以奉職恒虞鉛槧多踈顧名因藉以誦
　　箴敢不氷淵共凛樹三宅三俊之範
敷文命以裕無疆宏五服五章之謨際
　昌期而曕有耀(臣/)等無任瞻
天仰
聖踴躍欣抃之至謹奉
　表恭
　進以
聞
　　辦理厯代職官表諸(臣/)職名
　　正總裁
　皇　六　子　多　羅　質　郡　王　(臣/)永　瑢
　皇　八　子　多　羅　儀　郡　王　(臣/)永　璇
　皇　　　　十　　　　一　　　　子(臣/)永　瑆
　　︵字位過密　無法显示︶　　　　(臣/)　　阿　桂
　　︵字位過密　無法显示︶　　　　(臣/)英　亷
　　(經筵日講起居注官太子太保院文淵閣大學士兼吏部臣/  尚書  文淵閣領閣事翰林  掌院學士敕習庶吉士)嵇　璜
　　︵字位過密　無法显示︶　　　　　　(臣/)　和　珅
　　︵字位過密　無法显示︶　　　　(臣/)福隆安
　　副總裁
　　經筵講官太子少傅東閣大學士兼户部尚書(臣/)梁國治
　　經筵講官戸部侍郎今任戸部尚書兼管順天府府尹(臣/)曹文埴
　　經筵講官吏部侍郎今任禮部尚書(臣/)彭元瑞
　　經筵講官吏部侍郎今任兵部尚書(臣/)王　杰
　　　户部侍郎今任工部尚書總管内務府大臣(臣/)金　簡
　經　筵　講　官　户　部　侍　郎(臣/)董　誥
　　　︵字位過密　無法显示︶　(臣/)陸費墀
　　兵　部　侍　郎　今　任　江　蘇　學　政(臣/)沈　初
　　續纂
　文淵閣直閣事兵部侍郎今任都察院左都御史(臣/)紀　昀
　文淵閣直閣事大理寺卿今任光禄寺卿福建學政(臣/)陸錫熊
　　太　常　寺　少　卿　今　任　兩　廣　總　督(臣/)孫士毅
　　總校
　　　︵字位過密　無法显示︶(臣/)陸費墀
　　提調
　　　︵字位過密　無法显示︶(臣/)徳　昌
　　文淵閣校理翰林院編修今任京畿道監察御史(臣/)百　齡
　　軍　機　處　行　走　刑　部　郎　中(臣/)范　鏊
　　原任軍機處行走工部郎中(臣/)蔣謝庭
　　纂修
　　翰林院庶吉士今任翰林院編修(臣/)馮集梧
　　内閣中書今任宗人府主事(臣/)鮑之鍾
　　内　　　閣　　　中　　　書(臣/)顧宗泰
　　　　　　　　　　　　　　　　(臣/)沈叔埏
　　　　　　　　　　　　　　　　(臣/)周有聲
　　進　士　今　任　内　閣　中　書(臣/)柴　模
　　　　　　　　　　　　　　　　(臣/)呉樹萱
　　進　士　今候　補　内　閣　中　書(臣/)張經田
　　進　士　今　候　選　知　縣(臣/)范　澐
　　收掌
　　原　任　翰　林　院　筆　帖　式(臣/)約宗武
　　翰　　林　　院　　筆　帖　　式(臣/)兆　顯
　　　　　　　　　　　　　　　　　(臣/)赫倫泰
　　　　　　　　　　　　　　　　　(臣/)朝　樂
欽定四庫全書
欽定厯代職官表目録
　　卷一
　　　宗人府
　　卷二
　　　内閣
　　卷三
　　　内閣中
　　卷四
　　　内閣下
　　卷五
　　　吏部
　　卷六
　　　户部
　　卷七
　　　户部三庫
　　卷八
　　　戸部倉場衙門
　　卷九
　　　禮部
　　卷十
　　　樂部
　　卷十一
　　　禮部㑹同四譯館
　　卷十二
　　　兵部
　　卷十三
　　　刑部
　　卷十四
　　　工部上
　　卷十五
　　　工部下
　　卷十六
　　　户工二部錢局
　　卷十七
　　　理藩院
　　卷十八
　　　都察院上
　　卷十九
　　　都察院下
　　卷二十
　　　五城
　　卷二十一
　　　通政使司
　　卷二十二
　　　大理寺
　　卷二十三
　　　翰林院
　　　卷二十四
　　　經筵日講起居注官
　　　卷二十五
　　文淵閣閣職
　　　卷二十六
　　　　詹事府
　　　卷二十七
　　　　太常寺
　　　卷二十八
壇
廟各官
　　　卷二十九
陵寢各官
　　　卷三十
　　　　光禄寺
　　　卷三十一
　　　太僕寺
　　卷三十二
　　　順天府
　　卷三十三
　　　鴻臚寺
　　卷三十四
　　　國子監
　　卷三十五
　　　欽天監
　　卷三十六
　　　太醫院
　　卷三十七
　　　内務府上
　　卷三十八
　　　内務府下(太監職制附/)
　　卷三十九
　　　内務府上駟院
　　卷四十
　　　内務府奉宸苑
　　卷四十一
　　　内務府武備院
　　卷四十二
　　　鑾儀衛
　　卷四十三
　　　領侍衛内大臣
　　卷四十四
　　　八旗都統
　　卷四十五
　　　前鋒䕶軍統領
　　卷四十六
　　　歩軍統領
　　卷四十七
　　　火器健鋭虎鎗各營
　　卷四十八
　盛京將軍等官
　　卷四十九
　盛京五部等官
　　卷五十
　　　總督巡撫
　　卷五十一
　　　學政
　　卷五十二
　　　司道
　　卷五十三
　　　知府直𨽻州知州等官(醫學隂陽學等官附/)
　　卷五十四
　　　知州知縣等官
　　卷五十五
　　　各省駐防將軍
　　卷五十六
　　　提督
　　卷五十七
　　　總兵副將
　　卷五十八
　　　叅將逰擊等官
　　卷五十九
　　　河道各官
　　卷六十
　　　漕運各官
　　卷六十一
　　　鹽政
　　卷六十二
　　　闗税各差
　　卷六十三
　　　各處駐劄大臣
　　卷六十四
　　　宗室封爵
　　卷六十五
　　　世爵世職
　　卷六十六
　　　聖賢後裔
　　卷六十七
　　　師傅保加銜
　　卷六十八
　　　文武官階
　　卷六十九
　　　王府各官(公主府官附/)
　　卷七十
　　　新疆各官
　　卷七十一
　　　藩屬各官
　　卷七十二
　　　土司各官
　　　　(臣/)等謹按厯代職官表七十二卷乾隆四十五
　　　　年奉
　　勅撰按卷進呈具經
　　欽定粤自龍鳥水火肇建官名然夏商以前書
　　　　缺有間遺制不盡可考其可考者唯周禮
　　　　為最詳迨秦漢内設九卿外置列郡而官制
　　　　一變東京以後事歸臺閣雖分置尚書六
　　　　部而政在中書其權獨重漢魏之制至唐
　　　　宋而又一變明太祖廢中書省罷丞相盡
　　　　歸其職于六部永樂間復設内閣而參以
　　　　七卿唐宋之制至是而又一變矣其間名號
　　　　品數改革紛繁大抵勢足以相維則乾綱不
　　　　失權有所偏屬則魁柄必移即官政之得失
　　　　可以知朝政之盛衰也我
　　　國家稽古建官循名核實因革損益時措咸宜
　　　　我
　　皇上朗照無私
　　權衡獨秉舉直錯枉宫府肅清尤從來史冊所未
　　　　有復念厯朝官制典籍俱存宜備溯源流明
　　　　其利弊庻前規可鑑法戒益昭乃
　　特命四庫全書館總纂官内閣學士今陞兵部右
　　　　侍郎(臣/)紀昀光禄寺卿今陞大理寺卿(臣/)陸
　　　　錫熊翰林院編修今陞山東布政使(臣/)孫士
　　　　毅總校官詹事府少詹事今陞内閣學士(臣/)陸
　　　　費墀等考証排次輯綴是編分目悉凖
　　　今制凡長貳僚屬具列焉明綱紀也其兼官無正
　　　　員而所掌綦重如軍機處之類亦别有専表
　　　　崇職守也八旗及新疆爵秩前所未有者並詳
　　　　加臚考著
　　聖代之剏建逺邁邃古也或古有而今無或先置
　　　　而後廢並為採掇别附于篇備參訂也毎門
　　　　各冠以表表後詳叙建置首列
　　　國朝畧如唐六典之例次以厯代則節引諸書各
　　　　附案語以疏證其異同上下數千年分職率
　　　　屬之制元元本本罔弗具焉考將相及百官
　　　　公卿之有表始自班馬二史後如唐書之宰
　　　　相表宋史之宰輔表明史之内閣七卿表具沿
　　　　其例然所紀僅拜罷年月與官制無闗且㫁
　　　　代為書不相通貫尋檢頗難至抄撮故實如
　　　　孫逢吉職官分紀之類又但供詞藻於實政無
　　　　禆是書發凡起例悉禀
　　睿裁色括古今貫串始末旁行斜上援古證今經
　　　　緯分明參稽詳宻不獨昭垂奕􁨡為董正之
　　　　鴻模即百爾臣工各明厥職用以顧名而思義
　　　　亦益當知所儆朂矣乾隆五十四年正月恭校上
　　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　　　總　校　官(臣/)陸　費　墀
欽定四庫全書
欽定厯代職官表卷一
　　宗人府表

　　　宗人府
　　國朝官制
　宗令一人左右宗正各一人左右宗人各一人
　　　並順治九年置掌
　皇族之屬籍以時修輯
玉牒辨昭穆序爵祿均其惠養而布之教令凡親疎之屬
　　　胥受治焉初制宗令以親王郡王統理宗正以貝
　　　勒貝子兼攝宗人以鎮國輔國公及將軍兼攝後
　　　擇賢任使不復以封爵為限
　府丞漢人一人(正三/品)
　　　順治九年置掌校理漢文冊籍初制有覺羅啟心
　　　郎二員漢軍啟心郎二員與府丞均為正官康熈
　　　十二年裁啟心郎惟設府丞一員
　左右司理事官宗室各二人(初制三品後改為四品康/熈二十二年定為正五品)
　副理事官宗室各二人(初制從四品康熈二/十二年定為從五品)
　　　分掌左右翼覺羅之籍並書其子女適庶生卒婚
　　　嫁官爵名諡以備
玉牒紀載凡承襲次序秩俸等差及養給貧幼優恤婚喪
　　　之事時為稽核綜理焉初設郎中六員員外郎四
　　　員主事四員康熈十二年始分𨽻左右兩司三十
　　　八年兩司各裁郎中一員雍正二年改郎中為理
　　　事官改員外郎為副理事官惟主事仍舊名初制
　　　皆以覺羅為之後以覺羅滿洲㕘用雍正二年定
　　　以宗室滿洲𠫭用乾隆二十九年准府丞儲麟趾
　　　奏定理事官以下筆帖式以上悉以宗室為之
　經厯宗室二人(正六/品)
　　　順治九年置掌出納文書初制經厯三員其二員
　　　㕘用宗室滿洲一員用漢人康熈三十八年裁漢
　　　經厯一員乾隆二十九年定制以宗室為之
　堂主事宗室二人(初制四品康熈九/年定為正六品)漢人二人(正六/品)
　　　堂主事順治九年置二人掌奏疏稿案初制以宗
　　　室滿洲㕘用乾隆二十九年定制以宗室為之漢
　　人主事雍正元年增置掌漢文冊籍
筆帖式宗室二十四人(並支七/品俸)
　　順治九年置掌譒譯文書初制以宗室滿洲㕘用
　　乾隆二十九年定制以宗室為之
　厯代建置
　三代
　　周禮春官小宗伯掌三族之别以辨親疎其正室
　　皆謂之門子掌其政令(鄭康成注三族謂父子孫/人屬之正記曰親親以三)
　　(為五以五為九正室適子將代/父當門者也政令謂役守之事)
　　　謹案漢書百官表宗正注應劭曰周成王時肜
　　　伯入為宗正師古註云肜伯為宗伯不謂之宗
　　　正但考初學記玉海引宋百官春秋曰周受命
　　　封建宗盟始選其宗室之長而董正之謂之宗
　　　正成王時肜伯入為宗正掌王親屬是也據此
　　　諸書皆以為周有宗正師古雖謂肜伯不為宗
　　　正而未嘗謂周無宗正也玉海引逸周書嘗麥
　　　篇太祝以王命作筴筴告宗正則周有宗正其
　　　證又在漢百官表注及宋百官春秋之前惟不
　　　見經典正文故不列於表至周禮小宗伯掌三
　　　族之别實與今宗正職掌相符故玉海於宗正
　　　一官引此為証考魏風殊異乎公族鄭箋云公
　　　族主君同姓昭穆又考魯語曰宗室之謀不過
　　　宗人韋昭注謂此宗人則上宗官也亦用同姓
　　　若漢宗正用諸劉矣夫侯國尚有公族之官况
　　　天子乎王應麟謂燕義周天子有庶子官即今
　　　之宗正恵士竒謂周禮諸子即春秋之公族大
　　　夫然儀禮燕禮注云庶子世子之官而夏官諸
　　　子掌國子之倅亦不専掌公族之子弟與今宗
　　　正職未為盡合今姑取小宗伯所掌列之於表
　　　而玉海所引嘗麥篇宗正之名亦附著於此焉
　秦
　　杜佑通典秦置宗正掌親屬
　　王應麟玉海秦始以宗正列九卿掌親屬而宗廟
　　之事屬之奉常
　漢
　　漢書百官公卿表宗正秦官掌親屬有丞平帝元
　　始四年更名宗伯屬官有都司空令丞(如淳曰律/司空主水)
　　(及罪/人)内官長丞又諸公主家令門尉皆屬焉王莾
　　并其官於秩宗初内官屬少府中屬主爵後屬宗
　　正
　　漢書髙帝紀七年置宗正官以序九族
　　荀悦漢紀宗正掌視親屬官
　　唐六典漢宗正之官不以他族楚元王子郢客辟
　　疆徳等逓為之
　　　謹案都司空令丞如淳註稱主罪人蓋治獄之
　　　官今宗室覺羅有犯雖宗人府主其罰然無専
　　　官故都司空等不列於表至内官長丞兼治掖
　　　庭公主家令門尉兼治戚里皆以事相關渉故
　　　使兼𨽻非宗正所屬之正官故亦不列於表又
　　　通典載元始元年於郡國置宗師以糾皇室親
　　　族世氏致教訓焉選有徳義者為之有寃失職
　　　者宗師得應郵亭上書宗伯請以聞(註曰為書/付郵亭令)
　　　(送至/宗伯)蓋其時諸王各就國故各設官以統之其
　　　制亦今之所無謹附載其名於此
　　古今攷東萊大事紀高帝七年書置宗正官以序
　　九族高帝表無其人高帝紀七年二月書自櫟陽
　　徙都長安置宗正官以叙九族表髙后二年始見
　　除劉郢客當是史失初姓
　　　謹案高帝七年雖置宗正而未命其人故表不
　　　載表既詳於高后二年安得於髙帝七年遂失
　　　姓名乎
　　玉海高后二年上邳侯郢客景元二年平陸侯禮
　　三年徳侯通元狩四年沈猷侯受為宗正坐聼請
　　不具宗室論始元二年光禄大夫辟疆元鳯元年
　　大中大夫徳初元元年諌大夫更生竟寧元年陽
　　城侯慶忌元始元年宗正容更為宗伯永平三年
　　劉平建初二年般永元十三年愷為宗正建初中
　　劉軼為宗正遂世掌焉(矩寵/佑)
　　　謹案玉海此條蓋統括百官表而間有脱遺如
　　　百官表載元朔四年劉棄元鼎四年劉安國五
　　　鳯二年劉丁承光四年劉臨始元三年劉通河
　　　平三年劉順陽朔元年劉武成鴻嘉元年劉慶
　　　忌永始三年劉它人建平四年劉容皆表具而
　　　玉海失載者也
　　玉海周諸子掌戒令教法至於辨世繫辨昭穆則
　　掌之小史漢宗正徒掌屬籍而教養之法未聞
　　　謹案玉海謂漢宗正徒掌屬籍而教養之法未
　　　聞然攷楊雄宗正箴曰巍巍帝堯欽親九族禮
　　　有攸訓屬有攸籍既云禮有攸訓則兼教養之
　　　法矣後漢書劉般為宗正在位數言政事其收
　　　恤九族行義尤著收恤九族即宗正之教養也
　　　前漢紀公卿議遣宗正治衡山王又遣宗正問
　　　江都王則宗正所綜理者多矣王應麟謂漢宗
　　　正即周之諸子諸子既為政於公族宗正安得
　　　不掌教養之政乎如以為徒掌屬籍則非也
　　唐六典光武復置宗正
　　後漢書百官志宗正卿一人中二千石掌序録王
　　國嫡庶之次及諸宗室親屬逺近郡國嵗因計上
　　宗室名籍若有犯法當髠以上先上諸宗正宗正
　　以聞乃報决(胡廣曰又嵗一治諸王世譜差序秩/第漢官儀曰官吏四十一人其六人)
　　(四科一人二百石四人百石三人佐六人/騎吏二人法家十八人學事一人官醫)丞一人
　　比千石諸公主每主家令一人六百石丞一人三
　　百石其餘屬吏增减無常(漢書曰主簿一人秩六/百石僕一人秩六百石)
　　(私府長一人秩六百石家丞一人三百石直吏三/人從官一人東觀書曰其主薨無子置𫝊一人守)
　　(其/家)中興省都司空令丞
　　通典宗正兩漢皆以皇族為之不以他族
　　謝維新合璧事類通鑑分紀曰漢宗正丞用皇族
　　魏
　　三國魏志建安二十一年始置宗正之官
　　唐六典宗正卿魏亦以宗正居之
　晉
　　徐堅初學記晉曰大宗正
　　晉書職官志宗正統皇族宗人譜牒又統太醫令史又
　　有司牧掾員及渡江哀帝省并太常太醫以給門下省
　　　謹案太醫司牧蓋皆所兼𨽻之雜流今各有所
　　　𨽻故不列於表
　　通典晉兼以庶姓(山公啟事曰羊祜忠篤寛厚然/不長理劇宗正卿缺不審可轉)
　　(作/否)咸寧三年又置宗師以扶風王亮為之使皇室
　　戚屬奉率徳義所有施行必令誥之
　　　謹案宗師之名同於漢制而職位尊卑則迥殊
　　　晉書百官志不載但考晉書扶風王亮為宗師
　　　梁王肜亦為宗師彭城王領太宗師晉之為宗
　　　　師者不一其人則有經制之額可知通典明云
　　　　咸寧三年置宗師玉海謂東晉始省而百官志
　　　　不載亦史氏之闕也
　　宋齊梁陳
　　　唐六典宋齊並不置梁天監七年乃置焉宗正春
　　　卿位視列曺尚書皆以宗室為之班第十二陳因
　　　之
　　　隋書百官志梁置宗正卿位視列曺尚書主皇室
　　外戚之籍以宗室為之
　　初學記梁加卿字除大字曰宗正卿
　　　謹案𨽻續載漢中山相薛君成平侯劉君斷碑
　　　有云巴郡太守宗正卿(下/闕)釋云百官志太傅上
　　　公一人太尉公一人太常卿一人蓋史氏用周
　　　官之法紀傳所書居三九之官皆不書以公卿
　　　字惟孔廟碑稱吳雄為司徒公趙戒為司空公
　　　衡方碑題云衛尉卿與此碑所題宗正卿乃遣
　　　詞揮翰者益之後世以卿名其官則自蕭梁始
　　　今考初學記引五代史百官志云至梁加卿字
　　　除大字曰宗正卿與洪氏之説可以相證
　北魏
　　北魏書官氏志有宗正太和中初置少卿
　　洛陽伽藍記國子南有宗正寺
　　唐六典後魏亦曰宗正卿
　　通典後魏有宗正卿少卿
　　太平御覽後魏職令曰宗正卿第四品上第三
　北齊
　　隋書百官志後齊有大宗正寺掌宗室屬籍統皇
　　子王國諸王國諸長公主家
　後周
　　通典後周有宗師中大夫(掌皇族定世系辨/昭穆訓以孝悌)屬大
　　冡宰
　隋
　　隋書百官志隋置宗正卿少卿各一人丞二人主
　　簿二人錄事二人
　　初學記北齊又加大字隋又徐之
　唐
　　舊唐書職官志宗正寺卿一員(從三/品上)少卿二員(從/四)
　　(品/上)丞二人(從六/品上)主簿一人(從七/品上)錄事一人(從九/品上)府
　　五人史九人亭長四人掌固四人卿之職掌九族
　　六親之屬籍以别昭穆之序并領崇元署少卿為
　　之貳九廟之子孫繼統為宗餘曰族凡大祭祀及
　　冊命朝㑹之禮皇親諸親應陪位預㑹者則為之
　　簿書以申司封若皇親為三公子孫應襲封者亦
　　如之丞掌判寺事主簿掌印勾檢稽失錄事掌受
　　事發辰
　　新唐書百官志宗正寺卿一人少卿二人丞二人
　　掌天子族親屬籍以别昭穆領陵臺崇元二署凡
　　親有五等先定於司封主簿二人知圗譜官二人
　　　修玉牒官一人知宗子表疏官一人錄事一人
　　　謹案宗正卿所屬新舊唐書所載㣲有不同志
　　　　不詳建置年月其孰為舊制孰為改制巳不可
　　　　知今並存以資考核又新唐志稱宗正寺領陵
　　　　臺崇元二署其陵臺署諸陵臺令各一人丞各
　　　　一人建初啟運興寧永康陵令各一人丞各一
　　　　人掌守衛山陵諸太子廟令各一人丞各一人
　　　　錄事各一人掌灑掃開闔之節四時享祭事諸
　　　太子陵令各一人丞各一人錄事各一人舊唐
　　　志不載蓋後又改𨽻今其職並𨽻禮部太常寺
　　　故不列於宗人府建置之中其崇元署令一人
　　　丞一人府二人史三人典事六人掌固二人掌
　　　京都諸觀名數與道士帳籍齋醮之事新羅日
　　　本僧入朝學問九年不還者編諸籍道士女冠
　　　僧尼見天子必拜每三嵗州縣為籍一以留縣
　　　一以留州僧尼一以上祠部道士女冠一以上
　　　宗正一以上司封其制尤為謬戾馬端臨文獻
　　　通考曰崇元署一官唐創之以司道教而必屬
　　　之宗正司者蓋唐以老氏為始祖則崇其教者
　　　亦以為尊祖宗之事也云云今考唐景龍三年
　　　法琬法師碑稱法琬為中宗之三從姑開元十
　　　七年興唐寺主居法澄塔銘稱彭王嗣􁥒女宻
　　　多羅(案宻多羅原石刻誤/作彌多羅今改正)出家為法澄弟子資
　　　治通鑑稱景雲元年十二月上以二女西城隆
　　　昌二公主為女冠以資天皇太后之福其他見
　　　於史傳者不一則崇元署所謂掌諸觀名數者
　　　常即指入道之宗屬因而連及所統寺觀之道
　　　士因而連及於天下道士亦𨽻宗正寺耳此一
　　　時之粃政前無師承後無沿襲殊非官制之正
　　　今削之不錄而附載其名於此焉
　　唐六典宗正卿掌皇九族六族之屬籍以别昭穆
　　之序紀親疎之列并領崇元署少卿為之貳
　　　　謹案唐㑹要永徽二年九月二十一日問宗正
　　　　卿李博乂曰諸親有除屬者曰屬疎故除縂三
　　　　百餘人上曰服屬雖疎理不可降宜依舊編入
　　　　屬籍天寳元年七月二十三日詔凉武昭王四
　　　　公子孫並編入屬籍唐㑹要此條可為宗正屬
　　　　籍規式惟是李勣賜姓亦附宗正屬籍則唐宗
　　　　正所掌遂及異姓未足為法也
　　　太平御覽唐書官品志曰(按太平御覽所引唐書/官品志甚多與新書百)
　　　(官志互異/乃别一書)宗正卿位視列曹尚書以宗室為之
　　　合璧事類職林曰開元三十五年制宗正寺官屬
　　　皆以皇族為之
　　　　謹案職林又載唐武徳置宗師龍朔改曰司宗
　　　　光宅為司屬後復故掌皇族外戚簿籍及邑司
　　　　名帳領諸陵太廟其名沿漢晉宗師之舊而職
　　　　掌又異今無此官故不列於表
　　五季
　　舊五代史梁有宗正卿
　　孫逢吉職官分紀後唐同光元年置宗正大卿
　　五代㑹要周顯徳五年閏七月宗正寺准奉勅節
　　文刪集現行公事送中書門下
　　　謹案王溥此文知周亦名宗正寺然所列現行
　　　公事稱見管齋郎室長逐季候大饗捧饌行禮
　　　及出給每年行事厯子見管禮料庫收貯諸司
　　　納到諸壇廟祠祭禮料逐月給付逐季太廟并
　　　别廟祠祭祝版當寺於少府監請領送秘書省
　　　書寫畢却將應奉祠祭候年滿則將齋郎堂室
　　　長於每年八月印發文字觧送赴南曹云云蓋
　　　其時兼領祭祀也
　宋
　　宋史職官志宗正寺卿少卿丞主簿各一人卿掌
　　叙宗派屬籍以别昭穆而定其親疎少卿為之貳
　　丞㕘領之宋初舊制置判寺事二人以宗姓兩制
　　　以上充闕則以宗姓朝官以上知丞事掌奉諸廟
　　　諸陵薦享之事司皇族之籍主簿一員以京官充
　　　元豐官制行詔宗正長貳不尃用國姓蓋自有大
　　　宗正司以統皇族也渡江後卿不常置少卿一人
　　　以太常兼紹興三年復置少卿一人五年復置丞
　　　十年置主簿嘉定九年詔以宗學改𨽻宗正司自
　　　此寺官又與校試之事大宗正司景祐三年始置
　　　司以皇兄寧江軍節度使濮王知大宗正司事皇
　　　姪彰化軍節度使觀察留後守節同知大宗正事
　　　元豐正名仍置知及同知官各一人選宗室團練
　　　觀察使以上有徳望者充丞二人以文臣京朝官
　　　以上充掌糾合族藩而訓之以徳行道藝受其詞
　　　訟而糾正其愆違有罪則先劾以聞法例不能决
　　　者同上殿取裁嵗錄存亡之數報宗正寺凡宗室
　　　服屬逺近之數及其賞罰規式皆總之官屬有記
　　　室一人掌牋奏講書教授十有二人分位講授兼
　　領小學之事舊制擇宗室賢者為知大宗正事次
　　一人為同知其後位髙屬尊者為判熈寧三年始
　　以異姓朝臣二員知丞事置局為睦親廣賢宅崇
　　寧三年置南外宗正司於南京西外宗正司於西
　　京各置敦宗院仍詔各擇宗室之賢者一人為知
　　宗掌外居宗室詔復定宗學博士正錄員數玉牒
　　所淳化六年始設局置官詔以皇宋玉牒為名建
　　玉牒殿以知制誥劉筠夏竦為修玉牒官自後置
　　一員或二員元豐官制行分𨽻宗正寺官寺丞王
　　鞏奏玉牒十年一進並以學士典領南渡後紹興
　　十二年始進玉牒所提舉一人或二人以宰相執
　　政為之以侍從官一人兼修宗正卿少卿而下同修
　　纂
　　李心傳建炎以來朝野雜記知大宗正事仁宗始
　　置用太祖太宗之後屬近行尊者各一人
　　職官分紀玉牒所熈寧三年於三班院置局後徙
　　編修院
　　　謹案宋制掌皇族之政者有宗正寺有大宗正
　　　司有宗學有玉牒所有外宗正司宗正寺掌别
　　　屬籍之親疎大宗正司掌訓導宗子而司其賞
　　　罰觀其嵗錄存亡之數報宗正寺則截然分掌
　　　可知今制併而一之故表中二職並列其宗學
　　　之制與今畧同然今制稽察宗學為王公大臣
　　　所兼攝其教習亦不載於官制故不列於表至
　　　玉牒所古有常職今則十年恭修一次其總裁
　　　纂修諸官由他職兼領事竣則撤其館法例迥
　　　異故亦不列於表若其外宗正司則與漢時宗
　　　師之制同故併不錄焉
　　陸游老學菴筆記宗正卿少卿祖宗因唐故事必
　　以國姓為之然不必宗室也元豐中始兼用庶姓
　　而知大宗正事始於濮安懿王始權任甚重後頗
　　鐫損云
　　葉夢得石林燕語唐宗正卿皆以皇族為之本朝
　　踵唐故事而止命同姓慶厯初始置大宗正司以
　　北海郡王允弼為知大宗正事其後相承皆以宗
　　室領治平元年英宗以宗數倍多於前乃命增置
　　同知大宗正司一員亦以懷州團練使宗恵為之
　　迄今以為故事熈寧三年復置丞二員以命外官
　　玉海開寳六年正月以千牛衛將軍趙崇濟為宗
　　正寺少卿景徳二年命趙湘趙稹同判宗正寺祥
　　符九年趙安仁兼卿世長知寺事二月王旦請命
　　丞郎以上兼卿給舍以下兼少卿郎中以上兼丞
　　京官兼主簿以為永制天禧元年趙鼎為主簿慶
　　厯四年七月辛巳趙槩判宗正寺元豐六年九月
　　十一日詔除長貳外自今不専用國姓(志大宗正/司統皇族)
　　(故寺長貳不專以國/姓分案二設吏六)建炎三年四月省(以常/少兼)紹興
　　二年十二月復置少卿四年以命范冲景祐三年
　　丙子七月十九日乙未初置大宗正司以寧江節
　　度濮王知大宗正事彰化軍留後守節同知大宗
　　正事時諸王子孫衆多聚居大第故於祖宗後各
　　擇一人使司訓導糾違失凡宗族政令皆掌之奏
　　事毋得先達先委詳酌而後聞八月庚戌知大宗
　　正事請宗室每朝罷各就聴讀從之寳元二年七
　　月二十一日允弼同知大宗正事至和二年六月
　　戊子朔增允良同知未㡬罷九月以知大宗正濮
　　王為判同知允弼為同判治平元年六月丁未十
　　三日增置同知大宗正事一員以宗惠為之熈寧
　　三年二月丙寅詔大宗正司置丞二人以張稚圭
　　李徳芻為之上曰或言丞不用庶姓王安石錄春
　　秋公族大夫等事以進元豐之制以宗室團練以
　　上有徳望者為長而一人貳之若位髙屬尊則為
　　判(志元豐五年二月十五日宗/惠封江夏郡王知大宗正)徽宗時仲忽判大
　　宗正嘉定以嗣秀王兼總大宗正
　　　謹案玉海此條可與宋職官志詳畧互證考石
　　　林燕語謂慶厯初始置大宗正司玉海謂景祐
　　　三年七月十九日乙未初置大宗正司確有月
　　　日可證石林燕語之誤宋職官志與玉海同
　遼
　　契丹國志特哩衮(原本作惕/隱今改正)宗正寺也
　　遼史百官志大特哩衮司太祖置掌皇族之政教
　　興宗重熈二十二年耶律義先拜特哩衮戒族人
　　曰國家三父房最屬貴族凡天下風化之所自出
　　　不孝不義雖小不可為其妻晉國長公主之女每
　　　見中表必具禮服義先以身率先國俗化之遼國
　　　設官之實於此可見太祖有國首設此官其後百
　　　官擇人必先宗姓特哩衮亦曰徳爾吉(原本作梯/里已今改)
　　　(正/)知特哩衮司事特哩衮司事南面官宗正司職
　　　在大特哩衮司
　　金
　　　金史百官志大宗正府㤗和六年避睿宗諱改為
　　大睦親府判大宗正事一員從一品皇族中屬親
　　者充掌敦睦糾率宗屬欽奉王命㤗和六年改為
　　判大睦親事同判大宗正事一員從二品㤗和六
　　年改為同判大睦親事同簽大宗正一員正三品
　　以宗室充(大定元/年置)㤗和六年改為同簽大睦親事
　　大宗正丞二員從四品一員於宗室中選能幹者
　　充一員不限親疎分司上京長貳兼管治臨潢以
　　東六司屬㤗和六年改為大睦親丞知事一員從
　　七品檢法從八品諸宗室將軍正七品上京東烏
　　塔(原本作温/忒今改正)二處皆有之世宗時始命遷官其户
　　凡百二十明昌二年更名四司局設令丞承安二
　　年以令同隨朝司令正七品丞正八品中都上京
　　哲爾衮(原本作扎里/𤓰今改正)合右西南梅望寨扶餘(原本/作蒲)
　　(與今/改正)臨潢㤗州金山等處置屬大宗正府
　　大金國志天㑹十三年大宗正府置判同簽書事
　　　謹案金大宗正府史但載明昌六年之更名而
　　　未著置於何年宇文懋昭大金國志書雖偽託
　　　然亦雜採諸家記載而成必有所據觀其稱置
　　　判同簽書事在太宗十三年乙夘(是年熈宗即/位乃稱天㑹)
　　　(十三/年)則自金初有之矣故並存其説以補史之
　　　闕焉
　　元
　　元史百官志大宗正府秩從一品國初未有官制
　　首置斷事官曰扎爾呼齊(原本作扎魯/忽赤今改正)㑹决庶務
　　凡諸王駙馬投下䝉古色目人等應犯一切公事
　　及漢人姦盗詐偽蠱毒厭魅誘掠逃驅輕罪重囚
　　及邉逺出征官吏每嵗從駕分司上都存留住冬
　　諸事悉掌之至元二年置十員三年置八員九年
　　降從一品銀印至理䝉古公事以諸王為府長餘
　　悉御位下及諸王之有國者又有集賽(原本作怯/薛今改正)
　　人員奉㫖署事别無頒受宣命十四年置十四員
　　十五年置十三員二十一年置二十一員二十二
　　年增至三十四員二十八年増至四十六員大徳
　　四年省五員十一年省十一員皇慶元年省二員
　　以漢人刑名歸刑部㤗定元年復命兼理置扎爾
　　呼齊四十二員令史改為掾史致和元年以上都
　　大都所屬䝉古人并集賽軍站色目與漢人相犯
　　者歸宗正府處斷其餘路府州縣漢人䝉古色目
　　詞訟悉歸有司刑部掌管正官扎爾呼齊四十二
　　員從一品郎中一員從五品員外郎二員從六品
　　都事二員從七品承發架閣庫管勾一員從八品
　　掾史十人䝉古筆且齊(原本作必閣/赤今改正)十三人通事
　　知印各三人宣使十人䝉古書寫一人典吏三人
　　庫子一人醫人一人司獄一人
　　　謹案元大宗正府扎爾呼齊兼治一切刑政非
　　　掌皇族之專官續文獻通考至元二十二年哈
　　　喇哈斯(原作哈喇哈/孫今改正)由掌宿衛拜大宗正用法
　　　平允時欲以江南獄𨽻宗正哈喇哈斯曰江南
　　　新附教令未孚且相去數千里欲遙制其刑獄
　　　得無寃乎遂止則元初宗正寺且遙領諸路刑
　　　政矣蓋其時分農土統部帳者大抵皆皇族國
　　　戚故獄訟案牘率關渉於宗正府而治其事者
　　　從一品之大臣多至三四十人也迨後天下大
　　　定乃以内事還之刑部外事還之路府州縣耳
　　　其官雖與宗正有殊其所秩亦與宗正稍異然
　　　其名則沿宗正之舊故併列於表以存一代之
　　　制至四十二員秩皆從一品雜然治事勢必不
　　　行意其必區以長貳或分以曹司但史文簡畧
　　　不可復詳以皆大宗正府之長故列表於宗令
　　　之下而附著其變例之由焉
　明
　　明史職官志宗人府宗人令一人左右宗正各一
　　人左右宗人各一人(並正/一品)掌皇九族之屬籍以時
　　修其玉牒書宗室子之適庶名封嗣襲生卒婚嫁
　　諡葬之事凡宗室陳請為聞於上選材能錄罪過
　　初洪武三年置大宗正院二十二年改為宗人府
　　並以親王領之(秦王樉為令晉王棡燕王棣為左/右宗正周王橚楚王楨為左右宗)
　　(人/)其後以勲戚大臣攝府事不備官而所領亦盡
　　移之禮部其屬經厯司經厯一人(正五/品)典出納文
　　移
　　　謹案明史職官志尚載有南京宗人府經厯司
　　　經厯一員而無宗令等官考明㑹典永樂十八
　　　年改洪武中所置宗人府為南京宗人府不復
　　　降印惟改降經厯司印與南京各衙門行移蓋
　　　姑以備陪京之制與元之上京分司名為别署
　　　實即正員者迥殊故今削之不錄僅附存於此
　
　
　
欽定厯代職官表卷一
欽定四庫全書
欽定厯代職官表卷二
　　内閣表
　
　
　
　
　
　
　
　
　
　
　
　　　謹案内閣職司票擬其官剏自眀初原不過如
　　　知制誥之翰林並非古宰相之職而由眀以溯
　　　厯代其所謂秉鈞大臣者官號升降亦復代不
　　　相沿盖嘗綜而論之自舜納大麓禹宅百揆見
　　　扵尚書亦越成周有三公論道經邦之文尚無
　　　所謂相即説命左傳所載傅說爰立作相齊慶
　　　封為左相之類亦僅取其佐相之義而非實有
　　　是官號也自秦置丞相相國以助理萬幾漢代
　　　因之始稱為宰相之職迨東漢安帝時衆務悉
　　　由尚書魏文帝又置中書監今自是事歸臺閣
　　　厯南北両朝皆以中書監侍中尚書令僕射諸
　　　官㕘掌機宻並無常職其事雖宰相之事其官
　　　已非宰相之官矣唐則中書令侍中尚書令僅
　　　存虚名而以他官之同中書門下平章事者為
　　　丞弼之任宋以後或稱僕射或稱丞相而所謂
　　　丞相者或繫中書省或繫尚書省更革不一中
　　　間雖偶襲相名而要其實亦祗三省長官迥非
　　　秦漢之丞相可比特其職既綜理省務則六尚
　　　書悉為其統轄百司庶府之事皆當聴中書門
　　　下之裁决而後上聞故自唐以來僉壬在位者
　　　猶得以竊政而蠧國也眀初尚沿舊制置中書
　　　左右丞相自胡惟庸謀逆事覺始革中書省
　　　其政於六部厯代所謂宰相之官由此遂廢不
　　　設雖嘗仿唐宋集賢資政之制置大學士亦僅備
　　　顧問並不與知國政至成祖肇置内閣始以翰林
　　　入直洊升大學士然秩止五品而已仁宣以後大
　　　學士往往晉階保傅品位尊崇閣權漸重用非
　　　其人間有倒持太阿授之柄者而核其司存所在
　　　不特非秦漢丞相之官亦并非漢唐以来三省之
　　　職任矣至漢制以御史大夫遞遷丞相故謂之
　　　副相實則専掌舉劾不司鈞軸宋代始置㕘知
　　　政事下宰相一等為今協辦大學士權輿所自然
　　　宋之㕘政乃政府正員而今協辦職本尚書誠如
聖訓不過御史裏行學士裏行之類與宋制亦殊有差
　　　别總之鈞衡近地職㕘宻勿其事權之屬與不
　　　屬原不係乎宰相之名而惟視乎人主之威柄
　　　以為操縱伏讀
御製書程頥論經筵劄子後有云夫用宰相者非人君
　其誰為之使為人君者但深居髙處自修其徳惟以
　天下之治亂付之宰相已不過問幸而所用若韓范
　猶不免有上殿之相争設不幸而所用若王吕天下
　豈有不亂者此不可也且使為宰相者居然以天下
　之治亂為己任而目無其君此尤大不可也大哉
王言垂訓深切盖惟萬機親理則雖丞相亦克効寅㳟
　　　若魁柄下移則即大學士亦可潜操威福厯朝
　　　置相互有重輕其得失咸準諸此我
　國家宫府肅清
乾綱獨攬夐軼萬世班朝莅政無不欽承
宸斷凡備員綸閣者惟知恪奉官常董正鴻規永昭典
　　　則而追尋往制端緒棼繁治忽所闗鑒誡斯在
　　　謹先闡繹
聖訓撮叙大凡以眀綱領至厯代沿革之由則仍詳考
　　　於各本條下焉
　　内閣上
　國朝官制
大學士滿洲漢人各二人(初定滿洲一品漢人二品順/治十五年改俱為正二品雍)
(正八年俱升/為正一品)
　　大學士均由
特簡贊理機務表率百僚補授後請
㫖兼殿閣及六部尚書銜殿閣名凡六曰
　保和殿
　文華殿
　武英殿
　體仁閣
　文淵閣
　東閣(舊制殿名四閣名二乾隆十三年省各中/和殿衘增入  體仁閣銜為殿閣名  三)
　國初置文館天聰十年改為内三院曰内國史院曰
　　内秘書院曰内𢎞文院各設大學士一人分其事
　　為職掌(内國史院掌記注内秘詔令編纂史書及/撰擬諸表章之屬    書院掌撰外國往)
　　(來書狀及善惡勅諭祭文之屬内𢎞文院掌註釋/厯代行事    勸講    御前侍講  皇子並教)
　　(諸親王及徳/行制度之屬)順治元年増設學士二年定為正二
　　品衙門以翰林院官分𨽻内三院稱内翰林國史
　　院内翰林秘書院内翰林𢎞文院増設侍讀學士
　　侍讀等官九年設典籍十五年改内三院為内閣
　　其大學士俱改殿閣銜仍分設翰林院十六年裁
　　學士侍讀等官十八年復改内閣為内國史院内
　　秘書院内𢎞文院裁翰林院康熙九年仍改為内
　　閣另設翰林院如舊制十年仍補學士以下等官
　　滿漢大學士順治元年設六員不備官康熙間率
　　用四員雍正年多用至六員乾隆十三年定制滿
　　漢各二員
尚書協辦大學士滿洲漢人各一人(俱從尚書本/銜為從一品)
　　以六部尚書
簡充自雍正年以來初置與大學士同釐閣務
學士兼禮部侍郎銜滿洲六人漢人四人(初定滿洲漢/軍二品漢人)
(三品順治十五年改俱為正五品尋以兼禮部/侍郎銜改為正三品雍正八年升為從二品)
　　掌敷奏本章傳宣
綸綍初制置滿洲學士三員漢軍三員自順治元年以
　　後増減不一康熙九年定滿洲學士二員十年増
　　四員又定漢軍二員漢人二員十二年以漢軍併
　　於漢缺共四員俱兼禮部侍郎銜
侍讀學士滿洲四人䝉古二人漢人二人(初制三品後/改為從五品)
(雍正三年定/為從四品)
　　掌收發本章總稽繙譯順治二年置初兼太常寺
　　卿銜後停兼銜八年設滿洲侍讀學士三員漢軍
　　侍讀學士三員十八年増滿洲侍讀學士三員䝉
　　古侍讀學士三員康熙九年定制滿洲侍讀學士
　　滿文二員漢文二員共四員䝉古侍讀學士二員
　　漢軍侍讀學士二員乾隆十四年改定漢軍侍讀
　　學士缺出以漢軍漢人通行銓補
侍讀滿洲十人䝉古漢軍漢人各二人(初制四品後/改為正六品)
　　掌勘對本章檢校籖票順治二年置初兼太常寺
　　少卿光禄寺少卿銜尋停兼銜滿洲侍讀初設滿
　　文五員滿漢文六員共十一員康熙三十八年省
　　滿文一員滿漢文二員共八員旋復増二員為十
　　員雍正四年置漢侍讀二員
典籍滿洲漢軍漢人各二人(正七/品)
　　掌收貯圖籍出納文移(内閣為典掌絲綸之地自/大學士以下皆不置印惟)
　　(典籍給印以/鈐往來文牒)順治九年置初各設三員康熙九年
　　定各設二員俱以中書舎人掌理
中書滿洲七十人䝉古十有六人漢軍八人漢人三十
人貼寫中書滿洲四十人䝉古六人(從七/品)
　　掌撰擬紀載繙譯繕書之事順治十六年置滿洲
　　中書初設滿文撰文二十員辦事二十員滿漢文
　　撰文十七員辦事十八員共七十五員康熙三十
　　八年省清文撰文辦事各一員清漢文撰文一員
　　辦事二員共七十員䝉古中書初設撰文九員辦
　　事十員共十九員康熙三十八年省撰文一員辦
　　事二員共十六員漢軍中書初設撰文五員辦事
　　八員共十三員康熙三十八年省撰文一員辦事
　　四員共八員漢人中書初設撰文六員辦事三十
　　員共三十六員康熙三十八年省四員乾隆十三
　　年又省二員共三十員
中書科中書舎人滿洲二人漢人四人(從七/品)
　　掌書
誥
勅初設滿洲中書舎人一員漢人中書舎人八員乾隆
　　十三年省漢人中書舎人四員十四年増滿洲中
　　書舎人一員
　　　謹案内閣自侍讀學士以下辦理本章分為五
　　　所曰滿本房專司繕寫清字校正清文曰漢本
　　　房專司繙譯清漢文曰䝉古本房專司繙譯外
　　　藩章奏及繕寫頒行西番屬國
詔勅曰滿票籖處曰漢票籖處專司繕寫清漢票籖記
　　　載
諭㫖及撰文之事又有稽察房稽察各部院遲延事件
　　　月終彚奏大學士酌委侍讀學士侍讀中書兼
　　　司之又稽察欽奉
上諭事件處雍正八年置以滿洲漢人大學士各部院
　　　堂官兼領其文移鈐以典籍印以上各處雖非
　　　設有專官而職守所存均闗綸扉典則謹識於
　　　此
　厯代建置上(三代至/後周)
　三代
　　晉書職官志成湯居亳初置二相以伊尹仲虺為
　　之(伊尹號為阿衡仲/虺臣名為湯左相)
　　　謹案管子稱黄帝得六相而天地治神明至謂
　　　蚩尤大常奢龍祝融大封后土也路史稱舜得
　　　十六相而天地治謂八元八凱也其説皆出自
　　　子家附㑹不足憑信今並不取至成湯二相亦
　　　不過取輔相之義而非其官號然前代所置左
　　　右相實據此立名今故仍托始於殷代焉
　　尚書説命爰立作相王置諸其左右孔安國傳於
　　是禮命立以為相使在左右(蔡沈書集傳置諸左/右蓋以冡宰兼師保)
　　(也/)
　　尚書序召公為保周公為師相成王為左右(蘇軾/書傳)
　　(三公論道左右相任事/周召以師保為左右相)
　　　謹按三代置相雖本左右輔相之義非設有是
　　　官然惟王朝得稱之至秦置丞相亦天子之制
　　　若春秋侯國準周制僅當置三卿乃左傳稱齊
　　　慶封為左相史記齊世家崔杼為右相以上卿
　　　執國柄者亦稱為相凌越殊甚逮漢世而諸侯
　　　王皆得置相名實尤為乖舛葢自周衰禮廢僣
　　　濫相仍殊不足為典則也
　秦
　　史記秦本紀武王二年初置丞相樗里疾甘茂為
　　左右丞相(應劭曰丞者承/也相者助也)
　　杜佑通典始皇尊立吕不韋為相國則相國丞相
　　皆秦官也(又漢官儀云/皆六國時官)金印紫綬掌丞天子助理
　　萬㡬秦初有左右(荀悦曰秦本次國命卿二人/是以置左右丞相無三公官)至
　　二世復有中丞相
　漢
　　漢書百官公卿表相國丞相皆秦官金印紫綬掌
　　丞天子助理萬㡬秦有左右髙帝即位置一丞相
　　(杜佑曰髙帝元年拜曹參為假左丞相即漢/初丞相當有左右今言一丞相或漢書之誤)十一
　　年更名相國緑綬孝惠髙后置左右丞相文帝二
　　年復置一丞相有兩長史秩千石(張湯傳殺臣者/三長史也顔師)
　　(古注兼有守者/非正員故耳)哀帝元壽二年更名大司徒武帝
　　元狩二年初置司直比二千石掌佐丞相舉不法
　　　謹案丞相之名始於秦而始皇尊吕不韋為特
　　　置相國則相國在丞相之上盖猶後世之平章
　　　軍國重事也漢初丞相與相國迭為廢置則不
　　　過一官異名與秦制少異迨魏既置丞相而司
　　　馬師兄弟復為相國則仍尊於丞相矣又漢自
　　　文帝時周勃罷免陳平獨相遂專置一相武帝
　　　征和二年雖以劉屈氂為左丞相分丞相長史
　　　為兩府以待天下逺方之選然右相實未嘗授
　　　也
　　章如愚羣書考索漢初或因軍功而加丞相者樊
　　噲酈商或假丞相之名(王應麟曰髙帝三年以韓/信為左丞相曹參樊噲左)
　　(酈商右皆借此名以出軍/又尹恢以左丞相守淮陽)又漢制常以列侯為相
　　自公孫宏以布衣數年登相位而後封平津侯
　　　謹案樊噲酈商等假相名以出軍此即後世使
　　　相之始
　　通典成帝綏和元年御史大夫何武建言古者民
　　謹事約國之輔佐必得賢聖然後則天三光備三
　　公官(三光日/月星)各有分職今末俗之弊政事煩多宰
　　相之才不能及古而今丞相獨兼三公之事所以
　　大化久未洽也宜建三公官定卿大夫之任分職
　　授政以考功效於是上拜曲陽侯王根為大司馬
　　而何武自御史大夫改為大司空皆金印紫綬比
　　丞相則三公俱為宰相
　　唐六典秦置丞相省司徒漢因之至哀帝元壽二
　　年更名大司徒與大司馬大司空為三公(王應麟/曰漢人)
　　(見牧誓司馬司徒司空亞旅以為/古三公不知此乃為諸侯時制)
　　漢書哀帝紀元壽二年五月正三公官分職董賢
　　為大司馬孔光為大司徒彭宣為大司空
　　太平御覽漢官典職曰司徒本丞相官哀帝改為
　　大司徒主司徒衆馴五品府與蒼龍闕對厭於尊
　　者不敢稱府也
　　　謹案漢自霍光以大司馬大将軍平尚書事遂
　　　秉國政則未建三公以前丞相已屬具官特其
　　　虚名尚存故霍光𫝊奏事内丞相臣敞仍列於
　　　大司馬大將軍臣光之前也至元壽中正三公
　　　官於是大司馬徑居大司徒之上矣又案御史
　　　大夫漢時稱為副相故杜佑以為若同平章事
　　　㕘知機務之類然其所掌乃外督部刺史内受
　　　公卿奏事舉劾案章並非鈞衡之任今故仍入
　　　都察院表内不列於此焉
　　通典後漢廢丞相及御史大夫而以三公綜理衆
　　務則三公復為宰相
　　後漢書百官志太尉公一人(本注曰掌四方兵事/功課嵗盡即奏其殿)
　　(最而行賞罰凡郊祀之事掌亞獻凡國有大造大/疑則與司徒司空通而論之國有過事則與二公)
　　(通諫爭之世祖即位為大司/馬建武二十三年改為太尉)長史一人千石(本注/曰署)
　　(諸曹/事)掾史屬二十四人(本注曰漢舊注束西曹掾/比四百石餘掾比三百石)
　　(屬比二百石故曰公府掾比古元士三命者也或/曰漢初掾史辟皆上言之故有秩比命士其所不)
　　(言則為百石屬其後皆自辟除故通為百石云西/曹主府史署用東曹主二千石長吏遷除及軍吏)
　　(户曹主民尸祠祀農桑奏曹主奏議事辭曹主辭/訟事法曹主郵驛科程事尉曹主卒徒轉運事賊)
　　(曹主盜賊事決曹主罪法事兵曹主兵事金曹主/貨幣鹽鐵事倉曹主倉榖事黄閣主簿録省衆事)
　　令史及御屬二十三人(本注曰漢舊注公令史百/石自中興以後注不説石)
　　(數御屬主為公御閣下令史主閣下威儀事記室/令史主上章表報書記門令史主府門其餘令史)
　　(各典曹/文書)○司徒公一人(本注曰掌人民事凡教民/孝悌遜順謙儉養生送死)
　　(之事則議其制建其度凡四方民事功課嵗盡則/奏其殿最而行賞罰凡郊祀之事掌省牲視濯凡)
　　(國有大疑大事與太尉同世祖即/位為大司徒建武二十七年去大)長史一人千石
　　掾屬三十一人令史及御屬三十六人○司空公
　　一人(本注曰掌水土事凡營城起邑浚溝洫修墳/防之事則議其利建其功凡四方水土功課)
　　(嵗盡則奏其殿最而行賞罰凡郊祀之事掌掃除/樂器凡國有大造大疑諫爭與太尉同世祖即位)
　　(為大司空建武/二十七年去大)屬長史一人千石掾屬三十一人
　　令史及御屬四十二人
　　後漢書獻帝紀建安十三年罷三公官置丞相御
　　史大夫曹操自為丞相(杜佑曰後漢/又有相國)
　　　謹案楊秉稱漢世故事三公之職無所不統(語/見)
　　　(後漢書列傳/第四十四)故其曹屬甚多自兵刑錢榖以及
　　　長吏遷除皆歸三府之綜核後代宰相職任雖
　　　遞有更移而唐尚書都省之左右司宋中書門
　　　下之八房五房亦莫不總轄庶務盖自漢以來
　　　六曹皆宰相之統屬也自明革中書省析其事
　　　權歸之六部始得專達於天子而内閣惟司票
　　　擬之職與古制迥異矣今畧採後漢志所載以
　　　見其凡而唐宋以後都省屬官則仍詳列於六
　　　部表内不復系之内閣云
　　後漢書仲長統傳光武矯枉過直政不任下雖置
　　三公事歸臺閣(章懷太子注臺/閣謂尚書也)自此以來三公之
　　官備員而已
　　永樂大典續事始曰光武即位政事不任三公而
　　盡歸臺閣三公皆擁虚器凡天下之事盡入尚書
　　嘗見後漢羣臣章奏首云臣某奏疏尚書猶今言
　　殿下陛下之類雖是不敢指斥而言亦足見其居
　　要地而秉重權矣當時事無巨細皆是尚書行下
　　三公或不經由三公徑下九卿故在東漢時不惟
　　尚書之權重九卿之權亦重者此也(原注按光武/不任三公事)
　　(歸臺閣者盖當時謂六尚/書臺猶今言尚書省也)
　　後漢書百官志尚書令一人千石(本注曰承秦所/置掌凡選署及)
　　(奏下尚書曹/文書衆事)尚書僕射一人六百石(本注曰署尚/書事令不在)
　　(則奏下衆事劉昭注曰/獻帝分置左右僕射)左右丞各一人四百石(本/注)
　　(曰掌録文書期㑹左丞主吏民章服及騶伯/史右丞假署印綬及紙筆墨諸財用庫藏)
　　太平御覽漢官儀曰尚書令主贊奏總典綱紀無
　　所不統秩千石故為之者朝㑹不陛奏事増秩二
　　千石天子所服五時衣賜尚書令其三公列卿將
　　大夫五營校尉行複道中遇尚書令僕左右丞皆
　　迴車預避衛士傳不得迕臺官臺官過乃得去
　　歐陽詢藝文類聚百官表曰尚書令銅印墨綬總
　　攝諸曹出納王命敷奏萬㡬
　　永樂大典漢制叢録曰尚書盖少府之屬本因秦
　　制置之有令僕有丞郎西京之世為尚書者權任
　　猶輕自入東漢天下之政總歸尚書而三公具位
　　則權任之重大異西京雖然章帝世韋彪上疏言
　　天下樞要皆在尚書尚書之選豈可不重而間者
　　多從郎官超升此位雖曉文法善於應對然察察
　　小慧頗無大能宜簡嘗厯州宰素有名者觀此則
　　知東漢尚書持權甚重而選任猶輕非良典也
　　　謹案後漢以尚書為機衡之任故雖為三公者
　　　亦必録尚書事然後得知國政如趙熹年融鄧
　　　彪徐防張禹李固之徒皆是然其時三公尚存
　　　輔弼虚名而為尚書令者不過銅印墨綬未可
　　　遽指為宰相亦類明初大學士官止五品也逮
　　　至唐宋而令僕及左右丞遂為宰執正官今故
　　　並列諸表若夫尚書及尚書郎之分掌曹務者
　　　則仍入六部表内兹不具載云
　三國
　　三國蜀志先主章武元年以諸葛亮為丞相許靖
　　為司徒後主建興十二年以蔣琬為尚書令總統
　　國事(蔣琬本傳俄遷大/将軍録尚書事)
　　　謹案蜀漢既有丞相又有司徒兩官並置與東
　　　西京稍異至蔣琬以尚書令知國政則猶沿東
　　　漢舊制以尚書為機衡之任也
　　通典魏黄初元年改丞相為司徒而文帝復置中
　　書監令並掌機宻自是中書多為樞機之任其後
　　定制置大丞相第一品後又有相國齊王以司馬
　　師為之髙貴鄉公以司馬昭為之
　　晉書職官志魏武帝為魏王置秘書令典尚書奏
　　事文帝黄初初改為中書置監令以秘書左丞劉
　　放為中書監右丞孫資為中書令監令葢自此始
　　也又置通事郎次黄門郎
　　羣書考索魏文帝時置中書監令並掌機宻自是
　　中書多為樞機之任其後或置丞相或相國或司
　　徒而中書監令常掌機宻多為宰相之任於是權
　　在中書
　　　謹案中書之名肇於漢徐堅引謝靈運晉志稱
　　　以總掌禁中書記謂之中書者是也自魏設中
　　　書監令後世遂與尚書門下並稱三省均為宰
　　　相之職然以今制考之尚書省職掌已分入六
　　　部門下省亦僅存給事中一官其内閣規制所
　　　承惟中書一省而已今故以尚書門下官制叅
　　　載入六部六科表内而中書省官制則專列内
　　　閣一門謹發其凡於此焉
　　通典注吳有左右丞相
　晉
　　晉書職官志丞相相國並秦官也晉受魏禪並不
　　置自惠帝之後省置無恒為之者趙王倫梁王彤
　　成都王頴南陽王保王敦王導之徒皆非復尋常
　　人臣之職
　　通興晉惠帝永寜元年罷丞相復置司徒永昌元
　　年罷司徒并丞相則與司徒不並置矣(丞相興司/徒廢置非)
　　(一/)其後或有相國或有丞相省置無恒而中書監
　　令常管機要多為宰相之任元帝渡江以王敦為
　　丞相轉司徒荀組為太尉以司徒官屬并丞相為
　　留府敦不受成帝以王導為丞相罷司徒府以為
　　丞相府導薨罷丞相復為司徒府(相國丞相皆衮/冕緑盭綬盭音)
　　(史/)
　　　謹案晉初未設丞相武帝即位以安平王孚為
　　　太宰鄭沖為太傅王祥為太保義陽王望為太
　　　尉何曽為司徒荀顗為司空石苞為大司馬陳
　　　騫為大将軍八公並置葢皆台司之職然特假
　　　以名號不必盡知國政今故不列於表嗣是以
　　　迄梁陳太宰太尉司空大司馬諸官廢置無常
　　　其為之者亦必録尚書事及兼中書監令者始
　　　能叅預機宻已非宰相之任今亦槩從畧焉
　　晉書職官志中書監及令並置一人魏置通事郎
　　黄門郎黄門郎已署事過通事乃署名已署奏以
　　入為帝省讀書可晉改曰中書侍郎員四人中書
　　舎人晉初置江左謂之通事舎人掌呈奏案後省
　　而以中書侍郎一人直西省又掌詔命(杜佑曰魏/晉以來中)
　　(書監令地在樞近多承寵任是/以人固其位謂之鳯凰池焉)
　　徐堅初學記中書令魏晉以來皆置一人品第三
　　妙選文學通識之士為之掌王言江左更重其任
　　多以諸公兼之(古者宰相本是三公至魏晉中書/令掌王言才望既重多以諸公兼)
　　(之近世以來若三公無其人/則闕而中書令當宰輔之任)
　　通典注張華為中書令侍中劉卞謂華曰公居阿
　　衡之地庾亮庾冰相次為中書監冰經綸時務升
　　擢後進朝野注心咸曰賢相
　　　謹案杜佑此注葢以證晉代中書監令為宰相
　　　之職然考張華本傳華被害時張林稱詔詰之
　　　曰卿為宰相云云則史文已明言宰相矣佑失
　　　於徴引未免稍疎
　宋齊梁陳
　　宋書百官志相國一人宋順帝時齊王為相國丞
　　相一人宋世祖初以南郡王義宣為丞相而司徒
　　府如故
　　南齊書百官志國相齊不用人以為贈不列官
　　隋書百官志梁武受命有丞相太宰太傅太保大
　　將軍大司馬太尉司徒司空等官陳承梁皆循其
　　制而又置相國位列丞相上并丞相太宰太傅太
　　保大司馬大將軍並以為贈官
　　通典自魏晉以來宰相但以他官叅掌機宻或委
　　知政事者則是矣無有常官其相國丞相或為贈
　　官或則不置自為尊崇之位多非尋常人臣之職
　　其真為宰相者不必居此官(宋文帝初徐羨之為/司空録尚書事後以)
　　(江湛王僧綽俱為侍中任以機宻後又以殷景仁/為侍中左衛将軍與侍中右衛将軍王華侍中左)
　　(衛将軍王曇首侍中劉湛四人俱居門下皆以風/力局幹冠冕一時初王宏為江州刺史加侍中後)
　　(徴輔政以為侍中録尚書事而宏弟曇首為文帝/所任與華相埒華常謂已力用不盡毎歎息曰宰)
　　(相頓有數人天下何由得理湛毋憂去職後徴為/太子詹事知給事中與殷景仁並被任遇湛常曰)
　　(今代宰相何難此正可當我南陽郡漢代功曹耳/沈演之為侍中衛将軍文帝謂之曰侍中領衛俱)
　　(為優重此葢宰相便坐卿其勉之齊王儉為侍中/尚書令嘗謂人曰江左風流宰相惟有謝安盖自)
　　(況也明帝顧命江祏兄弟及始安王遥光尚書令/徐孝嗣領軍蕭坦之更日帖勅時呼為六貴皆宰)
　　(相也梁何敬容為侍中時徐勉為僕射叅掌機事/以疾陳解因舉敬容自代故敬容遷為僕射侍中)
　　(如故此並為宰相後敬容屢轉他官叅掌如故又/王訓為侍中武帝問敬容曰禇彦回年㡬為宰相)
　　(對曰少遇三十帝曰今之王訓無謝彦回彦囘宋/明帝時為侍中又周捨卒後朱异為散騎常侍代)
　　(掌機宻按此則或掌機宻或録尚書或綜機權或/管朝政或單侍中或給事中或受顧命皆宰相也)
　　(然侍中職任機宻之司/不必他名亦多為宰相)
　　宋書百官志録尚書職無不總王肅注尚書納於
　　大麓曰堯納舜於尊顯之官大録萬㡬之政也凡
　　重號將軍刺史皆得命曹授用惟不得施除及加
　　節宋世祖孝建中不欲威權外假省録大明末復
　　置此後或置或省尚書令任總機衡僕射尚書分
　　領諸曹五尚書二僕射一令謂之八座
　　南齊書百官志録尚書尚書令總領尚書臺二十
　　曹為内臺主無令左僕射為臺主與令同
　　隋書百官志梁尚書省置令左右僕射各一人令
　　總統之僕射副令又與尚書分領諸曹左右丞各
　　一人佐令僕射知省事陳並遵梁制
　　初學記侍中漢以為加官無常員晉宋齊梁陳置
　　四人齊職儀及五代史志云晉宋齊梁陳侍中並
　　與三公叅國政直侍左右應對獻替法駕出則正
　　直一人負璽
　　唐六典注門下省侍中南齊以功髙者一人為祭
　　酒掌詔令機宻
　　鄭樵通志中書令宋與晉同梁中書監令清貴華
　　重大臣多領之其令舊遷吏部尚書才地俱美者
　　為之陳因梁制○中書侍郎宋用散騎常侍為之
　　齊梁皆四人梁以功髙者一人主省内事陳因之
　　○宋初置通事舍人四員入直閣内出宣詔
　　命凡有陳奏皆舎人持入叅決於中自是則中書
　　侍郎之任輕矣齊永平初中書通事舎人四員各
　　住一省時謂之四户權傾天下與給事中為一流
　　梁用人殊重簡以才能不限資地多以他官兼領
　　後除通事字直曰中書舎人專掌詔誥兼呈奏之
　　事魏晉以來詔誥皆中書令及侍郎掌之至是始
　　專於舎人陳置五人
　　隋書百官志陳國之政事並由中書省有中書舎
　　人五人領主事十人書吏二百人書吏不足并取
　　助書分掌二十一局事各當尚書諸曹並為上司
　　總國内機要而尚書惟聽受而已
　　　謹案宋齊而降相國丞相既不常置三公官亦
　　　僅擁虚名惟尚書任總機衡為宰相之職故當
　　　時稱尚書令僕曰朝端(南齊書王晏傳既/居朝端事多專決)又曰
　　　端右(宋書王僧達傳上/初踐阼即居端右)胡三省通鑑注謂位居
　　　朝臣之右是也又侍中叅掌機宻亦為相職故
　　　王華官侍中稱宰相頓有數人而南齊竟陵王
　　　子良以司徒兼侍中親為衆僧賦食行水世以
　　　為失宰相體是也至中書之職至梁陳而彌重
　　　故大臣之預國論者必兼中書監令尤為政本
　　　之地唐宋以三省長官為宰相其規模已肇於
　　　此謹具列諸表用徴源委若其時以他官叅領
　　　政事見於史者如領軍將軍衛將軍右將軍衛
　　　尉給事中之類皆得稱為宰相然特出人主一
　　　時委任而並非正官今故不列於表
　　馬端臨文獻通考按自後漢時雖置三公而事歸
　　臺閣尚書始為機衡之任然當時尚書不過預聞
　　國政未嘗盡奪三公之權也至魏晉以來中書尚
　　書之官始真為宰相而三公遂為具員其故何也
　　盖漢之典事尚書中書者號為天子之私人及叔
　　季之世則奸雄之謀簒奪者亦以其私人居是官
　　而所謂三公者古有其官雖鼎命将遷之時大權
　　一出於私門然三公未容遽廢也故必擇其老病
　　不任事依違不侵權者居之東漢之末曹公為丞
　　相而三公則楊彪趙温尚書令中書監則二荀華
　　歆劉放孫資之徒也魏之末司馬師昭為丞相而
　　三公則王祥鄭沖尚書令中書監則賈充荀朂鍾
　　㑹之徒也盖是時凡任中書者皆運籌帷幄佐命
　　移祚之人凡任三公者皆備員髙位畏權逺勢之
　　人而三公之失權任中書之秉機要自此判矣至
　　丞相一官西漢廢於哀帝之時東漢本不置丞相
　　建安特置之以處曹操魏本不置丞相正始特置
　　之以處司馬師昭及晉則不置正苻堅所謂朕以
　　龍驤建業之説也然東晉以至宋齊梁陳隋皆有
　　之夫中書監既為宰相之任則升其品秩可也丞
　　相既不為宰相之任而常為嬗代之階則廢其名
　　字可也今觀魏以後之官品中書監僅為三品而
　　黄鉞大将軍大丞相諸大將軍則為一品二品然
　　此數官者未嘗以授人特宋齊梁陳隋将受禪則
　　居之此外則王敦桓温侯景亦嘗為之夫髙官極
　　品不以處輔佐之臣而又存其名字使亂臣賊子
　　遞相承襲以為竊大物之漸非所以昭徳塞違明
　　示百官也
　　　謹案馬端臨所論盖以譏魏晉以來官品之失
　　　序唐宋侍中僕射為二三品而中書門下侍郎
　　　之同平章事者僅四品明代尚書正二品而大
　　　學士之叅預閣務者僅五品等級錯貿亦同前
　　　代之失至
　　本朝升大學士正一品尚書從一品體統相維名
　　　實允稱法制洵昭盡善矣
　後魏
　　魏書官氏志神瑞元年置八大人官總理萬㡬世
　　號八公真君五年正月侍中中書監宜都王穆壽
　　司徒東郡公崔浩侍中廣平公張黎輔政置通事
　　四人
　　通典後魏舊制有大将軍不置太尉有丞相不置
　　司徒自正光以後始俱置之然而尤重門下官多
　　以侍中輔政則侍中為樞宻之任(侍中後魏置六/人加官在其數)
　　王應麟玉海政歸尚書漢事也歸中書魏事也元
　　魏時歸門下世謂侍中黄門為小宰相
　　通典後魏天興元年置八部大人於皇城四方四
　　維面置一人以擬八座謂之八國各有屬官分尚
　　書三十六曹及諸外置令大夫主之四年又復尚
　　書三十六曹天賜元年復罷尚書三十六曹别置
　　武歸修勤二職分主省務至神䴥元年始置僕射
　　左右丞及諸曹尚書十餘人各居别寺
　　　謹案後魏雖有丞相司徒等官而門下省獨膺
　　　鈞衡之寄故侍中稱為宰相然考魏書任城王
　　　澄奏以為尚書政本而王肅官尚書令為澄所
　　　禁止咸陽王禧奏澄擅禁宰輔免官則尚書令
　　　亦宰相也
　　初學記後魏置中書監位在令上中書舎人掌制
　　誥又别置通事舎人掌宣奏
　　富大用事文類聚魏置中書監令各一人監為正
　　一品令為正二品
　　　謹案後魏中書之職其清要不及南朝然如髙
　　　允崔光等為之皆得叅預宻議當時又號為西
　　　臺大臣盖其所掌亦宰相之事也
　　謝維新合璧事類摘竒曰後魏古弼為尚書令叅
　　知政事
　　　謹案唐之叅知政事為真宰相宋之叅知政事
　　　降宰相一等據合璧事類所載則後魏時已有
　　　此名矣以文義推之盖謂其以尚書令輔政猶
　　　明代拜大學士者必曰入閣叅預機務之類非
　　　實有是官號也
　北齊
　　隋書百官志後齊置官多循後魏乾明中又置丞
　　相河清中分為左右亦各置府僚
　　通典北齊置丞相分為左右然而為宰相秉朝政
　　者亦多為侍中(趙彦琛元文遥和士開/同為宰相皆兼侍中)
　　初學記五代史百官志(隋志兼梁陳/齊周為五代)北齊侍中六
　　人掌獻納諫正及進御之職叅與諸公論國政也
　　通典北齊尚書省亦有録令僕射總理六尚書事
　　謂之都省亦謂之北省後濟北王以太子監國立
　　大都督府與尚書省分理衆事仍開府置佐
　　隋書百官志後齊中書省管司王言及司進御之
　　音樂監令各一人侍郎四人又領舎人省(掌署勅/行下宣)
　　(㫖勞/問)中書舎人主書各十人
　　　謹案北齊侍中最稱近宻故杜佑以為秉政之
　　　官然考北齊書祖珽傳珽欲求宰相乃疏趙彦
　　　琛元文遥和士開罪狀令劉逖入奏盖思取其
　　　位而代之時彦琛為尚書令士開為中書監則
　　　尚書中書實相職矣又北齊時中書省兼掌音
　　　樂凡西凉清商諸部伶官皆中書侍郎之屬職
　　　守猥雜殊乖政典今併附見於此以著其失焉
　後周
　　隋書百官志周太祖初據闗内官名未改魏號及
　　方隅初定改創章程命尚書令盧辯逺師周之建
　　職置三公三孤以為論道之官
　　太平御覽後周書曰文帝依周禮建六官遂置天
　　官大冡宰卿一人掌邦理以建六典佐皇帝理邦
　　國
　　孫逢吉職官分紀静帝二年置左右大丞相八月
　　去左右號以隋公楊堅為大丞相
　　通典後周初有御伯中大夫掌出入侍從屬天官
　　府保定四年改御伯為納言斯侍中之職也宣帝
　　末又别置侍中為加官○中書監令北齊因魏制
　　後周置内史中大夫二人掌王言亦其任也
　　　謹案後周仿周禮設官故以大冡宰為丞相之
　　　任而納言内史亦即門下中書職掌惟是既仿
　　　六官其勢必不能統於一省所以獨無尚書官
　　　屬與厯代不同耳
　
　
　
　
　
　
　
　
　
　
　
　
　
　
欽定厯代職官表卷二
欽定四庫全書
欽定厯代職官表卷三
　　内閤中
　厯代建置中(隋至/宋)
　隋
　　隋書百官志三公叅議國之大事依後齊置府無其
　　人則闕尚書省事無不總置令左右僕射各一人總
　　吏部禮部兵部都官度支工部等六曹事是為八座
　　門下省納言二人給事黄門侍郎四人録事通事令
　　史各六内史省置監令各一人尋廢監置令二人侍
　　郎四人舍人八人通事舎人十六人主書十人録事四人
　　杜佑通典隋有内史納言(即中書/令侍中)是為宰相亦有
　　他官叅預焉(桞述為兵部尚書叅掌機事又楊/素為右僕射與髙熲專掌朝政)
　　徐堅初學記中書令隋室諱中依周官改為内史
　　焬帝改為内書令侍中隋文帝改為納言置二人
　　煬帝改為侍内給事黄門侍郎煬帝去給事之名
　　直曰黄門侍郎用人益重裴矩裴藴為之皆知政事
　　　謹案隋代雖置三公以官髙不除其秉國鈞者
　　　惟内史納言而尚書令事無不統即不預機事
　　　亦稱政本之地故唐沿其制以三省為宰相之
　　　職也至如栁述以尚書叅掌機事楊素以僕射
　　　掌朝政裴矩裴藴以黄門侍郎知政事則皆以
　　　他官而兼宰相之任其即唐同平章事之所由
　　　昉歟
　唐
　　舊唐書職官志唐初因隋號武徳三年三月改納
　　言為侍中内史為中書令内書省為中書省龍朔
　　二年二月甲子改尚書省為中臺僕射為匡政左
　　右丞為肅機中書門下為東西臺侍中為左相黄
　　門侍郎為東臺侍郎中書令為右相侍郎為西臺
　　侍郎廢尚書令咸亨元年十二月詔龍朔二年新
　　改尚書省百司及僕射已下官名並依舊光宅元
　　年九月改尚書省為文昌臺左右僕射為文昌左
　　右相門下省為鸞臺中書省為鳯閣侍中為納言
　　中書令為内史垂拱元年改黄門侍郎為鸞臺侍
　　郎神龍元年二月臺閣官名並依永淳已前故事
　　册府元龜先天二年十二月改元開元改中書為
　　紫微門下為黄門侍中為監左右僕射為左右丞
　　相以兵部尚書同紫微黄門三品姚元崇兼紫㣲
　　令以尚書左僕射兼侍中劉幽求為尚書左丞相
　　兼黄門監正官名也五年九月改紫㣲黄門依舊
　　為中書門下天寳元年二月改侍中為左相中書
　　令為右相黄門侍郎為門下侍郎尚書左右丞相
　　依舊為左右僕射(至徳二載左右相依/舊為侍中中書令)
　　　謹案唐初以三省之長中書令侍中尚書令為
　　　宰相後罷尚書令不置而左右僕射亦為宰相
　　　自中葉以降他官之同平章事者獨預機務而
　　　中書令侍中僕射遂僅存虚名然其官則仍宰
　　　相職也令故首載沿革以明本制而官數職掌
　　　並詳列於左用備考訂焉
　　唐六典尚書都省尚書令一人掌總領百官儀刑
　　端揆武徳中太宗初為秦王嘗親其職自是不復
　　置國政樞宻皆委中書左右僕射開元初改左右
　　丞相掌總領六官紀綱百揆初亦宰相之職開元
　　中張說兼之後罷知政猶為丞相自此之後遂不
　　知國政
　　　唐㑹要自武徳至長安四年以前僕射並是正宰
　　　相故太宗謂房元齡等曰公為宰相當須大開耳
　　　目求訪賢哲即其事也神龍初豆盧欽望為僕射
　　　不帶同中書門下三品不敢叅議政事數日後始
　　　加知軍國重事韋安石除左僕射東都留守不帶
　　　同三品自後空除僕射不是宰相遂為故事
　　　李肇國史補南省故事左右僕射上宰相皆送監
　　　察御史捧案員外俸筆殿中侍御史押門自丞相
　　御史中丞皆受拜而朝論以為臣下比肩事主儀
　　注太重元和以後悉去舊儀惟乘馬入省門如故
　　上訖宰相百僚㑹食都堂
　　舊唐書職官志門下省侍中二員掌出納帝命緝
　　熙皇極總典吏職賛相禮儀以和萬邦以弼庶務
　　所謂佐天子而統大政者也凡軍國之務與中書
　　令叅而總焉坐而論之舉而行之此其大較也門
　　下侍郎二員掌貳侍中之職凡政之弛張事之與
　　奪皆叅議焉録事四人主事四人
　　新唐書百官志中書省中書令二人掌佐天子執
　　大政而總判省事侍郎二人掌貳令之職朝廷大
　　政叅議焉舎人六人掌侍進奏叅議表章凡詔㫖
　　制勅璽書册命皆起草進畫既下則署行以久次
　　者一人為閣老判本省雜事又一人知制詔顓進
　　畫給食於政事堂其餘分署制敕以六員分押尚
　　書六曺佐宰相判案同署乃奏主書四人主事四
　　人(杜佑通典主書晉本用武官宋改用文史齊於/中書置主書令史北齊除令史字隋復加令史)
　　(唐又/除之)
　　胡三省資治通鑑注政事堂在東省屬門下自中
　　宗後徙堂於中書省則堂在右省也案裴炎傳故
　　事宰相於門下省議事謂之政事堂故長孫無忌
　　為司空房元齡為僕射魏徴為太子太師皆知門
　　下省事至中宗時裴炎為中書令執政事筆故徙
　　政事堂於中書省
　　王應麟玉海開元中(十一/年)張說為相又改政事堂
　　號中書門下列五房於後曰吏樞機兵户刑禮房
　　分曺以主衆務焉
　　　謹案唐以三省為政府故僕射侍中中書令三
　　　官其初皆宰相之任至中書門下兩侍郎凡同
　　　平章事者必帶是職則為宰相兼銜其有不同
　　　平章事而專為中書門下侍郎者則不過叅預
　　　省事葢如今内閣學士之職又中書舎人所掌
　　　為詔㫖制勅進畫署行殆如今内閣之讀本批
　　　本亦與學士為相仿至今之内閣中書其官置
　　　自明初雖亦沿中書舎人之舊稱(宋趙與峕賔/退録云中書)
　　　(侍郎舊稱中書今轉為中書舍人之稱案/今内閣中書之单稱中書其源盖出於此)其實
　　　乃唐宋三省掾屬非復舎人之職矣
　　通典唐侍中中書令是真宰相(尚書左右僕射亦/嘗為宰相其間或)
　　(改為納言内史左相右相黄門監紫㣲令等名其/本即侍中中書令也共有四員其僕射貞觀末加)
　　(平章事方/為宰相)其餘以他官叅掌者無定員但加同中
　　　書門下三品(貞觀十七年以兵部尚書李勣同中/書門下三品同中書門下三品自此)
　　　(始也永淳𢎞道之際裴炎為正議大夫守侍中崔/知温為正議大夫守中書令劉齊賢為中大夫守)
　　　(侍中並同中書門下三品按此當以階卑官髙令/所給禄同三品耳當時權宜之制其後亦有階卑)
　　　(官髙為侍中中書/令者即更不言)及平章事知政事叅知機務叅
　　　與政事及平章軍國重事之名者並為宰相亦漢
　　　行丞相事之例也自先天之前其員頗多景龍中
　　　至十餘人開元以來常以二人為限或多則三人
　　　天寳十五年之後天下多難勲賢並建故備位者
　　衆然其秉鈞持衡亦一二人而已
　　　謹案同三品之名杜佑謂起於李勣而永樂大
　　　典引唐職林又謂長孫無忌為太子太師同中
　　　書門下三品同三品自此始與通典不合考之
　　　於史無忌以貞觀二十二年檢校中書令知尚
　　　書門下三省事並未嘗同三品葢職林之誤也
　　新唐書百官志唐因隋制以三省之長中書令侍
　　中尚書令共議國政此宰相之職也其後以太宗
　　嘗為尚書令臣下避不敢居其職由是僕射為尚
　　書省長官與侍中中書令號為宰相其品位既崇
　　不欲輕以授人故嘗以他官居宰相職而假以他
　　名自太宗時杜淹以吏部尚書叅議朝政魏徴以
　　秘書監叅預朝政其後或曰叅議得失叅知政事
　　之類其名非一皆宰相職也貞觀八年僕射李靖
　　以疾辭位詔疾小瘳三兩日一至中書門下平章
　　事而平章事之名葢起於此其後李勣以太子詹
　　事同中書門下三品謂同侍中中書令也而同三
　　品之名葢起於此然二名不專用而他官居職者
　　猶假他名如故自髙宗以後為宰相者必加同中
　　書門下三品雖品髙者亦然惟三公三師中書令
　　則否其後改易官名而張文瓘以東臺侍郎同東
　　西臺三品同三品入銜自文瓘始永淳元年以黄
　　門侍郎郭待舉兵部侍郎岑長倩等同中書門下
　　平章事平章事入銜自待舉等始自是終唐之世
　　不能改宰相事無不統故不以一職名官自開元
　　以後常以領他職實欲重其事而反輕宰相之體
　　故時方用兵則為節度使時崇儒學則為大學士
　　時急財用則為鹽鐡轉運使又其甚則為延資庫
　　使至於國史太清宫之類其名頗多皆不足取法
　　故不著其詳
　　曽鞏隆平集唐故事左右僕射各一人侍中中書
　　令各二人為正宰相李勣任左僕射以南省務疏
　　於北省始命帶同中書門下三品並同平章事者
　　為真宰相其左右僕射不帶同三品者但釐尚書
　　省務而已又有知政事叅議朝政叅預朝政叅知
　　政事叅知機務皆宰相之稱也髙宗謂叅知政事
　　崔知温曰郭待舉岑長倩郭正一魏元同厯任尚
　　皆淺且令預聞政事未可與卿等同名待舉等並
　　與中書門下同受進止平章事則是平章事亦或
　　居叅知政事之下其後方鎮遂有以恩授平章事
　　者然而宰相謂之平章事葢始於唐矣
　　新唐書宰相表唐因隋舊以三省長官為宰相而
　　又以他官叅議而稱號不一出於臨時最後乃有
　　同品平章之名然其為職業則一也
　　　謹案唐自肅宗至徳以後其為宰相者必曰同
　　　中書門下平章事終唐之世不復改易而至徳
　　　以前未有定名稱號不一至為繁冗馬端臨所
　　　謂唐代宰相名尤不正者是也今以新唐書宰
　　　相表考之前後多至四十餘名其中惟尚書令
　　　納言内史令中書令左相右相尚書左右僕射
　　　侍中同中書門下三品為宰相正官謹臚具於
　　　表用昭一代之制他如鳯閣鸞臺紫㣲黄門即
　　　中書門下之改名其曰兼曰判曰守曰檢校者
　　　亦權攝之辭不為定典今俱不列於表至其隨
　　　時暫置者有曰知政事曰叅預朝政曰叅議朝
　　　政曰知門下省事曰朝章國典叅議得失曰叅
　　　知政事曰専典機宻曰平章政事曰同掌機務
　　　曰叅知機務曰叅掌機宻曰叅謀政事曰同知
　　　軍國政事曰兼知政事曰平章軍國重事曰叅
　　　知機務曰軍國重事宜共平章雖皆宰相之任
　　　而大抵為一人而設並非官號今亦略之云
　　宋敏求春明退朝録唐制宰相四人首相為太清
　　宫使㳄三相皆帶館職𢎞文館大學士監修國史
　　集賢殿大學士以此為次序
　　　謹案唐代宰相皆兼館職故當時官制𢎞文館
　　　𨽻於門下省集賢殿書院史館秘書省俱𨽻於
　　　中書省也我
　　朝初置内國史内秘書内𢎞文三院以翰林官𨽻
　　　之盖亦叅仿唐制而設後復改内閣另置翰林
　　　院而大學士多兼翰林院掌院學士之職今
　　文淵閣領閣事亦以大學士充之館閣鴻規允符
　　　前典至内閣侍讀學士侍讀等官皆内三院未
　　　改時所置故其職銜悉視詞館然考其所掌實
　　　即前代中書省官屬非文學侍從者可比今故
　　　以唐𢎞文集賢史館秘書諸官沿革仍入翰林
　　　院表内焉
　　洪邁容齋隨筆侍中中書令為兩省長官自唐以
　　來居真宰相之位而中書令在侍中上肅宗以後
　　始以處大将故郭子儀僕固懷恩朱泚李成韓宏
　　皆為之其在京則入政事堂然不與國事懿僖昭
　　之時員寖多率由平章事遷兼侍中繼兼中書令
　　又遷守中書令三者均稱使相皆大勅繫銜而下
　　書使字五代尤多
　　春明退朝録唐宰相奉朝請即退延英止論政事
　　大體其進擬差除但入熟狀畫可今所存有開元
　　宰相奏請状二卷鄭畋鳯池藁草内載兩為相奏
　　擬狀數卷秘府有擬狀注制十卷多用四六皆宰
　　相自草五代亦然
　　龎元英文昌雜録禮部王員外因問唐宰相宿直
　　否余言唐制宰相毎日一人宿直開元二年姚崇
　　為紫㣲令崇年位已髙時亦違其直次所由吏數
　　持直簿詣之崇題其簿曰告直令史遣去又來必
　　欲取入有同司命老人年事終不擬當諸官歡笑
　　不復逼以直十一年停宰相宿直見㑹要此其證
　　也
　五季
　　五代㑹要晉天福四年八月勅皇國革故庶政維
　　新宜設規程以謝公共其中書知印祗委上位宰
　　臣一員五年三月升中書門下平章事為正二品
　　門下中書侍郎為清望正三品其翰林學士院公
　　事並歸中書舎人
　　　謹案五季承唐舊制以同中書門下平章事為
　　　宰相其宰臣名姓具見於册府元龜資治通鑑
　　　而五代新舊二史俱紀載漏闕儀文典制已無
　　　可考見今節採㑹要一條以著其畧至後梁設
　　　崇政院使叅謀議於禁中為專掌機宻之官葢
　　　亦宰相之事以其官制與唐宋樞宻院相承今
　　　故不入於内閣表内又唐莊宗建行堂於魏州
　　　嘗設左右丞相明宗長興四年以馮贇父名璋
　　　不欲斥其家諱改同平章為同中書門下二品
　　　此皆一時偶置之名無闗定則今亦不列於表
　　　云
　宋
　　宋史職官志宰相之職佐天子總百官平庶政事
　　無不統宋承唐制以同平章為真相之任無常員
　　有二人則分日知印以丞郎以上至三師為之其
　　上相為昭文館大學士監修國史其次為集賢殿
　　大學士或置三相則昭文集賢二學士併監修國
　　史各除唐朝以來三大館皆宰臣兼故仍其制國
　　初范質昭文學士王溥監修國史魏文浦集賢學
　　士此為三相例也
　　春明退朝録本朝置二相昭文修史首相領焉集
　　賢次相領焉三館惟修史有職事而頗以昭文為
　　重自次相遷首相乃得之趙令初拜止獨相領集
　　賢殿大學士續兼修國史久之方遷昭文館薛文
　　惠與沈恭惠並相薛自叅政領監修拜相仍舊而
　　沈領集賢畢文簡與冦忠愍並相而畢領監修冦
　　領集賢王太尉獨相亦止領集賢近時王章惠龎
　　莊敏初拜及獨相悉兼昭文修史二職非舊制也
　　馬端臨文獻通考叅知政事掌副宰相毗大政叅
　　庶務其除授不宣制不押班不知印不預知事不
　　升政事堂勅尾署銜降宰相一等
　　王闢之澠水燕談國初趙普為相朝廷欲用薛居
　　正吕餘慶同政而不欲令與普齊難其名號詔問
　　陶穀曰唐有叅知政事知機務下宰相一等故以
　　命居正等叅知政事然不押班不知印按唐以裴
　　寂為僕射叅知政事郭待舉以資淺於中書門下
　　同承受進止平章事然則平章下於叅政榖乃以
　　為叅政下宰相一等失之逺矣其後因循不改迨
　　官制更革始罷
　　江少虞宋朝事實類苑開寳六年勅叅知政事薛
　　居正吕餘慶於都堂與宰臣趙普同議公事是月
　　又勅中書門下押班知印及祠祭行香今後宜令
　　宰臣趙普與叅知政事薛居正吕餘慶輪知既而
　　復有釐革雍熙四年文徳殿前始置叅政甎位在
　　宰相之後至道中冦萊公為叅知政事復與宰臣
　　輪日知印正衙押班其甎位遂與中書門下一班
　　書勅齊列銜街衢並馬宰相使相上事并有公事
　　並升都堂及萊公罷遂詔只令宰臣押班知印叅
　　政止得輪祠祭行香正衙甎位次宰臣之下立凡
　　有公事並與宰臣同升都堂如宰臣使相上事即
　　不得升
　　隆平集宋興以平章事為宰相以叅知政事樞宻
　　使副知院同知院簽書院事並為執政官
　　　謹案宋自元豐以前皆仍唐制以平章事為真
　　　宰相而又别設叅知政事稱執政官以為宰相
　　　之副盖其職如今之協辦大學士惟今協辦以
　　　尚書充之部務乃其本任故六曺奏事仍依尚
　　　書班次不為内閣正員視宋制稍異云
　　宋史職官志神宗新官制於三省置侍中中書令
　　尚書令以官髙不除人而以尚書令之貳左右僕
　　射為宰相左僕射兼門下侍郎以行侍中之職右
　　僕射兼中書侍郎以行中書令之職廢叅知政事
　　置門下中書二侍郎尚書左右丞以代其任
　　玉海神宗史志云中書門下初在朝堂西榜曰中
　　書為宰相治事之所又有中書省門下省者存其
　　名列皇城外中書省但掌册文覆奏考帳門下省
　　主乘輿八寳朝㑹位版流外考校而已中書令侍
　　中不任職官制行悉釐正之乃廢中書門下省舎
　　之在皇城外者併朝堂之西中書堂為門下中書
　　兩省以左右僕射兼門下中書侍郎又以兩侍郎
　　副之
　　文昌雜録元豐五年始命皇城使慶州團練使宋
　　用臣建尚書新省在大内之西廢殿前等三班院
　　以其地興造凡三千一百餘間都省在前中曰令
　　㕔東曰左僕射㕔次左丞㕔西曰右僕射㕔次右
　　丞㕔其後分列六曹華麗壯觀國朝官府未有如
　　此之比
　　彭百川太平治迹統類元豐五年六月詔自今事
　　不以大小並中書省取㫖門下省覆奏尚書省施
　　行三省同得㫖更不帶三省字行出輔臣有言中
　　書獨取㫖事體太重上曰三省體均中書揆而議
　　之門下審而覆之尚書承而行之茍有不當自可
　　論奏先是雖沿舊三省之名而莫究分省建官之
　　意各得取㫖紛然無統至是上一言遂定
　　葉夢得石林燕語自兩漢以來謂中書為政本葢
　　中書省出令而門下省覆之王命之重莫大於此
　　故唐以後以同中書門下平章事為宰相者此也
　　尚書省但受成事行之耳本朝沿習唐制官制行
　　始用六典别尚書門下中書為三省各以其省長
　　官為宰相左僕射兼門下侍郎行侍中之職右僕
　　射兼中書侍郎行中書令之職而别置侍郎以佐
　　之則三省互相兼矣然左右僕射既為宰相則凡
　　命令進擬未有不由之出者而左僕射又為之長
　　則出命令之職自己身行尚何省而覆之乎方其
　　進對執政無不同則所謂門下侍郎者亦預聞之
　　矣故批㫖皆曰三省同奉聖㫖既已奉之而又審
　　之亦無是理門下省事惟給事中封駁而已未有
　　左僕射與門下侍郎自駁已奉之命者則侍中侍
　　郎所謂省審者殆成虚文也元祐間議者以詔令
　　稽留吏員冗多徒為重複因有併廢門下省之意
　　後雖不行然事有奏禀左相必批送中書右相將
　　上而右相有不同往往或持之不上或退送不受
　　左相無如之何侍郎無所用力事權多在中書自
　　中書侍郎遷門下侍郎雖名進其實皆未必樂也
　　文獻通考三省俱為政本之地無所不統長官則
　　宰相所謂中書門下同平章事是也佐官則叅知
　　政事是也今元豐改官制既以中書門下同平章
　　事為左右僕射叅知政事為中書門下侍郎尚書
　　左右丞矣而復以左僕射兼門下侍郎右僕射兼
　　中書侍郎則是既自有佐官而復以長官兼之贅
　　尤甚矣盖神宗必欲復唐三省之職而蔡確以有
　　中書造命之説已為次相兼中書侍郎王珪為首
　　相兼門下侍郎實欲隂擯珪於門下使不得與造
　　命取㫖之事茍以便其專政之私而不復顧體統
　　名稱之不順也
　　　謹案宋初宰相雖有同中書門下平章事之名
　　　其實但就中書内省為政事堂與樞宻對掌大
　　　政謂之兩府亦曰兩地其門下及中書外省惟
　　　以他官主判未嘗預聞政事也神宗改定官制
　　　始依唐制分尚書門下中書為三省以其長官
　　　左右僕射兼門下中書兩侍郎為宰相門下中
　　　書侍郎及左右丞為執政而同平章事之名由
　　　此遂廢然考唐代所云同平章事者乃合中書
　　　門下為一共議國是而元豐之制令三省各釐
　　　其務則取㫖之職轉獨歸中書他相仍屬具員
　　　其叅預機宻者止中書一相而已神宗此舉殆
　　　所謂泥古而不知變通者故當時以為不便未
　　　久而又更革焉謹據諸書詮次大畧以著改制
　　　之由而宋志所載三省員數職掌亦具列其槩
　　　如左
　　宋史職官志門下省侍中侍郎各一人侍中掌佐
　　大子議大政審中外出納之事侍郎掌貳侍中之
　　職中書省令侍郎各一人舎人四人令掌佐天子
　　議大政授所行命令而宣之侍郎掌貮令之職叅
　　議大政舎人掌行命令為制詞尚書省尚書令左
　　右僕射左右丞各一人令掌佐天子議大政奉所
　　出命令而行之其屬有六曺凡庶務皆㑹而决之
　　凡官府之紀綱程式無不總焉大事三省通議則
　　同執政官合班小事尚書省獨議則同僕射丞分
　　班輪奏若事由中書門下而有失當應奏者亦如
　　之左僕射右僕射掌佐天子議大政貳令之職與
　　三省長官皆為宰相之任左丞右丞掌叅議大政
　　通治省事以貳令僕射之職
　　李心傳建炎以來朝野雜記政和中蔡京以太師
　　總領三省號公相乃廢尚書令改侍中中書令為
　　叅輔右弼亦虚而不除改左右僕射為太宰少宰
　　仍兼兩省侍郎靖康中何文縝将拜相夜夢人持
　　弓矢射中其僕乃先乞復太宰少宰為僕射吳正
　　仲當制請更為丞相不從(馬端臨文獻通考政和/二年詔尚書令太宗皇)
　　(帝曽任今宰相之官已多不須置然是時説者以/謂為令者唐太宗也熙陵未嘗任此盖蔡京不學)
　　(之/過)
　　李心𫝊建炎以來繫年要録建炎三年四月庚申
　　右僕射吕頥浩言被㫖叅詳元祐司馬光建請併
　　省奏状臣等叅酌欲尚書左右僕射並為同中書
　　門下平章事門下中書侍郎並為叅知政事左右
　　丞並罷從之
　　周必大玉堂雜記乾道七年十二月辛酉有㫖僕
　　射之名不正欲採周漢舊制改左右丞相令有司
　　討論必大時為禮部侍郎兼權直學士院皆當與
　　聞㑹衆議不齊遷延至明年正月戊寅謹條具厯
　　代宰相官稱申尚書禁中即聞之明日遣中使來
　　問緩故必大以實奏二月癸夘得御筆云尚書左
　　右僕射可依漢制改作左右丞相學士院降詔登
　　時具草封入乙巳付外施行庚戌從駕過徳壽宫
　　既歸得㫖赴東華門祇侯宣引酉後宣入選徳殿
　　起居畢上䄂出親劄云比來一二大臣同心輔政
　　夙夜匪懈漸革茍且之風以副綜覈之意深可嘉
　　尚今因除授宜示褒典虞允文可特進左丞相梁
　　克家可正奉大夫右丞相必大鞠躬書除目進呈
　　訖奏曰拜相轉官前例固不一今並命而或三或
　　四更取聖裁上曰以其協心故褒進之然特進一
　　官即少保所以允文三官又問兼樞宻使否上曰
　　今樞宻亦非古先改丞相稱呼将來别理㑹且帶
　　可也又奏所領書局上曰卿自理㑹賜坐奏問既
　　改左右相其序位如何上曰欲升在三少之上三
　　公之下逮闇請起宣坐賜茶飯訖再拜而退時虞
　　公獨相梁為叅政聞班列中但謂改易相名及雙
　　制出愕然或疑學士多轉右相一官有所抑揚不
　　敢辨也按祖宗時命相多以舊官其後往往遷秩
　　近嵗局修三省法乃著令轉三官兹豈當立法乎
　　玉海乾道八年三月二十日詔侍中中書尚書令
　　設而不除可並刪去以左右丞相充其位
　　文獻通考乾道八年詳定勅令所言近承詔㫖改
　　左右僕射為左右丞相今刪去侍中中書尚書令
　　以左右丞相充縁舊左右僕射非三省長官故為
　　從一品今左右丞相係充侍中中書尚書令之位
　　即合為正一品從之丞相官以太中大夫以上充
　　叅政以中大夫以上充常除二員或一員嘉泰三
　　年始除三員故事丞相謁告叅預不得進擬惟丞
　　相未除則叅預輪日當筆多不踰年少纔旬月獨
　　淳熙初葉衡罷官龔茂良行相事近三年亦創見
　　也
　　　謹案宋宰相官名前後凡五變同平章事一也
　　　左右僕射二也太宰少宰三也復為左右僕射
　　　四也左右丞相五也執政官由叅政改左右丞
　　　由左右丞復改叅政亦凡兩變自孝宗乾道定
　　　制以後遂終宋世不復更革云
　　建炎以來朝野雜記國朝舊相特命平章軍國事
　　者凡四人天禧初王文正公以首相告老拜太尉
　　兼侍中五日一朝遇軍國大事不以時入叅决公
　　懇辭不拜慶厯初吕文靖公亦以首相求罷拜司
　　空平章軍國重事公辭之元祐初文忠烈公自太
　　師落致仕除平章軍國事未㡬吕正獻公以右揆
　　求去亦除司空同平章軍國事潞公五日一朝申
　　公兩日一朝非朝日不至都堂開禧元年初置平
　　章軍國事以命韓侂胄盖侂胄繫銜比申公省同
　　字則其體尤尊比潞公省重字則其所與者廣其
　　後邊事起尚書省印亦納於其第宰相僅比叅知
　　政事不復知印矣
　　宋史度宗本紀咸淳元年二月平章軍國事賈似
　　道位在丞相上
　　宋史職官志親王樞宻使留守節度使兼侍中中
　　書令同平章事者皆謂之使相不預政事不書勅
　　宣勅除授者勅尾存其銜而已乾徳二年范質等
　　三相皆罷以趙普同平章事無宰相書勅使問翰
　　林陶榖榖謂唐太和中甘露事數日無宰相時左
　　僕射令狐楚等奏行制書今尚書亦南省長官可
　　以書勅竇儀曰榖之所陳非承平令典今皇弟開
　　封尹同平章事即宰相之任也可書勅從之
　　石林燕語唐制節度使加中書門下平章事為使
　　相自郭元振始李光弼等繼之蓋平章事宰相之
　　名以節度使兼故云爾也國朝因之元豐官制罷
　　平章事名而以開府儀同三司易之亦帶節度使
　　謂之使相盖以儀同為相也
　　春明退朝録唐大帝時始有同中書門下三品時
　　中書令侍中皆正三品大厯中並升為二品晉天
　　福五年升中書門下平章事為正二品國初樞宻
　　使吳延祚以父諱璋加同中書門下二品用升品
　　也
　　　謹案宋代平章軍國事同平章軍國事平章軍
　　　國重事諸銜所以優禮耆舊而奸臣亦或竊據
　　　之以為重然皆特置之名今故不列於表至使
　　　相本沿唐制非三省正員同中書門下二品亦
　　　出一時偶置不為常典今並不列於表
　　吳處厚青箱雜記景徳中上欲優寵王欽若乃特
　　置資政殿學士以處之既而有司定議班在翰林
　　學士下尋又置資政殿大學士以欽若為之而班
　　在翰林承㫖之上資政殿有大學士自欽若始
　　石林燕語皇祐初丁文簡公罷叅知政事初除觀
　　文殿學士以易紫宸之名而已其後加大學士以
　　命賈文元始詔非嘗任宰相不除觀文殿大學士
　　遂為宰相職名
　　　謹案唐景龍中始置𢎞文館大學士其後又置
　　　集賢大學士皆以宰相兼領之至宋而王欽若
　　　以前執政授資政殿大學士賈昌期以舊宰相
　　　授觀文殿大學士其資望遂極隆峻必曽任宰
　　　相者方得除授雖當時不以為職事官與三省
　　　無涉而明代閣臣之為大學士其稱名實本於
　　　此今特著其畧以明權輿所自至宋代宰相判
　　　署之式班位之序遷除之格赴上之儀兼領之
　　　職見於諸家説部者最詳一代典章尚可考見
　　　今並採掇大要類叙左方用資叅攷焉
　　王曽筆録舊制宰相早朝上殿命坐有軍國大事
　　則議之常從容賜茶而退自餘號令除拜刑賞廢
　　置事無巨細並熟状擬定進入上於禁中親覽批
　　紙尾用御寳可其奏謂之印畫降出奉行而已由
　　唐室厯五代不改其制國初范質王溥魏仁浦在
　　相位自以前朝相且憚太祖英睿請具劄子面取
　　進止朝退各疏其所得聖㫖同署字以志之盡禀
　　承之方免差誤之失帝從之自是奏御寖多或至
　　旰昃於今遂為定式
　　陸游老學庵筆記舊制兩省中書在門下之上元
　　豐易之又丞相署勅皆著姓官至僕射則去姓元
　　豐新制以僕射為相故皆不著姓
　　事實類苑中書劄子宰相押字在上次相及叅政
　　以次向下樞宻院劄子樞長押字在下副貳以次
　　向上以此為别
　　春明退朝録二府舊以官相壓李文正自文明殿
　　學士工部尚書為叅知政事而宋惠安公乃自左
　　諫議大夫叅知政事遷刑部尚書居其上至祥符
　　末王沂公與張文節公同叅知政事王轉給事中
　　張轉工部侍郎而班沂公下意頗不悦乃復還貳
　　卿之命止以舊官優加階邑自後第以先後入為
　　次序
　　　謹案宋代二府班次初以所帶職銜高下為序
　　　繼以入政府之先後為序皆聽其臣下以意為
　　　之殊乖典式
　　本朝定例大學士初授内閣以行走班次奏請
　欽定於班朝莅官之法益昭嚴重矣
　　徐度却掃編國朝宰相樞宻使必以侍郎以上為
　　之若官舊尊則守本官官卑則躐遷侍郎官制行
　　初相止除太中大夫崇寜後必超進數官政和以
　　後至有徑遷特進者靖康初呉少宰敏自中大夫
　　躐進銀青光禄大夫引故事自言於是改太中大
　　夫就職叅知政事樞宻副使必以諫議大夫為之
　　權御史中丞亦然熙寜中始有本官帶待制權中
　　丞者官制後初拜執政遷中大夫而中丞不復遷
　　官矣
　　丁謂談録近代宰臣節帥降拜出自宸衷不欲預
　　聞於外故以隔日宰臣百官出後宻詔翰林學士
　　懷具員冊入禁闥上前議定是夕草制中夜進入
　　五更降出以麻紙大書之一行只可三字謂之白
　　麻何者縁黄紙始自唐髙宗朝以來只是中書出
　　勅得使之所以内制用麻紙翊日乃以繡幞盖於
　　箱中置於案上謂之麻案設於御座左右候進呈
　　事退即降麻而宣之訖送中書出勅寫官告勅紙
　　廣幅與常紙不同年月之後署執政叅政宰相銜
　　署字後方接次列使相銜不押字其官告却只下
　　直日知制誥官名宣奉行更不下原撰麻詞翰林
　　學士名銜縁翰林學士無例於中書行詞故也然
　　後選上事日於閣門受告勅後始赴上若使相即
　　中書正宰相送上至中書都堂正宰相坐東位使
　　相看㡬員列坐西位訖然後逐位就牙牀小案子
　　上判案三道仍側坐拽一脚候㡬員各判案訖正
　　宰相退然後看使相是㡬員並正面並坐受賀其
　　叅政於中書都堂無位
　　却掃編唐中葉以後宰相兼判度支最為重任國
　　朝開寳五年嘗命叅知政事薛居正兼提㸃三司
　　淮南江南諸路水陸轉運使吕餘慶兼提㸃三司
　　荆湖廣南諸路水陸轉運使明年薛拜相仍領轉
　　運使事又命平章事沈義倫兼提㸃劍南轉運使
　　盖襲唐之遺制也仁宗朝司馬温公為諫官以天
　　下財用不足請建置總計使用輔臣領之以總天
　　下之財紹興初孟觀文庾以叅知政事兼總制戸
　　部財用然不入銜
　　建炎以來朝野雜記制國用使舊未有隆興初言
　　者請法有唐之制命宰臣兼領三司使職事財榖
　　出納之大綱宰相領之於上而户部治其詳上是
　　之命秘書討論來上乾道二年冬遂命宰相兼制
　　國用使叅知政事同知國用事八年正丞相官名
　　詔所有兼制國用事與叅政更不入銜云
　　却掃編唐以宰相兼太清宫使本朝祥符間以首
　　相領玉清昭應宫使又置景靈宫㑹靈祥源觀使
　　　以次相及樞宻使次第領之執政為副使侍從為
　　　判官天聖初昭應宫災始罷輔臣宫觀等使名政
　　　和中詔天下咸建神霄玉清萬壽宫復置使宰相
　　　使相領之執政為副使侍從為判官盖欲重其事
　　　也
　　　春明退朝録翻譯新經始以光禄卿湯悦兵部員
　　　外郎張洎潤色之後趙文定楊文公晁文莊李尚
　　　書維皆為譯經潤文官天禧中宰相丁晉公始為
　　使天聖三年又以宰相王冀公為使自後元宰繼
　　領之然降麻不入銜又以叅政樞宻為潤文其事
　　寖重慶厯三年吕許公罷相以司徒為譯經潤文
　　使明年致仕章郇公代之曰後降麻入銜
　　　謹案宋代宰相兼領宫觀等使其名猥多皆歐
　　　陽修所謂不足取法者謹附識於此此外尚有
　　　集禧觀使醴泉觀使佑神觀使乃當時所置祠
　　　禄以待退閒之宰執非現任兼領今故不著云
　　文獻通考熙寜時詔中書五房各置檢正二員在
　　堂後官之上都檢正一員在五房提㸃之上皆士
　　人為之
　　宋史職官志檢正官掌糾正省務熙寜三年置官
　　制行罷之建炎三年中書門下省言軍興以來天
　　下多事中書别無屬官今欲差兩員充中書門下
　　省檢正諸房公事從之次年罷紹興二年復置一
　　員
　　事實類記中書有制勅院院内有五房第一房曰
　　孔目房次吏房户房刑房禮房舊毎房堂後官三
　　人一主生事第二人主熟事第三人發勅向下逐
　　房有主事守當官名目行遣文書至道中逐房只
　　置堂後官一人却置主書録事各一人仍别置提
　　㸃五房一員迄今行之
　　太平治迹統類端拱元年以梁正辭等五人並為
　　将作監丞充當中書堂後官淳化五年以殿中丞
　　丁顧言守本官復充堂後官堂吏自唐至漢周率
　　自京有司以下人能書札行止亷幹者抽補分掌
　　諸房公事年深即授檢校少卿監同正至國初趙
　　普在中書奏令檢校諸曹郎中自邇以來屢懲其
　　貪而數惡其黨故叅用士人有科第厯外官者至
　　是復秩以朝籍盖矯昔之枉也
　　建炎以來朝野雜記三省樞宻院監門官舊以小
　　使臣為之嘉定六年九月諫官鄭景紹言部門以
　　京朝官則省門事體尤重遂亦命京朝官曽作縣
　　通判資序人為之八年七月又置三省樞宻院架
　　閣官
　　　謹案宋代中書官屬如録事主書之類皆為雜
　　　流堂後官亦本吏職惟檢正以京朝官差充最
　　　稱清資故當時位序在尚書左右司之上以今
　　　内閣職掌核之侍讀學士似即都檢正之職侍
　　　讀似即檢正提㸃之職也
　　　永樂大典何異孫中興百官題名記唐制百官告
　　　身分掌於其所部文則吏部掌之武則兵部掌之
　　　宗戚命婦司封掌之考校勲績司勲掌之國初悉
　　　因唐舊置院於右掖門之左凡吏兵封勲四司之
　　　告舉集諸此淳化五年始専置局命中書舎人一
　　　員提舉而以朝官一員判局事於是職任逾重元
　　　豐改制乃以文武官告身悉𨽻吏部而以蕃官𨽻
　　　兵部崇寜大觀或置或否大扺廢則皆歸吏部右
　　選政和復置院仍差主管官二員中興以來因仍
　　不改
　　　謹案宋官告院雖𨽻於尚書吏部其實自為一
　　　署以職掌考之盖即今之中書科其以中書舎
　　　人提舉則如今之以内閣學士稽察中書科事
　　　也中書科現𨽻内閣故宋之官告院亦析附於
　　　中書官屬之末焉
　
　
　
　
　
　
　
　
欽定厯代職官表卷三
欽定四庫全書
欽定厯代職官表卷四
　　内閣下
　厯代建置下(遼至/明)
　遼
　　遼史百官志遼國官制分北南院北靣治宫帳部族
　　屬國之政南靣治漢人州縣税賦軍馬之事○北宰
　　相府掌佐理軍國之大政皇族四帳世預其選○北
　　府左宰相○北府右宰相○總知軍國事○知國事○
　　南宰相府掌佐理軍國之大政國舅五帳世預其選
　　○南府左宰相○南府右宰相○總知軍國事○知國
　　事○初太祖分達喇額爾竒木(違喇原作迭剌額爾竒/木原作夷離堇今並改)
　　(正/)為北南二大王宰相樞宻宣徽林牙下至郎君䕶
　　衛皆分北南其實所治皆北靣之事語遼官制者不可
　　不辨凡遼朝官北樞宻視兵部南樞宻視吏部北南二
　　王視户部伊勒希巴(原作夷离/畢今改正)視刑部宣徽視工部
　　多囉倫穆騰(原作敵烈麻/都今改正)視禮部北南府宰相總之
　　　謹案遼北南府宰相於事無所不統葢亦如尚
　　　書令之總領六部也
　　遼史世宗本紀天禄四年春二月建政事省○興宗
　　本紀重熙十二年十二月戊申改政事省為中書省
　　　謹案遼本紀重熙十二年改中書省而志作重
　　　熙十三年葢傳冩之訛當以本紀為正
　　遼史聖宗本紀統和元年十二月下詔諭三京左
　　右相左右平章事當執公方毋得阿順
　　　謹案據本紀此文則遼東京中京南京亦曾置
　　　宰相及平章之官疑即如元代之行中書省並
　　　非正員今故不著於表
　　遼史百官志南面朝官○中書省中書令左丞相
　　右丞相知中書省事中書侍郎同中書門下平章
　　事叅知政事中書舎人堂後官主事守當官令史
　　○門下省侍中門下侍郎○尚書省尚書令左僕
　　射右僕射左丞右丞
　　　謹案遼志尚載有大丞相一官今考資治通鑑
　　　遼太宗在汴京時命為趙延夀遷官翰林學士
　　　承㫖張礪進擬中京留守大丞相録尚書事都
　　　督中外諸軍事太宗以筆塗録尚書事都督中
　　　外諸軍事而行之則大丞相之名乃張礪所特
　　　擬以寵顯趙延夀者非常置之職今故不入於
　　　表
　　葉隆禮契丹國志中書省謂之南面以其在牙帳
　　之南
　　　謹案遼以北面官治宫帳部族南面官治漢人
　　　州縣葢以所掌事宜為區别並非指省署建置
　　　之地而言葉隆禮所云乃臆測之詞不足據也
　金
　　金史百官志太宗天㑹四年建尚書省遂有三省
　　之制至熙宗頒新官制大率皆循遼宋之舊海陵
　　正隆元年罷中書門下省止置尚書省於金之世
　　守而不變焉
　　金史海陵本紀正隆元年正月罷中書門下省以
　　太師領三省事温屯思忠(温屯原作温/都今改正)為尚書令
　　平章政事蕭玉為右丞相不置平章政事官
　　金史百官志尚書省尚書令一員正一品總領紀
　　綱儀刑端揆左丞相右丞相各一員從一品平章
　　政事二員從一品為宰相掌丞天子平章萬㡬左
　　丞右丞各一員正二品叅知政事二員從二品為
　　執政官為宰相之貳佐治省事左司都事二員右
　　司都事二員正七品掌本司受事付事檢勾稽失
　　省署文牘兼知省内宿直檢校架閣等事架閣庫
　　管勾一員正八品同管勾一員從八品總掌察左
　　右司大程官追付文牘并提控小都監給受紙筆
　　宇文懋昭大金國志天㑹十三年置尚書省置令
　　一人次左右丞相皆平章事左右丞皆參知政事
　　侍中中書令皆居丞相之下為兼職
　　　謹案金史百官志但載尚書省官制以尚書令
　　　左右丞相平章政事為宰相左右丞參知政事
　　　為執政官葢以正隆定制後惟存尚書一省故
　　　也然以紀傳參考之左右丞相本亦為左右僕
　　　射見太宗紀天㑹八年韓企先為尚書左僕射
　　　至十三年熙宗即位後即書以完顔希尹為尚
　　　書左丞相無復僕射之稱是改名當在十三年
　　　以前按洪皓松漠記聞載金天眷二年請定官
　　　制劄子有太宗皇帝嗣位之十二載始下明詔
　　　建官正名之語疑即是時所改李心傳朝野雜
　　　記載宋乾道中議改僕射為丞相時虞允文言
　　　金人詳定官制已改左右僕射為尚書左右丞
　　　相云云可以互證金志不載其事未免失考又
　　　考本紀自天㑹十四年太保宗翰太師宗磐太
　　　傅宗幹並領三省事厥後以三師三公官領三
　　　省事者甚多葢猶録尚書事之類迨正隆元年
　　　領三省事温屯思忠為尚書令其後遂不復見
　　　於史則尚書令當即領三省事之職以中書門
　　　下二省既廢故改為尚書令耳金志但及尚書
　　　令而不及領三省事亦為脱漏又考金自兩省
　　　未罷以前如完顔希尹完顔朂完顔亮完顔秉
　　　徳張浩皆以左丞相兼侍中完顔宗固完顔宗
　　　賢唐古辯(唐古原作唐/括今改正)蕭裕布薩師㳟(布薩原/作僕散)
　　　(今改/正)皆以右丞相兼中書令是兩省長官亦俱
　　　相職而金志均未之詳又海陵紀正隆初已罷
　　　平章政事官而志仍有之不言其廢置重設之
　　　由考世宗紀大定二年二月御史大夫伊喇元
　　　宜(伊喇原作移/剌今改正)為平章政事當即以此時復設
　　　志無明文允為闕畧今並詳加叅核著之於表
　　　至宇文懋昭大金國志所載以丞相為即平章
　　　事以左右丞為即叅知政事乖謬殊甚謹採其
　　　文而糾正其誤於此焉
　元
　　元史百官志中書令一員典領百官㑹决庶務太
　　宗以相臣為之世祖以皇太子兼之至元十年立
　　皇太子行中書令大徳十一年以皇太子領中書
　　令延祐三年復以皇太子行中書令置屬監印二
　　人○右丞相左丞相各一員正一品統六官率百
　　司居令之次令闕則總省事佐天子理萬幾國初
　　職名未創太宗始置右丞相一員左丞相一員世
　　祖中統元年置丞相一員二年復置右丞相二員
　　左丞相一員至元二年増置丞相五員七年立尚
　　書省置丞相三員八年罷尚書省乃置丞相二員
　　二十四年復立尚書省其中書省丞相二員如故
　　二十九年以尚書再罷専任一相武宗至大二年
　　復置尚書省丞相二員中書丞相二員四年尚書
　　省仍歸中書丞相凡二員自後因之不易文宗至
　　順元年専任右相其一或置或不置○平章政事
　　四員從一品掌機務貳丞相凡軍國重事無不由
　　之世祖中統元年置平章二員二年置平章四員
　　至元七年置尚書省設尚書平章二員八年尚書
　　併入中書平章復設三員二十三年詔清冗職平
　　章汰為二員二十四年復尚書省中書尚書兩省
　　平章各二員二十九年罷尚書省増中書平章為
　　五員而一員為商議省事三十年又增平章為六
　　員成宗元貞元年改商議省事為平章軍國重事
　　武宗至大二年再立尚書省平章三員中書五員
　　四年罷尚書省歸中書平章仍五員文宗至順元
　　年定置四員自後因之○右丞一員正二品左丞
　　一員正二品副宰相裁成庶務號左右轄世祖中
　　統二年置左右丞各一員三年増為四員至元七
　　年立尚書省中書右丞左丞仍四員八年尚書併
　　入中書省右左丞各一員二十三年汰冗職右左
　　丞如故二十四年復立尚書省右左丞各一而中
　　書省缺員二十八年復罷尚書省三十年設右丞
　　二員而一員為商議省事成宗元貞元年右丞商
　　議省事者又以昭文大學士與中書省事武宗至
　　太二年復立尚書省右左丞二員中書右左丞五
　　員四年罷尚書右左丞中書右左丞止設四員文
　　宗至順元年定置右丞一員左丞一員由是不復
　　増損○叅政二員從二品副宰相以參大政而其
　　職亞於右左丞世祖中統元年始置參政一員二
　　年増為二員至元七年立尚書省參政三員八年
　　尚書併入中書參政二員二十三年汰冗職參政
　　二員如故二十四年復立尚書省參政二員中書
　　參政二員二十八年罷尚書省參政武宗至大二
　　年復置尚書省參政二員中書參政二員四年併
　　尚書省入中書參政三員文宗至順元年定叅政
　　為二員自後因之○參議中書省事秩正四品典
　　左右司文牘為六曹之管轄軍國重事咸預决焉
　　中統元年始置一員至元二十二年累増至六員
　　大徳元年止置四員後遂為定額其治曰參議府
　　令史二人○斷事官秩三品掌刑政之屬皆御位
　　下及中宫東宫諸王各投下集賽台(原作怯薛/丹今改正)人
　　為之至元十七年分立兩省隨省並置二十八年
　　併入中書後定置四十一員○檢校官一員正七
　　品掌檢校公事程期文牘稽失之事○照磨一員
　　正八品掌磨勘錢榖出納營繕科例○管勾一員
　　正八品掌出納四方文移緘縢啓拆之事○架閣
　　庫管勾二員正八品掌庋藏省府籍帳案牘凡備
　　稽考之文即掌故之任
　　元史世祖本紀至元四年安圖(原作安童/今改正)言比者
　　省官員數平章左丞各一員今丞相五人素無此
　　例臣等議擬設二丞相臣等䝉古人三員惟陛下
　　所命詔以安圖為長史天澤次之其餘䝉古漢人
　　叅用勿令員數過多又詔宜用老成人如姚樞等
　　一二員同議省事
　　元史百官志元統三年七月中書省奏請自今不
　　置左右丞十月命布延(原作伯顔/今改正)獨長台司詔天
　　下至元五年十月加布延為大丞相六年十月命
　　托克托(原作脱脱/今改正)為右丞相復置左丞相至元七
　　年置議事平章四人十二年以賈魯為添設左丞
　　以烏蘭哈達(原作悟良哈/台今改正)為添設叅知政事十三
　　年命皇太子領中書令如舊制二十七年樞密知
　　院曼濟(原作蠻子/今改正)為添設第三平章太尉特哩特
　　穆爾(原作帖里帖/木兒今改正)為添設左丞相
　　　謹案厯代宰相雖綜理三省而中書省宣命令
　　　尚書省承之以行政事其職仍分不相紊也元
　　　代三置尚書省卒廢之而歸其職於中書於是
　　　尚書左右兩司曹屬變為中書省官其制視前
　　　代為特異至其以丞相平章為宰相左右丞參
　　　政為執政則猶沿宋金之舊也又世祖至元四
　　　年有同議省事順帝後至元五年有大丞相此
　　　二官皆隨時建置與額設者有異今俱不入於
　　　表云
　　葉士竒草木子世祖立中書省以總庶務立樞密
　　院以掌兵要立御史臺以糾彈百司嘗言中書朕
　　左手樞密朕右手御史臺是朕醫兩手的厯世遵
　　其道不變
　　王惲中堂事記中統二年五月十九日以世臣巴
　　哈(原作不花/今改正)經略史天澤為右丞相和拉巴哈(原/作)
　　(忽魯不花/今改正)耶律鑄為左丞相塔齊爾(原作塔察/兒今改正)㢘
　　右丞平章政事張叅政為右丞宣撫楊果宣撫商
　　挺叅知政事餘如故命承㫖王鶚定撰諸相制詞
　　二十二日堂議定省規一十條二十五日授麻制
　　於都堂二十七日定議公府署押字事右丞相史
　　公與丞相和拉巴哈五日輪番秉筆長官從上押
　　右者處外邊一左一右以次而下圓坐亦然所謂
　　廟堂廟畫也
　　　謹案自明以來大學士有中堂之稱相傳謂大
　　　學士初授之時例於翰林院大堂設座禮上故
　　　稱中堂今考王惲官中書省都事以所作直省
　　　日録名之曰中堂事記則所謂中堂者乃中書
　　　都省之堂葢自元時已有此稱矣
　　永樂大典析津志至元四年四月築燕京内皇城
　　置公署定方隅始於新都鳳池坊北立中書省以
　　新都位置居都堂於紫㣲垣至元二十四年以僧
　　格(原作桑竒/今改正)為尚書左丞相時五雲坊東為尚書
　　省二十九年尚書併入中書僧格移中書於尚書
　　省乃有北省南省之分後至順二年中書省奏奉
　　旨翰林國史院文書依舊北省安置由是北省既
　　為翰林院尚書省遂為中書都堂其方位制度視
　　北省有間
　　陶宗儀輟耕録國朝故事正六品以下官中書奉
　　勅署牒以命之牒具中書官位最尊者令也署牒
　　者自丞相以下而不敢以煩令惟皇太子立必帶
　　中書令樞密使皇太子既受冊即中書上日獨署
　　一牒明日省臣以其名聞天子即超授五品官其
　　人非素有譽望不得也
　　胡粹中元史續編中書政本元既有中書令矣復
　　立左右丞相則丞相特中書令之佐貳耳既以令
　　為虚設左右丞相為正宰相而復設平章政事則
　　又以平章為宰相貳矣然平章政事非宰相而何
　　名之不正莫此為甚至其末流丞相而遥授焉則
　　冗濫極矣
　　　謹案元自中書令至叅知政事其設官全仿金
　　　制惟金屬尚書省而元則改歸中書省耳胡粹
　　　中以為元制殊失詳考
　　元史百官志内八府宰相掌諸王朝覲儐介之事
　　遇有詔令則與䝉古翰林院官同譯寫而潤色之
　　謂之宰相云者其貴似侍中其近似門下故特寵
　　之以是名雖有是名而無授受宣命品秩則視二
　　品焉
　　輟耕録内八府宰相八員視二品秩而不授宣命
　　特中書照㑹之任而已寄位於翰林之繅琳(原作/埽鄰)
　　(今改/正)繅琳宫門外院官㑹集處也所職視草制若
　　詔赦之文則非其掌也至於院之公事亦不得與
　　焉例以國戚與勲貴之子弟充之
　　　謹案内八府宰相雖以相名官實非相職今故
　　　附見其制不列於表又王惲中堂事記載元初
　　　中書省官有掌故詳官講習太常禮樂官肄業
　　　拱街事官省理問官掌記檢法應辦供頓官諸
　　　名今考掌故即架閣管勾之職其餘皆不見于
　　　百官志葢後來已有所更革謹附識於此
　明
　　明史職官志内閣中極殿大學士(舊名華/葢殿)建極殿
　　大學士(舊名謹/身殿)文華殿大學士武英殿大學士文
　　淵閣大學士東閣大學士(並正/五品)掌獻替可否奉陳
　　規誨㸃檢題奏票擬批答以平允庶政凡上之逹
　　下曰詔曰誥曰制曰冊文曰諭曰書曰符曰令曰
　　檄皆起草進畫以下之諸司下之達上曰題曰奏
　　曰表曰講章曰書狀曰文冊曰掲帖曰制對曰露
　　布曰譯皆審署申覆而修畫焉平允乃行之凡車
　　駕郊祀巡幸則扈從御經筵則知經筵或同知經
　　筵事東宫出閣講讀則領其事敘其官而授之職
　　業冠婚則充賔贊及納徵等使修實録史志諸書
　　則充總裁官春秋上丁釋奠先師則攝行祭事㑹
　　試充考試官殿試充讀卷官進士題名則大學士
　　一人撰文立石於太學大典禮大政事九卿科道
　　官㑹議已定則按典制相機宜裁量其可否斟酌
　　入告領詔則捧授禮部㑹敕則稽其由狀以請宗
　　室請名請封諸臣請諡並擬上以其授餐大内常
　　侍天子殿閣之下避宰相之名又名内閣
　　明太祖實録甲辰春正月即呉王位置中書省右
　　左相國為正一品平章政事從一品左右丞正二
　　品叅知政事從二品左右司郎中正五品員外郎
　　正六品都事檢校正七品照磨管勾從七品叅議
　　正三品叅軍斷事官從五品斷事經厯正七品知
　　事正八品都鎮撫司都鎮撫正五品考功所考功
　　郎正七品十月以都鎮撫司隸大都督府呉元年
　　六月革叅議府十月命百官禮儀俱尚左改右相
　　國為左相國左相國為右相國洪武元年正月以
　　李善長徐逹為左右丞相十月革考功所二年六
　　月革照磨檢校所斷事官九年閏九月詔定中書
　　省左右丞相為正一品左右丞為正二品汰平章
　　叅知政事惟李伯昇王溥等以平章政事奉朝請
　　者仍其舊
　　黄元昇昭代典則洪武十二年春正月己亥左丞
　　相胡惟庸等既伏誅上諭文武百官曰朕圖任大
　　臣期於輔佐以臻至治故立中書省以總天下之
　　文治都督府以總天下之兵政御史臺以振朝廷
　　之紀綱豈意奸臣竊持國柄操不軌之心肆奸欺
　　之蔽蠧害政治謀危社稷賴神發其奸皆就殄滅
　　朕今革去中書省陞六部仿古六卿之制俾之各
　　司所事更置五軍都督府以分領軍衛如此則權
　　不専於一司事不留於壅蔽卿等以為何如監察
　　御史許士亷等對曰厯朝制度皆取時宜况創制
　　立法天子之事既出聖裁實為典要癸卯詔罷中
　　書省陞六部改大都督府為五軍都督府布告天
　　下
　　明史太祖本紀洪武十三年九月丙午置四輔官
　　告於太廟以儒士王本杜佑龔斆杜斆趙民望呉
　　源為春夏官
　　明太祖實録洪武十四年十二月命翰林院編修
　　檢討典籍左春坊左司直郎正字贊善考駁諸司
　　奏啓以聞如平允則署其銜曰翰林院兼平駁諸
　　司文章事某官某列名書之
　　明史職官志洪武十五年仿宋制置華葢殿武英
　　殿文淵閣東閣諸大學士(禮部尚書卲質為華葢/檢討呉伯宗為武英翰)
　　(林學士宋訥為文淵/典籍呉沈為東閣)又置文華殿大學士(徵耆儒/鮑恂余)
　　(詮張長年/等為之)以輔導太子秩皆正五品二十八年勅
　　諭羣臣國家罷丞相設府部院寺以分理庶務立
　　法至為詳善以後嗣君其毋得議置丞相臣下有
　　奏請設立者論以極刑當是時以翰林春坊詳看
　　諸司奏啓兼司平駁大學士特侍左右備顧問而
　　已建文中悉罷諸大學士各設學士一人又改謹
　　身殿為正心殿設正心殿學士
　　　謹案明文淵閣本在南京成祖遷都後設官雖
　　　沿舊名實無其地即以午門内大學士直廬謂
　　　之文淵閣其實終明之世未嘗建閣也我
　　朝右文隆軌超邁徃牒
　特命於
　　文華殿後鼎建
　　文淵閣以藏四庫全書輪奐聿新規模大備而閣
　　　臣之帶
　　文淵閣銜者其稱名亦更為核實矣至新設領閣
　　　事直閣事諸官則詳具於閣職表中兹不備及
　　　云
　　鄧球泳化類編洪武壬午(時成祖初即位仍/稱洪武三十五年)秋七
　　月始開内閣於東角門(即文/淵閣)命翰林院文學行誼
　　才識之士入直贊襄時得待詔解縉修撰胡廣編
　　修楊榮呉府審理副楊士竒侍書黄淮給事中金
　　㓜孜桐城知縣胡儼入居閣中諭以委任心腹至
　　意専典機密雖學士王景輩不得與焉内閣自此
　　始矣是冬陞縉為翰林侍讀學士胡廣黄淮胡儼
　　皆侍讀楊榮楊士竒金㓜孜皆侍講
　　明史職官志成祖特簡講讀編檢等官叅預機務
　　(簡用無/定員)謂之内閣然解縉胡廣等既直文淵閣猶
　　相繼署院事至洪熙以後楊士竒等加至師保禮
　　絶百僚始不復署正統七年翰林院落成學士錢
　　習禮不設楊士竒楊榮座曰此非三公府也二楊
　　以聞乃命工部具椅案禮部定位次以内閣固翰
　　林職也嘉隆以前文移闗白猶稱翰林院以後則
　　竟稱内閣矣
　　王瓊雙溪雜記永樂初始建内閣於東角門内命
　　解縉等七人在閣辦事仁宗正位東宫皆轉春坊
　　官凡草制纂修等事惟翰林掌之無内閣掌管之
　　説也永樂間胡廣所兼不過春坊大學士則是時
　　殿閣大學士不設已久矣今尚書在内閣辦事六
　　部請勅書手本只云合手本前去翰林院冩勅施
　　行則舊意猶存可考也終永樂之世二楊官止五
　　品葢為衙門所拘初未有衙門小官大之例也仁
　　宗登極始以東宫舊臣陞士竒為禮部侍郎尋陞
　　少保兼華葢殿大學士楊榮為太常卿進太子少
　　傅兼謹身殿大學士又陞工部尚書在内閣辦事
　　楊溥永樂繫獄十年至是釋出擢翰林院學士尋
　　陞太常卿兼學士内閣辦事此三人皆以龍飛超
　　陞委任不可以例論也後楊溥丁憂起復不入閣
　　宣徳間因九年三品考滿方陞禮部尚書學士如
　　故英宗即位復命入内閣正統四年修宣廟實録
　　成溥進少保士竒榮進少師號三楊由是内閣之
　　權漸重無異宰相之設六部之權漸經凡事皆多
　　禀受内閣風旨而後行日久因襲遂不可改矣
　　黄瑜雙槐嵗抄文淵閣為天子講讀之所非政府
　　也故列凳側坐而虚其中以俟臨視洪武中代言
　　修書授諸王經者皆在而戸曹張賞賜次於旁用
　　備賚予永樂初命解縉等七人入掌密勿凡行移
　　稱翰林院内閣官傳㫖條㫖則與尚書蹇義夏原
　　吉同事而學士王景輩不與焉縉等遷至大學士
　　惟胡儼尋擢祭酒庚寅二月儼兼侍講再入閣有
　　詩云承乏詞林愧不才重承恩詔直芸臺葢詞臣
　　入直之常耳洪熙初閣老皆躋保傅叅預機務惟
　　在北京宣徳時臨視至再始設庖㕑不復退食於
　　外而出掌部者不再入正統初開經筵於文華殿
　　聖駕自是罕至傳㫖則中官専之惟條旨墨書小
　　票司禮監用硃批出間有依違而他官不與迨徐
　　武功李文達掌文淵閣事始以政府視之人亦稱
　　為宰相矣
　　鄭曉今言先朝内閣亦調外任宣徳中陳山張瑛
　　以干請諸司出山教小内使出瑛為南京禮部尚
　　書景泰中亦出江淵為禮部尚書不獨觧與胡也
　　孤卿入内閣自王文始先朝重冡宰雖内閣元輔
　　厯二三十年亦不得領吏部尚書内閣之領吏部
　　尚書也亦自文始也
　　孫承澤春明夢餘録文淵閣未有言掌者徐有貞
　　以武功伯領之遂改為掌文淵閣王世貞譏之以
　　謂文淵不可掌也吏部左侍郎李賢為本部尚書
　　兼翰林院學士掌文淵閣事則又不止武功也又
　　考解縉入閣居七人之首其繫銜亦曰掌文淵閣
　　事則又不始于武功也
　　李日華官制備考嘉靖中又名奉天殿為皇極華
　　葢殿為中極謹身殿為建極而大學士名官如其
　　初
　　明史職官志嘉靖以後朝位班次俱列六部之上
　　萬斯同宰輔彚考成祖始設内閣其秩甚卑朝班
　　各依其品逺在尚書侍郎下厥後解縉出為參政
　　胡儼改為祭酒胡廣積資十五年楊榮金㓜孜積
　　資十九年始得列銜文華獨五品也至仁宗踐阼
　　楊士竒始授華葢黄淮始授武英與榮㓜孜並加
　　至侍郎尚書且漸膺東宫保傅而士竒至為三孤
　　自是内閣位尊權重出尚書右矣然正統末商輅
　　彭時以修撰入天順初岳正以贊善入猶小臣也
　　班亦各依其品其以侍郎入自宣徳張瑛始以左
　　都御史入自景泰王文始以禮部尚書入則自𢎞
　　治邱濬始自時厥後悉用翰林大僚然以侍郎詹
　　事少詹事入者止兼翰林學士不遽授大學士也
　　嘉靖時翟鑾李本猶然至隆慶初張居正以侍郎
　　入遽列銜東閣自是初拜者無不即授大學士矣
　　迨崇禎末魏藻徳以修撰改少詹事即授東閣則
　　是閣體已尊不得不然也
　　明史職官志序明自洪武十三年罷丞相不設析
　　中書省之政歸六部以尚書任天下事侍郎貳之
　　而殿閣大學士祗備顧問帝方自操威柄學士鮮
　　所叅决外設都布按三司分隸兵刑錢榖其考核
　　則聼於府部是時吏戸兵三部之權為重迨仁宣
　　朝大學士以太子經師恩累加至三孤望益尊而
　　宣宗内柄無大小悉下大學士楊士竒等參可否
　　雖吏部蹇義戸部夏原吉時召見得預各部事然
　　希濶不敵士竒等親自是内閣權日重即有一二
　　吏兵之長與執持是非輒以敗至世宗中葉夏言
　　嚴嵩迭用事遂赫然為真宰相壓制六卿矣然内
　　閣之擬票不得不决於内監之批紅而相權轉歸
　　之寺人於是朝廷之紀綱賢士大夫之進退悉顛
　　倒於其手伴食者承意㫖之不睱間有賢輔卒蒿
　　目而不能救迹其興亡治亂之由豈不在用人之
　　得失哉
　　　謹案自漢魏事歸臺閣厯代以中書秉政統轄
　　　六曹三省長官乆為宰相之職明太祖懲胡惟
　　　庸之擅權始廢丞相不設専任六部分相職於
　　　各尚書於是唐宋以來三省之制至洪武而一
　　　變其時威柄在上事皆親决雖嘗設殿閣大學
　　　士祗備顧問並不以為與聞國論之官至成祖
　　　始簡儒臣直文淵閣令其叅預機務於是有内
　　　閣之名洪武之制至永樂而又一變然當時所
　　　謂入内閣者不過如内直之翰林故不置官屬
　　　其官銜但曰入閣辦事入閣預機務而已必洊
　　　加方得至大學士班秩俱五品而止未嘗得制
　　　六卿也自仁宗而後諸大學士厯晉尚書保傅
　　　品位漸崇専任票擬事權益重遂以大學士為
　　　定名班次在六部之上而尤重首揆至詔㫖章
　　　奏皆以首輔目之葢永樂之制至中葉以後而
　　　又一變矣惟是大學士委寄雖隆而終明世秩
　　　止正五品故其官仍以尚書為重其署銜必曰
　　　某部尚書兼某殿閣大學士本銜在下而兼銜
　　　反在上此則其沿襲之失而名實不能相副者
　　　也其間因革變改之由隨時重輕皆可以考鑑
　　　得失謹據明史明實録參以他書所載臚具於
　　　右至於票擬掲帖推用班序規制儀式之詳見
　　　於諸書者尚多皆有閣於明代内閣典故今並
　　　節採附之於後云
　　廖道南殿閣詞林記洪武中革去中書省分任九
　　卿衙門中外章奏皆上徹御覽毎斷大事决大疑
　　臣下惟面奏取旨有所可否則命翰林儒臣折衷
　　古今而後行之故洪武時批答皆御前傳旨當筆
　　永樂洪熙二朝每召内閣造膝密議人不得與聞
　　雖倚毗之意甚専然批答出自御筆未嘗委之他
　　人也至宣徳時始令内閣楊士竒輩及尚書兼詹
　　事蹇義夏原吉於中外章奏許用小票墨書貼各
　　疏面以進謂之條㫖中易紅書批出及遇大事猶
　　命大臣面議議既定傳旨處分不待批答自後始
　　専命内閣條旨然中每依違或徑由中出及天順
　　復辟每事與内閣面議然後批行𢎞治末年總攬
　　乾綱内閣條旨多孝廟御書渉重大至厪宣問㡬
　　復國初之舊今之建議者徒知批答當依内閣所
　　條而不知有面議傳㫖故事或誤以條為調謂調
　　和之義者非也
　　王世貞筆記内閣臣職在司内外制而已未有所
　　謂調㫖也自宣徳中大學士二楊公與尚書蹇夏
　　始有調旨之説而二楊復以位尊惡煩特奏以少
　　詹事兼講讀學士王直王英専知誥勅然内閣實
　　總之後直英出理部事以侍講學士陳循馬愉侍
　　講曹鼐代之尋革併入内閣𢎞治甲寅復奏以學
　　士李東陽兼禮部右侍郎掌誥勅説者謂為李公
　　入閣地也李入閣太常卿程敏政代沿至吏部侍
　　郎温仁和以憂歸而大學士張桂等密疏不宜設
　　自是遂罷
　　　謹案王直等以少詹事兼講讀學士知誥勅李
　　　東陽以學士兼禮部侍郎掌誥勅皆専司制誥
　　　而不預票擬葢即今内閣學士之職也
　　雙溪雜記英宗九嵗登極有詔凡事白於張太后
　　然後行太后令付内閣議决毎數日必遣中官入
　　閣問連日曾有何事來商榷具帖開報騐看不付
　　閣議者即召司禮監責之内閣票旨始此
　　春明夢餘録舊制紅本到閣首輔票擬餘唯諾而
　　已崇禎中御史倪元珙請分票其後本下即令中
　　書分之首輔之權雖稍分然水火之端啓而中書
　　之弊種種矣
　　宋端儀立齋録初朝廷㫖意多出内閣臣調進旨
　　稿留閣中號絲綸簿其後宦寺専恣收簿秘内徐
　　有貞既得權寵乃告上如故事還簿閣中
　　　謹案明制以司禮監批紅故宦監得以竊弄魁
　　　柄實一代之粃政
　　國朝定制凡内外本章閣臣票
　㫖進呈㳟請
　裁定後即付批本處批清字於翌日下閣付内閣學
　　　士批漢字六科給事中受而行之制度最為慎
　　　重焉
　　陳繼儒見聞録累朝以來閣中凡有密奏及奉諭
　　登答者皆稱為掲帖其制視諸司題式差狹而短
　　字如指大以文淵閣印緘封進御左右近侍莫能
　　窺也然掲亦不敢數數輕進毎進掲主上輒動色
　　謂左右云閣下掲帖至矣其重如此自江陵之後
　　建言者多朝廷厭其激聒時處一二人而閣臣務
　　欲暴白心迹不論是非輒上掲申救而主上亦以
　　為套不復省矣
　　　謹案以上六條俱明代内閣票擬掲帖之制
　　春明夢餘録閣員初無定額洪武初呉伯宗以武
　　英殿大學士復為翰林院檢討永樂初王文忠以
　　庶吉士入翰林未㡬召同王直入内閣書機宜奏
　　疏五年升修撰十四年進侍講入閣在先授官在
　　後嗣後始以翰林院銜直文淵閣然惟胡文穆靖
　　彭文憲時商文毅輅修撰楊文敏榮編修其他黄
　　文簡淮以中書舎人楊文貞士竒以呉王府審理
　　副陳汝静敬宗張子玉瑛以鄉舉金文靖㓜孜以
　　給事中胡若思儼以桐城知縣俞綱以審理權謹
　　以光禄署丞徐武功有貞以都御史李文達賢以
　　主事王毅愍文薛文清瑄以御史髙文毅榖以中
　　書舎人劉宇曹元以知縣袁榮襄宇皋以長史楊
　　文襄一清以總督張文忠孚敬方獻夫桂萼二文
　　襄霍文敏韜以主事席文襄書以户侍許文簡讚
　　以吏書夏文愍言以給事皆不由館選自兹㑹推
　　内閣冡宰掌院必列名至崇禎朝遂定為故事毎
　　次枚卜必内外兼推○初設内閣楊文貞士竒厯
　　二十三年官止五品後加至少師止兼兵部尚書
　　華葢殿三官時蹇忠定義以少師為冡宰朝廷不
　　欲文貞班居其上以存冡宰之體也陳芳洲循雖
　　兼五官亦止戸部尚書後李文達賢彭文憲時商
　　文毅輅相繼領吏部尚書自後遂為首輔故事其
　　以他官兼大學士者如楊士竒以禮侍兼華葢金
　　㓜孜以戸侍兼武英陳山以户侍兼謹身張瑛以
　　禮侍兼華葢黄淮以通政使兼武英楊榮以太常
　　兼文淵徐有貞以武功伯兼華葢殿閣大學士自
　　相兼者如陳循以華葢兼文淵髙榖王文以謹身
　　兼東閣胡廣楊榮金㓜孜以文淵兼翰林院學士
　　其内閣諸殿次第自正統間始定其兼銜次第自
　　天順間始定然或以所兼保傅為等級或以部分
　　為先後如楊榮以太子少傅謹身位少保黄淮武
　　英下陳山無兼官以謹身位少保黄淮太子少保
　　金㓜孜武英下少保黄淮太子少保金㓜孜以戸
　　部尚書位少傅兵部楊士竒下楊溥無兼官以禮
　　部位工部楊榮下王文以少保吏部位戸部陳循
　　工部髙榖少保太子太傅下皆取所兼保傅為次
　　序也張瑛以禮部華葢殿位戸部謹身陳山下此
　　則以部分為次序也
　　　謹案以上二條皆明代内閣推用班序之制
　　王鏊震澤長語文淵閣在奉天殿東廡之東文華
　　殿之前前對皇城深嚴禁密百官莫敢望焉吏人
　　無敢至其地閣中趨侍使令惟厨役耳防漏泄也
　　禁密文書一小匣在几上鑰之而不合大學士暮
　　出而鑰其門匙懸門上恐禁中不時有宣索也故
　　事禁中不得舉火雖閣老亦退食於外相傳宣宗
　　一日過城上令内監瞰閣老何為曰方退食於外
　　曰曷不就内食曰禁中不得舉火上指庭中隙地
　　曰是中獨不可置庖乎今烹膳處是也自是得㑹
　　食中堂又傳一日過城上瞰閣老何為曰方對奕
　　曰何不聞落子聲曰棊以紙上笑曰何陋也明日
　　賜象牙棊一副至今藏閣中又内閣庭中花臺上
　　有芍藥三本相傳亦宣廟時植至今盛開
　　泳化類編文淵閣在午門内學士每入以東西兩
　　凳相對坐向無公座李賢自吏部入欲設公座如
　　部堂之制彭時不可曰宣宗駕常幸此中坐故至
　　今不敢南面賢意猶未釋已而英宗遣太監傅㳟
　　送銅範飾金孔子并四配像一龕置閣中賢乃止
　　自是閣老每晨入對像一揖遇朔望率翰林官行
　　四拜禮乃東西對坐
　　　謹案以上二條皆明代内閣規制儀式
　　明史職官志中書科中書舎人二十人(從七/品)直文
　　華殿東房中書舎人直武英殿西房中書舎人内
　　閣誥勅房中書舎人制勅房中書舎人(並從七品/無定員)
　　中書科舎人掌書冩誥勅制詔銀冊鐵劵等事員
　　無正貳印用年深者掌之文華殿舎人職掌奉旨
　　書冩書籍武英殿舎人職掌奉旨篆冩冊寶圖書
　　冊頁内閣誥勅房舎人掌書辦文官誥勅繙譯敕
　　書并外國文書掲帖兵部紀功勘合底簿制勅房
　　舎人掌書辦制勅詔書誥命冊表寶文玉牒講章
　　碑額題奏掲帖一應機密文書各王府敕符底簿
　　明太祖實録洪武七年二月上命省臣選儀貌端
　　莊善應對知時務者以備任使於是中書省考唐
　　制通事舎人掌通奏引納辭見承旨宣勞皆以善
　　於辭命者為之元制中書省設直省舎人三十二
　　人皆以公卿子弟為之執掌傳布王命宣行制誥
　　及國有重事悉得差遣今議中書省宜設直省舎
　　人十人秩從八品從之
　　泳化類編洪武丙辰改直省舎人為中書舎人建
　　文中改侍書入文翰館靖難後復故此官典司天
　　子辭命職掌至重日給大官酒饌與翰林宫坊尚
　　寶司六科同為侍從之臣諸司無相並者其選用
　　自進士外舉人與纂修書成被恩典者乃得之監
　　生生儒惟有勲勞大臣暨宫僚講官子孫宜承廕
　　敘奉特旨者乃得之用之亦非輕矣
　　明史職官志宣徳間内閣置誥勅制勅兩房皆設
　　中書舎人嘉靖二十年選各部主事大理寺評事
　　帶原銜直誥勅制勅兩房四十四年兩房員缺令
　　吏部考選舉人為中書舎人隆慶元年今兩房辦
　　事官不得陞列九卿按洪武間置承勅監司文監
　　考功監參掌給授誥勅之事永樂初命内閣典機
　　務詔冊制誥皆屬之而謄副繕正皆中書舎人入
　　辦事竣輒出宣徳初始選能書者處於閣之西小
　　房謂之西制勅房而諸學士掌誥勅者居閣東具
　　稿付中書繕進謂之東誥勅房(此係辦事若知制/誥銜惟大學士與)
　　(諸學士/可帶)正統後學士不能視誥勅内閣悉委於中
　　書序班譯字等官於是内閣又有東誥勅房(因劉/鉉不)
　　(與輔臣㑹食始嘉靖末復以翰林史官掌外制而/武臣誥勅仍自其屬為之若詔赦勒革之類必由)
　　(閣臣翰林諸/臣不得預)其直文華武英兩殿供御筆札者初
　　為内官職繼以中書分直後亦専舉能書者大約
　　舎人有兩途由進士部選者得遷科道部屬其直
　　兩殿兩房舎人不必由部選自甲科監生生儒布
　　衣能書者俱可為之不由科甲者初授序班及試
　　中書舎人不得遷科道部屬後雖加銜九列仍帶
　　銜辦事(楷書出身者或加太常卿銜沈度沈粲/潘辰等有加至翰林學士禮部尚書者)
　　徐學謨世廟識餘録兩房中書遷轉至嘉靖初年
　　始由閣下題請中書周令者温州人嘗言成化年
　　間授職彼時中書與閣下如同僚然投刺如平交
　　葢宣徳以前本一堂相處今云西房即文淵閣也
　　閣臣居中中書居東西兩房各辦其事已撤内庫
　　十間以西五間居閣下謂之文淵閣以東五間藏
　　書籍而東房中書亦遷居之故今以閣下稱中堂
　　而東西非房矣猶稱兩房者沿舊名也凡閣下到
　　任尚之兩房答揖若六部之於各司無是體矣
　　梁清逺雕邱雜記明朝中書有四一為中書科中
　　書舎人在中書科掌書冩誥勅三甲進士選授大
　　臣子孫廕授而舉人有軍功者亦間授焉一為内
　　閣中書則在内閣制勅誥勅兩房辦事其監生譯
　　字生考授者職書冩誥勅及謄擬旨加銜可至大
　　卿而外陞者少舉人考授者則代閣臣撰擬三年
　　滿陞各部主事一為文華殿中書則専職書冩匾
　　額對聨之類納粟者多而考授者少一為武英殿
　　中書則専職圖繪内臣得而統屬之納粟者愈多
　　而考授者愈少矣此二者名為兩殿中書俱可加
　　銜至卿寺
　　　謹案唐宋中書舎人典司制命為中書省正官
　　　葢如今之内閣學士至明代中書舎人所掌僅
　　　書冩繕録之事不得行詞非唐宋中書舎人之
　　　職當洪武初置時雖稱仿唐代通事舎人而設
　　　不知通事舎人乃如今之奏事處官中書亦非
　　　其制以職事論之實當為唐宋之中書省掾屬
　　　特其時如主書録事諸官皆以雜流為之而明
　　　之中書科及兩房舎人則多用士人且地居中
　　　禁凡朝廷大典禮皆得襄事其間視外諸司尤
　　　稱近密故當時以為清職
　　本朝中書科中書以廕生貢監及知縣之應陞者
　　　補授不盡用甲科而内閣中書則自康熙初定
　　　制専以進士舉人注授間以散館庶吉士及進
　　　士
　　朝考入選者為之我
　皇上鑾輅時巡諸生有獻賦
　行在者每
　召而試之拔其尤以充是職登用之途視前代益為
　　　華選矣
　
　
　
　
　
欽定厯代職官表卷四
欽定四庫全書
欽定歴代職官表卷五
　　吏部表


　
　
　
　　　謹案六官分職始自成周而今之六部其原實
　　　起於漢魏以下之尚書諸曹(前漢尚書分四曹/後漢六曹魏五尚)
　　　(書二十三曹西晉六尚書三十六曹東晉五尚/書十五曹宋齊六尚書二十曹梁六尚書二十)
　　　(三曹陳六尚書二十一曹北魏五尚書三十六/曹後増置不一西魏十二部北齊六尚書二十)
　　　(八曹隋始置六部/尚書分二十四司)唐宋迄元則為尚書六部隸
　　　於尚書都省以尚書令左右僕射總統六部之
　　　事左丞及左司郎中員外郎分轄吏戸禮三部
　　　右丞及右司郎中員外郎分轄兵刑工三部其
　　　都省之制以令僕所居為都堂當省之中左為
　　　吏戸禮部分三行每行四司右為兵刑工部分
　　　三行每行四司皆東西相向見於通典及葉夢
　　　得石林燕語者甚詳元代廢尚書省移入中書
　　　六部亦隨之改隸元人析津志載六部俱列中
　　　書外垣則其制亦與唐宋無異故當時六部署
　　　銜皆曰尚書某部中書某部以其統屬於都省
　　　故也自明太祖罷丞相革中書省仿古六卿之
　　　制析其職歸之六部以尚書分掌庶政侍郎佐
　　　之於是六部始各為分署事皆専達而都省之
　　　制遂廢
　　本朝因之(臣/)等纂次六部各表悉依今制分列而
　　　以前代尚書諸曹職掌相承者繫之於下至都
　　　省制度難於析載謹附識於吏部表末以存舊
　　　式其尚書侍郎郎中等官建置所自亦各於吏
　　　部篇内分條偹考以著源委焉
　　吏部
　國朝官制
吏部尚書滿洲漢人各一人(初定滿洲一品漢人二品/順治十六年俱改為二品)
(康熙六年復改滿洲為一品九年定俱為/正二品雍正八年升為從一品各部院同)
　　掌中外文職銓敘勲階黜陟之政釐飭官常以贊
　　邦治其屬有文選考功稽勲驗封四清吏司
國朝自天聰五年始設六部每部一貝勒主之吏部置
　　滿洲承政一員蒙古承政一員漢人承政一員㕘
　　政八員啓心郎一員崇徳三年更定吏部設滿洲
　　承政一員左㕘政二員右叅政三員滿洲啓心郎
　　一員漢人啓心郎二員順治元年停貝勒總理例
　　改承政為尚書㕘政為侍郎(各部/同)五年定滿漢尚
　　書各一人七年增設滿洲尚書一人八年仍令親
　　王郡王兼攝部務九年停(各部/同)十年復裁滿洲尚
　　書一人十五年裁啓心郎雍正元年以來常以大
　　學士兼理部務與尚書率其屬以敘正羣吏焉
左右侍郎滿洲漢人各一人(初定滿洲漢軍二品漢人/三品順治十六年俱改為)
(三品康熙六年復改滿洲為二品九年定俱為正三品/雍正八年陞為從二品乾隆十四年復升為正二品各)
(部院/同)
　　順治十五年定額掌佐理銓衡以貳尚書漢右侍
　　郎初制兼翰林院學士銜其非翰林出身者不兼
　　尋罷兼銜
文選清吏司郎中滿洲三人蒙古漢人各一人(初制滿/洲郎中)
(三品順治十六年改為五品十八年改為四品康熈六/年復為三品九年定與蒙古漢軍漢人俱為正五品各)
(部院/同)員外郎滿洲漢人各二人(初制滿洲員外郎四品/順治十六年改為五品)
(康熙六年復為四品九年定與蒙古/漢軍漢人俱為從五品各部院同)主事滿洲一人漢
人二人(初制滿洲主事四品順治十六年改為六品康/熙六年改為五品九年定與蒙古漢軍漢人俱)
(為正六品/各部院同)
　　掌班秩遷除均平銓法崇徳三年吏部設理事官
　　四員副理事官六員順治元年改理事官為郎中
　　副理事官為員外郎(各部/同)設滿洲郎中四人漢軍
　　郎中二人滿洲蒙古員外郎八人漢軍員外郎六
　　人主事四人十二年増滿洲郎中四人員外郎停
　　兼用蒙古十八年復設蒙古員外郎一人康熙元
　　年仍省三十八年裁漢軍員外郎四人五十七年
　　增設蒙古郎中一人主事一人復設蒙古員外郎
　　一人雍正五年裁漢軍郎中員外郎初制滿洲蒙
　　古漢軍司官皆統為員額不分専曹悉聴堂官調
　　撥後始分司定缺(各部/同)其漢人司官則順治元年
　　即隨曹置額文選司初設漢郎中一人員外郎一
　　人主事二人雍正五年增設漢員外郎一人凡漢
　　缺郎中員外郎主事皆以由甲科出身者注授(各/司)
　　(同/)
考功清吏司郎中滿洲三人漢人一人員外郎滿洲二
人䝉古漢人各一人主事滿洲一人漢人二人
　　掌論劾考察旌别功過順治元年設漢郎中員外
　　郎主事各一人雍正五年增設漢主事一人
稽勲清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌更名改籍終養服制兼稽在京文員俸廪漢司
　　官員額順治元年定
騐封清吏司郎中滿洲漢人各一人員外郎滿洲二人
漢人一人主事滿洲䝉古漢人各一人
　　掌
封贈襲廕土司嗣職漢司官員額亦順治元年定
堂主事滿洲四人漢軍一人
　　掌文案者滿洲二人掌章奏者滿洲二人漢軍一
　　人順治元年定額
司務㕔司務滿洲漢人各一人(初制從九品乾隆三十/六年升為正八品各部)
(寺/同)
　　掌出納文書稽察胥吏(各部/同)順治元年止設漢人
　　司務二人四年裁一人十一年定設滿洲漢人各
　　一人
筆帖式滿洲五十七人蒙古四人漢軍十二人(由舉人/恩拔嵗)
(副貢生考取者七品由生員監生考取者八/品由官學義學生等考取者九品各部院同)
　　掌繙譯清漢章奏文籍(各部/同)天聰五年始令六部
　　辦事筆帖式各酌量補授吏部筆帖式滿洲初設
　　六十五員後省八員蒙古初設二員後増二員漢
　　軍初設十六員後省四員分隸各司視事之繁簡
　　以為額
　歴代建置
　三代
　　禮記曲禮天子建天官先六大曰大宰鄭康成註
　　此葢殷時制也
　　尚書周官冡宰掌邦治綂百官均四海
　　　謹案舜典納于百揆蔡氏沈以為猶周之冢宰
　　　而當時未有官號今故仍托始於殷周焉
　　周禮天官治官之屬大宰卿一人小宰中大夫二
　　人宰夫下大夫四人上士八人中士十有六人旅
　　下士三十有二人大宰之職掌建邦之六典以佐
　　王治邦國小宰之職掌邦之六典八法八則之貳
　　以逆邦國都鄙官府之治宰夫之職掌治法以考
　　百官府羣都縣鄙之治(鄭康成註六官皆總屬於/冢宰冢宰扵百官無所不)
　　(主變冢言大進退異名也百官總焉則/謂之冢列職於王則稱大冡大之上也)
　　唐六典吏部尚書周之天官卿也侍郎周之天官
　　小宰中大夫也太宰屬官有下大夫葢吏部郎中
　　之任也有上士葢今員外郎之任也
　　周禮夏官司士下大夫二人中士六人下士十有
　　二人府二人史四人胥四人徒四十人掌羣臣之
　　版以治其政令嵗登下其損益之數辨其年嵗與
　　其貴賤周知邦國都家縣鄙之數卿大夫庶子之
　　數以詔王治
　　杜佑通典參詳古今徵考職任天官太宰當為尚
　　書令非吏部之任今吏部宜出於夏官之司士
　　春秋左氏傳晉侯作執秩以正其官(杜預曰主/爵秩之官)
　　周禮夏官司勲上士二人下士四人府二人史四
　　人胥二人徒二十人掌六鄉賞地之法以等其功
　　王功曰勲國功曰功民功曰庸事功曰勞治功曰
　　力戰功曰多
　　　謹案後世以六部分配六官吏部實準周禮天
　　　官之職然考大宰總百官以掌邦治與後世専
　　　司銓選者不同故杜佑以為吏部之任出於夏
　　　官之司士其説最允至執秩為今騐封之職司
　　　勲為今稽勲之職沿襲所自尚有可徵今並著
　　　之於表又考春官内史掌王之八枋之法以詔
　　　王治一曰爵二曰禄三曰廢四曰置五曰殺六
　　　曰生七曰予八曰奪凡命諸侯及孤卿大夫則
　　　策命之鄭康成註云大宰既以詔王内史又居
　　　中貳之是今吏部文選考功騐封三司之事其
　　　源又當出於内史又案晏子春秋齊景公燕賞
　　　於國内萬鍾者三千鍾者五令三出而職計莫
　　　之從公怒令免職計令三出而士師莫之從是
　　　後世考功之法亦春秋時士師所兼掌矣謹附
　　　著於此
　秦
　　通典秦尚書四人不分曹名
　　　謹案秦代雖未有曹名然尚書官號實肇始於
　　　此故特著之吏部條下以明權輿所自至尚書
　　　尚字陸徳明經典釋文讀作常音而岳珂媿郯
　　　録則云秦世少府遣吏四人在殿中主發書故
　　　謂之尚書尚猶主也漢初有尚冠尚衣尚食尚
　　　浴尚席尚書謂之六尚戰國時已有尚衣尚冠
　　　之屬然則尚書之稱尚書從去聲而非平聲今
　　　案藝文類聚引韋昭辨釋名曰尚猶奉也百官
　　　言事當省案平處奉之故曰尚尚食尚方亦然
　　　如淳注漢書亦云主天子文書曰尚書如主婿
　　　曰尚主據此則尚字之當讀去聲似為有本然
　　　自六朝以後文人詞賦無不用作辰羊切者則
　　　其讀平聲亦已乆矣
　漢
　　後漢書百官志尚書六百石常侍曹尚書主公卿
　　事二千石曹尚書主郡國二千石事侍郎四百石
　　主作文書起草令史二百石
　　晉書職官志漢成帝建始四年置尚書四曹各有
　　其任其一曰常侍曹主丞相御史公卿事其二曰
　　二千石曹主刺史郡國事後又置三公曹為五曹
　　後漢光武以三公曹主嵗盡考課諸州郡事改常
　　侍曹為吏部曹主選舉祠祀事尚書雖有曹名不
　　以為號靈帝以侍中梁鵠為選部尚書於此始見
　　曹名
　　後漢書馮勤列傳勤為郎中給事尚書使與諸侯
　　封事
　　劉昭後漢志注蔡質漢儀曰三公曹典天下嵗盡
　　集課事三公尚書二人典三公文書尚書郎初從
　　三署詣臺試初上臺稱守尚書郎中嵗滿稱尚書
　　郎三年稱侍郎
　　漢書百官公卿表郎掌守門戸出充車騎有議郎
　　中郎侍郎郎中皆無員
　　徐堅初學記秦初置郎中令其屬官有三署(五官/中郎)
　　(將左中郎將右中/郎將凡三署也)署中有郎中侍郎無員多至千
　　人(郎中秩比三百石侍郎比四百石以其為郎/居中故曰郎中以其為郎内侍故曰侍郎)尚
　　書郎初從三署郎選詣尚書臺試故郎中侍郎之
　　名猶因三署本號也(西漢言郎者多非尚書郎惟/田蚡少為諸曹郎是也其馮)
　　(唐為郎中顔駟為郎揚雄為侍郎及諸言以貲為/郎父任為郎皆三署郎至東漢猶難分有尚書及)
　　(曹名冠首者即尚書郎直言為郎/亦三署郎魏以後即無三署郎)自漢以來諸曹
　　郎中侍郎或不兩置(或惟置郎中或惟置侍郎/然二者亦通為尚書郎)漢
　　世兩置有郎中侍郎
　　通典後漢尚書令史皆選於蘭臺符節簡練有吏
　　能者為之尚書郎與令史皆主文簿
　　　謹案今六部之名始於隋代由漢以迄南北朝
　　　則統為尚書諸曹其名増損不一大抵隨宜設
　　　官不必依六典以為區别故以令制配隸不盡
　　　相準今苐取職掌可考者分繫各部之下以明
　　　沿革(如常侍二千石三公考功定課諸曹則繫/之吏部三公本主斷獄又别繫之刑部金)
　　　(部度支農部倉曹/民曹則繫之户部)至侍郎郎中官名本出秦漢
　　　三署因以為尚書郎之通稱原無差别故杜佑
　　　謂漢魏以來尚書屬或有侍郎或有郎中或曰
　　　尚書郎或曰某曹郎或則兼置或為互名雖稱
　　　號不同其職一也自隋煬帝置六侍郎増品第
　　　四以貳尚書之職改諸司侍郎但曰郎於是侍
　　　郎始為六部長官唐初又於郎下復加中字而
　　　郎中亦遂沿為曹屬定名然則隋以前侍郎乃
　　　即今各部郎中之職(其郎中與侍郎並置者/郎中乃今員外郎之職)而
　　　今各部堂官之侍郎則前代所無隋以後始置
　　　名雖同而實則異矣
　三國
　　通典魏改選部為吏部主選事陳羣始建九品官
　　人法拜吏部尚書吳暨豔為選曹尚書
　　初學記吏部自漢及魏授此職者或云吏部尚書
　　若授諸曹尚書直云尚書(漢魏晉世若授吏部者/即云以某為吏部尚書)
　　(若授他曹云某為尚書至晉宋齊以後始/云某授工部刑部五兵度支等尚書耳)故歴代
　　職官之書皆别紀吏部尚書不與諸曹同
　　晉書百官志魏尚書郎有吏部二千石考功定課
　　(案定課宋書百/官志作定科)
　　通典魏自黄初改秘書為中書置通事郎掌詔草
　　而尚書郎非復漢時職任
　　　謹案漢之尚書郎下筆為詔策出言為詔命其
　　　所掌葢即今内閣之任自魏文帝改其職入中
　　　書而尚書郎惟理庶務乃與今六部司員無異
　　　世俗相沿以明光起草含香奏事用為部曹典
　　　故不知此乃漢尚書郎職儀其實與後世曹郎
　　　並無涉也
　晉
　　宋書百官志晉有吏部尚書
　　晉書職官志晉受命武帝罷定課置吏部二千石
　　曹郎康穆以後又無二千石郎但有吏部
　　唐六典晉尚書郎曹有考功郎中一人
　　通典晉有尚書都令史秩二百石與左右丞總知
　　都臺事又賈充置省事吏品職與諸曹令史同
　宋齊梁陳
　　鄭樵通志宋時吏部尚書領吏部刪定三公比部
　　四曹孝武不欲威權在下大明二年分吏部尚書
　　置二人以輕其任而省五兵後還置一吏部尚書
　　宋書百官志太祖元嘉十八年增刪定曹郎次在
　　左民曹上葢魏世之定科(即定/課)郎也三十年又置
　　功論郎次都官之下在刪定之上
　　南齊書百官志吏部尚書領吏部刪定三公比部
　　四曹
　　　謹案宋齊以比部主法制故領於吏部尚書而
　　　隋以後則皆屬刑部又功論郎所掌本考功法
　　　而南齊志所載乃領於都官尚書不𨽻吏部葢
　　　時未有六部定制故随宜統攝不相畫一也今
　　　悉以現行職掌所承為定以功論郎繫之吏部
　　　而比部郎則仍列入刑部表内他並仿此
　　隋書百官志梁置吏部尚書吏部刪定三公比部
　　等郎天監三年置侍郎其郎中在職勤能滿二載
　　者轉之陳承梁皆循其制吏部尚書中二千石品
　　第三尚書吏部侍郎郎中六百石品第四
　　通典尚書都令史宋齊八人梁五人謂之五都令
　　史舊用人常輕武帝詔用士人乃以司空法曹參
　　軍劉顯兼吏部都○晉宋蘭臺寺正書令史雖行
　　文書皆有品秩朱衣執板給書僮梁陳同
　北魏
　　魏書官氏志吏部尚書第三品尚書吏部侍郎第
　　四品尚書郎中第六品尚書都令史主事令史從
　　第八品(皇始四年復尚書三十六曹置代人/令史一人譯令史一人書令史一人)
　　　謹案主事之名本起於漢之光禄勲(後漢書范/滂傳滂遷)
　　　(光禄勲主事時陳蕃為光禄勲滂執/公儀詣蕃蕃不止之滂投版棄官去)自魏於尚
　　　書諸司各置主事令史隋代又去令史字遂為
　　　今各部主事之權輿然唐宋多用流外其品猶
　　　卑金始用士人大定中并用進士而所掌不過
　　　吏職故明初尚為首領官至洪武中改主事為
　　　司官乃與郎中員外郎並稱清選矣
　後周
　　後周書蘇綽列傳太祖依周禮建六官天官府管
　　冡宰等衆職
　　馬端臨文獻通考後周有吏部中大夫一人(掌羣/臣及)
　　(諸子之簿辨其貴賤與其年嵗嵗登下/其損益之數依六勲之賞頒禄之差)小吏部下
　　大夫一人(掌貳吏/部之事)領司勲上士等官屬大司馬
　隋
　　隋書百官志高祖置吏部尚書統吏部侍郎二人
　　主爵侍郎一人司勲侍郎二人考功侍郎一人○
　　尚書省二十四司各置員外郎一人以司其曹之
　　籍帳侍郎闕則釐其曹事煬帝定尚書六曹各侍
　　郎一人以貳尚書之職諸曹侍郎並改為郎又改
　　吏部為選部郎(諸部别/見後)以異六侍郎之名廢諸司
　　員外郎而每增置一曹郎各為二員尋又毎减一
　　郎置承務郎一人同員外之職
　　通典開皇三年置員外郎今尚書員外郎自此始
　　以前歴代謂之尚書郎或謂之侍郎皆無員外郎
　　之號前代史傳及職官要録或有言員外郎者盖
　　謂員外散騎侍郎耳非尚書之職
　　通志尚書都令史隋改都事煬帝分𨽻六尚書置
　　六人領六曹事○主事令史煬帝去令史之名但
　　曰主事随曹閑劇毎十令史置一主事不滿十者
　　亦一人雜用士人○令史後魏謂之流外勲品北
　　齊尚書郎判事正令史側坐書令史過事自隋以
　　來漸為卑冗煬帝以四省三臺皆曰令史九寺五
　　監諸府衛皆曰府史
　　　謹案前代尚書曹名増減不一自隋文帝置吏
　　　部禮部兵部都官度支工部六曹旋復改度支
　　　為民部都官為刑部於是六部之名至今沿為
　　　定式其侍郎員外郎主事諸官亦皆定於隋代
　　　漢魏以來尚書規制至此而斟酌漸密故後來
　　　多本之焉
　唐
　　舊唐書百官志吏部尚書一員(正三品龍朔二年/改為司列太常伯)
　　(光宅元年改為天官尚/書神龍復為吏部尚書)侍郎二員(正四品上龍朔/改為司列少常)
　　(伯咸亨復總章元年吏部/兵部各増置侍郎一員)掌天下官吏選授勲封
　　考課之政令其屬有四一曰吏部二曰司封三曰
　　司勲四曰考功總其職務而行其制命尚書侍郎
　　分為三銓(尚書為尚書銓侍郎/二人分為中銓東銓)擇人以四才校功
　　以三實據其官資量其注擬以定九流之品格郎
　　中二員(並從五品上龍朔為司列/大夫咸亨光宅並隨曹改)員外郎二員(並/從)
　　(六品/上)郎中一人掌考天下文吏之班秩階品郎中
　　一人掌小銓以其在九流之外謂之流外銓亦謂
　　之小選(小銓舊委郎中専知開元二十五年又/勅銓試訖留放皆尚書侍郎定之也)員
　　外郎一人掌判南曹(曹在選曹之南/故謂之南曹)員外郎一人
　　掌判曹務○司封郎中一員(從五品上隋曰主爵/郎武徳因之龍朔改)
　　(為司封大夫光/宅改司封郎中)司封員外郎一員(從六/品上)掌國之封
　　爵○司勲郎中一員(從五品上隋曰司勲郎武徳/初乃加中字龍朔改為司勲)
　　(大夫咸/亨復)司勲員外郎二員(從六/品上)掌邦國官人之勲
　　級○考功郎中一員(從五品上龍朔二年改為/司績大夫咸亨初乃復)考
　　功員外郎一員(從六/品上)掌内外文武官吏之考課
　　司馬光資治通鑑天寳十一載三月乙巳改吏部
　　為文部(至徳二/載復舊)
　　唐六典尚書左右司各掌付十有二司之事以舉
　　正稽違省署符目都事監而受焉左右司都事從
　　七品上主事從九品上
　　　謹案唐宋以來尚書左右司本都省僚屬説已
　　　具前自明代分建六部革都省之制左右司郎
　　　中員外郎俱已乆廢惟今各部堂主事司務所
　　　掌如受遣文書考察掾史諸務尚即前代左右
　　　司都事主事之舊職謹以𨽻左司者著之吏部
　　　表内他部仿此
　　新唐書百官志吏部主事四人司封主事二人司
　　勲主事四人考功主事三人(胡三省通鑑注唐主/事並用流外入流者)
　　(補/之)吏部令史三十人書令史六十人制書令史十
　　四人甲庫令史十三人亭長八人掌固十二人司
　　封令史四人書令史九人掌固四人司勲令史三
　　十三人書令史六十七人掌固四人考功令史十
　　五人書令史三十人掌固四人
　　　謹案唐承隋制尚書六部部各四曹凡二十四
　　　曹其毎部首曹即以本部為曹名佐其長而行
　　　政令謂之本曹(如吏部即為尚書吏部郎中/員外郎户部即為尚書户部)
　　　(郎中員/外郎)其餘三曹各以職掌分列而署銜則
　　　不冠以本部名謂之子司(如司封則但曰尚/書司封郎中員外)
　　　(郎司勲則但曰尚書司勲郎/中員外郎並不冠以吏部)宋制因之所謂
　　　吏勲封考户度金倉禮祠主膳兵職駕庫刑
　　　都比門工屯虞水者是也金元六部皆無分曹
　　　明初復仍唐制部設四曹而首曹之以本部為
　　　名者則改稱總部尋又改吏禮兵工四總部
　　　為文選儀制武選營繕四清吏司至此始别
　　　置曹名後遂沿為定制然溯其源流則固唐
　　　宋之本曹也至考自唐迄明皆為吏部第四
　　　曹
　　本朝始改列文選之次葢一司銓政一司考課相
　　　輔而行扵體制斯為允稱矣
　　唐㑹要唐因隋制吏部尚書掌銓六品七品選侍
　　郎掌銓八品九品選至景雲九年宋璟為吏部尚
　　書始相通與侍郎分知因為故事
　　通典自開元以來宰相員少資地崇高又以兵吏
　　尚書權位尤美而宰臣多兼領之但從容衡軸不
　　自銓綜其選試之任皆侍郎専之尚書通署而已
　　遂為故事或分領其事則列為三銓(四年六月勅/員外郎御史)
　　(并餘供奉官直進名/勅授自此不在吏部)尚書掌其一侍郎掌其二
　　顧炎武日知録唐貞觀元年京師榖貴始分人於
　　雒州置選至開耀元年以河雒天下之中詔東西
　　二曹兩都分簡謂之東選是東都一掌選也黔中
　　嶺南閩中官不由吏部委都督選擇土人補授上
　　元三年勅毎年遣五品已上官充南選使仍令御
　　史同往注擬大厯十四年詔専委南選使停遣御
　　史是黔中嶺南閩下各一掌選也李峴傳曰代宗
　　徵峴為荆南節度知江淮選補使又曰罷相為吏
　　部尚書知江淮選舉置銓於洪州劉滋傳曰興元
　　元年改吏部侍郎往洪州知選事是江南又一掌
　　選也
　　李肇國史補郎官故事吏部郎中二㕔先小銓次
　　格式員外郎二㕔先南曹次廢置其制尚矣
　　王定保唐摭言俊秀等科比皆考功主之開元
　　二十四年廷議以省郎位輕不足以臨多士乃詔
　　禮部侍郎専之
　　　謹案考功本掌貢舉及議諡之事其後貢舉雖
　　　歸之禮部而議諡之職至宋猶然明初始以屬
　　　之内閣云
　　錦繡萬花谷(無撰/人名)尚書郎自兩漢後妙選其人唐
　　貞觀以來尤重其職吏部前行最為要劇自後行
　　改入皆為美遷(案唐制尚書六曹以吏部兵部為/前行戸部刑部為中行禮部工部)
　　(為後/行)考功員外郎専掌貢舉員外郎之最望者也
　五季
　　五代史本紀吏部侍郎于兢為中書侍郎
　　五代史列傳李琪遷吏部尚書
　　　謹案五代新史闕職官志舊史雖有之而簡陋
　　　殊甚故官制無可考見以紀傳核之六曹官名
　　　大約多仍唐舊今畧採二條以見其槩又豆盧
　　　革傳載唐梁之際吏部銓文書不完因縁為姦
　　　利郭崇韜請論以法選人吳延皓改告身事發
　　　尚書左丞判吏部銓崔沂等皆貶據此則後唐
　　　吏部銓又甞以他官掌之亦不盡用三銓之法
　　　也
　宋
　　文獻通考宋朝典選之職自分為四文選二曰審
　　官東院(淳化二年置磨勘京朝官院又以差遣院/并入號磨勘差遣院亦名考課院淳化四)
　　(年以考課京朝官院為審官院熈寕間置審官/西院以主武選於是改審官院為審官東院焉)曰
　　流内銓武選二曰審官西院曰三班院元豐定制
　　以審官東院為尚書左選審官西院為尚書右選
　　流内銓為侍郎左選三班院為侍郎右選掌文武
　　官選授勲封考課之政令文臣寄禄官自朝議大
　　夫職事官自大理正以下歸尚書左選武臣陞朝
　　官自皇城使職事官自金吾衛仗司以下歸尚書
　　右選自初仕至州縣幕職官歸侍郎左選自借差
　　監當至供奉官軍使歸侍郎右選凡分職為三封
　　爵贈官之事司封主之賜功定省之事司勲主之
　　官資課最名諡之事考功主之
　　宋史職官志吏部尚書掌文武二選之法所隸官
　　分掌其事兼總於尚書騐實而後判成置吏曰主
　　事令史曰書令史曰守當官二十四司亦如之南
　　渡初諸曹長貳互置惟吏部偹官紹興八年置權
　　尚書以處未應資格之人○侍郎分左右選建炎
　　四年置權侍郎滿二年為真舊制吏部除侍郎二
　　員分典左右選總稱吏部侍郎間命官兼攝惟稱
　　左選侍郎或右選而已紹興三年始有侍左侍郎
　　侍右侍郎之稱既而徑入除目相承不改○郎中
　　員外郎舊主判二人以朝官充元豐官制行置吏
　　部郎中主管尚書左右選及侍郎左右選各一員
　　㕘掌選事而分治之凡郎官並用知府資序以上
　　人充未及者為員外郎紹興八年吕希常兼權侍
　　右郎官紹興三十一年李端明除尚右郎官既而
　　何俌揚倓費行之除吏部郎官皆有侍左侍右尚
　　左尚右之稱自此相承不改○司封郎中員外郎
　　掌官封叙贈承襲之事○司勲郎中員外郎掌勲
　　賞之事○考功郎中員外郎掌文武選叙磨勘資
　　任考課之政令○尚書左右司分房十置都事三
　　人主事六人
　　　謹案唐以吏部主文選兵部主武選宋則文武
　　　二選悉歸之吏部且有由中書樞密除授併不
　　　經吏部二選者宋六曹悉仍唐制惟選法視唐
　　　為較異云
　　李心𫝊建炎以來朝野雜記六部監門官紹興二
　　年初置秩比寺監丞郎官有缺得兼之内選則為
　　寺監丞或權郎外除至有為諸路總領者六部架
　　閣官崇寧間始置迄宣和再置再省紹興三年立
　　六部架閣庫十五年復置官四人
　　　謹案宋六部同建於尚書都省故監門官得統
　　　司六部之事以其職考之似即今之司務也至
　　　宋制六部成案留部二年然後藏之架閣庫又
　　　八年則委之金耀門文書庫故特設官以掌之
　　　今之六部文案各留本司諸曹皆自為典守是
　　　以前代架閣掌固之官悉罷之而不設焉
　遼
　　遼史百官志契丹南樞密院掌文銓部族丁賦之
　　政凡契丹人民皆屬焉以其牙帳居大内之南故
　　名南院○南院樞密使○知南院樞密使事○知
　　南院樞密事○南院樞密副使○知南院樞密副
　　使事○同知南院樞密使事○簽書南樞密院事
　　○南院都承㫖○南院副承㫖○南院林牙○知
　　南院帖黄○給事南院知聖㫖頭子事○掌南院
　　頭子○南樞密院敞史○南院郎君○南樞密院
　　通事○南院掾史
　　　謹案遼代北面官僚不設六部遼史百官志謂
　　　南樞密院視吏部今特著之於表以存一代之
　　　沿革其南北二王等官之視各部者均仿此分
　　　繫至南面漢官多依唐制而百官志亦不能具
　　　詳惟吏部尚書劉績見於聖宗本紀開泰元年
　　　今並著於表以見其概焉
　金
　　金史百官志吏部尚書一員正三品侍郎一員正
　　四品郎中二員從五品員外郎從六品掌文武選
　　授勲封考課出給制誥之政以才行勞效比仕者
　　之賢否以行止文冊貼黄簿制各闕之機要正七
　　品以上以名上省聴制授從七品以下毎至季月
　　則循資格而擬注自八品以上則奏以下則否侍
　　郎以下皆為尚書之貳郎中掌文武選流外遷用
　　官吏差使行止名簿封爵制誥一員掌勲級酬賞
　　承襲用廕循遷致仕考課議諡之事員外郎分判
　　曹務及㕘議事所掌與郎中同主事四員從七品
　　掌知管差除校勘行止分掌封勲資考之事惟選
　　事則通署及掌受事付事檢勾稽失省署文牘兼
　　知本部宿直檢校架閣餘部主事自受事付事以
　　下所掌並同此(皇綂四年六部主事始用漢士人/大定三年用進士非特㫖不得擬)
　　(吏人令史六十九人内女直二/十九人譯史五人通事二人)架閣庫管勾正八
　　品同管勾一員尚書左右都事正七品掌檢勾稽
　　失省署文牘
　　　謹案金代六部統為一署不設書屬而以郎中
　　　員外郎分判諸務元制亦同俱視唐宋為稍異
　　　惟吏部兼文武兩銓則猶沿宋之舊也
　元
　　元史百官志吏部尚書三員正三品侍郎二員正
　　四品郎中二員從五品員外郎二員從六品掌天
　　下官吏選授之政令凡職官銓綜之典吏員調補
　　之格封勲爵邑之制考課殿最之法悉以任之主
　　事三員蒙古筆且齊(蒙古語寫字人也原/作必闍赤今改正)三人令
　　史二十五人回回令史二人克哷穆爾齊(蒙古語/通事也)
　　(原作怯里馬/赤今改正)一人知印二人奏差六人銓寫五人
　　典吏一十九人○左三部照磨所秩正八品照磨
　　一員掌吏戸禮三部錢穀計帳之事典吏八人
　　富大用事文類聚元左右司各置都事吏部掌天
　　下文武官吏選授勲封考察亷能出給制誥等事
　　司封司勲考功無専曹有封誥科勲封科考選科
　　以令史分頭掌之
　　　謹案元中統初以吏户禮為左三部兵刑工為
　　　右三部至元中又以吏禮為一部兵刑為一部
　　　户工各為一部其後始分列尚書六部迨尚書
　　　省廢後以其職併入中書六部遂改統於中書
　　　省故元代文移皆稱中書某部云
　明
　　鄧球泳化類編洪武戊申始設六部官職以分理
　　天下庶務仍統於中書省庚申春革中書省罷丞
　　相永不許設遂定六部尚書正二品左右侍郎正
　　三品郎中正五品員外郎從五品主事從六品及
　　都察院通政司大理寺為正九卿衙門自是中書
　　之政分於六部
　　明史職官志吏部尚書一人左右侍郎各一人其
　　屬司務㕔司務二人文選騐封稽勲考功四清吏
　　司各郎中一人員外郎一人主事一人尚書掌天
　　下官吏選授封勲考課之政令以甄别人才贊天
　　子治視五部為特重侍郎為之貳司務掌催督稽
　　緩勾銷簿書(明初設主事司務各四人為首領官/有主事印洪武二十九年改主事為)
　　(司官裁司務二/人各部並同)文選掌官吏班秩遷陞改調之事
　　騐封掌封爵襲廕褒贈吏算之事稽勲掌勲級名
　　籍䘮養之事考功掌官吏考課黜陟之事明初設
　　四部於中書省分掌錢榖禮儀刑名營造之務洪
　　武元年始置六部吏部設總部司勲考功三属部
　　十三年罷中書省倣周官六卿之制陞六部秩毎
　　部分四屬部吏部屬部加司封二十二年改總部
　　為選部二十九年定為文選騐封稽勲考功四司
　　並五部屬皆稱清吏司景泰中吏部嘗設二尚書
　　天順初復罷其一吏部尚書表率百僚進退庶官
　　銓衡重地其禮數殊異無與並者永樂初選翰林
　　官入直内閣其後大學士楊士竒等加至三孤兼
　　尚書銜然品叙列尚書蹇義夏原吉下景㤗中左
　　都御史王文陞吏部尚書兼學士入内閣其班位
　　猶以原銜為序次自𢎞治六年二月内宴大學士
　　邱濬遂以太子太保禮部尚書居太子太保吏部
　　尚書王恕之上其後由侍郎詹事入閣者班皆列
　　六部上矣
　　永樂大典吏部原設總部司封司勲考功銅印各
　　一顆各設郎中員外郎首領官主事銅印各一顆
　　洪武二十二年二月將總部改為選部二十九年
　　八月將選部等部改為文選等清吏司郎中員外
　　郎主事連銜書卷主事印革去
　　　謹案歴代省署以令史掌文書其官起於前漢
　　　史記酷吏傳趙禹補中都官用亷為令史是也
　　　東漢尚書令史秩二百石華嶠後漢書稱郎主
　　　文案與令史不殊應劭漢官儀亦云尚書令史
　　　滿嵗為尚書郎出亦與郎同宰百里郎與令史
　　　分職受事葢其遷除之重如此三國魏令史第
　　　八品晉亦二百石宋齊梁陳品並第八朱衣執
　　　板進賢一梁冠梁武帝至擇朝臣才地並美者
　　　以充其選北魏有譯史令書令史亦皆八品隋
　　　初著令以為流外勲品唐代限考始入流於是
　　　遂為吏途宋亦案考出職至諸州上佐金尚書
　　　省有契丹令史女直令史譯史等職選用之途
　　　有四曰文資曰女直進士曰右職曰宰執子其
　　　遷轉視唐宋較優元虞集經世大典叙録稱元
　　　入官之制自吏業進者為多卿相守令於此焉
　　　出故補吏法最為詳密六部令史以諸路儒學
　　　歲貢人充之其譯史蒙古筆且齊諸職亦多以
　　　從七品流官補用綜其資格雖代有升降而周
　　　禮所謂掌官書以賛治者固八職之一也
　　本朝諸司衙門各置滿洲蒙古漢軍筆帖式以繙
　　　譯清漢章奏文牘盖即金元女直令史譯史蒙
　　　古筆且齊之職而其原實沿歴代令史遺制特
　　　是唐宋用人頗輕而今筆帖式為八旗子弟進
　　　身之階自舉人貢監任子以逮官學義學生皆
　　　得預選集試而後命之引
　見而後官之為内外升轉之法以激勵之掄覈維精
　　　人材奮起盖登用之廣視金制而詳慎彌加
　　　遷擢之優視漢制而考核尤備洵非前代僅稱
　　　雜流者所可比擬矣謹畧採沿革著之於表而
　　　復論次大槩附識於吏部篇末云
　　　又按明代銓政主於文選一司自部院屬官府
　　　縣正佐皆聼吏部擇人注授初無成法而大僚
　　　則由廷議㑹推是以用舎大權悉歸臣下掌握
　　　然究其所推者又不必盡孚輿論大扺仍視大
　　　臣居首者意指所向而羣相附和之其闕門聚
　　　議不過沿習具文並無一人能主持公道是即
　　　所推者果克當其任而恩怨所在其不預推者
　　　勢不能不生觖望營求傾軋將從此起又况所
　　　推不出於至公而徒以朝廷爵禄榮途為諸臣
　　　網利徇私之具其弊又何可勝道我
　　朝慎重名器董正治官首罷廷推之制凡内外大
　　　員皆由
　特簡即一命以上由部按例注闕者亦必經引
　見而後給憑赴職用人行政事事悉仰承
　睿斷
　乾綱獨攬柄不下移信億萬禩所當永為法守也
　
　
　
　
　
　
　
　
　
　
　
　
欽定厯代職官表卷五
欽定四庫全書
欽定歴代職官表卷六
　　戸部表


　　　謹案帝典舜命卨為司徒周官司徒掌邦教敷
　　　五典擾兆民此地官之始漢代尚書郎雖分主
　　户口財帛而司農少府二寺綜治錢穀自魏立
　　度支一曹以理財賦厥後左民右户建置相沿
　　國用始歸南省至隋唐定為六部而户部所掌
　　　遂當周理地官之任然司農太府兩卿(北魏改/少府為)
　　　(太/府)歴代尚兼置不廢逮明太祖罷司農等官職
　　　乃盡歸户部矣惟是自魏晉以来司農但領倉
　　　儲太府獨司庫蔵户部雖有金倉二子部而出
　　　納給受之事仍以屬之兩寺盖曹司繁劇財計
　　　事重一切委輸勾檢不能不别有専司者勢也
　　　故明代雖併其事於户部而中葉分設倉塲侍
　　　郎専督糧儲不治部事仍無殊前代司農卿太
　　　倉令之職守至
　　本朝户部三庫即唐宋之太府左右蔵庫而
　特簡大臣綜理月要嵗㑹以受其成則又近於唐之
　　　度支使宋之三司使雖職事原屬相闗而司存
　　　所在不可不詳加條别謹考㕘史傳以户部沿
　　　革詮次於篇而戸部三庫倉塲衙門則各為一
　　　表系諸户部之後又寳泉局與寳源局雖分𨽻
　　　兩部而職司圜法源委無殊今合為一表併附
　　　于户部焉
　　户部
　國朝官制
户部尚書滿洲漢人各一人
　　掌天下土田户口財穀之政平準出納以均邦賦
　　所屬有山東山西河南江南江西福建浙江湖廣
　　陜西四川廣東廣西雲南貴州十有四司
國初户部設承政二員蒙古承政一員漢承政一員參
　　政八員啟心郎一員崇徳三年改設承政一員左
　　參政二員右參政四員啟心郎滿洲一員漢人二
　　員順治元年改承政參政為尚書侍郎其滿漢尚
　　書無定員五年定滿漢各一員七年増滿洲一員
　　十年裁十五年裁啟心郎康熙六年復増滿洲尚
　　書一員八年裁雍正元年以來親王及大學士奉
命兼理部務皆由
特簡不常置
左右侍郎滿洲漢人各一人
　　順治元年定掌審計國用以貳尚書滿漢右侍郎
　　兼管理錢法堂事務
山東清吏司郎中滿洲二人漢人二人員外郎滿洲三
人漢人一人主事滿洲漢人各一人
　　掌稽山東省及奉天民賦收支奏册青州徳州駐
　　防
　盛京吉林黒龍江將軍所屬兵糈出納並參票畜稅
　　之事兼覈長蘆兩淮河東兩浙福建廣東四川雲
　　南等處鹽課請引疏銷初滿洲司員不分曹聴委
　　於其長順治元年定户部滿洲郎中十八人蒙古
　　郎中四人漢軍郎中二人滿洲員外郎三十八人
　　蒙古員外郎五人漢軍員外郎六人滿洲主事十
　　四人蒙古主事一人康熙三十八年裁蒙古漢軍
　　郎中員外郎五十七年復設蒙古郎中一人員外
　　郎一人増設蒙古主事一人漢人司官自順治元
　　年即隨司置額十四司各郎中一人員外郎一人
　　主事三人十一年裁漢人主事各司一人康熙六
　　年又裁江南浙江江西湖廣福建河南陜西廣西
　　四川貴州司各一人三十八年又裁山東山西廣
　　東雲南司各一人今漢人主事各司一人
山西清吏司郎中滿洲漢人各一人員外郎滿洲蒙古
漢人各一人主事滿洲漢人各一人
　　掌稽山西省民賦收支奏册兼覈游牧察哈爾地
　　畝土黙特地糧喀爾喀四部定邊左副將軍辦事
　　官屬張家口賽爾烏蘇臺站官兵俸餉及烏里雅
　　蘇臺科布多屯田官兵番換之事
河南清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌稽河南省民賦收支奏册兼覈河南城守尉游
　　牧察哈爾及圍塲捕盜官兵俸餉勾檢各省採買
　　事彚而奏之
江南清吏司郎中滿洲漢人各一人員外郎滿洲三人
　　漢人一人主事滿洲漢人各一人
　　　　掌稽江蘇安徽二省民賦收支奏冊兼覈江寜蘇
　　　　州織造支銷奏冊江寜京口駐防官兵俸餉
　　江西清吏司郎中滿洲漢人各一人員外郎滿洲二人
　　漢人一人主事滿洲漢人各一人
　　　　掌稽江西省民賦收支奏冊
　　福建清吏司郎中滿洲漢人各一人員外郎滿洲五人
　　漢人一人主事滿洲䝉古漢人各一人
　　　掌稽直𨽻福建二省民賦收支奏冊兼覈
東西陵及熱河蜜雲駐防等處官吏兵丁俸餉與其乳牛
　　　馬牧之政令文武鄉㑹試支供五城振粟皆属焉
　浙江清吏司郎中滿洲漢人各一人員外郎滿洲二人
　漢人一人主事滿洲漢人各一人
　　　掌稽浙江省民賦收支奏冊兼覈杬州織造支銷
　　　奏冊杬州乍浦駐防官兵俸餉
　湖廣清吏司郎中滿洲二人漢人一人員外郎滿洲二
人漢人一人主事滿洲漢人各一人
　　掌稽湖北湖南二省民賦收支奏册兼覈荆州駐
　　防官兵俸餉凡各省耗羨之數合其籍帳以時奏
　　之
陜西清吏司郎中滿洲蒙古漢人各一人員外郎滿洲
三人漢人一人主事滿洲漢人各一人
　　掌稽西安甘肅二省民賦收支奏册并行銷茶引
　　兼覈伊犂烏魯木齊屯田支銷奏册在京漢官俸
　　廩外藩俸幣及巡捕五營俸餉各衙門經費
四川清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌稽四川省民賦收支奏册兼覈兩金川等處新
　　疆屯務本省闗稅在京入官户口贓罰銀錢各部
　　院等衙門紙硃支費察直省郡縣之豐歉水旱嵗
　　具其數而上之
廣東清吏司郎中滿洲漢人各一人員外郎滿洲三人
漢人一人主事滿洲漢人各一人
　　掌稽廣東省民賦收支奏册兼覈八旗繼嗣歸宗
　　更正户口壽民孝子節婦之受旌者給以坊直諸
　　倉諸局諸闗差之滿歳者則以期請代焉
廣西清吏司郎中滿洲漢人各一人員外郎滿洲四人
漢人一人主事滿洲漢人各一人
　　掌稽廣西省民賦收支奏册兼覈京省錢局運銅
　　鼓鑄及内倉支放供應芻豆
雲南清吏司郎中滿洲二人漢人一人員外郎滿洲三
人漢人一人主事滿洲一人漢人一人
　　掌稽雲南省民賦收支奏册兼覈山東河南江南
　　江西浙江湖廣等省歳運漕糈京通倉儲及江寧
　　等處水次六倉收支考覈
貴州清吏司郎中滿洲漢人各一人員外郎滿洲三人
漢人一人主事滿洲漢人各一人
　　掌稽貴州省民賦收支奏册兼覈太平等二十有
　　四闗徵收稅課
堂主事滿洲四人漢軍二人
　　直南檔房者滿洲二人掌八旗編審直北檔房者
　　滿洲二人漢軍二人掌酌撥餉銀校勘章疏俱順
　　治元年定額
司務㕔司務滿洲漢人各一人
　　順治元年定額(職事見/吏部篇)
筆帖式滿洲百人蒙古四人漢軍十有六人
　　滿洲筆帖式初置九十有九人後増至一百三十
　　有五人續改定員數如今制蒙古筆帖式初置二
　　人續増設二人漢軍筆帖式初置十有六人後増
　　至三十二人續裁定員數如初制分隸各司視事
　　之繁簡以為額(職事見/吏部篇)
　　　謹案户部自十四司外其别領者有三曰井田
　　　科掌覈八旗土田内府莊户凡入官房宅地畝
　　　及歳租斂給之數悉以咨之雍正十二年置曰
　　　俸餉處掌覈八旗官兵俸餉庫銀丁册視所由
　　　牒請畫一而給受之曰現審處掌治八旗户口
　　　田房之訟㑹刑部以聴其成皆鑄給闗防乾隆
　　　十三年置堂官遴選司屬分治其政令無定員
内倉監督滿洲二人
　　内倉本明内官監倉順治十年改今名専隸本部
　　以供
　内府奉祭祀待外藩屬國朝貢之饔餼教習官役之
　　廩粟牧馬之豆咸貯焉監督應時而給之初屬之
　　廣西司滿漢司官康熙三十二年定於應除小差
　　之滿洲蒙古漢軍年久司官内次除一人管理雍
　　正元年改定本部滿洲司官内委用二年者而代
　歴代建置(尚書以下諸官沿革互/詳吏部篇他部倣此)
　三代
　　杜佑通典舜命卨為司徒元孫之子微為夏司徒
　　禮記曲禮天子之五官曰司徒鄭康成注此殷時制也
　　尚書周官司徒掌邦教敷五典擾兆民
　　周禮地官教官之屬大司徒卿一人小司徒中大
　　夫二人鄉師下大夫四人上士八人中士十有六
　　人旅下士三十有二人府六人史十有二人胥十
　　有二人徒百有二十人大司徒之職掌建邦之土
　　地之圖與其人民之數以佐王安擾邦國小司徒
　　之職掌建邦之教法以稽國中及四郊都鄙之夫
　　家九比之數鄉師之職各掌其所治鄉之教而聴
　　其治以國比之法以時稽其夫家衆寡(鄭康成注/師長也司)
　　(徒掌六鄉鄉師分而治之二/人者共三鄉之事相左右也)
　　周禮天官司會中大夫二人下大夫四人上士八
　　人中士十有六人府四人史八人胥五人徒五十
　　人以九貢之法致邦國之財用以九賦之法令田
　　野之財用以九功之法令民職之財用以九式之
　　法均節邦之財用掌國之官府郊野縣都之百物
　　財用凡在書契版圖之貳以逆羣吏之為治而聴
　　其㑹計
　　唐六典户部尚書周之地官卿也侍郎周之小司
　　徒中大夫也司徒屬官有下大夫葢郎中之任有
　　上士葢員外郎之任
　　通典按今户部之職與地官之任雖亦頗同若徵
　　其承受考其沿襲則户部合出於度支度支主計
　　算之官也算計之任本出於周禮天官之司㑹云
　　　謹案司徒本職在敬敷五教故杜佑以為後世
　　　户部之任當出於天官司㑹然考周官司徒所
　　　屬皆泉布貨賄之政以及萬民之判百族之市
　　　罔不聴其治焉正如今所謂戸婚田土之事其
　　　以教為職者不過師氏保氏數官耳至鄉師分
　　　治六鄉則今户部之十四清吏司按省分職葢
　　　猶其遺意也
　　周禮地官舂人奄二人女舂枕二人奚五人掌共
　　米物祭祀共其齍盛之米賓客共其牢禮之米凡
　　饗食共其食米掌凡米事○司市掌市之治教政
　　刑量度禁令質人掌成市之貨賄人民牛馬兵器
　　珍異凡賣儥者質劑焉廛人掌斂市䊻布總布質
　　布罰布廛布而入於泉府胥師各掌其次之政令
　　而平其貨賄賈師各掌其次之貨賄之治辨其物
　　而均平之司虣掌憲市之禁令司稽掌巡市而察
　　其犯禁者(鄭康成註司市市官之長自胥師/以及司稽皆司市所自辟除也)
　　　謹案地官舂人當為今内倉之職所自出謹著
　　　之於表至司市以下諸官俱掌市肆辨物平價
　　　之政令歴代因之置市令丞平準令丞或屬京
　　　兆河南尹或屬司農或屬少府今惟户部現審
　　　處所掌猶近質人之職(說見/後)而順天府通判典
　　　治牙儈亦當為兩漢長安市長丞雒陽市長丞
　　　之任(説具順天/府篇中)若其他征稅禁令之事掌於戸
　　　部者皆分隸各司並無専官今故考論大畧於
　　　此不復系諸表内又案晏子春秋載齊有職計
　　葢亦掌財賦之官已互見吏部篇云
　漢
　　唐六典漢成帝置尚書五人其三曰民曹主吏人
　　上書事後漢以民曹兼主繕修工作當工官之任
　　宋書百官志漢儀尚書郎四人一主户口墾田一
　　主財帛委輸
　　史記髙祖功臣侯表北平侯張蒼為計相四歳漢
　　書如淳注計相官名但知計㑹(杜佑曰計相殆今/度支之任王應麟)
　　(曰周以司㑹質歳成/漢以計相經國用)
　　漢書百官公卿表大農令武帝更名大司農
　　後漢書百官志大司農卿一人中二千石掌諸錢
　　穀金帛諸貨幣郡國四時上月旦見錢穀簿其逋
　　未畢各具别之邊郡諸官請調度者皆為報給損
　　多益寡取相給足丞一人比千石
　　　謹案漢尚書郎之主戸口財帛者即今戸部郎
　　　中員外郎之任而民曹尚書則未掌財用故杜
　　　佑通典以為非戸部之例(説具/後)然考户部本於
　　　民部民部本於民曹官制相承實由此出故唐
　　　六典即繫之戸部沿革今亦從之又張蒼以善
　　　算為計相雖非常置之官而其職實同户部今
　　　並著之於表至司農一寺舊說皆以户部當之
　　　然司農本出於秦治粟内史為典司委積之官
　　　故以農為名漢桑宏羊領大農盡幹天下鹽鐵
　　　雖其職似今户部而自晉以後金帛㑹計已别
　　　領之度支司農遂専主倉廩租穀實為今倉塲
　　　之職不可以概地官之任今但取漢代建置兼
　　　載於此而其餘則専繫諸倉塲篇内焉
　　漢書百官公卿表少府屬官有導官令丞(師古曰/導官主)
　　(擇/米)
　　後漢書百官志導官令一人六百石主舂御米丞
　　一人屬大司農
　三國
　　晉書列傳魏文帝置度支尚書専掌軍國支計
　　宋書百官志魏世有左民民曹尚書金部度支農
　　部倉部民曹郎
　　謝維新合璧事類魏晉儀注曰魏有農部郎中
　　三國吳志孫休升便殿止東廂戸曹尚書前即階
　　下讀奏
　　　謹案通典引此文作戸部尚書而三國志實作
　　　户曹疑通典傳刻之訛也
　　三國吳志殷禮本占候召張溫乞將到蜀禮還當
　　親本職而令守尚書户曹郎
　　　謹案通典亦引此事稱吴時張温為尚書戸曹
　　　郎核之吳志乃溫擅以殷禮守户曹郎故孫權
　　　指為溫罪非溫自為此官也葢杜佑徵引之誤
　晉
　　通典晉有度支主算計
　　太平御覽晉起居注曰咸寧五年詔曰一年不收
　　使公私俱匱不惟天時乃人事有不盡也故總要
　　者正在度支尚書也其以中書令張華為度支尚
　　書
　　唐六典左民尚書晉初省之太康中又置惠帝時
　　有右民尚書
　　宋書百官志晉西朝則金部倉部度支左民右民
　　曹郎後又置運漕江左無民運曹郎康穆以來有
　　倉部度支左民曹郎
　　晉書職官志大司農統導官令
　宋齊梁陳
　　宋書百官志度支尚書領度支金部倉部起部四
　　曹左民尚書領左民駕部二曹度支主算支派也
　　度量也餘曹所掌各如其名導官令一人丞一人
　　漢東京置導擇也擇米令精也
　　南齊書百官志度支尚書領度支金部倉部起部
　　四曹左民尚書領左民駕部二曹大司曹領導官
　　令一人丞一人
　　隋書百官志梁武受命尚書省置度支左户等尚
　　書度支金部倉部左戸等郎天監九年詔五都令
　　史視奉朝請以太學博士孔䖍孫兼金部都司空
　　法曹參軍蕭軌兼左户都○司農卿統導官令
　　唐六典梁陳置左户尚書並掌户籍兼知工官之
　　事民部曹梁陳為左户郎
　　隋書百官志陳承梁皆循其制官
　北魏
　　魏書官氏志始光元年正月置右民尚書
　　通典後魏度支亦掌支計(崔亮為度支尚書經/營費用歳減億計)
　　册府元龜後魏度支尚書之屬統度支掌計㑹凡
　　軍國損益及軍役糧廩事倉部掌諸倉帳出入事
　　左户掌天下計掾户籍等事右戸掌天下公私田宅
　　租調等事金部掌權衡量度内外諸庫藏文帳等事
　北齊
　　隋書百官志後齊置度支尚書統度支(掌計㑹凡/軍國損益)
　　(軍役糧/廩等事)倉部(掌諸倉帳/出入等事)左户(掌天下計帳/户籍等事)右户(掌/天)
　　(下公私田宅/租調等事)金部(掌權衡量度内外/諸庫藏文帳等事)郎中並一人
　　左户量置掌故主事員
　　唐六典北齊導官有御細部等倉督
　後周
　　馬端臨文獻通考後周置大司徒卿一人如周禮
　　之制其屬有民部中大夫二人掌承司徒教以籍
　　帳之法贊計人民之衆寡
　　册府元龜後周又有計部大夫其户部度支金部
　　倉部咸準六官各以其差次屬焉
　隋
　　隋書百官志髙祖受命尚書省總度支曹度支尚
　　書統户部侍郎各二人金部倉部侍郎各一人開
　　皇三年以度支尚書為戸部尚書煬帝増六曹各
　　侍郎一人以貳尚書諸曹侍郎並改為郎又改户
　　部為人部郎以異侍郎之名○導官置令二人導
　　官有御細倉督二人
　　　謹案今户部之名肇於唐髙宗時隋世户部尚
　　　稱為民部(煬帝時韋沖為民部尚書武徳二/年隋民部尚書蕭瑀為相府司録)隋
　　　志修於貞觀之世避太宗御名故改民字為户
　　　字其實隋代並無户部尚書侍郎也惟人部當
　　　為户部郎隋志既改民部為户部嫌其同名故
　　　又别改作人字耳
　　通典漢有民曹主吏民上書後漢光武改主繕修
　　工作鹽池苑囿魏置左民尚書晉又加置右民尚
　　書至於宋齊梁陳皆有左民尚書而後魏有左民
　　右民等尚書多領工役非今户部之例而梁陳兼
　　掌户籍此則畧同自周隋有民部始當今户部之職
　唐
　　新唐書百官志户部尚書一人正三品侍郎二人
　　正四品下掌天下土地人民錢穀之政貢賦之差
　　其屬有四一曰户部二曰度支三曰金部四曰倉
　　部戸部郎中員外郎掌户口土田賦役貢獻蠲免
　　優復婚姻繼嗣之事以男女之黄小中丁老為之
　　帳籍以永業口分園宅均其土田以租庸調斂其
　　物以九等定天下之户以為尚書侍郎之貳其後
　　以諸行郎官判錢穀而户部度支郎官失其職矣
　　㑹昌二年著令以本行郎官分判錢榖户部巡官
　　二人主事四人度支主事二人金部主事三人倉
　　部主事三人(髙宗即位改民部曰户部龍朔二年/改户部曰司元度支曰司度金部曰)
　　(司珍倉部曰司庾光宅元年改戸部曰地官天寳/十二載改金部曰司金倉部曰司儲有戸部令史)
　　(十七人書令史三十四人計史一人亭長六人掌/固十人度支令史十六人書令史三十三人計史)
　　(一人掌固四人金部令史十人書令史二十一人/計史一人掌固四人倉部令史十二人書令史二)
　　(十三人計史一/人掌固四人)○度支郎中員外郎各一人掌天
　　下租賦物產豐約之宜水陸道涂之利歳計所出
　　而支調之以近及逺與中書門下議定乃奏○金
　　部郎中員外郎各一人掌天下庫藏出納權衡度
　　量之數兩京市互市和市宫市交易之事百官軍
　　鎮蕃客之賜及給宫人王妃官奴婢衣服○倉部
　　郎中員外郎各一人掌天下庫儲出納租稅禄糧
　　倉廩之事以木契百合諸司出給之數以義倉常
　　平倉備凶年平穀價
　　通典大唐永徽初改民部為户部廟諱故也顯慶
　　元年改户部為度支龍朔二年改度支尚書為司
　　元太常伯咸亨元年復為户部尚書初戸部居禮
　　部之後武太后改置天地四時之官以户部為地
　　官由是遂居禮部前户部郎中二人員外郎二人
　　建中三年户部侍郎判度支杜佑奏天寳前户部
　　事繁所以郎中員外各二人判署自兵興以後户
　　部事簡度支事繁惟郎中員外各一人請回輟郎
　　中員外各一人分判度支案待天下兵革已息却
　　歸本曹奉勅依
　　唐㑹要垂拱四年四月加戸部侍郎一員元和六
　　年户部奏請置巡官二人從之
　　舊唐書食貨志髙祖成帝業其後掌財賦者世有
　　人焉開元以前事歸尚書省開元以後權移他官
　　由是有轉運使租庸使鹽鐵使度支鹽鐵轉運使
　　常平鑄錢鹽鐵租庸青苗使水陸運鹽鐵使租庸
　　使兩稅使隨事立名沿革不一
　　　謹案唐代錢穀之政其初専屬之户部自中葉
　　　以後始令他官主判遂各立使名分掌利權户
　　　部本曹浸失其職凡前後所置名目猥多至為
　　　繁雜今以食貨志所載考之如轉運使水陸運
　　　使専司轉漕當為今漕運總督之職鑄錢使専
　　　掌鼔鑄當為今户工二部錢法侍郎之職今已
　　　各據職掌别繫於表又度支使鹽鐵使判户部
　　　當時謂之三司専主財用出納皆命重臣領使
　　　後遂以宰相兼之與今
　特簡大臣綜理户部三庫者其制頗近今亦析繫三
　　　庫表内至若青苗使(代宗即位分遣憲官/稅天下地青苗錢)及稅
　　　地錢物使(代宗時以御/史大夫充之)户口色役使(元宗時楊/慎矜為之)
　　　諸名乃一時權宜之法租庸(寳應間元載/為租庸使)常平
　　　(永泰間劉晏第五/琦俱帶常平使)兩稅(徳宗時楊炎作兩/稅法置使總之)諸使
　　　其職掌今悉隸各布政司而以户部總之唐代
　　　建置紛紜徒滋冗瑣今并附識於此以著其弊
　　　焉
　　唐六典導官署令二人正八品上丞四人正九品
　　上掌供御導擇米麥之事
　五季
　　舊五代史食貨志天成四年户部奏三京鄴都諸
　　道州府所徵夏秋稅分立限期
　　舊五代史職官志同光元年尚書倉部員外郎趙
　　鳯户部尚書盧質天成元年尚書户部侍郎馮道
　　　謹案五季户部官制格式不著於史今畧採薛
　　　居正舊史二條以見當時職掌名額大抵多仍
　　　唐舊也
　宋
　　合璧事類宋初户部判部事一人以兩制以上充
　　凡户口田產錢榖食貨之政令皆歸於三司(三司/謂鹽)
　　(鐵戸部/度支也)本曹但受天下之土貢元會陳于庭而已
　　(續會/要)元豐改官制罷三司歸户部左右曹而三司
　　之名始泯矣(四朝/志)初除安燾為户部尚書(續會/要)户
　　部掌天下人民錢穀之政令貢賦征役之事以版
　　籍考户口之登耗以稅賦待軍國之歳計以土貢
　　辨郡縣之物宜以征榷抑兼并而佐調度以孝義
　　婚姻繼嗣之道和人心以田務劵責之理直民訟
　　凡此歸於左曹以常平之法平豐凶時斂散以免
　　役之法通貧富均財力以伍保之法聮比閭察盜
　　賊以義倉賑濟之法救饑饉恤艱阨以農田水利
　　之政治荒廢務稼穡以坊場河渡之課酬勤勞省
　　科率凡此歸於右曹其屬有三曰度支上供俸賜
　　及邦國經度㑹計之事隸焉曰金部貨賄出納之
　　制及權衡度量頒禁之令隸焉曰倉部凡國之倉
　　廩儲積及其給受之事隸焉尚書掌軍國用度財
　　賦出納州縣廢置升降凡四司所治之事侍郎為
　　之貳郎中員外郎參領之獨右曹事弗預専隸所
　　掌侍郎若事屬本曹而歴郡縣監司不能直則受
　　其訟焉舊三司使即今尚書舊三司副使即今侍
　　郎其權發遣副使即今權侍郎舊三司判官推官
　　即今郎中員外郎之任也(續會要神宗/正史職官志)
　　宋史職官志户部凡官十有三尚書一人侍郎二
　　人郎中員外郎左右曹各二人度支金部倉部各
　　二人○尚書侍郎掌軍國用度以周知其出入盈
　　虚之數左曹分案五置吏四十右曹分案五置吏
　　五十有六建炎後左曹分案三曰户口曰農田曰
　　檢法設科有三曰二稅曰房地曰課利右曹分案
　　六曰常平曰免役曰坊場曰平準曰檢法曰知雜
　　裁減吏額左曹四十人右曹三十人舊制户部侍
　　郎二人中興初止除長貳各一員或止除尚書若
　　侍郎一員紹興四年七月詔户部侍郎二員通治
　　左右曹自此相承不改○郎中(左曹/右曹)員外郎掌分
　　曹治事建炎三年詔省併郎曹惟户部五司以職
　　事繁劇不併仍各置一員初制主管左右曹總稱
　　户部郎官紹興七年閻彥昭兼左曹郎官紹興三
　　十二年徐康正除左曹郎官自是相承不改○度
　　支郎中員外郎㕘掌計度軍國之用量貢賦稅租
　　之入以為出分案五曰度支曰發運曰支供曰賞
　　賜曰知雜吏額置五十人淳熙十三年減四人○
　　金部郎中員外郎㕘掌天下給納之泉幣計其歳
　　之所輸歸於受藏之府以待邦國之用分案六曰
　　左藏曰右藏曰錢帛曰榷易曰請給曰知雜吏額
　　共六十人淳熙十四年減四人○倉部郎中員外
　　郎㕘掌國之倉庾儲積及其給受之事分案六曰
　　㑹塲曰上供曰糶糴曰給納曰知雜曰開拆吏額
　　共置二十五人續又減二人
　　　謹案自隋置度支民部金部倉部四司唐惟改
　　　民部為户部而户度金倉四司如故宋亦因之
　　　金元不分曹以令史分頭掌之明初復以各布
　　　政司分隸户部設十三司而其制遂變今户部
　　　各司書吏尚區為四科曰民科曰支科曰金科
　　　曰倉科分案管理葢猶沿唐宋四司之名目也
　　宋史職官志熙寧三年以三司推勘公事歸大理
　　寺元祐三年三省言大理寺右治獄並罷依三司
　　條例户部置推勘檢法官治在京官司凡錢穀事
　　　謹案周禮地官質人掌治質劑者鄭康成注謂
　　　賫券契者來訟也葢所以平爭而禁偽故特設
　　　官以治之歴代並無専司惟宋元置檢法官於
　　　三司户部頗合周禮遺意今户部有現審處主
　　　平旗民户口田土之訟亦質人之制也
　遼
　　遼史百官志初太祖分達喇額爾奇木(原本作迭/剌夷離堇)
　　(今改/正)為北南二大王視户部北院大王知北院大
　　王事南院大王知南院大王事分掌部族軍民之
　　政○南面官僚其始漢人尚書省户工有主事中
　　葉彌文於庫部虞部倉部員外出使則知備郎官
　　列宿之員矣
　金
　　金史百官志户部尚書一員正三品侍郎二員正
　　四品郎中二員從五品員外郎三員從六品郎中
　　而下皆以一員掌户籍物力婚姻繼嗣田宅財業
　　鹽鐵酒麴香茶礬錫丹粉坑冶𣙜塲市易等事一
　　員掌度支國用俸禄恩賜錢帛寳貨貢賦租稅府
　　廩倉廩積貯權衡度量法式給授職田拘收官物
　　并照磨計帳等事主事五員從七品女直司二員
　　通掌户度金倉等事漢人司三員同員外郎分掌
　　曹事兼提控編附條格管勾架閣等事(令史七十/二人内女)
　　(直十七人譯史五人通事/二人泰和八年増八人)架閣庫管勾一員正八
　　品掌户禮兩部架閣(大安三年以/主事各兼之)同管勾從八品
　　檢法從八品勾當官五員各八品貞元二年設幹
　　辦官尋罷之四年更設為勾當官専提控支納管
　　勾勘覆經歴交鈔及香茶鹽引照磨文帳等事
　　金史百官志主廩太倉兼屬衞尉司
　元
　　元史百官志户部尚書三員正三品侍郎二員正
　　四品郎中二員從五品員外郎三員從六品掌天
　　下户口錢糧田土之政令凡貢賦出納之經金幣
　　轉通之法府藏委積之實物貨貴賤之直斂散准
　　駁之宜悉以任之中統元年以吏户禮為左三部
　　至元元年分立户部尚書三員侍郎郎中四員員
　　外郎三員三年復為左三部五年復分為户部尚
　　書一員侍郎郎中各一員員外郎省為二員七年
　　始列尚書六部尚書二員侍郎二員郎中二員員
　　外郎如故十三年尚書増置一員侍郎郎中員外
　　郎如故十九年郎中員外郎俱増至四員二十三
　　年六部尚書侍郎郎中定以二員為額明年以户
　　部所掌視他部特為繁劇増至二員成宗大徳五
　　年省尚書一員員外郎亦省一員各設三員主事
　　八員蒙古筆且齊(原本作必闍/赤今改正)七人令史六十一
　　人回回令史六人克哷穆爾齊(原本作怯里/馬赤今改正)一人
　　知印二人奏差三十二人䝉古書寫一人典吏二
　　十二人司計官四人
　　富大用事文類聚元户部令史分掌名頭有金科
　　倉科内度科外度科糧草科審計科
　明
　　明史職官志户部尚書一人(正二/品)左右侍郎各一
　　人(正三/品)其屬司務㕔司務二人(従九/品)浙江江西湖
　　廣陜西廣東山東福建河南山西四川廣西貴州
　　雲南十三清吏司各郎中一人(正五品宣徳以後/増設山西司郎中)
　　(三人陜西貴州雲南三司郎/中各二人山東司郎中一人)員外郎一人(從五品/宣徳七)
　　(年増設四川雲南二司/員外郎各一人後仍革)主事二人(正六品宣徳以/後増設雲南司)
　　(主事七人浙江江西湖廣陜西福建河南山西七/司主事各二人山東四川貴州三司主事各一人)
　　照磨所照磨一人(正八/品)檢校一人(正九/品)尚書掌天
　　下户口田賦之政令侍郎貳之稽版籍歳㑹賦役
　　實徵之數以下所司十年攢黄册差其户上下畸
　　零之等以周知其登耗凡田土之侵占投獻詭寄
　　影射有禁人户之隠漏逃亡朋充花分有禁繼嗣
　　婚姻不如令有禁皆總覈而糾正之天子耕耤則
　　尚書進耒耜以墾荒業貧民以占籍附流民以限
　　田裁異端之民以圖帳抑兼并之民以樹藝課農
　　官以芻地給馬牧以召佃盡地利以銷豁清賠累
　　以撥給廣恩澤以給除差擾復以鈔錠節賞賫以
　　讀法訓利民以權量和市糴以時估平物價以積
　　貯之政恤民困以山澤陂池闗市坑冶之政佐邦
　　國贍軍輸以支兊改兊之規利漕運以蠲減賑貸
　　均糴捕蝗之令憫災荒以輸轉屯種糴買召納之
　　法實邊儲以禄廩之制馭貴賤十三司各掌其分
　　省之事兼領所分兩京直隸貢賦及諸司衞所禄
　　俸邊鎮糧餉并各倉塲鹽課鈔闗初洪武元年置
　　户部六年設尚書二人侍郎二人分為五科一科
　　二科三科四科總科毎科設郎中員外郎各一人
　　主事四人惟總科郎中員外郎各二人主事五人
　　八年中書省奏户刑工三部事繁戸部五科毎科
　　設尚書侍郎各一人郎中員外郎各二人主事五
　　人内㑹總科主事六人外牽照科主事二人十三
　　年陞部秩定設尚書一人侍郎二人分四屬部總
　　部度支部金部倉部毎部郎中員外郎各一人總
　　部主事四人度支部金部主事各三人倉部主事
　　二人二十二年改總部為民部二十三年又分四
　　部為河南北平山東山西陜西浙江江西湖廣廣
　　東廣西四川福建十二部(四川部兼/領雲南)部設郎中員
　　外郎各一人主事二人各領一布政司户口錢糧
　　等事量其繁簡帶管京畿毎一部内仍分四科管
　　理又置照磨檢校各一人稽文書出入之數而程
　　督之二十九年改十二部為十二清吏司建文中
　　仍為四司成祖復舊制永樂元年改北平司為北
　　京司十八年革北京司設雲南貴州交趾三清吏
　　司宣徳十年革交趾司定為十三司其後歸併職
　　掌凡宗室勲戚文武官吏之廩禄陜西司兼領之
　　北直隸府州衞所福建司兼領之南直隸府州衞
　　所四川司兼領之天下鹽課山東司兼領之闗稅
　　貴州司兼領之漕運及臨徳諸倉雲南司兼領之
　　御馬象房諸倉廣西司兼領之
　　明官制户部御馬倉大使從九品副使未入流長
　　安門倉副使東西北安門倉副使俱未入流
欽定歴代職官表卷六
欽定四庫全書
欽定歴代職官表卷七
　　户部三庫表


　　户部三庫
　國朝官制
管理三庫大臣無定員
　　於大臣内
簡用掌綜理三庫之政令稽其財用出入之數月有要
　　嵗有㑹皆覈實以
聞雍正元年始置特鑄管理三庫銀印以授之
銀庫郎中一人員外郎二人司庫一人大使二人皆滿
洲員額
　　掌銀貨觧納收支之政令凡直省田賦及闗市鹽
　　茶諸税課咸入焉嵗有常數部覈數無闕廼移庫
　　凖部定權衡受之如啟櫝騐封有作弊及數不實
　　者論初順治元年止設後庫置滿洲郎中四人員
　　外郎二人司庫六人十三年分建三庫置理事官
　　二人以總其事増司庫二人康熈三十五年定制
　　三庫各置郎中一人員外郎一人司庫二人雍正
　　二年三庫各増員外郎一人置大使各一員省銀
　　庫司庫一人乾隆三年増銀庫大使一人凡郎中
　　員外郎闕各部院於所屬諸司遴選賢能者送部
　　引
見補用閲三年更選以代司庫大使亦如之
叚疋庫郎中一人員外郎二人司庫二人大使一人皆
滿洲員額
　　掌幣物觧納收支之政令凡嵗用縑帛紗縠咸入
　　焉由織造官市絲民間織染輸部部移庫受之所
　　需財用皆給公帑具冊逹部以待稽覈有造作不
　　如法者論
顔料庫郎中一人員外郎二人司庫二人大使一人皆
滿洲員額
　　掌雜物觧納收支之政令凡器用所需百物之良
　　若銅錫鉛鐡丹青赭緑香楮茶蠟之屬咸入焉直
　　省有司各以其土産嵗支正賦市自民間大者疏
聞下部小者以冊逹部覈其數移庫受之擇採不精良
　　者論
三庫堂主事一人滿洲員額
　　掌三庫文案凡財賄之受蔵於庫及取用於庫者
　　皆書其數嵗終廼執其總會三庫羣吏之籍而㕘
　　考之以待奏銷雍正二年置
三庫筆帖式十有五人庫使二十有六人皆滿洲員額
　　分𨽻三庫各佐其長以行遣文書稽考出納筆帖
　　式初置十人順治十二年増置二人康熈二十五
　　年定置二十四人雍正二年省九人庫使初置三
　　十二人雍正二年増顔料庫一人省銀庫六人叚
　　疋庫一人
　歴代建置
　三代
　　禮記曲禮六府曰司土司木司水司草司器司貨
　　典司六職鄭康成註此葢殷時制主蔵六物之税
　　周皆屬司徒
　　周禮天官太府下大夫二人上士四人下士八人
　　府四人史八人掌九貢九賦九功之貳以受其貨
　　賄之入頒其貨于受蔵之府頒其賄于受用之府
　　凡官府都鄙之吏及執事者受財用焉嵗終則以
　　貨賄之入出㑹之(鄭康成註太府/為王治藏之長)外府中士二人
　　府一人史二人掌邦布之入出以供百物而待邦
　　之用凡有灋者嵗終則㑹唯王及后之服不㑹(鄭/康)
　　(成註外府主/泉蔵在外者)司書上士二人中士四人府二人史
　　四人掌邦之六典八灋八則九職九正九事邦中
　　之版土地之圖以周知入出百物以叙其財受其
　　幣使入於職幣(鄭康成註司書/主計㑹之簿書)職幣上士二人中
　　士四人府二人史四人掌式灋以歛官府都鄙與
　　凡用邦財者之幣振掌事者之餘財皆辨其物而
　　奠其禄以書楬之以詔上之小用賜予嵗終則㑹
　　其出
　　周禮秋官職金上士二人下士四人府二人史四
　　人掌凡金玉錫石丹青之戒令受其入征者辨其
　　物之􁁷惡與其數量楬而壐之入其金錫于為兵
　　器之府入其玉石丹青于守蔵之府入其要
　　　謹案太府乃守蔵之官即今三庫所自出若銀
　　　庫當為外府職幣之職顔料庫當為職金之職
　　　三庫當主事専主鈎考文案則又近於司書之
　　　職也至玉府内府職内諸官掌良貨賄之蔵在
　　　内者秦漢少府即其職掌今故析繫諸内務府
　　　表内云
　　王應麟玉海魯有府人鄭有府人庫人
　漢
　　漢書食貨志初大農斡鹽鐡官布多置水衡欲以
　　主鹽鐡及楊可告緡上林財物衆廼今水衡主上
　　林上林既充滿益廣
　　　謹案唐六典謂太府之職秦漢分在司農少府
　　　顔師古漢書註謂大司農供軍國之用少府以飬
　　　天子是此二官者雖皆領財計而職掌有殊至
　　　如食貨志所載則水衡上林亦主泉蔵應劭
　　　註宣帝本紀稱縣官公作仰給司農少府水衡
　　　為天子内蔵其説與師古合然則漢之司農當
　　　如今户部三庫而少府水衡則當如今之内務
　　　府也但自漢以迄梁陳俱不置太府故府蔵官
　　　獨𨽻於少府其司存無可區别今析少府沿革
　　　繫之内務府篇而府蔵諸令丞則仍互見於此
　　　焉
　　後漢書百官志守宫令一人六百石主尚書財用
　　諸物丞一人(漢官曰員吏/六十九人)中蔵府令一人六百石
　　掌中幣金銀諸貨物丞一人(漢官曰員吏十三/人吏從官六人)屬
　　少府
　　後漢書桓帝本紀建和元年芝草生中黄蔵府(章/懐)
　　(太子李賢註漢官儀曰中黄/蔵府掌中幣帛金銀諸貨物)
　　劉昭後漢書志註古今注曰建初七年七月為大
　　司農置丞一人秩千石别主帑蔵
　　　謹案杜佑通典於左右蔵沿革惟載後漢之中
　　　蔵府令丞而不及守宫令然考守宫主尚書財
　　　用則府庫出納亦其専司也至本紀所載之中
　　　黄蔵府疑即百官志之中蔵府觀文選注引曹
　　　植令曰皇帝損乗輿之副竭中黄之府云云則
　　　當時實有中黄之號其稱中蔵者殆從省文耳
　　　又司農丞别主司農帑蔵與少府分治財賦是
　　　即顔師古所云大農供軍國之用者葢猶沿前
　　　漢之制矣
　三國
　　唐六典後漢少府屬官有中蔵府令丞魏氏因之
　　蕭統文選左思魏都賦白蔵之蔵富有無隄同振
　　大内控引世資張載註白蔵庫在西城下有屋一
　　百七十四間秋為白蔵因以為名大内京邑都内
　　寳蔵也
　晋
　　晋書職官志少府統中黄左右蔵等令中黄左右
　　蔵等丞
　　馬端臨文獻通考晋江東置御史掌庫曹後分庫
　　曹曰外左庫内左庫
　宋齊梁陳
　　宋書百官志宋太祖元嘉中省外左庫而内左庫
　　直云左庫世祖大明中復置廢帝景和元年又省
　　杜佑通典齊曰右蔵
　　　謹案自東晋以御史掌庫曹宋沿其制故宋書
　　　百官志少府所屬無蔵令丞之職南齊書百官
　　　志雖未見明文而侍御史有十人與宋制正同
　　　則右蔵庫當亦御史所掌也
　　隋書百官志梁天監七年加置太府卿為夏卿位
　　視宗正掌金帛府帑統左右蔵令上庫丞
　　唐六典梁始置太府班第十三梁陳有右蔵庫無
　　左蔵
　　　謹案自梁仿周禮置太府卿於是府庫之闗國
　　　用者始改𨽻太府而少府遂為專供服御之官
　　　至唐六典謂梁陳有右蔵庫無左蔵而今本隋
　　　書百官志所載又作左右蔵與六典不合然考
　　　冊府元龜所引史文實止右蔵並無左字疑今
　　　本傳刻誤衍左字也
　　隋書百官志陳太府卿中二千石品第三
　北魏
　　魏書百官志太府卿品第三太府少卿品第四
　　通典後魏太和中又改少府為太府卿兼有少卿
　　掌財物庫蔵(王顯謂楊固曰吾作/太府卿庫蔵充實)
　北齊
　　隋書百官志太府寺掌金帛府庫統左蔵黄蔵右
　　蔵等署令丞
　後周
　　冊府元龜後周太府有中大夫掌貢賦貨賄以供
　　國用屬大冡宰
　　唐六典後周有外府上士中士二人掌絹帛絲麻
　　錢物皮角筋骨之蔵
　隋
　　隋書百官志高祖受命置太府寺統左蔵右蔵黄
　　蔵等署各置令二人黄蔵惟置一人丞四人黄蔵
　　則一人煬帝即位分太府寺為少府監太府但管
　　左右藏等八署改諸令為監
　　　謹案隋制以左藏為上署令秩正八品右藏黄
　　　藏為中署令秩從八品蓋當時正供財賦悉送
　　　左藏故獨優其等秩也至黄藏一署剏於北齊
　　　而隋因之其職掌不概見疑亦沿漢中黄藏府
　　　之名而省其中字者耳
　唐
　　唐六典太府寺卿一人從三品(龍朔二年改為外/府正卿咸亨元年)
　　(復故光宅元年改為司/府寺卿神龍初復舊)少卿二人從四品上(貞觀/中置)
　　(二人龍朔咸亨光宅/神龍並隨寺改復)太府卿之職掌邦國貨財之
　　政令舉其綱目修其職務少卿為之貳以二法平
　　物一曰度量二曰權衡金銀之屬謂之寳錢帛之
　　屬謂之貨絹曰匹布曰端綿曰屯絲曰絇麻曰綟
　　金銀曰鋌錢曰貫凡四方之貢賦百官之俸秩謹
　　其出納而為之節制焉諸州庸調及折租等物應
　　送京者並貯左蔵其雜物並貯右藏庸調初至京
　　日録状奏聞每旬一奏納數○丞四人從六品下
　　掌判寺事凡左右藏庫帳禁人之有見者若請受
　　輸納人物名數皆著於簿書每月以大摹印紙四
　　張為之簿而以衆官同署月終留一本於署每季
　　錄奏兼申所司○主簿二人從七品上掌印省
　　署抄目勾檢稽失太府寺管木契七十隻十隻與
　　左藏東庫合十隻與左藏西庫合十隻與右藏内
　　庫合十隻與右藏外庫合又十隻與東都左藏庫
　　合十隻與東都右藏庫合各九雄一雌九雄太府
　　寺主簿掌一雌庫官掌又五隻與左藏朝堂庫合五
　　隻與東都左藏朝堂庫合各四雄一雌其契以次
　　行用○録事二人從九品上掌受事發辰府二十
　　五人史五十人計史四人亭長七人掌固七人○
　　左藏署令三人從七品下丞五人從八品下府九
　　人史十八人監事八人從九品下典事十二人掌
　　固八人令掌邦國庫藏之事丞為之貳凡天下賦
　　調先於輸塲簡其合尺度斤兩者卿及御史監閲然
　　後納于庫藏皆題以州縣年月所以别麤良辨新
　　舊也凡出給先勘木契然後録其名數及諸人姓
　　名署印送監門乃聴出若外給者以墨印印之凡
　　藏院之内禁人然火及無故而入者院内常四
　　靣持仗為之防守夜則擊柝分更以廵警焉左
　　藏有東庫西庫朝堂庫又有東都朝堂庫各掌木
　　雌契一與太府主簿合之○右藏署令二人正六
　　品上丞三人正九品上府五人史十三人監事四
　　人從九品下典事七人掌固十人令掌邦國寳貨
　　之事丞為之貳雜物州土安西于闐之玉饒道宣
　　永安南邕等州之銀揚廣等州之蘇木象牙永州
　　之零陵香廣府之沈香霍香薫陸雞舌等香京兆
　　之艾納香紫草宣簡潤桞鄂衡等州之石緑辰溪
　　州之硃砂相州之白粉巖州之雌雄黄絳易等州
　　之墨金州之梔子黄蘗西州之高昌􁧢石益州之
　　大小黄白麻紙弓弩弦麻杭婺衢越等州之上細
　　黄状紙均州之大模紙宣衢等州之案紙次紙蒲
　　州之百曰油細薄白紙河南府許衛懷汝澤潞等
　　州之兎皮鄜寧同華虢晋蒲絳汾等州之狸皮越
　　州之竹管涇寧邠龍蓬等州之蠟蒲綘鄭貝等州
　　之氊河南府同鄧許等州之膠蒲同虢等州之席
　　涇丹鄜坊等州之麻京兆岐華等州之木燭凡四
　　方所獻金玉珠貝玩好之物皆藏之出納禁令如
　　左藏之職右藏有内庫外庫東都庫各木雌契一
　　隻與太府主簿合之
　　新唐書列傳唐舊制財賦皆納左藏庫而太府四
　　時以數聞
　　曽肇曲阜集財賦總於地官而太府司其出納
　　　謹案今三庫之制凡
　朝廷經費官司庶物之待給者所司籍其數移部部
　　　稽其籍相符乃牒諸三庫主事主事受其牒而
　　　書之頒之承用之府覈實而發之每月則執其
　　　總以奏焉出入勾稽至為詳慎考陸贄翰苑集
　　　奏裴延齡姦蠧書有云總制邦用度支是司出
　　　納貨財太府攸職凡事太府出納皆禀度支文
　　　符太府依符以奉行度支憑案以勘覆互相闗
　　　鍵用絶姦欺其出納之數則每旬申聞其見在
　　　之數則每月計奏皆經度支勾覆又有御史監
　　　臨旬旬相丞月月相繼據贄所言是唐代度支
　　　之於太府與今戸部之於三庫其立法正同三
　　　庫即太府寺職掌此尤其明證也至左右藏始
　　　自北齊隋唐以後並仍厥制稽其所貯左藏為
　　　絲絹布帛之屬如今之縀疋庫右藏為香楮茶
　　　蠟之屬如今之顔料庫而獨無銀庫惟於諸州
　　　雜物内一見之即通典所載嵗貢之數貢銀者
　　　三十一州亦止五百餘兩而已推原其故蓋自
　　　秦并天下制幣為二等而銀錫之屬祗為器餙
　　　寳藏不為幣見於漢書食貨志其後歴代皆然
　　　民間交易惟榖帛與錢無用銀之例唐時租出
　　　榖庸出絹調出繒布兩税法行則又令出錢而
　　　未嘗以銀充國賦宋代諸州嵗輸緡錢故至今
　　　猶相沿謂之錢糧而洪邁容齊三筆載宋府庫
　　　毎嵗賦入大數自錢榖以外為絹綢絲布茶蠟
　　　並無徴銀之目惟閩廣諸州因其土俗間許以
　　　銀易緡錢故左藏庫亦貯有金銀而不為常額
　　　蘓轍元祐㑹計録載嵗入銀數止五萬餘兩至
　　　金章宗時因錢鈔法弊乃權以銀貨繼復罷錢
　　　而専用銀鈔鑄銀名承安寳貨每兩折錢二貫
　　　公私同見錢用當時俸給軍須皆銀鈔相兼逮
　　　哀宗至大間鈔竟不行民間一以銀交易是為
　　　今上下用銀之始然元代貢賦仍徴榖帛成宗
　　　本紀所載嵗入銀數不過六萬兩明初惟以銀
　　　充坑冶之課其天下田賦亦未用銀民間交易
　　　者仍有厲禁自洪武至宣徳實録所紀每嵗入
　　　數至多者為銀三十二萬餘兩自英宗正統初
　　　從尚書黄福副都御史周銓等之請令南畿浙
　　　江江西湖廣福建廣東廣西應輸米麥折銀送
　　　京謂之金花銀其後概行於天下諸方賦入悉
　　　折銀遂以銀為惟正之供太倉銀庫之名實起
　　　於明之中葉一切中外公私咸取給焉葢古今
　　　異宜其勢有不得不然者矣
　　胡三省通鑑註宋白曰天寳二年始命張瑄充太
　　府出納使
　　冊府元龜天寳初以侍御史楊慎矜充太府出納
　　使四載又以殿中侍御史楊釗充司農出納錢物
　　使乾元元年度支郎中第五琦充兩京司農太府
　　出納使
　　洪邁容齋隨筆楊國忠拜相前銜有兩京太府出
　　納使
　　司馬光資治通鑑天寳十一載左藏出納判官魏
　　仲犀胡三省注左藏舊有令丞而已出納判官盖
　　帝置也楊國忠方承恩遇領使最多葢兼左藏出
　　納使而以魏仲犀為判官
　　　謹案唐之太府左藏既有卿少令丞而又别置
　　　使以司其出納今之管理三庫大臣其職制葢
　　　本於此
　　新唐書食貨志㑹昌末置備邊庫收度支户部鹽
　　鐡錢物宣宗更號延資庫初以度支郎中判之至
　　是(大中四/年八月)以屬宰相其任益重户部嵗送錢帛二
　　十萬度支鹽鐡送者三十萬諸道進奉助軍錢皆
　　輸焉
　　新唐書百官志宰相則為延資庫使
　　　謹案唐以宰相為延資庫使葢亦如今管理三
　　　庫之職
　　冊府元龜唐貨財之任多專置使以主之不獨歸
　　於臺閣睿宗景雲二年以蒲州刺史充鹽池使鹽
　　鐡有使自此始也明皇開元二十二年蕭景除太
　　府少卿知度支事二十三年以太府少卿李元祐
　　知度支事天寳七載以給事中楊釗兼御史中丞
　　專判度支肅宗乾元元年以度支郎中第五琦充
　　河南五道度支使兼諸道鹽鐡使(胡三省曰度/支使始此)二
　　年以兵部侍郎同中書門下平帝事充勾當度支
　　使劉晏又充勾當鹽鐡等使代宗廣徳二年第五
　　琦充諸道鹽鐡使専判度支徳宗建中元年罷劉
　　晏為右僕射天下錢榖皆歸金倉兩部委中書門
　　下簡兩司郎官准格式條理時本司職事乆廢無
　　復綱紀徒收其名莫總其任國用出入無所統之
　　是年三月以户部侍郎韓洄判度支五年以中書
　　侍郎同中書門下平章事竇參充鹽鐡度支使八
　　年户部尚書班宏加専判度支諸道鹽鐡使其年七
　　月司農少卿裴延齡加權判度支自後度支與鹽
　　鐡益殊塗而治十三年户部尚書裴延齡判度
　　支又以倉部郎中判度支案蘇弁除度支郎中兼
　　御史中丞副知度支事立位於正郎之首副知之
　　號自弁始見
　　唐㑹要度支自貞元以前他官來判者甚衆自後
　　多以尚書侍郎主之别官兼者稀矣故事度支案
　　郎中判入員外判出侍郎總統押案而已官銜不
　　言専判度支開元以後時事多故遂有他官來判
　　者或尚書侍郎専判乃曰度支使或曰判度支或
　　曰知度支事或曰勾當度支使雖名稱不同其事
　　一也
　　資治通鑑元和六年李絳為户部侍郎判本司胡
　　三省註判本司者判户部職事唐自中世以後户
　　部侍郎或判度支故以判户部為判本司
　　容齋續筆唐自貞觀定制以省臺寺監理天下之
　　務官修其方未之或改明皇時宇文融韋堅楊慎
　　矜王鉷皆以聚歛進然其職不出戸部也楊國忠
　　得志乃以御史大夫判度支權知太府卿及兩京
　　司農太府出納是時猶未立判使之名也肅宗以
　　後兵興費廣第五琦劉晏始以户部侍郎判諸使
　　因以拜相於是鹽鐡有使度支有判元琇班宏裴
　　延齡李巽之徒踵相躡遂浸浸以他官主之權任
　　益重憲宗季年皇甫鎛由判度支程异由衛尉卿
　　鹽鐡使並命為相逮於宣宗率由此塗大用馬植
　　裴休夏候孜以鹽鐡盧商崔元式周墀崔龜從蕭鄴
　　劉瑑以度支魏扶魏謩蔣慎由蔣伸以户部自
　　是計相不可勝書矣
　　　謹案唐自中葉以後財賦之柄不歸版曹而别
　　　有使以領之曰鹽鐡使曰判度支曰判户部謂
　　　之三司其職雖主出納錢物而簿書文案悉由
　　　裁遣遂盡分戸部之權致金倉二屬轉為閒員
　　　與今三庫大臣専掌收支勾核者情形較有差
　　　别然其制皆特遣重臣為之至以宰相兼領大
　　　要在於均節出入以供軍國故唐書元和十三
　　　年中書門下奏三司錢物至年終各具所入所
　　　用數分為兩状以二月聞奏即如今三庫奏銷
　　　之例參考沿革葢三庫之職事如太府而其設
　　　官則又近於度支户郎諸判使之制其以户部
　　　侍郎判本司者則如今之以户部堂官管理三
　　　庫也謹詳稽本末並系諸三庫表内至鹽鐡一
　　　使専司鹺務則又别詳於鹽政篇焉
　五季
　　舊五代史職官志梁開平元年四月置建昌院以
　　太祖在藩時四鎮所管兵車賦税諸色課利按舊
　　簿籍而主之其年五月中書門下奏請為建昌宫
　　使三年九月以門下侍郎平章事薛貽矩兼延資
　　庫使判建昌宫乾化二年六月廢建昌宫以河南
　　尹魏王張宗奭為國計使凡天下金榖舊𨽻建昌
　　宫者悉主之至後唐同光四年二月以吏部尚書
　　李琪為國計使自後廢其名額不置
　　資治通鑑長興元年八月以前忠武節度使張延
　　朗行工部尚書充三司使三司使之名自此始
　　舊五代史職官志後唐同光二年正月敕鹽鐡度
　　支户部三司錢物並委租庸使管轄踵梁之舊制
　　也天成元年四月詔廢租庸院依舊為鹽鐡户部
　　度支三司唐朝以來户部度支掌泉貨鹽鐡時
　　置使名户部度支則尚書省本司郎中侍郎判其
　　事天寳中楊慎務王鉷楊國忠繼以聚貨之術媚
　　上受寵然皆守户部度支本官别帶使額亦無所
　　改作下及劉晏第五琦亦如舊制自後亦以宰臣
　　各判一司不置使額乾符後天下兵興隨處置租
　　庸使以主調發兵罷則停梁時乃置租庸使専天
　　下泉貨荘宗中興秉政者不閑典故踵梁朝故事復
　　置租庸使明宗嗣位乃詔削除使名但命重臣一
　　人判其事曰判三司至是延朗自許州入再掌國
　　計白於樞宻使請置三司名宣下中書議其事宰
　　臣以舊制覆奏授延朗特進行工部尚書充諸道
　　鹽鐡轉運等使兼判户部度支事從舊制也明宗
　　不從竟以三司使為名焉
　　　謹案唐之三司以大臣分判而後唐置三司使
　　　則張延朗一人總之其任為更重矣至建昌宫
　　　使國計使專典府藏則猶唐出納使之職也
　宋
　　玉海宋初沿後唐制併度支鹽鐡户部為三司使
　　太平興國元年始置副使八年分三司各置使淳
　　化四年五月又併為一使十月置二使分領左右
　　計閏十月置總計使判左右計事左右計使分判
　　十道事分天下為十道曰河南河北河東闗西劍
　　南淮南江南東西兩浙廣南在京東為左計京西
　　為右計各置判官領之五年十二月三司復各置
　　使罷十道左右計復歸三部三使各領一司局分
　　相違簿書交錯綱條失序言論盈庭咸平六年復
　　合為一使熈寧七年詔三司置㑹計司以宰臣韓
　　絳提舉元豐五年改官制四月以三司使安燾為
　　户部尚書
　　宋史職官志三司使一人以兩省五品以上及知
　　制誥雜學士學士充總鹽鐡度支户部之事以經
　　天下財賦而均其出入副使以員外郎以上歴三
　　路轉運及六路發運使充判官以朝官以上歴諸
　　路轉運使提㸃刑獄充三部勾院判官各一人以
　　朝官充掌勾稽天下所申三部金榖百物出納帳
　　籍以察其差殊而闗防之都磨勘司判司官一人
　　以朝官充掌覆勾三部帳籍以騐出入之數都主
　　轄支收司判官以判磨勘司官兼掌官物已支未
　　除之數候至所受之處附籍報所由司而對除之
　　天下上供物至京即日奏之納畢取其鈔以還本
　　州都憑由司掌在京官物支破之事凡部支官物
　　皆覆視無虚謬則印署而還之支訖復據數送勾
　　而銷破之
　　富大用事文類聚鄭湜太府寺㕔壁記宋初財賄
　　出納之政顓領於三司
　　　謹案宋初邦計獨掌之三司户部太府寺雖存
　　　虚名而職事悉入三司諸案故當時三司使副
　　　實兼有今户部堂官三庫大臣之任但其所領
　　　以貢賦出納為主且屬吏内如磨勘支收諸司
　　　皆專掌勾稽考核與今三庫堂主事正同非户
　　　度金倉分曹領務者可比今並繫之三庫篇内
　　　以見元豐以前府藏職掌之所在焉
　　宋史職官志太府寺舊置判寺事一人同判寺一
　　人凡廪藏貿易四方貢賦百官俸給時皆𨽻三司
　　本寺但掌供祠祭香幣及校造斗升衡尺而已元
　　豐官制行始正職掌置卿少卿各一人丞主簿各
　　二人卿掌邦國財貨之政及庫藏出納之事少卿
　　為之貳丞參領之凡四方貢賦之輸於京師者辨
　　其名物視其多寡别而受之儲於内藏者以待非
　　常之用頒於左藏者以供經常之費凡官吏軍兵
　　俸禄賜予以法式頒之先給歴從有司檢察書其
　　名數鈎覆而後給焉供奉之物則承㫖以進審奏
　　得畫乃聼除之分案九置吏六十有五所𨽻官司
　　有左藏東西庫掌受四方財賦之入以待邦國之
　　經費給官吏軍兵俸禄賜予西京南京北京各置
　　左藏庫元豐庫掌受諸路積剰及常平錢物凡封
　　樁者皆入焉(徽宗朝又有崇/寧庫大觀庫)布庫掌受諸道輸納
　　之布辨其名物以待給用茶庫掌受江浙荆湖建
　　劍茶茗以給翰林諸司及賞賚出鬻雜物庫掌受
　　内外雜輸之物以偹支用建炎以後所𨽻惟左藏
　　東西庫如前制所置左藏南庫以侍從官提領又
　　置提轄檢察官一員
　　玉海宋初止為左藏一庫太平興國二年正月分
　　為絲綿金銀疋帛三庫(置合同/憑由印)淳化三年分置左
　　右藏各二庫右藏受之左藏給之俟右藏既盈即
　　復以給凡六庫迭為受給四年廢右并之於左分
　　為四庫曰錢金銀曰絲綿曰生帛疋帛曰雜色疋
　　帛祥符二年併錢金銀絲綿為一庫七年又併生
　　帛雜色二庫為生熟疋縀庫又以祗候庫宣索之
　　物件併入以京朝官諸司使副三班内侍監庫舊
　　兩庫三人後减四人通掌别以三班二人監門政
　　和六年建新庫以東西庫為名
　　文獻通考紹興二十七年詔户部於轄下丞簿内
　　選一員兼充左藏庫提轄官此提轄官所由始也
　　孝宗即位詔將御前樁管激賞庫撥歸左藏庫以
　　左藏南庫為名専一樁管應副軍期支遣於是有
　　東西南三庫尋罷南庫
　遼
　　遼史食貨志五京及長春遼西平州置鹽鐡轉運
　　度支錢帛諸司以掌出納其制數差等雖不可悉
　　而大要㪚見舊史
　　遼史百官志五京諸使職名上京鹽鐡使司(王棠/重熈)
　　(中為上京/鹽鐡使)東京戸部使司(張孝傑清寧間知户部/使事聖宗太平九年見)
　　(戸部使/判官)中京度支使司(道宗太康三年托卜嘉同/知度支使事○托卜嘉原)
　　(作撻不也/今改正)南京三司使司(劉伸重熈中/三司副使)南靣財賦
　　官諸錢帛司名長春路錢帛司(興宗重熙二十二/年置大公鼎為長)
　　(春州錢帛/都提㸃)遼西路錢帛司平州路錢帛司
　　　謹案遼太府監官制無可考見惟三司諸使頗
　　　沿唐制食貨志載劉伸為户部使嵗入羡餘錢
　　　三十萬繦擢南院樞宻知府藏之積是其専掌
　　　今繫之三庫表内至錢帛司雖分置於諸路然
　　　皆主財賄出納之官亦如今三庫郎中員外郎
　　　之職故並附於表焉
　金
　　金史百官志太府監正四品少監從五品丞二員
　　從六品掌出納邦國財用錢榖之事左藏庫使從
　　六品副使從七品(興定三年/増一員)掌金銀珠玉寳貨錢
　　幣右藏庫使從六品副使從七品(興定三年/添一員)掌錦
　　帛絲綿毛褐諸道常課諸色雜物
　　　謹案金泰和八年嘗省户部官員置三司使副
　　　兼勸農鹽鐡度支户部三科有簽三司事同簽
　　　三司事判官㕘議規措審計官諸員貞祐中即
　　　罷而不設葢一時權宜之制其職掌亦闕而未
　　　詳今故附著於此不列諸表
　元
　　元史百官志都提舉萬億寳源庫掌寳鈔玉器
　　至元二十五年始置都提舉一員正四品提舉一
　　員正五品同提舉一員從五品副提舉一員從六
　　品知事一員從八品提控案牘一員司吏二十三
　　人譯史二人司庫四十六人内以色目二人㕘之
　　○都提舉萬億廣源庫掌香藥紙劄諸物設置同
　　上提控案牘二員司吏一十二人譯史一人司庫一
　　十三人○都提舉萬億綺源庫掌諸色叚疋設置
　　並同上而副提舉則増一員提控案牘設三員後
　　省二員司吏二十二人譯史一人司庫二十六人
　　内㕘用色目二人○都提舉萬億賦源庫掌絲綿
　　布帛諸物設置並同上提控案牘二員其後省一
　　員司吏一十七人譯史一人司庫一十五人内㕘
　　用色目二人○四庫照磨兼架閣庫管勾一員從
　　九品世祖至元二十八年以四庫錢帛事繁始
　　置一員仍給印○提舉富寧庫至元二十七年始
　　創提舉一員從五品同提舉一員從六品副提舉
　　一員從七品分掌萬億寳源庫出納金銀之事吏
　　目一人其後司吏増至六人譯史一人司庫八人○
　　右以上屬户部其萬億四庫國初以太府掌内帑
　　之出納既設左藏等庫而國計之領在戸部仍置
　　萬億等庫為收藏之府中統元年置庫官六員而
　　未有品秩俸給至元十六年始為提舉萬億庫秩
　　正五品二十四年改陞都提舉萬億庫秩正四品
　　二十五年分立四庫以分掌出納至二十七年又
　　别立富寧庫焉
　　富大用事文類聚大元改太府為監置監少監丞
　　掌出納邦國財用錢榖之事
　　元史百官志太府監領左右藏等庫掌錢帛出納
　　之數太卿六員正三品太監六員從三品少監五
　　員從四品丞三員正五品經歴知事照磨各一員
　　令史八人譯史三人通事知印各一人奏差四人
　　中統四年置至元四年為宣徽太府監凡内府藏
　　庫悉𨽻焉八年陞正二品大徳九年改為院秩從
　　二品院判簽用宧者至大四年復為監定置如上
　　○右藏提㸃四員大使二員副使二員掌收支金
　　銀寳鈔積蘇(原作只孫/今改正)叚疋水晶瑪瑙玉璞諸物
　　至元十九年置○左藏提㸃四員大使二員副使
　　二員掌收支常課和買紗羅布絹絲綿絨錦木綿
　　鋪陳衣服諸物至元十九年置
　　　謹案宋元二代内藏庫舉左右藏均𨽻於太府
　　　其實左右藏為國家正帑而内藏庫則如漢魏
　　　之御府唐之中藏當出於周官玉府内府之職
　　　今並析繫内務府篇内云
　明
　　明史職官志廣積庫大使一人副使一人典史一
　　人贓罸庫大使一人副使二人甲字乙字丙字丁
　　字戊字庫大使五人副使六人廣盈庫大使一人
　　副使二人外承運庫大使二人副使二人承運庫
　　大使一人副使一人行用庫大使副使各一人太
　　倉銀庫大使副使各一人
　　明史食貨志兩京庫藏先後建設其制大畧相同
　　内府凡十庫承運庫貯縀疋金銀寳玉齒角羽毛而
　　金花銀最大廣積庫貯硫黄硝石甲字庫貯布匹
　　顔料乙字庫貯胖襖戰鞋軍士裘㡌丙字庫貯棉
　　花絲纊丁字庫貯銅鐡獸皮蘇木戊字庫貯甲仗
　　贓罸庫貯沒官物廣貯庫貯錢鈔廣盈庫貯紵絲
　　紗羅綾錦紬絹六庫皆屬户部惟乙字庫屬兵部
　　戊字廣積廣盈庫屬工部通謂之内庫英宗時
　　始設太倉庫初嵗賦不徴金銀惟坑冶税有金銀
　　入内承運庫其税賦偶折金銀者俱送南京供武
　　臣禄而各邊有緩急亦取其其中正統元年改折
　　漕糧嵗以百萬為額盡觧内承運庫不復送南京
　　自給武臣禄十餘萬兩外皆為御用所謂金花銀
　　也七年乃設户部太倉庫各直省派剰麥米十庫
　　中綿絲絹布及馬草鹽課關税凡折銀者皆入太
　　倉庫籍沒家財變賣田産追收店錢援例上納者
　　亦皆入焉專以貯銀故又謂之銀庫初太倉中庫
　　積銀八百餘萬兩續收者貯之兩廡以便支發而
　　中庫不動遂以中庫為老庫兩廡為外庫凡甲字
　　諸庫主事偕科道廵視太倉庫員外郎主事領之
　　而以給事中廵視嘉靖中始兩月一報出納之數
　　孫承澤春明夢餘錄太倉銀庫在倉塲總督公署
　　之左中為銀窖老庫
　　明史職官志萬歴二年另撥户部主事一人陪庫
　　每日偕管庫主事收放銀兩季終更替
　　　謹案明之内府十庫雖稱𨽻於有司其實皆以
　　　中官司其出納盖即如前代之内藏庫而太倉
　　　銀庫主之户部則如前代之左右藏庫也但太
　　　倉祗貯銀両而縀疋在承運庫顔料在甲字庫
　　　仍與右藏之專受縑帛雜物者其制相等
　　本朝順治初祗設後庫十二年分為三庫銀庫在部
　　　署内即後庫故地叚疋庫在東華門外即舊裏
　　　新庫顔料庫在西安門内即舊甲字庫而承
　　　運庫分貯紙張乙字庫分貯布蔴諸物以及供
　　　用庫之承造香蠟者並屬焉其餘明代諸庫俱
　　　已乆廢不設但規制雖異而職掌相承故仍詳
　　　繫於此用明源委云
　
　
　
欽定厯代職官表卷七
欽定四庫全書
欽定歴代職官表卷八
　　户部倉場衙門表

　　户部倉場衙門
　國朝官制
總督倉場户部右侍郎滿洲漢人各一人
　　掌總稽嵗漕之入以均廩禄以儲軍餉凡南北漕
　　艘京通倉庾悉𨽻焉順治元年初設漢倉場侍郎
　　一人九年設滿洲漢軍倉場侍郎各一人尋裁漢
　　軍員額十五年定制滿洲漢人侍郎各一人駐劄
　　通州新城總理糧務康熙八年復裁漢人員額止
　　設滿洲侍郎一人十八年仍設漢人侍郎一人又
　　有總理滿洲侍郎一人順治四年置與總漕同理
　　漕務八年裁十二年復置十八年仍裁
坐糧㕔滿洲漢人各一人
　　以給事中御史各部郎中員外郎掄選
簡充二年而代掌北河濬淺修築隄岸牐壩催䟎漕艘
　　抵壩回空督令經紀車户轉運輸倉兼司通濟庫
　　銀出納及抽收通州税課之事所屬通濟庫大使
　　一人通流慶豐牐官各一人順治元年通州坐糧
　　㕔止差户部漢人司官一人康熙二年添差户部
　　滿洲司官一人二十六年定制依各闗差例以各
　　部院官員通行差遣又初制有坐糧㕔筆帖式一
　　人尋省
大通橋監督滿洲漢人各一人
　　以各倉監督掄選調充凡石壩運到漕白二糧抽
　　驗斛面督催車户分運京倉及隨糧松板支收之
　　事皆屬焉初差户部漢人司官一人康熙二年改
　　設滿洲漢人監督各一人尋省四十七年以通州
　　大通橋㑹清河相隔甚逺事難兼辦仍設滿洲漢
　　人監督各一人管理
京通各倉監督滿洲漢人各一人
　　在京倉十有四城以内曰禄米倉南新倉舊太倉
　　富新倉興平倉(均在朝陽門内建/國初因明舊制)海運倉北新倉
　　(在東直門内/亦  國初建)恩豐倉(在東華門北乾/隆二十八年建)城以外曰太
　　平倉(在朝陽門外/亦  國初建)本裕倉(在徳勝門外清河/康熙四十五年建)萬安
　　倉(在朝陽門外/雍正元年建)儲濟倉裕豐倉(均在東便門外/雍正六年建)豐
　　益倉(在徳勝門外安河/橋雍正七年建)凡八旗三營兵食官軍牧
　　馬豆貯焉通州倉二曰西倉曰中倉(均制國初因/明  建舊有)
　　(南倉乾隆/十八年省)凡王公百官俸廪米貯焉惟豐益倉(以/供)
　　(守衛官圓明園/八旗  軍俸餉)恩豐倉(以供廪内廷/太監  食)俱由内務府
　　遣官主之其十四倉監督以内閣中書部院寺監
　　屬官掄選引
見注其名於籍有闕員則户部掣籖以授三年而代掌
　　漕白二糧交納上倉及收貯支放之事初制差户
　　部滿洲漢人司官管理諸倉或一人或二人増損
　　不一康熙五十年始定每倉置滿洲漢人監督二
　　人五十七年令九卿各舉其屬以待
簡用雍正元年選部曹之候補者充其任二年置副監
　　督以預監督選者於應代先一年為之稱職則如
　　期交替不及者罷免四年復以滿洲各部院筆帖
　　式及漢人之候補道府同知知州者掄選充補勤
　　職者擢用之㝷改定如今制又各倉原設筆帖式
　　一人後俱省
倉場筆帖式滿洲四人
　　順治元年置掌受遣文書之事
　　　謹案今定制稽察倉儲京倉以都統副都統通
　　　倉以通永道通州副將専司其事若倉有滲漏
　　　米有盜竊者移倉場治之滿漢御史則毎倉嵗
　　　差一人通稽一嵗内收漕發米釐剔弊端以重
　天庾儲備葢即唐監倉明巡倉之職而立法周詳視
　　　前代益昭嚴慎矣
　歴代建置
　三代
　　周禮地官廪人下大夫二人上士四人中士八人
　　下士十有六人府八人史十有六人胥三十人徒
　　三百人掌九穀之數以待國之匪頒賙賜稍食以
　　嵗之上下數邦用以知足否以詔穀用以治年之
　　凶豐舍人上士二人中士四人府二人史四人胥
　　四人徒四十人掌平宫中之政分其財守以法掌
　　其出入掌米粟之出入辨其物(鄭康成註政謂用/穀之政也分其財)
　　(守者計其用穀之數分送宮正内宰使守而頒/之也而行出于廪人其在空缺則計之還入)倉
　　人中士四人下士八人府二人史四人胥四人徒
　　四十人掌粟入之藏辨九穀之物以待邦用
　　　謹案管子稱黄帝使大常為廩者房元齡註云
　　　謂開廩以給人也氏族畧稱庾氏為堯時掌庾
　　　大夫以官命氏是委積之政由来以古迨周禮
　　　設官分職立法尤詳觀廩人一官而徒至三百
　　　人則其出納之多亦概可見矣至鄭康成謂廪人
　　　舍人倉人司禄官之長者葢成周鄉遂出軍兵
　　　農合一無後世饋餉之繁故所主惟百官之稍
　　　食為重耳
　秦
　　册府元龜秦始皇并天下有治粟内史掌穀貨有
　　兩丞
　　宋書百官志太倉令秦官也
　漢
　　漢書百官公卿表治粟内史有兩丞景帝後元年
　　更名大農令武帝太初元年更名大司農屬官有
　　太倉令丞又郡國諸倉農監都水六十五官長丞
　　皆屬焉騪粟都尉(服虔曰騪/者捜索也)武帝軍官不常置(王/應)
　　(麟玉海桑宏羊趙過楊敵為/之趙過奏平都令光為丞)
　　漢書食貨志元封元年桑宏羊為治粟都尉領大
　　農
　　　謹案治粟都尉始見於史記淮隂侯傳葢其官
　　　本漢初所置漢書功臣表又作粟客(見司馬貞/索隠今本)
　　　(作票/客)殆一官而兩名又宣帝本紀大司農中丞
　　　耿夀昌奏設常平倉以給北邊省轉漕云云是
　　　大司農丞又得稱中丞也
　　漢書百官公卿表水衡都尉都水農倉長丞皆屬
　　焉
　　漢書張敞傳察㢘為甘泉倉長(食貨志太倉/甘泉倉滿)
　　史記倉公列傳太倉公者齊太倉長
　　漢書律厯志量者龠合升斛也職在太倉大司農
　　掌之
　　三輔黄圖太倉蕭何造在長安城外東南有百二
　　十楹細栁倉在長安渭北石徼西有細栁倉東有
　　嘉禾倉初建一百二十楹
　　漢書宣帝本紀詔丞相以下至都官令丞入穀輸
　　長安倉
　　　謹案西漢大司農綜治錢穀葢如今之户部然
　　　其官本出於治粟内史故柏梁詩大司農所賡
　　　者但言陳粟萬石揚以箕周禮疏引史㳺章云
　　　漢法穀入司農錢入少府而漢書朱邑為大司
　　　農張敞與邑書曰掌周稷之業顔師古謂司農
　　　主百榖趙充國傳亦言大司農所轉穀足支萬
　　　人一嵗食足知大農所領實以倉廪為重與今
　　　倉場職尤相近也至西漢諸倉史傳尚頗可考
　　　而倉長丞等職名員數則志未之詳惟甘泉倉
　　　長一見於張敞傳以志核之甘泉丞𨽻於水衡
　　　都尉則甘泉倉長殆亦水衡之所屬歟又朱博
　　　傳有䕶漕都尉官當即後世轉運之司今别入
　　　漕運總督篇内不列於此表
　　後漢書百官志太倉令一人六百石主受郡國傳
　　漕穀丞一人屬大司農滎陽敖倉官中興屬河南
　　尹(杜佑通典後漢河南尹/屬官有滎陽穀倉長丞)
　　唐章懐太子後漢書註洛陽記曰建始殿東有太倉
　　晉書食貨志漢顯宗永平五年作常滿倉
　　　謹案滎陽敖倉長丞(通典及唐六典俱/作穀倉疑字誤)以西京
　　　之制準之當屬水衡都尉其改屬河南尹者以
　　　東漢省并水衡故也又常滿倉之類於例亦當
　　　俱有長丞而史不之及葢祇就其可考者載之
　　　耳
　三國
　　杜佑通典建安中為大農魏黄初元年又改為司
　　農(大司農桓範出奔謂曹爽曰大司/農印在吾手所在得開倉而食)
　　唐六典魏大司農品第三司農丞太倉令品第七
　　册府元龜大司農蜀吴多如舊制
　晉
　　晉書職官志大司農哀帝省并都水孝武復置
　　唐六典晉太康中置司農主簿二人
　　晉書武帝紀咸寧二年九月丁未起太倉於城東
　　酈道元水經注洛陽地紀曰大城東有太倉倉下
　　運船常有千計
　　王應麟玉海江左有龍首倉(即石頭/津倉)臺城内倉南
　　塘倉東西大倉東宫倉
　　宋書百官志晉江左以来又有東倉石頭倉丞各
　　一人
　　　謹案漢代諸農倉長丞不屬司農而𨽻於水衡
　　　都尉晉時都水使者亦職兼運部宋書載懐帝
　　　永嘉六年劉曜入洛陽都水使者爰濬先出督
　　　運得免是其明證哀帝時遂以司農并入都水
　　　葢轉漕之事必資河渠故兩職相兼方禆輓運
　　　今河漕雖分二督而㕘掌運道其北河疏濬及
　　　閘壩事宜則倉場侍郎及坐糧㕔領之葢即其
　　　制也至晉大司農屬有東西南北部䕶漕掾當
　　　如今押運府判之職又本紀太元中置督運御
　　　史官當如今巡漕御史之職今俱别附漕運總
　　　督篇内焉
　宋齊梁陳
　　册府元龜宋有大司農一人丞一人掌九穀六畜
　　之供膳羞者屬官有太倉令丞南齊大司農官屬
　　並如晉制
　　隋書百官志梁天監七年以大司農為司農卿位
　　視散騎常侍主農功倉廩統太倉令又管左右中
　　三倉丞茭庫荻庫箬庫丞陳承梁皆循其制
　　　謹案梁代置茭庫荻庫箬庫諸丞𨽻於司農者
　　　葢其物皆倉廩貯穀所需故特設官以掌之唐
　　　六典載凡輸米粟二㪷課稾一圍三㪷撅一枚
　　　米二十斛蘧蒢一領粟四十斛箬一簍麥及雜
　　　種亦如之以充倉窖所用是即梁之遺法而其
　　　職則已併於太倉令今制每漕糧二石徵席一
　　　領二千石徵楞木一根松板九片每船帶大竹
　　　一根中竹三根皆隨運輸納於大通橋盖亦本
　　　唐制而損益之而大通橋監督則又兼有梁茭
　　　箬諸庫丞之職矣
　　唐六典司農主簿梁置一人在七班之中第三陳
　　因之
　北魏
　　册府元龜後魏初大司農第二品孝文太和二十
　　年改為第三品少卿第三品亦改為正第四品上
　　丞第五品中改為第七品下其主簿省之
　北齊
　　隋書百官志司農寺掌倉市薪菜園池果實統太
　　倉梁州水次倉石濟水次倉等署令丞
　　册府元龜北齊司農寺置卿少卿各一人復置主
　　簿
　後周
　　通典後周有司農上士一人掌三農九穀稼穡之
　　政令屬大司徒
　　唐六典後周有司倉下大夫
　隋
　　隋書百官志司農寺置卿少卿各一人丞五人主
　　簿二人録事四人統太倉等署置令二人太倉又
　　有米廪督二人穀倉督四人鹽倉督二人
　　唐六典隋初漕闗東之粟以實京邑衛州黎陽倉
　　滎陽洛口倉洛州河陽倉陕州常平倉潼闗渭南
　　亦皆有倉以轉運之各有監官
　　通典司農寺隋初與北齊同煬帝置少卿二人(潁/川)
　　(太守趙元淑入朝㑹司農不時納諸郡租穀元淑/奏之煬帝曰如卿意者幾時當了元淑曰不過十)
　　(日即日拜元淑為司農/卿納天下租如言而畢)
　唐
　　鄭樵通志唐龍朔二年改司農為司稼咸亨初復
　　舊
　　唐六典司農寺卿一人從三品少卿二人從四品
　　上丞六人從六品上主簿二人從七品上録事二
　　人從九品上府三十八人史七十六人計史三人
　　亭長九人掌固七人司農卿之職掌邦國倉儲委
　　積之政令謹其出納而修其職務少卿為之貳凡
　　京都百司官吏禄廩皆仰給焉丞掌判寺事凡天
　　下租税及折造轉運於京師皆閱而納之每嵗自
　　東都轉米一百萬石以禄百官及供諸司若駕行
　　幸東都則減或罷之凡受租皆於輸場對倉官租
　　綱吏人執籌數函其函大五斛次三斛小一斛凡
　　朝㑹祭祀米物薪芻皆應時而給主簿掌省署抄
　　目勾檢稽失凡署木契二十隻應須出納與署合
　　之録事掌受事發辰○太倉署令三人從七品下
　　(東都則曰/含嘉倉)丞六人從八品下監事十人從九品下
　　府十人史二十人典事二十四人掌固八人令掌
　　九穀廪藏之事丞為之貳凡鑿窖置屋皆銘甎為
　　庾斛之數與其年月日受領粟官吏姓名又立牌
　　如其銘焉凡粟支九年米及雜種三年凡京官之
　　禄發京倉以給給公糧者皆承尚書省符○太原
　　永豐倉監一人正七品下丞二人從八品上録事
　　一人府三人史六人典事八人掌固六人龍門等
　　諸倉每倉監一人丞二人録事一人府二人史四
　　人典事六人掌固四人諸倉監各掌其倉窖儲積
　　之事丞為之貳凡粟出給者每一屋一窖盡賸者
　　附計欠者隨事科徵非理欠損者坐其所由令徵
　　陪之凡出納帳嵗終上於寺焉
　　　謹案魏晉以後錢帛領之度支司農遂専司倉
　　　廪其職事畧見於諸史志而唐六典所載尤詳
　　　核其司存正與今倉場衙門無異以官制準之
　　　司農卿當如倉場侍郎之職太倉令當如坐糧
　　　㕔之職諸倉監則各倉監督之職也
　　唐㑹要太倉出納貞元五年俾司農少卿一人専
　　領少卿李堅立太倉石柱記
　　册府元龜貞元十九年太倉奏請依六典置太倉
　　令二員丞六員監事十員支計官驅使官三人典
　　事六人府史六人元和三年八月司農少卿崔酆
　　奏停倉丞一員監事二員
　　玉海楊慎矜弟慎名元宗擢為含嘉倉出納使慎
　　餘主長安倉
　　新唐書地理志河南府鞏有洛口倉河清有柏崖
　　倉陕西三門西有鹽倉東有集津倉陕有太原倉
　　孟州河隂有河隂倉華州華隂有永豐倉臨渭倉
　　河中府龍門有龍門倉開元二年置
　　　謹案據册府元龜太倉令於貞元中復設則前
　　　此嘗省其官而史不載疑或劉晏領轉運時嘗
　　　以便宜廢置也至六典所載諸倉監惟太原永
　　　豐二倉吏額獨多盖唐時江淮漕米於河南運
　　　至太原倉又遞運至永豐倉及京太倉此二倉
　　　當轉輸要地積貯最繁故視他倉為較劇耳
　　新唐書食貨志文宗召監倉御史問太倉粟數崔
　　虞對粟二百五十萬石
　　新唐書百官志殿中侍御史一人監太倉出納開
　　元十九年以監察御史莅太倉其後以殿中侍御
　　史上一人為監太倉使
　　　謹案唐之監太倉使葢即今稽查諸倉御史之
　　　職也
　五季
　　册府元龜後唐天成二年九月修魏門倉一百間
　　充貯轉運斛㪷十一月三司使張延朗奏於洛中
　　預備一二年軍糧帝然之四年二月三司使奏水
　　運自洛口至京至倉門稍逺欲於洛河北岸别鑿
　　一灣引船直至倉門下缷從之
　　　謹案五季倉儲之制史乘闕畧據册府元龜所
　　　載則積貯出納皆三司使為政其時九寺三監
　　　雖沿唐舊司農卿葢特具員而已
　宋
　　李燾續資治通鑑長編太祖建隆元年五月乙巳
　　上以畿甸委輸京師多旁縁為姦民或咨怨命殿
　　中侍御史王伸監察御史王祐户部郎中沈義倫
　　等分領在京諸倉
　　　謹案自漢以後太倉令及諸倉監皆設有専官
　　　宋太祖始命廷臣以他官分領京倉今之部院
　　　寺監官員選充諸倉監督其制盖自此始也
　　宋史職官志司農寺舊置判寺事二人以兩制朝
　　官以上充主簿一人以選人充掌供耤田九種大
　　小中祀供豕與平糶利農之事元豐官制行始正
　　職掌置卿少卿丞主簿各一人卿掌倉儲委積之
　　政令而謹其出納少卿為之貳丞參領之凡京都
　　官吏禄廪辨其精麤而為之等諸路嵗運至京師
　　遣官閱其名色而分納於倉庾嵗具封樁月具見
　　存之數奏聞給兵食則進呈糧様有負欠者計其
　　虧數上於倉部凡諸疏奏雨雪之闕與過多者皆
　　籍之分案六置吏十有八初熙寜立常平斂散法
　　以付司農而農田水利免役保甲等法悉自司農
　　講行官制行寺監不治外事司農舊職悉歸户部
　　右曹元祐三年詔司農寺置長貳五年以本寺主
　　簿兼檢法八年復置提轄修倉所紹聖四年罷主
　　簿添丞一員所𨽻官屬五十○倉二十有五掌九
　　穀廩藏之事以給官吏軍兵禄食之用凡綱運受
　　納及封樁支用月具數以報司農○排岸司四掌
　　水運綱船輸納雇直之事○下缷司掌受納綱運
　　○建炎三年罷司農寺以事務併𨽻倉部紹興三
　　年復置丞二員凡有合行事務申户部施行四年
　　復置寺仍置卿少十年復置簿隆興元年併省主
　　簿一員明年詔如舊制分案五南北省倉𨽻焉監
　　倉官分上中下界司其出納諸場皆置監官外有
　　監門官交量則有檢察斛面官綱運下卸有排岸
　　司官各分其事以佐本寺
　　玉海京諸倉總二十三所凡受四河運至京師者
　　謂之船般倉永豐通濟萬盈廣衍(初通濟有四倉/景徳四年改第)
　　(三第四曰/萬盈廣衍)延豐(舊曰廣利景徳中改/祥符二年増第二)順成(舊曰常/豐景徳)
　　(中/改)濟逺(舊曰常盈/景徳中改)富國(太平興國中以/迎春苑地為之)十倉(案倉/名止)
　　(八所其曰十倉者兼通/濟延豐第二倉為數也)受江淮所運(東/河)永濟永富
　　二倉受懐孟二州所運(西/河)廣濟第一倉受潁夀諸
　　州所運(南/河)廣積廣儲二倉受曹濮諸州所運(北/河)其
　　受京畿之租者曰稅倉京東界則廣濟第二倉受
　　之京北界則廣積第一倉騏驥院天駟監倉受之
　　京西界則左天廏坊倉受之京南界則大盈右天
　　廏倉受之其受商人入中謂之折中倉元豐元年
　　七月提㸃在京倉場所言在京諸倉名宜改易其
　　延豐永濟廣積廣濟第一倉依舊名欲以延豐第
　　二為元豐倉永濟第二為永豐倉廣積南倉為大
　　盈倉廣濟倉為廣阜倉從之
　　馬端臨文獻通考宋諸倉監官每界二人以京朝
　　官及三班使臣充元豐後屬司農中興後又有豐
　　儲倉初紹興以上供米餘數樁管别廪以為水旱
　　之助後益増廣收糴置監官二員監門官一員淳
　　熙間命右司為之提領後以屬檢正非奉朝廷指
　　揮不許支發
　　　謹案宋自元豐改制倉廩職掌始歸之司農獨
　　　省太倉令不置所屬惟諸倉監而已南渡後張
　　　維作司農寺壁記謂倉儲出納自昔太倉令主
　　　之葢大司農之屬猶今之倉部也以列卿而行
　　　太倉令日惟倉部要束是聴位雖髙勢出倉部
　　　下至於軍餉支給罷於奔命世謂之走卿云云
　　　葢當時司農官屬不備凡監支閱納之事舊屬
　　　太倉令者多以卿少兼任之故其職繁冗如此
　　　乃俞文豹吹劒録外集載有淳熙六年太倉令
　　　葉大㢘乞内省取索給憑由下户部除破一事
　　　似宋時又曽置太倉令者未知其説何據疑文
　　　豹有誤也至宋之排岸下缷司掌受納綱運今
　　　大通橋監督督催車户分運京倉正其職矣
　　富大用事文類聚宋仍舊制以三司大將軍為都
　　糧料使開寳六年改用京官太平興國五年分諸
　　司馬軍步軍為三院八年以馬軍步軍合為一院
　　雍熙四年命供奉官陳處晦勾當諸司糧料供奉
　　官曽祚勾當馬步軍糧料自後復分馬步軍為兩
　　院或以諸司使副分主之端拱二年復以京朝官
　　主之元豐末併馬步軍與諸司為二院𨽻太府寺
　　掌以法式頒廪禄凡文武百官諸司諸軍奉料以
　　劵準給
　　　謹案宋以糧料院為六院之一掌以法式批支
　　　諸軍諸司之廪禄猶今俸甲諸米户部繕册具
　　　數付倉場始得支放也自元時已廢其職併入
　　　户部為糧草科以其與司農職掌相闗均有倉
　　　儲出納之責故附載備考而不列於表焉
　遼
　　遼史百官志南面朝官寺官職名有司農寺
　　　謹案遼諸道俱置義倉東京沿邊諸州各有和
　　　糴倉又有鹽濼倉而五京諸倉獨不見於史司
　　　農職守志亦不詳惟考馬人望傳稱人望遷中
　　　京度支使半嵗積粟十五萬斛判南京三司使
　　　事錢粟出納弊甚人望皆使别籍黠吏莫能軒
　　　輊又稱驛遞馬牛𨽻倉司之役破産不給人望
　　　使官自募役人以為便據此是遼之倉司當屬
　　　於三司使也
　金
　　金史百官志太倉使從六品掌九穀廪藏出納之
　　事副使從七品屬太府監○提舉倉場司(貞祐五/年置先)
　　(吏部辟舉/後省擬)使從五品副使從六品掌出納公平及
　　毋致虧敗監支納官八品十六員(以年六十以下/㢘幹人充女直)
　　(漢人/各一)廣盈倉豐盈倉永豐倉豐儲倉富國倉廣衍
　　倉三登倉常盈倉西一場西二場西三場東一場
　　東二場南一場北一場北二場○通濟倉與在京
　　倉置監支納使副各一員
　　　謹案金之勸農使司大司農司皆掌勸課農桑
　　　并採訪公事不司國儲之政其主倉廪者惟太
　　　倉使提舉倉場司二官考金史食貨志載金大
　　　定間嵗入粟九百萬石自經費七百萬石外加
　　　以水旱蠲免所餘纔百萬石殆以出納務簡故
　　　設官亦從省併歟至倉場之名始見於宋之提
　　　㸃在京倉場所至金遂為置司設官而提㸃秩
　　　止五品則當如今之坐糧㕔尚非倉場侍郎之
　　　職也
　元
　　元史百官志京畿都漕運使司秩正三品運使二
　　員正三品同知二員正四品副使二員正五品判
　　官二員正六品經歴一員正七品知事一員從八
　　品提控案牘兼照磨二員掌凡漕運之事世祖中
　　統二年初立軍儲所㝷改漕運所至元五年改漕
　　運司秩五品十二年改都漕運司秩五品十九年
　　改京畿都漕運使司秩正三品二十四年内外分
　　立兩運司而京畿都漕運司之額如舊止領在京
　　諸倉出納糧斛及新運糧提舉司站車攅運公事
　　省同知通判知事各一員延祐六年増同知副使
　　運判各一員其後定置官員已上正官各二員首
　　領官四員吏屬令史二十一人譯史二人回回令
　　史一人通事一人知印二人奏差一十六人典吏
　　二人其屬二十四○新運糧提舉司秩正五品至
　　元十六年置管站車二百五十輛𨽻兵部開設運
　　糧垻河改𨽻户部置達嚕噶齊(䝉古語頭目也原/本作達魯花赤今)
　　(改/正)一員都提舉一員同提舉二員副提舉一員吏
　　目一員司吏八人奏差十二人○京師二十二倉
　　秩正七品○萬斯北倉(中統二/年置)萬斯南倉(至元二/十四年)
　　(置/)千斯倉(中統二/年置)永平倉(至元十/六年置)永濟倉(至元四/年置)
　　維億倉既盈倉大有倉(並皇慶/元年置)屢豐倉積貯倉(並/皇)
　　(慶元年/增置)已上十倉每倉各置監支納一員正七品
　　大使二員從七品副使二員正八品○豐穣倉(皇/慶)
　　(元年/置)廣濟倉(皇慶元/年置)廣衍倉(至元二十/九年置)大積倉(至/元)
　　(二十八/年置)既積倉盈衍倉(並至元二/十六年置)相因倉(中統二/年置)
　　順濟倉(至元二十/九年置)已上八倉每倉各置監支納一
　　員正七品大使一員從七品副使二員正八品○
　　通濟倉(中統二/年置)慶貯倉(至元四/年置)豐潤倉(至元十/六年置)豐
　　實倉(案此下史文失/載建置年月)已上四倉每倉各置監支納
　　一員正七品大使一員從七品副使一員正八品
　　○通惠河運糧千户所秩正五品掌漕運之事至
　　元三十一年始置中千户一員中副千户二員○
　　都漕運使司秩正三品掌御河上下至直沽河西
　　務李二寺通州等處儧運糧斛至元二十四年自
　　京畿運司分立都漕運司於河西務置總司分司
　　臨清運使二員正三品同知二員正四品副使二
　　員正五品運判三員正六品經歴一員從七品知
　　事一員從八品提控案牘二員内一員兼照磨司
　　吏三十三人通事譯史各一人奏差一十六人典
　　吏一人其屬七十有五○河西務十四倉秩正七
　　品○永備南倉永備北倉廣盈南倉廣盈北倉充
　　溢倉已上五倉各置監支納一員正七品大使二
　　員從七品副使二員正八品○崇墉倉大盈倉大
　　京倉大稔倉足用倉豐儲倉豐積倉恒足倉既備
　　倉已上九倉各置監支納一員正七品大使一員
　　從七品副使一員正八品○通州十三倉秩正七
　　品○有年倉富有倉廣儲倉盈止倉及秭倉迺積
　　倉樂嵗倉慶豐倉延豐倉已上九倉各置監支納
　　一員正七品大使二員從七品副使二員正八品
　　○足食倉富儲倉富衍倉及衍倉已上四倉各置
　　監支納一員正七品大使二員從七品副使一員
　　正八品○河倉一十有七用從七品印○館陶倉
　　舊縣倉陵州倉傅家池倉已上各置監支納一員
　　從七品大使一員從八品副使一員(案此下史失/載品數下條)
　　(同/)○秦家渡倉尖塚西倉尖塚東倉長蘆倉武强
　　倉夾馬營倉上口倉唐宋倉唐村倉安陵倉四栁
　　樹倉淇門倉伏恩倉已上各置監支納一員從八
　　品大使一員從九品副使一員○大都陸運提舉
　　司秩從五品掌兩都陸運糧斛之事至元十六年
　　始置運糧提舉司延祐四年改今名提舉二員從
　　五品副提舉一員從七品吏目一員司吏六人差
　　委一十人海王莊七里荘魏家荘臘八荘四所各
　　設提領一人用從九品印(案大都陸運提舉/司屬中書兵部)
　　　謹案唐宋糧儲領之司農寺故轉運使發運使
　　　為今漕運總督及督糧道之職至元之大司農
　　　司所掌惟農桑水利學校之事而在京諸倉出
　　　納乃屬之京畿都漕運司是都漕運使正如今
　　　之倉場侍郎而新運糧提舉司則如今之坐糧
　　　㕔大都陸運提舉司則如今之大通橋監督監
　　　支納大使副使則如今之各倉監督也若至元
　　　中所分内外兩運司其在河西務者主直沽以
　　　來催儧糧斛亦與今倉場侍郎職掌相合惟分
　　　司臨清運使在外調度則如今之漕督耳今以
　　　其本京畿分職故併載於此而仍互見於漕運
　　　諸官表内云
　明
　　明史職官志總督倉場一人掌督在京及通州等
　　處倉場糧儲洪武初置軍儲倉二十所各設官司
　　其事永樂中遷都北京置京倉及通州諸倉以户
　　部司員經理之宣徳五年始命李昶為户部尚書
　　専督其事遂為定制以後或尚書或侍郎俱不治
　　部事嘉靖十五年又命兼督西苑農事隆慶初罷
　　兼理萬厯九年裁革命本部侍郎分理之十一年
　　復設
　　孫承澤春明夢餘録總督倉場公署在城之東裱
　　褙衚衕設於正統三年糧儲抵通分貯京通二處
　　在京者曰舊太倉曰百萬倉曰南新倉曰北新倉
　　曰海運倉曰禄米倉曰新太倉曰廣備庫倉在通
　　州者曰大運西倉大運南倉大運中倉大運東倉
　　户部侍郎或尚書總督之元時有京畿都漕運使
　　司所管倉有萬斯南倉萬斯北倉千斯倉相因倉
　　豐潤倉通濟倉廣貯倉永平倉永濟倉維億倉盈
　　衍倉大積倉豐實倉廣衍倉順濟倉今之倉多其
　　地也
　　明史食貨志明初京衛有軍儲倉永樂中置天津
　　及通州左衛倉且設北京三十七衛倉既又設通
　　州衛倉於張家灣宣徳中増置北京及通州倉京
　　倉以御史户部官錦衣千百户季更巡察各倉門
　　以致仕武官二率老幼軍丁十人守之半年一更
　　正統中増置京衛倉凡七自兊運法行諸倉支運
　　者少而京通倉不能容乃毁臨清徳州河西務倉
　　三分之一改為京通倉景泰初移武清衛諸倉於
　　通州凡京倉五十有六通倉十有六
　　明成祖實録永樂十六年復設通州衛通濟倉
　　　謹案通濟倉之名始於金明代則置於張家灣
　　　正統元年管糧通政使李暹奏請移置通州既
　　　而不果見英宗實録今其倉已廢而坐糧㕔庫
　　　曰通濟庫葢猶沿其舊名也
　　春明夢餘録永樂中嵗凡三運其達京倉者二儲
　　通倉者一宣徳四年益増修京通等倉正統元年
　　定所増通州大運曰中倉曰東倉曰南倉曰西倉
　　時嵗運米五百萬京十之四通十之六其年復増
　　造三百萬石倉於大運西倉之側四年増設左右
　　金吾前三衛倉天順四年即通州西倉之南草場
　　置大運南倉五年復増通州大運倉百間而南倉
　　設北東二門餘倉皆三門設守衛軍一人辦事官
　　一人軍一人然由是設總督太監監督内官漸多
　　事矣隆慶初巡倉御史蒋機言漕儲通倉者三百
　　三十餘萬而京倉僅二百餘萬石根本之地出多
　　入少非所以備緩急請無拘三七四六之例凡兊
　　運者悉入京倉改兊者入通倉詔可之
　　邵寳容春堂集通州倉户部嵗委員外郎一人主
　　事四人或七人或九人監出納之政
　　　謹案明諸倉不設監督惟户部遣司官經理之
　　　謂之監倉員外郎主事其監督倉糧乃内官職
　　　名正統中始設一員正徳間増至十七八員言
　　　者屢陳其侵冒剥削之害而不能去至嘉靖十
　　　四年始盡行裁革明代冗食耗蠹職此之由洵
　　　一時之粃政也又今之坐糧㕔其職名不見明
　　　職官志考張輔之司空奏議有板片蘆蓆驗收
　　　者京糧㕔與坐厫㕔語則坐糧㕔當即沿明坐
　　　厫㕔之制而改其名者至京糧㕔亦載於春明
　　　夢餘録又稱為總㕔案
　　本朝順治十二年嘗置京糧㕔以掌京倉出納十
　　　五年併歸坐糧㕔管理葢亦沿明制而設意其
　　　時均出長官選委不由奏授故史志失載歟
　
　
　
　
　
　
　
　
　
　
　
　
　
　
　
欽定厯代職官表卷八
欽定四庫全書
欽定歴代職官表卷九
　　禮部表



　　　謹案禮部建置本於虞廷秩宗在周為春官宗
　　　伯自周室班爵之制周末既去其籍秦漢分設
　　　九寺大卿以統轄庶務而春官之事遂歸於太
　　　常其後雖間置儀曹祠部亦僅尚書省所屬之
　　　一職太常尚為専司禮樂之官後魏太常卿劉
　　　芳奏所稱臣忝官宗伯者是也迨隋唐仿周制
　　　分建六曹設禮部以主朝廷典禮於是宗伯乃
　　　復舉其職而太常並置不廢相承至今故準以
　　　春官所屬如欝人等職之敬禮神祇大司樂等
　　　職之均諧律吕其典司仍在於太常歴代以來
　　　禮部惟綜其大綱而已我
　國家稽古建官正名核實剏設樂部管神樂和聲諸
　　　署領治樂政而以禮部滿洲尚書兼樂部太常
　　　寺鴻臚寺事務永為恒式容臺之長始盡兼秩
　　　宗典樂之任上與周制相符誠三代以後所莫
　　　能及也謹詳考禮部沿革著之於表而以樂部
　　　次之至㑹同四譯館本出於周官象胥掌客之
　　　職今制統𨽻禮部而前代或屬鴻臚或歸客省
　　　或立専署建置不一謹並加詮叙别附於篇
　　禮部
　國朝官制
禮部尚書滿洲漢人各一人(從一品尚書以下品級升/降原委俱詳見吏部篇)
　　掌吉嘉軍賔凶之秩序學校貢舉之法以賛邦禮
　　所屬有儀制祠祭主客精膳四清吏司
　國初禮部設滿洲承政一員䝉古承政一員漢人承
　　政一員㕘政八員啟心郎一員崇徳三年更定禮
　　部設滿洲承政一員左㕘政二員右㕘政三員増
　　啟心郎為三員順治五年定設滿漢尚書各一員
　　雍正元年以親王郡王大學士兼理部務後隨時
簡任不恒置乾隆十四年定禮部滿洲尚書以兼管樂
　　部太常寺鴻臚寺入銜永為令式
左右侍郎滿洲漢人各一人(正二/品)
　　順治元年定掌祇若彛典以貳尚書漢人左右侍
　　郎初制俱兼翰林院學士銜其非翰林出身者不
　　兼尋罷兼銜
儀制清吏司郎中滿洲二人漢人一人(正五/品)員外郎滿
洲三人漢人一人(從五/品)主事滿洲漢人各一人(正六/品)
　　掌嘉禮軍禮凡
朝廷典禮具上其儀而辨其名數以頒式於諸司三嵗
　　大比天下士則掌其名籍焉禮部初設理事官四
　　人副理事官七人順治七年改設滿洲郎中四人
　　員外郎六人主事四人䝉古章京四人漢軍郎中
　　八人員外郎五人十二年増設滿洲員外郎四人
　　十八年増設滿洲郎中二人康熙九年裁䝉古章
　　京二人以一人改為郎中一人改為員外郎又裁
　　漢軍郎中七人三十八年裁䝉古郎中員外郎漢
　　軍員外郎各二人五十七年復設䝉古郎中一人
　　員外郎一人増設䝉古主事一人雍正五年漢軍
　　郎中員外郎額闕俱行裁省漢人司官順治元年
　　定設郎中員外郎主事每司各一人二年省主客
　　精膳二司員外郎各一人今凡漢人郎中四人員
　　外郎三人主事四人皆以由甲科出身者注授
祠祭清吏司郎中滿洲二人漢人一人(正五/品)員外郎滿
洲三人䝉古漢人各一人(從五/品)主事滿洲漢人各一人
(正六/品)
　　掌吉禮凶禮凡大祀中祀羣祀以嵗時辨其序事
　　與其用等以詔執事者而揚其職䘮祭之式捄䘏
　　之禮皆眂其數而為之制天下術數醫卜僧道則
　　司其禁令焉
主客清吏司郎中滿洲一人䝉古一人漢人一人(正五/品)
員外郎滿洲二人(從五/品)主事滿洲漢人各一人(正六/品)
　　掌賔禮凡四夷朝貢之儀館餼賜予之數髙下之
　　等封冊之命悉𨽻焉
精膳清吏司郎中滿洲漢人各一人(正五/品)員外郎滿洲
二人(從五/品)主事滿洲一人䝉古一人漢人一人(正六/品)
　　掌五禮燕饗之儀與其牲牷
鑄印局員外郎漢人一人(從五/品)筆帖式署主事滿洲一
人大使漢人一人(未入/流)
　　掌鑄造
金寳金印及内外百司之印信順治元年設鑄印局滿
　　洲員外郎一人尋省雍正十一年定於禮部司屬
　　内遴選一人以司局事一年而代乾隆二年復設
　　漢員外郎一人以滿洲筆帖式行主事事二年稱
　　職者擢之大使由本部期滿儒士選充五年稱職
　　以應升官用
堂主事滿洲三人漢軍一人(正六/品)
　　分掌章奏文案順治元年定額
司務㕔司務滿洲漢人各一人(正八/品)
　　順治元年定額(職事具/吏部篇)
筆帖式滿洲三十四人䝉古二人漢軍四人(自七品至/九品以出)
(身為差詳/見吏部篇)
　　滿洲漢軍員數順治元年定䝉古員數雍正十二
　　年增定分𨽻各司視事之繁簡以為額(職事具/吏部篇)
　　　謹案禮部初設馬館二於宣武廣渠門儲峙牧
　　　芻以待外藩朝覲置正監督一人以本部司官
　　　充副監督一人以理藩院司官充均一年更代
　　　乾隆二十七年省監督官以馬館歸理藩院經
　　　理又禮部初設滿宣表官四人後裁二人今亦
　　　省併太常寺謹附識於此
　歴代建置
　三代
　　尚書舜典帝曰咨四岳有能典朕三禮僉曰伯夷
　　帝曰俞咨伯汝作秩宗夙夜惟寅直哉惟清孔安
　　國傳秩序宗尊也主郊廟之官
　　　謹案禮官制度本於秩宗謹録舜典經文冠諸
　　　三代之首以眀源委所自
　　禮記曲禮天子建天官先六太曰太宗鄭康成註
　　此盖殷時制也周則太宗曰宗伯
　　尚書周官宗伯掌邦禮治神人和上下
　　周禮春官禮官之屬大宗伯卿一人小宗伯中大
　　夫二人肆師下大夫四人上士八人中士十有六
　　人旅下士三十有二人府六人史十有二人胥十
　　有二人徒百有二十人典祀中士二人下士四人
　　府二人史二人大宗伯之職掌建邦之天神人鬼
　　地示之禮以佐王建保邦國以九儀之命正邦國
　　之位以禮樂合天地之化百物之産詔相王之大
　　禮小宗伯掌建國之神位掌五禮之禁令與其用
　　等辨廟祧之昭穆掌三族之别以辨親疏毛六牲
　　辨其名物而頒之於五官使共奉之辨六齍六彛
　　六尊之名物以待祭祀賔客掌衣服車旗宫室之
　　賞賜掌四時祭祀之序事與其禮詔相祭祀之小
　　禮凡大禮佐大宗伯肆師之職掌立國祀之禮以
　　佐大宗伯以嵗時序其祭祀及其祈珥大賔客莅
　　筵凡大朝覲佐儐凡國之大事治其禮儀以佐宗
　　伯凡國之小事治其禮儀而掌其事如宗伯之禮
　　典祀掌外祀之兆守皆有域掌其禁令若以時祭
　　祀則帥其屬而修除
　　尚書顧命太保太史太宗皆麻冕彤裳上宗奉同
　　瑁由阼階隮孔安國傳太宗上宗即宗伯也
　　逸周書嘗麥解命太宗序天時少宗祠風雨百享
　　國語楚語使名姓之後能知四時之生犧牲之物
　　玉帛之類采服之宜彛器之量次主之度屏攝之
　　位壇場之所上下之神祇姓氏之所出而率舊典
　　者為之宗
　　周禮鄭康成註鄭司農云宗伯主禮之官故書舜
　　典曰帝曰咨四岳有能典朕三禮僉曰伯夷帝曰
　　俞咨伯汝作秩宗宗官又主鬼神春秋禘於太廟
　　躋僖公而傳曰夏父弗忌為宗人又曰使宗人釁
　　夏獻其禮禮特牲曰宗人升自西階視壺濯及豆
　　籩然則唐虞歴三代以宗官典國之禮與其祭祀
　　(賈公彦疏宗尊也伯長也春者出生萬物天子立/宗伯使掌邦禮典禮以事神為上亦所以使天下)
　　(報本返始不言司者鬼神示/人之所尊不敢主之故也)
　　　謹案宗之訓為尊故事神治禮之官皆以宗為
　　　名唐虞曰秩宗殷曰太宗周曰宗伯曰上宗亦
　　　曰太宗少宗又有稱宗官者國語伶州鳩曰聲
　　　不龢平非宗官之所司韋昭註宗官宗伯是也
　　　又有稱宗人者文王世子宗人授事以爵以官
　　　鄭康成註宗人掌禮及宗廟是也又有稱陽官
　　　者周語史帥陽官以命司事韋昭以為即春官
　　　是也至春秋傳所載夏父弗忌釁夏為宗人則
　　　又諸侯掌禮之官非王朝之典制矣
　　周禮春官膳夫上士二人中士四人下士八人掌
　　王之食飲膳羞王燕飲酒則為獻主
　　　謹案杜佑稱膳部於周官即膳夫凌人二職今
　　　考精膳司掌朝㑹燕饗外藩廪餼之事與光禄
　　　寺大官署均當出於膳夫之職謹互著於表至
　　　唐代膳部職主納氷故杜佑又以凌人當之今
　　　則藏氷之事屬於工部不𨽻禮曹與唐制不同
　　　故凌人之職亦别繫諸工部都水司表内云
　　周禮地官掌節上士二人中士四人府二人史四
　　人掌守邦節而辨其用鄭康成註凡節有法式藏
　　於掌節
　　周禮春官典瑞中士二人府二人史二人掌玉瑞
　　玉器之藏辨其名物與其用事鄭康成註瑞節信
　　也若今符璽郎
　　　謹案掌節言貨賄用璽節鄭康成謂如今之印
　　　章後世百官給印其權輿盖本於此至典瑞掌
　　　玉瑞以為符信鄭康成舉漢之符璽郎當之考
　　　符璽郎一官始於秦之符節令丞自漢而降歴
　　　代相沿有符節御史主璽令史符璽郎中符寳
　　　郎諸職屬於少府及門下省至元則為典瑞監
　　　眀則為尚寳司設卿少司丞等官以處恩廕寄
　　　禄之員
　　本朝順治十五年以尚寳司事簡官冗
特詔裁省其職事已併於内閣内務府諸衙門惟禮部
　　　鑄印局掌造金寳印章而辨其法式雖職耑範
　　　冶乃漢晉印曹御史唐宋鑄印官之比與前代
　　　符璽郎典守出納者不同而稽核源流實亦本
　　　於掌節典瑞之二職今故特著於表以存其朔
　　　而尚寳司沿革則不復具載焉
　　唐六典禮部尚書周之春官卿也侍郎周之春官
　　小宗伯中大夫也周官大宗伯屬官有下大夫盖
　　郎中之任有上士盖員外郎之任
　漢
　　後漢書百官志成帝初置客曹尚書主外國夷狄
　　事世祖又分客曹為南主客曹北主客曹
　　劉昭後漢書志注蔡質漢儀曰吏曹尚書典選舉
　　齋祀屬三公曹
　　唐六典漢客曹主外國夷狄吏曹主選舉齋祀皆
　　今禮部之職漢舊儀云尚書郎四人其一主匈奴
　　單于營部盖主客之任也
　　馬端臨文獻通考二漢侍御史凡有五曹二曰印
　　曹掌刻印
　　　謹案自秦漢盡改周制其宗伯之職遂移於太
　　　常鴻臚太史諸官惟前漢客曹屬於尚書為今
　　　禮部之權輿而印曹御史亦今鑄印局之所自
　　　出謹並著之於表後漢吏曹雖主祠祀而其名
　　　究為吏部所由承今别繫之吏部表内至漢書
　　　所載又有禮官之稱武帝紀元朔元年詔中二
　　　千石禮官博士議不舉孝亷者罪五年詔令禮
　　　官勸學儒林傳魯徐生以頌為禮官大夫而百
　　　官公卿表不詳其職考史記禮書有余至大行
　　　禮官觀三代損益語是禮官當屬於大行令大
　　　行令即大鴻臚盖主儐相賛導故徐生以善為
　　　容貌威儀而得之今别載入鴻臚寺篇不列於
　　　此云
　三國
　　晉書職官志魏有客曹尚書有殿中南主客祠部
　　儀曹郎
　　杜佑通典魏尚書有祠部曹有儀曹郎掌吉㓙禮
　　制有祠部郎主禮制
　　唐六典殿中掌表疏儀曹掌吉㓙禮制皆禮部之
　　職
　晉
　　晉書職官志渡江有祠部尚書常與右僕射通職
　　不恒置以右僕射攝之若右僕射闕則以祠部尚
　　書攝知右事尚書郎武帝置殿中祠部儀曹左右
　　主客左右士北主客南主客曹郎江左無左右士
　　但有殿中祠部儀曹主客後又省主客云
　　通典晉江左有祠部尚書掌廟祧之禮(嵇含臺中/宴㑹詩其)
　　(祠部曰仰承/宗廟懐祇䖍)
　　宋書百官志晉西朝有印曹御史
　　　謹案禮部沿革至魏晉而官制始畧備如儀曹
　　　為今儀制司之職祠部為今祠祭司之職左右
　　　南北主客為今主客司之職惟左士右士二郎
　　　史文不詳所掌至北齊而改為膳部推其原始
　　　盖即今精膳司之所自出也
　宋齊梁陳
　　文獻通考宋祠部尚書領祠部儀曹二曹齊梁陳
　　皆有祠部尚書
　　通典東晉有殿中祠部儀曹宋武帝加置主客曹
　　齊依元嘉制
　　南齊書百官志左僕射領殿中主客二曹事祠部
　　尚書左僕射通職不俱置
　　　謹案南齊志稱尚書臺二十曹而詳核所載止
　　　十八曹獨無祠部儀曹二郎以宋制準之當為
　　　祠部尚書所領盖史文脱漏或傳刻佚之也
　　隋書百官志梁武受命置祠部尚書祠部儀曹主
　　客殿中等郎陳遵梁制
　　鄭樵通志尚書都令史梁武帝詔視奉朝請以太
　　學博士劉訥兼殿中都
　北魏
　　冊府元龜後魏有儀曹尚書
　　唐六典後魏有殿中郎儀曹郎祠部郎太和中改
　　定百官都官尚書管左士郎
　　通典後魏吏部管南主客祠部管左主客
　　魏書列傳孝文駕征馬圈留宋弁以本官兼祠部
　　尚書攝七兵事及行執其手曰國之大事在祀與
　　戎故令卿綰攝二曹弁頓首辭謝
　　　謹案魏書官氏志最為闕漏唐六典通典冊府
　　　元龜所載禮部沿革於後魏但有儀曹尚書一
　　　官今以宋弁傳考之則魏尚有祠部尚書而並
　　　不之及意其亦如晉制以他官兼攝不常置故
　　　諸書從畧歟
　北齊
　　隋書百官志後齊尚書省置殿中祠部等尚書分
　　統列曹殿中統儀曹掌吉㐫禮制事祠部統祠部
　　掌祠祀醫藥死䘮贈賻等事主客掌諸蕃雜客事
　　祠部無尚書則右僕射攝都官統膳部掌侍官有
　　司禮食肴饌等事郎中並一人儀曹量事置掌固
　　主事員
　　　謹案北齊改南主客為主爵左主客為主客百
　　　官志稱主爵掌封爵等事是南主客職掌已併
　　　入左主客故主爵専司封爵並非賔客之禮今
　　　析入吏部騐封司條下至歴代主客曹南北左
　　　右各有分署故不統於一尚書齊始合為一曹
　　　領之祠部則後代主客司之専屬禮部實自北
　　　齊始也
　後周
　　富大用事文類聚後周依周官置春官大宗伯卿
　　周書列傳太祖建六官春官府領宗伯等職
　　冊府元龜後周依周禮建宗伯小宗伯屬官有典
　　祀中大夫小典祀下大夫又有禮部後改為司宗
　　又春官之屬有典命後改為大司禮俄改大司禮
　　復為禮部大夫
　　周書本紀武帝保定四年五月丁亥改禮部為司
　　宗大司禮為禮部
　　通典後周官品正七命大宗伯正六命小宗伯正
　　五命天官主膳中大夫春官禮部典祀等中大夫
　　正四命天官小膳部下大夫春官小典祀典命等
　　下大夫正三命天官小膳部上士春官禮部小典
　　祀小典命等上士秋官東掌客南掌客西掌客北
　　掌客等上士正二命春官禮部典瑞等中士秋官
　　東掌客南掌客西掌客北掌客等中士正一命春
　　官禮部旅下士典瑞等下士
　　　謹案後周改禮部為司宗典命為禮部故有司
　　　宗中大夫見於周書蕭世怡傳而通典所載官
　　　品乃有禮部典命而無司宗又武帝本紀資治
　　　通鑑俱有小禮部辛彦之使齊事胡三省以為
　　　即禮部上士而通典所載又無小字均與史㕘
　　　錯不合疑杜佑所據乃其初頒之制後經改易
　　　故頗有異同也至秋官有賔部大夫胡三省以
　　　為即周行人之職又有蕃部大夫盖亦如鴻臚
　　　典客之類當為今㑹同四譯館之職惟東西南
　　　北四掌客乃沿晉宋以來南北左右主客之制
　　　而稍變其名於今主客司沿革為近故併列諸
　　　表内云
　隋
　　隋書百官志髙祖受命置尚書省禮部尚書統禮
　　部祠部侍郎各一人主客膳部侍郎各二人六年
　　各置員外郎一人煬帝即位三年増置侍郎一人
　　以貳尚書之職諸曹侍郎並改為郎又改禮部為
　　儀曹郎以異侍郎之名諸司主事並去令史之名
　　後又改主客為司蕃郎置承務郎同員外之職
　　通典隋置禮部尚書統禮部祠部主客膳部四曹
　　盖因後周禮部之名兼前代祠部儀曹之職
　　　謹案禮部之名起自後周然猶僅春官所屬之
　　　一職其以禮部當宗伯之任則始於隋代隋所
　　　定六曹二十四司他曹至後代亦間有異同惟
　　　儀祠主膳四司其名皆今所承用也
　唐
　　舊唐書職官志禮部尚書一員(正三品隋龍朔中/改為司禮太常伯)
　　(光宅改為春官/尚書神龍復故)侍郎一員(正四品下名並/隋曹改易也)尚書侍
　　郎之職掌天下禮儀祭享貢舉之政令其屬有四
　　一曰禮部二曰祠部三曰膳部四曰主客總其職
　　務而行其制命凡中外百司之事由於所屬皆質
　　正焉郎中一員(從五/品上)員外郎一員(從六品上隋曰/儀曹郎武徳改)
　　(禮部郎中員外龍朔為司/禮大夫司禮員外咸亨復)主事二人(從八/品上)令史五
　　人書令史十一人亭長六人掌固八人郎中員外
　　郎之職掌貳尚書侍郎舉其儀制而辯其名數凡
　　五禮之儀一百五十有二一曰吉禮二曰賔禮三
　　曰軍禮四曰嘉禮五曰㓙禮凡元日大陳設於含
　　元殿凡冬至大陳設如元正之儀凡千秋節御樓
　　設九部之樂凡京司文武職事九品已上每朔望
　　朝㕘五品以上及供奉官員外郎監察御史太常
　　博士每日㕘凡祥瑞皆辨其名物有大瑞上瑞中
　　瑞皆有等差凡樂有五聲八音六律六吕陳四懸
　　之度分二舞之節以和人倫以調節氣以享鬼神
　　以序賔客凡太廟太社及諸宫殿門東宫及一品
　　已下諸門施㦸有差凡内外百官皆給銅印有魚
　　符之制凡服餙尚黄旗幟尚赤凡百寮冠笏繖幰
　　珂珮各有差常服亦如之凡職事官薨卒有賻贈
　　栁翣碑碣各有制度○祠部郎中一員(從五品上/龍朔為司)
　　(禋大夫/咸亨復)員外郎一員(從六/品上)主事二人(從九/品上)令史五
　　人書令史十一人亭長六人掌固八人郎中員外
　　郎之職掌祠祀享祭天文漏刻國忌廟諱卜筮醫
　　藥僧尼之事凡祭祀之名有四一曰祀天神二曰
　　祭地祇三曰享人鬼四曰釋奠于先聖先師其差
　　有三若昊天上帝皇地祇神州宗廟為大祀日月
　　星辰社稷先代帝王岳鎮海瀆帝社先蠶孔宣父
　　齊太公諸太子廟為中祀司中司命風師雨師衆
　　星山林川澤五龍祠等及州縣社稷釋奠為小祀
　　凡官爵二品已上祠四廟五品已上祠三廟六品
　　已下達於庶人祭祖禰而已凡天下寺有定數每
　　寺立三綱以行業髙者充凡僧簿籍三年一造○
　　膳部郎中一員(從五品上龍朔為/司膳大夫咸亨復)員外郎一員(從/六)
　　(品/上)主事二人(從九/品上)令史四人書令史九人掌固四
　　人郎中員外郎之職掌邦之祭器牲豆酒膳辨其
　　品數及藏氷食料之事○主客郎中一員(從五品/上隋曰)
　　(司蕃郎武徳改主客郎中/龍朔為司蕃大夫咸亨復)員外郎一員(從六/品上)主事
　　二人(從九/品上)令史四人書令史九人掌固四人郎中
　　員外郎之職掌二王後及諸蕃朝聘之事
　　唐㑹要開元二十四年三月以考功員外郎李昻
　　為舉人所訟乃下詔曰每嵗舉人頃年以來惟考
　　功所職位輕務重名實不倫欲盡委長官又銓選
　　委積但六官之列體國是同況宗伯主禮宜主賔
　　薦自今以後每年諸色舉及齋郎等簡試並於禮
　　部集仍委侍郎専知
　　　謹案周官宗伯雖掌邦禮而教官實司徒之職
　　　故賔興之法仍屬之地官宗伯所主者鬼神祠
　　　祀燕享朝㑹之節而已自唐開元中以貢舉𨽻
　　　於禮部歴代沿為定式於是禮部遂領邦教之
　　　任盖兼有古司徒之職事矣
　　宋敏求春眀退朝録唐舊説禮部郎中掌省中文
　　翰謂之南宫舍人百日内須知制誥
　　　謹案唐宋禮部郎中員外郎掌考論典制撰述
　　　表章故每選名儒之淹通者為之以次遷知制
　　　誥曽肇曲阜集行禮部郎中制詞所謂俎豆之
　　　議著為典常牋奏之文傳為口實秩清任重時
　　　儒所貴者是也宋時至以禮部郎中為名表郎
　　　官别有印曰名表郎印其遷轉亦多得館職眀
　　　代以禮部尚書侍郎専掌誥勅及兼翰林院學
　　　士讀講學士銜盖猶唐宋之遺意矣
　　唐㑹要延載元年五月勅天下僧尼道士𨽻祠部
　　不須屬司省開元二十五年以道士女道士割𨽻
　　宗正寺僧尼令祠部檢校
　　　謹案釋道二教前代未嘗領之於官自北齊置
　　　昭元寺以掌諸佛教又鴻臚寺屬有僧祇部丞
　　　一人太常寺屬有崇虚局丞掌諸道士簿帳於
　　　是始見於官司之職守後周有司寂上士中士
　　　掌沙門之政司元中士掌道門之政皆屬春官
　　　宗伯釋道之𨽻禮部又由此昉也唐初遂沿其
　　　制後雖析道士女冠改𨽻宗正寺(説詳宗/人府篇)而僧
　　　尼仍屬祠部又屬主客及兩街功徳使宋時僧
　　　道俱𨽻祠部金元眀因之至今以為恒式以其
　　　本祠祭司所掌之一事並非専官故昭元崇虚
　　　司寂司元諸職不列於表而附識其縁起於此
　　　焉
　　王應麟玉海蜀鑄印官祝温柔言其祖思言唐禮
　　部鑄印官世習繆篆漢藝文志所謂屈曲纒繞以
　　摹印章者也
　　　謹案自晉宋以前每除一官即改鑄新印給之
　　　不相傳授宋書孔琳之傳謂惟尉一職獨用一
　　　印内外羣官每遷悉改終年刻鑄䘮功消實金
　　　銀銅炭之費不可稱言者是也故當時有印曹
　　　御史専司篆刻之事嗣後此制既改鑄印之職
　　　遂不見於史唐百官銅印法式掌之禮部而宋
　　　敏求春眀退朝録載唐禮部員外郎㕔有大石
　　　諸州府納廢印皆於石上碎之故令狐楚有移
　　　石幾回敲廢印之句是銷印刻印亦皆在禮部
　　　可知而六典及新舊兩志俱未及鑄印之職詳
　　　考玉海所載則唐代禮部實有是官未審何以
　　　脱漏殆以其出於天寳以後所置故六典無之
　　　史志皆承用六典舊文因亦畧而不載耳
　五季
　　冊府元龜唐禮部總判祠禮膳部及主客事五代
　　因之無所改作
　　　謹案自唐代别置禮儀使始於天寳九載韋述
　　　又有太常寺禮院置修撰檢討官各一員以討
　　　論典制議禮之職遂移之他官宋亦有禮儀院
　　　太常禮院諸名不専以禮部主判五季之世其
　　　制並同而據冊府元龜所載凡當時大典禮令
　　　百官集議尚書省者仍皆以禮部尚書主之如
　　　同光二年議撤北京宗廟則禮部尚書王正言
　　　等上奏天成元年議祧遷議立親廟則皆禮部
　　　尚書蕭頃等上奏盖如今禮部主稿之例也
　宋
　　宋史職官志禮部掌國之禮樂祭祀朝㑹宴饗學
　　校貢舉之政令祭之名有三天神曰祀地祇曰祭
　　宗廟曰饗又有大祀中祀小祀之别幣玉牲牢器
　　服各從其等凡禮樂制度有所損益小事則同太
　　常寺大事則集侍從官秘書省長貳或百官議定
　　以聞凡天下選士俱注於籍三嵗貢舉與夫學校
　　試補三舍生舊屬禮儀院判院一人以樞密院使
　　㕘知政事充知院以諸司三品以上充主吏無定
　　數擇三司京朝百司胥吏充禮部止設判部一人
　　元豐官制行悉歸禮部其屬三曰祠部曰主客曰
　　膳部設官十尚書侍郎各一人郎中員外郎四司
　　各一人元祐初省祠部郎官一員以主客兼膳部
　　紹聖改元主客膳部互置郎官兼領建炎以後並
　　同○尚書掌禮樂祭祀朝㑹宴饗學校貢舉之政
　　令侍郎為之貳郎中員外郎㕘領之凡講議制度
　　損益儀物則審覆有司所定之式以次諮決而質
　　於尚書省大祭祀則省牲省鼎鑊視滌濯薦腥則
　　奉籩豆簠簋及飲福徹之祼則奉瓉臨鬯凡天地
　　宗廟陵園之祀后妃親王將相封冊之命皇子加
　　封公主降嫁稽其彛章以詔上下而舉之朝廷慶
　　㑹宴樂宗室冠婚䘮祭蕃使去來宴賜與夫經筵
　　史館賜書修書之禮例皆同奉常講求㕘酌而定
　　其儀節三嵗貢舉學校試補諸生皆總其政旌節
　　章服之頒祥瑞表奏之進凡闗於禮樂者皆掌之
　　建炎三年詔鴻臚光禄寺併歸於禮部太常國子
　　監亦𨽻焉分案五曰禮樂曰貢舉曰宗正奉使帳
　　曰封冊表奏曰檢法各隨其名而治其事○侍郎
　　奏中嚴外辨同省牲及視饌腥熟之節祼受瓉奉
　　槃大朝㑹則尚書奏藩國貢物凡慶賀若謝則郎
　　中員外郎分撰表文祠事與太常少卿祠部官迭
　　為終獻或亞獻分案十置吏三十有五南渡諸曹
　　長貳互置紹興七年禮部置侍郎二員隆興元年
　　詔除尚書不常置外禮部侍郎置一員○郎中員
　　外郎㕘領禮樂祭祀朝㑹宴饗學校貢舉之事有
　　所損益則審訂以次諮決凡慶㑹若謝掌撰表文
　　與祠部主客膳部並列為四建炎三年併省郎曹
　　禮部領主客祠部領膳部隆興元年復詔禮部祠
　　部一員兼領自是併行四司之事矣通置吏五十
　　四人○祠部郎中員外郎掌天下祀典道釋祠廟
　　醫藥之政令月奏祠祭國忌休假之日若神祠封
　　進爵號則覆太常所定以上尚書省凡宫觀寺院
　　道釋籍其名額應給度牒若空名者毋越常數初
　　補醫生令有司試藝業嵗終校全失而賞罰之分
　　案五置吏二十有一○主客郎中員外郎掌以賔
　　禮待四夷之朝貢凡郊勞授館宴設賜予辨其等
　　而以式頒之至則圖其衣冠書山川風俗有封爵
　　禮命則承詔頒付掌嵩慶懿陵祭享崇義公承襲
　　之事分案四置吏七○膳部郎中員外郎掌牲牢
　　酒醴膳羞之事凡所用物前期計度以闗度支若
　　祭祀朝㑹宴饗則同光禄寺官視其善否酒成則
　　嘗而後進季冬命藏氷春分啟之以待供賜分案
　　七置吏九
　　事文類聚宋元豐正名以梁燾為禮部尚書謝景
　　温為禮部侍郎自此始正除尚書闕
　　　謹案禮部専司典禮無勾稽錢榖綜核法令之
　　　職故自唐世即號為優閒當時呼祠部為氷(去/聲)
　　　㕔又有後行祠屯不博前行都門之語俱見於
　　　趙璘因話録至宋南渡而彌甚洪邁在紹興中
　　　作禮部郎官㕔壁記謂以主客合於禮部號為
　　　兩曹而所掌猶不過牋削印瑞郊廟禮文與士
　　　子科舉事日所程判其多不能以百至無毫毛
　　　可用以為勤以白長官者盖是時疆場多事無
　　　暇討論典章故其清省至於如此至孝宗時而
　　　禮部一曹遂兼行四司之事殆亦以其務簡而
　　　併之歟
　　宋史職官志少府監掌鑄牌印朱記之事置鑄印
　　篆文官二員
　　　謹案宋鑄印官屬於少府監與唐制稍異
　遼
　　遼史百官志北面官多囉倫穆騰(滿洲語多囉倫/禮也穆騰能也)
　　(原作敵烈麻/都今改正)司掌禮儀○多囉倫穆騰○總知朝
　　廷禮儀○總禮儀事○南面官僚其始中書省兼
　　禮部中葉彌文於劉涇為禮部尚書知有尚書省
　　矣○郎中劉輝道宗大安末為禮部郎中○員外
　　郎開泰五年見禮部員外郎王景運
　金
　　金史百官志禮部尚書一員正三品侍郎一員正
　　四品郎中一員從五品員外郎一員從六品掌凡
　　禮樂祭祀燕饗學校貢舉儀式制度符印表疏圖
　　書冊命祥瑞天文漏刻國忌廟諱醫卜釋道四方
　　使客諸國進貢犒勞張設之事主事二員從七品
　　(令史十五人内女直五/人譯史二人通事一人)
　元
　　元史百官志禮部尚書三員正三品侍郎二員正
　　四品郎中二員從五品員外郎二員從六品掌天
　　下禮樂祭祀朝㑹燕饗貢舉之政令凡儀制損益
　　之文符印簡冊之信神人封謚之法忠孝貞義之
　　褒送迎聘好之節文學僧道之事婚姻繼續之辨
　　音藝膳供之物悉以任之世祖中統元年以吏户
　　禮為左三部置尚書二員侍郎二員郎中四員員
　　外郎六員總領三部之事至元元年分立為吏禮
　　部尚書三員侍郎仍二員郎中仍四員員外郎四
　　員七年别立禮部尚書三員侍郎一員郎中二員
　　員外郎如舊眀年又合為吏禮部十三年又别為
　　禮部二十三年六部尚書侍郎郎中員外郎定以
　　二員為額成宗元貞元年復増尚書一員領㑹同
　　館事主事二員䝉古筆且齊(觧見吏/部篇)二人令史一
　　十九人回回令史二人克哷穆爾齊(觧見吏/部篇)一人
　　知印二人奏差十二人典吏三人○鑄印局秩正
　　八品掌凡刻印銷印之事大使一員副使一員直
　　長一員至元五年始置
　　事文類聚禮部大元無専曹祠祭燕享山陵致祭
　　司天醫卜釋道度牒忌辰廟諱旌表四方使客以
　　令史分名頭掌之
　　　謹案元禮部所屬有侍儀司掌朝㑹禮儀當為
　　　今鴻臚寺之職有拱衛直都指揮使司掌儀衛
　　　器仗當為今鑾儀衛之職今各析出别著於表
　　　又有白紙坊大使副使掌薪司司令司丞等官
　　　白紙坊在今宣武門外乃當時承造紙劄之地
　　　故設官董之今已乆廢掌薪司以備芻秼盖如
　　　舊置馬館監督之比今其職亦已裁省故並附
　　　見於此焉
　眀
　　眀史職官志禮部尚書一人(正二/品)左右侍郎各一
　　人(正三/品)其屬司務㕔司務二人(從九/品)儀制祠祭主
　　客精膳四清吏司各郎中一人(正五/品)員外郎一人
　　(從五/品)主事一人(正六品正統六年増設儀制祠祭/二司主事各一人又増設儀制司)
　　(主事一人/教習駙馬)所轄鑄印局大使一人副使二人(萬厯/九年)
　　(革一/人)尚書掌天下禮儀祭祀宴饗貢舉之政令侍
　　郎佐之儀制分掌諸禮文宗封貢舉學校之事天
　　子即位天子冠大婚冊立皇太子妃嬪太子妃上
　　慈宫徽號朝賀朝見大饗宴饗大射宴射則舉諸
　　儀注條上之若經筵日講耕耤視學策士傳臚巡
　　狩親征進厯進春獻俘奏㨗若皇太子出閣監國
　　親王讀書之藩皇子女誕生命名以及百官命婦
　　朝賀皇太子后妃之禮與諸王國之禮皆頒儀式
　　於諸司凡傳制誥開讀詔勅表箋及上下百官往
　　來移文皆授以程式焉凡嵗請封宗室王郡王將
　　軍中尉妃主君各以其親疏為等凡諸司之印信
　　領其制度凡祥瑞辨其名物以學校之政育士類
　　以貢舉之法羅賢才以鄉飲酒禮教齒讓以養老
　　尊髙年以制度定等威以恤貧廣仁政以旌表示
　　勸勵以建言㑹議悉利病以禁自宫遏奸民祠祭
　　分掌諸祀典及天文國恤廟諱之事凡祭有三曰
　　天神地祇人鬼辨其大祀中祀小祀而敬供之飭
　　其壇壝祠廟陵寢而數省閲之蠲其牢醴玉帛粢
　　羮水陸瘞燎之品第配侑從食功徳之上下而秩
　　舉之天下神祇在祀典者則稽諸令甲播之有司
　　以時謹其祀事凡䘮𦵏祭祀貴賤有等皆定其程
　　則而頒行之凡天文地理醫藥卜筮師巫音樂僧
　　道人並籍領之主客分掌諸蕃朝貢接待給賜之
　　事辨其貢道貢使貢物逺近多寡豐約之數以定
　　王若使迎送宴勞廬帳食料之等賞賚之差若蕃
　　國請嗣封則遣頒冊於其國凡審言語譯文字送
　　迎館伴考稽四夷館譯字生通事之能否而禁飭
　　其交通漏泄凡朝廷賜賚之典各省土物之貢咸
　　掌之精膳分掌宴饗牲豆酒膳之事凡御賜百官
　　禮食曰宴曰酒飯為上中下三等視其品秩蕃使
　　土官有宴有下程皆辨其等親王之藩王公將軍
　　來朝及其使人亦如之凡膳羞酒醴品料光禄是
　　供㑹其數而程其出納焉凡嵗藏氷出氷移所司
　　謹潔之初洪武元年置禮部六年設尚書二人侍
　　郎二人(案尚書原三品/侍郎原四品)分四屬部總部祠部膳部
　　主客部每設郎中員外郎各一人主事各三人十
　　三年陞部秩設尚書侍郎各一人每屬部設郎中
　　員外郎主事各一人尋復増置侍郎一人二十二
　　年改總部為儀部二十九年改儀部祠部膳部為
　　儀制祠祭精膳惟主客仍舊俱稱為清吏司成𢎞
　　以後率以翰林儒臣為之其由此登公孤任輔導
　　者盖冠於諸部焉
　　眀㑹典萬歴九年裁革儀制祠祭主客三司主事
　　一員十一年復設
　　眀史職官志自成化時周洪謨以後禮部尚書侍
　　郎必由翰林尚書則兼學士侍郎則兼侍讀侍講
　　學士
　　　謹案眀禮部兼銜之制具載於史然考之眀實
　　　録如馬愉王一寧薛瑄陳文劉定之劉吉劉健
　　　等皆以左右侍郎徑兼翰林院學士不必定兼
　　　讀講學士故
　　國初漢侍郎亦並兼學士銜盖尚沿其例也至如
　　　靳貴以禮部尚書程敏政以禮部侍郎皆専掌
　　　内閣誥勅而萬歴以後教習庶吉士亦定以吏
　　　禮二部侍郎各一人掌之其所綰皆文翰之職
　　　盖當時春官長貳必以翰林居之中葉以後遂
　　　為入閣之階梯故眀代禮部遷轉視他曹為尤
　　　重云
　
　
　
　
　
　
　
　
　
　
　
欽定歴代職官表卷九
欽定四庫全書
欽定厯代職官表巻十
　　樂部表


　　　樂部
　　國朝官制
　總理樂部事務禮部滿洲尚書一人各部院内務府大
　臣無定員
　　　乾隆七年始置樂部凡
郊
廟祠祭之樂神樂署司之
　　殿廷朝㑹燕饗之樂和聲署司之
　　宫中慶賀燕饗之樂掌儀司司之鐃歌鼔吹前部大
　　　樂(即大/罕波)鑾儀衛司之均𨽻於樂部
　特簡典樂大臣以治樂政考五音六律以合隂陽之聲
　　　應天地之和凡大祭祀大朝㑹則立於宫懸之次
　　　嵗春秋仲月大合樂於掌儀司則率所屬莅視以
　　　稽其節奏而正其律吕焉
　神樂署署正漢人一人(正六/品)署丞漢人二人(從八/品)協律
　郎漢人五人(正八/品)司樂漢人二十有三人(從九/品)
　　掌祠祭樂章佾舞之數習其聲容辨其條理以詔
　　樂工凡樂生一百八十人舞生三百人咸𨽻焉順
　　治元年設太常寺協律郎五人司樂二十六人神
　　樂觀提㸃一人左右知觀各一人康熙三十八年
　　省協律郎一人司樂二人雍正二年復置如初額
　　乾隆二年増設司樂三人八年改神樂觀為神樂
　　所知觀改為知所九年省司樂六人二十年改神
　　樂所為神樂署提㸃改為署正知觀改為署丞
和聲署署正滿洲漢人各一人署丞滿洲漢人各一人
(以禮部内務/府司官充)供奉供用無定員(以太常寺鴻臚/寺内務府官充)
　　掌朝會樂律及諸隊舞儀節初順治元年沿明制
　　設教坊司以掌官懸大樂置奉鑾一人左右韶舞
　　各一人左右司樂各一人協同官十五人俳長二
　　十人色長十七人歌工九十八人㝷省協同官五
　　人俳長無定員雍正元年始除樂戸籍更選精通
　　音樂之人充教坊樂工七年改教坊司為和聲署
　　除奉鑾韶舞等官名乾隆七年定設署正署丞侍
　　從待詔供奉供用官均以禮部内務府大常寺鴻
　　臚寺官兼攝其侍從待詔無正員以為署正署丞
　　之加銜所屬署史百二十人
　　　謹案神樂署官其遷除雖屬太常寺而職掌實
　　　𨽻於樂部今故與和聲署同入樂部表内至掌
　　　儀司樂及鑾儀衛馴象所之前部大樂旗手衛
　　　之鐃歌大樂皆以司官兼掌自有本職未可析
　　　載惟鑾儀衛所掌之鐃歌鼓吹乃周禮鼔人及
　　　厯代鼔吹令丞之職源委所承亦不容闕畧今
　　　於表内别立鑾儀衛掌樂官一條以著其沿革
　　　而官制之詳則仍載入鑾儀衛篇内云
　厯代建置
　三代
　　尚書舜典帝曰夔命汝典樂教胄子直而温寛而
　　栗剛而無虐簡而無傲詩言志歌永言聲依永律
　　和聲八音克諧無相奪倫神人以和
　　　謹案朱子謂大司樂之教即是夔典樂事今故
　　　録舜典繫之周官大司樂之前以明三代相承
　　　實本虞廷舊制也
　　周禮春官大司樂中大夫二人以樂舞教國子舞
　　雲門大卷大咸大㲈大夏大濩大武以六律六同
　　五聲八音六舞大合樂以致鬼神示以和邦國以
　　諧萬民以安賔客以說逺人以作動物乃分樂而
　　序之以祭以享以祀(鄭康成註大司/樂樂官之長)樂師下大夫
　　四人上士八人下士十有六人凡樂掌其序事治
　　其樂政大胥中士四人以六樂之會正舞位比樂
　　官展樂器小胥下士八人正樂縣之位太師下大
　　夫二人掌六律六同以合隂陽之聲皆文之以五
　　聲播之以八音大祭祀帥瞽登歌令奏擊拊下管
　　播樂器令奏鼓􁇭大饗亦如之小師上士四人掌
　　教鼓鼗柷敔塤簫管弦歌(鄭康成註凡樂之歌必/使瞽矇為焉命其賢知)
　　(者以為太師小師賈公彦疏太師是/瞽人之中樂官之長故瞽矇屬焉)瞽矇上瞽四
　　十人中瞽百人下瞽百有六十人掌播鼗柷敔塤
　　簫管弦歌諷誦詩世奠繫鼓琴瑟眡瞭三百人掌
　　凡樂事播鼗撃頌磬笙磬(賈公彦疏眡瞭皆所/以扶工兼使作樂)典
　　同中士二人掌六律六同之和以辨天地四方隂
　　陽之聲以為樂器磬師中士四人下士八人掌教
　　擊磬擊編磬鍾師中士四人下士八人掌金奏笙
　　師中士二人下士四人掌教龡竽笙塤籥簫篪篴
　　管舂牘應雅以教祴樂鏄師中士二人下士四人
　　掌金奏之鼓韎師下士二人掌韎樂祭祀則率其
　　屬而舞之大饗亦如之旄人下士四人掌教舞散
　　樂舞夷樂籥師中士四人祭祀則鼓羽籥之舞賔
　　客饗食則亦如之籥章中士二人下士四人掌土
　　鼓豳籥鞮鞻氏下士四人掌四夷之樂與其聲歌
　　典庸器下士四人掌藏樂器司干下士二人掌舞
　　器(高氏愈曰大司樂學官之長太師教樂之官之/長小師其副也自典同至司干十二職皆太師)
　　(之屬而總𨽻/於大司樂)
　　周禮地官鼔人中士六人掌教六鼓四金之音聲
　　以節聲樂以和軍旅以正田役教為鼓而辨其聲
　　用舞師下士二人掌教兵舞帗舞羽舞皇舞
　　禮記月令仲春之月上丁命樂正習舞釋菜仲丁
　　命樂正入學習樂季冬之月命樂師大合吹
　　禮記文王世子春夏學干戈秋冬學羽籥皆在東
　　序小學正學干大胥賛之籥師學戈籥師丞賛之
　　春誦夏弦大師詔之孔穎達疏諸侯謂之小學正
　　天子謂之樂師周禮惟有籥師此云籥師丞者或
　　諸侯之禮或異代之法
　　春秋左氏傳楚鍾建為樂尹杜預註司樂大夫
　　　謹案虞廷以伯夷典禮后夔典樂分為二職然
　　　禮理樂和本相輔而行故周官以大司樂以下
　　　二十職屬之大宗伯也詳稽厥制盖大司樂綜
　　　領樂事故又稱樂正(樂正子春即樂正/之後以官為氏)而樂師
　　　在諸侯為小樂正則即其副貳皆當為今典樂
　　　大臣之職盧植禮記註謂漢太予令如古大胥
　　　太樂丞如古小胥皆大樂正屬官則大胥當為
　　　今署正之職小胥當為今署丞之職其典同以
　　　下十二官及地官之舞師一官分掌八音六舞
　　　當為今協律郎司樂供奉供用官之職若地官
　　　之鼓人専司金鼔節奏為後世鼓吹署所自出
　　　當為今鑾儀衛鐃歌大樂之職觀月令所載仲
　　　春樂正習樂季秋樂師合吹其教肄之法綦詳
　　　今定制樂舞生毎月肄樂於神樂署春秋季月
　　　則大合樂於掌儀司典樂率所屬咸莅視之職
　　　守相承固於樂正樂師所掌適相脗合也至太
　　　師小師為瞽工之長秦漢以後工師皆非矇□
　　　曠摯之職久已無存今故不列於表又楚之樂
　　　尹及論語所載亞飯三飯四飯鼓播鼗擊磬諸
　　　官大抵多侯國之制今亦並從附著焉
　秦
　　杜佑通典秦奉常屬官有太樂令及丞
　漢
　　漢書百官公卿表奉常屬官有太樂令丞
　　漢書律厯志宫商角徵羽職在太樂
　　漢書禮樂志制氏以雅樂聲律世世在太樂官河
　　間獻王獻所集雅樂天子下太樂官常存肄之
　　　謹案漢書百官公卿表載武帝元鼎五年杜相
　　　為太常坐擅繇太樂令論(師古曰謂擅/役使之也)而後漢
　　　書桓譚傅亦載譚父在成帝時為太樂令則太
　　　樂一官終西漢之世無所改革又通典載盧植
　　　禮記註有引太樂律卑者之子不得舞宗廟之
　　　酎云云所稱太樂律盖如今之則例也
　　司馬光資治通鑑武帝元狩二年上方立樂府使
　　司馬相如等造為詩賦以宦者李延年為協律都
　　尉佩二千石印弦次初詩以合八音之調(顔師古/曰立樂)
　　(府始置之也樂府之名盖起於此案漢書禮樂志/恵帝二年已有樂府令夏侯寛改房中樂為安世)
　　(樂而師古乃謂樂府之名起/於武帝頗爽事實未足為據)
　　漢書百官公卿表少府屬官有樂府令丞
　　漢書宣帝本紀元始四年正月詔樂府减樂人元
　　初元年六月减樂府員
　　漢書禮樂志哀帝即位下詔罷樂府官郊祭樂及
　　古兵法武樂在經非鄭衞之聲者條奏别屬他官
　　丞相孔光大司空何武奏大凡八百二十九人其
　　三百八十八人不可罷可領屬太常奏可
　　　謹案西漢司樂者分為二官太樂令丞屬太常
　　　盖如今之神樂署樂府令丞屬少府盖如今之
　　　和聲署其古兵法武樂即孔光奏内之嘉至鼓
　　　員邯郸鼔員騎吹鼓員等百二十八人(見禮/樂志)當
　　　如今鑾儀衞所掌之鐃歌鼔吹樂而其初與郊
　　　祭樂俱屬於樂府則自哀帝以前太樂並不領
　　　朝廟樂章其存肄者惟制氏所傳河間所獻之
　　　雅樂僅於鄉射一用之而已(禮樂志載平當議/謂河間雅樂立之)
　　　(太樂春秋鄉射作於學官希濶/不講公卿大夫不曉其意是也)又案樂府有剛
　　　别柎員(顔師古曰剛及/别柎皆鼓名)主調篪員鐘工磬工簫
　　　工員(俱見禮/樂志)今和聲署署史以所司樂器分别
　　　其名曰司鐘司磬司琴司瑟笙簫壎篪亦如之
　　　盖即其例又樂府有僕射二人主領諸樂人(亦/見)
　　　(禮樂/志)是當為今供奉供用之比又張放傳有樂
　　　府音監景武孟康曰音監監主樂人也則當如
　　　今之司樂矣
　　後漢書明帝本紀永平三年八月改太樂為太予
　　樂(以尚書緯有作樂名/予之語故據改之)
　　後漢書百官志太予樂令一人六百石掌伎樂凡
　　國祭祀掌諸奏樂及大饗用樂掌其陳序丞一人
　　唐六典後漢少府屬官有承華令典黄門鼓吹百
　　三十五人百戯師二十七人
　　後漢書獻帝本紀建安八年總章始復備八佾舞
　　章懐太子註總章樂官名古之安世樂
　　晉書樂志魏武平荆州獲漢雅樂郎杜夔
　　　謹案後漢志惟有太子樂令而無承華令及總
　　　章樂官然考承華令典鼓吹當如今之鑾儀衛
　　　樂總章即安世樂乃前漢樂府令舊職當如今
　　　之和聲署樂以規制凖之必三官各有職掌未
　　　可偏廢疑史文脱漏也觀晉志之雅樂郎一官
　　　史亦不載則其闕畧者固不少耳
　三國
　　宋書百官志魏復為太樂令
　　唐六典魏太樂令黄初中以杜夔為之使正雅樂
　　時散騎侍郎鄧靜善詠雅樂歌師尹胡能習宗祀
　　之典舞師馮肅曉知前代諸儛夔與剏定遷協律
　　都尉
　晉
　　晉書職官志太常有協律校尉員又統太樂鼔吹
　　等令協律校尉漢協律都尉之職也魏杜夔為之
　　及晉改為協律校尉
　　册府元龜晉荀朂以魏氏歌詩或二言或三言以
　　問司律中郎将陳頎曰被之金石未必皆當故朂
　　造晉詩皆為四言朂以杜夔所制律吕較太樂總
　　章鼓吹八音與律吕乖錯乃作新律吕以調聲韻
　　頒下太常使太樂總章鼓吹清商施用朂遂典知
　　樂事
　　　謹案晉代但置太樂鼓吹令而據册府元龜所
　　　載則尚有總章清商二樂而未見其官當是以
　　　太樂兼總章鼓吹兼清商而仍令樂工分𨽻之
　　　各司其事不相凌雜故有此四名也至司律中
　　　郎将史亦無其制疑當以中郎将之官典司樂
　　　律殆如今各部院堂官之兼管樂部者歟
　宋齊梁陳
　　宋書百官志太樂令一人丞一人掌凡諸樂事
　　通典太樂令丞齊銅印墨綬進賢一梁冠絳朝服
　　梁陳因之
　　隋書百官志梁太常統太樂鼓吹令丞又置協律
　　校尉總章校尉監掌故樂正之屬以掌樂事又有
　　清商署丞
　　　謹案宋書樂志宋文帝元嘉十三年有總章工
　　　馮大列給諸王舞伎事是宋齊亦有總章樂而
　　　不言所屬至梁設校尉而總章始置専官又别
　　　立清商署丞於是太樂總章鼓吹清商四樂遂
　　　各有分掌校之今制則神樂署當如太樂令之
　　　職和聲署當如總章校尉清商丞之職而鑾儀
　　　衞馴象所旗手衛司官則如鼓吹令之職其司
　　　樂供奉供用則監掌故樂正之職也
　北魏
　　魏書官氏志協律中郎從第四品下方舞郎庶長
　　協律郎從第五品上太樂祭酒從第五品中太樂
　　博士第六品下方舞郎從第六品中
　　唐六典後魏太和十五年置太樂官
　　魏書樂志正始元年太樂令公孫崇普泰元年太
　　樂令張乾龜
　　　謹案魏収樂志載魏太祖天興六年詔太樂總
　　　章鼓吹増修雜技是三樂並建與前代相同而
　　　太和中惟置太樂官盖當兼領總章鼓吹也
　北齊
　　隋書百官志後齊太常寺屬官有協律郎二人掌
　　監調律吕音樂統太樂署令丞掌諸樂及行禮節
　　奏等事鼔吹署令丞掌百戯鼔吹樂人等事太樂
　　兼領清商部丞掌清商音樂等事鼓吹兼領黄户
　　局丞掌供樂人衣服
　　　謹案北齊以中書侍郎司進御之音樂而所領
　　　者不過西凉龜兹四部伶官淫哇競進雅樂無
　　　聞與今典樂大臣之職不同故不列於表
　後周
　　通典後周官品正五命春官大司樂中大夫正四
　　命春官小司樂下大夫正三命春官小司樂上士
　　正二命春官樂師樂胥司歌司鐘磬司鼓司吹司
　　舞籥章掌散樂典夷樂典庸器中士正一命春官
　　樂胥司歌司鍾磬司鼓司吹司舞籥章掌散樂典
　　夷樂典庸器下士
　隋
　　隋書百官志太常寺有協律郎二人統太樂清商
　　鼓吹等署各置令一人太樂加至二人丞一人太
　　樂鼓吹則各至二人太樂署清商署各有樂師員
　　太樂八人清商二人鼓吹署有哄師二人煬帝改
　　樂師為樂正置十人罷清商署
　唐
　　唐六典太樂署令一人從七品下丞一人從八品
　　下樂正八人從九品下典事八人文武二舞郎一
　　百四十人令掌教樂人調合鍾律以供邦國之祭
　　祀饗燕丞為之貳凡用樂則辨其曲度章服而分
　　終始之次凡樂人及音聲人應教習皆著簿籍覈
　　其名數而分畨上下皆教習檢察以供其事○鼓
　　吹署令一人從七品下丞一人從八品下樂正四
　　人從九品下令掌鼓吹施用調習之節以備鹵簿
　　之儀丞為之貳凡大駕行幸鹵簿則分前後二部
　　以統之○協律郎二人正八品掌和六律六吕以
　　辨四時之氣八風五音之節凡太樂鼔吹教樂則
　　監試為之課限若大祭祀饗燕奏樂於庭則升堂
　　執麾以為之節制
　　　謹案隋志載隋罷清商而唐六典註又稱唐朝
　　　省清商并於鼓吹二書皆唐代官撰而彼此矛
　　　盾必有一誤也
　五季
　　舊五代史樂志周顯徳二年正月命太樂令賈峻
　　奏王朴新法黄鍾調
　　　謹案五季樂官之制史文不詳據薛居正舊史
　　　所載則太樂之職亦同唐代也
　宋
　　馬端臨文獻通考宋協律郎朝宴親郊則遣官攝
　　事太樂局令一人丞一人樂正二人副使正二人
　　掌車駕郊祀及御殿御樓大祠登歌鼓吹局令一
　　人丞一人崇寧後𨽻大晟府
　　宋史職官志大晟府以大司樂為長典樂為貳次
　　曰太樂令秩比丞次曰主簿協律郎又有按協聲
　　律製撰文字運譜等官以京朝官選人或白衣士
　　人通樂律者為之又以武臣監府門及大樂法物
　　庫以侍從内省近侍官提舉所典六案曰太樂曰
　　鼓吹曰宴安樂曰法物曰知雜曰掌法宋朝禮樂
　　掌於奉常崇寧初置局議大樂樂成置府建官以
　　司之禮樂始分為二五年二月因省冗員併之禮
　　官九月復舊大觀四年以官徒廩給繁厚省樂令
　　一員監官二員宣和二年詔以大晟府近嵗添置
　　冗濫徼幸並罷不復再置
　遼
　　遼史百官志南面朝官有協律郎太樂署鼓吹署
　金
　　金史百官志太常寺協律郎從八品掌以麾節樂
　　調和律吕監視音調太樂署兼鼓吹署樂工百人
　　令一員從六品丞從七品掌調和律吕教習音聲
　　并施用之法樂工部籍直長一員正八品太樂正
　　從九品掌祠祀及行禮陳設樂縣太樂副正從九
　　品教坊提㸃正五品使從五品副使從六品判官
　　從八品掌殿廷音樂總判院事諧音郎從九品(不/限)
　　(資考/員數)
　　金史樂志金初得宋始有金石之樂及大定明昌
　　粲然大備其𨽻太常者即郊廟祀享大宴大朝㑹
　　宫縣二舞是也𨽻教坊者則有鐃歌鼓吹天子行
　　幸鹵簿導引之樂也鼓吹樂前部鼓吹令二人後
　　部鼔吹丞二人
　元
　　元史百官志儀鳳司秩正四品掌樂正供奉祭饗
　　之事至元八年立玉宸院置樂長一員樂副一員
　　樂判一員二十年改置儀鳳司𨽻宣徽院置大使
　　副使各一員判官三員二十五年歸𨽻禮部省判
　　官三員三十一年置達嚕噶齊(解見户部倉/場衙門篇)一員
　　副使一員大徳十一年改陞玉宸樂院秩從二品
　　置院使副使僉事同僉院判至大四年復為儀鳳
　　司秩正三品延祐七年降從三品定置大使五員
　　從三品副使四員從四品首領官經厯一員從七
　　品知事一員從八品吏屬令史二人譯史通事知
　　印各一人其屬五○雲和署秩正七品掌樂工調
　　音律及部籍更畨之事至元十二年始置至大二
　　年撥𨽻玉宸樂院皇慶元年陞正六品二年陞從
　　五品署令二員署丞二員管勾二員協音一員協
　　律一員書史二人書吏四人教師二人提控四人
　　○安和署秩正七品職掌與雲和同至元十三年
　　始置皇慶二年陞從五品署令二員署丞二員管
　　勾二員協音一員協律一員書史二人書吏四人
　　教師二人提控四人○常和署初名管勾司秩正
　　九品管領回回樂人皇慶元年初置延祐三年陞
　　從六品署令一員署丞二員管勾二員教師二人
　　提控二人○天徳署初名昭和署秩從六品管領
　　河西樂人至元十七年始置大徳十一年陞正六
　　品至大四年改為天樂署皇慶元年陞從五品署
　　令二員署丞二員協音一員協律一員書史二人
　　書吏四人教師二人提控四人○廣樂庫秩從九
　　品掌樂器等物大使一員副使一員皇慶元年始
　　置○教坊司秩從五品掌承應樂人及管領興和
　　等署五百户中統二年始置至元十二年陞正五
　　品十七年改提㸃教坊司𨽻宣徽院秩正四品二
　　十五年𨽻禮部大徳八年陞正三品延祐七年復
　　正四年達嚕噶齊一員正四品大使三員正四品
　　副使四員正五品知事一員從八品令史四人譯
　　史知印奏差各二人通事一人其屬三○興和署
　　秩從六品署令二員署丞二員管勾二員○祥和
　　署秩從六品署令二員署承二員管勾二員○廣
　　樂庫秩從九品大使一員副使一員(右儀鳳司教/坊司俱屬中)
　　(書禮/部)○大樂署秩從六品中統五年始置令二員
　　從六品丞一員從七品掌管禮生樂工四百七十
　　九户(右太樂署/屬太常寺)
　明
　　明史職官志太常寺協律郎二人(正八品嘉靖/中増至五人)司
　　樂二十人(從九品嘉靖中増至/三十九人後革五人)樂四等曰九奏(用/祀)
　　(天/地)曰八奏(神祗/太嵗)曰七奏(大明太社/太稷帝王)曰六奏(夜明帝/社帝稷)
　　(宗廟/先師)舞二曰文舞曰武舞初吴元年置設協律郎
　　洪武十三年更定協律郎等官品秩世宗又増設
　　協律郎等員(隆慶三年革協律郎等官四十八/員萬厯六年復設如嘉靖間制)○
　　教坊司奉鑾一員(正九/品)左右韶舞各一人左右司
　　樂各一人(並從/九品)掌樂舞承應以樂户充之𨽻禮部
　　　謹案自漢以後典雅樂者不出太樂總章鼓吹
　　　清啇四署其總章清商樂官間置即罷惟太樂
　　　鼓吹二署厯代相沿迄唐宋猶並設不廢至教
　　　坊之名始自唐明皇時唐書禮樂志所謂置内
　　　教坊於蓬萊宫側居新聲散樂倡優之技者是
　　　也當時崔令欽有教坊記所述皆鄙俗之事大
　　　抵繁音䙝調不可以施於宗廟朝廷故終唐世
　　　未嘗𨽻之樂官至宋徽宗既製新樂令大晟府
　　　同教坊按習始以雅樂播之教坊金代復并鼓
　　　吹入太樂而别置教坊提㸃以司鼓吹引導於
　　　是教坊遂得列於樂官厯元明皆因其制以俳
　　　優名目厠諸咸英韶夏之間於制度殊為乖舛
　　本朝特加釐正改教坊司為和聲署以典朝㑹燕
　　　饗之樂而鐃歌鼓吹則别掌之鑾儀衛官前代
　　　太樂總章鼓吹之司存秩然咸得其條理我
　皇上審音考律重定樂章金石均諧神人允格同和
　　　盛軌洵與唐虞三代比隆矣
　
　
　
　
　
　
　
　
　
欽定歴代職官表卷十
欽定四庫全書
欽定厯代職官表卷十一
　　禮部㑹同四譯館表
　　禮部㑹同四譯館
　國朝官制
提督㑹同四譯館禮部郎中兼鴻臚寺少卿銜一人
　　掌四夷朝貢之國設廣厦以待貢使之至置象譯
　　以通言語習畨夷書凡貢使就館率大使庀治屋
　　宇稽其出入互市之事視其脯資餼牽毋有不給
　　若朝見及
賜燕
頒賞皆館卿率使臣以行禮焉初制㑹同四譯分設兩
　　館㑹同館自順治初置即𨽻禮部以主客司滿洲
　　漢人主事各一　人提督館事十四年設員外郎品
　　級通事一人掌㑹同館印㝷省雍正十年改定㑹
　　同館監督由部掄選引
見
簡用一人四譯館則
國初沿明制置𨽻於翰林院設太常寺漢少卿一人提
　　督館事立回回緬甸百夷西畨髙昌西天八百暹
　　羅八館以譯逺方朝貢文字乾隆十三年以四譯
　　館閒冗無事
詔下大學士禮部定議省提督館事太常寺少卿員額
　　併入禮部為㑹同四譯館改八館為二曰西域館
　　百夷館以禮部郎中一人兼鴻臚寺少卿銜兼攝
　　之於滿漢郎中内掄選引
見請
㫖簡任三年而代
㑹同四譯館大使漢人一人(正九/品)序班漢人二人(從九/品)
朝鮮通事官滿洲十有二人(六品六人七品/四人八品二人)
　　掌治館舎委積以接待人使通外國語言繙習文
　　字大使員額順治元年定序班初設二十人順治
　　十五年定設正教序班八人協教序班八人康熙
　　三十八年五十二年又先後省至九人仍以一員
　　管典務廳典務事乾隆十三年省典務一人序班
　　六人定設序班二人朝鮮通事官初置六人後增
　　至十六人凡六品十人七品六人乾隆二十三年
　　省六品四人七品二人增設八品二人朝鮮譯學
　　置譯生二十人於下五旗朝鮮子弟内選充西域
　　館置譯生四人百夷館置譯生四人均於順天府
　　屬儒童内選充凡太使員闕咨吏部以序班序補
　　通事官及序班員闕均以譯生選補咨吏部註冊
　厯代建置
　三代
　　周禮秋官象胥每翟上士一人中士二人下士八
　　人徒二十人掌蠻夷閩貉戎狄之國使掌傳王之
　　言而諭説焉以和親之若以時入賓則協其禮與
　　其辭言傳之凡其出入送逆之禮節幣帛詞令而
　　賓相之(鄭康成註鄭司農云象胥譯官也胥讀為/諝王制曰五方之民言語不通嗜慾不同)
　　(逹其志通其慾東方曰寄南方曰象西方曰狄鞮/北方曰譯此官正為象者周始冇越裳重譯而來)
　　(獻是因謂通言語之官為象/胥云諝謂象之有才知者也)掌客上士二人下士
　　四人府二人史二人胥二人徒二十人掌四方賓
　　客之牢禮餼獻飲食之等數與其政治
　　國語周語使舌人體委與之韋昭註舌人能達異
　　方之志象胥之官也
　　　謹案周禮秋官自大行人以下九職皆掌四方
　　　賔客之禮秦漢而降封建既廢邦交之事不行
　　　惟蠻夷朝貢猶典領於大鴻臚(秦漢鴻臚即周/大行人之職)
　　　後世以賓禮所闗雖於禮部置主客一曹叅掌
　　　其事而實以鴻臚為専職自金元二代皆不設
　　　鴻臚寺始於禮部置㑹同館明代復設鴻臚而
　　　所掌僅朝廟禮儀其四夷館别以太常少卿領
　　　之於是諸蕃朝見之禮館餼之事遂不屬於鴻
　　　臚凖之前典頗不相合我
　朝合㑹同四譯兩館為一而以禮部郎兼鴻臚寺少
　　　卿銜専司經理循名核實洵與古制相符矣至
　　　其沿革所自則㑹同館即魏晉之客館令典客
　　　令當為周掌客之職四譯館即漢之譯官令九
　　　譯令當為周象胥之職而今之館卿寔兼此二
　　　職者也
　秦
　　册府元龜秦置典客掌歸義蠻夷有丞以屬焉
　漢
　　漢書百官公卿表典客秦官景帝十六年更名大
　　行令武帝太初元年更名大鴻臚屬官有譯官令
　　丞典屬國屬官九譯令成帝河平元年省併大鴻
　　臚(儒林傳周堪/為譯官令)
　　漢書地理志自扶甘都盧國船行可二月餘有黄
　　支國自武帝以來皆獻見有譯長屬黄門
　　漢書西域傳凡國五十自譯長皆佩漢印綬
　　漢書金日磾傳金岑拜為郎使主客服䖍註官名
　　屬鴻臚主蕃客也
　　　謹案典客既改為鴻臚其厯代沿革俱已别詳
　　　於鴻臚寺表惟譯官九譯二令丞及魏晉以後
　　　鴻臚所屬之典客一署皆與今㑹同四譯館職
　　　掌相承今並著之於此至地理志西域傳所稱
　　　譯長皆佩印綬其有祿秩可知而百官表並無
　　　此名以今制凖之當即通事官之類又主客一
　　　官服䖍謂屬鴻臚而百官表亦闕而不載疑即
　　　後代典客令之所自出也
　三國
　　冊府元龜魏改鴻臚之大行令為客館令
　晉
　　晉書職官志大鴻臚統典客令
　　唐六典魏客館令晉改曰典客
　宋齊梁陳
　　冊府元龜宋永初中大鴻臚分置南北客館令丞
　　南齊書百官志客館令掌四方賓客
　　唐六典梁有典客館令丞在七班之下為三品勲
　　位陳因之
　北魏
　　魏書官氏志太和十五年十二月置主客官
　　冊府元龜後魏典客監從五品上又置主客令
　北齊
　　隋書百官志後齊鴻臚寺統典客置令丞
　後周
　　杜佑通典後周官品正五命秋官蕃部中大夫正
　　四命秋官小蕃部下大夫正三命秋官小蕃部上
　　士正二命秋官象諝中士正一命秋官象諝下士
　　　謹案唐六典以後周所置東南西北四掌客當
　　　典客令之職今考掌客之名雖襲周官而其制
　　　實本於晉之南北左右主客郎自應入於主客
　　　司沿革内惟蕃部大夫專掌蕃國朝覲之叙其
　　　職實如今之館卿若賓部大夫掌賓客之禮則
　　　與今鴻臚相仿通典乃以蕃部與賓部並入鴻
　　　臚沿革亦非也
　隋
　　隋書百官志髙祖受命置鴻臚寺統典客署置
　　令二人又有掌客十人煬帝改典客署為典
　　蕃署置四方館於建國門外以待四方使者
　　後罷之有事則置名𨽻鴻臚寺量事繁簡臨
　　時損益東方曰東夷使者南方曰南蠻使者
　　西方曰西戎使者北方曰北狄使者各一人
　　掌其方國及互市事每使者署典䕶録事叙職叙
　　儀監府監置互市監及副㕘事各一人錄事
　　主綱紀叙職掌其貴賤立功合叙者叙儀掌
　　大小次序監府掌其貢獻財貨監置掌安置
　　其駞馬船車並紏察匪違互市監及副掌互市㕘
　　軍掌出入交易
　唐
　　唐六典典客署令一人從七品丞二人從八品下
　　掌客十五人正九品上典客十三人府四人史八
　　人賓僕十八人掌固二人典客令掌東夷西戎南
　　蠻北狄歸化在番者之名数丞為之貳凡朝貢宴
　　享送迎預焉皆辨其等位而供其職事凡酋渠首
　　領朝見者則館而以禮供之若疾病所司遣醫人
　　給以湯藥若身亡使主副及第三等以上官奏聞
　　其䘮事所須所司量給欲還蕃者則給轝遞至境
　　諸蕃使主副五品以上給帳氊席六品已下給幕
　　及食料丞一人判厨事季終則㑹之若還蕃其賜
　　各有差給於朝堂典客佐其受領教其拜謝之節
　　焉
　　舊唐書職官志武徳初改通事謁者為通事舍人
　　𨽻四方館屬中書省
　　　謹按自隋置四方館唐代改為中書省以通事
　　　舎人判之其所掌者不獨蕃國朝覲之事與隋
　　　制不同厥後五季則以卿監判四方館宋亦有
　　　客省使引進使四方館使以武臣為之雖兼主
　　　四夷朝貢而内外臣僚牧伯朝辭進見悉其職
　　　掌亦非隋四方館專領蕃國者可比惟金代不
　　　置鴻臚其司外方人使者專屬之客省引進二
　　　使建置所承權輿有自故仍互載於此以備沿
　　　革焉
　五季
　　馬端臨文獻通考石晉始有為卿監專掌判四方
　　館者
　　　謹按冊府元龜載唐莊宗時詔諸寺監官屬權
　　　停則典客令丞亦當在省罷之列惟四方館職
　　　事尚存而以卿寺專判則必别為一署與唐之
　　　𨽻中書省者又不同矣
　宋
　　宋史職官志鴻臚寺官屬都亭西驛及管幹所掌
　　河西蕃部貢奉之事禮賓院掌回鶻吐蕃黨項等
　　國朝貢館設及互市譯語之事懐逺驛掌南蕃交
　　州西蕃龜兹大食於闐甘沙宗哥等國貢奉之事
　　同文館及管勾所掌髙麗使命○客省使副使掌
　　四夷朝覲貢獻之儀受其幣而賓禮之掌其饔餼
　　飲食還則頒詔書授以賜予○引進司使副掌蕃
　　國進奉禮物之事○四方館使凡郊祀大朝㑹則
　　定外國使命之版
　　文獻通考都亭驛監官一人西驛管勾官二人以
　　諸司使副以下至三班使臣充禮賓院監官二人
　　以閤門祗候以上及三班使臣充懐逺驛監官二
　　人以監外物料庫官兼
　　　謹案宋都亭西驛禮賓院懐逺驛諸監官即今
　　　㑹同四驛館之職其客省引進四方館諸使則
　　　均非其專司然詳核史志監官所掌僅館餼支
　　　供之事而一切朝見賞勞乃以客省使總其成
　　　則監官當如今之大使而客省使實兼有今館
　　　卿職事也
　遼
　　遼史百官志客省太宗㑹同元年置○都客省興
　　宗重熙十年見都客省囘鶻仲格(原作重哥今/依字面改正)○
　　客省使㑹同五年見客省使耶律華格(原作化哥/今依字面)
　　(改/正)○左客省使蕭和斯(䝉古語雙也原/作䕶思今改正)應厯初為
　　左客省使○右客省使○客省副使○四方館○
　　四方館使高勲太宗入汴為四方館使○四方館
　　副使道宗咸雍五年詔四方館副使止以契丹人充
　　　謹案遼客省使四方館使二官其職掌不見於
　　　史以宋金之制凖之當亦主諸國人使者故並
　　　著於此
　金
　　金史百官志客省使正五品副使從六品掌接伴
　　人使見辭之事引進使五品正副使從六品掌進
　　外方人使貢獻禮物之事典客署令從六品丞從
　　七品直長後罷書表十八人右屬宣徽院
　　　謹案金不設鴻臚寺官故朝儀屬之宣徽院而
　　　客省引進使亦𨽻焉葢亦如客館令之屬大鴻
　　　臚也
　元
　　元史百官志㑹同館秩從四品掌接伴引見諸蕃
　　蠻夷峒官之來朝貢者至元十三年始置二十五
　　年罷之二十九年復置元貞元年以禮部尚書領
　　館事遂為定制禮部尚書領㑹同館事一員正三
　　品大使二員正四品副使二員從六品提控案牘
　　一員掌書四人䝉古筆且齊(觧見吏/部篇)一人典給官
　　八人其屬有収支諸物庫秩從九品大使一員副
　　使一員至元二十九年以四賓庫改置
　　　謹案元代亦不設鴻臚寺别置㑹同館以主諸
　　　蕃朝貢元貞初遂領之禮部尚書以重其事今
　　　㑹同館之屬禮部葢自此始也
　明
　　明史職官志𢎞治五年禮部増設主客司主事一
　　人提督㑹同館○太常寺提督四夷館少卿一人
　　(正四/品)掌驛書之事自永樂五年外國朝貢特設八
　　館置譯字生通事(通事初𨽻/通政使司)通譯語言文字正徳
　　中增設八百館(八百國蘭/者哥進貢)萬厯中又增設暹羅館
　　初設四夷館𨽻翰林院選國子監生習譯宣徳元
　　年兼選官民子弟委官敎肄學士稽考程課𢎞治
　　七年始增設太常寺卿少卿各一員為提督遂改
　　𨽻太常嘉靖中裁卿止少卿一人譯字生明初甚
　　重與考者與鄉㑹試額科甲一體出身後止為雜
　　流其在館者陞轉皆在鴻臚寺
　　孫承澤春明夢餘録四夷館在東華門外設太常
　　寺少卿提督之聴於翰林院所𨽻凡八館初以舉
　　人監生年少者入翰林院習夷字以通事為敎師
　　科舉時任其應試巻尾識譯字數十字三場畢送
　　翰林定去取仍送入塲填榜中榜後改庻吉士仍
　　習譯天順中革令擇俊民俾専其業藝成㑹六部
　　大臣試之通者冠帶又三年授以官
　　尹直𤨏綴録永樂間常選舉人監生習四夷譯書
　　憫其妨曠本業乃命㑹試卷尾識譯書數十字三
　　場畢送出翰林定去取仍送入場填榜葢優典也
　　然既登第仍官館中習譯書如許道中是也至景
　　㤗初吳禎以民人充譯字始援此例中鄉試及登
　　第又以與修寰宇通志成從衆庻吉士出授御史
　　成化間俞瓉又因此例授主事於户部葢資稍可
　　進輙習舉業而譯書不復精徒藉為科第之㨗徑
　　故争趨者衆天順八年彭可齋始建白如制去取
　　於内不復送出院
　　　謹案前代客館典客諸令丞皆以接待人使為
　　　重而譯官之職則自西漢以後槩未之見至明
　　　始重其事以翰林官領之然當時所定譯語大
　　　抵影響附㑹舛繆滋多其譯字諸生亦徒糜廪
　　　禄而已不足以為典要我
　國家聲敎遠訖八方㑹同䝉古諸藩咸備宿衛凡前
　　　代相傳譯音之訛舛者無不審核精詳
　特加釐正而托忒囘部諸事亦皆考稽重舌勒有成
　　　書握槧提鉛共知遵守其序班通事之𨽻四譯
　　　館者乃以相循舊制取備官聫初不藉為象鞮
　　　之用同文盛軌洵三代以來所莫及也
　
　
　
　
　
　
　
欽定歴代職官表卷十一
欽定四庫全書
欽定歴代職官表卷十二
　　兵部表



　　兵部
　國朝官制
兵部尚書滿洲漢人各一人
　　掌中外武職銓選簡覈軍實以贊邦政其屬有武
　　選車駕職方武庫四清吏司
　國初兵部設滿洲承政二員䝉古承政一員漢人承
　　政一員㕘政八員啟心郎一員崇徳三年改設承
　　政一員左㕘政一員右㕘政三員啟心郎三員順
　　治元年改承政為尚書無定員五年定設滿洲漢
　　人尚書各一人雍正元年以来以大學士及他部
　　尚書兼理部務皆由
特簡無常員
左右侍郎滿洲漢人各一人
　　掌釐治戎政以貳尚書初制増减不一順治元年
　　定設如今額
武選清吏司郎中滿洲三人䝉古一人漢人一人員外
郎滿洲四人漢人二人主事滿洲漢人各一人
　　掌武職除選封廕及征伐訓誥頒其政令崇徳三
　　年設兵部理事官十員副理事官十六員順治元
　　年改定滿洲郎中員外郎各八人䝉古郎中員外
　　郎各四人漢軍郎中二人員外郎六人滿洲主事
　　四人十二年増設滿洲郎中三人員外郎五人康
　　熙三十八年省滿洲員外郎三人蒙古郎中員外
　　郎及漢軍員外郎各四人五十七年復設蒙古郎
　　中一人員外郎三人増設蒙古主事一人雍正五
　　年省漢軍郎中員外郎員額漢人司官初設郎中
　　員外郎各四人主事五人順治十一年裁車駕武
　　庫二司漢人員外郎各一人雍正五年増設職方
　　司漢人郎中一人武選司漢人員外郎一人
車駕清吏司郎中滿洲三人漢人一人員外郎滿洲二
人蒙古一人主事滿洲漢人各一人
　　掌驛傳郵符及中外牧馬之令
職方清吏司郎中滿洲四人漢人二人員外郎滿洲三
人䝉古一人漢人一人主事滿洲蒙古各一人漢人二
人
　　掌天下輿圗以周知險要叙功覈過以待賞罰黜
　　陟
武庫清吏司郎中滿洲二人漢人一人員外郎滿洲蒙
古各一人主事滿洲漢人各一人
　　掌兵籍戎器鄉㑹武科及編發戍軍之事
堂主事滿洲四人漢軍一人
　　掌文案者滿洲二人掌章奏者滿洲二人漢軍一
　　人俱順治元年定額
司務㕔司務滿洲漢人各一人
　　順治元年定額(職事具/吏部篇)
館所監督滿洲漢人各一人
　　掌驛馬傳車之政令以待使命有急遞之用順治
　　八年設滿洲監督一人乾隆十八年増設漢人監
　　督一人俱於本部司員内遴選引
見補充嵗周而代
筆帖式滿洲六十有二人蒙古八人漢軍八人
　　俱順治元年定分𨽻各司視事之繁簡以為額(職/事)
　　(具吏/部篇)
　　　謹案兵部初設督捕侍郎滿洲漢人各一員以
　　　掌旂人逃亡之事其屬有左右理事官滿洲漢
　　　人各一員郎中滿洲漢人各一員員外郎滿洲
　　　十五員漢軍八員漢人一員主事滿洲三員漢
　　　軍一員漢人六員司務滿洲漢人各一員筆帖
　　　式滿洲三十四員漢軍十六員司獄漢人二員
　　　康熙三十八年俱省其職事併入刑部為督捕
　　　清吏司又初設有㑹同館大使一員亦康熙三
　　　十八年省又京城九門步軍及巡捕營初制以
　　　兵部職方司主事一人總司之後歸入步軍統
　　　領衙門謹識於此
　歴代建置
　三代
　　孔頴達禮記疏鄭注大傳夏書所謂六卿有司馬
　　　謹案舜典命臯陶作士薛季宣謂禮大刑用甲
　　　兵故蠻夷盗賊之事亦領於士師朱子謂禮樂
　　　所以成教化而兵刑輔之唐虞之時禮樂之官
　　　析為二兵刑之官合為一詳畧之意可見是虞
　　　廷本以士師兼掌兵事至夏建六卿而司馬始
　　　自為一職今故托始於此至賈公彦周禮正義
　　　序以堯時有六官而指羲叔為夏官司馬乃臆
　　　揣之詞殊不足信也
　　尚書𦙍征𦙍侯命掌六師孔安國傳仲康命𦙍侯
　　掌王六師為大司馬
　　禮記曲禮天子之五官曰司馬鄭康成註此盖殷
　　時制也
　　禮記王制司馬辨論官材有發則命大司徒教士
　　以車甲孔頴達疏此論司馬之官用其人及發兵
　　之事
　　　謹案夏殷司馬之官經傳未見明文孔鄭所云
　　　説者多疑其凖度周制約畧言之然王制一篇
　　　本出二代之制而所列司馬職掌甚詳漢儒授
　　　受相承必有所本不可謂其無據也
　　尚書周官司馬掌邦政統六師平邦國孔安國傳
　　夏官卿主戎馬之事掌國征伐統正六軍平治王
　　邦四方國之亂者
　　周禮夏官政官之屬大司馬卿一人中大夫二人
　　軍司馬下大夫四人輿司馬上士八人行司馬中
　　士十有六人旅下士三十有二人府六人史十有
　　六人胥三十有二人徒三百有二十人大司馬之
　　職掌建邦國之九法以佐王平邦國以九伐之法
　　正邦國乃以九畿之籍施邦國之政職凡令賦以
　　地與民制之中春教振旅中夏教茇舎中秋教治
　　兵中冬教大閱及師大合軍以行禁令以救無辜
　　伐有罪若大師則掌其戒令及致建大常比軍衆
　　誅後至者及戰巡陳眡事而賞罰若師有功則左
　　執律右秉鉞以先愷樂獻於社大役與慮事屬其
　　植受其要以待考而賞誅小司馬之職掌其事如
　　大司馬之法軍司馬(闕/)輿司馬(闕/)行司馬(闕/)
　　　謹案周禮自軍司馬以下三官並闕其職掌無
　　　可徴據然考國語晉語云公知鐸遏冦之共敬
　　　而信彊也使為輿尉知籍偃之惇帥舊職而共
　　　儉也使為輿司馬孔頴達云輿尉輿司馬皆上
　　　軍官輿衆也又僖公二十八年左傳云晉侯作
　　　三行以禦狄荀林父将中行屠擊將右行先蔑
　　　将左行杜預註云晉置上中下三軍復増三行
　　　以辟天子六軍之名又詩魏風云殊異乎公行
　　　鄭康成箋云主君兵車之行列據此則輿司馬
　　　乃領軍衆之官行司馬乃主行列之官至軍司
　　　馬雖他無可考疑亦當為佐太司馬而行軍法
　　　者故以軍為名左傳晉揚干亂行於曲梁魏絳
　　　戮其僕晉侯怒對曰使臣斯司馬盖即其職唐
　　　六典誤以輿為車輿之輿而以輿司馬為後世
　　　駕部所自出非也
　　尚書孔安國傳司馬第四畢公領之
　　詩毛亨傳程伯休父命為大司馬
　　　謹案詩大明篇孔疏引太誓云司馬在前王肅
　　　曰司馬太公也考今太誓無此語當出張覇偽
　　　書然可見周初已有司馬之官故逸周書世俘
　　　解亦有司徒司馬初厥於郊號之文盖本侯國
　　　三卿之一其後既建六卿而司馬乃列在第四
　　　也至尚書酒誥毛詩小雅所言祈父毛孔皆以
　　　為司馬職掌封圻之兵甲故以其職稱之左傳
　　　昭公十二年祈招之詩杜預註謂祈父周司馬
　　　世掌甲兵之職而招其名則周之司馬殆亦世
　　　嗣其職如蘇公之為司㓂歟
　　周禮夏官司甲下大夫二人中士八人府四人史
　　八人胥八人徒八十人(周禮原闕司甲職文鄭康/成曰司甲兵戈盾官之長)
　　司兵中士四人府二人史四人胥二人徒二十人
　　掌五兵五盾各辨其物與其等以待軍事及授兵
　　從司馬之法以頒之及其受兵輸亦如之司戈盾
　　下士二人府一人史二人徒四人掌戈盾之物而
　　頒之司弓矢下大夫二人中士八人府四人史八
　　人胥八人徒八十人掌六弓四弩八矢之法辨其
　　名物而掌其守藏與其出入職方氏中大夫四人
　　下大夫八人中士十有六人府四人史十有六人
　　胥十有六人徒百有六十人(鄭康成曰職方氏/主四方官之長)掌
　　天下之圗以掌天下之地辨其邦國都鄙四夷八
　　蠻七閩九貉五戎六狄之人民與其財用九榖六
　　畜之數要周知其利害乃辨九州之國使同貫利
　　唐六典兵部尚書周官夏官卿也侍郎夏官小司
　　馬中大夫也大司馬屬官有軍司馬下大夫盖郎
　　中之任輿司馬上士盖員外郎之任職方氏中大
　　夫職方郎中之任也司甲下大夫庫部郎中之任
　　也司兵中士庫部員外郎之任也
　秦
　　杜佑通典秦兼天下太尉主五兵
　　　謹案五兵見於周禮司兵之職鄭司農謂戈殳
　　　㦸酋矛夷矛也鄭康成謂此車之五兵若步卒
　　　之五兵則無夷矛而有弓矢然此特武事之一
　　　端在周官僅以中士掌之而秦乃主之太尉者
　　　疑當時方盡收天下兵銷以為鍾鐻因籍其數
　　　而屬諸太尉以供官用非是則皆在應銷之列
　　　故曰太尉主五兵猶李斯奏請焚書而曰非博
　　　士所職悉詣守尉雜燒之也魏世不察乃置五
　　　兵尚書遂沿以為掌武之通稱殆非其本意矣
　漢
　　馬端臨文獻通考太尉漢元狩四年更名太司馬
　　後漢建武二十七年復舊名為太尉公掌四方兵
　　事功課
　　太平御覽漢官序曰三公之職司馬主兵漢承秦
　　曰太尉武帝改曰大司馬無印綬世祖改曰太尉
　　後漢書百官志太尉公諸曹掾史屬東曹主軍吏
　　法曹主郵驛科程事兵曹主兵事
　　富大用事文類聚尚書漢置五曹未有主兵之任
　　　謹案三代以大司馬掌九伐之法故兵政悉屬
　　　焉考其職守如有征伐則鄉師致民於司馬是
　　　徵發由司馬也仲春振旅仲冬大閱是教練由
　　　司馬也又司馬掌禄士故司士之官屬焉是爵
　　　禄黜陟由司馬也其屬又有司右掌勇力之士
　　　以充王車右有虎賁氏旅賁氏掌衞守王是宿
　　　衛爪牙之士亦𨽻於司馬也當時六軍雖以命
　　　卿為将而皆不特置但選六官六鄉之吏徳任
　　　者使兼其官凡號令賞罰其専職仍在於司馬
　　　實當後世大帥之任故𦙍侯為大司馬而行羲
　　　和之誅太公為大司馬而顓牧野之戰程伯休
　　　父為大司馬而有徐戎之征三代兵柄不分故
　　　其職隆重如此自周衰籍去列國兵争始各置
　　　将軍之官以統甲兵而兵政遂别寄於領兵之
　　　人司馬之職由此遂廢迨秦漢設太尉以掌武
　　　事列於三公而尚書並無典兵之員即後漢志
　　　所謂兵曹者亦僅太尉掾屬之一職魏始於尚
　　　書置五兵曹厯代増損不一隋唐遂設兵部尚
　　　書以當周之司馬而夏官規制乃稍復其舊然
　　　唐宋以来内而軍衛樞筦外而節将命帥實各
　　　分師旅大柄而兵部所掌自武職銓選以外不
　　　過名籍條例之類一切訓練調遣非所専司以
　　　視周官司馬名存而實逈不同矣核其所自盖
　　　以三代之時邱甸出甲其兵即六鄉之民其領
　　　兵之官即六鄉之大夫入使治之出使長之上
　　　下相維臂指互使故有軍旅則能聽政令於司
　　　馬若後世専用募兵兵與民既判然為兩途而
　　　官之文武亦分為二於是建置節鎮區别營伍
　　　其勢不復相統一則其董率訓習指揮調發自
　　　不能不各責之於将帥兵部但考法式以受其
　　　成而已此亦古今事勢不同所謂因時而制宜
　　　者也今以沿革所在軍制攸闗謹考論大畧附
　　　之於此至太尉大司馬在秦漢為三公官非今
　　　兵部尚書所自出已别見内閣篇故不復著於
　　　表内云
　三國
　　章俊卿山堂考索魏始置五兵尚書謂中兵外兵
　　騎兵别兵都兵也
　　晉書職官志魏尚書郎有駕部庫部中兵外兵别
　　兵都兵青龍二年尚書陳矯奏置騎兵
　晉
　　册府元龜晉置駕部尚書咸亨二年省四年又置
　　駕部太康中改置五兵尚書又置駕部車部庫部
　　左右中兵左右外兵别兵都兵騎兵曹郎及江左
　　罷車部别兵都兵騎兵有駕部庫部中兵外兵曹
　　郎
　　杜佑通典魏置五兵尚書晉初無太康中乃有五
　　兵尚書而又分中兵外兵各為左右按晉雖分中
　　兵外兵為左右與舊五兵為七曹然尚書惟置五
　　兵而已無七兵尚書之名至後魏始有七兵尚書
　　耳今諸家著述或謂晉太康中置七兵尚書誤矣
　　　謹案漢代太尉有兵曹掾魏世因之大将軍相
　　　國亦有兵曹騎兵二曹掾晉之三公皆有戎曹
　　　車曹兵曹諸掾晉元帝為琅邪王時開鎮東丞
　　　相府掾屬有中兵外兵騎兵諸曹當時尚書郎
　　　俱已分曹定職而公府之掾居然襲其名目不
　　　以偪上為嫌僭妄殊甚謹附糾其失於此
　宋齊梁陳
　　宋書百官志宋世祖大明二年省五兵尚書順帝
　　昇明元年又置五兵尚書左氏尚書領駕部曹都
　　官尚書領庫部曹五兵尚書領中兵外兵二曹昔
　　有騎兵别兵都兵故謂之五兵也○晉有駕部庫
　　部中兵外兵曹郎宋髙祖初加置騎兵太祖元嘉
　　十年又省騎兵十一年又置太宗世省騎兵
　　　謹案宋世止中兵外兵二曹郎而尚書仍稱五
　　　兵厯代因之名實殊不相稱盖沿襲之失也至
　　　宋志又有武庫令𨽻尚書庫部車府令𨽻尚書
　　　駕部南齊亦同其制盖二令本𨽻於執金吾太
　　　僕兩卿因其職省廢故以權宜改𨽻其實並非
　　　尚書本屬今按其規制析入武備院鑾儀衛篇
　　　中不復列於兵部表云
　　南齊書百官志左民尚書領駕部曹都官尚書領
　　庫部曹五兵尚書領中兵外兵二曹
　　隋書百官志梁武受命置五兵尚書駕部庫部中
　　兵外兵騎兵等郎陳承梁皆循其制官
　　事文類聚梁陳有左右中兵左右外兵騎兵郎曹
　　皆置侍郎亦郎中之任也
　　唐六典駕部宋齊並為郎中梁陳為駕部侍郎宋
　　齊有庫部郎中梁陳為侍郎
　　鄭樵通志梁五都令史職與晉同武帝以宣毅墨
　　曹㕘軍王顒兼中兵都
　北魏
　　魏書官氏志興安二年正月置駕部尚書太和十
　　五年十二月置庫部官
　　通典後魏為七兵尚書有駕部郎中有庫部屬度
　　支尚書
　　唐六典後魏有駕部郎中庫部郎中
　北齊
　　隋書百官志後齊尚書省置五兵尚書六尚書分
　　統列曹殿中統駕部(掌車輿牛馬/廐牧等事)曹度支統庫部
　　(掌凡是戎仗/器用所湏事)曹
　　鄭樵通志北齊為五兵統五曹曰左中兵掌諸都
　　督告身諸宿衛官曰右中兵掌畿内丁帳事諸兵
　　力士曰左外兵掌河南及潼闗以東諸州丁帳及
　　發召諸兵曰右外兵掌河北及潼闗以西諸州所
　　典與左外兵同曰都兵掌鼓吹大樂部小兵等事
　　孫逢吉職官分紀北齊馮子琮為駕部郎中攝庫
　　部
　後周
　　通典後周官品正七命大司馬正六命小司馬上
　　大夫正五命夏官職方兵部駕部武藏等中大夫
　　正四命夏官小職方小兵部小駕部小武藏等下
　　大夫正三命夏官小職方小兵部小駕部等上士
　　正二命夏官司袍襖司弓矢司甲司矟司刀盾等
　　中士正一命夏官司袍襖司弓矢司矟司甲司刀
　　盾等下士
　隋
　　隋書百官志髙祖受命置尚書省兵部尚書統兵
　　部職方侍郎各二人駕部庫部侍郎各二人焬帝
　　置六曹侍郎以貳尚書諸曹侍郎並改為郎又改
　　兵部為兵曹郎以異侍郎之名
　　通典隋乃有兵部尚書統兵部職方駕部庫部四
　　曹盖因後周兵部之名兼前代五兵之職
　　　謹案自南北朝以後駕部或領於左民或領於
　　　殿中庫部或領於都官或領於度支核其所司
　　　本輿馬兵仗皆軍事所須乃不屬五兵而轉屬
　　　他曹配𨽻殊未允協隋代悉改領於兵部名實
　　　始稱故至今仍其制焉至職方之名本出於夏
　　　官後周依周制始置職方中大夫隋文帝遂以
　　　為兵部之一曹亦厯代所未有也
　唐
　　唐六典兵部尚書一人正三品侍郎二人正四品
　　下掌天下軍衛武官選授之政令凡軍師卒戍之
　　籍山川要害之圖廐牧甲仗之數悉以咨之其屬
　　有四一曰兵部二曰職方三曰駕部四曰庫部尚
　　書侍郎總其職務而奉行其制命凡中外百司之
　　事由於所屬咸質正焉凡選授之制毎嵗孟冬以
　　三旬㑹其人以三銓領其事一曰尚書銓二曰東
　　銓三曰西銓(尚書為中銓兩侍/郎分為東西銓)以五等閱其人以
　　三竒㧞其選其尤異者登而任之否則量以退焉
　　有殊尤者得令宿衛凡大選終於季春之月所以
　　審名實之銓綜備戎仗之物數以戒軍令而振國
　　容焉郎中二人從五品上員外郎二人從六品上
　　主事四人従八品下郎中一人掌考武官之勲禄
　　品命以二十有九階承而叙焉郎中一人掌判簿
　　以總軍戎差遣之名員外郎一人掌貢舉及諸雜
　　請之事其科第之優劣勲獲之等級皆審其實而
　　授叙焉員外郎一人掌選院謂之南曹毎嵗選人
　　有解狀簿書資厯考課必由之以覈其實乃上三
　　銓進甲則署焉○職方郎中一人從五品上員外
　　郎一人從六品上主事二人從九品上職方郎中
　　員外郎掌天下之地圗及城隍鎮戍烽候之數辨
　　其邦國都鄙之逺邇及四夷之歸化者其五方之
　　區域都鄙之廢置疆場之争訟者舉而正之○駕
　　部郎中一人從五品上員外郎一人從六品上主
　　事三人從九品上駕部郎中員外郎掌邦國之輿
　　輦車乘及天下之傳驛廐牧官私馬牛雜畜之簿
　　籍辨其出入闌逸之政令司其名數凡三十里一
　　驛天下凡一千六百三十有九所而監牧六十有
　　五焉皆分使而統之凡諸衛有承直之馬凡諸司
　　有備運之車皆審其制以定數焉○庫部郎中一
　　人從五品上員外郎一人從六品上主事一人從
　　九品上庫部郎中員外郎掌邦國軍州之戎器儀
　　仗及冬至元正之陳設并祠祭喪𦵏之羽儀諸軍
　　州之甲仗皆辨其出入之數量其繕造之功以分
　　給焉
　　　謹案鹵簿儀仗唐世掌之庫部宋明則皆掌之
　　　駕部至
　　本朝置鑾儀衛其事始不屬於兵部云
　　馬端臨文獻通考唐龍朔二年改兵部尚書為司
　　戎太常伯咸亨元年復舊光宅元年改為夏官神
　　龍元年復舊天寳十一載改為武部至徳初復舊
　　兵部侍郎龍朔二年改為司戎少常伯郎中改為
　　司戎大夫職方郎中改為司城大夫駕部郎中改
　　為司輿大夫庫部郎中改為司庫大夫咸亨初復
　　舊
　　舊唐書職官志天寳十一載改駕部為司駕庫部
　　為司庫至徳二載並仍舊
　　唐㑹要總章二年以後兵部侍郎加至三員後又
　　减一員
　　新唐書百官志兵部令史三十人書令史六十人
　　制書令史十三人甲庫令史十二人亭長八人掌
　　固十二人職方令史四人書令史九人掌固四人
　　駕部令史十人書令史二十四人掌固四人庫部
　　令史七人書令史十五人掌固四人右司都事六
　　人主事六人
　　　謹案今各部堂主事司務當為唐左右司都事
　　　主事之職説已具吏部篇今以𨽻右司者析繫
　　　兵部表内刑工二部仿此
　　洪邁容齋随筆唐吏部兵部分掌銓選兩部各列
　　三銓吏居左兵居右是為前行故兵部班級在户
　　刑禮之上睿宗初政以宋璟為吏部尚書李乂盧
　　從愿為侍郎姚元崇為兵部尚書陸象先盧懐慎
　　為侍郎六人皆名臣二選稱治
　　新唐書選舉志武舉起於武后之時長安二年始
　　置其制有長垜馬射歩射平射筒射又有馬槍翹
　　闗負重身材之選中第亦以鄉飲酒禮送兵部
　　　謹案自古舉官之途不分文武三代以命卿帥
　　　師而六鄉則有比長閭胥族師黨正州長鄉師
　　　六遂則有鄰長里宰鄼長鄙師縣正遂師皆以
　　　時率其民課農教戰而聽政令於司馬故涖衆
　　　則曰師都涖軍則曰軍吏其職即如今之将弁
　　　也漢世良家子以材力入官者或𨽻期門羽林
　　　或為三署郎而軍功大者為卿大夫小者亦為
　　　郎後漢将帥罷兵大抵内為列卿外為郡守(後/漢)
　　　(書耿純傳純以前将軍平真定還京師願試一/郡光武曰卿既治武復欲修文耶乃拜為東郡)
　　　(太/守)沿及魏晉而将軍之官多選清望之士居之
　　　如裴頠以國子祭酒為右軍将軍王恬以中書
　　　郎為後将軍亦皆由文職遷轉以至州鎮方伯
　　　無不兼将軍都督之稱其為州而無將軍者則
　　　謂之单車刺史當時文武遷授尚不拘資格其
　　　後迄南北朝皆然至唐而吏部兵部分為二選
　　　文武始各有定闕然考唐六典武選之制如所
　　　云選人有自文資入者取少壯六尺已上材藝
　　　超絶考試不堪還送吏部是文可以換武又云
　　　千牛備身五考隨文武簡試聴選勲官年滿簡
　　　送吏部無文聴以武選三衛官考滿兵部校試
　　　有文堪時務則送吏部無文則以本色遷授是
　　　武可以改文故唐代諸州兵政掌之刺史悉帶
　　　使持節某州軍州事銜稱為州将並無専閫武
　　　員吏職兵官未嘗判然區别逮宋太祖患五季
　　　藩鎮跋扈命文臣出守列郡而别置鈐轄都監
　　　以司軍旅屯戍之政令遂分職而治然當時内
　　　外官仍文武参用而願換授者亦許改職(宋敏/求春)
　　　(明退朝録唐文武㕘用袁滋自尚書右丞出華/州刺史召為左金吾衞大将軍宋朝頗循其制)
　　　(三司使尚書左丞李士衡學士承㫖刑部尚書/李維翰林學士工部侍郎陳堯咨皆換觀察使)
　　　自元世祖至元十五年定軍民異屬之制以萬
　　　户府鎮撫司領戍兵以知府縣尹領民事(元呉/莱淵)
　　　(頴集書急就章後云國家起自北土經理中原/中原豪傑保有鄉里因而降附使據其境土如)
　　　(古諸侯大開幕府辟置官屬錢糧獄訟一皆専/制於已而不復有闗乎上已而山東猘子地富)
　　　(兵强跳踉負固卒貽誅㓕而後天下郡縣一命/之官悉歸于吏部兵則自近戍逺尺籍伍符各)
　　　(有統帥但知坐食郡縣之/租税不復繫守令事矣)明因其制於是州縣
　　　營衛建置攸殊出身既截然不同銓注亦有一
　　　定之格自督撫大吏外武官除授乃無一不歸
　　　於兵部矣
　五季
　　五代史本紀乾化二年兵部郎中張儁天成二年
　　兵部侍郎馮道長興四年兵部尚書李麟
　　五代㑹要長興三年尚書吏部侍郎王權奏請頒
　　下諸州其所送兵部職方地圗令郡縣鎮戍城池
　　水陸道路或新舊移易者並湏載之於圗
　　　謹案五季兵部官制史志不詳今略採歐史及
　　　會要二條以見其概
　宋
　　文獻通考宋兵部判部事一人凡籍武官軍師卒
　　戎之政令悉歸於樞宻院其選授小者又歸三班
　　本曹但掌三駕儀仗鹵簿字圗釋奠武成王廟及
　　武舉事嵗終以義勇兵箭手寨兵之數上於朝元
　　豐更制惟民兵馬政權𨽻樞宻院武官銓選并歸
　　吏部五年詔應縁義勇保甲事並𨽻樞宻院其餘
　　民兵悉歸兵部以什伍之法教民為兵以選舉之
　　法試武士以鹵簿字圗分布儀衞以郡縣之圗周
　　知地域凡廂軍蕃兵剰員及金吾街仗司人兵稽
　　其數而振飭其藝臣僚之家宣借兵級與夫蕃夷
　　屬户授官封襲之事皆掌之○侍郎南渡後長貳
　　互置續置侍郎二員隆興常置一員○郎中建炎
　　三年詔兵部兼職方駕部兼庫部隆興初詔駕部
　　兵部郎官共一員兼領自是四司合為一矣厥後
　　間或並置若從軍或將命於外則假以為寵○職
　　方掌天下地圗以周知方域之廣及城隍堡塞烽
　　候蕃夷歸朝内附之事○駕部掌輦輅車乗廐牧
　　雜畜乘具傳驛之政令辨其出入之數○庫部掌
　　軍器儀仗鹵簿法式随軍防城什物及凡供帳之
　　事
　　宋史職官志兵部掌兵衛儀仗鹵簿武舉民兵廂
　　軍土軍蕃軍四夷官封承襲之事輿馬器械之政
　　天下地土之圗凡儀衞鹵簿皆掌其數及行列先
　　後之儀為圖以授有司凡武選之制倣貢舉之法
　　先聨其什伍而教之以戰為民兵材不中禁衛而
　　足以執役為廂軍就其鄉井募以禦盗為土軍以
　　老疾而裁其功力之半為剰員團結以禦戎為洞
　　丁為義軍弩手屬𦍑分𨽻邉將為蕃兵籍其名数
　　而頒其禁令凡招置廂禁軍及州郡屯營三衙遷
　　補守戍軍吏轉補文武官白直宣借皆掌之其屬
　　三曰職方曰駕部曰庫部舊判部事一人以兩制
　　充元豐設官十尚書侍郎各一四司郎中員外郎
　　各一元祐初省駕部郎中一員以職方兼庫部紹
　　興改元詔職方庫部互置郎官一員兼○尚書掌
　　兵衞武選車輦甲械廐牧之政令以天下郡縣之
　　圖而周知其地域凡陳鹵簿設仗衛飭官吏整肅
　　蕃夷除授奉行其制命凡軍兵以名籍統𨽻者閲
　　習按試選募遷補及武舉校試之事皆總之侍郎
　　為之貳郎中員外郎𠫭掌之分案九置吏四十有
　　七建炎三年分案十曰賞功曰民兵衛曰廂兵曰
　　人從㸔詳曰帳籍告身曰武舉曰蕃官曰開拆曰
　　知雜曰檢法乾道裁減吏額共置三十人○職方
　　郎中員外郎掌天下圗籍以周知方域之廣袤及
　　郡邑鎮砦道里之逺近凡土地所産風俗所尚具
　　古今興廢之因州為之籍遇閏嵗造圗以進分案
　　三置吏五舊判司事一人以無職事朝官充紹熈
　　三年職方駕部吏額通入兵部庫部併作四十二
　　人○駕部郎中員外郎掌輿輦車馬驛置廐牧之
　　事大禮戒有司具五輅凡奉使之官赴闕視其職
　　治給馬如格官文書則量其遲速以附步馬急逓
　　總内外監牧籍其租入多寡孳産登耗凡市馬於
　　四夷者溢嵗額則賞之分案六置吏十有三○庫
　　部郎中員外郎掌鹵簿儀仗戎器供帳之事國之
　　武庫𨽻焉凡内外甲仗械器造作繕修皆有法式
　　若御大慶文徳殿應用鹵簿名數前期以戒有司
　　祭祀喪𦵏則給以等差總衛尉寺金吾仗司兵匠
　　之數考其功罪嵗月而以法升降之分案四置吏
　　九
　　容齋随筆元豐官制行一切更改凡選事無論文
　　武悉以付吏部(案蘇頌行狀云唐制文選吏部掌/之武選兵部掌之神宗謂自三代)
　　(至漢未嘗有文武之别/頌請一歸吏部上從之)蘇東坡當元祐中拜兵書
　　謝表云恭惟先帝復六卿之名本欲後人識三代
　　之舊古今殊制閒劇異宜武選𨽻於天官兵政總
　　於樞府故司馬之職獨省文書盖紀其實也今本
　　曹所掌惟諸州廂軍名籍及毎大禮則書寫蕃官
　　加恩告雖有所轄司局如金吾街仗司騏驥車輅
　　象院法物庫儀鸞司不過毎季郎官一往耳名存
　　實亡一至於是
　　永樂大典宋百官題名記建炎中省冗職以兵部
　　郎中并兼職方司
　　山堂考索建炎三年以駕部兼庫部隆興改元復
　　裁内外官於是駕部又當省而郎適贊讀王府有
　　詔聴留需其遷勿補闕而兵部四曹止一員
　　　謹案宋以樞密院主兵政武選又并歸吏部於
　　　是兵部遂為冗員長貳多不備官郎曹至以一
　　　人行四司之事宋代官制最為紊雜無緒此亦
　　　其名實乖互之一端也
　遼
　　遼史百官志契丹北樞密院掌兵機武銓羣牧之
　　政凡契丹軍馬皆屬焉以其牙帳居大内帳殿之
　　北故名北院元好問所謂北衙不理民是也○北
　　院樞密使○知北院樞密使事○知北樞密院事○
　　北院樞密副使○知北院樞密副使事○同知北
　　院樞密使事○簽書北樞密院事○北院都承旨
　　○北院副承旨○北院林牙○知北院貼黄○給
　　事北院知聖旨頭子事○掌北院頭子○北樞密
　　院敞史○北院郎君○北樞密院通事○北院掾
　　史
　　　謹案遼北樞密院視兵部今繋之於表以存其
　　　制至南面官僚史志畧而不詳惟興宗重熈中
　　　見兵部侍郎王觀又有庫部員外郎見於百官
　　　志序知其建置亦多仍唐舊也
　金
　　金史百官志兵部尚書一員正三品侍郎一員正
　　四品郎中一員從五品員外郎二員從六品掌兵
　　籍軍器城隍鎮戍廐牧舖驛車輅儀仗郡邑圗志
　　險阻障塞逺方歸化之事主事二員從七品(貞祐/五年)
　　(以承發司管勾兼漢人主事令史二十七/人内女直十二人譯史二人通事二人)○四方
　　館使正五品副使從六品掌提控諸路驛舍驛馬
　　承發司管勾從七品同管勾從八品掌受發省部
　　及外路文字(右屬尚/書兵部)
　　　謹案驛站之設所以通達軍情傳宣號令闗繫
　　　非輕溯其由来盖自周之盛時已有其制考爾
　　　雅釋言云馹遽傳也郭璞註皆傳車驛馬之名
　　　春秋僖三十三年左傳云使遽告於鄭文十六
　　　年云楚子乗驛㑹師於臨品成五年云晉侯以
　　　傳召伯宗襄二十一年云祁奚乘馹而見宣子
　　　襄二十七年云子木使驛謁諸王襄二十八年
　　　云吾將使驛奔問諸晉昭二年云子産懼弗及
　　　乘遽而至昭五年云楚子以馹至於羅汭曰驛
　　　曰馹曰遽互見者不一杜預皆以為傳車而釋
　　　文則稱以車曰傳以馬曰遽顧炎武謂國語晉
　　　文公乗馹㑹秦伯呂氏春秋齊君乗馹追晏子
　　　皆事急不暇駕車而單乗驛馬據此是春秋時
　　　已兼有驛車驛馬特當日牧政天子十有二閑
　　　邦國六閑皆以供朝覲會同及軍事之用而戎
　　　馬之在邱甸者則民自備之其驛傳之馬未知
　　　從何供用疑即當在邱甸所出戎馬之數為鄉
　　　師所屬故未嘗别設官以治之也漢書髙祖本
　　　紀乗傳詣雒陽如淳曰律四馬髙足為置傳四
　　　馬中足為馳傳四馬下足為乗傳一馬二馬為
　　　軺傳急者乗一乗傳師古曰古者以車謂之傳
　　　車其後又單置馬謂之驛騎鄭當時傳常置驛
　　　馬長安諸郊王温舒傳為河内太守令郡具私
　　　馬五十匹為驛自河内至長安此雖二人私置
　　　然可見漢代之驛亦車馬兼用故其時外臣入
　　　朝皆由驛谷永傳嵗竟乗傳奏事是也罪人發
　　　遣亦由驛淮南厲王傳載以輜車令縣次傳是
　　　也降人赴闕亦由驛汲黯傳匃奴畔其主降漢
　　　徐以縣次傳之是也獨百官公卿表内不見有
　　　主驛傳之官據賈山至言云省廐馬以賦縣傳
　　　昭帝本紀元鳯二年詔省乗輿馬及苑馬以補
　　　邊郡三輔傳馬則是漢代驛馬但屬之郡縣而
　　　不𨽻於京師自後史無明文北齊駕部雖有掌
　　　車輿牛馬廐牧之語亦不及驛傳至於唐世始
　　　以駕部郎中員外郎主郵驛之事在外則以都
　　　督刺史上佐内之兵曹𠫭軍掌之而縣令兼綜
　　　焉相沿至今而郵政遂為兵部之専司矣至驛
　　　之置於京師者在唐則為都亭驛(長安志都亭/驛在朱雀門)
　　　(外西街含光門北来第二坊通鑑王/行瑜殺韋昭度李谿於都亭驛是也)五季及宋
　　　並同(胡三省通鑑註晉天福五年改東京上源/驛為都亭驛契丹國志宋館遼使於都亭)
　　　(驛/)盖如今兵部馬館而不聞有管驛之員疑其
　　　事即併領於駕部宋代雖有都亭驛監官而所
　　　司乃接待使人不闗郵政今已别載入㑹同四
　　　譯館表内惟金之四方館使承發司管勾明之
　　　㑹同館大使𨽻屬兵部正當今馬館之職元代
　　　置通政院於大都上都以典驛站雖品秩較崇
　　　而所掌亦為相近謹於馬館監督表下列此三
　　　條以明沿革而前代則槩從其略云
　元
　　元史百官志兵部尚書三員正三品侍郎二員正
　　四品郎中二員從五品員外郎二員從六品掌天
　　下郡邑郵驛屯牧之政令凡城池廢置之故山川
　　險易之圗兵站屯田之籍逺方歸化之人官私芻
　　牧之地駞馬牛羊鷹隼羽毛皮革之徵驛乗郵運
　　祇應公廨皂𨽻之制悉以任之世祖中統元年以
　　兵刑工為右三部置尚書二員侍郎二員郎中五
　　員員外郎五員總領三部之事至元元年别置工
　　部以兵刑自為一部尚書四員侍郎三員郎中如
　　舊員外郎五員三年併為右三部五年復為兵刑
　　部尚書三員省侍郎二員郎中如故員外郎一員
　　七年始列六部尚書一員侍郎仍舊郎中一員員
　　外郎仍一員明年又合為兵刑部十三年復柝兵
　　部二十三年定尚書侍郎郎中員外郎以二員為
　　額至治三年増尚書一員主事二員䝉古筆且齊
　　(解見吏/部篇)二人令史十四人回回令史一人克埒穆
　　爾齊(解見吏/部篇)一人知印二人奏差八人典吏三人
　　　謹案元史百官志有左三部照磨掌吏户禮三
　　　部錢榖計帳之事其職盖如今之司務已别著
　　　之吏部篇而右三部無之疑史文脱漏也至宋
　　　金元左右司都事主事為今司務堂主事之職
　　　其屬左司者已入吏户禮三部表中今以屬右
　　　司者析入兵刑工三部謹發其凡於此而諸史
　　　原文則不復複載云
　　事文類聚大元兵部令史分掌名頭儀仗為舊庫
　　部𦂳慢置舖驛走逓馬數承發司文字車輅合給
　　牌劄廐牧為舊駕部
　　元史百官志通政院秩從二品國初置驛以給使
　　傳至元七年初立諸站都統領使司以總之設官
　　六員十三年改通政院十四年分置大都上都兩
　　院二十九年又置江南分院大徳七年罷至大元
　　年陞正二品四年罷以其事歸兵部是年兩都仍
　　置延祐七年復從二品大都院使四員同知二員
　　副使二員僉院一員同僉一員院判一員經歴一
　　員都事一員照磨兼管勾承發架閣一員上都院
　　使同知副使僉院判官各一員經歴都事各一員
　明
　　明史職官志兵部尚書一人(正二/品)左右侍郎各一
　　人(正三/品)其屬司務廳司務二人(從九/品)武選職方車
　　駕武庫四清吏司各郎中一人(正五品正統十年/增設武選職方二)
　　(司郎中各一人成化三年增設車/駕司郎中一人萬厯九年並革)員外郎一人(從/五)
　　(品正統十年增設武選司員外郎一人𢎞治九年/増設武庫司員外郎一人後俱革嘉靖十二年増)
　　(設職方司員/外郎一人)主事二人(正六品洪武宣徳間增設/武選司主事三人職方司)
　　(主事四人正統十四年増設車駕武庫二司主事/各一人後革萬厯十一年又増設車駕司主事一)
　　(人/)所轄會同館大使一人(正九/品)副使二人(從九/品)大
　　通闗大使副使各一人(俱未/入流)尚書掌天下武衛官
　　軍選授簡練之政令侍郎佐之武選掌衛所土官
　　選授陞調襲替功賞之事嵗凡六選有世官有流
　　官世官九等流官八等以世官陞授或由武舉用
　　之軍政五年一考選先期撫按官上功過狀覆核
　　而去留之以貼黄徵圗狀以初績徵誥敕以效功
　　課将領以比試練卒徒以優養恩故絶以褒恤勵
　　死戰以寄禄馭恩倖以殺降失陷避敵激叛之法
　　肅軍機以典刑敗倫行刧退陣之科㫁世禄職方
　　掌輿圗軍制城隍鎮戍簡練征討之事凡天下地
　　里險易逺近邊腹疆界俱有圗本三嵗一報與官
　　軍車騎之數偕上凡軍制内外相維武官不得輙
　　下符徵發各統其官軍以聴征調守衞朝貢保塞
　　之令以時修浚其城池而閲視之征討請命将出
　　師懸賞罰調兵食紀功過以黜陟之以保塞障邊
　　徼以烽火傳聲息以闗津詰姦細以緝捕弭盗賊
　　以快壯簡鄊民以勾解収充抽選併豁疏放存恤
　　之法整軍伍車駕掌鹵簿儀仗禁衛驛傳廐牧之
　　事凡鹵簿大駕丹陛駕武陳駕皆辨其物數以授
　　所司凡侍衛御殿全直常朝畨直凡郵傳在京師
　　曰會同館在外曰驛曰遞運所皆以符驗関券行
　　之凡馬政其専理者太僕苑馬二寺稽其簿籍以
　　時程其登耗惟内廐不㑹武庫掌戎器符勘尺籍
　　武學薪𨽻之事凡内外官軍有征行移工部給器
　　仗籍紀其數制敕下各邊徴發及使人出闗必驗
　　勘合軍伍缺下諸省府州縣勾之初洪武元年置
　　兵部六年増尚書一人侍郎一人置總部駕部并
　　職方三部設郎中員外郎主事如吏部之數十三
　　年陞部秩設尚書侍郎各一人又増置庫部為四
　　屬部部設郎中員外郎主事各一人十五年増試
　　侍郎一人二十二年改總部為司馬部二十九年
　　定改四部為武選職方車駕武庫四清吏司(惟職/方仍)
　　(舊/名)景㤗中増設尚書一人協理部事天順初罷隆
　　慶四年添註侍郎二人㝷罷萬厯末年復置
　　　謹案明代設有協理京營戎政一人或兵部尚
　　　書或兵部侍郎或右都御史盖時以武臣總督
　　　京營故以文臣為協理皆另給闗防専理戎政
　　　不釐部務中間亦屢有裁革乃别為額闕非本
　　　部常置之正官今故不著於表
　　　又案明初兵制内領之五軍都督府外則統之
　　　都司而有事則别選侯伯為總兵官以主征伐
　　　原不専𨽻中樞自英憲以還承平日乆軍伍廢
　　　弛而兵政遂盡歸之兵部毎遇疆場有警則調
　　　兵撥餉及戰守機宜皆惟兵部是聴武臣自専
　　　閫以下均受節制黜陟進退罔不由之總兵官
　　　領敇至長跪部堂而弁帥奔走盡如鈴卒其權
　　　甚重故當時號為本兵而受任者多非其人甚
　　　或借以營私填窟諸邊將率多紈袴夤縁得官
　　　以巖疆重寄付之債帥之手至於冒占軍伍尺
　　　籍空虚一旦羽檄紛馳輙搶攘周章毫無調度
　　　即有一二果鋭敢戰者又為部符所格東西牽
　　　掣坐失事機遇敵即形挫衂明之諸帝既委其
　　　責於兵部一切仰成及敗事僨轅則又歸咎部
　　　臣重加刑戮如丁汝夔陳新甲等皆至伏誅西
　　　市死非其罪其他亦竄謫不絶良由措置乖方
　　　故兵威益以不振我
　　朝武功赫濯軍令嚴明四征不庭無不恪承
　謨畧初置議政大臣以𠫭承軍事籌畫自雍正初年
　　　以来復設辦理軍機事務處凡當
　　命将出師征𠞰情形皆令以郵函直達
　　聖神燭照洞悉機宜軍機大臣承
　　㫖書宣帥臣等仰慿
　　授算所至悉迅奏膚功兵部之職不過稽覈額籍考
　　　　察弁員而已盖惟
　　聖武布昭
　　樞鈐獨運故能指揮萬里如在户庭洵非臣下之所
　　　　克禆賛萬一也
　
　
　
　
　
　
　
欽定厯代職官表卷十二
欽定四庫全書
欽定厯代職官表卷十三
　　刑部表



　　刑部
　國朝官制
刑部尚書滿洲漢人各一人
　　掌折獄審刑簡核法律受天下奏讞咸閲實而上
　　其辭以肅邦憲所屬有直𨽻奉天江蘇安徽江西
　　福建浙江湖廣河南山東山西陜西四川廣東廣
　　西雲南貴州督捕十有八司
　國初刑部設滿洲承政二員䝉古承政一員漢人承
　　政二員叅政八員啟心郎一員崇徳三年改設承
　　政一員左㕘政二員右叅政三員順治初定設滿
　　洲漢人尚書各一員七年増置滿洲尚書一員十
　　年仍省雍正十二年以來親王郡王及大學士奉
命管理部務皆由
特簡無常員
左右侍郎滿洲漢人各一人
　　掌迪播祥刑以貳尚書順治元年定額
直𨽻清吏司郎中滿洲漢人各一人員外郎滿洲一人
䝉古一人漢人二人主事滿洲漢人各一人
　　掌順天直𨽻及八旗㳺牧察哈爾左翼(正黄東半/旗鑲黄正)
　　(白鑲白正/藍四旗)所属刑名初為右現審司乾隆二年改
　　置直𨽻司設官如今額
　　　謹案初制刑部設江南等十四司康熈三十八
　　　年增置督捕前後司為十六司雍正元年増置
　　　左右二現審司凡囚繋之待讞者則主其訊鞫
　　　之事十一年析江南司為江蘇安徽二司併督
　　　捕前後司為一乾隆二年改右現審司為直𨽻
　　　司七年復改左現審司為奉天司始定為十八
　　　司司属初置理事官六員副理事官八員順治
　　　元年改定滿中郎中六人員外郎八人主事十
　　　有四人漢軍郎中四人員外郎十有二人漢人
　　　郎中員外郎主事毎司一人五年増置滿洲郎
　　　中八人員外郎十人十五年省漢人員外郎主
　　　事各四人十八年増置䝉古員外郎八人康熈
　　　元年仍省五十七年増置䝉古郎中員外郎主
　　　事各一人雍正三年復置漢人員外郎主事各
　　　四人五年罷漢軍員額増漢人郎中三人員外
　　　郎一人其續置各司員額亦俱隨時増設凡額
　　　官闕則總其數三分計之以其二牒吏郎除授
　　　而留其一由堂官遴選奏請擢補焉
奉天清吏司郎中䝉古一人漢人一人員外郎滿洲漢
人各一人主事滿洲漢人各一人
　　掌
　盛京黒龍江吉林將軍及奉天府所屬刑名兼宗人
　　府理藩院文移闗白之事初為左現審司乾隆七
　　年改置奉天司設官如今額
江蘇清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌江蘇所屬刑名凡奉
徳音肆眚則審定其條格而頒之於四方初為江南司
　　雍正十二年析置江蘇及安徽二司設官如今額
安徽清吏司郎中滿洲漢人各一人員外郎滿洲漢人
各一人主事滿洲漢人各一人
　　掌安徽所屬刑名兼鑲紅旗文移闗白之事雍正
　　十二年以江南司析置設官如今額
江西清吏司郎中滿洲漢人各一人員外郎滿洲漢人
各一人主事滿洲漢人各一人
　　掌江西所属刑名兼正黄旗中城御史文移闗白
　　之事
福建清吏司郎中滿洲漢人各一人員外郎滿洲漢人
各一人主事滿洲漢人各一人
　　掌福建所属刑名兼户部户科倉塲衙門左右兩
　　翼鑲藍旗文移闗白之事
浙江清吏司郎中滿洲漢人各一人員外郎滿洲一人
漢人二人主事滿洲漢人各一人
　　掌浙江所属刑名及都察院刑科南城御史文移
　　闗白之事兼司本部條奏彚題及各司爰書駮正
　　者㑹其成比年一奏
湖廣清吏司郎中滿洲一人漢人二人員外郎滿洲二
人漢人一人主事滿洲漢人各一人
　　掌湖北湖南所属刑名
河南清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌河南所属刑名兼禮部禮科太常寺光禄寺鴻
　　臚寺國子監欽天監太醫院東城御史正紅旗文
　　移闗白之事凡夏令熱審則布告各司頒行天下
　　欽䘏如制
山東清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌山東所属刑名兼兵部兵科太僕寺文移闗白
　　之事凡步軍營捕獲盗窩嵗登其數請叙
山西清吏司郎中滿洲漢人各一人員外郎滿洲漢人
各一人主事䝉古一人漢人一人
　　掌山西及八旗㳺牧察哈爾右翼(正黄西半旗正/紅鑲紅鑲藍三)
　　(旗/)定邉左副將軍綏逺城将軍歸化城副都統科
　　布多大臣庫倫大臣所属刑名兼軍機處内閣翰
　　林院詹事府
　起居注館内務府上駟院武偹院鑲白旗北城御史
　　文移闗白之事
陜西清吏司郎中滿洲一人漢人二人員外郎滿洲二
人漢人一人主事滿洲漢人各一人
　　掌陜西甘肅及伊犁烏魯木齊塔爾巴哈台葉爾
　　羌哈什噶爾烏什阿爾蘇庫車土爾畨哈爾沙爾
　　和闐哈密所属刑名兼大理寺西城御史文移闗
　　白之事並稽覆囚糧出納俾無侵冒
四川清吏司郎中滿洲漢人各一人員外郎滿洲漢人
各一人主事滿洲漢人各一人
　　掌四川所属刑名兼工部工科文移闗白之事秋
　　審則㑹九卿詹事科道於朝房以定爰書
廣東清吏司郎中滿洲漢人各一人員外郎滿洲二人
漢人一人主事滿洲漢人各一人
　　掌廣東所属刑名兼鑾儀衛正白旗文移闗白之
　　事
廣西清吏司郎中滿洲漢人各一人員外郎滿洲漢人
各一人主事滿洲漢人各一人
　　掌廣西所属刑名兼通政使司文移闗白之事及
　　以時散給囚衣
　朝審則㑹九卿詹事科道於朝房以定爰書
雲南清吏司郎中滿洲漢人各一人員外郎滿洲漢人
各一人主事滿洲漢人各一人
　　掌雲南所属刑名兼廂黄旗文移闗白之事
貴州清吏司郎中滿洲漢人各一人員外郎滿洲漢人
各一人主事滿洲漢人各一人
　　掌貴州所属刑名兼吏部吏科正藍旗文移闗
　　白之事
督捕清吏司郎中滿洲漢人各一人員外郎滿洲一人
主事滿洲漢人各一人
　　掌八旗及各省駐防逃人之事初𨽻兵部督捕衙
　　門康熈三十八年始以督捕前後司及督捕廳改
　　𨽻刑部雍正十二年罷督捕前司及督捕􁨃併其
　　事於後司仍省後字但曰督捕司
堂主事滿洲五人漢軍一人
　　掌文案者滿洲二人掌章奏者滿洲三人漢軍一
　　人俱順治元年定額
司務􁨃司務滿洲漢人各一人
　　順治元年定額掌巡察出入約束胥𨽻凡直省解
　　囚投文登其數給以批迴訟者收其狀呈堂分司
　　聴之
筆帖式滿洲百有五人䝉古四人漢軍十有五人
　　滿洲筆帖式初置九十六人後増置九人䝉古筆
　　帖式乾隆二年置漢軍筆帖式初置十有九人後
　　省四人俱分𨽻各司視事之繁簡以為額(職事見/吏部篇)
提牢主事滿洲漢人各一人北所司獄滿洲二人漢軍
漢人各一人南所司獄滿洲二人漢軍漢人各一人(従/九)
(品/)
　　主事掌稽覈罪囚於額外及試俸主事内掄選引
見補充嵗周更代咨吏部議叙司獄分掌南北監禁督
　　禁卒更夫書夜巡警凌虐需索者問如法順治元
　　年置漢軍漢人司獄四人康熈五十一年増置滿洲
　　司獄四人三年而代咨吏部叙陞如例又置官醫
　　二人分𨽻南北所以療囚之疾病
贓罰庫司庫滿洲一人庫使滿洲二人
　　掌収見審贓罰銀錢㑹其數以送户部順治元年
　　置額
律例館總裁無定員提調官一人纂修官四人收掌官
　四人繙譯官四人謄録官六人
　　　掌修明法令刋定條式隨時審訂以詔有司設館
　　　西長安門外總裁以本部尚書侍郎兼之提調纂
　　　修官以本部司員充収掌繙譯謄録官以本部筆
　　　帖式充凡嵗五周則彚輯而排次之謂之小修比
　　　十年迺重編新格増損刪定勒為憲典頒行天下
　　　謂之大修皆月給餐錢期年而畢初順治二年特
　　　置律例館
勅修律官撰定律書四年書成名曰大清律集解附例其
　　　後次第刋修皆
特簡王大臣為總裁以各部院通習法律者為提調纂修
　　　等官凡額設十有八人乾隆七年始以其館併𨽻
　　　刑部復改定員額如今制焉
　　　　謹案定制録直省獄囚曰秋審録刑部獄囚曰
　　　朝審嵗以八月刑部㑹九卿詹事科道於
　　　天安門外金水橋西公閲其爰書而覈定之初以
　　　四川廣西兩司分掌案牘雍正十二年始别選
　　　司属滿洲漢人各二員主其事曰總辦秋審處
　　　尋佐以協辨者四員嵗滿則交替乾隆十九年
　　　以後凡核直省審冊辨實緩矜疑之當否以白
　　　於長官皆以總辦司員任之先後増至十六人
　　　學習者無定員其職雖出堂官掄𣲖而専司秋
　　　讞所繫綦重謹識於此
　厯代建置
　三代
　　尚書舜典帝曰臯陶蠻夷猾夏冦賊姦宄汝作士
　　五刑有服五服三就五流有宅五宅三居惟明克
　　允
　　　謹案虞廷以皋陶為士孔𨽻達謂即周禮之士
　　　師鄭康成云士察也主察獄訟之事三代刑名
　　　其源盖本於此然考漢書胡建傳引黄帝李法
　　　蘇林曰獄官名也顔師古曰李者法官之號總
　　　主征代刑獄之事是其官已起於黄帝時故孔
　　　安國傳以士為理官鄭康成禮記月今註則云
　　　有虞氏曰士夏曰大理周曰大司冦雖稱名不
　　　同其實一也自周官既廢秦漢乃専置廷尉大
　　　理以主刑獄至隋唐復設刑部以當周司冦之職
　　　而大理仍並置不廢其職名遂分為二矣今以
　　　周秋官之属及厯代尚書諸曹繋諸刑部表内
　　　而理官沿革則别載入大理寺篇名實相承庶
　　　　有條而不紊焉
　　　孔𨽻違禮記疏鄭注大傳夏書所謂六卿有作士
　　　謹案尚書言汝作士者乃指臯陶為士師之官
　　　與上文伯禹作司空汝作司徒同義並非以作
　　　士兩字為官名王莽妄引經義改大理曰作士
　　　水衡都尉曰朕虞殆於不識句讀康成乃以亡
　　　新官號傅㑹夏官此漢人説經之陋不足據也
　　尚書洪範三八政六曰司冦
　　禮記曲禮天子之五官曰司冦鄭康成注此殷時
　　制也
　　　謹案箕子陳禹九疇而稱司冦之官此可考見
　　　夏殷之制實有此職曲禮鄭注所云並非鑿空
　　　矣
　　尚書周官司冦掌邦禁詰姦慝刑暴亂
　　春秋左氏傳昔周克商使諸侯撫封蘇忿生以温
　　為司㓂
　　春秋左氏傳康叔為司冦(孔安國書傳司冦/第五衛侯為之)
　　尚書序吕命穆王訓夏贖刑作吕刑(孔安國傳吕/侯見命為天)
　　(子司㓂後為甫/侯故稱甫刑)
　　　謹案司冦本李官管子五行篇昔者黄帝得六
　　　相而天地治又云春者土師也夏者司徒也秋
　　　者司馬也冬者李也盖李即周之司冦春秋襄
　　　三年左氏傳魏絳曰請歸死於司冦荀子曰防
　　　滛除邪戮之以五刑使暴悍以變姦邪不作司
　　　冦之事也此雖春秋戰國猶存周禮舊名顧其
　　　時稱名亦多錯雜吕氏春秋管子復於桓公曰
　　　平原廣城車不結軌士不旋踵鼓之三軍之士
　　　視死如歸臣不若王子城父請置以為大司馬
　　　决獄折中不殺不辜不誣無罪臣不若弦章請
　　　置以為大李注大李治獄官以大李對大司馬
　　　則大李之為大司冦明矣淮南子天文訓何謂
　　　五官東方為由南方為司馬西方為理北方為
　　　司空中央為都南方既為司馬北方既為司空
　　　則西方之理即為司冦明矣其以理為司冦與
　　　吕覽同皆舉三代以前之官名周官也至商子
　　　慎法篇天子置三法官殿中置一法官御史置
　　　一法官及吏丞相置一法官所謂殿中置一法
　　　官不知何官其云殿中則又與司冦職掌不合
　　　至司冦於周為秋官而管子五行篇以司馬為
　　　秋官李為冬官均異周制百家殊説不合經典
　　　姑識於此以偹𠫭考焉
　　周禮秋官刑官之屬大司冦卿一人小司冦中大
　　夫二人士師下大夫四人鄉士上士八人中士十
　　有六人旅下士三十有二人府六人史十有二人
　　胥十有二人徒百有二十人遂士中士十有二人
　　府六人史十有二人胥十有二人徒百有二十人
　　縣士中士三十有二人府八人史十有六人胥十
　　有六人徒百有六十人方士中士十有六人府八
　　人史有十六人胥十有六人徒百有六十人訝士
　　中士八人府四人史八人胥八人徒八十人司刑
　　中士二人府一人史二人胥二人徒二十人司刺
　　下士二人府一人史二人徒四人司厲下士二人
　　史一人徒十有二人司圜中士六人下士十有二
　　人府三人史六人胥十有六人徒百有六十人掌
　　囚下士十有二人府六人史十有二人徒百有二
　　十人掌戮下士二人史一人徒十有二人司𨽻中
　　士二人下士十有二人府五人史十人胥二十人
　　徒二百人大司宼之職掌建邦之三典以佐王刑
　　邦國詰四方以五刑糾萬民凡諸侯之獄訟以邦
　　典定之凡卿大夫之獄訟以邦灋斷之凡庶民之
　　獄訟以邦成弊之小司冦之職以五刑聴萬民之
　　獄訟附於刑用情訊之至於旬乃弊之以八辟麗
　　邦灋附刑罰以三刺斷庶民獄訟之中士師之職
　　掌國之五禁之灋以左右刑罰察獄訟之辭以詔
　　司冦斷獄弊訟致邦令掌士之八成鄉士掌國中
　　各掌其鄉之民數而糾戒之聴其獄訟察其辭辨
　　其獄訟異其死刑之罪而要之旬而職聴於朝司
　　冦聴之斷其獄弊其訟於朝羣士司刑皆在各麗
　　其灋以議獄訟獄訟成士師受中協日刑殺肆之
　　三日若欲免之則王㑹其期遂士掌四郊聴其獄
　　訟二旬而職聴於朝縣士掌野聴其獄訟三旬而
　　職聴於朝方士掌都家聴其獄訟之辭三月而上
　　獄訟於國訝士掌四方之獄訟諭罪刑於邦國四
　　方有亂獄則往而成之司刑掌五刑之灋以麗萬
　　民之罪司刺掌三刺三宥三赦之灋以贊司冦聴
　　獄訟司厲掌盗賊之任器貨賄辨其物皆有數量
　　賈而楬之入於司兵其奴男子入於罪𨽻女子入
　　於舂槀司圜掌収教罷民掌囚掌收盗賊掌戮掌
　　斬殺賊諜而搏之凡殺其親者焚之殺王之親者
　　辜之凡殺人者踣諸市肆之三日刑盗於市凡罪
　　之麗於灋者亦如之司𨽻掌五𨽻之灋辨其物而
　　掌其政令
　　　謹案周禮諸官列職紛繁以今六部之制相凖
　　　不能一一脗合惟秋官専掌獄訟自士師以迄
　　　司𨽻皆理刑之官故與今刑部職掌相符者為
　　　最多如士師為士官之長而其下有鄉士以主
　　　六鄉之獄有遂士以主六遂之獄有縣士以掌
　　　外野之獄有方士以掌都家之獄有訝士以掌
　　　四方諸侯之獄皆隨地設官以治之今之按省
　　　分司以治庶獄者正同此意至司刑司刺掌五
　　　刑三刺之法以詔司寇則如今之律例館秋審
　　　處司圜掌囚掌戮則如今之提牢廳司獄司而
　　　司𨽻掌五𨽻司厲掌罪𨽻即唐宋都官郎中員
　　　外郎所自出雖其職已散入各司然亦刑部所
　　　有事也惟唐宋司門郎中員外専掌門闗往來
　　　之籍賦唐六典以地官司門之職當之自明以
　　　來其職事併入户兵二部久不𨽻於刑部今仍
　　　載司門一曹以存沿革而不復逺溯周制用符
　　　其實云
　　唐六典刑部尚書周之秋官卿也侍郎周之秋官
　　小司冦中大夫也周禮大司冦属官有士師下大
　　夫盖郎中之任也有司厲下士盖郎官員外郎之
　　任也
　漢
　　杜佑通典漢成帝時尚書初置二千石曹主郡國
　　二千石又置三公曹主斷獄後漢光武改三公曹
　　主嵗盡考課諸州郡政二千石曹掌中都官水火
　　盗賊詞訟罪法亦謂之賊曹重於諸曹(華譚集尚/書二曹論)
　　(曰劉道貞謂漢氏重賊曹為是呉晉重吏部為非/薛君曰君何是古而非今劉難曰賊曹職典刑獄)
　　(刑獄難精是以欲重之答曰今之賊曹不能聴聲/觀色以别真偽縣不能斷讞之尚書也夫在獄者)
　　(率小人在朝者率君子小人易檢君子/難精俱不得已吏部冝重賊曹宜輕也)
　　冊府元龜漢有大獄則令雜治如王嘉致都船詔
　　獄使將軍以下與二千石雜治之類也其次即令
　　就問如廷尉請捕衡山王遣中尉大行即問之類
　　也其當罪又令雜議如淮南王所犯不軌承相御
　　史宗正廷尉雜奏又詔列侯吏二千石議是也
　　漢書百官公卿表宗正有都司空令丞(如淳曰/主罪人)少
　　府有若盧令丞(如淳曰漢儀注/有若盧獄令)中尉有都船令丞
　　(如淳曰漢儀注/有都船獄令)
　　後漢書和帝本紀永元九年復置若盧獄官
　　　謹案漢書宣帝紀遣使者分條中都官獄師古
　　　曰中都官凡京師諸官府也後漢志稱孝武帝
　　　以下置中都官獄二十六所各令長名今以紀
　　　傳􁩼之其可考見者如宗正所属有都司空獄
　　　(竇嬰傳劾繋都司空伍被傳/偽為左右都司空詔獄書)内官獄(東方朔傳/獄繫内官)
　　　少府所屬有導官獄(張湯傳其弟繋導官師古/曰或權寄在此非本獄所)
　　　若盧獄(李賢後漢書注若盧/獄主鞫将相大臣)考工獄(劉輔傳繋/共工獄蘇)
　　　(林曰考/工也)居室獄(灌夫傅繋居室後故保/宫李陵母繋保宫是也)掖庭獄
　　　(師古曰漢舊儀掖庭/詔獄令丞宦者為之)暴室獄(師古曰暴室職務/既多因為置獄主)
　　　(治罪人故往往云/暴室獄然非獄名)中尉所属有都船獄(説見/後)鴻
　　　臚所属有别火獄(如淳曰漢儀注/有别火獄今)郡邸獄(師古/曰漢)
　　　(舊儀郡邸獄治天下郡/國上計者属大鴻臚)當時皆謂之詔獄各置
　　　令丞等官其罪人就繋者則謂之中都官囚徒
　　　(劉屈氂𫝊發長/安中都官囚徒)而廷尉専掌刑法獨不聞有獄
　　　官考王嘉傳嘉得罪有詔假謁者節召丞相詣
　　　廷尉詔獄嘉隨使者詣廷尉廷尉收嘉丞相新
　　　甫侯印綬縛嘉載盡都船詔獄是嘉當下廷尉
　　　詔獄而廷尉乃縛送都船足知當日中都官諸
　　　獄皆以繋廷尉罪人故本署轉無専獄薛宣傳
　　　載宣為廷尉書佐都船獄吏亦可見諸獄皆属
　　　廷尉故吏職得互相遷補也後漢惟廷尉及雒
　　　陽有獄而和帝復置若盧獄官不言所属考安
　　　帝紀永初二年皇太后幸雒陽寺及若盧獄録
　　　囚徒賜河南尹廷尉卿及官属有差雒陽属河
　　　南則若盧亦當属廷尉矣今廷尉沿革雖己别
　　　載大理寺表而獄制専𨽻刑部故取都司空若
　　　盧都船三令丞繋之於此以著提牢司獄設官
　　　之權輿又二千石曹初主郡國二千石三公曹
　　　後故主考課今據其職掌亦互見吏部表内云
　三國
　　鄭樵通志魏青龍二年置都官郎掌刑法獄訟之
　　事
　　冊府元龜魏置定科郎主定法令法官郎主軍事刑
　　獄(定科又/作定課)
　　太平御覽何貞奏許都賦明帝竒之擢為都官郎
　　中
　　晉書職官志魏尚書有二千石郎
　　孫逢吉職官分紀魏尚書郎有比部
　　　謹案前代法令之書在漢以後有二曰律令諸
　　　家漢書注所引有漢律又有令甲令乙令丙杜
　　　周傳云前主所是著為律後主所是疏為令是
　　　也在唐有四曰律令格式新唐書刑法志謂令
　　　者尊卑貴賤之等數國家之制度格者百官有
　　　司所常行之事式者具所常守之法凡邦國之
　　　政必従事於此三者其有所違及人之為惡而
　　　入於罪戾者一斷以律是也在宋亦有四曰敕
　　　令格式乃沿唐之舊而自律以外又増敕為四
　　　也𠫭稽厥制律為律之正文而勅令格式則如
　　　今各部院衙門之則例厯代統其事於刑曹凡
　　　罪人之麗辟及職官之案劾者皆據此平决盖
　　　今刑部之議罪與吏兵二部之議處其職掌本
　　　同在法官晉書刑法志載裴頠奏有尚書免皆
　　　在法外刑書之文有限舛違之故無方故有臨時
　　　議處(今案牘承用之議處/二字其源實始於此)之文誠不能皆得循
　　　常云云此罰至罷免亦由刑官議處之明證隋
　　　唐始於吏部置考功一曹而所司惟考績黜陟
　　　之令其他論劾仍不與焉唐六典稱九品已上
　　　犯除免官者大理詳而質之以上刑部是其事
　　　尚在法官至明以内外彈章付之考功定擬武
　　　官功過亦歸武選於是官司過失至革職以下
　　　者其核議之事乃悉属吏兵二部而不在法司
　　　矣今以定科刪定兩郎専掌修定法令(隋志載/陳沈洙)
　　　(以議獄不同請牒送刪定曹詳/改前制即如今之纂入則例)實兼有今刑部
　　　律例舘吏兵二部則例館之任故既載入吏部
　　　篇而仍互見於此至比部郎起自曹魏而唐以
　　　後則専司勾覆倉庫出納百官俸料乃如今户
　　　科給事中及江南道御史之磨勘註銷並不預刑
　　　名之事其職久與刑部無涉顧炎武日知錄云
　　　周禮小司冦三年大比則受邦國之比要註大
　　　比謂使天下更簡閲民數及其財物也唐時刑
　　　部有刑比都官司門四曹唐書職官志比部掌
　　　周知内外之經費而總勾之楊炎傳天下財賦
　　　皆納左藏庫尚書比部履其出入宋史職官志
　　　比部掌勾覆中外帳籍考其陷失而理其侵負
　　　山堂考索㑹計逋欠每三月一比謂之比部故
　　　昔人有刑罰與賦歛相為表裏之説今四曹改
　　　為十三司而財計之不闗刑部久矣乃猶稱郎
　　　官為比部何耶炎武之説誠為詳核然考宋隋
　　　二志皆稱比部主法制則比字當亦取律例相
　　　比况之義如漢志所云决事比者盖自唐以後
　　　始失其職耳今以厯代皆属刑部故仍繋之於
　　　表而具論其職掌之不同者如右
　晉
　　通典晉復置三公尚書掌刑獄
　　唐六典晉太康中省三公尚書以吏部尚書兼掌
　　刑獄
　　晉書職官志晉受命置三公比部都官二千石曹
　　郎
　　宋書百官志晉西朝則有三公比部都官曹郎
　　謝維新合璧事類魏有定科郎晉賈充定律令以
　　裴楷為之
　　　謹案晉書職官志稱武帝罷定課郎(即定/科郎)而謝
　　　維新乃謂晉時裴楷為之頗不相合今考楷本
　　　傳其為定科郎尚在魏世至晉初定律令時則
　　　楷已為散騎侍郎維新誤以為晉事盖失於詳
　　　檢也
　　唐六典晉令有獄左右丞各一人
　宋
　　宋書百官志宋髙祖初増都官尚書太祖元嘉十
　　八年増刪定曹郎盖魏世之定科郎也吏部尚書
　　領刪定三公比部曹都官尚書領都官曹比部主
　　法制都官主軍事刑獄
　　通典宋三公比部皆主法制
　　南齊書百官志吏部尚書領刪定三公比部曹都
　　　官尚書領都官曹
　　　隋書百官志梁尚書省置都官尚書刪定三公比
　　　部都官等郎陳承梁皆循其制官
　　　唐六典宋齊並以三公郎曹掌刑獄置郎中一人
　　　梁陳因為侍郎梁陳又置獄丞二人第七品
　　　　謹案三公曹後漢雖改主考課而自晉以迄南
　　　　北朝則仍為主刑獄之官其属之吏部者盖以
　　　　太康省三公尚書以吏部尚書兼掌刑法故三
　　　公曹郎亦歸其統轄也至二千石郎晉南渡後
　　　已罷不置史亦不詳其職掌而當時去漢未逺
　　　建置當必相同今並繋之於表云
　北魏
　　通典後魏亦有都官尚書
　　唐六典獄丞後魏亦二人
　　魏書官氏志獄掾從第七品下
　　　謹案後漢惟和帝置有若盧獄官而廷尉雒陽
　　　縣獄官皆不見於史唐六典始載晉置獄丞梁
　　　陳因之魏書亦載魏置獄掾為從七品其後厯
　　　代多設是官属於廷尉盖當時六曹未有定制
　　　廷尉尚當秋官之職故也今大理寺已不置獄
　　　前代所為廷尉獄官其職久已歸入刑部故析
　　　繋於此以偹提牢司獄之沿革焉
　北齊
　　隋書百官志後齊置都官尚書統都官(掌畿内非/違得失事)
　　二千石(掌畿外得/失等事)比部(掌詔書律令/勾檢等事)曹都官二千
　　石比部各量事置掌故主事員
　　唐六典三公郎曹掌刑獄北齊置郎中二人
　　通志北齊有三公曹掌諸曹囚帳斷罪赦日建金
　　鷄等事属殿中尚書
　　冊府元龜北齊獄丞掾各二人
　後周
　　通典後周官品正七命大司冦正六命小司冦上
　　大夫正五命秋官刑部中大夫正四命秋官小刑
　　部司𨽻等下大夫正三命秋官小刑部司刺鄉法
　　遂法稍法縣法畿法小司𨽻等上士正二命秋官
　　司刺鄉法逐法稍法縣法畿法掌囚司厲掌罪𨽻
　　掌夷𨽻掌蠻𨽻掌戎𨽻掌狄𨽻掌徒等中士正一
　　命秋官小刑部掌囚司厲掌夷𨽻掌蠻𨽻掌戎𨽻
　　掌狄𨽻掌徒等下士
　　冊府元龜後周刑部中大夫掌五刑之法附萬民
　　之罪
　　馬端臨文獻通考後周有司𨽻下大夫掌五𨽻及
　　徒者捕盗賊囚執之事
　　　謹案周官司𨽻掌五𨽻之法本主罪人自漢武
　　　帝襲其名置司𨽻校尉使持節從中都官徒千
　　　二百人捕巫蠱督大姦猾後又令察三輔三河
　　　𢎞農乃全與周制不合今按其職掌已别繋之
　　　步軍統領衙門表内惟後周所置依仿周官復
　　　掌罪徒與漢魏以下司𨽻之職又殊故仍載入
　　　刑部沿革焉
　隋
　　隋書百官志髙祖受命置都官尚書統都官侍郎
　　二人刑部比部侍郎各一人司門侍郎一人尋改
　　都官尚書為刑部尚書煬帝即位六曹各置侍郎
　　一人以貳尚書之職諸曹侍郎並改為郎又改刑
　　部為憲部郎以異侍郎之名
　　通典隋初有都官尚書開皇三年改都官為刑部
　　亦因後周之名
　　唐六典隋置獄掾八人
　　　謹案今刑部之名肇於後周定於隋世厯代相
　　　沿未之有改溯其本始即南北朝之都官尚書
　　　也但考列史所載都官一曹自魏晉以後皆掌
　　　京師及畿外得失非違等事頗似漢之司𨽻而
　　　並無斷獄議罪之責故六典以為非唐時都官
　　　之任推原其故盖由魏晉諸朝尚書各曹尚不
　　　依六官分職故刑名政令自大理以外八座則
　　　以三公吏部尚書主之郎官則以三公郎中主
　　　之而或領於吏部或領於殿中𨽻属𠫭差本無
　　　定制隋文帝改都官尚書為刑部而省三公郎
　　　不設於是三公舊職遂悉歸於刑部曹又以都
　　　官郎改掌簿録配没官私奴婢并良賤訴競俘
　　　囚之事弼教之任自是始専之刑部矣今以刑
　　　部出自都官建置相因源流有在故仍繋之於
　　　表而附著其異同於此
　唐
　　新唐書百官志刑部尚書一人正三品侍郎一人
　　正四品下掌律令刑法徒𨽻按覆讞禁之政其属
　　有四一曰刑部二曰都官三曰比部四曰司門○
　　刑部郎中員外郎掌律法按覆大理及天下奏讞
　　為尚書侍郎之貳凡刑法之書有四一曰律二曰
　　令三曰格四曰式凡鞫大獄以尚書與御史中丞
　　大理卿為三司使凡國有大赦集囚徒於闕下以
　　聴○都官郎中員外郎掌俘𨽻簿録給衣糧醫藥
　　而理其訴免○比部郎中員外郎掌勾㑹内外賦
　　歛經費俸禄公廨勲賜贓贖徒役課程逋欠之物
　　及軍資械器和糴屯収所入京師倉庫三月一比
　　諸司諸使京都四時勾㑹於尚書省以後季勾前
　　季諸州則嵗終總勾焉○司門郎中員外郎掌門
　　闗出入之籍及闌遺之物
　　　謹案今制以刑部都察院大理寺為三法司其
　　　名始自明代而實昉於唐之三司使其時有大
　　　獄則以刑部御史臺大理寺為三司使以鞫之
　　　謂之大三司使(見合璧/事類)若三司所按非其長官
　　　則侍御史與刑部郎中員外郎大理司直評事
　　　往訊之謂之小三司使(見唐/職林)今凡刑部重辟囚
　　　先以御史大理左右寺官㑹刑曹察其辭辨其
　　　　死刑之罪而要之曰㑹小三法司及致辭於長
　　　　官都御史大理卿廼詣刑部與尚書侍郎㑹聴
　　　　之各麗其法以議獄曰㑹大三法司盖即其遺
　　　　意也唐自中葉以後史傳所紀獄事多云三司
　　　　按鞫皆指臺省寺三官而言唐六典又云三司
　　　　謂御史大夫中書門下與史不符此殆開元以
　　　　前之初制新唐書刑法志肅宗時陳希烈等獄
　　　　以三司使劾治而通鑑所載乃御史大夫崔器
　　　禮部尚書李峴兵部侍郎吕諲為之亦不及刑
　　　部大理則以峴等本出西臺遷官以後仍令領
　　　三司之事耳又案魏文帝黄初六年収鮑勛付
　　　廷尉廷尉法議正刑五嵗三官駮依律罰金胡
　　　三省通鑑注三官廷尉正監平也冊府元龜梁
　　　置建康縣獄三官以尚書郎為之冠服同廷尉
　　　三官元㑹廷尉三官與建康三官皆法冠皂衣
　　　朝服以監東西中華門據此則執法之官以三
　　　為數其來已久又不僅始自唐時矣
　　舊唐書職官志龍朔二年改刑部為司刑都官為
　　司僕比部為司計尚書為太常伯侍郎為少常伯
　　郎中為大夫咸亨元年依舊光宅元年改刑部為
　　秋官垂拱三年加秋官侍郎一員神龍元年詔官
　　名並依永淳以前故事天寳十一載改刑部為憲
　　部比部為司計至徳二載仍舊
　　　謹案天寳中改刑部為憲部凡行内諸司之稱
　　　部者並改之以避六部之名舊唐志所載甚詳
　　　新唐志乃謂改刑部為司憲是誤以龍朔所改
　　　御史大夫之名属之刑部非也
　　唐六典刑部主事四人令史十九人書令史三十
　　八人亭長六人掌固十人都官主事二人令史九
　　人書令史十二人掌固四人比部主事四人令史
　　十四人書令史二十七人計史一人掌固四人司
　　門主事二人令史六人書令史十三人掌固四人
　　○獄丞四人從九品下以流外入仕者為之
　　舊唐書嚴郢列傳郢兼御史中丞御史臺奏天下㫁
　　獄自徒以下結竟者並徙置邉州郢駮奏請下刪
　　定使詳覆然後施行從之
　　　謹案刪定使之名職官志不載僅見於此盖因
　　　纂集律令隨時所置之官猶今之律例館總裁
　　　也
　五季
　　五代㑹要後唐長興二年八月二十九日勅刑部
　　大理寺冝各置法直官兩人仍召曉法令者充晉
　　天福三年三月詳定院奏前守晉州洪洞縣主簿
　　盧粲進䇿伏以刑獄至重朝廷所難尚書省分職
　　六司天下謂之㑹府諸道决疑若闗人命即刑部
　　不合不知欲請諸州府凡斷大辟罪人訖逐季将
　　有無申報刑部仍具録案欵事節并本判官馬步
　　都虞候司法𠫭軍法直官馬歩使判官名銜申聞
　　或有案内情由不圓刑部請行勘覆從之
　　　謹案盧粲進䇿請諸州府斷大辟罪人申報刑
　　　部仍具録案欵事節然則前此諸道州府大辟
　　　案欵未嘗申報刑部矣唐刑部郎中員外郎掌
　　　集天下奏讞而五代時州府大辟案欵至不申
　　　刑部於此見五代之廢弛也
　　冊府元龜後唐同光二年刑部尚書盧質長興二
　　年刑部郎中周知㣲四年刑部侍郎任贊晉天福
　　元年刑部郎中鄭觀六年刑部員外郎李象周廣
　　順元年刑部員外郎曹匪躬
　　　謹案五季官制史志不詳今據冊府元龜所載
　　　畧採一二以見刑曹建置亦多仍唐舊也冊府
　　　元龜又載後唐同光元年御史臺奏當司刑部
　　　大理寺本朝法書自朱温刪改今見在三司収
　　　貯刑書並是偽廷之制云云周顯徳五年中書
　　　門下奏三司臨時條法望令刪集送中書門下
　　　詳議聞奏云云是五季亦以刑部御史臺大理
　　　寺為三司並同唐制矣
　宋
　　宋史職官志刑部掌刑法獄訟奏讞赦宥叙復之
　　事凡斷獄本於律律所不該以敕令格式定之禁
　　於未然之謂令施於已然之謂勅設於此而使彼
　　至之之謂格設於此而使彼效之之謂式皆閲其
　　案状傅例擬進其属三曰都官曰比部曰司門設
　　官十有一尚書一人侍郎二人郎中員外郎刑部
　　各二人都官比部司門各一人國初以刑部覆大
　　辟案淳化二年増置審刑院知院事一人以郎官
　　以上至兩省充詳議官以京朝官充掌詳讞大理
　　所斷案牘而奏之大中祥符二年置糾察刑獄司
　　糾察官二人以兩制以上充凡在京刑禁徒以上
　　即時以報若理有未盡或置淹恤追覆其案詳正
　　而駮奏之凡大辟皆録問元豐三年八月詔省審
　　刑院歸刑部以知院官判刑部掌詳議詳覆司事
　　刑部主判官為同判刑部掌詳斷司事審刑議官
　　為刑部詳議官官制行悉罷歸刑部元祐元年省
　　比部郎官一員以都官兼司門五月三省言舊制
　　糾察在京刑獄以察違慢自罷歸刑部無復申明
　　糾舉之制請以御史臺刑察兼領其御史臺刑獄
　　今尚書省右司糾察從之紹聖元年詔都官司門
　　互置郎官一員崇寜二年十二月詔刑部尚書通
　　治左右曹侍郎一治左曹一治右曹如獨員即通
　　治○尚書掌天下刑獄之政令凡麗于法者審其
　　輕重平其枉直而侍郎為之貳應定奪審覆除雪
　　叙復移放則尚書専領之制勘體量奏讞糾察録
　　問則長貳治之而郎中員外郎分掌其事有司更
　　定條法則覆議其當否凡聼訟獄或輕重失中有
　　能駮正詔其賞罰若頒赦宥則糾官吏之稽違者
　　分案十二置吏五十有二紹興後分案十二裁减
　　　吏額置三十五人○侍郎南渡長貳互置隆興常
　　　置一員淳熈十六年依崇寜専法奏獄及法令事
　　　請大理寺官赴部共議之用侍郎呉博古之説也
　　　○郎中員外郎分左右􁨃掌詳覆叙雪之事建炎
　　　三年刑部郎中以二員為額闗掌職事初無分異
　　　紹興二十六年詔依元豐舊法分􁨃治事先是右
　　　司汪應辰言刑部郎官分為左右左以詳覆右以
　　　叙雪同僚異事祖宗有深意倘初無分異則有不
　　當於理者孰為追改乞遵用舊制要使官各有守
　　人各有見参而用之以稱欽恤之意従之仍令今
　　後倣此○都官郎中員外郎掌徒流配𨽻凡天下
　　役人與在京百司吏職皆有籍以攷其役放及増
　　損廢置之數分案四置吏十有八建炎三年詔比
　　部兼司門隆興元年詔都官比部共置一員自此
　　都官兼比部司門之事分案五裁减吏額置十二
　　人(淳熈十三/年减三人)○比部郎中員外郎掌勾覆中外帳
　　籍凡塲務倉庫出納在官之物皆月計季考嵗㑹
　　從所𨽻監司檢察以上比部至則審覆其多寡登
　　耗之數有䧟失則理納鈎考百司經費有隠昧則
　　㑹問同否而理其侵負舊帳案𨽻三司熈寜五年
　　置提舉帳司選人吏二百人驅磨天下帳籍并選
　　官吏審覆七年二月詔帳司每嵗具天下財用日
　　出入數以聞元豐初年詔諸路財賦出入自今三
　　年一供著為令官制行釐其事歸比部元祐元年
　　七月用司馬光奏悉總於户部三年釐正倉部勾
　　覆理欠凴由案及印發鈔引事歸比部分案五置
　　吏百有一建炎以後或都官兼比部司門之事○
　　司門郎中員外郎掌門闗津梁道路之禁令及其
　　廢置移復之事應官吏軍民商販譏察其冒偽違
　　縦者凡諸門啟閉之節及闗梁餘禁以時舉行分
　　案二置吏五
　　　謹案宋制獄囚皆繋開封府司録司及左右軍
　　　巡三院盖如今之順天府及五城司坊官法司
　　　僅平其讞牘未嘗置獄至熈寜九年神宗始命
　　　置大理獄而史志並無管獄之官疑即以司直
　　　主簿兼其任也至比部自唐宋而後専掌勾稽
　　　中外帳籍如令注銷錢糧職之並不闗涉刑名
　　　説己具前然考李心傳建炎以來朝野雜記謂
　　　官禁嵗取金銀錢帛率以百萬計雖有嵗終比
　　　部驅磨之令然郎官第赴内東門司終日危坐
　　　而數璫自為㑹計郎官不得預畢事乃卷牘尾
　　　示之俾書名而已據此則比部未嘗能舉其職
　　　亦可以見當時冗濫之弊矣
　　章俊卿山堂考索勅令所宋差牢臣提舉詳定官
　　以侍従之通法令者充刪定官於職事官内差兼
　　王闢之澠水燕談録祥符二年以京獄訟之繁懼
　　有寃滯始置糾察在京刑獄司以省寃濫命知制
　　詰周起侍御史趙湘為之凡在京師刑獄御史開
　　　封府皆得糾之起慮抑屈者不能盡知乞許今糾
　　　察陳状従之但不鞫獄○太宗慎刑罰淳化二年
　　　始置審刑院以覆大理奏案以近臣一人知院事
　　　設詳議六人擇京朝曉律常任法寺官者為之每
　　　奏一人従知院上殿得得賜緋故士大夫以審刑
　　　為朝官染院
　　　江休復隣幾雜志審刑奏案貼黄上更加撮白撮
　　　白上復有貼黄
　　　謹案百官志元豐官制行審刑詳議糾察悉罷
　　　歸刑部即所謂刑部郎中員外分左右廳左主
　　　詳覆右主叙雪之職也
　遼
　　遼史百官志伊勒希巴(滿洲語伊勒希副也巴處/所也原作夷离畢今改正)
　　院掌刑獄○伊勒希巴○左伊勒希巴○右伊勒
　　希巴○知左伊勒希巴事○知右伊勒希巴事○
　　敞吏○選底掌獄
　　　謹案遼世刑獄主之伊勒希巴考遼史刑法志
　　　載道宗清寜四年詔左伊勒希巴曰外路死刑
　　　雖己欵伏仍令附近官司覆問有寃者即具以
　　　聞可見諸路獄訟皆歸决遣其職實如今之刑
　　　部至其時南面官僚内尚書六部多依唐典建
　　　置刑部長貳亦必偹官然以史證之惟大理寺
　　　所掌較重故大理卿少如耶律儼劉伸之属史
　　　皆稱其治獄詳允而刑部除授紀傳多未之及
　　　殆以其僅存空名故畧而不載歟
　金
　　金史百官志刑部尚書一員正三品侍郎一員正
　　四品郎中一員從五品員外郎二員従六品一員
　　掌律令格式審定刑名闗津譏察赦詔勘鞫追徴
　　給没等事一員掌監户官户配𨽻訴良賤城門啟
　　閉官吏改正功賞捕亡等事主事二員從七品(令/史)
　　(五十一人内女直二十二/人譯史五人通事二人)架閣庫管勾一員正八
　　品掌刑工兩部架閣(大安二年以/主事各兼)同管勾一員從
　　八品○獄丞一員従九品(属御/史臺)
　元
　　元史百官志刑部尚書三員正三品侍郎二員正
　　四品郎中二員従五品員外郎二員従六品掌天
　　下刑名法律之政令凡大辟之案覆繫囚之詳讞
　　拏収産沒之籍捕獲功賞之式寃訟疑罪之辨獄
　　具之制度律令之擬議悉以任之世祖中統元年
　　以兵刑工為右三部置尚書二員侍郎二員郎中
　　五員員外郎五員以郎中員外郎各二員專署刑
　　部至元元年析置工部而兵刑仍為一部尚書四
　　員侍郎仍一員郎中四員員外郎置五員三年復
　　為右三部七年始别置刑部尚書一員侍郎一員
　　郎中一員員外郎二員八年改為兵刑部十三年
　　又為刑部二十三年六部尚書侍郎郎中員外郎
　　定以二員為額大徳四年尚書増置一員其首領
　　官則主事三員吏属則䝉古筆且齊(解見吏/部篇)四人
　　令史三十人囘囘令史二人克埒穆爾齊(解見吏/部篇)
　　一人知印二人奏差十人書寫三人典吏七人○
　　司獄司司獄一員正八品獄丞一員正九品獄典
　　一人初以右三部照磨兼刑部繋獄之任大徳七
　　年始置専官部醫一人掌調視病囚○司籍所提
　　領一員同提領一員至元二十年改大都等路斷
　　没提領所為司籍所𨽻刑部
　　　謹案周禮秋官職金掌受士之金罰貨罰孔頴
　　　逹疏謂斷獄訟者有疑即使出贖既言金罰又
　　　曰貨罰者出罰之家或時無金即出貨以當直
　　　也盖職金主受贖鍰故属於司冦當為今刑部
　　　贓罰庫所自出特其職於金玉錫石丹青之政
　　　令本無所不掌非特罰贖一事與今顔料庫尤
　　　為相合今己専繋之户部三庫篇内不復列於
　　　此表至自漢以後贖金所入未見専司唐六典
　　　載侍御史之職有六其五曰贓贖李林甫註謂
　　　以年深之次者一人知西推贓贖事則以憲官
　　　兼之宋志載大理寺右治獄分四案其一曰左
　　　右寺案掌斷訖公事案後収理追贓等則又為
　　　吏人所掌初無定式惟元代司籍所雖主斷没
　　　之籍不止贓贖而𨽻属刑部猶得秋官職金遺
　　　意視今制之贓罰庫差為近之云
　　富大用事文類聚大元刑部掌律令格式審定刑
　　名奴婢配𨽻闗津譏察城門啟閉之事置令史分
　　掌名頭無専曹官
　明
　　明史職官志刑部尚書一人(正二/品)左右侍郎各一
　　人(正三/品)其属司務廳司務二人(従九/品)浙江江西湖
　　廣陜西廣東山東福建河南山西四川貴州雲南
　　十三清吏司各郎中一人(正五/品)員外郎一人(従五/品)
　　主事二人(正六品正統六年十三司俱増設主事/一人成化元年増設四川廣西二司主)
　　(事各一人後革萬厯中又革湖廣/陜西山東福建四司主事各一人)照磨所照磨(正/八)
　　(品/)檢校(正九/品)各一人司獄司司獄六人(従九/品)尚書
　　掌天下刑名及徒𨽻勾覆闗禁之政令侍郎佐之
　　十三司各掌其分職及兼領所分京府直𨽻之刑
　　名照磨檢校照刷文卷計録贓贖司獄率獄吏典
　　囚徒凡軍民官吏及宗室勲戚𨽻於法者詰其辭
　　察其情偽傅律例而比議其罪之輕重以請詔獄
　　必據爰書不得逢迎上意凡有殊㫖别敕詔例榜
　　例非經請議著為令甲者不得引比凡死刑即决
　　及秋後決竝三覆奏兩京十三布政司死罪囚嵗
　　讞平之五嵗請敕遣官審録寃滯霜降録重囚㑹
　　五府九卿科道官共録之矜疑者戍邉有詞者調
　　所司再問比律者監候夏月熱審免笞刑減徒流
　　出輕繋遇嵗旱特㫖錄囚亦如之凡大祭止刑凡
　　贖罪視罪輕重斬絞雜犯徒未減者聴收贖詞訴
　　必自下而上有事重而迫者許擊登聞鼓四方有
　　大獄則受命往鞫之四方决囚遣司官二人往涖
　　凡斷獄嵗疏其名數以聞曰嵗報月上其拘釋存
　　亡之數曰月報獄成移大理寺覆審必期平允凡
　　提牢月更主事一人修葺囹圄嚴固扄鑰省其酷
　　濫給其衣糧囚病許家人入視脱械鎻醫藥之簿
　　録俘囚配没官私奴婢咸籍知之官吏有過並紀
　　録之嵗終請湔滌之以名例攝科條以八字括辭
　　議(以准皆各/其及即若)以五服参情法以墨涅識盗賊籍産
　　不入塋墓籍財不入支度宗人不即市宫人不即
　　獄悼耄疲癃不即訊洪武元年置刑部六年増尚
　　書侍郎各一人設總部比部都官部司門部部設
　　郎中員外郎各二人惟都官各一人總部比部主
　　事各六人都官司門主事各四人八年以部事浩
　　繁増設四科科設尚書侍郎郎中各一人員外郎
　　二人主事五人十三年設尚書一人侍郎一人仍
　　分四属部部設郎中員外郎各一人總部比部主
　　事各四人都官司門主事各二人尋増侍郎一人
　　(始分左/右侍郎)二十二年改總部為憲部二十三年分四
　　部為河南北平山東山西陜西浙江江西湖廣廣
　　東廣西四川福建十二部(浙江部兼/領雲南)部各設官如
　　户部之制二十九年改為十二清吏司永樂九年
　　以北平為北京十九年革北京司増置雲南貴州
　　交阯三司宣徳十年革交阯司遂定為十三清吏司
　　　謹案明制凡五嵗請敕遣官出京府兩京十三
　　　省審録謂之恤刑嵗盡遣主事往闗内江南江
　　　北涖殺謂之審决
　　國朝順治初尚沿其制􁆥遣三法司堂上官至直
　　　𨽻審决十四年改遣司屬康熙五年停止而恤刑
　　　郎中員外郎各差亦於康熈初裁省焉
　　　又按明一代弊政莫甚於厰衛詔獄以刑名重
　　　任寄之武夫宦寺肆情生殺屠僇忠良其悪殆
　　　過漢之黄門北寺而履霜有自實起於令内監
　　　審獄獄囚俾得以擅作威福史稱成化以後凡
　　　大審録太監齎敕張黄盖於大理寺為三尺壇
　　　中坐三法司左右坐御史郎中以下捧牘立唯
　　　諾趨走惟謹三法司視成案有所出入輕重俱
　　　視中官意不敢少忤以刑餘小豎輒敢凌鑠卿
　　　貳指揮郎吏竟無一人能與抗争不獨䙝侮班
　　　聯而刑獄之失中其流弊更難究誥我
　　國家明罰敕法慎重邦刑凡秋録大典㑹讞上
　聞皆
　親覽要辭
　宣召大臣再三審覈然後麗之於辟
　權衡至正明允咸孚固非中官所得𠫭决而内監等
　　　之給事
　　禁掖者自灑掃使令以外其他亦從未能干預絲
　　　毫宫府肅清厯代積弊至今日而祛除實盡矣
　
　
　
　
　
　
　
　
欽定厯代職官表卷十三
欽定四庫全書
欽定歴代職官表卷十四
　　工部表




　　工部上
　國朝官制
工部尚書滿洲漢人各一人
　　掌天下工虞器用辨物庀材以飭邦事所屬有營
　　繕虞衡都水屯田四清吏司
　國初設工部滿洲承政二員䝉古承政一員漢人承
　　政一員滿洲恭政八員啟心郎一員尋又増設漢
　　人恭政二員䝉古恭政二員漢人啟心郎二員崇
　　徳三年改設承政一員左恭政二員右恭政三員
　　順治元年改承政為尚書無定員五年定設滿洲
　　漢人尚書各一人雍正元年以來以親王郡王大
　　學士兼理部務皆由
特簡不恒置
左右侍郎滿洲漢人各一人
　　掌綜事訓工以貳尚書順治元年定額滿漢右侍
　　郎兼管理錢法堂事務(詳見户工二/部錢局篇)
　營繕清吏司郎中滿洲四人䝉古一人漢人一人員外
　郎滿洲五人漢人一人主事滿洲二人䝉古一人漢人
　二人
　　　掌繕治
壇
廟宫府城垣倉庫廨宇營房辨飭物材而司其禁令凡工
　　　作之籍以時㑹而上之
　　國初置工部理事官九員副理事官十二員額者庫
　　　二員順治元年改設滿洲郎中八人䝉古郎中一
　　　人滿洲員外郎九人䝉古員外郎三人滿洲主事
　　　四人漢軍郎中二人員外郎六人十二年増設滿
　　　洲郎中九人員外郎十人康熈二十二年増設滿
　　　洲主事每旗各一人三十八年省䝉古郎中員外
　　　郎額闕又省漢軍員外郎四人五十七年復設䝉
　　　古郎中一人員外郎一人増設䝉古主事一人雍
　　　正五年省漢軍郎中員外郎額闕滿洲司屬初不
　　分曹聼委於其長後始定額如今制漢人司屬則
　　自順治元年即随曹置額初設營繕司郎中二人
　　員外郎二人主事六人虞衡司郎中一人員外郎
　　二人主事三人都水司郎中一人員外郎二人主
　　事十有一人屯田司郎中一人員外郎一人主事
　　三人十四年増營繕司主事三人十五年省營繕
　　司郎中一人營繕都水虞衡三司員外郎各一人
　　都水司主事一人十六年省營繕司主事二人十
　　八年復設營繕司郎中一人康熈元年仍省又省
　　營繕司主事一人六年營繕虞衡屯田三司又各
　　省主事一人都水司四人十一年増都水司員外
　　郎二人尋省十二年又省都水司主事四人
虞衡清吏司郎中滿洲四人漢人一人員外郎滿洲四
人䝉古一人漢人一人主事滿洲三人漢人一人
　　掌山澤採捕及陶冶器用修造權衡武備之事若
　　葦席竿繩之屬則儲以待用應時而給之
　都水清吏司郎中滿洲五人漢人一人員外郎漢洲五
　人漢人一人主事滿洲四人漢人二人
　　　掌河防海塘及直省河湖淀泊川澤陂池水利之
　　　政令凡道路之平治橋梁之營葺舟楫之制度咸
　　　總而舉之嵗十有二月則藏氷夏而出之以供祭
　　　祀
　　宫府之用焉
　屯田清吏司郎中滿洲四人漢人一人員外郎滿洲五
　人漢人一人主事滿洲三人漢人二人
　　　掌修
陵寢大工及王公百官墳塋之制凡大祭祀則供其薪炭
　　　百司嵗給亦如之工匠之餼於官及以時和顧者
　　　皆量其功役而為之程度焉
　節慎庫郎中員外郎滿洲各一人司庫滿洲二人庫使
　滿洲十有一人
　　　掌出納金錢月要嵗㑹以上其數郎中員外郎俱
　　於各司屬中簡調一年而代初設有漢人大使一
　　人順治十五年省
製造庫郎中滿洲二人漢人一人司匠滿洲二人(初制/七品)
(康熈九年定/為従九品)司庫滿洲二人庫使滿洲二十有二人
　　掌攻治金革所領銀工之屬十有二鍛工之屬九
　　皮工之屬十有三繡工之屬五甲工之屬八凡車
　　輅儀仗之制展采備物皆辨其名數而供之初置
　　滿洲郎中一人員外郎二人後省員外郎而増置
　　滿洲郎中一人漢人郎中初以虞衡司員額管製
　　造庫事乾隆十九年改為製造庫郎中皆於本部
　　司官内遴選補授
料估所司員滿洲漢人各三人
　　掌審曲面埶量丈尺權物價計庸直以授成於督
　　工之官工竣則覆覈之皆於本部司員内簡委一
　　年而代
琉璃窑監督滿洲漢人各一人
　　掌陶琉璃器具按其模式辨其等差以供
　大工之用順治初專差漢人司官康熈元年改差滿
　　洲漢人司官各一人一年而代
木倉監督滿洲漢人各一人
　　木倉在天安門右千歩廊外凡各省嵗輸木材自
　　張家灣運京者謹其儲偫以待各工順治初專委
　　滿洲司官一人康熈六十年改定以滿漢司官各
　　一人管理二年而代
皇木厰監督滿洲一人
　　木厰初設於通州及張家灣各遣筆帖式二人騐
　　収運京木材康熈二十六年停遣筆帖式通州厰
　　以通惠河分司主之尋改歸通永道張家灣厰本
　　部遴滿洲司官一人管理凡運木至水次部委官
　　騐視如式則令監督受之核其數以運入木倉一
　　年而代
管理街道廳御史一人本部司員一人歩軍統領衙門
司員一人
　　掌平易道塗清理溝洫嵗時相度疏濬滌泥渫潦
　　以利車馬初委本部司官滿洲漢人各一人乾隆
　　三十一年定制令都察院掄選御史二人工部歩
　　軍統領衙門各掄選司屬二人引
見簡派以專責成一年而代
堂主事滿洲三人漢軍一人
　　掌章奏者滿洲一人漢軍一人掌案牘者滿州二
　　人俱順治元年定額
司務廳司務滿洲漢人各一人
　　順治元年定額(職事見/吏部篇)
筆帖式滿洲九十三人䝉古二人漢軍十有二人
　　滿洲筆帖式初置九十人後増設三人䝉古筆帖
　　式雍正十二年置額漢軍筆帖式初置十四人後
　　省二人俱分𨽻各司視事之繁簡以為額(職事見/吏部篇)
　　　謹案工部舊設營繕所所正一員所副一員俱
　　　順治十五年省所丞二員順治十四年置以一
　　　員管清江甎厰一員管臨清甎厰尋省臨清厰
　　　一員清江厰一員中罷復置雍正四年俱省又
　　　舊沿明制有文思院廣積庫柴炭司通州抽分
　　　竹木局大使各一員後俱省又初設有柴薪正
　　　副監督各一人以本部司官充煤炭監督二人
　　　一以本部司官兼攝一以内務府司官兼攝掌
　　　預時給直採取薪炭以儲
　　内庭之用乾隆四十六年以其事併歸内務府經
　　　理焉
　歴代建置上
　三代
　　尚書舜典舜曰咨四岳有能奮庸熈帝之載使宅
　　百揆亮采惠疇僉曰伯禹作司空帝曰俞咨禹汝
　　平水土惟時懋哉帝曰疇若予工僉曰垂哉帝曰
　　俞咨垂汝共工垂拜稽首譲於殳斨暨伯與帝曰
　　俞往哉汝諧帝曰疇若予上下草木鳥獸僉曰益
　　哉帝曰俞咨益汝作朕虞益拜稽首譲於朱虎熊
　　羆帝曰俞往哉汝諧
　　　謹案司空為冬官之任肇自虞廷然以今工部
　　　所掌按之則實即垂所為之共工一官而不盡
　　　出於司空之職鄭康成註考工記謂司空掌營
　　　城郭建都邑立社稷宗廟造宫室車服器械監
　　　百工者唐虞以上曰共工據此事司空即共工
　　　之官而改其名者賈公彦疏申鄭之義謂堯初
　　　各官為共工舜舉禹治水改命司空以官異之
　　　禹登百揆後復為共工其説甚鑿然不見於他
　　　書未足依據嘗考司空命名之義孔安國謂主
　　　國空土以居民(見尚/書傳)顔師古謂空穴也古人穴
　　　居主穿土為穴以居人(見漢書百官/公卿表注)白虎通則
　　　云司空主土不言土言空者空尚主之何况於
　　　實(見白虎通/封公侯篇)諸書所釋雖互有異同要其職皆
　　　在於平治水土度地居民而並不及乎辨器飭
　　　材之事故尚書大傳謂溝瀆過水為害田廣不
　　　墾則責之司空而家語亦謂孔子為司空别五
　　　土之性而物其所生之宜是知司空所主者在
　　　乎辨方正位體國經野之大猷而百工之事乃
　　　特其兼屬而初非本職此司空與共工虞廷所
　　　以分為两官也周禮冬官既闕其制不詳漢世
　　　司空但主四方水土功課而繕修攻錯之工則
　　　分屬之將作少府尚為不失遺意唐宋以後工
　　　部專司工作而共工始合於司空又以虞曹𨽻
　　　屬工部而山澤之掌亦歸其統轄虞廷九官遂
　　　合伯禹及垂益所掌而一之工部四司實兼有
　　　司空共工虞官之職事矣今以舜典經文録冠
　　　三代之首用明縁起而歴代建置分合之故則
　　　随條附考如左
　　杜佑通典卨元孫之子曰㝠為夏司空
　　禮記孔頴達疏鄭註大傳夏書所謂六卿有共工
　　　謹案尚書𦙍征工執藝事以諫當即指共工之
　　　官盖百工各執其藝而共工為之長也又儀禮
　　　覲禮云嗇夫承命告於天子鄭康成注嗇夫司
　　　空之屬考周禮無此官惟𦙍征有嗇夫馳之文
　　　則亦當出於夏制然孔安國傳以為主幣之官
　　　與覲禮所言又頗不相合案左傳稱司空以時
　　　平易道路國語稱司空視塗嗇夫為田畯之官
　　　(見詩甫田篇鄭箋若漢之鄉嗇/夫職聼訟収賦税與三代不同)其職本在郊畿
　　　以外疑諸侯入覲時嗇夫實有除道之責如野
　　　廬環人者比故屬扵司空孔傳主幣之説特以
　　　意揣測而言之耳
　　夏小正十有二月虞人入梁傳虞人官也梁者主
　　設􁁛罟者也
　　　謹案此即伯益所掌之虞官至夏世而其職較
　　　輕者盖益當洪水之後山林川澤皆未能得所
　　　故以益平治之與禹平水土殆相為表裏三代
　　　以降則不過掌其禁令以與民共之而已
　　禮記曲禮天子之五官曰司空(鄭康成註此/亦殷時制也)天子
　　之六工曰土工金工石工木工獸工草工典制六
　　材(鄭康成註此亦殷時制也周則皆屬司空土工/陶旊也金工築冶鳬㮚段桃也石工玉人磬人)
　　(也木工輪輿弓廬匠車梓也獸工函鮑韗/韋裘也惟草工職亡盖謂作萑葺之器)
　　尚書洪範三八政四曰司空孔頴達疏司空掌居
　　民之官
　　尚書序咎單作明居孔穎達疏馬融曰咎單為湯
　　司空
　　禮記王制司空執度度地居民山川沮澤時四方
　　量地逺近興事任力
　　詩大雅乃召司空朱子集傳司空掌營國邑
　　尚書立政司徒司馬司空亞旅孔安國傳此有三
　　卿是文武未伐紂舉文武之初以為法則
　　尚書周官司空掌邦土居四民時地利
　　尚書孔安國傳司空第六毛公領之
　　春秋定公四年左傳聃季為司空
　　周禮地官鄉師執纛以與匠師治役鄭康成註匠
　　師事官之屬其於司空若鄉師之於司徒也鄉師
　　主役匠師主衆匠賈公彦疏地官之考稱鄉師春
　　官之考稱肆師秋官之考稱士師此經鄉師是司
　　徒考明匠師亦是司空考故云其於司空若鄉師
　　之於司徒(天官大宰設其考鄭注云考成也佐成/事者謂宰夫鄉師肆師軍司馬士師也)
　　(司空亡未聞其考賈疏云匠師司空之/考而云未聞者以義約之無正文故也)
　　儀禮大射儀工人士與梓人度尺而午鄭康成註
　　工人士梓人皆司空之屬(王應麟曰工人/士能正方圜者)
　　　謹案周禮事官之屬已亡其職制不可復見惟
　　　太宰謂建其正立其貳設其考者五官之數並
　　　同則冬官當亦無異以例推之知為大司空卿
　　　一人小司空中大夫二人匠師下大夫四人上
　　　士八人中士十六人旅下士三十二人若府史
　　　胥徒則五官已有参差未可臆定矣至儀禮之
　　　梓人已見考工記而工人士能正方圜即所謂
　　　審曲面埶之事今工部之料估所盖其職也
　　周禮考工記輪人為輪為盖輿人為車輈人為輈
　　築氏為削冶氏為殺矢桃氏為劍鳬氏為鐘㮚氏
　　為量段氏為鏄函人為甲鮑人韗人為臯鼔韋氏裘氏
　　畫繢之事筐人㡛氏玉人楖人雕人磬氏為磬矢
　　人為矢陶人為甗旊人為簋梓人為筍虡為飲器
　　為侯廬人為廬器匠人建國營國為溝洫車人為
　　耒為車弓人為弓(鄭成康註事官之屬六十此職/其五材之十工畧記其事耳其)
　　(曰某人者以其事名官也其曰其氏者/官有世功若族有世業以氏名官者也)
　　　謹案司空之職在居四民時地利故凡田萊溝
　　　洫都邑涂巷市井室廬以至桑麻糓粟之所出
　　　山澤林麓之所生其法式皆當屬之事官太宰
　　　六典小宰六職其扵事典事職皆曰以富邦國
　　　而鄭康成亦謂司空掌邦事所以富充國家使
　　　民無空土與之周禮訂義亦云如衛文公務材
　　　訓農通商惠工馴致殷富盖得事典遺意冬官
　　　職守昭然可見若考工記所載止百工之事雖
　　　本司空一屬而不可遂以補冬官之闕且諸工
　　　尚當各有官以統之亦不可謂工即為官今故
　　　但節叙大畧於此不復著之於表
　　禮記月令命工師令百官審五庫之量鄭成康註
　　工師司空之屬官也(孔頴達疏周禮無工師知是/司空屬官者以司空掌工巧)
　　(此稱工巧師長/故知司空之屬)
　　　謹案匠師工師鄭康成皆以為司空之屬而職
　　　掌則未之詳以義推之匠師即後世大匠之職
　　　盖掌營建國邑宗廟者魯匠師慶諫丹楹刻桷
　　　此即其證當如今之營繕司工師主工巧則掌
　　　造作器物者故月令又有命工師效功按度程
　　　必功致為上之文當如今之製造庫也
　　春秋襄公二十五年左傳昔虞閼父為周陶正杜
　　預註當周之興閼父為武王陶正
　　　謹案列仙傳稱甯封子為黄帝陶正其説荒誕
　　　不足信然亦可見摶埴之工其来已乆盖即考
　　　工記之陶人如今之琉璃窰監督也
　　周禮秋官條狼氏下士六人胥六人徒六十人鄭
　　康成註杜子春云條當為滌器之滌除也狼狼扈
　　道上(賈公彦疏狼扈道上者謂不/蠲之物在道猶今言狼藉也)
　　　謹案周禮野廬氏達國道路至扵四畿而遂師
　　　巡其道修候人掌其道治皆在野外至國中之
　　　道路則條狼氏専司焉滌除狼扈而使之㓗清
　　　正如今街道㕔之職也
　　周禮地官山虞毎大山中士四人下士八人府二
　　人史四人胥八人徒八十人中山下士六人史二
　　人胥六人徒六十人小山下士二人史一人徒二
　　十人掌山林之政令物為之厲而為之守禁(鄭康/成註)
　　(虞度也度知山之/大小及所生者)林衡毎大林麓下士十有二人
　　史四人胥十有一人徒百有二十人中林麓如中
　　山之虞小林麓如小山之虞掌巡林麓之禁令而
　　平其守若斬木材則受灋於山虞而掌其政令(鄭/康)
　　(成註衡平也平林麓/之大小及所生者)川衡每大川下士十有二人
　　史四人胥十有二人徒百有二十人中川下士六
　　人史二人胥六人徒六十人小川下士二人史一
　　人徒二十人掌廵川澤之禁令而平其守澤虞每
　　大澤大藪中士四人下士八人府二人史四人胥
　　八人徒八十人中澤中藪如中川之衡小澤小藪
　　如小川之衡掌國澤之政令為之厲禁
　　　謹案國語齊語山立三虞澤立三衡三虞者大
　　　山大林麓中山中林麓小山小林麓三衡者大
　　　川大澤藪中川中澤藪小川小澤藪當時候國
　　　之制並同盖皆以官分地而巡守之故非一職
　　　正如漢之郡國都水官後世於尚書立虞部明
　　　改曰虞衡其名雖沿周官之舊而實則稍殊然
　　　掌山澤採捕之禁令則固未之有改也今以山
　　　虞以下四職著之於表以明權輿所自至虞人
　　　又為田獵之官周禮所謂山虞莱山田之野澤
　　　虞莱澤野以致禽而珥者其職正與今圍場總
　　　管相近今亦並從互見焉
　　周禮夏官司險中士二人下士四人史二人徒四
　　十人設國之五溝五涂而樹之林以為阻固皆有
　　守禁而達其道路
　　周禮天官凌人下士二人府二人史二人胥八人
　　徒八十人掌氷正嵗十有二月令斬氷三其凌春
　　始治鑑夏頒氷掌事秋刷
　　　謹案司險掌設五溝五涂杜佑以為即後世氷
　　　部之職所自出今並繫之於表至納氷之制唐
　　　宋掌之禮部今則改屬工曹故凌人一官亦著
　　　之都水司沿革云
　　唐六典工部尚書周之冬官卿侍郎周之小司空
　　中大夫也大司空屬官有下大夫盖郎中之任地
　　官有山虞澤虞盖虞部之職也
　秦
　　杜佑通典秦有將作少府掌治宫室
　　　謹案自六官之制既廢秦漢始設九寺大卿以
　　　統庻事逮隋唐復建六部而寺監之官仍相沿
　　　並置故有户部復有司農寺有禮部復有太常
　　　寺有兵部復有太僕寺有刑部復有大理寺是
　　　皆周司徒宗伯司馬司冦之職事而分析别領
　　　於他官者也惟工官之任歴代雖有將作都水
　　　二監而明代即併入工部至今仍之别無分署
　　　故今之營繕都水二清吏司實兼有此二監之
　　　職謹並繫之工部沿革以明官制分合之由至
　　　大匠少匠大監少監諸官其品位不参八座未可
　　　以當冬官卿貳故不列於表而左右校甄官署
　　　諸令丞則仍按曹司分屬説具於後
　漢
　　章俊卿山堂考索漢成帝綏和元年御史大夫改
　　為大司空後漢以司空為三公
　　後漢書百官志司空公一人掌水土事凡營起城
　　邑浚溝洫修墳坊之事則議其利建其功凡四方
　　水土功課則奏其殿最而行賞罰
　　　謹案漢司空所掌雖亦本三代事官舊典然當
　　　時備位三公乃宰相之職與後世工部之列六
　　　尚書者不同今故繫之内閣表内其魏晉以後
　　　司空之官俱視此例别詳内閣篇云
　　鄭樵通志漢成帝置尚書郎四人其一人主户口
　　墾田盖尚書屯田之始也
　　通典成帝初置尚書有民曹後漢光武改主繕修
　　功作鹽池園苑
　　漢書百官公卿表將作少府有两丞左右中候㬌
　　帝中六年更名將作大匠屬官有石庫東園主章
　　左右前後中校七令丞(如淳曰章謂大材也舊章/作大匠主材吏名章曹掾)
　　(師古曰東園主章掌大/材以供東園大匠也)又主章長丞(師古曰掌/凡大木也)武
　　帝太初元年更為東園主章為木工成帝陽朔三
　　年省中候及左右前後中校五丞
　　後漢書百官志將作大匠一人二千石掌修作宗
　　廟路寢宫室陵園木土之功并樹桐梓之類列於
　　道側丞一人六百石左校令一人六百石掌左工
　　徒丞一人右校令一人六百石掌右工徒丞一人
　　太平御覧將作大匠世祖以謁者領其官章帝建
　　初元年乃置其位次河南尹
　　　謹案將作大匠即唐虞共工之官正當今工部
　　　營繕司之職其所屬東園主章令丞主章長丞
　　　専掌木材則如今之木倉及皇木厰監督至左
　　　右校専主工役則亦如今營繕司及後漢書蘓
　　　不韋傳載李暠為大司農右校芻廥在寺北垣
　　　下不韋潜入廥中云云則又如今之有柴薪厰
　　　也
　　漢書百官公卿表大常屬官有都水長丞(如淳曰/律都水)
　　(治渠堤水門三輔黄圖/云三輔皆有都水也)水衡都尉都水長丞屬焉
　　後漢書百官志郡有都水官随事廣狭置令長及
　　丞
　　唐六典漢成帝以都水官多置左右使者各一人
　　劉向䕶左都水使者是也至哀帝罷之後漢省都
　　水以屬郡國而置河隄謁者五人
　　通典漢有都水長丞主陂池灌溉保守河渠自太
　　常少府及三輔等皆有其官
　　　謹案都水之官實昉於漢而命名之義則史未
　　　之詳考尚書禹貢大野既豬彭蠡既豬滎波既
　　　豬史記夏本紀皆作既都被孟豬則作被明都
　　　注引鄭康成云南方謂都為豬孔安國曰水所
　　　停曰豬字彚補曰都水所聚也是都豬二字相
　　　通盖都水之職在固隄防障陂澤故取周官稻
　　　人以豬蓄水之義以為名也其事關邦土正司
　　　空所掌之一端而漢代都水屬水衡太常晉以
　　　後别為都水臺及都水監俱各置官僚宋世雖
　　　併入工部旋又復置至明始罷其職今取歴代
　　　建置本末具載於篇以明都水司職守所自至
　　　漢水衡都尉雖以衡官為名而所司乃林苑池
　　　籞當如今奉宸苑之職今故别繫諸内務府表
　　　内焉
　　漢書百官公卿表少府有考工室東園匠令丞武
　　帝太初元年更考工室為考工(臣瓉曰冬官為考/工主作器械也)
　　後漢書百官志考工令一人六百石主兵器及織
　　綬諸雜工左右丞各一人屬太僕
　　　謹案漢之考工令丞及東園匠令丞主作器具
　　　雜物盖如今製造庫之職也
　　周禮鄭康成註比校治道者名若今次金叙大功
　　賈公彦疏漢時主役之官官名次金叙主以丈尺
　　賦功
　　　謹案次金叙不見扵漢書其職主以丈尺賦功
　　　則當如今工部之料估所矣
　　唐六典註後漢將作大匠屬官有前後中甄官令
　　丞
　　　謹案後漢百官志無甄官令丞唐六典未知何
　　　據然考三國吳志孫堅傳稱堅軍城南甄官井
　　　上旦有五色氣堅令人入井探得傳國璽則後
　　　漢實有是官盖如今之琉璃窰監督也
　三國
　　通典漢民曹主繕修功作魏置左民尚書亦領其
　　職
　　　謹案漢民曹尚書魏左民尚書雖主繕修工役
　　　之事而其名實為民部所承非工曹沿革今俱
　　　繫諸户部表内不列於此
　　宋書百官志魏世有虞曹水部郎
　　冊府元龜魏九卿與漢同惟并將作之左校於材
　　官又以水衡都尉主天下水軍舟船器械
　　唐六典後漢有材官校尉魏弁左校扵材官署
　　　謹案魏晉以後之材官校尉材官將軍其職專
　　　掌營繕故取材木之義以為名非若漢書所謂
　　　材官騎士也(漢書高祖紀巴蜀材官張宴/註材官有材力者與此不同)又通
　　　典稱魏并左校右校入材官而唐六典冊府元
　　　龜但言并左校是魏世尚有右校令矣通典殆
　　　誤衍一右字歟
　晉
　　馬端臨文獻通考晉始有屯田尚書及太康中謂
　　之田曹後復為屯田
　　晉書百官志晉受命武帝置虞曹屯田起部水部
　　曹郎及江左無屯田郎康穆以後又無虞曹郎但
　　有起部水部曹郎後又省光禄勲統東園匠令
　　唐六典晉將作大匠置功曹主簿五官等員掌土
　　木之役過江後不常置少府屬官有左校無右校
　　其職盖并扵左校又改材官校尉為將軍後復罷
　　左校令又少府領甄官署令掌磚瓦之任又有甄
　　官丞
　　晉書百官志都水使者漢水衡之職也漢有都水
　　長丞屬太常東京省都水置河隄謁者魏因之及
　　武帝省水衡置都水使者一人以河隄謁者為都
　　水官屬及江左省河隄謁者置謁者六人
　　通典晉省水衡置都水臺掌舟航及運部元康中
　　復有水衡都尉(元康百官名及晋起居注曰陳慎/戴熊都以都水使者領水衡都尉)
　　　謹案自魏以水衡主舟船器械晉則都水使者
　　　兼領之亦主舟航運部正如今工部虞衡都水
　　　二司之職與漢制不同故並附著扵此
　宋齊梁陳
　　通典晉宋以來有起部尚書不常置每營宗廟宫
　　室則權置之事畢則省以其事分屬都官左民尚
　　書
　　孫逄吉職官分紀宋高祖始置水部起部曹郎
　　南齊書百官志度支尚書領起部曹都官尚書領
　　水部曹起部尚書興立宗廟權置事畢省
　　唐六典宋齊左民郎中兼知屯田事梁陳並為侍
　　郎
　　隋書百官志梁尚書省置虞曹起部屯田水部等
　　郎陳承梁皆循其制官
　　宋書百官志將作大匠一人丞一人有事則置無
　　則省材官將軍一人司馬一人主工匠土木之事
　　漢左右校令其任也魏右校又置材官校尉主天
　　下材木事晉江左改材官校尉曰材官將軍又罷
　　左校令今材官𨽻尚書起部及領軍
　　南齊書百官志將作大匠不常置掌宫廟土木材
　　官將軍一人司馬一人屬起部亦屬領軍
　　隋書百官志梁天監七年以將作大匠為大匠卿
　　掌土木之工統左右校諸署陳大匠卿品第三
　　冊府元龜梁大匠卿班第十又置丞一人班第三
　　又置將作營作又别立長史司馬主簿各一員
　　唐六典宋齊梁陳有左校令丞别置材官將軍司
　　馬右校令丞宋齊梁陳皆無
　　　謹案唐六典稱齊宋梁陳無右校杜氏通典亦
　　　同而隋書百官志乃謂梁大匠卿統左右校與
　　　六典不合疑隋書誤也又案南齊書王敬則傳
　　　高帝將受禪材官薦易太極殿柱王延之傳宋
　　　明帝即勅材官為起三間齋屋梁書謝胐傳朏
　　　到亰師勅材官起府於舊宅良吏沈瑀傳宋明
　　　帝使瑀築赤山塘所費减材官所量數十萬是
　　　當時興築修濬之役多以屬之材官實兼有今
　　　營繕都水二司之職事矣
　　王應麟玉海宋齊有陶官
　　唐六典宋齊有東西陶官瓦署督各一人
　　隋書百官志梁少府置甄官署令丞又細作令作
　　堂金銀局丞木局丞湖西磚屯丞湖東磚屯丞為
　　三品藴位
　　　謹案江左諸朝惟梁官制稍備其甄官令本承
　　　漢晉之舊而磚屯丞並掌摶埴亦當如今琉璃
　　　窰監督至木局丞當如今之木倉監督細作令
　　　作堂金銀局丞則當如今之製造庫矣
　　通典宋孝武帝初省都水臺罷都水使者置水衡
　　令孝建元年復置
　　冊府元龜齊復置都水臺使者一人梁改都水使
　　者為大舟卿又置丞主簿陳如梁制
　　隋書百官志梁大舟卿主舟航隄渠
　北魏
　　魏書官氏志太和十五年置司空虞曹官
　　唐六典後魏有起部郎中屯田郎中虞曹郎中水
　　部郎中
　　冊府元龜魏將作大匠從第二品後降為第三品
　　其丞第五品後降為從五品下分建都水使者正
　　第四品中水衡都尉從五品中後改都水使者從
　　五品而省水衡又有都水参軍六人
　　　謹案魏書李靈傳靈孫道官尚書度支郎遷洛
　　　為營搆將又韋閬傳天水姜昭為營搆都將又
　　　李彪傳李忠為永寕寺典作副將其名俱不見
　　　於史志疑因工作暫置之官正如今之管理工
　　　程大臣及監督也又高道悦傳稱洛亰廟庫未
　　　搆高祖將水路幸鄴詔都水回營搆之材以造
　　　舟楫是魏世都水使者亦主舟航盖尚沿晉制
　　　矣
　北齊
　　隋書百官志後齊尚書省祠部統虞曹(掌地圖山/川逺近園)
　　(囿田獵殽膳/雜味等事)屯田(掌耤田諸州/屯田等事)起部(掌諸興造/工匠等事)都
　　官統水部(掌舟船津梁/公私水事)郎中並一人虞曹量事置
　　掌故主事員○都水臺管諸津橋使者二人参事
　　十人又領都尉合昌坊城等三局尉皆分司諸津
　　橋○太府寺統細作左校甄官等署令甄官署又
　　别領石窟丞○將作寺掌諸營建大匠一人丞四
　　人亦有功曹主簿錄事員若有營作則立將副將
　　長史司馬主簿録事等各一人
　　　謹案北齊都水臺但管津橋是歴代所為舟航
　　　堤渠之職掌已漸移於水部矣
　後周
　　太平御覧後周書曰冬官謂之大司空掌邦事以
　　五材九範之法佐皇帝富邦國
　　文獻通考後周有工部中大夫二人承司空之事
　　掌百工之籍而理其禁令
　　通典後周官品正七命大司空正六命小司空上
　　大夫正五命冬官工部匠師司木司土司金司水
　　等中大夫正四命地官虞部下大夫冬官小匠師
　　小司木小司土小司金小司水司玉司皮司色司
　　織司卉等下大夫正三命地官小虞部上士冬官
　　工部小匠師内匠外匠掌材小司木小司土小司
　　金鍜工函工小司水典壅小司玉小司皮小司色
　　小司織小司卉等上士正二命地官山虞澤虞林
　　衡川衡等中士冬官工部内匠外匠司量司凖司
　　度掌材車工角工彛工器工弓工箭工盧工復工
　　陶工塗工典卝冶工鑄工鍜工函工雕工典壅掌
　　津舟工典魚典彘□工磬工石工裘工履工鞄工
　　韗工韋工織絲織綵織枲織組竹工籍工罟工紙
　　工等中士正一命地官山虞澤虞林衡川衡等下
　　士冬官工部旅司量司凖司度掌材車工角工彛
　　工器工弓工箭工盧工復工陶工塗工典卝冶工
　　鑄工鍜工函工雕工典壅掌津舟工典魚典彘□
　　工磬工石工裘工履工鞄工韗工韋工膠工毳工
　　繢工漆工油工弁工織絲織綵織枲織組竹工籍
　　工罟工紙工等下士
　　　謹案後周仿周禮設官其冬官之屬最為繁冗
　　　以今制凖之約畧可見者如營繕司本同司空
　　　之考而在唐宋為頭司當有匠師工部之職虞
　　　衡司本出虞部而今制兼掌鼓鑄兵噐造車及
　　　作度量權衡之事則又當有鍜工函工冶工鑄
　　　工車工司量司凖司度之職都水司盖即司水
　　　而兼主船政織造則又當有掌津舟工司織司
　　　卉之職屯田司今主匠役則當有内匠外匠之
　　　職至司木掌材如木倉監督陶工如琉璃窰監
　　　督而今之製造庫所掌工作較多則凡司玉司
　　　皮司色雕工韋工膠工毳工繢工之屬皆其職
　　　矣
　隋
　　隋書百官志髙祖受命置尚書省工部尚書統工
　　部屯田侍郎各二人虞部水部侍郎各一人都水
　　臺使者及丞各二人叅軍三十人河堤謁者六十
　　人錄事二人領掌船局都水尉二人又領諸津上
　　津每尉一人丞二人中津毎尉丞各一人下津毎
　　典作一人津長四人太府寺統甄官署令二人丞
　　四人將作寺大匠一人丞主簿錄事各二人統左
　　右校署令各二人丞左校四人右校三人各有監
　　作左校十二人右校八人開皇三年廢都水臺入
　　司農十三年復置都水臺二十年改将作寺為監
　　以大匠為大監初加置副監煬帝即位尚書六曹
　　各置侍郎一人以貳尚書之職諸曹侍郎並改為
　　郎又改工部為起部郎以異六侍郎之名将作監
　　改大監少監為大匠少匠統左右校及甄官署又
　　改大匠為大監少匠為少監又改監少監為令少
　　令都水監改為使者統舟檝河渠二署又改使者
　　為監加置少監又改監少監為令少令
　　通典至隋乃有工部尚書盖因後周工部之名兼
　　前代起部之職
　　　謹案工部自隋代始列六曹而其時營建工作
　　　尚多領之少府將作(少府如今内務府/将作則今營繕司)故以巧
　　　藝著名如宇文愷劉龍閻毗何稠雲定興等皆
　　　嘗官將作監而宇文愷傳又稱其為營宗廟副
　　　監營新都副監營東都副監則皆因事特置如
　　　今之
　欽定管理工程大臣非常制也又何稠傳稱髙祖為
　　　丞相以稠掌細作署盖即梁齊之細作令而隋
　　　志無其官殆後徑裁併歟
　
　
　
　
　
欽定歴代職官表卷十四
欽定四庫全書
欽定歴代職官表卷十五
　　工部下
　歴代建置下
　唐
　　新唐書百官志工部尚書一人正三品侍郎一人正
　　四品下掌山澤屯田工匠諸司公廨紙筆墨之事其
　　屬有四一曰工部二曰屯田三曰虞部四曰水部工
　　部郎中員外郎各一人掌城池土木之工役程式為
　　尚書侍郎之貳凡京都營繕皆下少府將作共其用
　　役千功者先奏凡工匠以州縣為團五人為火五火
　　置掌一人四月至七月為長功二月三月八月九月
　　為中功十月至正月為短功雇者日為絹三尺凡津
　　梁道路治以九月工部主事三人屯田主事二人虞
　　部主事二人水部主事二人(武徳三年改起部曰工/部龍朔二年曰司平屯)
　　(田曰司田虞部曰司虞水部曰司川光宅元年改工/部曰冬官天寳十一載改虞部曰司虞水部曰司水)
　　(工部有令史十二人書令史二十一人計史一人亭/長六人掌固八人屯田令史七人書令史十一人計)
　　(史一人掌固四人虞部令史四人書令史九人掌/固四人水部令史四人書令史九人掌固四人)○
　　屯田郎中員外郎各一人掌天下屯田及京文武職
　　田諸司公廨田以品給焉○虞部郎中員外郎各一
　　人掌京都衢閧苑囿山凙草木及百官蕃客時蔬薪
　　炭供頓畋獵之事每嵗春以户小兒户婢仗内蒔種
　　溉灌冬則謹其䝉覆凡郊祠神壇五岳名山樵採芻
　　牧皆有禁距壝三十步外得耕種春夏不伐木京兆
　　河南府三百里内正月五月九月禁弋獵山澤有
　　寳可供用者以聞○水部郎中員外郎各一人掌津濟
　　船艫渠梁堤堰溝洫漁捕運漕碾磑之事凡坑陷井穴
　　皆有標京畿有渠長斗門長諸州堤堰刺史縣令以時
　　檢行而蒞其决築有埭則以下户分牽禁争利者
　　舊唐書職官志將作監(龍朔改為繕工監光宅改/為營繕監神龍復為將作)
　　(監/也)大匠一員(從三/品)少匠一員(從四/品下)掌供邦國修建
　　土木工匠之政令總四署三監百工之官屬以供
　　其職事凡兩京宫殿宗廟城郭諸臺省監寺廨宇
　　樓臺橋道謂之内外作皆委焉丞四人主簿二人
　　録事二人府十四人史二十八人計史三人亭長
　　四人掌固六人○左校署令二人(從八/品下)丞四人府
　　六人史十二人監作十人掌供營搆梓匠凡宫室
　　樂懸簨簴兵仗器械喪塟所湏皆供之○右校署
　　令二人(從八/品下)丞三人府五人史十人監作十人典
　　事十四人掌供版築泥塗丹艧之事○中校署令
　　一人(從八/品下)丞三人府三人史六人監事四人典事
　　八人掌固二人掌供舟車兵仗厩牧雜作器用之
　　事凡行幸陳設供三梁竿柱閑厩供剉碓行槽祭
　　祀供葛竹塹等○甄官署令一人(從八/品下)丞二人府
　　五人史十人監作四人典事十八人掌供琢石陶
　　土之事凡石磬碑碣石人獸馬碾磑磚瓦瓶缶之
　　器喪塟明器皆供之○百工就谷庫谷斜谷太隂
　　伊陽等監(皆在出/材之所)監各一人(從七/品下)丞一人府各一
　　人史三人典事各二十一人録事各一人監事四
　　人掌採伐材木
　　　謹按唐制凡興建修築材木工匠俱工部下少
　　　府將作以供其事與隋代相同盖將作未併入
　　　工部以前工部所掌惟程式制度其繕造之物
　　　固専屬之將作也
　　唐六典都水監使者二人正五品上掌川澤津梁
　　之政令凡漁捕之禁衡虞之守皆由其屬而總制
　　之凡京畿之内渠堰陂池之壊决則下於所由而
　　後修之丞二人從七品上主簿一人○舟檝署令
　　一人正八品下丞二人正九品下掌公私舟船及
　　運漕之事○河渠署令一人正八品下丞一人正
　　九品下掌供川澤魚醢之事○諸津令一人正九
　　品上丞一人從九品下各掌其津濟渡舟梁之事
　　　謹案都水之職至唐已全歸於水部故舟檝署
　　　在開元末已廢(見新唐書/百官志)而河渠署所掌不過
　　　供祭祀及尚食之魚鱻亦僅存空名而已
　五季
　　五代史本紀梁開平四年工部侍郎杜曉唐同光
　　元年工部郎中李塗天成元年工部尚書任圜四
　　年趙鳯為門下侍郎兼工部尚書周顯徳元年工
　　部侍郎景範五年水部員外郎韓彦卿
　　五代史列傳張憲拜工部侍郎租庸使(憲本/傳)范延
　　光拜檢校工部尚書(延光/本傳)崔協除工部郎中于鄴
　　(盧文/紀傳)中書舎人盧價為工部侍郎(馮玉/傳)賈緯為太
　　常博士改屯田員外郎(緯本/傳)張允鎮累遷水部員
　　外郎知制誥(允鎮/夲傳)王延拜補闕兼水部員外郎(延/本)
　　(傳/)
　　　謹案五季工部官制並依唐制而史文不詳今
　　　採見於紀傳者以著其畧
　宋
　　宋史職官志工部掌天下城郭宫室舟車器械符
　　印錢幣山澤苑囿河渠之政凡營繕嵗計所用財
　　物闗度支和市其工料則飭少府将作監檢計其
　　所用多寡之數凡百工其役有程而善否則有賞罰
　　兵匠有闕則隨以緩急招募籍坑冶嵗入之數若
　　改用錢寳先具模製進御請書造度量權衡則闗
　　金部印記則闗禮部凡道路津梁以時修治舊制
　　判部事一人以兩制以上充元豐並歸工部其屬
　　三曰屯田曰虞部曰水部設官十尚書侍郎各一
　　人工部屯田虞部水部郎中員外郎各一人元祐
　　元年省水部郎官一員紹聖元年詔屯田虞部互
　　置郎官一員兼領○尚書掌百工水土之政令稽
　　其功緒以詔賞罰總四司之事侍郎為之貳若制
　　作營繕計置採伐所用財物案其程式以授有司
　　郎中員外郎參掌之應官吏兵民縁本曹事有功
　　賞罪罰則審實以上尚書省若諸監鼓鑄錢寳按
　　年額而課其數因其登耗以詔賞罰凡車輦飭器
　　印記之造則少府監文思院𨽻焉甲兵器械之制
　　則軍器所𨽻焉有合支物料工價則申於朝以屬
　　户部建炎併將作少府軍器監並歸工部是時營
　　繕未遑惟戎器方急紹興二年詔於行在别置作
　　院造器甲令工部長貳提㸃郎官逐旬㸃檢少府
　　監既歸工部文思院上下界監官並從本部辟差
　　又詔御前軍器所𨽻工部隆興以後宫室器甲之
　　造寖稀且各分職掌部務益簡特提其綱要焉分
　　案六曰工作曰營造曰材料曰兵匠曰檢法曰知
　　雜又専立一案以御前軍器案為名裁減吏額共
　　置四十二人○侍郎掌貳尚書之事南渡初長貳
　　互置隆興詔各置一員○郎中員外郎舊制凡制
　　作營繕計置採伐材物按程式以授有司則參掌
　　之建炎三年詔工部郎官兼虞部屯田郎官兼水
　　部隆興元年詔工部屯田共一員兼領自此四司
　　合為一矣淳熙九年以趙公廙為屯田員外郎自
　　是不復省○屯田郎中員外郎掌屯田營田職田
　　學田官荘之政令及其租入種刈興修給納之事
　　凡塘濼以時増減堤堰以時修葺并有司修葺種
　　植之事以賞罰詔其長貳而行之分案三置吏八
　　○虞部郎中員外郎掌山澤苑囿場冶之事辨其
　　地産而為之厲禁凡金銀銅鐵鉛錫鹽礬皆計其
　　所入登耗以詔賞罰分案四置吏七○水部郎中
　　員外郎掌溝洫津梁舟檝漕運之事凡堤防决溢
　　疏導壅底以時約束而計度其嵗用之物修治不
　　如法者罰之規畫措置為民利者賞之分案六置
　　吏十有三紹興累减吏額四司通置三十三人
　　文獻通考文思院宋太平興國三年置掌造金銀
　　犀玉工巧之物金彩繪素装鈿之飾以供輿輦冊
　　寳法物及凡器服之用𨽻少府監紹興三年詔少
　　府監併歸文思院其監官從工部辟差工部言所
　　轄文思院舊分上下界監官三員内一員文臣係
　　京朝官上界造作金銀珠玉下界造作銅鐵竹木
　　雜料欲依舊分為上下界從之隆興二年詔併禮
　　物局入文思院
　　李心傳建炎以來朝野雜記四提轄文思院其一
　　也監官分上下兩界而轄官兼綜之先是轄官外
　　補為州内遷則寺監丞簿近嵗望稍輕往往更遷
　　六院官或出為添倅
　　　謹案文思院為宋四轄官之一初屬少府監後
　　　乃併𨽻工部盖即如今之製造庫其以文思為
　　　名則取考工記量銘時文思索允臻其極之義
　　　也
　　宋史職官志將作監舊制判監事一人以朝官以
　　上充元豐官制行始正職掌置監少監各一人丞
　　主簿各二人監掌宫室城郭橋梁舟車營繕之事
　　少監為之貳丞叅領之凡土木工匠板築造作之
　　政令總焉辨其才幹器物之所湏乘時儲積以待
　　給用庀其工徒而授以法式凡營造有計帳則委
　　官覆視定其名數驗實以給之嵗以二月治溝渠
　　通壅塞乘輿行幸則預戒有司潔除均布黄道凡
　　出納籍帳嵗受而㑹之上於工部熙寜初以嘉慶
　　院為監其官屬職事稽用舊典已而盡追復之元
　　祐七年詔頒將作監修成營造法式八年又詔本
　　監營造檢計畢長貳隨事給限丞簿覆檢崇寜五
　　年詔將作監應承受前後特㫖應副外路并府監
　　修造差撥人工物料遵執元豐條格不得應副宣
　　和五年詔罷營繕所歸将作監分案五置吏二十
　　有七所𨽻官屬十○修内司掌宫城太廟繕修之
　　事○東西八作司掌京畿内外繕修之事○竹木
　　務掌収諸路水運材植及抽算諸河商販竹木以
　　給内外營造之用○事材場掌計度材物前期樸
　　斵以給内外營造之用○麥□場掌受京畿諸縣
　　夏租□䴰以給圬墁之用○窰務掌陶為磚瓦以
　　給營繕及缾缶之器○丹粉所掌燒變丹粉以供
　　繪飾○作坊物料庫第三界掌儲積財物以備給
　　用○退材場掌受京畿内外退棄財物掄其長短
　　有差其曲直中度者以給營造餘備薪爨○簾箔
　　場掌抽算竹木蒲葦以供簾箔内外之用○建炎
　　三年詔將作監併歸工部紹興三年復置丞仍兼
　　總少府之事十年置主簿一員十一年詔依司農
　　太府寺置長貳一員隆興初宫室無所營繕百工
　　器用屬之文思院以𨽻工部本監惟置丞一員餘
　　官虚而不除乾道以後人材甚多監少丞簿無闕
　　凡臺省之久次與郡邑之有聲者悉寄徑於此自
　　是號為儲才之地而營繕之事多俾府尹畿漕分
　　任其職焉
　　文獻通考修内司監官二人以朝官及内侍充東
　　西八作司勾當官各三人以京朝官諸司使副充
　　竹木務勾當官一人以京朝官充事材場監官二
　　人以京朝官三班使臣充麥□場監官一人以三
　　班使臣充窰物監官三人諸司使副充丹粉所監
　　官一人内侍充作坊物料庫監官三人以京朝官
　　及内侍三班使臣充退材場監官一人以京朝官
　　充簾箔場監官二人以京朝官充
　　　謹案宋將作監官屬據史所載職掌以今制凖
　　　之修内司八作司當為今營繕司之事竹木務
　　　事材場當為今皇木厰木倉二監督之事窰務
　　　當為今窰厰監督之事簾箔場當為今製造庫
　　　所屬門簾庫之事然考曹士冕法帖譜系載有
　　　修内司帖為淳熙十二年修内司奉㫖模勒上
　　　石又陶宗儀輟耕録載渡江後有邵成章置窰
　　　於修内司造青器名内窰則是修内司又兼司
　　　鐫刻陶冶之事不止宫城太廟之工作矣今故
　　　互見内務府表内云
　　李壽續資治通鑑長編嘉祐三年十一月己丑詔
　　曰天下利害繫於水為深自禹制横潰功施三代
　　漢用平當領河堤劉向䕶都水皆當時名儒風迹
　　可觀近世以来水官失職宜修舊制庶以利民其
　　置在京都水監凡内外河渠之事悉以委之應官
　　屬及本司合行條制中書門下裁處以聞以御史
　　知雜吕景初判監鹽鐵判官領河渠司事楊佐同
　　判河渠司勾當公事孫琳王叔夏知監丞事
　　宋史職官志都水監判監事一人以員外以上充
　　通判監事一人以朝官以上充丞二人主簿一人
　　並以京朝官充輪遣丞一人出外治河埽之事或
　　一嵗再嵗而罷其有諳知水政或至三年置局於
　　澶州號曰外監元豐正名置使者一人丞二人主
　　簿一人使者掌中外川澤河渠津梁堤堰疏鑿浚
　　治之事丞叅領之凡治水之法以防止水以溝蕩
　　水以澮寫水以陂池瀦水凡江淮海所經都邑皆
　　頒其政令視汴洛水勢漲涸増損而調節之凡河
　　防謹其法禁嵗計茭楗之數前期儲積以時頒用
　　各隨其所治地而任其責興役至十月止民功則
　　隨其先後毋過一月若導水溉田及疏治壅積為
　　民利者定其賞罰凡修堤岸植榆栁則視其勤惰
　　多寡以為殿最南北外都水丞各一人分職莅事
　　即干機速非外丞所能治則使者行視河渠事元
　　祐四年復置外都水使者五年詔南北外都水丞
　　並以三年為任祥符二年詔罷北外都水丞以河
　　事委之漕臣三年復置宣和元年工部尚書王詔
　　言乞選差曽任水官諳練者為南北兩外丞從之
　　宣和三年詔罷南北外都水丞司依元豐法通差
　　文武官一員分案七置吏二十有七所𨽻有街道
　　司掌轄治道路人兵若車駕行幸則前期修治有
　　積水則疏導之建炎三年詔都水監置使者一員
　　紹興九年復置南北外都水丞各一員南丞於應
　　天府北丞於東京置司十年詔都水事歸於工部
　　不復置官
　　續資治通鑑長編嘉祐二年置街道司指揮兵士
　　以五百人為定額
　　　謹案宋史河渠志凡修濬防築皆領於都水監
　　　當時在外者别無専領河務之官故都水監雖
　　　立署京師而實綜司措置有事或親往相度盖
　　　兼有今河道總督之職與都水司但掌河工程
　　　式者不同至南北外都水丞則置司外郡當如
　　　今各省管河道員之職尤與京局有殊今故别
　　　詳於河道各官表内至街道司為都水監屬而
　　　嘉祐二年都水監尚未設官已有置街道司指
　　　揮兵士之文見於通鑑長編是必先有此職後
　　　始來屬特史文不詳其初𨽻何署耳
　　章俊卿山堂考索嘉祐中京師大水始取三司之
　　河渠案置都水監元豐官制復以三司胄曹案歸
　　之軍器監修造案之事歸之将作監三監皆𨽻工
　　部
　　陸㳺老學庵筆記元祐初蘇子由為户部侍郎建
　　言都水監本三司之河渠案將作監本三司之修
　　造案軍器監本三司之胄案三司今户部而三監
　　乃屬工部請三監皆兼𨽻户部凡有所為户部定
　　其事之可否裁其費之多寡而工部任其工之良
　　楛程其作之遲速朝廷從其言為立法及紹聖中
　　以為害元豐官制罷之建中靖國中或欲復從元
　　祐已施行矣時豐相之為工部尚書獨持不可曰
　　設如都水監塞河軍器監造軍器而户部以為不
　　可則已矣若以為可則併任其事可也今若户部
　　吝其費裁損之乃令工部任河之决塞器之利鈍
　　為工部者不亦難乎議遂寢
　　　謹案據章俊卿陸游所紀則宋之將作都水二
　　　監雖各置長貳實為工部所統屬故都水後遂
　　　併入工部將作雖復置而嵗㑹籍帳亦必上於
　　　工部也至軍器一監其職亦今虞衡司所有事
　　　而當時御前軍器皆歸其造作與今武備院所
　　　掌尤近故列入内務府表内焉
　遼
　　遼史百官志宣徽北院太宗㑹同元年置掌北院
　　御前祗應之事○北院宣徽使○知北院宣徽事
　　○北院宣徽副使○同知北院宣徽事○宣徽南
　　院㑹同元年置掌南院御前祗應之事○南院宣
　　徽使○知南院宣徽事○南院宣徽副使○同知
　　南院宣徽事
　　遼史本紀聖宗統和元年虞部員外郎崔祐分决
　　滯獄開泰二年户部侍郎劉涇加工部尚書興宗
　　景福元年十月工部尚書髙徳順使宋重熙十七
　　年將作少監王全使夏
　　遼史文學傳李澣授翰林學士穆宗即位累遷工
　　部侍郎
　　遼史百官志諸監職名有將作監都水監
　　　謹案遼北面官僚以宣徽視工部而所司乃御
　　　前祗應之事則當兼有漢唐少府職事也至南
　　　面官僚史志不詳今叅考紀傳所載職名畧著
　　　一二以見當時工部及將作都水二監設官之
　　　大概焉
　金
　　金史百官志工部尚書一員正三品侍郎一員正
　　四品郎中一員從五品掌修造營建法式諸作工
　　匠屯田山林川澤之禁江河堤岸道路橋梁之事
　　員外郎一員從六品(貞祐五年兼覆實司/官天徳三年増二員)主事二
　　員從七品(令史十八人内女直四/人譯史二人通事一人)覆實司管勾一
　　員從七品𨽻户工部掌覆實營造材物工匠價值
　　等事(太安元年𨽻三司工部罷同管勾貞祐五年/併罷之以工部主事兼興定四年復設從省)
　　(擬不令户/工部舉)○文思署令從六品丞從七品掌造内
　　外局分印􁡣浮圖金銀等尚輦儀鸞局車具亭帳
　　之物屬少府監○都水監正四品掌川澤津梁舟
　　楫河渠之事少監從五品丞正七品街道司管勾
　　正九品掌灑掃街道修治溝渠○都城所提舉從
　　六品同提舉從七品掌修完廟社及城隍門鑰百
　　司公廨係官舎屋并栽植樹木工役等事左右廂
　　官各二員正八品掌監督工役受給官二員正八
　　品掌支納諸物及􁅻埴等事甄官署令從六品丞
　　從七品直長正八品掌劖石及埏埴之事右皆屬
　　尚書工部○八作左右院掌収軍湏軍器○中都
　　木場使一員從八品副使一員判官一員皆正九
　　品掌拘収材木諸物及出給之事(司吏一人庫子/四人花料一人)
　　(木匠/一人)
　　　謹案金工部覆實司管勾當即今料估所之職
　　　故亦多以員外郎主事兼之其都城提舉司専
　　　掌工役則如今營繕司之職八作院専主兵器
　　　則又如今虞衡司之職而中都木場使拘収材
　　　木則今木倉木厰之職也至都水監之制與宋
　　　畧同其别置外監盖即宋之外都水丞今故列
　　　入河道諸官篇内云
　元
　　元史百官志工部尚書三員正三品侍郎二員正
　　四品郎中二員從五品員外郎二員從六品掌天
　　下營造百工之政令凡城池之修濬土木之繕葺
　　材物之給受工匠之程式銓注局院司匠之官悉
　　以任之世祖中統元年右三部置尚書二員侍郎
　　二員郎中五員員外郎五員内二員専署工部事
　　至元元年始分立工部尚書四員侍郎三員郎中
　　四員員外郎五員三年復合為右三部七年仍自
　　為工部尚書二員侍郎仍二員郎中三員員外郎
　　如舊二十三年定尚書侍郎郎中員外郎各以二
　　員為額明年以曹務繁冗増尚書二員二十八年
　　省尚書一員首領官主事五員蒙古筆且齊(解見/吏部)
　　(篇/)六人令史四十二人回回令史四人克埓穆爾
　　齊(解見吏/部篇)一人知印一人奏差三十人蒙古書寫
　　一人典吏七人又司程官四員右三部照磨一員
　　典吏七人其屬諸色人匠總管府秩正三品掌百
　　工之技藝置達嚕噶齊(解見户部倉/場衙門篇)一員總管一
　　員同知二員副總管二員經歴一員知事一員提
　　控案牘一員令史五人譯史一人奏差四人提舉
　　都城所秩從五品提舉二員同提舉二員副提舉
　　二員吏目一員照磨一員掌修繕都城内外倉庫
　　等事至元三年置受給庫秩正八品提領一員大
　　使一員副使一員掌京城内外營造木石等事至
　　元十三年置光熙門窰場提領一員大使一員副
　　使一員給從八品印至元二十五年置
　　陶宗儀南村輟耕録工部有覆實司
　　富大用事文類聚大元工部置令史分掌名頭以
　　尚書為長
　　　謹案元之工部官屬名目甚多今以職守互相
　　　㕘考惟諸色人匠總管似今之製造庫提舉都
　　　城所亦今營繕司所掌之一端受給庫似今之
　　　木倉窰場提領似今之窰厰故並著之於表而
　　　其餘則概從畧焉至元代左右八作司掌出納
　　　内府器物與宋金専領繕造者不同今别入内
　　　務府表内又覆實司見輟耕録盖沿金舊制所
　　　設而元志不載當屬脫漏今並加考補同繫於
　　　表
　　元史百官志大都留守司兼理營繕内府諸邸都
　　宫原廟其屬修内司秩從五品掌修建宫殿及大
　　都造作等事提㸃一員大使一員副使一員直長
　　五員吏目一員照磨一員部役七員司吏六人中
　　統二年置其屬大木局提領七員管勾三員掌殿
　　閣營繕之事中統二年置小木局提領二員同提
　　領一員副提領三員管勾二員提控四員中統四
　　年置大都四窑場秩從六品提領大使副使各一
　　員營造素白琉璃磚瓦至元十三年置其屬南窰
　　場大使副使各一員中統四年置西窑場大使副
　　使各一員至元四年置琉璃局大使副使各一員
　　中統四年置木場提領一員大使一員副使一員掌
　　受給營造宫殿材木至元四年置東南二木場十
　　七年併為一場○都水監秩從三品掌治河渠并
　　堤防水利橋梁牐堰之事少監一員正五品監丞
　　二員正六品經歴知事各一員令史十人蒙古筆
　　且齊(解見吏/部篇)一人回回令史一人通事知印各一
　　人奏差十人壕寨十六人典吏二人至元二十九
　　年領河道提舉司大徳六年陞正三品延祐七年
　　仍從三品
　　事文類聚都水監舊水部之職也
　　　謹案元之大都留守司本名宫殿府行工部至
　　　元十九年始改置是其職原為工部分曹而其
　　　後所掌事繁遂兼有今内務府步軍統領之職
　　　今以所屬修内司四窰場木場與今營繕司琉
　　　璃窰厰皇木厰官制相合故繫之於此而其他
　　　則各從互見至所云大木局小木局者考虞集
　　　經世大典謂木工之名則一而藝有大小如營
　　　建宫室則大木之職若舟車以濟不通几案以
　　　適用皆小木之為其命名之意盖本諸此亦史
　　　所未及也及案齊履謙作郭守敬行状稱守敬
　　　初為都水監至元十三年都水監併入工部遂
　　　除工部郎中二十八年復置都水監俾守敬領
　　　之是都水監先曽廢入工部後始復設而虞集
　　　經世大典叙録又稱大徳間改修橋梁都水監
　　　計料工部應付工物委官督工據此則凡興作
　　　仍領於工部都水監不過司其料估程式故富
　　　大用以為水部舊職歟
　明
　　明史職官志工部尚書一人(正二/品)左右侍郎各一
　　人(正三/品)其屬司務㕔司務二人(從九/品)營繕虞衡都
　　水屯田四清吏司各郎中一人(正五品後増設都/水司郎中四人)
　　員外郎一人(從五品後增設營繕司員外/郎二人虞衡司員外郎一人)主事二
　　人(正六品後增設都水司主事五人營繕司主/事三人虞衡司主事二人屯田司主事一人)所
　　轄營繕所所正一人(正七/品)所副一人(正八/品)所丞二
　　人(正九/品)文思院大使一人(正九/品)副使二人(從九/品)皮
　　作局大使一人(正九/品)副使二人(從九品/後革)鞍轡局大
　　使一人(正九/品)副使一人(從九品隆慶元年/大使副使具革)顔料局
　　大使一人(正九品/後革)軍器局大使一人(正九/品)副使二
　　人(後革/一人)節慎庫大使一人(從九品嘉/靖八年設)織染所雜造
　　局大使一人(正九/品)副使一人(從九/品)廣積通積盧溝
　　橋通州白河各抽分竹木局大使各一人副使各
　　一人大通闗提舉司提舉一人(正八品萬/歴二年革)副提舉
　　二人(正九/品)典史一人(後副提舉/典史俱革)柴炭司大使一人
　　(從九/品)副使一人尚書掌天下百工山凙之政令侍
　　郎佐之營繕典經營興作之事凡宫殿陵寢城郭
　　壇場祠廟倉庫廨宇營房王府邸第之役鳩工㑹
　　材以時程督之凡鹵簿儀仗樂器移内府及所司
　　各以其職治之而以時省其堅潔而董其窳濫凡
　　工匠二等曰輪班三嵗一役役不過三月皆復其
　　家曰住坐月役一旬有稍食工役二等以處罪人
　　輸作者曰正工曰雜工雜工三日當正工一日皆
　　視役大小而撥節之凡物料儲偫曰神木厰曰大
　　木厰以蓄材木曰黒窰厰曰琉璃厰以陶瓦器曰
　　臺基厰以貯薪葦皆籍其數以供修作之用虞衡
　　典山澤採捕陶冶之事凡鳥獸之肉皮革骨角羽
　　毛可以供祭祀賔客膳羞之需禮器軍實之用嵗
　　下諸司採捕水課禽十八獸十二陸課獸十八禽
　　十二皆以其時冬春之交罝罛不施川澤春夏之
　　交毒藥不施原野苗盛禁蹂躪榖登禁焚燎若害
　　獸聴為陷穽獲之賞有差凡諸陵山麓不得入斧
　　斤開窰冶置墓墳凡帝王聖賢忠義名山岳鎮陵
　　墓祠廟有功徳於民者禁樵牧凡山場園林之利
　　聴民取而薄征之凡軍裝兵械下所司造同兵部
　　省之必程其堅緻凡陶甄之事有嵗供有暫供有
　　停減籍其數㑹其入毋輕毁以費民凡諸冶飭其
　　材審其規範付有司錢必凖銖兩進於内府而頒
　　之牌符火器鑄於内府禁其以法式洩於外凡顔
　　料非其土産不以征都水典川澤陂池橋道舟車
　　織造劵契量衡之事水利曰轉漕曰灌田嵗儲其
　　金石竹木卷埽以時修其閘壩洪淺堰圩隄防謹
　　蓄洩以備旱潦無使壊田盧墳隧禾稼舟楫磑碾
　　者不得與灌田争利灌田者不得與轉漕爭利凡
　　諸水要㑹遣京朝官専理以督有司役民必以農
　　隙不能至農隙則僝功成之凡道路津梁時其葺
　　治其廵幸及大喪大禮則修除而較比之凡舟車
　　之制曰黄船以供御用曰遮洋船以轉漕於海曰
　　淺船以轉漕於河曰馬船曰風快船以供送官物
　　曰備倭船曰戰船以禦㓂賊曰大車曰獨轅車曰
　　戰車皆㑹其財用酌其多寡久近勞逸而均劑之
　　凡織造冕服誥敕制帛祭服浄衣諸幣布移内府
　　南京浙江諸處周知其數而慎節之凡公侯伯鐵
　　券差其髙廣凡祭器冊寳乘輿符牌雜器皆㑹則
　　於内府凡度量權衡謹其校勘而頒之懸式於市
　　而罪其不中度者屯田典屯種抽分薪炭夫役墳
　　塋之事凡軍馬守鎮之處其有轉運不給則設屯
　　以益軍儲其規辦營造木植城磚軍營官屋及戰
　　衣器械耕牛農具之屬凡抽分征諸商視其財物
　　各有差凡薪炭南取洲汀北取山麓或徴諸民有
　　本折色酌其多寡而撙節之夫役伐薪轉薪皆僱
　　役凡墳塋及堂碑碣獸之制第宗室勲戚文武官
　　之等而定其差洪武初置工部及官屬以將作司
　　𨽻焉(呉元年置將作司卿正三品少卿正四品左/右提舉司提舉正六品同提舉從六品司程)
　　(典簿副提舉正七品軍需庫大使從八品/副使正九品洪武元年以將作司𨽻工部)六年増
　　尚書侍郎各一人設總部虞部水部并屯田為四
　　屬部總部設郎中員外郎各二人餘各一人總部
　　主事八人餘各四人又置營造提舉司(洪武六年/改將作司)
　　(為正六品所屬提舉司改正七品尋改置營造提舉/司及營造提舉分司毎司設正提舉一人副提舉)
　　(二人𨽻/將作司)八年増立四科科設尚書侍郎郎中各一
　　人員外郎二人主事五人照磨二人十年罷將作
　　司十三年定官制設尚書一人侍郎一人四屬部
　　(以屯田部/為屯部)各郎中員外郎一人主事二人十五年
　　増侍郎一人二十二年改總部為營部二十五年
　　置營繕所(改將作司為營繕所秩正七品設所正/所副所丞各二人以諸匠之精藝者為)
　　(之/)二十九年又改四屬部為營繕虞衡都水屯田
　　四清吏司嘉靖後添設尚書一人専督大工
　　明史劉麟傳工部四司財物悉貯後堂大庫司官
　　出納多侵漁麟請特除一郎官主之帝稱善因賜
　　名節慎庫
　　孫承澤春明夢餘録劉麟奏建庫疏云夲部盖有
　　大庫一座欲量加修葺比照户部太倉庫添設庫
　　官庫吏限以収放之期定以查盤之法按季輪差
　　郎中員外郎等官一員監管其事
　　明史食貨志嘉靖中修工部舊庫名曰節慎庫以
　　貯礦銀尚書文明以給工價帝詰責之令以他銀
　　補償自是専以給内用焉
　　春明夢餘録冬官治土地故自唐宋以來司空署
　　有屯田司其説亦有夲今六卿之職大異周官而
　　明制屯軍之牛具農器屬於工部屯田司則其意
　　自有在後問其官所職何事亦不知矣
　　　謹按将作監明初改為將作司尋𨽻工部為營
　　　繕所其都水監之職亦於明初始廢而改水部
　　　為都水司其宋元之外都水監行都水監則别
　　　置總河都御史以治其事於是歴代將作都水
　　　兩官其職皆専屬於工部矣
　　　又按明代興作之事其初悉歸工部厥後漸以
　　　宦官督理葢自永樂中已遣太監阮安營北京
　　　城池宫殿諸司府廨工部特奉行而已嗣自内
　　　臣日益恣横往往擅興工役侵漁乾沒不可殫
　　　計如成化時李廣建顯靈宫及諸祠廟至帑金
　　　七窖皆盡他若炭厰窰場亦多以内䜿為提督
　　　以致侵撓有司刻剥閭里工匠厮役傳奉得官
　　　其弊皆由之而出我
　　國家飭材庀工法式具備凡有營建繕完皆由工
　　　部及内務府奏請領以大臣董以司屬先之估
　　　計以授其值繼之銷算以㑹其成執藝在官悉
　　　由和顧期限適中出納有凖是以物無浮費役
　　　無曠功考工之制誠為逺軼周官矣
　
　
欽定歴代職官表卷十五
欽定四庫全書
欽定厯代職官表卷十六
　　戸工二部錢局表

　　户工二部錢局
　國朝官制
户工二部督理京省錢法右侍郎滿洲漢人各一人
　　凡
　京師鼓鑄統設二局𨽻户部者曰寶泉局嵗鑄錢六
　　十一夘(以萬二千四百/八十緡為夘)𨽻工部者曰寶源局嵗鑄
　　錢七十一夘(以六千二百四十九/緡二百七十文為夘)遇閏則皆加鑄
　　四夘其局之政令各以其部之右侍郎掌之初止
　　漢人右侍郎一人康熙十八年令滿洲右侍郎一
　　人公同督理十九年以給事中御史稽察錢局雍
　　正二年停遣乾隆二十六年户部錢法堂置掌稿
　　司官滿洲漢人各一人於各司屬中選委(工部/未置)
户部寶泉局監督滿洲漢人各一人大使滿洲五人工
部寶源局監督滿洲漢人各一人大使滿洲二人
　　掌鑄造緡錢收納銅課以裕
　國儲以利民用其監督俱無専員由六部滿漢司官
　　遴選保舉引
見簡用二年而代大使由本部筆帖式選委咨吏部注
　　冊五年而代稱職者以應升官用寶泉局監督順
　　治元年定設滿洲漢人各一人寶源局監督初置
　　三人康熙十七年改定二人寶泉局大使初設漢
　　人一人雍正四年以寶泉局分設四厰增置漢人
　　大使四人七年改漢大使俱為滿大使寶源局初
　　止設筆帖式一人雍正七年改置大使二人
各省錢局監鑄官十有八人
　　凡天下鼓鑄緡錢者十有四省新疆則開鑪伊犁
　　如各省之制皆隨其地之宜作之泉布以交易流
　　通前民利用以布政使等總其成而受灋式於戸
　　部各置監鑄官以判局事直𨽻寶直局一人以保
　　定府同知充山西寶晉局一人陜西寶陜局一人
　　江蘇寶蘇局二人俱以佐貳官選充浙江寶浙局
　　二人以同知通判選充福建寶福局一人亦以佐
　　貳官選充江西寶昌局一人以南昌府同知充湖
　　南寶南局一人以長沙府同知充湖北寶武局一
　　人以武昌府同知充廣東寶廣局一人四川寶川
　　局一人俱以同知通判選充廣西寶桂局一人布
　　政使於所屬官内任便選充雲南寶雲局一人以
　　雲南府知府充東川局一人以東川府知府充貴
　　州寶黔局一人以貴陽府知府貴筑縣知縣或通
　　判縣丞選充伊犁寶伊局一人以伊犁同知充
　厯代建置
　三代
　　周禮地官泉府(鄭司農云故/書泉或作錢)上士四人中士八人
　　下士十有六人凡國事之財用取具焉嵗終則㑹
　　其出入而納其餘
　　惠士奇禮説太公為周立九府圜法顔師古以太
　　府玉府内府外府泉府天府凡六府當之而又以
　　職内職金職幣三官充其數焉非也爾雅以八方
　　之八財中原之五榖魚鹽為九府王應麟引以當
　　九府圜法失之逺矣所謂圜法者重不廢輕小不
　　妨大子母相權而有九品故曰九府圜法其名見
　　周官者夫布里布辟布絘布總布質布罰布㕓布
　　儳布是為布貨九品其九品在國曰邦布外府掌
　　之在市曰征布泉府掌之載師有里布閭師有夫
　　布皆邦布也出諸民入諸國故曰邦布司市有辟
　　布㕓人有絘布總布質布罰布廛布肆長有儳布
　　皆征布也歛諸市入諸官故曰征布
　　　謹案後世錢法之官其源出於地官之泉府而
　　　司市職有云辟布者於其地之叙惠士竒謂叙
　　　猶監也作布之叙盖鑄錢之監是司市亦掌冶
　　　鑄也
　漢
　　漢書百官公卿表水衡都尉屬官有上林均輸鍾
　　官辨銅令丞(如淳曰鍾官主鑄錢官也/辨銅主分辨銅之種類也)初上林衡
　　官及鑄錢皆屬少府(王應麟曰漢/北軍有錢官)
　　史記平準書赤側錢賤民巧法用之不便於是悉
　　禁郡國毋鑄錢専令上林三官鑄錢既多而令天
　　下非三官錢不得行諸郡國所前鑄錢皆廢銷之
　　輸其銅三官
　　桓寛鹽鐵論幣數易而民益疑於是廢天下鑄錢
　　而専命水衡三官作(水衡三官者均輸鍾官辨銅/三令丞也後漢書隗囂檄王)
　　(莽曰民生挾銅炭沒入鍾官/唐章懐太子注主鑄錢之官)
　　漢書地理志丹陽郡有銅官王應麟玉海鐵官長
　　丞五十有一而専其官以主丹陽之銅
　　唐六典錢官後漢屬司農
　　東觀漢記鑄錢官姦宄所集無能整齊理之者京
　　兆尹閻興署第五倫督鑄錢掾領長安市
　　　謹案漢代鑄錢之官初屬少府後屬水衡後漢
　　　以屬司農而第五倫為督鑄錢掾則又屬於京
　　　兆尹蓋京兆主長安東西市故兼領錢法以平
　　　價直而除姦偽亦如周官泉府司市皆掌征布
　　　之出入也
　三國
　　三國魏志韓暨為監冶謁者舊時冶作馬排毎一
　　熟石用馬百匹更作人排又費工力暨乃因長流
　　為水排計其利益三倍於前就加司金都尉班亞
　　九卿
　　　謹案唐六典稱魏晉以下錢官或屬少府或屬
　　　司農今考史志所載三國六朝少府司農官屬
　　　未見有鑄錢之職惟陳夀所載韓暨為監冶謁
　　　者一事冊府元龜即引之於錢幣門内則監冶
　　　亦主鑄錢可知而自晉以後諸冶署令丞掌鼓
　　　鑄金銀銅鐵之屬至北齊而冶署所屬遂有泉
　　　部局丞是南北朝鑄錢之事當為冶令所兼司
　　　今並著之於表云
　　三國蜀志張裔為司金中郎將
　　　謹案蜀漢鑄直百錢呉赤烏中嘗鑄當千大錢
　　　並見於史而錢官職掌則史未之詳蜀之司金
　　　中郎將典作農戰諸器即後代冶令丞之比疑
　　　鑄錢亦其所兼司也
　晉
　　晉書職官志衛尉統諸冶等令南北東西督冶掾
　宋齊梁陳
　　宋書百官志南冶令一人丞一人漢有鐵官晉置
　　令掌工徒鼓鑄𨽻衛尉江左以來省衛尉𨽻少府
　　宋世雖置衛尉冶𨽻少府如故江南諸郡縣有者
　　或置冶令或置丞多是呉所置
　　南齊書百官志少府領東冶令一人丞一人南冶
　　令一人丞一人
　　隋書百官志梁少府置東西冶署令丞又有梅根
　　諸冶令陳循其制
　　冊府元龜宋文帝元嘉七年立錢署鑄四銖錢孝
　　武建元元年更立錢署鑄錢
　　　謹案宋齊梁陳四代鑄錢之官當亦掌之東西
　　　南諸冶令而錢署則如今之錢局也
　北魏
　　魏書食貨志髙祖始詔天下用錢十九年冶鑄麤
　　備文曰太和五銖在所遣錢工備爐冶民有欲鑄
　　聽就鑄之永安二年詔更改鑄文曰永安五銖官
　　自立鑪
　　北史列傳時朝議鑄錢以髙謙之為鑄錢都將長
　　史乃上表求鑄三銖錢
　　　謹案馬端臨錢幣考引此事作鑄錢都督而北
　　　史及魏書俱作都將疑馬氏有誤蓋都將如今
　　　之户工二部管理錢法侍郎而長史則其屬如
　　　今之監督也魏書官氏志不載此官殊為闕畧
　北齊
　　隋書百官志後齊太府寺統諸冶東西道署令丞
　　諸冶東道又别領滏口武安白間三局丞諸冶西
　　道又别領晉陽冶泉部大􁞵原仇四局丞
　後周
　　杜佑通典後周官品正二命地官泉府中士正一
　　命地官泉府下士
　隋
　　隋書百官志太府寺統掌冶署置令二人丞四人
　唐
　　唐㑹要開元二十五年二月羅文信為諸道鑄錢
　　使天寳三載九月楊慎矜除御史中丞充鑄錢使
　　六載楊釗上元元年五月劉晏寳應元年劉晏又
　　充廣徳二年第五琦李峴永泰元年正月十三日
　　劉晏第五琦分領諸道大厯五年三月二十六日
　　停
　　新唐書百官志諸鑄錢監監各一人以所在州府
　　都督刺史判之副監一人上佐判之丞一人判司
　　判之
　　新唐書地理志商州有洛源監錢官郴州有桂陽
　　監錢官河東蔚州飛狐有三河銅冶有錢官河中
　　府解縣有紫泉監乾元元年置有銅穴十二揚州
　　有丹陽監廣陵監錢官宣州南陵有梅根宛陵二
　　監錢官鄂州有鳳山監錢官饒州有永平監錢官
　　有銅坑三信州有玉山監錢官有銅坑一鈆坑一
　　絳州有銅源翔臯錢坊二梓州銅山縣貞觀二十
　　三年置鑄錢官調露元年罷
　　新唐書食貨志武徳四年洛并幽益桂等州皆置
　　監開元二十六年宣潤等州初置監天下鑪九十
　　九絳州三十揚潤宣鄂蔚皆十益郴皆五洋州三
　　定州一(案諸州鑪數僅九十有四以唐六典考之/尚有鄧州五鑪適足九十九之數蓋新唐)
　　(書脱/誤也)每鑪嵗鑄錢三千三百緡設丁匠三十費銅
　　二萬一千二百斤蠟三千七百斤錫五百斤毎千
　　錢費七百五十天下嵗鑄三十二萬七千緡
　　唐六典皇朝少府置十鑪諸州皆屬焉及少府罷
　　鑄錢諸州遂别
　　　謹案厯代錢法規制各異立鑪鼓鑄亦不一其
　　　地有但就京師而不及郡國者漢之上林三官
　　　是也有但就諸州而不及京師者唐之少府罷
　　　鑄是也故當時鑄錢一使其職專領諸道與今
　　　户工二侍郎督理京省錢法者差别然源流有
　　　自職掌無殊今並著之於表又考唐書韓洄傳
　　　建中元年洄上言山澤之利當歸王者非諸侯
　　　方岳所宜有請以諸道錢冶總𨽻鹽鐵使而冊
　　　府元龜所載徳宗以後鑄錢事宜多出鹽鐵使
　　　陳奏是唐時錢法又屬於鹽鐵使謹并識於此
　五季
　　冊府元龜晉髙祖天福三年鑄錢以天福元寳為
　　文委鹽鐵使鑄様頒下諸道漢隱帝乾祐初膳部
　　郎中羅周允請在京置鑄錢監不報周世宗顯徳
　　二年九月勅國家之利泉貨為先近朝以來久絶
　　鑄造至於私下不禁銷鎔嵗月漸深奸弊尤甚今
　　採銅興冶立監鑄錢冀便公私宜行條制
　　　謹案五季無鑄錢監至周世宗時始置而晉髙
　　　祖鑄天福錢令鹽鐵頒様則錢法亦當掌之鹽
　　　鐵矣
　宋
　　玉海咸平三年五月馮亮以江西運副兼都大提
　　㸃鑄錢景祐二年八月置提㸃坑冶鑄錢官寶元
　　元年八月復置發運使提㸃鑄錢事元豐二年七
　　月三省言鑄錢司舊領五監近嵗江池饒增嵗鑄
　　額及興國睦衡舒蘄惠剏置六監宜增提㸃一員
　　乃命錢昌武領淮浙建江東李棻領湖廣江西元
　　祐元年二月合為一司從李深請也崇寧五年詔
　　蘇莊提舉九路銅事大觀四年併入鑄錢司紹興
　　二十七年七月户部侍郎林覺奏復饒永平監贛
　　鑄錢院韶永通監八月户部侍郎榮嶷兼提領鑄
　　錢二十八年命户部侍郎趙令詪提領二十九年
　　七月復置鑄錢司乾道六年四月併於發運司七
　　年復置八年十二月置提㸃官二員分治饒贛淳
　　熙二年併於饒州
　　李心傳建炎以來朝野雜記提㸃坑冶鑄錢公事
　　自咸平初有之渡江後屢罷屢復淳熙五年又加
　　都大二字於提字之上
　　宋史食貨志京師舊有四監後廢之諸路錢嵗輸
　　京師大觀二年復京畿兩監以宋喬年領之用提
　　舉京畿鑄錢司為名
　　馬端臨文獻通考鑄錢監屬少府監官各一人
　　玉海㑹要云元豐諸路鑄錢銅錢一十七監西京
　　阜財監衛州黎陽監永興軍監陜州華州監絳州
　　垣曲監舒州同安監睦州神泉監興國軍富民監
　　衡州熙寧監鄂州寶泉監江州廣寧監池州永豐
　　監饒州永平監建州豐國監韶州永通監惠州阜
　　民監鐵錢九監虢州朱陽兩監商州阜民洛南兩
　　監威逺鎮淊山鎮兩監興州濟衆監嘉州豐逺監
　　卭州惠民監凡銅錢一十三路銅鐵錢兩路鐵錢
　　四路元豐四年二月詔秦州置監六年三月詔徐
　　州置寳豐監五年梧州置監萬州置鐵錢監八月
　　同州置鐵錢監渭州復置博濟監八年詔罷增置
　　監十有四中興鑄錢有饒州永平監池州永豐監
　　江州廣寧監建寧府豐國監韶州永通監贛州鑄
　　錢監嚴州神泉監紹興二年八月令永豐監卒寓
　　役於饒廣寧監卒寓役於䖍移少就多也
　　　謹案宋制亦於諸州鑄錢在京錢監中葉始置
　　　其監官𨽻於少府蓋猶循唐舊制其實在諸州
　　　者皆歸之提㸃提領在京則提舉鑄錢司掌之
　　　少府並不司其出納也
　遼
　　遼史食貨志太宗置五冶太師以總四方錢鐵
　金
　　金史食貨志正隆三年二月中都置錢監二東曰
　　寳源西曰寳豐京兆置監一曰利用大定十八年
　　代州立監鑄錢命工部郎中張大節吏部員外郎
　　麻珪監鑄二十年十一月名代州監曰阜通設監
　　一員正五品副監一員正六品丞一員正七品勾
　　當官二員從八品二十二年十月以㕘知政事鈕
　　祜祿額特埒(鈕祜禄原作粘割今從八旗姓譜改/正額特埒䝉古語享受也原作斡特)
　　(刺今/改正)提控代州鑄錢監
　　　謹案金中都有錢監而百官志未見其職殆亦
　　　以他官兼領故史不載也至以㕘知政事提控
　　　錢監此則一時特重其事而設非經常之制矣
　元
　　元史百官志諸路寳泉都提舉司至正十年十月
　　置其屬有鼓鑄局正七品永利庫從七品掌鼓鑄
　　錢文印造交鈔○各處寶泉提舉司十一年十月
　　置寳泉提舉司于河南行省及濟南冀寧等處凡
　　九所江浙江西湖廣行省各一所十二年二月置
　　銅冶塲于饒州路徳興縣信州路鈆山州韶州岑
　　水凡三處每所置提領一員正八品大使一員從
　　八品副使一員正九品流内官銓注直隸寳泉提
　　舉司掌浸銅事
　　　謹案交鈔之法肇于唐代之飛錢宋張詠始行
　　　之益州天聖間置交子務建炎南渡又立㑹子
　　　務于臨安先後措置有行在交子川引淮引湖
　　　㑹諸目金立鈔引法與錢並行元則專以寳鈔
　　　交鈔通行諸路至大中嘗詔用錢未行而罷至
　　　正末始置司鑄錢以濟軍興亦仍以交鈔為主
　　　明初尚沿其法各設官以掌之宋則有交子務
　　　官㑹子監官金則有交鈔庫印造鈔引庫抄紙
　　　坊使副判官等官元則有諸路寳鈔提舉司達
　　　嚕噶齊都提舉副達嚕噶齊提舉同提舉副提
　　　舉寳鈔總庫達嚕噶齊大使副使印造寳鈔庫
　　　達嚕噶齊大使副使燒鈔東西二庫達嚕噶齊
　　　大使副使等官明亦有寳鈔提舉司提舉副提
　　　舉典史抄紙局大使副使印鈔局大使副使寳
　　　鈔廣惠庫大使副使等官皆隸屬於户部今楮
　　　幣之制久罷不行其職事亦隨之俱廢故不列
　　　於表謹附識大凡以備攷核云爾
　明
　　明史食貨志太祖初置寳源局於應天鑄大中通
　　寳錢及平陳友諒命江西行省置貨泉局即位頒
　　洪武通寳錢各行省皆設寳泉局與寳源局並鑄
　　七年設寳鈔提舉司遂罷寳源寳泉局越二年復
　　設寳泉局十三年中書省廢乃以寳鈔屬户部鑄
　　錢屬工部二十五年又罷寳泉局𢎞治元年户部
　　請鼓鑄乃復開局鑄錢嘉靖六年大鑄嘉靖錢且
　　補鑄累朝未鑄者時盜鑄日滋不能止帝患之問
　　大學士徐階階陳五害請停寳源局鑄錢應支給
　　錢者悉予銀帝乃停鼓鑄自後税課徵銀而不徵
　　錢隆慶初錢法不行兵部侍郎譚綸請令民得以
　　錢輸官錢法復稍稍通萬厯四年雲南廵撫郭庭
　　梧言國初京師有寳源局各省有寳泉局自嘉靖
　　間省局停廢民用告匱非利也遂開局鑄錢尋命
　　十三布政司皆開局
　　孫承澤春明夢餘録寳源局在城之東石大人衚
　　衕蓋石亨舊宅嘉靖間改為鼓鑄公署虞衡司員
　　外郎監督其事所屬有寳源局大使國初鼓鑄之
　　事惟屬工部至天啟二年始增寳泉局其政屬於
　　户部而工部之所鑄者微矣寳泉局在皇城東北
　　以右侍郎督理之名錢法堂加鑪製造以濟軍興
　　明史職官志天啟五年户部增設督理錢法侍郎
　　工部寳源局大使一人(正九/品)副使一人(從九品嘉/靖年間革)
　　　謹案明代圜法其初専之工部後始添設戸部
　　　寶泉局故惟寶源局有監督員外郎及大使等
　　　官而戸部無之至錢法侍郎為天啟間剏設乃
　　　别置額缺不釐部務亦與今之兼管者不同也
　
　
　
　
　
　
　
　
　
　
　
欽定歴代職官表卷十六
欽定四庫全書
欽定厯代職官表卷十七
　　理藩院表



　　理藩院
　國朝官制
理藩院尚書一人左右侍郎各一人(均以滿洲/䝉古補授)額外侍
郎一人(特簡䝉古貝勒貝/子之賢能者任之)
　　掌内外藩䝉古回部及諸畨部封授朝覲疆索貢
　　獻黜陟徴發之政令控馭撫綏以固邦翰所屬有
　　旗籍王㑹典屬柔逺徠逺理刑六司
　國初設䝉古衙門有承政參政等官崇德三年六月
　　定䝉古衙門為理藩院七月定置承政一員左右
　　參政各一員順治元年改承政為尚書左右参政
　　為侍郎十五年以禮部尚書銜掌理藩院事以禮
　　部侍郎銜協理理藩院事十八年仍為理藩院尚
　　書侍郎又初置有滿洲啓心郎一人漢軍啓心郎
　　一人順治十五年省雍正元年以來以王公大學
　　士兼理院事皆由
特簡無常員
旗籍清吏司郎中滿洲二人䝉古一人員外郎滿洲三
人䝉古二人主事滿洲一人
　　掌漠南諸藩科爾沁札賴特杜爾伯特郭爾羅斯
　　敖漢奈曼翁牛特巴林札魯特喀爾喀左翼阿魯
　　科爾沁克什克騰土黙特喀喇沁烏朱穆沁阿巴
　　垓浩齊特蘇尼特阿巴哈納爾四子部落喀爾喀
　　右翼烏喇特茂明安鄂爾多斯歸化城土黙特二
　　十五部落五十一旗之禮籍疇其封爵正其等次
　　辨其世糸三嵗㑹盟則
遣大臣奉
勅往莅之以同好惡而頒禁令焉凡歸化城土黙特索
　　倫除授官校則條其令格敘而正之若諸䝉古嵗
　　有不登則辨其輕重而賙䘏之初順治十八年理
　　藩院設四清吏司曰錄勲賓客柔逺理刑置滿洲
　　蒙古郎中十有一人員外郎二十七人滿洲主事
　　四人漢人主事四人其後增損不一康熙三十八
　　年省漢人主事員額後又析柔逺司為二曰前司
　　後司乾隆二十二年改錄勲司為典屬賓客司為
　　王㑹柔逺後司為旗籍柔逺前司仍為柔逺二十
　　六年併旗籍柔逺為一司增設徠逺司二十七年
　　旗籍柔逺仍分為二司二十九年復改典屬司為
　　旗籍司其舊旗籍司即改為典屬司以各符職掌
　　焉
王㑹清吏司郎中滿洲一人䝉古二人員外郎滿洲二
人䝉古三人主事䝉古二人
　　掌科爾沁等諸部落毎嵗
　朝覲之儀貢獻之式燕饗
賜予舎館饔餼皆視其等次以禮之
典屬清吏司郎中滿洲䝉古各一人員外郎滿洲五人
䝉古四人主事滿洲䝉古各一人
　　掌䝉古北部喀爾喀後路土謝圖汗喀爾喀東路
　　轍臣汗喀爾喀西路札薩克圖汗喀爾喀賽因諾
　　顔札薩克親王等列爵之位盟㑹之制其青海四
　　部落賀蘭山厄魯特烏蘭烏蘇厄魯特推河厄魯
　　特額濟勒土爾扈特都爾伯特土爾扈特等部胙
　　封錫命亦如之諸喇嘛畨僧之受號者則辨其名
　　數授以印劄有差凡烏魯木齊伊犁防守屯田之
　　政庫倫恰克圖互市之事咸綜其法式以頒布焉
柔逺清吏司郎中滿洲一人員外郎滿洲三人䝉古三
人主事䝉古一人
　　掌喀爾喀等部落及喇嘛畨僧朝貢祿錫之事
徠逺清吏司郎中滿洲一人員外郎滿洲三人䝉古二
人主事滿洲䝉古各一人
　　掌嘉峪關以西回部回城及四川諸土司之政令
　　凡諸回舊部若哈密闢展吐魯畨則爵其長而領
　　以札薩克如䝉古之制新疆若哈拉沙拉庫車沙
　　雅爾賽里木拜阿克蘓烏什喀什噶爾葉爾羌和
　　闐諸城則因俗設官皆辨其等秩而祿命之田賦
　　征𣙜則凖式定制而頒布焉四川諸土司奉嵗事
　　以入
　覲於廷釐其班位而詔之儀節凡哈薩克左右部布
　　魯特東西部安集延瑪爾噶郎霍䍐那木干四城
　　塔什䍐拔達克山博羅爾愛烏䍐啓齊玉蘓烏爾
　　根齊諸部汗長以時重譯朝貢者各以其國之籍
　　禮之
理刑清吏司郎中滿洲䝉古各一人員外郎滿洲二人
䝉古三人主事滿洲一人
　　掌䝉古及畨回刑罰之事
堂主事滿洲二人䝉古三人漢軍一人校正漢文官二
人
　　掌校繕章疏順治元年置額其校正漢文官二人
　　於内閣翰林院侍讀學士侍讀等官内奏委三嵗
　　而代
司務㕔司務滿洲䝉古各一人
　　掌收發文移順治元年置司務二人為滿洲䝉古
　　員額院判一人知事一人副使一人為滿人員額
　　康熙三十八年俱省雍正十年復設滿洲司務一
　　人䝉古司務一人
題署主事滿洲三人䝉古五人
　　乾隆三十六年置由筆帖式内掄選題補
筆帖式滿洲三十六人䝉古五十五人漢軍六人
　　初順治元年置滿洲筆帖式十有一人䝉古筆帖
　　式四十一人漢軍筆帖式二人康熙二十八年增
　　設漢文筆帖式毎旗各一人漢軍筆帖式毎翼各
　　增二人雍正十一年復増滿洲筆帖式十七人䝉
　　古筆帖式十四人分𨽻各司視事之繁簡以為額
　　(職事具/吏部篇)
銀庫郎中員外郎各一人(於本院司/官内奏委)司庫滿洲一人筆
帖式滿洲二人庫使滿洲二人
　　掌帑金出納初制䝉古王台吉等入
　朝由戸工二部及光祿寺庀器用具廩餼康熙四十
　　六年始剏立銀庫設官如今額計賓館所需按直
　　給貲以惠逺人惟庫使初置四人雍正元年省二
　　人
䝉古繙譯房員外郎主事各一人
　　掌繙譯章奏文書於本院司屬内掄選簡委
唐古忒學司業助教各一人筆帖式䝉古四人
　　掌教習唐古忒字以譯西藏章疏文移順治十四
　　年初立唐古忒學給教習人六品俸後改為司業
　　其助教本以他官兼乾隆五年始定為額設之官
稽察内館外館監督二人
　　掌致館于賔繕完滌除以待行李由科道及各部
　　司官内掄選奏委
烏蘭哈達三座塔駐劄司官各一人八溝駐劄司官一
人分駐塔子溝筆帖式一人
　　分掌諸䝉古部落與民人交涉之事以聽其訟而
　　平之嵗則徧廵所屬以周知其風俗兼掌𣙜百物
　　之税以待䝉古贍恤嵗周而代
察哈爾游牧處理事員外郎䝉古十有六人
　　掌治游牧察哈爾獄訟之事以在京䝉古各旗與
　　察哈爾各旗官員内掄選由院引
見除授自䕶軍校驍騎校選用者即授員外郎自中書
　　筆帖式選用者先授主事三年稱職乃授員外郎
　　又雍正七年置廵察游牧御史或部院司官一人
　　每嵗更替今改定五年掄遣一次
張家口喜峯口獨石口殺虎口古北口管理驛站員外
郎各一人
　　掌䝉古各處郵驛之政令以宣傳命令通達文移
　　凡百里為一傳自喜峯口至札賴特置郵十有六
　　自古北口至烏朱穆沁置郵九自獨石口至浩齊
　　特置郵六自張家口至四子部落置郵五自殺虎
　　口至烏喇特置郵九又自歸化城至鄂爾多斯置
　　　郵八(仍為殺/虎口路)均於水泉形勢之地安設五路各設
　　　員外郎一人由本部司官内奏委司其事筆帖式
　　　一人佐之三嵗而代
　圍場總管一人(初制四品乾隆十/八年升為三品)左右翼長各一人(秩/四)
　(品/)章京八人(初制六品乾隆十/八年升為五品)驍騎校八人(秩六/品)
　　　木蘭圍場在䝉古各部落中周一千四百餘里國
　　　語謂哨鹿為木蘭故以得名康熙間
聖祖仁皇帝因喀喇沁敖漢翁牛特等諸部所獻牧地置
　　　嵗行秋獮之禮四十五年設圍場總管一員六品
　　　官八員率官兵駐守以司譏察巡防之禁令
　皇上式遵前制毎以八月行圍肄武凡内扎薩克䝉古
　　　王公台吉及喀爾喀青海厄魯特並輪年入
　　覲之都爾伯特土爾扈特回部伯克等咸㑹朝
　行在所櫜鞬執役歳以為常乾隆十四年始以圍場總
　　　管屬理藩院統轄十八年升總管等品秩增設翼
　　　長二人驍騎校每旗各一人
　　　謹案我
　　朝威德廣被其内扎薩克諸䝉古久受疆索比於
　　　内臣而
　聖武所昭無思不服北踰瀚海西越流沙亦莫不碁
　　　布星羅咸歸版籍設官置吏多因其俗以治之
　　　臂指相維不殊郡縣如䝉古諸旗之扎薩克官
　　　及新疆回城之伯克等官皆領屬於理藩院今
　　　以其本由各部落選置與内地注授者不同故
　　　别繫諸藩屬諸官表内謹識於此
　厯代建置
　　　謹案周禮大行人以賓禮親諸侯凡㑹同朝覲
　　　之事牢禮爵位之數皆其所掌典式綦備後世
　　　封建既廢惟蕃國猶各以其籍貢獻而秦漢以
　　　來德不及逺大抵羈縻姑息叛服不常甚至屈
　　　體和親禮釣鄰敵其約束期㑹非中朝所得而
　　　主故從未有設官以治之者我
　　國家義正仁育中外一家䝉古諸部落或誼聯戚
　　　畹或著有勲勞帶礪之封爰及苖裔土田戸版
　　　盡𨽻職方至於月􁎳砥平畫疆置吏羌髳順化
　　　迾戍開屯亦皆述職來朝嵗奉王事特設理藩
　　　院以司其政令為
　　本朝剏建之職謹以古制約略凖擬惟周官大行
　　　人所掌全相脗合而懐方合方訓方形方諸氏
　　　亦可以類相比次則漢之典屬國差為近之其
　　　秦漢而後之大鴻臚典領藩國諸侯王頗有與
　　　今理藩院職守相似者雖規模之廣狹有殊而
　　　所掌尚屬賓客禮儀之事故並互見於此表(今/鴻)
　　　(臚寺所掌者惟儐贊及朝儀其賓客之事則分/屬理藩院及禮部㑹同四譯館説詳鴻臚寺篇)
　　　至宋明諸代懐柔無䇿建置未遑者則亦並從
　　　闕畧以著其實仰見
　聖朝長撫逺馭文軌大同凡世胙藩封者無不朝春
　　　秋而備宿衛實與三代諸侯無異故理藩院之
　　　輯寧衆部即大行人之信睦羣邦震叠威靈邁
　　　於周典近代義乖懐畏不獨閉關自守者無足
　　　語於服逺之宏模即或睎古建官亦不過略存
　　　規制從未有遐荒絶漠悉統治於王官道一風
　　　同咸為臣僕如
　今日之盛者也
　三代
　　尚書舜典賓于四門四門穆穆孔頴達疏以諸侯
　　爲賓舜主其禮迎而待之史記裴駰集解馬融曰
　　四門四方之門諸侯朝者舜賓迎之
　　　謹案尚書賓于四門孔安國作賓客之賓鄭康
　　　成則讀為儐字音義各異而以為迎待諸侯則
　　　其說並同周大行人所謂大賓之禮大客之儀
　　　其規制實本於此今故引冠理藩院沿革之始
　　　以著原起云
　　周禮秋官大行人中大夫二人小行人下大夫四
　　人環人中士四人大行人掌大賓之禮及大客之
　　儀以親諸侯春朝諸侯而圖天下之事秋覲以比
　　邦國之功夏宗以陳天下之謨冬遇以協諸侯之
　　慮時㑹以發四方之禁殷同以施天下之政時聘
　　以結諸侯之好殷頫以除邦國之慝閒問以諭諸
　　侯之志歸脈以交諸侯之福賀慶以贊諸侯之喜
　　致禬以補諸侯之烖以九儀辨諸侯之命等諸臣
　　之爵以同邦國之禮而待其賓客上公之禮執桓
　　圭九寸繅藉九寸冕服九章建常九斿樊纓九就
　　貳車九乘介九人禮九牢其朝位賓主之間九十
　　歩立當車軹擯者五人廟中將幣三享王禮再祼
　　而酢饗禮九獻食禮九舉出入五積三問三勞諸
　　侯之禮執信圭七寸繅藉七寸冕服七章建常
　　七斿樊纓七就貳車七乘介七人禮七牢朝位賓主
　　之間七十步立當前疾擯者四人廟中将幣三享
　　王禮一祼而酢饗禮七獻食禮七舉出入四積再
　　問再勞諸伯執躬圭其他皆如諸侯之禮諸子執
　　榖璧五寸繅藉五寸冕服五章建常五斿樊纓五
　　就貳車五乘介五人禮五牢朝位賓主之間五十
　　步立當車衡擯者三人廟中將幣三享王禮一祼
　　不酢饗禮五獻食禮五舉出入三積一問一勞諸
　　男執蒲璧其他皆如諸子之儀凡大國之孤執皮
　　帛以繼小國之君出入三積不問一勞朝位當車
　　前不交擯廟中無相以酒禮之其他皆視小國之
　　君凡諸侯之卿其禮各下其君二等以下及其大
　　夫士皆如之邦畿方千里其外方五百里謂之侯
　　服嵗一見其貢祀物又其外方五百里謂之甸服
　　二嵗一見其貢嬪物又其外方五百里謂之男服
　　三嵗一見其貢器物又其外方五百里謂之采服
　　四嵗一見其貢服物又其外方五百里謂之衞服
　　五歳一見其貢材物又其外方五百里謂之要服
　　六嵗一見其貢貨物九州之外謂之蕃國世一見
　　各以其所貴寶為摯王之所以撫邦國諸侯者嵗
　　徧存三嵗徧頫五嵗徧省七歳屬象胥諭言語協
　　辭命九嵗屬瞽史諭書名聽聲音十有一嵗建瑞
　　節同度量成牢禮同數器修法則十有二嵗王巡
　　守殷國凡諸侯之王事辨其位正其等協其禮賓
　　而見之小行人掌邦國賓客之禮籍以待四方之
　　使者令諸侯春入貢秋獻功王親受之各以其國
　　之籍禮之凡諸侯入王則逆勞于畿及郊勞視館
　　將幣為承而擯凡四方之使者大客則擯小客則
　　受其幣而聽其辭使適四方協九儀賓客之禮朝
　　覲宗遇㑹同君之禮也存頫省聘問臣之禮也成
　　六瑞王用瑱圭公用桓圭侯用信圭伯用躬圭子
　　用榖璧男用蒲璧合六幣圭以馬璋以皮璧以帛
　　琮以錦琥以繡璜以黼此六物者以和諸侯之好
　　故若國札喪則令賻補之若國凶荒則令賙委之
　　若國師役則令槁禬之若國有福事則令慶賀之
　　若國有禍烖則令哀弔之凡此五物者治其事故
　　及其萬民之利害為一書其禮俗政事教治刑禁
　　之逆順為一書其悖逆暴亂作慝猶犯令者為一
　　書其札喪凶荒戹貧為一書其康樂和親安平為
　　一書凡此五物者毎國辨異之以反命於王以周
　　知天下之故環人舍則授館有任器則令環之
　　管子五行篇天子出令命行人内御註行人行使
　　之官也
　　韓非子外儲說衛君入朝於周周行人問其號對
　　曰諸侯辟疆周行人却之曰諸侯不得與天子同
　　號
　　　謹案周制賔客有大小之分鄭康成周禮注大
　　　賔要服以内諸侯大客謂其孤卿賈公彦疏云
　　　言要服以内諸侯者對要服以外為小賔蕃國
　　　世一見是也大客謂大賔下孤卿對行人所云
　　　小客大夫士皆得為客此但舉尊者而言㨿此
　　　是六服諸侯皆大賓而九州外之蕃國則小賓
　　　也自封建變為郡縣而厯代朝貢者獨有蕃國
　　　故賓禮所治與周制多不相凖惟今札薩克諸
　　　䝉古咸以勲存
　王室世守藩封子弟入侍於
　闕廷丁口悉登於戸版其慶讓黜陟之典實無殊於
　　　六服諸侯故理藩院一官所司典制儀式皆即
　　　周大小行人之職如諸藩封爵凡親王郡王貝
　　　勒貝子公分為五等台吉分為三等皆由院奏
　　　請繼襲此即如以九儀辨諸侯之命而等其爵
　　　也凡朝期或分三班或分四班皆周而復始嵗
　　　十二月咸集以奉元㑹其不分班者則閲年奏
　　　請得
　㫖來覲此即如六服諸侯各以其方嵗見四載而徧
　　　也其來朝就館賞賚俸幣之制牧芻廩給之數
　　　皆視等級以為差此即如牢禮饗食之有多寡
　　　也㑹盟之期漠南諸部則三年遣大臣奉
　勅以往喀爾喀等部則各副將軍嵗於所部舉行間
　　　嵗則以軍營參贊大臣二人分莅之此即如嵗
　　　徧存三嵗徧頫五歳徧省也各部落偶遇嵗荒
　　　札薩克設法養贍不足告盟長協濟再不足㑹
　　　報到院奏請發帑以濟其乏此即如賙委槁禬
　　　以治其事故也蓋惟懐柔化洽所為習禮攷義
　　　正刑一德者無不同符周典備極精詳是以鱗
　　　集仰流比於戸闥同風郅治嫓三代而獨隆矣
　　周禮夏官懐方氏中士八人掌來逺方之民致方
　　貢致逺物而送逆之達之以節治其委積館舍飲
　　食(鄭康成注懐來也主/來四方之民及其物)合方氏中士八人掌達天
　　下之道路通其財利同其數器一其度量除其怨
　　惡同其好善(鄭康成注主合/同四方之事)訓方氏中士四人掌
　　道四方之政事與其上下之志誦四方之傳道正
　　嵗則布而訓四方以觀新物(鄭康成注訓道也主/教道四方之民志淫)
　　(行辟則當以/政教化正之)形方氏中士四人掌制邦國之地域
　　而正其封疆無有華離之地(鄭康成注主制四方/邦國之形體華讀為)
　　(􁍳哨之􁍳正之/使不􁍳邪離絶)
　　　謹案懐方氏以下四官皆主和輯四方諸侯亦
　　　今理藩院所有事以規制考之合方氏形方氏
　　　通財利同好善正封疆當如今旗籍典屬徠逺
　　　諸司之職懐方氏治委積館舍而送逆之當如
　　　今王㑹柔逺諸司之職訓方氏以教化正淫辟
　　　則如今理刑司之職也
　　周禮秋官司盟下士二人掌盟載之法
　　　謹案春秋左氏僖五年傳勲在王室藏於盟府
　　　杜預注司盟之官孔頴達疏曰諸侯初封必有
　　　盟誓之言漢封爵之誓即盟之類僖二十六年
　　　傳載在盟府太師職之杜預注太公為太師兼
　　　主司盟之官襄十一年傳藏在盟府杜預注司
　　　盟之府有賞功之制孔頴達疏曰司盟之府掌
　　　藏功勲典䇿故有賞功之制是周之司盟專主
　　　諸侯功績至以太師兼掌之其職甚重今䝉古
　　　諸部落世次譜系及
　錫封根源備載於册藏諸
　　内府十年一修近又奉
　詔纂輯䝉古王公表傳錄功旌伐傳示無窮葢即功
　　　勲典䇿藏於盟府之制是今之理藩院亦兼有
　　　周司盟之職也
　　逸周書王㑹解成周之㑹相者太史魚大行人皆
　　朝服有繁露郭叔掌為天子菉幣焉孔晁注魚太
　　史名及大行人皆贊相賓客禮儀菉錄諸侯之幣
　　也
　　尚書立政夷微盧烝三亳版尹孔安國傳蠻夷微
　　盧之衆師及亳人之歸文王者三所為之立監及
　　阪地之尹長皆用賢
　　　謹案蔡沈書傳謂此即王官之監於諸侯四夷
　　　者以尹與監為一官而孔安國則以為微盧亳
　　　有監而阪地有尹區之為二疑地當險要及人
　　　户繁庶者則立監以治之其職較尊當如今之
　　　新疆各路駐劄大臣其地近而事簡者所任畧
　　　輕則為之設尹如今䝉古地方駐劄司官及察
　　　哈爾游牧理事官之類也
　　周禮秋官象胥毎翟上士二人中士二人下士八
　　人掌蠻夷閩貊戎狄之國使掌傳王之言而諭說
　　焉以和親之若以時入賓則協其禮與其辭言傳
　　之
　　　謹案大行人職稱七嵗屬象胥諭言語協辭命
　　　九嵗屬瞽史諭書名聽聲音鄭康成注通言語
　　　之官為象胥瞽樂師也史大史小史也書名書
　　　文字也古曰名七嵗省而名其象胥九歳省而
　　　名其瞽史皆聚於天子之宫教習之也易祓周
　　　禮總義謂諭言語則通五方之言語乃象胥之
　　　職諭書名則達六書之文乃瞽史之職據此則
　　　凡語言文字之不相通者皆當以象胥大史小
　　　史教習之而後使命往來咸得以達其辭而諭
　　　其志今之䝉古繙譯房唐古忒學葢即其制特
　　　三代以語音與字書分兩職今則本方語以繙
　　　譯成文審音辨字相為條貫並不必分曹肄習
　　　故仍以象胥互著於此(又别見㑹同/四譯館篇)而大史小
　　　史則别繋諸翰林院及欽天監篇内焉(說各詳/本篇)
　　周禮地官山虞毎大山中士四人下士八人中山
　　下士六人小山下士二人若大田獵則莱山田之
　　野及弊田植虞旗於中致禽而珥焉(賈公彦疏大/田獵謂王親)
　　(行田在山則山虞於/可陳之處芟除草木)澤虞毎大澤大藪中士四人
　　下士八人中如中川之衡(下士/六人)小如小川之衡(下/士)
　　(二/人)若大田獵則萊澤野及弊田植虞旗以屬禽迹
　　人中士四人下士八人掌邦田之地政為之厲禁
　　而守之凡田獵者受令焉(鄭康成注田之地若今/苑也賈公彦疏迹人主)
　　(迹知禽獸之處有禽獸之處則為苑囿/以林木為藩籬使其地之民遮厲守之)
　　　謹案三代天子蒐狩之地必有廣阜大藪以陳
　　　六軍詩所謂東有甫草駕言行狩是也今木蘭
　　　之地泉甘壤沃
　　靈囿天開茇舍治兵適符古制圍場總管主成梁
　　　除道其職近於山澤之虞而禁令所頒與迹人
　　　之掌邦田地政者尤為相合以其為理藩院統
　　　轄故沿革併附著於此表云
　秦
　　册府元龜秦置典客掌諸侯及歸義蠻夷又有典
　　屬國掌蠻夷降者
　　　謹案册府元龜謂秦置典客掌諸侯及歸義蠻
　　　夷考戰國䇿秦王見燕使者咸陽宫乃朝服設
　　　九賔註禮大小行人以九儀掌賔客之禮吴師
　　　道授正曰大事記相如奉璧入秦秦王齋五日
　　　後乃設九賔禮於庭註引正義韋昭云九賔則
　　　周禮九儀也劉伯莊云九賓者周王之備禮天
　　　子臨軒九服同㑹秦趙安得九賓但亦陳設車
　　　輅文物爾不得以周禮九賓儀為釋愚按前漢
　　　書大行設九賓恐即秦儀也據師道此説則秦
　　　人典客亦猶掌大行人之遺法叔孫通傳所謂
　　　大行設九賓臚句傳乃秦法之沿于漢初者也
　漢
　　荀悦漢紀高后紀吕祿遂解印屬典客而以兵授
　　勃七年典客馮叔為御史大夫惠帝紀典客掌諸
　　侯歸義蠻夷景帝更名大行武帝更名大鴻臚武
　　帝紀單于背約冦邊無已於是上議伐之大行王
　　恢曰匈奴和親率不過數嵗請擊之
　　漢書百官公卿表典客掌諸歸義蠻夷景帝中六
　　年更名大行令武帝太初元年更名大鴻臚屬官
　　有行人譯官令丞武帝太初元年更名行人為大
　　行令
　　　謹案漢書百官公卿表典客掌諸歸義蠻夷景
　　　帝中六年更名大行令武帝大初元年更名大
　　　鴻臚是武帝時始有大鴻臚考荀悦漢紀景帝
　　　紀中元年春令諸侯王薨及列侯初封及之國
　　　大鴻臚奏諡誄䇿列侯薨及諸侯王太𫝊初除
　　　之官大行奏諡誄䇿王薨遣光祿大夫弔襚祠
　　　賵視喪事因立嗣列侯薨遣太中大夫弔祠視
　　　喪事立祠據此則景帝中元年已有大鴻臚不
　　　自武帝始且奏諡誄䇿或用大鴻臚或用大行
　　　令似大鴻臚與大行令各為一官大行令非大
　　　鴻臚之更名矣均與漢表不同
　　漢書應劭注皇帝延諸侯王賓王諸侯皆屬大鴻
　　臚
　　太平御覽韋昭辨釋名曰腹前肥者臚言以京師
　　為腹心王侯外國為四體以養之也辨云鴻臚本
　　故典客掌賓禮鴻大也臚陳序也欲以陳序賓客
　　也
　　程大昌雍錄藁街在朱雀街西與鴻臚寺近
　　漢書臣瓚注大行是官名掌九儀之制以賓諸侯
　　荀悦漢紀武帝紀後元二年濟北王寛坐悖人倫
　　祝詛有司請誅上遣大鴻臚利召王哀帝紀建平
　　元年太后素怒中山遣御史按驗考訊卒無所得
　　更使中謁者令史陳立與丞相長史大鴻臚丞親
　　治其事
　　揚雄大鴻臚箴蕩蕩唐虞經通垓極陶陶百王天
　　工人力畫為上下羅條百職人有才能寮有級差
　　遷能於官各有攸宜主以不廢官以不隳昔在三
　　代二季不蠲穢德慢道署非其人人失其材職反
　　其官寀寮荒耄國政如漫文不可武武不可文大
　　小上下不可奪倫鴻臣司爵敢告在鄰
　　　謹案楊雄箴謂鴻臣司爵栢梁詩云郡國吏能
　　　差次之則漢之鴻臚又掌官秩蓋鴻臚典九儀
　　　之制以賓諸侯則貴賤秩次因兼掌焉律志云
　　　權衡規矩凖䋲職在大行漢紀權衡銖兩斤鈞
　　　石職在鴻臚亦以鴻臚主陳序不凌亂也
　　袁宏後漢紀明帝紀楚王英徙丹陽涇縣遣大鴻
　　臚持節䕶送英丹陽章帝紀東平王蒼與諸王俱
　　至滎陽使大鴻臚持節郊迎嵗餘大鴻臚奏遣諸
　　王歸國東平王蒼薨乃遣大鴻臚持節䕶喪順帝
　　紀漢安元年以匈奴主義王兜樓儲為南單于立
　　於京師使大鴻臚授印綬引上殿殤帝紀鄧隲征
　　羌還京師詔大鴻臚親迎
　　洪适𨽻續劉寛碑陰門生大尚書書洪氏云碑中
　　有大尚書張祗祝睦碑亦云拜大尚書考東京官
　　制建武中三公皆去大惟鴻臚司農長秋有大字
　　後漢書百官志大鴻臚卿一人中二千石掌諸侯
　　及四方歸義蠻夷諸王入朝當郊迎典其禮儀皇
　　子拜王贊授印綬及拜諸侯諸侯嗣子及四方夷
　　狄封者臺下鴻臚召拜之王薨則使弔之及拜王
　　嗣
　　　謹案秦典客漢大鴻臚大行令職司賓禮本出
　　　周大小行人之職故諸侯王列侯及蕃國之歸
　　　義者皆其所屬考之於史凡諸侯王封拜繼襲
　　　削奪訊治弔祭誄諡之典皆以鴻臚主之今宗
　　　藩政令已聽治於宗人府而䝉古王公撫封世
　　　及無殊漢之異姓諸侯王則理藩院實兼有大
　　　鴻臚之一職至當時接待蕃國史未詳其儀制
　　　據漢書西域傳載大鴻臚議募囚徒送匈奴使
　　　者又鴻臚領郡國邸而匈奴傳言單于來朝就
　　　邸其為鴻臚所主可知是匈奴諸國館餼送迎
　　　之事亦當𨽻於鴻臚也
　　漢書百官公卿表典屬國掌蠻夷降者武帝元狩
　　三年昆邪王降復増屬國置都尉丞候千人屬官
　　九譯令成帝河平元年省併大鴻臚
　　漢書武帝本紀匈奴昆邪王降置五屬國以處之
　　顔師古注凡言屬國者存其國號而屬漢朝故曰
　　屬國
　　漢書霍去病傳因其故俗為屬國顔師古注不改
　　其本國之俗而屬於漢故號屬國
　　王應麟玉海典屬國卿也所以統邊郡屬國都尉
　　等官也
　　漢書昭帝本紀蘓武奉使全節以為典屬國(如淳/曰以)
　　(武久在外國知邊事/故令典主諸屬國)常惠列傳代蘓武為典屬國
　　明習外國事勤勞數有功為右将軍典屬國如故
　　馮奉世列傳常惠薨奉世代為右将軍典屬國
　　　謹案漢以蠻夷降者置屬國處之沿邊諸郡皆
　　　仍其故名而設都尉治之據兩漢地里志所載
　　　安定上郡天水五原張掖西河北地屬國以處
　　　匈奴降人金城屬國以處降羌廣漢蜀郡犍為
　　　屬國以處西南夷降人其中酋長有仍其位號
　　　者匈奴傳屬國千長義渠王胡三省通鑑注屬國
　　　義渠之君長是也有授以漢官者景武昭宣
　　　元成功臣表煇渠侯雷電故匈奴歸義以五原
　　　屬國都尉與貳師将軍擊匈奴是也有以部落
　　　之長率兵從征者功臣表昆侯渠復㕘以屬國
　　　大首擊匈奴侯是也蓋以屬國都尉分治而典
　　　屬國居中統總之今自西南諸部落皆因其本
　　　俗設官駐劄控置撫綏與漢之屬國僅列置邊
　　　郡者其幅員之廣狹不同而規制則差可相擬
　　　是今之理藩院正漢典屬國卿之職也
　　宋書百官志漢儀尚書郎一人主匈奴單于營部
　　一人主羌夷吏民匈奴單于宣帝之世保塞内附
　　成帝世單于還北庭矣一郎主匈奴單于營部則
　　置郎疑是光武時所主匈奴是南單于也
　　　謹案漢以尚書郎主匈奴單于營部正如今理
　　　藩院司員之職蓋是時呼韓單于留居光祿塞
　　　下南單于亦入居雲中後徙西河美稷授地給
　　　食同於藩臣故特設官以領其事也
　　後漢書匈奴列傳南單于詣闕奉藩求使者監䕶
　　始置使匈奴中郎将衞䕶之中郎將置安集掾將
　　弛刑五千人隨單于嵗盡輒遣奉奏送侍子入朝
　　中郎将從事一人將領詣闕
　　後漢書百官志使匈奴中郎将一人比二千石主
　　䕶南單于置從事二人有事隨事增之掾隨事為
　　員䕶烏桓校尉一人比二千石主烏桓(應劭漢官/曰擁節長)
　　(史一人司馬/二人皆百石)
　　後漢書烏桓列傳烏桓願留宿衛於是封其渠率
　　為侯王君長者八十一人布於縁邊諸郡始復置
　　校尉并領鮮卑賞賜質子嵗時互市焉
　　　謹案漢自匈奴烏桓並塞稱藩始置中郎将校
　　　尉諸官以衞䕶之秩皆比二千石蓋如今各處
　　　駐劄大臣之比至安集掾及長史司馬其秩較
　　　卑而職在和輯藩部則今烏蘭哈達等處司官
　　　及察哈爾游牧理事官頗為近之云
　三國
　　三國魏志崔林列傳林遷大鴻臚龜兹王遣侍子
　　來朝褒賞甚厚餘國各遣子來朝間使連屬林乃
　　移書燉煌喻指并錄前世待遇諸國豐約故事使
　　有恒常
　　玉海大鴻臚魏韓宣崔林
　　　謹案魏志諸王傳載中山王衮薨大鴻臚持節
　　　典䕶喪事楚王彪有罪大鴻臚持節賜書切責
　　　又陳思王植傳稱諸奏植罪狀在大鴻臚者皆
　　　削除之是魏世鴻臚所掌諸侯王封拜慶讓之
　　　典一如漢制而如崔林傳所載則接待外藩亦
　　　其專司蓋猶未失大小行人之舊職也
　晉
　　晉書職官志大鴻臚統大行等令及江左有事則
　　權置無事則省
　　周禮象胥晉干寶註曰今鴻臚
　　　謹案晉初鴻臚尚沿漢魏之制自渡江以後諸
　　　侯王既不分封外藩亦無復朝覲聘問之禮故
　　　遂罷而不設偏安之世僻處一隅宜規模之益
　　　以狹隘也
　宋齊梁陳
　　　謹案江左諸朝鴻臚惟掌導䕶贊拜不復主賓
　　　客之禮故專繫諸鴻臚寺篇不列於此表
　北魏
　　杜佑通典後魏大鴻臚第三品大鴻臚少卿第四
　　品
　　楊衒之洛陽伽藍記永橋以南圜邱以北伊洛之
　　間夾御道有四夷館道東有四館一名金陵二名
　　燕然三名扶桑四名崦嵫道西有四里一曰歸正
　　二曰歸德三曰慕化四曰慕義呉人投國者處金
　　陵館三年已後賜宅歸正里北夷來附者處燕然
　　館三年已後賜宅歸德里正光元年蠕蠕主郁久
　　閭阿那肱來朝執事者莫知所處中書舍人常景
　　議云咸寧中單于來朝晉世處之王公特進之下
　　可班那肱蕃王儀同之間朝廷從其議北夷酋長
　　遣子入侍者常秋來春去避中國之熱時人謂之
　　雁臣東夷來附者處扶桑館賜宅慕化里西夷來
　　附者處崦嵫館賜宅慕義里自葱嶺已西莫不歡
　　附商胡販客日奔塞下樂中國土風因而宅者不
　　可勝數附化之民萬有餘家門巷修整閶闔填列
　　　謹案北魏於外藩入朝者皆有館以處之魏書
　　　蠕蠕傳云蠕蠕投化在京館者任其去留又云
　　　蠕蠕可汗婆羅門入朝死於洛南之館是也洛
　　　陽伽藍記所載最詳其間疑不無夸飾然規制
　　　自可考見特不言以何官掌之據魏書高句麗
　　　傳又稱高祖使大鴻臚拜高雲為高句麗王是
　　　魏世鴻臚實主藩國一切館餼朝謁當為其專
　　　職蓋如今之理藩院矣
　　册府元龜延和二年九月詔兼大鴻臚卿崔頤持
　　節拜征虜將軍楊難當為征南大將軍儀同三司
　　封南秦王太和二年三月遣鴻臚卿劉歸謁者張
　　察拜河南公梁彌機為征南大將軍西戎校尉梁
　　益二州牧河南公岩昌王
　　　謹案初學記鴻臚五代史百官志云至梁加卿
　　　字曰鴻臚卿除大字後魏又加大字考册府元
　　　龜於魏延和二年稱大鴻臚卿崔頤于魏太和
　　　二年稱鴻臚卿劉歸同為魏制而一加大字一
　　　去大字與初學記不合
　　魏書崔挺列傳遷典屬國下大夫
　　魏書盧淵列傳淵拜典屬國
　　　謹案北魏復置典屬國官而官氏志不載今据
　　　列傳採入其所掌已不可詳當亦即大鴻臚之
　　　分職也
　北齊
　　隋書百官志後齊鴻臚寺置卿少卿丞各一人掌
　　蕃客朝㑹吉凶弔祭統典客典寺等署令丞典寺
　　署有僧祗部丞一人昭元寺掌諸佛教置大統一
　　人統一人都維那一人
　　　謹案葉夢得石林燕語東漢以來九卿官府皆
　　　名曰寺鴻臚其一也本以待四夷賓客故摩騰
　　　竺法蘭自西域以佛經至舍於鴻臚今洛中白
　　　馬寺即漢鴻臚舊地僧居槩稱寺葢本諸此云
　　　云據此是僧徒初入中國原待以蕃客之禮故
　　　舍之鴻臚寺至北魏而西域沙門來者益衆因
　　　立監福曹又改為昭元備置官屬以斷僧務(見/魏)
　　　(書釋/老志)北齊設典寺署令丞僧祗部丞仍𨽻於鴻
　　　臚俾主其事蓋猶本東漢之遺制今喇嘛畨僧
　　　品秩承襲朝貢之禮悉統領於理藩院亦即其
　　　例至昭元寺專以僧徒總領其制大統統都維
　　　那諸名則猶今之扎薩克大喇嘛以下各分等
　　　級也
　後周
　　通典後周官品正五命秋官賓部中大夫正四命
　　秋官小賓部下大夫正三命秋官小賓部上士掌
　　大賓客之儀
　　隋書韋師列傳師在周為賓曹參軍雅知諸蕃風俗
　　及山川險易其有朝貢必接對論其國俗如視諸
　　掌夷人驚服無敢隱情徙為賓部大夫
　　　謹案後周秋官有蕃部賓部俱出周行人之職
　　　今蕃部别繋諸禮部㑹同四譯館篇而賓部則
　　　專司賓禮當時出使專對皆以此職充之(周書/武帝)
　　　(紀天和三年小賓部元暉使於齊/建德元年小賓部賀遂禮使於齊)韋師傳所載
　　　可以相證與前代之大鴻臚掌蕃國朝㑹者尤
　　　為脗合今故著之於此表
　隋
　　隋書百官志鴻臚寺置卿少卿各一人統典客崇
　　元署各置令典客二人崇元一人煬帝改典客署
　　為典蕃署
　　隋書蘓䕫列傳時蠻夷朝貢前後相屬帝嘗從容
　　謂宇文述虞世基等曰四夷率服觀禮華夏鴻臚
　　之職須歸令望寧有可以接對賓客者為之乎咸
　　以虁對即日拜鴻臚少卿
　　　謹案隋代鴻臚尚沿舊制掌賓客之禮隋書刑
　　　法志載楊素與鴻臚少卿陳延不平經蕃客館
　　　庭中有馬屎旋以白帝帝大怒搒捶陳延幾斃
　　　又突厥傳處羅可汗母向氏入朝留京師毎舍
　　　之鴻臚寺可知外藩朝覲者其館舍廪賜皆屬
　　　之鴻臚猶與今理藩院職掌為近也
　唐
　　舊唐書職官志鴻臚寺龍朔改為同文寺光宅曰
　　司賓寺神龍復卿一人少卿二人丞二人主簿一
　　人錄事二人掌賓客之事凡四方夷狄君長朝見
　　者辨其等位以賓待之凡夷狄君長之子襲官爵
　　者皆辨其嫡庶詳其可否若諸蕃人酋渠有封禮
　　命皆受册而往其國凡天下寺觀三綱及京都大
　　德皆取其道德高妙為衆所推者俱申尚書祠部
　　典客署令一人丞一人掌四夷歸化在蕃者之名
　　數凡朝貢宴享送迎皆預焉凡酋渠首領朝見者
　　皆館供之
　　唐㑹要天寶十三年三月二十七日禮賓院令鴻
　　臚寺掌管
　　　謹案自東晉迄於唐諸侯王皆僅存空名無分
　　　藩之制故封授削奪之政令俱改歸宗正不屬
　　　鴻臚所存者惟蕃國朝覲之禮猶大行人之一
　　　職觀唐書回紇傳乾元後回紇使者相望留舍
　　　鴻臚又回紇武義可汗來逆公主其下七百人
　　　皆聽入朝舍鴻臚新羅傳鴻臚寺籍質子及學
　　　生嵗滿者皆還之資治通鑑代宗永泰七年正
　　　月回紇使者擅出鴻臚寺掠人子女所司禁之
　　　毆撃所司七月回紇又擅出鴻臚寺逐長安令
　　　卲說奪其馬是當時屬國之朝見館餼皆在鴻
　　　臚又諸藩册立㑹盟弔祭亦多以鴻臚充使(唐/書)
　　　(突厥傳鴻臚卿劉善册思摩可汗西突厥傳鴻/臚少卿劉善册咄陸可汗吐蕃傳崔漢衡為鴻)
　　　(臚卿與吐蕃㑹盟境上回紇傳回紇懐信可汗/死鴻臚少卿孫杲臨弔黠戛斯傳鴻臚卿李業)
　　　(持節册黠戛斯為/英武誠明可汗)即或以他官充使亦必兼鴻
　　　臚之職册府元龜開元二十五年新羅王金興
　　　光卒其子承慶嗣位命贊善大夫邢璹攝鴻臚
　　　少卿往其國行弔祭册立之禮是也雖唐代吐
　　　蕃回紇諸部皆强盛跋扈終未得其要領難語
　　　于威德綏懷而考其規制亦今理藩院之比也
　　司馬光資治通鑑㑹昌五年大秦穆䕶祅僧皆勒
　　歸俗胡三省注大秦穆䕶又釋氏之外教如回鶻
　　摩尼之類唐制祠部嵗再祀磧西諸州火祅而禁
　　民祈祭官品今有祅正葢主祅僧也
　　姚寛西溪叢語唐貞觀五年有傳法穆䕶何祿將
　　祅敎詣闕勅長安崇敎坊立祅寺號大秦寺又名
　　波斯寺祅之有正想在唐世
　　唐書回鶻列傳詔回鶻營功德使在二京者悉冠
　　帶之
　　　謹案唐之祅僧出自西域為釋氏外教蓋如今
　　　之紅敎喇嘛其祅正當以僧徒充之如今陜甘
　　　洮岷諸寺畨僧設都綱僧綱僧正之例故不見
　　　於百官志摩尼之教本出回鶻即今回教所自
　　　始當時回鶻以摩尼入朝留居京師故兩京各
　　　置回鶻營功德使以統之疑亦𨽻於鴻臚寺也
　　唐書西域列傳箇失蜜王遣使者物理多來丐王
　　册鴻臚譯以聞
　　唐書回鶻列傳回鶻可汗遣其妹逆主且納聘帝
　　饗回紇公主入銀臺門譯史傳導入拜謁已又譯
　　史傳問乃至宴所
　　　謹案唐鴻臚寺譯史主譯西域諸國文字葢如
　　　今之有唐古忒學也
　五季(未置/)
　宋(未置/)
　　　謹案宋代北有遼金西有夏國疆土最為狹隘
　　　兼之兵力孱弱不能服逺並無外藩朝覲之事
　　　故鴻臚但存空名其偶一通貢者惟有高麗安
　　　南諸國以同文館及都亭懐逺諸驛分主之而
　　　已今已别著於禮部四譯館篇不復載之此表
　遼
　　遼史百官志北面部族官五院部有知五院事在
　　朝曰北大王院六院部有知六院事在朝曰南大
　　王院伊實(部帳名原作/乙室今改正)部在朝曰伊實王府有伊
　　實府都古稜(䝉古語盈滿也原/作迪骨里今改正)節度使司奚六部
　　在朝曰奚王府有二詳衮(原作常衮今/依字面改正)有二宰相
　　又有圖哩(滿洲語黒豆也原/作吐里今改正)太尉有奚六部漢軍
　　詳衮(原作詳穩今/依字面改正)有奚伊喇(滿洲語糜也原/作拽剌今改正)詳衮
　　有錫林塔拉官(滿洲語錫林精鋭也塔拉野/外也原作先離撻覽今改正)
　　　謹案遼之諸部族太祖二十部聖宗三十四部
　　　又附庸十部各有分壤地廣族繁遼史營衛志
　　　謂古者廵守於方岳五服之君各述其職遼之
　　　部族似之與今䝉古諸部落規制差可相擬特
　　　當時皆分𨽻於諸路詳衮統軍招討司不别設
　　　官以總領之惟五院六院伊實奚為四大部族
　　　故在朝各置大王府以治其事謂之四大王府
　　　蓋即如今理藩院職掌也(南北二王院又/互見户部篇)
　　遼史百官志北面坊場等官圍場都太師圍場都
　　管圍場使圍場副使已上場官
　　　謹案遼史穆宗紀載有虞人掌鹿鹿人獐人彘
　　　人狼人鷹人豕人鶻人喚鹿人諸官而他紀傳
　　　不槩見疑亦各因其所掌以立名並非定職惟
　　　圍場都太師以下專設以供獮狩之事即今圍
　　　場總管所由昉也
　金
　　金史兵志太祖始以三百户為穆昆(滿洲語族也/盖族長之轉)
　　(原作謀克/今改正)穆昆十為明安(滿洲語千也盖千夫長/之稱原作猛安今改正)
　　繼而諸部來降率用明安穆昆之名以授其首領
　　而部伍其人時東北路部族乣軍二部五乣户五
　　千五百八十五其他部族數皆稱是西北西南二
　　路之乣軍十其諸路皆在上京之鄙或置總管府
　　或置節度使
　　　謹案金諸部族皆分置明安穆昆而各統以節
　　　度使詳衮額爾奇木(解見内/閣篇)之職(百官志有諸/部族節度使)
　　　(各一員統制各部諸乣詳袞各一員守戍邊堡/諸額爾奇木司額爾奇木各一員分掌部族村)
　　　(寨/事)葢亦猶今䝉古諸藩分旗編戸之制特其政
　　　令惟掌於西北西南東北三路招討司而在京
　　　並無綜轄之官以兵志考之疑當兼𨽻於尚書
　　　省及樞密院也
　　金史伊喇道列傳道改西北路招討使初諸部有
　　獄訟招討司例遣胥吏按問往往為姦利道請專
　　設一官上嘉納之招討司設勘事官自此始
　　　謹案金置勘事官以平諸部獄訟葢即如今察
　　　哈爾游牧處之理事官也
　元
　　元史百官志宣政院秩從一品掌釋教僧徒及吐
　　蕃之境而𨽻治之其用人則自為選其為選則軍
　　民通攝僧俗並用至元初立總制院而領以國師
　　二十五年因唐制吐蕃來朝見於宣政殿之前更
　　名宣政院置院使二員同知二員副使二員參議
　　二員經厯二員都事四員管勾一員照磨一員二
　　十六年置斷事官四員二十八年增僉院同僉各
　　一員元貞元年増院判一員大德四年罷斷事官
　　至大初省院使一員至治三年置院使六員天厯
　　二年罷功德使司歸宣政定置院使十一員從一
　　品同知二員正上品副使二員從二品僉院二員
　　正三品同僉三員正四品院判三員正五品參議
　　二員正五品經厯二員從五品都事三員從七品
　　照磨一員管勾一員並正八品掾史十五人䝉古
　　筆且齊(解見吏/部篇)二人回回掾史二人克埒穆爾齊
　　(解見吏/部篇)四人知印二人宣使十五人典吏有差○
　　斷事官四員從三品經厯知事各一員至元二十
　　五年始置○大都提舉資善庫秩從五品達嚕噶
　　齊(解見戸/部篇)一員提舉一員同提舉一員副提舉一
　　員掌錢帛之事至元二十六年置(以上屬/宣政院)○通政
　　院秩從二品國初置驛以給使傳設托克托和斯
　　(䝉古語托克托定也和斯雙/也原作脱脱禾孫今改正)以辨奸偽至元七年
　　初立諸站都統領使司以總之設官六員十三年
　　改通政院至大四年罷是年仍置止管達勒達(滿/洲)
　　(語遮蔽處也原/作達達今改正)站齊(原作站赤今/依字面改正)延祐七年仍領
　　漢人站齊
　　　謹案元初以兵威剪滅西北各部即分封諸王
　　　於其地故親藩錫土多在邊陲元史稱國初親
　　　王分封有其地極逺去京師數萬里驛騎急行
　　　二百餘日方達京師者今䝉古部落大扺皆元
　　　諸王分地(如敖漢扎賴持杜爾伯持郭爾羅斯/為遼王分地喀喇沁土黙特為恵寧)
　　　(王分/地)故當時諸王駙馬投下䝉古色目人一切
　　　公事皆𨽻屬於大宗正府(詳見宗/人府篇)其應給嵗賜
　　　諸物或别置總管府以治之惟宣政院專領西
　　　僧及吐蕃境内諸事正今理藩院之一職其所
　　　屬有斷事官葢即如今理事官資善庫則如今
　　　之銀庫也至通政院所管達勒達站齊即如今
　　　䝉古驛站而托克托和斯於各站專主郵政元
　　　志載吐蕃等處宣慰司都元帥屬若寧河積石
　　　烏思藏諸地皆有其官可見使命往來典司有
　　　在今以通政院設署京師故分列兵部馬館條
　　　下而托克托和斯則專繋於此以著䝉古驛站
　　　設官之沿革焉
　　元史百官志宣徽院秩正三品掌宴享宗戚賓客
　　之事及諸王宿衞齊哩克昆(䝉古語齊哩克兵也/昆人也原作怯憐今)
　　(改/正)口糧食所屬内外司屬用人則人自為選置院
　　使六員同知一員副使二員僉院二員同僉二員
　　院判二員經厯二員都事三員照磨一員
　　　謹案元宣徽院主供玉食之需當為今内務府
　　　職守而賓客之事亦兼主之元史顯宗傳稱晉
　　　王在藩邸元貞元年塔塔爾部(原作塔塔兒部/今依八旗姓氏)
　　　(通譜/改正)年穀不熟檄宣徽院賑之則䝉古諸部灾
　　　歉宣徽院實司其賑恤正與理藩院旗籍司所
　　　掌相近今故互見於此
　明(未置/)
　　　謹案明自成祖措置失宜棄大寧以與三衞自
　　　是邊牆之外皆為甌脱内地戍邏僅及闗門而
　　　止元之子孫於漠北相繼稱汗至我
　　朝破察哈爾林丹汗而始滅終明之世雖使命往
　　　來有同敵國未嘗臣服其别部若額森(䝉古語/平安也)
　　　(原改也先/今改正)諳達(滿洲語夥伴也原/作俺答今改正)皆雄視一方
　　　屢以勁兵入塞至於英宗被執京城受圍明人
　　　聚訟盈庭終不能得其要領至西域境壤則第
　　　畫嘉峪闗而守之雖以哈密近邊之地亦為土
　　　魯畨所據棄同異域諸蕃朝貢之禮不修官司
　　　亦闕而未置誠由威令不行無以控馭之故也
　　國家聲教四訖奔走偕徠置戍建官盡歸疆索綏
　　　懐盛軌固已逺軼漢唐若明之柔懦無策者更
　　　為不足比算矣
　
　
欽定歴代職官表卷十七
欽定四庫全書
欽定歴代職官表卷十八
　　都察院表


　　都察院上
　國朝官制
都察院左都御史滿洲漢人各一人(初制滿洲一品漢/人二品順治十六)
(年改俱為二品康熙六年復改滿洲為一品九/年俱定為正二品雍正八年俱升為從一品)左副都
御史滿洲漢人各二人(正三/品)
　　掌察覈官常整飭綱紀
　國初都察院置承政一員左右叅政各二員順治元
　　年改承政為左都御史叅政為左副都御史員數
　　增减不一三年定設左副都御史滿洲漢人各二
　　人五年定設左都御史滿洲漢人各一人舊有滿
　　洲啟心郎一員漢軍啟心郎二員順治十五年省
　　又有漢人左僉都御史一員乾隆十年省其右都
　　御史為總督坐銜右副都御史為廵撫坐銜俱無
　　京員故都察院長官皆以左繫銜焉
吏科户科禮科兵科刑科工科掌印給事中滿洲漢人
各一人給事中滿洲漢人各一人(掌印給事中初制滿/洲四品康熙二年改)
　(為七品六年復為四品九年定俱為正七品雍正七年/升為正五品給事中初制從七品雍正七年均升為正)
　(五/品)
　　　掌傳逹
　綸音稽考庶政吏科分稽銓衡注銷吏部順天府文卷
　　　户科分稽財賦注銷户部文卷禮科分稽典禮注
　　　銷禮部宗人府理藩院太常寺光禄寺鴻臚寺國
　　　子監欽天監文卷兵科分稽戎政注銷兵部太僕
　　　寺鑾儀衛文卷刑科分稽刑名注銷刑部通政使
　　　司大理寺文卷工科分稽工程注銷工部文卷
　　國初沿明制六科自為一署順治十八年設滿洲漢
　　　人都給事中各一員滿洲漢人左右給事中各一
　　　員漢人給事中二員康熙四年六科止留滿洲漢
　　　人給事中各一員餘俱省五年復增設掌印給事
　　　中滿洲漢人各一員雍正元年始奉
詔以六科𨽻都察院聼都御史考核焉
　京畿河南江南浙江山西山東陜西湖廣江西福建四
川廣東廣西雲南貴州十五道掌印監察御史滿洲漢
人各一人江南道監察御史滿洲漢人各三人山東道
監察御史滿洲漢人各二人京畿河南浙江山西陜西
湖廣江西福建道監察御史滿洲漢人各一人(初制滿/洲漢軍)
(三品順治十六年改為七品康熙六年改為四品九年/復為正七品雍正七年定以滿洲由員外郎漢軍由郎)
(中升授漢人由内閣侍讀編修檢討郎中員外郎補授/者為正七品由中行評博行取知縣補授者為正六品)
(乾隆十七年俱/改為從五品)
　　掌糾劾官邪條陳治道京畿道分理院事及直𨽻
　盛京刑名稽察内閣順天府大興宛平縣河南道
　　分理河南刑名照刷部院諸司卷宗稽察吏部詹
　　事府步軍統領五城江南道分理江南刑名稽察
　　户部寶泉局左右翼監督在京十有二倉總督漕
　　運磨勘三庫月終奏銷之籍浙江道分理浙江刑
　　名稽察禮部都察院山西道分理山西刑名稽察
　　兵部翰林院六科中書科總督倉場坐糧㕔大通
　　橋監督通州二倉山東道分理山東刑名稽察刑
　　部太醫院總督河道催比五城命盜案牘緝捕之
　　事陜西道分理陜西刑名稽察工部寳源局覈勘
　　在京工程湖廣道分理湖廣刑名稽察通政司國
　　子監江西道分理江西刑名稽察光禄寺福建道
　　分理福建刑名稽察太常寺四川道分理四川刑
　　名稽察鑾儀衛廣東道分理廣東刑名稽察大理
　　寺廣西道分理廣西刑名稽察太僕寺雲南道分
　　理雲南刑名稽察理藩院欽天監貴州道分理貴
　　州刑名稽察鴻臚寺又八旗事務每嵗以滿洲科
　　道四員專司稽察一年又宗人府事務以宗室御
　　史稽察内務府事務初設御史四員稽察後省今
　　以協理陜西道掌貴州道滿洲御史二員兼管皆
　　不為専闕焉
　國初設滿洲御史二員順治五年增置十七員康熙
　　二十八年又增一員雍正五年始置宗室御史二
　　員䝉古初置章京二員康熙元年省五十七年增
　　置䝉古御史二員漢軍御史初置八員康熙三十
　　九年省三員雍正初俱省統歸漢人額缺内補用
　　漢人御史順治初置六十九員旋省二十九員康
　　熙初又省十六員雍正四年增置八員乾隆十三
　　年又省九員十四年定設滿洲漢人員額如今制
　　宗室䝉古御史俱統於滿洲員額之數四十六年
　　復增置宗室御史二人而省滿洲員額二人
　　　謹案舊制御史分設十四道而以河南江南浙
　　　江山西山東陜西為六掌道分稽在京諸司及
　　　各直省刑名河南道仍叅治院事京畿道惟司
　　　照刷卷宗六掌道各以二員或一員協理依次
　　　遞遷其他則謂之坐道皆不理本道之事惟存
　　　空銜而已乾隆十四年
　特詔釐正按道定額各給印信而以職事分𨽻之名
　　　實相符規制始為允稱二十年復
　命以京畿道改列河南道之前俾互易所掌而官署
　　　亦從對換焉於是次序秩然益昭整肅矣至京
　　　畿河南二道員闕皆長官掄選疏請
　簡調各道掌印則以資深者遞轉其四川廣西廣東
　　　雲南貴州五道滿漢員額本各一人初制新授
　　　者即補掌印今改定亦由江南等八道遞轉焉
經厯滿洲漢人各一人(正六/品)都事滿洲漢人各一人(正/六)
(品/)
　　經厯掌董察吏胥都事掌繕冩章疏而行遣文書
　　之事則兩㕔分理之經厯初稱司務後改為經厯
　　員額順治元年定都事初置滿洲二人漢軍一人
　　康熙三十九年省漢軍員額乾隆十七年省滿洲
　　都事一人改為滿洲漢人各一人
筆帖式滿洲三十五人䝉古二人漢軍五人六科筆帖
式滿洲八十人(職事見/吏部篇)
　　都察院筆帖式初置滿洲五十一人漢軍七人康
　　熙三十八年省滿洲十有六人漢軍二人䝉古筆
　　帖式雍正十二年置額六科筆帖式初置一百有
　　七人乾隆二年省二十七員其分𨽻之制堂筆帖
　　式十人京畿道江南道各三人河南浙江山西山
　　東陜西湖廣江西福建四川廣東廣西雲南貴州
　　道各二人吏科户科兵科刑科各十有五人禮科
　　工科各十人
廵察京通各倉科道十有四人
　　掌稽察在京禄米等十有二倉通州中西二倉覈
　　其出納而禁其盜竊以釐剔弊端嵗以十月引
見𣲖往一年而代
廵視淮安漕務科道一人(舊駐淮安/今移𤓰儀)廵視濟寧漕務科
道一人(駐濟/寧)廵視天津漕務科道一人(舊駐天津/今移楊村)廵視
通州漕務科道一人(駐通/州)
　　掌催督糧運凡官吏須索稽留及旗丁私挾禁物
　　者咸糾治之濟寧廵漕兼掌運河水道董察有司
　　以時其疏濬焉每嵗十月奏請
　簡𣲖給
　欽差官員闗防以行事竣而納之
　廵察
盛京科道滿洲一人廵察吉林黒龍江科道滿洲二人廵
　察臺灣科道滿洲漢人各一人
　　　掌廵省風俗釐察奸弊覈考稽違凡地方興革事
　　　宜及吏治民情皆以實採訪而入
　告焉
　　盛京廵察雍正三年置吉林黒龍江廵察雍正元年
　　　置初制毎嵗更代後改定俱五年掄遣一次臺灣
　　　廵察康熙六十一年置初制亦每嵗更代雍正五
　　　年以漢人廵察兼理臺灣學政乾隆十七年改定
　　　三年掄遣一次三十年復
　命届期奏請應否派往均侯
　㫖以行
　　　　謹案各省廵按御史
　　國初承明舊制置自郎中以下各官皆得選任兼
　　　憲銜以行順治十八年定議永行停止又有廵
　　　江御史巡視屯田御史俱順治初停止督理茶
　　　馬御史康熙初停止又雍正三年設各省廵察
　　　以督捕盜賊由科道及小京堂部属各官掄遣
　　　江寧安徽共一人湖北湖南共一人山東河南
　　　共一人四年設直𨽻廵查御史順天及永平宣
　　　化二人保定正定河間二人順徳廣平大名二
　　　人又有廵視山東河湖工務御史一員雍正元
　　　年置直𨽻廵農御史一員雍正七年置嗣俱先
　　　後停止謹附識於此
　厯代建置上(此卷專叙都御史/御史等官沿革)
　三代
　　周禮天官小宰之職掌建邦之宫刑以治王宮之
　　政令凡宫之糾禁(鄭康成注若/今御史中丞)
　　　謹案漢御史中丞執法殿中與周官小宰掌宫
　　　刑以憲禁於王宮者相近故鄭氏援以為比謹
　　　著之於此以明法官源流所自而其職本天官
　　　之貳故仍繫諸吏部表内焉
　　周禮春官御史中士八人下士十有六人其史百
　　有二十人府四人胥四人徒四十人掌邦國都鄙
　　及萬民之治令以賛冡宰凡治者受灋令焉掌賛
　　書凡數從政者(鄭康成注御/猶侍也進也)
　　　謹案周官御史次於内史外史之後蓋本史官
　　　之屬故杜佑以為非今御史之任然考其所掌
　　　如贊冡宰以出治令則凡政令之偏私闕失皆
　　　得而補察之故外内百官悉當受成法於御史
　　　實後世司憲之職所由出今仍繫之於表
　　吕祖謙大事記御史之名見於周官以中下士為
　　之特小臣耳至於戰國其職益親故獻書多云獻
　　書於大王御史秦趙澠池之㑹命御史書事淳于
　　髠亦曰御史在後執法在傍是又掌記事糾察之
　　任也
　秦
　　荀朂辭尚書令表　昔六官所掌冡宰為首秦公
　　卿贊以丞相御史為冠
　　杜佑通典御史大夫秦官侍御史之率故稱大夫
　　章俊卿山堂考索秦置御史大夫以貳於相
　　晉書百官志御史中丞本秦官也
　　史記張蒼列傳秦時為御史主柱下方書(索隐曰/周秦皆)
　　(有柱下史謂御史/也恒在殿柱之下)
　　鄭樵通志法冠者秦始皇滅楚以其君冠賜御史
　　亦名獬豸冠
　　　謹案秦漢御史大夫史稱其掌副丞相故漢時
　　　名為兩府(薛宣傳簡在兩府師/古曰丞相御史府也)凡丞相有闕則
　　　御史大夫以次序遷乃三公之任與今都御史
　　　之職不同自東漢省御史大夫而以中丞為臺
　　　率始專糾察之任其後歴代或復置大夫或但
　　　設中丞規制各殊要皆中丞之互名葢即今都
　　　察院堂官之職事矣然秦漢大夫雖未可當今
　　　都御史而其官實御史之長故中丞稱御史大
　　　夫丞(見漢書/張湯傳)御史亦稱御史大夫史(見漢/儀注)且所
　　　掌在承風化典法度(薛宣傳御史大夫内承本/朝之風化外佐丞相統理)
　　　(天下朱博傳御史大夫典正/法度總領百官上下相監臨)本兼執憲之司又
　　　不可以擬今之協辦大學士職名所承權輿有
　　　在故仍繫之都察院表内焉
　　通典秦以御史監理諸郡謂之監察使(案御史奉/使廵察實)
　　(昉于秦之監郡而戰國策稱安邑/之御史則是六國時已有其制矣)
　漢
　　漢書百官公卿表御史大夫位上卿銀印青綬掌
　　副丞相有兩丞秩千石一曰中丞在殿中蘭臺掌
　　圖籍秘書外督部刺史内領侍御史十五人受公
　　卿奏事舉劾案章成帝綏和元年更名大司空金
　　印紫綬禄比丞相置長史如中丞官職如故哀帝
　　建平二年復為御史大夫元夀二年復為大司空
　　御史中丞更名御史長史
　　通典漢時選郡守相髙第為御史大夫任職者為
　　丞相
　　李華御史大夫㕔壁記秦官有御史夫夫在漢為
　　三公職副丞相丞相闕則大夫遷或名司空或名
　　舊號史足徴也議大政必下丞相御史其廷署古
　　曰府近曰臺
　　王楙野客叢書鼂錯更令諸侯讙譁錯父從頴川
　　來謂錯曰上初即位公為政用事云云如淳曰錯
　　為御史大夫位三公也如淳意其父稱子為公葢
　　以此爾
　　太平御覽漢舊儀曰御史大夫寺在司馬門内門
　　無塾門署用梓板題曰御史大夫寺(謝維新合璧/事類漢謂之)
　　(御史臺亦謂/之蘭臺寺)
　　通典御史大夫有兩丞一曰御史丞一曰中丞亦
　　謂中丞為御史中執法中丞居殿中察舉非法及
　　御史大夫轉為大司空而中丞出外為御史臺率
　　即今之御史大夫任也
　　李華御史中丞㕔壁記御史亞長曰中丞貳大夫
　　以領其屬漢儀大夫副丞相以備其闕㕘雜國綱
　　鮮臨府事故中丞専焉
　　程大昌雍録漢百官表御史中丞在殿中蘭臺西京賦曰蘭
　　臺金馬遞宿迭居按此蘭臺正在殿中石渠天禄
　　皆在殿北○漢則直在殿中中丞皆以未有外臺
　　時為凖而名官以中也御史臺常與秘書為隣唐
　　世藏書皆具數申御史臺葢故則也
　　呉仁傑兩漢刋誤補遺百官表御史大夫更名大
　　司空置長史如中丞官職如故刋誤曰多一如字
　　仁傑曰此言是也表稱御史大夫有兩丞一曰中
　　丞在殿中蘭臺掌圖籍祕書外督部刺史内領侍
　　御史十五人受公卿奏事舉劾按章案鼂錯為御
　　史大夫謂丞史云云如淳曰丞史丞及史也表載
　　丞不載史漢紀始有之一曰中丞外督部刺史一
　　曰内史掌秘書受公卿奏事舉劾按章然則表有
　　缺文者矣督部刺史下當云一曰内史内領侍御
　　史今缺四字置長史下當云省内史中丞官職如
　　故今缺三字衍一字不然有兩丞而止著其一兩
　　丞之外復置長史非缺則贅其義安在
　　　謹案前漢御史大夫非今都御史說已具前至
　　　御史中丞雖掌糾察而所居在殿中蘭臺為宮
　　　掖近臣亦與今副都御史有異至成帝以後中
　　　丞出居外臺其職始視今之都察院矣又百官
　　　表稱漢御史有兩丞而所載僅止中丞沈約宋
　　　書始以御史丞當其一然考之漢書多稱中丞
　　　間有單稱御史丞者如班書嚴延年傳事下御
　　　史丞按騐范書黄琬傳事下御史丞王暢以事
　　　核之皆即中丞之省文减宣傳上言稍遷御史
　　　及丞下言為御史及中丞二十載此即其證葢
　　　行文者詳略互見並非别為一官且考薛宣傳
　　　稱宣為御史中丞執法殿中外總部刺史陳咸
　　　傳稱咸為御史中丞總領州郡奏事課第諸刺
　　　史内執法殿中所掌皆在督察州郡刺史而並
　　　不言其受公卿奏事故史記三王世家所載大
　　　司馬上疏其受以奏未央宫者有御史臣光之
　　　名而不及中丞(說詳通/政司篇)呉仁傑據漢紀以為當
　　　作内史其說似不為無所本也
　　應劭風俗通御史中丞舊治書侍御史也
　　冊府元龜孝宣感路温舒言秋季後請讞時帝幸
　　宣室齋居而决事令侍御史二人治書治書御史
　　起於此後因别置與符節郎共平廷尉奏罪當其
　　輕重
　　太平御覽漢官儀曰侍御史周官也為柱下史冠
　　一名曰柱後以鐵為之言其審固不撓也或說古
　　有獬豸獸主觸邪佞故執憲者以其角形為冠耳
　　通典漢舊儀曰漢御史員四十五人皆六百石其
　　十五人給事殿中為侍御史宿廬在石渠門外二
　　人尚璽四人持書給事二人侍前中丞一人領録
　　三十人留寺理百官事
　　漢書蕭望之傳注如淳曰漢儀注御史大夫史員
　　四十五人皆六百石其十五人給事殿中其餘三
　　十人留寺治百官事皆冠法冠
　　　謹案漢自成帝以後中丞為御史臺率其職實
　　　如今之都御史而治書侍御史二人掌以法律
　　　當天下奏讞定其是非叅主臺事猶其初之有
　　　兩丞則亦當如今副都御史之職也至御史在
　　　漢雖有殿中及留寺之分然皆歸大夫及中丞
　　　統屬故尹齊傳稱齊為御史事張湯董賢傳稱
　　　孔光為御史大夫時賢父恭為御史事光蕭望
　　　之至使守史䕶視家事而鮑宣傳稱宣摧辱丞
　　　相事下御史中丞侍御史至司𨽻官欲捕從事
　　　云云蓋亦因中丞承詔治宣獄故使侍御史徃
　　　捕則侍御史之得聴中丞差委亦槩可見矣
　　通典漢有御史主簿(漢書孫實傳張忠為御/史大夫署寳為主簿)
　　漢書武帝本紀御史乘屬在廟旁如淳注漢儀注
　　御史亦有屬
　　漢書嚴延年列傳以選補御史掾舉侍御史
　　漢書蕭望之列傳少史冠法冠蘇林注少史曺史之下者也
　　　謹案漢御史臺主簿及椽當如今之經歴都事
　　　等官而御史屬獨不詳其秩位考匈奴傳載祁
　　　連欲引兵還御史屬公孫益壽諫以為不可擢
　　　益壽侍御史是其職亦當與椽相近葢是時田
　　　廣明以御史大夫為祁連将軍故得以其屬行
　　　其言御史屬者乃御史大夫之屬非侍御史也
　　　漢書所云丞相御史及制詔御史者皆指御史
　　　大夫史家省文徃徃如是耳
　　漢書百官公卿表侍御史有繡衣直指出討姦猾
　　治大獄武帝所制不常置
　　漢書王訢列傳繡衣御史暴勝之持斧逐捕盜賊元
　　后列傳王賀為武帝繡衣御史逐捕魏郡羣盜
　　唐六典惠帝三年相國奏御史監三輔不法事凡
　　九條
　　馬端臨文獻通考漢惠帝初置御史監三輔其後
　　又置監御史漢官儀曰侍御史出督州郡賦稅運
　　漕軍糧
　　漢書胡建列傳監軍御史與䕶軍諸校列坐堂皇
　　上
　　　謹案御史出使至西漢而漸多如繡衣直指監
　　　郡督運監軍之類皆以事專行正如今廵漕廵
　　　察諸差之比其他隨時奉遣者尚屢見於史如
　　　食貨志載分遣御史即治郡國緡錢宣帝紀載
　　　黄龍元年詔御史察計簿霍光傳載侍御史五
　　　人持節䕶喪事皆非常例而收縛罪人亦多以
　　　侍御史為之(劉輔傳上使侍御史收繫輔谷永/傳上使侍御史收永朱雲傳御史)
　　　(将雲/下殿)葢因其給事殿中職居親近故事之重且
　　　急者往往使之銜命耳又叔孫通傳載長樂宮
　　　置酒御史執法舉不如儀者輒引去無敢讙譁
　　　失禮者則又今糾儀之職所自始矣
　　通典後漢初廢御史大夫至建安十三年罷三公
　　官始復置之以郗慮居焉不領中丞置長史一人
　　後漢書百官志御史中丞一人千石(本注曰御史/大夫之丞也)
　　(舊别監御史在殿中密舉非法及御史大夫轉/為司空因别留中為御史臺率後又屬少府)治
　　書侍御史二人六百石(本注曰選明法律者為之/凡天下諸讞疑事掌以法)
　　(律當其/是非)侍御史十五人六百石(本注曰掌察舉非/法受公卿羣吏奏)
　　(事有違失舉劾之凡郊廟之祠及大朝㑹/大封拜則二人監威儀有違失則劾奏)蘭臺令
　　史六百石(本注曰掌奏/及印工文書)
　　洪适𨽻釋巴郡太守張納碑五府表君中丞督(缺/二)
　　(字/)武汾沄所向禽殪日不移晷收功獻㨗車騎将
　　軍馮緄碑御史中丞督使揚徐二州討賊范□朱
　　生徐鳯馬勉張嬰等幽州刺史朱龜碑於時益州
　　蠻夷侵㓂邊郡陸梁山野為害日甚朝廷以君能
　　(缺二/字)武(缺二/字)御史中丞討彼亂略君統整羣帥方
　　謀並設威神霆電燭於上下至(缺二/字)郡(缺四/字)授首
　　後漢書宣秉列傳光武特詔御史中丞與司𨽻校
　　尉尚書令㑹同並專席而坐故京師號曰三獨坐
　　　謹案後漢書馬援傳稱馬嚴拜侍御史中丞當
　　　以其為侍御史之長故又有此稱也至中丞督
　　　兵討捕盜賊已見於前漢成帝時迨東京而其
　　　事尤多范史所載如馮緄以御史中丞将兵督
　　　揚州九江諸郡軍事盛修以御史中丞募兵討
　　　長沙零陵賊不一而足今督撫之兼都御史副都
　　　御史銜其制葢權輿於此矣
　　通典治書御史選御史髙第者補之自桓帝之後
　　無所平理充位而已侍御史以公府掾屬髙第補
　　之或以故牧守議郎郎中為之順帝後絶他選專
　　用宰士有三缺三府各一
　　冊府元龜侍御史二漢所掌凡五曹一曰令曺掌
　　律令二曰印曹掌刻印三曰供曹掌齋祀四曰馬
　　曹掌廏馬五曰乘曹掌䕶駕
　　　謹案前漢御史多以刀筆吏積勞得之後漢始
　　　以公府掾屬選補葢即如今由部屬保舉之例
　　　而後漢書載司徒劉愷辟韋豹謂之曰今嵗垂
　　　盡當選御史意在相薦子其宿留則選舉之期
　　　又當在每嵗冬月矣至後漢侍御史有出使安
　　　集州縣者杜詩傳為侍御史安集洛陽是也有
　　　主從駕行幸平治道路者章帝紀帝東廵狩勅
　　　侍御史方春母得有所伐殺虞延傳駕經封邱
　　　城門門小不容羽葢帝怒使撻侍御史葢即所
　　　謂乗曹之職是也有出督軍旅者髙彪傳第五
　　　永為督軍御史使督幽州桓典傳典為侍御史
　　　奉使督軍破賊是也有慰撫屬國者李恂傳拜
　　　侍御史持節使幽州宣布恩澤慰撫北狄是也
　　　有監䕶東宮者种暠傳順帝時為侍御史監䕶
　　　太子是也有使典喪事者楊賜傳賜卒使侍御
　　　史持節送喪蘭臺令史十人發羽林騎輕車介
　　　士是也而郭憲傳又稱執法奏為不敬章懐太
　　　子注執法糾劾之官是御史亦可稱執法殆如
　　　中丞之為中執法歟(伏湛傳注王莽改御史/曰執法其名蓋起於此)
　　通典後漢譙元為繡衣御史持節分行天下沈約
　　云繡衣御史光武省順帝復置
　　　謹案譙元本傳元以中散大夫為繡衣使者並
　　　非御史且其事在平帝元始四年亦非後漢也
　　　杜佑此條徴引殊誤
　三國
　　三國蜀志向朗列傳郎子條景耀中為御史中丞
　　雍録魚豢魏略載薛夏之言曰蘭臺為外臺秘書
　　為内閣此時御史所掌祕籍已不在禁中矣故命
　　為外臺
　　冊府元龜魏文帝黄初二年又以御史大夫為司
　　空改中丞為宮正後皆復舊名侍御史八人又置
　　治書執法掌奏劾治書侍御史但掌律令
　　宋書百官志魏置御史八人有治書曹掌度支運
　　課第曹掌考課不知其餘曹也
　　通典魏蘭臺遣二御史居殿中察非法即殿中侍
　　御史之始也
　　三國魏志杜襲列傳文帝踐阼襲為督軍糧御史更
　　為督軍糧執法
　　三國魏志明帝本紀黄初七年遣治書侍御史荀禹
　　慰勞邊方景初元年冀兖徐豫四州民遇水遣侍
　　御史循行没溺開倉賑救之
　　冊府元龜呉亦有御史夫夫(孫休永安元年命/大将軍孫綝領之)後
　　又置左右御史大夫(五年以廷尉丁密光/禄勲孟宗分為之)
　　三國呉志是儀列傳拜侍中中執法平諸官事
　　三國呉志薛綜列傳綜子瑩孫皓初為左執法(胡/綜)
　　(傳拜偏将軍/兼左執法)
　　三國呉志陸凱列傳凱弟允始為御史
　　三國吴志樓元列傳孫休時為監農御史
　　　謹案蜀呉官制史志有闕今採列傳所載以補
　　　其略至呉之中執法左執法其職較崇當亦即
　　　中丞之改名也
　晉
　　冊府元龜晉初罷大夫因漢制以中丞為臺主
　　李華御史中丞㕔壁記晉宋元魏以還無御史大
　　夫由是中丞威望愈尊禮有加等
　　通典晉亦因漢以中丞為臺主與司𨽻分督
　　百僚自皇太子以下無所不糾初不得糾尚書後
　　亦糾之(晉傅成奏云司𨽻中丞得糾太子而不/得糾尚書臣所末譬朝廷無以易之)中
　　丞專糾行馬内司𨽻專糾行馬外雖制如是然亦
　　更奏衆官實無其限
　　晉書職官志晉置治書侍御史四人泰始四年又
　　置黄沙獄治書侍御史一人秩與中丞同掌詔獄
　　及廷尉不當者皆治之後并江南遂省黄沙治書
　　侍御史及太康中又省治書侍御史二員○侍御
　　史員九人品同治書而有十三曹吏曹課第曹直
　　事曹印曹中都督曹外都督曹媒曹符節曹水曹
　　中壘曹營軍曹法曹算曹及江左初省課第曹置
　　庫曹後分置外左庫内左庫云○殿中侍御史晉
　　置四人江左置二人又案魏晉官品令又有禁防
　　御史第七品孝武太元中有檢校御史呉琨則此
　　二職亦蘭臺之職也
　　葉夢得石林燕語自晉魏以來凡入殿奏事官以
　　御史二人管殿門外搜索而後許入謂之監搜御
　　史立藥樹下至唐猶然太和中始罷之
　　趙彦衛雲麓漫鈔東晉時有檢校御史專掌行馬
　　外事以呉琨為之
　　晉書孝武帝本紀太元六年正月初置督運御史官
　宋齊梁陳
　　宋書百官志御史中丞掌奏劾不法秩千石治書
　　侍御史掌舉劾官品第六已上分掌侍御史所掌
　　諸曹若尚書二丞侍御史掌察舉非法受公卿奏
　　事有違失者舉劾之太祖元嘉中省外左庫世祖
　　大明中復置順帝初省營軍併水曹省算曹併法
　　曹吏曹不置御史凡十御史焉
　　南齊書百官志御史中丞一人治書侍御史二人
　　侍御史十人
　　隋書百官志御史臺梁國初建置大夫天監元年
　　復曰中丞置一人掌督司百寮治書侍御史二人
　　分統侍御史侍御史九人居曹掌知其事糾察不
　　法殿中御史四人掌殿中禁衛陳承梁皆循其制
　　官
　　　謹案治書侍御史自應劭已比之中丞魏晉以
　　　後分統侍御史沈約謂若尚書二丞則其職事
　　　更崇今故繫之副都御史表内至治書或作持
　　　書或作侍書考太平御覽引風俗通有舊注國
　　　諱改焉後厯代皆同九字當係唐人原本所題
　　　葢唐避髙宗諱改治為持又譌作侍也今並從
　　　漢書本文作治字焉
　　　又案江左諸朝中丞獨專論劾之責羣臣得罪
　　　多有以失糾免官者(南史蔡廓傳謝靈運殺人/御史中丞王淮之坐不糾)
　　　(免/官)故每不能久于其位劉休傳載休為中丞啟
　　　言宋世載記六十歴斯任者五十有三校其年
　　　月不過盈嵗是也又當時條制亦往往與前代
　　　較異如王僧䖍傳稱甲族由來不居憲臺殆恐
　　　其有所瞻徇而然又到洽傳稱舊制中丞不得
　　　入尚書下舍洽兄溉為左户尚書至刺省詳决
　　　始許入省則不知其何故矣
　北魏
　　楊衒之洛陽伽藍記永寧寺北隣御史臺
　　魏書官氏志御史中尉第三品上治書侍御史第
　　五品上侍御史殿中御史從第五品中又高祖復
　　次職令御史中尉從第三品治書侍御史第六品
　　侍御史第八品殿中侍御史從第八品檢校御史
　　第九品
　　　謹案魏李彪為御史中尉而洛陽伽藍記又載
　　　高祖舉酒曰三三横兩兩縱誰能辨之賜金鍾
　　　御史中丞李彪曰沽酒老嫗甕注𤬪屠兒割肉
　　　與稱同然則當時雖改中丞為中尉而中尉仍
　　　通稱中丞也
　　徐堅初學記侍御史後魏八人殿中侍御史後魏
　　置十四人檢校御史後魏置十二人
　　魏書官氏志天興四年九月罷外蘭臺御史總屬
　　内省
　　通典後魏御史甚重必以對䇿髙第者補之侍御
　　史與殿中侍御史晝在外臺受事夜則番直内臺
　　御史舊式不隨臺主簡代延昌中王顯有寵於宣
　　武為御史中尉始請革選此後踵其事每一中尉
　　則更簡代御史
　　魏書韋纉列傳遷侍御史中散髙道悦列傳少為中
　　書學生侍御主文中散
　　　謹案治書侍御史宋齊其任稍輕至梁復重其
　　　選通典謂後魏掌糾禁内朝㑹失時服章違錯
　　　饗宴㑹見悉所監之則其職亦次於中尉故魏
　　　書李彪傳載李冲劾彪表稱輙集治書侍御史
　　　臣酈道元等以彪所犯罪状訊其虚實云云葢
　　　時彪方為中尉彪既被罪故臺官即以道元為
　　　首也至侍御中散主文中散二官不見於官氏
　　　志而由此可轉御史殆亦掾史之屬如今之經
　　　歴都事歟
　　　又案北魏亦有監軍御史(畢祖彦傳以侍御/史為元法宣監軍)及
　　　出使徴兵(髙道悅傳車駕南征徵兵秦雍期秋/季閲集洛陽使者治書御史薛聰等)
　　　(稽遲/期會)與典治喪事者(王肅傳遣侍御史/一人監䕶喪事)大抵多沿
　　　前代之制至廵察州郡雖無專職而髙聰傳稱
　　　聰為并州刺史再為御史舉奏張纂傳稱纂為
　　　樂陵太守多所受納聞御史至棄郡逃走則是
　　　乘傳糺察者亦時有其事矣
　北齊
　　隋書百官志後齊御史臺掌糾察彈劾中丞一人
　　治書侍御史二人侍御史八人殿中侍御史檢校
　　御史各十二人録事四人
　　謝維新合璧事類御史臺自齊梁皆謂之南司梁
　　及後魏北齊或謂之南臺
　　　謹案南臺之名不始於梁據南史王曇首傳載
　　　宋元嘉四年車駕出北堂使三更開廣莫門南
　　　臺不肯開左丞羊元保奏免中丞傅隆又袁凱
　　　傳有南臺御史王道隆沈文季傳有南臺御史
　　　賀咸則自宋齊已有此稱矣
　後周
　　冊府元龜後周六官之建改中丞為司憲中大夫
　　御史臺為司憲屬秋官府置司憲上士二人中士
　　(人數/闕)旅下士八人
　　通典後周有司憲中大夫掌司宼之法辨國之五
　　禁
　隋
　　隋書百官志髙祖受命置御史臺大夫二人治書
　　侍御史二人侍御史八人殿内侍御史監察御史
　　各十二人録事二人御史始自吏部選用仍依舊
　　入直禁中煬帝即位多所改革御史臺增治書侍
　　御史為正五品省殿内御史員增監察御史員十
　　六人加階為從七品開皇中御史直宿禁中至是
　　罷其制又置主簿録事員各二人侍御史惟掌侍
　　從糾察其臺中簿領皆治書侍御史主之
　　通典隋以國諱改中丞為大夫
　　初學記隋室諱中省中丞增治書御史之品以代
　　之
　　　謹案隋以中丞為大夫而治書侍御史専主簿
　　　領以為之貳至唐復改治書為中丞自是而後
　　　大夫即漢魏中丞之職中丞即漢魏治書御史
　　　之職名雖遞易而實則無殊也至漢御史給事
　　　禁中號稱近職故後漢書載侍御史何敞上疏
　　　至有臣謬預機宻之語(見郅/夀傳)嗣後雖代有變更
　　　而蘭臺猶屬内省自隋煬帝罷直宿之制於是
　　　御史始専𨽻外臺矣
　　通志隋大業三年始置主簿二人兼置録事一人
　　(案通志作録事二人/與隋書異疑有悮)
　唐
　　唐六典御史大夫一人從三品中丞二人正五品
　　掌邦國刑憲典章之政令以肅正朝列侍御史四
　　人從六品下令史十五人書令史二十五人掌糾
　　舉百僚推鞫獄訟主簿一人從七品下録事二人
　　從九品下掌印及受事發辰勾檢稽失殿中侍御
　　史六人從七品上令史八人書令史十人掌殿廷
　　供奉之儀式監察御史十人正八品上令史三十
　　四人掌分察百僚巡按郡縣糾視刑獄肅整朝議
　　李華御史大夫㕔壁記　距義寧至先天登宰相者
　　　十二人以本官叅政者十三人故相任者四人藉
　　　威聲以稜檄外按戎律者八人官或改稱大司憲
　　　臺或分為左右肅政罷置不恒從其宜也開元天
　　　寶中刑措不用元元休息由是務簡益重地清彌
　　　尊在難其人多舉勲徳至宰輔者四人宰輔兼者
　　　一人故相任者一人兼節度者九人異姓封王者二
　　　人
　　　新唐書百官志髙宗改治書侍御史為中丞以避
　　帝名龍朔二年改御史臺曰憲臺大夫曰大司憲
　　中丞曰司憲大夫武后文明元年改御史臺曰肅
　　政臺
　　唐會要光宅二年改為左肅政臺専管在京百司
　　及監軍旅更置右肅政臺其職員一准左臺令按
　　察京城外文武僚神龍元年改為左右御史臺景
　　雲三年廢右臺先天二年又置右臺尋又廢
　　趙璘因話録髙宗朝改門下省為東臺中書省為
　　　西臺尚書省為文昌臺故御史臺呼為南䑓南朝
　　　同也武后朝御史臺有左右肅政之號當時亦謂
　　　之左臺右臺則憲府未曾有東西臺之稱惟俗間
　　　呼在京為西臺東都為東臺李栖筠為御史大夫
　　　後人不名者呼為西䑓又不知出何故事豈以其
　　　名上栖字遂呼之耶
　　　舊唐書職官志㑹昌二年十二月勅大夫掌邦國
　　　刑憲肅政朝廷其任既重品秩宜峻准六尚書例
　　陞為正三品中丞為憲臺長陞為正四品下與丞
　　郎出入迭用著之於令
　　顔真卿與右僕射定襄郡王郭英乂書宰相御史
　　大夫兩省五品供奉官自為一行
　　劉肅大唐新語李承嘉為御史大夫謂諸御史曰公等
　　奏事須報承嘉知不然無妄聞也諸御史悉不禀
　　之承嘉厲而復言監察蕭至忠徐進曰御史人君
　　耳目俱握雄權豈有奏事先咨大夫臺無此例設
　　　彈中丞大夫豈得復諮耶承嘉無以對
　　　通典中丞二人亦時有内供奉(本有一人聖歴中/加一人尋省先天)
　　　(中復/置)職副大夫通判臺事
　　　　謹案唐代節鎮多加御史大夫銜其入為本官
　　　　則謂之知䑓事代宗紀以浙西觀察使蘇州刺
　　　　史御史大夫李涵知臺事是也其大夫闕官而
　　　　中丞攝事者則謂之知大夫事資治通鑑御史
　　　　中丞知大夫事李嗣真是也至唐世以中丞為
　　　次對官(胡三省通鑑注宰相對延英既退常参/官得引對者以次宰相之後故曰次對)
　　　今制三品以上惟副都御史
　奏事宫門得以緑頭牌簽名進
　呈與尚書都御史侍郎同葢猶其舊制矣
　　大唐新語宋璟則天朝以頻論得失内不能容而
　　憚其公正乃勅璟徃揚州推按奏曰臣以不才叨
　　居憲府按州縣乃監察御史事耳今非意差臣不
　　識其所由請不奉制無何復令按幽州都督屈突
　　仲翔璟復奏曰御史中丞非軍國大事不當出使
　　且仲翔所犯贓汚耳今髙品有侍御史卑品有監
　　察御史今勅臣恐非陛下之意當有危臣請不奉
　　制月餘優詔令副李嶠使蜀嶠喜召璟曰叨奉渥
　　恩與公同謝璟曰恩制示禮數不以禮遣璟璟不
　　當行謹不謝乃上言曰臣以憲司位居獨坐今隴
　　蜀無變不測聖意令臣副嶠何也恐乖朝廷故事
　　請不奉制
　　　唐會要開元二十二年置京畿採訪處置使以中
　　　丞為之
　　　栁宗元河東集中丞壁記今之制受命臨戎無所
　　　統屬者謂之使開元以來其制愈重故取御史之
　　　名而加焉至于今若干年其兼中丞者若干人皆
　　　得以壯其威張其聲其用逺矣
　　　　謹案唐自開元置採訪使始以中丞兼之其後
　　　　為節度觀察刺史者多兼大夫中丞之號以至
　　　幕府㕘佐僚属皆以御史為之謂之外臺此即
　　　後世行臺之制所自昉也
　　舒元輿御史臺新造中書院記若御史臺每朝㑹
　　其長總領属官謁於天子道路誰何之聲逹于禁
　　扉至含元殿西廡使朱衣從官傳呼促百官就班
　　遲曉文武臣僚列于兩觀之下使監察御史二人
　　立於東西朝堂甎道以監之雞人報㸃監者押百
　　官由通乾象入宣政門及班于殿庭則左右廵使
　　二人分押于鐘鼓樓下若兩班就食於廊下則又
　　分殿中侍御史一人為之使以莅之内謁者承㫖
　　喚仗入東西閤門峨冠曵組者皆趨而進分監察
　　御史二人立于紫宸屏下以監其出入爐烟起天
　　子負斧扆聼政自螭首龍池南屬于文武班則侍
　　御史一人盡得専彈舉不如法者
　　因話録御史臺三院一曰臺院其僚曰侍御史衆
　　呼為端公見宰相及臺長則曰某姓侍御知雜事
　　謂之雜端見臺長則曰知雜侍御雖他官高秩
　　兼之其侍御號不改見宰相則曰知雜某姓某
　　官臺院非知雜者乃俗號散端二曰殿院其僚
　　曰殿中侍御史衆呼為侍御見宰相及臺長雜端
　　則曰某姓殿中最新入知右巡已次知左巡號兩
　　廵使所主䌓劇及遷向上則又入推益為勞屑惟
　　其中間則入清閑故臺中諺曰免廵未推只得自
　　如言其暢適也㕔有壁畫小山水甚工云是呉道
　　元真跡三曰察院其僚曰監察御史衆呼亦曰侍
　　御見宰相及䑓長雜端則曰某姓監察若三院同
　　見臺長則通曰三院御史而主簿紀其所行之事
　　毎公堂食會雜事不至則無所檢轄惟相揖而已
　　雜事至則盡用憲府之禮雜端在南揖主簿在北揖
　　兩院則分坐雖舉匕筯皆絶談笑食畢則主簿持
　　黄卷揖曰請舉事于是臺院白雜端曰舉事(欲上/堂三)
　　(院長各于㑹堂南廊下/先白雜端云合舉事)則舉曰某姓侍御更有姓
　　　同者則以第行别之有某過謀准條主簿書之(其/兩)
　　　(院皆/如此)若舉時差錯則最小殿中舉院長最小侍御
　　　史舉殿院長(又錯則向/上人廼舉)若雜端失笑則三院皆笑
　　　謂之烘堂悉免罰矣凡見黄卷罰直遇赦悉罰臺
　　　長到諸院凡官吏所罰亦悉免御史虚三院雖至
　　　美而月滿殿中推鞫之勞憚于轉兩院以向下侍
　　　御史便領推也多不願為以此臺中以殿中轉兩
　　　院為戯謔之辭每出入行步待御史在柱裏殿察
　　　兩院在柱外有時殿中入柱裏則共咍之曰著去
　　　也三院御史主簿有事白端公就其㕔若有中路
　　　白事謂之参端参端有罰殿中已免廵過正知廵
　　　者假故則向上人又權知謂之蘸廵臺官有親愛
　　　除拜喜慶之事則謁院長雜端臺長謂之取賀凡
　　　此皆用胥徒走卒之言遂成故事院長每上堂了
　　　各報諸御史皆立于南廊便服靸鞋以俟院長立
　　　定院長方出相揖而序行至殿院門揖殿中又序
　　　行至食堂門揖侍御史凡入門至食凡數揖大抵
　　　揖者古之肅拜也臺中無不揖其酒無起謝之禮
　　　但云揖酒而已酒最合敬以恐煩却損徃徃自臺
　　　拜他官執事亦誤作臺揖人皆笑之毎赴朝序行
　　　至待漏院偃息則有卧揖上門有馬揖凡院長在
　　　㕔院内御史欲徃他院必先白决罰又必先白察
　　　院有都㕔院長在本㕔諸人皆㑹話于都㕔亦白
　　　(御史初上後遇雜端上堂則舉三愆九失儀意縁/是新入欲併罰出未遇雜端上堂其犯舊條并不)
　　　(罰/)察院南院㑹昌初監察御史鄭路所葺禮祭㕔
　　　謂之松㕔南有古松也刑察㕔謂之魘㕔寢于此
　　　多魘兵察常主院中茶茶必市蜀之佳者貯于陶
　　　器以防暑濕御史躬親緘啟故謂之茶瓶㕔吏察
　　　主院中入朝人次第名籍謂之朝簿㕔吏察之上
　　　則舘驛使舘驛使之上則監察使監察使同僚之
　　　冠也謂之院長臺中敬長三院皆有長察院風彩
　　　尤峻凡三院御史初拜未朝謝先謁院長院長辭
　　　疾不見則不得及上矣
　　　趙彦衛雲麓漫鈔唐有三院御史侍御史謂之
　　　臺院殿中侍御史謂之殿院監察御史謂之監院
　　　趙□石墨鐫華唐御史臺碑隂題名碑隂題侍御
　　　史并内供奉侍御史并内供奉監察御史共六百
　　　餘人
　　　通典侍御史之職有四謂推(推者掌/推鞫也)彈(掌彈/舉)公廨
　　　(知公/廨事)雜事(䑓事悉/總判之)定殿中監察以下職事及進名
　　　改轉臺内之事悉主之號為䑓端知雜者謂之雜
　　　端最為雄劇殿中侍御史遷轉及職事與侍御史
　　　相亞自開元以來權歸侍御史而遷轉猶同號為
　　　副端監察御史職知朝堂正門無籍非因奏事不
　　　得入至殿庭在西鳳闕南侍至開元七年勅始並
　　　令隨仗入閣
　　　新唐書百官志又置御史裏行使侍御史裏行使
　　　殿中裏行使監察裏行使以未為正官無員數
　　　大唐新語初馬周以布衣直門下省太宗就命監
　　　察裏行俄拜監察御史裏行之名自周始也
　　　通典侍御史内供奉與殿中御史内供奉監察御
　　　史裏行其制並同皆無職田庶僕
　　　　謹案唐宋三院御史今惟存監察一名其侍御
　　　　及殿中職事均已歸併察院掌轄以唐制凖之
　　　　雜端獨主臺務正如今京畿道代堂辦事之比
　　　　副端則當如今之河南道至御史裏行諸官不
　　　為正員則又如
　　國朝初制之有試御史也
　　李嶠請毎十州分置御史巡按疏陛下創置右臺分
　　巡天下自非分州統理無由濟其繁務請大小相兼率
　　州置御史一人以周年為限使其親至屬縣或入
　　閭里督察姦訛觀採風俗然後可以求其實效課
　　其成功
　　王應麟玉海唐監察御史十道巡按以判官二人
　　　為佐務繁則有支使開元中兼巡傳驛大歴十四
　　　年號館驛使監察御史分察尚書省六司由下第
　　　一人為始出使亦然興元元年以第一人察吏部
　　　禮部兼監察使第二人察兵部工部兼館驛使第
　　　三人察户部刑部嵗終議殿最元和中以新人不
　　　出使無以觀能否乃命顓察尚書省號六察官開
　　　元十九年以監察御史二人莅太倉左藏庫其後
　　　以殿中侍御史上一人為監太倉使第二人為監
　　　左藏庫使
　　　唐會要武后時初置兩臺毎年春秋發使春曰風
　　　俗秋曰亷察令地官尚書韋方質為條例刪定為
　　　四十八條以察州縣自載初以後奉勅乃巡不毎
　　　年出使
　　　　謹案唐之監太倉使乃今巡倉御史之職館驛
　　　　使乃今巡察御史兼查驛站之職分察尚書省
　　　　乃今御史稽查各部院衙門之職而十道巡按
　　　　則今巡察御史亦尚其遺意也
　　　大唐新語唐九徴為御史監靈武軍時吐蕃入冦
　　　蜀漢九徴出永昌郡千餘里討之累戰皆捷加朝
　　　散大夫侍御史
　　　通志隋末亦遣御史監軍唐垂拱三年十二月
　　　鳳閣侍御韋方質奏言舊制有御史監軍武太后
　　　曰將出師君授之斧鉞閫外之事皆使裁之比
　　　來御史監軍乃有控制軍中大小之事皆須承
　　禀非所以委専征也
　　　謹案漢時朱龜馮緄之流皆以御史中丞出軍
　　　然非監軍也止胡建傳有監軍御史之名隋唐
　　　盖沿其制
　　通志主簿唐武徳末杜淹為御史大夫以吏部主
　　事林懐信為之貞觀中自張宏濟為此官後遂為
　　羙職
　五季
　　　五代史梁本紀乾元三年御史大夫姚洎李琪列傳
　　　唐明宗即位以琪為御史中丞
　　　五代會要御史大夫後唐天成元年六月以李琪
　　　為特進行御史大夫自後不除○晉天福五年二
　　　月以御史中丞為清望正四品
　　　五代史盧導列傳事梁為侍御史知雜事和凝列傳唐
　　　天成中為殿中侍御史李懌列傳事梁為監察御
　　　史裴羽列傳事梁為御史臺主簿
　　五代㑹要晉開運二年八月勅御史臺准前朝故
　　事以郎中員外一員兼侍御史知雜事近年停罷
　　獨委年深御史知雜振舉之司紀綱未峻宜遵故
　　事庶協通規宜于郎署中選清慎强者兼御史知
　　雜事
　　五代會要御史臺六員監察謂之分察使
　　　謹案五季䑓官亦依三院舊制謹略採五代史
　　　紀傳及王漙㑹要以補志文之闕
　　　五代會要一臺司除御史中丞隨行印及左右巡
　　　使監察使並出使印等外其御史臺印一面先准
　　　合式即是主簿監臨近年以來縁無主簿遂至内
　　　彈御史權時主持又常隨本官出入不定伏縁臺
　　　中公事不同諸司動繋重難常虞留滯當申奏申
　　　堂之際及牒州府之時事無輕重並使此印今准
　　　令式逐日有御史一員䑓直承受制勅公文其御
　　　史臺印今後欲勒留臺中不令在外選差令史一
　　　人帖司一人同知此印凡有諸色大案印發之時
　　　准指揮諸司各置印歴
　　宋
　　　宋史職官志御史臺掌糾察官邪肅正綱紀大事
　　　則廷辨小事則奏彈中丞一人為臺長侍御史一
　　　人掌貳臺政殿中侍御史二人掌以儀法糾百官
　　　之失監察御史六人掌分察六曹及百官之事檢
　　　法一人掌檢詳法律主簿一人掌受事發辰勾稽
　　　簿書
　　　文獻通考宋承唐制有三院大夫無正員止為兼
　　　官中丞除正員外或帶他官者尚書則曰某官兼
　　　御史中丞丞郎則曰御史中丞兼某官給事中諫
　　　議則曰某官權御史中丞事次有知雜御史一員
　　　副中丞判臺事
　　　李燾續資治通鑑長編御史臺自薛奎後中丞缺
　　　人不補侍御史知雜事韓億獨掌臺務者踰年天
　　聖四年始命王臻權御史中丞
　　石介徂徠集御史府不與他府並舊有大夫則中
　　丞亞大夫而領其屬今大夫闕則中丞其長也故
　　中丞之任特重中丞之責尤重焉
　　陸游老學菴筆記故事臺官無侍經筵者賈文元
　　公為中丞仁祖以其精於經術特召侍講延英自
　　此遂為故事
　　葉夢得石林燕語元豐既新官制職事官未有不
　　經除者惟御史大夫未嘗除人盖臺諫之長非宰
　　相所利故無有啟之者崇寧中朱聖予嘗請除竟
　　不行
　　合璧事類舊制三院多出外任風憲之職用他官
　　領之太平興國三年以張巽為監察御史正名舉
　　職自此始也唐制御史不専言職至天禧中始置
　　言事御史唐朝有御史裏行至景祐中始置以處
　　御史之官卑者唐䑓案有六監司元豐三年李定
　　請復六察於是以御史専領六察(元豐三年御史/臺言請以吏部)
　　(及審官東西院三班院𨽻吏察戸部三司及司農/寺𨽻戸察刑部大理寺審刑院𨽻刑察兵部武學)
　　(𨽻兵察禮祠部太常寺𨽻禮/察少府將作等𨽻工察從之)其後大正官名不除
　　大夫檢校官帶憲銜者亦除去(自國初至元豐中/檢校官多帶憲銜)
　　(有檢校御史大/夫者至是亦罷)以中丞為長知雜御史為侍御史
　　言事官為殿中侍御史六察官為監察御史舊以
　　中丞兼理檢使殿中侍御史兼左右廵使監察御
　　史兼監察使至是使名悉罷
　　　玉海開寶四年邉光範兼判御史臺公事興國四
　　　年侯隲權中丞雍熙三年趙昌言以知制誥正為
　　　中丞端拱二年右諫議王化基權中丞始定班制
　　　正衙常叅立中丞轉位内殿起居立本班咸平五
　　　年五月温仲舒以禮書為中丞天禧元年右丞趙
　　　安仁兼安仁請給御寶印歴書三院糾彈事祥符
　　　七年九月知雜王隨請兩制撰重修御史臺記國
　　　朝大夫止為兼官中丞除正官外帶他官次有知
　　　雜侍御史又有左右廵使分糾違失監察使掌祠
　　　祭廊下使掌入閣食監香使掌行香謂之五使有
　　　四推臺殿開寶六年九月馮炳為侍御史知雜判
　　　臺事十月雷徳驤分判三院初三院多出外任興
　　　國三年命張巽為監察始正名舉職天禧元年二
　　　月八日丁丑始置言事御史侍御史以下六員不
　　　兼領職務其後久不除慶歴五年正月乙亥以殿
　　　中梅摯監察李京並為言事御史令中丞㕔之南
　　　有諫官御史㕔盖御史得兼諫職也唐制御史不
　　　専言職景祐元年四月二十四日置御史裏行舉
　　　三丞歴知縣者為之從中丞韓億之言也元豐二
　　　年李定請復六察十二月丙午從之以御史専領
　　　二年四月二十七日詔六察官以所糾多寡為殿
　　　最中書置簿以時書之五月二日増置臺主簿一
　　　員十一月六日詔御史六員三分察三言事六年
　　　正月二十四日都司置御史房六月乙巳朔詔六
　　察各置一御史九月二十四日置檢法官八年十
　　月丁丑詔監察兼言事殿中兼察事用吕公著劉
　　摯之言也元豐正名不除大夫檢校官亦除去以
　　中丞為長知雜為侍御史言事為殿中侍御史六
　　察為監察御史使名悉罷二年十二月六日詔御
　　史臺重修一司敕五年六月十四日詔尚書省得
　　彈奏六察失職紹興元年九月侍御史沈與求請
　　舉元豐六察舊法乾道二年三月十五日詔非歴
　　兩任縣令不除監察非任守臣不除郎官著為令
　　文獻通考御史臺置推直官四人専治獄事元豐
　　時悉罷
　　　謹案宋初以知雜御史副中丞判臺事及元豐
　　　改制遂以侍御史為中丞之貳當時雖名三院
　　　其實侍御史班位特崇盖近今副都御史之職
　　　任也至六察之制則今御史之稽查各衙門者
　　　實為監察舊職其來乆矣
　　石林燕語故事臺官皆御史中丞知雜與翰林學
　　士互舉其資任須中行員外郎以下太常博士以
　　上曾任通判人未歴通判非特㫖不薦仍為裏行
　　此唐馬周故事也議者頗病太拘難以應格熙寧
　　初司馬君實為中司已請稍變舊制及吕晦叔繼
　　為中司遂薦張戩王子韶二人皆京官也既而王
　　荆公驟用李資深以秀州軍事判官特除太子中
　　允權監察御史裏行命下宋次道當制封還詞頭
　　　已而次命李才元蘇子容皆不奉詔盖謂旋除中
　　　允而命猶自選人而除也三人皆謫卒用資深近
　　　嵗有差遣合用京官特改官而除者自資深始也
　　　王栐燕翼貽謀録仁宗重臺諫之選景祐元年四
　　　月癸丑詔御史臺置殿中侍御史監察御史裏行
　　　又詔舉三丞以上嘗歴知縣人除御史裏行二年
　　　除御史又二年除三司開封判官自清要而歴繁
　　　劇選任既重一時號稱得人
　　宋史職官志乾道二年詔自今非曾經兩任縣令
　　不得除監察御史
　　　謹案宋以縣令選授御史明代行取之制盖本
　　　於此
　　歐陽修歸田録御史臺故事三院御史言事必先
　　白中丞自劉子儀為中丞始榜臺中今後御史有
　　言不須先白中丞
　　文獻通考天禧中兩省置諫官六員御史臺置御史
　　六員並不兼領職務其或詔令乖當官曹涉私措
　　置失宜刑賞踰制并令諫官奏論憲臣彈舉每月
　　須一員奏事或有急務亦許非時入對
　　方勺泊宅編虞經臣䇿元祐五年作監察御史是
　　時察官亦許言事尋擢侍御史不歴殿院至紹聖
　　改元移起居郎明年遂為給事中
　　　謹案泊宅編謂虞䇿由監察御史擢侍御史不
　　　歴殿院則當時監察御史擢侍御史必由殿院
　　　明矣大唐新語載宋璟之言曰高品有侍御史
　　　卑品有監察御史然則監察御史擢侍御史以
　　　最卑擢最髙中間必由殿院唐宋制同也
　　朱翌猗覺寮雜記外臺見唐髙元裕傳故事三司
　　監院官帶御史者號外臺得察風俗舉不法監院
　　屬三司如楊子院是也皆財貨轉易之地故今監
　　司亦號外臺皆以察風俗舉不法劉夢得和南海
　　馬大夫云漢家旌斾付雄才百粤南溟統外臺以
　　馬總帶御史大夫也
　　　謹案歴代本别有諌議大夫屬門下省以主諫
　　　諍而御史則専以糾察非違為職自宋真宗置
　　　言事御史許之論列時政而臺諫始合為一然
　　　元豐初制以殿中為言事官監察為六察官猶
　　　各有司存其後復令其互兼御史遂盡得建言
　　　不専彈劾逮金元以後而諫議之官遂廢亦臺
　　　臣積重之勢然也
　遼
　　王圻續文獻通考遼南面官有御史臺太宗㑹同
　　元年置其官曰御史大夫曰御史中丞曰侍御史
　　　謹案遼制有侍御史而無殿中監察葢三院職
　　　事併于一也
　金
　　金史百官志御史臺御史大夫從二品掌糾察朝
　　儀彈劾官邪勘鞫官府公事御史中丞從三品貳
　　　大夫侍御史二員從五品掌奏事判臺事治書侍
　　　御史二員從六品掌同侍御史殿中侍御史二員
　　　正七品毎遇朝對立於龍墀之下専劾朝者儀矩
　　　監察御史十二員正七品掌糾察内外非違刷磨
　　　諸司察帳并監祭禮及出使之事(叅注諸色人大/定二年八員承)
　　　(安四年十員承安五/年兩司各添十二員)典事二員從七品架閣庫管
　　　勾一員從八品檢法四員從八品
　　　金史選舉志宣宗南遷嘗以御史巡察興定元年
　　以縣官或非材監察御史一過不能備知遂令毎
　　嵗兩遣監察御史巡察仍别選官巡訪以行黜陟
　　之政
　　元好問中州集史肅入為監察御史遷治書楊慥
　　拜監察御史遷侍御史
　　　謹案金時臺殿二院多由察院遷轉中州集傳
　　　可證與唐宋之制略同
　元
　　元史百官志御史臺大夫二員從一品中丞二員
　　正二品侍御史二員從二品治書侍御史二員從
　　二品掌糾察百官善惡政治得失至元五年始立
　　臺設官七員大夫中丞侍御史治書侍御史典事
　　檢法獄丞七年改典事為都事十九年罷檢法獄
　　丞二十七年始置經歴一員皇慶元年增中丞為
　　三員二年減一員至治二年大夫一員後定置御
　　史大夫二員中丞二員侍御史二員治書侍御史
　　二員經歴一員從五品都事二員正七品照磨一
　　員正八品承發管勾兼獄丞一員正八品架閣庫
　　管勾兼承發一員正九品掾史一十五人譯史四
　　人知印二人通事二人宣使十人臺醫二人䝉古
　　書寫二人典吏六人庫子六人其屬有二○殿中
　　司殿中侍御史二員正四品至元五年始置秩正
　　七品後陞正四品凡天朝㑹百官班序其失儀失
　　列則糾罰之知班四人通事譯史各一人○察院
　　秩正七品監察御史三十二員司耳目之寄任刺
　　舉之事至元五年始置御史十一員悉以漢人為
　　之八年增置六員十九年增置一十六員始叅用
　　䝉古人為之至元二十二年叅用南儒二人書吏
　　三十二人○江南諸道行御史臺統江東江西浙
　　東浙西湖南湖北廣東廣西福建海南十道陜西
　　諸道行御史臺統漢中隴北四川雲南四道設官
　　品秩同内臺
　　馬燧察院題名記世祖皇帝至元五年立御史臺
　　設監察御史振肅庶官糾劾貪邪
　　　謹案御史臺自唐置三院侍御史即稱臺院在
　　　殿中監察之上宋則以侍御史貳臺政次於中
　　　丞而三院名目猶存金沿其制復以侍御史治
　　　書御史同判臺事元時增秩至二品于是遂為
　　　堂上官而臺屬僅存殿中察院殿中又止有二
　　　員明初因省其官以糾儀之事併入察院而别
　　　置副都僉都以當中丞侍御治書之職歴代規
　　　制至此一變其由來蓋亦有漸也至江南陜西
　　　行御史臺顧炎武謂即明在内道長在外按臺
　　　之法然其職在統制各道憲司與内臺究有差
　　　别今故别詳於督撫表内焉
　明
　　明史百官志初呉元年置御史臺設左右御史大
　　夫(從一/品)御史中丞(正二/品)侍御史(從二/品)治書侍御史
　　(正三/品)殿中侍御史(正五/品)察院監察御史(正七/品)經歴
　　(從五/品)都事(正七/品)照磨管勾(正八/品)以鄧愈湯和為御
　　史大夫劉基章溢為御史中丞洪武九年汰侍御
　　史及治書殿中侍御史十年七月詔遣監察御史
　　廵按州縣十三年専設左右中丞(正二/品)左右侍御
　　史(正四/品)尋罷御史臺十五年更置都察院設監察
　　都御史八人秩正七品分監察御史為浙江河南
　　山東北平山西陜西湖廣福建江西廣東廣西四
　　川十二道各道置御史或五人或三四人秩正九
　　品毎道鑄印二一畀御史乆次者掌之一藏内府
　　有事受印以出既事納之文曰繩愆糾繆以秀才
　　李原明詹徽等為都御史呉荃等為試監察御史
　　(試御史一年後實授又有理刑進士理刑/知縣理都察院刑獄半年實授正徳中革)十六年
　　陞都察院為正三品設左右都御史各一人正三
　　品左右副都御史各一人正四品左右僉都御史
　　各二人正五品經歴一人正七品知事一人正八
　　品十七年陞都御史正二品副都御史正三品僉
　　都御史正四品十二道監察御史正七品建文元
　　年改設都御史一人革僉都御史二年改為御史
　　府設御史大夫改十二道為左右兩院止設御史
　　二十八員成祖復舊制永樂元年改北平道為北
　　京道十九年罷北京道增設雲南貴州交阯三道
　　洪熙元年稱行在都察院同六部又定廵按以八
　　月出廵宣徳十年罷交阯道始定為十三道正統
　　中去行在字嘉靖中以清屯增副都御史三人尋
　　罷隆慶中以提督京營增右都御史三人尋亦罷
　　其屬經歴司經歴一人(正六/品)都事一人(正七/品)司務
　　㕔司務二人(從九品初設四/人後革二人)照磨所照磨(正八/品)檢
　　校(正九/品)司獄司司獄(從九品初設六/人後革五人)各一人十三
　　道監察御史一百十人(正七/品)浙江江西河南山東
　　各十人福建廣東廣西四川貴州各七人陜西湖
　　廣山西各八人雲南十一人其在外加都御史或
　　副僉都御史銜者有總督有提督有巡撫有總督
　　兼廵撫提督兼廵撫及經略總理賛理廵視撫治
　　等員
　　王圻續文獻通考明改前代御史大夫中丞為都
　　御史臺為都察院是以察而統為公署之號也以
　　監察御史分設十三道革去侍御史殿中侍御諸
　　名銜而糾劾廵按照刷問擬之任一切責之監察
　　是以察而統為憲臣之號也
　　邱濬大學衍義補今六部官屬皆書其部如吏部
　　屬則曰吏部文選清吏司兵部屬則曰兵部武選
　　清吏司之類是也唯監察御史則書其道而不繋
　　於都察院焉
　　明史百官志十三道監察御史廵視倉場在外巡
　　按廵漕各以其事専監察而廵按則代天子廵狩
　　所按藩服大臣府州縣官諸考察舉劾尤専大事
　　奏裁小事立斷按臨所至表揚善類剪除豪蠧以
　　正風俗振綱紀
　　明會要宣徳九年差御史一員巡視在京倉一員
　　巡視通州倉嘉靖八年題准每年差御史一員請
　　勅提督京通二倉收放糧斛兼理通惠河事務隆
　　慶元年差御史一員前徃浙江及南直𨽻蘇松常
　　鎮四府監兌糧米催儧運船兼理濟寧迤南一帶
　　河道三年停差五年復差御史一員同戸部郎中
　　一員催䟎萬歴六年革催䟎郎中専差御史
　　　謹案自明太祖改御史臺為都察院併唐宋三
　　　院御史為一廣置言官原欲責其隨時獻替乃
　　　仁宣以後臺綱日弛徃徃借端聚訟逞臆沽名
　　　而一二大臣又或援引私人藉為牙𤓰朋黨之
　　　漸已開及神宗失徳怠荒令諸臣得以直言自
　　　衒至於絞訐摩上儕偶難堪神宗厭其譁囂一
　　　切留中不下諸臣明知封章之不復進御更肆
　　　譸張遇事生風競以把持朝局為得計其始則
　　　争並封争挺撃舉國若狂猶曰托詞忠愛繼而
　　　争京察争考選則全主于引同惡而排異己於
　　　是有齊楚浙黨三方鼎峙之目相與齮齕正人
　　　挾制閣部愛憎噂㳫日起戈矛神宗既黑白不
　　　分惟臺章所攻其人即自引去諸臣益得恣行
　　　己意吏部亦畏其恐喝悉視指撝盤踞日深黨
　　　禍日熾馴至魏閹擅政其中宵人敗類方且列
　　　名彪虎助之搏撃清流剥傷元氣不旋踵而明
　　　社已墟口舌之痾實其亡徴之先見者也我
　　國家肅清綱紀百度惟貞臺臣咸知凛守官箴恪
　　　共奉法我
　皇上屢頒
　訓諭諄復告誡於明季臺諫惡習詳悉剖示尤為深
　　　切著明仰誦
　綸言無不益加警惕矣
欽定歴代職官表卷十八
欽定四庫全書
欽定厯代職官表卷十九
　　都察院下
　厯代建置下(六科給事中制國朝定制𨽻都察院已/詳具上卷官  内此卷専叙厯代沿革)
　三代(未置/)
　秦
　　晉書職官志給事中秦官也
　　　謹案給事設官雖始於秦而考晏子外篇云偏
　　　柎寄於路寢得為地下之臣擁扎􁎎筆給事宫
　　　殿中右陛之下願以某日送未得君之意也則
　　　是給事宫殿擁札􁎎筆已肇後世給事之職矣
　漢
　　漢書百官公卿表給事中亦加官所加或大夫博士
　　議郎掌顧問應對位次中常侍(漢官解詁云掌侍從/左右無員常侍中)
　　冊府元龜漢儀注曰諸給事中日上朝謁平尚書
　　奏事分為左右以有事殿中故曰給事中多名儒
　　國親為之掌左右顧問
　　杜佑通典給事中加官也秦置漢因之位次中常
　　侍侍中黄門無員漢東京省
　　　謹案給事中在秦漢為加官初無員數漢書所載
　　　曽膺此職者如韋賢匡衡蕭望之劉向魏相孔霸平當
　　　張禹龔勝谷永金敞金欽梁邱賀杜延年終軍東方
　　　朔蔡義夏侯勝丙吉師丹辛慶忌張猛蔡千秋之類
　　　甚衆考其本職或以博士或以謁者或以諫大夫或以
　　　前將軍或以右将軍或以宗正或以大中大夫或以
　　　光禄大夫或以御史大夫或以闗内侯葢皆如今之
　　内廷行走而非其官號故自兩府九卿中二千石
　　　一千石以至比六百石皆得為之與齊隋以降
　　　設為額闕者不同然所掌在平尚書奏事則後
　　　來封駮之任亦已權輿於此矣
　　後漢書桓譚列傳宋宏薦譚拜議郎給事中
　　後漢書鄭衆列傳永平中辟司空府以明經給事
　　中再遷越騎司馬復留給事中
　　　謹案通典稱東京省給事中而列傳尚屢見其
　　　職疑其初亦嘗承長安舊制章帝以還始行省
　　　廢通典盖據其後而言之耳
　三國
　　通典魏代復置給事中或為加官或為正員
　　　謹案據杜佑所言則給事中在曹魏時已有正
　　　員然考三國志裴松之注所載如邯鄲淳蘓林
　　　俱以博士給事中虞松之以中書令給事中皆
　　　有本職是魏世亦當如漢制但為加官矣
　晉
　　晉書百官志給事中魏世復置至晉不改在散騎
　　常侍下給事黄門侍郎上無員
　　唐六典晉氏無加官亦無常員𨽻散騎省位次散
　　騎常侍晉令云品第五武冠絳朝服
　　歐陽詢藝文類聚束晳集曰員外侍郎及給事冗
　　從皆是帝室茂親或貴㳺子弟
　　　謹案晉給事中設有定品冊府元龜載武帝授
　　　張建陳邵二詔俱不言以某官給事中可知並
　　　非加官是給事中之為正員實自晉始也至漢
　　　魏以後尚有給事黄門侍郎應劭所謂日暮入
　　　對青瑣門拜謂之夕郎者即指此官而言其位
　　　本在給事中之下至隋去給事之名但稱黄門
　　　侍郎其後遂為三省長官而給事中反在其下
　　　迨三省既罷其官已久廢不置今所存者獨給
　　　事中而已乃世俗相沿猶以夕郎為給事中故
　　　事殊考之未審矣
　宋齊梁陳
　　唐六典給事中宋齊𨽻集書省位次諸散騎下奉
　　朝請上梁陳秩六百石品第七
　　通典宋齊給事中𨽻集書省梁陳亦掌獻納省諸
　　聞奏
　　宋書百官志給事中無員
　　　謹案南史王韶之傳稱韶之徴為祠部尚書加
　　　給事中是宋世亦以為加官也
　　南齊書百官志給事中奉朝請皆集書省職置正
　　書令史朝散用衣冠之餘人數猥積永明中奉朝
　　請至六百餘人
　　　謹案漢時給事中已多用名儒國親為之如韋
　　　賢匡衡以經術劉向以宗室金敞金欽以勲戚
　　　皆由此入侍禁中然所擇尚能得人也至晉而
　　　専用貴㳺漸失初意故冊府元龜所引束晳集
　　　又有若悉從髙品則非本意若精鄉議則必有
　　　損之語(此四語藝文類聚/未引餘俱相同)其冗濫可以概見及
　　　南齊而人數更多殆由不置員額故除授者衆
　　　未為髙選歟
　　隋書百官志梁集書省有給事中掌侍從左右獻
　　納得失省諸奏聞文書意異者隨時為駮陳承梁
　　皆循其制官
　　　謹案唐以後給事中杜佑謂用隋之職然觀隋
　　　志所載梁制則駮正違失其職掌亦不始于隋
　　　也
　北魏
　　魏書官氏志給事中給事從第三品上中給事從
　　第三品中太和二十三年改制中給事中從第五
　　品給事中從第六品
　　唐六典後魏史闕其員初從第三品上太和末從
　　第六品上
　　魏書楊播列傳父懿為選部給事中播為北部給
　　事中
　　魏書李世安列傳遷主客給事中
　　魏書李沖列傳遷内秘書令南部給事中
　　　謹案北魏有中給事中給事中給事之名其品
　　　第亦分髙下正如眀制之有都左右也其時固
　　　已設為正闕而魏書鄭羲傳載羲為太常卿加
　　　給事中太和以後太常第三品而得下兼從第
　　　六品是魏世亦有加官矣至魏之給事中史不
　　　言𨽻何省而選部給事中北部給事中主客給
　　　事中南部給事中志亦均失載其名殆各以職
　　　事而為區别耳
　北齊
　　通典北齊給事中亦𨽻集書省凡六十人
　　唐六典北齊集書省署給事中六十員從第六品
　　上
　　隋書百官志後齊集書省掌諷議左右從容獻納
　　給事中六人
　　　謹案自秦漢以後給事中並無員額其設為定
　　　闕實自北齊始然考唐六典通典皆作六十人
　　　獨隋志作六人多寡不同疑隋志傳刋脱誤也
　後周
　　唐六典後周天官府置給事中士六十人掌理六
　　經及諸文志給事于帝左右其後六官之外又别
　　置給事中四人
　　通典後周官品正二命天官給事中士
　隋
　　隋書百官志髙祖受命置門下省有給事二十人
　　掌部從朝直開皇六年吏部又别置給事郎散官
　　畨直常出使監檢煬帝即位移吏部給事郎名為
　　門下之職位次黄門下置員四人從五品省讀奏
　　案
　　唐六典隋初置給事中二十人煬帝名給事郎減
　　置四人從第五品
　　　謹案給事中厯代多𨽻集書省至隋始定為門
　　　下之官而省讀奏案正與今抄發本章相近則
　　　六科職掌所沿亦本于隋代也
　唐
　　舊唐書職官志給事中四員(正五品上隋曰給事/郎置四員位次黄門)
　　(侍郎武徳定令曰給事中龍/朔改為東臺舍人咸亨復)掌陪侍左右分判省
　　事凡百司奏抄侍中審定則先讀而署之以駁正
　　違失凡制勑宣行大事則稱揚徳澤褒美功業覆
　　奏而請施行小事則署而頒之凡國之大獄三司
　　詳決若刑名不當輕重或失則援法例退而裁之
　　凡發驛遣使則審其事宜與黄門侍郎給之其緩
　　者給傳即不應給罷之凡文武六品以下授職官
　　所司奏擬則校其仕厯淺深功狀殿最訪其徳行
　　量其才藝若官非其人理失其事則白侍中而退
　　量焉若𢎞文館圖書之繕寫讎校亦課而察之凡
　　天下寃滯未申及官吏刻害者必聴其訟與御史
　　中書舍人同計其事宜而申理之録事四人(從七/品上)
　　主事四人(從八/品下)令史十一人書令史二十二人甲
　　庫令史七人傳制八人亭長六人掌固十人修補
　　制勑匠五人
　　趙璘因話録北省班諫議在給事中上中書舍人
　　在給事中下
　　程大昌雍録等之其為兩省焉髙下固有定序而
　　立班之時諫議在給事上者有為為之也㑹昌二
　　年牛僧孺等奏曰六典諫議在隋從五品下今正
　　五品上自大厯間升門下中書侍郎為正三品兩
　　省遂闕四品望升諫議為正四品以補其闕詔從
　　其奏則是諫議班乎給事之上者偶因大厯間四
　　品闕官而從五品越取諌議充入四品以補其闕
　　也以品叙班故諫議越立給事之上也然而班雖
　　暫上而其進遷之序猶仍舊不改于是方為諌議
　　則班乎給事之上以其嘗從五品而升補四品故
　　也及其進遷則諌議復在給事之下以其官品同
　　在五品而位序在下故也此上坡下坡之詳也至
　　周顯徳五年敕諫議依舊正五品上班在給事下
　　其説曰諌議雖升班給事之上及其遷拜官雖叙
　　遷位則降等故改正焉
　　通典唐改給事郎為給事中前代雖有給事中之
　　名非今任也今之給事中盖因秦之名用隋之職
　　馬端臨文獻通考有侍中給事中之官而未嘗司
　　宫禁之事是名内而實外也(唐以來以侍中為三/公唐以處勲臣又以)
　　(給事中為封駁之官皆以外庭/之臣為之並不預宫中之事)
　　白居易長慶集給事中之職凡制勅不便于時者
　　得封奏之刑獄有未合于理者得駁正之天下寃
　　滯無告者得與御史糾理之有司選補不當者得
　　與侍中裁退之率是而行號為稱職
　　新唐書百官志凡百司奏抄侍中既審則給事中
　　駁正違失詔敕不便者塗竄而奏還謂之塗歸(李/藩)
　　(列傳藩遷給事中制有不便就勅尾批却之吏/驚請聫它紙藩曰聫紙是牒豈得云批勑耶)
　　田錫論軍國機要朝廷大體疏臣又讀唐書見給事
　　中得以封駮詔書封謂封還詔書而不行駮謂駮
　　正詔書之所失
　　謝維新合璧事類晏公類要貞元中上命盧杞為
　　饒州刺史給事郎袁髙宿直當草制遂執以謁宰
　　相宰相不悦遂改命舎人草制按此則給事宿直
　　亦草制耶當考
　　　謹案唐制凡詔㫖及百司奏疏由中書宣出者
　　　皆當經給事中書讀然後付外奉行今中外奏
　　　章既上
　㫖下内閣者日以給事中一人詣閣祇領備録其副
　　　以授所司即其例也惟草制乃中書舎人事不
　　　關給事中故袁髙不肯為盧杞作詔謝維新頗
　　　以為疑然考六典稱中書進畫事繁或以諸司
　　　官兼者謂之兼制誥通鑑載髙此事謂宰相改
　　　命它舎人為之既曰它舎人足知髙所行者實
　　　舎人之事其殆以給事中而兼司詔命者歟
　五季
　　五代史張允列傳廢帝皇子重美為河南尹掌
　　六軍以允剛介乃拜允給事中為六軍判官
　　五代史賈緯列傳緯除知制誥累遷中書舎人諫
　　議大夫給事中復為修撰漢隠帝時詔與王伸竇
　　儼等同修晋髙祖出帝漢髙祖實録
　　　謹案五季臺省雖沿舊制然多不舉其職據二
　　　傳所載給事中大扺皆兼他官非能専司封駮之
　　　任也
　宋
　　宋書職官志給事中四人分治六房掌讀中外出
　　納及判後省之事若政令有失當除授非其人則
　　論奏而駮正之凡章奏日錄目以進考其稽違而
　　糾治之故事詔㫖皆付銀臺司封駮官制行給事
　　中始正其職而封駮司歸門下元豐五年五月詔
　　給事中許書畫黄不書草著為令六月給事中陸
　　佃言三省宻院文字已讀者尚令封駮慮失之重
　　複詔罷封駮房六月詔駮正事赴執政禀議七年
　　有㫖舉駮事依中書舎人封還詞頭例既而令禀
　　議如初給事中韓忠彦言給舎職位頗均一則不
　　禀白而聴封還一則許舉駮而先禀議於理未允
　　且朝廷之事執政所行職當封駮則已與執政異
　　自當求决于上尚何禀議之有詔從之紹聖四年
　　葉祖洽言兩省置給舎使之互察今中書舎人兼
　　權封駮則給事中之職遂廢詔特㫖書讀不迴避
　　餘互書判元符三年翰林學士曽肇言門下之職
　　所以駮正中書違失近日給事封駮中書錄黄乃
　　令舎人書讀行下隳壊官制有損治體願正紀綱
　　為天下後世法重和元年給事中張叔夜言凡命
　　令之出中書宣奉門下審讀然後付尚書頒行而
　　宻院被㫖者亦録付門下此神宗官制也今急速
　　文字不經三省而諸房以空黄先次書讀則審讀
　　殆成虚設矣乞立法禁從之凡分案五曰上案主
　　寶禮及朝㑹所行事曰下案主受發文書曰封駮
　　案主封駮及試吏校其功過曰諌官案主關報文
　　書曰記注案主錄起居注其雜務則所分案掌焉
　　紹興以後止除二人或一人
　　合璧事類㑹要淳化四年以右諌議大夫魏庠知
　　制誥柴成務同知給事中事凡制勅有所不便宜
　　凖故事封駮九年詔停廢知給事封駮公事自是
　　始以封駮司𨽻銀臺
　　王栐燕翼貽謀錄唐朝職掌因五季之亂遂至錯
　　亂或廢不舉給事中掌封駮不可一日無皇朝淳
　　化四年太宗皇帝推考廢職始于唐末乃命魏庠
　　柴成務同知給事中未㡬𨽻銀臺通進司為封駮
　　司陳恕乞鑄印命取門下印用之因改其名為門
　　下封駮司
　　文獻通考元豐五年四月知諫院舒亶試給事中
　　自是給事始除為職事官
　　王應麟玉海元豐官制門下増設後省以左散騎
　　常侍左諌議大夫左司諫左正言給事中為門下
　　後省設案六建炎三年詔諌院别置局不𨽻兩省
　　又因後制置門下後省以給事中為長官四員為
　　額掌封駮書讀設案四
　　　謹案宋初給事中皆以他官兼之自元豐改制
　　　始有專職其後復置門下外省以給事中為長
　　　官則已别為一曹故其官不隨省俱廢又唐時
　　　中書舎人分署尚書六曹事宋則以給事中分
　　　治六房明之分給事中為六科其源盖本於此
　　　也
　　　又案唐宋臺諫為兩官臺則侍御史殿中侍御
　　　史監察御史諫則諫議大夫左右拾遺補闕左
　　　右司諫正言(諫議大夫秦漢以來皆有之屬門/下省拾遺補闕唐垂拱中始置宋)
　　　(端拱初改為司諫/正言俱分𨽻兩省)掌侍從規諌宋世亦稱為諫
　　　院而臺官則專主糾劾官邪各分職守宋真宗
　　　詔亦有令諫官奏論憲臣彈舉之文洪邁容齋
　　　隨筆謂臺諫官例不往來相見盖職事各殊故
　　　諌官御史得以互相糾駮也至給事中雖與諫
　　　議同居門下而其職但主封駮書讀亦與諫議
　　　不同自後世不置三省而諌議司諫正言之在
　　　門下者隨之俱廢諌院已久無其官明初立制
　　　復以其職併入於科道故邱濬有給事中實兼
　　　前代諫議補闕拾遺之語(見大學/衍義補)而流俗相沿
　　　遂稱御史為臺諫給事中為給諫亦殊未考設
　　　官之本制矣
　　葉夢得石林燕語舎人於中書事皆得於檢後通
　　書押而給事中則但書録黄而已舒道信為給事
　　中以為言王文恭為相時以白上神宗曰造令與
　　行令職分宜别給事中不當書草遂著為令
　　岳珂愧郯録唐李藩在瑣闥以筆塗詔謂之塗歸
　　國朝嚴重此制銀臺既設封駮亦許繳奏元豐改
　　官名門下省則有給事中中書省則有中書舎人
　　然中興以後三省合為一均為後省封還或同銜
　　則曰未敢書讀書行否則析之其辭止此而已珂
　　案典故元祐四年五月乙酉權給事中梁燾繳蒲
　　宋孟知虢州及胡宗回范鍔孫升杜天經等放罪
　　罰金指揮其駮文皆曰所有録黄謹具封還伏乞
　　聖慈特付中書省别賜取㫖施行語意乃與今異
　　以時考之盖官制既行分省治事謹審覆揆議之
　　訓故其制如此耳
　　李心𫝊建炎以来朝野雜記紹興二年韓世忠賞
　　功文字給事中賈安宅除工部侍郎門下後省闕
　　官乃詔檢正李與權書讀此事亦前所未有
　遼
　　遼史百官志給事中聖宗統和二年見給事中郭
　　嘏
　　王圻續文獻通考遼南面門下省有給事中次于
　　散騎常侍
　金
　　金史百官志給事中從五品屬宣徽院
　　金史選舉志承安四年勑宰臣曰凡除授恐未盡
　　當今無門下省雖有給事中而無封駮司若設之
　　使于擬奏未授時詳審得當然後授之可也乃立
　　審官院凡所送令詳審者以五日内奏或申省
　　　謹案金世立諫院置左右諫議大夫左右司諫
　　　左右補闕拾遺等官而無門下省以主封駮故
　　　給事中獨無所掌至别設審官院以代其職與
　　　厯代不同然門下省既廢仍置給事中一官其
　　　原實自金始也
　元
　　元史百官志給事中秩正四品至元六年始置起
　　居注左右補闕掌隨朝省臺院諸司凡奏聞之事
　　悉記録之如古左右史十五年改陞給事中兼修
　　起居注左右補闕改為左右侍儀奉御兼修起居
　　注皇慶元年陞正三品延祐七年仍四品後定置
　　給事中兼修起居注二員右侍儀奉御同修起居
　　注一員左侍儀奉御同修起居注一員令史一人
　　譯史四人通事兼知印一人
　　　謹案唐宋給事中與起居郎同為門下省官而
　　　宋給事中所掌五案其一曰記注案則主録起
　　　居注元以給事中兼修起居注盖沿宋制也明
　　　凡日朝科員輪班一人立殿左右珥筆記㫖亦
　　　猶記注之任今制記注官以翰林充(詳見起/居注表)凡
　御門聴政則記注官四人自西階升立
　御榻之右而給事中御史滿漢各二人以次侍立階
　　　下凡章疏之出科者鈔發既畢以所奉
　諭㫖及原疏别録二通敬謹校對鈐盖印信一送内
　　　閣曰史書一貯科垣曰録書職掌所存視前代
　　　益為詳慎矣
　明
　　明史職官志吏户禮兵刑工六科各都給事中一
　　人(正七/品)左右給事中各一人(從七/品)給事中吏科四
　　人户科八人禮科六人兵科十人刑科八人工科
　　四人(並從/七品)掌侍從規諫補闕拾遺稽察六部百司
　　之事凡制勑宣行大事覆奏小事署而頒之有失
　　封還執奏凡内外所上章疏下分類鈔出㕘署付
　　部駁正其違誤吏科凡吏部引選則掌科同至御
　　前請㫖外官領文憑皆先赴科畫字内外官考察
　　自陳後則與各科具奏拾遺糾其不職者户科監
　　光禄寺嵗入金榖甲字等十庫錢鈔雜物與各科
　　兼莅之皆三月而代内外有陳乞田土隠占侵奪
　　者糾之禮科監訂禮部儀制凡大臣曽經糾劾削
　　奪有玷士論者記録之以核贈諡之典兵部凡武
　　臣貼黄詰勑本科一人監視其引選畫憑之制如
　　吏科刑科每嵗二月下旬上前一年南北罪囚之
　　數嵗終類上一嵗蔽獄之數閲十日一上實在罪
　　囚之數皆憑法司移報而奏御焉工科閲試軍器
　　局同御史巡視節慎庫與各科稽查寳源局而主
　　徳闕違朝政得失百官賢佞各科或單疏専逹或
　　公疏聫署奏聞(雖分𨽻六科其事屬重大者各科/皆得通奏但事屬某科則列某科)
　　(為/首)凡日朝六科輪一人立殿左右珥筆記㫖凡題
　　奏目附科籍五日一送内閣備編纂其諸司奉㫖
　　處分事目五日一注銷覈稽緩内官傳㫖必覆奏
　　復得㫖而後行鄉試充考試官㑹試充同考官殿
　　試充受卷官冊封宗室諸藩或告諭外國充正副
　　使朝㕘門籍六科流掌之遇决囚有投牒訟寃者
　　則判停刑請㫖凡大事廷議大臣廷推大獄廷鞫
　　六掌科皆預焉明初統設給事中正五品後數更
　　其秩(與起居/注同)洪武六年設給事中十二人秩正七
　　品始分為六科每科二人鑄給事中印一推年長
　　者一人掌之九年定給事中十人十年𨽻承勑監
　　十二年改𨽻通政司十三年置諫院左右司諫各
　　一人(正七/品)左右正言各二人(從七/品)十五年又置諫
　　議大夫(以兵部尚書/唐鐸為之)尋皆罷二十二年改給事中
　　為源士增至八十一人(初魏敏卓敬等凡八十一/人為給事中上以其適符)
　　(古元士之數改為元士至是又/以六科為事之本源改為源士)未幾復為給事中
　　二十四年更定科員每科都給事中一人正八品
　　左右給事中二人從八品給事中共四十人正九
　　品(各科分設員/數如前所列)建文中改都給事中正七品給事
　　中從七品不置左右給事中増設拾遺補闕成祖
　　初革拾遺補闕仍置左右給事中亦從七品尋改
　　六科置於午門外直房莅事(六科衙門舊在磚門/内尚寳司西永樂中)
　　(災移午門外東西/毎夜一科直宿)宣徳八年増户科給事中専理
　　黄冊
　　孫承澤春明夢餘録洪武十七年九月給事中張
　　文輔言自九年十四日至二十一日八日之間内
　　外諸司奏劄凡一千六百六十計三千二百九十
　　一事上諭廷臣曰朕日總萬㡬豈能一一周徧苟
　　政事有失宜豈惟一民之害將為天下之害卿等
　　能各悉心封駮則庶事自無不當此六科稽查號
　　件封駁章奏之例也
　　夏言桂洲奏議六科額設都左右給事中給事共
　　五十八員中間事有煩簡故員有增損然以司諌
　　諍備獻納則六科之職均也祖宗以来額員俱備
　　後来乃有不盡補者然遇都左右給事中缺五員
　　以上則必奏請陞補各科給事中缺十五六員以
　　上則必奏請選補永著為例又凡給事中有缺止
　　於進士年三十以上者考選奏補宏治間始以行
　　人博士兼選正徳間始以在外推官知縣照御史
　　例選補正徳末年大臣畏忌新進敢言乃始盡廢
　　進士考選之例
　　　謹案給事中在秦漢本加官其後置為正員或
　　　屬集書省或屬門下省規制不一明初不設門
　　　下省嘗以給事中屬之通政司後遂自為一曺稱
　　　六科都給事中凡章疏案牘得與部院衙門平
　　　列迨其末季廷論紛囂科道雖並為言官實則
　　　黨援相持務彼此攻撃以求勝春明夢餘録載
　　　管志道疏謂拾遺一節六科拾御史之已陞者
　　　一人則十三道亦拾給事中之已陞者一人迹
　　　似調停實爭門户臺垣水火即此而大概可知
　　　特御史尚聴考察于堂官而給事中以無所𨽻
　　　屬益得恣情自肆如趙興邦在兵科至以紅旗
　　　督戰敢干預兵事機宜侵撓國政其流弊復何
　　　所底止我
　　朝初設六科尚沿明志未遑釐正
世宗憲皇帝特命改𨽻都察院整綱飭紀班序秩然體
　　　統益昭嚴肅洵當萬世恪遵之令典也
　
　
欽定厯代職官表卷十九
欽定四庫全書
欽定厯代職官表卷二十
　　五城表

　　五城
　國朝官制
巡視五城科道滿洲漢人各一人
　　掌彈壓地方釐剔姦弊凡中東南西北五城分莅
　　而治之中城轄中西中東二坊東城轄崇南朝陽
　　二坊南城轄東南正東二坊西城轄宣南闗外二
　　坊北城轄日南靈中二坊皆布其禁令而聽其獄
　　訟大事
奏聞小事則牒刑部結正而月具事目上都察院堂官
　　考覈焉有闕則以六科給事中十五道御史引
見
簡用二年而代初制以新資御史巡城後改用滿洲漢
　　軍漢人御史毎城各一人雍正元年改定毎城二
　　人(初以漢軍歸併漢人班内後復改定漢軍御/史及漢人籍𨽻大興宛平者俱不開列巡城)又
　　初置有五城筆帖式後省
五城兵馬司指揮漢人各一人(正六/品)副指揮漢人各一
人(正七/品)吏目漢人各一人(未入/流)
　　掌緝捕逃盗糺逖姦匪初制指揮専掌人命檢驗
　　之事而以副指揮吏目分治各坊乾隆三十一年
　　移東南西北四城副指揮於朝陽永定阜成徳勝
　　諸門外鈐轄闗廂而城内事宜則以吏目専治各
　　鑄闗防條記以授之惟中城如舊副指揮毎城初
　　設二員順治十五年各省一員初俱由吏部揀補
　　乾隆二十七年御史戈濤奏准以西北二城事務
　　䌓劇遇有缺出於中東南三城調補二十八年副
　　都御史張映辰以調補乏人奏請仍復舊制
　厯代建置
　三代
　　周禮地官司虣十肆則一人司稽五肆則一人司
　　虣掌憲市之禁令禁其鬭囂者與其虣亂者出入
　　相陵犯者以屬㳺飲食於市者若不可禁則摶而
　　戮之司稽常巡市而察其犯禁者與其不物者而
　　摶之掌執市之盗賊以徇且刑之
　　　謹案地官司市掌辨物平價之政令今已别繫
　　　之順天府表内至司虣司稽雖出司市所辟除
　　　而鄭康成為司虣掌禁暴亂司稽察留連不時
　　　去者其職在除姦止慝與今坊官為近又其員
　　　數以十肆五肆為率分地而治亦頗同今五城
　　　之制故特托始於二職焉
　秦(無考/)
　漢
　　杜佑通典漢長安有四尉分為左右部後漢洛陽
　　有四尉東南西北四部主盗賊案察姦宄
　　馬端臨文獻通考長安四尉城東南置廣部尉是
　　為左部城西北置明部尉是為右部並四百石黄
　　綬大冠主追捕盗賊伺察姦匪
　　後漢書百官志註漢官曰雒陽孝亷左尉四百石
　　孝亷右尉四百石
　　後漢書橋元列傳元舉孝亷補洛陽左部尉
　　三國魏志太祖本紀舉孝亷為郎除洛陽北部尉
　　裴松之註太祖初入尉廨繕治四門造五色棒縣
　　門左右有犯禁者皆棒殺之京師歛迹莫敢犯者
　　　謹案王圻作續文獻通考以司𨽻校尉為五城
　　　所自出葢因其督察姦宄事頗相近然司𨽻官
　　　本列卿統轄郡縣紏察百官其位任隆重實當
　　　如今步軍統領之職非五城之但莅治都邑者
　　　可比考之史傳漢時輦轂政禁實以長安雒陽
　　　二縣主之如董宣為雒陽令擒湖陽公主奴即
　　　如今五城之捕治匪棍也祝良為雒陽令案太
　　　尉龎参夫人殺子事即如今五城之究驗命案
　　　也橋元少子被刼雒陽令圍守其家即如今五
　　　城之承捕盗賊也孫程等徙封逺縣勅雒陽令
　　　促期發遣即如今五城之遞送罪人也而長安
　　　雒陽四尉分左右部治事則尤與今司坊官規
　　　制相合葢兩漢都城皆専統於京兆河南尹而
　　　今則五城與大興宛平二縣畫界分治五城以
　　　京營所轄為界兩縣以在外營汛所轄為界故
　　　五城専治京師即漢長安雒陽之職守源委實
　　　屬相承今以畿令為京縣正官未可析載仍入
　　　順天府表内而五城兵馬司則以左右部尉當
　　　之庶於官制為適凖焉
　　漢書趙廣漢列傳廣漢為京兆尹奏請令長安游
　　徼獄吏秩百石其後百石吏皆差自重不敢枉法
　　妄繫留人
　　漢書尹賞列傳賞守長安令部户曹掾史與鄉吏
　　亭長里正父老伍人雜舉長安中輕薄少年惡子
　　悉籍記之分行收捕
　　後漢書周䊸列傳䊸徴拜雒陽令京師肅清黄
　　門郎竇篤從宫中歸夜至止姦亭亭長霍延遮止
　　篤篤蒼頭與爭延遂㧞劍擬篤肆詈恣口篤以表
　　聞詔收䊸送廷尉數日貰出(李固傳固暴尸城北/弟子郭亮守䘮不去)
　　(夏門亭長呵之李賢註夏/門洛陽北面西頭門也)
　　　謹案漢自縣尉以下各置小吏謂之鄉官五家
　　　為伍十家為什百家為里里有魁以相簡察十
　　　里為亭亭有長以求捕盗賊十亭為鄉鄉有游
　　　徼掌徼巡禁司姦盗(見後漢書/百官志)長安洛陽二縣
　　　雖在京師而其制並同故史有長安游徼及亭
　　　長里正之名其後北魏置里宰里尉里正隋置
　　　里司官以典領都城諸坊葢即沿襲此制而設
　　　是長安游徼正如今之兵馬司吏目而亭長里
　　　正則如今之五城總甲也(北魏隋里正里司有/秩如今吏目説詳後)
　　漢書百官公卿表京兆尹屬官有長安市兩令丞
　　又左馮翊長安四市長丞皆屬焉
　　後漢書百官志雒陽市長(漢官曰市長一人秩四/百石丞一人二百石明)
　　(法/補)中興屬河南尹
　　　謹案漢之長安雒陽市令丞市長丞實本於周
　　　官司市當主辨物平價而参考諸史則其職亦
　　　得司捕治如後漢書張酺傳竇景家人擊傷市
　　　卒吏捕得之景怒遣緹騎侯海等五百人毆傷
　　　市丞又周榮傳注引蔡質漢儀京師游俠發順
　　　帝陵賣御物於市市長追捕不得是皆有摶執
　　　姦盗之責案三輔黄圖長安市有九各方二百
　　　六十六步六市在道西三市在道東凡四里為
　　　一市市樓皆重屋又長安間里一百六十重居
　　　櫛比門巷修直葢市各有地為市令所専治故
　　　所犯在市者市令丞主之若所犯在閭里者則
　　　四尉及游徼亭長主之也今並互著於此
　三國
　　文獻通考後漢洛陽有四尉魏因之
　　三國吳志孫皓列傳皓愛妾或使人至市刼奪百姓財
　　物司市中郎將陳聲繩之以法
　　　謹案吳志潘璋傳稱璋為吳大市刺姦盗賊斷
　　　絶則吳時市長亦有捕盗之職如漢東京舊制
　　　故攘奪財物者司市中郎將得以法繩治也
　晉
　　晉書職官志洛陽縣置六部尉江左以後建康亦
　　置六部尉
　　晉書地理志洛陽置尉五部
　　　謹案晉職官志稱洛陽六尉而地理志又作五
　　　尉殆本先後増置故其數互見作史者各據其
　　　所本書之以致參差不合也
　宋齊梁陳
　　通典晉建康六部尉宋齊梁陳皆因之
　　　謹案江左稱建康尉為尉司南史齊豫章王嶷
　　　傳嶷為揚州刺史上嘗出新林苑同輦夜歸至
　　　宫門辭出帝曰今夜行無使為尉司所呵也嶷
　　　對曰京輦之内皆属臣州願陛下不垂過慮據
　　　此則當時六部尉司實分掌徼巡詰禁之事正
　　　如今之五城兵馬司也
　北魏
　　魏書甄琛列傳琛遷河南尹表曰京邑是四方之
　　本不可不治國家居代患多盗竊世祖太武皇帝
　　親自發憤廣置主司里宰皆以令長及五等散男
　　有經畧者乃得為之又多置吏士為其羽翼崇而
　　重之始得禁止今遷都以來天下轉廣四逺赴㑹
　　事過代都五方雜㳫難可偹簡㓂盗公行刼害不
　　絶此由諸坊混雜釐比不精主司闇弱不堪檢察
　　故也凡攻堅木者必為擇良器河南郡是陛下天
　　山堅木盤根錯節亂植其中六部里尉即攻堅之
　　利器非貞剛精鋭無以治之今里正乃流外四品
　　職輕任碎多是下才人懐苟且不能督察故使盗
　　得容姦百賦失理邊外小縣所領不過百户而令
　　長皆以將軍居之京邑諸坊大者或千戸五百户
　　其中或王公卿尹貴勢姻戚豪猾僕隸蔭飬姦徒
　　髙門邃宇不可干問又有州郡俠客蔭結貴游附
　　黨連羣陰為市刼比之邊縣難易不同今難彼易
　　此實為未愜王者立法隨時從宜請取武官中八
　　品將軍以下幹用貞濟者以本官俸恤領里尉之
　　任各食其禄髙者領六部尉中者領經途尉下者
　　領里正不爾請少髙里尉之品選下品中應選者
　　進而為之則督責有所輦轂可清詔曰里正可進
　　至勲品經途從九品六部尉正九品諸職中簡取
　　何必須武人也
　　　謹案據甄琛傳所言則北魏亦仍晉制洛陽置
　　　六部尉惟經途尉前代未見為當時所剏置而
　　　里正在漢本鄉吏魏於諸職中簡取則亦改為
　　　選人矣以今制凖之六部尉當為正指揮之職
　　　經途尉當為副指揮之職里正當為吏目之職
　　　至琛表請以八品將軍以下為里尉者葢魏世
　　　以雜號將軍為㪚秩於百官之外别為班品故
　　　得試領他官也
　北齊
　　隋書百官志後齊清都郡鄴領右部南部西部三
　　尉又領十二行經途尉凡一百三十五里里置正
　　臨漳領左部東部二尉左部管九行經途尉凡一
　　百一十四里里置正成安領後部北部二尉後部
　　管十一行經途尉凡七十四里里置正
　　　謹案北齊都郡鄴臨漳成安三縣俱治京城故
　　　分置七尉亦沿晉魏舊制也
　後周(無考/)
　隋
　　隋書百官志隋毎坊置坊主一人佐二人煬帝三
　　年京都諸坊改為里皆省除里司官以主其事
　　　謹案北魏京城里巷始以坊名至隋而坊主坊
　　　佐里司官遂以入銜實為今司坊官所自昉也
　唐
　　舊唐書職官志殿中侍御史凡兩京城内則分知
　　左右巡各察其所巡之内有不法之事
　　新唐書百官志監察御史分左右巡紏察違失左巡
　　知京城内右巡知京城外盡雍洛二州之境月一
　　代將晦則巡刑部大理寺東西徒坊金吾縣獄蒐
　　狩則監圍察斷絶失禽者其後以殿中掌左右巡
　　通典監察御史分左右巡紏察違失以承天朱雀
　　街為界毎月一代開元中革以殿中掌左右巡監
　　察或權掌之非本任也
　　唐㑹要貞元十年勅准六典殿中侍御史兩京城
　　分知左右巡察其不法之事謂左降流移停匿不
　　去及妖訛宿宵蒱博盗竊獄訟寃濫賦歛違法如
　　此之類方合奏聞比者因循務求細事既甚煩碎
　　頗失大猷宜令自今以後據六典合舉之事所司
　　有隠蔽者即具奏聞其餘常務不須處問
　　舊唐書代宗本紀　大厯八年九月晉州男子郇模
　　哭於東市請進三十字上召見館之禁中貶左巡
　　使殿中侍御史楊䕶以其抑郇模而不上聞也
　　趙璘因話録權實子範為殿中侍御史知巡有小
　　吏從市求取者事發笞臀十數他日復有如此者
　　白於臺長杖背十五同列疑其罪同罰異權對曰
　　前吏所取者名屬左軍臺之威令不振乆矣百司
　　尚有不禀奉者况慿禁軍之勢耶彼受賄於此輩
　　且是知抑豪强可以末减後吏則挾臺之威恐嚇
　　百姓杖背全命猶為至輕
　　胡三省資治通鑑註程大昌雍録曰長安四郭之
　　内縱横皆十坊大率當為百坊亦有一面不啻十
　　坊者故六典曰一百一十坊也坊皆有垣有門隨
　　晝夜鼓聲以行啟閉巡使掌左右街百坊之内謹
　　啟閉徼巡者也宋白曰廣徳二年九月命御史中
　　丞魚户部侍郎王延昌充左巡使御史中丞源休
　　充右巡使辛亥源休充都左右巡使元和八年薛
　　存誠奏得兩巡御史狀以承平舊例兩街本屬臺
　　司其所由毎月衙集動静申報如所報差繆舉勘
　　悉在臺中
　　通典赤縣尉置六員
　　因話録萬年縣捕賊官李鎔
　　冊府元龜萬年長安兩縣捕賊官領其徒受羅立
　　言指使
　　　謹案唐以御史知左右巡即今巡城御史所自
　　　始據因話録載栁公權為京兆尹於街中杖殺
　　　神䇿軍小將憲宗詰其何不奏公權曰臣合决
　　　不合奏上曰合何人奏對曰在街中本街使金
　　　吾將軍奏若在坊内左右巡使奏云云是當時
　　　都城各分地界以兩街屬金吾街使而左右巡
　　　使但主諸坊之内然考胡三省通鑑注所云則
　　　兩街亦臺司所並屬矣至唐以殿中監察知左
　　　右巡廣徳中至以中丞為之則其職益重而所
　　　轄官吏不見於史又案唐萬年長安二尉稱為
　　　捕賊官各領邏卒即如今兵馬司之捕役疑亦
　　　當統屬於兩巡使也
　五季(無考/)
　宋
　　宋史職官志咸平四年以御史二人充左右巡使
　　分紏不如法者文官右巡主之武官左巡主之分
　　其職掌紏其違失○開封府左右軍巡使判官各
　　二人分掌京城爭鬭及推鞫之事左右廂公事幹
　　當官四人掌檢覆推問凡鬬訟事輕者聴論决○
　　臨安府城外内分南北左右廂各置廂官以聴民
　　之訟訴許奏辟京朝官親民資序人充後以臣僚
　　言罷城内兩廂官惟城外置焉又分使臣十一員
　　以緝捕在城盗賊
　　　謹案宋志軍巡判官分掌京城爭鬭及推鞫之
　　　事據魏泰東軒筆録載有孫良孺為軍巡判官
　　　押辟囚棄市一事則軍巡判官又有監刑之事
　　　與今大决之日五城司坊官畢至例同
　　李燾續資治通鑑長編大中祥符元年置京新城外
　　八廂真宗以都門之外居民頗多舊例惟赤縣尉
　　主其事至是特置廂吏命京府統之天禧五年増
　　置九廂熈寧三年五月詔以京朝官曽厯通判知
　　縣者四人分治京城四廂凡民有鬭訟事輕者得
　　以决遣
　　文獻通考熈寧三年以京朝官分治開封府四廂
　　其先差使臣並罷九月詔許留後使臣一員分左
　　右廂管勾十一月臣僚言逐廂一月之内斷决事
　　件不多欲止令京朝官二員分領二廂决斷所舊
　　來四廂使仍舊存留以偹諸般差使元祐四年知
　　開封謝景温請於新城内外左右置二廂通為四
　　廂四年罷紹聖元年復置紹興中臨安府先依開
　　封例於城外南北廂置主管公事近又於城内左
　　右廂添置官二員分减在城詞訟其後以臣僚言
　　將在城左右廂廢罷其廂官二員移往城南北廂
　　　謹案宋真宗以赤縣尉不足彈壓始特置廂吏
　　　是宋之四廂使即前代六部尉之職正如今之
　　　五城兵馬司也
　遼
　　遼史百官志五京警巡院職名某京警巡使某京
　　警巡副使
　　王圻續文獻通考遼五京各置警巡院官曰警巡
　　使東京别置軍巡院官曰東京軍巡使中京别置
　　巡邏司官曰中京巡邏使興宗重熈十三年又置
　　契丹警巡院
　　　謹案遼於京城置警巡院軍巡院葢本沿唐宋
　　　節鎮牙職之稱而所掌實即唐左右巡之事厯
　　　代職名沿革至此而漸變其舊矣
　金
　　金史百官志諸京警巡院使一員正六品掌平理
　　獄訟警察别部總判院事副一員從七品掌警巡
　　之事判官二員正九品掌檢稽失簽判院事○武
　　衛軍都指揮使司都指揮使從三品大定十九年
　　以武衛軍六十人兵馬一員副都二員其職低故
　　設使品正四承安三年陞副都指揮使二員副都
　　一員判官二員掌防衛都城警捕盗賊
　　　謹案金之警巡使副悉循遼制當如今之五城
　　　而武衛軍則本𨽻兵部當如今巡捕五營之比
　　　然其官初設有兵馬一員則兵馬司之名實自
　　　此始今故並著於表焉
　　元好問中州集張徳直召補省椽選授右警巡使
　　李天翼遷右警巡使李獻甫兼右警巡使
　　　謹案金史百官志警巡使無左右之名惟使副
　　　各一員而張徳直李天翼等皆嘗為右警巡使
　　　疑即警巡院副之别名也
　元
　　元史百官志大都路兵馬都指揮使司凡二掌京
　　城盗賊姦偽鞫捕之事都指揮使二員副指揮使
　　五員知事一員提控案牘一員吏十四人至元九
　　年改千户所為兵馬司𨽻大都路凡刑名則𨽻宗
　　正且為宗正之屬二十九年置都指揮使等官其
　　後因之一置司於北城一置司於南城司獄司凡
　　三司獄一員獄丞一員一置大都路一置北城兵
　　馬司皇慶元年分置一司於南城○左右警巡二
　　院逹嚕噶齊(解見吏/部篇)各一員使各一員副使判官
　　各三員典史各三人司吏各二十五人至元六年
　　置領民事及供需大都警巡院品職分置如左右
　　院逹嚕噶齊一員使一員副使判官二員典史二
　　員司吏二十人大徳九年置以治都城之南○上
　　都兵馬司指揮使三員副指揮使二員知事一員
　　提控案牘一員司吏八人至元二十九年置警巡
　　院逹嚕噶齊一員警巡使一員副使二員判官二
　　員司吏八人
　　　謹案元仍金制分警巡院為三兵馬司為二以
　　　参掌都城民事及姦盗鞫捕其兵馬司本屬右
　　　選當如今之巡捕營而南城北城之名實肇昉
　　　於此時洎明初裁省警巡院併入兵馬司又増
　　　置東中西三城而指揮副指揮遂為文職之定
　　　名矣
　明
　　明史百官志監察御史巡視皇城五城
　　王圻續文獻通考明警巡改置中東西南北城兵
　　馬指揮司初設兵馬指揮司指揮使副指揮知事
　　城門設兵馬洪武十年改為指揮副指揮革知事
　　二十三年定為兵馬指揮司増設吏目建文中又改
　　指揮副指揮為兵馬副兵馬靖難後復故本司各
　　指揮一人副指揮五人指揮掌巡捕盗賊街道溝
　　渠囚犯火禁之事副指揮為之貳
　　明㑹典正統十三年令五城巡視御史凡事有姦
　　弊聴其依法受理送問成化四年令錦衣衛五城
　　兵馬司禁約賭博緝捕盗賊巡城御史通行提調
　　凡九門守門官軍及九門鈔法俱巡視北城御史
　　帶管提督整理清到軍士北城御史同給事中兵
　　部委官存恤盔甲厰東城御史同給事中巡視
　
　
　
　
　
　
　
　
欽定厯代職官表卷二十
欽定四庫全書
欽定厯代職官表卷二十一
　　通政使司表

　　通政使司
　國朝官制
通政使司通政使滿洲漢人各一人(滿洲初係二品順/治十五年改為三)
(品康熙六年復為二品九年/定滿洲漢人俱為正三品)副使滿洲漢人各一人(滿/洲)
(初係三品順治十六年改為四品康熙六年/復為三品九年定滿洲漢人俱為正四品)叅議滿洲
漢人各一人(滿洲初係品品順治十六年/定滿洲漢人俱為正五品)
　　掌受天下章奏校閲送閣稽其程限而按其違失
　　有不如式者劾論之順治元年初設通政使滿洲
　　漢人各一人左通政滿洲漢人各一人右通政漢
　　人二人左叅議滿洲漢人各二人右叅議漢人二
　　人康熙三十八年省漢人右叅議一人五十二年
　　省漢人左叅議一人乾隆十年省漢人右通政一
　　人十三年省右通政員額改左通政為通政副使
　　又省參議滿洲漢人各一人並去左右銜
經厯滿洲漢人各一人(正七/品)知事滿洲漢人各一人(初/制)
(四品後定/為正七品)
　　掌出納文移承受案牘經厯初稱司務後改為經
　　厯知事初置滿洲二人漢軍一人後省漢軍員缺
　　乾隆十七年改滿洲知事二人為滿洲漢人各一
　　人
筆帖式滿洲六人漢軍二人
　　初制滿洲八人漢軍二人後省滿洲二人(職事具/吏部篇)
登聞鼓㕔筆帖式滿洲漢軍各一人
　　凡軍民實有寃抑所司不受理擊登聞鼓陳訴者
　　由司覈實奏
聞下所司昭雪誣控越訴者論如法初順治元年設登
　　聞鼓於都察院門日以御史一人監之十三年移
　　置長安右門外以給事中或御史一人更替管理
　　康熙六十一年始以其事併入通政使司置筆帖
　　式以掌之
　厯代建置
　三代
　　周禮夏官大僕下大夫二人掌諸侯之復逆(鄭司/農云)
　　(復謂奏事也/逆謂受下奏)小臣上士四人掌三公及孤卿之復
　　逆(賈公彦曰諸侯是賓客其復逆太僕尊官掌/之三公孤卿是臣在朝廷故小臣掌之也)御
　　僕下士十有二人掌羣吏之逆及庶民之復(鄭康/成曰)
　　(羣吏府/史以下)
　　　謹案周官復逆大僕與小臣御僕實分之(周太/僕與)
　　　(今太僕寺之職不/同說詳太僕寺篇)葢以僕臣之朝夕王所者使
　　　之出入傳達以防壅蔽與今中外臣僚劄子由
　　　奏事處呈遞者其制實相脗合然當時入告之
　　　體尚無所區分則大僕掌諸侯之復逆與今通
　　　政司受督撫章疏者職掌亦為相近今故著之
　　　於表至唐虞納言出入王命為後世尚書之職
　　　當如今之内閣及軍機處舊説以通政使司當
　　　之非也
　秦
　　宋書百官志秦冇公車司馬令
　　史記秦始皇本紀制曰可裴駰集解羣臣有所奏
　　請尚書令奏之下有司曰制
　　　謹案秦代上書之制史文不詳裴駰此解特據
　　　漢法以證之然尚書令實自秦始置以宦者為
　　　之始皇本紀又稱百官奏事如故宦者輒從車
　　　中可其奏云云當即尚書令主章報之職葢在
　　　廷諸臣有所奏請得由尚書通進也至公車司
　　　馬令漢志不詳惟見於沈約宋書考資治通鑑
　　　載二世三年章邯使長史司馬欣請事至咸陽
　　　留司馬門三日趙髙不見云云是當時郡縣及
　　　軍中言事者皆當詣司馬門而公車司馬令主
　　　受天下章奏並如漢制矣
　漢
　　漢書百官公卿表衛尉屬官有公車司馬令丞顔
　　師古注漢官儀曰公車司馬掌殿司馬門天下上
　　事及闕下凡所徴召皆總領之令秩六百石
　　三輔黄圖漢未央長樂甘泉宫四面皆有公車(主/受)
　　(章疏/之處)○司馬門凡言司馬者宫垣之内兵衛所在
　　司馬主武事故謂宫之外門為司馬門按漢官衛
　　令諸出入殿門公車司馬門者皆下不如令罰金
　　四兩王莾改公車司馬門曰王路四門分命諫大
　　夫四人受章疏以通下情百官表衛尉屬官有公
　　車司馬令丞漢官儀云公車司馬掌殿司馬門夜
　　檄宫史天下上事及闕下凡所徴召皆總領之令
　　秩六百石
　　程大昌雍録師古曰未央殿雖南嚮而上書奏事
　　謁見之徒皆詣北闕公車司馬亦在此焉是似以
　　北闕為正門矣而又有東闕至於西南兩面無門
　　闕矣關中記曰未央東有蒼龍北有元武闕元武
　　闕即北闕已又有閶闔門止車門有門無闕也至
　　廟記則曰未央有白虎闕屬車闕按漢書蒼龍元
　　武既為東北闕名則夫白虎也者當為西闕矣不
　　知所記孰真也○禁中省中漢書章邯使長史請
　　事留司馬門三日師古曰凡言司馬門者宫垣之
　　内兵衞所在四面皆有司馬司馬主武事故總謂
　　宫之外門為司馬門又初元五年令從官給事宫
　　司馬中者得為大父母父母兄弟通籍應劭曰司
　　馬中者宫内門也司馬主武兵禁之意也師古曰
　　司馬門者宫之外門也衛尉有八屯衛候司馬主
　　衛士徼巡宿衛每面各二司馬故謂宫之外門為
　　司馬門每面二司馬是四面八司馬也又張釋之
　　為公車令大子與梁王共車入朝不下司馬門釋
　　之追上劾奏之如淳曰宫衛令諸衛出入殿門公
　　車司馬門者皆下不如令罰金四兩成帝永始四
　　年未央宫東司馬門灾案此即是宫門四面皆有
　　司馬門自司馬門内則為禁中孝元之后父名禁
　　避諱改禁中為省中禁者有所禁止也省者察也
　　漢制官於禁中者皆有二尺竹籍記人之年名字
　　物色垂之宫門案省相應乃得入也初元之制凡
　　從官給事官司馬門中得為親屬通籍則夫禁中
　　之門立籍以行案省者正以防禁省察為義也
　　漢書東方朔傳待詔公車顔師古注公車令上書
　　者所詣也
　　司馬光資治通鑑有男子自謂衛太子公車以聞
　　胡三省注公車主受章奏
　　後漢書百官志公車司馬令一人六百石掌宫南
　　闕門凡吏民上章四方貢獻及徴詣公車者丞尉
　　各一人
　　蔡邕獨斷凡羣臣上書於天子有四名一曰章二
　　曰奏三曰表四曰駮議章者稱稽首上書謝恩陳
　　事詣闕通者也奏者京師官但言稽首下言稽首
　　以聞其中所請若罪法案劾公府送御史臺公卿
　　校尉送謁者臺也表者上言臣某言下言臣某誠
　　惶誠恐頓首頓首死罪死罪文多用編兩行文少
　　以五行詣尚書通者也凡章表皆啟封其言密事
　　得皂嚢盛其有疑事公卿百官㑹議其獨執異意
　　者曰駮議
　　　謹案漢代上書之制據獨斷所言惟章以詣闕
　　　通進當為公車令所受而奏以上御史謁者二
　　　臺表以上尚書皆徑送臺省似通達奏牘本非
　　　一處然參考史傳及兩漢所遺金石刻文則當
　　　時上事實無不由尚書者史記三王世家大司
　　　馬臣去病昧死再拜上疏皇帝陛下御史臣光
　　　守尚書令奏未央宫制曰下御史六年三月己
　　　亥御史臣光守尚書令丞非(索隠曰奏狀冇尚/書令官位而史闕)
　　　(其名丞非者或尚書/左右丞非其名也)下御史書到又洪适𨽻釋
　　　載後漢史晨祠孔廟碑前云建寕二年三月
　　　己酉魯相臣辰長史臣謙頓首死罪上尚書末云
　　　臣晨誠惶誠恐頓首頓首死罪死罪上尚書副
　　　言太傅太尉司徒司空大司農府(樊毅復華下/民租碑與此)
　　　(同/)又無極山碑前云光和四年某月壬子太常
　　　臣耽丞敏頓首上尚書末云臣耽愚戇頓首頓
　　　首上尚書制曰可太常承書從事十七日丁丑
　　　尚書令忠奏雒陽宫光和四年八月辛酉朔十
　　　七日丁丑尚書令忠下云云二書所載皆當日
　　　文疏格式可知内外章奏每事必經尚書傳逹
　　　御史雖稱受公卿奏事而三王世家所列乃與
　　　尚書令聯銜則亦仍以尚書為主其謁者奏事
　　　惟見於漢書魏相傳所引明堂月令之文(相奏/明堂)
　　　(月令曰大謁者臣章受詔長樂宫曰令羣臣議/天子所服相國臣何御史大夫臣昌謹與將軍)
　　　(臣陵等議云云大謁/者臣章奏制曰可)疑本漢初舊制其後謁者
　　　職司儐贊則所受者但當為公卿朝賀請謝之
　　　事而它無預焉故漢之尚書奏下衆事其職實
　　　如今之内閣及奏事處也惟是尚書地居禁近
　　　非外僚所得出入而公車令總領天下上事當
　　　必先受之以送尚書如今本章送閣之比則公
　　　車令正如今之通政使司而所謂副言三公府
　　　者乃如今之揭帖耳
　　　又案漢章奏之式有二其一不加函封如今之
　　　中外題本後漢書李雲傳露布上書章懐太子
　　　李賢注露布謂不封之即獨斷所謂章表皆啟
　　　封者是也其一實封進御如今之摺子葢始自
　　　宣帝令吏民得奏封事其後相承言密事者皆
　　　得封上蔡邕傳以皂嚢封上竇武傳武奏收曹
　　　節長樂五官史朱瑀盜發武奏是也又邉郡兵
　　　事警急則有奔命書由驛馳送如今之軍報考
　　　丙吉傳稱馭吏嘗出適見驛騎持赤白嚢邊郡
　　　發奔命書馳來至馭吏因隨驛騎至公車刺取
　　　知匈奴入雲中代郡云云是驛上之書亦由公
　　　車進納足知公車司馬令實上書者之總滙矣
　三國
　　三國魏志管寧列傳元年十一月被公車司馬令
　　所下州郡八月甲申詔書徴臣
　　　謹案曹魏亦承漢制章奏由尚書通進曹爽傳
　　　稱爽白天子轉宣王為太傅欲令尚書奏事先
　　　來由已得制其輕重又稱爽得宣王奏事不宣
　　　迫窘不知所為侍中許允説爽早自歸罪乃通
　　　宣王奏事是其明證也至公車令惟見於管寧
　　　傳當亦在司馬門主受章奏之官而徴召詔書
　　　並由其行下則又兼司出納之事矣
　晉
　　晉書職官志衞尉統公車令
　　晉書齊王冏列傳冏率衆入洛頓軍通章署
　　　謹案晉制初以通事舍人掌呈奏案而南史王
　　　韶之傳稱晉帝自孝武以來常居内殿武官主
　　　書於中通呈則後又改用武人然此皆居中呈
　　　進之職其在外受章奏者史不詳為何官以厯
　　　代通制考之當亦屬之公車令也至齊王冏傳
　　　所云通章署疑即通章表之地故有此名而規
　　　制已不可考今附見於此以偹參核焉
　宋齊梁陳
　　宋書百官志公車令一人掌受章奏𨽻侍中(本秦/漢公)
　　(車司馬令晉江左/以來直言公車令)
　　南齊書百官志公車令一人屬起部亦屬領軍
　　隋書百官志梁衛尉卿統公車司馬令陳承梁皆
　　循其制官
　　南史顔師伯列傳師伯子舉周旋寒人張竒為公
　　車令上以竒資品不當使兼市買丞以蔡道惠代
　　之
　　　謹案劉宋公車令𨽻侍中後世以通進銀臺司
　　　屬門下省者權輿葢本於此至宋孝武以公車
　　　令資品失序至親為擇人除授當亦因其有通
　　　呈章奏之責故特重其選耳
　北魏
　　魏書楊津列傳轉振威將軍領監曹奏事令
　　魏書崔挺列傳挺為中書侍郎轉登聞令
　　　謹案魏世奏事令登聞令二職俱不載於官氏
　　　志僅列傳中一見之循名核實奏事令當主受
　　　章奏葢即前代公車令之職登聞令當掌達寃
　　　訴則如今之登聞鼓㕔也
　北齊
　　隋書百官志後齊衛尉寺領公車署令掌尚書所
　　不理有枉屈經判奏聞
　　　謹案北齊公車令專令奏聞枉屈則所司僅如
　　　後世之監登聞鼓院逮隋而益為冗職無復秦
　　　漢受納章疏之任矣
　後周(無考/)
　隋
　　隋書百官志煬帝置謁者臺大夫一人通事謁者
　　二十人尋詔門下内史御史司𨽻謁者五司監受
　　表以為恒式不復專謁者矣
　　　謹案南北朝中外章疏居中通呈者大抵屬之
　　　中書門下省而在外受事之職則其制不詳至
　　　隋而以門下内史御史司𨽻謁者五官同主受
　　　表則所掌益紛意當時必各有應行承受之事
　　　分析立制觀隋書紀傳所載有於朝堂上表者
　　　(陸知命傳詣朝堂/上表請使髙麗)有於建國門上表者(煬帝紀/奉信郎)
　　　(崔民象於建/國門上表諫)並非一地殆亦以所主者之不同
　　　耳至張䖍威傳稱䖍威為謁者大夫淮南太守
　　　楊綝與十餘人同見帝問䖍威首立者為誰䖍
　　　威下殿審視而答帝曰卿為謁者不識參見人
　　　何也對曰臣非不識但慮不審所以不敢輕對
　　　據此則凡朝參引對皆謁者司之正如今之奏
　　　事處又不但傳達章奏已也
　唐
　　唐六典唐朝廢謁者臺改謁者謂通事舍人𨽻四
　　方館屬中書省掌朝見引納凡四方通表皆受而
　　進之
　　　謹案唐通事舍人據六典掌朝見引納則兼今
　　　奏事處之職凡近臣入侍文武就列則引以進
　　　退而告其拜起出入之節則兼今鴻臚寺之職
　　　華夷納貢受而進之則兼今四譯館之職惟四
　　　方通表受而進之則今通政使之職也
　　晏殊類要舊儀四方館於通事舍人中以宿長一
　　人總知館事謂之館主凡四方貢納及章表皆受
　　而進之唐自中世以後始以他官判四方館事
　　胡三省資治通鑑注唐制凡四方章表皆閤門受
　　而進之
　　資治通鑑唐懿宗咸通十三年五月國子司業韋
　　殷裕詣閤門告郭淑妃弟敬述隂事上大怒杖殺
　　殷裕閤門使田獻銛奪紫改橋陵使以其受殷裕
　　狀故也
　　　謹案唐代四方館及閤門俱得受四方章表而
　　　不詳其異同之制考唐自中世以後京僚上奏
　　　大抵在閤門投進如韓愈集沂國公先廟碑稱
　　　詣東上閤門拜疏辭謝元微之集論西川討賊
　　　等表吕温集進農書表文苑英華載于邵論潘
　　　炎表俱云詣東上閤門拜表以聞其閤門使則
　　　以宦者為之當屬内諸司使之一葢唐諸帝常
　　　御大明宫而東上閤門西上閤門在宣政殿左
　　　右次西曰延英門宣政之北曰紫宸門其右光
　　　順門其内紫宸殿殿東曰左銀臺門西曰右銀
　　　臺門當時奏事自閤門以外亦有詣延英門者
　　　(舊唐書代宗紀廣徳二年自三月一日廢/朝至於晦曰百竂詣延英門通名起居)亦有
　　　詣光順門者(韓愈論權停選舉狀/詣光順門奉狀以聞)而右銀臺門
　　　亦有客省以處上書言事者(見舊唐書/徳宗紀)據通鑑
　　　于頔上表請罪閤門以無印引不受是必諸司
　　　門籍内引各有定所故分地承受而以閤門總
　　　領之葢如今之奏事處至四方舘所受章表則
　　　惟主在外之節鎮州郡以至藩國朝貢而京官
　　　不與焉葢如今之通政使司也
　　　又案裴庭裕東觀奏記載李珏左遷下邳令丁
　　　母憂免䘮諸侯羔鴈四府齊至門皆不就牛僧
　　　孺為武昌節度使奏章先達銀臺授殿中侍御
　　　史掌書記而劉肅大唐新語亦稱李輔國栖止
　　　帷幄宣傳詔命常於銀臺門决事葢唐之銀臺
　　　門在紫宸殿左右廹近元武門密邇内禁門外
　　　又有客省以處上書言事之人疑閤門所受章
　　　奏由此通進者為多故文人紀事每舉此以為
　　　詞而宋遂採其名以為官號也
　　唐六典知匭使掌申天下之寃滯以達萬人之情
　　狀立匭之制一房四面各以方色東曰延恩懐材
　　抱器希於聞達者投之南曰招諫匡正補過禆於
　　政理者投之西曰申寃懐寃負屈無辜受刑者投
　　之北曰通元獻賦作頌諭以大道及涉於元象者
　　投之初置有四門其制稍大難於往來後遂小其
　　制度同為一匭依方色辨之其匭出以辰前入以
　　未後
　　舊唐書職官志知匭使天后置匭以達寃滯其制
　　一房四面各以方色東曰延恩西曰申寃南曰招
　　諫北曰通元所以申天下之寃滯達萬人之情狀
　　葢古進善旌誹謗木之意也天寶九年改匭為獻
　　納乾元元年復名曰匭垂拱已來常以諫議大夫
　　及補闕拾遺一人充使受納訴狀每日暮進内而
　　晨出之也
　　新唐書百官志武后垂拱四年鑄銅匭四塗以方
　　色列於朝堂青匭曰延恩在東告養人勸農之事
　　者投之丹匭曰招諫在南論時政得失者投之白
　　匭曰伸寃在西陳抑屈者投之黒匭曰通元在北
　　告天文秘謀者投之以諫議大夫補闕拾遺一人
　　充使知匭事御史中丞侍御史一人為理匭使其
　　後同為一匭天寶九載元宗以匭聲近鬼改理匭使
　　為獻納使乾元元年復舊寶應元年命中書門下
　　擇正直清白一人知匭以給事中中書舍人為理
　　匭使建中二年以御史中丞為理匭使諫議大夫
　　一人為知匭使投匭者使先騐副本開成三年知
　　匭使李中敏以為非所以廣聰明而慮幽枉也乃
　　奏罷騐副封
　　　謹案唐剏置匭函列於朝堂設官掌之以達寃
　　　滯葢即今登聞鼓㕔所自始然考文苑英華載
　　　李邕妻温氏為夫請罪表有云匭使朝堂潜皆
　　　守捉號天訴地誰肯為聞則是當時雖有此制
　　　抱寃者仍多為權勢遏抑不能自通而新唐書
　　　宦官傳載李涉投匭言吐突承璀等寃狀致為
　　　知匭使孔戣詰責不受則宵人反得借此以行
　　　私於立法之意殊為乖剌至册府元龜載河南
　　　參軍鄭銑朱陽丞郭仙舟投匭獻詩而揚譚進
　　　孝烏頌杜甫進西嶽賦亦嘗投延恩匭則其後
　　　并為文人媒衒之地益非達情納諫之本指矣
　　劉肅大唐新語大理寺直王景初與刑部郎中唐
　　枝議讞不平景初坐貶潭州司户參軍制下景初
　　撾登聞鼓稱寃再貶昭州司户制曰不遵嚴譴輙
　　冒登聞以懲不恭也
　　雍録登聞鼓肺石唐六典大明宫有含元殿有兩
　　閣左曰翔鸞右曰棲鳯兩閣下皆為朝堂東朝堂
　　置肺石西朝堂置登聞鼓太極宫之太極殿其朝
　　堂亦皆夾殿而左右對出故鼓石皆在殿旁朝堂
　　之内也即六典所叙謂大明悉同承天之制者也
　　沈括筆談曰唐長安故宫闕前有唐肺石尚在其
　　制如佛寺所擊響石甚大可長八九尺形如垂肺
　　即秋官大司冦以肺石達窮民者也原其義乃伸
　　寃者擊之如今撾登聞鼓也括之此言必有所本
　　然朝堂不在殿門之外此石何由外出豈其唐亡
　　宫殿已廢或欲移而它之縁重而棄乃在闕外耶
　　因其言而知肺石形象亦略有補然恐沈未得確
　　也唐之有登聞鼓自髙宗始㑹要曰時有抱屈人
　　賫鼓於朝堂訴事乃命東西廊朝堂皆置鼓則不
　　獨太極大明兩宫有之雖東洛朝堂亦有也按通
　　典刑法門載隋文帝制曰四方寃訟州縣及省不
　　為治者聴撾登聞鼓有司録狀以聞然則晉隋問
　　已嘗置鼔矣㑹要謂抱屈人賫鼓詣堂當是唐人
　　知隋世已自有鼓許之訴事故賫鼓自詣也然則
　　朝堂置鼓已在唐前矣沈獨以鼓例石是但知登
　　聞院有鼓而不知西洛朝堂已自有石也六典於
　　刑部又曰寃滯不達聴撾登聞鼓又惸獨老㓜不
　　能自伸者乃立肺石之下立石者左監門衞奏聞
　　撾鼓者右監門衛奏聞然則鼓可撾矣而肺不可
　　擊也但見人立石旁即知其有寃欲直也垂拱元
　　年敕朝堂登聞鼓及肺石不湏防守其有撾鼓立
　　石者令御史受狀為奏則與沈語又復乖異也沈
　　以意料而六典㑹要自載其時制法其可疑可信
　　固有間矣
　五季
　　馬端臨文獻通考石晉有為卿監專掌判四方館
　　者
　　　謹案五季制度草畧而判四方館一官尚沿唐
　　　舊當亦兼掌四方章表及外藩朝貢之事今故
　　　互見於此(别詳禮部㑹/同四譯館篇)
　　五代史蕭希甫列傳明宗召希甫為諫議大夫復
　　置匭函以希甫為使希甫建言自兵亂相乘侵凌
　　欺奪何可勝紀匭函一出投訴必多乃自天成元
　　年四月以前大辟已上皆赦除之然後出匭函以
　　示衆
　宋
　　宋史職官志通進司𨽻給事中掌受三省樞宻院
　　六曹寺監百司奏牘文武近臣表疏及章奏房所
　　領天下章奏案牘具事目進呈而頒布於中外進
　　奏院𨽻給事中掌受詔勅及三省樞密院宣劄六
　　曹寺監百司符牒頒於諸路凡章奏至則具事目
　　上門下省若案牘及申禀文書則分納諸官司凡
　　奏牘違戾法式者貼說以進熙寧四年詔應朝廷
　　擢用材能賞功罰罪事可懲勸者中書檢正樞宻
　　院檢詳官月以事狀録付院謄報天下元祐初罷
　　之紹聖元年詔如熙寧舊條靖康元年詔諸道監
　　司帥守文字應邊防機密急切事許進奏院直赴
　　通進司投進舊制通進銀臺司知司官二人兩制
　　以上充
　　永樂大典宋㑹要通進司在垂拱殿門内堂受銀
　　臺司所領天下章奏案牘閤門京百司文武近臣
　　表疏進御復頒布之内侍二人領之又有樞密院
　　令史四人銀臺司掌受天下奏狀案牘抄冩條目
　　進御發付糺其違失樞密院知事二人書令史八
　　人貼房十一人掌之太宗淳化四年八月二十一
　　日詔銀臺司承受奏狀批鑿事宜發付中書樞密
　　院三司外仍逐日具所承領奏都數一本進内所
　　發逐處奏狀係急速事限五日常事限半月仍令
　　逐處行遣訖旋具事宜闗報銀臺司㸃檢勾鑿有
　　稽滯者依條舉奏其年閏十月詔中書樞密院三
　　司各置急慢公事板簿急事限次月六日慢事限
　　次月十六日送銀臺司重行㸃檢自是止令據板
　　簿檢勘更不闗報
　　江少虞事實類苑銀臺司兼門下封駮乃給事中
　　之職當𨽻門下省故事乃𨽻樞宻院下寺監皆用
　　劄子寺監具申雖三司亦言上銀臺主判不以官
　　品初冬獨賜翠毛錦袍學士以上自從本品行案
　　用樞密院雜司人吏主判食樞密厨葢樞宻院子
　　司也
　　文獻通考唐藩鎮皆置邸京師以大將主之謂之
　　上都留後大厯十二年改為上都知進奏院官宋
　　縁舊制皆本州鎮補人為進奏官逐州就京師各
　　置進奏院太平興國六年簡知後官得李楚等百
　　五十人並充進奏官命供奉官張文璨提轄諸道
　　進奏院監官以京朝官及三班使臣充掌受詔勅
　　及諸司符牒辨其州府軍監以頒下之并受天下
　　章奏案牘狀牒以奏御及分授諸司中興以來𨽻
　　門下後省給事中㸃檢訖乾道九年依舊𨽻後省
　　合傳報事今後省録付報行
　　王闢之澠水燕談録國初州郡自置邸吏㪚在都
　　下外州將吏不樂乆居京師又符移行下率多稽
　　遲或漏下機事太平興國初起居郎何保樞奏置
　　鈐轄諸道都進奏院以革其弊人給銅朱印一紐
　　魏泰東軒筆録慶厯中蘇舜欽提舉進奏院至秋
　　賽承例賣拆封紙以充
　　　謹案宋初置通進銀臺司以兩制以上二人充
　　　其任於是承受章疏始有専曹今通政司之稱
　　　銀臺其源葢本於此然當時令其檢察稽滯則
　　　兼有今内閣稽察房六科注銷事件之職不獨
　　　通呈奏牘也至進奏院本出於漢之郡國置邸
　　　京師朱買臣傳買臣常從㑹稽守邸者寄居飯
　　　食則已設官主之葢即所謂邸吏在唐為進奏
　　　院主諸道邸務各領以大將亦稱邸官而唐季
　　　藩鎮跋扈邸官皆得入見天子(新唐書宦官傳/左右軍及十道)
　　　(邸官俞譚等詣/思元門請對)至五季而進奏官恣横益甚(五/代)
　　　(史盧文紀傳文紀為御史中丞初上事百官臺/參吏白諸道進奏官賀文紀問當如何吏曰朝)
　　　(廷在長安時進奏官見大夫中丞如胥史自唐/衰天子微弱諸侯强盛貢奉不至朝廷姑息方)
　　　(鎮假借邸吏大夫中丞上事進奏官至客次通/名勞以茶酒而不相見相傳為故事文紀曰吾)
　　　(雖徳薄敢隳舊制進奏官不得已入見文紀據/床端笏臺吏通名贊拜既出恚怒不自勝相率)
　　　(詣閤門以狀訴明宗問宰相趙鳯進奏吏比外/何官鳯曰州縣發逓知後之流也明宗怒曰乃)
　　　(吏卒爾安得慢吾/法官皆杖而遣之)宋太宗始以京朝官充監官
　　　為六院官之一
　　國朝定制各省設在京提塘官𨽻於兵部以本省
　　　武進士及候補侯選守備為之由督撫遴選送
　　　部充補三年而代凡疏章郵逓至者提塘官恭
　　　送通政司通政使副使參議校閲封送内閣五
　　　日後以隨疏齎到之牒應致各部院者授提塘
　　　官分投若有
　賜於其省之大吏亦提塘官受而齎致之
　諭㫖及奏疏下閣者許提塘官謄録事目傳示四方
　　　謂之邸抄葢即如唐宋之進奏院而法制詳慎
　　　其奉職倍為謹凛矣
　　宋史職官志登聞檢院𨽻諫議大夫登聞鼓院𨽻
　　司諫正言掌受文武官及士民章奏表疏凡言朝
　　政得失公私利害軍期機密陳乞恩賞理雪寃濫
　　及竒方異術改換文資改正過名無例通進者先
　　經鼓院進狀或為所抑則詣檢院並置局於闕門
　　之前
　　王栐燕翼貽謀録唐有理匭使五代以來無聞太
　　宗皇帝淳化三年五月辛亥詔置理檢使以錢若
　　水領之其後改曰登聞院又置鼓於禁門外以達
　　下情名曰鼓司真宗景徳四年三月戊申詔改鼓
　　司為登聞鼓院登聞院為檢院應上書人並詣鼓
　　院如本院不行則詣檢院以朝官判之判院之名
　　始於此
　　　謹案宋祁集張詠行狀稱詠於景徳三年已判
　　　登聞檢院與此嵗月差互未詳孰是
　　謝維新合璧事類登聞鼓院國朝曰鼓司以内臣
　　掌之鼓在宣徳門南街北廊至道三年命太子中
　　舍王清勾當鼓司用朝臣勾當自此始景徳四年
　　詔改為登聞鼓院建炎三年𨽻檢院登聞檢院雍
　　熙七年改匭為檢景徳四年改為登聞檢院命樞
　　密直學士張詠判仍差内品監門不得闗預公事
　　掌文武官及士民章奏表疏皆受以通達凡進狀
　　者先鼓院若為所抑則詣檢院外有理檢使今不
　　置始於淳化三年置理檢使於朝元門之西北廊
　　以知制誥錢若水領之復唐制也至道三年廢天
　　聖七年上因請唐史見匭函達下民寃枉之事乃
　　謂左右曰天下九州之大豈無寃枉之人若至京
　　師檢院鼓院理雪者必是州縣吏提㸃刑獄轉運
　　使不能理雪又若不為申理則赤子無告矣乃置
　　匭函仍専命御史中丞為理檢使
　　　謹案宋世臣僚閤門封奏由通進司納入者例
　　　有定格其不能在閤門上章者則别置登聞鼓
　　　院登聞檢院以受之非若前世之袛達寃訴也
　　　至内官轉對及外官過闕入對者亦得面進奏
　　　疏對御宣讀又不在通進登聞所受之數李燾
　　　長編載仁宗天聖七年六月命資政殿學士晏
　　　殊等看詳轉對章疏及登聞檢院所上封事類
　　　次其可行者以聞據此則其所陳必闗係時政
　　　得失若諸司公事取㫖則固專在閤門矣
　遼
　　遼史百官志門下省通進司有左通進右通進登
　　聞鼓院有登聞鼓使匭院有知匭使
　金
　　金史百官志登聞鼓院知登聞鼓院從五品同知
　　登聞鼓院事正六品掌奏進告御史臺登聞檢院
　　理斷不當事承安二年以諫官兼知法二員從八
　　品(女直漢人/各一員)登聞檢院知登聞檢院從五品同知
　　登聞檢院正六品掌奏御進告尚書省御史臺理
　　斷不當事知法從八品(女直漢人/各一員)
　元
　　　謹案金元二代通章奏者史無其官惟元之中
　　　書省置有直省舍人三十三員史稱其掌奏事
　　　給使差遣之役似當主呈奏之職然其官僅中
　　　書掾屬則所奏者乃中書衆事未必中外章疏
　　　悉由之以通達也今故不著於表
　明
　　明史百官志通政使司通政使一人(正三/品)左右通
　　政各一人謄黄右通政一人(正四/品)左右參議各一
　　入(正五/品)其屬經厯司經厯一人(正七/品)知事一人(正/八)
　　(品/)通政使掌受内外章奏敷奏封駁之事凡四方
　　陳情建言申訴寃滯或告不法等事於底簿内謄
　　寫訴告縁由齎狀奏聞凡天下臣民實封入逓即
　　於公㕔啟視節冩副本然後奏聞即五軍六部都
　　察院等衙門有事闗機密重大者其入奏仍用本
　　司印信凡諸司公文勘合辨騐允當編號注冩公
　　文用日照之記勘合用騐正之記闗防之凡在外
　　之題本奏本在京之奏本並受之於早朝彚而進
　　之有徑自封進者則參駁午朝則引奏臣民之言
　　事者有機密則不時入奏有違誤則籍而彚請凡
　　抄發照駁諸司公移及勘合訟牒勾提件數給繇
　　人員月終類奏嵗終通奏凡議大政大獄及㑹推
　　文武大臣必參預初洪武三年置察言司設司令
　　二人掌受四方章奏尋罷十年置通政使司以曽
　　秉正為通政使劉仁為左通政諭之曰政猶水也
　　欲其常通故以通政名官卿其審命令以正百司
　　達幽隠以通庶務當執奏者勿忌避當駁正者勿
　　阿隨當敷陳者勿隠蔽當引見者勿留難十二年
　　撥承敕監給事中殿廷儀禮司九闗通事使𨽻焉
　　建文中改司為寺通政使為通政卿通政參議為
　　少卿寺丞増置左右補闕左右拾遺各一人成祖
　　復舊制成化二年置提督謄黄右通政不理司事
　　録武官黄衛所襲替之故以徴選事萬厯九年革
　　陸容菽園雜記通政司所以出納王命為朝廷之
　　喉舌宣達下情廣朝廷之聰明於政體闗繋甚重
　　也洪武永樂間實封皆自御前開拆故奸臣有事
　　即露無倖免者自天順間有投匿名書言朝廷事
　　者於是始有闗防然其時但拘留進本人在官候
　　㫖㫖出即縱之未嘗窺見其所奏事也後不知始
　　於何年乃有拆封類進及副本備照之説一有訐
　　奏左右内臣及勲戚大臣者本未進而機已洩被
　　奏者往往經營倖免原奏者多以虚言受禍祖宗
　　闗防奸黨通逹下情之意至是無復存矣
　　孫承澤春明夢餘録登聞鼓院在西長安門小㕔
　　三間東向傍一小樓懸鼓俾寃民擊之每日科道
　　官各一員錦衣衛官一員輪司其事民有寃抑有
　　司不為審理具狀通政司又不為轉奏審實列其
　　狀以聞
　　　謹案周官復逆之職以大僕小臣御僕三官分
　　　任厥事誠以職親地近凡事皆可旋至立達故
　　　姦蔽無自而生秦漢始置公車司馬令主受章
　　　表而奏事乃悉由尚書漢書魏相傳稱故事諸
　　　上書者皆為二封署其一曰副領尚書者先發
　　　副封所言不善屏去不奏故霍山等得籍以行
　　　其私意自宣帝從相所白令羣臣得奏封事不
　　　闗尚書而權姦始克敗露葢職太専而權太重
　　　其流弊有已見於漢時者明太祖剏置通政使
　　　司以承受本章列於九卿職守較前代為益隆
　　　然委寄過重凡四方章疏必先由司啓視而後
　　　奏聞甚至事闗機密重大亦必用本司印記乃
　　　得入奏若徑自封奏則參駮隨之是以通政一
　　　官竟為朝廷喉舌之總滙其後紀綱廢弛為通
　　　政者多出政府親暱往往視其意指為之遏抑
　　　讜言其或白簡所彈則隂洩事機俾得營求茍
　　　免遲速髙下百弊叢生眀史姦臣傳稱嚴嵩念
　　　已過惡多得私人在通政劾疏至可預為計故
　　　以趙文華任之即其顯証營私蠧政實有視漢
　　　之副封而尤甚者我
　　國家達聰明目規制周詳凡臣工封事皆許詣
　　宫門由奏事處恭逓直達
　御前其向來題本奏本槩併為題本在内各部院則
　　　徑送内閣在外督撫等則通政使司校閲送閣
　　　條格益昭簡備
　皇上躬親
　批答
　聴覽曰勤銀臺閤門無不凛遵定制恪守官常諸弊
　　　肅清洵為超軼萬古矣
　
　
　
　
　
欽定厯代職官表卷二十一
欽定四庫全書
欽定厯代職官表卷二十二
　　大理寺表

　　大理寺
　國朝官制
大理寺卿滿洲漢人各一人(滿洲初係二品順治十六/年改為三品康熈六年復)
(為二品九年定滿洲/漢人俱為正三品)少卿滿洲漢人各一人(滿洲初係/三品順治)
(十六年改為四品康熈六年復為三/品九年定滿洲漢人俱為正四品)
　　掌平反重辟以貳邦刑與刑部都察院為三法司
　　凡直省案件寺受其牘下左右寺官凖律定讞卿
　　受其中竢刑部簡正既孚致辭於寺迺叅覈焉議
　　合者弊之不合者反之凡刑部重辟囚以左右寺
　　司讞者暨御史㑹刑司察其辭辨其死刑之罪而
　　要之致辭於卿迺詣刑部暨都御史㑹聴之各麗
　　其法以議獄議合者弊之不合者覆之必盡合乃
　　㑹疏以上異則另為一議具奏凡有應議大政大
　　獄與六部都察院通政使司稱九卿㑹議焉卿順
　　治元年置額少卿初置滿洲一人漢人二人乾隆
　　十三年省漢人少卿一人
左寺丞滿洲漢軍漢人各一人(滿洲漢軍初係四品順/治十六年改為六品康)
(熙六年改為五品九年定滿/洲漢軍漢人俱為正六品)左評事漢人一人(正七/品)右
寺丞滿洲漢軍漢人各一人右評事漢人一人堂評事
滿洲一人
　　分掌
　京師五城順天府屬直省府州縣衛死罪之刑
　國初置左右寺正左右寺副左右評事等員後改左
　　右寺正為左右寺丞康熙三十八年省左寺副尋
　　並省右寺副又有漢軍堂評事一人亦康熙三十
　　八年省
司務㕔司務滿洲漢人各一人
　　掌收發文移承受案牘順治元年置額
筆帖式滿洲四人漢軍二人
　　俱順治元年定額康熈中増置滿洲筆帖式二人
　　尋又省(職事見/吏部篇)
　厯代建置
　三代
　　禮記月令命理瞻傷察創視折審㫁决獄訟必端
　　平鄭康成注理治獄官也有虞氏曰士夏曰大理
　　周曰大司㓂
　　　謹按康成月令注云有虞氏曰士夏曰大理故
　　　尚書臯陶作士孔傳以為理官蔡邕獨斷唐虞
　　　曰士官齊職儀大理古官也唐虞以臯陶作士
　　　後漢崔駰大理箴云邈矣臯陶翊唐作士是唐
　　　虞以前名士也但攷春秋元命包曰堯為天子
　　　得臯陶為大理淮南子主術訓文子原道篇並
　　　云臯陶喑而為大理史記皋陶為大理平民各
　　　伏得其實北史序傳庭堅為大理唐宗室表皋
　　　陶為堯大理然則有虞以前似已有大理之名
　　　不始於夏矣豈諸書皆以後代之名名唐虞官
　　　乎古者刑獄之職通稱為理故國語晉語云生
　　　子輿為理韓詩外傳晉文公使李離為理説苑
　　　楚令尹子文之族干法廷理拘之新序石奢為
　　　理吕氏春秋齊宏章為大理管子五行篇后土
　　　辨乎北方故使為李注云李獄官(李理/通)又韓子
　　　外儲説管子曰夷吾不如弦商請立以為大理
　　　是唐虞三代為刑官者雖有士及司㓂之異名
　　　要皆可以理概之也迨秦漢之世猶然故皆以
　　　廷尉大理當周司冦之職自隋唐凖六典定制
　　　秋官所掌始全歸之刑部而大理仍並建不廢
　　　與御史臺稱為三司於是官號乃各有定名判
　　　而為二矣今以周官司㓂之属及厯代尚書諸
　　　曺繫諸刑部篇内其理官沿革則具載於此庶
　　　源委可以考見云
　　禮記王制成獄辭史以獄成告於正正聼之鄭康
　　康注正如周鄉師之屬今漢有正平丞秦所置(孔/頴)
　　(逹疏此王制多是殷/法秦則放殷制之)
　　　謹案漢志無廷尉丞康成王制註謂漢廷尉有
　　　丞與漢志不合考玉海卷百二十三引王制此
　　　註丞作承則承字屬下謂亦承秦之制耳
　秦
　　冊府元龜秦置廷尉掌刑辟秩二千石
　　顔師古前漢書注應劭曰聴訟必質諸朝廷與衆
　　共之兵獄同制故曰尉師古曰廷平也治獄貴平
　　故以為號
　　太平御覽韋昭辨釋名曰凡掌賊及司察之官皆
　　曰尉尉罰也言以罪罰姦非也
　　杜佑通典秦置廷尉正廷尉監
　漢
　　漢書百官公卿表廷尉秦官掌刑辟有正左右監
　　秩皆千石景帝中六年更名大理武帝建元四年
　　復為廷尉宣帝地節三年初置左右平秩皆六百
　　石哀帝元夀二年復為大理
　　漢書刑法志宣帝即位詔曰吏用法巧文寖深决
　　獄不當使有罪興邪不辜受戮朕甚傷之今遣廷
　　史與郡鞫獄任輕禄薄其置廷平秩六百石員四
　　人務平之以稱朕意
　　漢紀宣帝紀初置廷尉平四人秩六百石諌議大
　　夫鄭昌上疏言今明主躬垂明聴雖不置廷尉平
　　獄將自正若開後嗣不若刪定律令律令一定愚
　　民知其所避畏姦吏無所弄權柄今不正其本而
　　齊其末世衰毁則廷尉平持權而為亂首矣
　　漢書黄霸列傳帝聞霸持法平召以為廷尉正
　　後漢書何敞列傳敞六世祖比干武帝時為廷尉
　　正與張湯同時
　　　謹按太平御覽引三輔决錄注謂何比干當武
　　　帝時公孫宏舉為廷尉右平不知廷平宣帝始
　　　置武帝時尚無此官其誤顯然張湯傳上意所
　　　便引正監掾史賢者議張湯但言正監則其時
　　　無平可知又杜佑通典引何比干事誤以比干
　　　為何敞之字遂稱敞與張湯争治獄尤為紕繆
　　　也
　　漢書丙吉列傳吉為魯獄史積功勞稍遷至廷尉
　　右監
　　章懐太子李賢後漢書註漢官曰廷尉員吏百四
　　十人其十一人四科十二人二百石廷尉文學十
　　六人百石十三人獄吏二十七人佐二十六人騎
　　史三十人假佐一人官醫
　　漢書兒寛列傳寛補廷尉文學卒史時張湯為廷
　　尉廷尉府盡用文史法律之吏寛以儒生在其間
　　見謂不習事不署曺除為從史㑹廷尉時有疑奏
　　已再見郤使寛為奏即時得可湯以寛為奏讞掾
　　以古法義决疑獄
　　漢書張湯列傳湯决大獄欲傅古義乃請博士弟
　　子治尚書春秋補廷尉史平亭疑法奏讞疑
　　漢書路温舒列傳廷尉光請温舒署奏曺掾守廷
　　尉史
　　楊雄廷尉箴天降五刑惟夏之績亂兹平人不回
　　不僻昔在蚩尤爰作滛刑延於苗民夏氏不寕穆
　　王耄荒甫侯伊謀厥後陵遲上帝不孤周輕其制
　　秦繁其辜五刑紛紛靡遏靡止㓂賊滿山刑者半
　　市昔在唐虞象刑天民是全紂作炮烙墜人于淵
　　故有國者無云何謂是刖是劓無云何害惟虐惟
　　殺人其莫泰殷以刑顛秦以酷敗獄臣司理敢告
　　執謁
　　　謹按廷尉在西漢亦稱大理故百官表二名互
　　　見又號為理官禮志謂叔孫通所撰禮儀與律
　　　令同錄藏於理官是也當日尚書雖有三公曺
　　　主斷獄而廷尉専掌邦刑實即司宼之任然考
　　　之於史則御史中丞司𨽻校尉亦各有治獄奏
　　　讞之責不盡在廷尉如薛宣傳宣子况遮斫由
　　　咸中丞奏當棄市廷尉以為當完為城旦公卿
　　　皆是廷尉此則廷尉與中丞兩議以上也葢寛
　　　饒傳寛饒為司𨽻校尉劾奏衆多廷尉處其法
　　　半用半不用此則司𨽻所奏由廷尉覆治也陳
　　　湯傳丞相御史奏湯惑衆不道廷尉増夀議湯
　　　不可謂惑衆非所宜言大不敬制曰廷尉當是
　　　此則兩府所治廷尉亦得駁奏也葢廷尉與中
　　　丞司𨽻頗似今之三法司而丞相御史奏當者
　　　則如今之大學士九卿㑹議耳
　　後漢書百官志廷尉卿一人中二千石掌平獄奏
　　當所應凡郡國讞疑罪皆取當以報正左監各一
　　人左平一人六百石掌平决詔獄
　　崔駰大理箴邈矣皋陶翊唐作士設為犴狴九州
　　允理如石之平如淵之清三槐九棘以賢以徳罪
　　人斯殛㓙族斯迸熙又帝載旁施作明昔在仲尼
　　哀矜聖人子罕理刑衛人釋艱釋之其忠勲亮孝
　　文于公哀寡定國廣門夐哉邈矣舊訓不遵主慢
　　臣驕虐用其民賞以崇欲刑以歸忿紂作炮烙周
　　人滅殷商用淫刑湯誓其軍衛鞅酷烈卒殞於秦
　　不疑何害禍不及身嗟兹大理慎于爾官賞不可
　　不思斷不可不䖍或有忠而被害或有孝而見殘
　　吳沉伍胥殷剖比干莫遂爾情是截是刑無遂爾
　　志以速以亟天鑒在顔無細不録福善禍惡其效
　　甚速理臣司律敢告執獄
　　通典後漢光武省右平惟置左平省右監惟有左
　　監一人
　　馬端臨文獻通考後漢廷尉皆以世家為之而郭
　　氏尤盛(郭躬為廷尉躬家/世掌法務在寛平)建安中復為大理
　　　謹按建安復改廷尉為大理而後漢志不載者
　　　盖其時曺操已為魏王擅自更革本非漢廷之
　　　意也又考後漢書張晧傳稱晧拜廷尉留心刑
　　　斷數與尚書辨正疑獄多以詳當見從當時尚
　　　書未建六曺而議獄之事已多歸之臺閣是後
　　　世刑部與大理分職其原已肇於東漢矣
　三國
　　冊府元龜魏初改廷尉為大理黄初元年復以大
　　理為廷尉
　　三國魏志司馬芝列傳芝遷大理正芝子岐從河
　　南丞轉廷尉正遷陳留相遂超為廷尉
　　三國魏志鮑勛列傳勛收付廷尉廷尉法議正刑
　　五嵗三官駮依律罰金二斤帝大怒收三官以下
　　付刺姦
　　孫逢吉職官分紀魏廷尉三官通視蘭臺治書舊
　　為尚書郎下遷
　　　謹案自漢而後以正監平為廷尉三官而如鮑
　　　勛傳所言則廷尉所處當者三官又得為駮議
　　　是三官雖属廷尉實各舉其職不必盡相咨禀
　　　矣
　　宋書百官志廷尉律博士一人魏武初建魏國置
　　三國吳志顧雍列傳雍累遷大理奉常
　　三國吳志三嗣主傳孫亮太平二年㑹稽南郡
　　反廷尉丁宻討之
　　三國吳志胡綜列傳青州人隠蕃歸吳用為廷
　　尉監廷尉郝普尤與之親善
　　　謹按吳志大理廷尉其文互見考經傳多有官
　　　同而名異者非必由于前後易名也如昭十四
　　　年傳士景伯如楚叔魚攝理杜預注士景伯晉
　　　理官晉語云士景伯如楚叔魚為賛理孔晁云
　　　景伯晉理官是同一官既以士名又以理名也
　　　又韓詩外傳晉文公使李離為大理過聴殺人
　　　自拘于廷尉是廷尉大理一事互見其不由於
　　　前後更易明矣季漢以後大理一官稱名錯出
　　　即此類也
　晉
　　晉書職官志廷尉主刑法獄訟属官有正監平并
　　有律博士員
　　　謹按華陽國志晉何攀除滎陽令進廷尉評有
　　　盜開城門下闗者法據大辟攀駁之曰上闗執
　　　信之主下闗儲偹之物設有開上闗何以加刑
　　　遂减死多所議讞然則廷評主平反之職自漢
　　　以後為尤重
　　唐六典大理寺晉置丞主簿明法掾
　　通典晉武咸寕中曺志上表請廷尉置丞
　　　謹案晉置丞為廷尉屬厯代並同至明始以大
　　　理寺丞升居卿少之次
　　國初尚沿其制設寺丞漢人一人秩正五品為堂
　　　上官康熙三十八年省其後改左右寺正為寺
　　　丞秩正六品於是復為屬官矣
　宋齊梁陳
　　宋書百官志廷尉一人丞一人掌刑辟廷尉正一
　　人廷尉監一人廷尉評一人廷尉律博士一人
　　南齊書百官志廷尉府置丞一人正一人監一人
　　評一人律博士一人
　　孔稚珪上新定法律表臣以疏短謬司大理陛下
　　發自聖衷憂矜刑網御筵奉訓逺照民瘼臣謹仰
　　述天官伏奏雲陛所奏繆允者宜寫律上國學置
　　律助教依五經例國子生有欲讀者䇿試上過髙
　　第即便擢用使處法職以勸士流
　　冊府元龜梁初曰大理天監元年復為廷尉廷尉
　　視祕書監丞視皇子行佐正視正王佐正監平三
　　人比舊選少重服獬豸冠絳幘皂衣銅印墨綬又
　　置建康縣獄三官視給事中以尚書郎為之冠服同
　　廷尉三官元㑹廷尉三官與建康三官皆法服皂
　　衣朝服以監東西中華門手執方木長三尺方一
　　寸謂之執方器又置律博士視員外郎
　　徐堅初學記梁加卿字曰廷尉卿後並因之
　　唐六典宋齊皆為廷尉梁為秋卿班第十三陳因
　　之
　　鄭樵通志丞梁陳置一人
　　　謹案南史裴子野傳子野兼廷尉正時三官通
　　　署獄子野嘗不在同僚輒署其名奏有不允子
　　　野從坐免職是梁陳以前治獄者皆得各自下
　　　議至梁而始令通署即今聨銜書稿之制所自
　　　昉也
　北魏
　　冊府元龜後魏孝文帝太和中廷尉卿品第二上
　　少卿品第三上正監評丞品第五二十三年復次
　　職令廷尉品第三少卿品第四正監評品第六丞
　　品第七永安二年復置司直十人視五品上不署
　　曺事覆治御史檢劾事
　　唐六典永安二年御史中尉髙穆奏置司直十人
　　𨽻廷尉位在正監上
　　職官分紀後魏職令廷尉少卿第四品上第二清
　　用思理平斷明刑識法者
　　　謹案魏書韋閬傳稱天水姜儉父昭自平憲司
　　　直出為兖州安東長史官氏志無平憲司直之
　　　名其為廷尉屬官與否已不可考謹附識於此
　北齊
　　隋書百官志後齊大理寺掌决正刑獄正監評各
　　一人律博士四人明法掾二十四人檻車督二人
　　掾十人司直明法各十人
　　文獻通考北齊曰大理寺置卿少卿各一人
　　通典晉荀朂曰九寺可併於尚書後魏亦有三府
　　九寺則九卿稱九寺久矣然通異名不連官號官
　　寺連稱自北齊始也
　　　謹案秦漢凡府庭所在皆謂之寺説文曰寺廷
　　　也有法度者也風俗通曰寺者嗣也理事之吏
　　　嗣續於其中也唐書楊收傳漢制總羣官而聴
　　　曰省分務而専治曰寺其解不一然要為官舍
　　　之通稱故漢時雖有九寺九卿之目而所謂寺
　　　者實不止九卿諸官府皆得稱之如後漢書安
　　　帝紀皇太后幸雒陽寺此雒陽縣治所也漢書
　　　何並傳並為長陵令侍中王林卿令騎奴至寺
　　　門剥其建鼓此長陵縣治所也後漢書張湛傳
　　　告歸平陵望寺門而歩此平陵縣治所也又元
　　　帝紀初元二年地震敗豲道縣城郭官寺馬援
　　　傳歸守寺舍此類甚多葢猶今之言衙署耳自
　　　北齊以官寺連稱遂與省臺府衛等俱為分職
　　　之名至今沿為永制焉
　後周
　　　謹案杜佑通典以後周刑部中大夫入之大理
　　　卿沿革葢因周世未有六曺定制故仍以當古
　　　理官然刑部稱名所自實原於此未可相混今
　　　故繫諸刑部篇不列於此表焉
　隋
　　隋書百官志髙祖受命置大理寺卿少卿各一人
　　不統署又有正監評各一人司直十人律博士八
　　人明法二十人開皇三年罷大理寺監評及律博
　　士員加置正為四人煬帝即位大理寺丞改為勾
　　檢官増正員為六人分判獄事置司直十六人降
　　為從六品後加至二十人又置評事四十八人掌
　　頗同司直
　　隋書盧思道列傳思道為散騎侍郎於時議置六卿
　　將除大理思道上奏曰省有駕部寺留太僕省有
　　刑部寺除大理斯則重畜産而賤刑名誠為未可
　　上嘉納之
　　通典隋初與北齊同至煬帝加置少卿二人
　　　謹案自隋定六部之制始設刑部以擬秋官而
　　　大理以盧思道言並建不廢厯代因之其與都
　　　察院為三法司則又沿唐之制也(説詳刑/部篇)至廷
　　　尉在漢即為刑獄總滙然當時守令權重得自
　　　論决如王尊行美陽令事取不孝子縣磔著樹使
　　　騎吏張弓射殺之嚴延年為涿郡太守遣掾趙
　　　繡按髙氏繡心懼為兩劾延年即收送獄夜入
　　　晨將至市論殺之張敞為京兆尹以掾絮舜不
　　　肯為敞竟事收繫獄冬月未盡數日案事吏晝
　　　夜驗治舜竟致其死事弃舜市(事皆見/各本傳)皆以頃
　　　刻定獄並不上請待報迨後漢而請讞之制稍
　　　嚴然觀襄楷傳稱永平舊典諸當重論皆湏冬
　　　獄先請後刑頃數十嵗以來州郡翫習又欲避
　　　請讞之煩輒托疾病多死牢獄云云則亦不必
　　　盡上於廷尉自隋文帝開皇十二年制天下死
　　　罪諸州不得便决皆令大理覆治(見隋書/本紀)嗣後刑
　　　辟奏當乃無有不由省寺核覆者矣
　唐
　　唐六典大理寺卿一人從三品少卿二人從四品
　　上大理卿之職掌邦國折獄詳刑之事以五聴察
　　其情以三慮盡其理少卿為之貳凡諸司百官所
　　送犯徒刑以上九品以上犯除免官當庶人犯流
　　死以上者詳而質之以上刑部仍於中書門下詳
　　覆(其杖刑以/下則决之)若禁囚有推决未盡留繫未結者五
　　日一慮若淹延久繫不被推詰或其狀可知而推
　　證未盡或訟一人數事及被訟人有數事重事實
　　而輕事未决者咸慮而决之凡中外官吏有犯經
　　斷奏訖而猶稱寃者則審詳其狀凡吏曺補署法
　　官則與刑部尚書侍郎議其人可否然後注擬
　　新唐書百官志大理正二人從五品下掌議獄正
　　科條凡丞斷罪不當則以法正之五品以上論者
　　莅决巡幸則留總持寺事丞六人從六品上掌分
　　判寺事正刑之輕重徒以上囚則呼與家屬告罪
　　問其服否主簿二人從七品上掌印省署鈔目句
　　檢稽失司直六人從六品上評事八人從八品下
　　掌出使推按録事二人史五十六人司直史十二
　　人評事史二十四人
　　李涪刋誤近代唯大理得言棘卿下寺則否九卿
　　皆樹棘木大理則於棘下訊鞫其罪所謂大司㓂
　　聴刑於棘木之下
　　通典龍朔二年改大理為詳刑咸亨元年復舊光
　　宅元年改為司刑神龍元年復舊
　　唐㑹要大理少卿本一員永徽六年加一員丞本
　　八員天冊三年省兩員評事貞觀十二年置十員
　　掌出使推事元和十五年减二員
　　　謹案唐制有大獄則以刑部御史臺大理寺長
　　　官為三司使其以御史刑部郎大理司直評事
　　　等官任之者謂之小三司使即今三法司之權
　　　輿玉泉子李克勤為大理卿昭宗在華州時鄭
　　　縣令崔鑾有民告舉放絁絹價刺史韓建令計
　　　以為贓奏下三司定罪御史臺刑部奏罪當絞
　　　大理寺數月不奏此大三司使相持之證也東
　　　觀奏記大理寺直王景初與刑部郎中唐技議
　　　讞不平景初坐貶潭州司户叅軍制下景初撾
　　　登聞鼓稱寃再貶昭州司户制曰不遵嚴譴輒
　　　冒登聞以懲不恭此小三司使相持之證也然
　　　攷冊府元龜載文宗時治宇文鼎獄以大理少
　　　卿裴充刑部郎中張諷侍御史盧宏正同推鞫又
　　　治楊憑獄以大理少卿胡珦左司員外郎胡証
　　　侍御史韋顗同推鞫是大理寺卿可充三小司
　　　使而左司員外亦非刑曹本職殆以擇人而任
　　　故不同常制歟
　五季
　　太平御覽後唐書曰長興二年八月敕令後大理
　　寺官員宜同臺省官例外進其法直官比禮直官
　　任使
　　職官分紀五代職官志後唐同光元年諸寺各置大
　　卿一員
　宋
　　宋史職官志大理寺舊置判事一人兼少卿事一
　　人凡獄訟之人随官司决劾本寺不復聴訊但掌
　　斷天下奏獄送審刑部詳訖同署以上于朝詳斷
　　官八人以京官充(國初大理正丞評事皆有定員/分掌斷獄其後擇他官明法令)
　　(者若常叅官則兼正未常叅則兼丞謂之詳㫁官/舊六人後加至十一人又去兼正丞之名咸平二)
　　(年始/定置)法直官二人以幕府州縣官充改京官則為
　　檢法官元豐官制行置卿一人少卿二人正二人
　　推丞四人斷丞六人司直六人評事十有二人主
　　簿二人卿掌折獄詳刑鞫讞之事凡職務分左右
　　天下奏劾命官將校及大辟囚以下以疑請讞者
　　𨽻左斷刑則司直評事詳斷丞議之正審之若在
　　京百司事當推治或特㫖委勘及係官之物應追
　　究者𨽻右治獄則丞専推鞫葢少卿分領其事而
　　卿總焉凡刑獄應審議者上刑部被㫖推鞫及情
　　犯重者卿同所𨽻官請對奏裁若獄空或斷絶則
　　御史核實以聞分案十有一置吏六十有九
　　文獻通考宋大理寺以朝官一員或二員判寺事
　　一員兼少卿事建隆二年以工部尚書竇儀判寺
　　事熙寕九年神宗謂國初廢大理獄非是以問孫
　　洙洙對合㫖於是下詔以京師官寺凡有獄皆繫
　　開封府司錄司及左右軍巡三院囚逮猥多難於
　　隔訊又暑多瘐死因縁留滯動涉嵗時稽叅故事
　　冝屬理官可復置大理獄天下奏案同刑部審刑
　　院詳斷置卿一少卿二丞四始命崔台符知卿事
　　蹇周輔楊汲為少卿各舉丞及檢法官凡官属依
　　御史臺例謁有禁官制刑左㫁刑右治獄凡五案
　　元祐間因鮮于侁所請廢大理獄後復建炎三年
　　併省寺監而大理如故省卿而斷刑治獄少卿各
　　一員寺正神宗復置大理獄後置寺正寺丞國初
　　為寄禄官視後來宣教郎神宗正官名置獄丞四
　　員命卿少舉官元豐五年命莫君陳等九人為大
　　理寺丞始自朝廷差官也舊制㫁刑寺丞六員建
　　炎三年减三員治獄寺丞减二員司直元豐時命
　　程嗣先等四人為之建炎元年詔㫁刑司直兼治
　　獄司直其治獄司直罷評事國初為京官寄禄視
　　後來承事郎元豐正官名命張仲頴等十二人為
　　評事隆興二年詔評事以八員為額以雷霆號令
　　星斗文章為號
　　王巖叟請罷試中㫁案人入寺疏臣伏覩祖宗時
　　審刑大理長官及其僚屬皆擇天下君子長者道
　　物情知義理者以為之後専尚刑名法術之學而
　　慘刻之吏多在此選也試以斷案巧則巧矣然不
　　足以得正人而足以得狡吏委理卿獨舉専則専
　　矣然不足以任至公而足以得偏見臣愚伏乞檢
　　㑹舊大理舉官法及祖宗置審刑院大理相持並
　　行之初意今後罷試斷案人則釋之之徒將自為
　　陛下用稍復刑措之治天下幸甚
　　章俊卿山堂考索大理左右各五案左㕔斷刑曰
　　詳刑詳讞宣黄分薄奏表右㕔治獄曰左推右推
　　寺案知雜檢法
　　謝維新合璧事類元豐五年刑部奏乞分評事司
　　直與正為斷司丞長貳為議司凡斷案先上正看
　　詳當否論難改正然後過議司覆議
　　　謹案今大理之分左右寺其制始於宋時然宋
　　　以左寺斷刑右寺治獄今則推鞫悉主之刑部
　　　大理不司治獄故左右寺官分署京城及各省
　　　大辟奏案皆斷刑之事也至唐代刑名皆經大
　　　理審斷自杖以下得専决其徒刑以上則送刑
　　　部而質正焉故唐時刑部奏獄多有據大理寺
　　　申云云之文是其法先寺而後部明代三法司
　　　㑹審初審刑部都察院為主覆審大理寺為主
　　　則其法又先部而後寺各有不同惟宋世大理
　　　斷天下奏獄送審刑院詳訖同署以上於朝則
　　　今三法司㑹題之例所由昉矣
　遼
　　遼史百官志大理寺有提㸃大理寺有大理正聖
　　宗統和十二年置
　　遼史劉伸列傳伸登進士第厯大理正因奏獄上
　　適與近臣語不顧伸登曰臣聞自古帝王必重民
　　命願陛下省臣之奏上大驚遷大理少卿人以不
　　寃陞大理卿改西京副留守加諌議大夫提㸃大
　　理寺
　　遼史耶律儼列傳大康初改少府少監知大理正
　　賜紫六年遷大理少卿奏讞詳平明年陞大理卿
　　大安二年同知宣徽院事提㸃大理寺
　　　謹案遼代以伊勒希巴(解見刑/部篇)主刑法而大理
　　　之職亦獨重其選故劉伸耶律儼等皆以平允
　　　見稱其提㸃大理寺則如今之大臣兼管部務
　　　也
　金
　　金史百官志大理寺天徳二年置自少卿至評事
　　漢人通設六員女直契丹各四員卿正四品少卿
　　從五品寺正六品丞從六品掌審斷天下奏案詳
　　讞疑獄司直四員正七品掌叅議疑獄披詳法狀
　　(舊有契丹司直一/員明昌二年罷)評事三員正八品掌同司直(明/昌)
　　(二年省契丹評事二員/大安二年省漢人一員)知法十一員從八品(女直/司五)
　　(員漢人/司六員)掌檢斷刑名事明法二員從八品興定二
　　年置同流外四年罷之
　元
　　元史百官志都䕶府秩正二品掌領舊州城及輝
　　和爾(部名也原作畏/吾兒今改正)之居漢地者有詞訟則聴之
　　大都䕶四員同知二員副都䕶二員至元二十年
　　改大理寺二十二年復為大都䕶
　　　謹案元代惟刑部不置三法司故無大理寺官
　　　其都䕶府乃主輝和爾與漢人交渉詞訟正如
　　　今理事同知所掌葢偶襲大理以為名非古來
　　　廷平之職也
　明
　　明史職官志大理寺卿一人(正三/品)左右少卿各一
　　人(正四/品)左右寺丞各一人(正五/品)其屬司務㕔司務
　　二人(從九/品)左右二寺各寺正一人(正六/品)寺副二人
　　(從六品後革/右寺副一人)評事四人(正七品初係右評/事八人後革四人)卿掌審
　　讞平反刑獄之政令少卿寺丞賛之左右寺分理
　　京畿十三布政司刑名之事凡刑部都察院五軍
　　斷事官所推問獄訟皆移案牘引囚徒詣寺詳讞
　　左右寺寺正各随其所轄而覆審之初吳元年置大
　　理司卿秩正三品洪武元年革三年置磨勘司凡
　　諸司刑名錢糧有寃濫隠匿者稽其功過以聞尋
　　亦革(洪武三年置磨勘司設司令司丞七年增設/司令一人司丞五人首領官五人分為四科)
　　(十年革十四年復置磨勘司設司令一人左右/司丞各一人左右司副各一人二十年復罷)十
　　四年復置大理寺改卿秩正五品左右少卿從
　　五品左右寺丞正六品其屬左右寺正各一人寺
　　副各二人左評事四人右評事八人又置審刑司
　　共平庶獄凡大理寺所理之刑審刑司復詳議之
　　(審刑司設左右審刑各一人/正六品詳議各三人正七品)十七年改建刑部都
　　察院大理寺審刑司五軍斷事官署於太平門外
　　名其所曰貫城十九年罷審刑司二十二年復卿
　　秩正三品(少卿二人正四品丞三人/正五品其右右寺官如故)二十九年又
　　罷盡移案牘於後湖建文初復置改左右寺為司
　　寺正為都評事司務為都典簿(司務洪武二/十六年置)成祖
　　初仍置大理寺其左右寺設官復如洪武時又因
　　左右二寺評事多寡不等所治事亦繁簡不均以
　　二寺評寺均分左右各六人如刑部都察院十二
　　司道各帶管直𨽻地方審錄永樂二年仍復舊後
　　定都北京又改分寺属𢎞治元年裁減右評事四
　　人萬厯九年更定左右寺分理天下刑獄浙江福
　　建山東廣東四川貴州六司道左寺理之江西陜
　　西河南山西湖廣廣西雲南七司道右寺理之以
　　能按律出入罪者為稱職司務典出納文移
　　　謹案明代定三法司之制以刑部受天下刑名
　　　都察院糾察大理寺駁正凡刑部重囚皆送大
　　　理寺覆訊大理擬覆平允而後定案故當時特
　　　重其選每以他官領之如楊守随以工部尚書
　　　掌大理寺是也(見明史/本傳)自孝宗以後大理乃止
　　　閲案卷囚徒俱不到寺而每嵗審録猶於大理
　　　寺行之然刑名之柄實為厰衛侵奪法司不能
　　　持平甚者為之扶同傅㑹而内官得與大審至
　　　踞坐大理寺中堂奔走列卿出入髙下聴其意
　　　指刑罰之失中至明季而其弊尤甚我
　　朝慎重邦刑凡大辟案皆令三法司同署直省請
　　　讞奉
　㫖下法司核擬者刑部具牘送都察院大理寺於十
　　　日内審允還部㑹疏
　　奏聞其刑部繋囚則必三法司㑹審明確而後蔽罪
　　　具
　　奏既有刑部閲其實又有都察院大理寺簡其孚
　　　而
　大聖人欽恤深仁猶必反覆研求折衷
　指示務使庶獄咸歸平允好生之徳洽於民心洵逺
　　　軼虞廷盛軌矣
　
　
　
　
　
　
　
　
欽定厯代職官表卷二十二
欽定四庫全書
欽定歴代職官表卷二十三
　　翰林院表


　　　翰林院
　　國朝官制
　翰林院掌院學士兼禮部侍郎滿洲漢人各一人(初制/正五)
　(品以兼禮部侍郎銜為正三品/後與内閣學士俱升為從二品)侍讀學士滿洲漢人各
　三人(初制從五品雍正三年定/為從四品侍講學士同)侍講學士滿洲漢人各
　三人
　　　掌
　　國史圖籍制誥文章之事凡
　　南書房侍直
　　尚書房教讀自讀講學士以下咸得預選祭告
郊
廟神祇則擬上祝文恭上
徽號
　冊立
　冊封則擬上
　冊文寳文内外文武官碑文祭文皆撰詞以
進而行之修輯諸書則以掌院學士充總裁官讀講學
　　士以下充纂修官其直省考官及提督學政磨勘
　　鄉會試卷凡翰林官皆預焉
　國初設文館於
　盛京天聰十年改建内三院順治元年設翰林院置
　　漢人掌院學士一人侍讀學士侍講學士各一人
　　二年省併内三院十五年復設如元年制增置滿
　　洲掌院學士一人漢人侍讀侍講學士各二人十
　　八年仍省入内三院康熙九年始定設翰林院增
　　置滿洲侍讀侍講學士各三人二十八年五月以
　　大學士徐元文兼管翰林院掌院學士事始用重
　　臣兼領自乾隆元年以来皆以大學士及尚書侍郎
特簡兼攝以重其任其學士員額不别加除授凡滿洲
　　讀講學士侍讀侍講等缺用各部應升科目出身
　　之郎中等官一人庶吉士出身之翰林官一人分
　　班遞補漢人則皆由編修檢討序陞焉
侍讀滿洲漢人各三人(初制正六品雍正三年/定為從五品侍講同)侍講滿
洲漢人各三人修撰編修檢討無定員(修撰從六品編/修正七品檢討)
(從七/品)
　　掌撰述編輯儤直
　經幄順治元年置漢人侍讀侍講各二人十五年各
　　增置一人康熙九年增置滿洲侍讀侍講各三人
　　修撰以授第一甲第一名進士編修以授第一甲
　　第二第三名及第二甲進士檢討以授三甲進士
　　皆以庶吉士散館者充之其試博學鴻詞科入式
　　及奉
特㫖改館職者亦間得除授不為定額
庶常館教習大臣滿洲漢人各一人小教習翰林官六
人庶吉士無定員
　　凡每科
　殿試傳臚後集諸進士於
　保和殿試以論詔奏議詩賦録其佳者進
御掌院學士乃以諸進士引
見䝉
擢者改為庶吉士入館分清漢書肄業不任以事吏部
　　疏請
簡用大臣二人掌教習事月考其學業而成就之以侍
　　讀侍講以下學優品端者分司訓課比三年期滿
　　教習大臣疏請散館試以詩賦
上親定甲乙越日引
見留館者授職餘以主事知縣用有差
　國初教習多以内院學士為之侍讀等亦間有預者
　　自康熙九年後皆以掌院學士領其事而内閣學
　　士時參用焉六十一年辛丑科始以工部尚書陳
　　元龍領教習事嗣後尚書侍郎之不兼院事者均
　　得為之皆由
特簡無常制小教習始置於康熙三十三年雍正八年
　　停罷乾隆十年復置如庚戌以前定例皆教習大
　　臣會同掌院學士掄選
　奏充焉
典簿㕔典簿滿洲漢人各一人(從八/品)孔目滿洲漢人各
一人(從九/品)待詔㕔待詔滿洲漢人各一人(從九/品)
　　典簿掌出納文移孔目掌收貯圖籍待詔掌校對
　　章疏文史順治元年置漢人典簿孔目十五年復
　　增置滿洲漢人待詔及滿洲典簿孔目
筆帖式滿洲四十人漢軍四人
　　初制滿洲四十八人漢軍八人康熙三十四年省
　　滿洲八人漢軍四人(職事具/吏部篇)
　　　謹案翰林院不設司屬凡有陳奏及往來文牒
　　　舊例以典簿筆帖式具稿呈堂雍正元年以官
　　　輕滋弊令掌院學士於俸淺編修檢討内擇才
　　　守優長者滿洲漢人各二人充作司官名曰辦
　　　院事後復增置協辦院事二人由掌院學士掄
　　　充有闕遞補以非院官正額故不入於表謹附
　　　識於此
　厯代建置
　　　謹案翰林院為儒臣華選前代為是官者多視
　　　朝廷簡用而未嘗設為定制自漢以來或在内
　　　省或在外司或為専職或為兼領其建置紛殊
　　　名號同異未可僕數世之綴述舊聞者以其均
　　　有文翰耑司一槩徵引以為詞林故事而詳考
　　　其實與今之翰林院固有未能一一相準者葢
　　　嘗折衷而𣙜論之自古文學之任為儒臣典領
　　　者曰制誥曰國史曰撰輯曰書籍大約不外此
　　　數端而又有侍從左右以備顧問者則並無定
　　　制綜其大槩如周之左右史及漢東觀唐宋史
　　　館之類為國史之任厯代著作為撰輯之任漢
　　　魏以來秘書及唐宋昭文集賢之類為書籍之
　　　任皆有省署員額為職事官如漢之待詔金馬
　　　門諸吏文學及宋總明觀梁夀光殿陳西省北
　　　齊文林館後周麟趾殿之類則即所謂侍從左
　　　右者皆用他官入直而未嘗置為定職若夫翰
　　　林之名則其初専為制誥而設葢自周官内史
　　　掌䇿命外史掌外令已為珥筆權輿漢魏以來
　　　職在尚書中書至唐特建翰林院於禁中置學
　　　士以専司内命而翰林之官始重沿襲至今稱
　　　為華選然唐宋所謂翰林學士者其職在於叅
　　　受宻命發演絲綸乃如今軍機大臣之承
　㫖書宣而於他事固無所預故其時國史著作之官
　　　仍以文史著述各守職司别為一署不相統攝
　　　自明代改定官制舉厯代所為國史著作之屬
　　　悉廢不置獨併其所掌於翰林院於是翰林遂
　　　為職事官雖沿用唐宋學士院舊名其實即厯
　　　代國史著作之任與唐宋之典内庭書詔者迥
　　　不相同矣我
　　朝稽古建官斟酌盡善
　　國初翰林與内閣通為内三院其後改設專署而
　　　凡
　詔冊詞命之事尚多由院撰擬雖其事皆唐宋中書
　　　所行之外制與學士院内命稍殊而典誥司存
　　　實與翰林本制相合至侍從禁近自康熙十六
　　　年始
命侍講學士張英等入直
　　南書房嗣後供奉筆墨者率由詞臣掄選即
　擢至卿貳亦稱
　　内廷翰林實為西清專職葢如古侍中待詔之比
　　　而
　恩遇倍優謹採摭崖畧與史館著作省諸官同加考
　　　覈著之於表以徴沿革至秘書職司典籍前代
　　　以為儒臣貼職僅屬虚名今則
　　冊府宏開瑯環萃美鼎建
　　崇閣縹帙充盈剏置官僚用專職守文治之盛亘
　　　古無儔故秘書監三館諸官悉别繫之
　　文淵閣諸閣職表内以符其實而説書進講及起
　　　居郎舍諸職則又别以
　經筵
　日講
　起居注官合為一表次之於後俾儒官職事異同分
　　　合開卷釐然永昭
　　右文之盛軌焉
　三代
　　孔頴逹春秋正義禮記内則稱五帝有史官呉華
　　覈曰五帝三王皆立史官
　　後漢書班彪傳唐虞三代詩書所及世有史官以
　　司典籍
　　周禮春官内史中大夫一人下大夫二人上士四
　　人中士八人下士十有六人府四人史八人胥四
　　人徒四十人掌王之八枋之灋以詔王治凡命諸
　　侯及孤卿大夫則策命之凡四方之事書内史讀
　　之王制禄則賛為之以方出之内史掌書王命遂
　　貳之(鄭康成注贊為之為之辭也以方出之以方/版書而出之賈公彦疏王有詔敕則副寫一)
　　(通藏之以/待校勘也)外史上士四人中士八人下士十有六
　　人胥二人徒二十人掌書外令掌四方之志掌三
　　皇五帝之書掌達書名於四方若以書使于四方
　　則書其令(鄭康成注外令王命下畿外志記也謂/若魯之春秋晉之乗楚之檮杌三皇五)
　　(帝之書左傳所/謂三墳五典)
　　　謹按王子年拾遺記稱黄帝置四史以主圖籍
　　　其後代有史官俾領典冊之任今翰林院専掌
　　　文翰其源實本於此然世稱翰林官為太史則
　　　稽之古制殊未盡然葢周官五史雖以太史為
　　　之長而其職専在稽天道以建典則與司記載
　　　者全不相符故漢魏以来其名専屬之日官而
　　　詞臣珥筆者未嘗沿以為號惟内史掌策命外
　　　史掌外令及書志即如後世制誥書籍皆為今
　　　翰林院之一職故互見於此表焉(内史又見内/閣篇外史又)
　　　(見閣文淵/閣  職篇)
　秦
　　　謹按冊府元龜稱戰國之世咸有史官秦并天
　　　下有太史令胡母敬之然秦之太史令自掌天
　　　文並非秉筆之任唐六典稱周末凌替史官放
　　　絶秦滅先王之典其制莫存者是也今故不著
　　　於表
　漢
　　漢書嚴助傳武帝擢助為中大夫後得朱買臣虞
　　邱夀王司馬相如主父偃徐樂嚴安東方朔枚臯
　　膠倉終軍嚴葱竒等並在左右助為會稽太守上
　　書願奉三年計最因留侍中有奇異輒使為文及
　　作賦頌數十篇
　　漢書東方朔傳朔待詔公車乆之使待詔金馬門
　　稍得親近以為常侍郎
　　漢書枚乗傳乗子臯上書自陳帝召入見待詔拜
　　為郎從行離宫館臨山澤弋獵上有所感輒使賦
　　之
　　漢書王褒傳宣帝時修武帝故事講論六藝羣書
　　召髙材劉向張子儒華龍栁褒等待詔金馬門
　　漢書蕭望之傳周堪白令鄭朋待詔金馬門
　　　謹按漢時翰林未有専官而武帝令賢良文學
　　　待詔金馬門應制奏賦即馬端臨所謂以言語
　　　文字被顧問者葢如今
　　内廷翰林之職也至西漢太史令屬太常乃術數
　　　之官不司著述故司馬遷亦自稱近於卜祝之
　　　間其所著書大抵私家撰述並無纂輯之職實
　　　與今翰林官不同故别系之欽天監篇不著於
　　　此表
　　漢書西域傳諸大夫郎為文學者顔師古注為文
　　學謂學經書之人
　　漢書霍光傳諸吏文學光禄大夫臣遷太中大夫
　　臣徳等
　　　謹按漢制諸吏為加官所加或列侯將軍卿大
　　　夫將都尉郎中無員漢儀注謂諸吏給事中日
　　　上朝謁平尚書奏事分為左右曹其職最稱親
　　　近諸吏文學者葢以文學之臣選為諸吏正如
　　　今翰林官之入直
　　内廷者耳至當時如嚴助朱買臣為中大夫虞邱
　　　夀王為中郎主父偃徐樂嚴安為郎中皆以文
　　　章經術侍從左右葢即西域傳所稱諸大夫郎
　　　為文學者也
　　徐堅初學記東漢圖籍在東觀名儒碩學多著作
　　東觀然皆他官假著作之名而未立著作之官
　　後漢書延篤傳篤以博士徵拜議郎與朱移邊韶
　　共著作東觀
　　後漢書盧植傳植徴拜議郎與諫議大夫馬日磾
　　議郎蔡邕楊彪韓説等並在東觀續漢記
　　　謹按後漢東觀典司著述即今翰林之職然不
　　　置省署僚屬僅以他官兼之而已至學士之名
　　　舊説以為始於漢之鴻都門然考後漢書靈帝
　　　開鴻都門學召諸生之能為尺牘詞賦及工書
　　　鳥篆者處其中故靈帝紀有光和九年始置鴻
　　　都門學生之文葢指鴻都諸生而言非學士
　　　也
　　馬端臨文獻通考漢張酺侍講御前有號無名
　　方以智通雅漢有講郎侍講所自也章帝詔髙才
　　生雖不立學官然皆擢髙第為講郎張輔子蕃以
　　郎侍講趙典拜議郎侍講禁内此其端矣
　　　謹按侍講之名起於東漢范書所載如劉寛郅
　　　惲胡憲桓郁桓彬楊賜黄瓊荀悦孔融等或侍
　　　講殿中或侍講禁中或侍講華光殿不可殫數
　　　然皆以他官兼領未為員額也
　三國
　　冊府元龜蜀有王崇補東觀令
　　三國蜀志許慈傳先主定蜀鳩合典籍許慈胡潜
　　並為學士與孟光來敏等典掌舊文
　　三國魏志明帝本紀青龍四年夏四月置崇文觀
　　徴善屬文者以充之
　　三國魏志王肅傳肅領秘書監兼崇文觀祭酒
　　冊府元龜魏明帝太和中詔置著作郎一人佐郎
　　一人竝隸中書省専掌國史亦有他官兼領衛覬
　　以待中充著作是也其後增佐郎為三人
　　三國魏志三少帝紀正始四年講尚書經通賜侍
　　講者有差
　　三國吴志薛瑩傳瑩徙廣州還為左國史華覈傳
　　遷東觀令領右國史韋曜傳諸葛恪表曜為太史
　　令撰吳書孫休踐阼欲延曜侍講張布不可常領
　　左國史
　　　謹按蜀志始有學士之名然並非官號(説見/後)魏
　　　吳皆有侍講亦沿後漢之制為他官兼領惟著
　　　作郎始置於魏太和中即今翰林之任崇文觀
　　　並掌文史而王肅為之祭酒則又如今掌院學
　　　士之任也
　晉
　　晉書職官志晉受命武帝以繆徵為中書著作郎
　　元康二年詔曰著作舊屬中書而秘書既典文籍
　　今改中書著作為秘書著作郎於是改𨽻秘書省
　　後别自置省而猶𨽻秘書著作郎一人謂之大著
　　作専掌史任又置佐著作郎八人著作郎始到職
　　必撰名臣傳一人
　　文獻通考晉著作郎進賢兩梁冠介幘絳朝服
　　晉書元帝本紀建武元年十一月置史官
　　　謹按晉之大著作専總史任葢如今掌院學士
　　　之職而考之晉書如張載以中書侍郎領著作
　　　張亢孫綽俱以散騎常侍領著作則亦多以他
　　　官兼領不必正除也
　宋齊梁陳
　　宋書百官志著作郎一人佐郎八人掌國史
　　南史宋明帝本紀泰始六年九月立總明觀徵學
　　士以充之置東觀祭酒訪舉各一人學士二十人
　　分為儒道文史陰陽五部
　　　謹按學士之名始見於三國蜀志至劉宋又有
　　　總明觀學士之稱其後若梁士林陳西省周麟
　　　趾之類皆置學士唐宋之翰林學士其權輿葢
　　　本於此然以史傳詳悉叅覈則漢魏而後所謂
　　　學士者猶云有文學之士耳並非官號也漢書
　　　石顯傳顯恐天下學士姍已三國志秦宓傳張
　　　温問宓何人諸葛亮曰益州學士也來敏傳以
　　　耆儒學士見禮於世其所稱學士皆不過推崇
　　　學術之詞故南北朝之言學士者如南齊書竟
　　　陵王子良傳集學士抄五經百家為四部要畧
　　　梁書劉峻傳竟陵王招學士何允傳允撰新禮
　　　置學士二十人佐允撰録魏書江式傳式求撰
　　　集古今文字并學士五人助臣披覽李修傳諸
　　　學士及工書者百餘人撰諸藥方隋書栁𧦬傳
　　　引才學之士百餘人以充學士後周書蕭大圜
　　　𫝊開麟趾殿招集學士大圜預焉而隋百官志
　　　又稱儒林文林二郎皆上在藩以來直司學士
　　　據此則所云學士者乃指選擇才學之人以資
　　　訪問預編輯如今纂修供奉之比原不以為分
　　　職之正名即唐初秦王府諸學士猶同斯例自
　　　景龍中置大學士學士直學士諸名始有員額
　　　元宗因置翰林學士設學士院以居之於是學
　　　士始以入銜為儒臣一定之官秩矣
　　杜佑通典著作郎著作佐郎齊與晉同
　　冊府元龜齊太祖建元二年初置史官以散騎常
　　侍檀超記室江淹掌史職
　　隋書百官志梁置著作郎一人佐郎八人掌國史
　　著作郎謂之大著作梁初周捨裴子野皆以他官
　　領之又有撰史學士亦知史書
　　南史張率傳率直文徳待詔省俄直夀光省陸雲
　　公傳召為尚書儀曹郎入直夀光省
　　通雅蕭梁有夀光殿學士之號殿學之名始此
　　陳書虞荔傳梁武帝置士林館用荔為士林學士
　　顔之推集梁元帝在江陵詔直省學士王珪戴陵
　　比校秘閣舊書
　　陳書陸瓊傳轉中庶子領大著作撰國史遷吏部
　　尚書著作如故
　　陳書髙祖本紀永定三年詔依前代置西省學士
　　兼以伎術者預焉
　　冊府元龜自齊梁至陳著作佐郎多為令僕子起
　　家之選
　　　謹按宋齊以後著作郎亦多以他官兼領南史
　　　所載如徐廣以散騎常侍何承天以率更令劉
　　　杳以步兵校尉禇球以秘書監皆領著作葢以
　　　國史事鉅故特重其任耳又按吳曽能改齋漫
　　　録引陶宏景傳以為侍讀起於梁然考宏景為
　　　齊髙帝引為諸王侍讀而梁書到洽傳亦稱洽
　　　為太子舍人俄為侍讀侍讀省仍置學士二人
　　　洽充其選是齊梁侍讀乃東宫及王邸之官其
　　　名雖剏見於此而實非今翰林侍讀之權輿
　　　也
　北魏
　　文獻通考後魏有著作郎佐郎
　　魏書髙允傳允為中書侍郎以本官領著作郎崔
　　光傳轉著作郎參撰國書遷中書監以黄門侍郎
　　孫惠蔚代光領著作無所厝意於是詔光還領著
　　作正光二年光為司徒著作如故韓興宗傳為秘
　　書郎參著作事
　　魏書韓子熙傳天平初為侍讀興和中孝靜欲行
　　釋奠勅子熙為侍講
　　北齊書崔㥄傳魏天平中為侍讀封隆之傳天平
　　初魏靜帝詔為侍講
　　司馬光資治通鑑魏著作令史閔湛
　　　謹按侍讀與侍講並置實始於魏之天平中髙
　　　承事物記原以侍讀為始於唐明皇時者亦非
　　　也
　北齊
　　隋書百官志後齊著作省郎二人佐郎八人校書
　　郎二人
　　北齊書魏收傳轉秘書監乃兼著作郎杜臺卿傳
　　厯中書黄門侍郎兼大著作修國史
　　唐六典齊有文林館學士掌著述
　　隋書李徳林傳齊主留情文雅召入文林館令與
　　黄門侍郎顔之推二人同判文林館事
　　　謹按顔之推傳稱齊文林館所進文章皆封署
　　　於進賢門奏之待報方出是所掌為文章供奉
　　　之事葢猶今之
　　内廷翰林也
　後周
　　通典後周官品正五命春官内史中大夫正四命
　　春官外史下大夫正三命春官著作上士正二命
　　春官著作中士
　　文獻通考後周著作上士中士掌綴國録屬春官
　　之外史
　　唐六典後周有麟趾殿學士掌著述
　　後周書明帝本紀常集公卿已下有文學者八十
　　餘人於麟趾殿刋校經史
　隋
　　隋書百官志著作曹置郎二人佐郎八人校書郎
　　正字各二人煬帝即位增著作郎階為正五品又
　　降為從五品
　　唐六典自晉以來著作皆有令史史闕其員品
　唐
　　舊唐書職官志著作局(龍朔為/司文局)著作郎二人(從五/品上)
　　(龍朔為司文郎/中咸亨復也)佐郎四人(從六/品上)校書郎二人(正九/品上)
　　正字二人(正九/品下)楷書手五人掌固四人著作郎佐
　　郎掌修撰碑志祝文祭文與佐郎分判局事
　　通典唐武徳初史官屬著作局至貞觀三年移史
　　館於門下省北宰相監修自是著作郎始罷史職
　　其修撰史事以他官兼領或卑品而有才者亦直
　　焉開元二十五年移於中書省北
　　冊府元龜憲宗元和四年令登朝官入史館者並
　　為修撰不過三員非登朝者並為直館
　　　謹按魏晉而後著作皆兼修起居注自後周置
　　　外史下大夫以書言動其後分為門下省之職
　　　而著作遂專撰國録葢如今翰林院之又有
　　起居注衙門也唐以前史官皆屬著作唐初始移
　　　門下省後又改屬中書葢如今之别置
　　國史館設總裁纂修以内閣官提調而不屬於翰
　　　林院也
　　李肇翰林志唐初有中書舎人専掌詔誥雖曰禁
　　省猶非宻切故温大雅魏徴等時召草制未有名
　　號乾封已後始曰北門學士元宗初改為翰林待
　　詔又改為翰林供奉開元二十六年劉光謙張洎
　　為學士始别建學士院於翰林院之南已後翰林
　　始兼學士之名凡學士無定員皆以他官充下自
　　校書郎上及諸曹尚書皆為之元和以後院長一
　　人别勅承㫖或宻受顧問獨召對敭居北壁之東
　　閤號為承㫖閤子駕在大内即於明福門置院駕
　　在興慶宫則於金明門内置院今在右銀臺門之
　　北第一門榜曰翰林之門入門直西為學士院北
　　㕔西舍之南有二間貯逺歳詔草又北回而東並
　　待詔居之又東盡至於東垣為典主堂待詔之職
　　執筆硯以俟書寫多至五六員其選以能不以地
　　故未嘗用士人時以居翰苑者皆謂凌玉清遡紫
　　霄豈止於登瀛洲哉亦曰玉署玉堂焉
　　新唐書百官志翰林院者待詔之所也唐制乗輿
　　所在必有文詞經學之士下至卜醫伎術之流皆
　　直别院以備宴見元宗初置翰林待詔掌四方表
　　疏批答應和文章既而又以中書務劇文書多壅
　　滯乃選文學之士號翰林供奉與集賢學士分掌
　　制詔書敕開元二十六年又改為學士别置學士
　　院専掌内命凡拜免將相號令征伐皆用白麻其
　　後選用益重而禮遇益親至號為内相
　　胡三省通鑑注唐置翰林學士之始無承㫖永貞
　　元年上始命鄭絪為承㫖大誥令大廢置丞相之
　　宻畫中外之宻奏上之所甚注意者莫不専受専
　　對
　　　謹按自揚雄有翰林主人之稱其後李充有翰
　　　林論鍾嶸稱郭璞為翰林詩皆文苑用相標目
　　　而已即唐初置翰林院亦不過内廷供奉之所
　　　並不繫於職司自元宗置學士院後遂兼翰林
　　　之名稱為翰林學士今之翰林官制實肇見於
　　　此然其時皆以他官選充侍直禁廷不為省署
　　　無可隸屬故唐百官志通典皆闕而不載而文
　　　章史冊之事則仍掌之著作史館諸官翰林惟
　　　司内命其他並無所預由五季迄宋猶然金元
　　　二代翰林始不専制誥然其官猶屬内廷至明
　　　因設翰林院為外諸司盡移前代秘書著作之
　　　職以歸之而制誥别屬之内閣由是翰林之名
　　　雖存其實已與唐宋不同矣特明制以大學士
　　　統翰林院而入閣辦事者亦必由翰林官選用
　　　則職掌相通其由來固有所自耳
　　文獻通考唐元宗開元三年始命馬懷素褚無量
　　更日侍讀十三年置集賢院侍讀學士侍讀直學
　　士
　　章俊卿山堂考索唐以令狐徳棻請修近代史遂
　　命修撰名始於此
　　唐六典集賢殿侍講學士開元初康子元等為之
　　修撰官同直學士無常員以他官兼之又有留院
　　官檢討官皆以學術别敕留之
　　　謹按今侍讀侍講學士及修撰檢討官名皆權
　　　輿於此惟當時多以他官兼之不為定闕與今
　　　制為不同耳
　五季
　　五代史李愚傳李延光以經術事梁末帝為侍講
　　李琪傳除右散騎常侍侍講
　　五代史賈緯傳改起居郎史館修撰預修唐書
　　五代史孫晟傳莊宗以晟為著作佐郎
　　　謹按五季設官多闕畧無考然既有著作佐郎
　　　則著作局固尚沿唐制矣至侍講修撰之名頗
　　　雜見於史葢亦以他官兼銜未為額闕也
　　五代史姚顗傳末帝時為翰林學士鄭珏傳累拜
　　中書舍人翰林學士奉㫖
　　五代㑹要後唐同光元年四月置䕶鑾書制學士
　　以尚書倉部員外郎趙鳯為之時莊宗初建號故
　　特立比名非故事也
　　富大用事文類聚後唐明宗天成八年敕翰林學
　　士入院必以先後為定惟承㫖一員出自朕意不
　　計官資先後在學士之上
　　五代史桑維翰傳天福五年詔廢翰林學士按唐
　　六典歸其職於中書舍人而端明殿學士樞宻院
　　學士皆廢及維翰為樞宻使復奏置學士而悉用
　　親舊為之
　　　謹按翰林學士承㫖至五季而其任益重當如
　　　今掌院學士之比其鄭珏傳又稱為奉㫖者蓋
　　　梁諱誠字故以嫌名改承為奉也
　宋
　　宋史職官志國史實録院提舉國史監修國史提
　　舉實録院修國史同修國史史館修撰同修撰實
　　録院修撰同修撰直史館編修官檢討官校勘檢
　　閲校正編校官
　　文獻通考宋制監修國史一人以宰相為之修撰
　　直館檢討無常員修撰以朝官充直館檢討以京
　　官以上充
　　山堂考索仁宗慶厯四年史館王洙承㫖單士寧
　　編修例冊編修之名自此始紹興中以修正史置
　　編修二人又祥符中髙綽為史館修撰淳化中郭
　　延澤董元亨為史館檢討
　　　謹按宋之國史實録院雖别為一所而不在諸
　　　省寺監之例葢如今
　　國史館之比故監修國史即如今之總裁官修撰
　　　編修檢討即如今之纂修官本應以他職兼領
　　　然考之於史如曾鞏李燾洪邁等皆嘗専為史
　　　館修撰則後之置為定闕者實已昉於宋世而
　　　編修檢討等至今猶稱為史官其源亦本於此
　　　也
　　文獻通考日厯所𨽻秘書省著作佐郎掌以宰相
　　時政記左右史起居注所書會集修撰為一代之
　　典舊於門下省置編修院専掌國史實録修纂日
　　厯官制行屬秘書省國史案初除林希為大著豐
　　稷為小著皆一時選
　　　謹按宋著作郎初為寄禄官元豐正官制以掌
　　　日厯所事則仍為史官故與國史院分併不一
　　　員額亦廢置無常其實與史館之修撰檢討並
　　　無二職也
　　宋史職官志翰林學士院翰林學士承㫖翰林學
　　士知制誥直學士院翰林權直學士院權直掌制
　　誥詔令撰述之事
　　山堂考索宋翰林學士掌内制凡制誥赦敕國書
　　及宫禁所用之文詞凡后妃親王公主宰相節度
　　使除拜則學士草詞授待詔書訖以進赦降徳音
　　則先進草大詔命及外國書則具本禀奏傳書亦
　　如之凡他官入院未除學士謂之直院學士俱闕
　　他官暫行文書謂之權直
　　李心傳建炎以来朝野雜記直學士院自開寳二
　　年盧丞相多遜始權直學士院自開寳六年張舎
　　人澹始翰林權直自乾道九年崔舍人敦詩始學
　　士院權直自淳熙五年崔舎人敦詩始
　　文獻通考宋太宗始用著作佐郎吕文仲為侍讀
　　其後馮元為翰林侍讀又有馬宗元為侍講髙若
　　訥為侍讀不加别名但供職而已
　　葉夢得石林燕語咸平中以侍讀侍講班秩未崇
　　乃命楊徽之為侍讀學士邢昺為侍講學士班翰
　　林學士下講讀置學士自此始慶厯後凡自翰林
　　學士出例换侍讀學士遂為故事
　　建炎以来朝野雜記翰林讀講學士真宗朝始置
　　元豐官制去翰林字及學士名元祐中復之
　　沈括夢溪筆談唐翰林院在禁中乃人主燕居之
　　所應供奉之人自學士以下工伎羣官司𨽻籍其
　　間者皆稱翰林如今之翰林醫官翰林待詔之類
　　是也唐制自宰相而下初命皆無宣召之禮惟學
　　士宣召葢學士院在禁中非内臣宣召無因得入
　　故院門别設複門亦以其通禁庭也至如挽鈴故
　　事亦縁其在禁中雖學士院吏亦止於玉堂門外
　　則其嚴宻可知如今學士院在外與諸司無異亦
　　設鈴索悉皆文具故事而已
　　江少虞宋朝事實類苑學士院在資福殿横街之
　　南宣徽院北玉堂上東閣承㫖學士居之西閣第
　　二㕔居之玉堂後東西二閣第三㕔而下分處之
　　待詔房六間在玉堂西南孔目院在西謂之西頭
　　驅使院在東謂之東頭
　　　謹按魏泰東軒筆録稱宋朝翰林學士不領他
　　　局真宗時始有判他局者及元豐改官制而學
　　　士仍罷主判之制是宋世翰林學士實為正闕
　　　故宋史職官志已别為一條與唐制稍有不同
　　　至其時學士所掌考之諸書則自草詔令書敕
　　　以外凡有御詩多宣令屬和如聲韻竒險難以
　　　賡載者必拜章􁏏懇陳述寡和之意往往優詔
　　　得免(見宋朝/事始)故王禹偁小畜集有謝免和御製
　　　詩表其職最為榮近宜太宗詔書有典司綸誥
　　　親近冕旒之語也又宋世翰林讀講學士雖得
　　　以翰林繫銜其實乃入侍經筵之官並不於學
　　　士院供職故元豐時嘗去翰林之名然翰苑經
　　　筵同為儒臣之榮選所掌相通固亦不必區為
　　　二職耳
　　洪邁容齋隨筆宋朝館閣之選皆天下英俊必試
　　而後命一經此職遂為名流其髙者曰集賢殿修
　　撰史館修撰直龍圖閣直昭文館史館集賢院秘
　　閣次曰集賢秘閣校理官卑者曰館閣校勘史館
　　檢討均謂之館職記注官缺必於此取之非經修
　　注未有直除知制誥者中外皆稱為學士及元豐
　　官制行凡帶職者皆遷一官而罷之而置秘書省
　　大抵與職事官等反為留滯矣
　　　謹按今翰林之稱館閣其名葢起於宋時所謂
　　　館者乃指昭文史館集賢三館而言所謂閣者
　　　乃指秘閣龍圖諸閣而言皆掌圖籍文史之事
　　　而翰林學士院專司内命其職判然不同故當
　　　時或曰翰苑或曰禁林並不稱館閣自明制以
　　　圖籍文史移之翰林院於是翰林始有館閣之
　　　目矣然明代雖有此稱而並無其地於名實仍
　　　不相副
　　本朝規制周詳庶常有館
　　國史有館於館職之名固已脗合近又鼎建
　　文淵閣藏庋四庫全書
　　特詔設閣職以司排校視宋之秘閣尤極崇嚴今
　　　按其職守取史館諸官載之此表而以秘閣諸
　　　官分繫之
　　文淵閣閣職表内用符其實云
　　　又按宋學士職名至多樞宻直學士以隸直樞
　　　宻院資政觀文大學士以寵宰相舊臣端明資
　　　政殿及天章龍圖等閣學士以為從官及外除
　　　者兼銜並無常職今故並附識於此不列諸表
　　　云
　遼
　　遼史百官志北面官大林牙院掌文翰之事○北
　　面都林牙○北面林牙承㫖○北面林牙○左林
　　牙○右林牙○南面官翰林院掌天下文翰之事
　　○翰林都林牙興宗重熙十三年有翰林都林牙
　　○南面林牙聖宗統和初有南面林牙○翰林學
　　士承㫖趙延夀傳見翰林學士承㫖張礪○翰林
　　學士太宗大同元年見和凝為翰林學士○翰林
　　祭酒韓徳崇景宗保寧初為翰林祭酒○知制誥
　　室昉太宗入汴詔知制誥○國史院○監修國史
　　聖宗統和九年見監修國史室昉○史館學士景
　　宗保寧八年見史館學士○史館修撰劉輝大安
　　初為史館修撰○修國史耶律玦重熙初修國
　　史
　　　謹案唐宋學士雖有翰林之名然署銜猶兼稱
　　　翰林學士院其去學士而直稱翰林院者實自
　　　遼始又遼代尚有宣政殿觀書殿諸學士其職
　　　掌不見於史當亦如宋之雜學士以為加銜並
　　　不司文翰之事也
　金
　　金史百官志國史院監修國史掌監修國史事修
　　國史掌修國史判院事同修國史二員(女直人漢/人各一員)
　　(承安四年更擬女直一/員罷契丹同修國史)編修官正八品女直漢人
　　各四員(明昌二年罷契丹編修之員添女直/一員大定十八年用書寫出職人)檢閲
　　官從九品(書寫女直漢/人各五人)○翰林學士院(天徳二年/命翰林學)
　　(士院自侍讀學士至應奉文字通/設漢人十員女直契丹各七員)翰林學士承㫖
　　正三品掌制撰詞命凡應奉文字銜内帶知制誥
　　(直學士/以上同)貞祐三年陞從二品翰林學士正三品翰
　　林侍讀學士從三品翰林侍講學士從三品翰林
　　直學士從四品不限員翰林待制正五品不限員
　　分掌詞命文字分判院事銜内帶知制誥翰林修
　　撰從六品不限員掌與待制同應奉翰林文字從
　　七品
　　　謹案厯代國史學士院官皆以他職兼領宋翰
　　　林學士雖有正闕而猶帶他銜金則國史院編
　　　修及翰林各官皆定以品級於是詞臣遂設為
　　　専職無復兼銜之例矣至修撰本史館職名其
　　　翰林之有修撰亦自金始也
　元
　　元史百官志翰林兼國史院秩正二品中統初以
　　王鶚為翰林學士未立官署至元元年始置秩正
　　三品六年置學士二員侍讀學士二員侍講學士
　　二員直學士二員八年陞從二品十六年増侍讀
　　學士一員二十年省併集賢院為翰林國史集賢
　　院二十一年増學士二員二十二年復分立集賢
　　院二十三年増侍講學士一員大徳九年改典簿
　　為司直置都事一員皇慶元年改司直為經厯延
　　祐五年後定置承㫖六員從一品學士二員正二
　　品侍讀侍講學士各二員從二品直學士二員從
　　三品屬官待制五員正五品修撰三員從六品應
　　奉翰林文字五員從七品編修官十員正八品檢
　　閲四員正八品典籍二員正八品經厯一員從五
　　品都事一員從七品掾史四人譯史通事知印各
　　二人䝉古書寫五人書寫十人接手書寫十人典
　　吏三人典書二人○蒙古翰林院秩從二品掌譯
　　寫一切文字及頒降璽書並用蒙古新字仍各以
　　其國字副之至元八年始立新字學士于國史院
　　十二年别立翰林院置直學士一員待制二員修
　　撰一員應奉四員令史一人知印一人十八年増
　　學士三員省漢兒令史置蒙古筆且齊(解見户/部篇)四
　　人二十九年増侍讀學士一員知印一人三十年
　　増管勾一員大徳五年陞正二品九年置司直一
　　員都事一員皇慶元年改陞從一品設官二十有
　　八吏屬二十有四延祐二年改司直為經厯後定
　　置學士二員讀講學士各二員直學士二員待制
　　四員修撰二員應奉五員經厯一員都事一員品
　　秩並同翰林國史院承發架閣庫管勾一員正九
　　品筆且齊一十四人掾史三人譯史一人知印二
　　人書寫一人典吏三人
　　　謹案元代又有奎章閣學士院文宗天厯二年
　　　置有大學士侍書學士承制學士供奉學士等
　　　員掌進經史之書考帝王之治順帝至元六年
　　　罷更立宣文閣不置學士惟授經郎及監書博
　　　士以宣文閣繫銜又有藝文監亦天厯二年置
　　　専以國語敷譯儒書有大監少監監丞等員至
　　　元六年改為崇文監令翰林國史院領之以職
　　　制相凖奎章閣葢如今之
　　内廷翰林藝文監則即今繙書房之任以非翰林
　　　院沿革所繫謹附識於此不列諸表
　明
　　明㑹典明初置翰林院為正三品衙門設學士侍
　　講學士侍讀學士直學士典簿待制修撰應奉編
　　修典籍檢閲等官
　　明史職官志翰林院學士一人(正五/品)侍讀學士侍
　　講學士各二人(並從/五品)侍讀侍講各二人(並正/六品)典籍
　　二人(從八/品)侍書二人(正九品後/不常設)待詔六人(從九品/不常設)
　　孔目一人(未入/流)史官修撰(從六/品)編修(正七/品)檢討(從/七)
　　(品/)庶吉士無定員學士掌制誥史冊文翰之事以
　　考議制度詳正文書備天子顧問侍讀侍講掌講
　　讀經史史官掌修國史庶吉士讀書翰林院以學
　　士一人教習之侍書掌以六書供侍待詔掌應對
　　孔目掌文移吳元年初置翰林院秩正三品設學
　　士侍講學士直學士修撰典簿編修洪武二年置
　　學士承旨正三品改學士從三品増設待制應奉
　　典籍等官十三年増設檢閲十四年定學士為正
　　五品革承旨直學士待制應奉檢閲典簿設孔目
　　博士侍書待詔檢討令編修檢討典籍同左春坊
　　左司直郎正字贊讀考駁諸司奏啟平允則署其
　　銜曰翰林院兼平駁諸司文章事某官某列名書
　　之十八年更定品員(如前所列未/有庶吉士)以侍讀先侍講
　　建文時仍設承㫖改侍讀侍講兩學士為文學博
　　士設文翰文史二館改孔目為典簿改中書舎人
　　為侍書以𨽻翰林又設文淵閣待詔等官成祖初
　　復舊其年九月特簡講讀編檢等官參預機務謂
　　之内閣然解縉胡廣等既直文淵閣猶相繼署院
　　事至洪熙以後楊士竒等加至師保禮絶百僚始
　　不復署史官自洪武十四年置修撰三人編修檢
　　討各四人其後由一甲進士除授及庶吉士留館
　　授職往往溢額無定員嘉靖八年復定講讀修撰
　　各三人編修檢討各六人皆從吏部推補如諸司
　　例然未幾以侍從人少詔采方正有學術者以充
　　其選因改御史胡經員外郎陳束主事唐順之等
　　七人俱為編修以後仍循舊例由庶吉士除授卒
　　無定額崇禎七年又考選推官知縣為編修檢討
　　蓋亦剏舉非常制也庶吉士自洪武初有六科庶
　　吉士十八年以進士在翰林院承敕監等近侍者
　　俱稱庶吉士永樂二年始定為翰林院庶吉士選
　　進士文學優等及善書者為之三年試之其留者
　　二甲授編修三甲授檢討不得留者則為給事中
　　御史或出為州縣官宣徳五年始命學士教習萬
　　厯以後掌教習者専以吏禮二部侍郎二人
　　　謹案自古儒學之臣或以文章備顧問或以筆
　　　札司紀載莫不簮毫珥管出入承明與他曹之
　　　耑治案牘者較為地近而職清故厯代以來最
　　　稱華選冊府元龜以翰林學士等之典司綸誥
　　　供奉文章者列為詞臣部以著作郎等之職領
　　　筆削任膺纂輯者列為國史部今之翰林官實
　　　兼二者而有之然翰林専直禁廷著作列居外
　　　省其局尚分至明初設翰林院以綜其事次於
　　　部院諸司永樂中置内閣特選翰林官入直以
　　　預機務嗣後登綸扉者必起家翰苑其餘遷轉
　　　亦視他曹為優異顧明代資格太拘一與詞林
　　　之選便可坐躋華膴往往優游養望散館後率
　　　謁假回籍吏部輒按原資起用竟有家居數十
　　　年遷至尚書侍郎始行入朝供職者偶有一二
　　　調外及改部即衆論喧嘩互相袒徇其甚者每
　　　選翰林官入内書堂教小内侍俾得與宦䜿交
　　　結夤縁籍其奥援視為終南㨗徑於國體官常
　　　所闗尤鉅崇禎間又以行取之知縣推官改授
　　　館職思欲破格求才而卒不能收一日之效
　　國家詞曹職制視前代益昭明備
　皇上親幸翰林院
　錫宴賡歌
　恩禮隆重置庶常館於正陽門東以為庶吉士講肄
　　　之所
　發帑増修廪餼豐渥凡翰詹諸臣屢蒙
　御試
　親加甲乙學問優贍者每荷破格超除其才堪外用
　　　者則或
　特詔大臣掄選或以考績
　記名出膺道府又定例令掌院學士於
　　圓明園直班日以編檢十員更畨引
　見五年一舉以昭慎重裁成造就
　恩意周詳芸館羣僚無不奮興感勵玉堂盛軌洵乎
　　　振古為隆爾
　　　又案書有十體曰誥曰命皆教誨臣下之辭盖
　　　即周官内史所掌策書為後世誥勅所自昉今
　　　存者如君陳君牙諸篇大抵意深勸勵並無所
　　　褒貶於其間至漢而三王賜策其文具載史記
　　　尚為不失古意魏晉以後其事屬之中書省唐
　　　代始設翰林學士以専知制誥而中書舎人分
　　　掌外制迨宋而其職益重號為兩制宣名鎻院
　　　嘖嘖艷稱然當時制草多尚駢儷體涉浮華其
　　　措詞已不能崇實甚至愛憎任情肆口低昻遂
　　　以朝廷榮辱大柄付之當制諸臣之手使得假
　　　宣麻出告之權以快其報復恩讐之具雖持正
　　　如蘇軾而於吕恵卿謫詞猶自誇三十年劊子
　　　方剮得一有肉漢其他若鄭畋草劉瞻謫詞多
　　　稱其清節而路巖以為何異表薦劉相汪藻草
　　　李綱謫詞至比之共驩少正夘而以為我文章
　　　自直一翰林學士彼不我與安得不醜詆之其
　　　顛倒黑白如此者不可殫數又其陋者且因交
　　　游請乞利其潤筆為之飾詞取悦終至入主出
　　　奴互相排袒恩怨糾結黨論繁興浸釀清流之
　　　禍其弊有不可勝言者伏讀
　御製題董其昌自書告身一篇以制誥之設尚空言
　　　而收實害鮮彰癉之益成聲氣之私為國家者
　　　何賴有此
　聖訓煌煌推闡深切誠萬世之寳鑑也我
　　朝定制文武各官黜陟祇稱某人補授某官某人
　　　降調革職
　誥命
　勅命皆視品級大小定有成式文簡辭嚴用彰
　明訓其祭文碑文由翰林院撰擬
　　奏請
　欽定詞皆核實不爽銖毫珥筆詞臣斷不能更假公
　　　事以逞其私忿厯代黨援門户之陋習至今日
　　　而盡行掃除信足永垂法守矣
　
　
　
　
　
　
欽定厯代職官表卷二十三
欽定四庫全書
欽定厯代職官表卷二十四
　經筵日講起居注官表
　經筵日講起居注官
　國朝官制
經筵講官滿洲漢人各八人
　　掌進讀講章敷陳典訓以奉侍
　經幄敬襄鉅典嵗二月八月两舉
　經筵講書滿洲漢人各一人講經滿洲漢人各一人
　　由翰林院先期請
㫖簡𣲖滿洲講官以大學士内閣學士掌院學士讀講
　　學士詹事少詹事及尚書侍郎左都御史副都御
　　史通政使大理寺卿等官列名漢人講官以大學
　　士内閣學士掌院學士讀講學士詹事少詹事祭
　　酒及尚書侍郎左都御史等官之由翰林升任者
　　列名以原銜兼充員額順治十四年定置
日講起居注官滿洲八人漢人十有二人
　　掌侍直
　起居記言記動均翰林詹事坊局官以原銜兼充引
　見簡用惟滿漢掌院學士例各兼一缺凡
　皇帝御門聽政朝㑹宴饗大典禮大祭祀及毎嵗勾决
　　　重囚皆以
　　日講官滿洲漢人各二人近前侍班
　謁
陵
　校獵
　巡狩方岳則請
　㫖扈從凡侍直敬聆
　綸音退而謹書之具年月日及當直官姓名於籍月成
　　　滿漢文各二帙至次年按月編排彚為總冊封鐍
　　　於匱送内閣尊藏焉初順治十四年始設
　　日講官十人康熙九年置
　　起居注館於
　　太和門西廊設滿洲記注官四人漢人記注官八人
　　　俱以
　　日講官兼攝十二年増設滿洲記注官一人漢人記
　　　注官二人十六年又増設滿洲記注官一人二十
　　　年増漢人記注官至十八人三十一年定設漢人
　　　記注官十二人五十七年三月省記注官令翰林
　　　官五員於理事日侍班記注之事併歸内閣雍正
　　　元年
詔復設日講起居注官如康熙五十六年以前故事乾隆
　　　元年増設滿洲記注官二人凡滿漢記注官均兼
　　日講繫銜
　起居注館主事滿洲二人漢人一人
　　　掌出納文移校對典籍初置滿洲主事三人漢軍
　　　主事一人康熙三十八年省滿洲漢軍主事各一
　　　人五十七年俱省雍正元年復置滿洲主事二人
　　　十二年増設漢人主事一人
　筆帖式滿洲十有四人漢軍二人
　　　順治初置滿洲八人漢軍四人十一年増設滿洲
　　六人康熙五十七年俱省雍正元年復設如今額
　　(職事具/吏部篇)
　歴代建置
　三代
　　大戴禮記武王踐阼三日召師尚父而問焉曰黄
　　帝顓頊之道存乎意亦忽不可得見歟師尚父曰
　　在丹書王欲聞之則齋矣三日王端冕師尙父亦
　　端冕奉書而入負屏而立王下堂南面而立師尚
　　父曰先王之道不北靣王行西折而南東面而立
　　師尚父西面道書之言
　　　謹案大戴禮稱帝入太學承師而問道而學記
　　　亦云太學之禮詔於天子無北面是三代聖王
　　　皆有講學之臣以資啟沃特其官不見於六經
　　　章俊卿山堂考索以周官師氏保氏為後世經
　　　筵之職然師氏保氏雖云王舉則從其實専為
　　　教世子國子而設未可引為原始惟大戴禮武
　　　王踐阼篇載師尚父授丹書頗與經筵之儀相
　　　近後世舉經筵不於太學而於殿廷事亦相類
　　　録著於此以徵縁起焉
　　禮記玉藻動則左史書之言則右史書之鄭康成
　　注其書春秋尚書具存者孔頴逹疏左陽陽主動
　　故記動言則右史所書右隂隂主靜故也周禮五
　　史無左右之名襄二十五年太史書崔氏是太史
　　記動為左史也周禮内史掌䇿命是内史為右史
　　也
　　孔叢子古者人君外朝有國史内朝有女史舉則
　　左史書之言則右史書之
　　　謹案左史記動右史記言為後代記注官所由
　　　始然其説但見於禮記而周禮則無左右史之
　　　名故孔頴逹以太史為左史以内史為右史但
　　　考太史掌稽天道以建典則並無記載職任不
　　　可以當珥筆之官而内史掌八柄以詔王治所
　　　司皆君舉之大者其他策命諸侯卿大夫亦宜
　　　籍記以存盟府則内史當為記事之職而外史
　　　掌外令及四方之令當為記言之職孔頴逹据
　　　酒誥鄭注有太史内史掌記言記行之文遂以
　　　二官分配非其實也又考逸周書史記解穆王
　　　時有左史戎夫春秋襄十四年左氏傳有左史
　　　謂魏莊子又楚有左史倚相左史老則是周自
　　　成康以後亦已特置左右史官並不專屬之内
　　　史外史矣
　秦(未置/)
　漢
　　章俊卿山堂考索漢武帝時兒寛語帝經學宣帝
　　甘露三年詔諸儒講論五經於石渠閣光武平隴
　　蜀後數引公卿郎將講論經理令桓榮敷奏經義
　　顯宗時張酺以尚書數講於御前肅宗建初四年
　　㑹諸儒於白虎觀講五經同異帝親臨決如石渠
　　故事
　　　謹案宣帝講石渠章帝議虎觀即講經殿中之
　　　始然特令諸儒講議異同稱制平決而已惟桓
　　　榮張酺之流講經御前此有似於後世經筵日
　　　講之官特未置為定職耳
　　隋書經籍志漢武帝有禁中起居注
　　後漢書明徳馬皇后本紀后自撰顯宗起居注
　　杜佑通典漢起居注似在宫中為女史之任
　　王應麟玉海獻帝及晉代以來起居注皆近侍臣
　　所録
　　　謹案隋書稱周穆天子傳體制與今起居注正
　　　同葢周時内史所記王命之副則記注之設由
　　　來尚矣漢代起居注之名今可考見者漢書兒
　　　寛傳臣瓚注宣帝紀黄龍元年師古注俱引漢
　　　注文選赭白馬賦李善注引漢明帝起居注章
　　　懐太子後漢書註引獻帝起居注而史獨不詳
　　　其珥筆之官杜佑疑為女史之任王應麟亦謂
　　　獻帝以後乃侍臣所録然考後漢馬嚴傳稱永
　　　平中留仁壽□與校書郎杜撫班固等雜定建
　　　武注記則當時實以史官掌之又楊賜傳載賜
　　　初侍講華光殿後為太尉去位帝閲録故事得
　　　賜前侍講注籍云云章懐太子注謂所注之籍
　　　録據此則亦似今之以
　日講起居注合為一職也
　三國
　　三國魏志曹爽傳爽弟彦為散騎常侍侍講
　　　謹案自漢以後歴代俱無經筵日講之官而獨
　　　有所謂侍講者以他官兼領掌以經義進講御
　　　前葢即其職但今侍讀侍講已定為翰林官職
　　　名故其沿革之詳已專繫之翰林院篇不入於
　　　此表
　　馬端臨文獻通考自魏至晉起居注則著作掌之
　　其後起居皆近侍之臣録記也録其言行與其勲
　　伐歴代有職而無其官
　晉
　　山堂考索晉起居之職掌於著作其後亦命近臣
　　主掌其事
　　　謹案隋志載晉起居注卷帙甚多其見於他書
　　　所引者如三國蜀志注引晉泰始起居注魏志
　　　注引陸機惠帝起居注文選注引晉起居注太
　　　康四年詔世説注引惠帝建興太元起居注而
　　　沈約宋書𫝊亮𫝊亦引陸士衡起居注稽之陸
　　　機本傳機於惠帝初嘗為著作郎此即當時記
　　　注由著作撰述之一證也
　宋齊梁陳
　　南齊書周顒傳顒兼著作撰起居注
　　梁書裴子野傳武帝以為著作郎掌修起居注
　　南史王思逺傳思逺遷為侍中掌優䇿及起居注
　　　謹案江左諸朝承晉制以著作掌起居注而王
　　　思逺乃以侍中亦兼其職南史王喜傳又載有
　　　喜為領軍府白衣吏領軍將軍沈演之使寫起
　　　居注一事考演之時以中領軍兼侍中則當時
　　　起居注實兼屬於門下省隋唐起居郎之𨽻門
　　　下其源葢本於此也
　北魏
　　通典後魏始置起居令史每行幸宴㑹則在御左
　　右記録帝言及宴賔客酬答後又别置修起居注
　　二人以他官領之
　　魏書官氏志起居令史從第七品上
　　　謹案北魏修起居注雖他官兼之然已設有定
　　　額考之於史如崔鴻以司徒長史前將軍兼韋
　　　賁以員外散騎侍郎兼許絢以司徒諮議參軍
　　　兼隂道方以左民郎中兼封肅以太學博士兼
　　　邢昕以太尉記室參軍兼温子昇以南主客郎
　　　兼則亦不拘品秩也魏書又有稱監起居者見
　　　於裴修盧聿諸傳有稱典起居注者見於裴伯
　　　茂魏收鄭伯猷諸傳殆即修起居注之職而變
　　　其文者歟
　北齊
　　隋書百官志後齊集書省又領起居省散騎常侍
　　通直散騎常侍散騎侍郎通直散騎侍郎各一人
　　校書郎二人
　　　謹案北齊别置起居省而記言動者始各為一
　　　局即如今之設記注館也然考北齊書崔㥄傳
　　　天保初㥄除侍中監起居崔瞻傳瞻為中舎人
　　　兼中正員郎勅修起居注則其時撰述之事仍
　　　以他官兼之所謂散騎常侍等葢特具員而已
　後周
　　通典後周官品正四命春官外史下大夫
　　唐六典後周春官府置外史掌書言及動作以為
　　國志又有著作掌綴國録葢起居著作自此分也
　　　謹案後周既分起居著作為二職則外史當專
　　　記言記動之任然考隋書劉行本傳稱周武帝
　　　親總萬幾行本轉御正中士兼領起居注是當
　　　時亦以他官兼領不盡屬之外史矣
　隋
　　鄭樵通志隋初以吏部散官及校書正字有叙述
　　之才者掌起居注職以納言統之至煬帝以為古
　　有内史外史今著作如外史矣宜置起居注官以
　　掌其内乃於内史省置起居舎人二員次内史舎
　　人下
　　唐六典漢晉以後起居注皆史官所録自隋置為
　　職員列為侍臣專掌其事每季為卷送付史官
　唐
　　王圻續文獻通考唐穆宗召韋處厚路隋為侍讀
　　命講書
　　　謹案歴代經筵皆無專官至唐始有内殿侍讀
　　　講書之制然亦未有經筵之名故侍讀侍講諸
　　　官皆别繫諸翰林院篇不列於此
　　通典唐貞觀二年省起居舎人移其職於門下置
　　起居郎二人顯慶中復於中書省置起居舎人遂
　　與起居郎分掌左右龍朔三年改為左右史(郎為/左史)
　　(舎人為/右史)咸亨元年復舊天授元年又為左右史神
　　龍初復舊
　　新唐書百官志門下省起居郎二人從六品上掌
　　録天子起居法度天子御正殿則郎居左舎人居
　　右有命俯陛以聽退而書之季終以授史官貞觀
　　初以給事中諫議大夫兼知起居注或知起居事
　　每仗下議政事起居郎一人執筆記録於前史官
　　隨之其後復置起居舎人分侍左右秉筆隨宰相
　　入殿若仗在紫宸内閣則夾香案分立殿下直第
　　二螭首和墨濡筆皆即㘭處時號螭頭髙宗臨朝
　　不決事有所奏惟辭見而已許敬宗李義府為相
　　奏請多畏人之知也命起居郎舎人對仗承㫖仗
　　下與百官皆出不復聞機務矣長壽中宰相姚璹
　　議仗下後宰相一人録軍國政要為時政記月送
　　史館然率推美讓善事非其實未幾亦罷而起居
　　郎猶因制敕稍稍筆削以廣國史之闕起居舎人
　　本記言之職惟入而位於起居郎之次及李林甫
　　專權又廢太和九年詔入閤日起居郎舎人具紙
　　筆立螭頭下復貞觀故事有令史三人贊者六人
　　○中書省起居舎人二人從六品上掌修記言之
　　史録制誥徳音如記事之制季終以授國史有楷
　　書手四人典二人
　　唐㑹要武宗㑹昌二年十月中書奏起居注記比
　　者不逐季撰録請每季初即納前一季所記與史
　　館以遲速為殿最從之
　　　謹案唐以起居郎舎人分侍左右執筆記録記
　　　注官侍班之制實起於此時其季終以所修録
　　　送史館即如今每嵗十二月以
　　起居注送内閣之例而宰相所録又名時政記則
　　　如今内閣之有
　上諭檔及外紀檔也
　五季
　　薛居正舊五代史周李糓監修國史請命近臣録
　　禁中事付史館乃命樞密院直學士就樞密院録
　　送史館自此始
　　　謹案五季兩省設官並沿唐制而起居郎舎人
　　　之職皆不見於紀傳觀薛史所載今樞密直學
　　　士録時事以送史館則亦未必備官也
　宋
　　文獻通考元豐官制廢翰林侍讀侍講學士不置
　　但為兼官然必侍從以上乃得兼之其秩卑資淺
　　則為説書嵗春二月至端午日秋八月至長至日
　　遇隻日入侍邇英閣輪班講讀元祐七年復増學
　　士之號建炎元年詔特差侍從官四員充講讀官
　　遇萬幾之暇令三省取㫖就内殿講讀
　　山堂考索宋太祖召趙孚講周易又召王昭素講
　　易乾卦真宗置侍讀侍講學士擇耆舊以充其選
　　設直廬於秘閣侍讀更直仁宗天聖元年上始御
　　崇政殿召侍講孫奭馮元講論語初詔雙日至是
　　隻日亦詔講讀景祐元年以賈昌朝趙希言王宗
　　道楊安國並為崇政殿説書日以二人入侍講崇
　　政説書自此始舊講讀官每見先賜坐暫起講復
　　坐仁宗富於春秋乃令儒臣並就御案遂為故事
　　范鎮東齋紀事宋崇政殿西有延義閣南向迎陽
　　門之北有邇英閣東向皆講書所仁宗初御延義
　　每令講論或講讀終篇則宣二府大臣同聽賜飛
　　白書或賜宴其後專御邇英也
　　吳曽能改齋漫録王荆公所作賈魏公神道碑云
　　景祐元年積官至尚書都官員外郎乃始置崇政
　　殿説書而以公為之然予按傅簡公佳話云太祖
　　少親戎事性好藝文即位未幾召山人郭無為於
　　崇政殿講書至今講官所領階銜猶曰崇政殿説
　　書云據傅簡公所云則崇政殿説書不始於仁宗
　　景祐元年矣豈中嘗罷之而至是再建耶
　　　謹案經筵之制起於宋凡侍讀侍講學士侍讀
　　　侍講及崇政殿説書皆稱經筵官馬端臨所謂
　　　至清要顯美者是也當時以雙隻日入侍講讀
　　　早晚進講惟遇假故及大寒大暑權行停罷故
　　　經筵即日講並不分設兩官自明於經筵以外
　　　有日講午講諸儀於是經筵日講職名始區而
　　　為二矣今以讀講已為翰林定職故别載入翰
　　　林院篇而崇政殿説書則繫之此表至吳曾以
　　　説書之官起自郭無為考之於史郭無為乃抱
　　　腹山人北漢主劉承鈞召以為相後為劉繼元
　　　所殺其人始終在北漢並未入宋安得有太祖
　　　召令講書之事真無稽之談不足信也
　　宋史職官志門下省起居郎一人掌記天子言動
　　御殿則侍立行幸則從大朝㑹則與起居舎人對
　　立於殿下螭首之側凡朝廷命令赦宥禮樂法度
　　損益因革賞罰勸懲羣臣進對文武臣除授及祭
　　祀宴享臨幸引見之事四時氣候四方符瑞户口
　　増損州縣廢置皆書以授著作官國朝舊置起居
　　院命三館校理以上修起居注熙寧四年詔諫官
　　兼修注者因後殿侍立許奏事元豐二年兼修注
　　王存乞復起居郎舎人之職使得盡聞明天子徳
　　音退而書之神宗亦謂人臣奏對有頗僻䜛慝者
　　若左右有史官書之則無所肆其姦矣然未果行
　　故事左右史雖日侍立而欲奏事必禀中書俟㫖
　　存因對及之八月廼詔雖不兼諫職許直前奏事
　　葢存發之也官制行改修注為郎舎人六年詔左
　　右史分記言記動元祐元年仍詔不分七年詔邇
　　英閣講讀罷有留身奏事者許侍立紹聖元年中
　　丞黄履言所奏或干機密難令旁立仍依先朝故
　　事先是御後殿則左右史分日侍立崇寧三年詔
　　如前殿之儀更不分日大觀元年詔事有足以勸
　　善懲惡者雖秩卑亦書之紹興二十八年用起居
　　郎洪遵言起居郎舎人自今後許依講讀官奏事
　　隆興元年用起居郎兼侍講胡銓言前殿依後殿
　　輪左右史侍立○中書省起居舎人一人掌同門
　　下省起居郎侍立修注官元豐前以起居郎舎人
　　寄禄而更命他官領其事謂之同修起居注官制
　　行以郎舎人為職任淳熙十五年羅㸃自户部員
　　外郎為起居舎人避其祖諱乃以為太常少卿兼
　　侍立修注官其後兩史或闕而用資淺者則降㫖
　　以某人權侍立修注官
　　玉海淳化五年四月丙戌史官修撰張佖請置起
　　居院修左右史之職記録為起居注每月與時政
　　記同送史館上嘉之乃置院於禁中命梁周翰李
　　宗諤掌郎舍人事修撰體式檢討故事以聞丁酉
　　周翰等言今復應有崇徳殿長春殿皇帝宣諭之
　　言侍臣論列之事依舊中書編為時政記月終送
　　史館其餘百官封拜除改沿革之事並令闗報起
　　居院以備編録每月送史館仍命郎舎人分直崇
　　政殿以記言動别為起居注每月先進御後付史
　　館從之慶厯三年十一月同修注歐陽修請上殿
　　臣僚少留殿門俟修注官出面録聖語又請更不
　　進本從之至和元年八月二十四日知制誥賈黯
　　乞修注官入侍邇英閣事有可書隨即記録二年
　　三月丁夘令立侍諫官兼修注
　　文獻通考宋沿唐制起居郎隸門下起居舎人隸
　　中書號小兩省官
　　費衮梁谿漫志二史立螭頭舊多服緑者謂之一
　　㸃青其職曰記言記動則人主起居之際皆所當
　　侍而遇乘輿行幸未嘗扈從此亦闕文近世始命
　　起居郎起居舎人從駕乃合建官本意
　　　謹案宋以起居郎為左史起居舎人為右史專
　　　修記注與講筵官原各為一職然考王應麟稱
　　　説書賈昌期以經筵議論纂為邇英延義二閣
　　　記注孝宗時洪邁等在經筵亦以所得上語及
　　　奏對編為祥曦緝熙二殿記注則今記注官之
　　　兼
　　日講銜權輿於此矣
　遼
　　遼史百官志門下省起居舍人院起居舎人聖宗
　　開泰五年見起居舎人程翥知起居注耶律迪里
　　(索倫語頭也原/作敵烈今改正)重熙末知起居注起居郎杜防開
　　泰中為起居郎
　金
　　宇文懋昭大金國志天㑹十三年改官制記注院
　　置修起居注
　　金史百官志記注院修起居注掌記言記動明昌
　　元年詔毋令諫官兼或以左右衛將軍兼貞祐三
　　年以左右司首領官兼為定制○益政院正大三
　　年置於内廷以學問該博議論宏逺者數人兼之
　　日以二人上直備頋問講尚書通鑑貞觀政要名
　　則經筵實内相也
　　金史哀宗本紀正大三年七月詔設益政院於内
　　廷以禮部尚書楊雲翼為益政院説書官
　　　謹案遼道宗有令侍臣講論語事則當時亦嘗
　　　置進講之官特無經筵之目耳至金初未開講
　　　幄正大中始設益政院官令其日侍講讀而説
　　　書官以禮部尚書兼之則其職較崇今以尚書
　　　侍郎充
　　經筵講官葢即其例也
　元
　　陶宗儀輟耕録天厯初建奎章閣于西宫興聖殿
　　之西廊文宗復位陞為奎章閣學士院置大學士
　　五員並知經筵事侍書學士二員承制學士二員
　　供奉學士二員並兼經筵官幕職置叅書二員典
　　籖二員並兼經筵叅贊官藝文監太監少監監丞
　　或有兼經筵官者博士兼經筵叅贊官授經郎兼
　　經筵譯文官
　　元史黄溍列傳溍兼經筵官執經進講者三十有
　　二帝嘉其忠數出金織文段賜之
　　元史額琳沁巴勒列傳(唐古特語額琳沁寶也巴/勤威也原作亦憐真班今)
　　(改/正)額琳沁巴勒以御史大夫知經筵事經筵進講
　　必詳必慎故每讀譯文必被嘉納
　　元史百官志至元六年始置起居注左右補闕掌
　　隨朝省臺院諸司凡奏聞之事悉紀録之如古左
　　右史十五年改陞給事中兼修起居注左右補闕
　　改為左右侍議奉御兼修起居注後定置給事中
　　兼修起居注二員右侍儀奉御同修起居注一員
　　左侍儀奉御同修起居注一員
　　孫承澤春明夢餘録元人經筵儀節悉備如以勲
　　舊大臣知其事及定期二八月後累朝皆仍其制
　　　謹案元以奎章閣學士院兼經筵官給事中兼
　　　起居注官皆設為定職而勲舊大臣亦間令知
　　　經筵以重其事如額琳沁巴勒以御史大夫兼
　　　領者是也
　明
　　廖道南殿閣詞林記洪武中令儒臣更番入禁中
　　每日輪一員進講侍直誤者罪之如大學士吳沈
　　嘗坐進講遲誤被劾永樂以後多渥典自設經筵
　　後講官不復入直惟令翰林及春坊經局等官相
　　輪侍班久之選為展書官又自展書乃得充月講
　　官若日講則用年資深而品秩尊者
　　續文獻通考英宗正統元年春二月始開經筵命
　　太師英國公張輔知經筵事少傅兵部尚書兼華
　　葢殿大學士楊士竒少傅工部尚書兼謹身殿大
　　學士楊榮禮部尚書兼學士楊溥同知經筵事詹
　　事府少詹事兼侍讀學士王直少詹事兼侍講學
　　士李時勉錢習禮陳循侍讀苖𠂻侍講髙糓修撰
　　馬愉曹鼐兼經筵官仍賜宴及金幣有差遂為定
　　制續定經筵儀注毎月三日日以逢二為期嵗率
　　以二八月中旬起四十月末旬止用勲臣一人知
　　經筵事内閣大學士二人同知經筵事六部尚書
　　左右都御史通政司使大理寺卿及學士等官侍
　　班翰林院春坊等官及國子監祭酒二員進講二
　　員展書給事中御史各二員侍儀鴻臚寺錦衣衛
　　堂上官各一員供事又鳴贊一員贊禮序班四員
　　舉案侯伯各一人領將軍侍衛
　　春明夢餘録文華殿經筵毎嵗以二八月中旬起四
　　十月末旬止月三㑹講日皆逢二進講每兩人一
　　四書一經講章皆預呈閣臣轉付中書繕録正副
　　各二紙隔日進司禮監官奏知先晩於文華殿内
　　寶座地平之南設金鶴香爐左右各一於左香爐
　　之東稍南設御案講案各一皆西向案上各置所
　　講二書以夾講章各壓以金尺一副至期早進近
　　侍内臣及知經筵官勲臣内閣學士并講官及六
　　部尚書都御史大理寺卿通政司使鴻臚寺卿錦
　　衣指揮使及四品以上寫講章官俱繡金緋袍其
　　展書翰林官與侍儀御史給事中序班鳴贊等官
　　俱青繡服朝畢駕起御文華殿皆隨之大漢將軍
　　凡二十名𨗳駕至左順門退易冠帶便服仍各執
　　金𤓰而領將軍或侯或伯者則易金繡蟒衣追越
　　衆官進左順門皆分班綴行立文華殿外竢傳宣
　　云進來則將軍先入殿内負東西墻立諸臣陞陛
　　鴻臚寺官贊入班行禮畢以次分由殿東西門入
　　重班立指揮則立西一班末稍前御史給事序班
　　六員分於中門左右向北立序班二人舉御案進
　　上二人舉講案置中鳴贊唱進講二官各出班立
　　講案前展書官二員出班對立鳴贊講官並行禮
　　興東展書官進至地平膝行詣御案展四書講章講
　　四書官亦稍前近案展所講書竢展書官復位先
　　説講某書然後申講講畢掩書稍退後原展書官
　　仍如儀進掩書復位西展書官與講經官進退俱
　　如前儀講畢仍並行禮各回班序班各撤案聨置
　　舊所鴻臚卿中跪奏禮畢上諭官人每喫酒飯各
　　官跪承㫖興以次出丹陛仍行禮乃出左順門宴
　　以官序惟學士之坐立則序於鴻臚寺卿及四品
　　以上寫講章官及展書官坐立亦序於四品之下
　　重職事也又日講官凡四員日輪二員先大學衍
　　義次貞觀政要二書皆不用講章惟各以黄票書
　　所起止預進先日内臣設御案於文華殿後穿堂
　　中以二書並起止置案上至日早朝畢四講官同
　　閣臣隨駕入至殿内授内臣以來日起止竢召乃
　　入穿堂内行禮分班北向前後立東班當講者詣
　　御案前内侍授牙籖右手執之且指且講書則向
　　上初展後掩皆屬内侍講畢還籖復位西班當講
　　者乃進講悉如東儀講畢上諭先生喫酒飯皆跪
　　承㫖行禮禮畢前後皆一拜三叩頭出宴於文華
　　門外西廡禁中謂之小經筵亦謂之小講
　　明史職官志起居注甲辰年置吳元年定秩正五
　　品洪武四年改正七品六年陞從六品九年定起
　　居注二人後革十四年復置秩從七品尋罷至萬
　　厯間命翰林院官兼攝之已後罷
　　　謹案自魏晉以後歴代皆有起居之任至明初
　　　暫置即罷遂不復設翰林職掌雖有記注起居
　　　編纂六曹章奏之文僅屬虛名未嘗撰輯神宗
　　　時閣臣始議開史局以東西十館密邇朝堂紀
　　　述為便乃以東館近上四所令史臣分直其中
　　　一起居二吏户三禮兵四刑工日輪日講官一
　　　員專記起居兼録聖諭詔勅冊文其六曹章奏
　　　則選史官中年深而文學素優者六人分纂因
　　　定常朝御門日記注起居官及史官侍班之制
　　　日講官繫起居注銜葢自此始然不久仍復停
　　　輟故終明之世起居之官不備以致史職曠廢
　　　王鏊震澤長語所謂前代左右史皆親見在廷
　　　君臣言動而書之成化以來人君不復與臣下
　　　接朝事亦無可紀凡修史則但取諸司奏牘分
　　　泒諸人以年月編次雜合成之後世將何所取
　　　信者是也我
　　朝復設
　　起居注館以翰詹諸臣兼充執簡簮毫敬謹紀載
　　　年經月緯嵗有成編視唐宋之時政記日録而
　　　更昭核實矣
　　　又案經筵之禮始於宋代所以講明正學闡繹
　　　聖文歴代相因咸稱鉅典至明而儀節尤為詳
　　　備然當時人主習於宴安怠惰往往臨朝傳免
　　　即有勤於聽講者亦不過以文具相視未嘗有
　　　所辨論發明黄瑜雙槐嵗抄載明景帝每講畢
　　　命中官布錢於地令講官拾之以為恩典髙糓
　　　年老俯伏不便恒莫能得一他講官拾以遺之
　　　是以講學論道之地而恣意媟凟實乖典則逮
　　　熹宗之世而顧秉謙等於經筵講畢䄂出市刋
　　　遼東傳以搆䧟熊廷弼遂借書幃令典以曲肆
　　　其傾害之機謀益非念陳典謨之本意矣
　　國家敦崇實學久道化成
　皇上稽古尊經嵗
　莅講幄
　親製御論發揮精藴無不澈天人之㣲㫖貫理道之
　　　真源諸臣肅跽敬聆仰見
　覺世牖民之至意心悦誠服莫可名言統備
　君師實三代以後所莫能景企於萬一也
　
　
　
　
　
　
　
　
　
　
　
　
　
欽定厯代職官表卷二十四
欽定四庫全書
欽定厯代職官表卷二十五
　文淵閣閣職表

　文淵閣閣職
　國朝官制
文淵閣領閣事滿洲漢人各一人
　　掌總領秘書典司
　冊府
　國朝定例大學士有以
　文淵閣繫銜而閣制未建我
皇上右文稽古修明典籍乾隆三十七年
特詔直省守吏購訪海内遺書以廣石渠藏弆逸文墜
　　簡竒秘響臻復
允廷臣議棌古書之散見永樂大典者釐訂成編爰
勅館臣排校繕録彚為四庫全書凡三萬六千冊而贏
命於
　文華殿後鼎建
　文淵閣以貯之其規制則準寧波范氏天一閣之式
　　依四部門目列架分儲四十一年
上以宋程俱麟臺故事所載秘書官品頗詳
詔大學士等集議叅仿其制剏置閣職領閣事以大學
　　士恊辦大學士掌院學士兼充直閣以下咸定額
　　有差用資典守蘭臺東觀永昭美備焉
文淵閣提舉閣事一人
　　以内務府大臣兼充掌率内務府官屬以綜理閣
　　務焉
文淵閣直閣事六人
　　以科甲出身之滿洲漢人内閣學士内班出身之
　　滿洲詹事少詹事讀講學士漢人詹事少詹事讀
　　講學士等官兼充掌典守釐輯之事以時與校理
　　輪畨入直凡春秋曝書則董率而經理之
文淵閣校理十有六人
　　以内班出身之滿洲庻子侍讀侍講洗馬中允贊
　　善編修檢討漢人庻子侍讀侍講洗馬中允贊善
　　修撰編修檢討及科甲出身之内閣侍讀等官兼
　　充分掌註冊㸃騐之事
文淵閣檢閲八人
　　以科甲出身之内閣中書兼充掌排次清釐之事
文淵閣辦理事務内務府司員四人筆帖式四人
　　由提舉閣事大臣掄選
　奏充掌一切收發啟閉掃除及稽查宿直之事
　歴代建置
　三代
　　陸德明莊子釋文世本云彭祖姓籛名鏗在商為
　　守藏史在周為柱下史
　　史記老子列傳周守藏室之史也司馬貞索隠周
　　藏書室之史老子為柱下史即藏室之柱下因以
　　為官名
　　　謹案據索隠所云則柱下史即守藏書室之官
　　　非有二職李善文選註引列仙傳謂李耳為周
　　　柱下史轉為守藏史者非也漢世殿中蘭臺有
　　　圖籍秘書而御史屬於蘭臺故後代相沿以柱
　　　史為御史通稱其實乃掌書之官並非糾察之
　　　任今仍繫之於此表
　　周禮春官外史上士四人中士八人下士十有六
　　人掌三皇五帝之書
　　　謹按周官小史掌邦國之志先鄭謂若周志鄭
　　　書之類葢志諸侯所出之繫與其廟祧昭穆如
　　　今之玉牒及家譜外史掌四方之志後鄭謂若
　　　魯之春秋晉之乘楚之檮杌葢志九州列國四
　　　海百蠻世系之所自出分封之所由始朝貢之
　　　斷續禮樂之更革俗尚之醜好如今之各直省
　　　志書皆與歴代秘書所掌不同惟三皇五帝之
　　　書則正王者藏書之府所存之舊典實柱下職
　　　守所在今故互著於表焉
　秦
　　史記張蒼列傳秦時為御史主柱下方書
　　　謹按如淳注以方書為四方文書然考漢書叙
　　　傳稱北平志古司秦柱下(張蒼封北平/侯故稱北平)顔師古
　　　曰志記也謂多記古事也司主也是可知柱下
　　　實掌古籍不獨天下圖書計簿也秦雖燔滅詩
　　　書而博士所存故在則禁中亦必有藏書之所
　　　故以張蒼主之歟
　漢
　　漢書功臣侯表山都正侯王恬啟漢五年為郎中
　　柱下令顔師古注今主柱下書史也
　　　謹案漢初沿秦之制則所謂柱下令者當亦主
　　　圖籍之官也
　　程俱麟臺故事自漢置未央宫即麒麟天禄閣在
　　其中命劉向揚雄典校皆在禁中即内庫書也
　　漢書藝文志武帝建藏書之䇿置寫書之官下及
　　諸子傳說皆充秘府至成帝時以書頗散亡使謁
　　者陳農求遺書於天下詔光禄大夫劉向校經傳
　　諸子詩賦步兵校尉任宏校兵書太史令尹咸校
　　術數侍醫李柱國校方技每一書已向輙條其篇
　　目撮其指意録而奏之
　　漢書揚雄傳雄為大夫校書天禄閣上
　　　謹案漢以麒麟天禄閣為禁中藏書之所即後
　　　世秘閣之制所由昉而劉向揚雄等皆以他官
　　　典校其間則今
　　文淵閣閣職為内閣翰詹諸臣兼銜正其例也又
　　　漢御史中丞居殿中掌蘭臺秘書即古柱下之
　　　職與秘書省職掌相通故歴代營都邑置府寺
　　　必以秘書省及御史臺為鄰自唐以後御史臺
　　　始專掌糾察無復典守圖書之職今已系之都
　　　察院篇特附見其本制於此
　　杜佑通典後漢圖書在東觀
　　後漢書馬融𫝊拜為校書郎中詣東觀典校秘書
　　章懐太子李賢注謝承及續漢書並云為校書郎
　　又拜郎中也
　　後漢書蔡邕傳召拜郎中校書東觀
　　通典後漢選他官入東觀典校秘書葢有校書之
　　任而未為官也故以郎居其任則謂之校書郎以
　　郎中居其任則謂之校書郎中當時重其職故學
　　者稱東觀為老氏藏室道家蓬萊山焉
　　後漢書桓帝本紀延熹二年初置秘書監官
　　應劭漢官儀秘書監一人秩六百石
　　馬端臨文獻通考桓帝置秘書監掌典圖書古今
　　文字考合同異屬太常以其掌圖書秘記故曰秘
　　書後省
　　　謹案自後漢置秘書監而典司圖籍設有專官
　　　歴代相因未嘗改作至明始以其職併入翰林
　　　院然翰林官署既不在禁中内府藏書遂無人
　　　職掌逮於季世而散佚殆盡其立法之弊亦可
　　　見矣今以四庫全書藏庋
　　文淵閣特置閣職以綜領其事與前代秘書省監
　　　職制相承源流可以考見謹詳著於表用昭延
　　　閣隆規實監古而益彰詳備也
　三國
　　三國蜀志郤正傳正入為秘書吏轉為令史遷郎
　　至令
　　通典魏武帝又置秘書令典尚書奏事文帝黄初
　　初置中書令典奏事而秘書改令為監掌藝文圖
　　籍之事初屬少府後乃不屬武帝置秘書令及丞
　　一人黄初中有左右二丞劉放為左丞孫資為右
　　丞
　　文獻通考魏始置秘書校書郎
　　太平御覽王肅言秘書不應屬少府表曰魏之秘
　　書即漢之東觀郡國稱敢言之上東觀未有𨽻名
　　於少府者也太和中蘭臺秘書爭儀三府奏議秘
　　書司先王之載籍與中書相亞宜與中書為官聨
　　裴松之三國志注薛夏為秘書丞嘗以公事移蘭
　　臺蘭臺自以臺也而秘書署耳謂夏不得為移推
　　使當有坐者夏報之曰蘭臺為外臺秘書為内閣
　　臺閣一也何不相移之有蘭臺屈無以折自是遂
　　以為常
　　　謹案自漢以後皆仿麒麟天禄之制以秘閣為
　　　藏書之府故魏薛夏稱秘書為内閣晉永平詔
　　　書亦以秘書掌中外三閣圖書此可證秘書省
　　　官即如今之閣職也
　晉
　　章俊卿山堂考索晉武帝以秘書併入中書省惠
　　帝後别置秘書監掌三閣圖書自是秘書之府始
　　居於外
　　唐六典惠帝永平元年詔秘書典綜經籍考校古
　　今中書自有職務逺相統攝於事不專宜令復别
　　置秘書寺掌中外三閣圖書自是秘書寺始外置
　　焉
　　晉書職官志秘書監其屬官有丞有郎
　　通典晉秘書監銅印墨綬進賢兩梁冠絳朝服佩
　　水蒼玉丞銅印墨綬進賢一梁冠絳朝服稽紹司
　　馬彪傅暢王謐等並為此官秘書郎掌三閣圖書
　　校閲脫誤進賢一梁冠絳朝服亦謂之郎中武帝
　　分秘書圖籍為甲乙丙丁四部使秘書郎中四人
　　各掌其一
　宋齊梁陳
　　宋書百官志秘書監一人丞一人郎四人
　　南齊書百官志秘書監一人丞一人郎(不著/員數)晉秘
　　書閣有令史掌衆書見晉令齊亦置令史正書及
　　弟子皆典教書畫
　　通典宋齊秘書郎皆四員尤為美職皆為甲族起
　　家之選待次入補其居職例十月便遷
　　　謹案晉代秘書之府始居於外而南史載宋廢
　　　帝時明帝被拘殿内住在秘書省是宋齊以後
　　　秘書當仍在禁中矣
　　隋書百官志梁秘書省置監丞各一人郎四人掌
　　國之典籍圖書天監七年定秘書監為十一班秘
　　書丞為八班秘書郎為二班
　　山堂考索秘書郎齊梁末多以貴遊子弟為之無
　　其才實
　　通典陳秘書所掌與梁同
　　　謹案自晉武帝分秘書圖籍為四部使秘書郎
　　　中掌之嗣後宋則有秘書監謝靈運秘書丞王
　　　儉齊有秘書丞王亮秘書監謝朏各造四部目
　　　録梁則秘書監任昉以秘閣四部篇卷分雜手
　　　自讐校由是篇目定焉是歴代秘書皆有簿録
　　　實秘書監丞郎職掌所在也
　北魏
　　魏書官氏志秘書監第三品秘書丞從第四品秘
　　書郎中第七品
　　魏書鄭道昭傳徙秘書丞兼中書侍郎遷秘書監
　　魏書髙祐傳拜秘書令與丞李彪奏著作郎已下
　　參造國書
　　魏書游肇傳為内秘書侍御中散轉通直郎秘閣
　　令
　　魏書韋朏傳遷秘書郎中江式傳式父紹興髙允
　　奏為秘書郎
　　魏書韋纘傳補中書學生除秘書中散
　　通典後漢有秘書校書郎
　　　謹案北魏既有秘書監而髙祐傳又有秘書令
　　　游肇傳又有秘閣令當即一官而異名至秘書
　　　中散為魏所剏設葢入直秘書省以備使令者
　　　無常職也又孫惠蔚傳稱惠蔚遷秘書丞疏請
　　　依前丞盧昶所撰甲乙新録禆殘補闕損併有
　　　無以為定本次第均寫永為常式並令四門博
　　　士及在京儒生四十人在秘書省專精校考參
　　　定字義是北魏秘書亦當有簿録矣
　北齊
　　隋書百官志後齊秘書省典司經籍監丞各一人
　　郎中四人校書郎十二人正字四人
　　北齊書魏收傳轉秘書監仍兼著作郎
　後周
　　通典後周官品正四命春官外史下大夫正一命
　　春官校書下士
　　　謹案後周始以起居著作分為二職故外史專
　　　記言動不司圖籍惟校書下士則即歴代之校
　　　書郎也通典又稱周秘書監亦領著作監掌國
　　　史且引栁虯為秘書丞以証似後周亦有秘書
　　　監丞之官然考之虯傳虯為秘書丞在西魏文
　　　帝大統中後卒於恭帝元年始終皆在魏世並
　　　未入周豈得以宇文氏秉政而遂指為周制乎
　　　斯葢杜佑徴引之誤未足為據
　隋
　　隋書百官志秘書省監丞各一人郎四人校書郎
　　十二人正字四人録事二人秘書監正三品秘書
　　丞正五品秘書郎正七品校書郎正九品煬帝即
　　位秘書省降監為從三品増置少監一人(從四/品)減
　　校書郎為十人又改監少監為令少令増秘書郎
　　為從五品加置佐郎四人(從六/品)以貳郎之職又増
　　校書郎員四十人加置楷書郎員二十人(從九/品)掌
　　抄冩御書
　　王應麟玉海大業十一年増秘書省官百二十員
　　以博士補之
　　　謹案隋書李文博傳文博直秘書内省典羣書
　　　唐書王珪傳開皇十三年詔入秘書内省讐定
　　　羣書是隋世秘書省本在外故别有内省以藏
　　　書籍也
　唐
　　舊唐書百官志秘書省隸中書之下秘書監一員
　　從三品少監二員從四品上丞一員從五品上秘
　　書監之職掌邦國經籍圖書之事少監為之貳丞
　　掌判省事秘書郎四員從九品上校書郎八人正
　　九品上正字四人正九品下主事一人從九品上
　　令史四人書令史八人楷書手八十人亭長六人
　　掌固八人秘書郎掌甲乙丙丁四部之圖籍謂之
　　四庫經庫類十史庫類十三子庫類十四集庫類
　　三
　　新唐書職官志校書郎正字掌讐校典籍刋正文
　　章
　　玉海龍朔二年改秘書省曰蘭臺監曰太史少監
　　曰侍郎丞曰大夫秘書郎曰蘭臺郎咸亨復舊垂
　　拱元年曰麟臺太極元年復曰秘書省
　　　謹按唐改秘書省曰蘭臺者取漢殿中蘭臺掌
　　　秘書之義其改曰麟臺則又取漢麒麟閣藏書
　　　之義至歴代秘書多以四部著録其稱四部為
　　　四庫亦昉於唐世唐六典所稱唐平王世充收
　　　其圖書八萬餘卷自秘書宏文史館司經崇文
　　　皆有之分為四庫毎庫二人知名目次序以備
　　　檢討者是也
　　唐六典宏文館學士無員數掌詳正圖籍武徳初
　　置修文館武徳末改為宏文館神龍元年改為昭
　　文館開元七年又改為宏文隸門下省自武徳貞
　　觀以來皆妙簡賢良為學士故事五品以上稱為
　　學士六品以下為直學士又有文學直館並無員
　　數皆以他官兼之儀鳯中以館中多圖籍置詳正
　　學士校理自垂拱以來多大臣兼領館中有四部
　　書貞觀初褚無量為檢校館務學士號為館主因
　　為故事其後有張太素劉禕之范履氷並特敇相
　　次為館主焉常令給事中一人判館事○校書郎
　　二人從九品掌校理典籍刋正錯謬本置名讐校
　　開元七年罷讐校置校書四人二十三年減二人
　　○典書二人館中有經史子集四部之書使典之
　　也其職同流外搨書手三人筆匠三人熟紙裝潢
　　匠九人
　　新唐書職官志集賢殿書院學士直學士侍讀學
　　士修撰官掌刋緝經籍開元五年乾元殿寫四部
　　書置乾元院使有刋正官四人以一人判事押院
　　中使一人掌出入宣奏監守院門知書官八人分
　　掌四庫書六年乾元院更號麗正修書院置使及
　　檢校官改修書官為麗正殿直學士八年加文學
　　直又加修撰校理刋正校勘官十一年置麗正院
　　修書學士十三年改麗正修書院為集賢殿書院
　　五品以上為學士六品以下為直學士宰相一人
　　為學士知院事常侍一人為副知院事又置判院
　　一人押院中使一人其後又増修撰官校理官待
　　制官留院官檢討官文學直之員募能書者為書
　　直又置畫直至十九年以書直畫直搨書有官者
　　為直院至徳二年置大學士貞元初置編録官四
　　年罷大學士八年罷校理置校書四人正字二人
　　元和二年復置集賢校理罷校書正字四年集賢
　　御書院學士直學士皆用五品如開元故事以學
　　士一人年髙者判院事非登朝官者為校理餘皆
　　罷○校書四人正九品上正字二人從九品上有
　　中使一人孔目官一人專知御書檢討八人知書
　　官八人書直寫御書手九十人畫直六人裝書直
　　十四人造筆直四人搨書六人典書四人
　　　謹案自漢延熹以至於唐皆以秘書掌圖籍而
　　　晉宋以後秘書省建置不盡在内廷故禁中别
　　　有地以為藏書之所如唐之宏文館有四部書
　　　而集賢所寫為御本是也當時剏置官僚以資
　　　典守與秘書省各分職事其所掌實約畧相同
　　　惟秘書官皆定額而宏文集賢多以他官兼之
　　　為差異耳今以宋世三館其制實本於唐謹取
　　　宏文集賢著之於表以詳沿革至史館雖兼司
　　　書籍而職專史事故仍入翰林院篇内焉
　　新唐書宰相表天寶十二載十二月戊子左相陳
　　希烈為秘書省圖書使
　　玉海馬懐素奏秘書少監盧俌崔沔為修圖書副
　　使
　　唐會要長慶三年四月少監李隨奏請鑄秘書閣
　　圖書印
　　　謹案圖書使雖暫置之官然特用大臣以重其
　　　事葢如今之領閣事而修圖書副使以秘書少
　　　監為之則當如今之直閣事也
　五季
　　五代史劉岳傳岳為吏部侍郎徙秘書監
　　五代會要晉天福六年監修國史趙瑩奏請下秘
　　書省自唐以來古今典籍經史子集元撰人名氏
　　四部大數報館以憑述經籍志周顯徳二年詔委
　　中書門下於朝官中選差三十人據現在書各求
　　真本校勘刋正舛誤仍於逐卷後署校勘官姓名
　　宜令館司逐月具功課申中書門下
　　　謹案五季既有秘書監則少監丞郎宜皆備官
　　　惟周世宗時所置之校勘官則以他官差充非
　　　常職也又盧文紀傳稱其嘗為集賢殿學士是
　　　宏文集賢當亦如唐制設官特史文簡畧無可
　　　考見今故闕而不載云
　宋
　　江少虞宋朝事實類苑梁都汴庻事草創三館湫
　　隘尤甚太平興國中車駕臨幸顧左右曰若此卑
　　陋何以待天下賢俊即日詔有司規度左昇龍門
　　東北車輅院地為三館下詔賜名崇文院以東廊
　　為昭文館書庫南廊為集賢院書庫西廊為史館
　　書庫昭文館本前世宏文館建隆中改之淳化初
　　以吕祐之趙昻安徳裕勾中正並直昭文館則本
　　朝直昭文館自吕祐之等始也集賢有直院有校
　　理端拱初以李宗諤為集賢校理淳化初以和㠓
　　為直集賢院則本朝直集賢院校理自和㠓李宗
　　諤始也史館有直館太平興國中趙隣幾吕䝉正
　　皆為直史館則本朝直史館自趙隣幾等始也本
　　朝三館之外復有秘閣圖書置直閣又置校理咸
　　平初以杜鎬為秘閣校理則直閣校理皆自杜鎬
　　始也
　　李攸宋朝事實端拱元年詔分三館之書萬餘卷
　　别為書庫目曰秘閣以吏部侍郎李至兼秘書監
　　右司諫直史館宋泌兼直秘閣右贊善大夫史館
　　檢討杜鎬為校理而直秘閣秘閣校理之官始於
　　此
　　　謹案李燾續資治通鑑長編載建秘閣及置校
　　　理等官在太宗端拱元年五月其真宗咸平初
　　　但有寫四部書置龍圖閣及太清樓事與秘閣
　　　無涉類苑所載有誤當以李攸宋朝事實為正
　　麟臺故事宋集賢院大學士一人以宰相充學士
　　無定員以給諫卿監以上充直學士不常置掌同
　　昭文(案此書原脱/昭文館官制)判院事一人以兩省五品以上
　　充或差二人三館通為崇文院别置官吏有檢討
　　無定員以京朝官充校勘無定員以京朝幕府州
　　縣官充掌聚三館之圖籍監一人内侍充兼監秘
　　閣圖書天禧五年又置同勾當官一人秘閣端拱
　　二年(案二年當/作元年)於崇文院中建擇三館書籍真本
　　并内出古畫墨跡等藏之淳化元年詔次三館直
　　閣以朝官充校理以京朝官充掌繕寫秘藏供御
　　典籍圖書之事判閣一人舊常以丞郎學士兼秘
　　書監領閣事大中祥符九年後以諸司三品兩省
　　五品以上官判國初又置秘閣校理通掌閣事咸
　　平後皆不領務史館舊寓集賢院有檢閲編修之
　　名不常置
　　玉海昭文集賢有大學士史館有監修國史皆以
　　宰相兼領昭文集賢置學士直學士史館集賢置
　　修撰史館有直館檢討集賢有直院校理崇文有
　　檢討校書皆以他官領之初昭文𨽻門下省史館
　　寓於集賢後合為一
　　宋史職官志秘書省監少監丞各一人監掌古今
　　經籍圖書之事少監為之貳而丞叅領之其屬有
　　秘書郎二人掌集賢院史館昭文館秘閣圖籍以
　　甲乙丙丁為部各分其類校書郎四人正字二人
　　掌校讐典籍刋正訛謬各以其職𨽻於長貳嵗於
　　仲夏曝書則給酒食費尚書侍郎待制两省諫官
　　御史並赴遇庚伏則前期遣中使諭㫖聴以早歸
　　大典禮則長貳預集議所以待遇儒臣非他司比
　　宴設錫予率循故事宋初三館秘閣各置貼職元
　　豐五年職事官貼職悉罷以崇文院為秘書省官
　　屬始立為定員
　　山堂考索宋初秘書省隸京百司雖有監少監丞
　　郎校書正字皆以為寄禄官凡經籍圖書悉歸秘
　　閣秘書所掌祭祀祝版而已元豐正名既罷館職
　　盡以三館職事歸秘書省置秘書職事官自監少
　　至正字不領他局宣和初増為十八員以倣登瀛
　　洲之數建炎三年罷紹興元年復置隆興元年詔
　　監少丞外以七員為額二年詔依祖宗舊法更不
　　立額
　　葉夢得石林燕語國朝以史館昭文館集賢院為
　　三館皆寓崇文院其實别無舎但各以庫藏書列
　　於廊廡間爾直館直院謂之館職以他官兼者謂
　　之貼職官制行廢崇文館為秘書監建秘閣於中
　　自少監至正字列為職事官罷直館直院之名而
　　書庫仍在獨以直秘閣為貼職之首葢特以為恩
　　數而已
　　李心傳建炎以來朝野雜記提舉秘書省者官制
　　以來無之政和中初置紹興末髙宗召信安孟王
　　忠厚為醴泉觀使乃命提舉秘書省以寵之凡過
　　局如宰執例
　　麟臺故事天禧四年箋解御集直館校理二十人
　　充檢閲官
　　　謹案宋初雖有秘書監而不司圖籍凡四部書
　　　皆藏於昭文史館集賢書庫謂之三館後又増
　　　建秘閣與三館為四各置直館直院直閣等官
　　　其下則為校理檢討元豐改制始歸入秘書監
　　　不置昭文集賢以史館隸著作局而直秘閣只
　　　為貼職然三館秘閣之名仍在故陳騤作館閣
　　　録所述即秘書典故葢典籍之府雖稱名有殊
　　　其實一也至宋代所置閣職本有集賢殿修撰
　　　(後改右/文殿)直龍圖閣直秘閣三等後増置修撰為
　　　集英右文秘閣三等直閣為龍圖天章寶文顯
　　　謨徽猷秘閣六等又自龍圖至寶章凡十閣各
　　　置學士直學士待制等官以為省部長貳給舎
　　　諫議補外之職及庻僚領在外繁劇任使者帶
　　　之皆屬虛銜並不得領閣事非麟臺典守所繫
　　　今故不著於表
　遼
　　遼史百官志昭文館昭文館直學士楊遵朂子晦
　　為昭文館直學士○秘書監有秘書郎秘書正字
　　著作局有校書郎
　　　謹案遼有史館學士修撰已别見翰林院篇而
　　　昭文館亦有直學士是遼亦備三館之制特集
　　　賢不見於史耳又遼志有崇文館大學士乾文
　　　閣學士俱不詳職掌謹附著於此
　金
　　金史百官志秘書監監一員從三品少監一員正
　　五品丞一員正六品秘書郎二員正七品(泰和元/年定為)
　　(二/員)通掌經籍圖書校書郎從七品(承安五年二員/泰和五年以翰)
　　(林院官兼大安/二年省一員)專掌校勘在監文籍○宏文院知
　　院從五品同知宏文院事從六品校理正八品掌
　　校譯經史○集賢院貞祐五年設知集賢院從四
　　品同知集賢院從五品司議官正八品(不限/員)諮議
　　官正九品(不限/員)
　　　謹案金之宏文集賢二院葢亦沿宋三館之制
　　　特宏文尚有校譯經史之事集賢則史文不詳
　　　無由考見其職掌矣
　元
　　元史職官志秘書監秩正三品掌歴代圖籍并隂
　　陽禁書卿四員正三品太監二員從三品少監二
　　員從四品監丞二員從五品典簿一員從七品令
　　史三人知印奏差各二人譯史通事各一人典書
　　二人典吏一人屬官秘書郎二員正七品校書郎
　　二員正八品辨騐書畫直長一員正八品至元九
　　年置其監丞用大臣奏薦選世家名臣子弟為之
　　大徳九年陞正三品給銀印延祐元年定置卿四
　　員叅用宦者二人
　　　謹案秘書監為典冊之府而以宦者叅雜其間
　　　殊乖儀制又元有昭文館大學士僅為加銜集
　　　賢院則掌提調學校徵求隠逸召集賢良雖有
　　　大學士學士侍讀侍講學士等官並不典司圖
　　　籍與三館舊制不同且張留孫吳全節輩皆以
　　　道流而充集賢大學士尤為非體今故不著於
　　　表附見於此
　明
　　明史職官志秘書監洪武三年置秩正六品除監
　　丞一人直長二人尋定設令一人丞直長各二人
　　掌内府書籍十三年併入翰林院典籍
　　明史藝文志明太祖定元都收圖籍致之南京設
　　秘書監丞尋改翰林典籍以掌之永樂中北京既
　　建詔修撰陳循取文淵閣書運致北京正統間楊
　　士竒等言文淵閣所貯書籍向貯左順門北廊今
　　移於文淵閣東閣臣等逐一㸃勘編成書目請用
　　寶鈐識永久藏弆制曰可正徳十年大學士梁儲
　　等請檢内閣并東閣藏書殘闕者令原管主事李
　　繼先等次第修補
　　　謹案周官外史掌三皇五帝之書而列國亦各
　　　有典書之官故韓宣子聘魯觀書於太史氏而
　　　周景王亦謂籍氏司晉之典籍以為大政葢簡
　　　䇿之藏憲章所自司存有在不可不昭嚴重也
　　　自秦火之後經籍散亡漢代建麒麟天禄諸閣
　　　網羅遺佚使光禄大夫劉向等校定羣書於是
　　　儲藏之地典守之官制乃畧具歴朝沿襲漸益
　　　修明秘書監起於後漢三館肇於唐時無不簡
　　　召儒臣廣置僚屬至宋而三館秘閣咸寓於崇
　　　文院後復改為秘書省設官頗為詳備崇文總
　　　目所載卷帙亦尚賅博然當時藏書雖富而校
　　　勘未能精審沈括夢溪筆談稱校書官多不恤
　　　職事但取舊書以墨漫一字復注舊字於其側
　　　以為日課幾同兒戲神宗有意釐訂召曽鞏等
　　　編校黄本書籍開局累年僅能終昭文一館之
　　　書而罷鞏集載所撰目録序止十有一篇則其
　　　程課之稽遲亦可以想見明初罷秘書之官併
　　　其職入翰林院凡書籍之藏於内閣者其篇目
　　　既不及前代而楊士竒等所輯書目亦多舛漏
　　　典守之事又僅委之典籍一官不能稽核正徳
　　　以後遂多為人盜竊以及蠧侵䑕嚙殘缺不完
　　　神宗時張居正令中書張萱等整比而所存已
　　　屬無多我
　皇上崇儒念典惟日孜孜
　御極之初即
　詔校刋經史纂輯羣書用以嘉惠來學前者
　特命儒臣編次四庫全書區為應刋應抄及存目三
　　　類各撮大㫖撰述提要彚成總目二百卷又别
　　　為簡明目録二十卷㑭本末源流瞭如指掌每
　　　一書進
　御即仰䝉
　乙覽剖晰瑕瑜間荷
　宸翰親題考据折𠂻永昭定論其中繕録訛謬之處
　　　一經
　睿鑒無不立時呈露詳切
　訓勵校勘倍凛精詳當首部告成既藏弆
　　文淵閣
　錫宴賡吟
　恩隆賚渥纂校諸臣俱䝉逾格
　優叙備置閣職以重典司又於
　　圓明園建
　　文源閣
　　避暑山莊建
　　文津閣
　　盛京建
　　文溯閣分部尊藏而全書中採擷精粹别為薈要
　　　萬二千冊於
　　御花園之摛藻堂
　　圓明園之味腴書室各貯一部以便省覽復
　命續繕三部貯揚州大觀堂之文滙閣鎮江金山寺
　　　之文宗閣杭州
　　聖因寺行宫之文瀾閣
　特發帑金募工抄録俾江浙士子得以快讀秘書觀
　　　摩謄寫
　教思廣被日星並朗矣
　
欽定厯代職官表卷二十五


　　　詹事府
　　國朝官制
　詹事府詹事滿洲漢人各一人(正三品漢人詹事兼/翰林院侍讀學士銜)少
　詹事滿洲漢人各一人(正四品漢人少詹事兼/翰林院侍講學士衘)
　　　掌經史文章之事凡充
　　日講官纂修書籍典試提學皆與翰林官同凡遇秋
　　　審朝審及奉
　㫖下九卿翰詹科道㑹議之事咸入班預議焉順治元
　　　年初設少詹事一人掌府事其年十一月省歸内
　　　三院九年置漢人詹事一人少詹事二人以内三
　　　院官兼之専設滿洲詹事一人以掌府印十五年
　　　復省康熙十四年奉
詔復設詹事府置滿洲漢人詹事各一人少詹事各二人
　　　三十七年省滿洲少詹事一人乾隆十三年省漢
　　　人少詹事一人
　左春坊左庶子滿洲漢人各一人(正五品滿洲庶子以/四品冠帶食五品俸)
(右春坊同漢人左庶/子兼翰林院侍讀衘)左中允滿洲漢人各一人(正六品/滿洲中)
(允以五品冠帶食六品俸漢人中/允兼翰林院編修衘右春坊同)左贊善滿洲漢人各
一人(從六品漢人贊善兼翰/林院檢封銜右春坊同)右春坊右庶子滿洲漢人
各一人(漢人右庶子兼/翰林院侍讀銜)右中允滿洲漢人各一人右贊
善滿洲漢人各一人
　　掌記注纂修之事所職與翰林院講讀編檢同
　國初設左右春坊各庶子一人諭徳一人中允二人
　　贊善二人皆漢人員額以内三院官兼攝順治十
　　五年省康熙十四年復置左右春坊官皆滿洲漢
　　人兼設庶子各一人諭徳各二人中允贊善各四
　　人三十七年省滿洲右諭徳左右中允左右贊善
　　各一人三十八年省漢人右中允右贊善各一人
　　五十二年省漢人右諭徳左中允左贊善各一人
　　乾隆十三年省滿洲漢人左諭徳各一人
司經局洗馬滿洲漢人各一人(從五品漢人洗馬/兼翰林院修撰衘)
　　掌經籍圖書之事初置漢人一人康熙十四年置
　　滿洲漢人各一人又所屬有正字初置滿洲漢人
　　各二人康熙三十七年省滿洲二人三十八年又
　　省漢人一人所存一缺例以應選内閣中書者除
　　授遂為中書兼銜乾隆三十六年亦從部議裁省
　　焉
主簿滿洲漢人各一人(從七/品)
　　掌文移案牘員額康熙十四年定又初置有録事
　　滿洲二人漢人三人康熙三十七年以後次第裁
　　省
筆帖式滿洲六人
　　康熙十四年初置十人三十八年省四人(職事具/吏部篇)
　厯代建置
　　　謹案詹事之名始於秦漢應劭謂詹者省也給
　　　也盖其職在於供給宫中之事故自太后皇后
　　　太子皆有之掌太后宫者曰長信詹事掌皇后
　　　太子宫者則曰皇后詹事太子詹事漢景帝始
　　　改長信詹事為長信少府成帝又併皇后詹事
　　　於大長秋而獨存太子詹事以主太子家事自
　　　是遂為宫官之定名厯代每建儲宫即置此職
　　　唐宋始以儒臣兼領明則由翰林官陞轉其制
　　　稍殊而其為東宫官屬則固未嘗有異也我
　　國家萬年垂統
睿慮深長
家法相承不事建儲册立
　皇上凖今酌古備覽前代覆轍灼知建儲一事之斷
　　　不可行
　宸諭屢頒著明深切伏讀
　御製聨句詩注自古書生拘迂之見動以建儲為國
　　本其實皆自為日後身家之計無禆國是誠以立
　　儲之後宵小乘間伺釁釀為亂階其弊有不可勝
　　言者朕於此往復熟籌知之甚審我子孫當敬凛
　　此訓奉為萬年法守
　典謨垂示昭揭日星實億萬禩所當謹凛遵循詹事
　　　府各員特姑留以備詞臣遷轉之階與翰林官
　　　無異視厯代之為東宫僚佐者逈不相同今以
　　　設官所自雖實殊而名則相沿故仍以厯代宫
　　　官建置採摭大略具列於左亦俾論古者考見
　　　本末咸曉然於前事之當懲益以知
　聖朝良法昭垂洵足超軼百世也
　三代
　　禮記燕義古者周天子之官有庶子官庶子官職
　　諸侯卿大夫士之庶子之卒掌其戒令與其教治
　　别其等正其位國有太事則率國子而致于太子
　　惟所用之若有甲兵之事則授之以車甲合其卒
　　伍置其有司以軍法治之司馬弗正凡國之政事
　　國子存游卒使之修徳學道春合諸學秋合諸射
　　以考其藝而進退之(鄭康成注庶子猶諸子也周/禮諸子之官司馬之屬也卒)
　　(皆讀為倅諸子/副代父者也)
　　周禮夏官諸子下大夫二人中士四人府二人史
　　二人胥二人徒二十人掌國子之倅國有大事則
　　帥國子而致于太子惟所用之
　　儀禮燕禮獻庶子于阼階上(鄭康成注世/子之官也)
　　　謹案大戴禮保傅篇所載三王教世子者有三
　　　公三少及道充弼右之名盖即後世宫銜所自
　　　始然皆以重臣兼其任故周禮並無此官今以
　　　别著於加銜表内至燕義庶子即周禮諸子之
　　　職賈公彦䟽所謂諸庶通名俱訓為衆者是也
　　　玉海引環濟要略謂庶子主宫中八次八舍并
　　　諸吏之適子及支庶版籍是其職亦在於辨論
　　　官材並非世子之私屬特以後世庶子官號實
　　　本於此故仍繫之此表焉
　秦
　　杜佑通典秦始置詹事中庶子官
　　鄭樵通志洗馬秦官
　　　謹案史記秦有中庶子䝉而扁鵲傳又載虢太
　　　子有中庶子鵲當晉昭公時則庶子之為太子
　　　官春秋末已有其制秦特沿而不改也
　漢
　　漢書百官公卿表太子太傅少傅古官屬官有太
　　子門大夫庶子洗馬舍人詹事秦官掌皇后太子
　　家有丞(顔師古注皇后太子各/置詹事隨其所在名官)屬官有太子率更
　　家令丞僕中盾衛率厨廐長丞(顔師古注自此以/上太子之官也)
　　漢書臣瓚注茂陵書詹事秩真二千石家令秩八
　　百石應劭注太子門大夫員五人秩六百石庶子
　　員五人秩六百石中盾主周廬徼道秩四百石衛
　　率主門衛秩千石張晏注洗馬員十六人秩比謁
　　者
　　　謹案西漢皇后太子皆有詹事顔師古謂隨其
　　　所在以名官而考之史文則多單稱詹事不加
　　　分别如宣帝紀本始元年賜詹事畸(師古曰/宋畸也)爵
　　　闗内侯竇嬰傳孝景即位為詹事韓安國傳壼
　　　遂官至詹事鄭當時傳貶秩為詹事韋賢傳進
　　　授昭帝詩稍遷詹事孔覇傳宣帝時授皇太子
　　　經遷詹事馬宫傳徴為詹事核其時代壼遂鄭
　　　當時孔覇馬宫所任自屬太子詹事若景宣二
　　　帝初立及昭帝之世俱未有太子宋畸竇嬰韋
　　　賢皆當為皇后詹事而史不系以皇后太子字
　　　者從省文也至百官表列詹事在大長秋上史
　　　記稱壼遂為上大夫則其位當亞于九卿劉敞
　　　以百官表不著其秩故作漢官班序圖遂以為
　　　無秩惟臣瓚注稱為真二千石荀悦漢紀又以
　　　為比二千石説者莫能折衷然考百官表於禄
　　　秩之等其例皆縂題于後原不分著本條故中
　　　尉條後有云自太常至執金吾皆中二千石丞
　　　皆千石此為中二千石之縂題主爵中尉條後
　　　有云自太子太傅至右扶風皆秩二千石丞六
　　　百石此為二千石之縂題百官表本文甚明詹
　　　事自在二千石之列説者不知詳考前後轉致
　　　紛紛聚訟耳又兩漢有太子中盾無中允而應
　　　劭漢官儀則又稱太子中允據漢書所載哀帝
　　　為太子數遣中盾請問近臣顔師古注盾讀曰
　　　允是中盾即中允也
　　通典後漢省詹事而太子官悉屬少傅
　　後漢書百官志太子率更令一人千石主庶子舍
　　人更置職似光禄太子庶子四百石無員如三署
　　中郎太子舍人二百石無員更直宿衛如三署郎
　　中太子家令一人千石主倉榖飲食職似司農少
　　府太子倉令一人六百石主倉榖太子食官令一
　　人六百石主飲食太子僕一人千石主車馬職如
　　太僕太子廐長一人四百石主車馬太子門大夫
　　六百石職比郎將舊有左右户將别主左右户直
　　郎建武以來省之太子中庶子六百石員五人職
　　如侍中太子洗馬比六百石員十六人職如謁者
　　太子出則當直者在前導威儀太子中盾一人四
　　百石主周衛徼循太子衛率一人四百石主門衛
　　士右屬太子少傅凡初即位未有太子官屬皆罷
　　惟舍人不省領屬少府
　　　謹案後漢始省太子詹事以少傅領東宫官屬
　　　而唐六典乃謂成帝已省詹事後漢因之盖以
　　　百官表但言鴻嘉三年省詹事官而不系之於
　　　皇后因此致誤然表文明言并屬大長秋長秋
　　　為皇后官屬則非太子詹事可知自當以後漢
　　　書及通典為據也
　三國
　　册府元龜蜀後主為太子以譙周為太子家令董
　　允為太子舍人後主立太子璿霍弋為中庶子李
　　譔為庶子
　　三國蜀志張裔傳裔子郁太子中庶子來敏傳先
　　主立太子以為家令譙周傳後主立太子以周為
　　僕轉家令周少子同除東宫官洗馬召不就
　　　謹案册府元龜譙周作家令在後主為太子時
　　　據三國志則後主立太子始以周為家令冊府
　　　元龜盖以立字訛作為字遂致全爽事實謹附
　　　訂於此
　　通志魏復置詹事領東宫衆務
　　唐六典魏置詹事品第三
　　孫逢吉職官分紀魏略張茂上便宜擢太子舍人
　　通志太子庶子在呉為親近之官
　　三國吳志張昭傳昭少子休為太子登僚友從中
　　庶子轉為右弼都尉顧雍傳雍孫譚為太子四友
　　從中庶子轉輔正都尉鍾離牧傳拜太子輔義都
　　尉諸葛恪傳侍太子登為賓友從中庶子轉為左
　　輔都尉
　　　謹案三國蜀魏所置東宮官太抵皆沿兩漢之
　　　舊惟呉志所載有左輔都尉右弼都尉輔正都
　　　尉輔義都尉諸官乃呉所剏置也
　晉
　　晉書職官志武帝始建東宫尚未置詹事官事無
　　大小皆由二傅咸寧元年以給事黄門侍郎楊珧
　　為詹事掌宫事及珧為衛將軍省詹事恵帝元康
　　元年復置詹事置丞一人秩千石主簿五官椽功
　　曹史主記門下史録事户曹法曹倉曹賊曹功曹
　　書佐門下亭長門下書佐省事各一人中庶子四
　　人職如侍中中舍人四人咸寧四年置與中庶子
　　共掌文翰職如黄門侍郎在中庶子下洗馬上食
　　官令一人職如太官令庶子四人職比散騎常侍
　　中書監令舍人十六人職比散騎中書等侍郎洗
　　馬八人職如謁者秘書掌圖籍釋奠講經則掌其
　　事出則直者前驅導威儀率更令主宫殿門户及
　　賞罰事職如光禄勲衛尉家令主刑獄貨榖飲食
　　職比司農少府僕主車馬親秩職如太僕宗正在
　　右衛率初曰中衛率泰始五年分為左右各領一
　　軍恵帝時又加前後二率
　　職官分紀晉起居注武帝太康八年詔太子率更
　　僕東宫之達官也其進品第五秩與中庶子左右
　　衛率同職
　　通志主簿一人晉始置厯代皆有掌府事及三寺
　　十率府之隠漏程限稽失者
　　　謹案魏晉以後東宫官屬漸備其家令率更僕
　　　號為太子三卿不數中庶子太子中舍人洗馬
　　　等官者盖其所司在侍奉左右為太子從官故
　　　不以吏事拘之後世家令率更等官既廢而獨
　　　置庶子洗馬盖亦以其為東宫近職而存之也
　宋齊梁陳
　　宋書百官志太子詹事一人丞一人職比臺尚書
　　令領軍將軍家令一人丞一人職比廷尉司農少
　　府率更令一人職如光録勲衛尉僕一人門大夫
　　二人中庶子四人職如侍中中舍人四人職如黄
　　門侍郎食官令一人職如太官令庶子四人職比
　　散騎常侍中書監令舍人十六人職如散騎中書
　　侍郎洗馬八人職如謁者太子左衛率七人太子
　　右衛率二人太子屯騎校尉太子歩兵校尉太子
　　翊軍校尉三校尉各七人太子冗從僕射七人太
　　子旅賁中郎將十人職如虎賁中郎將太子左積
　　弩將軍十人太子右積弩將軍二人
　　馬端臨文獻通考宋元嘉初詔二率中庶子隨太
　　子入直上宫
　　南齊書百官志太子詹事置丞一人太子率更令
　　太子家令置丞太子僕太子門大夫太子中庶子
　　太子中舎人太子洗馬太子舎人太子左右衛率
　　各一太子翊軍歩兵屯騎三校尉太子旅賁中郎
　　將一人太子左右積弩將軍太子殿中將軍員外
　　殿中將軍太子倉官令太子常從虎賁督
　　職官分紀齊職儀詹事品第三
　　通志中允後漢太子官屬有之職在中庶子下洗
　　馬上漢制五日一朝其非朝日即使僕及中允朝
　　請問起居其後無聞宋齊有中舎人是其職也
　　　謹案晉元康中已置中舎人鄭樵以為始于宋
　　　齊者誤也至唐世復改舎人為中允屬之左春
　　　坊而仍置中舎人屬之右春坊於是中允舎人
　　　遂分為二職矣
　　隋書百官志梁詹事位視中䕶軍任總宫朝置丞
　　功曹主簿五官家令率更令僕各一人家令率更
　　僕皆置丞左右衛率各一人位視御史中丞各有
　　丞二率各置殿中將軍十人員外將軍十人正員
　　司馬四人又有員外司馬督官其屯騎步兵翊軍
　　三校尉各一人謂之三校旅賁中郎將冗從僕射
　　各一人謂之二將左右積弩將軍各一人門大夫
　　一人視謁者僕射中庶子四人髙功者一人為祭
　　酒行則負璽前後部䕶駕中舎人四人髙功者一
　　人與中庶子祭酒共掌其坊之禁令又有通事守
　　舎人典事守舎人典法守舎人員庶子四人掌侍
　　從左右獻納得失髙功者一人與髙功舎人共掌
　　其坊之禁令舎人十六人掌文記通事舎人二人
　　視南臺御史多以餘官兼職典經局洗馬八人位
　　視通直郎置典經守舎人典事守舎人員
　　　謹案春坊之稱説者謂始于唐世然詳考史傳
　　　則魏晉以来已有之玉海引晉王珉云中庶子
　　　稱坊詹事稱寺寺同於九卿坊如天朝之稱臺
　　　漢宫闕名洛陽北宫有九子坊葢即省署之别
　　　名特宋齊以前其名猶未顯著至梁而蕭子範
　　　為太子洗馬作直坊賦其辭稱直中舎之坊又
　　　張纉為太子舎人洗馬作南征賦其辭稱彼華
　　　坊與禁苑常宵盤而晝憇而徐摛傳稱摛為太
　　　子家令文體既别春坊盡學之春坊之名實昉
　　　見于此故百官志亦謂庶子舎人各掌其坊之
　　　政令盖當時二坊已分左右特未以入銜耳又
　　　王褒集皇太子箴春宫飬徳秋坊通夢似春坊
　　　之外又别有名秋坊者然他書皆無可考至典
　　　經局即今司經局其名亦始于梁代云
　　文獻通考齊庶子用人卑雜梁天監七年詔選賢
　　以太子中舎人司徒從事中郎為之
　　隋書百官志陳承梁皆循其制官太子詹事中二
　　千石品第三太子中庶子太子左右衛率二千石
　　太子三卿千石品第四太子中舎人庶子六百石
　　品第五太子洗馬六百石太子步兵翊軍屯騎三
　　校尉千石品第六太子舎人二百石太子門大夫
　　六百石太子旅賁中郎將冗從僕射六百石品第
　　七太子左右積弩將軍太子詹事丞六百石品第
　　八太子左右二衛率品第九
　北魏
　　唐六典後魏太子詹事置左右二人其後惟置一
　　人初第二品太和末降為第三品
　　魏書官氏志太子詹事第三品太子左右衛率從
　　第三品太子中庶子第四品太子家令太子率更
　　令太子僕太子庶子從第四品太子中舎人第五
　　品太子洗馬太子屯騎校尉太子歩兵校尉太子
　　翊軍校尉從第五品太子門大夫太子舎人從第
　　六品詹事丞第七品太子三卿丞第九品太子廐
　　長從第九品
　　　謹案漢書庶子本掌東宫宿衛故宋齊之世除
　　　用遂不擇人流品頗雜據魏書劉芳傳芳與邢
　　　産入授皇太子經遷太子庶子則北魏庶子所
　　　司乃經幄勸讀之事視漢晉職掌為不同矣
　北齊
　　隋書百官志齊詹事縂東宫内外衆務事無大小
　　皆統之府置丞功曹五官主簿録事員領家令率
　　更令僕等三寺左右衛二坊三寺各置丞二坊各
　　置司馬俱有功曹主簿以承其事家令領食官典
　　倉司藏等署令丞又領内坊令丞(掌知閣/内諸事)其食官
　　又别領器局酒局二丞典倉又别領園丞司藏又
　　别領仗庫典作二局丞率更領中盾署令丞各一
　　人(掌周衛禁防/漏刻鍾鼓)僕寺領廐牧署令丞署又别有車
　　輿局丞左右衛坊率各領騎官備身正副都督騎
　　官備身五職騎官備身員又有内直備身正副都
　　督内直偹身五職内直備身員又有備身正副都
　　督備身五職員又有直閣直前直後員又有旅騎
　　屯衛典軍校尉各二人騎尉三十人門下坊中庶
　　子中舎人通事守舎人主事守舎人各四人又領
　　殿内典膳藥藏齋帥等局殿内局有内直監二人
　　副直監四人典膳藥藏局監丞各二人藥藏又有
　　侍醫四人齋帥局齋帥内閤帥各二人典書坊庶
　　子四人舎人二十八人又領典經坊洗馬八人守
　　舎人二人門大夫坊門大夫主簿各一人
　　　謹案隋志載北齊典經坊洗馬八人而通志通
　　　考俱作二人自當以史為正其門下典書分為
　　　二坊則左右春坊之權輿也至梁典經局不𨽻
　　　二坊而北齊則為典書坊所領隋唐遞沿其制
　　　皆以坊統局今坊局之分曹則又起于明代云
　後周
　　唐六典後周置太子宫正宫尹
　　胡三省通鑑注周置太子宫尹盖即詹事之職
　　周書尉遲運傳以運為右宫正王軌傳宫尹鄭譯
　　王端宇文孝伯傳厯司㑹中大夫東宫左宫正尉
　　遲運為右宫正仍為左宫正顔之儀注拜小宫尹
　　封平陽縣男
　　　謹案唐六典以宫正宫尹為後周宫官而通典
　　　載後周官品獨不及此二職考之周書列傳則
　　　宫正有左右二人而宫尹之下又有小宫尹葢
　　　宫正當如左右衛率之職宫尹當如詹事之職
　　　小宫尹則如少詹事之職也觀宇文孝伯以司
　　　㑹中大夫轉為宫正則其秩次又當在宫尹上
　　　矣
　隋
　　隋書百官志開皇初置詹事二年定令罷之門下
　　坊置左庶子二人内舎人四人録事二人主事令
　　史四人統司經宫門内直典膳藥藏齋帥等六局
　　司經置洗馬四人校書六人正字二人宫門置大
　　夫二人内直置監副監各二人監殿舎人四人典
　　膳藥藏並置監丞各二人藥藏又有侍醫四人齋
　　帥置四人典書坊右庶子二人舎人通事舎人各
　　八人録事二人主事令史四人内坊典内及丞各
　　二人丞直四人録事一人内廐置尉二人掌内車
　　輿之事家令(掌刑法食膳倉庫/什物奴婢等事)率更令(掌伎樂/漏刻)僕
　　(掌宗族親踈/車輿騎乗)各一人三寺各置丞(家令二人/寺各一人)家令
　　領食官典倉司藏三署令(各一/人)丞(食官二人典倉/一人司藏三人)
　　僕寺領廐牧令(一/人)員左右衛各置率一人副率二
　　人掌宫中禁衛各置長史司馬及録事功倉兵騎
　　兵等曹參軍事法曹鎧曹行參軍各一人行參軍
　　(四/人)員又各有直閣四人直寢八人直齋直後各十
　　人左右宗衛制官如左右衛左右虞候各置開府
　　一人掌斥候伺非左右内率副率各一人掌領偹
　　身已上禁内侍衛供奉兵仗有千牛偹身八人掌
　　執千牛刀偹身左右八人掌供奉弓箭偹身二十
　　人掌宿衛侍從左右監門各率一人副率二人掌
　　諸門禁煬帝即位門下坊减内舎人洗馬員改門
　　大夫為宫門監正字為正書典書坊為太子舎人
　　為管記舎人通事舎人為宣令舎人家令改為司
　　府令内坊承直改為典直左右衛率改為左右侍
　　率左右宗衛率改為左右武侍率左右虞候開府
　　改為左右虞候率并置副率千牛偹身改為司仗
　　左右偹身左右改為主射左右左右監門率改為
　　宫門將
　唐
　　舊唐書職官志太子詹事一員少詹事一員詹事
　　統東宫三寺十率府之政令少詹為之貳丞二人
　　主簿一人録事二人令史九人書令史十八人丞
　　掌判府事主簿掌印檢勾稽録事掌受事發辰司
　　直一人掌彈刻宫寮糺舉職事○太子左春坊左
　　庶子二人中允二人左庶子掌侍從贊相駁正啟
　　奏中允為之貳司議郎四人録事二人主事二人
　　司議郎掌啟奏記注宫内祥瑞左諭徳一人左贊
　　善大夫五人左諭徳掌諷諭規諫崇文館(貞觀中/置太子)
　　(學館/也)學士直學士(員數/不定)學士掌東宫經籍圖書司
　　經局洗馬二人太子文學三人校書四人正字二
　　人洗馬掌四庫圖籍繕冩刋緝之事文學掌侍奉
　　文章校書正字掌典校四庫書籍典膳局典膳郎
　　二人丞二人掌進膳嘗食藥藏局藥藏郎二人丞
　　二人掌和劑醫藥内直局内直郎二人丞二人掌
　　符璽繖扇几案衣服之事典設局典設郎四人丞
　　二人掌湯沐灑埽鋪陳之事宫門局宫門郎二人
　　丞二人掌内外宫門管鑰之事○太子右春坊右
　　庶子二人中舎人二人舎人四人録事一人主事
　　二人掌行令書令旨及表啟之事右諭徳一人右
　　贊善大夫五人𫝊令四人通事舎人八人舎人掌
　　導引宫臣辭見及承令勞問之事○太子家令寺
　　令一人丞二人主簿一人掌太子飲膳倉儲庫藏
　　之政令縂食官典倉司藏三署之官屬食官署令
　　一人典倉署令一人丞二人園丞一人典事六人
　　典倉令掌九榖入藏及醯醢庶羞器皿燈燭之事
　　司藏署令一人丞二人掌庫藏財貨出納營繕之
　　事○太子率更寺令一人丞二人主簿一人録事
　　一人伶官師二人漏刻博士二人掌漏六人漏童
　　六十人典鼓二十四人率更令掌宗族次序禮樂
　　刑罰及漏刻之政令○太子僕寺僕一人丞一人
　　主簿一人録事一人掌車輿乗騎儀仗之政令廐
　　牧署令一人丞二人掌車馬閑廐牧畜之事○太
　　子左右衛率府率各一員副率各一人掌東宫兵
　　仗羽衛之政令長史各一人録事參軍事各一人
　　倉曹參軍一人兵曹參軍一人胄曹參軍一人司
　　階一人中候二人司戈二人執㦸三人長史掌判
　　諸曹及三府五府之貳録事掌監印勾稽諸曹官
　　掌本曹簿籍親府勲翊府中郎將各一人左右郎
　　將各一人録事一人兵曹參軍一人校尉五人旅
　　師十人隊正二十人副隊正二十人郎將掌其府
　　之屬以宿衛而縂其事○太子左右司禦率府率
　　各一人副率各二人司禦率掌同左右率○太子
　　左右清道率府率各一人副率各二人清道率掌
　　東宫内外晝夜廵警之法○太子左右監門率府
　　率各一人副率各一人左右監門率掌東宫禁衛
　　之法○太子左右内率府率各一人副率各一人
　　左右内率之職掌東宫千牛偹身侍奉之事而立
　　其兵仗縂其府事
　　新唐書百官志詹事府武徳初置龍朔二年曰端
　　尹府詹事曰端尹少詹事曰少尹武后光宅元年
　　改曰宫尹府詹事曰宫尹少詹事曰少尹隋有内
　　允武徳三年改曰中舎人貞觀初曰中允十八年
　　置司議郎永徽三年避皇太子名復改中允曰内
　　允太子廢復舊龍朔二年改門下坊曰左春坊左
　　庶子曰左中䕶中允曰左贊善大夫司議郎分左
　　右置左右諭徳各一人咸亨元年皆復舊司議郎
　　不分左右其後諭徳廢而司議郎復分儀鳯四年
　　置左右贊善大夫各十人以同姓為之景雲二年
　　始兼用庶姓改門下坊曰左春坊復置諭徳庶子
　　以比侍中中允比門下侍郎司議郎以比給事中
　　贊善大夫以比諫議大夫諭徳以比散騎常侍右
　　坊則庶子以比中書令中舎人以比中書侍郎太
　　子監國則庶子比尚書令改太子正書曰正字龍
　　朔三年改司經局曰桂芳罷𨽻左春坊領崇賢館
　　比御史臺以詹事二人為令比御史大夫司直二
　　人比侍御史以洗馬為司經大夫三年改司經大
　　夫曰桂坊大夫咸亨元年復𨽻左春坊省録事隋
　　内舎人𨽻典書坊武徳初改曰中舎人管記舎人
　　曰太子舎人永徽元年避太子名復改中舎人曰
　　内舎人龍朔三年改典書坊曰右春坊右庶子曰
　　右中䕶中舎人曰右贊善大夫舎人曰右議司郎
　　　謹案自隋罷詹事分置門下典書二坊唐初復
　　　置詹事府以治三寺十率府之政令改門下坊
　　　為左春坊典書坊為右春坊以領諸局而坊與
　　　府始各為一司雖同稱宫僚其實不相統轄也
　　　至率府之制本起于秦漢之衛率以主東宫衛
　　　兵其後晉宋增為五率至有實甲萬人隋唐又
　　　増為十率府兵之𨽻于十六衛者餘悉以𨽻東
　　　宫遂使精兵勁卒半屬承華率府武臣皆得以
　　　私事太子搆嫌召釁浸長厲階實為弊政之尤
　　　今以其官在厯代亦詹事所屬故併附載大略
　　　以昭炯戒焉
　五季
　　册府元龜五代典制未備儲副居尹京之任皇子
　　分節鎮之職宫僚國吏盖多闕焉
　　五代史劉岳傳貶均州司馬復用為太子詹事王
　　權傳貶隨州司馬起為右庶子
　　　謹案五季諸君皆未立太子故宫官多闕然觀
　　　五代史所紀則當時又有詹事庶子等名目盖
　　　自唐以來東宫諸職或以授左降致仕之人而
　　　藩鎮牙校幕府僚佐亦多檢校宫官者劉岳等
　　　所任大抵亦屬空銜並無職掌也
　宋
　　宋史職官志太子詹事仁宗升儲置詹事二人神
　　宗欽宗升儲並置二人皆以他官兼登位後省太
　　子左庶子右庶子左諭徳右諭徳舊制不常設儲
　　闈之建隨宜制官以備寮寀多以他官兼領太子
　　侍讀侍講神宗升儲始置各一人乾道淳熙開禧
　　各依故事並置太子中舎人舎人至道天禧各置
　　一人神宗欽宗升儲並如舊置嘉定初除二人慶
　　元以中舎人在舎人上主管左右春坊事二人以
　　内臣兼同主管左右春坊事二人以武臣兼承受
　　官一人以内侍充仁宗神宗升儲並置中興後置
　　官並同太子左右衛率府率副率左右司禦率府
　　率副率左右清道率府率副率左右監門率府率
　　副率左右内率府率副率官存而無職司
　　文獻通考宋東宫官有左右庶子諭徳乾道中庶
　　子諭徳除左不除右
　　永樂大典宋㑹要神宗熙寧二年以吕惠卿為太
　　子中允
　　　謹案據此則宋代亦置中允矣而宋史職官志
　　　不載殆暫置即罷故略之歟
　遼
　　遼史百官志太子詹事院太子詹事少詹事詹事
　　丞詹事主簿○太子司直司太子司直○左春坊
　　太子左庶子太子中允太子司議郎太子左諭徳
　　太子左贊善大夫文學館崇文館學士崇文館直
　　學士太子校書郎司經局太子洗馬太子文學太
　　子校書郎太子正字典設局典設郎宫門局宫門
　　郎○右春坊太子右庶子太子中舎人太子舎人
　　太子右諭徳右贊善大夫太子通事舎人○太子
　　家令寺太子家令丞主簿太子率更寺太子率更
　　令丞主簿太子僕寺太子僕丞主簿○太子率府
　　太子左右衛率府太子左右司禦率府太子左右
　　清道率府太子左右監門率府太子左右内率府
　　　謹案遼史載東宫官屬極備然其可考見者中
　　　允馮若谷洗馬劉輝校書郎韓灤張昱等數人
　　　而已其他大抵皆据唐制以約略得之未必盡
　　　有確據也
　金
　　金史百官志詹事院太子詹事少詹事掌總統東
　　宫内外庶務左右衛率府掌周衛導從儀仗左右
　　監門掌門衛禁鑰僕正副僕正僕丞掌車馬廐牧
　　弓箭鞍轡器物等事掌寳二人掌奉寳謹其出入
　　典儀贊儀司贊禮儀侍正侍丞掌冠帶衣服左右
　　給使之事典食令丞承奉膳羞侍藥奉藥承奉醫
　　藥掌飲令丞承奉賜茶及酒果之事家令家丞掌
　　營繕栽植鋪設及燈燭之事司經正副掌經史圖
　　籍筆硯等事司藏副掌庫藏財貨出入之事司倉
　　副掌倉廩出納薪炭等事中侍局都監同監掌東
　　閣内之禁令省察宫人廪賜給納諸物轄侍人等
　　左諭徳右諭徳左贊善右贊善掌贊諭道徳侍從
　　文章
　　　謹案金代宫僚但有諭徳贊善而不分左右春
　　　坊與唐宋之制稍異其司經正副掌經史圖籍
　　　則仍洗馬之舊職也
　元
　　元史百官志儲政院秩正二品至元十九年立詹
　　事院備左右輔翼皇太子之任置左右詹事各一
　　員副詹事詹事丞院判各二員吏屬六十有二人
　　别置宫臣賓客二員左右諭徳左右贊善各一員
　　校書郎二員中庶子中允各一員三十一年太子
　　裕宗既薨乃以院之錢糧選法工役悉歸太后位
　　下改為徽政院以掌之大徳九年復立詹事院尋
　　罷十一年更置詹事院設官十二員至大四年罷
　　延祐四年復立七年罷泰定元年罷徽政院改立
　　詹事如前天厯元年改詹事院為儲慶使司二年
　　罷復立詹事院未幾改儲政院院使六員同知二
　　員僉院二員同僉二員院判二員司議二員長史
　　二員照磨二員管勾二員掾史一十二人譯史四
　　人回回掾史二人通事知印各二人宣使十人典
　　吏六人家令司家令家丞各二員典簿二員照磨
　　一員掌太子飲膳供帳倉庫典幄署令丞各二員
　　掌太子供帳府正司府正府丞典簿各二員資武
　　庫提㸃大使各一員掌軍器冀用庫提㸃大使各
　　一員掌鞍轡延慶司使同知各一員掌修建佛事
　　典用監卿四員太監少監丞各二員掌供給縀疋
　　寳貨等物典醫監達嚕噶齊(解見户/部篇)二員卿二員
　　太監少監丞各二員掌供進藥餌典牧監卿太監
　　少監丞各二員掌孳畜之事儲膳司卿四員少卿
　　丞各二員掌皇太子飲膳之事典寳監卿太監少
　　監丞各一員○至正六年立皇太子宫傅府九年
　　冬立端本堂為皇太子學宫置諭徳一員贊善二
　　員文學二員正字二員司經二員十三年定置皇
　　太子賓客二員左右諭徳各一員左右贊善各一
　　員文學二員中庶子中允各一員立詹事院罷宫
　　傅府置詹事三員同知詹事二員副詹事二員詹
　　事丞二員首領官中議二員長史二員管勾照磨
　　各一員䝉古筆且齊(解見吏/部篇)六人回回掾史二人
　　掾史十人知印二人克哷穆爾齊(解見倉場/衙門篇)二人
　　宣使十人其家有家令司府正司典寳監儀衛司
　　　謹案元之徽政院如漢之長信少府儲政院如
　　　漢之詹事儲政院有太子則置徽政院有太后
　　　則置無則省兩官互為廢置其實即一署也元
　　　史尚有掌謁司等官皆徽政院所屬令並不載
　　　又有左右都威衛使司衛候直都指揮使司葢
　　　即前代衛率之職又有内宰司諸色人匠都總
　　　管府打捕鷹房縂管府財賦都縂管府等官所
　　　屬職員至多名目猥雜今但附識其槩於此
　明
　　明史職官志詹事府詹事一人少詹事二人府丞
　　二人主簿㕔主簿一人録事二人通事舎人二人
　　左春坊大學士左庶子左諭徳各一人左中允左
　　贊善左司直郎各二人左清紀郎一人左司諌二
　　人右春坊亦如之司經局洗馬一人校書正字各
　　二人詹事掌統府坊局之政事以輔導太子少詹
　　事佐之凡府僚暨坊局官與翰林院職互相兼試
　　士修書皆與焉通事舎人典東宫朝謁辭見之禮
　　承令勞問之事春坊大學士掌太子上奉請下啟
　　箋及講讀之事皆審慎而監省之庶子諭徳中允
　　贊善各奉其職以從司直清紀郎掌彈劾宫僚糾
　　舉職事司諌掌箴誨鑒戒以拾遺補過洗馬掌經
　　史子集制典圖書刋輯之事校書正字掌繕冩裝
　　潢詮其訛謬而調其音切以佐洗馬建文中増少
　　卿寺丞各一人賓客二人又置資徳院資徳一人
　　資善二人其属贊讀贊書著作郎各二人掌典籍
　　各一人成祖復舊制英宗初命大學士提調講讀
　　官按詹事府多由他官兼掌天順以前或尚書侍
　　郎都御史成化以後率以禮部尚書侍郎由翰林
　　出身者兼掌之其協理者無常員春坊大學士景
　　泰間倪謙劉定之而後僅楊廷和一任之後不復
　　設其司直司諫清紀郎亦不常置惟嘉靖十八年
　　以陸深為詹事崔銑為少詹事王教羅洪先華察
　　等為諭徳贊善洗馬皇甫涍唐順之等為司直司
　　諫皆天下名儒自明初宋濓諸人後宫僚莫盛於
　　此嗣是出閣講讀每㸃别員本府坊局僅為翰林
　　官遷轉之階
　　明會典詹事府及坊局官後不全設亦無定員
　　　謹案周禮不載太子宫官考之經文如師氏保
　　　氏掌教太子及國子諸子率國子而致于太子
　　　皆主教訓國子而太子亦齒焉葢其所亟者在
　　　以道引翼故特選正人以朝臣兼師保之任使
　　　其入虎門之學朝夕納誨而已問安視膳之外
　　　太子絶無所預固無庸别置官僚以供使令而
　　　備宿衛也秦漢始為太子置詹事多設僚属嗣
　　　後厯代増加三寺十率員額浸廣而人數既衆
　　　賢否龎雜往往預為富貴之地逞其逢迎傾軋
　　　簧鼓多端以致貽害無窮禍延宗社故宫僚之
　　　設實非國家美事我
　　朝鑒古立制諸
　　皇子皆在
　　尚書房讀書各選翰林官分侍講讀日有程課而
　　　擇大臣二三人為總師傅以綜領其事凡詹事
　　　坊局之舊稱宫僚者則但以備翰林叙進之階
　　　法度周祥實為超軼萬古矣
　
　
　
　
　
　
　
　
　
　
　
　
　
　
　
欽定厯代職官表卷二十六
欽定四庫全書
欽定厯代職官表卷二十七

　　　太常寺
　　國朝官制
　太常寺卿滿洲漢人各一人(正三/品)少卿滿洲漢人各一
　人(正四/品)
　　　掌典守
壇壝
廟
　社以嵗時序其祭祀而詔其行禮之節祭日則帥其屬
　　　以分司厥事凡牲牢之數籩豆之實咸凖儀式而
　　　為之共備焉
　　國初設太常寺以𨽻禮部置卿少卿等官凡祭祀事
　　　宜由禮部掌行順治十六年改歸本寺康熙二年
　　　復以寺事屬禮部十年仍歸本寺雍正元年始
　特簡大臣總理寺事乾隆十四年定禮部滿洲尚書以
　　　兼管太常寺入銜永為成式焉
　寺丞滿洲一人漢人二人(正六/品)
　　掌祭祀之儀式辨其職事以詔有司及遴補員吏
　　鈎稽廪餼之事
　國初設滿洲寺丞一人漢人左右寺丞各一人皆堂
　　上正官乾隆十三年改為屬官
博士滿洲一人漢軍一人漢人一人(正七/品)
　　掌繕冩章牘有祀事則具儀以進品物所須咸應
　　時而供其直焉員額順治元年定
贊禮郎滿洲二十二人漢人十四人(滿洲贊禮郎初制/四品順治十六年)
(改為九品康熙四年改為六品六年改為五品九年仍/改為正九品尋又定由䕶軍校驍騎校選授者六品職)
(銜由八品筆帖式監生選授者八品職衘由無品筆帖/式庫使前鋒䕶軍選授者九品職銜乾隆元年改定俱)
(以六品冠帶食七品俸漢人/贊禮郎仍初制為正九品)讀祝官滿洲八人(初制五/品康熙)
(九年改為正九品尋又定品數如贊禮郎視出身/為差乾隆元年改定俱以六品冠帶食七品俸)學習
贊禮郎讀祝官各滿洲二人(九品/冠帶)
　　掌相儀序事偹物絜器凡國之大禋祀則分充典
　　儀典樂通贊引禮傳贊司香司玉帛司爵司祝司
　　饌掌燎掌瘞進爼挈壼司拜牌拜褥等官各共其
　　職無有不恪凡中祀羣祀咸凖式而差次之以奉
　　殷禮焉滿洲贊禮郎初置十六員讀祝官初置四
　　員又有禮部讀祝官二員康熙十年以禮部讀祝
　　官改𨽻太常寺㝷又增置額外讀祝官二員雍正
　　十一年增置贊禮郎八員改額外讀祝官二員為
　　正額乾隆三十七年以贊禮郎二員分𨽻鑾儀衞
　　司贊鳴鞭四十年增置學習贊禮郎讀祝官各二
　　員漢人贊禮郎順治初置十六員康熙三十八年
　　省二員雍正元年復置乾隆二年又增置二員九
　　年復省四員
典簿㕔典簿滿洲漢人各一人(正七/品)
　　掌行遣文移凡祭祀則辨籩豆牲牷之位而陳之
　　員額順治元年定
司庫滿洲一人庫使滿洲二人
　　掌祭器儀服之屬各以其物而分貯之嵗支銀於
　　户部鈎考出入以供祀事司庫員額順治元年置
　　庫使員額雍正七年置
筆帖式滿洲九人漢軍一人
　　滿洲筆帖式初置十八員康熙三十八年省九員
　　漢軍筆帖式初置二員康熙三十八年省一員(職/事)
　　(具吏/部篇)
　　　謹案太常寺初設有犧牲所牧滿洲漢人各一
　　　人從七品掌繫牲牷而芻牧之以待祭祀乾隆
　　　二十六年省以其事改入内務府慶豐司管理
　厯代建置
　三代
　　杜佑通典今太常者亦唐虞伯夷為秩宗兼䕫典
　　樂之任也周時曰宗伯掌邦禮
　　周禮鄭康成注唐虞三代以宗宮典國之禮與其
　　祭祀漢之太常是也(賈公彦疏上舉唐虞下舉周/法則其中夏殷亦宗官掌禮)
　　(可知故總以/三代言之)
　　禮記曲禮天子建天官先六太曰太祝太士鄭康
　　成注此盖殷時制也
　　周禮春官大宗伯卿一人掌建邦之天神人鬼地
　　示之禮以佐王建保邦國以吉禮事邦國之鬼神
　　示以禋祀祀昊天上帝以實柴祀日月星辰以槱
　　燎祀司中司命觀師雨師以血祭祭社稷五祀五
　　嶽以貍沈祭山林川澤以疈辜祭四方百物以肆
　　獻祼享先王以饋食享先王以祠春享先王以禴
　　夏享先王以嘗秋享先王以烝冬享先王小宗伯
　　中大夫二人掌建國之神位右社稷左宗廟兆五
　　帝於四郊四望四類亦如之兆山川丘陵墳衍各
　　因其方辨廟祧之昭穆毛六牲辨其名物而頒之
　　於五官使共奉之辨六彛之名物以待果(依注/作祼)將
　　辨六尊之名物以待祭祀賓客掌四時祭祀之序
　　事與其禮鬱人下士二人府二人史一人徒八人
　　掌祼器詔祼將之儀與其節鬯人下士二人府一
　　人史一人徒八人掌共秬鬯而飾之司尊彛下士
　　二人府四人史二人胥二人徒二十人掌六尊六
　　彛之位詔其酌辨其用與其實司几筵下士二人
　　府二人史一人徒八人掌五几五席之名物辨其
　　用與其位典瑞中士二人府二人史二人胥二人徒
　　十人掌玉瑞玉器之藏辨其名物與其用事設其
　　服餙四圭有邸以祀天旅上帝兩圭有邸以祀地
　　旅四望祼圭有瓚以肆先王以祼賓客圭璧以祀
　　日月星辰璋射邸以祀山川以造贈賓客太祝下
　　大夫二人上士四人小祝中士八人下士十有六
　　人府二人史四人胥四人徒四十人太祝掌六祝
　　之辭以事鬼神示祈福祥求永貞一曰神祝二
　　曰年祝三曰吉祝四曰化祝五曰瑞祝六曰筴祝
　　小祝掌小祭祀將事侯􁏸禱祠之祝號以祈福祥
　　順豐年逆時雨寧風旱彌烖兵逺辠疾凡事佐太
　　祝
　　　謹案唐虞三代皆以宗官主祭祀之禮説者訓
　　　宗為尊以其叙次天神地示人鬼之禮事則謂
　　　之秩宗以其為治尊禮之長官則謂之宗伯其
　　　義一也自六官之制既廢秦漢始改設太常以
　　　代宗伯之任自是宗官職掌乃盡移於太常故
　　　漢官典職謂太常葢周官宗伯崔駰太常箴亦
　　　云翼翼太常實為宗伯晉書華恒傳恒拜太常
　　　元帝詔曰恒司宗伯之任後魏禮志劉芳為太
　　　常表云臣忝居宗伯權徳輿謝除太常卿表亦
　　　有自罷宰司再復宗伯之語其後尚書省雖復
　　　置禮部以凖春官而太常亦並建不廢寅清之
　　　職遂岐而為二故唐六典於禮部尚書侍郎及
　　　太常卿沿革皆以春官宗伯當之未免散而無
　　　統今制以禮部滿洲尚書兼管太常寺永為定式
　　　於是容臺之任始歸畫一洵與周禮相符矣特
　　　以源流所自在三代原無所區分故仍從六典
　　　互見於此表焉
　　　又案祝之為官所以達誠薦信於鬼神故三代
　　　特重之史記周本紀武王立於社南尹佚祝筴
　　　張守節正義曰尹佚讀筴書祝文以祭社則如
　　　今宣讀祝文之職又逸周書嘗麥解王初祈禱
　　　於宗廟少祝導王亞祝迎王則又如今贊引對
　　　引之職禮記月令仲秋乃命宰祝循行犧牷鄭
　　　康成注太祝主祭祀之官則又如今驗視牲隻
　　　之職據春秋左氏莊三十二年傳虢有祝應宗
　　　區史嚚則祝官列於宗官之上當亦由祭祀在
　　　正辭告神故太祝為之主也至鬱人鬯人司几
　　　筵諸職所司在詔儀節而辨用位正如今之贊
　　　禮郎而典瑞掌藏玉器鄭康成曰禮神曰器今
　　　凡蒼壁黄琮及金編鍾玉編磬等皆㳟貯寺庫
　　　設官典守亦其職矣
　秦
　册府元龜秦置奉常掌宗廟禮儀有丞
　　史記封禪書秦諸祠太祝常主以嵗時奉祠祝官
　　有祕祝即有菑祥輙祝祠移過於下
　漢
　　唐六典漢髙祖名曰太常惠帝復曰奉常
　　史記景帝本紀中六年更命奉常為太常(王應麟/玉海景)
　　(帝中六年呉/利始為之)
　　漢書百官公卿表奉常掌宗廟禮儀諸陵縣皆屬
　　焉
　　漢書昭帝本紀元鳯元年三輔太常徒(蘓林注時/太常主陵)
　　(縣治/民也)三年三輔太常郡(如淳注太常主諸陵别治/其縣爵秩如三輔郡元帝)
　　(永光五年令各/屬在所郡也)
　　後漢書百官志太常卿一人中二千石掌禮儀祭
　　祀每祭祀先奏其禮儀及行事常贊天子每選試
　　博士奏其能否大射養老皆奏其禮儀每月前晦
　　察行陵廟
　　通典太常卿漢舊常以列侯忠孝謹慎者居之後
　　漢不必侯也舊制陵縣悉屬嵗舉孝亷後漢則
　　否建安中為奉常
　　歐陽詢藝文類聚漢官解詁曰太常掌社稷郊畤
　　事重職尊故在九卿之首
　　太平御覽劉熙曰漢置十二卿首太常韋昭辨曰
　　漢正卿九首太常自漢以來九卿所居謂之寺
　　顔師古漢書注太常者王之旌也畫日月焉王者
　　有大事則建以行禮官主奉持之故曰奉常後改
　　為太尊大之義也
　　宋書百官志應劭曰欲令國家盛大常存故稱太
　　常
　　　謹案秦漢太常即周官宗伯之任故朝廟大禮
　　　皆其所掌不獨祭祀之法式然百官表謂掌宗
　　　廟禮儀而不言朝會則其職仍以祠祀為重也
　　　至百官表謂漢初曰奉常景帝始改太常而唐
　　　六典則云漢初已名太常通典亦同皆與百官
　　　表互異今考史記叔孫通列傳實稱髙帝拜通
　　　為太常不作奉常而太平御覽引漢官典職亦
　　　有惠帝改太常為奉常之文是其説當有所據
　　　殆百官表徵引未備耳又太常之義應劭顔師
　　　古立説各殊未知孰是然周官有司常之職亦
　　　以常名官則顔説當為近之唐書楊收傳載收
　　　建言太常分務專治所以藏天子旂常宋張耒
　　　除太常作詩亦有平生秉周禮垂老奉龍旂之
　　　句葢均以顔説為可據矣
　　漢書百官公卿表奉常有丞
　　王應麟玉海漢舊儀太常丞舉廟中非禮者
　　漢書韋元成傳元成兄宏為太常丞職奉宗廟典
　　諸陵邑
　　後漢書百官志太常丞一人比千石掌凡行禮及
　　祭祀小事總署曹事其署曹椽史隨事為員
　　　謹案劉昭補後漢志注引盧植禮注云太常卿
　　　如大樂正丞如小樂正葢兩漢大樂令及五經
　　　博士皆𨽻太常故植有此説(今大樂令入樂部表/五經博士入國子監)
　　　(表至今之太常博士曹魏/始置與此不同説詳後)其實丞與卿通判寺
　　　事正如今少卿之比故卿秩中二千石而丞亦
　　　秩至比千石也自後魏既置少卿則丞為散員
　　　故唐六典與主簿同職明代乃以少卿與丞均
　　　作正官未免冗贅
　　國朝改寺丞為屬官於體制實為允協矣
　　唐六典漢官儀鹵簿篇太常駕四馬主簿前車八
　　乘有鈴下侍閣奉車騎吏五伯等員
　　　謹案太常主簿前後漢志俱不載僅見於此葢
　　　即如今典簿之職也
　　劉昭後漢書志注漢舊儀曰贊饗一人秩六百石
　　掌贊天子
　　顔師古急就篇注治禮贊禮儀者也屬太常
　　　謹案漢之贊饗即封禪書所云天子揖見太乙
　　　其贊饗曰天始以寶鼎神策授皇帝後漢書禮
　　　儀志所云帝進拜謁贊饗曰嗣曾孫皇帝敬再
　　　拜者是也葢主於祝讚禮儀正如今贊禮郎之
　　　職而治禮郎四十七人則惟大鴻臚有之太常
　　　官屬並無此名然劉昭注引東觀書稱治禮郎
　　　主齋祠則祭祀儐贊之事亦其職司故顔師古
　　　以為兼屬太常其言當有所據或兩漢志脱漏
　　　也
　　史記封禪書髙祖召秦祝官復置太祝太宰如其
　　故儀禮
　　漢書百官公卿表奉常屬官有太祝令丞景帝中
　　六年更名太祝為祠祀武帝太初元年更曰廟祝
　　後漢書百官志太祝令一人六百石凡國祭祀掌
　　讀祝及迎送神丞一人掌祝小神事太宰令一人
　　六百石凡國祭祀掌陳饌具丞一人
　　劉昭後漢書志注漢舊儀曰廟祭太祝令主席酒
　　後漢書禮儀志郊祀夕牲太祝吏牽牲入到榜太
　　祝令繞牲舉手曰充
　　東觀漢記隂猛好學温良以郎遷為太祝令
　　　謹案漢之太祝令丞即如今讀祝官而太宰令
　　　丞掌陳饌具則今典簿之司祭前陳設者亦兼
　　　有其職又太祝令員吏有宰二百四十二人屠
　　　者六十人太宰令員吏有宰二百四十二人屠
　　　者七十三人為數甚多今太常寺設有厨役三
　　　百九十名以供各祭祀烹宰滌濯及陳設之役
　　　即其例也
　　漢書朱博傳博以太常掾察亷為安陵丞
　　劉昭後漢書志注漢官曰太常員吏八十五人其
　　十二人四科十五人佐五人假佐十三人百石十
　　五人騎吏九人學事十六人守學事
　三國
　　三國蜀志杜瓊傳後主踐阼拜諫議大夫遷大鴻
　　臚太常孟光傳太常廣漢鐔承
　　三國魏志文帝紀黄初元年改奉常為太常
　　晉書職官志太常博士魏官也魏文帝初置
　　晉書鄭袤傳袤在魏轉太常高貴鄉公議立明堂
　　精選博士袤舉劉毅等後並至公輔
　　　謹案兩漢以五經博士𨽻屬太常多至數十人
　　　後為博士置弟子員其薦舉選用皆太常主之
　　　漢書功臣侯表山陽侯張當居為太常坐擇博
　　　士弟子不以實免侯漢之太常所以稱為劇職
　　　也自隋唐以後專設國子監五經博士已不𨽻
　　　於太常今别著於國子監表至今之太常博士
　　　則始於魏文帝時職在導引乘輿與漢之五經
　　　博士並非一官唐六典叙太常博士沿革乃與
　　　太學國學諸博士混而一之殊為失考矣
　　三國呉志三嗣主傳太元元年會稽太守滕允為
　　太常
　　趙彦衞雲麓漫鈔呉天璽元年遣兼太常周處封
　　禪國山
　晉
　　晉書職官志太常為列卿置丞功曹主簿五官等
　　員
　　冊府元龜晉承魏制太常有博士員
　　通典太常博士魏初置晉因之掌引導乘輿王公
　　以下應追謚者則博士議定之
　　晉書鄭黙傳黙為太常山濤欲舉一親為博士謂
　　黙曰卿似尹翁歸令我不敢復言
　　唐六典晉有太祝令丞太常諸博士有治禮吏二
　　十四人太祝令史三十人
　　　謹案西漢太常卿必以見侯居之葢以職奉宗
　　　廟園陵故特隆其任然事闗典禮動輙得咎由
　　　元狩以降太常卿因事廢斥者二十人漢書韋
　　　元成傳稱太常煩劇多罪過者是也考之漢書
　　　表中所載如酇侯蕭壽成坐犧牲痩蓼侯孔臧
　　　坐衣冠道橋壊繩侯周平坐不繕園屋睢陵侯
　　　張昌坐乏祠廣阿侯任越人坐廟酒酸俞侯欒
　　　賁坐雍犧牲不如令牧丘侯石徳坐廟牲痩當
　　　塗侯魏不害坐孝文廟風發瓦轑陽侯江徳坐
　　　廟郎夜飲失火弋陽侯任宫坐人盜茂陵園物
　　　皆以奉祠不謹之故削爵免官是當時於祀事
　　　尚為嚴恪故其責任亦重沿及晉初猶循漢舊
　　　晉書所載如張華傳華為太常以太廟屋棟折
　　　免官刑法志元康四年大風廟闕屋瓦有數枚
　　　傾落免太常荀寓五年大風蘭臺主者求索阿
　　　棟之間得瓦小邪十五處遂禁止太常復興刑
　　　獄陵上荆一枚圍七寸二分者被斫司徒太常
　　　奔走道路太常禁止不解葢法制之嚴肅如此
　　　自琅邪南渡此任漸輕晉書任愷傳遂以太常
　　　為散職而南史張瓌傳又稱瓌拜太常自謂閑
　　　職至於病免去官則其時茍且立國不復講求
　　　典禮亦概可見矣
　　　又案晉書職官志太常屬官内不載太祝令丞
　　　而刑法志載裴頠奏稱近日太祝署失火燒屋
　　　三間半署在廟北隔道在重墻之内云云是晉
　　　時實嘗置太祝唐六典亦謂晉有此官疑職官
　　　志因傳刻脱去太祝二字耳
　宋齊梁陳
　　宋書百官志太常一人太祝令一人丞一人掌祭
　　祀讀祝迎送神
　　冊府元龜宋太常府博士
　　南史徐爰傳宋孝武即大位爰兼太常丞撰立儀
　　注
　　南齊書百官志太常府置丞一人五官功曹主簿
　　太祝令一人丞一人
　　唐六典齊職儀太祝令品第七四百石銅印墨綬
　　進賢一梁冠綘朝服用三品勲位
　　隋書百官志梁天監七年以太常為太常卿視金
　　紫光禄大夫統太祝令丞
　　通典太常丞梁舊同員外郎遷尚書郎天監七年
　　改視尚書郎陳因之
　　鄭樵通志梁天監七年十二卿各置主簿惟太常
　　主簿視二衛主簿陳因之
　　隋書百官志陳太常中二千石
　　隋書禮儀志陳天嘉中太中大夫領大著作攝太
　　常卿許亨
　　　謹案自晉以後太常雖為列卿之首而職事清
　　　簡已非兩漢可比然梁陸倕讓太常表有云宗
　　　卿清重厯選所難漢晉已降莫非素範則當時
　　　尚以為華選也至梁世太祝令在十八班之末
　　　品秩最微而隋書禮儀志載天監十一年太祝
　　　牒北郊止有一海及二郊爼案詔下詳議葢職
　　　所在故太祝亦許其叅預禮文然史但言牒而
　　　不言奏則必先闗白於卿而為之入告者耳
　北魏
　　魏書官氏志太和中髙祖議定百官太常從第一
　　品下少卿第三品上太常丞第五品下太祝令從
　　第五品下治禮郎從第六品下祝史太常齋郎從
　　第七品中太常曰者從第七品下二十三年復次
　　職令太常第三品太常少卿第四品丞第七品太
　　常博士從第七品太祝令從第八品太常功曹五
　　官治禮郎從第九品
　　魏書禮志太常博士鄭太議文昭皇后改葬服
　　魏書髙遵傳遵為中書侍郎髙祖恭薦宗廟遵形貎
　　莊潔音氣雄暢常兼太祝令跪贊禮事為俯仰之
　　節粗合儀矩由是髙祖識待之
　　　謹案北魏太祝令掌跪贊禮事正如今贊禮郎
　　　讀祝官之職而髙遵以中書侍郎第四品下兼
　　　太祝令從第八品則亦如今太常寺官之諳習儀
　　　典者雖陞任以後仍得兼贊禮讀祝行走不另
　　　開缺也又魏書禮志載太和十五年設薦於太
　　　和廟髙祖薦酌神部尚書王諶讚祝神部尚書
　　　一官史不概見殆即太祝之職而臨時特置以
　　　重其事者歟
　北齊
　　隋書百官志後齊太常寺置卿少卿丞各一人有
　　功曹五官主簿録事等員掌陵廟羣祀禮樂儀制
　　天文術數衣冠之屬其屬有博士四人掌禮制統
　　太祝署令丞掌郊廟贊祝祭祀衣服等事
　　通志北齊太常有功曹五官主簿二人
　後周
　　通典後周官品正七命大宗伯正六命小宗伯上
　　大夫正五命春官大司樂中大夫正四命春官小
　　司樂太祝下大夫正三命春官小祝上士正二命
　　春官司几筵司罇彛掌鬰掌鬯治禮等中士正一
　　命春官司几筵司罇彛掌鬱掌鬯治禮等下士
　　唐六典太常卿後周為宗伯少卿為小宗伯
　　　謹案後周仿古制分建六官自唐六典及通典
　　　冊府元龜諸書皆以大小宗伯為即太常卿及
　　　少卿之職然考周書長孫紹逺傳紹逺初為太
　　　常六官建拜大司樂又斛斯徵傳徴累遷太常
　　　卿六官建拜司樂中大夫宣帝嗣位始遷大宗
　　　伯疑當時實以大司樂當太常卿葢用盧植禮
　　　注之説也
　隋
　　隋書百官志隋太常寺置卿少卿各一人丞二人
　　主簿二人録事二人又有博士四人奉禮郎十六
　　人太祝署令一人丞一人太祝二人焬帝即位罷
　　太祝署而留太祝員八人屬寺後又增為十人奉
　　禮减置六人(案奉禮郎隋時實稱治禮郎唐人修/隋書因避髙宗名改作奉禮謹附識)
　　章俊卿山堂考索太常少卿隋焬帝加置二人
　　唐六典隋太常寺有謁者三十人贊引六十人祝
　　史十六人
　唐
　　舊唐書職官志武徳七年定令以太常為九寺貞
　　觀二十三年七月改治禮郎為奉禮郎龍朔二年
　　改太常為奉常卿為正卿咸享元年詔依舊光宅
　　元年改太常為司禮神龍元年䑓閣官名並依永
　　淳以前故事增置太常少卿一員
　　新唐書百官志太常寺卿一人正三品少卿二人
　　正四品上掌禮樂郊廟社稷之事凡大禮則贊引
　　有司攝事則為亞獻三公行園陵則為副大祭祀
　　省牲器則謁者為之導小祀及公卿嘉禮命謁者
　　贊相凡藏大享之器服有四院一曰天府院藏瑞
　　應及伐國所獲之寶禘祫則陳於廟廷二曰御衣
　　院藏天子祭服三曰樂縣院藏六樂之器四曰神
　　厨院藏御廩及諸器官奴婢丞二人從五品下掌
　　判寺事主簿二人從七品上博士四人從七品上
　　掌辨五禮按王公三品以上功過善惡為之謚大
　　禮則贊卿導引太祝六人正九品上掌出内神主
　　祭祀則跪讀祝文奉禮郎二人從九品上掌君臣
　　版位以奉朝㑹祭祀之禮凡樽彛勺羃篚坫簠簋
　　登鉶籩豆皆辨其位凡祭祀朝會在位拜跪之節
　　贊導之録事二人從九品上
　　冊府元龜唐太常又有禮直五人乾元初省貞元
　　七年又置禮儀直兩員九年以太常寺禮院置修
　　撰檢討官各一員禮生員三十五人長慶二年又
　　置守闕人
　　唐會要大中九年八月博士李慤引故事以禮院
　　雖係太常博士自專無闗白者太常三卿始莅事
　　博士無叅集之禮
　　封演聞見記太常博士掌謚藏事三品以上薨者
　　故吏録行狀申尚書省考功校勘下太常博士擬
　　議訖申省省司議定然後聞奏
　　唐六典太常謁者十人贊引二十人祝史六人
　　　謹案舊唐職官志第一卷總序官制稱神龍元
　　　年增太常少卿一員而第二卷太常寺下又稱
　　　貞觀加置一員前後自相矛盾以唐六典通典
　　　考之則稱貞觀者誤也又唐之禮制皆掌於太常
　　　博士故禮院皆以博士自専不必闗白於卿貳
　　　然觀陸亘傳稱亘為太常博士寺有禮生孟真乆
　　　於其事凡吉凶大儀官不能達率訪焉真亦因
　　　是姑息自恣元和七年冊皇太子將撰儀注真
　　　亦欲叅預亘笞逐之由是禮儀不專於胥吏亦
　　　可知唐自中葉以降朝廷微弱不暇修明典禮
　　　太常所掌多屬具文故胥吏得以干預其事博
　　　士特備官而已
　五季
　　冊府元龜後唐同光中諸寺監各只置大卿監其
　　餘官屬並權停惟太常寺及大理寺事闗禮法之
　　重除太常博士更置丞一員
　　五代史馬縞傳縞事梁為太常少卿以知禮見稱
　　於世唐莊宗時累遷刑部侍郎權判太常寺
　　　謹案五季諸卿監俱不偹官惟太常寺尚沿唐
　　　制未有改革然考之五代史盧文紀劉岳崔居
　　　儉崔棁諸傳皆嘗為太常卿而少卿一官自馬
　　　縞以外罕所記載疑同光以後亦從併省矣
　宋
　　江少虞宋事實類苑太常寺宋初以來皆禁林之
　　長主判而禮院自有判院同判院大中祥符中符
　　瑞繁縟别建禮儀院以輔臣主判而兩制為知院
　　天禧末罷知院天聖中省禮儀院而寺與院事舊
　　不相兼康定元年置判寺同判寺並兼禮院事近
　　有置六七人者按唐太常卿一員少卿二員博士
　　四員祥符中博士二員後加至四員今若置判寺
　　一員同判寺二員合唐之卿數矣天聖元年改同
　　判院為同知院即博士也
　　宋史職官志太常寺卿少卿丞各一人博士四人
　　主簿奉禮郎太祝各一人卿掌禮樂郊廟社稷壇
　　壝寢陵之事少卿為之貳丞叅領之禮之名有五
　　皆掌其制度儀式祭祀有大祠有小祠其犧牲幣
　　玉酒醴薦獻器服各辨其等凡親祠掌贊相禮儀
　　升降之節凡祠事差官卜日齋戒皆檢舉以聞若
　　禮樂有所損益及祀典神祗爵號與封爵繼嗣之
　　事當考定者擬上於禮部宋初舊置判寺别置太
　　常禮院元豐正名始專其職分案五吏額贊引使
　　二人正禮直官二人副禮直官二人正名贊者七
　　人守闕贊者七人私名贊者七人胥吏一人胥佐
　　四人貼司一人書表司一人祠祭局供官十二人
　　祭器司供官十人本寺太樂祭器庫專知官一人
　　庫子一人圓壇太樂禮器庫專知官一人庫子一
　　人○博士掌講定五禮儀式有改革則據經審議
　　凡於法應謚者考其行狀撰定諡文有祠事則監
　　視儀物掌凡贊導之事○主簿掌稽考簿書○奉
　　禮郎掌奉掌帛大禮則設親祠版位○太祝掌讀
　　冊辭○提㸃管幹郊廟祭器所南郊太廟祭器庫
　　提㸃朝服法物庫所朝服法物庫南郊什物庫太
　　廟什物庫掌藏其器服以待祭祀朝會之用凡冠
　　服視其等而頒於執事之臣
　　宋敏求春明退朝録舊傳太常卿不是卿秘書監
　　不是監以其品列清重不與諸卿監侔耳太常卿
　　在六尚書下其資望與吏部尚書同每入朝隨尚
　　書立班與尚書丞郎同幕次故太常卿號為尚書
　　裏行者葢謂此也少卿即寄郎中幕次博士則寄
　　員外郎幕次卿與少卿毎入幕次皆横行獨據一
　　榻向門而坐他卿不得並也
　　山堂考索元祐詔太常寺置長貳餘寺監並長貳
　　互置南渡并省寺監獨存太常又命太常兼宗正
　　隆興元年詔光禄歸并太常寺太常丞建炎三年
　　省紹興三年復置博士紹興止一員以諫議大夫
　　曾統言添置一員主簿皇祐中宋祁乞增置一員
　　後更不置元豐正名初除王子琦建炎三年省紹
　　興十年復置
　　富大用事文類聚元祐初罷太祝太常少卿鮮于
　　侁言神考釐定官制太常設奉禮太祝難廢咸乞
　　復置仍請自朝廷選有學行者授之職詔從之
　　　謹案宋自元豐以前太常不置卿貳有事則以
　　　他官權攝沈括筆談載有陳彭年攝太常卿誤
　　　行黄道之事考之於史彭年本同知太常禮院
　　　而猶必攝此職者葢奉引乃太常卿之職故臨
　　　時又須暫置也迨神宗正名太常卿貳已各有
　　　定額即南渡省併寺監太常得獨存不廢然觀
　　　樓鑰攻媿集有重修太常寺記稱嘉定中卿少
　　　久闕官舍墮圯則是光寧以後太常仍僅存空
　　　名未嘗偹官矣又陸游老學庵筆記有游在孝
　　　宗初以禮部郎讀祝事是太祝亦不司祝讚葢
　　　當時太祝奉禮皆門䕃之官宜其不嫻儀制耳
　遼
　　遼史百官志南面官寺官職名有卿少卿(耶律儼/子處貞)
　　(為太常/少卿)丞簿太常寺有博士贊引太祝奉禮郎遼
　　朝雜禮有法物庫所法物庫使法物庫副使
　金
　　金史百官志太常寺(皇統三年/正月始置)卿一員從三品少
　　卿一員正五品丞一員正六品掌禮樂郊廟社稷
　　祠祀之事博士二員正七品掌檢討典禮檢閲官
　　一員從九品掌同博士(泰和元年/置四年罷)檢討二員從九
　　品(明昌元年置以品官子孫及終場/舉人同國史院漢人書冩例試補)太祝從八品
　　掌奉祀神主奉禮郎從八品掌設版位執儀行事
　元
　　元史百官志太常禮儀院秩正二品掌大禮樂祭
　　享祖廟社稷封贈諡號等事中統元年中都立太
　　常寺設寺丞一員至元二年翰林兼攝太常寺九
　　年立太常寺設卿一員正三品少卿以下五員品
　　秩有差十三年省併衙門以侍儀司併入太常寺
　　十四年增博士一員十六年又增法物庫子掌公
　　服法服之藏二十年陞正三品别置侍儀司至大
　　元年改陞院設官十二員正二品二年復為太常
　　寺正三品延祐元年復改陞院正二品以大司徒
　　領之七年降從二品天厯六年復陞正二品定置
　　院使二員正二品同知二員正三品屬官博士二
　　員正七品奉禮郎二員太祝十員從八品令史四
　　人通事知印譯史各二人典吏三人
　　　謹案唐宋有太常寺别置太常禮院元則併為
　　　一署與厯代不同至議諡定禮之事自魏晉而
　　　後皆以太常博士掌之迄元猶未改斯制明代
　　　以諡典移屬内閣其五禮法式則歸之禮部自
　　　是博士之職始與太祝奉禮無異矣
　明
　　明史職官志太常寺卿一人(正三/品)少卿二人(正四/品)
　　寺丞二人(正六/品)其屬典簿㕔典簿二人(正七/品)贊禮
　　郎九人(正九品嘉靖中增至/三十三人後革二人)太常掌祭祀禮樂之
　　事總其官屬籍其政令以聼於禮部凡天神地祗
　　　人鬼嵗祭有常先冬十二月朔奏進明年祭日天
　　　子御奉天殿受之乃頒於諸司天子親祭則贊相
　　　禮儀大臣攝事亦如之初呉元年置太常司設卿
　　　(正三/品)少卿(正四/品)丞(正五/品)典簿博士(正七/品)贊禮郎(從/八)
　　　(品/)洪武三十年改司為寺官制仍舊(二十五年已/定司丞正六)
　　　(品/)建文中增設贊禮郎二人太祝一人成祖初悉
　　　復洪武間制
　　　于慎行榖城山房集國家法六典建官既以禮樂
　　神人之政總之春曹又設太常卿佐使率其屬以
　　奉郊廟羣神之祀而掌其器幣壇場儀文樂舞之
　　數以告時於上而請行之
　　孫承澤春明夢餘録太常贊禮郎宋重其官以宰
　　相任子為之明初亦以處文學之士乙科初選毎
　　得之後乃以黄冠充焉失矣
　　　謹案國之大事在祀故唐虞三代特設宗官以
　　　奉天地宗廟百神之祀其玉帛牲牢尊爼樂舞
　　　車旗之屬亦各以象類典式明偹雖一名一物
　　　莫不有精意存乎其間葢藉以達其祗事之忱
　　　初非過為繁縟也秦漢以降制度廢缺雜以巫
　　　祝不合禮意其後累朝相繼講貫太常職守始
　　　漸能復古而當時人主或狃於宴安自便之私
　　　或惑於瀆亂不經之説大抵非惰則䙝唐宋二
　　　代考訂最稱明偹而又徒事彌文不知肅清將
　　　事以交神明之義即如郊祀一節唐世每竭府
　　　庫以犒賞諸軍而陪祀臣僚皆得以推恩封廕
　　　又御樓肆赦廣釋繫囚凡車駕出南門灌其樞
　　　至用脂百斛以嵗一舉行之常典動加粉餙侈
　　　張遂致所費不貲輙行廢祀唐書崔寧傳載文
　　　宗語宰相曰郊廟之禮朕當親之但千乘萬騎
　　　國用不給故使有司侍祠唐自肅代以後後親郊
　　　罕紀職此之由宋代沿唐故習變本加厲南郊
　　　執杖兵士至用一萬七千四百餘人青城齋宫
　　　廣為園圃植采木刻鳥獸綿絡其間凡一千七
　　　百餘事齋宫幄幔所費縑帛三十餘萬工又倍
　　　之玉海載景徳郊費六百萬皇祐至一千二百
　　　萬務為紛華縻費無算南渡偏隅蕞爾而周密
　　　宫禁典儀所載大祀之夕籸盆蕡燭自太廟置
　　　至郊壇泰禋門輝映如畫貴家巨室列幕櫛比
　　　珠翠錦繡絢爛於二十里間士女遊遨通宵不
　　　絶非特耗蠧物力而侮慢尤甚終以財用不足
　　　憚行此禮雖有三年親郊之說曠隔動至數載
　　　神不願享國祚用傾良由驕汰怠荒無以感格
　　　之所致也元明雖稍革此弊然元自世祖至文
　　　宗凡七世始克舉南郊親祀之禮明至神宗而
　　　郊廟之禮數十年不一躬親熹宗至以魏忠賢
　　　姪良卿代行郊祀嚴㳟寅畏之心蕩然無存矣
　　國家惇崇祀典禮樂明備我
　皇上敬
天尊
祖肅奉眀禋禮度所昭質文咸備
郊
廟大典
　躬行祼獻精心昭事備極䖍㳟凡駿奔執事之臣莫
　　　不仰瞻
　睟容益深謹凛記曰惟仁人為能享帝惟孝子為能
　　　享親仰見
　大聖人對越之誠感通於穆固非三代以來具文從
　　　事者所克髣髴於萬一爾
　
　
　
　
　
　
　
　
　
　
　
　
　
欽定厯代職官表卷二十七
　欽定四庫全書
　欽定歴代職官表卷二十八
壇
壇
廟各官
　　國朝官制
天壇尉滿洲八人(五品一人/六品七人)
地壇尉滿洲八人(五品一人/六品七人)
太廟尉滿洲十人(四品二人/五品八人)
　社稷壇尉滿洲五人(五品一人六品四人/右俱𨽻太常寺)
堂子尉滿洲八人(七品二人八品/六人右隸禮部)
　　　掌管鑰守衛直宿之事朔望則奉薌以行禮凡祀
　　　日則守門以司其開闔出入之節焉員額順治元
　　　年定凡四品尉闕員以五品尉序陞五品尉闕員
　　　以六品尉序陞惟
太廟五品尉闕則以各
壇六品尉及各部院休致郎中員外郎間次選授六品等
　　　尉闕吏部牒八旗掄送除授
天壇祠祭署奉祀漢人一人(從七/品)祀丞漢人一人(從八/品)
地壇祠祭署奉祀漢人一人祀丞漢人一人
　朝日壇祠祭署奉祀漢人一人
　夕月壇祠祭署奉祀漢人一人
　先農壇祠祭署奉祀漢人一人祀丞漢人一人
　帝王廟祠祭署無専員(以漢人贊禮郎司樂内/一人委理右俱𨽻樂部)
　　　掌典守神庫以時巡視而督其灑埽之役若葺治
　　　牆宇樹藝林木咸白於長官而敬供其事焉順治
　　　初置奉祀五人祀丞五人尋省祀丞二人凡奉祀
　　　員闕以祀丞序陞祀丞員闕以祝版生掄選除授
　　　　謹案順治初設
　太廟首領内監一人内監二十九人今省内監九人
　　社稷壇首領内監一人内監九人今省内監五人又
　　　　康熙二十五年
　　　傳心殿告成設首領内監二人内監八人今省首
　　　　領一人内監四人又順治初各
　壇設壇戸各
　廟設廟戸以給埽除乾隆六年以原額過冗量加裁
　　　省今定設壇户
天
地壇各十八人
　社稷壇十五人
　朝日
　夕月壇各十二人
　先農壇二十人廟户
　帝王廟十二人
　　關帝廟五人
　　都城隍廟六人又雍正間設昭忠祠賢良祠祠户
　　　各二十人今各省十人謹識于此
　厯代建置
　三代
　　周禮春官典祀中士二人下士四人府二人史二
　　人胥四人徒四十人掌外祀之兆守皆有域掌其
　　禁令若以時祭祀則帥其屬而修除徵役于司隸
　　而役之及祭帥其屬而守其厲禁而蹕之守祧奄
　　八人女祧毎廟二人奚四人掌守先王先公之廟
　　祧其遺衣服藏焉若將祭祀則各以其服授尸其
　　廟則有司修除之其祧則守祧黝堊之既祭則藏
　　其隋與服(鄭康成注隋尸所祭肺脊/黍稷之屬藏之以依神)
　　　謹案典祀掌外祀之兆守鄭康成謂所祀於四
　　　郊者賈公彦謂兆五帝於四郊已下皆是今之
　　　各
壇尉其源蓋本於此至守祧當如今之
太廟尉而周制實用奄人蓋因先后之朝衣服及遺器
　　　並藏於廟故以奄人及女奚掌之今
太廟之設内監亦其例也
　秦
　　史記封禪書秦并天下令祠官所常奉天地名山
　　大川鬼神可得而序也自殽以東名山五大川祠
　　二自華以西名山七名川四而四大冡鴻岐呉岳
　　皆有常禾陳寳節來祠㶚滻長水灃澇涇渭皆非
　　大川以近咸陽盡得比山川祠汧洛二淵鳴澤蒲
　　山岳􁐪山之屬為小山川亦皆嵗禱賽泮涸祠而
　　雍有日月參辰南北斗熒惑太白歳星填星二十
　　八宿風伯雨師四海九臣十四臣諸布諸嚴諸逑
　　之屬百有餘廟西亦有數十祠於湖有周天子祠
　　于下邽有天神灃滈有昭明天子辟池於社亳有
　　三社主之祠壽星祠而雍菅廟亦有社主其在秦
　　中最小之神者各以歳時奉祠唯雍四畤上帝為
　　尊常以十月上宿郊見諸此祠皆太祝常主以歳
　　時奉祠之
　　　謹案嬴秦蔑古棄禮故所祠諸神自雍四畤而
　　　下其載在祀典者凡數十處最為煩瀆史稱諸
　　　祠皆太祝奉祠盖以祝官分主之亦如今奉祀
　　　祀丞之比即所謂祠官者是也唐六典以秦漢
　　　祝官分繫之太祝及郊社署令丞條下盖本於
　　　此今用其例既入讀祝官沿革仍互見此表云
　漢
　　漢書百官公卿表奉常有諸廟令長丞又廱太宰
　　太祝令丞五畤各一尉如淳注五畤在廱故特置
　　太宰以下諸官
　　漢書車千秋列傳千秋為髙寢郎顔師古注髙廟
　　衞寢之郎
　　漢書韋元成傳元成兄髙寢令方山
　　漢書昭帝本紀元鳯四年孝文廟正殿火廟令丞
　　郎吏皆劾大不敬
　　漢書郊祀志漢二年冬髙帝召故秦祠官復置太
　　祝太宰如故儀後四歳天下已定詔御史令豐治
　　枌榆社令祝立蚩尤祠於長安長安置祠祝官女
　　巫其梁巫祠天地天社天水房中堂上之屬晉巫
　　祠五帝東君雲中君巫社巫祠族人炊之屬秦巫
　　祠社主巫保族纍之屬荆巫祠堂下巫先司命施
　　糜之屬九天巫祠九天皆以歳時祠宫中其河巫
　　祠河於臨晉而南山巫祠南山秦中各有時日文
　　帝怠於鬼神之事渭陽長門五帝使祠官領以時
　　致禮孝景即位十六年祠官各以歳時祠如故武
　　帝初即位尤敬鬼神之祀人有言古天子常以春
　　解祠祠黄帝令祠官領之如其方祠官寛舒議后
　　土壇具太一祠壇立泰畤壇禮登中嶽令祠官加
　　增太室祠至東泰山令祠官禮之而不封諸所興
　　如薄忌泰一及三一㝠羊馬行赤星五寛舒之祠
　　官以歳時致禮凡六祠皆太祝領之至如八神諸
　　明年凡山他名祠行過則祠行去則已方士所興
　　祠各自主其人終則已祠官不主它祠皆如故哀
　　帝時祠官九百餘所一歳三萬七千祠云
　　　謹案漢表有諸廟令長丞不言員數考之紀傳
　　　髙帝廟有髙寢令髙寢郎孝文廟有令丞郎吏
　　　是毎廟各置令丞及郎隨時建設本無定額故
　　　但以諸廟槩之也至鬼神祠祀漢世多未合禮
　　　武帝溺信方士之説所増尤屬不經郊祀志載
　　　哀帝時一歳三萬七千祠實為淫瀆已甚當時
　　　皆以祠官典領而五畤之在雍者既有太宰太
　　　祝令丞復各為設尉殆以其為天子郊見上帝
　　　之地故特崇其禮歟
　　宋書百官志明堂丞二人漢東京初置
　　後漢書百官志髙廟令一人六百石守廟掌案行
　　埽除無丞世祖廟令一人六百石如髙廟屬太常
　　祠祀令一人六百石典中諸小祠祀丞一人屬少
　　府
　　劉昭後漢書志注東觀書曰章帝又置祀令丞
　　延光元年省
　　應劭漢官儀髙廟令員吏四人衞士一十五人世
　　祖廟令員吏六人衞士二十人祠祀令從官吏八
　　人騶僕射一人家巫八人
　　後漢書殤帝本紀延平元年詔罷祀官不在祀典
　　者
　　　謹案後漢禮儀志正月上丁祠南郊禮畢次北
　　　郊明堂髙廟世祖廟謂之五供是當時並重其
　　　禮乃廟有令而二郊不置官守者疑即以太常
　　　所屬之太祝太宰二令兼其事也至明堂丞本
　　　屬太史令疑為天文占候而設而宋書又與太
　　　廟令連職則亦當兼掌祠祀故既載入欽天監
　　　仍互見於此表又案西漢諸廟皆有令丞而東
　　　漢惟置髙光二廟令者盖西漢諸帝皆别起寢
　　　廟東漢自明帝詔無起寢廟藏主於光烈皇后
　　　更衣别室四時合祭於世祖廟嗣後厯代不敢
　　　違皆藏主於世祖廟是東漢惟有世祖一廟故
　　　設官亦止於此又祠祀令掌禁中諸小祠祀故
　　　屬於少府不闗太常殆即殤帝紀所稱祀官者
　　　歟
　三國
　　唐六典魏有太廟令丞
　晉
　　晉書職官志太常有太廟令
　宋齊梁陳
　　宋書百官志太廟令一人丞一人領齋郎二十四
　　人明堂令一人宋世祖大明中置丞一人
　　唐六典宋明堂令丞掌宗祀五帝之事
　　南齊書百官志太廟令一人丞一人明堂令一人
　　丞一人皆有職史
　　隋書職官志梁品秩定為十八班明堂二廟令為
　　二班又太社令為三品蘊位
　　唐六典梁太常統明堂太社等令丞
　　胡三省通鑑注梁立太廟祀太祖以上又有小廟
　　太祖太夫人廟也有二廟令掌廟事
　　隋書百官志陳明堂太廟等令六百石品第五
　　　謹案二廟為梁之剏制故陳仍改為太廟令其
　　　後陳文帝又即梁之小廟祀其父始興昭烈王
　　　改曰國廟則其禮少損故未嘗設官典守也至
　　　太社令陳制未見當已裁併矣
　北魏
　　魏書律厯志太廟令龎靈扶
　　魏書禮志太宗嘗於白登廟有神異焉太廟博士
　　許鍾上言宜告天下
　　唐六典後魏祀官齋郎九品中
　　　謹案魏書官氏志不載有郊廟典守之官而太
　　　廟令太廟博士别著於律厯志及禮志則亦與
　　　前代制度畧同也至六典所謂祀官齋郎即官
　　　氏志之太常齋郎其名始見於宋書百官志至
　　　魏而遂有品秩隋唐以後亦相因不改今太常
　　　寺額設有執事生九十人以供各
壇
廟及凡中祀羣祀典守金玉香帛與司尊司爵司鑪之
　　　事是即齋郎之比矣
　北齊
　　隋書百官志後齊太常統太廟署令丞掌郊廟社
　　稷等事太廟兼領郊祠崇虚二局丞郊祠掌五郊
　　羣神事崇虚掌五岳四瀆神祀在京及諸州道士
　　簿帳等事
　　　謹案北齊不置明堂太社等令而以太廟令兼
　　　掌郊社名實乖互於禮制殊為未協
　後周
　　杜佑通典後周官品正五命春官守廟典祀等中
　　夫夫正四命春官小守廟小典祀等下大夫正三
　　命春官小守廟小典祀司郊等上士正二命春官
　　司郊司社等中士正一命春官小守廟奄司郊司
　　社等下士
　　　謹案後周典祀即本周官舊名其守廟亦仍守
　　　祧所置而司郊司社則又後世明堂太社二令
　　　之職盖亦雜採古今之制而為之者也
　隋
　　隋書百官志太常統郊社太廟等署各置令一人
　　丞人人郊社則丞至二人煬帝即位太廟署又置
　　陰室丞守視陰室
　　唐六典隋郊社署又置門僕齋郎
　唐
　　新唐書百官志兩京郊社署令各一人從七品下
　　丞各一人從八品下令掌五郊社稷明堂之位與
　　奉禮郎設樽罍篚羃而太官令實之立燎壇積柴
　　合朔有變則巡察四門以俟變過時則罷有府二
　　人史四人典事五人掌固五人門僕八人齋郎一
　　百二十人齋郎掌供郊廟之役太廟九室室有長
　　三人以主樽罍篚羃鎖鑰又有罍洗二人郊壇有
　　掌座二十四人以主神御之物皆禮部奏補凡室
　　長十年掌座十二年皆授官祭饗而員少兼取三
　　館學生皆綘衣綘幘更一畨者户部下蠲符歳一
　　申考諸署所擇者太常以十月申解於禮部如貢
　　舉法帖論語及一大經中第者錄奏吏部注冬集
　　散官否者畨上如初六試而絀授散官○汾祠署
　　令一人從七品下丞一人從八品上掌享祭灑埽
　　之制有府二人史四人廟幹二人開元二十一年
　　置署○三皇五帝以前帝王三皇五帝周文王武
　　王漢髙祖兩京武成王廟令一人從六品下丞一
　　人正八品下掌開闔灑埽釋奠之禮有錄事一人
　　府二人史四人廟幹二人掌固四人門僕八人神
　　龍二年兩京置齊太公廟署其後廢開元十九年
　　復置天寳三載初置周文王廟署六載置三皇五
　　帝廟署七載置三皇五帝以前帝王廟署九載置
　　周武王漢髙祖廟署上元元年改齊太公廟署為
　　武成王廟署○諸太子廟令各一人從八品上丞
　　各一人正九品下錄事各一人掌灑埽開闔之節
　　四時享祭焉有府各一人史各二人典事各二人
　　掌固各一人
　　　謹案唐六典無太廟署令丞其太廟齋郎兩京
　　　各一百三十人太廟門僕兩京各三十二人皆
　　　領屬於太常卿據冊府元龜開元二十四年以
　　　宗廟所奉不可名以署太常少卿韋縚奏廢太
　　　廟署以少卿一人知太廟事則是唐初本有太
　　　廟署至開元而始廢也其後濮陽王徹為宗正
　　　卿復建議以宗正司屬籍請以宗廟隸宗正自
　　　是遂不屬太常故歐陽修新唐書志已移載入
　　　宗正寺條下惟唐六典尚繫之太常盖以成書
　　　在前未及修改之故乃舊唐書志亦襲用六典
　　　舊文不加刋正疎舛甚矣
　五季(未置/)
　宋
　　章俊卿山堂考索宋初置郊社令命石祖元為之
　　熙寧元年郊社局令張伯世言局有郊社名而不
　　主四郊之事案唐六典兩京郊社局令各一人掌
　　五郊社稷明堂之位然則郊社通掌五郊之事乞
　　自今兼令勾當四郊壇壝之事使得巡視提舉所
　　貴官正其名郊兆常潔從之於是始主四郊壇壝
　　掌凡埽除之事祭祀則省牲渡江初闕紹興十九
　　年始除韓彦直為太社令請給並依五監主簿例
　　富大用事文類聚郊社令嘉祐元年置元祐職令
　　正九品
　　馬端臨文獻通考宋宗廟室長齋郎無常數廟直
　　官一人太廟后廟宫闈令三人以入内内侍充元
　　豐後太廟令屬宗正寺掌宗廟薦新七祀及功臣
　　從享之禮品秩與太社令同
　　宋史職官志宫闈令率其屬以汎灑廟廷凡修治
　　潔除之事
　　宋史禮志元豐元年詳定郊廟禮文所請如唐置
　　太廟局令以宗正丞充罷攝知廟少卿而宫闈令
　　不預祠事從之
　　　謹案宋太廟令本内侍兼職自元豐定制以宗
　　　正丞充之始改用朝官洵為合禮其宫闈令在
　　　唐屬内侍省本掌侍奉宫闈之事以遇太廟大
　　　享時當帥其屬出皇后神主於室遂令得預祠
　　　事迨元豐裁改後當亦通用士流矣至太廟后
　　　廟各置一令盖因宋世皇后之未升祔者皆祭
　　　於别廟故特設官以典其祀事南渡以後此職
　　　未見殆已併于太廟令歟
　遼(未置/)
　金
　　金史百官志太廟署皇統八年太廟成設署置令
　　丞仍兼提舉慶元明徳永祚三宫令一員從六品
　　掌太廟衍慶坤寧宫殿神御諸物及提控諸門闗
　　鍵埽除守衞兼廩犧令事丞一員從七品兼廩犧
　　署丞直長明昌三年罷○郊社署(承安三年設祝/史齋郎百六十)
　　(人大安元年奏/兼武成王廟署)令一員從六品丞一員從七品掌
　　社稷祠祀祈禱并㕔舍祭器等物直長明昌三年
　　廢○武成王廟署大安元年置令從六品丞從七
　　品掌春秋祀享以郊社令丞兼
　　金史禮志太廟門翼兩廡各二十有五楹為齋郎
　　執事之次西南垣外則廟署也
　　　謹案金以燕京原廟為衍慶宫昭徳皇后影廟
　　　為坤儀廟故太廟令兼司其宫殿神御之事百
　　　官志以坤儀為坤寧盖傳刻之誤也又金史禮
　　　志朝享太廟儀有太祝宫闈令升殿開祏室出
　　　帝后神主設于座之文考之百官志惟宣徽院
　　　有宫闈局主閤門禁令並非奉祀之員盖亦沿
　　　唐制令之臨時權攝行事與宋之特置以汛灑
　　　廟廷者又有異矣
　元
　　元史百官志太廟署秩從六品掌宗廟行禮兼廩
　　犧署事至元三年始置令一員從六品丞一員從
　　六品○郊祀署秩從六品大徳九年始置掌郊祀
　　行禮兼廩犧署事令二員從六品丞二員從七品
　　○社稷署秩從六品大徳元年始置令二員從六
　　品丞一員從七品
　　元史祭祀志太廟儀鸞庫在宫城之東北南向都
　　監局在其東少南西向
　　　謹案元太廟有都監局則必嘗置都監一官以
　　　守衞廟廷盖如今
太廟尉之比其後或以他官兼之故不見于百官志也
　　　又宋代始置祖宗神御殿以擬漢之原廟元因
　　　其制於各僧寺設立影堂所奉御容皆紋綺局
　　　織錦為之世祖裕宗在大聖夀萬安寺順宗仁
　　　宗在大普慶寺成宗在大天夀萬寧寺武宗在
　　　大崇恩福元寺顯宗明宗在大天源延聖寺英
　　　宗在大永福寺設太禧宗禋院以司其享祀禮
　　　典凡錢糧之出入營繕之作輟悉統之置院使
　　　同知等官所屬有隆禧總管府㑹福總管府崇
　　　祥總管府隆祥使司夀福總管府各置達嚕噶
　　　齊總管副達嚕噶齊等員又立司禋監奉太祖
　　　太宗睿宗三朝御容于石佛寺揆之禮制未免
　　　䙝瀆今故不著於表而附識其略于此
　明
　　明史職官志天壇地壇朝日壇夕月壇先農壇帝
　　王廟祈穀殿各祠祭署俱奉祀一人(從七/品)祀丞二
　　人(從八/品)洪武初置各祠祭署設署令署丞二十四
　　年改各署令為奉祀署丞為祀丞建文中更天壇
　　祠祭署為南郊祠祭署成祖初惟易天壇為天地
　　壇餘悉復洪武間制(建文時南郊祠祭署為郊壇/祠祭署已又改為天地壇祠)
　　(祭/署)世宗釐祀典分天地壇為天壇地壇山川壇耤
　　田祠祭署為神祇壇大祀殿為祈穀殿増置朝日
　　夕月二壇各設祠祭署萬厯四年改神祇壇為先
　　農壇
　　　謹案三代以宗官事神其職最重自漢以後亦
　　　多用士人如車千秋以髙寢郎至擢為丞相封
　　　侯是也自北齊太廟令兼領崇虚局主道士籍
　　　帳於是明禋大禮遂得以黄冠錯雜其間迨明
　　　代而郊壇執事率用道流凡神樂觀樂官及奉
　　　祀祀丞之屬皆由此選充甚者如嘉靖間之邵
　　　世恩至為太常卿陶啟南龔可佩至為太常少
　　　卿其他官至寺丞博士者甚多雖由世業相承
　　　而稽諸禮制實乖典則
　　本朝初沿明舊乾隆七年特奉
　詔禁止凡充太常樂員者毋得仍習道教如有不願
　　　改業者削其籍聴為道士祀事祇承於是益加
　　　嚴潔矣
　
　
　
　
　
　
　
　
　
　
　
　
　
　
欽定厯代職官表卷二十八
　欽定四庫全書
　欽定厯代職官表卷二十九

陵寢各官
　　國朝官制
永陵掌闗防官一人(正四品各同/    陵寢)副闗防官兼内管領一
　　　人副闗防官兼尚茶正尚膳正二人(正五品各同/    陵寢)
　　　筆帖式四人
永陵總管一人(正三品各同/    陵寢)翼領二人(正四品各同/    陵寢)防禦
　　　十有六人(正五品各同/    陵寢)
福陵掌闗防官一人副闗防官二人尚茶正尚膳正各一
　　　人(俱正四品各同/      陵寢)内管領一人(正五品各同/    陵寢)筆帖
　　　式四人
福陵總管一人翼領二人防禦十有六人世襲騎都尉一
　　　人雲騎尉品級官七人六品官一人七品官五人
　　　八品官四人
昭陵掌闗防官一人副闗防官二人尚茶正尚膳正各一
　　　人内管領一人筆帖式四人
昭陵總管一人翼領二人世襲一等侍衞兼二等輕車都
　　　尉一人防禦十有六人世襲雲騎尉四人雲騎尉
　　　品級二人世襲六品官七人(右俱滿/洲貟額)
　　　掌守衞
三陵凡班直之令饗獻之禮灑掃之節咸以時分司其事
　　　焉
永陵總管等員康熙九年置掌闗防等員康熙十一年置
福陵
昭陵掌闗防總管等員俱順治十三年置又
永陵有副總領司香尚膳及
　　國戚章京等員
福陵有副茶領副膳領尚茶尚膳司香管千丁佐領等員
　　　又
　　國戚章京六十五員
昭陵有副總領尚茶尚膳司香管千丁佐領等員又
　恩賜國戚防禦品級三貟
　　國戚章京二十貟俱順治初年以來先後增置
東陵
泰陵管理承辦事務衙門宗室貝勒貝子公均無常貟
東陵
泰陵内務府總管名一人(正二/品)
　　　掌帥其屬而嚴衞䕶時薦享以祗奉
陵寢初康熙二年始除内大臣侍衞等守䕶
孝陵康熙六十一年十二月建
景陵
特命以王公守䕶别置大學士尚書侍郎領侍衞内大臣
　　　内務府總管副都統散秩大臣乾清門侍衞御前
　　　侍衞侍衞等貟皆有闕不除乾隆二年定守䕶
泰陵人貟貝勒二人公一人大臣官員十人待衞十人皆
　　　奉
　㫖除徃尋設
東陵
泰陵承辦事務衙門各鑄給印章以守
陵之貝勒貝子公内務府總管等同領其政令焉
　　　守
陵寢總兵官馬蘭鎮泰寧鎮各一人
　　　掌督帥官兵巡防游徼以翼衞
陵寢其内務府總管奉
　命兼攝者皆由
特簡不為例所轄将弁職制詳具武職篇
昭西陵奉祀禮部郎中一人員外郎二人讀祝官二人贊
　　　禮郎四人筆帖式二人
孝陵奉祀禮部掌闗防郎中一人(兼管陵事務/孝東)員外郎二
　　　人讀祝官二人贊禮郎四人筆帖式二人
孝東陵奉祀禮部員外郎二人讀祝官二人贊禮郎四人
　　　筆帖式二人
景陵奉祀禮部郎中一人員外郎二人讀祝官二人贊禮
　　　郎四人筆帖式二人
景陵皇貴妃園寢讀祝官二人贊禮郎三人
景陵妃園寢讀祝官二人贊禮郎三人
泰陵奉祀禮部郎中一人(兼管陵事務/泰東)員外郎二人讀祝官
　　　二人贊禮郎四人筆帖式四人
泰東陵奉祀禮部員外郎二人讀祝官二人贊禮郎四人
　　　筆帖式四人
泰陵妃園寢主事一人讀祝官二人贊禮郎三人
　孝賢皇后陵寢奉祀禮部郎中一人員外二人讀祝官
　　　二人贊禮郎四人筆帖式二人
　　純恵皇貴妃園寢讀祝官二人贊禮郎三人
　　端慧皇太子園寢讀祝官二人贊禮郎三人
東陵承辦事務衙門主事二人筆帖式二人
西陵承辦事務衙門主事一人委署主事一人筆帖式四
　　　人(右/)　　(泰東陵宗室郎中一員外郎一主事一/  陵宗室員外郎一主事一餘俱滿洲)
　　　(員/額)
　　　郎中員外郎主事掌判署文案監視禮儀嵗供其
　　　品物以序祀事讀祝官掌讀祝辭奉制帛贊禮郎
　　　掌讃唱導引以詔行禮之節筆帖式掌繕録文移
　　　員額自康熙二年以來先後置乾隆二年定以
孝陵奉祀禮部郎中為掌闗防郎中凡各
陵事務皆令㑹同辦理有闕則掄選引
　見請
　㫖簡補四十六年改置宗室郎中員外郎主事共五人
東陵工部郎中一人員外郎四人筆帖式四人
泰陵工部郎中一人員外郎一人筆帖式四人
泰東陵工部員外郎一人
泰陵妃園寢工部主事一人
　　　掌嵗時脩葺繕治之事祭祀則供其楮幣官府所
　　　須咸給其器具焉員額自康熙二年以來先後置
昭西陵内務府郎中一人員外郎一人主事一人尚茶正
　　　尚膳正各一人(俱正/四品)内管領一人(正五/品)筆帖式二
　　　人
孝陵内務府郎中一人員外郎一人主事一人尚茶正尚
　　　膳正各一人内管領一人内副管領一人(正六/品)筆
　　　帖式二人
孝東陵内務府郎中一人員外郎一人主事一人尚茶正
　　　尚膳正各一人内管領一人筆帖式二人
景陵内務府員外郎一人主事一人尚茶正一人尚膳正
　　　二人内管領一人内副管領一人筆帖式二人
景陵皇貴妃園寢内務府員外郎一人尚茶副尚膳副各
　　　一人委署内副管領一人(俱用九/品冠帶)
泰陵内務府員外郎一人主事一人尚茶正一人尚膳正
　　　二人内管領一人内副管領一人筆帖式二人
泰東陵内務府郎中一人員外郎一人主事一人尚茶正
　　　尚膳正各一人内管領一人筆帖式二人
泰陵妃園寢内務府主事一人内副管領一人
　孝賢皇后陵寢内務府郎中一人員外郎一人主事一
　　　人尚茶正尚膳正各一人内管領一人内副管領
　　　一人筆帖式二人
　　純恵皇貴妃園寢尚茶副尚膳副各一人委署内副
　　　管領一人
　　端慧皇太子園寢内副管領一人尚茶副尚膳副各
　　　一人(右俱内務/府員額)
　　　郎中員外郎主事掌奉祭祀奠享之禮埽除開闔
　　　之節藝林木薙草萊皆因時經理之尚茶尚膳正
　　　副掌熟俎之具蔬茹之品酏漿之用咸潔治而敬
　　　共之内管領副管領掌餅餌飴蜜之物以時薦之
　　　筆帖式分掌文案員額自康熙二年以來先後置
昭西陵防禦十有六人驍騎校二人(從六/品)筆帖式二人
孝陵總管一人翼領二人(俱兼管孝東陵昭西陵/            事務)防禦十
　　　有六人輕車都尉一人雲騎尉二人驍騎校二人
　　　筆帖式二人
孝東陵防禦十有六人驍騎校二人筆帖式二人
景陵總管一人翼領二人防禦十有六人驍騎校二人筆
　　　帖式二人
景陵皇貴妃園寢防禦四人驍騎校一人
景陵妃園寢防禦八人驍騎校一人
泰陵
泰東陵總管一人翼領二人防禦四十人驍騎校五人筆
　　　帖式二人
　孝賢皇后陵寢總管一人翼領二人防禦十有六人驍
　　　騎校二人
　　妃園寢防禦八人驍騎校一人
　　端慧皇太子園寢防禦委署翼領一人防禦七人委
　　　署驍騎校一人(右俱滿/洲員額)
　　　總管翼領掌帥八旗官兵巡視守䕶防禦驍騎校
　　　掌守衞門户庫藏祭祀則共其几筵筆帖式分掌
　　　文案員額自康熙二年以來先後置
　　厯代建置
　　三代
　　　周禮春官冢人下大夫二人中士四人府二人史
　　四人胥十有二人徒百有二十人掌公墓之地辨
　　其兆域而為之圖先王之葬居中以昭穆為左右
　　凡諸侯居左右以前卿大夫居後各以其族以爵
　　為丘封之度與其樹數正墓位蹕墓域守墓禁凡
　　諸侯及諸臣葬于墓者授之兆為之蹕均其禁(鄭/康)
　　(成注冢封土為邱壟象冢而為之公君也賈/公彦疏公則諸侯之通稱言君則上通天子)墓大
　　夫下大夫二人中士二人府二人史四人胥十二
　　人徒二人掌凡邦墓之地域為之圖令國民族𦵏
　　而掌其禁令正其位掌其度數使皆有私地域帥
　　其屬而巡墓厲居其中之室以守之(鄭康成注墓/冢塋之地孝)
　　(子所思/慕也)
　　太平御覽齋職儀曰周有墓大夫冢人之職掌先
　　王之墓
　　　謹案古者皆以族葬雖公墓亦然冢人所掌先
　　　王之冢居中子孫皆就而葬之以昭穆為左右
　　　劉向諫營昌陵疏謂文武周公葬于畢魏了翁
　　　古今考以為文王居中武王為昭居左成王為
　　　穆居右者是也至冢墓之稱亦通乎貴賤左傳
　　　稱殽有二陵其南陵夏后臯之墓書傳稱桐宫
　　　湯墓水經注有顓頊冢皇覽有黄帝冢並言冢
　　　言墓而不言陵頋炎武謂春秋以降乃有稱邱
　　　者楚昭王墓謂之昭邱趙武靈王墓謂之靈邱
　　　而吳王闔閭之墓亦名虎邱史記趙世家肅侯
　　　十五年起夀陵秦本紀恵文王葬公陵悼武王
　　　葬永陵孝文王葬夀陵始有稱陵者三秦記稱
　　　秦謂天子墳曰山漢云陵亦通言山陵言髙大
　　　如山陵據此是陵名當始自戰國以後世之稱
　　　堯陵舜陵者乃從今制追名之耳然觀周禮冢
　　　人掌公墓墓大夫掌邦墓則所司固有差别而
　　　蹕墓域守墓禁其嚴立條法亦為公墓而設後
　　　代置官吏以守䕶山陵其源實肇於此矣
　秦
　　宋書禮志漢氏諸陵皆有園寢者承秦所為也
　　顧炎武日知録秦宗廟之禮無聞而特起寢殿於
　　墓側
　　　謹案古來言葬薶之侈者莫如秦之驪山役徒
　　　至七十餘萬人而史獨不言有設官守衞之事
　　　劉向謂驪山之作未成而周章百萬之師已至
　　　其下疑二世被弑時距始皇之葬未久屬四方
　　　兵起故不暇有所建置也
　漢
　　馬端臨文獻通考諸陵園寢官漢置屬太常
　　衞宏漢舊儀漢興立都長安徙齊田楚昭屈景及
　　諸功臣家於長陵後世世徙吏二千石髙貲富人
　　及豪傑兼併之家於諸陵長陵邑萬戸奉常屬官
　　有寢園令長丞東園匠令丞主作陵内器物又有
　　園郎寢郎故事近臣皆隨陵為園郎園中各有寢
　　便殿日祭於寢月祭於廟時祭於便殿寢日四上
　　食丞相以四時行園荗陵平陵杜陵皆取二千石
　　将相守陵故三陵多貴皆三萬户至五萬户
　　三輔黄圖長陵城周七里百八十步因為殿垣門
　　四出及便殿掖庭諸官寺皆在中
　　雍録文帝即霸上立陵以為霸陵陵後又置縣
　　漢書景帝本紀五年春正月作陽陵邑(張晏注帝/作夀陵起)
　　(邑/)武帝本紀建元二年夏四月初置茂陵邑元帝
　　本紀永光四年以渭城夀陵亭部原上為初陵詔
　　勿置縣邑
　　李吉甫元和郡縣志茂陵守陵溉樹埽除凡五千
　　人
　　漢書昭帝本紀三輔太常郡如淳注太常主諸陵
　　别治其縣爵秩如三輔郡元帝永光五年令各屬
　　所在郡也
　　漢書髙后本紀六年秩長陵令二千石應劭注長
　　陵髙祖陵尊之故增其令秩
　　漢書魏相列傳相舉賢良以對䇿髙第為茂陵令
　　漢書朱博列傅以太常掾察㢘補安陵丞
　　漢書司馬相如列傳相如拜為孝文園令
　　漢書馮參列傳竟寜中出補渭陵食官令(如淳曰/給陵上)
　　(祭祀/之事)以數病徙為寢中郎(師古曰亦渭/陵之寢郎也)
　　漢書叙傳班穉遷廣平相上書陳恩願歸相印入
　　備延陵園郎太后許焉
　　漢書平帝本紀元始元年義陵寢神衣在外牀上
　　寢令以急變聞
　　漢書外戚列傳衛皇后宣帝追諡思后置園邑三
　　百家長丞周衛奉守焉
　　漢書武五子傳孝宣帝即位悼皇悼后園置奉邑
　　三百家故皇太子置奉邑二百家史良娣置守冢
　　三十家園置長丞周衛奉守如法
　　　謹案自漢髙祖葬太上皇於櫟陽置萬年縣為
　　　奉陵邑徙天下民貲三百萬以上與田宅守陵
　　　(見漢/舊儀)嗣後髙帝長陵恵帝安陵文帝霸陵景帝
　　　陽陵武帝茂陵昭帝平陵宣帝杜陵皆置陵縣
　　　屬於太常故漢世太常得治獄(漢書功臣侯表/新畤侯趙弟為)
　　　(太常坐鞫/獄不實免)捕盜(漢書功臣侯表建平侯杜/緩為太常坐盜賊多免)起徒
　　　役(漢書昭帝紀有/三輔太常徒)舉賢良(漢書昭帝紀始元五/年令太常舉賢良二)
　　　(人宣帝紀本始四年/令太常舉賢良方正)如列郡太守之職至元帝
　　　始罷其制葢當時陵邑皆徙郡國民以實之五
　　　方雜處户口繁殖漢時三輔豪猾犯法者衆號
　　　稱難治其故亦由於此而所謂陵令者實治民
　　　之長吏固不僅在奉衛山陵也惟寢園令長丞
　　　諸職乃専為守陵而設特漢書百官志紀載簡
　　　畧不能得其立制之詳今以諸傳參互考之有
　　　孝文園令又有義陵寢令則園令寢令實為兩
　　　官葢園令掌奉園陵禮儀當如今
陵寢禮部之職寢令掌寢廟服物當如今
陵寢内務府之職百官志渾舉連稱未加分晰故讀者
　　　或誤合為一耳至食官令當如今尚茶尚膳之
　　　職園郎寢郎専司直衛當如今總管防禦之職
　　　而東園匠令丞主作陵内器物則又如今
陵寢工部之職矣
　　後漢書百官志先帝陵每陵園令各一人六百石
　　掌守陵園案行埽除丞及校長各一人校長主兵
　　戎盜賊事(應劭漢官名秩日丞皆選孝㢘郎年/少者選補府長史都官令侯司馬)先
　　帝陵每陵食官令各一人六百石掌望晦時節祭
　　祀(漢官曰毎陵食監一人秩六百石監丞一人三/百石黄門八人從官二人案食監即是食官令)
　　(號/)
　　後漢書祭祀志建武以來闗西諸陵但四時特牲
　　祠帝每幸長安謁諸陵乃太牢祠雒陽諸陵皆以
　　晦望二十四氣伏臘及四時祠廟日上飯太官送
　　用物園令食監典省其親陵所宫人隨鼓漏理被
　　枕具盥水陳妆具
　　後漢書段熲列傳舉孝㢘為憲陵園丞陽陵令
　　後漢書章帝八王傳安帝尊父清河孝王曰孝徳
　　皇陵曰甘陵置令丞設兵車周衛桓帝尊河間孝
　　王陵曰樂成陵蠡吾侯陵曰博陵靈帝尊祖陵曰
　　敦陵考陵曰慎陵皆置令丞
　　　謹案陵園規制至西漢而特為隆備但尚未有
　　　天子親祭之文至後漢明帝永光元年正月帝
　　　率公卿已下朝於原陵如元㑹儀上陵之禮實
　　　始於此至雒陽每陵置園令丞及食官監等官
　　　大抵亦沿西京之制惟其時長安諸陵世次已
　　　逺陵官並置與否史無明文案百官志謂三輔
　　　陵廟所在不改其號而地理志長陵縣下劉昭
　　　注引蔡邕頌云長陵前漢户五萬口十七萬至
　　　光和户不盈四千園陵藩衛粢盛之供百役出
　　　焉民用匱乏不堪其事云云疑其事已併於諸
　　　陵邑令而以京兆尹總其成未必盡如雒陽之
　　　備官矣
　三國
　　薛收元經傳漢故事陵上立祭殿至魏制以為謂
　　古不墓祭自有廟設於是園邑寢殿遂廢
　　　謹案三國陵官之制不著於史無可考見然如
　　　曹魏不置園邑寢殿則陵上便無祭祀之禮疑
　　　令丞之職亦當隨之俱廢不獨史文之闕漏也
　晉
　　晉書職官志太常有陵令
　　唐六典晉太常統陵令丞主簿録事户曹史禁備
　　史各一人史四人卒一人
　宋齊梁陳
　　宋書百官志陵令每陵一人漢舊官也屬太常
　　南齊書百官志諸陵令永明末置用二品三品勲
　　置主簿户曹各一人
　　太平御覽齊職儀曰毎陵令一人品第七秩四百
　　石銅印墨綬進賢一梁冠絳朝服
　　唐六典齊陵令舊用三品勲位孝建三年改為二
　　品
　　隋書百官志梁太常統陵監天監七年詔以為陵
　　監之名不出前誥且宗廟憲章既備典禮園寢職
　　司理不容異諸正陵先立監者改為令於是陵置
　　令矣
　　富大用事文類聚梁改為監後復為令班第二品
　　第九
　　杜佑通典陵令梁以下皆有之
　　唐六典陳承梁制陵令秩六百石
　北魏
　　　謹案北魏自昭成帝至獻文帝或葬盛樂或葬
　　　雲中皆名金陵自孝文帝以後始𦵏雒都其謁
　　　陵之禮書於本紀者先後不一而足獨守陵官
　　　吏闕焉無述建置不得而詳考之禮志及后妃
　　　諸傳則當時諸陵制度大抵視前代為簡樸如
　　　永固陵起墳纔六十歩孝文帝夀宫去永固陵
　　　僅里餘又昭后遷祔於長陵兆西北相去亦止
　　　六十歩其局隘可以想見又諸陵多近在都城
　　　之外如孝文帝謁永固陵皆即日還宫嵗時巡
　　　省亦便殆即以太常兼之未嘗備置官司也
　北齊
　　隋書百官志後齊太常寺統諸陵署令丞掌守衞
　　山陵等事
　後周
　　通典後周官品正三命春官守陵上士正二命春
　　官守陵掌墓等中士正一命春官掌墓下士
　　唐六典後周守陵每陵上士一人
　隋
　　隋書百官志隋太常寺統諸陵署各置令丞一人
　　唐六典隋每陵令一人丞一人有主衣主輦主藥
　　等貟
　唐
　　新唐書百官志諸陵臺令各一人從五品上丞各
　　一人從七品下建初啟運興寜永康陵令各一人
　　從七品下丞各一人從八品下掌守衞山陵凡陪
　　葬以文武分左右子孫從父祖者亦如之宫人陪
　　葬則陵户成墳諸陵四至有封禁民葬惟故墳不
　　毁開元二十五年以陵寢隸宗正天寳二載又以
　　諸陵署隸太常十載改獻昭乾定橋五陵陵署為
　　臺升令品永康興寜二陵稱署如故至徳二年復
　　隸宗正永泰元年太常卿姜慶初復奏隸太常大
　　歴二年復舊陵臺有録事各一人府各二人史各
　　四人主衣主輦主藥各四人典事各三人掌固各
　　二人陵户各三百人昭陵乾陵橋陵增百人諸陵
　　有録事各一人府各一人史各一人典事各二人
　　掌固各二人陵户各百人○諸太子陵令各一人
　　從八品下丞各一人從九品下録事各一人府各
　　一人史各二人典事各二人掌固各一人陵户各
　　三十人
　　唐開元禮皇帝拜五陵陵令以玉冊進御署訖詣
　　陵拜還至寢宫進省服翫拂拭牀帳入奠酒訖皇
　　帝出中門其守宫使内侍官引内官帥寢宫内人
　　謁見
　　唐㑹要開元二十八年制建初起運二陵仍準興
　　寜陵例置署官及陵户自今以後每嵗至春秋仲
　　月分命公卿巡謁其建初起運興寜永康四陵年
　　别四時及八節委所由州縣數與陵署相知造食
　　進獻貞元四年太常寺酌修公卿拜陵儀注其奉
　　禮郎典謁等應湏權攝請準天寳六載勅所管縣
　　及陵官博士助教等充
　　徐乾學讀禮通考昭陵因九嵕層峯鑿山東西深
　　七十五尺為元宫山旁巖架梁為棧道懸絶百仞
　　繞山二百七十步始達元宫門頂上亦起逰殿有
　　五重石門其門外於雙棧道上山起舍宫人供養
　　如平常及太宗山陵畢宫人亦依故事留棧道準
　　舊
　　栁宗元河東集陳京行状昭陵山峻而髙寢宫在
　　其上内宫懲其上下之勤輓汲之艱也謁於上請
　　更之上下其議京奏不可上從之
　　文獻通考貞元十四年命有司修葺陵寢獻昭乾
　　定泰五陵各造屋三百七十八間橋陵一百四十
　　間元陵五十間建陵不復創造但修葺而已
　　日知録唐時陵寢常有鷹犬之奉元宗開元二年
　　四月辛未詔曰園陵之地衣冠所㳺凡厥有司罔
　　不祗事頃者别致鷹狗供奉山陵至於料度極多
　　費損有乖儀式無益崇嚴諸陵所有供奉鷹狗等
　　並宜即停
　　　謹案自漢以後惟唐代山陵之制最為崇重其
　　　於陵上各起寢宫具衣冠嬪御之制亦即漢諸
　　　陵各有寢便殿之遺意守宫使一官唐志不載
　　　獨見於開元禮然觀其帥内官宫人以奉神御
　　　其職視陵令實較親近葢如今之
陵寢内務府總管也至奉禮郎典謁等官惟天子上陵
　　　始以正貟引讃平日則皆陵令等兼攝之故别
　　　無額缺今制各
陵皆設讀祝官贊禮郎専司其事視唐代益加嚴肅矣
　五季
　　　謹案五季陵寢之禮多沿唐舊然考宋志稱五
　　　代諸陵逺者令本州長吏朝拜近者遣太常宗
　　　正卿或因行過親謁而不言有陵臺守衛之制
　　　疑其時建置草略未必備官也
　宋
　　文獻通考宋以宗正寺知丞事掌奉宗廟諸陵薦
　　享之事
　　政和五禮新儀春秋二仲薦獻諸陵前一日都監
　　率其屬詣陵闢宫殿門升殿埽除陳香案及供奉
　　之物薦獻日獻官行事諸陵有司以元日中元冬
　　至日節進獻上宫以元日冬至寒食節第二第三
　　日上元等節前後各一日中元節前一日立春二
　　月二日春社上已重午初伏七夕秋社中秋望日
　　重陽下元節臘朔望各一日進獻下宫進獻日行
　　事設都監位於庭北向香火内侍位其後都監香
　　火内侍升自阼階詣神御室恭奠再拜以出惟永
　　定陵都監先詣真宗皇帝下宫行禮畢帥其屬詣
　　章恵皇后陵行禮永裕陵都監詣神宗皇帝下宫
　　行禮畢帥其屬詣恵恭皇后位行禮並如上儀
　　事文類聚宋元祐令陵臺令從六品
　　宋史禮志皇祐三年安陵永昌永熙三陵皆置卒
　　五百人惟定陵以章獻太后故别置一指揮昭陵
　　使甘昭吉引定陵例請置守陵奉先兩指揮京西
　　轉運使請減定陵卒半以奉昭陵詔選募一指揮
　　額五百人紹興二十七年詔永祐陵及昭慈聖獻
　　皇后櫕宫檢察承受以檢察宫陵所為名三十年
　　吏部言紹興府㑹稽知縣依倣陵臺令典故於階
　　銜内帶主管櫕宫事務量加優異
　　李心𫝊建炎以來朝野雜記昭慈櫕宫置都監巡
　　檢各一員衞卒百人
　　宋史職官志諸陵祠墳所掌先世后妃之墳園而
　　以時獻享
　　　謹案宋之陵官雖不載於職官志以諸書參互
　　　考之其制度亦可概見葢諸陵皆置使一人都
　　　監一人香火内侍一人其置卒守衞則又設指
　　　揮巡檢等員以領之南渡以後别有檢宫官陵
　　　所主管櫕宫諸職名準諸今制陵使總轄其事
　　　當如
陵寢内務府大臣都監典掌禮儀當如奉祀禮部而指
　　　揮巡檢専司率卒巡䕶則當如
陵寢八旗之總管防禦也
　遼
　　遼史太祖本紀天顯二年葬太祖於祖陵置祖州
　　天成軍節度使以奉陵寢
　　遼史地理志懐州奉陵軍節度大同元年世宗置
　　以奉太宗懐陵慶州元寜軍節度聖宗葬此建永
　　慶陵置蕃漢守陵三千户並隸大内都總管司顯
　　州奉先軍節度世宗置以奉顯陵顯陵者東丹人
　　皇王墓也乾州廣徳軍節度聖宗統和三年置以
　　奉景宗乾陵
　　　謹案遼代諸陵亦各有寢殿如懐陵有鳳凰殿
　　　慶陵有望仙殿御容殿乾陵有凝神殿皆著於
　　　史而奉祀之官紀志不詳獨無可考見惟每陵
　　　各置節度使以重守衞為遼之剏制葢如今之
　　　設
陵寢總兵官也
　金
　　金史百官志諸陵署(大安四年/同隨朝)提㸃山陵正五品
　　涿州刺史兼令從六品丞一員從七品掌守山陵
　　直長正八品園陵署令宛平縣丞兼貞祐二年以
　　園遷大興縣境遂以大興縣令丞兼
　　　謹案金初諸帝本葬上京海陵煬王正隆元年
　　　遷始祖以下十帝改葬於大房山故以涿州刺
　　　史兼提㸃山陵之職而令丞以下皆特置其園
　　　陵之在大興宛平者乃后妃所葬禮視帝陵為
　　　簡故但以縣令丞兼之也
　元
　　元史本紀世祖成宗仁宗武宗葬起輦谷從諸帝
　　陵英宗從葬諸帝陵泰定帝明宗文宗寜宗葬起
　　輦谷從諸陵
　　元史祭祀志凡陵地開穴所起之土成塊依次排
　　列之既下復以次掩覆之其有剩土則逺置他所
　　送葬官三貟居五里外日一次燒飯致祭三年然
　　後返
　　事文類聚大元置諸陵署隸太常有令丞直長等
　　官又置提㸃山陵使及副使
　　　謹案元諸帝皆葬起輦谷最為質樸潘塤楮記
　　　室謂葬後用萬馬蹴平俟革青方解嚴則已漫
　　　同平坡無復考誌遺蹟是當時並無下宫皇堂
　　　之制是以不上陵名不起享殿不植列樹官司
　　　守衞自無所用宜百官志不見有諸陵署之名
　　　乃事文類聚又載元代實有此職疑其未可慿
　　　據然富大用以元人紀元制又不應舛錯至此
　　　姑附存之以備考核焉
　明
　　明㑹典熙祖曰祖陵在泗州設祠祭署置奉祀一
　　員陵户二百九十三户仁祖曰皇陵在鳳陽府設
　　皇陵衞並祠祭署奉祀一員祀丞三貟置陵户三
　　千三百四十二户太祖孝陵設神宫監孝陵衞及
　　祠祭署天夀山諸陵各設神宫監并衞及祠祭署
　　睿宗顯陵在承天府設神宫監顯陵衞祠祭署置
　　奉祀一貟以戚屬為之嘉靖十八年陞戚署為都
　　督僉事給欽差純徳山掌祀闗防職専守䕶始於
　　太常寺選補奉祀及增祀丞一貟如七陵之制
　　明史職官志各陵俱設神宫監太監守陵天夀山
　　守備太監一貟轄各陵守陵太監職司䕶衞
　　明官制孝陵衛經歴司鎮撫司左右中前後千户
　　所牧馬千户所長陵衛經歴司鎮撫司左右中前
　　後中左中右千户所獻陵等衛經歴司鎮撫司左
　　右中前後千户所各衛指揮使指揮同知指揮僉
　　事各所正千户副千户百户
　　　謹案三代禮經本無墓祭之文自秦漢崇建陵
　　　園始於墓側起廟四時祭祀事之如生雖典屬
　　　剏設而縁情定制要為不失禮意及漢世専務
　　　侈張浸成敝習遂至大陳車馬廣置嬪御與宫
　　　廷無異漢書貢禹奏言武帝取好女數千人填
　　　後宫及昭帝幼弱霍光専事不知禮正皆以後
　　　宫女置於園陵今杜陵有宫人數百又外戚傳
　　　有杜陵梁美人又成帝班倢伃充奉園陵又後
　　　漢諸陵以宫人理被枕具盥水陳妝具迄唐世
　　　而此風未革其為媟瀆實甚宋金稍除其弊而
　　　各陵設香火内侍與守陵都監分司薦獻之禮
　　　升階行禮儼為儕列亦失體制至明代而守陵
　　　之事遂悉領之神宫監太監又置守備太監以
　　　總統之凡諸陵巡防䕶視咸歸經理春秋時祀
　　　亦皆神宫監太監承祭朝廷並不遣官以守衛
　　　陵園重務委之一二刑餘使其専奉明禋褻禮
　　　慢神尤乖典則我
　　朝鞏建
珠邱神皋永奠因山禮制準古加隆凡守䕶事宜持遣
　　　宗室貝勒貝子公及總管内務府大臣典領以
　　　昭崇重而禮部工部太常寺内務府官屬分曹
　　　定職各有攸司所設内監人員不過供香燈灑
　　　掃之役仍歸内務府大臣管轄制度釐然規條
　　　詳肅洵乎超越列代足垂奕禩之法守矣
　
　
　
　
　
　
　
　
　
　
欽定歴代職官表卷二十九
欽定四庫全書
欽定厯代職官表卷三十


　　光禄寺
　國朝官制
光禄寺卿滿洲漢人各一人(從三/品)少卿滿洲漢人各一
人(滿洲漢軍初係四品順治十/六年定與漢人俱為正五品)
　　掌
　大内膳羞及祭祀朝㑹燕饗酒醴饔餼之需辨其物
　　品釐其法式以待供饋凡大祀則視刲牲祭之日
　　以卿二人進福酒福胙而頒其膰肉於百執事之
　　人凡蕃國貢使廩於館者則序其等而為之庀具
　　焉所屬有大官珍羞良醖掌醢四署初順治元年
　　置卿滿洲漢人各一人少卿滿洲一人漢人二人
　　寺丞漢人一人康熙三十八年省寺丞員額少卿
　　亦省漢人一人乾隆十三年以來以大臣總理寺
　　事皆由
特簡無常員
大官署署正滿洲漢人各一人(初制四品順治十六年/改為六品康熙六年改)
　(為五品九年/定為從六品)署丞滿洲二人(初制六品康熙九/年定為從七品)
　　　掌肉脩蔬茹之屬辨其物而共之祭祀燕饗則陳
　　　其几席焉初順治元年定四署置署正滿洲漢人
　　　各一人署丞各滿洲二人漢人一人又漢人監事
　　　各一人十三年省漢人監事員額十五年又省漢
　　　人署丞四人
　珍羞署署正滿洲漢人各一人署丞滿洲二人
　　　掌及時獻其禽鱻以薦新於
廟祭祀則共兔醢若燕饗之品物各凖其度數以差次之
　良醖署署正滿洲漢人各一人署丞滿洲二人
　　　掌共祭祀燕饗之酒醴設酒庫於西安門内授之
　　　灋式而頒其政令焉
　掌醢署署正滿洲漢人各一人署丞滿洲二人
　　　掌共百事之鹽及果實飴蜜醯醬之屬咸以時按
　　　式而告備焉
　典簿㕔典簿滿洲漢人各一人(從七/品)
　　掌章疏文移順治元年又置司牲漢大使一人十
　　五年省
司庫滿洲二人庫使滿洲八人
　　掌庫帑出納
筆帖式滿洲十有八人
　　順治元年置滿洲筆帖式二十有一人漢軍二人
　　康熙三十八年省漢軍員額復省滿洲筆帖式三
　　人(職事具/吏部篇)
　厯代建置
　三代
　　春秋左氏傳少康逃奔有虞為之庖正以除其害
　　杜預註庖正掌膳羞之官(孔穎達疏庖正當周禮/之庖人謂之為正當是)
　　(食官/之長)
　　　謹案崔寔政論謂太昊之世設九庖之官是主
　　　膳羞者在上古已有其職而虞之庖正為周庖
　　　人之權輿三代立制相承有自今故托始於此
　　禮記月令乃命大酋秫稻必齊麴蘖必時湛熾必
　　絜水泉必香陶器必良火齊必得兼用六物大酋
　　監之毋有差貸鄭康成注酒孰曰酋大酋者酒官
　　之長也於周則酒人
　　　謹案月令官名多不合周灋故大酋亦不見於
　　　周禮盖吕不韋等雜採古書而成疑或是夏殷
　　　之制也
　　周禮天官膳夫上士二人中士四人下士八人府
　　二人史四人胥十有二人徒百有二十人掌王之
　　食飲膳羞以養王及后世子凡王之饋食用六穀
　　膳用六牲飲用六清羞用百有二十品珍用八物
　　醬用百有二十罋王燕食則奉膳贊祭凡王祭祀
　　賓客食則徹王之胙俎凡王之稍事設薦脯醢王
　　燕飲酒則為獻主掌后及世子之膳羞凡肉脩之
　　頒賜皆掌之凡祭祀之致福者受而膳之(鄭康成/注膳夫)
　　(食官之長也鄭司農以/詩說之曰仲允膳夫)庖人中士四人下士八人
　　府二人史四人賈八人胥四人徒四十人掌共六
　　畜六獸六禽辨其名物凡其死生鱻薧之物以共
　　王之膳與其薦羞之物及后世子之膳羞共祭祀
　　之好羞(鄭康成注謂四/時所為膳食)内饔中士四人下士六人
　　府二人史四人胥十人徒百人掌王及后世子膳
　　羞之割烹煎和之事辨體名肉物辨百品味之物
　　凡宗廟之祭祀掌割亨之事凡燕飲食亦如之(鄭/康)
　　(成注内饔所主在内者賈公彦疏以其/掌王及后世子及宗廟皆是在内之事)外饔中士
　　四人下士八人府二人史四人胥十人徒百人掌
　　外祭祀之割亨共其脯脩刑膴陳其鼎俎實之牲
　　體魚腊凡賓客之飱饔饗食之事亦如之(鄭康成/注外饔)
　　(所主/任外)酒正中士四人下士八人府二人史八人胥八人
　　徒八十人掌酒之政令以式灋授酒材凡為公酒
　　者亦如之辨五齊之名一曰泛齊二曰醴齊三曰
　　盎齊四曰緹齊五曰沈齊辨三酒之物一曰事酒
　　二曰昔酒三曰清酒辨四飲之物一曰清二曰醫三
　　曰醬四曰酏掌其厚薄之齊以共王之四飲三酒
　　之饌及后世子之飲與其酒凡祭祀以灋共五齊
　　三酒以實八尊大祭三貳中祭再貳小祭壹貳皆
　　有酌數唯齊酒不貳皆有器量共賓客之禮酒籩
　　人奄一人女籩十人奚二十人掌四籩之實朝事
　　之籩其實䵄蕡白黑形鹽膴鮑魚鱐饋食之籩其
　　實棗㮚桃乾䕩榛實加籩之實蔆芡㮚脯蔆芡㮚
　　脯羞籩之實糗餌粉餈凡祭祀共其籩薦羞之實
　　為王后及世子共其内羞凡籩事掌之醢人奄一
　　人女醢二十人奚四十人掌四豆之實朝事之豆
　　其實韭菹醓醢昌本麋臡菁菹鹿臡茒菹麇臡饋
　　食之豆其實葵菹蠃醢脾析蠯醢蜃蚳醢豚拍魚
　　醢加豆之實芹菹兔醢深蒲醓醢箈菹雁醢筍菹
　　魚醢羞豆之實酏食糝食凡祭祀共薦羞之豆實
　　為王及后世子共其内羞
　　　謹案今之光禄寺於周為太宰之屬唐六典以
　　　大官署當周庖人外饔珍羞署當周籩人良醖
　　　署當周酒正酒人掌醢署當周醢人盖皆據其
　　　職事所承為凖而膳夫為食官之長則當如今
　　　之光禄卿矣
　秦
　　杜佑通典秦大官令丞屬少府
　　冊府元龜秦少府屬官有大官湯官令丞胞人長
　　丞皆主貨食之事
　　　謹案古字胞與庖同禮記祭統有煇胞翟閽莊
　　　子庚桑楚湯以胞人籠伊尹皆即周官之庖人
　　　秦漢少府所屬盖亦沿其制也
　漢
　　漢書百官公卿表少府屬官有大官湯官令丞又
　　胞人長丞顔師古注大官主膳食湯官主餅餌胞
　　人主掌宰割者也
　　漢書陳湯列傳西至長安求官得大官獻食丞蘇
　　林注主貢獻物
　　漢書平帝本紀元始元年置少府果丞一人顔師
　　古注掌諸果實
　　漢書宣帝本紀本始四年詔令大官損膳省宰顔
　　師古注漢儀注大官令屠者七十二人宰二百人
　　　謹案漢大官令以主御膳而考漢書列傳所載
　　　如詔賜從官肉大官丞日晏不來東方朔㧞劒
　　　割肉大官奏之霍去病從軍上為遣大官賫數
　　　十乗貢禹為諫大夫廩食大官鮑宣為諫大夫
　　　美食大官李尋待詔黄門食大官衣御府張禹
　　　為太傅朝夕進食成帝遣大官致餐(事俱見/各本傳)是
　　　燕饗好賜之事亦皆由大官供具今光禄寺承
　　　備大小筵宴及一切饋餼廩饌即其例也又栢
　　　梁聫句詩大官令所咏為枇杷橘栗桃李梅是
　　　果丞未設以前凡果實之供亦掌諸大官令矣
　　　又按史記馮唐傳載文帝言居代時尚食監高
　　　袪為言趙將李齊之賢漢世諸侯王國其官制
　　　多仿漢廷是當時别有尚食監為省中五尚之
　　　一(五尚者尚冠尚帳尚衣尚/席尚食也見應劭漢書注)而霍光傳又稱昌
　　　邑王詔大官趣上乗輿食如故食監奏未釋服
　　　未可御故食復詔大官趣具無闗食監據此則
　　　大官令與尚食監為兩職盖大官令如今之光
　　　禄寺而尚食監則如今之内膳房也
　　後漢書百官志大官令一人六百石本注曰掌御
　　飲食(劉昭注漢官曰員吏六十九人衛士三十八/人荀綽晉百官表注曰漢制大官令秩千石)
　　(丞四人秩四百/石不與志同)左丞甘丞湯官丞果丞各一人本
　　注曰左丞主飲食甘丞主膳具湯官丞主酒果丞
　　主果(劉昭注荀綽曰甘丞掌諸甘/肥果丞别在外掌諸果菜茹)
　　後漢書殤帝本紀延平元年詔減大官諸珍膳劉
　　昭注大官令周官也秩千石典天子厨膳
　　後漢書桓帝本紀永夀二年十一月置大官右監
　　丞官延熹五年正月省大官右監丞劉昭注漢官
　　儀曰大官右監丞秩比六百石
　　王應麟玉海世祖省湯官令置丞
　　唐六典桓帝時大官置四丞又有左右丞
　　通典桓帝延熹元年使大官令得補二千石
　　劉昭後漢書志注荀綽晉百官表注曰建光中尚
　　書陳忠以為令史質堪上言大官宜著兩梁尚書
　　孟希奏大官職在鼎俎不列陛位不宜許臣伏惟
　　大官令職在典掌王饔統六清之飲列八珍之饌
　　正百品之羞納四方之貢所奉尤重用思又勤明
　　詔慎口實之御防有敗之姦増崇其選以供養言
　　之為最親近以職事言之為最煩多今又高選如
　　堪言合典可施行即聴用之
　　　謹案今光禄寺其名本出於漢之光禄勲自唐
　　　六典杜佑通典諸書皆以光禄勲載入光禄寺
　　　沿革然考光禄勲乃郎中令改名所掌為宿衛
　　　宫殿門户及典三署郎故栢梁聫句詩有總領
　　　從官之語其職當如今之領侍衛内大臣與光
　　　禄寺並不相同自蕭梁除去勲字謂之光禄卿
　　　北齊又改稱光禄寺掌諸膳食肴藏於是遂為
　　　今光禄所自始名雖相襲而職務固已逈判矣
　　　今以秦漢以後大官令繫諸光禄寺表而光禄
　　　勲一官則别載入領侍衛内大臣篇庶職掌相
　　　符不致循名而爽實焉
　三國
　　冊府元龜魏光禄置大官令丞
　　裴松之三國志注王朗上主簿張登詔以登為大
　　官令時苖為夀春令遷大官令
　　　謹案據册府元龜所載魏初更易卿監屬官大
　　　官令始改𨽻光禄後世因専以光禄為典膳之
　　　職通典謂魏大官令亦屬少府盖但據漢制以
　　　例之未加詳考耳
　　三國呉志孫權傳嘉禾五年禁進獻御減大官膳
　　　謹案據此條則呉亦有大官令特史文不詳或
　　　仍隸少府或别隸他官今已不可考矣
　晉
　　晉書職官志光禄勲統大官等令
　　冊府元龜大官令之屬有厨史餳官吏果官監釀
　　吏酒丞等員
　　鄭樵通志大官令有餳官果吏各二人酒丞一人
　宋齊梁陳
　　宋書百官志大官令一人丞一人隸侍中
　　南齊書百官志大官令一人丞一人屬起部亦屬
　　領軍
　　　謹案南齊書髙宗本紀大官進御食有裹蒸又
　　　蕭□胄傳上欲鑄壊大官元日上夀銀酒鎗是
　　　宋齊之世大官主御膳及燕饗之事並如漢制
　　　其屬之侍中及領軍者當以其時光禄勲不復
　　　居禁中而侍中領軍實掌宿衛故又改隸以便
　　　於統轄耳至杜佑以為宋齊大官令俱屬侍中
　　　則未考南齊志而致誤也
　　通志齊食官局有酒吏梁曰酒庫丞
　　南史張融傳融攝祠部曹兼掌正厨見宰殺囘車
　　徑去自表解官
　　馬端臨文獻通考齊諸公府有釀食典軍二人
　　隋書百官志梁定九品十八班大官令為一班又
　　大官市署丞正厨丞酒庫丞為三品藴位大官四
　　丞庫丞為三品勲位
　　冊府元龜梁大官丞門下省領之又有市買正厨
　　酒庫等丞陳如梁制
　　　謹案張融以祠部曹掌正厨專司宰割蓋如今
　　　光禄寺署官監視刲牲之職也至隋志梁有大
　　　官市署丞而冊府元龜又作市買丞考宋書有
　　　張竒兼市買丞事(見顏師/伯傳)則冊府元龜所載為
　　　核隋志署字蓋傳刻之訛耳
　北魏
　　冊府元龜魏分大官令尚食中尚食掌知御膳尚
　　食門下省領之中尚食集書省領之大官掌知百
　　官饌光禄領之有丞一人
　　　謹案北魏分食官為兩職其尚食中尚食則如
　　　今之内膳房而大官令别領於光禄専主百官
　　　饌正如今光禄寺之職也盖制度變更已開其
　　　漸特光禄卿之親典膳食則自齊始著於職掌
　　　耳又案魏書官氏志有太宰令為從第五品當
　　　亦主飲食之官而史失其詳今並附見於此
　北齊
　　通典北齊曰光禄寺置卿少卿兼掌諸膳食帳幕
　　冊府元龜北齊光禄寺丞一人從六品下又有功
　　曹五官主簿等又有大官丞一人肴藏令及丞二
　　人又有清漳令丞主造酒
　　隋書百官志北齊光禄寺統大官(掌食/膳事)肴藏(掌器/物鮭)
　　(菜等/事)清漳(主酒嵗二萬/石春秋中半)等署各有令丞
　　　謹案兩漢光禄勲至北齊而始為掌膳之職然
　　　考其所屬尚有守宫宫門供府華林等署兼司
　　　宫殿門戸則是漢制所沿猶未盡革也
　後周
　　通典後周官品正五命天官主膳中大夫正四命
　　天官小膳部下大夫正三命天官小膳部内膳外
　　膳等上士正二命天官内膳外膳典庖典饎酒正
　　餚藏掌醢司鼎俎等中士正一命天官外膳典庖
　　典饎酒正餚藏掌醢司鼎俎等下士
　　唐六典後周有典庖中士一人肴藏中士一人下
　　士一人酒正中士二人下士四人掌醢中士一人
　　下士十二人内膳有主食十二人
　隋
　　隋書百官志光禄寺置卿少卿各一人丞三人主
　　簿二人録事三人統大官肴藏良醖掌醢等署各
　　置令大官三人肴藏良醖各二人掌醢一人丞大
　　官八人肴藏掌醢各二人良醢四人大官又有監
　　膳十二人良醖有掌醖五十人掌醢有掌醢十人
　　冊府元龜開皇三年廢光禄入司農十三年復置
　　又加置丞三人煬帝加置少卿二人又有主簿録
　　事並流外為之
　　　謹案隋光禄寺始専主肴膳無復掌宫殿門戸
　　　之事漢光禄勲職守至此遂盡改其舊今光禄
　　　寺規制實猶沿隋所定也
　唐
　　舊唐書職官志光禄寺卿一人(從三/品)少卿一人(從/四)
　　(品/)丞二人(從六/品)主簿二人(從七/品)掌邦國酒醴膳饈
　　之事總大官珍饈良醖掌醢四署之官屬修其儲
　　備謹其出納少卿為之貳
　　新唐書百官志光禄寺卿凡祭祀省牲鑊濯溉三
　　公攝祭則為終獻朝㑹燕享則節其等差録事二
　　人
　　唐六典龍朔二年光禄寺改司宰寺咸亨初復舊
　　武后光宅元年改司膳寺神龍初復舊
　　孫逢吉職官分紀寺有府十一人史二十一人亭
　　長六人掌固六人
　　新唐書百官志大官署令二人從七品下丞四人
　　從八品下掌供祠宴朝會膳食祭日令白卿詣厨
　　省牲鑊取明水明火帥宰人割牲取毛血實豆遂
　　烹又實簠簋設于饌幕之内珍羞署令一人正八
　　品下丞二人正九品下掌供祭祀朝㑹賓客之庶
　　羞榛栗脯脩魚鹽菱芡之名數良醖署令一人正
　　八品下丞二人正九品下掌供五齊三酒享大廟
　　以供鬱鬯以實六彛進御則供春暴秋清酴釄桑
　　落之酒掌醢署令一人正八品下丞二人正九品
　　下掌供醢醯之物一曰鹿醢二曰兔醢三曰羊醢
　　四曰魚醢宗廟用葅以實豆賓客百官用醢醬以
　　和羮
　　唐六典武后垂拱元年肴藏署改珍羞署神龍元
　　年復舊開元元年仍改珍羞署
　　職官分紀大官署有府四人史八人監膳史十五
　　人供膳二千四百人掌固四人珍羞署有府三人
　　史六人典書八人掌固四人良醖署有府三人史
　　六人監事二人掌醖二十人酒匠十三人奉觶百
　　二十人掌固四人掌醢署有府二人史二人主醢
　　十人醬匠二十三人酢匠十二人豉匠十二人葅
　　醢匠八人掌固八人
　　　謹案通鑑李宻降唐後為光禄卿嘗遇大朝㑹
　　　宻當進食深以為恥云云是唐之朝㑹以光禄
　　　卿進食而六典不載其儀疑或是唐初未定之
　　　制也至周官膳夫徒止百二十人漢大官令宰
　　　士亦止二百人而唐之共膳乃多至二千四百
　　　人供億繁費實為汰侈無藝今制光禄寺承辨
　　　筵品凡茶役厨役及各項匠役均計工給直平
　　　時並無冗食法度益昭節慎矣
　五季
　　薛居正舊五代史梁開平元年改御食使為司膳
　　使
　　五代史梁本紀乾化二年光禄卿盧玭使於蜀
　　冊府元龜後唐莊宗同光中光禄諸寺監各只置
　　大卿監其餘官屬並權停
　　　謹案梁之司膳使以他官兼之猶今總理寺務
　　　大臣也
　宋
　　宋史職官志光禄寺卿少卿丞主簿各一人卿掌
　　祭祀朝㑹宴饗酒醴膳羞之事修其儲備而謹其
　　出納之政少卿為之貳丞參領之凡祭祀共五齊
　　三酒牲牢鬱鬯及尊彛籩豆簠簋鼎俎鉶登之實
　　前期飭有司辦具牲鑊視滌濯奉牲則告充告備
　　共其明水火焉禮畢進胙於天子而頒於百執事
　　之人分案五置吏十
　　文獻通考宋光禄判寺事以朝官以上充卿少卿
　　丞為寄禄官卿後來為中奉大夫少卿朝議大夫
　　丞宣義郎元豐官制行置卿少卿丞主簿各一人
　　元祐三年詔長貳互置政和六年監察御史王桓
　　等言祭祀牲牢之具掌于光禄而寺官未嘗臨視
　　請大祀以長貳朔祭及中祀以丞簿監視宰割禮
　　畢頒胙有故及小祀聴以其屬攝從之
　　章如愚山堂考索建炎以來光禄併歸禮部
　　玉海紹興二十三年二月丙子復光禄置丞一員
　　　謹案宋史及文獻通考並言南渡後廢光禄併
　　　入禮部而如玉海所載紹興中已復置矣盖當
　　　時但設丞以司其事而卿貳均未備員其職仍
　　　隸屬於禮部故史文未之及也
　　宋史職官志大官令掌膳羞割烹之事凡供進膳
　　羞則辨其名物而視食之宜謹其水火之齊祭祀
　　共明水明火割牲取毛血牲體以為鼎俎之實朝
　　會宴享則供其酒膳凡給賜視其品秩而為之等
　　文獻通考大官署宋朝隸御厨以朝官并諸司使
　　副内侍都知押班充元祐初罷大官令二年復置
　　崇寧二年置尚食局大局唯掌祠事○宋珍饈署
　　隸御厨有供備庫(太平興國二年/改為内物料庫)有使及副使掌
　　供尚食及内外膳饈米麪飴蜜棗豆百品之料監
　　官二人以三班充外物料庫掌給皇城外諸宮院
　　油鹽米麪之品監官二人以三班内侍充○宋良
　　醖署屬御厨有内酒坊使掌造法糯酒常料之三
　　等酒以供邦國之用監官二人監門二人以三班
　　内侍充都麯院掌造麯以給内酒坊之用及出鬻
　　而收其直監官二人以京朝官及諸司使副内侍
　　充法酒庫掌造供御及祠祭凡祭祀共五齊三酒
　　以實尊罍以三班使臣内侍充○掌醢署宋屬御
　　厨有油醋庫監官一人以京朝官充掌造油醯胾
　　以供邦國膳饈内外之用
　　　謹案宋之勾當御厨司即如今内膳房之職當
　　　時光禄四署俱隸屬焉膳卿所掌盖僅存虛名
　　　而已今案其職守又互詳内務府表内謹識於
　　　此
　遼
　　遼史百官志南面官崇禄寺本光禄寺太宗諱改
　　王圻續文獻通考崇禄寺官曰崇禄寺卿曰崇禄
　　寺少卿曰崇禄寺丞曰崇禄寺主簿
　　　謹案遼史百官志最為闕畧崇禄寺亦未載有
　　　屬官今承徳府地方有遼白川州石幢尚存其
　　　左方列銜載有麴務都監同監麴務麴院判官
　　　諸名皆史志所未及盖本宋之麴院監官即隋
　　　唐良醖署之職其金之尚醖署酒坊使當亦沿
　　　此制而設者也謹並繫之於表以補史闕焉
　金
　　金史百官志宣徽院左宣徽使正三品宣徽使正
　　三品同知宣徽院事正四品同簽宣徽院事正五
　　品宣徽判官從六品掌朝㑹燕享及監知御膳○
　　尚食局提㸃正五品使從五品副使從六品掌總
　　知御膳進食先嘗兼管從官食直長一員正八品
　　都監三員正九品生料庫都監同監各一員掌給
　　受生料物色收支庫都監同監各一員掌給受金
　　銀裹諸色器皿○果子都監同監各一員掌給受
　　進御果子○尚醖署令從六品丞從七品掌進御
　　酒醴直長正八品二員○酒坊使從八品副使正
　　九品掌醖造御酒及支用諸色酒醴
　　　謹案金代不置光禄鴻臚二寺悉總其事於宣
　　　徽院而宫掖政務亦兼領焉其職實如今之内
　　　務府今故别著於表而取其典司相近者析載
　　　於此以備一代之制云
　元
　　元史百官志光禄寺隸宣徽院秩正三品掌起運
　　米麯諸事領尚飲尚醖局至元十五年罷都提舉
　　置寺設卿一員少卿三員主事一員照磨一員管
　　勾一員二十年改尚醖署正四品二十三年復為
　　光禄寺卿二員少卿丞各一員二十四年増少卿
　　一員二十五年撥隸省部三十一年復隸宣徽延
　　祐七年降從三品後復正三品定置卿四員正三
　　品少卿二員從四品丞二員從五品主事二員從
　　七品令史八人譯史知印各二人通事二人奏差
　　二十四人典吏三人䝉古書冩一人○珍羞署至
　　元十三年始立尚珍署後罷入有司二十五年復
　　置掌收濟寧等處田土籽粒以供酒材設達嚕噶
　　齊(解見户部/三庫篇)一員令一員並從五品丞一員正七
　　品吏目一人○尚食局掌供御膳及出納油麪酥
　　蜜諸物至元二年置提㸃二十年省併尚葯局為
　　尚食局置提㸃一員從五品大使一員正六品副
　　使一員正七品直長一員正八品○尚飲局中統
　　四年置設大使副使各一人俱帶金符掌醖造上
　　用細酒後定置提㸃一員從五品大使一員正六
　　品副使一員正七品○良醖署中統四年立御酒
　　庫設金符宣差至元十一年始設提㸃十六年改
　　尚醖局掌醖造諸王百官酒醴提㸃一人從五品
　　大使一人正六品副使一人正七品直長一人正
　　八品
　　　謹案元宣徽院亦如今内務府之職光禄寺僅
　　　為其所屬之一署雖沿襲舊名其實不盡同古
　　　制王惲秋澗集稱當時曽有㫖講究光禄寺職
　　　掌疑亦有意改革而未行也
　明
　　明史職官志光禄寺卿一人(從二/品)少卿一人(正五/品)
　　寺丞一人(從六/品)其屬典簿㕔典簿二人(從七/品)録事
　　一人(從八/品)大官珍羞良醖掌醢四署各署正一人
　　(從六/品)署丞四人(從七/品)監事四人(從八/品)司牲司大使
　　一人(從九/品)副使一人(後/革)司牲局大使一人(從九品/嘉靖七)
　　(年/革)銀庫大使一人卿掌祭享宴勞酒醴膳羞之事
　　率少卿寺丞官屬辨其名數㑹其出入以聴於禮
　　部大官供祭品宫膳節令筵席蕃使宴犒之事珍
　　羞供宫膳肴核之事良醖供酒醴之事掌醢供餳
　　油醢醬梅醬之事司牲視其肥瘠而蠲滌之司牧
　　亦如之
　　鄧球泳化類編洪武乙夘冬十月定光禄官品級
　　先是置宣徽院尋改光禄寺設尚食尚醴二局供
　　需法酒二庫以院使同知院判典簿等掌之至是
　　改寺為司正卿一人從三品少卿二人正五品寺
　　丞六人從六品其屬典簿二人從七品録事一人
　　從八品大官署珍羞署良醖署掌醢署各署正一
　　人俱從六品署丞四人俱從七品副使未入流洪
　　武三十年復為寺建文元年改光禄寺卿為光禄
　　卿少卿寺丞分左右而陞少卿從四品省署丞二
　　人増監事二人永樂初盡復洪武之制
　　　謹案周禮膳夫有惟王不㑹之文說經者或以
　　　為疑不知當時九式掌於冡宰人主自不得恣
　　　其費用所以用皆合式不必以有司之法㑹之
　　　並非蕩然無節也三代以後侈汰漸萌如漢世
　　　屢詔減大官珍膳而後漢書載大官湯官經用
　　　每嵗尚至二萬萬即鄧太后勅止省珍費所裁
　　　亦不過數千萬其靡費可以槩見厯代相仍此
　　　風未革李燾通鑑長編及江休復雜志載宋嘉
　　　祐中御厨日宰二百八十羊日支麪萬斤勾當
　　　御厨駕部員外郎李象中等皆以自盜御食得
　　　罪編管是侵漁破冐有益以滋甚者明代各省
　　　額解光禄寺銀米皆直送本寺不由户部清釐
　　　無法又令中官提督寺事每以片紙傳取錢糧
　　　寺官即如數供億莫知真偽嘉隆間嵗用逾四
　　　十萬厨役多至四千一百餘名明史所載如寺
　　　丞胡膏偽增物直為給事中楊允繩所糾提督
　　　中官杜泰乾没嵗鉅萬為少卿馬從謙所發奸
　　　蠧叢生實為弊藪我
　　朝自康熙初定制錢糧皆歸户部光禄以時支取
　　　儲用厯加撙節嵗祗支銀二萬兩月要其數以
　　奏務使品式有定出入有經冗費盡除成規共守
　　　信足永昭
　儉徳矣
　
　
　
　
　
欽定歴代職官表卷三十
欽定四庫全書
欽定厯代職官表卷三十一


　　太僕寺
　國朝官制
太僕寺卿滿洲漢人各一人(從三/品)少卿滿洲漢人各一
人(正四/品)
　　掌兩翼牧馬塲之政令凡遇
車駕行幸以卿少卿一人隨
蹕司幔城網城䭾載槖駝每嵗夏季則以卿少卿一人
　　率屬赴牧塲稽其孳生斃損之數分注於册三年
　　乃均齊之以定賞罸焉
　國初置太僕寺附于兵部武庫司設卿滿洲漢人各
　　一人少卿滿洲二人漢人一人寺丞滿洲漢人各
　　一人順治元年十二月省太僕寺九年復置十五
　　年省寺丞員額十六年復置康熙二年仍省雍正
　　三年始建衙署于正陽門之東乾隆十三年省滿
　　洲少卿一人近嵗以來以大臣兼管寺事皆由
特簡無常員
左司員外郎滿洲䝉古各一人主事滿洲䝉古各一人
　　掌䭾載幔城網城之駝隻以備
巡幸之用初制不分司設滿洲員外郎八人雍正三年
　　省二人改設䝉古員外郎二人乾隆六年始置左
　　右二司各分職掌給以印信十三年定原設員外
　　郎八人改為滿洲員外郎二人䝉古員外郎二人
　　滿洲主事二人䝉古主事二人
右司員外郎滿洲䝉古各一人主事滿洲䝉古各一人
　　掌察騐牧塲馬匹盈虧以時印烙
主簿滿洲一人(正七/品)
　　掌章奏文移初置漢人主簿一人康熙二年省雍
　　正二年復置滿洲主簿一人
筆帖式滿洲八人䝉古八人
　　初制滿洲筆帖式十有一人䝉古四人漢軍二人
　　康熙二年省滿洲筆帖式三人雍正三年省漢軍
　　員額乾隆三年增置䝉古筆帖式四人(職事具/吏部篇)
　　　謹按太僕寺初置常盈庫以直𨽻山東河南額
　　　徵馬價銀六十餘萬解寺貯庫嵗終覈銷設漢
　　　大使一人掌之尋以馬價銀歸併户部省常盈
　　　庫大使員額謹識于此
統轄兩翼牧塲總管一人(以察哈爾副/都統兼管)兩翼總管各一
人(正四/品)翼長各一人(正五/品)䕶軍校各四人(初制八品後/陞為正七品)
(以上皆䝉/古員額)駐劄張家口辦理牧塲事務主事一人筆帖
式一人
　　牧塲置于張家口外左翼四旗在哈喇尼墩井東
　　西百五十里南北百三十里右翼四旗在齊齊爾
　　漢河東西百五十里南北三十二里馬羣百九十
　　二毎羣牧長牧副各一人牝馬羣百六十毎羣牧
　　丁八人牡馬羣三十二毎羣牧丁十有四人䕶軍
　　三百十有四人總管翼長居適中之地綜治牧政
　　䕶軍校協領等各巡牧所禁盜馬及墾耕者統轄
　　總管乾隆十三年置以察哈爾副都統兼理總管
　　康熙四十四年置䕶軍校等員雍正元年置又原
　　置有副管二人防禦二人翼領四人驍騎校三人
　　今俱省凡總管員闕於察哈爾佐領世爵及牧塲
　　翼長等官内選用翼長以下員闕於䕶軍校等官
　　次第選用皆由寺引
見除授張家口辦理牧塲事務官於本寺主事筆帖式
　　内各㨂選一員五年輪請更換
　厯代建置
　三代
　　春秋左氏傳少康為仍牧正杜預注牧官之長
　　竹書紀年周公季厯伐余無之戎克之命為牧師
　　詩大雅出車篇我出我車于彼牧矣毛亨𫝊出車
　　就馬于牧地鄭康成箋西伯以天子命出車牧地
　　詩無羊宣王考牧也鄭康成箋厲王之時牧人之
　　職廢宣王始興而復之
　　　謹按劉向列仙傳稱馬師皇為黄帝馬師其説
　　　無據而夏之牧正殷之牧師皆見于經傳則典
　　　牧之官其由來固已久矣
　　列子黄帝篇周宣王之牧正有役人梁鴛者能養
　　禽獸
　　尚書小序穆王命伯冏為周太僕正作冏命孔安
　　國傳太僕長太御中大夫孔頴達疏正訓長也周
　　禮太御中大夫太僕下大夫孔以此言太僕正則
　　官髙於太僕故以為周禮太御
　　周禮夏官太僕下大夫二人掌正王之服位出入
　　王之大命王出入則自左馭而前驅
　　淮南子時則訓命太僕及七騶咸駕戴荏授車以
　　級
　　齊職儀太僕周官也尚書稱穆王命伯冏為太僕
　　正是也盇為衆僕之長
　　　謹案今太僕寺之官雖沿周太僕舊名然其職
　　　掌實迥不相合葢僕本侍御於尊者之名其下
　　　有祭僕御僕𨽻僕諸官而以太僕為之長故稱
　　　太僕所司在正服位詔法儀常居於大寢之門
　　　内以左右王當如今之領侍衛内大臣及
　御前大臣其出入大命掌諸侯之復逆則又如今之
　　　奏事處及通政使司其左馭前驅則又如今之
　　　鑾儀衛而馬政别掌于校人諸職不闗太僕今
　　　據其官守所在已分繫之領侍衛内大臣等篇
　　　特以稱名所承沿襲有自故亦並載于此表而
　　　附識古今異同之故以著其實云
　　周禮夏官校人中大夫二人上士四人下士十有
　　六人府四人史八人胥八人徒八十人掌王馬之
　　政辨六馬之屬種馬一物戎馬一物齊馬一物道
　　馬一物田馬一物駑馬一物凡頒良馬而養乘之
　　乘馬一師四圉三乘為皁皁一趣馬三皁為繫繫
　　一馭夫六繫為廏廏一僕夫六廏成校校有左右
　　駑馬三良馬之數麗馬一圉八麗一師八師一趣
　　馬八趣馬一馭夫天子十有二閑馬六種邦國六
　　閑馬四種家四閑馬二種凡馬特居四之一春祭
　　馬祖執駒夏祭先牧頒馬攻特秋祭馬社臧僕冬
　　祭馬步獻馬講馭夫凡大祭祀朝覲會同毛馬而
　　頒之軍事物馬而頒之(鄭康成注校者校也主馬/者必仍校視之校人馬官)
　　(之/長)趣馬下士皁一人徒四人掌贊正良馬而齊其
　　飲食簡其六節(鄭康成注趣馬趣養馬者/也鄭司農云詩蹶惟趣馬)巫馬下
　　士二人醫四人府一人史二人賈二人徒二十人
　　掌養馬疾而乘治之(鄭康成注巫馬知馬祖先牧/馬社馬步之神者馬病若有)
　　(犯焉則知之是以使與醫同職賈公彦疏巫知馬/祟醫知馬病有賈者治馬死生須知馬價也)
　　牧師下士四人胥四人徒四十人掌牧地皆有厲
　　禁而頒之孟春焚牧中春通淫掌其政令凡田事
　　贊焚萊(鄭康成注牧師主/牧放馬而養之)庾人下士閑二人史二
　　人徒二十人掌十有二閑之政教以阜馬佚特教
　　駣攻駒及祭馬祖祭閑之先牧及執駒散馬耳圉
　　馬正校人員選(鄭康成注庾之言數校人謂師圉/也正員選者選擇可備員者平之)
　　(賈公彦疏凡言正者以尊正卑自趣馬已/上並上官非庾人所正故知所正者師圉)圉師乘
　　一人徒二人掌教圉人養馬春除蓐釁廏始牧夏
　　庌馬冬獻馬圉人良馬匹一人駑馬麗一人掌養
　　馬芻牧之事以役圉師馬質中士二人府一人史
　　二人賈四人徒八人掌質馬馬量三物一曰戎馬
　　二曰田馬三曰駑馬皆有物賈網惡馬(鄭康成注/質平也主)
　　(買馬平其大/小之賈直)
　　　謹按今太僕之職本出于周官之校人而所掌
　　　馬政則古今異宜有未可以概論者葢成周之
　　　世軍賦出于邱甸一邱出戎馬一匹一甸出戎
　　　馬四匹畿内提封萬井出戎馬四萬匹皆民養
　　　之于平日有軍旅則賦之其畜牧之事並不領
　　　于有司若校人良馬五物惟以駕王之乘車貳
　　　車從車駑馬一物則以供畿内小吏單騎及役
　　　車之用而兵革不與焉國語所謂國馬足以行
　　　軍公馬足以供賦者國馬即民馬葢指邱甸所
　　　出之馬而公馬即校人之王馬乃天子所駕用
　　　者也(此據國語韋昭注一説以/國馬即王馬與此不同)後世田井既廢
　　　四邱出甲之法久已不行戎馬官自畜養由漢
　　　以來内外廏及諸牧苑悉以屬之太僕國馬王
　　　馬遂併𨽻一官下逮唐宋復以中廏所畜者别
　　　主之殿中監尚乘局御馬院等官(殿中監尚乘/局皆唐置御)
　　　(馬院宋置説/詳上駟院篇)而太僕惟掌國馬于是校人所司
　　　王馬之政又不盡在冏卿矣
　　本朝定制自口外諸牧塲及八旗直省營馬並分
　　　職經理各有司存其
　　天閑供御之乘則掌之上駟院太僕所管惟左右
　　　翼牧厰為國馬之一周禮校人之職其實當在
　　　上駟院而馬官沿革所自通典諸書悉以繫之
　　　太僕寺故仍互見于此表以明縁起焉
　秦
　　册府元龜周穆王置太僕正掌輿馬秦因之
　　唐六典太僕秦官
　　爾雅釋畜注秦有騉蹄苑
　　　謹案秦時有騉蹄苑則必有苑官可知漢牧苑
　　　之制已始于此
　漢
　　漢書百官公卿表太僕掌輿馬有兩丞屬官有太
　　廏未央家馬三令各五丞一尉又車府路軨騎馬
　　駿馬四令丞又龍馬閑駒槖泉騊駼乘華五監長
　　丞又邊郡六牧師苑令各三丞又牧槖昆蹏令丞
　　皆屬焉
　　　謹案太僕掌校人之職當始於秦漢之間考成
　　　六年𫝊韓獻子將新中軍且為僕大夫公揖而
　　　入獻子從公立於寢庭杜謂獻子兼太僕葢公
　　　自路門外揖而入于路寢庭而獻子從公以其
　　　為太僕掌正服位故出入必從也然則春秋時
　　　太僕本職猶與周禮相合襄九年𫝊使皇父命
　　　校正出馬正義校正主馬于周禮為校人成十
　　　八年𫝊弁糾御戎校正屬焉註校正主馬官正
　　　義校正當周禮校人哀三年𫝊校人乘馬註云
　　　校人掌馬然則春秋時主馬政者仍是周禮校
　　　人未見其掌于太僕册府元龜謂周穆王時太
　　　僕掌輿馬以太僕本為王馭故云掌輿馬未必
　　　若漢時之主五監六廏也其合太僕校人為一
　　　職則自漢書百官公卿表始也
　　荀悦漢紀太僕掌輿馬屬官
　　杜佑通典太僕漢初夏侯嬰常為之(漢書曰夏侯/嬰為沛公太)
　　(僕常奉車自髙帝至文帝常為太僕又石慶為太/僕御出上問車中幾馬慶以䇿數馬畢曰六馬)
　　領五監六廏各有令
　　　謹案漢紀韓信事項羽為郎中羽不能用而去
　　　歸于漢坐事當斬已伏鑕仰視乃見夏侯嬰曰
　　　王不欲取天下也而斬壮士太僕嬰言於王赦
　　　之不誅葢太僕主出入王之大命夏侯嬰時為
　　　太僕故得言之于王也漢制近古此為一端
　　漢書本紀如淳注漢儀注太僕牧師諸苑三十六
　　所分布北邊西邊以郎為苑監官奴婢三萬人養
　　馬三十萬匹(顔師古曰養鳥獸者通名/為苑故謂牧馬處為苑)
　　三輔黄圖太僕御屬車八十一乘
　　揚雄太僕箴肅肅太僕車馬是供鏘鏘和鸞駕彼
　　時龍王用三驅前禽是射僕夫執鞗載騂載駰我
　　輿云安我馬惟閑雖馳雖驅匪逸匪愆昔有淫羿
　　馳騁忘歸景公千駟而淫于齊牧于坰野詩人興
　　魯僕臣司駕敢告執皂
　　漢書地理志北地郡靈川縣有河竒苑號非苑歸
　　徳縣有堵苑白馬苑郁郅縣有牧師苑官遼東郡
　　襄平縣有牧師官西河郡鴻門縣有天封苑
　　後漢書百官志太僕卿一人中二千石掌車馬天
　　子毎出奏駕上鹵簿用大駕則執馭丞一人比千
　　石未央廏令一人六百石主乘輿及廏中諸馬長
　　樂廏丞一人舊有六廏皆六百石令中興省約但
　　置一廏後置左駿令廏别主乘輿御馬後或并省
　　又有牧師苑皆令官主養馬分在河西六郡界中
　　中興皆省惟漢陽有流馬苑但以羽林郎監領
　　　謹案前漢紀景帝紀太僕周舍為御史大夫宣
　　　帝紀太僕陳萬年為御史大夫成帝紀太僕王
　　　音為御史大夫葢御史大夫為丞相之副太僕
　　　為漢九卿之一秩二千石故太僕得擢御史大
　　　夫也又由太僕竟為丞相者太僕公孫賀為丞
　　　相是也可以證太僕一官在漢九卿為尤顯後
　　　漢紀太僕張純為大司空太僕鄧盛為太尉則
　　　由太僕而為三公葢襲前漢之制
　　劉昭後漢書志注太僕員吏七十人其七人四科
　　一人二百石文學八人百石六人升食七人佐六
　　人騎吏三人假佐三十一人學事一人官醫
　　歐陽詢藝文類聚續漢書曰趙岐獻帝以為太僕
　　　謹案秦漢以太僕主輿馬杜佑謂其兼有周官
　　　校人掌馬巾車掌車之任故當時太僕卿執馭
　　　奉車及奏鹵簿其職實如今之鑾儀衛固不獨
　　　典司牧事也即以牧事而論所轄五監六廏及
　　　牧師諸苑亦兼國馬王馬之政而統治之三國
　　　志載魏王朗稱西京中廏則騑騄駙馬六萬餘
　　　匹外牧則扈養三萬而馬十之葢皆𨽻之于太
　　　僕今制
　　内廏馬匹悉屬上駟院太僕止管左右翼二牧厰
　　　是所掌但有外牧而乘輿御馬不預焉故以漢
　　　制準之惟諸牧苑令丞主邊郡養馬當如今右
　　　司之職牧槖令丞主牧養槖駞當如今左司之
　　　職苑監官當如今牧塲總管之職若太廏未央
　　　等令丞則專司天子中廏之畜當為今上駟院
　　　之職已非太僕所自承特以前代職制不同未
　　　可盡畧故仍互見于此而其詳則著于上駟院
　　　篇内云
　三國
　　三國蜀志後主𫝊太僕蔣顯
　　通典後漢太僕亦掌車馬魏因之
　　三國魏志潘尼列傳尼為太僕造乘輿箴
　　魏文帝追諡杜畿詔昔㝠勤其官而水死稷勤百
　　榖而山死故尚書僕射杜畿于孟津試船遂至覆
　　没忠之至也朕甚愍焉追贈太僕諡曰戴侯
　　　謹案後漢志尚書僕射秩六百石太僕秩二千
　　　石魏制當與後漢同以六百石擢二千石葢追
　　　贈特優其典也
　　洪适𨽻釋魏公卿上尊號奏太僕臣□
　　唐六典魏置牧官都尉
　　　謹案漢牧師苑令其所治雖在邊郡而實為太
　　　僕屬官當如明行太僕寺之比至魏之牧官都
　　　尉則又别置職名為後來監牧所自出當如今
　　　之牧塲總管也
　晉
　　晉書職官志太僕統左右中典牧都尉車府典牧
　　乘黄廏驊騮廏龍馬廏等令自元帝渡江之後或
　　省或置太僕省故驊騮為門下之職
　　藝文類聚晉諸公贊曰郭展為太僕留心於養生
　　是以廏馬充牣其後征呉得以濟事
　　唐六典晉太僕過江省其後又置成帝永和七年
　　省併宗正葢有事則權置無事則省
　　　謹案自晉以迄唐代皆沿漢制太僕兼管輿馬
　　　故所屬如車府令為今鑾儀衛之職乘黄驊騮
　　　龍馬諸廏令為今上駟院之職俱已分别析載
　　　惟典牧令專司牧政正與今太僕寺右司職掌
　　　相合故獨繫之於此表後皆仿此
　宋齊梁陳
　　通典太僕宋以來不常置郊祀則權置太僕執轡
　　事畢則省齊亦然
　　　謹案宋齊二代不置太僕而别有乘黄令屬太
　　　常驊騮丞屬侍中以掌乘輿廏馬又御史臺有
　　　庫曹以主廏牧是國馬王馬其職固各有所分
　　　屬也
　　梁簡文帝馬寳頌五月丁酉朔詔以馬寳示羣臣
　　太僕效官趣馬掌贊八麗四圉給役相趨暉煜金
　　䥥陸離寳勒鸞眄善鳴龍儀美稱總轡崑岑周非
　　吾馭張樂大野夏有慙徳乾道應坤馬來度玉闗
　　升玉臺千夫駟百龍媒永伏皁掃騊駼秣瑤粟委
　　芳芻九夷欵四表清甿胥樂輿頌興
　　隋書百官志梁置太僕卿為夏卿統南馬牧左右
　　牧龍廏内外廏丞
　　通典梁太僕卿位視黄門侍郎陳因之
　　徐堅初學記太僕梁又置之加卿字曰太僕卿後
　　皆因之
　　　謹案梁代雖置太僕而乘黄署仍屬太常故太
　　　僕惟司牧政不典車輅簡文帝馬寳頌稱太僕
　　　效官亦以其典龍廏也近世冏寺專為馬官
　　　其權輿已見于此矣
　北魏
　　魏書官氏志太僕第二品上太和中又置少卿改
　　太僕卿正三品少卿正四品
　　楊衒之洛陽伽藍記劉騰宅東有太僕寺
　　唐六典後魏太僕卿第二品上又置少卿太和二
　　十二年九卿並第三品
　　魏書官氏志延興四年二月置外牧官太和十五
　　年十二月置都牧官太和八年令典牧都尉從第
　　五品中
　　司馬光資治通鑑魏蕭寳寅死于駞牛署胡三省
　　注後魏有駞牛都尉署者其寺舍也五代史志太
　　僕寺之屬有駞牛署
　　王應麟玉海魏太武太延二年冬于雲中置野馬
　　苑平朔方隴右以河西水草善以為牧地馬三百
　　餘萬匹槖駞半之孝文後以河陽為牧塲戎馬十
　　萬匹嵗自河西徙牧并州漸南欲其習水土馬之
　　盛無如後魏
　　　謹案後魏太僕職掌不見于史據魏書髙祖本
　　　紀有太和十一年詔太僕乘具出其大半班賚
　　　百官之文則亦兼掌車馬也至外牧都牧二官
　　　其所司亦未詳考魏世雲中河西河陽并州皆
　　　有牧地外牧當專司畜養葢即典牧都尉之職
　　　如今之牧塲總管其都牧官當在京師以司羣
　　　牧賞罰之令故髙祖本紀又有罷都牧雜制之
　　　文(見太和/十四年)其職葢如今太僕寺之右司至駞牛
　　　都尉專主駞隻則又如今之左司矣
　北齊
　　隋書百官志後齊太僕寺置卿少卿丞各一人有
　　功曹五官主簿録事等員掌諸車輦馬牛畜産之
　　屬統驊騮左右龍左右牝駞牛司羊乘黄車府等
　　署令丞左龍署有左龍局右龍署有右龍局左牝
　　署有左牝局右牝署有右牝局駞牛署有典駞局
　　諸局並有都尉
　　　謹案周官校人特居四之一説者謂一特三牝
　　　故衛風稱騋牝三千月令季春乃合累牛騰馬
　　　遊牝于牡三代馬政所以順生息之理而滋其
　　　蕃庶也北齊置左右牝署令丞後周置典牝上
　　　士中士其義葢本諸此今太僕寺左右兩翼牧
　　　塲設牝馬一百六十羣每羣二百四十六匹至
　　　一百三十二匹有差扇馬三十二羣毎羣二百
　　　有五匹至五十九匹有差與三牝一特之制洵
　　　為相合矣至北齊太僕寺復仿漢晉之制置驊
　　　騮乘黄車府等署隋唐因之今並析繫于鑾儀
　　　衛上駟院表内云
　後周
　　通典後周官品正三命夏官典牝典牡等上士正
　　二命夏官典牝典牡典駞等中士正一命夏官典
　　駞下士
　隋
　　隋書百官志太儀寺置卿少卿各一人尋加少卿
　　一人丞三人主簿二人録事二人又有獸醫博士
　　員一百二十人統驊騮乘黄龍廏車府典牧等署
　　各置令二人丞二人典牧丞三人隴右牧置總監
　　副監丞以統諸牧其驊騮牧及二十四軍馬牧每
　　牧置儀同及尉大都督帥都督等員原州駞牛牧
　　置尉苑川十二馬牧毎牧置大都督及尉各一人
　　帥都督二人煬帝即位多所改革太僕減驊騮署
　　入殿内尚乘局改龍廏曰典廏署有左右駁皁二
　　廏加置主乘司庫司廪官隴右諸牧置左右牧監
　　各一人以司統之
　　　謹案新唐書屈突通傳稱通在隋為虎賁郎將
　　　隋文帝命覆隴西牧簿得隠馬二萬匹帝怒收
　　　太僕卿慕容奚達監牧官吏千五百人將悉殊
　　　死通固爭得以減論據此是隋之諸牧監悉統
　　　轄於太僕寺葢典牧署實主其事如今右司之
　　　職也
　唐
　　新唐書百官志太僕寺卿一人少卿二人丞四人
　　主簿二人録事二人掌廏牧輿輦之政總乘黄典
　　廏典牧車府四署及諸監牧凡監牧籍帳嵗受而
　　會之上駕部以議考課諸牧監上牧監監各一人
　　副監各二人丞各二人主簿各一人中牧監副監
　　丞減上牧監一員(案史文不言下牧/監當與中牧監同)南使西使丞
　　各三人録事各一人北使鹽州使丞各一人掌羣
　　牧孳課凡馬五千為上監三千為中監不及為下
　　監馬牛之羣有牧長有尉馬之駑良皆著籍良馬
　　稱左駑馬稱右每嵗孟秋羣牧使以諸監之籍合
　　為一以仲秋上於寺孳生過分有賞死耗亦以率
　　除之嵗終監牧使巡按以功過相除為考課
　　初學記龍朔二年改太僕為司馭寺咸亨中復舊
　　光宅元年改為司僕寺神龍元年復故
　　唐六典秦漢太僕屬官有牧師苑令魏晉以下皆
　　監牧之職隋太僕寺統典牧署令丞唐朝因之置
　　典牧署令三人丞四人監事八人
　　新唐書兵志監牧所以畜馬也其制始于近世唐
　　之初起得突厥馬二千匹又得隋馬三千於赤澤
　　岸徙之隴右監牧之制始于此其官領以太僕其
　　屬有牧監副監監有丞有主簿直司團官牧尉排
　　馬牧長羣頭有正有副嵗課功進排馬初用太僕
　　少卿張萬嵗領羣牧自貞觀至麟徳四十年間馬
　　七十萬六千置八坊岐豳涇寧間地廣千里為四
　　十八監馬多地狹不能容又析八監列布河西豐
　　曠之野後以太僕少卿鮮于匡裕檢校隴西監牧
　　儀鳯中以太僕少卿李思文檢校隴西諸牧監使
　　監牧有使自此始又有羣牧都使閑廏使使皆置
　　副又立四使其後益置八監于鹽州三監于嵐州
　　李吉甫元和郡縣志貞觀中自京師東赤澤岸移
　　馬牧于秦渭二州之北會州之南蘭州狄道縣之
　　西置監牧使以掌其事仍以原州刺史為都監牧
　　使以管四使南使在原州西使在臨洮軍北使東
　　宫使寄治原州天寳中諸使共有五十監南使管
　　十八監西使管十六監北使管七監東宫使管九
　　監
　　　謹案唐置殿中監及尚乘局以主内廏太僕專
　　　司羣牧與今制差為相近惟乘輿輦輅猶屬之
　　　太僕寺故别有乘黄車府等署葢兼有今鑾儀
　　　衛職掌也至監牧使領之于太僕少卿疑諸監
　　　嵗時閲視皆以少卿往莅其事故獨專使名正
　　　如今太僕寺堂官毎嵗赴牧塲稽察之職其以
　　　原州刺史為都監牧使則又如今以察哈爾副
　　　都統為統轄兩翼牧塲總管耳
　　張説羣牧頌大唐接周隋亂離之後承天下戰陣
　　之弊鳩括殘燼僅得牝牡三千從赤澤岸徙之隴
　　右始命太僕張萬嵗葺其政焉而奕世載徳纂修
　　其緒肇自貞觀成於麟徳四十年間馬至七十萬
　　六千匹置八使以董之設四十八監以掌之跨隴
　　西金城平涼天水四郡之地幅員千里猶為隘狹
　　更析八監布於河西豐曠之野乃能容之於斯之
　　時天下以一縑易一馬秦漢之盛未始聞也張氏
　　中廢馬官亂職開元皇帝既登大寳水瑞感而河
　　龍出星精應而天駟下二年春乃更以王毛仲主之
　　　謹案張説時為隴右羣牧使故作是篇
　　郄昻岐邠涇寧四州八坊碑頌序云張萬嵗傍隴
　　右字之四十年間成七十萬六千匹開元初唯得
　　二十四萬匹至十九年復成四十四萬匹上耕籍
　　之明年命邠公典馬政公召入咨元祐作小司空
　　兼牧圉匪燒匪剔斯馬斯才先是國家以岐山近
　　甸豳土晚寒寧州壤甘涇水流惡澤茂豐草地平
　　鮮原當古公走馬之郊接非子大邱之埜度其四
　　境分署八坊其五在岐餘在三郡保樂第一甘露
　　第二保樂者隋石門馬坊也甘露先置在九成苑
　　外有詔令新保樂徙甘露
　　唐會要貞觀十五年尚乘奉御張萬嵗為太僕少
　　卿領羣牧不入銜麟徳三年正月少卿鮮于匡裕
　　檢校隴右羣牧雖入銜未置使儀鳳三年十月少
　　卿李思文檢校隴右諸牧監使始有使號其後蘇
　　幹等二十九人為之元和十二年十月閑廏使張
　　茂宗奏取麟游岐陽牧地三百四十七頃盡歸國
　　家侍御使范傳式覆實
　　　謹案唐會要貞元十三年福建觀察使栁冕奏
　　　置萬安牧監於泉州索部内馬五千七百匹以
　　　為監牧之資人大擾二十一年四月丙寅罷之
　　　元和十四年五月己亥淮南置臨海監節度使
　　　兼之太和十月廢葢牧馬宜于秦隴萬安臨海
　　　設監非其所也故設監之始亦第以節度觀察
　　　兼攝其事而不置使以其旋設旋廢制有未定
　　　不及置使也
　五季
　　五代史周本紀廣順二年太僕少卿王演使于髙
　　麗
　　五代史何澤列傳澤以太僕少卿致仕
　　　謹案五季諸寺監皆依唐制備官太僕少卿屢
　　　見于歐史紀傳而不及太僕卿盖史文偶畧也
　宋
　　宋史職官志太僕寺卿少卿丞主簿各一人掌車
　　輅廏牧之令少卿為之貳丞㕘領之總國之馬政
　　籍京都坊監畿甸牧地畜馬之數謹其飼養察其
　　治療考蕃息損耗之實而定其賞罰馬死則歛其
　　騣尾筋革入于官府凡閲馬差次其髙下應給賜
　　則如格嵗終鈎覆帳籍以上駕部舊制判寺事一
　　人以朝官以上充凡邦國廏牧車輿之政令分𨽻
　　羣牧司騏驥院諸坊監本寺但掌天子五輅屬車
　　后妃王公車輅給大中小祀羊元豐官制行始歸
　　本寺分案五置吏十有八元祐二年詔外監事令
　　本寺依羣牧司舊法施行應内外馬軍專𨽻太僕
　　直達樞宻院更不經尚書省及駕部三年詔省主
　　簿一員崇寧二年詔太僕寺依舊制不治外事歸
　　尚書駕部應馬事上樞宻院
　　馬端臨文獻通考宋太僕寺所𨽻官司十車輅院
　　騏驥院左右天駟監鞍轡庫養象所駞坊車營致
　　逺務上下監中興後廢太僕併入兵部
　　　謹案宋太僕寺所屬如車輅院養象所為今鑾
　　　儀衛之職騏騮院天駟監為今上駟院之職鞍
　　　轡庫為今武備院之職俱已分析别著于表惟
　　　駞坊監官專主駞隻則正與今左司職事相合
　　　故仍繫之于此篇
　　宋史職官志羣牧司制置使一人景徳四年置以
　　樞宻使副為之至道二年罷而復置使一人咸平
　　三年置以兩省以上官充副使一人以閤門以上
　　及内侍都知充都監二人以諸司使以上充判官
　　二人以京朝官充掌内外廏牧之事周知國馬之
　　政而察其登耗焉其副使都監多不備置判官都
　　監毎嵗更出諸州巡坊監㸃印國馬之蕃息者
　　玉海太平興國五年改河南飛龍院大名養馬務
　　洺州養馬務衛州二監管城馬務同州馬務相州
　　馬坊澶州馬務白馬龍馬監並為牧龍坊景徳二
　　年七月羣牧使趙安仁言按唐六典凡馬有左右
　　監以土地為名欲改牧龍坊為監仍鑄印給之于
　　是河南為洛陽監天雄軍為大名監洺州為廣平
　　監衛州為淇水監鄭州為廣武監同州為沙苑監
　　相州為安陽監澶州曰鎮寧滑州舊龍馬監曰靈
　　昌熙寧元年詔河南北分置監牧使都監各一員
　　命劉航為河南監牧使崔台符為河北監牧使諸
　　馬監分屬兩使久任以責成效八年罷河南北監
　　牧惟存沙苑一監𨽻羣牧司
　　　謹案宋代内外馬政初皆掌於羣牧司元豐始
　　　歸其事太僕旋亦省廢是宋之羣牧司即今太
　　　僕寺之職葢使副如今之卿少卿判官如今之
　　　右司員外郎而河南北諸馬監分置監牧使都
　　　監等官則如今之牧塲各總管也
　遼
　　王圻續文獻通考遼南面有太僕寺及諸牧監
　　遼史百官志羣牧職名總目○某路羣牧使司某
　　羣太保某羣侍中某羣敞史○總典羣牧使司總
　　典羣牧部籍使羣牧都林牙○某羣牧司羣牧使
　　羣牧副使○西路羣牧使司○倒塌嶺西路羣牧
　　使司○渾河北馬羣司○漠南馬羣司○漠北滑
　　水馬羣司○已上羣牧官
　金
　　續文獻通考金不置太僕寺而尚廏局屬殿前都
　　提㸃司明昌四年置諸羣牧所
　　金史兵志金初因遼諸茂(滿洲語樹木也/原作抺今改正)而置羣
　　牧天徳間置徳肯鄂爾多(滿洲語徳肯微髙也鄂/爾多亭也原作廸河斡)
　　(孕今/改正)阿爾本(䝉古語十數也原/作斡里保今改正)富僧額(滿洲語孳/生也原作)
　　(蒲速斡/今改正)雅蘇(䝉古語骨也原/作燕思今改正)烏哲(䝉古語看也原/作兀者今改正)
　　五羣牧所皆仍遼舊名各設官以治之又于諸色
　　人内選家富丁多及品官家子明安穆昆(解見理/藩院篇)
　　佛寧軍(滿洲語佛寧羣也/原作蒲輦今改正)與司吏家餘丁及奴使
　　之司牧謂之羣子分牧馬駝牛羊為之立蕃息衰
　　耗之刑賞後稍增其數為九契丹之亂亡其五世
　　宗置所七大定二十年更定羣牧官詳衮托迪(䝉/古)
　　(語鸚鵡也原作/脱朶今改正)知把羣牧人滋息損耗賞罰格
　　金史百官志諸羣牧所又國言謂烏哷濟庫(䝉古/語滋)
　　(生也原作烏/魯古今改正)提控諸烏哷濟庫二員正四品明昌
　　四年置(是年以安逺大將軍尚廏局使舒穆嚕貞/兼慶州刺史為之設女直司吏三人譯一)
　　(人通事一人○舒穆嚕原作/石抹今依八旗姓譜改正)使一員從六品(國言/作烏)
　　(哷濟/庫使)副使一員從六品掌檢校羣牧畜養蕃息之
　　事判官一員正八品掌簽判本所事知法一員從
　　八品惟班第音(䝉古語小僧也原/作板底因今改正)烏濟(滿洲語養/也原作烏)
　　(解今/改正)騰(滿洲語極也原/作忒恩今改正)羣牧依此置
　　　謹案遼金皆有尚廏司掌王馬之政故遼太僕
　　　惟典羣牧金則并省其官而以提控諸烏哷濟
　　　庫當太僕之職遼之總典羣牧部籍使其所掌
　　　亦近今之太僕寺至羣牧使副及馬羣太保侍
　　　中之類則在外専司蕃息乃唐宋牧監之比正
　　　如今之牧塲總管等官也
　元
　　元史百官志太僕寺秩從二品掌阿克塔斯馬匹
　　(䝉古語阿克塔斯衆騸馬/也原作阿塔斯今改正)受給造作鞍轡之事中
　　統四年設羣牧所至元十六年改尚牧監十九年
　　又改太僕院二十年改衛尉院二十四年罷院立
　　太僕寺又别置尚乘寺以管鞍轡而本寺止管阿
　　克塔斯馬匹二十五年𨽻中書置提調官二員大
　　徳十一年復改太僕院至大四年仍為寺卿二員
　　從二品少卿二員從四品丞二員從五品經厯知
　　事照磨管勾各一員令史七人譯史知印通事各二
　　人奏差四人回回令使一人典吏二人
　　蘇天爵元文類經世大典序録今牧馬之地東越耽
　　羅北踰和琳圖們(䝉古語二十萬數也原/作火里秃麻今改正)西至甘
　　肅南暨雲南凡二十四所又大都上都以及鄂尼
　　巴雅爾(䝉古語長喜也原作/玉你伯牙今改正)濟蘭格爾(䝉古語六/十間房也)
　　(原作折連怯/呆兒今改正)周迴萬里莫非監牧之野在朝置太
　　僕典御馬左股烙官印號火印之馬太廟祀事及
　　諸寺影堂用乳酪則供牝馬駕仗及宫人出入則
　　供上乘馬供上及諸王百官挏乳取黑馬乳以奉
　　玉食謂之細乳諸王百官者謂之粗乳又自世祖
　　皇帝而下山陵各有鄂瑪堆(唐古特語鄂瑪奶漿/也堆収也原作醖都)
　　(今改/正)取乳以供祀事號金陵擠馬
　　元政典牧地馬羣或千百或三五十牧人曰哈噶
　　齊哈喇齊(䝉古語哈噶齊圍繞也哈喇齊瞭/望也原作哈赤哈剌赤今改正)有千
　　戸百戸父子相承任事自夏及冬隨地之宜行逐
　　水草十月各至本地朝廷以九月十月遣守官馳
　　驛閲視較其多寡有所産駒即烙印取勘収除見
　　在數目造䝉古囘囘漢字文册以聞幸上都太僕
　　卿以下皆從先驅馬出健徳門外取其肥可取乳
　　者以行汰其羸瘦不堪者還于羣車駕還京師太
　　僕卿先期遣使徵馬五十鄂瑪堆來京師鄂瑪堆
　　者承乳車之名也既至俾哈噶齊哈喇齊之在朝
　　為卿大夫者秣飼之寺官亦以旬詣閑廏閲肥瘠
　　凡卿位下正宫位下隨朝諸色目人及甘肅土番
　　等處草地内及江南腹地諸處應有係官孳生馬
　　牛牧地各置千戸百戸等各目
　　　謹案元太僕寺供御馬葢猶兼有今上駟院之
　　　職而輿輅車輦已别領之尚乘寺則又與唐宋
　　　之制不同至明代而太僕惟司牧政當亦沿元
　　　之舊也
　明
　　明史職官志太僕寺卿一人少卿二人寺丞四人
　　其屬主簿􁨃主簿一人常盈庫大使一人所轄各
　　牧監監正一人監副一人録事一人各羣羣長一
　　人卿掌牧馬之政令以聴于兵部少卿一人佐寺
　　事一人督營馬一人督畿馬寺丞分理京衛畿内
　　及山東河南六郡孳牧寄牧馬匹凡軍民孳牧視
　　其丁産授之種馬牡十之二牝十之八為一羣嵗
　　徵其駒曰備用馬齊其力以給將士將士足則寄
　　牧于畿内府州縣肥瘠登耗籍其毛齒而時閲之
　　三嵗偕御史一人印烙選其良健而汰其羸劣其
　　草塲已墾成田者嵗斂其租金災祲則出之以佐
　　市馬其賠價折納則征馬金輸兵部主簿典勾省
　　文移大使典貯庫馬金初洪武六年置羣牧監于
　　滁州旋改為太僕寺秩從三品設卿少卿寺丞又
　　設首領官知事主簿各一人七年增設牧監羣官
　　七十七處𨽻太僕寺尋定羣牧監品秩十年増置
　　滁陽等各牧監及所屬各羣改牧監令丞為監正
　　監副二十二年定滁陽等十二牧監毎監設監正
　　一人監副二人録事一人來安等一百二十七羣
　　毎羣設羣長一人二十三年增置江東當塗二牧
　　監及所屬各羣又罷烏衣等五十四羣改置永安
　　等七羣定為牧監十四羣九十有七二十八年悉
　　罷羣牧監以其馬𨽻有司牧養三十年置行太僕
　　寺于北平秩如太僕寺建文中陞寺丞品秩又改
　　其首領官職名增設録事及典廏典牧二署驌騻
　　等十六羣滁陽等八牧監龍山等九十二羣成祖
　　復舊制永樂元年改北平行太僕寺為北京行太
　　僕寺十八年定都北京遂以行太僕寺為太僕寺
　　洪熙元年復稱北京行太僕寺正統六年定為太
　　僕寺其舊在滁州者改為南京太僕寺
　　歸有光馬政志太僕寺統羣牧監令民養馬而太
　　僕專領之内廏自有御馬監惟或乏馬于太僕取
　　之而鹵簿儀仗陳設大駕駕部與環衛司之皆不
　　復闗于太僕南京太僕寺故留京若行太僕寺苑
　　馬寺亦并建無所統一遼東山西陜西有行太僕
　　遼東陜西又有苑馬甘肅有行太僕而舊亦有苑
　　馬苑馬之設遼東則有永寧監清河苑深河苑陜
　　西則有長樂監開盛安定廣寧苑靈武清河萬安
　　苑皆前代善水草之地苑馬之設最盛惟不領于
　　太僕與古異
　　明會典馬政有太僕苑馬寺專理而統于兵部几
　　太僕寺南京太僕寺行太僕寺各以地方分屬而
　　少卿之巡視提督寺丞之分管亦各有分地凡各
　　屬皆有管馬官府以通判州以判官縣以丞簿衛
　　以指揮所以千百戸𢎞治十八年令各州縣馬不
　　及五百匹者罷管馬官以掌印官帶管此馬政之
　　大槩也若内廏馬匹則領于御馬監部寺不得與
　　云
　　　謹案自邱甸出車之制既廢秦漢以後戎馬皆
　　　養于官而以太僕專司其事漢之牧師諸苑唐
　　　之四十八監宋之十四監明之遼東陜西諸監
　　　苑其制相沿利害得失之由具詳史册説者謂
　　　唐代牧馬蕃息稱為極盛然觀史載唐馬七十
　　　萬匹而杜甫天育驃騎歌僅云四十萬則史家
　　　誇飾亦難盡信兼之河西牧地旋陷吐蕃馬皆
　　　市之囘紇史稱四十縑始易一馬率駑瘠無用
　　　而縑帛皆取諸民江淮織輸人以為累其立法
　　　之敝尢可槩見宋初亦用監牧其後盡廢之而
　　　以官馬責民守養于是戸馬保甲馬社馬之法
　　　興科條峻急賠償不訾重為民病馬益耗而民
　　　益困明代復踵其失悉牧之民間嵗令納駒民
　　　苦養馬孳生輙害之則又改徵價銀有本色折
　　　色之例其草塲牧地則勒馬戸佃種徵其子粒
　　　軍民貽累無窮重以官吏侵漁有名無實終未
　　　嘗収一騎之用自古馬政未有壞于明代者我
　　朝考牧精詳斯臧誌慶即口外草肥土衍之地分
　　　置牧厰自太僕寺左右翼暨上都達布遜諾爾
　　　達里岡愛烏梁海大凌河以及各䝉古部落孳
　　　牧者共馬二十萬二千八百餘匹内地初無養
　　　馬之煩而雲錦成羣逺軼前世其滿漢各營及
　　　各省驛逓塘站馬共二十二萬五千二百餘匹
　　　皆月給馬乾銀按地分飼條格周備咸資實用近
　　　者西土砥平遐方慕化哈薩克拔達克山等部
　　　競以所産上貢
　　天閑每嵗復許令以馬市易所司差良駑定直不
　　　及内地三之一所用絲縑皆各織造平售織送
　　　公私利便仍于烏魯木齊及伊犁廣設牧羣以
　　　為新疆駐守各兵之用其羸則撥補内地各標
　　　營額缺葢惟經理得宜故不動聲色而閑廏充
　　　盈永久無弊牧政之善古今莫及彼騋牝坰野
　　　播咏歌詩固無能比擬于萬一也
　
　
　
　
　
欽定厯代職官表卷三十一
欽定四庫全書
欽定厯代職官表卷三十二
　　順天府表

　　順天府
　國朝官制
順天府尹漢人一人(正三/品)丞漢人一人(正四/品)
　　尹掌
　京畿治理凡田賦出納之政以時勾稽㑹直𨽻總督
　　而上其要於户部凡師行則主和雇民車嵗以立
　　春前一日率僚屬迎春東郊遂進春於
　宫門退而頒春於民間以勸東作
耕耤則具耒耜絲鞭實青箱以穜稑奉之以從鄉試則
　　充監臨凡考試咸司其供具焉丞掌學校之政令
　　鄉試則充提調官以佐尹而經理之員額俱順治
　　元年定雍正元年以來以部院大臣兼管府事皆
　　由
特簡無定員
治中漢人一人(正五/品)通判漢人一人(正六/品)
　　治中掌供文武鄉㑹試之饔餼製卷以授諸生通
　　判掌京城各市牙儈之籍而𣙜其常税鄉㑹試則
　　治其名簿焉
　國初設治中一人通判三人推官一人順治六年省
　　通判二人康熙六年省推官員額
經厯司經厯漢人一人(從七/品)照磨漢人一人(從九/品)司獄
司司獄漢人一人(從九/品)崇文門副使漢人一人(未入/流)
　　經厯掌出納文書照磨掌鄉試繕冊彌封之事司
　　獄掌刑部所送軍流徒罪人收繫而發遣之副使
　　掌守崇文門庫藏員額俱順治元年定舊設有知
　　事一人檢校一人康熙六年省庫大使一人康熙
　　三十九年省崇文門大使一人康熙四十年省
大興縣知縣一人(正六品宛/平縣同)縣丞一人(正七/品)典史一人
(未入/流)巡檢三人(從九/品)牐官一人(未入/流)宛平縣知縣一人
縣丞二人主簿一人(正九/品)典史一人巡檢四人牐官一
人
　　大興宛平知縣各掌其縣之政令與五城兵馬司
　　分壤而治撫和兆人緝禁姦匪頒布教條品秩服
　　章視外縣加一等縣丞以下咸佐知縣以分掌其
　　事焉又初設有廣源牐牐官一人順治十年省張
　　家灣宣課大使一人康熙四十年省逓運所大使
　　一人康熈三十八年省
儒學教授滿洲漢人各一人(正七/品)訓導滿洲一人(正七/品)
漢人一人(從七/品)
　　掌八旗及京師黌序訓課之政
　國初設府學漢人教授一人訓導六人京衛武學漢
　　人教授一人訓導二人順治二年省武學訓導員
　　額三年省府學訓導四人康熈四年又省二人十
　　五年復設府學訓導武學訓導各一人雍正三年
　　改京衛武學為順天府武學四年罷武學之制増
　　置儒學滿洲教授訓導各一人
　　　謹案順天府初止轄大興宛平二縣康熈十五
　　　年始以昌平良鄉等州縣併𨽻順天府今所屬
　　　自大興宛平以外凡州縣二十有五設東西南
　　　北四路同知以分領之皆兼統於直𨽻總督其
　　　職制員數已别載入州縣篇故不具於此表
　歴代建置
　三代
　　尚書君陳命汝尹兹東郊孔安國傳命君陳正東
　　郊成周之邑里官司
　　　謹案尹之訓為正洪範師尹惟日孔安國傳云
　　　衆正官之吏孔頴達疏謂正官大夫與其同類
　　　之官為長則尹乃官僚居首者之號故春秋列
　　　國以尹名官者如楚有工尹連尹莠尹鍼尹環
　　　列之尹宫廏尹中廏尹寢尹監馬尹左尹右尹
　　　宋有大尹門尹之類屢見於左氏傳今京府稱
　　　尹昉於漢代則又取君陳尹兹東郊之文以為
　　　義謹首著於此
　　周禮地官鄉師下大夫四人各掌其所治鄉之教
　　而聽其治以國比之灋以時稽其夫家衆寡辨其
　　老幼貴賤廢疾馬牛之物辨其可任者與其施舍
　　者掌其戒令糾禁聽其獄訟大役則帥民徒而至
　　治其政令大軍旅㑹同正治其徒役與其輂輦嵗
　　終則攷六鄉之治以詔廢置正嵗稽其鄉器若國
　　大比則攷教察辭稽器展事以詔誅賞
　　　謹案周時分建六官未有守令之職故後世京
　　　師諸官府多與周制相承而京尹獨無可比附
　　　自來考職官者皆以京尹為起於秦之内史而
　　　不復推及於周然以王城之地京大師衆民物
　　　繁阜不容無人焉以治之謹嘗㕘稽經義尋繹
　　　原委而知地官之鄉師實與今京尹職守有相
　　　合者何以言之周法以六鄉為首善之區故司
　　　徒所主民事於六鄉為尤詳鄭司農謂百里以
　　　内為六鄉外為六遂四面而環王城鄉師四人
　　　以兩人共主三鄉其王城以内亦當在六鄉之
　　　數故小司徒稽國中及四郊都鄙之夫家九比
　　　之數鄉師以時巡國及野而賙萬民之囏阨鄉
　　　大夫登夫家之衆寡國中自七尺以及六十野
　　　自六尺以及六十有五悉以國中與郊野對舉
　　　知所謂國中者即如今之京城郊野即如今順
　　　天府所轄州縣之地而皆屬鄉師又小司徒大
　　　比六鄉四郊之吏平教治正政事鄭康成謂吏
　　　在四郊之内主民事者而以六鄉統之亦如今
　　　順天府屬州縣官之比故鄉師之職所謂掌其
　　　戒令糾禁聽其獄訟治其徒役與其輂輦者無
　　　一非今順天府所有事特周鄉師四人而後世
　　　但臨以一尹則古今之各有異宜也至秦漢官
　　　名之同於周舊者如太僕司𨽻之屬於取義尚
　　　不甚相逺而獨内史之主京師則按之周官全
　　　不得其命名之故惟考鄉大夫獻賢能之書於
　　　王有内史貳之之文意者周秦之間鄉遂之制
　　　既廢而三年大比之式尚存於内史因姑取其
　　　名以代鄉師之官因襲變遷其由來固當有所
　　　自耳
　　周禮地官司市下大夫二人上士四人中士八人
　　下士十有六人府四人史八人胥十有二人徒百
　　有二十人掌市之治教政刑度量禁令廛人中士
　　二人下士四人府二人史四人胥二十人徒二十
　　人掌歛市絘布總布質布罰布廛布而入于泉府
　　(鄭康成注絘布列肆之税/廛布貨賄諸物邸舍之税)
　　　謹案日中為市欺詐易生故周禮特設司市以
　　　董治之而質人以質其成廛人以歛其布皆所
　　　以平爭而禁偽兩漢而後設市令丞於都城以
　　　主百族交易其立制盖本於此今市政之在各
　　　州縣者已併𨽻於地方長吏惟順天府通判主
　　　徵牙税正與歛絘布廛布者其事相合盖猶兼
　　　有周司市及廛人遺意故並系之於表而歴代
　　　市令長丞之職亦以類附及焉
　秦
　　杜佑通典周官有内史秦因之掌治京師
　　三輔黄圖秦并天下置内史以領闗中
　　史記秦始皇本紀咸陽令閻樂
　漢
　　漢書百官公卿表内史掌治京師景帝二年分置
　　左内史右内史右内史武帝太初元年更名京兆
　　尹屬官有長安市㕑兩令丞左内史更名左馮翊
　　長安四市長丞屬焉主爵中尉更名右扶風治内
　　史右地與左馮翊京兆尹是為三輔皆有兩丞秩
　　二千石丞六百石
　　三輔黄圖漢髙祖定三秦更為渭南郡九年復為
　　内史始都之景帝分置左右内史此為右内史武
　　帝太初元年改内史為京兆尹與左馮翊右扶風
　　謂之三輔其治俱在長安城中
　　顔師古漢書注京兆在尚冠前街東入故中尉府
　　馮翊在太上皇廟西入右扶風在夕隂街北入故
　　主爵府長安以東為京兆長陵以北為左馮翊渭
　　城以西為右扶風
　　漢書趙廣漢傳廣漢遷京輔都尉守京兆尹
　　漢書王尊傳尊為諌大夫守京輔都尉行京兆尹
　　事
　　漢書酷吏傳義縱遷長安令直法行治不避貴戚
　　尹賞以三輔髙第選守長安命得一切便宜從事
　　漢書趙廣漢傳使長安丞龔奢叩堂户
　　漢書張敞傳敞守京兆尹賊捕掾絮舜下獄敞使
　　主簿持教告舜
　　漢書趙廣漢傳新豐杜建為京兆掾
　　漢書游俠傳萭章為京兆尹門下督從至殿中
　　　謹案漢三輔雖並治長安然各有分壤其都城
　　　以内不屬馮翊扶風故張敞傳稱京兆典京師
　　　長安中浩穣於三輔尤劇而黄圖亦稱都城為
　　　右内史地是長安城内全𨽻於京兆可知考之
　　　於史如雋不疑為京兆尹京師吏民敬其威信
　　　趙廣漢為京兆尹發長安吏自將至博陸侯霍
　　　禹第廋索私屠酤又率長安丞捕賊而張敞為
　　　京兆尹長安市無偷盗長安官司吏卒皆統帥
　　　於京兆尹馮翊扶風所轄但在都城以外其於
　　　長安吏事固未嘗有所預也至如趙廣漢王尊
　　　之為京兆尹一以京輔都尉稱守一以諌大夫
　　　守京輔都尉稱行其他似此者尚多殆當時以
　　　此職最要不輕授人故俱先令攝署以觀其能
　　　否耳又京兆賊捕掾門下督諸職不見於百官
　　　表盖京兆尹所自辟除如今照磨司獄之流歟
　　　又案歴代京牧俱稱劇任而西漢之京兆尹尤
　　　難稱職史所載能於其官者以韓張兩王為最
　　　著大抵皆以武健嚴酷為用而循吏如黄霸等
　　　一為京兆其聲望遂以頓减甚且獲罪罷官其
　　　難治至於如此推求其故則漢之都城其大患
　　　有二一曰豪猾一曰盗賊盖漢初沿戰國之餘
　　　習其豪民爭以游俠相尚報仇怨結刺客者方
　　　羣聚於長安如王尊𫝊所稱宿豪大猾東市賈
　　　萭城西萭章箭張禁酒趙放之徒無不結黨犯
　　　法以撓吏權而諸陵既建陵邑盡徙天下豪家
　　　富族以實闗中積為姦藪如原涉𫝊所稱長安
　　　五陵諸為氣節者實即一時亂政之尤又長安
　　　市偷盗盛行尹賞𫝊載城中薄暮塵起剽刼行
　　　者死傷横道桴鼓不絶其事亦後世所罕有其
　　　他若發民治馳道發衛士詣北軍(俱見黄/霸傳)為司
　　　𨽻校尉發吏捕人(見王/尊傳)悉責辦於京兆諸務冗
　　　雜宜為守尹者芒刃稍頓即不能擊斷也然觀
　　　趙廣漢傳稱左馮翊右扶風皆治長安中犯法
　　　者從跡喜過京兆界廣漢嘆曰亂我治者常二
　　　輔也足知當時三輔並建東西藏匿易以潛奸
　　　故京兆更以掣肘為病亦由其立法之未為盡
　　　善矣
　　後漢書百官志河南尹一人主京都二千石丞一
　　人
　　通典光武中興徙都洛陽改太守為尹章綬服秩
　　與京兆同主京都特奉朝請
　　後漢書董宣列傳特徵為洛陽令摶擊豪強莫不
　　震慄周䊸列傳徵拜洛陽令貴戚踴蹐京師肅清
　　王渙列傳遷為洛陽令以平居身得寛猛之宜
　　後漢書魯恭傳仁恕掾肥親章懐太子李賢注仁
　　恕掾主獄屬河南尹
　　劉昭後漢書志注漢官曰河南尹員吏九百二十
　　七人十二人百石諸縣有秩三十五人官屬掾史
　　五人四部督郵史部掾二十六人案獄仁恕三人
　　監津渠漕水掾二十五人百石卒史二百五十人
　　文學守助掾六十人書佐五十人循行二百三十
　　人幹小史三百三十一人洛陽令秩千石丞三人
　　四百石員吏七百九十六人十三人四百石鄉有
　　秩獄史五十六人佐史鄉佐七十七人斗食令史
　　嗇夫假五十人掾史幹小史二百五十人書佐九
　　十人循行二百六十人
　　唐六典後漢河南尹屬官有洛陽市長丞
　　　謹案東漢京兆尹左馮翊右扶風以陵廟所在
　　　不改其號然品秩與諸郡太守同非京尹可比
　　　今故不列於表至河南尹職任繁劇而洛陽特
　　　置詔獄為刑名之總滙故洛陽令必以強幹者
　　　居之每詔三公特選視西漢之長安令其任為
　　　更重云
　三國
　　裴松之三國志注傅子曰河南尹内掌帝都外統
　　京畿兼古六鄉六遂之士其民異方雜居多豪門
　　大族商賈胡貊天下四方㑹利之所聚而姦之所
　　生前尹司馬芝舉其綱而太簡次尹劉静綜其目
　　而太宻後尹李勝毁常法以收一時之聲嘏立司
　　馬氏之綱統裁劉氏之綱目以經緯之李氏所毁
　　以漸補之郡有七百吏半非舊也河南俗黨五官
　　掾功曹典選職皆授其本國人無用異拜人者嘏
　　各舉其良而對用之
　　唐六典魏有治中
　　　謹案東漢河南尹員吏九百二十七人而曹魏
　　　時河南吏已减至七百人盖其繁劇之形已較
　　　損於漢代矣
　晉
　　晉書職官志郡皆置太守河南郡京師所在則曰
　　尹又置主簿主記室門下賊曹議生門下史記室
　　史録事史書佐循行幹小史五官掾功曹史功曹
　　書佐循行小史五官掾等員
　　太平御覽王隠晉書曰泰始六年詔曰河南大郡
　　四方表則中書令庾純清粹中正才經治化其以
　　純為河南尹
　　晉書王衍列傳衍轉河南尹樂廣列傳累遷侍中
　　河南尹
　　唐六典晉置别駕治中
　　司馬光資治通鑑晉恵帝永平九年洛陽令曹攄
　　　謹案晉依漢魏之制置河南尹洛陽令於都城
　　　按之職制自當以郡統縣然觀資治通鑑載恵
　　　帝廢愍懐太子故臣冒禁拜辭司𨽻校尉滿奮
　　　收縳送獄河南尹樂廣即便觧遣而繫洛陽獄
　　　者猶未釋都官從事孫琰説賈謐令釋之胡三
　　　省註曰付郡者河南尹得觧遣之繫洛陽獄者
　　　尹不得與故未釋據此則河南洛陽各有獄其
　　　在洛陽者皆令自决遣並不闗白於尹疑當時
　　　洛陽實主詔獄故其權獨重也
　　唐六典歴代所都皆為尹晉江左為丹陽尹
　　歐陽詢藝文類聚晉太興元年改丹陽内史為丹
　　陽尹
　　晉書王垣之列傳遷中書令領丹陽尹劉惔列𫝊
　　惔累遷丹陽尹為政清肅門無雜賔
　　　謹案晉南渡後以建康為都城丹陽既改為尹
　　　則建康令亦當與洛陽令相同特其明文不見
　　　於史耳
　　唐六典市長丞東晉𨽻丹陽尹
　宋齊梁陳
　　宋書州郡志丹陽尹治建業
　　南齊書百官志丹陽尹位次九卿下
　　　謹案南朝諸代皆以揚州刺史為京輦重任以
　　　諸王領之丹陽尹職雖雄𦂳不免受制於揚州
　　　宋彭城王義康傅義康領揚州刺史欲以所親
　　　劉斌為丹陽尹此即揚州與丹陽互相表裏之
　　　一證宜前後任是官者多不能稱其職也
　　梁書王志列傳天監元年遷冠軍将軍丹陽尹袁
　　昻列傳普通三年為中書監丹陽尹
　　梁書太祖五王列傳安成王機普通二年遷明威
　　将軍丹陽尹衡山侯恭遷中書監丹陽尹恭世子
　　静厯東宮領直遷丹陽丞
　　隋書百官志建康舊置獄丞一人天監元年詔依
　　廷尉三官置正平監又令三官更直一日分受罪
　　繫事無大小悉與令籌若有大事共詳三人具辨
　　脱有同異各立議以聞
　　資治通鑑梁太清二年建康令謝挺
　　隋書百官志陳丹陽尹中二千石品第五郡丞六
　　百石建康令千石品並第七
　　　謹案梁以建康令主獄事至别置建康三官與
　　　令籌决以重其職盖亦沿漢晉洛陽令掌詔獄
　　　之例陳書載陸虞判廷尉建康二獄事則其制
　　　猶未改也
　北魏
　　魏書官氏志延和元年三月改代尹為萬年尹代
　　令為萬年令後復代尹第三品上京邑市令代尹
　　丞從第五品中代郡通事第七品上髙祖復次職
　　令河南尹第三品洛陽令第五品河南郡丞第六
　　品司州文學從第八品
　　通典後魏太和中遷都洛陽又置河南尹東魏曰
　　魏尹
　　南齊書封隆之列傳隆之父子繪仕魏為司徒左
　　長史行魏尹事乾眀初轉大司農尋正除魏尹
　　魏書世宗本紀正始元年八月詔洛陽令有大事
　　聽面敷奏
　　魏書髙謙之列傳謙為河隂令舊制二縣令得面
　　陳得失時佞幸之徒惡其有所發聞遂共奏罷謙
　　之上疏曰臣謬宰神邑實思奉法不撓臣父崇之
　　為洛陽令常得入奏是非所以朝貴歛手乞更眀
　　徃制庶姦豪知禁
　　　謹案北魏初都平城孝文遷洛陽孝静遷鄴故
　　　代河南魏三郡皆為京尹至漢晉治京城者惟
　　　洛陽一令而魏之河隂令亦得視洛陽稱為二
　　　縣則如今大興宛平之並為京縣也
　北齊
　　隋書百官志後齊司州置牧屬官有别駕從事史
　　治中從事史等員又領西東市署令丞及統清都
　　郡諸畿郡清都郡置尹丞中正功曹主簿督郵五
　　官門下督録事主記議生及功曹記室户田金租
　　兵騎賊法等曹椽中部掾等員鄴臨彰成安三縣
　　令各置丞中正功曹主簿門下督録事主記議及
　　功曹記室户田金租兵騎賊法等曹椽員
　　北齊書叚榮列傳勑濬京城北隍司州治中崔龍
　　子清都尹丞李道隆鄴縣令尉長卿臨彰令崔象
　　成安令髙子徹等並典作
　　　謹案漢置司𨽻校尉督察京師魏晉以後以為
　　　司州乃部刺史之任而京尹則郡太守之任各
　　　有職事不相臨攝六朝改司州為揚州其權勢
　　　始見偏重而亦未有統屬北齊置清都尹始統
　　　之以司州牧與厯代稍有不同然考之列傳如
　　　范陽王紹義等皆以宗室為之則其職亦未嘗
　　　不重也
　後周
　　唐六典後周復為京兆尹又置雍州牧
　　通典後周司市下大夫正四命小司市上士正三
　　命
　　　謹案唐六典稱後周置雍州牧又有京兆尹而
　　　當時依倣周制復設鄉伯中大夫小鄉伯下大
　　　夫上士中士等官其職掌所别不得而詳然稽
　　　之周書紀傳亦未見有曾為京兆尹者疑雖有
　　　其名實未嘗授人也
　隋
　　隋書百官志雍州置牧屬官有别駕賛務等員京
　　兆郡置尹丞正功曹主簿金户兵法士等曹佐等
　　員并佐史二百四十四人大興長安縣置令丞正
　　功曹主簿西曹金戸兵法士曹等員并佐史合一
　　百四十七人雍州牧從二品京兆尹正三品雍州
　　别駕賛務從四品大興長安令京兆郡丞從五品
　　大興長安丞從七品開皇三年罷郡以州統縣改
　　别駕賛務為長史司馬煬帝罷州置郡京兆河南
　　則俱為尹並正三品罷長史司馬置賛務一人以
　　貳之京兆河南從四品上次置東西曹椽京兆河
　　南從五品上大興長安河南洛陽四縣令並増為
　　正五品其後諸郡各加置通守一人位次太守京
　　兆河南則謂之内史又改賛務為丞位在通守下
　　唐六典後周置雍州牧隋因之大業三年罷州置
　　郡京兆河南皆為尹則兼牧之任矣
　　隋書百官志司農寺市署令二人市有肆長四十
　　人煬帝定令太府寺管京都五市署京師東市曰
　　都㑹西市曰利人東都東市曰豊都南西市曰大
　　同北市曰通逺
　　　謹案治中别駕賛務諸官厯代皆𨽻於司州至
　　　隋并州入郡始為京尹之佐其品秩視尹僅相
　　　去一偕盖如今順天府丞之職而當時又别有
　　　京兆河南郡丞則秩止五品其班位在洛陽長
　　　安諸令之下乃京尹之屬僚非令府丞可比自
　　　隋煬帝復改賛務為丞而丞始定為尹貳名實
　　　異同固有不必其相沿者矣至賛務即治中所
　　　改考之唐六典則當時實作賛治今隋書之稱
　　　賛務者盖修史時避髙宗諱也
　唐
　　唐六典京兆河南太原府牧各一人從二品尹一
　　人從三品掌清肅邦畿考竅官吏宣布徳化撫和
　　齊人少尹二人從四品下掌貳府事以紀綱衆務
　　通判列曹司録参軍事二人正七品上録事四人
　　從九品上掌省署抄目糺正非違監守符印功曹
　　参軍事二人正七品下掌官吏考課之事倉曹参
　　軍事二人正七品下掌公廨倉庫租賦之事戸曹
　　参軍事二人正七品下掌戸籍計帳之事兵曹参
　　軍事二人正七品下掌兵甲器仗之事法曹参軍
　　事二人正七品下掌鞫獄定刑之事士曹参軍事
　　二人正七品下掌百工衆藝之事参軍事六人正
　　八品下掌出使檢討之事經學博士一人從八品
　　上助教二人以五經教授諸生○萬年長安河南
　　洛陽奉先太原晉陽令一人正五品上丞二人從
　　七品上令掌導揚風化撫字黎氓丞為之貳主簿
　　二人從七品上掌付事勾稽省署抄目糺正非違
　　監印給紙筆雜用之事録事二人從九品下掌受
　　事發辰檢勾稽失
　　新唐書百官志武徳元年雍州置牧一人以親王
　　為之然常以别駕領州事永徽中改尹曰長史開
　　元元年改京兆江南府長史復為尹
　　舊唐書百官志開元初雍洛并改為府乃升長史
　　為尹從二品専縂府事魏晉有治中隋文改為司
　　馬煬帝改為賛治又為丞武徳改為治中永徽避
　　髙宗名改為司馬開元初改為少尹
　　通典大唐京兆府本為雍州置牧一人以親王為
　　之太宗為秦王中宗為英王睿宗為相王時並居
　　其任多以長史理人開元元年改雍州為京兆府
　　置牧如故掌宣風導俗肅清所部或以親王居閣
　　而遙領焉初雍州置别駕以貳牧之事永徽中改
　　别駕為長史開元初改雍州長史為京兆尹縂理
　　衆務
　　　謹案自兩漢以州領郡雖京師所治亦然其司
　　　𨽻校尉司州刺史司州牧雍州牧及江左所置
　　　揚州刺史皆州任也厯代所為京兆河南丹陽
　　　等尹者則郡任也隋文帝罷郡置州而尹之事
　　　全併於牧煬帝復罷州置郡而牧之事又全併
　　　於尹於是州郡之事始合為一牧尹之職亦混
　　　而無所區分唐初置牧以為京府正官設别駕
　　　長史以貳之而所謂牧者乃以未出閤之皇子
　　　領其事於是使别駕長史専行郡事責重位輕
　　　殊非大小相維之義元宗改長史為尹始克以
　　　正官莅職而領牧者仍並置不廢虚名無實終
　　　為枝冗失宜
　　國朝定制以府尹事繁常
　命部院大臣一人兼司其事盖亦領牧之遺意而事
　　　任益専綱條嚴肅於治理倍資整飭矣
　　　又案隋唐以前畫疆分治者有州有郡未有府
　　　名唐元宗開元元年十二月改雍州為京兆府
　　　洛陽為河南府於是兩都始建府治然特因京
　　　郡重地故隆以此名其他則仍稱某州某郡而
　　　已非得槩膺府號也自宋世以潛藩之地皆依
　　　京郡故事升之為府於是府名始多然非諸帝
　　　所嘗分封建節者仍不得預至元眀始以天下
　　　州郡槩改為府無復差别矣顧推求事始其府
　　　名實為京郡而設謹附考於此以明原委焉
　　唐六典兩京諸市署令各一人從六品上丞各二
　　人正八品上掌百族交易之事
　五季
　　五代史梁本紀末帝貞明五年開封尹王瓉
　　五代史唐本紀荘宗同光二年河南尹張全義家
　　人𫝊唐秦王從榮拜河南尹唐廢帝子重美自左
　　衛上将軍兼河南尹
　　五代史王朴傳遷左諫議大夫知開封府事
　　　謹案五季梁都汴州置開封尹唐都洛陽為河
　　　南尹石晉復都於汴仍為開封尹宗史職官志
　　　謂五代俱置開封府尹者誤也
　宋
　　宋史職官志開封府牧尹不常置權知府一人以
　　待制以上充掌尹正畿甸之事以教法道民而勸
　　課之中都之獄訟皆受而聽焉小事則専决大事
　　則禀奏若承㫖已斷者刑部御史臺無輙紏察屏
　　除冦盗有姦伏則戒所𨽻官捕治凡戸口賦役道
　　釋之占京邑者頒其禁令㑹其帳籍大禮橋道頓
　　遞則為之使仗内奉引則差官攝牧其屬有判官
　　推官四人日事推鞫分事以治而佐其長領南司
　　者一人督察使院非刑獄訟訴則主行之司録参
　　軍一人折戸婚之訟而通書六曹之案牒功曹倉
　　戸曹兵曹法士曹参軍各一人視其官曹分職莅
　　事分案六置吏六百開封典司轂下自建隆以來
　　為要劇之任至熈寕間增給吏禄禁其受賕省衙
　　前役以寛民力釐折獄訟歸於廂官而治事視前
　　日損去十四元祐六年王巖叟言左右㕔推官公
　　事詞状初無通治眀文請事繋朝廷及奏請通治
　　外餘並據號分治從之紹聖三年詔開封祥符知
　　縣事自令選秩通判人充崇寕三年蔡京奏乞罷
　　權知府置牧一員尹一員専縂府事少尹二員分
　　左右二府之政事牧以皇子領之尹以文臣充在
　　六曹尚書之下侍郎之上少尹在左右司郎官之
　　下列曹郎官之上以士戸儀兵刑工為六曹次序
　　司録二員六曹各二員参軍事八員開封祥符兩
　　縣置案倣此易胥吏之稱畧依唐六典制度又請
　　移開封府治所於舊尚書省從之五年詔開封尹
　　屬官参軍等並依舊員額大觀元年李孝夀乞增
　　置府學博士一員從之詔開封府六職閑劇不同
　　如士曹之官惟主到罷批書而刑戸事繁自今凡
　　士之婚田闘訟皆在士曹餘曹倣此二年詔皇子
　　領牧禄令如執政官又詔天下州郡並依開封府
　　分曹置掾政和二年復置開封府學錢糧官一員
　　○臨安府舊為杭州建炎三年詔改為臨安府紹
　　興置知府一員通判二員簽書節度判官㕔公事
　　節度推官觀察推官觀察判官録事参軍左司理
　　参軍右司理参軍司户参軍司法参軍各一員本
　　府掌畿甸之事籍其戸均其賦役頒其禁令置兩
　　縂轄承受御前朝㫖文字凡御寳御批實封所有
　　取索則供進凡省臺寺監監司符牒及管下諸縣
　　及倉場等申到公事則受而理之凡大禮及國信
　　隨事應辦祠祭共其禮料㑹聚陳其幄帟人使徃
　　來辦其舟楫皆先期飭於有司領縣九分士戸儀
　　兵刑工六案内戸案分上中下案外有免役案常
　　平案上下開拆司財賦司大禮局國信司排辦司
　　修造司各治其事置吏㸃檢文字都孔目官副孔
　　目官節度孔目官觀察孔目官各一名磨勘司主
　　押官正開拆副開拆官各一人下名開拆官二人
　　押司官八人前後行守分二十一人貼司三十人
　　乾道七年皇太子領尹事廢臨安府通判簽判置
　　少尹一員日受民詞以白太子間日率僚屬詣宫
　　禀事置判官二員推官三員有㫖少尹比倣知府
　　判官比通判推官比幕職其統臨職分並照從來
　　條例九年皇太子解尹事臨安府知通簽判推判
　　官並依舊置
　　馬端臨文獻通考四朝志尹以親王為之號判南
　　衙凡命知府必帶權字以翰林為之翰林學士及
　　雜學士若待制則權發遣而已
　　顧炎武日知録宋初太宗真宗皆嘗為開封府尹
　　後無繼者乃設權知府一人所以避京尹之名也
　　李燾續資治通鑑長編英宗治平四年二月提㸃
　　開封府界諸縣鎮公事祠部郎中陳汝羲判三司
　　都磨勘司知開封縣都官員外郎羅愷提㸃府界
　　諸縣鎮公事愷入見上問以開封事皆不能知上
　　不悦又見汝羲問以府界事應答詳敏翌日謂執
　　政曰愷不才宜復用汝羲代之仍與館職
　　　謹案宋之開封府事權最重刑獄皆自斷决不
　　　闗刑部御史臺大理寺小者並不奏聞故居是
　　　職者大都以幹辦著名而亦不免専恣之弊真
　　　宗時以趙昌言奏始令其皆録欵聞奏付刑部
　　　詳覈然定案猶在開封今制順天府屬刑名皆
　　　歸直𨽻按察司審轉由縂督題奏其京城訟獄
　　　事闗重大者則由府尹審録送刑部治之職事
　　　相維視宋制益為詳慎至宋崇寕中定開封府
　　　掾屬為士户儀兵刑工六曹開封祥符兩縣亦
　　　凖此式大觀初遂令天下州縣並依開封分曹
　　　置掾今各直省府州縣書史分六房以治案牘
　　　實始於此特宋猶以流外官為之眀初以來則
　　　但以庶人在官者充其任其選為益輕耳
　遼
　　遼史職官志某京留守行府尹事聖宗統和元年
　　見上京留守行臨潢尹事呉王某府少尹聖宗太
　　平四年見臨潢少尹鄭宏節
　　王圻續文獻通考遼南面五京尹為五京留守司
　　俱兼府尹職
　　　謹案遼雖分建五京而每嵗四時巡幸春水秋
　　　山實無定所並不常在京師故五京皆置留守
　　　司令兼府尹之事軍民俱歸統轄盖以駐蹕時
　　　少特重其權以資弹壓也
　金
　　金史百官志大興府尹一員正三品掌宣風導俗
　　肅清所部縂判府事兼領本路兵馬都縂管府事
　　車駕巡幸則置留守同知少尹判官惟留判不别
　　置以縂判兼之同知一員從四品掌通判府事少
　　尹一員正五品掌同同知縂管判官一員從五品
　　掌紀綱縂府衆務分判兵案之事府判一員從五
　　品掌諮議参佐糾正非違紀綱衆務分判吏禮工
　　案事推官二員從六品掌同府判分判戸刑案事
　　内戸推掌通檢推排簿籍舊一員大定五年增一
　　員知事一員正八品掌付事勾稽省署文牘縂録
　　諸案之事都孔目官女直司一員漢人司一員職
　　同知事掌監印監管案牘不常置省則吏目攝知
　　法三員從八品女直一員漢人二員掌律令格式
　　審斷刑名女直教授一員○赤縣(謂大興/宛平縣)令一員
　　從六品掌飬百姓按察所部宣導風化勸課農桑
　　平理獄訟捕除盗賊禁止游隋兼管常平倉及通
　　檢推排簿籍縂判縣事丞一員從八品掌貳縣事
　　主簿一員正九品掌同縣丞○市令司惟中都置
　　令一員正八品丞一員正九品
　　　謹案宋代始以府名加潛藩之地金則大郡亦
　　　多升為府金史地理志謂之散府元眀而後天
　　　下州郡悉改稱府其原實起於此時又散府守
　　　臣得並稱為尹其制亦與厯代為不同云
　元
　　元史百官志大都路都縂管府秩正三品逹嚕噶
　　齊(解見戸/部篇)二員都縂管一員副逹嚕噶齊二員同
　　知二員治中二員判官二員推官二員經厯二員
　　知事二員提檢案牘四員照磨兼管勾一員令史
　　九十有五人譯史二人回囘令史一人通事知印
　　各二人奉差二十一人國初為燕京路縂管大興
　　府中統五年稱中都路至元九年改號大都二十
　　一年始専置大都路縂管府秩從三品置都逹嚕
　　噶齊都縂管等官二十七年升為都縂管府進秩
　　正三品領府一州十有一凡本府官吏惟逹嚕噶
　　齊一員及縂管推官専治路政其餘皆分任供需
　　之事故又號曰供需府焉○大都路提舉學校所
　　秩正六品提舉一員教授二員學正二員學録一
　　員至元二十四年既立國學以故孔子廟為京學
　　而提舉學事者仍以國子祭酒繋銜○宛平縣秩
　　正六品逹嚕噶齊一員尹一員丞三員主簿三員
　　尉一員典史三員司吏二十六人至元十一年置
　　治大都麗正門以西○大興縣秩正六品逹嚕噶
　　齊一員尹一員丞一員主簿二員尉一員典史三
　　員司吏一十五人至元十一年置治大都麗正門
　　以東
　　　謹案元於京都不稱府而稱路不置尹而置逹
　　　嚕噶齊縂管等員與外諸路無異特加都字為
　　　稍有差别耳又考地理志中書省統山東西河
　　　北之地謂之腹裏為路二十九首即大都路則
　　　當時又屬於中書省也
　明
　　明史職官志順天府府尹一人正三品府丞一人
　　正四品治中一人正五品通判六人正六品嘉靖
　　後革三人推官一人從六品儒學教授一人從九
　　品訓導一人其屬經厯司經厯一人從七品知事
　　一人從八品照磨所照磨一人從九品檢校一人
　　所轄宛平大興二縣各知縣一人正六品縣丞二
　　人正七品主簿無定員正八品典史一人司獄司
　　司獄一人從九品都税司大使一人從九品副使
　　一人宣課司凡四正陽門外正陽門張家灣蘆溝
　　橋税課司凡二安定門外安定門各大使一人從
　　九品税課分司凡二崇文門徳勝門各副使一人
　　遞車所批驗所各大使一人府尹掌京府之政令
　　宣化和人勸農問俗均貢賦節征徭謹祭祀閲實
　　戸口糾治豪強隠恤窮困疏理獄訟務知百姓之
　　疾苦嵗立春迎春進春祭先農之神日朔望早朝
　　奏老人坊廂聽宣諭孟春孟冬率其僚屬行鄉飲
　　酒禮凡勲戚家人文引每三月一奏市易平其物
　　價遇内官監徴𣲖物料雖有印信揭貼必補牘面
　　奏若天子耕耤行三推禮則奉青箱播種於後禮
　　畢率庶人終畝府丞貳京府兼領學校治中参理
　　府事以佐尹丞通判分理糧儲馬政軍匠薪炭河
　　渠堤涂之事推官理刑名察屬吏二縣職掌如外
　　縣以近涖輦下故品秩特優順天府即舊北平府
　　洪武二年置北平行省九年改為北平布政司皆
　　以北平為㑹府永樂初改為順天府十年陞為府
　　尹秩正三品設官如應天府順天府通判舊六人
　　一人管糧一人管馬一人清軍一人管匠一人管
　　河一人管柴炭嘉靖八年革管河管柴炭二人萬
　　厯九年革清軍管匠二人十一年復設一人兼管
　　軍匠
　　　謹案京師為萬邦輻輳之區地大物博情偽易
　　　滋故両漢以來皆設京尹以董正之然厯代時
　　　宜各異而規制亦有差殊大約漢之京兆尹主
　　　於博撃豪強而生殺得以自由其弊也失之於
　　　横宋之開封尹主於綜核綱紀而凡事不由省
　　　部其弊也失之於専南宋之臨安尹元之大都
　　　路都縂管府主於應辦宮府一切中外供需之
　　　事悉以委之其弊也失之於雜至明之順天府
　　　尹資望益輕中官及厰衛皆得而役使之其失
　　　職為尤甚矣
　　國家化行首善畿甸肅清
　特簡大臣兼管府事以重其任而所屬各州縣則與
　　　直𨽻縂督叅司治理神皋赤縣綱舉目張洵所
　　　謂都邑翼翼四方之極者也
　
　
　
　
　
欽定厯代職官表卷三十二
欽定四庫全書
欽定歴代職官表卷三十三
　　鴻臚寺表

　　鴻臚寺
　國朝官制
鴻臚寺卿滿洲漢人各一人(初制滿洲三品順治十六/年定與漢人俱為正四品)
少卿滿洲漢人各一人(從五/品)
　　掌朝㑹賔客祭祀燕饗之儀詔之著位而贊其升
　　降拜跪之節有失朝及不如儀者糾之初順治元
　　年置鴻臚寺設滿洲漢人卿各一人滿洲少卿一
　　人漢人左右少卿各一人左右寺丞各一人十五
　　年省漢人少卿一人寺丞一人康熙五十二年罷
　　寺丞官不設乾隆十四年定以禮部滿洲尚書兼
　　管鴻臚寺事永為常式焉
鳴贊滿洲十有四人漢人二人(從九/品)
　　掌儐導及行禮唱贊之事滿洲鳴贊順治初置十
　　六人乾隆三十七年以一人改屬鑾儀衛司贊鳴
　　鞭其留寺者實十有四人漢人鳴贊初置八人自
　　順治二年至十三年先後省四人乾隆七年又省
　　二人
序班漢人四人(從九/品)
　　掌序百官之班位初置二十二人順治十五年省
　　十人康熙三十八年省六人乾隆七年省二人又
　　有學習序班以直𨽻山東山西河南儒學生内考
　　取初置十有二人乾隆十七年改定専用直𨽻諸
　　生以八人為額序班缺以學習者選授鳴贊缺以
　　序班遞升咨送吏部題補
主簿㕔主簿滿洲漢人各一人(從八/品)
　　掌行遣文移繕冩章牘順治元年置額初又設有
　　各館主簿後俱省
筆帖式滿洲四人
　　筆帖式滿洲初置十人後省六人又有漢軍二人
　　後俱省(職事具/吏部篇)
　歴代建置
　三代
　　周禮秋官大行人中大夫二人小行人下大夫四
　　人司儀上士八人中士十有六人大行人掌大賔
　　之禮及大客之儀小行人掌邦國賔客之禮籍司
　　儀掌九儀之賔客擯相之禮以詔儀容辭令揖讓
　　之節
　　　謹案鴻臚一官自唐六典通典初學記諸書皆
　　　以為出於周禮之大行人然古今立制各殊詳
　　　考其實漢魏以後之鴻臚與周大行人之職已
　　　有不同而今之鴻臚則與漢魏以後之鴻臚尤
　　　逈不相合何也大行人掌侯國朝覲聘問及王
　　　朝撫諸侯之禮籍於中庸九經之内實兼柔逺
　　　人懐諸侯二者而有之秦漢以降罷侯置守無
　　　復邦交之事即分建諸侯王亦不過封拜時令
　　　大鴻臚擯贊而已㑹同聘頫久廢不行鴻臚所
　　　主者惟蠻夷朝貢獻見之禮猶大行人職守之
　　　一端其他固已不能一一脗合然當時鴻臚既
　　　領蕃國則一切致飱授館封冊弔慰尚其専司
　　　而殿庭禮儀則别有謁者及通事宣贊舍人等
　　　官以襄其贊導並不屬於鴻臚由唐迄宋相承
　　　未改自金元二代不置鴻臚明初復設是官始
　　　取侍儀傳贊之事悉以歸之而外藩館餼則改
　　　𨽻諸禮部其職乃與古大異矣今因歴代相沿
　　　皆以大行人為原起故仍繫之於表而復互載
　　　於理藩院及㑹同四譯館篇以著其實云(説詳/名本)
　　　(篇/)
　秦
　　冊府元龜秦置典客
　　章懐太子李賢後漢書注謁者秦官也員七十人
　　　謹案秦典客掌歸義蠻夷其職已分著於理藩
　　　院及㑹同四譯館二表今以其為鴻臚沿革所
　　　自故仍互見於此至謁者之官亦始於秦史記
　　　范睢列傳載謁者王稽使魏還見穣侯穰侯稱
　　　之為謁君者是也其官主儐贊禮儀正如今鴻
　　　臚之職故並繋於此表焉
　漢
　　冊府元龜漢景帝中六年更名典客為大行令武
　　帝太初元年大行更名大鴻臚鴻臚之名自此始
　　也屬官行人令又更名為大行令
　　漢書景帝本紀顔師古注大鴻臚本名典客後改
　　曰大鴻臚大行令者本名行人即典客之屬官也
　　後改曰大行令據此紀文則景帝已改典客為大
　　鴻臚行人為大行令矣而百官公卿表乃云景帝
　　中六年更名典客為大行令武帝太初元年更名
　　大行令為大鴻臚更名行人為大行令當是表誤
　　漢書刋誤劉攽曰史記文景事最畧漢書則頗有
　　所録葢班氏博採他書成之故於景帝世謂典客
　　為大鴻臚行人為大行由他書即武帝時官紀景
　　帝世事班氏失於改革耳然則改諸官名在武帝
　　世無疑非表誤也劉敞曰案景十三王傳河間獻
　　王薨猶云大行令奏謚則非表誤也但官名改易
　　未定史於此追舉最後官名也武帝初大行王恢
　　李息即大行令也
　　漢書百官公卿表應劭注大鴻臚者郊廟行禮讃
　　九賔鴻聲臚傳之也
　　後漢書百官志大鴻臚卿一人中二千石郊廟行
　　禮贊導請行事既可以命羣司諸王入朝當郊迎
　　典其禮儀皇子拜王贊授印綬丞一人比千石大
　　行令一人六百石丞一人治禮郎四十七人
　　劉昭後漢書志注漢官曰治禮郎其四人四科五
　　人二百石文學五人百石九人斗食六人佐六人
　　學事十二人守學事東觀書曰主齋祠儐贊九賔
　　盧植禮注曰大行郎亦如謁者兼舉形貌
　　漢書平當列傳少為大行治禮丞功次補大鴻臚
　　文學蕭望之列傳察亷為大行治禮丞王莽列傳
　　校尉東海公賔就故大行治禮
　　　謹案漢之大鴻臚所領為諸侯王列侯及歸義
　　　蠻夷之事與今鴻臚不同然觀後漢志及應劭
　　　注所言則郊廟行禮及延見九賔鴻臚皆有贊
　　　導之職漢書蕭由𫝊徴為大鴻臚㑹病不及賔
　　　贊還歸故官顔師古注謂贊導九賔之事是也
　　　葢鴻臚既主蕃國凡初封及入朝禮應贊拜而
　　　郊廟侍祠亦有諸侯王在列故併以其事屬之
　　　今鴻臚之司贊唱其由來固亦有所自耳至治
　　　禮郎専主儐贊則當如今鳴贊之職矣
　　漢書百官公卿表謁者掌賔讚受事員七十人秩
　　比六百石有僕射秩比千石
　　後漢書百官志謁者僕射一人比千石為謁者臺
　　率主常侍謁者五人比六百石主殿上時節威儀
　　謁者三十人其給事謁者四百石其灌謁者郎中
　　比三百石掌賔贊受事及上章報問員七十人中
　　興但三十人初為灌謁者滿嵗為給事謁者
　　章懐太子李賢後漢書注十三州志曰謁者皆選
　　孝亷年未五十曉解儐贊者
　　劉昭後漢書志注荀綽晉百官表注曰漢謁者用
　　孝亷威容嚴恪能擯者為之明帝詔曰謁者乃堯
　　之尊官所以試舜賔于四門四門穆穆者也
　　後漢書梁慬列傳何熙永元中為謁者身長八尺
　　五寸善為威容贊拜殿中音動左右
　　杜佑通典謁者缺選郎中美鬚睂大音者以補之
　　功次當遷欲留増秩者許之
　　　謹案漢謁者主受事及上章報問當如今之奏
　　　事處官員而擯導威儀亦其所掌故有缺選補
　　　皆以大音者充之與今鴻臚之職尤為相合謹
　　　並著之於表又考史記有大謁者張釋卿漢書
　　　有大謁者劉襄而百官表不見此名疑即謁者
　　　僕射之别稱葢其職如今之鴻臚卿而給事謁
　　　者則如今之鳴贊灌謁者則如今之序班也
　三國
　　三國蜀志楊戯傳何彦英名宗先主即尊號遷為
　　大鴻臚
　　鄭樵通志鴻臚卿魏及晉初皆有之
　　三國呉志三嗣主傳寶鼎元年正月遣大鴻臚張
　　儼弔祭晉文帝
　　馬端臨文獻通考魏置謁者僕射掌大拜授及百
　　官班次統謁者十人
　晉
　　冊府元龜晉大鴻臚為列卿置丞功曹主簿五官
　　等員江左有事則權置事畢則省
　　晉書職官志武帝省謁者僕射以謁者并蘭臺江
　　左復置僕射後又省
　宋齊梁陳
　　通典大鴻臚宋齊有事則權置兼官畢則省
　　隋書百官志梁天監七年以大鴻臚為鴻臚卿置
　　丞及功曹主簿鴻臚卿位視尚書左丞掌導䕶贊
　　拜陳承梁皆循其制官
　　文獻通考職官録曰鴻臚卿舊視散騎常侍天監
　　中視中丞吏部
　　唐六典齊職儀云東宫殿中將軍屬官有導客局
　　置典儀録事一人掌朝㑹之事史闕其品秩梁有
　　典儀之職未詳何曹之官掌唱警唱奏之事朱服
　　武冠陳亦有之
　　　謹案漢魏大鴻臚至梁始除大字改曰鴻臚卿
　　　専掌導䕶贊拜今鴻臚之制其權輿實本於此
　　　又考通鑑載侯景破臺城入見梁武帝於太極
　　　東堂稽顙殿下典儀引就三公榻據此是齊梁
　　　典儀之官並主引百僚以就位次葢如今之鴻
　　　臚寺序班也
　　宋書百官志謁者僕射一人掌大拜授及百官班
　　次領謁者十人謁者掌小拜授及報章晉省僕射
　　宋世祖大明中復置秩比千石
　　南齊書百官志謁者臺掌朝覲賔饗謁者僕射一
　　人謁者十人
　　隋書百官志梁謁者臺僕射一人掌朝覲賔饗之
　　事屬官謁者一人掌朝㑹擯贊髙功者一人為假
　　史掌差次謁者
　　通典謁者臺陳亦有之
　　　謹案南朝謁者臺在宋世兼主報章猶沿漢制
　　　至蕭齊以後専主朝覲賔饗之儀節則已全有
　　　今鴻臚寺之職掌矣
　北魏
　　冊府元龜後魏鴻臚卿第二品上後降為第三品
　　少卿一人第三品上後為正四品上丞從五品中
　　後降為第七品
　　通典後魏曰大鴻臚
　　魏書官氏志太和十五年七月置司儀官髙祖詔
　　羣臣議定百官謁者僕射從第四品上典儀監從
　　第五品上謁者從第五品中治禮郎從第六品下
　　太和二十三年復次職令謁者僕射第六品謁者
　　第九品
　　文獻通考後魏謁者臺掌導相禮儀僕射二人謁
　　者三十人
　北齊
　　隋書百官志後齊鴻臚寺置卿少卿丞各一人有
　　功曹五官主簿録事等員掌蕃客朝㑹吉凶弔祭
　　統司儀署令丞司儀署又有奉禮郎三十人謁者
　　臺掌凡諸吉凶公事導相禮儀事僕射二人謁者
　　三十人録事一人
　　　謹案西漢封拜諸侯王以大鴻臚行事至後漢
　　　而禮儀志所載則皆謁者引贊(後漢書禮儀志/拜諸侯王公儀)
　　　(謁者引當拜前伏殿下光禄勲讀䇿書畢謁者/稱臣某再拜侍御史授印綬贊謁者曰某王某)
　　　(公臣某/初謝)是其職已移之謁者臺惟喪儀内有鴻
　　　臚傳哭之文葢所司多在凶事故北齊鴻臚之
　　　職但稱掌吉凶弔祭而導相禮儀則専屬之謁
　　　者至唐而司儀令丞専掌凶禮儀式職制相沿
　　　其變遷固有漸也
　後周
　　通典後周官品正三命秋官司儀上士正二命秋
　　官司儀中士
　　　謹案杜佑馬端臨等皆以後周蕃部賔部中大
　　　夫列入鴻臚沿革然其職皆主藩屬朝貢之禮
　　　與今鴻臚不同已分繫諸理藩院及㑹同四譯
　　　館表内惟司儀一官掌殿庭禮儀實今鴻臚之
　　　職故著之於此篇
　隋
　　隋書百官志髙祖置鴻臚寺卿少卿各一人丞二
　　人主簿二人録事二人統司儀署令二人掌儀二
　　十人開皇三年廢鴻臚入太常十三年復置煬帝
　　加置少卿二人
　　文獻通考隋謁者臺大夫一人掌受詔勞問出使
　　慰撫持節䇿授及受寃枉而申奏之駕出對御史
　　引駕初魏置中書通事舍人官其後歴代皆有然
　　非今任隋初罷謁者仍置通事舍人十六員承㫖
　　宣𫝊開皇三年又増為二十四員及煬帝置謁者
　　臺乃改通事舍人為謁者臺職謂之通事謁者置
　　二十人
　　新唐書百官志隋謁者臺有典儀
　　唐六典隋鴻臚寺有贊者十二人
　　　謹案魏晉以後中書省置通事舍人本掌詔誥
　　　葢如今内閣學士之職至隋而以代謁者之任
　　　則又主傳宣贊引當如今鴻臚寺之職矣至謁
　　　者大夫為謁者臺長官駕出則掌引駕今定制
　　　凡常朝
　御殿以鴻臚卿二人請
　駕導
　駕葢即其例則謁者大夫實兼有今鴻臚卿職事矣
　　　又典儀隋書失載而唐志有之亦屬於謁者臺
　　　當如今之序班而鴻臚寺有贊者則如今之鳴
　　　贊也
　唐
　　唐六典鴻臚寺卿一人少卿二人丞一人主簿一
　　人録事一人龍朔二年改為同文正卿咸亨元年
　　復曰鴻臚光宅元年改為司賔寺卿神龍元年復
　　舊掌賔客及凶儀之事領司儀署令一人丞一人
　　掌凶禮之儀式及供喪葬之具
　　舊唐書職官志門下省典儀二員贊者十二人掌
　　殿上贊唱之節及殿廷版位之次凡國有大禮侍
　　中行事及進中嚴外辦之版皆贊相焉
　　唐六典唐朝置典儀二人𨽻門下省初用人皆輕
　　至貞觀初李義府為之是後常用士人領贊者以
　　知贊唱之節贊者掌贊唱為行事之節分番上下
　　亦謂之番官
　　　謹案唐鴻臚所掌自蕃客以外惟主凶儀而殿
　　　廷贊唱之事則别以典儀及贊者司之是今鴻
　　　臚之職在唐世又屬門下省矣至典儀掌版位
　　　次序如今序班而當時又兼贊唱以士人為之
　　　故其職在贊者之上亦視今制頗有不同云
　　新唐書百官志通事舍人十六人從六品上掌朝
　　見引納殿廷通奏凡近臣入侍文武就列則導其
　　進退而贊其拜起出入之節(武徳四年廢謁者臺/改通事謁者為通事)
　　(舍/人)
　　　謹案唐通事舍人即隋通事謁者而改𨽻於中
　　　書省職在贊導羣臣拜起出入儀節正如今之
　　　鴻臚寺與典儀所司大畧相似而互屬兩省史
　　　志並不詳其分職之由以開元禮考之如蕃國
　　　來朝儀則典儀位於宫縣之東北贊者二人在
　　　南差退舍人引蕃主入門典儀贊拜禮畢舍人
　　　與蕃主俱退又元旦冬至朝賀儀百官入舍人
　　　引就朝堂前位皇帝升座百官以次入就北面
　　　位典儀曰再拜贊者承傳在位皆再拜稱賀禮
　　　畢典儀曰再拜通事舍人以次引北面位者出
　　　又元旦冬至大㑹儀典儀一人升就東階上通
　　　事舍人引王公以下入就位侍中稱制延王公
　　　等升殿典儀承傳階下贊者又承傳在位者皆
　　　再拜應升殿者諸東西階升羣臣上壽典儀曰
　　　再拜階下贊者承傳在位者皆再拜其進酒進
　　　食並同據此是典儀位在殿上當如今大朝日
　　　立於
　　太和殿東西檐第二柱下之鳴贊官其贊者位在
　　　階下當如今承傳行禮之鳴贊官而通事舍人
　　　引王公等出入當如今引王公百官入
　　午門左右門及左右掖門之鴻臚寺官也當時殆
　　　以通事舍人有傳宣詔命之事故屬之中書省
　　　而今則以其職俱併入鴻臚耳
　五季
　　冊府元龜後唐莊宗詔諸寺監各只置大卿官屬
　　並權停
　　五代史王景崇傳明宗即位拜通事舍人歴引進
　　閤門使
　　　謹案五季官制最為闕畧當時寺監皆依唐制
　　　則鴻臚亦必備官特其文不見於史耳至通事
　　　舍人在唐本以文臣補授後唐明宗以王景崇
　　　為之則改用武人逮宋而閤門諸官皆為右職
　　　矣
　宋
　　文獻通考宋鴻臚寺判寺事一人以朝官以上充
　　元豐官制行置卿少卿丞主簿各一人卿掌四夷
　　朝貢宴勞給賜送迎之事及國之凶儀中都祠廟
　　道釋帳籍除附之禁令少卿為之貳丞參領之建
　　炎後廢鴻臚併入禮部
　　　謹案唐宋鴻臚皆主蕃國及凶儀與今鴻臚職
　　　掌全不相合以官制沿革所自未可盡畧故仍
　　　繫之於此表焉
　　章俊卿山堂考索宋朝東上閤門使西上閤門使
　　凡取禀㫖命供奉乗輿朝㑹游宴及贊導三公羣
　　臣蕃國朝見辭謝糾彈失儀之事使副専之舍人
　　以下但道班贊唱而已政和官制横班使副之名
　　既改為大夫而其職任則命内外官知焉其後所
　　除總名知閤門事仍兼客省四方館之職同知閤
　　門事乃昔時之所謂副使也故事閤門無通事舍
　　人而通事舍人沿夫唐制自𨽻中書省如抽赴閤
　　門並稱閤門祇侯其後直授閤門通事舍人非舊
　　制也天禧中去閤門二字政和六年改為宣贊舍
　　人舊以閤門通事舍人閤門祇侯二等比館班清
　　流為進取之基非熟於朝儀不在此選又熙寜四
　　年閤門請擇武臣子弟六人前後殿祇應以閤門
　　看班祇候為名候五年熟識儀數乃除閤門祇候
　　宋史職官志東上閤門西上閤門使各三人副使
　　各二人宣贊舍人十人祇侯十有二人掌朝㑹宴
　　饗供奉贊相禮儀之事使副承㫖禀命舍人傳宣
　　贊謁祇侯分佐舍人凡文武官自宰臣宗室自親
　　王外國自契丹使以下朝見辭謝皆掌之視其品
　　秩以為引班叙班之次贊其拜舞之節而糾其違
　　失若慶禮奉表則東上閤門掌之慰禮進名則西
　　上閤門掌之月進班簿嵗終一易分東西班揭帖
　　以進政和六年詔宣贊播告直誦其辭
　　李心傳建炎以來朝野雜記閤門右列清選也舊
　　有知閤門事同知閤門事多以外戚勲貴為之其
　　下有閤門宣贊舍人掌唱贊書命閤門祇侯掌侍
　　衛班列乾道間孝宗始仿儒臣館閣之制増置閤
　　門舍人以待武舉之入官者先召試而後命供職
　　滿二年與邊郡遂為戎帥部刺史之選云
　　李燾續資治通鑑長編天禧四年三月右司諫直
　　集賢院祖士衡言常朝起居日長春崇徳殿假日
　　後殿中書樞密文武合班而閤門祇侯一員在前
　　隨班再拜側立贊謁以臣愚見未協軌儀欲請自
　　今令通班閤門祇侯在前殿則與内殿供奉官以
　　下同起居後殿則與軍頭司官司起居然後立殿
　　庭贊謁從之
　　　謹案宋閤門本武職進身之階稱為右列清選
　　　然當時鴻臚既不司贊引凡殿廷禮儀皆閤門
　　　主之通鑑長編載天禧三年十一月閤門與太
　　　常禮院上大祀稱慶合班圖即如今之行禮儀
　　　注景祐四年九月詔閤門於紫宸殿垂拱殿刋
　　　石為百官表位即如今
　　太和殿前之品級山是閤門所掌實即今鴻臚職
　　　事雖文武制異而官守固無殊也至祖士衡所
　　　云令閤門祇侯先起居而後贊謁者葢以閤門
　　　祇侯既當側立贊謁自不可更隨班拜跪故令
　　　其先在内起居畢後再立殿庭今三大節大朝
　　　之禮鴻臚寺職事各官先赴
　　中和殿前行禮畢趨出各就班位候
　駕陞殿傳贊行禮正其例耳
　遼
　　遼史百官志南面官諸寺職名有鴻臚寺○通事
　　舍人院通事舍人統和七年見通事舍人李琬○
　　東上閤門司太宗㑹同元年置東上閤門使韓延
　　徽傳見東上閤門使鄭延豐東上閤門副使○西
　　上閤門司西上閤門使統和二十一年見西上閤
　　門使丁振西上閤門副使
　　　謹案遼鴻臚官制舊史已闕職掌亦未之詳以
　　　遼史禮志考之當時殿廷行禮凡引羣臣合班
　　　北向起居引宋使入門及通名祇侯贊謝宣諭
　　　皆通事舍人之職祭祀讀祝贊帝后詣拜位受
　　　宋使國書奏牓子引髙麗使至殿下引新進士
　　　至丹墀皆閤門使之職而贊拜一節則舍人與
　　　閤門使通掌之是今鴻臚職事在進時亦専屬
　　　此二官也惟是拜起之節祇應以一人傳唱而
　　　遼史載宋使見皇太后皇帝諸儀有契丹舍人
　　　漢人閤使齊贊拜之文未喻其故殆以宋之使
　　　臣不諳國語故别令漢人贊唱與他禮不同耳
　金
　　金史百官志閤門(明昌五年閣門官/以次排轉除授)東上閤門使
　　二員正五品(明昌六年省一員/作從五品西同)副使二員正六品
　　(明昌六年省/一員西同)簽事一員從六品掌簽判閤門事(西/同)
　　(明昌六年以/減副使置)西上閤門使二員正五品副使二員
　　正六品簽事一員從六品掌贊導殿庭禮儀(西閤/門餘)
　　(副貳/同)閤門祇侯二十五人(正大間三/十二人)閤門通事舍
　　人二員從七品掌通班贊唱承奉勞問之事承奉
　　班都知正七品掌總率本班承奉之事舊置判官
　　後罷内承奉班押班正七品掌總率本班承奉之
　　事御院通進四員從七品掌諸進獻禮物及薦享
　　編次位序(右屬宣/徽院)
　　　謹案金代不置鴻臚寺其以閤門掌殿庭禮儀
　　　葢亦沿宋遼之制也
　元
　　元史百官志侍儀司秩正四品掌凡朝㑹即位冊
　　后建儲奉上尊號及外國朝覲之禮至元八年始
　　置左右侍儀奉御二員禮部侍郎知侍儀事一員
　　引進使知侍儀事一員左右侍儀使二員左右直
　　侍儀使二員左右侍儀副使二員左右侍儀僉事
　　二員引進副使侍儀令承奉班都知尚衣局大使
　　各一員十六年省左右侍儀奉御通曰左右侍儀
　　省引進副使及侍儀令尚衣使等員改置通事舍
　　人十四員三十年減通事舍人七員為侍儀舍人
　　大徳十一年陞秩正三品至大二年置典簿一員
　　延祐七年定置侍儀使四員至治元年増置通事
　　舍人六員侍儀舍人四員其後定置侍儀使四員
　　正三品引進使知侍儀事二員正四品首領官典
　　簿一員從七品屬官承奉班都知一員正七品通
　　事舍人一十六員從七品侍儀舍人十四員從九
　　品吏屬令史二人譯史一人通事一人知印一人
　　(右屬中/書禮部)
　　　謹案元承金制亦不設鴻臚寺官而以侍儀司
　　　掌贊導行禮之事準諸今制葢侍儀使如鴻臚
　　　卿引進使知侍儀事如鴻臚少卿通事舍人如
　　　鳴贊侍儀舍人如序班也
　明
　　明史職官志鴻臚寺卿一人(正四/品)左右少卿各一
　　人(從五/品)左右寺丞各一人(從六/品)其屬主簿㕔主簿
　　一人(從八/品)司儀司賔二署各署丞一人(正九/品)鳴贊
　　四人(從九品後/増設五人)序班五十人(從九品嘉靖三十六/年革八人萬厯十一)
　　(年復設/六人)鴻臚掌朝㑹賔客吉凶儀禮之事凡國家
　　大典禮郊廟祭祀朝㑹宴饗經筵冊封進歴進春
　　傳制奏捷各供其事外吏朝覲諸蕃入貢與夫百
　　官使臣之復命謝恩若見若辭者並鴻臚引奏嵗
　　正旦上元重午重九長至賜緞賜宴四月賜字扇
　　夀縷十一月賜戴煖耳陪侍畢頒胙賜皆贊百官
　　行禮司儀典陳設引奏外吏來朝必先演儀於寺
　　司賔典外國朝貢之使辨其等而教其拜跪儀節
　　鳴贊典贊儀禮凡内贊通贊對贊接贊傳贊咸職
　　之序班典侍班齊班糾儀及傳贊初呉元年置侍
　　儀司秩從五品洪武四年定侍儀使(從七/品)引進使
　　(正八/品)奉班都知(正九/品)通贊通事舍人(從九/品)俱為七
　　品以下官九年改為殿庭儀禮司設使一人(正七/品)
　　副三人(正八/品)承奉一人(從八/品)鳴贊二人(正九/品)序班
　　十六人(從九/品)九闗通事使一人(正八/品)副六人(從八/品)
　　十三年改使為司正分左右司副各一人増序班
　　至四十四人革承奉増設司儀四人二十二年増
　　設左右司丞四人(正九/品)三十年始改為鴻臚寺陞
　　秩正四品設官六十二員(卿以下員數品/級如前所列)又設外
　　夷通事𨽻焉建文中陞少卿以下品秩(少卿陞正/五品寺丞)
　　(陞正六品又改其首領官職/名與鳴贊序班皆陞品級)罷司儀司賔二署而
　　以行人𨽻鴻臚寺成祖初悉復舊制
　　孫承澤春明夢餘録宣徳元年四月建鴻臚寺公
　　署於京師
　　　謹案鴻臚本出周官大行人主領蕃國封貢自
　　　明代始専掌殿庭禮儀之事遂與歴代建置不
　　　同名雖相襲實則漢以後謁者臺唐以後通事
　　　舍人閤門使之任也其職在導引儐贊故漢世
　　　謁者皆於三署郎内選大音者為之而贊拜殿
　　　中音動左右史家至以為美談逮宋世閤門多
　　　用勲戚子弟不立員額於是遂為恩倖進身之
　　　途宦寺交通營求干謁富商豪子往往得之宣
　　　和中宣贊舍人至一百八員閤門祇侯至七十
　　　六員每以過濫為臺官論奏明代亦有鴻臚寺
　　　官生支糧肄業世相承襲冗食者多而於贊唱
　　　轉不能精練我
　　朝鳴贊序班設有定額皆選國語純熟聲音洪亮
　　　者俾充其選其有熟習傳贊者即經遷擢以後
　　　亦仍令兼攝以襄大禮與應劭所謂鴻聲臚傳
　　　之義實為相協朝儀整肅視前代益加明備矣
　
　
　
　
欽定厯代職官表卷三十三
欽定四庫全書
欽定厯代職官表卷三十四
　　國子監表

　　國子監
　國朝官制
國子監祭酒滿洲漢人各一人(初制滿洲三品漢人四/品順治十六年定均為)
(從四/品)司業滿洲䝉古漢人各一人(正六/品)
　　掌成均之法以教國子及俊選之士八旗官學亦
　　𨽻屬焉分經義治事以課諸生月有試季有考以
　　辨其詣力之勤惰學業之優劣而董勸之
　國初設祭酒滿洲䝉古漢人各一人司業滿洲二人
　　䝉古漢人各一人順治十七年省䝉古祭酒司業
　　員額雍正五年復置䝉古司業一人乾隆十三年
　　省滿洲司業一人其總理監事大臣自雍正三年
　　以來始置皆由
特簡無定員
監丞滿洲漢人各一人(初制正八品後/升為正七品)
　　掌學規以督教課察勤惰均廩餼核攴銷有不如
　　規者糾治之員額順治元年定
博士滿洲漢人各一人(初制從八品後/升為從七品)
　　掌闡明經説以助教廸與六堂助教學正學録並
　　司南學經理事宜初置滿洲博士一人漢人博士
　　三人順治十五年省漢人一人康熙五十二年又
　　省一人
典簿㕔典簿滿洲漢人各一人(從八/品)
　　掌簿書以稽文移之出入員額順治元年定
典籍㕔典籍漢人一人(從九/品)
　　掌藏弆經史以偹諸生誦習凡書籍之刻板於監
　　者則主其摹印之事以廣流傳員額順治元年定
率性堂漢人助教一人學正一人修道堂漢人助教一
人學正一人誠心堂漢人助教一人學正一人正義堂
漢人助教一人學正一人崇志堂漢人助教一人學録
一人廣業堂漢人助教一人學録一人八旗官學助教
滿洲十有六人䝉古八人(助教初制從八品後升從七/品學正初制正九品學録初)
(制從九品後均/升為正八品)
　　六堂助教掌教八旗直省俊選之士學正學録為
　　之貳凡諸生之學於黌舍者百五十六人在外講
　　肄而以時赴學考核者百二十人其持州縣牒赴
　　監考到分堂學習者無員數每旬以制藝䇿論試
　　所習業三年期滿視其等第移吏部註籍而録用
　　之八旗官學助教掌分教八旗子弟旗各有學選
　　滿洲六十人䝉古漢軍各二十人以充學生清文
　　國語助教詔之䝉古語言文字及騎射䝉古助教
　　教習詔之經書文藝漢人教習詔之三年學成升
　　其尤者於太學漢人助教初設十有二人順治十
　　五年省六人學正初設十有二人康熙三十八年
　　省六人五十二年又省二人學録初設六人順治
　　十五年省四人滿洲助教順治元年始設二人於
　　太學尋立八旗官學令六堂分教十五年八旗各
　　建學舎乃省太學員額而别置官學助教十有六
　　人康熈五十七年省四人雍正三年復置䝉古助
　　教六人亦順治元年置十八年省四人雍正二年
　　復置
算法館助教一人(不分滿洲/漢人補授)
　　掌分教算學諸生初康熙九年始選八旗官學生
　　習算法雍正十二年增置教習十有六人乾隆三
　　年罷八旗官學算法教習别立算學設肄業生滿
　　洲漢人各十有二人䝉古漢軍各六人附學生二
　　十四人以漢人教習二人佐訓課助教綜司之凡
　　線面體三部各限一年業成七政共限二年滿五
　　嵗乃甄録之視出身有差以欽天監博士天文生
　　叙用
鄂羅斯館助教滿洲漢人各一人
　　掌教鄂羅斯所遣入學子弟於官學及六堂助教
　　内掄選二員兼司之不為額闕又琉球等國有遣
　　子弟入學者選貢生一人教習而以博士一人董
　　率之
筆帖式滿洲四人䝉古二人漢軍二人
　　滿洲漢軍員額順治元年置䝉古員額順治十八
　　年置(職事具/吏部篇)
　厯代建置
　三代
　　尚書舜典帝曰䕫命汝典樂教胄子孔安國傳胄
　　長也謂元子以下至卿大夫子弟陸徳明釋文王
　　云胄子國子也
　　　謹案太學之制昉於五帝鄭康成引董仲舒説
　　　謂五帝名太學曰成均者是也而教胄子之官
　　　則肇於舜之命䕫葢五帝三王之學政皆由樂
　　　始故以樂官兼之漢魏而後博士官𨽻屬太常
　　　其意實本於此今故引冠厯代建置之首以明
　　　原起焉
　　周禮地官師氏中大夫一人上士二人府二人史
　　二人胥十有二人徒百有二十人掌以媺詔王以
　　三徳教國子一曰至徳以為道本二曰敏徳以為
　　行本三曰孝徳以知逆惡教三行一曰孝行以親
　　父母二曰友行以尊賢良三曰順行以事師長掌
　　國中失之事以教國子弟凡國之貴逰子弟學焉
　　(鄭康成注師教人以道者之稱也國子公卿大夫/之子弟賈公彦疏以教國子故使中大夫為之國)
　　(子衆使役處/衆故其徒多)保氏下大夫一人中士二人府二人
　　史二人胥六人徒六十人掌諫王惡而養國子以
　　道乃教之六藝一曰五禮二曰六樂三曰五射四
　　曰五馭五曰六書六曰九數乃教之六儀一曰祭
　　祀之容二曰賔容之容三曰朝廷之容四曰喪紀
　　之容五曰軍旅之容六曰車馬之容(鄭康成注保/安也以道安)
　　(人者也賈公彦疏既與師氏同教國子官與府史/别者以其教國子雖同館舎别所故置官有異)
　　周禮春官大司樂中大夫二人掌成均之法以治
　　建國之學政而合國之子弟焉凡有道有徳者使
　　教焉死則以為樂祖祭于瞽宗以樂徳教國子中
　　和祇庸孝友以樂語教國子興道諷誦言語以樂
　　舞教國子舞雲門大卷大咸大㲈大夏大濩大武
　　樂師下大夫四人掌國學之政以教國子小舞大
　　胥中士四人掌學士之版以待致諸子小胥下士
　　八人掌學士之徴令而比之籥師中士四人掌教
　　國子舞羽龡籥
　　禮記王制樂正崇四術立四教順先王詩書禮樂
　　以造士春秋教以禮樂冬夏教以詩書王大子王
　　子羣后之大子卿大夫元士之適子國之俊選皆
　　造焉凡入學以齒(鄭康成注樂正樂官/之長掌國子之教)
　　禮記文王世子凡學世子及學士必時春夏學干
　　戈秋冬學羽籥皆於東序小樂正學干大胥贊之
　　籥師學戈籥師丞贊之胥鼓南春誦夏弦大師詔
　　之瞽宗秋學禮執禮者詔之冬讀書典書者詔之
　　禮在瞽宗書在上庠凡祭與養老乞言合語之禮
　　皆小樂正詔之於東序大樂正學舞干戚語說命
　　乞言皆大樂正授數大司成論說在東序(鄭康成/注大司)
　　(成司徒之/屬師氏也)
　　　謹案古者建國君民教學為先而後儒聚訟紛
　　　紜亦莫甚於三代學校之制其異同得失難以
　　　槩論而要其大端不過立學之地入學之人教
　　　學之官三者而已謹以經傳所載㕘合諸家折
　　　衷而考論之葢自五帝建學名為成均其後虞
　　　曰庠夏曰序殷曰瞽宗周人立辟廱於中而以
　　　四代之學環建於外南為成均北為上庠東為
　　　東序西為瞽宗是為五學辟廱為天子承師問
　　　道及養老更獻戎㨗之地雖世子齒學不得就
　　　而四學則令國子肄業焉此外又有門闈之學
　　　(蔡邕明堂論云周官有門闈之學師氏教/以三徳守王門保氏教以六藝守王闈)四郊
　　　之學(即禮記所謂虞庠在國之西/郊者皇侃謂四郊皆有之)是為小學故
　　　以四學對辟廱則辟廱為太學而以小學對四
　　　學則四學皆為太學矣此立學之地也大胥掌
　　　學士之版文王世子學世子及學士必時鄭司
　　　農曰學士謂卿大夫諸子學舞者鄭康成曰學
　　　士謂司徒論俊選所升於學者葢以其教於學
　　　故總名之曰學士而其途各異掄選亦有區分
　　　如公卿大夫元士之適子以其父兄皆有爵列
　　　於國則謂之國子皆當入太學與王子齒其卿
　　　大夫之庶子為國子之倅者則謂之諸子皆統
　　　於諸子之官而時亦升於太學以教之若鄉遂
　　　都鄙所賔興及侯國嵗貢者曰選士俊士亦咸
　　　造焉此入學之人也至教之之官立法尤為詳
　　　偹其虎門之學則選國子中秀異者使師氏教
　　　之與王子共學不在太學之數而四學之中於
　　　成均學樂徳樂舞樂語則以大司樂教之於上
　　　庠學書則以典書者教之於東序學干戈羽籥
　　　則以樂師籥師教之於瞽宗學禮及誦弦則以
　　　執禮者及大師教之而師氏亦兼在東序為國
　　　子論説其義理淺深才能優劣謂之大司成此
　　　教學之官也後世以祭酒為出於師氏之職因
　　　以大司成當之不知師氏王舉則從惟在虎門
　　　之左必不能常入太學其朝夕授業者固當屬
　　　之大小樂正耳
　　富大用事文類聚成王時彤伯入為祭酒
　　杜佑通典孫卿在齊為三老稱祭酒
　　太平御覽韋昭辨釋名曰祭酒者謂祭六神以酒
　　醊之也辨云凡㑹同饗讌必尊長先用酒以祭故
　　曰祭酒漢時呉王年長以為劉氏祭酒是也胡廣
　　曰凡官名祭酒皆一位之元長古者賔得主人饌
　　則老者一人舉酒以祭地故以祭酒為稱漢之侍
　　中魏之散騎常侍功髙者並為祭酒用其義也
　　禮記文王世子樂正司業父師司成賈公彦疏司
　　是職司故訓為主謂樂正主太子詩書之業父師
　　主太子成就其徳行也
　　　謹案祭酒名官始於漢之博士祭酒而如諸書
　　　所載則成周已有此稱葢取舉酒祭地為義乃
　　　同列中以齒徳相推之辭故胡廣以為一位之
　　　元長其曰博士祭酒者謂博士中之最長者耳
　　　與三老祭酒侍中祭酒常侍祭酒同義並非官
　　　號也後世去博士二字而專以祭酒繋銜非其
　　　本意矣至司業之官本隋代取禮記樂正司業
　　　之文以為名而鄭康成原註未及業字之義據
　　　賈公彦疏則業當為學業之業而唐書歸崇敬
　　　傳又載崇敬為國子司業上言司業在禮記樂
　　　正司業正長也言樂官之長司主此業爾爾雅
　　　云大版謂之業按詩周頌設業設虡崇牙樹羽
　　　則業是懸鐘磬之簨虡也今太學既不教樂於
　　　義無取請改國子監為辟雍省祭酒為太師氏
　　　司業一為左師一為右師詔下尚書集百僚定
　　　議以聞議者重難改作其事不行云云是業字
　　　又當為虡業之業顧炎武日知録云詩傳業大
　　　版也所以餙栒為縣也捷業如鋸齒或白畫之
　　　爾左氏昭九年傳辰在子夘謂之疾日君徹宴
　　　樂學人舎業禮記檀弓大功廢業竝謂此也懸
　　　者常防其墜故借為敬謹之義書之兢兢業業
　　　詩之赫赫業業有震且業是也凡人所執之事
　　　亦當敬謹故借為事業之義易傳之進徳修業
　　　盛徳大業禮記之敬業樂羣是也然三代詩書
　　　之文並無此義(以上皆/炎武說)是業字古無學業之訓
　　　樂正司業自當作虡業解為長特其名相沿既
　　　久學者或習其稱而昧所由來謹先掲其義於
　　　此焉
　秦
　　册府元龜秦置博士掌通古今
　　太平御覽應劭漢官儀曰博士秦官博者通博古
　　今士者辨於然否
　　　謹案班固稱六國時往往有博士則其官不始
　　　於秦而秦時令博士預朝廷大議偹左右顧問
　　　則所職尤重(秦始皇本紀二十六年議帝號丞/相綰等奏謹與博士議上尊號為)
　　　(秦皇又二十八年始皇浮江至湘山祠上問博/士曰湘君何神博士對曰聞之堯女舜之妻而)
　　　(𦵏/此)雖經始皇焚書坑儒之禍而二世時叔孫通
　　　猶待詔博士山東兵起二世尚召博士諸儒生
　　　而問之(見叔孫/通傳)是其官仍舊不廢觀李斯所奏
　　　稱非博士官所職天下敢有藏詩書百家語者
　　　悉詣守尉雜燒之可知博士官所職者尚存葢
　　　猶令其典司經籍也且既以博士為官必有生
　　　徒轉相傳授秦本紀載盧生言博士七十人偹
　　　員弗用而諸生在咸陽者使御史案問至殺四
　　　百六十餘人諸生在驪山為伏機所殺者又七
　　　百餘人其數如此之多葢七十人乃博士員額
　　　而所謂數百人者皆諸生之𨽻於博士官如漢
　　　世博士弟子之類耳
　漢
　　漢書百官公卿表博士秩比六百石員多至數十
　　人
　　漢書武帝本紀建元五年置五經博士元朔五年
　　詔曰太常其議予博士弟子崇鄉黨之化以厲賢才
　　焉丞相宏請為博士置弟子員學者益廣
　　漢書宣帝本紀立梁邱易大小夏侯尚書糓梁春
　　秋博士
　　册府元龜漢興武帝初置五經博士掌教弟子國
　　有疑事掌承問對本四百石升比六百石初文帝
　　欲廣遊學之路論語孝經孟子爾雅皆置博士至
　　是遂罷𫝊記博士
　　太平御覽漢舊儀曰孝文皇帝時博士七十餘人
　　朝服元端章甫冠武帝置博士取學通有修博識
　　多藝曉古文爾雅能屬文章者為之朝賀位次中
　　都官吏稱先生不得言君其弟子稱門人也
　　通典平帝元始四年改博士為博士師
　　漢書藝文志注段嘉東海人為博士師
　　後漢書蘇竟傳平帝世竟以明易為博士講書祭
　　酒(章懷太子李賢注王莽置六經祭酒秩/上卿毎經各一人竟為講尚書祭酒)
　　漢書儒林傳武帝為博士官置弟子五十人昭帝
　　増滿百人宣帝増倍之成帝末増三千人
　　　謹案西漢博士𨽻太常馬廷鸞謂有周成均𨽻
　　　宗伯之意然博士雖云太常之屬而毎令丞相
　　　御史中二千石二千石雜舉以任之故特重其
　　　職稱為學官史記儒林傳公孫宏為學官是也
　　　又稱為儒官漢書師丹傳尚書劾博士申咸炔
　　　欽幸得以儒官選擢偹腹心是也又稱為禮官
　　　王式傳式除為博士衣博士衣而不冠曰刑餘
　　　之人何宜復充禮官是也據史傳所載當時朝
　　　廷大事下公卿議者皆令博士預議(霍光傳廢/昌邑王奏)
　　　(臣敞等謹與博士臣覇臣雋舎臣徳/臣虞舎臣射臣倉議云云此類甚多)而出使四
　　　方入侍禁近亦多以博士充其選(武帝本紀元/狩六年遣博)
　　　(士大等分循行天下元鼎二年遣博士中等分/循行諭告成帝本紀河平三年遣博士嘉等行)
　　　(舉瀕河之郡陽朔二年闗東大水遣博士分行/視薛宣傳博士申咸給事中平當傳以明經為)
　　　(博士使行流民幽州孔光傳光為博士數使録/冤獄行風俗薛廣徳傳蕭望之薦廣徳宜充本)
　　　(朝為博士/論石渠)不但教授生徒而已葢漢世崇尚經
　　　術博士多擇名流以偹顧問其髙第者往往列
　　　為九卿薛宣傳載宣奏故大司空何武師丹故
　　　丞相孔光故左將軍彭宣經皆更博士位厯三
　　　公可與建教化圖安危云云夫以厯位三公之
　　　人而猶必引其曽官博士以為重亦可知其為
　　　一代之清選矣
　　後漢書百官志博士祭酒一人六百石本僕射中
　　興轉為祭酒博士十四人比六百石易四施孟梁
　　邱京氏尚書三歐陽大小夏侯氏詩三魯齊韓氏
　　禮二大小戴氏春秋二公羊嚴顔氏掌教弟子承
　　問對本四百石宣帝増秩
　　馬端臨文獻通考光武中興立五經博士各以其
　　法教授凡十四博士太常差次總領焉
　　章懷太子李賢後漢書注漢官儀曰博士十四人
　　太常差選有聰明威重一人為祭酒總領綱紀其
　　舉狀曰生事愛敬喪没如禮通易尚書孝經論語
　　兼綜載籍窮微闡奥隠居樂道不求聞達身無金
　　痍痼疾三十六屬不與妖惡交通王侯賞賜行應
　　四科經任博士下言某官某甲保舉
　　後漢書翟酺傳酺為大匠上言光武起太學博士
　　舎内外講堂諸生横巷為海内所集
　　袁宏後漢紀永平中崇尚儒學自皇太子諸王候
　　及功臣子弟莫不受經又為外戚樊氏郭氏隂氏
　　馬氏諸子弟立學號四姓小侯置五經師
　　　謹案漢東京但有太學之名未聞别建國子學
　　　而魏書劉芳傳引洛陽記謂國子學宫與天子
　　　宫對太學在開陽門外又以國子學與太學岐
　　　為兩地考酈道元水經注洛水東經國子太學
　　　石經北漢魏以來置太學於國子堂云云是東
　　　漢太學講堂本名國子堂故又號為國子太學
　　　即博士講肄之地並無兩學其洛陽記所云國
　　　子學殆指為四姓小侯所建之學也
　　　又案漢武帝立三雍宫説者謂明堂辟廱靈臺
　　　也然祇以祠祀上帝並非養士之所故晉灼漢
　　　書注謂西京無太學而攷之於史如何武傳稱
　　　學長安歌太學下鮑宣傳稱博士弟子濟南王
　　　咸等舉幡太學下又似西京已立太學馬端臨
　　　亦但稱當考而不能定其是非謹以紀傳之文
　　　㕘稽互證疑西漢雖無太學而博士實有官舎
　　　為聚講行禮之所如王式傳徴為博士既至止
　　　舎中此即博士官舎可知而成帝紀鴻嘉二年
　　　三月博士行飲酒禮有雉蜚集于庭厯階升堂
　　　而雊後集諸府又集承明殿是其地應與諸公
　　　府相近凡鄉飲大射皆就以行事焉故當時即
　　　謂之為太學也自平帝時王莾為宰衡起國學
　　　於郭門之西南為博士之宫中央為射宫(見太/平御)
　　　(覽所引三輔/黄圖之文)而光武亦起太學博士舎内外講
　　　堂諸生黌巷於是學官居息諸生講肄之地始
　　　與學合矣
　三國
　　三國蜀志許慈傳慈與胡潜並為博士子勛傳其
　　業復為博士尹黙傳子宗傳其業為博士
　　三國魏志文帝紀黄初五年夏四月立太學制五
　　經課試之法置春秋穀梁博士
　　通典魏置博士十九人
　　裴松之三國志注樂詳黄初中徴拜博士於時太
　　學初立有博士十餘人學多褊狹惟詳五業並授
　　以是獨擅名
　　三國吳志三嗣主傳孫休永安元年十二月詔曰
　　其案古置學官立五經博士核取應選加其寵禄
　　科見吏之中及将吏子弟有志好者各令就業一
　　嵗課試差其品第加以位賞
　晉
　　宋書禮志晉武帝咸寜二年起國子學葢周禮國
　　之貴游子弟所謂受教於師氏者也
　　册府元龜晉承魏制置博士十九人武帝初立國
　　子學以教生徒而𨽻屬太學定置國子祭酒博士
　　各一人助教十五人博士皆取履行清淳通明典
　　義者若散騎常侍中書侍郎太子中庶子以上皆
　　得召試元帝初減國子祭酒博士助教為九人大
　　興中又置周易儀禮公羊博士末年増國子儀禮
　　春秋公羊博士各一人合為十一人後又増為十
　　六人不復分掌五經而謂之太學博士秩六百石
　　孝武太元中損國子助教為十員
　　南齊書禮志晉初太學生三千人既多猥雜欲辨
　　其涇渭始立國子學官品第五以上得入國學太
　　學之與國學斯是晉世殊其士庶異其貴賤耳然
　　貴賤士庶皆須教成故國學太學兩存之也
　　太平御覽齊職儀曰晉令博士祭酒掌國學而國
　　子生師事之祭酒執經葛巾單衣終身致敬
　　　謹案周成均之法本以教國子而俊選咸得造
　　　焉故其時講業之所惟稱太學未嘗獨取國子
　　　為學名也其國子之置學實始於晉代而猶與
　　　太學並建稱為兩學潘岳閑居賦兩學齊列雙
　　　宇如一右延國胄左納良逸李善文選注引郭
　　　縁生述征記云國學在辟雍東北五里太學在
　　　國學東二百步是也葢國學以教胄子太學以
　　　選賢良乃即生徒肄習之地以為别而師儒之
　　　職則固無所區分其稱國子祭酒特舉其所重
　　　者以名官耳
　宋齊梁陳
　　通典宋文帝元嘉二十年立國子學二十七年廢
　　宋書百官志國子祭酒一人國子博士二人國子
　　助教十人分教國子若不置學則助教惟置一人
　　而祭酒博士常置也
　　南齊書百官志國子祭酒一人博士二人助教十
　　人建元四年有司奏置國學祭酒准諸曹尚書博
　　士准中書郎助教准南臺御史選經學為先若其
　　人難偹給事中以還明經者以本位領其下典學
　　二人户曹儀曹各二人治禮吏八人保學醫二人
　　威儀二人其夏國諱廢學有司奏省助教以下永
　　明三年立學尚書令王儉領祭酒八年國子博士
　　何允單為祭酒疑所服陸澄等皆不能據遂以元
　　服臨試月餘日博議定乃服朱衣
　　　謹案宋齊祭酒正除者少史傳所載如竟陵王
　　　子良以司徒張緒以太常卿王儉以侍中尚書
　　　令並領國子祭酒葢如今之總理監事大臣又
　　　宋齊惟置國子學而史載范泰為太學博士則
　　　二名亦可互稱葢已合國學太學為一矣
　　册府元龜梁國子祭酒一人班第十三比列曹尚
　　書又置國子博士二人為九班助教十人班第二
　　又置太學博士八人班第三又置五經博士各一
　　人
　　司馬光資治通鑑梁武帝天監四年春正月詔置
　　五經博士廣開館宇招内後進於是以賀㻛及平
　　原明山賔吳興沈峻建平嚴植之補博士各主一
　　館館有數百生給其餼廩其射䇿通明者即除為
　　吏
　　隋書百官志梁國學又有限外博士員舊國子學
　　生限以貴賤帝欲招來後進五館生皆引寒門儁
　　才不限人數大同七年國子祭酒到溉等又表立
　　正言博士一人位視國子博士置助教二人
　　　謹案梁代國子太學復分為二博士然實止一
　　　學南史到洽傳洽遷國子博士奉勅撰太學碑
　　　可知國子學即太學並非有兩地也
　　册府元龜陳國子祭酒秩中二千石品第三博士
　　品第四秩千石國子助教太學博士並品第八秩
　　六百石
　北魏
　　魏書儒林傳太祖初定中原立太學置五經博士
　　生員千有餘人天興二年増國子太學生員至三
　　千太宗世改國子為中書學立教授博士世祖始
　　光三年别起太學於城東太和中改中書學為國
　　子學又開皇宗之學及遷都洛邑詔立國子太學
　　四門小學世宗時復詔營國學樹小學於四門大
　　選儒生以為小學博士員四十人神龜中将立國
　　學詔以三品已上及五品清官之子以充生選未
　　及簡置仍復停寢正光二年乃釋奠於國學始置
　　國子生四十六人
　　册府元龜後魏國子祭酒本第四品上後増為從
　　三品國子博士從第五品上後増為第五品國子
　　助教五人從七品太學博士第六品後降為第七
　　品太學助教第八品中四門博士第九品
　　魏書李訢傳詔崔浩選中書學生學業優者為助
　　教浩阿其親戚恭宗聞之世祖世祖意在於訢遂
　　除中書助教博士
　　魏書李彪傳初為中書教學博士
　　魏書劉芳傳太和中芳表曰洛陽記國子學與天
　　子宫對太學在開陽門外今徙縣嵩瀍皇居伊洛
　　宫闕府寺僉復故趾國學應在宫門之左至如太
　　學基所炳在仍舊營搆又太和二十年發勅於四
　　門置學臣案自周已上太學在國四小在郊今太
　　學故坊基趾寛廣四郊别置相去遼濶檢督難周
　　計太學坊并作四門猶為太廣以臣愚量同處無
　　嫌從之
　　魏書術藝傳殷紹世祖時為算生博士給事東宫
　　西曹
　　魏書髙祖本紀太和十六年幸皇宗學親問博士
　　經義
　　魏書孫惠蔚傳為中書博士轉皇宗博士
　　　謹案北魏置國子學於宫門之左太學於城東
　　　四門學於四郊各有博士助教官而以國子祭
　　　酒總統之三學並立實自魏始據劉芳傳所載
　　　太學當即置於開陽門外東漢舊址又以四郊
　　　太逺而併四門學附之其規制如此然考楊衒
　　　之洛陽伽藍記載閶闔門前御道東有司徒府
　　　府南有國子學堂内有孔子像顔淵問仁子路
　　　問政在側葢即所謂國子學而於開陽門外之
　　　太學則但云開陽門御道東有漢國子學堂堂
　　　前有石經碑髙祖題為勸學里而已並未言魏
　　　朝别有營搆是三學分建雖有其文而未行其
　　　生徒講肄者實止國子一學也至四門為小學
　　　葢仿三代郊外小學以教國人之法剏於魏而
　　　隋唐以後皆因之今制分設八旗官學以訓廸
　　　其子弟與四門學之在四郊者頗為相近其算
　　　生博士亦與今算學館助教相同又魏置皇宗
　　　學别立博士魏書任城王澄傳載澄於世宗時
　　　上表以宗人有闕四時之業請修復皇宗之學
　　　詔尚書量宜修立葢遷洛以後其事漸廢故澄
　　　請復之今制左右翼各設宗學一覺羅學四𨽻
　　　屬宗人府擇宗室覺羅子弟聰秀者入學以王
　　　公總其事而置總管副管教習等員以時課習
　　　勸學興行葢即如魏之皇宗學而法制益加詳
　　　偹焉
　北齊
　　隋書百官志後齊國子寺掌訓教胄子祭酒一人
　　亦置功曹五官主簿録事員領博士五人助教十
　　人學生七十二人太學博士十人助教二十人太
　　學生二百人四門學博士二十人助教二十人學
　　生三百人
　　北齊書儒林傳齊氏太學博士徒有虚名惟國子
　　一學生徒數十人耳胄子以通經進仕者惟崔子
　　發宋游卿而已
　後周
　　通典後周官品正三命地官師氏中大夫正四命
　　地官小師氏春官太學博士下大夫正三命春官
　　太學助教小學博士上士正二命春官小學助教
　　中士
　　王應麟玉海後周武帝天和二年立露門學置生
　　七十二人
　　後周書沈重傳天和六年授露門博士仍於露門
　　館為皇太子講論
　　後周書熊安生傳拜露門學博士下大夫
　　後周書樂遜傳治太學博士轉治小師氏下大夫
　　　謹案册府元龜稱後周有博士助教而祭酒無
　　　聞焉今考後周設官全仿周禮其師氏小師氏
　　　即漢魏以來祭酒之職故樂遜以博士轉為此
　　　官不得謂之無聞册府元龜葢考之未審也至
　　　周置露門學葢本周門闈小學之遺意故别置
　　　露門學博士與太學博士命數相同其師氏小
　　　師氏殆即兼領此二學者歟
　隋
　　隋書百官志髙祖受命置國子寺祭酒一人屬官
　　有主簿録事各一人統國子太學四門書算學各
　　置博士國子太學四門各五人書算各二人助教
　　國子太學四門各五人書算各二人學生國子一
　　百四十人太學四門各三百六十人書四十人算
　　八十人仁壽元年罷國子學惟立太學一所置博
　　士五人學生七十二人焬帝即位改為國子監依
　　舊置祭酒加置司業一人丞三人國子學置博士
　　助教各一人學生無常員太學博士助教各二人
　　學生五百人
　　　謹案自漢以降博士皆𨽻於太常至隋而國子
　　　寺始别為一署無所統屬尋又改名國子監并
　　　剏置司業之官遂至今沿為定式焉
　唐
　　新唐書百官志國子監祭酒一人司業二人掌儒
　　學訓導之政總國子太學廣文四門律書算七學
　　天子視學皇太子齒胄則講義釋奠丞一人掌判
　　監事主簿一人掌印局督監事七學生不率教者
　　舉而免之録事一人國子博士五人掌教三品以
　　上及國公子孫從二品以上曽孫為生者五分其
　　經以為業周禮儀禮禮記毛詩春秋左氏傳各六
　　十人暇則習𨽻書國語説文字林三蒼爾雅每嵗
　　通兩經求仕者上於監秀才進士亦如之學生以
　　長幼為序習正業之外教吉凶二禮公私有事則
　　相儀助教五人掌佐博士分經教授直講四人掌
　　佐博士助教以經術講授五經博士各二人掌以
　　其經之學教國子周易尚書毛詩左氏春秋禮記
　　為五經論語孝經爾雅不立學官附中經而已太
　　學博士六人助教六人掌教五品以上及郡縣公
　　子孫從三品曾孫為生者五分其經以為業每經
　　百人廣文館博士四人助教二人掌領國子學生
　　業進士者四門館博士六人助教六人直講四人
　　掌教七品以上侯伯子男子為生者及庶人子為
　　俊士生者律學博士三人助教一人掌教八品以
　　下及庶人子為生者律令為顓業兼習格式法例
　　書學博士二人助教一人掌教八品以下及庶人
　　子為生者石經説文字林為顓業兼習餘書算學
　　博士二人助教一人掌教八品以下及庶人子為
　　生者二分其經以為業九章海島孫子五曺張邱
　　建夏侯陽周髀五經算綴術緝古為顓業兼習記
　　遺三等數凡六學束脩之禮督課試舉皆如國子
　　助教以下所掌亦如之
　　册府元龜唐貞觀初改國子寺為監六年復置國
　　子司業一人龍朔二年改國子監為司成館祭酒
　　為大司成司業為少司成博士為司成宣業咸亨
　　初改司成館復為國子監大司成少司成復為祭
　　酒司業光宅初改國子監為成均監祭酒為成均
　　祭酒神龍初改成均監復為國子監
　　唐書選舉志唐制凡學六皆𨽻於國子監博士助
　　教分經授諸生未終經者無易業諸學生通二經
　　俊士通三經已及第而願留者四門學生補太學
　　太學生補國子學三班畨下日願入學者聴附國
　　子學太學及律館習業蕃王及可汗子孫願入學
　　者附國子學讀書
　　　謹案自北齊立國子寺隋改為監嗣後建國學
　　　者皆以國子為名其實當時諸學並建其品官
　　　及庶人之子為生徒者各以差等分𨽻國子乃
　　　專教三品以上子孫之學以此名監葢特取其
　　　居首者以槩其餘耳元代以後博士助教總為
　　　一學無分教之法諸生亦不復以貴賤為區别
　　　而學校猶獨䝉國子之名葢亦沿用隋唐之舊
　　　也又案唐國子監所𨽻凡七學韓愈昌黎集請
　　　上尊號表稱臣所管國子太學廣文四門及書
　　　算律等七館學生此自是當時定制唐六典祗
　　　稱國子監掌六學者葢書成於開元之時廣文
　　　學尚未置也然考中葉以後他書所載如何蕃
　　　傳稱六館之士百餘人言於司業陽城李觀書
　　　稱學有六館生有三千亦皆不數廣文在内據
　　　鄭䖍傳元宗置廣文館以䖍為博士久之雨壞
　　　廡舎有司不復修完寓泊國子館自是遂廢當
　　　時殆因廣文國子併在一館故言學制者仍通
　　　稱為六館歟
　五季
　　册府元龜唐置國子監祭酒司業博士助教五代
　　因之
　　五代㑹要後唐天成三年正月中書門下奏伏以
　　祭酒之資厯朝所貴爰從近代不重此官况屬聖
　　朝方勤庶政須宏雅道以振時風望令宰臣一員
　　兼判國子祭酒勅宜令宰臣崔協兼判
　　　謹案唐書鄭覃傳文宗以覃名儒故令以宰相
　　　領祭酒葢如今之總理監事大臣後唐以崔協
　　　兼判祭酒當亦沿唐朝舊例也
　宋
　　宋史職官志國子監置祭酒司業丞主簿各一人
　　太學博士十人正録各五人武學博士二人律學
　　博士正各一人祭酒掌國子太學武學律學小學
　　之政令司業為之貳丞㕘領監事博士掌分經講授
　　考校程文以徳行道藝訓導學者正録掌舉行學
　　規凡諸生之戾規矩者待以五等之罰考校訓導
　　如博士之職職事學録五人掌與正録通掌學規
　　學諭二十人掌以所授經傳諭諸生直學四人掌
　　諸生之籍及稽察出入凡八十齋齋置長諭各一
　　人掌表率齋生凡戾規矩者糾以齋規五等之罰
　　仍月考齋生行藝著於籍武學博士學諭各二人
　　掌以兵書弓馬武藝訓誘學者律學博士二人掌
　　傳授法律及校試之事小學置職事教諭二人掌
　　訓導及考校責罰學長二人掌序齒位糾不如儀
　　者集正二人掌籍諸生名氏糾程課不逮
　　章俊卿山堂考索國子監祭酒宋初有判監事有
　　管勾監事待制以上則為判餘為管勾元豐正官
　　名置國子監祭酒掌三學之教法政令崇寜立辟
　　雍置大司成一員為師儒之首位在諸曺侍郎上
　　政和罷辟雍官屬建炎三年併國子監歸禮部紹
　　興三年復置十二年始置祭酒○司業宋有同判
　　監事同管勾監事或帶職朝官充元豐置司業建
　　炎三年省紹興十二年復置隆興併省司業不與
　　祭酒並除乾道七年欲除劉焞孝宗曰司業乃祭
　　酒之貳並置何妨於是始並置○監丞宋景祐二
　　年孫祖徳請於直講京官内差一員充監丞詔學
　　官兼領掌錢榖出納之事元豐置祭酒司業而監
　　之事則丞與焉○國子博士宋國子監初無博士
　　有直講八人熙寜改為太學博士元豐定制亦無
　　國子博士大觀元年薛昻乞置國子博士四員與
　　太學官分掌教導從之○主簿以京官或選人充
　　掌文簿或勾考其出入焉元豐元年詔省主簿三
　　年罷書庫官復置主簿○國子正録元豐定制未
　　置大觀元年薛昻乞置國子正録凡二員○書庫
　　官以京朝官充掌印經史羣書以偹朝廷宣索賜
　　予之用及出鬻而收其直以上於官建炎三年省
　　紹興十三年復置一員後省三十二年詔學官兼
　　書庫乾道七年復置○太學博士毎經二人掌分
　　經講授考校程文以徳行道藝訓導學者建炎南
　　渡廢紹興十三年始復建太學置博士二員○太
　　學正録仁宗朝胡瑗掌太學其正録第補諸生熙
　　寜末興三舎始選官為正録如學官之例學正五
　　人學録五人元祐三年罷命官正録以上舎内舍
　　生充後復置命官學正二員紹聖改元復元豐學
　　制命官學職悉仍舊焉○武學博士武學諭各二
　　人慶厯三年置學未㡬省熙寜五年復置選文武
　　官知兵者充教授元豐官制行改為武學博士建
　　炎兵興廢紹興二十六年詔武學博士學諭各置
　　一員
　　　謹案宋國子監所掌仿唐制以國子太學為二
　　　學分置博士正録學諭等官而肄習者實祇有
　　　太學一所雖元豐初編修學制所言監以國子
　　　為名而無國子教養之實乞令清要官親戚並
　　　入監聽讀然所置國子生額不過二百人而太
　　　學生至四千餘人可知國子太學分教已徒有
　　　虚名究之入學者皆俊選之士葢當時品官子
　　　弟多以䕃叙入仕不藉國學為出身之途故雖
　　　國子名存而實則與古異矣
　　玉海元豐七年吏部請於四選補算學博士闕從
　　之詔通算學者就試上等除博士中下等除學諭
　　元祐元年罷崇寜三年復建五年四月罷十一月
　　復置算學𨽻秘省大觀四年併入太史局
　　　謹案宋算學不𨽻國子監與唐制不同又唐四
　　　門學宋於慶厯中暫置即廢書學則崇寜中與
　　　畫學並設有博士學諭正録各一人初𨽻國子
　　　監後併入翰林書藝局廣文館則元祐初以四
　　　方㳺士冐畿縣户應試者多因置廣文館生許
　　　其執牒騐試亦一時權宜之法今並附見於此
　遼
　　遼史百官志上京國子監太祖置有祭酒司業監
　　丞主簿國子學有博士助教又有東京學中京學
　　中京别有國子監與朝官同南京學亦曰南京太
　　學太宗置聖宗統和十三年賜水磑莊一區又有
　　西京學
　金
　　金史百官志國子監國子學太學𨽻焉祭酒正四
　　品司業正五品掌學校丞二員從六品明昌二年
　　増一員兼提控女直學國子學博士二員正七品
　　分掌教授生員考藝業助教二員正八品教授四
　　員正八品分掌教誨諸生國子校勘從八品掌校
　　勘文字國子書寫官從八品掌書寫實録太學博
　　士四員正七品助教四員正八品
　元
　　元史百官志䝉古國子監秩從三品至元十四年
　　始立置司業一人二十九年准漢人國學例置祭
　　酒司業監丞祭酒一員從三品司業二員正五品
　　監丞一員正六品令史一人筆且齊(解見吏/部篇)一人
　　知印一人○䝉古國子學秩正七品博士二員助
　　教二員教授二員學正學録各二員掌教習諸生
　　後增學正二員學録二員三十一年增助教一員
　　典給一人後定置博士二員正七品助教二員教
　　授二員並正八品學正學録各二員典書一人典
　　給一人○國子監至元初以許衡為集賢館大學
　　士國子祭酒教國子與䝉古大姓四集賽(解見内/閣篇)
　　人員選七品以上朝官子孫為國子生隨朝三品
　　以上官得舉凡民之俊秀者入學為陪堂生伴讀
　　至元二十四年始置監祭酒一員從三品司業二
　　員正五品掌國之教令皆徳尊望重者為之監丞
　　一員正六品專領監務典簿一員令史二人譯史
　　知印典吏各一人國子學秩正七品置博士二員
　　掌教授生徒考校儒人著述教官所業文字助教
　　四員分教各齋生員大徳八年為分職上都増置
　　助教二員學正二員學録二員督習課業典給一
　　員掌生員膳食○興文署秩從六品署令一員以
　　翰林修撰兼之署丞一員以翰林應奉兼之至治
　　二年罷置典簿一員從七品掌提調諸生飲膳與
　　凡文牘簿書之事仍置典吏一人
　　元史選舉志至元二十四年立國子學而定其制
　　設博士通掌學事分教三齋生員講授經㫖究正
　　音訓復設助教同掌學事而專守一齋正録申助
　　規矩督習課業
　　元文類世祖即位内設胄監外設提舉官以領學
　　校至元八年頒行國字又設䝉古字學視儒學而
　　加重焉
　　　謹案元以䝉古國子監屬翰林院國子監屬集
　　　賢院别置興文署以教授生徒其制興唐宋稍
　　　異又厯代皆以品官子弟為國子生士民子弟
　　　為太學生分學教肄自元以七品以上朝官子
　　　孫為國子生而取庶民之俊秀者為陪堂伴讀
　　　始合太學生於國子至今遂沿為定法其置游
　　　藝依仁據徳志道時習日新六齋令博士分教
　　　以次遞陞(見選/舉志)亦今國子監六堂之制所由昉
　　　也
　明
　　明史職官志國子監祭酒一人(從四/品)司業一人(正/六)
　　(品/)其屬繩愆㕔監丞一人(正八/品)博士㕔五經博士
　　五人(從八/品)率性修道誠心正義崇志廣業六堂助
　　教十五人(從八/品)學正十人(正九/品)學録七人(從九/品)典
　　簿㕔典簿一人(從八/品)典籍㕔典籍一人(從九/品)掌饌
　　㕔掌饌二人(未入/流)祭酒司業掌國學諸生訓導之
　　政令監丞掌繩愆㕔之事以㕘領監務堅明其約
　　束諸師生有過及廪膳不潔竝糾懲之而書之於
　　集愆册博士掌分經教授而時其考課典簿典文
　　移金錢出納支受典籍典書籍掌饌掌飲饌明初
　　即置國子學設博士助教學正學録典樂典書典
　　膳等官吳元年定國子學官制増設祭酒司業典
　　簿洪武八年又置中都國子學(秩正/四品)命國子學分
　　官領之十三年改典膳為典饌十五年改為國子
　　監秩從四品設祭酒一人司業一人監丞典簿各
　　一人博士三人助教十六人學正學録各三人掌
　　饌一人中都國子監制亦如之二十四年更定國
　　子監品秩員數中都國子監設祭酒司業監丞典
　　簿博士學正學録掌饌各一人助教二人品秩與
　　在京同二十六年罷中都國子監永樂元年置國
　　子監於北京設祭酒司業監丞典簿博士學正學
　　録掌饌各一人助教二人宣徳九年省司業𢎞治
　　十五年復設明初祭酒司業擇有學行者任之後
　　皆由翰林院官遷轉
　　明史選舉志明初改應天府學為國子學後改建
　　於雞鳴山下既而改學為監設祭酒司業等官分
　　六堂以館諸生厚給廩餼其教之之法毎旦祭酒
　　司業坐堂上屬官自監丞以下首領則典簿以次
　　序立諸生揖畢質問經史拱立聽命惟朔望給假
　　餘日升堂㑹饌乃㑹講復講背書輪課以為常永
　　樂元年始設北京國子監十八年遷都乃以京師
　　國子監為南京國子監而太學生有南北監之分
　　矣
　　　謹案三代成均之法如師氏大司樂等其職皆
　　　主於教國子吕祖謙謂國子是世禄之家鮮克
　　　由禮不可不設官以教養之而鄉遂州黨所興
　　　賢能之士不更見有掌教之官當由學校事重
　　　非有司簿書期㑹所領不𨽻於六官故周禮未
　　　之及也秦漢而後建學者雖以國子為名其實
　　　世官之法久廢所教皆民間之俊選故自西漢
　　　時博士弟子已多至數千人厯代相沿員額浸
　　　廣設官分課損益非一於人材固多所造就而
　　　教之無法流弊亦往往潜滋如東漢太學諸生
　　　三萬餘人各立部黨自相標榜史稱其嘘枯吹
　　　生三府辟召常出其口公卿以下莫不畏其貶
　　　議致醸成黨錮之禍流毒無窮逮宋而太學生
　　　恣横尤甚靖康之季以請用李綱至於聚衆數
　　　千伏闕槌鼓擊殺中使宋廷無可如何比南渡
　　　而太學尤皆闒茸之流大扺以獻頌拜表希望
　　　恩澤一有不及謗議喧然甚且三學諸生動稱
　　　捲堂大散挾制朝廷目無法紀迄於明世遺習
　　　尚存及其末造而請以魏忠賢配享孔子者即
　　　出於太學諸生儒風掃地洵由法制不立教化
　　　不明無以整齊約束之所致也
　　國家學校風行教思廣被
　皇上崇儒重道屢䝉
　聖駕臨雍釋奠懋舉隆儀太學
　　文廟發帑重葺易覆黄瓦規制有加兹復
　特命増建辟雍典章美偹橋門璧水益煥新模槐市
　　　生徒沐浴
　聖人之化澤無不奮興觀感以共㳺於蕩平正直之
　　　途訓厲漸摩士風丕變譽髦興咏信為逺軼周
　　　京矣
　
　
　
　
　
　
　
　
　
欽定厯代職官表卷三十四
欽定四庫全書
欽定厯代職官表卷三十五
　　欽天監表


　　欽天監
　國朝官制
欽天監監正滿洲一人西洋一人(初制滿洲四品康熈/六年改為三品九年)
(定俱為/正五品)監副滿洲漢人各一人左右監副各西洋一人
(初制滿洲五品康熈六年改/為四品九年定俱為正六品)
　　掌測候推步之法觀察星辰稽定節序占天象以
　　授人時所屬有時憲天文漏刻三科初順治元年
　　設欽天監監正等官皆以漢人除授康熈四年定
　　置滿洲漢人監正各一員滿洲漢人左右監副各
　　二員八年以西洋人充漢監正員額尋又増置西
　　洋監副一員雍正三年以西洋人實授監正乾隆
　　十八年省監副滿洲漢人員額各一増置西洋左
　　右監副為二員其總理監務王大臣自乾隆十年
　　以來始置皆由
特簡無定員
時憲科五官正滿洲二人䝉古二人春夏中秋冬五官
正漢人各一人秋官正漢軍一人(俱從/六品)五官司書漢人
一人(正九/品)博士滿洲一人漢軍二人䝉古二人漢人十
有六人(從九/品)
　　掌推天行之度騐嵗差以均節氣凡時憲書之以
　國書䝉古文譯布者滿洲䝉古五官正司之推筭日
　　月交食七政相距衝退留伏交宫同度等事漢人
　　五官正司之推騐日月五星相距等事漢軍秋官
　　正司之校刋時憲書以頒四方五官司書司之博
　　士嵗以漢人二人直譙樓視更鼓之節餘各從其
　　長以分典厥事五官正滿洲䝉古漢人員額俱康
　　熈四年定又初沿明制設有回回科順治初裁革
　　以其職改𨽻漢軍秋官正五官司書初置二人康
　　熈十四年省一人博士初置滿洲䝉古共六人不
　　分員額除授又漢軍三人漢人三十六人康熈四
　　年省漢人博士十有四人五年復増設漢人博士
　　二人乾隆四十七年定置滿洲博士四人䝉古博
　　士二人皆分𨽻三科焉
天文科五官靈臺郎滿洲二人䝉古一人漢軍一人漢
人四人(從七/品)五官監候漢人一人(正九/品)博士滿洲三人
漢人二人
　　掌眂天象之垂書雲物以協嵗占毎日以滿洲漢
　　人官各一人率天文生十有五人登觀象臺考儀
　　器以窺乾象毎時以四人分觀四方晝夜輪直凡
　　八節風占及雲氣流星諸象當奏者送監宻題以
聞五官靈臺郎初置滿洲䝉古共三人不分員額除授
　　乾隆四十七年定置滿洲二人䝉古一人漢軍漢
　　人靈臺郎及五官監候各員額俱康熈四年定又
　　原設漢人五官保章正二人康熈十四年省
漏刻科五官挈壺正滿洲䝉古各一人漢人二人(從八/品)
五官司晨漢軍一人(從九/品)博士漢人六人
　　掌調壺漏測中星審緯度相隂陽以諏時日而卜
　　營建焉五官挈壺正初置滿洲䝉古共二人不分
　　員額除授乾隆四十七年定置滿洲一人䝉古一
　　人漢人挈壺正員額康熈四年定五官司晨初置
　　漢軍漢人各一人康熈十四年省漢人員額
主簿㕔主簿滿洲漢人各一人(正八/品)
　　掌章奏文移簿籍員額康熈四年定
食俸天文生滿洲䝉古十有六人漢軍八人漢人二十
四人食糧天文生漢人五十六人食糧隂陽生漢人十人
　　滿洲䝉古漢軍天文生俱以筭學生選充視筆
　　帖式食俸漢人天文生隂陽生以筭學生暨肄業
　　生選充食俸者視從九品食糧者亦以九品頂帶
　　給之均與世業子弟分班補用天文生分𨽻三科
　　各司推筭觀候之事隂陽生𨽻漏刻科主譙樓直更
　　監官以時考其術業而進退之
筆帖式滿洲十有一人䝉古四人漢軍二人
　　筆帖式員額俱康熈四年定(職事見/吏部篇)
　歴代建置
　三代
　　春秋左氏傳郯子曰我髙祖少皥摰之立也鳯鳥
　　適至故紀於鳥為鳥師而鳥名鳯鳥氏歴正也元
　　鳥氏司分者也伯趙氏司至者也青鳥氏司啓者
　　也丹鳥氏司閉者也(杜預注鳯鳥知天時故以名/官元鳥燕也伯趙伯勞也青)
　　(鳥鶬鴳也丹鳥鷩雉也/上四鳥皆歴正之屬官)
　　國語楚語少昊氏之衰九黎亂徳人神雜擾顓頊
　　受之乃命南正重司天以屬神火正黎司地以屬
　　民使復舊章無相侵瀆其後堯復育重黎之後不
　　忘舊者使復典之以至于夏商
　　尚書堯典乃命羲和欽若昊天歴象日月星辰敬
　　授人時孔安國傳重黎之後羲氏和氏世掌天地
　　四時之官孔頴逹疏少昊五鳩氏即周世卿官别
　　有鳯鳥氏為歴正班在五鳩之上是上代以來皆
　　重歴數故知堯於卿官之外别命羲和掌天地於
　　時羲和似尊於諸卿後世以來稍益卑賤周禮太
　　史即古羲和之任也
　　　謹案史記封禪書稱黄帝迎日推䇿而左傳所
　　　紀少昊時有司分至啟閉之官嗣後顓頊命重
　　　黎帝堯命羲和説者謂羲即重之後和即黎之
　　　後世掌天地盖古聖人奉若天道大戴禮記所
　　　謂慎守日月之數以察星辰之行序四時之順
　　　逆者其事甚鉅故特重其官皆以上卿掌之良
　　　以撫辰凝績人道正而萬事成實王政之最大
　　　者自後世筭家但工術數司馬遷至謂文史星
　　　歴近乎卜祝之間而其職乃視上古較輕矣今
　　　採掇唐虞以前經傳所徴信者録冠三代之首
　　　以明敬天授時其所從來者逺也
　　尚書𦙍征羲和廢厥職酒荒于厥邑孔安國傳羲
　　氏和氏自唐虞至三代世職不絶
　　吕氏春秋夏太史令終古出其圖法如商
　　禮記曲禮天子建天官先六大曰太史鄭康成注
　　此盖殷時制也
　　淮南子氾論訓殷太史令向藝先歸文王
　　周禮春官太史下大夫二人上士四人府四人史
　　八人胥四人徒四十人掌建邦之六典正嵗年以
　　序事頒之于官府及都鄙頒告朔于邦國太史抱
　　天時與大師同車(鄭康成注大/史日官也)馮相氏中士二人
　　下士四人府二人史四人徒八人掌十有二嵗十
　　有二月十有二辰十日二十有八星之位辨其叙
　　事以㑹天位冬夏致日春秋致月以辨四時之叙
　　(鄭康成注馮乘也相視也世/登髙臺以視天文之次序)保章氏中士二人下
　　士四人府二人史四人徒八人掌天星以志星辰
　　日月之變動以觀天下之遷辨其吉凶以星土辨
　　九州之地所封封域皆有分星以觀妖祥以十有
　　二嵗之相觀天下之妖祥以五雲之物辨吉凶水
　　旱降豐荒之祲象以十有二風察天地之和命乖
　　别之妖祥凡此五物者以詔救政訪序事(鄭康成/注保守)
　　(也世守天/文之度)
　　周禮夏官挈壺氏下士六人掌挈壺(鄭康成注縣/壺以為漏)
　　禮記月令乃命太史守典奉法司天日月星辰之
　　行宿離不貸(鄭康成注太史禮官之屬離讀如儷/偶之儷宿儷謂其屬馮相氏保章氏)
　　(掌天文者相與宿偶當/審候伺不得過差也)
　　　謹案周太史為史官及日官之長故後世典秘
　　　書及天文者皆以為出於太史之職然記言記
　　　動有内史外史以分任之而太史明於天道所
　　　掌在建典辨灋竝不司典籍䇿書實與今翰林
　　　不同惟其正嵗年頒告朔正如今之造時憲書
　　　以頒行四方故與欽天監職掌較為相合漢魏
　　　以來置太史曹監局以掌天時星算其源流蓋
　　　出於此至魯語稱太史司載糾䖍天刑韋昭注
　　　云載天文也司天文謂馮相保章氏蓋此二官
　　　皆太史之屬分治術數太史不過總攬綱維而
　　　已孔頴達月令正義謂馮相氏主日月五星年
　　　氣節候推步遲疾審知所在之處若今之司歴
　　　主其算術保章守天之文章謂度數失常次妖
　　　孽吉凶所在若今天文家惟主變異其言最為
　　　明晰以今制相凖馮相氏當如今之時憲科而
　　　保章氏則如今之天文科也
　　周禮春官大卜下大夫二人掌三兆之灋三易之
　　灋三夢之灋以邦事作龜之八命卜師上士四人
　　卜人中士八人下士十有六人掌開龜之四兆占
　　人下士八人掌占龜以八簭占八頌簭人中士二
　　人掌三易以辨九簭之名
　　　謹案周以前重卜筮國有大事所以决疑求正
　　　故特設官以掌之而以太卜為之長秦漢以降
　　　亦有太卜令𨽻屬太常但後世龜䇿既廢改用
　　　占式官民通用由來已乆周禮太史抱天時與
　　　太師同車鄭司農云抱式以知天時是即三式
　　　之法所自始(太乙六壬遁/甲謂之三式)雖為術各别而審隂
　　　陽生剋以定吉凶則初無二義今凡一切禮儀
　　　營建之事皆由欽天監漏刻科選擇日時審度
　　　嚮背盖亦猶周太卜之職也
　　春秋左氏傳天子有日官諸侯有日御日官居卿
　　以底日禮也日御不失日以授百官於朝服䖍注
　　日官日御典歴數者也居卿者使卿居其官以主
　　之重歴數也(李華云天子日官則史佚史扁是/也諸侯日御則禆竈子韋是也)
　　春秋左氏傳十一月乙亥朔日有食之辰在申司
　　歴過也再失閏矣(孔頴達疏魯之/司歴漸失其閏)
　　　謹案日官日御皆司天之職故鄭康成以為即
　　　周禮之太史後漢書張衡傳衡復為太史令曰
　　　曩滯日官今又原之其義與鄭氏相同史記有
　　　日者列傳當亦因日官主日故善卜者因以為
　　　名也至古之典天文算數者皆世業相傳重黎
　　　羲和歴代備職周官馮相保章賈公彦亦謂世
　　　守其法故名官曰氏史記則謂之疇人盖即管
　　　子所謂人與人相疇家與家相疇乃習為常業
　　　之意周末䘮亂其子弟雖分散四方而史記封
　　　禪書載有周太史儋見秦獻公論周秦離合之
　　　事則其職亦未為盡失矣
　秦
　　杜佑通典秦為太史令(胡母敬之為太史/令作博學七篇)
　漢
　　漢書百官公卿表太常屬官有太史令丞
　　漢書司馬遷傳父談為太史公注如淳曰漢儀注
　　太史公武帝置位在丞相上天下計書先上太史
　　公副上丞相遷死後宣帝以其官為令行太史公
　　文書而已師古曰談為太史令遷尊其父故謂之
　　公如說非也晉灼曰百官表無太史公在丞相上
　　又衛宏所說多不實未可以為正
　　史記太史公自序談卒三嵗而遷為太史令司馬
　　貞索隠博物志太史令茂陵顯武里大夫司馬年
　　二十八三年六月乙夘除六百石也
　　王應麟玉海茂陵中書談以太史丞為太史令
　　漢書律歴志武帝詔典星射姓(師古曰姓/射名姓也)等造漢
　　歴姓奏不能為算乃選治歴鄧平及長樂司馬可
　　酒泉侯宜君等凡二十餘人都分天部遂用鄧平
　　歴以平為太史丞後太史令張夀王上言宜更厯
　　詔下主歴使者鮮于妄人詰問夀王不服妄人請
　　與治歴大司農中丞麻光等雜候鉤校奏可
　　劉知幾史通自古太史之職雖有述著為宗而兼
　　掌歴象日月隂陽氣數司馬遷既沒後之續史記
　　者禇先生劉向馮商揚雄之徒並以别職來知史
　　務於是太史之署非復記言之司故張衡單颺王
　　立髙堂隆等其當官見稱惟知占候而已
　　　謹案漢書百官表不載太史令禄數而博物志
　　　稱司馬遷為令六百石漢書律歴志載丞相御
　　　史劾太史令張夀王吏八百石古之大夫是昭
　　　宣以後已漸増其秩然皆未及千石亦足見漢
　　　儀注所言位在丞相上者為不可信矣至典星
　　　治歴乃漢官儀所謂待詔皆屬於太史令漢書
　　　天文志元光中天星揺問候星者西域傳武帝
　　　詔太史治星望氣皆以為吉蓋即其職而主歴
　　　使者治歴大司農中丞等官則以他官兼領此
　　　事正如今總理監務之大臣也
　　後漢書百官志太史令一人六百石掌天時星歴
　　凡嵗將終奏新年歴凡國祭祀䘮娶之事掌奏良
　　日及時節禁忌凡國有瑞應災異掌記之丞一人
　　明堂及靈臺丞一人二百石二丞掌守明堂靈臺
　　靈臺掌候日月星氣皆屬太史
　　劉昭後漢書志注漢官儀曰太史待詔三十七人
　　其六人治歴三人龜卜三人廬宅四人日時三人
　　易筮二人典禳籍氏許氏典昌氏各三人嘉法請
　　雨解事各二人醫一人靈臺待詔四十二人其十
　　四人候星二人候日三人候風十二人候氣三人
　　候晷景七人候鍾律一人舎人
　　玉海漢太史有望郎三十人掌故二十人
　　後漢書律歴志元和元年待詔候鍾律殷彤元和
　　二年治厯編訢李梵永平九年太史待詔董萌張
　　隆永元中典星待詔姚崇并畢等熹平中治歴郎
　　梁國宗整太史治歴郎中郭香劉固舍人馮恂等
　　通典秦漢以來太史之任蓋併周之太史馮相保
　　章三職
　　　謹案後漢太史丞始分太史靈臺為二職今時
　　　憲天文各為一科蓋本于此至待詔職員甚多
　　　如典星治歴候鍾律望氣舎人之類皆見于前
　　　後漢書其或稱治厯郎及治厯郎中乃是為郎
　　　而待詔者耳並非别有是官後漢書注引袁山
　　　松書劉洪以校尉應太史徴拜郎中所云太史
　　　徴者即謂徴至太史為待詔蓋當時司天之職
　　　多由辟舉故待詔之善於其術者亦得轉為令
　　　丞如鄧平以治歴待詔為太史丞是也
　　漢書百官公卿表太常有太卜令丞武帝太初元
　　年初置
　　唐六典漢武置太卜博士
　　後漢書百官志太常有太卜令六百石後省并太
　　史
　　史記龜䇿列傳髙祖時因秦太卜雖父子疇官世
　　世相傳其精㣲深妙多所遺失至今上(謂武/帝也)即位
　　博開藝能之路數年之間太卜大集
　　史記日者列傳禇先生曰臣為郎時與太卜待詔
　　為郎者同舎言曰孝武時聚㑹占家有五行堪輿
　　建除叢辰歴天人太乙家制曰以五行為主
　　　謹案秦漢因周制别置太卜官至後漢而省并
　　　太史故後漢志載太史職守有祭祀䘮娶之事
　　　掌奏良日一節而漢官儀所記太史待詔亦有
　　　龜卜廬宅時日諸科蓋即太卜所司併入太史
　　　者今欽天監兼主選擇是其例也
　三國
　　三國蜀志後主傳景耀元年史官言景星見
　　　謹案陳夀作後主傳評稱國不置史注記無官
　　　而傳中又有史官言景星見事蓋當時所闕者
　　　載筆之職而太史令之主天文者則依舊備官
　　　晉書律歴志稱劉氏在蜀仍漢四分歴亦可知
　　　日官推步之法固未甞廢矣
　　晉書律歴志魏文帝黄初中太史令髙堂隆太史
　　丞韓翊
　　晉書天文志明帝太和初太史令許芝
　　裴松之三國志注太史上漢厯不及天時更為太
　　和歴詔髙堂隆與尚書郎楊偉太史待詔駱禄叅
　　共推校
　　唐六典魏太史令吏員有望候郎二十人候部郎
　　十五人掌候天文有靈臺丞主候望頒歴
　　三國魏志周宣傳宣占夢十中八九文帝以為中
　　郎屬太史
　　　謹案魏太史有令丞及待詔大扺皆與漢制相
　　　同其周宣以中郎屬太史亦即待詔之職也
　　三國吳志吳範傳權以範為騎都尉領太史令
　　三國吳志韋曜傳孫亮即位曜為太史令
　　三國吳志劉惇傳太史丞公孫滕
　　隋書天文志三國時吳太史令陳卓始列甘氏石
　　氏巫咸三家星官著於圖録
　　　謹案吳因漢制有太史令丞而吳範以騎都尉
　　　領太史令則當如今之兼管監事又裴松之三
　　　國志注載孫權呼知星者問分野星氣孫皓時
　　　望氣者云荆州有王氣是吳靈臺所屬尚當有
　　　候星候氣諸待詔蓋猶沿漢之舊也
　晉
　　晉書百官志太常統太史令太史又别置靈臺丞
　　唐六典晉太史令品第七秩六百石銅印墨綬進
　　賢一梁冠絳朝服丞一人秩二百石太史吏員有
　　典厯四人望候郎二十人候部吏十五人江左髙
　　瑩以侍中陳卓以義熈守呉道欣以殿中侍御史
　　兼領太史
　　　謹案自漢末以天文為秘學専門授受具有源
　　　流故雖十六國𤓰分雲擾之時而為日官者尚
　　　多能工其術史傳所載如漢有太史令宣于修
　　　之康相弁廣明臺産趙有太史令趙攬前秦有
　　　太史令康權前燕有太史令黄泓南燕有太史
　　　令成公綏北燕有太史令閔盛前凉有太史令
　　　賈曜郭黁後凉有太史令劉梁張衍皆以占候
　　　著名亦其一時風尚所在也
　宋齊梁陳
　　宋書百官志太史令一人丞一人掌三辰時日祥
　　瑞妖災嵗終則奏新歴
　　南齊書百官志太史令一人丞一人
　　隋書百官志梁太常統太史令丞太史别有靈臺
　　丞
　　通典太史宋齊並屬太常梁陳亦同
　　唐六典梁陳太史丞三品勲位宋齊梁陳皆有靈
　　臺丞典歴史闕其員品
　　宋書律歴志元嘉二十年何承天奏漏刻改用二
　　十五箭請臺勒漏郎將考騐施用
　　　謹案漏郎將沈約百官志無此官盖郎將之司
　　　漏刻者如今挈壺正之職也
　北魏
　　魏書術藝傳魏太祖太宗時太史令王亮蘇坦髙
　　祖時太史令趙樊生並知天文後太史趙勝趙翼
　　趙洪慶胡世榮胡法通等二族世掌天官
　　冊府元龜後魏太史丞史失其品
　　魏書官氏志太史博士太卜博士大常日者從第
　　七品下太史助教第九品中
　　魏書禮志太祖天賜三年占授著作郎王宜弟造
　　兵法
　　唐六典後魏有典厯史闕其員品
　　　謹案魏書官氏志不言太史所𨽻而冊府元龜
　　　則繋之秘書監下今考魏秘書有鍾律占授諸
　　　郎皆與太史職事相連故律歴志載上谷張明
　　　豫以鍾律郎擢為太史令疑當時太史已屬秘
　　　書省冊府元龜或當有所據也
　北齊
　　隋書百官志後齊太常統太史署令丞掌天文地
　　動風雲氣色律歴卜筮等事太史兼領靈臺太卜
　　二局丞靈臺掌天文觀候太卜掌諸卜筮
　　唐六典北齊有典歴史闕其員品
　　　謹案隋志稱後齊武平中有廣平人劉孝孫張
　　　孟賓二人同知歴事並無官號蓋猶漢之以知
　　　星人待詔太史者也
　後周
　　通典後周官品正五命春官太史中大夫正四命
　　春官太卜下大夫正三命春官馮相保章小卜等
　　上士正二命春官馮相保章等中士
　　唐六典後周春官府置太史中大夫一人掌歴家
　　之法
　　　謹案隋書庾季才傳季才在周武帝時以車騎
　　　大將軍儀同三司遷為太史其職甚重蓋當時
　　　六官並建故太史為中大夫次於六卿非前代
　　　之𨽻屬太常者比也至隋書律歴志有周太史
　　　上士馬顯保章上士任恱在隋初議歴事而通
　　　典載周官品獨不及太史上士之職殊為闕略
　　　又隋書來和傳稱和在周為少卜上士而通典
　　　作小卜亦微有不同
　隋
　　隋書百官志髙祖置祕書省領太史曹置令丞各
　　二人司歴二人監候二人其歴天文漏刻視祲各
　　有博士及生員太史令從七品太史丞正九品太
　　史監候太史司厯從九品左右武候府置司辰師
　　四人漏刻生一百一十人司辰師正九品煬帝三
　　年改太史局為監進令階為正五品又减丞為一
　　人置司辰師八人増置監候十人其後又改監少
　　監為令少令
　　唐六典隋改典厯為司歴取左傳司厯為名天文
　　博士掌教習天文氣色天生觀生掌晝夜在靈臺
　　伺候天文氣色漏刻博士掌教漏刻生漏刻生掌
　　習漏刻之節以時唱漏
　　　謹案隋以太史屬秘書蓋本周禮史官日官同
　　　職之意其司辰監候諸職亦皆昉於隋而至今
　　　沿之至隋書所載如庾季才以通直散騎常侍
　　　領太史令張胄元以員外散騎侍郎領太史令
　　　蓋皆如今之加銜留任而胄元初以雲騎尉直
　　　太史叅議律歴事則如漢之待詔唐初以李淳
　　　風直太史尚循其例又律歴志有歴助教傅儁
　　　成珍等而百官志無此職殆暫置即罷故史文
　　　從略歟
　唐
　　舊唐書百官志司天臺舊太史局𨽻祕書監龍朔
　　二年改為秘閣局乆視元年改為渾儀監景雲元
　　年改為太史監復為太史局𨽻秘書乾元元年三
　　月十九日敕改太史監為司天臺改置官屬舊置
　　於子城内秘書省西今在永寧坊東南角也
　　通典大唐初改監為局置令龍朔二年改太史局
　　為祕書閣改令為郎中丞為秘書閣郎咸亨初復
　　舊乆視元年改為渾天監不𨽻麟臺改令為監置
　　一人其年又改為渾儀監長安二年復為太史局
　　又𨽻麟臺其監復為太史局令置二人景龍二年
　　復改局為監而令名不易不𨽻秘書開元二年復
　　改令為監改一員為少監十四年復為太史局置
　　令二人復𨽻祕書後又改局為監乾元元年又改
　　其局為司天臺掌天文歴數風雲氣色有異則宻
　　封以奏
　　舊唐書肅宗本紀乾元元年三月太史監為司天
　　臺取永寧坊張守珪宅置仍補官員六十人
　　新唐書百官志司天臺監一人正三品少監二人
　　正四品上丞一人正六品上主簿二人正七品上
　　主事一人正八品下監掌察天文稽歴數凡日月
　　星辰風雲氣色之異率其屬而占有通元院以藝
　　學召至京師者居之凡天文圖書器物非其任不
　　得與焉毎季録祥眚送門下中書省紀于起居注
　　嵗終上送史館嵗頒歴于天下○春官夏官秋官
　　冬官中官正各一人正五品上副正各一人正六
　　品上掌司四時各司其方之變異冠加一星珠以
　　應五緯衣從其方色元日冬至朔望朝㑹及大禮
　　各奏方事而服以朝見○五官保章正二人從七
　　品上五官監候三人正八品下五官司歴二人從
　　八品上掌歴法及測景分至表凖○五官靈臺郎
　　各一人正七品下掌候天文之變五官挈壺正二
　　人正八品上五官司辰八人正九品上漏刻博士
　　六人從九品下掌知漏刻凡孔壺為漏浮箭為刻
　　以考中星昏明更以撃鼓為節㸃以撃鐘為節
　　唐六典隋置司辰師唐朝因之貞觀元年除師字
　　長安四年始置挈壺正省歴博士置保章正以當
　　之省天文博士置靈臺郎以當之
　　舊唐書職官志太卜署令一人從八品下丞一人
　　(正九/品)卜正二人(從九/品下)卜博士二人(從九/品下)掌卜筮之
　　法辨其象數通其消息以定吉凶
　　　謹案唐司天官屬唐六典及舊唐書職官志新
　　　唐書百官志員名多寡互有不同蓋六典所載
　　　乃開元中舊制故尚稱太史局未有司天臺之
　　　名舊志所載則乾元新改之制故其官額尚多
　　　至六十人惟新志所載自監以下諸官共三十
　　　七人乃後來増損定式宜據以為凖今故著之
　　　於篇而六典舊志則僅節取其沿革大略而已
　　　至太史局本屬秘書省自改司天臺以後已别
　　　為一署無所𨽻屬與唐初之制殊矣
　五季
　　五代史馬重績傳晉有天下拜重績太子右賛善
　　大夫遷司天監天福三年重績創新法以唐天寳
　　十四載乙未為上元雨水正月中氣為氣首詔下
　　司天監趙仁琦張文皓等考覆得失乃下詔班行
　　之
　　五代史趙延義傳延義事周為太府卿判司天監
　　　謹案五季制度率陋惟司天監所掌算數猶未
　　　失其官故馬重績等皆以術顯觀重績上新法
　　　而趙仁琦等為之考覆其職皆司天監則當時
　　　所設殆不止一員特史文不備無由知其詳耳
　　　又晉髙祖本紀載天福三年九月己未歸司天
　　　鷄呌學生殷暉於契丹其名亦未經見考唐六
　　　典挈壺正下有漏刻典事十六人漏刻生三百
　　　六十人典鍾二百八十人典鼓一百六十人則
　　　鷄呌學生當即漏刻生之掌報昏暁者也
　宋
　　宋史職官志太史局掌測騐天文考定歴法凡日
　　月星辰風雲氣候祥𤯝之事日具所占以聞嵗頒
　　厯于天下則預造進呈祭祀冠昏及大典禮則選
　　所用日其官有令有正有春官夏官中官秋官冬
　　官正有丞有直長有靈臺郎有保章正其判局及
　　同判則選五官正以上業優考深者充保章五年
　　直長至令十年一遷惟靈臺郎試中乃遷而挈壺
　　正無遷法其别局有天文院測騐渾儀刻漏所掌
　　渾儀臺晝夜測騐辰象○鐘鼓院掌文徳殿鐘鼓
　　樓刻漏進牌之事○印厯所掌雕印歴書南渡後
　　並同𨽻秘書省長貳丞郎輪季㸃檢
　　章俊卿山堂考索宋初置司天監以他官兼判又
　　有同判之名以朝官充元豐官制行置太史令總
　　一局之事而正與丞為之貳
　　宋史律歴志熈寧間司馬光沈括皆甞提舉司天
　　監
　　李心傳建炎以來朝野雜記提舉太史局者舊率
　　以近臣兼之熈豐間司馬公王和甫繼居是任後
　　不復置紹興五年十月復置以命薛象先明年何
　　自然以非舊典為言遂罷去太史局日官舊止於
　　五官正孝宗時始増春夏秋冬中五官大夫
　　沈括夢溪筆談國朝置天文院於禁中設漏刻觀
　　天臺銅渾儀皆如司天監與司天監互相檢察毎
　　夜天文院具有無諦見雲物禨祥及當夜星次須
　　令於皇城門未發前到禁中門發後司天占狀方
　　到以兩司奏狀對勘以防虚偽近嵗皆是隂相計
　　㑹符同冩奏習以為常其來已乆中外具知之不
　　以為怪其日月五星行次皆只據小歴所算躔度
　　謄奏不曽占候有司但偹員安禄而已熈寧中予
　　領太史甞按發其欺免官者六人未幾其弊復如
　　故
　　　謹案宋志載英宗時有司天監生石道陳遘南
　　　渡後有太史局生阮興祖蓋即如今之天文生
　　　也
　遼
　　遼史百官志司天監有太史令有司歴靈臺郎挈
　　壺正五官正丞主簿保章正監候司辰刻漏博士
　　典鐘典鼔
　　　謹案遼史百官志所載南面朝官大都皆以唐
　　　制凖之非必盡有實證惟司天一監穆宗紀應
　　　歴十一年有司天王白李正等進歴事景宗紀
　　　保寧九年有司天奏日當食不虧事其職掌皆
　　　可考見可知靈臺官守猶未失也
　金
　　金史百官志司天臺提㸃正五品監從五品掌天
　　文歴數風雲氣色宻以奏聞少監從六品判官從
　　八品教授舊設二員正大初省一員(係籍學生七/十六人漢人)
　　(五十人女直二十/六人試補長行)司天管勾從九品(不限資考員/數隨科十人)
　　(設一員以藝/業尢精者充)長行人五十人(未授職事者/試補管勾)天文科
　　女直漢人各六人算歴科八人三式科四人測騐
　　科八人漏刻科二十五人(銅儀法物舊在法物庫/貞元二年始付本臺)
　　右屬秘書監
　元
　　元史百官志太史院秩正三品掌天文歴數之事
　　至元十五年始立院置太史令等官一員至大元
　　年陞從二品設官十員延祐三年陞正二品設官
　　十五員後定置院使五員正二品同知二員正三
　　品僉院二員從三品同僉二員正四品院判二員
　　正五品經歴一員從五品都事一員從七品管勾
　　一員從九品令史三人譯史一人知印二人通事
　　一人宣使二人典吏二人春官正兼夏官正一員
　　正五品秋官正兼冬官正中官正一員正五品保
　　章正五員正七品保章副五員正八品掌歴二員
　　正八品腹裏印歴管勾一員從九品各省司厯十
　　二員正九品印歴管勾二員從九品靈臺郎一員
　　正七品監候六員從八品副監候六員正九品星
　　歴生四十四員挈壺正一員從八品司辰郎二員
　　正九品燈漏直長一人教授一員從八品學正一
　　員從九品校事郎二員正八品○司天監秩正四
　　品掌凡歴象之事提㸃一員正四品司天監三員
　　正四品少監五員正五品丞四員正六品知事一
　　員令史二人譯史一人通事兼知印一人屬官提
　　學二員教授二員並從九品學正二員天文科管
　　勾二員算歴科管勾二員三式科管勾二員測騐
　　科管勾二員漏刻科管勾二員並從九品隂陽管
　　勾一員押宿官二員司辰官八員天文生七十五
　　人中統元年因金人舊制立司天臺設官屬至元
　　八年以上都承應闕官増置行司天監十五年别
　　置太史院與臺並立頒歴之政歸院學校之設𨽻
　　臺二十三年置行監二十七年又立行少監皇慶
　　元年陞正四品延祐元年特陞正三品七年仍正
　　四品○回回司天監秩正四品掌觀象衍歴提㸃
　　一員司天監三員少監二員監丞二員品秩同上
　　知事一員令史二員通事兼知印一人奏差一人
　　屬官教授一員天文科管勾一員算歴科管勾一
　　員三式科管勾一員測騐科管勾一員漏刻科管
　　勾一員隂陽生一十八人世祖在潛邸時有㫖徴
　　回回為星學者扎瑪里鼎(原作扎馬剌丁/令依字面改正)等以其
　　藝進未有官署至元八年始置司天臺秩從五品
　　十七年置行監皇慶元年改為監秩正四品延祐
　　元年陞正三品置司天監二年命秘書卿提調監
　　事四年復正四品
　　元史郭守敬傳守敬拜昭文館大學士知太史院
　　事大徳七年詔内外官年及七十並聽致仕獨守
　　敬不許其請自是翰林太史司天官不致仕定著
　　為令
　　　謹案元代太史院與司天監並立然推步測算
　　　之事皆歸太史院司天監特偹官而已至回回
　　　星學始見於唐之九執歴元則有扎瑪里鼎作
　　　萬年歴遂特設回回司天監以傳衍其術明亦
　　　别置回回科與大統叅用迨
　　本朝順治二年以西洋監正湯若望奏請裁撤回
　　　回科今漢軍秋官正專司日月五星相距等事
　　　蓋猶其舊職也
　明
　　明史職官志欽天監監正一人(正五/品)監副二人(正/六)
　　(品/)其屬主簿㕔主簿一人(正八/品)春夏中秋冬官正
　　各一人(正六/品)五官靈臺郎八人(從七品後/革四人)五官保
　　章正二人(正八品後/革一人)五官挈壺正二人(從八品後/革一人)
　　五官監候三人(正九品後/革一人)五官司厯二人(正九/品)五
　　官司晨八人(從九品後/革六人)漏刻博士六人(從九品後/革五人)
　　監正副掌察天文定歴數占候推步之事凡日月
　　星辰風雲氣色率其屬而測候焉有變異宻疏以
　　聞凡習業分四科曰天文曰漏刻曰回回曰歴自
　　五官正下至天文生隂陽生各分科肄業毎嵗冬
　　至日呈奏明嵗大統歴(成化十五年改頒明/嵗歴於十月朔日)送禮
　　部頒行其御覽月令歴七政躔度歴六壬遁甲歴
　　四季天象録並先期進呈凡歴注御歴注三十事
　　(如祭祀頒詔/行幸等類)民歴三十二事壬遁歴七十二事凡
　　祭日前一年㑹選以進移知太常凡營建征討冠
　　婚山陵之事則選地而擇日立春則預候氣於東
　　郊大朝賀於文樓設定時鼓漏刻報時司晨鷄唱
　　各供其事日月交食先時算其分秒時刻起復方
　　位以聞下禮部移内外諸司救之仍按占書條奏
　　(若食不及一分與回回歴雖/食一分以上則奏而不救)監官毋得改他官子
　　孫毋得徙他業乏人則移禮部訪取而試用焉五
　　官正推歴法定四時司歴監候佐之靈臺郎辨日
　　月星辰之躔次分野以占候天文之變觀象臺四
　　面面四天文生輪司測候保章正專志天文之變
　　定其吉凶之占挈壺正知刻漏孔壺為漏浮箭為
　　刻以考中星昏旦之次漏刻博士定時以漏換時
　　以牌報更以鼓警晨昏以鐘鼓司晨佐之明初即
　　置太史監設太史令通判太史監事僉判太史監
　　事校事郎五官正靈臺郎保章正副挈壺正掌歴
　　管勾等官以劉基為太史令呉元年改監為院秩
　　正三品(院使正三品同知正四品院判正五品五/官正正六品典簿雨𤾉司時叙郎紀候郎)
　　(正七品靈臺郎保章正正八品/副從八品掌歴管勾從九品)洪武元年徴元太
　　史張祐張沂等十四人改太史院為司天監設監
　　令一人(正三/品)少監二人(正四/品)監丞一人(正六/品)主簿
　　一人(正七/品)主事一人(正八/品)五官正五人(正五/品)五官
　　副五人(正六/品)靈臺郎二人(正七/品)保章正二人(從七/品)
　　監候三人(正八/品)司辰八人(正九/品)漏刻博士六人(從/九)
　　(品/)又置回回司天監設監令一人(正四/品)少監二人
　　(正五/品)監丞二人(正六/品)徴元回回司天監鄭阿里(滿/洲)
　　(語承受也/今仍原文)等議歴二年改司天監為欽天監四年
　　詔監官職專司天非特㫖不得陞調又定監官散
　　官(監令正儀大夫少監分朔大夫五官正司元大/夫監丞靈臺郎五官保章正平秩郎五官靈臺)
　　(郎司正郎五官/挈壺正挈壺郎)十四年改欽天監為正五品設令
　　一人丞一人(屬官五官正以下/員數如前所列)俱從品級授以文
　　職散官二十二年改令為監正丞為監副三十一
　　年罷回回欽天監以其歴法𨽻本監明初又置稽
　　疑司以掌卜筮未幾罷(洪武十七年置稽疑司設/司令一人正六品左右丞)
　　(各一人從六品屬官司/筮正九品無定員尋罷)
　　　謹案自堯命羲和舜察璣衡觀象授時為王政
　　　之首務然上古日官雖立而測騐尚疎觀禮記
　　　曽子問所稱朝聘祭祀已入廟内而不得成禮
　　　者日食居其一與雨霑服失容一例是待其既
　　　食而後知非預為推算也春秋時史官失職置
　　　閏無法食或違朔兩紀日南至先天者二三日
　　　説者謂梓慎禆竈史墨之徒長于禨祥短於推
　　　算漢初猶踵行之東漢末迄隋唐漸有改更而
　　　交食往往不騐至明代而承用元之授時法者
　　　二百七十餘年氣朔漸差獻議者紛紛請改而
　　　臺官拘泥舊聞當事憚于改作其時甌羅巴法
　　　已入中土徐光啓等講求雖切終未施行
　　國家法天齊政首定時憲書頒行寓内
聖祖仁皇帝生知天縱逹象緯之本原探河洛之妙奥
　　　考定成法勒為謨典
御製歴象考成律吕正義數理精藴諸書無不包括㑹
　　　通發千古未發之秘鑰分毫不爽宻合天行
　皇上復命諸臣續加討論
　欽定律吕正義歴象考成後編及天文正義協紀辨
　　　方儀象考成諸書博大精深推闡愈宻洵足正
　　　　百代之舊章貽萬世之成憲唐虞以來盖至今
　　　　日而範圍莫越矣
　
　
　
　
　
　
　
欽定歴代職官表卷三十五
欽定四庫全書
欽定歴代職官表卷三十六
　　太醫院表

　　太醫院
　國朝官制
太醫院院使漢人一人(正五/品)左右院判漢人各一人(正/六)
(品/)
　　掌醫之政令率其屬以供醫事員額順治元年定
御醫十有五人(初定正八品雍正七年/升為七品用六品冠帶)吏目三十人(八/品)
(十五人九/品十五人)醫士四十人(用從九/品冠帶)醫員三十人(以上俱漢/人員額)
　　掌九科之法以治疾曰大方脈小方脉傷寒科婦
　　人科瘡瘍科鍼灸科眼科口齒科正骨科自院使
　　至醫士皆以所業專科分班侍直給事宫中者曰
　　宫直給事外廷者曰六直宫直於各宫外班房六
　　直於東藥房各以其次更代供使令焉順治元年
　　初設御醫十人吏目三十人豫授吏目十人醫士
　　二十人十八年省吏目二十人並省豫授吏目員
　　額康熙九年復置吏目豫授吏目各十人十四年
　　省吏目十人三十一年又省豫授吏目六十一年
　　増置醫士二十人雍正元年復増置吏目十人改
　　豫授吏目為吏目七年増御醫五人八年吏目改
　　為八品九品者各十五人増置食糧醫員三十人
　　又有効力醫生無定員掌灸製之法以治藥院使
　　考其術而進退之又設教習㕔簡御醫吏目之能
　　者二人為教習以課醫人習醫焉
　歴代建置
　三代
　　周禮天官醫師上士二人下士四人府二人史二
　　人徒二十人掌醫之政令聚毒藥以供醫事凡邦
　　之有疾病者有庀瘍者造焉則使醫分而治之嵗
　　終則稽其醫事以制其食十全為上十失一次之
　　十失二次之十失三次之十失四為下(鄭康成注/醫師衆醫)
　　(之/長)食醫中士二人掌和王之六食六飲六膳百羞
　　百漿八珍之齊凡食齊眡春時羮齊眡夏時漿齊
　　眡秋時飲齊眡冬時凡和春多酸夏多苦秋多辛
　　冬多鹹調以滑甘凡會膳食之宜牛宜稌羊宜黍
　　豕宜稷犬宜粱雁宜麥魚宜苽凡君子之食恒放
　　焉疾醫中士八人掌飬萬民之疾病四時皆有癘
　　疾春時有痟首疾夏時有痒疥疾秋時有瘧寒疾
　　冬時有嗽上氣疾以五味五榖五藥養其病以五
　　氣五聲五色眡其死生兩之以九竅之變参之以
　　九藏之動凡民之有疾病者分而治之死終則各
　　書其所以而入於醫師瘍醫下士八人掌腫瘍潰
　　瘍金瘍折瘍之祝藥劀殺之齊凡療瘍以五毒攻
　　之以五氣養之以五藥療之以五味節之凡藥以
　　酸養骨以辛養筋以鹹養脉以苦養氣以甘養肉
　　以滑養竅凡有瘍者受其藥焉獸醫下士四人掌
　　療獸病療獸瘍凡療獸病灌而行之以節之以動
　　其氣觀其所發而養之凡療獸瘍灌而劀之以發
　　其惡然後藥之養之食之凡獸之有病者有瘍者
　　使療之死則計其數以進退之
　　漢書藝文志方技者皆生生之具王官之一守也
　　太古有岐伯俞拊中世有扁鵲秦和盖論病以及
　　國原診以知政
　　　謹按漢書司馬相如傳詔岐伯使尚方注引張
　　　揖曰岐伯者黄帝太醫屬使主方藥也徐堅初
　　　學記引郭璞巫咸山賦序曰巫咸以鴻術為帝
　　　堯之醫是太醫之職由来已乆故班固以為王
　　　官之一守特至周而其制始偹耳又周禮所載
　　　王與卿大夫則醫師治之而疾醫但稱掌養萬
　　　民之疾病其職似亦有差等然疾醫僅中士八
　　　人必不能徧治萬民之疾當必大且危者然後
　　　醫士治焉其餘則受方于醫師而未列職者皆
　　　使分治殆如今民間之醫聽其自行治療而不
　　　必盡官領之歟
　秦
　　杜佑通典秦有太醫令丞主醫藥
　　史記扁鵲列傳秦太醫令李諡
　　史記刺客列傳侍醫夏無且
　　　謹案左傳載春秋時良醫如和緩之類皆出於
　　　秦是秦人多工醫術故其設官亦偹據刺客傳
　　　所記是令丞以外尚有侍醫主提藥嚢在殿上
　　　侍立葢即如今之御醫也
　漢
　　漢書百官公卿表奉常屬官有太醫令丞
　　應劭漢官儀太醫令周官也秩千石丞三百石
　　後漢書桓譚傳董賢風太醫令真欽使求傅氏罪
　　過
　　漢書王嘉傳侍醫伍宏等内侍案脉
　　漢書貢禹傳侍醫臨治顔師古注侍醫天子之醫
　　也
　　漢書藝文志侍醫李柱國校方技
　　漢書百官公卿表少府屬官有太醫令丞
　　太平御覧少府太醫令丞無員多至數千人
　　王應麟玉海少府有太醫令太常復有令丞葢禮
　　官之太醫司存之所少府之太醫通乎王内
　　漢書外戚傳上官桀妻父所幸充國為太醫監
　　　謹案西漢太醫令丞有二一屬太常一屬少府
　　　史不言其分置之由以王應麟所言核之其屬
　　　太常者葢如今太醫院之職其屬少府者則如
　　　今藥房官之𨽻於内務府也至侍醫乃承秦舊
　　　稱當即今之御醫而王嘉傳之侍醫伍宏董賢
　　　傳又稱為醫侍詔疑為一官而兩名又李柱國
　　　亦侍醫而隋書載其官又作太醫監疑亦以侍
　　　醫遷為此職如今御醫升補院判之比又外戚
　　　傳有女醫淳于衍得入宫侍皇后疾因搗附子
　　　合太醫大丸以飲皇后霍光傳則稱為乳醫淳
　　　于衍師古曰視産乳之疾者殆漢時又有此等
　　　女醫同𨽻于太醫令以偹諸科之一特史未詳
　　　其制耳
　　後漢書百官志太醫令一人六百石掌諸醫藥丞
　　方丞各一人藥丞主藥方丞主方右屬少府
　　劉昭後漢志注漢官曰員醫二百九十三人員吏
　　十九人
　　通典漢有醫丞有醫工長
　　徐堅初學記司馬彪續漢書曰東平王蒼到國病
　　詔遣太醫丞将髙手醫視病
　　後漢書方術傳郭玉和帝時為太醫丞
　　裴松之三國志注魚豢魏畧曰脂習除太醫令與
　　孔融親善
　　太平御覧典論曰中常侍張譲子奉為太醫令
　　後漢書葢勲傳京兆髙望為尚藥監
　　　謹案東漢太常屬官無太醫令惟少府有之葢
　　　視西京舊制已有減省而尚藥監一官百官志
　　　亦不載當即西漢之太醫監也
　　史記倉公列傳齊太醫先診病
　　　謹案倉公傳有齊太醫又有齊王侍醫盖漢世
　　　諸侯王國其設官多凖天朝今並附識於此又
　　　據劉昭補志注引漢官所載當時百官府皆有
　　　官醫員額疑其人雖分𨽻諸司而考選補用當
　　　亦由太醫主之自唐以後其法乆廢惟今刑部
　　　設醫士二人由院簡送六歲一更更之日稽其
　　　醫事之優劣優者升吏目劣者斥之似與漢制
　　　頗為相近云
　三國
　　通典漢太醫令丞屬少府魏因之
　晉
　　晉書職官志宗正統太醫令史及渡江哀帝省并
　　太常太醫以給門下省
　　通典太醫令晉銅印墨綬進賢一梁冠絳朝服而
　　屬宗正
　　　謹案晉書太醫令史疑當作令丞葢傳刻有訛
　　　據愍懐太子傳有太醫令丞據是晉制實沿漢
　　　魏之舊不應僅設令史也
　宗齊梁陳
　　宋書百官志太醫令一人丞一人𨽻侍中
　　南齊書百官志太醫令一人丞一人屬起部亦屬
　　領軍
　　司馬光資治通鑑齊明帝建武元年海陵恭王有
　　疾遣御師瞻視胡三省注御師醫師也以其供御
　　故謂之御師
　　　謹案南齊太醫屬起部及領軍與宋制不同杜
　　　佑以為宋齊俱𨽻侍中者誤至御師之稱百官
　　　志不載葢即太醫令所屬諸醫當如今之御醫
　　　也
　　隋書百官志梁門下省置太醫令又太醫二丞中
　　藥藏丞為三品勲位
　　冊府元龜尚藥自梁以降皆太醫兼其職陳如梁
　　制
　　北史姚僧垣傳僧垣仕梁為太醫正
　　　謹案梁之太醫正不見于百官志當是太醫令
　　　屬官殆天監以後始置史所載皆其初定之制
　　　故未之及耳其後隋大業中於太醫署置正十
　　　人盖亦承梁制而設也
　北魏
　　魏書官氏志太醫博士從第七品下太醫助教従
　　第九品中
　　魏書藝術傳周澹善醫藥為太醫令李修為前軍
　　將軍領太醫令
　　魏書徐謇傳轉右軍將軍侍御師
　　魏書王顯傳顯以醫術自通召補侍御師累遷廷
　　尉少卿仍在侍御營進御藥
　　胡三省通鑑注醫師侍御左右因以名官後魏之
　　制太醫令屬太常掌醫藥而門下省别有尚藥局
　　侍御師葢今之御醫也
　　　謹案北魏太醫令復𨽻太常而門下省又有尚
　　　藥局與漢之少府屬官别置太醫令者其制相
　　　合嗣後歴代多因之今太醫院専掌醫事而内
　　　務府亦有内藥房主事庫掌等員同司治藥亦
　　　即此例但醫官通乎王内其職守本屬相資並
　　　無區别今故併繫於此而仍互見於内務府篇
　　　云
　北齊
　　册府元龜北齊門下省統尚藥局有典御二人侍
　　御師四人尚藥監四人總御藥之事
　　隋書百官志後齊尚藥局丞二人中侍中省有中
　　尚藥典御及丞各二人
　　鄭樵通志北齊曰太醫令丞
　　隋書百官志後齊太常屬官有太醫令丞
　　北史藝術傳齊大寧二年徐之才弟之範為尚藥
　　典御又有尚藥典御鄧宣文
　後周
　　通典後周官品正四命天官太醫小醫等下大夫
　　正三命天官小醫醫正瘍醫等上士正二命天官
　　醫正瘍醫等中士正一命天官主藥醫正瘍醫等
　　下士
　　孫逢吉職官分紀後周有主藥六人
　　隋書姚僧垣傳周大象二年除太醫下大夫
　隋
　　隋書百官志髙祖受命置門下省統尚藥局典御
　　二人侍御醫直長各四人醫師四十人太常統太
　　醫署令二人丞一人太醫署有主藥二人醫師二
　　百人藥園師二人醫博士二人助教二人按摩博
　　士二人咒禁博士二人煬帝分門下為殿内省統
　　尚藥局置奉御二人(正五/品)直長貳之(正七/品)又有食
　　醫員尚藥直長四人又有侍御醫司醫醫佐員太
　　醫又置醫監五人正十人
　　陳振孫書錄解題巢元方隋太醫博士
　唐
　　舊唐書職官志殿中省有尚藥局奉御二人(正五/品下)
　　直長四人(正七/品上)書吏四人侍御醫四人(従六/品上)主藥
　　十二人藥童三十人司醫四人(正八/品上)醫佐八人(正/八)
　　(品/下)按摩師四人咒禁師四人
　　唐六典龍朔二年改奉御為奉醫大夫咸亨元年
　　復故
　　職官分紀奉御掌合和御藥及診候之事直長為
　　之貳凡藥有上中下之三品凡和藥宜用一君三
　　臣九佐方家之大經也必辨其五味三性七情為
　　和劑之節其用又有四焉曰湯丸酒散視其病之
　　深淺所在而服之凡合和御藥與殿中監視其分
　　劑藥成先嘗而後進
　　唐六典侍御醫掌診候調和司醫醫佐掌分療衆
　　疾主藥藥童掌刮削擣篩按摩師咒禁師所掌如
　　太醫之職
　　新唐書百官志太醫署令二人從七品下丞二人
　　醫監四人並從八品下醫正八人從九品下
　　舊唐書職官志太醫令掌醫療之法丞為之貳其
　　属有四曰醫師針師按摩師禁咒師皆有博士以
　　教之其考試登用如國子之法凡醫師醫工醫正
　　療人疾病以其痊多少而書之以為考課藥園師
　　以時種蒔収採諸藥
　　唐六典太醫署有府二人史四人主藥八人藥童
　　二十四人藥園師二人藥圃生八人掌固四人醫
　　師二十人醫工百人醫生四十人典藥一人針工
　　二十人針生二十人按摩工五十六人按摩生十
　　五人咒禁師二人咒禁工八人咒禁生十人
　　新唐書百官志醫博士一人正八品上助教一人
　　從九品上掌教授諸生以本草甲乙脉經分而為
　　業一曰體療二曰瘡腫三曰少小四曰耳目口齒
　　五曰角法針博士一人從八品上助教一人針師
　　十人並從九品下掌教針生以經脉乳穴教如醫
　　生按摩博士一人按摩師四人並從九品下掌教
　　導引之法以除疾損傷折跌者正之咒禁博士一
　　人從九品下掌教咒禁祓除為厲者齋戒以受焉
　　　謹按唐沿隋制於京師置藥園一所擇良田三
　　　頃取庶人子年十六以上二十以下充藥園生
　　　業成補藥師令其種蒔諸藥盖因方劑中有應
　　　取鮮植者故别種以儲用其他則仍從所出州
　　　土採辦貯之右藏庫如今直省嵗解藥材之比
　　　非盡取給於藥園也又史載尚藥奉御二人而
　　　新唐書藝文志顯慶四年奉勅編類本草者有
　　　尚藥奉御許孝崇胡子家蔣季璋三人殆亦隨
　　　時増减不盡拘定額歟
　五季
　　馬端臨文獻通考五代時有翰林醫官使
　　　謹案五季寺監諸属官多所裁併而薜居正舊
　　　五代史陳元傳載元以善醫擢用又歐陽修新
　　　五代史扈載傳亦有遣太醫視疾之文是當時
　　　太醫之職猶存特不𨽻于太常與古制不同耳
　宋
　　宋史職官志殿中省總六局掌藥局掌和劑胗候
　　之事有典御有奉御有醫師
　　文獻通考宋制翰林醫官院使副各二人並領院
　　事以尚藥奉御充或有加諸司使者直院四人尚
　　藥奉御六人醫官醫學祇候無定員(舊制翰林醫/官使四人副)
　　(使二人直院七人尚藥奉御七人醫官三十人醫/學四十人祗候醫人十二人其貟猥多寳元二年)
　　(始立使副直院尚藥奉御定員醫官醫學無班位/以服色為差加同正官至尚藥奉御者或加檢校)
　　(官其直院則奉御及同正官/皆為之多自醫官特奨而授)掌供奉醫藥及承詔
　　視療衆疾之事
　　江少虞宋朝事實類苑賈黄中中風眩卒太宗切
　　責諸醫大搜京城醫工凡通神農本草黄帝難經
　　素問及善針炙藥餌者校其能否以補翰林醫學
　　及醫院祇候
　　宋史職官志太常寺太醫局有丞有教授有九科
　　醫生額三百人嵗終則會其全失而定其賞罸(太/醫)
　　(局熙寕九年置以知制誥熊本提舉大理寺丞單/驤管幹後詔勿𨽻太常寺置提舉一判局二判局)
　　(選知醫事者為之科置教授一選翰林醫/官以下與上等學生及在官良醫為之)孝宗隆
　　興元年省併醫官而罷局生續以虞允文請依舊
　　存留醫學科不置局權令太常寺掌行紹熙二年
　　復置太醫局局生以百員為額餘依未罷局前體
　　例仍𨽻太常寺
　　宋史選舉志醫學初𨽻太常寺神宗時始置提舉
　　判局官及教授一人學生三百人設三科以教之
　　曰方脉科鍼科瘍科常以春試三學生願與者聽
　　崇寧間改𨽻國子監紹興中復置醫學以醫師主
　　之乾道二年罷局而存御醫諸科紹熙二年復置
　　局
　　文獻通考崇寕元年詔醫官有勞轉皇城使實及
　　五年方許除遥郡刺史又七年除遥郡團練又十
　　年以上方許除遥郡防禦使醫官有和安成和成
　　安成全大夫保和大夫保安大夫翰林良醫和安
　　成和成安成全郎保和郎保安郎翰林醫正翰林
　　醫官翰林醫效翰林醫痊翰林醫愈翰林醫證翰
　　林醫診翰林醫候翰林醫學舊諸司使副有醫官
　　使及副使葢自太醫丞直院轉醫官副使叙遷年
　　格一同武官但為東班使額耳政和初既易武階
　　而醫官之名亦遂易焉凡十有九階立和安大夫
　　視𣙜易使以上翰林良醫視醫官使其和安郎以
　　下視東副使若醫官副使則以醫正易之舊額和
　　安大夫至良醫二十員紹興二年五員和安郎至
　　醫官元額三十員紹興二年四員醫效元額七員
　　紹興二員醫痊元額十員今一員醫愈至祇候大
　　方脉元額百五十員紹興十五員而已
　　洪邁容齋三筆神宗立醫官額止於四員及宣和
　　中自和安大夫至翰林醫官凡一百十七人直局
　　至祇候凡九百七十九人冗濫如此三年五月始
　　詔大夫以二十員郎以三十員醫效至祇候以三
　　百人為額而額外人免改正但不許作官户見帶
　　遥郡人並依元豐舊制然竟不能循守也乾道三
　　年三月隨龍醫官平和大夫階州團練使潘攸差
　　判太醫局請給依能誠例支破邁時在西掖取會
　　能誠全支本色因依誠係和安大夫潭州觀察使
　　月請米麥百餘石錢數百千春冬綿絹之屬比他
　　人十倍因上章極論之乞將攸合得請給令户部
　　照條支破孝宗諭云豈惟潘攸不合得并能誠亦
　　合住了即日御筆批依仍改正能誠已得真俸之
　　㫖旋又罷醫官局
　　李燾續資治通鑑長編御藥院掌按驗秘方和劑
　　藥品以進御及供奉禁中之用至道三年始置以
　　入内供奉官三人掌之或参用士人
　　　謹案宋太常寺雖有太醫局但主以醫學教授
　　　生徒其掌醫之政令者實在醫官院故設有使
　　　副等官正如今之太醫院也至御藥院掌以方
　　　藥供御當如今之内藥房而中葉以後多以宦
　　　官領之考之朝野雜記隨隠漫録諸書所司又
　　　在應奉禮儀不専主方藥之事故有詔命則監
　　　學士院草麻駕出則夾輦左右乃内臣近御者
　　　之職盖名雖存而實已非矣
　遼
　　遼史百官志北面局官職名有太醫局都林牙局
　　使局副使南面官翰林醫院有翰林醫官
　金
　　金史百官志太醫院提㸃正五品使從五品副使
　　從六品判官從八品掌諸醫藥總判院事𬋩勾従
　　九品隨科至十人設一員以術精者充如不至十
　　人併至十人置(不限/資考)正奉上太醫(一百二十/月陞除)副奉
　　上太醫(不算/月日)長行太醫(不算/月日)十科額五十人○御
　　藥院提㸃從五品直長正八品掌御湯藥(明昌五/年設)
　　都監正九品(不限/員)同監從九品(不常/除)
　　　謹案太醫院之名始自金代而當時領於宣徽
　　　院不為分署盖猶沿前代太醫𨽻属太常之遺
　　　制也又有尚藥局亦宣徽属官即前代殿中監
　　　所統六局之一而所司在茶果湯藥不専醫事
　　　今故不列于此表焉
　元
　　元史百官志太醫院秩正二品掌醫事製奉御藥
　　物領各属醫職中統元年置宣差提㸃太醫院事
　　二十年改為尚醫監秩正四品二十二年復為太
　　醫院置提㸃四員院使副使判官各二員大徳五
　　年陞正三品設官十六員十一年増院使二員皇
　　慶元年増院使二員二年増院使一員至治二年
　　定置院使十二員正二品同知二員正三品簽院
　　二員從三品同簽二員正四品院判二員正五品
　　經歴二員從七品都事二員從七品照磨兼承發
　　架閣庫一員正八品令史八人譯史二人知印二
　　人通事二人宣史七人○御藥院秩從五品掌受
　　各路鄉貢諸蕃進獻珍貴藥品修造湯煎至元六
　　年始置達嚕噶齊(解見戸/部篇)一員從五品大使一員
　　從六品副使三員正七品直長一員都監一員○
　　御藥監秩從五品掌兩都行箧藥餌至元十年始
　　置大徳九年分立行御藥局掌行箧藥物本局但
　　掌上都藥倉之事定置逹嚕噶齊一員從五品局
　　使二員從五品副使二員正七品○行御藥局秩
　　從五品逹嚕噶齊一員大使二員副使三員品秩
　　同上掌行箧藥餌大徳九年始置
　　元史武宗本紀至大二年三月陞掌醫署為典醫
　　監仁宗本紀延祐四年四月罷典醫監
　　　謹案太醫一官歴代皆分𨽻于門下殿中諸省
　　　及太常寺宣徽院其獨為一署無所𨽻属實自
　　　元始又别置御藥院則當如今之内藥房而御
　　　藥典醫諸監復多所剏建旋置旋廢殊為冗贅
　　　又武宗紀載至大中中書省臣言太醫院遣使
　　　取藥材于陕西四川雲南費公帑勞驛𫝊乞禁
　　　止從之是當時立法未善使院官得借以勞擾
　　　州郡今制凡直省嵗解藥材由户部收貯附庫
　　　以時支用其内藥房所需藥材均按例給價令
　　　藥商赴部領銀採辦以生藥交進院官詳驗擇
　　　其佳者送藥房貯偹洵為經乆無弊矣
　明
　　明史職官志太醫院院使一人(正五/品)院判二人(正/六)
　　(品/)其屬御醫四人(正八品後増至十八人/隆慶五年定設十人)吏目一
　　人(從九品隆慶五/年定設十人)生藥庫惠民藥局各大使一人
　　副使一人太醫院掌醫療之法凡醫術各十三科
　　醫官醫生專科肄業曰大方脉曰小方脉曰婦人
　　曰瘡瘍曰鍼灸曰眼曰口齒曰接骨曰傷寒曰咽
　　喉曰金鏃曰按摩曰祝由凡醫家子弟擇師而教
　　之三年五年一試再試三試乃黜陟之凡藥辨其
　　土宜擇其良楛慎其條製而用之太祖初置醫藥
　　提舉司設提舉(從五/品)同提舉(從六/品)副提舉(從七/品)醫
　　學教授(正九/品)學正官醫提領(從九/品)尋改為太醫監
　　設少監(正四/品)監丞(正六/品)吳元年改監為院設院使
　　秩正三品同知正四品院判正五品典簿正七品
　　洪武六年置御藥局于内府始設御醫十四年改
　　太醫院為正五品設令一人丞一人吏目一人属
　　官御醫四人俱如文職授散官二十二年復改令
　　為院使丞為院判
　　明㑹典御藥房嘉靖十五年改為聖濟殿擇術業
　　精通者供事
　　明史方技𫝊許紳初供事御藥房嘉靖改元授御
　　醫屢遷太醫院使受知于世宗連加通政使禮部
　　侍郎工部尚書並領院事
　　　謹案周禮醫師以上士為衆醫之長而疾醫瘍
　　　醫等以中下士佐之葢醫之政令聼於冢宰醫
　　　師等皆以其職属焉故禄秩至三命而止西漢
　　　太醫令千石𨽻太常少府而統于丞相御史葉
　　　時禮經會元謂其猶有周官遺意北魏及周齊
　　　徐之才周澹王顯姚僧垣等咸以醫著至位歴
　　　僕射爵為公侯頗見䙝濫然之才等本由儒吏
　　　見用與專以一技登進者有殊自宋之末季廣
　　　置醫官名目繁冗其乆次者至寵以州郡防禦
　　　團練之職而周宻癸辛雜識有御診王承宣則
　　　又可加至承宣使甚者如岳柯程史所載醫師
　　　王繼先積官留後與秦檜表裏勢熖大張諸子
　　　至列延閣金紫盈門紀綱凌替至此已極元代
　　　太醫院雖獨為一署而據宦官列傳李邦寕以
　　　禮部尚書提㸃太醫院尋又加大司徒領太醫
　　　院事是則又以閹䜿典司公然位列公台尤為
　　　乖謬明則若許紳以供奉之勞至加以尚書職
　　　銜亦同此弊
　　國家董正治官太醫諸員各執藝入直恪共厥事
　　　院使院判間有䝉
　特㫖加銜者不過至三四品而内藥房以内務府大
　　　臣管理程式有定視周典更為詳慎矣
　
　
　
　
　
欽定厯代職官表卷三十六
欽定四庫全書
欽定歴代職官表卷三十七
　　内務府表




　　　謹案内務府為
　聖朝特創超越萬古之經制前代職事有散在各官
　　　者謹詳考而著之于表至官由特設無可比例
　　　如
　　寧夀宫
　　中正殿
　　雍和宫
　御書處
　　武英殿修書處諸職以及
　　咸安宫
　　景山官學納銀莊官房租庫諸事務皆前古所未
　　　有今並於表中闕之以見我
　聖朝創制設官非前代所可企及至如三旗䕶軍營
　　　統領㕘領䕶軍校等職設官與八旗䕶軍營同
　　　歴代建置已見八旗䕶軍營表兹亦不重著焉
　　内務府(上/)
　國朝官制
内務府總管大臣無定員(以侍衛府屬郎中内三院卿/    簡用或以王公内大臣)
(尚書侍郎兼攝初品級無定/乾隆十四年定為正二品)
　　掌理内府之政令凡職員選除財用出入宴饗祭
　　祀膳羞服御賞賚賜予刑罰工作教習訓導之事
　　皆綜理而受其成凡直宿日𣲖總管一人如因事
　　不能入直以郎中代之所屬廣儲㑹計掌儀都虞
　　慎刑營造慶豐七司及諸衙門上駟院奉宸苑武
　　備院並𨽻焉
　國初置内務府順治十一年改置十三衙門曰司禮
　　監尙方司御用監御馬監内官監尙衣監尚膳監
　　尙寳監司設監兵仗局惜薪司鐘鼓司織染局十
　　八年並裁仍設内務府以大臣總管
堂郎中一人(正五/品)堂主事二人(正六/品)堂筆帖式三十八
人内一人委署主事兼司缺筆帖式四人
　　堂郎中主事掌治堂事凡府属文職陞補(武職𨽻/都虞司)
　　及章奏文移皆𨽻焉康熙四十二年設郎中一員
　　後省雍正十三年復設堂主事康熙十六年設委
　　署主事雍正元年設後省乾隆二十二年復設即
　　以筆帖式補放給與六品虚銜不出缺(各司主事/委署主事)
　　(裁設/皆同)筆帖式掌理文案順治十八年設十六員以
　　後陸續増設至十十八員(各司筆帖式因其事之/繁簡以定額皆先後裁)
　　(設/)兼司缺筆帖式雍正四年設
廣儲司總管六庫郎中二人部員兼管六庫郎中二人
郎中四人員外郎十二人部員兼庫員外郎六人(從五/品)
主事一人委署主事一人司庫十二人(正六/品)無品級司
庫十二人筆帖式二十六人
　　總管六庫郎中掌總核六庫出納事務郎中員外
　　郎主事掌分理各庫部員兼庫郎中員外郎掌兼
　　綜庫事以資糾查司庫掌儲藏出納初名御用監
　　順治十八年分為銀庫皮庫縀庫衣庫康熙十六
　　年改定為廣儲司四庫二十八年分設磁庫茶庫
　　共為六庫郎中初設三人雍正十三年増設總管
　　郎中二人員外郎初設八人康熙二十八年增四
　　人部員兼庫郎中員外郎乾隆三十三年設司庫
　　康熙九年設八人二十八年增四人無品級司庫
　　康熙四十四年設自後陸續增設
寕夀宫管理事務郎中二人員外郎二人主事一人委
署主事一人筆帖式四人學習筆帖式四人内管領二
人(正六/品)
　　郎中員外郎主事掌稽查看守
　寕夀宫陳設輪流直宿及造具檔冊之事内管領掌
　　分地掃除乾隆四十年以
　寕夀宫地方𦂳要派内務府大臣二人専管並設立
　　郎中員外郎主事筆帖式内管領等員以專司其
　　事其檔籍清冊鈐用廣儲司印四十四年増設委
　　署主事一人學習筆帖式四人
織造監督江寕府蘇州府杭州府各一人(於内務府司/官内奏簡帶)
(原銜/管理)司庫各一人筆帖式各二人庫使各二人
　　掌分司所駐劄地方供奉
上用縀疋及應用官用縀疋皆監視而督理之歲終奏
　　銷造冊呈内務府以副冊送廣儲司察覈順治初
　　年設三處織造官監督筆帖式庫使各一人三年
　　一代十八年定一年更代康熙元年各增庫使一
　　人二年奏定三處織造不限年更代各増筆帖式
　　一人六年各增庫使一人
㑹計司郎中二人員外郎六人主事一人委署主事一
人筆帖式二十六人催長五人
　　掌核理内務帑項出納之數及莊園地畆戸口徭
　　役定為籍而受其要焉初名内官監順治十七年
　　改為宣徽院康熙十六年改定為㑹計司初設郎
　　中三人康熙三十八年裁一人雍正元年復設一
　　人乾隆四十年裁一人員外郎額順治十七年定
　　初設催總八人後裁尋復設五人後改為催長
内管領掌關防一人(於各司院郎中/内揀選兼管)協理關防事務二
人(於各司院員外/郎内揀選兼管)内管領三十人(正五/品)副内管領三十
人(正六/品)筆帖式八人
　　内管領副内管領掌承應
　内廷洒掃糊飾管三倉出納酒菜器皿皆司之並管
　　理該管領下戸口田産官員俸餉兵丁錢糧之収
　　發出入
　國初設内管領四員順治間増十六員康熙二十三
　　年每管領下増設副内管領一員嗣後陸續增置
　　有官三倉酒醋房青菜庫外餑餑房車輛庫家伙
　　倉蠟備倉氷窖蠟票蘇拉處諸專司之事雍正元
　　年以一員管理關防二員協理關防事務乾隆十
　　五年以各司院郎中揀選一員掌理關防員外郎
　　二員協理關防事務其掌關防之内管領仍專司
　　本管領之事
管理三旗納銀莊郎中一人員外郎六人委署主事一
人筆帖式十有二人
　　掌三旗各莊之糧稅徴收治其賞罰與其優恤之
　　事初由三旗各佐領管理康熙三年設員外郎六
　　人專管十六年𨽻㑹計司雍正元年另設衙門置
　　郎中一員乾隆元年設主事一人後裁
掌儀司郎中二人員外郎八人主事一人委署主事一
人筆帖式二十一人司俎官五人(正六/品)賛禮郎十有七
人(六品頂帶/食七品俸)
　　掌内府祭祀筵宴禮儀樂舞之事初名禮儀監順
　　治十七年改為禮儀院康熙十六年改定為掌儀
　　司初設郎中三人員外郎八人康熙三十八年裁
　　郎中一人司俎官初為司胙官設四人後増設一
　　人並改為司俎賛禮郎初設十二人雍正十年増
　　五人又有樂部郎中員外郎等官别見樂部篇
御茶膳房總管大臣無定員尙膳正尙茶正頭等侍衛
各一人二等侍衛各二人尙膳副尚茶副三等侍衛各
二人尚膳三等侍衛四人藍翎侍衛七人尚茶三等侍
衛三人藍翎侍衛四人主事一人委署主事一人筆帖
式十有二人
　　掌敬設
上用茶品供奉
御饌及供應賜茶筵宴之事初設飯房總領茶房總領
　　各三人飯上人三十五人茶上人十七人康熙二
　　十八年定飯上人委署總領一人雍正元年定飯
　　房茶房總領俱授為二等侍衛飯上人授三等侍
　　衛六人藍翎侍衛七人茶上人授三等侍衛三人
　　藍翎侍衛四人又定茶房侍衛内委署總領一　人
　　乾隆八年定飯房茶房二等侍衛内各授一等侍
　　衛一人十五年改飯房為外膳房二十四年改飯
　　房總領為尙膳正副總領為尚膳副茶房總領為
　　尙茶正副總領為尚茶副雍正二年設主事一人
中正殿管理事務員外郎二人筆帖式四人(内務府三/人外旗䝉)
(古一/人)
雍和宫管理事務郎中一人員外郎一人筆帖式三人
　　掌造辦佛像供應念經事務
中正殿員外郎康熙三十六年設
　雍和宫郎中等員乾隆九年以司官兼管十六年定
　　為額設
咸安宫官學管理事務大臣一人協理事務大臣一人
(以内大臣充/  簡派兼)滿漢總裁六人(以翰林院官充/滿二人漢四人)管理事務
郎中二人員外郎二人筆帖式一人滿洲教習十三人
(繙譯六人清語/三人弓箭四人)漢人教習九人官學生一百十八人䝉
古學總裁二人管理事務司官二人教習二人官學生
二十四人
景山官學兼管事務司官五人(以郎中員/外郎沠充)滿洲教習九
人漢人教習十二人官學生三百八十八人
　景山官學掌訓廸内府三旗之俊秀教之書射以作
　　興人材康熙二十四年立
　咸安宫官學凡内府三旗八旗滿洲䝉古之優頴者
　　皆與焉雍正七年立乾隆元年定
　咸安宫官學生内務府留三十人増設八旗滿洲各
　　十人十三年增設䝉古官學員額皆陸續增定
御藥房兼管司官二人内管領一人主事一人委署主
事一人副内管領二人庫掌二人(七品職銜/食八品俸)委署庫掌
二人筆帖式十二人
　　掌詳慎供用藥料和合丸散之事順治十年設以
　　總管首領太監管理康熙三十年改歸府属員額
　　陸續増置
都虞司郎中二人員外郎五人主事一人委署主事一
人筆帖式二十六人催長八人
　　掌府屬武職陞補及三旗禁旅訓練遣調供應畋
　　漁之禁令初名尚膳監順治十八年改為採捕衙
　　門康熙十六年改定為都虞司初設郎中三人員
　　外郎五人後各裁一人
内務府鑲黄正黄正白三旗䕶軍營䕶軍統領各一人
(正三/品)䕶軍叅領各五人(三品職銜/食五品俸)副䕶軍叅領各五人
(四品職銜/食五品俸)孔雀翎委署叅領各三人(五品職銜食/䕶軍校錢粮)前鋒
委署㕘領各二人(五品職銜食/䕶軍校錢粮)鳥鎗䕶軍校各二十人
(正六/品)六品翊長(從六/品)舊營䕶軍校各十三人前鋒䕶軍
校各二人前鋒戴藍翎委署䕶軍校各二人(正七/品)舊營
戴藍翎委署䕶軍校各五人筆帖式各十人
圓明園内務府三旗䕶軍營夸蘭大一人(三品職銜/食四品俸)䕶
軍叅領各一人副䕶軍叅領各一人委署叅領各一人
䕶軍校各三人副䕶軍校各一人筆帖式四人
　　䕶軍營統領叅領等官掌率其属以宿衛
　宫禁導引扈從及訓練察班之事
　國初毎旗編為五甲喇設叅領一人順治九年立鳥
　　鎗營每旗添設叅領委署叅領䕶軍校等員十三
　　年鳥鎗䕶軍撥回舊營以委署叅領為副叅領乾
　　隆十三年立前鋒營設前鋒委署叅領䕶軍校等
　　員
　圓明園内三旗䕶軍營夸蘭大及叅領等官掌率其
　　屬以翊衛園苑及訓練稽察之事雍正三年以
　京城内䕶軍營分駐設叅領䕶軍校等員九年設執
　　掌關防夸蘭大一員
熱河
行宫總管二人(初制正五品乾隆三十五年定為正四/品其由尚書都統内務府    簡放者)
(仍各帶原/品職銜)苑副四人(正五/品)千總十一人(正六/品)副千總二
十二人喀喇河屯長山谷兩間房巴克什營中關波洛
河屯吉爾哈朗圖阿穆呼朗圖張三營等處
行宫千總各一人副千總各一人王家營釣魚臺黄土
坎十八里台等處
行宫副千總各一人
溥仁寺
普樂寺
安逺廟
普陀宗乘廟
殊像寺千總各一人副千總各一人
普寕寺
須彌福夀廟千總各一人副千總各二人
廣安寺
羅漢堂把總各二人
　行宫總管苑副掌總理翊衛各處
　行宫及陳設稽察之政令千總副千總把總掌典守
　　陳設稽查内圍董率掃除之事熱河總管康熙四十
　　二年設苑副乾隆三十五年設各處千總康熙四
　　十一年以來陸續增設
養鷹鷂處管理事務三人(以王公等官御前大/臣侍衛    管理)協辦事
務兼鷹上統領二人(副都統一人二/等侍衛一人)藍翎侍衛頭領五
人六品職銜副頭領五人筆帖式三人内養狗處頭目
二人(兼三等侍衛一人/兼藍翎侍衛一人)副頭目二人外養狗處頭目六
人副頭目六人筆帖式三人
　　掌飼養鷹狗隨圍進哨以供蒐畋之事
　國初設立鷹房鴉鶻房乾隆十一年改為養鷹處養
　　鴉鶻處三十七年裁養鴉鶻處其員額轉補鷹上
　　養狗處員額
　國初定
慎刑司郎中二人員外郎四人主事一人委署主事一
人筆帖式二十人
　　掌府属刑名審讞定擬之事凡審擬罪案皆依刑
　　部律例其有情罪重大者移咨三法司㑹審題結
　　初名尙方司順治十二年改為尙方院康熙十六
　　年改定為慎刑司員額順治以來前後增定
營造司郎中二人員外郎八人主事一人委署主事一
人筆帖式二十六人
　　掌膳修工作及薪炭陶冶之事所属有六庫三作
　　曰木庫司物材曰鐵庫司鑄造鐵器曰器皿庫司
　　藤竹木器曰柴庫司薪柴曰炭庫司煤炭石灰曰
　　房庫司凉棚席篷□麻曰鐵作司打造鐵器曰花
　　爆作司造烟火花爆曰油漆作司繪堊六庫各設
　　庫掌庫守三作皆設司匠領催皆未入流惟鐵作
　　司匠給八品虚銜初名惜薪司順治十八年改為
　　内工部康熙十六年改定為營造司初設郎中三
　　人後裁一人員外郎六人後增二人
官房租庫值年總管内務府大臣一人郎中一人員外
郎三人(以各司/兼管)筆帖式七人庫掌一人
　　掌内外城官房之租課按月証收以供營造司之
　　用初屬營造司管理康熙六十二年立租庫各員
　　額乾隆三十六年以内府大臣值年管理
御書處管理事務大臣一人兼管郎中員外郎無定員
監造一人(六品職銜/食七品俸)署監造一人庫掌三人(七品職銜/食八品俸)
署庫掌六人筆帖式二人
　　掌敬刋
御筆裱榻之事員額康熙四十九年定監造庫掌品級
　　乾隆四十三年定
武英殿修書處管理事務王大臣一人監造二人庫掌
四人署庫掌六人筆帖式四人
　　掌膳刻裝潢各館書籍及
　宫殿陳設書籍之事員額康熙十九年定監造庫掌
　　品級乾隆四十三年定設有總裁二人提調二人
　　(由總裁於纂/修内  奏充)纂修十二人(由總裁以翰林院編修/檢計庶吉士等官揀派)
　　(充奏/)
養心殿造辦處郎中三人員外郎二人主事一人委署
主事一人庫掌六人(六/品)司匠十三人(正八/品)筆帖式十五
人
　　掌造辦供
　御物件監督工作管理儲藏之事初設造辦活計處
　　管理事務無定員乾隆二十四年定設員額
慶豐司郎中一人員外郎八人主事一人委署主事一
人筆帖式十五人廐長十人廐副十九人
　　掌蕃息牛羊羣牧供用考成之事順治初年設内
　　牛圈三於
　西華門外設外牛圈三供乳餅圈一於
　南苑設羊圈六於豐臺管理牛隻羊隻各設員外郎
　　三人及廏長筆帖式等員康熙十六年歸併掌儀
　　司管理二十三年設慶豐司置郎中二人増置員
　　外郎四人主事一人不𨽻内務府雍正元年歸併
　　内務府管理四十年裁郎中一人員外郎二人
　　　謹案内務府之制以七司各掌府事其餘分建
　　　衙門並鑄給關防印信統轄于總管大臣而不
　　　與七司相𨽻屬唯是事類相近允宜依次分求
　　　如
　　寕夀宫事務檔冊用廣儲司鈐印監督織造由縀
　　　庫郎中察覈内管領之錢糧納銀庒之奏銷皆
　　　由㑹計司辦理
　御茶膳房
　　中正殿
　　雍和宫管理事務皆掌習禮儀之事而官學藥房
　　　附焉官房租庫本由營造司分設
　御書處
　　武英殿修書處
　　養心殿造辦處均掌
　　内廷書籍典冊修造之事兹並遵
　　大清㑹典成例以類序次唯内三旗䕶軍營
　　圓明園䕶軍營暨各
　　行宫千總㑹典序官别著于武職篇而奉行則例
　　　仍載于都虞司卷中以府属武職陞遷諸事均
　　　𨽻都虞司也兹並從類叙于七司之後至府屬
　　　之三院則别自為篇焉
　厯代建置
　　　謹案曲禮載殷制先五官次六府此府名之所
　　　由起周官冡宰之屬有内府内宰此内務之名
　　　之所由起詳考冡宰之屬以宫禁親近之職為
　　　首重故宫正宫伯以掌宿衛膳夫至冪人以掌
　　　飲食宫人幕人以掌寢處大府至外府以掌蓄
　　　藏司㑹至職幣以掌㑹計而内宰以下則皆綜
　　　理内職閹豎閽寺婦職女功無不司之于是自
　　　王及后世子之飲食服用以至宫闈内外親近
　　　人主左右者一舉而歸之冢宰所以肅正紀綱
　　　而無逢迎靡濫之弊自西漢時猶遵成周遺意
　　　中書宦者盡屬少府凡服御之職必選經明行
　　　修者為之而統攝之以丞相御史至東漢時始
　　　多用宦官分主飲膳服飾而古意漸失隋唐以
　　　後立内侍省人主起居飲食之重不咨之大臣
　　　任之士人而悉委之於奄豎其弊乃益滋矣至
　　　供御之官列代變更分合之故猶可詳考盖漢
　　　立少府水衡專主天子之奉養東漢則并水衡
　　　於少府而三國晉宋以後因之自曺魏始立殿
　　　中監以後代有其職蕭梁始立太府卿以掌庫
　　　藏而陳因之少府始專主工作之事北魏又廢
　　　少府專立太府而殿中監則仍其舊北齊以殿
　　　中監之六局改𨽻于門下省後周倣成周以制
　　　官奉御諸職多在天官冬官中隋初立門下省
　　　太府卿煬帝改設殿内省復分立少府而内侍
　　　省之統轄漸廣唐之殿中内侍二省太府少府
　　　二卿與隋制不大相殊而宦官任重至侵將相
　　　之權矣宋立宣徽院為親近之職而漢少府之
　　　事仍領于二省二卿遼北面有御帳著帳諸官
　　　南面則仍唐制金有太府少府無殿中監而有
　　　殿前都㸃檢司其内侍不别立省盡𨽻之宣徽
　　　院中法意最為近古至明代而諸職盡去唯立
　　　宦官二十四衙門禁近要務唯有奄豎得專制
　　　之而古意于是盡失不獨成周良法無可追溯
　　　即漢唐少府之制亦無復存焉者矣㳟惟
　聖朝龍興之始剙立内務府以鑲黄正黄正白三旗
　　　親近之臣專司其事
　定鼎以來初亦設十三衙門以内監供職順治十二
　　　年六月監於前代内豎擅權之弊
　命立鐵牌嚴切申諭永逺禁革仍立内務府
　特簡内大臣為總管七司三院綱紀肅而職掌昭内
　　　侍職制則為使之供給洒掃之役毋得任事而
　　　亦皆統攝于總管大臣盖至
　聖朝而周漢之制盡復法度之精詳規模之宏逺尤
　　　為超越萬古今詳考列代職官之近于内務府
　　　者分繋篇中而總括其沿革之大概於此其内
　　　監職制執掌亦附著巻後不復别為一篇焉
　三代
　　禮記曲禮天子之六府曰司土司木司水司草司
　　器司貨典司六職鄭康成注府主藏六物之稅此
　　亦殷時制也周則皆屬司徒
　　　謹案六府之制見于殷時以主六物之儲藏鄭
　　　注謂周属司徒盖如今戸部之三庫但殷五官
　　　既有司徒而復别設六府則在殷時固不為司
　　　徒之掌而與今之内務府相近矣故與戸部三
　　　庫篇互見焉
　　尚書立政虎賁綴衣趣馬小尹左右攜僕百司庶
　　府孔安國傳綴衣掌衣服左右攜持器物之僕百
　　官有司主劵契藏吏蔡沈集傳此侍御之官也小
　　尹小官之長攜僕攜持僕御之人百司若司裘司
　　服庶府若内府大府之屬
　　　謹案尙書立政有百司庶府又有表臣百司盖
　　　表者對裏之稱内百司為裏臣外百司為表臣
　　　也立政稱文武克俊有徳三事而外必首及于
　　　綴衣趣馬之屬其後周公制禮以宫禁之職首
　　　屬冢宰有由來已
　　國朝剙定内務府與成周百司庶府之義千載合
　　　揆今列尙書立政文于卷首而周禮諸職則以
　　　次分列于後
　　周禮天官宫正上士二人中士四人下士八人府
　　二人史四人胥四人徒四十人掌王宫之戒令糾
　　禁以時比宫中之官府次舍之衆寡為之版以待
　　夕擊柝而比之國有故則令宿其比亦如之辨内
　　外而時禁稽其官序糾其徳行幾其出入均其稍
　　食去其滛怠與其竒衺之民㑹其什伍而教之道
　　藝月終則㑹其稍食嵗終則㑹其行事凡邦之大
　　事令于王宫之官府次舍無去守而聴政令春秋
　　以木鐸修火禁凡邦之事蹕宫中廟中則執燭鄭
　　康成注宫正主宫中官之長○宫伯中士二人下
　　士四人府一人史二人胥二人徒二十人掌王宫
　　之士庻子凡在版者掌其政令行其秩叙作其徒
　　役之事授八次八舍之職事若邦有大事作宫衆
　　則令之月終則均秩嵗終則均叙以時頒其衣裘
　　掌其誅賞
　　　謹案成周官制凡王之服御飲食燕好賜予皆
　　　分設官職而統属于太宰所以合宫府為一體
　　　也宫正為王宫官之長掌比宫中之官府宫伯
　　　掌王宫之士庻子此在今時為内務府大臣及
　　　領侍衛大臣之職其所以秩止於上士中士下
　　　士者則以冢宰統臨於上而諸官為專司故不
　　　疑其秩之輕也内務府大臣職任優重實為周
　　　冢宰之所統而宫正宫伯則職掌專焉故與領
　　　侍衛篇互見而備著其説於此
　　周禮天官太府下大夫二人上士四人下士八人
　　掌九貢九賦九功之貳以受其貨賄之人頒其貨
　　於受藏之府頒其賄於受用之府凡式貢之餘財
　　以共玩好之用○玉府上士二人中士四人掌王
　　之金玉玩好兵器凡良貨賄之藏共王之服玉佩
　　玉珠玉王齊則共食玉掌王之燕衣服衽席牀第
　　凡䙝器若合諸侯則共珠槃玉敦凡王之獻金玉
　　兵器文織良貨賄之物受而藏之凡王之好賜共
　　其貨賄○内府中士二人掌受九貢九賦九功之
　　貨賄良兵良器以待邦之大用凡四方之幣獻之
　　金玉齒革兵器凡良貨賄入焉凡適四方使者共
　　其所受之物而奉之凡王及冢宰之好賜予則共
　　之○司裘中士二人下士四人掌為大裘以共王
　　祀天之服○掌皮下士四人掌秋歛皮冬歛革春
　　獻之遂以式法頒皮革于百工共其毳毛為氈以
　　待邦事嵗終則㑹其財齎○典婦功中士二人下
　　士四人掌婦式之灋以共王及后之用頒之于内
　　府○典絲掌絲入而辨其物以其賈楬之○典枲
　　下士二人掌布緦縷紵之麻草之物以待時頒功
　　而授齎
　　周禮春官天官上士一人中士二人掌祖廟之守
　　藏與其政令凡國之玉鎮大寳器藏焉若有大祭
　　則出陳之既事藏之
　　荀子大畧篇不知而問堯舜無有而求天府先王
　　之道則堯舜矣六貳之博則天府矣注求財于六
　　貳之博得之不窮故曰天府天府天之府藏
　　　謹案太府掌貢賦貨賄為今戸部三庫之職其
　　　式貢餘財以共玩好則内府之廣儲實兼其任
　　　至玉府受藏金玉兵器文織良貨賄以共王之
　　　好賜内府共王及冢宰之好賜予天府藏國之
　　　玉鎮大寳器則正為今廣儲司之職而司裘掌
　　　皮典絲典枲亦如六庫之各分其事也
　　周禮天官職内上士二人中士四人掌邦之賦入
　　辨其財用之物而執其總凡受財者受其貳令而
　　書之○職嵗上士四人中士八人掌邦之賦出凡
　　上之賜予以叙與職幣而受之○職幣上士二人
　　中士四人振掌事者之餘財皆辨其物而奠其録
　　以書楬之以詔上之小用賜予○司㑹中大夫二
　　人下大夫四人上士八人中士十有六人○司書
　　上士二人中士四人凡上之用財用必考于司㑹
　　○宫人中士四人下士八人掌王之六寢之修共
　　王之沐浴凡寢中之事掃除執燭共鑪炭凡勞事
　　　謹案天官司㑹司書不專為内府之職而上之
　　　用財用必考于司㑹則宫中㑹計實兼理之職
　　　内掌受財之政令職幣詔用之小用賜予而職
　　　嵗掌其賦出今内府儲藏出入皆由㑹計司稽
　　　核而總受其要其職固相等也宫人有中士下
　　　士寢處沐浴掃除皆其職掌則與今之内管領
　　　副内管領之任尤相合矣
　　周禮天官内宰下大夫二人上士四人中士八人
　　掌書版圖之法以治王内之政令均其稍食分其
　　人民以居之(注版謂宫中□寺之属及其子弟録/籍也團王及后世子之宫中吏官府)
　　(之形象也政令謂施間寺者稍食吏祿稟/也人民吏子弟分之使衆者就寡均宿衙)嵗終則
　　㑹内之人稍食稽其功事比其小大與其麤良而
　　賞罰之㑹内宫之財用
　　周禮夏官小臣上士四人掌王之小命詔相王之
　　小法儀正王之燕服位王之燕出入則前驅
　　周禮天官膳夫上士二人中士四人下士八人掌
　　王之食飲膳羞以養王及后世子○庖人中士四
　　人下士八人賈八人(注賈主市/買知事價)掌共六畜六獸六
　　禽辨其名物凡其死生鱻薧之物以共王之膳與
　　其薦羞之物及后世子之膳羞○内饔中士四人
　　下士八人掌王及后世子膳羞之割烹煎和之事
　　○亨人下士四人掌共鼎鑊以給水火之齊
　　　謹案宫中禮儀掌于内宰而詔相王之小法儀
　　　則夏官小臣主之今内務府掌儀司専掌宫中
　　　之儀法正其職也内宰詔相禮儀之外又掌書
　　　宫中版圖之法以治王内之政令嵗終㑹内人
　　　之稍食稽其功事㑹内官之財用葢兼有總管
　　　大臣及㑹計司之職故秩為下大夫其任較重
　　　唯以服位禮事賛相専司與掌儀司尤為相合
　　　故附証其説于此天官之膳夫庖人内饔亨人
　　　皆掌王及后世子之膳羞亦與今
　御茶膳房之職為相合故與光禄寺篇互見焉
　　周禮天官甸師下士二人共野果蓏之獻帥其徒
　　以薪蒸役外饔内之事○腊人下士四人掌乾肉
　　凡田獸之脯腊膴胖之事
　　周禮地官廛人中士二人下士四人凡屠者斂其
　　皮角筋骨入于王府凡珍異之有滯者斂而入于
　　膳府○澤虞掌國澤之政令為之厲禁使其地之
　　人守其財物以時入之于王府頒其餘于萬民○
　　迹人中士四人下士八人掌邦田之地政而為之
　　厲禁以守之○角人下士二人掌以時徵皮角凡
　　骨物于山澤之農○羽人下士二人掌以時徵羽
　　翮之政于山澤之農○掌炭下士二人掌炭物灰
　　物之徵令以時入之
　　　謹案都虞司職司採捕供應畋漁天官之甸師
　　　腊人正其職掌地官山林川澤皆有虞衡而分
　　　主各處山川不歸統理惟澤虞掌國澤之禁令
　　　入財物于王府與都虞司相近其自廛人以至
　　　掌炭亦皆都虞司之所有事也
　　周禮天官小宰之職掌建邦之宫刑以治王宫之
　　政令凡宫之禁
　　　謹案周刑法掌于秋官而内府之刑未聞有别
　　　置之官惟小宰掌建邦之宫刑宫禁鄭康成以
　　　為在王宫中者之刑則今内務府慎刑司之所
　　　由始也
　　周禮考工記凡攻木之工七攻金之工六攻皮之
　　工五設色之工五刮摩之工五搏埴之工二○匠
　　人營國王宫門阿之制五雉宫隅之制七雉城隅
　　之制九雉
　　　謹案周禮缺冬官考工記之所載者未盡為營
　　　造之職今採錄匠人營繕王宫之法式及諸工
　　　總名以著其概餘並見工部篇不具錄焉
　　周禮地官牧人下士六人掌牧六牲而阜蕃其物
　　以共祭祀之牲牷(注六牲謂牛/馬羊豕犬雞)○牛人中士二人
　　下士四人掌養國之公牛以待國之政令
　　周禮夏官羊人下士一人掌羊牲若牧人無牲則
　　受布于司馬使其賈買牲而共之
　　　謹案孳畜之政自古重之故宣王考牧著於小
　　　雅牲牷肥腯見于春秋周禮之牧人牛人羊人
　　　實為慶豐司之所由始其分屬地官夏官者盖
　　　一以牧地為屬一以受布于司馬為屬不必如
　　　孔疏所云牛為土畜羊為金畜穿鑿而為之説
　　　也
　秦
　　漢書百官公卿表少府秦官
　　冊府元龜秦少府掌山海地澤之税少府之立自
　　此始也
　　杜佑通典秦置六尚謂尚冠尚衣尚食尚沐尚席
　　尚書若今殿中之任○秦有御府令丞掌供御服
　　而屬少府○掖庭局令秦置永巷○秦置尚方令
　　○秦有將作少府○秦犧廪令丞掌犠牲雁鶩
　　王應麟玉海少府秦官章邯為之
　　　謹案秦立少府之官凡供御諸職多為所領故
　　　六尚如今内管領之職御府令如今廣儲司掖
　　　庭局令如今慎刑司尚方令則兼有廣儲及武
　　　備院之任將作少府如今營造司惟犧廪令丞
　　　屬内史及左馮翊而犧牲雁鶩則又兼有都虞
　　　慶豐二司之掌秦法疎畧史志不詳以漢後所
　　　承襲者推之其大概亦可考見今摭録通典所
　　　載以著其崖畧焉
　漢
　　漢書百官公卿表少府掌山海地澤之税以給共
　　養(應劭曰名曰禁錢以給私養自别為藏少者小/也故稱少府師古曰大司農供軍國之用少府)
　　(以養天有/子也)六丞屬官有尚書符節太醫太官湯官
　　導官藥府若盧考工室左弋居室甘泉居室左右
　　司空東織西織東園匠十六官令丞(服䖍曰若盧/詔獄也鄧展)
　　(曰舊洛陽兩獄一名若盧主受親戚婦女如淳曰/若盧官名也藏兵器品令曰若盧郎中二十人主)
　　(弩射漢儀注有若盧獄令主治庫兵將相大臣臣/瓚曰冬官為考工主作器械也師古曰太官主膳)
　　(食湯官主餅餌導官主擇米若盧如説是/也左弋地名東園匠主作陵内器物者也)又胞人
　　都水均官三長丞(師古曰胞人主掌宰/割者也胞與庖同)又中書謁者
　　黄門鈎盾尚方御府永巷内者宦者八官令丞(師/古)
　　(曰鈎盾主近苑囿尚方主作/禁器物御府主天子衣服也)諸僕射署長中黄門
　　皆屬焉(師古曰中黄門謂奄人居禁/中在黄門之内給事者也)武帝太初元
　　年更名考工室為考工左弋為佽飛居室為保宫
　　甘泉居室為昆臺永巷為掖庭佽飛掌弋射有九
　　丞兩尉太官七丞昆臺五丞樂府三丞掖庭八丞
　　宦者七丞鈎盾五丞兩尉成帝河平元年省東織
　　更名西織為織室
　　　謹案漢承秦制立少府以供養宫禁位列九卿
　　　凡諸奉御之職無所不統今以漢百官表所載
　　　詳繹之今内府七司諸官葢皆有其職焉如御
　　　府尚方東織西織是廣儲司之掌尚書内者諸
　　　僕射署是㑹計司及内管領之掌中書謁者與
　　　掌儀相近而太官胞人則如今之内茶膳房也
　　　左弋佽飛掌弋射都水鈎盾主苑囿近於都虞
　　　司之職也服䖍鄧展以若盧為詔獄如淳以為
　　　藏兵器而漢儀注則云有若盧獄令主治庫兵
　　　是一官而兼兩職葢如慎刑司及武備院之兼
　　　職也考工室左右司空東園匠如今之營造司
　　　而尚方令又如今之造辦處也惟慶豊所掌未
　　　見于少府之屬葢太官所兼掌耳漢代少府之
　　　官多以髙儒舊徳為之而宦者黄門亦皆歸于
　　　統屬其法意最為近古今載漢表原文而為之
　　　疏證如此其他可為佐証著並分載于後
　　史記平凖書山海天地之藏也皆宜屬少府(索隐/韋昭)
　　(云少府天子私所給賜/經用也公用屬大司農)
　　急就篇司農少府國之淵顔師古注司農領天下
　　錢榖以供國之常用少府管池澤之税及闗市之
　　資以供天子少者小也府者聚也財物所聚也非
　　郊廟兵戎大用故謂之少府司此二者百物在焉
　　故以深泉為喻也
　　應劭風俗通少府水衡為天子内藏
　　荀悦漢紀孝成帝紀罷少府技巧官
　　王應麟漢制考職内注職内主入也若今之泉所
　　入謂之少内疏漢之少内亦主泉所入案王氏漢
　　官解云小官嗇夫各擅其職謂倉庫少内嗇夫之
　　屬各自擅其條理所職主由此言之少内藏聚似
　　今之少府但官卑職碎以少為名丙吉𫝊少内嗇
　　夫白吉曰食皇孫亡詔令注云少内掖庭主府藏
　　之官也
　　　謹案少内當為今㑹計司之職
　　玉海周玉府内府猶秦漢少府也
　　　謹案後漢紀正月朔旦驃騎將軍蒼應奉璧入
　　　賀故事少府給璧隂就驕貴吏傲不奉法求璧
　　　不可得蒼坐朝堂漏且盡而璧不至不知所為
　　　顧謂掾屬曰若之何朱暉望少府主簿持璧即
　　　往紿之曰我聞璧而未曾見試觀之主簿以璧授
　　　暉暉顧召令史奉之主簿驚曰少府當以朝暉
　　　叱之曰將歸暉獨不朝也據此則漢之少府乃
　　　兼内府玉府之職
　　古今攷九曰少府掌山海地澤之税以給共養東
　　萊謂治粟内史所掌榖貨供軍國之用少府名曰
　　禁錢以給天子私自别為藏少者小也屬官最多
　　有六丞當皆稱少府丞而尚書侍郎以下十二官
　　令丞屬焉而尚書之名後世以為王之一省六部
　　従官之長東萊又謂少府吏四人在殿中主發書
　　謂之尚書其後遂以為官置令丞屬焉然漢之尚
　　書令尚書丞微官耳少府之屬吏也後世尚書令
　　尚書左右丞六部尚書乃宰相侍従也又胞人三
　　長丞又上林中十池監又中書謁者黄門鈎盾而
　　下内省官者七官令丞諸僕射署長中黄門皆屬
　　焉而中書令中書丞亦少府之微官而後世中書
　　令為一品之極郭子儀書二十四考至有奪我鳳
　　凰池之恨前代小官後世用以為大官世故之變
　　豈有極哉表書小官吏因革不一不足書王莽改
　　曰共工
　　　謹案洪适𨽻釋魯相史晨祠孔廟奏銘題後謂
　　　上尚書者郡國異于朝廷不敢直達于帝所因
　　　尚書以聞故樊毅復華氏下民租田口算碑以
　　　太守奏事均云上尚書也然無極山碑以太常
　　　卿丞奏事亦云上尚書又蔡質漢官典儀列司
　　　𨽻城門校尉上尚書式及謁者上尚書式則内
　　　而九卿謁者凡奏亦皆上尚書以達于帝不獨
　　　國相太守也惟孔子廟置卒史碑云魯相奏記
　　　司徒司空府不云上尚書然司徒司空府亦必
　　　由尚書以達于帝無極山碑載常山相馮巡以
　　　三公山請雨事聞于太常太常為馮巡上其事
　　　亦必由尚書是其例葢漢丞相御史謂之外朝
　　　不可至内廷故置尚書掌四方章奏報告之事
　　　少府屬官首列尚書特重其職也漢書霍光傳
　　　尚書令讀奏黄霸傳尚書令受丞相對是雖丞
　　　相九卿必由尚書入奏也又考漢紀張湯子安
　　　世少為郎給事中尚書上方幸河東亡書三篋
　　　詔問莫能知惟安世知之具作其事後購得本
　　　書以校無所遺失通典謂掌圖書秘記章奏之
　　　事即謂此也且不特主章奏即凡徵召詰對之
　　　事亦無不詣尚書漢書光武紀時太原王霸北
　　　海逢萌亦隠居養志霸到尚書拜不稱臣章帝
　　　紀匈奴新降召太尉鮑昱謁尚書使封降胡檄
　　　桓帝紀太常楊秉奏中常侍侯賢等請免官理
　　　罪奏入尚書詰秉秉對尚書不能詰靈帝紀陳
　　　蕃起兵將官屬諸生八十人至承明門使不内
　　　蕃曰云云使者出開門蕃到尚書門正色曰云
　　　云葢尚書初主受奏御而已其後遂専出納之
　　　命故其權浸重至章帝時太傅太尉録尚書事
　　　和帝時太傅錄尚書事位在三公上與少府所
　　　屬之尚書逈相懸絶矣
　　馬永卿嬾真子前漢百官公卿表少府之屬官凡
　　五十餘人有導官掌米榖以奉至尊然學者多疑
　　導字之義僕考唐百官志導官令掌導擇米麥凡
　　九榖皆隨精麄考其耗損而供然漢導字下従寸
　　唐䆃字下從禾今按韻略瑞禾一莖六穗謂之䆃
　　恐唐以瑞禾名官也僕嘗以此問舅氏笑云此葢
　　讀司馬長卿封禪書誤耳書云導一莖六穗于庖
　　注云導擇也一莖六穗謂加禾之米也後人誤以
　　瑞禾為䆃遂併官名失之可一笑也
　　　謹案導官主擇米榖以供至尊則今尚膳正之
　　　職也(又互見户部/篇内倉條)
　　顔師古漢書注李斐曰齊國舊有三服之官春獻
　　冠幘縰為首服紈素為冬服輕綃為夏服凡三
　　急就篇齊國給獻素繒帛注齊有三服官貢禹言
　　故時齊三服官輸物不過十笥
　　　謹案漢官既有東織西織供天子服御而又有
　　　三服官主作首服冬服夏服以給衮龍之用於
　　　齊設之今内務府所轄有江寧蘇州杭州三織
　　　造官正漢三服官之遺制也
　　漢書注水衡都尉應劭曰古山林之官曰衡掌諸
　　池苑故曰水衡張晏曰主都水及上林苑故曰水
　　衡主諸官故曰都有卒徒武事故曰尉師古曰衡
　　平也主平其税入
　　玉海楊得意為狗監李延年給事狗監中
　　　謹案漢水衡都尉之職掌上林苑與今之奉宸
　　　苑相合惟所領之官自卒徒武事又兼主漁畋
　　　之政今都虞司辦理内府武職陞遷兼供應漁
　　　獵之事其職亦為相近故既入於奉宸苑篇而
　　　節錄注文于此至漢有狗監則與今之養鷹狗
　　　處事務亦相等也
　　風俗通掖庭有獄令丞又暴室丞宫人獄也一作
　　薄室
　　三輔黄圖永巷永長也宫中之長巷幽閉宫女之
　　有罪者武帝時改為掖庭置獄焉
　　　謹案成帝紀上使御史收劉輔繫掖庭秘獄後
　　　以辛慶忌㢘褒師丹谷永上書乃徙繫考工獄
　　　考工獄亦近中禁然比之掖庭獄則又有中外
　　　之殊矣移獄考工其按治或稍輕歟
　　史記景帝本紀中六年四月置左右内官屬大内
　　漢書東方朔傳内官有獄
　　漢書王商傳左將軍請召王商詣若盧詔獄注孟
　　康曰黄門北寺也
　　　謹案宫中慎刑之職自掖庭而内列代不詳惟
　　　漢書若盧獄令黄門北寺詔獄皆屬少府内府
　　　有獄其初亦屬少府最為近之又考後漢紀桓
　　　帝紀白馬令李雲上書移副三府云云上得雲
　　　書大怒送雲黄門北寺使中常侍管霸與御史
　　　廷尉雜考之然則漢時外庭庶官亦間繫黄門
　　　北寺葢黄門北寺獄之近中禁者桓帝怒雲欲
　　　加嚴讞故特於秘獄治之非常例也
　　史記平凖書卜式不願為郎上曰吾有羊上林中
　　欲令子牧之式乃拜為郎布衣屩而牧羊嵗餘羊肥
　　息
　　　謹案史記言卜式拜為郎牧羊上林苑中是漢
　　　時慶豐之職亦上林苑之所有事也今故採錄
　　　之以見其概
　　周禮囿人牧百獸鄭康成注備養衆物也今掖庭
　　有鳥獸自熊虎孔雀至于狐狸鳬鶴備焉
　　三輔黄圖少府佽飛外池漢儀注佽飛具繒繳以
　　射鳬雁給祭祀故有池
　　後漢書百官志少府卿一人中二千石本注曰掌
　　中服御諸物衣服寳貨珍膳之屬丞一人比千石
　　太醫令一人六百石本注曰掌諸醫藥丞方丞各
　　一人本注曰藥丞主藥方丞主藥方太官令一人
　　六百石本注曰掌御飲食左丞甘丞湯官丞果丞
　　各一人本注曰左丞主飲食甘丞主膳具湯官丞
　　主酒果丞主果守宫令一人六百石本注曰主御
　　紙筆墨及尚書財用諸物封泥丞一人掖庭令一
　　人六百石本注曰宦者掌後宫貴人采女事左右
　　丞暴室丞各一人本注曰宦者暴室丞主中婦人
　　疾病者就此室治其皇后貴人有罪亦就此室御
　　府令一人六百石本注曰宦者典宫婢作中衣服
　　及補浣之屬丞織室丞各一人本注曰宦者祠祀
　　令一人典中諸小祠祀丞一人本注曰宦者中藏
　　府令一人六百石本注曰掌中幣帛金銀諸貨物
　　丞一人尚方令一人六百石本注曰掌上手工作
　　御刀劒諸好器物丞一人
　　劉昭後漢書志注武帝初置水衡都尉秩比二千石别
　　立上林苑世祖省之并其職于少府每立秋貙之
　　日輒暫置水衡都尉事訖乃罷之
　　南都賦水衡虞人修其營表
　　後漢書桓帝本紀建和元年芝草生中黄藏府(注/漢)
　　(官儀曰中黄藏府掌/中幣帛金銀諸貨物)
　　後漢書和帝本紀永元九年十二月復置若盧獄
　　官
　　　謹案東漢光武併省少府禁錢一以歸之司農故
　　　少府官屬裁省過半至水衡都尉則廢去不設
　　　唯貙劉之日暫置旋罷然其季世乃轉有開邸
　　　鬻爵歛而入私藏者葢宫掖之費必不能去而
　　　欲盡黜少府之儲蔵勢不可久行也至前漢侍
　　　御皆用士人東漢始多以宦者為之古意亦漸
　　　失矣東漢之祠祀令典中諸小祠祀與今掌儀
　　　司之職相近故並著之
　三國
　　冊府元龜魏之九卿並與漢同又有殿中監一人
　　品第七(殿中之名/自此始也)掌張設監䕶之事有殿中奉乘
　　郎從五品下
　　三國魏志王觀傳王觀為少府統三尚方御府内
　　藏玩弄之物
　　魏文帝集讓禪表謹拜章陳情使行相國永夀少
　　府糞土臣毛宗奏並上璽綬
　　玉海少府魏王觀楊阜常林管輅為丞
　　通典魏官第三品九卿第六品水衡典虞第七品
　　殿中監諸卿尹丞尚藥監尚食監大農監第九品
　　殿中監掌事
　　通典後漢少府有中藏府令丞魏氏因之○漢末
　　分尚方為左中右三尚方魏晉因之
　　魏文帝集張登為大官令詔登忠義彰著在職功
　　勤名位雖卑直亮宜顯饔膳近在當得此吏今以
　　登為大官令
　　　謹案三國魏少府列于九卿其所統屬並同後
　　　漢而始定為第三品之級及設有殿中監以司
　　　親近供御之職其品頗微其官則為後代殿中
　　　之所自始矣至漢有水衡都尉主上林苑並主
　　　禁錢魏仍其名而所主者天下舟船河渠之政
　　　其後遂易為都水使者與漢職不同今不復載
　　　焉
　晉
　　晉書職官志少府統材官校尉中左右三尚方中
　　黄左右藏左校甄官平凖奚官等令在校坊鄴中
　　黄左右藏油官等丞及渡江哀帝省并丹陽尹孝
　　武復置自渡江唯置一尚方又省御府
　　通典晉冶令掌工徒鼓鑄𨽻衛尉江左以來省衛
　　尉始𨽻少府○晉有左右藏令屬少府
　　　謹案晉傳中丞集劾夏侯承奏少府夏侯承取
　　　官田立私屋近小人委以家計令工匠竊盗官
　　　物附益於私其謂令工匠竊盜官物即通典所
　　　云掌令工徒鼓鑄之類是也謂取官田立私屋
　　　則晉之少府所掌亦當如漢表所云兼地澤之
　　　税矣
　　晉書職官志光禄勲統東園匠太官御府守宫黄
　　門掖庭清商華林園暴室等令哀帝興平二年省
　　光禄勲并司徒孝武寕康元年復立
　　通典守宫令丞晉屬光禄勲○魏置殿中監晉因
　　之
　　　謹案晉承魏制立少府以統諸署而太官御府
　　　諸職又分𨽻於光祿勲考光禄勲在秦為郎中
　　　令漢始易為光祿勲所掌宿衛諸郎如今領侍
　　　衛大臣之比而晉分少府屬官以𨽻之者以其
　　　官居禁中職守相近故也至哀帝省少府而併於
　　　丹陽尹省光禄勲而併於司徒其後復仍立之
　　　葢裁省不一而職掌所在大槩則固相同也
　宋齊梁陳
　　宋書百官志少府一人丞一人掌市服御之物左
　　尚方令丞各一人右尚方令丞各一人并掌造軍
　　器晉江右有中尚方左尚方右尚方江左以來惟
　　一尚方宋髙祖踐祚以相府部配臺謂之左尚方
　　而本署謂之右尚方焉又以相府細作配臺即其
　　名置令一人丞二人𨽻門下世祖大明中改曰御
　　府置令一人丞一人御府二漢世典官婢作䙝衣
　　服補浣之事後廢帝初省御府置中署𨽻右尚方
　　漢東京太僕屬官有考工令主兵器尚方令唯主
　　作御刀綬劍諸玩好器物而已然則考工令如今
　　尚方尚方令如今中署矣
　　通典殿中監晉宋並同○宋少府領左右尚方御
　　府東冶南冶平凖等令丞
　　　謹案宋少府殿中監之制視魏晉多從簡省其
　　　尚方令主作兵器而御府及中署之以細作配
　　　臺特置者亦𨽻右尚方則宫中工作固其兼職
　　　非専以武器為任故列代尚方官既見于此而
　　　武備院篇亦從互見焉
　　南齊書百官志少府府置丞一人領官如左○左
　　右尚方令各一人丞一人鍜署丞一人永明三年
　　省四年復置御府令一人丞一人東冶令一人丞
　　一人南冶令一人丞一人平凖令一人丞一人○
　　尚書令内外殿中監一人
　　　謹案齊制與宋多同惟尚書令之殿中有内外
　　　監之名為宋所未有宋置御府後改中署而齊
　　　則仍曰左右尚方為此少異耳
　　隋書百官志梁初猶依宋齊皆無卿名天監七年
　　加置太府卿以少府為少府卿是謂夏卿○太府
　　卿位視宗正掌金帛府帑統左右藏令上庫○少
　　府卿位視尚書左丞置材官將軍左右中尚方甄
　　官平水署置南塘邱税庫東西冶中黄細作炭庫
　　紙官柴署等令丞○光禄卿統守宫黄門華林園
　　暴室等令
　　通典太府卿厯代不置然其職在司農少府至梁
　　天監七年始置○梁官三品曹位殿中外監上庫
　　令細作令作堂金銀局丞三品勲位殿中内監左
　　尚方五丞右尚方四丞
　　玉海梁始置太府卿掌府庫少府専為供服御之
　　官
　　隋書百官志陳太府卿少府卿品並第三
　　　謹案梁置太府卿掌金帛府帑葢分少府所掌
　　　而别為置官此後代太府之所由起也左右尚
　　　方諸令屬于少府猶與古同而名之為卿亦自
　　　梁始守宫暴室諸令屬于光禄制與晉同皆為
　　　漢少府之職至殿中監有内外之分而以三品
　　　曹位勲位分𨽻之不入諸班之次亦與列代為
　　　少異陳官並用梁制其史文之脱畧者不復詳
　　　焉
　後魏
　　魏書官氏志初置左右近侍之職無常員或至百
　　數侍直禁中傳宣詔命皆取諸部大人及豪族良
　　家子弟儀貌端嚴機辯才幹者應選又置内侍長
　　四人主顧問拾遺應對若今之侍中散騎常侍也
　　置都統長又置幢將及外朝大人官其都統長領殿
　　内之兵直王宫幢將員六人王三郎衛士直宿禁中
　　者自侍中已下中散已上皆統之外朝大人無常
　　員主受詔命外使出入禁中國有大喪大禮皆與
　　叅知隨所典焉少府第三品上中黄門令内署令
　　第四品中掖庭監従第五品上諸局監水衡都尉
　　従第五品中嘗藥監殿中監從第五品下諸宫門
　　僕從六品中世宗班行職令大府卿第三品太府
　　少卿第四品諸署令千石以上者從第八品諸署
　　令六百石以上者第九品諸署令不滿六百石者
　　従第九品
　　冊府元龜後魏殿中監從五品下又有掌服郎從
　　六品上又分太官令尚食中尚食掌知御膳尚食
　　門下省領之中尚食集書省領之
　　通典後魏太和中改少府為太府卿兼有少卿掌
　　財物庫藏
　　洛陽伽藍記建春門内御道南有鈎盾典農籍田
　　三署
　　　謹案後魏初官制未備其後有少府殿中監之
　　　職而殿中品秩視晉宋為較隆太和中改少府
　　　為太府置卿及少卿其所屬之官有諸署令千
　　　石以上六百石上下之分而史志統言諸署其
　　　所掌之為何署亦莫得而詳也魏又有水衡都
　　　尉與河隄使者並列葢亦主水之官與漢之兼
　　　掌禁錢者又不同矣
　北齊
　　隋書百官志後齊制太府寺掌金帛府庫營造器
　　物統左中右三尚方左藏司染諸冶東西道署黄
　　藏右藏細作左校甄官等署令丞左尚方又别領
　　别局樂器器作三局丞中尚方又别領别局涇州
　　絲局雍州絲局定州紬綾局四局丞右尚方又别
　　領别局丞司染署又别領京坊河東信都三局丞
　　諸冶東道又别領滏口武安白間三局丞諸冶西
　　道又别領晉陽冶泉郡大􁞵原仇四局丞甄官署
　　又别領石窟丞○門下省掌獻納諫正及司進御
　　之職侍中給事黄門侍郎各六人錄事四人通事
　　令史主事令史八人統局六領左右局領左右各
　　二人(掌知朱華閣内諸事宣傳已/下白衣齋子巳上皆主之)左右直長四人
　　尚食局典御二人(總知御/膳事)丞監各四人尚藥局典
　　御及丞各二人(總知御/藥事)侍御師尚藥監各四人主
　　衣局都統子統各二人(掌御衣服/玩等事)齋帥局齋帥四
　　人(掌鋪設/洒掃事)殿中局殿中監四人(掌駕前奏引行事/制請修補東耕則)
　　(進耒/耜)中侍中省掌出入門閤中侍中二人中常侍
　　中給事中各四人又有中尚藥典御及丞并中謁
　　者僕射各二人中尚食局典御丞各二人監四人
　　内謁者局統丞各二人
　　通典北齊官第三品太府卿第四品太府少卿第
　　五品主衣都統尚食尚藥典御從五品中尚食中
　　尚藥典御従六品中尚食中尚藥等丞從八品鈎
　　盾左右尚方左藏掖庭東西牛羊司諸署令正九
　　品細作署令
　　　謹案北齊官氶魏制不設少府而以太府寺及
　　　門下省分統其職其殿中監為門下省之所統
　　　屬六局中尚藥尚食典御又為中侍中省之所
　　　分𨽻與前代之制作異而職守固有在也至所
　　　設涇州雍州定州諸絲綾局即漢三服官之遺
　　　意與今之織造監督為相近焉
　後周
　　通典後周官正五命天官左宫伯主膳太府計部
　　等中大夫冬官司木司土司金司水等中大夫正
　　四命天官小左宫伯小膳部小計部等下大夫冬
　　官小司木小司土小司金小司水司玉司皮司織
　　司卉等下大夫正三命天官小右宫伯掌式小膳
　　部内膳太府玉府内府縫工小計部等上士夏官
　　典牝典牡等上士冬官内匠掌材小司木小司土
　　小司金小司水小司玉小司皮小司織小司卉等
　　上士正二命天官司服掌式内膳典庖玉府内府
　　縫工等中士夏官典牝典牡典駝典羊等中士冬
　　官内匠掌材等中士正一命夏官典駝典羊等下
　　士
　　　謹案後周倣成周之典以制官漢晉以來諸官
　　　名皆廢而不用至其職掌則固無犬殊者今摭
　　　錄通典天官冬官各條以存其概其後此改更
　　　之制則不可復考焉
　隋
　　隋書百官志門下省統城門尚食尚藥符璽御府
　　殿内等六局尚食局典御二人直長四人食醫四
　　人尚藥局典御二人侍御醫直長各四人醫師四
　　十人符璽御府殿内局監各二人直長各四人○
　　内侍省領内尚食掖庭宫闈奚官内僕内府等局
　　○太府寺統左藏左尚方内尚方右尚方司染右
　　○藏黄藏掌冶甄官等署各置令丞等員○煬帝即
　　位多所改革分門下太僕二司取殿内監名以為
　　殿内省分太府寺為少府監殿内省置監少監丞
　　各一人掌諸供奉統尚食尚藥尚衣尚舍尚乗尚
　　輦等六局各置奉御二人皆置直長以貳之尚衣
　　即舊御府也改名之○少府監置監少監各一人
　　丞二人統左尚右尚内尚司織司染鐡甲弓弩掌
　　冶等署復改監少監為令少令
　　通典宫闈局令隋置令掌宫内門閤之禁及出納
　　神主并内給使名帳糧廪事
　　　謹案隋髙祖改周之六官仍以門下省太府寺
　　　分統供御之職而掖庭内府等局則屬之内侍
　　　省葢與齊之制相為仿彿至煬帝更官制分門
　　　下省以為殿内省所統六局仍由殿内以𨽻于
　　　門下葢徒見更革之繁而法制亦無大異耳殿
　　　中之為殿内以避武元皇帝嫌名而改也自梁
　　　立太府而少府之所掌遂分至魏齊専立太府
　　　而少府之官遂廢隋初所設猶承其制迨煬帝
　　　立少府置監置令于是太府所掌遂止于諸市
　　　平凖左右藏諸署而不與供御之職相闗矣宫
　　　闈局令始置于隋所掌宫内門閤并内使名帳
　　　廩膳葢與今之内管領亦為相近也
　
　
　
　
　
　
　
　
　
　
欽定厯代職官表卷三十七
欽定四庫全書
欽定厯代職官表卷三十八
　　内務府下
　厯代建置
　唐
　　唐書百官志殿中省監一人從三品少監二人從四品
　　上丞二人從五品上監掌天子服御之事其屬有六局
　　曰尚食尚藥尚衣尚乗尚舎尚輦少監為之貳(武徳元/年改殿)
　　(内監曰殿中省龍朔二年曰中御府監曰大監丞曰大夫有/令史四人書令史十二人左右仗千牛各十人掌固亭長各)
　　(八人舊有天藏府/開元二十二年省)尚食局奉御二人正五品下直長五
　　人正七品上諸奉御直長品皆如之食醫八人正九品
　　下奉御掌儲供直長為之貳進御必辨時禁先嘗之饗
　　百官賔客則與光禄視品秩而供凡諸陵月享視膳乃
　　獻(龍朔二年改尚食局口奉膳局諸局奉御皆曰大夫有書令史/二人書吏五人主食十六人主膳八百四十人掌固八人)
　　尚藥局奉御二人直長二人掌和御藥診視凡藥供御中
　　書門下長官及諸衛上將軍各一人與監奉御涖之藥成
　　醫佐以上先嘗疏本方具嵗月日涖者署奏餌日奉御先
　　嘗殿中監次之皇太子又次之然後進御太常每季
　　閲送上藥而還其朽腐者左右羽林軍給藥飛騎萬
　　騎病者頒焉(龍朔二年改尚藥局曰奉醫局有按摩師/四人呪禁師四人書令史二人書吏四人)
　　(直官十人主藥十二人藥童三/十人合口脂匠二人掌固四人)尚衣局奉御二人直
　　長四人掌供冕服几案祭祀則奉鎮圭於監而進
　　于天子大朝㑹設案(龍朔二年改尚衣局曰奉冕局/有書令史三人書吏四人主衣)
　　(十六人掌/固四人)尚舎局奉御二人直長六人掌殿庭祭
　　祀張設湯沐燈燭灑掃之事○閑廏使以殿中監
　　承恩遇者為之押五坊以供時狩一曰鵰坊二曰
　　鶻坊三曰鷂坊四曰鷹坊五曰狗坊侍御尚醫二
　　人正六品上主事二人從九品上
　　　謹案唐殿中監領六局其四局為今内務府諸
　　　司之職其尚乘尚輦二局分著於鑾儀衛太僕
　　　寺篇中兹不具列殿中監又有閑廏使與上駟
　　　院之職相近惟所領五坊以供時狩者為今養
　　　鷹狗處之制故附著於此
　　唐書百官志内侍省監二人少監二人○監掌内
　　侍奉宣制令其屬六局曰掖庭宫闈奚官内僕内
　　府内坊少監内侍為之貳皇后親蠶則升壇執儀
　　大駕出入為夾引(武徳四年改長秋監曰内侍監/内承奉曰内常侍内承直曰内)
　　(給事龍朔二年改監為省武后垂拱元年曰司宫/臺天寳十三年置内侍監改内侍曰少監㝷更置)
　　(内/侍)内謁者監十人掌儀法宣奏承勑令掖庭局令
　　二人丞三人掌宫人簿帳女工宫闈局令二人丞
　　二人掌侍宫闈出入管籥奚官局令二人掌奚𨽻
　　工役宫官之品内僕局令二人丞二人掌中宫車
　　乗内府局令二人丞二人掌中藏寳貸給納之數
　　及供燈燭湯沐張設
　　　謹案内侍省之名昉於隋代其職則自秦漢以
　　　來即有長秋之制惟漢法叅用士人至後代則
　　　専用奄宦寖失古意考唐内侍省六局所掌皆
　　　今内務府廣儲掌儀諸司及内管領之職
　聖朝慎重職司一不以奄䜿参預其事洵超軼前古
　　　之制非隋唐所可㡬及矣兹以内侍省官制中
　　　頗有近於内務府者並採附篇内以著前代之
　　　得失其列代宦官不盡著焉
　　唐書百官志少府監一人從三品少監二人從四
　　品下掌百工技巧之政縂中尚左尚右尚織染掌
　　冶五署及諸冶鑄錢互市等監供天子器御后妃
　　服飾及郊廟圭玉百官儀物凡武庫袍襦皆識其
　　輕重乃藏之冬至元日以給衛士諸州市牛皮角
　　以供用牧畜角筋腦革悉輸焉細縷之工教以四
　　年車路樂器之工三年平漫刀矟之工二年矢鏃
　　竹漆屈桞之工半焉冠冕弁幘之工九月教作者
　　傳家技四季以令丞試之嵗終以監試之皆物勒
　　工名丞六人從六品下掌判監事給五署所須金
　　石齒革羽毛竹木所入之物各以名數州土為籍
　　工役衆寡難易有等差而均其勞逸主簿二人從
　　七品下録事二人從九品上(武徳初廢監以諸署/𨽻大府寺貞觀元年)
　　(復置龍朔二年改曰内府監武后垂拱元年曰尚/方監有府二十七人史十七人計史三人亭長八)
　　(人掌固六人短蕃匠五千二十九人綾錦坊巧兒/三百六十五人内作使綾匠八十三人掖庭綾匠)
　　(百五十人内作巧兒四十二人配/京都諸司諸使雜匠百二十五人)中尚署令一人
　　從七品下丞二人從八品下掌供郊祀圭璧及天
　　子器玩后妃服飾彫文錯綵之制凡金木齒革羽
　　毛任土以時而供嵗二月獻牙尺寒食獻毬五月
　　獻綬帶夏至獻雷車七月獻鈿針臘日獻口脂唯
　　筆琴瑟絃月獻金銀暨紙非㫖不獻製魚袋以給
　　百官蕃客賜寳鈿帶魚袋則授鴻臚寺丞主簿監
　　作四人從九品下凡監作皆同品(有府九人史十/八人典事四人)
　　(掌固四人唐改内尚方署曰中尚方署武后改少/府監曰尚方監而中左右尚方織染方掌冶方五)
　　(署皆去方以避監自是/不改矣有金銀作坊院)掌冶署令一人正八品上
　　丞二人正九品上掌范鎔金銀銅鐵及塗飾琉璃
　　玉作銅鐵人得採而官收以税唯鑞官市邉州不
　　置鐵冶器用所須皆官供凡諸冶成器上數於少
　　府監然後給之監作二人(有府六人史十二人典/事二十三人掌固四人)
　　冊府元龜哀帝天祐三年勑牛羊司收管御厨羊
　　并乳牛等御厨物料並送河南府收管其牛羊司
　　官使並宜停廢
　　　謹案唐少府官制詳於工作而畧於儲藏蓋既
　　　有太府之左右藏以為外府復有内侍省之内
　　　藏主以中人則貨賄已有分掌之司無須歸於
　　　少府也天寳後設百寳大盈庫皆以中官主之
　　　謂之内庫其後又有瓊林大盈延資庫等名焉
　五季
　　舊五代史梁太祖本紀開平元年改御合使為司
　　膳使
　　五代㑹要晉開運三年二月詔少府監今後凡修
　　制親王婚禮法物並冊文出降公主九樹花釵箱
　　盝宜令不得用龍鳯紅絛帕
　　冊府元龜後唐莊宗同光初諸寺監各只置大卿
　　其餘官屬並權停
　　玉海後唐聶元祚為少府監
　　冊府元龜後唐杜紹光為少府少監天成二年上
　　言當司掌朝服儀仗祭器服兵戈已來散失向盡
　　徃例有丞主簿五署令共一十六員自偽梁廢省
　　乞下中書量置丞簿署令分主當局公事○杜憬
　　為殿中丞天成四年上言以本司法物寄於寺觀
　　請量修公署
　　玉海晉李鍇少帝時為少府監
　　冊府元龜後唐莊宗即位以李紹宏為宣徽南院
　　使兼掌内勾天下財穀皆委裁遣○孟漢瓊明宗
　　時為宣徽北院使○晉漢以來宣徽院有内班之
　　名周循其舊而史闕官號
　　　謹案五季官制缺畧無足採証今考諸書所載
　　　少府令丞主簿廢於梁時諸卿少卿停於唐代
　　　乃至儀仗散失法物或寄於寺觀其草畧可見
　　　　後唐以宦者為宣徽使主天下財榖蓋亦循唐
　　　　時内庫之制而宣徽之名實首見於此也
　　宋
　　　宋史職官志宣徽南院使北院使掌總領内諸司
　　　及三班内侍之籍郊祀朝㑹宴饗供帳之儀應内
　　　外進奉悉檢視其名物舊制以檢校為使或領節
　　　度及兩使留後闕則樞宻副使一人兼領二使亦
　　　有兼樞宻副使簽書樞宻院者南院資望比北院
　　　頗優然皆通掌止用南院印二使共院而各設㕔
　　　事其吏史則有都勾押官各一人前行三人後行
　　　十二人分掌四案一曰兵案二曰騎案三曰倉案
　　　四曰胄案故事與参知政事樞宻副使同知樞宻
　　　院事以先後入叙位熈寧四年詔位参政樞副同
　　　知下著為令九年詔今後遇以職事侍殿上或中
　　　書樞宻院合班問聖體及非次慶賀並特序二府
　　　班官制行罷宣徽院以職事分𨽻省寺而使號猶
　　存
　　　謹案宋代樞宻宣徽三司使謂之内職而宣徽
　　　掌總領内諸司及三班内侍之職是南北院使
　　　正如今内務府總管之任故録著於篇中
　　宋史職官志殿中省監少監監丞各一人監掌供
　　奉天子玉食醫藥服御幄帟輿輦舎次之政令少
　　監為之貳丞参領之凡總六局曰尚食掌膳羞之
　　事曰尚藥掌和劑診候之事曰尚醖掌酒醴之事
　　曰尚衣掌衣服冠冕之事曰尚舎掌次舎幄帟之
　　事曰尚輦掌輿輦之事(六尚各有典御二人奉御/六人或四人監門二人或)
　　(一人又尚食有膳工尚藥有醫師尚醖有酒工尚/衣有衣徒尚舎冇幕士尚輦有正供等皆分𨽻其)
　　(局/)又置提舉六尚局及管幹官一員舊殿中省判
　　省事一人以無職事朝官充雖有六尚局名别有
　　事存凡官隨局而移不領于本省所掌唯郊祀元
　　日冬至天子御殿及禘祫后廟神主赴太廟供具
　　繖扇而殿中監秘書監為寄禄官而已元豐中神
　　宗欲復建此官而度禁中未有其地但詔御輦院
　　不𨽻省寺令専達焉初權太府卿林顔因按内藏
　　庫見乗輿服御雜貯百物中乃乞復殿中省六尚
　　以嚴奉至尊於是徽宗乃出先朝所度殿中省圖
　　命三省行之○御藥院勾當官無常員以入内内
　　侍充掌按驗秘方以時劑和藥品以進御及供奉
　　禁中之用典八人藥童十一人匠七人(崇寧二年/併入殿中)
　　(省/)○尚衣庫使副使舊曰尚衣庫大中祥符三年
　　改監官二人以内侍三班充掌駕頭服御繖扇之
　　名物凡御殿大禮前一日請乗輿衮冕鎮圭袍服
　　於禁中以待進御事已復還内庫典一人匠四人
　　掌庫十人○内衣物庫(在文徳殿後太平興國二/年置受納匹段庫受納綾)
　　(錦西州鹿胎綾羅絹匹/段大中祥符元年併入)監官二人以京朝官并内
　　侍充(舊三人以諸司使/副及三班内侍充)掌受納錦綺綾羅色帛銀
　　器腰束帶料造年支凖備衣服以待頒賜諸王宗
　　室文武近臣禁軍將校時服并給宰臣親王皇親
　　　使相生日器幣兩府臣僚百官皇親轉官中謝朝
　　　辭特賜及大遼諸外國人使辭見銀器射弓衣帶
　　　典八人掌庫二十一人○親衣庫(在太/平坊)監官二人
　　　以諸司使副三班及内侍充掌受錦綺雜帛衣服
　　　之物以備給賜及邦國儀注之用并受納衣服以
　　　賜諸司丁匠諸軍監門二人以三班使臣充典十
　　　人掌庫五十五人○朝服法物庫(太平興國二年/置後分三庫一)
　　　(在天安殿後一在右掖門/内北廊一在正陽門外)監官二人以諸司使副
　　　及三班内侍充掌百官朝服諸司儀仗之名物典
　　　三人掌庫三十人已上崇寧二年併入殿中省(舊/有)
　　　(裁造院針線院雜/賣塲後省併之)
　　　馬端臨文獻通考太府寺卿掌財貨出納貿易之
　　　事凡貢賦之輸於京師者至則别而受之供君之
　　　用及待邉費則歸於内藏供國之用及待經費則
　　　歸於左藏所𨽻官司二十有五内藏庫掌受嵗計
　　　之餘積以待邦國非常之用奉宸庫掌供内庭凡
　　金玉珠寳良貨賄藏焉祗候庫掌受錢帛器皿衣
　　服以備傳詔頒給及殿庭賜予審計司掌審受給
　　數驅磨當否商税務收京城商税店宅務掌管官
　　邸店
　　　謹案唐太府唯掌左右藏以待經費内藏供奉
　　　之職不與焉至宋則分受供君供國之用而設
　　　官尤廣故内藏奉宸祗候皆如今廣儲司之掌
　　　審計則如㑹計司而商税務店宅務亦如今崇
　　　文門監督官房租庫之總領於内務府也
　　石林燕語内香藥庫在謻門外凡二十八庫真宗
　　賜御製七言二韻詩一首為庫額曰每嵗沉檀來
　　逺裔累朝珠玉實皇居今辰内府初開處充牣尤
　　宜史筆書
　　　謹案真宗詩所云内府當即宋志内藏庫内香
　　　藥庫近於今之御藥房矣
　　玉海少府監掌造門㦸旌節祭玉法物及供祭器
　　鑄印以朝官判元豐四年十一月五日詔鑄省臺
　　等監印記凡六十三官制行總局四掌百工技巧
　　乗輿服御之物祭祀朝㑹禮樂之器服皆有法式
　　冊寳符節度量權衡之制亦如之
　　文獻通考宋少府監判監事一人以朝官充凡天
　　子器玩后妃服飾雕文錯彩工巧之事分𨽻於文
　　思院後苑造作所本監但掌造門㦸神衣旌節郊
　　廟諸壇祭玉法物鑄牌印朱記百官拜表案褥之
　　事元豐正官制置監少監丞主簿各一人所𨽻官
　　屬五文思院掌造金銀犀玉工巧之物金采繪素
　　装鈿之飾以供輿輦冊寳法物及凡器服之用監
　　官文臣一員武臣二員綾錦院掌織絍錦繡以供
　　乘輿及凡服飾之用監官三人以京朝官諸司使
　　副及内侍充裁造院掌裁製服飾監官二人文繡
　　院掌纂繡以供乗輿服御及賓客祭祀之用建炎
　　初以將作少府監併歸工部紹興三年復置將作
　　　監少府事統焉○入内内侍省内侍省其屬有御
　　　藥院勾當官四人掌按驗方書修合藥劑以待進
　　　御及供奉禁中之用内東門司勾當官四人掌宫
　　　禁人物出入周知其名數而譏察之合同憑由司
　　　監官二人掌禁中宣索之物給其要驗造作所掌
　　　造作禁中及皇屬婚娶之名拜龍圖天章寳文閣
　　　勾當官四人掌藏祖宗文章圖籍及符瑞寳玩之
　　　物而安像設以崇奉之翰林院勾當官一人總天
　　文書藝圖畫醫官四局凡執伎以事上者皆在焉
　　隣㡬雜志文思院不知縁何得此名或云量名待
　　文思索或説殿名聚工巧於其側因名之曰文思
　　院
　　　謹案宋初文思院後苑造作所别有官屬不𨽻
　　　少府元豐定制始改𨽻之今廣儲司造辦處諸
　　　職其時皆為少府所統迨南渡以後廢少府𨽻
　　　工部以文思院屬之其官屬並從工部辟差旋
　　　又改𨽻將作監變更不一其職事則皆同也内
　　　侍省官屬御藥院猶今之藥房合同憑由司猶
　　　今之㑹計司造作所猶今之造辦處龍圖天章
　　　寳文閣勾當官翰林院勾當官猶今
　　武英殿
　　御書處
　　文淵閣管理事務諸職蓋前代内侍所掌者至我
　　朝而特設官職始釐正其體統焉
　遼
　　遼史百官志宣徽北院太宗㑹同元年置掌北院
　　御前祗應之事北院宣徽使知北院宣徽事北院
　　宣徽副使同知北院宣徽事○宣徽南院㑹同元
　　年置掌南院御前祗應之事南院宣徽使知南院
　　宣徽事南院宣徽副使同知南院宣徽事○北面
　　御帳官奉宸司掌供奉宸御之事○北面著帳官
　　筆硯局筆硯祗候郎君筆硯吏牌印局牌印郎君
　　裀褥局裀褥郎君燈燭局燈燭郎君牀幔局牀幔
　　郎君殿幄局殿幄郎君車輿局車輿郎君御盞局
　　御盞郎君本班局本班郎君○承應小底局筆硯
　　小底寢殿小底佛殿小底司藏小底習馬小底鷹
　　坊小底湯藥小底尚飲小底盥潄小底尚衣小底
　　裁造小底○北面宫官諸行宫都部署院總契丹
　　漢人諸行宫之事諸行宫都部署知行宫都部署
　　司事諸行宫副部署諸行宫判官○契丹行宫諸
　　部署司總行在軍諸鄂爾多(滿洲語亭也原作/斡魯朶今改正)之
　　政令契丹行宫都部署知契丹行宫都部署事契
　　丹行宫副部署契丹行宫判官○行宫諸部署司
　　掌行在諸宫之政令行宫都部署行宫副部署行
　　宫部署判官○北面坊塲官諸坊職名總目某坊
　　使某坊副使某坊詳衮(䝉古語理事官也/原作詳穩今改正)使某坊
　　詳衮某坊都監鷹坊鐵坊五坊未詳八坊内有軍
　　器坊未詳
　　　謹案遼官分北面南面以上皆北面官也其供
　　　御之官至為繁多職掌雖不盡可考而以類求
　　　之皆可得其彷彿史言遼宣徽視工部蓋以其
　　　専主工作言之是猶唐宋少府也奉宸祗候在
　　　宋為殿中省之屬而承應諸職則服食寢處之
　　　事皆備矣行宫部署院諸司猶今日
　　行宫之有總管苑丞而八坊使内有鷹坊鐵坊餘
　　　雖未詳蓋皆近於都虞之職也
　　遼史百官志南面朝官殿中司殿中聖宗開㤗元
　　年見殿中髙可恒殿中丞尚舎局見遼朝雜禮奉
　　御尚乗局奉御尚輦局奉御尚食局奉御尚衣局
　　奉御○宣徽院太宗㑹同元年置宣徽使知宣徽
　　院事馬得臣統和初知宣徽院事宣徽副使同知
　　宣徽使事同知宣徽院事○内省内省使聖宗太
　　平九年初見内省使内省副使内藏庫内藏庫提
　　㸃道宗清寧元年見内藏庫提㸃耶律烏爾古(䝉/古)
　　(語孳生也原作耶/律烏骨今改正)○諸監職名總目某太監某少
　　監某監丞某監主簿○太府監○少府監○將作
　　監
　　　謹案以上皆南面官也史言宣徽等官雖分北
　　　南其所治皆北面之事蓋指其供奉宫廷者而
　　　言也南面朝官大率承倣唐制而強半缺畧元
　　　人修史時已不能盡得其詳僅於史文之散見
　　　者推而得之今摭取其近於内務府者録之以
　　　著一代設官之畧焉
　金
　　金史百官志工部屬官修内司(大定七/年設)使從五品
　　副使從六品掌宫中營造事(兵匠一千六十五人/兵夫二千人仍命少)
　　(府監長/官提控)直長二員正八品部後官四員正八品掌
　　監督工役受給官二員正八品掌支納諸物祗應
　　司提㸃從五品令從六品丞從七品掌給宫中諸
　　色工作直長正八品收支庫都監同監(㤗和元/年置)
　　　謹案修内祗應二司如今之營造司及造辦處
　　　列代皆屬少府而金獨𨽻於工部以其為供給
　　　宫中工作故别著於此
　　金史百官志殿前都㸃檢司宫籍監提㸃正五品
　　監從五品副監從六品丞從七品掌内外監户及
　　地土錢帛小大差發直長二員正八品掌同丞近
　　侍局提㸃正五品泰和八年剏設使從五品副使
　　從六品掌侍從承勅令轉進奏帖直長正八品(大/定)
　　(十八年増二員奉御十六人舊名入寢殿小底奉/職三十人舊名不入寢殿小底又名外帳小底皆)
　　(大定十/二年更)鷹坊提㸃正五品使從五品副使從六品
　　掌調養鷹鶻海東青之類直長正八品(不限/員)管勾
　　從九品(不限員/數資考)
　　　謹案金制殿前都㸃檢司蓋兼古殿中監之職
　　　與宋代殿前司専掌宿衛武職者不同故宫籍
　　　提㸃近侍提㸃如今内管領之職而鷹坊提㸃
　　　則今養鷹狗處之職其所屬侍衛指揮等官已
　　　别見領侍衛篇兹不具録
　　金史百官志宣徽院左宣徽使正三品右宣徽使
　　正三品同知宣徽院事正四品同簽宣徽院事正
　　五品宣徽判官從六品掌朝㑹燕享凡殿庭禮儀
　　及監知御膳(所𨽻弩手傘子二百三/十九人控鶴二百人)尚衣局提㸃
　　正五品使從五品副使從六品掌御用衣服冠帶
　　等事都監正九品(舊設/後罷)直長正八品同監正九品
　　尚食局(元光二年参用/近侍奉御奉職)都監三員正九品(不限/資考)生
　　料庫都監同監各一員掌給受生料物色收支庫
　　都監同監各一員掌給受金銀裹諸色器皿(以外/路差)
　　(除人内/選充)尚藥局提㸃正五品使從五品(由職官/内選除)副
　　使從六品掌進湯藥茶果直長正八品都監正九
　　品果子局都監同監各一員掌給受進御果子(本/局)
　　(本把/四人)御藥院提㸃從五品直長正八品掌進御湯
　　藥(明昌五年設以/親信内侍人充)都監正九品(不限員㤗/和令四員)同監從
　　九品(不常除泰/和令無)内藏庫(大定二年/分為四庫)使從五品副使
　　從六品掌内府珍寳財物率隨庫都監等供奉其
　　事直長一員(承安三/年増)頭而庫都監正九品同監從
　　九品(本把十人大定二年出/身依不入寢殿小底例)段匹庫都監正九品
　　同監從九品(本把十/二人)金銀庫都監正九品(本把/八人)雜
　　物庫都監正九品同監從九品(本把八人毎庫/知書各二人)宫
　　闈局(舊名宫闈司大定二年改/為局舊設令丞改為使副)提㸃正五品使從
　　五品副使六品掌宫中閤門之禁率隨位都監同
　　監及内直各給其事直長正八品内直一百七十
　　人(後作百七/十九人)
　　王圻續文獻通考金内侍職見於衛尉司内内侍
　　局中常侍見於宣徽使内其事多分領於宣徽使
　　而内侍省不設
　　　謹案金内侍諸職多領於宣徽使而内侍省不
　　　設深得成周奄人領於冡宰漢代宦官屬於少
　　　府之遺意今考宣徽使尚衣尚食等局即殿中
　　　監之六尚也御藥内藏庫金銀庫即内侍省之
　　　御藥房内庫使也是宣徽一院合二省而兼理
　　　之與今日内務府之職掌最為脗合
　　續文獻通考金太府監官屬典給署屬焉(典給署/本鈎盾)
　　(署古屬司農寺金初曰鉤盾使明/昌三年改掌宫中所用薪炭氷燭)
　　金史百官志少府監尚方織染文思裁造文繡等
　　署𨽻焉(泰和四年選能幹官/兼儀鸞局近上官)監正四品少監從五
　　品丞二員從六品(大定十一年省/二十一年復置)掌邦國百工營
　　造之事尚方署令從六品丞從七品掌金銀器物
　　亭帳車輿牀榻簾席鞍轡傘扇及装釘之事(大定/二十)
　　(年令不専除/人令人兼)直長正八品圖畫署(明昌七年/入祗應司)令從
　　六品丞從七品掌圖畫縷金匹直長正八品(明昌/三年)
　　(罷/)裁造署令從六品丞從七品掌造龍鳯車具亭
　　帳鋪陳諸物宫中隨位牀榻屏風簾額絛結等及
　　陵廟諸物并省臺部内所用物(㤗和令有/繪畫之事)直長從
　　八品(明昌三年省裁造匠六/人針工婦人三十七人)文繡署令從六品丞
　　從七品掌繡造御用并妃嬪等服飾及燭籠照道
　　花卉(貞祐二年止/設官一員)直長正八品(繡工一人都繡頭/一人副繡頭一人)
　　(女四百九十六人内上等七/十人次等□四各二十六人)文思署(明昌七年省/入祗應司)
　　令從六品丞從七品掌造内外局分印合傘浮圖
　　金銀等尚輦儀鸞局車具亭帳之物并三國生日
　　等禮物造織染文繡兩署金線直長正八品(明昌/三年)
　　(省/去)
　元
　　元史百官志宣徽院秩正三品掌供玉食凡稻粱
　　牲牢酒醴蔬果庶品之物燕享宗戚賓客之事及
　　諸王宿衛齊哩克(䝉古語兵也原/作怯憐今改正)口糧食䝉古萬
　　户千户合納差發係官抽分牧養孳畜嵗支芻草
　　粟菽羊馬價直收受闌遺等事與尚食尚藥尚醖
　　三局皆𨽻焉所轄内外司屬用人則自為選大都
　　尚飲局秩從六品掌醖造上用細酒大都尚醖局
　　秩從六品掌醖造諸王百官酒醴大都醴源倉秩
　　從六品掌受香莎蘇門等酒材糯米鄉貢麴藥以
　　供上醖及嵗賜諸王百官者尚珍署秩從五品掌
　　收濟寧等處田土子粒以供酒材安豐懐逺等處
　　稻田提領所秩從九品掌稻田布種嵗收子粒轉
　　輸醴源倉諸物庫秩從七品掌出納闌遺監秩正
　　四品掌不闌奚人口頭疋諸物尚食局秩從五品
　　掌供御膳及出納油麵酥蜜諸物大都生料庫秩
　　從五品大都上都柴炭局各一尚收局秩從五品
　　沙糖局秩從五品掌沙糖蜂蜜煎造及方貢果木
　　豐儲倉秩從九品大使一員掌出納車駕行幸支
　　持膳羞
　　　謹案元宣徽院兼統光禄寺諸職與列代異而
　　　醴源倉之供上醖尚食局之供御膳則仍為古
　　　殿中監之職其柴炭沙糖諸局亦與都虞司茶
　　　膳房諸職相近故並録之又元太醫院屬官有
　　　御藥局使副亦即今内藥房之職併識於此
　　元史百官志提舉右八作司秩正六品掌出納内
　　府漆器紅瓮梢隻等並在都局院造作等物提舉
　　左八作司秩正六品掌出納内府氊貨桞器等物
　　　謹案左右八作提舉司為工部屬官以其職掌
　　　出納内府諸物故互見於此其職近廣儲營造
　　　二司之所掌也工部屬官又有晉寧路冀寧路
　　　南宫中山等路織染提舉司如今織造之比文
　　　繁不具載附識其大概于此
　　元史百官志將作院秩正二品掌成造金玉珠翠
　　犀象寳貝冠佩器皿織造刺繡段匹紗羅異様百
　　色造作至元三十年始置諸路金玉人匠總管府
　　秩正三品掌造寳貝金玉冠㡌繫腰束帶金銀器
　　皿并總諸司局事異様局總管府秩正三品異様
　　紋繡提舉司綾錦織染提舉司紗羅提舉司秩從
　　五品紗金顔料總庫秩從九品
　　續文獻通考江淮等處財賦都總管府杭州織染
　　局大使副使相副官各一員黄池織染局大使副
　　使相副官各一員建康織染局大使副使相副官
　　各一員
　　元史百官志太府監秩正三品領左右藏等庫掌
　　錢帛出納之數中統四年置至元四年為宣徽太
　　府監凡内府藏庫悉𨽻焉八年陞正二品大徳九
　　年改為院秩從二品院判参用宦者至大四年復
　　為監内藏庫提㸃秩從五品掌出納御用諸王段
　　疋納竒實(原作納失/今改正)紗羅絨錦南錦香貨諸物右
　　藏提㸃四員掌收支金銀寳鈔濟遜(䝉古語顔色/也原作只孫)
　　(今改/正)段疋水晶瑪瑙玉璞諸物至元十九年置左
　　藏提㸃四員掌收支常課和買紗羅布絹絲綿絨
　　錦木綿鋪陳衣服諸物至元十九年置○大都留
　　守司秩正二品掌守衛宫闕都城調度本路供億
　　諸務兼理營繕内府諸邸都宫原廟尚方車服殿
　　廡供帳内苑花木及行幸湯沐宴㳺之所門禁關
　　鑰啟閉之事至元十九年罷宫殿府行工部置大
　　都留守司兼本路都總管府治民事并少府監歸
　　留守司皇慶元年别置少府監延祐七年罷少府
　　監復以留守兼監事其屬附見○修内司秩從五
　　品掌修建宫殿及大都造作等事祗應司秩從五
　　品掌内府諸王邸第異巧工作修禳應辦寺觀營
　　繕器物局秩從五品掌内府宫殿京城門户寺觀
　　公廨營繕及御用各位下鞍轡瑚格(原作忽哥/今改正)轎
　　子帳房車輛金寳器物凡精巧之藝雜作匠户無
　　不𨽻焉中統四年始立御用器物局受省劄至元
　　七年改為器物局器備庫秩從五品掌殿閣金銀
　　寳器二千餘事至元二十七年置甸皮局秩正七
　　品嵗辦熟造紅甸羊皮二千有竒儀鸞局秩正五
　　品掌殿庭燈燭張設之事及殿閣浴室門户鎻鑰
　　苑中龍舟圈檻珍異禽獸給用内府諸宫太廟等
　　處祭祀庭燎縫製簾帷灑掃掖庭○和用監秩正
　　三品掌出納皮貨衣物之事資用庫提㸃秩正五
　　品至元二年置𨽻太府十年𨽻和用雜造雙線局
　　秩從八品掌造内府皮貨鷹㡌等物熟皮局掌毎
　　嵗熟造野獸皮貨等物軟皮局掌内府細色銀䑕
　　野獸諸色皮貨斜皮局掌毎嵗熟造内府各色野
　　馬皮胯○中尚監秩正三品掌領資成庫氊作供
　　内府陳設帳房帟幕車輿羽衣之用資成庫秩從
　　五品掌造氊貨至元二年置𨽻太府二十三年始
　　歸於監○章佩監秩正三品掌宦者都古爾齊(䝉/古)
　　(語盈滿也原作迭/古兒赤今改正)所收御服寳帶御帶庫秩從五
　　品掌繫腰偏束等帶併縧環諸物供奉御用以備
　　賜予異珍庫掌御用珍寳后妃公主首飾寳貝○
　　尚供總管府秩正三品掌守䕶東涼亭行宫及游
　　獵供需之事○雲需總管府秩正三品掌守䕶察
　　罕諾爾(䝉古語察罕白也諾爾池/也原作察哈腦兒今改正)行宫及行營供
　　辦之事
　　　謹案元廢少府監盡以其事歸大都留守與晉
　　　哀帝時罷少府歸併丹陽尹其制正同但留守
　　　司職辦工作其内府庫藏則皆領于太府監是
　　　亦與後魏北齊之罷少府而歸併太府者體製
　　　相似太府左右藏自古有之以供邦國之經費
　　　唯元則盡為供御之物與古又少異也元又有
　　　和用監中尚監章佩監領各局諸庫為自古所
　　　未有今廣儲六庫營造八作之所司差為相近
　　　尚供雲需兩總管府掌行宫及游獵之事則今
　　　都虞司及
　　行宫總管皆其職也元官隨處皆置提舉諸路打
　　　捕鷹房民匠皆有總管府以理之亦不盡為内
　　　務府之職故畧而不載焉
　明
　　續文獻通考明初設文思院等衙門掌造作諸事
　　後裁革以其事歸工部凡少府將作等監皆不設
　　明史職官志宦官十二監司禮監内官監御用監
　　司設監御馬監神宫監尚膳監尚寳監印綬監直
　　殿監尚衣監都知監四司惜薪司鐘鼓司寳鈔司
　　混堂司八局兵仗局銀作局浣衣局巾㡌局鍼工
　　局内織染局酒醋麵局司苑局所謂二十四衙門
　　也其外有内府供用庫司鑰庫内承運庫十庫甲
　　字乙字丙字丁字戊字承運廣盈廣惠贓罰御酒
　　房御藥房御茶房牲口房刻漏房更鼓房甜食房
　　彈子房靈臺縧作盔甲厰安民厰提督東厰提督
　　西厰織造市舶監督倉場不可勝紀
　　　謹案明代初設少府後以其事歸工部而少府
　　　不設初工部屬官有將作監後改為營繕所又
　　　有提督易州山厰掌督御用薪炭之事是工部
　　　屬中實有内務府都虞營造二司之職明初設
　　　宣徽院後改為光禄寺以尚食尚醖二局𨽻之
　　　又移太常之供需庫𨽻之光禄又有孳牧所後
　　　改司牧司又增設司圃所孳牲所諸職是光禄
　　　所𨽻又兼有内務府掌儀慶豐二司之任然司
　　　供御者實不屬於部寺而歸之宦官蓋前代少
　　　府殿中宣徽諸職至明代始盡去之所立十二
　　　監四司八局庫房厰使紛紜不一各有提督太
　　　監掌印太監等員内而服食起居庫藏賞賚外
　　　而軍營厰獄礦關採辦無一不以宦官領之借
　　　端恣横更迭盤踞乆之而與恭機宻撓亂國是
　　　卒至太阿倒握威福下移宫闈之法度大紊而
　　　國事遂不可為自古供御之弊政未有甚于前
　　　明者也我
　　朝設綱定紀盡革前弊創立内務府為萬世經常
　　　之法既分置各司以董厥職並
　特簡總管大臣綜理其事其諸衙門各有分守職任
　　　之重者皆
　命大臣監理之小大綱維悉與周官職制相凖彼漢
　　　唐以來少府殿中参差更革散寄而無所統一
　　　者洵不足以比量萬一矣
　國朝太監職制(附/)
總管太監(四品亦有以七/品執守侍充者)衘二曰宫殿監督領侍曰宫
殿監正侍○副總管(六/品)衘曰宫殿監副侍(亦有係執/守侍衘者)○
首領太監御二曰執守侍(七/品)曰侍監(八/品)○副首領(八品/侍監)
(亦有無/品級者)○筆帖式(八品侍監惟/敬事房有之)○太監(無品/級)
　　總管首領初定品級皆有正從雍正八年更定品
　　級不分正從乾隆七年定宫内等處太監官職以
　　四品為定永不加至三品以上
頒定則例七條宫殿監處分例十一條又凡例四條各
　　處首領太監處分例十六條永遠遵守錢糧俱按
　　現行則例内額數不許増添其錢糧之額以銀五
　　錢米半斛為等銀自毎月八兩至二兩凡十三等
　　米自毎月八斛至一斛半凡十四等其人之數總
　　管十四人副總管八人首領一百八十九人副首
　　領四十三人筆帖式四人太監無定額順治年定
　　制不過千餘人其職掌惟敬事房辦理宫内一切
　　事務禮儀及承行内務府文移并收納外庫錢糧
　　其餘専掌隨侍守䕶承應洒埽坐更等事
　　　謹案周禮閽者守中門之禁寺人掌女宫之戒
　　　設官分職咸備其數其以奄序官者惟内小臣
　　　為上士注謂奄上士奄之賢者但言奄則府史
　　　之類然則成周之制于内臣未嘗不班之以爵
　　　也苐限以上士不使踰越而所供惟飲食門闥
　　　之事斯百代之良規矣漢唐以降人主因其職
　　　在禁近漸加委任遂干政事履霜堅氷淪胥莫
　　　救數或逾萬爵至開府逮於前明其弊尤甚洪
　　　武中嘗禁内臣不得干預政事敕諸司毋與内
　　　官徃來乃未㡬命聶慶童徃河州敕諭茶馬而
　　　中官奉使始此矣永樂中亦嘗諭一軍一民中
　　　官不得調發有私役工匠者立命逮治乃元年
　　　李興等齎敕勞暹羅國王而奉使外國始此矣
　　　三年命鄭和等率兵二萬行賞西洋古里滿剌
　　　加諸國而將兵始此矣八年敕王安等監都督
　　　譚青等軍馬靖廵視甘肅而監軍廵視又始此
　　　矣及洪熈元年以鄭和領下畨官軍守備南京
　　　遂相沿不改敕王安鎮守甘肅而各省鎮皆設
　　　鎮守矣宣徳四年特設文書房命大學士陳山
　　　授小内使書而太祖不許識字讀書之制廢矣
　　　賜王瑾金英印記而與諸輔弼大臣同矣賜金
　　　英范宏等免死詔則又無異勛臣之鐵劵也英
　　　之王振憲之汪直武之劉瑾熹之魏忠賢薰天
　　　灼手流毒無已神宗礦税之使無一方不罹厥
　　　害其他怙勢竊權不可勝紀而䕃弟䕃姪封伯
　　　爵公則尤撓官制之大者愍帝初翦大憝中外
　　　頌聖既而鎮守出征督餉坐營等事無一不命
　　　中官為之而明亦遂亡矣我
　　國家内治修明宫政嚴肅
世祖章皇帝鍳古垂訓設立鐵牌裁定内官員數
列聖相承無不防微杜漸訓誡周詳凡諸内臣恪恭職
　　　守無稍踰越我
　皇上鍳於
成憲親定規條所掌有常事所司有常地授爵以四品
　　　為限而統以内務府大臣正與周禮之領於天
　　　官者若合符節此
　聖人治内之法所為度越前代豈獨前明之秕政盪
　　　滌無餘也哉
　
　
　
　
　
　
　
欽定厯代職官表卷三十八
欽定四庫全書
欽定厯代職官表卷三十九
　　内務府上駟院表


　　内務府上駟院
　國朝官制
上駟院兼管事務大臣無定員卿二人(正三品由侍衛/補授一人由内)
(務府司官/補授一人)
　　掌總理
御廄事務供直扈從應用諸馬政皆總司之及廄屬官
　　員選除賞罰之事初名御馬監順治十八年改為
　　阿敦衙門以大臣侍衛等守管理無定員康熈十
　　六年改為上駟院三十三年額設堂官一人雍正
　　六年定為三品卿職乾隆十四年定為卿二人所
　　主有
上乗御馬一廄
　皇子乗馬一廄
　南苑御馬六廄
　御騾二廐小馬一廄駑馬六廄
　儀仗馬一廄又有大淩河牧羣上都達布遜諾爾達
　　里岡崖牧羣各設有總管翼領牧長牧副等員皆
　　歸上駟院統轄
堂郎中一人主事二人委署主事一人左司右司員外
郎各二人主事各一人委署主事各一人筆帖式二十
二人
　　堂郎中主事掌辦理揀選補放及稽查馬匹錢糧
　　文移檔案等事左司員外郎主事掌内外羣廄游
　　牧處馬駝數目及定議賞罰之事右司員外郎主
　　事掌員役俸廩馬駝草豆稽核奏銷之事康熈十
　　六年設員外郎四人主事一人二十四年設郎中
　　一人増設員外郎二人三十三年分為左右二司
　　増設主事三人三十八年裁員外郎二人五十九
　　年設委署主事三人雍正元年増一人尋省乾隆二
　　十二年仍設委署主事三人筆帖式康熈十六年
　　以来陸續増置
上駟侍衛二十一人司鞍長三人(六品/職衘)廄長十七人牧
長五人副牧長五人牧廄副四十五人䝉古醫生頭目
三人(六品/職衘)
　　上駟侍衛掌演習御馬廄長等官掌時其芻牧謹
　　其出入以聴堂司之政令康熙三十三年設辦理
　　堂務上駟侍衛四人辦理二司事務各二人後増
　　設七人乾隆二年増設六人廄長牧長以下康熙
　　十六年以来陸續増置
　厯代建置
　三代
　　周禮夏官校人中大夫二人上士四人下士十有
　　六人府四人史八人胥二人徒八十人掌王馬之
　　政辨六馬之屬種馬一物戎馬一物齊馬一物道
　　馬一物田馬一物駑馬一物凡頒良馬而養乗之
　　乗馬一師四圉二乗為皁皁一趣馬三皁為􁀎􁀎
　　一馭夫六􁀎為廄廄一僕夫六廄成校校有左右
　　駑馬三良馬之數麗馬一圉八麗一師八師一趣
　　馬八趣馬一馭夫天子十有二閑馬六種○趣馬
　　下士皁一人徒四人掌賛正良馬而齊其飲食簡
　　其六節○牧師下士四人胥四人徒四十人掌牧
　　地皆有厲禁而頒之○廋人下士閑二人史二人
　　徒二十人掌十有二閑之政教以阜馬佚特教駣
　　攻駒○圉師乗一人徒二人掌教圉人牧馬○圉
　　人良馬匹一人駑馬麗一人掌養馬芻牧之事○
　　馬質中士二人府一人史二人賈四人徒八人掌
　　質馬○巫馬下士二人醫四人府一人史二人賈
　　二人徒二十人掌養疾馬而乗治之相醫而藥攻
　　馬疾受財于校人○馭夫中士二十人下士四十
　　人掌分公馬而駕治之(注乗調六/種之馬)
　　春秋左氏傳馬有圉牛有牧
　　鄭康成周禮注趣馬下士馭夫中士則僕人上士
　　也賈公彦疏序官無僕夫士數之文以此文官尊
　　者馭卑者馭夫既中士則僕夫上士可知
　　　謹案成周馬政掌於夏官司馬自校人以下各
　　　司厥職曰掌王馬之政曰掌十有二閑之政教
　　　葢惟天子供御之馬以校人諸官掌之故鄭注
　　　以王路駕種馬戎路駕戎馬金路駕齊馬象路
　　　駕道馬田路駕田馬駑馬給宫中之役六馬之
　　　屬皆以天閑所牧養者為職其他行軍田役所
　　　需之馬則有邱甸出車之法掌自司徒而不為
　　　校人以下之所𨽻屬是校人諸官正今上駟院
　　　之職掌也通典諸書序馬官沿革校人諸職繫
　　　之太僕寺則以漢唐太僕皆兼主御馬因聫而
　　　及之今故以校人之職與太僕寺篇互見而證
　　　明其為天閑之職掌者如此至馭夫長馭應入
　　　鑾儀衛篇以其兼掌乗調六馬實與今之上駟
　　　侍衛相近而校人職中亦有􁀎一馭夫之文是
　　　又為馬政之屬官故亦從附見焉
　秦
　　　謹案通典稱秦官有太僕正太僕丞而後世之
　　　尚乗局自秦以来其職皆在太僕是御馬之職
　　　秦時必以太僕主之但其先汧渭牧馬見於史
　　　記駟驖騏馵詠于風詩而一代官制則史傳闕
　　　如畧無可考故僅能指溯其大概而不可復詳
　　　焉
　漢
　　漢書百官公卿表太僕屬官有大廄未央家馬三
　　令各五丞一尉(師古曰家馬者主供天子私用非/大祀戎事軍國所須故謂之家馬)
　　(也/)又龍馬閑駒槖泉騊駼丞華五監長丞(如淳曰/槖泉廄)
　　(在槖泉/宫下)中太僕掌皇太后輿馬不常置也武帝太
　　初元年更名家馬為挏馬(應劭曰主乳馬取其汁/挏治之味酢可飲因以)
　　(名官/也)
　　漢書傅介子列傳介子以駿馬監求使大宛
　　王應麟玉海武帝以嚴安為騎馬令主天子之騎
　　馬傅介子為駿馬監金日磾拜為監
　　三輔黄圖路軨廄在未央宫掌宫中輿馬亦曰未
　　央廄漢書曰武帝時期門郎上官桀遷為未央廄
　　令
　　　謹案漢舊儀未央與路軨為天子六廄之二則
　　　路軨廄非即未央廄可知三輔黄圖謂路軨廄
　　　亦曰未央廄似合而為一豈因路軨廄在未央
　　　宫遂得通名歟
　　三輔黄圖未央大廄在長安故城中漢官儀曰
　　未央宫六廄長樂承華等廄令皆秩六百石翠華
　　廄大輅廄果馬廄騎馬廄大宛廄軏梁廄胡河廄
　　騊駼廄皆在長安城外霸昌觀馬廄在長安城外
　　都廄天子車馬所在中廄皇后車馬所在
　　　謹案漢舊儀天子六廄未央承華騊駼騎馬路
　　　軨大廄百官公卿表有家馬龍馬閑駒槖泉等
　　　名而三輔黄圖又載有翠華廄大輅廄果馬廄
　　　大宛廄軏梁廄胡河廄霸昌觀馬廄為漢儀漢
　　　表所不及載可以補漢制之闕
　　玉海中廄令祕彭祖為之
　　漢書百官公卿表水衡都尉屬官有技巧六廄令
　　丞成帝建始二年省技巧六廄官
　　顔師古漢書注漢舊儀云天子六廄未央承華騊
　　駼騎馬路軨大廄也馬皆萬匹據此表太僕屬官
　　已有大廄未央路軨騎馬騊駼承華而水衡又云
　　六廄技巧官是則技巧之徒供六廄者其官别屬
　　水衡
　　劉攽漢書刋誤表叙水衡九屬官技巧六廄各一
　　物也後省技巧六廄顔遂謂此都是一官非矣葢
　　上林自有六廄一令丞主之後六廄等各别有官
　　非此六廄也
　　　謹案漢御馬掌于太僕其屬官如諸牧苑令丞
　　　牧槖令丞等分主國馬别見于太僕寺表至如
　　　大廄未央騎馬閑駒等令丞則皆以御馬為職
　　　是正今日上駟院之比而駿馬監騎馬令中太
　　　僕等官皆親近宫禁之職掌也惟史言六廄馬
　　　皆萬匹武帝承文景蓄積海内殷富廄馬有四
　　　十萬匹因發數十萬騎追擊匈奴則六廄之馬
　　　亦並以供行軍之用葢其時國馬御馬總掌其
　　　成于太僕為職不分故聫而及之也槖泉廄之
　　　在槖泉宫下大廄未央等六廄之主于水衡葢
　　　各以其廄地牧地之所在屬之而其制又可考
　　　見矣顔師古以水衡之技巧六廄為一官謂以
　　　技巧供六廄則如後世象馬舞馬之比劉攽以
　　　水衡别有六廄令丞非即太僕之六廄則技巧
　　　與廄令兩不相屬視顔義尤為諦審焉
　　後漢書百官志未央廄令一人六百石本注曰主
　　乗輿及廄中諸馬(漢官曰員吏七十/人卒騶二十人)長樂廄丞一
　　人(漢官曰員吏十五人卒騶二十/人苜蓿苑官田所一人守之)舊有六廄皆六
　　百石令中興省約但置一廄後置左駿廄别主乗
　　輿御馬後或併省
　　袁宏後漢紀靈帝初置騄驥廄丞領受郡國調馬
　　而豪右辜擢馬一匹至二百萬
　　　謹案後漢百官志但載未央長樂二廄名而騄
　　　驥廄之置丞獨見于此
　　古今注漢安元年七月置承華廄令秩六百石(玉/海)
　　(引此今本古/今注無之)
　　　謹案順帝紀漢安元年置承華廄東觀記曰時
　　　以逺近獻馬衆多圉廄充滿始置承華廄東京
　　　賦云駙承華之蒲捎注廄名即謂此也但攷張
　　　衡傳衡卒于永和四年下距漢安元年凡四年
　　　衡東京賦内已有承華之名則承華廄之設當
　　　在漢安元年之前矣順帝紀謂漢安元年始置
　　　承華廄豈舊有此廄至漢安元年始更新之而
　　　因以置令乎
　　杜佑通典東京有未央廄令掌乗輿及宫中之馬
　　　謹案東漢裁六廄止存未央長樂一令一丞而
　　　左駿廄令或置或併葢自光武却駿馬以駕鼓
　　　車而廄置日省故主乗輿御馬之職其可考見
　　　者止此其𨽻于太僕則與西漢並同至通典言
　　　未央廄令并主宫中之馬則中廄太僕亦其所
　　　兼掌矣
　三國
　　魏都賦冀馬填廄而駔駿注鄴城西下有乗黄廄
　　通典魏官第九品總章戯馬監
　　唐六典漢未央令魏改為乗黄廄乗黄古之神馬
　　因以為名
　　通典漢有未央廄令魏改為驊騮廄
　　　謹案魏改東漢之未央廄令為乗黄署為驊騮
　　　廄乗黄以神馬為名實兼主乗輿車輅故互見
　　　于鑾儀衛篇驊騮廄為後代龍廄内廄之所自
　　　始而晉宋以後遂分屬門下省則正上駟院之
　　　職也總章戯馬監不詳職掌要為親近供御之馬
　　　矣
　晉
　　晉書職官志太僕統乗黄廄驊騮廄龍馬廄等令
　　自元帝渡江之後或省或置太僕省故驊騮為門
　　下之職
　　　謹案晉制以太僕兼掌御馬與漢魏同其龍馬
　　　廄承漢制而乗黄驊騮則承魏制也通典言宋
　　　以後驊騮為門下之職今考晉書所載自渡江
　　　省太僕而驊騮改𨽻是分屬門下固始于東晉
　　　時矣
　宋齊梁陳
　　宋書百官志驊騮廄丞一人
　　通典自宋以後分驊騮署為門下
　　齊職儀乗黄獸名也龍翼馬身黄帝乗之而仙因
　　以名廄乗黄令品第七秩四百石
　　唐六典齊門下領内外驊騮廄
　　隨書百官志梁制門下省掌驊騮廄丞
　　通典梁太僕統龍廄内外廄陳因之
　　　謹案江左以驊騮廄𨽻門下而梁陳仍有龍廄
　　　内外廄屬於太僕葢晉宋省太僕而梁仍置為
　　　卿于是御馬之職分屬於門下與太僕也
　北魏
　　洛陽伽藍記劉騰寺東有太僕寺寺東有乗黄署
　　冊府元龜魏太僕有驊騮廄令
　　通典魏官從八品驊騮左右龍諸署令
　　冊府元龜後魏獻文帝時吕文祖以勲臣子補龍
　　牧曹奏事中㪚
　　　謹案史稱魏置野馬苑于雲中置牧地于河西
　　　馬三百餘萬匹牧馬之盛無如後魏至御馬之
　　　職則仍以太僕之驊騮龍署主之葢承西晉之
　　　制而所云龍牧曹殆即龍署令之職與
　北齊
　　隋書百官志後齊制太僕寺統驊騮左右龍等署
　　(掌御馬及/諸鞍乗)令丞驊騮署又有奉承直長二人左龍
　　署有左龍局右龍署有右龍局並有都尉
　　通典北齊有驊騮左右龍等署驊騮署有奉御十
　　人管十二閑馬
　　　謹案齊與魏同制其左右龍葢如今之左司右
　　　司驊騮署之奉御則如今之上駟侍衛也
　後周
　　通典後周官正三命夏官左廄右廄上士正二命
　　夏官左廄右廄中士正一命夏官左廄右廄閑長
　　下士
　　唐六典典牧署後周有左廄右廄上士
　　　謹案後周官制皆取法于成周其典廄之屬于
　　　夏官者有士三等而校人中大夫則未有其職
　　　意者史文脱畧遂不可考歟左廄右廄之所典
　　　葢兼王馬與國馬故今與太僕寺篇並見焉
　隋
　　隋書百官志太僕寺統驊騮龍廄等署各署令二
　　人丞二人驊騮牧置儀同及尉大都督帥都督等
　　官煬帝減驊騮署入殿内尚乗局改龍署曰典廄
　　署○尚乗局奉御二人正五品置左右六閑有直
　　長十四人
　　通典驊騮左右龍等署隋如北齊○大業三年分
　　門下太僕二司取殿内監名以為殿内省領尚乗
　　等局(領左右六/閑及諸閑)毎局置奉御二人以總之置直長
　　以貳之
　　　謹案隋初以驊騮署𨽻太僕後改為尚乗局入
　　　殿内而𨽻于門下省其所掌為左右六閑正為
　　　供御之職而又併入于諸閑則所𨽻又廣矣通
　　　典言隋太僕制如北齊則史所謂龍署者固亦
　　　有左右龍之分掌也至驊騮牧置儀同都督等
　　　官則與今上駟院之設為卿職者亦髣髴相近
　　　故並著焉
　唐
　　舊唐書職官志殿中監尚乗局奉御二人(從五/品上)直
　　長一人(正七/品下)奉乗十八人(正九/品下)司庫一人(正九/品下)司
　　廩二人(正九/品下)書令史一人書吏十四人奉御掌内
　　外閑廄之馬辨其麤良而率其習馭直長為之貳
　　(一曰左右飛黄閑二曰左右吉良閑三曰左右龍媒閑四曰/左右駒駼閑五曰左右駃騠閑六曰左右天苑閑開元時)
　　(仗内六閑曰飛龍祥麟鳯苑/鵷鶵吉良六羣等號六廄馬)凡秣馬給料以時為
　　差凡外牧進良馬印以三花飛風之字而為志奉
　　乗掌槀秸出納獸醫掌療馬病(初尚乗局掌六閑/馬後置内外閑廄)
　　(使専掌御馬開元初以尚乗局𨽻閑廄使乃省尚/乗其左右六閑及局官並𨽻閑廄使領之也進馬)
　　(舊儀毎日尚乗以廄馬八匹分為左右廂立于正/殿側宫門外候仗下即㪚若大陳設即馬在樂懸)
　　(之北與大象相次進馬二人戎服執鞭侍立于馬/之左隨馬進退雖名管殿中其實武職用資䕃簡)
　　(擇如千牛備身天寳八載李林甫用事罷立仗馬/亦省進馬官十二載楊國忠當政復立仗馬及進)
　　(馬官乾元復省/上元復置也)
　　通典隋置尚乗局唐因之増置奉御四人龍朔二
　　年改為奉駕大夫咸亨元年復舊(掌六/閑馬)開元中減
　　二人先是别置廄使因𨽻焉猶屬殿中(武后萬嵗/通天二年)
　　(五月置仗内閑廄令殿中丞袁懷哲檢校至聖/厯二年改為少監閑廄使自後他官相循為之)直
　　長隋置十四人唐減四人
　　雍録飛龍廄後苑有驥徳院所在韋后入飛龍廄
　　葢自元武門出宫入廄也
　　玉海貞觀十三年三月吉良廄産白馬朱騣
　　　謹案山海經犬戎之國有文馬縞身朱鬛目若
　　　黄金名曰吉彊(彊或/作良)乗之夀千嵗唐有左右吉
　　　良閑義昉于此
　　冊府元龜肅宗至徳二年詔園苑内有閑廄使總
　　監各據所管地界耕種收草粟以備國馬○代宗
　　大厯十四年復置廄馬隨仗於月華門○文宗開
　　成元年以飛龍使馬二百匹賜京兆府充給諸驛
　　　四年飛龍進請監牧馬一嵗馬二千七百匹
　　　謹案自秦漢以来馬政皆主于太僕惟東晉宋
　　　齊或省太僕則以𨽻于門下至梁陳仍以太僕
　　　卿主之其驊騮廄之改𨽻殿内省自隋始而唐
　　　則仍之但隋改驊騮為尚御尚由殿内以𨽻于
　　　門下省唐則殿中自為立省不𨽻門下于是御
　　　馬之制既不復繫屬於太僕門下而専為殿中
　　　省之専司與今日上駟院之専𨽻于内務府者
　　　法意較為相近唐又嘗置閑廄使屬殿中而以
　　　尚乗奉御𨽻之又嘗罷尙乗而以内外閑廄使
　　　専主其事總之皆為殿中之屬稍有變更而其
　　　制不大相殊也至其後領閑廄者多為左右親
　　　暱之人不必盡以殿中掌領于是有控鶴監有
　　　控鶴左右監後改為天驥府又改為奉宸大夫
　　　(見通/典)則非經常之制不足備列至文宗時又有
　　　飛龍廄使不言所𨽻何省葢亦専司御馬之職
　　　也
　五季
　　冊府元龜後唐明宗即位以康福為飛龍使○長
　　興元年分飛龍廄為左右以小馬坊為右飛龍院
　　○後周顯徳二年詔飛龍院馬有病患老弱可送
　　同州沙苑監衛州牧馬監以盡其飲齕之性
　　　謹案五季廢省諸卿殿中奉御之職皆所不設
　　　惟飛龍使仍唐之舊為御馬之職冊府元龜又
　　　載天成二年宰臣任圜奏藩牧臣寮毎正至慶
　　　賀例皆進馬備乗奉于帝車資駔駿於天廄道
　　　途之役䕶養為難請改貢綾絹金銀隨土産折
　　　進馬之直兼請别選孳生馬分置監牧敕從之
　　　是天成以後供奉之馬亦並㪚𨽻於諸監牧中
　　　矣
　宋
　　馬端臨文獻通考宋太僕寺邦國廄牧之政令分
　　𨽻羣牧司騏驥院本寺但掌天子五輅元豐改官
　　制置卿少卿丞主簿掌車輅廄牧馬政之令所𨽻
　　官司騏驥院左右天駟監掌養國馬鞍轡庫掌御
　　馬鞍轡及給賜臣下上下監掌治療馬病元祐初
　　置左右天廄坊紹聖初置孳生監中興後廢太僕
　　併入兵部○宋有羣牧司制置使以樞宻使副為
　　之掌内外廄牧之事周知國馬之政而察其登耗
　　左右騏驥院勾當官各三人以諸司使副及内侍
　　充掌牧養國馬以供乗輿及頒賜王公羣臣蕃夷
　　之用天駟左右四監監官各一人左右天廄坊監
　　官各一人牧養上下監官各一人並以三班使臣
　　充○兵部駕部建炎三年併太僕寺𨽻馬太僕有
　　騏驥車輅二院(左右騏驥院監官二員以武臣充/掌司國馬總教駿四指揮之衆以)
　　(養餵/諸馬)○宋制殿中省尚乗歸騏驥院内鞍轡庫
　　宋㑹要左右飛龍院興國五年改名天廄院雍熈
　　二年十月丙辰改為左右騏驥院左右各領天駟
　　二監天廄一坊舊制國馬之政皆騏驥二院監官
　　専之
　　　謹案宋御馬之掌始終更易凡三其初為羣牧
　　　司制置使所轄有左右騏驥院天駟左右四監
　　　左右天廄坊等官則並掌於樞宻院副使元豐
　　　定官制以後始改𨽻于太僕寺卿官屬有十而
　　　騏驥等院𨽻焉中興以後又廢太僕改𨽻于兵
　　　部之駕部有騏驥車輅二院然職司雖存月遣
　　　司官一至而已是始終三變而其職益輕也其
　　　他則有河南飛龍院大名養馬務諸職葢皆羣
　　　牧司之所掌至于殿中省六尚之局獨裁去尚
　　　乗而以其事歸騏驥院此與前代互異之大槩
　　　也
　遼
　　遼史百官志遼北面著帳官承應小底局習馬小
　　底○諸廄官尙廄使尙廄副使○飛龍院飛龍使
　　飛龍副使○總領内外廄馬局總領内外廄馬○
　　南面官殿中司尚乗局奉御
　　　謹案遼有諸路羣牧使司職主馬政為今太僕
　　　寺之掌其北面官之尚廄飛龍等使自為御馬
　　　之職而總領内外廄則又總其事而兼轄之者
　　　也南面又有太僕寺官但既有殿中司之尚乗
　　　局則太僕寺所掌自不與御馬相闗故不復載
　　　焉
　金
　　金史百官志殿前都㸃檢司尚廄局提㸃正五品
　　副使從六品掌御馬調習牧養以奉其事(大定二/十九年)
　　(添副使一員/管小馬羣)直長一員司馬牛羣掌廄都轄正九
　　品(不限/員)副轄從九品(不限員/數資考)
　　　謹案金代馬政皆轄于羣牧司唯尚廄局提㸃
　　　屬于殿前都㸃檢猶前代殿中奉御之職葢用
　　　遼制而名之曰尚廄也其所掌為御馬之調習
　　　牧養而併供其事是正今日上駟院之職也
　元
　　元史百官志太僕寺秩從二品中統四年設羣牧
　　所至元十六年改尚牧監十九年又改太僕院二
　　十年改衛尉院二十四年罷院立太僕寺又别置
　　尚乗寺以管鞍轡而本寺止管阿都齊(滿洲語牧/馬人也原)
　　(作阿塔思/今改正)馬
　　虞集經世大典序録太僕典御馬太廟祀事及諸
　　寺影堂用乳酪則供牝馬駕仗及宫人出入則供
　　上乗馬供上及諸王百官挏乳取黒馬乳以奉王
　　食謂之細乳諸王百官者謂之麤乳
　　　謹案元史所載馬政官制頗為簡畧其太僕寺
　　　由羣牧所改設而兼典御馬是今太僕上駟二
　　　職在元皆為太僕寺之掌今故與太僕寺篇互
　　　見至尚乗寺特設為卿而専管鞍轡近於今鑾
　　　儀衛武偹院之職兹故不復載焉
　明
　　明史職官志宦官十二監御馬監掌印監督提督
　　太監各一員騰驤四衛營各設監官掌司典簿寫
　　字駑馬等員象房有掌司等員
　　明㑹典馬政有太僕苑馬寺専理而統於兵部若
　　内廄馬匹則領於御馬監部寺不得與云
　　王圻續文獻通考呉元年設御馬司司正(正五/品)副
　　(從五/品)洪武二年置御馬司正一人副二人十七年
　　御馬監設令一人(正七/品)丞一人(從七/品)司牧局設大
　　使一人(正九/品)皆於内官内選用二十八年御馬監
　　設太監一人(正四/品)左右少監各一人(從四/品)左右監
　　丞各一人(正五/品)典簿一人(正六/品)又設長隨奉御(正/六)
　　(品/)
　　　謹案列代御馬之名其沿革皆可詳考自成周
　　　時王馬掌於校人十有二閑上應天駟其職重
　　　矣秦漢以後皆立太僕以専其政則王馬國馬
　　　咸並掌之而漢之槖泉未央及水衡之六廄孳
　　　收漸廣當時任其職者皆以士大夫親近用事
　　　者為之與衛尉少府並重後漢省六廄惟置未
　　　央一廄又兼主乗輿車輅其馬政視前漢為較
　　　省自魏有驊騮廄而晉以下因之其後遂為門
　　　下之職與太僕之龍廄并列至隋而始立尚乗
　　　奉御専屬于門下之殿内省至唐而殿中監尚
　　　乗局并為特設又不與門下相屬而太僕遂不
　　　復主御馬之政宋之騏驥天駟院由羣牧司而
　　　改𨽻太僕由太僕而改𨽻兵部而羣牧司之勾
　　　當官已有以内侍充其職者矣遼金尚廄諸使
　　　或領于北面著帳官或領于殿前都㸃檢司而
　　　元則仍歸其職于太僕此列代建置之大槩也
　　　迨至明代兵部太僕寺苑馬寺皆有牧塲孳育
　　　而御用之馬則别設内監専以宦官主之凡諸
　　　調習供奉士大夫不得與聞其事葢自明初定
　　　制已然其於成周綴衣虎賁休兹知恤侍御僕
　　　從罔非正人之義渺無復存視列代之列於卿
　　　監掌於朝官者法制皆為不逮矣我
　　朝初改御馬監為阿敦衙門後易為上駟院定為
　　　三品卿職設郎中員外主事等官以分司其職
　　　而仍統之以大臣所以慎重閑駟訓養而服習
　　　之法制至為詳備云
　
　
　
　
　
　
　
　
　
欽定厯代職官表卷三十九
欽定四庫全書
欽定厯代職官表卷四十
　　内務府奉宸苑表

　　内務府奉宸苑
　國朝官制
奉宸苑兼管事務内大臣無定員卿二人(正三品由侍/衛補授一人)
(内務府司官/補授一人)
　　掌總理苑囿事務及本苑職官遷授陞除之事初
　景山
　瀛臺事務屬尚膳監康熈十年以内務府總管管理
　　十六年歸併都虞司二十三年設立奉宸苑仍以
　　内務府總管管理印信雍正六年設奉宸苑堂官
　　定為三品卿職乾隆十四年定為卿二人所𨽻有
　景山
　瀛臺長河
　玉泉山稻田厰
　南苑
　圓明園
　暢春園
　清漪園等處事務
郎中二人員外郎四人主事一人委署主事一人苑丞
十三人(初正八品乾隆三十六年/定為六品職銜食八品俸)筆帖式十五人
玉泉山稻田厰庫掌一人(正六/品)筆帖式三人
　　郎中主事掌本苑題奏咨行補授職員之事員外
　　郎掌分管各處園囿河道事務苑丞掌看守直宿
　　陳設器皿之事稻田厰庫掌掌辦理稻田蒔種儲
　　藏之事郎中康熈三十三年設一人乾隆十六年
　　設一人員外郎主事康熈二十三年設委署主事
　　四十年設雍正十二年裁乾隆二十二年仍設初
　　設催總二人雍正二年以後陸續增設乾隆十七
　　年改名總領二十四年改為苑丞筆帖式
　國初以來先後增置
南苑郎中一人員外郎二人主事一人委署主事一人
苑丞三人苑副六人(正八/品)筆帖式五人
　　郎中員外郎主事掌本苑官職陞除及分管九門
　　草甸圍牆樹木牲獸之事苑丞苑副掌看守直宿
　　陳設器皿諸事初屬内監管理順治十八年屬採
　　捕衙門康熈二十三年歸併奉宸苑員額順治十
　　八年以來先後增設
圓明園管理事務大臣無定員郎中一人恊理事務郎
中一人主事一人委署主事一人苑丞六人(六/品)苑副十
七人(七品五人八品/六人九品六人)筆帖式九人掌庫二人(六品一人/七品一人)
長春園熈春園綺春園春熈院管理事務員外郎一人
苑丞三人(六品二人/七品一人)苑副九人(七品八品九/品各三人)筆帖式四
人
暢春園管理事務郎中一人苑丞四人(六品一人/七品三人)苑副
六人署苑副十六人筆帖式六人
清漪園靜明園靜宜園管理事務員外郎各一人苑丞
九人(正六/品)苑副十人(七品八人/八品二人)筆帖式四人學習筆帖
式二人催長二人(八品一人未/入流一人)
　　郎中員外郎等官分掌園庭事務職守與本苑司
　　官同
　圓明園額雍正三年以來先後置設
　暢春園額康熈年間定
　清漪園額乾隆十六年以來陸續增定
織染局員外郎無定員(由總管大/臣奏委)司庫一人筆帖式三
人庫使六人司匠二人領催二人
　　掌織造
　上用緞紗染綵繡繪之事順治十八年設康熈三年
　　歸内務府管理乾隆十六年移織染局於
　萬壽山初設員外郎一人乾隆十六年裁以
　萬壽山總理大臣兼管其辦事員外郎由該大臣奏
　　委司庫以下員額康熈三年以後陸續增定
　厯代建置
　三代
　　周禮地官囿人中士四人下士八人府二人胥八
　　人徒八十人掌囿游之獸禁(鄭康成注囿游囿之/離宫小苑觀處也養)
　　(獸以宴樂視之/禁者其蕃衛也)牧百獸(注備養衆物也今掖庭有/鳥獸自熊虎孔雀至於狐)
　　(狸鳬鶴備焉賈公彦疏/古謂之囿漢家謂之苑)
　　周禮天官閽人王宫毎門四人囿游亦如之(注囿/御苑)
　　(也游離/宫也)
　　詩大雅靈臺王在靈囿麀鹿攸伏麀鹿濯濯白鳥
　　翯翯王在靈沼於牣魚躍毛萇傳囿所以域養禽
　　獸靈囿言靈道行於囿也
　　晉語文王詢於八虞注周八士皆在虞官伯達伯
　　适仲突仲忽叔夜叔夏季隨季騧
　　賈誼新書騶者文王之囿虞者囿之司獸
　　　謹按天文志言天苑十六星在昴畢南為天子
　　　之苑囿劉向說苑有黄帝即位鳳集東囿之文
　　　淮南子泰族訓云湯初作囿以奉宗廟簡士卒
　　　習射御戒不虞葢苑囿之由來乆矣苑囿既設
　　　則必立官以司之此周禮囿人之所為制也囿
　　　游之禁屬地官而閽人每門四人仍屬於天官
　　　葢牧養禽獸之苑皆必有離宫禁宇以為游息
　　　之所故嚴其門禁而特置閽人所以重其職掌
　　　也考周囿莫著於靈臺而騶虞之詩漢初諸儒
　　　或以為園騶之虞官是司獸而非即獸也然則
　　　文王司囿之官實名為虞晉語文王詢於八虞
　　　是其證也考詩正義引詩譜堯時有伯翳者實
　　　臯陶之子佐禹治水土既平舜命作虞官掌上
　　　下草木鳥獸然則堯時已有虞官不始於文王
　　　矣文王仍襲虞官舊名至成王時而始名為囿
　　　人其說葢可並存之以備叅考焉
　　周禮天官染人下士二人府二人史二人徒二十
　　人掌染絲帛凡染春暴練夏纁𤣥秋染夏冬獻功
　　掌凡染事○典絲下士二人府二人史二人賈四
　　人徒二十人掌絲入而辨其物以其賈楬之
　　周禮地官掌染草下士二人府一人史二人徒八
　　人掌以春秋斂染草之物以權量受之以待時而
　　頒之
　　　謹案列代皆有織染之官而實始於成周之典
　　　絲染人葢黼黻絺繡元纁纎縞自禹夏時已重
　　　其章采而設官則始見于周時我
　　朝内府廣儲司之六庫已有衣段織造等官而内
　　　織造局特移設於
　　萬壽山設員外郎等職而總轄於園苑大臣葢因
　　　地設宜實為
　　聖朝之剙制故詳序列代織染之官於篇中而仍
　　　以成周之染人為始焉
　秦
　　韓非子秦應侯請曰五苑之草著蔬菜橡果棗栗
　　足以活民請發之
　　左傳鄭有原圃猶秦之有具囿
　　三輔黄圖漢上林苑即秦之舊苑也
　　長安志上林苑本秦舊苑也
　　雍録東方朔傳曰武帝東游宜春師古曰宜春宫
　　也在長安城東南上林賦曰息宜春師古曰宫名
　　在杜縣東即唐曲江也揚雄傳武帝東游宜春師
　　古曰宜春近下杜也史記秦記曰子嬰葬二世杜
　　南宜春苑司馬相如從武帝至長楊獵還過宜春
　　奏賦以哀二世其賦曰臨曲江之隑州望南山之
　　參差師古曰曲岸之洲曲江也故賦末云弔二世
　　持身之不謹兮墓蕪穢而不修也參數者言之則
　　二世之所葬相如之所賦漢之曲洲唐之曲江皆
　　此下杜之宜春也下杜即杜縣曲江宜春去杜縣
　　近去下杜逺此凡及曲江宜春宫皆云下杜當是
　　地屬下杜不屬杜陵耶其苑若宫皆秦創而漢唐
　　因之也
　　杜佑通典秦置平凖令掌知物價及主練染作彩
　　色
　　　謹案秦苑囿之官史傳未見韓非子載秦有五
　　　苑亦未詳其何名惟左傳載秦之具囿三輔黄
　　　圖長安志載秦之上林苑雍録載秦之宜春苑
　　　今摭録以存其大槩秦平凖令兼主練染為後
　　　世染令之所由昉故首列之
　漢
　　漢書百官公卿表少府屬官上林中十池監又鈎
　　盾令丞
　　　謹案三輔黄圖上林苑有初池麋池牛首池蒯
　　　池積草池東陂池西陂池當路池太臺池郎池
　　　即百官公卿表所云上林中十池也而初學記
　　　又云漢上林有池十五所承靈昆靈天泉龍魚
　　　蒯菌鶴西陂當路東陂太一牛首積草含利百
　　　子三輔黄圖不載承靈昆靈天泉龍魚菌鶴太
　　　一含利百子初學記不載初池太臺池各有異
　　　同至漢表但載十池監其十五所或以十監統
　　　之歟
　　漢書張釋之列傳從上登虎圈問上林尉禽獸簿
　　不能對虎圈嗇夫從旁代尉對甚悉文帝詔釋之
　　拜嗇夫為上林令釋之以為不可乃止不拜
　　漢書百官公卿表水衡都尉(應劭曰古山林之官/曰衡掌諸池苑故稱)
　　(水衡張晏曰主都水及上林苑故曰水衡主諸官/故曰都有卒徒武事故曰尉師古曰衡平也主平)
　　(其税/入)武帝元鼎二年初置掌上林苑有五丞屬官
　　有上林均輸御羞禁圃輯濯鍾官技巧六廏辨銅
　　九官令丞(如淳曰御羞地名也在藍田其土肥沃/多出御物可進者揚雄傳謂之御宿三)
　　(輔黄圖御羞宜春皆苑名也輯濯船官也鍾官主/鑄錢官也辨銅主分别銅之種類也師古曰御羞)
　　(在今長安城南御宿川羞宿聲相近故或曰御羞/或曰御宿羞者羞珍所出宿者止宿之義輯濯皆)
　　(所以行船也六廏/說見上駟院篇)又衡官水司空都水農倉又甘
　　泉上林都水七官長丞皆屬焉上林有八丞十二
　　尉均輸四丞御羞兩丞都水三丞禁圃兩尉甘泉
　　上林四丞成帝建始二年省技巧六廏官王莽改
　　水衡都尉曰予虞○步兵校尉掌上林苑門屯兵
　　　謹案三輔黄圖御宿苑在長安城南御宿川中
　　　漢武為離宫别館禁禦不得人往來游觀上宿
　　　其中故曰御宿御羞之當作御宿黄圖疏義甚
　　　明故漢書元后傳夏游御宿鄠杜之間亦作御
　　　宿可証羞宿之以音相誤也
　　史記平凖書初大農筦鹽鐵官布多置水衡欲以
　　主鹽鐵及楊可告緡錢上林財物衆乃令水衡主
　　上林
　　三輔黄圖舊儀曰上林有令有尉禽獸簿記其名
　　數又有上林詔獄主治苑中禽獸宫館之事屬水
　　衡
　　　謹案漢制少府有上林十池監文帝時有上林
　　　尉虎圈嗇夫至武帝别設水衡都尉専主上林
　　　苑設官遂以漸廣考水衡所掌不獨園苑自禁
　　　錢農倉珍羞廏牧鼓鑄皆其職守而統係之以
　　　上林苑苑職有水衡卿諸令丞而又有步兵校
　　　尉掌苑門之屯兵至少府之鈎盾令主近苑囿
　　　則以近在宫門左右故不𨽻水衡我
　　朝定制内外苑囿皆設司官専理而統之以奉宸
　　　苑卿葢合漢少府水衡所屬而歸于一職也
　　王應麟玉海織染署漢織室掌供冠冕組綬
　　　謹案自隋代合織室染署為一官在漢則東西
　　　織屬少府平凖屬大農其職不相兼理葢亦沿
　　　秦之舊制也
　　後漢書百官志少府屬官鈎盾令一人六百石本
　　注曰宦者典諸近池苑囿游觀之處丞永安丞各
　　一人三百石本注曰宦者永安北宫東北别小宫
　　名有園觀苑中丞果丞鴻池丞南園丞各一人二
　　百石本注曰苑中丞主苑中離宫果丞主果園鴻
　　池池名在洛陽東二十里南園在雒水南濯龍監
　　直里監各一人四百石本注曰濯龍亦園名近北
　　宫直里亦園名也在雒陽城西南角
　　通典鈎盾令宦者典諸近園苑游觀之事屬少府
　　後漢亦有之
　　張衡東京賦竒木珍果鈎盾所積
　　　謹案昭帝紀耕鈎盾弄田弄田屬之鈎盾則以
　　　鈎盾主苑囿故也成帝紀云未央宫鈎盾中則
　　　鈎盾在未央宫矣故五行志謂鈎盾禁中也陳
　　　咸傳咸為少府少府多寳物咸皆鈎校官屬及
　　　諸中宫黄門鈎盾掖庭官吏舉奏按論畏咸皆
　　　失氣鈎盾與黄門諸官並舉則以其在未央宫
　　　切近之地也後漢志鈎盾令其所屬有鴻池丞
　　　鴻池在雒陽東二十里南園丞南園在洛水南
　　　有直里監直里園在洛陽城西南角鈎盾之兼
　　　轄諸地葢令居禁中統逺近也
　　後漢書百官志上林苑令一人六百石本注曰主
　　苑中禽獸頗有民居皆主之捕得其獸送太官丞
　　尉各一人
　　通典後漢平凖令丞𨽻大司農熹平四年改平凖
　　為中凖使宦者為之列于内署自是諸署悉以閹
　　人為令丞
　　　謹案後漢罷水衡都尉之官置上林苑令屬之
　　　司農為厯代上林令之所自昉而少府鈎盾令
　　　之所統轄視西漢為頗廣葢水衡雖廢而其職
　　　掌則未嘗不存至平凖之改為中凖以宦者為
　　　之則又少變前漢之法度也
　三國
　　通典魏官第四品都水使者第七品都水叅軍靈
　　芝園監第八品都水使者令史第九品都水使者
　　書令史
　　唐六典上林苑令主苑中禽獸魏因之
　　通典漢之水衡都尉本主上林苑魏氏主天下水
　　軍舟師器械○魏少府屬官有平凖令
　　　謹案魏苑囿置官承漢之舊亦名之為上林苑
　　　令至漢之水衡都尉始改為都水使者主水軍
　　　舟船器械不専以苑囿為職自是而後都水一
　　　官始别為河渠水利而設矣鈎盾令於魏無聞
　　　其平凖之屬少府則猶漢制也又考魏都賦苑
　　　以元武陪以幽林注云元武苑在鄴城西又魏
　　　志文帝黄初四年冬甘露降芳林園臣松之案
　　　芳林園即華林園齊王芳即位改為華林故晉
　　　書百官志有華林苑令鄴元武苑丞皆承魏苑
　　　囿之名而設令丞豈魏本自有華林元武令丞
　　　而晉因之乎抑魏之華林元武亦統攝于上林
　　　苑令乎又考吳都賦數軍實乎桂林之苑注吳
　　　有桂林苑南朝宫苑記桂林苑在落星山之陽
　　　南苑在臺城南鳳臺山然則吳又有桂林苑南
　　　苑之名當時必有苑官今不可考矣
　晉
　　晉書百官志光禄勲統華林園等令○大鴻臚統
　　華林園鈎盾等令又有鄴元武苑丞○少府統平
　　凖等令
　　通典上林苑丞晉因之江左無聞
　　　謹案晉志園苑之職光禄鴻臚皆有華林園令
　　　鴻臚又有鄴元武苑丞而瓊圃靈芝等園不與
　　　焉葢皆統轄于華林令也通與又稱上林苑令
　　　晉與漢同而史志無之意即華林之誤稱歟
　宋齊梁陳
　　宋書百官志上林令一人丞一人漢西京上林中
　　有八丞十二尉十池監丞尉屬水衡都尉池監𨽻
　　少府漢東京曰上林苑令及丞各一人𨽻少府晉
　　江左闕宋世祖大明三年復置𨽻尚書殿中曹及
　　少府○平凖令一人丞一人掌染漢𨽻司農不知
　　何世𨽻少府宋順帝即位避帝諱改曰染署
　　通典上林苑令丞宋初復置齊因之○平凖令宋
　　惟掌染改曰染署齊又曰平凖
　　隋書百官志梁制司農卿視散騎常侍主上林令
　　又管樂游北苑丞○光禄卿統華林等令
　　通典上林苑令丞梁陳屬司農○平凖署梁陳則
　　曰平水令丞○晉大鴻臚有鈎盾令自後無聞
　　　謹案晉江左無上林苑令丞至宋初復設而齊
　　　梁陳因之唯宋齊則統于殿中監及少府梁陳
　　　則屬于司農斯為小異諸代皆有華林苑令梁
　　　屬光禄與晉制同以梁制推之知齊陳之皆屬
　　　光禄矣宋改平凖為染署梁陳則復其舊要皆
　　　司農之屬官也
　北魏
　　洛陽伽藍記建春門内御道南有鈎盾典農藉田
　　三署
　　　謹案後魏官氏志有光禄鴻臚司農少府等官
　　　而不詳其所領之屬鈎盾署僅見於洛陽伽藍
　　　記而苑令織染諸署皆不見于史考隋書百官
　　　志言北齊制官多循後魏則齊之所有當亦魏
　　　之所有今以史無明文故並缺之
　北齊
　　隋書百官志後齊光禄寺統清漳華林等署諸令
　　丞○司農寺掌園地果實統平凖太倉等署諸令
　　丞○太府寺統司染等署諸令丞
　　通典北齊官正六品平凖署令從九品華林署令
　　唐六典上林苑令梁陳屬司農北齊亦然
　　通典鈎盾令北齊如晉制
　　　謹案北齊上林華林鈎盾等署與晉制皆同自
　　　魏廢少府立太府而少府屬官分在司農太府
　　　之屬齊葢因之而不改也
　後周
　　通典後周正四命冬官司色司織等下大夫正三
　　命天官染工上士冬官小司色小司織等上士正
　　二命天官染工中士地官掌禽掌囿掌圃等中士
　　冬官織綵織組等中士正一命地官掌囿掌圃等
　　下士冬官織綵織組等下士
　　　謹案後周設官用周制故掌囿掌圃屬于地官
　　　染工屬于天官其以司色司織屬冬官者則以
　　　考工記有攻皮之工設色之工故從而𨽻之今
　　　以其與織染相近故並採録焉
　隋
　　隋書百官志司農寺統平凖鈎盾華林上林等署
　　令丞後罷華林署以平凖𨽻太府○太府寺統司
　　染署令丞後分入少府○少府監統司織司染等
　　署後併司織司染為織染署
　　唐六典鈎盾令隋如北齊
　　通典苑總監自隋而置東西南北各有監及副監
　　掌苑内宫館園池之事
　　　謹案隋于上林華林諸署外又設苑總監副監
　　　分東西南北四靣監此因事增設前代所未有
　　　也隋又有都水臺承漢之水衡都尉而設其所
　　　掌舟檝河渠不主園苑之務故不復録少府之
　　　司織司染併為織染署自是而平凖令専主管
　　　市易不復掌染故隋以後亦不更列焉
　唐
　　唐書百官志司農寺上林署令二人從七品下丞
　　四人從八品下掌苑囿園池植果蔬以供朝㑹祭
　　祀及尙食諸司常料季冬藏冰千段先立春三日
　　納之冰井以黑牡秬黍祭司寒仲春啓冰亦如之
　　監事十人(有府七人史十四人典/事二十四人掌固五人)鈎盾署令二人
　　正八品上丞四人正九品上監事十人掌供薪炭
　　鵝鴨蒲藺陂池藪澤之物以給祭祀朝㑹饗燕賓
　　客(有府七人史十四人典/事十七人掌固五人)○慶善石門温泉湯池
　　等監毎監監一人從六品下丞一人正七品下掌
　　湯池宫禁防堰及偫粟芻修調度以備供奉王公
　　以下湯館視貴賤為差凡近湯所潤𤓰蔬先時而
　　熟者以薦陵廟(有録事一人府一人/史二人掌固四人)京都諸宫苑
　　總監監各一人從五品下副監各一人從六品下
　　丞各二人從七品下主簿各二人從九品下掌苑
　　内宫館園池禽魚果木凡官属人畜出入皆有籍
　　(有録事各二人府各八人史各十六人/亭長各四人掌固各六人獸醫各五人)京都諸園
　　苑監苑四靣監監各一人從六品下副監各一人
　　從七品下丞各二人正八品下掌完葺苑靣宫館
　　園池與種蒔蕃養六畜之事(顯慶二年改青城宫/監曰東都苑北面監)
　　(明徳宫監曰東都苑南面監洛陽宫農圃監曰東/都苑東靣監倉貨監曰東都苑西靣監有録事各)
　　(一人府各三人史各六人/典事各六人掌固各六人)九成宫總監監一人從
　　五品下副監一人從六品下丞一人從七品下主
　　簿一人從九品上掌修完宫苑供進鍊餌之事(有/録)
　　(事一人府三人自監以下品同宫苑/武徳初改隋仁壽宫監曰九成宫監)
　　長安志禁苑在宫城之北長安故城亦𨽻苑中有
　　四靣監南靣為長樂監北靣有漢故城謂舊故宅
　　監東西靣各以本方為名分掌宫中種植及修葺
　　園苑等又置苑總監都統之皆𨽻司農寺
　　唐書百官志織染署令一人正八品上丞二人正
　　九品上掌供冠冕組綬及織紝色染錦羅紗縠綾
　　紬純絹布皆廣尺有八寸四丈為疋布五丈為端
　　綿六兩為屯絲五兩為鈎麻三斤為綟凡綾錦文
　　織禁示於外髙品一人專莅之嵗奏用度及所織
　　監作六人(有府六人史十四人典/事十一人掌固五人)
　　雍録唐大内有三苑西内苑也東内苑也禁苑也
　　三者皆在兩宫之北而有分别西内苑並西内太
　　極宫之北而東内苑則包大明宫東北兩靣也兩
　　内苑北門之外始為禁苑之南門也禁苑也者隋
　　大興苑也其西則漢之長安四城皆在包并之内
　　苑東距霸而北抵渭廣輪所及自周一百二十里
　　而東西二十七里南北三十二里據所記如此若
　　以漢地約其道里當不啻此數也中置四監監分
　　領一方凡立四官四局以監之北軍營衛盡在三
　　苑四監封畛之内
　　　謹案唐承隋制有京都諸宫苑總監副監京都
　　　諸園苑監四靣監及副監其曰宫苑者葢指禁
　　　近苑務言之園苑則自都城以至東都各園苑
　　　皆分主之而上林署令鈎盾署令及織染署則
　　　並仍前代之舊焉
　五季
　　　謹案五季官制缺略玉海所載後唐有永芳園
　　　周有玉津園既有諸園則其必嘗置令置使以
　　　監理之可知也以史無明文故缺之
　宋
　　宋史職官志司農寺所𨽻官屬園苑四玉津瑞聖
　　宜春瓊林苑使掌種植蔬蒔以待供進修飭亭宇
　　以備游幸宴設
　　　謹案宋職官志載園苑四曰玉津曰瑞聖曰宜
　　　春曰瓊林而石林燕語載瓊林苑金明池宜春
　　　苑玉津園謂之四園獨不及瑞聖職官志亦不
　　　載金明池豈金明池在瓊林苑北亦統于瓊林
　　　苑使故職官志不復載歟
　　馬端臨文獻通考宋四園苑提舉官以三司判官
　　内侍都知諸司使以上充監官各二人以諸司副
　　或内侍三班使臣充又有西京宫苑司勾當官一
　　人元豐後四園苑屬司農
　　玉海玉津園在南薰門外周顯徳中置之本朝因
　　之三班及内侍監領兵校𨽻及主典二百六十人
　　瓊林苑在順天門外道南乾徳二年置以三班及
　　内侍監領池苑兵校軍𨽻及主典三百三十三人
　　宜春苑在朝陽門外道南本秦王園太平興國七
　　年以迎春苑自通津門外汴水瀕乃遷置改名以
　　其故地為富國倉差三班及内臣監領軍校兵𨽻
　　及主典凡二百九十人瑞聖園在景陽門外道東
　　初為北園太平興國二年詔名含芳以三班及内
　　侍監領軍校兵𨽻及主典凡二百一十二人
　　　謹案玉海又載祥符元年三月甲子上已宴羣
　　　臣於?龍園宗室於瓊林苑帥臣於宜春苑三
　　　司副使判官館閣官于玉津園諸司使副於含
　　　芳園然則祥符時于四園之外又增?龍園史
　　　不詳其建置然觀宴近臣於其地則較之瓊林
　　　宜春玉津瑞聖為尤重矣疑亦當以三班内侍
　　　領之也
　　宋史職官志後苑勾當官無定員以内侍充掌苑
　　囿池沼臺殿種蓺雜飾以備游幸
　　文獻通考少府屬官染院掌染絲枲幣帛監官二
　　人以京朝及内侍充
　　　謹案宋有玉津瑞聖宜春瓊林四園置提領其
　　　餘皇城東西諸園池入官者咸以四提領分𨽻
　　　焉初以三班及内侍充元豐後始改𨽻司農而
　　　亦仍間以内侍領之至内侍省則又别有後苑
　　　勾當官主近苑囿以備游幸葢漢以來鈎盾令
　　　之職也南渡後又有金果玉津聚景等園其設
　　　官亦皆領于内侍至染院領于少府亦猶前代
　　　之制也
　遼
　　王圻續文獻通考上林苑署遼北靣有監鳥獸詳
　　衮(䝉古語理事官也/原作詳穏今改正)司官曰監某鳥獸詳衮曰監
　　某鳥獸都監曰監某鳥人曰監某獸人
　　　謹案遼南靣官有宣徽司農少府等屬唯司農
　　　之上林署有監鳥獸諸官近於苑職餘並未詳
　　　其南北靣行宫都部署亦必各有園苑之職而
　　　史無明文今已載入内務府都虞司篇中兹不
　　　復述
　金
　　金史百官志工部官屬上林署提㸃從五品泰和
　　八年剙大安二年省令從六品掌諸苑園池沼種
　　植花木果蔬及承奉行幸舟船事丞從七品(大定/三年)
　　(增一員分司南京以勾判/兼之大定三年復省一員)直長二員正八品花木
　　局都監同監舊設接手官四人泰和元年罷復以
　　諸司人内置都監同監二員貞祐三年罷都同監
　　以同樂園管勾兼熈春園都監同監三員(泰和四/年置貞)
　　(祐三/年省)同樂園管勾二員每年額辦課程𨽻南運司
　　宣宗南遷罷課程改為隨朝職正八品○宣徽院
　　官屬有宫苑司令丞
　　續文獻通考金上林署屬工部官曰上林署提㸃
　　金史百官志少府監官屬織染署令從六品丞從
　　七品直長正八品掌織紝色染諸供御及宫中錦
　　綺幣帛紗縠
　　　謹案金以上林署屬工部而花木局都監同樂
　　　園管勾兼𨽻之皆前代司農之所屬也宫苑司
　　　令丞屬于宣徽與宋内侍省之後苑勾當官相
　　　仿彿金不設内侍省故以為宣徽之屬耳太府
　　　寺有典給署史稱即古之鈎盾令唯典給署專
　　　以供給宫府用物不與園苑相闗故不著于篇
　　　焉
　元
　　元史百官志大都留守司屬官上林署秩從七品
　　署令署丞各一員直長一員掌宫苑栽植花卉供
　　進蔬果至元二十四年置○花園管勾二員掌花
　　卉果木至元二十四年置
　　續文獻通考上林署𨽻大都留守所屬有養種園
　　花園等職
　　元史百官志宣徽院屬官安豐懐逺等處稻田提
　　領所龍慶栽種提舉司
　　　謹案元制以上林署養種園花園等職屬之大
　　　都留守司與列代之制屬于司農少府者不同
　　　至稻田提領栽種提舉屬于宣徽葢即今
　　玉泉山稻田厰之比至諸路織染局織染提舉司
　　　則盡屬之工部已見内務廣儲司織染篇兹不
　　　具述焉
　明
　　明史職官志上林苑監左右監正各二人(正五/品)左
　　右監副各一人(正六品監正監副後/不常設以監丞署職)左右監丞各
　　一人(正七/品)其屬典簿㕔典簿一人(正九/品)良牧蕃育
　　林衡嘉蔬四署各典署一人(正七/品)署丞一人(正八/品)
　　録事一人(正九/品)監正掌苑囿園池牧畜樹種之事
　　凡禽獸草木蔬果率其屬督其養户栽户以時經
　　理其養地栽地而畜植之以供祭祀賓客宫府之
　　膳羞凡苑地東至白河西至西山南至武清北至
　　居庸闗西南至渾河並禁圍獵良牧牧牛羊豕蕃
　　育鵝鴨雞皆籍其牝牡之數而課孳卵焉林衡典
　　果實花木嘉蔬典蒔蓺𤓰菜皆計其町畦樹植之
　　數而以時苞進焉洪武二十五年議開上林院度
　　地城南(自牛首山接方/山西並河涯)比圖上太祖謂有妨民業
　　遂止永樂五年始置上林苑監設良牧蕃育嘉蔬
　　林衡川衡冰鑑及典察左右前後十屬署洪熈中
　　併為蕃育嘉蔬二署(以良牧川衡併蕃育冰鑑林/衡併嘉蔬典察四署分併入)
　　宣徳十年始定四署正徳間増設監督内臣共九
　　十九員嘉靖元年裁汰八十員革蕃育嘉蔬二署
　　典署林衡嘉蔬二署録事
　　續文獻通考永樂五年三月辛巳復改上林署為
　　上林苑監秩正五品有左右副丞典簿之屬凡設
　　十署秩正七品俱以内臣及文職相兼為之後革
　　内臣
　　明史職官志司苑局(掌印太監一員管理簽書/監工無定員掌蔬菜𤓰果)内
　　織染局(掌印太監一員掌染造御用及宫内/應用緞疋城西藍靛厰為此局外署)
　　　謹案明制大農太府少府等屬官皆裁併于六
　　　部不别設官惟上林苑監承漢時舊制而特設
　　　為一司初設十署後定為四署而宦官别有司
　　　苑局以主在内宫苑初制上林苑監督所署内
　　　侍至九十九員之多其後雖旋從裁减而内苑
　　　局管理簽書亦無定員葢禁近游觀掌于内侍
　　　者居多此立法之所以不古若也考自周禮囿
　　　人屬於司徒漢則少府水衡分主其事至上林
　　　苑令之設𨽻於司農者自後漢始列代皆因而
　　　不改苑總監始於隋而増廣於唐世然仍𨽻司
　　　農也宋始以三班及内侍分主四園提領之職
　　　而明乃概以宦者領之則益無足稱矣
　　國朝剙立奉宸苑内外
　　禁囿專設卿二人以綜理其事復
　特簡管理事務内大臣以總其成檢校勾當職掌昭
　　　然葢即苑囿之設而
　聖天子順時對物之義已備著於設官分職之間矣
　
　
　
欽定厯代職官表卷四十
欽定四庫全書
欽定歴代職官表卷四十一
　　内務府武備院表

　　内務府武備院
　國朝官制
武備院兼管事務大臣無定員卿二人(正三品由侍衞/補授一人由内)
(務府司官/補授一人)
　　掌總理陳設
御用武備修造器械及賞賜支放之事初名鞍樓以侍
　　衞三人員外郎等官掌理順治十一年改為兵仗
　　局十八年改為武備院康熙五年隸内務府十五
　　年分為鞍庫甲庫氊庫共三庫三十七年分鞍庫
　　為北鞍庫南鞍庫雍正三年侍衞三人定為正三
　　品卿職乾隆十四年定為卿二人
郎中一人主事二人委署主事一人筆帖式二十八人
(内四庫各三人/沙河氊作二人)
　　掌本院題奏事件核銷錢糧總理四庫收發文移
　　之事郎中康熙二十一年設主事康熙十六年設
　　委署主事六十一年設後省乾隆二十二年復設
北鞍庫員外郎二人庫掌二人署庫掌一人傘房掌蓋
三人(初為正六品乾隆四/十四年定為戴藍翎)署掌蓋三人(正八/品)班領三人
署庫掌一人帳房處司幄三人(三等侍衞銜/食六品俸)署司幄三
人(六品職銜/食七品俸)鞍板司匠一人
　　北鞍庫掌供奉
　上用鞍轡繖蓋幄幕之事傘房帳房處鞍板作皆屬
　　焉
南鞍庫員外郎二人庫掌二人署庫掌一人熟皮作司
匠一人
　　南鞍庫掌官用鞍轡各項皮張雨緓縧帶之事熟
　　皮作屬焉康熙十五年設鞍庫員外郎等官三十
　　七年分為北南二庫四十三年添設員外郎二人
　　初設掌傘帳房頭目匠役催領等員乾隆二十四
　　年改為掌蓋司幄司匠員額均先後増定
甲庫員外郎二人庫掌二人署庫掌一人􁮡作司匠三
人
　　甲庫掌盔甲刀仗旗纛器械之事􁮡作屬焉員額
　　康熙十五年以復兵續増定
氊庫員外郎二人庫掌二人署庫掌一人司匠一人司
弓三人(六品職銜/食七品俸)署司弓三人(食八/品俸)司矢三人(同司/弓)署
司矢三人(同署/司弓)骲頭作司匠一人靴皮作司匠一人
　　氊庫掌弓箭靴鞋氊片之事骲頭作靴皮作屬焉
　　康熙十五年設員外郎及弓匠協領備箭協領等
　　員乾隆二十四年弓箭協領改為司弓備箭協領
　　改為司矢
　厯代建置
　三代
　　周禮天官幕人下士一人府二人史二人徒四十
　　人掌帷幕幄帟綬之事○掌次下士四人府四人
　　史二人徒二十人掌王次之法以待張事
　　周禮夏官司甲下大夫二人中士八人府四人史
　　八人胥八人徒八十人○司兵中士四人府二人
　　史四人胥二人徒二十人掌五兵五盾各辨其物
　　與其等以待軍事○司戈盾下士二人府一人史
　　四人胥二人徒二十人掌戈盾之物而班之授旅
　　賁及虎士戈盾及舎設藩盾行則斂之○司弓矢
　　下大夫二人中士八人府四人史八人胥八人徒
　　八十人掌六弓六弩八矢之法辨其名物而掌其
　　守蔵與其出入天子之弓合九而成規凡師旅㑹
　　同頒弓弩各以其物從授兵甲之儀○繕人上士
　　二人下士四人府一人史二人胥二人徒二十人
　　掌王之用弓弩矢箙矰弋決拾掌詔王射贊王弓
　　矢之事○藁人中士四人府二人史四人胥二人
　　徒二十人掌受財于職金以齎其工弓六物為三
　　等弩四物亦如之矢八物皆二等箙亦如之
　　周禮考工記冶氏為殺矢桃氏為劍函人為甲矢
　　人為矢梓人為侯廬人為廬器弓人為弓為天子
　　之弓合九而成規
　　杜祐通典武庫令丞於周官司甲司弓矢等下大
　　夫司戈盾等中士下士蓋其任也
　　　謹案成周有司甲司兵司弓矢司戈盾等官杜
　　　佑以為漢武庫令之比至王之用弓弩矢箙掌
　　　于繕人受財齎工掌于藁人亦皆為夏官之屬
　　　唯幕人掌次屬于天官與今北鞍庫所屬之掌
　　　蓋司幄為職相近其甲兵戈盾則似今之甲庫
　　　司弓矢亦與今氊庫之司弓司矢同而考工記
　　　所載諸工即今四庫所隸之各司匠也周天官
　　　玉府掌王之玩好兵器凡獻兵器受而蔵之内
　　　府云凡齒革兵器皆入焉秋官職金云入其金
　　　錫於為兵器之府凡此諸職皆與軍器相聨而
　　　玉府内府已為内務府廣儲之職職金所掌亦
　　　不止武備之事其所云為兵器之府者即在夏
　　　官司甲司兵等屬中兹故不具載焉
　　商子來民篇湯武既破桀紂海内無害天下大定
　　築五庫蔵五兵
　　　謹案周禮雖無武庫之名而商子稱湯武築五
　　　庫蔵五兵則當時儲兵之府亦以庫名即後世
　　　武庫所自昉也故淮南子原道訓云葉公入乃
　　　廢太府之貨以予衆出高庫之兵以賦民高庫
　　　即五庫之類也管子小匡制重罪入以兵甲犀
　　　脅二㦸輕罪入以蘭盾鞈革二㦸小罪入以全
　　　鉤分宥簿罪入以半鉤無坐抑而訟獄者正三
　　　禁之而不直則入一束矢以罸之美金以鑄戈
　　　劍矛㦸試諸狗馬惡金以鑄斧鉏夷鋸钃試諸
　　　土木其云入兵甲犀脅二㦸又云入蘭盾鞈革
　　　二㦸又云入鈎金束矢皆當入五兵之庫矣其
　　　云美金以鑄戈劍矛㦸則當如漢考工若盧之
　　　主作兵器也又考司馬法定爵篇云右兵弓矢
　　　禦殳矛守戈㦸助凡五兵五當長以衞短短以
　　　衞長註云五兵弓矢殳矛戈㦸也蓋兵器衆多
　　　而以五兵為最要故五兵各設一庫商子所謂
　　　五兵五庫蓋謂此也周禮夏官司兵掌五兵五
　　　盾各辨其物與其等以待軍事然則五庫長吏
　　　當即司兵之屬矣
　秦
　　戰國策天下之强弓勁弩皆自韓出谿子少府時
　　力距來皆射六百步之外注韓有谿子弩又有少
　　府所造二種之弩
　　　謹案戰國䇿注謂二種之弩造自少府則秦之
　　　少府當如漢之考工尚方矣漢少府屬官有考
　　　工尚方猶其遺制
　漢
　　漢書百官公卿表少府屬官有若盧(如淳曰若盧/官名也蔵兵)
　　(器品令曰若盧郎中二十人主弩射漢/儀注有若盧獄令主治庫兵將相大臣)考工室(臣/瓚)
　　(曰名官為考工/主作器械也)尚方(漢官儀尚方令掌工作刀/劍諸物及刻玉為器)等令
　　丞○中尉屬官有武庫令丞
　　　謹案漢書如淳注謂若盧蔵兵器臣瓚注謂考
　　　工主作器械則是考工主作而若盧主藏也然
　　　後漢百官志注及玉海謂考工令主作兵器弓
　　　弩刀鎧之屬器成則𫝊金吾入武庫是考工兵
　　　器既蔵若盧又藏武庫也考漢書左將軍請召
　　　王商詣若盧詔獄孟康曰黃門北寺也黃門在
　　　禁中則若盧亦當在禁中武庫既屬中尉或與
　　　若盧有内外逺近之殊歟又考若盧有獄攷工
　　　亦有獄漢書劉輔𫝊共工獄蘇林曰考工也然
　　　則考工亦有獄矣考工若盧皆主兵械易匿不
　　　詭法令尤宻故置獄歟又考工主作兵器尚方
　　　亦主作兵器故漢書劉更生典尚方鑄作事韓
　　　延夀鑄刀劍鈎鐔放效尚方六典注蔡倫和帝
　　　時為尚方令作祕劍皆其事也然尚方又兼作
　　　禁器故古今注尚方故事有司南記里鼓漢書
　　　哀帝罷尚方御府技巧靡麗之物吕强上疏亦
　　　謂中上方歛諸郡之寶故漢官儀以尚方掌作
　　　刀劍諸物及刻玉為器而崔實尚方令箴比諸
　　　古之玉府也蓋較諸考工所造彌巧而所聚百
　　　珍尤非外府可擬矣今之養心殿造辦處職近
　　　于是故與内務府表互載焉
　　史記平凖書武帝時邊兵不足乃發武庫上官兵
　　器以贍之
　　通典武庫署令兩漢曰武庫令屬執金吾
　　　謹案漢杜欽為大將軍武庫令田千秋子為洛
　　　陽武庫令武庫令屬之洛陽與若盧之屬禁中
　　　顯異若大將軍武庫令則又武庫之屬于大將
　　　軍者蓋其職不常置故表志不載爾
　　漢書髙帝本紀七年蕭何治未央立武庫太倉
　　王應麟玉海漢武庫屬中尉執金吾有令丞専主
　　兵器而天子又自有若盧以蔵兵器考工室以主
　　作器械考工令主作兵器弩弓鎧之屬器成則傳
　　金吾入武庫
　　文選西京賦武庫禁兵設在蘭錡
　　三輔黄圖高祖斬白蛇劍蔵於寶庫惠帝即位以
　　此庫貯禁兵名曰靈金内府
　　　謹案漢制少府若盧考工室尚方之官主蔵兵
　　　器作器械考若盧兼治詔獄故與内務府之慎
　　　刑司篇互見尚方令亦兼掌刻玉為器之事故
　　　與廣儲司屬亦互見而武庫令設于高帝之初
　　　後屬執金吾所轄繕治造作皆度大司農錢與
　　　少府所屬似不相同故田蚡傳稱蚡嘗請考工
　　　地蓋宅上怒曰君何不遂取武庫明武庫與考
　　　工不同掌也然攷史記稱邊兵不足乃發武庫
　　　工官兵器以贍之則是武庫為天子御用之兵
　　　器初不以給行軍之用惟因外兵不足故權發
　　　以濟事而所謂工官者意即考工尚方之類故
　　　張衡西京賦亦有武庫禁兵之稱是又典主禁
　　　兵之明証也又考工令作兵弩刀鎧成則傳執
　　　金吾入武庫是武庫中固自有御用軍器之藏
　　　葢一官而兩司其事矣兹故詳考職掌並採録
　　　於篇中
　　後漢書百官志太僕卿官屬考工令一人六百石
　　本注曰主作兵器弓弩刀鎧之屬成則傳執金吾
　　入武庫及主織綬諸雜工左右丞各一人○執金
　　吾官屬武庫令一人六百石本注曰主兵器丞一
　　人
　　通典後漢有考工令丞置太僕主造兵器成材武
　　庫令
　　唐六典注蔡倫和帝時為尚方令作秘劍皆有龍
　　泉太阿之目倫器械精宻為後世法
　　　謹案後漢以考工令丞成造兵器蓋即西漢考
　　　工室之職其屬之太僕者以太僕掌御仗儀衞
　　　故併隸之輿服志稱矛㦸幢麾弩服蔵在武庫
　　　即其職也漢又有洛陽武庫自西漢時已有之
　　　則分主軍國之用而不與御器相闗矣
　三國
　　通典漢武庫令屬執金吾考工令屬太僕魏因之
　　○漢末分尚方為中左右三尚方魏因之
　　　謹案三國官制多承後漢如尚方令主作兵器
　　　屬少府武庫令屬中尉執金吾魏改執金吾仍
　　　為中尉而武庫隸之蓋猶前代之制也
　晉
　　晉書百官志衞尉統武庫等令丞左右省○少府
　　統中左右三尚方等令丞
　　唐六典漢武庫令六百石晉因之
　　通典漢末分左右中尚方晉因之自過江惟置一
　　尚方哀帝以隸丹陽尹
　　　謹案晉武庫尚方與漢魏同唯過江省三尚方
　　　為一後復隸丹陽尹為少異考中左右三尚方
　　　史不言其所掌以隋唐之制例考之中署掌供
　　　内營造諸職蓋如今之營造司故不列于表惟
　　　左署掌造弓箭弩㦸器仗等則如今武備院氊
　　　庫之屬右署掌造甲胄装刀斧鉞等則如今甲
　　　庫之屬而東晉併三為一則又合其事于一官
　　　也
　宋齊梁陳
　　唐六典宋尚書庫部屬官有武庫令掌軍器齊因
　　之梁衞尉寺統武庫署令丞掌甲兵及吉凶儀仗
　　通典宋齊武庫令丞屬尚書庫部梁陳屬衞尉卿
　　○梁官三品曹位北武庫丞南武庫丞
　　宋書百官志宋武帝踐阼以相府部配臺謂之左
　　尚方而本署謂之右尚方並掌造軍器又以相府
　　細作配臺即其名置令一人隸門下孝武改曰御
　　府後廢帝初省御府置中署隸右尚方則漢之考
　　工令如今之尚方令尚方令如今中署矣
　　通志齊置左右尚方令各一人
　　隋書百官志梁少府卿置中左右尚方等令丞
　　衛尉卿統武庫令○陳承梁並因其制官
　　　謹案宋齊以武庫屬尚書之庫部葢已非僅供御
　　　器械之職梁陳屬衛尉掌甲兵及吉凶儀仗是又
　　　兼主儀衛亦以其職守所在固自相通也唯少府
　　　左右尚方皆主造軍器而左尚方之職為尤近盖
　　　右尚方嘗改名中署由細作配臺而設近于魏晉
　　　之中尚方宋書雖言漢考工令如宋之尚方漢尚
　　　方令如宋之中署其實漢自有御府一官與中
　　　署相同而尚方令則仍在御府及宋中署之外
　　　也至梁陳之三尚方則一如魏晉之制矣
　北魏
　　北魏書奚康生列傳康生彎弓十石梁聞康生䏻
　　引彊弓特作大弓兩張長八尺把中圍尺一寸箭
　　麤殆如今之長笛送康生康生平射猶有餘力即
　　表送置之武庫
　　　謹案後魏官氏志有衞尉少府而無武庫尚方
　　　諸官唯諸署令有三品列于從第八品第九品
　　　從第九品葢武庫署諸職皆在其内史苐統言
　　　之而未為詳列故無可考証也
　北齊
　　隋書百官志衞尉掌禁衞甲兵領武庫(掌甲兵及/吉凶儀仗)
　　等庫署令武庫又有修故局丞(掌領匠修/故甲等事)○太府
　　寺統中左右三尚方等署令丞
　　　謹案北齊武庫掌甲兵而兼儀仗蓋如今鑾儀
　　　右所掌繖蓋儀刀弓矢槍殳㦸之事但武庫職
　　　制厯代相承凡御用軍器並歸掌理故與鑾儀
　　　衞篇互見以著其實三尚方皆領别局而左尚
　　　所領之器作蓋于軍器為近也
　後周
　　通典後周官正五命夏官武藏中大夫正四命夏
　　官小武藏下大夫正三命冬官鍛工函工等上士
　　正二命夏官司弓矢司甲司矟等中士冬官鍛工
　　函工鞄工韋工等中士正一命夏官司弓矢司矟
　　司甲司刀盾等下士冬官弓工箭工鍛工函工鞄
　　工等下士
　　冊府元龜後周武帝四年置軍器監(軍器有監/自此始也)
　　玉海後周武帝建徳四年正月戊辰初置營軍器
　　監
　　　謹案後周制官如成周武備職在夏官冬官中
　　　至軍器監之設實自後周始蓋本漢考工尚方
　　　諸職而改置之者抑以其時戰争方亟廣造軍
　　　器而别為立監亦不専為御府器械而設也
　隋
　　隋書百官志衞尉寺統武庫等署令丞○太府寺
　　統左尚方内尚方右尚方等署令丞○少府監焬
　　帝置統左尚右尚内尚鎧甲弓弩等一署令丞後廢
　　鎧甲弓弩二署
　　唐六典開皇中三尚方俱屬太府寺煬帝始改隸
　　少府左尚方掌造車輦繖扇矟眊弓箭弩㦸器仗
　　刀鏃等事右尚方掌造甲胄具装刀斧鉞及皮毛
　　雜作等事隋少府有甲鎧署弓弩署
　　　謹案隋武庫掌於衞尉與前代同三尚方初隸
　　　太府後改隸少府并増設甲鎧弓弩二署今考
　　　左尚方掌造弓箭與弓弩署均為今氊庫之屬
　　　右尚方掌造甲胄與甲鎧署均為今甲庫之屬
　　　既有左右二尚故甲鎧弓弩二署不久而旋廢
　　　也左尚兼掌造車輦繖蓋為今鑾儀衞右所之
　　　職故並從互見焉
　唐
　　唐書百官志少府監官屬右尚方令一人從七品
　　下丞四人從八品下掌供十二閑馬之轡每歲取
　　於京兆河南府加飾乃進凡五品三部之帳刀劍
　　斧鉞甲胄紙筆茵席履舄皆擬其用皮毛之工亦
　　領焉監作六人(有府七人史二十人典/事十三人掌固十人)
　　唐六典衞尉寺武庫令掌職天下之兵仗器械辨
　　其名數以備國用丞為之貳
　　唐書劉黒闥列傳初秦王建天䇿府其弧矢制倍
　　于常逐黑闥時為突厥所窘自以大箭射却之突
　　厥得箭傳觀以為神後餘大弓一長矢五蔵之武
　　庫世世寶之
　　唐書百官志軍器監監一人正四品上丞一人正
　　七品上掌繕甲弩以時輸武庫總署二一曰弩坊
　　二曰甲坊主簿一人正八品下録事一人從九品
　　下(武德初有武器監一人正八品下掌兵仗廐牧/少監一人丞二人主簿一人七年廢軍器監八)
　　(年復置九年又廢貞觀六年廢武器監開元以前/軍器皆出右尚署三年置軍器監十一年復廢為)
　　(甲弩坊隸少府十六年復為監有府/八人史十二人亭長二人掌固四人)弩坊署令一
　　人正八品下丞一人正九品下掌出納矛矟弓矢
　　排弩刀鏃雜作及工匠監作二人(有府二人史五/人典事二人貞)
　　(觀六年改弓弩署為弩/坊署甲鎧署為甲坊署)甲坊署令一人正八品下
　　丞一人正九品下掌出納甲胄綅繩筋角雜作及
　　工匠監作一人(有府二人史五/人典事一人)
　　唐六典北都軍器監(開元初屬少府監/十六年移向北都)掌營造甲
　　弩之屬辨其名物審其制度以時納于武庫少監
　　為之貳焉丞掌判監事凡材革出納之數工徒衆
　　寡之役皆督課焉主簿掌印及勾檢稽失録事掌
　　受事發辰甲坊署令丞監作(隋少府有甲/鎧署唐改焉)弩坊署
　　令丞監作(隋有弓弩/署唐改焉)各掌其所修之物督其繕造
　　辨其粗良丞為之貳凡財物之出納庫蔵之儲備
　　必謹而守之
　　唐六典乾元元年軍器監改為軍器使以内官為
　　之貞元四年自武德東門築垣約左蔵庫之北屬
　　宫城東垣於是武庫遂廢其軍戎器械隸軍器使
　　　謹案唐少府之左尚署掌供翟扇繖蓋五輅七
　　　輦而無復隋時兼造弓箭弩㦸之職蓋自開元
　　　以後分立軍器監有甲坊弩坊二署以専司其
　　　事故左尚不復主之其自開元以前軍器皆出
　　　左尚署則尚與隋同兹從其改制之後以為定
　　　故以左尚次於鑾儀衞篇而不列於此表至右
　　　尚掌十有二閑之鞍轡與今北鞍庫同職而刀
　　　劍甲胄則又有甲庫兼職至甲坊弩坊與今甲
　　　庫氊庫又適相合矣武庫令掌天下之兵仗器
　　　械不専為御用之職惟以軍器監所繕造皆以
　　　時受而入之則其所儲藏者首以供御為重亦
　　　可考見也
　五季
　宋
　　宋史職官志衞尉寺掌儀衞兵械甲胄之政令舊
　　制凡武庫武器歸内庫守宫歸儀鸞寺本寺無所
　　掌元豐制行始歸本寺其屬有内弓箭庫南外庫
　　軍器弓鎗庫軍器弩劍箭庫掌藏兵仗器械甲胄
　　以備軍國之用儀鸞司掌供幕帟供張之事軍器
　　什物庫宣徳樓什物庫掌收貯什物給用則按籍
　　而頒之中興後衞尉　併入工部○軍器監國初
　　戎器之職領于三司胄曹案官無専職熙寧六年
　　廢胄案乃按唐令置監以從官總判元豐正名始
　　置監各一人丞二人主簿一人監掌監督繕治兵
　　器什物以給軍國之用少監為之貳丞㕘領之凡
　　利器以法式授工徒其弓矢干戈甲胄劍㦸戰守
　　之具因其能而分任之墨用給材旬會其數以考
　　程課而輸于武庫委遣官詣所隸檢察凡用膠漆
　　筋革財物必以時課百工造作勞逸必均歲終閲
　　其良否多寡之數以詔賞罰器成則進呈便殿俟
　　閲試而頒其様製于諸道即要會州建都作院分
　　造器械從本監比較而進退其官吏焉元祐三年
　　省丞一員紹聖中復置政和三年應御前軍器監
　　所頒降軍器様製非長貳當職官不得省閲及傳
　　寫漏洩論以違製分案五置吏十有三所隸官屬
　　四東西作坊掌造兵器旗幟戎帳什物辨其名色
　　謹其繕作以輸于受藏之府兵校工匠其役有程
　　視精麤利鈍以為之賞罰作坊物料庫掌收鐵錫
　　羽箭油漆之屬皮角場掌收皮革筋角以供作坊
　　之用南渡置御前軍器所建炎三年詔軍器監併
　　歸工部東西作坊都作院併入軍器所紹興三年
　　復置丞一員令工部相度合管職事歸之十一年
　　詔復置長貳員一員十四年以朝奉大夫趙子厚
　　守軍器監宗室為寺監長貳自此始隆興初年置造
　　軍器已有軍器所隸工部本部惟置丞一員乾道
　　五年復置少監及簿六年以少監韓玉往建康㸃
　　檢物馬以奉使軍器少監為名是年復置監一員
　　淳熙初元詔戎器非進入毋輒出所由是呈驗寖
　　省二年錢良臣以少監總領淮東財賦八年沈揆
　　復以監長行諸監長貳自是始許總餉外帶然二
　　人實初兼版曹職事嘉定十四年岳珂獨以軍器
　　監總餉淮東是後戎所作坊已備官于下宥府起
　　部並提綱于上監居其間事務稍簡特為儲才之
　　所焉○軍器所(隸工/部)提㸃官二員(紹興三十二年/詔于邊臣内差)
　　提轄監造官各二員幹辨受給監門官各一員掌
　　鳩工聚材製造戎器之政令舊就軍器監制别差
　　提舉官以内侍領之紹興中改隸工部罷提舉官
　　曰輪工部郎官軍器監官前去本所㸃檢省視後
　　復以中人典領工部侍郎黃中以為言請復隸屬
　　從之孝宗即位有旨増置提㸃官以内省都知李
　　綽為之改稱提舉免隸工部後以御史張震力爭
　　復隸工部後改隸步軍司尋復舊紹興元年減省
　　員額如上制
　　玉海熙寧元年十二月二十二日以内臣張若水
　　閤門使李評提舉編擇増修弓弩若水造神臂弓
　　六年六月二十七日己亥初置軍器監以三司胄
　　案為監命吕惠卿曽孝寛判之制度皆著為式凡
　　一百十卷雜材一軍器七十四件物二十一襍物
　　四添修及製造弓弩式十卷七月甲寅置内弓箭
　　南庫儲御前所製七年正月十二日庚戌惠卿等
　　上裁定中外所獻槍刀様又上編成弓式初京師
　　及諸路戎器雜惡河朔尤甚至是所製兵械皆精
　　利其後詔以新造軍器付諸路為式遣官分諭之
　　　宋軍器五庫在崇政殿東橫門外掌禁兵器衣
　　甲槍弩箭各為一庫又有什物庫在清平坊淳化
　　二年置㨂選衣甲器械庫熙寧六年置内弓箭南
　　庫儲御前所製軍器命官提舉建炎七年以軍器
　　衣甲内弓箭南内外七庫併為一名曰内軍器庫
　　紹興二年什物庫亦併入七年正月置軍器局于
　　建康十一月罷乾道五年重修内軍器南庫
　　　謹案宋軍器之職始領于三司胄案其後乃置
　　　軍器監以統領之衞尉寺之内弓箭軍器弓鎗
　　　等庫定于元豐之改制遂合唐代之舊職至南
　　　渡後立御前軍器所而以軍器監及内弓箭等
　　　庫並隸工部未幾旋置提舉遂以内侍領其職
　　　則失慎重戎器之道矣自是或隸工部或差内
　　　侍變更不一皆不得為定制也軍器監有衣甲
　　　槍弩箭五庫頗似今四庫之制而宋時諸庫置
　　　在禁近實兼為兵戎之用而設與今武備院規
　　　制亦略有不同
　遼
　　遼史百官志諸坊職名總目某坊使某坊副使某
　　坊詳衮使某坊詳衮某坊都監八坊内有軍器坊
　　　謹案遼北面之軍器坊使盖承唐甲坊弩坊之
　　　官屬于軍器監者而設至南面官悉如唐制則
　　　衞尉之武庫少府之尚方亦必與唐代不殊今
　　　以史文不詳並從缺焉
　金
　　金史百官志殿前都㸃檢司屬官器物局提㸃正
　　五品使從五品副使從六品掌進御器械鞍轡諸
　　物直長正八品都監正九品(明昌三/年省罷)同監從九品
　　(泰和四/年設)武庫署令從六品丞從七品掌收貯諸路
　　常課甲仗(以曉軍器/女直人充)武器署提㸃從五品令從六
　　品丞從七品掌祭祀朝㑹巡幸及公卿婚葬鹵簿
　　儀仗旗鼓笛角之事直長正八品(或二/員)頓舎官二
　　員(泰和令總/格作四員)正八品直長(見士民須知/泰和令無)○少府監
　　屬官尚方令一人丞一人軍器監承安二年設泰
　　和四年罷復并甲坊利器兩署為軍器署置令丞
　　直長直隸兵部至寧元年復為軍器監軍器庫利
　　器署隸焉(舊轄甲坊/利器兩署)監從五品少監從六品丞從
　　七品掌修治邦國戎器之事直長正八品(泰和令/無總格)
　　(有/)○八作左右院使一人副使一人掌收軍須軍
　　器
　　　謹案金以武庫武器二署屬之殿前都㸃檢而
　　　器物局提㸃専掌進御器械鞍轡等物置使副
　　　使以重其職猶今武備院卿之所掌也軍器監
　　　始隸兵部後復别設八作左右院亦似宋之将
　　　作監屬官改而别置皆掌軍須軍器蓋進御器
　　　械固非専職而成造監製恒必由之器物局但
　　　掌儲藏供進而已故並列於篇中
　元
　　元史百官志大都留守司屬官器物局秩從五品
　　掌内府宫殿及御用各位下鞍轡瑚格(原作忽哥/今改正)
　　轎子帳房凡精巧之藝大使一員從五品副使一
　　員正七品直長二員正八品吏目一員司吏二人
　　中統四年始立御用器物局受劄至元七年改為
　　器物局其屬成鞍局提領三員掌造御用鞍轡象
　　轎中統四年置羊山鞍局提領一員掌造常課鞍
　　轡諸物至元十八年置刀子局提控二員掌造御
　　用及諸宫邸寶貝佩刀之工中統四年置轎子局
　　提領一員掌造御用異様木植鞍子諸物中統四
　　年置
　　　謹案元制御府器備盡領于大都留守司其設
　　　官最為詳備如器物局大使統掌都用及各位
　　　下鞍轡蓋如今武備院卿之職其成鞍局提領
　　　専掌御用鞍轡如今北鞍庫羊山鞍局提領掌
　　　常課鞍轡如今南鞍庫刀子局提控如甲庫之
　　　司轎子局提領亦北鞍庫之所理也
　　元史百官志武備寺從三品掌繕治戎器兼典受
　　給卿四員正三品同判六員從三品少卿四員從
　　四品丞四員從五品經厯知事各一員照磨兼提
　　控案牘一員承發架閣庫管勾一員辨驗弓官二
　　員辨驗筋角翎毛等官二員今史十有三人至元
　　王年始立庫器監秩四品十九年陞正三品二十
　　年立衞尉院改軍器監為武備監秩四品隸衞尉
　　院二十一年改監為寺與衞尉並立大徳十一年
　　陞為院至大四年復為寺所轄屬官則自為選擇
　　其匠户之能者任之
　　　謹案元武備寺承唐宋之軍器監而設其所掌並
　　　兼各路軍器與今院職不同今因其時以武備
　　　名官其屬官皆寺所自選足為武備院考証故
　　　並採録于篇中
　　元史百官志尚乗寺從三品掌上御鞍轡及領隨
　　路局院鞍轡等造作收支行省歲造鞍轡等事卿
　　四員正三品少卿二員從四品丞二員從五品經
　　厯知事照磨管勾各二員至元二十四年罷衛尉
　　始設尚乘寺領資乘庫
　　　謹案元尚乘寺事務其初為太僕及衞尉所掌
　　　後廢衞尉特設寺官所掌有上用鞍轡及隨器
　　　鞍轡則亦今北鞍南鞍二庫之所掌也
　明
　　明史職官志工部所轄皮作局鞍轡局軍器局大
　　使一人副使一人凡軍装器械下所司造牌符火
　　器鑄於内府禁其以法式洩于外
　　王圻續文獻通考皮作局掌硝熟皮張成造靴鞋
　　鞍轡兵仗局掌造各項軍器毎局設大使一人正
　　九品副使一人從九品皆于流官内選用隸工部
　　明史職官志宦官兵仗局(掌印太監一員提督軍/器庫太監一員管理僉)
　　(書掌司冩字監工無定員/掌製造軍器火藥司屬之)盔甲厰(即舊鞍轡局/掌造軍器)
　　　謹案明代不設軍器監而以皮作鞍轡軍器諸
　　　局隸之工部至於上用兵仗則以宦官之兵仗
　　　局盔甲厰理之戎器之政視前代尤為疎畧矣
　　　考天文奎十六星著於垣象為天之武庫聖王
　　　象之重戎兵之制故成周夏官冬官各有戈盾
　　　弓矢之職而職金玉府所藏以良兵器與秘器
　　　圖球並重漢自蕭和營未央宫輒首及武庫之
　　　建而考工尚方隸于少府其職亦非輕也晉宋
　　　以後遞有變易而大概不殊自後始立軍器監
　　　而唐因之甲坊弩坊専掌繕造史稱秦王大弓
　　　長矢藏之武庫蓋帝王威御之器厯世寶藏與
　　　漢武庫藏高祖斷蛇劍者同意至宋而弓箭弩
　　　劍等庫初隸衞尉後入工部南渡置御前軍器
　　　所每用内侍為提舉廷臣力爭始隸工部此所
　　　以戎兵不飭而國勢日弱也金元設官進御器
　　　械鞍轡諸物與御仗鸞儀恆相兼攝而元之器
　　　物局尚乘寺尤臻詳備迄於明室自工部所隸
　　　而外一委之宦者之手而宦官所掌自司禮御
　　　用寶鈔銀作等司局統轄甚為詳密惟至進御
　　　器械則止有兵仗盔甲二職亦未嘗視之為重
　　　務是其玩䙝戎兵聲靈靡振古聖王張皇六師
　　　作弧矢以威天下之制蕩然盡失即漢唐慎重
　　　戎器之意亦無復存矣我
　　朝自
列祖
列宗神武開國初設鞍樓肅掌武器自後改為武備院
　　　隸内務府典之以三品卿職復
　特簡大臣管理事務以重其職守
　皇上天授聖武自行圍進哨閱武校射咸
　躬御甲胄弓矢
　命將出師則頒發甲仗弓矢以震憺
　天威武備院卿敬供厥事每修繕器械必進呈
　睿覽文覃武爍赫業肅莊洵非厯代飭戎之政所得
　　　比隆於萬一者矣
　
　
　
　
　
　
欽定厯代職官表卷四十一
欽定四庫全書
欽定厯代職官表卷四十二


　　鑾儀衛
　國朝官制
鑾儀衛掌衛事大臣一人(正一品無專員以王公滿/洲䝉古文武大臣管理)鑾
儀使三人(正二品内二人以滿洲䝉古/兼授一人以漢人漢軍兼授)
　　掌供奉
乗輿秩序鹵簿辨其名數與其班列凡祭祀朝㑹
時巡
大閲則帥所司而敬供之既事復進而藏之所屬有左
　　右中前後五所分鑾輿馴馬擎葢弓矢旌節旛幢
　　扇手斧鉞戈㦸班劍十司馴象一所分東西二司
　　旗手一衛分左右二司初順治元年置錦衣衛指
　　揮使等官二年改為鑾儀衛四年罷指揮使置鑾
　　儀使及副使等官五年罷鑾儀副使定鑾儀使滿
　　洲漢人員額各二九年始以内大臣掌衛事康熈
　　三十年省漢人鑾儀使一人所𨽻有軍尉旗尉民
　　尉凡陳設鹵簿儀刀弓矢殳㦸用親軍豹尾槍仗
　　馬用䕶軍䝉古畫角用䝉古畫角軍奉請乗輿用
　　旗尉擎執各項儀仗用民尉(由内府選充者為旗/尉五城選充者為民)
　　(尉/)奉輦旗尉百六十八人民尉六十人各執事旗
　　尉二百四十六人民尉一千八百五十六人皆分
　　𨽻各所(乾隆四十四年定凡民尉籍𨽻大興宛平/者有闕仍以兩縣人充補其籍𨽻外州縣)
　　(者有缺則以包衣/閑㪚人等改補)三旗䝉古布勒器三十人漢軍
　　更夫四十人
左所掌所印冠軍使滿洲一人(正三品凡滿洲員額皆/以䝉古兼授各所衛同)
掌鑾輿司馴馬司司印雲麾使滿洲二人間㪚雲麾使
滿洲一人雲麾使漢軍二人(俱正四品/各所衛同)治儀正滿洲四
人漢軍五人(俱正五品/各所衛同)整儀尉滿洲二人漢軍八人(俱/正)
(六品各/所衛同)
　　掌輿乗輦輅之事凡各所衛官制員額皆順治十
　　一年定
右所掌所印冠軍使滿洲一人掌擎葢司弓矢司司印
雲麾使滿洲二人閒㪚雲麾使滿洲一人雲麾使漢軍
一人治儀正滿洲三人漢軍二人整儀尉滿洲三人
　　掌繖葢儀刀弓矢槍㦸之事
中所掌所印冠軍使滿洲一人掌旌節司旛幢司司印
雲麾使滿洲二人間㪚雲麾使滿洲一人雲麾使漢軍
一人治儀正滿洲三人漢軍二人整儀尉滿洲二人漢
軍一人
　　掌麾氅旛幢纛幟節鉞仗馬之事
前所掌所印冠軍使滿洲一人掌扇手司斧鉞司司印
雲麾使滿洲二人閒㪚雲麾使滿洲一人雲麾使漢軍
一人治儀正滿洲三人漢軍三人整儀尉滿洲二人漢
軍二人
　　掌扇罏瓶盂杌椅星拂御仗㯶薦静鞭及品級山
　　之事
後所掌所印冠軍使滿洲一人掌班劍司戈㦸司司印
雲麾使滿洲二人閒㪚雲麾使滿洲一人雲麾使漢軍
一人治儀正滿洲三人漢軍三人整儀尉滿洲二人
　　掌旗幟立瓜卧瓜吾仗之事
馴象所掌所印冠軍使滿洲一人掌東司西司印雲麾
使滿洲二人閒㪚雲麾使滿洲一人雲麾使漢軍一人
治儀正滿洲二人漢軍二人整儀尉滿洲二人
　　掌儀象騎駕鹵簿鐃歌前部大樂
旗手衛掌衛所冠軍使滿洲一人掌衛事冠軍使漢軍
一人掌左司右司印雲麾使滿洲二人治儀正滿洲二
人漢軍二人整儀尉滿洲三人
　　掌金鉦鼓角鐃歌大樂及午門司鐘神武門鐘鼓
　　樓直更之事乾隆七年以鼓手旂尉八十人並頭
　　尉八人𨽻樂部改名署史學習音律又民尉六十
　　人舊以内府匠役閒㪚人借補者亦改用旗人並
　　𨽻樂部焉
陪祀冠軍使漢軍二人駕儀管理雲麾使漢軍一人治
儀正漢軍三人駕庫管理整儀尉漢軍二人
　　各以其事𨽻屬於衛無專領職掌品秩與各所衛
　　同
　　　謹案以上八員雖定置額缺而與七所之各有
　　　司存者不同今據現在員數另為一條次於各
　　　所衛之後
主事滿洲一人經厯漢人一人(正七/品)
　　掌章奉文移員額俱康熈十六年定
筆帖式滿洲七人漢軍三人
　　員額康熈十六年定(職事具/史部篇)
鳴賛官四人
　　掌賛鳴鞭初制以本衛官八人兼之乾隆三十七
　　年改定於太常寺鴻臚寺賛禮郎鳴賛官内送衛
　　選擇補用
漢人侍衛無定員
　　乾隆十三年定制毎科以武進士簡拔侍衛者派
　　撥數員在衛行走以偹差委不為額缺其陞轉仍
　　依侍衛之例
　厯代建置
　三代
　　春秋左氏傳薛之皇祖奚仲居薛為夏車正杜預
　　注奚仲為夏禹掌車服大夫
　　荀子奚仲作車正楊倞注夏禹時車正
　　後漢書輿服志奚仲為夏車正建其斿旐尊卑上
　　下各有等級
　　竹書紀年殷太戊三十一年命費侯中衍為車正
　　　謹案管子奚仲之車也方圓曲直皆中規矩鈎
　　　䋲吕氏春秋寒哀作御奚仲作車淮南子胡曹
　　　為衣奚仲為車山海經畨禺生奚仲奚仲生吉
　　　光始以木為車郭璞曰世本奚仲造車此言吉
　　　光明其父子共創意凡此皆謂造車始於奚仲
　　　惟宋志謂包羲畫八卦而為大輿奚仲乃夏之
　　　車正安得始造荀子解蔽篇註黄帝已有車服
　　　奚仲亦改制耳則是奚仲造車之説或以其為
　　　車正而附㑹之奚仲為夏車正中衍為殷車正
　　　葢即今鑾儀衛事所自昉也
　　周禮春官巾車下大夫二人上士四人中士八人
　　下士十有六人府四人史八人工百人胥五人徒
　　五十人掌公車之政令辦其用與其旂物而等叙
　　之以治其出入(鄭康成注巾/車車官之長)典路中士二人下士
　　四人府二人史二人胥二人徒二十人掌王及后
　　之五路辨其名物與其用説(鄭康成注路/王之所乗車)司常中
　　士二人下士四人府二人史二人胥四人徒四十
　　人(鄭康成注司/常主王旌旂)掌九旂之物名各有屬以待國事
　　日月為常交龍為旂通帛為旜雜帛為物熊虎為
　　旗鳥隼為旟龜蛇為旐全羽為旞析羽為旌
　　大戴禮記上車以和鸞為節下車以佩玉為度行
　　以采茨趨以肆夏步還中規折還中矩進則揖之
　　退則揚之然後玉鏘鳴也古之為路車也葢圓以
　　象天二十八橑以象列星軫方以象地三十輻以
　　象月故仰則觀天文俯則察地理前視則睹和鸞
　　之聲側聽則觀四時之運此巾車教之道也
　　穆天子傳天子主車造父為御
　　周禮夏官司戈盾下士二人府一人史二人徒四
　　人掌戈盾之物而頒之祭祀授旅賁殳故士戈盾
　　授舞者兵亦如之軍旅㑹同授貳車戈盾建乗車
　　之戈盾授旅賁及虎士戈盾太僕下大夫二人王
　　出入則自在馭而前驅(鄭康成注前驅如今道引/也道而居左自馭不參乗)
　　(辟王/也)戎右中大夫二人上士二人㑹同充革車(鄭/康)
　　(成注充之者/謂居左也)齊右下大夫二人掌祭祀會同賔客
　　前齊車王乗則持馬行則陪乗道右上士二人掌
　　前道車王出入則持馬陪乗如齊車之儀自車上
　　諭命於從車詔王之車儀王式則下前馬王下則
　　以葢從大馭中大夫二人掌馭玉路以祀及犯軷
　　王自左馭馭下祝登受轡犯軷遂驅之凡馭路行
　　以肆夏趨以采薺凡馭路儀以鸞和為節戎僕中
　　大夫二人掌馭戎車(鄭康成注戎/車革路也)掌王倅車之政
　　凡巡狩及兵車之㑹亦如之齊僕下大夫二人掌
　　馭金路以賔朝覲宗遇饗食皆乗金路其法儀各
　　以其等為車送逆之節道僕上士十有二人掌馭
　　象路以朝夕燕出入其法儀如齊車田僕上士十
　　有二人掌馭田路以田以鄙掌佐軍之政設驅逆
　　之車馭夫中士二十人下士四十人掌馭貳車從
　　車使車
　　周禮秋官條狼氏下士六人胥六人徒六十人掌
　　執鞭以趨辟
　　王應麟玉海鳴鞭唐有之周條狼氏之遺法也
　　周禮夏官服不氏下士一人徒四人掌養猛獸而
　　教擾之(鄭康成注教習使之馴/服王者之教無不服)節服氏下士八人
　　徒四人掌六人維王之太常(鄭康成注維維之以/縷王旌十二旒兩兩)
　　(以縷綴連旁三人持/之禮天子旌曵地)
　　周禮地官鼓人中士六人府二人史二人徒二十
　　人掌教六鼓四金之音聲以節聲樂
　　　謹案車路之等旌旂之飾至周而文物始盛後
　　　世衛儀大抵本周制而損益之故其設官亦最
　　　為詳備以今制相凖巾車掌公車政令當即如
　　　今鑾儀使之職典路道僕田僕馭夫分掌車路
　　　當如今左所之職司常掌九旂當如今中所之
　　　職司戈盾掌授戈盾節服氏維王之太掌而道
　　　右兼以葢從又當如今右所之職條狼氏為鳴
　　　鞭所自始當如今前所之職服不氏掌養猛獸
　　　當如今馴象所之職而又與旂手衛同掌鐃歌
　　　大樂則又並有地官鼓人之職為後世鼓吹令
　　　所因今故互見於樂部表以明源流所自至周
　　　之太僕一官主左馭前驅又兼有今鑾儀使之
　　　職故自秦漢以後太僕並主乗輿鹵簿不獨典
　　　司牧政至元明而始專為養馬之官今並互見
　　　此表以著其實云
　秦
　　唐六典秦有六尚尚乗局自秦漢以下其職皆在
　　太僕
　　杜佑通典秦有車府令
　　史記秦始皇本紀中車府令趙髙裴駰集解主乗
　　輿路車
　　　謹案宋宋綬作景祐鹵簿圖記稱秦兼屬車九
　　　九之數沈約謂古者諸侯貳車九乗秦滅九國
　　　兼其車服故八十一乗則儀物之容至秦而益
　　　加詳備故特仿周制置太僕以掌之當如今之
　　　鑾儀衛而中車府令主乗輿路車則亦近今左
　　　所之職也
　漢
　　漢書百官公卿表奉車都尉掌御乗輿車駙馬都
　　尉掌駙馬(顔師古注駙副馬非正駕皆/車皆為駙馬一日駙近也)武帝初置
　　秩比二千石
　　　謹案魯峻石壁殘畫象載南郊大駕出時有云
　　　小史持騎幢有云持駙馬有云駙馬上下文殘
　　　缺不可讀考百官公卿表駙馬都尉掌駙馬顔
　　　註以駙馬為副馬魯峻石壁所謂持駙馬葢維
　　　持此駙駕之馬則正駙馬都尉之職爾其云大
　　　駕出時即大駕鹵簿其云小史持騎幢即輿服
　　　志所云尚書主者即令史副御史蘭䑓令史副
　　　皆執注以督整車騎是也
　　漢書霍光列傳光為奉車都尉光禄大夫出則奉
　　車入侍左右
　　漢書百官公卿表太僕掌輿馬屬官有車府路軨
　　令丞武帝太初元年初置路軨(顔師古注伏儼曰/主乗輿路車又主)
　　(凡小車軨今之小馬/車曲輿也軨音零)
　　漢書梁邱賀列傳先驅旄頭(應劭注旄頭以羽林/為之髪正上向而長)
　　(衣繡衣在/乗輿車前)
　　宋書禮志晉武帝問侍臣旄頭何義彭推對曰秦
　　國有竒怪觸山截木惟畏旄頭故虎士服之則秦
　　制也張華曰有是言而事不經臣謂壮士之怒髮
　　踊衝冠義取於此徐爰曰彭張各言意義無所承
　　據案天文畢昴之中謂之天街故車駕以罼罕前
　　引畢方昴圓因其象星經昴一名旄頭故使執之
　　者冠皮毛之冠也
　　漢書東方朔列傳宋萬為式道候(顔師古注式表/也表道之候若)
　　(今之武/候引駕)
　　蔡邕獨㫁天子出車駕次第謂之鹵簿有大駕有
　　小駕有法駕大駕則公卿奉引大將軍參乗太僕
　　御屬車八十一乗備千乗萬騎在長安時出祠天
　　於甘泉備之百官有其儀注名曰甘泉鹵簿中興
　　以來希用之先帝時時備大駕上原陵他不常用
　　法駕公卿不在鹵簿中唯河南尹執金吾洛陽令
　　奉引侍中參乗奉車郎御屬車三十六乗北郊明
　　堂則省諸副車小駕祠宗廟用之每出太僕奉駕
　　上鹵簿於尚書侍中中常侍侍御史主者郎令史
　　皆執注以督整諸軍車騎春秋上陵又省於小駕
　　直事尚書一人從令以下皆先行法駕上所乗曰
　　金根車駕六馬有五色安車五色立車各一皆駕
　　四馬是謂五時副車俗人名之曰五帝車非也
　　西京雜記漢朝輿駕祠甘泉汾隂備千乗萬騎太
　　僕執輿大將軍陪乗名為大駕車有司馬辟惡記
　　里静室象車武剛九斿雲罕皮軒闟㦸鸞旌建華
　　相風烏金根之名儀衛有騎隊鼓吹黄麾騎罼罕
　　節御馬華葢棡鼓之制或分八校或分十六校式
　　道有侯䕶駕有官
　　漢書文帝本紀奉天子法駕迎代邸(如淳注法駕/侍中驂乗奉)
　　(車郎御屬車/三十六奉)
　　漢書劉向列傳任為輦郎(顔師古注如今/引御輦郎也)
　　　謹案鹵簿之名始見於西漢李善文選注引胡
　　　廣漢官制度曰天子出車駕次第謂之鹵簿唐
　　　人謂鹵櫓也甲盾之别名兵衛以甲盾居外為
　　　前導皆著之簿故曰鹵簿王應麟引五禮精義
　　　謂鹵大盾也以大盾領一部之人故言鹵簿其
　　　為説稍殊而其釋鹵為盾則無異葢亦本武衛
　　　之義以立此名在漢時屬太僕所掌觀夏侯嬰
　　　傳嬰事髙祖為太僕常奉車後事惠帝髙后皆
　　　為太僕至文帝入立嬰復以太僕具法駕奉迎
　　　終身未嘗遷官葢亦以典司輿輦為近御之官
　　　故特隆其任寄與今鑾儀衛之職實為相合所
　　　屬若車府路軨諸令丞及式道候奉車郎輦郎
　　　則皆今各所所有事而西京雜記稱儀衛分八
　　　校或十六校則以事區分職掌亦謂今之有左
　　　右中前後五所也又旄頭郎以羽林為之而所
　　　掌為乗輿前驅則其職當亦𨽻於太僕漢書外
　　　戚傳上官桀為羽林期門郎從武帝上甘泉天
　　　大風車不得行解葢授桀桀奉葢雖風常屬車
　　　雨下葢輙御上竒其材力是漢時華葢本在車
　　　上因風而使桀解下奉持正如周官道右之王
　　　下則以葢從可知期門羽林固得並兼奉車之
　　　事耳又漢初以奉車駙馬二都尉供奉乗輿最
　　　稱親近故霍光任此者㡬二十年至三國時乃
　　　多以戚畹勲舊為之迨東晉而後惟尚主者始
　　　授此職他人皆不得與嗣是遂為主壻之㝎名
　　　而不知其初實主侍從車駕即如管鑾儀衛大
　　　臣之職今故並著於表以從其朔焉
　　後漢書百官志太僕卿一人中二千石掌輿馬天
　　子毎出奏駕上鹵簿用大駕則執御車府令一人
　　六百石主乗輿諸車未央廐令一人六百石主乗
　　輿
　　宋書禮志漢制每出警蹕清道建五旗太僕奉駕
　　條上鹵簿
　　後漢書禮儀志車府令設鹵簿駕
　　後漢書輿服志東都大駕太僕校駕法駕黄門令
　　校駕乗輿法駕公卿不在鹵簿中河南尹執金吾
　　雒陽令奉引奉車郎御侍中參乗屬車四十六乗
　　前驅有九斿雲罕鳳凰闟㦸皮軒鸞旂皆大夫載
　　鸞旂者編羽旄列繫幢旁民或謂之雞翹非也後
　　有金鼓黄鉞黄門鼓車大車屬車八十一乗法駕
　　半之屬車皆皁葢赤裡木轓戈矛弩箙尚書御史
　　所載最後一車懸豹尾豹尾以前比省中行祠天
　　郊以法駕祠地明堂省什三祠宗廟尤省謂之小
　　駕每出太僕奉駕上鹵簿中常侍小黄門副尚書
　　主者郎令史副侍御史蘭䑓令史副皆執注以督
　　整車騎謂之䕶駕春秋上陵尤省於小駕直事尚
　　書一人從其餘令以下皆先行後罷
　　　謹案續漢書輿服志云注駕屬車四十六乗蔡
　　　邕獨㫁云三十六乗三輔黄圖則從獨㫁或續
　　　漢書四字為三字之誤
　　張衡東京賦及將祀天郊報地功乃整法服正冕
　　帯珩紞紘綖玉䈂綦㑹火龍黼黻藻繂盤厲結飛
　　雲之祫輅植翠羽之髙葢建辰旒之太常紛颷悠
　　而容裔六元虬之奕奕齊騰驤而沛艾龍輈華轙
　　金鑁鏤錫方釳左纛鉤膺玉瓖鸞聲噦噦和鈴鉠
　　鉠重輪貳轄䟽轂飛軨羽葢葳㽔葩瑵(音/爪)曲莖順
　　時服而設副咸龍旂而繁纓農輿木輅屬車九九
　　乗軒並轂􁙼弩重旃朱旄青屋奉引既畢先輅乃
　　發鸞旗皮軒通帛舊斾雲罕九斿鈒㦸轇轕髶髦
　　被繡虎夫載鶡駙承華之蒲梢飛流蘇之騷殺總
　　輕武於後陳奏嚴鼓之嘈囐戎士介而揚揮戴金
　　鉦而建黄鉞清道按列天行星陳
　　　謹案東京賦云奉引既畢先輅乃發即輿服志
　　　所云河南尹執金吾洛陽令奉引是也又云鸞
　　　旗皮軒即輿服志所云皮軒鸞旂皆大夫載是
　　　也云屬車九九即輿服志所云屬車八十一乗
　　　也云雲罕九斿即輿服志所云前驅有九斿雲
　　　罕是也云鈒㦸轇轕即輿服志所云鳳凰闟㦸
　　　是也云奏嚴鼓之嘈囐即輿服志所云黄門鼓
　　　車是也云戴金鉦而建黄鉞即輿服志所云後
　　　有金鉦黄鉞是也漢賦之有關於典制如此
　　李善文選注漢官儀曰大駕鹵簿五營校尉在前
　　者名曰填衛
　　　謹案後漢天子毎出皆太僕條上鹵簿與今鑾
　　　儀衛之制尤為相合至漢有充庭之制凡臨軒
　　　大㑹陳乗輿車輦旌鼓於殿庭張衡東京賦所
　　　云龍路充庭鸞旗拂□者是也今制朝㑹
　御殿陳設鹵簿實權輿於此其在漢世當亦屬太僕
　　　所條上歟
　　唐六典後漢少府屬官有承華令典黄門鼓吹一
　　百三十五人百戲師二十七人
　　　謹案後漢之承華令至晉以後改為鼓吹令今
　　　馴象所旗手衛所典鐃歌前部樂實即其職故
　　　既繫之樂部表而仍互見於此焉
　　孫逢吉職官分紀漢鹵簿之制衛尉駕四馬主簿
　　前車八乗
　　後漢書百官志奉車都尉比二千石無員駙馬都
　　尉比二千石無員劉昭補注漢官曰奉車都尉三
　　人駙馬都尉五人
　三國
　　三國魏志后妃列傳卞蘭為奉車都尉郭詳遷為
　　駙馬都尉
　　三國蜀志諸葛亮列傳亮兄子喬拜為駙馬都尉
　　通典後漢太僕奏駕上鹵簿魏因之後漢太僕有
　　未央廐令魏改為乗黄廐乗黄古之神馬因以為
　　名厯代皆有悉掌乗輿車府署令魏屬太僕
　　　謹案曹魏太僕之制同於東漢當亦有今鑾儀
　　　衛之一職其乗黄令雖以馬為名而所掌實乗
　　　輿車輅當如今左所之職也至太僕一官魏志
　　　所載諸臣自潘尼以外罕有居此職者惟齊王
　　　紀引魏書載羣臣奏事有太僕臣嶷列於太常
　　　衛尉之後廷尉太鴻臚之前則其位任亦不為
　　　輕矣
　晉
　　晉書職官志武帝以宗室外戚為奉車駙馬都尉
　　而奉朝請焉元帝為晉王以參軍為奉車都尉掾
　　屬為駙馬都尉皆奉朝請後罷奉車都尉惟留駙
　　馬都尉奉朝請諸尚公主者劉惔桓温皆為之
　　　謹案自此以後駙馬都尉遂為主壻加官無復
　　　供奉乗輿之事矣
　　王應麟玉海晉中朝大駕鹵簿静室令中道式道
　　候分左右次洛陽尉令亭長河南掾尹簿記次司
　　𨽻廷尉太常光禄衛尉太尉司徒司空或駕一或
　　駕三或駕駟次中䕶軍步兵長水射聲翊軍越屯
　　騎校尉驍騎游擊左右前後領軍將軍並鹵簿左
　　右二行鼓吹一部次領䕶驍騎游軍校尉繖扇幢
　　麾各一騎鼓吹一部七騎領䕶加大車斧終於金
　　顔督將此百官之儀也
　　晉書職官志太僕統車府乗黄等令
　　馬端臨文獻通考尚輦車府令掌之東晉省太僕
　　遂𨽻尚書駕部
　　通典晉置鼓吹令丞屬太常
　　　謹案晉鹵簿之制以太僕卿與大將軍驂乗則
　　　晉之太僕亦兼有今鑾儀衛之職然考晉書又
　　　稱陳勰為典兵中郎將武帝每出入持白獸旛
　　　在乗輿左右鹵簿陳列齊肅輿服志載鹵簿儀
　　　式以有典兵中郎中道督攝之文典兵中郎將
　　　為今領侍衛之職而得兼司鹵簿則正如今管
　　　衛事之大臣也
　宋齊梁陳
　　宋書百官志周官巾車尚車太僕兼其任宋以來
　　不置郊祀則權置太僕執轡事畢即省乗黄令一
　　人掌乗輿車屬太常車府令一人𨽻尚書駕部
　　南齊書百官志太僕掌郊禮執轡有事權置兼官
　　畢乃省乗黄令一人掌五路安車
　　隋書百官志梁太常統鼓吹乗黄等令丞陳依梁
　　制
　　冊府元龜梁乗黄令品第七秩四百石銅印墨綬
　　進賢一梁冠絳朝服
　　玉海梁乗輿行則有大駕法駕小駕行幸則槊仗
　　近燕則隊仗三駕法天二仗法地大同五年賀琛
　　奏南北二郊耤田御輦不復乗路以侍中陪乗停
　　大將軍及太僕
　　　謹案南朝鹵簿之法具載史志而當時不置太僕
　　　其司存所在葢當分屬於太常及駕部也又考
　　　南史齊武陵昭王曄傳稱牛嬴不能取路上勅
　　　車府給副御牛一頭云云據此則是乗黄令所
　　　掌者為車輅輿輦以備郊廟儀物而車府所掌
　　　乃主供奉御前之用其職又稍不同耳
　　隋書百官志梁奉車都尉無員
　北魏
　　魏書官氏志太和中定百官奉乗郎從第五品中
　　翼馭郎從第五品下二十三年復次職令奉車都
　　尉從第五品正始四年詔曰奉車都尉禁侍美官
　　顯加通貴世移時變遂為冗職既典名猶昔宜有
　　定員可二十人
　　魏書禮志太祖天興二年命禮官据採古事制三
　　駕鹵簿一曰大駕設五輅建太常屬車八十一乗
　　平城令代尹司𨽻校尉丞相奉引太尉陪乗太僕
　　御二曰法駕屬車三十六乗平城今代尹太尉奉
　　引侍中陪乗奉車都尉御三曰小駕屬車十二乗
　　平城令太僕奉引當侍陪乗奉車郎御
　　冊府元龜後魏殿中監有乗黄車府令後又省乗
　　黄令
　　　謹案北魏車府乗黄二令俱改屬於殿中監又
　　　與魏晉之制有殊至官氏志之奉乗郎翼馭郎
　　　禮志之奉車郎皆主供奉輿輦則今左所之冠
　　　軍雲麾諸使當即其職也
　北齊
　　隋書百官志後齊衛尉寺統武庫署令掌甲兵及
　　儀仗太僕寺統乗黄車府等署令丞乗黄掌諸輦
　　輅車府掌諸雜車太常領鼓吹署令丞掌鼓吹樂
　　人等事左右衛府奉車都尉十人
　　　謹案厯代執仗兵士皆即以衛卒充之北齊儀
　　　仗掌諸衛尉其由來當本於此然自是而鑾儀
　　　衛之職遂分為兩官葢武庫署如今之右中前
　　　後四所而乗黄署則如今之左所也
　後周
　　通典後周官品正五命夏官大馭司右中大夫五
　　命奉車都尉奉騎都尉正四品春官司車路夏官
　　小馭戎馭齊馭小司右戎右齊右等下大夫正三
　　命春官小司車路夏官道馭田馭小司右賔右道
　　右田右司仗等上士正二命春官典路司車司常
　　司鼓司吹夏官司仗司刀盾等中士正一命春官
　　典路司車司常司鼓司吹夏官司刀盾等下士
　　隋書禮儀志周氏設六官置司路之職以掌公車
　　之政辨其名品與其物色
　　　謹案隋書禮儀志又稱後周置左右武伯掌内
　　　外衛之禁令皇帝臨軒則偹三仗於庭葢當時
　　　用衛士立仗故即以左右武伯專司其事實兼
　　　有今鑾儀衛之職正如今掌衛事之大臣也
　隋
　　隋書百官志髙祖置衛尉寺統武庫令丞太僕寺
　　統乗黄車府署各置令丞焬帝加置主乗官
　　唐六典焬帝置尚輦局奉御正五品
　　隋書百官志奉車都尉六人掌馭副車
　　隋書閻毗列傳帝曰開皇之日屬車十二乗今八
　　十一乗欲减之毗曰八十一乗起於秦遂為後式
　　次及法駕三十六乗三十六乗此漢制也晉遷江
　　左唯設五乗宋時設十二乗開皇平陳因以為法
　　今憲章往古大駕依秦法駕依漢小駕依宋以為
　　差等帝曰大駕宜三十六法駕宜十二小駕除之
　　通典隋有鼓吹令丞
　　　謹案隋書稱陳承梁末王琳縱火延燒車府因
　　　重造五輅及副車是南朝輦輅皆藏於車府也
　　　又稱周大象初遣鄭譯閲視武庫得魏舊物有
　　　乾象輦大樓輦象輦等皆魏天興中所置宣帝
　　　咸服御之則是魏周及隋輦輅皆藏於武庫與
　　　南朝制異故武庫令兼掌儀仗正如今之有鑾
　　　駕庫也
　唐
　　唐六典殿中省尚輦局奉御二人從五品上直長
　　四人正七品下掌輦二人正九品下主輦四十二
　　人奉轝十五人掌輿輦繖扇之事分其次序而辨
　　其名數直長為之貳凡大朝㑹則陳於庭大祭祀
　　則陳於朝凡繖扇大朝㑹則繖二扇一陳之於庭
　　若常聽朝皆去扇左右各留其三以備常儀○衛
　　尉寺卿一人從三品少卿二人從四品上掌邦國
　　器械文物之政令凡大祭祀大朝㑹則供其羽儀
　　節鉞金鼓帷帟茵席之屬武庫令兩京各一人從
　　六品下掌蔵兵仗器械武器署令一人正八品下
　　丞二人從九品下掌在外戎器辦其名物㑹其出
　　入凡大祭祀大朝㑹大駕巡幸則納於武庫供其
　　鹵簿○太僕卿之職凡國有大禮大駕行幸則供
　　其五輅屬車之屬乗黄署令一人從七品下丞一
　　人從八品下掌天下車輅辨其名數與馴馭之法
　　丞為之貳凡乗輿五輅皆有副車又有指南車記
　　里鼓車白鷺車鸞旗車辟惡車皮軒車耕根車安
　　車四望車羊車黄鉞車豹尾車屬車一十有二大
　　駕則用之車府署令一人正八品下丞一人正九
　　品下掌王公以下車輅
　　新唐書百官志少府監左尚署令一人從七品下
　　丞五人從六品下掌供翟扇葢繖五路五副七輦
　　十二車
　　唐六典尚輦局置掌扇直長掌執扇供奉之事
　　新唐書百官志鼓吹署令二人從七品下丞二人
　　從八品下樂正四人從九品下掌鼓吹之節以備
　　鹵簿之儀
　　通典天寳以前選奉車都尉五員掌馭副車不常
　　置若大備陳設則以餘官攝行屬左右衛
　　新唐書儀衛志朝㑹之仗分為五仗號衙内五衛
　　一曰供奉仗以左右衛為之二曰親仗以親衛為
　　之三曰勲仗以勲衛為之四曰翊仗以翊衛為之
　　五曰㪚手仗以親衛翊衛為之
　　　謹案唐六典駕部郎中員外郎掌邦國之輿輦
　　　車乗庫部郎中員外郎掌邦國之戎器儀仗及
　　　冬至元旦之陳設是唐代鹵簿之制實領其成
　　　於兵部而以衛尉之武庫武器二署太僕之乗
　　　黄車府二署殿中之尚乗局少府之左尚署分
　　　司厥事並不專屬於一官也至唐時鹵簿皆用
　　　五衛之士分隊前後領以折衝都尉其左右廂
　　　儀仗内鍪鎧弓箭刀楯􁝀麾之類左右衛以黄
　　　左右武衛以白左右威衛以黒左右領軍衛以
　　　青各有定色御仗之物二百一十有九羽儀之
　　　物三百自千牛以下各分而典掌之則其時鹵
　　　簿陳設之事又領於十六衛将軍亦猶今之以
　　　大臣管衛事矣
　五季
　　職官分紀梁開平初置儀鸞司
　　玉海後唐明宗時始有鹵簿使兵部侍郎為之
　　　謹案宋五朝志稱五代漢乾祐中始置主輦十
　　　六人掌扇四人則當時儀衛簡畧可以槩見故
　　　其設官亦多不備然儀鸞司之名實剏見於此
　　　至鹵簿使雖兼攝之官而職在排列督整則亦
　　　如今之管鑾儀衛大臣也
　宋
　　政和五禮新儀建隆初選從臣嫻習禮儀者為鹵
　　簿使
　　宋綬天聖鹵簿記序曰黄帝創軒冕之容列營衛
　　之警輿駕儀物葢本於此唐堯彤車有虞鸞和夏
　　后之綏商人之路周官有司常巾車之職虎賁旅
　　賁之從三五之際所由來尚矣秦并六國兼屬車
　　九九之數漢上甘泉備千乗萬騎之衆自時厥後
　　損益可知藝祖始議郊饗即諏典文扞衛既崇羽
　　儀兼備初吏士所服皆用畫帛乃命易以厚繪加
　　之文繡采綷相錯煥乎一時至道中詔翰林承㫖
　　宋白與内侍畫郊邱仗衛緘在袐府景徳中資政
　　殿學士欽若上鹵簿記三卷敇付太史皇上紹庭
　　正統粤再郊之明年命華光侍臣圖冩大簿臣充
　　儀仗使督攝容衛又以太僕奉車承顧問乃與侍
　　讀馮元侍講孫奭議曰前二圖書冩形紀事不相
　　參㑹盍象設而又文陳乎繇是著為圖記十篇嵗
　　在戊寅燔祀有期敇重飾帝車爰及法物並加釐
　　正
　　　謹案宋綬充儀仗使又兼太僕奉車之職故作
　　　鹵簿圖記即今鑾儀衛使掌秩序鹵簿也
　　李燾續資治通鑑長編真宗大中祥符元年命馮
　　拯為儀仗使陳堯叟為鹵簿使
　　　謹案儀仗鹵簿二使宋亦以他官兼攝當時故
　　　事中丞領儀仗使天聖二年用中丞薛奎領鹵
　　　簿而翰林學士領儀仗治平二年詔中丞賈黯
　　　為儀仗使翰林學士范鎮鹵簿使是其事也
　　周必大繡衣鹵簿記藝祖皇帝受天眷命用肇造
　　區夏武功既成文治斯廣躬郊禋正㑹朝祲威盛
　　容以次畢行惟是承五季搶攘之後鹵簿雖設踳
　　駮為甚易而新之兹惟其時於是制誥范質張昭
　　等正其繆盭參定典式已而禮儀使陶轂奏言金
　　吾諸衛将軍暨押仗導駕等官服皆以紫於禮未
　　稱請按開元禮咸用繡袍至若執仗之士舊服五
　　色畫衣先後靡倫無所准式請以黒為先而青赤
　　黄白以次分列用協五行相生之序逮有司以儀
　　注上帝御便殿陳而閲之凡馬步儀仗總萬有一
　　千二百二十有二人悉以綜絲袘繡文代彩畫之
　　服揚輝絢采丕釐舊弊亹亹三代兩漢之盛矣稽
　　諸㑹要始造於乾徳之四年而告備於開寳之三
　　年越明年謁欵圜邱實始用之想夫䂍稍前驅五
　　輅増副里以鼓記車以南指鷄翹豹尾夭矯婀娜
　　公卿執事前導後陪細仗大角壮其容幰葢繖扇
　　備其飾耋老㓜稚族觀聚歎向也目熟乎兵革今
　　乃窺文物旗常之美向也耳厭乎金鼓今乃聞錫
　　鸞和鈴之音皇哉治世之鉅典華夏之偉觀也切
　　讀三聖寳訓而知藝祖恭儉之徳出於天資衣用
　　澣濯器御質素齊官無三服之獻織室罷纂組之
　　工顧於羽衛乃顯設藩飾如此得無意乎葢恭儉
　　者帝王之盛徳也備羽衞者國家之上儀也在漢
　　孝文殿設書囊之帷身以敦樸為先及其詔令則
　　曰鸞旗在前屬車在後儀物明盛猶可想於千載
　　之下然則聖人所以奉已與華國者固自殊轍也
　　耶是以知藝祖之意有在也列聖繼承制作益詳
　　曰大駕曰法駕曰鸞駕曰黄麾仗或施之躬郊或
　　用之封祀或設之朝覲其多寡有差其先後有序
　　揆厥所元皆自繡衣啟之貽謀垂裕永永無極肆
　　皇帝陛曰紹復祖宗之大業迺紹興十有三年築
　　壇而郊共祀天地鹵簿之制實纂乾徳至於嵗用
　　癸亥視建隆初郊之嵗若合符節夐觀簡冊未之
　　攸聞葢莫為於前無以彰異時創業之功莫繼於
　　後無以知中興之治是不可以不特書也
　　玉海宋大駕鹵簿自開寳定通禮之後彌有増益
　　鹵簿使専掌定字圖排列儀仗使糾督之凡車路
　　大僕寺主之輦輿繖扇御馬殿中省主之皂纛䂍
　　矟十六騎引駕細仗牙門金吾主之槍仗六軍主
　　之六引諸隊大角五牛旗兵部主之寳案門下省
　　掌之鐘漏司天䑓掌之鼓吹太常鼓吹局掌之旗
　　器名物衣冠寳葢錦繡等飾朝服法物庫出焉箙
　　弩弓矢戎装雜仗軍器庫内弓箭庫出焉總大駕
　　鹵簿二萬六十一人法駕三分減一鸞駕又減半
　　兵部麾仗又減於鸞駕
　　　謹案政和新儀兵部言國初大駕儀仗總一萬
　　　一千二百二十二人今已有黄麾半仗三千四
　　　百八十三人玉輅腰小輿大輦平逍遥輦下一
　　　千九人外其金象革木輅芳亭鳳輦屬車寳輿
　　　一千二百七十三人天武捧日奉宸隊六千四
　　　百五十七人仗内六引鼓吹前後部一千五百
　　　人法物儀仗望下有司製造詔令文繡並代以
　　　纈命兵部錢時敏戎監劉才邵等參訂兵部掌
　　　貳提舉然則鹵簿雖設諸官分掌而制度創造
　　　則仍兵部統主之葢猶沿唐氏之制玉海謂兵
　　　部主六引特舉其職之分見者耳
　　宋史職官志殿中省尚輦局掌輿輦之事有典御
　　一人奉御六人又置提舉及管幹官一員尚衣庫
　　使副使二人以内侍三班充掌駕頭服御繖扇之
　　名物朝服法物庫監官二人以諸司使副及三班
　　内侍充掌諸司儀仗之名物○衛尉寺内弓箭庫
　　掌藏兵仗器械儀鸞司掌供幕帟供帳六軍儀仗
　　以肅禁衞凡儀物以時修飭選募人兵而校其遷
　　補之事○太僕寺車輅院掌乗輿法物凡大駕法
　　駕小駕供輦輅及奉引屬車辨其名數與陳列先
　　後之序養象所掌調御馴象
　　陳世崇隨隐漫録孟享駕出則軍器庫御酒庫御
　　厨祗候庫儀鸞司御藥院從物前導騏驥院馬引
　　從舍人内外諸司庫務官繼之
　　　謹案儀鸞司即今鑾儀使之職漫錄云從物前
　　　導即宋職官志所云儀鸞司掌供幕帟供帳之
　　　類是也
　　章如愚山堂考索鼓吹局令一人丞一人
　　職官分紀慶厯四年鼓吹局移就武成王廟
　　宋史職官志殿前司騎軍有金鎗班東西班諸軍
　　指揮步軍有御龍直骨朶子直弓箭直弩直諸軍
　　指揮
　　　謹案宋鹵簿有排列字圖掌於兵部而以鹵簿
　　　儀仗二使總其成葢即今管鑾儀衛大臣之比
　　　其車輅院尚輦局則如今之左所尚衣庫朝服
　　　法物庫内弓箭庫則分𨽻今之右中前後四所
　　　養象所如今之馴象所鼓吹局如今之旗手衛
　　　而六軍儀仗司主選募人兵校其遷補則如今
　　　鑾儀衞之有旗尉民尉也
　遼
　　遼史百官志北面官有車輿局車輿郎君南面官
　　殿中司有尚乗局奉御尚輦局奉御太常寺有鼓
　　吹署令丞
　　文獻通考契丹有諢子部毎謁拜木葉山唱歌前
　　導
　金
　　金史百官志尚輦局使從五品副使從六品掌承
　　奉輿輦等直長正八品典輿都轄從九品○武器
　　署提㸃從五品令從六品丞從七品掌祭祀朝㑹
　　巡幸鹵簿儀仗旗鼓笛角之事直長正八品頓舍
　　官二員正八品(右屬殿前/都㸃檢司)○宣徽院左宣徽使右
　　宣徽使掌殿庭禮儀所𨽻弩手傘子二百三十九
　　人控鶴二百人○拱衞直使司都指揮使從四品
　　副都指揮使從五品掌總統本直謹嚴儀衛鈴轄
　　正六品都轄從九品○侍衛司(舊名擎執局大定/元年改為侍衛局)
　　(大定五年/陞局為司)令從六品掌侍奉朝儀率捧案擎葢奉
　　輦各給其事直長正七品(右屬宣/徽院)○大樂署兼鼓
　　吹署令一人從六品丞從七品掌施用之法樂(右/屬)
　　(太常/寺)
　　　謹案金史凡儀衛執仗之士其名有六曰䕶衞
　　　曰親軍曰弩手曰控鶴曰傘子曰長行分𨽻於
　　　殿前司及宣徽院葢如今鹵簿之制以親軍䕶
　　　軍及各校尉分司執事也
　元
　　元史百官志拱衛直都指揮使從四品掌控鶴六
　　百餘户及儀衞之事至元三年始置都指揮使一
　　員副使一員鈴轄一員提控案牘一員十六年陞
　　正三品𨽻宣徽院二十年復為從四品二十五年
　　改𨽻禮部元貞元年陞正三品皇慶元年置經厯
　　一員二年改鈴轄為僉事至順二年定置逹嚕噶
　　齊(解見户/部篇)一員正四品都指揮使四員正三品副
　　指揮使二員從三品僉事二員正四品經厯一員
　　從七品知事一員從八品令史八人譯史一人其
　　屬控鶴百户所從七品總十三所儀從庫掌収儀
　　衛器仗大使一員從七品副使一員從八品
　　　謹案元有儀仗軍据元史所載武宗至大二年
　　　十二月行朝賀禮樞宻院調軍一千人􁁎儀仗
　　　英宗至治元年十一月命有司選控鶴衞士及
　　　色目漢軍以備鹵簿儀仗文宗天厯元年十一
　　　月親祭太廟用儀仗併五色甲馬軍一千六百
　　　五十名仍命洪副使攝折衝都尉提調之是當
　　　時亦多出臨事調撥並無定額不必盡取於拱
　　　衞直都指揮所屬之六百户也
　明
　　明史職官志錦衣衞恒以勲戚都督領之凡朝㑹
　　巡幸則具鹵簿儀仗率大漢将軍(共一千五/百七員)等侍
　　從扈行統中左右前後五所分鑾輿擎葢扇手旌
　　節旛幢班劍斧鉞戈㦸弓矢馴馬十司各領將軍
　　校尉以備法駕馴象所領象奴養象以供朝㑹陳
　　列駕輦䭾寳之事
　　明㑹典呉元年置拱衛司秩正七品後改拱衞指
　　揮使秩正三品尋又改為都尉司洪武三年改為
　　親軍都尉府管左右中前後五衞軍士而設儀鸞
　　司𨽻焉四年定儀鸞司為正五品設大使一人副
　　使二人十五年罷儀鸞使改置錦衣衞秩從三品
　　其屬有御椅等七員皆正六品設經厯掌文移出
　　入
　　孫承澤春明夢餘録錦衣所掌者乃鹵簿儀仗之
　　事旗手所司者乃旗纛金鼓之物諸衞皆統軍卒
　　而錦衣獨領校尉力士諸衛正倅一惟其世獨錦
　　衣之任則不必世而以能葢御座則夾陞而立御
　　輦則扶轅以行出警而入蹕承㫖而傳宣皆在所
　　司而治獄所寄則又重矣
　　明史職官志旗手衞本旗手千户所洪武十八年
　　改置掌大駕金鼔旗纛帥力士隨駕宿衞
　　　謹案古者文謂之儀武謂之衞天子車駕次第
　　　謂之鹵簿歐陽修謂儀衛鹵簿之設所以尊君
　　　而肅臣故宋綬稱唐堯彤車有虞鸞和夏后之
　　　綏商人之路輦駕法物其權輿已肇於此至周
　　　而巾車司常之屬職掌始著嗣是代有損益大
　　　約漢以後之太僕北齊以後之衞尉俱兼司其
　　　任至唐宋而儀文更臻詳備然考之於史唐宋
　　　法駕鹵簿執掌兵士至用二萬二千二百二十
　　　一人南宋省約過半猶用六千六百八十九人
　　　冗役太多故當時郊祀賞賫靡濫最甚以致惜
　　　費憚行相沿成習殊為繁縟無當明初詔鹵簿
　　　彌文務從省節其數視唐宋為差少而錦衣掌
　　　衞者不惟供清道奉引之職乃復令兼司治獄
　　　事得專逹中葉以後權勢大張擅竊國威恣行
　　　凌虐其權任逺出法司之上流弊至不可勝言
　　　而為之長者反得以恩倖受賞往往加至保傳
　　　公侯其權貴子弟冒衛錦衣者至有二三千人
　　　嵗耗度支無算名器冗䙝至是為已極矣我
　　朝鑾儀衞即明代錦衣之職而官守嚴肅度數精
　　　詳翊奉禮儀無不各共其事凡鹵簿儀仗之制
　　　皆經
　睿裁考定凖今酌古條理得中超三代之隆文昭一
　　　王之盛軌列史儀衞志所載固未有如今日之
　　　整齊典重者洵足永垂法則焉
　
　
　
　
　
　
　
　
　
　
　
　
　
　
　
欽定厯代職官表卷四十二
欽定四庫全書
欽定厯代職官表卷四十三
　　領侍衛内大臣表


　　領侍衛内大臣
　國朝官制
三旗領侍衛内大臣六人(正一品鑲黄正黄正/白三旗每旗各二人)内大臣
六人(正一/品)散秩大臣無定員(一品班次從二/品銜三品俸)
　　領侍衛内大臣掌統領侍衛親軍與内大臣散秩
　　大臣俱先後
宸御左右翊衛出入扈從
　國初以八旗將士平定海内鑲黄正黄正白三旗皆
天子所自將爰掄其子弟命曰侍衛用備隨侍宿直統
　　以勲戚大臣而宗室之秀外藩之侍子亦咸得以
　　選預環列焉凡輪直殿庭以領侍衛内大臣等總
　　統之若祭祀
朝㑹燕饗
時巡
大閲則率其屬以執事領侍衛内大臣皆由
特簡内大臣亦如之散秩大臣由
特恩簡授無定額其勲舊後裔世襲者以次承襲
御前侍衛
乾清門侍衛俱無定員(於三旗侍/衛内擢用)一等侍衛三旗六十
人宗室九人(正三/品)二等侍衛三旗一百五十人宗室十
八人(正四/品)三等侍衛三旗二百七十人宗室六十三人
(正五/品)藍翎侍衛三旗九十人(正六/品)漢人侍衛無定員(分/一)
(二三等及藍翎/侍衛品秩俱同)
　　掌宿衛扈從更畨輪直凡六班班分両翼宿衛
　乾清門
　内右門
　神武門
　寧夀門為内班宿衛
　太和門為外班
行幸駐蹕宿衛如
　宫禁之制扈從前導領侍衛内大臣侍衛班領𢃄領
　　執豹尾鎗侍衛佩長把刀侍衛扈從隨行侍衛班
　　領委署侍衛班領侍衛按隊扈從隨行其散秩大
　　臣侍衛什長帯領執纛親軍扈從隨行
大閲則按隊環衛各共其事其分司執守者有粘杆處
　　侍衛三十四人上駟院侍衛二十四人飬鷹狗處
　　侍衛九人善撲處武備院及諳達侍衛無定員皆
　　統於三旗員額順治初以漢䕃生簡選侍衛尋罷
　　康熙二十九年以武進士之嫻騎射者擢置侍衛
　　附于三旗三十七年設宗室侍衛雍正三年于藍
　　翎侍衛中選其材技為四等侍衛後仍為藍翎侍
　　衛五年定制武進士一甲一名授一等侍衛二名
　　三名授二等侍衛在二甲者得選三等侍衛三甲
　　者選藍翎侍衛七年以宗室侍衛併入三旗舊設
　　三旗印務班領十二人班領十二人乾隆三十六
　　年改印務班領為一等侍衛班領為二等侍衛凡
　　侍衛十人則設之長三旗侍衛什長六十人宗室
　　侍衛什長九人
親軍校鑲黄旗二十五人正黄旗二十六人正白旗二
十五人(正六/品)
　　掌率其屬隨侍衛以執事所轄藍翎長三旗各八
　　人親軍鑲黄旗二百七十七人正黄旗二百九十
　　五人正白旗二百八十七人舊設親軍校四十五
　　人後増置乾隆四十年増委署親軍校七十七人
　　(鑲黄旗二十五人正黄/旗正白旗各二十六人)
主事一人署主事二人(於筆帖式/内題署)筆帖式三旗各四人
貼冩筆帖式三旗各九人
　　掌章奏案牘繙繹文移
　歴代建置
　三代
　　周禮天官宫正上士二人中士二人下士八人府
　　二人史四人胥四人徒四十人掌王宫之戒令糾
　　禁以時比宫中之官府次舍之衆寡(賈公彦疏以/時校比官府)
　　(在宫中者/及宿衛者)宫伯中士二人下士二人府一人胥二
　　人徒十人掌王宫之士庶子凡在版者授八次八
　　舍之職事(鄭康成注伯長也衛王宫者必居四角/四中于徼候便也鄭司農云庶子衛王)
　　(宫在内為次/在外為舍)
　　鄭康成周禮藁人注卿大夫士之子弟宿衛王宫
　　王應麟玉海魯公之子伯禽衛康叔之子牟齊太
　　公之子伋俱事成王伯禽牟伋葢宿衛國子也
　　毛應龍周官集傳陳傅良曰環衛有二其一是公
　　卿大夫之子弟分置八隅宫伯領之一是凡宫中
　　官府之徒役錯置於士庶子八次八舍之間宫正
　　領之皆屬冡宰宫伯所掌在漢時為郎衛屬郎中
　　領宫正所掌在漢為兵衛屬衛尉
　　葉時禮經㑹元宫正宫伯所掌皆郎衛也官府次
　　舍在宫中有故而令宿者宫正掌之卿大夫之嫡
　　子庶子入衛王宫者宫伯掌之眂朝則司士正其
　　儀大事則諸子掌其政此入直環列之衛也虎士
　　八百人先後王而趨以卒伍居則守王宫舍則守
　　王閑眂朝則在路門之右虎賁氏掌之而旅賁氏
　　屬焉此奔趨擁䕶之衛也
　　　謹案周制以宫正為王宫宿衛官之長而宫伯
　　　掌宿衛士庶子以環侍周廬大抵非王族即功
　　　臣之後俾親勲世胄執戈㦸以宿直王宫無腹
　　　心之虞而有承弼之益於法制最稱詳審秦漢
　　　以後此制既廢環衛官多失其職我
　　朝以上三旗子弟充選侍衛而領以勲戚重臣規
　　　則昭垂盖鑒周典而益加精宻矣今以侍衛官
　　　制凖之周禮宫正當如今之領侍衛内大臣宫
　　　伯當如今之内大臣而宫伯所領衛士在王宫
　　　之四角四中分置八隅則又兼近今䕶軍統領
　　　之職盖當時宿衛者皆統於一官無所區别也
　　尚書小序武王戎車三百輛虎賁三百人戰于牧
　　野孔安國傳勇士稱也若虎賁言其猛也
　　孟子武王之伐殷也革車三百輛虎賁三千人趙
　　岐注虎賁武士(黄震日鈔三千人書/序作三百傳聞異辭)
　　周書立政王左右常伯常任凖人綴衣虎賁孔安
　　國傳虎賁以勇力事王皆左右近臣宜得其人
　　周禮夏官虎賁氏下大夫二人中士十有二人府
　　二人史二人胥八十人虎士八百人掌先後王而
　　趨以卒伍軍旅㑹同亦如之舍則守王閑王在國
　　則守王宫(賈公彦疏在外守王閑則/為周衛在國亦為周衛也)旅賁氏中士
　　二人下士十有六人史二人徒二人掌執戈盾夾
　　王車而趨左八人右八人車止則持輪凡祭祀㑹
　　同賓客則服而趨(鄭康成注夾王車者其下士也/下士十有六人中士為之帥焉)
　　王與之周禮訂義胡安國曰康王初立太保俾齊
　　侯吕伋以虎賁百逆于南門外伋太公望子以勲
　　徳世臣總司禁旅虎賁勇士宿衛王宫其為國家
　　計深逺矣
　　國語魯語天子有虎賁習武訓也韋昭注訓教也
　　虎賁掌先後王而趨舍則守王閑在國則守宫門
　　所以習武教也
　　　謹案周之虎賁旅賁有下大夫中士下士之别
　　　與今侍衛分頭二三等及藍翎者最為脗合又
　　　夏官司士云虎士在路門之右司戈盾云授旅
　　　賁及虎士戈盾亦與今侍衛職掌相同至齊侯
　　　吕伋以王室懿親爵列公侯入典禁旅則正今
　　　領侍衛内大臣之職所由昉也
　　韓非子説疑凡術也者主之所執也法也者官之
　　所師也然使郎中日聞道於郎門之外以至於境
　　内日見法又非其難者也外儲説郎中皆曰兵秋
　　起攻韓犀首為將於是日也郎中盡知之於是日
　　也境内盡知之
　　　謹案秦王與犀首計攻韓樗里疾道穴聽之則
　　　其地亦甚宻矣而郎中皆知之則秦之郎中侍
　　　左右可知漢三署郎職掌葢倣乎此又考韓非
　　　子内儲説齊中大夫有夷射者御飲於王醉甚
　　　而出倚於郎門門者刖跪進曰足下無意賜之
　　　餘瀝乎夷射曰叱去刑餘之人何事乃敢乞飲
　　　長者刖跪走退及夷射去刖跪因捐水郎門霤
　　　下類溺者之狀外儲説晉文公曰吾民之有䘮
　　　資者寡人親使郎中視事有罪者赦之貧窮不
　　　足者與之戰國策趙策趙王有此尺帛何不令
　　　前郎中以為冠王郎中不知為冠補註曰郎中
　　　官不獨秦淮南子人間訓楚令尹子國伏郎尹
　　　而笞之三百註郎尹主郎官之尹也據此則春
　　　秋戰國時齊楚晉趙諸國皆有郎署官眀矣其
　　　以郎中為近侍之臣則又秦制之所自昉也
　秦
　　顔師古急就篇注郎中令掌宫殿門户及從官秦
　　所置
　　　謹案郎中令之官始于秦時而秦始皇本紀又
　　　有近官三郎之稱司馬貞索隐云三郎謂中郎
　　　外郎議郎是秦亦有三署郎與漢制相仿特史
　　　文不備耳
　漢
　　漢書文帝本紀皇帝即日夕入未央宫夜拜宋昌
　　為衛將軍領南北軍張武為郎中令行殿中
　　漢書張安世列傳更為衛將軍兩宫衛尉城門北
　　軍兵屬焉
　　史記周勃世家拜勃為虎賁令
　　班固西都賦虎賁綴衣閹尹閽寺陛㦸百重各有
　　典司李善注尚書周公曰綴衣虎賁漢書曰太后
　　盛服坐武帳武士陛㦸陳列殿下也
　　漢書百官公卿表郎中令秦官(臣瓚注主郎内諸/官故曰郎中令)
　　掌宫殿掖門户有丞武帝太初元年更名光禄勲
　　(胡廣曰勲之言閽也閽者/古主門官也光禄主宫門)屬官有大夫郎又期門
　　羽林皆屬焉大夫掌議論有太中大夫中大夫皆
　　無員多至數十人太初元年更名中大夫為光禄
　　大夫秩比二千石太中大夫秩比千石如故郎掌
　　守門户出充車騎有中郎侍郎郎中皆無員多至
　　數千人中郎秩比六百石郎中比三百石中郎有
　　五官左右三將秩皆比二千石郎中有車户騎三
　　將秩皆比千石期門掌執兵送從武帝建元三年
　　初置比郎無員多至千人有僕射秩比千石平帝
　　元始元年更名虎賁郎置中郎將秩比二千石羽
　　林掌送從次期門武帝太初元年初置名曰建章
　　營騎後更名羽林騎又取從軍死事之子孫養羽
　　林官教以五兵號曰羽林孤兒羽林有令丞宣帝
　　令中郎將騎都尉監羽林秩比二千石
　　漢紀恵帝紀郎中令掌宫殿門户宿衛屬官武帝
　　更名光禄勲
　　程大昌雍録張安世持槖簮筆事孝武皇帝十數
　　年此即今世侍從之事也盖安世嘗為光禄勲
　　揚雄光禄勲箴經兆宫室畫為中外廊殿門闥限
　　以禁衛國有固衛人有藩籬各有攸保守以不岐
　　昔在夏殷桀紂淫湎持午之飲門户荒彌郎雖執
　　㦸謁者参差殿中成市或室内鼓鼙忘其廊廟而
　　聚失逋逃四方多罪載號載呶内不可不省外不
　　可不清徳人立朝義士充庭禄臣司光敢告執經
　　恵士竒禮説周之内宰猶漢之内卿内卿光禄也
　　漢初為郎中令後轉為光禄勲其府在宫中故曰
　　内卿胡廣曰勲之言閽也閽者古主門官光禄主
　　宫門故曰勲然則古勲閽通矣易艮卦九三厲熏
　　心虞翻云古閽字作熏艮為閽坎盗動門故厲閽
　　心書曰斀黥詩云昏椓椓與斀通去隂之刑也故
　　箋云昏官名椓奄人韓詩曰若無此辠勲胥以痡
　　勲猶昬也言夭昬札瘥相瀸汗而病漢書贊云嗚
　　呼史遷熏胥以刑盖謂腐刑即詩所謂昬椓也爾
　　雅昬為強力勲為功勞故勲昬通周之閽人屬内
　　宰司昬守夜給使省闥亦不全用宦者而漢光禄
　　勲掌期門羽林即内宰之人民也期門掌執兵送
　　從羽林次之又取死事之孤飬之羽林名曰孤兒
　　如周之死政之孤司門以其財飬之者飬孤而兼
　　及其老則周之忠厚踰於漢矣
　　雍録漢世之謂侍從者以其職掌近君也行幸則
　　隨從在宫則陪侍故總撮凡最而以侍從名之也
　　武帝之詔嚴助曰君厭直承眀之廬勞侍從之事
　　助時為中大夫是之謂中朝臣中朝臣者唐以來
　　名内諸司也謂其職任得在内朝故皆冠以中字
　　也
　　　謹案中大夫屬于光禄勲者也以其近侍左右
　　　故謂之中朝臣考管子山權數賜若服中大夫
　　　注若汝也中大夫齊爵也韓非子外儲説王登
　　　為中牟令上言於㐮王曰中牟有士曰中章胥
　　　已者其身甚修其學甚博君何不舉之主曰子
　　　見之我將為中大夫相室諫曰中大夫晉重列
　　　也今無功而受非晉臣之意漢世中大夫之名
　　　盖昉於此
　　宋書百官志中散大夫平帝時置
　　漢書如淳注郎中令主郎中左右車將主左右車
　　郎左右户將主左右户郎
　　漢書盖寛饒列傳遷諫大夫行郎中户將事顔師
　　古注郎中令屬官有郎中户將主户衛也
　　漢書楊惲列傳補常侍騎(顔師古注為騎郎而常/侍故謂之常侍騎也)
　　遷中郎將郎官故事令郎出錢市財用給文書乃
　　得出名曰山郎移病盡一日輙償一沐或至嵗餘
　　不得沐其豪富即日出游戲或行錢得善部貨賂
　　流行轉相倣效惲為中郎將罷山郎移長度大司
　　農以給財用其疾病休謁洗沐皆以法令從事郎
　　官莫不自厲絶請謁貨賂之端宫殿之内翕然同
　　聲由是擢為諸吏光禄勲親近用事
　　漢書王嘉列傳以眀經為郎坐户殿門失闌免光
　　禄勲于永除為掾
　　漢書蕭由列傳為衛將軍掾
　　漢書東方朔列傳武帝微行常用飲酎已八九月
　　中與侍中常侍武騎及待詔隴西北地良家子能
　　騎射者期諸殿門故有期門之號
　　錢文子補漢兵志期門至千人或曰三百人羽林
　　七百人或曰羽林郎百一十八人左右騎各八九
　　百人皆以三輔六郡良家子補期門羽林
　　漢書地理志武帝選天水隴西安定北地上郡西
　　河凡六郡補羽林以材力為官名將多出焉
　　陳元粹補漢兵志注漢舊儀羽林從官百人取三
　　輔良家子自給鞍馬按漢用六郡良家補羽林期
　　門盖三輔園陵頼為藩蔽趙充國傳以六郡良家
　　子善騎射補羽林甘延夀傳少以良家子善騎射
　　為羽林
　　漢書霍光列傳羽林監任勝
　　　謹案漢京師有南北軍之屯南軍衛尉主之掌
　　　宫殿門衛屯兵當如今之䕶軍統領北軍中尉
　　　主之掌巡徼京城當如今之提督九門步軍巡
　　　捕五營統領而光禄勲統三署諸郎専司殿内
　　　門舍則正如今之領侍衛内大臣故易祓謂光
　　　禄勲乃親近天子之官别為一府非即南軍而
　　　漢書儒林傳稱光禄勲王龔以外屬内卿如淳
　　　注謂光禄勲治宫中故稱為内卿者是也其所
　　　謂三署諸郎乃五官中郎將左中郎將右中郎
　　　將所屬而别有郎中車户騎三將亦率車郎户
　　　郎騎郎以𨽻于光禄勲皆即今之侍衛漢書趙
　　　廣漢傳富人蘇囘為郎二人刼之廣漢曉賊曰
　　　此宿衛之臣也是其眀證而又有光禄大夫太
　　　中大夫中散大夫等皆無員額惟入直禁廷以
　　　聽任使則頗近今之散秩大臣當時選郎皆以
　　　眀經孝亷賢良方正及衣冠子弟充之故劉向
　　　揚雄皆嘗執㦸宿衛説者謂其猶有三代遺制
　　　惟武帝以後増置羽林期門始以六郡良家材
　　　力勇健者充其選觀霍光傳載太后坐武帳中
　　　期門武士陛㦸陳列殿下則其職亦最為親近
　　　故一時名將多出其中盖頗近今之
　御前侍衛
　　乾清門侍衛矣
　　後漢書百官志光禄勲卿一人中二千石掌宿衛
　　宫殿門户丞一人比千石五官中郎將一人比二
　　千石主五官郎五官中郎比六百石五官侍郎比
　　四百石五官郎中比三百石皆無員凡郎官皆主
　　更直執㦸宿衛諸殿門出充車騎左中郎將比二
　　千石主左署郎中郎侍郎郎中皆無員右中郎將
　　比二千石主右署郎中郎侍郎郎中皆無員虎賁
　　中郎將比二千石主虎賁宿衛左右僕射左右陛
　　長各一人比六百石僕射主虎賁郎習射陛長主
　　直虎賁朝㑹在殿中虎賁中郎比六百石虎賁侍
　　郎比四百石虎賁郎中比三百石節從虎賁比二
　　百石皆無員掌宿衛侍從羽林中郎將比二千石
　　主羽林郎羽林郎比三百石無員掌宿衛侍從常
　　選漢陽隴西安定北地上郡西河凡六郡良家補
　　本武帝以便馬從獵還宿殿陛巖下室中故號巖
　　郎羽林左監一人六百石主羽林左騎丞一人羽
　　林右監一人六百石主羽林右騎丞一人光禄大
　　夫比二千石太中大夫千石中散大夫六百石無
　　員凡大夫皆掌顧問應對無常事唯詔命所使凡
　　諸國嗣之䘮則光禄大夫掌吊
　　後漢紀光武紀李通為光禄勲
　　洪适𨽻續司徒掾梁休碑仕郡厯五官(下/闕)遂察孝
　　亷除郎中光禄主(闕/)辟司徒府光禄雖有主簿而
　　戴就傳云舉孝亷光禄主事注引風俗通云光禄
　　奉肸上就為主事此碑光禄主之下未可斷以為
　　簿也
　　王楙野客業書陳蕃為光禄勲范滂為主事以公
　　儀詣蕃執版入閣至坐蕃下奪滂版滂投版振衣
　　而起郭泰責蕃曰以級階言之滂宜有敬以類數
　　推之至閣宜省敬止在門漢世三公之禮與百僚
　　絶席如此之異至入坐之禮則殺矣此有以見其
　　大畧沈約宋書亦嘗引以為言
　　　謹案光禄勲主事主簿之名可以補後漢志之
　　　闕
　　錢文子補漢兵志中興以五官左右虎賁郎將併
　　將中郎侍郎郎中而廢車户騎三將
　　杜佑通典虎賁中郎將主虎賁宿衛冠挿兩鶡尾
　　紗縠單衣虎文錦袴有虎賁中郎虎賁侍衛虎賁
　　郎中節從虎賁皆父死子繼若死王事亦如之
　　後漢書隂興列傳興為黄門侍郎守期門僕射將
　　武騎從征伐平定郡國興每從出入常操持小盖
　　障翳風雨躬履塗泥率先期門
　　張衡東京賦郎將司階虎㦸交鎩李善註言虎賁
　　中郎將主夾階而立虎賁或執㦸或持鎩而相對
　　也交鎩謂交加而設兵器也
　　　謹案後漢光禄勲所屬惟省車户騎三將其三
　　　署郎及虎賁羽林之制一如西京後漢書禮儀
　　　志載國有大事虎賁羽林郎中署皆嚴宿衛五
　　　官左右虎賁羽林五將各將所部執虎賁㦸屯
　　　殿端門陛左右廂又章懷太子注引蔡質漢儀
　　　天子幸徳陽殿臨軒虎賁羽林弧弓撮矢陛左
　　　右戎頭偪脛陪前向後左右中郎將住東西羽
　　　林虎賁將住南北五官將住中央据此則五官
　　　左右虎賁羽林五將皆有今侍衛之職而馬第
　　　伯封禪儀記云車駕宿奉髙遣虎賁郎將先上
　　　山案行國家升山在臺上北面虎賁陛㦸臺下
　　　則又如今之前導後扈也又考後漢郎將多典
　　　兵漢紀靈帝紀中郎將盧植左中郎將皇甫嵩
　　　右中郎將朱㒞各持節征黄巾獻帝紀東中郎
　　　將董越屯渑池中郎將牛輔屯安邑其餘中郎
　　　校尉布在諸縣不可勝紀而當時又有使匈奴
　　　中郎將鮮卑中郎將則中郎將又多用以典邊
　　　兵盖禁衛近臣奪武於外可備腹心之寄也
　三國
　　三國蜀志先主列傳光禄勲黄權
　　常璩華陽國志光禄大夫義陽來敏
　　三國蜀志杜㣲列傳遷諫議大夫五官中郎將
　　三國蜀志秦宓列傳尋拜左中郎將
　　三國蜀志董允列傳允遷為侍中領虎賁中郎將
　　統宿衛親兵
　　　謹案建安二十六年蜀黄龍甘露碑載五官中
　　　郎將一人碑隂載中郎將十三人考續漢百
　　　官志五官中郎將一人左中郎將右中郎將虎
　　　賁中郎將皆不著員數是碑建于建安二十六
　　　年而同時稱中郎將臣者十三人以無常員故
　　　也至稱五官中郎將者止一人與漢志所云卿
　　　一人者合故知蜀承漢制也
　　華陽國志常朂州命辟從事入為光禄郎中主事
　　○何隨郡辟功曹州辟從事光禄郎中主事除安
　　漢令蜀亡去官○董允嘗與典軍義陽胡濟大將
　　軍禕共期遊宴命駕將出郎中㐮陽董恢造允修
　　敬自以官卑年少求去
　　三國蜀志向朗傳朗兄子寵為中部督典宿衛兵
　　三國蜀志後主列傳殿中督張通
　　　謹案蜀漢宿衛之官其制皆沿漢舊惟中部督
　　　殿中督諸名漢制未見為蜀所創設盖亦宿衛
　　　之長也
　　三國魏志許禇列傳禇遷武衛中郎將武衛之號
　　自此始也文帝踐祚遷武衛將軍都督中軍宿衛
　　禁兵甚親近焉
　　通典建安末改光禄勲為郎中令魏黄初元年復
　　為光禄勲
　　洪适𨽻釋魏公卿上尊號奏有郎中令臣洽彭城
　　之内有漢司徒袁安魏中郎徐庶等數碑
　　三國魏志張遼列傳黄初三年遼朝洛陽以遼所
　　從破吳軍應募步卒皆為虎賁
　　曹植謝賜柰表中虎賁傳詔賜臣等冬柰一奩
　　宋書百官志宂從僕射魏世置
　　　謹案曹魏始置武衛將軍以統宿衛禁兵盖即
　　　今領侍衛内大臣之職其宂從僕射當如今散
　　　秩大臣之職至光禄勲雖尚沿舊制而其職既
　　　分事權不屬僅存虚名宜至晉而宫門屯衛遂
　　　専屬之左右衛矣
　　三國吳志三嗣主列傳永安元年武衛將軍恩為
　　御史大夫
　　三國吳志孫綝列傳使光禄勲孟宗告廟
　　三國吳志三嗣主列傳太平元年五官中郎將刁
　　元告亂于蜀
　　三國吳志樓元列傳孫皓用元為宫下鎮禁中候
　　主殿中事元從九卿持刀侍衛正身率衆奉法而
　　行
　　　謹案武衛將軍魏所創置而吳亦有之葢即襲
　　　用魏制至宫下鎮禁中候其官前未經見當亦
　　　剏設于吳觀樓元持刀侍衛則職甚親近疑即
　　　漢之虎賁羽林郎將也
　晉
　　胡三省資治通鑑注晉武帝受禪置中軍將軍統
　　宿衛七軍尋罷已而復置
　　晉書職官志中領軍將軍魏官也文帝始置武帝
　　初省使中軍將軍羊祜統二衛前後左右驍衛等
　　營即領軍之任也懷帝永嘉中改中軍曰中領軍
　　江左以來領軍不復别領營總統二衛騎驍材官
　　諸營資重者為領軍資輕者為中領軍屬官有長
　　史司馬功曹主簿五官左右衛將軍文帝初置中
　　衛及武帝受命分為左右衛以羊琇為左趙序為
　　右並置長史司馬功曹主簿員江左罷長史
　　通典魏末晉文王置中衛將軍武帝受禪分中衛
　　為左右衛將軍並置佐史皆掌宿衛營兵銀章青
　　綬武冠綘朝服佩水蒼玉
　　宋書百官志殿中將軍殿中司馬督晉武帝時殿
　　内宿衛號曰三部司馬置此二官分𨽻左右二衛
　　江左初員十人朝㑹宴饗則將軍戎服直侍左右
　　夜闗城諸門則執白虎旛監之
　　晉書職官志陳勰為殿中典兵中郎將遷將軍
　　晉書王遜列傳轉殿中將軍
　　晉書職官志光禄勲統虎賁中郎將羽林郎將哀
　　帝興平二年省孝武寧康元年復置
　　冊府元龜光禄勲晉後不復居禁中又無三署郎
　　唯外官朝㑹則名列焉爾後雖取漢代舊名其職
　　則别矣
　　　謹案晉以領䕶左右衛驍騎游擊為六軍而領
　　　軍及左右衛専司宿衛禁兵實即今領侍衛内
　　　大臣之職其殿中將軍殿中典兵中郎將殿中
　　　司馬督則即今之侍衛也至光禄勲雖沿故號
　　　而不復居于禁中已非漢制之舊至北齊而遂
　　　為典膳之官今並别載入光禄寺篇不著于此
　　　表以符其實云
　宋齊梁陳
　　宋書百官志領軍將軍一人掌内軍左衛將軍一
　　人右衛將軍一人掌宿衛營兵左中郎將右中郎
　　將虎賁中郎將宂從僕射羽林監先各置一人宋
　　太宗太始以來多以軍功得此官今無復員殿中
　　將軍殿中司馬督江左初員十人宋髙祖増為二
　　十人其後過員者謂之殿中員外將軍司馬督其
　　後並無復員武衛將軍無員宋世祖大眀中復置
　　代殿中將軍之任
　　宋書文帝本紀元嘉元年南蠻校尉到彦之為中
　　領軍
　　胡三省資治通鑑注江左以直閤將軍出入省閤
　　總領宿衛又宿衛之官有細鎧主細鎧將細仗主
　　等又隊有隊主副仗有仗主副
　　南史王敬則列傳補刀㦸左右宋前廢帝使敬則
　　跳刀撫髀拍張甚為儇㨗補俠轂隊主領細鎧左
　　右眀帝以為直閣將軍
　　司馬光資治通鑑宋文帝元嘉二十八年殿上將
　　軍黄延年(胡三省注殿上將/軍當是宋所置)元嘉三十年齋帥張
　　超之(胡三省注齋帥/主齊内仗衛)武帝大眀二年虎賁主龎孟
　　蚪(胡三省注虎賁/主主虎賁士)
　　南齊書百官志領軍將軍中領軍為中小輕同一
　　官也置長史司馬五官功曹主簿左右二衛將軍
　　置司馬次官功曹主簿以下左右二中郎將虎賁
　　中郎將宂從僕射羽林監殿中將軍員外殿中將
　　軍殿中司馬督武衛將軍自二衛以下謂之西省
　　南史茹法亮列傳直後徐僧亮
　　南齊書茹法珍列傳徐世檦自殿内主帥為直閤
　　將軍
　　隋書百官志梁武受命官班多同宋齊之舊領軍
　　左右衛將軍左右中郎將虎賁宂從羽林三將軍
　　殿中將軍武騎之職皆以分司丹禁侍衛左右天
　　監六年置左右驍騎左右游擊將軍位視二率又
　　置朱衣直閤將軍以經為方牧者為之其以左右
　　驍游帯領者量給儀從陳承梁皆循其制官
　　資治通鑑梁承聖元年以兄子頊為領直(胡三省/注梁宿)
　　(衛之官有四廂領直盖/領直衛之士因以名官)
　　隋書韋載列傳永定元年遷騎驍將軍領朱衣直
　　閤驍騎之職舊領營兵兼統宿衛自梁代以來其
　　任逾重出則羽儀清道入則與二衛通直臨軒則
　　陞殿俠侍時人榮之號曰俠御將軍
　　　謹案江左諸朝皆以領軍中領軍及左右二衛
　　　統領宿衛禁兵而梁陳以後令驍騎游擊將軍
　　　兼朱衣直閤與二衛通直則亦今内大臣之任
　　　至南史載宋蕭嶷以侍中總宫内直衛王敬則
　　　以輔國將軍領臨淮太守知殿内宿衛兵事皆
　　　以他官兼領則事出一時非常制也又直閤將
　　　軍殿上將軍鎧主隊主仗主虎賁主殿内主帥
　　　齋帥四廂領直直後等官皆不見于史志盖俱
　　　侍衛之職特因所掌而異其名耳
　北魏
　　魏書官氏志驃騎將軍車騎將軍衛將軍第一品
　　下左衛將軍從二品上武衛將軍右衛將軍從第
　　二品下羽林中郎將第三品下羽林中郎羽林郎
　　將從第四品上㦸楯虎賁將軍募員虎賁將軍從
　　第四品下虎賁司馬虎賁郎將宿衛將軍從第五
　　品上羽林郎從第五品下㦸楯虎賁司馬募員虎
　　賁司馬髙車虎賁司馬㦸楯虎賁將募員虎賁將
　　髙車虎賁將髙車羽林郎從第五品下二衛主簿
　　宿衛統虎賁郎從第六品上㦸楯虎賁募員虎賁
　　髙車虎賁從第六品下宿衛幢將從第七品上宿
　　衛軍司馬宿衛軍吏第九品上虎賁軍書令史第
　　九品下
　　楊衒之洛陽伽藍記御道東有左衛府御道西有
　　右衛府
　　冊府元龜魏以驃騎車騎武衛為三將軍分掌禁
　　旅當爪牙禦侮之寄
　　魏書于烈列傳除領軍將軍咸陽王禧求羽林虎
　　賁執仗烈曰領軍但知典掌宿衛理無私給
　　洛陽伽藍記景仁㑹稽山隂人也正光年初從蕭
　　保夤歸化拜羽林監
　　資治通鑑宋元嘉三年魏内三郎豆代田(胡三省/注魏宿)
　　(衛之官也三郎將領之又按魏道武帝天興/初置幢主幢將主内三郎内三郎衛士也)元嘉
　　七年魏加豆代田散騎常侍右衛將軍領内都幢
　　將(胡三省注百人為幢幢有帥柔然之法也魏幢/將主三郎衛士直宿禁中者自侍中已下中散)
　　(已上皆/統之)元嘉十一年魏入内行長代人陳建(胡三/省注)
　　(入内行長魏官也葢選勇力之/士入直禁中行長則其部帥也)元嘉二十七年魏
　　擒王羅漢使三郎將守之(胡三省注三郎/將盖主内三郎)元嘉二
　　十九年魏羽林郎中代人劉尼殿中尚書源賀俱
　　典兵宿衛(胡三省注羽林郎自漢以來有之漢羽/林郎秩比三百石郎中可以概推矣魏)
　　(以劉尼為羽林郎中與殿中尚書俱/典兵宿衛則其位任盖重於漢朝也)梁普通二年
　　魏以奚難當為千牛備身(胡三省注御左右有千/牛刀謂之防身刀千牛)
　　(備身執千牛刀/以侍左右者也)魏直後元思輔(胡三省注直後/官直閤之屬也)
　　魏書爾朱榮列傳以榮為領左右(胡三省通鑑注/領左右千牛備)
　　(身/也)
　　魏書爾朱世隆列傳肅宗末為直齋轉直寝後兼
　　直閤加前將軍
　　魏書崔孝直列傳為宣威將軍仍以本官入領直
　　後
　　　謹案冊府元龜稱魏驃騎車騎武衛為三將軍
　　　分掌禁旅然考之于史魏世専司宿衛者仍屬
　　　領軍左衛右衛三官通鑑載魏廣平王懷至太
　　　極西廡呼侍中領軍黄門二衛胡三省謂此二
　　　衛即左右衛將軍而魏書載于烈于忠父子世
　　　為領軍將軍總率禁衛者是也其驃騎車騎雖
　　　嘗為領軍加官而實非宿衛之本職冊府元龜
　　　盖考之未審矣至領左右一官史志失載而爾
　　　朱榮髙歡等皆嘗以宰輔兼之則其職較重當
　　　亦如今之領侍衛大臣也
　　洛陽伽藍記唯有中大夫楊元慎給事中大夫王
　　㫬是中原士族
　　　謹案北魏猶存中大夫之名其云給事中大夫
　　　則猶給事中禁也與漢光禄勲所屬者職掌尚
　　　同
　北齊
　　隋書百官志後齊領軍府將軍一人掌禁衛宫掖
　　朱華閣外凡守衛官皆主之中領軍亦同有長史
　　司馬功曹五官主簿録事釐其府事又領左右衛
　　領左右等府左右衛府將軍各一人掌左右廂所
　　主朱華閣以外各武衛將軍二人貳之直閣屬官
　　有朱衣直閣直閣將軍直寢直齋直後之屬又有
　　武騎雲騎將軍各一人驍騎游擊前後左右等四
　　軍將軍左右中郎將各五人武賁中郎將羽林監
　　各十五人冗從僕射三十人騎都尉六十人積弩
　　積射強弩等將軍及武騎常侍各二十五人殿中
　　將軍五十人員外將軍一百人殿中司馬督十五
　　人員外司馬督一百人領左右府有領左右將軍
　　領千牛備身又有左右備身正副都督左右備身
　　五職左右備身員又有刀劍備身正副都督刀劍
　　備身五職刀劍備身員又有備身正副督備身五
　　職員
　　北齊書髙歸彦列傳除領軍大將軍領軍加大自
　　歸彦始也乾眀初拜司徒仍總知禁衛
　　　謹案北齊以領軍府總左右衛及領左右二府
　　　之事是領軍獨専宿衛之司其職甚重故當時
　　　如平秦王歸彦瑯邪王儼等皆以懿親為之盖
　　　領軍如今領侍衛大臣而左右衛將軍領左右
　　　將軍則其副也至領軍因平秦王歸彦始加大
　　　字而琅邪王儼傳又有右衛大將軍趙元偘其
　　　人則是左右衛後亦並加大字盖其委寄亦不
　　　亞於領軍矣
　後周
　　周書趙貴獨孤信列傳初魏拜爾朱榮柱國大將
　　軍魏文帝復以太祖為之自大統十六年以前任
　　者八人太祖位總百揆廣陵王欣從容禁闥此外
　　六人各督二大將軍分掌禁旅
　　胡三省資治通鑑注周置左右宫伯掌侍衛之禁
　　各更直于内小宫伯貳之臨朝在前侍之首行則
　　夾路車左右
　　通典後周官品正五命天官左右宫伯中大夫正
　　四命天官小左宫伯下大夫虎賁給事正三命天
　　官小右宫伯夏官右虎賁率右旅賁率右驍騎率
　　右羽林率等上士正二命夏官右虎賁率右旅賁
　　率右驍騎率右羽林率倅長等中士
　　　謹案後周以左右宫伯掌侍衛之禁令葢仿周
　　　官而設當如今之内大臣而柱國大將軍専總
　　　禁旅則如今之領侍衛内大臣也
　隋
　　隋書百官志左右衛大將軍一人將軍二人有長
　　史司馬録事功倉兵騎等曹叅軍法曹鎧曹行叅
　　軍各一人行叅軍六人掌宫掖禁禦督攝仗衛又
　　有直閣將軍六人直寢十二人直齋直後各十五
　　人並掌宿衛侍從武騎常侍十人殿内將軍十五
　　人員外將軍三十人殿内司馬督二十人員外司
　　馬督四十人並以叅軍府朝出使勞問左右領左
　　右府各大將軍一人將軍二人掌侍衛左右供御
　　兵仗領千牛備身十二人掌執千牛刀備身左右
　　十二人掌供御弓箭備身六十人掌宿衛侍從左
　　右領軍府各掌十二軍籍帳差科辭訟之事不置
　　將軍唯有長史司馬掾屬煬帝改左右衛為左右
　　翊衛領軍為左右屯衛領左右府為左右備身府
　　　謹案隋置十二衛十六府以分司禁旅盖即唐
　　　十六衛之權輿然其職事各有攸分故以今制
　　　相凖如左右武候近今前鋒營左右監門近今
　　　䕶軍營今已各著于表惟左右衛領左右府専
　　　司宿衛侍從正今領侍衛之職而領軍府長史
　　　司馬掾屬亦如今侍衛處之有主事筆帖式也
　唐
　　新唐書百官志左右衛上將軍各一人從二品大
　　將軍各一人正三品將軍各三人從三品掌宫禁
　　宿衛凡五府及外府皆總制焉凡五府三衛及折
　　衝府驍騎畨上者受其名簿而配以職皇帝御正
　　殿則守諸門及内廂宿衛仗非上日亦將軍一人
　　押仗將軍缺以中郎將代將軍掌貳上將軍之事
　　孫逢吉職官分紀左右衛長史各一人從六品上
　　掌制諸曹五府外府禀禄主伍軍團之名數器械
　　車馬之多少小事則専達録事叅軍各二人正八
　　品上掌受諸曹及五府之外事句稽抄目印結紙
　　筆
　　舊唐書職官志親衛之府一曰親府勲衛之府二
　　曰勲一府曰勲二府翊衛之府二曰翊一府曰翊
　　二府凡五府三衛總四千九百六十三人每府中
　　郎將左右郎將各一人兵曹叅軍各一人校尉各
　　五人每校尉有旅帥二人每旅帥各有隊正副隊
　　正各二十人五府中郎將掌領校尉旅帥親衛勲
　　衛之屬宿衛者總其府事左右郎將貳焉畨上者
　　以名簿上于大將軍而配以職武徳貞觀世重資
　　䕃二品三品子視親衛二品曾孫三品孫四品子
　　職事官五品子若孫勲官三品以上有封及國公
　　子補勲衛及率府親衛四品孫五品及上柱國子
　　補翊衛及率府勲衛勲官二品及縣男以上子若
　　孫補諸衛及率府翊衛每月畨上者數千人宿衛
　　内廡及城門給廪食執扇三衛三百人殿中省肄
　　習
　　唐六典左右衛親勲翊及左右率府親勲及諸衛
　　之翊衛通謂之三衛擇其資䕃凡左右衛之三衛
　　分為五仗曰親仗供奉仗勲仗翊仗散手仗
　　章如愚山堂考索左右驍衛左右武衛左右威衛
　　左右領軍衛左右千牛衛上將軍各一人大將軍
　　各一人將軍各二人掌同左右衛
　　玉海左右衛以下皆有長史録事倉曹兵曹騎曹
　　胄曹司階中候司戈執㦸長上
　　唐六典凡兵士𨽻衛各有其名左右衛兵曰驍騎
　　威衛兵曰羽林驍衛兵曰豹騎武衛兵曰熊渠領
　　軍衛兵曰射聲
　　新唐書百官志左右羽林軍大將軍各一人將軍
　　各三人掌統北衙禁兵督攝左右廂飛騎儀仗左
　　右龍武軍大將軍各一人統軍各一人將軍三人
　　掌同羽林
　　　謹案唐之十六衛左右衛左右驍衛左右武衛
　　　左右威衛左右領軍衛左右金吾衛左右監門
　　　衛左右千牛衛是也五府三衛者親衛一府勲
　　　衛翊衛各二府是也皆所稱環衛之官以今制
　　　凖之惟左右衛掌宫禁宿衛千牛衛掌侍衛及
　　　供御兵仗最與今領侍衛相合他若騎驍武衛
　　　威衛領軍衛雖云掌同左右衛而兼知皇城四
　　　面助鋪則已並有今䕶軍之職特其官皆以内
　　　廂宿衛為主故仍係之此表至金吾衛掌巡警
　　　監門衛掌諸門禁衛則職守攸殊今已别繫之
　　　步軍䕶軍各統領表内又羽林龍武諸軍統北
　　　衙禁軍當時號為天子親兵其領是軍者類多
　　　近信之臣正今領侍衛大臣之比今亦並著於
　　　是篇焉
　五季
　　五代㑹要顯徳元年十月上謂侍臣曰侍衛兵士
　　累朝以來老少相伴強懦不分盖狥人情不能進
　　練今春髙平與劉崇及蕃軍相遇臨敵有指使不
　　前者茍非朕親當堅陣幾至䘮敗况百户農夫未
　　能贍一甲士且兵在精不在衆宜令一　一㸃選精
　　鋭者升在上軍懦怯者任從安便度期可用又不
　　虚費
　　冊府元龜五代有侍衛親軍指揮使及殿前都㸃
　　檢殿前都指揮之職
　　葉夢得石林燕語侍衛親軍自梁起宣武軍乃以
　　鎮兵因舊號置在京馬步都指揮使至後唐眀宗
　　遂改為侍衛親軍
　　五代㑹要周廣順四年四月改侍衛馬軍曰龍㨗
　　左右軍步軍曰虎㨗左右軍殿前始于周世宗顯
　　徳元年
　　歐陽修五代史論侍衛親軍此五代之遺制然原
　　其始㣲矣當唐之末方鎮之兵多矣凡一軍有指
　　揮使一人而合一州之諸軍又有馬步軍都指揮
　　使一人盖其卒伍之長也自梁以宣武軍建國因
　　其舊制有在京馬步軍都指揮使後唐因之至眀
　　宗時始更為侍衛親軍馬步軍都指揮使當是時
　　天子自有六軍諸衛之職六軍有統軍諸衛有將
　　軍而又以大臣宗室一人判六軍諸衛事此朝廷
　　大將天子國兵之舊制也而侍衛親軍者天子自
　　將之私兵也推其名號可知矣天子自為將則都
　　指揮乃其卒伍之都長耳然自漢周以來其職益
　　重漢有侍衛司獄凡朝廷大事皆决侍衛獄是時
　　史宏肇為都指揮使與宰相樞宻使並執國政而
　　史宏肇尤専任以至于亡親軍之號始于眀宗其
　　後又有殿前都指揮使亦親軍也
　　五代史景延廣列傳髙祖以為侍衛步軍都指揮
　　使又為馬步軍都虞候遷馬步軍都指揮使
　　五代史劉贇列傳侍衛馬軍指揮使郭崇
　　五代史孫晟列傳侍衛軍虞候韓通
　　五代史王章列傳漢髙祖典禁兵補章都孔目官
　　五代史史宏肇列傳侍衛孔目官解暉
　　　謹案五季始改唐制其専司宿衛者以侍衛馬
　　　步軍都指揮使侍衛軍都虞候及殿前都指揮
　　　使殿前都檢㸃為之長其下又有指揮使虞候
　　　及都孔目等官盖亦如今領侍衛之職也至十
　　　六衛將軍雖有其名但以為外官加銜葢名存
　　　而實已亡矣
　宋
　　宋史職官志殿前司都指揮使副都指揮使都虞
　　候各一人掌殿前諸班直及步騎諸指揮之名籍
　　凡統制訓練畨衛戍守遷補賞罰皆總其政令而
　　有都檢㸃副都檢㸃在都指揮之上後不復置入
　　則侍衛殿陛出則扈從乘輿大禮則提㸃編排整
　　肅禁衛鹵簿儀仗掌宿衛之事○侍衛親軍馬軍
　　都指揮使副都指揮使都虞候各一人掌馬軍諸
　　指揮之名籍凡侍衛扈從大禮宿衛所掌如殿前
　　司官○侍衛親軍步軍都指揮使副都指揮使都
　　虞候各一人掌步軍諸指揮之名籍侍衛扈從如
　　殿前司○殿前司有捧日天武左右四廂馬軍有
　　龍衛左右四廂步軍有神衛左右四廂各有都指
　　揮使都虞候指揮使副指揮使都頭副都頭十將
　　將虞候承勾押官
　　歐陽修歸田録舊制侍衛親軍與殿前分為兩司
　　自侍衛不置馬步軍都指揮使止置馬軍指揮使
　　步軍指揮使以來侍衛一司自分為二故與殿前
　　司列為三衙也五代軍制已無典法而今又非其
　　舊制者多矣○唐制三衛官有司階司戈執㦸謂
　　之四色官今三衛廢無官屬惟金吾有一人每日
　　於正衙放朝唱不坐直謂之四色官尤可笑也
　　　謹案唐㑹要載司階中候司戈執㦸並天授二
　　　年四月五日置盖即所謂四色官也唐諸衛皆
　　　有之歸田録謂當時惟有金吾一人謂之四色
　　　官考唐六典金吾衛本有此四色官宋時于正
　　　衙放朝時猶以金吾一人當之則告朔之羊也
　　石林燕語殿前司與侍衛司馬軍步軍為三衛其
　　實兩司而侍衛司都指揮外又置馬步軍都指揮
　　使耳殿前司亦叅馬步軍而總于都指揮使
　　馬端臨文獻通考宋承前代之制有左右金吾衛
　　左右衛上將軍左右驍騎屯衛領軍衛監門衛千
　　牛衛上將軍諸衛大將軍諸衛將軍並為環衛官
　　無定員皆命宗室為之亦為武臣之贈典大將軍
　　以下又為武臣責降散官
　　張邦基墨荘漫録國朝宗室例除環衛裕陵始以
　　非袒免補外官
　　　謹案墨荘漫録謂國朝宗室例除環衛宋文粹
　　　載皇兄皇弟皇侄授環衛官諸誥可以考見宋
　　　制玉海載元豐二年十六衛大將軍二百九十
　　　四員將軍一百六十二員並宗室盖猶沿祖宗
　　　之制玉海又載太平興國二年安逺節度使向
　　　拱換左衛上將軍張永徳等皆罷節制歸環衛
　　　則以勲臣及戚屬為之矣隆興復祖宗環衛官
　　　盖本此制
　　玉海隆興二年五月八日壬辰進呈洪适周操討
　　論環衛官故事湯思退奏環衛唐時有職事本朝
　　無職事祖宗舊制自方鎮罷皆歸環衛先是上欲
　　復祖宗環衛官四月二十六日命學士院討論至
　　是下詔曰祖宗選用將帥以崇武節外建方鎮内
　　則環尹品式備具近來乆不除授非所以儲才而
　　均任也其依舊制應以材畧聞者令兼領如節度
　　使則領左右金吾衛上將軍承宣使領左右衛上
　　將軍之類既而閤門條具儀制詔以十員為額朝
　　參侍殿依御𢃄例宗室不在此制仍不差戚里及
　　非戰功人著為令二十五日詔臨安府建第舍以
　　待環衛淳熙四年二月二十三日立環衛官格其
　　法正任除上將軍遥郡除大將軍正使除將軍副
　　使除中郎將使臣已下左右郎將是時李顯忠首
　　除右金吾衛上將軍上曰在内則兼在外則否此
　　正如文臣館閣庻可見人才
　　　謹案宋以殿前司與侍衛馬步司専司宿衛謂
　　　之三衙當時稱殿前都指揮使為殿帥亦曰殿
　　　巖盖本漢代巖郎為名實即今領侍衛大臣之
　　　職特宋制凡内外屯戍之兵皆號禁軍悉以屬
　　　之殿前侍衛二司管轄於是遂獨専兵柄則厯
　　　代所未有也至環衛諸官僅有其名並無職守
　　　已全非隋唐之舊今故不著於表
　　玉海崇寧四年二月十日己酉置三衛郎中郎博
　　士二十六日詔三衛郎為侍郎親衛勲衛翊衛皆
　　有郎中郎
　　　謹案玉海載崇寧四年所置三衛郎中郎博士
　　　盖仿漢三署郎之遺制然徒有虚名不乆旋廢
　　　故今亦不著於表
　　沈括夢溪筆談車駕行幸前驅謂之隊則古之清
　　道也其次衛仗衛仗者視闌入宫門法則古之外
　　仗也其中謂之禁圍如殿中仗天官掌舍無官則
　　供人門今謂之殿門文武官極天下長人之選八
　　人上御前殿則執鉞立于紫宸門下行幸則為禁
　　圍門於行仗馬之前又有衡門十人隊長一人選
　　諸武力絶倫者為之上御後殿則執撾東西對立
　　于殿前亦古之虎賁人門之類也
　遼
　　遼史百官志北面御帳官○侍衛司掌御帳親衛
　　之事侍衛太師侍衛太保侍衛司徒侍衛司空侍
　　衛○宿衛司専掌宿衛之事總宿衛事亦曰典宿
　　衛事總知宿衛事同掌宿衛事宿衛官○禁衛局
　　總禁衛事禁衛長○宿直司掌輪直官員宿直之
　　事宿直詳衮宿直都監宿直將軍宿直小將軍宿
　　直官宿直䕶衛○南面軍官○殿前都㸃檢司殿
　　前都㸃檢副㸃檢同知都㸃檢○侍衛親軍馬步
　　軍都指揮使司侍衛親軍馬軍都指揮使司侍衛
　　親軍步軍都指揮使司○侍衛控鶴兵馬都指揮
　　使司○侍衛漢軍兵馬都指揮使司
　　　謹案遼御帳諸官以貴戚為侍衛武臣為宿衛
　　　親軍為禁衛百官畨宿為宿直各有司存皆如
　　　今領侍衛之職至南面官之殿前侍衛兩司與
　　　宋制正同疑所領皆漢兵故與御帳别為一職
　　　也
　金
　　金史百官志殿前都㸃檢司掌親軍總領左右衛
　　將軍宿直將軍諸局署𨽻焉殿前都㸃檢正三品
　　兼侍衛將軍都指揮使掌從行宿衛闗防門禁督
　　攝隊仗總判司事殿前左副都㸃檢從三品兼侍
　　衛將軍副都指揮使殿前右副都㸃檢從三品兼
　　侍衛將軍副都指揮使掌宫掖及行從殿前都㸃
　　檢判官從六品知事一員從七品殿前左衛將軍
　　殿前右衛將軍殿前左衛副將軍殿前右衛副將
　　軍掌宫禁及行從警嚴仍總領䕶衛左右宿直將
　　軍從五品掌總領親軍凡宫城諸門衛禁並行從
　　宿衛之事
　　金史兵志禁軍之制本于哈濟(滿洲語親也原/作合扎今改正)眀
　　安哈濟者言親軍也以近親所領故以名焉貞元
　　遷都更以太祖遼王宗幹秦王宗翰軍為哈濟明
　　安謂之侍衛親軍故立侍衛親軍司以統之正隆
　　五年罷親軍司置左右驍騎所謂從駕軍也置都
　　副指揮使𨽻㸃檢司步軍都副指揮使𨽻宣徽院
　　　謹案金改侍衛親軍為殿前都㸃檢司盖已合
　　　宋之三衙為一官而宿衛以外兼防門禁則又
　　　並有今䕶軍之職矣至拱衛直之𨽻宣徽院者
　　　掌陳設儀仗則又近今之鑾儀衛故不著於此
　　　表
　元
　　元史兵志太祖功臣博勒呼(䝉古語可也原作/博爾忽今改正)博
　　爾濟(䝉古語兩代奴也原/作博爾术今改正)穆呼里(䝉古語純也原/作木華黎今改)
　　(正/)齊拉衮(䝉古語石也原作/赤老温今改正)太祖命其世領集賽
　　(䝉古語班也原/作怯薛今改正)之長畨直宿衛凡宿衛每三日而
　　一更申酉戌日博勒呼領之為第一集賽即伊克
　　(䝉古語大也原/作也可今改正)集賽博勒呼早絶太祖命以布色
　　(䝉古語帯也原/作别速今改正)部代之而非功臣之類故太祖以
　　自名領之其名伊克者言天子自領之故也亥子
　　丑日博爾濟領之為第二集賽寅夘辰日穆呼里
　　領之為第三集賽已午未日齊拉衮領之為第四
　　集賽齊拉衮後絶其後集賽常以右丞相領之凡
　　集賽長之子孫或由天子所親信或由宰相所薦
　　舉或以其次序所當為即襲其職以掌環衛雖其
　　官卑勿論也及牛勞既乆則遂擢為一品官而四
　　集賽之長天子或又命大臣以總之然不常設也
　　其他預集賽之職而居禁近者分冠服弓矢食飲
　　文史車馬廬帳府庫醫藥卜祝之事悉世守之雖
　　以才能受任使服官政貴盛之極然一日歸至内
　　廷則執其事如故至于子孫無改非甚親信不得
　　預也若夫宿衛之士則謂之集賽否(原作怯薛歹/又作怯薛丹)
　　(今並/改正)亦以三日分畨入衛其初名數甚簡後累増
　　為萬四千人揆之古制猶天子之禁軍是故無事
　　則各執其事以備宿衛禁廷有事則惟天子之所
　　指使比之樞宻各衛諸軍於是為尤親信者也
　　元史百官志右衛左衛中衛秩正三品中統三年
　　初置武衛至元元年改為侍衛八年改為左右中
　　三衛掌宿衛扈從置都指揮使二員副都指揮使
　　二員僉事三員經厯二員知事二員照磨一員令
　　史七人譯史通事知印各一人○前衛後衛秩正
　　三品至元十六年以侍衛親軍剏置前後二衛掌
　　宿衛扈從置都指揮使三員副都指揮使二員僉
　　事二員經厯二員知事二員照磨一員令史七人
　　通事譯史知印各一人(後衛譯史通/事各二人)
　　　謹案元之四集賽以功臣之後世領宿衛與今
　　　侍衛官員定為上三旗額缺者其制頗屬相近
　　　至侍衛親軍世祖設五衛以象五方各置都指
　　　揮使以領之而别無總統之官以百官志考之
　　　葢亦𨽻于樞宻院也
　眀
　　眀史職官志京衛指揮使司指揮使一人(正三/品)指
　　揮同知二人(從三/品)指揮僉事四人(正四/品)鎮撫司鎮
　　撫一人(從五/品)其屬經厯司經厯(從七/品)知事(正八/品)吏
　　目(從九/品)倉大使副使各一人京衛各有掌印有僉
　　書其以恩䕃寄禄無定員凡上直衛親軍指揮使
　　司二十有六曰錦衣衛曰旗手衛曰金吾前衛曰
　　金吾後衛曰羽林左衛曰羽林右衛曰府軍衛曰
　　府軍左衛曰府軍右衛曰府軍前衛曰府軍後衛
　　曰虎賁左衛(是為十二衛/洪武中置)曰金吾左衛曰金吾右
　　衛曰羽林前衛曰燕山左衛曰燕山右衛曰燕山
　　前衛曰大興左衛曰濟陽衛曰濟州衛曰通州衛
　　(是為上十衛/永樂中置)曰騰驤左衛曰騰驤右衛曰武驤左
　　衛曰武驤右衛(宣徳八/年置)畨上宿衛名親軍以䕶宫
　　禁不𨽻五都督府
　　眀㑹典掌領侍衛侯伯駙馬等官六員二員管錦
　　衣衛府軍前衛四員管三千圍營
　　眀史兵志侍衛上直軍洪武置錦衣衛所𨽻有將
　　軍力士校尉掌直駕侍衛已又擇公侯伯都督指
　　揮之嫡次子置勲衛散騎舍人而府軍前衛及旗
　　手等十二衛各有帯刀官錦衣所𨽻將軍後改稱
　　大漢將軍凡千五百人設千百户總旗七員永樂
　　中置五軍三千營増紅盔眀甲二將軍及义刀圍
　　子手之屬備宿衛領以勲戚官官凡六管大漢將
　　軍及散騎舍人府軍前衛𢃄刀官者一管五軍營
　　义刀圍子手者一管神樞營紅盔將軍者四居常
　　當直將軍朝夕分候午門外夜則司更共百人而
　　五軍义刀官軍悉于皇城直宿掌侍衛官輪直日
　　一員惟掌錦衣衛將軍及义刀手者每日侍共計
　　錦衣衛大漢將軍一千五百七人府軍前衛帯刀
　　官四十神樞營紅盔將軍二千五百把總指揮十
　　六眀甲將軍五百二把總指揮二大漢將軍八五
　　軍營义刀圍子手三千把總指揮八勲衛㪚騎舍
　　人無定員旗手等衛帯刀官一百八十此侍衛親
　　軍大較也
　　　謹案自古周廬千列設㦸百重環衛之官其職
　　　綦重周禮宫正宫伯實後世郎衛所由始其時
　　　皆以勲親入侍休戚一心法制盡善漢代三署
　　　郎多選經眀行修者充之猶為不失遺意其後
　　　漸有改更如南北朝之領軍左右衛唐之十六
　　　衛宋之殿前侍衛司皆為宿衛之長而或權移
　　　宦竪或委寄非人代多流弊惟元之四集賽以
　　　功臣親信子弟世守其官最為近古眀代以二
　　　十六衛為天子親軍統以指揮使領以公侯伯
　　　駙馬等官立法非不詳備然自永樂以後京營
　　　悉有監視太監憲宗又命汪直提督團營禁旅
　　　由是始専掌于中官嗣後神機三千四衛等營
　　　城門諸局無一不以中官監之宿衛諸軍盡歸
　　　掌握甚至領兵出征大帥悉受節制侵尅軍資
　　　冒功掩敗百弊叢生至皇城門禁多屬錦衣衛
　　　軍其東厰太監緝事官校亦皆從錦衣撥給由
　　　是衛帥每出内侍私人表裏為奸擅作威福而
　　　於禁門守衛一切置之不問衛軍役於中官常
　　　至空伍賃市兒行丐以應㸃閲坐更將軍皆納
　　　月鏹于所轄經時不至直廬當時人主晏處深
　　　宫不接見廷臣出入起居惟有羣閹在側倒持
　　　阿柄聽其所為浸釀厲階致傾宗社禍患所中
　　　正不獨禁衛之積弛已也我
　　朝侍衛之職選上三旗中材武出衆之子弟及各
　　　執事効力人等之可任者為之其優者擢為
　御前侍衛
　　乾清門侍衛而統以三旗領侍衛内大臣凡熊羆
　　　之士不二心之臣無不培養生成敬共將事而
　　　諸藩之世為臣僕者亦得以子弟入侍趨走
　　禁闈畨直有期訓習有道稽覈有法選擢有方分
　　　職設官練材于素出則當折衝之任入則備翊
　　　衛之班所以上應勾陳環拱
　宸極者其規模實為閎逺矣
　
　
　
　
　
　
欽定厯代職官表卷四十三
欽定四庫全書
欽定厯代職官表卷四十四
　　八旗都統表

　　　八旗都統
　　國朝官制
　八旗都統滿洲䝉古漢軍旗各一人(從一/品)副都統旗各
　二人(正二/品)
　　　分掌滿洲蒙古漢軍二十四旗之政令以宣布教
　　　養整詰戎兵釐治土田稽覈户口凡八旗次序以
　　　鑲黄正黄正白為上三旗正紅鑲白鑲紅正藍鑲
　　　藍為下五旗行軍蒐狩以鑲黄正白鑲白正藍四
　　　旗居左為左翼正黄正紅鑲紅鑲藍四旗居右為
　　　右翼我
　　朝自龍興東土諸部以次削平歸附日衆
太祖高皇帝辛丑年始編三百人為一牛彔每牛彔設額
　　　真一先是我國出兵校獵不論人數多寡各隨族
　　　黨屯寨而行每人各取一矢十人設長一領之其
　　　長稱為牛彔額真至是遂以名官尋復定户籍分
　　　為四旗曰黄旗曰白旗曰紅旗曰藍旗以純色為
　　辨乙邜年以初設四旗為正黄正白正紅正藍增
　　設鑲黄鑲白鑲紅鑲藍四旗黄白藍均鑲以紅紅
　　鑲以白合為八旗每三百人設一牛彔額真五牛
　　彔設一甲喇額真五甲喇設一固山額真每固山
　　額真設左右梅勒額真二人以佐之天聰八年改
　　梅勒額真以下為章京惟固山額真如故其隨固
　　山額真行營馬兵定為阿禮哈超哈(此為驍騎/營之始)九
　　年分設蒙古八旗旗色官制與滿洲八旗同崇徳
　　二年始立漢軍二旗四年以漢軍二旗分為四旗
　　七年定設漢軍八旗旗色官制與滿洲蒙古八旗
　　同順治十六年鑄給八旗都統二十四印十七年
　　定制固山額真漢字稱為都統梅勒章京漢字稱
　　為副都統雍正元年改八旗都統印滿文固山額
　　真字為固山昻邦漢名如舊凡官職除授公差踐
　　更以上下旗為辨朝祭班列旗籍界止以左右翼
　　為辨京城八旗方位左翼自北而東自東而南鑲
　　黄旗在安定門内正白旗在東直門内鑲白旗在
　　朝陽門内正藍旗在崇文門内右翼自北而西自
　　西而南正黄旗在徳勝門内正紅旗在西直門内
　　鑲紅旗在阜成門内鑲藍旗在宣武門内四周星
　　拱以環衛
宸居焉
八旗驍騎叅領滿洲旗各五人蒙古旗各二人漢軍旗
各五人(正三/品)副驍騎叅領各如叅領之數(正四/品)
　　掌受都統副都統之政令以頒于佐領而行之天
　　聰八年制管甲喇者即為甲喇章京順治八年定
　　甲喇章京漢字稱為恭領滿字如舊康熈三十四
　　年每甲喇增置委署恭領各一人於世爵佐領等
　　員内選用雍正元年改為副叅領七年又增置左
　　右司掌關防叅領旗各二人十三年省
八旗佐領滿洲六百八十一人䝉古二百有四人漢軍
二百六十六人(正四/品)驍騎校每佐領下一人(正六/品)
　　掌稽所治人户田宅兵籍以時頒其職掌初天命
　　元年始編置滿洲牛彔八年增編䝉古牛彔天聰
　　四年增編漢軍牛彔八年制管牛彔者即為牛彔
　　章京順治十七年定牛彔章京漢字稱為佐領分
　　得撥什庫漢字稱為驍騎校滿文如舊佐領所治
　　以三百人為率丁口滋生則遞有增設今以見數
　　計之滿洲佐領鑲黄旗八十六人(内二人半/個佐領)正黄
　　旗九十三人(内一人半個佐領一/人兼辦畨子事務)正白旗八十六
　　人正紅旗七十四人鑲白旗八十四人鑲紅旗八
　　十六人正藍旗八十四人(内一人半/個佐領)鑲藍旗八十
　　八人(内一人半/個佐領)䝉古佐領鑲黄旗二十八人正黄
　　旗二十四人正白旗二十九人正紅旗二十二人
　　鑲白旗二十四人鑲紅旗二十二人正藍旗三十
　　人鑲藍旗二十五人漢軍佐領鑲黄旗四十一人
　　正黄正白二旗各四十人正紅旗二十八人鑲白
　　旗三十人鑲紅正藍鑲藍三旗各二十九人佐領
　　之制有世襲有公中世襲佐領有四等
　國初各部落長率其屬來歸授之佐領以統其衆爰
　　及苗裔者曰勲舊佐領其率衆歸誠功在旂常得
賜户口者曰優異世管佐領其僅同兄弟族里來歸因
　　授之以職奕葉相承者曰世管佐領其户少丁稀
　　合編佐領兩姓三姓迭為是官者曰互管佐領皆
　　以應襲者引
見除授公中佐領則因八旗户口蕃衍於康熈十三年
　　以各佐領撥出餘丁增編佐領使旗員統之有缺
　　則以本旗不兼部務之大臣世爵及五品以上文
　　武官内簡選除授焉滿洲蒙古每佐領下領催五
　　人驍騎二十人弓匠一人鞍匠或鐵匠一人漢軍
　　每佐領下亦領催五人鳥鎗驍騎四十一人擡鹿
　　角兵八人每旗籐牌兵一百人礮手四十人
印務叅領滿洲旗各二人蒙古旗各一人漢軍旗各二
人(於本旗恭/領内選充)印務章京滿洲旗各八人䝉古旗各四人
漢軍旗各六人(於佐領驍騎校/世職内選充)印務筆帖式滿洲旗各
八人蒙古旗各四人漢軍旗各六人(於生監甲/兵内選充)隨印外
郎滿洲漢軍旗各一人䝉古旗各二人(於漢軍官學/生内考充)
　　掌章疏文移案牘及繙譯行遣之事雍正七年每
　　旗設左右司掌關防叅領章京及司務等員十三
　　年俱省改設印務恭領章京筆帖式員額乾隆元
　　年定
　　　謹案今制八旗有值年公署嵗列都統副都統
　　　銜名奏請
　簡派掌八旗㑹理之事選左右翼官校之賢能者分
　　　治之領催驍騎掌書鈔各舉職以從其長課事
　　　考成嵗終則㑹已結未結之事彚疏以
　聞所屬之稱職者於每嵗更代日咨本旗以應陞註
　　　冊立法最為詳備謹附識於此
　厯代建置
　　　謹案厯代兵制因革紛殊而推其建置之由大
　　　抵實同名異其有出于特創無所因襲而足為
　　　億萬世法程者則我
　　朝八旗之制是也敬惟
　　國家神武開基
　　龍興之初建旗辨色用飭戎行厥後歸附既衆即
　　　按行軍旗色以定户籍先立四旗尋增建為八
　　　旗然猶統滿洲蒙古漢軍而合于一迨後户口
　　　日繁乃次第編置蒙古漢軍八旗合為二十四
　　　旗制度詳備及
　定鼎京師分田授宅辨方正位在内則有親軍前鋒
　　　䕶軍驍騎歩軍之分左外則有各直省駐防之
　　　制而悉統之以八旗設官分職教養生成蓋以
　　　旗統人即以旗統兵凡在𨽻乎旗者皆可以為
　　　兵非如前代有僉派召募之煩而後收兵之用故
　　　不見異而遷則其心純壹相觀摩而善則其氣
　　　果敢居則環衛周防出則折衝禦侮臂指之使
　　　磐石之固洵可超越百代垂治億年規制之善
　　　實從來所未有非若他官遞相依仿有沿革之
　　　可言謹以周官大司馬職及列史兵志所載詳
　　　悉参證惟周之鄉遂出軍兵農合一者立法最
　　　為相近秦漢而下改用募軍饋餉日以滋繁兵
　　　民不復相習非驕即弱職此之由雖其得失亦
　　　有不同而以視今八旗定制俱不啻判若天淵
　　　並無可比擬於萬一者求其約畧近似則獨唐
　　　之折衝果毅府差相仿佛而北魏之八部大人
　　　遼之諸部族節度使金之諸明安穆昆亦猶有
　　　大輅椎輪之意謹各加採摭著之於篇而其餘
　　　諸代之無可比附者則並闕而不載亦以見
聖人首出顯庸剏制其精意所在固有度越古今無能
　　　嫓美者爾
　三代
　　周禮夏官凡制軍萬有二千五百人為軍王六軍
　　軍將皆命卿二千五百人為師師帥皆中大夫五
　　百人為旅旅帥皆下大夫百人為卒卒長皆上士
　　二十五人為兩兩司馬皆中士五人為伍伍皆有
　　長一軍則二府六史胥十人徒百人鄭康成注軍
　　師旅卒兩伍皆衆名也伍一比兩一閭卒一族旅
　　一黨師一州軍一鄉家所出一人将帥長司馬者
　　其師吏也凡軍師不特置選於六官六鄉之吏自
　　卿以下徳任者使兼官焉
　　周禮地官大司徒卿一人小司徒中大夫二人鄉
　　師下大夫四人鄉老二鄉則公一人鄉大夫每鄉
　　卿一人州長每州中大夫一人黨正每黨下大夫
　　一人族師每族上士一人閭胥每閭中士一人比
　　長五家下士一人大司徒之職令五家為比使之
　　相保五比為閭使之相受四閭為族使之相𦵏五
　　族為黨使之相救五黨為州使之相賙五州為鄉
　　使之相賔小司徒之職會萬民之卒伍而用之五
　　人為伍五伍為兩四兩為卒五卒為旅五旅為師
　　五師為軍以起軍旅以作田役以比追胥以令貢
　　賦鄉大夫之職各掌其鄉之政教禁令州長各掌
　　其州之教治政令之法黨正各掌其黨之政令教
　　治族師各掌其族之戒令政事閭胥各掌其閭之
　　徴令比長各掌其比之治○遂人中大夫二人遂
　　師下大夫四人上士八人中士十有六人旅下士
　　三十有二人府四人史十有二人胥十有二人徒
　　百有二十人遂大夫每遂中大夫一人縣正每縣
　　下大夫一人鄙師每鄙上士一人酇長每酇中士
　　一人里宰每里下士一人隣長五家則一人遂人
　　掌邦之野造縣鄙形體之法五家為隣五鄰為里
　　四里為酇五酇為鄙五鄙為縣五縣為遂皆有地
　　域溝樹之以嵗時稽其人民而授之田野簡其兵
　　器教之稼穡以嵗時登其夫家之衆寡及其六畜
　　車輦辨其老㓜廢疾與其施舍者以頒職作事以
　　令貢賦以令師田以起政役遂師各掌其遂之政
　　令戒禁遂大夫各掌其遂之政令縣正各掌其縣
　　之政令徴比以頒田里以分職事掌其治訟趨其
　　稼事而賞罰之鄙師各掌其鄙之政令祭祀酇長
　　各掌其酇之政令里宰掌比其邑之衆寡與其六
　　畜兵器治其政令鄰長掌相糾相受凡邑中之政
　　相贊
　　崔靈恩三禮義宗周制天子六鄉六遂諸侯大國
　　三鄉三遂小國一鄉一遂鄉及遂各萬二千五百
　　家鄉内則立比閭族黨州鄉之名遂内則立鄰里
　　酇鄙縣遂之名俱有六等異其屬官之名者别内
　　外也
　　易祓周禮總義先王軍制調兵必五數出兵必百
　　數五家為比則五人之伍五比為閭則五伍之兩
　　以至五黨為州則五旅之師五州為鄉則五師之
　　軍其積數實起于五人之伍不五數不足以調兵
　　也百人之卒成一小陳五百人之旅成一中陳二
　　千五百人之師成一大陳萬二千五百人之軍成
　　五大陳其積數實起于百人之卒不百數不足以
　　出兵也
　　孔頴達春秋正義家出一人故鄉為一軍天子六
　　軍出于六鄉大國三軍出於三鄉古者用兵天子
　　先用六鄉六鄉不足取六遂六遂不足取公卿采
　　邑及諸侯邦國若諸侯出兵先盡三鄉三遂鄉遂
　　不足然後總征境内之兵
　　漢書刑法志殷周以兵定天下天下既定設六軍
　　之衆因井田以制軍賦地方一里為井井十為通
　　通十為成成方十里成十為終終十為同同方百
　　里同十為封封十為畿畿方千里有税有賦税足
　　以食賦足以兵
　　陳祥道禮書先王之於家也既以五家為比為鄰
　　積之至萬二千五百家為鄉為遂其於人也既以
　　五人為伍為兩積之至萬二千五百人而又十家
　　為聨以聨其居十人為聨以聨其事如此則居作
　　相友戰守相衛有同心而無離徳也管子相齊使
　　居則五家為軌十軌為里十里為連十連為鄉出
　　則五人為伍十伍為戎十戎為卒十卒為旅蓋先
　　王之遺制然也
　　　謹案我
　　朝八旗之設實剏前古所未有而詳繹立法之意
　　　以上稽列代則惟成周之鄉遂制軍其規模頗
　　　有相似者蓋周人以田定賦以賦出兵征伐𨽻
　　　之司馬伍籍屬之司徒居則為比閭族黨州鄉
　　　鄰里酇鄙縣遂以定户役出則為伍兩卒旅師
　　　軍以敵王愾其兵即六鄉六遂之民其官即鄉
　　　大夫遂大夫州長縣正之屬法令簡而心志壹
　　　故其恩足相恤義足相救服容相别音聲相識
　　　無事則各安其作息之常有事則戰無不克洵
　　　一代之良法也特是周制王畿千里為六十四
　　　萬井五百一十二萬家家一夫為五百一十二
　　　萬夫以此夫衆而供萬乘之賦為七家而賦一
　　　兵則亦未必民皆可戰
　　國家八旗分建教育精詳凡在𨽻籍於旗者無不
　　　可以膺折衝之選其風俗淳厚有勇知方視周
　　　之盛時較為過之至於設官分職則雖不襲古
　　　制而自有相合者如今之都統副都統頗近鄉
　　　師鄉大夫遂人遂師遂大夫之職恭領副叅領
　　　頗近州長縣正黨正鄙師之職佐領頗近族師
　　　閭胥酇長里宰之職驍騎校頗近比長鄰長之
　　　職而小司徒所謂以起軍旅以作田役以比追
　　　胥以令貢賦者其職掌所在亦復約畧相同仰
　　　見
　聖朝制作建諸天地考諸三王洵所謂揆一源同若
　　　合符節者矣
　　周禮夏官司常師都建旗
　　周禮地官遂人若起野役則令各帥其所治之民
　　而至以遂之大旗致之
　　劉熈釋名熊虎為旗旗期也軍將所建象其猛如
　　熊虎與衆期其下也
　　　謹案史記天官書正義河皷兩旗左旗九星在
　　　河皷左右旗九星在河皷右皆天之旗皷以為
　　　旌表又九斿九星在玉井西南則天子之兵旗
　　　也故自古聖人皆憲天垂象以旗為莅軍徴衆
　　　之物
　　本朝始立八旗其取義實本於此謹附識大畧以
　　　明
　　昭代剏建隆規有與天地合其徳者也
　秦(未置/)
　漢(未置/)
　三國(未置/)
　晉
　　司馬光資治通鑑晉孝武帝太元八年秦王堅拜
　　秦州主簿趙盛之為少年都統胡三省注都統官
　　名起於此
　　　謹案秦王堅選良家子年二十以下有材勇者
　　　拜羽林郎得三萬餘騎故為趙盛之特設是官
　　　以領之與八旗之制本不相合然都統官號實
　　　肇見於此故附載以著權輿所自焉
　宋齊梁陳(未置/)
　北魏
　　魏書官氏志昭成即位諸方雜人來附者總謂之
　　烏丸各以多少稱酋庶長分為南北部復置二部
　　大人以統攝之時帝弟􁈉監北部子實君監南部
　　分民而治若古之二伯焉太祖登國元年因而不
　　改南北猶置大人對治二部是年置都統長領殿
　　内之兵天興元年十二月置八部大人於皇城四
　　方四維靣置一人以擬八座謂之八國天賜元年
　　十一月以八國姓族難分故國立大師小師令辨
　　其宗黨品舉人才四年增置侍官命取八國良家
　　有器望者充之
　　資治通鑑宋高祖永初三年魏典東西部劉絜營
　　陽王景平元年魏世祖以襄城公盧魯元會稽公
　　劉絜司衛監尉眷散騎常侍劉庫仁等八人分典
　　四部胡三省注四部東西南北四部也魏初置四
　　部大人坐王庭决辭訟以言語約束刻契紀事無
　　囹圄考訊之法犯罪者皆臨時决遣後又有八部
　　大人既得中原建平城為代郡分布八部於畿内
　　魏書太祖本紀登國元年以長孫嵩為南部大人
　　叔孫普洛為北部大人天賜三年發八部男丁築
　　灅南宫
　　魏書賀狄干列傳稍遷北部大人登國初與長孫
　　嵩為對
　　　謹案魏書稱北魏初安帝統國諸部有九十九
　　　姓至獻帝時七分國人使諸兄弟各攝領之乃
　　　分其氏七族之興自此始其後又分南北部又
　　　分為南北東西四部各置大人尋又改為八部
　　　謂之八國亦設大人以領之其制頗與今八旗
　　　相近其各部大人即如今之都統而八國各置
　　　大師小師即如今之叅領佐領也特當時規制
　　　率畧遷洛以後頓忘舊風八部之在平城者無
　　　所統率以致六鎮淪胥政歸高氏代都舊姓竟
　　　不能共效干城亦可以見其建置之不善矣至
　　　魏以都統長領殿内之兵則都統已為常設之
　　　職亦與符秦之以行軍暫置者不同也
　北齊(未置/)
　後周
　　馬端臨文獻通考周太祖輔西魏時用蘇綽言始
　　仿周典置六軍籍六等之民擇魁健材力之士以
　　為之首盡蠲租調而刺史以農隙教之合為百府
　　每府一郎將主之分為二十四軍開府各領一軍
　　大將軍凡十二人每一將軍統二開府一柱國主
　　二大將軍復加持節都督以統焉凡柱國六員衆
　　不滿五萬人
　　　謹案後周始仿三代寓兵於農之意剏設府兵
　　　雖其初亦籍民為之與今八旗之制不合然其
　　　上下統治之法亦頗有相近者蓋郎將主一府
　　　如今之佐領開府領一軍如今之恭領而柱國
　　　大將軍則今之都統副都統也
　隋
　　隋書百官志親衛府置開府一人有長史司馬録
　　事及倉兵等曹参軍法曹行参軍各一人行参軍
　　三人諸府皆領軍坊每坊置坊主一人佐二人每
　　鄉團置團主一人佐二人煬帝即位改諸鷹揚府
　　驃騎為鷹揚郎將車騎為鷹揚副郎將鷹揚每府
　　置越騎校尉一人掌騎士歩兵校尉二人領歩兵
　　又改副郎將並為鷹撃郎將
　　文獻通考隋兵制仍周府兵之舊而加潤色諸府
　　之兵有郎將副將坊主團主以相統治又别置折
　　衝果毅此府兵之大畧也
　　　謹案隋仍用府兵之制其郎將以下諸官與後
　　　周畧同惟坊主團主則後周所未及蓋使各掌
　　　其坊團之事正如周官之有比長鄰長也
　唐
　　新唐書兵志武徳初始置軍府以驃騎車騎兩将
　　軍府領之析關中為十二道皆置府置將副各一
　　人以督耕戰以車騎府統之六年以天下既定遂
　　廢十二軍改驃騎曰統軍車騎曰别將居嵗餘十
　　二軍復而軍置將軍一人軍有坊置主一人以檢
　　察户口勸課農桑太宗貞觀十年更號統軍為折
　　衝都尉别將為果毅都尉諸府總曰折衝府凡天
　　下十道置府六百三十四皆有名號而關内二百
　　六十有一皆以𨽻諸衛凡府三等兵千二百人為
　　上千人為中八百人為下府置折衝都尉一人左
　　右果毅都尉各一人長史兵曹别將各一人校尉
　　六人士以三百人為團團有校尉五十人為隊隊
　　有正十人為火火有長火備六䭾馬凡火具烏布
　　幕鐵馬盂布槽鍤钁鑿碓筐斧鉗鋸皆一甲牀二
　　䥥二隊具火鑽一胷馬繩一首覊足絆皆三人具
　　弓一矢三十胡禄横刀礪石大觿氊㡌氊裝行縢
　　皆一麥飯九斗米二斗皆自備并其介胄戎具藏
　　於庫有所征行則視其入而出給之其畨上宿衛
　　者惟給弓矢横刀而已凡民年二十而兵六十而
　　免其能騎而射者為越騎其餘為歩兵武騎排䂎
　　手歩射其𨽻於衛也左右衛皆領六十府諸衛領
　　五十至四十其餘以𨽻東宫六率凡發府兵皆下
　　符契州刺史與折衝勘契乃發若全府發則折衝
　　都尉以下皆行不盡則果毅行少則别將行當給
　　馬者官予其直市之刺史折衝果毅嵗閲不任戰
　　事者鬻之以其錢更市不足則一府共足之凡當
　　宿衛者畨上兵部以遠近給畨五百里為五畨千
　　里七畨一千五百里八畨二千里十畨外為十二
　　畨皆一月上若簡留直衛者五百里為七畨千里
　　八畨二千里十畨外為十二畨亦月上元宗開元
　　六年始詔折衝府兵每六嵗一簡自高宗武后時
　　天下久不用兵府兵之法寖壊畨役更代多不以
　　時衛士稍稍亡匿至是益耗散宿衛不能給宰相
　　張説乃請一切募士宿衛天寳以後折衝諸府至
　　無兵可交李林甫遂請停上下魚書其後徒有兵
　　額官吏而戎器馱馬鍋幕糗糧並廢矣初府兵之
　　置居無事時耕於野其畨上者宿衛京師而已若
　　四方有事則命將以出事解輙罷兵散於府將歸
　　於朝故士不失業而將帥無握兵之重所以防微
　　漸絶禍亂之萌也及府兵法壊而方鎮盛武夫悍
　　將雖無事時據要險専方面既有其土地又有其
　　人民又有其甲兵又有其財賦以布列天下然則
　　方鎮不得不强京師不得不弱故曰措置之勢使
　　然者以此也
　　新唐書百官志諸衛折衝都尉府每府折衝都尉
　　一人左右果毅都尉各一人别將各一人長史各
　　一人兵曹参軍事各一人校尉五人旅帥十人隊
　　正二十人副隊正二十人折衝都尉掌領屬備宿
　　衛師役則總戎資糧㸃習以三百人為團一校尉
　　領之左右果毅都尉掌貳都尉每府録事一人府
　　一人史二人
　　　謹案唐之府兵一寓於農其居處教養畜材待
　　　事動作休息皆有節目説者謂厯代以來最為
　　　良法推其所自蓋亦本周官鄉遂出軍之法而
　　　變通之而其兵皆𨽻十六衛以畨上宿衛則與
　　　今親軍前鋒䕶軍之皆統于八旗其規制亦頗
　　　有相似者特十六衛將軍専領禁兵近今領侍
　　　衛大臣及前鋒䕶軍統領之職而不可以當八
　　　旗都統惟折衝果毅二都尉各領一府雖其秩
　　　止四品而以職掌論之實為今都統副都統之
　　　比故當時大將如薛仁貴王忠嗣郭知運張守
　　　珪哥舒翰邢君牙叚秀實王方翼楊朝晟等皆
　　　曾領此職亦可知其選之非輕矣至别將如今
　　　叅領每團各一校尉如今佐領而隊正如今之
　　　驍騎校其體制大小亦有差相仿彿者謹並著
　　　之於表以見唐代府兵散居諸道逺不及我
　　朝之八旗勁旅環拱京城而史稱其畨調有時教
　　　閲有法統御有律團伍有籍則其制兵之術固
　　　猶為彼善於此也
　　舊唐書百官志都統乾元中始置或總五道或總
　　三道上元末省大中後討徐州以康承訓討黄巢
　　以王鐸皆為都統
　　李涪刋誤辛丑嵗大駕在蜀以巨冦未殄命中書
　　令王鐸仗節鎮滑臺且統關東諸將收復京國時
　　有論曰京西北言統者三四人慮不禀鐸之節制
　　宜立其號曰都都統自秦漢已䧏將相統戎蓋多
　　無有都都統之號所引故事則曰先帝時命李可
　　及為都都知此則故事也然中令急於殄冦不以
　　是為辱曷不曰諸軍四靣行營都統制帥之號莫
　　過於斯
　　資治通鑑僖宗中和二年以王鐸兼中書令充諸
　　道行營都都統通鑑考異舊紀傳新傳鐸為都都
　　統新紀作都統實録初除及罷時皆為都統中間
　　多云都都統又西門思㳟為都都監按此時諸將
　　為都統者甚多疑鐸為都都統是也
　　王應麟玉海唐天寳末置天下兵馬大元帥都統
　　朔方盧龍節度都統之名始於此乾元元年李峘
　　為都統淮南江東西節度使都統之官始於此唐
　　制或總五道或總三道又有行營都統副都統一
　　時兵興稱謂不一
　　葉夢得石林燕語唐乾元中以戸部尚書李峘為
　　都統淮南江東江西節度使始立都統之號其後
　　以節度使充者建中二年李勉以汴州節度使充
　　汴宋滑亳河陽等道都統是也宰相充者中和二
　　年王鐸以司徒中書令為京城四靣諸道行營兵
　　馬都統是也
　　　謹案唐時始以都統為軍帥之號惟仗鉞専征
　　　者始得授以此職與今八旗都統不同然稱名
　　　沿革所由未可槩畧今併附識於此
　五季(未置/)
　宋(未置/)
　遼
　　遼史營衛志部落曰部氏族曰族契丹故俗分地
　　而居合族而處有族而部者五院六院之類是也
　　有部而族者奚王室韋之類是也有部而不族者
　　托里(䝉古語鏡也原/作特里今改正)特黙(䝉古語駝也原/作特勉今改正)刷(滿洲/語山)
　　(後叢林也原作/稍瓦今改正)哈準(滿洲語器械之械也/原作葛术今改正)之類是
　　也有族而不部者約尼(滿洲語全也原/作遙輦今改正)九帳皇族
　　三父房是也契丹之初草居野次靡有定所至聶
　　哷(滿洲語單弱也原/作湼里今改正)始置部族各有分地太祖之
　　興以徳哷勒(索論語臉也原/作迭剌今改正)部强熾析為五院六
　　院奚六部以下多因俘䧏而置勝兵甲者即著軍
　　籍分𨽻諸路詳衮統軍招討司各安舊風狃習勞
　　事不見紛華異物而遷故家給人足戎備整完虎
　　視四方强朝弱附部族實為爪牙云○遼内四部
　　族約尼九帳族横帳三父房族國舅帳巴哩伊蘇
　　濟勒(䝉古語巴哩執長也伊蘇九數也濟/勒年也原作㧞里乙室已今改正)族國舅
　　部族○太祖二十部二國舅升帳分止十八部五
　　院部𨽻北府餳林(滿洲語精鋭也原/作石烈今改正)四六院部𨽻
　　北府錫林四伊實(唐古特語智慧也/原作乙室今改正)部𨽻南府錫
　　林二丕勒(滿洲語數衍也/原作品今改正)部屬西北路招討司錫
　　林二卓特(原作楮特今從八/旗氏族通譜改正)部屬西北路招討司
　　錫林二威(唐古特語叢林也/原作烏隗今改正)部屬東北路招討司
　　錫林二納喇(原作□剌今從八/旗氏族通譜改正)部屬西南路招討
　　司錫林二圖魯卜(䝉古語形勢也原/作突吕不今改正)部屬西北路
　　招討司錫林二圖吉(滿洲語雲也原/作突舉今改正)部𨽻南府錫
　　林二奚王六部五帳分𨽻北府○聖宗三十四部
　　以舊部族置者十六增置十八
　　遼史百官志部族詳見營衛志設官之制具如左
　　○大部族○某部大王本名額爾竒木(䝉古語貴/也原作夷)
　　(離堇今/改正)某部左宰相某部右宰相某部太師某部
　　太保某部太尉某部司徒本名特哩衮(䝉古語頭/也原作惕)
　　(隱今/改正)○某部節度使司某部節度使某部節度副
　　使某部節度判官○某部族詳衮司某部族詳衮
　　某部族都監某部族將軍某部族小將軍○某錫
　　林某錫林額爾竒木某錫林瑪爾布(唐古特語紅/色也原作麻)
　　(普今/改正)亦曰馬歩本名錫林達爾罕(䝉古語凡有勤/勞者免其差役)
　　(之謂原作達/剌干今改正)某錫林牙書○某密拉(滿洲語洞開/也原作彌里)
　　(今改/正)密拉鄉也某密拉詳衮本曰穆特布(滿洲語/令其成)
　　(就也原作馬/特本今改正)○小部族○某部族司徒府某部族
　　司徒某部族司空○某部族節度使司○某部族
　　詳衮司○某錫林詳衮(原作令稳/今改正)瑪爾布牙書○
　　某密拉詳衮
　　　謹案遼部族有大小之分又多分居邉境兼轄
　　　於統軍招討各司與今八旗之制較為不同然
　　　設官分職其規模亦頗相近如諸部所屬之錫
　　　林其數互有多寡蓋即如今之編設佐領而帳
　　　分諸部族則如今之有上三旗也
　　遼史百官志遼北靣行軍官有行軍都統所行軍
　　都統行軍副都統
　　　謹案都統副都統之名至遼而始備金初之伐
　　　遼也以貝勒杲為内外諸軍都統宗翰宗磐副
　　　之而伐宋之役以宗望為南京路都統劉彦宗
　　　為漢軍都統其餘軍官多用此名蓋亦沿遼之
　　　制而加詳者也
　金
　　金史兵志金之初年諸部之民無它徭役壯者皆
　　兵平居則聴以佃漁射獵習為勞事有警則下令
　　部内及遣使詣諸貝勒(滿洲語管理家人之/稱原作孛堇今改正)徴兵
　　凡歩騎之仗糗皆取備焉其部長曰貝勒行兵則
　　稱曰明安穆昆(解俱見理藩院即/仿彿今之佐領)從其多寡以為
　　號穆昆之副曰富禄伊(滿洲語多餘也原作蒲里/衍今改正即仿彿今之驍)
　　(騎校/也)士卒之副從曰伊勒希(滿洲語副也原作/阿里喜今改正)部
　　卒之數初無定制至太祖即位之二年既以二千
　　五百破耶律色實(滿洲語豆麵剪子股/也原作謝十今改正)始命以三
　　百户為穆昆穆昆十為明安繼而諸部來䧏率用
　　明安穆昆之名以授其首領而部伍其人出河之
　　戰兵始滿萬而遼莫能敵矣及東京既平山西繼
　　定内收遼漢之䧏卒外籍部族之健士嘗用遼人
　　額哩頁(蒙古語花紋也原/作訛里野今改正)以北部百三十户為一
　　穆昆漢人王六兒以諸州漢人六十五户為一穆
　　昆王伯龍及高從祐等並領所部兵為一明安至
　　天會二年宗望恐風俗糅雜民情弗便乃罷是制
　　諸部䧏人但置長吏以下從漢官之號五年伐宋
　　之役調燕山雲中中京上京東京遼東平州遼西
　　長春八路民兵𨽻諸萬户其間萬户亦有專統漢
　　軍者熈宗皇統五年又罷遼東漢人渤海明安穆
　　昆承襲之制浸移兵柄於國人乃分明安穆昆為
　　上中下三等宗室為上餘次之至海陵庻人天徳
　　二年省併中京東京臨潢咸平泰州等路節鎮及
　　明安穆昆削上中下之名但稱為諸明安穆昆循
　　舊制間年一徴發以補老疾死亡之數貞元遷都
　　遂徙上京路太祖遼王宗幹秦王宗翰之明安併
　　為哈濟(解具領/倖衛篇)明安及右諫議沃哩布(滿洲語存/留也原作)
　　(烏里布/今改正)明安太師朂宗正宗敬之族處之中都沃
　　倫(滿洲語馬肚帯也/原作幹論今改正)和尚呼喇(蒙古語雨也原/作胡剌今改正)三
　　國公太保昻詹事烏哩頁(蒙古語請也原作/烏里野今改正)輔國
　　博勒和(滿洲語潔净也原/作勃魯骨今改正)定逺蘇勒庫(滿洲語花/架也原作)
　　(許烈故/今改正)杲國公伯特(滿洲語無能為者之/稱原作勃迭今改正)八明安
　　處之山東阿嚕(䝉古語山隂也原/作阿魯今改正)之族處之北京
　　諳達(滿洲語夥伴也原/作按達今改正)族屬處之河間皆授田牛
　　使之耕食以藩衛京國世宗大定初散契丹𨽻諸
　　明安穆昆十五年遣吏部郎中富察烏琿(富察原/作蒲察)
　　(今從八旗氏族通語改正烏琿滿/洲語包裏也原作兀虎今改正)等十人分行天
　　下再定明安穆昆户每穆昆户不過三百七穆昆
　　至十穆昆置一明安二十年以祖宗平定天下以
　　來所建立明安穆昆因循既久其間有户口繁簡
　　地里逺近不同又自正隆之後所授無度及大定
　　間亦有功多未酬者遂更定以詔天下復命新授
　　者並令就封其穆昆人内有六品以下職及諸局
　　承應人皆為遷之三從以上族人願從行者明安
　　不得過十户穆昆不得過六户二十一年詔遣大
　　興尹完顔托果斯(蒙古語孔雀也原/作廸古速今改正)遷河北東路
　　兩明安上曰朕始令移此欲令與女直户相錯安
　　置久則自相姻親不生異意此長久之利也今者
　　伊瑪(蒙古語小羊也原/作移馬今改正)河相錯以居甚符朕意而
　　約羅(蒙古語藏狗也原/作遥落今改正)河明安不如此可再遣兵
　　部尚書張納延(䝉古語八十數也/原作那也今改正)按視其地以雜
　　居之二十三年遷山東東路八穆昆處之河間其
　　棄地以山東東路特赫(滿洲語潦水也原/作忒黒今改正)河明安
　　下扎哈(滿洲語刀船也原/作□荅今改正)穆昆額勒敏(滿洲語劣/馬也原作)
　　(移里閔/今改正)鄂勒歡(滿洲語乾燥也原/作魯渾今改正)明安下錫布(滿/洲)
　　(語今塞也原作/翕浦今改正)穆昆佛們(滿洲語唇也原作/付母温今改正)山穆
　　昆九村人戸徙于瑠僧安和二穆昆之舊地上嘗
　　以率賔呼爾哈(解具奉天/將軍篇)人驍勇可用二十四年
　　以上京地廣而腴遂遷率賔一明安呼爾哈一明
　　安二十四穆昆以實之蓋欲上京兵多它日可為
　　緩急之備也當其時多易置河北山東所屯之舊
　　括民地而為之業户頒牛而使之耕畜甲兵而為
　　之備乃大重其權授諸王以明安之號或新置者
　　特賜之名制其奢靡禁其飲酒習其騎射儲其粮
　　糒其備至嚴也是時宗室户百七十明安二百二
　　穆昆千八百七十八户六十一萬五千六百二十
　　四所謂渤海軍則渤海八明安之軍所謂奚軍者
　　奚人約尼扎古雅(䝉古語欲咬之謂原/作昭古牙今改正)九明安之
　　兵也
　　金史百官志諸明安(穆昆/𨽻為)明安從四品掌修理軍
　　務訓練武藝勸課農桑司吏四人譯一人塔瑪(索/倫)
　　(語行圍收合也原/作撻馬今改正)差役人數並同舊例諸穆昆從
　　五品掌撫輯軍户訓練武藝女直司吏一人譯一
　　人塔瑪○諸部族節度使節度使一員從三品統
　　制各部鎮撫諸軍節度副使一員從五品判官一
　　員知法一員○諸乣詳衮一員從五品掌守戍邊
　　堡餘同穆昆皇統八年六月設本班左右詳衮定
　　為從五品黙濟格(滿洲語傳信之謂也/原作麽忽今改正)一員從八
　　品掌貳詳衮司吏三人實納昆(蒙古語實納新也/昆人也原作習尼)
　　(昆今/改正)掌本乣差役等事塔瑪隨從也○諸額爾竒
　　木(解見/上)司額爾竒木一員從八品分掌部族村寨
　　事司吏女直一人漢人一人實納昆塔瑪○諸圖
　　哩(滿洲語豆也原/作秃里今改正)圖哩一員從七品掌部落詞訟
　　訪察違背等事女直司吏一人通事一人
　　　謹案金之部伍似近本
　　朝八旗子弟兵以其三百戸為穆昆穆昆十為明
　　　安與今之叅領佐領相近其以契丹漢人及渤
　　　海軍奚軍俱設明安與今之蒙古漢人並列八
　　　旗相近然天㑹以後屢設屢罷又散處中都上
　　　京西京河北山東河東陜西諸州縣此疆彼界
　　　失所統轄法制未能嚴密稽核未能精詳其視
　　　我
　　朝八旗之部伍整肅體制相維盡統領之方效指
　　　臂之用不可同日語也遼制有部有族部族所
　　　屬有錫林元亦有蒙古軍特黙齊軍於編置部
　　　伍規模亦約畧近似顧條制尚多踈畧豈如我
　　朝規制以旗𨽻人即以旗𨽻兵統之以八分之以
　　　二十四意精法善備極嚴密可以為億萬世法
　　　則乎
　元
　　元史兵志元初有蒙古軍特黙齊(䝉古語牧駝人/也原作探馬赤)
　　(今改/正)軍蒙古軍皆國人特黙齊軍則諸部族也其
　　法家有男子年十五以上七十以下無衆寡盡僉
　　為兵十人為一牌設牌頭上馬則備戰鬭下馬則
　　屯聚牧養孩㓜稍長又籍之曰漸丁軍既平中原
　　發民為卒是為漢軍或以貧富為甲乙户出一人
　　曰獨户軍合二三而出一人則為正軍户餘為貼
　　軍士卒之家為富商大賈則又取一人曰餘丁軍
　　或取匠為軍曰匠軍或取諸侯將校之子弟充軍
　　曰質子軍又曰圖嚕格(蒙古語質物也原/作秃魯華今改正)軍是皆
　　多事之際一時之制天下既平嘗為軍者定入尺
　　籍伍符不可更易以兵籍係軍機重務漢人不閲
　　其數雖樞密近臣職專軍務者惟長官一二人知
　　故有國百年而内外兵數之多寡人莫有知之者
　　　謹案元之軍制本由僉發故隨時調遣並無一
　　　定之籍其所謂蒙古軍特黙齊軍者亦但有是
　　　名其實征戍之法與漢軍無殊未嘗别為條制
　　　也
　明(未置/)
　　　謹案明代京兵三大營曰五軍曰三千曰神機
　　　後變為十二團營又變為兩官㕔其兵則紏集
　　　市儈全無紀律其提督坐營等官亦多世胄紈
　　　袴雖其制亦畧似我
　　朝之歩軍統領管轄五營而軍務盡領於内監腐
　　　身熏子掣肘戎行至營中將卒類為中官私人
　　　毫不知兵濫耗名糧注名買替溷充冊籍一旦
　　　有事相率潰奔將不知兵兵不習將所謂三大
　　　營者有其名而失其實京兵之弱莫有如明代
　　　之甚者蓋緣明制召募烏合本無部伍子弟可
　　　備簡擇之人遼金元有其人而立法未臻詳備
　　　豈如我
　　國家八旗勁旅法良制宻平時則守衛巡防征討
　　　則折衝禦侮有治人且有治法者乎明之京兵
　　　營制雖不可與八旗同言並論要其因仍積弱
　　　不能自振可為鍳戒故特附著於此以揭其弊
　　　焉
　
欽定厯代職官表卷四十四
欽定四庫全書
欽定歴代職官表卷四十五
　　前鋒䕶軍統領表


　　前鋒䕶軍統領
　國朝官制
前鋒統領左右翼各一人(正二品或以王/公大臣兼領)
　　掌本翼四旂前鋒之政令(鑲黄正白鑲白正藍四/旂為左翼正黄正紅鑲)
　　(紅鑲藍四/旂為右翼)初天聰八年定巴牙喇營前哨兵為噶
　　布什賢超哈順治十七年定噶布什賢噶喇衣昻
　　邦漢字稱為前鋒統領毎翼各設一人以總其事
　　焉
前鋒㕘領前鋒侍衛左右翼各八人(㕘領正三品侍衛/正四品凢前鋒營)
(各官皆滿洲/䝉古兼用)委署前鋒侍衛左右翼各四人(以前鋒校/或親軍校)
(選委給五/品冠帶)前鋒校左右翼各四十八人(從六/品)
　　掌督率前鋒警蹕宿衞凡
行幸止頓於
御營一二里外安設卡倫立前鋒旂以為門户列帳守
　　衛以前鋒㕘領前鋒侍衞共四人前鋒校前鋒共
　　百二十人董其役焉
　國初設噶布什賢章京順治十七年定為前鋒㕘領
　　並置前鋒侍衞前鋒校等員額乾隆十七年増置
　　委署前鋒侍衞旂各一人前鋒軍八旗滿洲蒙古
　　每佐領各二人分其半以兼習鳥鎗設之什長隊
　　長以時訓練而黜陟之
隨印恊理事務前鋒㕘領侍衛左右翼各一人隨印前
鋒校左右翼各二人隨印筆帖式左右翼各二人
　　掌案牘文移隨印㕘領侍衛及前鋒校俱雍正三
　　年定筆帖式初制每翼各一人康熈四十六年省
　　雍正三年復増置
䕶軍統領每旂各一人(正二/品)
　　掌䕶軍之政令
　國初設巴牙喇營統以巴牙喇纛章京順治十七年
　　定漢字稱為䕶軍統領設員額如今制
䕶軍㕘領毎旂滿洲十人蒙古四人(正三/品)内司鑰長署
司鑰長毎旂各一人(以前鋒𠫭領䕶軍𠫭領鳥/鎗䕶軍𠫭領遴選除授)副䕶軍
㕘領毎旂滿洲十人䝉古四人(初制五品雍正十/二年定為正四品)委署
䕶軍㕘領每旂各七人(以䕶軍校選委/給五品冠帶)䕶軍校滿洲䝉
古每佐領各一人(從六/品)
　　掌董率䕶軍守䘙
　宫殿門户及
　紫禁城外環列周廬畨上宿直傳籌巡警凡禁門扃
　　鑰啟閉以時置籍以驗出入
車駕行幸則宿衞
御營専司網城堆舗及清道警蹕之禁令
　國初設巴牙喇營甲喇章京順治十七年定漢字稱
　　為䕶軍㕘領又設署䕶軍㕘領雍正元年改為副
　　䕶軍㕘領乾隆十七年復設委署䕶軍㕘領員額
　　䕶軍八旂滿洲䝉古毎佐領各十七人初制以上
　　三旂䕶軍㕘領䕶軍校䕶軍等守衞
　禁門下五旂各守王公府門遇行圍出征則八旂一
　　律分撥雍正七年始定八旂䕶軍均司禁衞焉
隨印恊理事務䕶軍㕘領副䕶軍㕘領毎旂各一人隨
印䕶軍校每旂各二人隨印筆帖式每旂各二人門筆
帖式鑲黄正黄正白三旂各十人
　　掌案牘文移隨印㕘領副㕘領及䕶軍校俱雍正
　　三年定筆帖式初制每旂各一人康熈四十六年
　　省雍正三年復増置門筆帖式初制未設後増置
圓明園八旂䕶軍營縂統無定員(以王公大/臣兼任)
　　掌
　圓明園翊衞之政令雍正二年始置于
　禁苑周圍建營方八所選
　京中八旂官軍分地駐劄専司宿直以王公大臣統
　　轄營務焉
營總䕶軍㕘領每旂各一人(均正/三品)副䕶軍㕘領毎旂各
二人(初制五品雍正十/年升為正四品)署副䕶軍㕘領每旂各四人(初/制)
(六品雍正十年/升為正五品)䕶軍校每旂各八人(正六/品)副䕶軍校毎
旂各八人(給冠帶仍/食月餉)
　　掌守衞
　御園番直巡警凡
車駕出入則率其徒以司清蹕之事營總副㕘領署副
　　㕘領俱雍正三年置㕘領雍正十年増置䕶軍校
　　初置八十人雍正十年増置三十二人乾隆十二
　　年又増十六人副䕶軍校雍正七年置初定七十
　　二人十年増置四十人乾隆十二年又増十六人
　　䕶軍三千六百七十二人教養兵四百八十人
隨印協理事務營總䕶軍㕘領各二人隨印䕶軍校四
人隨印筆帖式八人
　　掌案牘文移乾隆十六年置
御營嚮導總統無定員(以前鋒統領䕶軍統/領八旂副都統兼任)嚮導處㕘
領侍衞各四人前鋒校䕶軍校各六人(皆于前鋒䕶/軍營内選用)
　　嚮導之職凡遇
時巡省方以總統一人先期率官校詣
車駕經行之地周覽山川通橋梁夷險隘計程入告
駕行佩櫜鞬前𨗳毎日
駐蹕後以次日程途及
駐蹕之所奏
聞交兵部曉諭闔營
回鑾亦如之凡
御營及頓營看營均由嚮𨗳總統先期指示飭所在有
　　司敬謹修治焉
　　　謹案嚮𨗳雖無専設之員非定有常額者可比
　　　然翊衞
　蹕途責任綦重今以其隨時
　簡任者皆在前鋒䕶軍營官内謹附載于此篇
　歴代建置
　三代
　　周禮天官宫伯掌王宫之士庻子凡在版者授八
　　次八舍之職事鄭康成注衞王宫者必居四角四
　　中於徼候便也鄭司農云庻子衞王宫在内為次
　　在外為舎元謂次其宿衞所在舍其休沐之處
　　周禮天官掌舍下士四人府二人史四人徒四十
　　人掌王之㑹同之舍設梐枑再重設車宫轅門為
　　壇壝宫棘門為帷宫設旌門凡舍事則掌之
　　周禮秋官司隸中士二人下士十有二人府五人
　　史十人胥二十人徒二百人掌帥四翟之隸使之
　　各服其邦之服執其邦之兵守王宫與野舍之厲
　　禁
　　周禮地官師氏使其屬帥四夷之隸各以其兵服
　　守王之門外且蹕朝在野外則守内列
　　　謹案周之宫伯掌王宫士庻子實近今領侍衞
　　　内大臣而所授八次八舎分置八隅以衞王宫
　　　則又兼有今䕶軍統領之職至掌舎于王行所
　　　止舍設梐枑再重鄭康成謂行馬再重以周衞
　　　有内外列正如今前鋒統領于
　御營安設卡倫之職也若師氏所掌使其屬帥四夷
　　　之隸守王之門外司隸所掌帥四翟之隸以守
　　　王宫葉時禮經㑹元謂為周防守禦之衞則與
　　　今䕶軍統領之職尤為相合矣
　秦
　　徐堅初學記案齊職儀云衞尉秦官也掌宫門衞
　　屯兵(蓋周禮宫伯之職尉者罻/也言以羅罻令主奸非)
　　史記秦始皇本紀閻樂將吏卒至望夷宫殿門縛
　　衞令僕射曰賊入此何不止衞令曰周廬設卒甚
　　謹安得賊敢入宫
　　　謹案衞尉官始置于秦即今䕶軍之職所自昉
　　　衞令蓋其所屬而衞令僕射為衞令之長則如
　　　今之䕶軍㕘領也
　漢
　　漢書百官公卿表衞尉掌宫門衞屯兵(顔師古注/漢舊儀云)
　　(衞尉寺在宫内胡廣云主宫闕之門内衞士/于周垣下為區廬區廬者若今之仗宿屋矣)有丞
　　景帝初更名中大夫令後元年復為衞尉屬官有
　　衞士令丞衞士三丞又諸屯衞候司馬二十二官
　　皆屬焉
　　漢書顔師古注司馬門者宫之外門也衞尉有八
　　屯衞候司馬主衞士徼巡宿衞毎面各二司馬故
　　謂宫之外門為司馬門
　　王應麟玉海西京賦衞尉八屯警夜巡晝注引八
　　校尉非也校尉北軍衞尉南軍宫門四面毎門各
　　有二司馬凡八司馬故曰八屯
　　太平御覽漢官觧詁曰衞尉主宫闕之内衞士于
　　周垣下為廬各有員部凡居宫中者皆施籍于掖
　　門案其姓名若有醫巫僦人當入者本官長吏為
　　之封啟傳審其印信然後内之有籍者皆復有符
　　符用木長二寸以所屬宫兩字為銕印亦太府卿
　　炙符當出入者案籍畢復齒符識其物色乃引内
　　之也其有官位得出入者令執御之官傳呼前後
　　以相通從昏至晨分部行夜夜有行者輒前曰誰
　　　誰若此不懈終嵗更始所以重慎宿衞也
　　　謹案漢以南軍為宫衞屯兵而衞尉主之雖與
　　　光禄勲同掌宿直而有郎衞兵衞之分其八屯
　　　司馬専率衞士守衞宫門譏察門籍晨昏巡警
　　　與今前鋒䕶軍統領之職實相脗合蓋衞尉如
　　　今之統領而屯衞司馬則如今之㕘領也
　　漢書百官公卿表長樂建章甘泉衞尉皆掌其宫
　　職略同不常置
　　漢書宣帝本紀元康元年置建章衞尉元帝本紀
　　初元三年罷甘泉建章宫衞
　　漢書蕭望之列傳署小苑東門候(顔師古注門候/主侯時而啟閉)
　　(也/)
　　　謹案漢時天子御未央宫屯衞皆在焉而長樂
　　　建章甘泉皆置衞尉以備臨幸守衞正如今
　　圓明園䕶軍營之比其小苑東門候不見於史當
　　　亦甘泉建章衞尉所屬耳
　　馬端臨文獻通考秦有䕶軍都尉漢因之髙帝以
　　陳平為䕶軍中尉盡䕶諸將然則復以都尉為中
　　尉武帝元狩四年以䕶軍都尉屬大司馬于時復
　　為都尉矣哀帝元夀元年更名司冦平帝元始元
　　年更名䕶軍
　　　謹案此即䕶軍之名所由始然其所謂䕶軍乃
　　　調䕶諸將之義非䕶衞之䕶漢書韓安國為䕶
　　　軍將軍䕶四將軍以伏單于者是也今䕶軍之
　　　稱名雖同而實不相襲故不著於表而謹識其
　　　異同於此
　　後漢書百官志衞尉卿一人中二千石掌宫門衞
　　士宫中徼循事丞一人比千石公車司馬令一人
　　六百石丞尉各一人丞選曉諱掌知非法尉主闕
　　門兵禁戒非常(胡廣曰諸門部各陳屯夾道其旁/當兵以示威武交㦸以遮妄出入)
　　(者/)南宫衞士令一人六百石掌南宫衞士丞一人
　　北宫衞士令一人六百石掌北宫衞士丞一人左
　　右都候各一人六百石主劍㦸士徼循宫及天子
　　有所収考丞各一人宫掖門每門司馬一人比千
　　石南宫南屯司馬主平城門北宫門蒼龍司馬主
　　東門元武司馬主元武門北屯司馬主北門北宫
　　朱爵司馬主南掖門東明司馬主東門朔平司馬
　　主北門凡七門凡居宫中者皆有口籍于門之所
　　屬宫名兩字為銕印文符案省符乃内之若外人
　　以事當入本宫長吏為封啟傳其有官位出入令
　　御者言其官
　　東觀漢記建武二十三年太尉鮑顯兼衞尉永元
　　三年司徒丁鴻兼衞尉
　　後漢書朱暉列傳帝當幸長安欲嚴宿衞以暉為
　　衞士令
　　文選東京賦注衞士千人在端門外五營千騎在
　　衞士外
　　後漢書趙謙列傳帝遷都長安以謙行車騎將軍
　　事為前置
　　　謹案後漢以衞尉典掌衞兵一如西京之舊觀
　　　鮑顯丁鴻等皆以三公兼領則其職較重而元
　　　武司馬班固亦嘗為之則宿衞之官亦不専用
　　　武臣矣至趙謙以車騎將軍為前置則正如今
　　　嚮道大臣之職也
　三國
　　三國蜀志陳震列傳建興以震為衞尉
　　三國魏志辛毗列傳毗為衞尉稱平
　　三國吳志嚴畯列傳畯嘗為衞尉使蜀
　　三國吳志三嗣主列傳太元二年使衞尉馮朝城廣
　　陵
　　　謹案三國皆有衞尉官見于諸傳史雖失載其
　　　職掌當亦尚沿漢舊也
　　冊府元龜魏武置中領軍與䕶軍皆領禁兵
　　魏志文帝本紀黄初二年以許定都督徼道虎賁
　　　謹案此為䕶軍將軍領禁兵之始蓋已與漢制
　　　不同矣至都督徼道虎賁為宫門徼巡之職亦
　　　如今之䕶軍統領也
　晉
　　晉書百官志衞尉統衞士令左右都候渡江省䕶
　　軍將軍魏初隸領軍晉世不隸元帝永昌元年省
　　併䕶軍明帝太寜二年復置各領營兵資重為䕶
　　軍資輕者為中䕶軍屬官有長史司馬功曹主簿
　　五官
　　晉書應詹列傳王敦作逆帝以詹為都督前鋒軍
　　事䕶軍將軍
　　　謹案晉以䕶軍與領軍同領禁衞别設營兵故
　　　晉書淮南王允傳稱允領中䕶軍宿衞將士皆
　　　畏服之蓋與今䕶軍營制頗為相仿至應詹為
　　　前鋒都督其官雖因行軍而設然前鋒之名實
　　　昉見于此且詹以前鋒兼領䕶軍亦可知本以
　　　禁旅出征故並綰二職也
　宋齊梁陳
　　宋書百官志衞尉一人丞二人掌宫門屯兵晉江
　　左不置宋世祖孝建元年復置舊一丞世祖増置
　　一丞
　　南齊書百官志衞尉府置丞一人掌宫城管鑰張
　　衞西京賦曰衞尉八屯警夜巡書宫城諸却敵樓
　　上本施鼓持夜者以應更唱太祖以鼓多驚眠改
　　以銕磬云
　　隋書百官志梁衞尉卿置丞及功曹主簿位視侍
　　中掌宫門屯兵卿毎月丞毎旬行宫徼糾察不法
　　又有宏訓衞尉亦置屬官陳承梁皆循其制官
　　唐六典衞尉主簿宋齊並有梁天監七年置主簿
　　位三班陳因之
　　　謹案南朝衞尉職掌史文雖不詳具然攷南史
　　　載梁鄱陽嗣王範為衞尉夜中行城常因風便
　　　鞭箠宿衞欲令帝知其勤而梁書亦稱其毎夜
　　　自巡警則職在督率警衞與今前鋒䕶軍統領
　　　正無殊也
　　杜佑通典宋䕶軍將軍一人掌外軍資重者為䕶
　　軍將軍資輕者為中䕶軍齊梁陳並有之
　　　謹案宋齊梁陳皆有䕶軍將軍分掌外軍與領
　　　軍對職葢亦司宫門屯衞之事又考南史袁粲
　　　傳稱桂陽王休範為逆已至南掖門諸將意沮
　　　粲慷慨謂之曰今日當與諸䕶軍同死社稷于
　　　是陳顯達等感激出戰案當時諸將陳顯達為
　　　羽林監王敬則為直閣將軍髙道慶為寜朔將
　　　軍而粲皆呼為䕶軍是南朝宿衞官得通稱為
　　　䕶軍也
　　南史薛安都列傳孝武踐阼除右軍將軍率所領
　　騎為前鋒入直殿廷其年以憚直免官
　　　謹案薛安都以右軍將軍率前鋒騎入直雖非
　　　設有専官然亦前鋒宿衞之始也
　北魏
　　魏書官氏志衞尉卿第一品下䕶軍將軍第二品
　　上司衛監第三品上
　　魏書酷吏傳胡泥歴官司衞監率勒禁中不憚豪貴
　　殿中尚書叔孫侯頭應内直而闕于一時泥以法
　　繩之
　　胡三省通鑑注司衞監葢魏所置以掌宿衞
　　　謹案魏之衞尉卿第一品而司衞監第三品則
　　　司衞當為衞尉之屬葢衞尉如今之統領而司
　　　衞則如㕘領也
　北齊
　　隋書百官志北齊衞尉寺置卿少卿丞各一人掌
　　禁衞甲兵統城門寺置校尉二人掌宫殿城門并
　　諸倉庫管鑰等事又領衞士署令掌諸門兵士○
　　領軍府直盪屬官有勲武前鋒正副都督勲武前
　　鋒五藏等員直衞屬官有前鋒正副都督等員直
　　突屬官有勲武前鋒㪚都督等員○䕶軍府將軍
　　一人掌輿駕出則䕶駕中䕶軍亦同有長史司馬
　　功曹五官主簿録事釐其府事
　　　謹案北齊宫衞之事皆領于衞尉故䕶軍將軍
　　　惟主扈從出入然史文明言䕶駕則所謂䕶駕
　　　者已為䕶衞之義矣至前鋒諸都督雖皆領軍
　　　府屬未嘗别為一隊而以前鋒入銜實始于是
　　　時也
　後周
　　胡三省通鑑注周置左右武伯掌内外衞之禁令
　　兼六率之士左右小武伯各二人貳之
　　隋書長孫晟列傳周室尚虎賁貴遊子弟咸以相
　　矜晟年十八為司衞上士人未之識也
　　司馬光資治通鑑周門正上士崔彭胡三省注門
　　正掌門闗啟閉之節及出入門者
　　　謹案周之左右武伯周書又稱為司武武帝本
　　　紀載建徳三年衞王直反突入肅章門司武尉
　　　遲運等拒守直乃敗走是司武掌守衞諸門正
　　　今䕶軍統領之職也至司衞上士與虎賁各為
　　　一職則與今侍衞不同葢亦䕶軍㕘領之比而
　　　門正上士則如今之司鑰長矣
　隋
　　隋書百官志左右武衞左右武候各大將軍一人
　　將軍二人並有長史司馬録事功倉兵騎等曹參
　　軍法曹鎧曹行參軍各一人行㕘軍左右武候六
　　人左右武衞八人左右武衞領外軍宿衞左右武
　　候掌車駕出先驅後殿晝夜巡察執捕姦非烽候
　　道路水草所置巡狩師田則掌其營禁左右監門
　　衞各將軍一人掌宫殿門禁及守衞事各置郎將
　　二人校尉直長各三十人長史司馬録事及倉兵
　　曹㕘軍鎧曹行㕘軍各一人行㕘軍四人煬帝改
　　左右武候為左右候衛其軍士總號衞士毎䘙置
　　䕶軍四人掌副貳將軍將軍無則一人攝尋改䕶
　　軍為虎賁郎將正四品而置虎牙郎將六人副焉
　　從四品諸衞皆置長史從五品又有録事㕘軍等
　　員左右監門改將軍為郎將各置一人正四品直
　　閤各六人正五品又増置左右門尉員一百二十
　　人正六品置門候員二百四十人正七品並分掌
　　門禁守衞
　　鄭樵通志隋文帝開皇三年廢衞尉等寺入太常
　　及尚書省十三年復置掌軍器儀仗帳幕之事而
　　以監門衞掌宫門屯兵
　　　謹案衞尉自秦漢以後皆掌宫門屯衞至隋廢
　　　而復置始改典軍器帳幕全非舊職今據其所
　　　掌已分繫于鑾儀衞武偹院表至隋之左右武
　　　衞掌外軍宿衞葢即前代䕶軍左右監門掌宫
　　　殿門禁葢即前代衞尉皆當為今䕶軍統領之
　　　職左右武候掌先驅後殿巡狩營禁則當為今
　　　前鋒統領之職而所司烽候道路水草所置則
　　　又兼有今嚮𨗳大臣之職至毎衞置䕶軍後改
　　　虎賁郎將與今之䕶軍㕘領亦頗相仿其門尉
　　　候尉屬于監門衞則又如今之䕶軍校也
　唐
　　唐六典左右監門衞大將軍各一人將軍各二人
　　掌諸門禁衞門籍之法凡京司應以籍入宫殿門
　　者皆本司具其官爵姓名以移牒其宫門司送于
　　監門勘同然後聴入凡財物器用應入宫者所由
　　以籍榜取左監門將軍判門司檢以入之應出宫
　　者所由亦以籍榜取右監門將軍判門司檢以出
　　之其籍月一換若大駕行幸則依鹵簿之法率其
　　屬於牙門之下以為監守中郎將各四人掌諸監
　　門及巡警之法凡宫殿門及城門皆左入右出其
　　監門官司檢校者聴從便門出入長史一人掌判
　　諸曺及諸禁門之事録事㕘軍一人掌勾檢稽失
　　諸司籍榜押於監門者印署而遣之兵曺㕘軍一
　　人胄曺㕘軍一人監門校尉二百二十人直長六
　　百八十人長人長上二十人直長長上二十人
　　新唐書百官志門下省城門郎四人掌京城皇城
　　宫殿諸門開闔之節奉管鑰而出納之開則先外
　　後内闔則先内後外啟閉有時不以時則詣閤覆
　　奏有令史二人書令史二人武徳五年置門僕八
　　百人番上送管鑰
　　　謹案唐之監門衞即今䕶軍統領之職而城門
　　　郎専司管鑰則即今司鑰長之任以百官志考
　　　之左右領軍衞大將軍掌分兵主守苑城諸門
　　　則今
　圓明園䕶軍營之職又當為領軍衞所兼攝也
　　資治通鑑唐元宗開元五年行幸東都過崤谷道
　　隘不治上欲免知頓使官胡三省注車駕行幸有
　　知頓使
　　舊唐書元宗本紀韋諤為御史中丞充置頓使
　　　謹案唐之知頓使即今
　御營嚮道大臣之職而舊唐書又作置頓使葢本非
　　　常職故隨時置名無一定之例也
　　通典唐採前代舊名置上䕶軍䕶軍
　　　謹案唐之上䕶軍䕶軍皆勲官虚號並無職守
　　　其後又置神策軍䕶軍中尉以寵宦官並乖典
　　　制今並不著于表
　五季
　　謝維新合璧事類五代梁乾化六年詔曰端闈正
　　門也宜以時開敞用達陽氣委皇城使
　　　謹案據此則五季宫門啟閉之節實皇城使掌
　　　之當即今䕶軍統領之職然考合璧事類又稱
　　　宋之皇城使其初本號武徳司而五代史所載
　　　後唐有武徳使史彦瓊為内諸司之一是當時
　　　實有此官豈梁之皇城使後唐又改為武徳使
　　　歟
　　資治通鑑後唐明宗天成二年帝如汴州朱守殷
　　反遣御營使石敬瑭將兵討之
　　　謹案後唐始置御營使掌行營守衞之事正近
　　　今之前鋒統領也
　宋
　　宋史職官志皇城司幹當官七人以武功大夫以
　　上及内侍都知押班充掌宫城出入之禁令凡周
　　廬宿衞之事宫門啟閉之節皆隸焉毎門給銅符
　　二銕牌一左符留門右符請鑰銕牌則請鑰者自
　　隨以時參驗而啟閉之總親從親事官名籍辨其
　　宿衞之地以均其番直人物偽冒不應法則譏察
　　以聞凡臣僚朝覲上下馬有定所自宰臣親王以
　　下所帶人從有定數揭榜以止其喧閧元符元年
　　詔應宫城出入請納官物呈禀公事傳送文書并
　　御㕑翰林儀鸞司非次祗應聴于便門出入即不
　　由所定門者論如闌入律政和五年詔皇城司可
　　剏置親從第五指揮以七百人為額使為將軍副
　　使為中郎將使臣以下為左右郎將通以十員為
　　額六年詔嘉王楷差提舉皇城司整肅隨駕禁衞
　　中興初為行營禁衞所差主管官掌出入皇城宫
　　殿門等敕號察其假冐車駕行幸則糾察𨗳從紹
　　興元年改稱行在皇城司提舉官一員提㸃官二
　　員幹當官五員以諸司副使内侍都知押班充掌
　　皇城宫殿門稽驗出入凡諸門必謹所守潔蠲齋
　　肅郊祀大禮則差撥隨從守衞有宴設則守門約
　　闌嘉定間臣僚言皇城一司總率親從嚴䕶周廬
　　㕘錯禁旅權亞殿巖乞専以知閣御帶並領從之
　　合璧事類紹興三年詔皇城司係専掌禁廷出入
　　依祖宗法不隸臺察
　　　謹案宋代雖有監門將軍之名然係虚銜並無
　　　職掌其門禁守衞之事専屬之皇城一司至以
　　　諸王領之葢即今之䕶軍統領也
　　李心𫝊建炎以來朝野雜記御營使者建炎元年
　　始命宰相李伯紀為之御營使一員副使一員其
　　將佐有都統制一員及五軍統制以下官四年罷
　　紹興三十一年上臨江視師以和義郡王楊存中
　　為御營宿衞使明年孝宗即位又以御營使命之
　　方以智通雅建炎元年置都統制以王淵為之其
　　下分為五軍紹興稱神武五軍俄又改為行營五
　　䕶軍
　　　謹案宋之御營使以宿衞入銜則行幸所至巡
　　　警防䕶乃其専職正今前鋒統領之比而五軍
　　　統制嘗以五䕶軍命名葢亦以其職隸御營而
　　　有是稱也
　　李燾續資治通鑑長編真宗大中祥符元年詔以
　　十月有事於泰山命引進使曹利用宣政使李神
　　福相度行營道路以㕘知政事趙安仁為橋道頓
　　遞使
　　　謹案宋真宗以曹利用等相度行營道路即今
　　　嚮𨗳大臣所有事而橋道頓遞使為大禮五使
　　　之一宋時凡遇郊禋必命執政充之以重其事
　　　葢亦如唐之知頓使也
　遼
　　遼史百官志北面御帳官○北䕶衞府掌北院䕶
　　衞之事北䕶衞太師北䕶衞太保北䕶衞司徒總
　　領左右䕶衞司總領左右䕶衞左䕶衞司右䕶衞
　　太保左䕶衞右䕶衞司右䕶衞太保右䕶䘙○南
　　䕶衞府掌南院䕶衞之事南䕶衞太師南䕶衞太
　　保南䕶衞司徒總領左右䕶衞司總領左右䕶衞
　　左䕶衞司左䕶衞太保左䕶衞右䕶衞司右䕶衞
　　太保右䕶衞○北面軍官○䕶軍司䕶軍司徒○
　　北面行軍官○先鋒使司先鋒都統所御營都統
　　所
　　　謹案遼御帳諸官以出於貴戚者為侍䘙出于
　　　北南部族者為䕶衞均典司宿直則䕶衞即今
　　　䕶軍之比若北面軍官之䕶軍司當亦領宿衞
　　　之兵者而其制不詳至先鋒使先鋒都統雖因
　　　行軍而設而職在御營實即如今之前鋒統領
　　　也
　金
　　金史百官志左右宿直將軍從五品掌總領親軍
　　凡宫城諸門衞禁并行從宿衞之事八員大定二
　　十九年作十員復作十一員
　　金史兵志設䕶衛二百人取五品至七品子孫及
　　宗室并親軍諸局分承應人身長五尺六寸者選
　　試補之
　　　謹案金宿衞之士統號親軍而統于殿前都㸃
　　　檢司惟宿直將軍専司宫門禁衞實兼有今䕶
　　　軍統領之職今故互著于此至兵志所載又有
　　　䕶衞之名在親軍以外當即如今之䕶軍也
　元
　　元史百官志右阿蘇(䝉古語住守之意/原作阿速今改正)衞親軍都
　　指揮使秩正三品掌宿衞城禁達嚕噶齊(解見户/部篇)
　　一員都指揮使三員副都指揮使二員僉事二員
　　經歴二員知事二員承發架閣照磨一員令史七
　　人譯史通事知印各一人鎮撫二員其屬把門千
　　户二員百户五員門尉一員○左阿蘇衞親軍都
　　指揮使司品秩職掌同右阿蘇衞達嚕噶齊一員
　　都指揮使三員副都指揮使二員僉事一員經歴
　　二員知事二員照磨一員鎮撫二員其屬圍宿把
　　門千户所一十三翼千户二十六員百户一百三
　　十員彈壓一十三員(右屬樞/宻院)○哈喇婁(䝉古語哈/喇黒色也)
　　(婁龍也原作哈/剌魯今改正)萬户府掌守禁門等處應直宿衞
　　達嚕噶齊一員萬户一員經歴知事各一員提控
　　案牘一員鎮撫一員吏目一員千户所三翼千户
　　三員百户九員彈壓三員(右屬大/都督府)
　　元史兵志至元十四年以蒙古軍與漢軍相㕘備
　　都城内外及萬夀山宿衞仍以伊蘇布哈(䝉古語/伊蘇九)
　　(數也布哈牝牛也原/作也速不花今改正)領圍宿事皇慶元年樞宻院
　　臣言皇太后有㫖禁掖門可嚴守衞臣等議增置
　　百户一員及于欽察(回語額欽察/各自之意)桂齊(䝉古語善/走人也原)
　　(作貴赤/今改正)西域唐古(原作唐兀今從八/旗氏族通譜改正)阿蘇等衞調
　　軍士九十人增守諸掖門復命千户一員帥領百
　　户一員備巡邏從之
　　　謹案元以左右阿蘇衞及哈喇婁萬户府宿衞
　　　禁門皆如今䕶軍之職然考之兵志則圍宿諸
　　　軍皆從各衛調撥故百官志所載唐古衞有門
　　　尉二員西域親軍都指揮使司有把門千户二
　　　員百户八員門尉一員皆有守衞之司或以其
　　　職事兼屬于左右阿蘇衞也
　明
　　明史職官志金吾羽林等十九衞掌守衞巡警統
　　所凡一百有二
　　明史兵志初太祖改都鎮撫司為留守設左右前
　　後中五衞闗領内府銅符日遣二人㸃閲夜亦如
　　之所謂皇城守衞官軍也二十七年申定皇城禁
　　約凡朝㕘門始啟直日都督將軍入後百官始以
　　次入上直軍三日一更番内臣出入必合符嚴索
　　以金幣出者驗視勘合以兵器雜藥入門者禽治
　　失察者罪之民有事陳奏不許固遏二十八年復
　　於四門置舍使恩軍為衞士執㸑永樂中定諸衞
　　各有分地自午門達承天門左右逮長安左右門
　　至皇城東西屬旗手濟陽濟川府軍前及虎賁右
　　金吾前燕山前羽林前八衞東華門左右至東安
　　門左右屬金吾羽林府軍燕山四左衞西華門左
　　右至西安門左右屬四右衞元武門左右至北安
　　門左右屬金吾府軍後及通州大興四衞衞有銅
　　符頌自太祖曰承曰東曰西曰北各以其門名也
　　巡者左半守者右半守官遇巡官至合契而從事
　　各門守衞官夜各領銅令申字牌巡警自一至十
　　六内皇城衞舍四十外皇城衞舍七十二俱設銅
　　鐸次第循環内皇城左右坐更將軍百毎更二十
　　人四門支更官八交互往來鈐印于籍以為驗都
　　督及帶刀千百户各一人領申字牌直宿及㸃各
　　門軍士後更定都督府改命侯伯僉書焉正徳初
　　嚴皇城紅舖巡徼日令留守衞指揮五員督内外
　　巡軍而兵部郎中主事各一人同御史錦衣衞稽
　　閲毋攝他務萬厯十一年於皇城内外設把總二
　　員分東西管理
　　　謹案自周之宫伯掌八次八舍以宿衞王宫漢
　　　代以衞尉領南軍主宫門衞士及宫城徼巡之
　　　事於是兵衞之設實與郎衞而並重後世官稱
　　　雖互有同異而職任無殊然史稱漢之南軍無
　　　常在之兵以郡國民始傅者為之(如淳曰民年/二十三傅之)
　　　(疇官傅著也立傅名籍/以給公家之繇役也)故毎嵗衞士轉置送迎
　　　常二萬人科調踐更俱不免於勞費唐之監門
　　　衞即十六衞之一其府兵亦以番上執役乆之
　　　而亡匿耗散宿衞不給遂改為長募之軍而所
　　　募多出市人富者販繒綵食粱肉壯者為角觝
　　　㧞河翹木扛鐡之戲及有事皆不能受甲中葉
　　　以後浸為弊藪明代以二十二衞卒守衞皇城
　　　其初未嘗不具存規制乃以狃于晏安不加訓
　　　練以致軍多隐占尺籍常虚其甚者諸門管鑰
　　　皆付諸寺人之手禁兵將吏至曠數日不至直
　　　廬而禁衞之事益不可問矣我
　　朝建旂分職碁布星羅以前鋒統領所轄之前鋒
　　　䕶軍統領所轄之䕶軍専掌宿衞清蹕宫禁傳
　　　籌内禁門啟閉及
　御營守衞之事葢即歴代兵衞之職而制度詳明規
　　　條嚴宻復以時訓習操肄黜陟懲勸無不奮興
　　　感勵簡練精純其
　　圓明園䕶軍營則所司屯衞
　　禁苑不復派出兵隨圍以専官守臂指相使内外
　　　相維環衞之制倍昭整肅固非歴朝衞尉監門
　　　諸職所能企及于萬一也
　
　
　
　
　
　
　
　
欽定厯代職官表卷四十五
欽定四庫全書
欽定厯代職官表卷四十六
　　歩軍統領表


　　　步軍統領
　　國朝官制
　提督九門巡捕五營步軍統領滿洲一人(正二品近制/以親信大臣)
　(兼任/之)
　　　掌京城内外門禁鎖鑰統帥八旗步軍五營將備
　　　以徼巡京師詰禁奸宄平易道塗肅清
　　輦轂初制九門步軍巡捕三營皆領於兵部職方司
　　　以漢人主事一員專司政令康熙十三年始改設
　　　提督九門步軍統領一員
特簡八旗大臣綜理其事三十年以巡捕三營併𨽻於步
　　　軍統領乾隆四十六年步軍統領和珅會議奏定
　　　以所轄三營地方遼濶增為巡捕五營舊設有協
　　　理步軍統領衙門刑名事務部臣一人乾隆四十
　　　三年省如步軍統領有以都統副都統任者仍用
　　　部臣一人協理
　左右翼步軍翼尉每翼各一人(正三/品)八旗步軍協尉毎
旗各三人(正四/品)步軍副尉每旗各三人(正五/品)捕盜步軍
校每旗滿洲三人䝉古漢軍各一人步軍校每旗滿洲
二十有一人䝉古漢軍各八人(正五/品)委署步軍校每旗
滿洲五人䝉古漢軍各二人
　　翼尉協尉副尉掌董率守衛巡警掃除捕盜步軍
　　校掌緝捕盜賊稽察奸宄步軍校掌分汛警夜清
　　道詰姦翼尉本名總尉康熙十三年置協尉本名
　　副尉順治五年置副尉本名恭衛雍正四年置乾
　　隆十九年俱改今名步軍校亦順治中置捕盜步
　　軍校委署步軍校俱康熙三十四年置所屬凡領
　　催二千二十八人步軍一萬八千七百二十六人
　　捕盜步軍三百二十人乾隆四十六年增步軍二
　　千二十六人
步軍統領衙門員外郎滿洲二人主事滿洲二人司務
滿洲一人筆帖式滿洲十有二人
　　員外郎主事掌句檢旗營簿書司務掌稽察簿籍
　　兼理俸餉筆帖式掌文移繙譯員外郎初置一人
　　康熙六十一年增一人司務雍正十三年増置筆
　　帖式初置四人康熙三十年增四人雍正十三年
　　又増四人
城門領滿洲十八人漢軍七人(從四/品)城門吏滿洲十八
人漢軍七人(正七/品)門千總漢軍三十二人(正六/品)
　　掌内城九門外城七門晨昏啟閉之節以嚴出入
　　稽詐偽城門領初名城門尉城門吏初名城門校
　　乾隆十九年俱改今名其員額内城毎門各二人
　　外城每門各一人門千總初為指揮千户順治四
　　年改置内外城每門各二人所屬凡門甲三百二
　　十人門軍六百四十人又礮手每門各二人
信礮總管滿洲一人(正四/品)司信礮官漢軍旗各一人(正/五)
(品/)
　　掌守白塔信礮初順治十年以兵部尚書噶洪逹
　　奏始定置信礮五于白塔山及内九門各置信礮
　　五設信礮官漢軍左右翼各二人以司其事雍正
　　二年改定員額如今制乾隆八年定歸于步軍統
　　領管轄又
　紫禁城内西筩子河舊置步軍校二人歩軍四十人
　　以備𦂳急差傳乾隆四十八年增置協尉一員步
　　軍六十名移駐造辦處外圍地方焉
巡捕中營副將一人(從二/品)遊擊一人(從三品/後同)都司一人
(正四品/後同)守備四人(正五品/後同)千總十人(正六品/後同)把總二十
人(正七品/後同)巡捕南營㕘將一人(正三品/後同)逰擊一人都司
一人守備五人千總十二人把總二十四人巡捕北營
㕘將一人逰擊一人都司一人守備三人千總八人把
總十六人巡捕左營㕘將一人遊擊一人都司一人守
備三人千總八人把總十六人巡捕右營㕘將一人逰
擊一人都司一人守備三人千總八人把總十六人
　　掌分汛防守譏察巡邏緝捕姦匪初制巡捕分南
　　中北三營轄十九汛置官七十員馬步兵五千一
　　百名乾隆四十六年增為中南北左右五營分設
　　二十三汛所置各汛名目中營汛五(曰/汛)　(圓明園/暢春園)
　　(汛汛静宜園汛樹/村    樂善園汛)南營汛六(曰東河沿汛東珠市/口汛花兒市汛西河)
　　(沿汛西珠市口/汛菜市口汛)北營汛四(曰徳勝汛安定汛/東直汛朝陽汛)左營
　　汛四(曰河陽汛東便汛/廣渠汛左安汛)右營汛四(曰阜城汛西便/汛廣寕汛永寕)
　　(汛/)共置官一百七十一員增兵四千九百名合為
　　一萬分馬戰守糧額仍撥兵二千依健鋭營制以
　　時操演訓練武備各置有外委千總把總以司協
　　防差操之事並募民充畨捕人役以伺察旗民牙
　　錯星羅法制益加詳宻焉
　厯代建置
　三代
　　周禮地官司門下大夫二人上士四人中士八人
　　下士十有六人府二人史四人胥四人徒四十人
　　每門下士二人府一人史二人徒四人掌授管鍵
　　以啟閉國門幾出入不物者(鄭康成注司門若今/城門校尉主王城十)
　　(二門賈公彦疏司門總監十二門/每門下士二人據在門啟閉者)
　　　謹案周司門之職每門下士二人而主之以下
　　　大夫者葢以王城管鑰之任非位尊權重則不
　　　能當防閑禁遏之責故特重其官秩即如今提
　　　督九門皆以大臣兼領也
　　周禮秋官司𨽻中士二人下士十有二人府五人
　　史十人胥三十人徒二百人掌五𨽻之灋帥其徒
　　而搏盜賊凡囚執人之事(鄭康成注𨽻給榮辱之/役者漢始置司𨽻亦使)
　　(將徒治道溝渠之役後稍/尊之使主官府及近郡)禁殺戮下士二人史一
　　人徒十有二人掌司斬殺戮者凡傷人見血而不
　　以告者攘獄者遏訟者以告而誅之(鄭康成注司/猶察也察此)
　　(四者告于司/寇罪之也)禁暴氏下士六人史三人胥六人徒
　　六十人掌禁庶民之亂暴力正者撟誣犯禁者作
　　言語而不信者以告而誅之凡國聚衆庶則戮其
　　犯禁者以徇野廬氏下士六人胥十有二人徒百
　　有二十人掌比國郊及野之道路宿息井樹若有
　　賓客則令涂地之人聚柝之有相翔者誅之凡道
　　路之舟車轚互者叙而行之禁野之横行徑踰者
　　凡國之大事比修除道路者掌凡道禁司寤氏下
　　士二人徒八人掌夜時以星分夜以詔夜士夜禁
　　禦晨行者禁宵行者夜㳺者(鄭康成注寤覺也主/夜覺者夜時謂夜早)
　　(晚若今甲乙至戍夜士主行/夜行徼候者如今都候之屬)修閭氏下士二人史
　　一人徒十有二人掌比國中宿互柝者與其國粥
　　而比其追胥者而賞罰之禁徑踰者與以兵革趨
　　行者與馳騁于國中者邦有故則令守其閭互唯
　　執節者不幾
　　　謹案周官司𨽻為漢司𨽻校尉所自出即今步
　　　軍統領之權輿而秋官所屬自禁殺戮至修閭
　　　氏五官皆主幾防盜賊姦宄實亦今步軍統領
　　　衙門所有事葢禁殺戮禁暴氏主禁庶民之斬
　　　殺亂暴者以告而誅之正如今步軍統領衙門
　　　緝獲違禁犯法之民笞杖者審斷發落徒罪以
　　　上送刑部審擬也野廬氏主修除道路正如今
　乘輿經由内外城統領率所部官兵先時除道設幛
　　　衢巷以蹕行人也司寤氏主夜禁修閭氏比國
　　　中宿互柝者惟執節者不幾正如今京城内傳
　　　更閉柵王公官民皆禁行走惟奉
　㫖差遣及各部院傳事均詢明聴出也謹並繫於表
　　　以著法禁所昭實有與成周之制相為表裏者
　　　爾
　　春秋左氏傳欒盈過於周辭於行人曰將歸死於
　　尉氏杜預註尉氏討姦之官孔頴逹疏尉氏主刑
　　人故為討姦之官
　　　謹案周禮無尉氏之官疑東遷後始置漢書地
　　　理志陳留郡有尉氏縣應劭曰古獄官曰尉氏
　　　鄭之别獄也是列國後亦仿置此官秦漢中尉
　　　之名其源葢本於此當亦如今之步軍統領矣
　秦
　　唐六典中尉秦官掌徼巡京師
　　常璩華陽國志中尉田真黄(秦中/尉)
　漢
　　杜佑通典北軍中尉主之掌京城門内之兵
　　漢書百官公卿表中尉掌徼循京師(如淳註所謂/㳺徼徼循禁)
　　(備盜賊也顔師古/注徼謂遮繞也)有兩丞候司馬千人(顔師古注候/及司馬及千)
　　(人皆官/名也)武帝太初元年更名執金吾屬官有中壘
　　寺互武庫都船四令丞中壘兩尉及左右京輔都
　　尉尉丞兵卒皆屬焉
　　王應麟王海應劭曰吾禦也掌執金革禦非常師
　　古曰金吾鳥名主辟不祥天子出行職主先導以
　　禦非常故執此鳥之象因以名官崔豹古今注金
　　吾棒也以銅為之黄金塗兩末
　　馬縞中華古今注棒者崔正熊注車輻也漢朝執
　　金吾亦棒也以銅為之黄金塗兩足以謂之金吾
　　御史大夫司𨽻校尉亦得執焉
　　錢文子補漢兵志三輔之兵中尉主之有大事發
　　兵屯衛事已輒罷其征伐四夷不輕用也
　　漢書百官公卿表中尉丞楊僕
　　三國魏志王朗列傳西京執金吾從騎六百走卒
　　倍焉
　　漢書百官公卿表中壘校尉掌北軍壘門内
　　漢書季布列傳季心為中司馬中尉郅都不敢加
　　如淳註中尉之司馬
　　　謹案荀悦漢紀季布弟心立然諾作氣闗中方
　　　千里士爭為之死心為中尉司馬郅都為中尉
　　　未敢加也如淳漢書季布傳註以中司馬為中
　　　尉之司馬與漢紀合
　　漢書平帝本紀元始二年九月遣執金吾候陳茂
　　假以鉦鼓募勇敢吏士
　　史記灌夫列傳夫以千人與父俱裴駰集解官主
　　千人如候司馬
　　馬端臨文獻通考北軍徼巡京師屬中尉别有壘
　　垣軍門在京城按胡建傳云監軍御史穿北軍壘
　　垣為賈區軍正丞胡建斬之而中壘校尉實掌北
　　軍壘門内則是北軍自有壘垣軍門
　　漢書張蒼列傳蒼任人為中候(王應麟曰北/軍中候也)
　　漢書如淳注漢儀注有寺互都船獄令
　　漢書顔師古注北軍尉一人主上書者獄
　　　謹案漢以執金吾掌北軍其職在徼巡京師而
　　　尹賞列傳稱賞遷執金吾督大姦猾則又主于
　　　緝匪禁邪實與今步軍統領之職最為相合至
　　　北軍别有都尉校尉中候當如今之巡捕五營
　　　將備其丞候司馬千人則如今之協尉副尉等
　　　官而寺互都船令北軍尉等主治刑獄則如今
　　　之員外郎等官也
　　漢書百官公卿表司𨽻校尉武帝征和四年初置
　　持節從中都官徒千二百人捕巫蠱督大姦猾後
　　罷其兵察三輔三河宏農元帝初元四年去節成
　　帝元延四年省綏和二年哀帝復置但為司𨽻冠
　　進賢冠屬大司空比司直
　　漢紀元帝紀諸葛豐為司𨽻劾舉無迴避侍中許
　　章不奉法度豐特劾章顯奏其事適逢章私出豐
　　駐車舉節詔章下獄收章窘迫馳車去豐追之章因入
　　宫自歸于上豐亦上奏因収奪豐節司𨽻去節自豐始
　　也哀帝紀諫議大夫鮑宣拜司𨽻校尉丞相光行
　　園陵行馳道中宣出逢之使吏拘止丞相吏没入
　　其車馬
　　玉海漢儀曰司𨽻校尉職在典京師外部諸郡無
　　所不糾詣臺廷議處九卿上朝賀處公卿下陪卿
　　上
　　　謹案漢之司𨽻校尉察三輔三河宏農乃兼有
　　　諸州部刺史之任故地理志以京兆等郡為司
　　　𨽻所部亦頗近於守土之官然其職得督察公
　　　卿委寄甚重故漢書葢寛饒傳寛饒為司𨽻校
　　　尉宣帝予書曰命君以司察之位鄭昌上書頌
　　　寛饒亦云職在司察諸葛豐傳又稱司𨽻刺舉
　　　不法善善惡惡則所司全在詰禁姦非正如今
　　　之步軍統領也
　　漢書百官公卿表城門校尉掌京師城門屯兵有
　　司馬十二城門候
　　　謹案三輔黄圖都城十二門長安城東出南頭
　　　第一門曰霸城門東出第二門曰清明門東出
　　　北頭第一門曰宣平門南出東頭第一門曰覆
　　　盎門南出第二門曰安門南出第三門曰西安
　　　門西出南頭第一門曰章城門西出第二門曰
　　　直城門西出北頭第一門曰雍門北出東頭第
　　　一門曰洛城門北第二門曰厨城門北出西頭
　　　第一門曰横門城門皆有候門候主候時啟閉
　　　此條可與百官公卿表互證
　　玉海環濟要畧城門校尉高帝置從緹騎百二十
　　人武帝始増屯兵
　　漢書蔡義列傳遷補覆盎城門候顔師古注候主
　　候時而開閉也
　　漢書功臣表芒候耏跖以門尉起碭
　　　謹案漢代城門校尉其任至鉅如王譚王商王
　　　立等皆以特進相代領城門兵置幕府得舉吏
　　　如將軍而孔光為太師亦兼領城門兵谷永與
　　　王譚書所謂至戚賢舅執管籥於外葢因門禁
　　　之重故必擇大臣以兼領其事今步軍統領之
　　　提督九門正其任也
　　後漢書百官志執金吾一人中二千石掌宫外戒
　　司非常水火之事月三繞行宫外及主兵器丞一
　　人比千石緹騎二百人無秩比吏食奉中興省中
　　壘寺互都船令丞尉及左右京輔都尉北軍中候
　　一人六百石
　　　謹案後漢執金吾將兵之事屡見於史袁宏後
　　　漢紀所載如光武建武二年執金吾賈復將兵
　　　擊郾和帝永元九年執金吾劉尚將兵撃隴西
　　　羌順帝永建六年執金吾張喬屯兵三輔葢執
　　　金吾本北軍中尉掌京城門内之兵故常主征
　　　伐之事也又和帝永元四年上幸北宫詔公卿
　　　百官使執金吾衛南北宫詔收竇憲大將軍印綬
　　　則後漢志所云掌宫外戒司非常之事是也
　　章懐太子李賢後漢書註胡廣曰衛尉巡行
　　宫中則金吾徼於外相為表裏以擒姦討猾漢官
　　曰執金吾緹騎五百二十人輿服導從光滿道路
　　羣僚之中斯最壯矣世袓歎曰仕宦當作執金吾
　　東觀漢記馮魴為執金吾將緹騎宿元武門複道
　　上領南宫吏士
　　洪适𨽻釋執金吾丞武榮碑舉孝㢘(缺二/字)郎中遷
　　執吾丞山陽太守祝睦碑辟司空府北軍中候北
　　軍中候郭仲竒碑復辟司徒拜軍中候釋云碑書
　　其官無北字郭究碑但稱為軍中若與額殊按祝
　　睦嘗為北軍中候而其後碑書云北軍軍中候則
　　知此亦省文耳
　　後漢書百官志司𨽻校尉一人比二千石持節掌
　　察舉百官以下及京師近郡犯法者成帝省建武
　　中復置并領一州都官從事主察舉百官犯法者
　　功曹從事主州選署及衆事别駕從事校尉行部
　　則奉引錄衆事簿曺從事主財穀簿書主簿主錄
　　閣下事省文書律令師主平法律簿曹書佐主簿
　　書
　　袁宏後漢紀獻帝紀初平八年大中大夫孔融上
　　書潁川南陽陳留上黨三河近郡不封爵諸侯臣
　　愚以為千里國可畧從周官六卿六遂之文分取
　　北郡皆令屬司𨽻校尉帝從之
　　　謹案後漢紀光武紀更始以世祖為司𨽻校尉
　　　獻帝紀諸葛亮等上言稱左將軍領司𨽻校尉宜
　　　城亭侯備世祖先主皆漢中興之君其始均曾
　　　為司𨽻校尉可知此官之重又考獻帝紀董卓
　　　問司徒王允曰欲得任司𨽻校尉誰可者允曰
　　　惟有葢京兆耳卓曰此人明智有餘然不可假
　　　以雄職也遂以勲為越騎校尉卓以司𨽻校尉
　　　為雄職誠如百官志所云掌察舉百官以下及
　　　京師近郡犯法者是也桓帝紀黄門令瑗將虎
　　　賁士千人與司𨽻共捕梁冀宗親洛陽獄河内
　　　張成知當大赦使女殺人李膺為司𨽻收成殺
　　　之此即所謂察舉京城犯法者也獻帝紀司𨽻
　　　校尉鍾繇持節鎮撫闗中是其察舉近郡之事
　　　也又考後漢司𨽻校尉與河南尹並重凡舉大事
　　　必先慎擇此二官靈帝紀蕃武得劉瑜書于是
　　　以朱富為司𨽻校尉劉祐為河南尹葢何武將
　　　奏收曹節王甫等故先擢此二人以備京城内
　　　外之變故也其後尚方監渠穆既斬何進珪讓
　　　偽詔以故太尉樊陵為司𨽻校尉故司空許相
　　　為河南尹亦重此二雄職也
　　後漢書世祖本紀司𨽻從事孟異成
　　後漢書百官志城門校尉一人比二千石掌雒
　　陽城門十二所司馬一人千石主城門兵每門候
　　一人六百石雒陽城十二門其正南一門曰平城
　　門北宫門屬衛尉其餘上西門雍門廣陽門津門
　　小苑門開陽門旄門中東門上東門穀門夏門凡
　　十二門
　　李尤正陽城門銘平門督司午位處分外臨僚侍
　　内達帝宫正陽南靣炎暑赫融
　　　謹案李尤集載十二城門銘曰正陽城門銘所
　　　謂午位處分者也曰中東門銘所謂月值當夘
　　　者也曰上西門銘所謂位月惟戌者也曰上東
　　　門銘所謂厥位在寅者也曰闗陽城門銘所謂
　　　位月惟已者也曰津城門銘所謂位月在未者
　　　也曰旄城門(一作/耗誤)銘所謂位月在辰者也曰廣
　　　陽門銘所謂厥月在申者也曰雍城門銘所謂
　　　位月在酉者也曰夏城門銘所謂位月在亥者
　　　也曰榖城門銘所謂位當于丑者也惟無小苑
　　　門銘或褎集者佚之據後漢百官志此十二門
　　　皆有門候尤正陽門銘云平門督司即謂門候
　　　主督司也十二門皆有督司獨于正陽門言之
　　　者午位正門于十二門為特重故也三輔黄圖
　　　長安城南出第三門曰西安門一曰便門即平
　　　門也古者平便皆同字取其道易直洛陽正陽
　　　之名平門或亦取其易直乎
　　後漢書郅惲列傳惲為上東城門候張奮列傳奮
　　子甫官至津城門候章懐太子注謝承書曰何湯
　　為郎中守開陽門候
　　𨽻釋孫叔敖碑隂伯尉有一子字世伯舉江夏孝
　　㢘城門候太尉陳球碑換東城門候釋云漢志洛
　　陽城有中東門後碑亦作中東城門此碑云換東
　　城門候殆省文也司空宗俱碑俱以察孝為城門
　　候
　　方以智通雅周禮司門干寳注毎門下士二人如
　　今門候公車誰長之類
　　　謹案東漢執金吾掌擒姦討猾及戒司非常水
　　　火之事與今步軍統領職掌正同若司𨽻校尉
　　　則専主糾察百官而後漢書鮑昱傳載昱為司
　　　𨽻校尉坐救火遲免官則其所掌亦有與執金
　　　吾無異者至城門校尉職司啟閉其任並重故
　　　曹褒馬防竇武朱雋趙典皆嘗為之今之步軍
　　　統領則以執金吾司𨽻校尉城門校尉而併為
　　　一職者也
　三國
　　唐六典漢執金吾徼巡宫外魏武執政復為中尉
　　通典魏司𨽻與二漢同漢置城門校尉魏因之
　　王楙野客叢書魏晉以來御史中丞專督行馬内
　　司𨽻專督行馬外
　　崔豹古今注兩漢京兆河南尹及執金吾司𨽻校
　　尉皆使人導引傳呼使行者止坐者起四人各持
　　角弓違者則射之有乘高窺闕者亦射之魏普設
　　角弩而不用也
　　　謹案裴松之三國志注載魏校事劉肇出過成
　　　臯縣縣令沭並欲收之肇以状聞有詔肇為牧
　　　司爪牙吏云云校事乃司𨽻之屬而詔㫖稱為
　　　爪牙吏則以其職司糾察故特假以事權葢即
　　　如漢之都官從事也
　　三國呉志呉主權列傳嘉禾三年執金吾許晏
　晉
　　文獻通考中尉晉初罷
　　太平御覽晉中興書陶回擢拜北軍中候
　　𨽻續晉右軍將軍鄭烈碑遷北軍中候典司禁戎
　　晉書職官志司𨽻校尉漢武置厯魏晉其官不替
　　屬官有功曹都官從事諸曹從事部郡從事主簿
　　錄事門下書佐省事記室書佐諸曹書佐守從事
　　武猛從事等員凡吏一百人卒三十二人及渡江
　　乃罷
　　　謹案魏晉司𨽻校尉皆兼察列郡如部刺史之
　　　職然考太平御覽引臧榮緒晉書稱傅咸以議
　　　郎長兼司𨽻校尉時豪右放恣郡縣容縱盜宼
　　　於是奏免河南尹京都肅然貴戚憚之則其官
　　　亦主糾舉非違督緝姦盜實如今之步軍統領
　　　也
　　傅咸明司𨽻職掌書按令御史中丞督司百僚皇
　　太子以下其在行馬内有違法憲者彈糾之雖在
　　行馬外而監司不糾亦得奏之如今之文行馬之
　　内有違法憲謂禁防之事耳宫内禁防外司不得
　　而行故専司中丞今道路橋梁不修鬭訟屠沽不
　　絶如此之比中丞推責州坐即今所謂行馬内語
　　施于禁防既云中丞督司百僚矣何復説行馬之
　　内乎既云百僚而不得復説行馬之内者内外衆官
　　謂之百僚則通内外矣司𨽻所以不復説行馬内
　　外者禁防之事已於中丞説之故也中丞司𨽻俱
　　糾皇太子以下則共對司内外矣不為中丞專司
　　内百僚司𨽻專司外百僚自有中丞司𨽻以來更
　　互奏内外衆官惟所得糾無内外之限也而結一
　　旦横挫臣前所以不羅縷者冀因結奏得從私願
　　也今既所願不從而勑云但為過耳非所不及也
　　以此見原臣忝司直之任宜當正已率人若有其
　　過不敢受原是以申陳其愚司𨽻與中丞俱共糾
　　皇太子以下則從皇太子以下無所不糾也得糾
　　皇太子而不得糾尚書臣之闇塞既所未譬皇太
　　子為在行馬之内也皇太子在行馬之内而得糾
　　之尚書在行馬之内而不以糾無有此理此理灼
　　然而結以此挫臣臣可無恨耳其於觀聴無乃有
　　怪耶臣識石公前在殿上脱衣為司𨽻荀愷所奏
　　先帝不以為非于時莫謂侵官今臣裁糾尚書而
　　當有罪乎
　　　謹案後漢紀光武紀是時有上書言宜令司𨽻
　　　校尉督察三公司徒掾陳元上疏謂不宜有司
　　　察公輔之明上善其言據傅咸此書則漢晉之
　　　制頗異
　　春秋左氏傳楚人以為大閽謂之大伯杜預注若
　　今城門校尉官
　　通典漢魏置城門校尉晉制銀章青綬綘朝服武
　　冠佩水蒼玉
　　　謹案通典謂晉亦有城門校尉考杜氏左傳註
　　　謂若今城門校尉則晉有此職尤屬確鑿而晉
　　　書職官志獨闕而不載殆南渡以後又經省併
　　　之故歟
　宋齊梁陳
　　　文獻通考宋齊俱以衛尉掌宫城屯兵及管鑰之
　　事梁陳二代無城門之職
　　隋書百官志梁又有宣陽等諸門候為三品藴位
　　　謹案江左諸朝皆不置執金吾及城門校尉其
　　　宫門及城門管鑰皆以衛尉一官掌之則兼有
　　　今䕶軍步軍兩統領之職也而東晉以後揚州
　　　刺史即漢魏司𨽻校尉之任故當時多以親藩
　　　　任之然其體制已全同諸州方牧固無復督討
　　　　豪猾之事矣
　　北魏
　　　鄭樵通志職官畧後魏置城門校尉
　　　魏書職官志城門校尉第四品
　　　魏書酷吏列傳時京師盜魁聚為劫害以赦提為
　　　逐賊軍將又為㳺徼軍將前後擒獲畧盡
　　魏書甄琛列傳琛以羽林為㳺軍於諸坊司察盜
　　賊於是京邑清静至今踵焉
　　　謹案北魏京城巡徼之法即此二條可以考見
　　　大槩葢逐賊軍將㳺徼軍將如今之巡捕五營
　　　而羽林㳺軍則如今之步軍營也
　北齊
　　司馬光資治通鑑齊以東平王儼為京畿大都督
　　凡京畿步騎莫不畢從儼被殺罷京畿府入領軍
　　胡三省注京畿大都督總京畿兵因儼以京畿兵
　　弄兵故罷之
　　北齊書顯祖本紀授京畿大都督世祖本紀遷太
　　傅領京畿大都督
　　北齊書慕容儼列傳授儼京畿南靣都督
　　北齊書莫多婁貸文列傳中興初除伏波將軍領
　　虞候大都督位至領軍將軍恒檢校虞候事督兵
　　馬糺察盜賊
　　　謹案北齊以京畿大都督領京城諸兵當時多
　　　由懿親授任正如今步軍統領之職又有京畿
　　　南靣都督分地管轄當如今翼尉之職而虞候
　　　大都督掌率兵糺察盜賊則當如今巡捕五營
　　　之職又考北齊書崔昻傳稱議曺律令京畿宻
　　　獄多委之元韶傳稱幽於京畿地牢是京畿府
　　　又主刑獄其於今步軍統領衙門職掌尤為相
　　　合也
　　隋書百官志北齊城門寺置校尉二人掌宫殿城
　　門管籥
　　　謹案北齊城門寺兼掌宫殿城門管籥則亦合
　　　今䕶軍步軍兩統領之職而為一也
　後周
　　通典後周官品正四命地官司門下大夫正三命
　　地官小司門上士夏官武環率武候率上士正二
　　命地官宫門城門中士正一命地官宫門城門下
　　士
　　文獻通考後周司門上士下士掌皇城十二門之
　　禁令
　　唐六典後周置武環率武候率下大夫各二人
　　後周書齊王憲列傳我虞候大都督也
　　　謹案周有門正上士掌門闗啟閉為禁衛之職
　　　已别著於䕶軍統領表内至司門大夫以下各
　　　官則即漢城門校尉之任實如今之提督九門
　　　也其武環率武候率為執金吾遺職故亦並著
　　　於表焉
　隋
　　隋書百官志隋城門局校尉二人直長四人左右
　　武候大將軍一人將軍二人掌晝夜巡察執捕姦
　　匪煬帝改左右候衛所領名佽飛
　　通典隋門下省統城門局校尉二人大業三年又
　　𨽻殿中省十二年又減一人後又改校尉為城門
　　郎置四人又𨽻門下省
　　　謹案隋城門局兼掌宫門京城門管鑰而左右
　　　武候亦主烽候道路水草所置各有司存今故
　　　互見於前鋒䕶軍統領表以著其實云
　唐
　　唐六典左右金吾衛大將軍各一人正三品將軍
　　各二人從三品掌宫中及京城晝夜巡警之法以
　　執禦非違
　　舊唐書職官志左右金吾衛大將軍各一員將軍
　　各二員掌京城晝夜巡警之法凡翊府及同軌等
　　五十府皆屬之其屬長史録事叅軍倉兵騎胄四
　　曺㕘軍司階中候司戈執戟翊府中郎將左右郎
　　將兵曺校尉旅帥隊正副隊正
　　新唐書百官志左右金吾衛上將軍各一人大將
　　軍各一人將軍各二人掌京城巡警凡大功役則
　　與御史循行兵曺㕘軍事掌翊府外府武官騎曹
　　𠫭軍事掌外府雜畜簿帳胄曺𠫭軍事掌兵械公
　　廨長史各一人録事㕘軍事各一人倉曺𠫭軍事
　　各二人兵曹𠫭軍事各二人騎曺𠫭軍事各二人
　　胄曺𠫭軍事各一人左右司階各二人左右中候
　　各三人左右司戈各五人左右執㦸各五人左右
　　街使各一人判官各二人左右翊中郎將府中郎
　　將掌領府屬督京城左右六街舖巡警以果毅二
　　人助巡探
　　劉肅大唐新語金吾衛佐李元成
　　趙璘因話錄栁元公初拜京兆尹將赴府上有神
　　䇿軍小將乘馬不避公于街中杖殺之憲宗詰公
　　専殺狀曰卿何不奏公曰臣只合决不合奏上曰
　　合是何人奏公曰在街中本街使金吾將軍奏若
　　在坊内則左右巡使奏上乃止
　　　謹案街坊之别雍錄謂其最當城中而南者為
　　　朱雀門街朱雀東十坊(縱而/數之)皆有直街北自宫
　　　城之安上門而南極乎京城南靣之隂是為朱
　　　雀街東之第一街朱雀西十坊之西亦有直街
　　　自北徹南是為朱雀街西第二街自餘十坊可
　　　随朱雀東西而命其方(又曰/坊)皆南北相㳫毎坊
　　　之南皆有横街横街之北是為諸坊之南諸坊
　　　之南皆有門自東西以出横街坊之若東若西
　　　即坊之左畔右畔也據此則坊在一方之内其
　　　東西南北皆有街限之葢坊統于街也金吾將
　　　軍統察諸街巡使分察諸坊亦以秩之尊卑為
　　　職之大小也
　　胡三省通鑑注金吾左右街使各一人掌分察六
　　街徼巡凡城内坊角有武候舖衛士彍騎分守大
　　城門百人大舖三十人小城門二十人小舖五人
　　日暮鼓八百聲而門閉乙夜街使以騎卒巡行呌
　　呼武官暗探五更二㸃鼔自内發諸街鼓承振坊
　　市門皆啟鼓三千撾辨色而止
　　大唐新語舊制京城内金吾曉暝傳呼以戒行者
　　馬周獻封章始置街鼓俗號鼕鼕鼔公私便焉
　　宋敏求春明退朝錄唐馬周始建議置鼕鼕鼓惟
　　兩京有之是京都之制也二紀以來不聞街鼓之
　　聲金吾之職廢矣
　　孫承澤春明夢餘錄畨役在唐稱為不良人有不
　　良帥主之
　　　謹案今步軍統領在唐當為金吾上將軍之職
　　　而所屬左右翊中郎將左右郎將則如今之協
　　　尉副尉果毅則如今之步軍校左右街使則如
　　　今之巡捕營而所謂不良帥者則如今之畨役
　　　頭目也
　　唐六典城門郎四人門僕八百人掌京城皇城宫
　　殿諸門開闔之節奉其管鑰而出納之
　　　謹案唐城門郎兼司京城皇城管鑰併為一職
　　　今亦互見于䕶軍統領篇
　五季
　　五代史晉本紀天福七年右金吾衛大將軍梁言
　　使于契丹
　　五代㑹要金吾衛後唐天成三年六月勑金吾每
　　奏左右廂内外平安有類藩方宜改云軍國内外
　　并平安
　　五代史盧導列傳京城巡檢使安從進催百官班
　　迎
　　五代會要城門郎梁開平元年五月改城門郎為
　　門局郎至後唐同光元年十一月却改為城門郎
　　　謹案五季金吾衛僅有虚名並無官守而京城
　　　巡檢使主率兵巡邏實即唐代金吾將軍之職
　　　也
　宋
　　宋史職官志左右金吾街司左右金吾仗司掌清
　　道徼巡
　　玉海淳化五年八月判左右金吾街仗魏丕以新
　　募千餘人引對崇政殿太宗親選得五百七十人
　　其中取身品優者三人為等分四營營設五都都
　　有員僚節級一如禁兵之制命田守信知右街事
　　帝以京師浩穰街司循警用禁軍非舊制特命左
　　右街各置千人優以廪給使傳呼備盜至是始分
　　營部令魏丕更召募以充其數至道元年八月閻
　　承翰等為金吾都監紹興二年三月二十八日詔
　　街仗司以二百人為額
　　通雅明之錦衣衛為宋金吾街仗淳化置金吾四
　　營魏丕新募太子親選如禁兵之制者是也
　　李燾續資治通鑑長編仁宗嘉祐七年皇城司邏
　　卒吳清奏富人張文政殺人有司鞫問無狀
　　司馬光皇城司巡察親視官表臣等伏聞皇城司
　　親事官奏報有百姓殺人私用錢物休和事下開
　　封府推鞫皆無事實欲乞元初巡察人照勘其皇
　　城司庇䕶不肯交付臣等切詳祖宗開基之始人
　　心未安恐有大姦隂謀無状所以躬自選擇左右
　　親信之人使之周流民間宻行伺察當是之時萬
　　一有挾私誣枉者則斧鉞隨之是以此屬皆知畏
　　懼莫敢為非今海内承平已踰百年上下安固人
　　無異望世變風移宜有釐革而因循舊貫更成大
　　弊乃至帝室姻親諸司倉庫悉委此屬㢘其過失
　　廣作威福公受貨賂所愛則雖有大惡掩而不問
　　所憎則舉動語言皆見掎摭臣等常病國家擇天
　　下賢才以為公卿百官而猶不可信顧任此厮役
　　小人以為耳目豈足恃哉今乃妄執平民加之死
　　罪使人幽縶囹圄横罹楚毒幸而不自誣服僅能
　　辨明若更不聴有司詰問元初巡察之人少加懲
　　戒臣恐此屬無復忌憚愈加恣横使京師吏民無
　　所措其手足此豈合祖宗之意哉伏望朝廷指揮
　　皇城司令送元初巡察人下開封府推問本情或
　　别有仇嫌或察訪鹵莽各隨其狀依法施行仍自
　　今後永為定制庶可以塞欺罔之源絶侵冤之門
　　以全國家至公之道
　　　謹案宋會要皇城司在内最為煩劇掌宫城出
　　　入禁令權亞殿巖當如今䕶軍統領而所轄邏
　　　卒得司京城訪緝之政則又兼有步軍統領職
　　　事矣
　　宋史職官志左右軍巡司判官各二人分掌京城
　　爭鬭及推鞫之事左右廂公事幹當官四人掌推
　　覆推問凡鬬訟事輕者聴論决元祐二年置左右
　　二廂三年置軍巡院判官一員建炎三年令城外
　　内分南北左右廂各置廂官以聴民之訟分使臣
　　十員以緝捕在城盗賊分六都監界分差兵一百
　　四十八舖以巡防烟火
　　　謹案宋都城緝捕詰禁之事皆専屬之開封尹
　　　及臨安安撫使故於開封府置軍巡司判官葢
　　　即今步軍統領衙門員外郎等官之職而臨安
　　　府所置左右廂緝捕各官則即如今巡捕五營
　　　之職也
　遼
　　遼史百官志五京都虞候司職名都虞候上京都
　　虞候司東京都虞候司南京都虞候司西京都虞
　　候司中京都虞候司○五京警巡院職名某京警
　　巡使某京警巡副使上京警巡院東京警巡院中
　　京警巡院南京警巡院西京警巡院○東京軍巡
　　院東京軍巡使○中京巡邏使司中京巡邏使耶
　　律昱開泰間為中京巡邏使(警巡使巡邏使二職/互見五城兵馬司篇)
　金
　　金史百官志武衛軍都指揮使司都指揮使從三
　　品(大定二十九年以武衛軍六十人兵馬一員副/都二員其職低故設使品正四承安三年陞)
　　副都指揮使二員從四品副都一員從四品(初正/五承)
　　(安三/年陞)判官一員(承安三/年設)掌防衛都城警捕盜賊○
　　鈐轄司鈐轄十員正六品(初設/二員)都鈐轄四員從七
　　品(興定三年權/設巡把兩宅)都將二十員從九品(大定十六/年立名)掌
　　管轄軍人防衛警捕之事(承安元年設萬人内軍/八千九百四十九人忠)
　　(衛二百人隊/正四百人)○京城開陽宣仁安利平化通逺宜
　　照利川崇徳迎秋廣澤順義迎朔順常廣智十四
　　門尉從七品副尉正九品○諸京警巡院使一員
　　正六品掌平理獄訟警察别部總判院事副一員
　　從七品掌警巡之事判官二員正九品掌檢稽失
　　簽判院事(警巡使互見五/城兵馬司篇)
　　　謹案自北宋以後都城巡徼不復設有専職至
　　　金始置武衛都指揮以掌其事葢即唐代金吾
　　　之職而鈐轄司則如今之巡捕各營故亦𨽻屬
　　　於武衛司也
　元
　　元史百官志大都留守司留守秩正二品掌守衛
　　宫闕其屬大都城門尉秩正六品尉二員副尉一
　　員掌門禁啟閉管鑰之事至元二十年置以四集
　　賽(觧見領/侍衛篇)為之二十四年復以六衛親軍𠫭掌凡
　　十有一門曰麗正曰文明曰順承曰平則曰和義
　　曰肅清曰安貞曰健徳曰光熙曰崇仁曰齊化每
　　門設官如上○虎賁親軍都指揮使司秩正三品
　　管領上都路原籍軍人置都指揮使三員副都指
　　揮使二員僉事二員經厯一員知事照磨兼承發
　　各一員令史七人譯史通事知印各一人典吏二
　　人鎮撫二員都目二員○大都路兵馬都指揮使
　　司凡二秩正四品掌京城盜賊姦偽鞫捕之事都
　　指揮使二員副指揮使五員知事一員提控案牘
　　一員吏十四人至元九年改千户所為兵馬司𨽻
　　大都路而刑部尚書一員提調司事凡刑名則𨽻
　　宗正且為宗正之屬二十九年置都指揮使等官
　　其後因之一置司於北城一置於南城司獄司凡
　　三秩正八品司獄一員獄丞一員獄典二人掌囚
　　繫獄具之事
　　　謹案元史兵志仁宗延祐七年五月詔留守司
　　　及虎賁司官親率衆於夜巡邏是元代都城巡
　　　徼實屬留守虎賁二司之事葢大都留守兼有今
　　　提督九門之職而虎賁司為上都路原籍軍人
　　　則如今之京營也其大都路兵馬司掌鞫捕奸
　　　盜亦與今巡捕營之職相合自明代沿其舊名
　　　改設文秩遂為五城司坊之稱而溯厥源流實
　　　當為金吾街使之比今仍繫之于此表又考元
　　　史載皇慶元年丞相奏每嵗幸上都於各宿衛
　　　中留衛士三百七十人以備巡邏今嵗多盜賊
　　　宜增百人制可仍命樞宻與中書分領之據此
　　　則元代於各軍司常制之外又别有巡邏軍為
　　　隨時所調撥矣
　明
　　孫承澤春明夢餘錄明初置錦衣親軍指揮使司
　　以鎮撫司理衛中刑名如列衛而兼簡軍匠所謂
　　南鎮撫司也北鎮撫司本添設專理詔獄成化十
　　四年始給印分司得直逹上下法司覆提領衛事
　　者恒以都指揮都督或恩功或寄禄凡盜賊姦宄
　　街塗溝渠宻緝而時省之凡奉㫖鞫獄錄囚事與
　　三司從事凡比試監焉
　　明史刑法志東厰之設始於成祖錦衣衛之獄太
　　祖嘗用之後已禁止其復用亦自永樂時厰與衛
　　相倚故言者並稱厰衛初成祖起北平刺探宫中
　　事多以建文帝左右為耳目故即位後專倚宦官
　　立東厰於東安門北令嬖暱者提督之緝訪謀逆
　　妖言大奸惡等與錦衣衛均權勢葢遷都後事也
　　然衛指揮紀綱等用事厰權不能如至憲宗别設
　　西厰以汪直督之所領緹騎倍東厰勢逺出衛上
　　以萬安言革罷正徳元年命邱聚領東厰又設西
　　厰以命谷大用皆劉瑾黨也兩厰争用事遣邏卒
　　刺事四方天下皆重足立而衛使石文義亦瑾私
　　人厰衛之勢合矣瑾又改惜薪司外薪厰為辦事
　　厰榮府舊倉地為内辦事厰自領之京師謂之内
　　行厰雖東西厰皆在伺察中加酷烈焉瑾誅西厰
　　内行厰俱革獨東厰如故張鋭領之與衛使錢寧
　　並以緝事恣羅織厰衛之稱由此著世宗時厰權
　　不及衛萬厯初馮保兼厰事與張居正興王大臣
　　獄欲族高拱衛使朱希孝力持之拱得無罪衛猶
　　不大附厰也及天啟時魏忠賢以秉筆領厰事用
　　衛使田爾耕鎮撫許顯純之徒專以酷虐鉗中外
　　而厰衛之毒極矣凡中官督東厰者曰督主東厰
　　之屬無専官掌刑千户一理刑百户一亦謂之貼
　　刑皆衛官其𨽻役悉取給于衛錦衣衛獄者世所
　　稱詔獄也太祖悉焚衛刑具詔内外獄太小咸經
　　法司成祖幸紀綱令治錦衣親兵復典詔獄遂用
　　其黨緣借作奸數百千端綱誅其徒稍戢至正統
　　　時復張天順末禍益熾朝野相顧不自保鎮撫司
　　　職理獄訟初止一司洪武十五年添設北司専理
　　　詔獄然大獄經訊即送法司擬罪未嘗具獄詞成
　　　化元年始令覆奏用𠫭語法司益掣肘十四年增
　　　鑄北司印信一切刑獄毋闗白本衛即衛所行下
　　　者亦徑自上請可否衛使毋得與聞故鎮撫職卑
　　　而其權日重然厰衛未有不相結者獄情輕重厰
　　　能得於内而外廷有扞格者衛則東西兩司房訪
　　　緝之北司拷問之鍜錬周内始送法司即東厰所
　　　獲亦必移鎮撫再鞫而後刑部得擬其罪故厰勢
　　　强而衛附之厰勢稍弱則衛反氣凌其上及後中
　　　官愈重而衛使無不競趨厰門甘為役𨽻矣
　　　　謹案都城為四方會極民物􁅏繁故董正之司
　　　　自古特加慎重周官以門大夫譏察門禁以禁
　　　　殺戮以下諸職防治竒衺法制最為周宻漢時
　　　　執金吾城門校尉分建兩官而又有司𨽻校尉
　　　以刺舉不法所率中都官徒金吾緹騎至千有
　　　餘人而都官從事亦得糾察京師及近郡威勢
　　　甚盛故後漢書魯㳟傅稱司𨽻典司京師四方
　　　是則三國志程暁傳亦稱司𨽻校尉督察京輦
　　　葢所以杜姦萌而肅治化誠不可不崇其任也
　　　自唐迄宋其職漸輕逮明復設錦衣衛寄以緝
　　　除奸宄之責其初制原未嘗倚以斷獄而永樂
　　　以後委畀益親於是錦衣堂上官與鎮撫司理
　　　刑官皆得獨専獄事憑勢作奸浸成弊藪其後
　　　又與東厰相為狼狽朋竊威福殘虐忠良逮其
　　　末造而飲章告宻寃濫相仍慘酷殆無人理舉
　　　朝野性命一聴之武夫宦豎之手元氣澌滅害
　　　鍾家國葢至明代為已極矣我
　　朝置步軍統領之職掌管門禁提督京營
　特簡親信重臣以膺斯任綱維整飭法令謹嚴振鋤
　　　奸剪惡之風開通隠逹情之路百官以正萬民
　　　以察規條凛肅中外乂安誠千古所無之隆矩
　　　也
　
　
　
　
　
　
　
　
　
　
　
　
　
欽定厯代職官表卷四十六
欽定四庫全書
欽定厯代職官表卷四十七
　　火器健鋭虎鎗各營表


　　火器健鋭虎鎗各營
　國朝官制
火器營總統六人(以王公或領侍衛内大臣都/統前鋒統領䕶軍統領兼任)
　　掌教演火器之政令初康熈三十年始置火器營
　　設鳥鎗䕶軍每人各給鳥鎗一八旗各給子母礮
　　五專司練習火器以王公大臣兼領初無定員雍
　　正年間始定置六人乾隆十年以朝陽門内隆福
　　寺前官房一所為火器營公署三十八年移住一
　　半於廣仁宫後之御河旁别為一營以去城市逺
　　俾得専心訓練焉
火器營左右翼翼長各一人(正三/品)八旗掌闗防營總每
旗各一人(正三品委署翼/長二人在内)鳥鎗䕶軍㕘領每旗各一人
(正三/品)副鳥鎗䕶軍㕘領每旗各二人(正四/品)兼管礮位每
旗各一人委署鳥鎗䕶軍㕘領每旗各四人又五品頂
帶花翎委署鳥鎗㕘領十人(於鳥鎗䕶軍校内/選用仍食原餉)鳥鎗䕶
軍校每旗二十八人筆帖式毎旗各二人(於䕶軍内選/用仍食原餉)
　　掌訓練火器較試以時每嵗秋後於蘆溝橋演放
　　子母礮咸率其屬以從事焉其所移住御河旁一
　　營兼在昆明湖教習水戰營總乾隆二十九年置
　　鳥鎗䕶軍㕘領初設十六人均以旗員兼任雍正
　　三年省察哈爾八旗䕶軍㕘領改入火器營定為
　　專設之缺乾隆二十九年省八人又初制有鳥鎗
　　驍騎㕘領二十四人鳥鎗驍騎校一百十二人乾
　　隆三十五年省驍騎㕘領以驍騎校額併入䕶軍
　　校内即以副䕶軍㕘領兼管礮位及委署䕶軍㕘
　　領皆如今額又有鳥鎗藍翎長毎旗二十八人八
　　旗滿洲䝉古每佐領下鳥鎗䕶軍六人礮驍騎一
　　人
健鋭營總統無定員(以王公大/臣兼任)
　　掌健鋭營之政令督率所屬以時訓練乾隆十四
　　年於八旗前鋒䕶軍内簡雲梯精卒千人從征金
　　川會其酋讋威請命經略大學士忠勇公傅恒承
詔受降功成凱旋因
命以其衆特立為健鋭雲梯營於香山實勝寺傍建屋
　　以居之其官屬皆設為定額而以王公大臣兼理
　　營務有缺則請
㫖特簡焉
健鋭營左右翼翼長各一人(正三/品)八旗前鋒㕘領每旗
各一人(正三/品)副前鋒㕘領每旗各一人(正四/品)委署前鋒
㕘領每旗各二人(即於前鋒/校内選委)前鋒校共五十人(正六/品)副
前鋒校共四十人(即於前鋒/内選用)筆帖式四人(即於前鋒内/選用仍食原)
(餉/)前鋒軍演習水師教習漢人侍衛十人把總十人
　　掌帥領營卒習雲梯馬歩射鳥鎗馳馬躍馬舞鞭
　　舞刀之技每遇
巡幸則分其軍十之二以共隨扈之事又於昆明湖置
　　趕繒船八艘以教水戰駕船駛風咸精於其藝焉
　　翼領等官俱乾隆十四年置委署前鋒㕘領副前
　　鋒校水師教習侍衛俱乾隆十八年增置水師把
　　總由天津及福建水師營選送天津四人福建八
　　人又藍翎長共五十人前鋒千人委署前鋒千人
　　養育兵百人水手七十二人
三旗虎鎗營總統一人(以公侯領侍衛/内大臣簡任)三旗總領各二
人(以内大臣都統前鋒統領䕶/軍統領副都統侍衛簡用)虎鎗長每旗各七人虎
鎗副長每旗各七人(均於虎鎗/人内選用)筆帖式六人(内三人以/七品虚銜)
(仍食原餉委署/三人無頂帶)
　　掌以虎鎗翊從凡遇
車駕蒐狩虎鎗總統總領日以十人佩虎鎗於前導侍
　　衛前行安營後偵虎豹出入備伏弩箭犁刀
行田遇大獸則列鎗從之奉
㫖殪虎或追踪或尋山得則具奏以獻將首先刺虎一
　　二人名奏
聞初康熈二十三年黒龍江將軍進精騎射善殺虎新
　　滿洲四十人至京分𨽻上三旗始置虎鎗營設官
　　以領之三旗虎鎗人共六百人於侍衛㕘領親軍
　　校親軍前鋒校前鋒䕶軍校䕶軍驍騎校驍騎領
　　催及閑散人内選用初制設三百六十人雍正元
　　年增置每旗各八十人内虎鎗人四百八十人學
　　習虎鎗人一百二十人虎鎗總統總領馬褂以黄
　　色鎗長以紅色虎鎗人以白色衿均鑲以青乾隆
　　三年始鑄給闗防焉
　厯代建置
　　　謹案荀子稱齊之技擊不可以遇魏之武卒魏
　　　之武卒不可以直秦之鋭士自古有國家者於
　　　兵制常額之外必有選鋒之軍訓練之衆教養
　　　於平時而收其效於一旦以資臂指而壯聲靈
　　　所闗至鉅我
　　朝法制周宻軍威宣鬯康熈中特置火器營以練
　　　習鎗礮虎鎗營以格殪猛獸政一令專技精藝
　　　熟為前代所未有我
　皇上聖武維揚萬方震叠自嵗己巳始以雲梯勝兵
　　　剏置健鋭營於香山勁旅如雲無不一當千百
　　　復以嵗時
　親臨簡閲號令嚴明節制有方屹為干城腹心之選
　　　嗣是
　王師撻伐所至蕩平搗穴擒渠多恃是軍之宣勞著
　　　績仰見
　睿謨廣運條畫精詳儲材豫而收效逺實為超軼前
　　　代謹以列史所載詳加考核如漢之八校尉唐
　　　之神䇿軍宋之四上軍遼之皮室舒新軍雖其
　　　勇練皆不足以當今之萬一而特選精卒别設
　　　營制其用意尚有略相仿彿者至火器之制自
　　　古所無凡史所謂礮者皆以機發石而已元初
　　　得西域礮攻金蔡州城始用火然其造法不傳
　　　後亦罕用至明成祖平交阯得神機鎗礮法因
　　　置神機營以肄習之行軍之用火器實權輿於
　　　此故求之前代尤無足以相擬惟當時或以善
　　　射或以習弩亦為之别置一軍則一技專長未
　　　嘗不可援為比附用是取其近似徵摭大略著
　　　之於篇庶俾列代得失之由藉以考見一二其
　　　實
　　國家制度之盡善教訓之有方亘古無倫初非秦
　　　漢以降武備弛缺者所得相提而並論也
　三代
　　李善文選註周有七萃之士萃聚也亦猶傳有七
　　輿大夫聚集有智力者為王之爪牙
　　　謹案周制有六軍三軍之名雖未嘗别立一軍
　　　如我
　　朝之健鋭營然考六韜練士篇太公曰軍中有大
　　　勇力敢死樂傷者聚為一卒名曰冐刄之士有
　　　鋭氣壯勇强暴者聚為一卒名曰䧟陣之士有
　　　竒兵長劍接武齊列者聚為一卒名曰勇鋭之
　　　士有披距伸鈎强力多力潰破金鼓絶滅旌旗
　　　者聚為一卒名曰勇力之士有踰高絶逺輕卒
　　　善走者聚為一卒名曰冦兵之士其曰聚為一
　　　卒則七萃之義也葢萃亦聚也呉子圖國篇云
　　　民有膽勇氣力聚為一卒樂以進戰効力以顯
　　　其忠勇者聚為一卒能踰高超逺輕足善走者
　　　聚為一卒亦與太公六韜同皆沿七萃之制則
　　　略如今之健鋭營矣圖國篇又云一軍之中必
　　　有虎賁之士力輕扛鼎足輕戎馬搴旗取將必
　　　有能者若此之等選而别之愛而貴之是謂軍
　　　命亦如今之健鋭營甲于諸營也凡此雖未獨
　　　立軍名而義可互証故附識于此
　　穆天子傳天子西遊射於中口命虞人掠林有虎
　　在於葭中天子將至七萃之士髙奔戎生捕虎而
　　獻之天子命為柙畜之東虞是曰虎牢
　　　謹案周書世俘第四十武王狩禽虎二十有二
　　　貓二麋五千二百三十五犀十有二氂七百二
　　　十有一熊百五十有一羆一百一十有八豕三
　　　百五十有二貉十有八麈十有六麝五十麋三
　　　十鹿三千五百有八當時擒虎之多至二十有
　　　二他猛獸無論雖事見逸書未能一一徵信要
　　　可與今虎鎗營職掌互証焉酈道元水經注顔
　　　師古漢書注皆引七萃之士生捕虎之文王融
　　　曲水詩序稱七萃連鑣虞羲詩亦云雲屯七萃
　　　士葢周制於虎賁之外别有此七萃之士其勇
　　　力足以捕猛獸正如今之有虎鎗營也惟是虎
　　　雖可以力斃而難以生擒伏讀
　御製叢薄行云叢薄之中聞有虎三子逐逐隨其母
　　鎗斃於菟及一子其子曵尾藏深莾惡獸應弗留
　　餘孽是非所云不探卵(叶/)因命生擒觀壯材羽林
　　徼􁦂皆暴怒兩人搏一何足云一人獨攫誠堪詡
　　其名乃曰見多爾索倫侍衛中英楚手尾挈領安
　　且詳須臾虎兕入柙擄被斑絝白渉鋪張豈似今
　　朝萬目覩喜亦詎為萬目覩適有新歸化布魯
　天藻煌煌賦事徵實葢負嵎巨虎非用虎鎗及虎神
　　　鎗利器難以就殱惟小虎乃可生捕耳穆天子
　　　傳生捕虎之文究屬夸飾無闗典要也
　秦(無可考/)
　漢
　　漢書百官公卿表中壘校尉掌北軍壘門内外掌
　　西域屯騎校尉掌騎士歩兵校尉掌上林苑門屯
　　兵越騎校尉掌越騎長水校尉掌長水宣曲胡騎
　　又有胡騎校尉掌池陽胡騎不常置射聲校尉掌
　　待詔射聲士虎賁校尉掌輕車皆武帝初置有丞
　　司馬
　　漢書刑法志武帝平百粤内増七校外有樓船皆
　　嵗時講肄修武備晉灼注百官表中壘屯騎歩兵
　　越騎長水胡騎射聲虎賁凡八校尉胡騎不常置
　　故此言七校
　　程大昌雍録其八屯校尉惟中壘射聲虎賁屯騎
　　當在城中而四屯悉在城外故歩兵校尉掌上林
　　苑門之兵越騎校尉掌越人内附之騎長水校尉
　　則掌胡騎之在長水宣曲者也胡騎校尉則掌胡
　　騎之在池陽者也總都城而言所屯則上林在城
　　西南長水宣曲在城東南胡騎在城北渭水之外
　　(宣曲固在城東而城西昆明池旁亦有宣曲然而/長水校尉所掌必在城東為其與長水相附並也)
　　馬端臨文獻通考山齋易氏曰案劉屈氂傳太子
　　使如侯持節發長水及宣曲胡騎皆已裝令侍郎
　　莾通使長安追捕如侯告胡人曰節有詐勿聼也
　　遂斬如侯引騎入長安葢中壘在北軍而歩兵在
　　上林苑門長水兼掌長水及宣曲胡騎則在長水
　　及宣曲皆在長安城外顔師古以長水在今鄠縣
　　東長水鄉是知八校分屯不專在一所雖同名北
　　軍而各以校尉領之不屬中尉之北軍此八校尉
　　所以自列於城門校尉之後而中壘校尉亦别掌
　　北軍壘門内外不屬金吾也葢金吾秩中二千石
　　而八校尉皆秩二千石其位亦重矣
　　季本禮疑圖案八校尉之置所以分中尉之權也
　　八校尉之軍舊皆三輔畨上為中尉之所專統特
　　以中壘令丞設軍壘别置精兵以備警急耳今中
　　壘升為校尉專掌壘門屯兵不屬中尉葢八校尉
　　之所掌者取選募之精兵分屯城内但其所領事
　　有時在外如長水池陽之類故其分屯不常專在
　　一所而實則猶存城内北軍之名也惟中壘猶與
　　中尉相闗而中尉之所掌已分執金吾之職尚不
　　廢徼循京師與戍中都官之舊耳此武帝慮患防
　　奸之術也但章氏謂武帝既增校尉恐中壘之權
　　太重則明指中壘統七校尉如光武之以北軍中
　　候監五營校尉也殊不知中壘與七校本皆秩二
　　千石不相統屬自足相制烏得云中壘之權太重
　　耶又三輔黄圖謂中壘屯騎虎賁歩兵越騎長水
　　胡騎射聲八營宿衛王宫亦非矣葢此八營即八
　　軍也豈以光武時并為五營校尉皆掌宿衛兵而
　　遂謂八校尉亦同其制歟大抵章氏之説本於補
　　兵志多雜後來改更之制不若易氏考究之精詳
　　也
　　　謹案漢制以南軍掌宿衛如今之前鋒䕶軍營
　　　北軍掌徼循京師如今之歩軍營與火器健鋭
　　　諸營職掌均不相合惟刑法志謂武帝内增七
　　　校外有樓船皆嵗時講肄修武備是武帝於北
　　　軍之外募增七校以為勁兵專備征伐無宿衛
　　　徼循之事其材力超越特出諸軍之上頗近今
　　　之火器健鋭諸營考之於史李陵傳漢遣貳師
　　　代大宛使陵將五校兵隨後(案後漢始并八校/為五營此云五校)
　　　(葢用八校之五耳/非後漢之五校也)霍光傳發材官輕車北軍五
　　　校士趙充國傳有詔將八校尉與驍騎都尉金
　　　城太守合疏捕山間虜元帝本紀永光二年西
　　　𦍑反以太常任千秋為奮威將軍别將五校並
　　　進是當時出兵征討皆藉八校之力可知其勇
　　　鋭實甲於諸軍也今核其職掌長水校尉屯長
　　　水宣曲胡騎校尉屯池陽與今健鋭營别駐香
　　　山者其制正同越騎校尉如淳謂越人歸附以
　　　為騎也山堂攷索及文獻通考謂募知越人事
　　　者為越騎越人習水戰故用之亦與今健鋭營
　　　掌練習水師者相合而歩兵校尉掌上林苑門
　　　屯兵則今健鋭營倣效
　　圓明園䕶軍營該班值宿之制每日以㕘領一人
　　　前鋒校前鋒十名守衛
　　静宜園宫門亦其遺意至射聲校尉掌待詔射聲
　　　士服䖍曰射聲工射者也(案服䖍釋射聲二字/謂㝠㝠中聞聲則射)
　　　(之於義未安應劭謂詔所命為射故曰侍詔射/然則射字屬上讀非射聲也當時以射聲名官)
　　　(義雖難觧而如服氏所/云渉于荒渺未足為據)是獨以一技名官與今
　　　火器之設為專營者亦差相仿彿矣
　　漢書宣帝本紀應募佽飛射士注服䖍曰周時度
　　江越人在船下負船將覆之佽飛入水殺之漢因
　　以材力名官如淳曰吕氏春秋荆有兹飛得寶劔
　　於干將渡江中流兩蛟繞舟茲飛拔劔赴江刺兩
　　蛟殺之荆王聞之仕以執圭後世以為勇力之官
　　兹佽音相近臣瓚曰本秦左弋官也武帝太初元
　　年改曰佽飛官有一令九丞在上林苑中結矰繳
　　弋鳬雁嵗萬頭以供祀宗廟師古曰取古勇人以
　　名官熊渠之類是也亦因取其便利輕疾若飛故
　　號佽飛
　　　謹案佽飛亦漢之精兵有一令九丞以領之别
　　　屯上林苑中考漢書載趙充國將兵伐先零宣
　　　帝遣其子右曺中郎將卭將期門佽飛為支兵
　　　馮奉世為右將軍伐西𦍑亦將越騎佽飛以徃
　　　是當時調發多及此兵葢亦取其驍㨗可用正
　　　如今之健鋭營也
　　漢書百官公卿表水衡都尉有輯濯令丞注如淳
　　曰輯濯官船也師古曰輯讀與楫同音集濯音直
　　孝反皆所以行船也
　　漢書劉屈氂列傳發輯濯士以予大鴻臚商邱成
　　顔師古註輯濯主用輯及濯行船者也短曰輯長
　　曰濯
　　漢書枚乘列傳遣羽林黄頭循江而下注蘇林曰
　　羽林黄頭郎習水戰者也師古曰鄧通以櫂船為
　　黄頭郎
　　應劭漢官儀髙祖命天下選能引闗蹶張材力武
　　猛者以為材官樓船常以秋後講肄各有員數
　　　謹案漢初即置樓船士故楊僕嘗為樓船將軍
　　　而地理志廬江郡亦有樓船官葢主以水軍習
　　　戰者然此皆郡國所置不必盡在都城惟輯濯
　　　令丞所領有輯濯士劉屈氂發之以與衛太子
　　　戰而黄頭郎又屬之羽林此則舟師之在長安
　　　者正如今健鋭營有演習水師之比矣
　　王應麟玉海漢初軍制弩則有弩將射則有樓煩
　　將長鉟都尉以長鉟為職(顔師古曰長鉟長刄/兵也為刀而劔形)
　　　謹案弩將樓煩將長鉟都尉皆各以其技自成
　　　一隊亦頗近今之火器營也
　　後漢書百官志屯騎校尉一人司馬一人越騎校
　　尉一人司馬一人歩兵校尉一人司馬一人長水
　　校尉一人司馬胡騎司馬各一人射聲校尉一人
　　司馬一人不屬北軍中候
　　後漢書何進列傳是時置西園八校尉以小黄門
　　蹇碩為上軍校尉虎賁中郎將袁紹為中軍校尉
　　屯騎校尉鮑鴻為下軍校尉議郎曺操為典軍校
　　尉趙融為助軍校尉淳于瓊為佐軍校尉又有左
　　右校尉
　　　謹案東漢省八校為五校領屬於北軍中候則
　　　已同為宿衛之兵與西京之各置别營者有别
　　　然考後漢紀傳所載如耿秉副竇憲發北軍五
　　　校擊匈奴行車騎將軍鄧鴻將北軍五校士討
　　　叛胡劉尚發北軍五營征羌鄧隲將北軍五校
　　　擊凉郡叛羌車騎何熈將五校營士擊烏桓羌
　　　入河東使北軍中候朱寵將五營士屯孟津屯
　　　騎班雄將五營兵屯長安三輔征西馬賢將五
　　　校士屯漢陽執金吾張喬以五校士屯三輔竇
　　　武張奐何進皆以五營士屯都亭是當時摧鋒
　　　䧟陣亦仍以五校為勝兵則與西京之制固不
　　　甚相逺也至西園八校尉則皆特置之軍雖以
　　　宦官統領貽譏史冊而推其本意葢亦仿西京
　　　八校而設所以練習武備耳
　三國
　　三國蜀志秦宓列傳拜左中郎將長水校尉董和
　　列傳胡博厯長水校尉廖立列傳後主襲位徙長
　　水校尉
　　三國蜀志張裔列傳裔以射聲校尉領留府長史
　　三國蜀志向朗列傳後主踐阼為歩兵校尉
　　三國蜀志楊洪列傳為越騎校尉
　　三國吳志三嗣主列傳太平二年歩兵校尉鄭胄
　　　謹案據三國志所載則蜀漢孫呉各有五校畧
　　　如東漢之制至曹魏雖置有此職然考裴松之
　　　注引魏氏春秋稱阮籍聞歩兵校尉闕厨多美
　　　酒營人善釀酒求為校尉遂縱酒昏酣遺落世
　　　事則是魏世五校已為冗職無復兩漢之任至
　　　晉而遂從省併宋代雖復置亦僅存虚名故並
　　　略而不著云
　晉
　　晉書職官志二衛始制前驅由基彊弩為三部司
　　馬各置督史又置武賁羽林上騎異力四部并命
　　中為五督
　　宋書百官志晉太康十年立射營弩營置積射彊
　　弩將軍主之
　　　謹案晉之由基司馬異力督葢特選精鋭者為
　　　一部當如今之健鋭營而射營弩營則如今之
　　　有火器營也
　宋齊梁陳
　　　謹案自南北朝以後五校尉及積弩積射彊弩
　　　等將軍皆為虚名以授軍功得官之人並無職
　　　掌今不復採列謹識於此
　北魏(未置/)
　北齊(未置/)
　後周(未置/)
　隋(未置/)
　唐
　　新唐書兵志至徳二載置衙前射生手千人亦曰
　　供奉射生官又曰殿前射生手分左右廂總號曰
　　左右英武軍上元中以北衙軍使衛伯玉為神䇿
　　軍節度使鎮陜州中使魚朝恩為觀軍容使監其
　　軍初哥舒翰破吐蕃臨洮西之磨環川即其地置
　　神䇿軍以盛如璆為軍使及安禄山反如璆以伯
　　玉將兵千人赴難伯玉與朝恩皆屯於陜時邊土
　　䧟蹙神䇿故地淪没即詔伯玉所部兵號神䇿軍
　　以伯玉為節度使與陜州節度使郭英乂皆鎮陜
　　其後伯玉罷以英乂兼神䇿軍節度代宗即位以
　　射生軍入禁中清難皆賜名寶應功臣故射生軍
　　又號寶應軍廣徳元年代宗避吐蕃幸陜朝恩舉
　　在陜兵與神䇿軍迎扈悉號神䇿軍天子幸其營
　　及京師平朝恩遂以軍歸禁中自將之然尚未與
　　北軍齒也永泰元年吐蕃復入㓂朝恩又以神䇿
　　軍屯苑中自是寖盛分為左右廂勢居北軍右遂
　　為天子禁軍非它軍比徳宗即位神䇿兵雖處内
　　而多以禆將將兵征伐徃徃有功貞元二年改神
　　䇿左右廂為左右神䇿軍特置監句當左右神䇿
　　軍以寵中官而益置大將軍以下又改殿前射生
　　左右廂曰殿前左右射生軍亦置大將軍以下俄
　　改殿前左右射生軍曰左右神威軍置監左右神
　　威軍使左右神威軍皆加將軍二員自肅宗以後
　　北軍増置威武長興等軍名數頗多而廢置不一
　　惟神䇿神威最盛其後京畿之西多以神䇿軍鎮
　　之皆有屯營十四年又詔左右神䇿置統軍以崇
　　親衛如六軍時邊兵衣饟多不贍而戍卒屯防藥
　　茗蔬醬之給最厚諸將務為詭辭請遥𨽻神䇿軍
　　禀賜遂贏舊三倍繇是塞上徃徃稱神䇿行營皆
　　内統於中人其軍乃至十五萬元和三年廢左右
　　神威軍合為一曰天威軍八年廢天威軍以其兵
　　騎分𨽻左右神䇿軍及僖宗幸蜀田令孜募神䇿
　　新軍為五十四都離為十軍令孜自為左右神䇿
　　十軍兼十二衛觀軍容使以左右神䇿大將軍為
　　左右神䇿諸都指揮使諸都又領以都將亦曰都
　　頭
　　新唐書百官志左右神䇿大將軍各一人正二品
　　統軍各二人正三品將軍各四人從三品掌衛兵
　　及内外八鎮兵䕶軍中尉各一人中䕶軍各一人
　　判官各三人都句判官二人句覆官各一人表奏
　　官各一人支計官各一人孔目官各二人驅使官
　　各二人
　　唐㑹要光啟元年四月以田令孜為左右神䇿十
　　軍使令孜募新軍五十四都每都千人左右神䇿
　　各二十七都分為五軍令孜總之
　　　謹案唐以十六衛為南衙乃宿衛之兵又有北
　　　衙禁軍皆開元以後所置而神䇿為北衙兵之
　　　一其初本以邊兵入衛後遂漸増其額分屯近
　　　畿凡征伐四方多用之以取勝唐代京城諸軍
　　　神䇿為最故唐書以為勢居北軍右非他軍比
　　　者是也唐文粹載李庾西都賦稱親兵百萬制
　　　以神䇿紫身豹首金腰火額獵霞張斾剥犀綴
　　　革奮目如虎眦振髯而蝟磔柔六鈞貫七札别
　　　有陳旌賜鉞閫外四十依榆闗而作鎮拒桞營
　　　而開壁其形容甚至則是軍之精勁可知當時
　　　如劉沔郝廷玉范希朝李晟等本出神䇿軍皆
　　　為名將其制葢頗近今之健鋭營而射生軍則
　　　頗近今之虎鎗營特唐代以中官主之浸至尾
　　　大不掉驕横日甚逮昭宗既誅宦者遂廢神䇿
　　　以𨽻六軍而唐亦益弱終至滅亡總由其措置
　　　失宜無以激士氣而固根本耳
　五季(未置/)
　宋
　　玉海宋殿前司有捧日天武左右四廂馬軍司有
　　龍衛左右廂歩軍司有神衛左右廂各有都指揮
　　使毎軍有都指揮使都虞候每指揮有都副指揮
　　每都有軍使副兵馬使
　　宋史職官志捧日四廂管舊城左廂及殿前司馬
　　軍天武四廂管舊城右廂及殿前司歩軍龍衛四
　　廂管新城左廂及馬軍司馬軍神衛四廂管新城
　　右廂及歩軍司歩軍謂之上四軍各有左右廂廂
　　各三軍
　　禮疑圖宋殿前侍衛兩司即唐禁内六軍之制而
　　捧日天武龍衛神衛之名則又因諸軍之散而收
　　神䇿為殿後四軍之遺也
　　玉海乾徳三年詔郡國選兵之驍勇者部送闕下
　　太祖親閲之中選者萬餘人以騎軍為驍雄歩軍
　　為雄武並𨽻侍衛親軍
　　　謹案宋殿前司以捧日天武為上軍侍衛司以
　　　龍衛神衛為上軍通考載建隆元年詔殿前侍
　　　衛二司各閲所掌兵練其驍勇升為上軍則上
　　　軍皆以簡閲而升與今健鋭營之選前鋒䕶軍
　　　勁卒别置一營者其制頗為相近至驍雄雄武
　　　二軍雖由郡國部送而别選驍勇立為軍額亦
　　　即四上軍之比故並載於此篇
　　玉海建隆二年幸飛山營閲礮軍開寶九年幸西
　　教埸觀飛山兵按礮咸平五年置廣㨗兵五指揮
　　先是帝聞南方以標槍旁牌為兵器命有司製之
　　令内侍蕭延皓取廣徳軍教習至是試於便殿悉
　　呈其技頗精練帝以為可用特立為是軍祥符六
　　年詔在京諸軍内選江淮習水卒於金明池試戰
　　棹立為虎翼軍置營於池側七年詔諸州簡兵有
　　善水者以補神衛水軍仁宗即位十有二年幸安
　　肅教場觀飛山雄武發礮紹興未置御前萬弩營
　　乾道五年復置名曰神勁軍
　　葉夢得石林燕語瓊林苑金明池宜春苑玉津園
　　謂之四園瓊林苑乾徳中置太平興國中復鑿金
　　明池於苑北導金水河水注之以教神衛虎翼水
　　軍習舟楫因為水嬉
　　宋實録建隆四年四月庚寅内出緍錢募諸軍子
　　弟數千人鑿池於朱明門外令右神武上將軍陳
　　承昭䕶其役將習水戰也
　　李心𫝊建炎以來朝野雜記平江許浦水軍本明
　　定州海水軍舊𨽻沿海制置司乾道中改𨽻殿前
　　司以三千人為額五年冬又改為御前水軍八年
　　春併歸許浦淳熈四年冬以七千為額江隂水軍
　　舊自泉州調發乾道三年以其勞費奏留屯二千
　　人於江隂軍而沿海制置司又别屯千人淳熈末
　　增置四千此外左翼軍亦有水軍三千摧鋒軍二
　　千福州延祥寨千人鎮江建康池江鄂州御前諸
　　帥亦各有水軍其後殿司又有澉浦水軍而淮隂
　　靖安唐灣采石諸水軍則皆冠以御前水軍之號
　　　謹案宋飛山營專領礮兵正似今之火器營而
　　　廣㨗軍習標鎗神勁軍習弩各名一藝亦屬相
　　　近至虎翼軍領水卒而神衛廂兼有水軍則又
　　　近今健鋭營之教習水師矣
　遼
　　遼史兵衛志皇后述律氏居守之際摘蕃漢精鋭
　　為舒新(滿洲語鑿也原/作屬珊今改正)軍太宗益選天下精甲置
　　諸爪牙為皮室軍合騎五十萬國威壯矣
　　遼史百官志左皮室詳衮司右皮室詳衮司北皮
　　室詳衮司南皮室詳衮司太宗選天下精甲三萬
　　為皮室軍初太祖以行營為宫選諸部豪健千餘
　　人置為腹心部耶律隆科(滿洲語銅鍋也原/作老古今改正)以功
　　為右皮室詳衮司則皮室軍自太祖時已有即腹
　　心部是也太宗增多至三十萬耳○舒新軍詳衮
　　司應天皇太后置軍二十萬選蕃漢精兵○礮首
　　軍詳衮司掌飛礮之事○弩手軍詳衮司掌强弩
　　之事
　　　謹案遼代選精甲為皮室舒新二軍亦如今健
　　　鋭營之比而礮首弩手二詳衮司則如今之有
　　　火器營也
　金
　　金史兵志舊常選諸軍之材武者為䕶駕軍海陵
　　又名上京龍翔軍為神勇軍正隆二年將南伐乃
　　罷歸使就僉調後於侍衛親軍四明安内選三十
　　以下千六百人騎兵曰龍翔歩兵曰虎歩
　　金史百官志威㨗軍(承安二年簽弩手千人/泰和四年以之備邊事)鈐轄
　　正六品都轄從九品
　　　謹案金之龍翔虎歩軍大定間改為拱衛司以
　　　謹嚴儀衛已别繫之鑾儀衛篇然其初實於親
　　　軍内特選精甲以充之則與今健鋭營之制亦
　　　頗有相近者故仍互見於此至威㨗軍專司弩
　　　手則亦今火器營之比也
　元
　　元史百官志回回礮手軍匠上萬户府秩正三品
　　至元十一年置礮手總管府十八年始立為都元
　　帥府二十二年改為萬户府後定置達嚕噶齊(解/見)
　　(户部/篇)萬户一員副萬户一員經厯知事提控案牘
　　各一員令史四人譯史一人鎮撫二員千户所三
　　翼達嚕噶齊三員千户三員副千户三員百户三
　　十二員彈壓六員
　　　謹案元代樞宻院大都督府所領諸衛以備宿
　　　衛征討其職掌約畧相同並無選擇驍勇别為
　　　一營之事惟回回礮手軍匠上萬户府則即所
　　　謂西域火然礮法元初嘗以之攻蔡州城者實
　　　今火器營所由昉也
　明
　　明史兵志成祖平交阯得神機鎗礮法特置神機
　　營肄習製用生熟赤銅相間其用鐡者建鐡柔為
　　最西鐡次之大小不等大者發用車次及小者用
　　架用椿用托大利於守小利於戰隨宜而用為行
　　軍要器至嘉靖八年從右都御史汪鋐言造佛郎
　　機礮謂之大將軍發諸邊鎮佛郎機者國名也正
　　徳末其國舶至廣東白沙巡檢何儒得其制以銅
　　為之長五六尺大者重千餘斤小者百五十斤巨
　　腹長頸腹有修孔以子銃五枚貯藥置腹中發及
　　百餘丈最利水戰駕以蜈蚣船所擊輙糜碎其後
　　大西洋船至復得巨礮曰紅夷長二丈餘重者至
　　三千斤能洞裂石城震數十里天啟中錫以大將
　　軍號遣官祀之明置兵仗軍器二局分造火器凡
　　數十種正徳嘉靖間造最多
　　明史職官志神機營設中軍左右哨左右掖選勲
　　臣二人提督之其管哨掖官曰坐營坐司亦率以
　　勲臣為之又設把總把司把牌等官嘉靖二十九
　　年設副㕘遊佐坐營號頭中軍千把總等官神機
　　營戰兵一營左副將一戰兵二營練勇㕘將一車
　　兵三營遊擊將軍一車兵四營佐擊將軍一城守
　　五營佐擊將軍一戰兵六營右副將一車兵七營
　　練勇㕘將一城守八營佐擊將軍一城守九營佐
　　擊將軍一城守十營佐擊將軍一備兵坐營官一
　　大號頭官一
　　　謹案明置神機營以肄習鎗礮又置兵仗軍器
　　　二局以分司製造而火器之制始備然此即京
　　　軍三大營之一明代自諸衛上直軍外戰守武
　　　備惟恃三營而中葉以後兵柄主之宦官將領
　　　盡出紈袴非但不知訓練甚至買閒占役尺籍
　　　空虚成化中雖嘗分其等次以一等者為選鋒
　　　操練次等者為老家供役而富軍憚營操征調
　　　率賄將弁置老家數中貧者雖老疲轉入一等
　　　操練而缺伍名額又每為權貴所隐占支糧則
　　　有調遣則無是以軍數雖多衰耗實甚非但不
　　　可以言精鋭即求其能執兵應操者亦十無一
　　　二厯代以來軍政之壞葢未有如明之甚者矣
欽定厯代職官表卷四十七
欽定四庫全書
欽定厯代職官表卷四十八
　盛京將軍等官表

　　盛京將軍等官
　　國朝官制
　盛京將軍一人(駐城盛/京)副都統三人(一駐府盛京一駐/錦州  一駐熊岳)
　　(城/)
　　　將軍掌鎮撫
　　留都安輯旗民董率文武凡軍師卒戍田莊糧糈之
　　　籍疆域之廣輪關梁之要隘咸周知其數以時簡
　　　稽而修飭之副都統各守分地以賛其治初順治
　　　元年
世祖章皇帝定都燕京以内大臣一員副都統二員及每
　　　旗駐防章京留守
　　盛京三年改駐防大臣為昂邦章京給鎮守總管印
　　　康熈元年改為鎮守遼東等處將軍四年改鎮守
　　　奉天等處將軍乾隆十二年改奉天將軍為鎮守
　　盛京等處將軍其副都統二員雍正五年以一員移
　　　駐錦州府又増置熊岳副都統一員
盛京等處駐防城守尉十人協領十人佐領一百二十
四人防禦九十有二人驍騎校二百有四人
　　凡
　盛京駐防之地自將軍所治外其所屬各城曰
　興京曰撫順曰遼陽曰海城曰葢州曰開原曰鐡嶺
　　曰復州曰寧海曰旅順水師營曰岫巖城曰鳳凰
　　城曰錦州府曰熊岳曰小凌河曰寧逺曰中前所
　　曰中後所曰廣寧曰巨流河曰白旗堡曰小黒山
　　曰閭陽驛曰義州邊門十六曰威逺堡曰英峩門
　　曰鹻厰曰旺清曰靉河曰鳳凰城(右俱屬將盛京/兵部而  軍兼)
　　(統/之)曰法庫曰松嶺子曰新臺曰梨樹溝曰白石嘴
　　曰明水塘曰彰武臺曰清河曰白土厰曰九關臺
　　(右俱將/軍所屬)皆設兵駐守置城守尉協領佐領防禦等
　　官各視兵數多寡定額有差以掌巡防譏察之事
　　又有委官一百人皆以七品冠帶食領催前鋒錢
　　糧乾隆二十七年置
盛京將軍衙門主事一人筆帖式十有一人各處駐防
衙門筆帖式十有三人倉官六人
　　分掌行遣案牘及糧儲出納之事
吉林將軍一人(駐吉/林城)副都統五人(一駐吉林一駐寜古/塔一駐白都訥一駐)
(三姓地方一/駐阿勒楚喀)
　　將軍掌鎮守吉林烏喇等處地方繕固鎮戍綏和
　　軍民秩祀山川輯寧邊境副都統各守分地以賛
　　其治初順治十年始設昂邦章京於寧古塔以鎮
　　其地康熈元年改昂邦章京為鎮守寧古塔等處
　　將軍十五年以寧古塔將軍移駐吉林乾隆二十
　　二年改為吉林將軍吉林副都統康熈十五年置
　　三十一年移駐白都訥雍正三年復置寧古塔副
　　都統順治十年置白都訥副都統康熈三十一年
　　自吉林移駐三姓副都統雍正十年置阿勒楚喀
　　副都統乾隆二十一年置又初置有拉林副都統
　　一員乾隆三十四年省
吉林等處駐防總管一人協領二十有五人参領一人
佐領一百十九人防禦八十有一人驍騎校一百十六
人管水手四品官二人五品官二人六品官二人
　　凡吉林駐防之地自將軍所治外其所屬各處曰
　　寧古塔曰白都訥曰三姓曰阿勒楚喀曰拉林曰打
　　牲烏喇曰伊屯曰鄂謨和索囉邊門四曰巴延鄂
　　佛囉曰伊屯曰克爾素曰布爾圖庫蘇巴爾漢皆
　　設兵駐守置總管協領参領佐領防禦等員各視
　　兵數多寡定額有差職掌與
　盛京各駐防同
吉林理事同知一人獄官一人吉林將軍衙門主事一
人筆帖式十有二人白都訥副都統衙門委署主事一
人各處駐防衙門筆帖式二十有八人管臺站筆帖式
十有八人管倉筆帖式十有二人倉官七人助敎十人
　　同知掌聼旗民獄訟之事主事等官分掌文案郵
　　傳倉儲敎習之事初雍正四年設永吉州於吉林
　　長寧縣於白都訥置知州知縣吏目典史等官俱
　　屬奉天府乾隆元年省長寧縣併入永吉州十二
　　年罷永吉州改設吉林理事同知𨽻於吉林將軍
　　焉
黑龍江將軍一人(駐齊齊/哈爾城)副都統三人(一駐齊齊哈爾/一駐墨爾根一)
(駐黒/龍江)
　　將軍掌鎮守黑龍江等處地方均齊政刑修舉武
　　備綏徠部族控制東陲副都統各守分地以賛其
　　治初康熈二十二年始置黒龍江將軍及副都統
　　二十九年移黒龍江將軍駐墨爾根三十八年復
　　移駐齊齊哈爾城齊齊哈爾副都統康熈三十七
　　年自墨爾根移置墨爾根副都統康熈四十九年
　　置黑龍江副都統康熈二十二年置
黑龍江等處駐防副都統銜總管一人城守尉一人協
領十有六人總管七人参領一人副總管二十有六人
佐領二百三十八人防禦二十有四人驍騎校二百三
十一人䕶軍校二人管水手四品官四人五品官二人
六品官四人管造船四品官一人五品官一人六品官
一人
　　凡黑龍江駐防之地自將軍所治齊齊哈爾外其
　　所屬各處曰墨爾根與黒龍江齊齊哈爾各置水
　　師營曰呼倫布雨爾曰呼蘭城曰布特哈曰博爾
　　多皆設兵駐守沿邊卡倫四十有六皆遣官率兵
　　防戍置城守尉總管副總管協領恭領佐領防禦
　　等官各視兵數多寡定額有差職掌與
　盛京吉林各駐防同
黑龍江將軍衙門主事一人理刑主事一人銀庫主事
一人筆帖式十有二人各處駐防衙門筆帖式二十人
管臺站筆帖式三十有三人六品官二人臺站官二人
管倉筆帖式六人管官屯七品官四人
　　分掌刑名賦餉郵驛倉儲之事雍正四年於黑龍
　　江置泰寧縣知縣七年省凡旗民獄訟之事改設
　　理刑主事治之
　厯代建置
　　　謹案我
　　朝定制於各省分設八旗駐防官兵以將軍副都
　　　統為之董轄雖所司繁簡略異而職任無殊惟
　　盛京及吉林黑龍江三處將軍俱以
肇邦重地俾之作鎮
　　留都統治軍民綏徠邊境其政務較繁而委任亦
　　　最為隆鉅核其職掌蓋即前代諸京留守之比
　　　與各省將軍之但膺閫寄者不同洪惟我
　　國家肇造大東
發祥於鄂多理城
相宅於赫圖阿拉丕基思輯遂啟
　　興京洎夫
聖武布昭版章式廓經營遼瀋成邑成都
天付有家誕受方國爰於
　盛京等處分置節帥率師鎮守西自呼倫布雨爾北
　　　循興安嶺黑龍江而東南跨鴨緑江地方六千
　　　里各因形勢險要列屯置戍以控扼之兵防周
　　　宻條畫詳明其諸部落舉族内附者久已編甲
　　　入户同於氓𨽻而沿邊以外歸化入貢則有若
　　　寧古塔東北東南之竒雅喀喇班吉爾漢喀喇
　　　赫哲喀喇費雅喀竒勒爾等近者千五六百里
　　　逺者四五千里直至於大東海皆歲獻土物以
　　　時遣官頒賜逺至邇安廣輪有截豐水
詒謀夐軼萬古以前代陪京制度相凖如唐之河南太
　　　原宋明之應天皆地當腹裏所謂留守守備者
　　　不過少異其名實與他州郡無别若北魏之平
　　　城元之和林皆其開國舊都而六鎮外攜諸藩
　　　内訌(説俱/詳後)控制殊為無策至遼之東京正在遼
　　　陽而東京統軍司所屬幅􁆟僅至長春(近今白/都訥地)
　　　亦乏長撫逺馭之畧惟金代上京㑹寧府在今
　　　吉林城東寧古塔西色齊窩集左右與
　　本朝剏業之地延袤頗合然當時雖分建諸路府
　　　州而生聚未繁海陵遷燕以後命毁㑹寧府舊
　　　宫殿及諸大第宅仍夷其址而耕種之頓忘舊
　　　本世宗始復行營葺屢移諸明安穆昆以實上
　　　京而撫輯失宜逮其末季乣軍潰叛國勢浸弱
　　　史所稱東極濟喇敏(滿洲語厚也原作/吉黑迷今改正)烏達噶
　　　(䝉古語次數也原/作兀的改今改正)諸野人之境北自夫餘(舊作/蒲與)
　　　(今改/正)路之北三千餘里和羅和屯(滿洲語和羅/山谷也和屯)
　　　(城也原作火魯/火疃今改正)穆昆為邊者亦徒有虚名其規
　　　模狹隘本不足擬議萬一而設官守衛沿革有
　　　因難以槩略今具列如左其未建陪京官職不
　　　備者則亦闕而不著云
　三代
　　馬端臨文獻通考成王命君陳分正東郊成周亦
　　留守之始
　　　謹案周以周公君陳畢公相繼分正東都後世
　　　因尚書有尹兹東郊之文遂以為京尹所自始
　　　然洛邑有化導殷頑控置東夏之任故當時皆
　　　以同姓懿親逓臨斯土其官守綦鉅非僅京尹
　　　之専司民事者所可比擬惟今
　　盛京將軍之職較為近之厯代留京之有留守守
　　　備其權輿實本於此今故互著於篇而中間因
　　　革得失之由亦緣以附見焉
　秦(未置/)
　漢
　　文獻通考光武以扶風都尉部在雍縣將兵䕶衛
　　園陵故俗稱雍營
　　後漢書安帝本紀永初四年二月乙丑初置長安
　　雍二營都尉官百官志安帝以三輔有陵園之守
　　乃復置右扶風都尉京兆虎牙都尉西羌傳永初
　　四年春置京兆虎牙都尉於長安扶風都尉於雍
　　如西京三輔都尉故事
　　　謹案三輔黄圖京輔都尉治華隂左輔都尉治
　　　髙陵右輔都尉治郿水經注渭水又東逕郿縣
　　　故城南引地理志曰右輔都尉治渭水東南逕
　　　髙陵縣故城北引地理志曰左輔都尉治蓋三
　　　輔都尉在西漢本典畿輔重兵自光武罷郡國
　　　都尉并職太守而兵事亦領之京兆尹及左馮
　　　翊右扶風蓋如後世以京尹兼留守之比厥後
　　　復置郡尉専以䕶衛陵園分地屯守則又如今
　　　駐防副都統之職其有京兆扶風而無馮翊者
　　　長陵陽陵二縣俱已移屬京兆故也又考南匃
　　　奴傳左校尉閻章右校尉張國將黎陽虎牙營
　　　士屯五原曼栢馮柱又將虎牙兵留屯五原然則
　　　虎牙營本以衛園寢而為居留重兵故又時遣
　　　屯戍也
　三國(未置/)
　晉(未置/)
　宋齊梁陳(未置/)
　北魏
　　顧祖禹史畧初魏都平城於緣邊置六鎮曰武川
　　曰撫㝠曰懷朔(正光六年/改置朔州)曰懷荒(正光末改/置蔚州)曰柔
　　元曰禦夷皆恃為藩衛資給優厚遷洛以後邊任
　　益輕將士失所互相仇怨正光四年懷朔鎮民挾
　　忿殺其鎮將遂反諸鎮響應冀并以北竝為盗區
　　魏書羅斤列傳除柔元鎮都大將荀愷列傳遷冠
　　軍將軍柔元懐荒武川鎮大將宇文福列傳除散
　　騎常侍都督懷朔沃野武川三鎮諸軍事征北將
　　軍懷朔鎮將慕容契列傳轉都督禦夷懷荒二鎮
　　諸軍事平城鎮将又轉都督朔州沃野懷朔武川
　　三鎮三道諸軍事後將軍朔州刺史楊椿列傳除
　　都督朔州撫㝠武川懷朔三鎮三道諸軍事平北
　　將軍朔州刺史楊鈞列傳轉懷朔鎮將陽固列傳
　　懷荒鎮將萬貳北史源懷列傳詔為使持節加侍
　　中行臺巡行北邊六鎮賑給貧乏兼採風謡自京
　　師遷洛邊朔遥逺懷銜命撫導存恤有方懷朔鎮
　　將元尼須貪穢狼籍懷表劾之乃案視諸鎮左右
　　要害之地可以築城置戍及儲糧積仗之宜凡表
　　五十八條宣武並從之
　　　謹案北魏自道武帝破蠕蠕列置降人於漠南
　　　東至濡原西暨五原隂山竟二千里分為六鎮
　　　皆在代京之北及孝文遷洛以後平城故都實
　　　藉為屏蔽如今吉林黑龍江之控制東陲以作
　　留都拱衛也當時備置兵戍用資守禦其鎮都大
　　　將鎮大將蓋如今各駐防副都統之比鎮將則
　　　如今城守尉防禦之比而行臺一官持節巡行
　　　彈壓訓練所掌較重則即今將軍之職任規畫
　　　本為盡善特太和之季邊任漸輕鎮將多不擇
　　　人貪汚聚歛無所不至而六鎮兵卒多見擯抑
　　　有同奴𨽻邊人解體武備益弛馴致羣盗並起
　　　亦由措置乖方有以釀成亂階耳
　北齊(未置/)
　後周(未置/)
　隋(未置/)
　唐
　　舊唐書順宗本紀貞元四年十二月以兵部尚書
　　王紹為東都留守憲宗本紀元和元年十一月以
　　吏部侍郎趙宗儒為東都留守東畿汝都防禦使
　　三年五月勅東都畿汝州都防禦使及副使宜停
　　所管將士三千七百三十人隋畿汝界分留守及
　　汝州防禦使分掌之八月復置東都防禦兵七百
　　人九年十月以尚書左丞吕元膺檢校工部尚書
　　東都留守舊例命留守賜旗甲與方鎮同及元膺
　　受命不賜諫官援華汝夀三州例有賜居守之重
　　不宜獨闕上曰此三處亦宜停賜十年十二月東
　　都留守吕元膺請募置三河子弟以衛宫城十二
　　年五月以尚書左丞許孟容為東都留守充都畿
　　防禦使十三年三月以同州刺史鄭絪為東都留
　　守都畿汝防禦使穆宗本紀長慶二年七月以前
　　義武節度使陳楚為東都留守東畿汝防禦使本
　　朝故事東都留守罕用武臣今用楚以李穽擾汴
　　宋故也八月以綘州刺史崔宏禮為河南尹兼東
　　畿汝防禦副使敬宗本紀寳厯二年八月以崔從
　　檢校吏部尚書東都留守東畿汝都防禦使文宗
　　本紀大中十一年六月以特進檢校司空杜悰充
　　東都留守東畿汝都防禦使
　　新唐書地理志開元十一年太原府置尹及少尹
　　以尹為留守少尹為副留守
　　舊唐書元宗本紀開元二十九年以左金吾大將
　　軍裴寛為太原尹北京留守王思禮列傳為太原
　　尹北京留守河東節度使裴遵慶列傳子向為太
　　原少尹兼河東節度副使
　　　謹案唐代東京留守掌飭治武備控扼都畿皆
　　　以重臣典領與河南尹各為一職葢即今
　　盛京將軍之比至東畿汝都防禦使及防禦副使
　　　以率兵巡防為職當如今城守尉等官特唐代
　　　皆以留守及河南尹兼之不别授他人葢其所
　　　領本防禦之兵故即帶其使銜耳又唐北都留
　　　守即以太原尹兼之其職視東都較輕肅代以
　　　後以河東節度使並兼二職則與諸藩鎮無異
　　　所謂留守府尹者亦僅屬虚名矣
　五季
　　舊五代史唐莊宗本紀同光元年以河東軍城都
　　虞候孟知祥為太原尹充西京副留守(時以太原/為西京旋)
　　(改北/京)三年以張憲檢校吏部尚書太原尹充北京
　　副留守知留守事明宗本紀北京左右廂都指揮
　　使安金全晉少帝本紀髙祖入洛以帝為北京留
　　守行太原尹知河東管内節度觀察事漢髙祖本
　　紀天福十二年車駕南幸以判太原府事劉崇為
　　北京留守
　　　謹案五季之君其三皆起於太原故北京最為
　　　重地留守有管鑰之寄大扺皆以勲戚領之然
　　　惟孟知祥張憲所任乃直留守之職若石晉髙
　　　祖後漢髙祖則雖帶留守虚名其實乃河東節
　　　度使與藩鎮無以異矣至新五代史唐臣傳又
　　　有北京巡檢使符彥超麾下兵殺永王存霸事
　　　其職似不屬於留守然主率兵巡防則亦近今
　　　之城守尉等官也
　宋
　　宋史職官志西南北京留守各一人以知府兼之
　　管掌官鑰及京城守衛修葺彈壓之事畿内錢穀
　　兵民之政皆屬焉
　　　謹案宋之留守皆以府尹兼之然其職實各有
　　　攸司故宋史職官志亦别為一條在各路帥臣
　　　之列今仍繫之於此表至建炎初於汴京置京
　　　城留守及副留守則以髙宗避敵南行因特設
　　　是官寄以守禦之任與陪京作鎮者不同今故
　　　畧而不著云
　　宋李元綱厚徳録張文節公知白初叅知政事為
　　宰相王欽若所排及知南京欽若謫分司南京
　　謂必報之而知白待之加厚
　遼
　　王圻續文獻通考遼南面五京留守司俱兼府尹
　　職
　　　謹案遼以上京為皇都而留守司亦與四京並
　　　置葢以春秋巡幸不常厥居故特置以資彈壓
　　　然核其職掌大扺民事為多不主兵柄與唐之
　　　留守頗不相類今故但著於奉天府表兹不兼
　　　及云
　　遼史百官志北面邊防官○東京兵馬都部署司
　　○契丹奚漢渤海四軍都指揮使司契丹奚軍都
　　指揮使司奚軍都指揮使司漢軍都指揮使司渤
　　海軍都指揮使司○東京都統軍使司○東京都
　　詳衮(原作詳穏今/依字面改正)司○保州都統軍司○湯河詳
　　衮司亦曰南女直湯河司○銅州北兵馬指揮使
　　司○淶州南兵馬指揮使司(已上遼陽路諸/司控扼髙麗)○黄
　　龍府兵馬都部署司一作都監署司○黄龍府鐵
　　驪軍詳衮司○咸州兵馬詳衮司有知咸州路兵
　　馬事同知咸州路兵馬事咸州乣將○東北路都
　　統軍使司有掌法道宗大安六年置(已上長春路/諸司控制東)
　　(北諸/固)○東北路兵馬詳衮司亦曰東北面詳衮司
　　○東北路監軍馬司有東北路監軍馬使有管押
　　東北路軍馬事官○東北路女直詳衮司○北女
　　直兵馬司在東京遼州置(以上東北/路諸司)
　　遼史地理志開州兵事屬東京統軍司保州𨽻東
　　京統軍司來逺城兵事屬東京統軍司顯州兵事
　　屬東京都部署司乾州兵事𨽻東京都部署司貴
　　徳州兵事屬東京都部署司瀋州兵事𨽻東京都
　　部署司遼州祺州韓州雙州同州咸州兵事屬北
　　女直兵馬司信州兵事屬黄龍府都部署司賔州
　　兵事𨽻黄龍府都部署司湖州渤州兵事𨽻東京
　　統軍司郢州兵事𨽻北女直兵馬司銅州兵事𨽻
　　北兵馬司洓州兵事屬南兵馬司鎮海府兵事𨽻
　　南女直湯河司順化城寧州衍州連州兵事屬東
　　京統軍司歸州蘇州復州兵事屬南女直湯河司
　　肅州兵事𨽻北女直兵馬司寧江州兵事屬東京
　　統軍司祥州兵事𨽻黄龍府都部署司
　　洪皓松漠紀聞渤海國契丹舊為東京置留守有
　　蘇扶等州中京古白霫城自上京至燕二千七百
　　五十里上京即西樓也
　　　謹案遼代建東京於遼陽實有今奉天全省之
　　　地而上京之長春州東京之寧江州則其邊界
　　　所在長春當近白都訥寧江實傍拉林河計其
　　　疆域方位今之吉林寧古塔皆不能全𨽻版圖
　　　廣輪未為綿逺然考之百官地理諸志則防守
　　　各職規制畧備葢兵馬都部署司都統軍使司
　　　如今之各將軍保州統軍咸州詳衮諸司如今
　　　之分駐各副都統指揮使司等官如今之總管
　　　城守尉而諸州郡兵事皆𨽻於統軍部署等司
　　　則如今各處駐防悉總屬於將軍副都統也
　金
　　金史地理志上京路海古勒(䝉古語行軍殿後也/原作海古今改正)
　　之地金之舊土也國初稱為内地天眷元年號上
　　京海陵遷都於燕止稱㑹寧府大定十三年復為
　　上京置上京留守司以留守兼本路兵馬都總管
　　肇州以太祖勝遼肇基王迹於此遂建為州置招
　　討司以使兼州事隆州利涉軍節度夫餘(原作蒲/與今據)
　　(國名/改正)路置節度使承安三年設節度副使海蘭(滿/洲)
　　(語榆樹也原作/曷懶今改正)路置總管府貞元元年改總管為
　　尹仍兼本路兵馬都總管承安三年設兵馬副總
　　管率賔(原作恤品又作速頻/今據渤海府名改正)路太宗天㑹二年以
　　扎蘭(滿洲語隊伍也原/作耶懶今改正)路都貝勒所居地瘠遂遷
　　於此因名率賔路節度使承安三年設節度副使
　　哈斯罕(滿洲語籬也原作曷蘇/館又作合蘇欵今改正)路置節度使天㑹
　　七年徙治寧州甞置都統司呼爾哈(寧古塔河名/也舊作胡里)
　　(改今/改正)路國初置萬户海陵改置節度使承安三年
　　置節度副使烏爾古徳哷勒(烏爾古䝉古語孳生/也徳哷勒索倫語臉)
　　(也原作烏古/迪烈今改正)統軍司後升為招討司與夫餘路近
　　咸平路咸平府總管府安東軍節度使東京路遼
　　陽府東京留守司博索(滿洲語山隂也舊/作婆速今改正)府路國
　　初置統軍司天徳二年置總管府貞元元年與海
　　蘭路總管並為尹兼本路兵馬都總管此路皆明
　　安户
　　金史兵志收國元年始置咸州軍帥司後為六部
　　路都統司上京及泰州凡六處置每司統五六萬
　　人太宗天㑹十年改南京路都統司為東南路都
　　統司治東京以鎮髙麗海陵天徳二年又改烏爾
　　古徳哷勒統軍司為招討司以博索路統軍司為
　　總管府大定五年又設兩招討司與前凡三以鎮
　　邊陲東北路者初置烏爾古徳哷勒部後置於泰
　　州泰和間以去邊尚三百里宗浩乃奏分司於金
　　山以重臣知兵者為使列城堡濠牆戍守為永制
　　金史白彦敬列傳正隆六年調諸路兵使彥敬主
　　㑹寜夫餘呼爾哈三路事及降世宗以為哈斯罕
　　節度使完顔福夀列傳從博索路兵馬都總管完
　　顔黙音(滿洲語隊也原/作謀衍今改正)通吉義列傳(通吉義原作/獨吉義今依)
　　(八旗氏族/通譜改正)遷逹喇(滿洲語腰也原/作迭刺今改正)部族節度使貞
　　元元年改唐古部族節度使烏雅扎拉列傳(烏雅/原作)
　　(烏延今依八旗氏族通譜改正扎拉/滿洲語媒人也原作查剌今改正)改博索路總
　　管髙麗憚其威名凡以事至博索路者望見而跪
　　之尼瑪哈楚呼列傳(尼瑪哈原作尼厖古今依八/旗氏族通譜改正楚呼䝉古)
　　(語純色也原作/鈔兀今改正)遷東北路招討使與完顔思敬有
　　隙思敬為東京留守奉詔至招討使楚呼不出餞
　　實圖美列傳(䝉古語頂戴也原/作仁土懣今改正)改哈斯罕節度使
　　博索路兵馬都總管伊喇諳逹列傳(伊喇原作移/刺今依八旗)
　　(氏族通譜改正諳逹滿洲語/夥伴也原作按答今改正)以招徠邊部功遷東
　　北路招討使圖克坦克寧列傳(圖克坦原作徒單/今依八旗氏族通)
　　(譜改/正)厯呼爾哈路節度使海蘭路兵馬都總管承
　　裕列傳改東北路招討副使完顏安國列傳為東
　　北路副招討丞相襄列傳出為東北路招討都監
　　遷率賔路節度使移海蘭路兵馬都總管𤓰爾佳
　　衡列傳(𤓰爾佳原作夾谷今依/八旗氏族通譜改正)出為上京留守尋
　　改樞宻行院規畫邊事以修完封界賜詔褒諭
　　　謹案金代肇迹上京其疆域袤延與
　　本朝剏業之地廣輪最為相合核之史傳㑹寧府
　　　當在今寧古塔西六百三十里吉林城東北二
　　　百餘里之色齊窩集左右夫餘路在上京之北
　　　率賔路在上京之南海蘭路又在率賔東南呼
　　　爾哈路則在寧古塔之境哈斯罕路在遼陽之
　　　南咸平路在開原鐡嶺間博索府路與髙麗毗
　　　連當在鳳凰城東去鴨緑江海口不逺而㑹寧
　　　府實居其中當時備設官職率兵鎮守其分地
　　　以治者有兵馬都總管兵馬副總管節度使節
　　　度副使其専制方面者有東南路都統司東北
　　　路兩招討使副招討使烏爾古徳哷勒招討使
　　　東北路招討都監建置不一要其大畧葢上京
　　　如今之奉天府而夫餘海蘭率賔哈斯罕呼爾
　　　哈烏爾古徳哷勒博索府諸路則如今吉林寧
　　　古塔各置帥臣之比其分為東南東北二路者
　　　東南都統司即東京留守所治専轄遼東以控
　　　馭髙麗東北招討司則自今寧古塔吉林以及
　　　科爾沁喀爾喀諸地無不統屬封界極為廣逺
　　　而𤓰爾佳衡傳又有樞宻行院之職則隨時建
　　　設以治邊事事訖即罷非常制也
　元
　　元史地理志遼陽等處行中書省至元二十四年
　　始立二十五年改東京為遼陽路安撫髙麗軍民
　　總管府治遼陽故城開元南京二萬户府治黄龍
　　府至元四年更遼東路總管府海蘭府碩逹勒逹
　　(滿洲語碩直也逹勒逹遮/蔽也原作水逹逹今改正)等路土地曠濶人民散
　　居元初設軍民萬户府五撫鎮北邊一曰屯(寧古/塔境)
　　(内河名原作/桃溫今改正)一曰呼爾哈一曰鄂多理(即鄂多理/城為我)
　　(朝最初長白山發祥之地在朶興京東一千/五百里      之東原作斡  憐今改正)一曰
　　托果琳(䝉古語周圍也原/作脱斡憐今改正)一曰布呼(滿洲語鹿也/原作索苦今)
　　(改/正)江各有司存分領混同江南北之地其居民皆
　　碩逹勒逹女真之人設官牧民隨俗而治
　　元史兵志夫餘(原作蒲峪/今並改正)路屯田萬户府世祖至
　　元二十九年以蠻軍三百户女直一百九十户於
　　咸平府屯種命本府萬户領其事三十一年罷萬
　　户府屯田仁宗大徳二年撥蠻軍三百户屬肇州
　　䝉古萬户府依舊立屯肇州䝉古屯田萬户府成
　　宗元貞元年以納延(䝉古語八十數也/原作乃顔今改正)布拉噶齊
　　(䝉古語捕貂人也原/作不魯古赤今改正)及打魚碩逹勒逹女直等户
　　於肇州旁近地開耕為户
　　元史世祖本紀至元二十五年増軍戍咸平府以
　　察罕伊埓薩哈勒(䝉古語察罕白色也伊埒明顯/也薩哈勒鬚也原作察忽亦兒)
　　(思合今/改正)言其地舊邊徼請益兵以備不虞故也
　　　謹案今東三省地在遼為東京在金為上京東
　　　京元代始罷其制而改設行中書省以鎮之與
　　本朝之建立
　　陪京者制度頗為不合然當時所置總管府萬户
　　　府與今之駐防總管城守尉等其沿革亦有相
　　　近者故仍繫之此表以著其畧云
　　元史成宗本紀大徳二年四月置和林宣慰司都
　　元帥府以呼喇珠(䝉古語集聚也原/作忽剌出今改正)耶律希周納
　　琳哈喇(䝉古語納琳細也哈喇黑色/也原作納鄰合刺今改正)並為宣慰使
　　都元帥佩虎符四年六月以和林都元帥府兼行
　　宣慰司事五年四月遣推勒特穆爾(䝉古語推勒/極也特穆爾)
　　(鐵也原作秃剌/鉄木而今改正)等犒和林軍八月推勒特穆爾等
　　自和林還言和林屯田宜令軍官廣其墾闢量給
　　農具倉官宜任選人可革侵盗之弊從之七年七
　　月立和林兵馬司武宗本紀大徳十一年七月罷
　　和林宣慰司置行中書省及稱海等處宣慰司都
　　元帥府和林總管府以太師伊徹察喇(滿洲語伊/徹新也察)
　　(喇注酒器也原作/月赤察兒今改正)為和林行省右丞相中書右丞
　　相哈喇哈斯逹爾罕(哈喇解見上哈斯䝉古語玉/也逹爾罕滿洲語凡有勤勞)
　　(者免其差役之謂原作哈/刺哈孫荅剌罕今並改正)為和林行省左丞相仁
　　宗本紀皇慶元年二月改和林省為嶺北省英宗
　　本紀至治三年二月罷稱海宣慰司及萬户府改
　　立屯田總管府文宗本紀至順二年二月以上都
　　留守柰瑪台(䝉古語柰瑪八數也台有/也原作乃馬台今改正)行嶺北行
　　樞宻院事太禧宗禋使錦濟勒(唐古特語送布拖/之謂原作謹只兒)
　　(今改/正)逹朗(䝉古語河堤也原/作荅鄰今改正)逹賚(䝉古語海也原/作荅里今改正)
　　等並知院事順帝本紀後至元三年二月以滿濟
　　勒噶台(䝉古語瓔珞也原作/馬扎兒台今改正)為太保分樞宻院鎮
　　北邊
　　　謹案和林為元太祖肇基之地太祖四大鄂爾
　　　多(䝉古語官也原作/斡耳朶今改正)世留朔方常以親王鎮守
　　　其地統領軍馬捍禦外冦如顯宗為晉王世守
　　　北邊者是也自世祖時諸王納延等背叛屢擾
　　　和林至車駕親征冦亂始以稍息而其黨尚出
　　　沒邊境故嶺北特為重鎮雖當時未建都號而
　　　職守甚鉅行省丞相綜治文武當兼有今
　　盛京五部及將軍之職其行樞宻院事及知院事
　　　鎮治北邊則即如今之各將軍副都統也又考
　　　明宗本紀載帝發北邊沿邊元帥圖埒訥(䝉古/語燒)
　　　(也原作朶烈/揑今改正)萬户瑪魯(滿洲語瓶也原/作買驢今改正)等率兵
　　　扈行是當時沿邊必各有分鎮之官如今之駐
　　　防副都統協領等職而史文闕畧其制不可復
　　　考矣
　明
　　明史職官志南京守備一人協同守備一人南京
　　以守備及叅贊機務為要職守備以公侯伯充之
　　兼領中軍都督府協同守備以侯伯都督充之領
　　五府事叅贊機務以南京兵部尚書領之其治所
　　在中府掌南都一切留守防䕶之事永樂十九年
　　遷都北京命中府掌府事官守備南京節制南京
　　諸衛所洪熈元年始以内臣同守備景泰三年増
　　設協同守備一人南京衛指揮使(設官詳/京衛)凡四十
　　有九分𨽻五都督府者三十有二又親軍衛指揮
　　使司十有七與左府所屬十衛右府所屬五衛前
　　府所屬七衛後府所屬五衛並聽中府節制各衛
　　領所一百一十有八
　　明官制南京中軍都督府留守中衛神䇿衛應天
　　衛和陽衛廣陽衛左軍都督府留守左衛驍騎右
　　衛鎮南衛水軍左衛龍虎衛龍虎左衛瀋陽左衛
　　瀋陽右衛龍江右衛英武衛右軍都督府留守右
　　衛水軍右衛虎賁左衛武徳衛廣武衛前軍都督
　　府留守前衛龍驤衛豹韜衛豹韜左衛龍江左衛
　　飛熊衛天策衛後軍都督府興武衛鷹揚衛江隂
　　衛横海衛每衛有鎮撫司左右中前後千户所
　　　謹案明初以鳳陽為中都世宗由興王入繼又
　　　以安陸為興都各置留守司官屬而鳳陽承天
　　　(即安/陸)均設知府其制仍如列郡與陪京不同惟
　　　南京守備以勲臣統率専管江防實即唐東都
　　　留守之比然厯朝皆以内臣協同守備寄軍政
　　　於閹䜿而公侯伯之為是職者又皆紈袴子弟
　　　不諳兵務士卒大都出自市井負販占役買閒
　　　其時諸臣雖間以為言而茍且因循卒無整飭
　　　以致闒茸驕惰不可復用崇禎中流冦侵軼江
　　　北南中將吏日夕張皇惟惴惴焉倖賊之不東
　　　下而已留都兵勢積弱未有如明代之尤甚者
　　國家神武開基聲靈赫濯而
　　盛京以
發祥重地兵防定制倍極精詳設鎮開屯控扼邊徼
皇上覲光揚烈每
翠華臨莅秋郊獮閲
賞賚優加復屢
命増置兵弁修繕甲仗慎選親勲俾膺閫寄規模益昭
　　　閎逺矣
　
　
欽定厯代職官表卷四十八
欽定四庫全書
欽定厯代職官表卷四十九
　盛京五部等官表



　　盛京五部等官
　　國朝官制
　盛京户部侍郎一人(滿洲員額各部官屬並同凡/  盛京官品秩俱視  京師)
　　　掌
　　盛京税賦之出納及官荘旗地嵗輸之數謹其儲積
　　　辨其支給以時稽核而㑹計之嵗終則要其成以
　　　聼於在京户部焉
　　盛京自
　　國初設有六部承政㕘政等官順治元年
世祖章皇帝定都燕京悉裁諸舊制官不備設以内大臣
　　　等官鎮守户禮刑工四曹咸屬焉五五年復設禮
　　　部十六年復設户部工部康熈元年復設刑部皆
　　　置侍郎及其官屬三十年又設兵部侍郎於是五
　　　部之制始備五部舊各設理事官一人康熈六十
　　　年省雍正八年設尚書一人以總五部尋罷之
　户部經㑹司郎中一人員外郎一人主事一人糧儲司
　郎中一人員外郎一人主事二人農田司員外郎二人
　主事一人堂主事二人銀庫掌闗防郎中一人員外郎
　一人司庫一人庫使八人掌官荘六品官二人筆帖式
　二十三人内倉正副監督各一人
　　　分掌錢糧倉庫租税徵收及闗支存貯之政令順
　　　治十四年初置户部滿洲郎中二人員外郎五人
　　　主事二人司庫二人筆帖式十有五人康熈二十
　　　九年増設員外郎四人筆帖式八人雍正五年増
　　　設漢人郎中一人員外郎二人主事二人乾隆三
　　　年改户部滿洲員外郎一員為銀庫員外郎八年
　　　省漢人員額又省滿洲員外郎四人増設滿洲主
　　　事二人堂主事二人初
　　盛京五部司屬皆以本地人員除授雍正五年
命在京各部掄員往補其本地人員皆撤回以京曹調用
　　　乾隆八年
　詔以京員與本地人員參半除用十八年復
諭吏部定議用京員十之七本地人員十之三以歸平
　　允焉
盛京禮部侍郎一人
　　掌
　盛京祭祀朝㑹燕饗之儀式及園池果蓏畜牧之用
　　咸辨其物而以供時薦焉
禮部左司郎中一人員外郎二人右司郎中一人員外
郎二人堂主事一人讀祝官八人贊禮郎十有六人筆
帖式十人管千丁六品官一人鳯凰城迎送朝鮮官三
人助教四人
　　分掌朝儀祀典職貢教習之事員額俱順治十四
　　年定筆帖式初設十有二人乾隆八年省二人又
　　有牧務總管一人掌牧塲乳牛以錦州副都統兼
　　管其屬有六品翼領一人七品牧長十有七人八
　　品副牧長十有七人牧副三十有四人副牧副三
　　十有四人皆總轄於禮部焉
盛京兵部侍郎一人
　　掌
　盛京武備及郵驛邉防之政
兵部左司郎中一人員外郎二人主事二人右司郎中
一人員外郎二人主事二人堂主事二人筆帖式十有
二人驛站正副監督各一人驛丞二十九人
　　分掌駐防驛遞簡稽軍實之事員額俱康熈三十
　　年定惟員外郎初置六人乾隆八年省二人
盛京刑部侍郎一人
　　掌
　盛京旗民之獄訟㑹奉天府共讞之邉外䝉古訟者
　　㑹扎薩克副台吉共讞之秋審則定其爰書以送
　　在京刑部與各直省同
刑部肅紀前司郎中一人員外郎二人主事一人肅紀
左司郎中一人員外郎二人主事一人肅紀右司郎中
一人員外郎一人主事三人肅紀後司郎中一人員外
郎一人主事一人堂主事二人(員外郎内置䝉古二漢/主事内置䝉古二人)
(軍一/人)筆帖式三十人(内䝉古二人/漢軍五人)贓罰庫司庫一人庫
使一人司獄一人(内漢人/一人)
　　分掌訊囚斷獄贓罰禁繋之事郎中初置二人康
　　熈二十八年増二人員外郎初置四人康熈二十
　　八年増四人乾隆八年又増䝉古二人省滿洲四
　　人主事初置三人乾隆八年増三人又置堂主事
　　二人筆帖式初置十有五人康熈二十九年増十
　　有四人雍正五年又増五人乾隆三十八年以滿
　　洲筆帖式一缺改為司獄又雍正五年置刑部漢
　　人郎中一人員外郎二人主事一人乾隆八年省
盛京工部侍郎一人
　　掌
　盛京營造工作製器物料及諸色工匠之屬凡黄瓦
　　厰席厰灰厰缸厰炸子厰木炭等壮丁咸司其役
　　籍焉
工部左司郎中一人員外郎二人主事二人右司郎中
一人員外郎二人主事二人堂主事二人筆帖式十有
七人(内漢軍/一人)銀庫司庫二人庫使八人管千丁四品官
一人管理燒造瓦料五品官一人管理匠役六品官一
人看守
大政殿六品官二人
　　分掌營繕製造之事郎中員額順治十四年置員
　　外郎初置六人乾隆八年省二人主事初置四人
　　乾隆八年増二人又雍正五年置工部漢人郎中
　　一人員外郎二人主事一人亦乾隆八年省又舊
　　置有司匠一人乾隆二十九年省
盛京内務府鑲黄正黄正白三旗佐領各一人驍騎校
一人營造司承管催總一人廣儲司承管司庫二人庫
使十有六人兼領三旗織造庫催總三人掌儀司承管
催總二人筆帖式三人廣寧承管催總一人都虞司承
管催總二人筆帖式一人㑹計司承管催總二人筆帖
　式二人堂主事一人委署主事一人管理三庫内管領
　一人筆帖式十有五人三旗内管領一人掌領達一人
　倉達三人筆帖式三人
　　　掌祗奉
三陵守䕶
　　宫殿凡營葺掃除之宜四時品物薦獻之禮咸共其
　　　事粟榖果蓏鱻薨皮革之著於籍者則辨其數而
　　　納之以儲邦用皆佐領率其屬經理之而總其成
　　　於奉天将軍焉鑲黄旗正黄旗佐領順治三年置
　　　正白旗佐領順治八年置各驍騎校康熈十九年
　　　置營造掌儀都虞三司催總初各置一員乾隆二
　　　十九年各増一員㑹計司催總初置三員乾隆二
　　　十九年省一員廣儲司司庫初置三員後省一員
　　　庫使初置十員乾隆九年増六員堂主事内管領
　　　等員俱乾隆十九年以来先後増置
　奉天府尹滿洲一人丞漢人一人
　　尹掌
　留京治化與其禁令丞掌學校考試以為之貳
　國初設遼陽府知府順治十四年改建奉天府置尹
　　一人康熈三年増置丞一人乾隆三十年始以
　盛京侍郎兼管奉天府尹事務皆由
特簡無常員
奉天府治中漢人一人通判滿洲一人
興京理事通判滿洲一人儒學教授漢人一人經厯司
經厯漢人一人司獄司司獄漢人一人
　　分掌府屬之政令治中通判康熈三年置
　興京通判乾隆二十八年置教授經厯初皆屬遼陽
　　府順治十四年改𨽻奉天府旋設訓導一人後省司
　　獄康熈七年置又初設有奉天府推官一人康熈
　　六年省
承徳縣知縣滿洲一人典史漢人一人
　　職掌品秩與大興宛平二縣同員額俱康熈三年
　　置舊有縣屬巨流河巡檢一人乾隆四十二年省
　厯代建置
　三代
　　金履祥通鑑前編成王八年周公分正東都
　　尚書洛誥命公後蔡沈集傳成王留周公治洛謂
　　之後者猶後世留守留後之義
　　尚書序周公既沒命君陳分正東郊成周(鄭康成/禮記注)
　　(君陳周/公子)
　　杜佑通典成王命君陳分正東郊成周曰尹兹東
　　郊葢今河南牧之任亦留守之始
　　尚書序康王作冊畢分居里成周郊孔安國傳分
　　别民之居里成定東周郊境使有保䕶畢公代周
　　公為太師為東伯命之代君陳
　　尚書畢命惟十有二年六月庚午朏越三日壬申
　　王朝步自宗周至於豐以成周之衆命畢公保釐
　　東郊
　　　謹案成王營洛邑為東都謂之成周此即後世
　　　陪京之制所自始成周在鎬京之東八百里而
　　　商民所居又在成周王城之東二十五里稱為
　　　下都説者謂尚書所稱東郊即指下都而言故
　　　王應麟以下都為保釐大臣所居然殷民宻邇
　　　王室風聲所樹式訓非難保釐大臣自當仍在
　　　東都王城之中未必即與殷頑錯居於下都之
　　　地也至周公君陳畢公相繼分正東都皆以懿
　　　戚重臣膺治洛之任非僅後世守臣可比而據
　　　尚書尹兹東郊之文則陪京置尹實本於此故
　　　仍繋之於篇以著其朔云
　秦(未置/)
　漢
　　後漢書百官志京兆尹左馮翊右扶風三人漢初
　　都長安皆秩中二千石謂之三輔中興都雒陽更
　　以河南郡為尹以三輔陵廟所在不改其號但減
　　其秩
　　張衡西京賦封畿千里統以京尹李善注漢書曰
　　内史周官武帝更名京兆尹
　　　謹案後漢以長安為西京與東京對舉則即如
　　　今之
　　盛京其云統以京尹則原西漢初制而後漢之未
　　　易尹名即於此可証
　　三輔故事光武徙都洛陽太常卿一人别治長安
　　主知祭事
　　東觀漢記光武中興都洛陽又於南陽置郡
　　張衡南都賦陪京之南居漢之陽薛綜注南都在
　　南陽光武舊里以置都
　　　謹案東漢卜宅洛陽長安南陽雖並有西都南
　　　都之名而其制稍殊葢長安為舊京故仍屬司
　　　𨽻校尉所部而守臣亦不改尹名尚近後世陪
　　　京之制至南陽則守臣但為太守與列郡無異
　　　其所謂南都者不過取邑有先君廟之義而已
　　　至長安别置太常卿以奉陵廟後漢書百官志
　　　不載僅見於三輔故事葢如今
　　盛京之設禮部以奉
三陵也
　三國(未置/)
　晉(未置/)
　宋齊梁陳(未置/)
　　　謹案曹魏以譙郡許昌長安魏郡與洛陽並號
　　　五都而自河南以外其官號並無列郡江左諸
　　　朝亦並無别建陪京之制惟晉恵帝幸長安僕
　　　射荀藩等與其遣官在洛陽者為留臺號曰東
　　　西臺然其時以故都無主承制行事乃一時權
　　　宜之制非定制也
　北魏
　　魏書韓顯宗列傳顯宗上書曰春秋之義有宗廟
　　曰都無則謂之邑此不刋之典也况北代宗廟在
　　焉山陵託焉王業所基聖躬所載其為神鄉福地
　　葢亦逺矣今便同之郡國臣竊不安愚謂代京宜
　　建畿置尹一如故事崇本重舊以光萬葉髙祖善之
　　　謹案魏自孝文遷洛以後平城故都即改為列
　　　郡故官氏志所載官品令太和初定者有代尹
　　　其續定者則但有河南尹而無代尹矣韓顯宗
　　　所言雖稱髙祖善之當時實未舉行然考肅宗本
　　　紀熈平二年十月詔曰北京根舊帝業所基云
　　　云是魏在洛京時平城亦嘗有北京之稱特其
　　　官號未備耳
　北齊
　　北齊書孝昭帝本紀天保五年除并省尚書令乾
　　明元帝以長廣王湛錄并省尚書事後主本紀天
　　統三年以并省尚書左僕射婁定逺為尚書左僕
　　射武平三年以并省吏部尚書髙元海為尚書右
　　僕射元景安列傳判并省尚書右僕射源文宗列
　　傳并省尚書隴西辛慤羊烈列傳遷并省比部郎
　　中崔瞻列傳天保初兼并省吏部郎中文苑列傳
　　并省主客郎中盧思道并省三公郎中劉珉并省
　　右民郎髙行恭
　　隋書百官志後齊尚書省都令史八人
　　　謹案北齊繼魏建都於鄴而晉陽實為創業之
　　　地當時倚為根本故特置尚書省以莅其事隋
　　　書百官志雖未備載并省各官職官而以史傳
　　　㕘考則有錄尚書事尚書令尚書左僕射尚書
　　　右僕射各部尚書及諸曹郎官規制畧具明代
　　　南京並設六部其源葢本於此至并州刺史雖
　　　無尹號而據白建傳稱晉陽國之下都毎年臨
　　　幸徵召差科責成州郡本藩寮佐爰及守宰諮
　　　承陳請趨走無暇云云則其任亦極為要劇故
　　　多以尚書省長官兼領之如長廣王湛以并省
　　　錄尚書事領并州刺史是也(見武成/帝本紀)又王晞傳
　　　載晞嘗為并州長史葢晞本孝昭所親信故付
　　　以留司之任殆亦如今府丞之職歟
　後周
　　後周書武帝本紀建徳六年相并二總管各置官
　　及六府官宣帝本紀大象元年二月詔起洛陽宫
　　移相州六府於洛陽稱東京六府河陽幽相豫亳
　　青保七總管受東京六府處分
　　隋書地理志河南郡洛陽有漢已来舊都後周置
　　東京六府魏郡後周曰相州置六府宣政初府移
　　洛太原郡後周置并州六府後置總管廢府
　　隋書高祖本紀周太象二年以世子勇為洛州總
　　管東京小冡宰
　　　謹案後周稱洛陽為東京别置六府以總司留
　　　務葢即後世陪京六部之比特史失其官制之
　　　詳不可復考然觀楊勇以總管兼小冡宰則所
　　　設當自小冡宰以下而不及六卿正如今
　　盛京五部之但設侍郎也至相并二州為北齊舊
　　　都故亦各置六府以鎮之然不立都名視東京
　　　又為少異云
　隋
　　隋書煬帝本紀仁夀四年十一月帝幸洛陽詔曰
　　我有隋之始便欲創兹懐雒因機順動今也其時
　　但成周墟塉弗堪葺宇今可於伊洛營建東京設
　　官分職以為民極大業元年三月詔尚書令楊素
　　納言楊達将作大匠宇文愷營建東京徙豫州郭
　　下居人以實之五年正月改東京為東都
　　通典河南尹隋初為洛州刺史復為河南内史大
　　業初為荆河州刺史又為河南太守尋為河南尹
　　與京兆同
　　唐六典隋文帝罷郡以州統縣改别駕治中為長
　　史司馬煬帝罷州置郡罷長史司馬置賛治後改
　　為丞又置通守以貳太守京兆河南等為内史○
　　漢京兆尹統長安令後漢河南尹統雒陽令魏晉
　　以後皆因之隋初兩京置四縣(京兆下大興長安/河南下河南洛陽)
　　増秩為正五品丞尉悉用他郡之人
　　隋書百官志河南尹正三品罷長史司馬置賛務
　　(即賛治唐人/避諱改之)一人以貳之從四品次置東西曹掾
　　從五品主簿司功倉户兵法士曹等書佐改行㕘
　　軍為行書佐河南洛陽縣令並増為正五品其後
　　諸郡各加置通守一人位次太守河南則謂之内
　　史又改縣尉為縣正尋改正為户曹法曹分司河
　　南洛陽則加置功曹而為三司司各二人
　　　謹案隋既於洛陽置東都又改太守為河南尹
　　　於是規制始全同京兆然並未别置尚書省葢
　　　在京百司行幸則從故東京别無専署觀煬帝
　　　自東京幸江都以越王侗光祿大夫段達太府
　　　卿元文都檢校民部尚書韋津等總留後事足
　　　知陪京衆務皆出一時簡任未嘗設有省僚也
　　　又齊王暕𫝊暕於大業初為豫州牧明年轉雍
　　　州牧尋徙河南尹是東都初昉西都置牧以主
　　　府事其後罷州置郡改雍州牧為京兆尹故豫
　　　州牧亦並改為河南尹耳
　唐
　　舊唐書憲宗本紀元和六年十月以户部尚書韓
　　皋為東都留守判東都尚書省事穆宗本紀長慶
　　二年二月以河東節度使司空平章事裴度守司
　　徒充東都留守判東都尚書省事七月以前義武
　　節度使陳楚為東都留守判尚書省事敬宗本紀
　　寳厯二年八月以太常卿崔從檢校吏部尚書判
　　東都尚書省事兼御史大夫東都留守文宗本紀
　　大中十一年六月以特進檢校司空杜悰判東都
　　尚書省兼御史大夫充東都留守
　　新唐書職官志御史臺東都留臺有中丞一人侍
　　御史一人殿中侍御史二人監察御史三人元和
　　後不置中丞以侍御史殿中侍御史監察御史主
　　留臺務而三院御史亦不常備
　　陸游老學菴筆記唐人本謂御史在長安者為西
　　臺言其雄劇以别分司東都事見劇談錄
　　唐六典兩京郊社署令各一人丞一人門僕八人
　　齋郎一百一十人掌祠祀祈禱之禮武庫令兩京
　　各一人丞一人監事一人掌蔵天下之兵仗兩京
　　諸市署令各一人丞各一人掌百族交易之事北
　　都軍器監監一人(開元初令少府監置/十六年移向北都)少監一人
　　丞二人主簿一人錄事一人掌繕造弓弩之屬以
　　時納於武庫
　　　謹案唐六典稱東都百僚廨署皆如京城之制
　　　而官不備設據舊唐書所載則常以留守兼判
　　　東都尚書省事葢留司衆務不可無所統屬故
　　　特畀以綜理之任而别無寮屬則其閒簡可知
　　　惟分司御史臺以有稽察之責故中丞以下獨
　　　設有定額觀元禎𫝊有禎為東臺監察御史攝
　　　河南尹房式於臺擅令停務一事則為是官者
　　　尚能自舉其職然其後亦不全設若兩京並置
　　　之郊社署令武庫令諸市署令等官則仍統於
　　　在京之太常衛尉太常諸寺並不别置長官也
　　　至史𫝊所載分司之官在東都者如李固言杜
　　　悰以太子太傅李聴以太子太保崔珙以太子
　　　少師李徳裕裴休夏侯孜以太子少保李紳李
　　　珏以太子賓客田融以檢校刑部尚書韋貫之
　　　以太子詹事崔羣以祕書監盧行術王式以王
　　　傅李佐以王府長史王彦威以衛尉卿舒元輿
　　　以著作郎此類甚多然皆不過冗員散秩葢本
　　　以罪廢黜及老病退閑之人或有田宅在東都
　　　者因假虚銜以示優禮如宋世祠祿之比其實
　　　並無官曹職事如嚴挺之請就醫京師以員外
　　　詹事詔歸東都葢即其例與明代之南京官又
　　　不相同矣
　　通典顯慶二年置東都改刺史為長史而洛州本
　　置牧一人以親王為之多以長史理人開元元年
　　改洛州為河南府改長史為尹其牧尹之制一如
　　京兆諸曹書佐亦如之開元以後増置太原府為
　　北京官屬制置悉同兩京
　　舊唐書職官志河南太原府牧各一員尹各一員
　　少尹各二員司錄㕘軍二人錄事四人功曹户兵
　　法士等六曹㕘軍事各二人㕘軍事六人執刀十
　　五人典獄十一人問事十二人白直二十四人經
　　學博士一人助教二人學生八十人醫藥博士一
　　人助教二人學生二十人河南洛陽太原晉陽謂
　　之京縣令各一人丞二人主簿二人錄事二人佐
　　二人史四人尉六人司功(佐三人/史六人)司倉(佐四人/史八人)司
　　户(佐五人/史十人)司兵(佐三人/史六人)司法(佐五人/史十人)司士(佐四人/史八人)
　　典獄十四人問事八人白直十八人博士一人助
　　教一人學生五十人
　　　謹案唐自開元以前車駕嵗幸東都百司皆從唐
　　　書張嘉貞𫝊載嘉貞為中書令帝數幸東都洛
　　　陽主簿王鈞為嘉貞繕第足知供億浩繁故河
　　　南尹稱為劇任中葉以後東幸之禮久廢河南
　　　尹乃與列郡刺史無異張延賞𫝊載大厯初延
　　　賞除河南尹輕徭賦䟽河渠流庸歸附鄭珣瑜
　　　𫝊亦載珣瑜為河南尹賤歛貴發以便民時方
　　　伐蔡河南主餽餉百姓不知僦運勞是其職固
　　　全主民事而兵柄則别屬之東都留守故河南
　　　尹當如今之奉天府而留守則近於今之奉天
　　　将軍矣(説别詳奉/天将軍篇)至唐代又以扶風為鳯翔府
　　　蜀郡為成都府蒲州為河中府荆州為江陵府
　　　漢中為興元府華州為興徳府陕州為興唐府
　　　各置尹少尹等官葢以其曽經駐蹕及形勢扼
　　　要之地故特重其任與陪京之制不同今但附
　　　見於此
　　趙璘因話錄王并州璠自河南尹拜右丞相除目
　　纔到少尹侯繼有宴以書邀之王判書後云新命
　　雖聞舊銜尚在遽為招命堪入笑林洛中以為話
　　柄故事少尹與大尹遊宴禮隔雖除官亦須候正
　　敇也
　五季
　　舊五代史梁太祖本紀開平元年升汴州為開封
　　府建名東都以宣武節度副使皇子友文為開封
　　尹開封浚儀為赤縣
　　　謹案唐自昭宗遷洛梁太祖以宣武節度遂移
　　　唐祚因建汴州為東都而凡郊天享廟必就洛
　　　陽行事是當時仍以洛陽為都城汴州特陪京
　　　之比後唐滅梁開封已降為州至晉天福三年
　　　復升汴州為東京其洛京改為西京於是始自
　　　洛定遷於汴而洛陽乃為陪京矣五季規模草
　　　畧時代亦極短促本不足為典則今姑並著於
　　　表以附見其一時之制云爾
　　舊五代史唐莊宗本紀同光元年以魏博節度判
　　官王正言為禮部尚書行興唐尹以河東軍城都
　　虞侯孟知祥為太原尹充西京副留守以澤潞節
　　度判官任圜為工部尚書兼真定尹充北京副留
　　守李承勲列𫝊累遷至太原少尹盧程列傳任圜
　　為興唐少尹
　　　謹案冊府元龜載長興三年中書省奏稱本朝
　　　都長安以京兆府為上今都洛陽請以河南府
　　　為上其五府舊以鳯翔府為首河中成都江陵
　　　興元為次中興初升魏博為興唐府鎮州為真
　　　定府皆是建業興王之地宜升在五府之上合
　　　為七府是後唐以洛陽為京都太原魏博以荘
　　　宗創業之地真定以控制北邊升為西京東京
　　　北京而鳯翔等各建府名亦俱仍唐舊其尹及
　　　少尹皆以守臣兼之今並著其崖畧於此然任
　　　圜未嘗為興唐少尹其為少尹者乃圜弟團(資/治)
　　　(通鑑載盧程笞興唐/吏事作任團為少尹)此則薛史之誤而歐史亦
　　　仍之者也
　　舊五代史晉高祖本紀天福六年七月以前鄴都
　　留守廣晉尹髙行周為河南尹西都留守
　　舊五代史職官志梁開平元年四月始置建昌院
　　以博王友文判院事以太祖在藩時四鎮所管兵
　　車賦税諸色課利按舊簿籍而主之五月中書門
　　下奏請以判建昌院事為建昌宫使仍以東京太
　　祖潜龍舊宅為宫二年二月以侍中(原本有闕文/据五代㑹要)
　　(以侍中韓建/判建昌宫使)判建昌宫事十月以尚書兵部侍郎
　　李皎為建昌宫副使三年九月以門下侍郎平章
　　事薛貽矩兼延資庫使判建昌宫四年十二月以
　　李振為建昌宫副使乾化二年五月以門下侍郎
　　平章事于兢兼延資庫使判建昌宫事六月廢建
　　昌宫
　　　謹案梁以四鎮賦税課利舊籍别置建昌宫使
　　　以領之正如今
　　盛京内務府之比而宫使以外又命宰臣判其事
　　　則亦如今奉天将軍兼管内務府事也其官専
　　　司帑蔵已别系之户部三庫表内今仍互見於
　　　此篇
　宋
　　柯維騏宋史新編職官志河南府為西京應天府
　　為南京設官畧與開封府同牧尹少尹不常除(牧/從)
　　(二品尹從三品/少尹從六品)闕則置知府事一人通判一人判
　　官推官各一人其屬有司錄户曹法曹士曹㕘軍
　　士曹或䕃叙起家不常置助教有特恩而授者不釐
　　務使院牙職左右軍巡悉同開封(開封府有左右/軍巡使判官各)
　　(二人左右廂公/事幹當官四人)
　　盧多遜幸西京詔定鼎洛邑我之西都燔柴泰壇
　　國之大事况削平江表底定南方惟率土之混同
　　自上天之鑒祐内慙涼徳感是洪休得不罄以恭
　　䖍申其告謝睠惟京而西顧兆陽位於南郊豆籩
　　陳有楚之儀黍稷奉惟馨之薦朕令暫幸西京取
　　四月内選日有事於圜丘宜令有司各揚其職禮
　　容儀衛典故在焉
　　　謹案西京有圜丘則宋時西南北三京特以西
　　　京為重故幸西京詔擬諸定鼎洛邑西京屬官
　　　有左蔵庫使葢常有大事於西京故供用悉取
　　　諸左蔵同於内省也
　　老學菴筆記本朝都汴謂洛陽為西京亦置御史
　　臺至為散地以其在西京號西臺名同而實異也
　　宋史職官志政和三年資政殿大學士鄧洵武言
　　河南應天大名府號陪京乞依開封制正尹少之
　　名從之(慶厯二年升大/名府為北京)
　　王闢之澠水燕談錄慶厯中北邉求闗南地丞相
　　吕文靖公召彭年計之(太子中舍于燾/字彭年夀光人)彭年云宜
　　治西北行宫若将親征者以壓其謀乃以大名府
　　為北都
　　李元綱厚徳錄張文節公知白初㕘知政事為王
　　欽若所排知南京○呉節使元扆知河南值河溢
　　督工壅塞民無墊溺
　　江休復隣幾雜志大名府學進士劉建侯與妻同
　　殺人程琳尚書知府日殺之
　　　謹案宋河南府應天府設官畧與開封府同史
　　　稱牧尹少尹不常除闕則置知府事一人厚徳
　　　錄及隣幾雜志所稱知河南知南京知大名府
　　　葢即職官志所云尹不常除者也
　　馬端臨文獻通考宋制天子親征則命親王或大
　　臣總留守事其西南北京留守各一人以知府事
　　兼之
　　宋史新編職官志三京赤縣令正八品主簿尉俱
　　正九品
　　　謹案宋太祖以歸徳節度使受禅故建宋州為
　　　南京而洛陽以唐舊都大名以控制契丹建為
　　　西北二京然牧尹皆不正除常以他官知府事
　　　亦時以重臣作鎮如文彦博以太尉判河南府
　　　是也至其他規制皆與列郡無異南渡以後武
　　　林建業並建行宫武林視汴都建業視三都故
　　　建康知府亦帶有行宫留守之號然俱權時措
　　　置僅有虚名其規模益無足道矣
　　歐陽修王武恭公神道碑男次曰咸融西京左蔵
　　庫使
　　王安石馬正惠公神道碑改西京作坊副使遷西
　　京作坊使
　　　謹案宋史職官志有西京作坊東西染院使西
　　　京作坊東西染院禮賓副使使為大夫副使為
　　　郎與西京左蔵庫使副使並設南北京不見此
　　　職葢其規制視洛陽為稍殺矣
　遼
　　遼史百官志遼有五京上京為皇都凡朝官京官
　　皆有之餘四京隨宜設官為制不一大抵西京多
　　邉防官南京中京多財賦官○東京内省司東京
　　大内不置官嬪惟以内省司副判官守之○五京
　　諸使職名東京户部使司中京度支使司南京三
　　司使司南京轉運使司西京計司○五京留守司
　　兼府尹職名某京留守行某府尹事某京副留守
　　知某京留守事某府少尹同知某京留守事同僉
　　某京留守事某京留守判官某京留守推官○五
　　京學職名道宗清寧五年始設學養士置博士助
　　教各一員上京學東京學中京學南京學亦曰南
　　京太學太宗置聖宗統和十三年賜水磑荘一區
　　西京學○中京文思院中京文思使馬人望父佺
　　為中京文思使○中京大内都部署司中京大内
　　都部署中京大内副部署○南京宣徽院南京宣
　　徽使知南京宣徽院使事知南京宣徽院事南京
　　宣徽副使同知南京宣徽院事○南京栗園司典
　　南京栗園
　　王圻續文獻通考遼有五京聖宗時設東京中京
　　南京宰相府各有左右相左右平章政事
　　　謹案遼以上京為皇都其中東西南四京皆當
　　　同陪京之制而聖宗以後三京皆置宰相府以
　　　總其省事則亦如今
　　盛京設五部之比特其官職較崇耳至其他約畧
　　　相近者如東京户部使中京度支使西京計司
　　　皆當如今
　　盛京户部之職中京文思使當如今
　　盛京工部之職東京内省使中京大内都部署司
　　　南京宣徽院南京栗園司當如今
　　盛京内務府之職而府尹之以留守兼領則又沿
　　　唐之舊制也
　金
　　金史百官志諸京留守司留守一員正三品帶本
　　府尹同知留守事一員正四品帶同知本府尹副
　　留守一員從四品帶本府少尹留守判官一員從
　　五品掌紀綱總府衆務推官一員從六品掌同府
　　判分判刑案之事上京兼管林木事司獄一員正
　　八品知法女直漢人各一員南京漢人二員○諸
　　縣令一員從七品丞一員正九品主簿一員正九
　　品尉一員正九品在諸京倚郭者曰京縣自京縣
　　而下以萬户以上為上三千户以上為中不滿三
　　千為下○上京提舉皇城司提舉一員從六品同
　　提舉一員從七品○南京提舉京城所提舉一員
　　正七品同提舉一員從七品掌本京城壁及繕修
　　等事不常置上京同此管勾一員正八品掌佐修
　　治受給官一員掌收支之事壕寨官一員掌監督
　　修造○東京宫苑使一員西京北京同○東京西
　　京御容殿閤門各二員掌享祀禮數鋪陳祭器○
　　東京萬寧宫小都監一員
　　　謹案金都燕為中京而以㑹寧為上京遼陽為
　　　東京大同為西京大定為北京汴梁為南京其
　　　守臣皆以留守兼府尹之事然考之金史列傳
　　　有稱㑹寧尹者有稱㑹寧少尹者有稱同知㑹
　　　寧府事者有稱同知㑹寧府尹者皆不帶留守職
　　　銜疑或兼或否亦無一定又有稱判東京留守
　　　者則亦官尊特異其文不為常制葢如今以
　　盛京侍郎兼奉天府尹也至上京為太祖創業之
　　　地宗室國戚多在焉世宗時又屢徙諸明安穆
　　　昆以實上京其任最為䌓劇當必尚有官司以
　　　治之而史所載惟大定二十五年以㑹寧府官
　　　一人兼大宗正丞以治宗室之政此外别無可
　　　考見觀世宗本紀又有東京麴院都監一職而
　　　百官志亦不之及知其所漏闕者良多矣又諸
　　　京各官内如皇城司提舉京城所掌繕修之事
　　　當如今
　　盛京工部宫苑使御容殿閤門萬寧宫小都監掌
　　　宫殿苑囿之事當如今
　　盛京内務府而諸京縣令品秩獨不得比於大興
　　　宛平則其制度亦較為從減矣
　元
　　元史百官志上都留守司品秩職掌如大都留守
　　司而兼治民事車駕還大都則領上都諸倉庫之
　　事留守六員正二品同知二員正三品副留守二
　　員正四品判官二員正五品經厯二員都事四員
　　照磨兼管勾一員令史四十四人譯史六人回回
　　令史三人通事知印各二人宣使一十二人國初
　　置開平府中統四年改上都路總管府至元三年
　　又給留守司印十九年併為上都留守司兼本路
　　都總管府其屬修内司秩從五品掌營修内府之
　　事大使一員副使三員直長三員祗應司秩從五
　　品掌装鑾油染裱褙之事大使一員副使二員直
　　長三員器物局秩從五品掌造鐵器内府營造釘
　　線之事大使一員副使一員直長二員儀鑾局秩
　　正五品大使二員副使三員直長二員至大四年
　　罷典設署改置為局兵馬司秩正四品指揮使三
　　員副指揮使二員知事一員提控案牘一員警巡
　　院秩正六品達嚕噶齊(解見户/部篇)一員警巡使一員
　　副使二員判官二員開平縣秩正六品達嚕噶齊
　　一員尹一員丞一員主簿一員尉一員典史一員
　　八作司品秩職事悉與大都左右八作司同達嚕
　　噶齊一員提領大使副使各一員餼廪司掌諸王
　　駙馬使客飲食大使一員副使一員○嶺北等處
　　行中書省國初太祖定都於哈刺和林之西因名
　　其城曰和林立元昌路中統元年世宗遷都大興
　　始置宣慰司都元帥府大徳十一年改立和林等
　　處行中書省右丞相左丞相各一員至大四年省
　　右丞相皇慶元年改嶺北等處行中書省治和寧
　　路統有北邉等處(每省丞相一員平章二員右丞/一員左丞一員參知政事二員)
　　(嶺北減一員郎中二員員外郎二員都事/二員檢校照磨管勾各一員理問二員)
　　元史地理志和寧路始名和林太祖十五年定河
　　北諸郡建都於此前後五朝都焉世祖遷都大興
　　和林置宣慰司都元帥府大徳十一年立和林等
　　處行中書省置和林總管府皇慶元年改和林路
　　為和寧路
　　　謹案元世祖始相宅於桓州東灤水北之龍岡
　　　建開平府後以闕廷所在加號上都嵗一臨幸
　　　率以為常當時在京諸司從行者皆於上都别
　　　建官舍謂之上都分署其規制與大都無異惟
　　　上都留守司為守土之官史稱其職掌與大都
　　　留守司同考大都留守司所掌為守衛宫闕都
　　　城調度本路供億諸務兼理營繕内府諸邸都
　　　宫原廟尚方車服殿廡供帳内苑花木及行幸
　　　湯沐宴游之所門禁闗鑰啟閉之事而上都留
　　　守司以兼本路總管又治民事故所屬如兵馬
　　　司警巡院開平縣皆弹壓京輦之事修内司祗
　　　應司器物局儀鑾局皆供奉内廷之事實兼有
　　　今府尹及内務府之職而八作司掌營造又如
　　　今
　　盛京工部之事餼廪司掌供給朝貢人使則如今
　　盛京禮部之事葢其職務繁劇故無所不統也至
　　　和林為元太祖創業舊邦最稱重地元史明宗
　　　紀載至順元年監察御史言嶺北行省控制一
　　　方廣輪萬里為太祖肇基之地國家根本繋焉
　　　者是也雖後代不立都名而特設行中書省以
　　　總其事亦即今
　　盛京五部之比故並附著於表又考馬祖常有上
　　　都學宫詩而百官志不見開平建學之制案元
　　　制各路皆有儒學教授學正學錄等員統於總
　　　管府上都留守司實兼總管府事則開平學官
　　　亦當屬於留守矣
　明
　　明史職官志南京宗人府(經厯司經/厯一人)吏部尚書一
　　人右侍郎一人(司務一人文選考功驗封稽勲四/清吏司各郎中一人主事一人)
　　凡南京官六年考察考功掌之不由北吏部户部
　　尚書一人右侍郎一人(司務一人照磨一人十三/司郎中十三人員外郎九)
　　(人主事十七人所轄寳鈔提舉司提舉一人廣儲/庫承運庫贓罰庫甲乙丙丁戊五字庫寳鈔廣惠)
　　(庫軍儲倉各大使一人長安門倉東安門倉西安/門倉北安門倉各副使一人龍江鹽倉檢校批驗)
　　(所各大/使一人)總督糧儲一人(以户部右侍郎加/都御史銜領之)禮部尚
　　書一人右侍郎一人(司務一人儀制祠祭主客精/膳四司各郎中一人儀制祠)
　　(祭二司各主事/轄鑄印局副使)一(人所/人)兵部尚書參贊機務一人
　　右侍郎一人(司務一人武選職方車駕武庫四司/郎中四人員外郎二人主事五人所)
　　(轄典牧所提領一人㑹同/館大勝闗各大使一人)成化二十三年始専以
　　本部尚書㕘賛機務同内外守備官操練軍馬撫
　　䘏人民禁戢盗賊振舉庶務故其職視五部為特
　　重云刑部尚書一人右侍郎一人(司務照磨各一/人十三司郎中)
　　(十三人員外郎五/人主事十四人)分掌南京諸司及公侯伯五府
　　京衛所刑名之事工部尚書一人右侍郎一人(司/務)
　　(一人營繕虞衡都水屯田四司郎中四人員外郎/二人主事八人所轄營繕所所正所副所丞各一)
　　(人龍江清江二提舉司各提舉一人文思院寳源/局軍器局織造所龍江抽分竹木局瓦屑壩抽分)
　　(竹木局各/大使一人)都察院右都御史一人右副都御史一
　　人右僉都御史一人(司務經厯都事照磨/各一人司獄二人)浙江等
　　九道各御史二人福建等四道各御史三人(嘉靖/後不)
　　(全設恒以一/人兼數道)凡刷卷巡倉巡城巡江屯田印馬巡
　　視糧儲監收糧斛㸃閘軍士管理京營比驗軍器
　　皆叙而差之清軍則偕兵部兵科覈後湖黄冊則
　　偕户部户科提督操江一人(以副僉都御史為之/領上下江防之事)
　　通政使司通政使一人右通政一人右㕘議一人
　　(掌收呈状付刑部/審理經厯一人)大理寺卿一人右寺丞一人(司/務)
　　(一人左右寺丞各一/人左右評事各一人)詹事府(主簿/一人)翰林院學士一
　　人(不常置以翰林坊局/官署職孔目一人)國子監祭酒一人司業一
　　人(監丞一人典簿一人博士三人助教六人/學正五人學錄二人典籍一人掌饌一人)太常
　　寺卿一人少卿一人(典簿一人博士一人協律郎/三人賛禮郎七人司樂二人)
　　(各祠祭署合奉祀/八人祀丞七人)光禄寺卿一人少卿一人(典簿/一人)
　　(大官珍饈良醖掌醢四署/各署正一人署丞一人)太僕寺卿一人少卿二
　　人(寺丞二人/主簿一人)鴻臚寺卿一人(主簿一人司儀司賓/二署各署丞一人鳴)
　　(賛四人序/班九人)尚寳司卿一人吏户禮兵刑工六科給
　　事中六人又户科給事中一人管理後湖黄冊行
　　人司左司副一人欽天監監正一人監副一人(主/簿)
　　(一人五官正/人五官監候)一(人五官靈臺郎二/人五官司書一人)太醫院院判一
　　人(吏目一人恵民藥局/生藥庫各大使一人)五城兵馬司(指揮各一人/副指揮各三)
　　(人吏目/各一人)○應天府府尹一人府丞一人治中一人
　　通判二人推官一人經厯知事照磨檢校各一人
　　儒學教授一人訓導六人所轄上元江寧二縣各
　　知縣一人縣丞一人主簿一人典史一人司獄一
　　人織染局大使一人左右副使各一人都税司宣
　　課司四税課局二各大使一人副使或一人或二
　　人龍江遞運所大使副使各一人批驗所大使一
　　人河泊所官一人龍江闗石灰山闗各大使一人
　　副使四人○南京官自永樂四年成祖往北京置
　　行部尚書備行在九卿印以從是時皇太子監國
　　大小庶務悉以委之惟封爵大辟除罪三品以上
　　文武職則六科都給事中以聞政本故在南也十
　　八年官屬悉移而北南京六部所存惟禮刑工三
　　部各一侍郎在南之官加南京字於職銜上仁宗
　　時補設官屬除南京字正統六年定制復如永樂
　　時
　　　謹案周公營洛本在王畿後漢京兆南陽始有
　　　陪京之號而設官置吏仍與列郡無異後周洛
　　　京與相并二州同設六府亦不過行臺尚書省
　　　之比唐代始於東都立尚書省御史臺及分司
　　　各官漸開冗濫之端然猶未備建六官徧置省
　　　寺也明自永樂遷都南京官吏已從減省其後
　　　仁宗復以北京為行在南京各部寺因悉補設
　　　如初迨正統既定都北京南京官僚仍舊並置
　　　而實無職業可任於是投閑置散者則一切屏
　　　之於南京其為是官者亦率以養髙自放不復
　　　事事其間如吏部都察院尚有考察之責則又
　　　借以行其私意遇有一事則紛紜論列與北京
　　　部院互相攻撃羣肆把持徒受冗官之弊於實
　　　政毫無禆益
　　國家以
　　盛京為肇基重地式循舊典備列班聨
聖聖相承以時損益五部侍郎靖共厥職各有専司曹
　　　郎則中外並用以釐衆務仍總其成於在京各
　　　部奉天尹丞以下分猷布化庶績咸熈冗曠悉
　　　除官常倍飭
　　陪京制度斟酌得宜實前代所莫及也
　
　
　
　
　
　
　
　
　
　
　
　
　
欽定厯代職官表卷四十九
欽定四庫全書
欽定歴代職官表卷五十
　　總督巡撫表
　　總督巡撫
　國朝官制
總督(正二品加尚/書銜從一品)直𨽻一人(駐保/定府)江南江西一人(駐江/寧府)
福建浙江一人(駐福/州府)湖北湖南一人(駐武/昌府)四川一人(駐/成)
(都/府)陜西甘肅一人(駐蘭/州府)廣東廣西一人(駐肇/慶府)雲南貴州
一人(駐雲/南府)
　　掌綜治軍民統轄文武考覈官吏修飭封疆直𨽻
　　初設巡撫後加總督衘後又改為直𨽻總督仍管
　　巡撫事又有三省總督駐大名府兼轄山東河南
　　又有宣大總督駐山西大同府以宣化府屬之後
　　俱省兩江總督初兼轄河南後定為兩江總督轄
　　江蘇安徽江西湖廣總督初為川湖總督後定為
　　湖廣總督轄湖北湖南四川初設巡撫後裁設總
　　督兼管巡撫事陜甘總督初兼轄四川改轄山西
　　後定為陜甘總督轄陜西甘肅雲貴總督初兼轄
　　廣西後定為雲貴總督轄雲南貴州又河南初設
　　河東總督轄河南山東後省凡總督例兼都察院
　　右都御史衘其應否兼兵部尚書衘由吏部請
㫖定奪
巡撫(從二品加侍/郎銜正二品)直𨽻一人(總督/兼)山東一人(駐濟/南府)山西
一人(駐太/原府)河南一人(駐開/封府)江蘇一人(駐蘇/州府)安徽一人(駐/安)
(慶/府)江西一人(駐南/昌府)福建一人(駐福/州府)浙江一人(駐杭/州府)湖北
一人(駐武/昌府)湖南一人(駐長/沙府)陜西一人(駐西/安府)甘肅一人(總/督)
(兼/)廣東一人(駐廣/州府)廣西一人(駐桂/林府)雲南一人(駐雲/南府)貴州
一人(駐貴/陽府)
　　掌宣布
徳意撫安齊民修明政刑興革利弊考羣吏之治㑹總
　　督以詔廢置三年大比獻賢能之書則監臨之其
　　武科則主考試直𨽻初設順天巡撫正保巡撫宣
　　府巡撫後併定為直𨽻巡撫江南初設廬鳳巡撫
　　後定為安徽巡撫江西初設南贑巡撫湖北初設
　　鄖陽巡撫後俱省湖南初設偏沅巡撫後改為湖
　　南巡撫陜西初設延綏巡撫寧夏巡撫後俱省凡
　　巡撫例兼都察院右副都御史銜其應否兼兵部
　　侍郎衘由吏部請
㫖定奪
　歴代建置
　　　謹案總督巡撫其官俱肇置於明代明初命京
　　　官巡撫地方有軍事則命總督軍務因事而設
　　　事已旋罷原非為一定官稱其後各省俱有之
　　　且因事増置遂為定員然總督巡撫之名已見
　　　於南北朝晉書前秦載記王猛表曰總督戎機
　　　胡三省通鑑注曰總督戎機猶都督中外諸軍
　　　事也(魏書李崇傳北齊書斛律全/傳周書文帝紀俱有總督字)陳書蕭摩訶
　　　傳呉明徹曰吾為總督必須身居其後亦謂為
　　　大都督後周書武帝紀建徳二年詔皇太子贇
　　　撫巡西土五年復遣巡撫西土此倣於左傳所
　　　謂從曰撫軍者也(左傳宣十三年王巡三軍拊/而勉之杜預訓拊為撫此巡)
　　　(撫二字/所出也)至唐髙祖儀鳳元年遣大臣分道巡撫
　　　以宰相來恒為河南道大使許元超為河北道
　　　大使左丞崔知悌司業鄭祖元為江南道大使
　　　後又謂之存撫于慎行穀城山房筆麈以為巡
　　　撫之名實起於此但其事任所屬由來已久葢
　　　嘗由明而溯之自黄帝立左右大監(宋書百官/志作立四)
　　　(監/)監於萬國嗣是而四岳九牧八伯十二師俱
　　　為統率之職至周而二伯九采益為明備漢分
　　　天下為十三州後各置牧蓋郡縣之歸管轄自
　　　此而始魏晉而後刺史特重類以將軍持節總
　　　統諸郡非僅曩時刺舉之任迨隋開皇中廢郡
　　　為州刺史専理一郡名存職廢而總管都督節
　　　度使之號由斯著矣宋懲藩鎮之弊節度諸使
　　　之除授特以優禮勛賢或為武臣序進之階其
　　　州牧之任則自有閫帥漕憲等官而制又一變
　　　元立行中書省明初因之後改為十三布政司
　　　後於布政司上又設巡撫總督則督撫者實當
　　　行中書省之任而與古之牧伯侔矣又元於在
　　　京中書省之外分立行省以控治諸路天下郡
　　　縣有直𨽻中書省者有𨽻諸行省者故諸路亦
　　　號為省明既改布政司則當稱某司若總督巡
　　　撫職同奉使帶部院堂上官銜又當稱行部或
　　　行院而案牘相沿概稱為省葢亦沿元之舊至
　　本朝以督撫専制地方以布政按察二司為之屬
　　　以佐其政治大小相維名實始為允稱明又有
　　　巡按御史原於秦之御史監郡後以與巡撫不
　　　相統屬文移亦多窒礙定巡撫為都御史而所
　　　用巡按御史多新進喜事之人倚勢作威受賕
　　　不法或强與州縣之事舉錯任意為弊尤甚我
　　朝定制裁去以都御史副都御史為督撫兼衘而
　　　事權始一矣至若唐之節度使官級崇重其勲
　　　績較著者率加平章事以寵之久則進兼侍中
　　　中書今而平章事之罷政出鎮者亦多帶舊銜
　　　以行宋以宰相出判大藩均謂之使相此則皆
　　　由一時特授而不為常制我
　　朝督臣之擢任大學士者間令仍管舊任以隆委
　　　寄其督撫所帶尚書侍郎銜之應加與否悉由
　　　部請
　㫖遵行規制周詳視前代之舛錯棼雜者綱維倍為
　　　整肅謹以歴朝異同之故先為撮叙於此以明
　　　綱領而建置沿革之本末則次第列具左方以
　　　資考核焉
　三代
　　羅泌路史夏后氏紀十國而有長長有師五長而
　　一師師五十國州十有二師州有牧牧禀命於上
　　京孔氏謂州十有二師為三萬人非也此不過所
　　謂承以大夫師長者商周之連率卒正也
　　春秋左氏傳昔夏之方有徳也貢金九牧
　　　謹案史記黄帝立左右大監監於萬國此正如
　　　殷周時天子之老所謂分天下以為二伯者沈
　　　約謂刺史之職即黄帝之四監非矣堯立八伯
　　　以典諸侯立四岳以稽八伯八伯即九牧也禮
　　　記疏堯時有四伯堯之末分置八伯周禮疏按
　　　書傳云元祀巡守四岳八伯注云堯時以羲和
　　　為六卿并掌方岳之事是為四岳出則為伯其
　　　後乃置八伯據此則四岳亦當賦政於外如召
　　　伯之巡行南國者歟州十二師即十二牧此有
　　　虞之制而羅氏屬之夏后氏者葢弼成五服禹
　　　所手定且當受命之初猶仍十二州之制其後
　　　乃制為九牧爾
　　詩商頌相土烈烈鄭康成箋相土居夏后之世承
　　契之業入為王官之伯出長諸侯孔頴達疏王肅
　　云相土在夏為司馬之職掌征伐
　　　謹案相土以諸侯之長入為王官伯此與四岳
　　　之出主諸侯者亦復不同其云相土為司馬葢
　　　文子淮南子俱有契為堯司馬之文此云相土
　　　烈烈而箋云承契之業故本以為説然相土以
　　　司馬而長諸侯則正如今之總督兼兵部尚書
　　　之比也
　　尚書盤庚邦伯師長孔安國傳國伯二伯及州牧
　　也衆長公卿也
　　　謹案益稷篇州十有二師鄭云師長也孔氏則
　　　云三萬人故此師亦訓衆疏順傳為義因云衆
　　　官之長然開始即云邦伯邦國之伯諸侯師長
　　　故為東西二伯及九州之牧則亦不覺以師長
　　　屬邦國言之可知邦伯猶言邦君而師長則猶
　　　是虞夏時之十二師五長也
　　禮記王制千里之外設方伯五國以為屬屬有長
　　十國以為連連有帥三十國以為卒卒有正二百
　　　一十國以為州州有伯
　　　謹案王制殷制也鄭康成謂殷之州長曰伯虞
　　　夏及周皆曰牧孔頴達則謂孔安國之意不然
　　　故於盤庚之邦伯云州牧也竊疑左右之二伯
　　　伯為定名而州長之伯例得通稱為牧故唐有
　　　九州則為八伯虞置十二州即為十二牧楚辭
　　　亦云伯昌作牧若然則竹書紀年所云王季為
　　　殷牧師者恐亦方伯之别名而非如周禮夏官
　　　之牧師僅掌牧地者矣
　　周禮天官牧以地為名(鄭康成注/牧州長也)春官宗伯八命
　　作牧(注一州/之牧)九命作伯(注長諸侯/為方伯)
　　禮記曲禮九州之長曰牧明堂位九采之國(鄭康/成注)
　　(九州之牧/典貢職者)
　　　謹案虞有八伯殷制八州八伯故康成據周禮
　　　邦國建牧之文以為畿内不置伯有鄉遂之吏
　　　主之此當如後世畿輔府州直𨽻京師之比然
　　　今周禮鄉遂之職略不見有長畿内諸侯之事
　　　而秋官掌交則云九牧之維書之周官則云以
　　　倡九牧史記亦云武王徵九牧之君即鄭於左
　　　傳之五侯九伯固以為九州當有九牧則所謂
　　　畿内不置伯者疑亦就八伯言之爾
　　尚書康誥孟侯孔頴達疏孟長也五侯之長謂方
　　伯使康叔為之長者即州牧也
　　詩序旄丘責衛伯也鄭康成箋衛康叔之封爵稱
　　侯今曰伯者時為州伯也周之制使伯佐牧春秋
　　傳曰五侯九伯侯為牧也
　　　謹案周制一州一牧二伯佐之此康成據左傳
　　　為説也牧於外曰侯傳云五侯知是五牧鄭謂
　　　太公分陜而治當四侯半一侯不可分故言五
　　　侯説頗迂曲則服䖍所云五侯公侯伯子男九
　　　伯九州之長者斯為當矣然二伯佐一牧則正
　　　如今各省設有巡撫而總督或兼轄數省之例
　　　也
　秦
　　　謹案秦廢侯國為郡縣而漢因之當時郡守皆
　　　即今之知府其上雖有監御史而秩甚卑且無
　　　專治所與今督撫不同故郡事皆直達於天子
　　　然漢郡百餘而秦止四十郡專制尤廣且如㑹
　　　稽一郡幾當今之為省者三是雖為郡守而且
　　　與今兼轄數省之總督侔矣故附識於此以見
　　　古今事勢之所由變革焉
　漢
　　漢書百官志武帝元封五年置部刺史成帝綏和
　　元年更名牧哀帝建平二年復為刺史元夀二年
　　復為牧
　　漢書朱博列傳初何武為大司空與丞相方進共
　　奏言古選諸侯賢者以為州伯書曰咨十有二牧
　　所以廣聰明燭幽隱也今部刺史居牧伯之位秉
　　一州之統位下大夫而臨二千石失位次之序臣
　　請罷刺史更置州牧以應古制奏可及博又奏請
　　罷州牧置刺史如故奏可
　　　謹案漢官典儀云刺史周行郡國以六條問事
　　　非條所問即不省故刺史稱傳車其吏言從事
　　　居無常治吏不成臣而何武以為居牧伯之位
　　　秉一州之統且謂刺史古之方伯一州表率葢
　　　上所委任亦權勢所積至此然秩卑寵渥今之
　　　督撫固非其例故不著於表若夫州牧既設其
　　　時乃畧無可紀之人葢二千石位任尚重而其
　　　為牧者亦僅循資自全者爾
　　後漢書光武帝本紀建武十八年罷州牧置刺史
　　　謹案漢武帝初置部刺史成帝時改為牧哀帝
　　　時復為刺史後又為牧經王莽變革建武元年
　　　復置牧至此改為刺史而後漢書百官志第云
　　　成帝更為牧建武十八年復為刺史則徑似成
　　　帝改牧以後直至建武十八年而始復為刺史
　　　者疎矣
　　後漢書劉焉列傳焉遷太常時四方兵寇焉以為
　　刺史威輕不能禁建議改置牧伯鎮安方夏請選
　　重臣以居其任焉議得用出為監軍使者領益州
　　牧太僕黄琬為豫州牧宗正劉虞為幽州牧皆以
　　本秩居職州任之重自此而始
　　　謹案後漢州牧以本秩居職此正如明之總督
　　　巡撫不定為品秩各以京官繫銜之例也
　三國
　　三國蜀志諸葛亮列傳領益州牧馬超傳章武元
　　年遷驃騎將軍領涼州牧
　　　謹案馬超領涼州牧此當為州牧遥領之始然
　　　馬超先據涼州時已自稱征西將軍領并州牧
　　　矣
　　三國魏志文帝本紀黄初三年以荆揚江表八郡
　　為荆州孫權領牧故也
　　南齊書州郡志吳置持節督州牧八人
　　三國呉志陸抗列傳孫皓即位加鎮軍大將軍領
　　益州牧鳳凰二年拜大司馬荆州牧
　　　謹案三國州牧一如漢末之制故著此數條以
　　　存其概
　　南齊書百官志魏晉世州牧隆重刺史任重者為
　　使持節都督輕者為持節督起漢順帝時御史中
　　丞馮赦討九江賊督揚徐二州軍事而何徐宋志
　　云起魏武遣諸州將督軍王珪之職儀云起光武
　　並非也
　　杜佑通典後漢光武建武初征伐四方始權置督
　　軍御史事竟罷建安中魏武為相始遣大將軍督
　　軍而袁紹分統諸軍為三都督魏武征孫權還又
　　使夏侯惇督二十六軍文帝黄初三年始置都督
　　諸州軍事或領刺史明帝太和四年司馬懿征蜀
　　加號大都督髙貴鄉公正元二年司馬昭都督中
　　外諸軍事尋加大都督
　　　謹案總督之名昉於古之都督南齊書以為起
　　　漢順帝時杜佑通典以為起光武及魏武為相
　　　時然皆總理戎事為用兵而設其都督諸州或
　　　兼領刺史實起於黄初三年葢都督以治軍刺
　　　史以治民二者兼領而職任始重亦如今之督
　　　撫其理軍事也則有各標營咸禀節制其理民
　　　事也則府州縣胥歸統轄制頗相近但魏晉都
　　　督兼領刺史者止治其所駐之一州其餘則仍
　　　别置刺史所謂單車刺史俾専治民之責是兼
　　　理之中仍有分理之制故宋出廬陵王義真都
　　　督南豫豫雍司秦并六州諸軍事而所制者仍
　　　南豫州也後魏以杜超都督冀定相三州諸軍
　　　事叔孫建都督冀青等州諸軍事(並見/通鑑)其制亦
　　　同此耳至後周改為總管而三都督之名亦相
　　　沿不廢隋始以為散官都督之名遂微至唐復
　　　設都督後漸易為節度使亦兼領刺史而其任
　　　益専矣葢都督之始末如此今撮叙其概以便
　　　省覽焉
　晉
　　司馬光資治通鑑太康元年以司𨽻所統郡置司
　　州凡州十九詔曰漢末刺史内親民事外領兵馬
　　今天下為一刺史分職皆如漢氏故事(胡三省注/察舉郡縣)
　　(長吏/而已)悉去州郡兵大郡置吏百人小郡五十人交
　　州牧陶璜言州兵未宜約損僕射山濤亦言不宜
　　去州郡武備然其後刺史復兼兵民之任州鎮愈
　　重矣
　　　謹案漢司隸校尉統三輔三河宏農七郡亦止
　　　専司察舉初以司𨽻官屬制置如州儀故俗稱
　　　司州至晉乃以京輔所部定名置司州司隸校
　　　尉統之而司𨽻校尉即為州牧之任渡江以後
　　　以揚州刺史主京畿遂罷司𨽻不設而社佑以
　　　為晉罷司隸校尉置司州者誤也
　　通典晉都督諸軍為上監諸軍次之督諸軍為下
　　使持節為上持節次之假節為下伐呉之役以賈
　　充為使持節假黄鉞大都督總統六師太康中都
　　督知軍事刺史理人各用人也惠帝末乃并任非
　　要州則單為刺史江左以來都督諸軍尤重惟王
　　導等權重者乃居之
　　　謹案晉氏南遷以揚州為京畿穀帛所資皆出
　　　焉以荆江為重鎮甲兵所聚盡在焉三州户口
　　　居江南之半自非親賢重望不居是職故荆州
　　　亦稱陜西而襄陽江夏彭城廣陵厯陽京口各
　　　置名州為藩鎮重寄當時所謂要州葢謂此也
　　　太康時分釐治軍治民之職不旋踵而仍併為
　　　一葢有不治軍之刺史而無不治民之都督江
　　　左尤重其任惟權位最隆者乃始居之亦時㑹
　　　使然也
　　通典自魏晉以後刺史多帶將軍開府州與府
　　各置僚屬州官理民(别駕治中/以下是)府官理戎(長史司/馬等官)
　　(是/)
　　　謹案魏晉以下幕府各有僚屬自别駕治中以
　　　下名號不一皆本州之佐官各有職掌自唐以
　　　郡守稱刺史而治中别駕遂為郡僚其節度使
　　　屬官則有判官推官書記支使之類至宋而閫
　　　帥漕憲又各有其屬官而唐節度之幕職反為
　　　列郡之佐僚矣今總督巡撫既不設掾屬而治
　　　中判官等員又各從其長以散見於他表兹並
　　　不復著而揭其大畧於此後歴代不復叙列焉
　宋齊梁陳
　　宋書百官志刺史每州各一人
　　通典宋有都督諸州諸軍事舊曰監某州諸軍文
　　帝即位改監為都督刺史任重者為使持節都督
　　輕者為持節皆銅印墨綬進賢兩梁冠絳朝服而
　　領兵者武冠自魏以來庶姓為州而無將軍者謂
　　之單車刺史凡單車刺史加督進一品都督進二
　　品不論持節假節宋與魏同
　　隋書百官志梁官多同宋齊之舊州刺史二千石
　　受拜之明日辭宫廟而行
　北魏
　　魏書官氏志髙祖詔羣僚議定百官著於令都督
　　府州諸軍事從第一品上都督三州諸軍事第二
　　品上司州刺史第二品中都督一州諸軍事從第
　　二品下髙祖復次職令司州牧從第二品上州刺
　　史第三品中州刺史從第三品下州刺史第四品
　　　謹案北魏刺史固即魏晉以來州牧之任然唯
　　　都督軍事兼領者權寄特重而單州刺史秩亦
　　　稍替故即南朝官制刺史亦有在第五品者至
　　　隋而刺史僅為理一郡之官葢積輕之勢然也
　　通典行臺省魏晉有之昔魏末晉文帝討諸葛誕
　　散騎常侍裴秀尚書僕射陳泰黄門侍郎鍾㑹等
　　以行臺從至晉永嘉四年東海王越帥衆許昌以
　　行臺自隨是也(越請討石勒表/以行臺自隨)及後魏謂之尚書
　　大行臺别置官屬(後魏道武帝置中正行臺以秦/王儀為尚書令以鎮之孝文帝)
　　(永熙三年以宇文泰為大行/臺以蘇綽為行臺度支尚書)
　　　謹案魏晉以後稱尚書省為中臺(見異諸/葛恪𫝊)亦稱
　　　為内臺(見宋書/百官志)其隨所管之道置於外州以行
　　　尚書事者則號之為行臺肇端於魏晉為專征
　　　討而設不為常制至後魏始開府置屬號為尚
　　　書大行臺於一路府州無所不統然亦以専主
　　　軍事也至後齊始理民事隋則設官尤衆謂之
　　　行臺省則兵農刑政盡歸統轄矣行臺専制一
　　　方實為今制府之職其官屬必以尚書僕射侍
　　　郎為職亦猶今督撫之兼兵部尚書及侍郎也
　　　至隋以省稱遂為元行中書省之所自始焉
　北齊
　　通典北齊司州曰牧制州為上中下三等每等又
　　有上中下之差自上上州至下下州凡九等
　　隋書百官志後齊制官多循後魏行臺在今無之
　　其官制令僕射其尙書丞郎皆隨權制而置員焉
　　通典北齊行臺兼統民事自辛術始焉(武定八年/辛術為東)
　　(南道行臺東徐州刺史郭志殺郡守文宣聞之勅/術曰江淮初附百姓難向京師留卿為行臺亦欲)
　　(理邊民寃枉監理牧守自今以後所統十餘州地/諸有犯法者刺史先啟聴報以下先理後表齊代)
　　(行臺兼總民事/則自術始也)
　　　謹案行臺之制後魏志無文隋志僅存其大畧
　　　考齊文宣帝勅辛術之文則其統轄職掌均可
　　　概見矣通典又言江左無行臺惟梁末以侯景
　　　為河南王大行臺承制如鄧禹故事葢梁特循
　　　襲北魏暫設此制不為常典也
　後周
　　北周書盧辯列傳雍州牧九命户三萬以上州刺
　　史正八命户二萬以上刺史八命户一萬以上刺
　　史正七命户一萬以下刺史七命總管刺史加使
　　持節諸軍事
　　通典後周改都督諸軍事為總管又有大都督帥
　　都督都督
　　馬端臨文獻通考後周改都督諸軍事為總管武
　　帝時以王謙為益州總管總管之名始此
　　　謹案周明帝紀武成元年正月改都督諸州軍
　　　事為總管自是為總管者安成公憲天水公廣
　　　尉遲綱尉遲迥即見明帝紀蔡國公廣(即天/水公)尉
　　　遲綱邵國公㑹趙國公招杞國公亮衛國公直
　　　見於武帝紀俱在王謙為總管之前馬氏云王
　　　謙為總管總管之名始此非也
　隋
　　通典隋雍州置牧餘州並置刺史亦同北齊九等
　　之制總管刺史加使持節至開皇三年罷郡以州
　　統縣自是刺史之名存而職廢
　　通典隋代三都督並以為散官煬帝改大都督為
　　校尉帥都督為旅帥都督為隊正至此則都督之
　　名微矣
　　文獻通考隋文帝以并益荆揚四州置大總管其
　　餘總管府置於諸州列為上中下三等加使持節
　　煬帝悉罷之
　　通典大行臺隋謂之行臺省有尙書令僕射(左右/任置)
　　各一人主事四人有考功(兼吏部主/爵司勲)禮部(兼祠部/主客)
　　膳部兵部(兼職/方)駕部庫部刑部(兼都官/司門)度支(兼倉/部)
　　金部工部屯田(兼水部/虞部)侍郎各一人每臺置食貨
　　農圃武器百工監副各置丞録事等員葢隨其所
　　管之道置於外州以行尚書事
　唐
　　新唐書百官志西都東都北都牧各一人從二品
　　通典唐諸州復有總管亦加號使持節武徳五年
　　以洛荆并幽交五州為大總管府七年改大總管
　　府為大都督府總管府為都督府
　　新唐書百官志注武徳初有行臺有大行臺其官
　　有尚書省令掌管内軍民總判省事有僕射二人
　　自左右丞以下諸司郎中畧如京省
　　通典唐初亦置行臺貞觀以後廢
　　唐六典大都督府都督一人從二品長史一人從
　　三品中都督府都督一人正三品長史一人正五
　　品上下都督府都督一人從三品長史一人從五
　　品上
　　　謹案唐武徳初邊要之地置總管以統軍加號
　　　使持節葢漢刺史之任其後改曰都督總十州
　　　者為大都督後去大字凡都督府有刺史以下
　　　如故然大都督又兼刺史而不檢校州事其後
　　　都督加使持節則為将諸將亦通以都督稱惟
　　　朔方猶稱大總管大都督皆親王遥領都督府
　　　之政以長史主之而節度使所治州有都督府
　　　者則領長史焉
　　謝維新合璧事類唐自武徳至天寳以前邊防之
　　制其軍城鎮守皆有使而道有大將一人曰大總
　　管已而又曰大都督至太宗時行軍征討曰大總
　　管在其本道曰大都督高宗永徽以後都督帶使
　　持節者謂之節度使然猶未以名官景雲二年以
　　賀拔延嗣充河西節度使自此接乎開元天寳之
　　間朔方隴右河東河西諸鎮皆置節度使縁邊之
　　地凡八節度外任之重無比焉至徳以後中原刺
　　史亦循其例受節度使之號若諸州在節度使内
　　者皆節度焉
　　唐六典天下之節度使有八曰闗中朔方節度使
　　曰河東節度使曰河北幽州節度使曰河西節度
　　使曰隴右節度使曰劒南節度使曰磧西節度使
　　曰嶺南節度使
　　舊唐書地理志至徳之後刺史皆治軍戎遂有防
　　禦團練制置之名要衝大郡皆有節度之類或易
　　以觀察之號東都畿汝防禦觀察使(領汝州東都/留守兼之)
　　河陽三城節度使宣武軍節度使義成軍節度使
　　忠武軍節度使天平軍節度使兖海節度使武寧
　　軍節度使平盧軍節度使陜州節度使潼闗防禦
　　鎮國軍使同州防禦長春宫使鳳翔隴節度使邠
　　寧節度使涇原節度使朔方節度使河中節度使
　　昭義軍節度使河東節度使大同軍防禦使魏博
　　節度使義昌軍節度使成徳軍節度使義武軍節
　　度使幽州節度使山南西道節度使山南東道節
　　度使荆南節度使劒南西川節度使東川節度使
　　武昌軍節度使淮南節度使浙江西道節度使浙
　　江東道節度使福建觀察使宣州觀察使江南西
　　道觀察使湖南觀察使黔中觀察使嶺南東道節
　　度使嶺南西道桂管經畧觀察使邕管經畧使容
　　管經畧使安南都䕶節度使大中咸通之間隴右
　　歸國又析置秦州節度使涼州節度使𤓰沙節度
　　使
　　　謹案舊志所列葢據唐中葉言之至其後節度
　　　屢有増設或多賜軍號而觀察防禦亦多改為
　　　節度使或并或析不可備書矣
　　新唐書百官志節度使副大使知節度事行軍司
　　馬副使各一人同節度副使十人節度使掌總軍
　　旅顓威賞初授具帑抹兵杖詣兵部辭見觀察使
　　亦如之辭日賜雙旌雙節行則建節樹六纛視事
　　之日設禮案髙尺有二寸方八尺判三案節度使
　　判宰相觀察使判節度使團練使判觀察使罷秩
　　則交㕔以節度使印自隨留觀察使營田等印以
　　郎官主之鏁節樓節堂以節院使主之其後有持
　　節為節度副大使知節事者正節度也諸王拜節
　　度大使者皆留京師
　　　謹案唐初遣大使十三人巡省天下諸州水旱
　　　則遣使有巡察安撫存撫之名後又置十道按
　　　察使各道一人後改曰十道按察採訪處置使
　　　後又曰採訪處置使後又兼黜陟使後定改曰
　　　觀察處置使考唐之巡察使察舉州縣再周而
　　　代乃後世巡按之比其安撫存撫宣撫諸使則
　　　固今巡撫之官所由昉也若觀察使類為節度
　　　使兼職無節度之州亦特設之所司道俗宣風
　　　綱理郡縣正即今巡撫兩司之職葢觀察初為
　　　按察雖非即明之按察使然職分相近故唐書
　　　稱其豐稔為上考省刑為中考辦税為下考而
　　　王圻續通考亦謂明設按察司即觀察之職後遂
　　　以觀察為今守巡道之稱則指其副貳言之唐
　　　地理志雖與節度並列要不得即指為巡撫也
　　　又建中後行臺亦置節度諸使大率節度觀察
　　　皆兼所治州刺史云
　　唐㑹要貞觀二年邊州别置經畧使至徳二載賀
　　蘭進明除五府經畧兼節度使建中元年除元琇
　　始不帶五府經畧
　　　謹案經畧二字見於左傳至唐始以名官其以
　　　節度兼者則有副使永淳元年婁師徳為河源
　　　軍經畧副使是也葢唐制一道兵政屬之節度
　　　使民事屬之觀察使然節度多兼觀察兵甲財
　　　賦民俗之事無所不領謂之都府又各道雖有
　　　度支營田招討經畧等使然亦多以節度使兼
　　　之葢使名雖多而主其事者每道一人而已
　五季
　　五代史王處直列傳此中之法自將校為刺史升
　　團練防禦而至節度使
　　　謹案節度使之専横至五季而極冗濫又為特
　　　甚然遷進亦自有其序也故著之於此
　宋
　　柯維騏宋史新編開封府牧從二品諸府牧九州
　　牧同
　　宋史職官志節度使無所掌其事務悉歸本州亦
　　無定員恩數與執政同以待宗室近屬外戚國壻
　　年老久次者若外任除殿帥始授此官亦止於一
　　員或有功勛顯著任帥守於外及前宰執拜者尤
　　不輕授
　　王明清揮麈餘話節度州有三印節度印隨本使
　　在闕則納於有司觀察印則長吏用之州印則晝
　　付録事掌用至暮歸於長吏凡節度在鎮兵仗之
　　屬則觀察屬官用本使印判狀田賦之屬則觀察
　　屬官用本使印簽狀刺史屬縣則用州印本使判
　　狀故命帥必曰某軍節度某州管内觀察等使某
　　州刺史必具此三者言軍則専制兵旅言管内則
　　専總察風俗言刺史則治其州軍此祖宗損益唐
　　制軍兵之務職守之分俾各歸其實也
　　　謹案唐節度觀察使俱帶本州刺史是以都府
　　　而兼治州事宋則以知州綜諸使務而節度觀
　　　察特為兼判遥領之官則雖節度初除領院降
　　　麻禮數尤異已非復唐州鎮之任而此下如承
　　　宣觀察團練防禦刺史俱無職任特以為武臣
　　　遷轉之次序而已
　　宋史職官志經畧安撫司經畧安撫使一人以直
　　秘閣以上充掌一路兵民之事皆帥其屬而聴其
　　獄訟頒其禁令定其賞罰稽其錢穀甲械出納之
　　名籍
　　沈括夢溪筆談予為鄜延經畧使日新一㕔謂之
　　五司㕔延州正㕔乃都督㕔治延州事五司㕔治
　　鄜延路軍事如唐之使院也五司者經畧安撫總
　　管節度觀察也唐制方鎮皆帶節度觀察處置三
　　使今節度之職觀察歸安撫司處置歸經畧司
　　　謹案宋制帥臣任河東陜西嶺南路職在綏御
　　　外藩則為經畧安撫使兼都總管以統制軍旅
　　　河北及近地則止為安撫使葢經畧安撫使正
　　　如今總督兼巡撫之比而止為安撫使者則如
　　　今巡撫之比也又宋有制置使或兼經畧使或
　　　以安撫大使兼掌經畫邊鄙軍旅之事宣撫使
　　　掌宣布威靈撫綏邊境及統䕶將帥督視軍旅
　　　之事亦即今總督巡撫之任然俱不常置故不
　　　著於表而附見於此又轉運使宋時稱為漕帥
　　　凡一路邊防盜賊刑訟金穀按㢘之任無所不
　　　總然其初所職止催科徵賦出納綱運數事而
　　　已兹故析入布政司表内而此亦不著云
　遼
　　遼史百官志南面方州官某州某軍節度使
　　王圻續文獻通考遼北面著帳郎君有節度使所
　　掌非軍民事南面節度使設官甚衆遼二百餘年
　　城郭相望田疇益闢冠以節度承以觀察防禦團
　　練等使分以刺史縣令大畧采用唐制其間宗室
　　外戚大臣之家築城賜額謂之頭下州軍惟節度
　　使朝廷命之後往往皆歸王府
　金
　　金史百官志諸總管府謂府尹兼領者都總管一
　　員正三品掌統諸城隍兵馬甲仗總判府事同知
　　都總管一員從四品掌通判府事○諸鎮節度使
　　一員從三品掌鎮撫諸軍防刺總判本鎮兵馬之
　　事兼本州管内觀察使事其觀察使所掌並同府
　　尹(本志府尹掌宣風/導俗肅清所部)
　　　謹案金制州有三等其一曰節鎮州然特節制
　　　當州别無支屬葢自宋太平興國初詔廢各鎮
　　　支郡後遂相循不改則所謂節鎮州者名沿唐
　　　舊而實與一道置使之制異矣
　元
　　元史百官志行中書省凡十秩從一品掌國庶務
　　統郡縣鎮邊鄙與都督為表裏國初有征伐之役
　　分任軍民之事皆稱行省未有定制中統至元間
　　始分立行中書省因事設官官不必備皆以省官
　　出領其事其丞相皆以宰執行某處省事繫銜其
　　後改為某處行中書省凡錢糧兵甲屯種漕運軍
　　國重事無不領之每省丞相一員從一品平章二
　　員從一品右丞一員左丞一員正二品㕘知政事
　　二員從二品甘肅嶺北各減一員丞相或置或不
　　置尤慎於擇人故往往缺焉○河南江北等處行
　　中書省○江浙等處行中書省○江西等處行中
　　書省○湖廣等處行中書省○陜西等處行中書
　　省○四川等處行中書省○遼陽等處行中書省
　　○甘肅等處行中書省○嶺北等處行中書省○
　　雲南等處行中書省○征東等處行中書省
　　　謹案魏晉有行臺後魏謂之尚書大行臺别置
　　　官屬唐貞觀以後廢元設行中書省中或改行
　　　尚書省所承固有自也征東行省屢置屢廢故
　　　云行中書省凡十實十一也又元至正時増置
　　　淮南江北等處行中書省後又續増福建山東
　　　廣西膠東諸處行中書省而各行省長貳亦多
　　　所添設俱一時之制故不備著
　　元史百官志諸路總管府上路達嚕噶齊(解見户/部篇)
　　總管各一員並正三品下路秩從三品
　　續文獻通考元都總管之職葢節度使也所掌事
　　各不同
　　　謹案元亦有經畧使至正十八年命經畧使問
　　　民疾苦招諭寇盜葢即前代宣諭招撫等使之
　　　比其與宋之經畧使節制諸使者異矣
　明
　　明史職官志總督漕運兼提督軍務巡撫鳳陽等
　　處兼管河道一員總督薊遼保定等處軍務兼理
　　糧餉一員總管宣大山西等處軍務兼理糧餉一
　　員總督陜西三邊軍務一員總督兩廣軍務兼理
　　糧餉帶管鹽法兼巡撫廣東地方一員總督四川
　　陜西河南湖廣等處軍務一員總督浙江福建江
　　南兼制江西軍務一員總督陜西山西河南湖廣
　　四川五省軍務一員總督鳳陽地方兼制河南湖
　　廣軍務一員總督保定地方軍務一員總督河南
　　湖廣軍務兼巡撫河南一員總督九江地方兼制
　　江西湖廣軍務一員總督南直𨽻河南山東湖廣
　　四川軍務一員總督河漕兼提督軍務一員
　　　謹案總督漕運總理河漕二職今已析入漕運
　　　總督河道總督表内然明之總督漕運兼巡撫
　　　之職而總理河漕者實亦一總督也故並著之
　　雷禮列卿記景泰三年命左都御史王翺總督兩
　　廣事務自總兵以下悉聴節制然事平即歸非常
　　設成化元年命韓雍總理軍務兼理巡撫久之雍
　　請得文武大臣分理其事于是以陳濂撫廣東張
　　鵬撫廣西而雍専理軍務五年御史龔成等言兩
　　廣宜設總督兼巡撫乃起雍總督兼巡撫於梧州
　　設總府巡撫復不設仍總於總督永為定制
　　　謹案韓雍總督兩廣此為専設總督之始若正
　　　統六年征麓川以兵部尚書王驥總督軍務景
　　　泰元年討叛苗以巡撫河南副都御史王來總
　　　督湖廣貴州軍務俱在王翺為總督之先然皆
　　　因事而設非定制也明又有經畧使不専設有
　　　兵事則暫勅行事嘉靖中以易州通州昌平州
　　　為三輔各置經畧使一員以文臣領之尋罷其
　　　後主邊事者多稱經畧約如總督之職兹不復
　　　著
　　明史職官志總理糧儲提督軍務兼巡撫應天等
　　府一員巡撫浙江等處地方兼提督軍務一員巡
　　撫福建地方兼提督軍務一員巡撫順天等府地
　　方兼整飭薊州等處邊備一員巡撫保定等府提
　　督紫荆等闗兼管河道一員巡撫河南等處地方
　　兼管河道提督軍務一員巡撫遼東地方贊理軍
　　務一員巡撫宣府地方贊理軍務一員巡撫大同
　　地方贊理軍務一員巡撫延綏等處贊理軍務一
　　員巡撫寧夏地方贊理軍務一員巡撫甘肅等處
　　贊理軍務一員巡撫陜西地方贊理軍務一員巡
　　撫四川等處地方兼提督軍務一員巡撫湖廣等
　　處地方兼贊理軍務一員巡撫江西地方兼理軍
　　務一員巡撫南贑汀韶等處地方提督軍務一員
　　巡撫廣東地方兼贊理軍務一員巡撫廣西地方
　　一員巡撫雲南兼建昌畢節等處地方贊理軍務
　　兼督川貴糧餉一員巡撫貴州兼督理湖北川東
　　等處地方提督軍務一員巡撫天津地方贊理軍
　　務一員巡撫登萊地方贊理軍務一員巡撫安廬
　　地方贊理軍務一員巡撫淮揚地方贊理軍務一員
　　巡撫承天贊理軍務一員撫治鄖陽等處地方兼
　　提督軍務一員贊理松潘地方軍務一員
　　徐學聚國朝典彚永樂十九年命右都御史王彰
　　巡撫河南時有告周府將為不軌者上欲及其未
　　發討之彰曰以臣之愚可不煩兵但得御史三四
　　人隨臣以往足矣然須奉勅以臣巡撫其地乃可
　　於是彰奉勅往巡撫
　　　謹案王彰奉勅為有明設巡撫之始先是洪武
　　　二十四年遣皇太子巡撫陜西葢暫一行之非
　　　定制也宣徳中以闗中江南等處地大而要特
　　　命官更代巡撫不復罷去後遂與總督同為方
　　　面大臣當時巡撫兼軍務者加提督有總兵地
　　　方加贊理管糧餉者加總督兼理他如整飭邊
　　　闗提督邊闗及撫治流民總理河道等號皆因
　　　事特設並無定制觀明史所載其初所置巡撫
　　　如周忱于謙等亦未嘗不得其人自中葉以後
　　　督撫多用廷推率以營求得之又往往交結閹
　　　人為其私黨以致擅作威福朘尅民膏即名掛
　　　彈章者亦多置之不問甚者反加遷擢益無所
　　　顧忌惟事貪暴殃民而於國是邊防一切全不
　　　為意浸成厲階積弛已甚我
　　國家損益前制大小綱維措置得宜封疆大吏職
　　　任崇而掄擇慎我
　皇上勵精圖治宵旰勤求無時不以吏治民生為念
　　　各督撫仰膺
　寵寄祇奉
　徳音宣力分猷小㢘大法其有勤恪夙著者則考績
　　　優叙或
　特賜官銜以示寵勵如奉職不稱自蹈愆咎則或削
　　　其冠帶或貶其品秩仍留原官以責後效甚或
　　　至營私骩法則立正憲典以示懲警
　慶讓予奪咸禀
　睿裁無不凛肅
　　朝章交相感勵洵為郅隆之極軌矣
　
　
　
　
　
　
　
　
　
　
　
　
　
　
　
欽定厯代職官表卷五十
欽定四庫全書
欽定厯代職官表卷五十一
　　學政表

　　學政
　國朝官制
提督學政順天山東山西河南江蘇安徽江西福建浙
江湖北湖南四川廣東廣西雲南貴州各一人陜西甘
肅一人(以侍郎京堂翰林科道部屬等官/由進士出身者充各帯原銜品級)奉天府一人
(以奉天府/府丞充)福建臺灣府一人(以臺灣/道充)
　　掌直省學校生徒考課黜陟之事以歳科二試廵
　　厯所屬府州進諸生而掄文藝程品行升其賢者
　　能者斥其不率教者凡興革事宜皆㑹督撫以行
　　之三年而代
　國初各省並設督學道帶按察司僉事銜以各部郎
　　中由進士出身者循資擢用康熙二十三年御史
　　張集疏請慎學政之選
詔下九卿詹事科道㑹議停論俸補授之例凡順天學
　　政缺以侍讀侍講諭徳洗馬等官簡用江南浙江
　　學政以侍讀侍講諭徳洗馬中允贊善等官簡用
　　其餘各省學道將應陞之五部郎中及参議道知
　　府等官選擇開列請用嗣後不拘省分凡由翰林
　　科道出者即為學院由部屬等官者則為學道雍
　　正四年定制各省督學皆改為學院其以部屬簡
　　任者依出身甲第各加翰林院編修檢討銜
各府㕔等儒學教授(正七/品)直𨽻十人山東十人山西十
人河南九人江蘇八人安徽八人江西十有三人福建
十人浙江十有一人湖北九人湖南九人陜甘十有六
人四川十有二人廣東十人廣西十有一人雲南十有
五人貴州十有三人各州儒學學正(正八/品)直𨽻二十有
二人山東十有一人山西十有六人河南十人江蘇六
人安徽九人江西二人福建二人浙江一人湖北七人
湖南七人陜甘二十有三人四川十有八人廣東十人
廣西十有六人雲南三十人貴州十有四人各㕔縣儒
學教諭(正八/品)直𨽻一百十有五人山東九十有一人山
西六十有一人河南九十有八人江蘇四十有六人安
徽四十有八人江西七十有五人福建五十有八人浙
江七十有六人湖北五十有四人湖南五十有七人陜
甘六十有四人四川八十有六人廣東七十有三人廣
西四十有二人雲南三十有二人貴州三十有三人各
府㕔州縣等儒學訓導(從八/品)直𨽻一百四十人山東一
百十人山西九十有五人河南一百五人江蘇五十有
九人安徽六十有四人江西九十有一人福建七十有
二人浙江八十有八人湖北七十人湖南七十有七人
陜甘一百三十有四人四川一百二十人廣東九十有
四人廣西六十有三人雲南七十有三人貴州六十人
　　各掌其學校生徒訓廸之事凡儒學官除江蘇安
　　徽両省通用外其餘例用本省人惟同府州者避
　　不用初康熙三年裁各府州訓導又大縣裁訓導
　　小縣裁教諭十五年均復設其後縣有析置者則
　　訓導每移置所析縣而裁省之縣亦間存鄉學教
　　諭或訓導焉
　厯代建置
　三代
　　禮記王制天子命之教然後為學小學在公宫南
　　之左大學在郊
　　詩小序泮水頌僖公能修泮宫也
　　　謹案自契為司徒則教民始有專官周以司徒
　　　掌邦教而其制益詳其時鄉大夫受教法于司
　　　徒頒之鄉吏使各以教其所治而諸侯之國亦
　　　講學行禮以歳貢其太學之秀者天子試之射
　　　宫視其賢否以行慶譲之法然則古者長民之
　　　官即教民之官而無俟别設其職兹故畧著周
　　　時諸侯之學以志縁起而厯代之沿革則自漢
　　　以下乃始得而備論之云
　秦(未置/)
　漢
　　漢書平帝本紀元始三年立學官郡國曰學縣道
　　邑侯國曰校校學置經師一人鄉曰庠聚曰序庠
　　序置孝經師一人
　　　謹案漢循吏傳謂文翁修起學官于成都市中
　　　招下縣子弟以為學官弟子至武帝時乃令天
　　　下郡國皆立學校官實自文翁始董仲舒傳亦
　　　云復興學校之官自仲舒發之然則郡縣學校
　　　設官自武帝始矣元始中于校學置經師于庠
　　　序置孝經師云經師則統諸經為名云孝經師
　　　乃止業一經者葢郡國設太學故置經師一人
　　　鄉聚小學故僅置孝經師考𨽻釋載學師宋恩
　　　等題名有孝掾與易掾尚書掾詩掾春秋掾並
　　　列則孝掾乃孝經掾也其設官差等當為今府
　　　州縣學諸職所托始矣
　　漢書韓延夀列傳令文學校官諸生皮弁執俎豆
　　王尊列傳尊師郡文學官(顔師古注郡有文學官/而尊事之以為師也)
　　　謹案漢梅福雋不疑蓋寛饒諸葛豐張禹列傳
　　　皆云為郡文學而匡衡以太常掌故調補平原
　　　文學後漢鄧禹亦云臣少嘗學問可郡文學蓋
　　　當時太常以博學名官郡學則以文學名官𨽻
　　　釋載劉熊碑隂題名有故郡文學李義亦其證
　　　也
　　漢書儒林列傳元帝好儒郡國置五經百石卒史
　　　謹案郡國學官有掾有史即五經百石卒史也
　　　鄭崇為郡文學史後漢楊倫為郡文學掾皆即
　　　其職張納碑隂題名文學主事掾史各一人文
　　　學掾二人史一人後漢書言百石皆由長自除
　　　不得比于下士然五經百石史各典一經與經
　　　師相羽翼視他曹小吏有别文翁選郡縣小吏
　　　開敏有材者張叔等十餘人遣詣京師受業博
　　　士知學官之中雖小吏可與博士之業然則郡
　　　國之五經百石史當近于是漢郡縣學校官吏
　　　不詳于史而金石遺文尚可補史志之闕故畧
　　　著之
　　後漢書劉寛列傳典厯三郡每行縣輒引學官祭
　　酒及處士諸生執經對講
　　　謹案𨽻釋載文翁學生題名碑有文學祭酒此
　　　學官祭酒其即文學祭酒歟中部碑又有校官
　　　祭酒任延為武威太守造立校官校官即學官
　　　則校官祭酒當亦即文學祭酒矣
　　常璩華陽國志文翁立文學精舍永初後太守陳
　　留髙䀢更増造二石室州奪郡文學為州學郡更
　　起文學
　　　謹案漢以州統郡州有文學而郡又别設之則
　　　今制府各有儒學而附府縣亦有儒學者實昉
　　　諸此也
　三國
　　三國蜀志尹黙列傳先主定益州領牧以為勸學
　　從事譙周列傳丞相亮領益州牧命周為勸學從
　　事大將軍蔣琬領刺史徒為典學從事總州之學
　　者
　　　謹案文翁學生題名碑有典學從事蜀設典學
　　　從事固漢法也勸學從事當在典學從事之下
　　　亦如今學政之下有教授學正等官也
　　三國魏志髙柔列傳太祖撥亂之際並使郡縣立
　　教學之官管輅列傳清河太守華表召為文學掾
　　冀州刺史裴徽辟為文學從事
　　王應麟玉海魏樂祥為河東文學祭酒
　　　謹案管輅以文學掾辟為文學從事則文學從
　　　事當即勸學從事之類也
　　三國呉志孫瑜列傳領丹陽太守立學官臨饗講
　　肄
　晉
　　晉書熊逺列傳郡辟為文學掾孟嘉列傳庾亮領
　　江州辟部廬陵從事轉勸學從事
　　宋書禮志晉征西將軍庾亮在武昌開置學官教
　　曰今王道隆盛便處分安學校處所籌量起立講
　　舍参佐大將子弟悉令入學吾家子弟亦令受業
　　四府博學識義通渉文學經綸者建儒林祭酒使
　　班同三署皆妙選邦彦以充此舉近臨川臨賀一
　　郡並求修復學校可下聼之
　　　謹案儒林祭酒當即漢之所謂文學祭酒學官
　　　祭酒校官祭酒也庾亮欲敦明庠序旋即廢罷
　　　其後尚書謝石又請班下州郡普修學校亦未
　　　見施行則所謂久廢之典卒難興復者江左之
　　　所以不振也
　宋齊梁陳
　　杜佑通典宋職掌人孝經師
　　　謹案宋有孝經師蓋仍襲漢制然不在九品之
　　　數而與門亭長等並稱職掌人則其官微矣
　　南齊書豫章王嶷列傳為南蠻校尉荆湘二州刺
　　史于南蠻園東南開館立學置儒林参軍一人文
　　學祭酒一人勸學從事二人王秀之列傳豫章王
　　于荆州立學以秀之領儒林祭酒
　　　謹案儒林参軍在文學祭酒之上疑如前代典
　　　學從事之比也
　　玉海梁元帝為荆州起州學置儒林参軍勸學從
　　事
　　　謹案梁天監四年分遣博士祭酒到州郡立學
　　　而官品十八班内有揚南徐州文學從事南兖
　　　州文學從事荆河司益廣青五州文學從事北
　　　徐北兖梁交南梁五州文學從事越桂寧霍四
　　　州文學從事此皆文學之設于州者以漢制凖
　　　之則州之文學當如郡之文學其名以從事或
　　　亦即勸學從事之類歟
　北魏
　　魏書髙允列傳請制大郡立博士二人助教四人
　　學生一百人次郡立博士二人助教二人學生八
　　十人中郡立博士一人助教二人學生六十人下
　　郡立博士一人助教一人學生四十人
　　　謹案魏天安初詔立鄉學郡置博士二人助教
　　　二人其復從髙允所請乃更其制又魏官品從
　　　八品有司州文學据諸郡皆設博士助教而于
　　　司州仍襲漢文學之名則司州文學當如今京
　　　府教授也
　北齊
　　北齊書儒林列傳齊制諸郡並立學置博士助教
　　隋書房暉逺列傳齊南陽王綽為定州刺史詔為
　　博士
　後周
　　周書薛慎列傳太祖于行臺省置學取丞郎及府
　　佐徳行明敏者充生以慎為學師以知諸生課業
　　　謹案周于行臺省置學其學生以丞郎及府佐
　　　充與厯代州郡立學之制不同然亦一時之别
　　　制也附著于此
　隋
　　隋書桞昻列傳隋文帝受禪昻見天下無事請勸
　　學行禮自是天下州縣皆置博士習禮焉
　　　謹案隋髙祖仁夀元年廢天下學迨煬帝復開
　　　庠序而郡縣之學盛于開皇初其時之為學官
　　　者如孔頴逹為河南郡博士潘徽為揚州博士
　　　劉焯為冀州博士皆其可紀者也
　唐
　　唐六典京兆河南太原府經學博士一人從八品
　　上助教二人學生八十人大都督府經學博士一
　　人從八品上助教二人學生六十人中都督府經
　　學博士一人從八品下助教二人學生六十人下
　　都督府經學博士一人從八品下助教一人學生
　　五十人上州經學博士一人從八品下助教二人
　　學生六十人中州經學博士一人正九品上助教
　　一人學生五十人下州經學博士一人正九品下
　　助教一人學生四十人萬年長安河南洛陽奉先
　　太原晉陽博士一人助教一人學生五十人京兆
　　河南太原諸縣諸州上縣博士一人助教一人學
　　生四十人諸州中縣博士一人助教一人學生二
　　十五人諸州中下縣諸州下縣博士一人助教一
　　人學生二十人博士專以經術教授諸生
　　新唐書百官志西都東都北都鳳翔成都河中江
　　陵興元興徳府文學一人從八品上掌以五經授
　　諸生縣則州補州則授于吏部武徳初置經學博
　　士助教學生徳宗即位改博士曰文學元和六年
　　廢中州下州文學京兆等三府助教二人學生八
　　十人大都督上州各助教一人中都督府學生五
　　十人下府下州各四十人
　　　謹案漢郡國有文學北魏以下則為博士助教
　　　之官唐徳宗改博士曰文學蓋復其舊號故新志
　　　與六典所稱各異
　　新唐書百官志大都督府文學一人正八品下中都
　　督府文學一人從八品上下都督府文學一人從
　　八品下上州文學一人從八品下凡縣皆有經學
　　博士助教各一人京縣學生五十人畿縣四十人
　　中縣以下各二十五人
　　　謹案唐制凡學生隨府州之上中下為多少而
　　　文學官品亦異蓋學生多則訓教廣少則殺焉
　　　故文學官亦因之為髙下也
　　新唐書選舉志縣學生州縣長官補長史主焉每
　　歳仲冬州縣館監舉其成者送至尚書省
　　　謹案唐州縣學生以長史主之蓋長史為都督
　　　刺史之佐實領州縣之事故州縣學生並屬焉
　　　其不言諸文學者文學惟司訓教不闗選補也
　　　然則唐之府州長史有如明提學副使僉事之
　　　比而亦今京府府丞充提督學政之比也
　五季
　　馬端臨文獻通考後唐天成三年宰臣兼判國子
　　祭酒崔協奏請頒下諸道州府各置官學
　宋
　　宋史職官志提舉學事司掌一路州縣學政歳廵
　　所部以察師儒之優劣生員之勤惰而專刺舉之
　　事崇寜二年置宣和三年罷
　　　謹案自漢武帝時天下郡國皆立學校官嗣後
　　　頗相沿襲然多于郡邑設之未嘗于一路統設
　　　監司總郡邑諸學也唐李栖筠等之議請于十
　　　道大郡置太學館遣博士出外兼領郡官以教
　　　生徒與明制各省之設提學副使僉事者意已
　　　相近然其議不行宋元符二年初令諸州行三
　　　舍法諸路選監司一員提舉學校守貳董幹其
　　　事則提舉學事司之所自始矣宋選舉志謂貢
　　　士至太學試中上等或預升舍人多其本貫監
　　　司太守推賞有差所謂監司即提舉學校官太
　　　守即董幹其事者也文獻通考載崇寧五年貢
　　　士至辟雝不如令者凡三十有八人皆遣歸而
　　　提學官皆罰金蓋當時以貢士優劣定提學賞
　　　罰之格如令則賞不如令則罰也選舉志謂諸
　　　路選監司提舉學校在元符二年而職官志乃
　　　謂崇寧二年置提舉學事司或元符二年始以
　　　監司提舉至崇寧二年乃專設提舉學事司歟
　　　又考紹興十八年國子監参酌諸州軍如未差
　　　教授處即令本路提舉司于本州有出身官選
　　　差一員兼領二十一年大理寺主簿丁仲京奏
　　　贍學田多為勢家侵佃望令提舉學官覺察既
　　　而戸部請令提舉司置籍勾管慶元二年吏部
　　　尚書葉翥請令太學及州軍學各以月試合格
　　　前三名程文上御史臺考察其有舊習不改則
　　　坐學官提學司之罪然則提舉學事司雖罷于
　　　宣和三年而其後仍復設之今制于各省設提
　　　督學政蓋昉乎此矣
　　王明清揮麈前録政和中詔天下州縣官皆帶提
　　舉管勾學事時姚麟以節度使守蔡州建言乞免
　　繫階朝廷許之靖康初除去紹興中復増但改庶
　　官為主管尋降㫖武臣帥守並免入銜
　　　謹案州縣官皆帶提舉管勾學事蓋即所謂守
　　　貳董幹其事者也其後諸縣學委知通于令佐
　　　内選有出身官一員兼領教導職事若州縣官
　　　俱無出身只令本學長諭專主教導却令知州
　　　縣令覺察㸃檢此武臣帥守所由俱免以提舉
　　　管勾學事繫銜歟
　　宋史職官志教授景祐四年詔藩鎮始立學他州
　　勿聼慶厯四年詔諸路州軍監各令立學學者二
　　百人以上許更置縣學自是州郡無不有學始置
　　教授以經術行義訓導諸生掌其課試之事而糾
　　正不如規者委運司及長史于幕職州縣内薦或
　　本處舉人有徳藝者充熙寧六年詔諸路學官委
　　中書門下選差至是始命于朝廷元豐元年州府
　　學官共五十三員諸路惟大郡有之軍監未盡置
　　元祐元年詔齊廬宿常等州各置教授一員自是
　　列郡各置教官建炎三年教授並罷紹興三年復
　　置四十二州十二年詔無教授官州軍令吏部申
　　尚書省選差二十六年詔並不許兼他職令提舉
　　司常切遵守若試教官則始于元豐添差教授則
　　始于政和
　　　謹案宋設教授為今之教授所自始其以本處
　　　舉人充亦為今學官皆用本省人所自始宋初
　　　有石鼓廬阜嶽麓睢陽四書院又有嵩陽書院
　　　茅山書院各有師徒錫之經傳然未建州學乾
　　　興元年兖州守臣孫奭私建學舍聚生徒乞請
　　　太學助教楊光輔充本州講書從之此為州鎮
　　　立學之始其後令州若縣皆立學本道使者選
　　　部屬官為教授員不足取于鄉里宿學有道業
　　　者神宗初令中書採訪逐路有經術行誼者權
　　　教授並選薦京朝官蓋學官選薦之重如此其
　　　後又詔諸州學官赴學士院試而後選又有侍
　　　從臺諌國子長貳歳舉之制則今制學官由吏
　　　部銓選由廵撫考試與舉而兼試之制略同
　　李燾國史長編崇寧二年五月詔廣州漳州各添
　　置教授一員六月詔縣學生不及二十人處許依
　　州學例并附近大縣一處教養給諸州州學印三
　　年六月江東路提舉學事司言諸州皆已置學惟
　　廣徳軍附宣州今學者漸多乞自置學從之仍詔
　　諸路州軍未曽置學處並置學
　　　謹案宋元豐初大興學校而天下之教授止五
　　　十三員至崇寧中而天下無不置學之州軍今
　　　之各府州縣盡設學官昉乎此也若縣學生不
　　　及二十人處許附大縣一處教養則正如今之
　　　衛學鄉學繫于附近縣學爾
　　玉海大中祥符元年十一月幸曲阜縣謁文宣廟
　　二年二月詔就廟立學舍
　　　謹案魏黄初二年令魯郡修孔子廟又于其外
　　　廣為室屋以居學者此為就廟立學之始而教
　　　職官舍今亦即附至聖廟蓋即以所業之地視
　　　其居也又宋慶厯二年詔兩制舉官為武學教
　　　授三年置武學于武成王廟以太常丞阮逸為
　　　教授慶元五年詔諸州學置武士齋宫按武藝
　　　今制學政歳試校士兼及文武生員童生而習
　　　武之生童未嘗别立武教職以統之則文武並
　　　轄勝于一切紛紛之制矣
　遼
　　王圻續文獻通考遼南面黄龍府學官曰博士曰
　　助教興中府學設官同縣亦設學有博士助教
　　遼史大公鼎列傳改良鄉令建孔子廟學部民服
　　化
　　　謹案遼以兵經畧方内禮文之事視古多闕故
　　　畧摭見于傳者以存其概
　金
　　金史百官志諸府教授一員諸節鎮教授一員諸
　　防禦州教授一員
　　　謹案金于大興府及東京北京上京河東東西
　　　路山東東西路等處並設女直教授一員其所
　　　職當與諸府教授不同附著于此
　　金史選舉志府學大定十六年置凡十七處共千
　　人以嘗與廷試及宗室皇家袒免以上親并得解舉
　　人為之後増州學遂加以五品以上官曽任隨朝
　　六品官之兄弟子孫餘官之兄弟子孫經府薦者
　　同境内舉人試補三之一凡試補學生以提舉學
　　校學官主之
　　　謹案宋制學生以州縣官選補長史主之而金
　　　則以提舉學校及學官主之蓋既設提舉學校
　　　專官同于監司之任自不得僅以州縣選補又
　　　别以長史主之也今制學政歳科二試取士此
　　　正如所云補試學生以提舉學校官主之者然
　　　其試也必由縣府若州試乃與院試則亦兼参
　　　宋代州縣選補之法焉
　元
　　元史百官志儒學提舉司秩從五品各處行省所
　　署之地皆置一司統諸路府州縣學校祭祀教養
　　錢糧之事及考校進呈著述文字每司提舉一員
　　從五品副提舉一員從七品吏目一員司吏二人
　　謹案元于江浙湖廣江西三行省置䝉古提舉
　　學校官提舉一員從五品同提舉一員從七品
　　蓋亦猶金大興府等處之設女直教授也
　　元史選舉志至元二十八年令江南諸路學及各
　　縣學内設立小學選老成之士教之其他先儒過
　　化之地名賢經行之所與好事之家出錢粟贍學
　　者並立為書院凡師儒之命于朝廷者曰教授路
　　府上中州置之命于禮部及行省及宣慰司者曰
　　學正山長學録教諭路州縣及書院置之路設教
　　授學正學録各一員散府上中州設教授一員下
　　州設學正一員縣設教諭一員書院設山長一員
　　凡路府州書院設直學以掌錢糓
　　謹案宋于州縣學官俱設教授至元又増設學
　　正教諭則今制于府設教授州設學正縣設教
　　諭實始諸此第宋元以前州有上中下之分元
　　于下州設學正而上州中州則設教授以進擬
　　于府與今制稍異也
　陶宗儀輟耕録凡學宫朔望講説所屬上司官或
　省憲官至自教授學官暨學賓齋諭等皆講説一
　　書錢伯全作訓導時行刑官至講欽哉欽哉惟刑
　　之恤哉講畢稱賞不已
　　　謹案漢何武為刺史行部必先即學官見諸生
　　　試其誦論問以得失如今制凡學政及各上司
　　　官蒞學則學官弟子每講説一書其制實昉乎
　　　此且據輟耕録所載則元之學官已有所謂訓
　　　導者而元史百官志無其文疎漏甚矣
　明
　　明史職官志都察院十三道監察御史提督學校
　　兩京各一人萬厯末南京増設一人○按察司副
　　使僉事提督學道十三布政司各一員惟湖廣二
　　員
　　　謹案明制兩京督學以御史蓋兩京不設按察
　　　司故以御史督學兼重其選所以尊京畿則今
　　　制各省學政多以京官簡充實本諸此
　　明史職官志儒學府教授一人(從九/品)訓導四人州
　　學正一人訓導三人縣教諭一人訓導二人教授
　　學正教諭掌教誨所屬生員訓導佐之凡生員廪
　　膳増廣府學四十人州學三十人縣學二十人附
　　學生無定數儒學官月課士子之藝業而奬勵之
　　凡學政遵卧碑咸聼于提學憲臣提調府聼于府
　　州聼于州縣聼于縣其殿最視鄉舉之有無多寡
　　明初置儒學提舉司洪武二年詔天下府州縣皆
　　立學十三年改各州學正為未入流(先是從/九品)二十
　　四年定儒學訓導位雜職上三十一年詔天下學
　　官改授旁郡州縣正統元年始設提督學校官又
　　有都司儒學行都司儒學衛儒學以教武臣子弟
　　俱設教授一人訓導二人河東又設都轉運司儒
　　學制如府其後宣慰安撫等土官俱設儒學
　　　謹案明制生員入學初由廵按御史布按両司
　　　及府州縣官正統元年始特設提學官景㤗元
　　　年罷天順六年復設各賜勅諭十六條俾奉行
　　　之直省既設提學有所轄太廣及地最僻逺歳
　　　行廵所不能及者乃酌其宜口外及各都司衛
　　　所土官以屬分廵道員直𨽻廬鳳淮陽滁徐和
　　　以屬江北廵按湖廣衡永郴以屬湖南道辰靖
　　　以屬辰沅道廣東瓊州以屬海南道甘肅衛所
　　　以屬廵按御史亦皆專敕行事萬厯四十一年
　　　南直𨽻分上下江湖廣分南北始各増提學一
　　　員提學之職專督學校不理刑名所受詞訟重
　　者送按察司輕者發有司直𨽻則轉送廵按御
　　　史督撫廵按及布按二司亦不許侵提學職事
　　　也又明初優禮師儒教官或擢給事御史然鉗
　　　束亦甚謹初教官考滿兼覈其歳貢生員之數
　　後以歳貢為學校常例乃定學官考課法專以
　　　科舉為殿最九年任滿核其中式舉人府九人
　　　州六人縣三人者為最其教官又考通經即與
　　　陞遷舉人少者為平等即考通經亦不遷舉人
　　　至少及全無者為殿又考不通經則黜降生員
　　　之數初定府學四十人州縣以次减其十未㡬
　　　即命増廣不拘額數宣徳中定増廣之額土官
　　　子弟許入附近儒學無定額諸生上者中式次
　　　者廪生年久充貢或選拔為貢生提舉官歳試
　　　校文之外令教官舉諸生行優劣者一二人賞
　　　黜之以為勸懲此其大較也然明之提學官既
　　　帶按察司銜即不得不少屈于督撫徃徃阿附
　　　遷就不能自舉其職而為學官者又多取諸歳
　　　貢之士大率闒冗疲老無以為諸生表率以致
　　　鼓篋之徒把持上官侵噬百姓聚黨成羣投牒
　　　呼譟論者徒歸咎于養士之不精而不原于制
　　　法之未善則亦非為通論也我
　　朝右文重道超軼前古各省學政俱以京官簡任
　　　我
　皇上復加意整飭凡學政受事必
　訓諭諄至期以端士習而正文體至若銓授教職必
　　　令督撫親加考騐列等第以别用舍而學政廵
　　　厯所至又考其文藝師範黜其不稱職者記曰
　　　師道立而善人多又非獨
　　文治光昌而已也
　
　
　
　
　
　
　
　
　
　
欽定厯代職官表卷五十一
欽定四庫全書
欽定厯代職官表卷五十二
　　司道表


　　司道
　國朝官制
承宣布政使司布政司(從二/品)直𨽻山東山西河南江寧
蘇州安徽江西福建浙江湖北湖南陜西甘肅四川廣
東廣西雲南貴州各一人
　　布政使掌一省之政司錢榖之出納
　朝廷有徳澤禁令承流宣布以達于有司闔省僚屬
　　以時頒其禄俸滿秩廉其稱職不稱職報督撫以
　　達于吏部十年㑹户版均税役登民數田數以達
　　于户部凡有大興革及諸政務㑹議經畫定報于
　　督撫而行之
　國初每省設承宣布政使司置左右布政使各一人
　　順治十八年分江南布政使司為江蘇安徽各二
　　人康熙二年分陜西布政使司為陕西甘肅各二
　　人三年分湖廣布政使司為湖北湖南各二人六
　　年去左右繫銜毎省止設布政使一人初以直𨽻
　　近在畿甸不設藩司以口北守道兼山西布政司
　　銜康熙八年増設直𨽻守道一人總司錢榖雍正
　　二年改為布政使乾隆二十五年分江蘇布政使
　　為江寧蘇州各一人
布政使司經厯(從六/品)直𨽻山東山西河南江蘇安徽江
西福建浙江湖北陜西四川廣東廣西雲南貴州各一
人理問(從六/品)直𨽻江寧蘇州江西浙江湖南陜西雲南
各一人都事從(七/品)江南福建各一人照磨(從入/品)山西福
建浙江湖北甘肅四川廣東各一人庫大使(正八/品)直𨽻
山東山西河南江寧蘇州安徽江西福建浙江湖北湖
南陜西甘肅四川廣東廣西雲南貴州各一人倉大使
(從九/品)安徽一人
　　經厯掌出納文書理問掌勘核刑名都事掌受發
　　文移照磨掌照刷卷宗庫大使掌司庫藏之出入
　　倉大使掌檢稽倉庾經厯等官員額俱康熙六年
　　定直𨽻員額雍正二年定理問初各布政使俱設
　　惟貴州不置康熙三十八年省福建廣東廣西四
　　川各一人雍正二年又省山東山西河南安徽湖
　　北甘肅各一人乾隆二十五年增設江寧一人都
　　事初置福建河南江西山西布政司各一人康熙
　　三十八年省江西山西二人照磨初各布政司俱
　　置康熙三十八年省山東河南廣西雲南江蘇安
　　徽江西陜西湖南貴州各一人庫大使初置山西
　　三人江南湖廣各二人浙江江西福建山東河南
　　陜西廣東雲南貴州各一人後西山省二人乾隆
　　元年又增置直𨽻甘肅四川各一人二十五年增
　　設江寧一人又初置有各布政司檢校庫副使寳
　　源局大使副使等官後俱省
提刑按察使司按察使(正三/品)直𨽻山東山西河南江蘇
安徽江西福建浙江湖北湖南陜西甘肅四川廣東廣
西雲南貴州各一人
　　按察使掌全省刑名按劾之事振掦風紀澄清吏
　　治大者與藩司㑹議以聼于部院理合省之驛傳
　　三年大比為監試官大計為考察官秋審為主稿
　　官與布政使稱兩司員額順治間定河南陜西湖
　　廣分省添設與布政使同初直𨽻不設臬司以大
　　名巡道兼河南按察使銜通永天津道俱兼山東
　　按察使銜霸昌井陘道俱兼山西按察使銜康熙
　　八年增設直𨽻巡道一人總理刑名三十八年省
　　井陘道雍正二年改直𨽻巡道為按察使
按察使司經厯(正七/品)直𨽻山東山西河南江蘇江西福
建浙江湖北陜西四川廣東廣西雲南各一人知事(正/八)
(品/)江西一人照磨(正九/品)安徽福建浙江湖南甘肅廣東
貴州各一人司獄(從九/品)直𨽻山東山西河南江蘇安徽
江西福建浙江湖北湖南陜西四川廣東廣西雲南貴
州各一人
　　經厯照磨掌職與布政司屬同知事掌勘察刑名
　　司獄掌管理繫囚經厯等官員額俱康熙六年定
　　直𨽻員額雍正二年定知事初設江西福建山西
　　廣東廣西各一人康熙三十八年裁福建山西廣
　　東廣西各一人照磨初每省一人康熙三十八年
　　裁山東河南江西廣西雲南江蘇陜西山西湖北
　　四川各一人又初置有各省檢校後俱省
各道(初制參政道從三品副使道正四品參議道從四/品僉事道正五品乾隆十八年省去兼銜俱改為)
(正四/品)直𨽻口北道霸昌道通永道天津道清河道大名
道熱河道各一人山東督糧道濟東泰武臨道登萊青
道兖沂漕道各一人山西冀寧道河東道雁平道歸綏
道各一人河南開歸陳許道糧鹽道南汝光道河北道
河陜汝道各一人江南江安糧儲道蘇松糧儲道常鎮
通道松太道鹽巡道鳳廬道寧池太廣道各一人浙江
督糧道鹽法道寧紹台道温處道杭嘉湖道金衢嚴道
各一人江西督糧道鹽法道廣饒九南道吉南贛寧道
各一人福建督糧道鹽法道興泉永道延建邵道汀漳
龍道臺灣道各一人湖北督糧道鹽法道荆宜施道安
襄鄖道武漢黄徳道各一人湖南糧儲道鹽法長寳道
衡永郴桂道岳常澧道辰永沅靖道各一人陜西督糧
道鹽法道潼商道漢興道延榆綏道各一人甘肅甘凉
道平慶道鞏秦階道蘭州道寧夏道西寧道安肅道鎮
廸道各一人四川鹽茶馬道松茂道川東道建昌道永
寧道川北道各一人廣東督糧道惠潮嘉道肇羅道雷
瓊道南韶連道高亷道各一人廣西蒼梧道左江道右
江道各一人雲南糧儲道鹽法道迤西道迤東道迤南
道各一人貴州督糧道貴西道古州道各一人
　　分守分巡及糧儲鹽法各道或兼兵備或兼河務
　　或兼水利或兼學政或兼茶馬屯田或以糧鹽兼
　　分巡之事皆掌佐藩臬覈官吏課農桑興賢能礪
　　風俗簡軍實固封守以倡所屬而亷察其政治
　國初設布政司左右叅政叅議曰守道設按察使副
　　使僉事曰巡道有通轄全省者有分轄三四府州者
　　各以職事設立於要地後因時裁設銜額無定均
　　視其陞補之本職為差如由京堂等官補授者為
　　參政道由掌印給事中知府補授者為副使道由
　　科道補授者為參議道由郎中員外主事同知補
　　授者為僉事道守巡皆同乾隆十八年省去叅政
　　叅議副使僉事等銜定為守巡各道職秩彌昭畫
　　一焉
各道庫大使(從九/品)直𨽻山東江西福建浙江湖北湖南
雲南各一人江蘇二人倉大使(未入/流)陜西廣東各一人
　　庫倉大使掌各道之庫藏倉庾皆因所掌之事先
　　後設定員額
　厯代建置
　　　謹案監司分職實為方靣之重任劉昭續漢書註
　　　引晉太康詔曰二千石専治民之重監司清峻
　　　於上吳曾能改齋漫録引晉徐邈與范寗書曰
　　　擇公方之人以為監司謂監司之名始此葢皆
　　　指當時刺史言之至于藩臬分職考之于古惟
　　　唐轉運觀察諸使為之權輿至宋之轉運使掌
　　　經度一路財賦吏蠧民瘼悉條以上達為今布
　　　政使之所由始提㸃刑獄掌察所部獄訟平其
　　　曲直及専舉刺官吏之事為今按察司之所由
　　　始溯而上之漢代専重郡守其臨郡國之上者
　　　惟十三部刺史葢郡守地大而權重有事得以
　　　専達秩至二千石如今之二三品治效著聞則
　　　璽書勉勵増秩賜金其高第即入為卿相故朝
　　　廷不復多設官以臨制之惟刺史以下大夫而
　　　臨二千石職専舉刺八月行部録囚徒考殿最
　　　嵗盡入奏所薦得為九卿所劾輒從黜罷是刺
　　　史一官固兼有今日司道之任也魏晉以後刺
　　　史益重其兼都督帶持節者已如今日之督撫
　　　即單車刺史専制一方亦别無大府以臨其上
　　　然綜理郡縣而受其成為守令風教之所自出
　　　則其司存有由來也隋始罷州惟立總管唐則
　　　有採訪按察觀察處置之名轉運租庸度支營
　　　田之職兩司分理實啟其概而諸道分巡防禦
　　　團練又為守巡兵備之所托始葢監司之設至
　　　是漸廣宋裁藩鎮之權而帥漕憲倉之職始重
　　　元立行省藩司之職實寓於叅知政事復設肅
　　　政亷訪以重提刑之寄明初亦設行省旋改參
　　　知政事為承宣布政使其提刑按察使則即宋
　　　提㸃元廉訪之舊職而參政叅議副使僉事諸
　　　職備焉惟是兩司上氶督撫而復叅之以巡按
　　　雖倣漢氏刺史之遺意而統莅為太煩下轄諸
　　　道而均繫以藩臬之銜亦未足以専其表率也
　　　我
　　朝監古定制兩司諸道各専其職以倡率府縣而
　　　歸其成于督撫綱紀肅清酌繁簡而立其中有
　　　非前古所可企及者今厯考前史自唐之轉運
　　　使觀察使始列於表其前此者如成周之方伯
　　　秦之監御史漢以後之刺史職掌相近而品秩
　　　較異則並隨條疏證於後以明其同異分合之
　　　故而不復列於表焉
　三代
　　周禮春官大宗伯注鄭司農云長諸侯為方伯
　　　謹案布政使稱曰藩司亦稱方伯考周申侯為
　　　宣王方伯式是南邦而藩宣咏於周雅蕃即藩
　　　也藩司肇名蓋由於此其以承宣繫銜亦本於
　　　此惟古之方伯實長諸侯之國即以侯伯之賢
　　　者為之非今藩司所可比擬而統臨諸國督率
　　　全省與今藩司之表率各府州縣約略相等故
　　　叙列其概以稽稱名之故也
　　尚書康誥外事汝陳時臬司師兹殷罰有倫
　　　謹案按察使稱為臬司臬法也其語始見於康
　　　誥考吕祖謙尚書精義云外事衛國之事康叔
　　　為周司冦王朝之官職任内事故以衛國為外
　　　事又考孔頴達尚書疏云孟侯五侯之長謂方
　　　伯康侯為之即州牧也是康叔以列侯為方伯
　　　而康誥一篇於明罰勅法三致意焉葢實今日
　　　方面提刑之所托始而臬司所由稱也厥後吕
　　　刑之詰四方一則曰四方司政典獄非爾惟作
　　　天牧一則曰官伯族姓其訓戒于四方牧伯尤
　　　為惓惓知成周之制九州牧長皆重訓刑之職
　　　矣
　　禮記王制天子使其大夫為三監監於方伯之國
　　國三人孔頴達疏謂使在朝之大夫往監於方伯
　　每一州輒三人崔氏云此謂殷之方伯皆有三人
　　以輔之佐其伯謂監所領之諸侯也周則於牧下
　　置二伯
　　　謹案今各道為藩臬之佐亦稱監司考王制所
　　　稱以大夫而監方伯之國以一國而監者三人
　　　其官品尊卑官數多少與今道員約略相合崔
　　　氏言三人輔佐方伯以監所領之諸侯明非監
　　　方伯也亦與今日各道輔佐藩臬監所領之府
　　　州規制相同惟古時未詳分職今則以事區别
　　　所掌體制稍殊然國必三人固知各有所司之
　　　事特世逺莫詳耳三監之使實為漢唐以來分
　　　部分道命始巡察之始而道員為諸侯之副佐
　　　是大夫為監者固諸道之權輿也
　秦
　　漢書百官公卿表監御史秦官掌監郡
　　杜佑通典秦以御史監郡謂之監御史
　　　謹案秦罷侯置守並方伯連帥而悉去之惟以
　　　御史監郡而不言職掌葢猶周代大夫監之遺
　　　意耳秦制簡略無可附䴡今故録其監郡御史
　　　之制而不列于表
　漢
　　漢書百官公卿表武帝元封五年初置部刺史掌
　　奉詔條察州(顔師古注漢官典職儀云刺史班宣/周行郡國省察治狀黜陟能否斷治)
　　(寃獄以六條問事非條所問即不省一條强宗豪/右田宅踰制以强凌弱以衆暴寡二條二千石不)
　　(奉詔書遵承典制倍公向私旁詔守利侵漁百姓/聚歛為姦三條二千石不恤疑獄風厲殺人怒則)
　　(任刑喜則浮賞煩擾劾暴剥截黎元為百姓所疾/山崩石裂訞祥訛言四條二千石選署不平苟阿)
　　(所愛蔽賢寵頑五條二千石子弟恃怙榮勢請記/所監六條二千石違公下比阿附豪强通行貨賂)
　　(割損正/令也)成帝綏和元年更名牧哀帝建平二年復
　　為刺史元夀二年復為牧
　　王應麟玉海黄泰交州記曰刺者言其刺舉不法
　　史者使也言為天子之所使也
　　漢書何武列傳刺史古之方伯上所委任一州表
　　率也
　　　謹案漢初易秦監御史為刺州而御史不設然
　　　考刺史行部御史為駕又六條所察有二千石
　　　子弟請託所監之文是監御史亦未盡省也刺
　　　史之職有可考者六條之中一條以察民五條
　　　以察吏如所云田宅踰制云不奉詔書云選署
　　　不平則如今布政使之所治也云不恤疑獄云
　　　二千石違公下比阿附豪强則如今按察使之
　　　所糾也其治有常所乗傳行部則今守巡諸道
　　　職亦兼之惟是任重秩輕名實不副後遂以州
　　　牧遞易紛紜不定且前漢之州牧雖與刺史異
　　　秩而職事亦無大殊葢漢時吏治専責成于郡
　　　守而刺史之所以設者亦止以督察二千石朱
　　　博稱刺史不察黄綬明不使之盡與郡國之事
　　　也其與今之兩司綜理全省體分隆而委任専
　　　者規制固有不同特其職掌所在郡國分而理
　　　之刺史總而臨之其統轄諸事有相近者故約
　　　舉於篇以溯司道諸職之所縁起而不列于表
　　　俾毋與督撫沿革相溷焉
　　後漢書百官志外有十二州毎州刺史一人六百
　　石本注曰武帝初置刺史十三人十二人各主一
　　州其一州屬司𨽻校尉諸州常以八月巡行所部
　　郡國録囚徒考殿最初嵗書詣京都奏事中興但
　　因計吏皆有從事史假佐
　　通典漢置刺史乘傳周行郡國無適所治中興所
　　治有定處(按漢舊儀云刺史/有常治所與此異)或謂州府為外臺靈
　　帝中平五年改刺史唯置牧是時天下方亂豪傑
　　各欲據有州郡而劉焉劉虞並自九卿出領州牧
　　州牧之任自此重矣舊制州牧奏二千石長吏不
　　任位者事皆先下三公三公遣掾史按驗然後黜
　　退光武即位用法明察不復委三府故權歸舉刺
　　之吏
　　　謹案後漢刺史與前漢同而職任漸重黜陟官
　　　吏不經三府按驗厥後羣牧專制中原擾攘葢
　　　已首啟其端矣
　三國
　　三國魏志賈逵列傳逵為豫州刺史時天下初復
　　州郡多不攝逵曰州本以御史出監諸郡以六條
　　詔書察長吏二千石已下故其狀皆言嚴能鷹揚
　　有督察之才不言安靜寛仁有愷悌之徳也于是
　　阿縱不如法者皆奏免之帝曰逵真御史矣布告
　　天下當以豫州為法
　　通典自魏以來庻姓為州而無將軍者謂之單車
　　刺史
　　劉昭後漢書志注晉太康初詔曰漢末四海分裂
　　吳蜀自擅刺史内親民事外領兵馬此一時之宜
　　爾
　　　謹案三國刺史承後漢之積重其流遂分為二
　　　使持節都督持節刺史起于魏時權如今之督
　　　撫太康詔所云者是也單車刺史職如今之司
　　　道賈逵所職者是也當時以嚴能督察為真刺
　　　史蓋偏近于按察使之任實因秦漢之舊制而
　　　其任則加重也
　晉
　　晉書職官志州置刺史别駕治中從事諸曹從事
　　等員所領中郡以上及江揚朱提郡郡各置部從
　　事一人小郡亦置一人又有主簿門亭長録事記
　　室書佐諸曹佐守從事武猛從事等凡吏四十一
　　人卒二十人諸州邉逺或有山險濵近冦賊羌夷
　　者又置弓馬從事五十餘人徐州又置淮海凉州
　　置河津諸州置都水從事各一人涼益置吏八十
　　五人卒二十人荆州又置佃佃督一人
　　玉海王隱晉書曰太康三年罷刺史將軍官刺史
　　依漢制三年一入奏事
　　通典晉制刺史三年一入奏甲午詔書曰刺史銜
　　命國之外臺其非所部而在境者刺史并糾之
　　　謹案晉置刺史如漢制三年入奏在境并糾蓋
　　　斟酌漢制而變通之者其佐吏有武猛從事弓
　　　馬從事淮海河津都水從事監佃督諸員略如
　　　今之巡海水利屯田諸職惟今日則以方面大
　　　員兼理諸政非僚佐之可得比擬故比録史文
　　　以見其概而不列于表焉
　宋齊梁陳
　　宋書百官志刺史每州各一人刺之為言猶參覘
　　也寫書亦為之刺漢書不得刺尚書事是也刺史
　　班行六條詔書有别駕從事史治中從事史主簿
　　西曹書佐祭酒從事史議曹從事史部郡從事史
　　自主簿以下置人多少各隨州舊無定制
　　通典宋刺史與魏同
　　南齊書百官志州牧刺史州朝置别駕治中議曹
　　文學祭酒諸曹部從事史
　　隋書百官志梁制州刺史二千石州置别駕治中
　　從事各一人主簿西曹議曹從事祭酒從事部傳
　　從事文學從事各因其州之大小而置員定為十
　　八班以班多者為貴其州二十三並列其高下選
　　擬略視内職○陳承梁皆循其制官其庻姓為州
　　若無將軍者謂之單車揚州刺史南徐東揚州刺
　　史品並第三荆江南兖郢㐮雍等州刺史品並第
　　四豫益廣衡等州青州領冀州北兖州北徐等州
　　梁州領南泰州司南梁交越桂霍寧等十五州刺
　　史揚州别駕中從事品並第六庻姓南徐荆江南
　　兖郢㐮雍等州别駕中從事品並第八庻姓豫益
　　廣衡青冀北兖北徐梁秦司南徐等州别駕中從
　　事揚州主簿西曹及祭酒議曹二從事南徐州主
　　簿西曹祭酒議曹二從事品並第九
　　　謹案宋齊梁陳刺史之制與魏晉同其時州之
　　　分置者漸多而刺史亦以漸衆惟其以州統郡
　　　兼理兵民不僅専舉察之事又因其州之上下
　　　定為上中下三等州地雖分析而日小而監司
　　　之權要與後漢無異也
　北魏
　　魏書官氏志天賜二年制諸州置三刺史刺史用
　　品第六者宗室一人異姓二人比古之上中下三
　　大夫也刺史令長各之州縣自前功臣為州者還
　　京師司州牧從第二品上州刺史第三品中州刺
　　史從第三品下州刺史第四品司州别駕從事史
　　司州治中從事史從第四品司州主簿從第七品
　　司州西曹書佐祭酒從事史第八品司州議曹從
　　事史司州文學從第八品
　　　謹案魏書有三刺史而不列刺史之佐以司州
　　　諸佐考之則每州皆有别駕治中主簿等員可
　　　以類推亦猶漢晉之制也
　北齊
　　隋書百官志後齊制官多從後魏州刺史屬官有
　　别駕從事史治中從事史州都光迎主簿主簿西
　　曹書佐市令及史祭酒從事史部郡從事皁服從
　　事典籖及史門下督省事都録事及史箱録事及
　　史朝直刺姦記室掾曹田曹金曹租曹兵曹左户
　　等掾史等員上上州屬官佐史合三百九十三人
　　上中州減上上州十人上下州減上中州十人中
　　上州減上下州五十一人中中州減中上州十人
　　中下州減中中州十人下上州減中下州五十人
　　下中州減下上州十人下下州減下中州十人
　　通典北齊制州為上中下三等每等又有上中下
　　之差自上上州至下下州凡九等
　　　謹案刺史之職所以統率屬郡魏既分為三等
　　　北齊又分為九等則稱名繁碎而體制亦以漸
　　　替矣此隋代改州為郡之漸也
　後周
　　周書盧辯𫝊戸三萬以上州刺史(正八/命)戸二萬以
　　上州刺史(八/命)戸一萬以上刺史(正七/命)戸五千以上
　　刺史(七/命)正八命州長史司馬司録(六/命)八命州長史
　　司馬司録(五/命)正七命州長州史司馬司録八命州
　　呼藥(五/命)七命州長史司馬司録正八命州别駕八
　　命州呼藥(正四/品)正六命州長史司馬司録正七命
　　州别駕正八命州治中正七命州呼藥(四/命)正八命
　　州列曹參軍正六命州别駕正七命州治中七命
　　州呼藥(正三/品)八命州列曹叅軍正六命州治中正
　　六命州呼藥(三/命)正七命州列曹恭軍(正二/命)七命州
　　列曹叅軍(二/命)正六命州列叅曹軍(正一/命)
　　　謹案後周官制史文不詳兹摭録盧辯傳所載
　　　命數以存其大概其刺史按户之多寡分為四
　　　等葢循後魏上中下之制而稍變通之其與北
　　　齊之三刺史又分為三等者規制不同考七命
　　　之户五千以上之刺史在户一萬五千郡守之
　　　上可知以州統郡刺史雖自有屬户而列郡大
　　　小仍在統轄之中亦如唐宋監司既自治民并
　　　監郡縣也其屬官各員遞為等差與漢晉以來
　　　大同而小異焉
　隋
　　隋書百官志上上州置刺史長史司馬録事參軍
　　事功曹户兵等曹參軍事法曹士曹等行叅軍典
　　籖州都光迎主簿郡正主簿西曹書佐祭酒從事
　　部郡從事倉督市令丞等員并佐史合三百二十
　　三人上中州減上州吏屬十二人上下州減上中
　　州十六人中上州減上下州二十九人中中州減
　　中上州二十人中下州減中中州二十人下上州
　　減中下州三十二人下中州減下上州十五人下
　　下州減下中州十二人
　　通典隋雍州置牧餘州並置刺史亦同北齊九等
　　之制總管刺史加使持節至開皇三年罷郡以州
　　統縣自是刺史之名存而職廢(後雖有刺史皆太/守之互名理一郡)
　　(而已非舊刺史之職按魏置使持節寵奉使官之/任隋氏廢郡而後刺史牧人既非使官則合罷持)
　　(節之稱其時制置不以名寔相副為意仍舊存之/後改為太守亦復不省所以使持節之名及于邉)
　　(逺小郡乃不/徴典故之失)煬帝大業初為司𨽻臺大夫一人巡
　　察畿内其刺史十四人巡察畿外諸郡亦有六條
　　之制(與漢六/條不同)從事四十人副刺史巡察每年二月
　　乘軺巡郡縣十月入奏
　　　謹案杜佑言刺史察舉州郡至隋治人後雖有
　　　刺史皆太守之互名葢刺史之制至隋始變然
　　　考煬帝初尚有刺史十四人巡察畿外諸郡葢
　　　開皇變制而大業尋復其止理一郡者乃唐代
　　　之制非隋世盡然也考厯代刺史遞重遞輕之
　　　故皆由積漸而成漢初監郡察郡秩止六百石
　　　自後更為州牧後漢不入奏事不𨽻三公至劉
　　　焉請重州牧之任魏晉因之有使持節都督持
　　　節督之名此其漸而重也至隋之總管都督唐
　　　之都督節度使為重之極焉晉武帝詔革漢季
　　　之制刺史治民悉如漢初故事自後非要州則
　　　為單車刺史沿至魏齊有下州刺史下下州刺
　　　史此其漸而輕也至隋始罷郡以州統縣刺史
　　　為太守互名自後遂以為知州之稱并在郡守
　　　之下為輕之極焉葢極重則權同督撫而單車
　　　刺史舉司道之職未嘗不存極輕則下並府州而
　　　採訪按察轉運提刑諸使由是興焉此列代沿
　　　革之大概故自隋以前之刺史雖其體制不盡
　　　如今之藩臬而要有藩臬之職自唐以後之刺
　　　史則竟同今之知府及直𨽻州矣今厯叙前代
　　　刺史至隋而止并考証其沿革之大概至唐以
　　　後則見於府州篇中不具列焉
　唐
　　通典開元二十五年刋定職次著為格令設官以
　　經之置使以緯之按察採訪等使以理州縣節度
　　團練等使以督府軍事租庸轉運鹽鐵青苗營田
　　等使以毓財貨其餘細務因事置使者不可悉數
　　其轉運以下諸使無適所治廢置不常
　　新唐書百官志觀察使副使支使判官掌書記推
　　官巡官衙推隨軍要籍進奏官各一人團練使副
　　使判官推官巡官衙推各一人防禦使副使判官
　　推官巡官各一人觀察處置使掌察所部善惡舉
　　大綱凡奏請皆屬於州○貞觀初遣大使十三人
　　巡省天下有巡察安撫存撫之名神龍二年以五
　　品以上二十人為十道巡察使按舉州縣冄周而
　　代景雲二年置十道按察使道各一人開元二年
　　改曰十道按察採訪處置使至四年罷八年復置
　　十道按察使秋冬巡視州縣十年又罷十七年復
　　置十道京都兩畿按察使二十年改採訪處置使
　　分十五道(杜佑通典云治/于所部之大郡)天寳末又兼黜陟使乾
　　元元年改曰觀察處置使
　　通典唐無州府之名而有採訪使採訪使有判官
　　二人(分判尚書六行/事及州郡簿書)支使二人(分使出入職如/節度使之隨軍)推
　　官一人(推□/獄訟)至徳之後改採訪使為觀察皆并領
　　都團練使其僚屬隨時增置分天下為四十餘道
　　大者十餘州小者二三州各因其山川區域為制
　　諸道增減不恒使名沿革不一舉其職例則皆古
　　之刺史云
　　舊唐書職官志防禦團練使至徳後置防禦使以
　　治軍事刺史兼之不賜旌節上元後改防禦使為
　　團練守捉使义與團練兼置防禦使名前使各有
　　副使判官皆天寳後置未見品秩
　　馬端臨文獻通考唐肅宗乾元初置團練使守捉
　　使大領十州小者三五州代宗時元載當國令刺
　　史悉帶團練大率團練皆𨽻所治州嵗以八月考
　　其高下
　　新唐書百官志觀察使以豐稔為上考省刑為中
　　考辦稅為下考團練使以安民為上考懲姦為中
　　考得情為下考防禦使以無虞為上考清苦為中
　　考政成為下考
　　文獻通考唐先天二年李傑(始名/務先)始為水陸發運
　　使葢始名之起開元二十一年裴耀卿以侍中充
　　江南淮南轉運使而崔希逸蕭旻為副葢副使始
　　此天寳以韋堅充勾當轉運使第五琦充諸色轉
　　運使劉晏充諸路轉運使其後韓滉杜悰杜譲能
　　崔昭緯皆以宰相充使而諸道分置巡院皆統於
　　此○開元十年勅度支營田若一使專知宜同為
　　一額共置判官二人○開元十一年宇文融除勾
　　當租庸地稅使至徳元載第五琦充江淮租庸使
　　永泰元年租庸使一切並停唯差判官一人巡官
　　二人催遣○建中二年初分置汴東西水陸運两
　　稅使○開元十二年宇文融充諸色安輯户口使
　　　謹案唐代以刺史為郡守而諸道置使昉于貞
　　　觀之遣使十三人巡省天下其後為巡察為按
　　　察為採訪為觀察使名不同其職一也觀地理
　　　志言採訪使如漢刺史六典言漢刺史如今之
　　　十道使通典言觀察團練皆古之刺史則諸使
　　　職掌實上承漢代刺史而與今之司道相等惟
　　　節度使秉節専制如今之督撫耳其道為十道
　　　為十五道十八道為四十餘道以漸而分亦後
　　　日分道之所托始也謹以今制考之轉運租庸
　　　兩稅户口諸使如今之布政司其副使如今之
　　　督糧道採訪觀察如今之按察使其副使亦如
　　　巡道團練營田如今之兵備屯田諸道也又唐
　　　代雖以刺史為郡守而職掌視今郡守為較重
　　　舊唐書所載刺史嵗巡屬縣觀風俗察官吏善
　　　惡殊尤隨即奏聞所部有更改得以便宜從事
　　　是州郡而寓諸使之職也至如防禦團練未嘗
　　　别置各以治軍刺史兼領之是州郡而兼各道
　　　之權也葢唐諸使之設隨時遷革不為常制又
　　　多為節度使之兼官故不得不寄其權于郡守
　　　是亦一代制度之大略也
　五季
　　文獻通考唐置諸道巡院五代罷巡院始置轉運
　　使
　　　謹案五代官制史䇿不詳考其大略諸州皆統
　　　兵事其諸使亦兼總於節度使馬端臨稱五代
　　　罷巡院可類推也
　宋
　　宋史職官志都轉運使轉運使副使判官掌經度
　　一路財賦嵗行所部檢察儲積稽考帳籍卂吏蠧
　　民瘼悉條以上達及専舉刺官吏之事有軍旅之
　　事則供餽錢糧或諸路事體當合一則置都轉運
　　使以總之若副使若判官皆隨資之淺深稱焉其
　　屬有主管文字幹辦官各一員文臣凖備差遣武
　　臣凖備差使員多寡不一
　　文獻通考藝祖懲五季之亂藩臣擅有財賦不歸
　　王府乾徳以後置諸道轉運使以總利權開寳六
　　年廣南平除徐澤為判官葢轉運判官始此两省
　　以上則為都轉運司又置副使與諸路判官又置
　　同勾當轉運使至道中詔曰天下物宜民間利病
　　惟轉運使得以周知令更互赴闕廷見詢問慶厯
　　中皆帶按察之任六年罷之熙寧二年詔轉運使
　　用本資序人即充資序下一等為權二等為權發
　　遣中興以來逐路都轉運使除授不常惟使副判
　　官常置
　　　謹案轉運使掌一路財賦並舉察官吏實與今
　　　之布政使職分相埒轉運之名雖肇于唐時然
　　　不過以為一時之制宋則職専任重稱為漕司
　　　終代不易名雖因而實則創也其同勾當轉運
　　　事及副使如糧儲各道主管文字如經厯照磨
　　　幹辦官則如理問都事諸職也
　　宋史職官志提㸃刑獄公事掌察所部之獄訟而
　　平其曲直所至審問囚徒詳覆案牘凡禁繫淹延
　　而不決盜賊逋竄而不獲皆劾以聞及舉刺官吏
　　之事舊制參用武臣熙寧初罷之紹聖初以提刑
　　兼坑冶事紹興初兩浙路以封疆濶逺差提刑二
　　員淮南東路罷提刑令提舉茶鹽官兼領葢因事
　　之繁簡而損益焉乾道八年用臣僚言諸路經總
　　制錢并委提㸃刑獄官督責嘉定十五年廣西提
　　刑分上下半年就鬱林州與静江府兩處置司其
　　屬有檢法官幹辦官
　　文獻通考宋太祖淳化二年以司門員外郎董循
　　等一十一人分充諸路轉運司提獄刑獄四年省
　　真宗景徳四年謂先帝常選朝臣諸路提㸃刑獄
　　遂復置之不𨽻轉運别為一司稍重其權矣當時
　　約束曰所至専察囚禁詳審牘州縣不得迎送聚
　　㑹所部每旬具繫囚犯由訊鞫次第申報當檢舉
　　催督在繫淹久者即馳往案問出入人罪者移牒
　　勘覆劾官吏以聞諸色詞狀逐州斷遣不當已經
　　轉運官披斷未允者並收接施行官吏貪濁弛慢
　　者具名以聞敢有庇匿並當加罪仍借緋紫以三
　　年為任增給緡錢如轉運使之數天禧四年加勸
　　農使俄改提㸃刑獄勸農使十年復置提㸃京畿
　　刑獄掌察所部疑留獄訟勸課農桑而按其官吏
　　之不法别其廉吏以達於朝元豐因之
　　玉海慶厯三年詔轉運使皆領按察使提刑不帶
　　使名亦凖此嵗具官吏能否以聞○轉運使副即
　　漢刺史唐觀察使之職
　　　謹案宋監司以轉運及提刑為最重提刑實為
　　　今按察使之職即所謂憲司也其始由轉運使
　　　兼管後遂専遣朝臣充之其逐州斷遣經轉運
　　　披斷未允者並收接施行亦可見其權之重矣
　　　既而以提刑兼勸農並督責諸路總制錢及兼
　　　提舉諸事葢所職以刑獄為主而地方重務例
　　　得兼掌亦如今藩臬各司財賦刑名之事而地
　　　方重事㑹議舉行二司實相為聨係也提刑無
　　　副官其檢法官幹辦官如今知事及司獄之類
　　宋史職官志提舉常平司掌常平義倉免役市易
　　坊場河渡水利之法視嵗之豐歉而為之歛散以
　　惠農民仍専舉刺官吏之事熙寧初先遣官提舉
　　河北陜西路常平未幾諸路悉置提舉官元祐初
　　罷之併其職于提㸃刑獄司紹聖初復置元符以
　　後因之
　　文獻通考提舉即漢耿夀昌常平之任也自李悝
　　制平糴之法漢人因之則謂之常平焉然漢人特
　　置倉而猶領之於大司農也宋朝淳化中建常平
　　倉景祐元年令轉運司舉所部官專領之然猶𨽻
　　漕臣熙寧遣使提領此葢提舉常平之所始也九
　　年府界畿内亦専置提舉常平倉一員不令司農
　　丞兼領提舉常平司操常平歛散之法申嚴免役
　　之政令治荒修廢賑民艱阨則𨽻提舉司嵗察所
　　部廉能而保任之若疲軟或犯法則隨其職事劾
　　奏○提舉茶鹽司掌摘山煮海之利以佐國用○
　　都大提舉茶馬司掌榷茶之利以佐邦用凡市馬
　　於四夷率以茶易之○提舉三白渠公事掌瀦泄
　　三白渠以給闗中灌溉之利
　　　謹案宋職官之近于布政使者轉運而外有提
　　　舉諸官如常平倉庫固今藩司之専掌也常平
　　　提舉其始𨽻于漕臣其後亦或兼於憲臣領倉
　　　而兼以察吏且并掌役市坊場水利之法他如
　　　茶馬三白渠諸提舉與今日道員之佐司分職
　　　者實為相當云
　　宋史職官志承宣使觀察使無定員政和中詔承
　　宣觀察使仍不帶持節等防禦使團練使無定員
　　文獻通考宋朝沿唐制置諸州觀察使凡諸衛将
　　軍及使遙領者其資品並止本官叙(防禦團練使/刺使亦同)
　　祥符中詔觀察使並帶刺史(翰林學士陳彭年檢/討唐以來故事觀察)
　　(使並合帶刺史詔自今/除觀察使可兼領之)
　　　謹案馬端臨云觀察團練使在唐為監司至宋
　　　則監司自有以名其官(謂轉運/提刑)而觀察諸使皆
　　　無職任葢止為武臣及刺史所帶之官名而非
　　　唐之舊矣兹故録沿襲之概而不著于表
　　宋史職官志幕職官簽書判官㕔公事兩使防團
　　軍事推判官觀察支使掌禆贊郡政總理諸案文
　　移諸曹官舊制録事參軍掌州院庻務糾諸曹稽
　　違户曹參軍掌户籍賦税倉庫受納司法參軍掌
　　議法斷刑司理參軍掌訟獄勘鞫之事
　　文獻通考宋朝沿五代之制兩司置判官推官各
　　一人餘州置判官各一人政和初自判官至諸曹
　　改為士戸儀兵刑工曹掾建炎復舊制焉
　　　謹案宋代轉運使提㸃刑獄皆以朝臣充無定
　　　品秩其觀察諸使則有定秩而實無専官即佐
　　　屬之判官推官皆係郡職而空帶諸使之銜未
　　　免名實不相符也今以非轉運提刑所屬不列
　　　于表
　遼
　　遼史百官志南面官僚節度觀察防禦團練刺史
　　咸在方州如唐制也○觀察使職名總目某州軍
　　觀察使某州軍觀察副使某州軍觀察判官王鼎
　　清寧五年為易州觀察判官○團練使司職名總
　　目某州團練使某州團練副使某州團練判官○
　　南面分司官平理庻務採摭民隱漢唐以來賢主
　　以為恤民之令典官不常設有詔則選才望官為
　　之○分決諸道滯獄使聖宗統和九年命邢抱朴
　　等五員又命馬守瑛等三員分決諸道滯獄○按
　　察諸道刑獄使開泰五年遣劉涇等分路按察刑
　　獄○採訪使太宗㑹同三年命珠格楞(䝉古語軟/也原作于)
　　(骨鄰今/改正)為採訪使○南面財賦官諸錢帛司職名
　　總目某州錢帛都㸃檢大公鼎為長春州錢帛都
　　提㸃○轉運使職名總目某轉運使某轉運副使
　　同知某轉運使某轉運判官
　　王圻續文獻通考遼南面有山西路都轉運使司
　　有奉聖州蔚州應州朔州保州西山各處轉運使
　　司官有轉運使轉運副使同知轉運使等員○遼
　　南面觀察使司中京道上京道東京道皆設觀察
　　使司○遼南面有按察諸道刑獄使有分決諸道
　　滯獄使官不常設有詔則選才望官以充之
　　　謹案遼南面監司與宋制相近錢帛轉運為財
　　　賦官分決滯獄按察刑獄為刑名官其大較也
　　　然按察諸使因事出差不常設葢如漢繡衣使
　　　者之比而觀察使常設則今日之按察使實其
　　　職也王應麟玉海云宋提刑即唐觀察之職王
　　　圻續通考亦云明設按察即觀察使之職參互
　　　以觀則臬司之源流畧可睹矣
　金
　　金史百官志都轉運使司正三品掌稅賦錢榖倉
　　庫出納權衡度量之制同知從四品副使正五品
　　都勾判官從六品紀綱衆務分判勾案户籍判官
　　二員從六品專管拘收徴尅等事度支判官二員
　　從六品掌勾判分判度支案事鹽鉄判官二員從
　　六品都孔目官二員勾稽文牘知法二員從八品
　　續文獻通考金初設轉運司後詔中外惟都轉運
　　依舊専管錢榖自餘諸路轉運皆兼於按察其都
　　轉運司有正使副使等員
　　金史百官志按察使本提刑司承安三年以上京
　　東京等提刑司併為一提刑司兼宣撫使勸農採
　　訪事為官稱副使判官以兼宣撫副使判官為名
　　承安四年改按察使正三品掌審察刑獄照刷案
　　牘糾察汙官汙吏豪滑之人兼勸農桑與副使簽
　　事更出巡案副使正四品兼勸農事簽按察司事
　　正五品判官二員從六品知事正八品泰和八年
　　以轉運司權輕州縣不畏不能規措錢榖遂詔中
　　都都轉運依舊專管錢榖事自餘諸路按察使並
　　兼轉運使副使兼同知簽按察並兼轉運副添按
　　察判官一員為從六品添知事一員知法二員從
　　八品
　　續文獻通考金觀察使兼於節度使團練使金不
　　置
　　　謹按金按察初名提刑實兼宣撫勸農之職其
　　　後又兼轉運使其佐屬亦兼轉運副使是按察
　　　之權在轉運之上此制之小異于宋代者也唐
　　　有按察使偶置而旋罷之今按察之名實自金
　　　始云
　元
　　元史百官志行中書省每省參知政事二員從二
　　品○宣尉司掌軍民之務分道以總郡縣行省有
　　政令則布于下郡縣有請則為達于省其在逺服
　　又有招討安撫宣撫等使品秩員数各有差等宣
　　慰使司秩從二品每司宣慰使三員從二品同知
　　一員從三品副使一員正四品經厯一員從六品
　　都事一員從七品照磨兼架閣管勾一員正九品
　　凡六道○團練安撫勸農使司至正十八年九月
　　置奉元延安等處團練安撫勸農使司于耀州鞏
　　昌等處團練安撫勸農使司于邠州各設參謀一
　　人每道置使二人同知副使各一人檢督六人經
　　厯知事照磨各一人屯田使司至正十五年十二
　　月置軍民屯田使司于沛縣正三品
　　　謹案元立行中書省其官自丞相平章左右丞
　　　而下有參知政事二員明初亦設之後罷行省
　　　改參知政事為左右承宣布政使司是參知政
　　　事實布政使之所自來也至宣慰司之職布行
　　　省之政令於下而達郡縣之請於上亦如今兩
　　　司上承督撫下達府縣故並列焉團練安撫勸
　　　農以三使而併為一官如今各道之兼兵備屯
　　　田之制也至如招討宣撫設于邉郡與藩職少
　　　異元史又有奉使宣撫詢民疾苦體察官吏而
　　　黜陟之則偶一遣使非設官常制故不著於篇
　　　轉運使司元代専以理鹺政與宋制異已别見
　　　鹽政篇兹不復録
　　元史百官志肅政廉訪使國初立提刑按察使至
　　元六年兼勸農事二十八年改按察使為肅政亷
　　訪使其後遂定為二十二道毎道廉訪使二員正
　　三品副使二員正四品僉事四員兩廣海南止二
　　員正五品經厯一員從七品知事一員正八品照
　　磨兼管勾一員正九品○内道八𨽻御史臺山東
　　東西道濟南路置司河東山西道兾寧路置司燕
　　南河北道真定路置司江北河南道汴梁路置司
　　山南江北道中興路置使淮西江北道廬州路置
　　司江北淮東道揚州路置使山北遼東道大寧路
　　置使江南十道𨽻江南行臺江東建康道寧國路
　　置司江西湖東道龍興路置司江南浙西道杭州
　　路置使浙東海右道婺州路置司江南湖北道武
　　昌路置司嶺北湖南道天臨路置司嶺南廣西道
　　靜江府置司海北廣東道廣州路置司海北海南
　　道雷州路置司福建閩海道福州路置司陜西四
　　道𨽻陜西行臺陜西漢中道鳳翔府置司河西隴
　　北道甘州路置司西蜀四川道成都路置司雲南
　　諸路道中慶路置司
　　　謹案王圻續通考曰廉訪之職與臺察相表裏
　　　按治帥府漕司軍民司屬照刷諸司文卷責違
　　　慢官吏此殆如漢制之司𨽻校尉無所不糾其
　　　職重矣葢金元之制提刑皆在布政之上兩史
　　　所載班班可考史又言按察使巡行郡縣除使
　　　二員留司副使以下每嵗二月分按十月還司
　　　則視今之巡道其立法之意正復同焉
　明
　　明史職官志承宣布政使司左右布政使各一人
　　(從二/品)左右參政(從三/品)左右參議無定員(從四/品)參政
　　參議因事添設各省不等經厯司經厯一人(從六/品)
　　都事一人(從七/品)照磨所照磨一人(從八/品)檢校一人
　　(從九/品)理問所理問一人(從六/品)副理問一人(從七/品)提
　　控案牘一人司獄司司獄(從九/品)庫大使一人(從九/品)
　　副使一人倉大使一人(從九/品)副使一人雜造局軍
　　器局寳泉局織染局各大使一人(從九/品)副使一人
　　(所轄衙門/各省不同)布政使掌一省之政參政參議分守各
　　道及派管糧儲屯田清軍驛傳水利撫民等事併
　　分司協掌京畿(兩京不設布按無參政參議副使/僉事故于旁近布政分司帶管)
　　經厯都事典受發文移照磨檢校典勘理卷宗理
　　問典刑名初太祖略定地方即置行省其官自平
　　章政事以下大略與中書省同洪武九年罷行省
　　改參知政事為左右承宣布政使司宣徳三年除
　　兩京外定為十三布政使初置藩司與六部均重
　　布政使入為尚書侍郎副都御史每出為布政使
　　宣徳正統間猶然自後無之○提刑按察使司按
　　察使一人(正三/品)副使(正四/品)僉事無定員(正五/品)經厯
　　司經厯一人(正七/品)知事一人(正八/品)照磨所照磨一
　　人(正九/品)檢校一人(從九/品)司獄司司獄一人(從九/品)按
　　察使掌一省刑名按劾之事副使僉事分道巡察
　　其兵備提學撫民巡海清軍驛傳水利屯田招練
　　監軍各專事置併分員巡備京畿明初置提刑按
　　察司吳元年置各道按察司十五年置天下府州
　　縣按察分司以儒士王存忠等五百三十一人為
　　試僉事人按二縣凡官吏賢否軍民利病皆得廉
　　問糾舉十六年罷二十九年改置按察分司為四
　　十一道宣徳五年除兩京不置共為十三按察使
　　布政使參政參議分司諸道督糧道(十三布政/使各一員)督
　　冊道(江西陜西/等間設)分守道浙江杭嘉湖道寧紹台道
　　金衢嚴道温處道江西南瑞道湖東道湖西道饒
　　南九江道贑南道山東濟南道東兖道海右道山
　　西冀寧道河東道冀北道冀南道陜西闗内道闗
　　西道西寧道闗南道河西道隴右道河南大梁道
　　河南道汝南道河北道湖廣武昌道下荆南道上
　　荆南道(兼兵/備)荆西道(兼兵/備)上湖南道下湖南道上
　　江防道下江防道福建興泉道福寧道漳南道建
　　南道汀漳道廣東嶺東道嶺西道羅定道嶺北道
　　嶺南道四川川西道川北道上下川東道上川南
　　道下川南道廣西桂平道蒼梧道左江道右江道
　　貴州安平道貴寧道新鎮道思仁道雲南臨安道
　　騰衝道瀾滄道(以上或恭/政或參議)按察司副使僉事分司
　　諸道提督學道清軍道驛傳道(十三布政司俱各/一員惟湖廣提學)
　　(二員浙江山西陜西福建廣西貴州/清軍兼驛傳江西右布政司清軍)分巡道浙江
　　杭嚴道寧紹道嘉湖道金衢道江西饒南九江道
　　湖西道南昌道湖東道嶺北道山東兖州道濟寧
　　道青州海防道濟南道海右道海道登萊道遼海
　　道山西冀寧道冀南道雁門道陜西闗内道闗西
　　道隴右道河西道西寧道河南大梁道汝南道河
　　南道河北道湖廣武昌道荆西道上荆南道下荆
　　南道湖北道上湖南道下湖南道沅靖道福建巡
　　海道(兼理/糧儲)福寧道興泉道建南道武平道漳南道
　　建寧道海道汀漳道廣東嶺東道嶺西道嶺南道
　　海北道海南道四川上東道下東道川西道川北
　　道下川南道上川南道廣西府江兵巡道桂林兵
　　巡道蒼梧兵巡道左江兵巡道右江兵巡道貴州
　　貴寧道思石道都清道(兼兵/備)雲南安普道臨沅道
　　洱海道金滄道整飭兵備道浙江寧紹道嘉興道
　　温處道台海道江西南瑞道廣建道山東臨青道
　　武徳道曹濮道沂州道遼東道山西雁北道大同
　　道(二/員)陽和道潞安道岢嵐道陜西肅州道固原道
　　臨洮道洮岷道靖逺道榆林中路道榆林東路道
　　寧夏河西道寧夏河東兵糧道莊浪道濮羌道潼
　　闗道湖廣辰沅道河南睢東道福建兵備道巡海
　　道廣東南韶道南雄道四川松潘道威茂道建昌
　　道重夔道安綿道叙瀘道廣西分巡道(兼兵/備)貴州
　　威清道畢節道雲南曲靖道其外又有協堂道(副/使)
　　(河南浙/江間設)水利道(浙/江)屯田道(江西河南四川三/省屯田兼驛傳)管河
　　道(河/南)鹽法道撫治道(陜西撫治商洛道湖/廣又有撫民撫苗道)監軍道
　　(因事不/常設)招練道(山東/間設)其北直𨽻之道寄銜于山東
　　者則為宻雲道大名道天津道霸州道寄銜于山
　　西者則為易州道口北道昌平道井陘道薊州永
　　平等道南直𨽻之道寄銜于山東者太倉道潁州
　　道徐州道寄銜于浙江江西湖廣者蘇松道漕儲
　　道常鎮道廬鳳道徽寧池太道淮揚道按明初制
　　恐守令貪鄙不法故于直𨽻府州縣設巡按御史
　　各布政使所屬設試僉事已罷試僉事改按察分
　　司四十一道此分巡之始也分守起于永樂間每
　　令方面官巡視民瘼後遂定右參政右參議分守
　　各屬府州縣兵道之設仿自洪熙間以武臣疏于
　　文墨遣參政副使沈固劉紹等往各總兵處整理
　　文書商榷機宻未嘗身領軍務也至𢎞治中本兵
　　馬文升慮武職不修議增副僉一員從之自是兵
　　備之員盈天下
　　續文獻通考團練使之職明設分巡兵備道以統
　　之兩京不設布按二使故督學以御史後置守巡
　　諸員無所屬則寄銜于鄰近省布按司官
　　　謹案列代監司之職至唐宋而始分至前明而
　　　始定然考明代經畫之大端尚多可議如直𨽻
　　　近䕶畿服為萬國之法式藩臬不設何以敷治
　　　法而作觀瞻直省中之疆宇濶逺事務殷繁者
　　　限以十三司難免鞭長不及之患至如提學重
　　　職而偏𨽻臬司河務鉅工而向乏専掌兩直之
　　　寄銜他省亦參錯而不一此其制之未善者也
　　　至于司道銓授之法其初尚由特簡如洪武間
　　　潘原明之為雲南布政使(見獻/徴録)儒士王存忠等
　　　之試按察使僉事(見明/史)猶存振厲之意至成化
　　　丙戌以各省布按二司正貳官缺員數多始命
　　　部院各舉所知仍命銓部内閣從公酌量定以
　　　職事(見獻/徴録)自是以後推用惟委之吏部往往不
　　　能得人或以需次較久者為之多衰聵不稱職
　　　左右二司又每以意見不同互相掣肘道員則
　　　尤多兼領職業不専縱弛之習日甚而吏治不
　　　可復問矣我
　　朝初循舊制嗣改左右布政使為一人以専其責
　　　任直𨽻則剏設藩臬江南湖廣陜西分建二省
　　　而江寧蘇州又各設布政使一員以著因地制
　　　宜之法優道員之品秩均不帶藩臬銜而督學
　　　有别置河道有専司
　皇上慎簡人在俾膺重任兩司有闕俱奉
　特㫖除授地方利弊均許専摺陳奏督撫有措置未
　　　協者或責以隨時匡正道員則由科道及各部
　　　院司員之膺上考及知府中報政優最者
　記名補放又於入謝時
　親加誡勵無不仰承
　聖訓感奮自效所以綱立紀陳旬宣奏績統屬正而
　　　展布優吏治之蒸蒸日盛洵非前代所可比倫
　　　矣
　
　
　
　
　
　
　
　
　
欽定厯代職官表卷五十二
欽定四庫全書
欽定歴代職官表卷五十三
　　知府直隸州知州等官表


　　知府直隸州知州等官
　國朝官制
各府知府(從四/品)奉天一人直隸山東福建湖北廣東各
十人陜西七人江蘇安徽各八人山西河南甘肅湖南
各九人浙江廣西四川各十一人江西貴州各十三人
雲南十四人
　　掌一府之政統轄屬縣宣理風化平其賦役聽其
　　獄訟以教飬百姓凡闔府屬吏皆總領而稽覈之
　國初定制每府設知府一人順治十八年江南分省
　　康熈二年陜西分省三年湖廣分省各以其府分
　　隸之嗣後各府互有建置裁併員額亦因之増減
　　焉又初制知府正四品乾隆十八年改從四品
同知(正五/品)奉天一人直隸二十四人江蘇二十三人浙
江十五人安徽貴州各七人山東十二人陜西六人山
西江西各十一人河南甘肅廣西各八人福建湖北廣
東四川各十人湖南九人雲南十三人通判(正六/品)奉天
一人直隸安徽湖北各八人江蘇十六人山東河南各
十一人山西浙江江西湖南各十人陜西三人甘肅廣西
雲南貴州各六人福建廣東各七人四川九人
　　同知分掌督糧捕盜海防江防清軍理事撫苗水
　　利諸務通判分掌糧運督捕水利理事諸務各量
　　地置員以佐知府之政治其有兼理民事直隸于
　　各省者其職如各府各直隸州之制而品級則同
　國初每府置同知通判或一二人或三四人不等嗣
　　後酌量䌓簡因時裁設又初各府設有推官專掌
　　讞獄之事康熈六年裁
各府經厯(正八品同知/經厯品級同)奉天一人直隸湖北湖南廣西
各十人江蘇六人安徽河南廣東各八人山東山西甘
肅福建各九人陜西四人浙江雲南各十一人江西四
川貴州各十一人各府知事(正九/品)江蘇三人浙江一人
廣西二人雲南五人各府照磨(從九品同知/照磨品級同)江蘇五人
安徽河南各一人陜西浙江各四人甘肅貴州各二人
江西十二人四川十人各府司獄(從九品同知通/判司獄品級同)直隸
四人江蘇安徽河南陜西四川貴州各一人山東十人
山西廣西各三人浙江湖北各六人福建廣東各八人
湖南二人雲南五人各府宣課司大使(從九/品)江蘇三人
各府税課司大使(從九/品)浙江四人廣東一人各府倉大
使(從九/品)直隸二人山西陜西各一人各府檢校(未入/流)江
蘓三人各府庫大使(未入/流)山西一人各府茶引批驗所
大使(未入/流)江蘇一人各府長官司吏目(未入/流)貴州三人
　　各府經厯照磨掌受發文移磨勘卷宗司獄掌察
　　理繫囚宣課司大使以下各守其職以分理府屬
　　之事
　國初每府設經厯以下各官因事䌓簡無定員嗣後
　　因時裁設並如今制
各直隸州知州(正五/品)直隸甘肅各六人江蘇廣東各三
人安徽陜西各五人山東福建各二人山西十人四川
九人河南湖南雲南各四人江西廣西各一人
　　掌直隸州一州之政令其規制與知府同惟無倚
　　郭縣其所治州即以知州行知縣之事
　國初各直隸州俱置知州一人嗣後或以府改設析
　　置或以府屬州升或省併入各府其員額亦因之
　　増減焉
各直隸州州同(從六/品)直隸安徽四川各三人江蘇山東
陜西甘肅福建各一人河南廣東各一人州判(從七/品)直
隸五人江蘇安徽山東陜西廣東廣西各二人山西湖
南各四人河南甘肅各三人江西雲南各一人四川七
人
　　直隸州州同州判所掌如府同知通判之職以貳
　　各州而佐其政治其員額因事之繁簡並隨各州
　　升改之制而建置焉
各直隸州吏目(從九/品)直隸六人江蘇廣東各三人安徽
陜西甘肅各五人山東廣西各二人山西四川各九人
江西一人湖南雲南各四人各直隸州巡檢(從九/品)直隸
山東甘肅江西廣西各一人江蘇七人安徽山西廣東
四川各五人福建二人湖南雲南各三人各直隸州驛
丞(未入/流)直隸山西四川各一人各直隸州閘官(未入/流)山
東八人税課司大使(未入/流)江蘇山東各一人
　　直隸州吏目掌禁戢姦宄防䕶獄囚典司簿籍巡
　　檢驛丞税課使等屬各掌其職與各縣所屬同員
　　額隨州建設復因地裁減如今制焉
　厯代建置
　　　謹案守令為親民之官而以守統令其職益繁
　　　則其任益重三代分土建侯今牧守之地古之
　　　侯國也惟畿内之地百里内有州四百里内有
　　　縣而州則屬于鄉大夫縣則屬于遂大夫盖地
　　　不置侯而治土治民必有統率與今之府州職
　　　差相近漢郡守秩二千石置丞尉别駕長史侯
　　　國則以内史相治民實為守土専官故州牧刺
　　　史迭有變更而郡守之職由漢迄六朝不改自
　　　南北分裂置郡曰多州之所統無以大異于郡
　　　隋唐之世或去郡或去州盖亦因時制宜之法
　　　然欲去郡而郡卒不可得而去欲去州而總管
　　　府採訪使之設則仍州制也于是州名始降而
　　　與郡無異矣若夫京都稱府始于唐代每府置
　　　尹及少尹以治之諸郡不得儕焉宋代又以潛
　　　藩建節之地皆升為府元明因之置府浸廣而
　　　天下諸郡盡以府名郡守則盡以知府名然知
　　　府之稱實起于宋之以京朝官出莅府事因其
　　　猶帶本銜故曰以某官知某府耳若不由京朝
　　　官出者曰守曰尹原不相混元代散府尚存府
　　　尹之目至明而一概皆稱為知府無所區别矣
　　　直隸州知府之設不見于古時惟後漢屬國都
　　　尉以縣之離郡逺者置之稍有屬縣與郡守分
　　　土而治略見權輿隋唐罷郡之後州無不直隸
　　　者雖名為州其實郡也渤海國大氏規倣唐制
　　　于隸府諸州之外有獨奏州之稱于是州始異
　　　于郡而惟獨奏州則可以視郡至明代諸府之
　　　外領縣而視府差小者以直隸州稱之若府州
　　　僚佐列代相仍名制少異而大率相近恭惟我
　　國家體國經野設官分職各直省並設各府各直
　　　隸州以為牧民之統率其同知州同以下分猷
　　　佐理規制精詳洵非前代之所得比擬而沿革
　　　所因得失尚可考見謹序其崖略列于左方
　三代
　　周禮天官大宰以九兩繫邦國之民一曰牧以地
　　得民二曰長以貴得民三曰師以賢得民四曰儒
　　以道得民六曰主以利得民七曰吏以治得民(鄭/康)
　　(成注長諸侯也一邦之貴民所仰也師諸侯師氏/儒諸侯保民主謂公卿大夫吏小吏在鄉邑者賈)
　　(公彦疏此一/經皆據諸侯)
　　　謹案周禮大宰九兩之法専指侯國言之其所
　　　謂牧如今之督撫監司曰長則府州縣之職曰
　　　師曰儒則猶各府州縣之有教授學正教諭訓
　　　導也曰主曰吏亦如府縣之僚佐及六房科吏
　　　也
　　周禮地官鄉大夫每鄉卿一人各掌其鄉之政教
　　禁令以歲時登其夫家之衆寡辨其可任者以歲
　　時入其書以鄉射之禮五物詢衆庶使民興賢出
　　使長之使民興能入使治之遂大夫每遂中大夫
　　一人各掌其遂之政令以歲時稽其夫家之衆寡
　　六畜田野辨其可任者與其可施舍者以教稼穡
　　以稽功事掌其政令戒禁聽其治訟令為邑者歲
　　終則㑹政致事
　　　謹案周制畿外為諸侯列服之地其官不詳于
　　　周禮畿内之治地者則分六鄉六遂領鄉者為
　　　卿自鄉大夫以下則有州長黨正族師閭胥比
　　　長領遂者為中大夫自遂大夫以下則有縣正
　　　鄙師酇長里宰鄰長大小相維皆所以分地而
　　　治民也以今制考之六鄉切近王居其有州有
　　　黨亦如順天府之有各屬州縣六遂在二百里
　　　外其有縣有鄙亦如直隸省之有府州縣則鄉
　　　遂大夫並如今各府各直隸州之知府知州而
　　　遂大夫所掌政令戒禁聽其治訟令為邑者歲
　　　終致事與今知府之職尤為相近也畿内之治
　　　地者既如此其畿外統于諸侯亦復有三郊三
　　　遂之制立官之法亦必有與王畿相同者特典
　　　籍不備不可厯數耳鄉遂出軍與今八旗之制
　　　最合今已别繫之八旗都統篇而復著鄉遂大
　　　夫于此表以明治地之官之所自始云
　秦
　　杜佑通典郡守秦官秦滅諸侯以其地為郡置守
　　丞尉各一人守治民丞佐之尉典兵
　　鄭樵通志秦置郡丞其郡當邊戍者丞為長史掌
　　兵馬又秦官有郡尉掌佐守典武職甲卒
　　　謹案秦罷諸侯分置郡縣為後世府州縣之所
　　　自始然郡之為名實不始于秦時考釋名云郡
　　　聚也人所羣聚也説文云周制天子地方千里
　　　分為四縣縣有四郡(周書作雒篇千里/百縣縣有四郡)郡小縣
　　　大故春秋傳曰上大夫受縣下大夫受郡秦并
　　　天下置三十六郡以監天下之縣則郡大縣小
　　　秦紀魏納上郡十五縣是也是則自古即有列
　　　郡之名特秦改置之在諸縣之上而魏納上郡
　　　又在秦未置郡之前盖秦亦第因列國遷移之
　　　舊而為之制耳史記秦本紀恵王十三年置漢
　　　中郡此為秦置郡之始其後分為三十六郡而
　　　史記漢書所紀又有楚郡郯郡東陽河間等郡
　　　盖天下既定制為三十六郡而其初暫置及後
　　　所増設當亦不為定制也守丞以下諸官則自
　　　漢以來多相承不改云
　漢
　　漢書百官公卿表諸侯王内史治國民中尉掌武
　　職成帝綏和元年省内史更令相治民如郡太守
　　○郡守掌治其郡秩二千石有丞邊郡又有長史
　　掌兵馬秩皆六百石景帝中元二年更名太守
　　漢書髙帝本紀懷王以沛公為碭郡長韋昭注秦
　　名曰守漢初改曰長
　　晉書地理志漢祖分内史為三部更置郡國二十
　　有三文増厥九景加其四武帝開越攘胡初置十
　　七拓土分疆又増十四昭帝又増其一至平帝元
　　始二年凡新置郡國七十有一與秦四十合一百
　　一十有一
　　馬端臨文獻通考漢景帝中元二年更名郡守為
　　太守凡在郡國皆掌治民進賢勸功决訟檢姦常
　　以春行所主縣秋冬遣無害吏按訊諸囚平其罪
　　法論課殿最(按律有無害都吏如今言公平吏/漢書蕭何以文無害為沛主吏掾)并
　　舉孝亷漢制歲盡遣上計掾史各一人條上郡内
　　衆事謂之計偕簿郡為諸侯王國者置内史以掌
　　太守之任宣帝以為太守吏民之本數變易則下
　　不安民知其将乆不可欺罔乃服從其教化每拜
　　刺史守相輒親見問觀其所繇退而考察以質其
　　言常稱曰與我共治者惟良二千石乎是以漢世
　　良吏于是為盛稱中興焉
　　　謹案漢因秦制置郡守以秦郡過大漸為分析
　　　其諸侯所封則謂之國國以内史治民其後以
　　　相治民是内史與相亦郡守之職也然漢分郡
　　　雖衆而郡地之大者亦數千里宋馬永卿云漢
　　　時郡極大即以㑹稽郡考之呉即蘇州也烏傷
　　　即婺州也毘陵即常州也山陰即越州也由拳
　　　古之檇李即秀州也太末衢州也烏程湖州也
　　　餘杭杭州也鄞明州也以此考之即今浙東西
　　　之地乃漢一郡耳盖因時制宜以户口之多寡
　　　為郡地之大小初不以里數計也漢初有郡長
　　　之名其後為郡守後又改為太守其義則一而
　　　已
　　通典元帝建昭二年益三河大郡太守秩凡户十
　　二萬為大郡
　　　謹案明制以糧石分天下知府為三等有上府
　　　中府下府之稱即本此意
　　通典兩漢有功曹史主選署功勞有倉曹史掌倉
　　庫有决曹賊曹掾主刑法有督郵掌監屬縣有東
　　西南北中部謂之五部督郵故督郵功曹之極位
　　　謹案西漢郡佐漢書所載者曰丞曰長史而已
　　　通典備叙羣職足以補漢史之缺故並著于篇
　　後漢書百官志郡國凡九十八其二十七王國相
　　其七十一郡太守其屬國都尉屬國分郡離逺縣
　　置之如郡差小置本郡名世祖并省郡縣四百餘
　　所後世稍復増之每郡置太守一人二千石丞一
　　人郡當邊戍者丞為長史王國之相亦如之每屬
　　國置都尉一人比二千石丞一人
　　中華古今注建武六年三月令郡太守諸侯相病
　　丞長史行事十四年罷邊郡太守丞長史領丞職
　三國
　　通志三國時有郡守國相内史又魏置中正
　　宋書百官志漢末及三國多以諸部都尉為郡
　　　謹案三國郡制並如漢代惟郡都尉既併省于
　　　後漢而三國則仍置之既以主兵亦與郡守分
　　　土而治而諸部都尉遂與郡不異然見于漢書
　　　表志者秦之都尉典武職甲卒漢之都尉典兵
　　　禁備盜賊譏出入而邊郡置農都尉主屯田殖
　　　穀又置屬國都尉主蠻夷降者覈其職掌究以
　　　主兵為重而兼及守土其制實于明之各都司
　　　及今城守尉等官相近故宋百官志雖有漢末
　　　及三國多以諸部郡尉為郡之文而無取旁引
　　　焉
　晉
　　晉書職官志郡皆置太守諸王國以内史掌太守
　　之任又置主簿主記室門下賊曹議生門下史記
　　室史録事史書佐循行幹小史五官掾功曹史功
　　曹書佐循行小史五官掾等員
　　文獻通考晉郡守皆加将軍無者為恥
　　　謹案晉以太守治郡以内史治諸王國制與漢
　　　同惟郡佐諸官視漢加倍晉史職官志所載是
　　　也郡守皆加将軍則合軍民而兼治之與漢制
　　　不同盖漢刺史郡守皆専治民後漢末始兼理
　　　兵事晉所承者皆後漢末季之制也
　宋齊梁陳
　　文獻通考晉宋守相内史並銀章青綬進賢兩梁
　　冠
　　宋書百官志宋太祖元嘉四年復置郡官屬略如
　　公府無東西曹有功曹史主選舉五官掾主諸曹
　　事部縣有都郵門亭長又有主記史催督期㑹漢
　　制也今略如之諸郡各有舊俗諸曹名號往往不
　　同太守二千石丞六百石
　　南齊書百官志郡太守内史郡縣為國者置内史
　　相
　　隋書百官志梁郡置太守置丞國曰内史郡丞三
　　萬户以上置佐一人郡縣置吏各凖州法以大小
　　而制員○陳承梁皆循其制官㑹稽太守品第五
　　加督進在第四品加都督進在第三品諸郡若督
　　若都督皆以此差次為例萬户以上太史内史相
　　品第六不滿萬户太守内史相品第七
　　　謹案晉太守皆加将軍梁陳太守則加督加都
　　　督一如刺史之制盖郡守之權既重軍民無不
　　　兼理也自晉省郡丞宋則復置官屬與漢同制
　　　齊梁陳以下亦皆因之不改第史志闕文無可
　　　臚列謹考見其大略如此
　北魏
　　魏書官氏志初郡制三太守用七品者世宗班行
　　職令上郡太守内史相第四品中郡第五品下郡
　　第六品正始元年罷郡中正
　　通志後魏初郡置三太守孝文初二千石能静二
　　郡至三郡者遷為刺史太和中次職令太守内史
　　相並以六年為限
　北齊
　　隋書百官志北齊上上郡太守屬官有丞中正光
　　迎功曹光迎主簿功曹主簿五官省事録事及西
　　曹户曹金曹租曹兵曹集曹等掾佐太學博士助
　　教太學生市長倉督等員合屬官佐吏二百一十
　　二人上中郡減上上郡五人上下郡減上中郡五
　　人中上郡減上下郡四十五人中中郡減中上郡
　　五人中下郡減中中郡五人下上郡減中下郡四
　　十人下中郡減下上郡二人下下郡減下中郡二
　　人
　　文獻通考北齊制郡為上中下三等每等又有上
　　中下之差自上上郡至下下郡凡九等又北齊上
　　郡太守屬官合三百一十人以下郡遞減之又北
　　齊諸州有功曹𠫭軍又司倉𠫭軍司户𠫭軍司兵
　　𠫭軍司士𠫭軍北齊以下並同功曹
　　　謹案北齊郡官之制隋書及通考互有不同今
　　　並存之以備𠫭考
　後周
　　周書盧辯傳户一萬五千以上郡守七命户一萬
　　以上正七命户五千以上六命户一千以上正五
　　命户不滿千以下五命七命郡丞四命正六命郡
　　丞正三命六命郡丞三命正五命郡丞正二命五
　　命郡丞二命
　隋
　　隋書百官志郡置太守丞尉正光初功曹光初主
　　簿縣正功曹主簿西曹金户兵法士等曹市令等
　　員并佐史合一百四十六人上中郡減上上郡吏
　　屬五人上下郡減上中郡四人中上郡減上下郡
　　十九人中中郡減中上郡六人中下郡減中中郡
　　五人下上郡減中下郡十九人下中郡減下上郡
　　五人下下郡減下中郡六人開皇六年罷郡以州
　　統縣改别駕贊務以為長史司馬佐官以曹為名
　　者並改為司煬帝即位罷州置郡郡置太守上郡
　　從三品中郡正四品下郡從四品罷長史司馬置
　　贊務一人以貳之(上郡正五品中郡從/五品下郡正六品)次置東西
　　曹掾(上郡正六品中郡從/六品下郡正七品)主簿司功倉户兵法士
　　曹等書佐各因郡之大小而為増減改行𠫭軍為
　　行書佐其後諸郡各加置通守一人位次太守又改郡
　　贊務為丞位在通守下縣尉為縣正尋改正為户
　　曹法曹分司以丞
　　通典隋郡太守如北齊九等之制至開皇三年罷
　　天下諸郡以州統縣大業三年又改州為郡郡置
　　太守(本志宋齊以降天下分裂州郡漸衆及隋開/皇初有州三百一十郡五百八以官煩人弊)
　　(遂廢郡便以州親人則刺史如太守/之職自後雖官名屢改而職事不易)
　　　謹案隋開皇罷天下諸郡以州統縣以刺史為
　　　太守盖因當時刺史之職别有行臺總管府以
　　　統理之而州郡紛煩其大小又適相等故舉諸
　　　郡而並廢之其後煬帝旋罷州置郡則刺史太
　　　守遂為郡守互名而漢刺史之職遂無復有存
　　　焉者至郡佐史之稱改易不一其于職掌則無
　　　異也
　唐
　　唐六典上州刺史一人從三品下别駕一人從四
　　品下長史一人從五品上司馬一人從五品下録
　　事𠫭軍事一人從七品上録事二人從九品上史
　　三人司功𠫭軍事一人從七品下司倉𠫭軍事一
　　人從七品下佐三人史六人司户𠫭軍事二人從
　　七品下佐三人史七人帳史一人司兵𠫭軍事一
　　人從七品下佐三人史六人司法𠫭軍事二人從
　　七品下佐四人史八人司士𠫭軍事一人從七品
　　下佐四人史六人𠫭軍事四人執刀十五人典獄
　　十四人問事八人白直二十人市令一人從九品
　　上丞一人佐一人史二人倉督二人史四人中州
　　刺史一人正四品上别駕一人正五品下長史一
　　人正六品上司馬一人正六品下録事𠫭軍事一
　　人正八品上録事一人從九品下史二人司功𠫭
　　軍事一人正八品下佐二人史四人司倉𠫭軍事
　　一人正八品下佐二人史四人司户𠫭軍事一人
　　正八品下佐三人史五人帳史一人司兵𠫭軍事
　　一人正八品下佐三人史四人司法𠫭軍事一人
　　正八品下(兼掌司/士事)佐三人史六人𠫭軍事三人正
　　九品下執刀十人典獄十二人問事六人白直十
　　六人市令一人丞一人佐二人史二人帥二人倉
　　督二人史三人下州刺史一人正四品下别駕一
　　人從五品上司馬一人從六品上録事𠫭軍事一
　　人從八品上録事一人從九品下史二人司曹𠫭
　　軍事一人從八品下(兼掌司/功事)佐二人史四人司户
　　𠫭軍事一人從八品下(兼掌司/兵事)佐三人史五人帳
　　史一人司法𠫭軍事一人從八品上(兼掌司/士事)佐二
　　人史四人𠫭軍事二人從九品下執刀十人典獄
　　八人問事四人白直十六人市令一人佐一人史
　　一人帥二人倉督一人史二人○都督刺史掌宣
　　布徳化撫和齊人勸課農桑教諭五教毎歲一巡
　　屬縣觀風俗問百姓録囚徒恤鰥寡閲丁口務知
　　百姓之疾苦内有篤學異能聞于鄉閭者舉而進
　　之有不孝悌悖禮亂常不率法令者糺而䋲之其
　　吏在官公亷正已清直守節者必察之其貪穢諂
　　諛求名徇私者亦謹而察之皆附于考課以為褒
　　貶若善惡殊尤者隨即奏聞若獄訟之枉疑甲兵
　　之徵遣興造之便宜符瑞之尤異亦以上聞其常
　　則申于尚書省而已若孝子順孫義夫節婦志行
　　聞于鄉閭者亦隨實申奏表其門閭若精誠感通
　　則加優賞其孝悌力田者考使集日具以名聞其
　　所部有須改更得以便宜從事若親王典州及邊
　　郡都督刺史不可離州局者應巡屬縣皆委上佐
　　行焉○别駕長史司馬掌貳府州之事以紀綱衆
　　務通判列曹歲終則入奏記○司録録事𠫭軍掌
　　付事勾稽省署抄目糺正非違監守符印若列曹
　　事有異同得以奏聞功曹司功𠫭軍掌官吏考課
　　假使選舉祭祀嘉祥道佛學校表疏書啓醫藥陳
　　設之事凡差使先差州官不充取縣官率一半已
　　上不充取前資官其上佐録事𠫭軍縣令不得充
　　使出境凡州縣及鎮倉督縣博士助教中下州市
　　令及縣市令嶽瀆祝史並州選各四周而代(州鎮/倉督)
　　(州縣市令取勲官五品已上及職資九品者若無/通取勲官六品已下倉督取家世重大者為之州)
　　(市令不得用本市内人縣市令不得用當縣人博/士助教部内無者得于旁州通取縣録事通取部)
　　(内勲官五品已上若無堪任者并佐/史通取六品已下子及白丁充之)○倉曹司倉
　　𠫭軍掌公廨度量庖厨倉庫租賦徴收田園市肆
　　之事每歲據青苗徵税畝别二升以為義倉以備
　　凶年将為賑貸先申尚書待報然後分給又歲豐
　　則出錢加時價而糴之不熟則出粟減時價而糶
　　之謂之常平倉常與正義倉帳具本利申尚書省
　　户曹司户𠫭軍掌户籍計帳道路逆旅田疇六畜
　　過取蠲符之事而剖斷人之訴競凡男女婚姻之
　　合必辨其族姓以舉其違凡井田利害之宜必止
　　其争訟以從其順凡官人不得于部内請射田地
　　及造碾磑與人争利兵曹司兵𠫭軍掌武官選舉
　　兵甲器仗門户管鑰烽候傳驛之事○法曹司法
　　𠫭軍掌律令格式鞫獄定刑督捕盜賊糺逖姦非
　　之事以究其情偽而制其文法赦從重而罰從輕
　　使人知所避而遷善逺罪○士曹司士𠫭軍掌津
　　梁舟車舍宅百工衆藝之事啟塞必從其時役使
　　不奪其力通山澤之利以贍貧人(九州界内有出/銅鐵處官不採)
　　(者使百姓私採鑄得銅及白蠟官為市取如欲折/充課役亦聼之其四邊無問公私不得治鐵冶及)
　　(採銅自餘山川藪/澤之利公私共之)致瓌異之物以備國用是以官
　　無禁利人無稽市(凡知山澤有異寳異木及金玉/銅鐵彩色雜物處堪供國用者)
　　(奏/聞)○𠫭軍事掌出使○市令丞掌市廛交易禁斥
　　非違之事下有執刀白直典獄佐史各有其職州
　　縣之任備焉
　　通典唐武徳元年改郡為州改太守為刺史加號
　　持節後如號為使持節諸軍事而實無節但頒銅
　　魚符而已天寳元年加州為郡刺史為太守自是
　　州郡史守更相為名其實則一太宗初理天下重
　　親民之任疏督守之名于屏其人善惡必書其下
　　是以州郡無不率理逮貞觀之末升平既乆羣士
　　多慕省閣不樂外任其折衝果毅有才力者先入
　　為中郎將次補郡守其輕也如是武后垂拱二年
　　詔諸州都督刺史宜准京官帶魚長安四年納言
　　李嶠同平章事唐休璟奏曰竊以物議重内官而
　　輕外職凡所出守多因貶累非所以澄風俗安萬
　　民臣請擇材于臺閣省寺之中分典大州共康庶
　　政臣等請輟近侍率先具寮太后乃令書名探之
　　中者當行于是鳯閣侍郎韋嗣立御史大夫楊再
　　思二十人中之皆以本官撿校刺史後二十人中
　　政績可稱者獨常州刺史薛光謙徐州刺史司馬
　　鍾二人而已當時復有為員外刺史者不領州務
　　開元中定天下州府自京都都督及都䕶府之外
　　以近畿之州同華岐蒲為四輔鄭陜汴絳懷魏為
　　六䧺宋毫􁌇許汝晉洺虢衛相十州為十望又有
　　十緊州後入緊者甚多不復具列及有上中下之
　　差都督刺史品卑者借緋魚按武徳令三萬户以
　　上為上州永徽令二萬户以上為上州開元十八
　　年三月勅太平時久户口日盛宜以四萬户以上
　　為上州二萬五千户為中州不滿二萬户為下州
　　亦有不滿户口以别勅為上州者天寳中通計天
　　下凡上州一百九州中州二十九州下州一百八
　　十九州總三百二十七州是也自至徳之後州縣
　　凋弊刺史之任大為精選諸州始各有兵鎮者刺
　　史皆加團練使故其所責任重矣
　　　謹案唐自武徳承隋代之制改郡為州凡天下
　　　之為郡守者皆以刺史名之天寳初加州為郡
　　　而刺史仍為太守自此以後刺史太守不常厥
　　　稱其以郡著者則稱太守以州著者則稱刺史
　　　名殊而實則一耳考舊唐書地理志所載諸縣
　　　以上皆稱為州盖據武徳初年之制而新唐書
　　　地理志則併而稱之曰某州某郡其無郡名者
　　　皆注郡缺二字于其下盖據開元元年之制要
　　　其以之領縣而上屬于諸道採訪使則無異也
　　　又考二志所載州郡而外有都有府有都督府
　　　都䕶府及節度使觀察使團練使諸稱其曰都
　　　者東都西都北都以京邑所在而言之也其曰
　　　府者舊書則曰京兆河南太原新書則曰鳯翔
　　　成都河中江陵興元興徳亦以京邑首府故從
　　　而尊稱之其散州郡則未有以府稱者然即此
　　　為後世以府稱郡之所由始至于都督節度等
　　　稱又以府使所治因以著其地域猶今之稱某
　　　布政使也唐自京邑稱府而諸州名目又各為
　　　列郡總號則如今之各府各直隸州固盡在列
　　　郡之中無他區别不容執其所稱為州者而即
　　　擬之以直隸州之名惟考渤海大氏建國之制
　　　有十五府以統領諸州其府如今之各府其州
　　　如今之各縣而别有郢銅涑三獨奏州不隸于
　　　府而直逹於其京國則獨奏州者實直隸州之
　　　所由昉歟自漢以州刺史領郡縣至隋而易為
　　　總管府至唐而改為諸道採訪使自是而州與
　　　郡同塗既而郡名漸易為府而州又漸為諸府
　　　之屬惟不屬于府者始有直隸之稱其沿革相
　　　仍總由唐代而漸變也
　五季
　　文獻通考五代仍刺史之號
　　五代㑹要後唐長興三年四月中書門下奏案十
　　道圖以關内道為上遂以鳯翔為首河中成都江
　　陵興元為次中興初升魏州為興唐府鎮州為真
　　定府皆是創業興王之地請升二府于五府之上
　　合為七府仍以興唐為首真定鳯翔河中成都江
　　陵興元為次從之
　　　謹案唐以藩鎮創業之地升郡為府五代因之
　　　而興唐真定二府復為後唐之特設盖以興王
　　　之區特異其制将以殊别于諸郡耳郡曰守府
　　　曰尹體制雖殊職掌則一也
　宋
　　文獻通考宋太祖革五季之患分命朝臣出守列
　　郡號權知軍州事軍謂兵州謂民政焉其後文武
　　官𠫭為知州軍事二品以上及帶中書樞宻院宣
　　徽使職事稱判太守掌總理郡政宣布條教導民
　　以善而糾其姦慝歲時勸課農桑旌别孝悌其賦
　　役錢穀獄訟之事兵民之政皆總焉凡法令條制
　　悉意奉行以率所屬有赦宥則以時宣讀而頒告
　　于治境舉行祀典察郡吏徳義材能而保任之若
　　疲軟不任事或姦貪冐法則按劾以聞遇水旱以
　　法賑濟安集流亡無使失所若河南應天大名府
　　則兼留守司公事太原府延安府慶州渭州熈州
　　秦州則兼經略安撫使馬歩軍都總管定州真定
　　府瀛州大名府京兆府則兼安撫使馬歩軍都總
　　管瀘州潭州廣州桂州雒州則兼安撫使兵馬鈐
　　轄潁昌府青州鄆州許州鄧州則兼安撫使兵馬
　　廵檢其餘大蕃府或沿邊州郡或當一道衝要者
　　並兼兵馬鈐轄巡檢都監或帶沿邊安撫提轄兵
　　甲沿邊溪峒都巡檢餘州軍則否其屬官有無及
　　員數多寡皆視其地望之髙下與職務之繁簡而
　　置之建炎元年詔河北京東西路除帥臣外舊差
　　文臣知州去處許通差武臣一次後詔要郡帶本
　　路兵馬鈐轄次要郡帶本路兵馬都監紹興三年
　　罷(元年七月䛇要郡文臣帶本路兵馬鈐轄武臣/副之次要郡文臣帶本路兵馬都監武臣副之)
　　(令逐州改正稱呼至紹興三年臣僚言既與異時/沿邊事體不同又于今日諸州統制無補徒著名)
　　(位以成虚文/䛇並罷之)五年令郡守除授罷並令上殿凡從
　　官出知郡者特許不避本貫詔應守臣以三年為
　　任六年詔控扼去處守臣並以三年為任九年罷
　　宋史職官志次府牧尹少尹司録户曹法曹士曹
　　司理文學助教牧尹以下所掌並同開封○尹闕
　　則知府事一人以朝官及刺史以上或諸司使充
　　通判一人以京朝官充乾徳初諸州置通判統治
　　軍州之政事得専達與長史均禮大藩或置兩員
　　户少事簡有不置者正刺史以上州知州雖小亦
　　特置
　　　謹案隋以前未有府之名其以京郡名府者自
　　　唐始五代復因而増之至宋則潛藩之地皆升
　　　為府而府之名遂衆南北朝以前未有以州稱
　　　郡者改郡為州自隋唐始其後州郡迭稱至宋
　　　而有有郡之州有無郡之州而州之名遂判于
　　　郡自古未有以軍及監名其地自唐中葉藩鎮
　　　自専各立軍號至宋而遂有軍監之目古者州
　　　郡之長皆稱曰牧守刺史其以知府知州知軍
　　　監稱者實自宋始其初分命朝臣出守列郡謂
　　　之權知軍州事開封諸府牧尹不常置置權知
　　　府事盖非其本任特假朝官以知其事而已其
　　　後以文武官𠫭為知州軍事二品以上則稱判
　　　某府州軍監而諸府皆置知府事州軍監亦如
　　　之自此以後刺史特以為虚階而郡守之稱皆
　　　曰知府州牧之稱皆曰知州矣考宋代之所謂
　　　知州者皆以州領縣無有為郡所屬之散州而
　　　府名雖衆要以為尊崇之特稱則其所謂府尹
　　　所謂知州乃正今之知府也但州分上中下之
　　　差或以縣升州或以州改縣而軍監之設多與
　　　下州相等則今之直隸州未嘗不統括于諸州
　　　之中特未有以殊其名耳
　　文獻通考宋藝祖懲五代藩鎮之弊乾徳初下湖
　　南始置諸州通判命刑部郎中賈玭等充建隆四
　　年詔知府公事並須長史通判簽議連書方許行
　　下時大郡置兩員(西京南京天雄成徳益杭/并晉荆南潭廣秦定等州)餘置
　　一員州不及萬户不置廣南小州有試秩充通判
　　兼知州者正刺史以上及諸司使副知州者雖小
　　郡亦特置(天聖三年中書門下言新授虢州團練/使田敏知隰州自來防□刺史赴本任)
　　(及知州無同判處權置同判候/差朝官及内職知州即行省罷)掌倅貳郡政與長
　　史均禮凡兵民錢穀户口賦役獄訟聽斷之事可
　　否裁決與守通簽所部官有善否及職事修廢得
　　刺舉以聞至景徳間宋興三十四年户口寖息觧
　　州以滿萬户置通判自是諸郡多滿萬户矣宣和
　　二年詔諸州茶鹽香􁧢並委通判建炎初諸州通
　　判二員減一員紹興五年以後旋行申請添置帥
　　府通判並以兩員為額
　　　謹案洪邁容齋隨筆淳化中趙安易官宗正少
　　　卿已知州就徙定州通判羅延吉既知彭祁絳
　　　三州而除通判廣州滕中正知興元府而通判
　　　河南袁郭知楚鄆二州而通判房州范正辭既
　　　知戎淄二州而通判棣深又陳若拙厯知單州
　　　殿中侍御史西川轉運使召歸㑹李至守洛乃
　　　表為通判乆之柴禹錫鎮涇州復表為通判連
　　　下遷而皆非貶降此皆宋初權宜位置無例可
　　　拘後則不復有也又通考云宋祖設通判以儒
　　　臣臨制之號稱監州官雖郡佐而其人間有出
　　　于朝廷之特命不以官資之崇卑論者其與後
　　　來之汛汎以半刺稱者不侔矣據此以見通判
　　　一官後之所謂閒職者其在宋時則為州郡最
　　　要之任盖因削藩鎮而重知州之權因重軍州
　　　而嚴通判之選其事勢有相因者也
　　文獻通考宋沿唐制州有録事𠫭軍然不盡置也
　　諸府為司録諸州為録事乾興元年丁度申請諸
　　州始各置録事𠫭軍慶厯二年河西河東陜西諸
　　州權令京官知録事𠫭軍熈寧三年詔繁難去處
　　録事𠫭軍並差職官知縣及奏舉縣令人充政和
　　三年尚書省言州建六曹𠫭軍𠫭軍之稱起于行
　　軍之際恐不當襲録事㕘軍欲改為司録奉㫖𠫭
　　軍改為掾建炎初復舊名録事掌州縣庶務糾諸
　　曹稽違乾道中汪大猷申請依司理例不兼他職
　　從之
　遼
　　遼史百官志南面大藩府官黄龍府知黄龍府事
　　興宗重熈十三年見知黄龍府事耶律烏魯斯(䝉/古)
　　(語國也原作甌/里斯今改正)同知黄龍府事黄龍府判官興中
　　府知興中府事咸雍元年知興中府事楊績同知
　　興中府事興中府判官南面方州官某州刺史某
　　州同知州事耶律圖丹(唐古特語全力也/原作獨攧今改正)重熈中
　　同知金肅軍事某州録事𠫭軍世宗天禄五年詔
　　州録事𠫭軍委政事省差注
　　　謹案遼五京列峙悉為畿甸其方州諸官有府
　　　有州而知州亦稱刺史至刺史外尚設有團練
　　　防禦等使其職守所在止于一州比于今之直
　　　隸州知州盖相近矣
　金
　　金史百官志諸刺史州刺史一員正五品掌同府
　　尹兼治州事同知一員正七品通判州事判官一
　　員從八品簽判州事専掌通檢推排簿籍司軍從
　　九品知法一員軍轄兼巡捕使從九品(司吏女直/韓慶信灤)
　　(薊通登復□貴徳涿利建州來逺軍各三人餘各/二人抄事一人公使上州五十中四十五下四十)
　　(惟來逺軍同下州省同知凡諸州以上知印並于/孔目官内輪差運司押司官並同無孔目官以上)
　　(各司吏充/司縣同此)諸防刺州司候司司候一員正九品司
　　判一員從九品(司吏公使七人/然亦驗户口置)諸司獄司司獄一
　　員正九品提控獄囚(司吏一人公使二人典獄二/人防守獄囚門禁啟閉之事)
　　(獄子防守/罪囚者)諸倉使正八品副使正九品掌倉廪畜
　　積受納租税支給禄廩之事(攢典掌收支文厯行/署案牘歲收一萬石)
　　(以上設二人倉子掌斛/斗盤量出納看守之事)
　元
　　元史百官志總管府司獄司司獄一員丞一員府
　　倉大使一員副使一員税務提領一員大使副使
　　各一員録事司秩正八品凡路府所治置一司以
　　掌城中户民之事中統二年詔驗民户定為員數
　　二千户以上設録事司候判官各一員二千户以
　　下省判官不置至元二十年置達嚕噶齊(解見户/部篇)
　　一員省司候以判官兼捕盜之事典史一員若城
　　市民少則不置司歸之倚郭縣在兩京則為警巡
　　院獨杭州置四司後省為左右兩司○散府秩正
　　四品達嚕噶齊一員知府或府尹一員領勸農奥
　　魯與路同同知一員判官一員推官一員知事一
　　員提控案牘一員所在有隸諸路及宣慰司行省
　　者有直隸省部者有統州縣者有不統縣者其制
　　各有差等○諸州中統五年併立州縣未有差等
　　至元三年定一萬五千户之上者為上州六千户
　　之上者為中州六千户之下者為下州江南既平
　　二十年又定其地五萬户之上者為上州三萬户
　　之上者為中州不及三萬户者為下州于是陞縣
　　為州者四十有四縣户雖多附路府者不改上州
　　達嚕噶齊州尹秩從四品同知秩正六品判官秩
　　正七品中州達嚕噶齊知州並正五品同知從六
　　品判官正八品兼捕盜之事𠫭佐官上州知事提
　　控案牘各一員中州吏目提控案牘各一員下州
　　吏目一員或二員
　　　謹案元制總管府之下有録事司如今各直省
　　　之首府有散府與今各府相近而所隸各異其
　　　隸各路行省者制與今同其直隸省部者則不
　　　與今同也元諸州亦有領縣不領縣之分然地
　　　理志所載即不領縣之州亦得與諸散府並列
　　　以直達于各路惟腹裏諸路則以路領府以府
　　　領州而州又自領縣其制與今各府所領之州
　　　又不甚相合也
　明
　　明史職官志府知府一人(正四/品)同知(正五/品)通判無
　　定員(正六/品)推官一人(正七/品)其屬經厯司經厯一人
　　(正八/品)知事一人(正九/品)照磨所照磨一人(從九/品)撿校
　　一人司獄司司獄一人○知府掌一府之政宣風
　　化平獄訟均賦役以教養百姓每三歲察屬吏之
　　賢否上下其考以達于省上吏部凡朝賀弔祭視
　　布政使司直隸府得専達凡詔赦例令勘劄至謹
　　受之下所屬奉行所屬之政皆受約束于府劑量
　　輕重而令之大者白于撫按布按議允乃行凡賓
　　興科貢提調學校修明祀典之事咸掌之若籍帳
　　軍匠驛遞馬牧盜賊倉庫河渠溝防道路之事雖
　　有専官皆總領而稽覈之同知通判分掌清軍巡
　　捕管糧治農水利屯田牧馬等事無常職(各府所/掌不同)
　　(如延安延綏同知又/兼牧民餘不盡載)無定員(邊府同知有増/至六七員者)推官
　　理刑名□計典(各府推官洪/武三年始設)經厯照磨撿校受發
　　上下文移磨勘六房卷宗明初改諸路為府洪武
　　六年分天下府三等糧二十萬石以上為上府知
　　府秩從三品二十萬石以下為中府知府正四品
　　十萬石以下為下府知府從四品已並為正四品
　　七年減北方府州縣官三百八人十三年選國子
　　學生二十四人為府州縣官六月罷各府照磨二
　　十七年復置自宣徳三年棄交阯布政司計天下
　　府凡一百五十有九○茶馬司大使一人(正九/品)副
　　使一人(從九/品)掌市馬之事洪武中置洮州秦州河
　　州三茶馬使設司令司丞十五年改設大使副使
　　各一人尋罷洮州茶馬司以河州茶馬司兼領之
　　三十年改秦州茶馬司為西寧茶馬司又洪武中
　　置四川永寧茶馬司後革復置雅州碉門茶馬司
　　又于廣西置慶逺裕民司(洪武七年置設大使一/人從八品副使一人正)
　　(九/品)市八番溪峒之馬後亦革○税庫司(府曰/司)大使
　　一人(從九/品)典税事凡商賈儈屠雜市皆有常征以
　　時榷而輸其直于府凡民貿田宅必操契劵請印
　　乃得收户則征其直百之三明初改在京官店為
　　宣課司府州官店為通課司後改通課司為税課
　　司局○倉大使一人(府從/九品)副使一人○批驗所大
　　使一人副使一人掌驗茶鹽引○又直隸州知州
　　一人(從五/品)同知(從六/品)判官無定員(從七品里不及/三十而無屬縣)
　　(裁同知判官有/屬縣裁同知)其屬吏目一人凡州有直隸州視
　　府而品秩則同同知判官俱視其州事之繁簡以
　　供厥職
　　　謹案知府直隸州知州之職至明代而始定其
　　　僚佐首領各因事之繁簡而置員所以總領各
　　　州縣之政治以聽于兩司及督撫實為方面要
　　　職厯稽往代郡國之政績兩漢循吏多見稱于
　　　史傳其職郡守之職重監司之秩輕為二千石
　　　者得以便宜展布而璽書慰勞増秩賜金其優
　　　異者或入為公卿所以奨厲之者甚至此治郡
　　　之所以多著聞也魏晉以後郡守多帶将軍持
　　　節不専以化導齊民為職而州牧刺史都督之
　　　權益重故郡職多不克以自效唐初重親民之
　　　官書名屏風記其善惡而郡政無不就理其後
　　　内職重外任輕凡在郡守多以京僚貶黜者為
　　　之後此更用武人大都不諳治理州郡失職而
　　　藩鎮得以専恣矣宋代用朝臣知府州軍監以
　　　削黜列鎮之權其出知州軍者多有名臣重望
　　　著效卓然為一代偉績而其後文武兼差兵馬
　　　鈐轄安撫提轄諸職率兼領之則亦未遑専心
　　　于民政也明初甚重府州之治天下州縣官廉
　　　能正直者必遣行人齎勅勞賜以示勸勵迨中
　　　葉以後督撫廵按藩臬指揮之臨其上者既不
　　　免于朘剥之日繁而銓選率由資格庸懦無能
　　　者轉視為持禄養拙之藪而良二千石之風遂
　　　不可復問矣我
　　朝澄清吏治首重親民之任以府州為諸縣統率
　　　尤隆其選視缺之繁簡劇易或請
　㫖除授或由督撫奏調或由部銓選内則由部員簡
　　　放外則由州縣著績最優者
　記名擢用條格極其周備諸府授任之初得䝉
　召對訓示周詳俾守土者得以禀承而宣布之又
　特命書名殿扆以時省覽而察其殿最所以淬厲之
　　　者靡所不至是以吏績官方逺軼前古夫豈漢
　　　唐之所得幾及萬一哉
　　　又按設官分職詳於周禮周禮醫師巫祝馮相
　　　保章等官皆王朝之官而侯國之制無聞傳曰
　　　天子有日官諸侯有日御而魯之卜士晉之卜
　　　人秦之太醫令亦往往見於傳記則當時列國
　　　之官當亦視王朝而舉其職矣漢紀代王有卜
　　　人史記濟北有太醫齊有侍醫知漢諸侯王國
　　　皆擇習醫術長於陰陽者分授以官而當時郡
　　　縣錯在諸國間故太守令長之屬不更設陰陽
　　　醫學若後世建侯已異漢制而此諸官者復不
　　　設諸郡縣則衛民之道殊為有闕考府州設醫
　　　學博士至唐始備其制而後世因之魏書始有
　　　釋老之志而北齊之昭元寺置大統諸員以官
　　　諸州縣沙門曹則州縣之僧官實始於此後周
　　　置司寂司元掌法門道門之政隨改諸郡縣佛
　　　寺為道場道觀為元壇而各置監丞即今僧綱
　　　道紀之職所由昉矣陰陽立學始於元時葢諸
　　　路總官府設陰陽教授明則陰陽正術典術各
　　　設其官亦相因也我
　　朝斟酌往制府州縣醫學僧道俱沿明之舊隂陽學則
　　　易縣典術為訓術勤民任職纖悉盡制夫醫術為
　　　民生所最切而陰陽領之於官則有以絶妖妄
　　　之術至釋道二教由來已久徒類既䌓尤當設
　　　官為之檢束伏讀乾隆元年
　上諭有云僧道竊二氏之名無修持之實但原天地
　　　好生之意不忍一物不得其所此庸愚無知之
　　　僧道亦天下之一物耳大哉
　皇言視周官物為之制而官失其守者實能推廣以
　　　神眀其法所謂盡人物之性與天地𠫭焉者也
　　　第此類流品猥雜俱由所轄有司擇其明習術
　　　數及格守規律者上諸巡撫咨部給與劄牒盖
　　　即庶人在官之類與品官不同故即附諸府州
　　　縣官之後不著於表而論之如此
　
　
　
　
　
　
　
　
　
　
　
　
欽定厯代職官表卷五十三
欽定四庫全書
欽定厯代職官表卷五十四
　　知州知縣等官表

　　知州知縣等官
　國朝官制
知州(從五/品)順天府五人奉天府四人直𨽻十二人江蘇
安徽湖南各三人山東九人山西陜西各五人河南六
人甘肅湖北廣東各七人浙江江西各一人廣西二十
六人四川十一人雲南二十七人貴州十四人
　　掌一州之政治以縣之地大而事繁者升而置之
　　所統轄一如縣制
　國初每州置知州一人嗣後隨地制宜或由特設或
　　由縣升或以屬州升為直𨽻州其員亦因時而增
　　減焉
州同(從六/品)順天府一人江蘇安徽各三人山東六人河
南甘肅江西湖南四川雲南各一人陜西貴州各二人
湖北四人廣西十人州判(從七/品)順天府三人直𨽻七人
江蘇甘肅湖南四川各二人山東河南廣西各五人陜
西浙江江西各一人湖北廣東雲南各四人貴州三人
州吏目(從九/品)順天府五人奉天府四人直𨽻十三人江
蘇安徽湖南各三人山東九人山西陜西各五人河南
六人甘肅七人浙江江西各一人湖北廣東各七人廣
西二十一人四川十一人雲南二十七人貴州十四人
各州巡檢(從九/品)順天府一人奉天府一人直𨽻四川各
五人江蘇廣西雲南各七人安徽六人山東四人山西
江西各二人河南浙江各一人湖北廣東各十三人湖
南貴州各三人各州驛丞(未入/流)順天府一人河南陜西
貴州各一人四川一人各州庫大使(未入/流)順天府一人
各州閘官(未入/流)順天府一人江蘇二人山東三人
　　州同州判分掌各州糧馬巡捕之事吏目掌輔理
　　各州之刑禁巡檢以下各因所屬分地而掌其職
　　事
　國初每州置州同州判各官因事之繁簡無定員惟
　　吏目每州一人嗣後因時裁設凡縣之升為州者
　　並置各屬員如今制焉
各縣知縣(正七/品)順天府十九人奉天府八人直𨽻一百
五人江蘇六十二人安徽五十人山東九十五人山西
八十八人河南九十四人陜西七十三人甘肅五十二
人浙江七十六人福建六十二人江西七十五人湖北
六十人湖南六十四人廣東八十一人廣西四十九人
四川一百十一人雲南三十九人貴州三十四人
　　掌一縣之政令平賦役聽治訟興教化厲風俗凡
　　養老祀神貢士讀法皆躬親厥職而勤理之
　國初每縣置知縣一人嗣後因地增設或屬於府或
　　屬於直𨽻州繁要則升為州其州之簡者亦改為
　　縣各因時裁置而定其員額焉
各縣縣丞(正八/品)順天府三人直𨽻十八人江蘇五十九
人安徽十七人山東三十五人山西五人河南三十三
人陜西十五人甘肅廣西各六人浙江四十六人福建
二十九人江西五十五人湖北二十二人湖南十三人
廣東二十人四川二十一人雲南四人貴州七人各縣
主簿(正九/品)順天府二人直𨽻五人江蘇三十七人安徽
陜西甘肅各三人山東河南各十三人山西福建湖北
湖南廣東廣西各一人浙江十一人江西二人各縣巡
檢(從九/品)順天府四人奉天府三人直𨽻四十一人江蘇
八十五人安徽五十三人山東二十人山西三十三人
河南十五人陜西十三人甘肅七人浙江四十人福建
六十六人江西八十八人湖北六十八人湖南六十五
人廣東一百二十九人廣西六十人四川九十五人雲
南十六人貴州四人典史(未入/流)順天府十五人各直省
員數與知縣同各縣驛丞(未入/流)順天府一人直𨽻九人
山西河南陜西各六人甘肅江西二人四川一人浙江
四人各縣閘官(未入/流)江蘇十一人山東十四人各縣税
課大使(未入/流)江蘇二人浙江三人各縣河泊所官(未入/流)
廣東二人
　　縣丞主簿分掌糧馬征税户籍巡捕之事以佐其
　　縣典史掌監察獄囚如無丞簿則兼領之巡檢掌
　　緝捕盜賊盤詰奸宄凡州縣闗津要害並設之驛
　　丞典郵傳迎送閘官掌瀦洩啟閉事税課大使典
　　商税之事河泊所官掌收魚税
　國初每縣置縣丞各官因事多寡無定員惟典史每
　　縣一人嗣後因時裁設並因各縣之升改分併而
　　定其員額焉
　厯代建置
　　　謹案今之州縣三代為州長邑宰秦漢以來為
　　　令長其職重矣稽厥稱名之始惟諸州之制于
　　　古無聞唐虞之十二州夏周之九州漢以後之
　　　州刺史皆以州統國與郡與今之州不同即隋
　　　唐之罷郡置州宋之以朝臣權知州事皆以州
　　　領縣如今之各直𨽻州與屬府之州亦不同惟
　　　金代始有以府統州者其州多不領縣則遂與
　　　諸縣同列元代始升縣為州下州不及三萬户
　　　而上縣有在三萬户以上則直𨽻州與各州以
　　　漸而分明遂因之以州𨽻府而州與縣並稱矣
　　　溯之于古惟成周六鄉之州正與今職頗同但
　　　止在王畿百里之内葢亦稱名之偶合耳知州
　　　之名由宋始其分職則自金元明以來故前代
　　　州牧州刺史諸稱不容混列于表也縣令之制
　　　自古不易周官之縣正春秋時之邑宰大夫既
　　　肇其職秦漢以後大者曰令小者曰長其封為
　　　侯國者則置相以治事州郡之名時有變革而
　　　縣則數千年未之有易也唯是知縣之名起于
　　　宋其初本非縣令而以他官知其縣事其後沿
　　　襲不改至明則自府州縣皆以知稱要其為令
　　　長之職則一也州屬以同判稱者初制州本如
　　　郡故雖屬下散州而仍同郡佐之名縣之丞簿
　　　尉自漢晉以來有之至明始罷尉而置典史其
　　　餘如巡檢驛丞諸職分列于州縣之屬境者則
　　　亦州縣之屬也我
　　朝監古定制環海之内悉建州縣吏職所治迥非前
　　　代可及謹厯考自古州縣之所由名者撮叙大
　　　畧以明建置沿革之故而其詳則具著於後
　　　云
　三代
　　周禮地官州長每州中大夫一人各掌其州之教
　　治政令之灋正月之吉各屬其州之民而讀灋以
　　攷其徳行道藝而勸之以糾其過惡而戒之若以
　　嵗時祭祀州社則屬其民而讀灋亦如之春秋以
　　禮㑹民而射于州序凡州之大祭祀大喪皆涖其
　　事若國作民而師田行役之事則帥而致之掌其
　　戒令與其賞罰歲終則㑹其州之政令正嵗則讀
　　教灋如初三年大比則大攷州里以贊鄉大夫廢
　　興
　　　謹案今州縣之地皆三代侯國而其長吏實為
　　　邑宰之職其列國郡侯牧長師儒與夫分地五
　　　百里至一百里之制已見知府篇兹不具述惟
　　　成周州長為六鄉之吏上有鄉師鄉大夫下有
　　　黨正族師閭胥比長所謂五黨為州五州為鄉
　　　也州為鄉之屬别而州長以下亦皆舉里中之
　　　賢者而出使長之與今之知州頗不相類苐三
　　　代興賢之典其入官者半出鄉舉里選故士之
　　　有才守者皆得効職顯能于本土即兩漢三互
　　　法行而二千石長吏尚皆自辟曹掾多取諸管
　　　屬之賢亦猶周家之遺意也州長在王畿百里
　　　之内為治地親民之官是固今日知州之所自
　　　始矣至于虞有十二州牧夏周有九州牧則皆
　　　總領諸侯之國與今督撫相類後世州牧雖仍
　　　其名而迥非其職故不復次列云
　　周禮地官縣正每縣下大夫一人各掌其縣之政
　　令徴比以頒田里以分職事掌其治訟趨其稼事
　　而賞罰之若將用野民師田行役移執事則帥而
　　至治其政令既役則稽功㑹事而誅賞
　　　謹案縣正為六遂之官猶鄉之州長如作民而
　　　師田行役掌其政令與其賞罰職守皆同至月
　　　吉與春秋社祭之讀法攷行及春秋州序之禮
　　　射為縣正所無當亦詳畧互見其為治地之官
　　　則均也周制諸侯之國各有治都治邑之宰而
　　　侯國之小者僅如今之一縣唯畿内不以分國
　　　而鄉遂大夫所涖之屬皆有為邑之名在邦甸
　　　則謂之公邑在家稍則謂之家邑在都則謂之
　　　都邑是固今日縣令之所從始也至縣師主土
　　　地人民之數以徴野之賦貢則為王朝統領之
　　　官與分地者不同縣士掌野之戒令獄訟則專
　　　以治獄為主合之而縣令之職始備矣鄭司農
　　　謂四百里曰縣者葢以甸稍縣都遞而析之謂
　　　縣在王畿四百里之内非謂一縣輙有地四百里
　　　也周禮小司徒四甸為縣遂人五鄙為縣而左
　　　氏春秋外傳又有三鄉為縣之文葢周時縣制
　　　畧見于此左氏宣十一年傳楚子入陳因縣陳
　　　申叔時諫乃復封陳鄉取一人焉以歸謂之夏
　　　州是則後日州縣之多皆因時增置是又秦制
　　　郡縣之所由始也又周官有修閭氏候人倉人
　　　澤虞等官葢即後世巡檢驛丞倉庫大使河泊
　　　所諸官之託始惟成周時諸官𨽻屬六卿不盡
　　　領於州縣故不復詳著云
　　杜佑通典春秋時列國相滅多以其地為縣則縣
　　大而郡小故傳云上大夫受縣下大夫受郡(周書/作雒)
　　(篇曰千里百/縣縣有四郡)縣邑之長曰宰曰尹曰公曰大夫(晋/謂)
　　(之大夫魯衛謂之/宰楚謂之公尹)其職一也(孔子為中都宰一年/四方則之由中都宰)
　　(為司/空)至於戰國則郡大而縣小矣故甘茂謂秦武
　　王曰宜陽大縣名曰縣其實郡也
　秦
　漢書地理志秦兼并四海不立尺土之封分天下以
　　為郡縣
　　漢書百官公卿表縣令長皆秦官皆有丞尉
　漢
　　漢書百官公卿表縣令長掌治其縣萬户以上為
　　令秩千石至六百石減萬户為長秩五百石至三
　　百石皆有丞尉秩四百石至二百石是為長吏百
　　石以下有斗食佐史之秩是為小吏大率十里一
　　亭亭有長十亭一鄉鄉有三老有秩嗇夫游徼三
　　老掌教化嗇夫職聽訟收賦税游徼徼循禁賊盜
　　縣大率方百里其民稠則減稀則曠鄉亭亦如之
　　皆秦制也列侯所食縣曰國皇太后皇后公主所
　　食曰邑有蠻夷曰道凡吏秩比六百石以上皆銅
　　印墨綬
　　　謹案後漢書注胡廣云秋冬嵗盡各計縣户口
　　　墾田錢榖入出盜賊多少上集簿丞尉以下嵗
　　　詣郡課校其功功多尤為最者于庭慰勞勉之
　　　以勸其後負多尤為殿者於後曹對責以糾怠
　　　慢據此可見漢縣令以下殿最之法而其官制
　　　亦可考見云
　　後漢書百官志每縣邑道大者置令一人千石其
　　次置長四百石小者置長三百石侯國之相秩次
　　亦如之本注曰皆掌治民顯善勸義禁姦罰惡理
　　訟平賊恤民時務秋冬集課上計於所屬郡國丞
　　各一人尉大縣二人小縣一人本注曰丞署文書
　　典知倉獄尉主盜賊凡有賊發主名不立則推索
　　行尋案察姦宄以起端緒各署諸曹掾史本注曰
　　諸曹畧如郡員五官為廷掾監鄉部春夏為勸農
　　掾秋冬為制度掾
　　　謹案應劭漢官儀曰前漢書百官表云萬户以上
　　　為令萬户以下為長三邊始孝武所開縣户數
　　　百而或為令荆揚江南七郡惟有臨湘南昌呉
　　　三令爾及南陽穰中土沃民稠四五萬户而為
　　　長桓帝時以江南陽安為女公主邑改號為令
　　　主薨復其故此令長大小之殊又未可以表為
　　　㫁也葢表因初制綜其大概言之其因時變遷
　　　固非一定耳
　　馬端臨文獻通考後漢凡郡縣出鹽多者置鹽官
　　有工多者置工官主税物有水池及漁利多者置
　　水官主平水收漁税所在諸縣均差吏更給之署
　　吏隨事不具縣員(按此為後世税課/河泊置官之始)
　　　謹案各縣之制成周時已有之至諸侯相滅其
　　　縣漸多秦因其舊制郡以統之漢代相因而不
　　　改惟諸州之設則唐宋以後以縣之大者升而
　　　置之其制盡如縣而皆領于府漢代所未有也
　　　考兩漢地理郡國志皆以郡統縣無統州者即
　　　如前漢益州巴郡之有江州并州鴈門郡之有
　　　武州幽州漁陽郡之有泉州後漢益州廣漢郡
　　　之有雒州涼州漢陽郡之有隴州北地郡之有
　　　靈州似為以州並縣之始然考其所領則皆稱
　　　曰縣葢第云江州縣武州縣而不單以州名其
　　　長亦第曰令而不以牧名也其時州刺史州牧
　　　為分部統領之重任後世雖假承其名而漢代
　　　則未有相假者唯縣令丞尉為自古以來不易
　　　之官制耳
　三國
　　　謹案三國志無百官地理之志縣令佐之興廢
　　　不可考然大畧盡因漢制考魏志鄭渾傳太祖
　　　召為掾遷下蔡長邵陵令據此則三國令長之
　　　稱猶沿漢制而未嘗改也其由長而令則以縣
　　　之有小大故增秩而迭遷耳
　晉
　　晉書職官志縣大者置令小者置長有主簿錄事
　　史主記室史門下書佐幹游徼議生循行功曹史
　　小史廷掾功曹史小史書佐幹户曹掾史幹法曹
　　門幹金倉賊曹掾史兵曹史吏曹史獄小史獄門
　　亭長都亭長賊捕掾等員户不滿三百以下職吏
　　十八人散吏四人三百以上職吏二十八人散吏
　　六人五百以上職吏四十人散吏八人千以上職
　　吏五十三人散吏十二人千五百以上職吏六十
　　八人散吏一十八人三千以上職吏八十八人散
　　吏二十六人縣皆置方畧吏四人洛陽縣置六部
　　尉江左以後建康亦置六部尉餘大縣置二人次
　　縣小縣各一人
　　文獻通考晉制大縣令有治績官報以大郡不經
　　宰縣不得入為臺郎
　　　謹案晉制縣有令長與漢代不異惟縣之屬吏
　　　則增設益衆其所謂職吏散吏方畧吏葢如今
　　　之諸科房吏典以庶人在官者充之而額數衆
　　　多逾于前代矣令有治績報以大郡則如今日
　　　由簡調繁之制也
　宋齊梁陳
　　宋書百官志縣令千石至六百石長五百石
　　南齊書百官志縣令相郡縣為國者為内史相
　　　謹案晉宋以後令長國相皆如漢制其所謂内
　　　史者以郡之為國而置其所謂相者以縣之為
　　　國而置之也縣既封為侯伯子男之國别置相
　　　以治民其佐屬諸員與縣異稱而職守則一故
　　　齊書總以縣令相稱之也
　　隋書百官志梁制縣為國曰相大縣為令小縣為
　　長皆置丞尉郡縣置吏亦各凖州法以大小而制
　　員郡縣吏有書僮有武吏有迎新送故等員亦各
　　因其大小而置焉○陳承梁皆因其制官五千户
　　以上縣令相品第八不滿五千户以下縣令相品第九
　　　謹案五代之制以縣之大小分令長之品秩葢
　　　規倣漢法也至同一為令而有千石至六百石
　　　之分同一令長而有五千户上下之别其差等
　　　較漢代為尤析矣固亦因地制宜之法也
　北魏
　　魏書官氏志皇始元年令長以下有未備者隨而
　　置之縣置三令長用八品者世宗班行職令上縣
　　令相第六品中縣令相第七品下縣令相第八品
　北齊
　　文獻通考北齊制縣為上中下三等每等又有上
　　中下之差自上上縣至下下縣凡九等然猶因循
　　後魏用人濫雜至於士流恥居之元文遙遂奏於武成
　　帝請革之乃宻令搜揚世胄子弟恐其辭訢總召集
　　神武門宣㫖慰諭而遣自此縣令始以士人為之
　　　謹案自古重令長之選者莫如漢故郎官出宰
　　　百里天子不輕以授人至晉而有不經宰縣不
　　　得入為臺郎之制亦以示矜重也齊承後魏濫
　　　雜之餘召集世胄子弟宣㫖勞遣而縣職始重
　　　然概云世胄未察賢能亦非任官之良法也
　後周
　　通典牧守令長非通六條及計帳者不得居官(按/蘇)
　　(綽六條之制其畧已見/司道卷中兹不具錄)
　　周書盧辯傳户七千以上縣令五命户四千以上
　　縣令正四命户二千以上縣令四命户五百以上
　　縣令正三命户不滿五百以下縣令二命
　　　謹案漢制縣方百里萬户以上曰令萬户以下
　　　曰長又有四五萬户而亦名為長者至後周則
　　　七千户以上令長即為七命其二命之令户不
　　　滿五百以下是縣令所治僅如一鄉一亭之比
　　　矣葢周齊戰爭之餘境土促狹户口凋弊而致
　　　然也
　隋
　　通典隋刺史縣令三年一遷開皇十四年改九等
　　州縣為上中下凡三等
　　隋書百官志上上縣令屬官有丞中正光迎功曹
　　光迎主簿功曹主簿錄事及西曹户曹金曹租曹
　　兵曹等掾市長等員合屬官佐史五十四人上中
　　縣減上上縣五人上下縣減上中縣五人中上縣
　　減上下縣六人中中縣減中上縣五人中下縣減
　　中中縣一人下上縣減中下縣一人下中縣減下
　　上縣一人下下縣減下中縣一人
　　　謹案縣佐之多寡視縣之繁簡而遞設之自晉
　　　代已然矣隋志稱上上縣至下下縣凡九等而
　　　通典云改為三等葢志之所稱固其未定之制
　　　然也
　唐
　　舊唐書職官志諸州上縣令一　人(從六/品上)丞一人(從/八)
　　(品/下)主簿一人(正九/品下)尉一人(從九/品上)錄事二人司户司
　　法倉督二人典獄十人中縣令一人(正七/品上)丞一人
　　(從八/品下)主簿一人(從九/品上)尉一人(從九/品下)錄事一人司户
　　司法倉督一人典獄八人中下縣令一人(從七/品上)丞
　　一人(正九/品上)主簿一人(從九/品)尉一人(從九/品下)錄事一人
　　司户司法各一人典獄六人下縣令一人(從七/品下)丞
　　一人(正九/品下)主簿一人(從九/品上)尉一人(從九/品下)錄事一人
　　司户司法各一人典獄六人諸縣令之職掌𨗳揚
　　風化撫字黎甿敦四人之業崇五土之利養鰥寡恤
　　孤窮審察冤屈躬親獄訟務知百姓之疾苦
　　唐書百官志上闗令一人從八品下丞二人正九
　　品下中闗令一人正九品下丞一人從九品下下
　　闗令一人亦從九品下掌禁未遊察姦慝凡行人
　　車馬出入據過所為往來之節凡闗有驛道者為
　　上闗無驛道者為中闗餘為下闗丞掌付事句稽
　　監印省署鈔目通判闗事上津置尉一人掌舟梁之
　　事下津尉一人永徽中廢津尉上闗置津吏八人
　　永泰初中闗置津吏六人下闗四人無津者不置
　　　謹案唐縣有赤畿望𦂳上中下七等之差京縣
　　　為赤京之旁邑為畿其餘則以户口多少資地
　　　美惡為差而職官志所載則僅分上縣中縣中
　　　下縣下縣四等而已至三十里置一驛其非
　　　通途大道則曰館驛各有將以州里富彊之
　　　家主之以待行李自至徳之後民不堪命遂
　　　以官司掌焉凡天下水陸驛一千五百八十
　　　七處此實縣置驛丞之始也又唐雖改郡為
　　　州而未有以郡領州者今知州之職在唐時
　　　則皆為縣令也
　五季
　　五代㑹要後唐同光二年中書門下奏刺史縣令
　　有政績尤異為衆所知者即仰本處聞奏當議奬
　　擢其州縣官任滿三考即具闗申送吏部候敇除
　　銓注○周廣順二年八月勅今後刺史縣令顯有
　　政能觀察使審詳事狀聞奏朝廷當議奬擢
　　　謹案五代任官凡齷齪無能者始注為縣令故
　　　天下之邑率皆不治然觀唐周奬勵州縣之勅
　　　亦未嘗不以縣事為惓惓特其時戎馬倥􁦖于
　　　吏治有所不暇雖欲整率之而不能耳其設官
　　　之制葢盡循唐代無甚變改也
　宋
　　宋史職官志建隆元年令天下諸縣除赤畿外有
　　望𦂳上中下(文獻通考四千户為望三千户以上/為𦂳二千户以上為上千户以上為)
　　(中不滿千户為中下/五百户以下為下也)掌總治民政勸課農桑平决
　　獄訟凡户口賦役錢榖賑濟給納之事皆掌之有
　　孝悌行義聞於鄉閭者申州激勸以勵風俗若京
　　朝幕官則為知縣事有戎兵則兼兵馬都監或監
　　押
　　　謹案縣令之職自古至今相仍不改而知縣之
　　　名實始於宋時知縣者非縣令而使之知縣中
　　　之事杜氏通典所謂檢校試攝判知之官是也
　　　唐貞元以來已有權知縣令之稱(白居易集有/裴克諒權知)
　　　(華隂縣/令制)至宋初欲重縣令之任始以朝官為知
　　　縣其間或㕘用京官及幕職官為之于慎行筆
　　　麈云宋時大縣四千户以上以朝官知小縣
　　　三千户以下選京官知故知縣與縣令不同
　　　以京朝官之銜知某縣事非縣令也逮後罷
　　　令專設知縣而知縣乃為縣令之專名故謹
　　　考其設名之所由昉者以志沿革至宋時初即
　　　有知州之名其義與知縣同而所知之州則盡
　　　如今之直𨽻州與明代之以州縣並列者不同
　　　故宋以前知州及其僚屬皆並缺之不列于表
　　　焉
　　文獻通考天聖間天下多缺官而今選尤猥下久
　　不得調乃為縣令人數言其病民乃詔為舉法以
　　重令選凡知州轉運使嵗舉堪為令者一人或二
　　人自是人重為令令選稍清慶厯間詔天下知縣
　　非鞫獄毋得差政和二年詔縣令以十二事勸課
　　農桑(一曰敦本業二曰興地利三曰戒游手四曰/謹時候五曰戒茍簡六曰厚蓄積七曰備水)
　　(旱八曰戒宰牛九曰置農器十曰廣/栽植十一曰恤苗户十二曰無妄訟)自政和以來
　　人皆重内輕外士大夫皆輕縣令之選吏部兩選
　　不注者甚多然後議所以增重激勸之法宣和五
　　年縣令止差六十以下人靖康初詔初改官必為
　　縣紹興七年詔將寺監丞簿等任滿已改官人未
　　厯民事者各與堂除知縣一次並借緋章服九年
　　詔吏部自後縣令差文臣乾道元年詔京官知縣
　　以二年為任雖屢有更革卒以三年為任二年御
　　筆今後非兩任縣令不除監察御史初改官人必
　　作令謂之須入紹興初數申嚴之後或廢孝宗在
　　位持之甚嚴慶元初復詔除殿試上三名省元外
　　並作邑五年又令試大理評事官已改官未厯縣
　　人並親民一次著為令舊捕盜改官人並試邑自
　　後雖宰相子殿試科甲人無不宰邑者矣
　　宋史職官志縣丞初不置天聖中開封兩縣始各
　　置丞一員在簿尉之上熙寧四年繁劇縣令户二
　　萬已上増置縣丞一員崇寧二年宰臣請縣並置
　　丞一員以掌其事建炎元年詔縣丞係嘉祐以前
　　員闕并萬户處存留一員餘並罷紹興三年以淮
　　東累經兵火權罷縣丞十八年置海陵丞一員嘉
　　定後小邑不置丞以簿兼○主簿開寶三年詔諸
　　縣千户以上置令簿尉四百户以上置令尉令知
　　主簿事四百户以下置簿尉主簿兼知縣事咸平
　　四年川峽縣五千户以上並置簿自後川蜀及江
　　南諸縣多置主簿○尉建隆三年每縣始復置尉
　　一員在主簿下俸賜並同掌閲習弓手戢姦禁暴
　　凡縣不置簿則尉兼之
　　　謹案縣佐之設在漢曰丞簿尉自晉至唐其名
　　　實繁皆所以分理一縣之事也至宋而仍復丞
　　　簿尉之職其建置分併詳見於職官志葢佐貳
　　　雖㣲皆有親民之責故悉著之以誌其職掌焉
　遼
　　遼史百官志遼五京列峙二百餘年城郭相望田
　　野益闢冠以節度分以刺史縣令大畧採用唐制
　　不能州者謂之軍不能縣者謂之城不能城者謂
　　之堡其設官則未詳云
　　王圻續文獻通考遼五京諸州屬縣各有縣令縣
　　丞主簿尉
　　　謹案遼制令丞簿尉與宋同其諸縣之外别有
　　　城堡之屬考唐書地理志諸邊縣之外多有城
　　　鎮寨堡諸名或為鎮將或為守捉不𨽻屬于縣
　　　令遼之所建葢猶唐制其官名則無可考耳
　金
　　續文獻通考金州名不同設防禦者謂之防禦州
　　設刺史者謂之刺史州
　　金史百官志諸縣令一員從七品丞一員正九品
　　主簿一員正九品尉一員正九品凡縣二萬五千
　　户以上為次赤為劇二萬以上為次劇在諸京倚
　　郭者曰京縣自京縣而下以萬户以上為上三千
　　户以上為中不滿三千為下中縣而下置丞以主
　　簿與尉通領巡捕事下縣則不置尉以主簿兼之
　　○西南都巡檢一員正七品良鄉縣置司分管良
　　鄉宛平安次永清縣并涿易州界盜賊事諸州都
　　巡檢使各一員正七品副都巡檢使各一員正八
　　品散巡檢正九品内泗州以管勾排岸兼之皆設
　　副巡檢一員為之佐
　　　謹案金以刺史治州猶今之直𨽻州知州也史
　　　稱州刺史掌同府尹與今之屬州顯然不同故
　　　不復著縣令之設與唐宋不異而巡檢一職視
　　　前代為尤詳矣金縣有置穆昆(解見理/藩院篇)者𨽻於
　　　明安(解見理/藩院篇)之下職從五品掌撫輯軍户訓練
　　　武藝惟不管常平倉餘同縣令是縣令之外又
　　　别有穆昆之官葢如今之八旗佐領已别著於
　　　八旗都統表内又世宗大定間詔年老之人毋
　　　注縣令其佐亦擇壯者㕘用二十年更定銓注
　　　縣令丞簿格又命應部除官嘗以罪罷而再叙者
　　　遣使按其治迹如有善政方許授以縣令無治
　　　狀者不論任數多少並不得授此可以見金代
　　　慎重縣令之制云
　元
　　元史百官志諸州中統五年併立州縣未有差等
　　至元三年定一萬五千户之上者為上州六千户
　　之上者為中州六千户之下者為下州江南既平
　　二十年又定其地五萬户之上者為上州三萬户
　　之上者為中州不及三萬户者為下州於是陞縣為
　　州者四十有四上州達嚕噶齊(解見户/部篇)州尹秩從
　　四品同知秩正六品判官秩正七品中州達嚕噶
　　齊知州並正五品同知從六品判官從七品下州逹
　　嚕噶齊知州並從五品同知正七品判官正八品
　　兼捕盜之事諸縣至元三年合併江北州縣六千
　　户之上者為上縣二千户之上者為中縣不及二
　　千户者為下縣二十年又定江淮以南三萬户之
　　上者為上縣一萬户之上者為中縣一萬户之下
　　者為下縣上縣秩從六品達嚕噶齊一員尹一員
　　丞一員簿一員尉一員典史二員中縣秩正七品
　　不置丞餘悉如上縣之制下縣秩從七品置官如
　　中縣民少事簡之地則以簿兼尉後又别置尉尉
　　主捕盜之事别有印典史一員巡檢司秩九品巡
　　檢一員
　　　謹案元州縣之制分路府州縣四等以路領州
　　　以州領縣而腹裏則以路領府以府領州以州
　　　領縣是諸州之設皆在縣上然考元史地理志
　　　諸路州之領縣者既與錄事司之諸縣並列其
　　　號為州而不領縣者考其地域即後日之一縣
　　　而亦與府州並列葢直𨽻州與諸州㕘雜而不
　　　分與明代府州縣之制雖不盡相同而屬州之
　　　制固自元始也至元中以縣陞州者四十有四
　　　既為明代諸州定制之所由始而州縣並以尹
　　　名兼設達嚕噶齊一員元明同異之制可以參
　　　考焉
　明
　　續文獻通考明不設州刺史而州附于府置知州
　　同知判官等員里不及三十而無屬縣者裁同知
　　判官或由事添設無定員其屬吏目一人知州掌
　　教養州民之事凡諸州務上視府下視縣以月計
　　上府嵗計上省以三嵗之計上吏部同知清軍匠
　　或兼巡捕判官督糧官馬捕盜治農管河分職任
　　事而領於知州吏目典出納文移或分領州事諸
　　所屬衙門如府者職亦如之○明太祖初定縣三
　　等賦十萬石以下為上縣知縣從六品六萬石以
　　下為中縣正七品三萬石以下為下縣從七品
　　已而並改正七品京縣正六品所屬衙門有巡檢
　　司税課局驛遞河泊所倉草場者設官如州知縣
　　掌教養縣民之事凡嵗貢學生三嵗貢士嵗攢實
　　徴十嵗造黄冊民之賦役視丁與産必調劑而均
　　節之獄訟必詢其情理考諸律例而决之有不伏
　　請陳於上為雪理焉凡養老祀神表善賑饑䘏窮
　　通貨之事時省而敦行之凡山海澤藪之産資國
　　用者按籍而登焉諸所屬衙門如州者職亦如之
　　庶人在官者縣亦如州
　　明史職官志洪武元年徴天下賢才為州縣職敇
　　命厚賜以勵其㢘恥又敇諭之至於再三十七年
　　定州縣條例八事頒示天下永為遵守是時天下
　　州縣官㢘能正直者必遣行人齎敇往勞增秩賜
　　金仁宣之際猶然英憲而下日罕自後益重内輕
　　外此風絶矣○洪武二年以廣西地接猺獞始于
　　闗隘衝要之處設巡檢司以警奸盜後遂增置各
　　處十三年二月特賜敇諭之尋改為雜職○税課
　　局大使明初改在京官店為宣課司州縣官店為
　　通課司後改為税課局○河泊所官洪武十五年
　　定天下河泊所凡二百五十二嵗課糧五千石以
　　上至萬石者設官三人千石以上設二人三百石
　　以上設一人
　　　謹案牧民之官其與百姓最親者莫過於州縣
　　　自涖政理財勸農興學均土田簡夫役平獄訟
　　　興教化諸大政所闗無不自州縣始者考漢書
　　　循吏傳言守而不及令葢舉其大者稱之然其
　　　時如魏相之令茂陵焦延夀之令小黄卓茂之
　　　令密王渙之令洛陽治績最為著聞而郎官出
　　　宰百里刺史不得輕辱黄綬所以重其選者亦
　　　為甚至此漢室循良所由獨盛也令長之制厯
　　　代不改至南北朝時用人濫雜搢紳之流恥居
　　　其任五代任官凡齷齪無能者始任為縣令天
　　　下之邑率皆不治而其弊甚矣唐明皇納張九
　　　齡之言非厯縣令不得入為臺郎宋初慎選朝
　　　官出知州縣之事孝宗時定制縣令以三年為
　　　任非經兩任不得除監察御史説者謂開元乾
　　　道之吏治所以獨高於近代者以此也明初定
　　　天下縣為三等其有巡檢司税課局驛遞閘􁆡
　　　等職事者設官如州廣徴天下賢才為州縣之
　　　職敇命厚賜以勵其㢘恥意非不善也中葉而
　　　後重内輕外益不以州縣為意銓選之法弊而
　　　吏職多不得其人考課之政弛而浮濫闒冗皆
　　　得以冒居其列字人之職益輕而簿書錢榖之
　　　寄遂盡歸于胥吏之手其僚佐各官有虚名而
　　　無實效甚至骳法營私無所顧忌而吏治益不
　　　可問矣我
　　朝整飭官方首重吏職州縣授任之初必先由部
　　　引
　見以簡其才否其在任者閲俸五年以上始許題升
　　　三年以上始許題調涖任三年政績卓著者保
　　　題注冊又閲三年始加銜註冊即用間有因事
　　　引
　對書名存記
　特用為同知知府以示鼓勵而才猷卓越者或用至
　　　督撫所以激揚之者備至其有曠職者督撫劾
　　　奏立從黜退以收鋤莠扶良之效洵乎慎重民
　　　牧永垂萬世之良法矣
　
　
　
　
　
　
　
欽定厯代職官表卷五十四
欽定四庫全書
欽定厯代職官表卷五十五
　　各省駐防將軍等官表

　　各省駐防將軍等官
　國朝官制
　　直𨽻
保定府城守尉一人防禦四人驍騎校四人
滄州城守尉一人防禦四人驍騎校四人
寳坻縣防守尉一人防禦二人驍騎校一人
東安縣防守尉一人防禦二人驍騎校一人
采育防守尉一人防禦二人驍騎校一人
霸州防守尉一人防禦二人驍騎校一人
固安縣防守尉一人防禦二人驍騎校一人
雄縣防守尉一人防禦二人驍騎校一人
良鄉縣防守尉一人防禦二人驍騎校一人
　　　謹案以上俱稽察九處駐防旗務大臣所屬故
　　　列於熱河宻雲山海闗三處副都統之前
熱河副都統一人協領兼佐領五人佐領十五人防禦
二十人驍騎校二十人
宻雲縣副都統一人協領四人佐領十六人防禦十六
人驍騎校十六人分駐古北口防守尉一人防禦二人
驍騎校四人昌平州防守尉一人防禦二人驍騎校一
人
山海闗副都統一人協領兼佐領二人佐領六人防禦
八人驍騎校八人分駐喜峯口防守尉一人防禦二人
驍騎校四人冷口防守尉一人防禦二人驍騎校三人
玉田縣防守尉一人防禦二人驍騎校二人三河縣防
守尉一人防禦二人驍騎校二人順義縣防守尉一人
防禦二人驍騎校一人永平府防守尉一人防禦二人
驍騎校二人羅文峪防禦一人驍騎校二人
　　　謹案以上三處副都統皆自率所屬専鎮一方
　　　别無將軍都統以節制之其張家口都統惟轄
　　　察哈爾八旗别見各處辦事大臣表中兹不復
　　　載
　　陜西
西安將軍一人副都統二人協領兼佐領八人佐領三
十二人防禦四十人驍騎校四十人
　　甘肅
寜夏將軍一人副都統一人協領兼佐領五人佐領十
九人防禦二十四人步營防禦二人驍騎校二十四人
凉州副都統一人協領兼佐領二人佐領六人防禦八
人驍騎校八人莊浪城守尉一人佐領四人防禦四人
驍騎校四人
　　　謹案各省副都統皆統於將軍惟凉州副都統
　　　不屬寜夏將軍節制
　　江蘇
江寜將軍一人副都統一人協領兼佐領八人佐領三
十二人防禦四十人驍騎校四十人分駐京口副都統
一人協領兼佐領二人佐領十四人防禦十六人驍騎
校十六人
　　浙江
杭州將軍一人副都統一人協領兼佐領九人佐領二
十三人防禦二十人驍騎校三十二人分駐乍浦副都
統一人協領兼佐領五人佐領十一人防禦八人驍騎
校十六人
　　湖北
荆州將軍一人副都統二人協領兼佐領十人佐領四
十六人防禦五十六人驍騎校五十六人
　　廣東
廣州將軍一人副都統二人協領兼佐領八人佐領八
人防禦三十二人驍騎校三十二人水師營協領一人
佐領二人防禦二人驍騎校六人
　　福建
福州將軍一人副都統一人協領兼佐領八人佐領八
人防禦八人驍騎校十六人水師營協領一人佐領二
人防禦二人驍騎校六人
　　四川
成都將軍一人副都統一人協領兼佐領五人佐領十
九人防禦二十四人驍騎校二十四人
　　山東
青州副都統一人協領兼佐領四人佐領十二人防禦
十六人驍騎校十六人兼轄分駐徳州城守尉一人防
禦四人驍騎校四人
　　　謹案山東駐防未設將軍惟以副都統管領與
　　　熱河宻雲山海闗諸處同例
　　山西
太原城守尉一人防禦四人驍騎校四人
　　　謹案山西城守尉乾隆二十五年定歸巡撫節
　　　制
　　河南
河南城守尉一人佐領十人防禦十人驍騎校十人
　　　謹案河南城守尉乾隆二十五年亦定歸巡撫
　　　節制
　厯代建置
　　　謹案戍防險要三代已然然因事而行及期而
　　　代特以為征調之役不以為設官之制也秦漢
　　　以後兵制逓更或隨時以制宜或應機而馭變
　　　經畫措置靡所不周而求如
　　國朝駐防之法者則史籍所傳未之前睹夫緑旗
　　　之兵名為統於標營實則㪚在塘汛每猝不易
　　　集有勁旅為之坐鎮而後遇有調發乃可以振
　　　䇿即行緑營之兵騎射不能盡嫻戰鬭亦不能
　　　盡勇多相沿積習有八旗為之矜式而後耳濡
　　　目染乃可以相觀漸化
祖宗定鼎之初必以羽林七萃棊布星羅於天下用意
　　　至為深遠且即三代盛時出車還率雨雪楊桞
　　　有道途之感𤓰苦栗薪有家室之情故征調可
　　　暫不可常惟駐防之制挈孥以徃世其廪禄則
　　　居處安而人心固又主客異形山川殊勢地非
　　　素習未習長驅惟駐防之制世居是土明其道
　　　路之夷險識其攻守之緩急則遇事駕輕就熟
　　　雖戍兵而無異土人葢一舉而數善備焉此誠
　　　非自古以來籌兵者之所意及故博稽史籍亦
　　　無舊典之可徴然蕭統有言椎輪為大輅之始
　　　層氷為積水所成古來用武之朝善謀之將亦
　　　有窺見此意之一二者謹摭其近似具列於左
　　　用備叅考焉
　三代(未置/)
　　　謹案周禮夏官曰司險掌九州之圖以周知山
　　　林川澤之阻皆有守禁鄭康成註曰國曰固野
　　　曰險夏官有掌固掌在國城郭則司險掌畿外
　　　阻固也葢名山大澤不以封凡險奥之區皆𨽻
　　　王室有王官以司其禁戒是亦駐防之意然有
　　　司之守非軍旅之鎮也又易祓周禮總義曰詩
　　　溥彼韓城燕師所完傳以為燕安也言王師久
　　　屯於外皆安集也則周時王國六師固有分屯
　　　調守之事考小雅有遣戍勞還之詩多述其載
　　　離寒暑則當時鄉遂六師不過有事征遣無事
　　　歸耕與駐防之永鎮一方者亦有異今不敢附
　　　㑹古義强相牽合用以見
　　國朝兵制之善為三代之所未及也
　秦(未置/)
　　　謹案漢書嚴安列傳稱秦使䝉恬將兵戍於北
　　　河又使尉佗將卒戍越然皆非久駐之師其統
　　　兵之官亦未嘗有特設之制也
　漢
　　司馬貞史記索隠孔文祥云邊境有屯兵後因置
　　將屯將軍
　　　謹案章如愚山堂考索曰漢高祖之世南北二
　　　軍不出而民兵㪚在郡國有事以羽檄召材官
　　　騎士以備軍旅文帝始以銅虎符代檄當時各
　　　因其地以中都官號將軍將之如魏遫為北地
　　　將軍周竈為隴西將軍事已而罷是將軍之因
　　　地為名實昉於此然事已而罷則與今駐防將
　　　軍逈異至漢書武帝本紀稱元光元年衛尉李
　　　廣為驍騎將軍屯雲中其事亦與秦戍北河等
　　　惟司馬貞史記索隠所稱將屯將軍以屯駐邊
　　　疆特設此制所將雖亦郡國之兵而坐鎮一方
　　　與今駐防將軍尚髣髴相似也
　後漢
　　後漢書和帝本紀永元十一年復置右校尉官(李/賢)
　　(注東觀記曰置/在西河鵠澤縣)
　　　謹案漢之五校本衛宿禁旅然每遠出屯戍如
　　　鄧鴻以將軍長史率五營士屯雁門朱寵以北
　　　軍中侯將五營士屯孟津是也班雄以屯騎將
　　　五營兵屯長安三輔征西馬賢將左右羽林五
　　　校士屯漢陽西河鵠澤亦置右校尉均以禁近
　　　親兵分布於巖疆重地與今駐防將軍之制相
　　　近
　　洪适𨽻釋張公神碑監黎陽營謁者豫章南昌李
　　丞釋曰漢志註云世祖以幽冀并州兵騎定天下特
　　於黎陽立營以謁者監之
　　　謹案漢官儀中興以幽冀并州兵克定天下故于
　　　黎陽立營以謁者監之考光武以幽冀并兵制
　　　勝與唐高祖太原兵同皆所謂自將親兵也謁
　　　者以内臣典天子親兵置營黎陽與今之駐防
　　　各官相近後漢書馬武竇固陳訢以黎陽營兵
　　　破西羌鄧訓以黎陽營兵防烏丸竇憲以黎陽
　　　營兵破匈奴劉尚以黎陽營兵破迷唐度尚以
　　　黎陽營兵救零陵然則黎陽營在後漢當與五
　　　校並重故必以中謁者典之於外重兵重鎮委
　　　任必由禁近也又考玉海載北邊有變則置度
　　　遼官南蠻或叛則置象林兵羌犯三輔則置長
　　　安雍二尉鮮卑入寇則置漁陽營永建元年縁
　　　邊增步兵陽嘉元年縁海各屯兵而扶風漢陽
　　　三百塢魏郡恒山六百一十六塢凡此皆以重
　　　兵分屯但主之者未必皆由内臣也而因事設
　　　屯興廢無常與今各省駐防當有間也
　三國(未置/)
　晉(未置/)
　　　謹案晉書温嶠列傳稱先朝使五校出田令四
　　　軍五校有兵者及䕶軍所統外可分遣二軍出
　　　并屯要害處是亦駐防之意然嶠之所請當時
　　　未見舉行時虚有是議而已
　宋齊梁陳(未置/)
　北魏
　　周書鄭偉列傳魏恭帝二年進位大將軍除江陵
　　防主都督十五州諸軍事専戮副防主杞賓王坐
　　除名
　　　謹案北魏六鎮皆在代京之北以屏蔽平城故
　　　都各鎮鎮將實近今
　　盛京各處駐防副都統之職故不列于此表惟江
　　　陵防主副防主之類則近于今之各省駐防將
　　　軍及副都統矣
　北齊(未置/)
　後周(未置/)
　隋
　　隋書文帝本紀開皇十年五月乙未詔曰魏末役
　　車嵗動未遑休息權置防府南征北伐居處無定
　　朕甚愍之凡軍人可悉属州縣墾田籍帳一與民
　　同軍府統領宜依舊式罷山東河南及北方極邊
　　之地新置新府
　　馬端臨文獻通考隋兵制大約仍周府兵之舊而
　　加潤色諸府之兵有郎將副將防主團主以相統
　　治其外又有驃騎車騎二府皆有將軍後更驃騎
　　曰鷹揚郎將車騎曰副郎將别置折衝果毅此府
　　兵之大畧也
　　　謹案周剏府兵之制然地狹民寡征調頻仍未
　　　得盡行其法及隋既平陳始置郎將副將防主
　　　團主諸職駐防之制始于是稍詳矣其防主一
　　　官為郎將副將之屬與北魏防主名同實異猶
　　　宋之巡檢専制諸州今巡檢則為雜流末秩也
　唐
　　新唐書兵志高祖初起開大將軍府發自太原有
　　兵三萬人及諸起義以相屬得兵二十萬武徳初
　　始置軍府以驃騎車騎兩將軍府領之析闗中為
　　十二道曰萬年道長安道富平道醴泉道同州道
　　華州道寜州道岐州道豳州道西麟州道涇州道
　　宜州道皆置府三年更以萬年道為恭旗軍長安
　　道為鼓旗軍富平道為元戈軍醴泉道為井鉞軍
　　同州道為羽林軍華州道為騎官軍寜州道為揚
　　威軍岐州道為平道軍豳州道為招揺軍西麟州
　　道為苑游軍涇州道為天紀軍宜州道為天節軍
　　軍置將副各一人以督耕戰以車騎府統之六年
　　廢十二軍改驃騎曰統軍車騎曰副將居嵗餘後
　　十二軍軍置將軍一人軍有防置主一人以檢察
　　户口勸課農桑太宗貞觀十年更號統軍為折衝
　　都尉副將為果毅都尉諸府總曰折衝府凡天下
　　十道置府六百三十四皆有名號而闗内二百六
　　十有一皆以𨽻諸衛凡府三等兵千二百人為上
　　千人為中八百人為下置折衝都尉一人左右果
　　毅都尉各一人長史兵曹副將各一人校尉六人
　　士以三百人為團團有校尉五十人為隊隊有正
　　十人為火火有長
　　杜牧原十六衛外開折衝果毅府五百七十四上
　　府不越一千二百人五百七十四府凡有四十萬
　　人
　　陸贄奏議太宗列置府兵八百所而闗中五百舉
　　天下不敵闗中則居重馭輕之意也
　　唐㑹要武徳三年七月十一日下詔曰周置六軍每
　　習蒐狩漢增八校畢選驍勇今伊洛猶蕪江湖尚
　　梗各因部校序其統屬改換鉦鐸創造徽章取象
　　天官作其名號于是置十二衛將軍取威名素重
　　者為之分闗内諸府𨽻焉闗内置府二百六十一
　　精兵士二十六萬舉闗中之衆以臨四方又置折
　　衝府二百八十通給舊府六百三十三河東道府
　　額亞于闗中河北之地人多壯勇故不置府其諸
　　道亦置
　　季本禮疑圖今按唐之諸衛環衛京師以𨽻外府
　　之兵而十道諸州則分列州鎮謂之折衝章氏所
　　謂府兵雖散在諸道然折衝都尉並遥𨽻于諸衛
　　是也折衝府雖各在外治兵而官實内任故百官
　　志係于諸衛之後不列于外官之中欲使聫属于
　　内焉葢其職與漢都尉同但不似都尉之為外任
　　官耳上府千二百人中府千人下府八百人葢所
　　選材力之士而以折衝府統之使得専𨽻如漢之
　　材官騎士統於都尉而課都試也季冬率屬敎戰
　　正指都試非謂練卒嵗止一次而已如此則兵皆
　　常練無不可用之人矣故二十為兵六十而免中
　　間四十年既𨽻戎籍所業在兵時或㪚罷就田可
　　以不廢生理故志謂府兵之置居無事時耕于野
　　得寓兵於農之大意焉折衝府數㑹要與陸贄杜
　　牧之説多寡不同意者各據一時所見或所傳聞
　　異詞耳今姑以唐志為正凡十道置府六百三十
　　四而闗内六百二十一皆以𨽻諸衛也其𨽻諸衛
　　也左右衛皆領六十府諸衛領五十至四十餘則
　　𨽻東宫六率李泌以為東宫六率領六至三葢十
　　二衛者天子之宿衛也東宫有左右率府擬左右
　　衛司禦率府擬左右領軍衛左右清道率府擬左
　　右金吾衛則太子之宿衛也以此分配則盡六百
　　三十四府而分𨽻於十二衛與東宫六率矣太子
　　六衛理不可虚以兵分衛則可以府分𨽻則不可
　　故章氏曰太子管軍非古制也然太子所𨽻之兵
　　亦必止於其所當畨上之府耳其餘固皆𨽻于十
　　二衛也章氏以為唐置十六衛外統闗内天下諸
　　府畨上宿衛者是不知監門千牛四衛不與于領
　　畨上之兵也考之六典十二衛與六率分𨽻之兵
　　共𨽻三百一十九府而左右衛止共領五十府領
　　軍衛六十府其餘或五十府四十九府六率不過
　　五府三府此與唐志李泌所傳之數雖有不同而
　　大畧不甚相遠矣然府各有名著為定額似以二
　　千里上下之府嵗立常畨而十道之中如劔南嶺
　　南所極之地不止二千里外者亦當在畨上之列
　　矣雖畨分十二十二月之内始一月上勢必有所
　　不及此不過寓控制遠方之術而已于政未為盡
　　便也又十道總立六百三十四府而闗内一道獨
　　得二百六十一府其餘九道僅總得三百七十三
　　府要之近地府宻遠地府踈詳内畧外亦恐地遠
　　則勢有所難行歟然而地近則役煩亦可想見矣
　　天下之府凡六百三十四李泌以為通計六十八
　　萬人而以約畨上十二衛及東宫六率如前六典
　　所分三百一十九府約得三十一萬九千人則宿
　　衛之兵當天下府兵之半分為數畨每月更上以
　　後日張説募兵之數約之則京師常有十二萬人
　　足備天子六軍正副之數而畨下者亦足以為州
　　府居守之資此居重馭輕亦治兵之善術也至其
　　有事調發雖當遠府而所𨽻之衛皆得與聞焉否
　　則何取于以府𨽻衛哉故典要云折衝府毎嵗十
　　一月以衛士帳上于兵部以俟征發天下衛士六
　　十餘萬六十餘萬云者其即李泌六十八萬之數
　　歟以六十餘萬之衆而通謂之衛士可見其皆𨽻
　　於十二衛矣然兵部者本兵之任也故徴發之數
　　給畨之差總制焉又以見十二衛之有所統矣其
　　應畨之府而兵先調發則必有代之給畨者且二
　　千里内外有衆六十餘萬更畨之兵不患其寡餘
　　兵𨽻在折衝緩急自能相應故雖遠在邉陲兵威
　　亦足遥制觀李泌曰府兵分𨽻京師諸衛有冦則
　　以符契發付邊將無冦分畨宿衛葢言邊地在京
　　西而當二千里内外者所發之兵固亦應畨宿衛
　　之士然亦可見府兵初行但有征調而無久戍矣
　　因調兵而成久戍之例因久戍而淹更畨之期府
　　兵之困葢由於此其法安得而不壊哉
　　　謹案唐之折衝府㪚在諸道而内領于十六衛
　　　闗内諸府既如今八旗勁旅栱䕶京師則諸道
　　　折衝府實與今各省駐防相近然考資治通鑑
　　　稱徳宗貞元二年上與李泌議復府兵泌因為
　　　上厯叙府兵自西魏以來興廢之由且言府兵
　　　平日皆安居田畆每府有折衝領之折衝以農
　　　隙敎習戰陣國家有事徴發則以符契下其州
　　　及府(胡三省注府者/折衝果毅府)恭騐發之至所期處將帥
　　　按閲有敎習不精者罪其折衝甚者罪及刺史
　　　軍還則賜勛加賞便道罷之行者近不踰時遠
　　　不經嵗高宗以劉仁軌為洮河鎮守使以圖吐
　　　蕃於是始有久戍之役云云是仍然征調徃來
　　　不及我
　　朝駐防之制可經諸久遠也又舊唐書職官志稱
　　　至徳後大郡要害之地置防禦使以治軍事其
　　　名與今防禦同然唐之防禦使實如今之兵備
　　　道職掌迴不相侔故不列於表
　五季(未置/)
　宋
　　李燾續通鑑長編凡禁軍之最親近者執㦸殿
　　陛宿衛宫省扈從乘輿號諸班直非諸班直於御
　　前忠佐軍頭司皇城司騏驥院餘軍皆以守京師
　　備征戍而出戍邊或諸州更戍者謂之屯駐非戍
　　諸州而𨽻於總管者謂之駐泊非屯駐駐泊而
　　以糴賤留便廪給謂之就糧
　　武經縂要定州路置本路駐泊馬步軍都部署以
　　下兵官所統定保深祁廣信安肅順安永寜八州
　　軍順安軍今置真定府路駐泊馬步軍都部署以
　　下兵官統真定府磁相邢趙洺六州
　　文獻通考自唐中葉後營兵在諸鎮每防秋征行
　　大則節將自徃小則列校董之禁衛雖設而皆非
　　精練然屯營之處頗雜耕戰五代以來亦有近藩
　　之地更迭戍守者太祖太宗懲累朝藩鎮跋扈盡
　　収兵於京師其邊防外藩須兵屯守者自京而遣
　　故有駐防屯泊之名其京畿諸州便運路者則有
　　就糧兵焉許挈家屬以往及本州兵皆更迭屯駐
　　代還始復舊所
　　柯維騏宋史新編職官志總管鈐轄司掌總治軍
　　旅屯戍營防守禦之政令都總管以節度使充副
　　總管以觀察以下充舊相重臣亦為都總管有禁
　　兵駐泊其地者以駐泊冠之若鈐轄舊以朝官及
　　諸司使以上充官卑資淺則去都字
　　宋史職官志路分都監掌本路禁旅屯戍邊防訓
　　練之政令以肅清所部州府以上都監皆掌其本
　　城屯駐兵甲訓練差使之事資淺者為監押
　　王安石馬正恵公神道碑移鄜延路駐泊兵馬都
　　總管兼知延州蜀人於公去皆環以泣公至延州
　　羌方以兵覷邊㑹上元開門張燈視以無為而羌
　　不能為冦
　　禮疑圖駐泊屯駐皆自禁軍而遣然禁軍之中惟
　　上軍為重故其賜犒特厚軍頭司所掌者駐泊則
　　駐泊重於屯駐而應駐泊者大抵皆上軍也故軍
　　頭司引對焉就糧而代戍者亦禁軍也則與中下
　　軍皆在屯駐之列而不必軍頭司引對矣然太祖
　　時就糧亦有駐泊者豈預於駐泊者即得為上軍
　　乎廂軍而屯者常在本州亦謂之屯駐禁軍廂軍
　　皆有指揮其在屯所則總管鈐轄都監監押各隨
　　所部而統之兵志載熙寜三年詔所謂上畨軍或
　　就糧軍為戍當遣者並𨽻總管司即其制也
　　　謹案陳傅良謂宋初天下元無禁兵所謂禁兵
　　　者皆三司之卒分屯而更戍是以有屯駐駐泊
　　　之名而鈐轄都監監押之官所部領者也其三
　　　邊之兵間因事宜升為禁軍則所謂四十四處
　　　禁軍是已自元昊叛而西北有保毅王倫叛而
　　　東南有宣毅於是列郡稍置禁軍嘉祐中詔東
　　　南帥司各置威果凡二十五指揮熙寕按天下
　　　廂軍之籍而立敎閲之法其後以廂軍團併為
　　　額則兩浙崇節福建保節之類是也敎閲之兵
　　　因别為額而𨽻之將下則兩浙雄節福建廣節
　　　之類是也元豐兵令悉以雄節之屬升同禁軍
　　　而禁軍始徧天下然則鈐轄總管當如今駐防
　　　將軍之比都監監押當如今城守尉防守尉之
　　　比以其為統領禁軍而設故已見提督總兵表
　　　内而仍互見於此
　　宋史職官志諸軍都統制副都統制統制統領建
　　炎初置御營司擢王淵為都統制紹興十一年三
　　大將兵罷諸軍皆冠以御前二字擢其偏禆為御
　　前統領官以統制御前軍馬入銜秩高者為御前
　　諸軍都統制且令仍舊駐劄以屯駐州名冠軍額
　　之上其後興元江陵建康鎮江府興金鄂江池州
　　及平江許浦水軍皆除都統制官卑者稱副都統
　　制又有統制同統制副統制統領同統領副統領
　　王應麟玉海建炎元年五月以河北兵為御營五
　　軍三年四月又更置御前五軍而劉光世所領西
　　兵則謂之巡衛軍在五軍之外是嵗又改為神武
　　軍紹興元年十二月又改為行營四䕶軍十一年
　　四月三宣撫司罷乙未乃改其部曲稱某州駐劄
　　御前諸軍
　　　謹案宋所設都統制皆一時權宜不為經常之
　　　制然其結銜帯御前之名而仍以屯駐州名冠
　　　軍額之上則與今之八旗駐防都統頗亦相近
　　　故已見提督等篇而亦互見於此
　遼
　　遼史兵衛志衆部族軍衆部族分𨽻南北府守衛
　　四邉各有司存具如左北府凡二十九部侍從宫
　　帳奚王府部鎮南境五院部六院部東北路招討
　　司烏威(䝉古語樹林也/原作烏隗今改)部東北路統軍司約囉(滿/洲)
　　(語响箭也原作/遥里今改正)部伯特(滿洲語無能也/原作伯徳今改)部敖拉(䝉/古)
　　(語山也原作/與里今改)部南冠部北冠部圖嚕(滿洲語腰刀/繫也原作圖)
　　(盧今/改)部珠展(䝉古語厚也原/作朱者今改)達嚕噶(觧見户/部篇)部河
　　西部西北路招討司圖魯卜(䝉古語模様也原/作突里不今改)部
　　阿雅(索倫語好也改/原作奥□今)女直部室韋部西南路招討司
　　納喇(人名係蒙古語日也原作湼/剌今從八旗姓氏通譜改正)部烏庫哩(人名/係索)
　　(倫語牛也原作烏古剌今/從八旗姓氏通譜改正)部納喇永安(滿洲語沙/子也原作)
　　(越兀/今改)部黙古斯(䝉古語寡少之寡也/原作梅古悉今改)部吉達(滿洲/語鎗)
　　(也原作頡/的今改)部鼐竒特(原作匿訖今從八/旗姓氏通譜改正)唐古部哈
　　喇(蒙古語黒色也/原作鶴剌今改)唐古部黄龍府都署司烏延(滿/洲)
　　(語柔軟也原/作隗衍今改)突厥部奥衍突厥部北唐古部五國
　　部烏爾古(䝉古語孽生也/原作烏古今改)迪里(索倫語頭也原/作敵烈今改)統
　　軍司達魯(䝉古語琵琶骨也/原作迭魯今改)迪里部威烏爾(唐古/特語)
　　(中氣也原作/隗烏古今改)部北敵烈部南府凡一十六部鎮駐
　　西南境伊實(解見八旗/都統篇)部西南路招討司丕勒(解/見)
　　(八旗都/統篇)部達勒達(滿洲語遮蔽也/原作迭達今改)達喇(解見軍盛/京將  等)
　　(官/篇)部丕勒(解見八旗/部統篇)達嚕噶(觧見户/部篇)部伊勒敦(滿/洲)
　　(語順便也原/作乙典今改)女直部西北路招討司卓特(觧見八/旗都統)
　　(篇/)部東北路統軍司塔瑪布古徳(原作鼻古/徳今改)部東
　　北路女直兵馬司伊實阿爾威(䝉古語阿爾花紋/也威樹林也原作)
　　(奥隗/今改)部東京都部署司卓特阿爾威部揚珠(唐古/特語)
　　(儀表也原作/窈𤓰今改)部刷(觧見八旗/都統篇)部哈凖(滿洲語犁刀/也原作曷术)
　　(今/改)部戍倒塌嶺鄂博庫(滿洲語沭盆也原/作訛俟括今改)部屯駐
　　术胡薩拉噶(䝉古語樹枝也原/作撤里葛今改)部南唐古部色克
　　圖(滿洲語小兒聰慧也今從/八旗姓氏通譜人名改正)部
　　遼史百官志北面軍官遼官帳部族京州屬國各
　　自為軍體統相承分數迭然考其可知者如左大
　　將軍府各統所治軍之政令大將軍上將軍將軍
　　小將軍諸路兵馬統署司諸路兵馬都統署諸路
　　兵馬副統署
　　　謹案遼宫帳部族兵分部𠫭列各以其地為部
　　　名亦今直省駐防之所由昉其將有大將軍都
　　　統署以下諸官稱號均復相近唯遼分置于北
　　　面而未嘗遍於南面諸州為少異耳
　金
　　金史兵志金興用兵如神無敵當世俗本鷙勁人
　　多沈雄兄弟子姓才皆良將部落保伍技皆鋭兵
　　及其得志中國乃以明安穆昆(觧見八旗/都統篇)恭居漢
　　地迨國勢浸盛罷遼東渤海漢人之襲明安穆昆
　　者漸以兵柄歸其内族然樞府簽軍兼采漢制伐
　　宋之役叅用漢軍及諸部族而統以國人
　　　謹案金始制以三百户為穆昆穆昆十為明安
　　　繼而諸部來降率用明安穆昆之名以授其首
　　　領而部伍其人至海陵天徳二年省并中京東
　　　京等路諸節鎮及明安穆昆貞元遷都復徙上
　　　京路諸明安處之中都及山東北京河間大定
　　　間又遷山東東路八穆昆處之河間又多易置
　　　河北山東所屯之舊皆授田給牛使之耕食以
　　　蕃衛京國乃大重其權授諸王以明安之號葢
　　　諸明安統率所部㪚處各路與今各省駐防之
　　　制頗為相近而其以契丹漢人及渤海軍奚軍
　　　俱設明安亦有似今䝉古漢軍並列八旗之制
　　　也至諸明安穆昆其品秩職掌已詳八旗都統
　　　篇此不複舉
　元
　　元史兵志世祖混一海内命宗王將兵鎮邊徼襟
　　喉之地而河洛山東據天下腹心則以䝉古特黙
　　齊(觧見八旗/都統篇)軍列大府以屯之淮江以南地盡南
　　海則名藩列郡又各以漢軍及親附等戍焉
　　　謹案元於各路立萬户府各縣立千户所各道
　　　以宣慰司元帥總之其所統䝉古軍皆國人而
　　　特黙齊軍則諸部族也其後各處鎮守頗多移
　　　徙而所謂䝉古軍特黙齊軍者亦無一定之籍
　　　矣
　明
　　明史兵志太祖為吳王罷元帥總管萬户諸官號
　　而覈其所部兵五千人為指揮千人為千户百人
　　為百户三十人為總旗十人為小旗天下既定度
　　要害地係一郡者設所連郡者設衛大率五千六
　　百人為衛千一百二十人為千户所百十有二人
　　為百户所所設總旗二小旗十大小聮比以成軍十
　　三年改大都督府為五分統諸軍司衛所二十六
　　年定天下都司衛所共計都司十有七留守司一
　　内外衛三百二十九守禦千户所六十五及成祖
　　在位二十餘年多所増改其後措置不一
　　　謹案明各衛所之兵有從征有歸附有謫發其
　　　從征者係諸將所部兵既定其地因以留戍頗
　　　與今駐防之制相近而諸軍司衛所統於五軍
　　　都督府征調則統於諸將事平則㪚歸各衛亦
　　　猶存唐府兵遺意然各都指揮使多由世襲無
　　　所别擇軍職冒濫為世所輕其後五軍府如贅
　　　疣弁帥如走卒衛所軍士隠名虚冒至舉天下
　　　之兵不足以任戰守明政不綱莫此為甚迨我
　　國家立駐防之制内承
　　天府之營衛外鞏列服之藩維生養訓練屹如金
　　　湯始一變明季諸衛之陋習洵足以昭一統之
　　　業而奠億載之基者矣
　
　
　
　
　
　
　
　
　
　
　
　
欽定厯代職官表卷五十五
欽定四庫全書
欽定厯代職官表卷五十六
　　提督表
　　提督
　國朝官制
提督軍務總兵官(從一/品)直隸一人山東一人(以巡/撫兼)山西
　一人(以巡/撫兼)河南一人(以巡/撫兼)江南一人江西一人(以巡/撫兼)福
建二人浙江一人湖廣一人四川一人陜西一人甘肅
二人廣東一人廣西一人雲南一人貴州一人
　　掌統轄本標官兵及分防營汛節制各鎮閲軍實
　　修武備課其殿最以聴于總督直𨽻提督駐古北
　　口節制馬蘭泰寧宣化天津正定五鎮本標四營
　　山東提督駐濟南府節制兖州登州二鎮本標二
　　營山西提督駐太原府節制太原大同二鎮本標
　　二營河南提督駐開封府節制河北南陽二鎮本
　　標二營江南水陸提督駐松江府節制崇明狼山
　　夀春三鎮本標五營江西提督駐南昌府節制南
　　昌贑州二鎮本標二營福建水師提督駐厦門節
　　制金門海壇南澳臺灣四鎮本標五營陸路提督
　　駐泉州府節制福寧汀州建寧漳州四鎮本標五
　　營浙江水師提督駐寧波府節制黄巖定海温州
　　處州衢州五鎮本標五營湖廣水陸提督駐常徳
　　府節制襄陽宜昌鎮筸永州四鎮本標四營四川
　　提督駐成都府節制川北重慶建昌松潘四鎮本
　　標五營陜西提督駐固原州節制延綏興漢河州
　　三鎮本標五營甘肅甘州提督駐甘州府節制西
　　寧寧夏凉州肅州四鎮本標五營安西提督駐
　　烏魯木齊廸化城本標五營廣東提督駐惠州府
　　節制左翼右翼碣石潮州高州瓊州南澳七鎮本
　　標五營廣西提督駐栁州府節制左江右江二鎮
　　本標五營雲南提督駐大理府節制臨元開化騰
　　越鶴麗昭通普洱六鎮本標五營貴州提督駐安
　　順府節制安籠古州鎮逺威寧四鎮本標四營初
　　提督帶左都督右都督銜者正一品帶都督同知
　　銜者從一品帶都督僉事署都督事者正二品乾
　　隆十八年省都督等銜定為從一品
　厯代建置
　　　謹案提督之官自有明始然不為一定之官稱
　　　且不設員額亦不常置蓋古者天子寄軍政于
　　　六鄉居則以田警則以戰所謂入使治之出使
　　　長之素信者與衆相得也周之六鄉在國以比
　　　長閭胥族師黨正鄉大夫為稱其在軍也則以
　　　五長兩司馬卒長旅帥師帥軍將為號為兵者
　　　皆平居之民為將者皆平居之吏故曰邊境一有
　　　事左右之官皆將帥也漢承秦制以郡都尉専
　　　司兵事而兵始有常將然都尉亦以文臣為之
　　　則兵民之事雖分而主兵者固不分文武魏晉
　　　以降督軍州者多加將軍郎將之號而當時中
　　　朝清望官亦頗以加軍號為重知將軍等號元
　　　非専為統兵而設嗣是總管節度殊名同實唐
　　　末之節度使多用武人至宋而總管鈐轄或領
　　　以文臣而武臣實司其事葢自有長募屯駐之
　　　兵而始有營伍之制既有營伍即不得不置將
　　　帥以専領之然其初偏禆以下雖漸漸専用武
　　　臣而大帥則仍多以地方官兼之自宋都副總
　　　管文武並置元置元帥萬戸等府則守臣不復
　　　得與兵事而文與武始截然為二矣夫司馬世
　　　官亦以命氏後世兵皆常聚師多世守文武之
　　　途既分而緩帶輕裘者或不􁋯行陣即如宋
　　　崇寧中以湯景仁等提舉各路弓箭手後仍改
　　　用武臣則以前所置文臣不能親詣邊塞衝冒
　　　寒暑之故則省㑹内地邊陲要區屯兵以衛民
　　　生立將以統營伍實亦因時之政矣第明制提
　　　督既不常設而自總兵以下凡統兵之官亦俱
　　　無品級無定員且多充以勛戚都督等官大率
　　　童騃驕恣軍政紊如我
　　朝奄有區宇詰戎飭伍各省特設水師陸路提督
　　　以統緑旗兵旅自畿輔海甸達于雪山炎徼星
　　　羅碁置腹地則兼以巡撫承以總兵副將參將
　　　㳺擊都司守備千總把總之屬各有員額品秩
　　　而總督實節制之文武相維分標協理我
　皇上制治保邦動闗
　宸慮邉防屯戍往往增設兵伍又以武臣俱有分猷
　　　宣力之責
　特命倣文臣之例量職定制各給養㢘以優贍其身
　　　家規畫尤為盡善兹故撮論其概而總兵以下
　　　其説亦畧具于此云
　三代
　　周禮夏官凢制軍萬有二千五百人為軍軍將皆
　　命卿
　　杜佑通典三代之制天子六軍其将皆命卿諸侯
　　之制大國三軍次國二軍小國一軍其將亦命卿
　　也
　　　謹案軍將命卿知軍帥不特選置于六官凡六
　　　鄉之吏自卿以下徳任者使兼之矣孔頴達云
　　　古者用兵天子先用六鄉六鄊不足取六遂六
　　　遂不足取公卿采邑及諸侯邦國而章如愚曰
　　　古者畿内之兵不出卒有四方之役即用諸侯
　　　人耳或遣上公率王賦亦不過元戎十乗以先
　　　啟行而已葢盛王之制天下大則有方伯小則
　　　有連帥其待卒應變如身之使臂各適其事之
　　　逺近茍方伯連帥所不能克然後鄉遂之士應
　　　之周官之象胥曰王之大事諸侯推此而出軍
　　　之法可知也然則諸侯之軍将其于王朝亦有
　　　似今之各省設有提督者故著此以見權輿之
　　　有自焉
　　國語齊語制國五家為軌十軌為里四里為連十
　　連為鄉五鄉一帥故萬人為一軍五鄉之帥帥之
　　三軍故有中軍之皷有國子之皷有高子之皷
　　　謹案齊作内政以寓軍令三分其國以為三軍
　　　公將其一髙國將其二將兵者已似有専官然
　　　仍皆命卿為之則固用周制也春秋時列國之
　　　命將惟齊魯晉楚畧可考見魯之戰于鞌也四
　　　卿並出迨作三軍而三桓各將其一舍中軍而
　　　季氏専將一軍仲叔各専一軍之半猶是軍將
　　　皆卿也晉始作二軍上軍公自將下軍太子將
　　　之閔二年伐東山臯落氏則太子將上軍罕夷
　　　將下軍僖十五年韓之戰亦是公將上軍韓簡
　　　為下軍將據此則僖八年里克帥師其御右同
　　　韓簡當亦是下軍将知晉初上下二軍無㝎将
　　　矣楚亦為三軍其軍将出扵臨時擇人城濮之
　　　役子玉以令尹將中軍子西以司馬將左邲之
　　　役沈尹將中軍而令尹孫叔敖不為軍帥鄢陵
　　　之役則子反以司馬將中軍子重以令尹將左
　　　軍皆無一定之制其後齊景公召司馬穰苴以
　　　為將軍將兵扞燕而將兵者始有特設之官然
　　　事已則罷不為定制逮乎戰國趙李牧為北邊
　　　良將常居代雁門以備北冦此當為後世大將
　　　備邊之所自始爾
　　春秋左氏傳吴徐承等率舟師自海入齊
　　　謹案江漢湯湯武夫洸洸此水戰之始嗣後吳
　　　楚交戰率用舟師越亦有習流之士越王句踐
　　　嘗命范蠡舌庸率師沿海泝淮以絶吳路而徐
　　　承之率舟師入海當亦為今水師提督所自昉
　　　歟
　秦
　　漢書百官公卿表郡尉秦官掌佐守典武職甲卒
　　　謹案唐李賢云秦每郡有尉一人今以漢書地
　　　里志考之殆未必然樊噲傳噲攻圉都尉劉攽
　　　曰圉縣名有尉無都尉又郡都尉至景帝方加
　　　葢衍一都字然沛公為漢王酈商以將軍為隴
　　　西都尉高后功臣表有醴陵侯越為河内都尉
　　　豈秦固已有都尉而史不具歟又馬端臨曰秦
　　　并天下列為三十六郡郡置材官葢刑法志云
　　　漢興踵秦而置材官于郡國則郡置材官固秦
　　　法也且不惟材官而已秦騎士李必駱甲見漢
　　　書灌嬰傳則秦亦有騎士漢嚴安曰秦使尉屠
　　　將樓船之士攻越則秦又有樓船漢材官騎士
　　　樓船屬郡都尉即秦郡尉之所職可知矣
　漢
　　漢書百官公卿表諸侯王國中尉掌武職如郡都
　　尉郡尉秩比二千石有丞秩六百石景帝中二年
　　更名都尉
　　後漢書百官志武帝又置三輔都尉各一人譏
　　出入邊郡
　　　謹案漢郡國凡百有三置郡尉者九十山西自
　　　三輔而外郡纔十有三而置都尉三十其餘郡
　　　國乃八十有七置都尉者止六十其不置者葢
　　　四十有三也尉與守皆二千石其尊與守等酷
　　　吏傳言周陽由為守視都尉如今為都尉陵太
　　　守奪之治武帝欲以甯成為郡守公孫宏言成
　　　為濟南都尉其治如狼牧羊不可令治民明守
　　　與尉之各有分治矣然王應麟引漢儀注云邉
　　　郡置都尉不治民然則都尉非邊郡當亦治民
　　　至若吾邱夀王為東郡都尉帝以夀王故不復
　　　置太守其賜之璽書所謂連十餘城之守任四
　　　千石之重者以兼守尉之任也又翟義為南陽
　　　都尉行太守事行縣至宛以事按宛令威震南
　　　陽知漢時都尉葢不特典軍而亦有兼行太守
　　　之事者夫漢之太守専制方面幾與今之巡撫
　　　等則其兼守尉之任者乃正如今以巡撫兼提
　　　督之比也
　　錢文子補漢兵志材官騎士屬郡都尉以嵗八月
　　太守都尉令長丞為㑹都試水處為樓船令丞尉
　　亦各統其縣守尉不得専也大抵金城天水隴西
　　安定北地河東上黨上郡多騎士三河潁川沛郡
　　淮陽汝南巴蜀多材官江淮以南多樓船士
　　　謹案漢刑法志曰武帝平百粤内增七校外有
　　　樓船皆嵗時講肄其實高祖已有樓船之制漢
　　　官儀云髙祖命天下郡國選能引鬬蹶張材力
　　　武猛者以為輕車騎士材官樓船常以立秋後
　　　講肄課試各有員數平地用車騎山阻用材官
　　　水泉用樓船此皆調民為兵非有常置之額而
　　　嵗時講肄及有事調發則皆都尉主之他如惠
　　　帝七年發車騎材官詣滎陽太尉灌嬰將文帝
　　　三年發中尉材官屬衛將軍軍長安景帝中元三
　　　年秋中尉不害將車騎材官士屯代高栁武帝
　　　元光二年太中大夫李息為材官將軍將三十
　　　萬衆屯馬邑谷中六年韓安國為材官將軍屯
　　　軍扵漁陽此則徵京輔郡國之兵而特遣大臣
　　　以為軍將故領材官士者則曰材官將軍領車
　　　士騎士者曰車騎將軍領樓船士者曰樓船將
　　　軍又有領步士則為步兵將軍皆事已即罷其
　　　與今之提督職分殊矣
　　後漢書百官志中興建武六年省諸郡都尉并職
　　太守無都試之役惟邊郡往往置都尉及屬國都
　　尉稍有分縣治民比郡○王國中尉一人比二千
　　石職如郡都尉主盜賊
　　　謹案漢列郡有都尉其在王國則中尉比都尉
　　　光武所省特郡都尉而紀乃云罷郡國都尉官明
　　　衍一國字也
　　宋書百官志光武省都尉後又往往置東部西部都
　　尉
　　　謹案後漢省都尉後每有劇職郡臨時置都尉
　　　事訖罷之然終建武之世已不能守前法罷尉
　　　省校輙復臨時補置如七年罷長水射聲二校
　　　十五年復更增屯騎校九年省闗都尉十九年
　　　復置函谷闗都尉而天下亦往往復置都尉其
　　　見于紀者和帝永元十六年復置遼東西部都
　　　尉官安帝永初四年初置長安雍二營都尉官
　　　順帝陽嘉二年復置隴西南部都尉官桓帝永
　　　夀元年初置泰山琅邪都尉官而金城西部都
　　　尉隴西南部都尉各有戍守分地益州西部都
　　　尉及各屬國都尉俱或領城如太守則視前漢
　　　之以都尉行太守事者復加優矣
　　馬端臨文獻通考光武以幽冀并州兵定天下始
　　於黎陽立營領兵騎千人以謁者監之號為黎陽
　　兵其後又以扶風都尉部在雍縣以凉州近羌數
　　犯三輔將兵衛䕶園陵故俗稱雍營
　　　謹案司馬貞曰邊郡有屯兵後因置將屯將軍
　　　如傅寛之以代相國將屯是也若郡國之騎士
　　　材官樓船雖各有員數然俱散在民伍迨光武
　　　于黎陽立營則郡國兵之各立營伍實始諸此
　　　其後明帝置度遼營其将軍遂為常守和帝置
　　　象林兵安帝置長安雍二營及漁陽營順帝時
　　　縁海又稍稍增兵而魏郡趙國河南等塢多置
　　　軍屯已略似今制之分標營者則其總帥當亦
　　　如今之提督也
　三國
　　三國蜀志魏延列傳先主為漢中王遷治成都當
　　得重將以鎮漢川乃拔延為督漢中鎮逺將軍領
　　漢中太守
　　　謹案魏延以漢中督領太守亦猶魏之以都督
　　　領刺史也
　　宋書百官志魏黄初二年始置都督軍州事或領
　　刺史
　　南齊書百官志魏晉世州牧隆重刺史任重者為
　　使持節都督輕者為持節督
　　　謹案後漢建武初征伐四方始權置督軍御史
　　　事竟而罷建安中魏武為相始遣大將軍督之
　　　袁紹分沮授所統諸軍為三都督魏武征孫權
　　　還又使夏侯惇督二十六軍則都督之號始此
　　　而
　　國朝初制提督兼都督銜者其名亦昉乎此也
　　　魏初置都督類皆與州相近如揚州刺史治夀
　　　春都督揚州諸軍事亦治夀春之類其後都督
　　　或領刺史亦正沿漢以都尉行太守事之例與
　　　今巡撫兼提督銜者亦略相似故與督撫表互
　　　見焉
　　文獻通考黄初中復令州郡典兵州置都督尋加
　　四征四鎮將軍之號
　　　謹案漢之雜號將軍皆主征伐事訖皆罷若四
　　　征興于漢代四安起于魏初四鎮通于柔逺(鎮/東)
　　　(西南並後漢/置鎮北魏置)四平止於撫輯(魏/置)其將軍各一人
　　　已似為額設之官且都督或以兼治民事而四
　　　征四鎮將軍但為典兵之號疑都督者略如今
　　　之總督而征鎮將軍或如今之提督然如石苞
　　　當魏世拜鎮東將軍旋代王基都督揚州諸軍
　　　事後進征東大將軍俄遷驃騎將軍陳騫拜使
　　　持節都督淮北諸軍事安東將軍轉都督豫州
　　　諸軍事持節將軍如故又轉都督江南諸軍事
　　　徙都督荆州諸軍征南大將軍事晉武受禪進
　　　車騎將軍則諸将軍亦苐為方面寵號循資
　　　遞進而非專設以為統兵之定職矣
　　三國吳志蔣欽列傳欽與吕䝉持諸軍節度權襲
　　荆州欽督水軍入沔
　　　謹案欽節度諸軍而復自督水軍則有似今之
　　　水師提督者考吳統軍之帥類稱為督故有水
　　　軍督營都督京下督江夏督諸號葢吳之邊境
　　　有督有監監者監諸軍事之職而督者即督諸
　　　軍之職也
　晉
　　晉書職官志都督諸軍為上監諸軍次之督諸軍
　　為下使持節為上持節次之假節為下○武帝置
　　四中郎將(東南/西北)或領刺史或持節為之
　　　謹案晉初制都督知軍事刺史治民各舉其職
　　　則猶仍漢制至惠帝末而督軍者皆兼刺史葢
　　　如今督撫之任並無専典兵事為武職之員但
　　　當時諸州都督類加將軍或中郎將之號則凡
　　　持節都督亦有近今之提督者矣
　　晉書謝元列傳拜建武將軍兖州刺史領廣陵相
　　監江北諸軍事劉牢之列傳謝元鎮廣陵多募勁
　　勇號為北府兵
　　　謹案督諸軍者類兼制數州而兖州别領北府
　　　兵又似今提督節制各鎮外之有本標營兵也
　宋齊梁陳
　　通典宋有都督諸州諸軍事舊曰監某州諸軍事
　　文帝即位改監為都督
　　　謹案魏晉以來有督諸軍者有監諸軍者即如
　　　宋文帝在晉朝以冠軍將軍加授使持節監徐
　　　兖青冀四州諸軍徐州刺史闗中既平又授監
　　　司州豫州之淮西兖州之陳留諸軍事前將軍
　　　司州刺史仍改授都督荆益寧雍梁秦六州豫
　　　州之河南廣平揚州之義成松滋四郡諸軍事
　　　西中郎將荆州刺史持節如故永熙元年進督
　　　北秦并前七州進鎮西將軍又加進督湘州俱
　　　為統兵之任其遷進之序亦大略可見則杜氏
　　　所為舊曰監而文帝改為都督非也凢齊梁及
　　　陳皆仍宋制兹不備著大抵晉宋以後督諸州
　　　者統治兵民為今督撫之任而與提督亦復相
　　　近故既入督撫表内而仍互見于此云
　北魏
　　魏書樂安王範列傳拜都督五州諸軍事衛大将
　　軍長安鎮都大將子良襲王拜長安鎮都大将雍
　　州刺史和跋列傳跋子歸拜使持節冠軍將軍雍
　　城鎮都大將陸俟列傳拜龍驤將軍都督洛豫二
　　州諸軍事虎牢鎮大将轉平西将軍安定鎮大將
　　徴還出為平東將軍懐荒鎮大將又以俟都督秦
　　雍二州諸軍事平西將軍長安鎮大将
　　周書閻慶列傳慶祖提使持節車騎將軍燉煌鎮
　　都大将
　　　謹案魏之鎮大將在諸鎮將之上太和十九年
　　　之詔鎮大將與州刺史及品登王公者並列當
　　　如今之提督而鎮都大將又在鎮大將之上又北
　　　齊書王懐當魏世為大都督鎮下館堯傑以車
　　　騎將軍出為磨城鎮大都督葢亦鎮都大将之
　　　比其亦如
　　國朝初制提督之由都督僉事而遞進為左右都
　　　督者歟又周賀拔岳當魏季以假節衛將軍左
　　　大都督與右都督侯莫陳悦並為使持節督諸
　　　軍事爾朱天光之副則天光之職正如今總督
　　　而岳之左大都督正如今提督也
　　北齊書斛律金傳金除大司馬高祖出軍襲山後
　　部落以金為南道軍司任延敬列傳天平初拜侍
　　中盧仲延叛以延敬為大都督東道軍司率都督
　　元整叱列陁等討之高昻列傳拜司徒公為軍司大
　　都督統七十六都督治兵于武牢
　　　謹案杜佑曰漢魏有軍師之官晉避景帝諱改
　　　為軍司凡諸軍皆置之以為常員即監軍之職
　　　(通鑑晉康帝紀殷浩除安西軍司穆帝紀劉惔/勸㑹稽王昱出鎮以已為軍司胡三省注俱謂)
　　　(軍司即軍司馬考晉書庾翼傳殷浩徴命無所/就而翼請為司馬及軍司並不赴則軍司與司)
　　　(馬當各為一/官胡説誤也)北魏羊祉以左軍將軍持節為梁
　　　州軍司與都督西征諸軍事行梁州刺史楊椿
　　　討叛氏薛懐吉試守恒農郡以本任為安東將
　　　軍邢巒軍司後又以益州刺史為征東將軍中
　　　山王英軍司後又為鎮東將軍盧昶軍司畢聞
　　　慰以平東將軍為都督安樂王鑒軍司慕容紹
　　　宗為西南道軍司討李延孫其討蕭淵明也杜
　　　弼為軍司而弼傳又有軍司崔鍾似為行軍而
　　　設非有常員然亦祇監軍之任若斛律金任延
　　　敬高昻則専制一道自為統兵之官此正如吳
　　　全琮遷右大司馬左軍司之比而非如吳範所
　　　謂臣乃陛下之軍師者然金以大司馬為軍司
　　　延敬以侍中為軍司昻以司徒公為軍司則正
　　　如隋唐以重臣充行軍總管之比其與今之提
　　　督又稍不同也此齊書所列然事皆在魏世故
　　　仍繫之北魏條下
　北齊
　　北齊書暴顯列傳以顯為水軍大都督
　　　謹案北朝之都督隨事立名自大都督外有京
　　　畿大都督京畿南面大都督防城大都督鎮城
　　　大都督諸號其崇庫亦復不一而水軍大都督
　　　則如今之水師提督也
　後周
　　通典後周改都督諸軍事為總管則總管為都督
　　之任
　　周書代王逹列傳建徳初出為荆淮等十四州十
　　防諸軍事荆州刺史杞王康列傳建徳三年出為
　　總管利始等五州大小劍二防諸軍事利州刺史
　　尉遲綱列傳武成元年除涇州總管五州十一防
　　諸軍事涇州刺史保定二年為陜州總管七州十
　　三防諸軍事陜州刺史韋祐列傳子初位至開府
　　儀同大將軍閻韓防主魏元列傳除白超防主轉
　　和州刺史伏流防主
　　　謹案北朝之制有防主有防城大都督則總管
　　　州防軍事當即所謂防主而在防城大都督之
　　　上者矣若司馬消難入陳陳宣帝以為都督安
　　　趙九州八鎮車騎將軍此則倣北朝置之不為
　　　定例也
　隋
　　隋書百官志州置總管者列為上中下三等總管
　　刺史加使持節
　　　謹案隋之總管刺史亦沿前代督軍州之舊其
　　　後罷郡為州又罷州置郡并罷諸總管而有兵
　　　處别置都尉領兵與郡不相知其與漢制之守
　　　尉分治而以時都試者異矣
　唐
　　新唐書百官志大都督府都督一人從二品中都
　　督府都督一人正三品下都督府都督一人從三
　　品掌督諸州兵馬甲械城隍鎮戊糧禀總判府事
　　　謹案唐初縁邊鎮守及襟帶之地沿隋舊制置
　　　總管府以統軍戎至徳七年改總管府為都督
　　　府其總十州者為大都督亦兼刺史而不檢校
　　　州事盖専以典軍為職正如今之提督也
　　舊唐書地理志安西節度使撫寧西域統龜兹焉
　　耆于闐疏勒四國北庭節度使防制突騎施堅昆
　　部管瀚海天山伊吾三軍河西節度使隔斷𦍑戎
　　統赤水大斗建康寧冦玉門黒離豆盧新泉等八
　　軍張掖交城白亭三守捉朔方節度使捍禦北狄
　　統經畧豐安定逺西受降城東受降城安北都䕶
　　振武等七軍府河東節度使掎角朔方統天兵大
　　同横野岢嵐等四軍忻代嵐三州雲中守捉范陽
　　節度使臨制奚契丹統經畧威武清夷静塞恒陽
　　北平高陽唐興横海等九軍平盧軍節度使鎮撫
　　室韋靺鞨統平盧盧龍二軍榆闗守捉安東都䕶
　　府隴右節度使以備羌戎統臨洮河源白水及安人
　　振威威戎莫門寧塞積石鎮西等九軍綏和合川
　　平夷三守捉劍南節度使西抗吐蕃南撫蠻獠統
　　團結營及松維蓬恭雅黎姚悉等八州兵馬天寶
　　平戎昆明寧逺澄川南江等六軍鎮嶺南五府經
　　略使綏静夷獠統經畧清海二軍桂管容管安南
　　邕管四經略使長樂經畧使東萊守捉東牟守捉
　　　謹案唐分天下州縣制為諸道每道置使其邊
　　　方有冦戎之地則加以旌節謂之節度使葢即
　　　古之持節都督至徳以後諸道皆聚兵中原刺
　　　史每受節度之號節度又兼領觀察諸使分理
　　　郡縣為今督撫之任而節度之號則固専為統
　　　兵設也故亦互見于此
　五季
　　新五代史張敬逹列傳清泰二年河東節度使石
　　敬瑭兼大同彰國振武威塞等軍蕃漢馬步軍都
　　總管屯於忻州以敬達為北面副總管以分其兵
　　明年徙敬瑭鎮天平遂以達為大同彰國及振武威
　　塞等軍蕃漢馬步軍都部署
　　　謹案後唐蕃漢都總管權寄隆重盖前代都督
　　　中外諸軍事之比其下有副都總管明宗嘗為
　　　之俱非復尋常之任而北面副總管則有似今
　　　之提督若都部署初第名為部署同光元年始
　　　以元行欽為之本在招討使之下其後有都部
　　　署乃為行軍主帥之任事已輒罷非定制也
　宋
　　柯維騏宋史新編總管鈐轄司掌總治軍旅屯
　　戍及營防守禦之政令或一州或一路有兼兩路
　　三路者舊制都總管以節度使充副總管以觀察
　　以下充或文臣知州則管勾軍馬事舊相重臣亦
　　為都總管有禁兵駐泊其地者以駐泊冠之初名部
　　署慶厯八年改為總管若鈐轄舊以朝官及諸司
　　使以上充官卑資淺則去都字崇寧中置京畿四
　　輔郡以知州為都總管仍兼副總管鈐轄靖康中
　　詔四道副總管並通差文武臣建炎分置帥府以
　　諸路帥臣帶都督總管要郡守臣帶兵馬鈐轄要
　　郡帶兵馬都監並以武臣為副稱副總管副鈐轄
　　副都監許便宜行軍馬事辟置僚屬依帥臣法遇
　　起兵則副總管為帥副鈐轄都監各以兵從聴節
　　制
　　　謹案宋初懲五季之弊召諸鎮節度使留之京
　　　師分命朝臣出守列郡號權知軍州事軍謂兵
　　　事州謂民事也其後文武官參為知州軍事故
　　　諸知府州軍監有兼留守司公事者有兼經畧
　　　安撫使馬步軍都總管者有兼安撫使馬步軍
　　　都總管者有兼安撫使兵馬鈐轄者有兼安撫
　　　使兵馬巡檢者其餘大藩府或沿邊州郡及當
　　　一道衝要者並兼兵馬鈐轄巡檢或帶沿邊安
　　　撫提轄兵甲沿邉溪峒都巡檢葢亦猶前代督
　　　軍州之例則都總管者正如今巡撫兼提督之
　　　比而副總管亦如今提督之比也
　　王應麟玉海都統駐劄之地沔州興元金州江陵
　　鄂州池州江州鎮江建康平江許浦水軍又利州
　　有副都統制
　　　謹案都統二字始見晉書庾亮傳而都統之官
　　　始於苻秦之少年都統唐之都統或總五道或
　　　總三道又有行營都統副都統一時兵興稱謂
　　　不一宋初有馬步軍副總管遇出師征討則加
　　　以都統制軍馬之名以總統諸將然不為官稱
　　　建炎置御營司擢王淵為都統制名官自此始
　　　紹興十一年罷諸將兵乃收其所部為御前諸
　　　軍而統制皆以屯駐州名冠軍額之上自是天
　　　下有十都統恩數略視三衙權任在帥臣之右
　　　初以秩卑者稱副都統制乾道中増制副都統
　　　制一人兼領軍事其後都副觧並除者則凡屯
　　　劄之都統制副都統制亦正如今提督之比也又
　　　平江許浦水軍本明州定海水軍舊𨽻沿海制
　　　置使防捍海道乾道八年併歸許浦鎮置副都
　　　統制統之則其副都統制固如今之水師提督
　　　矣
　遼
　　遼史百官志南而軍官諸軍兵馬都總管府某兵
　　馬都總管聖宗太平四年見兵馬都總管兵馬都
　　總管府歸聖軍兵馬都總管府南面邉防官五州
　　都總管府耶律蘇色(滿洲語撩草也/原作速撒今改)穆宗應厯初
　　為義霸祥順聖五州都總管山後五州都管司聖
　　宗統和四年見普弩寧(原作滿奴寧/从字面改正)為山後五州
　　都管
　　　謹案遼都總官之職北面有東路兵馬都總管府
　　　其官曰東路兵馬都總管南面五京各有都總
　　　管府官曰某京都總管知某府事又有南京兵
　　　馬都總管府其諸府都總管葢皆如今提督之
　　　任也
　金
　　金史百官志諸總管府(謂府尹/兼領者)都總管一員正三
　　品掌統諸城隍兵馬甲仗總判府事同知都總管
　　一員從四品掌通判府事惟博索(滿洲語山隂也/原作婆速今改)
　　路同知都總管兼來逺軍事兵馬副都總管一員
　　正五品所掌與同知同○統軍司(河南山東/陜西益都)使一
　　員正三品督領軍馬鎮攝封陲副統軍一員正四
　　品判官一員從五品知事一員從七品知法二員
　　從八品
　　　謹案金天㑹六年伐宋畢詔遣西南西北二帥
　　　以鎮方面而諸路各設兵馬都總管府天徳二
　　　年改諸京兵馬都部署司為本路總管府又以
　　　博索路統軍司為總管府若正隆六年置三十
　　　二總管則如前代行軍總管之比而非諸都總
　　　管之例也
　元
　　元史百官志宣慰使司都元帥府秩從二品使三
　　員同知二員副使二員經厯二員知事二員都元
　　帥府都元帥二員副元帥二員經厯知事各一員
　　元帥府秩正三品達嚕噶齊(解見户/部篇)一員元帥一
　　員經厯知事各一員
　　　謹案元初於北庭察遜塔拉(䝉古語察遜雪也/塔拉曠野也原作)
　　　(曲先塔/林今改)䝉古軍征東等四處立都元帥府置都
　　　元帥副元帥副元帥之下又有同知副元帥其
　　　宣慰司有邊陲軍旅之事則兼都元帥若世祖
　　　至元二十九年以汪惟和為鞏昌二十四處都
　　　總帥亦元帥之職也元又立諸路萬户府管軍
　　　七千以上為上萬户府達嚕噶齊一員萬户一
　　　員俱正三品副萬户一員從三品管軍五千以
　　　上為中萬户府達嚕噶齊萬户各一員俱從三品
　　　副萬户一員正四品管軍三千以上為下萬户
　　　府達嚕噶齊萬户各一員俱從三品(以上中遞/降例之疑)
　　　(當為正/四品)副萬户一員從四品其官皆世襲有功
　　　則陞之與元帥府官又復不同也
　明
　　明史百官志都指揮使司都指揮使一人正二品
　　又都指揮同知二人從二品都指揮僉事四人正
　　三品其屬經厯司經厯正六品都事正七品斷事
　　司斷事正六品副斷事正七品吏目各一人司獄
　　司司獄從九品倉庫草場大使副使各一人行都
　　指揮使司設官與都指揮使司同都司掌一方之
　　軍政各率其衛所以𨽻于五府而聴于兵部凡都
　　司並流官或得世官都指揮使及同知僉事常以一
　　人統司事曰掌印一人練兵一人屯田曰僉書巡
　　補軍器漕運京操備禦諸雜務並選充之否則曰
　　帶俸明初置各行省行都督府設官如都督府又
　　置各都衛指揮使司洪武四年置各都衛斷事司
　　以理軍官軍人詞訟又以都衛節制方面職係甚
　　重從朝廷選擇陞調不許世襲八年詔各都衛並
　　改為都指揮使司凡改設都司十有三燕山都衛
　　為北平都司西安都衛為陜西都司太原都衛為
　　山西都司杭州都衛為浙江都司江西都衛為江
　　西都司青州都衛為山東都司成都司衛為四川
　　都司福州都衛為福建都司武昌都衛為湖廣都
　　司廣東都衛為廣東都司廣西都尉為廣西都司
　　定遼都衛為遼東都司河南都衛為河南都司行
　　都司三西安行都衛為陕西行都司大同都衛為
　　山西行都司建寧都衛為福建行都司十五年増
　　置貴州雲南二都司後以北平都司為北平行都
　　司永樂元年改為大寧都司宣徳中増置萬全都
　　司計天下都司凡十有六又于建昌置四川行都
　　司於勛陽置湖廣行都司計天下行都司凡五
　　　謹案明自罷中書行省設都布按三司分治兵
　　　刑錢榖都司序銜在布按二司上則都司實為
　　　一方武職重臣正如今提督之比又明初於各
　　　行省置都鎮撫司設官有都鎮撫副鎮撫知事
　　　之屬洪武六年罷附著於此
　　明史李如松列傳萬厯十二年為提督陜西軍務
　　總兵官武臣有提督自如松始也已命盡統遼東
　　宣府大同諸道援軍如松以權任既重不欲受總
　　督制事輒専行兵科許宏綱等以為非制尚書石
　　星亦言如松勅書受督臣節制不得自専乃下詔
　　申飭麻貴列傳起貴備倭總兵官已加提督盡統
　　南北諸軍
　　　謹案明京營設有提督自内臣外並用文臣武
　　　臣南京有提督操江多領以勛戚若各處巡撫
　　　多兼提督軍務則以文臣為之其總兵間有稱
　　　提督者如鎮守昌平舊有提督武臣嘉靖三十
　　　八年改為鎮守總兵聴總督節制鎮守貴州總
　　　兵嘉靖三十二年加提督麻陽等處地方職銜
　　　又嘉靖三十七年添設提督狼山鎮副總兵究
　　　其職守則仍與諸鎮守總兵副總兵同至李如
　　　松為提督而提督始為専設之官然而事權既
　　　重不循體制見督師不肯甲胄庭謁用監司謁
　　　督撫儀至其弟如楨出鎮遼東遂欲與總督講
　　　鈞禮明代重文輕武而其末流至於如此則其
　　　紀綱不立亦可概見也我
　　朝定制大小相維提督一官既以節制諸鎮而仍
　　　受節制于總督其
　簡用多拔尤于各鎮之中課功稽績量材掄擇所以
　　　表率營伍鞏䕶疆陲非往代所可幾及也
　
　
　
欽定厯代職官表卷五十六
欽定四庫全書
欽定厯代職官表卷五十七
　　總兵副將表
　　總兵副將
　國朝官制
總兵官(正二/品)直𨽻馬蘭鎮泰寧鎮宣化鎮天津鎮正定
鎮各一人山東兖州鎮登州鎮各一人山西太原鎮大
同鎮各一人河南河北鎮南陽鎮各一人江南崇明鎮
狼山鎮夀春鎮各一人江西南昌鎮南贑鎮各一人福
建金門鎮海壇鎮南澳鎮臺灣鎮福寧鎮汀州鎮建寧
鎮漳州鎮各一人浙江黄巖鎮定海鎮温州鎮處州鎮
衢州鎮各一人湖廣㐮陽鎮宜昌鎮鎮筸鎮永州鎮各
一人四川川北鎮重慶鎮建昌鎮松潘鎮各一人陜西
延綏鎮與漢鎮河州鎮各一人甘肅西寧鎮寧夏鎮凉
州鎮巴里坤鎮各一人廣東左翼鎮右翼鎮碣石鎮潮
州鎮髙州鎮瓊州鎮各一人廣西左江鎮右江鎮各一
人雲南臨元鎮開化鎮騰越鎮鶴麗鎮昭通鎮普洱鎮
各一人貴州安籠鎮古州鎮鎮逺鎮威寧鎮各一人
　　各掌其鎮之軍政統轄本標官兵及分防各營協
　　將弁而受成于提督馬蘭鎮駐遵化州之馬蘭闗
　　本標左右二營同城一營分防三營泰寧鎮駐易
　　州之梁各莊本標左右二營分防九營宣化鎮駐
　　宣化府本標中左右三營同城一營分防二協二
　　十有四營天津鎮駐天津府本標左右二營同城
　　一營分防二十有二營正定鎮駐正定府本標左
　　右二營同城一營分防十有一營兖州鎮駐兖州
　　府本標左右二營分防二協十營登州鎮駐登州
　　府本標左右前三營分防二協九營太原鎮駐平
　　陽府本標左右二營同城一營分防一協十有一
　　營大同鎮駐大同府本標中左右前四營分防一
　　協三十有一營河北鎮駐懐慶府本標左右二營
　　分防七營南陽鎮南陽府本標左右二營分防
　　七營崇明鎮駐崇明縣本標中左右竒兵四營狼
　　山鎮駐通州本標中左右三營分防五營夀春鎮
　　駐夀州本標中左右三營分防四營南昌鎮駐南
　　昌府本標前後二營同城二營分防十有一營南
　　贑鎮駐贑州府本標中左右三營同城一營分防
　　十有二營金門鎮駐同安縣本標左右二營海壇
　　鎮駐福清縣之海壇汛本標左右二營南澳鎮駐
　　廣東潮州府之南澳兼屬兩廣總督及廣東提督
　　節制本標左右二營臺灣鎮駐臺灣府本標中左
　　右三營同城一營分防三協三營福寧鎮駐福寧
　　府本標中左右三營分防三營汀州鎮駐汀州府
　　本標中左右三營分防一營建寧鎮駐建寧府本
　　標中左右三營分防一協一營漳州鎮駐漳州府
　　本標中左右三營分防七營同城一營黄巖鎮駐
　　黄巖縣本標中左右三營同城一營分防一協一
　　營定海鎮駐定海縣本標中左右三營同城一營
　　分防一協二營温州鎮駐温州府本標中左右三
　　營同城一營分防三協三營處州鎮駐處州府本
　　標中左右三營分防一協一營衢州鎮駐衢州府
　　本標中左右三營同城一營分防三協三營㐮陽
　　鎮駐榖城縣本標中左右三營同城一營分防一
　　協三營宜昌鎮駐宜昌府本標中左前後四營分
　　防一協三營鎮筸鎮駐辰州府之鎮筸五寨司城
　　本標中左右前四營分防二協二營永州鎮駐永
　　州府本標中左右三營分防三營川北鎮駐保寧
　　府本標中左右三營分防三營重慶鎮駐重慶府
　　本標中左右三營分防一協五營建昌鎮駐寧逺
　　府本標中左右三營分防十營松潘鎮駐松潘衞
　　本標中左右三營分防一協七營延綏鎮駐榆林
　　府本標中左右三營分防三協二十六營同城一
　　營興漢鎮駐興漢州本標中左右三營同城一營
　　分防一協九營河州鎮河州本標左右二營分
　　防一協十有二營西寧鎮駐西寧府本標中左右
　　前後五營同城一營分防一協十有二營寧夏鎮
　　駐寧夏府本標左右前後四營同城一營分防二
　　協十有一營凉州鎮駐凉州府本標中左右前後
　　五營同城一營分防一協十有九營肅州鎮駐肅
　　州府本標中左右三營同城一營分防二協十有
　　六營巴里坤鎮駐巴里坤城本標中左右三營分防
　　一協三營左翼鎮駐東莞縣之虎門寨本標中左
　　右三營分防三協四營右翼鎮駐英徳縣本標中
　　左右三營分防二協二營碣石鎮駐惠州府之碣
　　石衞本標中左右三營分防一營潮州鎮駐㨗勝
　　所本標中左右三營同城一營分防一協四營高
　　州鎮駐高州府本標左右二營分防三協八營瓊
　　州鎮駐瓊州府本標左右二營分防六營廣東又
　　有南澳鎮兼屬浙閩總督及福建水師提督節制
　　本標左右二營分防一協二營左江鎮駐南寧府
　　本標中左右三營同城一營分防三協五營右江
　　鎮駐泗城府本標中左右三營分防一協三營臨
　　元鎮駐臨安府本標中左右三營分防二營開化
　　鎮駐開化府本標中左右三營分防一協一營騰
　　越鎮駐騰越州本標中左右三營分防二協一營
　　鶴鹿鎮駐鶴慶府本標中左右三營分防一協一
　　營昭通鎮駐昭通府本標中左右前四營分防二
　　營普洱鎮駐普洱府本標中左右三營安龍鎮駐
　　南籠府本標中左右三營分防四營古州鎮駐古
　　州本標中左右三營分防二協四營鎮逺鎮駐鎮
　　逺府本標中左右三營分防二協八營威寧鎮駐
　　威寧州本標中左右二營分防二營
副將(従二/品)直𨽻督標一人三屯協河屯協山永協河間
協通州協大名協張家口協獨石口協各一人山東文
登協膠州協臨清協沂州協各一人山西蒲州協殺虎
口協各一人江南督標一人江寧城守營京口協安慶
協太湖協各一人江西九江協袁州協各一人福建督
標一人閩安協臺灣協北路協水師協福州城守營興
化城守營延平城守營各一人浙江杭州城守營嘉興
協湖州協紹興協象山協台州協樂清協瑞安協平陽
協金華協嚴州協各一人湖廣督標一人鄖陽協黄州
協施南協長沙協洞庭協永順協辰州協靖州協沅州
協永綏協衡州協寳慶協各一人四川督標將軍標各
一人阜和協䕫州協維州協各一人陜西將軍標一人
靖逺協慶陽協潼闗協波羅協神木協定邊協漢中城
守營岷洮協各一人甘肅督標一人永固協永昌協中
衞協西大通協金塔寺協西安協瑪納斯協哈宻協各
一人廣東督標一人廣州城守營肇慶城守營惠州協
順徳協香山協春江協南雄協三江口協龍門水師協
羅定協黄岡協澄海協各一人廣西義寧協平樂協廣
逺協潯州協梧州城守營新太協鎮安協各一人雲南
督標一人曲尋協楚雄協永昌協龍陵協維西協各一
人貴州清江協大定協銅仁協都匀協上江協黔西協
遵義協平逺協定廣協各一人
　　各掌其分地之軍政以整飭行伍參將以下之在
　　其分内者胥𨽻焉凡副將之為總督統理營務者
　　曰督標中軍副將其為駐防將軍統理營務者曰
　　將軍標中軍副將為河道總督漕運總督統理營
　　務及稽核工汛催䕶漕船者曰河標中軍副將漕
　　標中軍副將兹河標漕標副將已别具河道漕運
　　總督篇内故不贅列
　厯代建置
　　　謹案總兵之官始於明代前此無聞焉副將之
　　　名惟見于北魏北齊而自隋以後未有置者今
　　　既以古來統軍之將入提督表内因以其副貳
　　　者系之此表以誌沿溯之略而厯代異同因革
　　　則詳具於左云
　三代
　　周禮夏官制軍二千五百人為師師帥皆中大夫
　　五百人為旅旅帥皆下大夫
　　　謹案州長之職師田行役之事帥而致之則州
　　　長于軍即為師帥也黨正之職師田行役以其
　　　法治其政事則黨正於軍即為旅帥也然師帥
　　　旅帥之制周初已具書之牧誓有千夫長百夫
　　　長孔安國以為千夫長即師帥盖師雖二千五
　　　百人舉其全數亦得稱千夫長其百夫長孔氏
　　　以為卒帥而鄭康成以全數凖之亦即以為旅
　　　帥也要之夏官所云周禮之正法若量時制事
　　　未必盡同齊語二千人為旅鄉良人帥之呉語
　　　百人為行十行一旌十旌一將軍而注引司馬
　　　法曰十人之帥執鈴百人之帥執鐸千人之帥
　　　執鼔萬人之將執大鼓其計人制將皆以什數
　　　固與周禮異矣周之師帥旅帥實統于將軍其
　　　與今之總兵副將統於提督者制亦相近焉
　秦
　　馬端臨文獻通考秦置郡丞以佐守在邊為長史
　　掌兵馬
　　　謹案秦制郡守治民丞佐之尉典兵而邊郡長
　　　史亦掌兵馬其所以佐守者豈即其所以佐尉
　　　者與秦之行軍亦有長史如司馬欣為章邯長
　　　史見漢書項籍傳則因事而設不為定制
　漢
　　漢書百官公卿表郡有丞邊郡又有長史掌兵馬
　　秩皆六百石○郡尉典武職甲卒有丞秩六百石
　　　謹案錢文子曰漢邊郡太守置長史一人丞一
　　　人治兵民當兵行長史知郡長史與丞不並置
　　　惟郡尉之丞佐其尉典武職甲卒者乃為一定
　　　之官也
　　漢書高帝本紀顔師古注張宴曰材官騎士常以
　　八月太守都尉令長丞㑹都試課殿最
　　　謹案漢郡守尉行都試之法而丞亦與焉知丞
　　　即不行長史而亦仍佐守典兵馬之事者矣
　　王應麟玉海漢初軍制主閑廐而名廐將主輜重
　　而名重將將如林之師而名林将將築城之兵而
　　名城將弩則有弩將射則有樓煩將騎則有郎騎
　　將謹畏則謂之慎将勇特則謂之特將車司馬騎
　　司馬各效其用長隊將二隊將三隊將各因其才
　　　謹案將兵者之稱將自周以前有之而著以為
　　　官名則始見於秦漢之際應麟所列其等第者
　　　各有差次然俱特將者之専號也他如韓信撃
　　　越輔以張耳曺參攻城略地每與淮隂侯俱雖
　　　一時所授不為常秩而置帥有副亦即今副將
　　　所托始也
　　杜佑通典後漢大將軍驃騎將軍車騎將軍衞將
　　軍其領軍皆有部曲大將軍營五部部校尉一人軍
　　司馬一人其不置校尉部但以軍司馬一人其别
　　營領屬為别部司馬
　　　謹案後漢省郡都尉并職太守亦每郡置丞一
　　　人其當邊戍者丞為長史王國之相亦如之然
　　　則都尉之丞已隨尉俱廢至諸將軍之號雖不
　　　為統兵而設然其營部之校尉司馬亦有似今
　　　之總兵副將者故並著之
　三國
　　三國蜀志馬忠列傳丞相亮開府以忠為門下督
　　王平列傳遷後典軍安漢將軍副車騎將軍呉壹
　　住漢中
　　　謹案王平以將軍副呉壹鎮漢中此如今總兵
　　　受提督節制之比至馬忠之為開府門下督則
　　　當如今督標中軍副將之比也
　　三國志甘寧列傳拜折衝將軍為前部督受敕出
　　斫敵營乃酌酒與其都督潘璋列傳拜偏將軍領
　　百校
　　　謹案前部督下有都督此猶今總兵下之有副
　　　將而偏將軍者則正如今副將之比也
　晉
　　晉書職官志假節為都督者所置與四征鎮加大
　　將軍不開府為都督者同
　　　謹案晉驃騎以下及諸大將軍不開府非持節
　　　都督者置司馬一人若陶侃𫝊侃都督江州増
　　　置左右長史司馬盖異數也其後侃既遜位以
　　　後事付右司馬王愆期加督䕶統領文武知督
　　　䕶乃隨時權設之號而司馬亦如後漢大將軍
　　　營之軍司馬矣又張實𫝊有太府司馬韓璞胡
　　　三省曰張氏保據河西有太府司馬太府少府
　　　主簿等官蓋都督府為太府凉州府為少府也
　　晉書職官志武帝置南蠻校尉干㐮陽西戎校尉
　　于長安南夷校尉于寧州元康中䕶羌校尉為凉
　　州刺史西戎校尉為雍州刺史南蠻校尉為荆州
　　刺史江州省南蠻校尉尋又置于江陵改南夷校
　　尉曰鎮蠻校尉安帝時于襄陽置寧蠻校尉武帝
　　又置平越中郎將居廣州
　　　謹案晉䕶羗等校尉多領以刺史然其秩較卑
　　　司馬太守亦得兼之如朱燾以輔國司馬為南
　　　蠻校尉庾翼以西陽太守遷南蠻校尉領南郡
　　　太守文處茂以涪陵太守進輔國將軍西夷校
　　　尉巴西梓潼二郡太守是也其官頗近今之副
　　　將故著之又晉有西蠻校尉當為益州刺史觀
　　　毛寳𫝊載其子穆之朱序𫝊載其父燾所厯職
　　　皆西蠻校尉益州刺史可見此亦疑即西夷校
　　　尉之互名而志俱不及之疎矣
　　晉書王㳟列傳遣牢之率帳下督顔延先據竹里
　　　謹案帳下督盖如今之督標中軍副將也
　宋齊梁陳
　　宋書百官志江右以來諸公領兵者置司馬一人
　　宋書明帝本紀出為使持節都督徐兖二州豫州
　　之梁郡諸軍事鎮北將軍徐州刺史又徙為都督
　　雍梁南北秦四川郢州之竟陵諸軍事寧蠻校尉
　　雍州刺史持節常侍將軍如故
　　　謹案宋諸蠻夷校尉大約一如晉制其南蠻校
　　　尉孝建中省而䕶羌及西夷校尉皆不見于志
　　　至寧蠻校尉志云晉武帝置與晉志所云安帝
　　　置者亦稍不同
　　南齊書豫章王嶷列傳為都督荆湘八州諸軍事
　　南蠻校尉荆湘二州刺史晉宋之際刺史多不領
　　南蠻别以重人居之至是有二府
　　　謹案齊制凡蠻夷校尉或多領以太守惟䕶三
　　　巴校尉後改刺史其餘則猶是晉宋之舊也梁
　　　陳無所改作故不偹列
　北魏
　　魏書穆罷列傳除虎牢鎮將轉吐亰鎮將陸俟列
　　傳拜離石鎮將李恢列傳拜員外散騎常侍安西
　　將軍長安鎮副將李元茂列傳除彭城鎮副將
　　北齊書竇泰列傳神武為晉州請泰為鎮城都督
　　參謀軍事韓軌列傳神武鎮晉州引為鎮城都督
　　仍督中軍庫狄盛列傳為高祖親信都督累加中
　　軍將軍為豫州鎮城都督步大汗薩列傳為秦州
　　鎮城都督劉豐列傳魏永安初除靈州鎮城大都
　　督
　　周書于謹列傳太祖臨夏州以為防城大都督兼
　　夏州長史獨孤信列傳建明初為荆州新野鎮將
　　帶新野郡守尋遷荆州防城大都督帶南鄉守楊
　　寛列傳父鈞北道大行臺恒州刺史懐朔鎮將
　　　謹案魏高陽王澄以北邊鎮將選舉彌輕奏求
　　　重鎮將之選蓋魏之鎮將下鎮大將一等鎮副
　　　將又下鎮將一等蓋正如今之總兵副將其鎮
　　　城都督當如今之副將而鎮城大都督則亦總
　　　兵之比也又齊書堯雄傳擒梁鎮將茍元亷知
　　　南朝亦有鎮將矣
　　北齊書任胄列傳胄解郡為都督高祖以晉州重
　　要留清河公岳為行臺鎮守以胄𨽻之
　　周書賀抜岳列傳爾朱天光為使持節督二雍二
　　岐諸軍事驃騎大將軍雍州刺史以岳為左大都
　　督又以征西將軍侯莫陳恱為右都督並為天光
　　之副
　　　謹案任胄為都督𨽻行臺高岳侯莫陳恱為右
　　　都督副節將爾朱天光正如今總兵之屬總督
　　　也
　北齊
　　隋書百官志後齊三等諸鎮置鎮將副將
　　　謹案齊之鎮將副將蓋悉仍魏制若趙郡王叡
　　　領山東兵數萬監築長城其還也部分營伍督
　　　帥監領强弱相持則其軍官之差次亦大略可
　　　見矣
　後周
　　通典後周有大都督帥都督都督
　　　謹案後周改都督諸軍為總管則總管為都督
　　　之任而又有大都督帥都督都督蓋俱為統軍
　　　之官而下於總管者正如今總兵副將俱下於
　　　提督也
　隋
　　隋書百官志舊有兵處則刺史帶諸軍事以統之
　　至是别置都尉副都尉都尉正四品領兵與郡不
　　相知副都尉正五品
　　　謹案隋煬帝定令改大都督為校尉帥都督為
　　　旅師都督為隊正知周時都督之名固已微矣
　　　若郡有兵處别置都尉副都尉領之雖品秩較
　　　卑亦略與今總兵副將相仿也
　　隋書觀王雄列傳雄弟達拜給事黄門侍郎時吐
　　谷渾冦邊詔上柱國元楷為元帥達為司馬蜀王
　　秀列傳大將軍劉噲之討西㸑也高祖令上開府
　　楊武通將兵繼進秀使嬖人萬智光為武通行軍
　　司馬
　　　謹案行軍司馬之官始此至唐而始有員額蓋
　　　即漢之軍司馬也
　唐
　新唐書百官志節度使行軍司馬副使各一人
　　　謹案唐之行軍司馬掌弼戎政居則習蒐狩有
　　　役則申戰守之法器械糧糒軍籍賜予皆専焉
　　　本軍節使有闕亦以次升授如閻巨源以勝州
　　　刺史攝振武行軍司馬屬其帥范希朝入覲遂
　　　代為節度陸長源為宣武軍行軍司馬汴州政
　　　事皆决斷之後代董晉知留後事則其職正如
　　　今之總兵而副使正如今之副將也若節度副
　　　大使當時號為儲帥藩鎮之専横者每以授其
　　　子其甫除方鎮而未賜旄節者亦或稱副大使
　　　則非其例矣又唐制凡元帥都統俱有行軍司
　　　馬如鄭畋為京城四面諸軍行營都統以前朔
　　　方節度使唐宏夫為行軍司馬然兵罷則省非
　　　定制也
　　舊唐書職官志諸鎮上鎮將一人正六品下鎮副
　　一人正七品下中鎮將一人正七品上鎮副一人
　　從七品上下鎮將一人正七品下鎮副一人從七
　　品下
　　　謹案唐諸鎮凡上鎮二十中鎮九十下鎮一百
　　　三十五皆為防邊而設其將副秩亦較卑然原
　　　其設官則本於曺魏四鎮將軍之名而與北魏
　　　所稱鎮將者其職守略同又列鎮分等差殆亦
　　　如今各鎮各協之别故並著於此
　五季
　　新五代史盧文進列傳莊宗弟存矩為新州團練
　　使統山後八軍王殷列傳遷靈武馬步軍都指揮
　　使安重榮列傳父全勝州刺史振武馬步軍都指
　　揮使重榮為振武巡邊指揮使
　　　謹案五季時之統兵官大率為行軍而設非有
　　　定員若新州團練使之統山後軍以及靈武振
　　　武之都指揮使則亦有似今之鎮守協鎮者矣
　宋
　　宋史職官志路分都監掌本路禁旅屯戍邊防訓
　　練之政令以肅清所部
　　　謹案宋建炎三年以要郡守臣帶本路兵馬都
　　　監武臣一員充副都監紹興三年罷守臣兼兵
　　　職而副都監如故則各路分之都監副都監亦
　　　如今總兵副將之比也
　　章如愚山堂考索都鈐轄副鈐轄宋以朝官及諸
　　司使以上充或一州或一路或兩路三路亦有無
　　都字者建炎中要郡守臣兼兵馬鈐轄以武臣為
　　副改諸路都監為副鈐轄紹興中守臣罷兼兵職
　　副鈐轄改為路分都監
　　　謹案宋統兵之官興罷不常其名號亦糅雜今
　　　參考諸書知都鈐轄即守臣之帶兵馬都監者
　　　副鈐轄即各路分之副都監而守臣罷兼兵職
　　　後之設官專與兵職者葢自副鈐轄改為路分
　　　都監始惟各路分之都監止一人而猶仍副都
　　　監之名不可解也
　遼
　　遼史百官志南靣軍官諸軍兵馬都總管府某兵
　　馬副總管同知某兵馬事
　　　謹案遼北靣上京路控制諸奚有諸軍都虞侯
　　　司官曰都虞侯亦今總兵鎮守邊塞者之比附
　　　著於此
　金
　　金史百官志諸總管府同知都總管一員從四品
　　掌通判府事副都總管一員正五品所掌與同知
　　同○統軍司副統軍一員正四品
　　　謹案金諸邊將正將常提控部保將輪畨巡守
　　　邊境副將部將輪畨巡守邊境其統轄與内地
　　　之將副同
　元
　　元史百官志宣尉使司都元帥府同知二員副使
　　二員都元帥府副元帥二員
　明
　　明史職官志都指揮使司都指揮同知二人從二
　　品都指揮僉事四人正三品
　　　謹案都指揮同知為都指揮使之貳有如今之
　　　總兵則其僉事亦副將之比歟
　　明史職官志總兵官副總兵無品級無定員總鎮
　　一方者為鎮守獨鎮一路者為分守又有提督提
　　調巡視備禦領班備倭等名凡總兵副總兵率以
　　公侯伯都督充之其總兵挂印稱將軍者雲南曰
　　征南將軍大同曰征西將軍湖廣曰平蠻將軍兩
　　廣曰征蠻將軍宣府曰鎮朔將軍甘肅曰平羌將
　　軍寧夏曰征西將軍交趾曰副將軍(徐學聚國朝/典彚作平夷)
　　(副將/軍)延綏曰鎮西將軍其在薊鎮貴州湖廣四川
　　及儹運淮安者不得稱將軍挂印宣徳間又設山
　　西陜西二總兵嘉靖間分設廣東廣西貴州湖廣
　　二總兵為四改設福建保定副總兵又添設浙江
　　總兵萬厯間又増設於臨洮山海天啟間増設登
　　萊至崇禎時益紛不可紀而位權亦非復當日○
　　鎮守薊州總兵官一人舊設隆慶二年改為總理
　　練兵事務兼鎮守駐三屯營協守副總兵三人鎮
　　守昌平總兵官一人舊設副總兵又有提督武臣
　　嘉靖二十八年裁副總兵以提督改為鎮守總兵
　　駐昌平城聽總督節制鎮守遼東總兵官一人舊
　　設駐廣寧隆慶元年令冬月移駐河東遼適中之
　　地調度防禦應援海州瀋陽協守副總兵一人(遼陽/副總)
　　(兵舊為分守嘉靖四/十五年改為協守)鎮守保定總兵官一人𢎞治
　　十八年初設保定副總兵後改為參將正統九年
　　復為分守副總兵嘉靖二十年改為鎮守三十年
　　改設鎮守總兵官萬厯元年令春秋兩防移駐浮
　　圖峪遇有警移駐紫荆關以備入援鎮守宣府總
　　兵官一人舊設駐宣府鎮城協守副總兵一人鎮
　　守大同總兵官一人舊設駐大同鎮城協守副總
　　兵一人鎮守山西總兵官一人舊為副總兵嘉靖
　　二十年改設駐寧武關防秋移駐陽方口防冬移
　　駐偏關協守副總兵一人鎮守延綏總兵官一人
　　舊設駐鎮城協守副總兵一人鎮守寧夏總兵官
　　一人舊設駐鎮城協守副總兵一人鎮守甘肅總
　　兵官一人舊設駐鎮城協守副總兵一人鎮守陜
　　西總兵官一人舊駐㑹城後移駐固原分守副總
　　兵一人鎮守四川總兵官一人隆慶五年添設駐
　　建武所分守副總兵一人鎮守雲南總兵官一人
　　舊設駐雲南府鎮守貴州總兵官一人舊設嘉靖
　　三十二年加提督麻陽等處地方職銜駐銅仁府
　　鎮守廣西總兵官一人舊為副總兵嘉靖四十五
　　年改設駐桂林府鎮守湖廣總兵官一人舊設嘉
　　靖十年罷十二年復設萬厯八年又罷十二年仍
　　復設駐省城鎮守廣東總兵官一人舊為征蠻將
　　軍兩廣總兵官嘉靖四十五年分設駐潮州府協
　　守副總兵一人提督狼山副總兵一人嘉靖三十
　　七年添設駐通州鎮守江南副總兵一人舊係總
　　兵官駐福山港後移駐鎮江儀真二處嘉靖八年
　　裁革十九年復設二十九年仍革三十二年改設
　　副總兵駐金山衞四十三年移駐呉淞鎮守浙江
　　總兵官一人嘉靖三十四年設總理浙直海防三十
　　五年改鎮守浙直四十二年改鎮守浙江舊駐定
　　海縣移駐省城鎮守福建總兵官一人舊為副總
　　兵嘉靖四十二年改設駐福寧州鎮守山東總兵
　　官一人天啟中増設總督漕運總兵官一人永樂
　　二年設總兵副總兵統領官軍海運後海運罷専
　　督漕運天順元年又令兼理河道
　　　謹案明統兵之官専制者曰總兵次曰副總兵
　　　其鎮守地方者或遇事増添改革俱本部奏請定
　　　奪又如張任學崇禎時巡按河南以諸將不任
　　　撃賊上疏請易武階帝壯之下吏兵二部及都
　　　察院議諸臣以文吏無改武職者請仍以監軍
　　　御史兼總兵事帝不從命授署都督僉事為河
　　　南總兵官此一時僅見之事蓋明制凡有事征伐
　　　則命總兵佩將印統兵以出既旋即上所佩將
　　　印然多充以勲戚其後由行陣出身者或以都
　　　督等官擢任兵事其勞效可紀者亦間不乏又
　　　迨其季而臨陣縮朒避賊不撃甚有縻餉玩冦
　　　以邀封賞者則軍實替而軍政隳亦非盡由初
　　　制之未善也我
　　國家軍營之制既設提督以統録旗官兵而總兵
　　　副將亦各有専閫之寄協守之責凡有
　簡授必慎擇其人
　皇上又以向之記名副將請升總兵者多由侍衞章
　　　京滿州人員保送而鑾儀衞之滿州漢軍人員
　　　又有應升總兵定額者是以所用於旗員較多
　　　乃
　特命兵部定為限制析其額數以旗員漢人銓次補
　　　用俾澄叙一歸大公又
　命各省總督及兼管提督之巡撫於漢人副將内舉
　　　其堪勝總兵者書其考語送部引
　見於此見立法求才其難其慎而所以飭營伍重保
　　　障之
　盛心萬古為昭矣
　
　
　
欽定厯代職官表卷五十七
欽定四庫全書
欽定厯代職官表卷五十八
　　㕘將遊擊等官
　國朝官制
𠫭將(正三/品)直𨽻八人山東九人山西十有四人河南五
人江南十有一人江西六人福建十有四人浙江七人
湖廣十有三人四川八人陜西九人甘肅十有二人廣
東十有六人廣西六人雲南十有二人貴州七人○游
擊(従三/品)直𨽻二十有三人山東八人山西七人河南三
人江南二十有七人江西六人福建四十有一人浙江
二十人湖廣三十有二人四川二十有二人陜西二十
有八人甘肅四十有三人廣東二十有八人廣西十有
一人雲南十有八人貴州二十有五人○都司(正四/品)直
𨽻五十有八人山東十有二人山西二十有七人河南
六人江南二十有三人江西二十有四人福建十有七
人浙江二十有五人湖廣二十有一人四川三十人陜
西三十有八人甘肅四十有四人廣東三十有五人廣
西十有九人雲南十有六人貴州二十有二人○守備
(正五/品)直𨽻六十有六人山東二十有一人山西二十有
七人河南十有七人江南五十有七人江西十有五人
福建六十有六人浙江五十有三人湖廣五十有三人
四川四十有二人陜西四十人甘肅六十有九人廣東
八十人廣西三十人雲南四十有七人貴州五十人○
營千總(□六/品)直𨽻一百三十有六人山東四十有七人
山西六十有四人河南二十有八人江南一百四人江
西三十有二人福建一百四十有一人浙江一百七人
湖廣一百三十有四人四川一百二人陜西六十有三
人甘肅一百三十有七人廣東一百七十人廣西六十
有七人雲南九十有七人貴州一百十有六人○把總
(正七/品)直𨽻三百十有四人山東一百人山西一百三十
有七人河南六十有一人江南二百十有七人江西九
十有四人福建二百八十有三人浙江三百九人湖廣
二百七十人四川一百九十有九人陜西一百四十有
三人甘肅二百九十有八人廣東三百二十有四人廣
西一百八十有一人雲南三百一人貴州二百三十有
三人
　　各掌其防汛之軍政練飭營伍以聽於其長凡𠫭
　　將之為提督及巡撫統理營務者稱提標若撫標
　　中軍𠫭將游擊之為總兵統理營務者稱鎮標中
　　軍游擊都司之為副將統理營務者稱協標都司
　　其㕘將以下為河道總督漕運總督所屬并各門
　　衞守禦所官俱散見各表此不贅入又直𨽻設有
　　外委把總三百二十有九人山東一百二十人山
　　西二百十有八人河南六十有七人江南三百三
　　人江西九十有四人福建四百六十有三人浙江
　　三百九人湖廣二百七十人四川二百九十有四
　　人陜西二百六十有二人甘肅四百六十有五人
　　廣東三百九十有四人廣西一百八十有一人雲
　　南三百一人貴州二百六十有一人并著於此
　厯代建置
　　　謹案𠫭將以下等官稱號名秩並自明始定前
　　　此惟漢有游擊將軍之稱而統兵專征其職頗
　　　重與今制不同𠫭將併無其名惟蜀志諸葛亮
　　　以馬謖為𠫭軍當為後世𠫭軍之號所由昉而
　　　亦不以將稱至都司守備千總把總之稱創自
　　　明初前無所因而今之都司與明都指揮司又
　　　不同兹故取厯代以來職任相近者各為比附
　　　以見梗概云
　三代
　　周禮夏官制軍百人為卒卒長皆上士二十五人
　　為兩兩司馬皆中士五人為伍伍皆有長
　　　謹案族師之職作民而師田行役則合其卒伍
　　　簡其兵器以鼓鐸旗物帥而至則族師於軍固
　　　為卒長推此而閭胥之為兩長比長之為伍長
　　　可知後世之偏禆牙將分領卒伍者實權輿於
　　　此矣
　　國語齊語制國五家為軌故五人為伍軌長帥之
　　十軌為里故五十人為小戎有司之所乘里有司
　　帥之四里為連故二百人為卒連長帥之十連為
　　鄉故二千人為旅鄉良人帥之
　　　謹案齊制二百人為卒與周禮之百人為卒不
　　　同而因人置帥衆寡以等則正如今千總把總
　　　之比矣
　　春秋左氏傳晉蒐於綿上新軍無帥使其什吏率
　　其卒乘官屬以従於下軍孔穎達疏什吏謂十人
　　長使其軍内十人之長率其步卒車士與其新軍
　　官屬軍尉司馬之類以従于下軍
　　　謹案周書大聚云五户為伍以首為長十人為
　　　什以年為長尉繚子云軍中之制五人為伍十
　　　人為什五十人為屬百人為閭而晁錯亦云古
　　　之制邊縣以備敵使五家為伍伍有長十家一
　　　里里有假士四里一連連有假五百十連一邑
　　　邑有假候皆擇其邑之賢材有䕶習地形知民
　　　心者居則習民於射法出則教民於應敵凡所
　　　云皆以十為數則晉之軍制當亦十人置吏也
　秦
　　馬端臨文獻通考秦法凡戰獲一首賜爵一級皆
　　以戰功相君長
　　漢書刑法志秦使民以功賞相長五甲首而𨽻五家
　　錢文子補漢兵志更卒曰踐更秦爵不更不為更
　　卒左右不更主領更卒其畨上尉主之
　　　謹案秦爵自左庶長以上至大庶長皆卿大夫
　　　皆軍將也所將皆庶人更卒故以庶更為名大
　　　庶長即大將軍也左右庶長即左右偏禆將軍
　　　也若不更主領更卒畨上則尉主之其職當在
　　　郡尉之下或即如今守備千總之屬也
　漢
　　漢書韓信列傳令其禆將𫝊餐彭越列傳令校長
　　(顔師古注一/校之長也)呉王濞列傳諸賓客皆得為校尉行
　　間候司馬(注在行間或為/候或為司馬也)陳平列傳平為亞將屬
　　韓王信軍廣武周勃列傳材官引強(注服䖍曰能/引強弓弩官)
　　(也孟康曰如今/挽強司馬也)灌嬰列傳漢王擇軍中可為騎將
　　者皆推故秦騎士李必駱甲今為校尉可為騎將
　　迺令李必駱甲為左右校尉將郎中騎兵所將卒
　　得右司馬騎將各一人(注晉灼曰下所謂/左右千人之騎)靳歙列
　　傳騎千人將(注如淳曰騎將率號為千人漢儀/注邊郡置部都尉千人司馬候也)所
　　將卒得車司馬候各四人騎長十二人申屠嘉列
　　傳以材官蹶張遷為隊帥陸賈列傳使一偏將將
　　十萬衆臨越霍去病列傳去病騎兵車重與大將
　　軍軍等而亡禆將悉以李敢等為大校當禆將趙
　　充國列傳以假司馬従貳師將軍辛慶忌列傳少
　　以父任為右校丞
　　　謹案漢郡國之兵屬都尉中尉而令丞尉亦各
　　　統其縣然令丞尉究非主兵之官故摭見於𫝊
　　　者以著其概蓋亞將騎將行司馬及車司馬當
　　　如今之㕘將遊擊之比隊帥或分統材官者當
　　　如今都司守備之比其材官挽強亦當就材官
　　　中拔取與校長校丞候俱如千總把總之比而
　　　禆將偏將大校校尉則固其渾舉之號爾
　　漢書武帝本紀遊擊將軍韓説步兵三萬人出五
　　原蘇建列傳以衛尉為遊擊將軍
　　　謹案遊擊之號始見於此其後厯代有之至唐
　　　以為従五品下武階其與今之遊擊設有員額
　　　者正復不同
　　後漢書百官志大將軍營五部部下有曲曲有軍
　　候一人比六百石曲下有屯屯長一人比二百石
　　其不置校尉部但軍司馬一人又有軍假司馬假
　　候皆為副貳其餘將軍置以征伐無員職亦有部
　　曲司馬軍候以領兵其職吏部集各一人總知營
　　事兵曹掾史主兵事器械稟假掾史主稟假禁司
　　又置外刺刺姦主罪法
　　　謹案春秋時晉有元候候奄候正漢制餘將軍
　　　或有候亦有假候不必大將軍始有也候比六
　　　百石當如今都司守備之比其屯長則千總把
　　　總之比又漢末有梯秋屯帥張宣見裴松之所
　　　引英雄記其亦屯長之屬歟
　　後漢書耿弇列傳光武見弇等皆以為偏將軍使
　　還領其兵加況(耿弇/父)大將軍興義候得自置偏禆
　　　謹案大將軍得自置偏禆此一時權宜之事然
　　　亦見當時上下相承之制也
　三國
　　三國蜀志馬謖列傳諸葛亮以謖為𠫭軍王平列
　　傳拜牙門將禆將軍屬𠫭軍馬謖先鋒
　　　謹案漢制大將軍府有従事中郎二人職𠫭謀
　　　議此𠫭軍之名所自昉也然當軍行亦為統兵
　　　之官則今之𠫭將其亦本諸此歟
　　裴松之三國志注魏略曰郝昭入軍為部曲督
　　三國魏志三少帝本紀散將王起為部曲將李典
　　列傳太祖以典為禆將軍樂進列傳為軍假司馬
　　于禁列傳太祖使禁别將屯原武遷禆將軍徐晃
　　列傳拜禆將軍又拜偏將軍
　　　謹案徐晃以禆將軍進偏將軍則此時之禆將
　　　軍當自為官秩或如今都司守備之比其部曲
　　　督當亦如都司守備而部曲將則正如千總把
　　　總也至若别將乃别為一軍如所謂異軍特起
　　　者然其後亦遂為官號則亦如都司守備之比
　　　歟
　　三國呉志三嗣主列傳使察戰到交阯裴松之注
　　察戰呉官號
　　　謹案察戰之官惟見於此疑亦如監軍之類故
　　　附著之
　晉
　　司馬光資治通鑑西戎校尉司馬閻纉胡三省注
　　武帝置南蠻校尉於襄陽西戎校尉於長安南夷
　　校尉於寧州各有長史司馬
　　　謹案晉西戎等校尉太守及督府司馬皆得兼
　　　之則其為校尉之司馬者或如今𠫭將遊擊之
　　　比也
　　晉書劉宏列傳宏遣南蠻長史陶侃為大都䕶𠫭
　　軍蒯恒為義軍督䕶牙門將皮初為都戰帥
　　　謹案督䕶之號蓋創制於此時而牙門將及都
　　　戰帥則又略如㕘將或都司之屬也
　　晉書朱伺列傳少為呉牙門將陶丹給使呉平徙
　　江夏為郡將督轉騎部曲督
　　　謹案朱伺以郡將督轉騎部曲督則郡將督當
　　　亦如今守備千總之屬也
　宋齊梁陳
　　宋書百官志四夷中郎校尉皆有長史司馬𠫭軍
　　宋書謝晦列傳行至安陸延頭為戍主光順之所
　　執
　　　謹案戍主戍副宋齊以下咸有其官當時又有
　　　防主城主城大戍將諸號葢俱如今守備千總
　　　之屬也
　北魏
　　魏書穆羆列傳離石都將郭洛頭尉元列傳遣子
　　都將于沓千劉龍駒等歩騎五千將往赴擊太和
　　初出為使持節鎮西大將軍開府統萬鎮都將二
　　年徵為使持節侍中都督南征諸軍事征西大將
　　軍大都將孔伯恭列傳遣子都將侯汾等率騎五
　　百在水南奚昇等五百餘騎在水北沈文秀列傳
　　為南征都將爾朱天光列傳為都將總統肆州兵
　　馬
　　　謹案尉元以鎮西大將軍為都將又以征西大
　　　將軍為大都將似都將即大帥之任然穆羆為
　　　吐京鎮將而離石都將郭洛頭為其所轄至以
　　　不能攝下自劾則都將又似較卑周書冦儁傳
　　　孝昌中置鹽池都將秩比上郡或亦今𠫭將之
　　　比其子都將據太和十九年詔書與太守並列
　　　固即今遊擊都司之屬歟
　　資治通鑑梁天監六年魏淮陽鎮都軍主常邕和
　　以城來降
　　　謹案三國志張郃傳郃還陽平衆推為軍主諸
　　　將皆受節度蓋代夏侯淵總攝諸軍也若南北
　　　朝凡一軍之首多稱軍主其下亦有軍副則軍
　　　主之名微矣此云都軍主又當在諸軍主之上
　　　疑亦今都司守備之比也
　　魏書李元茂列傳除振威將軍南征别將趙遐列
　　傳初為軍主景明初為梁城戍主後假平東將軍
　　為别將延昌中假前將軍為别將防捍西荆又為
　　别將𨽻蕭寶夤東征淮堰劉思祖列傳屢為統軍
　　南征
　　　謹案北朝多别將之目故摭此數條以著其概
　　　若統軍則行軍之官疑不常置也
　　北齊書神武帝本紀養於鎮獄隊尉景家長得給
　　鎮為隊主鎮將段長常竒神武貎慕容儼列傳魏
　　河間王元琛辟儼左廂軍主梁攻東豫州儼督别
　　將鄭海珍與戰斬其軍主朱僧珍軍副秦太杜弼
　　列傳遷北豫州驃騎大將軍府司馬左遷下灌鎮
　　司馬
　　　謹案杜弼以督府司馬遷鎮司馬則鎮司馬當
　　　如今𠫭將遊擊之比而隊主或如今千總把總
　　　之屬歟
　　周書叱羅協列傳魏末冀州刺史以恊為統軍委
　　以守禦賀拔勝列傳父度拔為武川軍主懐朔鎮
　　將揚鈞召補統軍李檦列傳事爾朱榮以兼别將
　　拜討逆將軍于謹列傳曽祖婆魏懐荒鎮將祖安
　　定平涼郡守髙平郡將謹除積射將軍加别將宇
　　文貴列傳夏州刺史源子雍以貴為統軍後加别
　　將楊忠列傳髙祖元夀魏初為武川鎮司馬李棠
　　列傳髙仲密為北豫州刺史時東魏遣鎮城奚夀
　　興典兵事仲密但知民務而已
　　　謹案賀拔度拔以軍主補統軍李檦以兼别將
　　　拜將軍于謹以將軍加别將宇文貴以統軍加
　　　别將知此時之統軍别將已為一定之號若于
　　　安定為平涼郡守又為髙平郡將髙仲密為刺
　　　史與鎮城奚夀興分典兵民之事則正如今各
　　　府之有知府而或又有恊守分守之比也以上
　　　北齊書周書所列其事皆在魏世故仍著於
　　　此
　北齊
　　北齊書祖珽列傳珽乘馬自出令録事𠫭軍王君
　　植率兵馬仍親臨戰陣
　　　謹案此錄事𠫭軍乃北徐州刺史屬官也觀此
　　　知當時州佐亦間有與統兵之事者矣
　後周
　　周書齊王憲列傳子貴白獸烽經為商人所燒烽
　　帥納貨不言其罪宇文貴列傳蜀多盜貴召任俠
　　傑健者署為遊軍二十四部令其督捕
　　　謹案烽帥之名惟見於此當如今千總把總之
　　　比若遊軍捕盜則不過如後世土丁壯丁之校
　　　長隨州縣補署者之類爾
　隋
　　隋書百官志鎮置將副戍置主副其制官屬各立
　　三等之差又置諸防主副官掌同諸鎮
　　隋書楊處綱列傳授開府督武候事
　　　謹案開府督武候當即如前代大將軍營之有
　　　軍候而非如當時之所謂左右武候者也
　唐
　　新唐書百官志節度使同節度副使十人館驛巡
　　官四人隨軍四人
　　　謹案唐節度使下有副大使有副使又有同節
　　　度副使則同節度副使當如今㕘將之比也
　　舊唐書李光弼列傳河西節度使王忠嗣補為兵
　　馬使充赤水軍使王思禮列傳父䖍威為朔方軍
　　將思禮隨節度使王忠嗣至河西與哥舒翰對為
　　押牙及翰為隴右節度使思禮與中郎周佖為翰
　　押牙以功除右金吾衛將軍充闗西兵馬使兼河
　　源軍使哥舒翰為元帥充元帥府馬軍都將辛雲
　　京列傳累官至北京都知兵馬使史憲誠列傳父
　　周洛為魏博軍校至兵馬大使何進滔列傳父黙
　　夏州衙前兵馬使進滔客于魏委質軍門為衙内
　　都知兵馬使王重榮列傳為河中馬步軍都虞侯
　　時溥列傳溥徐之牙將詔徴天下兵武寧節度使
　　支詳遣溥與副將陳璠率師赴難
　　　謹案唐節鎮統兵之官名號不一所云副將當
　　　即同節度副使之屬其馬步軍都虞侯馬軍都
　　　將兵馬大使都知兵馬使當如今𠫭將之比衙
　　　内都知兵馬使當即今之中軍𠫭將而衙前兵
　　　馬使兵馬使押牙牙將當如今遊擊都司之屬
　　　也
　　唐六典上戍主一人正八品下戍副一人従八品
　　下佐一人史二人中戍主一人従八品下史二人
　　下戌主一人正九品下史一人
　　　謹案唐之鎮將鎮副掌鎮捍防守總判鎮事其
　　　戍主戍副所掌與諸鎮略同蓋亦沿周隋以來
　　　之舊制而品秩頗卑當亦如今之千總把總
　　　矣
　五季
　　舊五代史朱珍列傳以踏白騎士入陳亳間李思
　　安列傳副王䖍裕為踏白將
　　新五代史牛存節列傳梁太祖以為小校遷滑州
　　牢城遏後指揮使梁兵攻鄆存節使都將王言藏
　　船鄆西北隅濠中王檀列傳為小校遷踏白副指
　　揮使朱宏昭列傳少事明宗為客將氏叔琮列傳
　　為梁騎兵伍長王峻列傳漢髙祖鎮河東峻為客
　　將
　　　謹案踏白將副猶漢之所謂材官蹶張也牢城
　　　遏後指揮使當如今都司守備之比若客將當
　　　如前代之所謂别將也
　宋
　　王明清揮麈餘話州郡節察防團刺史召居京師
　　謂之遥授至於一郡則盡行軍制守臣通判名銜
　　必帶軍州其佐曰簽書軍事及節度觀察軍事推
　　官判官之名雖曹掾悉曰𠫭軍著其實於一州官
　　吏使知一州以兵為本咸知所先也
　　　謹案宋諸路置總管鈐轄都監監押為將帥官
　　　凡州縣有兵馬者其長吏未嘗不兼同管轄蓋
　　　知州即一州之將知縣即一縣之將也其後分
　　　河北等路諸軍若干人為一將别置將官使之
　　　專功訓練而逐州總管以下及諸州知縣皆不
　　　得闗預軍旅之事矣
　　宋史職官志諸路將官掌統所𨽻禁旅律以行陣
　　隊伍金鼓旗幟弓矢擊刺之法而教習訓練之其
　　武藝強者待次遷補以激勸士卒凡兵仗器甲之
　　數廩祿犒設賞罰約束之禁令皆掌焉副將為之
　　貳若屯戍防邊則受帥司節制遇寇敵則審其戰
　　守應援之事
　　文獻通考熙寧七年始詔總開封府畿京東西河
　　北路兵分置將副而鄜延環慶涇原秦鳳熙河又
　　自别將四年詔團結東南路諸軍亦如畿京法總
　　天下為九十二將鄜延五路又有漢蕃弓箭手亦
　　各附諸將而統𨽻焉凡諸路將各置副一人東南
　　兵三十人以下惟置禆將凡副將皆選内殿崇班
　　以上嘗厯戰陣者充之亦詔監司奏舉又各以所
　　將兵多寡置部將隊將押隊使臣各有差又置訓
　　練官次諸將佐
　　　謹案宋諸路將官専以訓練為職然屯戍防邊
　　　亦有戰守應援之事則其將副當如今𠫭將遊
　　　擊之比其部將隊將當如今都司守備之比而
　　　訓練官者亦如今千總把總之比也
　　司馬光傳家集州郡自置將以來每將下各有部
　　隊將訓練官等一二十人而州又自有總管鈐轄
　　都監監押設官重複虚糜禄廪欲乞盡罷諸路將
　　官其禁軍各委本州長吏與總管鈐轄等如未置
　　將以前
　　　謹案宋自司馬光乞罷諸路將官乃稍省諸路
　　　鈐轄及都監員仍以將官兼都監職事卒不能
　　　盡罷將副其後樞密院復建言往時軍士犯法
　　　許將官一面決遣以故事無留滯自州縣官預
　　　軍事以來動多牽制今後欲仍舊法及諸軍除
　　　轉排補並𨽻將司州縣毋得輒有所預其非屯
　　　駐所在當俟將副巡厯決之餘則委訓練官行
　　　焉自是縂管等官其于所部士卒有不相統攝
　　　殆如路人者而州縣長吏更無論矣
　　宋史職官志諸軍都統制副都統制渡江後大軍
　　又有統制同統制副統制統領同統領副統領其
　　下有正將準備將訓練官部將隊將等名皆偏禆
　　也
　　　謹案宋諸軍統制同統制以下正如今總兵副
　　　將以下官之比然宋之屯駐諸州軍其實皆御
　　　前軍也故都統制既入提督表内而統制以下
　　　則第備著于此云
　遼
　　遼史百官志南面軍官諸軍兵馬都總管府某兵
　　馬判官
　　　謹案判官在唐為節度使僚屬至宋轉而為府
　　　佐在遼則為總管府行軍之官其與今之𠫭將
　　　亦復相近又遼樞密院都統下有監軍行軍時
　　　又有監戰又有行軍都監并附著于此
　金
　　金史百官志諸府鎮都軍司都指揮使一員正七
　　品(節鎮軍都指揮/使則従七品)掌軍率差役巡捕盜賊縂判軍
　　事仍與録事同管城隍軍典二人公使六人凡諸
　　府及節鎮並依此置○諸防刺州軍轄一員掌同
　　都軍兼巡捕仍與司候同管城壁軍典二人○諸
　　府州兵馬鈐轄一員従六品掌巡捕盜賊若有盜
　　則總押隨處巡尉併力擒捕司吏二人京兆咸平
　　濟南鳳翔萊密懿鞏州並依此置惟京兆咸平府
　　置兵馬都鈐轄餘並省
　　　謹案金諸府州指揮使等官所司在巡捕盜賊
　　　然各與録事等同管城隍則亦今城守分汛將
　　　領官之比也又金元帥府自元帥副元帥而下
　　　有左右監左右都監或亦如今左右營之比也
　元
　　元史兵志國初典兵之官視兵數多寡為爵秩崇
　　卑長萬夫者為萬户千夫者為千户百夫者為百
　　户世祖修官制萬户之下置總管千戸之下置總
　　把百户之下置彈壓○至元十五年定軍民異屬
　　之制先是以李璮叛分軍民為二而異其屬後平
　　江南軍官始兼民職凡以千户守一郡則率其麾
　　下従之百戸亦然不便至是令軍民各異屬如初
　　制
　　　謹案自宋置諸路將官而軍民各異其屬至元
　　　世祖更制而統軍之官與親民之官遂判然不
　　　可復合則其由來者漸矣又元以軍官兼民職
　　　其與宋之以文臣知軍州者又復不同
　明
　　明史職官志𠫭將遊擊將軍守備把總無品級無
　　定員獨鎮一路者為分守各守一城一堡者為守
　　備與主將同守一城者為恊守鎮守薊州總兵官
　　分守𠫭將十一人游擊將軍六人統理南兵游擊
　　將軍三人領班游擊將軍七人坐營官八人守備
　　八人把總一人提調官二十六人鎮守昌平總兵
　　官分守𠫭將三人曰居庸闗𠫭將曰黄花鎮𠫭將
　　曰横嶺口𠫭將游擊將軍二人坐營官三人守備
　　十人提調官一人鎮守遼東總兵官分守𠫭將五
　　人曰開原𠫭將曰錦義右𠫭將曰海蓋右𠫭將曰
　　寧逺𠫭將曰寛奠堡𠫭將游擊將軍八人守備五
　　人坐營中軍官一人備禦十九人鎮守保定總兵
　　官分守𠫭將四人曰紫荆闗𠫭將曰龍固二闗𠫭
　　將曰馬水口𠫭將曰倒馬口𠫭將遊擊將軍二人
　　坐營中軍官一人守備七人把總七人忠順官二
　　人鎮守宣府總兵官分守𠫭將七人曰北路獨石
　　馬營𠫭將曰東路懐來永寧𠫭將曰上西路萬全
　　右衛𠫭將曰南路順聖蔚廣𠫭將曰中路葛峪堡
　　𠫭將曰下西路柴溝堡𠫭將曰南山𠫭將游擊將
　　軍三人坐營中軍官二人守備三十一人領班備
　　禦二人鎮守大同總兵官分守𠫭將九人曰東路
　　𠫭將曰北東路𠫭將曰中路𠫭將曰西路𠫭將曰
　　北西路𠫭將曰井坪城𠫭將曰新坪堡𠫭將曰搃
　　督標左掖𠫭將曰威逺城𠫭將游擊將軍二人入
　　衛游擊四人坐營中軍官二人守備三十九人鎮
　　守山西總兵官分守𠫭將六人曰東路代州左𠫭
　　將曰西路偏頭闗右𠫭將曰太原左𠫭將曰中路
　　利民堡右𠫭將曰河曲縣𠫭將曰北樓口𠫭將游
　　擊將軍一人坐營中軍官一人守備十三人操守
　　二人鎮守延綏總兵官分守𠫭將六人曰孤山𠫭
　　將曰東路右𠫭將曰西路左𠫭將曰中路𠫭將曰
　　清平𠫭將曰榆林保寧𠫭將游擊將軍二人入衛
　　游擊四人守備十一人坐營中軍官一人鎮守寧
　　夏總兵官分守𠫭將四人曰東路右𠫭將曰西路
　　左𠫭將曰靈州左𠫭將曰北路𠫭將游擊將軍三
　　人入衛游擊一人守備三人備禦領班二人坐營
　　中軍官二人管理鎮城都司一人領班都司二人
　　管理水利屯田都司一人鎮守甘肅總兵官分守
　　𠫭將四人曰莊浪左𠫭將曰肅州右𠫭將曰西寧
　　𠫭將曰鎮畨𠫭將游擊將軍四人坐營中軍官一
　　人守備十一人領班備禦都司四人鎮守陜西總
　　兵官分守𠫭將五人曰河州𠫭將曰蘭州𠫭將曰
　　靖冦𠫭將曰陜西𠫭將曰階文西固𠫭將游擊將
　　軍四人坐營中軍官二人守備八人鎮守四川總
　　兵官協守𠫭將二人曰松潘東路左𠫭將曰松潘
　　南路右𠫭將㳺擊將軍二人守備六人鎮守雲南
　　總兵官分守𠫭將三人曰臨元𠫭將曰永昌𠫭將
　　曰順䝉𠫭將守備二人巡撫中軍坐營官一人鎮
　　守貴州縂兵官分守𠫭將二人曰提督清浪右𠫭
　　將曰提督川貴迤西左𠫭將守備七人巡撫中軍
　　官一人鎮守廣西總兵官分守𠫭將五人曰潯梧
　　左𠫭將曰栁慶右𠫭將曰永寧𠫭將曰思恩𠫭將
　　曰昭平𠫭將守備三人坐營官一人鎮守湖廣總
　　兵官分守𠫭將三人曰黎平𠫭將曰鎮筸𠫭將曰
　　鄖陽𠫭將守備十一人把總一人鎮守廣東總兵
　　官分守𠫭將七人曰潮州𠫭將曰瓊崖𠫭將曰雷
　　廉𠫭將曰東山𠫭將曰西山𠫭將曰督理廣州海
　　防𠫭將曰惠州𠫭將練兵㳺擊將軍一人守備五
　　人坐營中軍官二人把總四人提督狼山副總兵
　　分守𠫭將二人曰徐州𠫭將曰金山𠫭將游擊將
　　軍一人守備六人鳳陽軍門中軍官一人把總十
　　三人鎮守浙江總兵官分守𠫭將四人曰杭嘉湖
　　𠫭將曰寧紹𠫭將曰溫處𠫭將曰台金嚴𠫭將游
　　擊將軍二人總捕都司一人把總七人分守江西
　　𠫭將一人曰南贑𠫭將守備四人把總六人鎮守
　　福建縂兵官分守𠫭將一人曰南路𠫭將守備三
　　人把總七人坐營官一人鎮守山東總兵官備倭
　　都司一人領薊鎮班都司四人又河南守備三人
　　領薊鎮班都司四人
　　　謹案明總督漕運總兵官下有協同督運𠫭將
　　　把總等官兹已入漕運總督篇内故不贅列蓋
　　　明制自京師達于各府州縣皆立衛所外統之
　　　都司内統于五軍都督府凡有征伐則命將統
　　　總兵官調衛所軍領之其號令總兵官告都指
　　　揮都指揮告指揮指揮告千户千戸告百戸百
　　　户告總旗總旗告小旗小旗告軍士其初雖𠫭
　　　將㳺擊把總亦多有充以勛戚都督等官者迨
　　　其後而軍官屢增軍實益替馴至末造則猛將
　　　疲于援勦懦弁虚縻餉糈而國勢遂不可復支
　　　蓋法久必敝亦恃制法者之有以善其用也我
　　朝加意軍政凡一營一旅之寄亦必量材除授
　皇上又諄諭各提鎮大員俾以時考核其屬以飭勵
　　　士伍統攝聨絡武備整肅真萬年治安無獘之
　　　道而豈漢唐以來所能比絜于萬一者乎
　
　
　
　
　
　
　
　
　
　
欽定厯代職官表卷五十八
欽定四庫全書
欽定厯代職官表卷五十九
　　河道各官表


　　河道各官
　國朝官制
河道總督江南一人(駐淮安/清江浦)山東河南一人(駐濟寧州/並正二品)
直𨽻一人(以總督/兼管)
　　江南河道總督掌黄淮㑹流入海洪澤湖汕黄濟
　　運南北運河洩水行漕及𤓰洲江工支河湖港疏
　　濬隄防之事山東河南河道總督掌黄河南下汶
　　水分流運河蓄洩及支河湖港疏濬隄防之事順
　　治初止設總河一人總理黄運兩河事務駐劄濟
　　寕州康熈十六年以後江南河工𦂳要移駐清江
　　浦雍正二年以河南武陟中牟等縣隄工𦂳要設
　　副總河一人駐劄濟寕州總河兼理南北兩河副
　　總河專理北河七年改總河為總督江南河道副
　　總河為總督河南山東河道分管南北兩河初南
　　北兩總河並兼兵部尚書右都御史銜乾隆四十
　　八年奉
㫖以總河無地方之責况又有由道員陞署及簡擢初
　　任之員嗣後但給與兵部侍郎右副都御史銜著
　　為令直𨽻河道總督掌漳衛入運歸海永定河䟽
　　濬隄防之事雍正八年置以直𨽻總督兼管
河庫道一人河道十一人
　　河庫道駐劄清江浦掌出納河帑而嵗要其成于
　　總督江南淮徐河道駐徐州淮揚河道駐淮安山
　　東運河道駐濟寕直𨽻永定河道駐固安皆掌專
　　理河務山東兖沂曹兼管黄河道駐兖州河南開
　　歸陳道駐開封彰衛懐道駐武陟直𨽻通永河道
　　駐通州天津河道駐天津清河道駐保定大廣順
　　河道駐大名皆掌分廵所屬而兼理河務其山東
　　運河道河南二道直𨽻五道又兼掌河帑之出納
管河同知二十七人通判二十五人州同十人州判二
十人縣丞七十三人主簿六十九人廵檢二十五人吏
目二人典史四人兼管河務知縣十八人
　　江南淮徐河道轄銅沛邳睢宿虹桃源同知四人
　　豐蕭碭宿遷運河通判二人二十四汛州同州判
　　各一人縣丞五人廵檢七人(内大壩運河二/汛各廵檢二人)主簿
　　十有二人淮揚河道轄山清裏河山清外河山安
　　海防江防同知五人髙堰山盱桃源安清中河揚
　　河揚糧水利通判六人三十八汛州同州判各三
　　人縣丞十有四人主簿十人廵檢八人又西溪司
　　安豐司管河廵檢各一人○山東運河道轄運河
　　郯沂海贑同知二人泇河捕河上河下河泉河通
　　判五人二十八汛州同州判各三人縣丞九人(内/一)
　　(丞管/二汛)主簿十有二人分理泉河州同二人府經厯
　　三人縣丞六人廵檢一人兖沂曹道轄曹單黄河
　　同知一人四汛縣丞一人主簿二人廵檢一人○
　　河南開歸道轄上南河下南河同知二人儀考商
　　虞通判二人十二汛州判一人縣丞七人主簿四
　　人彰衛懐道轄懐慶黄河開封上北河下北河同
　　知三人彰徳河務衛輝鹽河懐慶河務曹儀河務
　　通判四人二十汛縣丞八人主簿十人廵檢二人
　　又林縣管河典史一人○直𨽻永定河道轄石景
　　山永定河南岸北岸同知三人三角淀通判一人
　　十五汛州判三人縣丞主簿各五人吏目二人通
　　永河道轄北運河務闗同知一人北運河楊村薊
　　運糧河通判二人十三汛州同一人州判四人縣
　　丞三人主簿五人天津河道轄南運河津軍河間
　　河捕同知二人泊河子牙河通判二人西汛清河
　　故城呉橋管河縣丞各一人東汛景州滄州管河
　　州判各一人天津管河縣丞一人東光交河南皮
　　青靜海獻管河主簿各一人青縣管河廵檢一人
　　清河道轄保定河捕同知一人正定糧馬河通判
　　一人分汛冀州祁州安州管河州判各一人武强
　　隆平寕晉兼管河務知縣各一人清苑蠡髙陽新
　　安雄安肅新城管河縣丞各一人保定任唐管河
　　主簿各一人滿完方順橋管河廵檢各一人深澤
　　管河典史一人大廣順河道轄廣大漳廣平河務
　　漳河同知三人分汛永年邢臺沙河南河平鄉廣
　　宗鉅鹿唐山内邱任元城大名魏東明長垣兼管
　　河務知縣十有五人元城大名魏長垣管河縣丞
　　各一人永年成安管河典史各一人凡河務自管
　　河同知以下為專司知縣為兼職各掌汛河隄堰
　　壩牐嵗修搶修及挑濬淤淺導引泉流并江防海
　　防各工程同知通判總理督率州同州判以下分
　　汛防守
牐官四十三人(未入/流)
　　掌司牐之啟閉以時蓄洩江南十四牐牐官十有
　　一人(内一官/管四牐)山東四十八牐牐官三十一人(内一/官管)
　　(二牐者九一官/管三牐者四)直𨽻一人
江南河標副將二人遊擊一人都司三人守偹二人管
理塘務一人千總八人把總十有六人管理塘務二人
河東河標副將一人遊擊二人都司一人守備二人管
理塘務一人千總六人把總十有二人
　　掌催䕶工程江南河標中軍副將一人其屬中軍
　　都司一人管理塘務一人左右哨千總二人把總
　　五人河標左營副將一人其屬中軍都司一人千
　　總二人把總三人右營守備一人千總一人把總
　　二人蕭營都司一人把總二人河標右營遊擊一
　　人其屬中軍守備一人左右哨千總三人把總四
　　人河東河標中軍副將一人其屬都司一人管理
　　塘務一人千總二人把總四人河標左營遊擊一
　　人其屬守偹一人千總二人把總四人河標右營
　　遊擊一人其屬守偹一人千總二人把總四人
江南河營叅將一人遊擊二人守備二十人千總十有
七人把總三十人葦蕩營叅將一人守備二人千總二
人把總二人山東黄運河營守備一人千總五人把總
二人東昌徳州二衛管河守備各一人徳州運河南北
兩岸管河千總各一人河南豫河懐河二營守偹各一
人協辦守偹各一人千總四人把總三人直𨽻永定河
河營守偹一人千總九人把總十有三人
　　凡河營叅將以下皆掌河工調遣及守汛防險之
　　事葦蕩營叅將以下掌採葦蘆以供修築隄埽之
　　用江南河營叅將轄淮徐營遊擊一人九營守備
　　九人二十一汛千總八人把總十有三人淮揚營
　　遊擊一人十一營守備十有一人二十六汛千總九
　　人把總十有七人葦蕩營叅將轄左右營守備千
　　總把總各二人山東黄運河營守備轄七汛千總
　　五人把總二人河南豫河懐河二營守偹轄七汛
　　千總四人把總三人直𨽻永定河營守偹轄南北
　　岸淀河三汛千總把總各一人石景山汛千總一
　　人北運河汛千總把總各三人南運河汛千總一
　　人把總八人東淀垈船千總一人西淀垈船把總
　　一人
　厯代建置
　　　謹案河自周定王時徙流之後至漢復决屢遣
　　　使者塞治嗣後河患罕見未嘗特設官以治之
　　　至五代及宋潰溢時聞為患始大於是宋有外
　　　都水使者外都水丞金有都水分監元有行都
　　　水監河防使等官明則河道總督與漕臣屢為
　　　分合此即今總河之沿革特宋金元河患多在
　　　兖豫故置監於澶衛滑鄭等州明則全河大勢
　　　南趨又㑹通河既成與大河實相表裏當事者
　　　惟以利漕䕶陵為急故總河之官置於濟寜所
　　　治多在淮徐此又其情形之小異者綜其因革
　　　之略漢以後所置都水河隄等官皆在京師所
　　　司者乃天下水利凡川澤津梁渠堰陂池之屬
　　　無不𨽻焉並非專事河防今其職已併入工部
　　　都水司與河道總督之職較殊但自宋以前防
　　　河並無專官而宋金元之都水外監都水行監
　　　實今日總河之職掌自漢以來之都水使者都
　　　水監又宋金元都水外監都水行監之權輿規
　　　制雖屬不同而源流未可概略今故仍互見於
　　　此表焉
　三代
　　周禮考工記匠人為溝洫尼溝必因水勢防必因
　　地理善溝者水潄之善防者水滛之
　　　謹案通典叙都水之官始於舜之命益作虞周
　　　禮之林衡川衝然虞衡掌山澤之厲禁而貢其
　　　物屬於地官非河渠之職而舜時禹以司空平
　　　水土周禮冬官雖亡而考工記匠人掌為宫室
　　　溝洫實冬官之屬是河渠之事實匠人之所兼
　　　管也
　秦
　　杜佑通典秦漢有都水長丞主陂池灌溉保守河
　　渠
　　　謹案秦漢之都水長丞東漢時改屬郡國是其
　　　所官設於郡國若今河工同知以下等官也
　漢
　　漢書溝洫志河决於館陶及東郡金隄泛溢兖豫
　　河隄使者王延世使塞(師古曰命其為/使而塞河也)
　　漢書平當列傳當以經明禹貢使行河為騎都尉
　　領河隄
　　闞駰十三州志成帝時以校尉王延世為河隄謁
　　者秩千石或名其官為䕶都水使者
　　漢書百官公卿表太常屬官有均官都水兩長丞
　　大司農屬官有郡國諸倉農監都水六十五官長
　　丞少府屬官有胞人都水均官三長丞水衡都尉
　　屬官有衡官水司空都水農倉又甘泉上林都水
　　七官長丞京兆尹屬官有都水鐵官兩長丞左馮
　　翊屬官有左都水鐵官雲壘長安四市四長丞右
　　扶風屬官有都水鐵官廏廱厨四長丞
　　通典武帝以都水官多乃置左右使者以領之(劉/向)
　　(為左都水使者是也又續漢/百官志曰劉向領三輔都水)
　　　謹案漢百官表太常大司農少府水衡都尉三
　　　輔皆有都水長丞蓋太常掌陵邑其都水主陵
　　　邑之水利也大司農掌糓貨其都水主郡國農
　　　田之水利也少府掌山海池澤之税其都水主
　　　郡國山海池澤之水利也水衡都尉掌上林苑
　　　其都水主苑内之水利也三輔之都水各主其
　　　所治邑之水利也而都水使者居京師以領之
　　　有河防重事則出而治之即今總河之任也
　　後漢書循吏列傳顯宗詔王景與將作謁者王呉
　　共修作浚儀渠呉用景墕流法水乃不復為害永
　　平十二年議修汴渠遣景與王呉修渠築隄明年
　　渠成王呉及諸從事掾史皆增秩一等景三遷為
　　侍御史十五年拜河隄謁者
　　通典東京凡都水皆罷之併置河隄謁者
　　　謹案漢侍御史秩六百石王呉由侍御史遷河
　　　隄謁者則其秩當千石是東漢之河隄謁者即
　　　西漢之都水使者矣
　　後漢書百官志少府世祖改都水屬郡國○其郡
　　有鹽官鐵官都水官者隨其廣狹置令長及丞秩
　　次皆如縣道官無分土
　　　謹案後漢書百官志大司農亦無都水官蓋與
　　　少府皆改屬郡國也又後漢水衡都尉官省而
　　　上林苑本三輔地太常陵邑罷屬三輔而三輔
　　　亦列郡也是不獨大司農少府屬官之都水改
　　　屬郡國即太常水衡三輔之都水官亦皆分屬
　　　於其郡矣
　　後漢書循吏列傳汴渠成詔濵河郡國置河隄員
　　吏如西京舊制
　　　謹案兩漢之河隄員吏唐之渠長斗門長即後
　　　世之牐官也
　三國
　　晉書職官志漢東京省都水置河隄謁者魏因之
　　酈道元水經注魏景初二年遣都督沙兵部監運
　　諌議大夫冦兹帥五千人嵗常修治平河岨
　　　謹案此為將弁催督河工之始
　晉
　　晉書職官志都水使者漢水衡之職漢又有都水
　　長丞東京省都水置河隄謁者及武帝省水衡置
　　都水使者一人以河隄使者為都水官屬及江左
　　省河隄謁者置謁者六人
　　通典晉武帝省水衡置都水臺有使者一人
　　　謹案漢之水衡都尉掌上林苑蓋周禮林衡川
　　　衡之職其屬官雖有都水而水衡實不掌治水
　　　猶太常少府之屬有都水而二官初不掌治水
　　　也魏始以水衡都尉主天下水軍舟船至晉改
　　　水衡為都水使者晉諸公贊云陳勰有巧思為
　　　都水使者洛陽記云千金堰勰所造則都水掌
　　　河渠明矣宋書百官志云晉懐帝永嘉六年都
　　　水使者爰濬出督運則晉都水又掌漕運兼今
　　　總漕之職蓋治河治漕事本相資又晉時其務
　　　尚簡故併以一官掌之梁之大舟卿主舟航河
　　　隄隋唐之都水監領舟檝河渠二署舟檝掌公
　　　私轉漕河渠掌修補隄堰皆兼主河漕二務實
　　　與晉時職掌不殊至先天置發運使開元置轉
　　　運使而漕務始有專司於是舟檝署廢都水官
　　　始專掌水利於漕務無預矣
　　通典後漢晉初都水使者有參軍二人蓋亦丞之
　　職任
　　水經注晉㤗始三年遣監運太中大夫都匠中郎
　　將樂世帥衆五千餘人修治河灘
　　　謹案晉以中即將治河此將弁司河工調遣之
　　　始
　宋齊梁陳
　　宋書百官志都水使者一人
　　冊府元龜齊置都水臺使者一人
　　隋書百官志大舟卿梁初為都水臺使者天監七
　　年改焉位視中書郎主舟航河隄
　　通典梁改都水使者為大舟卿陳因之
　　　謹案都水臺使者為晉及宋齊之舊官梁改為
　　　大舟卿而兼掌舟航河隄則宋齊之都水使者
　　　亦兼掌河務明矣
　　隋書百官志梁都水臺使者一人參軍事二人河
　　隄謁者八人
　　　謹案東漢之河隄謁者即西京之都水使者也
　　　至晉而河隄為都水之屬至梁又列於參軍之
　　　下則其秩轉卑矣
　　通典梁大舟卿有丞陳因之
　北魏
　　魏書官氏志都水使者第四品中河隄謁者第六
　　品下髙祖復次職令都水使者從第五品
　　通典後魏初有水衡都校及河隄謁者都水使者
　　官至永平二年都水臺依舊置二使者梁大舟卿
　　有丞後魏北齊又曰參軍
　　　謹案魏都水參軍不載於官氏志蓋其品秩當
　　　在河隄謁者之下
　北齊
　　隋書百官志齊都水臺管諸津橋使者二人參事
　　十人
　　冊府元龜北齊有都水臺使者從第五品有丞及
　　參事河隄謁者録事船局都津尉丞典作津長等
　　員
　後周
　　唐六典周司水中大夫一人
　隋
　　隋書百官志都水臺使者及丞二人參軍三十人
　　河隄謁者六十人
　　通典隋開皇二年廢都水臺入司農十三年復置
　　仁夀元年改臺為監更名使為監煬帝又改為使
　　者尋又為監加置少監又改監及少監並為令領
　　舟檝河渠二署○河渠署煬帝置令丞各一人
　　　謹案漢之都水丞其後亦曰參軍至隋丞與參
　　　軍並置而丞與使者並二人是其品秩相亞煬
　　　帝所置之少監即丞之更名也參軍及河隄謁
　　　者為都水之屬而丞及少監則都水之貳也
　唐
　　新唐書百官志都水監使者二人掌川澤津梁渠
　　堰陂池之政總河渠諸津監署丞二人掌判監事
　　○河渠署令一人丞二人掌河渠陂池隄堰魚鹽
　　之事河隄謁者六人掌完隄堰利溝瀆漁捕
　　之事○諸津令各一人丞二人掌天下津濟舟梁
　　壩橋凢舟渠之備皆先儗其半袽竹塞􁫲所在供
　　焉○州士曹司士參軍事掌津梁舟車
　　通典唐武徳八年置都水臺後復為都水署置令
　　𨽻將作貞觀中復為都水監置使者龍朔二年改
　　為司津監丞咸亨元年復舊光宅元年改都水監
　　為水衡置都尉神龍元年復為都水監置使者二
　　人分總其事不屬將作領舟檝河渠二署
　　　謹案唐都水之屬有河渠令丞河隄謁者諸津
　　　令而州又有司士參軍掌津梁此即宋時州縣
　　　長吏主河隄之所由起也
　　新唐書百官志每渠及斗門有長一人
　五季
　　冊府元龜後唐莊宗同光中諸寺監各只置大卿
　　監
　　宋史河渠志河自周顯徳初大決東平之楊劉宰
　　相李穀監治自楊劉迄張秋以沮遏之水患少息
　　司馬光資治通鑑河自楊劉至于博州連年東潰
　　朝廷屢遣使者不能塞顯徳元年十一月帝遣李
　　糓詣澶鄆齊按視隄塞役徒六萬三十日而畢
　　　謹案此為後世河患之始亦為後世特遣大臣
　　　治河之始
　宋
　　宋史職官志都水監舊𨽻三司河渠案嘉祐三年
　　始專置監以領之判監事一人以員外郎以上充
　　同判監事一人以朝官以上充丞二人主簿一人
　　並以京朝官充輪遣丞一人出外治河埽之事或
　　一嵗再嵗而罷其有諳知水政或至三年置局于
　　澶州號曰外監元豐正名置使者一人丞二人主
　　簿一人使者掌中外川澤河渠津梁隄堰疏鑿浚
　　治之事丞參領之南北外都水丞各一人都提舉
　　官八人監埽官百三十有五人皆分職涖事元祐
　　四年復置外都水使者五年詔南北外都水丞並
　　以三年為任
　　宋史河渠志至和二年詔以知澶州事李璋為總
　　管轉運使周沆權同知澶州内侍都知鄧保吉為
　　鈐轄殿中丞李仲昌提舉河渠内殿承制張懐恩
　　為都監而保吉不行以内侍押班王從善代之以
　　龍圖閣直學士施昌言總領其事提㸃開封府界
　　縣鎮事蔡挺勾當河渠事楊緯同修河决○熙寧
　　六年始置修濬黄河司將自衛州濬至海口差范
　　子淵都大提舉官吏奉給視都水監丞司行移與
　　監司敵體
　　　謹案自東漢以後至唐末卒鮮河患都水之官
　　　皆置司京師遥領河渠之務而已五代河患萌
　　　芽周顯徳初大決楊劉至宋而為患益甚於是
　　　始有都水外監是為治河之官在外置司之始
　　　外監分置南北是為治河之官分任南北之始
　　　然宋時治河六塔二股工役妄興東流北流議
　　　論紛起因事置官其名不一故都水監之外又
　　　有提舉河渠司都大提舉脩河司皆總河之任
　　　也
　　宋史職官志元祐七年議回河東流乃詔河北東
　　西漕臣及開封府界提㸃各兼南北外都水事
　　宋史河渠志元祐七年詔南北外兩丞司管下河
　　埽今後令河北京西轉運使副判官府界提㸃分
　　認界至内河北仍於銜内帶兼管南北外都水公
　　事
　　　謹案宋都水監之屬有都提舉八人元祐時又
　　　令轉運使副皆兼都水事此即今日河道之職
　　　都提舉專司河務熙寧四年程昉都大提舉黄
　　　御等河八年都大提舉大名府界金隄范子淵
　　　元豐二年董用臣都大提舉導洛通汴元祐五
　　　年提舉東流故道李偉此即今日淮徐淮揚永
　　　定河道之比漕臣兼理河務此即今日兖沂曹
　　　等河道之比
　　宋史河渠志塘濼諸水所聚因以限遼河北屯田
　　司縁邉安撫司皆掌之而以河北轉運司兼都大
　　制置
　　　謹案河北轉運使制置塘濼若今直𨽻總督兼
　　　總河之職而縁邉屯田安撫司掌塘濼若今直
　　　𨽻通永清河大名大廣順四道兼河務之事也
　　宋史河渠志乾道五年詔開封大名府鄆澶滑孟
　　濮齊淄滄棣濵徳博懐衛鄭等州長吏並兼本州
　　河隄使開寳五年詔自今開封等十七州府各置
　　河隄判官一員即以本州通判充如通判闕員即
　　以本州官充咸平五年詔縁河官吏雖秩滿湏水
　　落受代知州通判兩月一廵隄縣令佐迭廵隄防
　　轉運使勿委以他職
　　　謹案宋之河隄判官即今河工同知以下等專
　　　理河務者也開封大名府鄆澶等州長吏各兼
　　　本州河隄使即今知縣之兼理河務者也
　　馬端臨文獻通考天下堰二十一監官各一人渡
　　總六十五處監官各一人皆以京朝官三班使臣
　　充亦有以本處監當兼掌者
　　宋史河渠志乾道八年滑州河决壊靈河縣大堤
　　詔殿前都指揮使韓重贇馬歩軍都軍頭王廷義
　　等督士卒丁夫數萬人治之太平興國七年滑州
　　復言房村河決發卒五萬以侍衛歩軍都指揮使
　　田重進董其役
　　　謹案此宋以將弁司河務但暫出董役役罷則
　　　還與今河營等官常置者不同耳
　　宋史河渠志舊制嵗虞河決有司常以孟秋預調
　　塞治之物梢芟薪柴楗橛竹石茭索竹索凡千餘
　　萬謂之春料詔下瀕河諸州所産之地仍遣使㑹
　　河渠官吏乘農隙率丁夫水工收採備用凡伐蘆
　　荻謂之芟伐山木榆桞枝葉謂之梢
　　　謹案治河之用芻茭為要漢塞瓠子以薪不屬
　　　為憂宋遣使調賦而官不常置至
　　國朝置葦蕩營以三品武臣主之令河工員弁於
　　　沿河隙地捐資種葦桞小楊備用視所植多寡
　　　分别甄叙民種者給以冠帶營官得餘葦十萬
　　　束以上者叙其勞不及數者有罰不煩調採而
　　　事易集誠良法也
　遼
　　王圻續文獻通考遼南靣都水監設官曰都水大
　　監都水少監并監丞
　金
　　金史百官志都水監分治監專規措黄沁河衛州
　　置司監正四品掌川澤津梁舟檝河渠之事少監
　　從五品(明昌二年増一/員衛州分治)丞二員正七品内一員外
　　監分治貞元元年置掾正八品掌與丞同外監分
　　治勾當官四員准備分治監差委正大二年外監
　　東置於歸徳西置於河隂○都廵河官從七品掌
　　廵視河道修完隄堰栽植榆桞凡河防之事分治
　　監廵河官同此其瀘溝崇福上下埽都廵河兼石
　　橋使通濟河節廵官兼長春宫地分河道都廵河
　　官掌提控諸埽廵河官散廵河官黄汴廵河官下
　　六處河隂雄武滎澤原武陽武延津各設散廵河
　　官一員黄沁都廵河官下四處懐州孟津孟州城
　　北各設黄沁散廵河官一員衛南都廵河官下四
　　處新鄉崇福上崇福下衛南淇上散廵河官各一
　　員滑濬都廵河官下四處武城白馬書城教城散
　　廵河官各一員曹甸都廵河官下四處東明西佳
　　孟華陵城散廵河官各一員曹濟都廵河官下四
　　處定陶濟北寒山金山散廵河官各一員
　　金史河渠志黄河沿河上下凡二十五埽六在河
　　南十九在河北埽設散廵河官一員雄武滎澤原
　　武陽武延津五埽則兼汴河事設黄汴都廵河官
　　於河隂以涖之懐州孟津孟州及城北之四埽則
　　兼沁水事設黄沁都廵河官一員於懐州以涖之
　　崇福上下衛南淇上四埽屬衛南都廵河官則居
　　新鄉武城白馬書城教城四埽屬濬滑都廵河官
　　則處教城曹甸都廵河官則總東明西佳孟華陵
　　城四埽曹濟都廵河官則司定陶濟北寒山金山
　　四埽者也故都廵河官凡六員後又特設崇樞上
　　下埽都廵河官兼石橋使凡廵河官皆從都水監
　　亷舉總統埽兵萬二千人嵗用薪百一十萬三千
　　餘東草百八十三萬七百餘束樁杙之木不與此
　　備河之恒制也○大定二十七年以南京府及所
　　屬延津封邱祥符開封陳留胙城杞縣長垣歸徳
　　府及所屬宋城寧陵虞城河南府及孟津河中府
　　及河東懐州河内武陟同州朝邑衛州汲新鄉獲
　　嘉徐州彭城蕭豐孟州河陽温鄭州河隂滎澤原
　　武汜水濬州衛陜西閿鄉湖城靈寳曹州濟隂滑
　　州白馬睢州襄邑膝州沛單州單父解州平陸開
　　州濮陽濟州嘉祥金鄉四府十六州之長貳皆提
　　舉河防事四十四縣之令佐皆管勾河防事○泰
　　和六年尚書省以凡漕河所經之地州縣官以為
　　無與於已多致淺滯於是遂定制凡漕河所經之
　　地州府官衘内皆帶提控漕河事縣官則帶管勾
　　漕河事俾催檢綱運營䕶隄岸為府三大興大名
　　彰徳州十二恩景滄青獻深衛濬滑磁洺通縣三
　　十三大名元城館陶夏津武城厯亭臨清呉橋將
　　陵東光南皮清池靖海興濟㑹川交河樂夀武强
　　安陽湯隂臨漳成安滏陽内黄黎陽衛薊門獲嘉
　　新鄉汲潞武清香河漷隂十二月通濟河剏設廵
　　河官一員與天津同為一司通管漕河牐岸上名
　　天津河廵河官𨽻都水監○大定八年滹沱河創
　　設廵河官二員○大定二十九年工部言營築河
　　隄用工六百八萬餘就用埽兵軍夫外有四百三
　　十餘萬工當用民夫詔命去役所五百里州府差
　　顧仍命彰化軍節度使内族裔都水少監大夀齡
　　提控五百人徃來彈壓明昌四年勅都水監官提
　　控修築黄河隄及令大名府差正千戸一員部甲
　　軍二百人彈壓勾當
　元
　　元史百官志都水監二員秩從三品掌治河渠並
　　隄防水利橋梁牐堰之事少監一員正五品監丞
　　二員正六品領河道提舉司○大都河道提舉司
　　提舉一員從五品同提舉一員從六品副提舉一
　　員從七品○河南山東都水監至正六年以連年
　　河決為患置都水監以專疏塞之任行都水監至
　　正八年河水為患詔于濟寜鄆城立行都水監九
　　年又立山東河南等處行都水監十一年立河防
　　提舉司𨽻行都水監掌廵視河道從五品十二年
　　行都水監添設判官二員十六年又添設少監監
　　丞知事各一員
　　元史賈魯傳至正十一年命賈魯以工部尚書為
　　總治河防使進秩二品
　　元史河渠志至元三年都水監言運河二千餘里
　　漕公私貨物為利甚大自兵興以來失於修治部
　　議以濵河州縣佐貳之官兼河防事於各地分廵
　　如有闕破即率衆修治都省准議
　　元史泰定帝本紀泰定二年三月姚煒以河水屢
　　決請立行都水監於汴梁仍命瀕河州縣正官皆
　　兼知河防事從之
　　　謹案元時河工設官不盡見于史觀此則濵河
　　　長吏佐貳皆兼河防如宋金之制矣
　　元史河渠志㑹通河起東昌路湏城縣安山之西
　　南由夀張西北至東昌又西北至于臨清以逾于
　　御河其長二百五十餘里中建牐三十有一度髙
　　低分逺邇以節蓄洩○至元二十七年都漕運司
　　副使言去嵗流水衝壊□城汶河土堰兖州泗河
　　土堰必湏移文兖州泰安州差夫修閉又被漲水
　　衝破梁山一帶隄堰乞移文斷事等官轉下東平
　　路修閉若以後新河水小直下濟州監牐官並泰
　　安兖州東平修理○延祐六年金溝牐提領周徳
　　興言每嵗夏秋霖雨衝失牐隄必候水落役夫採
　　薪修治
　　　謹案宋時汴河蔡河廣濟河金水河御河置牐
　　　金時髙良河白蓮潭漳河置牐皆見於河渠志
　　　但其設官與否不可考至元開㑹通河置牐節
　　　宣而監牐官金溝牐提領之名見於此此㑹通
　　　河置牐官之始
　明
　　明㑹典總理河漕兼提督軍務一員永樂九年遣尚
　　書治河自後間遣侍郎都御史成化後始稱總督
　　河道正徳四年定設都御史嘉靖十三年以都御
　　史加工部職銜提督山東河南直𨽻河道隆慶四
　　年加提督軍務萬厯五年改總理河漕兼提督軍
　　務八年革
　　明史河渠志成化七年命王恕為工部侍郎奉敕
　　總理河道總河侍郎之設自恕始也𢎞治二年命
　　白昻為戸部侍郎修治河道賜以敇嘉靖四十四
　　年命朱衡為工部尚書兼理河漕又以潘季馴為
　　僉都御史總理河道萬厯五年命呉桂芳為工部
　　尚書兼理河漕而裁總河都御史官桂芳甫受命
　　而卒六年夏潘季馴代自桂芳季馴時罷總河不
　　設其後但以督漕兼理河道十五年命工科都給
　　事中常居敬行河居敬及御史喬璧星皆請復專
　　設總理大臣乃復命潘季馴為右都御史總督河
　　道二十三年總河工部尚書楊一魁議欲分殺黄
　　流以縱淮别䟽海口以導黄而督運尚書禇鈇則
　　以江北嵗祲民不堪大役欲先洩淮而徐議分黄
　　二十六年撤鈇命一魁兼管漕運三十年帝以楊
　　一魁不塞黄堈口致衝祖陵斥為民分設河漕二
　　臣命曽如春為工部侍郎總理河道
　　明史潘季馴列傳萬厯十六年起季馴為右都御
　　史總督河道自呉桂芳後河漕皆總理自是始設
　　專官
　　　謹案漕務河務事本相資然自元以前河之潰
　　　決未遽有妨於漕也自明時㑹通河既成二洪
　　　以下黄運兩河實相表裡故策河者必及漕策
　　　漕者必及河明初治運河者有陳瑄宋禮等治
　　　黄河者有王永和石璞徐有貞等而總理河道
　　　之設則自成化七年王恕始然終明之世河漕
　　　之任分合不常自王恕之後至萬厯五年呉桂
　　　芳以工部尚書兼理河漕而河漕之務合至十
　　　六年潘季馴以右都御史總督河道而河漕之
　　　事又分至二十六年又撤總漕而楊一魁兼理
　　　河漕至三十年又分設河漕二臣而曽如春總
　　　理河道自是以訖明終河漕之務不復合矣明
　　　㑹典成於明萬厯十五年故於總理河漕云萬
　　　厯八年革明史河渠志為萬厯十六年以後書
　　　河漕二職之分合頗詳而職官志但襲㑹典之
　　　原文於萬厯時總河之復設不復書須以河渠
　　　志參考之乃偹也
　　明㑹典運河錢糧通惠河郎中所屬通州東安等
　　七州縣樁草銀五百三兩六錢五分通州左右神
　　武等九衛樁草銀六百十六兩○北河郎中所屬
　　兖州府屬州縣并衛所石灰十三萬八千觔􁪪麻
　　九十六觔樁草􁪪麻銀五千五百三十五兩六錢
　　八分副甎銀二百五十七兩七錢六分安山南旺
　　等湖租銀三千三百三十五兩二錢四釐八毫各
　　州縣裁革折徴撈淺淺鋪等夫二千二百八十名
　　(每名嵗徴/銀十一兩)渡夫二名(每名嵗/徴八兩)共該銀二萬七千三
　　百七十六兩萬厯四年議定毎名連樁草嵗徴銀
　　六兩著為例每嵗共該銀一萬三千六百九十二
　　兩東昌府屬州縣并帶管徳州徳州左二衛及清
　　河縣副甎一萬六千九百九十三箇石灰九千二
　　百觔樁草􁪪麻甎灰銀二千四百八十兩六錢四
　　分各州縣裁革折徴撈淺淺鋪夫八百六十二名
　　萬厯四年議定每名連樁草嵗徴銀六兩每嵗共該銀
　　五千一百七十八兩河間府屬州縣并衛所樁草
　　銀二百五十八兩五錢六分葦草銀二百三十五
　　兩三錢六分􁪪麻副甎銀各五十三兩四分石灰
　　銀二十六兩五錢二分○南河郎中所屬淮安府
　　屬天妃閘以北邳州清桃睢宿五州縣并邳州衛
　　樁草甎灰銀四百六十九兩八分廬鳳二府并滁
　　和二州徴解邳州河隄防守夫銀一萬二千九十
　　六兩徐州并屬縣樁草甎灰銀八百七十九兩八
　　分廬鳳二府并揚州府屬州縣徴解徐州停役夫
　　協助河工銀一千三百九十九兩二錢徐州庫收
　　支徐州洪税協濟河工錢糧嵗徴無定額約萬餘
　　兩不等○管泉主事所屬濟兖二府有泉州縣額
　　徴泉壩錢糧樁草銀四百五十三兩一錢二分壩
　　夫銀二百十一兩二錢裁革泉夫折徴銀九千二
　　十四兩裁革壩夫折徴銀一千五百四十四兩裁
　　革洸濟河淺夫折徴銀二百八十八兩萬厯四年
　　議定每名連樁草嵗徴銀六兩○黄河錢糧山東
　　管河道副使所屬兖州府屬州縣堤鋪夫銀九千
　　八百六十兩○河南管河道副使所屬開封等八
　　府并汝州河堡夫銀三萬二千八百五十三兩
　　　謹案明制河帑直𨽻江南掌以管河郎中河南
　　掌以副使山東以郎中主事副使分掌今並以
　　道員主之
　明史職官志按察使副使僉事分司諸道河南有
　管河道
　　明㑹典濟寜兵偹一員專管河鹽臨清兵偹一員
　　帶管分廵馬政河道○𢎞治三年令山東勸農二
　　參政兼理山東河道嘉靖八年令徐州兵偹副使
　　兼理曹沛徐淮一帶黄河隆慶六年添設河南副
　　使一員給敇專管黄河修築隄岸
　　明史河渠志𢎞治七年分漕河沛縣以南徳州以
　　北及山東為三道各委曹郎及監司分理○𢎞治
　　十一年河南管河副使張鼐請於武陟木欒店别
　　鑿一渠下接荆隆口
　　　謹案𢎞治時已有河南管河副使而隆慶六年
　　　又添設一員則管河副使有二員矣山東勸農
　　　參政及濟寧臨清二兵偹兼理河務而河南二
　　　副使則專理河務者也
　　續文獻通考知州同知通判或兼管河分職任事
　　明㑹典景泰三年設山東府州縣管河官𢎞治八
　　年革淮陽二府山陽等縣管河通判主簿正徳二
　　年革河南新鄉獲嘉武陟等縣管河主簿八年設
　　大名府通判一員東明長垣武城曹縣主簿各一
　　員專管河道嘉靖十四年復設直𨽻景州滄州管
　　河通判十五年設兖州府同知一員疏濬泉源二
　　十四年添設歸徳府通判一員商邱縣主簿一員
　　專管河道二十五年改兖州府管泉同知為管河
　　同知駐劄曹縣添設單縣管河主簿一員萬厯三
　　年革兖州府南旺管河通判令本府管河同知帶
　　管仍兼管泉四年添設山東督濬官東平濟寕二
　　州各判官一員泰安州吏目一員汶上曲阜鄒滕
　　四縣各縣丞一員泗水魚臺二縣各主簿一員新
　　泰萊蕪肥城平隂寧陽滋陽嶧七縣各典史一員
　　鉅野嘉祥共典史一員又添設淮安府管河同知
　　一員十三年令山東濟青登萊四府管糧同知及
　　所屬州縣管糧官俱帶管水利
　　明史職官志壩官閘官掌啟閉蓄洩
　　續文獻通考閘官掌啟閉蓄洩壩官掌典守隄防
　　各率其役以通舟楫之利
　　明㑹典嘉靖十三年復設沽頭閘主事并新興黄
　　家湖陵等七閘官吏人夫二十年置境山鎮閘及
　　官吏人夫隆慶六年又題復夏津魚臺二縣各主
　　簿一員專管新河石隄閘壩萬厯十一年設梁境
　　古洪各閘官一員
　　　謹案明時尚有管閘主事㑹典所載有濟寧管
　　　閘主事沽頭管閘主事南旺管閘主事今無此
　　　官
　　明㑹典永樂十九年遣侯伯各二員分理濟寧等
　　閘及徐州吕梁二洪通州等處河道○濟寧衛管
　　河指揮一員
　　　謹案河自三代以後至宋時漸徙而南為患始
　　　甚然其時河淮猶未合也至明而全河併注於
　　　淮故為患視前代為尤亟而二洪以下運道所
　　　資鳳陽又祖陵所在故治河之任視前代為尤
　　　重其後河患不已論者多欲别開運道或欲如
　　　元時行海運或欲開膠萊由馬家濠通海道或
　　　欲復老黄河故道類皆虗言不可施用惟潘季
　　　馴專主保髙堰束淮水以刷黄流實為不易之
　　　論又明時綱紀漸隳官方不肅任事之臣無不
　　　利於河決者侵剋金錢則自總河以至於閘官
　　　無所不利支領工食則自執事以至於㳺閒無
　　　食之人無所不利而獨朝廷受其害上多茍且
　　　之政下鮮實心之臣是以河務日壊我
　　國家六府孔修百川順軌
聖祖仁皇帝軫念河防屢舉
南廵之典
閲視河隄定以清敵黄之法浚張福口引河築歸仁隄
　　　疏人字芒稻諸河改中河運道而移仲莊閘於
　　　楊家莊凡所
指畫悉為治河典則
世宗憲皇帝命發帑金數百萬増築髙家堰利頼貽諸
　　　奕世我
　皇上法
祖勤民於河工重務尤深
　廑念
　親臨相度條畫周詳如堅閉髙郵三壩髙堰五壩定
　　　清口水誌以時拆築開陶莊引河導黄使北加
　　　甃髙堰磚工接築徐州石堤諸大興作並為自
　　　來河臣所不能知不敢議者備䝉
　睿裁指授即平時間有施工之處繪圖入告者仰承
　丹毫㸃定洞悉形勢不爽毫釐河臣等祗稟
　宸謨得所遵守是以利興弊革永慶安瀾自古河渠
　　　溝洫志所載議論雖繁施行無當平成之績固
　　　未有盛於
　　今日者也
　
　
　
　
　
　
　
　
　
　
　
　
　
　
　
欽定厯代職官表卷五十九
欽定四庫全書
欽定厯代職官表卷六十
　　漕運各官表

　　漕運各官
　國朝官制
總督漕運一人(正二品兼尚/書銜從一品)
　　掌督理漕輓以足國儲凡收糧起運過淮抵通皆
　　以時稽覈催儧而總其政令駐劄淮安康熙二十
　　二年定制糧艘過淮後總漕隨運北上率所屬官
　　弁相視運道險易調度全漕察不用命者俾舳艫
　　相接畢渡天津入
覲述職以重官守
巡視漕務四人
　　掌稽察所巡之地挑淺疏滯䟎程糾弊以肅漕政
　　以給事中御史掄選
簡充一年而代順治初沿明制遣御史巡漕七年裁巡
　　漕御史以糧道逐程分押雍正七年以糧船過淮
　　抵通多有陋規分遣御史二人往淮安稽察二人
　　往通州稽察乾隆二年定制巡漕御史四人一駐
　　淮安巡察江南江口至山東界一駐濟寧巡察山
　　東臺庄至直𨽻界一駐天津巡察至山東界一駐
　　通州巡察至天津
督糧道江南二人山東河南江西浙江湖南湖北各一
人(正四/品)
　　掌監察兊糧督押運艘而治其政令江南江安糧
　　道駐江寧蘇松糧道駐常熟山東糧道駐徳州河
　　南以開歸道兼理及江西浙江湖北湖南糧道並
　　駐省城每年糧船起幫督押過淮盤驗畢回任料
　　理新糧山東河南糧道每年押運抵通雍正四年
　　令總漕於江蘇二糧道内毎年委一人親押過山
　　東入牐俟江南糧船盡數過淮即回本任乾隆四
　　十八年定各省糧道俱押本省糧船抵臨清盤驗
　　方囘本任惟山東糧道上下儧運俟總漕押送尾
　　幫抵臨清然後囘任
　　　謹案明時十三省各以布政司叅議督糧
　　國朝亦沿明制各省並設督糧道以司倉儲江南
　　　山東河南江西浙江兩湖而外若福建陜西廣
　　　東雲南貴州皆有糧道甘肅有巴里坤糧道然
　　　皆非總漕所轄其職掌皆入司道表中於漕事
　　　無與也
管糧同知六人(正五/品)通判三十三人(正六/品)
　　掌監兊漕糧凡米色之美惡兊運之遲延及運軍
　　横肆苛求衙役需索姦蠧包攬攙和等弊皆司其
　　禁戢之政初漕糧以府推官監兊康熙六年各府
　　推官既裁改委同知通判山東以武定府同知濟
　　南兖州東昌泰安曹州五府通判河南以歸徳衛
　　輝懐慶三府通判江南以江寧蘇州松江鳳陽四
　　府管糧同知蘇州安慶寧國池州太平廬州揚州
　　七府管糧通判松江鎮江徐州三府糧捕通判淮
　　安府軍捕通判浙江以湖州府同知杭州嘉興二
　　府通判江西以南昌吉安臨江三府通判湖北以
　　武昌漢陽黄州安陸徳安荆州六府通判湖南以
　　長沙衡州岳州三府通判
押運同知通判十六人(正六/品)
　　掌督押糧艘管束運軍禁沿途遲延侵盜攙和之
　　弊山東一人河南一人江南七人(舊制五人乾隆/元年增二人)
　　浙江三人江西二人(舊制一人乾隆/元年増一人)湖北一人(舊/制)
　　(四人乾隆元/年裁三人)湖南一人總漕㑹同督撫于各省同
　　知通判内選委抵通日倉場侍郎送部引
見部給限單管押囘空到淮總漕察覈逾限者叅處
漕標副將一人(從二/品)遊擊一人(從三/品)都司二人(正四/品)守
備二人(正五/品)管理塘務一人千總四人(從六/品)把總十人
　　掌催䕶糧艘漕標副將一人所屬中營都司一人
　　守備二人左營都司一人右營遊擊一人管理塘
　　務一人左右哨千總四人把總十人
領運守備五人衛守備九人(正五/品)守禦所千總十三人
(從五/品)千總一百八十六人(從六/品)隨幫効力武舉每幫一
人
　　漕糧領運直𨽻通州左所右所天津左所右所領
　　運千總各一人(均領河/南運)○山東濟寧衛守備一人
　　前後及前左後右漕船四幫任城一幫每幫領運
　　千總二人徳州衛徳州左衛東平守禦所東昌衛
　　濮州所平山前幫後幫領運千總各二人臨清衛
　　山東前幫後幫(領本/省運)河南前幫後幫(領河/南運)薊糧幫
　　(運送直/𨽻薊州)毎幫領運千總二人○江南江安糧道所
　　屬興武江淮二衛守備各一人漕船各九幫淮安
　　衛守備一人漕船四幫大河衛守備一人漕船三
　　幫揚州衛守備一人漕船三幫儀徵一幫徐州衛
　　守備一人本衛漕船一幫河南前後二幫(領河/南運)安
　　慶新安宣州建陽廬州滁州泗州七衛漕船各一
　　幫鳳陽衛守備一人本衛漕船常州一幫原鳳中
　　常州三幫長淮衛守備一人本衛漕船四幫宿州
　　衛二幫每幫領運千總二人○浙江杭州衛漕船
　　四幫嘉興湖州嚴州二所各一幫台州温州二衛
　　各二幫每幫領運千總二人紹興處州二衛漕船
　　前幫領運守備各一人千總各一人後幫領運千
　　總各二人海寧衛金衢所領運守禦千總各一人
　　衛千總各一人○江西南昌衛漕船前幫領運守
　　備一人千總一人後幫領運千總二人袁州贑州
　　二衛漕船各一幫領運守備各一人千總各一人
　　九江衛漕船二幫領運千總各二人吉安安福永
　　新撫州建昌廣信鉛山饒州八所漕船各一幫領
　　運守禦千總各一人衛千總各一人○湖北武昌
　　衛武昌左衛蘄州黄州襄陽沔陽岳州五衛荆州
　　衛荆州左衛右衛湖南三幫領運千總各一人以
　　上各省各幫每幫隨幫効力武舉一人○白糧領
　　運江蘇蘇州府太倉州運白糧船共一幫松江常
　　州二府各一幫浙江嘉興湖州二府各一幫領運
　　千總每幫各二人隨幫効力武舉各一人
　歴代建置
　　　謹案三代無漕運之事秦漢變封建為郡縣始
　　　漕郡國之粟以給京師然漢時漕事皆郡縣自
　　　辦朝廷未嘗設官以領之西漢末嘗置都尉以
　　　司其防䕶至東漢初又罷晉初始以大司農部
　　　䕶漕掾其後又以都水使者督運然司農本掌
　　　倉儲都水官職司水利皆非専掌漕事者自是
　　　以後至唐開元以前公私漕運皆以都水官兼
　　　掌而已自唐先天置發運使開元又置轉運使
　　　于是領漕始有専職宋遼金沿唐制置發運轉
　　　運漕運等使至明置漕運總督而今因之此實
　　　漕運一官之沿革也然唐開元以前之大司農
　　　都水官雖非専司漕事而其時别無統領漕運
　　　之官職掌所及未可概畧大司農已見倉場侍
　　　郎表都水官已并入工部都水司職中又見河
　　　道表今互見其畧于此表焉又案漕運有資以
　　　給京師者有資以給邊境及軍旅者通典漕運
　　　一門二者並載但總漕一官専主於京師之輓
　　　運而軍興與邊塞所需皆不與焉通典中所載
　　　如秦之轉輸北河隋之運糧涿郡鄧艾之開渠
　　　陳項刁雍之造舟沃野雖並闗于足食實無與
　　　于上供今並不録云
　三代(未置/)
　　　謹案三代之時王畿千里之外皆為侯國其於
　　　天子惟有服食器用之貢而無粟米之輸將至
　　　畿内之地禹貢所謂總秸粟米則又皆民間自
　　　為運致而已故其時無司轉運之官若春秋時
　　　秦輸晉粟自雍及絳吳城䢴溝以通運道則以
　　　恤鄰國之災患與自給其師旅之費既非所以
　　　供天子之都而亦不以為經常之法也
　秦
　　新唐書食貨志杜佑言秦漢運路出浚儀十里入
　　琵琶溝絶蔡河至陳州而合○秦漢時故漕興成
　　堰東達永豐倉
　　　謹案漕運實始于秦主父偃言秦飛芻輓粟起
　　　于黄腄琅邪負海之郡轉輸北河此以海運給
　　　邊塞唐志言秦時運道如此此以河運給京師
　　　然掌運之官尚未見於史也
　漢
　　漢書卜式列傳為成臯令將漕最○朱博列傳為
　　䕶漕都尉
　　後漢書光武帝本紀建武七年二月罷䕶漕都尉
　　官
　　　謹案漢初漕闗東粟以給中都官歳不過數十
　　　萬石至武帝時河東守番係言漕從山東西歲
　　　百餘萬石至宣帝時大司農耿夀昌言故事歳
　　　漕闗東穀四百萬斛以給京師葢其為數之多
　　　如此賈誼新書云今漢越兩諸侯之中分而乃
　　　以廬江為之奉地雖秦之逺邊過此不逺是江
　　　淮之粟當時已至京師葢其為塗之逺又如此
　　　然漢書百官表後漢百官志皆不見有専司轉
　　　運之官惟䕶漕都尉之官見於朱博𫝊未知其
　　　所由起然第主其防䕶而已亦非總領漕運之
　　　事葢漢時闗東榖給中都官者皆郡國自遣人
　　　輸送太倉令居京師以受之而己意秦制亦必
　　　如此葢漕畿外之粟以供天庾始於秦漢而掌
　　　運尚未有専官也
　三國
　　酈道元水經注魏景初二年二月帝遣都督沙丘
　　部監運諫議大夫宼兹平河岨
　　　謹案魏時漕事葢亦郡國自遣官輸送而朝廷
　　　遣大夫監之此即後世巡漕御史之任也
　晉
　　晉書職官志大司農統襄國都水長東西南北部
　　䕶漕掾
　　宋書百官志晉武帝置都水使者懐帝永嘉六年
　　劉聰入洛陽都水使者爰濬先出督運得免然則
　　武帝置職使掌運矣
　　　謹案秦有治粟内史掌榖貨漢改為大司農其
　　　屬有太倉令受郡國𫝊漕穀葢若今倉場侍郎
　　　受漕粟而轉運則非其所掌也晉初大司農統
　　　䕶漕掾始以受粟之官兼職運粟之事矣漢置
　　　都水使者以主水利至晉時以都水使者督運
　　　則又以河渠之官兼司轉漕之務矣哀帝以司
　　　農并入都水後雖復置司農而不復領漕務第
　　　以都水官兼掌自此以後宋之都水使者兼掌
　　　舟航及運部梁之大舟卿兼主舟航河隄隋唐
　　　之都水監兼領舟檝河梁二署皆與晉時職掌
　　　無異至唐先天時置發運使開元時置轉運使
　　　于是舟檝署廢而都水監始於漕務無與矣
　　水經注晉泰始三年五月武帝遣監運太中大夫
　　趙國都匠中郎將河東樂世修治河灘
　　晉書孝武帝本紀太元六年置督運御史官
　　　謹案魏時有監運諫議大夫晉泰始時有監運
　　　太中大夫是魏晉時常以大夫監運孝武置督
　　　運御史即監運大夫之職後世以御史巡漕實
　　　昉於此
　宋齊梁陳
　　宋書百官志都水使者一人掌舟航及運部
　　　謹案宋以都水使者掌運部齊梁以後及北朝
　　　皆因之其職葢兼有今河道漕運二總督之任
　　　表亦互見焉
　北魏
　　杜佑通典魏三門都將薛欽上言計京西水次汾
　　華二州恒農河北河東平陽等郡年常綿絹及貲
　　麻皆折公物僱牛車送京道險人弊費公損私畧
　　計華州一車官酧絹八匹三丈九尺别有私人僱
　　價布八十匹河東一車官酧絹五匹二丈别有私
　　人僱價絹五十匹自餘州郡雖未練多少推之逺
　　近應不减此今求車取僱絹三匹市材造船不勞
　　採斫計船一艘舉十三車車取三匹合有三十九
　　匹僱作手併匠及船上雜具食直足以成船計一
　　船賸絹七十八匹布七百八十匹又租車一乗官
　　格二十斛成載私人僱價逺者五斗布一匹近者
　　一石布一匹准其私費一車有布逺者八十匹近
　　者四十匹造船一艘計舉七百石准其僱價應有
　　千四百匹今取布三百匹造船一艘并船上覆理雜
　　事計一船有賸布千一百匹又其造船之處皆湏
　　鋸材人功併削船茹依功多少即給當州郡兵不
　　假更召汾州有租傭調之處去汾不過百里華州
　　去河不滿六十并令計程依舊酧價車送船所船
　　之所運惟達雷陂其陸路從雷陂至倉門調一軍
　　僱絹一匹租一車布五匹則于公私為便尚書度
　　支郎中朱元旭計稱今較薛欽之説驗跡未彰而
　　指况甚善所云以船代車是䇿之長者若以門兵
　　造車便為闕彼防城無容全依宜令取僱車之物
　　市材就作及倉庫所須悉以營辦七月之始十月
　　初旬令州郡綱典各受租調于所在然後付之十
　　車之牛留車士四人佐其守䕶粟帛上船之日隨
　　運至京將共監慎如有耗損同其陪徵河中缺失
　　専歸運司輸京之時令其即納不得雜合違失常
　　體必使量上數下謹其受入自餘一如其例計砥
　　柱之艱號為天險迅驚千里未易其功然既陳便
　　利無容輙抑若效充其説則附例酧庸如其不驗
　　徵填所損今始開剏不可懸生減折且依請營立
　　一年之後須知贏費歳遣御史校其虚實脱有乖
　　越别更量裁尚書崔林按欽所列實允事宜郎中
　　之計備盡公理但舟檝所通逺近必至茍利公私
　　不宜只在前件昔人乃逺通褒斜利闗中之漕南
　　達交廣以增京洛之饒况乃漳洹夷路河濟平流
　　而不均彼省煩同兹巨益請諸通水之處皆宜率
　　同此式縱復五百三百里車運水次計較利饒猶
　　為不少其欽所列州郡如請興造東路諸州皆先
　　通水運今年租調悉用舟檝若船有所缺且賃假
　　充事比之僦車交代息耗其先未通流宜遣檢行
　　閒月修葺使理有可通必無㙲滯如此則發召匪
　　多為益實廣一爾暫勞乆安永逸詔從之而未能
　　盡行也
　北齊
　　隋書食貨志齊租入臺者五百里内輸粟五百里
　　外輸米
　後周
　　唐六典周司水中大夫一人
　　　謹案後周之司水即魏齊之都水使者也後魏
　　　齊周掌運之官皆不見子史然前此則晉以都
　　　水使者督運同時南朝則宋之都水使者掌舟
　　　航運部當時官制相沿其職掌諒當不異又北
　　　史魏刁廱為薄骨律鎮將于河水之次造舟水
　　　運更以魏薛欽朱元旭之所言者觀之是當時
　　　租調有鎮將之處則鎮將主其輸將無鎮將之
　　　處則州郡職其綱運而都水官居京師以領之
　　　也
　隋
　　通典隋開皇二年廢都水臺入司農十三年復置
　　仁夀元年改臺為監更名使者亦為監煬帝又改
　　為使者尋又為監加置少監又改監及少監為令
　　領舟檝河渠二署
　　　謹案隋都水監所領之舟檝署即主水運之官
　　　也晉嘗并司農入都水隋初又嘗并都水入司
　　　農葢倉儲與漕輓之事本相闗通故或以漕輓
　　　之職兼倉儲或以倉儲之官兼漕輓也
　　唐六典隋潼闗渭南皆有倉以轉運之各有監官
　　　謹案隋黎陽洛口諸倉監官如今倉監督已見
　　　倉場侍郎表惟潼闗渭南監官兼司轉運則如
　　　今之押運官也
　唐
　　舊唐書職官志都水監總河渠舟檝二署之官屬
　　舟檝署令一人丞二人掌公私漕運之事
　　新唐書百官志都水監舟檝署有令一人掌舟檝
　　運漕漕正二人府三人史六人監漕一人漕史二
　　人典事六人掌固八人上元二年署丞二人掌漕
　　運隠失開元二十六年署廢
　　舊唐書食貨志開元二十二年以裴耀卿為黄門
　　侍郎同中書門下平章事充江淮河南都轉運使
　　以鄭州刺史崔希逸河南少尹蕭炅為副天寶三
　　載楊釗以殿中侍御史為水陸運使肅宗初第五
　　琦請以江淮分置租庸使市輕貨以救軍食遂拜
　　監察御史為之使乾元元年加度支郎中尋兼中
　　丞為鹽鐵使寶應元年以侍御史穆寧為河南道
　　轉運租庸鹽鐡使尋加户部員外遷鄂州刺史以
　　總東南貢賦是時朝議以宼盜未戢闗東漕運宜
　　有倚辦遂以通州刺史劉晏為户部侍郎京兆尹
　　度支鹽鐡轉運使鹽鐡兼轉運自晏始也晏始以
　　鹽利為漕傭自江淮至渭橋率十萬斛傭七千緡
　　補綱吏督之不發丁男不勞郡縣葢自古未之有
　　也自此嵗運米數千萬石自淮北列置巡院捜擇
　　能吏以主之廣徳二年復以第五琦専判度支鑄
　　錢鹽鐡事而晏以檢校户部尚書為河南尹及江
　　淮已來轉運使永泰二年晏為東道轉運常平鑄
　　錢鹽鐡使琦為闗内河東劍南三川轉運常平鑄
　　錢鹽鐵使貞元元年元琇以御史大夫為鹽鐡水
　　陸運使八年詔東南兩税財賦自河南江淮嶺南
　　東道至于渭橋以户部侍郎張滂主之河東劍南
　　山南西道以户部尚書度支使班宏主之順宗即
　　位以杜佑判鹽鐡轉運使理於揚州大中五年二
　　月以户部侍郎裴休為鹽鐡轉運使明年八月以
　　本官平章事依前判使始者漕米歲四十萬斛其
　　能至渭倉者十不三四漕吏狡蠧敗溺百端官舟
　　之沈多者嵗至七十餘隻縁河姦犯大紊晏法休
　　使寮屬按之委河次縣令董之自江津達渭以四
　　十萬斛之傭計緡二十八萬悉使歸諸漕吏巡院
　　胥吏無得侵牟由是三嵗漕米至渭濱積一百二
　　十萬斛無升合沈棄焉
　　新唐書李傑列傳先天中進陜州刺史水陸發運
　　使置使自傑始韋堅列傳擢為陜郡太守水陸運
　　使
　　新唐書食貨志開元初河南尹李傑為水陸運使
　　運米嵗二百五十萬石二十五年崔希逸為河南
　　陜運使嵗運百八十萬石二十九年陜郡太守李
　　齊物鑿砥柱為門以通漕
　　舊唐書徳宗本紀大厯十四年以杜亞為陜州長
　　史充轉運使建中二年以姚明敡為陜州長史本
　　州防禦陸運使貞元元年以李泌為陜州長史陜
　　虢都防禦觀察陸運使十四年以崔宗為陜州大
　　都督府長史陜虢觀察水陸轉運使十六年以河
　　南少尹張式為河南尹水陸轉運使
　　　謹案唐初以都水監領舟檝署主公私漕運至
　　　先天中置水陸發運使開元中置都轉運使于
　　　是舟檝署廢而都水官始不領漕事矣水陸發
　　　運使後又曰水陸運使又曰水陸轉運使或但
　　　曰陸運使葢唐時江淮民送租庸者皆輸於東
　　　都由東都陸運至陜又由陜水運至京師所謂
　　　水陸運使者掌自東都至京師水陸之轉運也
　　　其但曰陸運使則以水運之事併於諸道轉運
　　　使而此但掌其陸運也至元和六年而陜州刺
　　　史不帶運使則又以水陸運事並歸於諸道轉
　　　運使也故宣宗時韓休為轉運使以平河縣令
　　　董漕事自江達渭則河渭漕事皆轉運使主之
　　　矣大約唐之發運使轉運使皆為今總漕之職
　　　然發運使専司東都至京師轉運之事都轉運
　　　使則總司諸道而又兼掌鹽鐡及貨財出入之
　　　柄又兼今鹽漕察院倉場侍郎之職也
　　舊唐書敬宗本紀長慶四年五月東都江陵監大
　　轉運留後並改為知院官從其使王涯請也
　　司馬光資治通鑑廣明元年二月髙駢奏改揚子
　　院為發運使胡三省注宋朝江淮發運使本此
　　　謹案唐自開元以後以轉運使總各道租庸鹽
　　　鐡之轉輸以巡院留後分司之即今各省糧道
　　　之職任也廣明時髙駢奏改揚子院為發運使
　　　至五代及宋鹽鐵轉運使變而為三司使而江
　　　淮六路之財賦但以發運使専主之矣
　　新唐書食貨志故事州縣官充綱送輕貨四萬書
　　上考開成初為長定綱州擇清强官送兩税至十
　　萬遷一官往來十年者授縣令江淮錢積河隂轉
　　輸嵗費十七萬餘緡行綱多以盜抵死判度支王
　　彥威置縣逓羣畜萬三千三百乗使路傍民養以
　　取傭日役一驛省費甚博而宰相亦以長定綱命
　　官不以材江淮大州歲授官者十餘人乃罷長定
　　綱送五萬者書上考七萬者減一選五十萬減三
　　選而已及户部侍即裴休為使以河瀕縣令董漕
　　事自江達渭運米四十萬石居三嵗米至渭橋百
　　二十萬石
　　　謹案唐兩税皆民自輸送而州縣遣官督之通
　　　鑑所載盧承慶為司列太常伯考一督運官遭
　　　風失米者是也貞元時轉運鹽鐡使嘗奏諸院
　　　自差綱般運然其後又以州縣官充綱如故開
　　　元初州縣官充綱送兩税往來十年者授縣令
　　　則綱運官皆以簿尉充之與
　五季
　　五代史張延朗列傳梁興置租庸使領天下錢穀
　　廢户部度支鹽鐡之官莊宗滅梁因而不改明宗
　　入立廢其使以大臣一人判户部度支鹽鐡號曰
　　判三司詔以延朗充三司使
　　　謹案唐時鹽鐡轉運使司鹽鐡租庸之轉輸而
　　　兼掌財貨出納之柄梁改置租庸使後唐又置
　　　三司使而猶仍唐制以鹽鐡轉運合為一司則
　　　尚領漕務也至宋而三司使鹽鐡一司不帶轉
　　　運但以糧料案兼掌御河漕運發運案兼掌汴
　　　河廣濟蔡河漕運則於邦計詳而於漕務畧矣
　宋
　　宋史職官志發運使副判官掌漕淮浙江湖六路
　　儲廩以輸中都紹興二年用臣僚言省罷以其職
　　事分委漕臣八年再置經制發運使以徽猷閣待
　　制程邁充邁上疏以租庸常平鹽鐡鼓鑄各分於
　　諸司而總於户部發運使無所用之固辭不行九
　　年遂廢發運使以户部侍郎梁汝嘉為經制使檢
　　察中外失陷錢物與催未到綱運為職未㡬復以
　　臣僚言分其責于諸路監司乾道六年復置以户
　　部侍郎史正志為兩浙京湖淮廣福建等路都大
　　發運使是冬以奏課誕謾貶併廢其職○都轉運
　　使轉運使副使判官掌經度一路財賦而察其登
　　耗有無以足上供及郡縣之費熙寧初詔河東河
　　北陜西三路漕臣許乗傳赴闕留毋過浹日既又
　　詔三路漕臣自辟屬各二員以京朝官曽厯知縣
　　者為之元祐初司馬光請漕臣除三路外毋得過
　　二員其屬官溢員亦省之紹聖中詔淮浙江湖六
　　路上供米計其近逺分三限自季冬至明年八月
　　以次輸足大觀中陜西漕臣以四員為額政和中
　　又詔陜西以三員熙泰兩路各二員宣和初又詔
　　陜西以都漕兩員總治于長安而漕臣三員分領
　　六路中興後置官掌一路財賦之入或别置隨軍
　　轉運使一員或諸路事體當合一則置都轉運使
　　以總之(江東西路分置三帥置都轉運使一員張/公濟為兩浙荆湖廣南福建都運趙開為)
　　(四川/都運)隨軍及都運廢置不常而正使不廢若副使
　　若判官皆隨資之淺深稱焉○食貨志太平興國
　　八年擇强幹之臣在京分掌水陸發運使雍熙四
　　年并水陸路𤼵運為一司端拱元年罷京師水陸
　　𤼵運使以其事分𨽻排岸司及下缷司大中祥符
　　初江南淮南兩浙荆湖路租糴于真揚楚泗州置
　　倉受納分調舟船泝流入汴以逹京師置𤼵運使
　　領之陜西諸州菽粟自黄河三門沿流入汴以達
　　京師亦置𤼵運使領之粟帛自廣濟河而至京師
　　者京東之十七州由石塘恵民河而至京師者陳
　　潁許蔡光夀六州皆有京朝官廷臣督之河北衛
　　州東北有御河達乾寧軍其運物亦廷臣主之
　　馬端臨文獻通考東萊吕氏曰國初未嘗有監司
　　之目其始除轉運使只因軍興専主糧餉班師即
　　停罷太祖開寶五年命二㕘政事薛居正吕餘慶
　　兼領提舉諸州水陸轉運使明年薛居正沈義倫
　　拜相復以二相兼提舉水陸漕運事累朝以武臣
　　為帥守而兼漕事或以文臣任帥守兼漕
　　　謹案宋於各路置轉運使以司一路之賦入而
　　　江南淮南兩浙荆湖六路又置𤼵運使以總領
　　　其事葢本唐時之揚子院留後以鹽鐵轉運副
　　　使充之廣明時髙駢奏改為𤼵運使至宋而鹽
　　　鐵轉運使變置三司使而江淮沿唐制置𤼵運
　　　使以總鹽漕茶務實即唐時轉運之職也然宋
　　　之轉運使其初置本専以督糧餉而其後于一
　　　路之事無所不統邊防盜賊刑獄按亷之任皆
　　　總之葢其稱雖曰漕帥而實則為今日藩司之
　　　任矣其職掌已詳司道表中今仍互見於此焉
　　宋史食貨志初荆湖江浙淮南諸州擇部民髙貲
　　者部送上供物舟人侵盜官物民破産不能償乃
　　詔牙吏部送勿復擾民○熙寧七年十二月詔濬
　　廣濟河増置漕舟其後河成歲漕京東榖六十萬
　　石東南諸路上供雜物舊陸運者増舟水運押汴
　　河江南荆湖綱運七分差三班使臣三分軍大將
　　殿侍○政和七年立東南六路州軍知州通判裝
　　𤼵上供量斛任滿賞格自一萬石至四十萬石升
　　名減年有差○宣和二年詔六路米麥綱運依法
　　募官先募未到部小使臣及非泛補授挍尉以上
　　未許㕘部人并進納人管押淮南以五運兩淮及
　　江東二千里内以四運江東二千里外及江西三
　　運湖南北二運各欠不及五釐依格推賞外仍許
　　在外指射合入差遣一次召募土人並罷
　遼
　　遼史百官志轉運司職名總目某轉運使某轉運
　　副使同知某轉運使某轉運判官○山西路轉運
　　使司轉運判官司楊晳興宗重熙二十年為山西
　　轉運使○奉聖州轉運使司聖宗開泰三年置○
　　蔚州轉運使司應州轉運使司朔州轉運使司保
　　州轉運使司並開泰三年置○西山轉運使聖宗
　　太平三年見西山轉運使郎元化
　金
　　金史百官志都轉運司使正三品掌税賦錢穀倉
　　庫出納權衡度量之制同知從四品副使正五品
　　都勾判官從六品紀綱衆物分判勾案惟南京勾
　　判兼上林署丞户籍判官二員從六品舊止一員
　　承安四年増置一員不許别差専管拘收徵尅等
　　事支度判官三員從六品掌勾判分判支度案事
　　鹽鐵判官一員從六品都孔目官二員勾稽文牘
　　知法二員從八品(都勾案户籍案鹽鐵案支度案/開折案司吏女直八人漢人九)
　　(十人抄事一人譯史三人通事一人押逓五十人/監運諸物公使八十人惟中都路置都轉運司餘)
　　(置轉運司省户度判官各一員南京西京北京遼/東山東西路河北東路則置女直知法漢知法各)
　　(一員山東東路河東南路北路河北西路陜西東/路西路則置漢知法一員餘官皆同中都置女直)
　　(司司吏遼東路十人西京北京山東西路各五人/餘路皆四人譯史遼東路三人餘各二人通事各)
　　(一人漢人司司吏課額一百八十萬貫以上者五/十人百五十萬貫以上四十五人百二十萬貫以)
　　(上四十人九十萬貫以上三十五人六十萬貫以/上三十人三十萬貫以上二十五人不及三十萬)
　　(貫二十人公使人各七十人押逓南京山東東西/路河東南路河北西路各五十人西京河東北路)
　　(河北東路各四十/人餘路各三十人)○泰和八年十一月省議以轉
　　運使權輕州縣不畏不能規措錢榖遂詔中都都
　　轉運依舊専管錢穀事自餘諸路按察使並兼轉
　　運使副使兼同知簽按察並兼轉運副添按察判
　　官一員為從六品中都西京路按察司官止兼西
　　京路轉運司事遼東轉運使兼按察副使同知轉
　　運使兼簽按察司使轉運副使兼按察判官
　　　謹案金於諸路設轉運使而於京師設都轉運
　　　使以總之都轉運使又主倉庫之出納及支度
　　　鹽鐵之政實即唐鹽鐵轉運使之職但唐時皆
　　　以宰相或他官充使而金則别置一官耳
　　金史百官志漕運司提舉一員正五品景州刺史
　　兼領掌河倉漕運之事同提舉一員正六品勾當
　　官從八品掌催督起運綱船(司吏六人分掌課使/起運兩科各設孔目)
　　(官前後行各一人公使八/十一人押綱官七十六人)景州依此置肇州以提
　　舉兼本州同知同提舉兼州判
　　　謹案金都於燕京師有都轉運使又於景州置
　　　漕運司提舉猶唐置諸道轉運使而又於陜虢
　　　置𤼵運使也金漕運司提舉秩正五品然於都
　　　轉運使各為一司不相統轄至元而提舉司為
　　　都漕之屬矣
　　金史河渠志泰和元年尚書省以景州漕運司所
　　管六河倉歲税不下六萬餘石其科州縣近者不
　　下二百里官吏取賄延阻人不勝苦雖近官監之
　　亦然遂命監察御史二員往來糾察之
　元
　　元史百官志京畿都漕運使司秩正三品運使二
　　員正三品同知二員正四品副使二員正五品判
　　官二員正六品經歴一員正七品知事一員從八
　　品提控案牘兼照磨二員掌凡漕運之事世祖中
　　統二年立漕運所至元五年改漕運司秩五品十
　　二年改都漕運司秩四品十九年改京畿都漕運
　　使司秩正三品二十四年内外分立兩運司而京
　　畿都漕運司之額如舊止領在京諸倉出納糧斛
　　及新運糧提舉司站車儧運公事省同知通判知
　　事各一員而押綱官𨽻焉延祐六年増同知副使
　　運判各一員其後定置官員已上正官各二員首
　　領官四員吏屬令吏二十一人譯史二人回回令
　　史二人通事一人知印二人奏差一十六人典吏
　　二人○新運糧提舉司秩正五品管站車二百五
　　十輛都提舉一員同提舉二員副提舉一員吏目
　　一人司吏八人奏差十二人○通恵河運糧千户
　　所秩正五品掌漕運之事中千户一員中副千户
　　二員○都漕運使司秩正三品掌御河上下至直
　　沽河西務李二寺通州等處儧運糧斛至元二十
　　四年自京畿運司分立都漕運司于河西務置總
　　司分司臨清運使二員正三品同知二員正四品
　　副使二員正五品運判三員正六品經厯一員從
　　七品知事一員從八品提控案牘二員内一員兼
　　照磨司吏三十三人通事譯史各一人奏差一十
　　六人典吏一人○滎陽等綱凡三十綱設押綱官
　　二員計六十員秩正八品每編船三十隻為一綱
　　船九百餘隻運糧三百餘萬石船户八千餘戶綱
　　官以常選正八品為之○兩都陸運提舉司秩正
　　五品掌兩都陸運糧斛之事至元之十六年始置運
　　糧提舉司延祐四年改今名提舉二員從五品副
　　提舉一員從七品吏目一員司吏六人委差一十
　　人海王庄七里庄魏家庄臈八庄四所各設提領
　　一人用從九品印○海道糧運萬戸府至元二十
　　年置秩正二品掌每嵗海道運糧供給大都達嚕
　　噶齊一員萬戸一員並正三品副萬户四員從三
　　品經厯一員從七品知事一員從八品照磨一員
　　從九品鎮撫二員正五品○海運千戸所秩正五
　　品達嚕噶齊一員千户二員並正五品副千户三
　　員從五品若温台若慶元紹興若杭州嘉興若崑
　　山崇明常熟江隂等處凡五所○漕運司至元二
　　年五月京畿都漕運司添設提調官運副運判各
　　一員九年添設海道巡防官給降正七品印信掌
　　統領軍人水手防護糧船巡防官二員相副官二
　　員○防禦海道運糧萬户府至正十五年七月陞
　　台州海道巡防千户所為防禦海道運糧萬户府
　　九月置分司于平江
　　元史羅璧傳至元十二年始運江南糧而河運弗
　　便十九年因丞相巴延(滿州語富也原/作伯顔今改正)言初通海
　　道漕運立運糧萬户三而以璧與朱清張瑄為之
　　薛應旂續資治通鑑元糧運仰給江南者或自浙
　　西渉入江淮由黄河逆至中灤陸運至淇門入御
　　河以至京師又或自利津河或開膠萊入海勞費
　　無成巴延平宋時遣朱清張瑄等載宋庫藏諸物
　　從海道入京師二人遂言海運可通乃命總管羅
　　璧暨瑄等造船六十艘運糧四萬六千餘石由海
　　道入京然創行海洋亦逾年始至朝廷未知其利
　　仍通舊運尋復因孟古岱(䝉古語有銀也原/作忙兀䚟今改正)言海
　　運為便遂立萬户府四總其事又併四府為都漕
　　運萬户府一止令清瑄二人掌之
　　元史食貨志至元二十五年内外分置漕運司二
　　其在外者於河西務置司領接運海道糧事至大
　　四年遣官至江浙議海運事時江東寧國池饒建
　　康等處運糧率令海船從揚子江逆流而上江水
　　湍急又多石磯走沙漲淺糧船俱壊歲歲有之又
　　湖廣江西之糧運至真州始入海船船大底小亦
　　非江中所宜於是以嘉興松江入糧並江淮江浙
　　財賦府歲糧辦充海運海運之利至是博矣
　　元史世祖本紀至元十九年十月由大都至中灤
　　中灤至𤓰州設南北兩漕運司命游顯専領江浙
　　行省漕運二十年八月濟州新開河成立都漕運
　　司二十二年二月增濟州漕舟三十艘役夫萬二
　　千人初江淮嵗漕米百萬石於京師海運十萬石
　　膠萊六十萬石而濟之所運三十萬石水淺舟大
　　恒不能達更以百石之舟舟用四人故夫數增多
　　二十五年二月改濟州漕運司為都漕運司併領
　　濟之南北漕京畿都漕運司惟治京畿二十六年
　　正月海船萬户府言山東宣慰司樂實所運江南
　　米陸負至淮安易閘者七然後入海歲止二十萬
　　石若由江隂入江至直沽倉民無陸負之苦且米
　　石省運估八貫有竒乞罷膠萊道運糧萬户府而
　　以漕事責臣當歲運三十萬石詔許之二十八年
　　正月罷江淮漕運司併于海船萬户府由海道漕
　　運
　　　謹案元都于燕資海運以給京師然世祖平宋
　　　之初江淮之運尚未専由海道有中灤運道有
　　　新開河運道有膠萊運道其司漕務者有江淮
　　　都漕運使濟州都漕運使膠萊萬戸府其後海
　　　運通利而江淮濟州漕運司及膠萊萬户府皆
　　　罷其京畿都漕運使則掌自通州運至京師又
　　　分置都漕運司于河西務及臨清接領海運自
　　　直沽運至通州而河南山東之漕不由于海道
　　　者亦掌焉都漕運使海運萬户並為今總漕之
　　　任而京畿河西務兩都漕掌諸倉以收納漕糧
　　　又兼今倉場侍郎之職也至兩都陸運提舉司
　　　掌自大都運米至上都𨽻于兵部本非都漕之
　　　屬以其職掌運粟故因類而附錄之焉
　明
　　明史食貨志明初命武臣督海運嘗建漕運使尋
　　罷成祖以後用御史又用侍郎都御史催督郎中
　　員外分理主事督兊其制不一景泰二年始設漕
　　運總督於淮安與總兵㕘將同理漕事漕司領十
　　二總十二萬軍與京操十二營軍相準初宣宗令
　　運糧總兵官巡撫侍郎歳八月赴京㑹議明年漕
　　運事宜及設漕運總督則併令總督赴京至萬厯
　　十八年後始免凡歲正月總漕巡揚州經理𤓰淮
　　過閘總兵駐徐邳督過洪入閘同理漕㕘政管押
　　赴京攅運則有御史郎中押運則有㕘政監兊理
　　刑管洪管厰管閘管泉監倉則有主事清江衛河
　　有提舉兊畢過淮過洪巡撫漕司河道各以職掌
　　奏報○職官志總督漕運兼提督軍務巡撫鳳陽
　　等處兼管河道一員太祖時嘗置京畿都漕運司
　　設漕運使永樂間設漕運總兵官以平江伯陳瑄
　　治漕宣徳中又遣侍郎都御史少卿等官督運至
　　景泰二年因漕運不繼始命副都御史王竑總督
　　因兼巡撫淮揚廬鳳四府徐和滁三州治淮安成
　　化八年分設巡撫總漕各一員九年復舊正徳十
　　三年又分設十六年又復舊嘉靖三十六年以倭
　　警添設提督軍務巡撫鳳陽都御史四十年歸併
　　改總督漕運兼提督軍督務
　　明㑹典督運官員總督都御史一員總兵官一員
　　　謹案明永樂時設漕運總兵官葢倣元時海運
　　　萬户府之制以武臣總漕務宣徳時或遣侍郎
　　　都御史等官督運而不常置漕務實總于總兵
　　　景泰中始設漕運總督於是總漕與總兵同司
　　　漕務而總漕之權重則總兵之任輕矣漕運總
　　　督並兼巡撫淮揚雖成化正徳嘉靖間皆嘗分
　　　置巡撫然自嘉靖四十年歸併之後至崇禎時
　　　不改故朱大典史可法皆以總督漕運兼巡撫
　　　廬鳳淮揚等郡又明自𢎞治時置總河侍郎與
　　　總漕分理河漕其後二職亦分合不常明史職
　　　官志沿明㑹典之文故縂漕以兼管河道著銜
　　　葢明㑹典成于萬厯十五年其時河漕并為一
　　　職至萬厯十六年河漕又分理而職官志未之
　　　及也其詳見于河道表中
　　明史職官志十三道監察御史在外巡漕儧運
　　明㑹典儧運御史一員(舊用户部郎中一員三/月奏差後改差御史)
　　　謹案明㑹典永樂十六年令沿河壩閘每三處
　　　差御史一員儧運十七年令侍郎都御史並武
　　　職大臣各一員催督糧務宣徳二年差侍郎五
　　　員都御史一員催督浙直府軍民糧運四年差
　　　侍郎都御史少卿郎中等官儧運𢎞治二年議
　　　准每嵗于户部郎中員外郎主事内推選一員
　　　領敇催儧運船隆慶六年題准給儧運郎中闗
　　　防葢明時儧運或遣卿貳或遣部曺或遣御史
　　　至萬厯時始定差御史而今因之
　　明史百官志督糧道十三布政司各一員俱駐省
　　城
　　明㑹典天順元年令各處監兊民糧司府州每歲
　　承委後先行本部知㑹徑赴總督漕運官處比較
　　○成化二十一年令毎年户部差官一員於山東
　　河南南京户部差官四員于浙江江西湖廣南直
　　𨽻地方督同各司府州縣正官并管糧官徵兊○
　　𢎞治三年取回各處監兊主事官止令各該管糧
　　官監兊七年令兩京户部差主事等官于湖廣江
　　西浙江山東河南及南直𨽻等府催督監兊民糧
　　○正徳七年題准改委戸部屬官四員分往南直
　　𨽻浙江江西湖廣地方監兊○嘉靖四十四年題
　　准南直𨽻浙江江西湖廣等處監兊官各給闗防
　　一顆
　　　謹案明時以各司府州正官及管糧官徵兊漕
　　　糧又遣主事五員分督之見於明㑹典者如此
　　國初以府推官監兊乃沿明末之制葢明之監兊
　　　主事萬厯十六年以後嘗罷遣而専以府佐監
　　　兊也
　　明㑹典押運㕘政一員
　　明史百官志漕運總兵官永樂二年設總兵副總
　　兵統領官軍海運海運罷専督漕運天順元年又
　　令兼理河道協同督運㕘將一人(天順元/年設)把總十
　　二人(南京二江南直𨽻二江北直隷二中/都一浙江二山東一湖廣一江西一)
　　明㑹典運糧官軍南京把總二各領衞十三錦衣
　　衛廣洋衛江隂衛龍虎衛鎮南衛神䇿衛府軍衛
　　府軍右衞豹韜左衛龍江右衛金吾後衛虎賁左
　　衛留守左衛(以上把總/一員領)旗手衛府軍左衛金吾前
　　衛府軍後衛興武衛瀋陽右衛應天衛横海衛水
　　軍左衛水軍右衞龍虎左衛龍江左衛羽林左衛
　　(以上把總/一員領)○江南直𨽻把總二領衛所十九建陽
　　衛新安衛安慶衛九江衛宣州衛鷹揚衛豹韜衛
　　武徳衛留守右衛虎賁右衛(以上上江/把總領)鎮江衛太
　　倉衛蘇州衛鎮海衛留守中衛驍騎右衛羽林右
　　衛嘉興守禦千戸所松江守禦千戸所(以上下江/把總領)
　　○江北直𨽻把總二領衛所十五淮安衛大河衛
　　泗州衛邳州衛夀州衛(以上把總/一員領)揚州衛髙郵衛
　　儀真衛廬州衛六安衛滁州衛通州守禦千戸所
　　泰州守禦千戸所鹽城守禦千戸所興化守禦千
　　户所(以上把總/一員領)○中都把總一領衛所十一留守
　　左衛留守中衛鳳陽衛鳳陽右衛鳳陽中衛懐逺
　　衛長淮衛宿州衛武平衛潁州衛洪塘湖屯田千
　　户所○浙江把總二領衛所十三抗州前衛杭州
　　右衛紹興衛海寧衛海寧守禦千户所湖州守禦
　　千户所嚴州守禦千户所(以上浙西/把縂領)寧波衛台州
　　衛温州衛處州衛衢州守禦千戸所金華守禦千
　　户所(以上浙東/把總領)○山東把總一領衛所十九臨清
　　衞平山衛東昌衛濟寧衛兖州䕶衛東守禦千户
　　所濮州守禦千户所(以上係本/總原領)徐州衛徐州左衛
　　歸徳衞徳州衛徳州左衛天津衛天津左衛天津
　　右衛通州左衛通州右衛定邊衛神武中衛(以上/係裁)
　　(革遮洋併/入本總數)○湖廣把總一領衛所十(舊有荆州左/衛嘉靖間改)
　　(顯陵衛舊有安陸衛/改承天衛俱免運)武昌衛武昌左衛蘄州衛黄
　　州衛荆州衛荆州右衛岳州衛襄陽衛沔陽衛徳
　　安守禦千户所○江西把總一領衛所十一南昌
　　衛袁州衛贑州衛吉安守禦千戸所安福守禦千
　　户所永新守禦千户所撫州守禦千户所建昌守
　　禦千户所鉛山守禦千户所廣信守禦千户所饒
　　州守禦千户所○宣徳三年奏准各都司衛所選
　　委指揮等官専一運糧不許别項差操○五年令
　　巡按御史布按二司及漕運都指揮選舉管糧官
　　員軍多衛指揮二員少者一員○十年令都督運
　　糧都指揮等官許乗糧船一隻量帶官糧○凡有
　　漕運地方成化十六年添設佐貳都指揮一員専
　　掌漕運不與軍政
　　　謹案前明漕運設旗甲以輓運之設運總以統
　　　領之設漕道糧道以督押之設總漕巡漕以提
　　　衡巡察之逮於
　　國朝循用不改然自宋以前皆用民運至元設萬
　　　户府始以軍運明初行支運之法軍民並任其
　　　事其後變為兊運又變為長運民雖免於輸將
　　　失業而軍民交兑不免需索之弊
　　國初改為官收官兑酌定贈貼官為支給軍民兩
　　　便實為良法
列聖軫念民食湛恩時霈民間荒歉則有改折之條運
　　　軍挂欠則有寛免之令燭吏胥之刁難以清弊
　　　竇禁商船之起撥以恵行旅深仁厚澤有加無
　　　已
　皇上恩及運丁曲加體恤
　　天庾豐盈於上而軍忘輓運之勞民有倉箱之積
　　　洵前古所未有也
　
　
　
　
　
　
　
　
　
　
　
　
欽定厯代職官表卷六十
欽定四庫全書
欽定厯代職官表卷六十一
　　鹽政表

　　鹽政
　國朝官制
鹽政長蘆兩淮各一人(由奏差特㫖簡用或都察/院    各帶原銜品級)福建
甘肅四川兩廣以總督兼理兩浙雲南貴州均以廵撫
管理河東以山西廵撫管理
　　掌弊羣吏糾其徴収督催之不如法者以時審其
　　價而酌劑之凢鹽賦之奏課與鹽法之冝更者以
聞總督廵撫兼鹽政者亦如之
　國朝初承眀制各省置廵鹽御史後定為鹽政由
特㫖簡充其由都察院奏差者亦以鹽政名之(由内務/府官員)
　　(仍帶簡充者/    御史銜)各省以督撫兼管者皆因地制冝永
　　為恒式焉
都轉運鹽使司運使長蘆山東河東兩淮兩廣各一人
(從三/品)鹽道兩浙福建陕西四川雲南各一人(正四/品)其餘
各直省行銷地官鹽法多由駐劄省城守廵道兼理
　　掌督察場民之生計與商之行息而平其鹽價水
　　陸挽運必計其道里時其徃来平其貴賤俾商無
　　滯引民免澹食以聴扵鹽政及兼理鹽政之督撫
　　焉
　國初定兩浙福建運使各一人康熈四十九年改兩
　　浙運使為驛鹽道雍正四年改福建運使為鹽法
　　道
分司運同長蘆山東河東兩廣各一人(從四/品)運副兩浙
一人(從五/品)運判長蘆二人山東兩浙各一人兩淮三人
(從六/品)
　　運同運副運判掌分司産鹽之地而糾察之輔運
　　使鹽道以分治其事長蘆分司天津運同薊永運
　　判各治場四滄州運判治場二山東分司濵樂運
　　同膠莱運判各治場五兩淮分司泰州運判治場
　　十有一通州運判治場九海州運判治場三河東
　　中分司運同治山西觧州安邑縣鹽池一場三兩
　　浙分司寧紹運副治場二十嘉松運判治場十有
　　二廣東分司惠潮汀贑運同治場十有三
　國初定兩淮兩浙長蘆河東山東兩廣運同各一人
　　副使一人兩淮運判四人兩浙長蘆山東河東運
　　判各一人康熈十六年裁各鹽運同副使十七年
　　復設長蘆山東兩浙鹽運同知各一人兩浙副使
　　一人三十八年裁兩淮運判一人四十三年裁兩
　　浙運同雍正三年増設河東兩廣運同各一人
監掣同知兩淮二人(正五/品)鹽課提舉司提舉雲南三人
(正五/品)
　　監掣同知掌掣鹽之政令鹽課提舉司提舉分轄
　　鹽井之政職掌與運司所属分司同
　國初定雲南提舉司三人廣東提舉司一人雲南廣
　　東吏目各一人康熈三十二年裁廣東提舉一人
　　吏目並裁
鹽課司大使(正八/品)長蘆山東各十人河東三人兩淮二
十三人兩浙三十二人陕西一人廣東十三人四川七
人雲南九人(正八/品)
　　掌鹽塲及池井之務凢直省有沿海及有池之地
　　聴民闢地為場置竈開畦為鹽而授之商或官出
　　帑收鹽授之商而行之以鹽課大使掌其池場之
　　政令與場地之徴收其有井者分掌其政令皆治
　　其交易審其權衡而平凖之日稽其所出之數以
　　杜私販之源
　國初設大使之軄酌場地池井之多寡而為之額嗣
　　後因時分併増設如今額焉
鹽引批驗所大使長蘆山東兩淮各二人兩浙四人兩
廣一人(正八/品)庫大使長蘆山東河東兩淮兩浙福建兩
廣四川雲南各一人(正八/品)經歴長蘆山東河東兩淮兩
浙兩廣各一人(從七/品)知事長蘆河東兩淮兩廣各一人
(從八/品)廵檢兩淮二人(從九/品)
　　批驗所大使掌批驗鹽引之出入庫倉大使掌鹽
　　課之收納而監理其倉庫經歴知事掌稽核文書
　　廵檢掌廵察鹽場員額康熈以来陸續定設因其
　　事之繁簡而置員其缺者則以運副運判及課大
　　使兼理其事焉
　歴代建置
　三代
　　周禮天官鹽人掌鹽之政令以共百事之鹽賈公
　　彦疏謂四方鹽来鹽有數種處置不同
　　　謹按周禮有鹽人掌鹽之致用與後世設官徴
　　　課者不同葢周時所建山澤之官皆掌其政令
　　　之厲禁而非以征𣙜取財故鹽課之官為周時
　　　所未有然曰掌其政令以共百事則所以規度
　　　處置之者必有其法制焉而非僅若醯人醢人
　　　軄司烹飪者比矣故附著之以眀鹽政設官之
　　　縁起
　　管子海王之國謹正(注税也/音征)鹽筴十口之家十
　　人食鹽百口之家百人食鹽終月大男食鹽五
　　升少半大女食鹽三升少半吾子食鹽二升少半
　　(注吾子謂少/男少女也)鹽百升而釡令鹽之重升加分强釡
　　五十也(注分强半强也今使鹽官税其鹽之重毎/一斗加半合為强而取之則一釡之鹽得)
　　(五十合而/為之强)升加一强釡百也升加二强釡二百也
　　鍾二千十鍾二萬百鍾二十萬千鍾二百萬萬乗
　　之國人數開口千萬也禺(注禺/對也)筴之商日二百萬
　　又曰齊有渠展之鹽請伐菹薪煑水為鹽正而積
　　之十月始征至扵正月成二萬鍾
　　春秋左氏傳晏子對叔向曰海之鹽蜃祈望守之
　　　謹按管仲用齊後山海之利始興鹽鐡之征觀
　　　其論鹽雖少男少女所食亦将計之而煮海出
　　　鹽實由之始其鹽官置稅則後世以鹽事設官
　　　者亦肇端扵此而左氏所云祈望之官亦其一
　　　也謹附著之以眀相因所自云
　秦
　　史記平凖書秦賦鹽鐡之利二十倍扵古漢興循
　　而未改
　　　謹按秦代鹽官無可考而利二十倍見扵史文
　　　馬端臨云史言高祖省賦而復言鹽鐡之利仍
　　　秦者葢當時封國至多山澤之利在諸侯王國
　　　者皆循秦法取之以自豐也
　漢
　　史記武帝本紀元狩四年置鹽鐡官
　　史記平凖書以東郭咸陽孔僅為大農丞領鹽鐡
　　事孔僅咸陽言山海天地之藏也皆冝属少府陛
　　下不私以属大農佐賦願募民自給費因官噐作
　　煮鹽官與牢盆敢私鑄鐡噐煮鹽者釱左趾沒入
　　其噐物
　　　謹按漢初省賦弛山澤之禁不入扵縣官經費
　　　故吳王濞得東煑海為鹽國以富益至武帝始
　　　置鹽鐡官領扵大農官與牢盆私煮有禁扵是
　　　鹽始為官物民不得私其利矣其時郡國有鹽
　　　官者凢二十四(見漢書/地里志)至昭帝時郡國舉賢良
　　　文學皆願罷鹽鐡官與御史大夫反覆相難卒
　　　從而罷之其後旋罷旋復葢不為定其經常之
　　　制則牢籠盡取其與廢弛不脩弊正相等此武
　　　帝鹽鐡之官所以為後代常制也
　　册府元龜元帝時嘗罷鹽鐡官三年而復之
　　後漢書郡國志郡有鹽官鐡官者随事廣狭置令
　　長及丞本注曰凢郡縣出鹽多者置鹽官主鹽税
　　馬端臨文獻通考眀帝時官自鬻鹽時榖貴縣官
　　用度不足尚書張林請官可自鬻鹽帝以林言為然
　　册府元龜後漢光武初建武彭寵為漁陽太守有
　　舊鹽鐡官永元十五年復置涿郡故鹽鐡官
　　文獻通考獻帝建安初置使者監賣鹽時闗中百
　　姓流入荆州者十餘萬家企願思歸而無以自業
　　衛覬議以為鹽者國家之大寶自䘮亂以来故散
　　冝依舊置使者監賣以其直益市犁牛百姓歸者
　　以供給之魏武扵是遣謁者僕射監鹽官
　　　謹按管仲興煮鹽之政其時已有鹽官武帝之
　　　置鹽鐡官特沿徃制而漢書不詳其品秩至後
　　　漢郡有鹽官鐡官者随事廣狭置令長及丞其
　　　秩皆如縣官則與隋志諸鹽池監品秩大畧相
　　　當葢如今鹽課大使之職也至建安初魏武遣
　　　謁者僕射監鹽官扵是鹽官之上又設監以董
　　　之與廵鹽之職漸復相近然觀衛覬創議以為
　　　冝依舊置使是鹽官有監固不始扵建安時考
　　　眀帝時有官自鬻鹽之令則鹽官置監意必昉
　　　扵其時矣
　三國
　　杜佑通典魏制九品第六品司鹽都尉第八品司
　　鹽監丞
　　册府元龜蜀先主㝎益州置鹽府校尉
　晉
　　通典晉官制第六品司鹽都尉第八品司鹽監丞
　　　謹按司鹽之職魏始置之晉代循而不改其云
　　　都尉葢近扵今都轉運鹽使監丞則運同運判
　　　之類也考漢末魏武以謁者僕射為鹽官監而
　　　魏晉官秩謁者僕射品在第五意晉代亦必循
　　　之而不改歟
　宋齊梁陳
　　文獻通考陳文帝天嘉二年太子中庶子虞荔御史
　　中丞孔奐以國用不足奏立煮海鹽税從之
　北魏
　　魏書食貨志河東郡有鹽池嘗立官司以收税既
　　而罷之延興末復立鹽司○孝昌三年長孫稚上
　　表曰鹽池天資賄貨宻邇京圻昔高祖昇平之年
　　無所乏少猶創置鹽官而加之典制非與物競利
　　恐由利而亂俗也臣輙符司監将尉還率所部依
　　常收税更聴後勅
　北齊(無考/)
　後周
　　文獻通考後周文帝置掌鹽之政令一曰散鹽煮
　　海以成之二曰監鹽引池以化之三曰形鹽掘地
　　以出之四曰飴鹽扵戎以取之凢監鹽毎池為之
　　禁百姓取之皆税焉
　隋
　　隋書百官志鹽池置搃監副監丞等員管東西南
　　北面等四監亦各置副監及丞鹽池摠監視從六
　　品鹽池摠副監視從七品鹽池四面監視正八品
　　鹽池四面副監鹽池摠監丞視從八品鹽池四面
　　監丞視從九品
　　　謹按隋始置鹽池監丞其制以四面監治鹽事
　　　而摠監統領之葢如鹽課大使之領扵運同運
　　　判其制相為彷彿而監下有丞則亦知事廵檢
　　　之類也
　唐
　　唐書百官志諸鹽池監監一人正七品下掌鹽功
　　簿帳(有録事一/人史二人)
　　唐書食貨志乾元元年鹽鐡鑄錢使第五琦初變
　　鹽法就山海井竈近利之地置監院鹽鐡使劉晏
　　以鹽利多則州縣擾出鹽鄊因舊監置吏吳越揚
　　椘鹽廪至數千積鹽二萬餘石有漣水湖州越州
　　杭州四場嘉興海陵鹽城新亭臨平蘭亭永嘉大
　　昌侯官富都十監自淮北置廵院十三曰揚州陳
　　許汴州廬夀白沙淮西甬橋浙西宋州泗州嶺南
　　兖鄆鄭滑宣宗乃擇嘗更兩畿輔望縣令者為監
　　院官
　　册府元龜肅宗乾元元年司金郎中第五琦(按唐/書云)
　　(鹽鐡鑄錢使第五琦葢以郎中為/使正如今鹽政以京職差充也)為河南等五道
　　度支使創立鹽法就山海井竈收𣙜其鹽官置吏
　　出糶其舊業户井浮户願為業者免其雜徭𨽻鹽
　　鐡使○元和三年七月復以度支安邑觧縣兩池
　　留後為𣙜鹽使先是兩池鹽務𨽻度支其職視諸
　　道廵院貞元十六年史牟以金部郎中主池務遂
　　奏置使額二十一年鹽鐡度支合為一使以杜佑
　　兼領佑遂奏院属度支亦有使名則鹽務不合有
　　使號遂與東渭橋給納使同奏罷之至是判度支
　裴均以其事益繁遂奏置使焉
　　　謹按册府元龜載唐元宗開元元年十一月河
　　　中尹姜師度以安邑鹽池漸涸師度開拓疏决
　　　水道置為鹽池公私大收其利左拾遺劉彤請
　　　詔鹽官收其利遂令将作大匠姜師度户部侍
　　　郎强循俱攝御史中丞與諸道按察使檢校海
　　　内鹽鐡之課比令使人勾當葢是時未立𣙜鹽
　　　之法亦未設鹽鐡使故姜師度等特與諸道按
　　　察使撿校鹽鐡也姜師度為将作大匠强循為
　　　户部侍郎其出而檢校鹽鐡則俱攝御史中丞
　　　眀代廵鹽以御史充葢昉扵此唐諸道有鹽鐡
　　　使起扵第五琦設立鹽法之後至皇甫鏄又奏
　　　設安邑觧縣兩池𣙜鹽使考鹽鐡使之職王播
　　　以刑部侍郎充裴休以户部侍即充令狐椘以
　　　左僕射充當時委任最重故户部侍郎判度支
　　　張平叔特請以廟内宰相充闗内河東山劍等
　　　道鹽鐡使此與今之鹽政奉
　特㫖以部院及内務府官簡放而搃其成扵户部其
　　　制畧相似也唐制雖以鹽鐡名使而所轄非止
　　　鹽鐡志載鹽鐡使裴立休立税茶之法以及諸
　　　道鹽鐡有應管銀山二十五所是也又一使徃
　　　徃兼數使之職唐書食貨志謂天下財賦鑄錢
　　　常平轉運鹽鐡置二使東都畿内河南淮南江
　　　東西湖南荆南山南東道以轉運使劉晏領之
　　　京畿闗内河南劍南山南西道以京兆尹判度
　　　支第五琦領之是也李巽王涯盧坦鄒公綽崔
　　　珙皆為鹽鐡轉運使則以鹽鐡而兼轉運包佶
　　　為汴東水陸運兩税鹽鐡使則以鹽鐡而兼兩
　　　税令狐椘以鹽鐡兼𣙜茶等使元琇以鹽鐡兼
　　　𣙜酒等使今運使不兼他官専主鹺務鹽道亦
　　　不以使名雖與鹽鐡使㣲異而實分鹽鐡使之
　　　職掌今之鹽政在眀為廵鹽御史職主廵察實
　　　董運使之成與唐之鹽鐡使職掌雖殊而體制
　　　同也唐志載所属十監官及十三廵院官當與
　　　今十四分司相近唐志又載兩池𣙜鹽使以郎
　　　官為之専主河東池鹽度其職掌當為今之河
　　　東運使矣
　　册府元龜開成四年黨𦍑叛擾饋運不通供軍使
　　請𣙜市河東白池鹽供食其白池属河東莭度使
　　昭宗天復元年梁太祖兼領河中莭度使奏嵗貢
　　課鹽三千車臣令代領池場請加二千車
　　　謹案唐鹽鐡使如今之鹽政而鹽鐡使之職或
　　　以朝臣充或兼領扵莭鎮如河東河中莭度使
　　　之兼領池場是也
　　國朝兩浙福建等省以督撫綜理鹽政葢亦莭鎮
　　　領𣙜使之制也
　五季
　　文獻通考後唐天成元年勅諸州府合散蠶鹽二
　　月内一度俵散依夏税限納錢○晉天福七年勅
　　諸道應有保属州縣鹽務並令省司差人勾當
　　册府元龜唐開成元年蘇州刺史盧商變鹽法獲
　　利最多鹽鐡使以課績上聞周廣順三年張崇訓
　　以觧州刺史充兩池鹽𣙜使奏寛鹽禁
　　　謹按後漢時郡國有鹽者別立鹽官職如令丞
　　　至唐末及五季始有以刺史管鹽事者其時刺
　　　史即今之郡守
　　國朝䑓灣鹽場以知府管理職掌同鹽法道其制
　　　亦相彷也
　宋
　　宋史職官志提舉茶鹽司掌摘山煮海之利以佐
　　國用皆有鈔法視其嵗額之登損以詔賞罸凢給
　　之不如期鬻之不如式與州縣之不加恤者皆劾
　　以聞政和改元詔江淮荆浙六路共置一員既而
　　諸路皆置中興後通置提舉常平茶鹽司紹興五
　　年户部侍郎王鈇言常平之設科條實繁其利不
　　一豈一主管官能勝其任乃詔諸路提舉茶鹽官
　　改充提舉常平茶鹽公事如四川無茶鹽去處仍
　　以提刑兼充茶鹽司置官提舉本以給賣鈔引通
　　商阜財時詣所部州縣廵歴覺察禁止私販按劾
　　不法其属有幹辦官既與常平合一遂並行兩司
　　之事焉○提舉制置觧鹽司掌鹽澤之禁令使民
　　入粟塞下予鈔給鹽以足民用而實邊偹凢鹽價
　　高下及文鈔出納多寡之數皆掌之
　　文獻通考政和改元詔江淮荆浙六路共置茶鹽
　　提舉一員宣和三年詔河北京東路推行新法鈔
　　鹽可添置提舉官一員此提舉茶鹽之所始也(宋/茶)
　　(鹽事舊𨽻彂運司元豐間或以轉運常平官兼提/舉或以提刑兼領知通提轄政和以後始専設官)
　　(吏/)既而諸路皆置建炎四年詔逐路提刑司茶鹽
　　司并依舊分東西路紹興二年詔荆湖北路復置
　　提舉茶鹽司四年詔廣西茶鹽司官吏並罷其軄
　　事委漕臣五年詔諸路提舉常平併入茶鹽司仍
　　以提舉常平茶鹽等公事為名九年置經制司東
　　南以茶鹽司兼領
　　　謹按宋志謂發運使兼制茶鹽泉寶之政通考
　　　謂宋茶鹽事舊𨽻彂運司元豐間或以轉運使
　　　兼提舉或以提舉常平官兼領陳傅良亦謂國
　　　初鹽筴只聴州縣給賣嵗以所入課利申省而
　　　轉運司􁎎其贏以佐一路之費至崇寧三年始
　　　別差官提舉茶鹽紹興八年以程邁充經制發
　　　運使邁上䟽以租庸常平鹽鐡鼓鑄皆分扵諸
　　　司而總扵户部發運使無所用之是則宋代鹽
　　　法自設提舉茶鹽司之後其職即有専属不復
　　　統扵諸路監司矣至通考謂二廣之鹽皆属扵
　　　漕司紹興八年詔廣東兩漕司鬻鹽以其息什
　　　四為州用則漕司亦與茶鹽司並轄其政又通
　　　考載熈寧五年盧秉提㸃兩浙刑獄仍専提舉
　　　鹽事宋志載建炎四年淮南東路罷提刑令提
　　　舉茶鹽官兼領然則提刑與茶鹽提舉二職又
　　　徃徃相通葢其時嚴捕盗販刑禁苛酷鹽官之
　　　職即刑官之職故𣙜鹽或以提刑掌之也搃而
　　　論之宋代經制不定更改甚多一𣙜鹽之使或
　　　領扵轉運或領扵提刑或領扵提舉常平又或
　　　罷漕憲提舉而以茶鹽司兼領之變遷紛出迄
　　　無常制以視我
　　朝之設官綜理大小相維較然書一者相去葢霄
　　　壌矣至宋之茶鹽提舉與今之鹽課提舉異鹽
　　　課提舉即運同運判之軄而宋之茶鹽提舉則
　　　今運使鹽道之職也
　　文獻通考元祐元年户部及陕西制置觧鹽司議
　　延慶渭原環鎮戎保安徳順等八州皆禁𣙜官自
　　鬻以萬五千五百席為額商旅入納扵八州軍折
　　博務算給交引一如范祥舊法其出賣到鹽錢以
　　給轉運司糴賣從之
　　　謹按唐有諸道鹽鐡使惟扵兩池則専設𣙜鹽
　　　使宋有諸道提舉鹽司惟扵兩池則専設提舉
　　　觧鹽司呂祖謙謂當時南方之鹽全在海北方
　　　全在觧池南方之鹽管得其人則其害少惟北
　　　方觧池之鹽有契丹西夏之鹽嘗相叅錯奪觧
　　　池之利又沈括筆談謂觧州鹽澤方百二十里
　　　其北有堯捎水一謂之巫咸河大滷之水不得
　　　甘泉和之不能成鹽惟巫咸入水則鹽不復結
　　　故人謂之無鹽河為鹽澤之患築大堤以防之
　　　甚扵偹冦盗據此諸説則觧鹽較諸道利溥而
　　　弊多故條令極煩非専立鹽司不足以任其職
　　　也至祖謙謂觧池之鹽朝廷専使以領之其實
　　　宋之觧鹽司即本扵唐之兩池𣙜鹽使均因地
　　　以立制爾我
　　朝設河東鹽政其措置池鹽立法詳偹初不異扵
　　　東南煮海之鹽葢規制益為精詳矣
　遼
　　遼史百官志五京諸使職名某京某使王崇重熈
　　中為上京鹽鐡使
　　王圻續文獻通考遼南面官上司有鹽鐡使司
　金
　　金史百官志山東鹽使司與寶坻滄觧遼東西京
　　北京凢七司使一員正五品他司皆同副使二員
　　正六品(他司皆/一員)判官三員正七品(泰和作四員寶/坻觧州設二員)
　　(餘司皆/一員)掌幹鹽利以佐國用管勾二十二員正九
　　品(寶坻觧西京則設六員北京遼滄/州則設四員同管勾都同監皆省)掌分管諸場
　　發賣收納恢辦之事同管勾五員都監八員監同
　　各七員知法一員(司吏二十三人女直三人漢人/十九人譯人一人抄事公使四)
　　(十人他/司皆同)
　　　謹按唐之鹽鐡使宋之茶鹽司雖領鹺政而名
　　　兼茶冶與今運鹽使司所掌稍有異同至金立
　　　鹽使司則即今運鹽使司之職金制鹽使司有
　　　副使有判官則即今之運副運判矣管勾二十
　　　二員掌分管諸場發賣收納恢辦之事則即今
　　　之各場鹽課司大使而都監監同知法當即今
　　　之經歴知事矣
　元
　　元史百官志兩淮都轉運鹽使司秩正三品國初
　　兩淮内附以提舉専掌鹽課之事至元十四年始
　　置司扵揚州使二員正三品同知二員正四品副
　　使一員正五品運判二員正六品經歴一員從七
　　品知事一員從八品照磨一員從九品三十年悉
　　罷所轄鹽司以其属置場官大徳四年復置批驗
　　所扵真州采石等處鹽場二十九所場司令一員
　　從七品司丞一員從八品管勾一員從九品辦鹽
　　各有差批驗所毎所提領一員正七品大使一員
　　正八品副使一員正九品掌批驗鹽引○兩浙都
　　轉運鹽使司秩正三品使二員同知二員運判二
　　員經歴知事各一員照磨一員至元十四年置司
　　杭州大徳三年定其産鹽之地立場有差仍扵杭
　　州嘉興紹興温台等處設檢校四所専驗鹽袋毋
　　過常度鹽場三十四所毎所司令一員從七品司
　　丞一員從八品管勾一員從九品○福建等處都
　　轉運鹽使司秩正三品使二員同知二員通判二
　　員經歴知事各一員照磨一員至元十四年始置
　　市舶司領煎鹽徴課之事二十四年改立鹽運司
　　二十九年罷立提舉司大徳四年復為運司九年
　　復罷併入元帥府兼掌之十年復立都提舉司至
　　大四年復陞運司徑𨽻行省凡置鹽場七所毎所
　　司令一員從七品司丞一員從八品管勾一員從
　　九品○廣東鹽課提舉司至元十三年始從廣州
　　煎辦鹽課十六年𨽻江西鹽鐡茶都轉運司二十
　　二年併入宣慰司二十三年置市舶提舉司大徳
　　三年改廣東鹽課提舉司提舉一員從五品同提
　　舉一員從六品鹽提舉一員從七品鹽場十三所
　　毎所司令一員從七品司丞一員從八品管勾一
　　員從九品○四川茶鹽轉運司成都鹽井九十五
　　處散在諸郡山中至元二年置興元四川轉運司
　　専掌煎熬辦課之事八年罷之十六年復立轉運
　　司十八年併入四川宣慰司十九年復立陕西四
　　川轉運司統轄諸課程事二十二年置四川茶鹽
　　運司秩從三品使一員同知副使運判各一員經
　　歴知事照磨各一員鹽場一十二所毎所司令一
　　員從七品司丞一員從八品管勾一員從九品○
　　廣海鹽課提舉司至元三十一年置専職鹽課秩
　　正四品都提舉二員從四品同提舉二員從五品
　　副提舉二員正六品知事一員提控案牘一員
　　續文獻通考大都河間等路山東東路都轉運鹽
　　使司設官與兩淮等處同大都常以户部尚書充
　　使山東以中書以左右部兼使俱頒分符印廵行
　　郡邑以防私鹽之弊大都河間二十二所設官與
　　前同山東東路鹽場一十九所設官與前同河東
　　陕西等處鹽司所属觧鹽場管勾一員正九品同
　　管勾一員從九品河東等處觧鹽提領所正提領
　　一員從八品副提領一員從九品安邑等處觧鹽
　　管民提領所正提領設官同前檢校批驗所至正
　　二年中書省講䆒鹽法奏准扵杭州嘉興紹興温
　　台四處各置檢校批驗所直𨽻運司専掌批驗鹽
　　商引冐均平袋法稱盤等事毎所置檢校批驗官
　　一人相副官一人
　　　謹按元百官志載兩淮兩浙福建三都轉運鹽
　　　使司廣東鹽課提舉司四川茶鹽轉運司廣海
　　　鹽課提舉司凡六而元食貨志及續文獻通考
　　　又載大都河間山東陕西諸運司百官志乃不
　　　載不知罷扵何年也又考金史百官志有運副
　　　運判而無運同知元百官志載同知二員為今
　　　運同之所昉也又考元食貨志載御史䑓准陕
　　　西䑓偹咨監察御史建言近䝉委廵歴奉元東
　　　道至元元年各州縣户口額辦鹽課又載福建
　　　山東俵賣食鹽病民為甚行省監察御史亷訪
　　　司與該有司冝同訓䆒又載御史䑓准江南諸
　　　道行御史䑓偹咨監察御史建言廣東道鹽額
　　　凡此皆以諸道行䑓御史兼理鹽法與眀制廵
　　　鹽御史相近眀以御史廵鹽即元食貨志所云
　　　委廵也雖元之行䑓統一道之事鹽法非其専
　　　掌而寔為眀廵鹽御史所自始今各省鹽政多
　　　以部院官充或仍由都察院奏𣲖雖沿眀制寔
　　　則開扵元也至扵金史運副運判之下即為管
　　　勾管勾之下又有同管勾都監等官管勾分司
　　　諸場則為今之鹽課大使可知元扵各場司令
　　　之下又有司丞司丞之下乃為管勾則元之司
　　　令如今鹽課大使而管勾秩又較卑矣
　眀
　　眀史職官志都轉運鹽使司都轉運使一人(從三/品)
　　同知一人(從四/品)副使一人(從五/品)判官無定員(從六/品)
　　其属經歴一人(從七/品)知事一人(從八/品)庫大使副使
　　各一人所轄各場鹽課司大使副使各鹽倉大使
　　副使各批驗所大使副使並一人(俱未/入流)都轉運使
　　掌鹽盬之事同知副判分司之都轉運鹽使司凢
　　六曰兩淮曰兩浙曰長蘆曰河東曰山東曰福建
　　分司十四泰州淮安通州𨽻兩淮嘉興松江寧紹
　　温台𨽻兩浙滄州青州𨽻長蘆膠莱濵樂𨽻山東
　　觧鹽東場西場中場𨽻河東分副使若副判莅之
　　督各場倉鹽課司以摠扵都轉運使以奉廵鹽御
　　史或鹽法道臣之政令(福建山東無/廵鹽御史)○鹽課提舉
　　司提舉一人(從五/品)同提舉一人(從六/品)副提舉無㝎
　　員(從七/品)其属吏目一人(從九/品)庫大使副使並一人
　　所轄各鹽倉大使副使各場各井鹽課司大使副
　　使並一人提舉司凢七曰四川曰廣東海北(亷/州)曰
　　黒鹽井(椘/雄)曰白鹽井(姚/安)曰安寧曰五井(大/理)曰察罕
　　諾爾(舊作腦/児今改)又有遼東煎鹽提舉司(提舉正七品/同提舉正八)
　　(品副提舉/正九品)其職掌皆如都轉運司眀初置都轉運
　　司扵兩淮吳元年置兩浙都轉運司扵杭州定都
　　轉運使秩正三品設同知(正四/品)副使(正五/品)運判(正/六)
　　(品/)經歴(正七/品)知事(正八/品)照磨綱官(正九/品)鹽場設司
　　令(從七/品)司丞(從八/品)百夫長(省/注)洪武二年置長蘆河
　　東二都轉運司及廣東海北鹽課提舉司尋又置
　　山東福建二都轉運司三年又扵陕西察罕諾爾
　　之地置鹽課提舉司後漸増置各處建文中改廣
　　東提舉為都轉運司永樂初復故十四年初命御
　　史廵鹽景泰三年罷長蘆兩淮廵鹽御史令撫按
　　官兼理已復遣御史其無御史者分按察司理之
　　又洪武中扵四川置茶鹽都轉運司(洪武五年置/設官如都轉)
　　(運鹽使司/十年罷)納奚白渡二鹽馬司(洪武五年置以常/選官為司令内史)
　　(為司丞十三年罷尋復置十/五年改設大使副使各一人)後並革又有順龍鹽
　　馬司亦革○批驗所大使一人副使一人掌驗茶
　　鹽引
　　續文獻通考太祖丙午年初置都轉運鹽使司扵
　　兩淮吴元年置扵兩浙洪武二年置扵河東陕西
　　河間長蘆福建五年置四川納奚白渡二鹽馬司
　　及四川茶鹽都轉運司又眀年革茶鹽都轉運可
　　十三年定都轉運使正四品後改從三品鹽課提
　　舉司國初已漸増設建文中改廣東鹽課司為都
　　轉運鹽使司又有煎鹽提舉司制如府
　　　謹按鹽盬之興乃天地自然之利而為民生日
　　　用所必需其經制而攝理之扵以通商惠民而
　　　上供國家之課則在扵立法用人之善自鹽絺
　　　致貢見扵夏書成周有山澤之賦有商賈之阜
　　　貨通財雖不専為鹽設而鹽寔在其中至漢興
　　　鹽鐡置官唐多設鹽鐡之使惟劉晏為最善其
　　　上鹽法輕重之冝立常平鹽法輕税减價而鹽
　　　課遂以日増其立法差善宋代鹽官或以監司
　　　兼管或特設提舉而轉兼監司之事累朝迭有
　　　更改而鹽法迄無㝎制眀始立都轉運使鹽道
　　　鹽提舉等官而以廵鹽御史統之其弊也委用
　　　不得其人重為税額復加之以格外之徴求倚
　　　勢作威剥商病民窮村逺壌至有經月不得鹽
　　　食者私販之禁既重民或紏徒挺械冐禁取利
　　　盗刦縱横肆無忌畏而官亦無以禁止之葢至
　　　扵商民俱困而國家亦不得收其利矣我
　　朝正定鹽法建官綜理各場大使専掌政令分轄
　　　扵運司運判摠属扵運鹽使鹽法道而以鹽政
　　　受其成至鹽政之差不専出扵御史或由
　特簡部院及内務府官員兼充或
　　定制以督撫兼理因地制冝綱維整肅復以時㑹
　　　計其奏課酌劑其價值之重輕與夫鹽法之冝
　　　更革者奏
　聞裁定所以制海場池井之冝以資生計扵編氓者
　　　規制靡不詳偹
　皇上愛民䘏商同仁普利苟所司有朘商自肥者立
　　　䋲之以法以故羣商鼓舞享豊盈優渥之澤扵
　　　無窮葢法意精良洵非前代所可㡬及也
　
　
欽定厯代職官表卷六十一
欽定四庫全書
欽定厯代職官表卷六十二
　　闗税各差表

　　闗税各差
　國朝官制
闗税各監督京師崇文門正監督一人(以大臣/簡充)副監督
一人(由總管内務府/大臣□選奏充)左翼右翼各一人(以大臣/簡充)直𨽻天
津闗一人(以長蘆鹽/政兼管)通州二人(以滿漢坐/糧㕔兼管)山海闗一人
(以四五品滿京堂及各/部院内務府司員差充)張家口殺虎口各一人(以部院/司員差)
(充/)潘桃口一人(以多倫諾爾/同知管理)龍泉紫荆竒峯五虎固闗
白石倒馬茨溝挿箭嶺馬水口各一人(以提督兼管委/㕘將都司守備)
(把總/監收)三座塔八溝烏蘭哈達各一人(以理藩院/司員差充)奉天牛
馬税一人(以部院司/員差充)中江一人(以及盛京將軍衙門章/京  五部司員差充)
山西武元城一人(以巡撫兼管委交/城縣知縣監收)歸化城一人(亦以/巡撫)
(兼管委道/員監收)山東臨清闗一人(以山東巡撫兼管委/臨清州知州監收)江南
海闗一人(以江蘇巡撫兼管/委松太道監收)滸墅闗一人(以蘇州織/造兼管)淮
安宿遷闗一人(以内務府/官員簡充)揚闗一人(以江蘇廵撫兼管/委常鎮揚通道監)
(收/)龍江西新闗一人(以江寧織/造兼管)鳳陽闗一人(以廬鳳/道管理)蕪
湖闗一人(以安徽廵撫兼管委/安徽寧池太道監收)江西九江闗一人(以廣/饒南)
(九道/管理)贛闗一人(以江西廵撫兼管/委吉南贛道監收)福建海闗一人(以福/州將)
(軍兼/管)閩安闗一人(以巡撫兼管委福/州府同知監收)浙江海闗一人(以/巡)
(撫兼管委寧/紹台道監收)南北新闗一人(以杭州纎/造兼管)湖北武昌厰一
人荆闗一人(以廵撫兼管/委員監收)湖南辰闗一人(以巡撫兼管/委辰州府知)
(府監/收)四川䕫闗一人(以總督兼管委䕫/州府知府監收)打箭鑪一人(同/知)
(兼/管)廣東海闗一人(以内務府/官員簡充)太平闗一人(以巡撫兼管/委南韶連道)
(兼/收)廣西梧厰潯厰各一人(以巡撫兼管委梧州/潯州各知府監收)
　　掌於水陸衝會之地設官置吏頒其治禁以安行
　　旅以通財賄爰繫之税以便詗幾以佐
　國家經費凡𣙜百貨者為户部分司𣙜竹木及船鈔
　　者為工部分司必行商大賈挾貲貨殖以牟利者
　　乃譏而徵之物有精麤直有貴賤利有厚薄各按
　　其時地以定應徵之數遵部頒科條刋示木榜俾
　　商賈咸知而吏不能欺其有藏匿姦匪私冒越渡
　　及漏應税之物者俱論如法監督以一嵗報滿則
　　條析經徵之數具疏專達其𨽻督撫總理者嵗周
　　疏報亦如之皆以冊達部部受其要而會之定其
　　殿最以
聞初制闗税各差皆以户工二部司員充之尋改差六
　　部司員又改歸地方官管理嗣後隨時斟酌改定
　　或
特簡京員或由部院司員掄選引
見除授或歸督撫總理或以將軍織造鹽政兼理京差
　　由部疏請或更代或留任候
㫖遵行由督撫等兼管者期滿奏明接管皆因地制宜
　　永為恒式焉
　厯代建置
　三代
　　周禮天官大宰以九賦斂財賄七曰闗市之賦賈
　　公彦疏謂闗上以貨出入有税物市若泉府㕓布
　　總布之等亦有税物
　　周禮地官司闗上士二人中士四人府二人史四
　　人胥八人徒八十人每闗下士一人府一人史二
　　人徒四人掌國貨之節以聨門市司貨賄之出入
　　者掌其治禁與其征㕓凡貨不出于闗者舉其貨
　　罰其人凡所達貨賄者則以節傳之(鄭康成注傳/如今移過所)
　　(文/書)國凶札則無闗門之征猶幾凡四方之賓客敂
　　闗則為之告有外内之送令則以節傳出之
　　國語周語周之秩官有曰敵國賓至闗尹以告
　　　謹案賈公彦周禮疏以闗尹即司闗然司闗掌
　　　國貨之節而闗尹祗主賓客則其職有繁簡之
　　　殊顔師古漢書注以闗尹即闗吏蓋毎闗有下
　　　士闗尹乃下士之職也
　　周禮地官司市下大夫二人上士四人中士八人
　　下士十有六人府四人史八人胥十有二人徒百
　　有二十人掌市之治教政刑量度禁令凡治市之
　　貨賄六畜珍異亡者使有利者使阜害者使亡靡
　　者使微(鄭康成注司/市市官之長)㕓人中士二人下士四人府
　　二人史四人胥二人徒二十人掌斂布絘布總布
　　質布罰布㕓布而入于泉府
　　　謹案門闗之制首見於周禮司闗國貨有節出
　　　入有司治禁有掌不出于闗者有罰正與今日
　　　闗税之政相仿其屬之于地官則如今各直省
　　　監督之受成于户部矣至于九賦斂財賄七曰
　　　闗市之賦實以大宰掌之則如今崇文門正監
　　　督之必以大臣
　簡充誠慎重其職掌也直省各闗治闗而不治市其
　　　市賈牙税皆以守土之官領之唯
　　京師左右翼監督則八旗田房騐契鈐印及牲畜
　　　之陳于衢市者皆要其成焉其制亦以大臣
　簡充是兼有周家司市㕓人之職于大宰闗市之賦
　　　尤相合也考厯代司市市令之制官秩本微如
　　　今順天府通判之專管牙税頗為近之故既著
　　　于順天府篇而監督職掌所係亦復相似因並
　　　係之于表且互證其説焉
　　江永周禮疑義舉要㕓人所掌質布蓋償質劑之
　　布也古未有紙大劵小劵當以帛為之交易以給
　　買者而賣者亦藏其半質劑蓋官作之其上當有
　　符印是以量取賣買之泉以償其費猶後世契紙
　　有錢也
　　恵士竒禮説司闗掌國貨之節以聨門市其法管
　　子行之于齊征于闗者勿征于市征于市者勿征
　　于闗此司闗聨門市之法也自外入者征于闗闗
　　移之門門移之市所謂征于闗者勿征于市也自
　　内出者征于市市移之門門移之闗所謂征于市
　　者勿征于闗也若自内而不由于市自外而不出
　　于闗然後舉而罰之
　　　謹案兩翼監督有田房契尾之税今考江永周
　　　禮説則契尾之税亦本于㕓人之質布蓋質劑
　　　之交易不可不領之于官與夫司市法六畜則
　　　正衢路牲畜有税之類皆因事制宜昭信定業
　　　而惠商裕民之意寓其中矣又考周禮地官丱
　　　人掌金玉錫石之地而為之厲禁以守之後世
　　　金官鐵官坑冶諸使並沿其制我
　　朝礦課領于有司以時開閉不設專官亦不列于
　　　闗税之課蓋物土宜而寛民力逈非前代所能
　　　及矣
　秦
　　漢書百官公卿表闗都尉秦官
　漢
　　漢書武帝紀太初四年徙𢎞農都尉治武闗税出
　　入者以給闗吏卒食
　　史記義縱傳寗成家居上拜成為闗都尉
　　漢書張敞傳出為函谷闗都尉
　　漢書百官公卿表京兆尹屬官有長安市令丞
　　後漢書光武紀建武九年省闗都尉十九年復置
　　函谷闗都尉
　　後漢書陰識傳封陰鄉侯以為闗都尉鎮函谷
　　劉昭後漢書志注漢官曰市長一人秩四百石丞
　　一人二百石
　　　謹案前漢都長安所置闗津以函谷闗為重地
　　　太初始設闗税以後尤重都尉之選自張敞而
　　　外見于漢書者霍光以丞相田千秋弟為闗都
　　　尉黄霸子賞嗣侯爵為闗都尉與夫何恢翟宣
　　　並係世臣子弟後漢陰識以勲戚通侯出典斯
　　　職厥制尤重今崇文門監督
　特簡大臣典司其事實與古制相符至洛陽市令雖
　　　品秩卑小不與今之左右翼相近而職事相同
　　　故節取而列于篇中至漢初令賈人不得乘車
　　　衣絲重租税以困辱之誠所以敦本抑末勸民
　　　為農也其後至武帝元光六年初筭商賈則商
　　　賈車船有税矣元符四年初筭緡錢則凡有緡
　　　錢者皆税矣至于告緡徧天下(以上皆/見史記)雖不為
　　　商賈者胥被其害而闗税之重取横斂有不待
　　　言者此漢代之粃政非復立闗置𣙜之本意也
　三國
　　唐六典注後漢河南尹屬官有洛陽市長丞魏因
　　之
　晉
　　晉書職官志侍御史有十三曺江左置庫曺掌厩
　　牧牛馬市租
　　　謹案晉以侍御史掌襍税後世設巡闗御史實
　　　昉于此蓋以御史職司風憲可以譏察非常平
　　　均出入故慎重其選也然京員奉使𣙜闗誠得
　　　恪守恒制委任得人則裕商便民之政足與守
　　　土之規相㕘並舉而如期更代較若畫一亦于
　　　考成之法有禆豈必專使御史崇其虚名哉明
　　　代專重御史尚空言而不求實效寖成黨援即
　　　出使一端可見乃晉氏已肇其端㕘考古今知
　　　未足為常制也
　　鄭樵通志諸市署東晉則丹陽尹管之
　　馬端臨文獻通考税契始于東晉
　宋齊梁陳
　　宋書百官志庫曺掌廐牧牛馬市租
　　唐六典注宋齊諸市署𨽻丹陽尹梁始𨽻大府陳
　　因之
　　杜佑通典自東晉至陳西有石頭津東有方山津
　　各置津主一人賦曺一人直水一人以檢察禁物
　　及亡叛者荻炭魚薪之類出津者並十分税一以
　　入官淮水北有大市自餘小市十餘所備置官司
　　文獻通考晉自過江至於梁陳凡貨賣奴婢馬牛
　　田宅有文劵率錢一萬輸估四百入官賣者三百
　　買者一百無文劵者隨物所堪亦百分收四名為
　　散估厯宋齊梁陳如此以為常以人競商販不為
　　田業故使均輸欲為懲勵雖以此為詞其實利在
　　侵削
　　　謹案商税之設於稽查征𣙜之中寓崇本抑末
　　　之意不使田作之民專輸賦税誠所以劑食貨
　　　之平也然必行商大賈挾重資以牟利者始在
　　　税征之列至于尋常貨賣民生日用之資乃無
　　　論其文劵之有無而概從而征之此江左茍且
　　　一切之弊政宜其見譏于前志也
　北魏
　　魏書官氏志京邑市令從五品中
　　文獻通考後魏明帝孝昌二年税市入者人一錢
　　其店舍又為五等收税有差
　北齊
　　通典北齊黄門侍郎顔之推奏請立闗市邸店之
　　務開府鄧長顒贊成之
　　冊府元龜北齊司州牧領東西市署令丞
　後周
　　唐六典後周司市下大夫一人
　　文獻通考後周閔帝初除市門税及宣帝即位復
　　興入市之税每人一錢
　隋
　　隋書百官志闗置令丞官屬立三等之差
　　唐六典煬帝二年改市令𨽻太府寺京師東市曰
　　都會西市曰利人東都東市曰豐都南市曰大同
　　北市曰通逺
　　隋書百官志司農寺屬官京市有肆長四十人
　唐
　　唐六典闗令一人從八品上丞二人從九品上録
　　事一人府二人史四人典事六人津吏八人中闗
　　令一人正九品下丞一人從九品下録事一人府
　　一人史二人典事四人津吏六人下闗令一人從
　　九品下府一人史二人典事二人津吏四人○兩
　　京諸市署各令一人從六品上掌百族交易之事
　　丞為之貳
　　新唐書百官志市署有録事一人府三人史七人
　　典事三人掌固三人
　　新唐書食貨志徳宗時趙贊請諸道津會置吏閱
　　商賈錢毎緡税二十竹木茶漆税十之一以贍常
　　平本錢帝納其䇿
　　文獻通考文宗太和七年御史臺奏太和三年赦
　　文天下除兩税外不得妄有科配其擅加襍𣙜率
　　一切宜停令御史臺嚴加察訪者伏見嶺南道擅
　　置竹綀場税法至重害人頗深自太和三年赦文
　　旬月之内或以督察不嚴或以長吏更改依前却
　　置重困齊人伏望今後科配襍𣙜等有出使郎官
　　御史令嚴加訪察茍有此色本判官重加懲責從
　　之○開成二年武寧軍節度使薛元賞奏泗口税
　　場應是經過衣冠商客金銀羊馬斛斗見錢茶鹽
　　綾絹等一物已上並税今請停絶勅㫖從之
　　　謹案唐代襍税繁多諸使並出如租庸兩税户
　　　口鹽鐵𣙜酤諸名史不絶書而闗津之税則唯
　　　有闗令津吏諸末職分𨽻于各州縣而無專使
　　　之官然觀趙贊請于津會置吏税緡錢及竹木
　　　茶漆以贍常平本錢則未免苛碎煩擾甚至赦
　　　文停止而諸道轉設為至重之税法若泗口税
　　　埸則金銀見錢有税一物以上有税蓋由法制
　　　不定責成不專故官吏得以乘間妄取而實無
　　　補于軍國之費也
　　文獻通考唐有市舶使代宗廣徳元年有廣州市
　　舶使
　　　謹案市舶使徴稽蕃貨為海闗徵税之所自始
　五季
　　孫逢吉職官分紀梁開平元年以潼闗𨽻陜州乃
　　置潼闗軍使又改虎牢闗為軍仍置使
　　五代會要周顯徳五年敕諸道州府應有商賈與
　　販牛畜者不計黄牛水牛凡經過處並不得抽税
　　如是貨賣處祇仰據賣價毎一千抽税錢三十不
　　得别有邀難
　宋
　　宋史職官志鹽鐵使掌天下山澤之貨賄闗市河
　　渠軍器之事以資邦國之用分掌七案三曰商税
　　案
　　王應麟玉海乾徳三年八月辛酉置𣙜貨務京師
　　及建安漢陽蘄口並置
　　職官分紀國朝舊有𣙜易庫因置使
　　宋史職官志監當官掌茶鹽酒税埸務征輸諸州
　　軍隨事置官
　　文獻通考開寳四年平廣南以同知廣州潘美尹
　　宗珂並兼市舶使咸平二年令杭州明州各置市
　　舶聴蕃官從便市舶使多州郡兼領元豐中始令
　　轉運使兼提舉而州郡不復預後專置提舉而轉
　　運使亦不復預矣
　　宋史職官志提舉市舶司掌蕃貨海舶征𣙜貿易
　　之事以来逺人以通逺物
　　　謹案宋闗市之税内則掌于鹽鐵使外則領于
　　　各州郡而屬于轉運使其後亦復專設提舉之
　　　官其京師𣙜貨務自開寶時始設而州軍隨事
　　　立監當官蓋闗税之職至宋始備與今制亦大
　　　畧相脗合云
　　文獻通考太祖建隆元年詔所在不得苛留行旅
　　齎裝非有貨幣當算者無得發篋搜索又詔榜商
　　税則例于務門無得擅改更增損及創收
　　李燾續資治通鑑長編淳化二年詔除商旅貨幣
　　外其販夫販婦細碎交易不得收其算常税名物
　　令有司條析揭榜頒行天下
　　　謹案今各闗務刋刻木榜掲應税物值之數而
　　　省其竒零使商民周知而吏不得為奸蓋實昉
　　　于宋制也
　　文獻通考李重進平以宣徽北院使知揚州樞宻
　　直學士杜韡監州税止齋陳氏曰以朝臣監州税
　　始於此然未以此置官也諸州監當分差使臣自
　　太宗始雍熙三年始著於令監當使臣京朝官並
　　三年替仍委知州通判提舉之遂為定員
　　玉海仁宗時詔埸務嵗課倍增者乃增使臣一員
　　監臨又詔取一嵗中數為額後雖羨益弗增
　　陳傅良止齋集藝祖開基首定商税則例自後累
　　朝守為家法凡州縣小可商税不敢專擅創取動
　　輙奏稟三司取㫖行下至淳化三年令諸州縣有
　　税以端拱元年至淳化元年收到課利最多錢數
　　立為租額比校科罰蓋商税額比校自此始熙寧
　　三年中書奏自来埸務課利增虧並自本州保明
　　三司立定新額始牒轉運司令本處趂辦往復動
　　經年嵗虚有留滯莫若令本州自此立定祖額比
　　較有㫖從之本州比校自此始商税輕重皆出官
　　吏之意有增而無減矣政和間漕臣申奏於則例
　　外增收一分税錢而一分增收税錢窠名自此始
　　紹興二年令諸路轉運使量度收税𦂳慢增添税
　　額三分或五分而三五分增收税錢窠名自此始
　　　謹案遣朝臣監督各路闗税始於宋初削平藩
　　　鎮之日蓋自唐以来諸藩鎮專有一方重斂侵
　　　掠無復經常之制故以朝臣往監經紀其事其
　　　後遂為定制而三年則有更替增課則更添置
　　　使臣嗣後始一歸于轉運使而以州縣官監當
　　　提舉蓋猶今直省各闗或專遣司員或由督撫
　　　將軍織造鹽政總理而委道府各屬官監收之
　　　制也商税之有額昉于淳化間三司取定之租
　　　額至熙寧間則令本州各自為額而税以漸增
　　　自後有添取一分至三五分窠名而征𣙜繁重
　　　是雖有定額之名而加征不啻倍蓰以視我
　　朝各闗征税設為一定之額永垂恒制不得擅有
　　　增益者相去蓋霄壤矣
　　文獻通考熙寧七年詔減國門税數十種錢不滿
　　三十者蠲之其先外城二十門皆責以課息近止
　　令隨其閑要分等以撿捕獲失之數○元祐元年
　　户部請在京商税院酌取元豐八年錢數以為新
　　額自明年始
　　　謹案宋時國門征税屬于在京商税院而統于
　　　户部故額設之増減由户部奏定其制與今稍
　　　異也
　遼
　　遼史食貨志征商之法自太祖置羊城于炭山北
　　起𣙜務以通諸道市易太宗得燕置南京城北有
　　市百物山峙命有司治其征餘四京及它州縣貨
　　産懋遷之地置亦如之雄州高昌渤海亦立互市
　　以通南宋西北諸部高麗之貨聖宗乾亨間燕京
　　留守司請弛居庸闗税以通山西糴易二十三年
　　振武軍及保州並置𣙜埸
　　遼史百官志南面財賦官有某州錢帛都㸃檢
　金
　　金史百官志𣙜貨務使從六品副使從七品掌發
　　賣給隨路香茶鹽鈔引提舉南京𣙜貨司(貞祐四/年置)
　　提舉從五品同提舉從六品勾當官三員正九品
　　提舉南京路𣙜貨事從六品中都都商税務司使
　　一員正八品副使一員正九品掌從實辦課以佐
　　國用都監一員從九品掌簽署文簿巡察匿税潼
　　闗二使兼譏察官正七品掌闗禁譏察奸偽管鑰
　　啟閉副譏察正九品掌任使之事居庸闗紫荆闗
　　通㑹闗㑹安闗及他闗皆設使從七品
　　金史食貨志明昌元年正月制尚書省定院務課
　　商税額泰和七年制院務課令運使差官監𣙜
　　　謹案金制税務之官較為詳備如居庸紫荆諸
　　　闗皆為今日經制實由金昉也其時商税有成
　　　額由尚書省審定蓋𨽻于户部而行于提舉各
　　　官大定明昌之間俗臻富庶亦其規制商民均
　　　有得宜者耳院務課令運司差官監𣙜正與今
　　　之督撫委員監收闗税者相似蓋與宋制相仿
　　　彿也
　元
　　元史百官志大都宣課提舉司掌諸色課程併領
　　京城各市提舉二員從五品同提舉一員從六品
　　副提舉一員從七品提控案牘一員司吏六人世
　　祖至元十九年併大都舊城兩税務為大都稅課
　　提舉司至武宗至大元年改宣課提舉司(屬户/部)抽
　　分埸提領所凡十處曰紫虚車西口曰海州新壩
　　曰北沙大倉曰安河桃源曰太湖東西口曰時堡
　　興化曰高郵保應曰汶湖等處曰雲山白水曰安
　　東州每所各設提領一員同提領一員副提領一
　　員常湖等處茶園都提舉司秩正四品達魯噶齊
　　(解見理/藩院篇)一員提舉一員俱從五品同提舉一員從
　　六品副提舉一員從七品提控案牘一員都目一
　　員提領所毎所各設正同副提領各一員俱受宣
　　徽院劄付
　明
　　明史食貨志闗市之征官司有都税有宣課有司
　　有局有分司有抽分司埸司抽分在南京者曰龍
　　江大勝港在北京者曰通州白河盧溝通積廣積
　　在外者曰真定杭州荆州太平蘭州廣寧河北止
　　鹽山縣宣徳四年委御史户部錦衣衞兵馬司官
　　各一於城門察收舟船納鈔鈔闗之設自此始于
　　是有漷縣濟寧徐州淮安揚州上新河滸墅九江
　　金沙洲臨清北新諸鈔闗量舟大小修廣而差其
　　額謂之船料不税其貨惟臨清北新則兼收貨税
　　各差御史及户部主事監收正統九年復設甘省
　　税課司成化七年增置蕪湖荆州杭州三處工部
　　官初抽分竹木止取鈔其後易以銀尋遣御史𣙜
　　税隆慶二年始給鈔闗主事闗防敕書
　　明史職官志監察御史巡闗宣徳四年設立鈔闗
　　御史至正統十年始遣主事
　　王圻續文獻通考工部通州白河抽分竹木局大
　　使各一人副使一人盧溝橋抽分竹木局大使一
　　人副三人大通闗提舉一人凡抽分征諸商率三
　　十分取十五取六取五取四取三取二取一凡七
　　等
　　明史職官志市舶司提舉一人(從五/品)副提舉二人
　　(從六/品)其屬吏目一人(從九/品)掌海外諸蕃朝貢市易
　　之事禁通蕃征私貨平交易洪武七年罷福建廣
　　東浙江三提舉司永樂元年復置尋命内臣提督
　　之嘉靖元年罷福建浙江二司惟存廣東市舶司
　　○税課司大使一人(從九/品)典税事明初改在京官
　　店為宣課司府州縣官店為通課司後通課司為
　　税課司
　　　謹案明代置鈔闗御史專税諸闗船料其兼税
　　　貨物則以御史及户部主事兼理之而竹木税
　　　務則屬于工部主事其他税課河泊之領于州
　　　縣者與今制畧同惟御史巡闗我
　　朝始從裁去蓋各省闗𣙜既由督撫委員監收報
　　　其成于部院而户工兩部及内務府司員分任
　　　要地責成嚴重至崇文門兩翼監督毎嵗奏請
　　　並以大臣
　特㫖簡放所以慎重闗政者甚至誠無待于别差御
　　　史徒滋紛擾也考厯代闗制至宋始詳而其為
　　　弊亦復不一文獻通考稱其貪吏苛取私立税
　　　埸其弊已有不勝言者至于明代中葉以後各
　　　闗津多設無名税課其尤弊者凡諸市舶店税
　　　及門闗税務多遣中官主之侵漁百計凌轢官
　　　吏剥削商民至于採辦開礦之使紛紜四出則
　　　宇内胥被其毒姦民望風希幸納賄中官輙授
　　　以指揮劄記任為爪牙窮鄉僻壌皆私立土商
　　　名目米鹽雞犬箆取無遺甚至數激民變亦復
　　　庇而不問其所得財賄盡以飽權閹之溪壑而
　　　昔人通商裕國之經制蕩焉無存矣我
　　朝釐正闗𣙜
　寛政頻施前代無名之繁賦芟除殆盡其治於有司
　　　者既定經常之額嵗終會計與田賦彚疏以
　聞而門闗重地督以重臣涖以封疆大吏闗津則有
　　　親填循環稽考之簿海舶則有貿易外洋之照
　　　内江内河之經厯遼逺者皆給之照以辨姦良
　　　所以體恤商賈杜絶姦欺者規制至為詳悉蓋
　　　利用通財盡革往代無藝之征而垂億萬年永
　　　乆之制洵非成周以後所得而比隆者矣
　
　
　
　
　
　
　
　
　
　
　
　
　
　
　
欽定厯代職官表卷六十二
欽定四庫全書
欽定厯代職官表卷六十三
　　各處駐劄大臣表




　　各處駐劄大臣
　國朝官制
喀爾喀軍營定邊左副將軍一人烏里雅蘇台叅賛大
臣一人科布多叅賛大臣一人
　　掌喀爾喀四部之軍政凡四部㑹盟叅賛大臣間
　　嵗分往㑹覈稽其邊防軍實之事統聽左副將軍
　　裁決具疏以
聞
阿爾㤗烏里洋海散秩大臣二人副都統一人總管四人
佐領二十七人驍騎校二十七人
庫倫辦事大臣一人司員一人
　　掌鄂羅斯之往來明其禁令司員掌庫倫貿易諸
　　務稽察奸宄平其爭訟
　　　謹案乾隆四十九年正月奉
　㫖増𣲖大臣二人同辦庫倫事務係出
　特簡不在定制之内故不列為額缺
分駐恰克圖辦事司員一人
　　掌鄂羅斯貿易諸務聽節制於庫倫大臣
綏逺城將軍一人協領五人佐領二十人防禦二十人
驍騎校二十人
　　兼管歸化城土黙特
歸化城土黙特副都統一人叅領十人佐領四十九人
　　掌歸化城土黙特之軍政以時巡閲邊防編審户
　　册
右衛城守尉一人防禦四人驍騎校四人
遊牧察哈爾都統一人副都統一人八旗遊牧滿洲理
事官九人八旗䝉古理事官八人䕶理都統闗防筆帖
式二人䕶理軍站印務筆帖式一人八旗總管八人叅
領八人副叅領八人佐領一百一十一人驍騎校一百
一十七人䕶軍校一百一十七人捕盜六品官三人
　　掌察哈爾之軍政東西各分四旗西四旗在山西
　　多倫諾爾境東四旗則熱河道所屬境也
西寧辦事大臣一人司員一人筆帖式三人
　　掌西寧之軍政凡青海三十六旗之㑹盟一如喀
　　爾喀四部之制間嵗舉行聽
簡命大臣裁決具疏以
聞
西藏辦事大臣二人司員一人筆帖式一人
　　掌西藏之政令凡噶卜倫代賁第巴堪布皆屬焉
　　有事則與達賴喇嘛定其賞罰由
特㫖簡派三年更代
　歴代建置
　　　謹案三代以上疆域止於九州荒服以外聽其
　　　去來聲教所及僅通朝貢而已三代以下漸事
　　　邊防其闗塞重鎮多在西北然不過雲中朔方
　　　諸地列戍控扼即張家口歸化城外已為甌脱
　　　若喀爾喀青海西藏則皆視為絶域豈復能建
　　　官分職以鎮其土地馭其人民哉載稽前史漢
　　　武帝時始開河西四郡通道玉門于是置䕶羗
　　　校尉其幽并以外則不能踰越長城也光武而
　　　後始置䕶匈奴中郎將沿及魏晉仍而不改亦
　　　皆局促塞下未遑逺馭唐太宗平突厥西北諸
　　　蕃稍稍内屬即其部落别置州縣其大者為都
　　　督府以其首領為都督刺史皆得世襲所謂羈
　　　縻州也至宋而北阻于遼西阻于夏禹迹所經
　　　且多為異域長城以外更不待言矣唯元太祖
　　　起自和林盡取漠南山北諸地世祖又定吐蕃
　　　各置中書行省及宣慰等使比於諸路稱為極
　　　盛至明而北棄大寧西失河套雖僅僅較勝于
　　　宋而狹隘抑亦太甚焉我
　　國朝聲教旁通無逺弗届蒙古北部喀爾喀三汗
　　　同時納貢厥後朔漠蕩平庇我宇下與漠南諸
　　　部相等承平以來懐柔益逺北踰瀚海西絶羗
　　　荒西藏青海諸地並入版圖諸部君長稽首偕
　　　來畫疆置吏有如内地於是統之以重臣監之
　　　以分司内外相維大小咸秩凡諸部族莫不自
　　　幸為躬游
　聖世循職典屬伏考喀爾喀諸部于漢為單于故壤
　　　於唐為突厥其後為回紇于元為漠北諸部西
　　　寧所屬即漢以來之西海渾𦍑諸地西藏即吐
　　　蕃地歸化城察哈爾即古雲中定襄以北地謹
　　　詳稽前代職官擇其稍近今制者條其梗概具
　　　列如左其互市諸司置於縁邊諸境與今庫倫
　　　恰克圖諸官所掌相類者並附著于篇
　三代(未置/)
　秦(未置/)
　漢
　　後漢書百官志䕶羌校尉一人比二千石主西羌
　　　謹案漢武帝時將軍李息郎中令徐自為將兵
　　　十萬人擊平先零始置䕶羌校尉持節統領趙
　　　充國傳詔舉可䕶羌校尉者五府舉辛武賢小
　　　弟湯趙充國舉湯兄臨衆是也其屬有擁節長
　　　史一人司馬二人皆六百石先零諸羌在今為
　　　青海諸部地是䕶羌校尉固畧如今西寧辦事
　　　大臣也
　　漢書匈奴列傳漢遣長樂衛尉髙昌侯董忠車騎
　　都尉韓昌將騎萬六千送單于出朔方雞鹿塞詔
　　忠等留衛單于助誅不服
　　　謹案漢單于舊境自歸化城土黙特張家口察
　　　哈爾至喀爾喀諸部皆在其内長樂衛尉車騎
　　　都尉雖皆典司中禁非邊外之職然留衛單于
　　　則實如今制之駐劄藩部仍帶京銜故其官雖
　　　不列于表而特録其事以著縁起焉
　　後漢書百官志使匈奴中郎將一人比二千石主
　　䕶南單于置從事二人有事隨事増之掾隨事為
　　員
　　後漢書南匈奴列傳建武二十六年遣中郎將段
　　郴副校尉王郁使南單于南單于遣子入侍令中
　　郎將置安集掾史將弛刑五千人持弓弩隨單于
　　所處叅詞訟察動靜冬復詔單于徙西河美稷因
　　使中郎將段郴及副校尉王郁留西河擁䕶之為
　　設官府從事掾史令西河長史嵗將騎二千弛刑
　　五百人助中郎將䕶衛單于
　　袁宏後漢紀順帝紀永建五年十一月遣匈奴中
　　郎將討南匈奴漢安二年匈奴中郎將馬實有功
　　于邊詔書褒奬賜錢十萬西羌之難王暢薦實于
　　執事由是為匈奴中郎將桓帝紀元嘉九年鮮卑
　　烏孫寇邊匈奴中郎將張奐擊降之靈帝紀建寧
　　六年田晏為鮮卑中郎將與匈奴中郎將臧旻擊
　　南單于三道並進
　　武經總要皇甫規為中郎將持節監討零吾等羌
　　㑹軍大疾死者十三四規親入菴廬巡視將士三
　　軍感悦東羌遂使乞降
　　　謹案後漢以段郴王郁留西河擁䕶單于此亦
　　　沿董忠韓昌之故事然司馬彪列其職於百官
　　　志且載其屬吏盖至是而制乃加詳矣至馬實
　　　張奐田晏等並以匈奴中郎將帥師征討是有
　　　事亦可用為將帥然皆以綏逺為職也
　　後漢書西羌列傳建武九年司徒掾班彪上言舊
　　制涼州部置䕶羌校尉持節領䕶理其怨結嵗時
　　循行問所疾苦又數遣使譯通動靜使塞外羌夷
　　為吏耳目州郡因此可得儆備今宜復如舊以明
　　威防光武從之
　　後漢紀章帝紀元和三年十月西羌寇張掖隴西
　　金城䕶羌校尉傅育擊走之順帝紀永建四年第
　　五訪後為南陽太守䕶羌烏桓校尉桓帝紀元嘉
　　二年西戎犯塞䕶羌校尉段熲討之三年羌寇張
　　掖䕶羌校尉段熲討之
　　酈道元水經注延熹二年西羌燒當犯塞䕶羌校
　　尉段熲討之追出塞至積石山斬首而還○永元
　　五年貫友代聶尚為䕶羌校尉攻迷唐斬獲八百
　　餘級○湟水又東逕赤城北而東入經戎峽口右
　　合羌水出西南山下逕䕶羌城東故䕶羌校尉治
　　宋田錫論邊事疏光武時西戎犯塞班彪請置䕶
　　羌校尉通其貨之有無治其人之寃枉塞垣遂安
　　　謹案建武以來燒當諸羌常居大小榆谷土地
　　　肥美又有西海魚鹽之利縁山濵水易以為非
　　　故安集諸羌最為慎重班彪所陳曲盡事理然
　　　所云譯通動靜為吏耳目可得儆備則専以防
　　　察為職在當時羣羌叛服不常不得不爾以視
　聖朝疆理撫綏之制不可同年而語矣
　　後漢書明帝本紀永平八年三月初置度遼將軍
　　屯五原曼柏冬十月丙子詔三公募郡國中都官
　　死臯繫囚減罪一等詣度遼將軍營屯朔方五原
　　之邊縣耿國列傳匈奴奥鞬日逐王比自立為呼
　　韓邪單于欵塞稱藩願扞北虜議者以為不可許
　　國獨曰宜如孝宣故事受之帝從其議遂立為南
　　單于又上言宜置度遼將軍左右校尉屯五原永
　　平元年卒官顯宗追徳國言遂置度遼將軍左右
　　校尉
　　　謹案續漢百官志明帝初置度遼将軍以衛南
　　　單于衆新降有二心者後數不安遂為常守然
　　　則度遼將軍之衛南單于與匈奴中郎將之䕶
　　　南單于職畧相近耿秉𫝊建初元年拜度遼將
　　　軍視事七年匈奴懷其恩信鮮卑𫝊元初六年
　　　秋鮮卑入馬城塞度遼將軍鄧訓發積射士三
　　　千人追擊大破之是度遼將軍兼主匈奴單于
　　　鮮卑諸部之事也與使匈奴中郎將職守全同
　　　又考皇甫規𫝊規拜度遼將軍至營數月薦張
　　　奐自代從之規為使匈奴中郎將張奐𫝊延熹
　　　九年夏拜䕶匈奴中郎將以九卿秩督幽并涼
　　　三州及度遼烏桓二營則是匈奴中郎將又得
　　　兼轄度遼營也盖二職並重而匈奴中郎將秩
　　　似更優然考橋元𫝊元為度遼將軍假黄鉞則
　　　位亦特崇與今之駐劄大臣大畧相合而寵榮
　　　稍踰分矣
　三國
　　杜佑通典魏第四品諸匈奴䕶羌等校尉
　　　謹案唐六典魏黄初二年始置都督諸州軍事
　　　或領鎮戎總夷校尉則校尉乃都督兼銜非如
　　　前代之設為專官也又考魏志鄧艾領東羌校
　　　尉似于䕶羌校尉之外别為一官者華陽國志
　　　晉何攀轉東羌校尉盖魏晉之間又有此名
　晉
　　常璩華陽國志晉太康三年更以益梁州為輕車
　　刺史乘𫝊奏事以蜀多羌夷置西夷府以平吴軍司馬張
　　牧為校尉持節統兵州别立治西夷治蜀各置長
　　史司馬
　　李吉甫元和郡縣志晉惠帝永寧元年以張軌為
　　刺史持節領䕶羌校尉
　　晉書職官志䕶匈奴羌戎蠻夷越中郎將武帝置
　　四中郎將或領刺史或持節為之
　宋齊梁陳
　　宋書百官志西戎校尉
　　南齊書百官志䕶西戎校尉䕶羌校尉
　　隋書百官志梁制北涼南秦置西戎校尉南秦涼
　　州置平戎校尉
　　　謹案宋齊及梁承魏晉之後官制無大改易其
　　　時土宇偏安逺略不及雖官名猶存皆因仍故
　　　事而無其實也如北涼南秦等皆係今之内地
　　　與今駐劄大臣其事迥異故節録史文而不列
　　　于表
　北魏
　　北魏書官氏志䕶匈奴羌戎中郎將䕶羌戎校尉
　　　謹案北魏太和中詔羣僚議定百官以四夷中
　　　郎將為三品中四夷校尉為三品下至世宗朝
　　　皆改為從三品視宋齊之秩稍為優重如太武
　　　拜楊難當為䕶西羌校尉孝文拜伏連籌為西
　　　戎中郎將亦如今制或以藩部台吉領將軍大
　　　臣事也
　北齊(未置/)
　後周(未置/)
　隋
　　隋書百官志縁邊交市監置監副監各一人
　　　謹案隋開皇中突厥請縁邊置市與中國貿易
　　　故置交市監𨽻諸州管轄考自漢時已與單于
　　　通市北魏又與庫莫奚貿易則設官當不自隋
　　　始隋志始著其職耳今庫倫恰克圖司官掌貿
　　　易之政與古之交易監略為相髣而幅􁆟所暨
　　　境地綿濶則迥非前代之所及矣
　　鄭樵通志煬帝時遣侍御史韋節司𨽻從事杜行
　　滿使於西國復令聞喜公裴矩于武威張掖間往
　　來以引致之大業中相率來朝者四十餘國因置
　　西戎校尉以應接之
　　　謹案此西戎校尉盖為西域諸國而設然駐于
　　　邊境不至西域則畧如今西寧大臣矣
　唐
　　通典唐永徽中始于邊防置四大都䕶府後又加
　　單于都䕶府府置大都䕶一人副一人副都䕶二
　　人長史司馬各一人
　　　謹案唐㑹要安北單于為大都䕶北庭為中都
　　　䕶而新唐書地理志則皆為大都䕶開元四年
　　　除郯王為安北大都䕶十五年除忠王為單于
　　　大都䕶自後皆以親王遥領而副大都䕶則兼
　　　王府長史主都䕶之政葢即今左副將軍及辦
　　　事大臣之職其屬自長史司馬而外又有録事
　　　叅軍事一人功曹叅軍事倉曹叅軍事户曹叅
　　　軍事兵曹叅軍事法曹叅軍事各一人叅軍事
　　　三人俱見百官志
　　新唐書地理志安北大都䕶府本燕然都䕶府龍
　　朔三年曰瀚海都䕶府總章二年更名開元二年
　　治中受降城十年徙治豐勝二州之境十二年徙
　　治天徳軍單于大都䕶府本雲中都䕶府龍朔三
　　年置麟徳元年更名車鼻可汗𫝊永徽元年九月
　　八日庚子髙宗遣右騎衛中郎將髙侃伐車鼻可
　　汗擒之獻于武徳殿以其衆處鬱督軍山建新黎
　　州使領其衆置狼山都督府以統之于是突厥盡
　　為封疆臣矣始置單于瀚海二都䕶府單于領狼
　　山雲中桑乾三都䕶蘇農等二十四州瀚海都䕶
　　府領瀚海金㣲新黎等七都督仙萼賀蘭等八州
　　即擢酋領為都督刺史龍朔三年二月改燕然為
　　瀚海都䕶府領回紇徙故瀚海都䕶府于古雲中
　　城號雲中都䕶府磧以北蕃州悉𨽻瀚海南𨽻雲
　　中雲中者義成公主所居也頡利滅李靖徙突厥
　　羸破三百帳居之以阿史徳氏為之長衆稍盛麟
　　徳元年正月甲子即建言願以諸王為可汗遥領
　　之帝曰今可汗古單于也乃更雲中府為單于大
　　都䕶府以殷王為單于都䕶
　　唐㑹要麟徳元年正月十六日甲子勑改單于大
　　都䕶府以殷王遥領垂拱二年改為鎮守使聖厯
　　元年五月六日改為安北都䕶開元二年閏二月
　　五日復置單于都䕶府移安北都䕶于中受降城
　　天寳四載十月單于都䕶府置金河縣
　　武經總要入三受降城路自州北九十里入朔州
　　西界又三十里至朔州又三百四十里至單于都
　　䕶府號振武軍又西北二十里至東受降城又西
　　二百里安北都䕶府至中受降城
　　　謹案唐貞觀初鐵勒諸部内附置六都督七州
　　　各以其首領為都督刺史即故單于臺置燕然
　　　都䕶府統之其後改燕然都䕶府為瀚海移都
　　　䕶府于回紇部落其舊瀚海府移置雲中古城
　　　改名雲中都䕶府至總章初始改瀚海都䕶府
　　　為安北都䕶府如鴻臚少卿朔方軍副大總管
　　　王晙兼安北大都䕶府也以今考之瀚海燕然
　　　在今喀爾喀四部境内雲中所治即今歸化城
　　　及察哈爾諸境所云豐勝二州即今歸化六㕔
　　　兼有蒙古内札薩克諸旗之地也壤地相錯以
　　　今準古略有可溯故並著于篇
　　新唐書百官志互市監每監監一人從六品下丞
　　一人正八品下掌蕃國交易之事
　　　謹案隋以監𨽻四方館唐𨽻少府貞觀六年改
　　　交市曰互市監副監曰丞垂拱元年復改曰通
　　　市監盖即因隋制而為之也
　五季(未置/)
　宋(未置/)
　　馬端臨文獻通考北蕃在太祖時雖聽縁邊市易
　　而未有官署太平興國二年始令鎮易雄霸滄州
　　各置榷務命常叅官與内侍同掌
　　　謹案宋以常叅官理縁邊榷務即今司員之職
　　　疆域雖殊職掌頗合故因隋唐交市監而類及
　　　之至必令内侍同掌則其弊滋甚不足論矣
　遼
　　遼史百官志西南面安撫使司西南面都招討司
　　西南邊大詳衮(解見新/疆篇)司西南面烏雅(蒙古語白/鯇魚也原)
　　(作五押今從八旗/姓氏通譜改正)招討司西南路巡察司西南面
　　巡檢司西南面伊喇(滿洲語黍也原作拽剌今/從八旗姓氏通譜改正)司
　　山北路都部署司金肅軍都部署司南王府北王
　　府伊賞(解見八旗/都統篇)王府山金司(已上西京諸/路控制西夏)西南
　　面節制司西南面都統軍司(已上西南/邊諸司)山西兵馬
　　都統軍司西路招討使司西邊大詳衮司四蕃都
　　軍所夏州管内蕃落使倒塌嶺統軍司倒塌嶺節
　　制使司塌西節度使司塌毋城節度使司(已上西/蕃諸司)
　　　謹案遼史兵衛志遼屬國可紀者五十有九有
　　　事則遣使征兵不從者討之故北面邊防官最
　　　為詳備第名目猥多史臣不能盡悉今舉其可
　　　知者節度使司有使有副使同知司馬判官掌
　　　書記衙官都統軍司有使有副使都監都部署
　　　司有都部署有副部署都監判官都指揮司有
　　　使有副使都監招討使司有使有監軍詳衮司
　　　有詳衮有都監將軍小將軍巡檢司有巡檢同
　　　巡檢大抵如唐宋節度使及經畧安撫使之制
　　　而所領諸地則兼有今朔漠西羌諸部與今駐
　　　劄大臣頗相類也
　金
　　金史百官志諸部族節度使節度使一員從三品
　　統制各部鎮撫諸軍餘同州節度副使一員從五
　　品判官一員知法一員司吏四人女直漢人各半
　　通事一人譯人一人塔馬(解見八旗/都統篇)右博勒和(滿/洲)
　　(語潔淨也原作/部羅火今改)部族特哩衮(蒙古語頭也原/作土魯渾今改)部族
　　並依此置
　　　謹案金制部長曰貝勒(解見八旗/都統篇)統數部者曰
　　　呼嚕(滿洲語手背也/原作忽魯今改)其後倣宋遼之制俱改曰
　　　節度使葢以綜理藩屬非如唐代内地之節度
　　　使也地理志部族節度使有烏克蘇喇(滿洲語/支派中)
　　　(之一支也原作/烏昆神魯今改)有烏庫哩(原作烏古里今從八/旗姓氏通譜改正)
　　　有實壘(蒙古語土也原/作石壘今改)有珠嚕(滿洲語雙也原/作肋魯今改)
　　　有伯特(滿洲語才力不及之/謂也原作孛特今改)有奇嚕(滿洲語小/旗也原作)
　　　(計魯/今改)有唐古即博勒和也有徳哷勒(索倫語臉/也原作迪)
　　　(烈今/改正)即特哩衮也明昌三年罷烏克蘇喇節度
　　　使以招討司兼領云
　　金史百官志諸乣詳衮詳衮一員從五品掌守戍
　　邊堡餘同穆昆(解見理/藩院篇)皇統八年六月設本班左
　　右詳衮定為從五品黙濟格(滿洲語信息也/原作麽忽今改)一員
　　從八品掌貳詳衮司吏三人實訥昆(解見八旗/都統篇)掌
　　本乣差役等事茂(滿洲語樹也/原作咩今改)乣伊喇穆騰(滿洲/語才)
　　(能也原作/木典今改)古勒敦(滿洲語城門洞也/原作骨典今改)舒嚕(滿洲語/珊瑚也)
　　(原作失/魯今改)乣並依此置惟舒嚕添設譯人一名○諸
　　額爾竒木(蒙古語尊貴也原/作移里堇今改)司額爾奇木一員從
　　八品分掌部族村寨事司吏女直一人漢人一人
　　實訥昆掌本差役等事塔馬特哩衮部族南北額
　　爾奇木司依此置博勒和部族左右額爾竒木司
　　置女直司吏一人○諸圖哩(解見八旗/都統篇)圖哩一員
　　從七品掌部落詞訟訪察違背等事女直司吏一
　　人通事一人
　　　謹案金皇統中羣僚議定官制惟詳衮等官尚
　　　仍遼舊貞祐中改茂詳衮為明安(解見理/藩院篇)穆騰
　　　古勒敦詳衮為穆衮餘如舊額盖以詳衮比唐
　　　之司馬額爾竒木比唐之叅軍圖哩比唐之録
　　　事也又地理志諸詳衮有呼敦(滿洲語速也原/作胡都今改)
　　　哈瑪爾(蒙古語行圍前引人/也原作霞馬今改)而無舒嚕與百官
　　　志異
　元
　　元史百官志吐蕃等處宣慰使司都元帥府○禮
　　店文州蒙古漢軍西蕃軍民元帥府○吐蕃等處
　　招討使司○朶甘思田地裏管軍民都元帥府○
　　喇嘛綱(喇嘛畨僧也綢山岡也/原作剌馬兒剛今改)等處招討使司○
　　本布(唐古特語道士也/原作奔不今改)招討使司○六畨招討使
　　司○天全招討使司○朶甘思招討使司○烏思
　　藏納喇蘇(蒙古語松樹也原/作納里速今改)古嚕蘇(蒙古語獸也/原作魯孫今)
　　(改/)等三路宣慰使司都元帥府
　　　謹案吐蕃等處宣慰使司有使有同知有副使
　　　都元帥府有都元帥副元帥元帥府有達嚕噶
　　　齊(解見户/部篇)有元帥安撫司有達嚕噶齊有使有
　　　同知有副使有僉事其員數多寡不齊大率與
　　　諸路等元史釋老𫝊云元起朔方固已崇尚釋
　　　教及得西域世祖思因其俗而柔其人仍郡縣
　　　吐蕃之地設官分職而領之于帝師其自帥臣
　　　以下皆僧俗並用軍民統攝于是帝師之命與
　　　誥勅並行于西土今考吐蕃烏斯藏為今之西
　　　藏地朶甘思為今之青海地都元帥府則如今
　　　之辦事大臣也
　　元史地理志和寧路始名和林太祖建都于此前
　　後五朝都焉世祖中統元年遷都大興置和林宣
　　慰司都元帥府大徳十一年置和林總管府至大
　　二年改為行尚書省皇慶元年改為和寧路總管
　　府
　　　謹案一統志稱喀爾喀部即元和寧路元所從
　　　興也考和寧自中統遷都以後即立宣慰司其
　　　後總管之置行尚書省之設則皆以内地之職
　　　治之官制與今不同唯宣慰元帥與吐蕃朶甘
　　　思部相同則與今制有適相符合者矣
　明(未置/)
　　　謹案明史西蕃列傳洪武四年遣西寧州同知
　　　李喃哥等招撫其酋長乃改西寧州為衛以喃
　　　哥為指揮帝以西蕃産馬與之互市馬至漸多
　　　而其所用之貨與中國異自後馬至者少患之
　　　八年命中官趙成齎羅綺綾絹并巴茶往河州
　　　市之馬稍集率厚其值以償成乂宣諭徳意蕃
　　　人感悦十六年青海酋長史剌巴等七人來歸
　　　賜文綺時岷州亦設衛蕃人嵗以馬易茶馬日
　　　蕃息考西寧即古湟中其西四百里有青海又
　　　曰西海水革豐美蕃人環居之専務畜牧明太
　　　祖甫定闗中即建重鎮于甘肅又設西寧等四
　　　衛土官與漢官叅治令之世守且多置茶課司
　　　蕃人得以馬易茶而部族之長亦許其嵗時朝
　　　貢然無重臣以蒞治之故邊吏往往失防蕃人
　　　多被剽敚而中國市馬亦鮮至則特羈縻而已
　　　乂烏斯藏列傳洪武初太祖遣使招諭又遣陜
　　　西行省員外郎許允徳使其地令舉元故官赴
　　　京授職二年上所舉故官六十人帝悉授以職
　　　亦未能治以王官也厥後青海為海寇所侵跳
　　　梁日甚西藏尤隔絶而不通益不足言矣至河
　　　套以外即為蒙古所據察哈爾喀爾喀諸地終
　　　明之世未能得其要領盖武備不修邊防無術
　　　故逺者偃蹇不恭近者遂操戈而内向積弱之
　　　勢非一朝一夕之故矣統觀前代之失然後知
　聖朝規模鴻逺能使八荒以外如户庭之宻邇萬里
　　　之遥如臂指之維繫
　徳威逺播疆域敉寧為自有天地以來所未之見也
欽定厯代職官表卷六十三
欽定四庫全書
欽定厯代職官表卷六十四
　　宗室封爵表

　　　宗室封爵
　　國朝
　宗室封爵十有四等一和碩親王二世子三多羅郡王
　四長子五多羅貝勒六固山貝子七鎮國公八輔國公
　九不入八分鎮國公十不入八分輔國公十一鎮國將
　軍十二輔國將軍十三奉國將軍十四奉恩將軍
　　　天演宗派以
顯祖宣皇帝本支為宗室伯叔兄弟之支為覺羅宗室東
　　　金黄帶覺羅東紅帶諸王授封以素行為封號和
　　　碩親王親王世子皆金寶龜紐多羅郡王餙金銀
　　　印麒麟紐
　　皇子生十五歳由宗人府請封其爵級出自
　欽定親王郡王適福晉所生子二十歳後由宗人府請
　　　考試親王適子奉
　特㫖始封世子其未封世子者與餘子同授封爵餘子
　　　考授不入八分公(天命年間立八和碩貝勒共議/國政各置官屬凡朝㑹燕饗皆)
　　(異其禮准入賜賚必均及是為八分其有功加/至貝子    八分如有過降至公仍不入八分)郡
　　王適子奉
特㫖始封長子其未封長子者亦與餘子同授封爵餘
　　子考授一等鎮國將軍貝勒適子降襲貝子餘子
　　考授二等鎮國將軍貝子適子降襲鎮國公餘子
　　考授三等鎮國將軍鎮國公適子降襲輔國公餘
　　子考授一等輔國將軍輔國公適子世襲餘子考
　　授二等輔國將軍不入八分鎮國公適子降襲不
　　入八分輔國公不入八分輔國公適子降襲三等
　　鎮國將軍餘子均考授三等輔國將軍一二三等
　　鎮國將軍適子各降襲一二三等輔國將軍餘子
　　均考授三等輔國將軍一二三等輔國將軍適子
　　各降襲一二三等奉國將軍餘子均考授三等奉
　　國將軍一二三等奉國將軍適子均降襲奉恩將
　　軍餘子均考授奉恩將軍其奉恩將軍既無可降
　　之品級將奉恩將軍適妻所生子但准一子考試
　　承襲奉恩將軍餘子停封為間散宗室酌量人才
　　優者奏請考試准食雲騎尉俸凡王爵由軍功得
　　者世襲罔替由恩封者以次遞降以功加封者自
　　奉恩將軍遞加一等至和碩親王親王有功酌賞
　　金銀其以過降封者自和碩親王遞降一等至奉
　　恩將軍無可降則為閒散宗室康熙二十七年定
　　考試法王貝勒以下至奉恩將軍之子應授封者
　　考試國語及馬步射優者封應得之爵平者降一
　　等劣者降二等封授乾隆八年定親王側福晉子
　　考授二等鎮國將軍郡王側福晉子考授三等鎮
　　國將軍貝勒側室子考授一等輔國將軍貝子側
　　室子考授二等輔國將軍鎮國公側室子考授三
　　等輔國將軍輔國公側室子考授一等奉國將軍
　　親王妾媵子考授三等輔國將軍郡王妾媵子考
　　授三等奉國將軍貝勒貝子妾媵子均考授奉恩
　　將軍其餘妾婢所生子為閒散宗室不授封十一
　　年定考試法其學業平庸者降等封授奉恩將軍
　　無級可降如考試降等仍授奉恩將軍停俸三年
　　又定世子之適子
恩封不入八分公如未
恩封與餘子同授封爵餘子考授一等鎮國將軍側福
　　晉子考授三等鎮國將軍妾媵子考授三等奉國
　　將軍長子之適子
恩封一等鎮國將軍如未
恩封亦與餘子同授封爵餘子考授二等鎮國將軍側
　　福晉子考授一等輔國將軍妾媵子考授奉恩將
　　軍三十九年又定親王世爵遞降之法親王遞降
　　至鎮國公郡王遞降至輔國公貝勒遞降至未入
　　八分鎮國公貝子遞降至未入八分輔國公鎮國
　　公遞降至一等鎮國將軍輔國公遞降至一等輔
　　國將軍俱世襲罔替四十七年奉
㫖王貝勒貝子公之子嗣及宗室年已及歲者俱照䝉
　　古王公台言塔布囊之例分别給與三四品頂帶
　厯代建置
　　　謹案自三代盛王莫不封建宗室以為藩屏後
　　　世分王子弟法制相沿為建國之首務然或泥
　　　子古而不知裁制或襲其名而徒事虚文流弊
　　　不同而其失均也漢鑒秦孤立之弊封樹子弟
　　　裂土分茅諸侯王大者至據名城數十尾大不
　　　掉遂啟七國之變晉代懲魏之失分封諸王各
　　　予國兵跨州連郡其後八王搆亂骨肉相殘至
　　　傾國祚明太祖不鑒前轍封諸子於外皆在沿
　　　邊險要之地厚給䕶衛以致燕王生心奪嫡甫
　　　一𫝊而變起蕭牆其失在於封植太過漢景帝
　　　始謀弱諸侯王減削其官武帝從主父偃之謀
　　　令王國分邑以侯子弟作左官之律設附益之
　　　條諸侯惟得衣租食税不與政事光武中興無
　　　變前制魏文猜防諸弟雖有王侯之號不得比
　　　於匹夫南北朝諸王皆在京師其出典方鎮者
　　　率受制於籖帥至衣食不得自主唐代諸王有
　　　授節度大使兵馬元帥者亦僅屬虛名諸嗣王
　　　雖襲舊封授官僅得别駕司馬而中葉以後諸
　　　王多不出閣宋氏爵不世襲恩無旁推諸王子
　　　孫再傳僅得三班奉職已同凡庶明自永樂以
　　　後各王府雖列置諸州禁防至嚴督撫以及府
　　　縣官皆得縁事侵刻其失又在于禁約太甚要
　　　皆泥於封建之説而無以善處之故于睦族敦
　　　本之道皆未有能得其中者我
　　朝緜瓞𤓰之緒篤行葦之仁封爵世及列邸京師
　　　而庸勲親親並行不悖仁至義盡實為曠古之
　　　所未有考宗室王公封爵雖與官制不同而列
　　　代史志及杜氏通典皆系之職官一門今從其
　　　體例詳加詮次由今溯古庶于往代展親厚薄
　　　之殊得以考鏡得失益以見
　　國家敦敘宗支興仁迪教度越前代所由以廣一
　　　世仁讓之風而鞏億載磐石之固也
　三代
　　史記禹本紀禹為姒姓其後分封用國為姓故有
　　夏后氏有扈氏有男氏斟尋氏彤城氏褒氏費氏
　　杞氏鄫氏辛氏冥氏斟氏戈氏殷本紀殷為子姓
　　其後分封以國為姓有殷氏來氏宋氏空桐氏稚
　　氏北殷氏(司馬貞索隱系本作髦氏又有時氏蕭/氏黎氏然北殷氏葢秦寧公所伐亳王)
　　(湯之/後也)目夷氏
　　春秋左氏僖公五年傳宫之竒曰太伯虞仲太王
　　之昭也虢仲虢叔王季之穆也僖公二十四年傳管
　　蔡郕霍魯衛毛聃郜雍曹滕畢原酆郇文之昭也
　　邘晉應韓武之穆也凡蔣邢茅胙祭周公之𦙍也
　　襄公二十九年傳叔侯曰虞虢焦滑霍揚韓魏皆
　　姬姓也昭公二十六年傳王子朝曰武王成康並
　　建母弟以蕃屏周亦曰吾無專享文武之功昭公
　　二十八年傳昔武王克商光有天下其兄弟之國
　　者十有五人姬姓之國者四十人皆舉親也
　　荀子儒效篇周公立七十一國姬姓獨居五十三
　　周之子孫茍不狂惑者莫不為天下之顯諸侯
　　史記漢興以來諸侯年表周封五等公侯伯子男
　　然封伯禽康叔於魯衛地各四百里親親之意褒
　　有徳也太公于齊兼五侯地尊勤勞也武王成康
　　所封數伯而同姓五十五地上不過百里下三十
　　里以輔衛王室
　　　謹案周同姓之封最廣左氏云姬姓四十人荀
　　　子儒效篇稱周公立七十一國姬姓獨五十三
　　　人焉史記謂同姓五十五國殆武王克商其始
　　　受國者止四十人而周公成康俱有所増益歟
　　　三代之時天子之號為王而子弟之封者為侯
　　　秦漢以後天子之號為帝而子弟之封者為王
　　　杜佑通典云漢爵二等曰王曰侯王子而封為
　　　王者實古之諸侯也故謂之諸侯王然則三代
　　　之諸侯與今之王雖爵名不同而實則一也故
　　　表於三代首列諸侯以當今之親王云
　　周禮地官載師以家邑之田任稍地以小都之田
　　任縣地以大都之田任畺地鄭康成注家邑大夫
　　之采地小都卿之采地大都公之采地王子弟所
　　食邑也賈公彦疏春秋之義言弟者皆王之同母
　　弟則母弟與王之庶子與公同食百里地在畺稍
　　疏者與卿同食五十里地在縣又疏者與大夫同
　　食二十五里在稍
　　禮記王制孔頴逹疏王之子弟有同母異母有親
　　疏之異親寵者封之與三公同平常者與六卿同
　　疏逺者與大夫同
　　　謹案周初分封同姓以為諸侯至後王子弟不
　　　得封于畿外而于畿内予之采地其制雖不可
　　　詳考而見于先儒之説者如此盖周初諸侯皆
　　　佐文武定天下者故封為列國使之傳世相襲
　　　此即今日由軍功王者世襲罔替之義後王子
　　　弟授采邑於畿内而以三等為隆殺之差此即
　　　今日由恩封王者以次遞殺之義也
　　白虎通樂記曰武王克殷反商下車封夏后氏之
　　後於杞殷人之後於宋封王子比干之墓釋箕子
　　之囚天下太平乃封親屬者示不私也即不私封
　　之何普天之下莫非王土率土之濱莫非王臣海
　　内之衆已盡得使之不忍使親屬無短足之居一
　　人使封之親親之義也以尚書封康叔據平安也
　　王者始起諸父昆弟與已共財之義故可與共土
　　一説諸父不得封
　秦(未置/)
　　史記秦始皇本紀二十六年秦初并天下丞相綰
　　等言諸侯初破燕齊荆地逺不為置王毋以鎮之
　　請立諸子始皇下其議羣臣羣臣皆以為便廷尉
　　李斯議曰周文武所封子弟同姓甚衆然後屬疏
　　逺相攻擊如仇讐周天子弗能禁止今海内賴陛
　　下神靈一統皆為郡縣諸子功臣以公賦税重賞
　　賜之甚足易制天下無異意則安寧之術也置諸
　　侯不便始皇曰廷尉議是分天下以為三十六郡
　　郡置守尉監
　　　謹案秦爵二十十九闗内侯二十徹侯但以賞
　　　有功而不以封同姓子弟其諸子自太子以外
　　　或號為君如安國君是也或但稱公子如公子
　　　將閭公子嬰是也
　漢
　　荀悦漢紀高帝紀六年春正月丙午立劉賈為荆
　　王王五十三縣高帝兄弟四人長曰伯早卒追號
　　曰武哀侯封子信為刮羮侯次兄曰喜字仲立仲
　　為代王弟曰交從上征伐有功立交為楚王長庶
　　子肥為齊王王七十縣武帝紀元朔二年正月令
　　諸侯王得以邑土分子弟于是藩國子弟畢侯矣
　　平帝紀元始元年立故東平王雲太子開明為王
　　孫故桃鄉頃侯子成都為中山王封宣帝元孫信
　　三十六人為列侯自漢初至此王子侯者凡四百
　　八十人令諸侯王闗内侯列侯無子有孫者若同
　　産子皆得為嗣
　　漢書諸侯王表漢興之初懲亡秦孤立之敗于是
　　割裂疆土尊王子弟大啟九國武帝施主父之䇿
　　下推恩之令使諸侯王得分户邑自封子弟不行
　　黜陟而藩國自析自此以來皇子始立者大國不
　　過十餘城
　　蔡邕獨斷漢興以皇子封為王者得茅土其他功
　　臣及鄉亭他姓公侯各以其户數租入為限不受
　　茅土亦不立社也漢制皇子封為王者其實古諸
　　侯也周末諸侯或稱王而漢天子自以皇帝為稱
　　故以王號加之總名諸侯王子弟封為侯者謂之
　　諸侯
　　西京雜記梁孝王入朝與上為家人之讌乃問王
　　諸子王頓首謝曰有五男即拜為列侯賜與衣裳
　　器服王薨又分梁國為五進五侯皆為王
　　三輔黄圖漢儀冊封諸王必於祖廟冊命之示不
　　敢專也
　　王應麟玉海高祖羮頡侯信等三人高后朱虛侯
　　章等三人孝文管共侯罷軍等十四人景帝平陸
　　侯禮等七人武帝一百七十八人元朔元年前十
　　三人兹侯明等至淮陵侯定國元朔二年後一百
　　六十五人梁共王子張梁侯仁一人菑川懿王子
　　龍邱侯代等十三人又諸王子元侯何等四人城
　　陽共王子雷侯豨一人東莞侯吉等十二人又頃
　　王子昌侯麥二十人趙敬肅王子尉文節侯丙等
　　十八人又六人不得封年中山靖王子廣望節侯
　　忠等二十人廣川恵王子蒲領候嘉等四人又
　　又二人不得封年又繆王子井侯甘等二人河間
　　獻王子平城侯禮等十人又一人不得封年濟北
　　正王子安陽侯樂等七人又式王子四人代共王
　　子离石侯綰等九人齊孝王子博陽侯就等十人
　　又一人不得封年魯共王子寧陽節侯恬等五人
　　長沙定王子路陵侯童等十一人衡山王子一人
　　膠東康王子皇虞侯建等三人
　　　謹案玉海此條葢約漢書王子侯表云河間獻
　　　王子平城侯禮等十人又一人不得封年今考
　　　表載河間獻王子自沈陽侯自為不得封年外
　　　尚有兹侯明等十一人玉海云十人者誤又玉
　　　海云濟北式王子四人今考表載五人四字亦
　　　誤
　　後漢書百官志皇子封王其郡為國列侯所食縣
　　為侯國本注曰承秦爵二十等為徹侯金印紫綬
　　以賞有功大者食縣小者食鄉亭得臣其所食吏
　　民後避武帝諱為列侯武帝元朔元年令諸王得
　　推恩分衆子土國家為封亦為列侯
　　　謹案漢同姓封爵二等曰王曰侯而侯則有縣
　　　侯鄉侯亭侯之别漢書王子侯表凡封侯而非
　　　縣名皆鄉亭侯也高帝封植過制遂卒致叛亂
　　　其後下推恩之令而支庶畢侯班固作王子侯
　　　表稱其建業承序以廣親親考其實則藉以銷
　　　其尾大之釁意不在乎展親也當時作左官之
　　　律設附益之條抑損减黜科禁日嚴夫始則縱
　　　以驕奢繼則多其猜忌豈非立法之未善哉
　　漢書文帝本紀四年五月復諸劉有屬籍家無所
　　與元帝本紀初元元年夏四月賜宗室子有屬籍
　　者馬一匹至二駟成帝本紀建始元年二月賜宗
　　室有屬籍者錢帛各有差
　　　謹案漢時宗室疏屬其推恩之令見于史者如
　　　此特希闊一時之舉與今宗室月有養贍歲有
　　　禄米其恩意之厚薄逈殊矣
　　後漢書光武帝本紀建武十三年二月丙辰詔曰
　　長沙王興真定王得河間王邵中山王茂皆襲爵
　　為王不應經義其以興為臨湘侯得為真定侯邵
　　為樂成侯茂為單父侯其宗室及絶國封侯者凡
　　一百三十七人丁巳降趙王良為趙公太原王章
　　為齊公魯王興為魯公○十五年封皇子輔為右
　　翊公英為楚公陽為東海公康為濟南公蒼為東
　　平公為淮陽公荆為山陽公衡為臨淮公焉為左
　　翊公京為琅琊公十七年進右翊公輔為中山王
　　其餘九國公皆即舊封進爵為王
　　　謹案兩漢宗室之封有王有侯惟建武十三年
　　　降封趙等三國為公光武諸子初封亦為公而
　　　同姓子弟無為王者至十七年諸子皆進爵為
　　　王趙王良傳建武十三年降為趙公後薨子節
　　　王栩嗣至齊魯二王傳又不言降封葢亦皆于
　　　十七年進爵矣
　　後漢書孝明八王列傳彭城靖王恭永平九年賜
　　號靈夀王樂成靖王黨永平九年賜號重熹王(章/懷)
　　(注取其美名也東觀記/曰賜號未有國邑也)
　　　謹案漢諸王皆以郡為國惟後漢靈夀重熹二
　　　王初皆以美名為王號其後乃建為國此後世
　　　以美名為王號之始
　　後漢書東平王蒼列傳永平十一年帝遣使手詔
　　賜國中傅曰今送列侯印十九枚諸王子年五歲
　　以上能趨拜者皆令帶之
　　後漢書孝順帝本紀永建元年正月甲寅詔宗室
　　以罪絶者皆復屬籍
　　洪适𨽻續中山相薛君成平侯劉君斷碑趙氏誤
　　以劉君為成平侯相詳其額初無相字此葢王子
　　侯也西京列侯其傳國皆有世次東京枝葉既不
　　繁而史筆又簡畧其書于䇿者不過如東海王傳
　　云王弟二十二人皆為列侯爾
　三國
　　三國蜀志二主妃子列傳劉永先主子後主庶弟
　　章武元年六月立永為魯王建興八年改封甘陵
　　王劉理亦後主庶弟章武元年六月封為梁王建
　　興八年改為安平王
　　三國魏志文帝本紀黄初三年三月乙丑立齊公
　　叡為平原王帝弟鄢陵公彰等十一人皆為王初
　　制封王之庶子為鄉公嗣王之庶子為亭侯公之
　　庶子為亭伯
　　三國魏志武文世王公列傳魏世王公既徒有國
　　土之名而無社稷之實又禁防壅隔同于囹圄位
　　號靡定大小歲易
　　魏文帝改封諸王為縣主詔先王建國隨時而制
　　漢祖増秦所置郡至光武以天下損耗并省郡縣
　　以今比之益不及焉其改封諸王皆為縣主
　　　謹案曹魏猜防宗室裴松之謂公國徒有老兵
　　　百餘人以衛其國又設防輔監國之官以伺察
　　　之王侯皆思為布衣而不得則凉薄寡恩莫甚
　　　於此惟定庶子遞降之制為能監前代而得損
　　　益之宜故晉因之而不變焉
　　三國吳志吳主權列傳太和元年正月立故太子
　　和為南陽王居長沙子奮為齊王居武昌子休為
　　琅琊王居武林宗室列傳孫皎子允封丹陽侯孫
　　奐封沙羡侯孫賁封都亭侯子隣進封都鄉侯孫
　　翊子松為都鄉侯孫韶封建徳侯孫楷臨城侯孫
　　桓封丹徒侯
　晉
　　杜佑通典晉亦有王公侯伯子男六等之封惟安
　　平公孚萬户制度如魏諸王其餘縣公邑一千八
　　百户地方七十五里大國侯邑千六百户地方七
　　十里次國侯邑四千户地方六十五里大國伯邑
　　千二百户地方六十里次國伯邑千户地方五十
　　里大國子邑八百户地方五十里次國子邑六百
　　户地方四十里男邑四百户地方四十里武帝受
　　禪之初封建子弟為王二十餘人以郡為國邑二
　　萬户為大國置上中下三軍兵五千人邑萬户為
　　次國置上軍下軍兵三千人邑五千户為小國置
　　一軍兵千五百人王不之國官於京罷五等之制
　　咸寧三年詔徙諸王公皆歸國更制户邑非皇子
　　不得為王而諸王之支庻皆皇家之近属至親亦
　　各以土推恩受封其大國次國始封王之支子為
　　公承封王之支子為侯繼承封王之支子為伯小
　　國始封王之支子及始封公侯之支子皆為男非
　　此皆不得封大國始封之孫罷下軍曽孫又罷上
　　軍次國始封子孫亦罷下軍其餘皆以一軍為常
　　大國中軍二千人上下軍各千五百人次國上軍
　　二千人下軍千人其未之國者大國置守土百人
　　次國八十人小國六十人郡侯縣公亦如小國
　　冊府元龜西晉諸王皆主兵臨州以威勢相陵干
　　戈並搆墜于屠滅葢有漸爾
　　　謹案晉本紀泰始元年封王二十七人六年立
　　　皇子為王咸寧三年又立齊王子二人為王葢
　　　鑒于魏之朘削宗室而侈廣其制如此當時許
　　　其自選官屬而王家人衣食御府别給之其寵
　　　異之者甚至不旋踵而諸王操戈相向以至亂
　　　亡劉宏傳所謂災難延于宗子自載籍以來骨
　　　肉之禍未有若此之甚者非獨惠帝不君威權
　　　下移實由封植太過權力相軋以釀其釁葢矯
　　　慕封建之虚名未有不受其禍者也
　宋齊梁陳
　　通典宋氏亦用晉制惟大小國皆有三軍凡王子
　　為侯者食邑皆千户
　　通典梁封爵亦如晉宋之制
　　南史梁武帝諸子列傳昭明太子統長子東中郎
　　將南徐州刺史華容公歡封豫章郡王次子枝江
　　公譽封河東郡王曲江公詧封岳陽郡王
　　　謹案通典謂宋封爵如晉制又謂梁如晉宋之
　　　制然晉時諸王支庶備有五等之封而宋梁自
　　　王以下見於史者惟王子侯而已此外惟梁時
　　　昭明太子諸王嘗封公而他未有聞焉
　　冊府元龜陳因梁制有親王嗣王藩王之制親王
　　起家則為侍中皇太子冡嫡封王起家依諸王餘
　　子並封公起家中書郎諸王子并諸侯世子起家
　　給事江左承西晉諸王開國並以户數相差為大
　　小三品陳自永安訖于禎明惟衡陽王昌特加至
　　五千户其餘不過二千小國至千户
　　　謹案宋齊二代猜忌骨肉諸王出鎮受制典籖
　　　梁武鑒于前政優假諸子事力雄强然或坐視
　　　君父之難或自搆蕭牆之兵㡬與西晉八王無
　　　異考共立國實多慙徳本實已揺徒欲廣樹屏
　　　藩終不足為維城之固而封建之無益亦可睹
　　　已
　北魏
　　通典後魏道武皇始元年始封五等至天賜元年
　　減五等之爵始分為四曰王公侯子除伯男之號
　　皇子及異姓元功上勲者封王皇族及始藩王皆
　　降為公諸公降為侯子亦比為差王封大郡公封
　　小郡侯封大縣子封小縣其後復加伯男焉
　　　謹案魏時同姓之封自王侯以外見于史者如
　　　紇羅封上谷公悉封襄陽公元英賜爵廣武伯
　　　陵封襄邑子弼封廣川子比干封吉陽男之屬
　　　班班可見其封王者皆以嫡子繼襲其封公侯
　　　者在國初則為疎逺之族其後亦皆藩王之支
　　　庶大約與宋齊之制不殊但宋齊王子侯皆出
　　　于展親之恩而魏時宗室五等之封多出于酬
　　　勲之典也
　北齊
　　通典北齊有王公侯伯子男六等之爵王位列大
　　司馬上非親王則在三公下封内之調盡以入臺
　　三分食一公以下四分食一
　　　謹案北齊同姓之封自王以外見于史者平秦
　　　王歸彦以功别封長樂郡公又有建國子伏䕶
　　　建國侯乂若趙郡王琛初封南趙郡公清河王
　　　岳初封清河郡公及廣平公盛陽州公永樂則
　　　受封皆在魏世也
　後周
　　周書明帝本紀武成元年正月封大將軍章武孝
　　公導子亮為永昌公翼為西陽公九月進封輔成
　　公邕為魯國公安成公憲為齊國公秦郡公直為
　　衛國公正平公招為趙國公封皇弟儉為譙國公
　　純為陳國公盛為越國公逹為代國公通為冀國
　　公􁍠為滕國公進封天水郡公廣為蔡國公武帝
　　本紀保定元年四月封孝閔皇帝子康為紀國公
　　皇子贇為魯國公建徳三年正月冊柱國齊國公
　　憲衛國公直趙國公招譙國公儉陳國公純越國
　　公盛代國公逹滕國公逌並進爵為王二月紀國
　　公康畢國公賢鄷國公貞宋國公實漢國公贊秦
　　國公贄曹國公允並進爵為王
　　　謹案後周初無王爵雖皇子止封公至建徳三
　　　年而文帝以下諸子皆進爵為王惟疎逺者尚
　　　為公爵若同姓侯伯子男之封則未有見于史
　　　者宇文導初封饒陽縣伯其受封在魏世也
　隋
　　通典隋開皇中制國王郡王國公郡公縣公侯伯
　　子男凡九等至煬帝惟留王公侯三等餘並廢之
　　皇伯叔昆弟皇子是為親王
　　　謹案隋宗室封爵等差不見于史疑亦畧如晉
　　　宋之制也
　唐
　　通典大唐高祖初受禪廣封宗室從弟及姪年始
　　孩童者數十人皆封為郡王太宗即位問侍臣曰
　　徧封宗子于天下便乎尚書右僕射封徳彛對曰
　　不便厯覽往古封王者今日最多兩漢以降惟封
　　帝子及親兄弟若宗室疎逺者非有大功並不得
　　濫叨名器所以别親疎也先朝敦睦九族一切封
　　王爵命既崇多給力役葢以天下為私殊非至公
　　馭物之道也太宗然之于是率以屬疎降等惟有
　　功者數人得王餘並封縣公貞觀二年十二月始
　　議列土之制特進魏徴議曰自隋氏亂離百殃俱
　　起黎元塗炭十不存一始䝉聖帝敷至仁以流元
　　澤沐春風而沾夏雨一朝棄之為諸侯之𨽻衆心
　　未定或致逃亡其未可一也既立諸侯當建社廟
　　禮樂文物儀衞左右頓闕則理必不安粗修則事
　　有未暇其未可二也大夫卿士咸資禄俸薄賦則
　　官府困窮厚歛則人不堪命其未可三也王畿千
　　里征税不多至于貢賦所資在侯甸之外今並分
　　為國邑京師府藏必虛諸侯朝貢無所取給其未
　　可四也今燕秦趙代俱帶蕃夷黠羌旅拒匈奴未
　　滅追兵内地逺赴邊庭不堪其勞將有他變難安
　　易動悔或不追其未可五也十一年六月詔荆王
　　元景等二十一王為諸州都督刺史咸令子孫代
　　代承襲非有大故無或黜免其後並不願行乃止
　　後定制皇兄弟皇子為王皆封國謂之親王太子
　　男封郡王
　　新唐書荆王元景列傳貞觀十一年詔荆州都督
　　荆王元景梁州都督漢王元昌徐州都督徐王元
　　禮潞州都督韓王元嘉遂州都督彭王元則鄭州
　　刺史鄭王元懿絳州刺史霍王元軌虢州刺史虢
　　王元鳯豫州刺史道王元慶鄧州刺史鄧王元裕
　　夀州刺史舒王元明幽州都督燕王靈䕫蘇州刺
　　史許王元祥安州都督吳王恪相州都督魏王泰
　　齊州都督齊王祐益州都督蜀王愔襄州刺史蔣
　　主惲揚州都督越王正并州都督晉王治泰州都
　　督紀王謹所任刺史并功臣令世襲㑹長孫無忌
　　等固辭遂廢不行
　　劉肅大唐新語武徳中以景命維新宗室猶少至
　　三從弟姪皆封為王及太宗即位問羣臣曰遍封
　　宗子於天下便乎封徳彛曰不便厯觀往古封王
　　者當今最多兩漢以降唯封帝子及兄弟若宗室
　　疎逺者非有大功如周之郇滕漢之賈澤並不得
　　濫居名器所以别親疎也太宗曰朕為百姓理天
　　下不欲勞百姓以養已之親也于是疎屬悉降爵
　　為公
　　　謹案唐初議復古封建或可或否人持一説蕭
　　　瑀直欲裂土而封李百藥則欲俟刑措之教一
　　　行登封之禮云畢然後定疆理之制議山河之賞
　　　顔師古欲分置王國不得過大間以州縣錯雜
　　　而居馬周謂宜賦以茅土疇其户邑必有行材
　　　隨器方授皆屬調停之見惟魏徴議以為非便
　　　其言可謂切中故節録其文著于篇以見古法
　　　之不可泥也
　　新唐書太宗本紀貞觀十一年六月己未以諸王
　　為世封刺史十三年二月庚子停世封刺史
　　　謹案唐太宗以諸王為世封刺史未二年而罷
　　　則其事之難行太宗亦自知之矣至代宗時大
　　　臣奏議請封諸王分領戎帥以威天下此乃無
　　　其實而徒務其名非惟難以為屏翰亦不足鳩
　　　厥宗矣
　　冊府元龜唐制皇弟兄皆封國謂之親王王之子
　　承嫡者謂之嗣王皇太子諸子並封郡王王子承
　　恩澤者亦封郡王諸子封郡公其嗣王郡王特進
　　王子孫承襲者降封國公
　　　謹案唐時宗室之封為二等曰王曰公而王與
　　　公又各為二等曰親王曰嗣王曰國公曰郡公
　　　詳見唐書宗室世系表兹不具論
　　玉海太和四年七月賜十六宅諸王綾絹二萬疋
　　以内庫充開成二年五月壬申幸十六宅宴諸王
　　三年四月甲午亦如之頒賜有差四年六月庚申
　　幸十六宅宴樂賜錢
　　新唐書宗室世系表唐有天下三百年子孫蕃衍
　　可謂盛矣其初皆有封爵至其世逺親盡則各隨
　　其人賢愚遂與異姓之臣雜而仕宦至或流落于
　　民間甚可歎也
　　　謹案唐宗室疎逺者與異姓之臣雜而仕宦甚
　　　至流落民間皆立法未善之所致也我
　　朝宗室員額不與庶姓相雜其未仕者
　皇上又皆特給品秩展親之典􁑢絶往代矣
　五季
　　冊府元龜五代之制大抵遵於唐室
　　章如愚山堂考索五代宗室諸王大率不能傳世
　　漢周則多追封
　　　謹案五代短祚諸王率鮮傳世故王子侯亦無
　　　見于史者
　宋
　　宋史職官志列爵九等曰王曰郡王曰國公曰郡
　　公曰縣公曰侯曰伯曰子曰男分國三等大國二
　　十次國二十小國二百二十
　　文獻通考諸侯王與列侯皆以嫡子嫡孫世襲其
　　所受之封爵茍非有罪者與無後者則爵不奪而
　　國不除此法漢以來未之改也至唐則臣下之封
　　公侯者始止其身而無子孫襲封者然親王則子
　　孫襲封如故雖所謂茅土食邑多為虚名然始所
　　封之國與爵則父殁子繼世世相承宋皇子之為
　　王者封爵僅其身而子孫無問嫡庶不過承䕃入
　　王宫為環衛官亷車節鉞以序而遷如庶姓貴官
　　䕃子入仕之例必須厯任年深齒徳稍尊方特封
　　以王爵而其祖父所受之爵則不襲也國朝㑹要
　　載慶厯四年七月制封宗室乃以皇叔馮翊郡公
　　徳文為東平郡王皇兄允讓為汝南郡王皇弟允
　　良為華原郡王皇姪從謁為頴國公從煦為安國
　　公宗説為祁國公昭成太子孫宗保為建安郡王
　　華王孫宗逹為恩平郡王邢王孫宗望為清源郡
　　王自燕王薨而祖宗之後無有封王爵者至濮安
　　懿王以英宗之故安定郡王以藝祖之故方令世
　　襲然又不以昭穆相承嫡庶為别每嗣王没則擇
　　本宗直下之行尊者承襲于是濮安懿王有二十
　　七子而得嗣封者七人四十六孫而得嗣封者亦
　　七人葢嗣濮王凡十四人纔更兩代耳嗣安定郡
　　王凡二十七人纔更四代耳此例亦古所無也
　　玉海太平興國七年七月十三日甲午封皇子衛
　　王廣平郡王同日拜平章事八年十月戊戌改皇
　　子名己酉封元佐楚元僖陳真宗韓元份冀元傑
　　益十一月甲寅詔宰相序立在親王上以諸王年㓜欲
　　知謙損之道端拱元年二月二十三日封元偓等
　　國公邑一千户
　　　謹案宋爵九等而宗室之封見於通考者有王
　　　郡王國公郡公縣公侯六等然爵不世襲恩不
　　　旁推其恩誼視前代為尤薄其有予以世襲者
　　　則又不以子孫相承而以行尊者序繼乖倫序
　　　而亂昭穆為自古未有之繆制也
　　玉海紹興二十七年正月詔侍從各舉宗室京朝
　　官材識行治者二人特與召對
　　宋實録景祐二年十一月乙未祀圓丘三聖並侑
　　制詔宗室並轉官自諸司使以下至殿直並換西
　　班官丙午宗室諸司使領刺史者十二人換諸衛
　　大將軍領團練使諸司使十九人換諸衛大將軍
　　内殿承制宗望已下百三十三人並為將軍率府
　　率副率用乙未赦書也先是宗子無遷官法及郊
　　祀侑三聖上表乞推恩故為此制舊自借職十遷
　　乃至諸司副使今副率四遷即遥領刺史八遷即
　　為節度使熙寧二年十一月甲戌(十一/日)中書宻院
　　議宣祖太祖太宗之子皆擇其後一人為宗世世
　　封公補環衛以奉祭祀祖宗袒免親將軍以下願
　　出官者聴應舉者依外官條例非袒免親更不賜
　　名授從之五年九月癸丑以令鑠為職方員外郎
　　宗正試換文資自令鑠始
　　宋史職官志宗室敘遷之制太子右内率府副率
　　(轉太子右監/門率府率)太子右監門率府率(轉右千牛/衛將軍)右千
　　牛衛將軍(轉右監門/衛大將軍)右監門衛大將軍(轉遥郡/刺史)遥
　　郡刺史(轉遥郡團練使繼諸王後見/封國公及特㫖即轉正刺史)遥郡團練使
　　(轉遥郡防禦使繼諸王後見封/國公及特㫖即轉正團練使)刺史(轉團/練使)團練使
　　(轉防/禦史)防禦使(轉觀/察使)觀察使(轉節度觀/察留後)節度觀察留
　　後(轉節度使特㫖轉/左右衛上將軍)左右衛上將軍節度使(轉節/度使)
　　(同中書門/下平章事)節度使同中書門下平章事(轉節度使/兼侍中)
　　節度使兼侍中
　　　謹案此宋時宗室敘遷之制頗似今宗室奉恩
　　　將軍以上以功遞加之法然宋時宗室雖王公
　　　皆以官敘遷今奉恩以上四等將軍與王公同
　　　為封爵其制又不同也
　遼
　　遼史皇子表徳祖子安天保初以功王東丹國賜
　　號明王皇族表遼太祖建國諸弟窺覦含容誘掖
　　弗忍致辟古聖人猶難之雖其度量恢廓然經國
　　之慮逺矣終遼之世其出于横帳五院六院之間
　　者大憝固有元勲實多
　　　謹案遼時有國王郡王而又有兼封二國者如
　　　表所載景宗子隆慶進王秦晉之類亦古所未
　　　有後世惟金海陵父宗幹嘗封梁宋國王此外
　　　無封二國者矣
　金
　　金史百官志金自景祖始建官屬統諸部以專征
　　伐其官長皆稱曰貝勒(滿洲語管理衆人之稱/原作孛極烈今改正)故
　　太祖以都貝勒嗣位太宗以安班(滿洲語安班大/臣也原作諳版)
　　(今改/正)貝勒居首安班尊大之稱其次曰固倫(滿洲/語國)
　　(也原作國/論今改正)呼嚕(滿洲語手背也原/作忽魯今改正)貝勒固倫言貴
　　呼嚕言總帥也又有固倫貝勒或左右置所謂國
　　相也其次諸貝勒之上則有英實(滿洲語宴也原/作乙室今改正)
　　呼嚕伊喇(滿洲語黍也原/作移賚今改正)愛滿(滿洲語部落也原/作阿買今改正)
　　愛實(滿洲語利也原/作阿捨今改正)烏逹(滿洲語買也原/作吳迭今改正)之號以
　　為陞拜宗室功臣之序
　　　謹案金太祖太宗之世諸子弟未有封王者熙
　　　宗天㑹十三年始封宗翰為晉王宗磐為宋王
　　　葢宗翰功最高而宗磐為太宗適子太宗舍之
　　　而立熙宗故首封之其初親子弟多為貝勒此
　　　即今貝勒之號所自昉宗翰由固倫右貝勒為
　　　太保領三省事封晉王是王尊于貝勒正與今
　　　位次相合而貝勒有安班固倫愛實之號等級
　　　不同亦與今貝勒貝子等級相似又金自天眷以
　　　後宗室封爵見于表者有國王郡王公三等至
　　　奉國上將軍鎮國上將軍輔國上將軍皆從三
　　　品武散官與今鎮國輔國奉國三等將軍專為
　　　宗室封爵者不同然當時亦以敘遷宗室明時
　　　宗室三等將軍其爵號實昉于此云
　元
　　元史諸王表元興宗室諸王位號無稱惟視印章
　　以為輕重厥後遂有國邑之名而賜印之等猶前
　　日也
　　王圻續文獻通考元制封一字王者(按阿穆爾克/為魏王之類)
　　金印獸鈕兩字王者(按托歡為鎮/南王之類)金印螭鈕次有
　　金印駝鈕金渡銀印駝鈕金渡銀印龜鈕有止用
　　銀印龜鈕等級不同如此又同姓有無爵邑而稱
　　王者但曰宗王
　　　謹案元時諸王各有分地歲使人至京師受歲
　　　賜其王爵既得傳世相襲而諸王之支庶亦多
　　　封為王者但元史疎畧其制度不可詳考耳
　明
　　明史諸王列傳明制皇子封親王制授金冊金寶
　　禄歲萬石府置官属䕶衛公侯大臣無敢鈞禮親
　　王嫡長子年及十嵗則授金冊金寶立為王世子
　　長孫立為世孫冠服視一品諸子年十嵗則授塗
　　金銀冊銀寶封為郡王嫡長子為郡王世子嫡長
　　孫則授長孫冠服視二品諸子授鎮國將軍孫輔
　　國將軍曽孫奉國將軍四世孫鎮國中尉五世孫
　　輔國中尉六世以下皆奉國中尉其生也請名其
　　長也請婚禄之終身喪葬予費親親之誼篤矣
　　明㑹典親王分封其推恩則有郡王鎮國將軍輔
　　國將軍奉國將軍中尉之差等萬厯七年定例親
　　王之子例封郡王若以支屬嗣者自後長子襲封
　　親王外餘子仍照原封世次授以本等爵級不得
　　冐濫郡王爵郡王無子兄弟及兄弟之子不得請
　　襲違者為冐封
　　　謹案明太祖慕古封建之制擇名城大都以王
　　　諸子若秦西安晉太原燕北平皆臨要衝之地
　　　環邊萬里匝于三陲自以為磐石之安矣然一
　　　傳而靖難兵起遂至奪宗自是以後過為防維
　　　諸王就國郡邑吏得持其短長至其宗支繁衍
　　　歲禄猥多竭天下之賦不足以供過時不給以
　　　致宗人聚謀焚署毆官諸宗命名請婚胥吏得
　　　以邀索貧者無以應則沈擱不行婚嫁失時愁
　　　怨載道又多取隱僻不祥之字為之制名以寓
　　　姍笑禮部明知其然而無䇿以除其弊明政之
　　　不綱於此可見矣我
　　國家敦睦宗親
　恩明誼美諸王之銘勲王室者皆延世無窮矣
　恩澤啟封者則以次降襲用以辨等差而昭奬勸至
　　　閒散宗室月有贍養之銀歲有禄米之給婚喪
　　　嫁娶特加
　恩賜我
　皇上篤念宗親凡貝勒以下之降襲者皆設為定制
　　　令得常保世封又
　念睿忠親王有贊翊之功
　特命配享
廟庭追諡續封而豫親王肅親王鄭親王克勤郡王子
　　　孫亦皆復其原封之號以彰舊烈其果親王等
　　　之以罪廢者亦並復其屬籍
　恩意尤為優浹近復定親王之子給以一品章服郡
　　　王貝勒以下以次遞推又
　詔普給宗室冠帶優加職級新正
　賜宴
　　乾清宫
　賞賚豐渥又廣宗室御史及
陵寢官員額令咸得以才自効立法之周詳盡善有非
　　　三代以後所可㡬及者矣
　
　
　
　
　
　
　
　
　
欽定厯代職官表卷六十四
欽定四庫全書
欽定歴代職官表卷六十五
　　世爵世職表

　　　表之下其不以侯稱者無所附麗則不入表漢
　　　魏之闗内侯亭侯及縣鄉等侯名為侯而位在
　　　子男下則改從附列唯晉以後之縣侯在伯子
　　　男上故别著之唐勲官在輕車都尉上者有上
　　　柱國柱國上䕶軍䕶軍在騎都尉下者有驍騎
　　　尉飛騎尉在雲騎尉下者有武騎尉皆今制所
　　　無故不著㤙騎尉為
　　聖朝特設列古所未著謹缺其沿革而仍繫於表
　　　以誌令典焉
　　世爵世職
　國朝定制
世爵世職之等有九曰公曰侯曰伯曰子視一品曰男
視二品曰輕車都尉視三品曰騎都尉視四品曰雲騎
尉視五品曰恩騎尉視七品自公至輕車都尉又各有
三等(授爵自雲騎尉始雲騎尉襲一次加一雲騎尉則/合為騎都尉襲二次再加為騎都尉兼一雲騎尉)
(襲三次再加為三等輕車都尉襲四次二等輕車都尉/襲五次一等輕車都尉襲六次一等輕車都尉兼一雲)
(騎尉襲七次三等男襲八次二等男襲九次一等男襲/十次一等男兼一雲騎尉襲十一次三等子襲十二次)
(二等子襲十三次一等子襲十四次一等子兼一雲騎/尉襲十五次三等伯襲十六次二等伯襲十七次一等)
(伯襲十八次一等伯兼一雲騎尉襲十九次三等侯襲/二十次二等侯襲二十一次一等侯襲二十二次一等)
(侯兼一雲騎尉襲二十三次三等公襲二十四次二等/公襲二十五次一等公襲二十六次内有因陣亡給與)
(者襲次已完仍授/恩騎尉令其世襲)
　　公侯伯子男輕車都尉騎都尉雲騎尉恩騎尉之
　　爵以褒叙勲績酬庸懋賞次第其功績之大小而
　　錫以世襲之等
　國初定世爵自公至拖沙喇哈番共八等凡授爵自
　　　拖沙喇哈番始如拖沙喇哈番加一拖沙喇哈番則
　　　合為一拜他喇布勒哈番再加則為拜他喇布勒
　　　哈番兼一拖沙喇哈番再加為三等阿達哈哈番
　　　逓加至一等阿達哈哈番如再加一拖沙喇哈番
　　　則為一等阿達哈哈番兼一拖沙喇哈番再加則
　　　為三等阿思哈尼哈番積拖沙喇哈番二十有六
　　　則為一等公開創功臣䇿勲錫爵與河山共永封
　　　爵在順治七年九年
恩詔以前者世襲罔替或論功在
　詔後立功在
　詔前者亦世襲罔替其給予
勅書注明世次者仍按次承襲自後凡有忠誠宣力懋建
　　　軍功膺授功爵者除奉
　特㫖世襲罔替外其餘自拖沙喇哈番襲一次逓加至
　　　一等公襲二十六次至一等公以上爵無可加令
　　　以適子襲一等公以别子襲其餘爵康熙元年定
　　凡世爵合并至公侯伯者其子弟承襲時照原繫
　　幾人之爵仍與幾人分襲雍正元年定一二三等
　　公各錫以美名(如褒績公/忠達公等)其外戚則做古恩澤侯
　　義命為承恩公乾隆元年總理王大臣奏定精竒
　　尼哈番以下世爵清文並改用漢文精竒尼哈番
　　為一二三等子阿思哈尼哈番為一二三等男阿
　　達哈哈番為一二三等輕車都尉拜他喇布勤哈
　　番為騎都尉拖沙喇哈番為雲騎尉其清文從舊
　　十四年定一二三等侯伯亦各錫以美名(如奉義/侯敦惠)
　　(伯/等)自後膺封爵者凡勲猷殊等皆奉
特㫖定錫嘉號十五年定自一等公襲二十六次至雲
　　騎尉襲一次均按所開襲次載入
誥勅又定陣亡人等子孫襲次已完者賞七品京官令
　　其世襲罔替十六年世襲七品官定為恩騎尉與
　國初所定共為世爵九等
　歴代建置
　　　謹案公侯伯子男之爵昉於唐虞仍於三代其
　　　間惟殷爵三等餘皆五等並分土建國𫝊之久
　　　逺封建一定世次不復差别其外則周有司勲
　　　賞地之法葢如畿内卿大夫世食采邑之比大
　　　小各有差等而世次逺近亦無定制也秦去五
　　　等制爵二十級以賞戰功以徹侯擬公侯以闗
　　　内侯擬圻内子男其餘以擬卿大夫士蓋髣髴
　　　其意云爾漢仍而用之制爵大者王小者侯侯
　　　即秦之徹侯也二十級終漢代不廢復有武功
　　　爵之十一級則武帝一時之制也魏别置名號
　　　侯以下諸級復置國王公侯伯子男鄉亭闗内
　　　侯諸列葢五等之目至是復存晉宋以後有開
　　　國爵散爵之分有封郡封縣之别因時殊制以
　　　迄於元明行之不改然其言九等十二等者皆以
　　　親王郡王及諸爵並列而數之考王爵為寵錫
　　　親王之鉅典與酬賞功勲之制不同雖漢初功
　　　臣亦有分王唐代卿士功高者得以至於郡王
　　　要不得以為常制故篇中備採舊史原文而王
　　　爵則概不列之於表至輕車都尉以下古所未
　　　見唐置勲官始改隋之開府儀同三司為上下
　　　輕車都尉儀同三司為騎都尉帥都督為雲騎
　　　尉次列於勲官十二轉之中是為酬勲之始而
　　　宋以後因之其在古者雖漢有輕車將軍騎都
　　　尉之職隋有八尉之目祇可溯其稱名之始而
　　　非以為沿革也恩騎尉則我
　皇上創制殊典以優䘏功臣尤為前古勲官所未備
　　　焉考自古勲爵判為兩途不相連屬爵有世襲
　　　而勲無世襲爵之世襲者並無世次之殊其有
　　　功臣受功而兼得他勲者亦不過虚崇美號而
　　　已夫爵所以酬勲也勲官亦所以酬勲也何容
　　　歧視而别置之且周家五等而下卿大夫士皆
　　　謂之爵其次等皆由遞積而上可詳考也惟我
　　聖朝恩施優渥品秩章明授爵自雲騎尉始積二
　　　十六等而為一等公其一等侯伯子男輕車都
　　　尉之兼一雲騎尉者襲次亦因以逓加勲爵既
　　　合為一世襲之逺近一視其功績之大小其陣
　　　亡授爵襲次已完者復制恩騎尉以優䘏於無
　　　窮茂典隆恩均非前代所可企及兹以厯代規
　　　制不同之故撮叙大端於此以便考証並以見
　　　我
　　朝世爵定制實為超軼於千古焉
　三代
　　杜佑通典昔黄帝旁行天下分建萬國至於唐虞
　　别為五等曰公侯伯子男則虞書所謂輯五瑞備
　　五玉是其制也夏與唐虞同殷制公侯百里伯七
　　十里子男五十里
　　禮記王制王者之制禄爵公侯伯子男凡五等(鄭/康)
　　(成注按元命苞云公者為言平也公平正直侯者/候也候王順逆伯之為言白也明白於徳也子者)
　　(奉恩宣徳男者任功立業此五等者/為虞夏及周制殷則三等公侯伯也)公侯田方百
　　里伯七十里子男五十里(鄭康成注此地殷所因/夏爵三等之制也武王)
　　(初定天下更立五等之爵増以子男而猶因殷之/地周公攝政斥大九州之界公侯大者地方五百)
　　(里其次侯四百里伯三百里子二百里男百里孔/頴達疏案尚書武成云列爵維五分土維三既云)
　　(列爵維五故知/増以子男也)
　　　謹案鄭注孔疏皆以殷爵三等至周而仍為五
　　　等惟杜佑以殷制地三等其爵亦有五等為説
　　　少異當以注疏為正
　秦
　　通典秦制爵二十等以賞功勞二十徹侯十九闗
　　内侯十八大世長十七駟車庶長十六大上造十
　　五少上造十四右更十三中更十二左更十一右
　　庶長十左庶長九五大夫八公乗七公大夫六官
　　大夫五大夫四不更三簪褭二上造一公士
　　後漢書百官志劉昭注劉劭爵制曰商君為政備
　　其法品為十八級合闗内侯列侯凡二十等闗内
　　侯者依古圻内子男之義也秦都山西以闗内為
　　王畿故曰闗内侯也列侯者依古列國諸侯之義
　　也
　　　謹案鄭樵通志曰秦爵二十等最髙徹侯乃得
　　　食縣其次闗内侯食租税于闗内餘十八等大
　　　庶長以下則如吏職馬端臨文獻通考説亦相
　　　同大㫖悉本之劉劭葢其時爵與階不分故共
　　　為二十等今則徹侯闗内侯當屬於爵而十八
　　　級當屬于階以其文不可割裂分屬且十八級
　　　者本以賞戰功亦今輕車都尉等官所縁起故
　　　與文武官階篇並録斯文俾互見焉
　漢
　　史記漢興以来諸侯年表漢興序二等(裴駰集解/劉昭曰漢)
　　(封功臣大者王小者侯也司馬貞索隠/應劭曰雖名為王其實如古之諸侯)髙祖末年
　　非劉氏而王者若無功上所不置而侯者天下共
　　誅之
　　前漢書百官公卿表爵一級曰公士二上造三簪褭
　　四不更五大夫六官大夫七公大夫八公乗九五
　　大夫十左庶長十一右庶長十二左更十三中更
　　十四右更十五少上造十六大上造十七駟車庶
　　長十八大庶長十九闗内侯二十徹侯皆秦制以
　　賞功勞徹侯金印紫綬避武帝諱改曰通侯或曰
　　列侯
　　　謹案漢爵皆沿秦制故此文與秦互見而文武
　　　官階篇中互見亦同
　　通志漢有國王國侯亭侯三等(王皆裂地侯以户/數為差分民自此)
　　(始漢初論功封侯者凡百四十三人/食邑者除租每户一嵗更輸錢二百)
　　史記平準書請置賞官命曰武功爵(裴駰集解瓉/曰茂陵中書)
　　(有武功爵一級曰造士二級曰閑輿衛三級曰良/士四級曰元戎士五級曰官首六級曰秉鐸七級)
　　(曰千夫八級曰樂卿九級曰執戎十級曰左庶/長十一級曰軍衛此武帝所制以寵軍功焉)諸
　　買武功爵官首者試補吏先除千夫如五大夫其有
　　罪又減二等爵得至樂卿以顯軍功軍功多用
　　越等大者封侯卿大夫小者郎吏吏道雜而多端
　　則官職耗廢
　　　謹案漢興不設五等其封爵以王侯概之復仍
　　　秦二十等之制以賞功勞鄭樵所謂三等之亭
　　　侯葢即列侯中之小者耳其實仍二等也初制
　　　分土廣大旋以致亂其後稍復易置諸侯王得
　　　推恩分封其子弟衆建少力而國勢以安亦可
　　　知立制之未善矣至武帝立武功爵以寵軍功
　　　而買爵得至樂卿尤為一時權設之計宜其行
　　　之未久而即罷也漢又有國大夫列大夫上聞
　　　爵見史記樊噲列傳如淳注以為國大夫即官
　　　大夫列大夫即公大夫上聞爵則始於魏文侯
　　　勝齊天子賞文侯以上聞又有執帛執珪之爵
　　　見曹參灌嬰列傳注以為孤卿執帛侯伯執珪
　　　以朝位比之吕氏春秋有得伍員位執珪之文
　　　葢皆雜採古制而用之者以其非常制故不盡
　　　著而附識於此
　　後漢書百官志列侯所食縣為侯國本注曰承秦
　　爵二十等為徹侯金印紫綬以賞有功功大者食
　　縣小者食鄉亭得臣其所食吏民後避武帝諱為
　　列侯武帝元朔二年令諸王得推恩分衆子土國
　　家為封亦為列侯舊列侯奉朝請在長安者位次
　　三公中興以來唯以功徳賜位特進者次車騎将
　　軍賜位朝廷侯次五校尉賜位侍祠侯次大夫闗
　　内侯承秦賜爵十九等為闗内侯無土寄食所在
　　縣民租多少各有户數為限
　　通志後漢爵亦三等(皇子封王其郡為國其列/侯雖鄧冦元勲不過四縣)
　三國
　　三國魏志武帝紀建安二十年始置名號侯至五
　　大夫與舊列侯闗内侯凡六等以賞軍功(裴松之/注魏書)
　　(曰置名號侯爵十八級闗中侯爵十七級皆金印/紫綬又置闗内外侯十六級銅印龜鈕墨綬五大)
　　(夫十五級銅印環鈕亦墨綬皆不食租與舊列侯/闗内侯凡六等臣松之以為今之虚封葢自此始)
　　通典魏黄初三年初制封王之庶子為鄉公嗣王
　　庶子為鄉侯公之庶子為亭伯其後定制凡國王
　　公侯伯子男六等次縣侯次鄉侯次亭侯次闗内
　　侯又置名號侯爵十八級闗中侯爵十七級闗外
　　侯爵十六級五大夫十五級自闗内侯皆不食租
　　虛封自魏始
　　　謹案五等之制漢代不備至三國而復立而縣
　　　鄉亭侯闗内侯復多為之等以變通之葢因漢
　　　大小列侯而漸分其制也裴松之謂虚封自魏
　　　始葢指名號侯至五大夫諸爵而言杜佑則以
　　　闗内侯以下皆不食租考名號侯以下有闗中
　　　侯闗内外侯之稱與闗内侯相近其所以别為
　　　新置者正以闗内侯食封其餘不食封以是為
　　　殊耳是杜佑之言為未核也自秦置爵二十級
　　　而漢因之兩漢書所記之賜爵皆秦舊制也魏
　　　則别置諸爵合而稽之多至六十餘級故魏制
　　　所載每有行賞則必賜爵始之以為賞功終之
　　　以為賜與誠未合於慎重之義矣
　晉
　　晉書職官志武帝咸寧三年有司奏從諸王公更
　　制户邑皆中尉領兵大國次國小國皆制所近縣
　　益滿萬户又為郡公制度如小國王亦中尉領兵
　　郡侯如不滿五千户王置一軍一千一百人亦中
　　尉領之南宫王承隨五萬各於泰始中封為縣王
　　邑千户至是改正縣王増户為三千户制度如郡
　　侯亦置一軍自此非皇子不得為王而諸王之支
　　庶皆皇家之近屬至親亦各以上推恩受封其大
　　國次國始封王之支子為公承封王之支子為侯
　　繼承封王之支子為伯小國五千户以上始封王
　　之支子為子不滿五千户始封王之支子及始封
　　公侯之支子皆為男非此皆不得封
　　通志晉有王公侯伯子男又有開國郡公縣公郡
　　縣侯伯子男及鄉亭闗内等侯凡十五等(王大國/二萬户)
　　(三軍兵五千次國一萬户二軍兵三千下國五千/户一軍兵一千五百其公之制如五千户國侯如)
　　(不滿五千户國並置一軍千人/其伯子男以下各有差不置軍)
　宋齊梁陳
　　宋書百官志宋氏以來一用晉制惟王國大小國
　　皆有三軍晉江左以來公國無中尉常侍侯國無
　　大農侍郎伯子男唯典書以下無學官令吏職皆
　　以次損省焉
　　通志宋皆因晉制惟大小國皆三軍齊因之梁因
　　前代
　　隋書百官志梁制五等諸公位視三公班次之開
　　國諸侯位視孤卿重號將軍班次之開國諸伯位
　　視九卿班次之開國諸子位視二千石班次之開
　　國諸男位視比二千石班次之
　　通典梁封爵亦如晉宋之制
　　隋書百官志陳承梁制其封爵為九等之差郡王
　　第一品嗣王藩王開國郡縣公第二品開國郡縣
　　侯第三品開國郡縣伯第四品開國子第五品開
　　國男第六品湯沐食侯第七品鄉亭侯第八品闗
　　中闗外侯第九品
　　通志陳有郡王嗣王藩王開國郡公開國縣公侯
　　伯子男沐食侯鄉亭侯闗中闗外侯凡十二等
　　　謹案陳封爵自郡王以下隋書以為九等通志
　　　以為十二等葢通志分王為三開國公為二隋
　　　書則王公各一等也考自漢制非劉氏不王列
　　　代仍之其自魏晉以迄陳隋諸王爵之制皆為
　　　親藩分土而設於酬勲之典無與唯開國公以
　　　下則皆計功而授爵然亦各開府食邑建置僚
　　　屬又或分土治民為事權所屬與列爵賞功之
　　　制亦不相符合以其為爵級所在故並摭録其
　　　概備考核焉
　後魏
　　魏書官氏志皇始元年始建曹省封拜五等天賜
　　元年九月減五等之爵始分為四曰王公侯子除
　　伯男二號皇子及異姓元功上勲者封王宗室及
　　始藩王皆降為公諸公降為侯侯子亦以此為差
　　於是封王者十人公者二十二人侯者七十九人
　　子者一百三人王封大郡公封小郡侯封大縣子
　　封小縣王第一品公第二品侯第三品子第四品
　　(本志舊制諸以勲賜官爵者子孫世襲軍號/太和十六年改降五等始革之止襲爵而已)世宗
　　頒行職令王開國郡公(第一/品)散公(從第/一品)開國縣侯
　　(第二/品)散侯(從二/品)開國縣伯(第三/品)散伯(從第/三品)開國縣
　　子(第四/品)散子(從第/四品)開國縣男(第五/品)散男(從第/五品)
　北齊
　　隋書百官志後齊官制王第一品開國郡公從第
　　一品散郡公開國縣公第二品散縣公開國縣侯
　　從第二品散縣侯開國縣伯第三品散縣伯從第
　　三品開國縣子第四品散縣子從第四品開國縣
　　男第五品開國鄉男散縣男從第五品
　後周
　　隋書百官志周制外命諸公九命諸侯八命諸伯
　　七命諸子六命諸男五命
　　通典後周制封爵郡縣有公侯伯子男者皆加開
　　國授柱國大將軍開府儀同者並加使持節大都
　　督
　　　謹案舊唐書言勲官之始出於周齊交戰之際
　　　本以酬戰士其後漸及朝流階爵之外更為節
　　　級今考周齊爵制史書不詳即其載於舊唐書
　　　者亦止云周置上開府儀同三司開府儀同三
　　　司上儀同三司儀同三司而已其所謂十一號
　　　亦未盡載其目也隋書言隋採周制置上柱國
　　　十一等以酬勤勞則周之十一號亦當不甚相
　　　逺史文闕軼無以察其縁起自魏晉以至後周
　　　亦畧識其梗概而已
　隋
　　隋書百官志國王郡王國公郡公縣公侯伯子男
　　凡九等煬帝時並廢唯留王公侯三等
　　通典開皇中樊子葢進爵封為濟公言其公濟天
　　下特為立名無此郡國
　　隋書百官志高祖採後周之制置上柱國柱國上
　　大將軍上開府儀同三司開府儀同三司上儀同
　　三司儀同三司大都督帥都督都督總十一等以
　　酬勤勞六年又别置武騎屯騎驍騎游騎飛騎旅
　　騎雲騎羽騎八尉其品則正六品以下從九品以
　　上上階為郎下階為尉煬帝罷
　　通典武騎尉屯騎尉驍騎尉游騎尉飛騎尉旅騎
　　尉雲騎尉羽騎尉建節尉奮武尉宣惠尉綏徳尉
　　懐仁尉守義尉奉誠尉立信尉都十六尉並隋置
　　以為武散官
　　　謹案隋代開府儀同三司為唐代輕車都尉之
　　　所從起至雲騎尉則始見於隋書八尉之中當
　　　時葢特以為官階及武散官而已未嘗有勲爵
　　　之名也然唯未立勲爵則階散即所以酬勲故
　　　考隋代爵制自九等而下必及於十一階與十
　　　六尉也
　唐
　　唐書百官志司封郎中掌封命朝㑹賜予之級凡
　　爵九等一曰王食邑萬户正一品二曰嗣王郡王
　　食邑五千户從一品三曰國公食邑三千户從一
　　品四曰開國郡公食邑二千户正二品五曰開國
　　縣公食邑千五百户從三品六曰開國縣侯食邑
　　千户從三品七曰開國縣伯食邑七百户正四品
　　上八曰開國縣子食邑五百户正五品上九曰開
　　國縣男食邑三百户從五品上
　　通典異姓卿士功業特盛者亦封郡王(自至徳元/年至大厯)
　　(三年封異姓為王/者凡百一十三人)九等並無官土其加實封者則
　　食其封分食諸郡以租調給(自武徳至天寶實封/者百餘人自至徳二)
　　(年至大厯三年實封/者二百六十五家)
　　　謹案唐爵九等功臣亦多至郡王者然爵土皆
　　　係虚名所給實封俱於内府支給繒布又多及
　　　身而止不復著承襲之典其制與前代異馬端
　　　臨通考云唐初如英衛之類其子尚襲封至中
　　　葉以後則此制盡廢如狄仁傑封梁公子元嗣
　　　未嘗襲梁公張説封燕公子均未嘗襲燕公也
　　　今考唐書元宗本紀開元五年詔予公侯子孫
　　　承襲褚無量列傳無量請收叙唐初功臣世絶
　　　者雖在支庶亦得承襲元宗允其請始與襲封
　　　是則開元中偶有襲封而肅代後則絶無其制
　　　也又云唐㑹要神龍二年七月制功臣段志元
　　　等二十五家所食實封並依舊給可見當時實
　　　封止受封者之身如此二十五家則特㫖支給
　　　非通例也夫酬庸錫爵位至王公乃及身而止
　　　其子孫曽不得仰沾恩澤此唐制疎畧不得優
　　　厚勲庸之義厥後强藩列鎮反得私竊土地而
　　　世守之亦輕重倒置積漸使然也
　　唐書百官志司勲郎中掌官吏勲級凡十有二轉
　　為上柱國視正二品十有二轉為柱國視從二品
　　十轉為上䕶軍視正三品九轉為䕶軍視從三品
　　八轉為上輕車都尉視正四品七轉為輕車都尉
　　視從四品六轉為上騎都尉視正五品五轉為騎
　　都尉視從五品四轉為驍騎尉視正六品三轉為
　　飛騎尉視從六品二轉為雲騎尉視正七品一轉
　　為武騎尉視從七品凡以功授者覆實然後奏擬
　　戰功則計殺獲之數堅城苦戰功第一者三轉出
　　少擊多曰上陣兵數相當曰中陣出多擊少曰下
　　陣矢石未交䧟堅突衆敵因而敗者曰跳盪殺獲
　　十之四曰上獲十之二者中獲十之一曰下獲凡
　　酬功之等見任前資常選曰上資文武散官衛官
　　勲官五品以上曰次資五品以上子孫上柱國柱
　　國子勲官六品以下曰下資白丁衛士曰無資跳
　　盪人上資加二級次資下資無資以次降凡上陣
　　上獲五轉中獲四轉下獲三轉第二第三等逓降
　　焉中陣之上獲眡上陣之中獲中獲眡上陣之下
　　獲下獲兩轉下陣之上獲眡中陣之中獲中獲眡
　　中陣之下獲下獲一轉破蠻獠上陣上獲比兩番
　　降二轉凡勲官九百人無職任者番上於兵部眡
　　逺近為十二番以强幹者為畨頭留宿衛者為畨
　　月上外州分五畨主城門倉庫執刀上柱國以下
　　畨上四年驍騎尉以下畨上五年簡於兵部授散
　　官不第者五品以上復畨上四年六品以下五年
　　簡如初再不中者十二年則畨上六年八年則畨
　　上四年勲至上柱國有餘則授周以上親無者賜
　　物太常音聲人得五品以上勲非征討功不除簿
　　諸州授勲人嵗第勲之高下三月一報户部有蠲
　　免必驗
　　　謹案唐始列勲官為十二轉之法以差序功績
　　　而定其品數葢周禮司勲之遺意也其戰功有
　　　上陣中陣下陣之殊其叙資有上資中資下資
　　　無資之别而番上輪簡規制亦為詳備但十二
　　　轉至上柱國而止而九等之爵不歸積算則以
　　　爵與勲分為二途不相聫攝其實唐爵但係虚
　　　名並無分土而勲官之制則除授益輕至其末
　　　路遂不復存優崇之意舊唐書言咸亨後戰士
　　　授勲動盈萬計身應役使有類僮僕據令乃與
　　　公卿齊班以為由其猥多出自兵卒之故此固
　　　末季粃政非立法之本意然當時之濫予無次
　　　亦可概見矣
　　舊唐書職官志唐初改上開府儀同三司為上輕
　　車都尉開府儀同三司為輕車都尉儀同三司為
　　騎都尉上大都督為驍騎尉大都督為飛騎尉帥
　　都督為雲騎尉都督為武騎尉○勲官者出於周
　　齊交戰之際本以酬戰士其後漸及朝流階爵之
　　外更為節級周置上開府儀同三司開府儀同三
　　司上儀同三司儀同三司等十一號隋文帝因周
　　之舊更増損之武徳初雜用隋制至七年頒令定
　　為上柱國柱國上大將軍大將軍上輕車都尉輕
　　車都尉上騎都尉騎都尉驍騎尉飛騎尉雲騎尉
　　武騎尉凡十二等起正二品至從七品貞觀十一
　　年改上大將軍為上䕶軍大將軍為䕶軍自外不
　　改
　　通典漢文帝元年始用宋昌為衛將軍位亞三司
　　後漢章帝建初三年使車騎將軍馬防同三司同
　　三司之名自此始魏黄權以車騎將軍開府儀同
　　三司開府之名自此始齊開府儀同三司如公梁
　　開府儀同三司位次三公後魏亦有之北齊有開
　　府儀同三司及儀同三司後周改為開府儀同大
　　將軍儀同大將軍仍増置上開府儀同大將軍上
　　儀同大將軍隋文帝並以為散官唐改上開府儀
　　同三司為上輕車都尉開府儀同三司為輕車都
　　尉儀同三司為騎都尉
　　　謹案開府儀同三司列代以為散官隋唐以為
　　　文散官與勲賞不相合而武徳七年所制上輕
　　　車都尉騎都尉實由此而改其沿革之由不可
　　　没也唯其與勲爵秩殊制故權差叙唐書及通
　　　典之文於此以著勲官之概而不復列之於表
　　通典輕車將軍漢武帝置以公孫賀為之又有輕
　　車校尉梁陳後魏北齊亦有輕車將軍唐採舊名
　　置上輕車都尉輕車都尉騎都尉漢武帝置以李
　　陵為之更始初亦有晉以後厯代皆有之唐採舊
　　名置上騎都尉騎都尉
　　　謹案漢以來輕車校尉輕車將軍及騎都尉乃
　　　將輕車及騎士之官皆以實職供事不為繫銜
　　　唐省其職而採其名以為勲官之等葢所從者
　　　開府儀同三司之秩而所採者輕車校尉等官
　　　之名故並列於此以資考覽
　　通典驍騎尉飛騎尉雲騎尉武騎尉並隋置為文
　　散官(按當作武散/官通典誤)唐採置自上柱國以下並為勲
　　官
　　　謹案隋置八尉後加為十六尉皆為武散官唐
　　　採其四以為勲官其雲騎尉則即今制之所由
　　　昉也考雲騎尉隋以前所無有而八尉之由設
　　　實始於漢武帝之八校武帝置中壘屯騎步兵
　　　越騎長水胡騎射聲虎賁等八校尉後漢則為
　　　五校皆掌宿衛兵魏晉以下五校之名與後漢
　　　同惟後魏五校各置二十人此實隋八尉之所
　　　由始也唐雲騎尉之秩因帥都督而改而其名
　　　則因隋之八尉故追溯其沿襲之由来者如此
　　　至唐勲官之上柱國柱國上䕶軍䕶軍驍騎尉
　　　飛騎尉武騎尉今皆不設而恩騎尉則出於
　聖朝創制之特典逾格殊恩非復唐以來之所有故
　　　無從考証焉
　五季
　　文獻通考封爵之差唐制王食邑五千户郡王國
　　公三千户開國郡公二千户縣公千五百户縣侯
　　千户伯七百户子五百户男三百户又有食實封
　　者給縑帛每賜爵逓加一級唐末及五代始有特
　　加邑户而罷實封之給又去縣公之名封侯以郡
　　宋史職官志五代以來初叙勲官即授柱國
　　　謹案五代封爵之制不詳於史惟親王之封代
　　　必有之今據文獻通考所載則列爵九等與唐
　　　不異惟去縣公而以郡侯代之且罷實封之給
　　　耳又據叙勲即授柱國之文則知勲官十二等
　　　非復唐代之制也
　宋
　　宋史職官志司封郎中掌官封叙贈承襲之事列
　　爵九等曰王曰郡王曰國公曰郡公曰縣公曰侯
　　曰伯曰子曰男(分國三等大國二十七次/國二十小國二百二十)
　　　謹案宋史職官志又云爵一十二王嗣王郡王
　　　國公郡公開國公開國郡公開國縣公開國侯
　　　開國伯開國子開國男所載與此文少異葢其
　　　先定制而中葉則漸有變更也
　　宋史職官志司勲郎中參掌勲賞之事凡勲級十
　　有二曰上柱國正二品曰柱國從二品曰上䕶軍
　　正三品曰䕶軍從三品曰上輕車都尉正四品曰
　　輕車都尉從四品曰上騎都尉正五品曰騎都尉
　　從五品曰驍騎尉正六品曰飛騎尉從六品曰雲
　　騎尉正七品曰武騎尉從七品率三嵗一遷必因
　　其除授以加之凡賞有格若事應賞從其所𨽻之
　　司考實以報則必審核其狀以格覆之謂之有法
　　酬賞非格所載參酌輕重擬定以上尚書省謂之
　　無法酬賞若功賞未酬而賞格改易者輕從舊格
　　重從新格
　　文獻通考政和中罷勲官淳熙末朝議欲復之以
　　旌有功如貼職之比後亦不果行惟安南闍婆占
　　城三國王始封加上柱國南丹州刺史加武騎尉
　　焉
　　文獻通考宋又採秦制賜民爵曰公士(端拱元年/賜諸州高)
　　(年一百二十七人爵公士景徳中福建民有擒獲/强盗者當授鎮將以逺俗非所樂並賜公士自後)
　　(率為/例)
　　岳珂愧郯録階散勲官前世合於一至唐則析而
　　為二階勲功臣檢校唐析於四而宋則合於一隋
　　置上柱國至都督總十一等以酬勤勞置六品以
　　下散官八郎為正階八尉為從階柱國等號本以
　　酬勞武騎諸稱並同郎位至唐一歸之於勲官則
　　階散也勲官也唐雖因隋而所用未嘗因隋是謂
　　前世合於一而唐則析為二唐之有功者或叙階
　　或賜勲或加以檢校或寵以名號而又申之以封
　　爵重之以實封宋制每一遇郊官至某則加功臣
　　若千字酬勲若干級進階若干等徹國若干户並
　　舉而與之故世但以為煩而不見其用是謂唐析
　　於四而宋則合於一所以神宗獨斷而盡去之也
　　　謹案勲官與授爵本不相同唯其分職逓轉為
　　　制有相近者故著其稱名之始唐代設此葢袛
　　　以為階散之互用至宋而遇郊錫賫進級紛紜
　　　不以為酬功之等而以為濫賞之資其為失又
　　　殊甚矣岳珂所載頗盡階勲分合之曲折而宋
　　　代濫賞之失亦可概見故節録其文於此以資
　　　考証焉
　遼
　　王世貞藝苑巵言遼之封爵惟有國王郡王國公
　　三等郡名率以漆水栁城混作蘭陵亦如宋高宻
　　建安之類國名則屢進屢改有加至二國者其初
　　宗室與勲戚無異道宗太康五年詔惟王子封一
　　字王餘並削降(遼之外戚多以功/封非盡由恩澤也)
　　王圻續文獻通考勲級遼無考
　金
　　金史百官志封爵正從一品曰郡王曰國公正從
　　二品曰郡公正從三品曰郡侯正從四品曰郡伯
　　(舊曰縣伯成/安二年更)正五品曰縣子從五品曰縣男凡勲
　　級正二品曰上柱國從二品曰柱國正三品曰上
　　䕶軍從三品曰䕶軍正四品曰上輕車都尉從四
　　品曰輕車都尉正五品曰上騎都尉從五品曰騎
　　都尉正六品曰驍騎尉從六品曰飛騎尉正七品
　　曰雲騎尉從七品曰武騎尉
　元
　　續文獻通考元制王正一品郡王從一品國公正
　　二品郡公從二品國侯正三品郡侯從三品國伯
　　正四品郡伯從四品縣子正五品縣男從五品上
　　柱國正一品柱國從一品上䕶軍正二品䕶軍從
　　二品上輕車都尉正三品輕車都尉從三品上騎
　　都尉正四品騎都尉從四品驍騎尉正五品飛騎
　　尉從五品雲騎尉正六品武騎尉從六品
　明
　　　明史職官志凡爵非社稷軍功不得封封號非特
　　㫖不得與或世或不世皆給誥劵
　　續文獻通考太祖下江左因勝國之舊為五等爵
　　以贈勲臣及文武之死綏者其後有王公侯伯之
　　典而罷子男洪武十七年奏定有封爵者給誥皆
　　如一品之制惟公侯用玉軸伯子男犀軸
　　明史職官志稽勲掌勲級凡文勲十(正一品左右/柱國從一品)
　　(柱國正二品正治上卿從二品正治卿正三品資/治尹從三品資治少尹正四品贊治尹従四品贊)
　　(治少尹正五品修正庶/尹従五品協正庶尹)自五品以上歴再考乃授
　　勲○武選掌功賞之事凡武官六品其勲十有二
　　(正一品左右柱國從一品柱國正二品上䕶軍從/二品䕶軍正三品上輕車都尉從三品輕車都尉)
　　　(正四品上騎都尉從四品騎都尉正五品驍騎尉/從五品飛騎尉正六品雲騎尉從六品武騎尉)
　　　謹案明初為五等之爵後有王公侯伯而無子
　　　男既而仍設五等皆給誥劵世襲凡襲封則徴
　　　其誥劵稽其功過覈其宗支以第其世流降除
　　　之等吏部驗封司掌之此明代五等之制也至
　　　勲級則有文勲武勲之别考武勲盡從前代而
　　　文勲則别為柱國卿尹之號核其要歸亦猶文
　　　散武散之義而已兹以列代沿襲之故並列於
　　　篇以考見異同之制焉謹案世爵之制莫大于
　　　定功閥之大小以為世襲之乆近前代惟五等
　　　則有承襲其以軍功賜爵者類不及其子孫甚
　　　至唐封功臣爵至郡王亦皆及身而止其子孫
　　　無聞焉至如列代之開國公侯亦祇美其名稱
　　　功非佐命亦從給子非實如周禮之分王功曰
　　　勲國功曰功也漢家賜爵紛紜東西京無代無
　　　之有普天下均賜一級者其間復令民得買爵
　　　而軍功之賞大者公侯卿大夫小者郎吏吏道
　　　雜而官職耗廢宋每遇郊祀錫賞勲爵無數以
　　　酬功之鉅典而僣濫用之殊不甚惜其敝甚矣
　　　其端皆由於爵制未定或多為之節級以備賞
　　　賜或虛設其勲階以示褒寵而總無與于循名
　　　核寔之義也我
　　朝自開國功臣世襲罔替其後有忠勤著績軍功
　　　異等者咸授以二十六等之爵列爵之等級即
　　　為世襲之等級無有及身授爵而子若孫不得
　　　襲封者至於叙次軍功則以現任官職之大小
　　　計其立功之參等而分别除授戰功則有功牌
　　　之五等攻城則有難易之六等水戰則有奪舟
　　　之三等陣亡授爵則自雲騎尉至輕車都尉兼
　　　一雲騎尉有差皆計功覈實澤及子孫無或有
　　　虚錫之爵公侯伯既褒以美名其有勲績懋著
　　　復特承
　諭㫖既俾得世襲罔替其已得世襲之爵又以軍功
　　　得封合為一爵者一等男以下按次承襲至一
　　　等男以上則均為世襲罔替
　皇上復優念陣亡之後襲次已畢復錫恩騎尉以傳
　　　之永乆班爵既定較如畫一而
　隆恩所逮有加無已以視前代襲爵不分大小勲官
　　　徒為虚設者品制之詳明徳澤之宏逺誠不可
　　　以道里計矣
　
　
　
　
　
　
　
欽定厯代職官表卷六十五
欽定四庫全書
欽定厯代職官表卷六十六
　　　聖賢後裔世職併衍聖公官屬表



　　　衍聖公世封聖賢後裔世職并孔林各官
　　國朝官制
　衍聖公(世襲正/一品)
　　　掌奉至聖孔子闕里廟祀順治元年題准封爵一
　　　如前朝階正一品班列尚書上二年改
賜三臺銀印十三年依例授光禄大夫十六年依例給清
　　　漢文三臺銀印乾隆十四年改給清漢篆文一品
　　　三臺銀印有大慶典衍聖公並䝉
　錫䕃初公階正一品而䕃子則仍依正二品康熙六十
　　　一年始視正一品廕一子五品官著為例
　聖賢後裔翰林院五經博士二十六人(正八品/俱世襲)
　　　孔氏北宗一人掌奉中庸書院祀南宗一人掌奉
　　　衢州孔子廟祀元聖周公復聖顔子宗聖曽子亞
　　　聖孟子先賢仲子閔子冉子伯牛冉子仲弓端木
　　　子言子卜子顓孫子有子周子明道程子伊川程
　　　子張子邵子後裔各一人朱子後裔二人先儒韓
　　子後裔一人闗氏後裔三人各掌奉其先世之祀
　　孔氏北宗以衍聖公次子承襲餘並以嫡子襲孔
　　氏顔氏曽氏孟氏東野氏仲氏閔氏冉氏端木氏
　　卜氏言氏顓孫氏有氏博士十五人屬於衍聖公
　　餘各就其家除授有闕則督撫核明應襲之人咨
　　部題請承襲
聖裔太常寺博士一人(正七品/世襲)
　　掌奉聖澤書院祀以衍聖公第三子承襲
聖裔國子監學録二人(正八/品)
　　一奉尼山書院祀一奉洙泗書院祀並由衍聖公
　　於族内選用
聖裔國子監學正一人(正八品/世襲)
　　掌奉儀封聖廟祀順治八年衍聖公奏准世襲如
　　故
聖裔世襲六品官一人
　　掌分獻崇聖祠
　　國初仍前代曲阜用孔氏世職知縣乾隆六年山東
　　　巡撫白鐘山言曲阜知縣向由衍聖公保舉選用
　　　每多瞻狥請在外揀選調補不必拘用孔氏奉
　㫖允行以現任世職知縣授為世襲六品官遇有缺出
　　　揀選調補悉照執事官之例
　　四氏學教授一人(正七/品)學録一人(正八/品)
　　　教授掌訓課孔顔曽孟四氏生徒以學録文行兼
　　　優厯俸六年者陞補學録掌副教授訓廸生徒而
　　　教公之子弟於孔氏嵗貢廪生捐貢及廪生内選
　　　用初教授學録止由衍聖公保舉咨部除授乾隆
　　　二十六年山東布政使奏定令衍聖公將揀選應
　　　補人員移送撫臣驗看送部具題
　聖廟執事官四十人(三品二人四品四人五品六人/七品八人八品十人九品十人)
　　　掌凡祭祀分獻及爵帛香祝之執事雍正四年
特㫖増設各按品級給章服著衍聖公於孔氏子孫内選
　　　擇人品端方威儀嫻雅者報部充補毎年各給俸
　　禄銀二十兩或曽經出仕而退休在籍或身有職
　　銜而未曽出仕以及貢監生童等皆可入選
司樂一人奎文閣典籍一人屯田管勾一人(並正/七品)林廟
守衛司百户一人(秩視衛/守備)知印一人掌書一人書寫一
人奏差一人隨朝伴官六人(並正/七品)
　　司樂掌樂章樂器而教肄樂生典籍掌奎文閣書
　　籍及禮生管勾掌祀田錢糓之出入祭祀則供其
　　牲牷粢盛治膳羞醯醢之屬其屬有屯官八員鉅
　　野鄆城平陽各二人東阿獨山二屯各一人分掌
　　五屯以供祀事百户掌陵廟之户籍供其灑掃户
　　役之事主守禮器祭祀則司滌濯掌犧牲之宰割
　　自司樂以下分職治事凡四司知印掌書書寫掌
　　公府文書信印奏差掌齎衍聖公表箋章奏隨朝
　　伴官掌隨從衍聖公朝覲辦事初無常員遇朝覲
　　輙咨部給銜乾隆十五年始額定六員以上官皆
　　由衍聖公保舉咨部補授
　厯代建置
　漢
　　山東通志孔子九世孫騰漢高帝過魯封為奉嗣
　　君一云奉聖君(謹案奉嗣闕里文獻考/作奉祀疑此有傳訛)
　　闕里文獻考孔氏世嫡自漢高帝過魯封九世孫
　　騰為奉祀君始創推恩之例
　　漢書孔光列傳元帝即位徴孔霸以師賜爵闗内
　　侯食邑八百户號褒成君霸上書求奉孔子祀元
　　帝下詔曰其令師褒成君闗内侯霸以所食邑八
　　百户祀孔子焉
　　荀恱漢紀元始元年封周公後公孫相如為褒魯
　　侯孔子後孔均為褒成侯追謚孔子為褒成宣尼
　　公
　　漢書平帝本紀元始元年封孔子後孔均為褒成
　　侯奉其祀
　　漢書恩澤侯表褒成侯均以褒成烈侯霸曽孫奉
　　孔子後侯
　　　謹案孔騰奉祀之封不見於史通典叙聖裔封
　　　爵始於孔霸然霸自以帝師䝉恩非由先聖得
　　　封如前此尚有蓼侯聚矣至元始褒成之侯是
　　　為尊崇先聖後裔世爵之始
　　袁宏後漢紀建武五年封孔子後孔安為殷紹嘉
　　公十三年殷紹嘉公為宋公周承休公為衛公十
　　四年夏四月辛巳封孔子後孔志為褒成侯
　　後漢書光武帝本紀建武十四年封孔子後志為
　　褒成侯
　　後漢書儒林列傳世祖封均子志為褒成侯志卒
　　後子損嗣永元四年徙為褒亭侯世世相𫝊至獻
　　帝初國絶
　　洪适𨽻釋後漢魯相乙瑛置孔子廟卒史碑司徒
　　臣雄司空臣戒稽首言魯前相瑛言詔書崇聖道
　　勉六藝孔子作春秋制孝經演易繫辭經緯天地
　　幽贊神明故特立廟褒成侯四時來祠事已即去
　　廟有禮器無常人掌領請置百石卒史一人典主
　　守廟春秋饗禮則出王家錢給犬酒直臣愚以為
　　如瑛言可許制曰可永興元年魯相平行長史事
　　卞守長擅言詔書為孔廟百石卒史一人掌主禮
　　器選年􁃪以上經通一藝雜試能奉宏先聖之禮
　　為宗所歸者謹案文書守文學掾魯孔龢師孔憲
　　户曹吏孔覽等雜試龢修春秋嚴氏經通高第事
　　親至孝能奉先聖之禮為宗所歸除龢補名
　　　謹案後漢書儒林𫝊永元四年褒成侯損徙封
　　　褒亭侯然魯相乙瑛立卒史碑韓勑造孔子廟
　　　禮器碑史晨祠孔子廟碑皆稱褒成之封瑛碑
　　　立於永興元年勅碑立於永夀二年晨碑立於
　　　建寧二年皆在永元之後是損未嘗徙封𫝊之
　　　誤爾
　三國
　　三國魏志文帝本紀黄初二年詔以議郎孔羡為
　　宗聖侯邑百户奉孔子祀令魯郡修起舊廟置百
　　户吏卒以守衛之
　　𨽻釋魏魯孔子廟碑黄初元年大魏受命以魯郡
　　百户命孔子二十一世議郎孔羡為宗聖侯
　　令魯郡修起舊廟置百石吏卒以守衛之釋云魏
　　志黄初二年正月詔以議郎孔羡為宗聖侯奉孔
　　子祀令魯郡修起舊廟置吏卒守衛碑云元年而
　　作二年誤也後漢書孔僖𫝊注以羡為崇聖侯亦
　　誤也
　　　謹案黄初宗聖之封史以為二年碑以為元年
　　　或據碑謂史誤非也文帝受禪在建安二十五
　　　年十一月越二月即為二年碑因孔羡之封追
　　　本受禪之事而言之爾至百石吏卒即漢之百
　　　石卒吏史作百户則其誤無疑但漢卒史乃吏
　　　名而魏志及碑皆作吏卒則有不可暁者
　晉
　　晉書武帝本紀泰始三年徙宗聖侯孔震為奉聖
　　亭侯太元十一年秋八月庚午封孔靖之為奉聖
　　亭侯奉宣尼祀
　宋齊梁陳
　　宋書禮志奉聖亭侯孔亭五世孫繼之替慢不祀
　　宋文帝元嘉八年有司奏奪爵至十九年又授孔
　　隠之兄子熙先謀逆又失爵二十八年更以孔恵
　　雲為奉聖侯後有重疾失爵孝武大明二年又以
　　孔邁為奉聖侯
　　宋書文帝本紀元嘉十九年詔奉聖之嗣速議繼
　　襲魯郡民孔景等五户居近孔子墓側蠲其課役
　　供給灑掃
　　　謹案漢始置孔氏守廟百石卒史至宋時但給
　　　灑掃户則百石卒史意晉時亦不復置矣明始
　　　以灑掃户有才徳者充林廟守衛百户則灑掃
　　　户雖非官而厯代相承實林廟守衛司百户所
　　　由始故附載其事以著縁起而表則不列其後
　　　來所設之灑掃户亦不𤨏載焉
　　南史梁敬帝本紀太平二年詔求魯國孔氏族為
　　奉聖侯
　　南史陳廢帝本紀光大元年以儀同三司兼從事
　　中郎孔英悊為奉聖亭侯奉孔子祀
　北魏
　　北史魏孝文帝本紀延興三年詔以孔子二十八
　　世孫魯郡孔乗為崇聖大夫給十户以供灑掃太
　　和十九年幸魯城親祠孔子廟詔拜孔氏四人顔
　　氏二人為官乂詔選孔氏子孫一人封崇聖侯邑百
　　户以奉孔子祀
　　　謹案文獻通考後魏封孔子二十七葉孫乗為
　　　崇聖大夫孝文太和十九年改封二十八葉孫
　　　珍為崇聖侯與北史孝文紀以孔乗為二十八
　　　世孫互異又考太和十九年詔拜顔氏二人為
　　　官是為褒録顔氏之始
　北齊
　　北史齊文宣帝本紀天保元年詔改封崇聖侯孔
　　長為恭聖侯邑一百戸以奉孔子祀
　　馬端臨文獻通考北齊改封三十一代孫為恭聖
　　侯
　後周
　　北史周宣帝本紀大象二年詔進封孔子為鄒國
　　公邑數凖舊立後承襲
　隋
　　文獻通考隋文帝仍舊封孔子後為鄒國公焬帝
　　改封為紹聖侯
　　隋書煬帝本紀大業四年詔立孔子後為紹聖侯
　唐
　　唐書禮樂志高祖武徳九年封孔子之後為褒聖
　　侯
　　杜佑通典唐貞觀十一年封孔子裔徳倫為褒聖
　　侯神龍初授褒聖侯崇階朝散大夫仍許子孫𫝊
　　襲
　　新唐書禮志武后天授元年封孔子為隆道公神
　　龍元年以鄒魯百户為隆道公采邑以奉嵗祀子
　　孫世襲褒徳侯
　　舊唐書元宗本紀開元二十七年追贈孔宣父為
　　文宣王褒聖侯改封文宣公
　　闕里文獻考三十五代孫璲之唐元宗開元二十
　　七年詔諡孔子曰文宣王以其嗣為文宣公任長
　　吏代代勿絶三十六代萱襲封文宣公兼兖州泗
　　水令三十七代齊卿唐徳宗建中三年襲封文宣
　　公兼兖州功曹三十八代惟胵憲宗元和十三年
　　襲封文宣公授兖州㕘軍三十九代策明經及第
　　授曲阜縣尉襲封文宣公四十一代昭儉襲封文
　　宣公兼曲阜令
　　劉肅大唐新語自漢魏以來厯代皆封孔子後為
　　褒成侯或號褒聖侯至開元二十七年詔册孔子
　　為文宣王其嗣褒成侯改封文宣公令右丞相裴
　　耀卿攝太尉持節就國子監冊命訖有司奠祭樂
　　用宫懸八佾之舞詔曰宏我王化在乎儒術皆發
　　揮此道啟廸含靈則生人以來未有如夫子也所
　　謂自天攸縱將聖多能徳配乾坤身掲日月故能
　　致天下之太平成天下之大經美政教移風俗君
　　君臣臣父父子子人到于今受其賜不其猗歟文
　　多不盡載
　　山東通志四十一代昭儉襲封文宣公累宰曲阜
　　子光嗣哀帝天祐二年授泗水令林廟主
　　　謹案吕兆祥陋巷志載唐徳宗貞元六年南郊
　　　赦書節文授四十一代孫頵五品正員官文宗
　　　以四十三代孫覽為殿中侍御史宏式為同州
　　　㕘軍皆推恩聖裔特加叙録非官制之常今不
　　　盡録
　五季
　　山東通志光嗣為灑掃户孔末所害末自為曲阜
　　令光嗣子仁玉育於外家長訴於朝乃誅末後唐
　　時以仁玉襲封文宣公
　　闕里文獻考孔氏子孫為曲阜縣令昉於唐咸通
　　間續至後唐始以文宣公兼之四十三代仁玉孔
　　末之亂生甫九月匿於外家後唐明宗長興元年
　　魯人訴於朝乃誅末以公主孔子祀授曲阜主簿
　　三年遷龔邱令封文宣公晉高祖天福五年改曲
　　阜令後周太祖廣順二年詔以曲阜令兼監察御史
　　吕兆祥陋巷志後周太祖廣順二年駕幸曲阜詔
　　顔子之後以四十六代孫涉授曲阜縣主簿
　　　謹案此事雖於官制無闗然厯代率以世爵崇
　　　孔氏而褒録諸賢後裔者明以前不數見故亦
　　　存之以著縁起
　宋
　　文獻通考太祖乾徳四年以文宣王四十四代陵
　　廟主進士孔宣為兖州曲阜縣主簿太宗太平興
　　國三年孔宜可授太子贊善大夫襲封文宣公天
　　禧元年以文宣王四十六代孫光禄寺丞聖佑襲
　　封文宣公
　　宋史祖無擇列傳至和二年上言開元諡孔子為
　　文宣王以其後為文宣公以祖之美諡而加後嗣
　　不經甚矣乞明詔有司詳求古制别定美號於是
　　下近臣議改為衍聖公
　　宋史哲宗本紀元祐元年改封孔子後為奉聖公
　　不預他職
　　　謹案聖裔封號前代更易不一而衍聖公之號
　　　始於宋至和二年至元祐又改為奉聖旋又復
　　　舊自是以後相承不改焉
　　闕里文獻考元張􁒳廟學記孔子舊宅因廟建學
　　昉於魏之黄初其間興廢不常有宋大中祥符三
　　年殿中丞公自牧奏就廟側創學帝曰講學道藝
　　貴近廟庭當許於齋㕔内說書乾興元年孫宣公
　　守兖州於廟建學請以楊光輔為講書奉禮郎始
　　賜學田元祐四年尹復泰以文潞公薦為教授給
　　田二十頃以贍生員選任教導其重如此要必以
　　講六經之道𫝊聖人心法為職而小學之教節目
　　纎悉宜有分任其事者考之碑刻則學正錄皆孔
　　氏子孫為之盖當時乃教授自署毋亦選擇而使
　　以寓激勸與抑因其親愛俾帥㓜而入學者與
　　山東通志宗真宗大中祥符二年就廟建學以訓
　　孔氏子孫哲宗元祐元年置教授一員於舉到文
　　官内差或委本路監司保舉有行義人充令教訓
　　本家子弟尹復泰以文潞公薦為教授本年又置
　　學録一員
　　　謹案此條所載教授學録縁起較張􁒳記為詳
　　　故互見以備考
　　闕里文獻考明劉健重修三氏學記闕里三氏學
　　建於宣聖廟之東南以教孔顔孟三氏子孫廟之
　　建其來逺矣學則自宋大中祥符間始考厥初止
　　以教孔氏子孫其後益以顔孟二氏盖自元祐間
　　始
　　山東通志宋真宗改曲阜為仙源縣仁宗皇祐三
　　年詔自今仙源縣官復於孔氏子弟中選用徽宗
　　崇寜間又詔文宣王後常聴一人注兖州仙源縣
　　官有丞有簿有尉大抵皆世職也○孟子四十五
　　代孫寜宋仁宗景祐四年孔道輔薦於朝授鄒縣
　　主簿奉孟子祀
　　　謹案此為褒録孟氏之始又闕里文獻考載宋
　　　真宗天禧五年詔於夫子後選差朝官一人監
　　　督孔氏廟役時道輔以知仙源縣充徽宗崇寜
　　　二年詔文宣王家選親族一人判司簿尉事即
　　　以家長承襲元代由省臣擇孔氏中亷幹者一
　　　人委充提領監修官依族長授八品冠帶盖沿
　　　其制明初猶以翰林檢閱官孔涇為族長其後
　　　衍聖公自擇族人為之始無品秩其提領監修
　　　官明初改為提領林廟事亦無品秩
　　國朝則族長沿舊名而提領林廟事改稱林廟舉
　　　事亦均無品秩且既設聖廟執事官即以執事
　　　官兼此二事不復專設故今不載於表中而於
　　　剏置之初附載其源流如此
　遼(未置/)
　　　謹案遼史不載孔氏世爵亦無先賢之裔䝉褒
　　　録者盖聖裔聚族於山東而諸賢之裔亦皆居
　　　宋地故也
　金
　　金史熙宗本紀天眷三年以孔氏四十九代孫璠
　　襲封衍聖公
　　闕里文獻考金廟學教授章宗明昌元年勅於四
　　舉五舉終塲進士出身人内選博學經史衆所推
　　服者充秩正八品○元張􁒳廟學記金氏因之廩
　　賜教育有加無替○金熙宗皇統間仍改仙源為
　　曲阜章宗承安二年勅衍聖公年及十七許兼曲
　　阜令不許别行差占○金党懐英重修至聖文宣
　　王廟碑有層閣以備庋書詔以奎文名之
　　　謹案此為奎文閣賜名之始至元乃設官以典
　　　之
　　王圻續通考章宗明昌三年四月詔曰衍聖公秩
　　視四品階正八品不稱可超遷中議大夫永著於
　　令
　元
　　元史太宗本紀五年詔以孔子五十一世孫孔元
　　措襲封衍聖公
　　元史孔思晦列傳孔氏族人相與議思晦嫡長且
　　賢宜襲封爵奉祠事狀上政府事未决仁宗親取
　　孔子譜牒按之曰以嫡應襲封者思晦也復奚疑
　　特授中議大夫襲封衍聖公月俸百緡加至五百
　　緡賜四品印泰定三年山東亷訪副使王鵬南言
　　襲封上公而階止於四品於格弗稱明年升嘉議
　　大夫至順二年改賜三品印
　　闕里文獻考元王思誠子思書院學田記鄒之中
　　庸精舍即沂國公授受故址而為之延祐二年朝
　　廷改為子思書院設山長以司訓導○元潘廸子
　　思書院新廟記中庸精舍大徳間宋尹彰擴為書
　　院請額設官朝廷允之許立子思書院置山長一
　　員職視大庠校官
　　山東通志尼山書院在尼山之麓實毓聖之區也
　　元至順二年衍聖公孔思晦請設尼山書院山長
　　本年以彭璠為山長璠卒以益都路馬猶子為山
　　長洙泗書院在孔林之東孔子自衛反魯與弟子
　　講道於洙泗之上魯記所載孔子講堂即此也元
　　時創建請額至順二年衍聖公孔思晦請設山長
　　聴衍聖公保族人之賢者任之
　　闕里文獻考元虞集尼山創建書院記至順三年
　　衍聖公思晦用林廟管勾簡實理言請復尼山祠
　　廟置官師奉祠薦彭璠可用至元二年中書左丞
　　王公𢡟徳率同列執政者白丞相置尼山書院以
　　璠為山長
　　山東通志元世祖中統初詔立曲阜廟學選師儒
　　充教授正録各一
　　闕里文獻考元吕思誠加封啟聖王碑世祖龍飛
　　車馬混一自上都大都及天下郡邑立廟學曲阜
　　林廟尤加修崇於是定襲封之嗣除孔氏一人尹
　　曲阜縣
　　山東通志金元常以衍聖公知縣事故有世襲縣
　　尹○武宗至大二年設曲阜廟學典籍一員仁宗
　　延祐七年遣說書王存義赴曲阜以太牢祀孔子
　　是年為聖廟設司樂一員管勾一員
　　闕里文獻考掌書設自元成宗元貞二年
　明
　　明史儒林列傳洪武元年命孔希學襲封衍聖公
　　置官屬曰掌書曰典籍曰司樂曰知印曰奏差曰
　　書寫各一人立孔顔孟三氏教授司教授學録學
　　正各一人立尼山洙泗二書院各設山長一人又
　　命其族人希大為曲阜世襲知縣
　　明史職官志衍聖公孔氏世襲(正二品袍帯誥命/朝班一品洪武元)
　　(年授孔子五十六/代孫希學襲封)其屬掌書典籍司樂知印奏差
　　書寫各一人(皆以流/官充之)曲阜知縣孔氏世職(洪武元/年授孔)
　　(子裔孫希大為/曲阜世襲知縣)翰林院世襲五經博士(正八/品)孔氏
　　二人(正徳元年授孔子五十九世孫彦䋲主衢州/廟祀宋孔端友從髙宗南渡家於衢州此孔)
　　(氏南宗也正徳二年授/孔聞禮奉子思廟祀)顔氏一人(景泰三年授顔/子五十九世孫)
　　(希/恵)曽氏一人(嘉靖十八年授曽/子六十代孫質粹)仲氏一人(萬厯十/五年授)
　　(子路裔/孫仲吕)孟氏一人(景泰三年授孟/子裔孫希文)周氏一人(景泰/七年)
　　(授先儒周敦/頤裔孫冕)程氏二人(景泰七年授先儒程頤裔/孫克仁崇禎三年授先儒)
　　(程顥裔/孫接道)邵氏一人(崇禎/邵雍)　(年授先儒/孫繼祖)張氏一人(天/啟)
　　(二年以先儒張載/裔孫文運為博士)朱氏二人(景泰六年授先儒朱/熹裔孫梴嘉靖二年)
　　(又授墅為博士/奉婺源廟祀)教授司教授(從九/品)學録學司(並未/入流)
　　孔顔曾孟四氏各一人又尼山洙泗二書院各學
　　録一人先是元代封孔子後裔為行聖公賜三品
　　印洪武元年太祖既以孔希學襲封衍聖公因詔
　　禮臣曰孔子萬世帝王之師而其後嗣止三品弗
　　稱褒崇其授希學秩二品賜以銀印
　　闕里文獻考四氏學學録宋元祐始置當時尚有
　　學正一員與學録同以孔氏充而令教授自署金
　　元間間用異姓正録秩皆九品明洪武七年裁學
　　正止設學録一員秩未入流宣徳元年定以聖裔
　　任令衍聖公保舉孔氏年徳俱尊學問優長者咨
　　部除授
　　山東通志聖澤書院孔子宰中都處也明設太常
　　博士一員以主祀事以衍聖公三子承襲
　　闕里文獻考尼山書院洙泗書院元順帝至正二
　　年初設山長以異姓碩儒任後令衍聖公保舉族
　　人之賢者為之明武宗正徳二年改名學録秩從
　　九品
　　山東通志唐褒徳侯孔徳倫在河南寜陵剏建祖
　　廟明正統九年詔遷廟於儀封嘉靖十四年特授
　　聖裔為國子學正専主祀事
　　闕里文獻考唐天寳間文宣公避亂遷居寜陵者
　　數世遂於其地建立聖廟後以子孫流寓寜陵者
　　主其祀事㑹河圯遷居儀封明正統九年詔即於
　　儀封立廟嘉靖十四年始置官以孔繼寅為學正
　　秩正九品令世襲
　　　謹案太常博士及國子監學正二官明史職官
　　　志及儒林傳皆不載
　　闕里文獻考明劉健重修三氏學記闕里三氏學
　　洪武始定名為孔顔孟三氏教授司教授學録各
　　一員學録即以孔氏子孫為之○三氏子孫教授
　　司萬厯年間増入曾氏又改名四氏學○元仁宗
　　延祐三年行聖公兼曲阜尹思誠以非嫡罷職専
　　尹曲阜其子克欽孫希大皆世襲縣尹明洪武七
　　年希大坐事罷職因改世襲為世職令衍聖公保
　　舉族人之賢者送部選授領刺赴任○漢魯相乙
　　瑛以孔子廟有禮器無人掌領請置百石卒史一
　　人掌之後世以其管轄灑掃百户其官遂為百户
　　又以職司巡徼有武備焉合典籍司樂管勾等三
　　員為兵農禮樂四司始用孔氏後以生員明𢎞治
　　間始以灑掃户才徳兼優者充之止由衍聖公委用
　　不由部銓注
　　山東通志山東巡撫方大猷請崇聖賢以培人才
　　疏衍聖公屬官員後明洪武元年設管勾一員司
　　五屯錢糧司樂一員司樂舞生典籍一員司禮生
　　書籍掌書一名司文移書寫一名司繕寫知印一
　　名司印務奏差一名司差遣以上皆由衍聖公保
　　舉堪用人數咨部銓用
　　闕里文獻考知印書寫並明洪武二年建隨朝伴
　　官洪武十七年設
　　　謹案聖裔世爵始自西漢若餘官則後漢始置
　　　百户卒史然至晉時已廢後魏孝文嘗官孔氏
　　　顔氏而亦未聞世襲也至唐末始以文宣公兼
　　　曲阜令宋時又置廟學教授自是厯代相承遞
　　　有増設更元及明置官漸備然四時将享主鬯
　　　者雖膺上公之封而駿奔者不皆服官之侣至
　　國朝設六等執事官然後牽牲贊采章紱焜煌先
　　　聖祀典於是有光真足以補前朝之闕典矣至
　　　曲阜世職知縣明隆慶時御史趙可懐已有舉
　　　用非人民受其殃之奏而因循不廢者徒以此
　　　為報先師之盛意而無術以善處之爾今以曲
　　　阜知縣改授世職六品官品秩視舊為崇而無
　　　民社之責為職事之所不及尊師重道之意通
　　　變宜民之術並行不悖斟酌盡善尤為前代之
　　　所不及也
　
　
　
　
　
　
　
　
　
欽定厯代職官表卷六十六
欽定四庫全書
欽定厯代職官表卷六十七
　　師傅保加銜表

　　師傅保加銜
　國朝官制
太師太傅太保(正一/品)少師少傅少保(從一/品)太子太師太
子太傅太子太保(從一/品)太子少師太子少傅太子少保
(正二/品)
　　以上皆虚銜無職掌亦無員額凡大臣宣力中外
　　勞績懋著者則奉
特㫖加銜或為
贈典以示優寵焉
　厯代建置
　　　謹案太師太傅太保古謂之三公其貳稱三孤
　　　必得其人而後授之無其人則寧闕故曰官不
　　　必備惟其人也後漢每一帝即位必置太傅録
　　　尚書事参預政柄非古義矣其餘各代皆以師
　　　傳稱上公位三公上多以他官兼領或不備置
　　　三少則或不置元魏始稱三師其實一也若東
　　　宮師傅代各殊制亦多以他官兼領者唐天寳
　　　以前凡三師官雖有其位而無其人其後多以
　　　畀藩鎮得之者或不以為榮宋政和新制改三
　　　師為三公與三孤多為階官而東宮六傅領以
　　　宰執大臣然三公之濫授莫甚於宣和之際其
　　　名尤多不正如鄆王楷以唱名第一超拜太傅
　　　景王杞濟王栩並以國公進太傅是以子為師
　　　傅也内侍童貫拜太𫝊進太師是以厮役為師
　　　𫝊也嗣是而緇衣黄冠亦間崇以師傅之號而
　　　典章掃地盡矣明制三公三孤俱為勲戚文武
　　　大臣加官贈官而東宮師𫝊亦無定員無専授
　　　然明世文臣多不敢居三公之位而東宮師傅
　　　類以累考或恩澤得之亦非慎重名器之意今
　　　詳考厯代之得失並著於篇然後知我
　　國家参取古制用為加銜無尃權干政之虞無循
　　　資濫授之弊立法之善為前代所不及也
　三代
　　禮記文王世子記曰虞夏商周有師保鄭康成注
　　記所云謂天子也
　　　謹案韓詩外傳三公者何曰司空司徒司馬司
　　　馬主天司空主地司徒主人今尚書歐陽夏侯
　　　説天子三公一曰司徒二曰司馬三曰司空文
　　　子堯之治天下也舜為司徒契為司馬禹為司
　　　空注三公之官淮南子説苑並同尚書刑徳考
　　　曰益為司馬卨為司徒禹為司空三公象三台
　　　月令疏云書傳有司馬司徒司空公領三卿此
　　　夏制也是虞夏以前以司徒司馬司空為三公
　　　矣古周禮説天子立三公曰太師太保太傅五
　　　經異義云周公為傅召公為保太公為師周公
　　　太公無為司徒司空之文知師保傅三公官名
　　　也五帝三王不同物此周之制也然則許慎謂
　　　五帝三王惟周以師保傅為三公周以前則有
　　　異今據文王世子虞夏商周有師保則五帝三
　　　王並知古周禮説不特周有師保也又考路史
　　　後紀黄帝紀乃立四輔三公六卿三少二十有
　　　四官(案靈樞經有黄帝問少師之文與羅泌之/説合是書雖出偽托然實采掇諸書而成)
　　　(亦必依附古義知舊籍/所載黄帝嘗有是官也)又云陶唐氏立三公六
　　　卿百揆暨百執事然則虞夏商周之前已有師
　　　保明矣非至虞夏商周始創此官也
　　杜佑通典殷太甲時伊尹為太保
　　　謹案環濟要畧曰三公太師太傅太保也殷時
　　　有阿衡伊摯佐之太甲改為保衡皆三公官也
　　　又詩長發篇鄭康成箋曰阿衡湯所依倚而取
　　　平也故以為官名太甲時曰保衡書君奭篇孔
　　　安國傳曰伊尹為保衡言天下所取安所取平
　　　均與杜佑以保衡為太保立義各異以今考之
　　　古人所稱有官有號伊尹之稱阿衡當由湯倚
　　　任至重加以殊名如周之有師尚父非商設有
　　　此官以伊尹充之也洎乎太甲之世則以伊尹
　　　為太保遂兼其官而稱之謂之保衡亦如唐宋
　　　宰相出鎮稱使相宰相封公稱公相兼二名而
　　　言之非至太甲之世又改名保衡也故書稱罔
　　　俾阿衡専美有商詩稱實維阿衡實左右商王
　　　皆不出伊尹之名姓而後人知為伊尹以為伊
　　　尹之専號故也使阿衡為商代之官名豈有専
　　　歸一人以為稱謂者哉今從禮記杜佑之説定
　　　商惟有太保而阿衡之名表中亦刪不録焉
　　尚書盤庚邦伯師長孔安國傳衆長公卿也孔潁
　　逹正義衆官之長故為三公六卿也
　　尚書説命樹后王君公孔潁逹正義三公則君公
　　之内包之
　　尚書微子父師少師孔安國傳父師太師三公少
　　師孤卿
　　　謹案漢官儀殷伊尹為太保胥餘為太師故文
　　　王世子註謂殷亦兼有師保墨子武丁得傅説
　　　舉以為三公然則殷具三公明矣史記殷有太
　　　師疪少師疆抱其樂器以適周漢書古今人表
　　　亦同葢皆樂官之長如論語之太師摰少師陽
　　　其官名與公孤偶同實非公孤之職謹附識於
　　　此
　　尚書周官立太師太傅太保兹惟三公論道經邦
　　爕理隂陽(孔安國傳師天子所師法傅相天子保/保安天子於徳義者此惟三公之任佐)
　　(王論道以經緯國事和理/陰陽言有徳者乃堪之)官不必備惟其人(孔安/國傳)
　　(三公之官不備員惟/其人冇徳乃處之)少師少傅少保曰三孤(孔安/國傳)
　　(此三官名曰三孤孤特也言/卑於公尊于卿特置此三者)貳公宏化寅亮天地
　　弼予一人(孔安國傳副貳三公宏大化敬/信天地之教以輔我一人之治)
　　　謹案逸周書武寤解尹氏八士太師三公咸作
　　　有續神無不饗别太師於三公之外與周官之
　　　制異未足據也
　　尚書金縢二公曰我其為王穆卜孔頴逹正義武
　　王時三公惟周召與太公耳知二公是召公太公
　　也
　　周禮地官二鄉則公一人鄭康成注老尊稱也王
　　置六卿則公有三人也三公者内與王論道中参
　　六官之事外與六卿之教其要為民是以屬之卿
　　焉
　　　謹案康成大𫝊注一公兼二卿舉下以為稱太
　　　宰司徒同職則稱司徒公宗伯司馬同職則稱
　　　司馬公司冦司空同職則稱司空公考王置六
　　　卿六卿各領一鄉大𫝊注謂公領二卿則一公
　　　領二鄉明矣與鄉老文可以互証春秋傳宋立
　　　四鄉二師掌之二師猶天子三公也二師掌四
　　　鄉則是一公領二鄉也尚襲周官鄉老之制而
　　　孔安國書傳謂一公止領一卿豈一公止領一
　　　鄉乎未足為據也
　　國語太保六之太師七之韋昭注太保太師天子
　　三公佐王論汜監衆官不得掌事故次之
　　　謹案國語此文但及太保太師不及太傅或徇
　　　農之事太𫝊不與非無其職也太保太師次司
　　　徒葢亦次徇農之先後非序官也
　　春秋公羊傳諸公者何天子三公天子三公者何
　　天子之相也天子之相何以三自陜而東者周公
　　主之自陕而西者召公主之一相處乎内是言三
　　公為二伯也
　　漢書百官公卿表周官太師太傅太保是為三公
　　盖参天子坐而議政無不總統故不以一職為官
　　名又立三少為之副少師少傅少保是為孤卿記
　　曰三公無官言有其人然後充之舜之於堯伊尹
　　于湯周公召公於周是也
　　通典武王時太公成王時周公畢公為太師成王
　　時畢公為太傅召公為太保
　　　謹案蔡氏沈謂周公方條治事之官未及師保
　　　之職所謂未及者鄭重而未及言之也然考詩
　　　大明維師尚父毛傳云師太師史記齊世家書
　　　太誓註並稱文王立太公望為太師周公為太
　　　傅又謂周武王時太公為太師成王時周公為
　　　太傅召公為太保儀禮逸禮太公為太師周公
　　　為太傅召公為太保史記周本紀成王即位周
　　　公畢公並為太傅書頋命孔傳云太保畢毛稱
　　　公則三公矣冡宰第一召公領之司馬第四畢
　　　公領之司空第六毛公領之則是閲文武成康
　　　之世三公不特具其職且并未嘗闕其人周公
　　　作周禮時似不應不及三公也然而周官載公
　　　孤於六卿之前周禮則不之及者周官叙官之
　　　書故必首三公也周禮列六官之職三公無専
　　　職故不能不闕如也詩長發降于卿士實維阿
　　　衡正義云三公兼卿士詩常武太師皇父正義
　　　云三公兼卿士之官竹書紀年殷王即居亳其
　　　卿士伊尹然則三公類兼六卿六卿之職何莫
　　　非三公之職耶六卿之職具而三公之職亦具
　　　矣大司徒叙官曰鄉老二鄉則公一人此三公
　　　之兼職也職無可名故公孤不列於六卿之前
　　　職有可名故三公並繫於司徒之屬此周公著
　　　作之體也
　　禮記文王世子凡三王教世子必以禮樂立太傅
　　少傅以養之欲其知父子君臣之道也太傅審父
　　子君臣之道以示之少傅奉世子以觀太傅之徳
　　行而審諭之太傅在前少傅在後入則有保出則
　　有師
　　漢書賈誼列傳成王㓜召公為太保周公為太傅
　　太公為太師保保其身體傅傅之徳義師道之教
　　訓此三公之職也於是為置三少皆上大夫也曰
　　少師少傅少保是與太子晏者也
　　　謹案文王世子所引記曰虞夏商周有師保有
　　　疑丞設四輔説者曰天子必有四鄰作記者取
　　　以成世子之記考尚書大𫝊曰天子必有四鄰
　　　前曰疑後曰丞左曰輔右曰弼大戴禮曰應而
　　　不窮者謂之道輔善而相義者謂之充絜亷而
　　　切直者謂之弼𫝊問強計者謂之丞注道或謂
　　　之疑充或謂之輔是所謂四輔也然賈誼所稱
　　　三公三少即今周官所載非别為東宮官屬故
　　　後漢翟酺𫝊亦云昔成王之政周公在前召公
　　　在後畢公在左史佚在右四子挾而維之目見
　　　正容耳聞正言一日即位天下曠然言其法度
　　　素定也盖王之師保疑丞即世子之師保疑丞
　　　而非别設其官以教之也若大戴所記謂周公
　　　在前太公在左召公在右史佚在後而翟酺云
　　　云語各不同則𫝊聞各異耳
　　周禮地官師氏中大夫一人上士二人掌以媺詔
　　王以三徳教國子(鄭康成注國子公卿大臣之子/弟師氏教之而世子亦齒焉)
　　保氏下大夫一人中士二人(注書序曰周公為師/召公為保相成王為)
　　(左右聖賢/兼此官也)掌養國子以道乃教之六藝
　　　謹案文王世子所載以太傅少傅為重而師保
　　　則附言賈誼所述直以太保太傅太師屬之召
　　　公周公太公而以為太保太傅太師為三公以
　　　三少為上大夫皆與此文逈異盖周禮至漢武
　　　帝時始出文王世子及賈誼疏皆在其前故傳
　　　聞異詞核實而論師氏似専掌教授(如今之讀/内廷教)
　　　保氏似兼掌調䕶(如今之/諳逹)太保太傳太師少保
　　　少傅少師則統領其事(如今之/縂師傅)其官有尊卑
　　　任有専司兼攝而所職則大畧相同互相出入
　　　故諸儒所記各舉其一端似相迕而實相足康
　　　成保氏註引書序周公為師召公為保相成王
　　　為左右聖賢兼此官昔人謂太師太保康成誤
　　　以師氏保氏當之今考經典釋文君奭序保太
　　　保也師太師也馬云保氏師氏皆大夫官則康
　　　成保氏注乃本馬融君奭註也師氏保氏不得
　　　當太保太師故書牧誓亞旅師氏次在司徒司
　　　馬司空之後孔安國傳云師氏大夫官頋命師
　　　氏虎臣次在太保奭芮伯彤伯畢公衛侯毛公
　　　之後孔安國亦云大夫官是也中大夫之與三
　　　公康成何至混而為一盖康成原不以師氏為
　　　太師保氏為太保特謂周公為太師亦兼師氏
　　　之職召公為太保亦兼保氏之職以相成王也
　　　成王冲齡踐䟭尚不得闕國子之教故三公復
　　　充師氏保氏之任保氏註明云兼此官既云兼
　　　此官則非即此官明矣鄭注未嘗合而為一也
　秦
　　章如愚山堂考索秦制闕三師之位
　　通典太子師保二傅殷周已有逮乎列國秦亦有
　　之
　　　謹案秦之太子師傅見於史記商君列傳然秦
　　　使太子扶蘇北監䝉恬兵於上郡而以趙髙傅
　　　公子胡亥教之決獄然則所謂太子師傅者其
　　　失職也乆矣又孔叢子載陳勝以孔鮒為太師
　　　盖沿用古制偶立斯名非秦有是官故不著焉
　漢
　　漢書百官公卿表太傅髙后元年初置金印紫綬
　　後省八年復置後省元夀二年復置位在三公上
　　太師太保皆元始元年置金印紫綬太師位在太
　　傅上太保次太傅
　　　謹案漢志太傅位在三公上考漢紀永光三年
　　　太傅韋元成為御史大夫御史大夫位在太傅
　　　下以太傅為御史大夫在當時並非左遷豈以
　　　太傅位雖尊而御史大夫職特重歟又漢紀武
　　　帝紀載元狩五年太子太傅嚴青翟為丞相太
　　　傅止為御史大夫而太子太傅乃為丞相然則
　　　當時雖設師𫝊而遷除他官不甚拘拘于太少
　　　之秩次也
　　漢紀平帝紀大司徒孔光為太傅左将軍甄豐為
　　少傅元始元年太傅孔光為太師車騎将軍王舜
　　為太保大司空左将軍甄豊為少傅
　　宋書百官志太師漢初不置平帝始復置太師官
　　而孔光居焉東京又廢獻帝初復置後又廢太傅
　　漢髙后元年初用王陵太保平常元始元年始用
　　王舜後漢不置
　　　謹案荀悦漢紀髙祖紀有太保叔孫通固諫之
　　　文然則髙祖時已有太保而漢書百官公卿表
　　　謂元始元年始置宋書百官志謂平帝元始元
　　　年始用王舜與漢紀異
　　漢書孔光列傳為帝太傅位四輔馬公列傳四輔
　　為國維綱
　　　謹案漢又置少傅甄豊為少傅與太師太傅太
　　　保並為四輔然百官表不載盖王莽更制所立
　　　非定制也
　　漢書百官公卿表太子太傅少傅皆秩二千石
　　　謹案漢太子二傅屬官有太子門大夫庶子洗
　　　馬舍人今析入詹事府表内此不具載
　　後漢書百官志太傅上公一人掌以善導無常職
　　世祖以卓茂為太傅後省其後每帝初即位輒置
　　太傅録尚書事
　　　謹案續漢書稱每帝即位輒置太傅一人録尚
　　　書事今考袁宏後漢紀光武中元二年明帝即
　　　位以鄧禹為太傅明帝紀永平十八年章帝即
　　　位以趙熹為太傅章帝紀章和元年和帝即位
　　　以鄧彪為太傅和帝紀元興元年殤帝即位張
　　　禹為太傅安帝紀建光四年北鄉侯即位以馮
　　　石為太傅順帝紀永建元年以桓焉為太傅靈
　　　帝紀建寕元年以陳蕃為太傅又以胡廣為太
　　　傅中平六年獻帝即位以袁隗為太傅其中惟
　　　質帝紀桓帝紀未見立太傅之文而靈帝紀則
　　　兩立太傅與司馬彪所云微有不同考魯相史
　　　晨祠孔廟奏銘云時副言太傅太尉司徒司空
　　　大司農府治所部從事列太傅於太尉之上後
　　　漢書樊凖傅永和初上書五府調省中都官吏
　　　注云太傅太尉司徒司空大將軍虞翊傅詡曰
　　　宜令四府九卿三公也註云太傅太尉司徒司
　　　空凡稱五府四府皆首列太傅於此見漢之太
　　　傅重於三公也
　　通典後漢惟有太傅一人而無太保(董卓自為太/師非漢本制)
　　　謹案後漢書趙典傅曰公卿表典篤學博聞宜
　　　備國師説者以為國師即太師然則後漢之不
　　　置太師亦無其人則闕之意也
　　後漢書百官志太子太傅一人中二千石職掌輔
　　導太子禮如師不領官屬太子少傅二千石亦以
　　輔導為職悉主太子官屬(劉昭注漢官曰/員吏十三人)
　　　謹案後漢紀光武紀建武二十八年上問羣臣
　　　誰可傅太子者皆曰執金吾隂識可也博士張
　　　佚正色曰今陛下立太子為隂氏乎即為隂氏
　　　則隂侯可為天下則固用天下之賢上曰善欲
　　　置傅者以輔太子今博士不難正朕况太子乎
　　　即拜佚為太子太傅而以桓榮為太傅然則後
　　　漢命太𫝊始于卓茂命太子太傅始于張佚桓
　　　榮也又考後漢不置詹事以少傅領東宮官屬
　　　與西京異其官屬自太子率更以下别詳詹事
　　　府篇
　三國
　　三國蜀志後主列傳冊曰今以禪為皇太子使使
　　持節丞相亮授印綬敬聼師傅行一物而三善皆
　　得焉可不勉與
　　　謹案華陽國志獻帝建安二十四年先主以許
　　　靖為太傅章武元年先主即帝位許靖為司徒
　　　無代為太傅者盖建安二十四年尚襲後漢之
　　　制故設太傅至蜀改元或省其職華陽國志謂
　　　蜀初闕三司之位以待天下(晉志三司即太尉/司徒司空亦曰三)
　　　(公/)太傅在三司上蜀且闕三司之職則太傅不常
　　　設可知矣又考華陽國志延熙元年立子璿為
　　　皇太子瑶為安定王以典學從事巴西譙周為
　　　太子家令梓橦李譔為僕射皆名儒也則後主
　　　時惟立宮官未見設太子太傅少傅惟魏畧曰
　　　禪立為太子諸葛亮為太子太傅然攷諸書及
　　　諸葛亮集亮不為太子太傅故裴松之以為此
　　　魚絭妄説則冊文云敬聽師傅者當别有其人
　　　或先主時亦曽設此官耳
　　宋書百官志太師魏世不置
　　晉書職官志魏初惟置太傅以鐘繇為之後又置
　　太保以鄭冲為之
　　三國魏志三少帝本紀昔周成建保𫝊之官近漢
　　顯宗崇寵鄧禹所以優崇雋乂必有尊也其以
　　太尉為太傅
　　　謹案司馬懿以太尉進太傅且靳大司馬不與
　　　托以朝議避忌(見晉帝/宣帝紀)此由曹爽等陽以名號
　　　尊之而隂奪其權如漢初安國侯以右丞相遷
　　　帝太𫝊耳其後太傅置左右長史掾屬舍人各
　　　十人加以典兵則又簒奪隂謀自生亂制非太
　　　傅職司所本有亦非魏代之常經故不具録焉
　　通典魏官九品第三品太子保傅
　　王應麟玉海漢魏故事太子於二傅執弟子禮(通/典)
　　(太子於二傅皆為書不曰/令少傅稱臣而太傅不臣)文帝為太子凉茂為太
　　傅何䕫為少傅謂之二傅
　　　謹案魏世無東宮文帝為太子乃魏國太子也
　　　自後二傅之官遂闕不著
　　三國呉志諸葛恪列傳恪以大將軍領太子太傅
　　中書令孫宏領少傅恪更拜太傅
　　　謹案呉之太傅自諸葛恪外見於書紀者惟陸
　　　機著論云張昭為師傅而已若東宮二傅多以
　　　他官兼領如闞澤拜太子太傅領中書如故薛
　　　綜為太子少傅領選職薛瑩以選曹尚書領太
　　　子少傅之類是也惟張温吾粲官太子太傅少
　　　傅程秉以交阯長史徴拜太子太傅當為専任
　　　耳
　　晉
　　晉書職官志太宰太傅太保周之三公官也晉以
　　景帝諱故採周官之名置太宰以代太師之任秩
　　増三司與太傅太保皆為上公論道經邦燮理隂
　　陽無其人則闕以平安獻王孚居之自渡江以後
　　其名不替而居之者甚寡太宰太傅太保為文官
　　公冠進賢三梁黒介幘
　　　謹案晉以景帝之諱改太師之官名晉書職官
　　　志既云改太宰又云改太保已自相違異通典
　　　則云改太師更屬参差然晉志明云採周官之
　　　名周官無太帥之文則杜佑所説為無據至太
　　　保雖見於周官而古文尚書晉初未出所謂周
　　　官當即周禮周禮有冡宰無太保保氏又下大
　　　夫秩不相當則其為太宰更無疑義况宋齊相
　　　沿並稱太宰尤證據昭然盖作保者史之誤字
　　　惠帝紀稱齊王同為太師者亦史之駁文或其
　　　初避諱作帥字後乃定為宰歟
　　晉荀朂薦三公保傅保三公保傅宜得其人若使
　　楊珧参輔東宮必當仰稱聖意
　　晉書職官志太子太傅少傅泰始三年始各置一
　　人尚未置詹事官事無大小皆由二傅並有功曹
　　主簿五官太傅中二千石少傅二千石其訓導者
　　太傅在前少傅在後皇太子先拜諸傅然後答之
　　後以儲副體尊遂命諸公居之以本位重故或行
　　或領時侍中任愷武帝所親敬復使領之盖一時
　　之制也咸寕元年以給事黄門侍郎楊珧為詹事
　　掌宫事二𫝊不復領官屬及楊珧為衛將軍領少
　　傅省詹事遂崇廣傅訓命太尉賈充領太保司空
　　齊王攸領太傅所置吏屬復如舊二傅進賢兩梁
　　冠黒介幘五時朝服佩水蒼玉其後太尉汝南王
　　亮車騎將軍楊駿司空衛瓘石鑒皆領傅保猶不
　　置詹事惠帝元康元年復置詹事二傅置丞一人
　　秩千石主簿五官掾功曹史主記門下史録事戸
　　曹法曹倉曹賊曹功曹書佐門下亭長門下書佐
　　省事各一人給赤印安車一乗及廣陵建宮乃置
　　六傅三太三少以景帝諱師故改太師為太保(晉/原)
　　(别有太保此太保據/前文當為太宰之誤)通省尚書事詹事文書闗由
　　六傅自元康之後諸傅或二或三(通典無此二/字疑此衍)或
　　四或六渡江之後有太傅少傅不立師保
　　通典晉太子六傅各有丞一人
　　司馬光資治通鑑元熙元年立廣陵王遹為皇太
　　子以中書監何劭為太子太師衛尉裴楷為少師
　　吏部尚書王戎為太傅前太常張華為少傅衛將
　　軍楊濟為太保尚書和嶠為少保胡三省注晉東
　　宮六傅惟此時具官
　　　謹案晉潘尼集有皇太子釋奠頌云元康三年
　　　春閏月越二十四日既齊輿駕於太學太傅在
　　　前少傅在後恂恂乎宏保訓之道考通鑑永熙
　　　元年東宮六傅已全具而潘尼于元康三年作
　　　頒仍止稱太傅少傅者葢晉泰始初猶有太
　　　子太傅少傅故當時訓導之職二傅領之皇太
　　　子釋奠其前後特于六傅内舉其最重者耳
　宋齊梁陳
　　宋書百官志太宰一人太傅一人太保一人是為
　　三公無其人則闕
　　　謹案宋太宰惟孝武帝時以江夏王義恭為之
　　　以後無人
　　宋書百官志太子太傅一人丞一人少傅一人丞
　　一人並有功曹主簿五官太傅中二千石少傅二
　　千石
　　南齊書百官志齊惟置太傅
　　　謹案齊亦有太宰太保然惟以為贈無生得之
　　　者故志以為惟置太傅
　　南齊書百官志太子太傅少傅府置丞功曹五官
　　主簿
　　南齊書王儉列傳儉領太子少傅舊太子敬二傅
　　同至是朝議接少傅以賓友之禮
　　隋書百官志梁有太宰太傅太保○太子太傅一
　　人位視尚書令少傅一人位視左僕射置丞功曹
　　主簿五官
　　　謹案職官要録曰三少舊視左僕射冠服同三
　　　太也
　　隋書百官志陳制官品秩太宰太傅太保秩萬石
　　品並第一太子二傅中二千石品並第二
　　通典太子六傅自宋以下惟有傅而無師保
　北魏
　　通典後魏以太師太傅太保謂之三師上公也
　　　謹桉温子昇集有為上黨王穆讓太宰表考晉
　　　宋以後江左皆名太師為太宰而北魏官氏志
　　　及唐六典通典載魏官制仍稱太師不稱太宰
　　　子昇表稱太宰或當時熟習舊名相襲未改歟
　　唐六典三師訓導之官也其名即周之三公漢始
　　尊師傅之位在三公上謂之上公無所統職後魏
　　特稱三師以正其名然非道徳崇重則不居其位
　　無其人則闕之
　　　謹案魏淮陽王欣大統中為太傅文帝曰王三
　　　為太傅再為太師自古人臣未聞此例可知三
　　　師之官在魏固甚重也
　　通典後魏太子太師太傅太保謂之東宮三師少
　　師少傅少保謂之東宮三少孝明在東宫宣武皇
　　帝欲以崔光為太子師傅光固辭帝令太子南面
　　再拜宮臣皆從太子拜光北面立不敢答拜惟西
　　向拜謝而出乃授光太子太傅
　北齊
　　隋書百官志後齊循後魏置太師太傅太保是為
　　三師擬古上公非勛徳崇者不居○太子太師太
　　傅太保是為三師掌師範訓導輔翊皇太子少師
　　少傅少保是為三少各一人掌奉皇太子以觀三
　　師之徳出則三師在前三少在後
　　　謹案魏收𫝊文宣除收為太子少傅仍兼太子
　　　詹事攷隋百官志北齊設太子三師三少又别
　　　設詹事各為専職收以太子少傅兼詹事盖一
　　　時之制也又收未嘗為少傅而温特進集有冬
　　　夜酬魏少傅直史館詩(魏收傳收為太/子少傅直館)則太子
　　　少傅當時亦通稱少傅也
　後周
　　隋書百官志周太祖師周之建職置三公三孤以
　　為論道之官
　　周書蕭圓肅列傳建徳三年授太子少傅圓肅以
　　任當師傅調䕶是職乃作少傅箴
　　　謹案成周立三公三孤王之師保即世子之師
　　　保後周建官多倣成周故杜佑謂東宮三師三少
　　　後周不置然蕭圓肅之授太子少傅明著於史
　　　當是為圓肅而特設者歟
　隋
　　隋書百官志三師不主事不置府僚盖與天子坐
　　而論道者也
　　　謹案師傅保北魏尊為三師北齊因之後周依
　　　周禮又以為三公隋初又為三師煬帝廢之三
　　　師自漢魏以來皆開府置僚屬至隋因後周不
　　　置僚屬盖又省三少不置也
　　隋書百官志太子置太師太傅太保少師少傅少
　　保
　唐
　　舊唐書百官志太師太傅太保各一員謂之三師
　　並正一品訓導之官大抵無所統職無其人則闕
　　之(通典天寶以前凡三師/官雖有其位而無其人)
　　唐六典三師或親王拜者但存其名耳
　　資治通鑑貞觀六年上以新令無三師官二月丙
　　戍詔特置之
　　　謹案此本舊唐書太宗紀而新書百官志則云
　　　隋廢三師貞觀十一年復置疑誤
　　新唐書百官志太子太師太傅太保各一人從一
　　品掌輔導皇太子每見迎拜殿門三師合拜每門
　　必讓三師坐太子乃坐與三師書前名惶恐後名
　　惶恐再拜太子出則乗路備鹵簿以從少師少傅
　　少保各一人從二品掌曉三師徳行以諭皇太子
　　奉太子以觀三師之道徳自太師以下惟其人不
　　必備
　　　謹案唐貞觀以還太子師傅皆宰相兼領如魏
　　　徴長孫無忌房元齡蕭瑀髙士亷岑文本于志
　　　寕等皆領師傅之職而房元齡蕭瑀髙季輔等
　　　又下兼三少乃其後非疾廢眊瞶不任事者即
　　　休戎罷帥不知書者處之而又疎棄斥逐之越
　　　月踰時不得召見甚至縉紳多恥為之然則與
　　　是列者非所以示尊寵其與設官之初意大不
　　侔矣
　五季
　　資治通鑑安審琦曰皇甫太師寂無音問胡三省
　　注皇甫遇未必加官至太師也而安審琦以太師
　　稱之盖五季之世官賞無章當時相稱謂不復論
　　其品秩就人臣極品而稱之
　　玉海舊制太師太傅太保為三師太尉司徒司空
　　為三公並為宰相親王使相加官五代之制司徒
　　遷太保太保遷太傅太傅遷太尉太尉遷太師檢
　　校者亦如之
　　　謹案洪邁云唐節度使𢃄檢校其初只左右散
　　　騎常侍如李愬在唐鄧時所稱者也後乃轉尚
　　　書及僕射司空司徒能至此者盖少僖昭以降
　　　藩鎮盛強武夫得志纔建節□其資級已髙於
　　　是復升太保太傅太尉其上惟有太師故將帥
　　　悉稱太尉今觀胡氏所云則五季時并簿太尉
　　　而徑稱太師故遼人多呼節度使為太師見金
　　　史世紀相沿固有所自矣此本無預於官制而
　　　史文有此稱號恐滋考證者之疑故存而訂正
　　　之焉
　　五代㑹要長興四年四月以秘書監劉賛為秦王
　　傅時言事者請為秦王置師傅上顧問近臣皆以
　　秦王名勢隆盛不敢置議請自選擇乃降是命
　　　謹案五季凡師傅官見于新五代史各傅如馮
　　　道為太師趙光逢為太保安童誨為太子太師
　　　季鏻為太子太傅等大約一準唐制然僭濫相
　　　仍槩不足述姑著此以見一時之事云
　宋
　　宋史職官志宋承唐制以太師太傅太保為三師
　　為宰相親王使相加官(凡除授則自司徒遷太保/自太𫝊遷太尉檢校亦如)
　　(之/)若宰臣官至僕射致仕者以在位久近或已任
　　司空司徒則拜太尉太傅等官若太師則為異數
　　自趙普以開國元勲文彦博以累朝耆徳方特拜
　　焉政和二年九月詔以太師太傅太保古三公之
　　官今為三師古無此稱合依三代為三公為真相
　　之任仍考周制立三孤少師少傅少保亦稱三少
　　為次相之任
　　柯維騏宋史新編職官志宣和七年詔復三公不
　　領三省事治平著令親王不兼三師至徽宗朝皇
　　子有真授者
　　歐陽修歸田録皇子顥封東陽郡王除婺州節度
　　使檢校太傅翰林賈學士黯上言太𫝊天子師臣
　　也子為父師於體不順中書檢勘自唐以來親王
　　無兼師傅官者盖自國朝命官祗以差遣為職事
　　自三師三公以降皆是虚名故失於因循耳議者
　　皆以賈言為當也
　　葉夢得避暑漫録本朝宰相以三師致仕者元豊
　　以前惟三人趙韓王太師張鄧公太傅王魏公太
　　保元豊文潞公始以太師繼之
　　陸游老學菴茟記史魏公自少保六轉而至太師
　　文潞公自司空四轉蔡太師自司空三轉秦太師
　　自少保兩轉而已
　　王闢之澠水燕談録國朝享國百三十餘年人臣為
　　太師者惟趙忠獻文潞公二人者耳
　　　謹案宋三公自太祖以來未嘗備官獨宣和末
　　　三公至十八人盖太師三人太傅四人太保十
　　　一人三少不計也又宋太師未嘗並除紹聖初
　　　始有文彦博呉王顥宣和中蔡京童貫鄭紳靖
　　　康初燕王俁越王偲紹興初秦檜張俊紹熙末
　　　史浩嗣秀王伯圭建隆至紹熙宰臣生拜太師
　　　者五趙晉文彦博蔡京秦檜史浩惟蔡秦二人
　　　以相臣特拜其他皆還政加恩也親王生拜太
　　　師者五人楚王元佐燕王元儼呉王顥燕王俁
　　　趙王偲皆以父兄行得之嗣秀王伯圭以宗室
　　　特拜太師盖王于光宗為親伯父用優禮也又
　　　政和之制除三公三孤者必湏建節加檢校太
　　　子少保少師之類然後除開府儀同三司既除
　　　開府然後除三孤三公南渡後如張韓劉岳諸
　　　武臣猶是如此其後一得建節即徑除開府至
　　　三孤三公益非舊制矣
　　宋史職官志東宮官太子太師太傅太保太子少
　　師少傅少保
　　馬端臨文獻通考宋師傅不常設仁宗升儲置三
　　少各一人李昉以恭知政事兼掌賓客及陞左相
　　遂進兼少傅此宰相兼宮僚之始也丁謂兼少師
　　馮拯兼少傅曹利用兼少保是時實為東宮官餘
　　多以前宰執為致仕官亦隨本官髙下除授太子
　　少師少傅少保以待前執政其少師亦不輕除若
　　因遷轉則逓進一官至太師即遷司空矣天禧末
　　皇太子同聽政乃以首相兼少師自後神宗欽宗
　　孝宗光宗在東宮皆不置
　　宋史新編職官志其後錢象祖兼少傅史彌逺賈
　　似道兼少師皆宰相兼宮僚也
　　石林燕語國朝宰相執政未有兼東宮職事者天
　　禧未仁宗初立為皇太子因命宰相丁謂馮拯兼
　　少師少傅樞宻使曹利用兼少保而任中正王曾
　　為恭知政事錢惟演為樞宻副使皆兼賓客前此
　　所無也謂等因請師傅十日一赴資善賓客以下
　　隻日互陪侍講從之
　　　謹案宋制以宰相兼宮僚至天禧末乃以首相
　　　兼太子少師故宮僚特重然宋初竇儀左右僕
　　　射東宮三師為表首議云東宮三師為表首討
　　　論故實全無證據其左右僕射援引制勑合為
　　　表首者其事有六云云大㫖謂上䑓君父之官
　　　東宮臣子之官不得以東宫三師一品為尊然
　　　則宮僚雖以宰相充而百官表次仍當在僕射
　　　後特史彌逺賈似道之流為首輔而兼充少師
　　　則東宫三師望愈重矣
　遼
　　遼史百官志南面朝官三師府太師穆宗應厯三
　　年見太師唐古特(西畨也原作/唐骨徳今改)太傅太宗㑹同元
　　年命馮道守太傅太保㑹同元年劉昫守太保少
　　師耶律資忠傳見少師蕭巴格(原作把哥/今改正)少傅少
　　保掌印耶律伊遜(䝉古語九數也/原作乙辛今改)重熙中掌太保
　　印
　　　謹案北魏始改三公為三師宋政和中始復周
　　　官公孤之名遼則太尉司徒司空自為三公而
　　　師傅稱三師盖恭取北魏以來之舊制也
　　遼史百官志南面東宮三師府太子太師太宗大
　　同元年見太子太師李崧太子太傅世宗天禄五
　　年見太子太𫝊趙瑩太子太保大同元年見太子
　　太保趙瑩太子少師聖宗太平十一年見太子少
　　師簫從順太子少傅耶律哈里(滿洲語有水寛甸/處也原作合里今)
　　(改/正)重熙中為太子少傅太子少保大同元年見太
　　子少保馮玉
　金
　　金史百官志三師太師太傅太保各一員皆正一
　　品師範一人儀刑四海○東宮官宮師府太子太
　　師太子太傅太子太保正二品太子少師太子少
　　傅太子少保正三品掌保䕶東宮導以徳義海陵
　　天徳四年始定制宫師府三師三少詹事院詹事
　　三寺十率府皆𨽻焉
　元
　　元史百官志三公太師太傅太保各一員正一品
　　銀印以道夑隂陽經邦國有元襲其名號特示尊
　　崇太祖十二年以國王置太師一員太宗即位建
　　三公其拜罷嵗月皆不可考世祖之世其職常缺
　　而僅置太保一員至成宗武宗而後三公並建無
　　虚位而東宮常置三師三少盖亦不恒有也
　　　謹案元視宋制故師傅亦稱三公而又有所謂
　　　大司徒司空太尉之屬或置或不置則亦一時
　　　之制也
　　王圻續文獻通考元成宗大徳十一年六月(時武/宗已)
　　(即/位)置宮師府立太子太師少師太傅少傅太保少
　　保等官
　明
　　明史職官志太師太傅太保為三公正一品少師
　　少傅少保為三孤從一品掌佐天子理隂陽經邦
　　宏化其職至重無定員無専授洪武三年授李善
　　長太師徐逹太傅(先是常遇春/已贈太保)三孤無兼領者建
　　文永樂間罷公孤官仁宗復設(永樂二十二年八/月復置三公三少)
　　宣徳三年勑太師英國公張輔少師吏部尚書蹇
　　義少傅兵部尚書華盖殿大學士楊士竒少保兼
　　太子少傅戸部尚書夏原吉各輟所領侍左右咨
　　訪政事公孤之官幾於尃授逮義原吉老士竒還
　　領閣務自此以後公孤皆虚銜為勲戚文武大臣
　　加官贈官而文臣無生皆三公者嘉靖二年加楊
　　廷和太傅辭不受其後文臣得加三公惟張居正
　　萬厯九年加太傅十年加太師
　　續文獻通考明初設三公府正一品府罷而李善
　　長徐逹以丞相兼太師太傅
　　　謹案明文臣自張居正外多不敢居三公之位
　　　故孫承宗傅云加太傅力辭不受先以册立東
　　　宫加太保及神宗實録成加官亦如之並辭免
　　　復以考滿詔加太傅復辭不受而勲臣得之者
　　　前後凡十五人内太師六人太傅四人太保五
　　　人亦制之失中者也
　　明史職官志太子太師太子太傅太子太保並從
　　一品掌以道徳輔導太子而謹䕶翼之太子少師
　　太子少傅太子少保並正二品掌奉太子以觀三
　　公之道徳而教諭焉太少賓客正三品掌侍太子
　　贊相禮儀規誨過失皆東宮大臣無定員無専授
　　洪武元年太祖有事親征慮太子監國别設宮僚
　　或生嫌隙乃以朝臣兼官職李善長兼太子少師
　　徐逹兼太子少傅常遇春兼太子少保治書侍御
　　史夏原吉范顯祖兼太子賓客三年禮部尚書陶
　　凱請選人専任東宮官罷兼領庶於輔導有所責
　　成帝諭以江充之事可為明鑑立法兼領非無謂
　　也由是東宮師傅止為兼官加官及贈官惟永樂
　　間成祖幸北京以姚廣孝専為太子少師留輔太
　　子自是以後終明世皆為虚銜於太子輔導之職
　　無與也
　　　謹案太子賓客唐官也始於漢四皓之時從太
　　　子至武帝為太子立博望苑使通賓客晉惠帝
　　　令衛庭王略楊苾裴憲華恒備太子賓友其時
　　　雖非官而謂之東宮賓客唐顯慶元年始以太
　　　子太傅兼侍中韓瑗中書令來濟禮部尚書許
　　　敬宗左僕射兼太子少師于志寕並為皇太子
　　　賓客遂為官額定置四人掌調䕶侍從規諫凡
　　　太子有賓客之事則為上齒資位間重其流不
　　　雜宋置二人或以宰執兼之太子事以師傅禮
　　　其後相仍不替明洪武初徴儒士王本杜斆趙
　　　民望呉源為四輔官兼太子賓客位尚書上盖
　　　亦宮師之亞也
　　國朝不設斯官故附著於此
　
　
　
　
　
　
　
　
　
　
　
　
　
欽定厯代職官表卷六十七
欽定四庫全書
欽定厯代職官表卷六十八
　　文武官階表




　　文武官階
　國朝官制
光祿大夫(正一/品)榮祿大夫(從一/品)資政大夫(正二/品)通奉大
夫(從二/品)通議大夫(正三/品)中議大夫(從三/品)中憲大夫(正四/品)
朝議大夫(從四/品)奉政大夫(正五/品)奉直大夫(從五/品)承徳郎
(正六/品)儒林郎(從六/品)文林郎(正七/品)徵仕郎(從七/品)修職郎(正/八)
(品/)修職佐郎(從八/品)登仕郎(正九/品)登仕佐郎(從九/品)
　　以上文官階若吏員出身者其從六品正七品俱
　　為宣徳郎不及九品者為未入流初制一品正從俱
　　光祿大夫後從一品改榮祿大夫凡官階五品以上為
誥授六品以下為
敇授武官亦如之
建威将軍(正一/品)振威将軍(從一/品)武顯将軍(正二/品)武功将
軍(從二/品)武義都尉(正三/品)武翼都尉(從三/品)昭武都尉(正四/品)
宣武都尉(從四/品)武徳騎尉(正五/品)武徳佐騎尉(從五/品)武畧
騎尉(正六/品)武畧佐騎尉(從六/品)武信騎尉(正七/品)武信佐騎尉(從七/品)奮
武校尉(正八/品)奮武佐校尉(從八/品)修武校尉(正九/品)修武佐校尉(從九/品)
　　以上武官階初提督總兵官或加都督及都督同知僉
　　事等銜其左右都督俱為正一品後裁去加銜定提督
　　為從一品故武階至從一品而止又正一品從一品初
　　俱為榮禄　大夫正二品為驃騎将軍從二品為驍騎将軍
　　正三品為昭勇将軍從三品為懐逺将軍正四品為明
　　威將軍從四品為宣武将軍正五品為武德将軍
　　從五品為武畧将軍正六品為昭信校尉從六品
　　為忠顯校尉正七品為奮力校尉其旗員武職初
　　有封承徳郎文林郎者亦改照漢人之例其旗員之
　　八九品武職仍依舊為修職郎登仕郎後又改從一品
　　為振威大夫正二品為武顕大夫從二品為武功大
　　夫正三品為武義大夫從三品為武翼大夫正四
　　品為昭武大夫從四品為宣武大夫正五品為武
　　徳郎從五品為武畧郎正六品為武信郎從六
　　品為武信佐郎正七品為奮武郎乾隆五十一
　　年欽奉
諭㫖武職階級自應與文臣相埒今文職則係正一品
　起而武職則係從一品起顯然少予一階且文職自
　正一品至從九品共十八階武職自從一品至七品止十
　一階多寡顯有懸殊所有武職人員現在所缺正一品之
　階應照朕前次欽定領侍衛内大臣将軍為正一品之
　例増入一階其自正一品以下較文職所少之五階亦
　應於内外武職衙門㣲末員弁内按其職守酌定正
　從照文職一體釐正以昭畫一再舊例武官正從一
　品俱封榮禄大夫正二品至從五品俱封將軍既
　未為允當嗣更定新例則皆稱大夫因思將軍
　為専閫主帥大夫係文臣之稱乃舊例則封將軍
　而今又更封大夫名義殊覺紊淆嗣後武職正一品
　至從二品俱應封為将軍正三品至從九品應分别酌與
　都尉騎尉校尉等字様逓為差等以示區别着軍機大臣
　㑹同大學士吏兵二部詳晰定議具奏遵
㫖奏准武職自正一品領侍衛内大臣起至從八品止共十六階又自
　　從一品提督起至正七品共十一階較之文職自大學士起至從
　　九品止共十八階似覺参差惟查文職之十八階乃合内外
　　統計始有此数武職合内外統計止有十六階較之文職少
　　正九從九二階應遵
㫖増設所増官階查八旗有藍翎長太僕寺委署固山逹向無品
　　級今應将藍翎長作為正九品太僕寺固山逹作為從九
　　品又綠營七品以下未經設有官階查有經制外委千總外
　　委把總及額外外委亦向無品級今應将經制外委千總作
　　為正八品經制外委把總作為正九品額外外委作為從九
　　品増入官階内外合計以作十八階之数與文職相埒至
封典名號謹遵
諭㫖一二品俱封為将軍三四品封為都尉五六七品俱封
　　為騎尉八九品俱封為校尉仰見我
皇上綜理萬機闡宏六典念文武有兼資之職守斯官
　　階有並重之章程令甲昭埀百代不易仗考官之
　　有階古名散官武散官階唐列四十有五宋列三
　　十有一金列四十有二元列三十有四明列三十
　　然散冗失制如唐制同一從四品而分上下上曰
　　宣威将軍下曰明威将軍又曰歸徳中郎将推之
　　五品以下皆然義例不明繁簡寡當金制自從二
　　品以上仍襲文階名號正三品以下乃列将軍校
　　尉副尉之名則文武之資相混淆也元列階至八
　　品而止明列階至六品而止則較文資過為簡略
　　豈如我
皇上設官分職陳殷置輔無不甄覈名實審挈重輕武
　　階之数既並埒乎文資而千城之寄其稱名亦與
　　文資逈異定階爵節級之顯秩寓酬庸勵武之微
　　權貔虎桓桓有不果敢奮職者歟
　厯代建置
　　　謹案周以九命正邦國之位而國語曰内官不
　　　過九御外官不過九品則九品之名其来舊矣
　　　曹魏始定九品之制至梁分為十八班而九品
　　　不廢北魏以九品分正從隋唐以来因之然品
　　　既分正從而正從之中又有上階下階之分與
　　　夫陞授加授之别或析而四或析而六名稱叢
　　　互遷改靡定而等列反因之滋晦散官之號肇
　　　見于隋隋開皇之制以居曹有職務者為職事
　　　官其無職務者為散官故有特進左右光祿大
　　　夫金紫光祿大夫銀青光祿大夫朝議大夫朝
　　　散大夫等號並為散官然漢制光祿大夫
　　　大夫議郎中郎侍郎郎中皆無員多至數十人
　　　而特進奉朝請亦皆無職守優㳺祿秩即如成
　　　都侯王商以特進領城門兵置幕府得舉吏亦
　　　正是加官攝官之例而非以為正職則官之有
　　　散自漢已有之魏晉以後或置左右光祿金紫
　　　光祿太中中散等大夫並無員以優耆宿北魏
　　　又嘗置㪚官五等其品第五至第九百官有闕
　　　則取其中以補之盖當時之仕于朝者不任以
　　　事則置之散官此正如後世宫觀設官之比而
　　　亦以儲才需用且得與諸執事官均其勞佚也
　　　逮唐因隋制乃雜採以為階秩之目凢入仕者
　　　皆帶散位謂之本品又参取前代之散號将軍
　　　益以校尉以為武㪚官其武騎屯騎等尉在隋
　　　比曹郎者則一歸之於勛官而散官始定為虚
　　　號矣若夫勛號出於周齊交戰之際本以酬戰
　　　士其後漸及朝流階爵之外自為節級周置上
　　　開府儀同三司等十一號隋有上柱國以下總
　　　十一等以賞勛勞其後屢有増改唐永徽以後
　　　以國初勛號與㪚官頗多同名者年月既久漸
　　　相錯亂于咸亨五年三月更下詔申明各以類
　　　相比所謂武徳初光禄大夫比今日上柱國者
　　　卒之名目猥多無禆政體相沿至明則柱國以
　　　下文武各為勛號而制又一變夫勛自為勛本
　　　不與階為附麗故唐時有功者或叙階或賜勛
　　　尚能隨事分授以寓夫一時之微權而初無層
　　　積坐進之故自宋以降則毎遇郊賞若考滿者
　　　其酬勛若干級進階若干等即並舉而予之故
　　　明人有言有階特進而勛止柱國者未有左柱
　　　國而不帯特進者然則既無相濟之用亦正無
　　　取此相混之名矣我
　　國家稽古建官循名責實文官之階定為九品品
　　　有正從凡十八等武階自從一品至正七品凡
　　　十二等嗣復欽遵
諭㫖定為十八等文以大夫郎為稱武以将軍都尉騎
　　　尉校尉為稱而盡革漢唐以来㪚號勛號襍號之
　　　制洵所謂為法則精而宻而施于事則簡而易
　　　知者矣兹表文武官階故先撮論其概而以厯
　　　代沿革之故條具于後至前代文武階不分分之自
　　　唐始故武階之表亦自唐始而隋以上不復贅列云
　三代
　　禮記王制王者之制爵禄公侯伯子男凡五等諸
　　侯之上大夫卿下大夫上士中士下士凡五等鄭
　　康成注爵秩次也上大夫曰卿孔頴達疏此大都
　　總記三王制度
　　　謹案公侯伯子男至中士下士爵也古無爵與
　　　階之分爵即階也故諸侯之卿大夫士與諸侯
　　　並列為爵秦漢以降爵為酬庸之號而百職事
　　　之在列者各循資以進階始與爵分矣故録此
　　　以著縁起而表則託始于周焉
　　國語外官不過九品
　　周禮春官大宗伯以九儀之命正邦國之位壹命
　　受職(鄭康成注始見命為正吏謂列國之/士于子男為大夫王之下士亦一命)再命受
　　服(注鄭司農云為上士康成謂列國之大/夫再命于子男為卿王之中士亦再命)三命受
　　位(注鄭司農云受下大夫之位康成/謂此列國之卿王之上士亦三命)四命受器(注/鄭)
　　(司農云為上大夫康成謂此命/公之孤也王之下大夫亦四)五命賜則(注鄭司農/云出為子)
　　(男康成謂王之下大夫/四命出封加一等五命)六命賜官(注鄭司農云子/男入為卿康成)
　　(謂此王六/命之卿)七命賜國(注王之卿六命/出封加一等者)八命作牧(注/鄭)
　　(司農云一州之牧/王之三公亦八命)九命作伯(注上公有㓛徳加命/為方伯鄭司農云長)
　　(諸侯為/方伯)典命掌諸侯之五儀諸臣之五等之命上
　　公九命為伯侯伯七命子男五命王之三公八命
　　其卿六命其大夫四命及其出封皆加一等公之
　　孤四命其卿三命其大夫再命其士一命侯伯之
　　卿大夫士亦如之子男之卿再命其大夫一命其
　　士不命
　　　謹案王之下士一命于周禮無正文後鄭以序
　　　官有上士中士下士之名又典命大夫四命之
　　　下空文宜有三命二命一命故云王之下士一
　　　命若先鄭以再命為上士則王之中士下士以
　　　為同一命可知也九命上公得置孤卿一人周
　　　制二王之後稱公春秋有虞公虢公州公均不
　　　見有孤惟晉有太傅陽子與太師賈佗盖晉為
　　　方伯立孤容與公同然有孤二人僭也王制云
　　　小國之卿與下大夫一命與此卿命異者王制
　　　多據夏殷故容有不同也
　秦
　　漢書百官公卿表爵一級曰公士二上造三簮褭
　　四不更五大夫六官大夫七公大夫八公乗九五
　　大夫(顔師古注五大/夫大夫之尊也)十左庶長十一右庶長十二
　　左更十三中更十四右更十五少上造十六大上
　　造十七駟車庶長十八大庶長十九闗内侯二十
　　徹侯皆秦制
　　　謹案劉劭曰春秋傳有庶長鮑商君為政備其
　　　法品為十八級合闗内侯列侯凡二十等其制
　　　因古義古者天子寄軍政於六鄉啓戰于甘乃
　　　召六卿大夫之在軍為將者也周之六鄉亦以
　　　居軍在國則以比長閭胥族師黨正州長鄉大
　　　夫為稱其在軍則以卒伍司馬將軍為號所以
　　　異在國之名也秦依古制其在軍賜爵為等級
　　　其師人皆更卒也有功賜爵則在軍吏之例自
　　　　一爵以上至不更四等皆士也大夫以上至五
　　　大夫五等比大夫也九等依九命之義也自左
　　　庶長以上至大庶長九卿之義也馬端臨曰秦
　　　爵二十等其十八等自大庶長以下又似官也
　　　考春秋時秦已有庶長不更之號至孝公以衛
　　　鞅為左庶長惠文王以樗里疾為庶長昭襄王
　　　以白起王齕為左庶長又商鞅為大良造(司馬/貞曰)
　　　(即大上/造也)白起犀首皆為大良造白起樗里疾亦
　　　為左右更王陵司馬喜皆為五大夫然則似惟
　　　二等之侯為特賜之號而大庶長以下之十八
　　　級者皆有位于朝循級遞進而非専在軍吏之
　　　列者矣故著此以存一代之制而表則不具云
　漢
　　章如愚山堂考索漢世公有三等太師太傅太保
　　為上公丞相太尉御史大夫為三公大將軍驃騎
　　車騎將軍為比公卿有三等前後左右將軍為上
　　卿太常至少府皆稱正卿執金吾太子太𫝊將作
　　少府詹事大長秋水衡都尉京兆馮翊扶風為陪
　　卿大夫有三等二千石為上大夫千石為中大夫
　　六百石為下大夫大夫之下復有士
　　　謹案杜佑曰漢以太常光禄勛衛尉太僕廷尉
　　　大鴻臚宗正大司農少府謂之九寺大卿其所
　　　列本於後漢百官志然漢書公卿表又載有執
　　　金吾京兆尹左馮翊右扶風及水衡都尉不在
　　　此九卿之數考史載汲黯朱買臣為主爵都尉
　　　(後為右/扶風)列於九卿鄭當時至九卿為内史(後為/京兆)
　　　(尹/)甯成為中尉(後為執/金吾)徙内史亦稱九卿石建
　　　𫝊稱左内史(後為左/馮翊)減宣為九卿張敞為京兆
　　　尹上書言臣前備位列卿王尊為京兆尹御史
　　　奏尊不宜備位九卿毋將隆為執金吾詔稱隆
　　　位九卿惟水衡都尉則壟遂傳云上以遂年老
　　　不任公卿拜為水衡都尉而于定國傳亦云遷
　　　水衡都尉超為廷尉似水衡都尉在列卿之中
　　　又特為冗散者然公卿表亦列之則名曰九卿
　　　實則十四卿也又古者天子諸侯皆名執政大
　　　臣曰正卿(見徐堅/初學記)其下為大夫士自周以来始
　　　有三公九卿之號漢世九卿無卿字而九卿大
　　　率多秦漢官也故存其概於此其後亦不具云
　　杜佑通典漢官秩差次中二千石二千石比二千
　　石比千石八百石比八百石六百石比六百石五
　　百石四百石自四百石至二百石為長吏比四百
　　石三百石比三百石二百石百石自百石以下有
　　斗食佐史之秩為少吏
　　　謹案漢官之制定名以禄百石而上差等十六
　　　此為後世品秩所自始若丞相太尉司徒司空
　　　不在此目盖漢制三公號稱萬石其秩崇矣又
　　　王莽改中二千石曰卿二千石為上大夫比二
　　　千石為中大夫千石為下大夫六百石為元士
　　　五百石為命士四百石為中士三百石為下士
　　　百石秩曰庶士事無足録然與古相準故附著
　　　於此
　　通典後漢官秩差次中二千石二千石比二千石
　　千石比千石六百石比六百石四百石比四百石
　　三百石比三百石二百石比二百石百石斗食佐
　　史
　　　謹案後漢官秩之次大率多仍舊制惟無八百
　　　　石比八百石五百石而増比二百石耳
　三國
　　通典魏官置九品第一品第二品第三品第四品
　　第五品第六品第七品第八品第九品
　　　謹案魏官品之制即周之所謂九命漢之所謂
　　　禄石皆所以辨髙卑之等級其制始定于魏後
　　　世雖互有沿革而卒莫能易而或者謂魏延康
　　　元年二月尚書陳羣以天朝選用不盡人才始
　　　立九品官人之法(是時魏末受禅/盖亦漢法也)擇以州郡之
　　　賢有識鍳者區别人物第其髙下而通典所載
　　　魏官自黄鉞大將軍至諸州郡防門明列品第
　　　或當時循陳羣之法謂某品人則可登某品所
　　　謂品者逆設以待其人益逺益訛遂為官秩之
　　　定論此其説非也夫通典所謂九品者官品也
　　　以别官之崇􁃠陳羣所謂九品者人品也以定
　　　人之優劣二者皆出于曹魏之初皆名以九品
　　　然人品自為人品官品自為官品即劉毅衛瓘
　　　論中正九品之敝所云上品無寒門下品無勢
　　　族及云計資定品使天下觀望惟以居位為貴
　　　人者盖如後世權貴之人挾勢博科第干薦舉
　　　之類而非謂中正者逆設此官之品目以待所
　　　品之人也
　　三國吳志三嗣主列傳永安二年三月備九卿官
　　　謹案三國鼎峙之際運祚日淺稽古之事宜多
　　　未備觀吳至此始備九卿而蜀又不設史官則
　　　其官品之濶畧可知也
　晉
　　通典魏置九品晉因之
　　　謹案晉書李重列傳重上書曰建樹官司功在
　　　簡久階級少則人心定久其事則政化成而能
　　　否著然晉官亦為九品其禄秩差次大約亦如
　　　漢制而李重以為階級宜少者疑當時人多倖
　　　進遷轉紛繁故請為之裁制非晉于九品之外
　　　又有所増設也
　宋齊梁陳
　　隋書百官志職官之制魏晉繼及大抵畧同爰及
　　宋齊亦無改作梁武受命之初官班多同宋齊之
　　舊天監初命尚書刪定郎濟陽蔡法度定令為九
　　品秩定帝于品下注一品秩為萬石第二第三為
　　中二千石第四第五為二千石至七年革選徐勉
　　為吏部尚書定為十八班以班多者為貴同班者
　　則以居下者為劣又詔以將軍之名髙卑舛襍命
　　更加釐定於是有司奏置一百二十五號將軍凡
　　十品二十四班亦以班多為貴其制品十取其盈
　　數班二十四以法氣序制簿悉以大號居後以為
　　選法自小遷大也其不登二品應須軍號者凡十
　　四號别為八班以象八風所施甚輕又有一百九
　　號將軍亦為十品二十四班正施于外國選序依
　　此承用轉則進一班黜則退一班班即階也班以
　　優劣為前後
　　　謹案梁定班法與品互用其十八班官有清濁
　　　自十二班以上並詔授表啓不稱姓從十一班
　　　至九班禮數復為一等又流外有七班寒㣲士
　　　人為之從此班者方得進登第一班夫梁承齊
　　　後者也品秩之定久矣而蔡法度之所定其所
　　　以寓禮數者不附于品而列之以班意自齊而
　　　上未有班次則禮數亦附于品梁既立班以為
　　　禮文之節即品非所専用而易以為班若謂班
　　　専為選事而設則丞相太宰太傅等官為第十
　　　八班初不闗選法或謂品制不廢班與品疑相
　　　須而成然將軍之號二百四十八為班凡五十
　　　六班制之多乃如此亦乂何假于品也要之梁
　　　制品尚寡故自九而一乃極于丞相班尚繁故
　　　自一而十八亦極于丞相班多者品貴品少者
　　　班尊二者相為用而貴賤等差於此參見而互
　　　明耳
　　隋書百官志陳遵梁制為十八班而官有清濁又
　　有戎號擬官自一品至于九品凡二百三十七諸
　　將起自第六品以下板則無秩其雖除不領兵領
　　兵不滿百人并除此官而為州郡縣者皆依本條
　　減秩石(二千石減為千石千石降為六百石自四/百石降而無秩其州郡縣自各以本秩論)
　　凡板將軍皆降除一品諸依此減降品秩
　　　謹案陳制相國丞相等官品為第一其秩萬石
　　　中二千石有差自此以下明列為九其秩自中
　　　二千石至二百石有差亦為十八班其官惟論
　　　清濁從濁得官㣲清則勝于轉大抵並遵梁制
　　　也
　北魏
　　魏書官氏志皇始元年始建曹省備置百官天興
　　元年十一月詔吏部郎鄧淵典官制立爵品太和
　　中髙祖詔羣寮議定百官著于令二十三年髙祖
　　復次職令世宗初頒行之以為永制前世職次皆
　　無從品魏氏始置之亦一代之别制也
　　　謹案魏氏之初法制簡畧設官分職罕依故實
　　　　既列九品又有從品而毎品又有上中下三等
　　　　之差盖一品之間析而為六此太和十八年之
　　　制也至二十三年髙祖復次職令三師二太乃
　　　不入品其四品以下每品及從品又各分為上
　　　下階則一品之中猶析而四誠一代之别制矣
　北齊
　　隋書百官志後齊制官多循後魏
　　　謹案齊遵魏制九品各有從其三師三大亦入
　　　第一品則猶是魏太和之初制也又有流内比
　　　視官十三等自視從第三品起至視從第九品
　　　止惟此與魏異耳
　後周
　　隋書百官志周太祖命尚書盧辨逺師周之建職
　　其所制班序三公九卿三孤八命六卿七命上大
　　夫六命中大夫五命下大夫四命上士三命中士
　　再命下士一命諸公九命諸侯八命諸伯七命諸
　　子六命諸男五命諸公之孤卿四命侯之孤卿公
　　之大夫三命子男之孤卿侯伯之大夫公之上士
　　再命子男之大夫公之中士侯伯之上士一命公
　　之下士侯伯之中士下士子男之士不命
　　　謹案北周謂王朝之官為内命諸侯及州縣官
　　　為外命而九命之中又分為正命亦猶魏之上
　　　下階也通典所載後周官品太師太傅太保王
　　　爵國公俱列正九命而周書盧辨傳無之明為
　　　史之闕文矣辨所述六官太祖以魏恭帝三年
　　　始命行之厥後世有損益宣帝嗣位事不師古
　　　官員班品隨意變革朝出夕改盖亦莫能詳錄
　　　也
　隋
　　山堂考索隋開皇中有正從九品上下階
　　隋書百官志又有流内視品十四等又有流外勛
　　品二品三品四品五品六品七品八品九品之差
　　又視流外亦有視勲品視二品視三品視四品視
　　五品視六品視七品視八品視九品之差極于胥
　　吏皆無上下階煬帝即位多所改革三年定令品
　　自第一至于第九惟置正從而除上下階其朝之
　　班序以品之髙卑為列自一品至九品置光禄等
　　九大夫建節等八尉以為散職
　　　謹案官之有品自曹魏始品之有從乃自元魏
　　　始顧元魏列品第曰第㡬品從㡬品而未目為
　　　正從髙齊始别之至隋而曰正曰從截然不可
　　　紊矣隋九品各有正從自四品以下每品分為
　　　上下凡三十階自太師至諸樂師謂之流内流
　　　内自此始焉又置視正二品至九品品各有從
　　　自行臺尚書令至國公侍郎謂之視流内視流
　　　内自此始焉又焬帝自三年定令之後驟有制
　　　置制置未久隨復改易其餘亦不可偹知云
　唐
　　新唐書百官志吏部郎中掌文官階品凡文官九
　　品有正有從自正四品以下有上下為三十等凡
　　文散階二十九從一品曰開府儀同三司正二品
　　曰特進從二品曰光禄大夫正三品曰金紫光禄
　　大夫從三品曰銀青光禄大夫正四品上曰正議
　　大夫正四品下曰通議大夫從四品上曰太中大
　　夫從四品下曰中大夫正五品上曰中散大夫正
　　五品下曰朝議大夫從五品上曰朝請大夫從五
　　品下曰朝㪚大夫正六品上曰朝議郎正六品下
　　曰承議郎從六品上曰奉議郎從六品下曰通直
　　郎正七品上曰朝請郎正七品下曰宣徳郎從七
　　品上曰朝散郎從七品下曰宣議郎正八品上曰
　　給事郎正八品下曰徵事郎從八品上曰承奉郎
　　從八品下曰承務郎正九品上曰儒林郎正九品
　　下曰登仕郎從九品上曰文林郎從九品下曰將
　　仕郎
　　　謹案後漢延平元年鄧隲為車騎將軍儀同三
　　　司儀同之名自此始也魏黄初三年黄權為車
　　　騎將軍開府儀同三司開府之名自此始也其
　　　品第一梁班第十七陳秩萬石北齊從一品後
　　　周置上開府儀同三司開府儀同三司上儀同
　　　三司儀同三司等十一號以酬勲勞隋因之唐
　　　惟置開府儀同三司為散官品特進兩漢及魏
　　　晉皆以為加官從本官服品第二位次諸公下
　　　在開府驃騎上梁班第十七北齊為第二品隋
　　　為正二品散官而唐因之秦郎中令屬官有中
　　　大夫漢太初元年更名光禄大夫秩比二千石
　　　晉太始初分為左右皆銀章青綬若加金章紫
　　　綬者為金紫光禄大夫自晉以後皆為兼官光
　　　禄大夫梁班第十三後魏初從第一品後改第
　　　　二品後周正八命隋為正一品散官後改光禄
　　　大夫為從一品左光禄大夫正二品右光禄大
　　　夫從二品唐初猶有左右貞觀後惟有光禄大
　　　夫金紫光禄大夫梁第十四班陳為中二千石
　　　北齊從二品隋因為散官後改為正三品銀青
　　　光禄大夫北齊三品隋為正三品散官後改從
　　　三品然金紫銀青合居光禄之上今反居下則
　　　北魏定令之誤也正議大夫通議大夫俱隋置
　　　太中大夫本秦官秩比千石梁班第十一北齊
　　　從第三品中大夫北齊為第四品中散大夫後
　　　漢置秩六百石或曰王莽所置梁班第十朝議
　　　大夫隋置為從三品散官朝請大夫隋置為正
　　　五品散官朝散大夫隋置為正四品散官後改
　　　從五品又宋齊梁陳北魏北齊諸九品散官皆
　　　以將軍為品秩謂之加戎號隋開皇六年始置
　　　六品以下散官並以郎為正階尉為從階正六
　　　品上為朝議郎下為武騎尉從六品上為通議
　　　郎下為屯騎尉正七品上為朝請郎下為驍騎
　　　尉從七品上為朝㪚郎下為㳺騎尉正八品上
　　　為給事郎下為飛騎尉從八品上為承奉郎下
　　　為旅騎尉正九品上為儒林郎下為雲騎尉從
　　　九品上為文林郎下為羽騎尉煬帝又置八郎
　　　八尉六品置建節尉奮武尉七品置宣惠尉綏
　　　徳尉八品置懐仁尉守義尉九品置奉誠尉立
　　　信尉並為正從又六品置承議郎通直郎七品
　　　置宣徳郎朝散郎八品置登仕郎將仕郎九品
　　　置常從郎奉信郎亦為正從唐以郎為文職尉
　　　為武職遂採開皇大業之制以為六品以下散
　　　官焉
　　唐六典凡叙階之法有以封爵有以親戚有以勲
　　庸有以資廕有以秀孝有以勞考有除免而復叙
　　者皆循法以申之凡應入三品五品者皆待别制
　　而進之不然則否凡文武百僚之班叙官同者先
　　爵爵同者先齒
　　　謹案唐制流内九品三十階之外初又有視流
　　　内起正五品至從九品又有流外自勲品以下
　　　九品流外自此始又有視流外亦自勲品以至
　　　九品開元初乃稍罷之盖亦患其繁冗而思所
　　　以釐正之矣
　　舊唐書職官志兵部郎中掌天下武官之階品凡
　　叙階有二十九凡叙階之法亦如文散官之制
　　新唐書百官志武散階四十有五從一品曰驃騎
　　大將軍正二品曰輔國大將軍從二品曰鎮軍大
　　將軍正三品上曰冠軍大將軍懐化大將軍正三
　　品下曰懐化將軍從三品上曰雲麾將軍歸徳大
　　將軍從三品下曰歸徳將軍正四品上曰忠武將
　　軍正四品下曰壯武將軍懐化中郎將從四品上
　　曰宣威將軍從四品下曰明威將軍歸徳中郎將
　　正五品上曰定逺將軍正五品下曰寧逺將軍懐
　　化郎將從五品上曰㳺騎將軍從五品下曰㳺擊
　　將軍歸徳郎將正六品上曰昭武校尉正六品下
　　曰昭武副尉懐化司階從六品上曰振威校尉從
　　六品下曰振威副尉歸徳司階正七品上曰致果
　　校尉正七品下曰致果副尉懐化中侯從七品上
　　曰翊麾校尉從七品下曰翊麾副尉歸徳中侯正
　　　八品上曰宣節校尉正八品下曰宣節副尉懐化
　　司戈從八品上曰禦侮校尉從八品下曰禦侮副
　　尉歸徳司戈正九品上曰仁勇校尉正九品下曰
　　仁勇副尉懐化執㦸長上從九品上曰陪戎校尉
　　從九品下曰陪戎副尉歸徳執㦸長上
　　　　謹案漢元狩二年霍去病為驃騎將軍秩等大
　　　　將軍梁班第二十四後周九命隋正四品唐為
　　　　武散官輔國將軍後漢置晉王濬拜輔國大將
　　　　軍後周七命隋從六品鎮軍冠軍俱魏置後周
　　　　鎮軍八命冠軍七命隋並正六品雲麾將軍梁
　　　　班第十八忠武將軍梁班第十九壯武將軍梁
　　　　班第十六明威將軍定逺將軍梁班並第十二
　　　　寧逺將軍晉置游騎將軍魏置游擊將軍漢置
　　　宣威將軍唐置其懐化歸徳等號並唐置以授
　　　蕃官若校尉之號漢始有之隋置武騎等十六
　　　尉以為六品以下從階唐乃採前代諸校尉舊
　　　名置自正六品以下各有副尉為武散官云
　五季
　　范質五代通録馮道自叙云階自將仕郎至開府
　　儀同三司
　　　謹案五代之典章紊矣然官階大約一如唐制
　　　故著此以存其概
　宋
　　宋史職官志宋官人受授之别有官有職有差遣
　　官以寓禄秩敘位著職以待文學之選而别為差
　　遣以治内外之事其次又有階有勲有爵
　　柯維騏宋史新編職官志官無常員亦無専職悉
　　分領中外差遣官惟寄禄而已神宗諭輔臣倣唐
　　六典酌古今而肇新之元豐三年命官詳定於是
　　寄禄以階而百司各還所職其後徽宗増文武階
　　髙宗釐郎大夫之序實詳且偹遂為永制云
　　宋史職官志文散官二十九閒府儀同三司(從/一)特
　　進(正/二)光禄大夫(從/二)金紫光禄大夫(正/三)銀青光禄大
　　夫(從/三)正奉大夫(正四/上階)中奉大夫(正/四)太中大夫(從四/上階)
　　中大夫(從/四)中散大夫(正五/上階)朝奉大夫(正/五)朝散大夫
　　(從五/上階)朝請大夫(從/五)朝奉郎(正六/上階)承直郎(正/六)奉直郎
　　(從六/上階)通直郎(從/六)朝請郎(正七/上階)宣徳郎(正/七)朝散郎(從/七)
　　(上/階)宣奉郎(從/七)給事郎(正八/上階)承事郎(正/八)承奉郎(從八/上階)
　　承務郎(從/八)儒林郎(正九/上階)登仕郎(正/九)文林郎(從九/上階)將
　　仕郎(從/九)
　　　謹案宋初沿唐制設文階而等級小異以開府
　　　儀同三司為宰臣使相階以光禄大夫金紫光
　　　禄大夫正奉大夫為執政階朝散大夫朝請大
　　　夫朝奉郎宣徳郎承事郎承奉郎儒林郎文林
　　　郎登仕郎將仕郎以上為京朝官至侍從階凡
　　　十有五元豐中李清臣論國朝踵襲近代之弊
　　　牙校有銀青光禄大夫階盖唐自肅代以後官
　　　賞冗濫久而益失下至州郡胥吏軍班校伍一
　　　命便帶銀青光禄大夫階殆與無官者等後唐
　　　長興二年詔不得薦銀青階為州縣官賤之至
　　　矣宋改官制乃稍釐正之惟除授蕃官猶用此
　　　制如三班借差三班差使或悉帶銀青祭酒而
　　　等第加勲焉
　　邵博聞見後錄元豐三年初行官制以階易官寄
　　禄新格中書令侍中同平章事為開府儀同三司
　　左右僕射為特進吏部尚書為金紫光禄大夫五
　　曹尚書為銀青光禄大夫左右丞為光禄大夫六
　　曹侍郎為正議大夫給事中為通議大夫左右諫
　　議為太中大夫秘書監為中大夫光禄卿至少府
　　監為中散大夫太常至司農少卿為朝議大夫六
　　曹郎中為朝請朝奉朝散大夫凡三等員外郎為
　　朝請朝散朝奉郎凡三等起居舍人為朝㪚郎司
　　諫為朝奉郎正言太常國子博士為承議郎太常
　　秘書殿中丞為奉議郎太子中允贊善大夫中舍
　　洗馬為通直郎著作佐郎大理寺丞為宣徳郎光
　　禄衛尉寺將作監丞為宣議郎大理評事為承事
　　郎太常寺太祝奉禮郎為承奉郎秘書省校書郎
　　正字將作監主簿為承務郎
　　　謹案宋初各曹遷轉皆自為流品元豐新制以
　　　階易官乃雑取唐制及祖宗舊制而損益之定
　　　為二十四班以之寄禄而品秩之别遂無他名
　　　此階與官之所由相混也然品秩之别亦於斯
　　　可見故具著之又元豐初三光禄正議中散朝
　　　議六階並分左右詞人為左餘人為右既而寄
　　　禄官並分左右紹聖三年詔寄禄轉正議大夫
　　　光禄大夫銀青光禄大夫分左右朝請大夫中
　　　散大夫亦仍舊存左右餘並罷之崇寧初因刑
　　　部尚書鄧洵武請又換選人七階三京府判官
　　　等官為承直郎節度掌書記等官為儒林郎防
　　　團判官等官為文林郎防團推官等官為從事
　　　郎縣令等官為通仕郎試階知縣等官為登仕
　　　郎三京軍巡判官等官為將仕郎大觀初又増
　　　宣奉正奉中奉奉直四階政和末又改通仕郎
　　　為從政郎登仕郎為修職郎將仕郎為迪功郎
　　　而寄禄之制始偹紹興舉行元祐之法亦分左
　　　右至淳熙始並去左右字而自開府至迪功凡
　　　三十七階如故焉
　　宋史職官志武散官三十一驃騎大將軍(從/一)輔國
　　大將軍(正/二)鎮國大將軍(從/二)冠軍大將軍(正三/上)懐化
　　大將軍(正/三)雲麾將軍(從三/上)歸化將軍(從/三)忠武將軍
　　(正四/上)壯武將軍(正/四)宣威將軍(從四/上)明威將軍(從/四)定
　　逺將軍(正五/上)寧逺將軍(正/五)游騎將軍(從五/上)游擊將
　　軍(從/五)昭武校尉(正六/上)昭武副尉(正/六)振威校尉(從六/上)
　　振威副尉(從/六)致果校尉(正七/上)致果副尉(正/七)翊麾校
　　尉(從七/上)翊麾副尉(從/七)宣節校尉(正八/上)宣節副尉(正/八)
　　禦武校尉(從八/上)禦武副尉(從/八)仁勇校尉(正九/上)仁勇
　　副尉(正/九)陪戎校尉(從九/上)陪戎副尉(從/九)
　　　謹案宋武選舊制自内客省使至閤門使使各
　　　有副為横班自皇城使至供偹庫使為諸司正
　　　使自皇城副使至供偹庫副使為諸司副使内
　　　殿承制内殿崇班為大使臣自東頭供奉官至
　　　三班借職為小使臣元豐中釐定官制廢文散
　　　階而武臣將軍校尉之號尚依其舊則亦沿唐
　　　制也
　　宋史職官志武選新官太尉通侍大夫正侍大夫
　　宣正大夫履正大夫協忠大夫中侍大夫中亮大
　　夫中衛大夫翊衛大夫親衛大夫拱衛大夫左武
　　大夫右武大夫正侍郎宣正郎履正郎協忠郎中
　　侍郎中亮郎翊衛郎拱衛郎左武郎右武郎武功
　　大夫武徳大夫武顯大夫武節大夫武畧大夫武
　　經大夫武義大夫武翼大夫武功郎武徳郎武顯
　　郎武節郎武畧郎武經郎武義郎武翼郎敦武郎
　　(山堂考索作訓武郎/盖避光宗嫌名也)修武郎從義郎秉義郎忠訓
　　郎忠翊郎成忠郎保義郎承節郎承訓郎下班祗
　　應
　　　謹案宋政和二年武選亦易新名正使為大夫
　　　副使為郎横班十二階正副亦然是以有郎居
　　　大夫之上者其後以新名未足又増置宣正履
　　　正協忠翊衛親衛大夫郎凡十階通為横班太
　　　尉本秦主兵官特以為武官之首自太尉至下
　　　班祇應凡五十二階正侍郎以下郎居大夫上
　　　議者以為非序紹興中乃釐正之以郎居下又
　　　以下班祇應之上増進武校尉進義校尉其下
　　　増進武副尉進義副尉守闕進義副尉進勇副
　　　尉守闕進勇副尉初政和中欲以將軍校尉諸
　　　階易横班以下諸使至三班借職而西班用事
　　　者嫌其塗轍太殊亦請改為郎大夫盖周制師
　　　帥皆中大夫旅帥皆下大夫卒長以下皆士漢
　　　之諸郎有五官左右中郎將而羽林虎賁俱以
　　　郎為號則宋武階之為郎大夫固有因于古也
　　　又内侍階唐制與文臣同宋别置階官欲不相
　　　溷政和二年改為十二階曰供奉官曰左侍禁
　　　曰右侍禁曰左班殿直曰右班殿直曰黄門曰
　　　祗候侍禁曰祗候殿直曰祗候黄門曰内品曰
　　　祇候内品曰貼祇候内品又醫官階十有四亦
　　　政和二年更定自和安大夫以下為大夫者六
　　　其郎亦如大夫之名數又有翰林良醫等凡十
　　　號皆繁雜不可偹書故附著于此
　遼
　　遼史太祖本紀神冊六年夏五月詔正班爵
　　太宗本紀大同元年春正月降重貴為崇禄大夫
　　檢校太尉
　　　　謹案崇禄大夫五代史晉家人𫝊作光禄大夫
　　　　盖遼以太宗名改之則亦倣自唐以来之舊制
　　　　也
　　　遼史韓延徽列傳子徳樞守左羽林大將軍遷特
　　　進太尉髙模翰列傳加特進檢校太師天禄二年
　　　加開府儀同三司額布勒列傳(䝉古語冬也原作/烏不吕今改正)
　　　加金紫崇禄大夫檢校太尉耶律諾觀列傳(䝉古/語綠)
　　(色也原作奴/𤓰今改正)加金紫崇禄大夫楊浩列傳加特進
　　檢校太師耶律棠古列傳(從原文/不改)加鎮國上將軍
　　　謹案遼之官品于史無考故摭此以存其概然
　　　崇禄等號疑亦祗是加官而非以為品秩之差
　　　也
　金
　　金史百官志文官九品階凡四十有二從一品上
　　曰開府儀同三司中曰儀同三司中次曰特進下
　　曰崇進正二品上曰金紫光禄大夫下曰銀青榮
　　禄大夫從二品上曰光禄大夫下曰榮禄大夫正
　　三品上曰資徳大夫中曰資政大夫下曰資善大
　　夫從三品上曰正奉大夫中曰通奉大夫下曰中
　　奉大夫正四品上曰正議大夫中曰通議大夫下
　　曰嘉議大夫從四品上曰大中大夫中曰中大夫
　　下曰少中大夫正五品上曰中議大夫中曰中憲
　　大夫中曰中順大夫從五品上曰朝請大夫中曰
　　朝散大夫下曰朝列大夫(舊曰奉徳大夫/天徳二年更)正六品
　　上曰奉政大夫下曰奉議大夫從六品上曰奉直
　　大夫下曰奉訓大夫正七品上曰承徳郎下曰承
　　直郎從七品上曰承務郎下曰儒林郎正八品上
　　　曰文林郎下曰承事郎從八品上曰徵事郎下曰
　　　從仕郎正九品上曰登仕郎下曰將仕郎從九品
　　　上曰登仕佐郎下曰將仕佐郎(此二階大定/十四年創増)
　　　　謹案金雑採唐宋舊制而増置崇進榮禄大夫
　　　資徳大夫資政大夫資善大夫嘉議大夫少中
　　　大夫中議大夫中憲大夫中順大夫朝列大夫
　　　奉政大夫奉議大夫奉直大夫奉訓大夫等號
　　　其榮禄資政中議中憲奉政奉直之號則相沿
　　　至今特品秩各異耳
　　金史百官志武散官凡仕至從二品以上至從一
　　品者皆用文資自正三品以下階與文資異(元本/作同)
　　(今據續文/獻通考改)正三品上曰龍虎衛上將軍中曰金吾
　　衛上將軍下曰驃騎衛上將軍從三品上曰奉國
　　上將軍中曰輔國上將軍下曰鎮國上將軍正四
　　品上曰昭武大將軍中曰昭毅大將軍下曰昭勇
　　大將軍從四品上曰安逺大將軍中曰定逺大將
　　軍下曰懐逺大將軍正五品上曰廣威將軍中曰
　　宣威將軍下曰明威將軍從五品上曰信武將軍
　　中曰顯武將軍下曰宣武將軍正六品上曰武節
　　將軍下曰武徳將軍從六品上曰武義將軍下曰
　　武畧將軍正七品上曰承信校尉下曰昭信校尉
　　從七品上曰忠武校尉下曰忠顯校尉正八品上
　　曰忠勇校尉下曰忠翊校尉從八品上曰修武校
　　尉下曰敦武校尉正九品上曰保義校尉下曰進
　　義校尉從九品上曰保義副尉下曰進義副尉(此/二)
　　(階大定十/四年創増)
　　　謹案金武階以將軍校尉為號盖沿唐及宋初
　　　舊制竊意遼制亦大畧如此而金因之又金司
　　　天翰林官舊制自從七品而下止五階至天眷
　　　定制司天自從四品而下立為十五階自欽承
　　　大夫以下為大夫者十有一探賾郎以下為郎
　　　者十有四太醫官自從六品而下止七階天眷
　　　制自從四品而下立為十五階自保宜大夫以
　　　下為大夫者十有一保愈郎以下為郎者十有
　　　四内侍之制自從四品以下十五階自中散大
　　　夫以下為大夫者十有一通禁郎以下為郎者
　　　十有四教坊舊用武散官大定二十九年以為
　　　不稱乃創定二十五階明昌三年自從四品以
　　　下更立為十五階自雲韶大夫以下為大夫者
　　　十有一肅和郎以下為郎者十有四亦附著于
　　　此
　元
　　元史百官志文散官四十二開府儀同三司儀同
　　三司特進崇進金紫光禄大夫銀青光禄大夫(以/上)
　　(俱正/一品)光禄大夫榮禄大夫(以上從/一品)資徳大夫資政
　　大夫資善大夫(以上正/二品)正奉大夫通奉大夫中奉
　　大夫(以上從/二品)正議大夫通議大夫嘉議大夫(以上/正三)
　　　(品/)太中大夫中大夫亞中大夫(以上從三品舊為/少中延祐改亞中)
　　中議大夫中憲大夫中順大夫(以上正/四品)朝請大夫
　　朝散大夫朝列大夫(以上從/四品)奉政大夫奉議大夫
　　　(以上正/五品)奉直大夫奉訓大夫(以上從/五品)承徳郎承直
　　郎(以上正/六品)儒林郎承務郎(以上從/六品)文林郎承事郎
　　(以上正/七品)徴事郎從事郎(以上從/七品)登仕郎將仕郎(以/上)
　　(正八/品)登仕佐郎將仕佐郎(以上從/八品)文散官四十二
　　階由一品至五品為宣授六品至九品為勅授勅
　　授則中書署牒宣授則以制命之其官常對品惟
　　九品無㪚官則舉其職而已武官雑職亦如之
　　　謹案唐制自三品以上官册授五品以上制授
　　　六品以下勅授元則一品至五品為宣授六品
　　　至九品為勅授則明制之五品以上授誥命六
　　　品以下授勅命實本諸此而
　　國朝因之者也元之九品無㪚官但舉其職正如
　　　今未入流之比爾
　　元史百官志武散官三十四階龍虎衛上將軍金
　　吾衛上將軍驃騎衛上將軍(以上正/二品)奉國上將軍
　　鎮國上將軍(以上從/二品)昭武大將軍昭勇大將軍昭
　　　毅大將軍(以上正/三品)安逺大將軍懐逺大將軍(以上/從三)
　　　(品/)廣威將軍宣威將軍明威將軍(以上正/四品)信武將
　　軍顯武將軍宣武將軍(以上從/四品)武節將軍武徳將
　　軍(以上正/五品)武義將軍武畧將軍(以上從/六品)承信校尉
　　昭信校尉(以上正/六品)忠武校尉忠顯校尉(以上從/六品)忠
　　勇校尉忠翊校尉(以上正/七品)修武校尉敦武校尉(以/上)
　　(從七/品)保義校尉進義校尉(以上正/八品)保義副尉進義
　　副尉(以上從/八品)
　　　謹案元武散官悉沿金之舊號惟無從一品及
　　　正從九品而差易其等秩耳又元内侍散官一
　　　十四自正二品至從四品為大夫者六自正五
　　　品至從八品為郎者八又司天散官一十四自
　　　從三品至正五品為大夫者五自從五品至從
　　　八品為郎者九又太醫散官一十五自從三品
　　　至正五品為大夫者六自從五品至從八品為
　　　郎者八又教坊司散官一十五自從三品至正
　　　五品為大夫者六自從五品至從八品為郎者
　　　九亦附著于此
　明
　　王圻續文獻通考明太祖以中外文武百司職名
　　之沿革品秩之崇卑勲階之升轉俸禄之損益厯
　　年滋久屢有不同無以示成憲于後世乃命儒臣
　　重定其品階勲禄之制以示天下
　　明史職官志文選掌官吏班秩凡文官之品九品
　　有正從為級一十八不及九品曰未入流文之散
　　階四十有二以厯考為差正一品初授特進榮禄
　　大夫陞授特進光禄大夫從一品初授榮禄大夫
　　陞授光禄大夫正二品初授資善大夫陞授資政
　　大夫加授資徳大夫從二品初授中奉大夫陞授
　　通奉大夫加授正奉大夫正三品初授嘉議大夫
　　陞授通議大夫加授正議大夫從三品初授亞中
　　大夫陞授中大夫加授大中大夫正四品初授中
　　順大夫陞授中憲大夫加授中議大夫從四品初
　　授朝列大夫陞授朝議大夫加授朝請大夫正五
　　品初授奉議大夫陞授奉政大夫從五品初授奉
　　訓大夫陞授奉直大夫正六品初授承直郎陞授
　　承徳郎從六品初授承務郎陞授儒林郎吏材幹
　　出身者授宣徳郎正七品初授承事郎陞授文林
　　郎吏材幹授宣議郎從七品初授將仕郎陞授徵
　　仕郎正八品初授迪功郎陞授修職郎從八品初
　　授迪功佐郎陞授修職佐郎正九品初授將仕郎
　　陞授登仕郎從九品初授將仕佐郎陞授登仕佐
　　郎
　　　謹案明文職散官之制凡初入仕任内未及初
　　　考而遷調改除陞等者及考覈平常量才降等
　　　而非貶降者皆得初授階初考稱職任内已及
　　　初考遷調改除而品級仍前或任内已陞授未
　　　及再考遷調改除而品級仍前者皆得陞授階
　　　凡及兩考而事跡顯著者皆得加授階又建文
　　　二年以周禮卿大夫士之制更定品級階勲遂
　　　更尚書為特進資政上卿侍中為資政卿侍郎
　　　為資政亞卿郎中資政中大夫員外資政大夫
　　　給事中嘉政中士正九品為保義士從九品為
　　　保義下士時用方孝孺議請倣周禮建官故有
　　　此制永樂時悉改仍舊焉
　　明史職官志凡武官六品散階三十正一品初授
　　特進榮禄大夫陞授特進光禄大夫從一品初授
　　榮禄大夫陞授光禄大夫正二品初授驃騎將軍
　　陞授金吾將軍加授龍虎將軍從二品初授鎮國
　　將軍陞授定國將軍加授奉國將軍正三品初授
　　昭勇將軍陞授昭毅將軍加授昭武將軍從三品
　　初授懐逺將軍陞授定逺將軍加授安逺將軍正
　　四品初授明威將軍陞授宣威將軍加授廣威將
　　軍從四品初授宣武將軍陞授顯武將軍加授信
　　武將軍正五品初授武徳將軍陞授武節將軍從
　　五品初授武畧將軍陞授武毅將軍正六品初授
　　昭信校尉陞授承信校尉從六品初授忠顯校尉
　　陞授忠武校尉
　　　謹案明武官六品之外亦有正七品從七品未
　　　入流為安撫僉事蠻夷長官之屬此當如前代
　　　流外視流外之比故不著於表又明初定欽天
　　　監散官自正儀大夫以下大夫郎凡六等後改
　　　從品級授以文職散官太醫院亦如文職授散
　　　官又洪武四年定内官散官自正四品至從五
　　　品為大夫者四自正六品至從八品為郎者六
　　　考唐之宦者所厯散官與文官同金元别設内
　　　侍階亦以郎大夫為號而明因之則仍與士流
　　　相溷惟宋自為十二階然品秩優重於名器實
　　　為䙝凟我
　　朝惟欽天監太醫院官仍明制授文職散官而内
　　　官則但定為五等其散官冗號盡行革除(詳見/内務)
　　　(府太監職/制條下)於以澄流品而抑僥倖誠足為萬代
　　不易之令式矣
　
　
　
　
　
　
　
　
　
　
　
　
　
　
欽定厯代職官表卷六十八
欽定四庫全書
欽定厯代職官表卷六十九
　　王府各官表


　　王府各官
　國朝官制
親王府世子郡王府長子長史各一人(正三/品)貝勒司儀
長一人(正四/品)
　　掌總府中之政令率僚屬以各共府事員額並順
　　治八年定乾隆十八年秦准諸王長史貝勒司儀
　　係首領官若僅於所屬官内簡補恐有遷就嗣後
　　員缺於下五旗前鋒䕶軍驍騎各恭領及世職官
　　與所屬應陞人員簡擬正陪送部引
見補授凡王府以下各官自五品以上出缺引
見補授六品以下咨送兵部補授
散騎郎親王府四人世子郡王府三人長子二人
　　掌佐長史理府事皆以世職領之初制每旗各設
　　散騎郎無定員雍正四年定制各王屬下散騎郎
　　仍舊選充貝勒貝子等散騎郎俱停止
䕶衛親王府二十人(一等六人從三品二等六人/從四品三等八人從五品)世子
十七人(一等六人二等/五人三等六人)郡王府十五人(一等六人二等/四人三等五人)
長子十二人(一等二人二等/四人三等六人)貝勒十人(二等六人/三等四人)貝子
六人公四人(俱三等/䕶衛)
　　掌隨䕶宿衛王府䕶衛自二等以下均帶藍翎初
　　制為正品乾隆十九年䕶衛典儀俱改為從品
典儀親王府六人(從四品二人從五品/二人從六品二人)世子五人(從四/品一)
(人從五品從/六品各二人)郡王府四人(從五品從六/品各二人)長子三人(從五/品二)
(人從六/品一人)貝勒二人(從五品一人/從六品二人)貝子三人(從六品一人/從七品二人)
公三人(從七品一人/從八品二人)
　　掌儀節導引
五旗王公府屬叅領旗各五人(從三/品)佐領旗各七人(從/四)
(品/)驍騎校毎佐領下二人(從六/品)
　　掌王府所屬旗籍之政令凡田賦户口出納盈縮
　　之數綜其實而稽之
管領親王府四人郡王府三人(正六/品)
　　掌王府文移及遣委之事
典膳親王府一人郡王府一人(從六/品)
　　掌王府之膳羞
司庫親王府二人郡王府二人(從七/品)
　　掌會計王府之庫藏
司匠親王府四人郡王府四人(從八/品)
　　掌王府繕造修葺之事
牧長親王府四人郡王府三人(從八/品)
　　掌王府之牧事親王府馬羣牧長二人牛羣羊羣
　　牧長各一人郡王府馬羣牛羣羊羣牧長各一人
　歴代建置
　　　謹案三代時封建諸侯列國皆設官分職以治
　　　其民其法制備見於經傳兩漢晉宋諸侯王之
　　　官亦皆國官也宋齊梁陳以至隋唐諸王有府
　　　官有國官然兩漢以降王公率無分土所謂國
　　　官者乃虚名耳至宋置府官而國官不設亦變
　　　通之道宜然也我
　　朝所設王府各官因事制宜劑繁簡而恊於中其
　　　官名職掌有在昔本為府官者有在昔為國官
　　　而今王府亦設之者亦莫非斟酌損益以適乎
　　　古今之宜也
　三代
　　周禮天官太宰乃施典于邦國設其恭傅其伍陳
　　其殷置其輔(鄭康成注參謂卿三人伍謂大夫五/人殷衆也謂衆士也王制諸侯上士)
　　(二十七人其中士下士各居其上/之三分輔府史庶人在官者也)
　　　謹按太宰職設其参置其伍参謂参卿伍謂伍
　　　大夫是侯國無論同異姓皆得設三卿五大夫
　　　然周初封同姓諸侯其設官之盛如左傳定四
　　　年祝佗曰分唐叔懐姓九宗職官五正註云五
　　　正五官之長疏云殷時為五行官長襄二十五
　　　年傳自六正五史三十帥注云六正三軍之六
　　　卿蓋晉初封國已立五正故其後增至六正也
　　　是周初建同姓之國其設正或不止參卿矣明
　　　堂位虞氏官五十夏后氏官百商二百周三百
　　　凡四代之官魯兼用之然則魯建官職且得同
　　　於王朝漢同姓諸侯王設官之盛蓋本周制也
　　　然當時諸侯君國子民卿大夫以下皆以分理
　　　一國之事其規制與今日王府官本自不同今
　　　第錄周禮太宰職以誌縁起而並不以著於表
　　　云
　秦(未置/)
　漢
　　漢書百官公卿表諸侯王國有太傅輔王内史治
　　國民中尉掌武職丞相統衆官羣卿大夫都官如
　　漢朝景帝中五年令諸侯王不得復治國天子為
　　置吏改丞相曰相省御史大夫廷尉少府宗正博
　　士官大夫謁者郎諸官長丞皆損其員
　　　謹按百官公卿表謂天子為置吏改丞相曰相
　　　即後漢志云國家惟為置丞相御史大夫以下
　　　皆自置之是也漢紀宣帝詔膠東相王成治有
　　　異等其秩二千石𨽻釋三公山碑頌云願明公
　　　垂恩罔極保我國君洪氏謂以明公稱山之神
　　　國相為國君東海廟碑有東海相南陽桓君山
　　　陽滿君蓋漢自令諸侯王不得治國國相實專
　　　司國政其職與太守無異故國除為郡則以國
　　　相為太守郡建為國則以太守為國相並非兩
　　　官漢稱太守為府君故碑有國君之稱耳又百
　　　官公卿表載中尉掌武職漢舊儀載中尉與
　　　王相争權常不和考荀悦前漢紀載梁王以公
　　　孫詭羊勝為中尉號將軍蓋中尉掌武職故得
　　　將軍之名蓋將相權相抗也又百官公卿表謂内
　　　史治國民成帝時省内史更令相治民漢紀載
　　　元鳯元年戴王薨後宫有遺腹相内史不以奏
　　　本始元年廣川王去有罪内史相劾收責之以
　　　此知相與内史凡事皆相濟故相可以兼内史
　　　之職也
　　後漢書百官志皇子封王其郡為國每置傅一人
　　相一人皆二千石本注曰傅主導王以善禮如師
　　不臣也相如太守有長史如郡丞○中尉一人比
　　二千石本注曰職如郡都尉主盗賊郎中令一人
　　僕一人皆千石本注曰郎中令掌王大夫郎中宿
　　衛官如光祿勲自省少府職皆併焉僕主車及馭
　　如太僕本注曰太僕比二千石武帝改但曰僕又
　　皆減其秩治書比六百石本注曰治書本尚書史
　　名大夫比六百石本注曰無員掌奉王使至京師
　　奉璧賀正月及使諸國本皆持節後去節謁者比
　　四百石本注曰掌冠長冠本員十六人後減禮樂
　　長本注曰主樂人衛士長本注曰主衛士醫工長
　　本注曰主醫藥永巷長本注曰宦者主宫中婢使
　　祠祀長本注曰主祠祀皆比四百石郎中二百石
　　本注曰無員○侯國毎國置相一人其秩各如本
　　縣本注曰主治民如令長不臣也但納租於侯以
　　户數為限其家臣置家丞庶子各一人本注曰主
　　侍侯使理家事列侯舊有行人洗馬門大夫凡五
　　官中興以來食邑千户以上置家丞庶子各一人
　　不滿千户不置家丞又悉省行人洗馬門大夫
　　漢紀孝恵紀改諸侯王相國為丞相景帝紀初諸
　　侯得自除吏御史大夫以下官屬擬于天子國家
　　惟置丞相黄金印自呉楚反之後奪諸侯權為置
　　二千石去丞相曰相銀印其後惟得衣食租税而
　　已貧或乗牛車時欒布有功封歙侯為燕相有治
　　迹民為之立生祠中元三年罷諸侯御史大夫官
　　元帝紀令諸侯相位在郡守下
　　洪适𨽻釋司𨽻從事郭究碑竹邑者侯國屬沛尚
　　和者鉅鹿之邑漢列侯大者食縣置相一人其秩
　　各如本縣主治民如令長爾髙陽令楊著碑漢之
　　王國相則秩二千石侯國相纔與令長等耳思善
　　者汝南之小國碑首題以髙陽者蕞爾國不若壯
　　哉縣也
　　王應麟玉海漢諸侯王官有廐長私府長中御府
　　長食官長常侍長史治書
　　　謹按漢諸侯王國設官為備有表志所不載而
　　　散見於紀𫝊者如路温舒為廣陽私府長龔舍
　　　為楚王常侍馬宫為楚王長史又廐長見王尊
　　　𫝊食官長見梁王襄𫝊尚食監見馮唐𫝊又史
　　　記淳于意為齊太倉長而齊有中御府長信亦
　　　見意𫝊又宋書百官志云前漢王國已置文學
　　　亦兩漢表志之所未載也漢初參用封建之法
　　　諸侯王地大人衆備設衆官以治國事與三代
　　　時列國無異其後諸侯王不得治民王國之官
　　　員數品秩並加減損又皆朝廷為置不得自置
　　　晉宋以降所置王國官大率沿漢制而增損之
　　　今國官既廢而府官之䕶衛典儀典膳實即漢
　　　時王國郎中令衛士長僕及食官長之職也又
　　　漢時王國有長史與今王府長史名同然漢王
　　　國置相職與郡太守同其長史即郡丞之職今
　　　王府長史乃沿宋齊以後府官之名與漢之王
　　　國長史名同而實異矣
　　玉海為太傅者韋孟唐生於楚賈誼於梁夏侯始
　　昌於昌邑轅固於清河師丹彭宜慶普於東平韓
　　嬰於常山伏理於髙宻戴徳於信都丁姓於中山
　　鄧彭祖於真定衛綰於河間杜林於東海(疆封東/海王重)
　　(選官屬以林為傅時諸王傅/或多交㳺惟林有召必至)何敞於濟南為相者
　　曹參石慶於齊董仲舒於江都膠西張敞於膠東
　　王尊於東平褚太於梁孔霸於髙宻内史則梁之
　　韓安國楚之何武中尉則昌邑之王吉淮陽之韋
　　元成王式為昌邑王師以三百五篇諫呉王濞𫝊有
　　太子師𫝊河間獻王立毛氏詩左氏春秋博士髙
　　帝時諸侯得除内史以下漢獨為置丞相梁孝王
　　以至親故得自置相二千石傅寛為齊右丞相或
　　者侯國亦有兩相乎漢興諸王侯皆自治民聘賢
　　楚三聘龔舍為常侍東平憲王辟林撫為西曹掾
　　尋以為師友
　三國
　　杜佑通典魏定制凡國王公侯伯子男六等有保
　　傅相常侍侍郎郎中令中尉大農文學友謁者大
　　夫雜署令丞
　晉
　　晉書職官志王置師友文學各一人景帝諱故改
　　師為傅友者因文王仲尼四友之名號改太守為
　　内史省相及僕有郎中令中尉大農為三卿大國
　　置左右常侍各一人省郎中置侍郎二人典書典
　　祠典衛學官令典書丞各一人治書四人中尉司
　　馬世子庶子陵廟牧長各一人謁者四人中大夫
　　六人舍人十人典府各一人
　　　謹案晉潘尼贈陸機出為呉王郎中令詩云帝
　　　曰爾諧為王卿士俯僂從命奚恤奚喜晉職官
　　　志以郎中為王國三卿之一故陸機為呉王郎
　　　中令而潘尼詩有卿士之稱又晉傅咸集載理
　　　李含表云臣州秦國郎中令始平李含忠公清
　　　正才經世務實有史魚秉直之風蓋晉世郎中
　　　令位列三卿首故特重其選也
　宋齊梁陳
　　宋書百官志宋氏以來一用晉制雖大小國皆有
　　三軍晉制典書令在常侍下侍郎上江左則侍郎
　　次常侍而典書令居三軍下矣江左以來公國則
　　無中尉常侍三軍侯國又無大農侍郎伯子男惟
　　典書以下又無學官令矣吏職皆以次損省焉
　　宋太宗以來皇子皇弟雖非都督亦置記室𠫭軍
　　南齊書百官志諸王師友文學各一人○國官郎
　　中令中尉大農為三卿左右常侍侍郎上軍中軍
　　下軍三軍典書典祠學官典衛四令食官廏牧長
　　謁者以下公侯置郎中令一卿
　　通典齊王國諮議文學等官公侯置郎中令一人
　　唐六典注宋齊諸王令藩鎮者有長史一人梁陳
　　公府並有一人
　　隋書百官志梁皇弟皇子府置師長史司馬從事
　　中郎諮議𠫭軍及掾屬中録事中記室中直兵等
　　𠫭軍功曹史錄事記室中兵等𠫭軍文學主簿正
　　𠫭軍行𠫭軍長兼行𠫭軍等員嗣王府則減皇弟
　　皇子府師友文學長兼行𠫭軍藩王府則又減嗣
　　王從事中郎諮議𠫭軍掾屬錄事記室中兵𠫭軍
　　等員○王國置郎中令將軍常侍官又置典祠令
　　廟長陵令典醫丞典府丞典書令學官令食官長
　　中尉侍郎執事中尉司馬謁者典衛令舍人中大
　　夫大農等官嗣王國則惟置郎中令中尉常侍大
　　農等官藩王則無常侍
　　通典梁王國置𫝊相(公以下則臺閣為選/置之皆掌之百姓事)郎中令
　　將軍常侍典書令典衛長(伯子無/典衛)典祠以下自選
　　備上諸官多同前代若王加將軍開府則置長史
　　司馬及記室掾屬祭酒主簿錄事等官屬嗣王則
　　惟置郎中令中尉常侍大農藩王則無常侍制與
　　後漢同○陳親王起家則為侍中若將軍方得有
　　佐吏無將軍則無府止有國官皇弟皇子府置師
　　長史司馬從事中郎諮議𠫭軍友掾屬記室等官
　　其嗣王藩王府則逓減之王國置郎中令將軍常
　　侍典祠令舍人等官其嗣王藩王則逓減其員
　　玉海齊竟陵王子良開西邸招文學梁武帝與沈
　　約謝朓王融蕭琛范雲任昉陸倕等並㳺焉號曰
　　八友梁皇弟皇子友各一人
　　　謹案魏晉以降王國之官大率依仿漢制宋皇
　　　子皇弟雖非都督亦置記室𠫭軍自此以降諸
　　　王既置國官又别置府官後世王府官實始於
　　　此
　　北魏
　　魏書官氏志諸王師第三品上諸王友從第四品
　　下王家尉第七品中王家史從第九品下太和二
　　十三年髙祖復次職令諸王師第三品皇子長史
　　皇子司馬從第三品始蕃王長史始蕃王司馬第
　　四品皇子諮議㕘軍事皇子友二蕃王長史二蕃
　　王司馬從第四品皇子之開府從事中郎始蕃王
　　諮議𠫭軍事三蕃王長史二蕃王諮議𠫭軍事三
　　蕃王司馬第五品皇子之開府掾屬皇子郎中令
　　皇子錄事𠫭軍事三蕃王諮議𠫭軍事皇子文學
　　皇子功曹記室户曹倉曹中兵𠫭軍事皇子功曹
　　史從第五品始蕃王錄事𠫭軍皇子大農第六品
　　二蕃王録事𠫭軍皇子主簿皇子列曹𠫭軍事始
　　蕃王功曹記室户曹倉曹中兵𠫭軍事功曹史二
　　蕃王功曹記室户曹倉曹中兵𠫭軍事功曹史三蕃
　　王録事𠫭軍皇子之開府祭酒王公國郎中令皇
　　子中尉從第六品皇子𠫭軍事皇子列曹行𠫭軍
　　始蕃王主簿列曹𠫭軍事三蕃王功曹記室户曹
　　倉曹中兵𠫭軍事功曹史二蕃王主簿列曹𠫭軍
　　事皇子行𠫭軍始蕃王列曹行𠫭軍三蕃王主簿
　　列曹𠫭軍事王公同大農第七品皇子常侍二蕃
　　王𠫭軍事二蕃王列曹行𠫭軍事始蕃王行𠫭軍
　　三蕃王𠫭軍事三蕃王列曹行𠫭軍侯伯國郎中
　　令皇子侍郎從第七品二蕃王行𠫭軍王公國中
　　尉第八品侯伯國大農皇子長兼行𠫭軍皇子上
　　中下將軍皇子中大夫王公國常侍子男國郎中
　　令皇子典書令從第八品王公國侍郎侯伯國中
　　尉太子𠫭軍䕶督始蕃王長兼行𠫭軍皇子典祀
　　令皇子學官令皇子典衛令王公國上中下將軍
　　王公國中大夫第九品始蕃王𠫭軍督䕶二蕃王
　　長兼行𠫭軍子男國大農從事九品
　　北齊
　　隋書百官志後齊王置師一人餘官大抵與梁制
　　不異○皇子王國置郎中令大農中尉常侍各一
　　人侍郎二人上中下三將軍各一人上中大夫各
　　一人防閣四人典書典祠學官典衛等令各一人
　　齋帥四人食官廐牧長各一人典醫丞二人典府
　　丞一人執書二人謁者四人舍人十人諸王國則
　　加有陵長廟長常侍各一人而無中將軍員上中
　　大夫各減一人諸公又減諸王防閣齋帥典醫丞
　　等員侯伯子男國又減諸公國將軍大夫員
　　　謹案魏時及北齊諸王皆有府官國官魏志所
　　　載諸王師友文學長史司馬諮議恭軍事掾屬
　　　錄事參軍事主簿祭酒功曹記室户曹倉曹中
　　　兵恭軍事功曹史列曹恭軍事列曹行恭軍行
　　　恭軍長兼行恭軍督護皆府官也郎中令中尉
　　　大農常侍侍郎上中下將軍中大夫典書令典
　　　祠令典衛令學官令廐長皆國官也隋志言後
　　　齊王置師一人餘官與梁同者府官也郎中令
　　　以下國官也
　後周
　　通典後周皇弟皇子置友及學士等員
　隋
　　隋書百官志皇伯叔昆弟皇子為親王置師友各
　　一人文學二人(郡王則/無師友)長史司馬諮議叅軍事掾
　　屬各一人主簿二人錄事功曹記室户倉兵等曹
　　騎兵城局等參軍事東西閣祭酒各一人參軍事
　　四人法田水鎧士等曹行參軍各一人行參軍六
　　人長兼行參軍八人典籖二人嗣王郡王無主簿
　　錄事參軍東西閣祭酒長兼行參軍等員而加參
　　軍事為五人行參軍為十二人○諸王置國官有
　　今大農各一人尉各二人典衛各八人常侍各二
　　人侍郎各四人廄長學官長各一人食官廏牧長
　　丞各一人典府長丞各一人舍人各四人等員上
　　柱國柱國公減典衛二人無侍郎員侯伯又減典
　　衛二人食官廄牧長各一人子男又減尉典衛常
　　侍舍人各一人上大將軍大將軍公同柱國子男
　　其侯伯減公典衛侍郎廏牧丞各一人子男無令
　　無典衛又減舍人一人上開府開府公同大將軍
　　子男其侯伯又無常侍無食官廏牧丞子男又無
　　侍郎廏牧長上儀同儀同公同開府子男其侯伯
　　又無尉無學官長子男又無廏長食官長二王後
　　置國官與諸王同郡王與上柱國公同國公無上
　　開府以上官者上開府公同散郡公與儀同侯伯
　　同散縣公與儀同子男同
　　　謹案隋時自典籖以下府官也令大農之屬國
　　　官也
　唐
　　通典唐親王府各置官屬領親事帳内二府及國
　　官
　　新唐書百官志王府官傅一人從三品掌輔正過
　　失諮議參軍事一人正五品上掌訏謀議事友一
　　人從五品下掌侍遊處規風道義侍讀無定員文
　　學二人從六品上掌校典籍侍從文章東西閣祭
　　酒各一人從七品上掌禮賢良導賔客(自祭酒以/上為王官)
　　(武徳中置師一人常侍二人侍郎四人皆掌表啟/書疏贊相禮儀舍人四人掌通傳引納謁者二人)
　　(舎人二人諮議恭軍事友皆正五品下文學祭酒/皆正六品下髙宗中宗時相王府長火以宰相兼)
　　(之魏雍衛王府以尚書兼之徐韓二王為刺史府/官同外官資望愈下永淳以前王未出閣則不開)
　　(府天授二年置皇孫府官元宗諸子多不出閣王/官益輕而員亦減景雲以後改師曰傅開元二年)
　　(廢尋復置廢常侍侍郎謁者舍人開成元年/改諸王侍讀曰奉諸王講讀大中初復舊)○長
　　史一人從四品上司馬一人從四品下皆掌統府
　　寮紀綱職務掾一人掌通判功曹倉曹户曹事屬
　　一人皆正六品上掌通判兵曹騎曹法曹士曹事
　　主簿一人掌覆省書教記室恭軍事二人掌表啟
　　書疏錄事恭軍事一人皆從六品上嘗付事勾稽
　　省署杪目錄事一人從九品下功曹參軍事掌文
　　官簿書考課陳設倉曹參軍事掌祿廪厨膳出内
　　市易漁改芻藁户曹參軍事掌封户僮僕弋獵過
　　所兵曹參軍事掌武官簿書考課儀衛假使騎曹
　　參軍事掌廐牧騎乗文物器械法曹參軍事掌案
　　訊决刑士曹參軍事掌土功公廨自功曹以下各
　　一人正七品上參軍事二人正八品下行參軍四
　　人從八品上皆掌出使雜檢校典籖二人從八品
　　下掌宣傳書教(武徳中改功曹以下書佐法曹行/書佐士曹佐皆曰參軍事長兼行)
　　(書佐曰行參軍廢城局參軍事又有鎧曹參軍事/二人掌儀衛兵仗田曹參軍事一人掌公廨職田)
　　(弋獵水曹參軍事一人掌舟船漁捕芻草皆正七/品下衆吏二人百司間事謁者一人正七品下司)
　　(閣一人正九品下貞觀中廢鎧曺田曺水曺武后/時家吏以下皆廢自典籤以上為府官郡王嗣王)
　　(不置/長吏)○親事府典軍二人正五品上副典軍二人
　　從五品上皆掌校尉以下守衛陪從兼知鞍馬校
　　尉五人從六品上旅帥從七品下隊正從八品下
　　隊副從九品下皆掌領事帳内陪從自旅帥以下
　　視親事多少乃置○帳内府典事二人正五品上
　　副典事二人從五品上自校尉以下員品如親事
　　府(初典軍以武官及流外為之領執杖帳内等秦/王齊王府置左右六䕶軍府左右親軍府左右)
　　(帳内府左一右一䕶軍府䕶軍各一人副䕶軍各/二人長史錄事參軍事倉曹兵曹鎧曹參軍事各)
　　(一人統軍各五人别將各一人左二右二護軍府/左三右三䕶軍府減統軍三人别將六人左右親)
　　(軍府統軍各一人長史各一人錄事參軍事兵曺/鎧曺叅軍事左列將右列將各一人帳内府職員)
　　(與䕶軍府同又有庫直𨽻親事府驅咥直隸帳内/府選材勇為之貞觀中庫直以下皆廢親事府有)
　　(府一人史二人執杖親事十六人執弓杖執乗親/事十六人掌供騎乗親事三百三十人帳内有府)
　　(一人史一人帳内/六百六十七人)○親王國令一人從七品下大
　　農一人從八品下掌判國司尉一人正九品下丞
　　一人從九品下學長官丞各一人掌教授内人食
　　官長丞各一人掌營膳食廏牧長丞各二人掌畜
　　牧典府長丞各二人掌府内雜事長皆正九品下
　　丞皆從九品下(有典衛八人掌守衛陪從舍人/四人錄事一人府四人吏八人)
　　唐六典親王國令一人大農二人從八品下掌通
　　判國司事尉二人正九品下掌分判國司事丞一
　　人從九品下錄事一人府五人史十人掌付事勾
　　稽省置杪目監印給紙筆事典衛八人掌守衛居
　　宅事舍人四人掌供引納驅策事學官長一人掌
　　教授内人事食官一人工正一人掌營造膳食事
　　廏牧長二人丞二人掌畜牧牛馬事典府長二人
　　丞二人
　　玉海侍讀(袁丞序晉王友徐齊聃潞王文學沛王/侍讀齊𥅆侍講四王之邸袁利正周王)
　　(侍讀徐岱正元初/太子諸王侍讀)傅(陸徳明以經授中山王狄兼/謨為益王傅文宗將立魯王)
　　(為太子謹選師傅庾敬/林以户侍為燕王傅)友(王宏直為荆王友郎餘/令授霍王府恭軍從父)
　　(知年為王友元/軌為二賢人府)祭酒(馬嘉運正觀初越王東閣祭/酒韋陟溫王府東閣祭酒任)
　　(敬臣以孝行為越王/西閣祭酒許王文學)諮議(張後嗣為/燕王諮議)典籖(張耀卿/為相王)
　　(府典籖與掾邱悦文學韋利器更直備顧/問府中號學士唐休璟為呉王府典籖)司馬(劉/禕)
　　(之拜相王府司馬帝/曰朕子賴卿以師矩)録事恭軍(蘇瓌擢豫王/府錄事恭軍)修撰
　　(沛王召王勃為府/修撰次平臺秘畧)
　　　謹按唐時諸王亦有府官國官而又以祭酒以
　　　上為王官府官又别置親事帳内二府視前代
　　　設官為尤多而親事帳内則明時王府䕶衛之
　　　所由昉也漢初封建子弟恭用三代之法故備
　　　置國官自景帝後諸侯王不復治民與初制已
　　　大殊迄於魏晉諸王猶有分土東晉以後諸王
　　　率不之國封國徒為虚為至唐中葉以後則出
　　　閣者亦鮮矣而猶仍漢制多置國官冗員糜祿
　　　是亦秕政之一也
　　五季
　　司馬光資治通鑑後唐長興四年四月言事者請
　　為親王置師傅宰相畏秦王從榮不敢除人請令
　　王自擇秦王府判官太子詹事王居敏薦兵部侍
　　郎王瓚於從榮從榮表請之以瓚為秘書監秦王
　　𫝊前襄州支使魚崇逺為記室
　宋
　　宋史職官志親王府傅長史司馬諮議恭軍友記
　　室恭軍主府教授小學教授傅及長史司馬有其
　　官而未嘗除太平興國八年諸王出閤楚王府置
　　諮議恭軍二員翊善二員陳王府置諮議翊善各
　　一員韓王冀王益王置翊善各一員後乂置記室
　　及諸王府侍講一員並以常叅官兼充(其後多不/置諮議翊)
　　(善記室或/止一員)大中祥符九年仁宗初封夀春郡王置
　　友二員亦以常恭官兼充天禧二年進封昇王友
　　遷諮議仍置記室一員又皇姪皇孫侍教南北伴
　　讀無定數凡諸宫皆置有教授初無定員是年英
　　宗以宗室自率府副率以上八百餘人奉朝請者
　　四百餘人而教官纔六員乃詔增置教授官凡皇
　　族年三十以上者百一十三人置講書四員年十
　　五以上者百十三人置講書四員年十五以上者
　　三百九人增置教授五員(按此當云年二十以上者/百一十三人置  講  書)
　　(四員年十五以上者三百九人增置教授五員/而誤二十為三十又衍年十五以下一十五字)年
　　十四以下者别置小學教授十二員並舊六為二
　　十七員以分教之其子弟不率教俾教授官本位
　　尊長具名申大宗正司景行戒責教授官不職大
　　宗正司宻訪以聞舊制親賢宅置講書紹興十二
　　年改為府教授掌教親賢宅南班宗子淳熙十二
　　年詔建魏惠憲王府置小學教授二員以館職兼
　　充掌訓皇孫既長趨朝謁則不以小學名而講習
　　如故自後皇姪皇孫皆置教授
　　玉海太平興國四年九月丁亥楊可法為皇子侍
　　講八年三月己巳王遹為王府諮議戴元翊善何
　　法姚坦等為皇子翊善邢昺諸王府侍講雍熙二
　　年五月辛未命王龜從畢士安等四人為王府記
　　室上諭曰諸子生長深宫資良士贊導為善使日
　　聞忠孝之道至道元年正月皇姪皇孫以教授為
　　名孫□為之咸平元年正月癸酉始令諸王府記
　　室翊善侍讀等兼南北宅教授咸平四年九月壬
　　午劉士元為南宫侍讀祥符二年五月丁卯以講
　　書終篇宴廣平公徳彝等三年七月壬寅詔南宫
　　北宅大將軍以下各赴書院講讀經史天聖三年
　　上曰教授非止講經宜選履行端慤者七月以張
　　維翰為允弼宅教授慶厯五年二月戊子朔大宗
　　正司請置善翊記室侍講詔楊中和為侍講三月
　　己未詔大宗正司曰朕建置宗官開敞居第臨遣
　　儒士往授經訓宜令睦親南北宅諸院教授且聽
　　習文辭經典書翰功課以開元豐三年二月七日
　　辛丑改諸王宫侍講為講書元祐五年喬執中徐
　　王府侍講八年二月六月詔皇弟大寧郡王以下
　　出就外學於親王舊第置學舍置諸王説書二員
　　三月二十三日賜九經孟荀揚子崇寧四年改教
　　授為博士政和七年八月甲申改諸王府侍讀侍
　　講為賛讀直講紹興三十年三月二十八日建王
　　府置賛讀直講小學教授三十二年九月四日鄧
　　王以劉度賛讀何俌直講慶王以陳良祐贊讀唐
　　堯封直講恭王以程大昌賛讀林栗直講乾道七
　　年二月八日魏王封寧國府十六日置長史司馬
　　記室
　　　謹案唐諸王有府官國官然自明皇以後諸王
　　　多不出閣意國官亦已漸廢矣至宋而諸王惟
　　　置府官不置國官可謂得損益之𠂻故其後因
　　　之而不變焉
　遼
　　遼史百官志王傅府王傅蕭惟信重熙十五年為
　　燕趙王傅○親王内史府内史道宗太康三年見
　　内史呉家弩(原作呉家奴今/據字面改正)長史參軍○諸王文
　　學館諸王教授姚景行重熙中為燕趙國王教授
　　諸王伴讀聖宗太平八年長沙郡王宗允等奏選
　　諸王伴讀
　金
　　金史百官志親王府屬官傅正四品掌師範輔導
　　恭議可否若親王在外亦兼本京節鎮同知府尉
　　從四品本府長史從五品明昌三年改掌警嚴侍
　　從兼總統本府之事司馬從六品同檢校門禁總
　　統府事文學二人從七品掌贊導禮義資廣學問
　　記室恭軍正八品掌表牋書啟之事大定七年八
　　月始置二十年不専除令文學兼之
　元
　　元史百官志内史府秩正二品内史九員正二品
　　中尉六員正三品司馬四員正四品諮議二員從
　　五品記室二員從六品照磨兼管勾承發架閣庫
　　從八品掾史八人譯史四人知印通事各二人宣
　　使五人典吏二人至元二十九年封晉王於太祖
　　四鄂爾多(䝉古語宫殿也原/作幹耳朶今改正)之地改王傅為内史
　　秩從二品置官十四員延祐五年陞正二品給印
　　分司京師並分置官屬○延慶司秩正三品掌王
　　府祈禳之事使三員正三品同知二員正四品典
　　簿一員從七品令史二人譯史知印通事各一人
　　奏差二人至元二十七年置○斷事官秩正三品
　　理王府詞訟之事斷事官一十六員正三品經歴
　　知事各一人令史三人○典軍司秩從七品掌控
　　鶴百二十有六人典軍二員副使二員天徳四年
　　置○諸王傅官庫春布哈(䝉古語庫春力也布哈/牤牛也原作寛徹不花)
　　(今改/正)太子至齊王位下凡四十五王毎位下各設
　　王傅傅尉司馬三員傅尉惟軍惟布哈額布根(䝉/古)
　　(語老人也原作/也不干今改正)鄂爾昆(地名原作幹/羅温今改正)三王有之自
　　此以下皆稱府尉列於王傅之下司馬之上而三
　　員並設又多寡不同或少至一員或多至三員者
　　齊王則又獨置王傅一員
　明
　　明史百官志王府長史司左右長史各一人(正五/品)
　　其屬典簿一人(正九/品)所轄審理所審理正一人(正/六)
　　(品/)副一人(正七/品)典膳所典膳正一人(正八/品)副一人
　　(從八/品)奉祠所奉祠正一人(正八/品)副一人(從八/品)典樂
　　一人(正九/品)典寳所典寳正一人(正八/品)副一人(從八/品)
　　紀善所紀善二人(正八/品)良醫所良醫正一人(正八/品)
　　副一人(從八/品)典儀所典儀正一人(正九/品)副一人(從/九)
　　(品/)工正所工正一人(正八/品)副一人(從八品以上各/所副官嘉靖四)
　　(十四年/並革)伴讀四人(從九品後/止設一人)教授無定員(從九/品)引
　　禮舍人二人(後革/二人)倉大使副使各一人庫大使副
　　使各一人(倉庫副使/後俱革)郡王府教授一人(從九/品)典膳
　　一人(正八/品)鎮國將軍教授一人(從九/品)長史掌王府
　　之政令輔相規諷以匡王失率府僚各供乃事而
　　總其庶務焉凡請名請封請婚請恩澤及陳謝進
　　獻表啟書疏長史為王奏上若王有過則詰長史
　　曾經過犯之人毋得選用是職審理掌推按刑獄
　　禁詰横暴無干國紀典膳掌祭祀賓客王若妃之
　　膳羞奉祠掌祭祀樂舞典寳掌王寳符牌紀善掌
　　諷導禮法開諭古誼及國家恩義大節以詔王善
　　良醫掌醫典儀掌陳儀設工正掌繕造修葺宫邸
　　廨舍伴讀掌侍從起居陳設經史教授掌以徳義
　　廸王校勘經籍凡宗室年十嵗以上入宗學教授
　　與紀善為之師引禮掌接對賔客贊相威儀洪武
　　三年置王相府左右相各一人(正二/品)左右傅各一
　　人(從二/品)恭軍府恭軍一人(正五/品)録事二人(正七/品)紀
　　善一人(正七/品)各以其品秩列朝官之次又置典籖
　　司諮議官尋以王府武相皆勲臣令居文相上王
　　相府官屬仍與朝官更互除授是年置王教授四
　　年更定官制(左右相正二品文武傅從二品恭軍/從正品錄事正七品審理正正六品)
　　(副正七品紀善正七品各署典祠正典寳正典儀/正典膳正典服正工正醫正並正七品副並從七)
　　(品牧正正八品副從/八品引禮舍人省注)九年改恭軍為長史罷王傅
　　府及典籖司諮議官增設伴讀四人選老成明經
　　慎行之士任之侍讀四人收掌文籍少則缺之尋
　　改王相府所屬奉祠典寳典膳良醫工正各所正
　　並紀善俱正八品副從八品十三年并罷王相府
　　陞長史司為正五品置左右長史各一人典簿一
　　人定王府孳牲所倉庫等官俱為雜職二十八年
　　置靖江王府諮議所諮議記室教授各一人建文
　　中增置親王賓輔二人伴讀伴講伴書各一人長
　　史三人郡王賓友二人教授一人記室二人直史
　　一人左右直史各一人吏目一人典印典祠典禮
　　典饌典藥五署官各一人典儀二人引禮舍人二
　　人儀仗司吏目一人其賓輔三伴賔友教授進見
　　時侍坐稱名而不稱臣禮如賓師成祖初復舊制
　　改靖江王府諮議所為長史司萬厯間周府設宗
　　正一人(後各府/亦漸置)郡王府增設教授一人○王府䕶
　　衛指揮使司設官如京衛玉府儀衛司儀衛正　一
　　人(正五/品)儀衛副二人(從五/品)典仗六人(正六/品)儀衛掌
　　侍衛儀仗䕶衛掌防禦非常䕶衛王邸有征調則
　　聽命於朝明初諸王府置䕶軍府洪武三年置儀
　　衛司司設正副各一人秩比正副千户司仗六人
　　秩比百户四年改司仗為典仗五年置親王䕶衛
　　指揮使司毎王府設三䕶衛衛設前後左右中五
　　所所千户三人百户十人又設圍子手二所每所
　　千户一人九年罷䕶衛府建文中改儀衛司為儀
　　仗司增置吏目一人成祖初復舊制
　　　謹按元明諸王就封於外皆承宋制但置府官
　　　而明時諸王府官實㕘用唐以前府官國官之
　　　制如長史在前代本為府官而典膳奉祠典儀
　　　舍人之屬則皆前代國官之職也至䕶衛之設
　　　則又酌唐時親事帳内二府之制而用之明初
　　　王府長史多選耆舊為之有入為王朝官者其
　　　後長史諸官無復遷擢而王府體制漸替士大
　　　夫多不願為王府官惟世宗以興邸入承大統
　　　府寮多獲顯用第明之於藩王處之既非其道
　　　所置王官雖曰翊獲實資鈐束形格勢禁法立
　　　而弊生焉我
　　朝展親之誼超軼曩代分封諸王列邸京師盛置
　　　官屬體制崇備而諸
　　皇子
　　皇孫出府者於府官外
　特命内務府大臣總其府事而所設官府又皆由部
　　　引
　見簡授職雖係於藩邸爵實列於
　皇朝無樹私植黨之嫌其頒祿之制自漢以來或領
　　　於司農或取諸王國而總以今制為善蓋漢時
　　　諸侯王世有國土其所食邑皆各為私奉養不
　　　領於天下之經費甚至鑄山煮海富埒天家則
　　　其僚屬之俸給自不復頒自朝廷逮後累代宗
　　　藩有爵號而無分土通典所載諸王府屬並給
　　　士力白直防閣庶僕俸料則悉由朝給矣沿及
　　　前明載於㑹典户部條下者有王府文武官吏
　　　俸祿按月支給之文則以明之諸王雖就藩於
　　　國不得收其賦税嵗給祿米各於所封國内府
　　　分放支而本色折色折鈔之法紛然日出所司
　　　因以為姦其弊殆不可勝詰我
　　朝定制凡王府官屬各按品食俸於户部支領銀
　　　米兩給所以優其身家而䇿其宣力者法良意
　　　美為萬􁨡常昭之令典矣
　　　公主府官(附/)
　國朝官制
固倫公主府長史一人(三/品)頭等䕶衞一人二等䕶衞二
　　人三等䕶衞二人典儀二人(六/品)
和碩公主府長史一人(四/品)二等䕶衞二人三等䕶衞一
　　人典儀二人(六品一人/七品一人)
　　長史掌府中之政令䕶衞典儀各庀其政以聴于
　　長史舊例由内務府于閑散内
　奏𣲖補授乾隆五十一年定制凡府員不必拘定陪
　　嫁人户聴公主于該府家人随便補放以告内務
　　府而註冊焉
　厯代建置
　三代(經籍未見/)
　　　謹案帝乙歸妹見於易象王姬下嫁載在風詩
　　　而其時館甥之選多在侯國故設官之制典籍
　　　無聞也
　秦(未置/)
　漢
　　漢書百官公卿表公主所食曰邑
　　後漢書皇后紀漢制皇女皆封縣公主其尊崇者
　　加號長公主諸王女皆封鄉亭公主李賢注續漢
　　志曰諸公主家令一人六百石丞一人三百石其
　　餘属吏増減無常漢官儀曰長公主傅一人私府
　　長一人食官一人永巷長一人家令一人秩皆六
　　百石各有員吏而鄉公主傅一人秩六百石僕一
　　人六百石家令一人三百石也
　　　謹案漢公主属官其禄秩視後代最優至其設
　　　𫝊一人則亦倣太子及諸王而立制者也
　三國
　　杜佑通典魏公主有家令僕丞行夜督郵○魏官
　　第七品公主及諸國丞萬户以上典書令及家令
　　第八品公主家令第九品公主家僕
　　晉
　　通典晉官第八品公主家令第九品公主家丞
　宋齊梁陳
　　通典宋公主有傅令傅令不得朱服齊與晉宋同
　　陳置九等公主有家令之制
　北魏
　　通典後魏官第九品公主家令
　　　謹案北魏公主皆嫁于賔附之國朝臣子弟雖
　　　名族英彦不得尚焉然考太常博士常景奏云
　　　婦人無専國之理婦人為君男子為臣古禮所
　　　不載則當時公主下嫁亦必有置邸設官之事
　　　而所謂公主家令亦仍列於朝臣也
　北齊
　　隋書百官志後齊諸公主置家令丞主簿録事等
　　員
　　通典北齊正九品公主家令
　後周(未置/)
　隋
　　隋書百官志大長公主長公主公主並置家令丞
　　各一人主簿謁者舍人各二人郡王惟減主簿員
　　○公主家令視正九品
　唐
　　新唐書百官志公主邑司令一人從七品下丞一
　　人従八品下掌公主財貨廩積田園主簿一人正
　　九品下録事一人從九品下督封租主家財貨出
　　入有史八人謁者二人舍人二人家史二人
　　　謹案唐神龍二年閏正月敕公主府設官属或
　　　儀比親王或惟不置長史而餘並同親王若公
　　　主非皇后生官員減半其出䧏外藩者或特置
　　　司馬至景龍中始依舊為邑司家令丞録事各
　　　一人出䧏者不置葢唐時公主官屬較多而神
　　　龍之制則又加隆者也新書主簿一人而舊書
　　　職官志作二人又舊志作家吏二人而新志作
　　　家史當有一訛也
　五代(未置/)
　宋
　　宋史職官志公主邑令丞邑司録事皆存其名而
　　罕除
　遼(未置/)
　金(未置/)
　元(未置/)
　明
　　明史職官志洪武七年公主府設家令一人(正七/品)
　　司丞一人(正八/品)録事一人(正九/品)二十三年改家令
　　司為中使司以内使為之
　　　謹案公主官属自宋存其名而不除明初亦備
　　　官而其後改用奄寺若遼金元則并其名不著
　　　然固倫公主和碩公主均為
　皇女體敵藩封一切統制宜從周渥我
　　朝定制酌古凖今不襲漢唐之繁冗亦不同宋元
　　　以來之缺略其取人即求諸本府俾人副其事
　　　事充其材真不易之良法矣置員既少證古亦
　　　多缺故不别著為表而依前史志例類叙于王
　　　府各官之後以昭
　　國家敦睦之所推暨云爾
　
　
　
　
　
　
　
　
欽定厯代職官表卷六十九
欽定四庫全書
欽定厯代職官表卷七十
　　新疆各官表


　　新疆各官
　國朝官制
總統伊犂等處將軍一人㕘賛大臣一人(裁設/無定)領隊大
臣五人印房司官二人筆帖式二人糧餉處司官二人
筆帖式一人駝馬處司官一人筆帖式一人卡倫侍衛
十二人
　　將軍統掌新疆之軍政山北山南皆聽節制㕘賛
　　大臣㕘賛軍務與將軍同駐伊犂領隊大臣分統
　　游牧駐惠寧城者一駐惠逺城者四
總管六人副總管七人協領十有二人佐領一百有八
人防禦五十有六人驍騎校一百有八人署理營務筆
帖式十人
　　總管分理營務錫伯一副一索倫達呼爾一察哈
　　爾二副二額魯特二副三協領分理滿洲蒙古官
　　兵駐惠寧城者四駐惠逺城者八佐領惠寧城十
　　六惠逺城四十錫伯八索倫達呼爾八察哈爾十
　　六額魯特二十防禦惠寧城十六惠逺城四十驍
　　騎校各如其佐領之數署理營務筆帖式滿洲蒙
　　古二錫伯二索倫達呼爾二察哈爾二額魯特二
　　俱經制之缺由伊犂所屬諸旗揀補又有領催委
　　署前鋒校或給七品頂帶或給六品頂帶在卡倫
　　侍衛上行走者舊無定額
總理回務頭等台吉三品阿奇木伯克一人四品伊什
罕伯克一人五品噶匝納齊伯克二人五品商伯克二
人六品哈子伯克一人六品都官伯克一人七品密喇
布伯克六人七品明伯克六人七品什和勒伯克一人
七品帕察沙布伯克一人七品玉資伯克一人
　　阿竒木伯克總理回務伊什罕伯克副之噶匝納
　　齊伯克掌理田賦商伯克掌征輸哈子伯克掌詞
　　訟都官伯克掌遞送兵馬糧餉文卷一切官物及
　　分攅差務密喇布伯克掌水利明伯克掌千户之
　　徵輸一切雜務什和勒伯克掌驛館薪芻諸務帕
　　察沙布伯克掌巡緝牢獄諸務玉資伯克掌百户
　　之徵輸一切雜務
烏魯木齊都統一人副都統一人
　　掌烏魯木齊之軍政滿洲緑旗官兵皆屬焉舊惟
　　設安西提標緑旗五營乾隆三十六年始以滿洲
　　兵駐防設㕘賛大臣一人三十八年又設領隊大
　　臣二人四十二年始定為今制
協領六人佐領二十有四人防禦二十有四人驍騎校
二十有四人九品筆帖式二人卡倫侍衛三人
　　乾隆三十七年設管理額魯特官兵總管一人副
　　總管一人佐領四人驍騎校四人四十二年移駐
　　塔爾巴哈台又有管理台站屯政厰務各員或由
　　陜西甘肅二省除派或由伊犂調撥無定額
庫爾喀喇烏蘇領隊大臣一人
　　舊以侍衛駐劄屬於烏魯木齊不得自奏事其文
　　移亦由烏魯木齊轉行不給印信乾隆三十五年
　　始請給印信仍屬烏魯木齊三十七年始定為今
　　制
管理糧餉官一人
　　又有管理臺站屯政文武各員或由陜西甘肅二
　　省除派或由伊犂烏魯木齊調撥無常員
塔爾巴哈台㕘賛大臣一人領隊大臣二人(一管四營/一管額魯)
(特/)
　　乾隆三十年設初駐雅爾後移駐今治
總管一人副總管一人佐領八人驍騎校八人卡倫侍
衛十二人印房章京三人筆帖式三人管理糧餉官一
人
　　總管舊駐烏魯木齊乾隆四十二年移駐
巴里坤領隊大臣一人協領二人佐領八人防禦八人
驍騎校八人印房筆帖式一人
　　乾隆三十七年原設㕘賛大臣一人領隊大臣一
　　人協領四人佐領防禦驍騎校各十六人筆帖式
　　二人後改㕘賛大臣為領隊大臣而以領隊大臣
　　　一人移駐古城協領以下等官亦分其半隨駐
古城領隊大臣一人協領二人佐領八人防禦八人驍
騎校八人印房筆帖式一人
　　並乾隆三十九年自巴里坤移駐
　　　謹案巴里坤今為鎮西府治已列在郡縣且原
　　　𨽻版圖不在新疆之數以其為新疆北路之門
　　　户而分置駐防亦與新疆一例故以領隊大臣
　　　列新疆表中至其文武諸官則各見本門兹不
　　　複載
總理烏什等處㕘賛大臣一人協理大臣一人(裁設/無定)阿
克蘇領隊大臣一人
　　掌烏什之政令兼統賽喇木拜城其阿克蘇一城
　　舊别設辦事大臣乾隆三十一年亦併𨽻烏什而
　　裁舊設副都統一人改設㕘賛大臣以阿克蘇大
　　臣移駐其領隊大臣則自喀什噶爾移駐
印房章京二人筆帖式三人管理糧餉官一人
　　印房章京乾隆三十一年設筆帖式舊設一員乾
　　隆三十一年増二員管理糧餉官舊調用陜甘二
　　省典史一員亦乾隆三十一年改用部員其換防
　　屯田等官由陜甘二省自副將以下除派舊無常
　　員
協領一人佐領二人防禦二人驍騎校二人䕶送伯克
侍衛一人卡倫侍衛十有一人軍臺委署筆帖式十人
　　佐領防禦驍騎校俱乾隆三十一年由烏魯木齊
　　巴里坤調撥移駐卡倫侍衛則舊所設也
管理回民五品阿竒木伯克一人六品哈子伯克一人
七品明伯克一人七品密喇布伯克一人分理阿克蘇
三品阿竒木伯克一人四品伊什罕伯克一人五品噶
匝納齊伯克一人五品商伯克一人六品哈子伯克一
人六品巴濟吉爾伯克一人六品伯克二人七品訥克
布伯克一人七品都官伯克三人七品莫提色布伯克
一人七品木特斡里伯克一人七品明伯克二人七品
阿爾巴布伯克一人七品帕察沙布伯克一人七品什
和勒伯克二人七品伯克三人分理阿克蘇所屬六品
阿竒木伯克一人喀勒喀勒六品阿竒木伯克一人七
品哈子伯克一人七品密喇布伯克一人七品明伯克
一人雅爾巴什七品密喇布伯克一人七品明伯克一
人庫車巴什七品密喇布伯克一人七品明伯克一人
阿克雅爾七品密喇布伯克一人七品明伯克一人哈
喇塔勒七品密喇布伯克一人七品明伯克一人哈爾
噶額密什七品密喇布伯克一人雅爾賽喇木七品明
伯克一人愛庫爾七品密喇布伯克一人英額阿里克
七品明伯克一人赫色勒七品明伯克一人分理賽哩
木三品阿竒木伯克一人四品伊什罕伯克一人五品
噶匝納齊伯克一人六品哈子伯克一人七品密喇布
伯克一人七品明伯克一人分理拜城四品阿竒木伯
克一人五品伊什罕伯克一人六品噶匝納齊伯克一
人七品密喇布伯克一人七品哈子伯克一人七品明
伯克一人
　　巴濟吉爾伯克掌税務訥克布伯克掌營建莫提
　　色布伯克掌回衆之教法不與政事木特斡里伯
　　克掌售授田産與其税務阿爾巴布伯克掌差役
　　六品伯克掌修壩管臺七品伯克掌採銅餘伯克
　　與伊犂同名者其所掌並同
　　　謹案此皆乾隆三十年平定逆回後重定之制
　　　與初制稍有異同今不具載
葉爾羌辦事大臣一人協辦大臣一人
　　乾隆二十六年設領隊大臣二人尋省以協辦大
　　臣兼理領隊事務
印房章京二人筆帖式三人委署筆帖式二十人管理
糧餉官一人佐領二人驍騎校二人聽差坐卡侍衛十
有三人
　　佐領驍騎校並乾隆三十六年設由伊犂烏魯木
　　齊等處調撥侍衛乾隆二十六年設初定十五員
　　後減二員
管理回民三品阿竒木伯克一人四品伊什罕伯克一
人四品商伯克一人五品密喇布伯克一人五品訥克
布伯克一人五品木特斡里伯克一人五品哈喇都官
伯克一人五品帕察沙布伯克一人五品哈子伯克一
人六品巴濟吉爾伯克一人六品明伯克一人六品都
官伯克一人六品莫提色布伯克一人六品什和勒伯
克一人六品匝布梯墨克塔布伯克一人六品巴克瑪
塔爾伯克一人六品哲博伯克一人六品阿爾巴布伯
克二人六品賽特里伯克一人分理托古斯哈特五品
阿竒木伯克一人六品哈子伯克一人六品明伯克一
人分理英額齊盤五品阿竒木伯克一人六品密喇布
伯克一人六品明伯克一人分理哈爾噶里克五品阿
竒木伯克一人六品哈子伯克一人六品密喇布伯克
一人六品明伯克一人分理和什阿喇布五品阿竒木
伯克一人分理伯什恰特五品密喇布伯克一人分理
薩納珠五品阿竒木伯克一人分理舒帖五品密喇布
伯克一人六品明伯克一人分理裕勒阿里克六品阿
竒木伯克一人分理色哩克郭勒五品阿竒木伯克一
人六品伊什罕伯克一人六品商伯克一人六品哈子
伯克一人六品阿爾巴布伯克一人七品什和勒伯克
一人七品巴匝爾伯克一人分理巴爾楚克六品阿竒
木伯克一人分理塔克布依六品阿竒木伯克一人分
理坡斯恰木六品哈子伯克一人分理阿喇巴特齊六
品密喇布伯克一人分理鄂湍楚魯克六品密喇布伯
克一人
　　匝布梯墨克他布伯克掌教習經館巴克瑪塔爾
　　伯克掌果園哲博伯克掌修造甲械賽特里伯克
　　掌巡察街道園林果木諸務巴匝爾伯克掌市肆
　　細務餘與伊犂諸處同名者所掌並同
和闐辦事大臣二人委署筆帖式二人
管理回民三品阿竒木伯克一人四品伊什罕伯克一
人五品哈什伯克一人五品木特斡里伯克一人六品
哈喇都官伯克一人七品訥克布伯克一人七品莫提
色布伯克一人七品木特斡里伯克一人七品都官伯
克一人七品哈喇都官伯克一人七品什和勒伯克一
人分理額勒齊五品噶匝納齊伯克一人六品哈子伯
克一人七品帕察沙布伯克一人七品明伯克一人分
理額勒齊屬境七品宻喇布伯克一人七品明伯克三
人分理玉隴哈什四品阿竒木伯克一人五品商伯克
一人六品哈子伯克一人分理玉隴哈什屬境七品密
喇布伯克二人七品明伯克二人分理哈喇哈什四品
阿竒木伯克一人五品商伯克一人六品哈子伯克一
人七品帕察沙布伯克一人七品都官伯克一人分理
哈喇哈什屬境七品密喇布伯克三人七品明伯克四
人分理齊喇四品阿竒木伯克一人六品哈子伯克一
人七品密喇布伯克一人七品明伯克一人分理塔克
四品阿竒木伯克一人六品哈子伯克一人分理克勒
雅四品阿奇木伯克一人六品哈子伯克一人分理克
勒雅屬境七品密喇布伯克一人七品明伯克二人
　　哈什伯克掌採玉哈喇都官伯克掌安設臺站修
　　整兵械餘與伊犂諸處同名者所掌並同
喀什噶爾辦事大臣一人協辦大臣一人
　　乾隆二十四年設㕘賛大臣一人總理各回城事
　　務又設領隊大臣一人三十一年移駐烏什改設
　　辦事大臣専司境内之事其協辦大臣則仍二十
　　四年所舊設也
印房章京一人辦理回務章京一人筆帖式一人委署
筆帖式六人軍臺委署筆帖式一人管理糧餉官一人
　　印房章京辦理回務章京俱乾隆二十六年設筆
　　帖式二十七年設管理糧餉官亦二十六年設又
　　有駐防滿洲領隊官無常員
總管一人㕘領二人防禦一人驍騎校三人聽差守卡
侍衛十有三人
　　總管等官俱乾隆二十四年設侍衛乾隆二十六
　　年設初十五員三十五年移駐塔爾巴哈台二員
管理囘民三品阿竒木伯克一人四品伊什罕伯克一
人四品噶匝納齊伯克一人四品商伯克二人五品哈
子伯克一人五品訥克布伯克一人五品莫提色布伯
克一人五品木特斡里伯克一人六品巴濟吉爾伯克
一人六品明伯克一人六品都官伯克一人六品阿爾
巴布伯克一人六品帕察沙布伯克一人六品克哷克
雅喇克伯克一人六品什和勒伯克一人六品巴克瑪
塔爾伯克一人七品明伯克一人分理牌租巴特四品
阿竒木伯克一人七品明伯克一人分理塔什巴里克
四品阿竒木伯克一人分理阿斯屯阿喇圖什五品阿
竒木伯克一人六品哈子伯克一人七品明伯克五人
分理玉斯屯阿喇圖什六品阿竒木伯克一人六品哈
子伯克一人七品明伯克一人分理伯什克哷木五品
阿竒木伯克一人六品哈子伯克一人六品密喇布伯
克一人六品明伯克一人分理提斯衮五品密喇布伯
克一人分理阿喇古六品阿竒木伯克一人六品哈子
伯克一人分理鄂坡勒六品阿竒木伯克一人分理汗
阿里克六品密喇布伯克一人六品哈子伯克一人七
品明伯克一人分理霍爾千六品密喇布伯克一人六
品明伯克一人分理克色勒布依六品密喇布伯克一
人分理塞爾滿六品密喇布伯克一人分理托庫薩克
六品密喇布伯克一人分理托普魯克七品明伯克一
人分理岳普囉克七品明伯克一人分理英吉沙爾四
品阿竒木伯克一人六品哈子伯克一人六品密喇布
伯克一人總理英吉沙爾五處卡倫伯克一人英吉沙
爾屬賽哩克七品密喇布伯克一人
　　克哷克雅喇克伯克掌商賈貿易收其税入餘與
　　伊犂諸處同名者所掌並同
庫車辦事大臣一人
　　兼轄沙雅爾乾隆二十四年設
印房章京一人筆帖式二人委署筆帖式三人辦理糧
餉官一人
　　並乾隆三十一年設章京原設二員三十四年裁
　　一員辦理糧餉官乾隆二十四年設二十六年定
　　以陜甘二省縣丞典史差充
管理回民三品阿竒木伯克一人四品伊什罕伯克一
人五品噶匝納齊伯克一人五品商伯克一人六品哈
子伯克一人七品密喇布伯克二人七品訥克布伯克
一人七品明伯克一人七品都官伯克三人七品木特
斡里伯克一人七品莫提色布伯克一人七品阿爾巴
布伯克一人七品帕察沙布伯克一人七品採銅伯克
一人分理沙雅爾三品阿竒木伯克一人四品伊什罕
伯克一人五品噶匝納齊伯克一人五品商伯克一人
六品哈子伯克一人七品密喇布伯克一人七品訥克
布伯克一人七品都官伯克二人七品莫提色布伯克
一人七品採銅伯克一人
哈喇沙爾辦事大臣一人
印房筆帖式六人管理糧餉官一人
　　又有管理屯政等官由陜西甘肅二省以㕘將遊
　　擊除派無常員
管理庫爾勒回民三品阿竒木伯克一人四品伊什罕
伯克一人五品噶匝納齊伯克一人五品商伯克一人
六品哈子伯克一人七品明伯克一人七品訥克布伯
克一人七品王資伯克一人六品伯克一人七品伯克
　一人管理布古爾回民三品阿竒木伯克一人四品伊
什罕伯克一人五品噶匝納齊伯克一人五品商伯克
　一人六品哈子伯克一人七品明伯克一人七品訥克
布伯克一人七品玉資伯克一人六品伯克一人七品
伯克一人
　　自阿竒木伯克至玉資伯克所掌皆與伊犂諸處
　　同其六品伯克則専司查臺七品伯克則専司採
　　銅均乾隆三十一年設旋因移回户於庫轍滿裁
　　六品哈子伯克一員増四品阿竒木伯克一員併
　　移五品噶匝納齊伯克一員七品玉資伯克一員
　　前往治之後回户仍移歸庫爾勒官制亦仍如舊
　　額
吐魯番辦事大臣一人
　　辦事大臣初駐闢展統緑旗兵三百名乾隆四十
　　二年改定今制移駐吐魯番
㕘領二人佐領十有五人驍騎校十有五人印房章京
一人正八品筆帖式一人委署筆帖式六人
　　乾隆二十六年設印房筆帖式一員後改設章京
　　二員四十一年裁一員其筆帖式一員四十年設
　　委署筆帖二十六年初設十三員後裁七員又有
　　聽差各員于内地鎮營員弁内派撥無定額
總理回務扎薩克郡王一人協理回務圖撒拉克齊二
人分駐羅布淖爾五品伯克三人六品伯克七人(詳見/藩屬)
哈密辦事大臣二人
　　掌哈密之屯政與其儲積之數故其印文稱哈密
　　辦理糧餉大臣而地方諸務亦並治焉
印房章京一人驍騎校一人筆帖式六人
總理回衆郡王一人(詳見/藩屬)
　　管轄五堡回民屯衆諸務以聽於大臣
　　　謹案吐魯番哈密雖舊有之地以其為新疆南
　　　路之門户故與巴里坤一例均列于新疆之中
　歴代建置
　　　謹案西域自漢武帝時始通中國特為置官領
　　　䕶其後又置都䕶及戊巳校尉屯田車師前王
　　　庭當時自譯長城長且渠當户而上佩漢印綬
　　　者三百七十六人然不過虚奉名號而已非能
　　　有其土宇設官以治之也建武中西域諸國復
　　　遣使内屬光武以天下初定未遑逺馭閉闗謝
　　　之永平十六年始置宜禾都尉明年復置都䕶
　　　永初以降或設都䕶或僅設校尉廢置不常唐
　　　初西州特置都䕶府設大都䕶以領之後復改
　　　為節度使亦聊示羈縻不能制其要領迨宋而
　　　靈夏之間方為敵境逺撫長馭非所與聞遼代
　　　起自滑鹽方事南征未専西顧僅置夏州蕃落
　　　諸使元代勃興始滅西域四十餘國其後又遣
　　　將入乞石迷至富郎而還於是西域之地盡歸
　　　統攝然大抵以諸王駙馬為行營統軍以鎮之
　　　亦未能郡縣其地比於諸路也迨明而嘉峪設
　　　守啟閉不時哈密迤西棄同甌脱河套之議舉
　　　國震驚無論陽闗以外形勢孱弱葢不足言矣
　　　我
　皇上御極以來徳威逺播聲教遐通薄海内外悉主
　　　悉臣近者蕩平準部戢定回疆
　天戈所指歸仁恐後由是天山南北數萬里而遥悉
　　　歸版宇
　皇上明撡金鏡因地制宜列戍開屯設官分職使綱
　　　目相繫臂指相維巴里坤烏魯木齊諸地已置
　　　郡縣而列學校其他亦皆屹然重鎮鞏固萬年
　　　至山南回部諸官自三品以至七品仍其舊名
　　　而寵以
　天朝之品秩賞罰黜陟悉與内地諸官同
　威徳之昭宣
　經綸之逺大豈惟漢唐以來所未睹抑亦三皇五帝
　　　所莫可比倫矣謹條列縷分用彰
　膚功之盛至歴代沿革謹擇其稍近今制者姑存一
　　　二見建置之所起而已其係名西域而未嘗實
　　　治其地受爵中朝而未嘗真設以官者則概不
　　　濫載益以見
　聖代規模鴻濶為載籍之所未聞焉
　三代(未置/)
　秦(未置/)
　漢
　　漢書百官公卿表西域都䕶加官宣帝地節二年
　　初置以騎都尉諫大夫使䕶西域三十六國有副
　　校尉秩比二千石丞一人司馬侯千石各二人
　　荀悦漢紀鄭吉使䕶鄯善西南道以攻破車師日
　　逐王請降于吉遂將詣京師封日逐王為歸徳侯
　　吉為安逺侯使吉并䕶車師以西北道故號都䕶
　　都䕶之號自吉始也於是吉始中西域為立幕府
　　治隖壘城鎮撫諸國漢之號令頒於西域始自張
　　騫而成於鄭吉
　　　謹案都䕶之設在神爵二年通鑑考異謂漢百
　　　官公卿表作地節二年西域傳作神爵三年皆
　　　誤也又考西域傳云宣帝時遣衛司馬鄭吉使
　　　䕶鄯善以西數國及破姑師未盡殄分以為車
　　　師前後王及山北六國時漢獨䕶南道未能盡
　　　并北道其後日逐王畔單于將衆來降䕶鄯善
　　　以西使者鄭吉迎之既至封日逐王歸徳侯乃
　　　因使言并䕶北道故曰都䕶又鄭吉傳吉既破
　　　車師降日逐威震西域遂并䕶車師以西北道
　　　故號都䕶師古曰並䕶南北二道故謂之都今
　　　西域庫車為古之車師南道也伊犂在庫車西
　　　北北道也今伊犂將軍總轄南北二道則正漢
　　　都䕶之職矣
　　漢書百官公卿表戊己校尉武帝初元元年置有
　　丞司馬各一人侯五人秩比六百石
　　　謹案戊己校尉漢官儀云戊己中央鎮覆四方
　　　後漢書西域傳注云開渠播種以為厭勝故稱
　　　戊己王彦賔云戊己土也屯田以耕土為事故
　　　取為名顔師古則謂甲乙丙丁壬癸皆有正位
　　　唯戊己寄治耳今所置校尉亦無常居故取戊
　　　己為名馬融傳稱校隊按部前後有屯甲乙相
　　　伍戊己為堅注謂戊己居中為中堅諸説不同
　　　然其為將兵屯種之職則無異説也
　　漢書西域列傳元帝時復置戊己二校尉屯田車
　　師前王庭
　　　謹案顔師古百官表注云有戊校尉己校尉則
　　　戊己當是兩官考漢武帝時始置校尉領䕶田
　　　卒但以屯田校尉為稱後乃為戊己校尉表初
　　　不言戊校己校兩官徧考前書紀傳如徐普刁
　　　䕶郭欽皆兼戊己為官稱獨烏孫傳云徙己校
　　　屯烏墨是特兵有戊校己校之分即顔師古亦
　　　謂戊己兩校為兵而於表云兩尉殆見後漢書
　　　西域傳元帝置戊己二校尉遂為此説葢范蔚
　　　宗亦以後漢有戊校尉因謂元帝所置為二尉
　　　其實兩都設官之制不同後漢有戊己校尉戊
　　　校尉而各以校兵為名前漢有戊校己校之兵
　　　而尉之官稱則仍兼戊己也考通鑑載竇固奏
　　　復置西域都䕶戊己校尉以陳睦為都䕶司馬
　　　耿恭為戊己校尉屯後王部金滿城謁者闗寵
　　　為戊己校尉屯前王栁中城耿恭闗寵一時並
　　　為校尉各屯一處而不分戊己然則後漢雖設
　　　二尉尚得通稱戊己又何疑於前漢之制乎
　　漢書西域列傳自貳師將軍伐大宛之後西域震
　　懼多遣使來貢獻漢使西域者益得職於是自敦
　　煌西至鹽澤往往起亭而輪臺渠犂皆有田卒數
　　百人置使者校尉領䕶以給使外國者征和中搜
　　粟都尉與丞相御史奏言故輪臺以東捷枝渠犂
　　皆故國地廣饒水草有溉田五千頃以上處温和
　　田美可益通溝渠種五穀與中國同時熟臣愚以
　　為可遣屯田卒詣故輪臺以東置校尉三人分䕶
　　各舉圖地形通利溝渠務使以時益種五穀
　　　謹案漢焉耆國治員渠城去長安七千三百里
　　　即今哈喇沙爾之地漢書稱其國近海水多魚
　　　北史亦言焉耆土田良沃穀有稻菽粟麥去海
　　　千餘里有魚鹽蒲葦之饒今自哈喇沙爾至漢
　　　輪臺渠犂屯田處約四百餘里在庫車以東所
　　　謂廣饒水草有溉田五千頃以上者也更以水
　　　經注考之輪臺最西即所謂龜兹東川水東南
　　　流逕於輪臺之東者也連城稍東即所謂有水
　　　西南流逕連城别注裂以為田者也渠犂更東
　　　即所謂水又屈而南逕渠犂國西又東南流逕
　　　渠犂城漢武帝屯渠犂即此處也則其地實毘
　　　連相去不過幾百里在今哈喇沙爾之西南庫
　　　車之東南其耕墾所及視今日殊為狹隘以其
　　　為西域屯田設官之始録之以備縁起而已
　　唐六典漢宣帝置都䕶長史一人
　　　謹案都䕶長史葢都䕶官屬之領袖如今印房
　　　章京之職又漢書西域傳稱班超遣掾甘英窮
　　　臨西海而還則都䕶又有掾亦如今筆帖式之
　　　類併附著于此
　　樂史太平寰宇記樓蘭國王數遮殺漢使時帝遣
　　平樂監傳介子往勅其王懸首北闕乃立其弟屠
　　耆為王更名其國為鄯善王自請天子曰身在漢
　　久今歸單弱而前王有子在恐為所殺國中有伊
　　循城其地肥美願漢遣一將屯田積穀令臣得依
　　其威重於是漢遣司馬一人吏士四十人田伊循
　　以鎮撫之其後更置都尉伊循官置始此矣
　　後漢書西域列傳永平十六年明帝乃命將帥北
　　征匈奴取伊吾廬地置宜禾都尉以屯田遂通西
　　域于寘諸國皆遣子入侍西域自絶六十五載乃
　　復通焉
　　李吉甫元和郡縣志納職縣後漢明帝曽於此置宜禾
　　都尉
　　　謹案當時未置都䕶則宜禾都尉専制一方如
　　　今之辦事大臣矣是亦官制之縁起故附著之
　　袁宏後漢紀永平十七年冬十月竇固耿恭將萬
　　餘騎帥擊車師王請降於是固奏置西域都䕶戊
　　己校尉陳穆為都䕶耿恭為戊己校尉闗寵為戊
　　己校尉恭屯金蒲城寵屯栁中城相去千餘里恭
　　乃移檄烏孫大毘彌宣諭威徳皆遣使獻馬求入
　　侍天子○永元四年十二月龜兹姑墨温宿國皆
　　降乃以班超為西域都䕶徐幹為長史復置戊己
　　校尉
　　後漢書西域列傳永平十七年始置都䕶戊己校
　　尉
　　司馬光資治通鑑永元三年復置西域都䕶騎都
　　尉戊己校尉官以班超為通䕶
　　　謹案後漢凡兩置都䕶皆如前漢為加官帶騎
　　　都尉衘葢如今伊犂將軍之職至永初以後僅
　　　置䕶西域副校尉一人則又如今㕘賛大臣之
　　　職也
　　後漢書班超列傳拜超為將兵長史假鼓吹幢麾
　　班勇列傳延光三年以勇為西域長史將兵五百
　　人出屯栁中
　　　謹案長史本都䕶之屬吏惟班超稱將兵長史
　　　班勇為西域長史亦稱將兵則似即今領隊大
　　　臣之職葢名同而官異也
　　後漢書西域列傳永建六年置伊吾司馬一人
　　　謹案伊吾司馬専制一方亦似今之辦事大臣
　　後漢書西域列傳建武五年河西大將軍竇融承
　　制立莎車王康為建功懐徳王西域大都尉弟賢
　　代立復遣使奉獻請都䕶帝乃因其使賜賢西域
　　都䕶印綬敦煌太守裴遵上言不可更賜以漢大
　　將軍印綬
　　　謹案都尉將軍當如今總理回衆扎薩克郡王
　　　他如漢書西域列傳稱都䕶韓宣奏烏孫大吏
　　　大禄大監賜金印紫綬以尊輔大昆彌當亦如
　　　今圖撒拉克齊之比然昆彌既不授漢官則其
　　　臣仍各尊其主與圖拉撒克齊為郡王之屬者
　　　不同故不列於表
　　三國(未置/)
　　　謹案唐書地理志稱魏時涼州刺史領戊己校
　　　尉䕶西域如漢故事魏志稱龜兹于闐康居烏
　　　孫之屬無嵗不奉朝貢然以涼州刺史領戊己
　　　校尉則特繫以虚銜坐鎮邊境與漢之戊己校
　　　尉異故今不列於表
　晉(未置/)
　　　謹案唐六典稱魏晉之間有都䕶左右軍都䕶
　　　將軍之號遂廢都䕶之名晉書稱晉沿魏制置
　　　戊己校尉領䕶西域似即以校尉攝都䕶之職
　　　總之虚名無實亦與魏相等矣
　宋齊梁陳(未置/)
　北魏(未置/)
　　　謹案魏書官氏志䕶羌戎中郎將䕶羌戎校尉
　　　從第三品考西域自魏晉以來互相吞併至是
　　　時分為四域自蔥嶺以南流沙以西為一域蔥
　　　嶺以西海曲以東為一域者舌以南月氐以北
　　　為一域兩海之間水澤以南為一域總計一十
　　　六國小渠長以百數與漢時出兩道者異太延
　　　中遣散騎侍郎董琬髙明等多齎金帛出鄯善
　　　招撫諸國則校尉中郎將之設當在是時然諸
　　　國雖奉朝貢實未能有其土地人民屯田積穀
　　　如漢之校尉都尉故亦不列於表
　北齊(未置/)
　後周(未置/)
　隋(未置/)
　　　謹案鄭樵通志稱煬帝時遣侍御史韋節司𨽻
　　　從事杜行滿使於西國復令聞喜公裴矩於武
　　　威張掖間往來以引致之大業中相率來朝者
　　　四十餘國帝因置西戎校尉以應接之則亦但
　　　司朝貢之使臣而已非能設官於其地也
　唐
　　新唐書百官志大都䕶府大都䕶一人從二品副
　　大都䕶二人從三品副都䕶二人正四品上長史
　　一人正五品上司馬一人正五品下録事㕘軍事
　　一人正七品上録事二人從九品上功曹㕘軍事
　　倉曹㕘軍事户曹㕘軍事兵曹㕘軍事法曹㕘軍
　　事各一人正七品下㕘軍事三人正八品下上都
　　䕶一人正三品副都䕶二人從四品上長史一人
　　正五品上司馬一人正五品下録事㕘軍事一人
　　正七品下功曹㕘軍事倉曹㕘軍事户曹㕘軍事
　　兵曹㕘軍事各一人從七品上㕘軍事三人從八
　　品上都䕶掌統諸蕃撫慰征討叙功罰過總判府
　　事
　　李衛公兵法太宗曰朕置瑶池都督以𨽻安西都
　　䕶番漢之兵如何處置靖曰天之生人本無番漢
　　之别然地逺荒漠必以射獵而生由此常習戰鬭
　　若我恩信撫之衣食周之則皆漢人矣陛下置此
　　都䕶臣請收漢戍卒處之内地減省糧饋兵家所
　　謂治力之法也但擇漢吏有熟番情者散守堡障
　　此足以經久或遇有警則漢卒出焉
　　　謹案唐大都䕶即漢西域都䕶之制至此不復
　　　為加官即以都䕶専稱矣其職如今伊犂將軍
　　　但皆以親王遥領不置正員於其地為不同耳
　　　然考地理志載建中二年以守北庭李元忠守
　　　安西郭昕並為大都䕶龜兹傳載田揚名郭元
　　　振張孝嵩杜暹並為安西都䕶以政績稱安西
　　　亦大都䕶也權徳輿忠武渾公神道碑以工部
　　　尚書為單于大都䕶則大都䕶不盡以親王為
　　　之矣葢親王遥領者厥後定制也故著于百官
　　　志而用惟其人唐初固常以重臣領之未嘗拘
　　　以親王遥領之例也又唐六典大都䕶府功曹
　　　倉曹屬有府二人史二人户曹屬有府三人史
　　　三人帳史一人兵曹法曹屬有府三人史四人
　　　百官志皆不載葢史闕漏也
　　唐㑹要貞觀十四年平髙昌於西州置安西都䕶
　　府
　　　謹案髙昌傳貞觀十四年克髙昌更置都䕶府
　　　龜兹傳貞觀二十三年滅龜兹始徙安西都䕶
　　　於其都則安西都䕶之置當在貞觀年間而唐
　　　六典謂永徽中始置四大都䕶府與㑹要及新
　　　舊唐書俱不合未詳孰是
　　舊唐書地理志安西節度使撫寧西域統龜兹焉
　　耆于闐疏勒四國
　　册府元龜太宗既破龜兹移置安西都䕶府于其
　　國城以郭孝恪為都䕶兼統于闐疎勒碎葉謂之
　　四鎮
　　　謹案新唐書方鎮表先天元年以北庭都䕶領
　　　伊西節度等使自是安西有節度之號然尚為
　　　兼銜開元十五年伊西北庭分置二節度而節
　　　度始為守官不復稱都䕶矣其制略如今辦事
　　　大臣也
　　杜佑通典鎮西節度使統龜兹焉耆于闐疏勒國
　　　謹案安西節度使自開元十二年後或稱磧西
　　　或稱四鎮至肅宗至徳元載更名鎮西故有鎮
　　　西節度之號又王應麟玉海乾元三年以葉䕶
　　　曜為同四鎮節度副使當如今之㕘賛大臣也
　　　自漢以後元以前惟唐於西域設官之地較闊
　　　然僅自南山抵蔥嶺亦未能跨越山北兼以通
　　　絶不常羈縻著號則所謂設官其地者僅稍勝
　　　空名一等耳總未足以方
　昭代之盛也
　　新唐書吐蕃列傳沙州首領張義潮奉𤓰沙伊肅
　　甘等十一州地圖以獻擢義潮沙州防禦使俄號
　　歸義軍遂為節度使
　　李吉甫元和郡縣志髙昌王文泰漸失臣禮貞觀
　　十四年詔兵部尚書侯君集統薛萬鈞牛進達等
　　總兵討之文泰病死子智盛立八月君集進兵破
　　之下其二十二城獲户八千列其地為西州並置
　　安西都䕶以統之庭州顯慶中重修置以來濟為
　　刺史理完葺焉請州所管諸蕃奉敕皆為置州府
　　以其大首領為都督刺史司馬又置㕘將一人知
　　表疏等事
　　　謹案此亦今回部扎薩克之類以非常設之官
　　　故不列於表他如資治通鑑載龍朔元年六月
　　　癸未以吐火羅嚈噠罽賔波斯等十六國置都
　　　督府八並𨽻安西都䕶府考諸新唐書地理志
　　　時自于闐以西波斯以東凡十六國各以其王
　　　為都督府吐火羅為月氐都督府嚈噠為大汗
　　　都督府阿達羅支為條支都督府解蘇為天馬
　　　都督府骨咄施為髙附都督府罽賔為修鮮都
　　　督府帆延為寫鳳都督府石汗那為悦般州都
　　　督府䕶時犍為竒沙州都督府怛沒為姑墨州
　　　都督府烏拉喝為旅獒州都督府勒建為崑墟
　　　州都督府俱密為至拔州都督府䕶密多為烏
　　　飛州都督府久越得犍為王庭州都督府波斯
　　　為波斯都督府通鑑言置都督府八者葢謂月
　　　支大汗條支天馬髙附修鮮寫鳳波斯八都督
　　　府其餘悦般竒沙等府不與也然皆以虚名羈
　　　縻仍以其王為都督與臨以王官者逈異故亦
　　　不列於表
　五季(未置/)
　宋(未置/)
　遼(未置/)
　金(未置/)
　　　謹案金史地理志金之壤地西厯葭州出臨洮
　　　府㑹州積石之外與生羌地相錯而夏人界隔
　　　横山盡有武威張掖酒泉諸郡自玉門陽闗而
　　　外皆以絶逺不通故金史外國傳祇有西夏而
　　　西域則未𨽻版圖焉
　元
　　元史憲宗本紀諾海(蒙古語大也原/作訥懷今改)達蘭(蒙古語/七十數)
　　(也原作塔/剌今改)哈瑪爾(蒙古語鼻也原/作海麻今改)蘇庫(滿洲語皮/也原作速)
　　(忽今/改)等充巴什伯里(回地名原作别/失八里今改)行尚書省事
　　地理志至元二十年立巴什伯里河州等處宣慰
　　司河源附録至元二十一年徹迪爾(原作察/帶今改)二城
　　置達嚕噶齊二十三年遣侍衛新附兵千人屯田
　　巴什伯里置元帥府即其地以統之
　　　謹案元代版圖雖奄有西域然所滅諸國大抵
　　　以諸王駙馬為行營統軍専鎮一方各有分地
　　　迨中葉以後山川綿邈道路不通與朝廷或不
　　　相知聞史氏亦不能舉其世系名字則幅員雖
　　　廣亦略與唐之羈縻州等特有其地者尚屬天
　　　潢之支派為小異耳其稍近内地者乃有行省
　　　尚書有宣慰司行省尚書略如今辦事大臣宣
　　　慰司掌一方之政有軍旅之事則兼都元帥其
　　　次則止為元帥府略如今領隊大臣而已豈如
　　　我
　　國家統馭得宜規模詳偹使天山南北二萬餘里
　　　如臂指之相維也歟
　明(未置/)
　　　謹案明洪武初陜西行省員外郎許允徳出使
　　　西番繼又命河州衛遣官招諭諸番稍稍内屬
　　　然雖受爵中朝而賦稅不上於天子其後哈宻
　　　赤斤諸衛為土魯番所侵不能藩蔽中國而河
　　　套諸部宻邇邊陲者尤患在肘腋禍廹門庭二
　　　百餘年之中議勦議撫迄無成效卒至邊防弛
　　　壞㓂鈔相尋計其左支右詘之狀幾㡬乎河隴
　　　内外求一安枕之地而不得又烏敢議天山兩
　　　道三十六國之舊跡哉蓋統馭之逺近視乎徳
　　　澤之厚薄威力之強弱徳威不足以控御則為
　　　明代之自救不遑徳無所不育威無所不行則
　　　為我
　　朝之因明舊疆日啟版宇至我
　皇上而拓地二萬餘里使蔥嶺以東納賦供役悉𨽻
　　　臣僕建官守土一如郡縣敬觀今所列之職制
　　　因回思前史所載有明一代之邊患同一西陲
　　　而盛衰治亂之相懸有不可以道里計者然後
　　　知
　聖天子揆文奮武之軌超軼前代萬萬也
　
　
　
欽定厯代職官表卷七十
欽定四庫全書
欽定厯代職官表卷七十一
　　藩屬各官表

　　藩屬各官
　國朝官制
外藩䝉古科爾沁等二十五部五十一旗喀爾喀四部
八十五旗青海四部二十九旗阿拉善額魯特一旗烏
蘭烏蘇額魯特二旗額濟納土爾古特一旗都爾伯特
十六旗每旗札薩克一人協理旗務二人或四人管旗
章京一人副章京二人或一人㕘領毎六佐領則一人
佐領每百丁或二百丁或二百五十丁則一人驍騎校
毎佐領下則一人
　　札薩克掌治一旗之政令或由世襲或由
簡任不拘爵秩䝉古科爾沁等部五十一旗及青海四
　　部落二十九旗毎旗札薩克以王貝勒貝子公台
　　吉為之惟喀喇沁添設一旗以一等搭布囊喀爾
　　喀等部八十五旗及都爾伯特十六旗每旗札薩
　　克以汗王貝勒貝子公台吉為之阿拉善額魯特
　　以王及公烏蘭烏蘓額魯特以貝子額濟納土爾
　　古特以貝勒協理旗務掌佐札薩克之政亦以台
　　吉以上為之自管旗章京以下至驍騎校皆掌統
　　其所屬之衆以聴於札薩克惟青海達喇嘛察漢
　　諾們汗所屬䝉古分四佐領不統於各旗給印令
　　達喇嘛管轄每旗按丁數編為佐領設佐領一人
　　驍騎校一人領催六人驍騎五十人六佐領設𠫭
　　領一人佐領多者設管旗章京一人副章京二人
　　十佐領以下設章京副章京各一人並於每旗台
　　吉内遴選以原爵兼任如台吉内無人於𠫭領内
　　遴選𠫭領於佐領内遴選佐領於驍騎校内遴選
　　以次遞升
　　　謹案外藩䝉古設官雖同而分地各異其大别
　　　有三一為漠南科爾沁等部一為漠北喀爾喀
　　　四部一為青海四部若阿拉善額魯特額濟納
　　　土爾古特皆在寕夏甘肅邊外亦漠南地都爾
　　　伯特在喀爾喀疆理之内烏蘭烏蘇又喀爾喀
　　　賽因諾顔部所轄也故於表以漠南漠北𤯝海
　　　等部别而為三因以上推厯代建置之異庶彼
　　　此各有區别云
囘部哈宻一旗札薩克一人協理旗務一人管旗章京
一人副章京一人𠫭領二人佐領十三人土爾畨一旗
札薩克一人協理旂務二人管旂章京一人副章京二
人𠫭領二人佐領十五人伯克十人
　　凡回部之久經内屬者一如䝉古之制編為旗分
　　設札薩克以下等官哈宻札薩克以功晉郡王貝
　　勒土爾畨晉郡王
　　　謹案哈宻土爾畨二部雖並膺王封而實佐我
　　　駐劄大臣共理庶事故互見於新疆各官篇而
　　　其屬則冠以
　天朝之品秩仍存諸部之舊稱謹具列於此至於
　徳威遐布西域蕩平二萬餘里安屯置郡土爾扈特
　　　復率衆輸忱全部歸順其間量材授職品秩昭
　　　然而悉
　簡大臣往臨其政故専列新疆表中而識其區别如
　　　右云
　厯代建置
　　　謹案自古外藩設官羈縻不絶叛服無常弱則
　　　稽顙來王强則稱兵擾塞未有能使之畏威懐
　　　徳心恱誠服者也我
　　國家誕膺
天命中外一統武功戡定文徳懐柔冰天月􁢹悉主悉
　　　臣䝉古漠南漠北諸郡以暨回城君長莫不傾
　　　心向化獻琛奉摯永為不侵不叛之臣因為之
　　　設官分職䝉古各部暨回部之久經内附者皆
　　　設札薩克以理旗務又悉置都統以下等官一
　　　如八旗之制而回城伯克亦皆被以
　天朝之品秩此實亘古以來之盛事求之史册罕有
　　　倫比今纂集兩漢以來西北裔國之受中國爵
　　　號者以備此表云
　三代
　　書益稷謨外薄四海咸建五長
　　禮記曲禮其在東夷北狄西戎南蠻雖大曰子於
　　内自稱曰不榖於外自稱曰王老鄭康成注謂九
　　州之外長也天子亦選其諸侯之賢者以為之子
　　子猶牧也雖有侯伯之地本爵無過子
　　　謹案爾雅九夷八蠻七戎六狄謂之四海曲禮
　　　之東夷北狄西戎南蠻即虞書之所謂四海其
　　　地在九州之外亦擇其諸侯之賢者以為之長
　　　如中國之牧伯此即唐虞咸建五長之法也今
　　　漠南哈宻青海之地在唐虞三代時皆為荒服
　　　其設官之法見於益稷謨及曲禮者大略如此
　　　若其詳則不可考矣
　秦(末置/)
　漢
　　漢書趙充國列傳羌若零離留且種兒庫共斬先
　　零大豪猶非楊玉首及諸豪弟澤楊雕良兒靡忘
　　皆帥煎鞏黄羝之屬四千餘人降漢封若零弟澤
　　二人為帥衆王離留且種二人為侯兒庫為君陽
　　雕為言兵侯良兒為君靡忘為獻牛君初置金城
　　屬國以處降羌
　　　謹案青海之地漢為西羌自晉至隋為吐谷渾
　　　青海古曰西海亦曰鮮水王莽置西海郡漢書
　　　趙充國傳䍐开在鮮水上又云治湟陿中道橋
　　　令可至鮮水是也羌為充國屯田所困諸豪帥
　　　皆降悉封為侯王君長然自安國未屯田之先
　　　義渠安國行視諸羌已有歸義侯楊玉則其受
　　　漢封爵久矣
　　漢書西域列傳凡國五十自譯長城君監吏大禄
　　百長千長都尉且渠當戸将相至侯王皆佩漢印
　　綬凡三百七十七人而康居大月氏安息罽賓烏
　　弋之屬皆以絶逺不在數中
　　　謹案西漢時西域五十國置都䕶以統領之惟
　　　康居大月氏安息條支罽賓烏弋山離諸國不
　　　屬都䕶餘國之屬於都䕶者其王皆佩漢印綬
　　　其强大而親近者又略為署置官吏傳中所言
　　　王侯将相且渠當戸以下等官皆漢所加位號
　　　也
　　後漢書百官志四夷國王率衆王歸義侯邑君邑
　　長皆有丞比郡縣
　　晉書匈奴列傳後漢建安中魏武帝始分其衆為
　　五部立其中貴者為帥選漢人為司馬以監督之
　　　謹案漢自宣帝以後匈奴稱臣入朝然單于自
　　　稱其爵號如故未嘗加以漢爵其印文曰匈奴
　　　單于璽不冠以漢字盖不以純臣待之也後漢
　　　光武立南匈奴亦用前漢呼韓邪故事至建安
　　　立五部帥始加以中國官爵矣然漢初匈奴兼
　　　有漠南漠北之地武帝命将出征攘郤匈奴而
　　　漠南無王庭後漢時南匈奴欵塞處漠南北匈
　　　奴在漠北至建安所立五部帥皆在太原郡境
　　　非復匈奴之故地矣今故於後漢及魏晉匈奴
　　　之置官第附著之而不以列於表云
　　後漢書烏桓列傳建武二十五年遼西烏桓大人
　　郝旦等九百二十二人率衆向化詣闕朝貢於是
　　封其渠帥為侯王君長者八十一人皆居塞内布
　　於縁邊諸郡
　　後漢書鮮卑列傳建武三十年鮮卑大人於仇賁
　　等率種人朝賀慕義内屬帝封於仇賁為王
　　袁宏後漢紀建武三十一年秋九月鮮卑大人於
　　仇賁率其種人貢獻封賁為王鮮卑别居鮮卑山
　　因號焉
　　三國魏志烏丸列傳注魏書曰漢安帝時烏丸稍
　　復親附拜其大人戎末廆為都尉至順帝時戎末
　　廆率将王侯咄歸去延等從烏丸校尉耿曄出塞
　　擊鮮卑有功還皆拜為率衆王賜束帛
　　陳琳為袁紹拜烏丸三王為單于版文使持節大
　　将軍督幽青并領冀州牧阮鄉侯紹承制詔遼東
　　屬國率衆王頒下烏丸遼西率衆王蹋頓右北平
　　率衆王汗盧維乃祖慕義遷善欵塞内附北捍玁
　　狁東拒􁏳貃世守北陲為百姓保鄣雖時侵犯王
　　畧命将徂征厥罪率不旋時悔愆變改方之外夷
　　最又聰慧者也始有千夫長百夫長以相統領用
　　能悉乃心克有勲力於國家稍受王侯之命自我
　　王室多故公孫瓚作難殘夷厥土之君以侮天慢
　　王是以四海之内並執干戈以衛社稷三王奮氣
　　裔土忿奸憂國控弦與漢兵為表裏誠甚忠孝朝
　　所嘉焉然而虎兕長蛇相隨塞路王官爵命否而
　　無聞夫有勲不賞俾勤者怠今遣行謁者楊林齎
　　單于璽綬車服以對爾勞其各綏靜部落教以謹
　　慎無使作凶作慝世復爾祀位長為百蠻長厥有
　　咎有不臧者泯於爾禄而䘮於乃庸可不免乎
　　　謹案漢時鮮卑在遼東塞外烏丸在上谷漁陽
　　　右北平遼東遼西五郡塞外即今䝉古科爾沁
　　　敖漢奈曼喀爾喀左翼喀喇沁蘓尼特等部落
　　　之地也
　　後漢書馬援列傳遣羌豪楊封譬說塞外羌皆來
　　和親
　　後漢書鄧訓列傳燒當羌豪東號稽顙歸死餘皆
　　欵塞納質
　　　謹案後漢西羌屢叛為國大患安帝時至僭大
　　　號然自光武置䕶羌校尉而馬援鄧訓傳皆言
　　　羌豪和親欵塞必有受漢爵者特吏文不具耳
　　後漢書西域列傳建武五年河西大将軍竇融承
　　制立莎車王康為漢莎車建功懐徳王西域大都
　　尉康死弟賢代立十七年賜賢西域都䕶印綬敦
　　煌太守裴遵上言夷狄不可假以大權又令諸國
　　失望詔書収還都䕶印綬更賜賢以漢大将軍印
　　綬○和帝永元二年大将軍竇憲破北匈奴車師
　　震慴前後王各遣子奉貢入侍並賜印綬金帛
　　太平寰宇記莎車國後漢光武建武五年西河大
　　將軍竇融承制立其王康為漢莎車建功懐徳王
　　西域大都尉五十五國皆屬○扜彌國陽嘉初燉
　　煌太守徐由遣踈勒發兵擊之破于闐遂立拘彌
　　王○焉耆國和帝永元六年都䕶班超發諸國兵
　　討之殺其王超乃立焉耆左侯元孟為王
　　　謹案後漢復通西域莎車車師二國皆受漢爵
　　　號賜印綬見於史傳其餘國之屬於都䕶者其
　　　王當亦受漢封爵如西漢時矣又考莎車王康
　　　之為漢莎車建功懐徳王與今之扎薩克王同
　　　其為西域大都尉其子賢為漢大将軍以藩王
　　　加漢爵統領多國實兼今新疆各官之職故于
　　　新疆各官卷内互載之
　三國
　　晉書匈奴列傳後漢建安中始分其衆為五部部
　　立其中貴者為帥魏末復改帥為都尉
　　三國魏志烏丸列傳注魏略曰景初元年右北平
　　烏丸單于冦婁敦遣弟阿羅奨等詣闕朝貢封其
　　渠帥三十餘為王
　　三國魏志鮮卑列傳鮮卑步度根既立建安中遣
　　使獻馬帝拜為王青龍元年步度根将泄歸泥及
　　部衆悉保比能冦鈔并州殺略吏民帝遣驍騎将
　　軍秦朗征之歸泥叛比能将其部衆降拜歸義王
　　○軻比能本小種鮮卑衆推以為大人延康初遣
　　使獻馬文帝立比能為附義王○素利靡加厥機
　　皆為大人在遼西右北平漁陽塞外建安中因閻
　　柔上貢獻通市太祖皆表寵以為王厥機死又立
　　其子沙末汗為親漢王文帝立素利彌加為歸義
　　王
　　册府元龜魏文帝漢延康元年封鮮卑素利彌加
　　為歸義王○黄初元年更授匈奴南單于呼厨泉
　　魏璽綬賜青盖乗輿寶玉玦是年鮮卑步度根拜
　　為王○明帝太和三年以大月氐王波調為親魏
　　大月氐○景初元年右北平烏丸單于冦婁敦遣
　　弟阿羅奨等詣闕朝貢封其渠帥三十餘人為王
　　　謹案魏文帝外國遣使奉獻詔曰西戎即叙氏
　　　𦍑來王詩書美之頃者西域並欵塞内附其遣
　　　使者撫勞之但云撫勞之則文帝時未嘗封西
　　　域諸國如烏桓鮮卑可知其以大月氏王為親
　　　魏大月氏則在明帝三年但云大月氏亦非若
　　　附義歸義之特加王號也
　晉
　　司馬光資治通鑑初匈奴劉猛死劉虎代領其衆
　　號鐡弗氏與白部鮮卑皆附於漢劉琨将討之遣
　　使卑辭厚禮說拓跋猗盧以請兵猗盧使其弟弗
　　之子欝律帥騎二萬助之遂破劉虎白部琨與猗
　　盧結為兄弟表為大單于以代郡封之為公建興
　　三年詔進猗盧爵為王置官屬食代常山二郡
　　晉書慕容廆載記曽祖莫䕶䟦魏初從宣帝伐公
　　孫氏有功拜率義王父涉歸以全栁城功進拜鮮
　　卑單于涉歸有恨於宇文鮮卑廆将修先君之怨
　　表請討之武帝弗許廆怒入冦遼西帝遣幽州諸
　　軍討廆廆衆大敗後遣使來降拜為鮮卑都督建
　　興中愍帝遣使拜廆鎮軍将軍昌黎遼東二國公
　　建元初元帝承制拜廆假節散騎常侍都督遼左
　　雜夷流人諸軍事龍驤将軍昌黎公
　　晉書叚匹磾列傳父務弗塵遣兵助東海王越征
　　討有功王浚表為親晉王封遼西公懐帝即位以
　　務弗塵為大單于匹磾為左賢王率衆助國征討
　　假撫軍大将軍
　宋齊梁陳
　　北史吐谷渾列傳阿豺遣使通宋獻其方物宋少
　　帝封為澆河公未及拜受文帝元嘉三年又加除
　　命㑹暴病死慕璝立又奉表通宋文帝又授隴西
　　公慕璝死弟慕利延立又通宋宋封為河南王慕
　　利延死拾寅立又受宋封爵號河南王
　　册府元龜宋文帝元嘉七年正月以吐谷渾慕璝
　　為征西将軍沙州刺史慕璝遼東鮮卑也兄阿豺
　　晉末譙縱之亂遣使上表獻方物詔為安西将軍
　　沙州刺史澆河公阿豺死慕璝立奉表故有是命
　　九年六月以征西将軍沙州刺史吐谷渾慕璝為
　　征西大将軍西秦河二州刺史十五年二月以平
　　東将軍吐谷渾慕延為征西将軍西秦河二州刺
　　史十六年六月改封隴西王吐谷渾慕延為河南
　　王二十九年九月以平西將軍吐谷渾拾寅為安
　　西將軍西秦河二州刺史孝武即位初安西将軍
　　西秦河二州刺史吐谷渾拾寅進號鎮西大将軍
　　開府儀同三司明帝泰始三年十月鎮西大将軍
　　西秦河二州刺史河南王吐谷渾拾寅進號征西
　　大将軍後廢帝元徽三年九月征西大將軍河南
　　王吐谷渾拾寅進號車騎大将軍○南齊太祖建
　　元元年五月詔使持節散騎常侍都督秦河沙三
　　州諸軍開府儀同三司領䕶羗校尉西秦河二州
　　刺史河南王吐谷渾拾寅進號驃騎大将軍武帝
　　永明三年六月以河南王拾寅世子吐谷渾易度
　　侯為使持節都督西秦河沙三州諸軍事鎮西將
　　軍領䕶羌校尉西秦河二州刺史○梁髙祖天監
　　三年九月以河南王世子伏連籌為鎮西将軍西
　　秦河二州太守河南王中大通元年三月以河南
　　王伏連籌子阿羅真為寕西将軍䕶羗校尉西秦
　　河二州刺史
　　　謹案晉自永嘉擾亂遂失中原迄於梁陳偏安
　　　江左聲教不通於北裔惟吐谷渾兼事南北兩
　　　朝宋齊梁時皆嘗稱臣奉貢其地在青海之上
　　　即今額魯特等部落之所居也
　北魏
　　北史吐谷渾列傳魏太武時遣使者策拜慕璝為
　　大将軍西秦王太延二年慕璝死弟慕利延立拜
　　鎮西大将軍儀同三司改封西平王慕利延死樹
　　洛干子拾寅立太武遣使拜為鎮西大將軍沙州
　　刺史西平王拾寅死子度易侯立死子伏連籌立
　　孝文拜伏連籌使持節都督西陲諸軍事征西將
　　軍領䕶西戎中郎将西海郡開國公吐谷渾王
　　北史髙車列傳伊匐遣使奉表於是遣使者拜為
　　鎮西将軍西海郡開國公
　　北史髙昌列傳魏熙平二年麴嘉遣使朝貢延昌
　　中以嘉為持節平西将軍瓜州刺史泰臨縣開國
　　伯私署王如故嘉死子堅立普泰中遣使朝貢除
　　平西将軍瓜州刺史泰臨縣開國伯王如故又加
　　衛将軍至永熙三年特除儀同三司進為郡公大
　　統十四年詔以其子元嘉為王恭帝二年又以其
　　田地公茂嗣位
　　　謹案元魏時蠕蠕强盛統率北方雖遣使朝貢
　　　未嘗稱臣而髙車王伊匐明帝時嘗受封爵其
　　　地在北海之上即漢之丁零在今為鄂羅斯地
　　　尚在喀爾喀諸部之北若其時西域則受朝命
　　　者惟高昌一國其餘但通貢使而已
　北齊(未置/)
　後周(未置/)
　　　謹案魏時北狄之髙車西域之高昌皆嘗受封
　　　爵而吐谷渾則世受朝命至正光時不絶周齊
　　　之際蠕蠕滅而突厥興與中國抗衡而髙車自
　　　東魏之末已為蠕蠕所破自後無聞焉吐谷渾
　　　自魏末莫折念生反於秦州河西路絶貢獻不
　　　通其王夷吕立自稱可汗後雖於周齊皆嘗通
　　　貢而爵命自此絶矣若髙昌則史亦但言武成
　　　保定中嘗通貢獻而已盖自魏氏既分東西搆
　　　難中國多故故聲教所及逺遜魏氏至周武平
　　　齊之後厯年無多亦未暇逺略也
　隋(末置/)
　　隋書突厥列傳沙鉢略遣第七兒窟舍真奉表拜
　　窟舍真為上柱國封安國公○處羅侯立為葉䕶
　　可汗遣其母弟褥但特勒獻于闐玉杖上拜褥但
　　為柱國康國公
　　北史吐谷渾列傳隋開皇初遣上柱國諧率步騎
　　數萬擊之夷吾逺遁其名王十三人各率部落而
　　降上以其髙寕王移兹裒素得衆心拜大将軍封
　　河南王以統降衆
　　册府元龜隋開皇十九年四月突厥利可汗内附
　　以為啟民可汗煬帝大業五年高昌王麴伯雅來
　　朝拜左光禄大夫車師太守封弁國公
　　　謹案隋時突厥臣伏啟民可汗乃其所立然亦
　　　自稱其爵號與漢之呼韓邪南單于無異惟沙
　　　鉢略子窟舍真處羅侯弟褥但特勒常受柱國
　　　國公之號乃因其奉使貢獻而嘉寵之非若設官
　　　有常職者也吐谷渾自夷吕既叛雖屢被征討
　　　終未常受爵命如魏時移兹裒之為河南王特
　　　以統其降衆而已亦與舉國稱藩者不同故今
　　　並附録於此而不以著於表
　唐
　　新唐書北狄契丹列傳貞觀二年摩㑹來降明年
　　入朝帝伐高麗悉發酋長與奚酋領從軍帝還過
　　營州以窟哥為左武衛将軍大酋辱紇主曲據又
　　率衆歸即其部為元州拜曲據刺史未機窟哥舉
　　部内屬乃置松漠都督府以窟哥為使持節十州
　　諸軍事松漠都督封無極男奚列傳太宗代高麗
　　太酋蘓支從戰有功不數年其長可度者内附帝
　　為置饒樂都督府拜可度者使持節六州諸軍事
　　饒樂都督封樓煩縣公開元二年奚酋李大酺使
　　奥蘓悔落丐降封饒樂郡王左金吾衛大将軍饒
　　樂都督黒水靺鞨列傳黑水靺鞨居肅慎地貞觀
　　二年臣附以其地為燕州開元十年其長倪屬利
　　稽來朝元宗即拜勃利州刺史於是安東都䕶薛
　　泰請置黒水府以部長為都督刺史朝廷為置長
　　史監之渤海列傳渤海本粟末靺鞨地武后封乞
　　四比羽為許國公乞乞仲象為震國公仲象死其
　　子祚榮建國自號震國王中宗時遣子入侍睿宗
　　先天中遣使拜祚榮為左驍衛大将軍渤海郡王
　　新唐書突厥列傳頡利既敗乃舉衆來漠南地遂
　　空帝度朔方地建為都督府擢酋豪為将軍郎将
　　者五百人奉朝請者且百員乃以突利可汗為順
　　州都督令率其下就部○思摩頡利族人也武徳
　　初數以使者來髙祖嘉其誠封和順郡王及諸部
　　納欵思摩獨㽞與頡利俱禽太宗以為忠授右武
　　侯大将軍化州都督統頡利故部居河南徙懐化
　　郡王
　　舊唐書回紇列傳貞觀二十年遣使入貢以破薛
　　延陀功賜宴内殿太宗幸靈武受其降欵因請回
　　鶻以南置郵遞通管北方太宗以回紇為瀚海府
　　拜其俟利發吐迷度為懐化大将軍兼瀚海都督
　　新唐書西域列傳焉耆貞觀六年其王龍突騎支
　　始遣使來朝十二年侯君集討高昌突騎支引兵
　　佐唐西突厥臣屈利咄為弟娶突騎支女遂相約
　　不朝貢安西都䕶郭孝恪討之執突騎支而還立
　　突騎支弟婆伽利為王以其地為焉耆都督府婆
　　伽利死國人請還前王突騎支高宗許之拜左衛
　　大将軍歸國○龜兹王訶黎布失畢貞觀二十一
　　年兩遣使朝貢帝怒其助焉耆叛發兵討之執訶
　　黎布失畢獻太廟拜左武衛中郎將始徙安西都
　　䕶于其都統于闐疏勒碎葉號四鎮○疏勒國天
　　寳十二載首領裴國良來朝授折衝都尉○于闐
　　王伏闍信入見天子授右衛大将軍子葉䕶玷為
　　右驍衛將軍上元初以其地為毗沙都督府○康
　　貞觀五年請臣高宗永徽時以其地為康居都督
　　府即授其王拂呼縵為都督○安治阿濫謐城東
　　安治喝汗城亦曰籰斤顯慶時以阿濫為安息州
　　即以其王昭武殺為刺史籰斤為木鹿州以其王
　　昭武閉息為刺史○石顯慶三年以瞰羯城為大
　　宛都督府授其王噉吐屯攝舍提於屈昭穆都督
　　○米顯慶三年以其地為南謐州授其君昭武開拙
　　為刺史○何永徽時以其地為貴霜州授其君昭
　　武婆達地刺史○史顯慶時以其地為佉沙州授
　　其君昭武失阿喝刺史○寕逺顯慶三年以渇塞
　　城為休循州都督授阿了參刺史○吐火羅顯慶
　　中以其阿緩城為月氏都督府析小城為二十四
　　州授王阿史那都督○帆延顯慶三年以羅爛城
　　為冩鳳都督府縳時城為悉萬州授王蔔冩鳯州
　　都督管内五州諸軍事○識匿開元十二年授王
　　布遮波資金吾衛大將軍天寶六載王跌失迦延
　　從討勃律戰死擢其子都督左武衛將軍給禄居
　　蕃○䕶密顯慶時以其地為鳥飛州王沙鉢羅頡
　　利發為刺史○波斯龍朔初天子遣使者到西域
　　分置州縣以疾陵城為波斯都督府即拜畢路斯
　　為都督咸亨中入朝授右武衛将軍
　　李衛公兵法太宗曰近契丹奚皆内屬置松漠饒
　　樂二都督統于安北都䕶朕用薛萬徹何如靖曰
　　萬徹不如阿史那社爾及執失思力契苾何力此
　　皆畨臣之知兵者也臣嘗與之言松漠饒樂山川
　　道路畨情逆順逺至於西域部落十數種厯厯可
　　信臣教之以陳法無不㸃頭服義望陛下任之勿
　　疑若萬徹則勇而無謀難以獨任
　　程大昌北邊偹對貞觀初突厥已亡惟回紇與薛
　　延陀為最雄强已而回紇攻薛延陀併有其地遣
　　使獻功太宗為幸靈州次涇陽受其功乃以回紇
　　部為瀚海部督多質葛部為燕然部督凡六部督
　　天寳初回紇之臣裴羅襲破㧞密自稱骨咄禄毗
　　伽欵可汗天子以為奉義王居突厥故地
　　樂史太平寰宇記罽賓國唐明慶三年列其城為
　　修鮮都督府龍朔初授其王修鮮等一十一州諸
　　軍事兼修鮮都督○康居國顯慶三年高宗遣果
　　毅董寄生列其所居城為康居都䕶府仍以其王
　　拂呼縵為都䕶萬嵗通天元年則天封其大首領
　　篤娑鉢提為王鉢提尋卒又册其子泥濕師師神
　　龍中泥濕卒國人又立突皆開元初累使貢獻鎻
　　子申水精珠越諾及侏儒人胡旋女子兼狗豹之
　　屬開元十九年其王烏勒上表請封其子咄曷為
　　曹國王黙啜為米國王上許之至二十七年烏勒
　　卒遣使册咄曷襲其父位至天寶中又封為欽化
　　王其母可敦封為郡夫人○曹國天寶元年其王
　　哥羅僕遣使朝貢三年詔下封其王為懐徳王○
　　史國顯慶三年遣果毅董寄生列其所治為佉沙
　　州以其王昭武阿曷為刺史開元二十七年其王
　　延屯卒册其子阿葱鉢為王○波斯國龍朔元年
　　其國王卑路斯奏云頻被大食侵擾請兵救援其
　　時詔遣隴南田縣令王名逺充使西域分置州縣
　　因列其地疾陵城為波斯都督府授卑路斯為都
　　督是後累遣使朝貢咸亨中卑路斯自來朝貢高
　　宗厚加恩異授右武衛将軍○吐火羅國高宗永
　　徽三年其葉䕶那使烏濕波奉表告立高宗遣置
　　州縣使王名逺到其國以所理阿緩大城為月氏
　　都督府各分其小城為二十四州以烏濕波為都
　　督王名逺請於吐火羅國立碑以記聖徳帝從之
　　五年烏濕波遣子伊室達官弩朝龍朔元年授烏
　　濕波使持節月氐等二十五州諸軍事月氐都督
　　○石國顯慶三年列其地噉鞨城為大宛都督府仍
　　以其王噉吐屯攝舍提於屈昭穆為都督開元初
　　其蕃王莫賀咄吐屯有功封石國王加特進尋又
　　册為順義王二十九年其王伊捺吐屯屈勒上表
　　曰奴身千代已來忠赤於國只如突厥騎施可汗
　　赤忠之日部落安貼后背天可汗脚底火起今突
　　厥屬天可汗在於西頭為患唯有大食莫踰突厥
　　伏乞天恩不弃突厥部落打破大食諸國自然安
　　貼天寶初累遣使朝貢至五年封其王子那俱車
　　鼻施為懐化王并賜鐡劵
　　　謹案唐自太宗平突厥西北諸番及蠻夷稍稍
　　　内屬即其部落建號設官版籍貢賦不上於户
　　　部聲教所暨皆邊州都督都䕶所領自漢以來
　　　外藩服屬此為最盛西域自魏晉以後頗通貢
　　　獻然不過數國蠕蠕盛時則屬於蠕蠕突厥既
　　　興多屬於突厥唐自突厥既平北庭帖然西域
　　　亦皆平定高昌伊吾等既皆列為郡縣復開四
　　　鎮置都䕶而史米何石吐火羅諸國漢時為康
　　　居大夏條支及罽賓大秦地不屬都䕶者亦皆
　　　通朝貢受爵命故史謂唐之疆域視漢盛時東
　　　不及而西則過之也至安史之亂藉回紇以平
　　　内難其可汗雖受唐封册寖以驕倨非復藩臣
　　　之禮渤海自開元後强大雖通朝貢而私立年
　　　號不禀正朔契丹則隂附回紇靺鞨則役屬渤
　　　海而吐蕃乗中國多故薦食西鄙安西䧟沒四
　　　鎮皆失唐志所列為西北蕃夷覊縻之州大抵
　　　有其名而無其實兹故不詳述云
　五季
　　宋史西域于闐列傳晉天福中其王李聖天自稱
　　唐之宗屬遣使來貢高祖遣供奉官張鄴持節策
　　為大食于闐國王回鶻列傳後唐同光中嘗册其
　　國王仁美為英義可汗仁美卒其弟仁裕立册為
　　為順化可汗晉天福中又改為奉化可汗沙州列
　　傳沙州本漢燉煌故地唐末䧟於西戎大中五年
　　張義潮以州歸順詔建沙州為歸義軍以義潮為
　　節度使朱梁時張氏之後絶州人推長史曹義金
　　為帥義金卒子元忠嗣周顯徳二年來貢授本軍
　　節度檢校太尉同中書門下平章事鑄印賜之
　　馬端臨文獻通考回鶻五代之際有居甘州西州
　　者嘗見中國而甘州回鶻數至梁乾化元年都督
　　周易言等來史不見其長君名號梁拜易言等官
　　爵遣還唐荘宗時王仁美遣使者來貢玉馬自稱
　　權知可汗荘宗遣使册為英義可汗天成二年權
　　知國事王仁裕遣使來朝明宗册為順化可汗晉
　　高祖時又加册命
　　册府元龜後唐荘宗同光元年賜隂山府都督白
　　承福于中山北石門為栅號寕朔奉化兩府以都
　　督為節度使○二年四月回鶻權知可汗仁美遣
　　使來貢封為英義可汗○明宗天成三年二月命
　　使册回鶻權知可汗仁祕為順化可汗○末帝清
　　泰元年七月癸丑檢校刑部尚書瓜州刺史慕容
　　歸盈轉檢校尚書左僕射○晉高祖天福三年十
　　月封于闐國王李聖天為大寶于闐國王○四年
　　封回鶻可汗仁美為奉化可汗
　　　謹案五代時中國土宇既狹喪亂相尋又契丹
　　　既興東北諸國皆役屬之不復與於王㑹然自
　　　唐大中時平河湟西陲清宴五代相去未逺承
　　　其餘烈故于闐回鶻沙州等國尚能奉貢獻受
　　　册封也
　宋
　　宋史西域于闐列傳嘉祐八年遣使羅撒温獻方
　　物以其國王為特進歸忠保順􁗿鱗黒韓王囘鶻
　　列傳大中祥符元年夜落紇寳物公主及沒孤公
　　主婆温宰相各遣使來貢東封禮成以可汗王進
　　奉使姚進為寕逺将軍寶物公主進奉使曹進為
　　安化郎将天聖元年甘州夜落隔通順遣使阿葛
　　之王文貴來貢方物詔通順特封歸忠保順可汗
　　王大食列傳開寳元年遣使來朝貢四年又貢方
　　物以其使李訶末為懐化將軍熙寕六年都蕃首
　　保順郎将蒲陀婆離慈表令男麻勿奉貢物乞以
　　自代而求為将軍詔但授麻勿郎将沙州列傳沙
　　州曹元忠建隆三年加兼中書令子延恭為瓜州
　　防禦使元忠卒子延禄遣人來貢授延禄本軍節
　　度弟延晟為瓜州刺史延瑞為衙門都虞候咸平
　　四年封延禄為譙郡王五年延禄延瑞為從子宗
　　夀所害宗夀權知留後而以其弟宗允權知𤓰州
　　表求旌節乃授宗夀節度使宗允檢校尚書左僕
　　射知𤓰州宗夀賢順為衙内都指揮使大中祥符
　　末宗夀卒授賢順本軍節度使延恵檢校刑部尚
　　書知𤓰州
　　　謹案宋承五代之後混一海内而契丹雄峙北
　　　方夏人崛强西陲東北諸部既皆服屬於遼而
　　　西域亦與中國隔絶其受朝命者惟党項吐蕃
　　　于闐囘鶻大食沙州等國而已党項吐蕃别見
　　　土司表中囘鶻强盛時盡得古匈奴地至唐武
　　　宣後衰亂部落離散五代及宋時通中國者特
　　　其諸部之居甘凉西鄙者非復唐時之舊且其
　　　受中國册命亦皆仍其可汗之號第如漢匈奴
　　　呼韓邪隋突厥啟民之比而大食在宋時亦但
　　　爵其使人其國王未嘗受職故今於五代之囘
　　　鶻宋時之囘鶻大食但附載其入貢受封之事
　　　而不以著於表又宋時西夏嘗受封爵然西夏
　　　雖出於党項而在唐末及五代實為中國之藩
　　　鎮未可待以純夷而自元昊以後帝制自為又
　　　與中國抗衡尤未可以外藩例之今並不載云
　遼
　　遼史百官志遼制屬國屬部官大者擬王封小者
　　准部使命其酋長與契丹人分别而用㤙威兼制
　　得柔逺之道○屬國職名總目某國大王某國裕
　　恱(官名原作于越/今據字面改正)某國左相某國右相某國特哩
　　衮(䝉古語頭也原/作惕隠今改正)亦曰司徒某國太師某國太保
　　某國司空○某國某部節度使司某國某部節度
　　使某國某部節度副使○某國詳衮(官名原作詳/穏今據字面)
　　(改/正)司某國詳衮某國都監某國将軍某國小将軍
　　○大部職名並同屬國○諸部職名並同部族
　　金史世紀昭祖稍以法度為治遼以特哩衮官之
　　○五國佛寕(滿洲語羣也原/作蒲聶今改正)部節度巴哩美(䝉古/語執)
　　(也原作㧞乙/門今改正)叛遼景祖襲而擒之獻於遼主遼主
　　以為生女直部族節度使遼人呼節度使為太師
　　金人稱太師者自此始
　　　謹案遼時屬國大者曰某國授以大王及裕恱
　　　以下等官小者曰某部授以節度使以下等官
　　　至西夏雖嘗授封遼史厠諸屬國之列然實自
　　　帝一方今亦不以列於表云
　金
　　元聖武親征記金遣丞相完顔襄帥兵追叛者北
　　走上因起兵自鄂諾(䝉古語黄羊也原/作斡難今改正)河迎討金
　　主授帝察罕圖嚕(猶華書招討使也○䝉古語察/罕白色也圗嚕頭目也原作察)
　　(兀秃魯/今改正)並册圗烈(䝉古語燒柴也原/作脫烈今改正)部長托和(䝉/古)
　　(語半大堪達漢也/原作脫黑今改正)為王
　　　謹案金時外藩設官不見於史觀此則當時漠
　　　北諸部皆受封爵矣
　元(未置/)
　　　謹案元起北方有天下以嶺北為和寕路龍岡
　　　為上都路而諸王分地亦碁布其間漠南漠北
　　　並無他族雜處又自太祖盡平西域悉以封諸
　　　王駙馬亦與今之外藩王公逈異而青海之地
　　　為貴徳州及土蕃朶甘思等處皆屬於吐蕃宣
　　　慰司盖唐時突厥囘紇吐谷渾西域覊縻等州
　　　皆為天子宗親之所鎮守國家官司之所統治
　　　版籍𨽻於司徒賦稅等於内地不可以外藩例
　　　之矣
　明
　　明史外國韃靼列傳永樂二年阿嚕岱(䝉古語阿/嚕山隂也)
　　(岱有也原作阿/魯台今改正)奏瑪哈穆特(䝉古語五行之行也/原作馬哈木今改正)
　　等弑其主願輸誠内附請為故主復仇天子義之
　　封為和寕王自是嵗一貢或二貢以為常○諳達
　　(滿洲語伙伴也原/作俺答今改正)有孫曰巴罕納古爾(䝉古語巴/罕小也納)
　　(古爾池也原作把/漢那苦今改正)率其屬阿爾噶(滿洲語術也原/作阿力哥今改)
　　(正/)等來降大同巡撫方逢時受之以告總督王崇
　　古詔授巴罕指揮使阿爾噶正千户諳達方西掠
　　土蕃聞之亟引還約諸部入犯崇古遣譯者鮑崇
　　徳往言朝廷待巴罕甚厚第能縳送板升諸叛人
　　趙全等旦送至巴罕即夕返矣諳達大喜發使與
　　崇徳來乞封且請輸馬與中國鐡鍋布帛互市隨
　　執趙全李自馨等數人來獻崇古乃以帝命遣巴
　　罕歸諳達得孫大喜上表謝詔封諳達為順義王
　　○瓦刺列傳瓦刺在韃靼西元亡其强臣孟克特
　　穆爾(䝉古語孟克經常之常也特穆爾/□也原作猛克帖木兒今改正)據之死衆
　　分為三其渠曰瑪哈穆特曰太平曰巴圗博囉(䝉/古)
　　(語巴圖堅固也博囉青色/也原作把秃孛羅今改正)永樂六年瑪哈穆特等
　　遣阿南達達實(阿南達䝉古語佛名也達實唐古/特語吉祥也原作暖答失今改正)
　　等來朝貢馬仍請封明年夏封瑪哈穆特為特進
　　金紫光禄大夫順寕王太平為特進金紫光禄大
　　夫賢義王巴圗博囉為特進金紫光禄大夫安樂
　　王賜印誥○額森(䝉古語平安也原/作也先今改正)諸子哈喇哈
　　達(䝉古語哈喇黑色也哈達山/峯也原作火兒忽答今改正)等徙居剛剛(滿洲/語雁)
　　(鳴也原作干/趕今改正)河弟巴圗(䝉古語解見前原/作伯都今改正)王姪烏
　　爾古訥(䝉古語滋生也原/作几忽納今改正)等往依哈宻巴圗王英
　　宗三年哈宻為請封詔授巴圖王都督僉事烏爾
　　古訥指揮僉事
　　　謹案明時漠南漠北皆為䝉古之地自成祖時
　　　有和寕順寕賢義安樂四王之封然其後屢為
　　　邊患雖嘗列置衛所設都督都指揮等官亦徒
　　　存其名耳至諳達以孫故納欵始受朝廷封爵
　　　於是邊境稍靖而明運亦将季矣我
　　朝徳威懐畏鱗集仰流自
　　興京肇建之前科爾沁貝勒明安即遣使通好自
　　　後䝉古諸部落向風内屬朝貢不絶今具載於
　　　篇至我
　皇上綏輯逺人凖部回部以次底定玉闗以西二萬
　　　餘里置吏耕屯徧設郡縣其詳具載新疆各官
　　　篇兹不複綴由今溯古無外之模逈非前代所
　　　可及也
　
　
　
　
　
　
　
　
　
　
　
　
　
　
　
欽定厯代職官表卷七十一
欽定四庫全書
欽定厯代職官表卷七十二
　　土司各官表


　　土司各官
　國朝官制
甘肅土指揮使八人(正三/品)指揮同知七人(從三/品)指揮僉
事八人(正四/品)土千户九人正千户一人(正五/品)副千户二
人(從五/品)土百户九人(正六/品)青海千户一人百户二十四
人百長二十六人○西藏百户十六人百長十人
　　甘肅土指揮使河州衛一人狄道州一人平畨縣
　　三人西寧縣三人指揮同知河州衛一人平畨縣
　　一人西寧縣一人碾伯縣四人指揮僉事平畨縣
　　一人西寧縣二人碾伯縣三人洮州㕔二人土千
　　户河州保安撒喇四房一人保安撒喇族五一人
　　平畨縣一人武威縣一人永昌縣一人古浪縣一
　　人碾伯縣一人大通縣一人正千户平畨縣一人
　　副千户平畨縣一人洮州㕔一人土百户河州癿
　　蔵一人平畨縣二人碾伯縣二人岷州四人青海
　　竒可巴彦南稱族千户一人阿里克族百户二人
　　格爾吉族百户三人䝉果爾津族邕希葉布族百
　　户各一人玉樹族百户四人蘇魯克族尼牙木錯
　　族庫固察族稱多族百户各一人札武族百户二
　　人下札武族下阿拉克沙族上隆壩族下隆壩族
　　蘇爾莽族多倫尼拉克安都族百户各一人葉爾
　　吉族阿薩克族列玉族阿永族拉爾吉族丹巴族
　　巴彦南稱界綽庫爾族桑博爾族隆東族百長各
　　一人洞巴族百長三人上隆壩族百長一人下隆
　　壩族百長三人阿拉克碩族百長四人附住玉樹
　　界内噶爾布族附住札武界内班石族白利族哈
　　爾受族吹冷多爾族巴彦南稱界内拉布庫克百
　　長各一人西藏納克書貢巴族納克書色爾查族
　　納克書畢魯族納克書奔頻族納克書拉克什族
　　納克書逹格魯克族勒納夥爾族卭布納克魯族
　　夥爾族百户各一人卭布噶魯族卭布色爾查族
　　百户各二人格魯克族上崗噶魯族夥爾遜提嘛
　　爾族百户各一人白臘崗札嘛爾族撲錯族三查
　　族三納拉巴族上阿查克族下阿查克族上多爾
　　樹族下多爾樹族夥爾彭他嘛族夥爾拉塞族百
　　長各一人乾隆十三年覆凖清理西寧玉樹納克
　　書等畨子分界安挿其千人以上之部落設千户
　　一人百人以上之部落設百户一人千户之下設
　　百長五人或四人百户之下設百長三人或四人
　　各給號紙凡土司各掌其所屬畨夷軍民之政自
　　知府以下至典史為文職𨽻於吏部驗封司自宣
　　慰指揮使以下至千户百户為武職𨽻於兵部武
　　選司而各省文武大員統轄焉各以其土之所有
　　為貢或三年一貢或五年一貢其承襲按其支派
　　宗圖定其當襲者不容混冐順治初定土司承襲
　　由督撫具題將該土司宗圖親供司府州鄰印信
　　甘結及舊勅印號紙送部親身赴京兵部查驗明
　　確方准承襲康熙十一年題准土司襲職子弟年
　　滿十五嵗方許承襲未滿十五嵗者督撫報部將
　　土司印信事務令本族土舍䕶理俟年滿督撫題
　　請承襲又題准土官襲職傳其親身赴京取具地
　　方官保結並宗圖呈報該督撫保送到日許其承
　　襲雍正三年覆准各處土司文武官員嫡長子孫
　　承襲本職其支庶子弟有馴謹能辦事者俱許本
　　職土官詳報督撫具題請
㫖酌量給與職銜令其分掌地方事務其所授職視土
　　官各降二等如文職土官係知府則所分者給通
　　判職銜係通判則所分者給縣丞銜武職係指揮
　　使則所分者給指揮僉事銜本土官係指揮僉事
　　則所分者給與正千户銜四年覆准土司土目有
　　隨師効力應行議敘之員止就原土職加銜如宣
　　慰使司宣撫使司安撫使司則有各司使副使同
　　知僉事等員招討司則有招討使副招討使長官
　　司則有長官副長官等銜指揮司則有指揮使同
　　知僉事正千户副千户百户等銜均照原官品級
　　以次陞授遞加至宣慰使指揮使而止如有餘功
　　准其隨帶仍令以本土職管事及襲替時亦以原
　　職承襲(各員額以圗初以來隨時置設亦時有/裁改今  現在部冊為定各省並同)
四川土通判二人土知事一人土巡檢二人土副巡檢
一人宣慰使五人副使一人宣撫使五人副使三人安
撫使二十人副使三人長官三十有七人副長官三人
千户四十人土千總二人土百户一百六十有三人
　　四川龍安府土通判一人土知事一人石砫土通
　　判一人水草坪牟托土巡檢各一人竹木坎土副
　　巡檢一人軍民宣慰使司一曰明正長河西魚通
　　寧逺宣慰使一人宣慰使司五曰董卜韓胡曰布
　　拉克底曰巴旺曰梭磨各宣慰使一人曰徳爾格
　　忒宣慰使副使各一人宣撫使司五曰卭部曰沙
　　罵曰綽斯甲並宣撫使一人曰裏塘宣撫使一人
　　副使二人曰巴塘宣撫使一人副使一人安撫司
　　　二十曰長寧曰加渇瓦寺曰沃日曰𤓰别曰木裏
　　曰單東革什咱曰巴底曰瓦述餘科曰竹窩曰綽
　　倭曰霍耳綽倭曰霍耳章谷曰霍耳孔撒曰霍耳
　　甘孜磨書曰霍耳咱䕶曰霍耳林蔥曰上納奪各
　　安撫司一人曰喇滚曰下瞻對曰春科各安撫使
　　　一人副使一人長官司三十有七曰阿都長官一
　　人副長官一人曰静州曰隴木曰岳希曰實大
　　曰松岡曰卓克塞曰黨壩曰威龍州曰普濟州曰
　　昌州曰沈邊曰冷邊曰瓦述崇喜曰瓦述毛了曰
　　瓦述曲登曰瓦述色他曰瓦述更平曰霍耳納林
　　沖曰霍耳白利曰霍耳東科曰春科高日曰上瞻
　　對曰䝉葛結曰中瞻對茹色曰泥溪曰平茶洞曰
　　平夷曰蠻夷曰沐川曰九姓曰河東曰嘉克杜時
　　述曰石耶峝曰邑梅各長官一人曰地壩曰馬喇
　　各副長官一人曰咱哩曰松坪曰雙則紅凹寨曰
　　班佑寨曰川柘寨曰佘灣寨曰祈命寨曰寒盼寨
　　曰商巴寨曰谷爾壩那浪寨曰竹當寨曰包子寺
　　寨曰甲多寨曰墨蒼寨曰阿强寨曰呷竹寺曰丢
　　谷寨曰雲昌寺曰沙灞曰阿思洞寨曰峩眉喜寨
　　曰七布寨曰毛革阿按寨曰麥雜佘灣寨曰松林
　　地曰暖帶宻曰暖帶田壩曰酥州曰黎溪州曰迷
　　易所曰鹽井衛中所曰左所曰右所曰古柏樹曰
　　瓦述寫逹曰瞻對峪納曰上納奪曰中郭羅克押
　　落寨曰中阿樹曰上瞻對撒敦土千户各一人曰
　　河西曰雷波千萬貫土千總各一人曰沙卡阿業
　　曰木噶媽寺猛呷阿他曰瓦七立曰惡落曰白桑
　　曰惡熱曰上八義曰下八義曰沙悮石曰作蘇策
　　曰八哩籠壩曰上渡噶喇佳寨曰中渡亞出卡曰
　　他咳曰索窩籠巴曰惡拉曰八烏籠曰拉里曰姆
　　朱曰樂壤曰上渣壩惡叠曰上渣壩卓泥曰中渣
　　壩熱錯曰中渣壩業窪石曰中渣壩沱曰下渣壩
　　莫藏石曰扒桑曰木轆曰格窪卡巴曰呷那工弄
　　曰吉増卡桑阿籠曰魯宻東谷曰普共碟曰郭宗
　　曰結藏曰初把曰祖卜柏哈曰昌拉曰堅貞曰逹
　　媽曰格桑曰本滚曰長結杵尖曰長結松歸曰白
　　隅曰梭布曰逹則曰卓籠曰窪黒曰阿招曰膩乃
　　窠曰旁阿孤曰明州樂曰油石洞穵希曰大羊腸
　　曰斡田壩曰麻栁灞曰輸沃曰冷紀曰阿細柘弄
　　寨曰巴細蛇任壩寨曰上作革寨曰合壩獨雜寨
　　曰轄幔寨曰下作革寨曰物藏寨曰熱當寨曰磨
　　下寨曰甲凹寨曰阿革寨曰郎惰安出寨曰下泥
　　巴曰熱霧曰拈佑曰叠溪閫外曰沙壩曰大姓黒
　　水曰小姓黒水曰叠溪閫内小姓曰松坪曰料林
　　坪曰野猪塘曰白石村曰前後山曰六翁曰老鴉
　　漩曰阿得橋曰白路曰虚郎曰苗出曰大村曰糯
　　白瓦曰窩卜曰迤東大鹽井曰熱即哇曰中村曰
　　架州曰三大支曰河西地曰繼事田曰長村曰大
　　石頭曰者保曰紅卜苴曰普隆曰披沙曰鹽井衛
　　前所曰後所曰上撒路曰中撒路曰下撒路曰崇
　　路各謨寨曰作路生納寨曰上勒凹曰下勒凹曰
　　瓦述更平曰瓦述墨科曰霍爾孔撒科則曰蘇𫐠
　　曰霍耳圖根滿牒曰籠壩曰雜谷馬竹卡曰瓦述
　　色他曰上郭羅克曰下郭羅克曰上阿樹曰下阿
　　樹曰小阿樹曰鵲箇寨曰雲多曰儀盖曰麻林曰
　　瓦述毛茂了曰上臨卡石曰下臨卡石曰岡裏曰
　　桑隆曰上蘇阿曰下蘇阿曰郭布曰桑阿籠百户
　　各一人曰三舍羊峒曰瓦述更平東撒曰雜竹卡
　　曰東署曰革賫曰下革賫曰黎州大田百户各二
　　人曰上納奪黎窩百户三人曰上革齎百户四人
廣西土知州二十六人土州同一人土州判一人土知
縣四人土巡檢十二人長官二人副長官一人
　　廣西土州知州二十六人曰南丹州那地州田州
　　歸徳州果化州忠州萬承州全茗州憑祥州下石
　　西州太平州安平州茗盈州結安州佶倫州龍英
　　州都結州鎮逺州江州思州上下凍州下雷州上
　　映州思陵州向武州都康州土州同一人曰上闌
　　州土州判一人曰陽萬州土知縣四人曰忻城曰
　　羅陽曰羅白曰上林土巡檢十二人曰上龍司曰
　　湖潤寨曰白山司曰興隆司曰那馬司曰定羅司
　　曰舊城司曰下旺司曰安定司曰都陽司曰古雲
　　司曰遷隆峒長官司二曰永順長官一人副長官
　　一人曰永定長官一人
雲南土知府四人土同知一人土通判二人土知事一
人土經歴一人土知州四人土州同四人土州判二人
土縣丞五人土主簿二人土巡檢十有九人土典史一
人土驛丞三人宣慰使一人指揮使二人宣撫使五人
副宣撫使二人安撫使三人長官三人副長官三人土
守備四人土千總二十有八人土把總五十有五人
　　雲南土府知府四人曰景東府曰永寧府曰䝉化
　　府曰孟定府土同知一人曰廣南府土通判二人
　　曰麗江府曰鶴慶府土知事一人曰景東府土經
　　厯一人曰開化府土州知州四人曰富州曰北勝
　　州曰灣甸州曰鎮康州土州同四人曰姚州曰順
　　州曰北勝州曰鎮南州土州判二人曰新興州曰
　　鎮南州土縣丞五人曰雲南曰平彛曰新平曰南
　　澗曰楚雄土主簿二人曰雲南曰定逺土巡檢十
　　九人曰練象闗曰南平闗曰定西嶺曰青索鼻曰
　　鳯羽鄉曰上江觜曰下江觜曰箭杆場曰蒲陀崆
　　曰納更山曰三岔河曰保甸曰猛麻曰猛猛曰觀
　　音山曰鎮南闗曰阿雄闗曰回蹬闗曰沙矣舊土
　　典史一人曰浪穹土驛丞三人曰板橋驛曰在城
　　驛曰觀音山軍民宣慰使司宣慰使一人曰車里
　　指揮使二人曰整欠曰孟銀宣撫使司宣撫使五
　　人曰干崖曰隴川曰南甸曰耿馬曰孟連副宣撫
　　使二人曰盞逹曰遮放安撫使司安撫使三人曰
　　潞江曰猛卯曰芒市長官司長官二人曰户撒曰
　　腊撒副長官三人曰十二闗曰那樓茶甸曰虧容
　　甸土守備四人曰儒林等里一人麗江府一人迭
　　巴二人土千總二十八人曰儒林等里曰永豐等
　　里曰斗門磨沙曰喇博曰猛遮曰普藤曰檜溪阿
　　興曰六庫曰老窩曰江邊曰格咱曰泥西曰魯掌
　　登埂曰鎮逺各一人曰寶寧縣曰麗江府曰神翁
　　曰奔子欄曰阿墩子各二人曰元江府四人土把
　　總五十五人曰納更司曰寶寧縣曰永豐等里曰
　　定南等里曰岩旺曰他旦曰老是逹曰猗邦茶山
　　曰猛腊曰易武曰猛阿曰猛籠曰打羅曰猛海曰
　　猛混曰頂針曰猛旺曰整董曰猛烏曰耿馬曰洗
　　馬溪曰槽潤曰臨城曰瀾滄江曰其宗喇普曰奔
　　子瀾曰阿墩子曰次竹曰古勇曰明光闗曰鎮逺
　　曰橄欖壩曰烏得各一人曰六困曰大塘闗曰威
　　逺各二人曰迭賓十六人
貴州土同知二人土通判一人土推官一人土吏(目/)一
人土縣丞五人土主簿二人土巡檢二人長官司長官
六十六人副長官二十一人
　　貴州鎮逺府土同知土通判土推官各一人獨山
　　司土同知一人重安司土吏目一人安化縣土縣
　　丞土主簿土巡檢各一人餘慶縣土縣丞土主簿
　　各一人印江縣甕水司草塘司土縣丞各一人盤
　　江司土巡檢一人長官司六十五曰爛土曰麻嚮
　　曰豐寧上曰豐寧下曰上馬橋曰方畨曰卧龍畨
　　曰小龍畨曰金石曰大龍畨曰程畨曰小程畨曰
　　羅畨曰韋畨曰養龍曰大平伐曰小平伐曰新添
　　曰沙營曰施溪曰邦水曰樂平曰平定曰楊義曰
　　八舟曰中林驗洞曰古州曰新化曰亮寨曰頂營
　　曰蠻夷曰慕役曰虎墜曰大谷龍曰小谷龍曰羊
　　場曰平伐曰岩門曰宣化曰龍里長官各一人曰
　　盧畨曰都平曰都素曰黄道溪長官各二人曰木
　　𤓰曰㡳寨曰白納曰都匀曰歐陽曰湖耳曰省溪
　　曰烏羅曰卭水十有五洞蠻夷曰提溪曰沿河佑
　　溪曰朗溪曰潭溪曰洪州泊裏曰乖西曰平頭著
　　可各長官一人副長官一人曰偏橋長官一人左
　　右副長官二人曰石阡曰新西堡曰康佐副長官
　　各一人思南府隨府屬辦事長官一人
　厯代建置
　　　謹案三代之時嶺嶠未開而禹貢梁州之域逺
　　　界黒水周師伐商庸蜀八國與環甲胄但設官
　　　之法其詳已不可聞漢時開蠻夷置官吏而王
　　　侯君長率因其故號授之則後世土官昉此矣
　　　晉宋梁陳北魏往往有蠻夷刺史唐時羈縻州
　　　有都督府有州有縣宋亦有羈縻州縣自都督
　　　以下官皆即以畨夷酋長為之元時蠻夷之地
　　　有宣慰司都元帥府有宣慰司軍民萬户府有
　　　宣慰司兼管軍萬户府有宣撫司有安撫司有
　　　招討司有軍民總管府有軍民府有散府有州
　　　有縣有長官司萬户府千户所百户所自宣慰
　　　司都元帥府宣慰使以下雖亦叅用流官然以
　　　畨夷酋長為之者實多明因元制而捐益之於
　　　是有土官之稱我
　　朝幅員無外聲教遐訖往昔蠻荒之地莫不𨽻版
　　　籍於司徒輸琛賮於外府
　　國初因前代舊制設立土官盖以諸夷土俗不同
　　　而土官世為之長習於其風土人情此先王修
　　　其教不變其俗齊其政不易其宜之意也其後
　　　諸夷向化日多増置益廣其或土官以貪暴禠
　　　秩以跳梁干誅亦或有願為
　王民納土辭職因而改設流官者亦復不少盖我
　　朝土官之設雖沿明制然明時綱紀不振諸土官
　　　或魚肉苗民或弁髦王法朝廷姑息成風多置
　　　之度外與唐宋羈縻之州無異今各土官畏威
　　　懷徳奉法維謹自金川蕩平以來安屯置戍永
　　　為樂土又定諸土司輪年入
　覲之制而優其章服以示懷來此豈前代所可及哉
　三代
　　胡渭禹貢錐指武王伐紂誓于牧野諸侯㑹師者
　　稱之曰友邦冡君而庸蜀𦍑髳㣲盧彭濮八國則
　　稱之曰人不以諸侯待之傳曰八國蠻夷戎狄屬
　　文王者正義曰此皆西南夷也通典曰梁州當夏
　　殷之間為蠻夷之國所謂巴賨彭濮之人由是觀
　　之殷周之世禹貢梁州之山川無一入職方者大
　　抵如唐宋之羈縻州元明以來之土司簡其政令
　　寛其賦歛以馴擾之使為不侵不叛之人而已故
　　終殷周之世梁州不復置也
　秦
　　樊綽蠻書秦恵王并巴蜀以巴夷為蠻夷君尚女
　漢
　　後漢書南蠻列傳長沙武陵蠻秦昭王使白起伐
　　楚畧取蠻夷始置黔中郡漢興改為武陵嵗令大
　　人輸布一疋小口二丈是為賨布○巴郡南郡蠻
　　秦惠王并巴中以巴氏為蠻夷君長世尚秦女其
　　民爵比不更(劉攽曰巴氏之君可有爵耳/民何故輒有之明衍民字)有罪得
　　以爵除其君長嵗出賦二千一十六錢三嵗一出
　　義賦八百錢其民户出幏布八丈二尺雞羽三十
　　鏃漢興南郡太守靳疆請一依秦故事○板楯蠻
　　夷高祖為漢王發夷人還伐三秦秦地既定乃遣
　　還巴中復其渠帥羅朴督鄂度夕龔七姓不輸租
　　賦餘户乃嵗入賨錢口四十
　　漢書西南夷列傳建元六年使畨陽令唐䝉風曉
　　南粤䝉上書説上通夜郎道為置吏上許之乃拜
　　䝉㠯中郎將將千人食重萬餘人從巴莋闗入見
　　夜郎侯多同諭以威徳約為置吏使其子為令夜
　　郎旁小邑皆貪漢繒帛聴䝉約還報廼㠯為犍為
　　郡發巴蜀卒治道自𤏡道指牂柯江蜀人司馬相
　　如亦言西夷卭莋可置郡使相如㠯中郎將往諭
　　皆如南夷為置一郡尉十餘縣屬蜀○平南夷為
　　牂柯郡冉驪皆震恐請臣置吏㠯卭都為越巂郡
　　莋都為沈黎郡冉駹為文山郡廣漢西白馬為武
　　都郡○滇舉國降請置吏入朝於是㠯為益州郡
　　後漢書百官志四夷國王率衆王歸義侯邑君邑
　　長皆有丞比郡縣
　　後漢書南蠻西南夷列傳哀牢夷建武二十七年
　　王賢栗等詣越巂太守鄭鴻降請内屬光武以賢
　　栗等為君長自是嵗來朝○平都夷王莽時郡守
　　枚根調卭人長貴為軍候建武十四年長貴遣使
　　上三年計天子即授越巂太守印綬○永初二年
　　青衣道夷邑長令田與徼外三種夷舉土内屬安
　　帝増令田爵號為奉邑君
　　魏書氐列傳氐者西夷之别種號曰白馬漢武帝
　　遣中郎將郭昌衛廣滅之以其地為武都郡
　　　謹案秦漢時開蠻夷皆因其君長以治之而漢
　　　為置太守都尉以統領之徴其賦税平其争亂
　　　此即後世土司之所自起也青衣道屬蜀郡而
　　　别有夷邑長此即後世流官土官叅治之法也
　　　徴賨布出義錢此即後世土司納貢之法也漢
　　　高帝用板楯蠻平三夷後漢熹平時發板楯蠻
　　　擊平西南諸夷此即後世調土兵征討之法也
　　　長貴為越巂太守此即後世土府土州之制也
　三國
　　三國蜀志馬良列傳先主東征遣良入武陵招納
　　五溪蠻夷蠻夷渠帥皆受印號咸如意指
　　三國蜀志諸葛亮列傳注漢晉春秋曰亮至南中
　　所在戰捷孟獲者為夷漢所服募生致之既得縱
　　使更戰七縱七擒而亮猶遣獲獲止不去曰公天
　　威也南人不復反矣遂至滇池南中平皆即其渠
　　帥而用之
　　常璩華陽國志移南中勁卒青羌萬餘家於蜀為
　　五部所當無前號為飛軍分其羸弱配大姓焦雍
　　爨孟量毛李為部曲置五部都尉號五子故南人
　　言四姓五子也以夷多剛狼不賓大姓富豪乃勸
　　令出金帛聘策惡夷為家部曲得多者奕世襲官
　　于是夷人貪貨物以漸服于漢成夷漢部曲亮收
　　其俊傑建寧㸑習朱提孟琰及獲為官屬習官至
　　領軍琰輔漢將軍獲御史中丞
　　　謹案蜀漢時諸葛亮平南中皆即其渠帥而用
　　　之又先主時五陵蠻夷受印號正今土司頒給
　　　勅印號紙所自始也
　晉
　　四川通志晉用興古㸑深作本郡太守
　　華陽國志武都氐王楊茂捜奉貢稱臣
　　宋書氐胡列傳畧陽清水氐楊毅稱藩于晉以毅
　　為征南將軍三年毅族兄初襲殺毅並有其衆穆
　　帝以初為使持節征南將軍雍州刺史平羗校尉
　　仇池公初子國為鎮東將軍武都太守
　　　謹案晉武帝置南蠻校尉於襄陽西戎校尉於
　　　雍州南夷校尉於寧州江左改置南蠻校尉於
　　　江陵及安帝又置寧蠻校尉於襄陽皆所以統
　　　領羌蠻晉初氐叟有侯王見於李特載記雖永
　　　嘉後氐羌少與王㑹然畧陽楊氐恒受封爵蜀
　　　自永康後為李氏割據而寧州尚為晉土蜀亦
　　　至永和復平西南夷君長必多有授王官者而
　　　史文不著至南蠻寧蠻二校尉所領為荆湘雍
　　　郢司諸州之蠻自晉以後南朝宋齊及梁北朝
　　　魏周諸蠻酋往往授刺史太守云
　宋齊梁陳
　　南史夷貊列傳武興國本仇池楊難當自立為秦
　　王宋文帝遣裴方明討之難當奔魏其兄子文徳
　　又聚衆葭蘆宋因授以爵位○齊永明中魏南涼
　　州刺史仇池公楊靈珍歸齊齊武帝以為北梁州
　　刺史仇池公○荆雍州蠻盤瓠之後也種落布在
　　　諸郡宋時因晉於荆州置南蠻雍州置寧蠻校尉
　　　以領之孝武初罷南蠻併大府而寧蠻如故蠻之
　　附順者一户輸榖數斛其餘無雜調○豫州蠻廪
　　君後也明帝初即位四方反判及南賊敗于鵲尾
　　西陽蠻田益之田義之田光興等起義攻郢州克
　　之以益之為輔國將軍都統四山軍事又以蠻户
　　立宋安光城二郡以義之為宋安太守光興為光
　　城太守
　　南齊書蠻列傳蠻種類繁多言語不一咸依山谷
　　布荆湘雍郢司五州界宋世封西陽蠻梅蟲生為
　　高山侯田治生為威山侯梅加羊為扞山侯太祖
　　即位有司奏蠻封應在解例詔特留以治生為輔
　　國將軍虎賁中郎轉建寧郡太守將軍侯如故永
　　明六年除督䕶北遂安左郡太守田駟路為試守
　　北遂安左郡太守前寧朔將軍田驢王為試守新
　　平左郡太守皆郢州蠻也
　　唐書南蠻列傳南平獠有甯氏世為南平渠師陳
　　末以其帥猛力為寧趙太守
　　册府元龜宋高祖永初三年封仇池公楊威為武
　　都王○文帝元嘉二年十一月以武都王世子楊
　　元為秦州刺史襲封武都王○七年以仇池氐冠
　　軍將軍楊難當為北秦州刺史封武都王○明帝
　　泰始四年五月以仇池氐寧朔將軍武都王楊文
　　度為北秦州刺史○順帝昇明元年十二月寧朔
　　將軍北秦州刺史武都王楊文度進號征西將軍
　　○二年六月以輔國將軍楊文宏為北秦州刺史
　　封武都王○南齊太祖建元二年以氐楊後起為
　　秦州刺史○武帝永平元年又進秦州刺史楊後
　　起號冠軍將軍○四年楊後起卒詔以輔國將軍
　　北秦州刺史武都王楊集始為持節輔國將軍北
　　秦州刺史平羌校尉武都王○明帝建武二年七
　　月以氐楊馥之為北秦州刺史仇池公
　　　謹案南史載南蠻事於宋齊以後不詳以北史
　　　及魏書考之齊有直閣將軍田益宗梁有沔東
　　　太守田清喜永寧太守文雲生龍驤將軍樊石
　　　亷義州刺史文僧明鐵騎將軍邊城太守田官
　　　徳定州刺史田超秀若西南夷則惟陳時猛力
　　　為寧趙太守見於唐書而他亦無聞焉盖由紀
　　　載之畧耳
　北魏
　　魏書蠻列傳泰常八年蠻王梅安率渠帥數千朝
　　京師求留質子以表忠欵始光中拜安侍子豹為
　　安逺將軍江州刺史興光中蠻王文武龍請降詔
　　拜南雍州刺史延興中大陽蠻酋桓誕遣使内屬
　　高祖嘉之拜誕征南將軍東荆州刺史聴自選郡
　　縣獠列傳宣武後朝廷以梁益二州控攝險逺乃
　　立巴州以統諸獠後以巴酋嚴始欣為刺史又立
　　隆城鎮所綰獠二十萬户彼謂北獠嵗輸租布又
　　與外人交通貿易巴州生獠並皆不順其諸頭王
　　每於時節謁見刺史而已
　　冊府元龜西魏恭帝二年蠻酋宜人王母田興彦
　　欵附以為開府儀同三司
　北齊(未置/)
　後周
　　周書異域列傳大統五年蔡陽蠻王魯超明内屬
　　以為南雍州刺史仍世襲焉十一年蠻酋梅勒特
　　來貢其方物其後蠻帥杜清和自稱巴州刺史以
　　州入附朝廷因其所稱而受之氐列傳楊法深與
　　其種人楊崇集楊陳侳各擁其衆遞相攻討趙昶
　　時督成武沙三州諸軍事成州刺史遣使和解之
　　法深等從命乃分其部落更置他郡以處之
　　馬端臨文獻通考黔州古蠻夷之國通謂之五溪
　　後周武帝時蠻帥以其地歸附遂置奉州後改為
　　黔州
　隋
　　隋書史萬嵗列傳南寧夷㸑翫來降拜昆州刺史
　　唐書南蠻列傳西㸑白蠻隋開皇中遣使朝貢命
　　韋世冲以兵戍之置恭州協州昆州○南平渠帥
　　猛力死子長真襲刺史隋討林邑長真出兵攻其
　　後又率部落數千從征遼東煬帝召為鴻臚卿授
　　安撫大使遣還又以其族人甯宣為合浦太守
　　冊府元龜隋開皇五年党項拓拔寧叢等各率所
　　部詣旭川内附授大將軍其部下各有差
　唐
　　新唐書西域列傳党項漢西羌别種其地古析支
　　也拓跋赤辭内附以其地為懿嵯麟可三十二州
　　以松州為都督府擢赤辭西戎州都督貢職遂不
　　絶又有白蘭羌吐蕃謂之丁零武徳六年使者入
　　朝明年以其地為維恭二州永徽時特浪生羌卜
　　樓大首領凍就率衆來屬以其地為劒州白蘭舂
　　桑及白狗羌天授中内附以其地為朝吳浮歸十
　　州上元二年歸順乾封歸義順化和寧和義保善
　　寧定羅定朝鳯凡十州部落納欵丐節印詔可
　　唐書南蠻列傳兩爨蠻貞觀二十三年内屬以其
　　地為傍望覽邱求五州貞元中置都督府領羈縻
　　州十八○咸亨三年昆明十四姓率户二萬内附
　　析其地為殷州總州放州以安輯之其後又置盤
　　麻等四十一州皆以首領為刺史西爨之南有東
　　謝蠻貞觀二年其酋元深入朝以地為應州即拜
　　元深刺史又有南謝首領謝疆亦來朝以其地為
　　莊州授疆刺史東謝西有西趙蠻貞觀中首領趙
　　酋摩率所部萬餘户來附以其地為明州授酋摩
　　刺史松外蠻尚數十百部凡數十姓貞觀中松外
　　蠻叛左武候將軍梁建方進討諭降者七十餘部
　　户十萬九千署首領䝉和為縣令二十二年西洱
　　河大首領楊同外東洱河大首領楊歛松外首領
　　䝉羽皆入朝受官秩黎州領羈縻奉上等州二十
　　六開元十七年又領羈縻夏梁卜貴等州三十一
　　雅州西有通吐蕃道三曰夏陽曰䕫松曰始陽皆
　　諸蠻錯居凡部落四十六皆羈縻州也以首領襲
　　刺史
　　蠻書浪穹詔主豐時卒子羅鐸立羅鐸卒子鐸羅
　　望立為浪穹州刺史○䝉舍詔主邏盛炎開元初
　　卒其子盛邏皮立朝廷授特進臺登郡王知沙壺
　　州刺史長男閣羅鳯授持進兼揚𤓰州刺史次男
　　成節度䝉舍州刺史次男崇江東刺史次男成進
　　雙祝州刺史初炎閣未有子養閣羅鳯為子閣羅
　　鳯復歸䝉哶故名承炎閣後亦不改天寶四載閣
　　羅鳯長男鳯伽異入朝宿衛授鴻臚少卿七載䝉
　　歸義卒(案唐書蒙歸義即皮/羅閣乃唐所賜名也)閣羅鳯立朝廷冊襲
　　雲南王矣伽異大卿兼揚瓜州刺史○初爨歸王
　　為南寧州都督理石城歸王兄子崇道隂害歸王
　　雲南王歸義抗疏奏聞其子守偶遂代歸王為南
　　寧州都督○獨錦蠻烏蠻苗裔也在秦藏南去安
　　寧兩日程天寶中為蹄州刺史○弄棟蠻則白蠻
　　苗裔也本姚州弄棟縣部落其地舊為褒州嘗有
　　部落首領為刺史
　　武經總要保州雪山郡本維州定亷縣南至吐蕃
　　為夷落之極塞唐開元以來董氏世襲刺史霸州
　　静戎郡唐天寶中招慰生羌置郡亦許世襲○烏
　　蠻姚州戎瀘州界唐武徳後開拓山洞置四十八
　　州安輯夷獠迄今許世襲○羈縻州西南漢牂柯
　　郡地唐置費玪莊琰播郎䍧夷等諸州今謂之黔
　　内者六羈縻者十皆以黔州控扼之其領郡者或
　　以土豪或補以牙職而一方恬然此本朝規制之
　　得也
　　樂史太平寰宇記黨項唐貞觀五年詔遣使開其
　　河曲地為六十州内附者三十萬口有羌酋拓拔
　　亦詞者世為渾主伏乞所暱與之結婚屢抗官軍
　　后與其從孫子頭並率服與諸首領歸欵列其地
　　為懿嵯麟可等三十二州以松州為都督府羈縻
　　存撫之拜亦詞為西戎州都督又有白狗舂桑白
　　蘭等諸羌自龍朔以後並為吐蕃所破而服屬焉
　　在西北邊者天授三年内附凡二十萬口分其地
　　置朝吳浮歸等一十一州仍散拘靈下界内自至
　　徳以後常為吐蕃所誘宻以官誥授之以為之偵
　　導故時或侵叛㝷亦底定寧至寶應初其首領來
　　助國共靈州軍食優詔奬美其在涇龍州者後上
　　元元年率其衆十餘萬人詣鳯翔節度使崔光逺
　　乞降寶應元年十二月歸順州部落乾封州部落
　　歸義州部落順化州部落和寧州部落和義州部
　　落保善州部落寧定州部落羅雲州部落朝鳯州
　　部落並詣山南西道都防禦使梁州刺史臧希讓
　　請州印希讓奏聞制㫖允許之
　　文獻通考松州廣徳元年没吐蕃其後松當悉静
　　柘恭保具霸乾翼維等為行州以部落首領世為
　　刺史司馬
　　　謹案唐開羌蠻置羈縻州縣即授其酋長為刺
　　　史縣令即今土司之職也
　五季
　　宋史外國列傳吐蕃唐末衰弱部族分散天成中
　　權知西涼府留後孫超遣大將拓跋承誨來貢即
　　授超凉州刺史充河西軍節度留後乾祐初超卒
　　州人推其土人折逋嘉施權知留後遣使來貢即
　　以嘉施代超為留後蠻夷列傳唐天成二年牂牁
　　清州刺史宋朝化等一百五十人來朝
　宋
　　宋史外國列傳黨項五代嘗入貢建隆三年代州
　　刺史析也埋來朝雍熙二年七月賜宥州界咩兀
　　十族首領都指揮使遇乜布等九人勅書以安撫
　　之淳化五年兀泥族首領黄羅内附以為懷化將
　　軍昭州刺史至道元年四月勒浪大首領馬尾等
　　内附以為歸徳大將軍領息州刺史首領没崖為
　　安化郎將副首領兀遇為保順郎將咸平二年五
　　月以咩通族開道使泥埋領費州刺史以勒浪族
　　大首領馬泥領本州團練使五年咩逋族泥埋遣
　　子城逋入貢上嘉泥埋數與繼遷戰鬭有勞授錦
　　州團練使以其族弟屈子為懷化將軍充本族指
　　揮使城逋為歸徳將軍充本族都巡檢使餘首領
　　署軍主以下名職者凡十數人六年三月環州酋
　　長蘇尚娘擊賊有勞以為臨州刺史七年涇原鈐
　　轄曹瑋請署熟羌百帳以上大首領為大族軍主
　　次指揮使又次副指揮使百帳而下為本族指揮使
　　從之○吐蕃咸平元年河西軍左廂副使歸徳將
　　軍折逋遊龍鉢來朝獻馬二千匹詔以龍鉢為安
　　逺大將軍二年以儀州延䝉八部都首領渇哥領
　　化州刺史四年知鎮戎事李繼和言西涼州六合
　　都首領潘羅支願戮力討繼遷請授以刺史為鹽
　　州防禦使兼靈州四面都巡檢使又以龍鉢領宥
　　州刺史六族首領禇下箕等三人為懷化郎將○
　　唃厮囉大中祥符九年數使人至秦州求内屬明
　　道初即授厮囉寧逺大將軍受州團練使
　　宋史蠻夷列傳西南諸蠻夷重山複嶺雜厠荆楚
　　巴黔巫中隋置辰州唐置錦州奬州溪州巫州敘
　　州皆其地也唐季之亂蠻酋分據其地自署為刺
　　史馬希範據有湖南蠻猺保聚依山阻江殆十餘
　　萬太祖既下荆湖建隆四年知溪州彭元林前溪
　　州刺史田洪贇等列狀歸順詔以元林為溪州刺
　　史洪贇為萬州刺史乾徳三年七月珍州刺史田
　　景千内附十二月詔溪州宜充五溪團練使刻印
　　以賜之北江蠻酋最大者曰彭氏有二十州皆置
　　刺史而以下溪州刺史兼都誓主十九州皆𨽻焉
　　謂之誓下州州將承襲都誓主率羣酋合議子孫
　　若弟姪親黨之當立者具州名移辰州為保證申
　　鈐轄司以聞乃賜勅告印符熙寧中南江之舒氏
　　北江之彭氏梅山之蘇氏誠州之楊氏相繼納土
　　創立城砦使之比内地為王民南江諸蠻自辰州
　　逹于長沙邵陽各有溪峒曰敘曰峽曰中勝曰元
　　則舒氏居之曰樊曰錦曰懿曰晃則田氏居之曰
　　富曰鶴曰保順曰天賜曰古則向氏居之皆受朝
　　命○梅山峒蠻舊不與中國通其地東接潭南接
　　邵其西則辰其北則鼎澧熙寧五年詔招納之大
　　田諸蠻納欵于是遂檄輸開梅山蠻猺爭闢道路
　　以待得其地置新化縣并二州𨽻邵州○誠徽州
　　唐溪峒州宋初楊氏居之號十洞首領以其族姓
　　散掌州峒太平興國四年首領楊蘊始來内附八
　　年楊通寶始入貢命為誠州刺史○南丹州蠻亦
　　溪峒之種開寶七年奉表求内附九年復來貢求
　　賜牌印詔刻以給之紹興二十四年廣西經畧安
　　撫使吕愿中諭降諸蠻三十一種得地二十七縣
　　一百三十五砦四十峒一百七十九及一鎮二十
　　二團皆為羈縻州縣○撫水州在宜州南有縣四
　　曰撫水曰京水曰多建曰古勞唐𨽻黔南其酋長
　　皆䝉姓大中祥符九年曹克明為宜融等州都巡
　　檢安撫使擊破之詔以撫水州為安化州撫水縣
　　為歸仁縣京水縣為長寧縣自是間歲朝貢不復
　　為邊患○環州蠻區氏州𨽻宜州羈縻領思恩都
　　亳二縣鎮寧州亦𨽻宜氏○西南諸夷漢牂柯郡
　　地宋初以來有龍蕃方蕃張蕃石蕃羅蕃者號五
　　姓蕃皆常奉職貢受爵命○南廣蠻在敘州慶符
　　縣以西為州十有四大觀三年有夷酋羅永順楊
　　光榮李世恭等各以其地内屬詔建滋純祥三州
　　後皆廢○威州保霸蠻者唐保霸二州也政和中
　　開拓置官吏以保州地為祺州霸州地為亨州後
　　皆為砦○茂州諸部落蠻自推一人為州將治其
　　衆而常詣茂州受約束政和五年以其地内屬詔
　　建夀寧建寧軍未㡬皆廢○渝州蠻者唐南平獠
　　也大觀二年内屬詔建榛潘二州後皆廢○清水
　　蠻者羈縻五十州岡蠻也雜種夷獠散居溪谷中
　　慶厯初烏蠻王子得葢居其地願得州名以長夷
　　落詔建姚州以得葢為刺史鑄印賜之
　　武經總要烏蠻本朝慶厯中烏蠻王得葢自言十
　　年彈壓人不入漢界為過因乞州名符印即詔名
　　姚州即雲南國之地也○咸平中轉運使丁謂招
　　撫蠻人每有城諭並令㰱血為盟置鐵柱以誌其
　　事條制甚多蠻酋三十人悉補砦將○西高州舊
　　名珍州蠻酋田氏世襲乾徳中改今名○富州蠻
　　酋向氏世襲刺史天禧初向通漢來朝官至五溪
　　十洞都防禦使
　　王偁東都事畧咸平四年西凉府六谷都首領潘
　　羅支願戮力討繼遷張齊賢請封羅支為六谷王
　　兼招討使真宗曰羅支已為酋帥欲授以刺史則
　　太輕况未領節制加以王爵非順也又招討使號
　　不可假外夷乃以為鹽州防禁使兼靈州西面都
　　巡檢○唃厮羅三子皆被恩命曰瞎氊曰磨氊曰
　　董氊為唃厮囉嗣瞎氊子瞎欺丁木征為瞎藥鷄
　　羅所誘據近塞青唐族立文法朝廷以為河州刺
　　史熙寧中王韶經營熙河木征降賜姓名曰趙思
　　忠授榮州團練使遷合州防禁使董氊遣使來以
　　為河州刺史明年拜河西軍節度使封武威郡王
　　以其養子阿里骨為肅州團練使董氊卒阿里骨
　　為河西軍節度使西畨邈川首領阿里骨卒子瞎
　　征承襲國人迎董氊妷溪巴温欲復其國姓巴溪
　　温之子隴拶稱王子朝廷以重兵臨之隴拶出降
　　徽宗即位以隴拶為河西軍節度使知府州折氏
　　世襲鄯州瞎征授懷逺軍節度使賜隴拶姓名曰
　　趙懷徳建中靖國元年以懷徳知湟州自鄯湟棄
　　羌人迎隴拶之弟溪賒羅撒復國授西平軍節度
　　使西畨邈川首領
　　沈括夢溪筆談唃厮囉死子董氊立朝廷復授以
　　爵命
　　王圻續文獻通考初西畨既衰其苗裔曰董氊其
　　子曰巴氊角始附宋賜姓趙改名忠順子永吉永
　　吉子昌皆受宋官為左武大夫遥領來州防禦使
　　襲把羊族長
　　文獻通考楊正巖以十洞稱誠徽二州宋熙寧九
　　年十洞酋長楊通蕰送欵内附楊通寶來貢朝廷
　　以通寶為誠州刺史其子□復為誠州刺史○思
　　州宋初為羈縻州大觀元年蕃部長田祐恭願為
　　王民始建州○徽宗時大駱解上下族帥駱世華
　　駱文貴獻其地立珍州○播州宋大觀二年南平
　　夷人楊有貴等獻其地建為州○夷州宋為羈縻
　　州大觀三年酋長獻其地建為承州
　　范成大桂海虞衡志儂智高反朝廷討平之因其
　　疆域參唐制分析其種落大者為州小者為縣又
　　小者為洞凡五十餘所推其長雄者首領有知州
　　權州監州知縣知洞皆命于安撫若監司給文帖
　　朱記其次有同發遣權發遣之屬謂之官典各命
　　於其州每州團又推一人為長謂之主户餘民皆
　　稱提陀猶言百姓也
　　　謹案宋史所載蠻夷有黎峒有黎州諸蠻黎峒
　　　為今廣東瓊州之地現無土司而黎州諸蠻十
　　　二種在宋時或本未受朝命或但因其至中國
　　　朝貢而爵之未嘗設有定職亦與今土司不同
　　　今並不載云
　遼(未置/)
　金(未置/)
　元
　　元史百官志宣慰司掌軍民之務分道以總郡縣
　　行省有政令則布于下郡縣有請則逹於省有邊
　　郵軍旅之事則兼都元帥府其次則止為元帥府
　　其在逺服則又有招討安撫宣撫等使司秩如下
　　州逹嚕噶齊長官副長官叅用其土人為之
　　元史世祖本紀至元十四年閏月羅氏鬼國王阿
　　榨西南蕃王韋昌盛並内附詔阿榨昌盛各為其
　　地安撫使佩虎符二十七年九月金竹府知府掃
　　閭貢馬及雨氊具言金竹府雖内附蠻民多未服
　　近與趙堅招降三十餘寨乞立縣設長官總把參
　　用土人從之二十九年以行播州軍民宣撫使楊
　　漢英為紹慶珍州南平等處沿邊宣慰使行播州
　　軍民宣撫使播州等處管軍萬户府仍佩虎符成
　　宗本紀元貞二年十一月以蠻洞將領彭安國父
　　子討田知州有功賜安國金符子為蠻夷官大徳
　　元年六月平伐九寨來降立長官司武宗本紀至
　　大三年四川行省紹慶路所𨽻蠻田墨施什用來
　　降立黄沙寨以田墨施什用為千户雲南威楚路
　　之蒲蠻猛吾來朝貢願入銀為歲賦詔為置散府
　　一及土司三十三所皆賜金銀符順帝本紀元紀
　　二年四川大盤洞蠻謀谷什用遣其男謀者什用
　　來貢方物即其地立盤順府命謀谷什用為知府
　　　謹案明時土官曰宣慰司曰宣撫司曰安撫司
　　　曰招討司曰長官司皆沿元時之制也然元時
　　　宣慰使内地邊地皆設之其設于邊陲者則曰
　　　宣慰司都元帥府或曰宣慰司兼管軍萬户府
　　　與宣撫安撫招討使長官皆參用流官土官而
　　　百官志無明文今兼採元史本紀中設立土官
　　　之事可與志相證者以見一代之制焉
　明
　　明史職官志土官宣慰司宣慰使一人(從三/品)同知
　　一人(正四/品)副使一人(從四/品)僉事一人(正五/品)經厯司
　　經厯一人(從七/品)都事一人(正八/品)○宣撫司宣撫使
　　一人(從四/品)同知一人(正五/品)副使一人(從五/品)僉事一
　　人(正六/品)經厯司經厯一人(從八/品)知事一人(正九/品)○
　　安撫司安撫使一人(從五/品)同知一人(正六/品)副使一
　　人(從六/品)僉事一人(正七/品)其屬吏目一人(從九/品)○招
　　討司招討使一人(從五/品)副招討一人(正六/品)其屬吏
　　目一人(從九/品)○長官司長官一人(正六/品)副長官一
　　人(從七/品)其屬吏目一人(未入/流)蠻夷長官司長官副
　　長官各一人(品同/上)又有蠻夷官苗民官及千夫長
　　等官○軍民府土州土縣設官如府州縣洪武七
　　年西南諸蠻夷朝貢多因元官授之稍與約束定
　　征徭之法漸為宣慰司者十一為招討司者一為
　　宣撫司者十為安撫司者十九為長官司者百七
　　十有三其府州縣正貳屬官或土或流(大率宣慰/等管經厯)
　　(皆流官府州縣/佐貳多流官)皆因其俗使其附輯諸夷謹守疆
　　土修職貢供征調無相攜貳有相讐者流上聴命
　　于天子又有畨夷都指揮使司三衛指揮使司三
　　百八十五宣慰司三招討司六萬户府四千户所
　　四十一站七地面七寨一並以附地寨畨夷官其
　　地焉
　　明㑹典四川等處承宣布政使司軍民府四宣撫
　　司一宣慰司一安撫司三長官司十六○廣西等
　　處承宣布政使司土官知府二土官知州三十六
　　土官知縣六軍民府一長官司四○雲南等處承
　　宣布政使司土府知府七土州知州九土縣知縣
　　一軍民府土官知府二宣慰司七宣撫司三長官
　　司二十七○貴州等處承宣布政使司宣慰司一
　　安撫司二長官司七十五
　　　謹案明代土官設有定職與兩漢蠻夷君長唐
　　　宋羈縻州縣㣲有不同而亦參用流官今以㑹
　　　典所載叅考明史及各省通志四川軍民府四
　　　皆土官世襲也廣西土府二土州三十六雲南
　　　土官知府七土官知州九土縣一軍民府土知
　　　府二惟貴州府州縣皆流官而同知通判州判
　　　縣丞之類多以土官為之也
　　明史西域列傳西畨即西羌元封駙馬章庫(滿洲/語長)
　　(把刀也原作/章古今改正)為寧濮郡王鎮西寧於河州設吐畨
　　宣慰司以洮岷黎雅諸州𨽻之統治蕃衆洪武二
　　年太祖定陜西即遣官齎詔招諭明年五月吐蕃
　　宣慰使司索諾木諾爾布(唐古特語索諾木福也/諾爾布財也原作鎖南)
　　(普今/改正)等以元所授金銀牌印宣勅來上㑹鄧愈克
　　河州遂詣軍前降其鎮西武靖王布逹拉(䝉古語/普陀山)
　　(也原作卜納/剌今改正)亦以吐蕃諸部來納欵冬索諾木諾
　　爾布等入朝四年正月設河州衛命為指揮同知
　　予世襲知院多爾濟(唐古特語金剛也原/作朶兒只今改正)汪家努
　　(原作汪家奴今/據字面改正)並為指揮僉事設千户所八百户
　　所七皆命其酋長為之布逹拉亦至京師為靖南
　　衛指揮同知其儕桑節(唐古特語佛也原/作桑加今改正)多爾濟
　　為高昌衛(謹案地理志及㑹典並無/高昌衛疑係永昌衛之誤)指揮同知皆
　　帶刀侍衛自是畨酋日至尋以降人馬梅汪威喇
　　(䝉古語威喇近也/原作瓦兒今改正)並為河州衛指揮僉事又遣西
　　寧州同知李南格(原作喃哥今/據字面改正)等招撫其酋長至
　　者亦悉授官乃改西寧州為衛以南格為指揮
　　　謹案明史以諸蠻夷屬于布政司都指揮者為
　　　土司傳而西畨諸衛及四川徼外自長河西魚
　　　通寧逺以西訖於朶甘西藏則列為西域傳盖
　　　以其雖受朝命僅予羈縻不可悉以内地郡縣
　　　之法治之也然西畨諸衛如河州衛則屬於陜
　　　西都司永昌衛西寧衛則屬于陜西行都司是
　　　亦與内地各衛無異而西畨之烏思藏朶甘董
　　　卜韓胡之屬則别自為司非各省都司行都司
　　　所領是其地固有逺近之殊而其治之亦有詳
　　　畧之異矣今則甘肅土官指揮使以下暨青海
　　　西藏之千户百户百長統於甘省董卜韓胡明
　　　正各土司統于川省内外綱維遐爾壹體葢
　徳威所播無逺弗届往古羈縻之地受爵納賦無異
　　　甸服洵萬世隆平之極軌矣
　
　
　
　
　
　
　
　
　
　
欽定厯代職官表卷七十二
