#+TITLE: 五代會要-宋-王溥
#+DATE: 2016-06-11 12:22:20
#+SOURCE: github.com/kanripo/KR2m0003 master 5ad2076c                
欽定四庫全書　　　　　史部十三
　五代㑹要　　　　　　　政書類一(通制之屬/)
　　提要
　　　　(臣/)等謹案五代㑹要三十卷宋王溥撰五代
　　　　干戈俶攘百度凌夷故府遺規多未暇修舉
　　　　然五十年間法制典章尚略具於累朝實錄
　　　　溥因檢尋舊史條分件繫類輯成編於建隆
　　　　二年與唐㑹要並進詔藏史館後歐陽修作
　　　　五代史僅列司天職方二考其他均未之及
　　　　如晉段顒劉昫等之議廟制周王朴之議樂
　　　　皆事闗鉅典亦略而不詳又如經籍鏤板昉
　　　　自長興千古官書肇端於是崇文善政豈宜
　　　　削而不書乃一概刋除尤為漏略頼溥是編
　　　　得以收放失之舊聞厥功甚偉至於租税類
　　　　中載周世宗讀長慶集見元微之所上均田
　　　　表因令製素成圖頒賜諸道而歐史乃云世
　　　　宗見元微之均田圖是直以圖為元微之作
　　　　乖舛尤甚微溥是編亦無由訂歐史之謬也
　　　　葢歐史務談褒貶為春秋之遺法是編務核
　　　　典章為周官之舊例各明一義相輔而行讀
　　　　五代史者又何可無此一書哉乾隆四十六
　　　　年四月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
欽定四庫全書
　五代㑹要卷一
　　　　　　　　　　　　　　宋　王溥　撰
　　帝號
梁太祖神武元聖孝皇帝姓朱氏諱晃(追冊文穆皇帝/第三子母曰文)
(恵皇后/王氏)唐大中六年十月二十一日生於單州碭山縣
(以其日為/太明節)天復元年正月封梁王天祐二年十一月加
相國縂百揆改封魏王備九錫四年四月十八日受唐
禪即位於東都金祥殿改名晃(年五十六初名/温又賜名全忠)梁開平
三年正月上尊號曰睿文聖武廣孝皇帝乾化二年六
月五日為其子郢王友珪所弑崩於大内之寢殿(年六/十一)
其年十一月十日𦵏宣陵(在洛京/伊闕縣)諡曰神武元聖孝皇
帝廟號太祖哀册文(中書侍郎平/章事杜暁撰)諡册文(門下侍郎平/章事趙光逢)
(撰/)諡議(太常卿/李燕撰)年號二(開平盡四年/乾化盡二年)宰相八人(韓文建/張  蔚)
(楊/張)　(涉/策)　(薛貽矩/趙光逢)　(于/杜)　(兢/曉)使相二十七人(錢/馬)　(鏐/殷)
(劉景隱/王  仁)　(符道昭/牛存節)　(馬/成)　(賔/汭)　(葉廣畧/張歸霸)　(龎巨昭/髙萬興)　(楊師厚/張全義)
(李/王)　(瓊/檀)　(王知鎔/劉  俊)　(羅紹威/李思諫)　(王重師/劉守光)　(馮行襲/劉守文)　(張仁佶/李  福)
(髙季昌/)
末帝諱瑱(太祖第四子母曰/元正皇后張氏)唐文徳元年九月十二日
生於汴州(以其日為/明聖節)梁開平元年封均王乾化三年二
月十七日侍衛都將袁象先率禁兵殺郢王於洛京帝
即位於汴州改名瑱(年二十六初名友/正後又改名鍠)龍徳三年十月
八日唐兵入汴州為控鶴將皇甫麟弑於建國樓之廊
下(年三/十六)後唐同光元年十月追降為庶人(莊宗入汴州/詔張全義收)
(罪人首骨藏於大社至晉/天福二年安崇阮收𦵏之)年號三(自乾化三年至五年/改正明正明六年改)
(龍徳龍徳/盡三年)宰相八人(姚光洎/趙  逄)　(于/鄭)　(兢/珏)　(楊/蕭)　(涉/頃)
(敬/李)　(翔/琪)使相三十一人(錢/馬)　(鏐/竇)　(馬廣殷/葉  畧)　(張全義/龎巨昭)
(楊師厚/朱友謙)　(牛存莭/劉  鄩)　(王季檀/髙  興)　(劉審巖/王  知)　(張歸霸/温  韜)　(髙萬興/葛從周)
(賀徳倫/李繼韜)　(錢傅璟/馬  綽)　(賀建瓌/杜  徽)　(孔象勍/袁  先)　(張萬進/李仁福)　(尹懐皓/康  英)
(韓/)　(洙/)
後唐莊宗光聖神閔孝皇帝姓李氏諱存朂(追冊武皇/帝長子母)
(曰正簡皇/后曹氏)唐光啟元年十二月二十二日生於晉陽宫
(以其日為/萬夀節)天祐五年正月嗣晉王位二十年四月二十
五日即位於魏州武徳殿(年三/十九)同光元年十月平偽梁
二年四月上尊號曰昭文睿武至徳光孝皇帝四年四
月一日京城軍亂崩於絳霄殿之廊下(年四/十二)天成元年
七月二十二日𦵏雍陵(在洛京新安縣至晉天福二/年正月以犯廟諱改為伊陵)諡
曰光聖神閔孝皇帝廟號荘宗哀册文(中書侍郎平/章事韋説撰)諡册
文(門下侍郎平撰/章事豆盧革)諡議(太常卿/崔協撰)年號一(同光盡/二年)宰相五人
(豆盧革/郭崇韜)　(韋光説/趙  允)　(盧/)　(程/)使相三十二人(李茂正/錢  鏐)
(馬元殷/錢  璙)　(張全義/錢元球)　(王審知/馬希振)　(髙萬興/李仁福)　(馬李存/髙  興)　(馬/韓)　(賔/洙)
(朱友謙/溫  韜)　(丁令㑹/朱  徳)　(李存曮/符  審)　(孔王繼勍/魏    岌)　(袁象先/李存渥)　(符存習/李  璋)
(李存霸/元行欽)　(郭崇韜/夏魯竒)　(孟知祥/錢元瓉)
明宗聖徳和武欽孝皇帝(追册孝成皇帝長子母/曰追册懿皇后劉氏)唐咸
通八年九月九日生於代北金鳯殿(以其日為/應聖節)同光元
年十一月授番漢馬部總管四年四月即位於西宫改
名亶(年六十初/名嗣源)長興元年四月上尊號曰聖明神武文
徳恭孝皇帝其年十一月再上尊號曰聖明神武廣道
法天文徳恭孝皇帝其年十一月二十六日崩於大内
之雍和殿(年六/十七)清泰元年四月二十七日𦵏徽陵(在洛/京洛)
(陽/縣)諡曰聖徳和武欽孝皇帝廟號明宗哀册文(左僕射/平章事)
(李愚/撰)諡册文(吏部尚書平/章事劉煦撰)諡議(太常卿盧/文紀撰)年號二(天成/盡四)
(年長興/盡二年)宰相十人(豆盧革/馮  道)　(韋/崔)　(説/協)　(鄭建珏/王  立)　(任/趙)　(圜/鳯)
(李/劉)　(愚/昫)使相三十八人(孟知祥希李仁福守李/竇  馬  振  来  殷)　(曮元馬/安  信)
(毛徳璋/趙  鈞)　(符/孔)　(習/勍)　(霍彦威/髙季興)　(安金全錢元璙/夏魯竒魯  文)　(錢元球/安重誨)
(孔/趙)　(循/鳳)　(房知温/趙廷翰)　(王建立/馬希範)　(王從都王延稟/髙  誨馮  贇)　(范延光/馬希果)
(姚元素/錢元璹)　(康義誠張䖍釗/朱𢎞昭張延朗)
閔帝諱從厚(明宗第三子母曰/昭懿皇后夏氏)唐天祐十一年十一月
二十八日生於晉陽(未有/節名)長興元年八月封宋王四年
十二月一日自魏府入纉皇統即位於柩前(年二/十一)應順
元年四月七日廢為鄂王其月九日遇弑於衞州(年二/十二)
晉天福元年十二月追諡曰閔帝𦵏徽陵之封中年號
一(應順盡/元年)宰相三人(馮/愚)　(道/劉)　(李/昫)使相二十三人(王思/同)
(安元信/房知温)　(馬希果/馬希振)　(王建立/馬希範)　(范/趙)　(光李從曮/夀髙從誨)　(趙徳鈞/錢元球)
(馮䖍贇/張  釗)　(安彦威/姚彦章)　(盧文進/張延朗)　(康義誠/錢元璙)　(朱宏昭/)
末帝諱從珂(本姓王氏明宗養為子/母曰宣憲皇后魏氏)唐光啟元年正月
二十三日生於鎮州平山縣之外舍(以其日為/千秋節)長興四
年正月封潞王應順元年四月三日自鳯翔入纉皇統
六月赴西宫即位於柩前(年五/十)清泰三年閏十一月二
十九日遇難崩於後樓(年五/十二)晉天福元年十二月追降
為庶人𦵏徽陵之封中年號一(清泰盡/二年)宰相六人(李愚/劉昫)
(盧文紀/韓昭𦙍)　(姚𦙍顗/馬  孫)使相二十二人(安元信/馬希杲)　(趙在禮/盧文進)
(張延朗王建立/房知禮馬希振)　(馮彦道/姚  章)　(范延光/馬  存)　(李從曮/韓昭𦙍)　(趙徳鈞/李  周)
(鮑君福髙從誨/錢元璙錢元球)　(馬希範/錢元璹)
晉髙祖聖文章武明徳孝皇帝姓石氏諱敬瑭(追册孝/元皇帝)
(第二子母追/册懿皇后)唐景福元年二月二十八日生於太原汾
陽里(以其日為/天和節)長興三年十一月授北京留守兼大同
振武威塞彰國馬步總管清泰三年閏十一月十二日
築壇即位於太原府城之南(年四/十五)其月二十六日至洛
陽二十九日受朝於文明殿晉天福三年十月五日契
丹遣使上尊號曰英武明義皇帝七年六月十三日崩
於鄴都大内之保昌殿(年五/十一)其年十月十日𦵏顯陵(在/洛)
(京夀安/縣内)諡曰聖文章武明徳孝皇帝廟號髙祖哀册文(中/書)
(侍郎平章/事和凝撰)諡册文(中書侍郎平/章事和凝撰)諡議(太常卿/崔協撰)年號一
(天福盡/七年)宰相五人(馮/翰)　(道/李)　(趙/崧)　(瑩/和)　(桑維/凝)使相二十
二人(馬希範/高行周)　(王建立/李從溫)　(范延光/趙在禮)　(李從周/安  進)　(李從曮/杜重威)
(侯徳益/李  珫)　(楊光逺/杜仁塗)　(安審𤦺/桑維翰)　(安彦威/鮑君福)　(馬希杲安叔千/劉景巗馬全節)
少帝諱重貴(髙宗從子父敬/儒母太妃安氏)唐天祐十一年六月二十
七日生於太原汾陽里(以其日為/啟聖節)天福三年十二月授
開封尹封鄭王六年十一月授廣晉尹封齊王七年六
月十三日即位於柩前(年二/十九)開運二年十二月契丹犯
闕明年正月降封負義侯其月舉族遷於契丹之黄龍
府(年三/十四)年號二(天福自七年至九年/改開運開運盡三年)宰相六人(馮/趙)　(道/瑩)
(桑維翰/和  凝)　(李/馮)　(崧/玉)使相二十八人(髙從誨/錢宏佐)　(馬希範/王  曦)
(朱文進/李  周)　(李守正/景延廣)　(石維贇/桑  翰)　(楊從逺杜重威/張  光安叔千)　(李從温/馮  道)
(趙徳瑩/李  珫)　(李彝殷/安審𤦺)　(符彦卿皇甫遇/馬全節安審信)　(髙行周趙在禮/劉景巗)
漢髙祖睿文聖武昭肅孝皇帝姓劉氏諱暠(追冊章聖皇帝長/子丹追冊章懿皇)
(后安/氏)唐乾寜二年二月四日生於太原(以其口/為夀節)晉天福六年七月授
北京留守開運三年四月封北平王四年二月十五日受冊於
太原府第其年六月十一日至東京受朝於崇元殿改名暠(年/五)
(十二初/名知逺)乾祐元年正月二十七日崩於大内萬夀殿(年五/十四)其
年十一月二十七日𦵏睿陵(在洛京/都城縣)諡曰睿聖文武昭
肅孝皇帝廟號髙祖哀册文(右僕射平章/事蘇禹珪撰)諡册文(右僕射/平章事)
(蘇禹/珪傳)諡議(太常卿/張昭撰)年號一(乾祐盡/元年)宰相四人(竇貞固/蘇逢吉)
(蘇禹珪/李  濤)使相二十人(髙從誨/髙行周)　(馬希廣/劉  信)　(錢宏倧/李守正)　(杜重威/符彦卿)
(安審𤦺/史宏肇)　(侯容彦益/慕    超)　(劉叔崇/安  千)　(李從敏/李彝殷)　(劉/王)　(銖/周)　(白文珂/馮  暉)
隱帝諱承祐(髙祖第/二子)母曰皇后(李/氏)長興二年三月九日生於
太原(以其日為/嘉慶節)乾祐元年二月一日封周王其日即位
於柩前(年十/八)三年十二月二十一日為左右郭允明弑
於京北之趙村(年二/十)周廣順元年五月追諡曰隱帝其
年八月十二日𦵏潁陵(在許州/陽翟縣)年號一(乾祐盡/三年)宰相五
人(竇貞固/李  濤)　(蘇逄吉/楊  邠)　(蘇禹珪/)使相三十三人(髙從誨/馬希廣)
(錢宏俶/馮  暉)　(錢宏倧超髙保融/慕容彦  侯  益)　(髙行周/李從敏)　(李守正/劉  崇)　(符彦卿/劉  銖)
(白文珂/王  景)　(史宏肇/武行徳)　(劉/侯)　(信/章)　(安審𤦺/王  晏)　(李彝殷/張彦威)　(常思/王章)
(趙匡暉/史  懿)　(髙允權/王守恩)　(郭從義/孫方諌)　(劉/)　(贇/)
周太祖聖神恭肅文武孝皇帝姓郭氏諱威(追冊章肅/皇帝長子)
(母追冊章徳/皇后王氏)唐天祐元年七月二十八日生於邢州堯
山之舊宅(以其日為/永夀節)漢乾祐三年四月授鄴都留守
兼樞密使其年十二月二十七日監國廣順元年正月
五日即位於崇元殿(年四/十八)顯徳元年正月一日上尊號
曰聖明文武仁徳皇帝其月十七日崩於大内之滋徳
殿(年五/十一)其年四月十二日𦵏嵩陵(在鄭州/新鄭縣)諡曰聖神恭
肅文武孝皇帝廟號太祖哀册文(中書侍郎平/章事王溥撰)諡册文
(右僕射平章/事李榖撰)諡議(太常卿/田敏撰)年號二(廣順盡二年/顯徳盡元年)宰相七
人(馮/范)　(道/質)　(竇貞固/李  榖)　(蘓禹珪/王  溥)　(王峻/)使相四十二人
(髙保融/馮  暉)　(錢宏俶/王  峻)　(髙行周/李宏義)　(安審𤦺/白文珂)　(符彦彦卿/慕容  超)　(李彝殷/趙  暉)
(缺/侯)　(章/)　(侯匡益/史  懿)　(武行徳/李從敏)　(王懐晏/薛  讓)　(張彦威/王繼宏)　(常/王)　(思/景)
(郭從義/劉  訓)　(孫方諌/郭  勲)　(王守恩/楊  信)　(李福暉/何  進)　(扈彦珂/李洪信)　(折從阮/劉  言)
(郭/曹)　(崇/英)　(李彦筠/王  超)　(鄭仁誨/王  逵)
世宗睿武孝文皇帝諱榮(太祖養子姓柴氏追/冊聖穆皇后之姪也)唐天祐
十八年九月二十四日生於邢州之别墅(以其日為/天清節)廣
順三年三月授開封尹封晉王顯徳元年正月判内外
兵馬事其月二十日即位於柩前(年三/十四)六年六月十九
日崩於大内之萬歲殿(年三/十九)其年十一月一日𦵏慶陵
(在鄭州/管城縣)諡曰睿武孝文皇帝廟號世宗哀册文(禮部尚/書平章)
(事王/溥撰)諡冊文(中書侍郎平章/事魏仁浦撰)諡議(翰林學士中書舍撰/人判太常寺竇儼)年
號一(元稱顯徳/盡六年)宰相五人(范/景)　(質/範)　(李仁榖/魏  浦)　(王/)　(漙/)
使相三十五人(髙保融/安審𤦺)　(錢宏俶/符彦卿)　(王文饒/白  珂)　(李彝殷/李宏義)
(趙從暉/郭  義)　(武行徳王守晏/孫方諌王  恩)　(侯/李)　(章/暉)　(王繼宏/扈彦珂)　(王從景/折  阮)
(劉訓/郭崇)　(郭彦勲李宏信/王  超李  筠)　(楊/王)　(信/逵)　(鄭仁誨/周行逢)　(曹重英/李  進)
(向永訓/張  徳)　(韓/)　(通/)大将六人(今上通/韓)　(李重進/韓令坤)　(張永徳/袁  彦)
恭帝諱宗訓(世宗後/宫所生)廣順三年八月四日生於澶州(以/其)
(日為天/夀節)顯徳六年六月封梁王其月九日即位於柩前
(年七/嵗)七年正月禪位於宋其年降封鄭王(年八/嵗)宋開寶
六年春崩於房陵(其月/十日)追諡恭帝𦵏順陵(在世宗慶/陵之側)年
號一(依舊稱/顯徳)宰相三人(范仁質/魏  浦)　(王/)　(溥/)使相二十人
(髙保融/郭從義)　(錢宏俶/向  拱)　(符彦卿/李宏信)　(武行徳/郭  崇)　(王彦晏/王  超)　(王/李)　(景/筠)
(李重進/韓  通)　(李彝殷/張永徳)　(周行逄/李宏義)　(楊/侯)　(信/章)大将七人(今上鐸/張)
(李重進/石守信)　(韓懷通/髙  徳)　(韓令坤/)
　　雜録
唐清泰元年四月羣臣議明宗諡於南郊太常卿盧文
紀請諡曰聖智仁徳欽孝皇帝廟號明宗宰臣馮道議
曰按諡法發號出令能悦民曰和克定禍亂曰武大行
皇帝道契天和功定神武請改聖智仁徳四字為聖徳
和武餘依太常所議從之
晉天福六年八月中書門下奏山陵禮儀使状髙祖尊
號諡及廟號伏凖故事將啟殯宫前擇日命太尉率百
寮奉諡冊告天於圜丘畢奉諡册跪讀於靈前此累朝
之制盖以天命尊極不可稽留今所上髙祖聖文章武
明徳孝皇帝尊諡寶册伏縁去洛京地逺寶冊難以往
來當司詳酌復請祇差官往洛京告奏南郊太廟其日
中書門下文武百官立班中書令侍中升靈坐前讀册
寶行告諡之禮今從欲牒所司擇日申請官貟行事復
請奏聞宣下者
　　追諡皇帝
梁肅祖宣元皇帝諱黯(舜司徒虎四/十二代孫)開平元年七月追
尊宣元皇帝廟號肅祖𦵏興極陵(在單州/碭山縣)敬祖光獻皇
帝諱茂林(宣元皇帝長子母/曰宣僖皇后范氏)開平元年七月追尊光獻
皇帝廟號敬祖𦵏永安陵(在單州/碭山縣)憲祖昭武皇帝諱信
(光獻皇帝長子母/曰光孝皇后楊氏)開平元年七月追尊昭武皇帝廟號
憲祖𦵏光天陵(在單州/碭山縣)烈祖文穆皇帝諱誠(昭武皇帝/長子母曰)
(昭懿皇/后劉氏)開平元年七月追尊文穆皇帝廟號烈祖𦵏咸
寧陵(在單州/碭山縣)
　　右已上梁朝追尊四廟
後唐懿祖昭烈皇帝諱執宜(沙陀府都督拔/野之六代孫)同光元年
閏四月追尊昭烈皇帝廟號懿祖𦵏永興陵(在代州/鴈門縣)獻
祖文皇帝諱國昌(昭烈皇帝長子母/曰昭烈皇后崔氏)同光元年閏四月
追尊文皇帝廟號獻祖𦵏長寧陵(在代州/鴈門縣)太祖武皇帝
諱克用(文皇帝第一子母/曰文景皇后秦氏)同光元年閏四月追尊武皇
帝廟號太祖𦵏建極陵
　　右已上後唐荘宗朝追尊三廟(按實錄並唐髙祖太宗/懿宗昭宗共立七廟)
惠祖孝恭皇帝諱聿天成二年十二月追尊孝恭皇帝
廟號恵祖𦵏遂陵(在應州/金城縣)毅祖孝質皇帝諱敖(孝恭皇/帝長子)
(母曰昭皇/后崔氏)天成二年十二月追尊孝質皇帝廟號毅祖
𦵏衍陵(在應州/金城縣)烈祖孝靖皇帝諱琰(孝質皇帝長子母/曰順皇后張氏)
天成二年十二月追尊孝靖皇帝廟號烈祖𦵏奕陵(在/應)
(州金/城縣)徳祖孝成皇帝諱霓(孝靖皇帝長子母/曰穆皇后何氏)天成二年
十二月追尊孝成皇帝廟號徳祖𦵏慶陵(在應州/金城縣)
　　右已上後唐明宗朝追尊四廟
晉靖祖孝安皇帝諱璟(衛大夫/碏之後)天福二年五月追尊孝
安皇帝廟號靖祖𦵏義陵肅祖孝簡皇帝諱彬(孝安皇/帝長子)
(母曰元皇/后秦氏)天福二年五月追尊孝簡皇帝廟號肅祖𦵏
惠陵睿祖孝平皇帝諱昱(孝簡皇帝長子母/曰恭皇后安氏)天福二年
五月追尊孝平皇帝廟號睿祖𦵏康陵憲祖孝元皇帝
諱紹雍(孝平皇帝長子母/曰獻皇后來氏)天福二年五月追尊孝元皇
帝廟號憲祖𦵏昌陵(在北京/晉陽縣)
　　右已上晉朝追尊四廟
漢文祖明元皇帝諱湍(東漢顯宗第八子/淮陽王昞之後)天福十二年閏七
月追尊明元皇帝廟號文祖𦵏懿陵(無陵所遥/申朝拜)徳祖恭禧
皇帝諱昴(明元皇帝長子母/曰明皇后李氏)天福十二年閏七月追尊恭禧
皇帝廟號徳祖𦵏沛陵(無陵所遥/申朝拜)翼祖昭獻皇帝諱僎
(恭禧皇帝長子母/曰恭惠皇后楊氏)天福十二年閏七月追尊昭獻皇帝
廟號翼祖𦵏威陵(北京晉陽/縣是其所)顯祖章聖皇帝諱琠(昭獻/皇帝)
(長子母曰昭/穆皇后李氏)天福十二年閏七月追尊章聖皇帝廟號
顯祖𦵏肅陵
　　右已上漢朝追尊四廟
周信祖睿和皇帝諱璟(周虢叔/之後)廣順元年七月追尊睿
和皇帝廟號信祖𦵏溫陵(無陵所遥/申朝拜)僖祖明憲皇帝諱
諶(睿和皇帝長子母/曰睿恭皇后張氏)廣順元年七月追尊明憲皇帝廟
號僖祖𦵏齊陵(無陵所遥/申朝拜)義祖翼順皇帝諱藴(明憲皇/帝長子)
(母曰明孝/皇后田氏)廣順元年七月追尊翼順皇帝廟號義祖𦵏
節陵(無陵所遥/申朝拜)慶祖章肅皇帝諱簡(翼順皇帝長子母/曰翼敬皇后韓氏)
廣順元年七月追尊章肅皇帝廟號慶祖𦵏欽陵
　　右已上周朝追尊四廟
　　皇后
梁太祖皇后張氏(早崩開平二年追封賢妃至乾化二/年十一月二十三日追册曰元正皇)
(后/)少帝妃張氏(乾化五年九月二十四/日冊為徳妃其夕薨)後唐太祖皇后
曹氏(同光元年四月冊為皇太后二年二月勅皇太后/所居宫宜名長夀宮至三年七月崩諡曰正簡八)
(月中書門下奏據禮儀使狀准禮及故事太常少卿定/諡太常卿署定日告天地宗廟伏准禮文賤不得誄貴)
(子不得爵母后必諡於廟者受成於祖宗今皇太后諡/請太常卿署定後集百官連署諡狀訖讀於太祖武皇)
(帝室然後差丞郎一人撰冊文别定日命太尉上諡冊常/於西宫靈座同日差有司告諡於天地太微宫宗廟如)
(告之儀從之至九月中書門下奏大行皇太后諡讀於太/廟太祖武皇帝室其日合集兩省御史臺五品以上尚)
(書省四品以上官於太廟序立俟行告禮畢中書班首/一人升階詣太祖武皇帝讀諡訖奏聞别擇日上諡册)
(於西宫靈座及奏/告天地宗廟從之)荘宗皇后劉氏(同光二年四月十三/日冊為皇后荘宗遇)
(内難奔於太原為符彦超所害晋天福五/年正月二十八日追諡曰神閔敬皇后)明宗皇后夏
氏(早崩長興四年三月二十八日追諡曰昭/懿皇后於太微宫之東建寢廟以安神主)皇后曹氏
(天成三年正月冊為淑妃長興元年正月十四日冊為/皇后應順元年正月册為皇太后至清泰三年又十一)
(月隨末帝崩於後樓晋髙祖使人䕶𦵏至晋天/福五年正月二十八日追冊曰和武顯皇后)皇后魏
氏(初封魯國太夫人清泰二年二月中書門下奏臣聞/漢昭帝承祚御厯奉尊諡於雲陽魏明帝繼體守文)
(思外家於甄館而皆追崇徽稱祔饗廟庭克隆敬本之/文式叶愛親之道臣等又覧國史竊見𤣥宗皇帝母曰)
(昭成皇后竇氏代宗皇帝母曰章敬太后吳氏始嬪朱邸/俄閟𤣥宫鴻圖既屬於明君尊號咸追於聖母伏以魯)
(國夫人發祥沙麓貽慶河洲三后最賢周母允承於天/統四妃有子唐宫先啟於帝基仰惟當宁之情彌軫寒)
(泉之思乆虚殷薦慮損皇猷臣等謹上尊諡曰宣憲皇/太后請依昭成皇太后故事擇日備禮册命又臣等伏)
(聞先太后舊陵永祔先祠則都下難崇别業既追尊諡/合剏閟宫按漢朝故事園寝不在王畿或就陵所更立)
(寢祠今商量上諡後權立廟以申/告獻配祔之禮請俟他年從之)閔帝皇后孔氏(初封/魯國)
(夫人應順元年四月為末帝所害晋天/福五年正月二十八日追諡哀皇后)末帝皇后劉氏
(清泰元年八月二十八日冊為皇后至三年/又十一月二十九日與帝遇難同崩于後樓)晋髙祖皇
后李氏(唐明宗第五女天成三年四月封永寜公主長/興四年九月進封魏國長公主清泰二年四月)
(改封晋國長公主至天福元年十一月尊為皇后七年/六月尊為皇太后開運四年三月與少帝同遷于契丹)
(之黄龍府漢乾祐三年八月/二十五日崩于番中之建州)少帝皇后張氏(天福八年/十月追冊)
皇后馮氏(開運三年/十月册)漢髙祖皇后李氏(天福十二年四/月八日冊為皇)
(后至乾祐三年七月冊為皇太后周廣/順元年正月上尊號曰昭聖皇太后)周太祖皇后柴
氏(漢末遇害顯徳四年四/月追冊曰正恵皇后)世宗皇后符氏(顯徳元年三月冊/為皇后至三年七)
(月崩追冊曰/宣懿皇后)皇后符氏(宣懿皇后之女弟也顯/徳六年六月冊為皇后)
　　雜録
後唐同光元年四月太常禮院奏准制以此月十三日
行皇后冊禮今檢詳臨軒命使冊皇后舊儀皇后廟見
如納后之儀受冊後合别定廟見日其日皇后乗重翟
車鹵簿鼓吹儀仗前導從之又奏謹按開元禮臨軒冊
皇后皇后表謝朝皇太后並如納后之儀不載朝謝皇
帝之禮准納后儀則皇帝服冕衮降迎於門恐禮太重
今詳酌其日常服内御殿皇后首飾褘衣尚衣引入至
殿庭階前再拜訖退如常儀從之
　　内職
梁太祖昭儀陳氏昭容李氏
後唐太祖妃劉氏(同光元年四月/冊為皇太妃)魏國夫人陳氏(唐乾/寜二)
(年冊為/皇太妃)莊宗淑妃韓氏徳妃伊氏(並同光二年十二月/冊以宰臣盧革韋説)
(為冊使出應天門登輅車鹵簿鼓吹前導至於永福降/車入右銀臺門至淑妃宫受冊於内文武百官立班稱)
(賀/)昭儀侯氏(封沂國/夫人)昭容夏氏(封虢國/夫人)昭媛白氏(封汧/國夫)
(人/)出使美宣鄧氏(封魏國/夫人)御正楚真張氏(封凉國/夫人)司簿
徳美周氏(封宋國/夫人)侍直吳氏(封延陵/郡夫人)懿才王氏(封太原/夫人)
咸一韓氏(封昌黎/郡夫人)瑶芳張氏(封清河/郡夫人)懿徳王氏(封太原/夫人)
宣一馬氏(封扶風郡夫人並同/光二年十一月勅)明宗徳妃王氏(天成三/年正月)
(冊立長興二年四月進號淑妃應順元年又正月/十三日冊為太妃至周廣順元年四月追諡賢妃)昭儀
王氏(封齊國/夫人)昭容葛氏(封晉國/夫人)昭媛劉氏(封趙國/夫人)孫氏
(封楚國/夫人)御正張氏(封曹國/夫人)司寳郭氏(封魏國/夫人)司賛于氏
(封鄭國/夫人)尚服王氏(封衛國司/夫人)記崔氏(封蔡國/夫人)司膳翟氏
(封滕國/夫人)司醞吳氏(封莒國/夫人)媫妤髙氏(封渤海/郡夫人)美人沈氏
(封太原/郡夫人)順御朱氏(封吳郡/夫人)司飾聊氏(封潁川/郡夫人)司衣劉氏
(封彭城/郡夫人)司藥孟氏(封咸陽/郡夫人)梳箆張氏(封清河/郡夫人)衣服王氏
(封太原/郡夫人)梳箆傅氏(封潁川/郡夫人)知客張氏(賜號/尚書)故江氏(追封/濟陽)
(郡夫人已上皆長興三年九月勅其名/號皆中書門下按六典内職倣而行之)内人李氏(封隴/西縣)
(君/)崔氏(封清河/縣君)李氏(封成紀/縣君)田氏(封咸陽/縣君)白氏(封南陽/縣君並)
(長興四年二月勅按前代内職/皆無封君之禮此一時之制)
晉髙祖潁川郡夫人蔡氏(天福三年/八月勅)少帝寶省李氏(封/隴)
(西郡/夫人)張氏(封春宮夫人充皇后宫尚宫/並天福八年十一月二日勅)前左御正齊國
夫人吳氏(進封燕/國夫人)書省魏國夫人崔氏(進封梁/國夫人)前右御
正天水郡夫人趙氏(封衛國/夫人)司簿孟氏(封汧國/夫人)前司簿
李氏(封隴西/郡夫人)弟子院使齊氏大使郭氏副使賈氏(並封本/縣君)
太后宫尚宫陳留郡夫人何氏(進封鄭/國夫人)河南郡夫人元
氏(進封齊/國夫人)番知客出使夫人石氏(封武威/國夫人)春宫姚氏常氏
焦氏王氏陶氏魏氏趙氏七人(並超封/郡夫人)寶省婉美趙氏(封/天)
(水郡/夫人)武氏已下十一人(並授春宫天福/八年十一月勅)清河郡夫人張
氏彭城郡夫人劉氏(並本宫太/后宮司寳)南陽郡夫人路氏出使
夫人趙氏白氏(並充皇后宮司賓/開運二年八月勅)
周太祖貴妃張氏(廣順元年/二月追冊)淑妃楊氏(廣順元年/九月追冊)徳妃
董氏(廣順元年/四月追冊)尚儀趙氏(封汧國/夫人)尚服蘓氏(封岐國/夫人)尚
宫甫氏(封汾國/夫人)司賓髙氏(封梁國/夫人)司賓柴氏(封平陽/郡夫人)司
賔茹氏(封潁川/郡夫人)司記丁氏(封隴西/郡夫人)司記劉氏(封彭城/郡夫人)典
寶李氏(封隴西/縣君)司寶王氏(封琅邪/縣君)司正李氏(封隴西/縣君)司
正王氏(封琅邪/縣君)尚食李氏(封隴西/縣君)尚功曹氏(封鉅野/縣君)司
衣李氏(封隴西/縣君)司藥林氏(封㑹稽/縣君)司藥翟氏(特封潯陽/縣君並廣)
(順元年/八月勅)
　　出宫人
梁開平元年九月勅西宫所有前朝宫人宜放出宫任
從所適
後唐天成元年四月赦勅後宫内職量留一百人其餘
任歸骨肉
　
　
　
　
　
　五代㑹要卷一
欽定四庫全書
　五代㑹要卷二
　　　　　　　　　　　　　宋　王溥　撰
　　諸王
梁太祖長子友裕郴王(開平三年/十月追封)第二子友文博王(開/平)
(元年五月/九日封册)第三子友珪郢王(開平元年五月九日封至/乾化二年六月三日篡位)
(偽改鳯厯元年三月十七日京城軍亂侍衛都將袁/象先率兵入宫友珪自殺少帝卽位追削為庻人)第
五子友璋福王(開平元年五/月九日封)第六子友雍賀王(開平元/年五月)
(九口/封)第七子友徽建王(開平元年五/月九日封)第八子友孜康王
(乾化三年三/月十二日封)
後唐太祖第二子存美邕王第三子存霸永王第四子
存禮薛王第五子存渥申王第六子存乂睦王第七子
存確通王第八子存紀雅王(並同光三年/閏十二月封)荘宗長子繼
岌魏王(同光元年四月中書門下奏皇子准故事合𢃄/宫使請以繼岌為興聖宫使從之至三年九月)
(二十三日封為魏王繼潼繼蟾繼嵩繼嶢皆皇子/也同光三年二月勅並可光禄大夫檢校司徒)明宗
第二子從璟(為元行欽所殺天成三年/六月追贈太保未封王)第三子從榮秦
王(長興元年八月封至四年十一月謀逆伏誅追削為/庶人清泰元年十月勅故庶人從榮獲罪先帝貽禍)
(厥身已歴嵗時未營窀兆雖軫在原之念宜從有國之/規且令中書門下商量𦵏禮尋據太常禮院伏奏請准)
(唐貞觀中庶人承乾流死/黔州仍𦵏以公禮從之)第四子從璨(為安重誨所陷/天成四年三月)
(責授房州司戸參軍尋殺之至長/興四年七月追贈太保未封王)第五子從益許王(長/興)
(四年五月封至晋天福四年封郇國公為二王後奉唐帝/祀至開運三年契丹犯京師復封為許王尋為畨將蕭)
(翰偽立為帝知南朝軍/國事漢髙祖入洛遇害)末帝長子重吉(為愍帝所害未/封王清泰元年)
(七月追册為太/尉立廟於萊州)第二子重美雍王(清泰三年/正月封)
晉髙祖長子重英虢王第二子重義壽王(權洛京留守/為張從賔所)
(害/)第三子重允剡王第四子重信沂王(權河南節度使/為張從賔所害)
第五子重進夔王(並天福七年/四月追封)第六子重杲陳王(天福/七年)
(五月/追封)第七子重睿(許州節度/使未封王)少帝長子延煦(遥領陜西/節度使)
第二子延寶(遥領曹州節度使按實録/皆帝之從子養為己子)
漢髙祖長子承訓魏王(天福十二年/二月追封)第三子承勲陳王
(周廣順元年/三月追封)
周太祖第二子侗郯王第三子信杞王(並漢末遇害顯/徳四年四月追)
(封/)世宗長子宗誼越王(並漢末遇害顯徳/四年四月追封)第三子宗讓
曹王(改名/熈讓)第四子熈謹紀王第五子熈誨蘄王(並顯徳/六年追)
(封/)
　　雜録
後唐同光四年三月内人郡主景姹奏唐昭宗諸王及
皇子弟宗屬千餘人當朱梁弑逆之時同時遇害為三
坑瘞於内西右龍興寺北請合為一冢改𦵏勅宜令太
常禮院以故濮王一人為首一品禮𦵏仍委河南府監
䕶䘮事長興元年九月太常禮院奏草定册秦王儀注
博士段顒議曰據開元禮臨軒册命諸王大臣其日
受册者朝服從第鹵簿與百官俱集朝堂就次受册訖
通事舍人引不載謁廟還第之儀自開元以後册拜諸
王皆正衙命使詣延英門進册皇帝御内殿髙品引
王入立於位髙品宣制讀册王受册訖歸院亦無乘輅
謁廟之禮臣按五禮精義云古者皆因禘嘗而發爵禄
所以示無自専稟之祖宗也今雖册命不在烝嘗然拜
大官封大邑必至殿廷敬順之道也今當司欲准開元
禮其日秦王服朝服自治所乘輅車備鹵簿與羣臣俱
集朝堂就次受册訖至應天門外奉册置於載册之車
秦王升輅出謁太廟訖歸理所儀仗鹵簿如來時之儀
從之
　　公主
梁太祖長女安陽公主(降羅延規早卒開/平三年八月追封)長樂公主(降/趙)
(巗開平九年五/月十一日封)普寧公主(降王昭祚開平元/年五月十一日封)　金華公
主(開平二年/十月封)真寧公主(乾化三年十/月五日封)少帝長女夀春公
主(乾化三年四/月五日封)第二女壽昌公主(正明九年九月/二十五日封)
後唐武皇長女瓊華長公主(降孟知祥同光/三年十二月封)第二女瑶
英長公主(降張延釗同光/三年十二月封)明宗長女永寧公主(降晋髙/祖天成)
(三年四月封至長興四年正月改封魏國/公主清泰二年三月追封晉國長公主)第十三女興
平公主(降趙延夀天成三年四月封至長興四年九月/改封齊國公主至清泰三年三月追封燕國長)
(公/主)第十四女夀安公主(長興四年/六月封)第十五女永樂公主
(長興四年/六月封)
晉髙祖長女長安公主(降楊承祚天福二年五月封至/六年五月卒追封秦國公主至)
(七年九月又追/封梁國長公主)從長女髙平縣主第二女新平縣主第
三女千乘縣主孫女永慶縣主(並天福七/年五月封)
漢髙祖長女永寧公主(降宋延渥天福十二年四月封/至乾祐二年十二月追封秦國)
(長公/主)
周太祖第三女樂安公主(為漢室所害廣順元年二月/追封至顯徳四年四月又追)
(封莒國/長公主)第四女夀安公主(降張永徳廣順元年四月封/至顯徳元年四月封晋國長)
(公/主)第五女永寧公主(廣順元年九月追封至顯徳四/年四月又追封梁國長公主)
　　婚禮
後唐同光元年七月太常禮院奏按本朝舊儀自一品
至三品婚姻得服衮冕劍佩衣九章今皇子興聖宫使
繼岌雖未封建官是檢校太尉合准一品婚姻施行其
妃凖禮婦人從夫之爵亦准一品命婦禮至親迎日太
常鹵簿鼔吹前導乘輅車其妃花釵九枝博鬢褕翟衣
九等其日平明皇帝差官告親廟一室宗正卿攝婚主
行禮其夕親迎興聖宫使乘輅車鹵簿鼓吹前導至女
氏之門以結綵車御輪交率(一作/車)從之
晉天福四年八月中書門下奏據太常禮院定來年長
安公主出降儀太僕寺供厭翟二馬車殿中省備團方
編扇各十六行障三座障三傘一大扇一團大扇二今
車障傘扇是同光元年皇后法物欲備飾牙仗厭翟車
后以四馬(今權去/二馬)從之
五年二月太常禮院奏長安公主以三月出降按唐徳
宗朝禮儀使顔真卿議婚用誕馬在禮無文周禮諸侯
以璋䀻女禮云玉以比徳今請駙馬都尉加以璋郡主
之婿加𤣥纁以代用馬書函之禮出自近代事無正經
請廢之勿用詔曰納采之時主人再拜使者不答雖開
元禮具載其儀今宜答拜仍令鄭王重貴主其婚禮中
外不賀餘依所奏
　　親拜郊
梁太祖南郊二(開平三年五月二十四/日其年十一月二日)後唐荘宗南郊
一(同光二年/二月一日)明宗南郊一(長興元年二月二十一日其/夜㣲雨上召司天官問之奏)
(曰聖徳動天百靈斯㑹故也夜至半雨/止天色晴明如晝皆以為聖徳所感)周太祖南郊一
(顯徳元年/正月一日)
　　雜録
梁開平二年十一日南郊禮儀使奏今檢詳禮文皇帝
赴南郊服通天冠絳紗袍登玉輅法駕鹵簿自清遊隊已
下諸衞将軍平巾幘緋兩襠大口袴錦螣蛇銀隠起金
帯刀弓箭以飛執旗人引駕三衞並武弁緋兩襠大口
袴供奉官並武弁服色各一人步從餘文武官及導駕
士絳衣平巾幘餘並戎服准式近侍導駕官自三引車
從本縣令州府御史大夫即朝服各乘輅車前導其引
駕官員不總備車輅自中書令侍中已下則公服内諸
司使並常服内人服色禮文不載(其年自東都赴洛都/行郊天禮自石橋備)
(前件儀仗/至郊壇)三年正月以河南尹張宗奭為南郊大禮使
(故事皆以宰相為之今/以河南尹充非常例也)
後唐同光二年正月禮儀使奏南郊朝饗太廟合祭天
地於圜丘舊制以親王充亞獻行事乃以皇子繼岌為
亞獻皇弟存紀為終獻天成四年九月太常禮院奏
來年二月十八日致齋於明堂准舊儀皇帝服通天冠
絳紗袍文武五品以上着袴褶陪臣近例祇著朝服從
之
周廣順三年九月太常禮院奏准勅定郊廟制度洛陽
郊壇在城南七里丙巳之地圜丘四成各髙八尺一寸
下廣二十丈再成廣十五丈三成廣十丈四成廣五丈
十有二陛無節十二等燎壇在泰壇之丙地方一丈髙
一丈二尺闊上南出戸方六尺請下所司修奉從之(時/太)
(祖將拜南郊/故修奉之)
　　親饗廟
梁太祖二饗廟(開平三年正月二十二/日其年十月三十日)後唐荘宗一饗
廟(同光二年正/月二十九日)明宗一饗廟(長興元年二/月十九日)周太祖一饗
廟(廣順三年十/二月十九日)
　　廟儀
梁開平元年夏四月太祖初受禪乃立四廟於西京從
近古之制也
後唐同光二年六月十日太常禮院奏國家興建之初
已於北都置廟今尅復天下遷都洛陽固宜建置宗廟
按禮無二廟之文其北都宗廟請廢下尚書王正言等
奏議曰伏以宫室之制宗廟為先今卜洛居尊開基御
宇事當師古神必依人北都先置宗廟不宜並設况每
年朝享禮有常規時日既同神何所據竊聞近例亦有
從權如神主已修迎之藏於夾室若廟宇已崇虚之以為
常制若齊桓公之廟二主禮無明文古者師行亦無遷
於廟主昔天后之崇鞏洛禮謂非宜漢王之戀豐滕事
無所法况本朝故事禮院具明洛邑舊都髙丘正位豈
宜逺宫闕之居建祖宗之廟事非可乆理在從長其北
都宗廟請准太常禮院申奏宜從廢停從之
天成元年中書舍人馬縞奏曰伏見漢晉已來以諸侯
王宗室承襲帝統除七廟之外皆别追尊私親漢光武
皇帝立先四代於南陽其後桓帝已下亦皆上考前修
追崇先代乞依兩漢故事别立親廟詔下尚書省集百
官定議禮部尚書蕭頃等議曰伏見方册所載聖概斯
存將達蘋藻之誠宜新楶梲之制臣等集議其追尊位
號及建廟都邑乞依馬縞所議二年中書門下又奏伏以
兩漢以諸侯王入繼帝統則必易名上議廣孝稱皇載
於諸史故事孝徳皇孝仁皇孝元皇是也伏乞聖慈俯
從人願幸追王而薦號兼上諡以尊名改置園陵仍增
兵衞遂詔太常禮院定其儀制太常博士王丕等引漢
桓帝入嗣尊其祖河間孝王曰孝穆皇父蠡吾侯曰孝
崇皇為例請付太常卿定諡刑部侍郎權判太常卿
馬縞復議曰依准兩漢故事以諸侯王宗室入承帝統
亦必追尊父祖修樹園陵西漢宣帝東漢光武孝享之
道故事具在自安帝入嗣遂有皇太后令别崇諡法追
曰某皇所謂孝徳孝穆之類是也前代惟孫皓自烏程侯
繼嗣追父和為文皇帝事出非常不堪垂訓今據禮院
狀漢安帝已下若據本紀又不見有帝字伏以諡法徳
象天地曰帝伏縁禮院已曽奏聞難将兩漢故事便述
尊名請詔百官集議右僕射李琪等議曰伏睹歴代已
來宗廟成制繼襲無異沿革或殊馬縞所奏誠有經據
乞下制命令馬縞據依典册以述尊名乃下詔曰朕聞
開國承家得以制禮作樂故三王不相襲五帝不相沿
隨代創制於理無爽矧或情關祖禰事係蒸嘗且追諡
追尊稱皇與帝既有减增之字合陳褒貶之辭大約二
名俱為尊稱若三王之代不可加帝五帝之代不可言
皇爰自秦朝便兼其號至若𤣥元皇帝事隔千祀宗追
一源猶顯册於鴻名豈須遵於漢典况朕居九五之位
為億兆之尊不可總二名於眇躬惜一字於先代茍隨
執議何表孝誠可委宰臣與百官詳定集兩班於中書
各陳所見惟李琪等請於祖禰二室先加帝字宰臣合
衆議奏曰恭以朝廷之重宗廟為先事係承祧義符致
美且聖朝追尊之日即引漢氏舊儀在漢代封崇之時
復依何代故事理闗凝滯未叶聖謀道合變通方為民
則且王者功成治定制禮作樂正朔服色尚有改更尊
祖奉先何妨沿革若應州必立别廟即地逺上都今據
開元中追尊臯陶為徳明皇帝凉武昭王為興聖皇帝
皆立廟於京都臣等商量所議追尊四廟望依御札
並加皇帝之號兼請於洛京立廟勅宜於應州舊宅立
廟餘依所奏其年八月太常禮院奏荘宗神主以此月
十日祔廟七室之内合有祧遷中書門下奏議議祧懿
祖一室後下百僚集議禮部尚書蕭頃等奏議請從中
書所議從之
應順元年正月中書門下奏太常以太行山陵畢祔廟
今太廟見享七室髙祖太宗懿祖昭宗獻祖太祖荘宗
大行升祔禮合祧遷獻祖請下尚書省集議太子太傅
盧質等議曰臣等以親盡從祧垂於舊典疑事無質素有
明文頃荘宗皇帝再造寰區復隆宗廟追三祖於先代
復四室於本朝式遇祧遷旋成沿革及荘宗升祔以懿
祖從祧盖非嗣立之君所以先遷其室光武滅新之後
始有追尊之儀比祗在於南陽元不歸於太廟引事既
疎於故實此時須稟於新規将來升祔先廟次合祧遷
懿祖既叶隨時之義又符變體之文從之(時議者以懿/祖賜姓于懿)
(宗以支庶繫大宗例宜以懿祖為始祖次昭宗可也不/必祖神堯而宗太宗若依漢光武則宜於代州立獻祖)
(而下親廟其唐廟依舊禮行之可也而議諡者忌咸通/之懿宗又稱懿祖父子俱懿於理可乎将朱邪三世與)
(唐室四廟連序昭穆非禮也議祧者不知受氏於唐懿/宗而祧之今又及獻祖以禮始祧昭宗次祧獻祖可也)
(而懿祖如唐景/皇帝豈可祧乎)
晉天福三年正月中書門下奏皇帝到京未立宗廟望
令所司速具制度典禮以聞從之二月太常博士段顒
議曰夫宗廟之制歴代為難爰考禮經以求故事謹按
尚書舜典曰正月上日受終於文祖此是堯之廟也然
猶未載其數又按郊祀録夏立五廟商立六廟周立七
廟漢初立祖宗廟於郡國共計一百六十七所至後漢
光武中興後别立六廟魏明帝初立親廟四後重議依
周法立七廟晉武受禪初立六廟後却立七廟宋武帝
初立六廟齊朝亦立六廟隋文帝初受命立親廟四至
大業元年煬帝欲遵周法議立七廟次屬傳禪於唐武徳
元年六月四日始立四廟於長安至貞觀九年命有司
詳議廟制遂立七廟至開元十一年後創立九廟又按
禮記䘮服小記曰王者禘其祖之所自出以其祖配之
而立四廟鄭𤣥注云髙祖以下至禰四世即親盡也更
立始祖為不遷之廟其五廟也又按禮記祭法及王制
孔子家語春秋榖梁傳並云天子七廟諸侯五廟大夫
三廟士一廟此是降殺以兩之義又按尚書咸有一徳
曰七世之廟可以觀徳又按疑義云天子立七廟或四
廟盖有其義也如四廟者從禰至髙祖已上親盡故有
四廟之禮又立七廟者縁自古聖王祖有功宗有徳更
封(一本封下/有立字)始祖即於四親廟之外或祖功宗徳不拘定數
所以有五廟六廟或七廟要後代子孫觀其功徳故尚書
云七世之廟可以觀徳矣又按周捨論云自江左以來晋宋
齊梁陳相承多立七廟今顒等參詳惟立七廟四廟即並通
其理伏縁宗廟事大不敢執以一理定之故檢四廟七廟
之文參酌厥理俱得其宜他所論者並皆勿取伏請下
三省集百官詳議勅從之左僕射劉昫等議曰臣等今
月八日伏奉勅命於尚書省集議太常博士段顒所奏
宗廟事伏以将敷至化以達萬方克致平和必先宗廟
故禮記王制云天子七廟諸侯五廟大夫三廟疏云周
制之七者太祖廟及文王武王之祧與親廟四太祖后稷
也殷六廟契及湯與二昭二穆夏則五廟不立太祖禹與
二昭二穆而已自夏及周少不减五多不過七又云天
子七廟皆據周也有其人則七無其人則五者諸侯廟
制雖有其人則不過五此天子諸侯五七之異明矣至
於三代以後魏晉宋齊隋及唐初多立六廟盖於建國
之始不盈七廟之數也今欲請自立髙祖已下四親廟
其始祖一廟未敢輕議伏候聖裁御史中丞張昭奏議
曰臣前月中預都省集議宗廟事伏見議狀於親廟之
外請别立始祖一廟近奉中書門下牒再令百官於都
省議定聞奏者臣讀十四代史書見二千年故事觀諸
家宗廟都無始祖之稱惟殷周二代以稷契為太祖禮記
曰天子七廟三昭三穆與太祖之廟而七鄭𤣥注云此
周制也七者太祖后稷及文王武王與四親廟又曰殷
人六廟契及湯與二昭二穆也夏后氏立五廟不立太
祖惟禹與二昭二穆而已據王制鄭𤣥所釋即殷周以
契后稷為太祖夏后無太祖亦無追諡之廟自殷周以
來時更十代皆於親廟之中以有功者為太祖無追崇
始祖之例具引今古即恐詞䌓事要證明須陳梗槩漢
以髙祖父太上皇執嘉無社稷功不立廟號髙祖自為
髙祖魏以曹公相漢垂三十年始封於魏故為太祖晉
以宣王輔魏有功立為髙祖以景帝始封於晉故為太
祖宋氏先世官閥卑微雖追崇帝號劉裕自為髙祖南
齊髙帝之父位至右將軍生無封爵不得為太祖髙帝
自為太祖梁武帝之父順之左右齊室封侯位至領軍丹
陽尹雖不受封於梁亦為太祖陳文帝父文瓉生無名
位以武帝有功梁室贈侍中封義興公及武帝即位亦追
為太祖周閔帝以父泰相西魏經營王業始封於周故
為太祖隋文帝輔周室有大功始封於隋故為太祖唐
髙祖神堯祖父虎為周八柱國隋代追封唐公故為太
祖唐末梁室朱氏有帝位亦立四廟朱氏先世無名位
雖追册四廟不立太祖朱公自為太祖此則前代追册
太祖不出親廟之成例也王者祖有功而宗有徳漢魏
之制非有功徳不得立為祖宗殷周受命以稷契有大
功於唐虞之際故追尊為太祖自秦漢之後其禮不然
雖祖有功仍須親廟今亦粗言徃例以取證明秦稱造
父之後不以造父為始祖漢稱唐堯劉累之後不以堯
累為始祖魏稱曹參之後不以參為始祖晉稱趙将司
馬卬之後不以卬為始祖宋稱漢楚元王之後不以元
王為始祖齊梁皆稱蕭何之後不以蕭何為始祖陳稱
太丘長陳寔之後不以寔為始祖元魏稱李陵之後不
以陵為始祖後周稱神農之後不以神農為始祖隋稱
楊震之後不以震為始祖唐稱臯陶老子之後不以臯
陶老子為始祖唯唐髙宗則天武后臨朝革唐稱周更
立七廟仍追册周文王昌為始祖此葢當時附麗之徒
不諳故實武立姬廟乖越已甚曲䑓之人到今嗤誚臣
逺觀秦漢至於周隋禮樂衣冠聲名文物未有如唐室
之盛武徳議廟之初英才間出如溫魏顔虞通今古
封蕭薛杜達禮儀制度憲章必有師法夫追先王先母
之儀起於周代據史記及禮經云武王纉太王王季文
王之緒一戎衣而有天下尊為天子宗廟享之周公成
文武之徳追王太王王季祀先公以天子之禮又曰郊祀
后稷以配天據此言之周武雖祀七世追為王號者但
四世而已故自東漢以來有國之初多崇四廟從周制
也况殷因夏禮漢習秦儀無勞博訪之文宜約已成之
制請依隋唐有國之初創立四廟推四世之中名位髙
者為太祖謹議以聞勅宜令尚書省集議奏聞左僕射
劉昫等再奏議曰臣等今月十三日再於尚書省集百官
詳議夫王者祖武宗文郊天祀地故有追崇之典以申配享
之儀竊詳太常禮院議狀惟立七廟四廟即並通其
理其它所論並皆勿取七廟者按禮記王制曰天子七
廟三昭三穆與太祖之廟而七鄭𤣥注云此周制也詳
其禮經即周家七廟之定數四廟者謂髙曾祖禰四世
也按周本紀及禮經大傳皆曰武王即位追王太王王
季以后稷為堯稷官故追尊為天子此則即周武王初
有天下追尊四廟之明文也故自漢魏以降迄於周隋
創業之君追尊不過四世約周制也此禮行之已乆事
在不疑今參詳都省前議狀請立四廟外别引始
祖取裁未為定議續准勅據御史中丞張昭奏請創立
四廟之外無封始祖之文况國家禮樂刑名皆依唐典
宗廟之制須約舊章請依唐朝追尊懿祖宣皇帝獻祖
光皇帝太祖景皇帝代祖元皇帝故事追尊四廟為定
從之
七年七月太常禮院奏國朝見饗四廟靖祖肅祖睿祖
憲祖今大行皇帝将行升祔按㑹要唐武徳元年立四
廟於長安至貞觀九年髙祖神堯皇帝崩命有司詳議
廟制議者以髙祖神主併舊四室祔廟今先皇帝神主
請同唐髙祖升祔從之
漢天福十二年閏七月太常博士段顒奏議曰伏以宗
廟之制歴代為難須按禮經旁求故實又縁禮貴隨時
損益不定今參詳歴代故事請立髙曾祖禰四廟更上追
逺祖光武皇帝為始祖百代不遷之廟居東向之位共
為五廟庶符往例又合禮經詔尚書省集議吏部尚書
竇正固等議曰按禮記王制云天子七廟諸侯五廟大
夫三廟疏云周制之七廟者太祖及文王武王之祧與
親廟太祖后稷也又云天子七廟皆據周制也有其人
則七無其人則五至於光武中興及歴代多立六廟或
四廟葢建國之始未盈七廟之數又按郊祀録王肅云徳
厚者流澤廣天子可以事六代之義也今欲請立髙祖
以下四親廟又自古聖王祖有功宗有徳即於四廟之外
祖功宗徳不拘定數今除四親廟外更請上追髙皇帝
光武皇帝共六廟從之
周廣順元年正月中書門下奏太常禮院議曰合立太
廟室數若守文繼體則魏晉有七廟之文若創業開基
則隋唐有四廟之議聖朝請通依近禮追諡四廟伏恐所議未同
請下百官集議太子太傅和凝等議曰恭以肇啟洪圖
維新黄屋左宗廟右社稷率由舊章崇祖禰辨尊卑載
於前史雖質文互變義取各殊或觀損益之規或係興
隆之始陛下體元立極本義祖仁開變家成國之基遵
奉先思孝之道據禮官議立四親廟允叶前文從之
　
　
　
　
　
　
　
　　五代㑹要卷二
欽定四庫全書
　五代㑹要卷三
　　　　　　　　　　　　　宋　王溥　撰
　　廟制度
後唐天成三年十一月太常定奏少帝為昭宣光烈孝
皇帝廟號景宗博士吕明龜奏謹按禮經臣不誄君稱
天以諡之是以本朝故事命太尉率百寮奉諡册告天
於圜丘迴讀於靈前並布七月之内諡册入陵若追尊
定諡命太尉讀諡册於太廟藏册於本廟伏以景宗皇
帝頃負沉寃嵗月深逺園陵已脩不祔於廟則景皇帝
親在七廟之外今聖朝申寃追尊定諡重新帝號須撰禮
儀又禮云君不逾年不入宗廟且漢之殤冲質君臣已
成晉之恵懐愍俱負艱難皆不列廟食止祀於園寢臣
等竊詳故實欲請立景宗皇帝廟於園所命使奉册書
寶綬上諡於廟便奉大牢祀之其四時委守令奉薦請
下尚書省集三省官詳議禮制施行左散騎常侍蕭希
甫等請依禮院所奏勅宜令本州城内選地起廟(哀帝/崩於)
(曹州/立廟)
四年五月中書門下奏先據太常寺定少帝諡昭宣光
烈孝皇帝廟號景宗生曽為帝享乃承祧既號景宗合
入宗廟如不入廟難以言宗於理而論祧一逺廟安少
帝神主於太廟即昭穆序而宗祧正今或安居别廟即
請不言景宗但云昭宣光烈孝皇帝兼册文内有基字
是𤣥宗廟諱雖尋常勅詔皆不迴避少帝是繼世之孫
不敢斥列聖之諱今改基為宗字從之(按風俗通陳孔/璋曰尊卑有殺)
(䘮祭哀敬各有攸殊欲令言著而可遵事施而不犯禮/云卒哭之後宰執木鐸徇於官曰捨故而諱新故謂毁)
(廟之主也恩逺屬絶名不可諱今昭宣/上去𤣥宗十四世奏改册文非典故也)
晉天福四年十一月太常禮院奏議立唐廟引武徳年
故事祀隋三帝今請立近朝莊宗明宗閔帝三廟庶合
前規詔曰徳莫盛於繼絶禮莫重於敬先莊宗立興復
之功明宗重光大之業建乎閔帝實繼本枝然則丕緒
洪源皆遵唐室繼周者須崇后稷嗣漢者必奉髙皇將啟
嚴祠當崇茂典宜立髙祖太宗及莊宗明宗閔帝五廟
其月太常禮院又奏唐廟制度請以至徳宫正殿隔為
五室三分之南去地四尺以石為埳中容二至廟之南
一屋三門門㦸二十有四東西一屋一門門無棨㦸廟
中牀鑪盤帳燭亭香寶粢盛酒爵罍洗罇坫位席祭服
率如常制四仲之祭一羊一豚具如中祠幣帛牲牢之
類光禄主之祠祝之文不進不署神厨之具鴻臚督之
五帝五后凡十主未遷者六未立者四未諡者三髙祖
太宗與其后暨荘宗明宗凡六主在青化里之寢宫祭
前二日以殿中繖扇二十迎置新廟以行享禮閔帝荘
宗明宗三后及魯國孔夫人神主四座請修製祔廟及
三后請定諡法從之
周廣順元年二月太常禮院上言准勅遷漢廟入昇平
宫其唐晉兩朝皆五廟遷移今漢七廟未審總移為復
祇移五廟勅宜准前勅並移於昇平宫其法物神厨齋
院祭器祭服饌料皆依中祠例用少牢光禄等寺給其
讀文太祝及奉禮郎太常寺差毎仲享以漢宗子為三
獻從之
三年九月太常禮院言准洛京廟室一十五間中分為
四室兩頭有夾室四神門毎門屋三
别有齋宫神厨屋宇准禮左宗廟右社稷在國城内請
下有司修奉從之(時太祖將行郊禮遷宗/廟於東京故有是議)
顯徳六年七月詔以大行皇帝山陵有期神主將祔太
廟其廟屋宇舍添修否國子司業兼太常博士聶崇義
奏曰奉勅為大行皇帝山陵有期神主祔廟恐殿室鈌
少合重添修今詣廟内相度若是添修廟殿一間至五
間並須移動諸神門及角樓宫墻仗舍及當殿正面檐
袱階道亦須近東省牲立班位直至齋宫漸更迫窄今
檢到古今禮文伏縁太廟東西各有夾室伏請遷易請
室安大行皇帝神主以合禮文者一按唐禮太廟惟有
六室至開元元年加至九廟遂有九室至大厯十四年
十二月十一日代宗神主将祔太廟太常奏縁遷祔須
加夾室中幍室又元和三年十月九日重修太廟先是
宗正奏下所司卜擇起修日聞奏太常院詳定禮料其
合遍告九室奏移神主權於廟南門内殿庭少西設行
廟幕殿一十二問置丹牀幕屋五間告前二日有司陳
設畢告料准常禮有司供備其行廟外令左右金吾差
兵守衞如式今重坼廟殿續更添修不惟重勞兼恐未
便竊見廟殿見虚東西二夾室况有未祧遷之主欲請不坼廟
殿更添間數即将夾室安排六室位次所有動移神主
若准舊禮於廟庭權設行廟幕殿即恐雨水猶多難於
陳設請權於太廟齋宫内奉安神主至脩奉畢日庶為
宜稱一按禮記云廟成則於中屋刲羊以釁之夾室則
用鷄又大戴禮及通典亦有夾室察文觀象乃是備廟
之制况新主祔廟諸經有遷易之名考古沿今庶合通
理伏請逓遷諸室安大行皇帝神主以符禮意勅從之
　　禘祫
後唐長興元年九月太常禮院奏來年四月孟夏禘享
於太廟謹按禮經三年一禘以孟夏五年一祫以孟冬
已毁未毁之主並合食於太祖之廟逐廟功臣之名配
享於本廟之庭寶應元年定禮奉景皇帝為始封之祖
廟號太祖百代不遷毎遇禘祫位居東南之尊自代祖
元皇帝髙祖太宗已下列聖子孫各序昭穆南北相向
合食於前聖朝中興重脩宗廟見享髙祖太宗懿宗昭
宗獻祖太祖荘宗七廟太祖景皇帝在祧之數不列廟
享將來禘祫若奉髙祖居東向之尊則禘享不及於太
祖若以祧廟太祖居東向之位則又違於禮意今所脩
奉祧廟神主及諸色法物已備合預請參詳事須具狀
申奏勅下尚書省集議户部尚書韓彦暉等奏議伏以本
朝尊受命之祖景皇帝為始封之君百代不遷長居廟
食自貞觀至於天祐無所改更聖子神孫左昭右穆自
中興國祚再議宗祊以太祖景皇帝在祧廟之數不列
祖宗欲尊太祖之位将行東向之議爰命羣臣同議可
否伏覩本朝列聖之舊典明皇定禮之新規開元十年
特立九廟子孫遵守歴代無虧今既行七廟之規又已
祧太祖之室昔徳宗朝將行禘祫之禮顔真卿議請奉
獻祖神主居東向之位景皇帝暫居昭穆之列考之於正
元則以為誤行之於今日正得其禮今欲請毎遇禘祫
之嵗暫奉景皇帝居東向之尊自元皇帝以下序列昭
穆從之
周顯徳五年六月禘於太廟先是言事者以皇家宗廟
無祧廟之主不當行禘祫之禮國子司業聶崇義以為
前代備廟累遷及追尊未毁者皆有禘祫援引故事九
條以為其證曰魏明帝以景初三年崩至五年二月祫
祭明年又禘自兹已後五年為常且魏以武帝為太祖
至明帝始三帝而己未有毁主而行禘祫其證一也宋
文帝元嘉六年祠部定十月三日殷祀其太學博士議
禘云按禘祫之禮三年一五年再宋自髙祖至文帝纔
亦三帝未有毁主而行禘祫其證二也梁武帝用謝廣
議三年一禘五年一祫故謂之殷祭禘祭以夏祫祭以
冬且梁武乃受命之君僅追尊四廟而行禘祫則知祭
者是追奉之道以時移節變孝子感而思親故薦以首
時祭以仲月間以禘祫序以昭穆乃禮之經也非闗宗
廟備與不備其證三也唐禮貞觀九年將祔髙祖於太廟國
子司業朱子奢請准禮立七廟是時乃立六廟而行禘
祫今檢㑹要及通典并禮閣新儀皆載此禮並與實錄
符同此乃廟亦未備而行禘祫其證四也貞觀十六年
四月己酉光禄大夫宗正卿紀國公□綸卒太宗甚傷
悼為不視朝将出臨之太常奏禘祫祭致齋不得哭乃
止此明太宗之時宗廟未備實行禘祫其證五也貞觀
二十三年自九嵕𦵏回迎神主於太極殿之西階日中
行虞祭之祧有司請依典禮以神主祔廟髙祖欲留神
主於内寢旦夕供養申在生之敬詔停祔禮英國公李
勣等抗表固請曰竊惟祖功宗徳飾終之明典文昭武
穆嚴配之明訓今停祔廟奉徇哀情即據典章乖替為
甚又國哀已白而廟時停祭逾月之後須申大祫以唐
禮九廟觀之自太宗以上纔足七廟未有毁主将申大
祫其證六也貞觀十六年四月癸丑有司言將行禘祫
依今禮祫享功臣並得配享於廟庭禘享則不配請命
禮官學士等議太常卿韋挺等議曰其禘及時享功臣
皆應不預故周禮六功之官皆大蒸而已大蒸即祫
祭也梁初誤禘功臣左丞駮議武帝允而依行降及周
隋俱遵此禮竊以五年再祫合諸天道一大一小通人
雅論小則人臣不預大則兼及有功今禮禘無功臣誠
謂理不可易太宗改令從禮載詳此論該曉歴代援據
甚明又貞觀年中累陳禘祫其證七也髙宗上元三年
有司祫享於太廟止有七室未有遷主通典㑹要及禮
閣新儀俱明此禮其證八也中宗景龍三年八月帝将
祠南郊欲以韋皇后助行郊禮國子司業郭山等議云
皇朝舊禮圜丘分祭天地唯有皇帝親拜更無皇后助
祭之文及時享并禘祫亦無助祭之事今據中宗之代
國子祭酒等舉禘祫之文稱是皇朝舊禮及明太宗髙
宗之朝皆行禘祫其證九也疏奏從之
　　配享功臣
後唐荘宗廟故昭義節度使李嗣昭故幽州節度使周
徳威故汴州節度使符存審並長興二年四月勅
　　縁廟裁製
周廣順元年四月中書門下奏太常禮院申七月一日
皇帝御崇元殿命使奉册四廟准舊儀服衮冕即座太
尉引册案入皇帝降座引立於御座前向南中書令舉
冊案進皇帝搢珪璋授册使跪受轉授舁册官其進寳授寳
儀如册案臣等參詳至時請皇帝降階授冊從之
三年九月太常禮院奏奉迎太廟神主到京其日未審
皇帝親出郊外迎奉否檢討故事元無禮例伏請召三
省集議勅宜令尚書省四品已上中書門下五品以上
同參議司徒竇貞固司空蘇禹珪等議案吳主孫休即
帝位迎其祖父於吳郡入祔太廟前一日出城野次明
日常服奉迎此其例也遂署狀言以車駕出城奉迎為
是請下禮儀使草定儀注至十月禮儀使奏太廟神主
将至前一日儀仗出城掌次　於西御荘東北設神主
行廟幄幕面南其日放朝羣臣早出西門皇帝常服出
城詣行宫羣臣起居畢就次神主將至羣臣班定皇帝
立於班前神主至太常卿請皇帝再拜羣臣俱拜神主
就行廟幄幕坐設常饌羣臣班於神幄前侍中就次請
皇帝謁神主既至羣臣再拜皇帝進酒畢再拜羣臣俱
拜皇帝還幄羣臣先赴太廟門外立班俟皇帝至起居
候神主至羣臣班於廟門外皇帝立於班前太常卿請
皇帝再拜羣臣俱拜皇帝還幄羣臣就次宫闈令安神
主於本室訖羣臣班於廟庭太常卿請皇帝於四室奠
享逐室皇帝再拜羣臣俱拜四室祔享畢皇帝還宫前
件儀注望付中書門下宣下從之
　　社稷
周廣順三年九月太常禮院奏社稷制度社壇廣五丈
髙五尺五色土築之稷壇制度如社壇之制度社壇石
主長五尺方二尺剡其上方其下半根在土中四垣華
飾毎神門屋三間一門門二十四㦸四隅連飾罘罳如
廟之制中可樹槐准禮左宗廟右社稷在國城内請下
所司修奉從之(時太祖将行郊禮故/遷社稷於東京脩之)
　　嶽瀆
梁開平三年八月詔曰封嶽告功前王重事祭天肆覲
有國常規朕以𦕈身恭臨大寳既功徳未敷於天下而
灾祥互降於域中慮於告謝之儀有缺齋䖍之禮爰修
昭報用契幽通宜令中書侍郎平章事于兢往東嶽祭
告訖
晉天福六年正月勅嶽鎮司方海瀆配地載於祀典咸
福蒸民将保豐穰宜申䖍敬其嶽鎮海瀆廟宇宜各令
修葺仍禁樵採開運三年二月詔令復祭中嶽宜差河
南少尹往彼行禮(故事五嶽皆本處觀察使親齎御降/祝文行禮頃因張全義為河南尹以)
(年徳俱髙遂令賓從攝祭近日兼差府屬/卑官至是因左輔闕盧夏奏故有是勅)
周顯徳七年十月詔今年冬祭海宜就差登州刺史張
順起今後逐年就差更不差使
　　寒食拜掃
漢乾佑三年三月寒食隠帝奉皇后幸南御園家祭樞
密使三司使從之(人君奉先之道無寒食野祭近代荘/宗毎年寒食出祭謂之破散故襲而)
(行/之)
周廣順元年二月寒食太祖出元化門至蒲池設御帳
遥拜諸陵非人君之禮也
　　武成王廟
後唐長興三年五月七日國子博士蔡同文奏伏見武
成王廟中毎上代釋奠漢留侯張良配坐武安君吳起
等為十哲當排祭之時祇於武成王張良十哲面前其范
蠡等六十四人圖形於四壁面前並無酒醢自今後乞
准本朝舊制例武成王廟四壁諸賢畫像面前各宜設
一豆一爵祀享中書帖太常禮院檢討禮例分析申者
禮院檢郊祀録釋奠武成廟中祀例祭以少牢其配座
十哲見今行釋奠之禮伏自䘮亂已來廢四壁英賢之
祭今准帖為國子博士蔡同文奏武成王廟四壁英賢
請各設一豆一爵祀享者當司今詳郊祀録武成王從
祀諸英賢各籩二實以栗黄牛脯豆二實以菜葅鹿醢
簠簋各一實以黍稷飯酒爵一禮文所設祭器無一豆
一爵之儀奉勅武成王廟四壁英賢自此每祀至釋奠准
郊祀録各陳脯醢諸物以祭
周顯徳五年閏七月兵部申春秋上戊釋奠武成王廟
毎祭差獻官三員初獻官上將軍充亞獻官上将軍充
終獻官将軍充於漢乾祐三年奉中書門下指揮帶使相
上將軍不差自後祇差大将軍行事仍改亞獻為再獻
官終獻為三獻官
　　祭器
周廣順三年九月南郊禮儀使奏用珪璧制度准禮祀
上帝以蒼璧地祗以黄琮祀五帝以珪璋琮琥璜其玉
各依本方正色祀日月以珪璋祀神州以兩珪有邸其
用幣天以蒼色地以黄色配帝以白色日月五帝各從
本方之色皆長一丈八尺其珪璧之状璧圎而琮方珪
上鋭而下方半珪曰璋琥為虎形半璧曰璜其珪璧琮
璜皆長一尺二寸四珪有邸邸本也珪著於璧而四出
也日月星辰以珪璧五寸前件珪璧有圗様而長短之
説或殊按唐開元中𤣥宗詔曰禮神以玉取其精㓗比
來用珉不可行也如或以玉難辦寧小其制度以取其
真今郊廟所修珪璧量玉大小不必皆從古制伏請下
所司修製從之
顯徳四年四月禮官博士等准詔議祭器祭玉制度國
子祭酒尹拙引崔靈恩三禮義宗云蒼璧所以禮天其
長十有二寸盖法天之十二時又引江都集禮白虎通諸書
所説云璧皆外圎内方又云黄琮所以禮地其長一尺
以法地之數其琮外方内圎八角而有好國子博士聶
崇義以為璧内外皆圎其徑九寸按阮氏鄭𤣥圖皆云
九寸周禮玉人職又有九寸之璧及引爾雅云肉倍好
謂之璧好倍肉謂之瑗肉好若一謂之環郭璞注云好孔
也肉邊也而不載尺寸之數崇義又引冬官玉人云璧
好三寸爾雅云肉倍好謂之璧盖兩邊肉各三寸通好
共九寸則其璧九寸明矣崇義又云黄琮八方以象地
毎各剡出一方六寸共長八寸厚一寸按周禮疏及阮
氏圖並無好又引冬官玉人云琮八角而無好崇義又
云琮璜珪璧俱是禮天地之器而爾雅唯言璧環瑗三
者有好其餘諸噐若琮璜等者並不言之則琮璜八角
而無好明矣時太常卿田敏以下以崇義援引周禮正
文為是乃從之
　　牲牢
梁開平二年七月勅祭祀之典有國大事如聞官吏慢
於恪敬禮容牲選有異精䖍宜令御史臺疏具條件聞
奏
周顯徳二年八月兵部尚書張昭等奏今月十二日奉
聖㫖以毎年祭祀多用太牢念其耕稼之勤更備犧牲
之用比諸豢養特可愍傷令臣尋討故事可以他牲
代否臣仰稟綸言退尋禮籍其三牲八簋之用五禮六
樂之文著在典彞乆相沿襲累經朝代無所改更臣聞
古者燔黍捭豚尚多質畧近則梁武麵牲竹脯不可
宗師雖好生之徳則然於奉先之儀太劣葢禮主於信
孝本因心黍稷非馨鬼神享徳不必牲牢之巨細籩豆
之方圎茍血祀常保於宗祧而犧牲何須於繭栗但以國
之大事儒者乆行易以他牢恐未為便以臣愚管見其
南北郊宗廟社稷朝日夕月等大祠如皇帝親行事備
用三牲如有司攝行事則用少牢已下雖非舊典貴減
犧牛其月太常少卿田敏乂奏臣奉㫖為祠祭用犢事
令太僕寺供犢一年四季多用犢二十二頭唐武徳九
年十月九日詔祭圜丘方澤宗廟已外並可止用少牢
用少牢者用特牲時和年豐然後克修常禮又天寶六年
正月十三日赦文今後毎大祭祀應用騂犢宜令所司
量减其數仍永為常式其年起請以舊料毎年用犢二
百一十二頭今請減　七十三頭止用三十九頭餘
祀享並宜停用犢至上元二年九月二十一日赦文圜
丘方澤竝依常式宗廟諸祠臨時獻熟其年起請昊天上
帝太廟各太牢一餘祭則隨事而供若據天寳六載自
二百一十二頭减用三十九頭據武徳九年每年用犢
十頭圜丘四方澤一宗廟五據上元二年起請惟昊天
上帝太廟又無方澤祇九頭矣今國家用牛比開元天
寶則不多比武徳上元則過其大半按㑹要太僕寺有
牧監掌孳課之事乞今後太僕寺養孳課牛其犢遇祭
昊天前三月養之滌官取其蕩滌清㓗餘祭則否若臨
時買牛恐非典故奉勅今後祭圜丘方澤社稷並依舊
用犢其太廟及諸祠宜准上元二年九月二十一日制
並不用犢如皇帝親行事則依常式其日又詔曰今後
諸祠祭應有牲牢香幣饌料供具等仰本司官吏躬親
檢校務在精至行事儀式依附禮經大祠祭合用樂音
仍須依前教習凡闗祀事宜令太常博士及監察御史
用心㸃檢稍有因循必行朝典
　
　
　
　
　
　
　
　
　
　
　
　
　
　
　
　五代會要卷三
欽定四庫全書
　五代㑹要卷四
　　　　　　　　　　　　　宋　王溥　撰
　　縁祀裁製
梁開平三年九月詔曰國之大事唯祀與戎須委元臣
以專重務今後在京大小祀及諸色祠祭並委宰臣薛
貽矩專判
後唐同光三年三月十日祠部奏本朝舊儀太微宫每
年五薦獻其南郊壇每年四祠祭吏部申奏請差中書
門下攝太尉行事其太廟及諸郊壇並吏部差三品以
上攝太尉行事從之至其年七月中書門下奏據尚書
祠部状每年太微宫五薦獻南郊壇四祠祭並宰相攝太
尉行事唯太廟時祭獨遣庶寮雖為舊規慮成闕禮臣
等商量今後太廟祠祭亦望差宰臣行事從之
三年十二(一作/一)月禮儀使奏伏准禮經䘮三年不祭惟天地
鬼神社稷為越紼行事此古制也爰自漢文益尊神器
徇至公絶私之義行以日易月之制事乆相沿禮從順
變今園陵已畢祥練既除宗廟不可以乏享神祇不可
以廢祀宜從禮意式展孝思伏請自正簡太后升祔禮
畢應宗廟使樂及群祀並准舊施行從之
天成四年九月太常寺奏伏見大祠則差宰臣行事中祠
則差諸寺卿監小祠則差太祝奉禮今後凡小祠請差
五品官行事從之
其年十月二十七日中書門下奏太微宫太廟南郊壇
宰臣行事宿齋百官皆入伏以奉命行事精誠宿齋
既徧見於朝官不渉處於祠祭今後宰臣行事文武兩
班望令並不得到宿齋處者勑宜依其年十二月中書
門下奏今後宰臣致齋内請不押班不知印不赴内殿
起居或遇國忌應行事官受誓戒後並宜不赴行香并
不奏覆刑殺公事及大祠致齋内請不開宴從之
長興二年五月尚書左丞崔居儉奏大祠中祠差官行
事皇帝雖不與祭其日亦不視朝伏見車駕其日或出
於禮不便今後請每遇大祠中祠車駕不出從之
四年二月太常博士路航奏比來小祠已上公卿皆著
祭服行事近日惟郊廟太微宫具祭服五郊迎氣日月
諸祠並祇常服行事兼本司執事人等皆著隨身衣装
狼籍鞋屨便隨公卿升降於壇墠按祠部令中祠已上
應齋郎等升壇行事者並入給㓗服事畢収納今後中
祠已上公卿請具祭服行事執事升壇人並著履具緋
衣幘子又臣檢禮閣新儀太微宫請卯時行事近年依
諸郊廟例五更行事今後請依舊以卯時從之
清泰元年五月中書門下奏據太常禮院申明宗今月
二十日祔廟太尉合差宰臣攝行現縁在假李愚十八
日私忌在致齋内今劉昫又奏見判三司事煩請免祠
事今與禮官叅酌諸私忌日遇大朝會入閣宣召尚赴
朝叅今祔享事大忌日屬私致齋日請比大朝㑹宣召
例差李愚行事從之
晉天福七年十一日𠡠天地宗廟社稷及諸祠事等訪
問自前所司承祀多不精㓗宜令三司預支一年諸司
合請祠祭禮料物色等於太廟置庫仍差宗正丞石載
仁專主掌監察御史宋彦昇監庫兼差供奉官陳審璘
往洛京於太廟内稳便處修盖庫屋五間俟畢日催促
所支物色監送入庫交収訖取収領文状歸閣毎有祠
祭諸司合請禮料至時委監庫御史宋彦昇宗正丞石
載仁旋令給付其大祠中祠兼令監察祭使檢㸃饌造
小祠即令行事官檢㸃如致慢易本司當准格科罪其
祭器未有者修製已有者更仰雅飾
開運三年六月西京留司監祭使奏以祠祭所定行事
官臨日或遇疾病或奉詔赴闕留司稟𠡠已遲乞以留
司吏部郎中一人主判有缺便依次第定名庶無缺事
從之
周廣順三年九月南郊禮儀使奏郊廟祝文按禮例云
方者文字皆書於册唐初悉用祝版惟陵廟用玉冊𤣥
宗朝祭郊廟用玉為册徳宗朝博士陸淳議准禮用祝
版祭祀訖燔之乃從其議正元七(一作/六)年親祭又用竹冊今
詳酌禮例用竹版為宜從之
顯徳五年閏七月一日御史䑓奏見行事件諸司寺監
逐季請到祠祭禮料幣帛脚錢等於宗正寺監祭使與
本寺官同掌候至日供應
逐季所祭享郊壇祠廟並是禮部差官具名銜牒報監
祭使大祠前七日赴尚書省受誓戒如其日有官不到
具名銜中奏申堂前三日致齋前二日請道引赴祠所
中祠不受誓戒前二日致齋前一日請道引赴祠所小祠
不受誓戒候吏部牒到獻官名銜監察使檢㸃封記印
禮料并諸司祇應人等發牒差驅使官管押赴所交割
逐祠祭諸司赴郊壇等至午時與公卿行事官立班
告㓗省牲㸃饌畢給付大官令監厨造饌至來日五更
於壇所食饌畢行事㸃檢有食饌祭器不精應奉有缺
其本司人吏量罪責罸郊壇太廟宰臣攝太尉行事至
受誓戒及赴祠廟日監祭使具録公卿行事官名御申
　班状
應行事官未受誓戒前牒陳有故請假並是吏部别差
官行事如受誓戒後及致齋之内有官陳牒有故請假
監祭使差次官通攝行事祠齋前一日本寺按閲申堂
如至行事日音律樂官祇應前却監祭使量罪區分太
廟夹室行祫享之禮所差行事公卿等並聼别𠡠指揮
諸祠祭有同日享祀監　祭使具状申御史中丞請差
官祀若是無官可差監祭使牒太常博士通攝如缺太
常博士監祭使通攝
祠祭行事公卿官員職掌等每至冬寒請柴炭太常禮
院差禮生請給監祭使監散
　　親謁陵
後唐末帝清泰三年九月車駕將北幸太常博士段顒奏
河陽路當徽陵今車駕經由合親朝謁於是至陵所朝
拜
周世宗顯徳元年六月車駕征太原回親拜嵩陵望陵
號慟至陵所俯伏哀泣感於左右再拜訖祭奠而退賜
奉陵将吏及近郊人户帛有差
　　公卿巡陵
後唐清泰二年正月宗正寺奏北京永興長寕建極三
陵應州遂衍奕三陵准曹州温陵例下本州府官朝拜
雍坤和徽四陵太常宗正卿朝拜從之
晉開運三年七月中書門下奏太常禮院状得宗正寺
牒今年八月擇日朝拜諸陵今太卜署擇用八月十二
日庚午告北京義恵康昌四陵准天福二年七月𠡠宜
就昌陵都朝拜其朝拜官以本府上佐官等行事禮料
亦准上供備
　　皇后陵
後唐同光三年十月正簡皇太后葬於坤陵初上欲祔
於代州太祖園陵中書門下奏議曰伏以人君以四海
為家不當其南北洛陽是帝王之宅四時朝拜理須便
近不能逺幸代州今漢朝諸陵皆近秦雍國朝陵寢布
列京畿後魏文帝自代遷洛後之園陵皆在河南兼𠡠
應勲臣之家不許北𦵏今魏氏諸陵尚在京畿祔𦵏代
州理未為允從之
　　雜録
後唐二年三月以尚書工部郎中李途為長安兩路檢
視諸陵使其年五月二十四日𠡠宗正寺嚴切指揮諸
陵臺令丞不得輒令影占人户其諸陵舊制合破巡人
仍仰酌量額定數目自本州縣於中等人户内差遣交
付陵所切不得自招影占人户攪擾鄉村致妨縣司差
遣色役便仰密具本官姓名申奏當行朝典仍具條約
曉示諸陵臺及本州縣訖聞奏其年八月中書門下奏
諸陵臺令丞並請停廢以本縣令兼知陵臺事從之
二年六月𠡠闗内諸陵頃因䘮亂例遭穿廢多未掩修
其下宫殿宇法物等各令奉陵州縣府據所管陵園修
製仍四時各依例薦享逐陵各差近陵百姓二十戸放
雜差役充陵户以備洒掃其壽陵等一十陵亦一例修
掩量差陵户仍授尚書工部郎中李途京兆少尹充奉
修諸陵使
廣順元年五月宗正寺奏准故事諸陵有令丞各一員
近令丞不置便委本縣令兼之今縁河南洛陽是京邑
恐兼令丞不便伏候勅㫖勅特置令丞各一員周廣順元
年正月敕文唐荘宗明宗晉髙祖宜各置守陵十户以
近陵人户充
　　忌日
後唐天成三年又八月九日𠡠尚書工部郎中蕭愿奏
每遇宗廟不樂之辰宰臣到寺百官立班是日降使賜
香准案禁樂㫁屠止刑罸者帝忌后忌之辰舊制皆有
齋㑹葢由追逺以表奉先多難已來此事乆廢今後毎
遇大忌宜設僧道齋一百人列聖忌日齋僧道共五十
人忌日既不視朝固難舉樂所奏止刑罸㫁屠宰宜依
兼河南府向來送酒宰臣自此止絶天下州府至國忌
日並令不舉樂止刑罸㫁屠宰餘且依舊
四年十二月中書門下奏今後大忌前一日請不坐朝
從之
晉天福五年正月御史中丞竇正固奏每遇國忌行香
宰臣跪爐僧人表讃文武百官儼然列坐今後伏請
宰臣跪爐百官依常位立班從之仍令行香之後齋僧
一百人永為定制
　　諱
後唐天成元年六月十二日𠡠朕聞古者酌禮以製名
懼廢於物取其難犯而易避貴便於時况徴在二名抑
有前例恭以太宗皇帝自登寳位不改舊稱時則臣有
世南官以民部靡聞曲避止禁連呼朕以𦕈躬托於人
上冀遵聖範非敢有廢文書内所有二字但不連稱並
不得迴避如是臣下之名不欲與君親同字者任自更
改務從所便庶體予懐
三年正月詔曰本朝列聖及親追四廟諱近日章奏偏
傍文字皆闕㸃畫凡當出諱止避正呼若廻避於偏傍則
虧缺於文字宜從朴素庻便公私此後凡廟諱但避正
文其偏傍文字不得減少㸃畫
其年八月詔曰凡有姓犯廟諱者改以本望為姓
清泰二年五月中書門下奏御名上一字與諸王相連
按太宗𤣥宗朝故事人臣諸王合避相連字改從單名
從之
晉天福三年二月中書門下奏禮經云禮不諱嫌名二名
不偏諱注云嫌名謂聲音相近若禹與雨丘與蓲也二
名不偏諱孔子之母名徴在言在不稱徴言徴不稱在
此古禮也唐太宗𤣥宗二名皆諱人姓與國音聲相近
是嫌名者亦改姓氏與古禮有異若廟諱平聲字即不
諱餘例若諱側字即不諱平聲所諱字正文乃偏傍皆
闕㸃畫望令依令式施行𠡠朝廷之制今古相沿道在
人𢎞禮非天降况以方開厯數䖍奉祖宗雖逾孔子之
文爽周公之訓冀崇孝行永載簡編所為二名及嫌名
事依唐朝施行
　　冊命
梁開平元年八月𠡠朝廷之儀封冊為重用報勲烈以
隆恩榮固令親式況舊章乆缺自我復行今後每冊封
大臣宜令有司備臨軒之禮
後唐同光二年三月太常禮院奏准制尚書令秦王李
茂正備禮冊命檢詳舊儀無不帯節度使封冊之命宜
准故襄州節度使趙匡凝封楚國例施行秦王受冊自
備革輅一乘載冊犢車一乘并本品鹵簿鼔吹如儀從
之
三年六月太常禮院奏吳越國王錢鏐將行冊命按禮
文合用竹簡𠡠宜令有司修製玉冊俾稱元勲(議者以/玉冊帝)
(王所用不合假令人臣葢當樞密院承㫖叚迴受錢/鏐之賂曲遂其請樞密使郭崇韜不詳典禮故也)
天成三年十一月十八日中書奏舊制凢降冊命至尊
臨軒伏自陛下纂襲繼有崇封但申節度之儀尚缺臨
軒之禮今後或冊封請御正衙雖勞萬乘之尊冀重九
天之命如此則行之時禮備受之者感深寧惟轉耀於
皇猷亦永標於青史
清泰元年六月中書門下奏據太常禮院申冊拜王公
如在京城所司備鹵簿車輅法物皇帝臨軒行冊禮如
在外鎮正衙命使押冊赴本道行禮車輅法物故事不
出都城禮無明文今奉制命幽州趙徳鈞封北平王青
州房知温封東平王皆備禮冊命其合用車輅法物在
兵部太常太僕寺請載往本州行禮後送納本司從之
　　舉人自代
後唐清泰元年正月尚書吏部員外郎劉匡鼎奏臣伏
覩建中元年正月𠡠中外文武臣寮授官上任後三日
舉一人自代事下中書如除用選人所薦多者擬議多
事已來此勑乆廢今後重乞舉行從之
漢乾祐元年正月赦節文應内外常叅官宜准唐建中
故事上任後三日表舉一人自代
後唐天成二年六月户部尚書李麟奏應昇朝官四品
以上各許薦令録兩人五品六品官各許薦簿尉兩人
勅所舉人除官後仍於官告内坐舉官姓名赴任之後
或有不公連坐舉主兼三品以上有舊諳行止堪充两
使判官者各具才業上聞
周顯徳二年正月二十一日御札應在朝文資官翰林
學士兩省官内有曽歴藩郡賓職州縣官者宜各舉堪
為令錄者一人務在強明清慎公平勤恪其中有已曽
任令錄亦許稱舉並當擢用不拘選限資序雖姻族近
親亦無妨嫌祇湏舉状内具言除官之日仍署舉主姓
名若在官貪濁不公懦弱不治職業廢缺處斷乖違並
量事状輕重連坐仍令御史臺催提本官旋具奏聞限
兩月舉状齊足如出使在外者侯逥日准此指揮
四年六月𠡠應在朝文資官各令再舉一人堪充令錄
及兩使防禦團練軍事判官者自前或因公過微有殿
犯者亦許稱舉餘准顯徳二年正月二十一日御札處
分其年八月詔應在朝上将軍統軍大将率府副率等
宜令各舉有武勇膽力騎射趫㨗堪為軍職者三
仍具年嵗及歴職去處聞奏如已在禁軍者不在稱舉
候舉到日並當比試騎射㸔騐人材雖是姻親亦宜公
舉但如状内具言如應任用之後不副所舉即量事状
輕重坐舉主
五年五月詔在朝文資官各令再舉堪為幕職令錄者
一人所舉幕職州縣官罷任後便與除官仍並許赴闕
　　皇太子親王見三師禮
後唐長興四年七月二日太常寺奏奉𠡠詳定太子親
王見師傅禮如左
一准開元禮皇太子與師傅保相見前一日尉衛設次
於宫門外道西南向伶官展軒懸於庭其日諸衛所部
屯門列仗典謁設師傅保位於西階之西東向三少位次
之少退俱東向北上師傅保及三少至宫門通事舍人
引師傅保就次左庶子奏中嚴伶官帥工人入就位通
事舍人引師傅保及三少立于正殿門西差退俱東向
左庶子奏外辦皇太子著從省服以出侍衛如常承和
樂作至東階下西向立樂止通事舍人引師傅保及三少樂
作就位樂止皇太子再拜師傅以下答拜(若三少見時/則三少先拜)通事舍人引
師傅以下出樂作出門樂止左庶子跪奏稱臣某言禮畢
一又准禮閣新儀皇太子受冊後前二日尚舍設次于
崇明門外南向又設師傅保中書門下文武百官東西
相向以北為上宫臣及皇親陪其後次左庶子奏外備
中官褰簾皇太子常服出次南向立侍如常儀次中書
門下就北向位冄拜訖禮官賛皇太子再拜訖中書門
下班首一人前進賀訖復位再拜皇太子荅賀訖又再
拜皇太子揖中書門下訖相次退通事舍人禮官賛皇
太子再拜師傅等少避位訖師傅為班首者一人進賀
訖復位再拜皇太子荅賀訖又再拜皇太子揖師傅退
出内侍奉引皇太子就座南向座訖通事舍人引文武
宫臣三品以下入就北向重行異位立定奉禮曰再拜
訖左庶子一人進跪奏具官臣某等言賀訖復位皆再拜
各分班東西序立奉禮曰再拜在位官皆再拜訖左庶
子少前跪奏具官臣某言禮畢近侍垂簾皇太子降座
宫臣侍衛仗散如儀
一准㑹要貞觀十七年上謂房𤣥齡曰太子三師以徳
導人者也若師禮卑則太子無所取則於是詔令撰三
師儀注太子出殿門迎先拜三師三師荅拜毎門讓三
師坐太子乃坐與三師書前名惶恐後名惶恐再拜右
據太常禮院状謹檢開元故事禮閣新儀及㑹要分析
如前其師傅見親王不同皇太子見師傅臣請師傅親
王對拜揖各退奉𠡠宜依
　　鄉飲
後唐清泰二年九月中書門下帖太常以長興三年𠡠
諸舉人常年薦送先令行鄉飲酒之禮宜令太常草定
儀注頒下諸州預前肄習解送舉人之時便行此禮其
儀速具奏聞(初長興中宰臣李愚好古奏行此禮累年/不暇至是愚復奏及觀禮官所定無緒禮)
(官孫知訓以古禮無次序不可施行博士或言梁朝時/青州曽行一度遂令青州訪舊簿書以聞竟不能行)
　　講武
梁開平元年十月駕幸䌓䑓講武至二年七月改為講
武䑓(按地理誌夲西漢梁孝王所築謂之吹臺/其後有䌓氏居其側故里人呼之䌓臺)
　　牋表例
後唐同光二年八月𠡠四京并諸道州府及京百司應
申奏諸色公事奏状等先曽指揮並須實封斜角其常
呈奏狀於斜封上明題所為公事或干軍機言不題事
直至御前開封進呈事宜指揮四京及諸道令散下管
内諸州依元宣㫖處分其在京百司仍令御史臺各錄
𠡠文曉告
天成元年七月勑三京諸道節度團練使防禦使刺使史
文武將吏州縣職員皆進月旦起居表其四孟月旦並
可止絶
三年七月二十一日𠡠今後天下諸州刺史及係屬節
鎮團練防禦使除應聖節冬至端午外謝上及每月起
居慶賀章表並付本道封進其餘公事准往例節度觀
察使謄覆奏聞
長興元年五月太常禮院奏皇后今月十四日受冊准
舊儀外命婦並合赴皇后受冊正殿門外就次俟受冊
訖司賔引入就位奉賀今未有命婦院請准例上表賀
中書門下奏其諸道節度使上表賀皇帝其在朝外命
婦所上皇后表章進呈訖不下令報荅自此不更進表
皇子妻駙馬公主及近密親舊或有慶賀及進起居章
表内中委人主掌進呈後祇宣示來使並不下令從之
其月太常禮院奏按儀制令百官上疏於皇后曰皇后
殿下中外臣寮外命婦慶賀祇呼殿下不言皇后中書
覆奏據太常禮院状若祇呼殿下恐未合宜至如舊制
皇太子亦呼殿下若無分别何顯尊卑凡上皇后章表
請呼皇后殿下若不形文字尋常並呼皇后從之
二年五月樞密院條疏諸道報軍機表狀於斜封上不
得言為何事宜二字
晉天福二年十月中書門下奏按禮閣新儀正元二年
十月七日御史臺奏每月慶賀及諸上表並合上公行
之制可今後凢有謝賀上表望並准一元勅上公行之
如三公闕令僕已下行之中書門下别貢表章從之
　
　
　
　
　
　
　
　
　
　
　
　
　
　五代㑹要卷四
欽定四庫全書
　五代㑹要卷五
　　　　　　　　　　　　　宋　王溥　撰
　　待制宫
後唐天成元年七月御史臺奏伏惟故事每月百官入
門百司排儀仗金吾勘契入後百官待制次對入閤舉
論夲司公事左右起居分記言動以付史館編錄此大
朝經乆之道也近奉勅㫖百官除常朝外依宰臣每五
日一度入内起居拜訖便退縱有公事亦宜倦行因此
廢待制次對之官今後伏乞毎月朔望兩度出後文明
殿排入閤之儀諸司依前轉對奏論本司公事兼乞因
宰臣五日一度延英之際百官要奏事者臨到並許引
入如或以山陵日近朔望不坐即取次日亦合舊規候
過山陵却復前制勅其五日一度起居之際班行内要奏
事者便出班奏對(自後又奏請五日入内起居/之際令百官次第轉對從之)
三年十月尚書吏部員外郎趙熈奏百官待制每讀奏
於殿廷慮洩機事請許封章奏聞從之
其年十二月十日中書門下奏朝官每遇待制不計度
數具三代名諱奏聞伏以臣子之道資忠孝以為先祖
考之名形翰墨而非異初升朝者不可有缺乆在諜者
何必更然日日赴朝不處疎逺之地時時待制忍煩
嚬蹙而書况屢瀆於天聰且無益於時政宜更往例别
示明規今後除外任除授朝官者仰具三代名諱一度
聞奏仍付所司其乆在班者每遇待制不令更通三代名
諱從之
長興二年八月𠡠今後宰臣文武百官每五日内殿起
居仍舊其輪次轉對宜停若有所見許非時上表其朔
望入閤待制候對不依舊規
晉天福七年三月勅今後百官每五日一度内殿起居
日輪差兩員官具所見實封以聞
漢乾祐三年八月給事中陶穀奏乞停内殿五日轉對
朝臣中或有所見許非時詣闕門拜章論奏從之
周顯徳四年五月詔今後每遇入閤其待制官候對官
及文武臣寮非時所上章疏並須直書其事其事不得
隱情但云某人有武某人能理人某處所官吏因循某
州縣刑獄寃濫某事利於國而未舉某事害於民而未
除經營四方者術策何施禆贊萬幾者闕遺何補何人
讜正之士何人詐偽之端當極言之朕自詳覽其待制
候對官今後於文班内輪次充不在祇取刑法官
　　祥瑞
後唐同光二年三月唐州奏淮瀆廣潤王廟前有兩樹
東西相去七尺五寸其樹各出地七尺五寸両樹相向
連理畫圖以進其年九月萊州奏即墨縣人
柱上生芝草両夲畫圖以進(上宴樂於嘉慶殿/諸道貢物稱賀)
三年三月修東京月陂堤至立徳坊南古岸得玉璽一
紐文曰皇帝行寶(都部署朱守殷表上之命中書門下/宣示百官宰相豆盧革等騐其篆文)
(曰皇帝行寳方圍八寸厚二寸背紐立龍光瑩精妙莫/知湮墜之由自秦漢以來天子之璽有六文曰皇帝之)
(璽皇帝信璽皇帝行璽天子之璽天𤣥信璽天子行璽至唐𤣥宗/時改名國璽漢末董卓遷獻帝於長安袁術將孫堅攻)
(卓収洛陽營於城南見甄宫井有五色氣命掘之得漢/傳國寶文曰受命於天既壽永昌方圍四寸紐交五龍)
(一角小缺議者意張讓刧帝出奔掌璽者投之甄井故/也今之所得即六璽之一也守殷又於積善坊得古文)
(錢四百五十六文文曰得/一元寶背曰順天元寳)
天成二年五月懷州進白鵲至六月兖州進三足烏四
年七月遂州進嘉禾一莖九穗百官稱賀勅付史館編
錄
長興三年十月萊州奏即墨縣人王及家生芝草一夲
三枝分両岐或三岐上漸相向成片而圓色紫葉莖一
色其表白髙尺餘(上命出宫中舊進芝/草四夲色莖皆同)
晉天福八年三月有白烏棲於作坊廂樹
開運二年十一月鄧州奏穰縣和平坊竹合歡圖進之
至三年六月登州文登縣地内掘出金銅佛像四甆佛
像十
漢乾祐三年五月賴州進白鹿至三年五月太原進白烏白
兎
周顯徳元年河陽奏氾水縣民家生紫芝數莖進之至
三年潁州進白兎(翰林學士尚書兵部侍郎頌/知制誥陶穀進紫芝白兎)
　　雜錄
周廣順元年正月五日制書節文帝王之道徳化為先
崇飾虚名朕所不取茍致理之未洽雖多瑞以奚為今
後諸道所有祥瑞不得輒有奏獻
　　行幸
晉天福二年十一月中書門下奏准新令車駕巡幸所
在州縣官人見在官所祇承者賜會並同京官從之
周廣順二年五月車駕親征兖州御札宣示沿路側近
節度防禦團練使刺史不得離本州府來赴朝覲其隨
駕一行供頓並取係省錢物准備差使臣勾當仍預告
報一路州縣並不得别有排比其隨從臣寮外内諸司
官中已有供給州縣亦不得别有破費祇供其要載動
用什物等亦已指揮備辦如缺少之時候見宣命即供
應祇不得預前排比如衷私有人小小取索並不得應
付或軍部及諸色人於路途店肆買酒食物先還價
錢両京留司百官祇於逓中附表起居時熱不用差官
至行在沿路所指揮事件車駕回日亦依此施行
　　追賞
周顯徳五年九月賜宰臣樞密使翰林學士中書舍人
宴於玉津園張教坊樂(先是上以前代有賜百官觀稼/之事復以是嵗秋成念内臣之)
(勞倦故/有是命)
　　節日
後唐同光四年四月十九日明宗𠡠㫖應中外臣僚及
三京諸道州府如是謝賀并節序並可據有無量力進
奉不得因兹掊斂傷耗生靈至於竒巧珍玩飛放搏噬
之物並不得轉將進奉
天成二年三月五日門下侍郎兼工部尚書平章事判
三司任圜奏三京留守諸道節度觀察諸道州防禦使
刺史每年應聖節及正至等節貢奉或恩命改轉或
討伐勝㨗各進獻馬伏見本朝舊事雖以獻馬為名多
将綾絹金銀折充馬價葢跋渉之際䕶養稍難因此羣
方俱為定制自今後伏乞除蕃部進駝馬外諸州所進
馬許依天福三年以前事例隨其土産折進價値冀貢
輸之稍易又誠敬之獲伸兼欲於諸處揀孳生馬准舊
制分置監牧仍委三司使别具制置奏聞
清泰二年正月中書門下奏每遇聖誕節辰凡刑獄公
事奏覆候次月施行今後伏請重繫者即候次月輕繫
者節前奏覆决遣從之
晉天福四年九月勑每年寒食七夕重陽及十月暖帳
内外臣僚進獻並宜停了
六年正月𠡠今後冬正寒食端午天和節及諸色謝賀
無屬州錢處不得進奉
周廣順三年七月勅内外文武臣僚遇永夀節辰皆於
寺觀起置道塲便為齋供訪聞皆是飲醵所宜減損以
足公私今後中書門下與文武百官等共設一齋樞宻
使與内諸司副使等共設一齋侍衛親軍馬歩軍都指
揮使已下共設一齋其餘前任官員及諸司職掌並不
得更開置道塲及設齋
　　獻俘
後唐天成四年二月定州行營招討使王晏球來獻逆
人王都首級并俘馘上御咸安樓立仗百官就列尚書
兵部宣露布於樓前宣訖尚書刑部侍郎張文寳奏曰
逆賊王都首級請付所司大理卿蕭希甫受之以出獻
於郊社其王都男並蕃將禿餒等命磔於開封橋百官
稱賀
晋天福七年正月鎮州行營招討使杜重威奏曰二日
收復鎮州傳逆人安重榮首級來獻上御乾明樓仗衛
如儀宣露布訖大理卿受俘馘付市徇之百官稱賀命
漆其首送於契丹
其年九月襄州行營都部署髙行周等執逆賊安從進
男宏受判官王鼎李光圖等四十四人來獻上御乾明
門受俘宣露布訖百官稱賀命徇於市
漢乾祐二年七月西南行營都部署露布獻河中府所獲逆
賊李守正首級并俘馘等上御明徳門樓受俘羣臣稱賀
三年正月鳯翔節度使趙暉奏請供奉官張銖押逆賊王
景崇首級同惡周㻮至闕下獻俘命徇於六街磔於兩
市
　　大内
梁開平元年四月改正衙殿為崇元殿東殿為𤣥徳殿
内殿為金祥殿萬嵗堂為萬嵗殿(門如/殿名)大内正門為元
化門皇城南門為建國門滴漏門為啟運門下馬門為
昇龍門𤣥徳殿前門為崇明門正殿東門為金烏門西門
為玉兎門正衙東門為崇禮門東偏門為銀臺門晏堂
門為徳陽門天王門為賓天門皇城東門為寛仁門浚
儀門為厚載門皇城西門為神獸門望京門為金鳯門
三年十一月以乾文院為文思院行從殿為興安殿毬
塲為興安毬塲弓箭庫為宣威殿
晉天福二年八月改𤣥徳殿為廣政殿門為廣政門四
年改明徳殿為滋徳殿(以宫城南門/同名故改之)
周廣順元年六月𠡠以薫風等門為京城門明徳等門
為皇城門啟運門等為宫城門昇龍等門為宫門崇元
等門為殿門
　　右已上東京
梁開平二年正月改正觀殿為文明殿含元殿為朝元
殿三年十月改左右章善門為左右銀臺門其左右銀
臺門為左右興善門
後唐同光二年正月朝元殿却改為含元殿崇勲殿改
為中興殿應順門改為永曜門太平門為萬春門通政
門為廣政門鳯鳴門為韶和門萬春門為中興門解慍
殿為明瑞殿其年九月以内園新殿為長春殿
　　右已上西京
晉天福六年改皇城南應天門為乾明門北門為𤣥徳
門西門為千秋門東門為萬春門七年三月改宣明門
為來鳯門武徳殿為視政殿文思殿為崇徳殿畫堂為
天清殿寢殿為乾福殿(門如/殿名)
　　右已上鄴都
　　太寧宫
晉天福二年五月御史臺奏汴州在梁室朱氏稱制之
年有京都之號及唐莊宗平定河南復廢為宣武軍至
明宗行幸之時掌事者因縁修葺衙門城遂挂梁室時
宫殿門牌額當時識者咸竊非之一時車駕省方暫居
梁苑臣觀衙城内齋閣牌額一如明宗行幸之時無都
號而有殿名恐非依據臣等竊惟秦漢以來寰海之内
鑾輿所至多立宫名近代隋室於揚州立江都宫太原
立汾陽宫岐州立仁壽宫唐朝於太原立晉陽宫同州
立長春宫岐州立九成宫宫中殿閣皆題署牌額以類
皇居請准故事於汴州衙城門權挂一宫門牌額則其
餘齋閣並可取便為名勅行闕宜以太寜宫為名三年十
月𠡠汴州升為東京其太寕宫門楼宜以顯徳為名
　　長春宫
梁開平元年五月中書門下奏請廢同州長春宫使從
之
後唐同光元年十一月復置長春宫使額
晉天福四年四月𠡠其同州長春宫使額宜停沿宫職
務委州司制置
　　華清宫
晉天福四年五月廢為靈泉觀
　　諸宫
梁開平元年五月以水北宅為大昌宫
後唐天成元年六月中書門下奏請以洛京潛龍舊宅
為至徳宫北京舊宅為積慶宫從之
晉天福三年十一月中書門下奏請以洛京潛龍舊宅
為廣徳宫北京舊宅為興義宫北京舊莊為慶昌宫(仍/改)
(鄉為龍飛鄉/里為神光里)
　　雜錄
梁開平元年八月勅諸道所有軍事申奏令直至右銀
臺門委客省使畫時引進㝷常公事依前四方館収接
乾化元年五月勅左右銀臺門朝叅諸司使軍使已下
不得帯從人出入親王許一二人執條沐手簡餘悉止
闌入者抵律閽守不禁與所犯同
　　受朝賀
後唐天成三年十月二十一日中書奏冬至日文武百
僚詣東上閣門拜表稱賀儀注前一日所司於閣門外
量地之宜設中書令捧表位禮部郎中押表按位及文
武常叅官位如常儀其日文武百僚依時刻俱詣閣門
外列班如式次通事舍人賛引中書門下入就位立定
典儀曰再拜應在位官俱再拜訖禮官通事舍人引中
書令詣捧表位禮部郎中取表授中書令跪受復置於案(其/案)
(禮部令史/二人對舁)前導至位中書令搢笏捧表跪授閤門使跪捧表
側立候中書令退歸夲班立定典儀曰再拜應在位官
俱再拜舞蹈三稱萬嵗又再拜訖門門使捧表以進次
門門使宣答出詣中書門下班前有勅典儀曰再拜應在
位官俱再拜宣曰履長之慶與卿等同之宣訖典儀曰
再拜在位官俱再拜舞蹈三稱萬嵗又再拜訖相次退
如常式右太常禮院狀准禮例修撰如前按開元八
年中書奏冬至一陽生萬物潜動所以自古聖帝明
王皆此日朝萬國觀雲物禮之大者莫踰是時其曰
視圜丘皆令攝官行事質明既畢日出視朝有國已
來更無改易若親拜南郊受朝須改因勅自今以後
冬至受朝永為常式周廣順五年七月勅内外文武
臣僚遇永夀節辰皆于寺觀起置道場便為齋供
訪聞皆是醵金所宜減損以足公私令後中書門下
與文武百官等共設一齋樞宻使與内諸司副使等
共設一齋侍衛親軍馬歩軍督指揮使已下共設一
齋其餘前任官員及諸司職掌並不得更開置道場及
設齋
　　獻俘
後唐天成四年二月定州行營招討使王宴球來獻逆
人王都首級並俘馘上御咸安樓立仗百官就列尚書
兵部宣露布于樓前宣訖尚書刑部侍郎張文寳奏曰
逆賊王都首級請付所司大理卿蕭希甫受之以出獻
于郊社其王都男並蕃將禿餒等命磔于開封橋百官
稱賀
晉天福七年正月鎮州行營招討使杜重威奏曰二日
收復鎮州傳逆人安重榮首級來獻上御乾明樓仗衛
如儀宣露布訖大理卿受俘馘付市徇之百官稱賀命
漆其首送于契丹
其年九月襄州行營都部署髙行周等執逆賊安從進
男宏受判官王鼎李光圗等四十四人來獻上御乾明
門受俘傳宣露布訖百官稱賀命徇于市
漢乾祐二年七月西南行營都部署露布獻河中府所
獲逆復請比例行之勅日出御殿與祀事無妨宜依常
例施行
二年十二月太常禮院奏來年正月元日合御明堂受
朝賀其日上辛祀昊天上帝于南郊依禮大祀不坐勅
祀事在質明前儀仗在日出後事不相干宜依常年受
朝
晉天福四年十二月太常禮院申奏勅約開元禮重正
定冬朝㑹按開元禮三品已上升殿羣官在慶請沿近
禮依内晏列坐據開元禮稱賀後皇帝戴通天冠服絳
紗袍百官朝服侍坐解劍履於樂府之西北今京邑新
造殿庭隘狹請皇帝冠烏紗巾服赭黄袍百寮具公服
俟朝堂宏獻即舉擕儀二舞鼓吹熊羆之樂工師樂噐
等事因乆廢不可猝備且設九部樂用教坊伶人詔曰
三品之官尚書方得升殿餘依所奏
　　二王三恪
梁開平二年三月以唐宗子鴻臚卿李嵸封萊國公為
二王後四月中書門下奏萊國公李嵸合於西都選地
建立三廟以備四仲祠祀毎祭仍令度支供給祭料從
之
其年十二日禮儀使奏謹按唐朝以魏元氏子孫封韓國
公為三恪以周宇文氏子孫封介國公隋楊氏子孫封
酅國公為二王後今者國家受禪封唐李氏宗子李嵸
為萊國公今請以介國公為三恪􁊉國公萊國公為二
王後從之
晉天福二年正月勅周以杞宋封夏殷之後為二王後
兼封舜之後為三恪唐以周隋之後封公為二王後又
封魏之後為三恪宜於唐朝宗屬中取一人封公世襲
兼隋之􁊉國公為二王後以後周介國公備三恪其主
祀及赴大朝㑹委所司具典禮申奏其唐朝宗屬中舊
在朝及諸道為官者各據資歴考満日從品秩序遷已
有出身任令叅選
四年九月勅周受龍圖立夏殷之祀唐膺鳯厯開􁊉介
之封乃睠前朝載稽舊典宜開土宇俾奉宗祧宜以郇
國食三千户封唐許王李從益為郇國公奉唐之祀服
色旌旗宜依舊制以西京至徳宫為廟牲幣噐祭服悉
從官給
　　朔望朝叅
梁開平元年十月中書門下奏請毎月初八日望　日
延英聼政永為常式從之
後唐天成元年五月三日勅今後宰臣文武百官除常
朝外毎五日一度入内起居其中書非時有急切公事
請開延英不在此限
晉天福二年十一月中書門下奏准唐正元年九月五
日勅文官充翰林學士及皇太子諸王侍讀武官充將
軍職事並不常朝叅其在三館諸寺諸職事官並朝叅訖
各歸所務者自累朝已來文武在内庭充職兼判三司
或帶職額及六軍判官等例不赴常朝先無正勅准近
勅文武職事官未升朝者按舊制並赴朔望朝叅其翰
林學士侍讀三館諸職事官望准元𠡠處分其諸在内
庭諸司使等每受正官之時來赴正衙謝後不常朝三
司職官免常朝唯赴大朝㑹其京師未升朝官祇赴朔
望朝叅帶諸司職掌者不准此例文官除端明殿翰林
院學士樞密院學士中書省知制誥外有兼官兼職者
仍各發遣本司公事從之其月中書門下奏應供奉官
常叅官朔望朝叅按六典凡京百司有常叅官謂
五品已上職事官八品已上供奉官員外郎監察御
史太常博士諸司長官謂三品已上若勑喚諸司長官
及賜物者太子賔客尚書左右丞諸司侍郎中書門下
五品已上官御史中丞並同長官例若别賜物中書門
下正三品准二品四品准三品五品准四品同中書門
下平章事並同中書門下正三品官按㑹要侍中舊是
正三品大厯二年改為正二品中書令同今中書門下
平章事望同中書門下正二品按六典禮部凡京百司
文武職事九品已上每朔望朝叅五品已上及供奉官員外郎監察御史太常
博士每日朝叅從之
　　入閤儀
司天進時刻牌閤門進班齊牌皇帝自内着袍衫穿靴
乘輦至常朝殿門駐輦受樞密使已下起居訖引駕至
正朝殿皇帝坐定捲簾殿上添香喝控鶴官拜次鷄官
叫次閤門勘契次閤門承㫖喚仗次閤門使引金吾将
軍南班拜訖分引至位對揖次細仗相次入次執文武
班簿至位對揖次宰臣南班拜訖分引至位對揖次金
吾將軍奏平安次文武百官入通事舍人揖殿靸靴入
沙墀両拜立定次引宰臣及両省官金吾将軍合班立
定閤門使喝拜搢笏舞蹈三拜奏聖躬萬福又引宰臣
班首一人至近前跪奏又両拜舞蹈三拜引至位對揖
通事舍人引宰臣於東西踏道下立次文武百官出次
兩省官南班揖殿出次翰林學士南班揖殿出次執文
武班簿南班揖殿出次金吾將軍南班揖殿出次細仗
出次引宰臣香案前奏事訖宣徽使喝好去南班揖殿
出次閤門使引待制官到位兩拜引近前奏事訖却歸
位罄折宣徽使宣所奏知又両拜舞蹈三拜舍人喝好
去南班揖殿出次刑法官奏事准上次監察御史南班
揖殿出次起居郎南班揖殿出次閤門承旨放仗次閤
門使奏衙内無事次喝控鶴官門外祇便次下簾皇帝
上輦歸内
　
　
　
　
　
　
　
　
　
　
　
　
　
　五代會要卷五
欽定四庫全書
　五代㑹要卷六
　　　　　　　　　　　　　宋　王溥　撰
　　開延英儀
内中有公事商量即降宣頭付閤門開延英閤門翻宣
由中書并牓正衙門如中書有公事敷奏即宰臣入牓
子奏請開延英祇是宰臣赴對閤門使奏宰臣某已下
延英候對宣徽使殿上宣通次閤門使奏中書門下到
次宣徽使喚次閤門使傳聲喚次通事舍人引宰臣當
殿立班贊兩拜搢笏舞蹈又三拜奏聖躬萬福又両拜
金口宣上來又兩拜通事舍人引上殿至御座前又両
拜問聖體皇帝宣安又两拜三呼萬嵗各分班案前立
兩樞密使在御榻両面祇候其餘臣僚並約近外次奏
事訖宣賜茶又兩拜三呼萬嵗賜座喫茶對訖下殿兩
拜宣賜酒食舞蹈謝恩訖宣徽使喝好去就中書喫食
延英畢次両省官轉對閤門使當殿奏某已下轉對宣
徽使殿上宣通次閤門使奏某已下到次宣徽使喚次
閣門使傳聲喚次通事舍人引當殿立定贊両拜搢笏
舞蹈又三拜奏聖躬萬福又兩拜殿下奏事訖宣賜酒食
又両拜舞蹈謝訖閤門使喝好去南班揖殿出於客省就
食
次對官御史中丞三司使京兆尹並各奏所司公事次
閤門使奏某祗候次對宣徽使殿上宣通次閤門使奏
某到次宣徽使喚次閤門使傳聲喚次通事舍人引當
殿立定贊両拜搢笏舞蹈三呼萬嵗又三拜訖奏聖躬
萬福又兩拜奏所司公事宣賜酒食又両拜舞蹈謝訖
閤門使喝好去南班揖殿出於客省就食合赴延英
中謝官文武兩班三品及御史中丞左右丞諸行侍郎
諫議給事中書舍人並諸道節度觀察防禦團練使刺
使兩縣令皆入謝並通喚文武四品以下及諸道行軍司馬
節度副使兩使判官書記支使推巡令錄等舊例並不
對敭申謝祇於正衙朝謝
　　常朝
梁正明中中書門下奏文武常叅官自今月日連三日
常朝訖先准宣㫖每三日後放一日朝叅者右臣等商量望准
進止放今月日朝叅已便宣行訖(檢年月/日不獲)
後唐同光元年十二月中書門下奏毎日常拜百官皆
拜獨兩省官不拜准本朝故事朝退於廊下賜食謂之廊
餐百官遂有謝食拜唯两省官本省有厨不赴廊餐故不
拜伏自僖宗幸蜀迴以多事之後遂廢廊餐百官拜儀
至今未改将四十載禮恐難停惟兩省官獨尚不拜豈
可終日趨朝曾不一拜獨於班列有所異同若言官是
近臣於禮尤宜肅謹起今後逐日常朝宣不坐除職事官
押班不拜外其両省官與東西班並齊拜從之
天成元年正(一作/五)月十九日𠡠夲朝舊日趨朝官置待漏院
候子城門開便入立班如遇不坐前一日晩便宣來日
兩衙不坐其日纔明閤門立班便宣不坐百官各退歸
司近年以來雖遇不坐正殿或是延英對宰臣或是内
殿親决機務所司不循舊制往往及辰已之時尚未放
班既日色已髙致人心咸倦今後若遇不坐日未御内
殿前便令閤門使宣不坐放朝退班
三年十二月中書門下奏逐日常朝宣奉勅不坐兩省
官與東西兩班並拜押官宰臣不拜或聞班行所論承
前日有廊餐百官謝食兩省即各有常厨從來不拜或
云侍臣不拜檢尋故實不見明規百寮拜為有廊餐即
承㫖合宣有𠡠賜食供奉官不拜亦恐非儀且左右前
後之臣日面天顔豈可不拜臣等商量今後朝臣押班
宰臣亦拜通事舍人亦拜閣門外放仗亦拜從之
晉開運元年十一月尚書吏部侍郎張昭逺奏文武常
参官日於正衙立班閤門使宣不坐後百僚俱拜舊制
惟押班宰相押班御史通事舍人各縁提舉賛揚所
以不隨庶官俱拜自唐天成末議者不悉朝儀遽違舊
制遂令押班之職一例折腰此則深忽禮文殊乖故實
且宰臣居庶僚之首御史持百職之綱嚴肅禁庭糾繩
班列慮於拜揖之際或爽進退之儀於是凝立静觀檢
其去就若令旅拜旅揖實恐非宜况事宜酌中恭須近
禮人臣愛主不在於斯其通事舍人職司贊導比者両
班進退皆相其儀今則在文班武班之前居一品二品
之上端笏齊拜禮實未聞其押班宰相押班御史通事舍
人並請依天成三年以前禮例施行殿中侍御史賈元
珪奏除押班御史通事舍人請依張昭逺奏其宰臣押
班請依舊設拜從之
　　廊下餐
後唐天成元年正月詔每月朔望日賜百官廊下餐(唐/室)
(升平日常叅官每月朝退賜食謂之廊下餐自乾符亂/離之後祇遇月旦朔日入閤日賜上初即位命百官五)
(日一起居李琪以為非故事請罷之惟每月朔望日入/閤賜食至是宣㫖朔望入閤外依舊五日一起居遂為)
(定/式)
二年四月御史臺奏今月三日廊下餐百官並坐兩省
方來自五品以下輒起𠡠每赴廊餐如對御宴若行
私禮是失朝儀宜各罰半月俸
長興三年五月詔文武兩班每遇入閤賜食從前御史
臺省及諸朝官皆在敷政門外両廊食唯北省官於敷
政門内别坐既為隔門各不相見致行坐不齊難於肅
整今後每遇入閤賜食北省官亦宜令於敷政門外東廊
下設席以北首為首待班齊就坐
晉天福二年正月御史臺奏唐朝令式南衙常叅官文
武百官每日朝退於廊下賜食自唐末亂離常食漸廢
仍於入閤起居日賜食每入閤禮畢閤門宣放仗羣官
俱拜謂之謝食至清泰年中入閤禮畢更差中使至正
衙門口宣賜食百官並立班重謝交失本根今後入閣
賜食望不差中使口宣從之
其年四月御史臺奏文武百官每月朔望入閤禮畢賜
廊下食在京時祇於廟堂幕次兩廊下今在行朝於正
衙門外權為幕次房廊隘狭伏恐五日一朝㑹禮畢准
例賜食於幕次難為排比伏見唐明宗時兩省官於文
明殿前廊下賜食今未審入閣日權於正衙門内兩廊
下排比賜食為復别有處分𠡠宜依明宗時舊規廊下
賜食
周顯徳四年正月詔曰文武百僚起今後每遇入閤日
賜食廊下
　　輟朝
梁中書門下奏請輟朝牓子(檢年月/不獲)某官薨(㳄日入/状賜官)右
臣等商量請輟今月某日朝已便宣行謹錄奏聞謹奏
(如是輟朝兼放宣/勅並下御史臺)
乾化元年正(一作/五)月清海軍節度使守侍中兼中書令劉隐
薨輟朝三日百僚請閣門奉慰
後唐天成元年十二月中書門下奏太常禮院状追冊
四廟雖不載文請輟三日朝叅從之
晉天福三年正月前興元節度使張筠薨太常禮院申
准故事前節度使無禮例輟朝𠡠宜特輟一日朝叅
　　雜錄
後唐同光二年正月四日四方館奏常朝諸職員多有
參雜今後除隨駕将校外凡進奉使文武兩班三品已
上官可於内殿對見其餘並詣正衙以申常禮從之
天成元年八月御史臺奏凡新除官及差使者合於正
衙謝辭每遇正殿起居日百官不於正衙序班致差使
及新除官辭謝不得或恐差使者已定發日除宣催發
以一日無班便妨辭謝臣今叅詳每内殿起居日百僚
先序班於文明殿庭候辭謝官退則班入内殿從之
其年十二月三日御史臺奏為論每日常朝及五日起
居事件如後
一常朝辭謝官合在南班候閤門宣放朝叅與百官同
拜若遇入閤敷政門外序班百官雖不拜亦因傳宣
喚仗南班以此節奏便展拜儀今伏見每遇内殿起
居日先於常殿前序班百官雖不設拜祗候宰臣到便
依次第入閣門祇候起居固不便傳宣命若有南班辭
謝稍似非宜伏請自今後其日不許辭謝皆令次日便
有常朝班即得辭謝若遇急切公務即請准舊例令隔
門辭或於祇候宣放其文武兩班不更於文明殿前序
立祇於中興殿門外序立祇候宰臣到便依次第入起
居伏准故事常叅官每日趨朝非准格令不得無故請
假如或實有疾病為衆所知損後未朝叅閤不得私行
人事若是除轉新官𠡠下後未正衙謝間並不得行私
禮及先到宰臣家如違准故事舉勘如更有臨公事託
故請假必申中書門下取裁此後如有小小事故請假
一月内不得過三度若過三度一日両日即書罰三日
不到即申中書門下請具聞奏已條流知班驅使官兩
巡仍不得輒受囑託句班若遇祁寒暑雨特放即繫在
聖恩伏准故事吏部選限自貞觀八年唐皎為吏部侍
郎以選人稍衆奏請以冬初大集季春而畢今縁選人
未多免朝合約新定條格伏請南曹郎官自鏁曺前五
日免朝三日銓自鏁銓前五日免朝至三月三十日若
遇入閤及起居内宴横行叅假追朝御樓御殿謝賀行
香閣門班中書班城外班衆集並須准例祇候如或一
度兩度不到書罰三度不到申中書門下請具奏聞其
餘並不得無故入班
一應免朝官三司繫職并両縣徴科内除免常朝外並
請官吏部銓曹免朝官例祇候如或不到准前書罰奉
𠡠盧文紀自領憲綱頗思振舉備觀條奏皆叶通規李
琪以内殿起居不廢辭謝並恐留滯乃是權宜盧文紀
以正衙序班恐隳故事請候次日亦可允依所請三銓
免朝事繫䌓省選人既少公務非多宜且依請奏銓鏁
前五日免朝将來人數漸多湏容㸃檢即許開曹後免
朝永以為例
三年十一月十一日中書舍人劉贊奏往例應諸道節
度使兩班大僚凡對明庭例合通喚近日全廢此儀
伏乞特詔所司重定向來格例若合通喚准舊施行中
書帖四方館令具事例分析申上據状稱舊例節度使
新除中謝及罷任赴闕朝見合得通喚文班三品已上
官武班二品已上官新除中謝及使回朝見亦合得通
喚從之
四年正月十七日中書門下奏准往例起居補闕拾遺
御史郎中員外郎少卿監國子司業已下每加新命祇
於正衙謝後便常朝竊見邊逺令錄尚自對敡班行臣
寮並宜中謝今後凡升朝官望並令中謝從之
長興二年十二月七日𠡠前任節度防禦團練使刺使
今後免逐日常朝宜令五日隨例起居
四年四月九日𠡠御史臺刑部大理寺官員遇有公事
推勘詳㫁時宜與免朝叅兼不得私行人事若無公事
即依㝷常赴朝
清泰三年三月閤門奏列内外官吏對見例應諸州差
判官軍将貢奉到闕無例朝見以名銜奏放門見賜酒
食得迴詔進牓子放門辭臣今後欲祇令朝見餘依舊
規應諸道兩使判官推官巡官無例中謝奏遇放辭謝
如得替歸京無例朝見臣欲今後除兩使判官許中謝
門辭其書記已下新除授及得替並依舊規應文武朝
官除授文五品武四品已上並中謝已下無例對謝次
天成四年正月勅凡升朝官新授並中謝欲准此例應
諸道節度使差判官軍將進奉到闕朝見得迴詔下牓
子奏過令門辭應諸道都押衙馬歩都虞侯鎮将得替
到京無例見或在京授任無例中謝進牓子放辭謝應
諸道商税鹽麵諸色務官在京差補亦放辭謝得替歸
京亦無見例在京商稅鹽麴兩軍巡使即許中謝應新
除令錄並中謝次日放門辭兼有只宣誡勵應文武兩
班差弔祭使及告廟祠祭祇於正衙辭見不赴内殿諸
道差進奏官到闕得見後請假得替進牓子放門辭已
前六件望准舊例施行從之
晉天福五年正月宰臣馮道奏宰臣朝見辭謝在廟堂
横衙之南及至餘官即悉於崇元殿門内此葢事因偶
爾習以為常又入閤禮畢之時羣官退於門外定班如
初候宣放伏惟翰林學士前任郡守等不隨百官即時
直入直出此二者禮僭序失伏乞改正勅官爵之班即
分髙下見謝之位豈有異同立通規以為定例今後宰
臣使相朝見並辭謝於崇元門内與諸官重行異位一
時列拜假内横行即從舊例又入閤之儀其餘翰林學
士前任郡守等今後入閤宜依百官班列不得先出
七年五月中書門下奏時屬炎蒸事宜簡省應五日百
官起居即令押班宰臣一員押百官班其轉對官兩員
封事付閤門使引進本官起居後隨百官退不用别出
謝恩其文武内外官寮乞假寧親婚𦵏病損並門見門
辭諸道奉進物等不用殿前排列引進使引至殿前奏
云某等進奉物便出進奉使朝見日一人致詞都付起
居刺史並諸道行軍副使馬歩軍都指揮使已下差人到
闕門見並門辭州縣官謝恩日申頭一人都致詞不用逐人
告官其供奉官殿直等如是當直及合於殿前排立者
即入起居如當直者不用每月起居委宣徽院專切
㸃檢尚須齊整從之(時帝不豫難於朝/見故權有此奏)
開運元年八月尚書倉部郎中知制誥陶穀奏内外臣
寮正衙辭謝欲望除宰臣使相依舊押班其郡牧藩侯
臺省寺監長史等不得令部内本司卑冗官員同班辭
謝從之
周廣順三年三月御史臺奏應除授節度使防禦團練
使刺史行軍副使等近日不到正衙辭謝多稱别奉宣
㫖𠡠今後此色除授宜令閤門告報勒正衙辭謝如
有宣㫖放辭謝閤門具姓名分明投御史臺四方館
其年十月十二日𠡠今後起更有受官不赴衙謝人宜
令門下省御史臺檢舉追勘聞奏其授官後違程不赴
任並准元𠡠殿選如選未滿便來乞官者除外别行降
黜施行
顯徳五年閏七月一日御史臺奏文武百官每日赴朝
叅不到如是常朝不到於本官料錢上每貫罰二十五
文如是内殿起居入閤行香出城衆集及非時慶賀御
殿横行叅不到並是倍罰臺司先牓幕次曉示百官限
三日外即牒三司尅折如有故曽陳牒即将領由呈騐
又十六年條准元和三年十二月内御史臺奏文武常
叅官准乾元元年三月𠡠如有朝堂相弔慰相跪拜待
漏行立失序談笑諠譁入衙内執笏不端行立遲慢至
班列行立不正趨拜失儀拜跪不俯伏舒脚穿班仗出
門不即就班無故離位廊餐行坐失儀拜起低掖退
朝不從正衙門出非公事入中書每犯者奪一月俸今
商量此舊條各減一半如所由指揮尚或抵拒即准舊
例錄奏貶降從之
　　諸侯入朝
後唐長興元年七月勅諸道得替防禦團練等使及
刺史到京朝見後並宜班行比擬如未有員闕可令隨
常叅官遂立班二年十二月諫議大夫盧損奏請前任
節度防禦團練使刺史每五日隨例起居從之
清泰元年十一月御史臺奏前任節度防禦團練使刺
史行軍副使近儀五月一日内殿起居皆綴班序立元
係班簿雖曰便殿起居其遇全班起居時亦合綴班從
之
　　百官奏事
晉天福二年五月勅宜令在朝文武官臣僚每人各進
封事一件仍須實封通進
　　親王與朝臣行立位
後唐長興三年正月中書門下奏見任宰臣四外其餘
諸使兼侍中中書令平章事並是使相向東班序皆在
見任宰臣之下今縁秦王從榮是親王新加兼中書令
與諸使相不同每遇排班及到中書位次未定今後望諸
親王官至兼侍中中書令則與見任宰臣分班定位宰
臣居左親王兼侍中中書令居右如親王及諸使守侍
中中書令亦並是使相既不知印不署勑亦分行居右
其餘使相依舊規從之
四年九月𠡠天下兵馬大元帥秦王從榮位隆將相望
重磐維委任既崇等威合異班位宜在宰臣之上
　　文武百官朝謁班序
後唐清泰二年十一月知彈御史奏今月二日班入遇
雨移班廊下移班臺吏董瑾引僕射在中丞三院御史
之下僕射詰問董瑾稱准常例臺司㝷刺都省請檢討
舊儀都省稱國朝以端揆之重師長百僚雖在列司皆
為統屬且左右僕射常朝不在中丞之下赴晏廊下餐
並在中丞之上况中丞有公叅之禮進路之儀詳其道
理自有等降臺司又堅稱李琪盧質任僕射日班亦如
此又引通事舍人在一品班上㝷申中書門下奏宰臣
判令廊下便重定班位廊下使言今後遇雨移班廊下
欲請依殿前磚位次第二品在三品前一品後如中丞大
夫俱置即大夫在中丞前其西班准此謹具奏聞勅宜
令置一品二品三品磚位
晉開運二年八月御史臺奏宰臣和凝新除右僕射入
朝就列儀注責得臺吏喬德威状稱新除僕射正衙朝
謝後次日中丞率三院御史到僕射㕔公叅相次文武百官公
叅趨朝時不序班入在中丞之前兼舊例除拜御史大夫趨朝退出
在兩省之前僕射出在大夫之前近年已來入朝祇在
中丞之前朝退僕射出却在兩省之後銀臺司遂檢唐
朝舊儀伏見元和七年二月七日𠡠所定僕射趨朝出
入儀注甚重今後欲請常朝序班候御史中丞羣官先
入以次東宫保傅入次両省入次僕射入及朝退僕射
先以次出兩省官出東宫保傅出次御史中丞百官出
從之
周廣順三年十一月中書省奏新除起居舍人邊珝任
徹其邊珝已謝任徹奉便未回任徹自左補闕除授邊
珝自右補闕除授任徹舊官已在邊珝之上今任徹是
𠡠頭近日同制受官多以先謝為上伏慮任徹使迴行
立班次難定𠡠同制授官但以𠡠命已定班次不可輒
移謝日或有先後豈得便為升降今後同授制官宜准
元和十五年勑行立班次以勅内先後為定其考満月
數以朝謝月日計數
　　内外官章服
周顯徳元年正月一日勅節文今後升朝官兩任以上
者著緑十五周年者與賜緋凡州縣官歴任内曽經五
度叅選者雖未及十六考與授朝散大夫階年七十以
上合授優散官者並賜緋非時特恩不拘此例
　　雜錄
梁開平二年七月勅車服以庸古之制也貴賤無别罪
莫大焉應内外将相許以銀飾鞍𠡠其刺史都将内諸
司使以下祇許用銅飾仍永為定式
四年五月勅竒衺亂正假偽奪真既典刑之不容宜犯
違而莫赦應東西兩京及諸州府製造假犀玉真珠腰
帶簪珥並諸色售用者等一切禁㫁應公私人家先已
有者所在送納長吏靣前毁棄
後唐天成二年正月𠡠今後三京及諸道州使職員名
目是押衙兵馬使指揮使已上騎馬得有暖坐諸都將
衙官使下係名目者祇得衣紫皂衣庶人商旅祇著白
衣庶人有富户或投名於勢要以求影庇或希假攝貴
兒丁徭如此色人仰所在禁勘以肅姦欺
　　㦸
晉天福三年五月詔應中外臣寮帶平章事侍中中書
令及諸道節度使並許私門立㦸仍並官給及據官品
依令式
　　論樂上
晉天福五年七月詳定院奏先奉勅正冬二節朝㑹舊
儀禮節樂章二舞行列等事宜差太常卿崔棁御史中
丞竇貞固刑部侍郎吕𤦺禮部侍郎張允與太常寺官
一一詳定令檢討典經具述制度按禮云天子以徳為
車以樂為御大樂與天地同和又曰安上治民莫善於
禮移風易俗莫善於樂樂書云夫樂在耳曰聲在目曰容
聲應乎耳可以聼知容藏於心難以貎睹故聖人􁒈干戚
羽旄以表其容發揚蹈厲以見其意聲容和合則大樂
備矣又按義鏡問鼔吹十二按合於何處荅曰周禮鼔
人掌六鼔四金漢朝乃有黄門鼔吹崔豹古今注云因
張騫使西域得摩訶兜勒一曲李延年增之分為二十
八曲梁置鼔吹清商令二人唐又有揺鼔金鉦大鼔長
鳴歌嘯笳笛合為鼓吹十二按大享㑹則設於縣外此乃
是設二舞及鼔吹十二按之由也今議一從令式排列
教習文舞即六十四人分為八佾佾八人左手執籥禮
云葦籥伊耆氏之樂也周禮有籥師教國子爾雅曰籥
如笛三孔而短大者七孔謂之産歴代以來文舞所用凡
用籥六十有四右手執翟周禮所謂羽舞也書曰舞干
羽於兩階翟山雉也以雉羽分析連攢而為之二人執
纛前引數於舞人之外文舞冠進賢冠服黄紗袍白紗
巾單皂領褾白練􁜘襠白布大口袴革帶烏皮履白布
襪武舞郎六十四人分為八佾左手執干干楯也今之
旁牌所以翳身也其色赤中畫獸形故謂之朱干周禮
所謂兵舞取其武象用楯六十有四右手執戚戚斧也
上飾以玉故謂之玉戚二人執旌前引旌似旗而小絳
色畫升龍二人執鼗鼓二人執鐸周禮有四金之奏其
三曰金鐸以通鼓形如大鈴仰而振之金錞二每錞二人
舉之一人奏之周禮四金之奏其一曰金錞以和鼓鑄銅
為之其形圜若椎上大下小髙三尺六寸有六分圍二尺
四寸上有伏虎之状旁有耳獸形啣環二人執鐃以次之周
禮四金之奏其二曰金鐃以止鼓如鈴無舌揺柄以鳴
之二人掌相在左禮云理亂以相狀如小鼓用皮為表
實之以糠撫之以節樂二人掌雅在右禮云訊疾以
雅以木為之狀如漆筩揜口大二圍長五尺六寸以羖
皮鞔之旁有二紐髹畫賔辭而出以器築地明行不失
節武舞人服弁平巾幘金支排絲布大袖緋絲裲襠甲
金飾白練􁜘襠錦騰蛇起梁帶豹文大口布袴烏皮靴
工二十數於舞人之外武弁朱褠韋帶烏皮履白練􁜘
襠白布襪殿廷加鼓吹十二按義鏡云帝設氊案以氊
為牀也今請制大牀十二牀容九人振作歌樂其牀為
熊羆虎豹騰倚之狀以承之象百獸率舞之意分置於
建鼓之外各三案每案羽葆鼓一大鼓一金錞一歌二
人簫一人十二案樂工一百有八人舞一百三十有二
人取年十五已上弱冠已下容止端正者充其歌曲名
號樂章詞句請中書條奏差官修撰從之(其月宴羣臣/于永福殿奏)
(黄鍾之樂司封郎中王仁裕曰音不純肅聲不和展其將/有争者或問之奚知其然對曰天有天地辰宿有軌數形)
(色有隂陽順逆有離合隠見天數五地數六六五相合十/一月而生黄鍾者同律之主五音之元宫也子寅夘己未)
(酉戌謂之羽子寅辰午未酉亥謂之宫子酉夘己未申戌/謂之角子夘辰己未酉戌謂之商四者靡靡成章峻而且)
(厲鄭衛之音此之謂也雖髙有兩忽微中有所闕漏與夫/推厯主律命吕九六之偶旋相為宫三正合天地之美四)
(宗固隂陽之序者於其通人神宣嵗功主成執傳之徳統/協長短之筭則精粗異矣在乎審治亂察盛衰原性情應)
(形兆則殊途而同歸者也三正者一為天二為地三為人七宗/者黄鍾為宫太簇為商姑洗為角林鍾為徴南吕為羽應鍾為)
(變宫蕤賓為變徴角為木商為金宫為土變徴為日變宫為月/徴為火羽為水龍角元龜天承井俟主乎角平亢河鼓婁聚輿)
(鬼主乎商天根湏女庖爼烏喙主乎宫辰馬隂虚旌頭大都主/乎變徴大火丘封天髙烏䎍主乎變宫尤尾𤣥室四兵天福主)
(乎徴天津東壁參伐輹車主乎羽角之數六十有四商之數七/十有二宫之數八十有一變徴之數五十有六變宫之數四十)
(有二徴之數五十有四羽之數四十有八極商之數九十陽之/數一百一十有八隂之數一百一十有二五音之數畢矣神無)
(形而有化處乎隂數之間故昭之以音合之以筭音以定筭以求象觸/乎而激於心由是而知也夫何疑哉俄而有軍校鬪毆於升龍門外)
(厲聲稱反有/司執之以聞)
　五代㑹要卷六
欽定四庫全書
　五代㑹要卷七
　　　　　　　　　　　　　宋　王溥　撰
　　論樂下
周顯徳六年正月樞密使王朴上疏曰臣聞禮以檢形
樂以治心禮樂者聖王之大教也形體順於外心氣和
於内而不治者未之有也故治定必制禮功成必作樂
一人作之於上萬國化之於下政令不嚴功力不勞而
天下理者禮樂也行政者禮也成禮者樂也故聖人盡
心焉夫樂作於人心成聲於物聲氣既和反感於人心
者也所假之物大小有數九者成數也是以黄帝吹九
寸之管得黄鐘之聲為樂之端也平之清聲也倍之緩
聲也三分其一以損益之相生之聲也十三變而復黄
鐘聲之總數也乃命之曰十二律旋迭為均均有七調
合八十四調播之於八音著之於歌頌将以奉天地事祖
宗和君臣接賔客恢政教厚風俗以其功徳之形容告
於神明俾百代之後知邦國之所由行者也宗周而上
率由斯道自秦而下旋宫聲廢洎東漢雖有太子丞鮑
鄴興之亦人亡而音息無嗣續之者自漢之隋垂十代凡
數百年所存者黄鐘之宫一調而已十二律中惟用七
聲其餘五律謂之啞鐘葢不用故也唐太宗有知人之
明善復古道乃用祖孝孫張文収考正雅樂而旋宫八
十四調復見于時在懸之器方無啞者所以知太宗之
道與三五同功焉安史之亂京都為墟器之與工十不
存一所用歌奏漸多紕繆逮乎黄巢之餘工器都盡購
募不獲文記亦亡集官酌詳終不知其制度時有太常
博士殷盈孫按周官考工記之文鑄鎛鐘十二鑄編鐘二
百四十處士蕭承訓校定石磬今之在懸者是也雖有
樂器之状殊無相應之和逮夫偽梁後唐歴晉與漢皆
享國不逺未暇及於禮樂至十二鎛鐘不問聲律宫商
但循環而擊之編鐘編磬徒懸而已絲竹匏土僅有七
聲作黄鐘之宫一調亦不和備其餘八十三調於是乎冺
絶樂之缺壞無甚於今陛下天縱文武奄宅中區思復
三代之風臨視樂懸親自考聼知其亡失深動上心乃
命中書舍人竇儼叅詳太常樂事不踰月調品八音粗
加和㑹以臣曽學厯律宣示古今樂録令臣計論臣雖
不敏敢不奉詔還依周法以秬黍校定尺度長九寸虚
徑三分為黄鐘之管與見在黄鐘之聲相應以上下相
生之法推之得十二律管以為象管互吹用聲不便乃
作律准十三絃宫聲長九尺張絃各如黄鐘之聲以第
八絃六尺設柱為林鐘第三絃八尺設柱為太簇第十
絃五尺三寸四分設柱為南吕第五絃七尺一寸二分
設柱為姑洗第十二絃四尺七寸五分設柱為應鐘第
七絃六尺三寸三分設柱為㽔賔第二弦八尺四寸四
分設柱為大吕第九絃五尺六寸三分設柱為夷則第
四絃七尺五寸一分設柱為夾鐘第十一絃五尺一分
設柱為無射第六絃六尺六寸六分設柱為仲吕第十
二絃四尺五寸設柱為黄鐘之清聲十二聲中旋用七
聲為均為均云者惟宫徴商羽角變宫變徵次焉發其
均主之聲歸乎本音之律七聲迭應而不亂乃成其調
均有七調聲有十二均合八十四調歌奏之曲由之出焉
旋宫之聲乆絶一日而補出臣獨見恐未詳悉望下中
書門下集百官及内外知音者較其得失然後依調製
曲八十四調曲有數百見今有者九曲而已皆謂之黄
鐘之宫聲其餘六曲錯襍諸調葢傳習之誤也唐初雖
有旋宫之樂至於用曲多與禮文相違既不敢用唐為
則臣又懵學獨力未能備究古今亦望集多聞知禮之
士上本古典下順常道定其義理於何月行何禮合用
何調曲聲數長短㡬變幾成議定而製方可乆長行用
所補雅樂旋宫八十四調並所定尺寸所吹黄鐘管所
作律凖謹並上進乃詔尚書省集百官詳議六部尚書
張昭等議曰昔帝鴻氏之製樂也将以範圍天地叶和
人神候八節之風聲測四時之正氣氣之清濁不可以
筆授聲之善否不可以口傳故鳬氏鑄鐘伶倫截竹為
律吕相生之管宫商正和之音乃備之於管絃宣之於
鐘石然後覆載之情訢合隂陽之氣和同八風從律而不
奸五聲成文而不亂空桑枯竹之韻足以禮神雲門大
夏之容無虧觀徳然月律有旋宫之法備於太師之職
經秦滅學雅道凌夷漢初制氏所調唯存鼓舞旋宫十
二均更用之法世莫得傳漢元帝時京房善易别音探
求古義以周官均法毎月更用五音乃立准調旋相為
宫成六十調又以日法析為三百六十傳於樂府而編懸
復舊律吕無差遭漢中微雅樂淪缺京房准法屡有言
者事終不成錢樂空舉其名沈重但條其説六十律法寂
寥不嗣梁武帝素精音律自造四通十二笛以叙八音
又引古五正二變之音旋相為宫得八十四調與律凖所
調音同數異侯景之亂其音又絶隋朝初定雅樂羣黨
沮議歴載不成而沛公鄭譯因龜兹琵琶之音以應月
律五正二變七調克諧旋相為宫復為八十四調工人
萬寳長又減其絲數稍令古淡隋髙祖不重雅樂令儒
官集議博士何妥駮奏其鄭萬所奏八十四調並廢隋
代郊廟所奏唯黄鐘一均與五郊迎氣雜用㽔賔但七
調而已其餘五鐘懸而不作三朝宴樂用縵樂九部迄
於革命未能改更唐太宗爰命舊工祖孝孫張文収整
比鄭譯寳常所均七音八十四調方得絲管並施鐘石俱
奏七始之音復振四廂之韻皆調自安史亂離咸秦蕩
覆崇牙樹羽之噐掃地無餘戞擊搏拊之工窮年不嗣
郊廟所奏何異南箕波蕩不還知音殆絶臣等竊以音
之所起出自人心夔曠不能常存人事不能常泰人亡
則音息世亂則樂崩若不深知禮樂之情安明制作之
本臣等據樞密使王朴條奏採京房之准法練梁武之
通音考鄭譯寶常之七均較孝孫文収之九變積累黍
以審其度聼音詩以測其情依權衡嘉量之前文得備
數和聲之大㫖施於鐘簴足洽簫韶臣等今月十九日
於太常寺又命大樂令賈峻奏王朴新法教習以備禮
寺施用其五郊天地宗廟社稷三廟大禮合用十三管
諸調並載唐史開元禮近代常行廣順中太常卿邊蔚
奉𠡠定前件祠祭朝㑹舞名樂曲歌詞寺司合有簿籍
伏恐所定與新曲法調聲韻不叶請下太常寺檢詳校
試若或乖舛請本寺依新法聲調别撰樂章舞曲令歌
者誦習從之
　　雅樂
梁開平二年五月太常奏皇帝南郊奏慶和之樂舞崇
徳之舞皇帝行奏慶順之曲奠玉帛登歌奏慶平之曲
太廟迎神舞開平之舞迎祖奏慶肅之曲酌獻奏慶熈
之曲飲福奏慶隆之曲送文迎武舞奏慶融之曲亞獻
奏慶休之曲
晉天福四年十二月太常禮院奏正至王公上壽皇帝
舉酒奏元同之樂飲訖殿中監受虚爵羣臣就坐再拜
受酒皇帝三飲皆奏文同樂上舉食文舞奏昭徳之舞
武舞奏成功之舞三飲訖虚爵復於坫侍中奏禮畢羣
臣再拜奏大同㽔賔之鐘皇帝降坐百僚旋退(其月又/奏宫懸)
(歌舞未全請雜用九部/雅歌教坊法曲從之)
漢髙受命之年九月吏部侍郎判守太常寺張昭奏昔
周公相成王制禮作樂殿庭徧奏六代之舞所謂雲門
大咸大韶大夏大濩大武也周室既衰諸樂皆廢惟大
韶大武二曲存焉秦漢已來名為二舞文舞韶也武舞
武也漢時改為文始五行之舞歴代因而不改正觀作樂
之時祖孝孫改隋文舞為治康之舞武舞為凱安之舞又
有秦王破陣樂功成慶善樂二舞樂府亦用為二舞是舞
有四焉前朝行用年深不可遽廢今且改其名如左祖孝孫所定
二舞名文舞曰治康之舞今改為治安之舞武舞曰凱安之舞今
改為報徳之舞正觀中二舞名文舞㓛成慶善樂前朝名為九
㓛舞今改為觀象之舞秦王破陳樂前朝名為七徳舞今改
為講功之舞其治安報徳二舞請依舊郊廟行用以文舞降神武
舞逆神其觀象講㓛二舞依舊宴㑹行用昔周奏六代之樂即今
二舞是也賓祭常用别有九夏之樂即肆夏皇夏等是也梁武帝
改九夏為十二雅前朝祖孝孫改雅為和示不相沿也今改和為成
取韶樂九成之意也十二成樂曲名祭天神奏豫和今
改為禋成之樂祭地祗奏順和今改為順成之樂祭宗
廟奏永和今改為裕成之樂祭天地宗廟登歌奏肅和今改為肅成
之樂皇帝臨軒奏太和今改為政成之樂王公出入奏
舒和今改為弼成之樂皇帝食舉及飲燕奏舒和今改
為徳成之樂皇帝受朝皇后入宫奏正和今改為扆成
之樂皇太子軒懸出入奏承和今改為允成之樂正至
皇帝禮㑹登歌奏昭和今改為慶成之樂郊廟爼入奏
雍和今改為騂成之樂皇帝祭享酌獻讀祝文及飲福
受胙奏壽和今改為壽成之樂祖孝孫元奏十二和曲
開元中又曲奏三和遂有十五和之名梁置十二律
葢取十二天之成數契八音十二律之變輒益三和有
乖稽古又緣祠祭所用不可盡去今取其一焉祭孔宣
父齊太公廟降神奏宣和今改為師雅之樂三公升殿
㑹訖降階履行奏諴和今廢同用弼成之樂享先農藉
田奏豐和今廢同用順成之樂(已上四舞十/二成雅樂名)
皇帝正至受朝賀用樂次第冬仗公卿入奏弼成之曲皇帝
坐奏政成之曲(正仗與/冬同)公卿獻奏夀成之曲(正仗與/冬同)皇帝舉
爵奏徳成之曲(正仗與/冬同)皇帝興奏政成之曲(正仗與/冬同)羣臣㑹
畢降階奏弼成之曲(正仗與/冬同)公卿出奏弼成之曲(正仗與/冬同)
皇帝享太廟用樂次第降神用文舞奏裕成之樂九變亦黄
鐘(宫二變/太再變)大吕角應鐘(再變應原闕/羽再變)皇帝行奏政成之曲(用黄/鐘羽)登歌
酌獻奏肅成之曲(用黄/鐘羽)迎爼奏騂成之曲(用黄/鐘羽)皇帝飲福奏
夀成之樂三舞送文舞出迎武舞入奏弼成之曲武舞奏報
徳之曲徹爼送神奏裕成之曲
皇帝南郊用樂次第降神用文舞奏禋成之樂六變皇帝行
奏政成之曲登歌奠玉帛奏肅成之曲迎爼奏騂成之曲皇
帝初獻奏夀成之曲亞獻終獻同奏夀成之曲皇帝飲福奏
夀成之曲送文舞出迎武舞入奏弼成之曲武舞奏報徳之
曲送神奏裕成之曲
皇帝祫享太廟用樂次第降神用文舞奏裕成之樂九變(黄/鐘)
(奏大吕宫三奏再奏大吕/㽔徽再奏應鐘羽奏再)　(原闕/)酌獻奏肅成之曲爼入奏騂
成之曲奠獻饋食奏本室之曲(用本室之祠同/太廟奠獻次第)皇帝飲福奏
夀成之曲送文舞出迎武舞入奏弼成之曲武舞奏報徳之
曲送神奏裕成之曲
皇帝祀地祇用樂次第降神用文舞奏順成之樂八變皇帝
行奏政成之曲登歌奠玉幣奏肅成之曲爼入奏騂成之曲
武舞奏報徳之舞送神奏順成之曲
皇帝用禪用樂次第降神用文舞奏禋成之曲皇帝行奏政
成之曲俎入奏騂成之曲登歌奠玉幣奏肅成之曲酌獻飲
福同奏夀成之曲送文舞出迎武舞入奏弼成之曲武舞奏
報徳之舞送神奏禋成之曲
皇帝祭太社用樂次第(祭先農藉田蜡/百神用樂同)降神用文舞奏順成
之樂八變皇帝行奏政成之曲登歌奠玉幣奏肅成之曲爼
入奏騂成之曲酌獻飲福同奏夀成之曲送文舞出迎武舞
入奏弼成之曲武舞奏報徳之曲迎神奏順成之曲
皇帝孟夏雩祀於南郊迎氣祭五常朝日夕月用樂次第降
神奏禋成之曲皇帝行奏政成之曲登歌奠玉幣奏肅成之
曲爼入奏騂成之曲酌獻飲福同奏夀成之曲送文舞出迎
武舞入奏弼成之曲武舞奏報徳之舞送神奏禋成之曲
皇后季夏祀先蠶躬桑用樂次第降神奏裕成之曲三變皇
后行奏扆成之曲皇后酌獻奠幣登歌奏肅成之曲送神奏
裕成之曲皇后採桑奏扆成之曲
皇太子釋奠孔宣父廟用樂次第降神用文舞奏師雅之樂
三變太子行奏允成之曲登歌奠玉幣奏肅成之曲爼入奏
騂成之曲送文舞出迎武舞入奏弼成之曲武舞奏報徳之
舞送神奏師雅之曲
周廣順元年八月太常卿邉蔚奏前朝改祖孝孫所定二舞
文舞曰治安之舞武舞曰報徳之舞今改治安為政和之舞
報徳為善勝之舞前朝改正觀中二舞文舞曰觀象之舞武
舞曰講功之舞今改觀象為崇徳之舞講功為象成之舞又
議改十二成為十二順樂曲祭天神奏禋成今改為昭順之樂祭
地祇奏順成今改為寧順之樂祭宗廟奏裕成今改為肅順之
樂祭天地宗廟奏肅成今改為感順之樂皇帝臨軒奏政成
今改為治順之樂王公出入奏弼成今改為忠順之樂
皇帝食舉奏徳成今改為康順之樂皇帝受朝皇后入
宫奏扆成今改為雍順之樂皇太子軒懸出入奏允成
今改為温順之樂正至皇帝禮㑹登歌奏慶成今改為
禮順之樂郊廟俎入奏騂成今改為禋順之樂皇帝祭
享酌獻讀祝文及飲福受胙奏夀成今改為福順之樂
梁武帝改九夏為十二雅以協陽律隂吕十二管旋宫
之義祖孝孫改為十二和開元中乃益三和前朝去和
改一雅今名既異時作宜稽古當去雅只用十二順之
曲祭孔宣父齊太公廟降神奏師雅今同用禮順之樂
三公升殿㑹訖降階履行同用弼成今同用忠順之樂
享先農及耤田同用順成今同用寧順之樂皇帝正至
受朝賀用樂(冬仗/同)公卿入奏忠順之曲(冬仗/同)皇帝坐奏
治順之曲(冬仗/同)公卿獻夀奏福順之曲(冬仗/同)皇帝舉爵
奏康順之曲(冬仗/同)羣臣㑹畢降階奏忠順之曲(冬仗/同)公
卿出奏忠順之曲(冬仗/同)皇帝謁太廟用文舞奏肅順之
曲皇帝行奏治順之曲登歌酌獻奏感順之曲迎俎奏
禋順之曲皇帝飲福奏福順之曲送文舞出迎武舞入
文舞奏忠順之曲武舞奏善勝之曲徹俎奏肅順之曲
皇帝南郊大禮降神用文舞奏昭順之曲皇帝行奏治
順之曲登歌奠玉幣奏感順之曲迎俎奏禋順之曲皇
帝初獻奏福順之曲亞獻終獻同奏禮順之曲皇帝飲
福奏福順之曲送文舞出迎武舞入文舞奏忠順之曲
武舞奏善勝之曲送神奏昭順之曲
　　廟樂
梁肅祖宣元皇帝廟室酌獻舞大合之舞敬祖光獻皇
帝廟室酌獻舞象功之舞憲祖昭武皇帝廟室酌獻舞
來儀之舞烈祖文穆皇帝廟室酌獻舞昭徳之舞登
歌樂章各一首(太常少卿/楊煥撰)
後唐莊宗光聖神閔孝皇帝廟室酌獻舞武成之舞
登歌樂章各一首(尚書兵部侍/郎崔居儉撰)
明宗聖徳和武欽孝皇帝廟室酌獻舞雍熙之舞登
歌樂章一首(太常卿盧/文紀撰)
晉髙祖聖文章武明徳孝皇帝廟室酌獻舞咸和之
舞登歌樂章一首(太子賓客判太常/寺事趙光輔撰)
漢文祖明皇帝廟室酌獻舞靈長之舞徳祖恭僖皇
帝廟室酌獻舞積善之舞翼祖昭憲皇帝廟室酌獻
舞顯仁之舞顯祖章聖皇帝廟室酌獻舞章慶之
舞登歌樂章共四首(太常卿/張昭撰)
漢髙祖睿文聖武昭肅孝皇帝廟室酌獻舞觀徳之
舞登歌樂章一首
周信祖睿和皇帝廟室酌獻舞肅雍之舞僖祖明憲
皇帝廟室酌獻舞章徳之舞義祖翼順皇帝廟室
酌獻舞善慶之舞慶祖章肅皇帝廟室酌獻舞觀成
之舞登歌樂章各一首
太祖神聖恭肅文武孝皇帝廟室酌獻舞明徳之舞登
歌樂章一首(太常卿/田敏撰)世宗睿武孝文皇帝廟室酌獻舞
定功之舞登歌樂章一首(翰林學士中書舍人/判太常寺事竇儼撰)
　　雜録
後唐長興三年九月讌于長春殿教坊進新曲賜名長
興樂
晉開運二年八月中書舍人陶穀奏臣前任太常少卿
伏見本寺見管教坊二舞大户州縣居士若不盡免差
徭無縁投名鼓舞况正殿㑹朝已久停廢其見管人數
等每有淪亡皆擬填補既不曽教習但虚免差徭伏乞
且議停廢飭樂工宜令教習舞節權且停廢
其年十一月太常丞劉渙奏當寺全少樂工或正冬朝
㑹郊廟行禮徒差京府衙門首樂官權充雖曽教習未
免生疎兼又改業胡部音聲不閑太常歌曲伏乞宣下
所司量支請給據見闕樂師添召令在寺習樂勅太常
見管兩京雅樂節級樂工共四十人外更添六十人内
三十八人宜抽教坊貼部樂官兼先餘二十二人宜令
本寺照名充填仍令三司定支春冬衣糧月報聞奏其
舊管四十人亦量添請
　
　
　
　
　
　
　
　
　
　
　
　
　
　
　
　五代㑹要卷七
欽定四庫全書
　五代㑹要卷八
　　　　　　　　　　　　　宋　王溥　撰
　　褒崇先聖
後唐長興元年八月六日尚書比部員外郎知制誥崔
税奏臣伏見開元五年每年貢舉人見訖宜令引就國
子監謁先聖先師學者謂之開講質疑義所司設食其
監内得舉人亦准此例其日清資官五品已上并朝集
使並徃觀禮永為常式自經多故其禮乆廢請再舉行
從之
周廣順二年六月以文宣王四十三代孫前曲阜縣令
孔仁玉復為曲阜縣令仍賜緋魚袋以亞聖顔淵裔孫
顔渉為曲阜縣主簿仍敕兖州修葺祠宇墓側禁樵採
時車駕親征兖州初平遂幸曲阜縣謁孔子祠既奠將
致敬左右曰仲尼臣也無致敬之禮工曰文宣百代帝
王師得無拜之即拜奠祠前
　　釋奠
後唐長興三年五月七日國子博士蔡同文奏伏見每
年春秋二仲月上丁釋奠於文宣王以兖公顔子配坐
以閔子騫等為十哲安排祭奠其有七十二賢圖形於
四壁靣前皆無酒脯自今後乞准本朝舊規文宣王四
壁諸英賢畫像面請各設一豆一爵祠饗中書帖太常
禮院檢討禮例分析申者今禮院檢郊祀錄釋奠文宣
王并中祠例祭以少牢其配座十哲見今行釋奠之禮伏
自喪亂以來廢祭四壁英賢今准帖為國子博士蔡同文
所奏文宣王四壁諸英賢各設一豆一爵祠享當司詳郊
祀錄文宣王從祀諸座各籩二實以栗黄牛脯豆二實菜
葅鹿醢簠簋各一實以黍稷飲酒爵一禮文所設祭噐無
一豆一爵之儀者奉敇其文宣王四壁英賢自此每釋奠
宜准郊祀錄各陳脯醢等物以祭
　　經籍
後唐長興三年二月中書門下奏請依石經文字刻九經
印板勅令國子監集博士儒徒將西京石經本各以所
業本經句度抄寫注出仔細看讀然後顧召能雕字匠
人各部隨秩刻印板廣頒天下如諸色人要寫經書並
須依所印敕本不得更使襍本交錯
其年四月勅差太子賓客馬縞太常丞陳觀太常博士段
顒路船尚書屯田員外郎田敏充詳勘官兼委國子監
於諸色選人中召能書人端楷寫出旋付匠人雕刻每
日五紙與减一選如無選可减等第據與改轉官資
漢乾祐元年閏五月國子監奏在雕印板九經内有九經
儀禮公羊榖梁四經未有印板今欲集學官校勘四經
文字鏤板從之
周廣順三年六月尚書左丞兼判國子監事田敏進印
板九經書五經文字九經字様各二部一百三十冊
顯徳二年二月中書門下奏國子監祭酒尹拙状稱准
勅校勘經典釋文三十卷雕造印板欲請兵部尚書張
昭太常卿田敏同校勘勅其經典釋文已經本監官員
校勘外宜差張昭田敏詳校
　　服紀
後唐同光三年七月正簡皇太后遺令曰皇帝以萬幾
至重八表所尊勿衣粗縗勿居諒闇三年之制以日易
月過三日便親朝政皇后諸妃及諸王公主並制齊縗
衣服以日易月十三日除中書門下翰林院學士在朝
文武百官内諸司使及諸道節度觀察防禦使刺史監
軍及前資官并僚佐官吏士庶僧道百姓並准本朝政
事降服施行勿使過制皇帝釋服後未御八音勿廢羣
祀勿斷屠宰勿禁宴遊園陵喪制皆從簡省故申遺令
奉而行之其月太常禮院奏案故事中書門下翰林學
士在朝文武百官内諸司使供奉官已下從成服三日
每日赴長夀宫朝臨自後不臨其服以日易月十三日
除至小祥合釋服每至月朔月望小祥大祥釋服日未
除服者縗服臨已除服者則素服不臨並赴長夀宫先
拜靈訖移班近東進名奉慰又奏准故事文武前資官
及六品已下未升朝官并士庶等各於本家素服一臨
禁衛諸軍使已下各於本軍㕔事素服一臨僧尼道士
各於本寺觀一臨外命婦各於本家素服朝臨三日諸
道節度觀察防禦團練刺史及僚佐等聞哀後當日成
服三日改素十三日除從之
清泰三年二月太常禮院奏據尚書兵部侍郎馬縞上
疏言古禮嫂叔無服盖推而逺之案五禮精義正觀十
四年魏徴等議親兄弟之妻請服小功五月今所司給
假差謬為大功九月太常博士段顒稱自來給假元依
令式若云違古不獨嫂叔一條舊為親姨服小功令式
今服大功為親舅舊服小功今服大功為妻父母緦麻
今服小功為女壻為外甥緦麻今兼服小功此五條在
令式與古不同未審依馬縞所奏為復且依令式右贊
善大夫趙咸又議曰臣聞三代之制禮無降减之名五
服之容喪有寜戚之義此葢聖人随時設教稱情立文
沿革不同吉凶相反或服由恩制或喪以禮加太宗文
皇帝宏被至仁推大其義因覧同爨有恩之義遂制嫂
叔小功之服列尊聖賢已為故事傳於令式加為大功
今馬縞奏論以為錯謬况縞昔事本朝曁至梁室曾
為博士累歴嵗年今始奏陳未為允當謹按儀禮凡制
五服或以名加或以尊制或推恩而有服或别義而當
喪故嫂叔大功良有以也其如叔以嫂之子為猶子為猶子之妻
叔服大功今嫂氏猶子之母安可却服小功若以名加嫂
豈疎於猶子之婦若以尊制嫂豈卑於猶子之妻論恩則
有生同骨肉之情引義則有死同宅兆之理若以推而逺
之為是即令式兼無小功既有稱情制宜之文何止大
功九月請依式令永作彝倫勅下尚書省集議尚書左僕
射劉昫等議曰伏以嫂叔服小功五月開元禮㑹要皆同其
令式正文内元無喪服制度只一本編在假寕令後又不
言奉勅編附年月除此一條又檢七八條令式與開元禮相
違者所司行已多年固難輕改凡當議事須按舊章今若
鄙宣父之前經紊周公之往制隳太宗之故事廢開元
之禮文而欲取差誤之近規行編附之新意稱制
度且為大典言令式又非正文若便改更恐難經
久臣等集議嫂叔服并諸服紀請依開元禮為定如要
給假即請下太常依開元禮内五服制度錄出本編附
令文從之
周廣順元年正月勅漢髙祖為義帝舉喪魏眀帝正禪陵
尊號一時達禮千古所稱况朕乆事前朝常叅大政雖
遷虞事夏見奪於羣情而四海九州咸知予宿志宜令所
司擇日為故主舉喪仍備山陵塟禮有司上言皇帝為故
主舉喪日服縞素直領深衣腰絰等成服畢祭奠不視朝
七日防禁音樂文武内外臣僚成服後每日赴太平宫
臨三日止七日釋服至山陵啟攅塗日服軘車出城班
辭釋服從之
　　喪𦵏上
後唐天成元年十二月二十七日御史䑓奏應在京兩
街司及坊市士庶人家及諸道經商客旅或有投井自
縊及婢僕諸色人等非理歿故伏據近年以来凡是死
亡之家並是䑓司左右廵使舉勘差驅使官與諸司人
同行檢騐指揮如此施行相承已久臺司若不差人舉勘
即非理幽魂無由申雪若一一檢騐即事故之家多稱
騷擾况䑓司亦常憂両廵驅使官與諸司同廵檢節級
等於有事人家妄有所求今詢訪故事准當司京兆按
往例凡京城應有百姓死亡之家祇勒府縣差人檢驗
如是軍人祇委兩軍檢勘如是諸道經商客旅即地界
申户部使差人檢勘仍逐司各具事由及同檢勘行人
等姓名申䑓及本廵察其間或有事涉寃誣曲直不分
察訪得知及有人論訐䑓司並行追勘如是両班官吏
之家即合是䑓司檢勘伏請自今已後並准故事施行
除百司外䑓中不更差人海例檢勘如是則軍人百姓
各有區分事渉寃誣即行追勘合具舉明庶遵故事者
兼得左右廵使状抄録到喪葬格例所設車轝儀注物
色祗為官品髙下無官秩者若陳儀注具供應故犯典
型今則凡是葬儀動踰格物但官中只行檢察在人情各盡
孝思徇彼稱家之心許便送終之禮臺司又難将孝子盡決
嚴刑祇以供人例行書罰以添助本司支費兼緣設此防禁此
為權豪之家當有違禮厚葬若貧窮下里尚猶不便送終必
無僭禮可以書罰兩京即是臺司舉行諸州府即元無條例者
凡棺椁不計有官品並不得于棺椁上雕鏤畫飾施户忩欄
檻等至四品已上使方相七品已上使魌頭四目𤣥衣朱裳
執戈揚盾如常制七品已下及無官品者勿用
凡明器等三品已上不得過九十事五品已上不得過
六十事九品已上不得過四十事當廣地軸誕馳馬及
執役人髙不得過一尺其餘音聲隊馬威儀之屬各
准平生品秩所用仍以木瓦為之不得過七尺及别加
畫飾
諸纛今謂之鵞毛五纛五品已上竿長七尺五品已下
長五尺無官品者勿用
諸三品已上引披鐸翣挽歌六行每行六人五品已
上二引二披四鐸四翣挽歌四行每行四人九品已上二翣
無官者勿用諸車轝三品已上油幰朱絲絡網施襈兩
廂畫龍虎幰竿末埀六旒蘇(今之纓/帶也)
七品已上油幰襈兩廂畫雲氣垂四旒蘇九品已上無
旒蘇車轝上有結絡者三品已上及將相有鳯䑓自諸
官品及郡守升朝者羚羊山華餘並平幰百姓䘮葬祇
合使鱉甲車無幰襈畫飾並無已前儀禮部格物凡官
人百姓送葬競為奢僭不依禮式宜令所司切加糾
察如物色等數目大小有違條式及輒飾以金銀者杖
六十奉勅今後文武両班及諸司官吏并諸道經商客
旅凡有䘮亡即准䑓司所奏故事施行其街坊百姓及
軍人之家每有死䘮或所役使厮男妮子因依瞑行投
井自縊非理自致身命者據䑓司状委府縣及両廂軍
廵差人檢勘竊慮前件事故之家或所居隘窄兼阻暑
毒之月尸靈難乆停㽞若待申報官司檢勘縱無邀難
須經時日今仰本户可便唤四隣看驗如無他故便任
本主遂殯仍具結罪保明文状報官若是枉有傷害致
死隣人妄有保明本户並保人勘責不虚各量罪科斷
兼聞諸州縣府士庶之家或有死䘮亦是須候分廵
院檢勘頗致淹留既拂人情甚傷風教亦仰約以在京
事理條例處分其庶人䘮葬所設車轝儀注格例據稱
近日庶流多有違越䑓司又難将孝子盡决嚴刑祇以
供人例行書罰添助夲司支費據此懲罰名目且非至
正憲經自今以後所有各計品秩之殊及庶人喪葬宜
令御史䑓委両廵御史㸃檢假賃行人須依條例如有違
越據所犯重輕臨時科斷䑓司不得妄有攪擾二年六
月三十日御史中丞盧文紀奏奉六月十四日勅䘮葬
之儀本防踰僭若容錦繡難抑奢豪但人情皆重於送
終格令當存於通理宜令御史䑓除錦繡之外并庶人
葬更檢詳前後勅格仔細一一條件分析奏聞兾合人
情永著常令者今䑓司再舉令文及故實條件如後
凡銘旌三品以上長九尺五品以上長八尺六品以上長
七尺
諸輀車三品已上許使油幰施襈两廂盡龍虎七品已上祇
許使油幰施襈両扇畫雲氣男子幰襈旒蘇皆使素婦
人使彩
諸官五品以上許使三梁六柱轝車轝上有結絡三品
已上帶将相者有鳯䑓目諸品官及郡守升朝官者羚
羊山華餘平幰諸棺槨不得雕鏤彩畫施户牕欄檻棺
内不得有金寶珠玉諸喪葬不得條理者貴得同賤賤
不得同貴准元和六年十二月刑部兼京兆尹鄭元状
奏條流文武官及庶人䘮葬三品以上明器九十事四
神十二時在内不得過二尺五寸餘人物並不得過一
尺園宅方五尺下帳髙方五尺共置三十舁輓歌三十
六人輀車使閙轍車油幰朱絲絡網両廂畫龍虎幰竿
朱末垂旒蘇□幃襯幕及額𢃄等其幰竿長二丈六尺
帶五重旒蘇十八道並不得使綾羅錦繡泥銀帖金彩
畫及結鳥獸香囊等物四引四披六鐸六翣輓歌並練
布深衣輴車誌石任畫雲氣不得置幰竿額帶等方相
車載方相外及魂車除幰網裙簾外皆不得更别加装
飾並使合轍車纛竿長九尺不得安大朱帖金銀立鳥
獸旗旛等
五品以上明器六十事四神十二時在内園宅方四尺
下帳髙方三尺共置三十舁减誌石車輀車幰竿咸四
尺長二丈二尺旒蘇减二道使十六道帶减一重使
四重披引鐸翣各减二使四輓歌一十六人並無朱絲
網絡方相使魌頭車纛竿减一尺使八尺幃額魂車准
前
九品已上明器四十事四神十二時在内園宅方三尺
共置二十舁减輀車幰竿减三尺使一丈九尺旒蘇减
二道使十四道披引鐸翣各减二使二帶减一重
使三重輓歌一十六人纛竿减一尺使七尺其幃額
魌頭魂車准前明器並使瓦木為之四神不得過一尺
餘人物等不得過七寸並不得用金銀雕鏤帖毛髪装
飾
内侍省品秩髙者各隨本品秩未有章服者紫同三品
緋同五品已上緑及應官並同九品已上命婦及文武
母妻並邑號命婦各准本品如夫子官髙聽從夫子無
邑號者各准夫子品秩輀車准令合使緑及紫色
有品廕家子孫永有官者三品以上降三等五品以上
降二等八品以上降一等九品不降所使品䕃並須以
祖父官為升降内外官同庶人明器一十五事並置三
舁䘮車使合轍車幰竿减三尺使一丈六尺木珠减十
道使三十七道帶减一重使二重幃額魂車准前輓歌
鐸翣四神十二時下帳並請不置所造明器合使瓦木
不過七寸
若仵作工匠之徒輒敢踰越捉獲之後自合准前後勅
文科斷所由不得更主孝䘮之家若衢路捉獲只坐工
人亦不得拘留行李令過時日工商諸色人吏無官者
諸人無職掌者䘮車幃額魂車並無合轍車不使油幰
旒蘇等飾兼不得以繪綵結絡及金銀装飾其輓歌鐸翣並不
得置並車之前不得以鞍馬為儀其明器任業以瓦木為之不
得過二十五事四神十二時並在内每事不得過七寸舁止十人
准唐長慶三年十二月浙西觀察使李徳裕奏應百
姓厚葬及于道途盛陳祭奠兼設音樂等閭里編甿
罕知教義生無孝養可紀沒以厚葬相矜器仗僭差
祭奠奢靡仍以音樂榮其送終或結社相資或息利
自辦生産儲蓄為之皆空習以為常不敢自廢人户
貧破抑此之由今百姓等喪葬祭奠並請不許以金
銀錦綉為飾其陳設樂音者其葬物稍涉僭越者並
勒毁除結社之類任充死亡喪服糧食等用使如有
人犯者並准法律科罪其官吏已上不能糾察請加
懲責仍請委出使郎官御史察訪臺司伏請令文及
故實不載者令更條驗檢校官令文不載今請檢校官
一品二品請同五品三品已下請並同九品如有曽
任正官依本官品第儀則其准勅試官亦同九品儀如
升朝官者請據本官品第升降則例凡䘮皆有品第恐
或無知之人妄稱官秩自今後除升朝及見任官亡歿
外餘官去事前五日須將告誥或勅牒於本巡使呈過
判押文状行人方可供應佐命殊功當朝立名傳逺邇
特勅優者准㑹要例本品數十分加三分不得别為華
飾右具本朝舊本例如前今後令両巡使祇據官品秩
級與判状其餘一物已上不得增加兼勒驅使官與金
吾司并門司同力鈐轄如有大段踰越即請據罪科斷
行人兼不得追領䘮葬之家别有勘責奉勅如過制度
不計尺寸事數其假賃行人徒二年䘮葬之家即不問
罪仍付所司
長興元年十月十九日勅太常禮院例凡賻匹帛言段
不言端匹每二丈為段四丈為匹五丈為端近日三司
支遣每段全支端匹此後凡交賻贈匹帛祇言合支多
少段庫司臨時併蹙尺丈給付不得剩有支破
二年四月勅朝臣君䘮終制委御史臺具姓名申奏諸
道賔從除䘮後合宜行恩命州縣官纔授新命及到任
一考前丁憂者服闋日除官
其月五日中書門下後奏尚書都官員外郎知制誥張
昭逺丁母憂伏以大臣枕凷有弔祭之恩羣寮寝苫無
慰問之例髙下之位君臣之事無偏况卿士之家正多
有父母者極少因子孝道上軫聖懷張昭逺既量與恩
賜自此朝臣或有丁憂亦乞須齎其状尋已印出今具
官員等第所定支給數目如後
文班左右常侍諫議給事舎人諸部尚書太子賔客諸
寺大卿監御史中丞國子監祭酒詹事左右丞諸部
侍郎絹三十疋布二十疋粟麥各二十五石起居補闕
拾遺侍御史殿中監察御史左右庶子諸寺少卿國子
監司業河南少尹左右諭徳諸部郎中員外郎太常博
士絹二十匹布一十五匹粟麥各一十五石國子博士
五經博士両縣令著作郎太常宗正殿中丞諸局奉御
大理寺太子中允洗馬左右賛善太子中舎司天五官
正絹布各一十五匹粟麥各一十石左右諸衛大將軍
絹二十匹布一十五匹粟麥各一十五石左右率府副
帥絹布各一十五匹粟麥一十石奉勅宜依其張昭逺
所支絹布粟麥仍依所定官資頒給
　
　
　
　
　
　
　
　
　
　
　
　五代㑹要卷八
欽定四庫全書
　五代㑹要卷九
　　　　　　　　　　　　　宋　王溥　撰
　　喪𦵏下
後唐長興二年十二月二十六日御史臺奏先奉勅前
守亳州譙縣主簿盧茂謙進䇿内已事竊見京城内偶
遭凶喪者身不居於爵祿𦵏有碍於條疏須使鼈甲車
殯送者事雖該於徃制勅已著於前文或值炎鬱所拘
偶緣留駐利便須期於時日貧窮旋俟於告投停日既
多塋園又遠伏乞特付所司别令詳定權免鱉甲車送
𦵏者奉勅送𦵏之儀雖防越制令文之設亦許便時其
或候歴炎天喪從遠日停㽞既乆遷送有期車中便苦
於撼揺陌上可量於凶穢人情所病物議僉同宜在酌
中庶成惻隱應喪𦵏自五品以下至庶人自春夏秋宜
並許第等置轝其餘儀或一切仍舊兼喪車亦不全廢
如要令陳於室轝之前其轝大小制度及結絡遮蔽所
使匹帛顔色並擎舁人數次第仍令御史臺詳核據品
秩等級士庶髙低各定規制施行兼定城内舊制比無
居人近日許人户逐便居止或有喪死旋須遷送其出
時並舁遣次第亦可穩便制置務在得宜者今臺司准
勅追到兩市𦵏作行人白望李温等四十七人責得狀
稱一件於梁開平年中應京城海例不以髙例及庶人
使錦繡車轝並是行人自將狀於臺廵判押一件於同光
三年中有勅著斷錦繡祗使常式素車轝其轝稍有力
百姓之家十二人至八人䰟車虛喪車小轝子不定人
數或是貧下四人至兩人廽使素紫白絹帶額遮幛轝
上使白粉楴木珠節子上使白絲其引䰟車小轝子使
結麻網幕後至天成三年中有勅條流庶人斷使轝祗
令别制造鱉甲車載亦是紫曲素物至今令内見使者
今臺司按𦵏作行人李温等通到狀并於令内及天成
四年六月勅内詳穩便喪置定例五品至八品升朝官
六品至九品不升朝官等及庶人喪𦵏儀制謹具逐件
如後
五品至六品升朝官使二十人舁轝車竿髙七尺長一丈
三尺濶五尺以白絹全幅爲幃額婦人以紫絹爲帶額
並畫雲氣周廽遮蔽上安白粉掃木珠節子二十道䰟
車一小香轝子一並使結麻網幕魌頭車一輓歌八人
練布深衣披引鐸翣各一不得着錦繡明器三十事四
神十二時在内四神不得過一尺餘不得過七寸園宅
一方三尺其明器物不得以金銀毛髪裝飾共置八轝
内許兩箇纑蘿已上並不得使結絡錦繡裝飾如事力
不辦任自取便
七品至八品升朝官使一十六人舁轝車竿髙七尺長
一丈三尺濶五尺以白絹全幅爲帶額婦人以紫絹全
幅爲帶額周廽遮蔽上安白粉掃木珠節子二十道䰟
車香轝子各一並使結麻網幕魌頭車一明器二十事
以木爲之四神十二時在内四神不得過一尺餘不得
過七寸及不得使金銀鏤雕帖毛髪裝飾園宅一方二
尺五寸共置六舁輓歌一十六人練衣深衣披引鐸翣
各一已上並不得著錦繡結絡裝飾如事力不辦任從
所便六品至九品不升朝官使一十二人舁轝車竿髙
六尺長一丈一尺濶四尺以白絹全幅爲帶額婦人以
紫絹爲帶額周廽遮蔽上安白粉掃木爲珠節子一十
六道䰟車一香轝子一並使麻網幕明器以一十五事
並不得過七寸以木爲之並不得使金銀雕鏤帖毛髪
裝飾共置五轝輓歌四人練布深衣鐸翣各一不得著
錦繡及别有結絡裝飾如事力不辦任自取便檢校兼
試官並依此例庶人使八人舁轝車竿髙五尺五寸長
一丈濶四尺男子以白絹半幅爲帶額婦人以紫絹半
幅爲帶額周廽遮蔽䰟車一香轝子一使結麻網幕明
器一十四事以木爲之不得過五寸共置五轝車不得
使紗籠金銀帖毛髪裝飾除此外已上不得使結絡錦
繡等物色如人户事力不辦八人以上任自取便其喪
轝車已准勅不全廢任陳靈轝之前者已上每有喪𦵏
行人具所供行李單狀申知臺廵不使别給判狀如所
供賃不依狀内及踰越制度仍委兩廵御史勅驅使官
與金吾司并門司所由同知覺察如有違犯追勘行人
請依天成二年六月三十日勅文行人徒二年喪𦵏之
家即不問罪者
皇城之内近已降勅命指揮每有喪𦵏以色服盖身出
城外任自隨便如廽來不得立引䰟幡子却著孝衣入
皇城内者今請再降勅命指揮皇城内此後每有人户
喪𦵏令至晩静後取便出門不得取内外諸色趨朝官
右謹具定到五品至八品升朝官六品至九品不升朝
官及檢校兼試官并庶人喪𦵏儀制如右奉勅宜依四
年三月二十五日御史中丞龍敏奏京城士庶喪𦵏近
有起請條流臣等参詳恐未允當伏見天成二年勅内
品節分明凡有喪𦵏行人須凜定規據其官秩髙卑合
使人數物色先經本廵使判狀自後别有更改不令廵
使判狀祗遣行人具其則例申臺廵今欲却勒行人依
舊先經兩巡使判狀其品秩物色定制不得輒違别欲
指揮行人於喪𦵏之家除已得本分工價錢外保無内
邀准乞覔文狀送到臺廵如有改違必加懲責勅從之
廣順元年三月勅今後藩侯帶平章事以上薨謝者差
官撰神道碑文宣示未帶平章事及刺史准令式合立
碑者其文任自製撰不在奏聞限(以故忠武軍節度使/孟額男道右上章乞)
(立其文碑/故有是勅)
清泰二年十月中書門下奏奉長興二年四月五日勅
朝臣居喪終制委御史臺具名申奏諸道幕府職事除
喪後宜行恩命州縣官纔使授官及到任一考前丁憂
服闋並與除授依常定格自有節文應州縣官　新授
及到任一考後丁憂服闋准格取文解南曹磨勘申中
書門下當與除授不得經堂陳狀從之
周廣順三年十一月勅應内外文武臣寮幕職州縣官
舉選人等今後有父母亡殁未經遷𦵏其主家之長不
得輒求仕進所由司亦不得申舉解送如是卑㓜在下
者不在此限其合赴舉選者或是𦵏事禮畢或是卑㓜
在下勒於所納家狀内具言不得調冒宜令御史臺廵
及逐處長吏本司長官所由司覺察糾舉犯者必行典
法如是不切覺察縱任進冒罪在糾舉之司其中有兵
革阻縮或是朝廷特恩除拜起復追徴及内外管軍職
員並不拘此例所有勅前現任職官及今年舉選人不
在糾舉之限
　　奪情
後唐應順元年閏正月十六日勅凡在苴麻並須終制
比緣金革遂有奪情示以移忠藉其陳力其内諸司使
副帶西班正官者宜候過卒哭起復授官不帶正官者
及供奉官殿直承㫖等宜過卒哭休日赴職其有帶承
班官者祗以檢校官充職服闋日加授前職
　　定格令
梁開平三年十月勅太常卿李燕御史司憲肅頃中書
舎人張衮尚書户部侍郎崔沂大理寺卿王鄯尚書刑
部郎中崔誥共删定律令格式至四年十二月中書門
下奏新刪定令三十卷式二十卷格一十卷律并目錄
一十三卷律疏三十卷共一百三卷請目爲大梁新定
格式律令頒下施行從之
後唐同光三年六月刑部尚書盧質上新集同光刑律
統類十三卷天成元年九月二十八日御史大夫李琪
奏奉八月二十八日勅以大理寺所奏管見四部法書
内有開元格一卷開成格一十一卷故大理卿楊遘所
奏行僞梁格并目錄一十一卷與開成格㣲有舛誤未
審祗依楊遘先奏施行為復别頒聖㫖令臣等重加商
較刋定奏聞者今莫若廢僞梁之新格行本朝之舊章
遵而守之違者抵罪至其年十月二十一日御史臺刑
部大理寺奏奉九月二十八日勅宜依李琪所奏廢僞梁
格施行本朝格令者伏詳勅命未該律令伏以開元朝
與開成隔越七帝年代既深法制多異且有重輕律旡
二等若將兩朝格文並行伏慮重叠舛誤况法者天下之
大理非一人之法天下之法也故爲一代不變之制又
准勅立後格合破前格若將開元格與開成格並行實
難檢舉又有太和格五十二卷刑法要録一十卷格式
律令事類四十卷大中刑法格後勅六十卷共一百六
十一卷乆不檢舉伏請定其予奪奉勅宜令御史臺刑
部大理寺同詳定一件格施行者今集衆商量開元格
多定條流公事開成格闗於刑獄今欲且使開成格從
之
長興四年六月勅御史中丞龍敏給事中張鵬中書舎
人盧道尚書刑部侍郎任贊大理卿李延範等詳定
大中統類
清泰二年四月御史中丞盧撰等進清泰元年以前十
一年内制勅可乆逺施行者凡三百九十四道編爲三
十卷其不中選者各令本司封閉不得行用勅付御史
臺頒行
晉天福二(一作/三)年六月中書門下奏伏覩天福元年十月勅
節文唐明宗朝勅命法制仰所在遵行不得改易今諸
司每有公事現執清泰元年十月十四日編勅施行稱
明宗朝勅除編集外並已封鎖不行臣等商量望差官
將編集及封鎖前後勅文並再詳定其經乆可行條件
刪錄奏聞從之遂差左諫議大夫薛融秘書監丞呂琦尚
書駕部員外郎知雜事劉皥尚書刑部郎中司徒詡大
理正張仁瑑同参詳至四年七月薛融等上所詳定編
勅三百六十八道分爲三(一作/一)十一卷勅令有司刪錄與格
式参用
周廣順元年六月命侍御史盧億等以晉漢及國初事闗
刑法勅條一十六件編爲二卷目爲大周續編勅
顯徳四年五月二十四日中書門下奏准宣法書行用
多時文意古質條目煩細使人難㑹兼前後勅格差謬
重叠亦難詳究宜令中書門下並行删定務從簡要所
貴天下易爲頒行者伏以刑法者御人之銜勒救弊之
斧斤故鞭扑不可一日弛於家刑罰不可一日廢於國
雖堯舜淳古之代亦不能舎此而致理矣命奏制書删
律令之書求救弊之本經聖賢之損益爲今古之章程
歴代以來謂之彛典朝廷之所行用者律一十二卷律
疏三十卷式二十卷令三十卷開成格一十卷大中統
類一十二卷及皇朝制勅等折獄定刑無出於此律令
則文辭古質看覧者難以詳明格勅則條目煩多檢閲
者或有疑誤加以邊逺之地貪猾之徒緣此爲奸寖以
成弊方屬聖明之運宜申畫一之規所兾民不陷刑官
知所守臣等商量望准聖㫖施行仍差侍御史知雜事
張湜太子右庶子劇可乆殿中侍御史率汀職方郎中
劉守中倉部郎中王營司封員外郎賈玼太常博士趙
礪國子博士李光贊大理寺正蘓曉太子中允王伸等
十人編集新律勒成簿帙律令之有難解者就文訓釋
勅格之有煩雜者隨事删除止要諳理省文兼且直書
易㑹其中有輕重未便當於古而不便於今矛盾相攻
可於此而不可於彼盡宜改正無或牽拘候編集畢日委
御史臺尚書省四品已上官及兩省五品已上官㕘詳
可否送中書門下議定奏進取止從之至五年七月七
日中書門下及兵部尚書張昭逺等奏所編集勒成一
部别有目録凡二十一卷目之為大周刑統伏請頒行
天下與律疏令式通行其刑罰法統類開成編勅等採
掇既盡不在法司行使之限自來自宣令指揮公事三
司臨時條法州縣見今施行不在編集之數應該京百
司公事各有見行條件望令本司刪集送中書門下詳
議奏聞者奉勅宜依
　　議刑輕重
後唐天成二年二月十五日御史臺刑部大理寺奏奉天成
元年十二月一十日勅越訴之條本防虚妄須行懲㫁以
絶效尤如或實抱深寃無門上訴其越訴律内不載杖數仍
令大理寺别具奏聞者寺司准名例律諸㫁罪而無正條
若或不經臺省何得復讐事在酌中理難執律其應出
律者則舉重以明輕其應入罪者則舉輕以明重疏
云斷罪而無條謂一部律内犯無罪名者准雜律不應
得爲而爲者笞四十謂律令無條理不可爲者事理重
者杖八十疏云雖犯輕重觸雜𢎞多金科玉條包羅難盡
其有在律在令無有正條若不輕重相明無文可以比
附臨時處斷量情爲罪庶補遺闕故立此條其情輕者
笞四十理重者杖八十奉勅宜依
其年七月洺州平恩縣百姓髙宏超其父暉爲鄉人王
感所殺宏超挾刄殺感携其首自陳大理寺以故殺論
尚書刑部員外郎李恩夢覆曰伏以挾刄殺人按律處
死投獄自首降罪垂文髙宏超既遂報讐固不逃法戴
天罔愧視死如歸歴代以來事多貸命長慶六年有康
買得父憲爲力人張莅乘醉拉憲氣息將絶買得年十
四以木鍤撃莅後三日致死勅㫖康買得尚在童年能
知子道雖殺人當死而爲父可哀若從償命之科恐失
度情之義宜减死罪處分又元和六年富平人梁悦殺
父之仇投縣請罪勅㫖復仇殺人固有彞典以其伸寃
請罪自詣公門發於天性本無求生寧失不經特宜减
死方今明時有此孝子其髙宏超若使須歸極法實慮
未契鴻慈奉勅忠孝之道乃治國之大柄典刑之要本
誅惡之深文差若毫釐繫之理道昔紀信替主赴難尚
青史之永刪今髙宏超爲父復仇即刑書之不尚人倫
(闕/)法網宜矜可減死一等
長興二年四月大理寺劇可乆奏准開成格應盗賊須
得本贓然後科罪如有推勘因而致死者以故殺論臣
請起今以後若因而致死無故即請减一等别增病症
而死者從辜限正賊减本罪五等中書門下復奏今後
凡闗賊徒若推勘因而致死者有故以故殺論無故减
一等如拷决因增疾患候騐分明如無他故雖辜内致
死亦以减一等論從之至晉天福六年五月十五日尚
書刑部員外郎李象奏據刑法統類節文云盗賊未見
本贓推勘因而致死者有故者以故殺論其無故者减
一等又云今後或有故者以故殺論或無故者其影跡
顯然支証不謬堅持奸惡不招本情以此致死者减故
殺罪三等其或妄被舉引終是平人以此致死者减故
殺罪一等臣按上文云有故殺者以故殺論即此是矣
其無故殺者亦坐减一等罪即恐未當假如官司或有
判獄未見本情不可全不詰問託言有故者則是曽行
拷掠及違令式或粗大勘捧強相抑壓以此致死者並
屬有故無故者即是推勘之司不曾拷掠又不違法律
亦不堅有抑壓此則並屬無故不坐罪假若有犯事人
舊患病疾推勘之際卒暴身亡不可以坐推司减等之
罪又據斷獄律云若依法使杖依數拷决而邂逅致死
者勿論邂逅謂不期致死而死且彼言拷决尚許勿論
此云無故却令坐罪事實相背理有未通請今後推勘
之時致死者若實情無故請依邂逅勿論之義詳定院
奏臣等参詳若違法拷掠即非關托故挾情以致其死
但有情故者依故殺論若雖不依法拷掠即非托故挾
情以致其死而無情故者請减故殺一等若本無情故
又依法拷掠或未拷掠或依詰問未詰問及不抑壓因他
故致死並屬邂逅勿論之罪從之
晉天福三年八月大理寺奏左街韓延嗣爲百姓李延
暉衝者本街使連喝不住毆撃致死准律鬪毆者原無
殺心因相闘毆而殺人者依故殺人者斬其韓延嗣准律合斬准刑
法統類節文絞刑决重杖一百處死勅法寺定刑比不
因闘毆故傷人辜内死者以殺人論盖㣲相類且非本
條罪有可疑法當在宥徒二年半刺面馳華州發運務
收管
　　定贓
後唐長興四年六月十四日准勅枉法贓十五匹絞准
格加至二十匹乃自喪亂以來亷恥者少舉律行令戒
人逺財國家常切好生上下頗能知禁犯既漸寡法亦宜
輕起今後犯枉法贓者宜准格文處分贓名條内有以
准加减及同字者并倍贓累贓並宜准律令格式處分
凡有告事者除鹽麴條流外宜據輕重依理施行不在
格賞之限
清泰元年九月大理寺奏所用法書竊盗條准建中年
贓滿三匹以上决殺不及三匹量情决杖本條量情之
文不定詔御史中丞龍敏等議贓滿三匹准舊法一匹
以上决徒二年半一匹以下量罪以杖大理寺丞又以
量罪之文不定申奏集寺重取今議定贓滿一匹徒二
年半不及一匹徒一年半不得財杖七十從之
二年五月中書門下奏刺史位列公侯縣令爲人父母
祇合倍加乳哺豈可自致瘡痍一昨張宗允胥吏訟論
合當極典法司援律罪止徒流臣聞立法稍嚴則人不敢
犯其見行法律望下所司更加斟酌御史臺刑部大理
寺同議奏准律枉法贓十五匹絞天寳元載加至二十
匹請今後枉法贓十五匹准律絞不枉法贓准三十匹
加徒流受所監臨贓五十匹流二千里今請依統類不
枉法贓過三十匹受所監臨贓過五十匹從之
晉天福五年十月勅今後竊盗贓滿五匹者處死三匹
以上决杖配流以盗論者依律文處分
漢天福十二年八月勅應天下凡闗强盗捉獲不計贓物多
少按騐不虛並宜處死
周廣順三年二月中書門下奏今後應犯竊盗贓及和
姦者並依晉天福元年以前條制施行應諸處犯罪人
等除反逆外其餘罪並不得籍没家産及誅骨月一依
格令處分請再下明勅頒示天下乃下詔曰赦書節文
明有釐革竊慮邉城逺郡未得審詳宜使更明免至舛
誤其盗賊若強盗並准向來格條斷遣其犯竊盗者計
贓絹滿三匹者並准律决殺其絹以本處上估價爲定
不滿三匹者第等决斷應有夫婦人被強姦者男子决
殺婦人不坐其犯和姦者男子婦人並准律科斷罪不
至死其餘姦私准格律處分
　　論赦宥
晉天福三年二月任散騎常侍張允進駁赦論曰臣聞
管子曰赦者小利而大害乆則不勝其禍不赦者小害
而大利乆則不勝其福又漢紀云吳漢病篤帝問所欲
言對曰願陛下無為赦㫖竊觀自古帝王皆以水旱則
降德音而宥過開狴牢而放囚兾感天心以赦救災者
非也假有二人訟一人有罪一人無罪有罪者見赦則
喜無罪者銜寃銜寃者何疎乎見赦者何親乎如此則
是致災之道非救災之術也小民遇天災則喜皆勸為
惡曰國家好行赦必赦我以救災如此則赦者教民為
惡也且天道福善禍淫若以赦為惡之人而變災為福
則是天助惡民也故曰天降之灾警誡人主豈以濫捨有
罪而能救其灾乎是知赦不可行也明矣上深納之
　　徒流人
後唐清泰三年三月尚書刑部郎中孝元龜奏准開成
格應斷天下徒流人到所流處本管畫時申御史臺候
年月滿日申奏得放還本貫近年凡徒流人所管雖奏
不申御史臺報大理寺所以不知放還年月望依格律
處分從之
　　斷屠釣
梁乾化二年四月𠡠近者星辰失度方在修禳宜令兩
京及宋州魏州取此月至五月禁斷屠宰
後唐同光元年十二月十一日𠡠下凡軍人百姓將牛
驢及馬宰殺貨賣今後切要斷除如敢故違即擒捉不
問單分髙低所在處斬訖奏其本軍指揮使若不切鈐
轄致軍内有人違犯别處捉獲亦當取斷天成二年三
月𠡠訪聞京城坊市軍營有故犯條流殺牛賣肉者仰
府縣軍廵嚴加糾察如得所犯人准條科㫁如有死牛
即令貨賣每斤不得過五文鄉村死牛但報本村節級
然後准例納皮曉示天下以此處分
長興二年九月勅其五方見在鷹隼之類並宜就山林
解放此後諸色人不得輒有進獻仰閤門使有此色貢
奉表章不得引進
三年五月一日勅凢羅網彈射并諸弋獵之具比至冬初
並宜止絶若有犯者隨處官吏科違禁之罪起今後每
二月勅便作此勅曉諭中外
　
　
　
　
　
　
　
　
　
　
　
　
　
　
　五代㑹要卷九
欽定四庫全書
　　五代㑹要卷十
　　　　　　　　　　　　　宋　王溥　撰
　　刑法雜録
後唐同光三年六月二十一日大理寺奏准獄律諸立
春已後秋分已前不得奏决死刑違者徒一年今寺司
相次有案牘若准律文候秋分後申奏必慮刑獄延留
者詔曰刑以秋冬雖闗惻隱罪多連累翻慮淹延若或
十人之中止於一夫抵死豈可以輕附重禁錮逾時言
念哀矜又難全廢其諸司囚徒罪無輕重並宜各委本
司據罪詳斷輕者即時疏理重者候過立春至秋分然
後行法如闗係軍機須行嚴令或謀爲逆惡或藴蓄奸
邪或行刼殺人難於留滯並不在此限
其年閏十二月二十五日大理少卿魏逅奏此後伏請
指揮天下州府應所禁囚徒不計州縣府廵大小刑獄
委觀察使刺史填送清强判官一員於本㕔每月二十
六日兩衙引問明置獄狀細述事端大則盡理推尋小
則立限决遣其外縣鎮禁人三日外具事節申本州府
仍勘問指揮奉勅宜依
天成元年十一月六日勅應天下刑獄公事訪聞近日
多有寃滯自今後每捉到正賊但見贓騐便行正斷不
得更追闗連祗証人宿食去處
二年六月十二日大理少卿王爵奏伏惟正觀五年八
月二十一日勅極刑雖令即决仍三覆奏在京五覆奏
决前三奏决日兩奏准犯惡逆者一覆奏著於格令又
准建中三年十一月十四日勅應决大辟罪在京者宜
令行决之司三覆奏决前兩奏决日一奏謹按斷獄諸
死罪囚不待覆奏報下而决者流二千里即奏報應决
者聴三日乃行刑若限未滿而行刑者徒一年伏以人
命至重死不再生近年以來全不覆奏或䝉赦宥已被
誅夷伏乞勅下所司應在京有犯極刑者令决前决日
各一覆奏聽進止有凶逆犯軍令者亦許臨時一覆奏
應諸州府乞别降勅命指揮奉勅宜依
二年七月十七日勅節文今後指揮諸道州府凡有推鞫囚
獄案成後逐處委觀察防禦團練軍事判官引所勘囚人面前
録問如有異同即移司别勘若見本情其前推勘官吏量罪科責
如無異同即于案後别連一狀云所録問囚人無疑案同轉上本處
觀察團練使刺史有案牘未經録問不得便令詳㫁如防禦團
練刺史州有合申節使公案亦仰本處録問過即得申送
其年八月十五日少府少監申著瑀奏伏乞指揮諸道
州府此後或顯犯憲章者候文案畢任依格法㫁懲如
未明事理不得行責情杖從之
其年閏八月勅古者賞以春夏刑以秋冬将賞為之加
膳將刑為之不舉樂今朕切于禁暴樂在勸能其或秋
後有功不可待氷冸而行賞春時有罪不可候霜降而
加刑漸向太平方行古道況賞不僣與則立功者轉多
刑不濫施則犯法者漸少其在京或遇行極法日宜不
舉樂朕減常膳諸州使遇行極法日亦禁聲樂
長興二年四月二日勅諸道州府各置病囚院仍委隨
處長吏耑加經心或有病囚當時差人診候療理後據
所犯輕重决斷如敢故違致病囚負屈身死本官吏並
加嚴斷兼每年自夏初至八月未立秋每五日一次差
人洗刷枷杻
其年閏五月勅應律令格式六典准舊制令百司各於
其間錄出本局公事巨細一一抄冩不得漏落纎毫集
成卷軸兼粉壁書在公㕔若未有廨署者其文書委官
主掌仍每有新授官到令自冩録一本披尋或因領問
之時須知次第仍令御史䑓告諭限兩月内抄錄及粉
壁書冩須畢其間或有未可便行及曾釐革事件委逐
司旋申中書
四年六月大理正張仁瑑奏伏見諸道州府刑殺罪人
雖有骨肉尋時不容改瘞皆給喪𦵏行人載於城外或殘
害尸髪多致邀求准獄官令諸大辟罪官給酒食聽親
故辭訣宣告犯狀日未後行刑注云决之經宿所司即
爲埋瘞若有親故亦任収𦵏又條諸囚死無親故者官
給棺於官地埋瘞置磚銘於壙内立牌於冢上書姓名
請依令指揮從之
其年七月前潞州屯留縣主簿李光鼎獻時務凡當道
推刑獄請令於本判官㕔前當面責勘據逓到疑狀判
官與本司官典同對練候勘鞫了日即將印縫分付本
典結案從之
應順元年三月十三日勅令後應三京及諸道州府凡
有刑獄並須據罪斷遣除准初勘鞫及合奏覆外其餘
不得便將案奏擬聞
晉天福三年八月二十六日勅下刑部大理寺御史䑓
及三京諸道州府今後或有繫囚染病者並令逐處醫
工看候於公廨錢内量支藥價或事輕者仍許家人看
候所有罪犯合處杖責者仍候痊復日科决
四年九月相州奏管内所獲賊人從來籍没財産云是
鄴都舊例格律未見明文勅今後凡有賊人准格定罪
不得沒納家資天下諸州准此
五年三月十日勅𠢐耳稱寃人准大中六年十二月十五
日勅若有犯者决杖流配訴雖有理不在申明今後所陳
與為勘㫁𠢐耳之罪准律别科
六年五月十五日尚書刑部員外郎李象奏請今後凡是
散官不計髙低若犯罪不得當贖亦不得上請詳定院覆
應内外文武官有品官者自依品官法無品官有散試官者
應内外帶職廷臣賓從有功将校等並請同九品官例其
京都軍巡使及諸道州府衙前職員内外雜任鎮将等並
請准律不得上請當贖其巡司馬步司判官雖有曽歴品官
者亦請同流外職准律杖罪已下依决罰例徒罪已上仍依
當贖法(周顯徳五年七月新定刑統今後定罪諸道行軍/司馬節度副使副留守准從五品例諸道兩使判)
(官防禦團練副使准從六品官例節度掌書記防團判官兩/藩營田等判官准從七品官例諸道推巡及軍事判官准從)
(八品官例諸軍将校内諸司副/供奉官殿直臨時奏聴聖㫖)
七年十一月二十九日勅宜令四京及諸道州府遇大祭祀
正冬寒食立春立夏雨雪未晴已上曰並不得行極法如有
已㫁下文案可取次日及雨雪定後施行
開運三年十二月十三日詳定院奏今後在京及諸道州府
如有准勅决笞杖者差一員公幹清強官監視從之
周廣順元年正月五日赦節文今後應諸色犯罪除反逆
罪外並不得沒籍家貲誅及骨肉一依格令處分
三年二月中書門下奏起今後應天下諸道州府㫁遣死罪
者候㫁遣訖録原案聞奏仍分明録推司官典及詳㫁檢法
官姓名具檢用法條朱書不得漏落
顯徳元年十月勅應諸司賊盜冝委本府州節度防禦團
練等使刺史専切㫁除其部内凡有賊盜及逃走軍健諸
色亡命之人並須覺察設計差人收拿不計逺近以獲為
限應有婚姻鬭競賊盜公事仰逐月長吏躬親鞫問仍令
本判官不時提舉疾速區分庶勅命凡有大辟罪㫁訖其
公案申奏今後仰抄録要當事節兼于前面朱書罪人
入禁至㫁了日數奏聞
二年四月五日勅應諸道見禁罪人無家人供給乞食者每
人逐日散官米二升不得任信獄子節給減消罪人口食
仍令不住供給水漿洒掃獄内每五日一度洗刷枷杻如
有病疾者晝時差人看驗醫療
五年七月七日勅州縣自官已下因公事行責情杖量其罪
輕重用不得過臀十五杖因責情杖致死者具事由聞奏
又勅諸盜經㫁後仍更行盜前後三犯並曽經官司推
問服罪不問赦前後贓多少並取决殺
　　厯
逐朝厯名　　　　　黄帝起用辛卯厯
顓頊用乙卯厯　　　虞用戊午厯
夏用丙寅厯　　　　商用甲寅厯
周用丁巳厯　　　　魯用庚子厯
秦用乙卯厯　　　　漢用太初厯
四分厯　　　　　　三統厯用三本
魏用黄初厯　　　　景初厯用二本
宋用大明厯　　　　元嘉厯用二本
齊用天保厯　　　　同章厯
正象厯用三本　　　後魏用興和厯
正光厯　　　　　　正元厯用三本
梁用大同厯　　　　乾象厯
永昌厯三本　　　　後周用天和厯
丙寅厯　　　　　　明元厯三本
隋用甲子厯　　　　開皇厯
皇極厯　　　　　　大業厯三本
唐用戊寅厯　　　　麟徳厯
神龍厯　　　　　　大衍厯
元和厯　　　　　　元和觀象厯
長慶宣明厯　　　　寳應厯
正元厯　　　　　　景福崇元厯十本
晉天福四年八月司天監馬重績奏曰臣聞爲國者正
一氣之元宣萬邦之命受兹厯象以立章程長慶宣明
雖氣朔不渝而星躔罕騐景福崇元縱五麗甚正而
年差一日今以宣明氣朔崇元星緯二厯相参方得符合
况自古諸厯皆以天正十一月爲歳首循太古甲子爲
上元積嵗彌多差濶之甚臣改定元朔爲新厯一部一
十一卷七章上下經二卷算草二卷立成十二卷取天寳
十四年乙未立爲近元以雨水正月朔爲歳首其所撰
新厯謹詣閣門上進遂命司天少監趙仁錡張文皓秋
官正徐皓文参謀趙延義杜崇黽等以新厯與宣明崇
元考覈得失勅賜號調元厯仍令翰林學士承㫖和
凝撰序
周顯徳三年八月端明殿學士左散騎常侍權知開封
府事王朴奏曰臣聞聖人之作厯也在乎知天人之變
者也人情之動則可以言知之天道之動則當以數知
之數之爲用也聖人以之觀天道焉歳月日時由斯而
成隂陽寒暑由斯而節四方之政由斯而行夫爲國家
者履端立極必體其元布政考績必同其歳禮動樂舉
必正其朔三農百工必授其時五刑九伐必順其氣庶
務有爲必從其日六籍宗之爲大典百王執之爲要道
是以聖人受命必治厯數故得五紀有常受庶徴有常
應正朔行之於天下也自唐而下凡歴數朝亂日失天
垂將百載天之厯數汨陳而已今陛下順效古道寅畏
上天咨詢庶官振舉墜典以臣薄游曲藝嘗渉舊史遂
降述作之命俾究迎推之要雖非能者敢不奉詔是以
包萬象以立法齊七政以立元則圭箭以候氣審朓朒
以定朔明九道以歩日校遲疾以推星考黄道之邪正
辨天勢之升降而交蝕詳焉立天之道曰隂與陽各有
數合則化成矣陽之䇿三十六隂之䇿二十四竒偶相
合兩陽三隂同得七十二則隂陽之數合七十二者化
成之數也化成則謂之五行之數五之得竒之數過則謂
之氣盈不及謂之朔虛至於應變分明而無所不通所
謂包萬象矣故以七十二爲經法經者常也常用之法
也百者數之節也隨法進退不失舊位故謂之通法以通
法進統法得七千二百謂之統法自元入經先用此法
統厯之諸法也以通法進統法得七十二萬氣朔之下收
分必盡謂之全率以通法進全率得七千二百萬謂之大
率而元統生焉元者歳日月時皆甲子日月五星合在
子正之宿當盈縮先後之中所謂七政齊也古之植圭
於陽城者以其近洛故也盖尚慊其中乃在洛之東偏
開元十二年遣使天下候影南距林邑國北距横野軍
中得浚儀之嶽臺應南北弦居地之中皇家建國定都于
梁今樹圭置箭測嶽臺晷漏以爲中數晷漏正則日之
所至氣之所應得之矣日月皆有盈縮日盈月縮則後
中而朔月盈日縮則先中而朔自古朓朒之法率皆平
行之數入厯既有前後而又衰稍不倫皇極舊術則迂
廽而難用降及諸厯則疎遠而多失今以月離朓朒隨
厯較定日躔朓朒臨用加减所得者入離定日也一日
之中分爲九限逐限損益衰稍有倫朓朒之法所謂審
矣赤道者天之紘帶也其數圓而平紀宿度之常數焉
黄道者日軌也其半在赤道内半在赤道外去赤道極逺二十四度
當與赤道近則其勢斜當去赤道逺則其勢直當斜則日
行宜遲當直則日行宜速故二分前後加其度二至前
後减其度九道者月軌也其半在黄道内半在黄道外去黄道極
遠六度出黄道謂之正交入黄道謂之中交若正交在
秋分之宿中交在春分之宿則比黄道益斜若正交在
春分之宿中交在秋分之宿則比黄道反直若正交中
交在二至之宿則其勢差斜故較去二至二分逺近以考
斜正乃得加减之數自古雖有九道之説盖亦知而未
詳空有祖述之文全無推歩之用今以黄道一周分爲
八節一節之中分為九道盡七十二道而復使日月二
軌無所隱其斜正之勢焉九道之法可謂明矣星之行
也遠日而遲近日而速去日極逺勢盡而留自古諸厯
分段失實隂陽無准今日行分尚多次日便留自留而
退唯用平行仍以入段行度為入厯之數皆非本理遂至
乖戾今較定逐日行分積逐日行分以爲變段於是自
疾而漸遲勢盡而留自留而行亦積微而後多别立諸
段變厯以推變差俾諸段變差際㑹相合星之遲疾可
得而知之矣自古相傳皆謂去交十五度以下則日月
有蝕殊不知日月之相掩與闇虚之相射其理有異焉
今以日月徑度之大小校去交之逺近以黄道之斜正
天勢之升降度仰視旁視之分數則交虧得其實矣乃
以一篇歩日一篇歩月一篇歩星以卦候沒滅為之下
篇都四篇為厯經一卷厯十一卷草三卷顯徳三年七
政細行厯一卷臣檢討先代圖籍今古厯書皆無蝕神
首尾之文盖天竺胡僧之妖説也近自司天卜祝小術
不能舉其大體遂為等接之法盖從假用以求径㨗于
是乎交有逆行之數後學者不能詳知便言厯有九曜
以為注厯之常式今並削而去之昔在唐堯欽若昊天
陛下親降聖謨考厯象日月星辰唐堯之道也其厯謹
以顯徳欽天為名天道元逺非㣲臣之所盡知但竭兩
端以奉明詔踈略乖謬甘俟罪戾世宗覽之親為製序
仍付司天監行用以來年正旦為始自前諸厯皆廢
　　渾天儀
後唐清㤗三年十一月遣司天少監趙仁錡徃汴州取
渾天儀(先是梁朝曽造自梁亡留在汴州故司天監/何果奏取竟以舊渾天儀損折不能施用)
　　漏刻
晉天福三年二月司天臺奏臣等准漏刻經云漏刻之
制起自軒轅所以上揆天時下著人事是故日行有南
北晷漏有長短以黄道去極之度而求漏刻自移之變
夫中星晝夜一百刻分為十二時毎時有八刻三分之
一假令符天以六十分為一刻一時有八刻二十分四
刻十分為正前十分四刻為正後二十分為中必為時
正上古已來皆依此法自唐室將季黄巢犯京既失舊
經漏刻無准伏以見行漏刻自午初四刻元稱巳時已
入未時猶打午正若不改更終成錯誤今欲毎時初打
一刻至四刻後正時正牌打八刻終一時後一時却從
初起即上同徃古下騐將來奉勅宜依令本司集寮屬
討定奏聞者臣等據諸家厯數及太霄論漏刻等經皆
以晝夜時百刻分為十二時毎時有八刻三分之一凡
一時以打一刻起于時初八刻終于時正近取到水秤
較騐方知見行漏刻差誤假令以午時為例從午時五
刻上行作午時一刻浸至未時四刻始滿八刻方終午
時此則午未兩時中各取半合為一時也自日出後至
日入以來時刻皆如此例相侵伏乞改正從時初打一
刻至四刻後進正牌八刻終為一時後時却從初起時
辰自正晷漏無差從之
　　地震
後唐莊宗同光二年十一月鎮州地震三年十一月二
十五日魏府徐泗地大震
明宗天成二年七月鄭州地大震殺二人長興二年六
月太原地震自二十五日未時至二十七日申時二十
餘度左補闕李祥上疏曰臣聞天地之道以簡易示人
鬼神之情以禍福為務王者祥瑞至而不喜灾異見而
必驚罔不寅畏上元思答天譴臣聞北京地震日數稍
多臣曽覽國書伏見髙宗時晉州地震時侍中張行成
奏曰天陽也地隂也君陽象臣隂象君宜轉運臣宜安
静今晉州地震彌旬不休將恐女謁用事臣下隂謀且
晉州是陛下本封今地震為尤彰其應伏願深思逺慮
以杜未萌又開元中㤗州地震又差官宣慰兼降使致
祭山川所損之家委量事制宜奏聞伏惟陛下中興唐
祚起自晉陽地數震于帝鄉理合思于天誡况聖明御
宇于今六年嵗稔時康人安俗阜臣慮陛下忘創業艱
難之時有成功矜滿之意伏望特委親信兼選勛賢且
徃北京安慰宻令廵察問黎民之疾苦嚴山川之祭祀
然後鑒前朝得失之本探歴代聖哲之規崇不諱之風
罷不急之務上深嘉之賜以四品之章服
　　日蝕
梁太祖一(開平五年正月丙戌朔太史言案前史漢髙/祖末年日蝕于嵗首上甚惡之於是素服避)
(正殿命百官各守本司/降勅赦宥罪以答天譴)
少帝一(龍徳三年十月/辛未朔日蝕)
後唐莊宗一(同光二年四月癸亥朔日司/天奏日蝕在卯主嵗大旱)
明宗五(天成元年八月乙酉朔二年八月乙夘朔三年/五月丁丑朔其日隂雲不見百官稱賀長興元)
(年六月癸己朔其日隂㝠不見至夕大雨二年十一月/甲申朔先是司天計朔日合食二分伏縁所食㣲少太)
(陽光影相鑠伏恐不辨虧缺其/日不入閤百官不守司從之)
晉髙祖四(天福二年正月乙卯朔先是司天奏正月二/日太陽虧蝕宜避正殿開諸門盖蔵兵器是)
(日太陽虧十分内蝕三分在危室十七度日出東方已/帯蝕三分漸生至夘時復滿三年正月戊申朔司天先)
(奏其日日蝕至日不蝕内外稱賀四年七月庚子朔中/書門下奏謹案舊禮日有變天子素服避殿太史以所)
(司救日于社陳五兵五鼓五麾東㦸南矛西弩北楯中/央置鼓服從其位百職廢務素服守司重列于廷毎等)
(異位向日而立明復而止今所司法物咸不能具去嵗/正旦日蝕惟謹藏兵仗皇帝避正殿素服百官守司今)
(且欲依舊禮施行從之七年四月甲寅/朔是日百官守司太陽不食上表稱賀)
少帝四(天福八年四月戊中朔開運元年九月庚/午朔二年八月甲子朔三年二月壬戌朔)
漢隱帝三(乾祐元年六月戊寅朔二年六/月癸酉朔三年十一月甲子朔)
周太祖一(廣順二年四/月丙戌朔)
　　月蝕
梁太祖一(開平四年十一月十四日夜先是司天奏是/日月蝕不宜用兵時王景仁方摠大軍北伐)
(追之不及至五年正月二日/果為唐莊宗大敗于栢鄉)
後唐莊宗二(同光三年五月戊/申其年九月甲辰)
明宗三(天成三年十二月乙卯四年六/月癸丑望其年十二月庚戌)
少帝二(開運元年三月戊子/其年六月丙戊蝕)
漢髙祖一(天福十二年/十二月乙未)
周世宗二(顯徳三年正月戊申/五年十一月辛未)
　　彗孛
梁乾化二年四月甲戌夜彗見于靈臺之西(五月以彗/星謫見降)
(赦宥罪以/答天譴)
後唐天成三年十月庚午夕西南有孛長丈餘東南指
在宿五度三夕不見
清泰三年九月己丑彗出虚危長尺餘形細㣲經天壘
哭星(其年十一月廢帝遇難/于洛陽晉髙祖登極)
晉天福六年九月有彗星見丈餘(安重榮建謀舉兵/向闕敗于宗城縣)
八年十月庚戌夜有彗星見于東方西指尾長一丈在
角九度(其年十二月青/州楊光逺叛命)
周顯徳三年正月壬戌夜有星孛于参宿其芒指于東
南
　
　
　
　
　
　
　
　
　
　
　
　
　
　
　五代㑹要卷十
欽定四庫全書
　五代㑹要卷十一
　　　　　　　　　　　　　宋　王溥　撰
　　五星凌犯
梁乾化二年五月壬戌夜熒惑犯心大星去心四度順
行(司天奏大星為帝王之星宜修徳/以答天譴其年六月五日太祖殂)
正明四年十二月癸亥鎮星犯文昌上将(唐天祐十五/年也是月與)
(唐兵大戰於胡栁坡唐幽州/節度使周徳威歿於陣)
後唐同光三年九月己亥熒惑在江東犯第一星(是年天/下大水)
長興四年八月己未夜五鼓三籌熒惑近天髙星嵗星
近司怪太白近軒轅大星(是年十二月二/十六日明宗崩)
清泰三年五月丙申夜熒惑嵗星犯軒轅又犯大星(其/年)
(降制除晉髙祖為鄆州/莭度使晉祖不受詔)
晉開運元年十月壬戌夜熒惑犯哭星(司天監趙延義/奏元枵鬼方隂)
(之所治司命哭位生乎火猛而代其徴也急齊地将有/覆敗破家伏法而死其年十二月青州叛帥楊光逺子)
(承勛斬其同謀逆人邱濤/等以城降光逺尋亦被誅)
漢乾祐二年十一月辛亥夜鎮星始出太㣲之左掖門
(自戊辰嵗八月己丑鎮星入太㣲垣犯上将左右執/法内屏謁者勾已往來凡四百四十三日方出左掖)
周顯徳六年六月十八日熒惑與心大星合度光芒
相射(其月十九日世宗崩先熒惑勾已於房心間凡/數月至上臨崩之前一夕與心大星合度是夜)
(順/行)
　　星聚
後唐同光二年八月甲申嵗星熒惑合在翼十四度
天成三年九月庚辰鎮星嵗星合於箕辛巳太白熒惑
合於軫
晉天福三年四月癸巳夜五鼓三㸃後太白與鎮星合
太白在鎮星北一寸光芒相接鎮星在婁宿二度順行
黄道内一度太白在婁宿二度順行黄道内一度(宿度/在徐)
(魯之分日辰/在荆楚之分)
漢天福十二年六月鎮星太白嵗星熒惑聚於張(宿占/云有)
(帝王興於周者漢髙祖起義兵自平陽趨洛以應之及/隠帝将嗣位又封周王暨周太祖登位以姬姓之後復)
(繼宗周天人之/符乃有所屬)
　　流星
梁乾化元年十二月甲辰夜東方有流星如數升器出
畢宿口受光三丈餘有聲如雷
後唐同光三年六月庚寅夜一鼓西南有流星約七十
餘皆有尾迹西南流(其年九月正/簡皇太后崩)
長興二年九月丙戌夜二鼓初東北方有小星流入北
斗魁滅至五鼓初西北方次北有流星状如半升器前
小後大速流入奎滅尾迹凝天屈曲如雲而散光明燭
地又東北有流星如大桃出下台星向西北速流至斗
柄苐三星旁滅五鼓以後至明中天及四方有小流星
百餘流注交横
清泰元年九月辛丑夜五更初有大星如五斗器西南
流尾迹長數丈色赤移時盤屈如龍形蹙縮如二鏵相
闘而散又一星稍小東流有尾迹凝成白氣食頃方散
晉天福三年三月壬申夜四鼓後東方有大流星状如
三升器其色白尾迹長二尺餘屈曲流出河鼓星東三
尺東流丈餘滅
周顯徳三年正月癸亥五鼓後有大星出南斗傃東北
流丈餘滅
　　山摧
後唐長興三年七月䕫州奏赤甲山崩
　　水溢
梁開平四年青宋冀亳水詔令本州以省倉粟麥等賑
貸
後唐同光二年十二月中書門下奏今年秋天下州府
例有水災百姓所納秋稅請特放加耗從之
三年六月至九月大雨江河决壊民田七月洛水泛漲
壊天津橋漂近河盧舎艤舟為渡覆沒者日有之鄴都
奏御河漲於石灰窰口開故河道以分水勢鞏縣河决
冲住倉厫八月勅如聞天津橋未通往来百官以舟船
濟渡因茲傾覆兼踣泥塗自今文武百官可三日一趋
朝宰臣即每日中書視事
四年正月勅自京以東幅貟千里水潦為沴流亡漸多
宜自今月三日後避正殿减膳撤樂省費以答天譴應
去年絰水决䖏鄉村有不逮及逃移人户差科夏秋兩
稅及諸折科委逐䖏長吏切加㸃檢並與放免仍一年
内不得雜差遣應在京及諸縣有停住斛斗並令减價
出糶以濟公私如在遵守仰具奏聞
長興三年七月諸州大水宋亳潁尤甚宰臣奏曰今秋
宋州管界水灾最甚人户流亡粟價暴貴臣等商量請
於本州出斛斗依時價出糶以救貧民兼大水之後頗
且宿麥窮民不辦種子亦望本州據人户等第支借麥
種自十石至三石候来年收麥據原數却令收納從之
清泰元年九月連雨害稼詔曰久雨不止禮有祈禳禜
都城門三日不止仍祈山川告宗廟社稷宜令太子賓
客李延範等禜諸城門太常卿李懌等告宗廟社稷
晉天福四年七月西京大水伊洛瀍澗皆溢壊天津橋
　八月河决博平甘陵大水
六年九月河决於滑州一溉東流居民登邱冡為水所
隔詔所在發舟船以救之兖州濮州界皆為水所漂溺
命鴻臚少卿魏玭将作少監霍廷讓右領衛将軍安璿
右統衛將軍田畯于滑濮澶鄆四州檢河水所害稼并
撫問遭水百姓兖州又奏河水東流濶七十里水勢南
流入沓河及揚州河至七年三月命宋州節度使安彦
威率丁夫塞之河平建碑立廟於河决之所七年四月
詔曰近年已来大河頻决漂蕩户口妨廢農桑言念蒸
民用茲凋弊凡居牧守皆委山河既在封圻所宜専切
今後宜令􁜲河廣晉府開封府尹逐䖏觀察坊禦使刺
吏等並兼河堤使名額任便差選職員分擘勾當有堤
堰怯薄水勢冲注䖏預先計整不得臨時失於防䕶
開運元年六月黄河洛河泛溢壊堤堰鄭州原武滎澤
縣界河决
周廣順三年七月暴風雨京師水深二尺壊墻屋不可
勝計諸州皆奏大雨所在河渠泛害稼
三年六月諸州大水襄州漢江泛溢壊羊馬城大城内
水深一大五尺倉庫漂盡居人溺者甚衆
　　火
後唐天成四年十一月汝州火燒羽林軍營五百餘間
(先是司天奏熒惑入羽林/請京師偹火至是應之)
長興二年四月汴州封禪寺門上忽有火起沿燒近寺
廬舎相次黎福縣亦火
三年十二月懐州軍營内三䖏火光自起人至即滅不
焚廬舎
晉天福三年十一月襄州奏火焚居民千餘家
周顯徳五年四月吴越王錢宏俶奏十日夜杭州火焚
燒府署殆盡上命中使賫䛇恤問
　　蝗
梁開平元年六月許陳汝蔡潁五州蝝生有野禽羣飛
蔽空食之皆盡
後唐同光三年九月鎮州奏飛煌害稼
晉天福七年四月山東河南闗西諸郡蝗害稼至八年
四月天下諸道州飛蝗􁀤稼食草木葉皆盡䛇州縣長
吏捕蝗華州節度使楊彦珣雍州節度使趙榮命百姓
捕蝗一斗以禄粟二斗賞之(時蝗旱相繼人民流遷飢/者盈路闗西餓莩尤甚死)
(者十有七八朝廷以軍食不充分命/使臣諸道括借粟麥晉氏自此衰矣)
漢乾祐元年七月青鄆襄齊濮沂宻邢曹皆言蝝生開
封府奏陽武雍邱襄邑等縣蝗開封尹侯益遣人以酒
肴致祭尋為鸜鵒食之皆盡(勅禁羅弋鸜鵒以/其有吞蝗之異也)
二年五月博州奏有蝝生化為蝶飛去宋州奏蝗一夕
抱草而死差官祭之復命尚書吏部侍郎段希堯祭東
岳太府卿劉皥祭中岳皆慮蟲螟故也
　　木氷
漢天福十二年十一月二日旦天大昏霧木有氷至十
一日霜露著草皆為氷(時魏府杜重威叛命車駕親征/駐蹕城下其月二十七日杜重)
(威乞降至来年正月/二十七日髙祖崩)
周廣順三年十一月一日雨大氷(其月命宰臣馮道奉/迎太廟神主赴東京)
(新廟是日上親迎神主于西郊/至來年正月十七日太祖崩)
　　雜灾變
後唐同光三年九月丁未夜徧天隂雲北方有聲如雷
雉皆雊俗呼曰天狗墜
天成二年二月己酉日中有黒氣狀如雞卵
其年十二月壬辰酉時西南方有赤氣如火燄約二千
里(占者云不出二年/其下當有大兵)
應順元年四月九日白虹貫日(是日愍帝遇/弑于衛州)
清泰元年十月辛未已時有雉金色自南飛入中書止
于政事堂屋脊上吏驅之不去良久北飛于民家得之
(其月僕射平章事李愚罷相守本/官吏部尚書劉昫罷相守右僕射)
三年三月有蛇鼠鬥于獅子門外鼠殺蛇(其年晉髙祖起/義兵于太原)
晉天福二年正月二日夜初北方有赤氣西及亥地東北
至丑地南北濶三丈狀如火光赤氣内見紫㣲宫及北斗
諸星至三㸃後内有白氣數條次行至西夜半子時方散
開運元年正月乙未大霧中有紅白相偶(占者云海淫/所興其将有)
(戰時車駕在温/州與契丹相守)
其年七月一日改元開運是夜大雷雨明徳門内井有
石槽槽有龍首其夕漂川十數步而龍首㫁焉(占者云/石國姓)
(也而龍首㫁焉大不吉/之象晉祚果絶于開運)
開運二年正月東京封邱門外石壕内有文若大樹花
葉芬敷之狀相連數十株宛若圖畫(唐景福中盧彦威/鎮滄州壕水如此)
(時有髙泥謂州人曰時将不安宜速避之/至光化元年果有幽州為劉仁恭所陷)
漢乾祐元年三月中書門衛厨釜鳴者七(是月中書侍/郎平章事李)
(濤罷免勒/歸私第)
三年正月有狐去明徳門樓獲之比常狐毛長腹剰二尺
其年閏五月癸巳京師西北風暴雨至戴委門外壊營
舍凡㡬吹鄭門門扉起十餘步落拔大樹數十震死者
六七人平地水深尺餘(其年十一月帝與左右郭永明等同謀大臣楊/邠王章史宏肇等至其月二十一日隠帝遇害)
周廣順三年六月河南河北諸州旬日無鳥既而聚澤
潞之間山谷中集于林木壓樹枝折(是年人疾疫者甚/衆至顯徳元年河)
(東劉崇為周師所敗伏/屍流血故先萌其兆)
顯徳元年三月潞州髙平有鵲巢于縣郭之南平地巢
中七八雛
六年二月癸巳有一人敝衣冠闌入中書升政事堂吏
叱之曰爾何人據牀而坐何人遣爾至此其人曰宋州
官家教我來此吏具其事白于宰臣宰臣密令遣之尋
不知所適(其年六月十九日世宗崩/明年正月四日大宋受命)
其年六月辛卯辰巳間京師天地晦冥澍雨驟降雨中
有腥氣(是日世/宗崩)
　　雜録
後唐同光二年九月司天奏請禁天下造私厯者從之
周廣順三年八月勅自今後元象器物天文圖書䜟記七曜
厯太一雷公式法等私家不得有及衷私傳習有者並須焚毁
司天臺翰林院本司職員不得以前代所禁文書出入借人
傳寫其諸時日五行占筮之書不在禁限每年厯日須候夲司
再造算奏定方得雕印本司不得衷私示外如是准律科罪
顯徳三年八月勅應諸色隂陽占卜書宜令司天臺翰
林院集官詳定其書如是曾經前代聖賢行用合正道
者只可存留其有淺近妖妄不依典據者並可毁廢
　　功臣
梁開平三年十月詔曰太保韓建每月旦十五日入閣
稱賀即令赴朝叅餘時弗入見(示優/禮也)
乾化元年正月勅許昌雄鎮太保韓建朕用之布政民
耕盗止乆居其位庶可勝殘矣宜令中書門下不計年
月勿議替移
後唐同光三年八月内詔冊吴越王錢鏐其印宜以吴
越之
天成四年六月勅故平盧軍節度使霍彦威勲名顯著
宅兆已營爰遵定諡之規俾議送終之制宜以三公禮
𦵏
長興二年四月詔曰周崇呂望有尚父之榮漢重蕭何有
不名之禮錢鏐冠公侯之位疏吳越之封宜示異恩俾
當縟禮其錢鏐宜賜不名
其年六月以唐文正公魏徴八代孫韶爲涇州安定縣
主簿
晉天福二年七月以唐忠武公李晟五代孫艥爲將仕
郎耀州司尸参軍
　　封建
梁開平元年四月封河南節度使馬殷爲楚王五月封
河南尹張全義爲魏王兩浙節度使錢鏐爲吳越王皇
兄全昱為廣王(依舊守太/師政任)皇從子友謙爲冀王友諒爲衡王友能
爲恵王友誨爲邵王
二年正月追封皇從子友寧爲安王友倫爲密王五月
封滄州節度使劉守文爲大彭郡王幽州節度使劉守
光爲河間郡王許州節度使馮行襲爲長樂郡王
三年二月追封靈武節度使韓遜爲潁州郡王四月追
封易定節度使王處直爲北平王福建節度使王審知
爲閩王唐州節度使劉隱爲南平王同州節度使劉知
俊爲大彭郡王山東南道節度使楊師厚爲宏農郡王
追封故河中節度使王重榮爲晉王七月進封幽州節
度使劉守光爲燕王
四年四月進封廣州節度使劉隱爲南海王追封皇兄
存爲朗王六月追封皇伯義方爲潁王皇叔義譚爲韶
王
乾化元年五月進封延州節度使髙萬興爲渤海郡王
二年二月追封故魏博節度使羅宏敬爲趙王
後唐同光元年十一月進封延州節度使髙萬興爲北
平王
二年二月改封河南尹判六軍諸衛事張全義爲齊王
三月進封荆南節度使髙季興爲南平王四月封夏州
節度使李仁福為朔方王
天成二年五月封福建節度使王延鈞爲琅琊王六月
封湖南節度使馬殷爲楚國王
三年七月追封僞蜀主王衍爲順正公(以諸侯/禮𦵏)追封福
建節度使王延鈞爲閩王
長興四年二月封東西兩川節度使孟知祥爲蜀王五
月封皇從子從温爲兗王從敏爲涇王從敏爲涇王追
封故夏州節度使李仁福爲虢王七月進封兩浙節度
使錢元瓘爲吳王
應順元年五月封荆南節度使髙從誨爲南平王湖南
節度使馬希範爲楚王追封兩浙節度使錢元瓘爲吳
王
清泰二年六月封幽州節度使趙徳均爲北平王青州
節度使房知温爲東平王七月封鳳翔節度使李從曮
爲西平王
晉天福元年十二月追封故東丹王李贊華爲燕王
二年五月封魏博節度使范延光爲臨清王青州節度
使王建立爲臨淄王封鳳翔節度使李從□爲岐王十
一月進封兩浙節度使錢元瓘爲吳王追封故隴西王
李嗣昭為韓王
三年四月進封鳳翔節度使李從□爲秦王青州節度
使王建立爲東平王八月進封鄆州節度使范延光為
髙平郡王
五年三月進封昭義節度使王建立爲韓王九月進封
青州節度使楊光遠爲東平王十一月進封福建節度
使王延羲爲閩國王
六年正月追封皇弟敬爲通王十一月封兩浙節度使
錢宏俶爲吳越國王
七年正月追封皇弟徳爲福王殷爲通王
八年二月追封淄青節度使楊光遠爲壽王
漢天福十二年七月封湖南節度使馬希廣爲楚王十
月封魏博節度使髙行周爲鄴王七月追封故韓王王建
立爲秦王
二年十一月封兩浙節度使錢宏俶母吳氏爲順徳夫
人
三年十二月追封故順徳太夫人吳氏爲恭懿夫人其
年八月封兩浙節度使錢宏俶爲嗣吳越國王
周廣順元年正月進封鄆州節度使髙行周爲齊王封
山南東道節度使安審𤦺爲南陽王淄青節度使符彦
卿爲淮陽王夏州節度使李彛殷爲隴西郡王荆南節
度使髙保融爲渤海郡王靈武節度使馮暉爲陳留郡王
追封故樞密使楊邠爲宏農郡王故三司使王章爲琅
琊郡王故侍衛親軍馬歩軍都指揮使史宏肇爲鄭王
四月追封故許州節度使劉信爲蔡王
二年六月追封故靈武節度使馮暉爲衛王八月追封
故齊王髙行周爲秦王
顯徳元年正月追封山南東道節度使南陽王安審𤦺
爲陳王淮南王符彦卿爲衛王渤海郡王髙保融爲南
平王隴西郡王李彛殷爲西平王四月追封故中書令
馮道爲瀛王七月進封衛王符彦卿爲魏王六年二月
追封故陳王安審𤦺爲齊王
　　雜録
後唐天成元年七月中書門下奏湖南節度使馬殷封
楚國王禮文不載國王之制請約三公之儀用竹冊從
之
　　封嶽瀆
梁開平元年九月封鎮東軍神祠為崇福侯(從兩浙/奏也)
其年十一月封福州閩縣玷𤦺里石廟為昭福祠(從福/建奏)
(也/)
後唐長興二年七月封故閩越王無諸為富義王(從福/建節)
(度使王延/鈞奏也)
四年七月封泰山三郎為威雄大将軍(時上不豫劉遂/清引泰山僧進)
(風藥用之小康其僧請封泰山/三郎遂從之時以為妖惑之甚)
清泰元年六月封吳岳成徳公為靈應王(初廢帝在鳯/翔将謀入纂)
(大位潜令人禱吳嶽冀獲資助及即尊位乃詔有司别/議尊崇中書門下奏唐天寳十載正月封呉山為成徳)
(公與沂山㑹稽毉巫閭同封至至徳二年十二月改呉/山為嶽祠享官屬一同五嶽今國家以祈禱靈應宜示)
(殊禮臣等商量請/為靈應王從之)
其年十一月勅杭州䕶國廟故封崇徳王城隍神改封
順義保寜王銅官廟改封福善通靈王湖州城隍神封
阜俗安城王越州城隍封興徳保閩王(從两浙節度使/錢元瓘奏也)
晉天福二年五月勅青草湖廟安流侯改封廣利公洞
庭湖廟改封靈濟公磊石廟昭靈侯改封威顯公黄陵
二妃懿節廟改封昭烈廟(從湖南節度使/馬希範奏也)
其年八月勅唐魏國公李靖宜封靈顯王(按史傳鄭州/東坡田後魏)
(孝文皇帝賜僕射李仲顯俗因呼為僕射陂仍立祠廟/宇祀綿逺時俗誤傳為李靖祠明宗征朱守殷經過制)
(贈太保遣左散騎常侍蕭希甫就行冊命仍立石記於/廟因為唐衞公李靖之祠暨今封王盖傳習之誤也)
七年十月封襄州利市廟為顯正王
漢乾祐三年八月封䝉州城隍神為靈感王(從湖南節/度使馬希)
(範奏/也)
　
　
　
　
　
　五代㑹要卷十一
欽定四庫全書
　五代㑹要卷十二
　　　　　　　　　　　　　宋　王溥　撰
　　寺
後唐天成元年十一月勅應今日已前修葢得寺院無
令毁廢自此後不得輒有建造如有願在僧門亦宜准
佛法格例官壇受戒不得衷私剃度
二年六月七日勅應天下大寺及勅賜名額院宇兼有
功徳堂殿樓閣已成就者各勒住持其餘小小占射或
舎施及置買目下屋宇雖多未有佛像者並須量事
估價一時任公私收買其住持僧便委功徳使及隨處
長吏均配於大寺安止如院在僻靜之處舎宇無多不
堪人承買者便仰毁拆其材木給付本僧田地任人請
射仍限勅到後十日内並須通勘騰併了絶如敢遷延
及有故違其所犯僧徒二年尼杖七十並勒還俗若有
形勢借庇當移不移誑惑官中更求院額旣達聽聞所
之人不係官位髙低並行朝典如要增修福利則任於
合留寺院内興功
晉天福四年十二月勅今後諸道州府城郭村坊不得
剏造寺宇所有自前葢者聽依舊住持
開運二年七月左諫議大夫李元龜奏天下寺宇房屋
近日多開元住僧轉與相典貼伏乞明行止絶從之
周顯徳二年五月六日勅條流僧尼畫一如後
一諸道州府縣鎮村坊應有勅額者一切仍舊其無勅
額者並仰停廢所有功徳神像及僧尼與限一月騰併
於逐處州軍縣鎮合留寺院内安置所有殿堂屋宇仰封
鎖收管所有資財衣鉢斛斗孶畜什物並仰分付本主
一天下諸縣城郭内若無勅額寺院只於停廢寺院内
選功徳屋宇最多者或寺或院僧尼各留一所若無尼
處只留僧寺院一所其在軍鎮及偏鎮坊郭户及二
百户已上者亦依諸縣例指揮所違邉逺郡無勅額寺
院處於停廢寺院内僧尼各留兩所
一両京諸道州府除見留寺院外今後不限城郭村坊
山林勝境古迹之地並不得剏造寺院蘭若如有僧尼
俗士輒違勅命者其主首及同勾當人並徒三年仍配
役其僧尼勒還族本州府録事叅軍本判官本縣令佐
並除名配流地分廂鎮職員所由當並嚴斷長吏奏請
進止
一王公戚里諸道節刺已上今後不得奏請剏造寺院
及請開置戒壇如違仰御史臺彈奏四年九月賜京城
内新修四寺額以天清顯靜顯寧聖壽爲名
　　燃燈
梁開平三年正月勅兵革方偃久廢燃燈屬在上春務達
陽氣宜於正月上元前後三晝夜開坊市門一任公私
燃燈祈福
周廣順三年七月京城民晁諸殷等爲永壽節請各於
門首齋僧燃燈三晝夜從之
　　雜録
後唐天成元年十月十一日勅上國兩街僧道自前賜
師號不數人而已至於賜紫並係特恩近日諸道州府
因應聖節表薦僧道頗多宜令中書門下此後凡有諸
處不係應聖節及横薦僧道不得等閒申發章表請行
命服師號切思正統二年六月七日勅應條流三京諸
道州府縣鎮寺院僧尼事一訪聞近日僧尼等或因援
請託以参尋旣徃來以爲常致奸訛之有倖自此後如
有官中齋㑹行香顯有告援及大段齋供請命即行依
時赴㑹除此外不計齋前齋後僧尼不得輒有相過如
敢故違仰逐處坊界所由及廵司節級畫時擒捉並准
姦匪例處斷其所犯人衣物資財便充捉事人優賞如
有人上告不虛准此酬賞
一此後如有修補寺宇功徳要開講求化須至斷屠之
日方得於大寺院開啟仍許每寺只開一坐兼不得僧
於尼寺内開講尼亦不得將功徳事請僧於諸寺開講
如敢故違法師兼功徳至僧徒三年尼並逐出城其坊
界及諸營士女不因三塲齋月俗講亦不得過僧舎如
公然通同許捉獲所犯人並加極法今後僧不因道塲
及齋㑹不得公然於俗舎安下住止如違准上科斷
一訪聞僧尼寺院多有故違條法衷私度人此後有志
願出家准舊例經官陳狀比試所念經文則容剃削仍
不因官壇不得私受戒法如違所犯僧及本師等各徒二
年配於重處色役如是尼女及年老者杖之勒還俗若
有童子出家亦須顯有分據
一訪聞近日有矯僞之徒依慿佛教誑誘人情或傷割
形骸或負擔鉗索或書經於都肆或賣藥於街衢悉是
乖訛須行斷絶此後如有此色之人並委所在街坊廵司糾
察准上决配
一此後應是僧尼不計髙低於街衢逢見呵殿官寮
並須廻避如有故意違犯者便可收送法司若在身有
章服師號者便委長吏舉奏當行剝奪如無章服者仰
所在擯逐出城若有房院便許别人請射
一州城之内村落之中或有多慕邪宗妄稱聖教或僧
尼不辨或男女混居合黨連羣夜聚明散託宣傳於法
㑹潛縱恣於淫風若不却除實爲弊惡此後委所在州
府縣鎮及地界所由司節級嚴加搜刺有此色人便仰
收捉勘實開連黨徒並决重杖處死右宜徧降勅三
京諸道州府長吏分明曉示逐處管界各令遵守
清泰二年三月兩街功徳使奏毎年誕聖節諸道州府
奏薦僧尼紫衣師號今欲量立條試講論科試講經表
白各三科文章應制十三科持念一科禪科聲讚科並
於本技能中條貫從之
晉天福二年十二月二日勅節文祠部奏請不置官壇
剃度但於皇帝降聖之辰即於本住處州府陳狀便比
試本業勘詳事行不虛則容剃削及取本鄉里五人已
上耆宿保明文狀具言已前實是良善兼須結罪如爲
僧之後别行惡事即罪甘連坐如是外來百姓不得輒
有容許候剃訖仍具鄉貫姓號申祠部請告牒者當司
欲依前勅再舉條流如此後遇皇帝降聖之辰即於逐
州府投狀剃落仍騐所習經業不虛即具出家因依本
居鄉里俗姓法名年幾申省請給告牒始永爲公據若
有不遵條理衷私剃度者便委逐州府本判官追收勘
責事由不虛其新剃度之人並請重行决斷發遣歸本
鄉里收管色役其元招引師生及保人等先具勘責違
犯條流愆罪亦請痛行决斷常住所在仍具流號寺院
因由申省如是州府不遵勅命衷私剃度不申請祠部
告牒其原行官吏請行朝典奉勅宜依
周廣順二年四月勅永壽節每年諸道節度防禦團練
使刺史奏薦僧尼道士紫衣師號今後見任帶使相共
奏二人見任防禦團練刺史只許奏一人在朝文武
臣寮及前任官今後更不得奏薦
顯徳二年五月六日勅條流僧尼畫一如後
一今後僧尼不得私剃頭應有人志願出家者並許父
母祖父母處分已孤者取同居伯叔兄處分候聽許得
出家其師生須得本人家長聽許文字得容受男十
五已上念得經文一百紙或讀得經文三百紙方得經
本州陳狀乞剃頭委録事叅軍本判官試騐經文合勅
條者只仰聞奏其來剃頭間留髪髻如有私剃頭者却
勒還俗其本師主徒三年勒還俗役三年其本寺院三
綱知事僧尼杖八十並勒還俗
一僧尼今後不得私受戒只於兩京大名府京兆府青州
府戒壇候受戒時兩京委祠部差官引試前項所習經
業其大名府等三處戒壇只委本判官録事叅軍引試
合勅條者分析聞奏如有私受戒者其本人本師主臨
壇三綱知事僧尼並同私剃頭例科罪如引試經業
不精輒與剃頭受戒者本試官當行朝典一應合剃頭
受戒人等仰逐處於天清節一月前具姓名鄉貫寺院
年㡬及所習經業申奏候勅下委祠部給付慿由方得
剃頭受戒不得非時施行起今後應有僧尼剃頭受戒無
祠部慿由者所由並還俗
一應男子有父母祖父母在别無兒侍養不聽出家
如違其本師主重行科斷
一應曾有犯遭官司刑責之人及棄背祖父母父母逃
亡如奴婢姦人細作惡逆徒黨山林亡命未獲賊徒負
罪潛竄人等並不得出家剃頭如有寺院輒容受者其
本人及師主三綱知事僧尼鄰房同住僧仰收捉禁勘
申奏取裁其地方廵司官吏不能覺察者仰曁申奏
一自前多有逃遁軍人投寺院出家在所僧徒不畏官
方便與剃削起今後有向曾在軍門面帶瑕痕逐處寺
院輒敢容受者其本人及師主三綱知事鄰房同住僧
等仰密切收捉禁勘申奏地方官所由不能覺察重行
科斷
一應有僧尼衷私剏置院舎私與人剃頭受戒及容賊
盗惡逆徒黨姦細背軍之人輒披剃者其僧俗中有能
告官及地方分所由節級自收捉到者以本犯僧尼衣
鉢貲財給充優賞
一應有僧尼俗士自前多有捨身燒臂鍊指釘截手足
帶鈐燃燈諸般毁壞肢體戲弄符篆左道妖惑之類今後一
切止絶如此色人仰所在嚴斷遣配邉逺仍勒歸俗其
所犯罪重者准格律處分所有居停寺院知事僧尼地
方廂鎮職員所由公然容縱者重行科斷
一應有懷才抱器或武或文寄跡空門莫遂展志其中
有願出仕宦者仰逐處長吏發遣赴闕少壯驍勇之人
願在軍門者亦仰申奏必當量材録用若僧尼中有情願
歸俗者一切聽許所在不得攪擾
　　觀
梁開平元年五月六日勅廢雍州太清宫改西都太微
宫亳州太清宫皆爲觀諸道州紫極宫並為老君廟
後唐同光元年十月西都太微宫亳州太清宫諸州紫
極宫皆復本名
後唐天成四年十二月勅崇聖祖修飾道州旣復其名
固難無額宜令所司依舊造上清宫牌額兼京城内金
真觀改為崇道宫亦准上給換牌額以上清宫乆無牌
額故也
　　雜錄
後唐同光元年十二月亳州太清宫奏聖祖𤣥元皇帝
殿枯檜再生枝葉畫圖以進(按賴卿記唐髙祖神堯皇/帝武徳二年枯檜重華至)
(禄山僣號萎瘁𤣥宗自蜀歸京枝/葉復盛至是再生一枝長二尺餘)
天成三年正月中書門下奏准假寕令𤣥元皇帝降聖
節依假三日據績㑹要准㑹昌元年二月勘休假一日
伏請准近勅從之
清㤗二年三月兩淮功徳使奏毎年聖誕節諸道州府
奏薦道士紫衣師號今欲量立條試經法科試義十道
講論科試經論文章應制試詩表白科試聲喉聲讚科
試歩虚三啟焚修科試齋醮從之
晉天福四年三月遣中書使趙處玭以板詔徴少華山
隱士鄭雲叟玉笥山道士羅隱之為拾遺不至四月以
雲叟為右諫議大夫隱之錫號命希夷先生雲叟稱疾
不起賜號逍遥先生仍給致仕宮俸禄
　　金吾衛
後唐天成三年六月勅金吾毎奏左右廂内並平安有
類藩方宜改云軍國内外並平安
　　屯衛
周廣順二年十二月御史臺奏唐景雲二年改左右屯
衛為威衛唐髙宗名治改治書侍御史為御史中丞諸
州治中為司馬盖臣子避君父名也請諸衛中書舊是
屯衛者復舊名從之
　　京城諸軍
梁開平元年四月改左右長直為左右龍虎軍左右内
衙為左右羽林軍左右堅鋭夾馬突將為左右神武軍
左右親隨軍將馬軍為左右龍驤軍其年九月置左右
天興左右廣勝軍仍以親王為軍使
二年十月置左右神㨗軍十二月改左右天武為左右
龍虎軍左右龍虎為左右天武軍左右天威為左右羽
林軍左右羽林為左右天威軍左右英武為左右神武
軍左右神武為左右英武軍(前朝置龍虎六軍謂之衛/士至是以天武神武英武)
(等六軍易其軍/號而任勲舊焉)
後唐長興三年三月勅應軍神威雄威及魏府廣㨗以
下指揮宜改為左右羽林置四十指揮毎十指揮立為
一軍置都指揮使一人兼分為左右廂應順元年三
月改左右羽林四十指揮為嚴衛左右軍龍武神武四
十指揮為奉聖左右軍
清㤗元年六月改捧聖馬軍為彰聖左右軍嚴衛歩軍
為寕衛左右軍
晉天福六年七月改拱宸威和内直軍並為興順至八
月改奉徳兩軍為䕶聖左右軍
周廣順元年四月改侍衛馬軍曰龍㨗左右軍歩軍曰
虎㨗左右軍(御撰/其名)
顯徳元年十月上謂侍臣曰侍衛兵士累朝以來老少
相半强懦不分盖徇人情不能選練今春髙平與劉崇
及蕃軍相遇臨敵有指使不前者茍非朕親當堅陣幾
至喪敗况百户農夫未能贍一甲士且兵在精不在衆宜
令一一㸃選精鋭者升在上軍怯懦者任從安便庶期
可用又不虚費(先是上按于髙平觀其退縮慨然有懲/革之意又以驍勇之士多為外諸侯所)
(占于是召募天下豪傑不以草澤為阻進于闕下躬親試/□選武藝超絶及有身首者分署為殿前諸班因有㪚員)
(散指揮使内殿前直散/都頭鐵騎控鶴之類)
二年十二月改東西小卒為東西班承㫖其月以新收
復秦鳯州所擒獲川軍署為懐恩軍四年四月以先降
到江南兵士分為六軍共三十指揮賜號懐徳軍
　　雜録
後唐同光二年二月勅隨駕收復汴州並扈從到洛京
南郊立仗都将官員自檢校司空以下宜並賜恊謀定亂
靖國功臣自檢校僕射尚書常侍至大夫中丞宜並賜忠
勇拱衛功臣其初帯憲銜並賜忠烈功臣已有功臣名
者不在此限其節級長行軍將並賜扈蹕功臣(唐𤣥宗/平内難)
(賜衛士葛福順等為唐元功臣不過十數人徳宗駐蹕/奉天賜從駕立功將校為奉天定難功臣及僖宗西京)
(頻年播遷功臣差多至/是徧及戎卒非賞典也)
其年九月勅近聞蕃方入奏之人多於京内私買衣甲
宜令總管司宻加覺察
晉天福二年二月勅京及諸道馬歩諸軍若長行違犯
便委副將據罪處理如副將十將違犯即委本指揮使
科㫁指揮有罪若不出軍即委都指揮使具録申奏若
行營在外即委行營統領依軍法施行其諸道軍都在
本處者即委本處節度使防禦團練使刺史據罪科㫁
其年十月勅禁諸道不得擅造器甲開運元年二月命
諸道州府縣㸃集鄉軍率以税户七家共出一卒兵仗
器械共力營之至五月勅諸道新㸃鄉兵宜以武定為
名至三年正月改武定為天威軍尋命放散其年十月
勅作坊及諸道造作器械衣甲今後並不得用金銀裝
飾
　　馬
梁開平四年十月頒奪馬令冒禁者罪之(先是梁師攻/戰得敵人之)
(馬必納官故出/令命獲者有之)
後唐同光三年六月下河南河北諸州和市戰馬官吏
除一匹外匿者坐罪(時將討/蜀故也)
長興元年七月分飛龍院為左右以小馬坊為右飛龍
院
四年十月勅沿邉藩鎮或有藩部賣馬可擇其良壯給
券具數以聞(先是上問見管馬數樞宻使范延光奏天/下常交草粟者近五萬匹見今西北諸蕃)
(賣馬者徃來如市其郵傳之費中估之直日四十五貫/以臣計之國力十耗其七馬無所使財賦漸銷朝廷甚)
(非所利上善/之乃降是勅)
清泰三年十月勅諸道州府縣鎮賔佐至録事参軍都
押衙教練使以上各留馬一匹乘騎及鄉射士庶有馬
者無問形勢馬不以牝牡皆抄借但勝衣甲並仰印記
差人管押送納其小弱病患者即退字本道收管節度
防禦團練等使刺史除自己馬外不得因便影占管軍
都將除出軍及隨駕外見逐處屯駐者都指揮使舊有
馬許留五匹小指揮使兩匹都頭一匹其餘凡五匹取
兩匹十匹取五匹更多者並依此例抽取在京文武百
官主軍將校内諸司使以下隨駕職員舊有馬者任令
隨意進納不得影占人私馬各下諸道准此
晉天福九年正月發使於諸道州府括取公私之馬(時/契)
(丹入冦上駐軍澶州/以禦之故冇是命)
漢天福十二年九月詔天下州府和買戰馬
　　諡
徳靖梁贈尚書令廣王全昱
文穆故天下兵馬都元帥吳越王錢元瓘(勅所司諡曰/荘穆勅改諡)
(曰文/穆)
文昭故天䇿上將軍湖南節度使守尚書令贈太師馬
希範
文懿贈尚書令瀛王馮道
文恵太子太保盧質(漢乾祐元年九月其子尚書兵/部員外郎盧授上請諡故下太)
(常議諡/曰文恵)
武穆故天䇿上將軍湖南節度使馬殷
武懿贈尚書令秦王髙行周
武安贈太師康福
忠敬故秦王李茂正贈太傅馮行襲
忠肅贈太師王處存贈太師張全義
忠懿故福建節度使閩王王審知太師安元信
忠武贈太師晉國公霍彦威故成徳軍節度使馬全節
忠正贈中書令鄭仁誨
忠恵贈中書令劉詞
恭靖贈尚書左僕射崔恊
恭慧贈中書令李從敏
正懿贈尚書令羅紹威
正憲贈左武衛上將軍張承業
正恵贈太子少傅朱漢賔(太常博士林鼎議曰漢賔散/已俸代逋欠缺荒俗儕富庶)
(所莅之地綽有政聲知進退存亡之理得善始善終之/道謹按諡法中道不撓保節揚名曰正愛民好學寛裕)
(慈仁曰恵請諡/曰正恵從之)
成穆贈侍中安元信
　　雜録
漢乾祐二年十二月勅故荆南節度使髙平王髙從誨
宜令太常定諡(故事臣下請諡故吏陳行状考功司/覆奏下乃議諡今降勅之新例也)
　　當直
梁開平四年二月勅其逐日當中書舍人及吏部兵部
司勅知印郎官少府監及篆印文兼書寫告身人吏等
並宜輪次於中書側近止宿
　　休假
後唐天成四年五月四日度支奏准勅中書門下奏朝
臣時有乞假覲省者欲量賜茶藥奉勅宜依者切縁諸
班官班省司不見品秩髙低兼未則例難議施行各令
據官品等第指揮文班左右常侍諫議給事舍人諸行
尚書太子賔客諸寺太卿國子監祭酒詹事左右丞諸
行侍郎宜各賜蜀茶三斤起居拾遺補闕侍御史殿中
監察御史左右庶子諸寺少卿國子業司業河南少尹
左右諭徳諸行郎中員外郎太常博士宜各賜蜀茶二
斤蠟面茶一斤草豆榖百枝肉豆榖五十枝青木香一
斤半國子博士五經博士兩縣令著作郎太常宗正殿
中丞諸局奉御大理正太子中允洗馬左右賛善太子
中舍司天五官正宜各賜蜀茶二斤蠟面茶一斤草豆
榖五十枝肉豆榖五十枝青木香一斤
武班左右金吾上将軍左右諸衛上将軍宜各賜蜀茶
三斤蠟面茶二斤草豆榖一百枝肉豆榖一百枝青木
香二斤左右諸将大将軍左右諸衛将軍宜各賜蜀茶
二斤蠟面茶一斤草豆榖一百枝肉豆榖五十枝青木
香一斤半左右率府副率宜各賜蜀茶二斤蠟面茶一
斤草豆榖五十枝肉豆榖五十枝青木香一斤奉勅今
後或有臣僚請假覲省其所賜藥候辭朝之日於閤門
宣賜至晉天福二年九月度支奏朝臣請假覲省出入
皆有支賜茶藥今縁諸庫無見在伏乞權罷從之至五
年三月勅朝臣請假覲省依天成四年勅支賜茶藥晉
天福二年十一月中書門下奏按六典尚書吏部凡職
事官應覲省及稱病不得過程謂身有疾病滿百日若
所親疾病滿二百日及當侍解官申省以聞其應侍人
材用灼然要藉驅使者得𢃄官侍食又准雜令諸外官
授給裝束假去所授官一千里内者四十日二千里内
者五十日三千里内者六十日四千里内者七十日過
四千里八十日並除程其假内欲赴任者聴之若有事
須早還者不用此令若京官身先在外者裝束假减外
官之半勅准令典處分
　　醫術
後唐清泰三年三月翰林學士和凝奏天下諸屯駐兵
士望令太醫署合傷寒時氣瘧痢等藥量事給付本軍
主掌以給患病士卒之家百姓亦准醫疾令和合藥物
拯貧民兼請依本朝故事諸道署藥博士合考尋醫方
合和藥物以濟部人其御製廣濟廣利等方書亦請翰
林醫官重校頒行天下勅所奏醫博士諸道合有軍醫
許及諸道補署不在奏聞餘依所奏
　
　
　
　
　
　
　
　
　
　
　
　
　
　
　
　五代㑹要卷十二
欽定四庫全書
　五代㑹要卷十三
　　　　　　　　　　　　　　　宋　王溥　撰
　　中書門下(起請雜/條附)
梁開平五年二月勅食人之食者憂人之事况丞相尊
位參决大政而堂封未給且無餐錢勝甚媿之宜令曰
食萬錢之半
乾化二年十月加宰相俸至二百千命豐徳庫逐月以
見錢給之
後唐天成四年八月勅朝廷遇有将相恩命准徃例諸道節度
使帶平章事兼侍中中書令並列銜于勅牒後側書使字今
兩浙節度使錢鏐是元帥尚父與使相名殊承前列銜久未
改正湖南節度使馬殷先兼中書令之時理宜齒于相位今
守太師尚書令是南省官資不合列署勅尾今後每署
將相勅牒宜落下錢鏐馬殷官位仍永為常式
長興四年九月勅馬贇有經邦之茂業宜進位于公台
但緣平章事犯其父名不欲斥其家諱可改同平章事
爲同中書門下二品
清泰元年五月宰臣劉昫奏中書以近勅祠祭行事官
致齋内惟祀事得行其餘悉斷又宰臣行事致齋内不
押班不赴内殿起居不知印臣緣判三司公事其祀事
國忌行香伏乞特免從之
二年三月宰臣張延朗奏臣判三司事每日内殿祗候
其合綴前班押班伏乞特免從之
晉天福四年八月勅皇圗革故庶政維新宜設規程以
諧公共其中書知印祗委上位宰臣一員
五年二月升中書門下平章事爲正二品
其年三月勅中書門下五品以上官於兩省上事宰臣
押角之禮宜廢之
　　起請雜録
後唐同光二年五月中書門下奏凡有進狀乞官及應
諸州府奏請判官薦舉前資自詣中書求官等所稱頭
銜多有逾越中書既無舊案除授何以爲慿起今後凡
有諸色前資若合命官者除近曾任朝官及有科第歴
清資官爲衆所知外並須進到前任告赤中書㸃檢方
可進擬從之
長興元年五月中書門下奏今後凡是在京及諸州府
判官得替一年後則得求官擢才特勅勿以爲例從之
清泰二年八月中書門下上言前大卿監五品升朝官
西班將軍皆在任許滿二十五月如衝替已經二十月
即别任用少卿監舊例三任四任方入大卿監五品三
任四任方入少卿監今後並祗三任逐任須月限滿無
殿責者使入此官西班將軍罷任一年許求官舊例三
任四任方入大將軍今祗以三任爲限三任大將軍方
入上將軍並須逐任滿月限無殿責或曽任金吾將
軍街使藩鎮刺史特勅並不拘此例諸道除兩使判官
外書記已下任自辟請應朝官除外任罷任後一年方
許陳乞諸道賓席未曾升朝者若官兼三院御史即除
中下縣令若兼大夫中丞秘書少監郎中員外郎與清
資初任升朝官檢校官至尙書常侍秘書監庻子升朝
便與少卿監諸州防禦團練判官推官並請本州辟請
中書不便除授應出選門官帶三院御史供奉裏行及
省銜罷任後周年許陳乞諸州别駕不除令録仍守本
官月限替後一年許陳乞長史司馬因攝奏正比未有
官者送名從之
三年五月勅近以内外臣僚出入迭處稍均勞逸免滯
轉遷應兩使判官畿赤令長取郎中員外郎補闕拾遺
三丞五博並聽官僚選擇擢任一則俾藩方侯伯别耀
賓階次則致朝列人臣備諳時政令後或偶缺員依此
施行
晉天福二年正月勅令後應朝臣中有藉才特除外任
者秩滿無遺闕將來擬官之時在外一任同在朝一任
其陳乞外職及不是特勅不在此限
　　門下省
後唐天成元年九月二十五日門下中書兩省狀准舊
例檢校官合納本省禮錢伏見尙書省檢校官禮錢近
降勅命除翊衛勛庸藩垣將佐外其餘不帶平章事節
度使及防禦團練刺史諸道副使郎中已下並三司職掌
監院官縣令録事参軍判官等凡關此例並可徴收者
伏緣省司舊例别無錢物祗徴禮錢以充公廨破使盖
值離亂致失規繩節目縱有檢校官未奉勅命許令依
舊徴理其檢校左右散騎常侍乞依尙書省除翊衛勛
庸藩垣將佐外並許徴收所兾朝廷故事免失於根原
省閤舊儀長存於規制謹具本朝元徴舊例錢數乞奏
聞者中書約本省舊徴禮錢及蠲减錢數如左防禦團
練刺史諸道郎官三司職掌檢校左右散騎常侍舊例
各納錢一十五千今减外各納錢五千兩府及次府少
尹左右司馬别駕長史舊例各納錢十千减外各納錢
四千諸道將校舊例納錢五千减外各納錢三千都押衙
至大將各納錢五千减外各納錢二千五百進奏官各
納錢二千其餘都頭指揮使已下並與免放右奉勅宜
令門下中書兩省准此逐月具數申中書門下
長興元年十一月給事中崔衍奏當省給納諸州銅魚
勘問本行令史將狀稱内庫每州銅魚一隻長留在内
一隻在本州庫逐季申報平安左魚五隻皆鐫次第字
號每新除刺史到郡後遣人到省請合左魚當司覆奏
内庫次第出給左魚一隻到州集官吏取州庫右魚契
合却差人送左魚納省如别除刺史班司又請次第左
魚周而復始臣以州司差人徃來須有煩費今後所
除刺史在京受命或經過都城者可令自牒當省請左
魚本州契合後差人納省從之
周顯徳六年三月勅諸道牧守每遇除移特降制書何
假符契其請納銅魚宜廢之
晉天福七年五月詔應諸色進䇿人等皆抱才能方來
贄獻宜加明試俾盡臧謀今後應進䇿中書奏覆勅下
委門下省試䇿三道仍定上中下三等如元進䇿内有
施行者其所試䇿或上或中者委門下省給與减選或
出身優牒合格選日其試䇿上者委銓司超一資注擬
如所試䇿或上或中元進䇿内不曾施行所試䇿下元
進䇿内曾有施行便仰曉示發遣不得再有投進餘准
前後勅處分
　　中書省
後唐天成元年十二月二十三日中書奏伏准故事應
諸道節度使凡帶平章事宜於中書都堂上事禮絶百
寮等威無異刋石紀壁以列姓名事係殊恩慶垂後裔
舊例赴鎮後合納禮錢一千貫充中書及兩省公使伏
自近年全隳徃例今皇綱再振墜典咸修合舉成規兾
將集事臣等商量今請諸道藩鎮帶平章事處各納禮
錢五百千中書建立石亭子一所鐫紀宰臣使相爵位
姓名授上年月其所納錢請充中書修建公署及添置
都堂内鋪陳什物勅從之
四年四月二十一日勅諸道節度使帶平章事兼侍中
中書令在京則中書差直省一員引接及赴鎮擬合追
還緣使相在京百官請諸須差直省引接兼侍衛出入
或恐朝列誤冲及到本道自有客司通引官引接其從
榮從厚雖爲皇子職本侯王王建立孔循曾掌樞衡見
居藩鎮况諸道使相無直省者甚多其列東青許州先
將去直省並宜追還中書
清泰二年二月中書奏近日除官制書未下多已漏洩
此後除改候畫下所司以正勅冩官告進納如畫黄未
下請不催素勅節度防禦團練使刺史行軍副使等事
關急切除授官告若待畫下給賜即恐滯留勅樞密院
凡經由處不得漏洩其尋常除命依中書所奏
　　門下侍郎
晉天福五年二月勅以門下侍郎爲清望正三品
七年二月勅門下侍郎班位宜在左右散騎常侍之下
其俸給考限依左右散騎常侍例
　　中書侍郎
晉天福五年二月勅以中書侍郎為清望正三品
　　中書舍人
後唐清㤗二年十一月勅中書舍人所撰誥詞當以其
人揚厯功效分明訓奬以代王言
晉天福五年九月詔曰六典云中書舍人掌侍奉進奏
参議表章凡詔㫖制勅璽書䇿命皆按故事起草進畫
既下則署而行之其禁有四一曰漏洩二曰稽緩三曰
違失四曰忘誤所以重王命也古昔已來典實斯在爰
從近代别創新名今運屬興王事宜師古俾仍舊貫以
耀前規其翰林學士院公事宜並歸中書舍人
開運元年六月詔依舊置翰林學士院其中書舍人公
事准舊日施行
　　諫議大夫
晉天福五年二月以左右諌議大夫為清望正四品
周顯徳五年六月勅諌議大夫宜依舊正五品上仍班
位在給事中之下(按唐典諌議大夫四員正五品上皆/除門下省班在給事中之下至㑹昌)
(二年十二月中書門下奏升為正四品下仍分為左右/以備兩省四品之闕故其班亦升在給事中之上近朝)
(自諌議大夫拜給事者官雖序遷位/則䧏等至是以其遷不倫故改正之)
　　起居郎起居舍人
後唐天成四年十二月尚書比部員外郎崔税奏請自
今後毎遇起居令左右史随宰臣上殿各齎紙筆分侍
冕旒或階下發一徳音宰臣陳一時政事無大小皆
令編緑季終即送史館(左右史古官也唐朝改為起居/舊制毎視朝即左右史兩員以)
(短卷牋紙執筆趨立于聼政殿之螭首下或聞君之言/動美惡必書之洎莊宗中與月朔入朝左右史夾香案)
(對立但不持紙筆自後/雖名其官故事皆廢)
長興二年八月勅准故事應朝廷凡行制勅並宜令起
居院抄録闗送史館
周廣順二年十一月詔逐月給紙五百幅付起居院
　　符寳郎
晉天福三年六月中書門下奏准勅製皇帝受命寳今
按唐貞觀十六年太宗文皇帝刻之元璽白玉為螭首
其文曰皇帝景命有徳者昌勅宜以受天明命惟徳允
昌為文刻之
周廣順三年二月内司製國寳兩坐詔太常具制度以
聞有司奏按唐六典符寳郎掌天子八寳其一曰神寳
其二曰受命寳其神寳方六寸高四寸六分厚一寸七
分螭龍紐文與傳國寳同傳國寳秦始皇帝以藍田玉
刻之李斯篆文方四寸靣文曰受命于天既夀永昌紐
蟠五龍二寳厯代相傳以為神器又别有六寳一曰皇
帝行璽二曰皇帝之璽三曰皇帝信璽四曰天子行璽
五曰天子之璽六曰天子信璽此六寳因文為名並白
玉螭虎紐厯代相傳亡則補之北朝鑄之以金至則天
朝以璽字涉嫌改之為寳貞觀十六年别製元璽一坐
其文曰皇天景命有徳者昌白玉螭虎紐同光中製寳
一坐文曰皇帝受命之寳晉天福四年製寳一坐文曰
皇帝神寳其同光天福二寳内司製造不見紐象并尺
寸制度勅令製寳兩坐宜用白玉方六寸螭虎紐詔馮
道書寳文其一以皇帝承天受命之寳為文其一以皇
帝神寳為文(按傳國寳自秦始皇後厯代傳受至唐末帝/自燔之際以寳随身焚焉晉高祖受命特)
(製寳一坐開運末北戎犯闕少帝遣其子延煦送于戎/王戎王訝其非真少帝上表具述其事及戎王北歸齎)
(以入蕃漢朝二帝未暇/别製至是始創為之)
　　城門郎
梁開平元年五月改城門郎為局郎至後唐同光元年
十一月却改為城門郎
　　金鑾殿學士
梁開平三年正月改思政殿為金鑾殿至乾化元年五
月置大學士一員始命崇政院使敬翔為之(前朝因金/鑾坡以為)
(門名與翰林院相接故為學士省稱金鑾以美之/今以金鑾為名非典也大學士與三館大學士同)
　　端明殿學士
後唐天成元年五月勅翰林學士尚書户部侍郎知制
誥馮道翰林學士中書舍人趙鳳俱以本官充端明殿
學士非舊制也(上初登位以四方書奏多令樞宻使安/重誨讀之不暁文義于是孔循獻議因)
(唐室侍讀之號即創端明殿/學士之名命馮道等為之)
二年正月勅端明殿學士宜令班在翰林學士上今後
如有轉改祗于翰林學士内選任(初置端明殿學士名/目如三館之制職在)
(官下及趙鳳轉侍郎遣人諷/任園移職在官上至今為例)
　　翰林院
梁開平三年十二月以前進士鄭致雍為翰林學士非
常例也
後唐同光元年四月置䕶鑾書制學士以尚書倉部員
外郎趙鳳為之(時荘宗初建號故特/立此名非故事也)
二年七月以侍省内給事楊彦珞充學士院使
其年八月賜翰林學士承㫖戸部尚書盧質論思匡佐
功臣非常例也
天成三年八月二十九日勅掌綸之任擢才以居或自
初命而升或自顯秩而授葢重厥職靡繫其官雖事任
皆同而行綴或異誠由徃日未有定制議官位則上下
不常論職次則後先未當宜行顯命以正近班今後翰
林學士入院並以先後為定惟承㫖一員出自朕意不
計官資先後在學士之上仍編入翰林志
其年十二月二日學士院記事樞密院近送到權知高
麗國諸軍事王建表令賜詔書者其高麗國未曽有人
使到闕院中並無彼國詔書式様未審呼卿呼汝兼使
何色紙書冩及封王事例伏請特賜叅酌詳定報院者
中書帖太常禮院體析由堂據狀申謹按本朝太宗皇
帝親平其國後不立嗣是以祗書新羅國請約賜新羅
國王書詔體様修冩奉勅賜高麗國書詔宜依賜新羅
渤海兩藩書詔體様修冩
長興元年三月翰林學士劉昫奏臣伏見本院舊例學
士入院除中書舍人内不試餘官皆先試麻制答蕃批
答各一道詩賦各一道號曰五題所試並于當日内了
便具呈納從前雖有召試之名無考校之實每遇召試
新學士日或有援者皆預出五題潛令宿搆無援者旋
令起草罕能成功去留皆係于梯媒得失盡歸于偏黨
今後凡本院召試新學士欲請權停試詩賦祗試麻制
答共三道仍請内賜題目兼定字數付本院召試從之
晉天福二年四月中書奏准翰林志凡赦書徳音立后
建儲行大誅討拜免三公宰相命將制書並使白麻紙
不使印雙日起草候開門鑰入而後進呈至之日百寮
立班于宣政殿樞宻使引案自東上閤門出若拜免宰
相即便付通事舍人餘付中書門下並通事舍人宣示
若機務急速亦使雙日甚速者雖休假亦追班宣示勸
據翰林志言立后不言立妃言儲君不言親王公主兼
三師位在三公之上文並不載今後立妃及拜免三師
三公宰相命將封親王公主並䧏制命餘從今式
其年十一月勅新除翰林學士張昭逺早踐綸闈久司
史筆曽居憲府累陟貳卿今既擢在禁林所宜别宣班
序其立位宜次崔税
五年九月勅廢翰林學士院其公事並歸中書舍人
開運元年六月勅翰林學士與中書舍人舊分為兩制
各置六員偶自近年權停内署况司詔命必在深嚴將
使從宜却仍舊貫宜復置翰林學士院至三年正月賜
翰林學士院詔書金印一靣
周顯徳三年八月宣翰林學士院今後凡與諸侯王詔
書除本名外其文詞内有與其名同者宜改避之
五年十一月詔曰翰林學士職係禁庭地居親近與班
行而既異在朝請以宜殊起今後當直下直學士並宜
令逐日起居其當直學士仍起晩朝
　
　
　
　
　
　
　
　
　
　五代㑹要卷十三
欽定四庫全書
　五代㑹要卷十四
　　　　　　　　　　　　　宋　王溥　撰
　　尙書省
後唐天成元年七月二十七日尙書省准堂帖應内外
帶職除官自三公至郎官合納禮錢送尚書省都司具
舊例如左檢校師太尉舊例各合納錢四十千准蠲減
外今各合納錢二十千檢校太傅太保舊例各納三十
千减外今納十五千檢校司徒司空舊例各納二十千
减外今納錢一十千檢校僕射尙書舊例各納一十五
千减外今納七千檢校郎中員外郎舊例各納錢一十
千减外今納三千四百勅㑹府華資皇朝寵秩凡霑新
命合納禮錢爰自近年全隳舊例方當提舉宜振規繩
其間除翊衛勛庸藩垣將佐自軍功遷陟外其餘自不
帶平章事節度使及防禦團練刺史諸道副使判官以
下三司職掌監院官縣令録事参軍判官等凡闗此例
並可徴納其檢校官自員外郎至左僕射祗取初轉一
任納錢若未改呼不更徴納仍委尙書省都司逐月具
數申中書門下
　　尙書令
梁開平三年三月升爲正一品
　　左右僕射
後唐天成二年八月中書門下奏據新授尚書左僕射
李琪狀准舊例上事日合有恩賜百官酒食具載開元
禮文者尋下太常禮院檢開元禮祇有從太師已下至
六部尚書太常卿太子詹事諸衛大將軍京兆河南牧
上州刺史受册拜廟各就本司禮上無中書門下送上
之文亦無恩賜酒食之事又檢禮閣新儀並不載諸品
大臣上事禮例唯僕射初上見羣寮輕重之禮惟元和
六年御史中丞竇易直奏七年尚書左丞段平仲奏太
和四年中書奏覆下太常禮院並尚書省詳議終未能
定大凡禮上爲領本司公事及與官寮相㑹並受人吏
叅賀内外無異前後皆同李琪尋㑹羣僚不稱新授已
領公事已請料錢更引上儀即非通制今請李琪任便
赴省發遣公事今後文武兩班受恩命者不計髙卑未領
事不得擅落新授字及便請料錢内廷學士中書舎人
不在此限從之
長興四年十一月新授尚書右僕射盧質奏臣忝除官
合赴省上若准舊例左右僕射上事儀注所費極多欲
從權務簡祗取尚書丞郎上事例止集南省屬僚及兩
省官送上亦不敢輒援往例有費官中自量力排比兼
不敢自臣隳廢舊規他時任行舊制從之
　　左右丞
梁開平二年四月改爲左右司侍郎(避廟諱也至後唐同光元/年十一月復舊為左右丞)
後唐長興元年九月升尙書右丞官品與尚書左丞並
爲正四品
　　吏部
後唐同光二年正月中書門下奏准本朝故事如封建
諸王内命婦及宰相翰林學士中書舎人諸道節度觀
察團練防禦留後即中書帖吏部官告院索綾紙褾軸
下所司修冩印署畢進入内宣賜其文武兩班並諸道
官員及奏薦將校勅下後並合呈本道進奏院或本人
自於所司送納朱膠綾紙價錢各請出給今後請除内
司大官並侍衞及賞軍功將校轉官外並請官中不給
告勅從之
三年正月勅吏部今後特恩授官侍衞軍功改轉内庭
諸司帶職外來進奏受官綾紙並宜官給舊例朱膠一
切停廢禮錢亦不徴取又慮所司人吏不辦食直糧課
逐月兩司各支錢四十千至於䑓省禮錢宜特蠲减比
舊數五分許徴一分其特恩已下不得徴納禮錢仍令
中書門下條流勅畫經過諸司不得停滯其官告若是
宣㫖除授及品秩合進呈者准例進内餘並送納中書
門下勘檢給付勅畫到本司十道已上官告限三日内
即署三十通已上限五日五十通已上中書門下與限
催促如臨時緩急宣賜不拘此限
天成元年七月中書奏近奉宣㫖使府判官州縣官告
身勅牒今後據通數進納仍令祇候宣賜者舊例朝廷
命官除將相外並不宣賜官告因僞朝條流凡准宣授
官即特恩頒賜今使府判官皆許本道奏請或聞多在
京師至於令録悉是放勅後本官自於吏部出給告赤
中書不便管係臣等商量自两使判官州縣令録在京除
授即望令於内殿謝官便辭赴任不更進納官吿其判司主
簿不合更許朝對勅下後望准舊例處分從之
二年四月二十四日勅兵吏部應出給書冩印署官告
其本曹郎中令自今後於本官幕次當直候知印宰相
當制舎人出後即歸人吏並勒隨本官祗候仍下度支
逐日量破食料其本行尙書侍郎左右丞等每日赴朝
遇行勅旋即印署發遣免至公事淹延
三年十一月吏部奏流外官今後祗考年勞乞不試判
從之
四年十一月勅今後應是官告除准宣破外其陳乞除
官並追封追贈叙封進封官告及舉人各集綾紙羅褾
軸錦袋等宜令並與官破仍勒各隨色様尺寸如法裝
修疾速書冩印署進納
其月勅應諸道州府令録等官告勅牒元是中書進納
入内令閤門宣賜其判司主簿官告舊是所司發遣受
恩後令赴本任地理遠近各有程限比候進納恐有停
滯况綾紙褾軸價錢近已官破今後所除州縣官告身
勅牒宜令中書門下指揮不要進納並委宰臣當面給
付
長興二年閏五月十九日吏部狀奏當司制勅甲庫專
知官一例近停廢者伏綠當司主掌制勅甲庫與三庫
不同常日檢尋諸司取證稍有差謬所失非輕無人主
持必虞敗闕今欲於吏部令史内選差一員勾當又緣
公事至重仍遣别不執行他事兼乞除本役外特與减
二年勞考者奉勅宜依其中書省門下省兵部甲庫公
事亦准此
　　司封
後唐同光二年九月二十八日奏當司奉今年三月二
十八日勅内外文武官母妻可據品秩髙卑封邑號者
當司檢㑹舊起請叙封條貫如後
一准舊條應内外文武及致仕官母妻叙封進封邑號
者或遇特勅别加奬封外其餘官據官階齊五品母爲
縣太君妻爲縣君官階齊四品進封母爲郡太君妻爲
郡君官階齊三品母進封爲郡太夫人妻爲郡夫人如
未經封邑雖位至三品亦以從初而叙近年多於所司
陳狀便請依官品叙封既非特勅恐失舊規其所謂准
例封並請依格條施行
一准舊例應外任其上州刺史或帶使額抑督府在京
諸軍衞將軍小將軍已上初任聴准例各與母妻依品
第叙封其東宮雜五品初任升朝並中下州刺史並許
至第二任叙封如自班行及遥郡除授中下州刺史者
已同兩郡許聽叙其他並請准例
一諸道節度副使節察兩使判官先准起請節文如曾
任五品已上升朝官聽叙封緣帶使職不合與諸色帶
職官同列自今後如全未經封者許與母妻一度封叙
邑號仍須官階合格如更除授歸班官領郡符即許進
封如守職就加官階不在進封之限今又伏見諸道有
奏置行軍司馬並叅謀者其職位實在副倅之上自此
是曾任升朝官並刺史者亦請節度副使兩使判官例
處分
一前資官請與母妻封進邑號或多積歳或曾經殿累
停替皆妄有申請當司請各立年限其邑號得替後一
年内聽叙一年外並殿累未改頭銜並不在申請之
限
一應諸色官請與母妻叙封邑號者竊緣先有文武官
授官勅申並先封邑號勅申累經散失無慿檢詳近者
多是身在他處守官於所司投下公狀則削去見在頭
銜却稱前任官品若當司便與申奏則勅下後所給告
牒年月不同自此請准前後起請節文如省司失墜勅
申者京官引騐本官告身勅牒及母妻前封邑號告身
勅牒如因失墜即磨勘歴任如官序顯著叅詳並封不
虛即取登朝官三員充保仍須結罪使印方與進封如
是曾任節度觀察團練經畧防禦刺史等則責本道進
奏知後院狀入案刺史無知後院即取使府進奏官狀
並准京官例取登朝官三員充保其五府少尹左右司
馬外道帶職官等若自班行除授即准京官例檢勘若
自本道奏薦即准節度使已下至刺史取進奏官狀詳
騐如無保狀具歴任經堂陳述候裁下㸃檢訖即却勒
從初封叙如進擬後再勘及有人糾告稱官階及前封
邑號謬妄並在官雜帶職官違碍條格亦自落職名請
叙封者其本官具名銜申奏其陳狀勾當人申堂取裁
其諸色官並各守條限指揮其勾當人如與外州府刺
史諸色官勾當者即須係外州府職名其所通狀仍須具
鄉貫兼取本道進奏官連署識認使本道進奏院印方
可施行如是京官下勾當人不係見任前資並須是本
任官司局人吏勾當仍於狀内分明豎出某司印兼委
本行令史署保如違格條不在施行之限
一應升朝並諸州刺史左右司馬五府少尹凡與母妻封邑號
事其中或有進奏官勾當人纔勅下便經省陳乞封叙當司
若便施行又慮却有追改稍或逗撓即緣恩命已行官
階合格前後起請節文未曾條制自今後京官或身在
京除授外官者並在外除授或帶職或諸道奏薦受官
階品職銜合格者不係四品五品已上候印給告身畢
日將至當司引騐方許據狀封叙
一應諸色官階合格後却授陵臺令州縣官或帶諸雜
散職或授塲監職銜有碍格條者却即引前任階銜論
若一例施行恐紊條式自此後須待再授官階相當即
許叙使不在以見任不合格例官銜請論進擬之限
一准舊例應諸衛小將軍上中下等州刺史都督使額
母妻封至郡君若止檢校官或階爵至三品亦不在論
請進封之限如是防禦團練經畧等使已上階至三品
許至郡夫人郡太夫人其餘諸色官並請各循元格階
品
一准舊條應外任除五府少尹諸州刺史封叙外其左
右司馬與長史别駕一例釐革不許封叙自後諸道論
請不絶今勘㑹大都督左右司馬與五府少尹資序不
殊自今後請准五府少尹例特許叙封仍須檢勘出身
不碍正條方與聞奏餘並依元起請條流
一准徃例諸道上州司馬陵臺令率府諸衛郎將中郎將司天
五官正雖是五品並不在封叙之限其大理正先有起
請不許緣是次對官即與五正不同今請同諸五品例
施行
一諸色官請與母妻進封邑號准舊例若遇改官加階
爵或加檢校官者勒勾當人於狀内豎出所加官轉階
年月當司檢勘不虛即與進封如不遇改官轉階不在
進封之限
一文武官封王爵邑加實封准舊例合司封印給勅牒
告身自離亂已來兵吏部多錯誤印給若是因檢校官
加階或因除正官便封爵邑加實封者便以文爲首即
合兵吏部印給如廻封爵邑實封或封王事在司封印
給請准例處分
一文武常朝官初請與母妻封邑經都省發狀後當司
騐本官告身勅牒伏縁近日多不便出告身遂致無慿
引証自此除當司檢兵吏部申庫勘授官年月日勅頭
外請許通納前任告身或兩司料錢厯子分明不虛并
子案牒送門下省許騐申奏
一當司所給公王封爵承襲告身如帶同中書門下使
色背金花綾紙如節察不帶使相者白背金花綾羅紙
已下諸官並使白綾紙其追封并邑號則不係品位髙
卑並使色背金花羅紙其紙面除内出翰林修冩告身
外不得輒畫龍鳳又除堂封送到書及國夫人已下叙
封告身外當司所給諸色官員告牒焚黄等諸選定書
寫吏人幷所供綾羅紙三人各録姓名入案及給牒知
使省號印子為騐責免叅雜勅宜依
長興二年十月勅在朝臣寮及藩侯郡守據禮例合追
贈者新授命後便於所司投状旋與施行自中興以来
外官曽任朝班據在朝時品秩格例合得封贈叙封未
霑恩命者並與施行
其叙封妻室品廕子孫仍令所司一一具格式申奏其
或應得而不與應不得而與之罪在所司
晉天福二年四月中書門下奏准二月二十六日勅内
外臣寮亡父母祖父母據品秩未封贈者與封贈已封
贈三代更加恩命按舊制一品官亡父已上三代約其
子官品約降一等亡母追封國號祖母已上第降一等
勅其内外准勅合與三代已下封贈者並以現居官品
比擬不得第降付中書門下准此
其年十二月𠡠應内外文武臣寮父母在如子品秩及
格各與加恩若在朝列者父與致仕官母與叙封郡邑
號其外四品已上節度團練防禦使刺史父與致仕官
其餘與同正官母與叙封郡邑封如内外官父已有致
仕官及同正官母已曽叙封子品髙者更與加進如父
有職官者不在此限餘准格文䖏分
漢天福十二年九月尚書司封奏當司合行事件如後
皇太后三代祖母並追封國太夫人皇太子三代外祖
母宗室郡國王曽亡母亦追封國太夫人中書門下二
品及平章事在朝正一品官使相曽祖母祖母亡並追
封國太夫人如母在叙母為國太夫人妻為國夫人(已/上)
(並在中/書施行)
東宫一品尚書省二品不帶平章事㽞守節度使祖母
並許追封郡太夫人止如母在叙封母為郡太夫人妻
為郡夫人止如曽任皇朝将相已經追封三代祖父母及
已封國太夫人者依舊施行
東宫二品西班二品尚書省三品御史大夫中書門下
侍郎太常卿亡母並追封郡太夫人止如母在叙封為
郡太夫人妻為夫人止如任皇朝將相已經追封三代
兩代祖父母及已封國太夫人者依舊施行
　　母
應致仕官如未致仕日曽任五品以上正官原闕封者與據品秩
施行嫡母正室即許封叙如非嫡及正室不在論請封叙之限
應諸色官請與母妻叙封須候官階齊即得如官及所封
官階並許施行勅從之
乾祐元年二月二十九日勅應文武内外官員有父母
見在合得加恩叙封者不在官階品齊但見居官品合
與父加恩母叙封進封者便與施行餘准前𠡠
其年七月三日尚書省奏准赦書節文在朝文武臣僚
父母在者並與追封内有父在見任官母合叙封否中
書帖吏部廢置司令具新舊𠡠例父在見守官得承子
廕加恩及父在母叙封追封合加太字事例申上吏部
廢置司以前後格勅内祗言父母許與加恩即不說父
在見守官及前任得承子廕加恩例司封以檢詳前後
勅例凡母皆加太字存没並同即不說父在不加太字
近例有中書舎人艾穎於天福五年十二月任殿中侍
御史父在繼母李封縣君不加太字尚書司門郎中尹
拙天福八年三月任尚書倉部貟外郎父在母宋封縣
君不加太字奉勅應内外臣寮如父准恩𠡠合承子廕
加恩者父未曽有官即量與致仕官見任亦自該恩赦
又難用子廕如已去任願授致仕官者亦可施行即不
得就加恩命其父在母承子廕叙封追封合加太字與
不合加雖有艾穎尹拙近例恐是一時特恩别無𠡠例
宜令尚書省集議奏聞永為常式尚書省奏議曰臣等
詳本司前後勅條凡母皆加太字存沒並同此即是父
没母存即叙封追封内加太字母没追封亦加太字故
云存没並同若是父在據勅格不載為母加太字之文
若以近勅因子貴與父命官父自有官即妻從夫品可
以封妻父在不合以其子廕加母太字若雖有因子之
官其品尚卑未得廕妻叙封亦不合用子廕之限從之
　　司勛
後唐天成三年五月十九日勅近代已来文武官階稍
髙便授柱國嵗月未深便轉上柱國武資初官便授上
柱國官爵非無次第階勛備有等差宜自此時重循舊
制今後加勛先自武騎尉絰十二轉仍永為常式
清泰元年八月尚書司勛郎李盈休奏近日朝廷凡初
叙勛便至柱國臣伏見本朝位至宰輔藩鎮其勛皆從
初叙盖欲承人揚歴功用之重也勛格自武騎尉七品
至柱國正二品凡十二轉令從羣官得叙封者並請自
武騎尉依次從之
　
　
　
　
　五代㑹要卷十四
欽定四庫全書
　五代會要卷十五
　　　　　　　　　　　　　宋　王溥　撰
　　考功
後唐天成元年十月三日尚書考功條奏格例如後一
准考功令諸司外文武官九品已上每年當司長官考
其屬官應考者皆具録一年功過行能議其優劣定九
等考第京官九月三十日已前校定外官去京一千五
百里内八月三十日已前校定三千里内七月三十日
已前校定五千里五月三十日已前校定七千里内三
月三十日已前校定萬里内正月三十日已前校定本
州定訖京官十一月一日送簿外官朝集使送簿限十
月二十五日已前到京考後功過並入來年無長官次
官考縣已下及闗鎮庶官嶽瀆令並州考津非𨽻監者
亦州考
一准考課令諸毎年考簿集日考司校勘訖别為簿具
言功過京官三品已上及同中書門下三品並平章事
奏裁親王及五大都督府六同四品以下及餘外官並
使人量定聞奏單數仍備狀進中考並單名録奏
一准考課令諸毎年尚書省諸司府州牧刺使縣令政
有殊功異行及祥瑞災蝗户口賦役増减當界豐儉盗
賊多少並録考司
一准考課令諸官人治績功過應附考者皆須實録其
前任有犯私罪斷在今任者同見任法即改任應計前
任日為考者功過並附其狀不得過兩紙州縣長官須
言户口田宅者不得過三紙註考証之最一最已上有
四善為上上一最已上有三善或無最而有四善為上
中一最以上有二善或無最而有三善為上下一最已
上有一善或無最而有二善為中上一最已上或無最
而有一善為中中職事粗理善最不聞為中下受憎任
情處斷乖理為下上背公向私職務廢闕為下中居官
諂詐及貪濁有狀之類為下下若於善最之外别有可
嘉及罪雖成殿而情狀可矜或雖不成殿而情狀可責
者省校之日皆聽考官臨時詳定
一准考課令諸官人因加户口及勸課田農幷縁餘功
進考者於後事若不實縱經恩赦皆從追改
一准式校京官考限來年正月内外官考限二月内者所司
至三月内申奏了畢伏以書校内外官考課逐年申送
考簿各有程期近年已來諸道州府及在京諸司所送
考解多是稽違自今後所申考簿如違格限二十日不
到其本判官幷録事參軍伏請各罰一百直本典勾官
請委本道科責如違一月日已上不申到本判官伏請
罰二百直録事參軍量殿一選本直句官請委本道重
加懲斷在京諸司如違格限不闗牒到者其本司人吏
牒報御史臺請行追勘
一准格應所闕縣令計日成四考餘官計日成三考闕
今後州縣官等並許終三十个月成三考自上官後至
年終但滿一百八十日便與頭考次二年即須両考滿
足如頭考滿足第二考全足即許計日成末考方與三
十个月事理合同如過月限無替人到准上條處分者
伏以每年書校官員考課格限則顯有舊條授上則雖
為定制但以每月之内皆有除移今准格且以六月内
上為凖
一應申校内外六品已下赴選官員考課准格自上任
後但滿一百八十日便與成頭考年終非書考時須至
來年准格書校時倂申兩考如六月已前直至正月到
任者自上任日至校考時頭考日足即考後功過並入來
年如至書校時頭考欠日未成資考亦至來年准格書
校時倂申兩考如六月以後至年終上者並至准格日
収計一考有剩日不在重使之限一應經考後合収次
年以一周嵗為限如未滿一年停替者但及三百四十
日與成如欠日不在収計之限
一應収未考但經考後去任時得及二百日與成如欠
日不在収計之限如過月限無替人並准上條處分
一應申校内外官員赴選考課頭須具經考已後課績
不得重叠計功其末考須具得替年月日比類升降
一應申校内外六品已下官員考第以去京地里逺近
逐年書校申送考解各有程期今後應内外赴選官員
考第既准格依限逐年比校即不合更将州府及本司
考牒為據其有已前罷任官員不計年限考第未經省
校者如有州府及本司考詞考牒全備者欲據在任年
月日檢勘省司給與牒知如在任之時州府及本司向
來元不曾書校給牒祇於解由歴子内批出考數者欲
與檢勘解日厯子内不豎過犯稱在任日並無公事遺
闕証驗分明亦據在官年月日給與牒知如檢勘無凴
者不在給牒之限其今年各准格赴集選人便合請給
省校考牒直至南曹受納告赤已前並許經所司投状
檢勘出給其考牒又准格須奏下當年内出給如隔年
者不在行使之限如或實有事故次年内請給自今後
當年奏下校考許至來年内請給如更違格限請一年
與殿一選如至三年外不請給者所司不在出給之限
其已前校奏下内外赴選官員考課其間有未曾請給
考牒者並合投状請給以備選曹磨勘如将來選人今
在考第依前固違格條不經省司勘校給牒及已曾奏
較下勅考不請給考牒者南曹不在檢勘判成之限
一應申投内外官員考課文解須依格限到省如申發
後其間或有非時事故停任所司無以得知請委本判
官並録事參軍專切提舉事由申省以憑㸃校録奏
一准故事校考舊條内外官員並校考之時諸道差朝
集使應内考即差中書舎人給事中監考伏自校勘不
行往例全廢自今後省校之時伏請中書門下選差清
望官兩員監校内外官員考課便同㸃校申奏其合經
由中書門下兩省准例各供宣黃清守舊規以為永制
一應申校内外官寮考課如有過犯便降書下考如在
任之日於常課之外别有異績可稱比之上下考如諸
道州府及在京諸司固違格例不具録在任事績功過
依限比較申牒到省其本判官幷録事參軍及在京諸
司並請准前殿罰
一應諸司諸流外職掌人等准令本司量其行能功過
立四等考第而勉進之今伏請准新定格内條件内逐
年依限投狀各具在職功過書校考第檢勘録奏
一應諸司令史及勒留官丁憂不計有官無官並一百
日後舉送如願終䘮不在舉限除丁憂年一考不附奏
次年便許計選數赴集其丁憂人仍牒考功及南曹終
䘮者計三年憂一諸色選人使上考减選其下考並合
殿選幷注令録銓曹勘驗祇憑考功報檢多有差錯令
請每年考功申校上考及下考勅下後請具單名牒門
下省及申三銓闗報南曹以慿勘㑹並須九月以前報
畢從之
清泰二年五月尚書考功奏奉去年五月勅中外官員
宰臣節度使已下並逐年書考僅千餘員當司人吏貧
乏乞依三銓例當司歸司官逐月支賜紙筆糧錢勅考
功司人吏依三銓例給與糧錢春冬衣賜諸司不得援
例從之
周廣順二年十二月二十八日勅節文其省校考牒如
是奏下後滿三年不請給考牒者宜令考功准先降勅
文不在出給之限
三年三月十四日勅節文起今後諸州府更有功中考
簿違格限申到者本判官並録事參軍各罰五十直其
録事參軍仍殿一選本句押官典委本州各行科斷如
違限一月已上不申到者仍令尚書考功催促候供申
到考帳依例施行所有科罰准前處分若是校考過時
即與次年依格奏校又勅州縣官或特勅除授或非時
省故員闕除官到任者縁赴任不拘期限申發考帳之
時但滿一周年便與依例書校一考中省如書校時少
欠月日即與次年附帳申校不得滿落考第姓名如或
有違罪本道書考官吏
顯德五年閏七月尚書考功奏奉新勅起今年正月一
日後授官並以三周年為限閏月不在其内著當司所
書校内外六品以下赴選官員考第今後以一周年校
成一考如次日不計限滿三周年校成三考如考滿後
未有替人在任更一周年與成第四考欠日不在計限
兼逐年月日自上已來課績功過第二考須具經考後
課績不在重叠計功其末考須是具得替年月日比期
降自今年正月一日已前授官到任者准格例三十個
月書校三考今年正月一日後來授官到任者准新勅
三周年為限每一周年書校一考閏月不在其内所
有諸道州府校考申發考帳及當司校奏各依前後格
勅施行
應諸司諸色流外出身人等准格並須待附甲下然後
與申考近年不經奏考便至參選頗啓倖門應在司見
投人等自今後逐年起六月一日後正身於所司投狀
請申校勞考省司具狀却牒本司勘㑹補奏年月日勅
甲頭姓名見主掌案分公事牒報省司将元狀檢勘同
即與准例申校仍自此後須逐年九月以前校奏了畢
不在更與隔年併書之限其考牒本無紙書寫勅例今
後毎年奏下逐人給省牒一紙使大張紙書及併年都
給限據省校勘勅下考牒方許計考如書校之日有公
事在外差出即本司雜事須具在職功過及出外事由
牒報考功不得有妨逐年考校如不與申牒其雜事令
史量情科决罰殿一選如無故自不經省投狀請奏校
不在論訴之限者當司緣勅勅促期限慮恐校考遲違
今後應合校考人請起自五月一日投狀限十日畢至
七月三十日已前校奏餘依元格施行從之
　　兵部
後唐同光二年五月二十五日尚書兵部奏重制置收
補千牛進馬事如後
一進馬准舊例八員殿中省進馬四員太僕寺進馬四
員千牛一十二左仗六員右仗六員准例取十三已上
收補十五已上出仗各守三十五月限
一准六典千牛備身及太子千牛皆取三品已上諸司
官四品清官子孫儀容端正武藝可稱者補充今請使
二品三品四品清官䕃補左右僕射太子少師少傅少
保御史大夫六行尚書左右常侍門下侍郎中書侍郎
太子賓客太常卿宗正卿左右丞諸行侍郎秘書監國
子祭酒節度統軍上将軍金吾大將軍已上並許補子
為太子千牛諸使東宫三品四品清官䕃補詹事庶子
請使北省二品南省一品正官䕃補侍中中書令太師
太傅太保太尉司徒司空太子太師太子太傅太子太
保已上並許補孫
一見任兵部尚書侍郎並不得收補子孫凡請使廕一
官祇許考一員二十年二品三品四品不得過十年如
過年限所司不在收補若是身有殘疾不在收補之限
一准舊例每入閣皆須赴仗祇候如三度不到便除落
名姓
一應所請補千牛進馬先具廕序品第於都省投狀俟
都發状到當司即引過本行尚書侍郎郎中員外郎㸃
檢年貌及勘㑹廕序引問習試合格方得收補呈引過
堂候過堂了始可申奏餘請准格施行從之
晉天福五年三月勅兵部禮部引人過堂之日幕次酒
食㑹客悉宜停廢
　　職方
後唐天成三年閏八月勅諸道州府每於閏年合送圗
經地圗今後權罷
長興三年五月二十三日尚書吏部侍郎王權奏伏見
諸道州府每遇閏年准例送尚書省職方地圗者頃因
多事之後諸道州府舊本雖存其間郡邑或遷館逓曽
改添増鎮戍剏造城池竊恐尚以舊規錄為正本未専
詳勘必有差殊伏請頒下諸州其所送職方地圗各令
按目下郡縣鎮戍城池水陸道路或經新舊移易者並
須載之於圗其有山嶺溪湖步騎舟楫各得便於登涉
者亦須備載奉勅宜令諸道州府據所管州縣先各進
圗經一本並須㸃勘文字勿令差悞所有装冩工價並
以州縣雜罰錢充子得配率人户其間或有古今事迹
地里山川土地所宜風俗所尚皆須備載不得漏畧限
至年終進納其畫圗候紙到圗經别勅處分
　　户部
後唐天成三年閏八月廢户部蠲紙四年五月尚書户
部狀申伏縁當司蠲符近奉勅令有事功可著者即户
部奏聞又不開逐年及第進士及諸科舉人事例今據
前進士趙彖乞蠲符者奉勅凡登科第皆充差徭如
或雷同慮傷風化兼縁近有勅命不合更乞蠲符所
宜特示明規務在勸人為學除新勅前已給蠲符外
應禮部貢院每年諸道及第人等宜令逐道審騐春
闗冬集不得一例差徭其及第人亦不得虚影占户
名
長興二年九月二日勅凡置營田必召浮客若取編户
實紊常規如有繋税之人宜令却還本縣供應三
京諸道管田祇耕佃無主荒田禁召浮客此後若敢違
越某官吏及投名稅户當行重斷
三年五月二十九日尚書户部奏當司所管天下
合貢方物於長興三年三月定到七十餘州舊例
冬至後齊到正仗前㸃檢至元日殿前排列當司
引進昨㸃檢今年正仗前内六十七州至其餘二十
州自正月至三月方到京師其江陵府所貢胎白魚
勘問本道進奏官狀稱毎年臘月浥造至正仗未堪供
進其餘州府未曾嚴加告諭請行勅命約束如來年正
仗前貢物不齊其本州官典量定殿罰又棣州合進蘿蘑
子本州稱無本色折進價錢絹一疋任土作貢豈合折
錢其絹價停勅江陵府胎白魚許於限内伏進餘依奏
應順元年正月勅諸州府籍没田宅並屬户部除賜功
臣外禁請射
晉天福四年閏七月尚書户部奏李自倫義居六世准
勅旌表門閭當司元無令式秖先有登州義門王仲昭
六代同居其旌表有㕔事歩欄前列屏樹烏頭正門閥
閲一丈二尺一柱相去一丈柱頭安瓦桷黒漆號烏頭
築雙闕一丈柱烏頭之南三丈七尺夾街十有五歩槐
柳成列今舉此為例又不載令文勅王仲昭正㕔烏頭
門等事既非故實恐紊彝章宜從令式祇表門閭於李
自倫所居之前量地之宜髙其外門安綽楔門外左右
各建一臺髙一丈二尺廣狹方正稱臺之形圬以白泥
四隅染赤行列樹植隨其事力同籍課役一准令文
周廣順三年正月勅應諸處户部營田人户租稅課利
除京兆府莊宅務贍國軍𣙜鹽人户兩京行從莊外其餘
並割屬州縣所征租稅課利官中秖管户部營田舊徴
課額其户部管田職員一切停廢
一應有客户元佃繋省莊田桑土舍宇使令充為永業
自立户名仍其元佃桑土舍宇牛具動用實數經縣陳
狀縣司給與憑由仍放户下三年差遣若不願立户名
許召主卸佃不得有失元額租課其車牛動用屋舍樹
木亦各宣賜官中更不管繫
一諸處營田户部院及繫賜人户所納租牛課利其牛
毎頭具上率納苗課逐年都納夏秋斛斗二萬一千餘
石更納錢鞋布稈草等其租牛縁官中繫帳不管死損
嵗月既深轉益貧困所徵牛租起今年後並與除放所
有見在牛犢並賜本户官中永不收繫
一諸州鎭郭下及草市見管屬省店宅水磑委本處常
切管句其徴納課利不得虧失若有人收買具見值價
例申省仍仰本户承認元本稅錢如是元本税錢重大
即減價出賣如無稅錢亦仰量事出稅管認輸納其空
閒倒塌店宅及空地亦准此指揮所有貨賣宅舍仍先
問見居人若不買次問四鄰不買方許衆人收買其元
隨宅舍諸班物色亦仰隨本物業貨賣其兩京城内及
草市屋宅店舍不在此例宜令諸道州府准此
其年九月勅京兆府耀州莊宅三白渠使所管莊宅宜
並屬州縣其本務職員節級一切停廢除見管水磑及
州縣鎭郭下店宅外應有繫官桑土屋宇園林車牛動
用並賜見佃人充本業如已有莊田自來被本務或形
勢影占令出課利者並勅見佃人為主依例納租條例
未盡委三司區分仍差尚書刑部員外郎曹匪躬専往
㸃檢割屬州縣
　　度支
周顯徳五年閏七月度支奏當司漕運水陸行程制陸
行馬日七千里步及驢五十里車三十里水行泝流舟
之重者汴河日三十里江四十里餘水五十里空舟汴
河日四十里江五十里餘水六十里沿流之舟輕重同
制河日一百五十里江一百里餘水七十里其三峽
砥柱之類不拘此限若遇風水淺不得行者聴折半功
河南河北河東關内等四道諸州運租庸雜物等脚毎
馱一百斤一百里一百文山阪處一百二十文車載一
千斤九百文從黃河及潞河自幽州運至平州毎十斤
泝流十六文沿流六文餘水泝流十五文沿流五文從
灃荆等州至揚州四文其山阪險難驢少處毎馱不得
過一百五十文平易處不下八十文有人員處兩人分
一馱其運向播黙等及涉海各在本處量定
　　延資庫使
梁開平三年九月以門下侍郎平章事薛貽矩兼延資
庫使
至乾化二年八月以門下侍郎平章事于兢兼延資庫
使
　
　
　
　
　
　
　
　五代會要卷十五
欽定四庫全書
　五代㑹要卷十六
　　　　　　　　　　　　　宋　王溥　撰
　　刑部
後唐長興二年八月勅御史臺每月支錢三百千充曹
司人力紙筆糧課其大理元支二百千刑部一向未曽
支給宜於兩班罰錢及三京諸道贓罰錢内每月支錢
一百千賜大理寺刑部兩司其刑部官吏不多兼使紙
筆校少宜於所賜錢内三分支與一分
其月二十九日勅刑部大理寺宜各置法直官兩人仍
召曉法令者充
四年四月勅刑部大理寺御史臺奏三司官每推斷案
牘時特與免朝恐滯推覆法官推覆時不得私行人事公
事畢日朝㕘如常
晉天福三年三月詳定院奏前守晉州洪洞縣主簿盧
粲進策伏以刑獄至重朝廷所難尚書省分職六司天
下謂之㑹府諸道決獄若闗人命即刑部不合不知欲
請諸州府凡斷大辟罪人訖逐季具有無申報刑部仍
具録案欵事節併本判官馬步都虞候司法㕘軍法直
官馬步司判官名銜申聞或有案内情由不同刑部請
行勘覆從之
　　司門
梁開平三年十月勅故過所先是司門郎中員外郎出
給今冦盜未平隠漏姦詐宜令宰臣趙光逢専判凡出
給過所先具狀經中書㸃檢判下即本司郎中據狀出
給
晉天福三年六月勅應管闗令丞等宜准唐天成四年
四月勅本司不得差補祗委闗鎮使鈐轄今日已前差
補者宜令盡時勒停訖
漢乾祐元年七月六日勅左司員外郎盧振奏請應有
經過闗津州府諸色人等並須于司門請給公驗令所
在辨認方可放過宜依所陳頒示天下仍令司門准向來
舊規合施行事件仔細條舉奏聞
　　禮部
後唐天成三年十一月二十一日尚書禮部員外郎和
凝奏臣當司補奏齋郎今重起請如後
一應請補齋郎等舊制當司祗憑都省發到狀便給補
牒旋團甲申奏伏緣當司已前久無正官多是諸司權
判或有投狀多時並不團奏或有纔投文狀即先團奏
遂致積聚人數不少自同光二年二月後至今年十月
已前共計二百一十人未曽團奏今臣㸃檢除有碍格
條一官並補兩人三人并使祖廕者落下外猶有一百
七十餘人人數既多虚謬不少若取年深者團奏終成
積滯今欲限一月内並須正身将已前所受補牒到當
司磨勘後委是正身及是嫡子年顔人材不謬者團甲
引過中書門下引驗後一齊申奏
一合使䕃官請自今後若遇改官須是轉品即許更補
一人明言是長子次子仍須不得過三人其所補齋郎
五品已上廕太廟齋郎六品廕郊社齋郎仍須是嫡子以姪
繼院者即初補時狀内言某無子今以姪某繼院為子使廕
一應補齋郎等祇憑都省發狀便給補牒請自今後須
得正身齋狀到當司比試呈驗除三省官外並引驗告
赤及取保任官狀委是親子即給補牒每年旋於八月
上司具狀解送赴南曹仍團奏時别具子細三代鄉貫
使官廕狀齎赴中書門下引驗候無差謬即得團甲申
奏仍每年祇限團甲奏一年一甲三十人以為常式
一按六典所補齋郎並兩試小經取粗通文義者充補
之後非久為官若不達經書則奚通吏治請自今後齋
郎所投文字狀並須親書仍須念得十卷書者即得補奏
一使父皇任官廕者並須将前任告赤呈驗仍取在朝
三員清資官充保及移牒所曽任官臺省寺監勘有
此官及年月日同否委無虚謬即得補奏仍准千牛進
馬例不得過十年其所使祖皇任官廕者年月深逺難
知仔細今後請不許補奏從之
長興二年十月勅應千牛進馬齋郎遇有員缺據資廕
合得先受與收補後受官者據月日次第施行如或徇
私公然越次本人及官吏當行責罰仍令御史臺常加
察訪
周廣順元年八月吏部南曹先為去年冬集選人年滿
室長季溥張宗義為奏補不依年限駁放後便值兵火
失墜補牒優牒申中書門下取裁欲判依選人失墜文
書例出給公憑奏勅宜令所司各出給失墜文書公憑
候㕘選日磨勘理本官選限外仍各殿兩選應乾祐元
年已來及自今如有齋郎奏補後年限滿合定冬集及
改補室長時有違格條不依年限者違一年殿兩選違
二年殿三選二年已上不在施行之限
　　祠部
後唐長興二年七月勅天下州府應有載祀典神祠破
損者仰給公使錢添修
周顯徳二年五月六日勅兩京諸州府每年造僧帳兩
本一本申奏一本申祠部逐年四月十五日後勒諸縣
取索管界寺院僧尼數目申州司攅帳委録事㕘軍本
判官㸃檢至五月終已前文帳到京如出限不到及漏
畧僧尼寺舍申奏鹵莽其本判録事㕘軍及州縣官典
並等第科㫁今後僧尼籍帳内無名者並勒還俗如有
身死還俗逃亡者旋申報逐處州縣次年帳内開脱其
餘巡禮行脚出入一切取便其年諸州供到僧帳見存
寺院二千六百九十四所廢寺院凡三萬三十六見在
僧四萬二千四百四十四尼一萬八千七百五十六至
五年七月勅今後僧帳每三年一造其程限准元勅施
行三年十一月詔廢天下淫祠仍禁擅興祠宇如有功
績灼然合建置廟貌者奏聴勅裁
　　虞部
後唐長興元年十月國子尚書博士田敏奏請依春秋
藏冰班冰之義以消隂陽愆伏之沴勅藏冰之制載在
前經獻廟之義廢於近代既朝臣之特舉按典禮以宜
行田敏所奏祭司寒獻羔事宜依其桃弧棘矢事久不
行理難備創其諸侯亦宜准往制藏氷
　　祕書省
周顯徳五年閏七月祕書省奏奉今年七月七日勅節
文删集見行公事送中書門下者當省逐季准祠部牒
到盡日預先牒著作局修撰祝文兼牒太常禮院詳定
神名首尾及准太常寺牒到逐季五岳四瀆牒著作局
修撰祝文牒太常禮院詳定神名候太常宗正兩寺供
到祝版及獻官名銜省司帖着楷書修寫
　　殿中省
漢乾祐三年八月殿中省奏當司儀仗車駕都洛京時
所差至今管係逐年分畨祇候執擎儀仗昨京兆府奏
依千户例差使伏恐忽有大禮無人供應勅殿中省執
擎儀仗闗西道色役人員地理遐遙分畨勞擾宜據姓
名並還州縣今後執擎人缺别奏取裁
　　内侍省
後唐同光元年十一月以左監門衛將軍判内侍省李
紹宏兼内局紹宏在莊宗皇帝潛龍日為中門使及即位
命潞州監軍張居翰與郭崇韜為樞密使以紹宏為宣
徽使心常不足崇韜知之乃置内局之名凡天下錢榖
簿書悉委裁决州縣供帳煩費議者非之
天成元年四月中書門下奏請廢諸道監軍使並内司
從之
　　太常寺
後唐長興三年正月太常卿劉岳奏先奉勅刪定鄭餘
慶書儀者臣與太子賓客馬縞太常博士段顒田敏路
航季居浣太常丞陳觀等同共詳定其書送納中書門
下奉勅宜差左散騎常侍任賛右散騎常侍楊凝式兵
部尚書梁文矩工部尚書崔居儉太子賓客裴高尚書
左丞王權尚書吏部侍郎姚顗等七人與劉岳再於鄭
餘慶書儀内仔細檢詳除文臣起復及士庶冠婚准勅
刪集其中節文倘有過繁過簡不能施行亦須具言另
件别書出今詳定式様其不可改易者亦須具言請仍舊
施行
周顯徳五年閏七月太常寺奏准勅節文刪集見行公
事送中書門下者謹具如後
每有四季祇應諸郊壇廟御署祝版並是牒三司起
請却於少府監請祝版差人吏部抄寫細名銜牒祕書
省寫文牒閣門進署訖齎赴祠所遇鑾駕巡省准堂判
於留守衙書御名祇應逐年四季諸州府祭嶽鎮海
瀆祝版當司于進奏院抄寫本州細名銜具録牒祕書
院撰文書寫牒閤門進署分付本州如鑾駕巡省亦於
留守衙書御名四季諸郊壇廟粢盛禮料諸般物色並
是逐季計算申請牒省支給逐處請領納太廟禮料庫
逐月却於禮料庫請領逐祭分擘十數升合齎赴壇廟
祇應兼勾當諸處焚奠火龍
　　宗正寺
周顯徳五年閏七月宗正寺奏准勅節文刪集見行公
事送中書門下者謹具如後
見管齋郎室長逐季候大饗捧饌行禮及出給每年行
事厯子見管禮料庫收貯諸司納到諸郊壇廟祠祭禮
料逐月給付逐季太廟並别廟祠祭祝版當寺於少府
監請領送祕書省書寫畢却將應奉祠祭候年滿則將
齋郎室長於每年八月印發文字解送赴南曹
　　光禄寺
周顯徳五年閏七月光禄寺奏准勅節文刪集見行公
事送中書門下者謹具如後
逐年四季諸壇郊廟祠祭大祠中祠小祠並朔望告廟
等逐季所請禮料並牒省於諸庫務請領送納入禮料
庫逐月旋具祭數請領於本庫寺封記赴祠部造饌供
應四般肉醬並鹿脯諸司元指揮在御厨年久制造合
使升合斤兩請領供應皇帝親拜南郊自太廟朝饗至
郊壇供給並鑾駕巡幸准例城門外軷祭告天地社稷
太廟各合申請禮料供應
　　太僕寺
周顯徳五年閏七月太僕寺奏准勅節文刪集見行公
事送中書門下者謹具如後
諸郊壇廟祠祭昊天上帝上辛一祭無羊太社太稷皇
地祇逐祭各供犢子一頭羊一口神州地祇朝日夕月
百神已上四祭並太廟逐祭元供犢子一頭羊一口准
顯徳二年八月勅皆不用犢今逐祭供羊一口黄帝青
帝赤帝白帝黑帝元逐祭祇供犢子一今亦准勅用羊
一口代九宫貴神先農風雨五龍文宣王武成王逐祭
各供羊一口司寒逐祭供黒羊一口先牧馬祖馬社馬
歩靈星中霤逐祭各供羊肉一斤半司中司命司人司禄
逐祭各供羊肉六斤太廟朔望祭逐祭供羊肉七斤羊
心肝肺一副鑾駕出宫城門外軷祭别供羝羊一口差
寺丞一員充獻官禘饗逐祭供羊二口已上犢子寺司
申省准指揮下開封府收買交付當寺其羊並肉等亦
准省牒於牛羊司請領供應
　　大理寺
後周長興二年八月勅今後大理寺官員宜同臺省例
升進其法直官比禮直官任使兼御史臺每月支錢三百
千充曹司人力紙筆糧課其大理寺先支二十千與臺
中比類全少宜於兩班罰錢及三京諸道贓罰錢内每
月支錢一百千與大理刑部兩司其刑部人力不多所
使紙筆校少仍與所賜錢内三分支與一分
其月十一日大理卿李廷範奏當寺今有要切事節謹
具逐件如後
一件寺司每奉勅旨斷案准格須委法直司據罪人所
犯檢定法條本斷官將所犯罪名並所檢法律及法書
本卷對驗不差然後逐件於法狀上署名下供定斷伏
見寺司案内每將法直官所檢條件法狀備録在詳斷
案伏准格文法直官祇合録出科條勘押入案至于引
條判斷合在曹官仍不許於斷狀内載法直官姓名者
自今已後其法狀臣欲落下留充寺司案底不録在奏
狀中冀免元勅法狀三重在案其本斷官仍於斷狀後
具言臣所斷前件文案皆是將法直司所驗條法一
一周細詳認悉是罪人所犯科條或言將某色律條比
附詳斷逐件㕘檢並無漏落法律及無欠少案内事節
一件格文内太和四年十二月二日刑部員外張諷奏
大理官結斷刑獄准舊例自卿至司直評事皆許各申
所見陳論伏以所見者是消息律文附㑹經義以讞正
其法非為率胸臆之見騁章句之説以定罪名近者法
寺斷獄例皆緝綴詞句漏畧律文且一罪抵法結斷之
詞或生或死遂使刑名不定人徇其私臣請今後各令
尋究律文具載其實以定刑辟如能引據經書辨析情
理並任所見詳斷若非禮律中所載不得妄為判章出
外所犯之罪
一件詳刑定罪實在法律一科須是犯人本條或取比
附詳斷自今後大理寺詳斷文案祇得以本犯一條法
律斷罪不得更將稍似格律於本條前後安排如是罪
人合以官品減等官告贖罪之類條件即許于法狀内
次第區分又奉勅大理每有詳斷刑獄案牘准律須具
引律令格式正文又稱准格詳獄一切取最後勅為定
後勅合破前格今後凡有刑獄先引律令格式有無正
文然後檢詳後勅須是名目條件同即以後勅定
罪勅内無正條即以格文定罪格内又無正條即比附
定刑先自後勅為比事實無疑方得定罪或慮律令難
明録奏取裁取法直官不隠法文狀在案本斷官祇
據愆狀書法定罪不得輒使文章及有徴引刑部詳
覆官法直官亦准此兼自此御史臺大理寺准推斷
刑獄之際刑法官及諸朝臣不得以見所推㫁人罪名
合使條格奏請改易刑法中或有不便於事者任具
奏聞餘依李廷範所奏
四年二月大理正張瑑奏曰臣伏見咸通十年二月二
十九日大理少卿劉慶初奏請於法寺置議獄堂每奉
勅詳斷刑獄畢集大卿二少卿二正六丞四司直八評
事十同於議獄堂㕘詳令依典式其法官中能辨雪寃
獄迹狀尤異者二人已上者請書上下考三人四人
已上者超資與官今欲望依慶初所奏法寺置議獄堂
凡斷公事並集法官詳議然後連署奏聞天下諸州案
牘亦望本判官與副使已下督㕔㑹議勅法寺議獄宜
且於寺卿㕔内法官賞罰宜依所奏天下州府有疑者
判官集議尋常案欵則准法施行
晉天福五年九月二十七日大理寺申當寺自前每月
公案一道除斷狀外須全寫三本内一本申奏一本送
刑部一本下本道者伏縁近年諸處公案並多寺司常
慮淹延況所行斷遣案文此已舉明條法況本道已有
元推公案固不煩備録施行今欲祇録斷狀連勅頒宣
亦不礙於規矩況刑部大理寺亦是已有具案元祇以
斷覆詞降勅歸司其諸道元推司今欲乞准刑部例祇
降斷狀連勅施行所貴將來免滯刑獄從之
　　鴻臚寺
周廣順三年八月勅漢睿陵頴陵今後係鴻臚寺管
　　太府寺
周顯徳五年七月太府寺奏准勅節文刪集見行公事
送中書門下者當寺見管銅斗一隻銅秤一量䤪子一
十隻銅升一隻銅合一隻五尺鐵度一條應斗升尺給
付諸道州府及在京貨賣收係省錢斗每隻省司支作
料錢三百五十文依除官賣九百文八十陌稱每量支
作料錢二百三十五文依除官賣六百二十文八十陌
升每隻支作料錢五十文官賣一百三十五文八十陌
尺每條支作料錢三十文官賣一百八十文八十陌
　　司農寺
周顯徳五年閏七月司農寺奏奉勅節文刪集見行公事送中
書門下者當寺每年季冬祠祭合供使芹韮菁葱葵葅等五件
准例至浥藏之時牒三司支給寺司請領藏浥准備一冬供應
　　少府監
後唐同光三年正月勅少府監鑄造印文元屬禮部兩
司互有推注及諸道使臣廣徴銅炭價錢自今後凡鑄
印宜令本司限勅到五日内進呈不計諸道在京並不
得徴納銅炭價直所破物料於租庸院請領
晉開運三年二月詔少府監今後凡修制親王婚禮法
物並册文出降公主九樹花釵箱盝宜令不得用龍鳳
紅絛帕
　　國子監
梁開平三年十二月國子監奏修建文宣王廟請率在
朝及天下見任官俸錢每貫尅留一十五文
後唐天成三年正月中書門下奏伏以祭酒之資歴朝
所貴爰從近代不重此官況屬聖朝方勤庶政須𢎞雅
道以振時風望令宰臣一員兼判國子祭酒勅宜令宰
臣崔協兼判
其年八月十一日宰臣兼判國子祭酒崔協奏請國子
監每年祇置監生二百員候解送至十月三十日滿數
為定又請頒下諸道州府各置學官如有鄉黨備諳文
行可舉者録其事實申監司方與解送但一身就業不
得影庇門户兼太學書生亦依此例不得因此便取公牒
輙免本戸差役又每年於二百人數内不繋時節有投
名者先令學官考試校其學業深淺方議收補姓名勅
宜依
五年正月五日國子監奏當監舊例初補監生有束脩
錢二千及第後光學錢一千竊縁當監諸色舉人及第
後多不於監司出給光學文抄及不納光學錢祇守選
限年滿便赴南曹㕘選南曹近年磨勘選人並不收䜿
監司光學文抄為憑請今後欲准往例應諸色舉人及
第後並先於監司出給光學文抄並納光學錢等各有
所業等第以備當監逐年公使奉勅宜准往例自今後
凡補監生須令情願於監中修學則得給牒收補仍據所
業次第逐年考試申奏如收補年深未聞藝業虚佔補
牒不赴試期亦委監司具姓名申奏
清泰三年五月勅國子監每歳舉人皆自四方來集不
詢解送何辨是非其附監舉人並依去年八月一日勅
須取本處文解如不及第者次年便許監司解送若初
投名未曽本處取解者初舉落第後監司勿便收補其
淮南江南黔蜀逺人不拘此例
周顯徳元年十一月勅國子監所解送廣順三年已前
監生人數宜令禮部貢院收納文解其今年内新收補
監生並仰落下今後須是監中受業方得准令式收補
近年有諸州府不得解舉人即投監請補
　
　
　
　
　
　
　
　五代㑹要卷十六
欽定四庫全書
　五代㑹要卷十七
　　　　　　　　　　　　　宋　王溥　撰
　　王府官
後唐長興四年四月以祕書監劉賛為秦王傅前忠武
軍節度判官蘇瓉為秦王友前襄州觀察支使魚崇逺
為秦王府記室㕘軍時言事者請為秦王置師傅上顧
問近臣皆以秦王名勢隆盛不敢置制請自選擇方降
是命
　　致仕官
後唐長興三年八月勅應内外致仕官自此凡要出入
不在拘束之限
　　襍録
後唐同光三年八月勅諸寺監人吏授官從來祇計勞
考年滿起選方許離司近日以來頗隳舊制到司曽無
考課公事尚未諳詳便求薦論深為僥倖遂使故事都
廢盖由舊人不存豈惟勞逸不均兼致司局曠敗自今
除年勞考滿三銓官即許赴任非時不得奏薦如有主
掌重勞績可稱許赴司奏聞當與減選或是顯然事
迹在司年深祇役不任即許解職赴任餘依格條處分
天成四年九月勅諸司寺監凡有文簿施行奏覆司長
須與逐司官員同簽署申發不得司長獨有指揮其主
印官或請假差使其印須依倫次主簿不得踰越
長興二年八月勅應諸司職掌人吏前後選授州縣官
考滿日委本處申奏各追還司職依舊職執行公事
四年六月十日勅起今後諸司初除官勒留職人吏等
並於省員州縣判司簿尉内除授免侵使見親公事正
員及不支料錢
周顯徳三年十月勅應諸司寺監今後收補職役人等
並須人材俊敏言行可採書禮分明履行清謹勅本司
闗送吏部引驗人材校考筆札其中選者具引驗可否
連所試書迹並驗本州府不係色役迴文及正身引送
中書後吏部具夾名聞奏候勅下勒本司收補餘從前
後格勅處分每年祇得一度奏補其諸司寺監舊額人
數仍令所司量公事繁省於未奏補人數内酌詳増損
别為定額
　　試攝官
後唐天成元年十月十六日勅朕以削平區宇撫育蒸
黎頃當災歉之餘未絶瘡痍之苦緬維邦本寔係官常
茍未致於雍熙則曷寜於宵旰必在求之良吏委以親
人倘或因循遂成勞擾先朝以選(闕/)攝官既無尤多(闕/)
近年以来銓註無㡬遂至諸道州縣悉是攝官既無考
課之規豈守亷勤之節而況多因薦託茍徇請求替罷
不常迎送為弊殘民害物熾然成風言念所深焦勞何
已宜令三司及諸道州府據見任攝官如未有正官具
差攝月日録名申奏如已後或為公事及月限已滿乞
行替移即須具月日并選差将来攝官歴代職任姓名
聞奏替免無故頻有替換如有内外臣僚輒行薦託當
舉憲章
四年正月勅大理寺近為陵臺令冒稱試銜按法以詐
假論又據長定格選人無出身未曽任正員官使虚銜
散試官奏受正員官及權知權判等官未得資自以諸
事故解官並立選集限勅天下州府例是攝官或因勘
窮遂為詐假法書中雖云不可選條内其奈不無今日
以前或有稱試銜者一切不問此後並宜禁止
晉開運元年十二月中書門下奏諸司寺監若無私不
合一例差署攝官況目前元無勅命指揮又不曽具名
奏聞其太常寺太祝奉禮逐年祇應祠祭行事不可缺
人其太常寺已差攝官滿五年者宜比三傳出身其餘
諸司寺監今日已差攝官滿五年者宜比明經出身今
既稍已年滿者各委本司一月内具所差年月鄉貫三
代申奏下中書追引本司差攝文牒及親公事文書㸃
檢不虚奏覆勅下後方理選數仍給與優牒候合格日
赴選如攝太常寺太祝奉禮有已滿三年已上者亦
許一齊奏請候滿五周年准前事例施行其餘諸寺
監攝未滿五年者不在施行兼今後諸司寺監不得
更差攝官其太常寺除正官數少宜許差前資判司
主簿及黄衣選人充仍先具姓名申奏取裁不得充原
額人數所攝一任限三周年為滿每年與減一選候
罷攝日准前給與優牒候本選合格日執優牒赴選
從之
三年五月勅有司差攝官員今日已前任攝滿五年者
宜追驗本司差攝文牒及親公事文書並鄉貫三代㸃
檢與授初官起今後所司如更有闕須差攝官者可具
所攝鄉貫三代奏聞
周顯徳元年正月一日赦節文其諸寺監官奴滿七周
年已上應奉公事無遺闕文書灼然者並與同明經出
身如不滿七周年者任逐便稳今後寺監不得以白身
署攝如違本司官文並行朝典
其年十一月二十二日勅節文起今後諸處州縣官考
限已滿替人未到間宜令且守本官執行公事仍令依
舊請俸不得擅離任所州府亦不得差署攝官替下如
有遭憂停任身故假滿百日及非時闕官之所祇可差
人承攝
六年七月二十三日勅攝官承乏或久廢於公勤因時
側揚宜特行於旌録諸處自前應有攝官曽經五度者
與一時出身仍先令所司磨勘須得任親公事文書解
由分明每攝須及半年已上方得充為任數仍令所司
引驗人材及考試書判灼然堪録用者方得施行
　　偽官
後唐同光三年閏十二月勅初平偽蜀應偽署官員等
官至太師太傅及三少並太尉司徒司空侍中中書令
左右僕射已上並宜降至六尚書臨時更酌高下為六
行次第階至開府特進金紫者文班降至朝議大夫武
班降至銀青爵如是舊偽署將相已上與開國男三百
户餘並不許有封爵其有功臣名號並須削去如檢校
官至郎中員外郎兼侍御史已下如是偽署節鎮率先
向化及立功效者委行營都統縁事迹授任如刺史除
停罷外有見任政績可稱者但許稱使君不得更有檢
校及兼官其偽署班行正官四品已上依此降絀五品
已上如不曽經本朝授官又無族望可稱者材智有聞
即許於府縣官中量材任使如無材智可録者並宜放
歸田里若西班有稱統軍上将軍者若本是功臣子孫及将
相之後並據人材高下與諸衛小將軍率府副率中郎將
次第授任如是小將軍以下堪任使者委西川節度使
補衙前押衙已下職所有歸降官除軍前任使下並稱
前銜續據才行任使
應順元年三月二十日勅節文如有賣官買官人等並
准長興四年三月二十七日斷魏欽緒犯買官罪決重
杖一頓處死勅處分其詐假官及冒名接脚等並准律
文及天成元年九月十六日勅指揮
漢乾祐二年四月中書門下奏准吏部南曹鏁宿内選
人中有契丹㑹同年號厯子解由考牒未審合各令改
就天福年號為復别有指揮奉勅應是偽命文書不在
施行之限者今有緣晉朝授官契丹年給解由厯子若
執格勅又慮有廢身名凡州縣幕府曽授契丹偽命者
追毁文書祇取唐晉朝出身文書㕘選本選外仍殿五
選降三資注擬凡唐晉朝諸科及第人於契丹年號内
出給文集許追毁換給仍自新給年月日理選從之
　　御史臺
後唐同光二年三月二十日御史臺奏所除勘諸道節
度觀察防禦經畧等使刺史縣令及諸道幕府兼諸
司帶憲銜兼官合納光臺錢謹具本朝元納及減落錢
數如後兼御史大夫元納三十千減外納一十五千
兼御史中丞元納二十千減外納一十千兼侍御史元
納八千三百減外納四千一百五十兼殿中侍御史元
納一十一千三百減外納五千六百五十兼監察御
史元納一十三千三百減外納六千六百五十以前臺
司准本朝例及減落後所徴錢數分析如前
應有諸道節度觀察使經畧防禦等使及諸道幕府
上佐官並諸司班行新受兼官者並合送納前件
光臺憲銜禮錢今欲准例勒辭謝樞使官申報兼牒兵
部勅告身案除在宣取外准例候送納光臺禮錢畢朱
鈔到方可給付仍轉帖諸道進奏及諸州使後院等准前事
例申報催徴無致有隳舊規從之
周顯徳五年閏七月一日御史臺申見行事件應新除
節度防禦團練刺史賓幕州縣官兼帶五院憲銜合徴
光臺禮錢如是已曽納過准舊例不徴兼御史大夫元
徴三十千今徴六千兼御史中丞元徴二十千今徴四
千兼侍御史元徴八千三百今徴一千六百六十兼殿
中侍御史元徴一十一千三百今徴二千二百六十兼
監察御史元徴一十三千三百今徴二千六百六十
天成元年十二月十一日御史臺奏本朝舊例合行公
事如後
應諸道進奏院准本朝例各合置臺巡驅使官一員凡
有公事並合申臺巡逐日在臺應奏公事
應諸道進奏官每四季月初及五月一日冬至並新除
大夫中丞並合臺㕘伏自偽朝以來全隳舊制今准勅
命條疏請准舊例施行
應諸道節度觀察防禦經畧團練使及諸州刺史新除
赴任及幕僚上佐官等得替及准由進奉到闕及歸本
道並合廊㕘正衙謝見辭如遇大夫中丞入臺並合臺
㕘凡有公事及到發日並合申報如違追勘進奏官右
典偽朝以來全隳往制罕成倫理頗失規䋲伏乞特降
明勅指揮不令隳紊從之
長興三年三月勅近月累據御史臺奏陳狀訴屈人據
狀内皆是訊鞫多時却曉示陳狀人送道依次第論對
及州府追到本支證本人又不到彼處恐紊規䋲須行
條理宜令御史臺今後諸色人論訟稱已經州府斷遣
後抑屈更不在牒本道勘逐便可據狀施行若未經州
府論訴驀越陳狀可具事由勒本道進奏官差人齎牒
監送本處就闗連人勘斷訖奏
四年五月二十五日御史中丞龍敏等奏陳事如後
一臺司除御史中丞隨行印及左右巡使監察使並出
使印等外其御史臺印一面先准令式即是主簿監臨
近年以來縁無主簿遂至内殿御史權時主持又常隨
　官出入不定伏縁臺中公事不同諸司動繫重難常
虞留滯當申奏申堂之際及牒州府之時事無輕重並
使此印今准令式逐日有御史一員臺直承受制勅公
文其御史臺印今後欲勒留臺中不令在外選差令史
一人帖司一人同知此印凡有諸色大案印發之時准
指揮諸司各置印厯一道具其事節件數書在厯中
即於直官面前㸃檢印發其印至夜封閉俟交直轉付
下次直官共議執行
一御史臺前總朝綱執事天憲所管人吏色役最多上
至朝堂次及班列或在京勾檢公事或外地推勘稽遲
監守狴牢行遣案牘或隨從出使或祠祭監臨凡有係
於臺司皆須藉其人吏俾無闕事以賛國容近年以來
人數極少及月限者授官出外為官滿者追召未來人
力不充公事停滯今欲于諸州使院内量事差取十人據
臺中諸司闕人臨時量材填補者
一其臺中令史今欲條流凡出官考滿却來歸司者便
具到日申所司繫其選限如有經年不到追召不來即
具申堂便乞除落姓名奉勅宜依凡京百司人吏考滿
歸司繫其選限亦宜令准此
周廣順二年十月勅今後凡有百姓訴論及言災沴先
訴於縣縣如不治即訴於州州治不平訴於觀察使斷遣
不當即可詣臺省申訴如或越次論訴所司不得承接
如有詆犯准律科懲
　　御史大夫
後唐天成元年六月以李琪為特進行御史大夫自後
不除
　　御史中丞
後唐天成元年十一月諸道進奏官等狀臣等今月四
日中丞上事禮合至臺比期不越前規依舊傳語忽䝉
處分通出尋則再取指揮要明審的又䝉問大夫相公
上事日如何臣等云大夫曽為宰相進奏官伏事中書
事體之同實為舊例若以别官除受合云傳語又兼傳
指揮便令通出臣等出身藩府罕習朝儀拒命即恐有
奏陳遵禀則全隳儀矩伏恐此後到臺㕘賀規則不定
者勅御史臺是中朝執憲之司乃四海䋲違之地凡居
中外皆俟整齊藩侯尚展於公㕘邸吏豈宜於抗禮據
觀論列可驗輕誣但以喪亂𢎞多紀綱隳紊霜威掃地
風憲銷聲今則景運維新皇圗重整宜加振舉漸止
澆訛宜令御史臺凡闗舊例並須舉行稍不禀承當
行朝典時盧文紀初授中丞領事於御史府諸道進奏
官來賀文紀曰事例如何臺吏喬徳威等言朝廷在長
安日進奏官見大夫中丞如胥吏見長官之禮及偽梁
將革命本朝微弱諸藩强據人主大臣皆且姑息邸吏
時中丞上事邸吏雖至皆於客舍傳語竟不相見自經
兵亂便以為常文紀令臺司諭以舊儀相見據案端簡
通名贊拜邸吏輩既出怒不自勝相率於閤門求見騰
口喧訴上謂趙鳳曰進奏官比外何官鳳對曰府縣發
遞祇候之流上曰乃吏卒耳安得慢吾法官乃下此勅
晉天福五年二月以御史中丞為清望正四品
　　侍御史
晉天福四年三月御史臺按六典侍御史掌糾舉百寮
推鞫獄訟居上者判臺知公廨雜事次知西推贓贖三司
受事次知東推理匭伏乞今後准故事施行勅宜依舊
制尋以尚書駕部員外郎兼侍御史知雜事劉皞為河
南少尹自是無尙書郎知雜事者
其年五月御史臺奏尚書郎知雜事之時赴臺禮上軍
巡邸吏咸集公㕘府司兩縣皆呈印杖今御史判雜上
事欲准前例從之
開運二年八月勅御史臺准前朝故事以郎中員外郎一
員兼侍御史知雜事近年停罷獨委年深御史知雜振
舉之司紀綱未峻宜遵故事庶協通規宜於郎署中選
清慎强幹者兼御史知雜事
　　殿中侍御史
後唐天成二年九月二日御史臺奏每遇入閤日祇一
員侍御史在龍墀邊祇候彈奏公事或有南班㕘雜失儀
㸃檢不及難於舉奏者今欲依常朝例差殿中侍御史
二員於鐘鼓樓㑹位各綴供奉官班出入所在共為糾
察從之
　　監察御史
後唐同光二年五月御史臺准本朝故事六察合行職
事如後
吏察應吏部南北两曺磨勘選人各具駁放判成人名銜
牒報分察使及三銓應鏁銓注官後具前銜名擬報分察
使㸃檢若有踰盗即察使舉追本行人推鞫
户察應户部司諸州户帳貢物出給蠲符具事件合報
察使
兵察應兵部公事一一合報察使
刑察應刑部法律赦書徳音流貶量移斷罪輕重合報
察使
禮察應禮部司補轉鑄印諸祠祭料法物合報察使
工察應工部司工役合報察使
右御史臺六員監察謂之分察使但縁曠廢久不舉行
今欲依條貫施行從之
　　御史臺主簿
後唐天成四年八月御史臺孔目官閭珪狀分析每大
夫中丞奏請雜端主事等官承前隨㕔罷任其主簿朱
頴見任伏候勅裁勅諸道賓從即隨府罷臺主簿既為
正秩沈入選門顯自勅恩須終考限朱頴宜仍舊官
　　知班
周廣順三年三月十四日殿中侍御史賈玭殿中侍御
史劉載狀申自漢朝次每遇内殿起居臺司定左右巡
使先入起居後於殿庭左右立定百官始入起居有失
官儀便宜彈奏者今後欲依入閣彈奏儀折署奏後宣
徽使言所奏知通事舍人喝拜再拜訖便退如兩巡使
自有失儀亦候班退互相彈奏
　　推事
周顯徳五年閏七月一日御史臺申臺司見管四推臺一
推臺二推殿一推殿二推臺或准勅命宣頭堂帖指揮
送到公事並諸道州府論訴准例一人以上三院御史
從上輪次配推兼具差定推官名銜申奏申中書門下
如是三人以上即本彈推勘若四推皆有公事外更有
刑獄即差以次官推勘兼逐日輪差官吏臺直㸃檢刑
獄
　　出使
周顯徳五年閏七月一日御史臺申臺司或准勅命宣
頭委臺司差官出外推勘刑獄舊例於監察御史内
從下差定如是特勅定名不拘此例
　　雜録
後唐天成四年三月二十日御史臺奏臺中舊有格杖
近年不行每有決遣公事皆於河南洛陽兩縣追借人
杖今臺中常有囚徒勘責若一一於兩縣追借又
縁地里遙逺及候差人往來各有妨滯今臺請置常行
人杖免有住滯公事從之
晉開運二年八月勅今後諸御史宜令除准式請假外
不得以私故小事請假離京並除奉制命差勘公事及
案察外不得以瑣瑣細事差使出外
漢乾祐三年五月殿中侍御史竇文靖奏臺中糾彈過
失舊有十六愆事節次不舉明臣訪聞朝官有便服徒
步城市者既通閨籍實汚朝風勅宜令御史臺常加察
訪具以名聞當行譴逐隠而不言與之同罪
周顯徳二年四月三日勅起今後應有自外新除御史
未經朝謝者經過州府不得受館驛供給及所在公禮
時有庾元晟居秦雍間拜殿中侍御史遽入秦州驛受
軍州禮上知之故有是勅
　
　
　
　
　
　
　
　
　
　
　
　
　
　五代㑹要卷十七
欽定四庫全書
　五代㑹要卷十八
　　　　　　　　　　　　　　　宋　王溥　撰
　　史館移置
周廣順三年九月勅入厚載門内向東横街東地房宇
宜令𢎞文館集賢院于此分擘廨署
　　諸司送史館事例
後唐同光二年四月史館奏本朝舊制中書并起居院
諸司及諸道州府合録事件報館如右
時政記中書門下録送起居注左右起居郎録送两省轉對入
閤待制刑曹法官文武两班上封章者各録一本送館天文祥變
占候徴驗司天臺逐月録報並每月供送厯日一本祥
瑞禮部逐季録報並諸道合畫圖申送藩客朝貢使至鴻
臚寺勘風俗衣服貢獻物色道里逺近並具本國王名録
報四裔入冦來降表狀中書錄報露布兵部録報軍還
時并主將姓名具攻陷虜殺級數并所因由録報變改
音律及新造曲調太常寺具録所因并樂詞牒報法令
變革斷獄新議赦書徳音刑部逐季具有無牒報詳斷
刑獄昭雪寃濫大理寺逐季牒報州縣廢置及孝子順
孫義夫節婦有旌表門閭者户部録報有水旱蟲蝗雷
風霜雹户部録報封建天下祠廟叙封進封邑號祠司封
録報京百長官刺史以上除授文官吏部録報武官兵
部録報諸色宣勅門下中書兩省逐月録報公主百官
定諡考功録行狀並諡議逐月具有無牒報宗室任官
課績并公主出降儀制宗正寺録報刺史縣令有灼然
政績者本州官録申奏仍具牒報應碩徳殊能高人逸
士久在山野著述文章者本州縣不以官秩勘問的實
申奏仍具録報應中外官薨已請諡許本家各録行狀
一本申送右乞宣下有司條件施行從之
長興三年司天臺奏奉中書門下牒令逐年申送史館
十一曜細行厯并周天行度祥變等當司舊祇申星
曜事件不載占言勅宜令司天臺密奏留中外其餘凡奏
厯象雲物水旱等事及諸州府或奏灾祥一一並申送
史館
　　前代史
晉天福六年二月勅有唐逺自髙祖下暨明宗紀傳未
分書誌咸闕今耳目相接尚可詢求若歳月寖深何由
尋討宜令户部侍郎張昭起居郎賈緯祕書少監趙熙
吏部郎中鄭受益左司員外郎李為先等修撰唐史仍
令宰臣趙瑩監修其年四月監修國史趙瑩奏勅同撰
唐史起居郎賈緯丁憂請以刑部侍郎吕琦侍御史
尹拙同修從之尋改吕琦為户部侍郎尹拙為户部員
外郎令與張昭等修唐史其年四月監修國史趙瑩奏
自李朝喪亂迨五十年四海沸騰兩都淪覆今之書府
百無二三臣等近(一作/虔)奉綸言俾令撰述褒貶或從于新意
纂修須按于舊章既闕簡編先虞漏畧今據史館所闕
唐書實録請下勅命購求況咸通中宰臣韋保衡與蔣伸
皇甫煥(一作/燠)撰武宗宣宗两朝實録又光化初宰臣裴贄撰僖
宗懿宗兩朝實録皆遇國朝多事或值鑾輿播越雖聞
撰定未見流傳其韋保衡裴贄合有子孫見居職任或
門生故吏曽記纂修聞此撰論諒多欣愜請下三京諸
道及中外臣寮凡有將此數朝實録詣闕進納請量其
文武才能不拘資地除一官如卷帙不足據數進納亦
請不次奬酬以勸來者自㑹昌至天福垂六十年其初
李徳裕平上黨著武宗伐叛之書其後康承訓定徐方
有武寧本末之傳如此事類記述頗多請下中外臣寮及
名儒宿學有於此六十年内撰述得傳記及中書銀臺
史館日厯制勅册書等不限年月多少並許詣闕進納
如年月稍多記録詳備請特行簡拔不限資序臣與張
昭等所撰唐史祇叙本紀以綱帝業列傳以述功臣十
志以書刑政
本紀以綱帝業者本紀之法始於春秋以事繫日以日
繫月以月繫時以時繫年刑政無遺綱條必舉須憑長
厯以編甲子請下司天臺自唐髙祖武徳元年戊寅
至天祐元年為甲子轉年長厯一道以憑編述本紀
列傳以述功臣者古者衣冠之家書於圖籍中正清議
以定品流故有家史家傳族譜族圖江左百家軒裳
綴軌山東四姓簮組盈朝隋唐以來勲書王府故士族
子弟多自紀世功貴載簡編以光祖考請下文武兩班
及藩侯郡牧各叙兩代官婚名諱行業功勲狀一本如
有家譜家牒亦仰送官以憑纂修列傳
十志以書刑政者五禮之書代有沿革至開元刋定方
始備儀洎寳應以來典章漸缺其謁欵郊廟册拜王公
攝事相儀之文車輅服章之數請下太常禮院自天寳
以後至明宗朝以來五禮儀注朝廷行事或異舊章出□
増損節文一一備録以憑撰述禮志
四縣之樂不異前文八佾之容或殊往代隋唐以來樂
無中外乃有文舞武舞之制立部坐部之名天寶之初
雲韶大備天寶之後音律漸衰郊廟殿庭舊章斯缺及
咸秦蕩覆鍾石淪亡龍紀反正之年有司特鑄懸樂旋
宫之義徒有其文請下太常寺其四縣二舞増損始自
何朝及諸廟樂章舞名開元十部興廢本末一一按録
以憑撰述樂志
刑名之制代有輕重隋唐以來疏為律令累朝繼有制
勅相次増益舊條格律之文未能畫一請下大理寺自
著律令以來後勅入格條者及㑹昌以來所斷疑獄一一
闗報以憑撰述刑法志
律厯五行天文灾異史書實録前代具書自唐季亂離
簡編淪落太史所奏不載册書請下司天臺自㑹昌以
來天文變異五行休咎厯法更改更據朝代年月一一
條録以憑撰述天文律厯五行等志
唐初定官品令三公三師為第一品尚書令僕射為第
二品兩省御史臺寺監長官六尚書為第三品自定令
以後官品繼升比諸令文前後同異又有兼攝撿校之
例資授册拜之文軍容或盛於朝儀使務漸侵於省局
以此官無定令位以賞功臺府之權隨時輕重求諸官
志前代無聞請下御史臺自定令以後文武兩班品秩
升降及府名使額寺署廢官名色更改一一具析以憑
撰述職官志
唐初守邊則有都督總管之號開元命將則有節度按
察之名故四塞之内刺史多没于遐荒九牧之中乘寵
遂邀於旄鉞山河異制名額實繁請下兵部職方自開
元以來山河地里使名軍額州縣之廢置一一條列以
憑撰述郡國志
唐初以降迄于開元圖書大備歴朝纂述卷帙實繁若
不統而論之何彰文雅之盛請下祕書省自唐以來古
今典籍經史子集元撰人名氏四部大數報館以憑撰
述經籍志
右所陳條例如前請下所司從之其月起居郎賈緯奏
曰伏以唐高祖至代宗已有紀傳徳宗亦存實録武宗
至濟陰廢帝凡六代惟有武宗實録一卷餘皆缺畧臣
今捜訪遺文及耆舊傳説編成六十五卷目為唐朝補遺
録以備將來史官條述至開運二年六月史館上新修
前朝李氏書紀志列傳共二百二十卷並目録一卷都
計二十帙賜監修宰臣劉昫修史官張昭逺直館王伸
等繒綵銀器各有差
　　修國史
後唐天成三年十二月史館奏據左補闕張昭狀嘗讀
國書伏見懿祖昭烈皇帝自元和之初獻祖文皇帝於
太和之際立功王室陳力國朝太祖武皇自咸通後來
勤王戮力剪平多難頻立大功三換節旄再安京國莊
宗皇帝親平大憝奄有中原倘闕編修遂成湮墜伏請
與當館修撰㕘序條綱撰太祖莊宗實録者伏見前代
史館歸于著作國初分撰五代史方委大臣監修自大
厯後來始奏兩員修撰當時選任皆取良能一代之書
使成於手其後源流失緒波蕩不還冒當修撰之名曷
揚褒貶之職及乎編修大典即云别訪通才況當館職
在編修合令撰述勅宜依
四年七月監修國史趙鳯奏當館奉勅修懿祖獻祖太祖
荘宗四帝實録自今年六月一日起手旋具進呈次伏以凡闗
纂述務合品題承乾御宇之君行事方云實録追尊册號
之帝約文祇可紀年所修前件史書今欲自荘宗一朝名為實
録其太祖以上並自為紀年從之其年十一月史館上新修懿
祖太祖紀年録共二十卷莊宗實録三十卷監修宰臣
趙鳳修撰張昭逺吕咸休各賜繒綵銀器等
應順元年閏正月平章事監修國史李愚與修撰判館
事張昭逺等進新修後唐功臣列傳三十卷
清泰三年二月門下侍郎平章事監修國史姚顗上明
宗實録三十卷同修撰官中書舍人張昭逺李祥直館
左拾遺吳承範右拾遺楊昭儉等各頒賫有差
漢乾祐二年二月勅左諌議大夫史館修撰賈緯左拾遺
直史館王伸宜令同修高祖實録仍令宰臣蘇逢吉監
修至其年十月修成實録二十卷上之
其年十二月勅宜令監修國史蘇逢吉與史館賈緯并
竇儼王伸等修晉朝實録呈進從宰臣竇正固奏請也
周廣順元年七月史館新修晉高祖實録三十卷少帝
實録二十卷上之
顯徳三年十二月勅太祖實録並梁均帝唐清泰二主
實録宜差兵部尚書張昭修其同修撰官委張昭定名
奏請至四年正月兵部尚書張昭奏奉勅編修太祖實
録及唐梁二末主實録今請國子祭酒尹拙太子詹事
劉温叟同編修伏縁漢隠帝君臨太祖之前其歴試之
績並在漢隠帝朝内請先修隠帝實録又梁末主之上
有郢王友珪篡弑居位未有紀録請依宋書劉劭例書
為元兇友珪其末主請依古義書曰後梁實録又唐末
主之前有應順帝在位四月出奔亦未編紀請書為前
廢帝清泰主為後廢帝其書並為實録從之
五年六月兵部尚書張昭逺等修太祖實録三十卷上之
　　修史官
後唐長興四年正月十一日史館奏當館承前修史事
例應合編録文書分配在館修撰直館官員逐人紀述
内修撰一員充判館事自除修撰外應館中著述及諸
色公事都耑主掌監修宰臣通判前修撰直館等其間
勤恪者著述不閒怠惰者因循度日祇藉館中揚歴
以資身事進趨或别除官或因出使便將自己分合撰
史籍送付後人後人效尤依前懈墮積叠不了公事為
弊滋多須設規程庶無曠敗謹具起請如左
自判館修撰以下見充職及此後充館請以二周年為
限據在職館中文書繁簡逐季分配纂修如月未滿公
事未闕即當館給與公憑仍旋申中書門下請别商量
其職限内遇本官本省署有遞遷請不妨其序進即請
令依前充職終其月限並請不許未終職限特更除官
如職限滿有公事未了不許給月請不别與除官及差
使並與遞遷本官其曠職甚者仍請量事殿罰如據所
分配文書修撰外别能採訪得無後功臣事實及諸色
合編集事著撰得史傳堪入國史者請量其課績别加
酬奬如當館於職限滿官員中藉令充職者則旋具聞
奏乞就加陞陟
應此日已前曽充館職配過文書除丁憂官員則請與
均分代修撰其未了别除官者所欠文書不計多少並
與令本官修撰速須了畢其今日已前曠墮之過特乞
矜容起今後若更將已前未了公事遷延不速修撰了
者則别具奏聞仰候聖裁右奉勅宜依仍付所司
其年七月以著作佐郎尹拙為左拾遺直史館王慎徽
為右拾遺直史館從監修宰臣李愚奏也故事以本官
直館者皆為畿縣尉今諫官直館自拙等始也
　　史館襍録
後唐同光二年四月史館奏四庫書自廣明年後散失
伏乞許人進納仍中書門下降勅條件勅進書官納到
四百卷已下皆成部帙不是重叠及紙墨書寫精細已
在選門未合格人每一百卷與減一選無選減者注官
日優與處分無官者納書及三百卷特授試銜
天成二年八月起居郎趙熙奏今後凡公事及詔書奏
對應不到中書者伏乞委内臣一人旋具抄録月終闗
送史館勅宜令樞密院學士月終録送
長興二年三月二十八日史館奏當館應諸處及諸闗
送到合編録公事外伏准舊例國朝有時政記並起居
注並合送館以備纂修近代以來缺行此事祇以每遇
入閤兼内殿起居朝臣待制轉對公事逐人抄送當館
如是顯有頒行逐司闗報到者旋逐件於日厯一一收
竪其有直下所司並不行之事當館無由得知若祇憑
本官供到所奏本未免簡編不備本末難窮者前件待
制轉對公事等除顯有頒行闗送到館外應有直下所
司及不行未行之事伏乞宣付當館旋依次第編録其
時政記起居注並内庭逐日合書日厯亦乞相次施行
奉勅朝臣起居入閤奏對公事奏覆後宣付史館宜依
其時政起居注候别勅處分
其年四月四日史館奏當館昨為大中以來迄于天祐四朝
實録尚未纂修尋具奏聞謹行購分募勅命雖頒於數月
圖書未貢於一編盖以北土州城久罹兵火遂成滅絶難可訪求
竊恐歲月漸深耳目不接長為闕典過在攸司伏念江表列
藩湖南奥壤至於閩越方屬勲賢戈鋋自擾於中原屏
翰悉全於外府固多奇士富有羣書其兩浙福建湖廣
伏乞特降詔旨委各於本道採訪宣宗懿宗僖宗昭宗
以上四朝野史及逐朝日厯除目銀臺事宜内外制詞
百司沿革簿籍不限卷數據有者抄録進上若民間收
得或𨼆士撰成即令各列姓名請議爵賞從之
四年正月十一日史館奏當館先奉勅修撰功臣列傳元奏
數九十二人館司分配見在館官員修撰其間亦有不是
中興以來功臣但據姓名便且分配修撰將求允當須
在品量其間若實是功臣中興社稷者須校其功勲大
小徳業輕重次第纂修排列先後今請應不是中興以
來功臣汛將行狀送館者若其間事有與正史實録列
傳内事相連絡者則請令附在紀傳内簡畧書出其無
功于國無徳于人但述履行身名或録小才末技倘無
可以垂訓者並請不在編修之限伏自有史傳以來歴
代咸有著述皆存定制不可更張如前漢止述蕭曹絳
灌之流後漢但書冦鄧耿賈之列並同翼戴咸共匡扶
爵號功臣先為列傳其餘宗室外戚文苑儒林游俠逸
人循吏酷吏之屬名目甚衆各有篇題並隨具次第撰
述其大惡大善之人有善若周孔夷齊惡若敦元莽卓
亦各特為著撰不附傳紀編修或為世家或為列傳盖
欲取監前代垂則後人不可雷同請令區别其功臣未
納到行狀者館司見更催促候到即更分配修撰大凡
行狀皆是門人故吏叙述多有虚飾文華今請此後所
納行狀並須直書功業不得虚紀文詞其已納到行狀
合著撰者仍請委修撰官畧其浮詞採其實事從之
應順元年正月勅今後三館所闕書並訪本添寫其進
書官權宜停罷
晉天福四年十一月史館奏按唐長壽二年右丞姚璹
奏帝王謨訓不可闕文其仗下所言軍國政事令宰臣
一人撰録號時政紀唐明宗朝又委端明殿學士撰録
逐季送付史館伏乞遵行者宜令宰臣一員撰述
周顯徳元年十月監修宰臣李榖奏今之左右起居郎
即古之左右史也唐文宗朝命其官執筆立於殿堦螭
頭之下以紀政事後則明宗朝命端明殿及樞密院直
學士皆輪修日厯旋送史館以備纂修降及近朝此事
皆廢今後欲望以諮詢之事裁制之規别命近臣旋具
抄録每當修撰日厯即奉封送史臣從之因命樞密院直
學士起今後于樞密使處逐月抄録事件送付史館
二年十二月詔曰史館所少書籍宜令本館諸處求訪
補填如有收得書籍之家並許進納其進書人據部帙
多少等第各與恩澤如卷帙少者量給資帛如館内已
有之書不在進納之限仍委中書門下于朝官中選差三
十人據現在書各求真本校勘刋正舛誤仍於逐卷後
署校勘官名宜令館司逐月具功課申中書門下
　　𢎞文館
後唐同光三年七月𢎞文館奏請依六典故事改𢎞文
館為崇文館勅崇文館比與𢎞文館並置今請改稱頗
協舊典從之(時樞密院郭崇韜父名𢎞豆盧之言/革希意奏改之故有𢎞文並置)
　　集賢院
唐應順元年閏正月集賢院奏准勅書創修凌烟閣又
奉正月一十二日詔問閣髙下等級凌烟閣都長安時
元在西内三清殿側畫像皆北向閣有隔隔内西北寫
功髙宰輔南面寫功髙諸侯王隔外面次第圖畫功
臣題賛自西京傾陷四十餘年舊日主掌官吏及畫像
工人淪喪集賢院元管寫真官畫真官人數不少自遷
都洛京並皆省廢今特起閣時請先定佐命功臣人數
下翰林院預令冩真本及下將作大匠與畫工相度門架
修盖縁院内有寫真官沈居𨼆畫真官王武瓊二人身
死即日無人應用伏候勅旨勅集賢御書院復置冩真
官畫真官各一員餘依所奏
　
　
　
　
　
　
　
　
　
　
　
　
　
　
　
　五代㑹要卷十八
欽定四庫全書
　五代㑹要卷十九
　　　　　　　　　　　　　宋　王溥　撰
　　留守
晉天福七年九月勅留守之任委寄非輕凡降絲綸宜
同將相今後除留守宜降麻制(留守降麻自/安彥威始也)
　　開封府
梁開平元年四月二十三日勅升汴州為東京置開封
府以開封浚儀兩縣為赤縣其餘屬縣為畿縣是月勅
東京諸城門宜賜名額宋門為觀化門尉氏門為髙明門
鄭門為開明門梁門為乾象門酸棗門為興和門丘門
為含曜門曹門為建陽門後唐同光元年十二月復降開
封為宣武軍節度至天成四年五月勅汴州宫殿並去
鴟吻賜本道節度使為治所其衙署諸門園亭名額並
廢
晉天福三年十月勅汴州宜升為東京置開封府以開
封浚儀兩縣復為赤縣其餘屬縣為畿縣應舊制開封
府時管屬縣分並可仍舊其月勅東京諸城門宜署名
額南面尉氏門為薫風門西面鄭門為金銀(一作/義)門梁門為乾
明門北面酸棗門為元化門丘門為宣陽門東面曹門
為迎春門宋門為仁和門其牌額宜令翰林院書勒呈
進
周顯徳五年五月賜東京城門名南面三門曰朱明門
景風門畏景門西南二門曰迎秋門肅政門北面三門曰
元徳門長景門愛景門東面二門曰寅賓門延春門(又以大内舊扁賓/天門為通苑門)
　　　河南府
後唐同光三年詳定院奏近升魏州為東京臣檢故事
須先定兩府未審依舊以京兆及河南為兩府太原興
唐為次府惟復以興王之地别定府名勅故事雍州為
西京洛為東都太原府在兩府之次近以中興大業以
魏州為東京興唐府權名東都為洛京今後依舊以洛京
為東都魏州改為鄴都興唐府興北都太原府並為次
府
長興三年四月中書門下奏本朝都長安以京北府為
上都洛陽以河陽府為上從之
晉天福三年十月勅改東都為西京
　　京兆府
梁開平元年四月改京兆府為大安府長安縣為大安
縣萬年縣為大年縣仍置佑國軍節度使額(始命韓建/為佑國軍)
(節度使至三年五月/改佑國軍為永平軍)
後唐同光元年十二月廢永平軍額復為西京兆府大
安縣為長安縣大年縣為萬年縣
晉天福七年十月勅改西京為晉昌軍留守為節度
觀察使仍依舊為京兆府在七府之上
漢乾祐元年三月改晉昌軍為永興軍
周廣順元年六月降京兆府同五府長安萬年縣為次
赤縣
　　大名府
後唐同光元年四月升魏州為東京都督府曰興唐府元
城縣為興唐縣貴鄉縣為廣晉縣至三年三月改為鄴
都興唐為次府
天成四年五月勅先升魏州為鄴都有留守王城使及
宫殿諸門園亭名額並廢
晉天福二年九月改興唐府為廣晋府興唐縣為廣晉縣
三年十一月勅魏州廣晋府復升為鄴都置留守廣晉元
城兩縣為赤縣其餘屬縣為畿縣
七年四月勅鄴都諸門宜賜名額羅城南塼門為廣運門
觀音門為金明門橙糟門為清景門冠氏門為永芳門
朝城門為景風門大城南門為昭明門觀音門為廣義
門北河門為靖安門魏縣門為膺福門冠氏門為迎春
門朝城門為興仁門上斗門為延清門下斗門為通逺
門
開運二年四月勅鄴都依舊為天雄軍節度管内觀察
處置等使鄴都留守廣晉尹
漢乾祐元年三月改廣晉府為大名府廣晉縣為大名
縣
周廣順元年六月以大名府元城縣為赤縣
顯徳元年正月廢鄴都依舊為大雄軍大名府在京兆
府之下其屬縣地望官吏品秩並同京兆府
　　諸府
後唐長興三年四月中書門下奏案十道圖以闗内道
為上遂以鳳翔為首河中成都江陵興元為次中興初
升魏州為興唐府鎮州為真定府皆是創業興王之地
請升此二府於五府之上合為七府仍以興唐為首真
定鳳翔成都江陵興元為次從之
　　都督府
梁正明六年閏六月勅宋州為大都督府其年八月勅
升福州為大都督府
後唐長興三年四月中書門下奏天下舊有八大都府
按十道圖以靈州為首陜幽揚潞鎮徐等州為次其魏
鎮已升為七府兼具員内越杭福潭等州亦相次升為
都督府望以十大都督為額仍據升降次第以民為首
餘依舊制從之
周廣順三年正月四日勅頃者淮海陸梁舉干戈而入
冦湖湘覆没致黎庶之倒懸惟彼武陵素稱雄鎮連營
比屋皆懷勇烈之心戮力協謀盡復江山之境宜降褒
崇之命以升忠義之邦俾列大藩永率南夏其朗州宜
升為大都督府在潭桂之上
　　刺史
後唐同光二年中書門下奏刺史縣令有政績尤異為
衆所知或招復户口能増加賦税者或辨雪寃獄能全
人命者或去害物之積弊立利世之新規有益時政為
衆所推者即仰本處逐件分明聞奏當議奨擢或在任
貪猥誅戮生靈公事不治為政怠墮亦加懲罰其州縣
官滿三考即具闗申送吏部格式候勅除銓注其本道
不得差攝官替正授者從之
天成元年十二月十九日勅尚書吏部侍郎裴皥所請
刺史三考方可替移免有行送之勞若非歳月積深無
以彰明臧否自此到任後政績有聞即當就加渥澤如
或為理乖謬不計月限便議替除
三年五月勅刺史以二十五月為限仍以到任日為數
四年六月左散騎常侍蕭希甫奏請條流縣令凡死罪
以下得専之刺史部内有犯死罪一人得専之觀察使部
内有犯死罪五人以下得専之勅刺史既為屬部安可
自専案牘既成須申廉使餘依所奏
應順元年三月二十日勅刺史縣令丞尉得替自今後
如是見任官將已分錢物資送得替人即勿論其或率
斂吏民以受所監臨財物論加一等如以威刑率斂以
枉法論其去任受財人減二等
周廣順二年八月勅今後刺史縣令顯有政能觀察使
審詳事狀聞奏朝廷當議奬擢百姓僧道不得舉請一
切止絶
　　縣令
梁開平四年四月勅天下諸州鎮使官秩無髙卑在縣
令之下
乾化二年三月詔曰夫隆興邦國必本於人民恵養疲
羸尤資於令長茍選求之踰濫固撫理之乖違如聞吏
部擬官中書降授或縁親舊所請或為勢要所干姑徇
私情靡求才實念兹蠧弊宜舉條章今後應中書用人
及吏部注擬並宜省藩身之才業驗為政之臧否必有
可觀方可任用如或尚請託猶假貨財其所司人吏必
當推窮重加懲斷
後唐天成元年八月勅中書先條奏州縣令録正衙謝
後合趨内殿謝辭者如令録是除授宜令給事中引對
如是指授者准舊例委三銓尚書侍郎各自引對仍須
前一日閤門送狀
二年九月十九日勅近聞藩鎮幕職内或有帶録事㕘
軍兼鄴都管内諸州録事㕘軍從前並兼防禦判官設
官分職激濁揚清若網在綱各司其局督郵從事兼處
尤難没階則賓主之道虧下榻則軍州之禮失須從改
革式振紀綱宜令今後諸州府録事㕘軍不得兼職如
或才堪佐幕節度使須具聞奏不得兼録事㕘軍鄴都管
内刺史州不合有防禦判官之職今後改為軍事判官
如刺史帶防禦團練使額即得奏署防禦團練判官仍
不得兼録事㕘軍如此則珠履玳簮全歸客禮提綱振
領不紊公途仍付所司
三年二月一十三日中書奏應天下縣令逐年夏秋兩
税徴科公事伏以縣令之職徴賦為先若違限逋懸自
有罰責如及期了畢不謂功勞況今無彊名之科徭絶
虚係之税額百姓據見苗輸納官中有指限程期盖縁
每及徴科事歸煩擾未容輸納已切催驅州郡則推勘
吏人縣邑則禁繫人户雖云提舉貴在徴求動涉旬時
固須妨事縱及期限倍困黎民自今後請祇委主簿縣
令勾當不得更置監徴每一州之中止限畢日委録事
㕘軍磨勘取最後逋欠縣分具本佐名銜申三司使舉
奏明行責罰其所欠稅額如是本道長吏及判官衙門節
級並形勢莊田不伏縣司徴督者縣令即須自經本州
論列如依前不納便可直申三司責罰之時以定輕重
其縣令到官之初須准近勅交割户口帳籍至受替之
時比較多少如或増多即量加酬奬致逋竄則别示科刑
所冀賞罰不涉於過差公務率歸於修舉其本判官都
孔目官糧料使等職固不在親人公事止於提舉每至
徴科之日皆須一例奬勸或有徴督逋懸令佐獨當得
黜伏請今後凡是徴科畢日比較功過只歸令佐如是
一郡之内諸縣皆及期程公事修舉其録事㕘軍亦請
量加甄奬如管内諸縣並有闕遺其録事㕘軍亦請量
加責罰從之
其年八月二十五日及十月十五日勅條流公事數内
一件縣令化洽一同位居百里固在専勤課撫育疲羸
茍或因循是孤委任宜令隨處州府長吏逐縣每年考
課如増添得户税最多者具名申奏與加章服酬奬如稍
酷虐輒恣誅求減落税額者並具奏聞當行朝典其縣
令仍勒州司批給解由厯子之時具初到任所交得户
口至得替増減數額分時批鑿將來除官及㕘選委中
書門下並銓曹磨勘宜令三京及諸道州府准此
四年五月五日户部奏三京鄴都諸州府逐年所徴夏
秋稅租兼鹽麴折徴諸般錢榖先定格流如後
一若限滿後十分中係欠三分以上者本判官罰五十
直録事㕘軍罰七十直本曹官罰五十直縣令罰一百
直勒停簿尉罰七十直移攝閒官州縣押司録事本典
及鄉里正孔目書手各徒二年仍配重役本孔目勾押官
典杖七十都孔目官勾押官杖六十並退職衙前收管
一若限滿後十分中係欠二分者本判官罰三十直録事
㕘軍罰五十直本曹官罰四十直縣令罰七十直移攝
閒官簿尉罰五十直州縣押司録事本典鄉里正孔目
書手等杖八十孔目官勾押官典等杖六十孔目官勾
押官笞五十
一限滿後十分中只欠一分以下者本判官罰二十直
録事㕘軍罰三十直本曹官罰二十直縣令罰五十直
簿尉罰四十直州縣押司録事本典及鄉里正孔目書
手等杖七十本孔目勾押官典笞五十都孔目勾押官
各罰五十直以上所立條件若是本判官録事㕘軍本
曹官孔目勾押官典等即取一州都徴額上比較其縣令
簿尉及典押以下即將本縣欠數比較
一所徴夏秋兩税依省限了絶者本判官典申奏改轉
官資録事㕘軍縣令申奏與量留一年或界分已滿去
即轉兼官如一任之内税賦不牽即奏加章服若是攝
官亦委本處長吏更令攝任一年如更立勞能具狀申
省以憑申奏必降真命本曹判司簿尉即申奏請減兩
選或一任之内税租總了絶或是攝官委逐處申省㸃
勘聞奏别行奬酬州府都孔目官勾押官本孔目勾押
官典等以軍職轉選其都孔目官勾押官如已至押衙
職名或舊有官資亦議申奏奬酬州司並逐縣徴科典
押每處與賞錢三十貫均匀分俵
長興元年七月勅訪聞諸道州府縣官自徇虚名不
惜人户皆於省限前行帖催驅須令人户貴買充納此
後徴科事辦亦不酬勞本處不得申奏如違限稽慢即
准條流責罰如添得廨宇招得流民無害于公私者當
以名聞特行恩奬
二年八月二十三日諸道奏薦州縣官前銜内有賜紫金
魚袋者奉長興元年九月十七日勅州縣官若循常例
十六考方得叙緋倘或已佩金章固難却為令録必若
藉其才器則可别任職資須協通規免踰定制宜令今
後諸道州府不得以著紫宜身奏薦為縣官者奉勅文
資官階銜内已有金紫尚不許却為州縣官其武職銀青
階銜亦宜條理宜令諸道州府自此詳文資賜紫例不
得更以帶武職銀青階銜奏薦為州縣官員仍付所司
　五代㑹要卷十九
欽定四庫全書
　五代㑹要卷二十
　　　　　　　　　　　　　　宋　王溥　撰
　　縣令
晉天福五年六月二十日詳定院奏准刑法統類大中
二年正月三日勅天下州縣官吏犯贓皆遞相䝉蔽不
肯發明縱有申聞百無一二自今後管内縣令有犯贓
事發州府不舉者連坐刺史刺史有犯贓事發觀察使
不舉連坐廉使又准大中二年二月十七日刑部起請
今後縣令有贓犯録事㕘軍不舉録事㕘軍有贓犯刺
史不舉刺史贓犯觀察使不舉其所司奏聽勅旨臣等
㕘詳設縣司本典知情並同罪告事人放三年租稅差
徭仍將放免數却配盖藏罪其録事㕘軍不舉者請減
縣令所犯罪二等勅起今後如有縣令犯贓録事㕘軍
知而不舉者宜准勅文處分不知者不在此限
八年三月初八日勅諸道州府令佐在任招攜户口比初到
任交領數目外如出得百户以上量添得租税者縣令加一
階主簿減一選出二百户以上及添得租税者縣令加二階
主簿減兩選出三百户以上及添得租税者縣令加兩階減
兩選别與轉官主簿加兩階減一選出四百户至五百户
以上及添得租税者縣令加朝散大夫階超轉官資罷後
許非時㕘選仍録名送中書如已授朝散大夫及已出選
門者即别議奬酬主簿加三階其出剩不及一百户者據
户口及添租税數縣加一階㕘選日超一資注官主簿加
一階如是一鄉收到三十或五十户以上一村收到三户
以上者其本鄉村節級等與免本户二年諸雜差使料配
如使一鄉收到一百户以上一村收十户以上本鄉村節
級等與免本户三年諸雜差徭如願且充節級所由未得
差替如願歸農便與免放仍仰本縣准勅令明給與憑據
自灾沴以來户口流散如歸業者切在撫安其浮寄人户
有桑土者仍收為正户其歸業户天福五年以前逃移者
放一年秋夏租税並二年諸雜差遣天福七年已前逃移
者放一年秋夏一半租税並放一年雜差遣其剏收户
如先有租税即依原額輸納如先無租税即據所營地
畝且收半税並放二年差徭如鄉村妄剏户及坐家破
逃者許人糺告勘責不虚其本府與鄉村所由各決脊
杖八十刺面配本處牢城執役縣司本典知情並同罪
告事人放三年租税差役仍將放免數却配盖藏剏户
及坐家破逃户本鄉所由均分輸納今後天下州縣所
收新添户口租税限十二月二十日以前申送户部㸃
檢如違限本處判官録事㕘軍罰五十直仍削一級孔
目官勾押官本案人吏杖七十降一資
周廣順元年二月勅今後應諸道州府録事㕘軍判司
縣令主簿等宜令本州府以到任月日旋具申奏及報
吏部此後中書及銓司以到任月日用闕永為定制其
見在州縣官限勅到仰便具先到月日一齊分申及報
吏部其有諸色事故及丁憂並請假十旬滿闕亦仰旋
具申奏兼報吏部其新授官准令式給程限外如不到
任㕘上致本處無憑申奏到任月日便仰吏部同違程
不上收闕使用其諸色見闕亦不得差官權攝輒便𨼆
留如違勅條罪在本官録事㕘軍孔目官以下
其年八月勅起今後秋夏徴賦省限滿後十分係欠三
分者縣令主簿罰一百直勒停録事㕘軍本曹官罰七
十直殿兩選孔目官罰七十直降職次本孔目官勾押
官典決停本判官罰七十直若係欠三分以上奏取進
止係欠三分以下者等第科斷殿罰其州縣徴科節級
所由委本州重行決責其本判官録事㕘軍本曹官孔
目勾押官典即取一州上比較縣令主簿即取本縣都
徴上比較分數應州縣令録佐官在任徴科依限了畢
者至㕘選日四選以上者減一選不及四選者即與轉
官
其年九月勅應州縣官所招添到户口課績自今日以
前罷任者並准晉天福八年三月十日勅施行其漢乾
祐三月十日勅施行其漢乾祐三年七月二十五日勅
不行起今後罷任縣令主簿招添到户口其一千戸以
下縣每増添滿二百户者減一選三千户以上縣每三
百戸減一選四千戸以下縣每四百户減一選萬户以
下縣每五百户減一選並所有増添户口及租税並須分
明於厯子解由内録都數若是減及三選以上更有増
添及户數者縣令與改服色已賜緋者與轉官其主簿與
加階轉官
顯徳五年十月詔淮南諸縣令仍舊兼知鎮事從江南
之舊制也
　　簿尉
後唐長興四年五月勅諸道馬歩判官不得差攝官如
闕人須于前資正官判司簿尉中選性行平允者補授
　　中外加減官
梁開平元年四月勅開封府録事㕘軍及六曹掾屬宜
各置一員两畿赤縣置令簿尉各一員
二年十月省諸道府州六曹掾屬存户曹㕘軍一員通
判六曹
後唐同光元年十一月中書門下奏諸寺監各請只置
大卿監少卿監祭酒司業各一員博士兩員其餘官屬
並請權停唯太常寺事闗大禮大理寺事闗刑法除太
常博士外許更置丞一員其王府及東宫官屬司天五
官正奉御之類凡不急司存並請未議除授其諸司郎
中員外郎應有雙曹處且置一員左右散騎常侍諫議
大夫給事中起居郎起居舍人補闕拾遺各置一半三
院御史中丞條理申奏即日停罷朝官仍各録名銜具罷
任月日留在中書候見任滿二十五月並據資品却與
除官從之
二年三月勅其先減省員官除已别授官外左散騎常
侍李文矩等三十人宜却後舊官太子詹事石戩等五
人宜以本官致仕將作少監岑保嗣等一十四人候續
勅處分
其年四月三銓奏准本朝故事州府官員府有司録㕘
軍外置工曹倉曹户曹法曹兵曹士曹六員州有録事
㕘軍外亦置六曹縣置令丞主簿各一員尉三員分判
公事自後除兩京外都督府及諸州各置户曹一員餘
四員並省縣置主簿各一員丞尉並省除合格選人外
有郊天行事人數倍多況州縣事簡椽曹請依舊只置
兩員縣局務繁請添佐官一員其間有尉無簿者請添
置主簿一員其赤縣次赤縣畿縣次畿縣並准此除四京外其
判司只置司户司法兩員從之
四年三月勅三川涇鳳秦隴等州縣官置數目絶多其
上佐官自少尹以下依本朝舊制各具在任員闕申奏
其州准近勅置録事㕘軍司户㕘軍各一員縣置縣令
主簿各一員外録事官並停其除替選任一准三銓常式
(時初平偽/蜀故也)
周顯徳五年十一月勅兩京五府少尹司録㕘軍先各置
兩員今後只置一員六曹判司内只置户曹法曹各一
員其餘曹官及諸州觀察支使兩藩判官並宜省廢
　　量户口定州府等第
周廣順三年十一月勅天下縣邑素有等差年代既深
増損不一其中有户口雖衆地望則卑地望雖高户口
至少每至調集不便銓衡宜正成規庶協公共應天下
州府及縣除赤縣畿縣次赤次畿外其餘三千户以上
為望縣二千户以上為𦂳縣一千户以上為上縣五百
户以上為中縣不滿五百户為中下縣選人資叙合入
下縣者許入中下縣宜令所司據今年天下縣户口數
定望𦂳上中下次第聞奏吏部格式據户部今年諸州
府所管縣户數目合定為望縣者六十四𦂳縣七十上
縣一百二十四中縣六十五下縣九十七欲依所定移
報銓曹從之
　　州縣望
京兆府醴泉縣(後唐長興元年五月勅京兆/府醴泉縣依舊為次赤縣)雲縣富平
縣三原縣(後唐天成二年七月勅富平等/三縣比屬西畿並是次赤縣後)因置耀州割
元屬邑降為望縣(宜依舊為次/赤且屬耀州)河南府新安縣(後唐天/成二年)
(二月升為次赤縣/以奉莊宗雍陵)應州金城縣雁門縣混源縣寰清縣
(後唐天成四年九月勅升應州為望州金城雁門為望/縣混源為上縣寰清為次縣以明宗潛龍鄉里故也)
曹州濟隂縣(後唐天成四年十一月/升為次赤以奉景宗陵)涇州平涼縣慶州同川
縣安州吉陽縣(晉天福二年正月尚書吏部奏自清泰三/年剏改以上三縣欲編八十道圖皆未)
(有地望敕以吉陽平凉/並為中縣同川為下縣)鄭州管城縣(周顯徳六年八月/升為次赤以奉世)
(宗/陵)新鄭縣(周顯徳元年八月升為/次赤以奉太祖嵩陵)
後唐天成三年十二月勅真定府屬縣准河中鳳翔例
升為次畿真定縣升為次赤
晉天福二年正月勅應京畿及諸州縣舊有唐朝諸帝
陵幷真源等縣並不為次赤却以畿甸𦂳望為定其逐
縣令不得以陵臺結銜考滿日仍依舊出選門官例處分隔
任後却據資品准格例施行
開運二年六月吏部奏其四輔州鄭汝州仍舊為輔州
同華州准勅既廢雍州不合為輔州欲定為望州滑州曹州
比類近京欲升為輔州從之
　　州縣分道改置
後唐長興三年四月中書門下奏據十道圖舊制以王
者所都之地為上本朝都長安遂以闗内道為上今宗
廟宫闕皆在洛陽請以河南道為上闗内道第二河東
道第三河北道第四劒南道第五江南道第六淮南道
第七山南道第八隴右道第九嶺南道第十從之
　　河南道
滑州酸棗縣長垣縣(梁開平三年二月割𨽻汴州後唐/同光二年二月酸棗縣却𨽻滑州)
(長垣縣却改為匡城縣晉天福三/年十月酸棗縣却各𨽻開封府)鄭州中牟縣陽武縣(梁開/平三)
(年二月割𨽻汴州後唐同光二年二月勅中牟縣却/𨽻鄭州晉天福三年十月中牟縣却割屬開封府)宋
州襄邑縣(梁開平三年二月割𨽻汴州後唐同光二年/二月却𨽻宋州晉天福三年十月復割𨽻開)
(封/府)曹州戴邑縣(梁開平三年二月割𨽻州後唐/同光二年二月復為考城縣)許州扶
溝縣(梁開平三年二月割𨽻汴州後唐同光二年二月/鄢陵縣却𨽻許州天成元年九月扶溝縣却𨽻許)
(州晉天福三年十/月並割屬開封府)陳州太康縣(梁開平三年二月割𨽻/汴州後唐同光二年二)
(月復𨽻陳州晉天福三/年十月却屬開封府)單州楚丘縣(梁開平四年四/月割𨽻宋州)碭
山縣(後唐同光二年二月勅碭山縣偽梁剏為輝州幷/單州後理所于輝州今宜却屬單州其輝州依舊)
(為碭/山縣)汝州葉縣襄城縣(後唐同光二年十二月租庸使/奏二縣原屬汝州今𨽻許州伏)
(縁最鄰京畿户口全少/伏乞却割𨽻汝州從之)　臨汝縣(周顯徳三/年二月廢)密州輔唐縣
(梁開平二年八月改為安丘縣後唐同光元年十月復/為輔唐縣晉天福七年七月改為膠西縣避國諱也)
濟州(周廣順二年九月以鄆州鉅野升為州其地望為/上割兖州任城中都單州金鄉等縣𨽻之至其年)
(十二月乂割鄆州鄆城縣/𨽻之中都縣却𨽻鄆州)濱州(周顯徳三年六月以贍上/國軍升為州其地望為)
(直屬京割𨽻州渤/海蒲臺兩縣𨽻之)
　　闗内道
京兆府奉先縣(梁開平三年二月割𨽻同州後/唐同光三年二月却𨽻京兆府)武功縣
好畤縣(後唐長興元年五月勅併/臨等四鄉却𨽻京兆府)渭南縣(周顯徳三年/四月割屬華)
(州/)同官縣(梁開平三年三月割𨽻司州後/唐同光三年七月割𨽻耀州)羑原縣(後唐/同光)
(三年七月/割𨽻耀州)華州洛南縣(後唐同光三年六月河中府奏/韓城郃陽澄城縣為梁割屬當)
(府其澄城縣今請却屬同州韓城郃陽縣且屬當府從/之天成元年七月勅韓城郃陽二縣却割𨽻同州)隴
州汧陽縣汧源縣吳山縣(後唐長興元年五/月依舊割𨽻隴州)涇州平凉
縣(後唐清泰三年正月涇州奏平凉縣自吐番陷渭州/權于平凉縣為渭州理所遂罷平凉縣又有安國耀)
(武兩鎮兼屬平凉其賦租即日並無縣管今/却置平凉縣管安國耀武两鎮别户從之)臨涇縣(後/唐)
(清泰三年二月原州刺史翟建奏本府自陷吐番權于/臨涇縣為理所臨涇元屬涇州刺史只管捕盗其人户)
(即涇州管州既無縣刺舉何/施伏乞割臨涇屬當州從之)鄜城縣昭化縣(梁開平元/年四月改)
(為昭化縣後唐同光元/年十月復為鄜城縣)咸寧縣(周顯徳三年/三月十日廢)威州(晉天/福四)
(年五月勅靈州方渠鎮宜升為威州𨽻靈武仍割寧州/本波馬嶺二鎮𨽻之周廣順二年三月改為環州顯徳)
(四年九月降/為通逺軍)衍州(周顯徳五年六月廢/為定平鎮𨽻邠州)武州(周顯徳五/年六月廢)
(為藩源縣/𨽻渭州)
　　河東道
絳州(梁開平四年四月割𨽻晉州後唐/同光二年六月却割屬河中府)慈州隰州(後唐/同光)
(二年六月/割𨽻晉州)儀州(梁開平三年閏八月勅兖州管内已有/沂州其儀州改為遼州晉天福五年三)
(月并沁州割𨽻潞州六年/七月并沁州却𨽻太原)解州(漢乾祐元年九月升解縣/為州割河中府聞喜安邑)
(解三縣/為屬邑)河中府稷山縣(後唐同光二年/正月割𨽻絳州)慈州仵城縣吕
香縣(周顯徳三/年三月降)
　　河北道
鎮州(後唐同光元年四月改為北/京至十一月却復為成徳縣)幽州北平縣(後唐長/興三年)
(八月改為/燕平縣)滄州長蘆縣乾符縣(周顯徳三年十/月併入清池縣)無棣縣(周/顯)
(徳五年改為/保順軍)弓高縣(周顯徳六年二/月併入東光縣)博州武水縣(周顯徳三/年十月併)
(入聊/城)深州博野縣(周顯徳四年五/月割𨽻定州)澤州(梁開平元年六/月割𨽻河陽四)
(年二月/𨽻潞州)徳州(晉天福五年十一月/移就長河縣為理所)泰州(後唐天成三年/二月升奉化軍)
(為泰州以清苑縣為理所至晉開運二年九月移就滿/城縣至周廣順二年二月廢州其滿城縣割𨽻易州)
雄州霸州(周顯徳六年五月以瓦橋闗為雄州割容城/歸義二縣𨽻之益津闗為霸州割文安大城)
(二縣𨽻之地望並為中/州時初平闗南故也)
　　劒南道
蜀州唐興縣(梁開平二年八月改為陶胡縣後/唐同光元年十月復為唐興縣)彭州唐
昌縣(梁開平二年八月改為歸化縣後/唐同光元年十月復為唐昌縣)
　　江南道
杭州臨安縣(梁開平二年正/月改為安國縣)福州閩清縣(梁乾化元年/十月移就梅)
(溪場/置)蘇州吳江縣(梁開平三年閏八月兩浙/奏於吴松江置縣)明州望海縣
(梁開平三年閏/八月兩浙奏置)處州松陽縣(梁開平四年五/月改為長松縣)秀州(晉天/福三)
(年十月两浙錢元瓘奏/以杭州嘉興縣置州)全州(晋天福四年四月湖南馬/希範奏以湘川縣置州仍)
(置湘川縣併割/雚陽縣𨽻之)
　　淮南道
壽州(周顯徳四年移于頴州下蔡縣仍以/下蔡縣為倚郭以舊壽為壽春縣)盛唐縣(梁開/平二)
(年八月改為灊山縣後唐/同光元年十月復為盛唐)
　　山南道
復州(梁乾化二年十月割𨽻荆南後唐天成二年五/月却𨽻襄州天福五年七月直屬京升為防禦)　果
州(後唐天成二年/五月𨽻利州)唐州慈丘縣(周顯徳三/年三月廢)鄧州臨湍縣
(漢乾祐元年正月改/為瀬縣避廟諱也)菊潭縣向城縣(周顯徳三/年三月廢)商州乾
元縣(漢乾祐二年六月改/為乾祐縣割𨽻京兆)㐮州樂鄉縣(周顯徳六年二/月併入宣城)
　　隴右道
泰州天水縣隴城縣(後唐長興三年二月泰州奏見管/長道成紀清水三縣外有十一鎮)
(徴科並係鎮將今請以歸化怨水五龍黄土四鎮就歸赤/化鎮復置舊龍城縣赤砂染坊夕陽南冶鐵務五鎮就)
(砂鎮復置舊天水縣其白石大/澤良恭三鎮割屬長道縣從之)成州同谷縣栗亭縣(後/唐)
(清泰三年六月泰州奏階州元管將利福建兩縣並無/廵鎮成州元管同谷縣餘並是鎮便係徴科今欲取成)
(州西南近便鎮分併入同谷縣其東界四鎮别創一縣/者州西南有府城長豐魏平三鎮其地東至泥陽鎮界)
(二十五里北至黄竹路金砂鎮界五十里南至興州界/三十里西至白石鎮界一百一十里西南至舊階州界)
(砂地嶺四十五里其三嶺管界併入同谷縣廢其鎮額/州東界有勝仙泥陽金砂栗亭四鎮東至鳳州姜瞻鎮)
(界十五里南至界州界二十里北至髙橋三十五里西/至同谷界三十五里北至秦州界六十七里欲併其四)
(鎮地於栗亭縣其徴科委/縣司捕盜委鎮司從之)
　　嶺南道
潘州茂縣(梁開平元年五月改為越裳縣至/後唐同光元年十月改為茂明縣)桂州純化
縣(梁開平元年五月改為歸化縣縣/後唐同光元年十月復為純化)邕州(晉天福七年七/月改為誠州避)
(廟/諱)溥州(晉開運三年三月升桂州全義縣馬州仍改全/義縣為徳昌縣併割桂州臨川廣明義寧等三)
(縣𨽻之從湖南/馬希範奏也)
　　選事上
後唐同光二年八月中書門下奏吏部三銓下省南曹
廢置甲庫格式流外銓等司公事並繫長定格循資格
十道圖等前件格文本朝剏立檢制姦濫倫叙官資頗
謂精詳久同遵守自亂離之後巧偽滋多兼同光元年
八月車駕在東京權荆南曹工部員外郎盧重本司起
請一卷並以興復之始務切懷來凡有條流多失根本
以至冬集赴選人並南郊行事官及陪位宗子共一千
三百餘人銓曹檢勘之時互有援引去留之際不絶爭
論若又依違必長訛濫望差權判尚書省銓左丞崔沂
吏部郎崔貽孫給事中鄭韜光李光序吏部員外郎盧
損等同詳定舊長定格循資格十道圖務令簡要可久
施行從之
天成二年二月二十四日銓司奏據南曹駁放選人累
經銓及經中書門下論訴准堂判具新舊過格年限分
析申上者狀以選人或有出身或因除授各拘常例方
赴調集多因逺地兵戈兼以私門事故遂致過格固非
願為新條標在七年舊格容于十載臣等㕘詳其選人
過格年限伏請且依舊格不問𨼆憂停集本數過格十
年外不在赴選之限從之
其年十二月二十九日中書門下條流應諸道選人等
選人中有過格年深無門𠫭選者准天成二年十月二十
三日徳音並要吏部南曹磨勘如實曽阻兵戈者許令
注擬如或詐稱不在此限者凡是選人耑思合格不肯
過踰選限自滯身名縱阻兵戈須在州縣有應過格人
等仰吏部南曹子細磨勘曽阻兵戈州府去處或曽假
攝即有隨處文牒一一指實即便送銓司亦須㕘詳先
授告身攝牒及審年貌方可注擬㕘銓注擬自有常規
從前或有宰臣占著好州縣官員缺不令銓曹主授今
年應是元闕並送銓曹候移省之時若有好闕尚在必
議勘尋其請托及受囑人等當行黜責選人之内族類
甚多歴任之中資考備在應南曹判成入等仰三銓各
據逐人出身入仕文書一一比驗年貌灼然不謬方與
注官據長定格選人中有𨼆憂者殿五選伏以人倫之
貴孝道為先既有負于尊親定不公于州縣有傷風教
須峻條章今後諸色官員内有𨼆憂冒榮者勘責不虚
終身不齒所有入仕已來告勅并付所司焚毁從之
　
　
　
　
　
　
　
　五代㑹要卷二十
欽定四庫全書
　五代㑹要卷二十一
　　　　　　　　　　　　　宋　王溥　撰
　　選事下
後唐天成三年正月十七日吏部格式司申當司先准
勅及堂帖指揮應焚毁告身勘同及墜失文書等請重
給告身仍先檢勅甲如無勅甲即取同勅甲告身勘驗
同即與出給若是本朝授官及同光元年後授官勘驗
同即與告身如是偽朝授官勘驗不虚亦與出給公憑
便同告身例處分者伏以再給文書實為難重有司考
驗務在周防當司近曽申堂請出給告身公驗旋具選
人出身歴任行止牒甲庫永為證明奉判申其所進取
到選人授官勅甲或同勅甲告身勘驗既同須准前指
揮出給見有勅甲者便須注出給事由年月日若不批
注慮恐選人却為失墜告身㕘選刺檢勅甲文書浩大
所司難為一一考驗如是引驗同勅甲人告身出給又
慮他後却將前來失墜告身赴選甲庫無憑應驗其同
勅甲人告身欲於後面粘紙亦須使印批注仍牒報南
曹以憑將來檢勘者仍令具出給告身公驗聞奏
其年五月勅先准同光二年十二月勅北京及河北諸
道攝官内有御署一任簡牒分明前衘先有正官告身
者便與據正官資叙依資授一任官其無正官告赤者
與黄衣初任官與兩任以上簡牒分明兼有正官告赤
者特與超資授一任官其無正官告赤亦只有兩任三
任簡牒者與據從黄衣第二任宜各令取近罷攝任處
州府文解任許非時超選者前件攝官等當任使之際共副憂勤及
開泰之期豈宜升降凢有先皇帝御署兼朕署攝簡牒每一任
同一任官赴任日依資注擬宜令諸道州府知委餘准元勅處分
四年五月十五日勅今後應前資州縣官有出身及兩
除官可依常調赴選兼有莊宗並朕御署亦准近勅赴
選其一任除官未入選調若無定制難以進身宜約所
守官資序髙卑許令同有出身人合格年限求官赴京
日仍須本道申送其解由考牒罷任年月分明别與除
第二任官兩除後便准常調選人例如藉才升擢不在
此限
長興元年五月勅應除授州縣官引見磨勘須台命官
三員為保然後奏擬於告身内豎保官名衘據本官所
通三代並出身無出身歴任告赤逐任考數若是本朝
及偽朝所授者祇於將來新告身内一一收竪如告赤
文書自中興以來或有失墜即須於失處州縣投狀具
三代名諱及出身歴任請公憑赴京勘㑹甲庫同即重
與出給如或公然拆破印縫不計與人不與人將來事並
合焚毁其本人當行極典自兹凡授新命並依此例施
行其見内外文武朝臣及諸司職守諸州府判官并軍
州職員有曽改名所授本朝及偽署官告勅牒歴任文
書亦須送納入官祇以中興以來文書叙理其見任州
縣及諸色前資官等所有歴任文書亦仰速便送納委
所司照勘無違碍則准前收竪給與公憑聽來求事㕘
選其秦王茂正墨制官員並須得本道覆驗具歴職申
奏所司㸃勘不虚亦給與公憑將來降資授官仍限一
周年内改正其興元已西曹受偽蜀爵命縁地里遙逺
許勅到後一周年為限仍各於本罷任處州府投狀具
三代名諱出身歴任一一分析申奏到日㸃勘准前指
揮如出限外縱有申送文書並不叙理兼諸道亦不得
以此身名奏薦如違罪在本判官其本人别加嚴斷
二年正月勅吏部南曹奏前齊州臨邑縣令趙謹(一作/禋)等十
人納到歴任文書合給公憑者其公憑仰所司以綾紙修寫
取本行尚書侍郎列署出給者候將來赴選依此重給
其年五月二十六日中書奏吏部南曹狀申准勅換
給諸色官員告身公憑伏緣㸃檢選人歴任文書中
其間多有違碍事節若旋具姓名申覆竊恐人數繁多
互有陳論遂成壅滯當曹不敢施行者中書據南曹所
申逐件條流如後
一據申選人納到今任文書多於解由及厯子内批書
考第准天成四年四月二十一日勅新格已前即許施
行自新格已後多有解由厯子内批竪考數本處元不
給到考牒格前特許施行甚為優假格後更聞違越須重
條流今日已前有此色選人宜且與收竪此後選人如
有解由及批得厯子無考牒者殿一選有批得厯子無解
由考牒殿兩選如祇有解由考牒不批得厯子殿三選
如無前項三件文書并同有過停官
一據申諸色選新格下後批厯子後時及五年者不在
磨勘之限今有格前罷任及新格下後罷任者格下經
六年七年方批入仕厯子或有全不批厯子祇給到公
憑今日已前有如此者特與磨勘施行此後纔罷任一
月内須批給得解由厯子違過一月殿一選過三月不
批給得者亦同有過停官
一據申應諸色承出身及童子及第例是擡年限(一作/陷)嵗兼
㓜補身名引驗之時多有差異者今日以前有此色人
並須引驗辨認及召保官委是正身别無妄謬則與改
正詣實年幾施行此後更有此色身名並同謬濫處分
一據申河北諸色官員納到告赤文書例稱本據元不
較考祇有解由河東河北及鳳翔已西不如選格須明
告諭仍令吏部南曹各寫一本解由厯子考牒解狀式
様徧下處此後並須文書周備如今後公然違犯並准
前殿選今日已前不在此例
一據申諸色前資官員告身今任入厯厯子或批到上
任月日或是有名假故多無觀察使及刺史具衘押署
祇有録事㕘軍批署者選處長吏自此後並須依格文
押署違者本人殿兩選其今日已前違程式者宜特與
磨勘收豎
一據申諸色官員厯官兩任至五任文書備足内有一任
至兩任失墜前任解由或考牒厯子又無公憑及稱元
不給得既别有公據自此後祇認中興以來所授告身
為定其已前或有厯任稱失墜如是𫝊受佗人有人糺
告其所司㸃勘彰露並准累行勅命科罪今日已前失
墜考牒解由厯子如有公憑者亦與收竪如無公憑將
來選時特降資注官自此後選人更有失墜則須却於
本處具所失因由重具批給如違准前殿選
一據申選人有今任文書備足秖厯子内批到上任月
日不批得替罷任月日即别有解由或公據文書證據
分明今日已前並准前項指揮收竪此後更有此色人
並同有過停官右奉勅宜依吏部南曹其此分明曉諭
及徧下諸道州府應是選人各令知悉如守官滿日未
給得解由厯子等文書隨等不得便令辭謝如逐處州
府輙有邀難不便須至出給罪在本判官並録事㕘軍
其年九月勅應進䇿人等若是選人所進内一事可行
與減兩選兩事減四選三事已上依資與官如無選可
減及所欠選數則少可行事多件則據等第更優予恩
奬其諸色舉人不在進䇿之限
四年二月中書門下奏諸道州府縣官甚有闕員前資
官皆資考限所宜振滯以示推恩若欠一選者無選可
減親公事成資考者宜優與恩命未有資考者准格施
行兩選三選者減一選四選五選者減兩選六選七選
者減三選八選九選者減四選十選十一選者減五選十
二選減六選千牛進馬童子齋郎等即宜准元和格處
分(逾年後竟以選人煩多/喧訛相接乃追罷此勅)
四年五月中書奏准長興元年二月二十一日南郊赦
書准長定格應經學出身又在任日雪得寃獄許非
時㕘選超資注官仍賜章服今詳勅允平寃獄者所司
推鞫定罪不平迴曲作直已成案牘或經長吏慮問或
是家訴寃重經推訊始見情實迴死為生始名雪寃仍
須元推官與招伏情罪平處檢案牘事即給與公據便
為考牒内豎出候本官滿日便准近勅非時㕘選若活
得一人超一資注官二人已上加章服已有章服加檢
校官如在任除寃雪獄外限内徴科了絶減得一選已
上或招添户口以上並許酧奬如加至三品以上許奏
聽勅旨如雖雪得寃獄徴科違限合殿選者亦待殿選
滿月與叙雪寃之賞或逃却户口亦降等叙官如本司
小小刑獄未經别司縱能處斷不得援例從之
應順元年閏正月中書門下奏准天成二年十二月勅
節文准長定格應經學出身一任三考許入下縣令下
州録事㕘軍亦入中州録事㕘軍兩任四考許入中下
縣令中州録事㕘軍兩任六考許入上縣令緊州録事
㕘軍凡為進取皆有縁因或少年便受好官或暮齒不
離卑任況孤舉平士或年四十始得經學及第八年赴
調方得一官於一任之中多不成三考再來赴選年已
蹉跎有一生不至令録者若不改革何以發揚自此經
學出身請一任兩考許入中下縣令州録事㕘軍勅其
經學出身一任兩考元勅入中下縣令下州録事㕘軍
今後更許入中縣令中州下州録事㕘軍一任三考者
於人户多處州縣注擬如於近勅内資叙無相當者即
准格循資考入官其兩任四考者准二任五考例入官
餘准格條處分
晉天福二年四月勅今後諸州前資官州縣等官若是
資考已出選門及一任除官未入選門並一考前丁憂
及活得寃獄准元勅年限滿日許經中書陳狀當與檢
看耑理施行此外須令並依前後勅格程限赴吏部㕘
選或有公材異績臨時賞擢不在此限
其年九月吏部銓奏奉長興四年二(一作/五)月勅應諸州府馬
步判官令於前資簿尉判司正官中選差近日不多遵
守今後須於前資正官中任使若滿二周年無遺缺者
與減二選仍委本府給與公憑如欠三選已下者仍便
給與文解赴選所有自前差攝官充馬歩判官已二年
無遺缺者亦令本州府給與公憑仍便申奏更四年
後給與文解赴選比擬初官過一周年者勅到後宜令
本州府别差前正官充替清泰二年三月二十四日勅
停廢前資攝正官充馬歩判官其勅已封鏁不行勅清
泰二年三月已前諸州府所差馬步判官有勅績者宜
准元勅赴吏部㕘選不得於中書陳狀
二年十二月勅唐長興二年四月五日節文應州縣官
纔授新命及到任一考前丁憂服闋日並與除官者此
後應一考前丁憂州縣官等服闋後准格赴選不得於
中書陳乞
開運三年四月吏部侍郎王易簡奏㐲見禮部貢院逐
年先書板榜高立省門用示舉人俾知狀様臣欲請選
人文解條例各下諸州知委南曹詳定解様廉備録長
定格取解條例各下諸州如禮部貢院板様書寫立在州
院門每遇選人取解之時各准條件遵行仍依板様給
解從之
周廣順元年二月吏部三銓奏去年冬南曹判成選人
三百八十一人經十一月二十二日兵火散失磨勘了
厯任文字或有送納文書未抄及取到南曹失墜公憑
銓司若依格例磨勘恐選人訴論今欲祇舉南曹給到
失墜公憑便與施行從之
其年五月中書門下奏據司勲郎中許懸申權主判吏
部格式選人皆稱直去年十一月内失墜告牒雖尋舊
式有例檢行竊縁官員上任日祇憑告赤簽符罷秩之
時即藉解由厯子既失官牒得以檢其勅甲若無解由
難知真偽今後請若無解由厯子考牒者候牒本道州
府勘尋有何殿最候回文與陳狀官員事理同即依牒
申銓取保再給憑由從之
三年五月勅應前後出選門州縣官内有十六考叙朝
散大夫階次勅令並厯任中曽升朝及兩使判官五府
少尹罷任後一周年與除官曽任兩藩營田判官書記
支使防禦團練判官罷任後一周年與除官並許經中
書陳狀選期既近不得依常選人例更理減選仍須批書
厯子請給解由若是逃失户口降書考第及顯有過犯
必行殿降應諸色人過犯三選已上及未成功開宿引
納家狀慮成淹滯今後纔南曹鏁宿後先榜示選人預
納家狀其合保文狀使識官司使印限開曹後兩日内
赴銓送納須得齊足如限内不納到家狀保狀試紙人
便具姓名落下不在續納之限據納到文狀至十月二
十二日已前鏁銓先准格例鏁銓後便榜示引驗正身
告赤文書三引共九日如三度引不至者便落下銓
司今後鏁銓日便牒示選人至次日引驗正身及告赤
文書限三日内三引畢如不到者便落下每年南曹判
成選人中多有托故不赴銓引銓司准格例伺候須及
三引計九日不至者方始落下今後有此色人逐引不
到便據姓名落下先准格諸色人三引畢後齎使印保
狀赴銓并合保後今録重引驗合保審其材術者銓司
於三引後次日重内引驗令録審其才術及合保如限内不至者
據姓名落下銓司引驗後本行准格勅及將銓狀歴任告赤
文書限三日内㸃檢無違碍具姓名開報試判注擬所有
選人歴任省於未注官已前寫帖送過院
選人所合注使員缺鏁銓後便具狀申中書門下乞降指揮
應人試判今欲鏁銓内預准勅於中書省請印到逐人試紙
候㸃檢畢開報名銜齊足此日便定日試判三塲逐塲次
日申奏後限两日内供納宣黄次日乞降可否勅命
銓司自前注擬諸色選人准格三注每一注内有不伏
官者限三日内具狀通退三注共九日者銓司自今後
第一第二注榜出後各限次日内具通官文狀便具姓
名落下第三注畢日開銓不在開通官之限三注共五
日
准格銓司逐年二月二十五日送門下省畢三月十五
日過官資考丁憂課績無選可減者宜令自於吏部南
曹投狀准格磨勘無違碍申送中書門下並與除官其
州縣官恐虧損年限資序願歸選門者亦聽自便如曽
任推巡軍事判官并諸出選門官並據現任選數叙理
取解由赴集依格勅磨勘送中書門下於銓司注擬前
先次除官所有諸色尚選人今後不得妄有陳乞及不
伏格敕理論功課如違當行舉勘若特恩除受擢才委
任不拘此例
　　選限
周顯徳五年正月十日勅諸道幕府州縣起今日正月
一日後所授官並以三周年為限閏月不在其内其每
年常調選人及諸色求任人取十月一日以前到京下
納文解及陳乞文狀委所司依舊例磨勘注受至十二
月上旬中並了畢便令赴官限二月終已前到任若違程
本處不得放上且舊官在任如是無故違程依格殿選
其有故違程者須分明出給得所在憑由許至前冬赴
集今年赴任者不在此限其特敕除授及隨幕判官赴
任不拘日限應授官人至滿日替人未到間宜且令守
本官至張公事依舊請俸州縣亦不得差置攝官替下
如是遭喪停任身故假滿非時缺官之時祇可差前資
正官及前有出身人承攝如逐處無正官及有出身人
即選請疆官承攝仍依正官例支與俸錢具名聞奏
其年閏七月吏部流内銓狀申見行條件公事銓司先
准格例南曹十一月未開宿判成選人後先具都數申
銓銓司舉狀便榜示選人引納京諸司官使印家狀及
試判紙三度牓引得齊足方至十二月上旬内定日鏁
銓者銓司若候南曹一月内畢三月三十日進黄移省
畢三擬畢後省申案便於格式司逐旋覆闕入官過院
修寫省厯至十月十四日已前牒送門下省畢
銓司門下省押定牒到取兩日祗候取判過堂次日乞
降可否堂帖其黄甲限四日内修寫勾勘印署至十二
月六日牒送門下省至十二月九日進黄畢所有衙謝
對敡在格限内
應行内諸司公事或有干繫申銓取裁銓司便准勅格
指揮如銓司難議裁酌即申堂取裁
　
　
　
　
　
　五代㑹要卷二十一
欽定四庫全書
　五代㑹要卷二十二
　　　　　　　　　　　　　　宋　王溥　撰
　　吏曹裁製
後唐長興二年七月吏部南曹奏前守鄆州盧縣令季
玭曽兩任祕書丞一任國子毛詩博士雖前任有□朝
官今任合准格五選集勅應州縣官有曽在朝行及曽
佐幕罷任後准前資朝官賓從例處分其帶省衘以上
并内供奉裏行及諸色出選門官或降授令録者罷任
日並依出選門例處分不在更赴常調便與除官兼州
縣官其間書得十六考者准格叙加朝散階例自此准
出選門例處分如不書得十六考雖過朝散階不在此
例
周顯徳三(一作/五)年閏七月吏部南曹狀申所行事件畫一如
後
一每年十月一日入選限判曹員外郎准例免常朝
一新起請十月一日鏁曹磨勘選至開曹日使具判成
名衘榜示及申中書門下申銓并牒門下省
一鏁内内有違碍選人准乆例至開曹日曉示駿放及
申堂申銓牒臺判者課績官准勅經曹投狀不欠選限
及磨勘無違碍者申送中書門下減選諸色選人成資
考丁憂及過三年已上准勅經曹投狀磨勘無違碍申
中書門下除官
一每年及第舉人自於官誥院納官錢一千買綾紙五
張并縹軸于當曹寫印縫縫給于官誥院却每人牒送
硃膠錢二百到曹支備銓中及當司公使一官誥院牒送
到硃膠錢一千内抽二百文刺送到都省充抽貫錢
一每年及第舉人于省内試判二道後具判申堂及具成
狀申銓團奏請定冬集　一齋郎挽郎請定冬集者當
曹試判二道後申堂及申銓請團奏　一外州府縣
牒到亾没官姓名當曹使牒取官誥文書等批
注亡沒年月　一准格主掌逐年選人歴任家狀一
本以備他年磨勘一出給逐年三旬選人赴任厯子各一道
判曹員外郎印署判銓侍郎通押後當曹使印繳連新
舊告身文書等當曹出給特勅除官厯子據本官納到
厯任家狀及新舊告身㸃檢同祇是判員外郎印押
一鏁宿内具判成選人細衘申銓及牒門下省當曹司
勘銓司院寫録團奏選人黄甲無差誤即判曹員外郎
署名及使印背縫　一磨勘三旬選人及非時投狀人等
並准例詳驗正身及取有官三人保明識官司使印文
武及勾當人狀如有疾病于成狀内收竪申送
　　襍處置
後唐天成三年八月中書舍人劉賛奏請令選人依舊
試判從之
其年十二月勅選門官吏濫進者多自今以後並令各
録三代家狀鄉里在朝骨肉先于南曹印署納吏部中
書門下三庫各一本候得判印狀即許所司給付新籖
告兼本任處及鄉里亦具一本納逐處州縣
四年十月勅其諸道選人宜令三銓官員都在省仔細
磨勘無違碍後印具格同商量注擬連署申奏仍不得
准前于私第注官(不分三銓注/官自此始也)
其年十二月勅三銓公事宜准近勅指揮仍祇使吏部
尚書門下封送禮部權收管記奏
長興元年三月勅其判成諸色選人黄甲下後將厯任
文書告身連粘宜令吏部南曹逐縫使印都于後面粘
紙具前後厯任文書都記多少紙數兼具年月判成授官去
處繳尾訖給付本人(慮分假于/人故也)
其年十月中書奏吏部流外銓諸色選先條流試判兩
節並以優劣等第申奏文優者宜超一資註擬次者依
資又其次者與同類官中比擬仍准元勅業文者任徴
引今古不業文者但據公理判斷可否不當罪在有司
兼選人或有元通家狀内鄉貫不實候將來赴選並令
改正一一本屬鄉縣及有無出身一奏一除官等宜並
不加選限從之
其年十一月吏部南曹閲試今年及第進士李飛等七
十九人内三禮劉瑩李詵李守文明筭宗(一作/宋)延美等五人
所試判語皆同尋勘狀稱晩逼試偶拾得判草寫淨實
不知判語不合一般者勅貢院擢科考詳所業南曹試
判激勸授官劉瑩等既不攻文合直書其事豈得相傳
藁草侮凟公塲載考情由實為忝冒及至定期覆試果
聞自擅私歸且令所司落下其所給春闗仍追納放罪
許後放舉自此南曹凡有及第人試判之時更效此者
准例處分
二年五月勅舉選之衆例自艱辛曽因兵火之餘多無
勅甲不有詳延之路永為遷棄之人其失墜告身者先
取本人狀當授官之日何人判銓與何人同官上任與
何人交代仍勘厯任處州縣如實即刻取命官人三人
保明施行
三年五月勅今後合格選人厯任無違碍者並仰吏部
南曹判成如文解差謬不合式様罪在發解官吏
其年十二月二日勅准近勅應前資朝官及諸道節度觀察
判官罷任一周年後許求官其出選門官雖准格例送
名未定别與除官年限自此應除選門官等罷任後亦
宜一周年後許更除授仍令于所司投狀磨勘申送中
書門下
晉天福二年十月勅選人試判二道
三年勅今後選舉人文解差謬過在發解州府官吏其
選人舉人亦准格處分
五年三月詔令四時聽選吏部三銓擬官旋奏不在團
甲之限
漢乾祐二年八月勅今後諸色選人年及七十者宜
注優散官年少未厯資考者不得任注縣令
三年七月勅吏部南曹今後及已前應有令佐招添
㸃檢出戸口據數須本處合徴稅賦錢物數目於解
由厯子内一一開坐批書方得准天福八年三月
十日勅條施行如不合前後勅例不在施行之
限
周廣順元年十月勅選部公事比置三銓所有闕員選
人分為二處每至注擬之際資叙難得相當況在今年
選人不多三銓公事併為一處委本司長官同共判置
施行
　　甲庫
周顯徳五年閏七月吏部甲庫奏見行公事甲庫先有
専知官一人於長興二年停廢後來于令史内選差一
人承受主掌諸襍制勅及逐季抄録闗報史館所有選
人受官黄甲備録闗牒送吏部出給告身及具名衘闗
牒送格式收附員闕准格出給新授令録判司主簿籖
符本官每官納硃膠錢一百二十依除内每貫二百刺
送都省除外供應三銓及本司公使廢置准勅格應内
外官員亡父追贈及逐年南曹駁放選人准長定格節文
牒吏部選差五考已上諳事令史五人共行詳斷及州
縣官名犯廟諱御名並准格例改正
　　制舉
周顯徳四年十月詔曰制䇿懸科前朝盛事莫不訪賢良
于側陋求讜正于箴規殿庭之間帝王親試其或禆于國
政有益于時機則必待以優恩縻之好爵拔奇取異無尚
於兹得士者昌於是乎在爰從近代乆廢此科懐才抱器
者鬱而不伸𨼆耀韜光者晦而不出遂使翹翹之楚多
致于棄捐皎皎之駒莫就于縻縶遺才滯用罪孰甚焉
應天下諸色人中有賢良方正能直言極諫經學優深
可為師法詳閑吏理達於教化者不限前資見任職官黄
衣草澤並許應詔其逐處州府依每年貢舉人式例差官
考試解送尚書吏部仍量試䇿論三道共三千字已上當
日内取文理具優人物爽秀方得解送取来年十月集
上都其登朝官亦許表自舉(先是兵部尚書張昭上/章請設制科故有此詔)
　　宏詞拔萃
後唐天成二年四月二日中書奏尚書禮部貢院申當
司奉今月六日勅吏部流内銓狀申據白院狀申當司
先准禮部貢院牒稱據成徳軍解送到前進士王蟾狀
請罷設深州司公㕘軍應宏詞舉前件人准格例應重
科合在吏部其王蟾并解送牒吏部請准例指縱者當
司隨具狀申堂奉判送吏部分析近年事例如何者
伏縁近年别無事例今檢登科録内于偽梁開平三年
應宏詞登科二人前進士余渥承旨舍人李遇考官二人
司勲郎中崔景員外郎張昭憲再具狀申堂奉判送吏
部准例指揮其前進士王蟾請宏詞伏自近年已來無
人請應今詳格例合差應考官二人又縁祇有王蟾一
人請應銓司未敢奏請差官者奉中書門下牒奉勅宜
令禮部貢院就五科舉人考試者伏以舉選公事皆有格
條准新定格節文宏詞拔萃准長慶二年格吏部差考
試官二人與知銓尚書侍郎同考聞奏又准格節文内
准太和元年十月二十三日勅應禮部諸色貢舉人及
吏部諸色科目選人凡無出身及未有官祗合于禮部
應舉有官方于吏部赴科目選其請應宏詞舉前進士
王蟾當年放第後尋已聞過吏部訖若應宏詞侍南曹
判成即是科選之人以理合歸吏部況緣五科考試官
祗考學業難于同考宏詞者奉勅王蟾宜令吏部准往
例差官考試
長興元年八月三日尚書吏部據禮部貢院牒稱送到
附試請應書判拔萃前虢州盧氏縣主簿張岫對六節
判四通二粗准例入第五等上其所試判令録奏聞奉
勅宜付附所司今後吏部所應宏詞拔萃宜並權罷其
貢院據見應進士九經並五科童子外諸色科名亦宜
停罷
　　進士
梁開平三年四月勅賜劉斤同進士及第仍編入今年
榜内第八人
其年五月勅禮部所放進士薛均是左司侍郎薛延珪
男方持省轄固合避嫌其薛均宜令所司落下
後唐同光三年三月勅今年新及第進士符蒙正等宜令
翰林學士承旨盧質就本院覆試仍令學士使楊彦璐
監試其月勅禮部所放進士符蒙正等四人既慊羣情
實干浮議詩賦果有疵瑕若便去留慮乖激勸倘無升
降即昧甄明況王激體物可嘉屬詞甚妙桑維翰差無
紕繆稍有詞華其王激升為第一桑維翰第二符蒙正
第三成僚第四禮部侍郎裴皥放今後應禮部每年所
試舉人襍文䇿等候過堂日委中書門下子細詳覆奏
聞
天成二年十二月勅新及第進士有聞喜宴今後逐年
賜錢四百貫
五年正月二十五日禮部貢院奏當司准天成三年十
二月十八日勅文内准近勅自此進士試襍文後據所
習本經一一考試須帖得過三已上者即放及第者奉
勅進士帖經本朝舊制盖欲明先王之旨趨閱多士之
文章近代以來此道稍墜今且上從元輔下及庶僚雖
百藝者極多能明經者甚少恐此一節或滯羣才既求
備以斯難庶觀光而甚廣今年凡應進士舉人所試文
䇿及格帖經或不及通三與放及第來年秋賦詞人所
習一本經許令對義目多少次第仍委所司條例聞奏
其今年本經内對義義目五道考試通二通三准帖經
例放入䇿其將來秋賦諸寺監及諸州府所解選進士
第亦准去年十月一日勅考具詩賦義目帖由等並解
送赴省如或不依此解送當司准近勅並不引送試奉
勅宜依
五年二月九日勅近年文士輕視格條就試時踈于帖
經登第後恥于赴選宜絶躁求之路别開奬勸之門其
進士科已及第者計選數年滿日許令就中書陳狀于
都堂前各試本業詩賦判文等其中才藝灼然可取者
便與除官如或事業不甚精者自許准添選
長興二年二月勅其進士並令掛年齊入就試至閉門
試畢内有先了者上厯某時旋令先出其入䇿亦須
晝試應諸科第對䇿並依此例其餘惟准前勅處分
清泰二年九月禮部貢院奏奉長興二年二月勅進士
引試早入晩出令請依舊例進士試襍文并㸃門入省
經宿就試從之
周廣順三年正月戸部侍郎權知貢舉趙交泰奏進士
見試詩賦各一首帖經二十帖對義五道今欲罷帖經
對義别試襍文二首試䇿一道從之至其年八月刑部
侍郎權知貢舉徐台符奏請試襍文二首外其帖經對
義亦依元格從之
顯徳二年三月勅禮部貢院奏今年新及第進士李覃
嚴説何儼武允成王紛閭丘舜卿楊微之任惟吉趙隣
幾周度張慎微王翥馬文劉選程浩然李震等一十六
人所試詩賦文論䇿文等國家設貢舉之司求俊彥之
士務詢文行以中科名比聞近年以來多有濫進或以
年勞而得第或因謀勢以出身今歳所貢舉人試令㸔
詳果見紕繆須有去留其李覃何儼楊微之趙隣幾等
四人宜放及第其嚴説武允成王紛閭丘舜卿任惟吉
周度張慎微王翥馬文劉選程浩然李震等共十二人
藝學未精並宜斥落且令苦學以俟再求禮部侍郎劉
温叟失于選士頗屬因循據其過尤再行譴謫尚示寛
恕特與矜容劉温叟放罪將來貢舉公事仍令所司具
條例聞奏
其年三月尚書禮部侍郎知貢舉竇儀奏其進士請
今後省卷限納五卷已上于中須有詩賦論各一卷
餘外襍文歌篇並許同納祇不得有神道碑誌文之類
其帖經對義並須實考通三已上為合格將來却覆書
試候考試終塲其不及人以文藝優劣定為五等取文字
乖舛詞理紕繆最甚者為第五等殿五舉其次者為第
四等殿三等以次者稍優為第三等第一等並許次年
赴舉其所殿舉數並于所試卷子上朱書封送中書門
下請行指揮及罪發解試官監官等其諸科舉人若合
解不解不合解而解者監試官為首罪勒停見任舉選
長官聞奏取裁監試官如受賂及今後進士如有倩人
述作文字應舉者許人訐告送本處色役永不進任同
保人知者殿四舉不知者殿兩舉受情者如見在官停
任選人殿三選舉人殿五舉諸色人量事科罪從之
五年三月詔曰比者以近年貢舉頗是因循頻詔有司
精加試練所冀去留無濫優劣昭然昨貢舉院奏今年
新及第進士等所試文書或有臧否爰命詞臣再加考
覈庶涇渭之不襍免玉石之相參其劉坦單貽慶李徐緯
張覲等詩賦稍優宜放及第王紛據其文辭未至精致
念以頃曽剥落時與成名熊若谷陳保衡皆是逺人深
可嗟念亦放及第郭峻趙保雍楊舟安元度張助董咸
則杜思道等未甚精者並從退落更宜修進以俟將來
知貢舉右諫議大夫劉濤選人不當有失用心可責授
右賛善大夫俾令省過以戒當官(先是濤于東京放榜/之後率及第進士劉)
(坦已下一十五人來赴行在且以所試詩賦進呈上/以其詞多紕繆命翰林學士李昉覆試故有是命)
　
　五代㑹要卷二十二
欽定四庫全書
　五代㑹要卷二十三
　　　　　　　　　　　　　宋　王溥　撰
　　緣舉雜錄
梁開平元年七月勅近年舉人當秋薦之時不親試者
號為拔解今後且止絶　四月十一日兵部尚書姚洎
知貢舉奏近代設文科選冑子所以綱維名教崇樹邦
本也今在公卿親應將相子孫如有文行可取者請許
所在州府薦送以廣疏才之路從之　乾化三年十二
月以尚書左僕射楊涉知禮部貢舉非常例也(前代自/武德正)
(觀之後但以考功員外郎掌之至開元二十五年員外/郎李昂為貢士李涯所詆毁由是中書奏請以禮部)
(侍郎専焉間或以他官頌多用中書舍人及諸司亦檢/四品清資官惟㑹昌中命太常卿王起主貢舉時)
(校僕/射)
後唐同光二年十月中書奏請停舉選一年勅舉選二
門國朝之重事但要精確難議權停宜准常例處分
天成元年八月勅應三京諸道今年貢舉人可依常年
例取解仍令隨處量事□送赴闕　三年七月四日尚
書工部侍郎任贊奏今後伏請宣示諸州府所有諸色
舉人不是家在逺方水陸隔越者逐處選賔從官僚中
藝學精博一人各於本貫一例分明比試如非通贍不
許妄給文解勅宜令今後諸色人委逐道觀察使慎擇
其詞藝及通經官員各據所業考試及格者即與給解
仍具所試詩賦帖經通粗數一一申省未及格者不得
徇私發解兼承前諸道舉人多於京兆府寄應例以洪
固鄉貴胄里為户一時失實事久難明自此各于本道
請解具言本州縣某鄉某里為户如或寄應須具本貫入
狀不得效洪固貴胄之例文解到省後據所稱貫屬州
府户籍内如無名本人并給解處官吏必行重責京百
司給解就試准前指揮兼下貢院其本朝舊格諸色舉
人每年各放幾人及第到日續更詳酌處分　其年十
月三日勅訪聞每年及第舉人牒送吏部闗試判題雖
有判語全無祇見各書未詳仍或正身不至如斯乖繆
須議去除此後應開送舉人委南曹官吏准格考試如
是進士并經學及第人曾親筆研其判語即須緝搆文
章辨明治道如是無文章許直書其事不得祗書未詳
如開試時正身不到又無請假字即牒貢院申奏停落
　四年七月中書門下奏今年及第人先曾守攝職官
者宜所司於守攝文書内豎出應舉及第年月日或改
名不改名分各印押其中曾受正官銜署并佐幕者仍
約前任資序與除一任官如自中興以來請科第人曾
受職官並令所司追納文書及到日准今年及第人例
處分已受官者不在此限兼勅貢院將來舉人納家狀
内各分析曾為官及不曾為官改名不改名其曾為職
官者先納歴任文書及第准例指揮從之　其年七月
勅今嵗應新及第人給春闗並於敷政門外宣賜(慮所/司邀)
(頡故/也)其年十月一日中書門下條流貢舉人事件如後
一應諸道州府解送諸色舉人須准元勅差有才萟公
正官考試及格然後給解仍具所試詩賦義目帖由送
省如逐州府解内不𥪡書前件指揮事節所司不在引
試之限禮部貢院考試諸色帖經舉人今後據所業經
書對義之時逐經須將生卷與熟卷中半考試不得依
往例祗將熟卷試問　今後主司不受内外官寮書
題薦託舉人及安排考官如或實語知有才學精博者
任具奏聞若受書題囑託致有屈人其主司與發書人
並加黜責其所舉人别行朝典三銓南曹亦不得受諸
色官員薦託選人如違並准前指揮　應諸色落第人
此後所司具所落事由别張文牓分明曉示除諸州府
解送舉人外餘有於河南府寄應及宗正寺國子監生
等並須准上指揮其中有依託朝臣者於解内具言在
某官姓名門館考試及第後並據姓名覆試　諸色
舉人至入試之時前照日内據所納到試紙本司印署
訖送中書門下取中書省印印過却赴所司給散逐人
就試貢院合請考官試官今後選學業精通廉慎有守
者充如在朝臣門人不得奏請奉勅宜依
長興元年六月中書門下奏此後賔貢每年祗請放一
人兼及第舉人放榜時並須據才萟高低從上依資安
排不得以隻科取鼎島嶽斗之名兼不得呼春官為恩
門師門不得自稱門生除賜宴外不得輒有率斂别謀
歡㑹曾赴舉落第人不得改名將來舉人並依選人例
據地里逺近於十月中納文解如違不在受納之限從
之　二年正月勅今後落第舉人所司已納家狀者次
年便赴貢院就試並勉再取文解兼下納文解之時不
在拘三旬但十月内到者並與收納　其年十二月三
十日禮部貢院奏准㑹要長夀二年十月十日左拾遺
劉承慶上疏曰伏見比年以來天下諸州府所貢物
已至元日皆陳在御前唯貢人獨於朝堂列拜伏請貢
人至元日列在貢物之前以備充庭之禮制曰可近年
直至臨鏁院前赴應天門外朝見今後請令舉人復赴
正仗仍緣今嵗已晩貢士來齊欲具見到人㸃引牒送
四方館至元日請令通事舍人一員引伸朝賀列於貢
物之前或以人數不少即請祗取諸科解頭一人就列
其餘續到者候齊日别令朝見如䝉俞允當司祗於都
省㸃引習儀奉勅宜准元勅處分餘宜依　四年二月
十六日禮部貢院奏今後試舉人日請令皇城司公幹
人於省門外聴察呌呼稱屈及知貢院有倖門者引付
皇城司勘問如使的實虚妄請嚴加科斷兼今年放榜
後及第人有畢使綴行五鳯樓前列行舞蹈謝恩訖赴
國學謝先師然後與知貢舉官相識期集祗候勅命兼
過堂及過樞密院又舊例侵晨張榜後知貢院官及考
試官已下便出請今年張榜後知貢舉官並考試官至
晩出奉勅宜令勅下後於朝堂謝恩即赴國學其試舉
人日宜令御史臺差人聴其放榜日知貢舉官出自此
永為定制及第舉人過樞密院宜不施行
清泰二年九月禮部貢院奏奉長興元年勅進士五經
九經明經五科童子外諸色科目並停緣由有明算道
舉人今欲施行又奉長興三年正月勅每落第舉人免
取文解今後欲依元勅格諸色再取解十月十五日
到省畢違限不收又奉天成四年勅諸色舉人入試前
五日納試紙用中書印印訖付貢院司緣五科所試塲
數極多旋印紙鏁宿内中書往來不便請祇用當司印從之
　　童子
晉天福五年禮部侍郎張元奏童子一科伏請停廢從
之　開運元年八月復童子科
周廣順三年正月户部侍郎權知貢舉趙上交奏童子
元念書二十四道今欲添念書通前五十道念及三十
道者放及第從之
顯德二年五月禮部侍郎知貢舉竇儀奏其童子請依
晉天福元年勅停罷任改就别科赴舉從之
　　明法
後唐長興二年七月一日勅其明法科今後宜與開元
禮科同其選數兼赴舉之時委貢院别奏請㑹法試官
依格例考試
晉天福六年五月十五日勅明法一科今後令五選集
合格注官日優與處分
周廣順三年正月户部侍郎權知貢舉趙上交奏明法
元帖律令各十五帖對義二十道今欲罷帖律令試墨
義六十道從之至其年八月刑部侍郎權知貢舉徐台
符奏却准元格帖律令各十五帖對墨義二十道從之
　　科目雜錄
後唐同光四年正月五科舉人許維徽(一作/嶽)等一百人進狀
伏見新格文三禮三傳每科祗放兩人方今三傳一科
五十餘人三禮三十餘人三史學究一十人若每年祇
放兩人及一人逐年又添初舉伏見咸通長慶年放舉
人元無定式又同光元年春榜亦是一十三人請依元
年例放人勅從之
天成二年正月二十七日尚書禮部貢院奏五經考試
官先在吏部日長定格合請兩員數屬貢院准新定
格文祗令奏請一員兼充考試伏縁今年科目人數轉
多却欲依舊請考試官各一員如䝉允許續具所請官
名銜申奏奉勅宜依　三年二月十日禮部貢院奏當
司據鄉貢九經劉英甫經中書陳狀請對經義九十道
以代舊格帖經奉堂判令詳狀處分者當司伏准格文
九經祇帖九經書各一十帖并對春秋禮記口義各一
十道今准往例並不曾有應排科講義九經若便據送
到引試排科講義即恐有格例者奉勅劉英甫請以講
義便代帖經既能鼓篋而來必有撞鐘之應宜令禮部
貢院考試　其年七月十三日勅應將來三傳三禮三
史開元禮學究等考試本業畢後引試對策時宜令主司
於時務中採取要當策題精加考較不必拘於對属須
有文章但能詞理周通文字典切即放及第如不及此
格雖本業粗通亦須出落應九經五經明經帖書文格
後引試對義時宜令主司於大義汎出經問義五道於
簾下書試祗令隔簾解説但不失註疏義理通二通三
然後便令念疏如是熟卷並須全通仍無失錯如得入
簾亦須於時務中選策題精加考較如粗於筆硯留意
者則任以四六對仍須理有指歸言闗體要如不曾於
筆硯致功即許直書其事申明利害不得錯使文字其
義問念疏對策逐件須有去留
長興四年二月十六日禮部貢舉奏新立條件如後
一九經五經明經呈帖由之時試官書通不後或不及格
者唱落後請置筆硯將所納帖由分明却令自閲或是
試官錯書通不當予改正如懐疑者便許請本經當面檢
對如實錯即便於帖由上書名而退　一五科常年駮
榜出多稱屈塞今年並明書所對經書墨義云第幾道
不通第幾道粗第幾道通任將本經書疏照証如考試
官去留不當許將狀陳訴再加考較如合出落妄有披
述當行嚴斷　一今年舉人有抱屈落第者許將狀被
訴於貢院官與重試如貢院不理即詣御史臺論訴請
自試舉人日令御史臺差人受舉人訴屈文狀并引本
身勘問所論事件或知貢舉之官及考試之官者已下
敢有受貨賂升擢親朋屈抑萟能隂從請託及不依格
去留　一事有違請行朝典　一懐挾書策舊例禁止
請自今後入省門搜得文書者不計多少准例扶出殿
將來兩舉　一遙口受人迴換試處及義題帖書時諸
般相救准例扶出殿將來三舉　一萟業未精准格落
下恥見同人妄扇屈聲擬為將來基址及他人帖對過
塲數多者便生誣玷或羅織毆罵者並當收禁牒送御
史臺請賜勘鞫如知貢舉及考試官事涉私徇屈塞萟
士請行朝典若虚妄者嚴行科斷牒送本道重處色設
仍永不得入舉塲同保人亦連坐各殿三舉奉勅宜依
周廣順二年二月禮部侍郎趙上交奏貢院諸科今欲
不試汎義口義其五十道改試墨義共十道處分從之
三年正月户部侍郎權知貢舉趙上交奏九經舉人元
帖經一百二十道墨義二十道今欲罷帖經於諸經墨
義對一百五十道五經元帖經八十帖墨義二十道今
欲罷帖經令對墨義一百道學究原念書二十道對義
五十道從之至其年八月刑部侍郎權知貢舉徐台符
又奏九經請都對墨義六十道其帖經對策依元格五
經亦請對墨義六十道帖經對策依元格從之
　
　
　
　
　
　
　
　
　
　
　
　
　五代㑹要卷二十三
欽定四庫全書
　五代㑹要卷二十四
　　　　　　　　　　　　　　宋　王溥　撰
　　樞密使
梁開平元年五月改樞密院為崇政院(始以敬翔為院/使仍判官一人)
(自後不置判官/置副使一人)二年十一月置崇政院直學士二員選
有政術文學者為之(始以尚書吏部郎中吳藹尚書兵/部郎中李珽充選其後又改為直)
(崇政/院)
後唐同光元年十月崇政院依舊為樞密院(命宰臣郭/崇韜兼樞)
(密使亦置/院使一人)
晉天福四年四月以樞密副使張從恩為宣徽使權廢
樞密院故也(先是上以宰臣桑維翰兼樞密懇求免職祗在/中書遂以宣徽使劉處讓代之每有奏議多)
(不稱㫖又處讓丁内憂乃以樞/密院付中書門下故有是釐革)
開運元年一月依舊置樞密院其見在中書元係樞密
院職司人吏各勒仍舊應合行公事委本院奏取指揮
以宰臣桑維翰兼樞密院使(從中書門/下奏請也)
周顯德六年六月命司徒平章事范質禮部尚書平章
事王溥並叅知樞密院事
　　建昌宫使
梁開平元年四月置建昌院以博士王友文判院事(以/太)
(祖神武元聖孝皇帝在藩時四鎮所管兵車税/賦諸色課利按舊部籍施行仍置院以領之)
其五年中書門下奏請以判建昌院事為建昌宫使(仍/以)
(太祖舊潛/龍宅為宫)
二年三月以侍中韓建判建昌院事至十月以尚書兵
部侍郎李皎為建昌宫副使
三年九月以門下侍郎平章事薛貽矩判建昌宫事至
四年十二月以李振為建昌宫副使
乾化二年五月以門下侍郎平章事于競判建昌宫
其年六月廢建昌宫以河南尹魏王張宗奭為計使(凢/天)
(下金榖兵式舊𨽻/建昌宫者悉主之)至後唐同光四年二月以吏部尚書
李琪為國計使(按實錄自後廢/其名額不置)
後唐同光二年正月勅鹽鐵度支户部三司凡闗錢物
委租庸使管轄
其年三月左諫議大夫竇專上疏曰臣伏見天下諸色
錢穀比屬户部度支金部倉部各有郎中員外支計分擘
自後以租賦殷繁添置司額自唐天寳中安史作亂
民户流亡征賦不時經費多闕唯江淮嶺表郡縣完全
總三司貨財發一使征賦在處勘覆目曰租庸纔收京
城尋廢職務廣明中黄巢充斥僖宗省方依前以江淮
征賦又置租庸使催征及至車輅還京旋亦停廢偽梁
不知故事將四鎮節制徵輸置宫使名目管係既廢宫
後改置租庸雜以掊斂相兼加之出放生利况户口什
一之税是太平之日規繩租庸總三司追科因喪亂之
時制置在京無此名目乃是出使權宜若要委一官之
能何妨總三司合判伏請勅郡縣重集户口計定租税
令鹽鐵却歸三司收其征賦務使仍舊㑹計到京且使
上供何須直進既户口不失則增賦倍多致海内有久
逺之安示天下為一家之治(事雖不行然有/識者甚韙之)
天成元年四月勅停廢租庸院名額依舊為鹽鐵户部
度支三司委宰臣一人專判仍廢租庸院大程官及放
猪羊柴炭户其括田竿尺一依偽梁制度仍委節度使
通行三司不得更差使檢括州使公廨錢先被租庸管
係者一切却還州府
長興元年八月勅㑹計之司國朝重務總其使額以委
近臣貴便一時寜循往例張延朗可充三司使班位在
宣徽使之下(唐朝以户部度支掌泉貨鹽鐵則特置使其/名户部度支則尚書省本司侍郎郎中判)
(事天寳中楊慎矜王鉷楊國忠雖承恩顧皆守夲官别/帶使額下及劉晏苐五𤦺亦如舊制自後又以宰臣各)
(判一司不帶使額乾符之後天下兵興隨置租庸使以/掌調發兵罷停偽梁不閑典故乃置租庸使總天下征)
(賦莊宗亦踵其事既今上登位削去使名命重臣一人/專判曰判三司至是延朗自許州入掌國計自于樞密)
(使請置三司使宣下中書門下宰臣以非故事擬受延/朗充諸道鹽鐵轉運使令兼判户部度支上不從故特)
(降是命三司置使/名自延朗始也)
四年正月三司使奏當省有諸道鹽鐵轉運使額職員
極多見有左右都押衙及客司通引今欲從正押衙設
省職為轉遷之序正押衙同押衙衙前兵馬使討擊副
使衙前虞候衙前子弟者勅衙前兵馬使已下名目皆
是軍職不合係於省司其正押衙同押衙衙前虞候衙
前子弟宜依
　　宣徽使
梁開平元年五月宣㫖下徽院收管供奉宫殿前受㫖
官宣左右内直等
後唐清泰元年七月殿直都知趙處愿承㫖都知蔣德
隣謝恩令具襴笏
晉天福六年七月勅宣徽院供奉官殿直人數不少今
後諸道行運副使不得奏諸宣補骨肉
　　皇城使
梁開平三年七月勅内皇城諸門宜各差控鶴官兩人
守把其諸司使并諸司諸色人並勅于左右銀臺門外
下馬不得將帶人入門逐日諸道進奉客省使于千秋
門外排當訖勒控鶴官擡至内門前令董門殿直已下
舁進其章善門仍令扄鎖不用逐日擅自開閉
乾化元年五月詔曰闈是正門也宜以時開閉用達陽
氣委皇城使准例檢校啟門車駕出則闔扉
　　元帥
後唐長興四年以秦王從榮為天下兵馬大元帥
其年九月中書門下奏秦王加天下兵馬大元帥自歴
朝以來無天下兵馬大元帥公事儀注或專一面之權
或總諸道之司其儀注規程公事條目載詳故實未見
明文臣等謹㳂近事伏見招討使總管兼受副使已下
□鞬庭禮今望令諸道節度使已下凡帶兵權者見元
帥階下具軍禮叅見皆申公狀其使相者初相見亦以
軍禮一度已後客禮相見應天下諸軍務公事元帥府
行指揮其判六軍諸衛事其行公牒往來其元帥府所
置官屬補授軍職則委元帥奏請從之
　　諸道節度使軍額
滑州(唐光啟二年四月改為宣義軍節度/至後唐同光元年十月復為義成軍)許州(梁開平/二年改)
(為匡國軍後唐同光元/年十月復為忠武軍)陜州(梁開平二年四月改為鎮/國軍節度至後唐同光三)
(年二月復/為保義軍)邢州(梁開平二年六月建為保義軍節度割/洺惠二州𨽻之至後唐同光元年改為)
(安國/軍)宋州(梁開平三年五月升為宣武軍節度割亳徳軍/輝潁三州𨽻之至後唐同光元年改為歸)鄧
州(梁開平三年五月升為宣化軍節度割泌隨復郢四/州𨽻之與襄州分江心為界至後唐同光元年改為)
(威勝軍周廣順二年三/月改為武勝軍避諱也)晉州(梁開平四年四月升為定/昌軍節度以絳沁二州𨽻)
(之至後唐同光元/年改為建雄軍)滄州(梁乾化二年三月改為順化軍/節度以張萬進歸順故也至後)
(唐同光元年/改為横海軍)華州(初為感化軍至後唐同光元年改為/鎮國軍至顯德元年八月降為刺史)
(直屬/京)耀州(梁正明元年十二月改為崇州升為靜勝軍/節度至後唐同光元年改為順義軍至二年)
(三月降為團練州至周顯/德二年降為刺史直屬京)潞州(梁龍德三年改為昭義/軍節度以李繼韜歸故)
(也後唐同光元年復為安義軍至/長興元年三月復舊名昭義軍)安州(後唐同光元年/改為安逺軍節)
(度至晉天福五年七月降為防禦使所管新州割𨽻許/州以李金全叛命故也至漢天福十二年六月復為安)
(懐軍節度至周顯德元/年十月又降為防禦州)新州(後唐同光二年七月升為/威塞軍節度以媯儒武三)
(州𨽻/之)應州(後唐天成元年七月升為彰國軍/節度以興唐軍為寰州以𨽻之)雲州(後唐/同光)
(二年七月復為大同/軍節度以應州𨽻之)陳州(晉開運二年十月升為鎮安/軍節度至漢天福十二年六)
(月降為刺史周廣順元年正月升為防禦州/二年七月復升為鎮安軍節度以潁州𨽻之)曹州(晉開/運二)
(年十月升為成信軍節度至漢天福十二年六月降為/刺史至周廣順二年七月復升彰信軍節度以鄆州𨽻)
(之/)襄州(晉天福七年降為防禦州直屬京所管均房二/州割𨽻鄧州以安從進叛命初平故也至漢天)
(福十二年六月復/舊為山南東道使)青州(晉開運元年十二月降為防禦/州與登萊淄三州並屬京以楊)
(光逺叛命初平故也至漢天福十/二年六月復舊為平盧軍節度)貝州(晉天福三年十/二月升為永清)
(軍節度以博冀二州𨽻之至周/顯徳元年十月降為防禦州)相州(梁正明元年三月/魏博節度使楊師)
(厚薨乃割相州建節度尋軍亂以地歸使唐莊宗改為/屬郡𨽻魏州至天福三年十月復升為彰徳軍節度以)
(澶衛二/州𨽻之)兖州(周廣順二年五月降為防禦州/以慕容彦超叛命初平故也)澶州(晉天/福三)
(年十一月初升為防禦𨽻相州移理所於徳勝/軍至九年八月升為節度號鎮寜以濮州𨽻之)鎮州(晉/天)
(福七年正月改為順國軍節度改常山為掌州郡應軍/額館馹帯當山名者並改為常山以安重榮叛命初平)
(故也至漢天福十二年/八月却並復為成徳軍)府州(漢天福十二年升為永安/軍節度至乾祐三年四月)
(降為團練州至顯徳/元年五月復舊軍額)代州(周顯徳元年升為靜塞/軍節度以初歸降故也)汾州
(顯徳元年五月升為寜化/軍節度以初歸降故也)䕫州(後唐天成二年七月/升為寜江軍節度)楚
州(後唐天成三年閏八/月升為順化軍節度)夀州(後唐天成三年十月/升為中正軍節度)閬州
(後唐天成四年十月/升為保寜軍節度)䖍州(後唐長興二年八月/升為昭信軍節度)洮州(後/唐)
(長興四年十一月/升為保順軍節度)溫州(晉天福四年八月升為静海/軍節度内出錢元瓘奏也)金州(晉/天)
(福四年五月升為懐徳軍節度至/漢天福十二年復降為防禦州)湖州(周顯徳六年二月/升為宣徳軍節度)
(從兩浙錢/宏俶奏也)
　　雜録
後唐天成九年十一月勅雄武軍節度使官銜内宜兼
押蕃落使二年七月勅頃用本朝親王遙領方鎮其在
鎮者遂云副大使知節度事但年代已深相沿未改今
天下侯伯並正節旄惟東西兩川未落副大使字宜令
今後祗書節度使
　　親王遙領節度使
後唐清泰元年六月以皇子重吉遙領成徳軍節度鎮冀
深趙等州觀察處置北面水陸轉運制置等使兼河南
尹判六軍諸衛事
晉天福八年以皇弟重睿為開封尹充管内河堤使時
重睿以年幼未出閣命左散騎常侍邊蔚權知府事逐
月支錢七十千米麫傔千人馬十匹草萊别支公用米
二十石麥五十石羊二千口每年麫三千斤錢四百千
開運二年五月又遙領雄武軍節度秦階成等州觀察
處置押蕃落管内營田制置等使至三年正月改領
武軍節度許　申等州觀察處置使三年三月以皇子
延照遙領鎮寧軍節度澶濮等州觀察處置管内河堤等
使至其年十一月改領保義軍節度陜虢等州觀察處
置等使
梁乾祐元年六月以皇弟勛領山南西道節度管内觀
察處置等使興元尹
　　宰相遙領節度使
後唐同光元年十月以侍中監修國史郭崇韜兼領成
德軍節度鎮冀深趙等觀察處置等州使真定尹
　　都䕶府
後唐長興三年四月中書門下奏據十道圖有大都䕶
除單于北庭等府久不置外今具員内節度使中見有
兩員外守安北都䕶安東都䕶今請祇以四大都䕶為
定額仍以安東大都䕶為首奉勅宜依其安南大都䕶
安西大都䕶安北大都䕶次之
　　軍
梁開平元年十二月于輝州碭山縣置崇德軍(太祖榆/社凡在)
(碭山置使以領之始/命朱彦讓為軍使)
晉天福四年五月改舊威州為清逺軍六年八月改澶
州頓邱鎮為徳清軍鎮使為軍使其年九月以新修胡梁
渡為大通軍(初置浮/橋故也)七年四月降雄州為昌化軍警州
為威肅軍其軍使委令本道差補
周顯德元年十月以萊蕪監為廣利軍從前監使張崇
謙奏請也(至六年十一月/復廢為萊蕪治)二年三月以李晏口為靜安
軍(李晏口當契丹入侵之路築/城屯軍為邊防人甚賴之)其年六月廢景州為定
逺軍所管東光弓高两縣𨽻滄州安陵縣𨽻德州其年
七月廢環州為通逺軍　三年五月以渦口鎮為鎮淮
軍　五年六月以鄂州漢陽縣為漢陽軍(時初平淮南/之地以江為)
(界/)六年十一月以鳯州固鎮為雄勝軍
　　諸使雜錄
梁朝諸使司名目有崇政院使租庸使宣徽院使
客省使天驥使飛龍使莊宅使大和庫使量徳使
儀鸞使乾文院使文思院使五坊如京使尚食使
司膳使洛苑使教坊使東上閤門使西上閤門使
内園栽接使弓箭庫使大内皇牆使武備庫使引
進使左藏庫使西京大内皇牆使閑廏使宫院使
翰林使
梁開平元年五月改御食使為司膳使小馬坊使為天
驥使文思院使為乾文院使同和院使為儀鸞使(至三/年十)
(一月乾文/院却置使)其年九月勅近年文武諸道奉使皆分外停
留今後兩浙福建廣州安南邕容等道使到發許住一
月湖南洪鄂黔桂住二十日荆襄同雍鎮定青滄許住十
日其餘近輔歇泊三五日如是往來道路據里數日行
兩驛若遇疾患及江河阻隔委所在長史具事由聞奏
仍仰御史臺覺察三年十月置左右軍巡使(以段明逺/為左軍巡)
(使鄧闕為右軍巡使時以遷都之始也其河南尹侍衛諸/軍雖合差人巡警京都往往濫發分曹異識多擾于民)
(乃置左軍巡管水北右軍巡管水南各置巡院罷/諸軍巡檢人員仍令判六軍朱衛張忠奭都管轄)
乾化元年十月以大理卿玉膳為安南送旌節官告使
(舊制巡撫黜陟冊命賑䘏弔賜入蕃等使選朝臣為之/其宣慰加官送旌節即以中官為之今以三品送旌節)
(新例/也)
後唐同光二年二月中書門下奏今後大鎮節度使管
三州已上者每年許奏管内官三人管三州已下
者許奏二人仍須是考績尤異如止于徵科及限
檢損無瑕祗得書考不得奏薦其防禦使每年許
奏一人刺史無奏薦之例更有將前資官請他處
除授者謂之横薦亦宜止絶如有違越中書不在施行
之限從之　其年三月中書門下奏儀仗法物使李肅
是偽梁制此使額使令主持又無考限况主持法物各
有本司請准舊停廢從
天成元年九月以尚書都官郎中庾傳美為三州搜圗
籍使其月北京奏准宣命于係省賣麴錢上每貫割留二
伯充本府公使(初朱守殷為河南尹官兼平章事與/執貴要交歡屢有宴㑹及告安重誨)
(司府無利潤支費遂議割麯/錢奏後之諸府因以為例)　二年三月二十一日勅
諸道州府所有專差人持禮往來皆具申奏况列蕃交
聘諸侯結歡乃自古之通規亦明朝之舊事近日皆章
奏禀命朝廷既旌敦好之風兼表睦隣之好且道非越
境何勞上聞宜令徧降勅命指揮諸道州府自今後應
是諸道差人持禮來去並令不要申奏　四年五月勅
今後諸州諸使凡於廨署並須專功增修不得信任摧
毁凡所制辦亦令勒具年月編于帳籍受代之際分明
交領不得因此接便擾人　其年六月勅州侯伯所請
賔從及主事元隨並令奏具名姓或㕘佐道虧各令加
罪　其年七月勅諸道州府不得奏薦將校職員乞行
恩命如顯有功效即列奏以聞
長興元年五月勅今後凡有除移准宣詔遣差外其餘
須候人到彼㸃檢交割軍州公事了日即可發離本處
仍令逐道觀察使散管内諸州准此　二年五月勅今
後應内外臣寮不計在朝出使並不得輒發書題妄行
請託于諸處安排公人宜令三司及諸道州府節使防
禦團練使刺史等或有人不畏條勅猶躡舊蹤者並仰
立具姓名聞奏發薦者貶所任府官求薦者配于邊逺
州縣常知所在如逐處長吏自狥人情顯違勅命祗被
替本人詣闕上訴勘問不虚長吏罰兩月俸發薦人比
前例更加一等被替人却令依舊仍從再勾當後三年
内除别顆(一作/顯)有罪名外不得妄有替移其長興一年五月
一日已前所犯不在上訴之限兼勅到後但是州府並
于舖驛及顯要處粉壁具錄勅命曉諭常令申舉永使
聞知况䝉國爵待人惟賢是舉稍開俊乂必命奬升其
有端士正人雄文大學言可以經綸王道行可以規矩
人倫但當顯陳表章明具薦論名始得正功不棄材所
期絶彼倖人豈可滯諸賢者　其年七月勅諸道奏薦
州縣官各定員數今宜增益以廣搜揚帶使相節度使
每年許薦三今加至五人不帶使相節度使許薦二人今加
至三人直屬京防禦團練使許薦一人今加至二人即不得
薦新罷任及過格之人如未曾有官者當别比擬
清泰元年八月勅凡闗差使須示均平今後文武百官
充使者宜令依輪羞中書置簿不得重叠其内降宣諭
不拘此例若當使自緣有事或不欲行注簿便當一依
長興三年正月後已曾奉使者便著為簿首已後差使
次第注之
晉天福二年二月勅今後中外臣寮或因差使出入不
得薦囑人于藩鎮希求事任如有犯者准長興三年勅
條處分　其月勅諸道馬步都虞候今後朝廷更不差
補委逐州府于衙前大將中選久歴事任曉㑹刑獄者
充仍以三年為限不得于元隨職員中差補其今月已
前見在任者如無罪犯宜令終其月限候將來得替仰
本道于衙前收管不得赴闕　五年六月勅承㫖者承
時君之㫖非近侍重臣無以禀命是以大朝㑹則以宰
臣承㫖草詔書則以學士承㫖若無區别何表等威除
翰林學士承㫖外殿前承㫖改為殿直樞密院承㫖改
為承宣御史臺三司閤門容省承㫖並令别定其名
其年七月二日勅應内外讀使諸司及請州府凡有諸
色公道事須是奏聞今後不得白狀及劄子記事申覆
如事闗機密即准元降宣命寔封斜角不題事目通下
其合由中書及中書勘㑹公事所申狀亦須是本司及
逐處官員印署不得將白狀及記事劄子兼令司局抄劄
子申宜令御史臺及宣徽院三司侍衛司諸道州府准此
漢乾祐三年五月勅諸防禦團練州申奏公事除朝廷
以軍期應副則不及開于㢘使如尋常公事不得自專須
先申本官斟酌以聞今後州府不得違越　其月勅諸
道州府宜差散從官大府五百人下州二百人宜量户
多少差團集本處管係立節級㸃檢教習警備州城至
周廣順元年三月勅其諸州府所差散從官親事官並
放歸農自去年四月已前州縣元管係人數一切仍舊
其逓鋪如已前招召到者且仰仍舊今後更不得招召
其諸處塲院並不得影庇兩税人户所有河北諸州有
及澤潞晉絳慈隰解等州於先差散從親事官内選弓
箭手祗且留住本州管係其餘放差(先是漢𨼆帝命諸/州於百姓内差散)
(從官親事官又差力及人户充逓舖文下三司/諸塲務召人户替占役兵皆不便於民故放之)其年七
月勅應諸道州府鎮務祗差補鎮符一員都虞候一員
餘並除廢(因尚書都官郎中曹/謙言上章故降是勅)
周廣順元年五月勅今後諸州府不得奏薦無前資及
無官并無出身人如有竒才異行亦許具名以聞便可
隨表赴闕當令有司考試朕當親覽
顯德五年四月六日勅應諸道州府進奏逐月合請俸
料及紙筆等錢宜令今後於本州公使錢内支給不得
分配人户及州縣門户如本州公使錢少不使支給處
祗不要置進奏官仰于衙前差有名粮職員充進奏聞
院副知仍二周年替罷本州優與安排
　
　
　
　
　
　五代㑹要卷二十四
欽定四庫全書
　五代㑹要卷二十五
　　　　　　　　　　　　宋　王溥　撰
　　幕府
後唐同光二年八月八日中書門下奏諸道除節度使
及兩使判官除受外職其餘職員并軍事判官伏以翹
車著詠戔帛垂文式重弓旌以光罇爼由是副知己之
薦成接士之榮必當備悉行藏習知才行允奉幕中之
畫以稱席上之珍爰自偽梁頗乖斯義皆從除授以佐
藩宣因緣多事之秋慮爽得人之選將期推擇式示更
張今後諸道除節度副使判官兩使除授外其餘職員
并諸州軍事判官等並任本道本州各當辟舉其軍事
判官仍不在奏官之限
天成元年八月十一日勅諸道開置幕府皆有舊規奏
薦官寮亦著前式茍或隳紊難正澆訛從前諸道奏請
判官若遇移鎮便合隨去若無除授亦隨府罷近年流
例有異從來使府雖過除移判官元守舊職今後若朝
廷除授者即不繫使府除移如是自請充職者便須隨
去如遇府罷其職亦罷又往例藩鎮帶平章事奏請判
官殿中已上許奏紫不帶平章事亦同帶平章事例處
分如是防禦團練使奏請判官自員外郎已下不在奏
緋之限其所奏判官州縣官並須將前任告赤隨奏到
京若是未曾有官須假職銜者亦須奏狀内言並未有
官如是節度觀察留後及權知軍州事並不在奏請判
官之限如刺史要奏州縣官並須申本道請發表章不
在自奏之限今日諸道奏請從事本無官序要結虚銜
不計職位高卑多是兼請朱紫不唯紊亂實啟倖求深
蠧彞章須行釐革宜令諸道州府仍下管内知州准勅
命處分　四年六月勅諸道節度行軍司馬名位雖高
或帥臣不在其軍州事節度副使權知
長興元年五月十六日勅去年相次有諸道前資掌書
記已下賔從到京求官人數極多或自述行止或得替
節度使論薦兼有已于郊天行事者即日朝班中無員
闕安排前件官等皆隨府罷職相次到京當奏辟之時
慎選盡由門館及替閒之後安排須告朝廷若不特議
區分即恐久令淹滯宜令于諸道掌書記已下據有員
闕處各除授一員仍自此凡是朝官及諸州府判官得
替一周年後得求官擢才特勅不在此限　其年十二月
十九日大常丞孔知邵奏諸道行軍副使兩使判官及
防禦團練軍事判官並請依考限欲滿一月前本處聞
奏朝廷除替從之兼上佐令錄判司主簿亦准此指揮
或有丁憂及不赴任因事停官身死並具月日申如不
依指揮罪本處官判官　二年二月中書門下奏准天
成四年六月二十日勅刺史准舊例以三年為限其少
尹上佐官以二十五月為限府縣官准長定格以三十
月為限其行軍副使兩使判官已下賔僚及防禦團練
副使判官推官軍事判官並宜以三十箇月為限如是
隨府不在此限　其年十二月勅今後兩使判官罷任
後一年外與比擬書記支使防禦團練判官等二年外
推巡防禦團練推官軍事判官等並三年與比擬仍每
遇除授量與改轉官資或階勛職次若文學智術超羣
倫者不拘月日之限才器卑陋階緣得事者即于州縣
官中比擬若州縣官中有文學雄奥識畧優深者亦於
班行諸道判官中比擬任使
清泰二年七月中書門下奏自今年三月後諸州刺史
奏軍判官九人行之有碍新勅慮在外未知勅軍判官
宜令本州刺史自選擇舉奏且初除本職未得與官或
與刺史連任相隨顯有勞能許本州刺史以聞量事奬
擢仍不得枉有論薦其三月後九人且與施行
晉天福二年二月勅前任諸道行軍副使等今後替罷
一年後方得赴闕其先替在京者宜令中書門下據見
有闕員除授仍勅諸道知
四年七月勅今後防禦團練刺史所奏從事無名官者不在申薦
漢乾祐元年正月勅其諸道行軍副使兩使判官今後
不得行奏薦委中書門下選帶使相節度使許奏節度
掌書記觀察支使節度推官不帶使相節度使只許奏
節度掌書記節推官其防禦團練判官等聴奏薦仍須
精擇才能其奏薦州縣官帶使相許薦三人不帶使相
許薦二人防禦團練刺史許薦一人仍舉唐朝晉朝勅
永為規則
周廣順元年三月勅副留守節度副使行軍兩京少尹
留守判官兩使判官共許差定當直人力不得過十五
人諸府少尹掌書記支使防禦團練副使不得過一十
人節度推官防禦團練軍事判官不得過七人並取本
㕔舊當直人力充若數少不及新定數目祗仰舊人數
差定仍令逐處係帳收管此外如不遵條制額外占差
人户本官當行朝典
顯德二年六月詔兩京諸道州府留守判官兩使判官
少尹防禦團練軍事判官今後並不得奏薦如隨郡已
歴前件官職任者不在此限其防禦團練刺史各置推
官一員
　　租税
後唐同光三年二月勅魏府小菉豆税每畝减放三升
城内店宅園囿比來無税頃因偽命遂有配徵後來以
所徵物色添助軍裝衣賜將令通濟宜示矜蠲今據𦂳
慢去處于見輸税絲上每兩作三等酌量納錢貴與充
本迴圖收市軍裝衣賜其絲仍與除放　其年閏十二
月吏部尚書李琪上疏曰臣聞古人有言榖者人之司
命地者榖之所生人者君之所理有其榖則國力備定
其地則人食足察其人則徭役均知此三者為國之急
務也軒黄已前不可詳記自堯堙洪水禹作司空于是
九等之田收什一之税其時户口一千三百餘萬定墾
田約九百二十萬頃為太平之盛及殷革夏命重立田
制畝税田十畝種公田一畝水旱同之亦什一之義也
洎周室立井田之法大約百里之國提封萬井出車千
乗戎馬四千匹畿内兵車萬乗馬四萬匹如以田法論
之亦什一之制也故當成康之世比堯舜之朝户口更
增二丅餘萬非他術也蓋三代之前皆量入以為出計
農以為軍雖逢水旱之災而有凶荒之備降及秦漢重
税工商急闗市之征倍舟車之筭人口既以減耗古制
猶復兼行按此時户口尚有千二百餘萬墾田亦一千
八百萬餘頃至乎三國並興兩晉之後則農夫少于軍
衆戰馬多于畊牛供軍須奪于農糧秣馬必侵于牛草
於是天下户口止有二百四千餘萬洎隋文之代與漢
比崇及煬帝之年又三分去二唐太宗文皇帝以四方
初定百姓未豐延訪羣臣各陳所見唯魏徵獨勸文皇
帝力行王道由是輕徭薄賦不奪農時進賢良悦忠直
天下斗粟直兩錢自正觀至于開元將及九百萬户五
千二百萬口墾田一千四百萬頃比之近古又多增加
是知救人瘼者以重斂為病源料兵食者以惠能為軍
政仲尼云百姓足君孰與不足臣之此言是魏徵所以
勸文皇也伏維深留宸鑒如以六軍方闕未可輕徭兩
税之餘猶須重斂則但不以折納為事一切以本色輸
官又不以紐配為名止以正税加納天下幸甚勅本朝徵科
唯配有兩税至於折納彼不施為宜依李琪所論應逐
税合納錢物斛斗鹽錢等宜令租庸司指揮並准元徵
本色輸納不得更改若合有移改即須具事由聞奏
天成元年四月赦節文應納夏秋税子先有省耗每斗
一升今後止納正税數不量省耗　四年五月五日户
部奏三京鄴都諸道州府逐年所徵夏秋税租兼鹽麴
折徵諸般錢榖等起徵餘流如後四十七處節候常早
大小麥麯麥豌豆五月十五日起徵八月一日納足正
税匹帛錢鞋地頭𣙜麴蠶鹽及諸色折科六月五日起
至八月二十日納足河南府華州耀陜絳鄭孟懐陳齊
棣延兖沂涂宿汝申安滑濮澶襄均房雍許邢洺磁唐
隋郢蔡同鄆魏汴潁復鄜宋亳蒲等州　二十三處節
候差晩隨本處與立兩等期限(二十三處州/郡未見)一十六處較
晩大小麥麫麥豌豆六月一日起徵至八月十五日納
足正税匹帛錢鞋地頭𣙜麴蠶鹽及諸色折科六月十
一日起徵至八月二十五日納足幽定鎮滄晉隰慈密
青鄧淄萊邠寧慶衍等七處節候尤晩大小麥豌豆六
月十日起徵至九月納足正税匹帛錢鞋𣙜麴錢等六
月二十日起徵至九月納足　并潞澤應威塞軍大同
軍振武軍等其月勅百姓今年夏苗委人户自通供手
狀具頃畝多少五家為保委無𨼆漏攢連狀本州具狀
送省州縣不得迭差人檢括如人户𨼆欺許令陳告其
田倍令并徵
長興二年六月勅委諸道觀察使屬縣于每村定有力
人户充村長與村人議有力人户出剰田苗補貧下不
迨頃苖自肯者即具狀徴收有力者即排段檢括自今年
起為定額有經災沴及逐年逋處不在此限　三年十
二月三司奏請諸道上供税物充兵士衣賜不足其天
下所納斛斗及錢除支贍外請依時估折納綾羅絹帛從
之
晉天福四年正月勅應諸道節度刺史不得擅加賦役
及於縣邑别立監徵所納田租委人户自量自槩
周顯德三年十月宣三司指揮諸道州府今後夏税以
六月一日起徵秋税至十月一日止徵永為定置　五
年七月詔曰朕以寰宇雖安烝民未泰當一夜觀書之
際校前賢阜俗之方近覧元稹長慶集見在同州時所
上均田表較當時之利病曲盡其情俾一境之生靈咸
受其賜傳於方册可得披尋因令製素成圗直書其事
庶王公觀覽觸目警心利國便民無亂條制背經合道
盡繫變通但要適宜所冀濟務繫乃勛舊共庇黎元今
賜元稹所奏均田圗一面至可領也(是時上將均定天/下民租故先以均)
(田圖遍/賜諸侯)　其年十月賜諸道均田詔曰朕以干戈既弭
寰海漸寧言念地征罕臻萟極須議並行均定所冀
永適重輕卿受任方隅深究治本必能副寡昧平分之
意察鄉閭致病之源明示條章用分寄任竚令集事允
屬推公今差使臣往彼撿括餘從别勅(乃命左散騎常/侍艾穎等三十)
(四人下諸州/檢定民租)
　　雜錄
後唐長興元年三月十三日勅天下州府受納稈草每
束納錢一文足一百束納拘子四莖充積年供使棗鐵
一莖充稕塲院其草并柴蒿一束納錢一文其納絹布
綾羅每疋納錢一十二文足絲綿納綿麻皮等每一十
兩納耗半兩鞋每量納錢一文足見錢每貫納七文足
省庫收納上件前物元條流見錢每貫納二文足絲綿
紬子每一百兩納耗一兩其諸色匹段並無加耗　二
年閏五月勅今後諸州店所納稈草每二十束别加耗
一束充塲司耗折其每來上舊納盤纒錢一文仰官典
同共易豎一一分明上厯至納遣了絶已來公使不輒
將出外
周廣順元年三月二十八日勅諸道州府牛皮今後犯
一張本犯人徒三年刺配重處色役本管節級所由杖九
十兩張以上本人處死本管節級所由徒二年半刺配
重處色役告事人賞錢五十千其人户有牛死者其本
户告報本地方所由節級鄰保人仰當日内同檢驗過
令本主盡時剥皮及申報本處官吏限十日内須送納
畢其筋骨不得𨼆落　二年十二月勅應天下人所納
牛皮今將逐年所納數三分内減收三分其一分于人
户苗畝上配定每秋夏苗共十頃納連角牛皮一張其
黄牛納乾筋四兩水牛半斤犢牸皮不在納限其皮人
户自詣本州送納所司不得邀難所有牛馬驢騾皮筋
骨今後官中更不禁斷並許私家共便買賣祗不得將
至敵疆興販仍仰闗津界首仔細覺察捕捉所犯人必
加深罪其州縣先置巡檢牛皮節級及朝廷先降條法
一切停廢
顯德三年五月勅應天下今後公私織造凡絹帛紬布
綾羅錦綺及諸色匹帛其幅尺斤兩並須合向來制度
不得輕弱假偽罔冒取價如有物色已上等限一百日
内並須破貨了絶如限外敢有違犯織造貨買者仰所
在節級所由撿捉送官　其年十月勅舊制織絁絹布
綾羅錦綺紗縠等幅濶二尺起來年後公私織造並須
及二尺五分不得夾帶粉藥宜令諸道州府嚴切指揮
來年所納官絹每疋須及一十二兩河北諸州并萊登
沂密州須及一十二兩絁紬止要夾密停匀不定斤両
絁紬絹長依舊四十二尺　四年二月六日勅節文諸
道州府所管屬縣每年秋夏徵科了畢後多是却追縣
典上州㑹來文鈔因兹科配斂掠宜令今後秋夏徵科
了足日仰本州府但取倉塲庫務納欠文鈔如無異同
不在更追官典諸道州府管内縣内鎮每有追攝公事
自前多差衙前使院職員及散從步奏官今後如是常
程追攝公事祗令府望知後承受逓送不得更差專人
若要切公事及軍期不在此限　五年六月四日勅諸
道州府應有商賈興販牛畜不計黄水牛凡經過處並
不得抽税如是貨賣處祗仰據賣價每一千抽税錢二
十不得别有邀難
　　團貎
周顯德五年十月詔諸道州府令團并鄉村大率以百
户為一團選三大户為耆長凡民家之有姦盜者三大
户察之民田之有耗登者三大户均之仍每及三載
　　帳籍
梁開平三年三月尚書户部奏請詔天下州府准舊章
申送户口帳籍從之
晉天福九年八月勅天下諸州各以係省錢榖秋夏徵
科為帳籍一季一奏一年賦税及限其藩侯郡守吏委
在任一年次年又不逋欠聴三周年為滿三年皆辦别
議遷陟
　　逃户
後唐天成三年十二月十日殿中監李延範奏請指揮
諸道州府每逃户歸業後委州司各與公憑二年内放
免兩税差科如有違許州論詳勘責若州縣官總得五
百户以上元等第奬酬從之
長興三年七月二十七日勅應諸處凡有今年為經水
澇逃户在園屋舍桑棗一物已上並可指揮州縣散下
鄉村委逐村節級鄰保人分明文簿各管現在不得輒令
毁拆房舍斬伐樹木及散失動使什物等俟本户歸業
日却依元數責令交付訖具無欠少罪結狀申本州縣
如元數内稱有物欠少許歸業户陳狀訴論所犯節級
并鄉鄰保人等並科違勅之罪仍勒倍償或至來年春
入務後有逃户未歸者其桑土即許鄰保人請佃供輸
租稅種後本主歸來亦准上指揮至秋收後還之
周顯德二年五月二十五日勅應自前及今後有逃户
莊田許人請射承佃供納租税如三周年後本户歸來
業者其桑土不論荒熟并莊田交還一分應已上承佃
户如是自出力别蓋造到屋舍及栽種到樹木園圃並
不在交還之限如五周年外歸業者莊田除本户墳塋
外不在交付如有荒廢桑土承佃户自來無力佃蒔祗
仰交割與歸業人户佃蒔　一近北諸州自契丹離亂
鄉村人户多被邊軍打掠向北近來多有百姓自番界
回來其莊田已被别户請射無處歸託今後如有五周
年内其本主還來識認不以桑土荒熟并莊園三分中
交還二分十周年内來者交還一半十五年内來者三
分中交還一分應上項承佃户如是自出力别蓋造到
屋舍及栽種到樹木園圃並不在給還之限如十五周
年外歸業者其莊田除本户墳塋外不在給還如有荒
廢桑土承佃户自來無力佃蒔祗仰交割與歸業人户佃
蒔一應有坐罪家破逃人户其户下物業並許别户陳
告請射承佃供納租税充為承業不限年嵗不在論認
之限所有本户及鄉村節級重行斷决　一諸州應有
冒佃逃户物業不納租税者其本户歸業之時不計年
限並許論認仰本縣立差人檢勘交割與本户為主如
本户不來歸業亦許别户請射為主所有冒佃人户及
本縣節級重行科斷如冒佃人户自來陳首承認租税
者特與免罪　一顯德二年正月二十五日已前應有
逃户抛下莊田自來全段無人承佃曾經省司指揮開
闢租税者宜令本州縣招㩦人户歸業及許别户請射
為主與免一年差税色役至第二年已後據見在桑木
及租蒔到見苗詣實供通輸納租税
　　雜錄
後天成元(一作/二)年十二月三日勅率土黎甿並輸王税逐
年上計祗在春時深虞所在之方或有無知之人不自
增修産業輒便攪擾鄉鄰既撓公門須嚴定制宜自今
後凡闗論認桑土二月後州縣不得受狀十月後間方
許論對仍令逐處官吏准前後條格據理斷割
周顯德四年七月勅起今後應有人論訴物業婚姻自
十一月一日後許承狀至二月三十日權停自二月三
十日已前如有陳訴至權停日公事未了絶者仰本處
州縣亦與盡理勘逐須見定奪了絶其本處官吏如敢
違慢並當重責其三月一日後至十月三十日前如有
婚田詞訟者州縣不得與理若是交相侵奪情理妨害
不可停滯者不拘此例
　　奴婢
後唐同光二年二月赦應有百姓婦女俘掠他處為婢
妾者不得占留一任骨肉識認
天成元年十月三日勅京城諸道若不是正口不得私
書契券輒使良人
周顯德五年七月新定刑統該誘良口勾引逃亡奴婢
與貨賣所有資裝者其私誘勾引之人伏請處死良口
奴婢並准律格處分如是居停主人元不是勾引之人
請行重斷其或分受贓物至三疋已上者處死如有將
良口于畨界貨賣者居停主人明知賣與畨界不告官
者亦請處死
　　道路
後唐天成三年二月興元府奏修斜谷開道二千八百
餘里四月洋州奏重開入蜀舊路比今官路近二十五
里五月夔州奏開新路至房州
長興二年八月勅准儀制令道路街巷賤避貴少避長輕
避重去避來宜令三京諸道州府各遍下縣鎮准舊儀制
于道路分明刻牌于要㑹坊門及諸橋柱曉示路人委
本界所由官司共相巡察有違犯者科違勅之罪　四
年正月西京留守王思同進擬開駱谷路圖上指山險
謂侍臣曰如此之險何以開通左右奏曰據興元闗内
兵戎交畨及轉餉大散修開斜谷路迂迴校五百里如
從駱谷自雍京直抵興元糧戍稍便然此路險阻尤甚
以此竭力開通將來霖雨亦煩修葺上□俛從其奏竟
無成功而止
　
　
　
　
　
　五代㑹要卷二十五
欽定四庫全書
　五代㑹要卷二十六
　　　　　　　　　　　　宋　王溥　撰
　　街巷
後唐同光二年八月初在京應有空閒地任諸色人請
射蓋造藩方侯伯内外臣寮於京邑之中無安居之所
亦可請射各自修營其空閒有主之地仍限半年本主
須自修蓋如過限不見屋宇亦許他人占射其月勅諸
道觀察防禦團練等使刺史出司土宇入覲朝廷將壯
宸居須崇甲第宜於洛京修宅一區
長興二年六月八日據左右軍巡使奏諸廂界内多有
人户侵占官街及坊曲内田地蓋造屋舍又不經官申
判押憑據廂界不敢懸便止絶竊恐久後别有人户更
于街坊占射轉有侵占不惟窄狹兼恐久後别有人户
及至人户爭競近日人户係税田地多被軍人百姓作
空閒田地便立封疆修築牆壁占射又無判押憑據及
本主或有文契典賣兼云占射年深或有税額及無税
空閒攔恡不令修蓋以此致有爭競廂界難以止絶者
其在京諸坊曲應有空閒田地先降勅命許人户請射
蓋造及見種蒔公私田地如是本主自有力便令蓋造
舍屋若無力即許人請射修蓋自後相次諸色人陳狀
委河南府勘逐如實是閒田不侵占官街然後指揮擘
畫交付今所稱諸色人侵占街坊於見有主稅地内占
射蓋造必慮有妨車牛過往及恐百姓互爭有論須定
規繩各令禦守京城應大街内有人户見蓋造得屋宇
外此後並不得更有蓋造其諸坊巷道兩邊常須通得
牛車如有小街巷亦須通得車馬來往此外並不得輒
有侵占應諸街坊通車牛外即日或有越衆迥然出頭
牽蓋舍屋棚閣等并須盡時毁拆仍據樽截外具留街
道闊狹尺丈一一分析申奏此後或更敢侵占不計多
少宜委地分官司量罪科斷其街道内除水渠外不得
穿掘取土若已有穿掘各勒逐地分人户速速填平京
城内諸坊曲除見定園林池亭外其餘種蒔及充菜園
并空閒田地除本主量力自要修造外並許人收買見
定已有居人諸坊曲内有空閒田地及種蒔并菜園等
如是臨街堪蓋店處田地每一間破明間七椽其每間
地價宜委河南府估價收買除堪蓋店外其餘若是連
店田地每畝宜定價錢七千更以次五千其未曾有蓋
造處宜令御史臺兩街使河南府依已前街坊田地分
擘畫出大街及逐坊界分各立坊門兼掛名額先定街
巷闊狹尺丈後其坊内空閒及見種田苗并充菜園等
田地亦據本主自要量力修蓋外並許諸色人收買修
蓋舍屋地宅如是臨街堪蓋店處田地每一間破明間
七椽其每間地價亦委河南府估價准前收買除堪蓋
店外其餘連店田地每畝宜定價錢七千以次近外每
畝五千更以次三千未有人買處且勒仍舊逺僻處或
欲置菜園任取穏便兼應本主所留諸色人置到田地
等並限三個月内修築蓋造須見次第仍不得兩處收
買田地其地祗許修造宅院并其間小小栽植竹木外
不得廣作園囿及種植田苗仍令御史臺常加覺察如
有故違仰具姓名申奏當行嚴斷其所置田地如是本
主種田苗及見菜園候收刈及冬藏畢方許交割據交
割日限後修蓋其已買地内所有苗税等宜令據畝數
出除其所買田地除本主白要修蓋外有合賣數目如妄
記形勢輒有逗留分外邀求有心占恡者許買地人經
䑓論訴勘逐不虚所犯之人當行重斷其地仍准價例
盡時交與所買之人其所買賣田地仍令御史臺委本
處巡按御史旋給與公憑仍免税契右宜令御史臺兩
街使河南府專切依次第擘畫曉示或有利便亦可臨
時詳奪奏聞　其月勅京城坊市人户菜園許人收買
竊慮本主占押年多以鬻蔬為業固多貧窶豈辦蓋造
恐資豪滑轉傷貧民若是有力人户及形勢職掌曹司
等已有居地外於别處及連宅買菜園令人主把或典
賃於人並准前勅價例如貧窮之人買得菜園自賣菜
供衣食者即等第特添價直仍賣者不得多恡田土買
者不得廣占田地各量事力須議修營
周顯德三年六月詔輦轂之下謂之浩穰萬國駿奔四
方繁㑹此地比為藩翰近建京都人物喧闐閭巷隘陿雨雪
則有泥濘之患風旱則多火燭之憂每遇炎熱相蒸易
生疾沴近者開廣都邑展引街坊雖然暫勞終成大利朕
自淮上回及京師周覽康衢更思通濟千門萬户得遂
安逸之心盛暑隆冬倍減寒燠之苦其京城内街道闊
五十步者許兩邊人户各於五步内取便種樹掘井修
蓋凉棚其三十步已下至二十五步者各與三步其次
有差
　　橋梁
晉天福六年二月置浮梁橋於得勝渡
　　闗
梁開平元年七月勅建國遷都俾新其制况山河之險
表裏為防今二京俱在闗東為内仍以潼闗𨽻陜州
其月勅改武牢闗為軍仍置虎牢闗軍使
　　市
後唐天成元年十一月二十一日勅在京市肆凡是絲
絹斛斗柴炭一物已上皆有牙人百姓將財物貨賣致
時物騰貴百姓困窮今後宜令河南府一切禁斷如是
産業人口畜乗須憑牙保此外並不得輒置仍委兩軍
巡使覺察切加捉獲如違並當嚴斷
周廣順二年十二月開封府奏商賈及諸色人訴稱被
牙人店主引領百姓賒買財貨違限不還其亦有將物
去後便與牙人設計公然𨼆没及莊宅牙人等亦多與
有物業人通情重叠將産宅立契典當或虚指别人産
業及浮造屋舍偽稱祖父所置更有卑幼骨肉不問家
長衷私典賣及將倚當取債或是骨肉物業自已不合有
分倚强凌弱公行典賣牙人錢主通同䝉昧致有爭訟
起今後欲乞明降指揮應有諸色牙人店主人引致買
賣並須錢物交相分付或還錢未足祗仰牙行人店主
明立期限勒定文字逓相委保如數内有人前却及違
限别無抵當便仰連署契人同力填還如諸色人牙行
人内有貧窮無信行者恐已後悞累即却衆扶集出如
是客旅自與人商量交易其店主人牙行人並不得邀
難遮占稱須依行店事例引致如有此色人亦加深罪
其有典質倚當物業仰官牙人業主及四隣同署文契
委不是曾將物業印税之時於税務内納契白一本務
司㸃檢須有官牙人鄰人押署處及委不是重叠倚當
方得與印如有故違闗連人押行科斷仍徵還錢物如
業主别無抵當仰同署契行保鄰人物分代納如是卑
幼不問家長便將物業典賣倚當或雖是骨肉物色自
已不合有分輒敢契賣倚當者所犯人重行科斷其牙
人錢主並當深罪所有物業請准格律指揮如有典賣
莊宅准例房親隣人合得承當若是親人不要及著價
不及方得别處商量不得虚抬價例䝉昧公私有發覺
已任親人論理勘責不虚業主牙保人並行重斷仍改
正物業或親鄰人不收買妄有遮恡阻滯交易者亦當
深罪從之
　　城郭
後唐天成元年四月勅京都之内右無郡城本朝多事
已來諸侯握兵自保張全義土功斯設李罕之砦地猶
存時以廓清固宜除剗若特差夫役又恐擾人宜令河
南府先分擘出舊日街巷其城壕許占射平填便任蓋
屋宇其城基内舊有巷道處便為巷道不得徇情妄有
侵射仍請射後限一月如無力平剗許有力人户占射
平填
周廣順二年正月詔開封府修補京師羅城率畿内丁
夫五萬五千版築旬日而罷
顯德二年四月詔曰惟王建國實曰京師度地居民固
有前則東京車馬輻輳水陸㑹通時向隆平日增繁盛
而都城因舊制度未恢諸衛軍營或多窄狹百司公署
無處興修加以坊市之中邸店有限工商外至億兆無
窮僦賃之資增添不定貧乏之户供辦實難而又屋宇
交連街衢湫隘入夏有暑濕之苦居常多煙火之憂將
便公私須廣都邑宜令所司於京城四面别築羅城先
立標識候將來冬末春初農務開時即量差近甸人夫
漸次修築春作纔動便令放散或土功未畢即次年修
築今後凡有營𦵏及興窑竈并草市並須立標識七里
外其標識内候官中擘畫定軍營街巷倉塲諸司公廨
院務了即任百姓營造至三年正月發畿内及滑曹鄭
之丁夫十餘萬築新羅城仍使曹州節度使韓通充部
署大使
　　館驛
晉天福五年九月改東京上源驛為都亭驛
周廣順二年十二月勅諸道所差知館驛人不得於州
縣别差人户貼助致擾貧民
顯德四年四月改赤倉驛為通吳驛(初世宗始議圖南/命於赤倉置驛至)
(是以其/名識之)五年五月以城東新驛為懐信驛(待江南/二使也)
　　鹽
後唐同光三年二月勅魏府每年所徵隨絲鹽錢每兩
與減放五文逐年俵賣蠶鹽食鹽夫鹽甜次冷鹽每斗
與減五十欒鹽與減三十
天成元年四月勅諸州府百姓合散蠶鹽今後每年抵
二月内一度俵散依夏税限納錢
晉天福元年十一月赦節文洛京管内逐年所配人户
食鹽起來年每斗減放十文　七年十一月宣㫖下三
司應有往來鹽貨悉稅之過税每斤七文住税每斤
十文其諸道應有係屬州府鹽務並令省司差人勾當先
是諸州府除俵散蠶鹽徵錢外每年米鹽界分塲務約
糶錢一十七萬貫有餘言事者稱雖得此錢百姓多犯
鹽法請將上件食鹽錢於諸道州府計户每户一貫至
二百為五等配之然後任人逐便興販既不虧官又益
百姓朝廷行之諸處塲務且仍舊俄而鹽貨頓賤去出
鹽諸處州縣每斤不過二十掌事者又稱驟改其法奏
請重置税焉蓋欲絶興販歸利於官塲院糶鹽雖多人
户鹽錢又不放免民甚苦之
周廣順二年三月勅青白池務素有定規祇自近年頗
乖循守北來青鹽一石抽税錢八百鹽一斗白鹽一石
抽税錢五百鹽五升訪聞改法已來不便商販宜令慶
州𣙜鹽務今後每青鹽一石依舊抽税八百八十五陌
鹽一斗白鹽一石抽税錢五百八十五陌鹽五升此外
更不得别有邀求青白鹽池在鹽州北唐朝元營四池
曰烏池白池瓦窑池紐頂池今出税置吏惟有青白二
池　三年二月勅諸州府并外縣鎮城内其居人屋税
鹽今後不俵其鹽錢亦不徵納所有鄉村人户合請蠶
鹽所在州縣城鎮嚴切檢校不得放入城門
顯德元年十二月上謂侍臣曰朕覽食末鹽州郡犯私
鹽多於顆鹽界分蓋卑濕之地易於刮鹹煎造豈惟違
我𣙜法兼又汚我好鹽况末鹽煎煉搬運費用倍於顆
鹽今宜分割十餘州令食顆鹽不唯輦運省力兼又少
人犯禁自是曹宋已西十餘州皆食顆鹽　三年十月
勅漳河以北州府管界　是官塲糶鹽今後除城郭草
市内仍舊禁法其鄉村並不鹽貨通商逐處有鹽滷之
地一任人户煎煉興販但不得踰越漳河入不過商界
　　麴
梁開平三年十一月勅聴諸道州府百姓自造麴官中
不禁
後唐天成三年七月十三日勅應三京鄴都諸道州府
鄉村人户自今年七月後於夏秋田苗上畝納麴錢五
文足陌一任百姓造麴醖酒供家其錢隨夏秋徴納並
不折色其京都及諸道州府縣鎮坊界及闗城草市内
應逐年買官麴酒户便許自造麴醖酒貨賣仍取天成
二年正月至年終一年逐户計筭都買麴錢數内十分
祗納二分以充𣙜酒錢便從今年七月後管數徵納𣙜
酒户外餘諸色人亦許私造酒麴供家即不得衷私賣
酒如有故違便仰糾察勒依中等酒户納𣙜其村坊一
任估賣不在納𣙜之限其麴勅命到後任便踏造如賣
麴酒户中有去年曾買官麴今年因事不便買麴任開
店者則與出落如觀新勅有情愿開店投𣙜者則不計
舊户新户便令依見納錢等户例出𣙜此估酒户中有
無力開店賣酒者亦許隨處陳狀其舊納錢並宜停廢
應諸處亦仰十分減八分價錢出賣不得更請官本踏
造
長興二年三月勅節文諸道州府人户每秋苗一畝上
元徴麴錢五文今後特放二(一作/三)文仍徴三(一作/二)文
勅應三京諸道州府苗畝上所徴麴錢便從今年夏並
放其麴官中自造委逐州減舊價一半於在城撲斷貨
賣除在城居人不得私造外鄉村人户或要供家一任
自造勅既下人甚便之　其年七月三司奏諸道州府
申論先有勅命許百姓造麴不來官塲收買伏慮課額
不迨請准前麴法百姓與在城條法一例指揮從之仍
據百姓已造到麴務令送納入官量支還麥本
周顯德四年七月勅諸道州府麴務今後往例官中禁
法賣麴逐處先置都務處候到日並仰停罷據見在麴
數准備貨賣兼據年計合使麴數依時踏造候人户將
到價錢據數給麴不得賖賣抑配與人其外塲酒務一
切仍舊應鄉村人户今後並許自造米醋及賣糟造醋
供食仍許於本州縣界就精美處沽賣其酒麴條法依
舊施行(先是晉漢已來諸道州府皆㩁計麴額置都務/以沽酒民間酒醋皆漓薄上知其弊故命改法)
　　鐵
後唐長興二年十二月勅今後不計農器燒器動使諸
物並許百姓遂便自鑄造諸道監治除當年定數鑄辦
供軍熟鐵并器物外祗管出生鐵比已前價各隨逐處
現定高低每斤一例減十文貨賣雜使熟鐵亦任百姓
自煉巡檢節級勾當賣鐵場官并鋪户一切並廢鄉村
百姓祗於係省夏秋苗畝内納農器錢一文五分足隨
夏秋税二時送納
晉天福六年八月勅節文諸道鐵冶三司先條流百姓
農具破者須於官塲中賣鑄時却於官塲中買鐵今後
並許百姓取便鑄造買賣所在場院不得禁止攪擾
　　鹽鐵雜條上
後唐長興四年五月七日諸道鹽鐵轉運使奏諸道州
府鹽法條流元末大槩定奪謹具如後一應食顆鹽州
府省司各置𣙜糶折博場院應是鄉村並通私商興販
所有折博每年人户蠶鹽並不許挾帶一斤一兩入城
侵奪𣙜糶課利如違犯者一兩以上至一斤賣買人各
杖六十一斤以上至三斤買賣人各杖七十三斤以上
至五斤買賣人各杖八十五斤以上至十斤買賣人各
徒三年十斤以上不計多少買賣人各决脊杖二十處
死所有犯鹽人隨行錢騾畜等並納入官所有元本家業
莊田如是全家逃走者即行㸃納仍許搬載脚户經過
店主并御下人力等糾告等第支與優給如知情不告
與賣鹽人同罪其犯鹽人經過處地分門司廂界巡檢
節級所由并諸色闗連人等不專覺察委本州臨特斷
訖散省如是門司闗津口鋪捉獲私鹽即依下項等第
支給一半賣錢十斤以上至五十斤支賞錢二十千五
十斤以上至一百斤支賞錢三十千一百斤以上支賞
錢五十千應食末鹽地界州府縣鎮所有𣙜糶場院人
内外禁法即末鹽一概條流應刮醎煎醎不計多少斤
兩並處極法并許四鄰及諸色人等陳告等第支給賞
錢欲指揮此後犯一兩以上至一斤買賣人各杖六十
一斤以上至二斤買賣人各杖七十二斤以上至三斤
買賣人各徒一年三斤以上至五斤買賣人各徒二年
五斤以上買賣人各决脊杖處死如是收到醎土鹽水即
委本處煎煉鹽數准條科斷或有已曾違犯不至死刑
經斷後公然不懼條流再犯者不計斤兩多少所犯人
並處極法其𣙜糶塲院員寮節級人力煎醎池各竈户
搬鹽舡網押綱軍將衙官梢工等具知鹽法如有公然
偷盜官鹽或將貨賣其買賣人及過鹽主人知情不告
並依前項刮鹹例五斤以上處死其諸色闗連人等首告
支賞錢即准洛京邢鎮條流事例指揮顆末青白等鹽
元不許界分叅雜其顆鹽先許通商之時指揮不得將
帶入末鹽地界如有違犯一斤一兩並處極法所隨行
物色除鹽外一半納官一半與捉事充賞其餘鹽色未
有畫一條流其洛京并鎮定邢州管内多有北京末鹽
入界捉獲并依洛京條流科斷欲指揮此後但是顆末
青白諸色鹽侵界叅雜捉獲並准洛京條流施行慶
州青白𣙜税院元有透税條流所有隨行驢物色一半
祗與捉事人充賞其餘一半并鹽並納入官欲並且依
舊一斗以上至三斗杖七十三斗以上至五斗徒一年
五斗以上處死安色解縣兩池𣙜鹽院河中節度使兼
判之時申到畫一事件條流等准勅牒兩地所出鹽舊
日若無文榜如擅將一斤八兩准元勅條並處極法其
犯鹽人應有錢物並與捉事人充賞者切以兩池禁棘
峻阻不通行人四面各置塲門弓射分擘鹽池地分居
住並在棘圍裡面更不别有差遣祗令巡䕶鹽池如此
後有人偷盗官鹽一斤一兩出池其犯鹽人並准元勅
條流處分應有隨行錢物並納入官其捉事人依下項
定支授給若是廵檢弓射池塲門子自不專切廵察致
有透漏到棘圍外被别人捉獲及有糾告兼同行反告
官中更不坐罪陳告人亦依捉事人支賞應有知情偷
盗官鹽之人亦依犯鹽人一例處斷其不知情闗連人
臨時酌情定罪所有透漏地分官射及池塲門子如是
透漏出鹽二十斤以下徒一年半十斤以上至二十斤
支賞錢二十千二十斤以上至五十斤支賞錢二十千
五十斤以上至一百斤支賞錢三十千一百斤以上支
賞錢五十千前項所定奪到鹽法條流其應屬州
府捉獲抵犯之人便委本府州檢條流科斷訖申奏
别報省司其屬省院捉到犯鹽之人干死刑者即勘
情罪由犯上候省司指揮不至極刑者便委務司准
條流决放訖申報從之
　五代㑹要卷二十六
欽定四庫全書
　五代㑹要卷二十七
　　　　　　　　　　　　　宋　王溥　撰
　　鹽鐵雜條下
周廣順二年九月十八日勅條流禁私鹽麴法如後
一諸色犯鹽麴所犯一斤以下至一兩杖八十配役五
斤以下一斤以上徒三年配役五斤以上並决重杖一
頓處死　一應所犯鹽麴闗津門司廂巡門如有透漏
並行勘斷　一刮􁨗煎煉私鹽所犯一斤以下徒三年
配役一斤以上並法重杖一頓處死犯私鹽若捉到􁨗
水祗煎成鹽秤槃定罪逐處凡􁨗鹵之地所在官吏節
級所由常須巡檢村坊隣保逓相覺察若有所犯處彰
露並行勘斷　一所犯私鹽捉事告事人各賚賞錢以
係省錢充至死刑者賞五十千不及死刑者三十千
一顆末鹽各有界分若將本地分鹽侵越疆界同諸色
犯鹽例科斷　一鄉村人户所請蠶鹽祗得將歸裛繭
供食不得别將轉易貨賣投托與人如違並同諸色犯
鹽例科斷若是所請蠶鹽道路津濟經過州府縣鎮委
三司明行指揮　一凡買鹽麴並須于官塲務内買若
衷私投托興販其買賣人並同諸色犯鹽麴例　一諸
官塲官務如有羡餘出剰鹽麴並許盡底到官如衷私貨
買者買賣人並同諸色人犯鹽麴科斷若鹽鋪酒店户
及諸色人與塲院私衷貨者並同罪斷　一所犯私鹽
麴有同情共犯者若是骨肉卑幼奴婢同犯祗家長主
首如家長主首不知情祗罪造意者餘減等科斷若是
他人同犯並同情科斷遣(若與他人同犯據遂人脚/下所犯斤兩依輕重斷遣)
一州縣城鎮郭下人户係屋税合請鹽者若是州府並
於城内請給若是外縣郭鎮下人户亦許將鹽歸家供
食仰本縣預取逐户合請鹽數目攅定文帳部領人户
給勒本處官吏及所在場務同㸃檢入城若縣鎮郭下人
户城外别有莊田亦仰本縣預前分擘開坐勿令一處
分給供使　一應諸道今後若捉獲犯私鹽麴人罪犯
分明正該條法便仰斷遣訖奏若稍涉疑誤祗須申奏
取裁
顯德三年八月二十四日宣頭節文改立鹽法如後
一贍國軍堂場務邢洺州鹽務應有見垜貯鹽貨處并
煎鹽煬灶及應是鹻地並須四面修置牆塹如是地里遥逺難為
修置牆塹即作濠籬規隔内偷盗夾帶官鹽兼於濠籬外煎
造鹽貨便仰收捉及許諸色人陳告所犯不計多少斤兩並决
重杖一頓處死其經歴地方及門引節級人員並當量
罪酌斷所有捉事告事人賞錢二十千一斤以上至十
斤賞錢二十千一十斤以上賞錢五十千　一應有不
係官鹽處鹻地並須標識委本州府差公幹職員與巡
鹽節級村保地主隣人同共巡檢若諸色偷刮鹻地便
即收捉及許人陳告若勘逐不虚捉事人每獲一人賞
絹一十匹獲二人賞絹二十匹獲三人以上不計人數
賞絹五十匹刮鹻煎鹽人并知情人所犯不計多少斤
两並决重杖一頓處死其刮􁨗處地分并刮􁨗人住處
巡檢節級所由村保各徒二年半令衆一月依衆勾當
刮􁨗處地主不切檢校徒二年令衆一月　一顆鹽地
分界内有人刮􁨗煎煉貨鹽並依前法　一今縁改價
賣鹽慮有别界分鹽貨逓相侵犯及将鹽入城諸色犯鹽
人今下一司依下項條目科㫁其犯鹽人隨行物色給與
本家其鹽沒入官所經歴地分節級人員並行勘㫁一兩
至一斤决脊杖五十令衆半月捉事告事人賞錢五千一
斤以上至一十斤徒一年半令衆一月捉事告事人賞錢七
千十斤以上不計多少徒二年配發運務役一年捉事告事
人賞錢七千(别本作/十千)　一諸州人户所請蠶鹽不得於鄉
村裏貨賣及信團頭脚户縣司請鹽節級所由等剋折糶
賣如冇犯者依諸色犯鹽例科㫁　一如有人於河東界将
鹽過來自家界内有人往彼興販鹽貨所犯者並處斬
其犯鹽人隨行驢畜資財並與捉事人充賞
　　漕運
後唐同光三年閏十一月吏部尚書李琪上疏曰臣伏
思漢文帝時欲人務農及募人入粟得拜爵及贖罪景
帝亦如之後漢安帝時水旱不足三公奏請富人入粟
得封闗内侯及公卿以下散官本朝乾元中亦曾如此
今陛下縱不欲入粟授官願降明勅下諸道合差百姓
轉搬之處有能出力運官物到官者五百石以上白身
授一初任州縣官有官者依資次遷授次遷者便與放
選千石以上至萬石者不拘文武顯是賞酬免令方春
農人流散此亦轉倉贍軍之一術也勅李琪所論召募
轉倉斛斗與官行賞委租庸司下諸州府有應募者奏
聞施行
長興二年五月三日勅應沿河船般倉依北面轉運司
船般倉例每一石于數内與之銷破二升　四年三月
三日三司奏洛河水運自洛口至京往來牽船下卸皆
是水運牙官每人管定四十石今洛岸至倉門稍逺牙
官運轉維艱近日例多逃走今欲於沿河北岸别鑿一
灣引船直至倉門下卸其工欲於諸軍傔人内差借從
之尋命捧聖衛指揮使朱洪實鑿開河灣至贍國倉門
周顯德二年正月上謂侍臣曰轉輸之物向來皆給斗
耗自漢已來不與支破倉廪所納新物尚破省耗况水
路所搬豈無損失今之後每石宜與耗一斗　四年四
月詔疏下汴水一𣲖北入於五丈河又東北達於濟自
是齊魯之舟楫皆至京師　六年二月命侍衛馬軍指
揮使韓令坤自京東流下汴水入于蔡河命侍衛步軍
都指揮使袁彦浚五丈河以通漕運
　　倉
梁開平四年五月勅補開封府及河南北倉吏非舊典
也
後唐天成二年六月二十九日户部奏先准天成元年
五月十五日勅撿納夏秋苗子斛斗一斗祗納一斗官
中納不收耗人户送納之時如有使官布袋者每一布
袋使百姓納錢八文内五文與擎布袋人餘三文即與倉司充
吃食鋪襯紙筆盤纒若是人户出布袋祗令納三文與
倉司
長興二年閏五月三日勅諸道州府所納兩税斛斗今
後每斗上納加耗二合准備倉司耗折其收到布袋錢
仰官典同共繫署一一分明上歴支緡
晉天福八年五月十五日三司奏天下今後諸倉請據
人户元納耗二升内一升依舊送納本色充備䑕雀耗
折一升即令人户送納價錢兩文足與元納錢八文足
共一十文足充備倉司斗袋人夫及諸色吃食紙筆鋪
襯盤纒支費從之
周廣順元年正月勅節文其諸道州府倉塲庫務宜令
節度使刺史專切鈐轄掌納官吏一依省條指揮不得
納斗餘秤耗舊來所進羡餘物今後一切停罷
　　疏鑿利人
周顯德五年十一月以尚書司勲郎中何幼冲為闗西
渠堰使命於雍耀二州界疏涇水以溉田
　　閉糶
後唐同光三年閏十二月十九日勅今嵗自春以來水
澇為患物價騰湧人户多於西京收糴斛斗近聞京西諸
道州府逐道皆有税錢遂不通行乃同閉糶宜令宣下
京西諸道州府凡閉糶斛斗不得輒有税率及經過水
陸門坊鎮縣妄有邀難
周廣順元年四月勅天災流行分野代有茍或閉糶豈
是愛人宜令沿淮渡口鎮浦不得掯淮南人糶易　三
年七月勅沿淮諸州㸃檢淮南人所糶量倉如是以驢
騾為馱及負擔遇即放過不得以舟車輦運過淮先是
淮南大旱井泉竭太祖愍之命許博糶至是聞吳人收
糶入官以備軍倉詔止輦運過者
　　泉貨
後唐同光二年三月勅泉布之弊雜以鉛錫惟是江湖
之外盜鑄尤多市肆之間公行無畏因是綱商夾帶舟
載往來換易好錢藏貯富室實為蠧弊須有條法宜令
京城及諸道行市行使錢内㸃檢雜惡鉛錫並宜禁斷
沿江州縣每有舟船到岸嚴加覺察若私載往來並宜
收納
天成元年中書門下奏訪聞近日諸道州府所買賣銅
器價貴多是銷鎔現錢以邀厚利勅宜徧行曉告如原
舊破損銅器及碎銅即許鑄造器物如生銅器物每斤
價定二百熟銅器物每斤四百如違價　買賣之人依
盜鑄錢律文科斷　其年十一月六日勅諸道州府約
勒見錢素有條制若全禁斷實匪通規宜令遍指揮三
司及諸道州府其諸城門所出見錢如五百以上不得
放出如稍違犯即准舊條指揮其沿淮諸州縣鎮亦准
元降勅命處分　其年十二月勅行使銅錢之内訪聞
夾帶鐵鑞若不嚴設條法轉恐私家鑄造應中外所使
銅錢内鐵鑞錢即宜毁棄不得輒有行用如違其所使錢不
計多少並納入官仍科深罪　二年七月十三日度支
奏三京鄴都並諸道州府市肆買賣所使見錢等每有
條章每陌八十文近訪聞在京及諸道街坊市肆人户
不顧條章皆將短陌轉換長錢但恣欺罔殊無畏忌若
不條約轉啟倖門請更嚴降指揮及榜示管界州府鎮
縣軍人百姓商旅等凡有買賣並須使八十陌錢兼令
巡司廂界節級所由㸃檢覺察如有無知之輩依前故
違輒將短錢興販便即收捉委逐州府枷項收禁勘責
所犯人准條奏處斷訖申奏其錢盡底沒納入官奉勅
宜依度支所奏　四年九月勅先條上三京諸道州府
不得於市使錢内夾帶鉛鐵錢雖已約束仍聞公然行
使今後有人於錢陌内捉到一文至兩文所使錢不計
多少納官所犯准條流科罪
清泰二年十二月勅御史臺宜曉告中外不得使用鉛
錢如違犯者准條法處分
晉天福三年三月勅歴代鑄錢濟時為寳義無監務已
絶增添近來趨利之人違法甚衆銷鎔不已毁蠧日滋
禁制未嚴奸弊莫止須行重法以息濫源宜令鹽鐵使
禁止私下行造鑄銅器　其年十二月詔曰國家所資
泉貨為重銷蠧則甚添鑄無聞爰降條章俾臻富庶
宜令三京鄴都諸道州府無問公私應有銅者並許鑄
錢仍以天福元寳為文左環讀之委鹽鐵司鑄様頒下
諸道令每一錢重二銖四絫三十錢重一兩或慮諸色人
接便將鉛鐵鑄造雜亂銅錢仍令三京鄴都諸道州府
依舊禁斷尚慮逐處銅數不多宜令諸道應有久廢銅
冶處許百姓取便開鍊永逺為主官中不取課利其有
生熟銅仍許所在中賣入官或任自鑄錢行用其餘許
鑄錢外不得輒便别鑄銅器如有違犯者並准三年三
月勅條處分　其年十二月勅先許鑄錢仍每一錢重
二銖四絫三十錢重一兩竊慮逐處缺銅難依先定錢兩
宜令天下無問公私應有銅處欲鑄錢者一任取便
酌量輕重鑄造因兹不得入鉛并鐵及缺漏不堪久逺
流行仍委鹽鐵使明行曉示餘准元勅指揮仍付所司
　四年七月勅先令天下州府公私鑄錢近聞以鉛錫
相叅缺薄小弱有違條制不可乆行今後祗官鑄錢私
下禁舊法
周廣順元年三月二十八日勅銅法今官中更不禁斷
一任興販所有錢一色即不得銷鑄為銅器貨賣如有
犯者有人糾告捉獲所犯人不計多少斤兩並處死其地
分所由節級徒一年鄰保人杖七十其告事人給與賞
錢一百貫
顯德二年九月一日勅國家之利泉貨為先近朝已來
久絶鑄造至於私下不禁銷鎔嵗月漸深奸弊尤甚今
採銅興冶立監鑄錢冀便公私宜行條制起今後除朝
廷法物軍器官物及鏡并寺觀内鐘磬鈸相輪火珠鈴
鐸外其餘銅器一切禁斷應兩京諸道州府銅象器物
諸色裝鉸所用銅限勅到五十日内並須毁廢送官其
私下所納利銅據斤兩給付價錢如出限及有隠藏及
埋窖使用者一兩至一斤所犯人及知情人徒二年所
由節級四隣杖七十捉事告事人賞錢十貫一斤至五
斤所犯及知情人各徒三年所由節級四隣杖九十捉
事告事人賞錢二十貫五斤以上不計多少所犯人處
死知情人徒二年配役一年所由節級四隣杖一百捉
事告事人賞錢三十貫其人户若納到熟銅每斤官中
給錢一百五十生銅每斤一百其銅鏡令官中鑄造于
東京置塲貨賣許人收買于諸處興販其朝廷及諸州
見管法物軍器官物舊用銅製造并裝飾者候經使用
破壞即時改造仍令後不得更使銅内有合使銅者奏
取進止　四年六月十一日宣命指揮限外有人將銅
器及銅於官場貨賣支給價錢如使隠藏及使用者並
准元勅科斷其熟銅令每斤添及二百生銅添及一百
五十收買所有諸處山場野務採鍊淘沙依舊例銅每
二十兩為一斤今時每一十六兩為一斤給錢一百二
十收買兼知高麗多有銅貨仍許青登萊州人户興販
如有將來中賣入官者便仰給錢收買即不得私下買
賣
　　諸色料錢上
梁開平三年正月詔曰祿俸所以養賢而勵奉公也朕
今肇建諸色已異郊禋職貢至多置用差少其百官俸
料委左藏庫依例全給
後唐同光三年二月十九日租庸院奏新定四京及諸
道副使判官已不俸料請降勅各下逐處支遣兼除所
置副使判官掌書記推官外如本處更妄稱簡署官員
即勒本道節度使自備請給不得正破係省錢物
諸道藩鎮請祗置節度使副節度觀察判官掌書記推
官共五員
節度使副料錢每月四十千依除實數錢厨料米一石
麫二石内價錢三千蒿六十束柴三十束春服絹十五
疋冬服絹一十五疋綿三十兩私馬二匹草料
節度觀察判官料錢每月三十千依除實錢厨料米六
斗麫一石六斗價錢二千蒿四十束柴二十束春服絹一
十二疋冬服絹一十二疋綿二十五兩私馬一匹草料
節度掌書記料錢每月二十五千依除實錢厨料米六
斗麫一石二斗内價錢一千五百蒿三十束柴一十五
束春服絹一十疋冬服絹一十疋綿二十兩私馬一匹
草料
節度推官料錢每月一十五千依除實錢厨料米六斗
麫一石二斗内價錢一千五百蒿三十束柴一十五束
春服絹一十疋冬服絹一十疋綿二十兩私馬一匹草
料
留州兼判六軍請置副使判官推官三員副使依節度
副使例判官依觀察判官例推官依諸道推官例留守
不判六軍請置判官推官二員
判官依節度觀察判官例推官依諸道推官例四京府
請祗置推官一員如已有判官即不置判官其請受准
留守推官例其料錢准百官例折支所有厨料時服等
即給本色右奉勅宜令諸道節鎮依舊更置觀察支使一
員其俸料春衣賜仍准掌書記例支遣餘依租庸院所
奏
　
　
　
　
　
　
　
　
　
　
　
　
　
　
　
　五代㑹要卷二十七
欽定四庫全書
　五代㑹要卷二十八
　　　　　　　　　　　　宋　王溥　撰
　　諸色料錢下
後唐同光三年二月十五日租庸院奏諸道州縣官并
防禦團練副使判官等俸料各據逐處具到事例文帳
内㸃檢舊來支遣則例錢數不等所請折支物色又加
錢數不定難為勘㑹今除東京管内州縣官見支折支
課錢且依舊外其三京并諸州於舊日支遣錢數等第
重定則例兼切循本朝事體防禦團練副使判官外其
餘推巡以下職員皆是本處自要辟請圓融月俸贍給
亦乞依舊規繩省司更不支給錢物謹具如後
防禦團練副使判官副使逐月料錢三十千貫判官逐
月二十千貫
刺史州元無副使有者請廢其軍事判官所有月俸亦
是刺史已俸内支贍
三京少尹支料錢逐月三十千貫赤縣令每月正受支
料錢二十五千貫考滿并攝比正官支一半主簿每月
正授支料錢一十二貫考滿并攝比正官支一半
畿縣令每月正授支料錢二十千貫考滿并攝比正官
支一半主簿每月支料錢一十千貫考滿并攝比正官
支一半
司錄參軍每月正授支料錢三十千貫考滿并差攝比
正官支一半
諸曹判司官每月正授支料錢一十二千貫考滿并差
攝比正官支一半
文學每月正授支料錢五千貫考滿并差攝比正官支
一半
參軍每月正授支料錢五千貫考滿并差攝比正官支
一半諸州府録事參軍各依逐州上縣令支州判司各
依上縣主簿支
一萬户以上縣令每月正授支料錢二十三千貫考滿
并差攝比正官支一半主簿每月正授支料錢一十三
千五百貫考滿并差攝比正官支一半
九千户以上縣令每月正授支料錢二十二千貫考滿
并差攝比正官支一半主簿每月正授支料錢一十二
千貫考滿并差攝比正官支一半
八千户以上縣令每月正授支二十一千貫考滿并差
攝比正官支一半主簿每月正授支一十一千五百貫考滿
並差攝比正官支一半
七千户以上縣令每月正授支二十千貫考滿并差攝
比正官支一半主簿每月正授支一十一千貫考滿并
差攝比正官支一半
六千户以上縣令每月正授支一十九千貫考滿并差
攝比正官支一半主簿每月正授支一千五貫考滿并
差攝比正官支一半
五千户以上縣令每月正授支一十八千貫考滿并差
攝比正官支一半主簿每月正授支一十千貫考滿并
差攝比正官支一半
四千户以上縣令每月正授支一十七千貫考滿并差
攝比正官支一半主簿每月支九千五百貫考滿并差
攝比正官支一半
三千户以上縣令每月正授支一十六千貫考滿并差
攝比正官支一半主簿每月正授支九千貫考滿并差
攝比正官支一半
二千五百户以上縣令每月正授支一十五千貫考滿
并差攝比正官支一半主簿每月正授支八千五百貫
考滿并差攝比正官支一半
二千户以上縣令每月正授支一十四千貫考滿并差
攝比正官支一半主簿每月正授支八千貫考滿并差
攝比正官支一半
一千五百户以上縣令每月正授支一十三千貫考滿
并差攝比正官支一半主簿每月正授支七千五百貫
考滿并差攝比正官支一半
一千户以上縣令每月正授支一十二千貫考滿并差
攝比正官支一半主簿每月正授支七千貫考滿并差
攝比正官支一半
五百户以上縣令每月正授支一十一千貫考滿并差
攝比正官支一半主簿每月正授支六千五百貫考滿
并差攝比正官支一半
五百户以下縣令每月正授支一十千貫考滿并差攝
比正官支一半主簿每月正授支六千貫考滿并差攝
比正官支一半
右租庸使奏重定料錢州例如前如諸道舊有取用處
今後不得占留開破並依百姓例輸稅奉勅宜依
長興二年閏五月起居郎曹琛奏文武兩班或請假歸
寧或卧疾未頓才住班簿便住料錢伏乞特降勅命者
勅今後文武官請准式歸寧給假及疾病者并許支給本
官料錢　其月二十四日勅諸道行軍司馬副使判官
以下賔寮等考滿未有替人宜令並全支俸料元不在
省司給俸者不在此例
清泰元年七月勅洋王從璋涇王從敏每月各給料錢
一百千米麥各五十石傔人衣粮各五十分馬五十五
匹草粟(二王自方鎮入朝洛/陽私第故冇是給賜)　二年十月将作監丞襲
封介國公宇文頡奏䝉恩襲封除官無襲爵俸給詔
特給本官俸
晉天福六年二月勅諸衛上将軍逐月加俸錢二萬
漢乾祐三年七月十六日勅節文諸道州府令錄判官
主簿宜令等第支與俸户逐户每月納錢五百與除二
税外免放諸雜差遣不得更種職所定俸户於中等無
色役人户内置不得差令當直及赴衙參如有闕額及
不逮明申州府差填不得衷私替換若是令錄判司主
簿除本分人數外剩占俸户及令當直手力更納料錢
並許百姓陳告其陳告人與免户下諸雜差徭所犯人
追毁告身更加力役如令佐錄事叅軍内有員闕州府
差攝亦依例支與俸錢差攝曹官不得一例供破定例
如後　三千户以上縣令逐月一十二千主簿六千
二千户以上至三千户以下縣令九千主簿五千　一
千户以下縣令六千主簿四千　錄事叅軍判司依本
部内户口取最多縣令例支破其録事叅軍依奏縣令
例判司依主簿例
周廣順元年四月勅牧守之任委遇非輕分憂之務既
同制祿之數宜等自前有富庶之郡請給則優或邊逺
之州俸料素簿以至遷除之際擬議亦難既論資序之
高卑更患祿秩之升降宜分多益寡均利同思冀無黨
偏以勸勲效今重定則例諸州防禦使料錢二百千祿
粟百石食鹽五石馬十匹草粟元隨三十人衣糧團練
使料錢一百五十千禄粟七十石食鹽五石馬十匹草
粟元隨三十人衣糧刺史料錢一百千禄粟五十石食
鹽五石馬五匹草粟元隨二十人衣糧仍取今年五月
一日後到任者依前定例支其以前在任者所請如故
顯德五年十二月中書奏諸道州府縣官及軍事判官
一例逐月各據逐處主户等第依下項則例所定料錢
及米麥等取顯德六年三月一日後起支其俸户並停
廢
一萬户以上縣令逐月料錢二十千米麥共五石主簿
料錢一十二千米麥共三石
七千户以上縣令逐月料錢一十八千米麥共五石主
簿料錢一十千米麥共三石
五千户以上縣令逐月料錢一十五千米麥共四石主
簿料錢八千米麥共三石
三千户以上縣令逐月料錢一十二千米麥共四石主
簿料錢七千米麥共三石
不滿三千户縣令逐月料錢一十千米麥共三石主簿
料錢六千米麥共二石
五萬户以上州司錄事叅軍及兩京司錄每月料錢二
十千米麥共五石司户司法每月料錢一十千米麥共
三石
三萬户以上州司錄事叅軍每月料錢一十八千米麥
共五石司户司法每月料錢八千米麥共三石
一萬户以上州司錄事叅軍每月料錢一十五千米麥
共四石司户司法每月料錢七千米麥共三石
五千户以上州司錄事參軍每月料錢一十二千米麥
共四石司户司法每月料錢六千米麥共二石
不滿五千户州司錄事叅軍每月料錢一十千米麥共
三石司户司法每月料錢五千米麥共三石
諸司軍事判官一例每月料錢一十千米麥共三石
右諸州府京百司内諸司州縣官課户莊户俸户柴炭
紙筆户等望令本州及檢田使臣依前項指揮勒歸州
縣候施行畢具户數奉聞仍差本州判官精細㸃數後
差使臣覆視及有人論訴稱有漏落抵罪在本州判官
及干繫官與如今後更有人户願充此等户者便仰本
州勒死軍户配本州牢城服役從之　六年十二月詔
諸道州府攝官起今後支給本所諸官俸錢之半
　　迴鶻
迴鶻本牙在天德西北娑陵水上距長安六千九百里
唐天寳中安禄山犯闕有助國討賊之功累朝尚主自
天驕㑹昌初其國為黠戛斯所侵部族擾亂乃移帳至天
德振武間又為石雄劉沔所襲破之後為幽州節度使
張仲武所攻餘衆西奔歸于吐畨吐畨處之甘州其後
時通中國世以中國為舅朝廷每賜書詔亦嘗以甥呼
之
梁乾化元年十一月遣都督周易言等入朝進貢太祖
御朝元殿引對以易言為右監門衛大將軍同正弟畧
麥之石論思並為左千牛衛將軍同正李屋珠安鹽上
並為右千牛衛將軍同正仍以左監門衛上將軍楊治
為左驍衛上將軍充押領迴鶻還畨使通事舍人仇元
通為判官厚錫繒帛押領歸國又賜其入朝僧凝盧宜
季思宜延錢等紫衣
後唐同光二年四月其本國權知可汗仁美遣都督李
引釋迦副使田鐵林都監楊福安等共六十六人來貢
方物并獻善馬九匹莊宗召對於文明殿乃命司農卿
鄭質將作少監何延嗣持節冊仁美為英義可汗至其
年十一月仁美卒其弟狄銀嗣立遣都督安千想等來
貢狄銀卒呵咄欲立亦遣使來貢名馬
天成三年二月其權知可汗仁裕遣都督李阿山等一
百二十人入貢明宗召對於崇元殿賜物有差其年三
月命使冊仁裕為順化可汗四年又遣都督製撥等二
人來朝授製撥等懐化司戈遣令還
長興元年十二月遣使翟米思三十餘人進馬八十匹
玉一團四年七月復遣都督李末等三十人入朝進白
鶻一聨明宗召對於廣夀殿厚加錫賚仍命解放其鶻
清泰二年七月遣都督陳福海以下七十人進馬三百
六十匹玉二十團至八月勅迴鶻朝貢使密録都陳福
海可懐化郎將副使達奚相温可懐化司階監使屈密
錄阿撥可歸德司戈判官安均可懐化司戈
晉天福三年十月遣使都督李萬全等朝貢以萬全為
歸義大將軍監使常福德為順化將軍　四年三月又
遣都督拽里敦來朝兼貢方物其月命衛尉卿邢德昭
持節就冊為奉化可汗貢良馬一百匹并白玉團白玉
鞍轡等謝其封冊
漢乾祐元年五月遣使李屋等入朝貢物并白玉藥物
等七月以入朝使李屋為歸德大將軍副使安鐵山監
使未相温並為歸德將軍判官翟毛歌為懐化將軍
周廣順元年正月遣使并摩尼貢玉七十七團白㲲豹
㲠牛尾藥等物先是晉漢以來迴鶻每至京師禁民勿
私相易其所有寳貨皆中賣入官私下市易者罪之至
是太祖命除去舊法每迴鶻來者私下交易官中更不
禁詰由是玉之價直十損八七
顯德六年二月又遣使朝貢獻玉并硇砂等物皆不納
所入馬量給價錢時上以玉雖寳珍無益國用故因而
却之
　　吐渾
吐渾本吐谷渾也唐咸通中其長有赫連鐸者從太原
節度使康承訓平徐方有功朝廷授振武節度使復
盜據雲中後唐太祖逐之乃歸幽州李□儔其部族散
居蔚州界立為部長其民不常有白承福者自同光初代
為都督依中山地石門為柵莊宗賜其額為寧朔奉化
兩府以都督為節度使仍賜承福姓李名紹魯其畜牧
就善水草丁壯常數千人羊馬生息入市中土朝廷常
存恤之
後唐天成三年二月其都督李紹魯等遣使進馬一百
二十匹明宗嘉之賜紹魯竭忠建策興復功臣金紫光
祿大夫檢校太保至四年八月其首領念公山來朝貢
其年十月别部首領薛冀堆進狀乞授嵐州刺史明宗
在藩時常與冀堆有舊欲許之樞密使安重誨力諫乃
止至長興元年三月竟以冀堆為嵐州刺史仍賜名萬
通
清泰三年五月以寧朔奉化兩府留後白可久起授檢
校司徒副使赫連海龍檢校尚書左僕射兩府大夫李
鐵匱檢校尚書右僕射
晉天福元年高祖以契丹冊立之功割雁門以北及幽
州之地以賂之繇是吐渾部族皆𨽻於契丹其後苦契
丹之虐政部族皆怨之後為鎮州節度安重榮所誘乃
背契丹率車帳羊馬取其臺路歸國契丹大怒以朝廷
招納叛亡遣使責讓六年正月晉高祖命供奉官張澄
各率兵二千搜索并鎮忻代四州山谷吐渾還其舊地
然亦以契丹誅求無厭心不平之命漢高祖出鎮太原
潛加慰撫其年五月其大首領白承福及麾里念虎里
赫連功經等來朝九月又遣首領白可久來朝少主嗣
位絶契丹之好數召其部長入朝厚加錫每大讌㑹皆
命列賜坐於勛臣之次至開運中捍敵於澶州召承福
等率其部衆從行屬嵗多暑熱部下多死復遣歸太原
移帳於嵐石州界然承福馭下無法多干軍令其族子以
白可久名在承福之亞因牧馬率本帳北遁契丹授以
官爵復遣潛誘承福承福亦思叛去事未果漢祖知之
乃以兵環其部族擒承福與族白鐵匱赫連海龍等五
家共四百餘人伏誅籍其牛馬命别部長王義宗統其
餘屬
　　奚
奚本匈奴别種即東徼之地人物風俗與突厥同族有
五姓一曰約羅部管縣六二曰伯特部管縣四三曰敖
拉部管縣六四曰美嘉部管縣四五曰綽羅部所管縣
三每部有刺史每縣有令首長號奚王唐制兼饒樂府
都督居隂凉州東去營府五百里南去幽州九百里幽
州置饒樂府長史一人監之人馬約二萬後徙居琵琶
川在幽州東北數百里出古北口地宜羊馬羊則純墨
馬則前蹄堅善走以馳獵為務逐獸高山自下而上其
勢若飛語與契丹小異㸑以平底瓦鼎煮穄為粥既餁
以寒水解之而食每春借邊民之荒田種穄秋熟方來持
穫畢則窖於山下人莫知其處所以木為碓斷椽為臼
所受不過一斗自天祐初契丹兵力漸盛室韋奚霫皆
受制焉故奚之部族為契丹代守邊土甚慮其虐其首
領竒珠怨之以别部内附徙於媯州依北山而居漸至
數千帳故有東西奚之號竒珠卒其子薩喇代立後唐
莊宗破幽州賜薩喇姓李名紹威
後唐同光元年十二月遣使朝貢　三年九月以莊宗
誕節至遣使表貢方物
天成四年薩喇因剪爪傷乃卒其子蘇庫代立亦時遣
使入朝
清泰三年七月其首領逹爾罕遣都爾嘉奏其王蘇庫
謀叛欲附契丹已處置訖權知部落廢帝降詔以慰
撫之
晉天福元年高祖以契丹有助立之功割雁門以北及
幽州之地以賂之繇是奚之部族復𨽻於契丹自後常
為契丹之所役屬
開運三年十二月契丹犯闕其王伊喇以所部兵屯於
洛陽及虜主死隨衆北遁
　
　
　
　
　
　
　
　
　
　
　
　
　
　五代㑹要卷二十八
欽定四庫全書
　五代㑹要卷二十九
　　　　　　　　　　　　　宋　王溥　撰
　　契丹
契丹本鮮卑之種也居遼澤之中潢水之南遼澤去榆闗
一千一百二十里榆闗去幽州七百十四里其地東南
接海東際遼河西北包冷陘北界松陘山川東西三千
里地多松栁澤饒蒲葦其族本姓達呼哩後分為八部
一曰達爾扎部二曰伊斯琿部三曰舍琿部四曰諾爾威
部五曰頗摩部六曰訥古濟部七曰濟勒勤部八曰實衮
部營縣四十一每部有刺史每縣有令酋長號契丹王
唐制兼松漠府都督幽州置松漠府長史一人監之其
後諸姓不常唐㑹昌中幽州節度使張仲武表其王齊
蘇請賜印篆為奉國契丹之印朝廷從之其八族長皆
號曰大人稱刺史内推一人為王建旗鼓以尊之每三
年第其名以代之唐末有耶律安巴堅者怙强好勇不
受諸族之代吞侵隣部兵力漸盛嘗與後唐太祖㑹盟
於雲州結為兄弟其後僣稱帝號以妻舒嚕氏為皇后
燕人韓延徽為宰相法令嚴明諸部皆畏伏之
梁開平元年四月遣其首領袍笏美楞等來貢方物至
二年二月其王安巴堅又遣使來貢良馬　五月又遣
使嘉哩貢納馬十匹金花鞍轡貂䑕皮裘并冠男口一
年十嵗名曰蘇女口一年十二嵗名曰譬其妻舒嚕氏
貢朝霞錦前國王欽德并其大臣皆有貢獻太祖命司
農卿渾持石千牛衛將軍郎公逺充使就本國宣諭
三年閏八月又遣首領格爾來貢方物太祖御文明殿
召格爾等五十人張讌賜金帛等有差至五年四月又
遣使實拉美楞來朝貢
後唐同光二年三月安巴堅率所部入寇新城其年七
月又率兵東攻渤海國至九月為隣部室韋女真迴鶻
所侵十二月又入寇嵐州　三年二月復入寇幽州為
王師所敗俘其首領竒嚕等其年五月又遣使伊喇孟
等來貢方物　四年正月安巴堅將復寇渤海國又遣
梅老轄哩以下三十七人貢馬三十匹詐修和好
天成元年七月攻渤海國扶餘城下之命其長子托雲
為國主號東丹王其月二十七日安巴堅得疾而死第
二子元帥太子德光嗣立德光本名耀庫濟慕中國之
名故改為德光初安巴堅有三子長號人皇王次號元
帥太子次曰安圗少君及安巴堅死其妻舒嚕氏令第
二元帥太子德光勾當兵馬令少子安圗少君往渤海
國代托雲將立為嗣而元帥太子素為部族所敬又其
母舒嚕氏亦常鍾愛故因而立之偽稱天顯元年尋葬
安巴堅于西樓(畨中/地名)偽諡大聖皇帝其年十月遣使實
古訥來告哀明宗輟其月十九日朝叅以禮之其月偽
平州守時領幽州節度使盧乂進率户口兵馬車帳來
降至二年十一月又遣使美楞等二十餘人朝貢兼申
和好之意明宗命飛勝指揮使安念德齎錦綺綾羅及
金花銀器寳裝酒器等賜之又賜其母舒嚕氏綉被一
張并寳裝瓔珞至三年正月復入攻陷平州而去至其
年五月定州節度使王都叛命潜相連搆其王德光遣
首領托諾率部衆數千騎入定州至七月又遣首領特
哩衮率七千餘騎來援尋為行營招討使王晏球等逆戰
破之𠞰戮甚衆餘黨復為幽州節度使趙德鈞襲之殺
獲殆盡擒其首領特哩衮其月王晏球又獲契丹絹書
二封來進明宗命宣示羣臣莫有識其文字者契丹本
無文記唯刻木為信漢人陷畨者以𨽻書之半就加增
减撰為番書同光之後稍稍有之其年八月幽州部送
所獲番將特哩衮下兵百餘人至京師明宗皆赦之選
其尤壯健者立為契丹直其首領皆賜姓吉時言事者
以為邊人悻戾不可置於君側俄而有首領吉昭蘇自
京遁歸奪船過河至深州捕獲斬之至其年閏八月偽
平州刺史張希崇來降四年三月定州行營招討使王
晏球擒托諾等二十餘人獻于闕下悉命戮之
長興元年十一月契丹渤海因東丹王托雲率番官四
十餘人馬百匹自登州泛海内附明宗御文明殿召對
及其部曲慰勞久之賜以衣冠金玉帶鞍馬綿綵器物
等托雲進本國印三面命宣示宰臣其年十二月中書
門下奏契丹國東丹王托雲逺泛滄溟來歸皇化請賜
姓名仍准番官入朝例安排謹按四裔入朝番官有懐
德懐化歸德歸化等將軍中郎將名號又本朝賜新羅
渤海兩番國王官初自檢校司空至太保今托雲是安
巴堅之子請比新羅渤海王例施行勅渤海國王人皇
王托雲契丹先收渤海國改為東丹其托雲宜賜姓東
丹名慕華授光祿大夫檢校太保安東都護兼御史大
夫上柱國渤海郡開國公食邑一千五百户充懐化軍
節度瑞慎等州觀察處置押番落等使(二年九月復姓/李名贊華三年)
(五月授滑州節/度為廢帝所殺)至二年其契丹主母舒嚕氏以其子托
雲歸國遣使朝貢明宗深慰納之至三年三月禮賔使
梁進德自契丹報聘回稱其王請放策稜錫里還本國
(䇿稜亦定州/所獲番將也)又謂去年十二月其王帳前有大星晝隕
聲若雷震其月又遣使特哩衮羅卿進馬三十匹亦求策
稜歸國故也五月特哩衮羅卿回明宗欲放䇿稜等令歸
大臣爭之未决㑹幽州節度使趙德鈞上表論奏及易
州刺史楊檀皆言不可遣其事乃止仍遣䇿古錫里隨
其使歸不欲全阻其請也其年七月又遣使都督實魯
進馬三十匹
清泰三年五月晉高祖起義於太原九月官軍集于城
下晉乃間道發使召德光為援是月德光率部落五萬
餘騎至太原城下㝷敗招討使張敬德楊光逺之兵降
晉安大砦
晉天福元年十一月高祖踐位以德光有援助之力㰱
血為盟結爲父子仍約嵗輸絹十三萬疋割雁門以北
及幽州所屬縣並𨽻番界徳光又率兵迓髙祖於潞州縶幽州節度
使趙徳鈞并其子趙延夀而回三年二月徳光遣使子嘉
哩錫里美楞來聘三年十月又遣使來上尊號曰英武
(闕/)義晉髙祖繼命宰臣馮道趙瑩劉昫等齎貨珍幣嵗時
進貢不絶徳光亦遣名王以下來至六年六月節度使
安重榮執契丹使伊喇等以輕騎掠幽州之南界高祖
累遣中使齎詔開諭以契丹有助立之功不欲負其宿
約而重榮奸險肆志竟誅伊喇等馳檄天下言契丹之
罪惡與襄州節度使安從進連謀不軌高祖命杜重威
率兵討之至貝州宗城縣相遇重榮之衆大敗至七年
正月二日收復鎮州斬重榮首漆之送於契丹至其年
四月高祖不豫少帝嗣立正月遣使隆鄂特來致弔兼獻
衣服鞍馬等至十月又遣使大卿以下二十六人來聘
以高祖山陵有日致祭故也至九年正月德光遣趙延
夀趙延昭等率兵五萬入寇貝州少帝發兵屯守澶州
初青州節度使楊光逺搆逆謀乃繕治城隍蓄聚芻粟
為跋扈之計屬嵗不稔餓莩相繼朝廷以廪帑虚竭軍
用不給乃發使郡縣括借民家貲財斛斗海内嗷嗷不
堪其命光逺遂以重利誘德光入寇又以趙延夀等皆
中原人士常有思歸之意冀羣雄盜國晉祚不濟則大
福在已其月德光自河間率諸部兵入犯甘陵陷之巡
檢使吳巒投井而死河北大擾少帝駐驆澶州命宋州
節度使高行周等將兵以禦之三月德光自領部衆十
餘萬來攻戚城官軍拒之而退又以趙延夀行魏博節
度使改封魏王以延夀門人髙融為節度副使統步奚
及燕軍數萬營于南庸四月又陷德州博州其年十二
月德光又率衆南下攻圍鎮州諸邑皆陷之
開運二年二月前鋒至邢州鎮州節度使杜重威差人
間道告急少帝欲親率大軍渡河决戰乃命鄆州節度
使張從恩等將兵合諸將之師屯於邢州時德光之衆
以及魏府建牙于元氏從恩等引軍而退其月又陷祁
州刺史沈斌死之至三月德光退杜重威等率兵攻契
丹之泰州下之回及易州為德光精騎所圍諸將等力
攻死戰德光大敗至三年八月契丹所部瀛州刺史偽
言納欵少帝復命杜重威等率大軍迎降至十一月回
及鎮州之東垣渡與番相遇十二月六日遣前鋒奪橋
為番軍所敗其月十日杜重威等以軍降于德光命相
州節度使張彦澤率漢騎(闕/)　二千先入京城至明年
正月一日德光自將大軍至京北百僚素服班於野次
匍伏請罪皆命釋之尋降授少帝檢校太尉負義侯令
挈其族及將相近臣等于契丹黄龍府安置二月德光
降偽赦改國號大遼稱㑹同十年升鎮州為中京以燕
王趙延夀為大丞相中京留守三月德光自京率衆北
歸至四月十八日死于欒城其年五月宣遺制以永康
王烏雲襲其偽位永康王者東丹王托雲之長子烏雲
自以猶子不當嗣立且不奉祖母之命其諸部首領素
畏舒嚕氏之酷法復以安巴堅死於渤海國被殺者百
人今德光沒于漢地慮必獲罪如前同謀以其月二十
一日領部族歸國舒嚕氏歸于石橋(畨中/地名)其衆悉降于
烏雲命送舒嚕氏于安巴堅明殿以幽之(安巴堅陵寢/謂之明殿)偽
改㑹同十年為天祿元年自稱天授皇帝
漢乾祐三年十一月烏雲率騎數萬南寇陷邢州之内
丘縣深州之就陽縣
周廣順元年正月太祖命左千牛衛將軍朱憲往修和
好烏雲亦遣使尼古察報命獻良馬四匹太祖復命尚
書左丞田敏供奉官蔣光遂銜命往聘至其年四月田
敏等回烏雲遣使實魯獻碧玉金鍍銀裹鞍轡并馬四
十匹其月太祖又命左金吾將軍姚漢英右神武將軍
華光裔往使至其年九月烏雲為部下太寧王(偉王/子)燕
王舍音所殺舒嚕王子(徳光/之子)勒所部兵誅太寧王舍音而
舒嚕自立號天順皇帝改名燝稱應厯元年
顯德元年春太原劉崇將圖南寇舒嚕氏番將楊衮率
驍騎萬餘以助之三月世宗親征與崇戰于潞州高平
縣之西原崇軍大敗番衆棄甲而逃二年三月命許州
節度使王彦超皆築壘于李晏口與番兵數千騎戰于
安平縣之南敗之
　　黨項羌
黨項羌古析枝之地漢西羌之别種其地東至枀州南接
春桑迷桑諸羌北通吐谷渾處山谷間亘三千餘里種
有數姓自為部落一姓之中復分為小部落有細封氏
費聴氏析利氏野辭氏房當氏米禽氏拓拔最為強族
俗皆土著居有棟宇織毛罽以覆之其人多夀或至百
五六十嵗不事生業好為盜竊前世或來朝貢自唐寳
應正元之役皆率部族内附居慶州號平貢部落㑹昌
初命三使以統之(在寧延州界者命侍御史崔彦邠曽/主之在夏州者命侍御史李□主之)
(在靈武麟勝州者命/侍御史鄭賀主之)
後唐同光二年二月遣使朝貢十二月其首領簿備香
來貢良馬
天成二年九月河西羌項如連山等來朝共進馬四十
匹　四年四月勅沿邊置塲買馬不許番部至闕下自
上御極以來黨項之衆競赴都下賣馬常賜食於禁廷
醉則連袂歌其土風凡將到馬無駑良並云上進國家
雖約其價直以給之然計其館給賜賚每年不下五六
十萬貫大臣以為耗蠧中原無甚于此因降勅止之雖
有是命竟不能行　其年九月首領折遇明等來貢方
物十月首領來有行來朝進馬四十匹上御中興殿閲
所進馬樞密使安重誨奏曰吐渾黨項近日相次進馬
皆給價直對見之時别賜繒帛計其所費不啻價倍請
止之上以為國家常苦馬不足每差綱收市今畨言自來
何費之有外番朝貢中國錫賜朝廷常事不可以自止
番部羊馬不絶于路
長興元年正月其首領來朝貢授萬德懐化司戈　其
年十二月以黨項折家族五顛都知兵馬使折之正為
檢校尚書右僕射薄備家族都督簿備撒羅檢校工部
尚書　二年正月首領折七移等進駞馬其年十二月
又遣首領來進所奪得契丹旗號并馬等　三年正月
以西路黨項部族劫掠使臣及外域進奉命邠州節度
使樂彦稠靈武節度使康福等率步騎七千往方渠顛
已來討其叛命者其年二月行營邠州節度使樂彦稠
等奏誅黨項阿埋三族常悉裒勤彊賴埋厮骨尾屈悉
保等十七族七百餘人又率兵自牛兒族入白魚谷追
及背叛黨項白馬慮家六旅客户三族獲大首領連香入
薩玉都統悉那埋摩侍御乞埋嵬悉逋等六人兼黨項
二十餘人獲持馬牛羊數千計至晩師還野次其地無
水軍士方渴俄有風雲自東而起是夜初更降雪一尺
軍中以為神助上令造捷使之方山軍諭軍中所獲牛
羊等物各令士卒自取勿得收斂以進奉為名
周廣順二年六月以府州黨項泥也六族防禦使歸化
將軍泥香王子又泥也六首領拓拔山並為歸德將軍
　三年二月慶州刺史郭彦欽奏黨項野鷄族掠奪商
旅請出兵討之時彦欽黷貨嗜其利以州北野鷄族多
羊馬作法擾之番情獷悍屢不從順乃誣奏之太祖遣
中使齎詔撫部族既苦彦欽虐政不時報命遂詔邠州
節度使折從阮合寧州刺史張建武進兵討之建武勇
於立功徑趨野鷄族追擊殺數十百人有喜王族折思
族殺牛族彼無猜貳聞官軍討伐競來餉饋官軍利其
貨財皆劫掠之諸族乃相聚官軍至包山峻險之地逆
戰敗之投崖谷死者甚衆折從阮保兵而退太祖怒彦
欽勒歸私第左遷建武為率府率命前解州刺史鄭元
昭為慶州刺史以招撫之
　　于闐
于闐在京師西九千九百餘里西南帶慈嶺與婆羅門
相接去三千餘里南與吐番接西北至疎勒國二千餘
里國城之東有白玉河西有緑玉河次西有烏玉河其源
同出于崑岡山去于闐西一千三百餘里每嵗至七八
月小水之後取玉于河謂之撈玉官取之後方許私取
禁令甚嚴地多蒲萄醖而為酒味極醇美其俗好事祅
神唐貞觀中其王伏闐信來朝復遣子入宿衛其後亦
時來朝貢
晉天福三年九月其王李聖文遣使馬繼榮進白玉白
㲲犛牛尾紅鹽鬱金磠砂大鵬砂玉裝鞦轡等物其年
十月冊聖文王大寳于闐因王命供奉官張□鄴為國
信使仍授入朝使馬繼榮為鎮國大將軍扶風郡開國公
食邑二千户副使黄門將軍張國載通試衛尉卿殿頭
承㫖通事舍人吳順規試將作步監
漢乾祐元年五月復遣使朝貢六月以入朝使王知鐸
為檢校司空副使張文達判官秦元寳為檢校左右僕
射監使劉行立檢校兵部尚書
　　突厥
突厥之始前書載之備矣自號可汗猶古之單于妻號
可賀敦猶古之閼氏也子弟謂之特勅别部領兵者皆
謂之設其大官屈律啜次阿婆次頡利法次吐屯次俟斤
並代居其官而無員數父兄死則子弟襲其位北番
之中最為强盛至唐室之末為諸番所侵部旅微弱亦
嘗來朝貢
後唐天成二年正月其首領張慕晉朝貢
長興二年正月其首領杜阿熱來朝貢
晉天福六年七月其首領遣使薛同海以下一十七人
來朝貢
　
　
　
　
　
　
　
　
　
　
　
　
　
　
　五代㑹要卷二十九
欽定四庫全書
　五代㑹要卷三十
　　　　　　　　　　　　宋　王溥　撰
　　吐番
吐番在長安西八千里本漢西羌之地其種落莫知所
出或云南凉禿髪利鹿孤之後其子孫以禿髪為國號
語訛託謂之吐番國人號其主為賛普置大論小論以
統理國事無文紀刻木為約其國王與臣下一年一小
盟三年一大盟其俗隨畜牧不常其居然亦有城郭都
城號邏㱔城屋皆平頭貴人處于大毡帳謂之排廬不
知節候以麥熟為嵗首唐貞觀中嘗來朝貢自後吞併
諸番兵力日盛屢為邊患河西隴右之地悉為所取至
大中初其國亂朝廷復得六闗之地至唐室末又為侵
據唐分天下為十道河西隴右三十三州凉州最為大
鎮土地沃壤人物繁庶開元天寳中置八監牧馬三十
萬雜畜稱是其西復置安西都護府距長安八千里羈
縻西番三十國軍鎮監務大小三百餘戍守之兵皆取
凉州節度及安祿山犯闗肅宗在靈武盡召河西戍卒
收復兩京吐番乗虚遂襲取凉隴華人百萬陷於邊外
開成之際朝廷遣使還番過凉肅𤓰沙城邑如故華人
見漢旌使齊夾迎泣訴問皇帝還念陷番生靈否當時
已經再世雖語言小訛而衣服未改至今凉州漢户猶
稱上代是鄆州戍卒每帥守闗則請命于朝廷
梁開平二年正月遣使朝貢二月以吐番入朝使嗢末首
領杜論悉伽社論心為左領軍衛將軍同正嗢末蘇論
乞祿為右領軍衛將軍同正
乾化元年十一月又遣使來朝召對于朝元殿賜金帛
等遣之
後唐天成二年十二月遣使野利延孫等入貢并畨僧
四人持畨書二封人莫識其字　三年正月以入朝使
野利延孫等六人並為歸德將軍其年九月又遣使朝
貢以入朝使閻薛羅等三人並為歸德司戈　十二月
又以入朝使薛謁薛王子撥邅為歸德郎將首領十人
並為歸化司戈　四年九月西凉府番官揆心等來朝
十月首領掇里忙布藺邅等來朝並授歸德司戈
長興三年二月又遣使朝貢三月以朝貢使北廂首領
野利閭心為歸德大將軍右廂首領籛心為歸化郎將
軍中廂首領季讀等並為歸德司候重云都督對兒六
突兒難等並為歸德司陛其年七月復遣使入朝引對
于端明殿間本番牙帳去京師逺近對曰在涇州西二
千里　四年十一月遣使來貢召對于内殿賜以金帛
仍各賜虎皮一張
晉天福四年十月罷延族大首領聶褒郎彞磨標昌訶
尤羅祗褒等率其屬朝貢
周廣順二年九月河西節度使申師摩(一作/厚)奏吐番首領折
通支等請加恩命其月勅以吐畨左廂押番副使折通
支右廂崔虎心並授銀青光祿大夫檢校工部尚書楊
妃谷大首領沈念般授懐化大將軍左廂大首領籛于
閔篤為歸德大將軍沒林葛于疑盧伴邅折通窮羅並
為懐化大將軍右廂大首領鹿悉迦阿羅兵騷奴並為
歸德大將軍沈念般粃與龍文温元積並為懐化大將
軍中廂首領岳阿西安九十並為懐化大將軍又奏自
涇州安國鎮至西涼府沿路三處控扼各立州各欲補
大首領為刺史又管蕃界部落大首領三十餘人各賜
空名告身並從之
　　高麗
高麗本扶餘之别種其國都平壤城即漢樂浪郡之故
地在京師東五千一百里東渡海至于新羅西北渡遼
水至于營州南渡海至于百濟北至靺鞨東西三千一
百里南北一千里其官大者號大對盧比一品總知國
事三年一代若稱職者不拘年限對盧以下官總十二
級置外州縣六十餘大城置傉薩一人比都督小城置
通使一人比刺史其下各有僚佐分曹掌事其王以白
羅為冠白皮小帶咸以金飾其俗多淫祀事靈星可汗
箕子等神國城東有大隧名曰隧神常以十月王自祭
之俗好經書至于庶賤之家各于衢路造大屋謂之局
堂子孫晝夜讀書習射前王姓高氏世通中國常遣朝
貢
後唐同光三年十一月遣使廣評侍郎上柱國韓申一
副使春部少卿朴巖來貢方物至四年正月授韓申一
朝散大夫試殿中監朴巖朝散郎試秘書郎
天成四年八月復遣廣平侍郎張翂等五十二人來朝
貢銀香獅子銀爐金裝版鏤雲星刀劒烏突金銀鷹縧
鞲白紵白毡頭髮人參香油銀鏤剪刀鉗鈸松子等
長興三年二月復遣使大相王儒來朝　其年六月權
知國事王建為特進檢校太保使持節元莬州都督充
大義軍使兼御史大夫上柱國高麗國王七月又以其
妻栁氏為河東郡夫人
清泰三年十二月遣使禮賔卿邢順等來朝貢　三年
三月以入朝使禮賔卿邢順試將作少監副使崔逺試
少府監主簿　其年又遣使王子大相王規等來貢方
物以大相王規為檢校尚書右僕射副使廣評侍郎崔
禹試將作監其隨行節級等三十餘人並授司戈司陛
等職
晉天福三年八月清州奏高麗國宿衛質子王仁翟乞
放歸鄉里從之　四年九月復遣廣評侍郎邢順等七
十二人來貢方物　六年八月其國王復遣廣評侍郎
(闕/)其國王建為開府儀同三司檢校太師使持節元莬州
都督充大義軍使高麗國王命國子博士謝攀持節就
冊之　八年復遣王子大相王申等來
開運元年正月以入朝使王子大相守倉部令上柱國
賜紫金魚袋王申一為檢校尚書右僕射正朝守廣評
侍郎柱國丹金魚袋栁迥訓檢校禮部尚書守廣評郎中
韓李康試少衙卿守廣評郎中朴立信試大府少卿守
兵部主事韋安試將作監主簿以進奉賀登極使丕朝
前守廣評侍郎柱國丹金魚袋金仁逢可檢校工部尚
書副使禮賔卿柱國丹金魚袋金裕可試大府卿判官
兵部郎中張規可試衛尉少卿　二年其國主王建卒
其子武嗣位十月遣使廣評侍郎朝立珪副使前禮賔
卿金廉等一十八人來朝十二月以權知髙麗國事王武為
特進檢校太保使持節元莬州都督充大義軍使兼御史
大夫高麗國王仍命光祿卿范光政太子洗馬張李凝
就行册命王武者王建之子本國中大族國人推而為
主有智勇兵力日盛以兵併三韓百濟之地東方君長
最為雄盛漢乾祐末王武死其子王昭代立
周廣順元年正月遣廣評侍郎徐逄等九十七人來朝
貢二月以權知高麗國事王昭為特進檢校太保使持
節元莬州都督充大義軍使兼御史大夫髙麗國王仍命衛
尉卿劉□通事舍人顧彦浦持節冊之劉□尋卒于路
顧彦浦溺海而死　二年九月復以太僕少卿王演借
衛尉卿充高麗國冊禮使右衛率府吕繼贇借將作少
監充副使
顯德三年十月復遣使王子大相王融來貢方物又
遣廣評侍郎荀質來賀登極　其年十二月授其
國王王昭開府儀同三司檢校太師髙麗國王　五年
六月命尚書水部員外郎韓彦卿尚輦奉御金彦
英使于髙麗因命賫帛數千疋就彼市銅以備鑄
錢之用　六年正月又遣其臣王子佐丞王兢佐伊
皇甫魏光等貢名馬織成衣襖弓劍等　其年八月
遣使進别序孝經一卷越王孝經新義八卷皇靈孝
經一卷孝經雌圖三卷(别序者記孔子所生及弟/子從學之事新義者以越)
(王為問同以什疏文之是非皇靈者止説延年辟灾/之事及志符文乃道書也雌圖者止説月之環暈星)
(之彗孛災異之應/乃䜟緯之書也)　其年十一月遣使貢銅五萬斤
紫白水精各二千顆
　渤海
渤海靺鞨本髙麗種唐總章中髙宗平髙麗徙其人
㪚居中國置州縣于遼外就平壤城置安東都護府
以統之至萬歳通天中契丹李萬榮反攻陷營
府冇髙麗别種大舍利乞乞仲象(大姓舍利官乞/乞仲象名也)
與靺鞨反人乞四比羽走保遼東分王髙麗故地則
天封乞四比羽許國公大舍利乞乞仲象震國公乞
四比羽不受命則天命将軍李楷固臨陣斬之時
乞乞仲象已死其子大祚榮繼立併有比羽之衆勝
兵下户四千餘保據挹婁故地至聖歴中稱臣朝貢
中宗命侍御史張行岌就往宣慰號其都為忽汗
州以祚榮為忽汗州都督封渤海郡王國自稱渤海
其俗呼其王為可毒失對面呼聖王牋表呼基下父
母老王曰大妃妻曰貴妃長子曰副王諸子曰王子
氏以為大酋長唐室朝貢不絶
梁開平元年五月其王大諲譔遣王子大昭順來貢方
物至二年又遣殿中少令崔禮光來朝　三年三月遣
其相大誠諤來朝兼貢女口
乾化二年五月又遣王子大光賛來朝貢方物太祖厚
有錫賜
後唐同光二年正月遣王子大禹謨来朝　五月又遣
王子大元讓来朝荘宗賜金綵以遣之　八月又遣學
堂親衛大元謙試國子監丞　三年二月又遣使裴璆
貢方物進細女口　五月以入朝使政堂省守和部少
卿賜紫金魚袋裴璆為右賛善大夫
天成元年四月遣使大陳林等一百十六人来朝貢進
兒(一作/男)口女口各三人并人参昆布白附子等　其年
七月遣使大照佐等六人朝貢先是契丹大首領邪律
阿保機兵力雄盛東北諸番多臣屬之以渤海國土地
相接常有併吞之志是嵗率諸番部落攻渤海國扶餘
城下之改扶餘為東丹府命其子突欲留兵鎮之未幾阿保
機死渤海王命其弟率兵攻扶餘城不能克保衆而退
　四年五月又遣髙正詞入朝貢方物七月以正詞為
太子洗馬
長興二年十二月遣使成文角来朝　三年正月又遣
使来朝貢　四年七月以先入朝使成文角為朝散大
夫右神武軍長史奏事右録事試大理評事髙保乂為
朝散郎右驍衛長史並賜金紫
清泰二年十二月遣使列周道等入朝貢方物
三年二月以入朝使南海府都督列周道為檢校工部
尚書政堂省工部卿烏濟顯試光禄卿
周顯徳元年七月渤海國雀鳥(一作/崔烏)斯多等三十人歸化
　　新羅
新羅弁韓之苗裔其國在漢樂浪郡之地南東俱限大
海西接百濟南隣髙麗東西千里南北三千里有城邑
村落其王所居曰金城周七八里衛兵三千人文武官
凡十七等風俗刑法與髙麗同而朝服尚白人多金朴
兩姓俗重元日相慶賀以是日拜日月之神婦人以髮
繞頭用綵及珠為飾髮甚鬒美其王金貞唐武徳四
年封樂浪郡王龍朔三年又以其國為鷄林州授其王
鷄林州都督世以金氏為酋長朝貢不絶
後唐同光元年十一月其王金朴英遣倉部侍郎金樂
錄事參軍金㓜卿來朝貢　二年六月又遣使朝散大
夫倉部侍郎賜紫金岳來朝貢授金岳朝議大夫試衛
尉卿
天成六年二月遣使張芬等來朝其年五(一作/三)月以新羅
國權知康州事王逢規為懐化大將軍新羅國前登州
都督府長史張希巖新羅金州知後官本國金州司馬
李彦謨並檢校右散騎常侍其月又以入朝使中散大
夫兵部侍郎兼賜紫金魚袋張芬為檢校工部尚書副
使兵部郎中朴述宏兼御史中丞判官倉部員外郎李
忠式兼御史　其年四月新羅國康州遣使林彦來朝
貢召對於中興殿賜物有差　四年二月青州奏于登
州岸獲新羅國船一隻進其寳貨
長興二年四月權知國事金簿遣使金朏來貢方物
清泰二年二月以入朝使執事侍郎金朏為檢校工部
尚書副使司賔大卿李孺(一作/儒)試将作少監
　　黑水靺鞨
靺鞨蓋肅慎之地後魏為勿吉在京師東北六千餘里
東至于海西接突厥南界高麗北隣室韋其國凡為數
十部各有渠帥而黒水靺鞨最處北方尤矜勁健性凶
悍無憂戚貴壯而賤老俗無文字兵器有角弓楛矢
唐開元十年三月安東郡都督醉泰請于黑水靺
鞨内置黑水軍以最大部落為黑水府以其首領為都
督仍置黑水府長史一員部落兼領之
後唐同光二年九月遣使烏嚕來朝以烏嚕為懐化中
郎將遣還番　三年五月黑水部多羅遣使朝貢
天成四年八月遣使庫濟來朝兼貢方物以庫濟為歸
德司戈遣還番
長興元年三月其首領烏嚕復遣使朝貢　二年五月
青州奏黑水烏拉部至登州賣馬　三年二月青州奏
黑水達喇哈狀申父呼圗哩卒所有勅賜朱鈐記未敢
行使
　　南詔蠻
南詔蠻本烏蠻之别種在漢永昌之東姚州之西蠻俗
謂王曰詔其先渠帥有六故號六詔各有君長不相統
攝在唐時亦時來朝貢
後唐同光三年閏十一月魏王繼岌奏遣使賫書招諭
南詔蠻時初平蜀川乃募曾使南詔者有泰州副使徐
藹請雲南苴咩城路且云唐中和年僖宗在蜀命嗣王
龜年使雲南藹季父為副使藹為判官時不到苴咩城
私達善闡迴約為甥舅許降安化公主雲南使來迎公
主使次服收復長安黄巢東走乃託以他嵗而止
天成元年十月供奉官李彦楷高品李光裕雲南使迴
山後兩林百蠻都鬼王右武衛大將軍李卑晚差大鬼
主傳能阿花等來朝貢明宗御文明殿引對百官稱賀
李卑晚為寧逺將軍大渡河南山前卭川六姓都鬼王
懐安定王勿定摽莎為定逺將軍　二年七月以左金
吾衛將軍烏昭逺為左衛上將軍入蠻國信使　其年
九月西川奏據黎州狀申雲南使趙和于大渡河南起
舍一間留信物十五籠并雜詩一卷逓至闕下初郭崇
韜平蜀之後得王衍等獲俘數千以天子命令使人入
其部被止于界上唯國信與蠻俘得往續有轉牒稱都
督爽大和長國宰相布燮等一大人唐皇帝男奏疏一
封自鸛拓歴(闕/)幾(闕/)白(闕/)爽等又人弄揀演習自鸚鵡
郡膳裔爽等又入平蠻新安寧逺標莎差人轉送黎州
其緘厚硬如皮筆力尤健有詔本後有督爽强著忍爽
爽寳督彌勒君爽董德義督爽長垣忍爽緯楊布燮等
所署有彩牋一軸轉韻詩一章章三韻其一聨有類擊
筑詞頗有思本朝姻親之意理亦不遜其籠中即返其
國信舊封猶存復命左衛上將軍烏昭逺往皆不能去
　　䍧牱蠻
䍧牱蠻其地北至兖州一百五十里東至辰州二千四
百里南至交州一千五百里西至昆明九百里無城郭
散居村落多霖雨稻皆再熟無徭役唯戰征之時乃相
屯聚刻木為契其法劫盜者三倍還賦殺人者出牛馬
三十頭乃得贖死首領姓謝氏唐室頻遣使朝貢
後唐天成二年八月䍧牱青州八郡刺史守朝化等一
百五十人來朝貢進草豆榖二萬顆硃砂五百兩黄蠟
二百斤各賜官誥金帛遣之
　　昆明國
昆明部落在黔州西南三千里山路險阻住止高欄亦
有羊馬其俗椎髻跣足渠長披虎皮下者披毡
後唐天成二年八月昆明大鬼主羅殿王普露静王九
部落各差使者隨䍧牱來朝貢
　　占城國
占城國在中國西南其地東西一百里南北三千里東
暨海西暨雲南南暨真臘國北暨驩州界東北至兩浙海
行一月程其衣服制度大畧與大食國同所乗皆象馬
粒食稻米肉食水兕山羊之類獸之竒者有犀牛鳥之
珍者有孔雀前世多不與中國通
周顯德五年九月其國主因德漫遣其臣甫阿散等來
貢方物中有灑衣蔷薇水一十五瓶言出自西域凡水
之霑衣者香而不黦又貢猛火油一十四琉璃瓶引對于
内殿賜以冠帶衣服等其表文以貝多葉檢以香木函
其年十一月入朝使甫阿散金姿叵羅辭各賜繒帛有
差仍命齎金銀器一千兩繒綵一千匹細甲名馬銀鞍
勒等就賜其國王
　　雜錄
後唐天成元年六月十日御史臺奏伏覩今月二日入
閤班退後方引對朝貢番客竊觀近制頗失常儀且月
華門是宰相两省近侍官常朝來往之所外國番國朝
見不合出在此門而又殿庭班序先退北者列其百辟
示彼四裔俾觀多士之羽儀以顯九重之嚴重豈可衆
官退後番客方来合自正門直趨丹殿此是向來事例今
辰忽有更張竊以方屬中興宜循舊典伏乞宣付中書
門下重令叅詳永為定制奉勅宜令太常禮院撿舊例
申奏者右太常禮院奏臣謹按開元禮以賔禮待番客
有六一番國王來朝二戒番王見日三番王奉見四受
番使表及幣五宴番國王六讌番國使從開元定禮之
後本朝故事對諸番客又並于内殿引對其殿名曰參
殿事在禮賔使客省使不下外諸司見今施行不一近
制唯迴鶻番使則正殿引對况迴鶻見居甘州其地尤
屬河西道凉州所管每遣使進表幣待以賔禮皇帝御
正殿列百辟陳盛儀酌禮沿情事恐太重伏請今後
准諸番客例祗于内殿引對不臨正朝兼免乖越又符
故事謹具詳酌如前奉勅四裔來王歴代故事前後各
因強弱撫制互有典儀大番頒示于威容則於正衙引
對小番但推其恩信乃于内殿撫懐憲司奏論禮院詳
酌皆徴故事咸有明文正衙威容未可全廢内殿恩澤
且宜常行若遇大番入朝即准舊儀于正殿排比鋪陳
立仗百官排班於正門引入對見　四年二月勅沿邊
置塲買馬不許番部至闕下
周廣順三年三月詔禁沿邊州城兵仗于諸番部
　
　
　
　
　
　
　
　
　
　
　
　
　
　
　
　五代㑹要卷三十
