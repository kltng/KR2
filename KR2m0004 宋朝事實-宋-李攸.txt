#+TITLE: 宋朝事實-宋-李攸
#+DATE: 2016-06-11 12:22:20
#+SOURCE: github.com/kanripo/KR2m0004 master 9eb0ba56                
欽定四庫全書　　　　　史部十三
　宋朝事實　　　　　　　政書類一(通制之屬/)
　　提要
　　　　(臣/)等謹案宋朝事實二十卷宋李攸撰文獻通
　　　　考作李伋考宋史藝文志亦作李攸通考傳
　　　　寫誤也攸字好徳陳振孫書録觧題稱其官
　　　　為承議郎而不詳其里貫原序稱政和初編
　　　　輯西山圖經九域志等書瀘帥孫義叟招之
　　　　書上轉一官張浚入朝約與俱以家事辭攷
　　　　西山屬成都府瀘州屬潼川路則攸當為屬
　　　　人其曰張浚入朝蓋紹興四年浚自川陜宣
　　　　撫使召還時也其書據原序蓋上起建隆下
　　　　迄宣和凡六十卷其三十卷先聞於時後以
　　　　餘三十卷上之因語觸秦檜寢其書不報故
　　　　晁陳二家書目俱作三十卷與序相合而趙
　　　　希弁讀書附志宋史藝文忠乃俱作三十五
　　　　卷今書中有髙孝兩朝登極赦詔及紹興間
　　　　南郊赦詔而紀元亦迄於紹興殆又有所附
　　　　益兼及南宋之初歟攸熟於掌故經靖康兵
　　　　燹之後圖籍㪚佚獨汲汲搜輯舊聞使一代
　　　　典章粲然具備其用力頗為勤摯所載厯朝
　　　　登極南郊大赦詔令太宗親製趙普碑銘西
　　　　京崇福宫記景靈西宫記太晟樂記往往為
　　　　宋文鑑名臣碑傳琬琰集播芳大全諸書所
　　　　闕漏他如宗室換官之制不見於宋史職官
　　　　志郊祀勘箭之儀不詳於禮志太廟崇寧廟
　　　　圖紫宸殿集英殿上夀賜宴再坐立班起居
　　　　諸圖宫架鼔吹十二按圖尤為記宋代掌故
　　　　者所未備至其事蹟之異同年月之先後紀
　　　　載之詳畧尤多可與東都事略續通鑑長編
　　　　及宋史互相㕘訂又如石晉賂契丹十六州
　　　　分代北山前山後足訂薛歐五代史稱山後
　　　　十六州之誤周世宗兵下三闗並載淤口闗
　　　　亦足補薛歐二史祗載瓦橋益津二闗之闕
　　　　當時如江少虞事實類苑錦繡萬花谷多引
　　　　用之宋史亦多採用其文第原本久佚惟㪚
　　　　見於永樂大典各韻下者尚存梗概而割裂
　　　　𤨏碎莫由考見其體例惟趙希弁讀書附志
　　　　稱祖宗世次登極紀元詔書聖學御製郊廟
　　　　道釋玉牒公主官職爵邑勛臣配享宰執拜
　　　　罷科目儀注兵刑律厯籍田財用削平僣為
　　　　陞降州縣經畧幽燕之類具載本末云云蓋
　　　　即當日之門目今據以分類編次釐為二十
　　　　卷雖未悉復原書之舊而綱舉目從咸歸條
　　　　貫亦得其十之七八矣攸别有通今集二十
　　　　卷宋史藝文志入故事類今佚不傳又嘗上
　　　　書秦檜戒以居寵思危尤為侃侃不阿則其
　　　　人亦足重不獨以博洽見長云乾隆四十六
　　　　年二月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　　總　校　官(臣/)陸　費　墀
欽定四庫全書　　　　　史部十三
　宋朝事實目録　　　　　政書類一(通制之屬/)
　　卷一
　　　祖宗世次
　　卷二
　　　登極赦　　　紀元
　　卷三
　　　詔書　　　　聖學　　　　御製
　　卷四
　　　郊赦一
　　卷五
　　　郊赦二
　　卷六
　　　廟制
　　卷七
　　　道釋
　　卷八
　　　玉牒　　　　公主
　　卷九
　　　官職　　　　勲臣　　　　配享
　　卷十
　　　宰執拜罷
　　卷十一
　　　儀注一
　　卷十二
　　　儀注二
　　卷十三
　　　儀注三
　　卷十四
　　　科目　　　　樂律　　　　歴象
　　卷十五
　　　籍田　　　　財用
　　卷十六
　　　兵制
　　卷十七
　　　削平僭偽
　　卷十八
　　　陞降州縣一
　　卷十九
　　　陞降州縣二
　　卷二十
　　　經畧幽燕
欽定四庫全書
　宋朝事實卷一
　　　　　　　　　　　　　宋　李攸　撰
　　祖宗世次
僖祖諱朓(原註土/了切)窱䠷眺趒窕(原註大中祥符五年七/月真宗謂宰相曰僖祖)
(廟諱本是上聲近見臣僚章疏多避去聲更令兩制詳/定晁迴等謂僖祖諱字從月從兆按説文曰晦而月見)
(西方也音土了切又從肉祭肉也土了切一作他凋切/今請止從平聲又眺目不正也他弔切音義各異望不)
(迴避奉聖㫖依不案四祖廟諱南宋以祧廟不避故淳/熙重修文書式  載釋文互注韻畧亦然攸南宋人猶)
(載嫌名蓋以/存故實耳)仕後唐歴永清文安幽都三縣令十二月
七日崩𦵏欽陵(原註/幽州)建隆元年追尊文獻皇帝(案元年/原本誤)
(作二年今據李/燾長編改正)大中祥符五年加上文獻睿和皇帝大
觀元年再加上立道肇基積德起功懿文憲武睿和至
孝皇帝樂舞大善之舞冬至祀昊天上帝夏至祀皇地
祇升侑后崔氏建隆元年追諡文懿翰林學士禮部侍
郎竇儼議行見于外曰懿子順祖
順祖諱珽(原註他/鼎切)圢脡侹頲町□艼裎侱珵頊䵺□□
蜓葶閅濎□鋌䱓仕歴藩鎮從事御史中丞正月二十
五日崩𦵏康陵(原註/幽州)建隆元年追尊惠元皇帝大中祥
符五年加上惠元睿明皇帝樂舞大寧之舞上辛祈穀
孟冬祭神州地祇升侑后桑氏建隆元年追諡惠明翰
林學士禮部侍郎竇儼議容儀恭美曰明子翼祖
翼祖諱敬(原註居/慶切)竟鏡獍璥曔仕歴營薊涿三州刺史
周顯德中贈左驍衛上將軍四月十二日崩𦵏靖陵(原/註)
(始曰定陵乾興元年改卜更陵名自國初加上四祖陵/名欽陵康陵定陵並幽州惟安陵舊在京城東南隅及)
(改卜𦵏安陵後三陵尚未修奉真宗即位有言順祖翼/祖𦵏保州者詔内侍與長吏同共詢訪又令中書門下)
(定議遂迎奉至京師安于佛寺景德元年將卜改𦵏十/月降手詔曰康陵定陵已經迎奉將議修崇國家事祖)
(宗之尊以園陵為大始自開國之際首行議禮之文尋/建陵名尚虚神寢而有司懇拜章表面述聽聞有此二)
(陵尚居清苑朕以事關宗廟理合審詳周詢輔弼之臣/旁采中外之議而宰相上表亦曰素所聞知輿人之談)
(皆云盡有摭據朕以為更須重慎宜廣諮詢至于命中/使以經營委藩侯而訪察繼覩來奏執曰無疑復俾大)
(臣再陳定議遂有迎奉之請用慰追逺之情既覩僉同/因從典禮遷之梵刹營乃山陵今則安厝有期儀制將)
(舉朕每從餘暇常閲羣書因覽太祖實録明載二陵所/在又皆不指保州疑慮之間夙夜増念雖朝廷之議延)
(訪無嫌而信史之文標載有異況陵寢之事朝廷之儀/舉而行之無大于此宜令中書門下與樞密院同共詳)
(定奏聞中書門下樞密院上言伏以尊崇祖禰務極孝/思營奉陵園必尊典制向者始基王業首舉徽章欲行)
(四廟之儀尋建諸陵之號雖未崇于兆域已備載于冊/書向以職司連上章表述其聞見頗陳懇激之言詢以)
(宰司亦有僉同之議羣論既從于採納宸衷過務于審/詳特選使臣仍委牧守式資審慎密往詢求尋訪之間)
(皆有依據敷陳之際頗謂周詳大臣之奏如初輿人之/誦允屬矧重熙之肇啟當大孝之丕承遂伸迎奉之儀)
(將行安厝之禮陛下爰因暇日徧閲羣書覩信史之所/標指塋域之有異誠如聖慮更切參詳事繫宗祧允宜)
(重慎臣等共議其迎到神寢向期卜𦵏即望權停所有/二陵伏請量加營繕務從儉約倍節煩勞𦵏以衣冠設)
(其園寢用伸朝拜之禮以慰尊祖之懷徐俟辨明别期/遷奉庻不違于古道且頗協于人情狂瞽之言仰期聖)
(擇奉詔康陵定陵宜令藍繼宗罷修其迎到神柩遂以/一品禮𦵏于河南縣為二位大中祥符四年正月車駕)
(幸汾陰次西京遣知制誥錢惟演詣一品墳以/香幣酒脯祭告毎朝拜諸陵日以少牢致祭)建隆元
年追尊簡恭皇帝大中祥符五年加上簡恭睿德皇帝
樂舞大順之舞(案大順原本誤作大善/今據宋史樂志改正)大雩祀升侑后
劉氏父正平州刺史初追封京兆郡太夫人建隆元年
追諡簡穆翰林學士禮部侍郎竇儼議布德執義曰穆
子宣祖
宣祖諱𢎞殷(原註上一字胡肱切下一字於斤切政和/元年九月二十七日敕宣祖皇帝廟諱下)
(一字民姓有犯者今擬作商字尚恐士庶難曉檢准武/王克商封夏后氏之後于杞封殷之後于宋合改殷之)
(字為/商)慇㶏溵蒑磤濦㥯(案宣祖廟諱上一字嫌/名永樂大典原本缺)仕晉為
龍捷左廂都指揮使岳州防禦使顯德三年(案宋史宣/祖于顯德)
(三年督軍平揚州累官檢校司徒天水縣男/卒贈武清軍節度使原本作元年今改正)贈武清軍
節度使七月二十六日崩𦵏安陵(原註乾德元年改卜/皇堂深五十七尺髙)
(三十九尺陵臺三層正方下層毎面長九十尺南神門/至乳臺鵲臺皆九十五步乳臺髙二十五尺鵲臺増四)
(尺神牆髙九尺五寸周逥四百六十步各置神門角闕/景徳初析鞏縣偃師緱氏登封縣地置縣曰永安以奉)
(陵寢三年七月詔曰列聖在天因時永感贍言陵域肇/建官司咨爾朝闕之臣仍兼宰邑之務式嚴崇奉用著)
(典彝宜以殿中丞黄昭度知陵臺令兼永安縣事置令/自此始乾德三年九月太祖命内人安陵送寒衣遂為)
(定式自是寒食亦往開寳九年三月帝親謁安陵奠獻/號慟崇寧元年六月十四日敕中書省尚書省送到兵)
(部二狀荆湖北路轉運司狀據鼎州申契勘本州龍陽/有永安驛及永安鋪各與陵名相犯永安驛合行改為)
(龍潭驛永安鋪改為龍潭鋪名目申候指揮奉聖㫖依/如諸處更有如此者並仰一面改正内太常寺供到陵)
(名下項永安陵永昌陵永熙陵以上係永昌院永定陵/係永定院永昭陵永厚陵以上係昭孝禪院永裕陵永)
(泰陵以上係/寧神禪院)建隆元年追尊昭武皇帝大中祥符五年
加上昭武睿聖皇帝樂舞大慶之舞大饗明堂感生赤
帝升侑(原註國初有司上言國家受周禪周木德木生/火皇朝運應火德色尚赤臘以戊日祀赤帝為)
(感生/帝)景靈宫天元殿奉安御容后杜氏父爽贈中書令
周顯德中封南陽郡太夫人建隆元年有司請上尊號
曰皇太后(原註有司上言伏以王者立顯親之殿所以/尊母儀開長樂之宫所以伸子道稽諸歴代)
(實有彝章伏惟帝母南陽郡太夫人象叶陰靈功深厚/載塗山助夏道冠于三王文母興周名存乎十亂徽號)
(未正闕孰甚焉謹案漢書帝祖母曰太皇太后帝母曰/皇太后陛下膺圖資始孝治攸先宜彰墜鷰之祥式表)
(躍龍之貴伏請上尊號曰/皇太后詔恭依未行冊禮)二年六月二日崩諡明憲太
常少卿馮吉議照臨四方曰明聖善同達曰憲乾德二
年改諡昭憲(原註二年改卜安陵吏部尚書張昭上言/伏自漢魏以來追尊帝后多以兩字為諡)
(后諡上一字皆與帝諡上字同國朝追尊四親廟自翼/祖而上三廟后諡上一字並與帝諡同惟明憲皇后不)
(連昭字伏請改上/尊諡曰昭憲皇帝)子太祖太宗
太祖諱匡𦙍(原註上一字去王/切下一字羊晉切)筐邼眶恇劻洭□□䖱
䒰軭□□框□□迋軖□靷□引䏖鈏□酌□洕濥□
戭廴枃螾椼後唐天成二年丁亥嵗二月十六日生于
西京大内甲馬營以其日為長春節仕周為歸德軍節
度使(原註唐宋州後唐改為歸德軍帝由此受命/景德三年升應天府大中祥符七年升南京)殿前
都㸃檢顯德七年正月四日受周禪乾德元年十一月
上尊號曰應天廣運仁聖文武至德皇帝開寶元年十
一月加上尊號曰應天廣運聖文神武明道至德仁孝
皇帝開寶九年十月二十日崩太平興國二年四月十
五日葬河南府鞏縣永昌陵(原註宰臣薛居正撰陵名/太祖生于洛陽甲馬營樂)
(其風土國初遣營繕宫室有遷都之志開寳九年西幸/郊祀既至而宫殿宿衛者多不安處宫中或見怪異又)
(霖雨彌月芻粟不集遂東歸歎曰朕生不得居此死當/𦵏于此還謁安陵哭奠畢更衣登闕臺西北向慷慨涕)
(數行下發鳴鏑中其/所曰我後當𦵏此)大中祥符元年嵗次戊申十一月
戊午朔二十七日甲申孝子嗣皇帝臣某謹再拜稽首
上言臣聞長發其祥流芳于商頌克昌厥後播美于周
詩慶以積善而綿長祖以有功而丕顯純熙之祉舄奕
無疆由資始于景靈爰錫羡于來裔是以允升岱社祗
薦牲瑄式昭嚴配之儀恭率追崇之典聿隆皇運仰屬
𤣥猷伏惟太祖英武聖文神德皇帝奮武開階膺圖構
象神機天縱睿斷飇馳當建極以居尊乃卜年而垂裕
靈旗直指革輅親征多壘削平中區大定烝黎以之富
壽寰海于是混同禮樂交修梯航畢至倒干戈而弗用
肅刑政以惟清推恩雨施于萬方發號風行于四表成
功不宰至德無踰時格太平民用丕變盡垂鴻之經制
資奕世之宏規遺烈具存信書攸紀臣猥以沖眇逮兹
纂承履大寶之尊奉神器之重寤寐思治旰昃忘勞動
循燕翼之謀克致治平之化屬兵鋒載戢年穀順成琛
賮來庭邊防罷警仰昊穹之敷佑繄宗社之儲休景貺
薦臻寶符載錫將伸昭報祇事禋燔而民庶相趨表章
狎至願遵時邁固請升中勉徇輿情用成先志靈辰協
吉毖祀允修罄誠明之心禱蒼黔之福上封喬嶽既畢
于増髙歸格太宫敢忘于尊祖粤若應期之康濟創業
之艱難底績之基扃歸厚之風化垂于不朽可得而言
欽奉威靈重揚徽懿謹遣攝太尉推忠協謀同德佐理
功臣金紫光禄大夫工部尚書同中書門下平章事集
賢殿大學士監修國史上柱國太原郡開國公食邑三
千七百户食實封一千八百户臣王旦奉寶冊謹加上
尊諡太祖啟運立極英武睿文神德聖功至明大孝皇
帝恭惟本仁觀德宗廟載嚴致孝因心簡冊増耀在天
降鑒錫祚有孚眷祐後昆永永無極謹言參知政事馮
拯撰樂舞大定之舞冬至祀昊天上帝升侑(原註景祐/二年太常)
(禮院奏准今月三日詔書敕中書門下王者奉宗廟貴/功德禋天祀地則有侑神作主之尊審禘合食則有百)
(世不遷之重朕以寡薄獲承天序實賴先烈訖臻治平/懼不能揚祖宗之休丕顯懿鑠夙夜惟念弗遑寧居恭)
(以太祖皇帝奮淳曜之精輯樂推之俗五代屯否中華/剖裂天威一震㒺不率俾夷僭黜暴皇綱再張革其桀)
(驁納諸軌度規模宏逺詒萬世法太宗皇帝躬上聖之/資乃膺繼服來閩粤復汾晉方夏一統尉候萬里興文)
(教拔羣材思皇政經憂勞庶務惠澤漸漬浹人骨髓真/宗皇帝欽明孝熙恢績鴻緒勤儉以率下哀矜以慎刑)
(撫和三邊兵不復用民靡知役物遂其生因時昭泰逺/攷古章登封巡祭聲明焯燿享國多載仁恩溥博昔商)
(周之際則長發大禘嚴父配天逮于漢氏亦能尊二宗/立廟樂朕甚慕之肆我藝祖之受天命建大業可謂有)
(功矣二聖繼統重熙累洽可謂有德矣其令禮官稽按/典籍辨崇配之序二祧之位中書門下審加詳閲稱朕)
(意焉故兹詔示想宜知悉奉詔如前臣等言王者建廟/祏之嚴合昭穆之綴祖一而已始受命也宗無豫數待)
(有德也由宗而變世胄之疏戚以為迭毁之制使後嗣/雖冇顯揚襃大猶不得與祖宗並列所以一統古之道)
(也皇帝陛下躬孝治發德音永惟三后之盛烈際天接/地而推奉之禮有所未稱明發悼懼圖惟厥衷使攸司)
(得稽舊章開羣議攄懿鑠闡孫謀將脗合靈心垂榮無/極非臣等孤陋所能及也竊以太祖皇帝誕受寶命付)
(畀四海鋪敦燮伐潛黜不端夷澤潞之畔兼淮海之昧/東焚吳輿右因蜀壘湘楚閩禺請吏入朝當此之時天)
(下之人去久潛䝉更生永年長世丕闡洪業太宗皇帝/敦受大業廣運大武龔天之討底定太原由是審九刑)
(之辟藝四方之貢信賞類能重食勸功官無煩苛人無/恫怨又引搢紳諸儒講道興學炳然右文與三代同風)
(真宗皇帝乾粹日照執競惟烈重威撫和休寧北方順/紀有度先天作聖遂攷夏諺稽虞巡祕牒岱宗休兵異)
(壤翕受瑞福普浸黎元肖翹蠕動㒺有不寧百度已備/眷受明辟洪惟一祖二宗之烈歴攷墳誥未有髙焉者)
(也昔成湯為商之祖漢孝文孝武特崇兩廟皆子孫奉/承不輟我皇伯祖經綸草昧遂有天下功宜為帝者之)
(祖皇祖勤勞制作皇考財成治定德宜為帝者之宗三/廟並萬世不遷宣布天下以示後世臣等請如聖詔至)
(升侑上帝褒對先烈本之周道克厭典禮昔太宗親郊/奉宣祖太祖配焉建真宗肇祀奉太祖太宗配焉自爾)
(有司不敢輕議今二宗同躋不祧之位則禮無異等伏/請自今以往太祖為定配二宗為迭配稱情適事理實)
(無嫌其將來皇帝親祀伏請以三祖皆侑上顯對越之/盛次申遹追之感聖人之能事羣臣之大願此後迭配)
(還如前議昔真宗登介丘降社首並以太祖太宗崇配/天地此三聖皆侑之明準其嵗時常祀則至日圜丘仲)
(夏地祇配以太祖孟春祈穀夏雩祀冬祀神州配以太/宗孟春感生帝配以宣祖季秋大饗配以真宗伏請皆)
(如禮便陛下重宗祧之事昭鑒前載抑畏䖍恭讓而不/專故令臣等得申愚管謹用敷罄惟聖心裁覽奉敕恭)
(依/)景靈宫皇武殿揚州建隆寺西京㑹聖宫應天院滁
州天慶觀南京鴻慶宫奉安御容后賀氏父景思右千
牛衛率府率晉開運初來歸周顯德中封㑹稽郡夫人
生燕王德昭魏國魯國二大長公主顯德五年正月三
日崩建隆三年追冊為皇后乾德二年諡孝惠陪𦵏安
陵(案宋史孝惠皇后神宗/時升祔太廟此失載)祔祭后廟王氏父饒彰德軍
節度使周顯徳五年來歸六年賜冠帔封琅邪郡夫人
建隆元年八月冊為皇后生皇子皇女二人皆早世乾
德元年十二月七日崩諡孝明陪𦵏安陵祔祭后廟太
平興國二年升祔太祖室宋氏父偓左衛上將軍邢國
公乾德六年入宫為皇后太宗即位號開寶皇后太平
興國二年居西宫雍熙四年移東宫至道元年四月二
十八日崩翰林學士宋白議慈愛忘勞曰孝温克令儀
曰章升祔太祖廟(案東都事畧開寶皇后至神/宗時升祔太祖廟此失載)
太宗諱炅(原註古/迥切)熲炯□煛泂㯋耿□□□□昋鎣扃
憬皛舊諱光義匡義(原註開寶九年十月詔官階及州/縣名有與朕名下一字同者宜改)
(與上一字同者仍舊乃以諫議大夫為正諫大夫正議/大夫為正奉大夫通議大夫為通奉大夫朝議大夫為)
(朝奉大夫朝議郎為朝奉郎承議郎為承直郎奉議郎/為奉直郎宣議郎為宣奉郎太平興國二年二月詔曰)
(王者對越上天祗見九廟凡遇祭告必署名稱稽歴代/之舊章貴難知而易避爰遵故事載易嘉名凡在庶寮)
(當體兹意朕今改名炅自臨御以來除已改州縣散官/職事官名號及人名外其舊名二字今後不須迴避仍)
(令擇日奏告天地宗廟大中祥符二年六月詔曰太宗/藩諱溥率咸知雖先訓之具存俾臨文而不避近覩列)
(奏或犯二名聞之矍然載増永慕自今中外/文字有與二字相連及音同者並令迴避)晉天福四
年己亥十月七日生于開封府浚儀縣崇德坊護聖營
之官舍以其日為乾明節淳化三年改為夀寧節建隆
元年為殿前都虞候睦州防禦使八月領泰寧軍節度
使二月七日加同中書門下平章事開封尹乾德二年
六月加中書令開寶六年九月封晉王九年十月二十
一日遂即尊位(案太宗以開寶九年十月二十一日即/位原本誤作二月二十一日今據宋史)
(改/正)太平興國三年羣臣上尊號應運統天睿文英武大
聖至明廣孝皇帝端拱二年詔曰朕嘗覽羣書備觀前
古居尊之號近代方行固非軒昊之令猷且異唐虞之
舊典載惟涼德尤愧前王浮實之名非所宜稱向者羣
后同詞封章見請䖍懇斯至避讓無由勉從將順之心
遂極尊崇之號每一念此深用憮然豈敢以謙德自私
必將以古道為法其自前所加尊號並宜省去令後四
方上表只稱皇帝庶叶至公翌日宰相吕䝉正等奏事
長春殿進曰陛下神功聖德輝映古今在于尊稱止可
増益忽奉詔㫖省去中外無不驚駭帝曰至如皇帝二
字亦不可兼稱此起自秦始皇後代因之不改朕比欲
復止稱王又以諸子封王有所妨礙朕志先定勿煩確
奏其後羣臣累上尊號曰法天崇道文武皇帝詔除文
武二字外宜依至道三年三月二十九日崩𦵏河南府
永安縣永熙陵(原註宰相吕/端譔陵名)大中祥符元年嵗次戊申
十一月戊午朔二十七日甲申孝子嗣皇帝臣某謹再
拜稽首上言臣聞應期受命聖人所以致太平卜世其
昌上帝所以祚明德然則升中昭事既報本于圜方順
美歸尊當増華于簡冊伏惟太宗神功聖德文武皇帝
元功不宰妙用無方若唐堯之聖神有周公之材藝在
朱邸也懸象集連珠之慶紹寶厯也長江出瑞石之文
閩越于是來同并汾以之盪定若乃揚庭以選士闢館
以育材得人而致治也集河洛之圖書闡周孔之經籍
用文以立教也授律以貞師取威而禁暴經武以定功
也審官以攷績議獄以緩刑信賞而慎罸也既而講三
王之禮備六代之樂躬肆類以享帝尊二祖以配天人
神感通上下交泰和氣充塞德澤涵濡百靈效祥溢圖
牒之所記九譯來貢超載籍之所聞然猶旰食勵精實
行慈儉除宫室之藻飾絶弋獵之嬉遊省去名稱抑罷
封禪積德深厚垂慶緜長俾臣薄祜嗣膺丕錫守位一
紀率土咸懷疊委禎符屢惟稔嵗狥黎庶之確請循虞
夏之舊章告成介丘昭紀大號奉揚前烈傳之無窮而
陟配方嚴鴻名未稱敢不周爰古道侔揣大猷上以協
神祇之心下以伸臣子之志再章節惠永播英聲謹遣
攝太尉推忠協謀同德佐理功臣金紫光禄大夫工部
尚書同中書門下平章事集賢殿大學士監修國史上
柱國太原郡開國公食邑三千七百户食實封一千八
百户臣王旦(案實封一千八百户原本誤作二千五百/户攷王旦實封户于大中祥符元年遣祭)
(太祖文已載明與/長編同今改正)奉寶冊加上尊諡太宗至仁應道神
功聖德文武大明廣孝皇帝恭惟至神俯歆令典延休
萬葉介福兆人謹言樂舞大盛之舞(案長編分注云太/宗廟未見樂舞名)
(當檢此作大盛/與宋史樂志合)祈穀雩祀神州地祇升侑景靈宫大定
殿西京應天院崇福宫㑹聖宫奉安御容后尹氏父廷
勛滁州刺史太平興國元年追尊為皇后諡淑德(案宋/史淑)
(德皇后太宗在周時娶焉早薨𦵏孝明陵西北享于别/廟後升祔太廟不詳年代攷文昌雜録元豐癸亥以詳)
(定禮文所言七月十二日升祔/淑德皇后于太宗室此失載)太常少卿馮永錫議言
行不回曰淑富貴好禮曰德符氏父彦卿魏王周顯德
中來歸國初封汝南郡夫人進楚國越國開寳八年十
二月十九日薨太平興國元年追冊為皇后諡懿德太
常卿張永錫議(案追諡后尹氏符氏同在太平興國元/年而太常議諡者一作少卿馮永錫一)
(作太常卿張永錫未知孰是東都事畧/李燾長編及宋史俱無可攷姑仍其舊)温柔聖善曰懿
富貴好禮曰德陪𦵏安陵升祔太廟太宗室李氏父處
耘淄州刺史開寳末納幣太平興國二年七月入宫雍
熙元年十二月十七日立為皇后至道三年四月八日
尊為皇太后景德元年三月十五日崩諡明德吏部侍
郎郭䞇議無幽不察曰明中和純備曰德升祔太宗廟
庭(案宋史景德三年明德皇/后祔𦵏永熙陵此失載)李氏父英乾州防禦使贈
安國軍節度使常山郡王開寳初來歸封隴西縣君太
平興國初封隴西郡夫人二年三月十二日崩至道三
年追封賢妃十二月追尊為皇太后咸平元年諡元德
都官員外郎秘閣校理舒雅議茂德丕績曰元中和淳
淑曰德大中祥符六年去太字子真宗(案宋史元德皇/后咸平三年祔)
(𦵏于永熙陵主祔别廟大中/祥符六年升祔太廟此失載)
章獻明肅劉后益州華陽縣人父通后為蜀人龔美攜
入京為開封府人美以鍜銀為業真宗尹開封美因鍜
銀得見真宗語之曰蜀婦人多才惠汝為我求一蜀姬
美因納后年十五寵幸專房太宗一日問乳母曰太子
近來容貌清瘦左右有何人乳母以后對上命去之太
子不得已置于殿侍張耆家未幾太宗晏駕太子即位
祥符五年立為皇后(案太宗以下應載真宗事實今永/樂大典原本闕惟錦繡萬花谷所)
(引國朝事實有章獻明肅劉后事/一條劉真宗后也録附太宗之後)
仁宗諱禎(原註陟/盈切)楨貞偵􁞴媜徴□癥湞□寊揁□大
中祥符三年庚戌嵗四月十四日生于開封府以其日
為乾元節七年三月授左衛上將軍封慶國公八年十
二月授中正軍節度使檢校太尉兼侍中封夀春郡王
天禧元年二月加中書令二年二月改建康軍節度使
太保進封昇王八月立為皇太子乾興元年二月十九
日遂即尊位(案宋史乾興元年二月戊午真宗崩仁宗/即位攷戊午為十九日原本誤作二十九)
(日今/改正)天聖二年十一月上尊號曰聖文睿武仁明孝德
皇帝明年二月加號睿聖文武體天法道仁明孝德皇
帝七月詔去睿聖文武之號十一月加景祐體天法道
欽文英武聖神孝德皇帝寶元元年十一月以寶元易
景祐冠于舊號康定元年詔省去睿聖文武四字在位
四十二年嘉祐八年三月二十九日崩十月二十九日
𦵏永昭陵(原註刑部尚書平章事韓琦奏臣奉敕撰定/先帝陵名者為兆域之圖按禮經而伊始因)
(山川之故奉先訓以惟嚴宜立嘉名上符至德伏以先/皇帝仁無不浹道極莫稱開夀域以濟民咸歸聖治建)
(善經而長世坐致時雍豈徒超軼于百王固/以光輝于萬古先帝陵伏請以永昭為名)翰林學士
王珪等議諡曰臣聞元精磅礴濟萬物而不昭其迹者
薦名曰天至德汪洋澤萬世而不有其功者建諡于帝
伏思在昔帝王生膺大名終紀大德使金聲而玉振之
以詒乎無窮之聞者帝莫盛于堯舜王莫隆于禹湯也
蓋易名之典下不得誄上古者將為至尊之諡必質于
郊然後定之兹所以推天下之至美(案然後定下原本/脱之兹二字今據)
(王珪華/陽集補)明天下之至公雖天子不得以自専也洪惟先
皇帝躬上主之資承累聖之序流大漢之豈弟履放勲
之欽明包富有之業而能守以約攬泰定之勢而弗恃
以安固嘗邈然究視所未形俛焉積思所不及謂天命
之匪易迺嚴恭戒懼庶以答靈心之顧謂民懷之靡常
迺涵容煦沫庶以陶善類之歸智括萬慮而不可測恩
滲四垠而不可形如兩儀之無不幬載如三辰之無不
臨燭于時修廢官繼絶世禮髙年勸力穡減常賦抑末
游虚已以遇豪俊之材降志以從忠直之諫振立賞罰
而權衡之章昭典禮而黼黻之宥恕刑獄而蕩滌之惠
哀困窮而衣食之人情莫不欲逸愛其力而不勞人情
莫不欲夀輔其生而不傷羣公庶尹㒺弗夷正相與謀
王之朝殊鄰絶區㒺弗億寧相與慕王之境父父子子
兄兄弟弟罔弗祇順相與立于王之塗葢仁政之施沛
然其若是莫之能禦也矧夫耕籍于千畝之田祫祭于
先王之廟報天之誠篤則八奠于圜丘嚴父之志盡則
再侑于明堂宗室既蕃則廣諸分玉之愛邦統未昭則
豫有主器之屬下議樂之詔以攷鐘石之和置寫書之
官以緝經墳之學邇英敷席圖講藝也凝幾校字(案凝/幾原)
(本誤作疑機今/據華陽集改)資味道也藻思粹發窮聖作也飛毫灑
落肆天縱也知聲色之靡伐于德義于是乎屏燕飲之
娯知雉兔之獲殫于精神于是乎絶盤遊之欲念組織
之勤則卻服御之華念土木之費則損宫室之麗西羌
阻命不欲久戍勞師而遂納玉關之誓南蜑肆姦不欲
深入討除而自致藁街之戮時則有踰沙絶漠卓犖之
貢委應圖合牒沕潏之瑞叢四十二年于茲可謂海内
大治矣竊迹羲黄之前夐乎莫索其詳自詩書之載未
有如兹之盛者也方將勒鴻休受永祐豈圖神機欻厭
邦釁上延仙鼎已成不返荆山之御玉衣雖在空陳渭
水之遊嘉原既新同軌畢至下華葢于北極引龍輴之
西巡此萬國所以摧心三靈為之變色有司繇是飭舊
典冊丕備(案丕備原本誤作不/稱今據華陽集改正)皇哉鑠乎幾有以綏王
靈而炳帝烈也謹按諡法治民無為曰神經緯天地曰
文通達先知曰聖保大定功曰武照臨四方曰明慈惠
愛親曰孝若乃羣生啿啿(案啿啿原本作嘻嘻攷羣生/啿啿句本漢郊祀歌今從華)
(陽集/改正)鼓之舞之不知至化之所自然非至神乎制作禮
樂際天接地煥然而大備非至文乎永惟宗廟之奉實
發先識以建大本非至聖乎戴白之老不識兵革之警
非至武乎遐末荒昧之情格于聰明而無所遺非至明
乎惇叙九族以述夫祖先之志非至孝乎粤廟號之建
尚矣維其歴古聖賢之君莫不極所以尊明令顯之稱
又或至于代相襲之夫仁者聖人之盛德豈獨未有以
當之耶抑當時鴻儒鉅學反畧于稽求抑又天之所啟
期以克配先帝之廟乎詩云維天之命於穆不已此之
謂歟惟功以創業為祖德以守成為宗皆尊尊之大義
也先帝尊諡宜天錫之曰神文聖武明孝皇帝廟曰仁
宗元豐八年加諡體天法道極功全德神文聖武睿哲
明孝皇帝樂舞大仁之舞祭皇地祇升侑(原註殿中侍/御史趙鼎奏)
(請遞遷真宗配孟夏雩祭以太宗專配上辛祈榖孟冬/祀神州地祇循用有唐故事翰林學士王珪等議以為)
(天地之祭有七皆用歴代故事以始封受命創業之君/配神作主于明堂用古嚴父之道配以皇考故朝廷真)
(宗時以太宗配在仁宗時以真宗配今則以仁宗配方/仁宗始罷太宗明堂之配太宗先以配雩祈穀及神州)
(之祭本非遞遷今明堂既用嚴父之道則真宗配天之/祭于禮當罷不當復分雩祭之配天章閣待制兼侍讀)
(李受天章閣侍讀𫝊□奏以趙鼎之議為得禮若以太/宗雩祭既久不欲遷侑則乞以仁宗與真宗並配明堂)
(亦為得禮詔從珪等所議至治平元年七月辛酉詔以/仁宗享明堂初禮院奏乞與兩制同議大行皇帝當配)
(何祭翰林學士王珪等奏唐代宗即位用禮儀使杜鴻/漸等議季秋大享明堂以考肅宗配昊天上帝德宗即)
(位亦以考代宗配王涇郊祀録注云即孝經周公嚴父/之道本朝祀儀季秋大享明堂祀昊天上帝以真宗配)
(循周公嚴父之道知制誥錢公輔議謹按三代之法郊/以祀天而明堂以祭五帝郊之祭以始封之祖有聖人)
(之德者配焉故孝經曰昔者周公郊祀后稷以配天宗/祀文王于明堂以配上帝又曰孝莫大于嚴父嚴父莫)
(大于配天則周公其人也以周公言之則嚴父也以成/王言之則嚴祖也方是之時政則周公祭則成王亦安)
(在乎嚴其父哉我將之詩是也後世失禮不足攷據請/一以周事言之臣竊謂聖宋崛起非有始封之祖也則)
(創業之君遂為太祖矣太祖則周之后稷祭于郊者太/宗則周之文王配祭于明堂者也此二配者至大至重)
(萬世不遷之法也真宗則周之武王宗乎廟而不祧者/也雖有配天之功而無配天之祭未聞成王以嚴父之)
(故廢文王配天之祭而移于武王也仁宗則周之成王/也雖有配天之業而亦無配天之祭亦未聞康王以嚴)
(父之故廢文王配天之祭而移于成王也以孔子之心/推周公之志則嚴父也以周公之心攝成王之祭則嚴)
(祖也嚴祖嚴父其義一也下至于兩漢去聖未甚逺而/明堂配祭東漢為得在西漢時則孝武始營明堂而以)
(高帝配之其後又以景帝配之孝武之後無聞焉在東/漢時則孝明始建明堂而以光武配之其後孝章孝安)
(又以光武配之孝安之後無聞焉當始配之代適符嚴/父之説及時異事遷而章安二帝亦弗之改此最為近)
(古而合乎禮者也有唐始在孝和時則以髙宗配之在/明皇時則以睿宗配之在永泰時則以肅宗配之禮官)
(杜鴻漸王涇鞏不能推明經訓合古初反雷同其論以/惑時主延及于今牢不可破當仁宗嗣位之初倘有建)
(是論者則配天之祭常在乎太宗矣當時無一言者故/使宗周之典禮不明于聖代而有唐之曲學流弊乎後)
(人願陛下深詔有司博謀羣賢使配天之祭不膠于嚴/父嚴父之道不専乎配天循宗周之典禮替有唐之曲)
(學于是又詔臺諫及講讀官與兩制禮院再詳定以聞/觀文殿學士兼翰林侍讀學士孫抃等奏謹案孝經出)
(于聖述其談聖治之極則謂之行莫大于嚴父而配天/仲尼美周公以居攝而能行天子之禮尊隆于父故曰)
(周公其人不可謂安在乎必嚴其父也又若止于太祖/比后稷太宗比文王則宣祖真宗向者皆不當在配天)
(之序推而上之則謂明堂之祭真宗當以太宗配先帝/不當以真宗配今日不當以仁宗配必配以祖也臣等)
(按易豫之説曰先王作樂崇德殷薦之上帝以配祖考/蓋若祖考並可配天者也兹又符于孝經之説亦不可)
(謂安在乎必嚴其父也祖考皆可配帝郊與明堂不可/同位亦不可謂安在乎必嚴其父也雖周家不聞廢文)
(配而移於武廢武配而移于成然而易之配考經之嚴/父歴代循守固亦不為無説魏明帝宗祀文帝于明堂)
(以配上帝史官謂是時二漢郊祀之制具存魏而損益/可知則亦不可謂東漢章安之後配祭無傳遂以為未)
(嘗嚴父也自唐至本朝其間賢哲講求不為少所不敢/以異者捨周孔之道無所本統也今以為我將之詩祀)
(文王于明堂而歌者也亦安知非仲尼刪詩存周之全/盛之頌被于管絃者獨取之也仁宗繼本體保成業置)
(天下于泰安者四十二年功徳于人可謂極矣今祔廟/之始遂抑而不得配上帝之享甚非所以宣章陛下為)
(後嚴父之大孝臣等稽參大典博攷公論敢以前所定/論為便知諫院司馬光吕誨議竊以孝子之心誰不欲)
(尊其父者聖人制禮以為之極不敢踰也故祖已訓髙/宗曰典祀無豐于昵孔子與孟懿子論孝亦曰祭之以)
(禮然則親者不敢數祭為孝貴于得禮而已先儒所謂/禘郊祖宗皆祭祀以配食也禘謂祭昊天于園丘也祭)
(上帝于南郊曰郊祭五帝五神于明堂曰祖宗故詩曰/思文后稷克配彼天又我將祀文王于明堂此其證也)
(下此皆不見于經也前漢以髙祖配天後漢以光武配/明堂以此觀之古之帝王自非建邦啟土及造有區夏)
(者皆無配天之文故雖周之成康漢之文景明章其德/業非不美也然而子孫不敢配天者避祖宗也孝經曰)
(嚴父莫大于配天周公其人也孔子以周公有聖人之/德成太平之業則制禮作樂而文王適其父也故引之)
(以證聖人之德莫大于孝答曽子之問而已非謂凡有/天下者皆當以其父配天然後為孝也近世祀明堂者)
(皆以其父配五帝此乃誤釋孝經之意而違先王之禮/不可以為法也景祐二年仁宗詔禮官稽參典籍辨崇)
(祀之序定二祧之位乃以太祖為帝者之祖比周之后/稷太宗真宗為帝者之宗比周之文武然則祀真宗于)
(明堂以配五帝亦未失古禮今仁宗雖豐功美德洽于/四海而不在二祧之位議者乃欲捨真宗而以仁宗配)
(祀明堂恐于祭法不合又以人情言之是黜祖而進父/也夏父弗忌躋僖公先兄而後弟孔子猶以為逆祀書)
(于春秋况黜祖而進父乎必若此行之不獨乖違禮典/恐亦非仁宗之意臣等竊謂宜遵舊禮以真宗配五帝)
(于明堂為便/詔從抃等議)景靈宫美成殿奉安御容后郭氏故中書
令郭崇孫女天聖二年九月十五日太后手書已于此
月特展嘉禮納為皇后竢南郊畢備禮冊命十一月二
十一日降制太后稱制恃勢頗驕横太后崩美人向氏
楊氏尤得幸(案向氏東都事畧作尚氏尚/與向古姓相通今仍其舊)向氏恩寵傾
京師后妒屢與忿爭向氏嘗于上前有侵后不遜語后
怒起批其頰上自起救之后誤抓上頸上大怒閻文應
白上以抓痕示執政大臣而謀之上以示吕夷簡且告
之夷簡曰光武漢之明主郭后止以怨懟廢況傷乘輿
乎上于是有廢后意右司諫范仲淹諫諍不納后乃請
入道賜號金庭教主沖淨元師居于安和院改院曰瑤
華宫景祐二年薨詔追復皇后曹氏父玘尚書虞部員
外郎贈太傅兼侍中東海郡王祖彬樞密副使檢校太
師兼侍中贈魯王(案東都事畧彬贈韓王非魯王玘贈/吳王非東海郡王與此所載互異)
景祐元年九月内降制立為皇后所司擇日備禮冊命
十一月冬至行冊禮嘉祐八年三月尊為皇太后四月
權同聽政治平元年五月降手詔還政英宗尊皇太后
所居宫曰慈夀熈寧元年曽公亮表請名太皇太后宫
殿並以慶夀為名二年正月尊為太皇太后五年十一
月二十一日崩諡慈聖光獻(原註諡議闕后案東都事/畧慈聖光獻  𦵏永昭陵)
(升祔太廟/此失載)張氏父堯封祖潁進士及第終于縣令堯封
景祐元年釋褐授石州軍事推官未赴卒于京師堯封
母錢氏女也后與其姊妹三人幼無依由錢氏納于章
惠太后宫時后八嵗寖長得幸慶歴元年封清河郡君
嵗中為才人遷修媛三年被疾願下遷為美人上許之
八年十月進貴妃十二月三日發冊(原註故事國朝以/來命妃未嘗行冊)
(禮然故事須竢旨方以告敕授之又凡降制皆從學士/院待詔書告詞送中書結三省銜官告院用印然後進)
(入宣制翰林學士宋祁止就院寫告直取官告院印用/之遽封以進方妃寵盛欲行冊命之禮告入進后怒曰)
(故事妃當得冊命何用告為抵于地上為奪祁職改命/觀文殿學士丁度撰文  案九朝編年云國朝命妃當)
(冊拜宋祁以進誥落職祁初亦疑進誥非是以李淑明/于典故而問之淑心知其誤而俾之進祁果得罪攷宋)
(自温成以前並無命妃/冊拜者當以此書為正)至和元年薨冊贈為皇后諡温
成(原註初諡廣明又諡元明竟諡温成諡議闕成案東/都事畧及宋史仁宗本紀后妃傳但稱諡温  攷九)
(朝編年載初諡恭德樞密副使孫沔言太宗四后皆諡/曰德從廟諡也今恭德之諡其法何從遂改今諡此載)
(初諡元明廣明/與各書互異)子英宗
英宗天聖十年生于宣平坊赤光滿室咸見黄龍往來
室中濮王夢兩龍與日並墮以衣承之復戲于空中其
一龍視王曰吾非王所能有也後仁宗立為皇子(案是/書各)
(類中所載事實俱至南渡髙宗朝止而世次一類自仁/宗以後累朝俱闕惟錦繡萬花谷所引國朝事實有英)
(宗事迹一條/補録于此)
　
　
　
　
　
　宋朝事實卷一
欽定四庫全書
　宋朝事實卷二
　　　　　　　　　　　　　宋　李攸　撰
　　登極赦
太祖建隆元年正月初五日登極赦(案太祖以周顯德/七年正月初四日)
(即位此書云初五日者/蓋登極肆赦在次日也)門下朕以五運推移上帝于焉
睠命三靈改卜王者所以膺圖朕起自側微備嘗艱險
當周邦草昧從二帝以徂征洎虞舜陟方翊嗣君而纂
位但罄一心而事上敢期百姓之與能屬以敵國侵疆
邊民罹苦朕長驅禁旅往靖邊塵鼓旗纔出于國門將
校共推于天命迫迴京闕欣戴眇躬幼主以厯數有歸
尋行禪讓兆庶不可以無主萬幾不可以曠時勉徇羣
心以登大寶昔湯武革命發大號以順人唐漢開基因
始封而建國宜國號大宋改周顯德七年為建隆元年
乘時撫運既協于歌謠及物推恩宜周于華夏可大赦
天下應正月五日昧爽以前天下罪人所犯罪已結正
未結正已發覺未發覺罪無輕重常赦所不原者咸赦
除之應貶降責授及勒停等官並與恩澤諸配徒役男
子女人等並放逐便其内外馬步兵士各與等第優給
諸軍内有請分料錢者特與加等第添給中外見任前
任職官並與加恩文武升朝官内諸司使副使禁軍都
指揮使以上及諸道行軍司馬節度副使藩方馬步軍
都指揮使應父母妻未有官及未曽叙封者並與恩澤
亡父母未曽封贈者並與封贈諸處逃亡軍都限赦到
百日内仰于所在陳首並與放罪依舊軍分收管如出
百日不來自首者復罪如初念彼愚民或行奸盜屬兹
解網咸許自新諸軍有草寇處仰所在州府及巡檢使
臣曉諭招喚若願在軍食糧者並與衣糧如願歸農者
亦聽取便於戲革故鼎新皇祚初膺于景命變家為國
鴻恩宜被于寰區更賴將相公王同心協力共裨寡昧
以致隆平凡百軍民深體朕意(案永樂大典所載登極/赦文獨佚此詔今從趙)
(普龍飛記所載補入原註翰林/學士承旨陶穀行蓋穀筆也)
昭憲太后常與太祖參決大政及疾甚太祖侍藥餌不
離左右太后曰汝自知所以得天下乎太祖曰此皆祖
考與太后之餘慶也太后笑曰不然亦由柴氏使幼子
主天下耳因戒敇太祖曰汝萬嵗後當以次傳之弟則
并汝之子亦獲安矣太祖頓首泣曰敢不如太后教其
後太祖遂傳位太宗皇帝開寶九年十月二十一日登
極赦門下王者繼統承祧所以嗣神器節哀順變所以
寧萬邦顧歴代之通規諒舊章而可法先皇帝勤勞啓
國宵旰臨朝萬幾靡倦于躬親四海方成于開泰念農
民之疾苦知戰士之辛勤氛祲盡平生靈永逸而寒暄
遘厲寢疾彌留方臻偃革之期遽起遺弓之歎猥以大
寶付于沖人遵理命而莫能固辭涉大川而㒺知攸濟
負荷斯重攀號莫任宜覃在宥之恩俾洽維新之澤可
大赦天下云云恭惟先皇帝推誠損己焦思勞神念將
士之忠勤知戰伐之辛苦衣糧禄賜無非經手經心土
地官封不惜酬勲酬効生靈是念稼穡為憂罷非理之
差徭去無名之侵耗不貪遊宴盡去奢華減後宫冗食
之人停諸司不急之務方岳止甘鮮之貢殿庭碎珠玉
之珍獄訟無寃刑戮不濫凡關物務盡立規繩予小子
纘紹丕基恭稟遺訓仰承法度豈敢越違更賴將相公
卿左右前後共遵先志同守成規庶俾沖人不墜洪業
真宗至道三年四月一日登極赦門下創業垂統于以
貽後昆嗣位承祧于以紹前烈為股肱之元首俾億兆
之宅心洪惟永圖屬在明辟夫何涼德享是丕休先皇
帝膺籙上𤣥受遺太祖臨御迨踰于二紀憂勤遂冠于
百王無一日不舉皇綱無一事不親聖覽宵衣旰食焦
思勞神禹跡混同方致太平之運堯心未倦俄興不豫
之災棄大寶以上仙付沖人之神器仰遵顧命下迫推
崇若涉大川罔知涯涘黽勉負荷兢畏交并宜覃作解
之恩聊展奉先之意可大赦天下云云恭念先朝庶政
盡有成規謹守奉行不敢失墜所宜開諫諍之路拔茂
異之材鰥寡無告之民悉令安泰動植有生之類冀獲
昭蘇庶幾延宗社之鴻休召天地之和氣更賴中外百
執左右藎臣各盡乃職輔兹不逮布告遐邇咸使聞知
仁宗乾興元年二月十九日登極赦門下天生烝民惟
君所以司牧國有神器有子所以傳歸先皇帝紹累聖
之丕圖輯庶邦之大治焦勞䖍鞏二紀于兹忽興憑几
之言永結遺弓之慕循顧眇質獲嗣慶基適屬承祧之
初宜覃在宥之澤可大赦天下常赦所不原者咸赦除
之恭念夙侍聖顔備承寶訓凡百機務盡有成規謹當
奉行不敢失墜更賴宗工良佐中外臣僚咸竭乃誠以
輔不逮布告遐邇咸使聞知
英宗嘉祐八年四月一日登極赦門下烝民之生置君
為之司牧神器之重有子所以傳歸先皇帝天資慈仁
聖德深厚臨御嵗踰于三紀憂勤日覽于萬幾常旰昃
以忘勞因晦明而遘厲寖違沖豫遂至彌留遽興憑几
之言念及承祧之寄猥以大業屬于沖人永惟負荷之
艱矧在哀迷之次㒺知攸濟祗率舊章宜覃在宥之恩
式表奉先之志可大赦天下云云恭念夙奉聖顔備聞
聖訓在于庶政悉有成規惟謹奉行㒺敢廢失更賴中
外多士左右忠賢各盡乃誠以輔台德布告遐邇咸使
聞知
神宗治平四年正月九日登極赦門下夫民之戴君尊
如元首之奉天之與子傳有神器之歸先皇帝紹履至
尊欽篤先烈圖治百王之上垂精五載之間玉几留章
每及夜分之覽紫闈訪道多逾日昃之咨既寤寐之積
勤因寒暄之遘厲神機未厭遽至彌留之憂邦禍何勝
已聞遺訓之託屬哀荒之靡次固負荷之惟艱㷀然自
思浩莫能濟宜本承祧之始用覃澤物之私可大赦天
下云云於戲奉先昭孝實本于天經肆𤯝推恩蓋循于
國典更繄文武之助忠賢之規各勉交修永輔不逮咨
爾有衆體予至懷
哲宗元豐八年三月六日登極赦門下生烝民而立之
君所以出四方之令有天下而傳于子所以維萬世之
安先皇帝道極聖神德兼文武圖治三王之上儲精七
閏之間緝熙事功董正法度積勤勞于日昃違沖豫于
春元植璧以歸方致金縢之禱綴衣遽設忍聞玉几之
言眷予沖人屬以重器永荷艱難之託曷勝哀疚之懷
宜謹始于承祧用渙恩而及物可大赦天下云云恭念
先朝之治必循五聖之謀思祗率于舊章用答揚于光
訓尚賴中外列辟左右忠賢交修厥官以輔予治布告
遐邇咸使聞知
徽宗元符三年正月十三日登極赦門下朕承先帝之
末命嗣累世之丕圖若履淵冰未知攸濟先皇帝睿明
聰哲克勤于邦遵制揚功篤紹先烈十有六載海内䝉
休憂勞爽和遂至大漸乃以神器屬予沖人負荷惟艱
怵惕以懼用謹承祧之始肆頒在宥之恩可大赦天下
云云恭念元豐詒謀紹聖遺訓具在天下可舉而行惟
既厥心㒺敢廢失其率循于天下用奉若于先王更賴
忠良盡規文武合慮永弼乃后共圖康功咨爾萬邦體
予至懷
欽宗宣和七年十二月二十五日受内禪登極赦門下
我國家創業守成紹二百年之祚運宅中圖大奠三萬
里之幅員施及眇躬嗣膺神器永念纘承之重懼劇春
冰載惟臨御之難憂深朽索矧今邊垂未靖師旅方興
肆推曠蕩之恩用慰邇遐之望可大赦天下云云於戲
清蹕而朝萬宇敢忘丕冒之仁繼明以照四方宜布惟
新之澤更賴忠良協贊文武交修永孚于休同底于道
咨爾有衆體予至懷
光堯夀聖太上皇帝建炎元年五月一日登極赦門下
皇天祐宋卜世過于漢唐藝祖承周受禪同乎舜禹列
聖嗣無疆之厯保邦隆不拔之基屬以朝姦稔成邊釁
恃中都之安富忘外敵之憑陵馴致金人來犯京邑初
登城而不下終邀駕以偕行痛念鑾輿逺征沙漠宗族
從而盡徙宫闕為之一空仍仰臣僚俾僭位號朕以介
弟之親而授指開元帥之府以總師方輸敵愾之忠忽
奉講和之詔豈圖變改終致阽危蓋嘗指日以誓諸軍
使前迎而後請不憚瀝血而檄率土冀外附而内親而
三事大夫與萬邦黎獻共致樂推之懇靡容牢避之思
謂亹亹萬幾難以一日而曠位矧皇皇四海詎可三月
而無君勉徇羣情嗣登大寶宵衣旰食紹祖宗垂創之
基疾首痛心懷父兄播遷之難籲號久隔衆㒺繫心軍
旅荐興農多失業慰民耳目之注敷朕心腹之言爰布
湛恩誕敷區夏可大赦天下於戲聖人何以加孝朕每
懷問寢之思天子必有所先朕欲救在原之急嗟我文
武之列同時忠義之家不食而哭秦庭士當勇于報國
左袒而為劉氏人咸樂于愛君其一德而一心佇立功
而立事同徯兩宫之復終圖萬世之安副我憂勤躋時
康乂(案周煇清波雜志云髙宗即位于南京肆赦文有/兩本首尾皆同如道君發德音而罪已退辭履位)
(之尊淵聖以震長而繼天首正誤國之罪悉捐金幣分/割膏腴思愛惜于兩朝忍輕加于一矢生靈受賜中外)
(聞風要質賢王既驅車而北渡連結異域復擁衆以南/侵慨谿壑之無厭昧蜂蠆之有毒廷臣乏䇿敵使詭和)
(欵貔虎以退師致金湯之失險肆令狼子薦食都畿等/語與今所傳本異蓋時有忌器之嫌也皆太常少卿滕)
(康行永樂大典所載即當時所傳本而前詔特詳于清/波雜志附識于此又攷宋史髙宗即位大赦常赦所不)
(原者咸赦除之惟蔡京童貫王黼朱勔李彦孟昌齡梁/師成譚禎及其子孫見流竄者更不收叙並載清波雜)
(志中是當時/亦不盡赦也)
孝宗皇帝紹興三十二年十三日受内禪登極赦門下
春秋法五始之要聿嚴受命之符天地之大德曰生爰
下維新之令太上皇帝慈儉為寶遹駿有聲垂精三紀
之間圖治百王之上神謨獨運總一日萬幾之繁聖武
旁昭極四海九州之廣未嘗暇逸久積倦勤黄屋非唐
堯之心居懷重負泰元増漢武之策欲介長年顧睿訓
之博臨懼朕躬之弗稱凢今者發政施仁之目皆得之
問安侍膳之餘爰舉舊章用覃曠澤可大赦云云於戲
有天下傳歸于子敢忘付託之難建皇極敷錫厥民允
副邇遐之望尚賴股肱同德中外協謀共底績于中興
以益光于永世咨爾有衆宜體朕懷
　　紀元
太祖朝　建隆元年(原註庚申周顯德七年/正月四日受禪改元)建隆二年
(原註/辛酉)建隆三年(原註/壬戌)建隆四年(原註癸亥十一月十六/日南郊改乾德元年)
(案建隆四年十一月十六日改元乾德東都事畧李燾/長編宋史以是年為乾德元年其未改元以前之事俱)
(係之乾德元年之下故建隆有三年無四年其後凡改/元不在正月朔日即以所改之元紀年如乾德六年十)
(一月改元開寶即書開寶元年惟于九年十月太宗即/位改元太平興國仍書為開寶九年特為變例而事實)
(所載統以所改之元年分註是年之下至/次年直書為二年其體例與各書互異)乾德二年(原/註)
(甲/子)乾德三年(原註/乙丑)乾德四年(原註/丙寅)乾德五年(原註/丁夘)乾德
六年(原註戊辰十一月二十四日南郊改開寶元年/○案十一月原本誤作十二月今據宋史改正)開
寶二年(原註/己巳)開寶三年(原註/庚午)開寶四年(原註/辛未)開寶五年
(原註/壬申)開寶六年(原註/癸酉)開寶七年(原註/甲戌)開寶八年(原註/乙亥)開
寶九年(原註丙子十二月二十二日太宗改元為太平/興國元年  案宋史太宗以開寶九年十月二)
(十一日即位十二月二十二日改/元原本誤作十月二十日今改正)
建隆四年始議改元太祖謂宰相曰勿用前代舊號于
是改乾德他日帝于禁中見内人鏡背有乾德之號以
問翰林學士陶穀穀對曰偽蜀時年號也宫人果故蜀
王時人帝于是益重儒者而歎宰相寡聞也按偽蜀王
衍以正明五年十二月改明年為乾德盡六年
太宗朝　太平興國二年(原註/丁丑)太平興國三年(原註/戊寅)太
平興國四年(原註/己夘)太平興國五年(原註/庚辰)太平興國六年
(原註/辛巳)太平興國七年(原註/壬午)太平興國八年(原註/癸未)太平興
國九年(原註甲申十一月二十一日南郊改雍熙元年/  案二十一日原本誤作二十四日今據雍熙)
(元年郊社/文改正)雍熙二年(原註/乙酉)雍熙三年(原註/丙戌)雍熙四年(原/註)
(丁/亥)雍熙五年(原註戊子正月十七日耤/田畢肆赦改端拱元年)端拱二年(原註/己丑)
淳化元年(原註庚寅正/月一日改元)淳化二年(原註/辛夘)淳化三年(原註/壬辰)
淳化四年(原註/癸巳)淳化五年(原註/甲午)至道元年(原註乙未正/月一日改元)
至道二年(原註/丙申)至道三年(原註/丁酉)
帝即位改元太平興國議者竊謂太平字一人六十也
至道三年帝升遐夀五十九嵗亦叶其數舒州民有獻
瑞石誌公記其文曰吾觀四五朝後次丙子趙號太平
二十一帝王國家啟運在五代後太宗丙子嵗即位四
五百年之前天命在國家久矣(案宋史大中祥符五年/閏十月丁丑出舒州所)
(獲瑞石文曰誌公記而不載其文/此書不載年月日彼此可以參攷)
真宗朝　咸平元年(原註戊戌上/即位初改元)咸平二年(原註/己亥)咸平
三年(原註/庚子)咸平四年(原註/辛丑)咸平五年(原註/壬寅)咸平六年(原/註)
(癸/夘)景德元年(原註甲辰正/月一日改元)景德二年(原註/乙巳)景德三年(原/註)
(丙/午)景德四年(原註/丁未)大中祥符元年(原註戊申正月五/日以天書降改元)大
中祥符二年(原註/己酉)大中祥符三年(原註/庚戌)大中祥符四年
(原註/辛亥)大中祥符五年(原註/壬子)大中祥符六年(原註/癸丑)大中祥
符七年(原註/甲寅)大中祥符八年(原註/乙夘)大中祥符九年(原註/丙辰)
天禧元年(原註丁巳正/月一日改元)天禧二年(原註/戊午)天禧三年(原註/己未)
天禧四年(原註/庚申)天禧五年(原註/辛酉)乾興元年(原註壬戌正/月一日改元)
景德五年正月三日乙丑天書降丙寅上謂宰相王旦
等議降德音改年號丁夘王旦以德音條目上進上曰
朕再思之奉承天意當大赦天下馮拯進曰適中書樞
密院共議改元莫若取神人所告大中祥符之言以為
年號上悅曰美名也先是景德四年十一月二十七日
夜將半上方就寢夢神人星冠絳袍告上曰宜于正殿
建黄籙道場一月結壇齋戒當降天書大中祥符三篇
至是以紀元大中祥符九年十一月乙夘詔曰朕以獻
嵗肇春元辛叶吉請真君而致潔奉寶冊以陳儀將伸
薦信之辭式舉建元之典其改來年為天禧元年乾興
元年正月一日御札内外文武臣僚等朕祗荷慶靈嗣
守洪業顧涉道之猶淺念守文之惟難曷嘗不未明求
衣既昃忘食兢兢業業㒺敢怠荒而天地儲休宗社垂
祐嘉祥屢降庻政允釐民俗阜康邊垂靖謐臻于至治
益用愧懷屬嵗律之肇新慶春祺之紛委式改紀年之
號併伸及物之恩宜自正月一日改天禧六年為乾興
元年重念類帝薦誠尚賖于亞嵗先庚施令俾告于門
庭其今年冬合行南郊諸般恩澤並特移就正月一日
庶兹惠渥亟洽羣倫所有覃慶及賞賚等一依自來南
郊體例施行至日朕親御正陽門宣制仍令有司草具
儀注以聞布告中外咸使聞知
仁宗朝　天聖元年(原註癸亥上/即位初改元)天聖二年(原註/甲子)天聖
三年(原註/乙丑)天聖四年(原註/丙寅)天聖五年(原註/丁夘)天聖六年(原/註)
(戊/辰)天聖七年(原註/己巳)天聖八年(原註/庚午)天聖九年(原註/辛未)天聖
十年(原註壬申十一月六日改明道元年畧案十/一月原本誤作十二月今據東都事  改正)明道
二年(原註癸酉十二月降/詔改明年為景祐)景祐元年(原註/甲戌)景祐二年(原/註)
(乙/亥)景祐三年(原註/丙子)景祐四年(原註/丁丑)景祐五年(原註戊寅/十一月十)
(八日南郊改/寶元元年)寶元二年(原註/己夘)寶元三年(原註庚辰二月/二十一日改康)
(定元/年)康定二年(原註辛巳十一月二十/日南郊改慶厯元年)慶厯二年(原註/壬午)
慶厯三年(原註/癸未)慶厯四年(原註/甲申)慶厯五年(原註/乙酉)慶厯六
年(原註/丙戌)慶厯七年(原註/丁亥)慶厯八年(原註/戊子)皇祐元年(原註/己丑)
(正月一/日改元)皇祐二年(原註/庚寅)皇祐三年(原註/辛夘)皇祐四年(原註/壬辰)
皇祐五年(原註/癸巳)皇祐六年(原註甲午三月十/七日改至和元年)至和二年
(原註/乙未)至和三年(原註丙申九月十/二日改嘉祐元年)嘉祐二年(原註/丁酉)嘉祐
三年(原註/戊戌)嘉祐四年(原註/己亥)嘉祐五年(原註/庚子)嘉祐六年(原/註)
(辛/丑)嘉祐七年(原註/壬寅)嘉祐八年(原註/癸夘)
上即位改元天聖時章獻明肅太后臨朝撰號者取天
字于文為二人以為二人聖者以尊太后也至十年改
元明道又以為于文日月並也與二人之意同後以犯
契丹主耶律明記諱遂改曰景祐是時連嵗大旱改元
詔意冀以導迎和氣也(案遼史景宗本紀諱寧字賢寧/小字明扆與此及李燾長編作)
(明記者有異又長編謂改元因嵗旱蝗宜有變改而以/歐陽修歸田録所云犯契丹諱為誤此書則犯諱嵗旱)
(兩說並見正與歸田録/原文相符附注備攷)五年因郊又改曰寶元自景祐
初慕明皇以開元加尊號遂加景祐于尊號之上至寶
元亦然是嵗趙元昊以河西叛改姓元氏朝廷惡之遽
改曰康定而不復加于尊號而好事者以為康定乃諡
號也明年又改曰慶厯至九年大旱河北尤甚民死者
十八九于是又改曰皇祐猶景祐也六年四月朔日食
以為正陽之月自古所忌又改曰至和三年上不豫久
之康復又改曰嘉祐蓋自天聖至此凡改元者九皆有
謂也
英宗朝　治平元年(原註/甲辰)治平二年(原註/乙巳)治平三年(原/註)
(丙/午)治平四年(原註/丁未)
神宗朝　熙寜元年(原註戊申上/即位初改元)熙寧二年(原註/己酉)熙寜
三年(原註/庚戌)熙寧四年(原註/辛亥)熙寜五年(原註/壬子)熙寜六年(原/註)
(癸/丑)熙寧七年(原註/甲寅)熙寧八年(原註/乙夘)熙寜九年(原註/丙辰)熙寧
十年(原註/丁巳)元豐元年(原註戊午正/月一日改元)元豐二年(原註/己未)元豐
三年(原註/庚申)元豐四年(原註/辛酉)元豐五年(原註/壬戌)元豐六年(原/註)
(癸/亥)元豐七年(原註/甲子)元豐八年(原註/乙丑)
哲宗朝　元祐元年(原註丙寅上/即位初改元)元祐二年(原註/丁夘)元祐
三年(原註/戊辰)元祐四年(原註/己巳)元祐五年(原註/庚午)元祐六年(原/註)
(辛/未)元祐七年(原註/壬申)元祐八年(原註/癸酉)元祐九年(原註甲戌/四月十二)
(日改紹/聖元年)紹聖二年(原註/乙亥)紹聖三年(原註/丙子)紹聖四年(原註/丁丑)
紹聖五年(原註戊寅六月朔改元元符元年改案/元符元年四字原本誤作大字今  正)元符
二年(原註/己夘)元符三年(原註/庚辰)
徽宗朝　建中靖國元年(原註辛巳上即位初改元/其年南郊又改明年元)崇
寜元年(原註壬午正/月一日改元)崇寜二年(原註/癸未)崇寧三年(原註/甲申)崇
寜四年(原註/乙酉)崇寧五年(原註/丙戌)大觀元年(原註丁亥正/月一日改元)大
觀二年(原註/戊子)大觀三年(原註/己丑)大觀四年(原註/庚寅)政和元年
(原註辛夘正/月一日改元)政和二年(原註/壬辰)政和三年(原註/癸巳)政和四年
(原註/甲午)政和五年(原註/乙未)政和六年(原註/丙申)政和七年(原註/丁酉)政
和八年(原註戊戌十一月/一日改重和元年)重和二年(原註己亥二月三/日改宣和元年)
(案宋史重和二年二月庚辰改元攷是年正月戊申/朔則庚辰為二月三日原本誤作三月一日今改正)宣
和二年(原註/庚子)宣和三年(原註/辛丑)宣和四年(原註/壬寅)宣和五年
(原註/癸夘)宣和六年(原註/甲辰)宣和七年(原註/乙巳)
欽宗朝　靖康元年(原註丙午上/即位初改元)
光堯夀聖太上皇帝朝　建炎元年(原註丁未五月朔/即位改靖康二年)
(為建炎元午直案此書紀元非正月朔日改元者皆作/分註至次年  書為二年髙宗以靖康二年五月一日)
(即位改元此特書建炎元年者/蓋以建炎中興故變例書此)建炎二年(原註/戊申)建炎三
年(原註/己酉)建炎四年(原註/庚戌)紹興元年(原註辛亥正案宋史/紹興元年  月一日)
(改元此處原/註有闕文)紹興二年(原註/壬子)紹興三年(原註/癸丑)紹興四年
(原註/甲寅)紹興五年(原註/乙夘)紹興六年(原註/丙辰)紹興七年(原註/丁巳)紹
興八年(原註/戊午)紹興九年(原註/己未)紹興十年(原註/庚申)紹興十一
年(原註/辛酉)紹興十二年(原註/壬戌)紹興十三年(原註/癸亥)紹興十四
年(原註/甲子)紹興十五年(原註/乙丑)紹興十六年(原註/丙寅)紹興十七
年(原註/丁夘)紹興十八年(原註/戊辰)紹興十九年(原註/己巳)紹興二十
年(原註/庚午)紹興二十一年(原註/辛未)紹興二十二年(原註/壬申)紹興
二十三年(原註/癸酉)紹興二十四年(原註/甲戌)紹興二十五年(原/註)
(乙/亥)紹興二十六年(原註/丙子)紹興二十七年(原註/丁丑)紹興二十
八年(原註/戊寅)紹興二十九年(原註/己夘)紹興三十年(原註/庚辰)紹興
三十一年(原註/辛巳)紹興三十二年(原註/壬午)
靖康二年五月一日赦朕惟火德中微天命未改攷光
武紀元之制紹建隆開國之基用赫丕圖益光前烈可
以靖康二年五月一日改為建炎元年
　
　
　
　
　
　
　
　
　
　宋朝事實卷二
欽定四庫全書
　宋朝事實卷三
　　　　　　　　　　　　　宋　李攸　撰
　　詔書
太宗嘗為手詔戒陳王元僖等(案詔稱即位十三年是/為端拱元年攷元僖以)
(是年三月進封許王此詔尚稱/陳王則當在是年二月以前也)曰朕周顯德中年十六
時江淮未賓從昭武皇帝南征戰軍屯揚泰等州數與
交戰朕雖年少擐甲胄習弓馬屢與賊軍交鋒應弦而
踣者甚衆行伍皆見太祖駐兵六合得知其事拊髀大
喜十八從周世宗及太祖下瓦橋關瀛莫等州亦在行
陣洎太祖即位親討李筠李重進朕留守帝京鎮撫都
城上下如一其年䝉委兵權嵗餘授開封尹歴十六七
年民間稼穡君子小人真偽無不更諳即位以來十三
年矣朕持儉素外絶遊田之樂内鄙聲色之娛真實之
言固無虚飾汝等生于富貴長自深宫民庶艱難人之
善惡必是未曉畧說其本豈盡予懷夫帝子親王先須
克己勵精聽卑納誨每著一衣則憫蠶婦每餐一食則
念耕夫至于聴斷之間勿先恣其喜怒朕每親臨庶政
豈敢憚于焦勞禮接羣臣無非求于啓沃汝等勿鄙人
短勿恃己長乃可永守富貴以保終吉先賢有言曰逆
吾者是吾師順吾者是吾賊不可不察也
真宗初為開封尹既入對上諭以理民之道曰夫政教
之設在乎得人心而不擾欲得人心莫若示之以誠信
欲不擾莫若鎮之以清淨先聖有言曰撫我則后虐我
則讎無越于此茍撫養得宜雖虎狼亦當馴擾況于民
乎文王語太子發曰吾所以得民心者蓋童羊不殺童
牛不使以是仁愛四海歸心祚延八百他日復對宰相
語其事吕䝉正曰晉漢之世君臣疑間封疆狹隘民苦
殘暴史𢎞肇輩非理殺戮都市之内横尸流血當時議
者曰如是為國其能久乎果運祚短促姦臣窺伺清淨
為理誠如聖㫖
仁宗景祐元年四月(案宋史仁宗本紀作五月/丁夘此作四月與史互異)詔曰織
文之奢不鬻于國市纂組之作實害于女工朕稽若令
猷務先儉化深維抑末緬冀還淳然猶杼軸之家相矜
于靡麗衣服之制弗戒于紛華浮費居多踰侈斯甚宜
懲俗尚用謹邦彝内自掖庭外及宗戚當奉循于明令
無因習于媮風其錦背繡背及遍地密花透背段子並
宜禁斷西川嵗織上供者亦罷之
上嘗謂近臣曰聖人治世有一物不得其所若已推而
置諸死地羽蟲不傷則鳳凰來毛獸不傷則麒麟出比
聞臣僚士庻人家多以鹿胎製造冠子及有命婦亦戴
鹿胎冠子入内者以致諸處採捕殺害生牲宜嚴行禁
絶乃下詔曰冠冕有制葢戒于侈心麛卵無傷用蕃于
庶類惟兹麀鹿伏在中林宜安濯濯之游勿失呦呦之
樂而習俗所貴獵捕居多既澆民風且暴天物特申明
詔仍立嚴科絶其尚異之求一此好生之德宜令刑部
徧牒施行應臣僚士庶之家不得戴鹿胎冠子今後諸
色人不得採殺鹿胎並製鹿胎冠子如有違犯許人陳
告犯人嚴行斷遣告事人如告獲捕鹿胎人賞錢二十
貫告戴鹿胎冠子並製造人賞錢五十貫以犯人家財
充自是鹿胎無用而採捕者亦絶
政和三年七月二十一日奉御筆禮以辨上下定民志
自秦漢以來禮壞不制富人牆壁被文繡倡優僭后飾
當時士之賢者至于太息時君世主亦莫能興卑得以
踰尊賤得以陵貴欲安上治民難矣比裒集三代鼎彞
簠簋盤匜爵豆之類凡五百餘載之于圖攷其制作而
所尚之象與今薦天地饗宗廟之噐無一有合去古既
逺禮失其傳夫祭以類而求之其失若此則豈能有格
乎已詔有司悉從改造若宫室車服冠冕之度昬冠喪
𦵏之節多寡之數等殺之别雖嘗攷定未能如古秦漢
之弊未革也夫道之以德齊之以禮有恥且格今無禮
以齊之而刑施焉朕甚憫之可于編類御筆所置禮制
局討論古今沿革具畫來上朕將親覽參酌其宜蔽自
朕志期在必行革千古之陋以成一代之典庶幾先王
垂法後世
宣和二年六月十七日奉御筆手詔國家承祖宗積累
之休民物阜安之久禮樂明備法具令完是宜嘉與四
海之人同臻逸樂而邇嵗僥倖浮僞者衆爵禄冗濫政
令猥并竭天下賦入之常殆不能給當宁慨念宵旰不
忘屬攷先王立政立事之經紹元豐詒謀之重至于踰
其名分冒濫過甚者稍加裁定所以抑僥倖澄浮偽垂
裕無窮蓋非五季鐫削之計而懷姦之士尚敢造言惑
衆唱為裁損之説規欲動揺夫以三省樞密院之近綱
紀所自出而額外吏職踰先帝官制者幾四百員冒帶
階官自朝奉大夫至中奉大夫者五十人保引入省院
者至千有餘員神霄一司無所責任而置吏踰四百五
十人國用之匱顧有自矣雖欲不汰可乎咨爾臣子其
體兹意自今有敢妄議朝政鼓惑衆聼意在朋比為姦
及奉承詔令觀望稽滯違戾者有官職人並以編置餘
杖脊流配仰御史臺彈奏開封府察治仍出榜朝堂故
兹親加詔諭師聽無渝
詔三省依元豐成憲宣和七年四月二十七日御筆手詔
神考若稽古制正名百官以貽休于萬世眷言三省稽決
政事維持紀綱之地凡命令之出所以審議行者必由此
焉是以有詔曰中書揆而議之門下審而覆之尚書承而
行之有不當者自可論奏事無巨細遍經三省無出一已
使擅其權屬政和而建議者遂以尚書令僕之名易之公
相凡三省之務悉總治之後復以公相㕔為都㕔而領三
省則初未之革使神考垂裕不刋之典奪于權臣自營之
私良用憮然朕嗣守丕業率循舊章夙夜于兹大懼弗克
祗紹常謂坐而論道于燕閒者三公之事作而相與推行
者宰輔丞弼之職今居三公論道之位而總理三省衆務
使宰輔丞弼殆成備員殊失所以紹述憲章之意可于尚
書省復置尚書令虚而不除三公止係階官更不總領三
省若曰佐王論道經緯國事則三公其任焉三省並依元
豐成憲毋復侵紊敢輒議者以大不恭論若昔大猷是正
邦典朕庶幾無愧于前人播告中外咸知朕意
　　聖學
太宗篤好儒學嘗覽前代修文殿御覽藝文類聚門目
繁雜失其倫次乃詔翰林學士李昉扈䝉知制誥李穆
右拾遺宋白等參詳類次分定門目編為太平總類一
千卷俄改為太平御覽録(案宋史及各家書目皆作太/平御覽此多一録字與各書)
(異/)又謂稗官之説或有可採令取野史傳記故事小説
編為五百卷賜名太平廣記
太宗嘗謂侍臣曰朕萬幾之暇不廢觀書見前代帝王
行事多矣茍自不能有所剸裁全倚于人則未知措身
之所因言宋文帝恭儉而元㓙悖逆及隋楊素邪佞唐
許敬宗諂諛之事侍臣聳聽蘇易簡曰披覽舊史安危
治亂盡在聖懷社稷無窮之福也
上覽兵法隂符經歎曰此詭詐奇巧不足以訓善姦雄
之志也至論道德經則曰朕每讀至兵者不祥之噐聖
人不得已而用之未嘗不三復以為規戒王者雖以武
功克敵終須以文德致治朕每日退朝不廢觀書意欲
酌先王成敗而行之以盡損益也
上讀老子語侍臣曰伯陽五千言讀之甚有益治身治
國並在其内至云善者吾亦善之不善者吾則不善之
此言善惡無不包容治身治國者其術如是若每事不
能容納則何以治天下哉
太平興國八年上顧宋琪李昉等曰朕因思閭里間每
日焚香祝天子萬嵗次大臣眉夀朕與卿等焉得不日
思善事以副億兆人之禱宋琪曰臣等䝉陛下不次擢
用又承戒諭豈敢為不善之事以負宸恩惟思公勤庶
補萬一咸再拜謝
太平興國九年太宗謂宰相曰朕每日所為自有常節
晨間視事既罷便即觀書深夜就寢五鼔而起盛暑盡
日亦未嘗寢乃至飲食亦不過度行之已久甚覺得力
凡人食飽無不昬濁儻四肢無所運用便就枕血脉凝
滯諸病自生欲求清爽其可得乎老子曰我命在我不
在于天全繫人之調適卿等亦當留意無自輕于攝養
也
真宗即位每旦御前殿中書樞密院三司開封府審刑
院及請對官以次奏事辰後入宫尚食少時出坐後殿
閱武事至日中罷夜則傳侍讀侍講學士詢問政事或
至夜分還宫其後以為常
龍圖閣直學士陳彭年因次輪對儒術汙隆君臣難易
之要上曰朕每念太祖太宗丕變衰俗崇尚斯文垂世
教人實有深意朕謹遵聖訓紹繼前烈庶警學者人君
之所難由乎聽受人臣之所不易在于忠直其或君以
寛大接下臣以誠明奉上君臣之心皆歸于正上下之
際靡失厥中直道而行至公而遇此天下之達理先王
之治猶指諸掌孰曰難哉因作二論示之
上謂近臣曰朕聽政之外未嘗虚度時日探測簡編素
所耽玩古聖賢奥㫖有未曉處不克廢忘昨置侍讀侍
講學士自今令祕閣官每夕具名聞奏朕欲召見得以
訪問其後每當直或召對多至二三鼓方退
上嘗謂王旦等曰經史之文有國家之龜鑑保邦治民
之要盡在是矣然三代之後典章文物制度聲名參古
今而適時用莫若史漢學者不可不盡心焉旦曰孔子
于周衰歴聘諸國退而刪詩書定禮樂以五常之道垂
萬世法後之王者雖上聖必師範之古人云生民以來
未有如夫子者蓋以此也如云志在春秋者誠欲以襃
貶筆削為終古誅賞之法使亂臣賊子觀而知懼兹立
教之深㫖為國家之大要自司馬遷為一家之書蓋知
春秋凡例不可繼故曰紀曰書曰世家曰列傳懲勸之
微㫖在焉班固而下不得其意但詞采而已上曰夫子
之道不可斯須而舎迂儒或言堯舜之時無夫子亦治
此淺識之甚殊不知夫子之道堯舜之道也故曰祖述
堯舜憲章文武又曰惟天為大惟堯則之其惟尊堯而
宗舜所謂夫子之道與堯舜無異也
上嘗謂近臣曰古人多言禱神可以延福未必如此能
行好事神必福之如禮記世子篇注云文王以憂勤損
夀武王以快樂延年其聖經之㫖必不如此蓋注皆不
思之甚也文王焦思勞神以憂天下豈得減夀夏禹焦
勞有錫圭之瑞而享國永年大約帝王能憂人之憂不
自暇逸豈無感應鄭康成注此頗不近理安足為之鑒
戒朕嘗與邢昺論之昺無以對
右正言知制誥朱巽專對言朝廷命令不可屢有更改
自應陳述利害改張法制者望先委有司詳議其經久
可行者行之不可行者止之庶幾張綱紀以絶紛爭上
顧宰臣曰此甚識體且事之可否報政之地所宜盡言
無隱惟貴君臣道合若上下同心何憂不治今四方無
虞賴卿等慎守經制若一事遽行則攀援重臣詞說競
起處置頗難是知今所施行不可不慎至若言事利病
輕為釐革初則皆以為當後則翻成有害及復正其事
乃是朝令夕改此事允當執守書云慎乃出令令出惟
行此之謂也上又曰涖官之人不可太寛致成弛慢亦
不可過求人之罪務于煩擾王旦曰古人有言法出而
弊作令下而奸生寛則民慢陷法者多亟則民無所措
手足正為此焉上深然之
治平元年祖無擇知制誥獻皇極箴詔奬之
治平三年二月辛丑命龍圖閣直學士兼侍講司馬光
編集歴代君臣事迹于是光奏曰臣自少來畧涉羣史
竊見紀傳之體文字煩多雖以衡門専學之士往往讀
之不能周浹況于帝王日有萬幾必欲徧知前世得失
為未易竊不自揆常欲上自戰國下訖五代正史之外
旁採他書凡關國家之興衰繫生民之休戚善可為法
惡可為戒王者所宜知略依左氏春秋傳體為編年一
書名曰通志其餘浮冗之文悉刪去不載庶幾聽覽不
勞而聞見甚博私家區區力不能辦徒有其志久而無
成曏曽以戰國時八卷上進幸䝉賜覽今所奉詔㫖未
審令臣續成此書或别有編集若續此書欲乞一以通
志為名其書上下貫穿千有餘載固非愚臣所能獨修
伏見韶州翁源縣令劉恕(案宋史劉恕傳恕為鉅鹿主/簿和川令光薦修通鑑召為)
(局僚不言為翁源令/也此與宋史互異)將作監主簿趙君錫(案宋史司馬/光趙君錫傳)
(均不載薦修通鑑事本傳亦不載其/為將作監主簿此可補宋史之闕)皆有史學為衆所
推欲望差此二人與臣同修庶早成書詔從之而令接
所進書八卷編集俟書成取㫖賜名其後君錫父喪不
赴命太常博士國子監直講劉攽代之
元豐七年十二月戊辰端明殿學士司馬光上資治通
鑑五代紀三十卷自治平三年置局(案宋史英宗治平/三年置局在祕閣)
每修一代史畢上之至是書成總二百九十四卷目録
考異各三十卷上諭輔臣曰前代未嘗有此書過荀悅
漢紀逺矣輔臣請觀之遂命付三省仍令速進入以光
為資政殿學士降詔奬諭
范祖禹曰神宗皇帝即位之初多與講讀之臣論政事
于邇英君臣傾盡無有所隱而帝天資好學自强不息
禁中觀書或至夜分其勵精勤政前世帝王未有也自
熙寧至元豐之末間日御經筵風雨不易蓋一遵祖宗
成憲以為後世子孫法也可不念哉
　　御製
太宗皇帝御製太師魏國公尚書令真定王神道碑(案/宋)
(史趙普薨贈尚書令追封真定王太宗撰神道碑親御/八分書以賜之蓋即此篇但僅見録于杜大珪名臣碑)
(傅琬琰集而殘闕不全僅存十之三四此書所載篇幅/既完且其事蹟年月多與東都事略及宋史趙普本傳)
(相異/司)唐堯在位聖賢謂之叶符虞舜得人天地以之開
泰八方理定千載㑹昌必旌柱石之材以觀其壯節鹽
梅之寄以濟其和平是故應運握圖明王聖帝受天寶
命開國承家無不用忠確間世之臣光輔基業股肱心
膂之士共同甘辛萬代通規一時遭遇保全令德克荷
洪勲者其故真定王普之謂矣王姓趙氏字則平其先
顓頊之裔佐禹平水土是謂柏翳帝堯賜姓曰嬴氏造
父其後也有功于周穆王受封于趙周德下衰叔帶去
周適晉六卿取晉遂開國焉今為常山人也(案宋史趙/普傳本幽)
(州薊人父迴徙常/山又徙河南洛陽)王蘊人倫之風槩稟山嶽之儀型晦
而不彰寛而無撓竭其誠志有始有終無善不藏非義
勿取頃自我太祖從周世宗南平淮甸水陸兼行龍虎
震威號令始發捷如影響冥契神人是時擒其偽將皇
甫暉于滁上王時為郡之參佐斷事明敏獄無寃者太
祖聞名召見與語深器之(案宋史太祖拔滁州普為軍/事判官宣祖卧疾滁州普朝)
(夕奉藥餌宣祖待以宗分/太祖與語奇之與碑稍異)洎後太祖仗鉞左馮因辟為
同州節度推官歴華臺許田濉陽三鎮從事(案宋史太/祖移鎮宋)
(州表為掌書記不載其為華臺/許田濉陽三州從事與碑稍異)其在幕府也恭敬畏慎
盡竭赤誠夜思晝行勿矜勿伐可謂龍吟虎嘯雲起風
從如懷萬頃之陂遭遇承平之㑹太祖光宅天下龍躍
商丘知有佐時之才早定君臣之契擢為諫議大夫樞
密學士仍頒金紫以榮之是嵗上黨帥李筠叛太祖將
議親征委之留守調發軍實王以為聖上躬擐甲胄臣
子宜效驅馳乃陳懇上言乞扈從鑾輅洎中途進策(案/宋)
(史西京留守向拱來朝獻策急攻而不載/普中途進策云云據此可與宋史互參)曰陛下初登
寶位應天順人將制驍雄光耀神武兵機貴速不尚迂
遲若倍道兼行掩其倉卒所謂自天而下不戰而成擒
也太祖深納其言舉兵速進未詣長平李筠果擁衆出
戰于時靈旗指寇勇士齊心叛帥自焚餘黨就戮旋又
維揚帥李重進包藏禍心阻抗王命太祖便殿召對問
攻取之策王籌其繕修孤壘倚恃長淮而士卒離心資
糧乏絶以順討逆動必成功太祖深然之乃親御六師
長驅淮楚不踰數月果爾盪平駕迴酬其功賞階授金
紫加太保充樞密使(案宋史建隆元年平李重進建隆/三年普始拜樞密使撿校太保據)
(此則當在元年平李重進之後/與宋史互異當以碑文為據)仍賜功臣之號爰自累
代以來朝廷多故諸侯専制兵甲亂常加以僭偽未平
(案名臣碑傳琬琰集載此碑自首/至加以僭偽未平句止以下皆闕)師旅未備餘風未殄
思有以革之王以庶務草創深惟逺圖利害靡不言纎
微靡不達忠盡其力言無轉規啟心不疑振舉風俗故
得遐邇悅服政令惟新皆其功也乾德中拜門下侍郎
同中書門下平章事因之大用出于流品矣我太祖觀
其才智凡事責成既升近密之權可觀立功之效英聲
為之間出文物為之復興戮力同心如石投水固已蕭
張讓行姚宋推功魚水之歡未足為比惟誠惟信少是
少非敭歴艱難上副弼諧之任明哲兼濟聿臻命世之
才忠順其言純誠克著恢張出之于人表翊戴以助于
康平徇公滅私不忘片善用心合道逆邪求知開寶六
年太祖以王始佐創業克志昇平伐罪弔民開擴疆土
下西蜀平南越擒吳㑹來北戎威德綏懷無逺不至雲
龍際㑹大通合符十有餘年矣知無不為甚煩神用務
均勞逸以優藎臣尋授太傅佩相印持節河陽洎朕嗣
守丕圖勤修庶政腹心之寄中外攸同特授太嶽宫使
相如故乃睠并汾民墜塗炭戎車一駕逆壘宵降既靜
妖氛爰覃爵賞改太子太保増加井賦北連朔嶠東盡
海嵎禹穴唐郊盡為王土朕嘗念往年之舊德襃賞輔
弼之殊勲帷幄之謀明于果斷思置之左右前後任以
耳目股肱粤自藩垣入居廊廟久竭弼諧之道更資調
燮之能遂徵授守司徒兼侍中昭文館大學士三階已
正百度惟貞憂國忘家直亮在意常誡諸弟諸子以為
受寵逾分富貴逼身一領名藩再登上相以身許國私
家之後吾弗預焉嘗念頃自宥密升于宰輔出入三十
餘年未嘗為親屬而求恩澤爾等各宜砥礪無尚吾過
故自始至末親黨無居清顯者昔春秋美晉大夫羊舌
肸謀而鮮過惠訓不倦王復有焉八年以襄鄧之俗獄
訟攸煩惠彼疲民寄之元老下車布政鄉閭阜安事有
未便于民者削而去之利于民者舉而行之豪猾畏威
鰥寡懷惠暨改轅襄漢民之去思如失父母時也得病
于南陽經年未差就移漢水重鎮便藩(案宋史太平興/國八年出為武)
(勝軍節度雍熙三年春大軍出討幽薊久未班師普手/疏諫引姚元崇十事雍熈四年始移鎮山南東道節度)
(今據碑文則移鎮在三/年以前當以碑為據)常思報主之誠每懷憂國之忠
迺心王室時有箴規上表引唐姚元崇十事陳古今治
亂之由極人臣獻納之意興懷慷慨詞甚激切揣摩時
事居安慮危此又其忠藎也朕以歴代耤田其禮久廢
勸農務本其可忽諸乃命有司舉行舊典改元布慶帝
載惟熙造膝沃心惠我耆德而王久違宸扆思拜闕庭
既累進于直言宜載踐于寢廟復授太保兼侍中昭文
館大學士(案宋史雍熙四年下詔親畊耤田普表求入/覲明年端拱元年正月耤田禮畢拜太保兼)
(侍中不載其兼昭文館大/學士此可補宋史之闕)居雲霄之上位擢列辟之崇
資燭幽明而無怠無荒報恩榮而可大可久刑政之務
知無不為功績播于謀猷羣庶謂之明哲獻替之職理
事皆通不憚劬勞夙夜匪解可以傳聞清世書于簡編
而連嵗之間風疾頻發願避賢者之路乞歸閒散之官
朕以勲舊之臣方深倚注命駕臨問涕泣興言齒髮雖
衰痾瘵未退荷天之寵力所不任特授太保兼中書令
洛陽留守又經嵗疾勢轉深上表堅乞退避以禳災眚
勉强誨諭志不可奪乃冊拜守太師進封魏國公就便
頤養太醫中使不絶于路顒望有瘳别加殊渥豈期美
疢王遽彌留以淳化三年七月十四日薨于洛陽之私
第(案普以淳化三年春致仕七月薨/原本誤作二年今據宋史改正)享年七十有一朕
覽表驚嗟悲慟累日不待巫祝桃茢親臨其喪賻服舉
哀輟視朝五日遣右諫議大夫范杲持節䇿贈尚書令
追封真定王特賜諡曰忠獻弔祭賵贈之數並給加等
以盡君臣之禮焉四年二月命有司備鹵簿𦵏于洛陽
北邙之原而合祔焉(案宋史本傳𦵏日有司設鹵簿鼓/吹如式不詳其年月此云二月則)
(當在四年原本誤/作二年今改正)嗚呼梁木斯壞哲人云萎若濟巨川
予將安寄王性本俊邁幼不好學及至晚嵗酷愛讀書
經史百家常存几案强記黙識經目諳心碩學老儒宛
有不及既博達于今古尤雅善于談諧馬伏波詞辨分
明杜征南手不釋卷見事而敏抱器自然壯志無窮日
新其德許國常存于懷抱令譽以至于名彰其為子也
孝養于親動不違禮友愛于昆弟嚴慈于子孫其仕于
公也奢儉酌中貞忠許國名噐能守謙卑益光茂德崇
勲輝映朝列寵遇之盛古今罕聞自再入廟堂時陳規
諫負荷重寄常懷啟沃之心竭輸忠忱以待公家之事
有萬石君之周慎孔光之謹命管葛之智略房杜之經
綸舉而兼之斯謂全德朕于早嵗嘗與周旋而節操有
恒始終無玷荷台鉉之任處輔弼之司既集大勲荐膺
典冊紀其功烈宜在旂常昔唐虞之得皋䕫夏商之任
虺益有周以閎散佐佑炎漢以蕭曹弼諧用能寅亮帝
謨緝熙庶績儔庸比德今其勝哉天不憗遺予何自律
迺跡其景行勒之鼎彞昭臣範于將來庻令名之不朽
銘曰應運開國股肱任賢委以心腹操執彌堅實猶令
德王猷周旋裨贊明聖厥位名傳信任得人方言柱礎
魚水同心君臣盛美夜寐夙興有終有始進思盡忠見
義從矣退思補過噐識安閒攀龍附鳳備歴艱難縱橫
志大接對温顔官崇薦陟善惡之間近密公朝與奪非
類稟性懷柔區别利害踐揚貴職綽有奇才經綸宏異
學識通該赫赫皇猷恭恭近侍任以機權寵彰名噐啓
沃王命業茂勲崇南征北伐平盪姦雄日侍冕旒情偽
明察假仗天威好生惡殺若聞諠駭事不忸怩堪為國
重制斷臨時性直如繩酌中如砥孝悌于家簡編信史
惟公之德間代英靈非義不理庶務乃馨積善夤緣敦
厚必顯文教潛敷聲聞自逺殊勲表信追思念功素推
臣節澤被無窮奇士挺生民安俗阜允洽克從禮讓規
矩悲風颯颯夜杳冥冥咨嗟永隔精魄長扃喪此貞純
曷終暮景魂影已沈去路斯永廟堂師傅丘壠幽泉勒
銘翠琰不勝澘然
西京崇福宫記(原註真宗章獻/神宗欽慈神御)嵩高之奠洛邑望之巍
然峻極于天號稱中嶽夏之興也祝融降焉自三代以
來㒺不祀事深林鉅谷陽舒陰慘有木有草食者不昧
變化不測厥惟福壤昔我章聖齊明寅畏格于上下文
思武定以底丕平大中祥符間天下無事祠祀天地山
川舉典則以治神人顧山川之神足以紀綱天下者非
致隆備物以昭崇極則不足以稱由是冊尊嵩岳曰中
天崇聖帝嵩旁觀曰太一唐髙宗所立自唐迄今歴嵗
數百天禧中章獻明肅皇后斥奩具葺而治之更宫名
曰崇福且置殿曰㑹元以嚴后土元天大聖后之象仁
祖天聖景祐之際永懷章聖皇帝建寶祥之殿以奉睟
容而塑章獻明肅皇后于殿之西閣于是山川之嘉氣
爰聚爰宅而王畿之西琳宫真館神聖所依崇福為之
冠元豐改元嵗在戊午欽慈皇后被遇神考深惟繼承
之重天下之大本夙聞嵩嶽多神異之紀而嵩旁之宫
得太室瀍澗之勝有靈明肸蠁之實獨崇福為第一乃
因阿保富氏俾族子永和齎持香幣有禱于㑹元之神
神享其請賜以吉卜再卜襲吉越四年壬戍冬十月是
生朕躬明年三月又遣永和自京師命羽流盛芳薦以
伸昭報又十有七年當元符之庚辰朕入繼大統獲承
至尊詢謀往昔留戀祕宇而増隆之典廢缺弗講圖像
之威黯昧就滅榱桷之制腐剥撓折殆非所以振顯神
之大庇而仰當我烈考欽慈在天之靈爰敕有司于始
生之辰増度道侣而本始之元四序之首候居炎律嵗
遘履端衍寶籙之徽言啓僊科之靜供者閲月而後止
黄金之飾瓌麗之噐皆尚方所作百具用修蓋元符庚
辰之五月崇寧癸未之九月也(案崇寧二年為癸未原/本誤作癸巳今改正)
大觀元年丁亥復詔洛帥侈宫楹而大之革故取新華
潔完固萬役不出于民一費不取于官庀工予財悉自
内府三年三月工告訖百辟卿士咸曰休哉必有金石
刻以紀本末而垂無窮朕恭念欽慈皇后為天下之母
育天下之君而不得致天下之養兹用夙夜震悼于心
若乃儀式刑神考之訓繼其志述其事以紹先烈庶幾
乎得四海之歡以事宗廟于以顯親于以揚名孝之本
也眷求慶源想像嗣服昭答靈貺肇新寶構以示無忘
朕亦安敢忽諸初新兹宫靈芝拱穀産于萬嵗峰下實
㑹元殿之背荐生嘉卉貫芝同秀世莫識其名者凡三
本河南守上其事宰臣率百官賀于閣門外天下悉以
為瑞應賴天溥臨於昭孝思鋪張聲詩傳之百世非朕
孰宜為辭曰覆載定位融結以類維山巖巖惟嵩中峙
爰有琳宫在嵩之旁(案在嵩原本作在宫據此記前有/嵩旁觀曰太一之文則宫字當係)
(嵩字之訛/今改正)佳氣萃止福源穰穰在昔章聖衣冠出游惟
時仁宗世德作求睟儀穆穆寶構奕奕以安以寧百神
受職於皇神考克肖天德既受帝祉子孫千億欽慈方
幼長發其祥神斯顧享錫羨用光念兹皇祖厥猷翼翼
以保以承是荷是式緬懷欽慈永言孝思凡我有今欽
慈之為作兹新宇以報以祈孝奉神明天且弗違靈芝
拱穀異名同秀於昭瑞應自天之祐追惟㒺極敢怠永
久刻文兹石以昭厥後
　
　
　
　
　
　
　
　
　
　
　宋朝事實卷三
欽定四庫全書
　宋朝事實卷四
　　　　　　　　　　　　　宋　李攸　撰
　　郊赦一
太祖乾徳元年(案東都事略十一月甲子合祭天地于/圜丘改元乾徳從張昭議以宣祖配攷)
(宋史十一月甲子十六/日也此書失載月日)南郊禮成車駕將還宫有司請
乘金輅上顧侍臣曰朕欲乘輦可乎對曰無爽典禮乃
改乘輦還帝御明徳門肆赦前一日有司設文武百官
皇親及蕃國諸州朝貢使僧道耆老位于明徳門外太
常設宫縣置鉦鼓其日刑部録御史臺開封府京城繫
囚以俟及車駕還至明徳門内就幄次改御常服羣臣
就位皇帝登樓即御坐樞密使副宣徽使分侍立仗衛
如儀通事舍人引羣官横行再拜訖復位侍臣宣曰承
㫖通事舍人詣樓前侍臣宣敕樹金雞通事舍人退詣
班宣付所司訖太常擊鼓集囚少府監樹雞竿于樓東
南隅竿木伎人四面縁繩爭上取雞口所銜絳旛獲者
呼萬嵗樓上以朱繩貫木鶴仙人乘之捧制書循繩而
下至地以畫臺承鶴有司取制書置案上閤門使承㫖
引制案宣付中書門下轉授通事舍人北面宣云有制
羣官再拜宣赦訖還授中書門下轉付刑部侍郎承制
釋囚羣官稱賀閤門使進詣樓前承㫖宣達訖百官又
再拜蹈舞而退赦文門下朕以三靈腃命五讓興邦躬
親罔憚于萬幾徳教將加于四海屬嵗時屢稔華夏大
同干戈漸偃于靈臺文軌皆通于象闕俗阜而南薫風
競刑清而貫索星沈仰觀則日月麗天俯視而龜龍在
沼加以物無疵癘民樂雍熙蓋𤣥穹垂祐于皇家非涼
徳自臻于昌運由是攷百王之舊制緝千古之憲章墜
典必修無文咸秩潔犧尊而謁清廟被大裘以郊上𤣥
萬乘雲屯而在途千官星拱而就列公侯助祭共江漢
以朝宗鐘鼓在懸與風雷而相薄百靈効職羣后受釐
明徳惟馨神心有答非烟塞望以呈瑞嘉氣浮空而襲
人民具爾瞻禮無違者乃回金輅乃御應門律且協于
黄鍾日正臨于甲子順三元之更始慶萬彚之咸亨而
又藩岳勲臣宰衡庶尹外達蠻貊内暨緇黄謂予厯數
在躬以應天廣運順其美謂予温恭允塞以仁聖文武
成其功兼至徳之隆名盡哲王之能事物議斯允予衷
莫遑宜覃曠蕩之恩用慰黎元之望可大赦天下云云
於戲崇徳報功取天地無私之象眚災肆赦推雷雨作
解之恩更賴中外大臣佐佑厥辟必使萬邦黎獻盡躋
仁夀之鄉百姓平章用致勲華之上布告億兆咸使聞
知其後郊祀遵用此制改是年為乾徳元年宣制畢御
崇元殿百寮奉玉冊上尊號曰應天廣運仁聖文武至
徳皇帝壬申大宴于廣徳殿上壽號曰飲福宴
乾徳六年改開寳元年十一月二十四日南郊赦文門
下我國家受天景福率土咸賓聲明洞照于萬方徳教
咸加于四海風雨順而嵗年豐稔干戈戢而刑政澄清
域中共慶于小康海外咸欣于至化朕顧惟寡昧祗奉
𤣥穹荷上帝之垂休致中原之大定遂發誠意再舉舊
章恭陳告謝之儀仰答自天之祐羽衛森羅而在野王
公肆覲而在庭六樂無不調五禮無不備躬奠玉爵陟
配紫壇具物薦誠神心昭格非煙塞望以呈瑞嘉氣浮
空而降祥宜與寰區同茲胥悦象闕既還于綵仗雞竿
大舉于鴻恩同玉厯之惟新與蒼生而共慶盡日月照
臨之内罔間幽遐極車書混同之邦咸均雨露庻成端
拱永洽可封可大赦天下(案宋史開寳元年南郊大赦/十惡殺人官吏受贓者不赦)
(後凡郊赦俱/大略倣此)改乾徳六年為開寳元年自今年十一月
二十四日昧爽以前云云於戲皇王報本之義乾坤助
順之祥既舉彜章諒無闕政更賴中外宣力將相同心
保黎庻之乂安致邊陲之寧靜扶持景運翊亮皇猷長
懐魚水之歡共樂太平之化布告億兆咸使聞知(案宋/史是)
(年南郊禮成上尊號曰應天廣運大聖神武明道至/徳仁孝皇帝前乾徳元年赦文載尊號此後多失載)
赦文門下我國家膺上天之景命洽四海之歡心車書
大同聲教遐被爰自塵清五嶺浪静南溟開萬里之封
疆致兆民之蘇息山川克復日月光華風雨順時嵗年
大稔朕君臨天下道莅人寰致率土之同情自𤣥穹之
垂貺于是恭循典禮親執豆籩當愛日之迎長罄䖍誠
而告謝羣后執圭而肆覲神郊備物以陳儀柴燎既升
乾光下燭瑞氣浮空而不散生民鼓舞以同懽宜覃作
解之恩用洽自天之慶可大赦天下自開寳四年十一
月二十七日昧爽以前云云於戲天地垂休所以祚開
泰皇王報本所以告成功盛禮行而人神協和慶澤流
而寰海胥悦文武列位將相具寮同心同徳以逢時盡
節盡忠而宣力宜勤翊亮共致太平
九年(案宋史開寳九年四月庚子祀/圜丘此書失載年號并月日)太祖將幸西京正
月十三日詔曰定鼎洛邑我之西都燔柴泰壇國之大
事今江表厎定方内大同祗遹景靈用伸報謝乃眷西
顧郊兆在焉將飭駕以時巡躬展誠于陽位朕今幸西
京以四月有事于南郊(案東都事畧正月庚辰詔後月/幸西京有事于南郊幸西京當)
(在二月而此書載正月十三日詔云今幸西京以四月/有事南郊攷宋史禮志正月詔以四月幸西京而太祖)
(本紀復作三月丙子/幸西京與此互異)及赴齋宫先時霖雨彌旬是日雲
物晴霽觀者如堵垂白之民咸相謂曰我輩少屬亂離不
圖今日復覩太平天子儀衛皆相對感泣赦文門下我國
家受命開基化民育物荷乾坤之垂佑致文軌之大同内
則朝政雍熙外則武功振耀洎兩川克復五嶺蕩平被聲
教于寰瀛納生靈于富壽惟有江表未息祅塵頃勞動于
六師尋廓清于一境數千里氛妖既殄百餘年生聚知歸
蘓其久困之民布以惟新之化非沖人之克乂皆上帝之
儲休今者卜首夏之良辰就西都之正位備其燔燎靖乃
豆籩躬伸告謝之誠用達恭䖍之志奠玉之盛儀既舉普
天之慶澤方行宜覃曠蕩之恩用表混同之化可大赦天
下云云於戲牲牢報本所以答天地之休雷雨行恩所以
洽華夏之慶御鳯樓而風雲助順(案宋史開寳九年四月/庚子祀圜丘迴御五鳳)
(樓大/赦)掲雞竿而士庻同歡睠惟文武之具寮並効忠勤之
亮節佐我隆平之運實多翊亮之勞方切注懐更宜宣力
太宗太平興國三年十一月南郊赦文門下王者負扆
居尊繼天垂統順三靈之睠命契萬國之懽心宵衣旰
食以㤀疲䘏物愛民而為念自臨宸極再易炎凉朝政
允釐嘉穀屢稔四海盡同于文軌九州重正于封疆顧
菲薄以何功賴穹旻之降祐爰循舊典親祀上𤣥獻琛
而率土皆來執玉而諸侯畢㑹風雲助順羽衛增華慶
皇祚之昌隆見禮容之繁盛而又王公庻尹中外具寮
同傾愛戴之心奉我龎鴻之號億兆之願豈獨在予宜
覃大賚之恩用洽可封之化可大赦天下自太平興國
三年十一月十五日昧爽以前云云於戲郊天祀地牲
牢已薦于至誠布惠行恩雨露均霑于萬彚灑渥澤而
瑕疵盡滌出縲囚而囹圄皆空凡諸有位之臣體我無
私之意更資忠力共贊皇圖寰宇克定于丕平竹帛永
光于千古(案宋史是年南郊禮成上尊號曰/應運統天聖明文武皇帝此失載)
太平興國六年十一月十七日南郊赦文門下王者繼
統居尊握圖臨極法二儀而行化親萬務以忘勞兢兢
如涉于大川蕩蕩期臻于至化日慎一日于兹六年八
紘之文軌大同四序之隂陽不忒兵鋒偃戢年穀順成
蘇杭千里之土疆盡歸臨照汾晉一方之生聚頓愈瘡
痍邊陲載息于煙塵宇宙俱凝于和氣顧惟涼徳享是
豐功蓋穹昊之降靈兼祖宗之垂祐爰伸大報特備嚴
禋被衮冕以陟圜壇薦牲牢而饗上帝而又中外列辟
文武庶寮復以徽名加于眇質尊崇之號念何徳以克
堪億兆之心顧抑情而從徇祗膺典禮良用兢慙宜覃
作解之恩用洽普天之慶可大赦天下云云於戲玉帛
薦誠已陳于盛禮雲雷覃慶咸被于殊休効忠良者悉
與旌酬負瑕釁者皆從滌蕩百神受職萬國來同當景
運之昌隆嘉禮容之繁盛風雲薦瑞士庻同歡更資有
位之臣共質無私之化各宣忠力永輔皇家布告寰區
咸令悉知(案宋史是年南郊禮成上尊號曰應運統/天睿文英武大聖至明廣孝皇帝此失載)
赦文門下惟皇撫運樹鴻業于中區惟辟奉天表至誠
于大報既謹就陽之禮宜覃及物之恩用慶昌期式符
前典朕自䖍膺寳運嗣守瑶圖九載于兹一心無怠雖
寰區既乂敢㤀于旰食宵衣而風雨弗迷屢覩于年豐
俗阜加以非煙甘露雰霏繼灑于人寰瑞獸珍禽馴擾
咸歸于御苑四塞之干戈自息八方之文軌大同集是
丕休匪由涼徳斯蓋𤣥穹之所降鑒清廟之所儲祥朕
所以躬事禋燔告謝天地千官景從陪玉輅以供宸諸
侯駿奔仰𤣥壇而助祭矧乃文物大備聲名孔修當六
變以升聞荷百神之昭格純嘏之錫豈獨在予思與萬
邦同兹大慶仍改紀元之號遐均作解之恩可大赦天
下改太平興國九年為雍熙元年自雍熙元年十一月
二十一日昧爽以前云云於戲景運方隆荷乾坤之眷
祐彝倫式敘在刑政以交修更賴文武藎臣方岳庻尹
各伸乃力共泰吾民庶令擊壤之謡不獨唐堯之代可
封之俗復追虞舜之朝凡爾含靈知予至意
四年正月二日(案宋史禮志淳化三年將以冬至郊前/十日皇子許王薨宋琪請以来年正月)
(上辛合祭從之即此/正月二日辛卯也)南郊赦文門下我國家創業垂統
踰三十年禮讓興行車書混一外則五侯九伯立屏翰
之奇功内則三事庶僚罄股肱之亮節共贊無私之化
成兹不㧞之基加以紫壇屢饗于天宗青輅早修于農
事既禮交而樂舉致逺肅而邇安内顧眇躬享兹介福
是用就上辛之良日薦大報之至誠乾坤既錫于鴻休
祖宗是崇于嚴配(案東都事略淳化四年/南郊以宣祖太祖並配)八蠻景附咸
伸助祭之儀百辟靈從盡展陪鑾之禮覩士民之繁盛
望羽衛之駢羅思與普天同兹大慶自淳化四年正月
二日昧爽以前云云於戲郊天地以致誠明咸尊典故
法陽春而施徳澤盡滌瑕疵中外逺播于懽聲宇宙徧
凝于和氣更資有位益勵乃誠展安民濟物之謀助旰
食宵衣之化庻俾照臨之内俱躋富壽之期咨爾萬方
咸知朕意南郊畢御乾元門下制曰泰壇燔柴國之大
典上辛祈穀禮有舊章祗見上帝祈福天宗(案此句下/疑有脱文)
(無别本可校/姑仍其舊)癸巳上賦南郊宿齋五七言詩六首賜近
臣乙未雨雪作立春日瑞雪詩三首祕書監李至言自
廟徂郊纖飇不揺羽衛如植升壇而星象炳煥訖事而
雲氣鬱興應門肆赦非煙可挹(案此句下疑/亦有脱文)
赦文(案宋史至道二年正月辛亥南郊此書失載年月/日攷下原註宋白為禮儀使及問吕端云云按是)
(年宋白為禮部侍郎進翰林承㫖吕端同中書門下平/章事宋制禮儀使専命翰林學士為之白以翰林承㫖)
(為禮儀使故知此/赦當在是年也)門下我國家千齡啟運百世其昌惟
列聖之在天介鴻休于下土朕自祗膺眷命嗣守皇圖
垂二十餘年居億兆之上域中四大常師古聖之言天
下一家幸接隆平之運逺肅而蠻夷率服時和而風雨
弗迷盡禹别之九州來修厥貢懋堯咨之四嶽咸建庻
官刑政于是相宣聲明以之大備夫何涼徳集是丕休
皆由九廟之儲靈實荷二儀之降鑒得不討論方策博
採乎禮經祗奉郊丘興崇于祀事達孝思于清廟祈景
福于上𤣥用薦精誠斯為大報百神効祉諸侯駿奔羅
羽衛于康莊煙霞動色設宫縣于兩觀金石成文千官
扈蹕以雲從百姓歡呼而雷動禮終嚴祀喜成昭事之
心候屬載陽廣布惟新之慶宜覃恩宥溥洽寰區可大
赦天下云云於獻時當獻嵗禮畢嚴禋祖宗之純嘏無
疆天地之祥符有耀仰資𤣥貺敷佑蒼生更賴三事大
臣六師上將炳人文而宣教化揚我武以定疆場逮夫
庻邦冢君凡百執事咸有一徳永孚于休俾我邦家紹
統前代盡善盡美不其偉歟告示萬方明知朕意(原註/先是)
(禮儀使宋白奏曰伏詳儀注朝饗太廟皇帝先詣罍洗/後奠瓚其祀天地望先詣罍洗後奠玉幣上以問吕端)
(言得禮之中/遂從白議)
二年十一月丙戌合祭天地于圜丘(案宋史真宗咸平/二年十一月丙戌)
(南郊此書失載咸平年號今據詔中嗣/業三年等語攷之宋史知在是年也)以太祖太宗配
還御乾元門下制曰天祚明徳民懐有仁惟景運之泰
階實昊穹之眷命太祖皇帝以武功定亂驅除八方四
登泰壇親行大禮太宗皇帝以文徳柔服混成一統五
奠玉爵合祭二儀粤以沖人仰嗣丕業三年無改恭依
典禮之文百穀用成亟獲豐年之瑞退朝之暇内省于
懐未熟化源未成治定夫何涼徳集是鴻休上由天地
之元符人神協贊復荷祖宗之餘慶輔弼宣功履春冰
而常積戰兢涉大川而詎知涯涘非惕厲不能繼先業
非精䖍何以答上蒼必在乎假清廟而擁神休舉皇儀
而陳備物于以示昭報于以伸孝思爰當亞嵗之辰躬
展事天之禮玉帛在笥金石在縣一陽生而寰海㑹同
九奏成而神祗下降禮無違者天必從之宜覃作解之
恩共洽無疆之祐可大赦天下云云於戲國容全盛天
仗旋班非煙散朱雀之街旭日麗蒼龍之闕歡聲雷動
喜氣雲從肆士庻之榮觀賴皇家之大慶更賴文武多
士將相藎臣各竭忠規順成元化同心同徳咸罄于嘉
猷無怠無荒不忘乎明戒同厎于道不其偉歟布告萬
民咸知朕意
咸平五年十一月十一日南郊赦文門下禮莫大于事
天孝莫重于嚴父因心崇陟配之義垂訓懋翼子之規
自伯考建萬世之基聖父纘重熙之業莫不三年而郊
上帝九廟以饗神宗用薦精誠以伸昭報顧予寡薄獲
荷慶靈奉以周旋焉敢廢墜矧乃寰區厎定黎庻幾于
小康農畝豐登稼穡呈于上瑞皆𤣥穹之所降祐繄列
聖之所垂休得不飭備物以告䖍升禋燎而報本蠲吉
之祀廣至福于兆民曠蕩之恩宜大賚于四海可大赦
天下云云於戲天下之至大萬物之至繁雖勵力以自
彊願恭已而自治更賴藩嶽列辟股肱元臣暨禦侮之
羣才迨盈廷之多士咸盡忠而奉化各無隠于厥誠俾
予垂拱而仰成致俗一變而至道共臻多福永孚于休
景徳二年十一月十三日南郊赦文門下朕自猥紹慶
基君臨㝢縣奉若天道馴致時雍常念守位維艱纂圖
斯重納隍軫慮旰食視朝于今九年罔敢逸豫幸𤣥穹
之降鑒荷宗廟以垂休農祥荐臻邊候不警屬天正上
元之日陳吉土享帝之儀因得躬執豆籩祗見祖考牲
牢備物珪幣薦誠四海九州皆來助祭六蠻三獻斯用
降神仰景貺之自天慶蒼生之䝉福報本既行于盛禮
廻鑾乃御于應門萬國來庭集梯航而入貢九賓就列
覩書軌之混同宜大賚于中區洽鴻恩于庻品永言純
嘏豈獨在予爰稽肆眚之文式布維新之澤可大赦天
下云云於戲順天行慶俾渙汗以維均與物為春浹幽
遐而廣被偃革已臻于開泰垂衣方示于穆清更賴文
武具僚中外列辟體君臣之同徳罄金石之純誠資政
教于和平納生民于福壽共扶昌運永享于休(案景徳/二年郊)
(赦以後大中祥符七年二月壬申以謁聖祖于鴻慶宫/恭謝南郊大赦又天禧元年正月辛亥以上聖祖尊號)
(于景靈宫南郊大赦今此書二次/赦詔俱缺無别本可攷姑仍其舊)
天禧三年十一月十九日南郊赦文門下朕以仰欽皇
緒夙奉慶基自列聖之貽謀逮眇躬之繼統兵戈銷偃
海域混同何嘗不日慎居懐時乘在御絶畋游而育物
戒服玩以敦風納民歸仁壽之區涉道究希夷之際撫
安四極賓延萬靈表下風以丁辰致彌文而熙載講求
典禮肅恭神人燕處穆清聿懐沖粹荷太清之孚佑示
秘籙以降祥靈運嘉亨景輿臨暨載聆諄誨逖悟仙源
勵翼彌堅欽修備至攷古先之盛則畢封禪之洪徽崇
尚真宗登隆妙號言念元良之嗣生知至徳之方善訪
名山特開珍館祝壽昌之介祉見忠孝之存誠疊委寳
文愈昭殊應是用答顧懐于穹厚成禋享于壇壝薦玉
幣以告䖍陳豆籩而蠲潔金匏協奏文物駢羅九賓相
儀百神受職天旂總集既彰祚國之休王澤涵濡宜洽
均禧之慶可大赦天下云云於戲展嚴恭之禮獲擁神
休覃滂霈之恩式符衆望諒周隆于慶賜増激勵于神
明更賴中外信臣文武列辟竭以忠勤之節傾其愛戴
之心協贊重熙永膺多福
天聖二年十一月十三日南郊赦文門下三載一郊國
朝茂典蓋所以報貺天地致䖍祖宗盡欽翼之心膺錫
禆之福昊穹眷命三聖重光化無逺而不懐惠無幽而
不浹肆予寡昧纂是隆平端扆永思臨淵匪懼幸賴母
儀申誨先烈在民三事羣卿禆我以公道百工庻尹贊
我以逺圖政常敦本閑邪刑必蠲苛慫善邊陲撤候方
聘修歡東南之畝屢登隂陽之沴不作是用采甘泉之
曩制方委粟之前經度土就陽占辰亞嵗豫祠真館䖍
饗太宫乃陟嘉壇肅陳量幣羣司戒潔工器協恭瞻來
格于窈冥納降衷于髙厚天清日潤禮備樂崇克伸孚
佑之文實荷厖鴻之賜宜均渙號溥及含生可大赦天
下於戲積累之業存乎時涵濡之澤加乎逺邦家所著
憲度甚明予惟遵行罔敢失墜班朝文武有位忠賢庻
益藎規以弼涼徳勿休屢省稱朕意焉禮成輔臣皆進
官宰相王欽若等固辭上謂曰郊祀慶成朕為卿等進
官懇辭何也欽若等對曰臣等待罪近司獲陪盛禮幸
甚復遷官秩益為忝冒上懇諭久之欽若等再拜稱謝
而退(案宋史是年南郊禮成上尊號曰/聖文􁧬武仁明孝徳皇帝此失載)
是月甲辰(案宋史仁宗天聖五年十一月癸丑南郊此/書失載年月今以宋史及所載事跡攷之當)
(在是/年也)百官集尚書省受薦饗景靈宫誓乙巳受朝饗太
廟誓丙午受合祭天地誓丁未上謂輔臣曰此三日百
官受誓禮當然耶王曽等對曰宗廟告饗皆沿郊祀之
事止當一日受誓今蓋循先朝舊制請俟他日釐正之
庚戌宿齋于天安殿百官宿齋于朝堂辛亥薦饗于景
靈宫宿齋于太廟大禮使王曽言(案宋史禮志是年郊/後擇日恭謝大禮使)
(王曽請節廟樂云云今據此則在郊前/二日宿齋太廟時也與宋史先後互異)皇帝執圭被衮
酌獻七室而每室奏樂章恐陟降為勞請節宫架之奏
上曰三年一饗朕不敢憚勞也卿勿復言(原註其後每/親祀至版位)
(必遣内侍密諭樂卿令備/其音節又以戒樂工云)壬子朝饗七室宿齋于南郊
癸丑冬至合祭天地于圜丘三獻終増禮生七人各引
本室太祝升殿徹豆畢赦文門下朕以紹膺端命祗服
睿圖六載于茲萬幾在念守大中之曩訓遵聖善之懿
猷被四表以宅心浹羣倫而從乂有祈必應惟動斯和
歲事省成河流順復(案宋史是年七月塞滑/州決河故曰河流順復)此皆鴻靈
敷佑列聖顧懐乃厎輯寧愈増惕勵奉先之道固竭于
精衷報本之儀聿循于舊典既卜郊而叶吉粤定位之
載嚴沿襲有初講求惟允格太宫而祼獻率廸肅雍類
上帝以燎熏並昭妥侑罄齋莊而備至荷肸蠻以居歆
矧乃真系垂謨夙展欽崇之禮玉虚攸館將申裒對之
文回寳睠以博臨介純禧而舉集顯無疆之大慶豈獨
在予霈作解之洪恩式均有衆可大赦天下於戲天人
交感繄黙定之有孚中外胥歡諒寵綏而宣洽尚賴既
睦之宗戚同體之忠良暨諸邇臣逮夫庻士協一徳以
修輔廣四聰而必聞慎固基扄振明紀律無隠厥志用
恢永圖主者施行宣制畢百官稱賀上恭謝太后于㑹
慶殿(案宋史禮志是年郊後三日齋長春殿謝玉清昭/應宫禮畢恭謝皇太后與此郊後即日恭謝皇太)
(后後三日齋長春殿又一日謝玉清/昭應宫先後互異當以此書為據)内常侍贊引皇帝
皇帝自殿後幄詣皇太后前再拜跪奏曰臣禎䖍遵舊
典郊祀禮成中外協心以歡以抃皇太后宣答曰(案宋/史禮)
(志是年皇太后宣答曰皇帝徳備孝恭禮成/嚴配萬國稱頌懽豫増深云云與此互異)郊祀之祉
與皇帝同之皇帝還内百官賀皇太后垂簾賜酒三行
丙辰宿齋于長春殿百官宿齋于朝堂丁巳恭謝于玉
清昭應宫(案宋史天聖五年郊赦以後天聖八年十一/月戊辰合祀天地于圜丘大赦此書失載此)
(次赦詔無别本/可攷姑仍其舊)
是月壬辰(案宋史仁宗景祐二年十一月乙未冬至南/郊大赦此書失載年月今以乙未冬至及三)
(宗並配攷之宋/史知在是年也)上宿齋于大慶殿百官宿齋于朝堂癸
巳薦享景靈宫宿齋于太廟甲午饗七室又饗奉慈廟
宿齋于南郊乙未冬至合祭天地于圜丘以太祖太宗
真宗並配(案東都事略景祐二年詔以太祖為定配/二宗為迭配皇帝親祀請以三聖並侑)赦
文門下朕膺天地之丕貺紹祖宗之慶基政典咸融兆
民祗若休祥狎應大田屢兆于豐年髦俊並生多士協
寧于景運熙平在旦燕翼有光諸侯盡賓納黎元于富
庻三公論道升遺逸于簪紳豈惟沖人克致茂實必修
報本之義以答上靈之心盛服展儀至日惟吉欽從謨
訓率致精明清廟肅雍既備陳于圭瓚閟宫静侐復親
薦于豆籩被衮就陽燔柴定位嚴配並饗昭格于至誠
陟降交歡誕膺于純嘏念紹庭之垂裕顧受福之永昌
思與萬邦同茲大澤禮交樂舉既明嚴上之規雷動風
行宜覃渙汗之號可大赦天下於戲大事在祀聿從裒
對之文與物為春用穆好生之化更賴良弼賢戚維藩
文武藎臣中外庻尹體恭肅以修輔本中和而在寛俾
敦孝友之倫咸躋仁壽之域翼宣王度永播時雍主者
施行太常禮院言南郊第一龕饗五方帝大明夜明神
州地祇北極天皇大帝比嵗上差司天監保章正攝事
且五帝尊神而獻官秩卑饗接非稱今詣第一龕以少
卿監或正郎為獻官第二第三龕以員外郎壇下及内
壝之外以京官或保章正分獻從之(案宋史禮志景祐/二年詔神州皇地)
(祇舊常參官攝事非所以尊神自今命兩省嵗九大祀/宰臣攝事者參知政事尚書丞即學士奉祠與此稍異)
大禮使言宗室詣中書受誓戒不至者六十餘員詔停
郊廟幄位太常禮院言皇帝行郊廟之禮故事止設更
衣幄殿而未有小次是以薦獻之際皇帝立版位以至
于禮成未有所以裕主尊究恭肅也謹按周官朝日祀
五帝則張大次朝覲㑹同亦如之鄭康成謂大次所往
所止居也小次既按祭退俟之處也引祭義周人祭日
以朝及闇雖有彊力孰能支之是以退俟與諸臣代有
事焉故説者以為祀昊天上帝亦張大次小次古者大
次在壇壝之外猶今更衣幄殿也小次在壇之側今所
未行按魏武帝祠廟令降神禮訖下陛就蕞而立須奏
樂畢似若不愆列祖遲祭不速訖也故吾坐俟樂闋送
神乃起爾然則武帝坐俟容須引設近次與周官義符
今參驗前代謂宜設小次于皇帝版位少東毎獻畢降
壇若殿就小次俟終獻徹豆則復就版位至禮畢如此
則奉神之意在久益䖍執禮之容有恭無闕從之禮畢
羣臣上尊號曰景祐體天法道欽文聰武聖神孝徳皇
帝三年七月己卯孫奭子瑜上崇祀録二十卷詔送史
館(原註奭領太常倣唐王涇郊/祀録紀國朝典禮未奏而卒)
赦文(案宋史神宗寳元元年十一月庚辰南郊大赦/此書失載年月日今攷之宋史知在是年也)門
下升禋陟配誠孝所以兼申擁休肆眚神靈于是交豫
朕奉承丕厯欽率先謨永惟置器之重浩若涉川之廣
託在尊極弗敢遑寧幸席成規寖尋至治而疆陲賓欵
嵗物順繁民罔時恫政克用又斯皆昊穹開佑之貺宗
祏燕詒之謀幽贊于茲朕將何力内循涼寡期保顧存
是用圖講舊章毖修大報祓飾壇兆豐潔粢盛䖍㑹迎
長之辰躬陳合祭之典至于前獻道祖歴祼廟昭(案自/真宗)
(以後凡南郊前必先饗景靈宫及太廟奉慈廟寳元元/年十一月戊申享景靈宫己酉享太廟及奉慈廟故曰)
(前獻道祖/歴祼廟昭)蓋經禮必先之文庻哲王能饗之義措事之
日備物有嚴百執駿奔二聖參侑獲率强力以厎盛容
居歆在上降鑒如答迪拜胙之吉敢曰余勤沛崇朝之
澤方思衆共再念嚮徇羣議許加徽稱深揆浮實之華
如乖克己之訓宜因冠號俾易建元顧無専享之福更
示惟新之命可大赦天下於戲逮下之慶方與物而皆
昌屢省之思冀後天而攸奉尚賴三事庻尹列辟衆司
交輸乃誠躋格鴻化茂對乾施永孚于休禮畢宰臣張
士遜等五人上表加上尊號寳元體天法道欽文烈武
聖神英睿孝徳皇帝(案宋史是年南郊禮成上尊號曰/寳元體天法道欽文聰武聖神孝)
(徳皇帝不載去英睿二字此書聰武作/烈武當以此為正可證宋史之闕訛)上屢郤之謂士
遜曰唐穆宗云强我懿號不若使我為有道之君加我
虛尊不若居我于無過之地朕常愛斯言卿等亦宜體
此意士遜等懇諸不回上不得已至二十九日下詔惟
不稱英睿二字餘允其請右司諫韓琦以京城内逼郊
祀數月盜賊公行輦轂之下宜有禁暴之法請南郊前
一月降敕開封府約束强盜罪至徒并折傷人以上如
犯在敕後毋得以赦原其竊盜贓重者奏聽裁從之
康定二年有獻議者以西事未寧欲權罷郊天上以為
不可至十一月二十日南郊畢肆赦門下朕誕膺寳命
嗣守鴻基荷上靈降監之祥奉列聖紹庭之憲撫寧典
運司牧黎元慎保盈成之難思隆久大之業祗勤抑畏
垂二十年何嘗不中昃勵精幽㣲博聼慮一夫之不獲
期百志之惟熙務湯盤之日新致禹疇之時若至于秉
慈儉之訓絶游畋之娛器物屏雕文之功刑政革煩苛
之弊雖未臻于淳古庻無怠于始初幸以諸夏謐清百
嘉彚茂民涵豐楙之樂物違疵癘之傷玉燭四時蕭勺
羣祀斯皆三神之所孚佑九廟之所撫綏豈繄眇眇之
躬克召穰穰之福是用順攷聲名之典寖尋禋燎之儀
祓飾壇壝祗薦瑄幣揆天元景至之序定國陽郊見之
儀皇穹后祗勔降瞻饗之原藝祖文考毖陳升侑之嚴
本陶秸以致其誠合羶薌以達其氣望秩羣祀懐柔百
神兾精意之獲伸奚備物之能稱若乃首趨真館前謁
太宫肅修祼獻之常罄兹僾愾之慕所以因昭事之大
述追孝之恭交集盛容克成美報禮由衆舉慶靡専承
當天地並貺之仁聿均大嘏法雷雨作解之施用霈醲
恩仍建號以紀元美受釐而布度可大赦天下宜改康
定二年為慶厯元年於戲謹漢畤之親祠茲為大事體
虞書之肆眚所重好生許清多辟之流咸沐維新之澤
尚賴臣鄰同徳官尹修方協進忠規允釐庻績丕格至
平之治共酬純錫之私初設有小次壇下又設褥為黄
道屬之神位至是上不御小次徹黄道改拜褥用緋以
盡恭肅之志
慶厯四年南郊御札敕内外文武百僚等朕荷祖宗之
謀託黎元之上日慎夕惕罔敢怠遑故嘗六款圜丘祗
見上帝今賴天之福浹宇以和雖右鄙留屯南方薄稔
已加撫綏期厎靖安匪云交修思有昭報聖則能饗誠
慙于寡徳祭不欲數既及于三年通奉先規講求多物
愾聞列聖之祫裒對明靈之臻況祈祉下民弗為専美
在國大事其敢憚行朕以今年十一月二十五日有事
于南郊咨爾攸司各揚乃職凡于供億母俾煩勞應諸
道州府不得以進奉為名别行科率比者多縁嚴配加
上徽名止循率籲之常徒為薦誠之累且應神以實何
用虚文與禮之奢不如寧儉其文武百官僧道父老等
不得因郊祀上表請加尊號永言有衆宜喻先庚共奬
至䖍以副朕意故兹札示想宜知悉郊祀赦文門下朕
聞為國莫重于祭報本莫尊于天禮不欲至于煩類當
三嵗物無以稱其徳是竭至誠比者原田有秋辰緯澄
晷地數見寳蝗弗為災闗輔簡餉與之調羌夏露懐徠
之請間遣近輔分慰三垂(案東都事略慶厯四年夏元/昊稱臣命范仲淹宣撫陜西)
(河東富弼/宣撫河北)就恤邊吏之勤無重編氓之困亦克用乂方
致小康朕用欽荷顧存謹修禋類抑止貢奉之費裁節
供帳之勞前敕攸司毋加徽稱雖㣲有善之讓姑厎事
神之恭且復稽參典文改告兹諡(案東都事略是年十/一月改諡真宗五后)
(尊/諡)從真聖之尊統貫乾徳之舊章既款殊庭遂見清廟
叶長日之嘉㑹祗靈壇而順享皇穹后地之合藝祖神
宗之配六變而樂備三獻而禮成煬蒿煙于太霄達爟
火于羣祀兩儀洪洞萬瑞紛綸斯固足以表上帝之眷
懐罄沖人之明察又念乃文乃武有壬有林或奉引掃
除或侍祠顯祖八屯擁衛之格九州獻力之常共贊眇
躬克成毖祀美不専饗命則惟新用推多福之祥肆為
兆民之慶可大赦天下於戲明徳惟馨已回蓋髙之鑒
與衆更始誠慕列辟之良矧曰如台敢云自暇益當居
降祥之地而懼其咎席已安之勢而念其危弗徇非彞
弗為無益建中道以臨總渙大號而胥歡嘉與羣元共
臻斯路
慶厯七年十一月二十八日南郊赦文門下朕嘗博覽
載籍詳觀古今每資取于典彞用昭施于政教且夫大
事在祀所期奉而益恭讓徳于天必欲善不自處斯皆
垂芳簡策作範邦家歴世相因百王不易在沿革而雖
異諒稽參而靡渝故假廟致䖍掃地尚質實奉先而嚴
配取報本以貴誠粤自纘承逾茲二紀遵述詒謀之訓
企及欽明之風慎持守于盈成念懷柔于逺邇萬幾之
務罔怠于旰宵含生之倫冀登于富壽尚兢虞于譴戒
彌鑒省于昏荒治格隆平物無疵癘制作禮樂敢謂其
時協和人神當成厥事是用䖍修毖祀參講縟儀抑菲
徳之徽稱増先皇之顯諡(案東都事略是年/加上真宗尊諡)祗見觀徳
之室嚴禋定位之方圜壇載陞長日協吉順攷舊典傾
竭精衷九州獻力以惟寅百神受職而咸秩紛綸之貺
仰降于髙穹曠蕩之恩宜覃于率土可大赦天下云云
於戲惟聖饗帝益罄于齋莊惟徳動天敢忘于惕勵尚
冀祖宗垂祐輔弼協謀繄維城親懿之賢暨衛社忠勞
之士百工庻尹咸一乃心共贊昌期永臻皇極
十一月四日南郊赦文(案宋史仁宗皇祐五年十一月/南郊大赦此書失載年號今以)
(下太常禮院議三聖竝侑/攷之宋史知在是年也)門下燔柴報本崇經禮之親
郊渙號宣恩廣春秋之大眚朕肅膺統業寅奉政機未
昭厥塗猶涉淵水荷乾祗之敷佑賴宗社之擁全治克
用平思無不服茂息生齒屢登康年蓋先烈之累仁省
眇躬之何徳比舉秩于元祀用答揚于靈休三紀于茲
涓衷敢怠自合宫之訖饗即陽位以薦誠申命道司詳
稽舊典卜日南之長晷祠地上之圜丘前詔諸儒攷正
雅樂蓋以遵達孝之述事昭盛徳之流光遹觀厥成升
奏羣祀庻徳音之致相接于天人沿豫象之辭登配于
祖考率前期而戒誓復先甲以潔齊欽翼徂宫欵見于
道祖肅僾在廟永懐于前人懼饗弗能臨祼惟惕紫營
未旦赤霄在望執事有恪備物無違䝉上帝以居歆奉
列聖之參侑蒼璧既奠朱燎以升惠我無疆肅然有感
欽惟天表之應誕錫壽康嘉與宇内之人均承貺施可
大赦天下於戲合祫大祀固靡神之不宗在宥羣方思
與物而更始尚賴左右承弼中外臣工秉徳輔予竭忠
圖治惟休惟恤永厎康哉太常禮院言奉詔再詳定三
聖並侑事伏以配侑之法前代不同古則一王而後或
兼配皆是變禮彌文廣申誠愛也國朝景祐二年曽下
詔書令次郊禋三聖並侑其後以太祖定配二宗迭配
明堂大禮亦三后並侑今陛下濬發徳音欽明大孝況
是本朝舊制已再躬行于義無爽故下詔曰王者因郊
反始無大于躬親本孝奉先莫尊于主侑且明堂之配
已著于定儀而景祐之文蓋存于甲令雖協事親之愛
猶慎縁情之舉再諏羣議述攷舊典皆以謂祖宗功徳
宜對越于上靈文昭武烈亦無嚴于祀位息民昭徳定
保永圖自今南郊三聖並侑布告内外宜體至懐
三年罷南郊九月十二日恭謝(案宋史仁宗至和三年/改元嘉祐九月辛邜恭)
(謝天地于大慶殿此書失載年/號以宋史攷之知在是年也)敕内外文武臣僚執珪
璧以事神嚴祖宗而配帝雖有國之常典亦因時而制
宜朕承三聖之丕基撫萬邦之有衆儉于已思天下之
民豐勞于心致天下之民佚罔敢怠忽庻幾治平而首
春以來偶爽調適賴三靈敷祐百福來臻順以節宣獲
茲康裕加以邊隅不聳風雨以時雖庻物之咸和顧眇
躬而增惕是用稽先朝之成憲詢故實于有司即廣殿
之翼嚴擇靈辰之良吉式申昭謝以格純休宜用先期
俾茲誕告朕取今年九月内于大慶殿行恭謝之禮其
今年冬至親祀南郊即宜權罷所有合行諸般恩賞並
特就恭謝禮畢一依南郊例施行至日朕親御宣徳門
宣制仍令所司詳定儀注以聞務遵典禮勿俾煩勞咨
爾多方咸體予意故茲札示想宜知悉至九月十二日
恭謝畢降赦門下朕纘繩基緒統御幅員周視萬幾僅
成三紀思守文之尤重念居上之至難或未明而衣或
既旰迺食惟正人是訪惟公論是稽恬然過勤舉不知
困比春云始平履成虧荷髙明之博臨膺厚順之丕擁
宗社降福士民輸忠眇眇之躬遄臻于綏乂便便之政
率遂于講修雖屬水潦遘災河流移道(案宋史是年四/月大水河決商)
(胡/)眷言方國成克妥安邦經所繫朕力何有亶茲循省
彌用戰兢秋廩戒期農收畢務誕詢故事參繹前文約
郊壝之儀嚴路廷之制工師䖍鞏物品晏清祗罄誠忱
潔清款見上以答乾元之開佑下以蘄生聚之樂康寖
通明靈大示肸蠁宜與兆庻共均休嘉式覃渙汗之恩
仍易紀年之號以孚神貺以順物宜可大赦天下云云
初仁宗得疾議者以太宗至道年升遐乃深惡其年號
趣詔中書改之是嵗以郊為恭謝天地改元曰嘉祐四
年十月詔罷冬至祀南郊十三日祫享
　
　
　
　
　
　
　
　
　
　
　宋朝事實卷四
欽定四庫全書
　宋朝事實卷五
　　　　　　　　　　　　　宋　李攸　撰
　　郊赦二
英宗治平二年南郊御札内外文武臣僚等天地者生
之本先祖者類之始故禮有報本反始而祀天地尊先
祖于是乎致䖍恭焉國朝之制郊以三嵗而自皇祐癸
巳一紀于今鑾輿之行不踵乎經涂皇邸之設不嚴乎
大次交神之道豈不缺然也哉朕以沖眇之姿荷顧託
之重巍乎王公士民之上凜乎宗廟社稷之寄日慎一
日惟恐弗任而三靈眷懐億姓禔福天清日潤雷動風
行嘉生汔臻氛祲蕩定固可以薦四時之和氣總萬國
之歡心以報本乎天地而反始乎先祖也朕以今年十
一月十六日有事于南郊咨爾攸司務勤厥職諸道州
府不得以進奉為名輒行科率必循其故毋或煩民故
兹札示想宜知悉赦文門下朕承祖宗之休託王公之
上纘嗣丕業誕隆慶基我仁考體道誠明率仁髙厚躬
履純儉天俾壽臧熙然億兆之懐隆于父母之愛禮樂
明備制作成于百年書軌大同歡心達于四表憲度著
明而可則軌迹夷易而可遵肆朕沖人遹當大寳祇荷
先訓仰繄母慈永念繼體之艱居有涉冰之懼日慎一
日三嵗于兹曷嘗不究皇極之建中順乾剛之正命登
籲賢俊監循典刑未明以求衣中昃不暇食宫室苑囿
之好或弛以便民鐘鼓管弦之音固不以足欲前日文
武多士中外羣臣連上封章求薦稱號朕以繼志述事
未有以揚緝熙持盈守成未有以彰休烈下之方以厎
百室之富上之方以接神人之歡義所未安抑而不受
豈自以得勤民之意蓋將以洪修已之誠深惟就國陽
郊肇禋吉土振古盛節本朝上儀儲精迓釐欲止不敢
惟孝能饗庻幾與焉是以因黄宫之氣升迨南極之景
至躬執圭幣潔修粢盛祼薦清廟之廷燔燎泰壇之奠
侑以烈祖對越上穹于時祥景晏温大圓精粹和氣充
塞積曀肅清兹皆諸神受福于懷柔有昊眷顧而饗答
發祥降祉豈獨朕躬之敢専洗心自新嘉與海内之均
慶可大赦天下云云於戲崇大報之禮有以達于誠心
覃渙汗之恩是用孚于至信期爾阜安之俗既臻恥格
之風尚賴忠藎揚庭明謨在服共勵勅天之志永厎無
疆之休主者施行是年當郊上意未欲躬行謂韓琦曰
初服滿恐未當出琦曰大禮不可曠兼陛下即位未嘗
郊見天地力請行之故事郊廟讀祝冊官至御名必起
上至郊宫更衣詣壇下百官皆回班迎向英宗皇帝初
告廟詔讀冊官毋起及詣壇下又詔百官勿回班迎向
以見事郊廟之精意也
四年英宗手詔放治平二年南郊赦前編管人罷陜西
衙前配買修河木植而罷江淮近嵗衙前復乞置村鄉
酒場强率人沽酒者時上不豫猶勅輔臣即時施行之
英宗郊祀習儀尚書省賜百官酒食郎官王易知醉飽
嘔吐御史前劾失儀已肆赦韓琦以聞帝曰已放罪琦
奏故事失儀不以赦原帝曰失儀薄罰也然使士大夫
以酒食得過難施而目矣卒赦之帝愛惜臣子欲曲全
其名節類如此(案東都事略及宋史俱不/載是詔此可以補其闕)
赦文(案此為神宗熙寧元年十一月丁亥南郊大赦詔/也此書失載年月日永樂大典舊與上英宗事連)
(寫誤合為一今以宋史攷之英宗治平四年正月崩神/宗即位踰年改元熙寧詔中有述遵無改再朞于此等)
(語故知當/在是年也)門下王者祗遹聖緒所以永無疆之休對越
顥穹所以凝溥將之命朕惟列聖垂統盛徳在天積累
熙洽付畀沖眇夫以制作大定之丕矩在宥恥格之休
風夷易所存燕翼維允肆朕述遵而無改恭默以仰成
再朞于茲百度咸若是以羣生䝉福方内大寧穡人有
秋而屢豐逺夷稽服而慕義兵革靡試疵癘莫興蓋昭
天之功自上仁而已厚故佑天之澤迨下武而方深乃
眷太和實荷隆慶内惟寡徳惟不克任粤稽拜貺之文
茲有就陽之祀報本反始事孰重焉夫恭之所隆不可
以恩揜禮之所闕尚貴乎義起矧乃真聖舊章著為成
訓搢紳頤論折衷前經斷自朕心博觀輿議是用因一
陽長極之敘舉三嵗親見之儀朝薦殊庭賓祼清廟而
後升禋燎于秦畤合隂祀于柔祇昭假上靈配侑列祖
六樂備儛萬玉旅庭侯衛駿奔蠻夷聳觀至誠胥感方
交神而塞明祥祉來臻且日升而川至顧予菲質敢以
専享思與黎庶同厎日新可大赦天下云云於戲接三
神之歡惟禮可以致孝饗均兆民之慶惟刑可以示哀
矜茲朕一心期厎于道尚賴股肱碩輔陪側藎臣共勵
協恭之誠以格可封之俗
十一月二十五日南郊赦文(案東都事略熙寧七年冬/十月己未合祭天地于圜)
(丘大赦宋史作十一月己未攷是年十月無己未此/作十一月二十五日與宋史合可證東都事略之誤)門
下王者欽崇神天嚴奉宗祏就郊以享所以詔天下之
恭假廟而烝所以教天下之孝洪惟五聖之烈(案此書/不載熙)
(寧七年但詔中有洪惟五聖之烈一語其為神宗無疑/神宗凡四郊其前後赦文俱可攷見故知此為熙寧七)
(年詔/也)誕輯百王之文肆子沖人昭事上帝載念物無以
稱維一誠可以展大報之儀祭不欲煩維三嵗可以述
躬行之典協㑹康年之順道迎至日之長是用朝薦殊
庭祼將太室乃進登于陽畤以裒對于皇穹合祛柔祇
陟配文祖祝燧告潔贊犧尚純大樂變音舞奏而諸物
至二精揚燎煙升而萬靈交方丕事之獲成敢蕃禧之
專享宜敷大號以賚多邦可大赦天下云云於戲意盡
精禋既秩宗祈之舉政施惠衍亶昭慶宥之行維時黎
元綏我徳澤尚賴謨明四近忠藎羣材儀圖新美之功
勱相隆平之運同厎于治永孚厥休
熙寧十年十一月二十七日南郊赦文門下國莫重于
祭所以作民恭之先禮無大于郊所以報物生之始朕
懋建丕命寵綏庻方夙寤晨興任大守重惟文武之謨
烈心罔敢弗承惟上下之神祇志罔敢弗肅聿修三嵗
之祀稽用一陽之正嚴大路以備儀款殊庭而先享於
穆清廟怵惕以見祖宗爰熙紫壇明察而事天地推本
陟配升煙合禋裒萬靈而誠交變六樂而物至顧迄成
于鉅典敢專享于蕃釐渙揚予恩敷錫爾衆可大赦天
下云云於戲答三才之奥無以稱徳産之㣲均萬國之
歡有以知惠澤之至尚賴左右勵翼内外交修永孚厥
休同厎于道
元豐六年十一月五日南郊赦文門下天者物生之始
非肇禋無以極其誠親者民恭之先非假廟無以致其
孝永惟五聖之烈必躬三嵗之祀顧循沖人嗣膺厯服
敢不祗率以時飭修然而禮意寢而不明樂文雜而未
正故刺六經之説攷諸儒之言緝熙曠儀是正鉅典奉
罍以款真字祼鬯以享宗祊齋戒乎端誠之宫清肅乎
禮神之囿陟配烈祖對越穹昊于時維太常之斿備金
玉之駕迺搢大圭以為國之綴迺服大裘以放古之文
欽柴之燎四施燭煬泰一圜鍾之樂六變皦繹崇丘孝
奏而日月光靈游而風馬下顧獲成于熙事敢專享于
蕃禧宜大澤之肆均與羣生而共慶可大赦天下於戲
答三靈之介祉既秩于宗祈格四海之歡心在敷于惠
術尚賴秉文之輔經武之臣相協厥恭同厎于治布告
逺邇使咸聞知其年遂罷合祭天地(案元豊四年四月/詔自今親祀北郊)
(並依南郊之儀六年太常禮院上親祀儀並如南郊十/一月甲辰冬至祀昊天上帝以大祖配遂罷合祭其北)
(郊當時/未行也)
十一月十四日南郊(原註蘇轍郊祀慶成詩注云有司/欲羔裘度用百羔上以其害物以)
(黒繒代之以案哲宗元祐七年十一月南郊大赦此書/失載年號  詔中復舉熙寧故實核之宋史知在是年)
(也/)赦文門下朕承六聖鴻烈之休御千載丕平之運逖
觀歴代之治無右本朝之隆充塞乎協氣之流洋溢乎
頌聲之作然而重熙累洽所以應之者惟艱持盈守成
所以保之者靡易顧茲沖昧紹乃基圖永惟幾深罔敢
逸豫仰賴文母維持我家保佑八年之間申錫九疇之
敘賓禮故老子惠困窮上順帝心下從人欲廣祖宗之
遺澤䝉天地之隆康欽言肇郊躬行大禮念嘗再饗乎
穹昊未始祗事乎皇祇是用推本建隆之舊章復舉熙
寧之故實(案自元豐六年罷合祭天地雖定親祀北郊/之儀未之舉行至是吕大防蘓轍等謂合祭)
(天地為是宜依熙寧十年故/事設皇地祇位遂復合祭)執鬯以祼八室奠玉以合
兩儀嚴烈祖以配天洽百神而承宇于時禮行而誠意
格樂變而祥光浮誕受三神之釐敢專四海之福宜均
博施溥宥羣倫可大赦天下於戲乾坤之元始生仰俯
之觀象法以為羣臣之道以成覆載之功咨爾内外之
庻工咸罄文武之致用惟新厥徳永孚于休(原註蘓轍/詩注又云)
(上至太廟門降輅郊壇止百官回班去/黄道褥皆祖宗故事去繖特出上意)
十一月二十日南郊赦文(案東都事畧哲宗元符元年/十一月甲子祀昊天上帝于)
(圜丘大赦此書失載年號以分祀南/郊月日及赦文攷之當在是年也)門下朕保極以宅
師奉先而繼統駿惠先烈慎懐永圖躬攬萬幾于茲五
載顧徳不敏賴天博臨四夷咸賓萬邦作乂師干獻捷
(案東都事畧是年五/月破夏人于大沙堆)農扈告豐錫之珍符(案東都事畧/是年三月咸)
(陽民段義/獻玉璽)授以神策嘉瑞紹至祲氛亟消豈眇末之克
堪實穹旻之眷祐興言大報莫重禋郊是用遵昭考之
詒謀舉隆周之墜典稽協彞制發揮祲容未奉皇祇之
祀先嚴蒼昊之饗(案哲宗紹聖元年以張商英言合祭/非古三年詔罷合祭議分祀南北郊)
(至元符元年十一月甲子祀圜丘遂罷/合祭然北郊親祀終帝之世未克舉云)乗一陽之復習
三嵗之祥即路寢以齋居至殊庭而朝獻廣牡肆祀初
假廟以詔䖍欽柴宗祈遂升壇而謁款配侑烈祖對越
明神樂成繹純禮敬敕備于時乾端澄霽冬序晏温靈
心嘉䖍精意昭格師象山則孝奏天儀申命之休既昭
受于上帝斂時之福其敷錫厥庻民揚于端闈孚我大
號可大赦天下於戲告成大事敢専享于蕃釐申宥眚
災宜溥覃于曠澤尚賴輔弼寅亮官師協恭共維太平
之基永厎無疆之祚
建中靖國元年十一月二十三日南郊赦文門下朕紹
膺寳命祗遹洪圖躬勤儉以御邦本寛仁而敷政維先
訓是式維師虞是從永言繼序之艱克謹持盈之戒荷
皇天之降佑䝉列聖之詒謀方夏乂寧蠻夷賓服三時
不害六府孔修建皇極而王道明即康功而民志愜以
迪純熙之運以彰平富之風豈朕徳之能勝繄帝臨之
下屬肇稱禋祀祇答閎休是用參酌上儀鋪昭曠典奉
神考恭行之志繹紹聖申講之文將蕆事于皇祇先致
饗乎穹昊迺候景涓日飭躬詔䖍祼清廟以肅將款圓
壇而拜享侑我烈祖秩于百神禮嚴欽翼之容樂備雝
和之奏蒼璧既奠紫煙具升于時乾象潔清靈心嘉饗
和氣洋溢景光陸離瑞慶大來俾緝熙于純嘏膏潤并
受用敷錫厥庻民豫建新元誕揚渙號可大赦天下於
戲潔誠拜貺永祈申命之休肆宥均釐時乃配天而澤
尚賴成徳之彦正事之臣率黎獻以協衷欽庻明而懋
績贊我溥將之緒迄兹伴奐之游以明年正月一日改
元為崇寧元年
十一月二十六日南郊赦文(案東都事略徽宗崇寧三/年十一月丙申祀昊天上)
(帝于圜丘此書失載年號以月/日及赦文攷之知當在是年也)門下祼獻清廟所以承
祖宗之靈禋祀紫壇所以答乾坤之貺朕駿膺寳命龍
受寵禧丕宣文武之光盡緝熙豐之典取士于學稽古
建官亮采百工庻幾三代凡厥成王之式率由昭考之
行而九廟垂休(案東都事略是年八月達九/廟詔已祧翼祖宣祖廟並復)兩儀協佑
生民厎乂年穀屢豐修徳錫符上燦璣衡之政鑄金象
物下隆鼎鼐之基(案東都事略是年六月籍元祐黨/人司馬光等刻石于文徳殿之東)疵
癘聿消雨暘咸若兹豈眇躬之能假時惟上帝之弗違
是用奠玉陽丘莅牲泰畤嚴配烈祖對越皇天于時圭
景晏温璇穹澄鑑二端立而禮無不洽六樂變而物罔
不興靈心載嘉精意咸享受茲介福豈予一人之敢私
錫厥庻民思汝萬邦而共慶我有渙號揚于端闈於戲
作善降之百祥既茂膺于純嘏惟天佑于一徳可共翼
于丕平尚賴三事股肱百辟文武咸勵同寅之業永厎
無疆之休(案東都事略徽宗大觀四年十一月丁邜祀/昊天上帝于圜丘大赦天下此下當别有赦)
(文今無/從攷補)
政和三年十一月六日南郊赦文門下朕承列聖之丕
基奉至尊之休徳繼志述事持盈守成躬攬萬幾兹踰
一紀荷皇天之垂祐浹函夏以厎寧年穀屢豐雨暘式
敘羌夷請吏川岳効珍禹功無濫溢之災堯瑞告平成
之治永惟多祐誕集沖人屬三嵗之親祠刺六經而定
制率時昭考欽修時祀之専若昔大猷盡正相沿之陋
迺齋居于路寢迺朝獻于殊庭得四表之歡心鬷假于
廟乗一陽之至景大報于郊對越昊穹佑我烈祖陶匏
象性犧牷貴誠奠蒼璧以禮神秉𤣥圭而拜貺器協商
周之制樂兼韶濩之純(案宋史是年十月閲新樂器/于崇徳殿出古器以示百官)紫
煙燎而爟火升靈光屬而風馬下禮儀既備知帝顧之
不違福禄來崇豈朕躬之専享宜孚渙號溥洽羣倫可
大赦天下於戲申命用休俾緝熙于純嘏配天其澤用
敷錫厥庻民尚賴同徳藎臣秉文多士克咸勵翼永保
隆平壬午上神宗哲宗諡號是年十月三日御筆手詔
朕若古之訓惟天為大觀天下物無以稱之故先王以
類而求祀于圜丘象其形奠以蒼璧象其色冬至之日
取其時大裘而冕法其幽而未有以體其道夫天𤣥而
地黄𤣥天道也上天顧諟錫以𤣥圭内赤外黒尺有二
寸旁列十有二山蓋周之鎮圭有法乎是祗天之休于
以昭事上帝而體其道過周逺矣將來冬祀可搢大圭
執𤣥圭庻格上帝之心以孚祐于下民永為定制(案宋/史是)
(年以十一月癸未祀昊天上帝于圜丘先/一日壬午饗太廟因上神宗哲宗諡號)
十一月十日南郊赦文(案宋史徽宗政和六年十一月/己亥祀昊天上帝于圜丘大赦)
(此書失載年號以赦文/攷之知當在是年也)門下朕紹膺景命嗣守丕基尊
臨九有之師親攬萬幾之務翼翼敢忘夫寅畏兢兢常
謹于繼承躬宵旰之勤以圖天下之乂軫淵冰之慮以
保天下之安屬者百穀順成五緯來敘干戈載戢囹圄
屢空元命之辰九支占南極之瑞誕彌之旦三山紀黄
流之清(案是年冀州三山黄河清宋史不紀其月日攷/徽宗以十月生此云誕彌之旦則當在此十月)
(可補宋/史之闕)樂作而羽鵠翔鼎定而慶雲集名山顯位蘄封
禪者數萬人絶域殊方徠臣妾者十一國有邦之應于
朕豈功物生本乎天唯聖人為能饗人道先乎祖雖天
子必有尊迪惟古訓之循實重國陽之報固嘗辨先王
之吉禮庻乎革合祭之非奉上帝之徽稱蓋以正異名
之失茲協豐年之屢載迎至日之長于時歌昊天成命
之詩奏圜鍾六變之樂奠璧以致蠲潔升烟以適髙明
克禋克祀而精意昭來假來饗而珍符下肆緝熙于純
嘏以敷錫于庻民其播大猷周推曠澤可大赦天下於
戲報本反始得萬國之歡心蕩垢滌瑕對三靈之蕃祉
尚賴股肱良弼屏翰舊臣益殫忠藎之圖光輔隆平之
運同厎于道永孚厥休
十一月十三日南郊赦文(案宋史徽宗宣和元年十一/月乙邜祀昊天上帝于圜丘)
(大赦此條失載年號以/赦文攷之當在是年)門下觀㑹通以行其典禮允符
昌運之隆美盛徳而告于神明茲迪精禋之饗朕肇膺
駿命嗣守鴻業撫九有之嘉師開萬邦之壽域兢業克
艱于厎乂寅威罔怠于求端聿承燕翼之謀裒對博臨
之貺屬者道源闡教帝祉凝釐農扈載謠黍稷報千倉
之慶明堂御厯璣衡觀七政之齊氐羌款塞以咸賓(案/宋)
(史是年六月夏人/納款詔六路罷兵)狴犴空囹而不式榮河順紀喬嶽錫
符丹闕瓊臺屢下叢霄之蹕彤烏秀草共昭炎徳之祥
永惟奕世之休罔匪自天之祐爰申毖祀比答真祺是
用測嶰籥以迎長備鑾輿而展采羽林綺列闢五門象
魏之嚴法駕星陳正六引旗章之度夙祗清廟恭祓崇
壇耨王籍以奉盛載誕豐年之報潔宫蠶而修幣用端
永命之祈(案東都事畧是年二月詔/行籍田三月皇后親蠶)景鍾道和樂之音
嘉秠薦大尊之齊純精昭格肸蠁潛通月璧星珠紛燎
煙而上徹雲車風馬欻飆馭以來臨肆均拜胙之禧式
霈滌瑕之宥誕揚渙號敷告多方可大赦天下於戲佑
烈祖以格皇天予惟克邁乃訓綏多福而熙純嘏邦其
永孚于休尚賴輔弼同寅官師勵翼共浹無為之化茂
隆累洽之圖
四年十一月十五日南郊赦文(案宋史徽宗宣和四年/十一月庚午祀昊天上)
(帝于圜丘大赦此書失載年號/以赦文攷之知當在是年也)門下事上帝而懐多福
非禋祀不足以昭報本之誠紹大業以綏四方非升侑
不足以極奉先之孝朕荷三靈之儲祉奉列聖之詒謀
制治保邦克懋持盈之訓立政造事敢忘繼緒之思彌
文監虞夏之隆成憲復熙豐之舊百度惟正庻繢其凝
士迪典常盡革淫朋之習民興淳樸式符道紀之昌人
徯志以丕欽天監誠而孚佑清臺觀象瑞占七政之齊
陽館頒常運協四時之敘雨澤應期而播潤河宗聽命
以回流農扈奏功黍稷嗣豐年之慶燕民効順封疆歸
輿地之圖(案九朝編年是年八月遼郭/藥師髙鳳以涿易二州來降)刑清而囹圄屢
空物遂而動植咸若驗諸福之畢至豈成功之敢居恭
念祭不欲疏者禮之經物無以稱者天之徳肇卜迎長
之旦聿修肆類之儀簠簋豆籩秩九州之嘉薦旂常䍐
畢儼八衛之祲容庻邦厎貢以駿奔多士秉文而顯相
稽魯人先事之義以前饗于太宫歌周王成命之詩肆
靈承于有昊衎我烈祖徧于羣神禮三獻而精意昭樂
六奏而靈祗下祥光旁燭景貺備臻修徳錫符已應克
誠之享行慶施惠用均拜胙之禧嘉與萬方共膺純嘏
可大赦天下於戲百神受職知帝命之不違五福錫民
浹海隅而丕冒尚賴忠良修輔文武協恭益堅勵翼之
心永厎輯寧之治爰咨爾衆咸體朕懐
十一月十九日南郊赦文(案宋史宣和七年十一月丙/戌祀昊天上帝于圜丘大赦)
(此書失載年號以日月及/赦文攷之知當在是年也)門下皇武肇禋是創萬年之
業大明制禮爰釐二至之祠朕恭承休光永念丕緒衎
我烈祖實賴賢能之衆多格于皇天當由閭里之安樂
整飭百度撫綏兆民神明享持守之誠華夏樂憂勤之
政屬者多稼徹燕雲之野齊氓安海岱之區逺人慕義
而玉帛來川后畏威而波濤弭荷天休之震動莫不率
從奉王業之艱難庻無罪悔是用誕舉豐年之報肅迎
景至之期吉事有祥先致殊庭之薦大禮必簡併嚴清
廟之承焜煌千乘萬騎之容終始七戒三齋之徳迺潔
誠于陽館遂祗事于泰壇風馬雲車仰百靈之睠顧星
珠月璧知四海之清明共錫蕃禧用宏大賚可大赦天
下於戲薦馨香之治益承九廟垂裕之休施曠蕩之恩
更應一陽發生之候尚賴官師協徳黎獻願忠共扶不
拔之基永篤無疆之慶
十一月二十二日南郊赦文(案宋史禮志髙宗建炎二/年駕至揚州築壇于江都)
(縣之東南是年十一月壬寅祀昊天上帝于圜丘大赦/以太祖配此書失載年號以赦文攷之知當在是年也)
門下觀㑹通以行典禮莫嚴定位以交神逺罪疾而弭
烖兵亦或因時而致禱朕承大統誕受多方屬外患之
相仍爰省方而臨幸念父母兄弟尚屈于敵疆惟甲胄
干戈再淹于嵗序問寢闕温凊之奉在原深急難之情
信使屢馳久猶未報全師再遣坐待厎寧復盜竊之無
良乘邊陲之多事馮陵州縣震擾民氓衣冠傾仆于道
塗耒耜荒殘于本業行者未知所適居者莫獲其安傷
閭里之疾苦則撫循之政尚愆閔行陣之勤勞則休息
之期猶逺每撫心而及此累當食以興嗟險阻艱難固
備嘗矣勞來還定孰安集之豈菲徳之敢圖惟上穹之
悔禍永懐眷祐恭俟監臨雖丁多壘之辰適在當郊之
嵗惟祭之或祈或報必大時物之宜而禮之有儉有豐
特視情文之稱是用講有虞東巡之制循建武二成之
規新卷冕以嚴恭逮胥徒而齊沐蓋髙在上聰明皆自
于我民與善惟人治亂尤艱于天位既殫誠悃彌極戰
兢仰覆冒之何心詎存時怨況顛危之已甚寧忍我遺
疾呼反本而必聞精意黙通而可動庻幾來假式燕多
難新命舊邦協幽明而竝貺此疆爾界一内外以均安
其敷曠蕩之恩以廣厖鴻之施可大赦天下於戲為斯
民而請命敢忘庻戮之無辜置大器于復安實冀昊天
之所子尚賴六服羣辟三事大夫共宏恢復之功亟厎
隆平之業(案宋史紹興十二年臣僚言南巡來三嵗祀/明堂而郊天大祀未舉來嵗乞行之十三年)
(三月築圜丘于臨安府行宫東城之外自是髙宗凡六/郊是年十一月庚申冬至合祀天地于圜丘以太祖太)
(宗並配大赦此下當别/有赦文今無從攷補)
十一月十日南郊赦文(案宋史紹興十六年十一月丙/子合祀天地于圜丘大赦此書)
(失載年號以赦文攷/之知當在是年也)門下朕以菲躬獲承大寳賴三靈
之純佑宏濟艱難遵列聖之詒謀紹隆基緒干戈載戢
囹圄屢空田疇胥慶于豐穰華夏迄臻于綏靖繄神所
眷豈朕克堪念物皆本乎天宜謹精禋之報而徳無加
于孝聿修並侑之儀豫飭司存肇新器用迎土圭之至
景即皇邸之齋居祗祓崇壇具嚴吉禮設陶匏而尚質
肅繭栗以貢誠籩豆静嘉璧琮華潤粢盛蠲潔出于耕
耤之藏筍虡周環冠以景鍾之奏(案紹興十六年正月/親饗先農于東郊行)
(耤田禮五月作景鍾十月帝觀新/作禮器于射殿撞景鍾奏新樂)佩玉鏘鳴而羣心肅
燎煙升舉而協氣充惟鉅典之備成敢蕃釐之専享旋
輿端闕霈澤寰區可大赦天下於戲降祉發祥既荷博
臨之貺赦過宥罪誕昭敷錫之恩更賴文武同寅股肱
修輔益思懋勉永厎丕平
十一月十四日南郊赦文(案宋史紹興十九年十一月/壬辰合祀天地于圜丘大赦)
(此書失載年號以赦文/攷之知當在是年也)門下父天母地報莫重于精禋
尊祖欽宗孝莫嚴于陟配朕祗承駿命纂紹丕圖每念
王業之難所其無逸矧茲神器之重必置諸安方撥亂
而興衰惟履信而思順上穹孚佑列聖垂休甘露降而
風雨時五穀熟而民人育(案宋史是年四月湖廣江西/路建康府並降甘露七月頒)
(農書于/郡邑)邊鄙不聳囹圄屢空顧以眇躬膺斯景貺是用
迎一陽之長至舉合祭之上儀先清廟以告䖍衎我烈
祖升圜壇而肆類徧于羣神禮三獻而肸蠁通樂六變
而風馬降祥光旁燭協氣横流載惟熙事之成實得歡
心之助上焉承祐豈予一人之敢専下以錫民惟爾萬
方之竝受於戲易薦上帝徳崇而刑罰清詩美太平神
寧而福禄下更賴忠良協贊内外交修共隆不拔之基
永厎無為之治
十八日南郊赦文(案宋史紹興二十二年十一月戊申/合祀天地于圜丘大赦此書但稱十)
(八日失載年月以十一月戊申/推之為十八日知當在是年也)門下肅若古先鋪聞典
制蓋物本乎天而人本乎祖肇郊廟之明禋唯聖能饗
帝而孝能饗親展皇王之髙致重循菲徳獲履丕圖體
昊穹率育之仁每計安于黎庻嗣列聖好生之訓不輕
用于干戈陟降既孚邇遐咸乂九穀秀康年之畝五辰
澄宣夜之躔犴圄簡清疆陲整服祗荷博臨之眷敢忘
昭事之誠爰修三嵗之彌文式蕆一純之大報款真庭
而朝獻假太室以祼將遂造雲陽之宫以迎日至之景
合祛天地升侑祖宗踐豆薦芳見㑹通之行禮鳴鐘應
律寫和樂以成音佳氣焜于樵蒸美光充于陔陛髙靈
竝貺熙事備成濟濟駿奔有同寅之多士穰穰山委可
専饗于蕃釐發肆恩言普施惠術可大赦天下於戲惇
將禮以秩祀儀模日月之昭受厚福以漸民號法風雷
之布更賴經邦公輔服采臣工永肩勵翼之衷共托隆
平之業
赦文(案宋史紹興二十五年十一月癸亥合祀天地于/圜丘大赦此書失載年月日以赦文攷之知當在)
(是年/也)門下朕膺申命之休履中興之運惟發祥流慶之
既逺敢昧靈承念創業守文之為難每勤紹復儲精神
而聽斷寳慈儉以化民荷穹昊之降康賴列聖之孚佑
五兵不試寰宇阜安百穀用成刑罰清省靈芝連葉于
廟柱(案宋史是年五月太廟/仁宗室柱生芝九莖)昭朝饗之孝祥嘉禾合穎
于甸郊備粢盛之潔薦諸福畢至豈朕敢當是用敦報
本反始之誠備飭躬施教之義維天神地祇之貴祭莫
重于合祛維祖功宗徳之隆孝尤先于升侑迺備乘輿
之駕迺率侍祠之臣謁款殊庭祼將太室候黄鍾之初
氣奉紫畤之明禋禮三獻而有儀樂六變而告備神光
竝見協氣横流賚我思成既秩精能之祀配天其澤爰
施汪􁏳之恩肆舉邦彞誕敷渙號可大赦天下於戲事
上帝而懐多福益堅不已之純惠中國以綏四方宜有
大賚之慶更賴爽邦哲輔服采羣工共循宏逺之模永
保安強之治
赦文(案宋史紹興二十八年十一月己邜合祀天地于/圜丘大赦此書失載年月日以赦文攷之知當在)
(是年/也)門下朕欽紹慶基肅遵昭式謂因天事天而因地
事地有丘澤之合祠惟以聖繼聖而以明繼明宜祖宗
之並侑每躬三嵗之祀茂輯百神之釐既益厲精更思
圖乂體覆載無私之徳廓爾大公奉燕詒有永之謀丕
釐庶政中外闓懌顯幽統和靈臺申偃伯之占砥路息
鳴桴之警象載昭察甫田登成既膺孚佑之休當極濟
明之報是用躬飭鸞路涓熙紫壇斂帝籍以共粢盛裁
天歌以序金石(案宋史是年七月/帝親製郊廟樂章)祗見恭館祼將太宫
遂迎景至之長載蕆郊禋之吉大宗祈而宴饗嚴陟配
以宣延實俎焚膏旅令芳之嘉薦展詩應律鏘皦繹之
和聲精意洞乎九閡祥光襲乎五瑞清明鬯矣事既厎
于備成福履綏之美敢矜于専享誕受函䝉之祉普施
曠蕩之恩於戲馨香感于神明裒對一純之祐膏澤洽
乎黎庻並臻四極之熙尚賴輔弼同寅官師率職協亮
有邦之采永恢長世之圖
　
　
　
　
　
　
　
　
　
　
　
　
　
　
　宋朝事實卷五
欽定四庫全書
　宋朝事實卷六
　　　　　　　　　　　　　宋　李攸　撰
　　廟制
元符三年詔曰藝祖順天應人肇造區夏太宗受命繼
代厎定寰宇真宗以聖繼聖撫盈成之運奉太平之業
登岱告成文物典章于斯大備昔在神祖並稱千百世
不祧之廟恭惟仁宗皇帝躬天地之度以仁治天下在
位四十二年利澤之施丕冒山海早定大䇿授英宗以
神器之重措宗廟于泰山之安功隆德厚孰可擬議英
宗皇帝享國日淺未究施設奄棄萬國神宗皇帝以不
世出之資慨然大有為于天下興學校隆經術勸農桑
寛徭役禁暴以武理財以義凡政令法度有未當于理
不便于時者莫不革而新之功業盛大何可勝紀羣臣
引舊典數上徽號然自謙挹終抑而不居規模宏逺凜
凜乎三代之風矣而廟祏之制殊未議所以尊崇之典
闕孰甚焉朕夙興夜寢所不敢忘也宜令禮官稽參商周
兩漢故事考定仁祖神宗廟制詳議以聞十一月權太常寺
奏少卿盛次仲等言恭惟仁宗皇帝承文明武定章聖之
後民庶物阜咸厎安樂于是純以仁德在宥天下明慎庶
獄哀矜無辜側席盡芻蕘之言臨軒空巖穴之士約侈玩
之好絶盤遊之娛㳟儉之意無非為民夏羌猖狂欵塞則
聴之儂賊背誕越疆則舎之舞干兩階卒自請吏百越之
長南夷之蠻聞至仁而來歸者梯航相屬日月所照霜露
所墜凡在覆幬無不丕冒草木之微昆蟲之細凡在生育
無不咸若肆享國四十二年至今田童野叟有聞遺老之
言述當時之事者猶春風時雨沐浴膏澤咸有生意而遺
澤猶在也至于蚤定大䇿授英廟以神器之重子孫相承
克享天心此又為宗社計立萬世之基也天祚有德是生
神考以卓然天縱之德輔以緝熈光明之學慨然逺覽三
墳五典之所載其詳既不可復見然猶得于伏羲神農黄
帝堯舜之心者乎窮則變變則通通則乆故變而通之以
盡利鼓之舞之以盡神尊經造士而舉世知道德之意弛
力便民而終嵗無煩擾之勞理財以義水旱有時而糴不
加貴禁暴以武兵革以時而民不加賦循名責實而政事
舉信賞必罸而勸沮行下至百工技巧咸有品式本末具
舉小大畢張勵精垂御十有九年典章文物炳然與三代
同風規模宏逺迄今四方向風蠻夷率服法令具而民不
犯器械精而兵不試惟見農安于野男耕而女桑商賈于
塗貫朽而粟腐内外晏如萬世永賴斯詒燕之效也譬如
日月往來四時迭運人見其嵗功自成物物咸遂不知帝
王造化之所在故曰惟天為大民無能名焉惟我神考實
體之矣謹按禮記王制尚書咸有一德春秋榖梁傳荀卿
之書皆言天子七廟則有天下事七世親盡則毁古今之
通制也至于有功德者宗無常數故商有三宗周有二祧
其來尚矣漢羣臣雜議論者不一惟大儒劉歆學術該洽
謂宗無常數所以勸帝者之功德議者善之于是以髙祖
為太祖孝文為文太宗孝武為武世宗司徒掾班彪世推
儒宗亦以歆之議為得及光武立廟睢陽奉祀不改與
天無極(案此下似/有闕文)于是三省表請付外施行有詔恭依
治平熈寧僖祖順祖祧遷議　治平四年十月二十四
日太常禮院奏僖祖文獻睿和皇帝文懿皇后神主祧
藏于西夾室今具合行典禮如右臣等謹按禮記檀弓
曰舎故而諱新注謂髙祖之父當遷者也唐㑹要永徽
二年左僕射于志寧言依禮舎故而諱新故謂親盡之
祖今𢎞農府君神主上遷請依禮不諱從之又元和十
五年太常禮院言睿宗神主祧遷其忌日准禮合廢從
之今僖祖皇帝神主祧遷伏請准禮不諱其忌日亦請
依禮不諱詔恭依熈寧五年進呈兩制議僖祖廟事惟
韓維異議神宗曰昨日韓維上來説廟事引文武之功
起于后稷以謂因其起于后稷故推以配天王安石曰
經稱文武之功非稱后稷之功稱尊祖非稱尊有功言
后稷非文武之功不能有天下不能有天下則不得行
祭天之禮文武非后稷焉出故行祭天之禮則以后稷
配天乃所謂尊祖也上曰韓維又引王不待大以為亦
待小國而王安石曰孟子自論湯文王不待大國然後
有天下何闗尊祖事且夏禹郊鯀禹非因鯀受封然後
有天下前代固有不待有國而王天下者禹是也故揚
雄以為禹以舜作土上曰鯀治水或有封國亦不可知
安石曰若據書傳所載封于有夏氏曰有姒者禹也無
預鯀事上曰尊祖不計有功此理無疑安石曰韓維言
夾室在右自為尊位此尤無理今若子孫據正堂使祖
父在偏房乃以偏房為尊位豈為不悖又言遇禘祫即
令僖祖東嚮如此即是以遷祖東嚮古無此理上問配
天如何安石曰以禹郊鯀言之即是當郊僖祖推太祖
孝心豈以郊僖祖為憾上令禮院集議馮京進呈議僖
祖事安石曰此事欲決自聖裁如韓維議西夾室在堂
之右似亦無嫌譬之人家若兒婦在正堂祖父居兩偏
房乃謂兩偏房為尊計韓維家必不如此安排如何令
宗廟乃如此韓維又言遇禘祫即僖祖東嚮既合東嚮
如何郤毁其廟遷其主所議止此兩事分明不可行上
曰韓維已屈服只是疑郊配合如何安石曰前代郊配
亦不一如商則祖契而宗湯周則祖文王而宗武王然
以理言之若尊僖祖為始祖即推以配天于禮為允先
王之制禮事亡如事存事死如事生故推僖祖以配天
必當祖宗神靈之意上曰宗祀明堂如何安石曰以古
禮言之太祖當宗祀今太祖與太宗共一世若迭配亦
于明堂事體為允上曰今明堂配先帝安石曰此乃是
誤引嚴父之説故以考配孝經所謂嚴父者以文王為
周公之父周公能述父事成父業得四海歡心各以職
來助明堂宗祀得嚴父之道故也若言宗祀則自前代
已有此禮上曰周公宗祀乃在成王之世成王以文王
為祖即明非以考配明堂也安石曰韓維本欲御史諫
官禮官集議朝廷既不從乃獨議如此初欲别為僖祖
立廟兩制笑其議改為今議上曰韓維是要求衆人為
助然且令禮官議無妨㸔他别有何説後數日進呈孫
固等議僖祖事上疑配天事安石曰萬物本乎天人本
乎祖故王者配天以祖以祖非以功若以有功即鯀以
無功殛死豈得謂之有功然夏后郊鯀即非有功可知
也上疑禹因鯀之功安石曰鯀逆洪水禹順而道之是
革也非因也上又疑僖祖非始祖安石曰僖祖非始祖
誠是也僖祖與稷契事即不盡同即郊與不郊裁之聖
心無所不可緣無害逆順之理故也若藏其主于夾室
下附子孫即逆尊卑之序不可不改也上以為然乃下
固議令太常禮官併郊配議奏上因言姜嫄廟欲為僖
祖立别廟安石曰為祖立别廟自古無此理韓維初議
如此為人所笑故改議姜嫄所以有别廟者嫄禖人也
以先妣故盛其禮歌舞皆序于先祖之上不然即周不
為嚳廟而為嫄廟無説也進呈僖祖奏議上曰但議宗
廟事即士大夫紛紛葢士大夫以禮文為己任故也馮
京曰士大夫皆以太祖不得東嚮為恨安石曰野人曰
父母何擇焉都邑之士則知尊祖矣陛下奉宗廟當擇
學士大夫之髦俊與之供祭祀葢詩人稱文王奉璋峩
峩髦士攸宜為此故也然則議宗廟事要合于士大夫
髦俊之心豈可以合野人為當上又曰本不合議配天
議者何以及此安石曰亦湏議了然本朝配天之禮亦
皆不合于禮經但此事未害逆順大倫有所未暇釐正
上曰今如何議安石曰宣祖見配感生帝欲改以僖祖
配上曰好安石曰此事湏中書門下議定乃降勅施行
馮京又言禮官以祧為疑安石曰此但改正僖祖順祖
合祧于禮亦無可嫌上曰莫是為忌諱無妨是年十月
太常禮院言奉聖㫖詳定僖祖神主祧遷者竊以聖王
用禮固有因循逆順之大倫非敢違天而變古請奉僖
祖為太廟始祖遷順祖神主藏之夾室依禮不諱孟夏
祀感生帝以僖祖配詔恭依先是中書言萬物本乎祖
故先王廟祀之制有疏而無絶有逺而無遺商周之王
㫁自稷契以下者非絶嚳以上遺之以其自有本統承
之故也若無尊卑之位先後之序則子孫雖齊聖有功
不得以加其祖考天下萬世之通道也本朝自僖祖以
上世次不可得而知則僖祖有廟與稷契宜無以異今
毁其廟而藏其主于夾室替祖宗之尊而下附于子孫
殆非所以順祖宗孝心事亡如事存之義求之前載雖
或有之考合于經乃無成憲因情制禮實在聖時乞以
所奏使下兩制詳議而擇取其當詔答曰廟祧之序葢
有典彞所以上承先王下法後世朕嗣大統獲奉宗祀
而世次遷毁禮或未安討論經常屬我哲輔于以佐朕
不逮而仰稱祖宗追孝之心朕覽之矍然敢不祗服宜
依所請八年五月禮院言今年四月太廟禘祭排列神
位以僖祖居東嚮之位自順祖而下昭穆各以南北為
序自後如遇禘祫著為定禮詔恭依
司馬光議英宗祔廟僖祖神主當遷夾室准朝㫖令待
制以上同議臣光于嘉祐八年仁宗祔廟之時已曽與
龍圖閣直學士盧士宗上言僖宗當遷夾室當時議臣
不以為然朝廷遂從衆議臣謹按王制稱天子七廟三
昭三穆與太祖之廟而七明太祖之外止有三昭三穆
而已是以前代帝王于太祖未正東嚮之時大率所祀
不過六世若僖祖于今日方議祧遷則是太祖之外更
有四昭三穆與太祖之廟而八不合先王典禮難以施
于後世臣愚以謂仁宗祔廟之時僖祖已當遷于夾室
今英宗祔廟順祖亦合遷于夾室伏乞更賜詳擇知諫
院范鎮議英宗即位祔仁宗主而遷僖祖及神宗即位
復還僖祖而遷順祖鎮言太祖起宋州有天下與漢髙
祖同僖祖不當復還乞下百官議不報及哲宗即位鎮
又言乞遷僖祖正太祖東嚮之位崇寧二年九月詔朕
寅奉宗祧丕式古訓廟室之制厥有常典於惟哲宗實
繼神考傳序正統十有六年升祔之初朕方恭黙乃増
一室于七世之外遂成四穆于三昭之間考禮與書曽
靡有合比閲近疏特詔從臣并與禮官博盡衆見列奏
來上援據甚明謂本朝自僖祖至仁宗始備七世當英
宗祔廟神考聖學髙明以義㫁恩上祧順祖暨神考祔
廟又祧翼祖則哲宗祔廟父子相承當為一世祧遷之
序典禮可稽覽之惕然敢不敬聴其合行事件令禮部
太常寺詳議聞奏又詔有天下者事七世古之道也惟
我治朝祖功宗德聖賢之君六七作休烈之盛軼乎古
先尊為不祧者至于五宗遷毁之禮近及祖考永惟景
祐欽崇之詔已行而不敢渝暨我元符尊奉之文又隆
而不可殺博考諸儒之説詳求列辟之宜顧守經無以
見其全而適時當必通其變爰稽衆議肇作彞倫推恩
以稱情而為宜則禮以義起而無愧是用酌鄭氏四親
之論取王肅九廟之規參合二家之言著為一代之典
自我作古垂之將來庶安宗廟之靈以永邦家之福布
告中外咸使聞知
太廟七室議　嘉祐八年八月乙酉以修太廟成命參
知政事歐陽修告七室初廟室前楹狹隘每禘祫陳序
昭穆南北不對左右祭器填委嘉祐親祫築土階張幄
帟乃可行禮至是宗正丞趙觀因修廟室増廣檐陛如
親祫時詔從其請凡増廣二丈七尺丙戌太廟神主復
歸于七室初太常禮院奏當以太祖太宗為一世神主
祔廟則増一室詔兩制及待制以上與禮官議觀文殿
學士孫抃等議謹按禮曰三昭三穆與太祖之廟而七
書曰七世之廟可以觀德七世與昭穆云者據父子而
言也若兄弟則昭穆同不得以世數數之矣商之祖丁
之子曰陽甲曰盤庚曰小辛曰小乙四人皆有天下而
商之廟有始祖有太祖太宗有中宗若以一君為世則
小乙之祭不及其太祖祖丁(案小乙之祭不及其太祖/祖丁句宋史禮志作不及)
(其父葢小乙為祖丁之子特以兄弟世次相/及遂云為其太祖于稱名不順故宋史易之)是古之兄
弟相及昭穆同而不以世數數之明矣故晉之廟十一
室而六世唐之廟十一室而九世中宗睿宗之于髙宗
敬宗文宗武宗之于穆宗(案唐敬宗文宗武宗皆穆宗/之子敬宗原本作恭宗以避)
(翼祖諱宋史因之不/改今從唐書改正)同居穆位國朝太祖為受命之祖
太宗為有功德之宗此萬世不遷者也故太祖之室太
宗稱孝弟真宗稱孝子大行皇帝稱孝孫而禘祫圖太
祖太宗同居昭位南嚮真宗居穆位北嚮葢先朝稽用
古禮而著之于祀典矣大行皇帝神主祔廟伏請増一
室為八室以備天子之事七世之禮詔從之于是龍圖
閣直學士兼侍讀盧士宗天章閣待制兼侍講司馬光
議曰臣等謹按禮天子七廟三昭三穆與太祖之廟而
七太祖之廟萬世不毁其餘昭穆親盡則毁示有終也
自漢以來天子或起于布衣以受命之初太祖尚三昭
三穆之初次故或祀四世或祀六世其太祖以上之主
雖屬尊于太祖親盡則遷故漢元帝之世太上廟主瘞
于寢園魏明帝之世處士廟主遷于園邑晉武帝祔廟
遷征西府君惠帝祔廟又遷豫章府君自是以下大抵
過六世則遷其神主葢以太祖未正東嚮故止三昭三
穆已正東嚮之位則并三昭三穆為七世矣唐髙祖初
立祀四世太宗増祀六世及太宗祔廟則遷𢎞農府君
神主于夾室髙宗祔廟又遷宣帝神主于夾室皆祀六
世此前代之成法也惟明皇立九室祀八世事不經見
難可依據今若以太祖太宗為一世則大行皇帝祔廟
之日僖祖親盡當遷于西夾室祀三昭三穆于先王典
禮及近世之制無不符合太廟更不湏添展一室又詔
抃等議議曰先王之禮自祖以下隆殺以兩故有天下
者事七世有一國者事五世自漢以來諸儒傳禮者始
有夏五廟商六廟之説其説出于不見商書伊尹之言
而承用禮學之誤葢自唐至周廟制不同而大抵皆七
王制所謂三昭三穆與太祖廟而七者是也今議者疑
僖祖既非太祖又在三昭三穆之外以為于禮當遷如
此則是天子之尊而所事止于六世不稱先王制禮隆
殺以兩之意且議者言僖祖當遷者以為在三昭三穆
之外則于三代之禮未嘗有如此而不遷者臣等以為
三代之禮亦未嘗有所立之廟出太祖之上者也後世
之變既與三代不同則廟制亦不得不變而從時且自
周以上所謂太祖亦非始受命之王特始封之君而已
今僖祖雖非始封之君要為立廟之始祖方廟數未過
七世之時遂毁其廟遷其主考三代之禮亦未嘗有如
此者也漢魏及唐一時之議恐未合先王制禮之意臣
等竊以為存僖祖之室以備七世之數合于經傳七世
之明文而亦不失先王之禮意詔又從之
太廟㦸門　太常禮院言天子宗廟皆有常制今太廟
之南門立㦸即廟正門也又有外牆櫺星門即漢時所
謂壖垣乃廟之外門也昨新建面西牆門原在通衢以
止車馬之過廟者其臣僚下馬宜勿禁從之初知宗正
丞趙㳟和言今廟壖短而去民居近非所以嚴宗廟請
别為復牆以甓累之故又設面西之門然而非制也
滁州并州澶州三宗神御殿　仁宗謂輔臣曰朕覽自
古帝王凡起義及立功之地皆崇建浮圖以旌示後人
如唐太宗之詔是也恭惟太祖擒皇甫暉于滁州是受
命之端也太宗取劉繼元于并州是太平之統也真宗
歸契丹于澶州是偃武之信也功業若此而神御缺然
是朕不能顯揚祖宗之盛美也今于三州因其舊寺建
殿以奉安神御滁州曰端命并州曰統平澶州曰信武
神御告遷上親奠辭及太宗神御至并州是嵗四月二
十二日也上謂輔臣曰朕閲平晉記所載太平興國四
年親征至太原城下亦此日也事之相去七十有五年
(案宋史滁并澶三州神御殿建在神宗皇祐五年自太/平興國四年至是年凡七十五年原本誤作十有五年)
(今改/正)而日月符合如此何其異也宰相龎籍等曰陛下
孝德感通故符合如此請付其事史館
列聖神御殿　咸平初真宗始令供奉僧元藹寫太宗
聖容于啓聖後院玉清昭應宫笵金以肖祖宗像餘多
塑像其殿名在京奉先禪院曰慶基者奉宣祖在太平
興國寺曰開先者奉太祖(案宋史開先作/開元與此互異)在玉清昭應
宫曰二聖者奉太祖太宗在啓聖院曰永隆者奉太宗
在玉清昭應宫曰安聖在景靈宫曰奉真在慈孝寺曰
崇真在萬夀觀曰延聖在崇先觀曰永崇者並奉真宗
在景靈宫曰孝嚴者奉仁宗曰英德者奉英宗而外郡
在揚州建隆寺曰章武在西京應天院曰興先在滁州
曰端命者並奉太祖在西京應天院曰常華在太原府
曰統平者並奉太宗在西京應天院曰昭孝在澶州曰
信武在華隂雲臺觀曰集真者並奉真宗又鳳翔太平
宫有祖宗神御殿南京鴻慶宫有三聖神御殿西京永
安縣㑹聖宫有五聖神御殿今京師定力院有太祖御
容諸后影殿在京奉先禪院曰重徽者奉明德太后章
穆皇后在慈孝寺曰章德者奉章獻太后在景靈宫曰
廣孝者奉章懿太后在萬壽觀曰廣愛者奉章惠太后
又曰神御殿古原廟也以奉安先朝之御容宣祖昭憲
皇后于資福寺慶基殿太祖神御之殿七太平興國寺
開先殿景靈宫應天禪院西院南京鴻慶宫永安縣㑹
聖宫揚州建隆寺章武殿滁州大慶寺端命殿太宗神
御之殿七啓聖禪院壽寧堂景福殿鳳翔上清太平宫
并州崇聖寺統平殿及西院鴻慶宫㑹聖宫真宗神御
之殿十有四景靈宫奉真殿玉清昭應宫安聖殿洪福
院壽寧堂福聖殿崇先觀永崇殿萬壽觀延聖殿澶州
信武殿西京崇福宫保祥殿華州雲臺觀集真殿及西
院鴻慶宫㑹聖宫鳳翔太平宫仁宗英宗神宗哲宗四
朝神御于景靈宫廣孝殿應天院章獻明肅皇后于慈
孝寺章德殿章懿皇后于景靈宫廣孝殿明德章穆二
后于普安院重徽殿章惠太后于萬壽觀廣慶殿紹興
十五年秋復營建神御殿于崇政殿之東朔望節序帝
后生辰皇帝皆親酌獻行香用家人禮其殿名徽宗曰
承元欽宗曰端慶髙宗曰皇德孝宗曰系隆光宗曰美
明寧宗曰垂光理宗曰章熈度宗曰昭光(案此條末有/光寧理度四)
(朝神御殿名與宋史禮志畧同/當是後人増入非李攸原本)
廣親宅神御殿　嘉祐三年罷修睦親宅祖宗神御殿
初翰林學士歐陽修言神御非人臣私家之禮若援廣
親宅例當得興置則是沿襲非禮之事詔送兩制臺諫
禮官詳定上言漢韋𤣥成奏議春秋之義父不祭于支
庶之宅君不祭于臣僕之家王不祭于諸侯其後遂罷
郡國廟今睦親宅所建神御殿不合典禮悉宜罷時上
以廣親宅置已乆不欲毁之(案此下似/有闕文)
范鎮乞罷修并州神御殿　鎮言竊聞并州素無火災
自建神御殿未幾而輒火災天意若告陛下祖宗御容
非郡國所宜奉安近日又聞下并州復加崇建是徒事
土木以重困民力非以答天意也自太宗皇帝下并州
距今七十七年故城父老不入新城陛下宜寛其賦輸
緩其徭役以除其患使河東之民不忘太宗皇帝之德
則陛下孝思豈特建一神御殿之比哉伏惟上觀天意
下顧人心特賜停罷臣不勝區區之愚
景靈西宫記　臣謹按景靈宫實始大中祥符以奉祠
聖祖逮天聖初乃易其旁之萬壽殿以為真宗館御之
所治平建仁宗之殿曰孝嚴熈寧建英宗之殿曰英德
而宣祖藝祖太宗之殿曰慶基曰開先曰永隆母后之
殿曰隆福重徽章德廣孝皆舊寓于佛老之祠布在都
邑與夫郊野之外嵗時奠謁或不克躬行而清蹕所臨
動涉塗巷百工執事疲于奔走陟降跛倚而不恭殆非
所以致齋莊之誠廣孝欽之本也神宗天錫聖智超然
逺覽功成治定之際乃詔有司度宫之東西建六殿為
原廟奉祖宗之靈設以昭穆之次列于左右又為别殿
五于其北以奉母后其經營締構規畫程度靡不素定
按圖即工成不期月觀者駭異以謂非造化融結孰能
若是之壯麗神速也又以宣祖潛真隱耀實基王迹厯
數所鍾自我流澤故名其殿曰天元藝祖膺命造邦撥
亂反正兵不再試五服來享故曰皇武太宗親執晉俘
混一區夏覆載之内莫不嚮方故曰大定真宗登封告
成文物鼎盛珍符上瑞應圖合牒故曰熈文仁宗德教
善政康濟天下涵養覆露四十二年納斯民于仁壽之
域故曰美成英宗誕膺景命以紹文祖天人和同逺邇
綏靖故曰治隆(案龐元英文昌雜錄云景靈宫神御殿/成牓名皆上親製宣祖曰天元后殿白)
(太始太祖曰皇武后殿曰儷極太宗曰大定后殿曰煇/極真宗曰熈文后殿曰衍慶仁宗曰美成后殿曰繼仁)
(是記于五后殿/名皆未之及)事辭稱情名實無爽雲漢昭晰揭諸門
閎四方搢紳傳誦于今不絶今皇帝踐阼之七月哲宗
復土泰陵議廣原廟于顯承殿之左一日顧謂輔臣曰
神考盛德大業越冠古今而原廟之制實始元豐惟顯
承僻處一隅日迫廛市無以稱崇報之重宜改營新宫
于馳道之西奉神考為館御之首詔示萬世尊異之意
羣臣踊躍附合為一退而表請其事詔曰恭依曲士腐
儒有以為不當遷者皇帝持其説益堅卒破浮議計不
中郤無有内外若臣若子皆延頸企踵知皇帝之繼志
述事如是其篤且至也恭惟神宗皇帝聖神文武有不
世出之資仁孝勤儉著無能名之德内無聲色便嬖之
惑外無游宴玩好之累正心修身以先天下而奮然大
有為于世引見多士無間疎逺日昃不倦省閱幾務無
憚寒暑夜分不寐孜孜焉以招徠俊乂綜覈名實詢求
民瘼修飭治具故興學校擇師儒建三舎崇經術以養
人材發倉廩時賑貸募皁隸絶繇役以寛民力修水土
之政以敦本業而盡地利嚴保伍之法以察姦宄而寓
軍令宗子疎屬裁祿秩之濫而誘掖以宫學禁衛冗兵
考尺籍之實而銷併其名額重祿責吏以杜苞苴請託
之私限員入流以懲胥徒仕進之濫理財賦以待邦國
之用修武衛以固封疆之守凡可舉之事世以為難濟
而不敢建者必為可革之弊衆之所甚願而不能改者
必革有勞者必賞有罪者必罸號令風采凜然更新方
是時士以緣飾表彰盗名吏以便文茍偷玩令積習既
乆寖以成風在廷之臣議論蠭起挾衆尚異更訕迭毁
而不能惑乗機伺隙危言巧中而不能揺固守而力行
之沛然若决江河莫之能禦焦勞惻怛夙夜以之一時
同事之人聚精㑹神叶謀并力以趨上之所嚮而上之
所措縱横泛應雖匠石之斵輪庖丁之解牛不足以喻
事為之制曲為之防典章區式纎悉備具乃至尚方武
庫之兵犀利堅勁期門羽林之士簡鍊精鋭皆昔者之
所未有外則郡縣五溪授以冠帶開拓洮隴建之旌節
嶺梅絶域重譯請吏天地順紀風雨以時年榖屢登閭
里安悦英聲茂實充塞宇宙非至神大智誰能與于此
乎中更元祐之變政之已改者人必病之已廢者人必
思之然後益知其所設為良法善政雖偏言横議亦莫
之能易也今皇帝睿哲温恭躬有聖質上帝眷顧駿命
所集孝悌慈仁聞于海内逺識獨見明並日月沈幾剛
斷堅若金石固足以紹庭緒業克成厥功然猶兢兢業
業恭慎約戒毁臺榭卻珠珍罷土木不急之役而必以
繕治太室建原廟為先既崇飭太宫以為斯宫之首遂
奉宗祏上配烈祖世世獻享不遷不毁以為郊祀社稷
並列無窮致孝寧神之道可謂盡矣葢西宫之地東與
故宫相直其棟宇之制供張之具一視故宫無有損益
大明之南有門曰燕昌北有殿曰欽儀實母后之所御
也西則為寳慶殿以奉哲宗而南有門曰世德東則有
皇帝齋袚之館門曰昭德殿曰潔誠庖廚次舎各以其
序凡為屋六百四十區經始于元符三年十月之甲子
(案東都事略及宋史建景靈西宫在元/符三年八月據此在十月與各書互異)功不罙嵗役不
告勞行者不聞斧斤之聲居者不見追胥之擾而崇墉
廣厦屹然特起于端門百步之外象魏之下俯視二宫
樓觀崢嶸髙切辰極金碧焜燿上薄光景都人士女與
夫要荒廣莫之來庭者肩摩足接卻立跂望排衆爭前
以快先覩歡欣歎悦洋溢道路非皇帝睿哲至誠出于
天性而不怵于卑近之説又何以臻此哉周之文武世
有明德以儀刑于天下成王率時昭考以緝熈于純嘏
故鳧鷖之詩言太平之君子能持盈守成神祇祖考安
樂之也其詩之始曰福祿來成終曰無有後艱皇帝嗣
宅神器祗率天下不愆不忘乃作斯宫以顯異先烈是
似是續以追配乎前人方之成王何慊之有宰臣姓名
謹記(案此所云宰臣姓名未著何人據宋史元符三年/十月韓忠彦為尚書左僕射兼門下侍郎曽布為)
(尚書右僕射兼中書侍郎又考陳振孫書錄解題云曽/紆字公衮布之子建中靖國中布在相位奉詔撰景靈)
(西宫碑紆/之筆也)
復廢后制　景祐二年廢皇后郭氏薨詔復后號制曰
生而有貴秩于朝殁則申䘏典于第矧蚤嬪于天極而
奄謝于人寰不舉徽章曷旌遺躅故金庭教主沖靜元
師郭氏鍾層沙之慶分寳婺之輝動鑒圖史之規居服
組紃之事自玉衣叶兆金屋承榮夙施輔佐之勤益懋
閑和之則而乃遺情物表探味淵宗獨抗出塵之心遂
厭塗椒之地靈期遽迫朝露易晞良増悼往之懷載厚
飾終之典嗚呼柔儀永隔内範如存躡三景之蹤倐同
于萬化應四星之象復正于尊名芳魂有知歆我渥命
可特追册為皇后停諡册祔廟之禮其鹵簿儀物皆用
孝章皇后故事
温成后祔廟議(原註石揚休上言/封香書名事附)　温成皇后神主祔
新廟皆以兩制攝獻官端明殿學士楊察攝太尉殿中
侍御史趙抃監察吳充監禮上又遣内臣臨視祭事内
出圭瓚以灌鬯充言于察曰禮上親享太廟則用圭瓚
若有司攝事則用璋瓚今使有司祭温成廟而用圭瓚
是薄于太廟而厚于姬妾也其于聖德虧損不細請奏
易之察有難色曰日已暮矣明日行事言之何及而内
臣視祭者已聞之宻以上聞詔即改用璋瓚(案宋史吳/充傳云張)
(貴妃薨治喪越式判式王洙命吏以印紙行文書不令/同僚知充移開封治吏罪忤執政意出知髙郵軍不載)
(請奏易圭瓚事/此書足補其闕)天章閣待制何郯奏曰臣伏見故貴妃
張氏自始沒贈后仍于墳所置廟不稱制度人言紛紜
譏議至今不已稽其本末其有由然夫國有嬪妃葢是
常制必有賢德乃可備位葢聞張氏之存也諫官王贄
倡始建議䇿進加位因結託以固恩寵廟室之設並行
定數前代之建别廟皆是不經張氏之殁也禮官王洙
専用失禮講成廟議不守舊章敗亂典法二人者不正
之心深可誅也況聞始謀塟之時禮臣按故事上議惟
當于塟所置祠室本無立廟之説而王洙不顧歸過于
上與當時執政合力務為將迎寖長其事以成黷禮之
失春秋載隱公考仲子之宫初獻六羽葢仲子非嫡而
立廟獻舞故聖人譏之張氏亦非嫡又母后在宫而追
冊后號仍建廟焉是尤不可也若遂而不改其招萬世
之議固無窮矣今欲正其失莫若改廟名為祠室嵗時
祀享不差祠官但委中官或内人掌之如此則其事初
為姦臣所誤而改之則過在下而不累聖德矣臣近累
為祠官親見禮物黷亂所不忍視故敢上縷陳述伏望
聖慈下有司速更之則足以追贖前失上頗重其言雖
不盡行然頗損其儀舊制毎有祠祭封香稱臣書名至
是祀温成廟内出封香亦稱臣書名知制誥石揚休上
言曰温成本陛下妃妾不當稱臣此乃太廟之制有司
不以時聞致有此失上曰朕見諸廟封香一例進來所
以各為書名以表事宗廟之恭豈可温成之廟亦稱臣
葢失在有司非卿言朕無由知即命改正(案宋史温成/皇后祔廟時)
(吳充知太常禮院石揚休以刑部員外郎知制誥同判/太常寺各詳見本傳此書但云吳充監禮知制誥石揚)
(休不著太常官/守似失之踈畧)
　
　
　
　
　宋朝事實卷六
欽定四庫全書
　宋朝事實卷七
　　　　　　　　　　　　　宋　李攸　撰
　　道釋
建隆初太祖遣使詣真源祠老子于京城修建隆觀觀
在閶闔門外周世宗建曰太清觀帝命重修賜今名自
是齋修率就是觀自五代以來道流庸雜乾德五年右
街道錄何自守坐事流配乃詔萊州道士劉若拙為左
街道錄(案左街道錄原本闕街/字今從李燾長編増入)俾之肅正道流開寳五
年閏二月詔曰沖妙之門清淨為本逮于末俗頗玷真
風或竊服冠裳寓家宫觀所宜懲革以副欽崇兩京諸
州士庶稱奇詭者一切禁㫁其道流先有家屬同止者
速遣出外自今如願入道者湏本師與本觀知事同詣
長吏陳牒請給公驗方許披度十月又令若拙與功德
使集京師道士試驗其學業至而不修飭者皆斥之若
拙蜀人自號華葢先生善服氣養生九十餘嵗不衰步
履輕捷毎水旱必召于禁中致禱其法精至上甚重之
大中祥符元年増宫名曰玉清昭應凡役工日三四萬
發京東西河北淮南州軍禁軍調諸州工匠每季代之
兵卒嵗一代並優其口糧資值選四廂都指擇使忠佐
二員董役(案宋初有軍頭司引見司端拱元年並冠稱/御前忠佐詳見文獻通考此云忠佐從省文)
立賞格以勸其所用木石則有秦隴岐同之松嵐州汾
隂之栢潭衡道永鼎吉之杉松桐楮温台衢婺之豫章
明越之松杉其石則淄鄭之青石衛州之碧石萊州之
白石絳州之斑石吳越之奇石洛水之玉石其采色則
宜聖庫之銀硃桂州之丹砂河南之赭土衢州之朱土
梓州之石青石綠磁相之黛秦階之雌黄廣州之藤黄
孟澤之槐花虢州之鉛丹信州之黄土河南之胡粉衛
州之白堊鄆州之螺粉兖澤之墨宣歙之漆賈谷之望
石萊蕪興之鐡其木石皆遣所在官部押兵民入山谷
伐取挽輜車泛舟航以至餘皆分布部綱輸送又于京
師置務化銅為鍮冶金箔鍜鐡以給用凡宫之東西三
百一十步南北四百三十步地多黑土疏惡于京東取
良土易之自三尺至一丈有六等上以負擔之勞令自
新城濠由廣濟濠入舊城濠抵宫門(案李燾長編上以/道里稍逺令丁謂)
(等議謂等請用車載土上曰挽舟止役十人而土可速/致令三司以空船給昭應宫運土浚治渠道自新城北)
(濠入與此所/載詳畧互異)兵匠供茶酒飲食綱卒皆給鞋錢衣屨口
糧民以材木鬻于官者蠲其算或有獻良木者優賜其
值車駕時來省視必有賜賚遇節序日别賜燕㑹及宫
成令長吏于采木石處建道場以謝五年聖祖司命天
尊降臨改奉尊像于玉皇後殿東建司命殿為治事之
所十一月詔名玉皇殿曰太初聖祖殿曰明慶天書閣
曰寳符凡宫殿門名無慮五十餘所皆御製賜名親書
填金有司具黄麾仗道門威儀奉迎至宫奉安東西山
院在集靈凝命之旁皆累石為山引流水為池東有昆
玉亭澄虚閣昭德殿西有瑶峯亭涵暉閣昭信殿(原註/山院)
(常扄鐍中設茵褥屏/風棊枰琴阮之屬)北門内二宴殿曰迎禧迎祥後二
殿曰崇慶崇福太初殿楚石為丹墀龍墀前置日月樓
畫太陽太隂像及環殿圖八十一太一東西廊圖五百
靈官前置石壇鐘樓經樓(原註上聞江西有鐘洪大遣/使取之既而不堪用令李溥)
(就杭州别鑄/重三萬斤)四隅置樓闕其外累甓為牆引金水為甓
渠環宫垣又分為二石渠貫宫中六年四月上望拜奉
迎丙午奉安肆赦門下國家重熈鼎盛席慶善之鴻基
百祿惟新承昊穹之蕃錫爰自綿區厎定寶籙荐臻叶
千嵗之昌辰舉一王之茂典肇營恭館式耀丕圖偉嘉
㑹以元亨荷太靈之昭格昔者九龍垂馭啓道德之仙
源五老告期顯唐虞之瑞命天人交應古今同符昨以
鍊楚越之良金法紫清之妙像肅陳仗衛迎至國都榮
觀焜燿懽聲沸嘒上真髙聖凝三氣之殊姿英祖神宗
儼重瞳之粹質屬朝修之禮畢罄恪謹之誠深動色相
趨降祥允集宅靈祕宇永申崇奉之宜賜福羣倫宜霈
覃延之澤可大赦天下云云於戲昭事上帝惟懷永圖
克已彌恭務守盈成之業保民在念庶躋仁壽之鄉更
資同德之臣叶贊承平之治建安軍升為真州鎔笵之
地建為儀真觀玉清昭應宫作于大中祥符元年至七
年十一月宫成(案宋史紀事本末十一月乙酉玉清昭/應宫成初議營宫料工須十五年修宫)
(使丁謂令以夜繼晝每繪一壁給二燭故七年而成凡/二千六百一十楹制度宏麗屋宇稍不中程式雖金碧)
(已具劉承珪必令毁而更造/所載較此為詳附錄備考)
大中祥符元年建玉清昭應宫太初紫微殿寶符閣上
梁日上皆親臨護其日大合樂工人以文繒裹梁金飾
木寓龍負之輅以昇伶官讀文其上設機木散擲金錢
餅果修宫使以下及營繕掌事者賜以衣帶金帛有差
從官咸賜衣服金犀帶
大中祥符元年真宗建玉清昭應宫又奉四像御大舟
上設幄殿皆内侍主供具夾岸設黄麾仗三千人騎吹
四百别列舟十艘載門旗弓矢青衣弓矢殳叉道衆幢
節經過州縣道門聲讚鼓吹振作官吏出城十里具道
釋威儀音樂迎拜所過禁屠宰止刑京師禁屠宰七日
止行刑二日甲辰聖像至上齋于長春殿百官齋宿朝
堂乙巳上衮服朝拜羣臣朝服陳玉幣冊文酌獻具大
駕鹵簿自宫城東出景龍門五使前導上望拜奉迎丙
午奉安肆赦
真宗建天慶觀大中祥符二年十月詔曰朕欽崇至道
誕受元符庶敦清淨之風永洽淳熈之化式營仙館以
介民禧宜令諸路州府軍縣開擇官地建道觀或改舊
宫觀名題而崇葺之以奉三清玉皇並以天慶為額五
年閠十月詔増設聖祖殿惟西京謂之天慶宫天禧中
各賜金寳牌
王捷者汀州人咸平初賈販至南康軍于逆旅遇道人
自言姓趙氏是冬再見于茅山命捷市鉛汞鍊之少頃
皆成金捷即隨至和州諸山得其術又授以小鐶神劍
宻緘之戒曰非遇人主慎勿輕言捷詣闕求見不得乃
謀以罪名自達至信州陽狂大呼(案陽狂錦繡萬花/谷引此作佯狂)遂
坐配𨽻嶺南未乆逃至京師官司捕繋閤門祗候謝德
權知其有術即為奏請(案江少虞事實類苑捷逃至京/師撾登聞鼓自陳與此互異)
得釋乃解軍籍劉承珪聞其異為改名中正得對龍圖
閣具陳靈應特授許州參軍留止皇城廨舎時出遊廛
市常有道人與之偶語云即向來授法司命真君也其
語秘不傳承珪為創新堂駐之乃以景德四年五月十
三日降于堂之紗幬中戴冠佩劍服皆青色自是屢降
中正傳達其言凡有瑞異必先告之東封畢加號司命
天尊及司命降臨延恩殿乃上聖祖之號毎舉大禮及
有營繕中正必達靈命以藥金銀來獻後改皇城新堂
為元符觀中正累官至左神武軍大將軍康州團練使
後贈鎮南軍節度使塑其像于景靈宫(案事實類苑捷/卒贈嶺南節度)
(使謂之燒金王先生建/祠元寧院西與此互異)上為製靈遇贊紀其始終九年
十月内出所進金命鑄為寳牌分給在京宫觀及外路
名山聖迹并天慶觀(原註寶牌長二寸許廣寸餘面文/曰玉清昭應宫成天尊萬嵗其背)
(文曰永鎮福地其周郭皆隱起龍蛇華葩之狀藥銀命/鑄大錢大㑹道釋于天安殿賜之凡萬三千八十六人)
其後著令凡官吏之官罷任並詣觀朝拜聖祖禁乗馬
轎入門及不得食葷茹厭遇天慶節許士庶焚香庭中
八年四月上命禮儀院備錄聖祖降臨置節建觀事狀
咸命刻石觀中(案錦繡萬花谷引此書云大中祥符五/年十月聖祖降于延恩殿先是有汀州)
(人王捷者咸平初賈販于南康軍逆旅遇道人自言姓/趙是冬再見于茅山命捷市鉛汞鍊之成金捷即隨至)
(和州諸山又授以小鐶神劍曰非遇人主勿輕言捷詣/闕求見不得乃謀以罪名自達至信州佯狂大呼遂坐)
(配𨽻嶺南未乆逃至京師閤門祗候謝德權知其有術/即為奏請釋軍籍劉承珪聞其異為改名中正得對龍)
(圖閣具陳靈異特授許州參軍留止皇城舎時出遊市/嘗有道人與之偶語云即向來授法司命真君也承珪)
(為創新堂駐之景德四年五月降于堂之紗幬中戴冠/佩劍服皆青色凡有瑞異必先告中正傳達其言既降)
(延恩殿前八日上夢景德中所覩神人傳玉皇之命是/夕五鼓殿廷先聞異香少頃黄光自東南來燈燭失光)
(俄見靈僊儀仗皆冇光明天尊至冠服一如元始天尊/之像旁有六人秉圭僊衣上再拜于堦下俄有黄霧起)
(湏臾霧散天尊與六人皆坐上升西堦僊童捧湯飲一/器器類碧玉湯甘白如乳天尊曰吾人皇中九人之一)
(也是汝趙之始祖再降乃軒轅黄帝凡世所知少典之/子非也母感赤電夢天人生于壽丘後唐時七月一日)
(下降生趙氏之族今已百年皇帝善撫育蒼生無怠前/志即離坐乗雲而去及曉以語宰相等仍召至殿上觀)
(降臨之所先東封畢加封司命天尊及此降延恩殿恭/上九天司命保生天尊號曰聖祖上靈髙道九天司命)
(保生天尊大帝聖祖名𤣥朗詔中外毋斥犯遂以聖祖/降臨之地建新宫名曰景靈宫琢玉石為聖祖像初聖)
(祖述感電降生之地改兖州曲阜縣為僊源壽丘建道/宫以景靈為名命宰相王曽紀述其事云云與下條誤)
(合為一條且多闕畧不若/此書原本為詳明足據也)
聖祖以大中祥符五年十月戊午降于禁中延恩殿前
八日辛亥上夢景德中所覩神人傳玉皇之命即命内
侍于延恩殿大設道場是夕五鼓一籌殿庭先聞異香
少頃黄光自東南至燈燭失光俄見靈僊儀仗執香爐
扇拂華奩之類皆有光明天尊至冠服一如元始天尊
之像旁有六人四人秉圭僊衣二人通天冠絳紗袍(案/李)
(燾長編云又六人皆秉圭四人僊/衣二人通天冠絳紗袍與此小異)上再拜于堦下俄有
黄霧起湏臾霧散天尊與六人皆就坐侍從在東堦上
升西堦再拜又欲拜六人天尊令揖不拜命設榻召上
坐僊童奉湯飲一器器類碧玉湯甘白如乳天尊曰吾
人皇中九人之一也是汝趙之始祖再降乃軒轅黄帝
凡世所知少典之子非也母感赤電夢天人生于壽丘
後唐時七月一日下降總治下方主趙氏之族今已百
年皇帝善撫育蒼生無怠前志即離坐乗雲而去及曉
以語宰相等仍召至殿上觀降臨之所十月二十五日
大赦天下門下衆妙之宗藴道樞而斯秘非常之應稽
天眷以有孚事夐絶于前聞理克彰于合契洪惟偉兆
實煥祥經朕猥以眇沖嗣承基業荷九清之眷命遵二
聖之詒謀不敢怠遑粗臻嘉靖頃以上真告貺秘檢垂
文祗膺元命之符申錫無疆之祚間嵗之内盛典交修
秩衆祀以咸禋感靈心之允答彌懷惕厲愈務欽崇而
穹昊顧懷不忘于涼德神祗鑒燭薦發于休祥粵以冬
初警于宵寐戒先期而誕告約真馭以下臨宿設靈壇
仰祈鴻應果于榖旦肅奉睟儀僊霧鬱蔥異香芬郁衆
真列侍寶訓躬聞示基緒長發之祥見希夷交感之盛
乆留扄禁倏返虚無惟瑞異之親逢曠古今而罕記載
循寡昧奚以奉承葢祖宗在天永錫爾類而雷雨作解
恩及于民用均純嘏之休普浹龐鴻之慶可大赦天下
於戲至神善應既本于無方王澤誕敷俾周于有截匪
獨在予之慶式均與物之春内省匪躬荷茲殊貺彌増
抑畏罔敢遑寧更頼文武藎臣中外列辟共欽元誥各
勵乃誠叶宣永圖同厎于道閏十月癸巳(案李燾長編/載閏十月己)
(巳上天尊號乙亥上聖祖母懿號是月乙丑朔則己巳/係五日乙亥十一日也此云癸巳乃二十九日又併二)
(事為一事/與長編異)恭上九天司命保生天尊號曰聖祖上靈高
道九天司命保生天尊大帝又上聖祖母號曰元天大
聖后車駕詣宫酌獻聖祖母玉冊文維天禧元年嵗次
丁巳三月庚子朔六日乙巳嗣皇帝臣德昌再拜稽首
上言曰恭以大道無形為一氣之祖至神毓粹居二儀
之先洪惟靈懿無方柔明有赫總妙本而貴始啓真緒
以肇基顧以沖人嗣守鴻業夙持勵翼思致治平乃者
穹昊監觀秘符申錫祐綿長之祚勗清淨之風瑞命殊
尤景貺紛屬繇是勒封嶽岱展事汾脽既明察以交修
復祺祥而荐至僊馭告期于中禁睟儀來自于太霄法
從儼其音容諄誨受于清宻諭感祥于大電聆毓聖于
髙丘厚德孚先濬源長發猥紹貽謀之慶敢忘克荷之
艱享是休嘉永懷欽奉仰惟祖德之盛爰上丕稱而母
儀之尊未崇顯號斯所以順稽鉅禮式耀徽章允罄精
衷肅伸昭報謹奉玉冊玉寳恭上徽號曰聖祖母元天
大聖后恭惟誕膺茂典丕赫殊徴垂祐後昆永錫繁祉
謹言聖祖名(原註上/𤣥下朗)詔中外不得斥犯遂改𤣥武𤣥㝠
𤣥枵之類並為真字𤣥聖文宣王為至聖七年詔曰恭
以感電發祥合符御極鴻靈累洽盛德無疆猥以眇姿
獲承大統躬聞寳訓逖示遐源間覽庶僚毎形奏牘或
傍稽于文史必上詣于名稱雖歸美之可嘉誠瀆尊之
是懼自今内外文字並不得指斥黄帝名字祥符五年
十二月遂以聖祖降臨之地建宫崇奉命修玉清昭應
宫使丁謂擇地及令禮官考制度以聞司天少監王希
元上言謹按天文志太微宫南有天廟星乃帝王祖廟
也宜就大内之丙地營建于是得錫慶院吉壤即命丁
謂與内侍鄧守恩等修建初八年正月丁酉聖祖述感
電降生之地即以其年閏十月改兗州曲阜縣為僊源
縣壽丘建道觀奉聖祖以景靈為名建道觀奉聖祖母
以太極為名九年四月宫成凡一千三百二十二區觀
北即壽丘東南有小丘改名慶丘以石増累壽丘設天
尊像慶丘設壽星像上命宰相王曽紀述其事為書二
十卷賜名曰聖祖皇帝天源錄藏于天下名山福地
大中祥符八年正月丁酉始興太極觀工作七月丙辰
詔曰朕恭延飇馭逖悟璿源載懷尊祖之心用建列真
之宇顧惟宗姓實兆靈僊遂命樞宻使王欽若討閲道
藏得趙氏神僊事迹四十八件宜令修宫使分畫廊廡
庶昭懿範永耀遐宗五月宫成凡七百二十六區正殿
曰天興琢玉石為聖像仍刻真宗聖容立侍
國初有神降于盩厔縣民張守真家自言天之尊神號
黒殺大將軍玉帝之輔帝命乗龍降世衛護宋朝但非
棲真之士無以奉吾教守真有異骨吾故降之毎守真
齋戒祈請神必降之則室中冷風肅然聲如嬰兒獨守
真能曉之具道其意所言禍福皆驗守真遂度為道士
即所居創北帝宫神為守真傳結壇之法曰結壇有九
上三壇則為國家設之其上曰順天興國壇凡星位三
千六百為普天大醮旌旗鑑劍弓矢法物羅列次序開
建門戶具有儀範其中曰延祚保生壇凡星位二千四
百為周天大醮法物儀範降上壇一等(案上三壇中壇/各載壇名星位)
(醮名而下壇不載係原本脱/略無别本可校姑仍其舊)倘非禱祀不及備此三壇
亦當精潔辭章鮮異花果扣鼓集神懇禱而告去地九
尺焚香以奏亦可感應也中三壇則為臣僚設之其上
曰黄籙延壽壇凡星位六百四十其中曰黄籙臻慶壇
凡星位四百九十其下曰黄籙去邪壇凡星位三百六
十此三壇所用法物儀範各有差降下三壇則為士庶
設之其上曰續命壇凡星位二百四十其中曰集福壇
凡星位一百二十其下曰郤災壇凡星位八十一所用
儀範量有等差此九壇之外别有應物壇或六十四位
或四十九位或二十四位法物所須各以差降士民之
類可量力而為之如臣庶上為帝王祈祐當作祈榖福
時壇凡一千二百位或為父母師尊禳災祈福當為醮
設壇隨宜増益也守真拜而受之自爾多有徴驗不能
備記乾德中太宗皇帝方在晉邸頗聞靈應乃遣近侍
齎信幣香燭就宫致醮使者齋戒焚香告曰晉王乆欽
靈異敬備俸緍増修殿宇仍表乞勅賜宫名真君曰吾
將來運值太平君宋朝第二主修上清太平宫建千二
百座堂殿儼三界中星辰自有時日不可容易而言但
為吾啓大王言此宫觀上天已定増建年月也今猶未
可使者歸以聞太宗驚異而止太祖皇帝素聞之未甚
信異召小黄門長嘯于側謂守真曰神人之言若此乎
守真曰陛下倘謂臣妖言乞賜案驗戮臣于市勿以斯
言䙝瀆上聖湏臾真君降言曰安得使小兒呼嘯以鄙
吾言斯為不可汝但説與官家言天上宫闕已成玉鏁
開晉王有仁心翌日太祖升遐太宗嗣位尋召守真作
延祚保生壇醮罷真君降言于内臣王繼恩曰吾有言
汝當為吾奏之曰建隆元年奉帝言乗龍下降衛人君
掃除妖孽猶閒事縱横整頓立乾坤國祚已興長安泰
兆民樂業保天真八方効貢來稽首萬靈震伏自稱臣
親王祝壽焚香禱遞相䖍潔向君親吾有捷疾一百萬
諸位靈官萬垓人若行忠孝吾加福若行悖逆必誅身
賞罰行之既平等天無紛穢地無塵愛民治國勝前代
萬年基業永長新繼恩錄之以聞太宗覽之驚異稽首
謝曰家國之幸宗廟之慶䖍荷上聖賜此格言尋遣内
供奉官王守節起居舎人王龜從就終南山下築宫方
卜地于終南鎮真君忽降言于龜從曰此地乃修建上
帝宫闕之地不可易也于是乃定凡二年宫成宫中有
通明殿玉皇三十二天帝大遊小遊五福四太乙紫微
帝君并二十八宿七元殿黒殺殿并靈官童子六丁神
嵗星辰星又有天蓬九曜東斗三官𤣥武十二元辰西
斗天曹殿南斗閣靈官堂龍堂命常參官一人主宫事
選道士焚修軍士百人守衛題曰上清太平宫一如真
君豫言之制命常參官一人監宫擇道士焚修毎嵗三
元及誕節皇帝本命日並遣中使致醮祀神之夕上望
拜焉嵗或水旱或國家將舉事率致禱焉初宫成真君
忽降言謂王龜從等曰汝奉詔修宫勤則至矣然何為
不開日月華門不畫八小殿壁堦墀甓甃亦未嚴備惟
求速成以冀恩寵然上天亦不掩爾功亦不赦汝罪守
節龜從頗切驚懼然已奏訖役不及増惟稽首祈謝而
去至闕皆獲増秩賜白金千兩既而守節染疾而亡龜
從殁于兵刃太平興國初太宗皇帝親征太原真君忽
降言于守真曰官家已臨汾晉非乆克復城池汝當令
監宫内臣等設醮以謝勝捷于上帝守真等曰國家大
事乞俟捷音真君曰上天已定勝負也踰旬而王師告
捷監宫等以聞帝遣内臣盧文壽齎内庫香藥御書詞
章詣宫陳醮以謝是夕真君降言曰官家設此大醮上
帝與諸天皆喜國祚延逺過于有唐六年守真以乾明
節詣闕朝賀召見因面奏曰聖真下降俯為昌朝乞降
詔加號以答靈貺上允其奏尋下詔曰太平宫神受命
上穹降靈下土苾芬致薦肸蠁有徵大庇斯民屢垂丕
貺宜加美號以答神休其封神為翊聖將軍詔至宫守
真焚香以告真君忽降言曰汝當上問官家所言翊聖
者翊何聖守真數日疑懼不敢答復降言曰汝但馳奏
官家不罪汝守真遂具章以聞太宗覽之召近臣謂之
曰玉帝輔臣所翊者上帝也當以此意報守真令啓白
也既而内臣傳命到宫守真詣殿焚香以告真君曰此
意是也七年守真復詣闕朝賀真君忽降言曰吾有言
汝當聞于官家曰大道興隂謀滅諸天聖衆皆欣悦宋
朝社稷甚延長太平景運初興發君上端心顯明哲愛
民治國常湏切萬年基業永長新金枝玉葉無休歇守
真得之以聞詔賜紫衣號崇元大師至道初忽降言謂
守真曰吾建隆之初奉上帝命下降衛護宋朝社稷今
基業已成社稷方永承平之世將繼有明君吾已有期
却歸上天汝等不復聞吾言矣倘國家祈禱但嚴潔焚
香北面告吾雖不降言當授福衛護宗社大中祥符七
年詔曰誕敷寳命仰荷于至神昭報殊徴䖍増于懿號
葢為邦之大典庇民之深㫖也而況翊宣元化表式衆
靈司隂騭于含生播明威于福地當王基肇啓固降治
而已彰洎文考纘承復先期而斯應繇是亟營珍館備
薦徽章䝉介福于無垠佐鴻圖于累盛顧惟眇質紹撫
緜區屬典禮之交修實祺祥之㳫委緬懷幽贊敢怠欽
崇是用益以丕稱奉之茂則式達至精之懇庶申祗答
之文期克萃于寅恭永保寧于品彚爰頒成命俯告宰
司深體予懷共宣其事翊聖將軍宜加聖號曰翊聖保
德真君守真又嘗啓真君曰道釋儒典並垂于世未審
崇奉何者即得獲其福真君曰太上道德經大無不包
小無不納修身鍊行治家治國世人若悟其㫖歸達其
妙用造次于是信奉而行豈惟増福諒無所不至矣釋
氏之四十二章經制心治性去貪逺禍垂慈訓戒證以
善惡亦一貫于道矣奉之求福固亦無涯至于周公孔
子皆列僊品而五經六籍治世之法治民之術盡在此
矣世雖諷讀多不依從若口誦而心隨心隨而事應仁
義信行禮智之道常存于懷豈惟正其人事長生乆視
之道亦何逺矣守真又嘗啓告曰華山陳摶近卒時人
謂之尸解未審其人修何功行證僊階乎真君曰摶之
鍊氣養神頗得其要然及物之功未至但有所主掌耳
端拱中知鳳翔府髙凝祐嘗詣宫致禮即去真君忽降
言于監宫李鑄曰髙凝祐行虧忠信死非乆矣秩滿還
京為三司判官數月而卒自真君臨降官市民庶不逺
千里祈禱乞聞誨言大抵多隨其性習加以訓勗人臣
依于忠人子依于孝清淳者示之格言貪酷者警以要
道詞甚平易頗叶音韻開寳中侍御史路沖乞賜真語
真君曰盡力事君以為忠臣濁財勿顧邪事莫聞整雪
刑獄救療人民動合王道終為吉人積愆為咎必有沈
淪衆生本無形之性配有形之軀曠劫以來不能自悟
自有無極世界不夜之鄉混合太虚杳冥同理又曰六
合乾坤内衆生多不㑹造孽向前行如盲驀江海如將
智慧觀自越千里海沖再拜錄而誦之左補闕王龜從
焚香懇禱曰如何修身得獲遐壽真君曰勸汝修鍊莫
如精勤精勤不怠上聖皆聞太平降世用武興文無文
則不正用文則益君食祿則不違王命行吉善但守清
貧清貧者響合天地濁富者像火投冰投冰者火縁漸
滅積惡者自貫其身自貫者殃及七祖地府下痛害及
親吾懸千尺之索提釣有縁之人道之尊德之貴大道
能生一切物衆生頭像天足像地中心空然合真理鑿
戶牖以為室房室之中有一物亦無影亦無形杳杳冥
冥人不識若能識者得長生陽在天隂在地二氣同和
誠有謂空中造化乃自然自然之中生萬類天不髙地
不卑大道混合虚無理學道衆生審欲聞此是修行崇
妙門丞相沈倫嘗連綿臥疾遣使致告曰如何修行得
免兹患真君曰靈物不病形軀自安形軀有病返照而
看倫驚喜曰吾得之矣後數日疾遂愈王徳淵因遊終
南山寓止其宫中勤奉香火好養生而性褊多所恚怒
忽一日真君降言謂之曰汝學道修真先當調習其性
以順天和忘諸有為勿耗心識融怡凝湛道乃可見復
見之日莫管内莫管外來往真靈無罣礙所居安樂是
汝家各自勤行莫相待先達之人難滯礙真空妙藥有
天堂與聖相同滅諸罪德淵曰上感真君降言教示不
曉前篇内與聖相同滅諸罪願垂誨諭真君曰汝若除
煩入靜鍊心修真積累其功數盈之後泥丸百節之神
靈通而自同于聖天堂妙藥無所不至豈更有諸罪也
故言與聖相同滅諸罪太平興國中駕部員外郎李鑄
嘗知鳳翔府備觀靈應俄復奉詔監宫凡十餘年志頗
嚴潔真君前後降語僅十餘篇其有錄者數首一曰建
隆之初方稟希夷上帝命吾衆聖皆知乗龍下降列宿
相隨五岳受命主張地祗潛扶社稷宻佐明時吾要李
鑄知吾降期不得輕洩免漏天機又曰與吾盡忠理國
與吾以道理民與吾慈善理家與吾不飲自醉醒時理
民醉時理神此語是延年益壽之法吾勸府主記取又
曰為官求理在貞明智慧俱通臨事清觀天行道合隂
德食君爵祿常若驚為吾洗心復換骨背凡入聖奔長
生天宫快樂勝凡世不夜之鄉挂一名又曰府主累世
為人降生中國與吾清直莫行邪曲與吾積善累功與
吾佐輔明主與吾洗雪黎民與吾挂心刑獄上帝若知
名天官也剋取捨住世輸流之財但修取有形之像獲
隨身之功德無量之福與吾不得因循不奈時光迅速
靈官賞汝功勲天曹與汝添福若一一依吾聖言必得
延年益壽又曰年登七十餘住世不乆居饒君壽百嵗
問汝得幾秋地府直湏怕冥司難請求有功無驚懼積
罪必遭誅子孫難替代早覺莫癡愚淳化中西京留守
中書令趙普嘗遣使備禮致醮䖍祈願聞休咎真君降
言曰趙普扶持社稷甚有功勲上天所知賜汝福壽以
大妨小幽府亦有寃對當啓誦真經告祈天地首懺前
非吾亦與汝達于上帝庶觧兹咎汝官職壽數已有限
矣其使錄之而去普跪讀感涕因焚詞謝過遣人詣宫
設醮殿中丞張卓嘗乞聖言真君曰大道養汝性隂陽
生汝身為吾勤行道為吾勤修真公廉當用意憂恤在
乎民遇時佐明主清濁上帝聞濁富終不乆清貧為天
人莫教人道富從他人笑貧自有真家福清髙不愧貧
又曰形凡性不凡為國顯清亷家積千餘口有罪自家
擔真君又嘗戒宫吏等曰毎存忠信齊其天文武班行
自有賢為主萬年安基業常憂黎庶恐饑寒長行徳行
合其道燒香䖍祝告虚𤣥但願國安君長乆齊心輔佐
太平年凡真君所降語帝命宰相王欽若編次之為三
卷藏于秘閣仍賜本宫
真宗咸平間知揚州魏羽上雩祀五龍祈雨法詔頒諸
路其法以甲乙日擇東地作壇取土造青龍土器之大
小龍之修短餘方皆如之凡旱建壇取五行生成之數
焉長吏齋三日詣龍所汲流水設香茗果率官屬日再
至祝酹不用樂巫覡雨足送龍水中
擇潭洞或湫濼林木深邃之所以庚辛壬癸日先齋戒
以酒脯告社令築方壇三級髙一尺闊一丈三尺壇外
二十步界以白繩壇上植竹杖張畫龍其圖以縑素畫
黒魚左顧環以天黿十星中為白雲龍黑色其下畫水
波有龜亦左顧吐黒氣如線和金銀朱丹飾龍形又設
皁旛刎鵝頸取血致盤中楊枝灑水龍上羣官再至祝
酹雨足取龍投水中
神宗建中太一宫衣冠之制　熈寧五年建中太一宫
内侍主塑像乃請下禮院議中太一衣冠禮院乃具狀
請如東西二宫之制太一盡服通天絳紗有言亳州太
清宫有太一塑像上遣中使視之乃盡服王者衣冠遂
詔如亳州之制
延祥觀紹興十四年建以奉四聖真君初靖康末上自
康邸北使將就馬小婢招兒見四金甲人各執弓劍以
衛上指示衆皆云不見憲仁后聞之曰我事四聖香火
甚謹必其隂助及䧟北庭毎夕夜深必四十拜及曹勛
南歸后令奏上宜加崇奉以答景貺云觀今在西湖上
極壯麗其像以沈香斵之修繕之費皆出慈寧宫有司
不預
太宗曰古者一夫耕三人食尚有受其餒者今殆二十
人矣東南之俗連村跨邑去為僧者葢慵稼穡而避徭
役耳泉州奏未剃僧尼繫籍者四千餘人其已剃者數
萬人尤可驚駭(案此條見江少虡事/實類苑採錄補入)
太平興國中始置譯經院于太平興國寺延梵僧翻譯
新經始以光祿卿湯公悦(案李燾長編太平興國七年/建譯經院詔天竺國僧天息)
(災等各譯一經以獻以光祿卿湯悦兵部員外/郎張洎潤色之湯悦原本誤作陽悦今改正)兵部員
外郎張公洎潤色之後趙文定楊文公晁文元李尚書
維皆為譯經潤文官天禧中宰相丁晉公始為使天聖
三年又以宰相王冀公為使自後元宰繼領之然降麻
不入銜又以參政樞宻為潤文其事寖重毎嵗誕節必
進新經前兩月二府皆集以觀翻譯謂之開堂前一月
譯經使潤文官又集以進新經謂之閉堂慶厯三年吕
許公罷相以司徒為譯經潤文使明年致仕章郇公代
之自後乃降麻入銜
國家兩京諸州僧尼共六萬七千四百三人嵗度千人
自後削平諸國其籍彌廣
祖宗憫五代之亂民墜塗炭常布恩㫖錫福天下太平
興國七年九月詔曰朕方隆教法用福邦家念天下之
度人拘有司之制度俾申素願式表殊恩應内外繫籍
童行長髪並特與剃度
景德三年詔曰老氏立言實宗于衆妙能仁垂教葢誘
夫羣迷用廣化樞式資善利兩京諸州道釋嵗度十人
者特放一人不取經業祥符二年正月以封禪行慶詔
天下宫觀寺院内十人度一人不滿十人者亦度一人
三年天慶節兩京諸路宫觀毎十人度一人不及十人
者亦如之天禧三年八月詔普度天下道士女冠僧尼
凡度二十六萬二千九百四十八人天禧末天下僧三
十九萬七千六百一十五人尼六萬一千二百三十九
人(案錦繡萬花谷引此書云天禧三年普度僧道凡六/十六萬二千四百九十人與此數不符又考文昌雜)
(錄元豐間祠部嵗比天下僧尼道士凡二十四萬然死/者亦常萬人據此書所載真宗天禧時僧尼已至四十)
(五萬八千八百餘人道士更不在此數況至神宗/元豐時耶龐元英殆據當時案牘之文未足信也)天聖
三年判都省馬亮上言天下僧以數十萬計間或為盗
而民頗患之請除毎嵗合度人外非時更不度人仍自
今無得收曽犯刑及文身者詔並從之
禮部勘當今欲將本部例冊内僧尼等師號頒降諸路
州軍等處照㑹委所屬官司許于數内選擇書填者奉
聖㫖依下項
　　　僧師號
法乗　法真　法照　慧滿　慧空　慧海　真悟
真懿　真戒　妙空　文慧　普明　慈懿　慈濟
真教　明普　宣秘　慧照　禪鑒　淨因　淨慧
淨嚴　淨悟　普證　圓證　證悟　慈覺　慧覺
宻印　崇辨　通照
　　　尼師號
妙清　妙明　妙滿　妙果　了慧　了因　了行
了緣　了真　真懿　真行　真淨　真戒　真範
慈懿　慈娪　慈悟　慈願　慈滿　慈範　慈因
慧秀　淨信　圓照　妙因　崇智　真寂　勝因
靖智　登寂　妙智　真果　寳勝
　　　道士師號
真觀　沖真　沖清　沖隱　道清　道空　道安
道成　虚希　虚安　虚逺　虚妙　虚辨　虚一
虚濟　虚應　沖寂　元觀　元正　明一　明素
靈一　明微　洞元　淵宗　沖素　沖寂　崇道
演道　明素　靈寳　虚寂　保寧　洞淵
　　　女冠師號
真寂　真靜　真懿　真妙　守一　守白　守真
安素　安教　安常　希妙　希宻　希真　虚範
凝範　棲雲　棲月　靈素　靈懿　沖秀　沖和
通妙　澄妙　淵智　淵妙　通微　希無　真淨
宣淨　宗微　澄秀　宣真　沖懿　凝真　元素
沖真　靈寂
　
　
　宋朝事實卷七
欽定四庫全書
　宋朝事實卷八
　　　　　　　　　　　　　宋　李攸　撰
　　玉牒
宋有天下百餘年所與分天工共民事者皆取之疎逺
側㣲不私其親故宗室之賢未有以勲名聞者神宗皇
帝實始慨然欲出其英材與天下共之増立教養選舉
之法所以封植琢磨之者甚備行之二十年而文武之
器彬彬稍見焉
上嘗語及宗室多求外居者宰相韓琦曰臣請許親盡
無服者外居然後因之試以外官上曰宗子素未諳民
政若補外官但慮易致過失爾琦曰陛下若命宗室習
律令久之何患其不能從政也參知政事趙槩曰人臣
子弟未必皆有過人之才使之從政尚能粗了局事蓋
積習使然宗室固多美才若擇而任之庻幾漸知為政
之方也上曰五七年漸當以外官試之(案此條但稱上/語宰相云云不)
(指為何代攷宋史韓琦于仁宗嘉祐三年六月拜同平/章事趙槩于嘉祐七年三月除參知政事是時琦與槩)
(並為宰執此當為仁宗/嘉祐七年以後事也)
富弼議裁損宗室授官　英宗問輔臣前代宗室樞宻
使富弼對曰唐之名臣多出宗室樞密副使吳奎曰祖
宗時宗室皆近親然初授止于殿直侍禁供奉官不如
今之過也朝廷必為無窮計當有所裁損上然之
徽宗朝増神宗教養選舉法　尚書右僕射蔡京等言
伏攷宗室在祖宗朝制祿蓋寡至仁宗時始除南班官
自率府副率凡五六遷遂至正任承平日久皇支寖繁
神宗皇帝乃下詔書别其親疎異其等殺遂斷自祖宗
袒免親罷補環衛之官盡除班行名目袒免以外更不
賜名授官止許應舉自熙寧至今宗室人無官者已一
千五百餘人宗女之未嫁者亦千五百有奇皆宣祖太
祖之裔或有貧困失所者臣等伏攷神宗詔書蓋為袒
免既已賜名授官若願應舉者自當依進士法其非袒
免既不賜名授官故止令量試藝業即推恩數非若應
進士舉之難也至于年長累試不中則又有特與推恩
量材録用之制則隨其材器收録盡矣至于世數稍逺
及貧無依者則又賜田存恤有差逮元祐紛更廢量試
之法改依進士科舉之制是以自熙寧至元符初三十
餘年中科舉者才二十餘人既廢量試之法亦未嘗有
以年長推恩者賜田之令徒為虚文雖有量給錢米之
法未能周濟其乏遂致宗室不能自給臣等謹追攷神
宗詔書推原本㫖稽之往者増以當今所可行者謹條
具如右一非袒免親乃祖宗六世孫伏請將上件服屬
宗室二十五以上者今次許于禮部投狀試經義或律
義一道以文理稍通者為合格分為兩等候至來春附
進士榜推恩内文藝優長者臨時取㫖其不能試或試
不中者並赴禮部書家狀讀律列作一項奏名今來止
為前此未曽推廣補攷量試推恩之令致使宗室無官
者遂衆有此陳請只作一時指揮不為永法今後自依
熙寧詔書賜田並于兩京近輔沿流州軍取應未賣官
田物業撥充每州府各置宗室官莊専差文武官各一
員與逐州通判同行管幹逐縣兼管仍置指揮使二員
每嵗量入為出宗女量給嫁資仍立定則例量支嫁娶
喪𦵏之費其逐州自今後有沒官田産物業更不出賣
並撥入官莊仍先于京西北路撥田一萬頃一熙寧詔
書袒免以下許隨處置産業其出官即置田宅一如外
官之法蓋以宗支寖廣其疎屬理當聴其外居勘㑹宗
室舊來在宫有出入之限有不許外交之禁宫門有譏
察之令今疎屬外居僅遍都下出入無禁交遊不節往
往冒犯法禁伏請非袒免親以下兩世欲分于西京南
京近輔或沿流便近居止各隨州郡大小創置屋宇仍
先自西京為始每處置敦宗院差文臣一員武臣一員
管幹參酌在京院法禁可施行者頒下應無父母兄弟
見任將軍副使以上官者許令前去若有父母兄弟而
願去或無而不願者聴從便依外官赴任立法量給舟
船接人一乞依神宗詔書不拘世數應宗子宗女尤貧
失所者伏請委所在州郡報明量加存恤訖奏一乞于
兩京置外宗正司官掌業所在宗室擇宗室之賢者管
勾外宗正事仍自朝廷于本州通判職官内選差二人
兼領丞簿以主其事一乞隨所在諸宫置學添教授立
法教養量試宗室依熙寧文武官試出官法策試經義
中選者許令出官若再試不中者止許在宫院使食其
禄一神考釐正宗室袒免非袒免各立奏補子孫之法
獨緦麻親舊用國䕃自來未有䕃孫以下明文伏請依
外官例得補䕃孫一舊制宗室袒免親參選常許不拘
名次陳乞指名差遣非袒免親初選依條添差外更不
拘名次陳乞指名差遣一次以後每到部與陞一年名
次陳乞今後宗室非袒免以下親量試出官者並各于
員闕外添差每大郡通屬縣不得過十人中郡不得過
七人小郡不得過四人候到任不簽書本職公事如有
本轄長貳或監司二人保奏堪任釐務方得供職未釐
務者添支驛劵供給人從從之
宗室賜名授官　孝字親王之子授武衛將軍其餘宗
室不用此例○祖宗緦麻親賜名○承字男賜名克字
○宗字男賜名仲字○從字男賜名世字○授官太子
右内率府副率○祖宗袒免親賜名○克字男賜名叔
字○仲字男賜名士字○世字男賜名令字○授官右
班殿直○祖宗非袒免親不賜(原註熙寧二年以前叔/字男賜名之字士字男)
(賜名不字令字/男賜名子字)奏薦(原註熙寧二年以前授/太子右内率府副率)以上承字
宗字磨勘至使相止從字仲字世字至觀察使止叔字
士字令字授副率者至遥郡防禦使止之字不字子字
賜名授官者至遙郡刺史止
襲封(原註國朝舊制諸王之後用本宫最長一人封公/繼襲熙寧二年十一月敕祖宗之子皆擇其後一)
(人為宗令世世封公補環衛之官以奉祭祀不以服屬/盡故殺其恩禮  案宋史秦王廷美傳熙寧二年詔宣)
(祖太祖太宗之後擇一人封公世襲無補環衛官之句/而神宗本紀是年十一月甲戌詔祖宗之後世襲補外)
(官與此環衛之官/亦異存此偹攷)　祖宗之子並傳嫡襲封(原註熙寧/二年閏十)
(一月五日聖㫖祖宗之子並令傳嫡襲封宗案宋史秦/王廷美傳熙寧三年以太常禮院言令祖  之子傳嫡)
(襲封神宗本紀亦作三年七月詳定宗/室襲封制度此書作二年與宋史互異)濮安懿王諸子
(案熙寧十年十月詔濮王子以次襲封奉祀此/條濮安懿王諸子句下有闕文並脫去小註)
宗室轉官資級圖(原註并/料錢)　節度使兼侍中(案宋史宗/室敘遷之)
(制由節度使同中書門下平章事轉節度使兼侍中節/度使同中書門下平章事即使相也原本使字上脱節)
(度二字侍中字上脱/兼字今從宋史補正)○使相○左衛上將軍○右衛上
將軍節度使○三級(原註四/百貫)○節度觀察留後(案宋制/節度觀)
(察留後月俸三百貫觀察使防禦使並二百貫此書誤/以觀察留後為留後觀察而于防禦使之上脱觀察使)
(三字將觀察留後及觀察使二/職混而為一今從宋史改正)二級(原註三/百貫)○觀察使
○防禦使○一級(原註二/百貫)○團練使○遥郡防禦使○
一級(原註一百/五十貫)○刺史○遙郡團練使○一級(原註一/百貫)
○遙郡刺史(案自此遙郡刺史以下至衛將軍月俸若/干貫各有不同攷宋史職官志皇親任諸)
(衛大將軍領刺史八十千將軍領刺史六十千將軍三/十千率府率二十千副率十五千蓋宗室俸禄之制與)
(敘遷之制不同故諸衛大將軍本六十千兼領刺史則/增為八十千將軍本三十千兼領刺史則增為六十千)
(矣此書俱闕/註附識偹攷)一級○左右衛大將軍○左右金吾衛大
將軍○左右龍武軍大將軍○左右羽林軍大將軍○
左右神武軍大將軍○左右驍衛大將軍○左右武衛
大將軍○左右屯田衛大將軍○左右領軍衛大將軍
○左右監門衛大將軍○左右千牛衛大將軍○一級
○左右衛將軍○左右金吾衛將軍○左右龍武衛將
軍○左右羽林軍將軍○左右神武軍將軍○左右驍
衛將軍○左右監門衛將軍○左右千牛衛將軍○左
右領軍衛將軍○一級○太子左右衛率府率○太子
左右司禦率府率○太子左右清道率府率○太子左
右監門率府副率○太子左右内率府副率○一級(原/註)
(十五/貫)
宗室換官(案宋制有文臣換右職武臣換文資俱見宋/史職官志至宗室換官之制則略而不書此)
(足補/其闕)　諸衛將軍(原註就文官者換太常/丞就武官者換率府率)率府率(原註/就文)
(官者換太子中允就/武官者換内殿崇班)率府副率(原註就文官者換大理/評事就武官者換西頭)
(供俸/官)左右班殿直(原註换試/銜知縣)三班奉職借職(原註無/専條)以
上須袒免親將軍以下方許換出外官其大將軍以上
願換外官者並臨時取㫖
宗室轉官資級　太子右内率府副率(原註轉太子右/監門率府率)
太子右監門率府率(原註轉右千/牛衛將軍)右千牛衛將軍(原註/轉右)
(監門衛大將軍右案宋史職官志千牛衛將軍當轉右/監門衛大將軍  監門衛大將軍轉遙郡刺史原本右)
(千牛衛將軍下脱小註轉右監門衛大將軍并/大字右監門衛大將軍十五字今從宋史増入)右監門
衛大將軍(原註轉遙/郡刺史)遙郡刺史(原註轉遙郡團練使繼/諸王後見封國公特㫖)
(即轉正/刺史)遙郡團練使(原註轉遙郡防禦使繼諸王後見/封國公及特㫖即轉團練使  案)
(轉遙郡防禦使原本誤作團/練使今從宋史職官志攷正)刺史(原註轉/團練使)團練使(原註/轉防)
(禦使練案宋制宗室敘遷之制團練使轉防禦使原/本團  使下多遥郡防禦使五字今從宋史删去)防
禦使(原註轉/觀察使)觀察使(原註轉節度/觀察留後)節度觀察留後(原註/轉節)
(度使特㫖轉左/右衛上將軍)左右衛上將軍節度使(原註轉節度使/同中書門下平)
(章/事)節度使同中書門下平章事(原註轉節度/使兼侍中)
　　宣祖五子
太祖皇帝○太宗皇帝○邕王光濟○秦王廷美(原註/本名)
(光/美)○䕫王光贊(案光濟早亡宋初追封邕王徽宗時改/封曹王廷美太宗初封齊王進封秦王)
(太平興國七年降涪縣公九年追封涪王真宗復秦王/徽宗改封魏王光贊幼亡宋初追封䕫王徽宗改封岐)
(王攷東都事略及宋史皆書其最後徽宗時封國故光/濟稱曹王廷美稱魏王光贊稱岐王而此書則書太祖)
(時封國為號體/例與各書不同)
　　太祖四子
楚王徳秀○燕王徳昭○舒王徳林○秦王徳芳(原註/太宗)
(嘗謂宰相曰徳昭徳芳先帝之子朕篤愛之猶子也不/欲異其稱呼當令有司與昭慶公主而下依舊稱皇子)
(封案東都事略徳秀早亡徽宗追賜名封滕王徳昭初/  武功郡王太平興國四年追封魏王英宗改封越王)
(徽宗改封吳王徳芳太宗追封岐王楚王徽宗改封秦/王宋史並同攷徳秀未嘗封楚王徳昭未嘗封燕王于)
(徳芳則又書其最後封國為號/與本書體例復不合疑有訛誤)
　　太宗九子
楚王元佐○真宗皇帝(案東都事略及宋史太宗九子/長漢王次昭成太子次真宗今)
(此書列真宗于昭成太/子之前與各書互異)○昭成太子元僖○陳王元份
○安王元傑○宻王元偓○曹王元偁○涇王元儼○
代國公元億(案宋史元佐原名徳崇初封衛王進封楚/王改今名雍熙二年廢為庶人真宗即位)
(復楚王追封齊王潞王英宗封魏王徽宗改封漢王昭/成太子初名徳明封廣平郡王進封陳王改名元佑後)
(改今名進許王追贈太子諡恭孝改諡昭成元份初名/徳嚴改名元俊封冀王又改今名封越王真宗改雍王)
(追封陳王潤王英宗改魯王徽宗改封商王元傑初名/徳保後改今名封益王真宗封兖王追封安王邢王英)
(宗改封陳王徽宗封越王元偓初封徐國公真宗封彭/城郡王進寧王徐王追封鄧王宻王英宗封韓王徽宗)
(封鎮王元偁初封安定郡王進舒王追封曹王華王英/宗封蔡王徽宗封楚王元儼初封曹國公真宗封廣陵)
(郡王進封榮王尋降端王改彭王通王涇王仁宗封定/王荆王追封燕王英宗封吳王徽宗改封周王元億早)
(亡追賜名封代國公英宗封安定郡王徽宗改封崇王/此書于太宗諸子皆書其始沒時追贈封國為號而于)
(元偓不書鄧王而書宻王于元儼不/書燕王而書涇王則又自亂其例矣)
　　仁宗四子
襃王昉○豫王昕○鄂王曦○英宗皇帝(案太宗諸子/以後應繼以)
(真宗諸子永樂大典原本附玉牒于祖宗世次之後自/真宗及英宗以下世次既闕而諸子玉牒亦復不詳)
　　公主
秦國長公主嘗為子莊宅使世隆求正刺史(案宋史秦/國長公主)
(即太祖女昭慶公主太宗改封秦國真宗時進長公主/下嫁王承衍子世隆為如京副使厯洛苑六宅二使不)
(言其為莊宅使此/足補宋史之闕)真宗曰正刺史係朝廷公議不可魯
國長公主(案宋史魯國長公主即太祖女/延慶公主至元符初追封魯國)為翰林醫官
使趙自化求尚食使兼醫官院事上謂王繼英曰雍王
元份亦為自化求遙郡朕以遙郡非醫官所領此固不
可也駙馬都尉石保吉自求見上言僕夫盜財乞特加
重罪上曰有司自有常法豈肯以卿故亂天下法也又
請于私第決罰亦不許(案此條見江少虞事/實類苑今採録補入)
胡宿上仁宗論兖國公主議行册禮劄子　今月二十
一日草福康公主特進兖國公主制竊聞議行冊禮然
于事體頗有未便祖宗以来公主長公主未有行此禮
者昔漢明帝封皇子悉半諸國明徳馬皇后曰諸子食
數縣不已儉乎帝曰我子豈敢與先帝子等也唐貞觀
中太宗長樂公主將出降帝令有司資送倍于永樂公
主魏徵曰不可引漢明帝之言為對且曰天子姊妺稱
長公主加長字是有所尊崇或可情有淺深無容禮相
踰越太宗然其言入告長孫皇后后遣使賜徵金帛陛
下即位以来累曽進封楚國魏國二大長公主亦不曽
行冊禮今施于兖國公主是與大長公主相踰越兼以
貴主之故賢妃亦䝉殊典有㫖令進諭告不行冊禮是
母子之間一行一不行禮意尤不相稱書于史冊後世
將有譏議必謂陛下偏于近情虧聖徳之美臣願陛下
采漢明之言開文皇之聴遵祖宗舊典如國朝公主曽
行此禮行之粗且無嫌如其不曽則宜且罷臣以陛下
好忠諫納至言臣職在論思不敢不言
除皇女福康公主進封兖國公主制(案宋史福康公主/仁宗長女嘉祐二)
(年進封/兖國)門下天道之美濟下而光明王化之行由中而
洽被唐堯有釐降之典召南載肅雍之詩範俗崇風于
是乎在國家慶靈憑厚徳教深長迪厥真源育兹懿主
儀我皇室繄于舅門待年及于有行涓日申于誕告皇
女福康公主閑和居徳秀映棲神聰悟之姿非由于外
奬徽柔之性乃蹈于自然朕懐先后之慈篤外家之愛
將敦美化是選密親教著沁園導人倫之婦順恩加渭
水廣天下之孝思是用詳按舊章稽合嘉禮爰築其
館載肅之車卜以仲秋祉兹元吉向班初冊嘗擇美名
未拓膏腴尚闕湯沐進開曲阜之國衍食龜隂之田儀
服有光號名増重於戲貴宜思降富勿期驕尚懐國史
之言緬念衿䄜之戒往服休寵永綏壽昌
韋驤代陳少卿賀福康公主進封兖國表中宸有命美
化務先于族親貴主進封優恩不奪于典禮風聲遐被
中外交忻臣誠歡誠喜頓首頓首恭惟(尊號/)皇帝陛下
配天地之徳紹祖宗之基守無逸于持盈槩至公于立
極御逺以近齊邦以家治宫等周官之規訓女偕堯舜
之法罔愧前躅克成令猷公主分乾之英體巽之順雖
曰愛之欲其富不以生而榮(案愛之欲其富以下疑有/脱誤無别本可校姑仍其)
(舊/)豈湯沐不可一而充印綬不可一而足蓋誨育之存
節故寵私之有階龍光一宣慈孝兩得教其有素下嫁
豈忘其矩度澤非不隆四方孰謂之偏黨朝野歡浹人
神氣和邁治古之休光増太平之盛事臣限以官守不
獲奔走闕庭稱慶無任瞻天踴躍之至
徳寧公主將出降上謂輔臣曰公主第及房從之物比
福康公主皆減三之一又對羣臣數稱唐公主多適名
人而近世士人乃畏尚主命擇士人得尚書職方員外
郎王克臣之子孝莊者故駙馬都尉承衍曽孫而父子
皆業進士令至宰相第試以詩而并其所業一編以進
上召見清居殿拜左衛將軍駙馬都尉賜名師約又命
以毋廢學後又出經籍及紙筆墨賜之(案徳寧公主英/宗長女進封徐)
(國宋史載王師約字君授英宗命宰相諭㫖令師約持/所為文至第明日獻賦一編即坐中賦大人繼命詩遂)
(賜對選尚公主而賜玉帶及九經筆硯勉之進學與此/書所載詳略不同史亦不載其本名孝莊賜名師約據)
(此可補宋/史之闕)
　　宣祖女
陳國長公主(案宋史太祖有姊一人未笄而夭建隆三/年追封陳國長公主又案太祖同母妹初)
(適米福徳建隆三年封燕國長公主冄適髙懷徳元符/三年改封秦國宋史但為秦國立傳而附陳國于傳末)
(以其早夭未及下降也洓水紀聞太祖將北征京師喧/言出軍之日當立㸃檢為天子太祖懼密以告家人太)
(祖姊面如鐵色方在厨引麫杖逐太祖擊之曰丈夫臨/大事可否當自決胷懐乃來家間恐怖婦女何為耶太)
(祖黙然而出或云即魏國長公主攷魏國長公主太祖/女即昭慶公主非太祖姊也據史云太祖姊早夭則引)
(麫杖逐太祖者當為太祖妹秦國長公主可知洓水紀/聞屬傳聞之誤而此書于宣祖女止載陳國長公主不)
(載秦國長公主意陳國必秦國之誤蓋此書于公主早/亾及未下嫁者俱削而不書如太祖六女申國成國永)
(國三公主早亾不載正載秦國晉國許國三公主太宗/七女滕國早亾邠國為尼沒後始有封號故不載其體)
(例與宋/史互異)
　　太祖女
秦國大長公主○晉國大長公主○許國大長公主
　　太宗女
燕國長公主○曹國長公主○晉國大長公主○鄭國
長公主○申國大長公主(案太宗女以下應繼以真宗/以下公主永樂大典原本俱)
(失/載)
　
　
　
　
　
　
　
　
　
　
　
　
　宋朝事實卷八
欽定四庫全書
　宋朝事實卷九
　　　　　　　　　　　　　宋　李攸　撰
　　官職
乾徳四年詔御史臺吏部流内銓南曹刑部大理寺自
少卿郎中員外郎知雜侍御史以下及丞簿司直評事
等並以三周年為滿須常在本司莅事者至日限滿即
與轉官(案此與下二條俱見江少虞事實類苑今採録/補入攷李燾長編乾徳四年八月壬寅詔以憲)
(府繩奸天官選吏秋曹讞獄俱為難才理宜優異故詔/御史臺吏部刑部大理寺等官並莅事滿三嵗者即遷)
(其秩此書刪去上數/語于詔意未能明晰)
詔京朝官將命出入及受代歸闕者宜令中書舍人郭
贄膳部知雜事滕中正户部郎中雷徳驤同攷校勞績
及銓量材器候有闕中書類能以授之先是常參官自
一品以下皆謂之京官未常參官謂之未常參官近代
以常參官為朝官未常參官為京官故有朝官之目
淳化五年十一月詔吏部選人赴調並須于京朝官内
求一人為職目用府縣諸司監印
太平興國之初朝臣班簿才二百人至咸平初四百人
天聖元年乃踰千人(原註李/淑疏)
真宗初即位以工部侍郎郭贄知天雄軍贄自陳戀闕下
不肯去真宗曰全魏重地委任于卿亦非輕也宜去贄
退召輔臣問之輔臣對以近例亦有己受命而復留者
曰朕初嗣位命贄知大藩而不行則何以使人卒遣之
羣臣皆畏服(案此與下一條據江/少虞事實類苑補入)
諫官陳升之言比來館閣選任益輕非所以聚天下賢
才張弛成就之意請約今在職者之數著為定員有論
薦者中書籍其名若有闕即取其文學行義傑然為衆
所推者取㫖召試詔從之
景祐四年三月詔自今尚書省議事應帶職官三司副
使以上並不赴如集議大事詔特赴者即别設坐初明
道中殿中侍御史段少連言國家每有大事必集議于
尚書省而本省官自三司副使已帶職者多移牒不赴
請凡託故不集者以違制論既而太常博士集賢校理
兼宗正丞趙良規言都省集官議諡用段少連請應本
省官帶學士知制誥待制臣謹按國朝故事及令敕儀
制别有學士知制誥待制三司副使著位視品即與前
朝制度不同固無在朝敘職入省敘官之理今若全不
論職假有中後行郎中兼學士(案中後行郎中兼學士/長編作員外郎兼學士)
(與此/小異)在朝立丞郎以上入省綴駕庫之次知制誥待制
入朝與六行侍郎同行入省即位郎官之下又如員外
郎任三司副使郎中為判官者在三司為參佐入省却
位其上所以舊來議事除别詔三省悉集則中書舍人
知制誥與常侍給諫至左右正言皆赴若内朝官悉集
則學士待制三司副使皆赴若更集他官則諸司三品
武臣三品各在本司長官之次若止是集尚書省官其
帶職者並合不赴按閤門儀制大宴學士坐殿上與僕
射同行知制誥與尚書丞郎同行若曲宴則三司副使
在知制誥之後重行異位豈有親奉至尊于殿上其禮
如此暫入都省而郤降損著位又按故事尚書省官帶
知制誥者並中書奏班簿即是于尚書省御史臺並不
著籍故有絶曹之語又國朝以來凡定學士舎人兩省
以上著位除先後入外若有升降皆是特奉朝㫖豈有
在朝入省迭為髙下又郎中員外兼侍御史及任裏行
者皆稱臺官不赴都省集議臣以為本省官兼佐臺職
即是與帶知制誥待制等事體無異又按唐翰林學士
有不知制誥者只是與今直館事體相類若國朝學士
知制誥待制則顯有著位與唐不同其侍讀侍講龍圖
閣樞宻等學士及三司副使即是國朝新制唐朝三司
自是尚書之職自後别置使額而與今不同請自今除
集三省官議事即如舊外若是本省議事其學士知制
誥待制三司副使更不赴議詔御史臺與太常禮院詳
定以聞禮院言按唐李肇翰林志凡學士無定員皆兼
它官下自校書郎至諸曹尚書皆得為之既入院與班
行絶跡亦不繫常參類守官三嵗則遷知制誥五代職
官志翰林學士入院並先後為定惟承㫖一員出自上
意不計官資先後在學士之上國朝儀制令敕翰林學
士侍讀侍講學士龍圖閣學士樞宻直學士龍圖閣直
學士並在丞郎之上龍圖閣待制及知制誥三司副使
在少卿監之上自唐至國朝翰林學士知制誥待制三
司副使與本官絶曹不屬南省官之例載詳㑹議之文
由來非一或出朝廷别㫖或循官司舊規故言集本省
即南省官也集學士兩省臺官者容有内制給舎中丞
之屬集學士臺省及諸司四品以上者容有卿監之屬
集文武百官者容有諸衛之屬故謀事有大小集官有
等降率繫詔文昨因段少連以覆諡小事謂羣牧普㑹
議列為具奏嬰以嚴科遂使絶曹清列還入本行而良
規援求故實理當難奪請自今有臣僚擬諡者止令集
南省官屬或縁事體大臨事勅判兼召三省臺寺即並
依國朝舊例施行御史臺别奏云良規稱尚書省官任
外制者不著臺省之籍故有絶曹之語而以為重則今
尚書省官任内制者並係臺省之籍寧有坐曹之實而
可輕乎然則論職官之言正為絶曹者設豈有受祿則
繫官定俸議事則絶曹為辭況王旦王化基趙安仁晁
迥杜鎬楊億皆時之重望嘗集議于尚書省而無變古
之論故相李昉為主客郎中知制誥日屢經都省議事
與散騎常侍徐鉉言見江南舊儒所説議事次第與此
略同又議大事僕射御史大夫入省惟僕射至㕔下馬
于今行之蓋所以重本省也故都堂㑹議列狀以品就
坐以官忽此更張恐非通理請自今但係本省官帶職
令赴議而輒不集者如議國家典禮即從違制諭施行
若議常事止依律文處分又秘書省著作郎直集賢院
同知太常禮院吳育言若從本省敘官之議有不可者
二且自朝廷至臺省以及郡縣上下有次輕重有倫至
上莫若君父之前至重莫若朝廷之内上可以統下重
可以臨輕舉重則不可以輕者干舉上則不可以下者
撓夫尚書省雖制度尊大亦天子之有司官繫其中謂
之本省本省相㑹須有朝廷豈有君父之前朝廷之内
列班殊隔一入有司輒易尊卑而云在朝敘職入省敘
官以一體為二家以朝省為彼我上下異貫輕重不倫
此其不可一也官職之名本非二體官主其號職供其
職名實相繫豈有殊途只如庖人是官供庖是職祝人
是官致祝是職以何隔絶分官職為兩事蓋自唐室以
來臨事雜置遂有别帶職事之名厥後因循未歸本務
即今而言須以隷名為輕供職為重倘云入朝敘職入
省敘官則是官職相離遂為限絶推之于古蓋紊源流
此其不可二也若從絶班不赴之議有不可者三古者
尚書為天下綱轄喉舌之地故其官皆材識之士凡國
有謀議取決其中今則不然惟以敘遷而其間㧞擢英
異又多歸侍從之中若絶班不赴則朝事諮決未盡其
人此不可一也知制誥稱中書省奏班簿是謂絶班可
以不赴本省如翰林學士亦知制誥而不絶班簿此皆
因循之制參差不倫未可取為確據縱絶班有例而絶
曹無聞謹按唐六典中書舎人以他官兼者謂之兼制
誥故白居易草楊嗣復授庫部郎中知制誥辭云前代
制誥中書令侍郎舍人通掌之國朝以來或以它官兼
領又授元稹中書省舎人辭云元稹自祠曹員外試知
制誥謂之兼則豈絶本官謂之試則明未正職斯皆章
灼不疑之事也今縱有明文絶其官若遇定事猶當以
事體追而正之況無明文但引因循參差之事為據此
不可二也今兩制遷改其告身命辭必舉本曹之務為
之訓諭凡受一敕牒則下至府寺冗局猶供其職豈有
一人命書三省連判而都無所繫若止為俸錢徒加官
號命官之理豈若是乎惟兩府大臣不可更親有司之
事況其俸祿亦不繫其官自餘縉紳遷次所主者官名
俸給盡從本省居常既不復至㑹議又不一來則是自
絶其官矣仲尼不去餼羊粗存告朔之禮若并羊亦去
寄禮無地則一省之制自此盡隳縱以班絶皆可不赴
若有詔兩制臺省百官諸司畢㑹則坐次又如何為定
此其不可三也臣伏謂是非之議止當歸一若又廣為
採摭適足為煩今于國朝典故中取一最明之事足以
質定大中祥符五年敕新授僕射于都省上事日僕射
尚書丞郎郎中員外三司使副學士兩省御史臺文武
諸司常參官並集省内幕次以俟僕射自正衙退將至
都省堂門外下馬朝廷差人前導諸行尚書丞郎郎中
員外郎並于都堂門内分左右列班迎候俟僕射判案
訖知班引贊官報班次定禮生贊三司使次學士次兩
省待制次三司副使賀此則雖赴本省自有次序之别
臣竊詳禮院御史臺兩奏各有未安請自今凡尚書省
㑹議如止集本省官則帶職者皆赴依在朝兩制班列
别作一行而坐春秋之義王人雖賤必敘乎諸侯之上
所以尊王命而廣臣恭也今兩制侍從之職皆朝廷㧞
擢殊才王命所旌禮當表異況又自分行列非以相壓
亦如僕射上事之儀凡帶絶班之官並赴而别班贊引
不與本省官同在迎班顯合本朝之典章亦非今日之
臆斷若詔兩制臺省諸司諸衛官畢集則各從其類自
作一行其書議亦如其坐次上以羣議所執不同故參
用所宜而降是詔
治平三年翰林學士承㫖張方平奏竊見嘉祐五年諫
院陳升之言三班供奉官以下八千八百人乞裁冗濫
立條制于時定議事頗酌中升之始言八千八百餘員
及此又已五年數當增倍其濫如此而不云救何以立
憲度建治功乞下兩府檢討前所奏議早為裁定頒行
亦振舉頽弊之一端詔以付樞密院而計三班使臣六
千五百三十四人而已遂無所更議
元祐三年詔文臣繫銜分左右(案九朝編年詔文臣繫/銜分左右自朝議至金)
(紫光祿進士為左餘人為右紹聖二年罷之崇寧二年/復分左右繫銜原本誤作繫御紹聖崇寧下俱失載二)
(年兩/字)自朝議以上進士為左餘人為右明年詔朝議以
下並分左右紹聖罷之惟朝議以上如故崇寧又詔朝
議中散正議光祿分左右兩資應轉者先右而後左蓋
元祐之分左右所以别流品崇寧之分左右特以序官
爵耳
龍圖閣學士一員(原註大中祥/符三年置)龍圗閣直學士七員(原/註)
(内一員兼景/徳四年置)龍圗閣待制三員(原註景徳/元年置)直龍圗閣五
員(原註大中祥/符九年置)
天章閣學士(原註慶厯/七年置)侍講(原註自賈/昌朝始)直天章閣(原註/政和)
(六年/始置)
大觀二年二月十三日詔曰朕惟哲宗皇帝英文睿武
神機獨運道與時俱沉潛無方然事天治人彰善癉惡
訓迪有位綏靖邉方則號令指揮若掲日月蓋自親攬
庻政始大有為一話一言罔不儀式刑于神考之典故
緝熙紹復著在簡編與熙寧元豐之所行相為始終比
命有司廣加裒輯成書來上本末粲然誠可𫝊無窮施
罔極矣若昔祖宗述作皆有寳藏之所參列廣内掲為
嘉名擇儒臣以資訪納今將祗率成憲匹休前烈則夫
名出于信不可無所攷也在詩有之君子有徽猷是為
論徳之美而觀道之成于是乎在其哲宗皇帝御集建
閣以徽猷為名仍置學士直學士待制政和六年増置
直閣
紹興十年五月七日詔門下恭惟徽宗皇帝躬天縱之
睿資輔以日就之聖學因時制治修禮樂恢學校發揮
典墳緝熙治具宸章奎翰發為號令著在簡編者煥乎
若三辰之文麗天垂光賁飾羣物所以貽謀立教作則
萬世者殆與詩書相表裏特加裒輯崇建層閣以嚴寳
藏用傳示于永久其閣恭以敷文為名祗遹舊章宜置
學士直學士待制直閣以次列職備西清之咨訪為儒
學之華寵其著于令
直秘閣校理自建隆初三館有書萬二千餘卷乾徳元
年後平諸國盡收其圖書以實三館先是朱梁都汴正
明中始以右長慶門東北廬舎十數間列為三館湫隘
卑濕纔蔽風雨周廬徼道出于其側衛士騶卒朝夕喧
雜歴代以來未遑改作每諸儒受詔有所諭撰即移于
他所始能成之太平興國初太宗因幸三館顧左右曰
若此之陋豈可以蓄天下圖籍延四方之士耶詔經度
左升龍門東北舊車輅院别建三館命中使督其役制
度皆上所規畫二年三月書院成盡徙舊館之書以實
之凡八萬餘卷端拱元年詔分三館之書萬餘卷别為
書庫目曰秘閣以吏部侍郎李至兼秘書監(案吏部原/本誤作禮)
(部攷東都事略李至傳至授禮部侍郎遷吏/部為祕書監長編亦作吏部今據以改正)右司諫直
史館宋泌兼直秘閣右贊善大夫史館檢討杜鎬為校
理而直秘閣秘閣校理之官始于此
秘書省監少監丞各一人監掌古今經籍圖書國史實
錄天文厯數之事少監為之貳而丞參領之其屬有五
著作郎一人著作佐郎二人掌修纂日厯秘書郎二人
掌集賢院史館昭文館秘閣圖籍以甲乙丙丁為部各
分其類校書郎四人正字二人掌校讎典籍刋正訛謬
各以其職隸于長貳惟日厯非編修官不預嵗于仲夏
曝書則給酒食費尚書學士侍郎待制兩省諫官御史
並赴遇庚伏則前期遣中使諭㫖聽以早歸大典禮則
長貳預集議所以待遇儒臣非他司比宴設錫予率循
故事宋初置三館長慶門北謂之西館太平興國初于
升龍門東北創立三館書院三年賜名崇文院遷西館
書貯焉東廊為集賢書庫西廊分四部為史館書庫大
中祥符八年創外院于右掖門外天禧初令以三館為
額置檢討校勘等員檢討以京朝官充校勘自京朝幕
職至選人皆得備選以内侍二人為勾當官通掌三館
圖籍事孔目官表奏官掌舎各一人又有監書庫(案監/書庫)
(原本誤作監内庫/今據宋史改正)内侍一人兼監秘閣圖籍孔目官一
人秘閣係端拱二年就崇文院中堂建閣以三館書籍
真本并内出古畫墨蹟等藏之淳化元年詔次三館置
直閣(原註以/朝官充)校理(原註以京/朝官充)以諸司三品兩省五品以
上官一人判閣事直閣校理通掌閣事掌繕寫秘閣所
藏供御人裝裁匠十二人元豐五年職事官貼職悉罷
以崇文院為秘書省官屬始立為定員分案四置吏八
(原註崇文院太平興國三年置端拱二年建祕閣于院/中昭文館史館集賢院皆沿唐制立名但有書庫寓于)
(崇文院廡下三館祕閣崇文院各置貼職官又有集賢/殿修撰直龍圖閣校勘通謂之館閣初英宗謂輔臣曰)
(館閣所以育雋材比選數人出使無可者豈乏材耶歐/陽修曰今取材路狹館閣止用選人編校書籍故進用)
(稍遲上曰卿等各舉數人雖親戚世家勿避于是宰相/琦公亮參知政事修㮣各薦五人未及試神宗登極先)
(召十人試以詩賦而開封府界提㸃陳汝義别以奏對/稱㫖預試于是御史吳申言試館職者請策以經史及)
(世務毋用辭賦遂詔自今試館職専用策論熙寧二年/置崇文校書始除河南府永安主簿邢恕乃詔自今應)
(選舉可用人並除校書候二年取/㫖除館職官五年以隸祕書省)元祐初復置直集賢
院校理自校理而上職有六等内外官並許帶恩數仍
舊又立試中人館職法選人除正字京官除校書郎(原/註)
(校書郎供職二年除集賢校理祕書郎著作佐郎比集/賢校理著作郎比直集賢院直祕閣丞及三年除祕閣)
(校/理)三年二月詔御試唱名日祕書丞至正字升殿侍立
九月復試賢良于閣下五年置集賢院學士并校對黄
本書籍官員(原註紹聖初罷校對以編修日厯選本省/易集賢院學士為修撰直院為直祕閣集)
(賢校理為祕書校理為案修撰上宋史有殿字攷紹聖/二年易集賢院學士  修撰政和間改為右文殿修撰)
(宋史因誤為殿修撰其實宋/時無此稱當以此書為正)十二月詔禮部本省長貳
定校讎之課月終具奏(原註入伏午時減半遇没伏依/舊從蘓軾之請  案没㐲宋史)
(誤作渡伏當/從此書為正)又罷本省官任滿除館職法元符二年詔
職事官罷帶館職悉復元豐官制崇寧五年詔館閣並
除進士出身人政和五年四月詔秘書省殿以右文為
名(案宋史置右文殿在政和六年此書作五年四/月攷九朝編年亦在五年四月足證宋史之誤)改集
賢殿修撰為右文殿修撰(案集賢殿修撰下原本脱為/右文殿修撰六字今據宋史)
(増/入)是月駕詣景靈宫朝獻還幸秘書省詔曰延見多士
歴覽藏書之府祖宗遺文在焉屋室淺狹甚非稱太平
右文之盛宜重行修展八月詔秘書省移于新左藏庫
以其地為堂七年詔類集所訪遺書名曰秘書總目宣
和二年立定秘書省員額監少監丞依元豐舊制著作
郎以四員為額校書郎二員正字四員渡江後制作未
遑紹興元年始詔置秘書省權以秘監或少監一員丞
著作郎佐各一員校書正字各二員為額續又參酌舊
制校書郎正字召試學士院而後命之自是採求闕文
補綴漏逸四庫書略備即秘書省復建史館以修神宗
哲宗實錄選本省官兼檢討校勘以侍從官充修撰五
年傚唐人十八學士之制少監丞外置著作郎佐秘書
郎各二人校書郎正字通十二人又移史館于省之側
别為一所以増重其事九年詔著作局惟修日厯遇修
國史修實録則開實録院以正名實十三年詔復每嵗
曝書㑹是冬新省成少監游操援政和故事乞置提舉
官遂以授禮部侍郎秦熺令掌求遺書仍鑄印以賜置
編定書籍官二人以校書郎正字充孝宗即位詔館職
儲養人才不可定員乾道九年正字至六員淳熙二年
少監並置皆前所未有除少監丞外以七員為額尋復
詔不立額(案乾道淳熙係孝宗年號與江陽譜所云起/建隆迄宣和者已不合至下文所記紹熙係)
(光宗年號非李攸所/及見當是後人所增)紹熙二年館職闕人上令召試二
員謹加審擇取學問議論平正之人自是少監丞外多
止除二員是時陳傅良上言請以右文秘閣修撰并舊
館閣校勘三等為史官自校勘供職稍遷秘閣修撰又
遷右文在院三五年如有勞績就遷次對庻幾有専官
之效無冷局之嫌時論韙之然不果行中興分案四曰
經籍曰祝版曰知雜曰太史吏額都副孔目官二人四
庫書官二人表奏官書庫官各一人守當官二人正名
楷書五人守闕一人正貼司及守闕各六人監門官一
人以武臣充専知官一人
日厯所𨽻祕書省以著作郎著作佐郎掌之以宰執時
政記左右史起居注所書㑹集修撰為一代之典舊于
門下省置編修院専掌國史實録修纂日厯元豐三年
詔宣徽院等供報修注事自今更不供起居院直供編
修院日厯所四年十一月廢編修院歸史館官制行屬
祕書省國史案六年詔祕書省長貳毋得預著作修纂
日歴事進書即繫銜以防漏洩如舊編修院法焉八年
詔吏部郎中曾鞏禮部郎中林希兼著作職事官兼職
自此始元祐五年移國史案置局専掌國史實録編修
日厯以國史院為名隸門下省更不隸祕書省紹聖二
年詔日歴還祕書省宣和二年詔罷在京修書諸局惟
祕書省日歴所係元豐國史案除著作官専管修纂日
厯之事無定員外其餘案編修日厯書庫官吏並依元
豐法紹興元年初修皇帝日厯詔依修日厯所為名本
省長貳通行修纂三年詔宰臣提舉侍從官修撰十一
月詔以修國史日厯所為名四年詔以史館為名十年
詔依舊制併歸祕書省國史案以著作佐郎修纂舊史
館官罷歸原官尋復詔以國史日厯所為名續併修神
宗哲宗寳訓隆興元年詔編類聖政所併歸日厯所依
舊宰臣提領仍令日厯所吏充行遣
㑹要所以省官通任其事紹興九年詔秘書省官讎校
國朝㑹要逐官添給茶湯錢乾道四年詔尚書右僕射
陳俊卿兼提舉編修國朝㑹要每遇提舉官開院過局
就本省道山堂聚呈文字提舉諸司官承受官主管諸
司官並令國史日厯所官兼五年令本省再加刪定以
續修國朝㑹要為名九年秘書少監陳騤言編類建炎
以後㑹要成書以中興㑹要為名並從之其後接續修
纂並隸秘書省
初紹興三年詔置國史院重修神宗哲宗實録以從官
充修撰續以左僕射吕頤浩提舉國史右僕射朱勝非
監修國史四年置直史館及檢討校勘各一員五年置
修撰官二員校勘無定員是時國史實録皆寓史館未
有置此廢彼之分九年修徽宗實録詔以實録院為名
仍以宰臣提舉以從官充修撰同修撰餘官充檢討無
定員明年以未修正史詔罷史館官吏併歸實録院二
十八年實録書成詔修三朝正史復置國史院以宰臣
兼修侍從官兼同修餘官充編修明年詔國史院以宰
臣提舉置修國史同修國史共二員編修官二員又置
都大提舉諸司官承受官諸司官各一員以内侍省官
充隆興元年以編類聖政所併歸國史院命起居郎胡
銓同修國史二年參政錢端禮權監修國史乾道元年
參政虞允文權提舉國史皆前所未有二年詔置實錄
院修欽宗實錄其修撰檢討官以史院官兼領四年實
錄告成詔修欽宗正史以右僕射蔣芾提舉四朝國史
詔増置編修官二員續又増置三員淳熙三年特命李
燾以秘書監權同修國史權實錄院同修撰四年罷實
錄院専置史院十五年四朝國史成書詔罷史院復開
實錄院修髙宗實錄(案此下所記慶元嘉泰係寧宗年/號且有修孝光兩朝實錄事當亦)
(後人/所增)慶元元年開實錄院修纂孝宗實錄六年詔實錄
院同修撰以四員檢討官以六員為額嘉泰元年開實
錄院修纂光宗實錄二年復開國史院自是國史與實
録院並置矣實録院吏兼行國史院事㸃檢文字一人
書庫官八人楷書四人
太史局掌測驗天文攷定厯法之事日具所占以聞嵗
頒厯于天下則豫造進呈祭祀冠昬及大典禮則選所
用日其官有令有正有春官夏官中官秋官冬官正有
丞有直長有靈臺郎有保章正其判局及同判則選
五官正以上業優攷深者充保章正五年直長至令十
年一遷惟靈臺郎試中乃遷而挈壺正無遷法其别局
有天文院測驗渾儀刻漏所掌渾儀臺晝夜刻驗辰象
鐘鼓院掌文徳殿鐘鼓樓刻漏進牌之事
印厯所掌雕印厯書南渡後並同隸秘書省長貳丞郎
輪季㸃檢
算學元豐七年詔四選命官通算學者許于吏部就試
其合格者上等除博士中次為學諭元祐元年初議者
謂本監雖準朝㫖造算學元未興工其試選學官亦未
有應格竊慮徒有煩費乞罷修建崇寧三年遂將元豐
算學條制修成敕令五年罷算學令附國子監十一月
從薛昻請復置算學大觀三年太常寺攷究以黄帝為
先師自常先力牧至周王朴以上從祀凡七十人四年
以算學生併入太史局後入秘書省宣和二年並罷官
吏(案自秘書省以下至此俱見宋史職官志永樂大典/則以此為宋朝事實内有光寧兩朝年號當非原書)
(江陽譜稱攸書成上之緘封副本啟秦檜不報/藏于家則是書或為其子孫所增而宋史採之)
雍熙元年改匭院為登聞檢院東延恩匭為崇仁檢南
招諫匭為思諫檢西申寃匭為申明檢北通𤣥匭為招
賢檢(案此條見江少虞事實類苑今採錄補入攷九朝/編年匭院舊隸諫院至是改為登聞院仍命諫院)
(令司諫一人主判/此書載之未詳)
太宗時始置磨勘差遣院後改為審官院真宗時京朝
官四年乃得遷天聖中方有三年之制而在外任者不
得遷須至京引對乃得改秩明道中始許外任滿嵗亦
遷(案九朝編年景徳四年七月立京朝磨勘限初令現/任京朝官三年方得磨勘遷官大中祥符九年初令)
(京朝官在外任滿三年當攷課者附驛上聞是三年之/制京朝官及外任滿嵗得遷皆真宗時事也此書作天)
(聖明道當為仁宗時/事與九朝編年互異)時恭謝天地覃恩不隔磨勘有併
遷者于是朝士始多皇祐明堂覃恩隔磨勘人情苦其
不均英宗神宗即位因有恭謝之例(原註一本云太宗/用趙普議置攷課)
(院審官院以分中書之權是也在案宋史趙普卒在淳/化三年七月審官院攷課院置  四年二月攷九朝編)
(年云從蘇易簡之請也此書作趙普或當/時普先有此議至是因易簡請始行之也)
景祐二年十月辛亥詔曰國家分命羣官外釐庻務每
代還于京輦或寓止于客坊雜處囂卑頗罹瀆嫚稽信
書于往載有朝邸之舊規爰飭攸居用昭予眷宜于京
師置朝集院
神宗置大理寺以上府左右院暨司録獄無以離合訊
辯三司混金穀視獄不専詔曰稽參故事宜屬理官初
置大理寺命李清臣為記清臣以為王者立政以詔天
下必辭尚體要則書為近迺倣古立言所以導事者詞
灝噩奇甚其載上訓之略曰五教未訓五法亟下是曰
暴民治用弗格(案此句下/疑有脱文)以成上徳意先教後刑之叙
上曰卿言逼近經誥
内侍省大中祥符二年内臣冠以省號初補曰小黄門
遷内侍黄門遷内侍髙班遷内侍髙品遷内侍殿頭其
極為都都知(案宋史内侍省有都都知有都知有副都/知則其極當為都都知原本誤作都知今)
(據宋史/改正)國朝諸司使止于宣政真宗以内侍李神福有
功特置宣慶使以寵之又以劉承珪特置景福殿使名
以寵之班在各省使之上又以秦翰久在邊隅宣力勤
藎特置入内都都知以寵異之
唐自開元天寳以後藩鎮屯重兵皆自贍租賦所入名
曰送使留州其上供者鮮矣五代疆境偪蹙藩鎮益强
率令部曲主場院厚斂其屬三司者補大吏以臨之輸
額之外頗以入已太祖歴試艱難周知其弊及受命務
恢逺略革弊以漸國初猶循前制牧守來朝皆有貢奉
以助軍實乾徳三年詔諸州度支經費外凡金帛悉送
闕下無得占留(案長編趙普為相勸上革去其弊申命/諸州度支經費外金帛悉送都下無得)
(占留註云去年已有此詔/故云申命與此詳略不同)時藩鎮有闕稍命文臣權知
所在場務或以京朝官廷臣監臨凡一路之財置轉運
使掌之一州之財置通判掌之為節度防禦團練留後
觀察刺史者皆不預簽書金穀之事于是外權削而利
歸公上矣其轉運使職位國初但曰勾當某路水陸計
度轉運事官髙者則曰某路計度轉運使太平興國初
皆曰使兩省五品以上則為都轉運使又置副使判官
又置同勾當轉運事俄罷諸副使止置使二員明年復
置副使真宗每用兵或令都部署兼都轉運使或提㸃
轉運事及車駕巡狩置隨軍轉運使事畢即停真宗嘗
曰天下物宜民間利病惟轉運使得以周知當召見訪
問外事上又嘗戒諸路轉運使曰汝等所至㸃檢公事
固是常職若州郡相承弊事但且改正切勿亟行刑罰
致其滋蔓害及無辜也
景徳元年詔權三司使丁謂等取户稅條敕及臣民所
陳農田利害刪定成農田敕五卷上之二年謂等又取
唐開元中宇文融請置勸農判官檢校户口田土偽濫
等事且言别置官慮益繁擾而諸州長吏職當勸農乃
請少卿監刺史閤門使以上知州者並兼管内勸農使
餘及同判並兼勸農事諸路轉運使副並兼本路勸農
使詔可勸農事入銜自此始景徳四年正月詔諸路提
㸃刑獄官為勸農使使臣為副使凡農田事悉領焉置
局案鑄印以給之
先是軍巡及馬步院判官皆用郡府吏建隆元年始詔
兩京軍巡諸州馬步院判官合吏部流内銓擇選人無
遺省聴減兩選補之始用文吏也
乾徳三年詔諸州長吏或有煩藉人代判者即于賓佐
中擇公幹者充不得更任親從人先是承五代以來領
節旄為郡守者多武人皆不知書所至必自置吏謂之
代判政事一以委之用權不法太祖知其弊罷之
五代任官凡曹掾簿尉有齷齪無能以至昬老不任驅
策者始注為縣令故天下之邑率皆不治甚者誅求刻
剝穢迹萬狀故天下優諢之言多以長官為笑而祖宗
深嫉貪吏太祖嘗謂左右曰晉漢之世侯伯恣横非法
掊斂百姓田蠶所獲未輸公稅已入權豪之手以至縣
令將至有年誅求百端下無所訴國朝以來未革其弊
朕每念耕稼之勤茍非兵食所資固當盡復其租稅爾
建隆初始以朝官為知縣其後參用京官或試銜幕職
三班為之(案九朝編年乾徳元年六月命朝官知縣大/理正奚嶼知館陶監察御史王祐知魏縣楊)
(應夢知永濟屯田員外于繼微知臨清常參官知/縣自嶼等始此書作建隆初與九朝編年互異)自是
懲五代弊政尤重親民之官民政稍稍修舉凡縣事主
簿為之佐尉掌盜賊殺傷之事而自五代以來藩侯補
署親隨為諸藩鎮副鎮都虞候同掌警邏盜竊之事與
縣令抗禮凡公事専達于州縣多闕簿尉建隆三年復
置縣尉主簿掌鄉村盜賊其鎮將所主郭内而已自是
稍統于縣太平興國二年始禁藩侯不得差親隨其鎮
將皆以本州將校為之縣尉専治賊盜而民始無擾矣
開寳五年縣令猶兼嶽廟令尉兼廟丞太平興國中以
令録州官老耄不治者為廟令判司簿尉老耄者為廟
主簿
文武換官格○中大夫防禦使○中大夫團練使○中
散大夫刺史(原註侯通除七/年除團練使)○朝議大夫刺史○奉直
大夫武功大夫遙郡刺史(原註舊/皇城使)○朝請大夫武徳大
夫遙郡刺史○朝散大夫武徳大夫遙郡刺史(原註舊/内藏庫)
(使/)○朝奉大夫武節大夫遙郡刺史(原註舊/莊宅使)○朝請郎
武略大夫(原註舊/洛苑使)○朝散郎武義大夫(原註舊西/京作坊使)○朝
奉郎武義大夫(原註舊/禮賓使)○承議郎武翼大夫(原註舊供/備庫副使)
○奉議郎武節郎(原註舊莊/宅副使)○通直郎武義郎(原註舊/禮賓副)
(使/)○宣教郎敦武郎(原註無出身未及/三年换修武郎)○宣義郎從義
郎○承事郎秉義郎○承奉郎忠訓郎○承務郎忠翊
郎(案此文武换官格不著何年所定據文獻通攷謂神/宗以大中大夫為宰相官故初除執政只授中大夫)
(舊為祕書監殿中監之官中奉大夫大觀新置中散大/夫朝議大夫係卿監奉直大夫亦大觀新置朝請大夫)
(朝散大夫朝奉大夫係正郎朝請郎朝散郎朝奉郎係/員外郎承議郎奉議郎通直郎係朝官宣教郎宣義郎)
(承事郎承奉郎承務郎係京官皆元豐以後之文階也/武階舊有正使副使政和易以新名自皇城使至供備)
(庫使為武功大夫武徳大夫武顯大夫武節大夫武略/大夫武經大夫武義大夫武翼大夫自皇城副使至供)
(備庫副使為武功郎武徳郎武顯郎武節郎武畧郎武/經郎武義郎武翼郎自内殿承制至三班借職為敦武)
(郎修武郎從義郎秉義郎忠訓郎忠翊郎成忠郎保義/郎承節郎承信郎十者並稱使臣宋史職官志載文臣)
(换右職之制祕書監换防禦使太卿監换團練使祕書/少監太常光祿少卿換刺史少卿監換皇城使遙郡刺)
(史自帶職郎中至員外郎換諸司正使並帶遙郡刺史/自帶職博士左右正言監察御史至太子左右賛善大)
(夫中舎洗馬換諸司副使自祕書郎著作佐郎至判司/簿尉換内殿承㫖至三班奉職以所載與通攷互證文)
(武之階悉合此書于文階不載中奉大夫武階不載武/顯大夫武經大夫武功郎武徳郎武顯郎武略郎武經)
(郎武翼郎修武郎又武略大夫武義大夫武/翼大夫不著帶遙郡刺史當並由傳寫遺闕)
　　勲臣
太祖義社兄弟○保静軍節度使楊光義○天平軍節
度使同平章事兼侍中石守信○昭義軍節度使兼侍
中李繼勲○忠武軍節度使同平章事中書令秦王王
審琦○忠逺軍節度使觀察留後劉慶義○左驍衛上
將軍劉守忠○右驍衛上將軍劉廷讓○彰徳軍節度
使韓重斌○解州刺史王政忠(案太祖勲臣不止九人/此九人中如楊光義劉)
(慶義劉守忠王政忠四人東都事略及宋史俱無傳石/守信諸人傳内亦無義社兄弟之名惟三槐王氏雜録)
(有云太祖即位方鎮多偃蹇所謂十/兄弟者是也可為此義社兄弟之證)
　　配享
太祖室趙普曹彬○太宗室薛居正石熙載潘美○真
宗室李沆王旦李繼隆○仁宗室王曽吕夷簡曹瑋(案/文)
(獻通攷載配享功臣自太祖至仁宗十一臣與此同復/載英宗二臣韓琦曽公亮神宗一臣富弼哲宗一臣司)
(馬光徽宗一臣韓忠彦高宗四臣吕頤浩趙鼎韓世忠/張俊孝宗二臣陳康伯史浩光宗一臣葛邲此書不載)
(富弼司馬光似因南渡後始定議配享故未之及若韓/琦曽公亮之配享英宗則早定自神宗時不當失載必)
(由傳寫/遺闕)
　
　
　
　
　宋朝事實卷九
欽定四庫全書
　宋朝事實卷十
　　　　　　　　　　　　　宋　李攸　撰
　　宰執拜罷
楚昭輔太平興國元年十一月自右驍衛大將軍判三
司副使除檢校太保左驍衛大將軍充樞密使(案李燾/長編楚)
(昭輔為樞密使在是年十月庚申與/宋史同此書作十一月與各書互異)
柴禹錫太平興國七年四月自如京使除宣徽北院使
副使(案宋史宰輔表柴禹錫兼樞密副使此書去樞密/二字専稱副使蓋宋以樞密院為執政此書類紀)
(樞密拜罷諸人姓名年月故不復載如下文稱知樞密/院為知院同知樞密院為同知簽書樞密院事為簽書)
(同簽樞密院為同/簽書皆從此例也)雍煕二年罷為左驍衛將軍
真宗嘗幸澶淵(案真宗原本誤作太宗澶淵下原本脱/宋湜為樞密副使扈從九字攷宋史湜)
(以真宗咸平元年拜樞密副使二年從幸澶/淵三年正月以疾卒于道今從宋史改正)宋湜為樞
密副使扈從遇疾真宗許其先歸賜以衾褥且曰此朕
所常御者雖故敝亦足以禦道途之寒也又遣中使䕶
送之次澶州卒真宗再幸河朔追悼之加贈刑部尚書
諡忠定湜秀穎有器識又善引重後進云
咸平二年己亥六月戊午樞密使兼侍中曹彬卒彬自
至道三年八月復為樞密使是年六月卒居樞府三年
彬性仁恕清謹遜言恭色在朝廷未嘗抗辭忤㫖亦未
嘗言人過失博覽強記善談論被服雅同儒者伐二國
秋毫無所取位兼將相不以等威自異彬歸休閉閤門
無雜賓保功名守法度近代良將稱為第一
七月己丑王顯樞密使(原註自横海軍節度使兼御/史大夫依前檢校太尉充)顯
自太平興國八年六月拜樞密使淳化二年罷是年復
召拜樞密使
咸平三年庚子二月癸亥王顯罷樞密使(原註自檢校/太尉罷為山)
(南東道節度使同/中書門下平章事)顯再入樞府踰半年從真宗伐契丹
車駕還京乃以使相罷之四年五月顯以定州駐泊都
部署兼河北諸州水陸計度都轉運使
同日(案宋史宰輔表周瑩王繼英王旦同日拜除皆在/咸平三年二月此云同日蓋承上王顯二月罷樞)
(密之文上四年五月句紀顯次年事也長/編咸平四年載王旦同知院事與此互異)周瑩王繼英
並知樞宻院事(原註瑩自宣徽北院使遷宣徽南院使/除  繼英自樞密都承㫖客省使遷宣)
(徽北院/使除)王旦同知樞密院事(原註自中書舎/人翰林學士除)瑩瀛州人
繼英開封祥符人旦字子明大名人瑩少給事于晉邸
太宗即位擢簽書樞密院事宣徽院諸房公事諸房自
後不復置云繼英事真宗于藩邸至是並知樞密院事
旦少好學父祜器之嘗手植三槐于庭曰吾之後必有
為三公者真宗即位旦為翰林學士嘗奏事下殿真宗
目送之曰與朕致治天下必此人也是年遂有此除錢
若水名能知人嘗見旦曰真宰相器也若水為樞密副
使罷召對苑中問誰可大用者若水言旦可大用真宗
曰吾固已知之矣
韓崇訓馬知節並簽書樞密院事崇訓自樞密都承㫖
四方館使遷檢校太傅除知節自樞密都承㫖東上閤
門使遷檢校太保除崇訓長厚謙畏未嘗忤物知節折
節讀書至是並拜簽書樞密院事當是時契丹已盟中
國無為大臣方言符瑞知節每不然之言天下安不可
存去兵㤀戰之意景徳四年丁未(原註五年改/大中祥符)八月庚
子韓崇訓罷簽書樞密院事為齊州防禦使崇訓自景
徳三年二月召除簽書樞密院事是年八月罷在樞府
踰年崇訓以目疾累表求罷從之
王欽若大中祥符五年九月自吏部尚書知樞密院監
修國史除檢校太傅中書門下平章事監修國史充使
十一月除檢校太尉七年六月罷權判都省
陳堯叟大中祥符五年九月自户部尚書檢校太傅知
樞密院修國史除本官同中書門下平章事監修國史
充使七年六月罷
冦準大中祥符七年六月(案大中下原本脱/祥符二字今增入)自兵部尚
書除檢校太尉同中書門下平章事充使八年四月罷
為武勝軍節度使同平章事
大中祥符八年乙夘四月壬戌王欽若陳堯叟並樞相
(原註欽若自判尚書都省知通進銀臺司兼中書門下封/駁事依前吏部尚書同平章事充樞密使堯叟依前户)
(部尚書檢校太尉同平章事/充樞密使兼羣牧制置使)欽若與堯叟自祥符五年
九月並同平章事充樞密使後與堯叟同罷至是復與
堯叟並命
大中祥符八年四月壬戌冦準罷樞密使(原註自行兵/部尚書依前)
(檢校太尉同平章事/充武勝軍節度等使)準自大中祥符七年六月除中書
門下平章事充樞密使至是年四月罷再任樞密踰年
先是準惡三司使林特姦邪數與爭忿上謂王旦等曰
準年髙屢更事朕意其必能改前非今觀所為似更甚
于疇昔旦等曰準好人懐惠又欲人畏威皆大臣所當
避而準乃以為己任此其所短也非至仁之主孰能全
之準之未為樞密也旦嘗得疾未愈上命肩輿入禁中
見于偏殿問曰卿今疾亟萬一有不諱使朕以天下付
之誰乎旦曰知臣莫若君惟明主擇之再三問不對上
曰張詠何如又問馬亮何如不對上曰試以意言之旦
强起舉笏曰以臣之愚見莫若冦準上憮然有間曰準
性剛褊更思其次旦曰他人臣所不知也遂辭退及準
為樞密使中書行事闗送樞密院礙詔格準即以聞上
謂旦曰中書行事如此施之四方奚所則旦再拜謝曰
此實臣等過也中書吏既坐罰樞密院吏皇皇告準曰
中書樞密院日有相干舊例止令諸房改易不期奏白
而使宰相待罪既而樞密院有事送中書礙詔格吏得
之欣然以呈旦卻送與樞密院白準準大慙翌日謂旦
曰王同年大度如此耶旦不答旦每對上必稱準之才
而準數短之一日上謂旦曰卿雖談其美彼専道卿惡
旦曰理固然臣在相位久政事闕失必多準對陛下無
所隠益見其忠直此臣所以重準也上由是愈賢之及
準自知當罷使人私于旦求為使相旦大驚曰使相安
可求耶且吾不受私請準憾之既而上問旦準罷當何
官可為旦曰準年未三十䝉先帝擢置二府且有才望
若使相令處方面其丰采亦足為朝廷光也及制出準
入見流涕曰非陛下知臣何以至是上具道旦所以薦
準者準始愧嘆出語人曰王同年器識非準所可測也
七月(案七月即大中祥符八年七月以上文見故不復/載某年攷宋史王嗣宗以是月罷副使與此書合)
戊午王嗣宗罷樞密副使(原註為天平軍節/度使檢校太保)嗣宗自大
中祥符七年七月除樞密副使至是年七月罷在樞府
踰年嗣宗表求外郡故有是命後上章求退而猶欲領
郡冦準為相惡之即以為左屯衛上將軍致仕卒年七
十八嵗贈侍中諡景莊
大中祥符九年正月丙辰張旻樞密副使(原註自侍衛/馬軍副都指)
(揮使威塞軍節度使檢校/太保遷宣徽北院使除)旻開封人事真宗于潛邸及
即位以殿前都虞候從祀東封是時盛興宫室人皆爭
奉符瑞丁謂王欽若主其事無敢議者旻毅然謂土木
之役不足以承天意是年正月遂有此除
八月甲申陳堯叟罷樞相(原註自樞密使行户部尚書/檢校太尉同平章事罷為尚)
(書右/僕射)堯叟自大中祥符八年四月復為同平章事充樞
密使至是年罷再執政踰年久疾求領外任上遣閤門
使楊崇勲至第撫慰且詢其意堯叟辭意懇確乃從之
命其子齎告牒就第賜之尋命判河陽月給實俸嵗賜
公使錢百萬堯叟力疾求入辭肩輿至便殿詔勿拜賜
坐又作詩餞其行卒贈侍中諡文忠堯叟偉姿貌强力
奏對明辯多任智數久典機密軍馬之籍悉能記之父
省華終左諫議大夫母馮氏性嚴毅弟堯佐景祐四年
拜同中書門下平章事堯咨舉進士第一後以儒臣易
武守仕至武信軍節度使
同日任中正樞密副使(原註自樞密直學士給事中/權知開封府遷工部侍郎除)中
正字慶之曹州濟隂人
同日馬知節知樞密院事(原註自潁州防禦使知天雄/軍召除檢校太尉兼宣徽南)
(院使除密案宋史宰輔表馬知節曹利用等四人同日/除知樞  院事在天禧元年九月此書以年月載明本)
(條下文直以同日二字/起不載年月殊為闕略)曹利用任中正周起並同知樞
密院事(原註利用自檢校太傅樞密副使加檢校太尉/宣徽北院使除兼羣牧制置使中正自樞密副)
(使兼刑部侍郎除起自樞密直/學士右諫議大夫遷給事中除)起字萬卿淄州人
四月(案宋史宰輔表馬知節罷在天禧二年閏四月/此書失載某年直書四月不言閏殊為闕略)癸
卯馬知節罷知樞密院事(原註自檢校太尉宣徽南院/使罷為彰徳軍節度觀察留)
(後/)知節自天禧元年九月除知樞密院是年四月罷再
入樞府凡七月恩顧極厚素病足特許内朝别為一班
省其舞蹈未幾疾甚賜告上親臨其第謂之曰久不相
見思卿而來病既久乃罷為節度留京師卒贈侍中諡
正惠知節慷慨以武力智謀自喜又能好書賓友儒者
所與善必一時豪傑遇事謇謇未嘗有所顧憚天下至
今稱其直云
六月(案李燾長編曹利用知樞密院與丁謂並/樞宻使皆在天禧三年此六月上缺紀年)乙未曹
利用知樞密院事(原註自檢校太尉宣徽北院使同/知樞密院事兼羣牧制置使除)十
二月辛卯曹利用丁謂並樞密使(原註利用自檢校太/尉宣徽北院使知樞)
(宻院事兼羣牧制置使除謂自吏/部尚書參知政事除檢校太尉充)時輔臣以郊恩俱進
官故事嘗為宰相而除樞密使始得遷僕射乃以謂為
檢校太尉兼本官充使樞密使舊兼御史大夫自利用
始去之再入政府一年至四月拜相(原註樞密使不兼/御史大夫自曹利)
(用/始)
同日任中正周起並樞密院副使(原註中正自刑部侍/郎同知樞密院事遷)
(兵部侍郎除起自給事中同/知樞密院事遷禮部侍郎除)
天禧四年庚申正月乙丑曹瑋簽書樞密院事(原註自/華州觀)
(察使鄜延路副都總管環慶秦鳳等州沿邉巡/檢安撫使宣徽北院使鎮國節度觀察留後充)瑋字寳
臣樞密使彬之子李繼遷擾邊諸將數出無功太宗問
誰可任者是時彬在樞府對以瑋可任召知渭州時年
十九又知秦州秦州人立碑紀功有詔襃之至是遂有
此命
錢惟演樞宻副使(原註自翰林學士刑部侍郎知制誥/除  案李燾長編天禧四年八月除)
(錢惟演樞副下九月周起曹瑋罷即是年九月也/與宋史宰輔表合此書于錢惟演上闕載年月)
九月丙辰周起罷樞密副使(原註自禮部侍郎罷/為户部侍郎知青州)曹瑋
罷簽書樞密院事(原註自宣徽北院使鎮國軍節度使/觀察留後除罷為宣徽南院使環慶)
(路馬步軍/都部署)起自天禧元年九月除同知樞密院事三年
十二月遷樞密副使是年九月罷在樞府三年丁謂用
事逐冦準而以周起為黨罷知青州又降太常少卿知
光州謂得罪復禮部侍郎留守南京卒贈禮部尚書諡
安惠瑋自天禧四年正月除簽書樞密院事是年九月
罷在樞府一年冦準謫道州丁謂惡瑋不附己指為準
黨出之未幾復降為左衛大將軍容州觀察使知萊州
瑋自知宿將為謂所忌恐益為謂中即日上道從弱卒
十餘人不以弓韔矢箙自隨謂敗乃復節度使卒贈侍
中諡武穆治平中配享仁宗廟庭瑋好讀書通左氏春
秋為將幾四十年未嘗敗衄威震西鄙罝勒斯賚(案罝/勒斯)
(賚原本誤作唃/􁩌囉今改正)每聞其名以手加額而東嚮之鎮天雄
契丹使過必戒其下無敢疾驅者在渭州始置弓箭手
其所措置後皆為法云子琮之孫詩尚魯邠國大長公
主(案宋史魯國大長公主仁宗女治平四年封祁國熙/寧九年改魯國此書作魯邠國攷公主未嘗封邠國)
(或即祁/字之誤)琮累官至馬軍副都指揮使
張士遜天禧五年正月自樞密直學士右諫議大夫除
本官副使
任中正自大中祥符九年九月除樞密副使天禧元年
九月除同知樞密院事三年十二月除樞密副使四年
八月除參知政事是年(案宋史任中正乾興元年六月/以救丁謂謫知鄆州自大中祥)
(符九年九月至是凡六年仁宗于是年二月戊午/即位此書但云是年而不著乾興元年殊為闕略)六月
罷為執政凡六年事真宗五年事仁宗纔數月中正之
貶坐營救丁謂故也後復禮部尚書卒贈左僕射諡康
懿弟中師仁宗時為樞密副使
張知白乾興元年十一月自翰林學士尚書右丞除本
官副使(案宋史張知白乾興元年自尚書右丞除樞/密副使此書云本官者即指樞密而言也)天
聖三年十二月拜相
李梲靖康元年正月自正奉大夫户部尚書除本官同
知三月遷尚書右丞
唐恪靖康元年正月自正議大夫吏部尚書除本官同
知三月遷中書侍郎
种師道靖康元年正月自靖難軍節度使檢校少保河
東北路制置使除同知兼京畿河東路宣撫二月罷守
本官中太一宫使
李綱靖康元年正月自尚書右丞兼同知兼親征行營
使二月罷三月復故兼都提舉城壁守禦使四月遷知
院
許翰靖康元年三月自朝散郎御史中丞除大中大夫
同知八月罷
孟忠厚紹興十二年某月自少保鎮潼軍節度使判紹
興府除充使某月罷為福建路安撫使(案宋史宰輔表/孟忠厚以紹興)
(十二年九月自䕶國軍節度除樞密使是/年十一月罷為少傅知建康府與此互異)
石熙載太平興國四年正月自樞密直學士兵部員外
郎本官簽書院事四月遷副使(案自石熙載以下至湯/思退止類紀簽書同簽)
(書發遣領院事諸職攷宋以簽書樞密院為/執政其同簽書發遣領院事特以類附載)
王沔太平興國八年十一月自樞密直學士除右諫議
大夫簽書院事雍熙元年十二月除左諫議大夫三年
八月遷副使
張齊賢太平興國八年十一月樞密直學士除右諫議
大夫簽書院事雍熙元年十二月除左諫議大夫三年
七月罷為給事中
王守正端拱元年九月自内客省使除宣徽北院簽書
院事
張遜端拱二年七月自鹽鐵使除宣徽北院使簽書院
事淳化二年九月遷知院(案長編九月甲辰以樞密副/使張遜知樞密院事温仲舒)
(冦準同知院事/知院之名始此)
向敏中咸平三年正月以參知政事權發遣
馮拯景徳元年八月自給事中同知院改工部侍郎簽
書二年四月遷參知政事
陳堯叟景徳元年八月自給事中同知院改工部侍郎
二年十一月除刑部侍郎三年二月遷知院
韓崇訓景徳三年二月自樞密都承㫖除檢校太傅簽
書四年八月罷為齊州防禦使
馬知節景徳三年二月自樞密都承㫖除檢校太保簽
書大中祥符元年十一月除檢校太傅四年四月除宣
徽北院使五年九月遷副使(案長編景徳三年二月王/欽若為尚書左丞簽樞密)
(院事陳堯叟知院事韓崇訓馬知節並簽書院事四人/同日視事此書前已載欽若大中祥符五年與陳堯叟)
(並知院事八年復與堯叟並樞相而此處自石熙載簽/書院事以下並記簽書院事及同簽書發遣領院事諸)
(人姓名及除罷年月獨不載/王欽若簽院事似有闕佚)
向敏中大中祥符七年以宰相權發遣
曹瑋天禧四年正月自華州觀察使鎮國軍節度觀察
留後除宣徽北院使簽書九月罷為宣徽南院使環慶
路馬步軍都部署
王徳用明道二年四月自侍衛步軍副指揮使福州觀
察使除檢校太保同簽書十一月遷副使
郭逵治平三年四月自容州觀察使檢校太保除同簽
書九月安撫陕西四年正月加靖難軍節度使四月還
自陜西九月罷為宣徽南院使判鄆州
曾孝寛熙寧八年十二月自龍圖閣學士起居舍人樞
密都承㫖除樞密直學士同簽書元豐元年丁父憂
趙瞻元祐三年四月自中散大夫户部侍郎除樞密院
直學士本官簽書四年六月遷同知院
王嵓叟元祐六年二月自龍圖閣待制權開封府除樞
密學士簽書七年五月罷為端明殿學士知鄭州
劉奉世元祐七年五月自朝請郎寳文閣待制除樞密
直學士本官簽書紹聖元年五月罷為端明殿學士知
成徳軍
童貫政和六年二月自少保䕶國軍節度使陜西河東
路宣撫使簽書五月除檢校少傅威武節度使權領院
事十二月除檢校少師寧江軍節度使領院事重和元
年八月除太保河中節度使宣和元年八月除太保山
南東道節度使二年十二月加劒南西川節度使三年
八月除太師封楚國公四年七月以太師改豫國公致
仕
鄭居中宣和二年十二月自少傅威武軍節度使中太
一宫使權領院事三年五月落權字六年六月除太保
威勝軍節度使燕國公致仕
童貫宣和四年五月落致仕前太師進封徐國公領院
事陜西河北路宣撫使七年封廣陽郡王靖康元年二
月責授左衛上將軍致仕
蔡攸宣和六年六月自少師安逺軍節度使寳籙宫使
侍讀河東北路宣撫使除前少師領院事七年除太保
燕國公靖康元年責大中大夫提舉亳州明道宫
耿南仲宣和七年二月自徽猷閣學士朝散郎太子詹
事除資政殿學士簽書靖康元年遷尚書左丞
路允迪靖康元年正月自朝散郎兵部尚書除資政殿
學士簽書二月使河東建炎元年罷為資政殿學士提
舉南京鴻慶宫
宇文虚中靖康元年二月自資政殿學士中大夫除本
官簽書其月改資政殿學士四月罷落職
李回靖康元年八月自朝議大夫御史中丞除延康殿
學士簽書十一月罷提舉萬壽觀
曹輔靖康元年十一月自承議郎御史中丞除延康殿
學士簽書建炎元年五月卒
張叔夜靖康元年閏十一月自延康殿學士南道都總
管除簽書建炎元年四月扈從北狩
路允迪建炎三年二月自資政殿學士提舉洞霄宫除
本官簽書四月罷為資政殿學士提舉醴泉觀兼侍讀
吕頤浩建炎三年自大中大夫吏部尚書除資政殿學
士同簽書江淮兩浙制置使四月拜相
王淵建炎三年自嚮徳軍節度使御營都統制除本官
簽書四月遇害
李邴建炎三年三月自翰林學士承㫖(案宋史建炎三/年李邴自翰林)
(學士知制誥除簽書此/書作承㫖與宋史互異)朝奉郎除端明殿學士本官同
簽書四月遷尚書右丞
鄭㲄建炎三年二月自朝散郎御史中丞除端明殿學
士同簽書四月落同字七月卒
滕康建炎三年五月自翰林學士承㫖朝散郎除端明
殿學士簽書七月除資政殿學士同權三省樞密院從
隆祐太后幸洪州
周望建炎三年七月自朝奉大夫兵部尚書除端明殿
學士同簽書九月宣撫荆湖江浙十二月遷同知
張守建炎三年七月自翰林學士承㫖朝奉郎除端明
殿學士同簽書四年四月遷參知政事(案宋史張守自/翰林學士知制)
(誥同簽書在九月參知政事在四年五月此書作/承㫖除同簽書在七月參政在四月與宋史互異)
趙鼎建炎四年五月自翰林學士承㫖朝奉大夫除端
明殿學士簽書十一月罷提舉洞霄宫(案宋史趙鼎自/翰林學士承㫖)
(除端明殿學士簽書十一月罷提舉洞霄宫原本/學士下脱簽書十一月罷六字今據宋史増入)
富直柔建炎四年十一月自奉議郎御史中丞除端明
殿學士朝奉郎簽書紹興元年遷同知
權邦彥紹興二年五月朝議大夫兵部尚書除端明殿
學士簽書八月兼權參知政事三年二月卒
徐俯紹興三年二月自翰林學士承㫖中大夫除端明
殿學士簽書四年五月罷(案宋史徐俯以紹興四年四/月罷簽事此作五月與宋史)
(互/異)提舉洞霄宫
韓肖胄紹興三年七月自中大夫吏部侍郎除端明殿
學士同簽書充大金軍前通問使四年五月罷知温州
(案宋史韓肖胄同簽書在紹興三年五月此作/七月罷在四年正月此作五月與宋史互異)
胡松年紹興四年七月自朝奉大夫吏部尚書除端明
殿學士簽書遷罷年月闕(案宋史胡松年罷簽書/在紹興五年閏二月)
折彥質紹興六年二月自朝議大夫兵部尚書除端明
殿學士簽書兼權參知政事十二月罷提舉洞霄宫
韓肖胄紹興八年十二月自端明殿學士知常州除本
職簽書使大金十年使還罷知紹興府
王倫紹興八年十二月自龍圖閣學士除端明殿學士
同簽書其月罷以本官職留守東京
樓炤紹興九年三月自翰林學士承㫖朝奉郎知制誥
除端明殿學士簽書十年六月丁母憂
何鑄紹興十年六月自御史中丞朝奉郎除端明殿學
士簽書尋出使(案宋史何鑄以紹興十一年十一月除/簽書遂出使金此作十年六月與宋史)
(互/異)十二年五月使還七月兼權參知政事八月罷提舉
江州太平觀
程克俊紹興十二年自翰林學士承㫖朝奉郎除端明
殿學士簽書兼權參知政事十三年二月罷兼權七月
罷提舉江州太平觀
樓炤紹興十四年二月自資政殿學士知紹興府移知
建康府過闕以本官簽書兼權參知政事四月罷提舉
江州太平觀
李文㑹紹興十四年五月自奉議郎御史中丞除端明
殿學士本官簽書兼權參知政事十一月罷(案宋史李/文㑹罷簽)
(書在十二月此作十/一月與宋史互異)落職奉議郎提舉江州太平觀
楊愿紹興十四年十一月自通直郎御史中丞除端明
殿學士朝奉郎簽書兼權參知政事十五年罷(案宋史/楊愿除)
(簽書在十二月此作十一月與宋史/互異罷在十五年十月此失載某月)提舉江州太平觀
李若谷紹興十五年九月自敷文閣直學士朝議大夫
樞密都承㫖除端明殿學士簽書(案宋史李若谷除簽/書在紹興十五年十)
(月此作九月/與宋史互異)十七年正月遷參知政事
何若紹興十七年正月自奉議郎御史中丞除端明殿
學士朝奉郎簽書三月罷提舉江州太平興國宫
詹大方紹興十八年八月自朝奉郎工部尚書除端明
殿學士本官簽書兼權參知政事十一月卒(案宋史詹/大方以紹)
(興十八年九月卒以余堯弼代之即在/是年十月此俱作十一月與宋史互異)
余堯弼紹興十八年十一月自朝散郎御史中丞除端
明殿學士本官簽書兼權參知政事二十年三月遷參
知政事
巫伋紹興二十年三月自朝奉郎給事中除端明殿學
士本官簽書兼權參知政事二十一年四月使大金為
祈請使是嵗還仍兼權參知政事二十二年二月罷落
職(案巫伋除簽書在紹興二十年二月此作三月/罷在二十二年四月此作二月與宋史互異)提舉
太平興國宫
章夏紹興二十二年四月自朝散郎諫議大夫除端明
殿學士本官簽書兼權參知政事十月罷落職提舉太
平興國宫
宋樸紹興二十二年十月自奉議郎御史中丞除端明
殿學士朝奉郎簽書兼權參知政事二十三年十月罷
落職提舉太平興國宫
史才紹興二十三年十月自朝奉郎諫議大夫除端明
殿學士本官簽書兼權參知政事二十四年六月罷落
職提舉太平興國宫
魏師遜紹興二十四年自奉議郎御史中丞除端明殿
學士朝奉郎簽書參知政事十一月罷提舉太平興國
宫
鄭仲熊紹興二十四年十二月自承議郎諫議大夫除
端明殿學士朝奉郎簽書二十五年四月兼權參知政
事五月罷落職提舉太平興國宫
湯思退紹興二十五年五月自承議郎禮部侍郎直學
士院除端明殿學士朝奉郎簽書兼權參知政事八月
罷
蔡懋宣和六年九月自朝議大夫開封尹除中大夫同
知靖康元年遷尚書左丞(案自蔡懋以下至張慤皆紀/宣和以後尚書左右丞諸人)
(姓名及除罷年月而自/宣和六年以前皆闕)
葉夢得字少藴蘇州吳縣人官至尚書左丞在鎮以其
子模將數千人守馬家渡金人果使叛將酈瓊將輕兵
來襲見有備乃去時以屯兵衆嵗費米八十萬斛錢八
百萬緡𣙜貨務所入不足以贍且命夢得兼總四路漕
運時江淮多難甚賴之以勞進觀文殿學士
蔡仲熊濟陽人好學博聞執經議論往往與時宰不合
亦不改操求同歴年方至尚書右丞當時憾其不遇
王璠以尚書右丞為京兆尹自李諒後政條隳弛姦豪
寖不戢璠頗修舉政治有名進左丞
王安中字履道號初寮道人宣和中為翰林學士遷尚
書右丞安中文學稱于時靖康中坐累謫象州館于謝
氏之扶疎堂又建炎間貶道州司户避冦寓臨賀有和
李師中布水寺詩及稽古閣墨蹟
李綱為尚書右丞上欲親征命綱為東京留守以李棁
副之時宇文粹中扈從東幸綱建議守城罷親征辛未
上登宣徳門親勞問將士命李綱吳敏撰數十語示金
人犯順欲危宗社決策固守各令勉勵之意俾閤下官
宣讀一句將士聲喏須臾六軍皆感泣于是固守之議
始決乃以綱為親軍行營使二月罷後三日士庻伏闕
言綱不當罷復除尚書右丞都大提舉京城四壁守禦
使
張慤建炎元年六月自中大夫户部尚書除本官同知
至十一月遷尚書右丞
忻州地震災異數見時陳堯佐與王隨同在相位諫官
論政事錯繆由宰相不得人堯佐亦先自援漢故事數
上章請行策免下制曰適因災異繼有奏陳慮煩宰制
之勤宜錫都俞之命從優禮云
曾布與韓忠彥同輔政忠彥既罷相而布亦力請去位
乃有是命未幾臣僚論列布與宦官閻守懃等相交結
使門人李士京通道密語暨陛下發揮睿斷斥逐守懃
是時布在公堂忽覺驚駭失色曰昨日見李士京來不
言及今日何遽如此又聞金山登雲門外下鼻唐地嘗
有讖記遂諷金山寺僧獻其地又以常住地不可買遂
面欺乞令潤州估價買之王防獻賄于其子紓納妾以
事之布亦薦用朱彥任府界提㸃日朝廷便錢往京西
紓與布之婿吳則禮攬客人便錢所得息錢甚多彥以
此速進陛下深察其奸終以必去而不疑可謂有人主
之英斷矣及其既去則譽以美詞寵以要職罪狀未著
天下惘然于是落職提舉亳州明道宫太平州居住又
責授賀州别駕衡州安置二年又責授亷州司户參軍
(案前條不著年月此條首云乃有是命末云二年又責/授則原本必有元年罷相之文而傳寫脱去且陳堯佐)
(王隨罷相在景祐五年三月韓忠彥曽布罷相在/崇寧元年五月乃錯置建炎後皆由傳寫淆亂)
興化軍仙遊人陳瓘因朝㑹見蔡京視日久而不瞬嘗
以語人曰京之精神如此他日必貴然矜其稟賦敢敵
太陽吾恐此人得志必擅私逞欲無君自肆矣尋居諫
省遂攻其惡京聞瓘言因所親以自解且致情懇而以
甘言啖瓘瓘使答之曰杜詩所謂射人先射馬擒賊必
擒王不得自已也于是攻之愈力草四章將上㑹聞隔
對不得見乃悉繳而奏之(案宋史瓘以論皇太后預政/因罷監揚州糧料院瓘出都)
(門繳四章上/之與此互異)其奏曰紹聖之初哲宗之意本無適莫章
惇雖挾功自恣然其初猶有兼取元祐之意京自成都
而來與其弟卞共毁宣仁共欺哲宗京之得售其説自
役法始從大改役法以後事事無不大改兄弟同朝塤
篪相和無有一事不如其意當此之時不以所聞神考
聖訓告于哲宗至于今日然後引所自書實録以為證
驗倡為不經之論而欲遷神考于西宫其為矯誣可謂
明矣京以矯誣之筆妄増實録之事以矯誣之舌偽造
神考之訓朝廷用矯誣之言而輕改宗廟信矯誣之説
而力沮言者臣恐自此矯誣之人無復忌憚矣今朝廷
大政又皆委曲遷就而為一京之地公議洶洶人不敢
言京當紹聖之初與其弟卞俱在朝廷導贊章惇共作
威福卞則隂為謀畫惇則果斷力行且謀且行者京也
哲宗篤于繼述一于委任事無大小信惇不疑卞于此
時假繼述之説以主私史惇于此時因委任之篤自明
己功京則盛推安石之聖過于神考以合其弟又推定
策之功毁蔑宣仁以合章惇惇之矜伐京為有助卞之
乖悖京實贊之當此之時言官常安民屢攻其罪京與
惇卞共怒安民協力排陷斥為姦黨而孫諤董敦逸陳
次升亦因論京相繼黜逐哲宗晚得鄒浩不由進擬寘
之言路浩能㤀身徇國京又因其得罪從而擠毁是以
七年之間五害言者凡所施行得以自恣遂使當時之
所行皆為今日之所改卞之尊紹王氏知有安石豈知
有神考知有金陵豈知有京師絶滅史學一似王衍重
南輕北分裂有萌臣之痛心黙憂非一日也陛下融㑹
南北去卞不疑然而京尚未去人實憂之兄弟一心皆
為國害一去一留失政刑矣熙寧之末王安石呂惠卿
紛爭以後天下之士分為兩黨神宗患之于是自安石
既退惠卿既出之後不復用此兩人而兩門之士則皆
兼取而竝用之也當時天下之士初有王黨吕黨而朋
黨之禍終不及于朝廷者用此術耳自京卞用事以來
牢籠薦引天下之士處要路得美官者不下數百千人
其間才智藝能之士可用之人誠不為少若京去朝廷
則私門之士數百千人者皆為朝廷之用矣京在朝廷
則皆蔡氏之黨也然則消黨之術惟在去京而己國家
内外無事一百四十年矣至于保養隂邪必成心腹之
患瓘又論哲宗實録不當止以蔡京兼修疏奏上甚感
其言密賜瓘黄金百兩(案宋史瓘以上書明宣仁誣謗/事賜黄金百兩后亦令勿遽去)
(畀十僧牒為行裝改無為/軍與此所載詳略互異)上謂輔臣曰瓘言事極不可
得暫貶亦不久前日遣人以金百兩賜之瓘受賜泣下
布曰陛下待遇如此宜其感泣也元符三年十月京遂
以翰林學士承㫖出知永興軍至是除尚書左丞京執
政凡二月而相
王黼上章乞骸骨曰陛下用臣不為不盡任臣不為不
専縁臣薄祜取戾隂陽内積憂虞外傷疲弊捫心自悼
弔影興嗟獲戾天人莫之可逭儻許盡還印綬退即里
居脱身于風波洶湧之中收功于桑榆衰蹇之域人非
鬼責少緩顛隮永言此恩是為終惠詔依所乞守本官
致仕應得恩禮朝謁人從等並依蔡京例仍給節度使
俸從優禮也黼當國之久専權稔惡中外畏之無敢言
者及是太上皇覺悟罷其政事天下稱快
　
　
　
　
　
　
　
　
　
　
　
　
　
　
　宋朝事實卷十
欽定四庫全書
　宋朝事實卷十一
　　　　　　　　　　　　　宋　李攸　撰
　　儀注一
太祖乾徳元年將有事于南郊為壇于城南南薫門外
徑五丈髙九尺四成(案四成原本誤作四出攷宋史禮/志壇舊制四成一成二十丈再成)
(十五丈三成十丈四成五丈成髙八尺一寸此書言徑/五丈指一成而言徑為五丈則四圍為二十丈然不及)
(宋史之詳又髙九尺與宋史言/八尺一寸者不合附註備攷)帝致齋于便殿屏葷茹
前一日上服衮冕備大駕鹵簿宿齋于青城上御青城
門觀奏嚴夜設警場用鼓吹一千二百七十五人奏嚴
用金鉦大角大鼓樂用大小横吹觱篥笳笛角手歌六
州十二時每更三奏之
導引二首　和調玉燭睿化著鴻明緹管一陽生郊禋
盛禮燔柴畢旋軫鳳皇城森羅儀衛振華纓載路溢歡
聲皇圖大業超前古垂象泰階平　嵗時豐衍九土樂
升平當寰海澄清道髙堯舜垂衣治日月竝文明嘉禾
甘露登歌薦雲物煥祥經兢兢夕惕持謙徳未許禪云
亭
六州　嚴夜警銅史漏遲遲清禁肅森陛㦸羽衛儼皇
闈角聲厲鉦鼓收宜金管成雅奏逐次逶迤薦蒼璧郊
祀神祇屬景運純熙京坻豐衍羣材樂育諸侯述職盛
徳服蠻夷(原註/和聲)殊祥萃九苞丹鳳來儀為膏露降和氣
洽三秀煥靈芝鴻猷播史冊相輝張四維卜世永固丕
基敷𤣥化蕩蕩無為合堯舜文思混并寰宇休牛歸馬
咸偃革蹈詠慶昌期
十二時　承寳運馴致隆平鴻慶被寰瀛時清俗阜治
定功成遐邇詠由庚儼郊祀文物聲明天正星拱奉嚴
蹕布羽儀簪纓宸心䖍潔明徳播惟馨動蒼冥神降享
精誠(原註/和聲)燔柴十萬乗移天仗肅鸞輅旋衡千官雲擁
羣后輸誠玉帛旅明庭韶濩薦金奏諧聲集休享皇澤
浹黎庻普率洽恩榮仰欽元后睿聖貫三靈萬邦寧景
貺愈駢臻
鹵簿使張昭又上言準舊儀鑾駕將出宫入朝赴南郊
宿齋之辰皆有夜警晨嚴之制奏嚴之設本縁警備事
理與作樂全殊況齋宿之夜千乗萬騎宿于儀仗之中
茍無鼓漏之徼巡何警衆多之耳目其宫門廟門南郊
夜警晨嚴之制望依舊制施行詔從之
太祖乾徳元年八月六日太常禮院言南郊壇衆星位
版并刻漏時辰司天臺應奉豫申嚴辦從之太宗淳化
四年五月三日吏部侍郎陳恕言郊壇祭祀其神位席
褥望自今並委逐司長官封送祀所禮畢監祭使封還
從之
太祖乾徳元年將有事于南郊司天監新定從祀星辰
圖上之中書門下詳定祀昊天上帝儀設皇地祇之位
從祀五方五帝日月五星中官外官總六百八十七位
(案原本五帝下脱日月二字五星下脱/中官外官四字今據宋史禮志増入)有司議請以僖
祖升配昊天上帝太常少卿張昭請以宣祖崇配詔從
之(案宋史禮志張昭議曰隋唐以前雖追立四廟或六/七廟而無偏加帝號之文梁陳南郊祀天皇配以皇)
(考北齊圜丘祀昊天以神武升配隋祀昊天于圜丘以/皇考配唐貞觀初以髙祖配圜丘梁太祖郊天以皇考)
(烈祖配恭惟宣祖皇帝積累勲伐肇基王/業伏請奉以配享從之此書不載其議)
乾徳元年將有事于南郊禮儀使陶穀建議取天文大
角攝提列星之象作攝提旗及北斗旗二十八宿旗十
二辰旗龍墀十三旗五方神旗五方鳳旗四瀆旗于時
有貢黄鸚鵡白兔及馴象又作金鸚鵡玉兔馴象旗帝
又詔别造大黄龍負圖旗一黄龍負圖旗一(案宋史禮/志無黄龍)
(負圖旗一六字但以下二十一旗數之則大黄龍負圖/旗外又有黄龍負圖旗觀下文云大黄龍負圖旗陳于)
(明徳門前餘二十旗悉立于宿頓宫則/此本二旗而宋史刪去可以證其闕)大神旗六日旗
一月旗一君王萬嵗旗一天下太平旗一獅子旗二金
鑾旗一金鳳旗一五龍旗五二十一旗皆有架南郊用
之大黄龍負圖旗陳于明徳門前餘二十旗悉立于宿
頓宫前遇朝㑹冊禮亦皆陳于殿庭牙門旗赤質錯采
為神人象中道前後各一門左右道五門門二旗金節
制黒漆竿上施圓盤周綴紅絲拂八層黄繡龍袋籠之
幢制如節而五層韜以袋繡四神隨方色朱漆柄取曲
禮行前朱鳥而後𤣥武左青龍而右白虎之義絳麾如
幢止三層紫羅囊䝉之黄麾古有黄朱纁三色所以指
麾也漢鹵簿有前黄麾䕶駕御史宋制絳帛為之如幡
錯采成黄麾字下繡交龍朱漆竿金龍首上垂朱絲小
葢幡本幟也貌幡幡然有告止傳教信幡(案原本脱教/字今據宋史)
(儀䘙志/増入)皆絳帛錯采為字上有朱絲小葢四角垂羅文
佩繋龍頭竿上有錯采字下告止為雙鳳傳教為雙白
虎信幡為雙龍又有絳引幡制頗同此作五色間暈無
字兩角垂佩氅為四角小葢每角垂朱佩間以朱絲周
綴五色帶繡雲龍孔雀白鵝有三色之别繋龍頭竿竿
制如㦸(案宋史儀衞志氅本緝鳥毛為之唐有六色孔/雀大小鵝毛鷄毛之制後志云今制有青緋皂)
(白黄五色工有朱葢下垂帶帶繡禽羽末綴金鈴青則/繡以孔雀五角葢緋則繡以鳳六角葢皂則繡以鵝六)
(角葢白亦以鵝四角葢黄則以鷄四角葢每角綴垂佩/掲以朱竿上如㦸加横木龍首以繋之與此書互冇詳)
(畧/)王公所給幢黒漆柄紫綾袋節韜以碧玉麾以紫綾
袋餘制同范質與禮官議(案宋史范質與禮官議郊祀/輿服之制在建隆四年此書)
(失載/年月)道駕官服袴褶之衣按袴褶衣其制度所起先儒
皆無其説惟開元雜禮五品以上通用細綾及羅六品
以下服小綾褶衣其色隨本品綬色(原註褶衣/即複衣也)又按諸
王朱綬四采赤黄縹紺赤即朱也以純朱為地更次第
輕入黄白青汁内染之共為四采亦謂之朱褶一品緑
綟綬四采緑紫黄赤(原註綟即綠也/是草之綠色)以綠為地亦謂之
綠綟綬褶二品三品紫綬三采紫黄赤謂之紫褶其衣
身領袖袂請依今制又按令文武弁金飾平巾幘簪導
紫褶白袴玉梁珠寳鈿帶鞾騎馬服之金飾即金附蟬
也附蟬之數一品九蟬二品八蟬三品七蟬四品六蟬
五品五蟬又令文武弁平巾幘侍中中書令散騎常侍
加貂蟬侍左者右珥侍右者左珥(案宋史輿服志侍左/者左珥侍右者右珥)
(與此/互異)又開元雜禮導駕官竝朱衣冠履依本品朱衣今
之朝服也然自一品至三品並用四入之朱為衣乃協
上下之文異絳繒之色又令文三品以上紫褶五品以
上緋褶七品以上緑褶九品以上碧褶並白大口袴起
梁帶烏皮鞾看詳籠巾籠冠平巾與武弁大冠其名雖
殊本是一物製同而飾别蓋以官品為差其幘戴在籠
冠下今請造袴褶如今制其起梁帶形制檢尋未獲欲
乞以革帶代之奏可又令博士檢緋紫裲襠制度按開
元禮武臣陪位大仗加□蛇裲襠如袖無身以覆其膞
胳(原註胳音各/蓋掖下縫也)從肩領覆臂膊共一尺二寸又按釋文
玉篇云其一當胷其一當背謂之兩當今詳裲襠之制
其領連所覆膊胳其一當左膊其一當右膊故謂之起
膊今請兼存兩説擇而用之是嵗造裲襠遂用當胷背
之制
乾徳元年將有事于南郊于是范質上言三公祭服舊
皆畫升龍請令禮官檢尋故事按三禮三公毳冕無龍
章上公衮冕二品鷩冕又周禮言上公衮冕九旒以五
采繩貫五采珠旒長九寸每寸以珠玉瑱其衣𤣥色五
章山龍華蟲火宗彛畫于衣其裳朱色四章藻粉米黼
黻繡于裳又按令文旒並貫青色珠青纊其珠及充纊
今請依令文青色之制詔從之遂改製焉
淳化四年正月辛邜合祭天地圜丘以宣祖太祖皇帝
同配有司因請孟春祈穀孟冬神州地祇季秋大饗明
堂請以宣祖配冬至祀昊天夏至祀皇地祇孟夏雩祀
請以太祖配從之(案宋史淳化四年以宣祖太祖並配/圜丘禮儀使蘇易簡請郊祀圜丘奉)
(宣祖太祖同配其常祀祈穀神州地祇明堂以宣祖配/圜丘北郊雩祀以太祖配奏可此以下三條從事實類)
(苑採出而字句多訛/缺復據宋史訂正)
太宗將南郊彗星見宰相趙普召檢討杜鎬問之鎬曰
當祭日食猶廢祭謫見如此罷祀不疑遂從其説至煕
寧五年將郊而河決神宗問輔臣曰議者以河決地震
不當郊王安石曰古者年不順成八蜡不通八蜡小祭
或可以變異廢上帝之祭乃祭之大者恐不宜如此上
亦以為然
建隆四年太常博士和峴奏唐以前寅日蜡百神卯日
祭社宫辰日臘饗宗廟開元定禮三祭皆于臘辰以應
土徳聖朝火徳合以戌日為臘而以前七日辛卯便行
蜡禮恐未為宜下太常議而請蜡百神祀社稷饗宗廟
同用戌臘日(案以上各條皆郊祀之儀此係蜡臘/擇日故以類從不復以時代為先後)
仁宗慶厯四年十月壬辰太常禮院言新修禮儀並據
通禮而郊廟舊儀所設罇罍之數乃與通禮不同南郊
配帝位舊誤著罇二山罍二今宜如通禮犧罇之次益
以象罇二其下壇午階之東舊設象罇二壺罇二山罍
二今宜如通禮増山罍為四每太廟室舊設斚彞一黄
彝著尊二今宜如通禮用斚彝一黄彝一犠罇一象罇
二山罍二仍于堂下階間及設壺罇二山罍二從之仁
宗景祐二年十一月十一日詔訪聞祀天地社稷宗廟
簠簋籩豆祭器多是損壊收掌不得嚴潔令太常禮院
相度修整不堪者别引創造淨潔處置庫收盛
封禪　帝每道經險峻必降輦徒步所司議増侍衛皆
郤之導從者或至疲頓而帝辭氣益壯侍臣莫不瞻悚
至回馬嶺以天門斗絶給從官横板選親從卒推引而
上(原註板之制長三尺許兩端施/綵帛上則施于背下則施于臆)衛士皆給釘鞵上至
御幄命近臣觀玉女泉及古碑前一夕山上大風裂帟
幕遲明未巳及上之至天氣温和纖羅不動祥光瑞雲
交相輝映辛亥設昊天上帝位于山上圜臺太祖太宗
配帝位于東方西向北上側向以申祖宗恭事之意設
五方帝日月天皇大帝北極神座于山下封祀壇之第
一等青帝于卯陛之比赤帝于午陛之東黄帝于午陛
之西白帝于酉陛之南黒帝于子陛之西大明于卯陛
之南夜明于酉陛之北天皇大帝于戌陛之北北極于
丑陛之東席皆以藁秸上加席褥設五星十二辰河漢
及内官五十四座于第十有二陛之間各依方面几席
皆内向其内官北斗于未陛之東天一太一皆在北斗
之東五帝内座在亥陛之西帝座在卯陛之北又設二
十八宿及中宫一百五十八座于第三等其二十八宿
及大角攝提太微太子明堂軒轅三台五車諸王月星
織女建星天紀等一十六座並差在外位前又設外官
一百六座席位于内壝之内又設衆星三百六十座席
位于内壝之外各依方次十有二陛之間席皆以莞所
司陳寳及嘉瑞等于樂縣之北東西廂玉昊天上帝以
蒼璧青帝以青珪赤帝以赤璋白帝以白琥黒帝以𤣥
璜黄帝以黄琮日月以珪璧幣昊天上帝幣以蒼地祗
幣以黄配帝幣以白五天帝日月内官以下各從其方
之色各長一丈八尺又方丘玉幣皇地祇以黄琮其幣
以黄神州以兩圭有邸其幣以𤣥配帝之幣以白封祀
壇内官五十四座中官一百五十八座外官一百六座
社壇嶽鎮海瀆以下一十八座依南郊隨方色用幣正
位配位依南郊各位犢一羊一豕一五方帝每位羊一
豕一日月神州每位羊一豕二從祀七百三十七位羊
豕每位使肉二段計使一千四百七十四段上服衮冕
侍中奏中嚴少頃又奏殿中監進鎮圭皇帝出次盡屏
導衛減去拂翟燭籠前導亦徹去上至幄殿登歌樂作
用高安之曲禮儀使引皇帝就褥位西向樂止禮儀使
奏請皇帝再拜拜訖禮生贊拜在位羣臣皆再拜次禮
儀使引皇帝詣罍洗樂作侍中跪取匜盥沃水皇帝搢
圭盥手門下侍郎進帨巾皇帝帨手訖樂作解劔脱舄
如常儀禮儀使贊引皇帝升幄殿樂作降神用禮安之
曲皇帝自午陛升詣昊天上帝正座前禮儀使奏請皇
帝再拜上香進酒貢幣俯伏興再拜中書侍郎讀玉冊
維大中祥符元年嵗次戊申十月戊子朔二十四日辛亥
嗣天子臣徳昌敢昭告于昊天上帝臣嗣膺景命昭事
𤣥穹昔太祖揖讓興邦(案興邦宋史/禮志作開基)太宗憂勤致治肅
清寰海(案肅清宋/史作廓清)混一車書升中告成猥延積慶(案此/二句)
(宋史作固抑升/中以延積慶)元符錫祚衆寳效祥異域咸懐豐年屢
應䖍修封祀祈福黎元謹以玉帛犧牲粢盛庻品備茲
禋燎式薦至誠皇伯考太祖皇帝啟運立極英武聖文
神徳𤣥功大孝皇帝皇考太宗至仁應道神功聖徳文
武大明廣孝皇帝配神作主尚饗次詣太祖皇帝配座
前行禮玉冊文(案太祖太宗玉冊文宋史/禮志並失載此足補其闕)維大中祥符
元年嵗次戊申十月戊子朔二十四日辛亥孝子嗣皇
帝臣徳昌敢昭告于皇伯考太祖啟運立極英武聖文
神徳𤣥功大孝皇帝恭以在昔昊穹顧懐聖神開統救
衰五代先徳後刑平亂四方有征無戰荆湘請覲巴蜀
知歸海隅既同江左亦服臣猥以孱眇祗荷慶靈再炳
元符誕彰休應封祀喬嶽陟配上𤣥䖍舉典章敢祈昭
格謹以制幣犧牲粢盛庻品式伸嚴配侑神作主尚饗
次詣太宗皇帝配座前行禮玉冊文維大中祥符元年
嵗次戊申十月戊子朔二十四日辛亥孝子嗣皇帝臣
徳昌敢昭告于皇考太宗至仁應道神功聖徳文武大
明廣孝皇帝恭以欽明御宇𤣥徳應天撫泉浙之强雄
除并汾之負固誕敷景化聿致太平儀抑升中功遵不
宰臣猥承積慶獲荷鴻休時臻太和屢惟稔嵗大錫遐
祚再炳元符紀號名山永揚徽烈謹以制幣犧牲粢盛
庻品式伸嚴配侑神作主尚饗封祀玉牒文維大中祥
符元年嵗次戊申十月戊子朔二十四日辛亥有宋嗣
天子臣徳昌敢昭告于昊天上帝運啟大同惟宋受命
太祖開階(案開階宋/史作肇基)功成治定太宗膺圖重熙累盛粵
惟沖人丕承列聖(案宋史此句下有寅恭/奉天憂勤聼政二語)一紀于兹四
隩來暨𤣥貺殊尤元符章示(案宋史此句下有儲慶/發祥清淨可致二語)時
和年豐羣生咸遂(案宋史此句下有仰荷/顧懐敢忘繼志二語)僉議大封聿
伸昭事躬陟喬嶽對越上𤣥(案宋史此句下有率禮祗/肅備物吉蠲以仁守位以)
(孝奉先/等語)祈福下民侑神奉先天禄無疆靈休允迪萬葉
其昌永保純錫禮儀使贊引皇帝復褥位亞獻終獻行
事宰臣以下分祀羣神訖皇帝飲福酒攝中書令王旦
跪稱天賜皇帝太元神策周而復始永綏兆民送神上
詣昊天上帝座前封玉匱太祖太宗座前封金匱還立
石䃭南攝太尉王旦奉玉匱于䃭中有司徹饌燔燎將
作監率工人封石䃭畢禮儀使跪奏禮畢前導皇帝歸
幄殿佩劔納舄樂作殿中監跪受鎮圭皇帝至御幄樂
止司天跪奏慶雲繞壇月有黄輝氣宰臣率從官稱賀
即日還仗奉髙宫壬子禪祭社首山如封祀之禮禪祭
皇地祇玉冊文維大中祥符元年嵗次戊申十月戊子
朔二十五日壬子嗣天子臣徳昌敢昭告于皇地祇無
私垂祐有宋肇基命惟天啟慶賴坤儀太祖神武威震
萬㝢太宗聖文徳綏九土臣恭膺寳命纘承丕緒穹昊
降祥靈符下付景祚延鴻祕文昭著八表以寧五兵不
試九穀豐穰百姓親比方輿所資涼徳是愧溥率同詞
縉紳叶議因以時巡亦既肆類躬陳典禮祗事厚載致
孝祖宗潔誠嚴配以伸大報聿修明祀本支百世黎元
受祉謹以玉帛犧牲粢盛庻品備茲禋祀式表至誠皇
伯考太祖啟運立極英武聖文神徳𤣥功大孝皇帝皇
考太宗至仁應道神功聖徳文武大明廣孝皇帝配神
作主尚饗上至山下服靴袍步出大次侍臣言山路險
滑請乗步輦上曰接神在邇敢不徒行前夕隂晦風勢
勁猛不能燃燭及行事風頓止天㝢澄霽燭燄凝然不
動封石䃭訖紫氣䝉壇法駕還奉髙宫日重輪五色雲
見鼓吹振作觀者塞路萬嵗之聲震動山谷配座金匱
迴日奉置太廟本室上作登泰山謝天地述二聖功徳
銘初王欽若言唐高宗𤣥宗二碑之東石壁南丘平峭
欲即崖成碑以勒聖製上曰朕之功徳故無所紀若須
撰述不過謝上天敷佑叙祖宗盛美是日幸仁聖天齊
王炳靈公廟岱嶽觀王母池宜福寺青帝君觀天貺殿
靈液亭改上泰山奉髙宫曰㑹真宫増葺室宇選道士
住持焚修仍給供具物放國朝以來天下所獻珍禽奇
獸悉縱于山下
癸丑御朝覲壇肆赦(案此赦文東都事略/及長編宋史俱失載)門下式觀邃
古眇覿前王功成治定之餘時和嵗豐之際三靈孚佑
萬㝢宅心則攷登封降禪之文率建顯垂鴻之禮無懐
而下間封祀于崇巒開元以來曠講求于徽典時更五
代運應千年當聖祖之開基肇平郊壘暨神宗之制作
益固邦基升喬嶽以未遑謂沖人之克嗣肆予纂紹每
務精勤動經畫于永圖庻奉承于先志顧惟寡徳素昧
王猷遵奕世之貽謀承慶靈之逺及屬以五兵銷偃四
海澄清良民合歸厚之風嘉榖茂重華之嵗荷洪符之
昭錫示大厯以無疆允叶昌期實繁靈眷葳蕤絶瑞覺
倍輿情是用承列聖之垂休徇衆臣之勤請聿崇大報
躬造神區文物聲明具陳于法駕豆籩珪幣悉奉于彞
章紫壇伸嚴配之儀玉檢視封崇之制諒三神之降鑒
伊百福以潛臻輯瑞班朝率從肆覲省方問俗用慰來
蘓遵王度以無愆展國容而有耀既被紛綸之景貺宜
覃渙汗之洪恩冀與羣生共膺遐嘏可大赦天下云云
於戲升中展采曠古之盛儀尊祖配天哲王之洪範既
周旋而集事諒中外以咸歡載省眇躬獲成大禮猥當
殊慶愈勵深衷思廣聼于嘉謀貴同裨于闕政更賴朝
廷勲舊藩輔親賢逮諸文武之臣共立忠勤之效式扶
昌運永保丕休
是日上有黄氣如匹素五色雲如葢紫氣翊仗是夕次
中牟縣辛丑過訾村設幄殿奉置三陵神主上鞾袍拜
哭奠獻是夕晴霽始就次蒼煙白露赴陵上俄覆神幄
禮畢乃散咸以為上哀慘所感(案此以下為真宗大中/祥符四年二月幸西京)
(祀汾隂后土之儀原本不/載年月今依宋史序訂)
是日帝召近臣登延慶亭南望仙掌北瞰龍門自宫至
脽上列植嘉樹六師環宿行闕旌旗帟幕照耀郊次帝
眺覽久之
先是脽上多風及行禮頓止黄氣遶壇月重輪衆星不
見惟大角光明
上登鄈丘亭視汾河望梁顧左右曰此漢武帝泛樓船
處也一時之樂垂于千古即日還奉祇宫鼓吹振作紫
氣四塞觀者溢路民有扶老攜幼不逺千里而至者咸
感泣言曰五代以來此地為戰場今乃獲覩天子巡祭
實千載一時之幸
赦文門下為人倫之紀律禮曰天經著王者之誠明祀
惟大事凡致恭于幬載求介福于黎元已建圜封是崇
方澤攷乾元之設象配乾健以同符厚徳無疆柔祇定
位矧髙脽之靈境有前古之嚴祠誕集祺祥薦從禋瘞
登隆祭典焜燿國容歴五運以下衰曠六飛之戾止顧
予菲徳叨纂慶基欽燕翼之貽謀荷豐融之敷祐既無
文而咸秩顧墜典以交修多愧眇沖獲遵盛美率由勤
請勉徇輿情慰蒲津佇望之民奉鄈上親祠之事百神
幽贊九服駿奔嘉瑞必升靈休允答遂涓良日式展鴻
儀務極洗心以申精意薦豆籩而惟潔奠琮帛以斯嚴
禮樂相資神祇胥悦集顧懐之殊貺契茂育之𤣥功是
用周覽時風肆覲西后輯瑞圭而成列羅琛貢以充庭
和氣沖融頌聲洋溢肇迎嘉慶適鍾神賜之祥均被華
夷宜廣雲行之施可大赦天下云云於戲龐洪之慶既
浹于八區眷佑之靈普臻于兆庻更賴宗親勲舊文武
忠良罄同徳之端誠贊卜年之景祚庶期寰宇永洽純
熙是行塗中屢有甘澤之應皆夕降晨霽從官衛兵無
沾霈之患又農事方興耕民懽抃相屬
三月駐蹕西京陳堯叟李宗諤來朝堯叟奏曰臣等供
使職日面奉宸㫖今之祀事皆為蒸民如不擾人集事
即副朕意臣等自經度訖于禮成凡土木工三百九十
萬餘止役軍士至于輦送芻糧供億頓置亦未嘗科率
編民上稱善久之始雍熙初議封禪特命翰林學士扈
䝉宋白賈黄中右散騎常侍徐鉉兵部員外郎張洎太
常丞吕端殿中丞韓頊詳定儀注真宗東封命翰林學
士杜鎬待制陳彭年與禮官同撰儀注至是祀汾隂亦
如之
　
　
　
　
　
　
　
　
　
　
　宋朝事實卷十一
欽定四庫全書
　宋朝事實卷十二
　　　　　　　　　　　　　宋　李攸　撰
　　儀注二
國初因唐與五代之制文武官毎日赴文明殿(原註即/文德殿)
正衙常參宰相一人押班五日起居即崇德長春二殿
(原註崇德即紫/宸長春即垂拱)中書門下為班首其長春殿常朝則内
侍省都知押班率内供奉官以下并寄班等先起居次
客省閤門使以下(原註呈/進目者)次三班使臣(原註節度觀察/防禦團練刺史)
(等子弟充供奉官侍禁殿/直有㫖令預内朝起居者)次内殿當直諸班(原註殿前/指揮使左)
(右班都虞候内殿直散員/散指揮散都頭金鎗班等)次長入祗候東西班殿侍次
御前忠佐次殿前都指揮使率軍校至副指揮次駙馬
都尉(原註任刺史以/上者綴本班)次諸王府僚次殿前都軍使都頭
次皇親將軍以下至殿直次行門指揮使率行門起居
(原註以上並/内侍贊喝)如傳宣前殿不坐即宰相樞宻使文明殿
學士三司使翰林樞密直學士中書舎人三司副使知
起居注皇城内監庫藏朝宫諸司使副内殿崇班供奉
官侍禁殿直翰林醫官待詔等同班入次親王次侍衛
親軍馬步軍都指揮使率軍校至副都指揮使次使相
次節度使次統軍次兩使留後觀察使次防禦團練使
刺史次侍衛馬軍歩軍使都頭起居畢見謝班入如御
崇德殿即樞宻使以下先就班俟升坐(原註諸司使副/以下至殿直分)
(東西對立/餘皆北向)宰相參知政事最後入(原註以上並/閤門贊喝)日止再
拜朔望及三日假即樞宻使以下皆舞蹈
建隆三年三月重定合班儀升六曹侍郎在給事舎人
之上郎中在補闕之上員外郎在拾遺之上節使在六
曹侍郎之上中書侍郎之下故事京兆省官為侍從班
五品押南省四品六品押南省五品節使在諸司三品
之下至是改焉(案文獻通考載合班圖/于朝儀後可與此互證)十月賜文武常
參官冬服累朝止賜將相翰林學士諸軍大使至是太
祖曰冬服不及百官甚無謂也故賜之
乾德元年閏十二月詔一品致仕官曽帶同平章事者
毎遇朝會宜綴中書門下班是時太子太師致仕侯益
等來陪祀故有是詔
淳化二年十二月太宗御文德殿羣臣入閤禮畢賜百
官廊下飱唐制朔望天子御宣政殿受百官起居諸司
奏事仗衛如式敬宗始于紫宸為入閤之儀五代以來
禮容多闕至是始復舊
三年正月太宗御朝元殿受賀禮畢改服通天冠絳紗
袍升殿羣臣上壽國朝以來元正冬至朝賀御正殿即
以退御大明殿羣臣常服上夀奏教坊樂至是始約開
元禮皆以法服設宫懸萬舞酒三行而罷
大宴羣臣于廣德殿分設宰相使相三師三公參知政
事東宫三師僕射學士御史大夫中丞三少尚書常侍
賓客太常宗正卿丞郎給事諫舎節度兩使留後觀察
防禦團練刺史上將軍都指揮使坐于殿上文武四品
以上知雜御史郎中郎將禁軍都虞候坐于朶殿餘升
朝官諸軍頭都頭以上諸蕃進奉使諸道進奉軍將以
上分坐于兩廊宰相使相坐以繡墩(原註曲宴行/幸用杌子)參知
政事以下用二蒲墩花毬(原註曲宴樞宻使副使並同/  案花毬宋史禮志作罽毯)
軍都指揮使以上用一蒲墩自朶殿而下皆緋緣氈條
席殿上器用金餘以銀其日樞密使以下先起居訖當
侍立者升殿宰相率百官入宣徽閤門通唱致詞訖宰
相升殿進酒各就坐酒九行毎上舉酒羣臣立侍次宰
相次百官舉酒或傳㫖命釂即皆搢笏起飲再拜(原註/曲宴)
(多令/不拜)或上壽朝㑹止令滿酌不勸中飲更衣賜花有差
宴訖舞蹈拜謝而出太平興國後止設春宴雍熈三年
後常以暮春召近臣賞花釣魚于苑中三館之職皆預
淳化四年令京官兼館職者並預大宴咸平三年始備
設春秋大宴五年十二月詔凡内宴宗正卿令升殿坐
班次依合班儀又以翰林學士梁灝請春秋大宴小宴
賞花行幸次為四圖頒下閤門遵守(案宋史禮志春秋/季仲及聖節郊祀)
(藉田禮畢廵幸還京凡國有大慶皆大宴天聖後大宴/率于集英殿次宴紫宸殿小宴垂拱殿若特㫖則不拘)
(常/制)天禧四年從集賢院祖士衡言大宴將更衣羣臣下
殿然後更衣更衣後再坐則羣臣班于殿庭候上升坐
起居謝賜花再拜升殿(案文獻通考有大慶/殿再坐上壽立班圖)
初入面西躬候通銜位姓名訖引當殿贊喝兩拜搢笏
舞蹈三拜不起奏聖躬萬福喏贊又再拜喝祗候出如
喝有敕賜酒食更兩拜搢笏舞蹈三拜訖祗候差遣見
引當殿立躬喝兩拜隨拜山呼奏聖躬萬福喏喝祗候
平身立俟喝謝恩兩拜隨拜山呼(案此條不著某年所/定某處儀注與文獻)
(通考宋史禮志所載常朝起居入閤賜宴/諸儀互有異同疑原本尚詳傳冩闕之)
唐王及善曰中書令可一日不見天子乎太祖開寶九
年以中外無事始詔旬假日不坐然其日輔臣猶對于
後殿問聖體而退至道三年三月二十九日旬假是日
太宗猶對輔臣至夕帝崩李南陽永熈挽詞曰朝憑玉
几言猶在夜啓金縢事已非時稱佳作至真宗朝旬假
輔臣始不入寳元中西事方興假日視事慶厯初乃如
舊
諸蕃入朝皇朝之制西北蕃部及契丹髙麗東南蠻西
南夷及諸外蕃國来貢者並對于崇徳殿契丹使捧書
函入殿庭北向鞠躬閤門使降受升殿以進内侍都知
受而啓之通事舎人導使者升殿代其主跪問聖躬上
令内侍都知報問之皆通事傳譯畢乃降階西向通名
起居舞蹈賜冠帶器幣鞌勒馬上親宴其使于内殿他
國使或止就長春殿皆于殿庭北向跪奉表函通事舎
人受以進南蠻東夷西南夷海外蕃國西北蕃部對訖
復引對于崇政殿(案宋史禮志凡外國使至及君長來/朝皆宴于内殿開寳八年宴契丹使)
(于長春殿太平興國三年宴契丹使諸國蕃客于崇德/殿以契丹使來賀故也景德澶淵會盟以來始定儀注)
(引對于崇德殿宴使于長春殿至政和五禮新儀則朝/見賜宴朝辭皆于紫宸殿假日皆于崇政殿諸國不及)
(也此書所載葢/據宋初之制)有善本國歌舞者令奏之契丹髙麗交
阯使歸赴内朝奉辭皆于崇德殿其契丹使召升殿授
書他國書皆有司付之其賜物有差真宗景德後契丹
請盟毎使至遣官為接伴館伴使副使舎于都亭驛班
在上將軍之下宴賜加等餘蕃使分館諸驛髙麗使至
遣閤門祗候接送直館一員館伴宴餞亦命近臣諸蕃
夷奉朝貢四十三國(原註契丹夏州嵗遣/使入貢已載本門)髙麗國(原註/漢𤣥)
(菟郡國境南北一千/五百里東西三千里)定安(原註馬韓之種為契丹所攻/餘衆保于西部稱定安國)
(案西部文獻/通考作西鄙)女真(原註渤海之/别種本駕姓)日本(原註倭奴國也以/近日所出故改稱)
交阯(原註本南越之地交州總/管也後改安南都䕶府)溪洞諸蠻(原註隋置辰/州唐置錦州)
(巫州欽州皆唐末蠻酋分據其地自置偽刺史建隆以/後溪洞諸蠻皆歸順乞内附朝廷悉命其酋長為刺史)
南丹州(原註溪洞别/種與宜州接)撫水州(原註在宜州南有縣四曰/撫水曰京水曰多逢曰古)
(勞唐隸/黔南)西南蕃(原註漢牂牁郡地唐置費/珍莊琰播郎牂夷等州)卭部州蠻(原/註)
(漢越嶲郡由黎州/十一程至部落)黎州山前山後蠻(原註西南夷之别/種其酋長號都鬼)
(主黎州南行七日而至其地又一程至/巂州又二程至建昌又千里至雲南)雅州蠻(原註西/南夷别)
(種/)風琶蠻(原註在建/昌城之上)占城(原註在中國西南北至廣州/便風半月程至兩浙一月程)
三佛齊(原註南蠻之别/種與占城為鄰)闍婆(原註國在/南海中)勃泥(原註在中/國之西南)
(大海/中)注輦(原註其國水行至廣州約/四十一萬一千四百里)蒲端(原註國在海/上與占城接)
丹流眉(原註國在海上水路東北/至廣州一百三十五程)天竺(原註舊名身毒/赤白摩伽陁又)
(曰婆/羅門)大食(原註本波/斯之别種)于闐(原註國在京師之西九千九/百餘里西南帶葱嶺與婆羅)
(門接相去三千餘里東接吐/蕃西北至疏勒二千餘里)龜兹(原註回鶻/之别種)髙昌(原註/漢車)
(師前王之地其國有髙昌城取/其地勢髙敞人民昌盛以為名)回鶻(原註匈奴之別裔/國在西北婆羅陵)
(水上後魏號鐡/勒唐初號特勒)吐蕃(原註本漢西戎之地或云南涼秃/髪利鹿孤後以秃髮為國號語訛)
(吐蕃族帳分處各有/首領内屬者為熟戶)党項(原註古析支之地漢西𦍑之/别種部落分處各有首領内)
(屬者為/熟戶)西涼府(原註西涼即涼州也唐末陷河西之地/雖為吐蕃所隔然其地亦自置牧守東)
(至靈武千里西北/去至甘州五百里)沙州(原註𤓰沙二州/本漢燉煌故地)達靼(原註東方/靺羯之别)
(部音訛謂/之達靼)罝勒斯賚(原註吐/蕃餘種)董戩(原註罝勒斯賚之/子為會州刺史)層
檀(原註國與占/城大食相近)勿廵(原註南海上小國大中祥符中/其國主蒲加心烏皇遣使來貢)伊
州(案原本闕註龐元英文昌/雜錄謂即漢之伊吾郡)賓同隴(原註海南小國其/王室利波庶税至)
(道中來朝貢/今不具到)甘州(原註甘州回鶻可汗/舊𨽻沙州歸義軍)西州(案自此以/下五國原)
(本俱闕註文昌雜錄謂西州本髙昌國漢/車師前王之地貞觀中平其地為西州)大食陁羅離
慈(案文昌雜錄作陁羅離宋史大/食國傳作陁婆離俱無慈字)大食俞和盧地(案文/昌雜)
(錄誤以俞盧和地為南荒之國考宋史謂大食國人入/貢路由沙州涉夏國抵秦州天聖元年恐為西人鈔略)
(乃詔自今取海路由廣州至京師其國部屬各異名故/有勿廵有陁婆□有俞盧和地有麻囉䟦等國然皆冠)
(以大食則其為/西方之國無疑)大理國(案范成大桂海虞衡志曰大理/南詔國也本唐小夷自皮邏諾)
(併五詔為一受冊封雲南王至異牟尋封南詔王後自/稱大禮國今其與中國接乃稱大理國與唐史禮理字)
(異未詳/所始)西天大食國(案文獻通考宋史俱不著西天之/稱惟于熙寧六年載都蕃首蒲陁)
(婆利慈表奉貢物事據此書後篇所記是/年西天大食國來朝疑係一事附註備考)
日本淳化二年貢方物太平興國九年獻銅鈴磬景德
元年來朝大中祥符二年來朝熈寧五年來朝元豐元
年來朝
交阯開寳元年八月來貢方物太平興國二年五年七
年八年來貢方物雍熈二年貢方物三年貢金器牙犀
端拱元年貢方物淳化元年貢龍鳳椅子傘握子五年
貢方物至道三年貢七寳交椅方物咸平元年獻馴象
四年貢馴犀象景德元年遣其子明提來貢四年遣其
弟明昶來貢乞賜九經佛經大中祥符二年貢馴犀三
年五年七年貢方物天禧三年遣弟鶴來貢方物熈寧
二年六年貢方物元豐元年貢方物
溪洞諸蠻逐年同天節端午貢方物
南丹州開寳七年貢銀器馬九年求賜牌印太平興國
五年貢銀淳化元年遣其子來貢銀五年貢方物
撫水州咸平四年正月貢方物三年十一月十二月又
來朝天禧元年貢方物
西南蕃乾德四年五年六年貢方物開寳二年貢方物
八年貢馬太平興國三年貢方物五年貢馬雍熈二年
八年貢方物九年貢馬淳化元年遣其弟漢興來朝三
年貢方物馬至道元年貢方物咸平元年貢方物二年
五年貢馬景德元年貢方物大中祥符二年貢賀東封
馬六年八年九年貢方物天禧四年貢方物天聖四年
貢方物康定元年貢馬熈寧三年貢方物六年四次貢
方物十年貢方物
卭部州蠻開寳二年貢方物太平興國四年貢方物雍
熈二年貢馬端拱二年貢御馬淳化二年貢方物馬至
道三年遣其子來朝賀咸平二年五年貢方物景德二
年貢象牙大中祥符元年貢馬景祐四年貢方物
黎州山前山後兩林蠻開寳二年八年貢方物太平興
國二年四年貢馬雍熈二年貢方物端拱二年貢馬淳
化元年貢方物大中祥符元年貢方物天禧二年貢方
物
雅州蠻太平興國二年貢方物大中祥符二年貢馬犎
牛三年貢方物馬
風琶蠻咸平元年貢馬景德二年貢犀角犎牛青羊
占城建隆元年貢方物二年來朝三年貢方物乾德四
年三月九月貢方物五年貢方物開寶二年貢馴象牙
四年貢方物六年四月貢方物七年九月貢方物太平
興國二年三年四年七年貢方物八年貢馴象淳化元
年貢馴犀三年貢方物至道元年三年貢方物咸平二
年來朝景德元年二年四年貢方物大中祥符元年三
年四年七年八年二月五月貢方物天禧二年貢方物
天聖八年貢方物熈寧元年九月貢方物元豐元年貢
方物
三佛齊建隆元年二年三年三月十一月貢方物開寶
四年五年貢方物七年貢象牙八年貢方物太平興國
五年八年貢方物雍熈二年貢方物端拱二年貢方物
淳化元年貢方物咸平六年貢方物大中祥符元年貢
方物天禧元年貢方物天聖六年貢方物
闍婆淳化三年貢方物
勃泥太平興國二年貢方物
注輦大中祥符八年貢方物天禧四年貢方物明道二
年貢真珠等熈寧十年貢方物
蒲端咸平六年貢方物景德元年四年貢方物大中祥
符四年貢方物
丹流眉咸平四年貢方物
天竺乾德三年貢舎利開寶五年貢舎利八年貢方物
太平興國三年貢舎利五年貢香藥七年貢佛頂印八
年貢經犀角淳化二年貢舎利至道元年貢佛頂骨三
年貢梵夾咸平元年四月來朝二年貢梵夾四年四月
來朝七月貢梵夾舎利六年貢方物景德元年貢舎利
二年貢梵夾菩提葉大中祥符三年貢金剛坐四年正
月貢金剛坐六年貢梵夾經佛骨舎利七年貢梵經九
年二月貢佛骨舎利四月五月來朝天禧三年四年貢
梵經天聖二年貢梵經
大食開寳元年四年六年七年八年九年貢方物太平
興國二年四年貢方物雍熈元年貢花錦淳化五年貢
方物至道元年貢龍腦三年貢方物咸平二年閏三月
六月三年六年貢方物景德元年二年四年貢方物大
中祥符元年貢玉圭九年貢方物天禧三年貢方物熈
寧三年貢方物
于闐建隆二年貢玉圭乾德三年来朝四年遣其子德
從來朝貢方物大中祥符二年貢方物天聖二年貢玉
圭玉帶方物嘉祐八年貢方物熈寧四年六年十年貢
方物元豐元年貢方物
龜兹太平興國九年貢方物咸平四年貢玉馬六年六
月十一日貢方物景德元年五月六月貢方物大中祥
符三年貢乳香六年貢方物天禧元年貢玉馬香藥四
年貢大尾白羊天聖二年貢槖駞馬玉三年七年九年
貢方物景祐四年貢方物熈寧五年貢方物
髙昌建隆三年貢方物乾德三年貢佛牙琉璃器太平
興國六年八年九年貢方物景德元年貢玉馬等
回鶻建隆二年三年貢方物乾德二年貢方物三年四
月貢馬駞十二月貢馬玉開寶三年貢駞馬太平興國
五年貢方物雍熈四年貢鍮石至道二年貢方物咸平
元年三年貢方物景德元年九月貢方物閠九月貢戰
馬四年貢方物大中祥符元年四月來朝三年四年貢
方物五年五月八月貢寳貨橐駞馬六年貢御馬八年
十一月貢方物九年十二月貢馬玉天禧三年四年三
月十二月貢方物天聖元年二年三年貢方物馬熈寧
七年貢方物
吐蕃建隆二年貢橐駞馬三年獻伏羌地太平興國八
年貢馬九年貢羊馬淳化二年獻山林田畝五年貢馬
咸平三年貢犛牛六年貢馬景德元年貢馬又三月來
朝三年貢方物大中祥符元年三年五年貢馬八年二
月貢馬十月貢方物九年三月貢馬四月來朝天聖二
年貢馬
党項建隆二年來朝淳化四年三月十二月來貢馬五
年遣其子朝貢至道三年貢馬咸平元年三月十月來
朝七月貢馬二年來朝貢四年貢馬五年四月十二月
來朝貢六年貢馬景徳二年貢馬三年貢方物大中祥
符二年四月貢方物
西涼府淳化二年貢方物五年貢馬至道元年二年貢
馬咸平元年貢馬二千匹五年貢馬五千匹十二月貢
方物六年四月貢方物八月貢馬景德元年貢六谷馬
三千匹二年四月貢馬三年五月貢方物六月十二月
又貢馬四年五月來朝十二月貢方物大中祥符元年
貢馬二年二月貢方物十一月貢馬四年三月十月貢
方物五年其子來貢馬七年四月十一月貢方物八年
五月十月貢馬來朝天聖四年貢馬
沙州建隆二年貢玉鞍太平興國五年三月貢玉圭八
年貢方物淳化二年貢良玉舎利至道元年三月五月
貢方物咸平二年貢玉團五年貢方物景德元年貢玉
馬四年貢玉印天聖元年貢乳香皇祐三年貢方物
達靼乾德四年貢方物開寳二年貢方物太平興國六
年八年貢方物
罝勒斯賚大中祥符八年九年來貢馬天禧三年貢馬
景祐四年貢方物寳元二年貢方物慶厯四年六年七
年貢方物皇祐元年貢方物至和元年貢方物嘉祐三
年四年貢方物治平元年貢方物
董戩熈寧三年十年貢方物元豐二年貢方物
層檀熈寧四年貢方物
勿巡大中祥符四年貢方物熈寧五年貢方物
賓同隴至道二年貢方物
甘州天聖三年貢方物
西州皇祐二年來朝
大食陁婆離慈熈寧三年貢方物
大食俞盧和地熈寧六年貢方物
西天大食國熈寧六年來朝
大理國熈寧九年貢馬
　
　
　
　
　
　
　
　
　
　
　
　
　
　宋朝事實卷十二
欽定四庫全書
　宋朝事實卷十三
　　　　　　　　　　　　　宋　李攸　撰
　　儀注三
凡勘箭皆左右金吾仗司主之箭笴長二尺五寸鵰羽
金鼇筈輸石鏃闊二寸方斜形如匕二箭合鏃有鑿枘
為雄雌體箭藏内中一為辟仗箭藏本司皆韜以絳羅
銷金囊每車駕至門閤門使持鶻箭贊云勘箭官來前
勘箭官稱喏跪受箭以左右箭相合奏云内外箭勘同
閤門使承制云準敕行勘勘箭官稱軍將門仗官前來
軍將門仗官二十八人齊聲喏勘箭官言呈箭又聲喏
勘箭官云某年月日皇帝宿齋于某殿某日具天仗迎
鑾駕出入某門詣某所行禮内出雄鶻箭一外進辟仗
箭一準敕符左右金吾仗行勘勘箭官稱合不合和箭
門仗官皆稱合如此再問對又問同不同和箭門仗皆
稱同如此再問對勘箭官乃伏奏云左右金吾列駕仗
勾盡都知具官臣姓名對御勘同其雄鶻箭謹奉閤門
使進入諸司準式勘箭官即起居三呼萬嵗開門進輅
凡宣德門出左仗主之景靈宫入右仗主之太廟入左
仗主之南薰門入則勘出則否(案宋史禮志熈寧四年/參知政事王珪言南郊)
(乗輿所過必勘箭然後出入此師行之法不可施于郊/祀禮院亦言于是凡車駕出入門皆罷之六年以詳定)
(所請又罷太廟及宣德朱雀南薰諸門勘契葢自熈寧/以後罷勘箭故史志不詳其儀而東都事畧及長編諸)
(書亦不/復載)
許立家廟已賜門㦸者仍給官地修建(案宋史禮志慶/厯元年南郊赦)
(書中外文武官並許依舊式立家廟宋庠請下兩制禮/官詳定官正一品平章事以上立四廟樞密使以下節)
(度使東宫少保以上皆立三廟餘官祭于寢凡立廟聼/于京師或所居州縣大觀問議禮局言有私第者立廟)
(于門内之左如狹隘聴于私第側力所不及仍許隨宜/詔製祭器給賜之未嘗給以官地修建也自紹興十一)
(年詔臨安守臣為秦檜營建家廟後韋淵吳益楊存中/吳璘虞允文韓世忠史浩等並請建家廟賜以祭器參)
(用大觀紹興故事此/書所載與宋史互異)
冊公主儀制　太常禮院上封冊兗國公主儀注前一
日有司設冊使等幕次于内東門外設内命婦次于公
主受冊印本位門之外又設公主受冊印本位于庭階
下北向又設冊使位于内東門副使及内給事于其南
差退並東向北上又設冊印案于冊使之前南向又設
内給事位于冊使北南向其日自文德殿奉冊印將至
内東門内給事詣本位請公主服首餙褕翟冊印至内
東門外褥位置訖捧冊官少退内臣引内命婦俱入就
位禮直官引冊使副使等俱就東向位立定内給事進
就南向位通事舎人博士引冊使就内給事前東向稱
冊使某副使某奉制授公主冊印退復位内給事入詣
所設受冊印本位公主前言訖退内給事進詣冊使前
面西冊使前跪以冊印授内給事亦跪以授内謁者及
主當内臣等持冊印入内東門内給事從本位庭中内
給事贊公主降詣庭中北向位立定跪取冊興立于公
主之右少前西向内給事立于公主之左少前東向又
内給事稱有制内給事贊公主再拜訖内給事捧冊跪
授公主公主受以授内給事内給事捧印授公主如捧
冊之儀内給事贊公主再拜前引公主升位以次内臣
引内命婦賀内給事贊言禮畢内命婦退遂引公主謝
皇帝皇后一用内中之儀(案宋史禮志載公主受/封儀謂自此遂為定制)
太常禮院言古者結婚始用行人告以夫家采擇之意
謂之納采問女之名歸卜夫廟卜而獲吉以告女家謂
之問名納吉今選尚一出朝廷不待納采又公主封爵
已行誕告不待問名而卜之若納吉成則既有進財請
期則有司擇日宜稍依五禮之名存其物數俾知古者
婚姻之事至重而夫婦之際有嚴如此則亦不忘古禮
之義也欲自公主出降日令李瑋家主婚之人具合用
鴈帛玉馬等物陳于内東門外以授内謁者進入内中
付掌事者受之其馬即不入從之(案此條脱去李瑋/尚兗國公主年月)
太平興國五年令有司詳定打毬儀三月㑹鞠于大明
殿用其儀有司于毬場東西樹雙木為毬門髙丈餘首
刻金龍下施石蓮花座加以綵繪左右分朋主之以承
㫖二人守門内臣十二人(案内臣十二人宋史作/衛士二人與此互異)持小
紅旂唱籌御龍官衣錦繡服持哥舒棒以周衛毬場殿
階下東西設日月旂教坊設龜兹部鼓樂于兩廂鼓各
以五又于兩毬門旂下别各設五門豫定分朋狀取裁
親王近臣節度觀察防禦團練使刺史錢俶劉繼元駙
馬都尉諸司使副供奉官殿直悉預其兩朋官皇親及
節度使以下服異色繡衣左朋黄襕右朋紫襕打毬供
奉官左朋服紫繡右朋服緋繡烏皮鞾冠以花插脚折
上巾天廏院擇馬之馴習者并供鞌勒上自禁中乗馬
出教坊大合涼州曲諸司使以下前導從臣奉迎上降
馬御殿羣臣謝宣召以次上馬馬皆結尾分朋乗馬自
兩廂入序立于西廂上乗馬當庭西南駐内侍發金合
出朱漆毬擲于御前通事舎人奏云御朋打東門上遂
擊毬教坊作樂奏鼓毬既度颭旂叩鉦止鼓上迴馬從
臣奉觴上壽貢物以賀賜以酒即列拜飲畢上馬上再
擊毬命諸王大臣馳馬爭擊旂下攂鼓將及門逐廂急
鼓毬度殺鼓三通設繡旂二十四于毬門兩旁又設虛
架于殿東西階下毎朋得籌即取旂一立架上以記之
上得籌樂少止從官呼萬嵗羣臣得籌即唱好得籌者
下馬稱謝凡三籌畢乃御殿召從臣飲又有步擊及跨
驢騾擊者時令供奉分朋戲于御前以為樂後以打毬
驢騾務名不經改為擊鞠院軍中之戲也
英宗𦵏永厚陵　英宗梓宫至永厚陵館于席屋從韓
公下視宫有正殿置龍輴後置御座影殿置御容東幄
臥神帛後置御衣數事齋殿旁皆守陵宫人所居其東
有浣濯院有南廚廚南陵使廨舎殿西副使廨舎都知
石全育為陵使(原註次道曰陵使三年而/罷其後惟置副使及都監)靈駕至儀仗
轉趣園西殿中儀仗前導御容大升輿御龍輴御前殿
車輅各就幕屋方相儀椁漆梓宫等置于塋外各有方
位司天監處之兵士各執儀仗分屯鞏縣偃師承安命
使臣董之陵北有枯河河北原合抱三陵在青龍山下
其西白虎澗青龍山西即太室也少室西俗謂之冠子
山陵前闊角謂之鵲臺門側臺曰乳臺陵臺三層髙五
十三尺上宫方百五十步卷四重共髙八尺厭木者二
重石椁髙一丈其鑿長一丈二尺深濶七尺葢條石各
長一丈闊二尺十四板皇堂方三丈深二丈三尺麓巷
長八十三尺深闊一丈八尺自平地至深六十三尺隧
道長四百七十尺石人物六十事韓公曰力士所得直
及賜予人不過七緍而已癸酉黎明設遣奠于幄殿有
牲牢祝文餘皆如朝臨禮昌王(案宋史神宗封/皇弟顥為昌王)及五使
皆吉服金帶導龍輴降隧道抵木階梓宫升石椁西首
御夷牀下不及地尺而止已時一刻乃下置珠網花結
于上布方木及葢條石及設御座于葢下前置時果及
五十味食别置五星十二辰及祖思祖明尊位于四壁
又設衣冠劍佩筆硯弧矢甲胄凡平生玩好之物又設
繒帛緍錢然後設冊寳乃然漆燈閉柏門置逍遙于麓
巷闔石門缺其閾之中央留人于内搘掂畢匍匐而出
鎖其門投鑰于内司徒復土九鍤立石柱于中央縈以
鐵索乃以都護排防累石以塞門實隧以土五使乃易
凶服設掩皇堂祭于隧外哭又于陵哭人易吉服黒帶
俟浴虞主畢奏請降輿升輅即下宫又奏進發五使前
步導至下宫奏降輅升輿設第一虞哭(原註仁宗之虞/不哭次道曰唐)
(室請陵但置香藥不/設食為臭腐故也)乙酉未明百官序立集英殿下上
自東南來登殿哭奠拜降就幄宗正卿告遷酌獻畢虞
主乗腰輿出兩府前導上步從至宣德門乗玉輅上北
面再拜辭是日早太祝浴栗主于廟門西幄王禹玉題
之輅及廟門百官拜迎于門外虞主御腰輿入就幄辰
時百官又立于殿庭内臣以腰輿迎栗主置于中庭之
褥子又于褥西北面俛伏興稱英宗憲文憲武宣孝皇
帝祔廟内臣奉主于腰輿升自阼階詣真宗室祔坐于
東壁下少頃詣本席褥位公卿以下行禮奏樂如時享
之儀畢以腰輿奉桑主埋于席北百官入慰乙酉祔英
宗于太廟
太宗詔天下前後詔敕並聴于敕書樓著以籍受代日
交相付仍于印紙厯及南曹厯内批書
凡公家文書謂之藁中書謂之草樞宻院謂之底三司
謂之檢今祕府有梁朝宣底即貞明中崇政院書也檢
即州縣通稱焉
理宗用黄封柬板或以牙作號御槧(案此記理宗事/疑非李攸原本)
至和元年詔中書提㸃五房公事雖無出身亦聴佩魚
舊制自選人入為堂後轉至五房提㸃始得佩魚提㸃
五房吕惟和非選人入授司天監五官正求佩魚特許
之
真宗仁宗兩朝禁銷金縷金　真宗大中祥符四年七
月後苑匠為民造銷金開封府奏罪當笞帝以不足懲
誡刺面配中靖
仁宗性節儉不喜華侈尤惜財用景祐二年五月九日
謂近臣曰訪聞市肆以縷金為婦人首餙冠子及梳等
潛將貨賣況先朝已有制條禁銷金之作今縷金之用
耗蠧奢侈與銷金無異湏議行斷絶宰臣對以法嚴則
令行乃下詔曰幣器之興金鎰為重理財藝貢邦用賴
焉洪惟先朝深鑒治本特嚴塗鑠之禁以杜奢僭之萌
而宵人末工放利矜巧深冒舊防糜壞至寳崇華首服
交相貿鬻隂長奇衺官司因循曽未呵謫宜申布于前
令俾大革其非心倘或弗悛罔有攸赦敦風逺罪當稱
朕懷檢會大中祥符元年至天禧二年二月編敕除大
禮法物上從中禁下暨庶邦但係衣服裝著之類土木
翫好之物並不得以金為飾如違並科違制之罪其臣
僚之家罪在家長皇親宫宅只坐勾當使臣并駙馬都
尉其充業匠人不得輒便造作罪當行處斬如官司并
鄰人不覺察造作者亦當勘罪重㫁仍許人告得實支
賞錢一百貫文至慶厯二年又以銷金等物未盡禁止
又下詔曰朕欽遵聖猷精求政治務菲躬而圖儉庶率
已以先民眷乃良金時為上幣何兹流俗未穆醇風侈
麗相夸蠧弊滋廣銷爇珍寶變尚服裝増效魚龍之文
頗奸輿輦之制寖踰法度遂益僭差頃在先朝累頒深
詔爰重禁防之格乃開購告之塗肆朕纂承亦嘗申飭
如聞近嵗違冒猶多俾條舉于舊章冀懋成于敦化必
驅衆正宜自近初上從宫掖之嚴下暨臣民之伍均行
屏絶用一等倫除大禮各有舊制依前行用内庭自中
宫以下並不得銷金貼金縷金間金蹙金解金陷金明
金泥金榜金背金闌金䝉金等但係裝著衣服並不得
以金為餙其外廷臣庶之家不以有官無官封邑並皆
禁㫁宜令宰司申明前後條貫指揮皇祐三年殿中侍
御史張澤行奏曰臣聞真宗朝已有衣明金銷金一禁
之後無有犯者其故何也葢聞先自宫中禁㫁然後知
禁令必行無敢犯之者如聞京師近年頗不禁絶此壞
亂先帝舊法又違陛下崇儉崇孝之德夫先帝發一號
出一令豈徒然哉葢欲後世師其儉也況陛下動作皆
法先訓遂致治平而世俗敢此冒禁者風俗侈靡使然
也惟陛下可以裁之抑之無知之民從其所好如允臣
所言亦乞先自宫中禁斷仍檢㑹舊敕如有犯者並從
違制定斷其工匠人仍乞處斬所貴知悉上語輔臣令
舉行前後詔書嚴行禁止自是銷金之弊遂止
禁止奢僭制度　仁宗景祐三年詔曰儉守則固約失
則鮮典籍之格訓也貴不逼下賤不擬上臣庶之定分
也如聞輦轂之間士民之衆罔遵矩度爭尚僭奢服翫
纖華務極珠金之飾室居宏麗交窮土木之工倘懲誡
之弗嚴恐因循而滋甚況歴代之制甲令備存宜命攸
司參為令式庶幾成俗靡蹈非彞其令兩制與太常禮
院同詳定制度以聞及羣臣議上因詔天下士庶之家
凡屋宇非邸店樓閣臨街市之處毋得為四鋪作及鬬
八非品官毋得起門屋非宫室寺觀毋得彩繪棟宇及
間朱漆梁柱牕牖雕鏤柱礎凡器用毋得表裏用朱漆
金漆下毋得襯朱非三品以上官及宗室戚里之家毋
得用稜器其用銀稜者毋得鍍金玳瑁酒食之器非宫
禁毋得用純金之器若經賜者聴用之凡命婦許以金
為首飾及為小兒鈴鐲用餘以為釵篸釧纏珥環者聴
之仍毋得為牙魚飛魚奇巧飛動若龍形者其用銀仍
毋得鍍金非命婦之家毋得以真珠裝綴首飾衣服及
項珠纓珞耳墜頭􁏓抹子之類凡帳幔複壁承塵柱衣
額道架帕簾牀裙毋得用純錦徧繡宗室戚里茶擔子
并食合毋得以緋紅葢覆豪貴之族所乗坐車子毋得
用朱漆及五彩裝繪若有黑漆而間以五彩者聴之民
間毋得乗擔子及以銀骨䤪水罐子引喝隨行其用兜
子所舁毋得過二人非四品以上官毋得服金帶舊經
賜者聴之非五品以上官毋得乗鬧裝銀鞍其乗金塗銀
裝絛子促結鞍轡自文武升朝官及内職禁軍指揮使
諸班押廂軍都虞候防團副使以上聴之仍無得以藍
黄為絛白皮為韉轡民庶只許以氈皮絁紬為韉京官
為通判以上職任者許權依升朝官例違者物主工匠
並以違制論工匠仍刺配他州有陳告者賞錢五萬其
過百日而不變毁者坐之宜令宣徽院御史臺閤門左
右金吾衛司開封府覺察以聞
禁止鋪翠銷金等服飾　太上皇帝紹興二十七年(原/註)
(闕/月)手詔朕惟崇尚儉素實帝王之先務祖宗之盛德比
年以來中外服飾過為侈靡雖累行禁止終未盡革朕
躬行敦樸以先天下近外國所貢翠羽六百餘隻可令
焚之通衢以視百姓行法當自近始自今後宫中首飾
衣服並不許鋪翠銷金如犯此禁重置于法仰幹辦内
東門司官常切覺察不得有違若失覺察以違制論其
中外士庶令有司嚴立禁法貴近之家尤宜遵守如有
違犯必無容貸故兹詔諭各宜知悉
　
　
　
　
　
　
　
　
　宋朝事實卷十三
欽定四庫全書
　宋朝事實卷十四
　　　　　　　　　　　　　宋　李攸　撰
　　科目
進士之舉惟本朝尤盛而沿革不一開寶六年因徐士
廉伐鼓訴訟太祖御講武殿覆試(原註講武殿/即今崇政殿)覆試自
此始(案此句疑有脱誤據文獻通考宋史選舉志命中/書覆試己行之乾德中御殿命題重試則自開寶)
(六年/始)賜詩自太平興國二年吕䝉正榜始分甲自太平
興國八年王世則榜始賜袍笏自大中祥符中姚曄榜
始(案文獻通考賜袍笏/亦自吕䝉正榜始)錫宴自吕䝉正榜始賜同出身
自王世則榜始賜别科出身自咸平三年陳堯咨榜始
唱名自雍熙二年梁灝榜始封彌謄錄覆考編排皆始
于景德祥符之間(案宋史選舉志淳化元年蘇易簡知/貢舉糊名考校遂為例景德四年定)
(親試進士條制試卷内臣收之付編排官去其卷首鄉/貫狀别以字號第之付封彌官謄寫校勘用御書院印)
(付考官定等畢復封彌送覆考官再定等編排官閲其/同異未同者再考之如復不同即以相附近者為定取)
(鄉貫狀字號合之即第其姓名差次并試卷以聞大中/祥符八年始置謄錄院令封印官封試卷付之集書吏)
(錄本文獻通考謂糊名考校淳化己用之殿試景德復/用之禮部此書以封彌與謄錄覆考編排並言始于景)
(德祥符間似脱漏/淳化糊名前事)蔡齊大中祥符八年舉進士第一真
宗臨軒見其舉止端重顧謂宰相寇準曰得人矣特詔
金吾給騶從使傳呼道上因以為例
開寳六年翰林學士李昉知貢舉放進士及諸科及第
者凡三十八人下第進士徐士廉自陳屈抑即詔貢部
以入等進士并終場經學人並親覆于殿廷内出未明
求衣賦懸爵待士詩進士宋準等一百二十七人並放
及第昉所放退落者十人(案文獻通考云昉取宋準等/十一人上令籍下第人召見)
(擇之并準等御試詩賦黜昉所取武濟川一人續取十/六人附後共得進士二十六人又五經開元禮三禮三)
(傳三史學究明法諸科共一百有一人恰合此書一百/二十七人之數惟初取十一人與三十八人後黜一人)
(與十人彼此多寡懸殊當是通/考專言進士此書合諸科言之)責授昉太常寺卿御試
舉人自此始也(案文獻通考云昉等皆坐責自茲殿試/遂為常式又云是年雖别試而共為一)
(榜至八年御試别為升降始有/省試殿試之分省元狀元之别)
大中祥符元年貢士萬二千人真宗自擇太子少保晁
迥知貢舉
仁宗慶厯二年詔罷殿試時臣僚言(案文獻通考宋史/選舉志並作知制)
(誥富/弼言)國家沿隋唐之制設進士科取采賢俊雖至公之
道過于前代而得人之實或所未至葢自咸平景德後
條約漸密然省試有三長殿試有三短省試主文者四
五人皆兩制辭學之臣又選館閣官數人以助考校復
有監守廵察糊名謄錄上下相警不能容毫釐之私一
長也又引試凡三日詩賦可以見辭藝䇿論可以見才
識四方之士得以盡其所蘊二長也又貢院凡兩月餘
日硏究差次必窮功悉力然後奏號三長也殿試考校
之官多不精慎一短也一日試詩賦論三題不能盡人
之才二短也考校不過十日不暇硏究差次三短也或
云省試放榜則恩歸有司殿試唱第則恩出主上是忘
取士之實而務收恩之名也歴代取士悉委有司獨後
漢文吏課牋奏而上之端門亦未聞天子親試也至唐
武后載初之年始有殿試此安足法哉往時未有糊名
謄錄之制主文者尚可專取捨今既無以容其私則殿
試未見所長請自今南省放榜必恐恩歸有司則宜如
天聖二年貢舉先令考定髙下以混榜引于殿廷然後
賜第則與殿試無異矣因降是詔(案文獻通考載是篇/大畧相同其末云遂)
(詔罷殿試而議者多言其輕/上恩隳故事旋復殿試如舊)
韓忠獻公宋景文公同召試中選是時王德用帶平章
事例當謝自謙空疎德用曰亦曽見程文誠空疎少年
更宜學問二公大不堪景文至曰吾屬見一老衙官是
納誨也後二公俱大名德用已卒忠獻謂景文曰王公
雖武人尚有前輩激勵成就後學之意
　　樂律
太祖乾德元年將有事于南郊翰林學士竇儼撰定樂
章降神用高安皇帝行禮用隆安奠玉幣用嘉安奉俎
用豐安酌獻飲福並用禧安亞獻終獻並用正安送神
用高安之曲(案宋史樂志載竇儼撰樂章在建隆元/年此因乾德元年始南郊故繫年互異)
治平二年禮官李育言開寳通禮載圜丘宗廟大樂令
率二舞工人就位文舞陳于縣北武舞立于縣南今郊
廟文武二舞工六十八人方行禮時文舞既罷乃捨羽
籥執干戚以為武舞竊惟天子親執珪幣以事天地祖
考可謂極嚴恭矣而舞者紛然旁午縱横于下進退取
捨蹙迫如此非所以稱嚴恭之意也上曰自今郊廟二
舞各用六十四人以備八佾自是二舞之數全矣
崇寧四年九月蔡京用魏漢津鑄九鼎作大晟樂時漢
津取身為度之義以帝年二十四當四六之數取帝中
指以為黄鍾之寸而生度量權衡以作樂漢津本剰員
兵士為范鎮虞候見其制作略取之而京又使劉昺緣
飾之(原註以上見/楊氏編年)嘗攷劉昺大晟樂論云五季滅裂之
餘樂音散亡周世宗觀樂懸問工人不能答乃命王朴
審定制度其規模鄙陋聲音焦急非惟朴之學識不能
造微葢焦急之音適與時應藝祖以其聲髙近于哀思
乃詔和峴減下一律仁宗朝詔李照與諸儒典治取京
縣黍累尺成律審其聲猶髙更用太府布帛尺為法乃
下太常四律然太府尺乃隋尺也照知樂聲之髙而無
法以下之乃取世俗之尺以為據是時樂工病其歌聲
太濁乃私賂鑄工使減銅齊實下舊制三律然照卒莫
之辨于是議者紛然遂廢不用皇祐中命阮逸胡瑗參
定詔天下知樂者亟以名聞逸瑗減下一律三年而樂
成言者以其制不合于古鐘聲弇鬱震掉不和滋甚遂
獨用之常祀朝㑹焉神考肇新憲度將作禮樂以文治
功元豐中採楊傑之論驛召范鎮劉几與傑參議下王
朴樂二律用仁宗所制編鐘稽攷古制是正闕失煥然
詳明夐出前世焉然諸儒之議互有異同而其論不出
于西漢雖粗能減定而其律皆本于王朴未有能超然
自得以聖王為師者也魏漢津居西蜀師事李良授鼎
樂之法良惟以黄帝后䕫為法餘代皆有所去取皇祐
中漢津與房庻以善樂被薦既至黍律已成阮逸始非
其説漢津不得伸其所學後逸之樂不用乃退與漢津
議指尺作書二篇叙述指法其書行于世漢津嘗陳其
説于太常樂工憚改作皆不主其説逮崇寧初上以英
明濬哲之姿慨然逺覽將稽帝王之制而自成一代之
治乃詔宰臣置僚屬令講議大政顧惟大樂之制訛謬
殘闕甚矣太常以樂器敝壊遂擇諸家可用者琴瑟制
度參差不同簫篴之屬樂工自備每大合樂聲韻淆雜
而皆失之太髙筝筑阮秦晉之樂也乃列于琴瑟之間
熊羆案梁隋之制也乃設于宫架之外笙不用匏舞不
象成曲不協譜樂工率農夫市賈遇祭祀朝㑹則追呼
于阡陌閭閻之中教習無成懵不知音議樂之臣以樂
經散亡無所據依秦漢之後諸儒自相非議不足取法
乃博求異人而以漢津之名達于上焉高世之舉適契
聖心乃請以聖上中指三節為三寸三三為九而黄鍾
之律成焉漢津得之于師曰人君代天理物其所稟賦
必與衆異然春秋未及則其寸不足春秋既壯則其寸
有餘惟三八之數為人正得太蔟之律今請指之年適
與時應天其興之乎前此以黍定律遷就其數曠嵗月
而不能決今得指法裁而為管尺律之定曽不崇朝其
聲中正平和清不至髙濁不至下焦急之聲一朝頓革
聞者無不懽忻調唱和氣油然而生焉越崇寧四年八
月庚寅樂成詔罷舊樂賜新樂名曰大晟明年冬致祠
于帝鼐殿有甘露自龍角鬛下降(案崇寧四年鑄帝鼐/九鼎成大觀間御製)
(大晟樂記云明年冬備三獻九奏奉祠鼎鼐後/有雙鶴來儀不言甘露降則此特昺之飾説也)詔令樂
府官屬排設宫架備三獻九奏以祗謝景貺曲再作有
雙鶴迴旋于宫架之上後再習樂羣鶴屢至黄帝大合
樂有𤣥鶴六舞于前葢和聲上達而後鶴為之應傳曰
不見其形當察其影世之知音者鮮矣而羽物之祥可
卜其聲和也葢聲音之和上繫人君之壽考下應化日
之舒長焦急之聲固不可用于隆盛之世昔李照欲下
其律乃曰異日聴吾樂當令人物舒長照之樂固未足
以感動和氣如此然亦不可謂無其意矣自藝祖御極
知樂之聲高歴一百五十餘年而後中正之聲乃定葢
奕世修德和氣薰蒸一代之樂理若有待壽考舒長之
應豈易量哉四年八月庚寅崇政殿奏新樂詔曰道形
而下先王體之協于度數播于聲詩其樂與天地同流
雅頌不作乆矣朕嗣承令緒荷天降康四海泰定年榖
順成南至夜郎牂牁西踰積石青海罔不率俾禮樂之
興百年于此然去聖逾逺遺聲復存迺者得隱逸之士
于草茅之賤獲英莖之器于受命之邦適時之宜以身
為度鑄鼎以起律因律以制器按協于庭八音克諧葢
祖宗積累之休上帝克相豈朕之德哉昔堯有大章舜
有大韶三代之王亦各異名今追千載而成一代之制
宜賜名曰大晟朕將薦郊廟享鬼神和萬邦與天下共
之豈不美歟其舊樂勿用實錄不載詔㫖亦不載本紀
于辛夘日書賜新樂名大晟置府建官辛夘大理卿曹
調少卿李孝稱中書舎人張閣許光凝各以本職進對
上謂閣曰昨日新樂如何閣對曰昨日所按大晟樂非
特八音克諧盡善盡美至于樂莫不皆應古制竊聞初
按時已有翔鶴之瑞與簫韶九成鳳凰來儀亦何以異
臣無知識聞此和聲但同鳥獸蹌舞而已閣因奏被㫖
以古州等處納土差官奏告永昭永厚陵上曰古州是
古牂牁夜郎之地閣對曰牂牁夜郎接連南陸最為荒
逺所謂上仁所不化者今不緣征誅文告之煩舉國内
屬非陛下文德誕敷何以致此今告功諸陵在天之靈
亦當顧享次光凝奏云昨日按新樂臣忝侍從之末得
遇榮觀不勝幸甚上曰八音甚諧光凝曰此聖德所致
可謂治世之音安以樂至如陛下收復青唐趙懷德歸
順近古州二千餘里盡内附今正功成作樂之時上曰
盡出詒謀光凝曰神考厲精庶政今陛下收其成效若
非陛下善繼善述何以致此九月乙未朔以九鼎成御
大慶殿受賀始用新樂
大觀四年八月丁夘御製大晟樂記云在藝祖時常詔
和峴在仁宗時常詔李照阮逸在神考時常詔范鎮劉
几然老師俗儒末學昧陋不達其原曽不足以奉承萬
一以迄于今朕仰繼先烈推而明之葢古之作樂者事
與時並名與功偕制作各不同故文王作周大勲未集
則虡業之聲不可行于武成之後武王嗣武卒其功伐
則大武之聲不可施于太平君子持盈守成之日周雖
舊邦樂名三易朕承累聖之謀述而作之有在乎是然
奮乎百世之下以追千古之緒遺風餘烈莫有存者夙
夜以思賴天之靈祖宗之休李良之弟子出于卒伍之
賤獻黄帝后䕫正聲中聲之法宋成公之英莖出于受
命之邦得其制作範模之度協于朕志于是斥先儒累
黍之惑近取諸身以指為寸以寸生尺以尺定律而樂
出焉爰命有司庀徒鳩工一年制器三年樂成而金石
絲竹匏土革木之器備以崇寧四年八月庚寅按奏于
崇政殿庭八音克諧不相奪倫越九月朔百僚朝大慶
殿稱慶樂九成羽物為之應有鶴十隻飛鳴其上乃賜
名曰大晟置府建官以司掌之明年冬備三獻九奏奉
祠鼎鼐復有雙鶴來儀自後樂作則鶴至形影之相召
于以薦壇廟和萬邦與天下共之乃按習于宫掖教之
國子用之太學辟廱頒之三京四輔以及藩府焉及親
筆手詔布告中外以成先帝之志不其美歟孟子曰今
樂猶古樂葢感人以聲則無古今之異四夷之樂先王
所不廢也雖樂不同而聲豈有二古今參用永為一代
之制繼周勺之後革百王之陋以遺萬世貽厥子孫永
保用享大觀庚寅八月一日宣和殿記
政和三年五月御筆手詔樂廢乆矣歴世之君千有餘
嵗莫之能述以迄于今去古尤逺循沿五季之舊非治
世之音祖宗肇造之始每未遑暇百年後興葢在今日
崇寧之初納漢津之説成大晟之樂薦之郊廟而未施
行于燕饗夫今樂猶古樂也知樂者知其情而已循聲
以知音循音以知樂循樂以知政所通在政所同在音
而無古今之異比詔有司以大晟樂播之教坊按試于
庭五聲既具八音始全無怨滯焦急之聲有純厚皦繹
之美朕奉承聖謨立政造事昭功繼志一紀于兹乃者
𤣥圭告成今則雅樂大備功成而作于是始信荷天之
休宗廟遂謀追三代之盛成一代之制以遺萬世嘉與
天下共之可以所進樂並頒行天下舊樂悉行禁止仍
令尚書省措置立法行下故兹詔示想宜知悉牒奉敕
依己得指揮并大晟府既頒降候頒行日禁止舊樂
六年閏正月戊申大晟府奏神宗皇帝嘗命儒臣肇造
玉磬藏之樂府乞令畧加磨礱俾與律合并造金鐘專
用于明堂以薦在天之神從之
　　厯象
太宗詔新厯載六十甲子　至道二年十一月司天冬
官正楊文鑑請于新厯六十甲子外更増六十年事下
有司判司天監苗守信等議以為無所稽據不可行用
帝曰支干相承雖止六十儻兩周甲子共成上壽之數
使期頤之人得見所生之嵗不亦善乎因詔新厯以百
二十甲子為限自此始
仁宗朝司天論月蝕分刻　皇祐五年知制誥王洙言
(案宋史厯志不載是年月食/事及王洙奏議此可補其闕)據司天監李用晦等狀十
一月望月蝕十分七厯並同復圓在書不辨刻惟驗起
虧時刻内宣明算在丑正二刻儀天丑正三刻應天乾
元寅初一刻後大衍景福寅初二刻而其夜食寅初四
刻惟大衍景福稍近然景福算景祐三年四月朔日食
二分强而崇天乾元宣明不食後果不食大衍厯算唐
開元十二年七月戊午朔日食八分半十三年十二月
庚戌朔日食十五分之十三至日皆不食所以一行大
衍厯議云假令理厯者因開元二食曲變交限以就之
則所協甚少而所失甚多用晦等亦不敢指定大衍景
福為宻緣厯算日交月食諸厯互有疎密不可常准的
葢月日豈不少有盈虧亦變常不定厯象必無全宻所
謂天道逺而人道邇古來撰厯名賢如太史公洛下閎
劉歆張衡杜預劉綽李淳風僧一行等尚不能窮究況
用晦等淺學止依古法推歩難為指定日月所食疎宻
又據編修唐書官劉羲叟狀據厯官等稱參校諸厯互
有疎宻及稱止依古法推步不敢指定厯准的參定者
古聖人厯象之意止于敬授人時雖則豫考定交㑹不
必脗合辰刻故有修德救食之理天道神變理非可盡
設謂必可盡耶則先儒不容自為疎闊又大衍等七厯
所差不多法數大同而小異亦是遞相因藉乗除積累
漸失毫釐且辰刻更籌惟據漏刻或微有遲速未必獨
是厯差按隋厯志日月食既有起訖早晩亦或常變進
退于正見前後十三刻半内候之今止差三刻或是天
道變常未為乖謬又一行于開元中治厯以大衍及李
淳風麟德劉綽皇極三厯校日食三十七事大衍課第
一所申纔二十二麟德得五皇極得十以一行聰明博
達時謂聖人宜考古今尚未能盡如淳風輩益以疎逺
況聖朝崇天厯法頒用踰三十年誕布海内熟民耳目
方將施之無窮兼所差無幾不可偶緣天變議改移詰
其本原葢亦出于大衍其景福厯行于唐季非治世之
法不可循用詔仍用崇天厯法
英宗治平元年三月賜新厯名曰明天命翰林學士承
㫖王珪序之初上即位司天監奏崇天厯五星之行及
諸氣節有差詔判司天監周琮等七人同造新厯(案宋/史英)
(宗即位命判司天監周琮及司天冬官正王炳丞王棟/主簿周應祥周安世馬傑靈臺郎楊得言作新厯此書)
(止載琮等七人而官/職姓名俱未及詳)厯成而中官舒易簡監生石道李
遘各獻其所造厯詔翰林學士范鎮諸王府侍講孫思
恭國子監直講劉攽詳定周琮等所造最宻乃用其厯
遷琮等各兩官賜物有差然琮等厯後亦不可用而琮
等皆奪所得官(案宋史熙寧三年七月以琮等推驗月/食不效乃詔復用崇天厯奪琮等所遷)
(官與此/可互證)
天文官李自正上星變圖且言月與太白俱犯昴當有
邊兵大起上謂輔臣曰隂陽占候之説或中或否紂以
甲子亡武王以甲子興盛衰之理何其異也由是言之
王者當祗畏天道要在人事應之如何爾
　
　
　
　宋朝事實卷十四
欽定四庫全書
　宋朝事實卷十五
　　　　　　　　　　　　　宋　李攸　撰
　　籍田
明道元年十二月上謂宰臣曰朕觀古之興王皆重農
桑以為厚生之本朕欲躬耕耤田庶驅天下游食之民
盡歸南畆宰臣賀曰陛下親發徳音躬耕以勸天下之
民皆致治之大本臣等備位宰輔不勝慶幸乃下詔曰
庶政之本蓋先于農五禮之經莫重于祭所以敦化阜
俗昭孝息民致理之源率由兹道朕祗若靈命臨拊萬
方守積累之洪基荷清寜之大徳然賴母儀訓助衡宰
輔成暨中外之庶官皆夙夜而勤軄是致九圍靜謐百
姓康熙内惟涼薄之姿敢怠寅威之戒圜丘告類雖屢
展于國容千畆躬耕尚闕修于古制念太宗在御之日
行東郊執耒之儀憲度具存典章咸備今欲述先烈循
祖考前規申命攸司因時蕆事恭惟皇太后恢宣聖範
保佑沖人于兹十年克成丕業亦未嘗親詣太室祗薦
嘉羞伸昭事之誠答眷懐之祉復以嵗時大順宫寢肇
新元厯載更休祥沓應顧兹縟禮可舉而行朕則躬稼
穡之艱難勤身而率下皇太后則謝祖宗之貺祐精意
以告䖍信有合于經彞庶永光于簡冊爰伸誕告用示
先期朕以來年二月内擇日行耤田之禮兼皇太后自
垂簾聽政以來未曾恭謝宗廟朕已禀奉慈旨于耤田
前請皇太后恭謝宗廟其來年冬至更不行南郊之禮
所有合行諸般恩賞竝特就耤田恭謝宗廟禮畢一依
南郊例施行二年二月乙巳皇太后赴太廟親享七室
禮成還宫(案宋史皇太后服衮衣儀天冠饗太廟/皇太妃亞獻皇后終獻此書所載稍畧)上御
天安殿發冊上太后尊號曰應天齊聖顯功崇徳仁慈
保夀皇太后禮畢是日上宿天安殿百官宿齋于朝堂
丙午宿齋于東郊日旁有黄雲如龍鳳丁未祀神農氏
于壇乃就耕位執耜行耤田之禮禮儀使張士遜奏三
推而止上曰朕將耕終千畝以勸天下之力農士遜固
請乃耕十二歩而止(案宋史禮志及本紀皆不載仁/宗耕十二歩事此可補其闕)御
親耕壇公卿以下執耒耤田令奉穜稑之種司農卿受
而灑之率屬以終其事還御正陽門下制曰朕欽承皇
統遵奉母儀厎定萬邦勤勞一紀陽郊嚴配既屢展于
孝思儲駕躬耕尚未遵于祖則是用秩開元之遺事述
端拱之舊章毖祀農壇親臨帝籍復慈闈之憲古款清
廟以謝成圭瓚告䖍翬珩從獻樂崇九奏禮備三犧嘉
夷夏之駿奔感神靈之降格威儀卒獲福祿來同可大
赦天下云云宣制畢百官稱賀上御天安殿攝太尉吕
夷簡等上尊號曰睿聖文武體天法道仁明孝徳皇帝
　　財用
仁宗寳元二年陜西用兵輔臣議節浮費有議減百官
及軍班等俸賜者上曰朕所欲去者乗輿服御至于宫
掖奢侈竒巧無名之費不急之用爾國家當擇人以任
職至于俸賜自有定制何用紛紛裁減以駭中外乎可
下詔申諭之六月壬戌詔曰朕猥奉鴻業深惟永圗恭
已愛人勵精求治欲素樸形于天下風化始于朝廷專
命近臣議去浮費爰自乘輿之所御以至宫掖之所須
盡屏紛華一敦簡儉若夫設官置吏分總事聨經武制
軍參處營衛惟其廪稍之給具載等差之常務從定規
無或過議其文武百官及軍班等俸賜宜令詳定所不
得輒行裁減故兹詔示想宜知悉
嘉祐四年正月丁亥詔三司以天下廣惠倉隸司農逐
州選幕職曹官各一人專監每嵗十月别差官檢視老
弱病疾不能自給之人籍定姓名自次月一日給米一
升㓜者半升毎三日一給至明年二月止有餘積量諸
縣大小而均給之六月詔諸路轉運司鄰路鄰州災傷
而輒閉糴者以違制坐之初諫官吳及言春秋之時諸
侯相傾竊地専封固不以天下生靈為憂然猶同盟之
國有救患分災之義也凡外災則不書莊公十一年書
宋大水昭公十八年書宋衛陳鄭災然則皆外災也所
以書者是亦承告之辭而患難相恤之謂也又莊公二
十八年臧孫辰告糴于齊魯記之又以鬯圭玉磬如齊
告糴曰不腆先君之敝器敢告滯積以舒職事齊人歸
其玉而與之糴僖公十五年晉侯及秦伯戰于韓獲晉
侯傳云晉饑秦輸之粟秦饑晉閉之糴故秦伯伐晉諸
侯無書獲之例而經書曰獲晉侯貶絶之也戰國之世
王道不絶如綫一有閉糴而春秋誅之陛下恩施動植
視人如傷然州郡之間官司各專其民擅造閉糴之令
一路饑則鄰路為之閉糴一郡饑則鄰郡為之閉糴矣
二千石以上所宜同國休戚而班布主恩坐視流離又
甚于春秋之時豈聖朝所以子育兆民之意哉故下是
詔
英宗嘉祐八年十二月庚寅詔京師老疾孤窮丐者雖
有東西福田院給錢米者才二十四人可即寳勝夀聖
禪院置南北福田院并東西各葢屋五十間所養各以
三百人為額嵗出内藏錢五千貫給之
始益州豪民十餘萬户連保作交子每年與官中出夏
秋倉盤量人夫及出修糜棗堰丁夫物料諸豪以時聚
首同用一色紙印造印文用屋木人物鋪户押字各自
隱密題號朱墨間錯以為私記書填貫不限多少収入
人戸見錢便給交子無逺近行用動及萬百貫街市交
易如將交子要取見錢每貫割落三十文為利每嵗絲
蠶米麥將熟又印交子一兩番㨗如鑄錢収買蓄積廣
置邸店屋宇園田寳貨亦有詐偽者興行詞訟不少或
人户衆來要錢聚頭取索印闗閉門户不出以至聚衆
爭閙官為差官攔約每一貫多只得七八百侵欺貧民
知府事諫議大夫宼瑊奏臣到任誘勸交子户王昌懿
等令収閉交子鋪封印卓更不書放直至今年春方始
支還人上錢了當其餘外縣有交子户竝皆訴納將印
卓毁棄訖乞下益州今後民間更不得似日前置交子
鋪奉聖旨令轉運司張若谷知益州薛田同共定奪奏
稱川界用鐵錢小錢每十貫重六十五斤折大錢一貫
重十二斤街市買賣至三五貫文即難以攜持自來交
子之法久為民便今街市並無交子行用合是交子之
法歸于官中臣等相度欲于益州就係官廨宇保差京
朝官别置一務選差專副曹司揀搯子逐日侵早入務
委本州同判專一提轄其交子一依自來百姓出給者
闊狹大小仍使本州銅印印記若民間偽造許人陳告
支小錢五百貫犯人決訖配銅錢界奉敇令梓路提刑
王繼明與薛田張若谷同定奪聞奏稱自住交子後來
市肆經營買賣寥索今若廢私交子官中置造甚為穩
便仍乞鑄益州交子務銅印一面降下益州付本務行
使仍使益州觀察使印記仍起置簿歴逐道交子上書
出錢數自一貫至十貫文合用印過上簿封押逐旋納
監官處収掌候有人户將到見錢不拘大小鐵錢依例
凖折交納置庫収鎖據合同字號給付人户取便行使
毎小鐵錢一貫文依例剋下三十文入官其回納交子
逐旋毁抹合同簿歴天聖元年十一月二十八日到本
府至二年二月二十日起首書旋一週年共書放第二
界三百八十八萬四千六百貫景祐三年置監官二員
輪宿皇祐三年二月三日三司使田况奏自天聖元年
薛田擘劃興置益州交子至今累有臣僚講求利害乞
行廢罷然以行用既乆卒難改更兼自秦州兩次借卻
交子六十萬貫並無見錢樁管只是虚行刷印發徃秦
州入中糧草今來散在民間轉用艱阻己是壞卻元法
為弊至深轉運司雖収積餘錢撥還更五七年未得了
當卻勒第十三界書造交子兌換行用慿虛無信一至
于此乞今後更不許秦州借支奉聖㫖依奏熙寜元年
轉運司奏逐界交子十分内紐定六分書造一貫文四
分書造五百文重輕相權易為流轉奉聖旨依行
蘇轍元祐㑹計錄序曰臣聞漢祖入闗蕭何収秦圖籍
周知四方盈虛强弱之實漢祖賴之以并天下丙吉為
相匈奴嘗入雲中代郡吉使東曹攷按邊瑣條其兵食
之有無與將吏之才否逡巡進對指揮遂定由此觀之
古之人所以運籌帷幄之中制勝千里之外者圖籍之
功也蓋事之在官必見于書其始無不具者獨患多而
易忘久而易滅數十嵗之後人亡而書散其不可攷者
多矣唐李吉甫始簿錄元和國計并包巨細無所不具
國朝三司使丁謂等因之為景徳皇祐治平熙寜四書
網羅一時出納之計首尾八十餘年本末相授有司得
以居今而知昔參酌同異因時施宜此前人作書之本
意也臣以不佞待罪地官上承元豐之餘業親覩二聖
之新政時事之變易財賦之登耗可得而言也謹按藝
祖皇帝創業之始海内分裂租賦之入不能半今世然
而宗室尚鮮諸王不過數人仕者寡少自朝廷郡縣皆
不能備官士卒精練常以少克衆用此三者故能奮于
不足之中而綽然常若有餘及其列國款附琛貢相屬
于道府庫充塞創景福内庫以蓄金幣為征討之備太
宗因之克平太原真宗繼之懐服契丹二患既弭天下
安樂日登庶富故咸平景徳之間號稱太平羣臣稱頌
功徳不知所以裁之者于是請封泰山祀汾陰禮亳社
屬車所至費以鉅萬而上清昭應崇禧景靈之宫相繼
而起累世之積糜耗多矣其後昭應之災臣下復以營
繕為言大臣力爭章獻感悟沛然遂與天下休息仁宗
仁聖清心省事以幸天下然而民物蕃庶未復其舊而
夏賊竊發邊久無備遂命益兵以應敵急征以養兵雖
間出内藏之積以求紓民而四方騷然民不安其居矣
其後西戎既平而已益之兵遂不復汰加以宗子蕃衍
充牣宫邸官吏冗積員溢于位財之不贍為日久矣英
宗嗣位慨然有捄弊之意羣臣竦觀幾見日新之政而
大業未遂神考嗣世忿流弊之委積閔財力之傷耗覽
政之初為强兵富國之計有司奉承違失本㫖始為青
苗助役以病農民繼為市易鹽鐵以困商賈利孔百出
不專于三司于是經入竭于上民力屈于下繼以南征
交阯西討拓跋用兵之費一日千金雖内帑别藏時有
以助之而國亦憊矣今二聖臨御方恭黙無為求民之
疾苦而療之令之不便無不釋去民亦少休矣而西夏
不賓水旱繼作凡國之用度大率多于前世當此之時
而不思所以濟之豈不殆哉臣歴觀前世持盈守成艱
于創業之君蓋盈之必溢而成之必毁物理之至有不
可逃者盈成之間非有徳者不安非有法者不久昔秦
隋之盛非無法也内建百官外列郡縣至于漢唐因而
行之卒不能改然皆二世而亡何者無徳以為安也漢
文帝恭儉寡欲專務以徳化民民富而國治後世莫及
然身没之後七國作難幾于亂亡晉武帝削平吳蜀任
賢使能容受直言有明王之風然而亡不旋踵子弟内
叛敵兵外亂遂以失國此二帝者皆無法以為久也今
二聖之治安而靜仁而恕徳積於世秦隋之憂臣無所
措心矣然而空匱之極法度不立雖無漢晉强臣敵國
之患而數年之後國用曠竭臣恐未可安枕而卧也故
臣願得終言之凡㑹計之實取元豐之八年而其為别
有五一曰収支二曰民賦三曰課入四曰饋運五曰經
費五者既具然後著之以見在列之以通表而天下之
大計可以畫地而談也若夫内藏右曹之積與天下封
樁之實非昔三司所領則不入㑹計將著之他書以備
覽觀焉
蘇轍民賦序曰古之民政有不可復者三焉自祖宗以
來論事者嘗以為言而為政者嘗試其事矣然為之愈
詳而民愈擾事之愈力而功愈難其故何哉古者隱兵
于農無事則耕有事則戰安平之世無廩給之費征伐
之際得勤力之士此儒者之所嘆息而言也然而熙寜
之初為保甲之令民始嫁母贅子斷壊支體以求免丁
及其既成子弟挾縣官之勢以邀其父兄擅弓矢之技
以暴其鄉鄰至今河朔京東之盗皆保甲之餘也其後
元豐之中為保馬之法使民計産養馬畜馬者衆馬不
可得民至持金帛買馬于江淮小不中度輒斥不用郡
縣嵗時閱視可否權在醫駔民不堪命民兵之害乃至
于此此所謂不可復者一也周官泉府之制凡民之貸
者以國服為之息貸而求息三代之政有不然者矣詩
曰倬彼甫田嵗取十千我取其陳食我農人自古有年
而孟子亦云春省耕而補不足秋省斂而助不給蓋有
是道矣而未必有常數亦未必有常息也至于熙寜青
苗之法凡主客户得相保任而貸其息嵗取十二出入
之際吏縁為姦請納之勞民費自倍凢自官而及私者
率取二而得一自私而入公者率輸十而得五錢積于
上布帛米粟賤不可售嵗暮寒苦吏卒在門民號無告
二十年之間民無貧富家産盡耗此所謂不可復者二
也古者治民必周知其夫家田畝六畜器械之數未有
不知其數而能制其貧富者也未有不能制其貧富而
能得其心者也故三代之君開井田畫溝洫謹歩畝嚴
版圖因口之衆寡以授田因田之厚薄以制賦經界既
定仁政自成下及隋唐風流已逺然其授民田有口分
永業皆取之于官其斂民財有租庸調皆計之于口其
後世亂法壊變為兩稅戸無主客以見居為簿人無丁
中以貧富為差田之在民其漸由此貿易之際不可復
知貧者急于售田則田少而稅多富者利于避役則田
多而稅少僥倖一興稅役皆弊故丁謂之記景徳田況
之記皇祐皆以均税為言矣然嘉祐中薛向孫琳始議
方田量歩畝審肥瘠以定賦稅之入熙寜中吕恵卿復
建手實抉私隱崇告訐以實貧富之等元豐中李琮追
究逃絶均虛數虐編户以補失陷之稅此三者皆為國
斂怨所得不補所失事不旋踵而罷此所謂不可復者
三也故臣愚以謂為國者當務實而已不求其名誠使
民盡力耕田賦輸以養兵終身無復征戍之勞而朝廷
招募勇力强狡之民教之戰陣以衛良民二者各得其
利亦何所不可哉富民之家取有餘以貸不足雖有倍
稱之息而子本之債官不為理償進之日布縷菽粟雞
豚狗彘百物皆售州縣晏然處曲直之斷而民自相養
蓋亦足矣至于田賦厚薄多寡之異雖小有不齊而安
靜不擾民樂其業賦以時入所失無幾因其交易而質
其欺隱繩之以法亦足以禁其太甚昔宇文融括諸道
客戸州縣觀望虛張其數以實戸為客雖得戸八十萬
餘嵗得錢數百萬緡而百姓困敝實召天寳之亂均稅
之害何以異此凡此三者皆儒者平昔之所稱頌以為
先王遺法用之足以致太平者也然數十年以來屢試
而屢敗足以為後世好名者之戒矣惟嘉祐以前百役
在民衙前大者主倉庫躬饋運小者治燕饗職迎送破
家之禍易于反掌至于州縣役人皆貪官暴吏之所誅
求仰以為生者先帝深究其病鬻坊場以募衙前均役
錢以雇諸役使民得闔門治生而吏不敢苛問有司奉
行不得其當坊場求數倍之價役錢取寛剩之積而民
始困躓不堪其生矣今二聖鑒觀前事知其得失之實
既盡去保甲青苗均稅至于役法舉差雇之中惟便民
者取之郡縣奉承雖未即能盡而天下之民知天子之
愛我矣故臣于民賦之篇備論其得失俾後有攷焉
　
　宋朝事實卷十五
欽定四庫全書
　宋朝事實卷十六
　　　　　　　　　　　　　宋　李攸　撰
　　兵刑
自唐天寳後歴肅代藩鎮不復制以及五代之亂太祖
即位罷藩鎮權擇文臣使治州郡至今百餘年生民受
賜每一詔下雖擁重兵臨大衆莫不即時聽命
建隆二年太祖謂宰臣曰五代以來諸侯跋扈有枉法
殺人朝廷置而不問刑部之職幾廢且人命之至重姑
息藩鎮當若是耶令諸州決大辟訖錄案聞奏委刑部
覆視之奏案自此始
太祖嘗讀虞書嘆曰堯舜時四凶之罪止從投竄何近
代憲網之密耶蓋有意于措刑也故自開寳以來犯大
辟非情理深害者多貸其死
五代時鼎澧辰沅邵陽五州之境(案江少虞事實類苑/作武陵辰澧邵陽為)
(五州宋史作辰錦溪巫/叙為五州與此互異)各有蠻猺保聚依山阻江殆十
餘萬馬希範周行逢時數出宼邊以至圍迫辰沅二州
(案宋史作/辰永二州)殺掠民畜嵗嵗不寜太祖既下荆湖思得通
蠻情習險阨智勇可任者以鎮撫之有辰州猺人秦再
雄者長七尺武健多謀在周行逢時屢以戰鬭立功蠻
黨畏伏太祖召至闕下察知可用以一路之事付之再
雄起蠻酋除為辰州刺史官其一子為殿直賜予甚厚
仍使自辟吏屬盡與一州租賦再雄感激異恩誓死報
効至州日訓練土兵得三千人皆能被甲渡水歴山飛
塹㨗如猿猱又遣親校二十八人分使諸蠻以傳朝廷
懐來之意莫不從風而靡各得降表以聞太祖大喜再
召至闕面加奬諭再雄伏地流涕嗚咽不勝感恩改辰
州團練使又以其門客王乃成(案宋史作/王允成)為本州推官
再雄盡瘁邊圉故終太祖世無蠻貊之患五州延袤數
千里不增一兵不費帑庾而邊境妥安由神機駕用一
再雄而已
淳化三年太宗謂宰相曰治國之道在乎寛猛得中寛
則政令不成猛則民無所措手足有天下者可不慎之
哉吕䝉正曰老子稱治大國如烹小鮮夫魚擾之則亂
近日内外皆來上封求更制度者甚衆望陛下漸行清
淨之化上曰朕不欲塞人言路至若愚夫之言賢者擇
之亦古典也趙昌言曰今朝廷無事邊境謐寜正當力
行好事之時上喜曰朕終日與卿等論此事何愁天下
不治茍天下親民之官皆如此留心則刑清訟息矣
上嘗御便坐錄京城繋囚至日旰近臣或以勞苦過甚
為言上曰不然倘惠及無辜使獄訟平允不致枉撓朕
意深以為適何勞之有因謂宰相曰國家設官分職本
為治人如受任外官悉能盡公決斷焉有不治之事古
人宰一邑治一郡致飛蝗避境虎渡鳳集臣下為政尚
能致兹感應若帝王用意惠民申理寃滯豈不感召和
氣朕孜孜求治今得天下安泰亦其效也宋琪曰天下
治亂繫在一人陛下臨御十年勤勞致治陰陽和順寰
海寧謐每日前殿所談止在刑政退朝惟觀古史究歴
代興亡善惡之事以法古成憲上資神聖中外幸甚(案/宋)
(史刑法志太宗親錄繫囚至日旰近臣或諌勞苦過甚/帝曰儻惠及無告使獄訟平允朕深以為適因謂宰相)
(云云與此條大畧相同/繫于雍熙二年十月)
靈州河外寨主李瓊以城降賊有司將坐其家屬上曰
窮邊孤壘又無援兵縁坐之法朕不忍行也(案下文書/二年則此)
(上自必繫年為/傳寫者脫去)二年契丹入邊邊將言文安大成二縣
監軍棄城遁走請以軍法論上遣中使誅之既行謂之
曰此奏尚有疑得無所部召之耶當詳而後決使至訊
之果乾寜軍令部送民入城非擅離所部遽釋之上之
明察如此
上謂侍臣曰法律之書甚資政理人臣若不知法舉動
是過苟能讀之益人知識比來法寺新案多不識治體
侍臣曰今天下所上案牘獄情已定法官止閱案定刑
事之虛實不可改也當在精擇知州通判庶知清獄訟
若州縣得良吏一二其下必無寃人上然之
上聞汴水輦運卒有私貨市者謂侍臣曰幸門如鼠穴
何可塞之但去其尤者可矣篙工楫師苟有少販鬻但
無妨公不必究問冀官物之入無至損折可矣吕䝉正
曰水至清則無魚人至察則無徒小人情偽在君子豈
不知之若以大度兼容則萬事兼得曹參不擾獄市者
以其兼受善惡窮之則奸慝無所容故慎勿擾也聖言
所發正合黄老之道
上親錄京師繫囚謂近臣曰為君勤政即得感召和氣
如後唐莊宗不恤國事惟務畋遊動經旬浹月每出大
傷苗稼及還蠲其租稅此甚不君也張𢎞曰莊宗兼惑
于音律縱酒伶官典郡者數人上曰大凡君人以節儉
為本仁恕為念朕在南衙時亦嘗留意音律今來非朝
㑹未嘗張樂每旦下藥多以鹽湯代酒鷹犬之娱素所
不好且多殺飛走真誥所不許朕嘗以此為戒
李繼隆討夏宼與轉運使盧之翰有隙欲陷之罪乃檄
轉運使期八月出塞令辦芻粟轉運司調發方集繼隆
復為檄言隂陽人狀陳八月不利出師當更取十月轉
運司遂散芻粟既而復為檄云得保塞胡偵候狀言賊
且入塞當以時進運芻粟即日取辦是時民輸輓者適
散倉卒不可復集繼隆遂奏轉運司乏軍興太宗大怒
立召中使一人付三函令乘驛取轉運使盧之翰竇玭
及某人首丞相吕端樞密使柴禹錫皆不敢言惟樞密
副使錢若水爭之請先推驗有狀然後行法上大怒拂
衣起入禁中二府皆罷若水獨留廷中不退上既食久
之使人偵視廷中有何報云有細瘦而長者尚立焉上
出詰之曰爾以同州推官再期為樞密副使朕所以擢
用爾者為賢爾乃不才如是耶爾尚留此安候對曰陛
下不知臣無能使待罪二府臣當竭愚慮不避死亡補
益陛下以報厚恩李繼隆外戚貴重莫比今陛下據其
一幅奏書誅三轉運使雖彼有罪天下何由知之鞫驗
事狀明白乃爾加誅亦何晩焉獻可替否死以守之臣
之常分臣未獲死故不敢退上意解乃召吕端等端等
奏請如若水議先令責狀許之三人皆黜為行軍副使
既而敵欲入塞事皆虚繼隆坐落招討知秦州若水由
是知名天下
真宗即位首下詔求言上謂近臣曰朕樂聞朝廷闕失
以警朕心然臣僚章奏多是自陳政績過行鞭扑以取
幹辦之名國家政事自有大體使其不嚴而理不肅而
成斯為善矣豈可慘虐刻薄邀為己功使之臨民徒傷
和氣此輩真酷吏也
石熙政知寜州上言昨清逺軍失守蓋朝廷素不留意
因請兵三五萬真宗曰西邊事吾未嘗忘之熙政逺不
知耳周瑩曰清逺失守將相不才也熙政敢如此不遜
必罪之真宗曰羣臣敢言者亦甚難得其言可用則用
之不可用置之若必加罪後復誰敢有言者因賜詔書
襃嘉焉
仁宗天聖七年十月詔諸軍班典賣官所給軍號法物
以違制論自餘以不應為從重科之先是樞密院言御
馬直于榮鬻自製紫衫而開封府以軍號法物定罪請
下法官議而審刑院言捧日天武拱聖驍騎寜朔龍猛
神勇飛猛宣武虎翼衛聖服緋紬衫渤海神衛捧節牀
子弩雄武飛山服紫紬衫吐渾員寮直龍衛雲騎武騎
龍衛帶甲剰員紫紽衫又皆有緋小綾卓畫帶甲背子
一以上為軍號殿前諸班直馬軍諸班殿前左右班内
殿直散員散指揮金鎗東西班鈞容直皆服錦襖背子
給塗金銀束帶銀鞍勒謂之儀注御龍直服錦襖背子
皁羅真珠頭巾塗金銀帶以上為法物犯者亦以軍號
論今于榮鬻自製紫衫難從軍號法物定罪也故降是
詔
平廣西蠻賊歐希範　歐希範環州思恩縣人嘗舉進
士試景祐五年應募從官軍擊安化州叛蠻既而詣登
聞求錄用(案宋史作擊登/聞鼓求錄用)下宜州而知州馮伸己言其
妄要賞朝廷遂編管全州未幾輒遁歸其族百餘人謀
為亂殺馮伸己而曰若得廣西一方當建為大唐國因
問術士石太清太清曰君貴不過封侯也乃殺牛建壇
場祭天神推白崖山酋䝉趕為帝叔歐正辭為奉天開
基建國桂王慶厯四年正月十三日遂領衆二千餘人
破環州刼州印以環州為武成軍又破鎮寜州及普義
寨宜州捉賊李徳用出韓婆嶺擊卻之獲偽將崖盈譚
䕶二人希範遂入保荔波洞間出拒官軍明年轉運使
杜杞大領兵至環州使攝官歐曄進士曽子華宜州押
司官吳香誘其黨六百餘人始與之盟置蔓陀花酒中
既昬醉稍呼起問勞至則皆推于後廡下盡擒殺之後
三日得希範等十數人剖其腹繪五臟圖仍醢之以賜
諸溪洞殿中侍御史梅摯等言廣州轉運使杜杞誘降
人歐希範等六百餘人悉于㑹上殺之失朝廷所以推
信逺人之意宜劾罪以聞上為賜書申戒之廣西捉殺
歐希範兵官禮賓使陳拱等四十三人並行賞有差
慶厯三年盗起京西掠商鄧均房叛兵燒光化軍逐守
吏吏不能捕天子患之問宰相誰可任者宰相言度支
判官尚書虞部員外郎杜杞名家子好學通知古今宜
可用乃以杞為京西轉運按察使居數月賊平叛兵誅
死明年廣西歐希範誘白崖山蠻䝉趕襲破環州陷鎮
寜帶溪普義有衆數千以攻桂管宰相又言前時杜杞
守横州言蠻事可聴宜知蠻利害天子驛召杞見便殿
所對合意即除杞刑部員外郎直集賢院廣南西路轉
運按察安撫等使杞至宜州得州人吳香及獄囚歐世
宏脫其械使入賊洞說其酋豪杞乘其怠急擊之破其
五洞斬首數百級復取環州因盡焚其山林積聚希範
窮迫走荔波洞䝉趕率偽將相數十人以其衆降杞與
將佐謀曰夫蠻習險恃阻如捕猩猱而吾兵以苦暑難
久是進退遲速皆不可為故常務捐厚利以招之蓋威
不足以制又恩不能以懐此其所以數叛也今吾兵雖
幸勝然蠻特敗而來爾豈真降者耶啖之以利後必復
動乃慨然歎曰蠻知利而不知威乆矣吾將先威而後
信庶㡬信可立也乃擊牛為酒大㑹環州戮之坐中者
六百餘人而釋其尫病脅從與其非因敗而降者百餘
人後三日兵破荔波擒希範至并戮而醢之以賜諸溪
洞于是叛蠻無噍類而杞威震南海言事者論杞殺降
為國失信于蠻貊天子置之不問詔書諭杞賜以金帛
杞即上書引咎
仁宗平保州雲翼叛軍　慶厯四年八月壬寅降勅榜
招安保州叛軍又詔保州兵亂本路見領兵甲捉殺慮
恐北界緣邊人户驚疑可令知雄州王徳基牒報之蔡
襄言保州兵士閉城為亂殺黨中懦兵十餘人指為首
惡以要朝廷招安臣與臣修臣甫已有論列欲令知定
州王杲引兵隨招榜入城盡行誅戮不聞施行竊以天
下内外之兵百有餘萬茍無誅殺決行之令必開驕慢
叛亂之源今州兵殺官吏閉城門從而招之使傳于四
方明朝廷有畏衆不殺之意官司有觸事畏忌之勢則
姦何憚而不為議者若謂今日北戎妄生釁端不可便
于極邊之地張皇其事為敵人所窺是不知制兵之權
而昧威戎之畧也夫以中國為夷狄所輕者本由朝廷
威令不行今以勁兵入城誅一二千叛卒以絶天下禍
亂之萌而敵人咫尺必將竦動安慮其見窺乎况事機
不可失惟陛下特發睿斷而行之丙辰田况言保州縁
邊人户多煽言軍賊作亂將引契丹軍馬入界以臣所
料必有姦人因欲揺動邊民乞下沿邊安撫使密令緝
捕法外施行從之又言保州累有人縋城不得其造逆
不肯開城門軍士雲翼左第九指揮一十一人招収第
三指揮一十一人第四指揮一十人姓名已令用牀子
弩射箭射入城中告示韋貴若能設畫擒戮得叛人則
當優遷官資如軍中人能自相殺併一人以上並與軍
員髙排三兩人則不次擢之丁巳命内侍武繼隆齎赦
敕赴保州招安令田況李昭亮劉渙楊懐敏相度如己
開門即更不以赦敕示之初河北自五代以來保州廣
信安肅别領兵萬人為三部號都巡檢司亦曰策先鋒
以知州軍為使置副使二人使鄰道相為援太祖嘗用
此兵有功因詔毎出巡别給錢糧以優之其後州將不
出巡惟巡檢司所領得給為不均通判秘書丞石待舉
乃建議于都轉運使張昷之請領所部兵更其出入季
一出巡出則别給錢糧餘悉罷之至是巡檢司雲翼等
軍悉揚言為亂知州如京使興州刺史劉繼宗不自安
乃悉令納所置教閱器仗㑹都監韋貴與待舉射弓賭
酒而于衆辱之貴慿酒慢詈曰徒能以減削軍糧為己
功因激其衆八月五日給軍衣衆遂刼持兵入衙門待
舉挈家上城出東門入無敵營㑹繼宗挈家至與待舉
列敵兵守闗城率神衛招収兵郤入東門以拒亂既而
轉鬭不敵繼宗待舉復上城避之遂下城繼宗墮城死
待舉藏鹿角中為亂卒所害衆怒待舉甚揭其首于是
又疑走馬承受公事劉崇古言與待舉同議亦害之始
迫沿邊巡檢都監王守一不從而死乃擁韋貴據城以
叛賊平既降昷之等又降知定州(案前有知定州王杲/之文此當云降知定)
(州王杲而/傳冩脫去)
張昷之為河北都轉運使保州界河巡檢兵士常以中
貴人領之與使州抗衡多齟齬不相平州常下之其士
卒驕悍糧賜優厚雖不出巡徼常廩口食通判石待舉
以為虚費申轉運司罷之士卒怨怒遂作亂殺知州通
判等懸其首于木上毎旦射之箭不能容則㧞去更射
推都監為主不從則以槍刺之洞心刃出于背又脅監
押韋貴貴曰若必能用吾言乃可衆許之遂立貴為主
貴稍以言諭之令勿動倉庫及妄殺人且說之以歸順
朝廷衆頗聴之㑹朝廷遣知制誥田況齎詔諭之況遣
人于城下遥與賊語出詔示之賊終狐疑不聴稍近城
則射之不能得其要領有殿直者徑踰壕詣城下謂賊
曰我班行也汝下索我就汝語賊乃下索即授之登城
謂賊曰我班行也豈不自愛茍非誠信肯至此乎朝廷
知汝非樂為亂由官吏遇汝不以理使汝至此今赦汝
罪又以祿秩賞汝使兩制大臣奉詔書來諭汝尚疑之
豈有詔書而不信耶兩制大臣而為妄誕耶詞氣雄辯
賊皆相顧動色曰果如此更使一二人登城即復下索
召其所知數人登城于是信之爭投兵下城降即日開
門大軍入収一指揮坑之餘皆勿問加閤門祗候(案此/即指)
(殿直者佚/其姓名)
保州城未下時有中貴人張懐敏與張昷之不協在軍
中密奏賊云得張昷之首我即降願賜昷之首以示賊
宜可得上從之遣中使奉劍往即軍中斬昷之首以示
賊是時參知政事富弼宣撫河北遇之即遣中使復還
且奏曰賊初無此言是必怨讎者為之若以一卒之故
斷都轉運使頭此後政令何由得行上乃解昷之落職
知虢州(案宋史不載富弼諫止斬/張昷之事此可補其闕)
平貝州妖賊王則　慶厯七年十二月河北安撫使知
北京賈昌朝奏十一月二十八日貝州宣毅軍大將王
則據城叛則本涿州人以饑饉流亡至貝州始去涿時
母與之别刺福字于其背以為記恩冀之俗多尚妖術
(案貝州以平王則改為恩州/此云恩冀已從改後之名)後因習妖法謀為亂遂言
背有福字自然隱起以惑衆衆頗信事之而州吏張巒
卜吉為之主謀㑹冬至知州張得一與官屬俱謁聖祖
于天慶觀則率其徒刼庫兵得一保驍㨗營賊焚營門
執得一囚之兵馬監押内殿承制田斌以從卒巷鬭不
勝而出城門閉提㸃刑獄田京任黄裳持印棄其家屬
縋城出保南城賊從通判董元亨取軍資庫鑰不得殺
之遂縱獄囚囚有憾司理王奬者遂殺奬既而節度判
官李浩清河令齊開主簿王湙皆被害則僭號東平王
以張巒為宰相卜吉為樞密使建國曰安陽榜所居門
曰中京居室廏庫皆立號改元曰得聖以十二月為正
月置破趙得聖等軍百姓年十二以上並刺為軍所用
旗幟號令率以佛為稱城上置四總管各主一方又列
其徒為知州然縋城下者日衆于是令守者五人為保
一人縋則四人悉斬之貝州民汪文慶郭斌趙宗本汪
順自城中為書射出約為内應夜以索引官軍數百人
上城焚敵棚賊率衆拒文慶等與官軍復自城而下功
雖不就上曰文慶等能嚮順可嘉也悉錄以官三班奉
職馬遂為北京指揮使則叛遂中夜叱咤晨起詣留守
賈昌朝請擊賊自効昌朝因使持招降榜入城則盛服
見之遂諭以禍福不答時知州事張得一侍側遂目之
不應乃起投杯于地扼則喉擊之流血左右無助者賊
黨至斷其一臂殺之將死猶罵賊曰妖賊恨不斬汝萬
段上聞歎息乆之贈宫苑使封其妻為旌忠縣君仍賜
冠帔官其五子及賊平得殺遂者驍㨗卒石慶上使其
子剖心而祭之則始與妖黨謀以八年正旦斷澶州浮
橋相應為亂㑹其黨潘方淨者以書謁留守賈昌朝昌
朝執之故未及期而發所習妖書有五龍經滴淚經始
則之叛也上以權知開封府明鎬為端明殿學士河北
體量安撫使節制討賊既屢攻未克上憂賊熾亟召髙
陽闗總管王信問貝州事且戒信曰凡軍營在闗城内
與賊為亂者家屬悉覊管之餘非是作亂者常加曉諭
勿使之憂疑也又曰城中軍民來投者毋得枉有殺戮
以求功賞使諭河北安撫使賈昌朝與言亟示之以約
束違者以軍法從事上又曰城下要害處既多設寨柵
以防奔衝即隂晦雨雪賊乘夜突出以害吾主將不可
無備軍中盛寒凡係官材植及河防物料權許就取為
薪上之憂恤軍民如此一日得賈昌朝奏貝州事憂形
于色悵然曰相公樞密日上殿來無一人與國家了事
者何益彦博早朝忼慨請行以破賊自任上大喜既而
左右贊曰官家無憂貝加文則敗矣上益喜丁丑右諌
議大夫參知政事文彦博為河北宣撫使本路體量安
撫使樞密直學士左諫議大夫明鎬副之戊寅詔文彦
博以便宜從事仍以將作監主簿鞠真卿試將作監主
簿成偉進士李景元掌機宜文字其明鎬所辟官吏並
仍舊彦博行上燕餞賜賚榮盛傾一時乙酉降空名敕
告宣敕劄子三百道下河北宣撫使以備賞功是時明
鎬功垂成將士知上委任彦博隆重人百其勇待彦博
之來以自効上亦曰彦博必生擒此賊矣至未踰月閏
正月辛丑彦博等遣承受公事李繼和來告貝州平總
管王信生捕獲王則則自反至敗凡六十六日凱旋戊
申以彦博為同中書門下平章事制曰膺重任者必勵
許國之忠建竒功者必峻登賢之賞其有早毗大政夙
負偉材自奮臨戎之行遂成盪寇之畧宜揚顯命以告
治廷推忠佐理功臣朝散大夫右諫議大夫參知政事
上輕騎都尉平陽郡開國侯食邑一千戸賜紫金魚袋
文彦博器業異倫智謀適用有彊明果斷之才而濟之
以温裕有周通敏洽之識而輔之以端方自班近途寖
發賢藴向以預政之地深念擇人之難采西南之治聲
陪左右之機論屬兇徒搆孽孤壘偷生巢幕之勢雖危
拒轍之狂尚肆始定恢于勝策往即殄夫妖氛賞而緩
功庸何以勸宜升台席之貴更陟中臺之華兼書殿之
美資衍轅田之真賦襃功馭賞併示優崇於戲舍爵策
勲已奉謀于太室代天理化終濟治于王家其懋迺猷
用祗攸訓可特授金紫光祿大夫行尚書禮部侍郎同
中書門下平章事集賢殿大學士上柱國進封開國公
加食實封四百户仍賜推忠協謀佐理功臣上顧彦博
曰卿朕之裴度也彦博歸功于明鎬讓位乆之上屢詔
不允詔以鎬為端明殿學士給事中遂除參知政事以
王信為感信軍節度觀察留後自餘兵官各以功次遷
京朝官及選人預軍期者六十人都虞候至士卒八千
四百人第其功為五等第一等一百六十人轉五資第
二等二百人轉四資第三等三百人轉三資第四等六
百人轉二資第五等一千八百人轉一資王則檻送京
師乙丑剮則于都市誅西上閤門使知貝州張得一于
麗景門外得一太子太師耆之少子也視事八日而遇
亂匿營中為賊所得置其家屬于州廨之西㕔日為具
飲食初賊取州二印猶語曰用訖卻見還後毎見必呼
則曰大王先揖而後坐坐必東向又為則僭排儀衛以
故得不害既誅而兄弟悉降黜妻子論如律
閏正月初五日降曲赦其文曰門下朕纂承寳緒導發
化源思固本之在民每敦仁而修政仰遵先訓罔咈大
猷刑審厥中處之以明決信孚無外示之以懐柔惟寜
雖厎于萬邦失所每矜于一物近以貝丘舊壤孽豎為
妖嘯聚郡城稽誅旬朔眷兹境土不無殘傷當興師之
𠞰除且有衆之蹂踐而又枕戈袵甲暴露于夙宵輓粟
飛芻疲勞于道路暨列盪平之效宜推優奬之恩念彼
封疆並均渥澤可曲赦河北諸州軍云云於戲天道助
順固逆亂之無萌君徳好生惟寛仁之可尚恩威並及
善惡用分布告羣倫當體朕意
王則挾妖法為亂既敗州郡大索妖黨被繫者不可勝
數仁宗聞之歎曰如此得無濫及良民乎命有司寛其
禁諸傳習妖法非情渉不順者毋得過有追捕
明鎬討貝州乆未下上深以為憂問于兩府參政文彦
博請自往督戰八年正月丁丑以彦博為河北宣撫使
節制諸將時樞密使夏竦惡明鎬凡鎬所奏請多從中
沮之惟恐其成功彦博知其如此即受命乞以便宜從
事不從中覆止許之閏月庚子朔克貝州擒王則以獻
初彦博至貝州與明鎬督諸將築距門以攻城旬餘不
下有牢城卒董秀劉炳請穴地道以入彦博許之貝州
城南臨御河秀等夜于岸下潛穿穴棄土于水晝匿穴
中城下不之見也有帳前虞候楊遂請行許之既出穴
登城殺守者垂絙以引城下之人悉登城中驚擾賊以
火牛突登城者不能拒頗引卻楊遂力戰身被十餘創
以槍刺牛牛卻走賊遂潰王則張巒卜吉與其黨突圍
走至村舍官軍追圍之則猶戴花幞頭軍士爭趣之部
署王信恐其死無以辨以身覆其上遂生擒之巒吉皆
死于兵不知所在彦博請斬賊于北京夏竦尚忌其功
建言恐非眞乞令檻車送京師董秀劉炳皆除内殿崇
班(案王則之叛宋史附具始末于明鎬傳後而于文彦/博傳僅云貝州王則反明鎬討之乆不克彦博請行)
(旬日賊潰檻則送京師又攷東都事畧李燾長編亦記/之甚簡如董秀劉炳楊遂皆其時出死力以破賊者不)
(一著其姓名惟此書/所載詳備足補其闕)
平廣南蠻賊儂智髙　皇祐四年四月廣源州蠻儂智
髙反陷邕州横山寨五月破邕州又入横州貴州龔州
藤州梧州康州端州昭州圍廣州廣源州其先韋氏黄
氏周氏儂氏為首領互相刼掠邕管經畧使徐申厚撫
之黄氏遂納質而十三部二十九州之蠻皆定自交阯
竊據而廣源等州多服役之州在邕管西南鬱江之源
其地巖險峭深産黄金丹砂俗尚椎髻左衽善戰鬭輕
死好亂初知儻猶州儂全福殺其弟知萬涯州存祿及
其妻之弟知武勒州儂當道而併有其地交阯怒興兵
擄全福及其子智聰以歸而其妻阿儂遂嫁商人而生
智髙智髙生十三年殺其父商人曰天下豈有二父耶
因冒儂姓與其母奔雷火洞乆之復出據儻猶州建國
曰大厯國阿儂偽稱皇太后天資慘毒嗜小兒肉每食
必殺小兒智髙攻陷城邑皆其謀也交阯復伐儻猶州
執智髙釋其罪使知廣源州文火雷火頻婆四洞又以
思浪州附之居四年智髙内怨交阯攻安徳州據之僭
稱南天國改年景瑞(原註一本云自稱其巢為天南大/理國名其年為天瑞又曰啓厯)
皇祐元年寇邕州明年廣西轉運使蕭固遣邕州指揮
使亓贇往候之而贇擅發兵攻智髙為其所執且問中
國虛實贇頗為陳大畧說智髙内屬由是遣贇還并奉
表願嵗貢方物許之遂齎金函書請獻金銀朱砂知邕
州陳拱以其事上聞不報智髙既不得請又與交阯為
仇且擅山澤之利遂招納亡命數出敝衣易米紿言本
洞饑部落離散拱信其㣲弱不設備乃與廣州進士黄
瑋黄師宓及其黨儂建侯儂志忠等日夜謀入宼一夕
焚其巢穴紿其衆曰平生積聚今為天火焚無以為生
計窮矣當㧞邕州據廣州以自王否則死于兵刃之下
四年四月率衆五千沿鬱江東下攻横山寨破之又破
邕州自號仁恵皇帝改年啓厯赦境内黄師宓以下皆
稱中國官名相繼破沿江九郡貴横龔潯藤梧封康端
所至殺官吏焚府庫進圍廣州知英州蘇誠(案宋史/作蘇緘)屯
兵邊渡村扼其歸路番禺令蕭注募土丁具戰艦賊少
懼會張忠自京師至不介馬戰于白田死之賊圍廣州
凡五十三日(案宋史作/五十七日)又再戰于皇渡村七月壬戌由
清逺濟江擁婦女作樂而去攻賀州不克殺蔣偕于太
平場破昭州殺王正倫于館門驛復據邕州十二月壬
申又敗陳曉于金城驛(案陳曉宋史作陳曙此/書避英宗諱改曙為曉)自智髙
初叛上擢狄青宣徽南院使充京湖南北路宣撫使提
舉廣南經制賊盗事降空名宣頭一百道付青以備賞
功明年正月旦㑹兵于賓州責斬廣西兵馬鈐轄崇儀
使陳曉及左班殿直袁用等三十二人于賓州初曉遇
智髙于金城驛令東頭供奉官王永吉將宜州勇敢兵
五百為先鋒輕而失利曉又素無威令既遇賊士卒猶
聚博營中倉卒被甲以前曉既先受青節制令不得輕
進恐青至成功故徼倖一戰以至覆軍為青所斬軍中
股栗遂下令更十日進軍賊諜者既去詰旦遂行至歸
仁鋪遇賊迎戰前鋒少卻左第一將孫節死之青親執
旗幟麾左右蕃落騎馳出賊後大破之斬首二千二百
傷創重者三千三百獲賊謀主黄師宓儂志忠等五十
七人牛馬器用數萬得賊所擄士女三千餘人招復丁
壯七千三百以所得賊財四十萬均給戰士仍築京觀
以志功露布曰臣青言臣出身行伍備位要樞屬嶺表
之䖍劉致聖情之宵旰董師而出承命不遑受鈇鉞之
初皆親禀于睿算當矢石之際則全仗于天威石投卵
以何虛竹迎刃而自解臣戊辰自連州整兵甲戌至潯
州遇冦蕩平小蠢若躡無人度越重江始逢大敵戊寅
儂賊領烏合之衆帥蟻附之徒親統全軍結為一陣輕
兵搏我驕氣凌人臣堅壁不爭張翼而待候其銳鋒稍
挫剛氣㣲衰奮驍勇而斬將搴旗侮敗亡則追奔逐北
自旦至暄殺獲無餘既梟兇獷之俘囚遂舉甌城之降
附民歸慈母氣廓遐陬元兇已縶于檻牢餘黨合尸諸
市肆伏念濵潯之地脅從者皆是吾民僭偽之中縁坐
者不無非罪今則重輕差罰首級書功續遣使臣别具
敷奏謹先具露布馳驛以聞云云初廣南謡言農家種
糴家収至是為青所破如謡言云是時朝廷以承平之
乆嶺外州縣類不為備官吏狃以為常故寇至如入無
人之境前後遣將又不得人以至暴踐一方幾一年云
二月班師詔加青檢校太尉河中尹召為樞密使賜城
南第一區青始受命討賊即言于上曰官軍征蠻數敗
走士氣不振請選馬歩軍及虎翼五指揮嘗經禦邊者
以徃庶于必勝上悉選精銳而遣之曰此皆吾勁兵累
歴戰鬭可用也青果以此敗賊始上以青為宣撫使付
以廣南討賊言者以青武人不可專任以事上以問大
臣宰相龐籍對曰青起行伍若以文臣副之彼視青為
何者不如不遣乃詔嶺南一皆受青節制既行上謂侍
臣曰青有威名賊當畏其來左右使令非青之親信不
可雖飲食起卧亦宜防竊發乃特使以戒之及㨗至上
喜顧左右曰向非委青專制豈能成功如是之速也
二月十三日曲赦廣南門下朕膺穹昊之眷命奉祖宗
之貽謀副億兆心垂三十稔何嘗不博稽教化之大勤
視蒸黎之繁延登雋良採納嘉謨以補治具以迎休風
肆惟宵旰罔或暇逸蠢兹蠻旅敢冒典刑驅馳犬羊越
去溪洞陰窺守禦之間寖生狡狂之謀傷夷我版民剽
盗我州域屬以夏秋屆候潦霧交蒸言渉險艱遂稽平
殄朕託居人上奄宅域中豈朝經之未孚將吏職之不
舉致是方國困于擾攘慮焉及斯嗟亦良甚爰申命于
將鉞俾總臨于師干鼓行而前俘馘殆盡今雖醜類正
罰既伏于天誅尚念編甿何辜乆罹于寇虐宜推渙宥
之澤曲示憂勞之懐可曲赦廣南東西路云云於戲綏
寧封疆翦滅凶燄下則賴兵戎之講律上則繫廟社之
垂靈粤予統臨益用祗率眷爾官吏參輸志誠招懐流
亡勸勵種斂亟復饒富永臻治平布告羣倫庶體朕意
主者施行
上以蠻賊彌年逋誅鄰境調發應副亦推恩宥二月十
六日降江西湖南徳音門下朕紹承基緒維御幅員丕
循燕翼之謀慎固盈成之守内之則詢求文理外之則
講練武經冀此蒸民臻于至治屬溪蠻之釁孽(案新安/文獻志)
(作興/孽)承邊吏之失防踰越土疆繹騷生聚薄言問罪爰
命行師蕞爾狡兇尋抵擒殄然念江湖之列郡實鄰海
嶠之遐陬封域犬牙道塗碁錯或䕶廵城堞或輸輓糗
糧奔馳險艱暴露丁壯凡此調發豈無勞煩茲惟睠瞻
頗用嗟惻宜推宥典曲示矜懐云云於戲寇盗猖狂既
仗翦平之畫生靈瘵敝必資生養之方咨爾庶官體予
深意
儂智髙入寇廣南東西官吏有棄城而逃者大理將議
法上諭輔臣曰官吏不能城守可罪也然朕聞南方無
城郭戰具一旦有倉卒之變而責人以死朕不忍也若
兵備可以固禦而棄者論如法其無城與兵力不能敵
者當末減由是免死者甚衆
　
　
　
　
　宋朝事實卷十六
欽定四庫全書
　宋朝事實卷十七
　　　　　　　　　　　　　宋　李攸　撰
　　削平僭偽
孟昶初名仁贊及僭位改焉是時契丹破晉漢祖起并
門中原旱蝗連歳昶益自大君臣奢僭及太祖下荆楚
昶欲遣使朝貢王昭遠方總内外軍柄固止之太祖詔
蜀之邸吏将卒先在江陵者竝放還乃給錢帛以遣乾
德二年昶懼王師討伐潛遣謀者孫遇等間道齎蠟丸
帛書結太原劉鈞為朝廷所獲其書云蚤歳曾奉尺書
遠逹睿聽丹素備陳于翰墨歡盟已保于金蘭洎傳弔
伐之嘉音實動輔車之喜色尋于襃漢添駐師徒只待
靈旗之濟河便遣前鋒而出境云云先是太祖己有西
伐之意而未發及得書笑曰吾出師有名矣十一月詔
曰朕奄宅萬邦于茲五稔陳師鞠旅出必有名伐罪弔
民動非獲已睠惟庸蜀乆限化風舞階詎識于懷柔干
紀自貽于禍釁近擒獲四川偽樞密大程官孫遇二人
搜得孟昶與河東劉鈞蠟書潛相表裏欲起寇戎致姦
謀之自彰蓋天道之助順將定一方之亂難稽六月之
師爰命將臣俾正戎律建靈旗而西指授成算以徂征
言念坤維乆沈汙俗旣為民而除害必徯后以来蘇式
清全蜀之封止正渠魁之罪況西川將校多是北人所
宜翻然改圖轉禍為福茍執迷而不復雖後悔以何追
如能引導王師供饋軍食率衆歸順舉城来降咸推不
次之恩用啓自新之路重念征行之際宜申約束之文
已戒師徒務遵法令不得燔盪廬舍毆掠吏民開發丘
墳翦伐桑柘共體救焚之意以成不陣之功凡彼烝黎
勿懐憂慮故茲詔示知朕意焉于是命忠武軍節度使
王全斌充西川路行營前軍兵馬都部署武信軍節度
使侍衞歩軍都指揮使崔彦進副之樞密副使王仁贍
充都監龍㨗右廂都指揮使史延徳充馬軍都指揮使
隴州防禦使張凝充先鋒都指揮使左神武大將軍王
繼儔充壕寨使内染院使康延澤充馬軍都監翰林副
使張煦充歩軍都監供奉官田仁明充壕寨都監殿直
鄭璨充先鋒都監歩軍頭目向韜充先鋒都軍頭目全
斌而下率禁軍歩騎二萬諸道兵一萬由鳯州路進討
以給事中沈義倫為隨軍水陸轉運使又以寧江軍節
度使侍衞馬軍都指揮使劉光義充歸州路行營前軍
兵馬副都部署内客省使樞密承㫖曹彬充都監客省
使武懐節充戰棹部署龍㨗左廂都指揮使張廷翰充
馬軍都指揮使虎㨗左廂都指揮使李進卿充歩軍指
揮使前階州刺史高彦暉充先鋒都指揮使右衞將軍
白廷誨充壕寨使御㕑副使朱先緒充馬軍都監儀鸞
副使折彦贇充歩軍都監八作副使王令嵒充先鋒都
監供奉官郝守濬充壕寨都監馬歩軍都軍頭楊光美
充戰棹左右廂都指揮使供奉官藥守正充戰棹左廂
都監殿直劉漢卿充戰棹右廂都監自光義而下率禁
軍歩騎一萬諸道兵一萬由歸州路進討以均州刺史
曹翰為西南面水陸轉運使詔令孫遇等指畫江山曲
折之狀及兵寨城守之處道里遠近俾畫工圖其險要
上以授全斌等仍令所至之處以前詔告喻偽將吏軍
民等上問全斌曰西川可取否全斌等對曰臣等仗天
威遵廟算刻日可定龍㨗右廂都校史延德奏曰西蜀
一方儻在天上人不能到固無可奈何若在地上以今
日之兵力到卽平矣上壯其言喜曰汝等果能如此我
何憂哉帝又謂全斌等曰凡克城寨止籍其器甲芻糗
悉以錢帛分給戰士勿害良民十二月全斌等收復乾
渠渡萬仞燕子二寨下興州偽刺史藍思綰退保西縣
官軍敗蜀軍七千人獲軍糧四十餘萬石乗勝連㧞石
圌魚闗白水閣二十餘寨二十八日詔曰命將出師指
期殄寇今所向皆下㨗音繼来方乗破竹之功更示戰
兵之令如聞收復州縣其偽署軍員兵士或投竄山林
或散匿民舍俾安疑懼特用招懷詔到限一月許于逐
處首身更不問罪是月史延德等進軍至三泉寨敗蜀
軍數萬人生獲偽招討使山南節度使韓保正副使洋
州節度李進等又獲軍糧三千餘萬石三年正月劉光
義等收復三㑹巫山等寨殺偽將南光海等三千餘人
(案李燾長編光義等收復三㑹巫山等寨在乾徳二年/冬十二月此在三年正月又宋史殺偽將南光海等八)
(千此作三千餘/人彼此互異)生擒戰棹都指揮使渝州刺史袁德宏
等千二百人奪戰艦二百餘艘又殺水軍三千人(案長/編作)
(殺水軍/六千人)拔䕫州偽節度高彦儔縱火自焚(原註初光義/等行帝以地)
(圖示之指䕫州鎮江處謂光義曰我軍至此泝流而上/慎勿以舟師爭先當先令歩騎前行出其不意而擊之)
(俟其稍卻即以戰棹夾攻敗之必/矣及㨗奏至帝問其状果如所料)詔蜀中偽將士死于
兵刃暴露原野者所在郡縣速收瘞之又詔行營兵戰
陣被傷者等第給賜繒帛八日詔行營馬歩兵士及諸
道義軍所經之處長吏以牛酒犒之王全斌進拔利州
得軍糧八十萬石崔彦進康延澤等逐蜀兵過三泉殺
戮擄獲甚衆遂至嘉州進擊金山寨不破蜀人依小漫
天寨至深渡旁江列陣以待我師彦進遣張萬友等擊
之奪其橋㑹天暮蜀人退保大漫天寨詰朝彦進萬友
與康延澤分兵三道擊之蜀人悉以精鋭来拒又大破
其衆乗勝奪其寨擒寨主王審超監軍趙崇渥又獲三
泉監軍劉延祚蜀將王昭遠引兵来救遇我師三戰三
敗追至利州北昭遠遁去渡桔柏江焚浮橋退守劍門
王師遂入利州(原註先是官軍至嘉州㑹蜀人斷閣道/未得進王全斌議欲取羅川路遂入康)
(延澤謂彦進曰羅川路險諸軍難進不如督工修閣道/取大路與全斌㑹于深渡彦進然之不數日閣道成遂)
(進/軍)全斌等旣收復劍州殺蜀兵萬餘人生擒偽都監通
奏使知樞密院事山南節度使王昭遠(原註王昭遠居/常好大言有雜)
(耕渭上之志聞王師壓境對賓客援手言曰此送死来/爾乗此追之當遂定中原不煩再舉也及此兵敗奔匿)
(官倉中凡不食數日擒獲縶/送京師後歴諸䘙大将軍卒)馬歩軍都指揮使前洋州
節度使趙崇韜(原註先是王師發利州至益光全斌㑹/諸將各陳進取之計侍衞軍頭向韜曰)
(得降卒牟進言益光江東大山數重有小路名来蘇蜀/人于江西置寨對岸可渡路出劒門南二十里至𤯝彊)
(店與大路合可于此進兵則劒門之險不足恃也全斌/即欲領兵赴之康延澤曰来蘇小路無煩王師自徃蜀)
(人已與官軍相遇數戰數敗今聞併兵守劍門不知諸/師協力可命偏將趨来蘇直逹青彊北至劍門與大兵)
(夾攻破之必矣全斌等然之遂命史延德等分兵趨来/蘇造浮橋于是蜀人見兵至来蘇又見橋成棄寨而遁)
(昭逺聞延德至青彊即退兵陣于漢源坡上留偏将守/劍門全斌等以鋭師直擊走破之昭遠崇韜又遁走全)
(斌遣輕兵追/之皆生致焉)劉光義等收復萬施開忠四郡至遂州偽
知州少府少監陳愈率其將吏出降光義即日入城安
撫盡出府庫錢帛以給軍士(原註初諸将入辭帝戒曰/所復郡縣當發帑藏為朕)
(賞戰士國家所取惟土疆耳至是/人皆効命所至成功如席卷之易)王師由劒門而入昶
益惶懼問計于左右有老將石斌(案石斌長編作石/奉頵此與宋史合)對
以王師遠来勢不能乆請聚兵固守以老之昶歎曰吾
父子以豐衣美食養士四十年及遇敵不能與我東嚮
發一箭今若閉壘何人與我効命乃遣偽通奏使伊審
證齎表詣全斌請降其表曰三皇御宇萬邦歸有道之
君五帝垂衣六合順無為之化其或未知厯數猶昧死
亡致興貔虎之師實懼雷霆之怒敢祈英睿俯聽哀鳴
伏念臣生自并門長于蜀土幸以先臣之基業獲從幼
歳以纂承只知四序之推遷不覺三靈之改卜爰自大
明出震盛德居尊聲教被于遐荒慶澤流于中夏當凝
旒正殿虧以小事大之儀及告類圜丘曠執贄奉琛之
義素居遐僻久阻聲明曽無先覺之心固有後時之責
今則皇威電赫聖略風馳干戈所指而無前鼙鼓纔臨
而自潰山河郡縣半入于提封將卒倉儲盡歸于圖籍
且念臣中外骨肉二百餘人高堂有親七十非遠弱齡
侍奉只在庭闈日承訓撫之恩粗勤孝飬之道實願克
修甘㫖保此衰年次望免子孫之暌離守血食之祭祀
敢冀容之如地葢之如天特軫仁慈以寛厄辱臣輒援
故事上瀆嚴聰竊念劉禪有安樂之封叔寶有長城之
號皆自歸款盡獲生全願眇昧之餘魂得保家而為幸
使先臣寢廟不為樵採之場老母庭闈尚有問安之所
已令緘封府庫肅靖軍資用付典司將期臨照今則車
書混其文範正朔奉以靈臺敢布腹心恭聽赦宥臣昶
謹率文武見任官望闕再拜上表歸命披瀝肝膽以聞
全斌等既受其降遣馬軍都監康延澤先以百騎入城
見昶諭以恩信留三日盡封府庫而還昶又遣其弟仁
贄詣闕上表曰臣歴觀先覺克奉忠區竇融受累世之
封吳芮襲傳家之慶愚者暗于成事智者見于未萌則
臣在執迷以何多致顛沛之如是罪豈容于擢髮形可
寘于磔尸既無遠慮之明甘受後期之責伏念先臣受
命唐室建牙蜀川因時事之變更為人心之擁迫先臣
即世臣方丱年猥以童䝉謬承餘緒乖以小事大之禮
闕稱藩奉國之誠染習偷安因循積歳所以上煩神算
遠發王師勢甚疾雷敏如破竹顧惟懦卒焉敢當鋒尋
束手以云歸正傾心而俟命今月七日已令私署通奏
使宣徽南院使伊審證奉表歸降以前路寇攘前進不
得臣尋更令兵士援送至十一日尚恐前表未逹續遣
供奉官王茂隆再齎前表至十二日以後相次方到軍
前料惟血誠上達睿聽臣今月十九日已領親男諸弟
納降禮于軍門至于老母諸孫延餘息于私第陛下至
仁廣覆大德好生顧臣假息于數年所望全軀于今日
今䝉元戎慰䘏監護撫安若非天地之垂慈豈見軍民
之受賜臣自量過咎尚切憂疑謹遣親弟詣闕奉表待
罪以聞太祖賜詔曰朕以受命上蒼臨制中土姑務保
民而崇德豈思右武而佳兵至于興戎蓋非獲已矧惟
蜀郡僻處一隅靡思僭竊之愆輒肆窺覦之志潛結并
寇自起釁端爰命偏師徃申弔伐靈旗所指逆壘自平
朕常中夜憮然念兆民何罪屢馳驛騎嚴戒兵鋒務宣
拯溺之懷以盡招攜之禮而卿果能率官屬而請命拜
表疏以祈恩託以慈親保其宗祀悉封府庫以待王師
追咎改圖將自求于多福匿瑕含垢當盡滌于前非朕
不食言爾其無慮昶乃舉族與官屬由峽而下至江陵
上遣皇城使竇儼迎勞之昶與母至襄陽復遣使齎詔
賜茶藥所賜詔不名仍呼昶母為國母昶將至命太宗
勞于近郊昶率子弟素服待罪闕下時乾德三年也帝
以昶来降意嘉之詔翰林學士承㫖陶榖等約前代儀
制草定受降之禮正月十六日昶至前一日有司設御
座于崇元殿陳仗衞于庭如元㑹之儀又為昶及偽官
屬設次于明德門外設表案于門横街之北是日大陳
馬歩諸軍于天街左右昶及弟偽官李昊等三十二人
至闕下皆素服紗㡌通事舍人引昶于表案南序立北
向偽官屬皆班于昶後置待罪表于案昶跪授閤門使
持表入昶等還位序立以俟命表至帝前侍臣讀訖閤
門使承㫖出宣昶等悉俯伏于地通事舍人二員掖昶
起偽官屬皆起竝鞠躬聽命閤門使宣制釋罪昶等再
拜三呼萬歳閤門使又承㫖賜昶等襲衣冠帶衣庫使
導所賜陳于前昶再拜跪受各就次易服乗馬昶至升
龍門下馬官屬至啓運門下馬就次入見于崇元殿帝
衮服升座軸簾郤扇文武百官先入起居訖分班東西
相向閤門使引昶等入起居舞蹈稱謝宣徽使承㫖喚
昶升殿昶等皆再拜偽官屬依位序立通事舍人引昶
升自東階宣徽使承㫖安撫至御座前鞠躬帝親撫問
之昶還位與官屬皆舞蹈再拜三呼萬歳昶出中書門
下率百僚稱賀禮畢御明德門宣赦門下伐罪弔民所
以昭宣王略眚災肆赦所以盪滌羣非稽有國之舊章
蓋哲王之能事朕飛龍撫運躍馬興邦雖禹别九州盡
為王土而蜀川一境猶隔華風天兵飛渡于劍門蜀主
哀號而納款念其生聚曲為保全宜推曠蕩之恩用慰
傷殘之俗易苛政以平恕革重斂為輕徭用舉宏綱正
我王度自乾德三年正月二十四日昧爽以前應偽蜀
管内罪無輕重常赦所不原者咸赦除之自乾徳二年
終所有殘欠租税竝與除放仍特放今年夏税及沿納
諸雜物色等一半兼令逐州子細分析自前諸色税賦
及科配煩重名目聞奏當與等第永遠減放應敗闕場
務仍各具事申奏當議指揮西川城内人戸食鹽偽蜀
估定每斤一百六十文足陌令每斤特減六十文足陌
今後只定一百文足陌所有諸州鹽各取逐處價例三
分中與減一分應鄉村不濟人戸闕少糧食者委逐處
官吏開倉賑貸候豐熟日令人戸一斗只納一斗昨者
收復之際亦已嚴切指揮或慮諸軍擄得丁口便仰各
放還本主不得更有隱藏如敢固違當行嚴斷其偽蜀
内外文武臣僚及將校職員等能奉其主歸我大朝念
茲通變之方宜預旌酬之寵各令分析名銜申奏當與
加恩管内應有負罪逃竄之人亡命山林之輩限赦到
一月内許自陳首竝仰放罪仍令逐處長吏倍加安撫
如限滿不自陳首復罪如初乃睠劍南北為内地自累
朝之艱否據千里之江山豈無沈滯之人宜下旁求之
詔所在州郡及山林有懷才負藝未霑寸祿者委長吏
聞奏先賢丘壠不得樵採古来廟宇咸與修崇其餘節
婦義夫順孫孝子有堪旌賞當議舉明官吏軍民各勤
職業樂予景運當慶新恩告示一方咸知朕意是日宴
近臣及昶等于大明殿昶奉觴上壽是日又賜昶玉帶
金鞌勒馬金器千兩銀器萬兩錦綺千段衣著萬匹賜
昶母李氏金器三百兩銀器二千兩錦綺千段絹千匹
自仁贄𤣥喆李昊等恩賜各有差先是帝詔有司于右
掖門街臨汴水起大第五百間以待昶供帳悉備至是
賜之又為其偽官屬各營居第翼日詔曰伯禹導川黑
水本梁州之域河圖括象岷山直井絡之墟是曰坤維
素為王土屬中原多故四海羣飛遂割裂于山河競僭
竊于位號朕削平㝢縣載整皇綱復周漢之舊疆寵綏
羣后采唐虞之大訓協和萬邦六年于茲百揆時叙禮
樂征伐之柄盡出朝廷蠻夷山海之君咸修職貢一昨
順長庚而授律法時雨以興師先申誕告之文以慰徯
来之衆咨爾偽蜀主孟昶克承餘緒保據一隅擅正朔
以自專歴歳年以滋乆而能屬王師之致討察天道之
惡盈體此綏懷思于効順盡率官吏来降軍門抗手疏
以陳誠伏天閽而請命是用昭示大信盡滌汝瑕度越
彝章升于崇秩冠紫微之近署以奉内朝翦鶉首之奥
區為之封邑率從異數式洽殊私爾宜欽承徃踐厥位
可開府儀同三司檢校太師兼中書令秦國公給上鎮
節度使俸祿餘偽官除拜有差昶數日卒年四十七太
祖廢朝五日素服發哀于大明殿贈中書令追封楚王
諡恭孝賻布帛千匹葬事官給後數日其母李氏亦卒
初李氏隨昶至京師太祖數命肩輿入宫勞之曰母善
自愛無戚戚懐鄉土異日當送母歸李氏曰使妾安徃
太祖曰歸蜀爾李氏曰妾家本太原儻得歸老并土妾
之願也時晉陽未平太祖聞其言大喜曰俟平劉鈞即
如母所願因厚加賜賚及昶卒不哭以酒酹地曰汝不
能死社稷貪生以至此吾所以忍死者以汝在爾今汝
既死吾何生焉因不食數日卒太祖聞而傷之賻贈加
等與昶俱𦵏洛陽詔發奉義甲士七千人䕶送七月正
衙備禮冊命昶其文曰維乾德三年歳次乙丑七月己
未朔二十四日戊子(案朔日是己未則二十四日是壬/午若二十四日是戊子則朔日是)
(乙丑據宋史太祖本紀七月壬辰追封孟昶為楚王下/書丁酉又書八月戊戌朔是七月己巳朔二十四日壬)
(辰附註/備攷)皇帝若曰咨爾故檢校太師兼中書令秦國公
孟昶夫冊贈之典所以彰世祚而紀勲伐繼絶之義所
以旌異域而表来庭茍匪全功寧兼二者國家承乾撫
運括地開圖稽至德于勲華體深仁于湯禹既定壺關
之亂復翦淮夷之兇暨荆及衡洗蕩逋穢以為人君之
道先德而後刑王者之師有征而無戰兵威震疊寰宇
来同以致薄伐西川徂征三峡惟爾昶襲乃堂構據有
巴庸而能祗畏皇靈保全宗緒知機識變委順圖全馳
子牟魏闕之心奉伯禹塗山之㑹朕自聞獻款良切虛
懐舟車欣至止之初邸第錫非常之制封崇異數期保
永年景命不融奄然殂謝嗚呼爾有及親之孝特異常
倫爾有奉上之情所期終養何高穹之不祐與幽壤以
同歸斯朕所以當宁興悲徹縣永歎詢于史氏申命禮
官今遣使起復雲飛將軍檢校太傅右神武統軍兼御
史大夫上柱國平昌縣開國伯食邑七百戸孟仁贄持
節冊贈爾為尚書令仍追封楚王嗚呼式備哀榮載光
簡牒南宫峻秩全楚大邦併示追崇夐超彝制始終之
分朕無愧焉尚冀英魂歆兹盛禮嗚呼哀哉禮畢其冊
載以犢車設鹵簿鼓吹導至其第冊及門主人迎冊使
入是日仍賜昶墳莊一區給守墳人米千石錢五十萬
(案宋史/作五萬)初昶在蜀專務奢靡為七寶溺器他物稱是每
歳除命學士為詞題桃符置寢門左右末年學士韋寅
遜撰詞以其非工昶自命筆題云新年納餘慶嘉節號
長春昶以其年正月十一日降太祖命呂餘慶知成都
而長春乃太祖誕聖節名也又昶襲位後民質錢取息
者將徙居必書其門曰召主取贖其末年西川婦女競
理髪為高髻號朝天髻始周世宗平淮甸克關南議討
而未果至太祖乃平之自始伐至降凡六十六日昶父
子據有二蜀三十一年至是國除王全斌既平蜀部下
多漁奪民財及凱旋太祖盡得其狀召行營都監王仁
贍面詰之仁贍歴詆諸將所為奢縱不法冀以自解且
曰清廉畏慎不辜陛下任使者惟有曹彬一人耳即日
授彬宣徽南院使彬入奏曰征西諸將皆獲罪臣獨受
賞何以寧處上曰卿有功無過又不自矜茍若有纖芥
之累王仁贍豈有為卿隱耶勸懲國之常典可無讓也
蜀平得州府四十六益彭眉嘉緜漢資簡梓遂黎雅陵
戎瀘維茂昌榮(原註/闕文)閬渠合龍普利(原註/闕文)渝涪黔施達
洋(原注/闕文)百四十戸五十三萬四(原註闕文十案長編蜀/平得州四  六縣二百)
(四十戸五十三萬四千二十九宋史載得州/四十五縣一百九十此書大略與長編相合)
李筠在鎮擅其征賦頗招集亡命嘗以私忿囚監軍使
世宗不能堪但下詔責讓而已至是遂以建隆元年四
月十四日叛太祖遣侍衞親軍副都指揮使歸德軍節
度使石守信殿前副都指揮㸃檢義成軍節度使高懐
德率諸軍進討五月二日又命宣徽南院使昝居潤赴
澶州巡警詔殿前都㸃檢昭化軍節度使慕容延釗彰
德軍節度觀察留後王全斌由東路㑹兵進討前德州
刺史曹翰前耀州刺史張暉竝充行營壕寨使由東路
與守信等合敕守信等曰勿縱筠下太行急進師扼其
隘破之必矣帝乃下詔曰違天逆命不可以逋誅伐罪
弔民式慰其徯望昭義軍節度檢校太師兼中書令李
筠出于賤隸驟列通侯詭譎多端包藏有素朕以皇天
眷命厯數在躬念同事于前朝每曲形于厚禮推赤心
而示信指天日以申盟而不體予懐自隳爾節窺覦神
器俶擾天常囚辱使臣䖍劉民吏結劉鈞于幷壘害張
福于高平肆其兇謀干我大戮國有常憲人其舍諸將
申齊斧之刑用致靈旗之討李筠宜削奪在身官爵令
諸道㑹兵進擊宥其驅脅實前王之令猷示以招懷亦
吾民之何罪黎城舊壤上黨名區俗本貞純人知節義
豈私從亂必自改圖茍去危以就安可轉禍而為福立
功名于當世保富貴以終身勿成染汙之風自取覆亡
之咎凡爾士庶當體朕懷五月十九日内降手詔親征
朕仰膺天睠肇啓皇圖念可畏之非民敢無名而動衆
李筠不知天命犯我王誅棄帶河礪嶽之恩為干紀亂
常之事已行攻討即俟盪平當九夏之炎蒸念六師之
勞苦深居宮闕情所難安當議省巡用伸慰撫朕取此
月内暫幸軍前所司供頓務從儉約郡國長吏不得擅
赴行在兩京留司官起居表章傳置以聞勿令勞擾以
稱朕意以二十四日次滎陽西京留守向拱河陽節度
使趙晁来朝太祖召拱與語拱曰李筠逆節乆露兵勢
漸盛陛下宜速濟大河歴太行乗其未集而擊之平賊
必矣若稽留浹旬臣恐賊鋒益熾攻之難力矣帝深然
之其月石守信敗筠軍于長平斬首三千餘級拔大㑹
寨十九日命侍衞親軍都指揮使天平軍節度使韓令
坤率兵屯河陽石守信高懐德又破筠衆三萬于澤州
獲偽河東節度使范守圖降河東援軍數千皆殺之(原/註)
(初筠送款于河東劉鈞及王師至筠求/援于鈞鈞遣守圖等赴之至是并獲焉)帝以親駕大赦
天下門下天生五材武可以厎寧禍亂君有一德恩所
以輯睦兆民爰自睠命自天膺圖開國繄朕寡昧勉徇
樂推式造新邦務求治道郡縣小大之政必切躬親蕃
宣勲舊之臣敢忘禮遇以四海樂康為念以一物失所
為憂勿敢怠荒庶期開泰不謂壺關之地分野纏災守
臣無事以生疑同惡望風而相濟朕推心勉諭屈己俯
從和氣不能易豺狼之心平地于是作荆榛之路昨者
長驅禁旅直上太行始戮賊軍尋平澤潞鋒交矢接瓦
解冰消潞州既逼危亡尋輸降款契我好生之意各覃
加等之恩一境熙春萬家安堵既豁黔黎之望實憑宗
社之靈重念將士同心服干戈而展効官吏奉職部力
役以有勞将同慶于域中宜大賚于天下應天下見禁
罪人自六月二十三日昧爽以前云云(原註餘/同本傳)
李重進九月反狀聞太祖遣石守信王審琦李處耘宋
偓等四將率禁兵討之仍令友規䕶前軍(案仍令云云/當是上文已)
(載友規為傳寫者脱佚據長編揚州都監右屯将軍安/友規知重進必反踰城来奔至是果反故仍令䕶前軍)
(討/之)乃下詔曰黄軒御極嘗行中冀之誅虞舜登庸先正
四凶之罪芘民靖亂何莫由斯朕以歴試艱難肇膺眷
命務輯寧于華夏思康濟于黎元爰整鋭師濯征多壘
慰其徯后匪曰佳兵新授平盧軍節度淄青等州觀察
使檢校太師兼中書令李重進位列公侯任隆藩翰自
皇家之起運包異志以無君朕法天無私與物更始特
含垢以宥罪聽改行而自新申撫諭于璽書形誓言于
金券特遷大鎮用保永圖而敢固守孤城拒違王命此
而可忍孰不可忍宜正彝章用懲大憝其李重進在身
官爵竝宜削奪上謂左右曰朕于周室近臣無所圖間
重進不體朕心自懷反側今大師在野朕當自慰撫之
十月二十一日内降手詔曰朕以反臣負國兇黨嬰城
勞將帥以征行救生靈之塗炭重念䝉犯霜露跋渉山
川將親示于撫循須暫離于京闕朕取今月内幸揚州
凡所供須務令省約方期靖亂無至勞人餘依征澤潞
詔書從事(原註餘/同本傳)
陳洪進入朝以其地来歸太宗優詔嘉納之以洪進為
武寧軍節度同平章事留京師奉朝請諸子皆授以近
郡五月一日降德音門下朕纂紹基圖臨御區宇慶五
兵之銷偃致四海之混同顧惟動植之間悉被生成之
澤念清源之一境隔朝化以多年江山雖在于照臨黎
庶未霑于恩惠節度使陳洪進素懷明略喜遇昌期偃
戎節以来朝錄地圖而上進今者川塗無壅聲教大同
宜覃寛宥之恩俾洽維新之化應泉漳等州管内州縣
諸色罪人限德音到日竝從釋放云云於戲同文共軌
荷宗社之殊休恤物愛民乃帝王之常道矧惟遠俗初
被皇風用安歸嚮之心倍注撫柔之意降九天之雨露
蘇比屋之生靈必令其萬戸千門永樂于輕徭薄賦凡
爾衆庶當體朕懷主者施行
太宗征太原次澶淵太僕寺丞宋㨗者掌出納行在軍
儲迎謁道左太宗見姓名喜以為我師有必㨗之兆車
駕將至令語攻城諸將曰我端午日置酒宴㑹于太原
城中至癸未繼元降乃五月五日也
太宗朝平蜀賊李順(原註劉/旰附)　淳化四年青城縣民王
小波聚徒起而為亂謂其衆曰吾疾貧富不均今為汝
均之貧民附者益衆先是國家平孟氏之亂成都府庫
之物悉載歸于内府後来任事者競功利于常賦外更
置博買務禁商旅不得私市布帛蜀地土狹民稠耕稼
不足以給由是羣衆起而為亂二月殺彭山縣令齊元
振十二月與巡檢張玘鬭于江原縣玘死之小波亦病
創卒衆推小波妻弟李順以淳化五年正月叛攻邛蜀
二郡官吏多被其害又敗都巡檢郭允能于新津賊勢
益盛衆附者數萬永康軍雙流新津温江郫縣皆為順
所陷縱火大掠遂進攻成都既陷成都知府事郭載率
官吏奔東川賊遂據成都上命昭宣使河州團練使王
繼恩為劍南兩川招安使率兵討之以便宜決遣又命
樞密直學士張詠知成都府(案長編據成都志及宋祁/所作墓誌韓琦所作碑謂)
(詠知成都乃是春除既而留不行至九月代雷有終任/實錄及㑹要竝于是春即書以張詠知成都誤矣此書)
(亦仍實錄/會要之誤)雷有終裴莊劉錫周渭等掌川峽隨軍漕運
馬歩軍都軍頭王杲率兵趨劔門崇儀使尹元率兵由
峽路而進竝受繼恩節制又命成都府監軍供奉官宿
翰為崇儀使先是羣盜自成都分攻劔門翰先自成都
領兵投劔門適與正兵合(案長編李順分兵攻劔門都/監西京作坊副使上官正禦)
(之㑹宿翰領兵至破之上喜以正為六宅使劔州刺史/充劔門兵馬部署翰為崇儀使昭州刺史此云與正兵)
(合不載上官之姓/當是上文有脱佚)因迎擊大破賊衆數千人餘三百人
奔歸成都順怒其驚衆盡殺之奏至上嘉翰功故有是
命三月詔繼恩朕以兇民嘯聚蜀郡驚騷俾聊舉于軍
師務速令于平盪已聞虎旅將覆梟巢既顯戮于鯨鯢
慮俱焚于玉石頃令分别用振恩威宜令王繼恩候前
軍所到處其賊黨等或敢恣兇頑或輒行拒抗即盡加
殺戮不得存留其有或先被脅從或自能歸順更不問
罪竝與安存不惟推好生惡殺之心亦用舉懲惡勸善
之典諒爾將兵之意知予及物之恩四月繼恩由小劔
門路入研石寨破賊斬首五百級遂北過青彊嶺平劔
州進破賊五千衆于柳池驛斬首六百級賊衆望風奔
走殺戮溺死者不可勝計又克閬緜二州五月至成都
破賊十餘萬斬首三萬級獲順及偽官甚衆及議賞功
中書欲除宣徽使太宗曰朕讀前代書史不欲令宦官
預政事宣徽使執政之漸也止可授以他官宰相懇言
繼恩有大功非此任無足以議賞典上深怒責丞相等
命學士張洎錢若水議别立宣政使序位于昭宣使之
上以授之繼恩握重兵乆留成都轉餉不給專以飲宴
為務每出入前後奏音樂又令騎兵執博局棊枰自隨
威振郡縣僕使軰用事恣横縱所部剽掠子女金帛坐
而翫寇軍士亦無鬭志餘賊竄伏山谷間州縣有復陷
者太宗知之乃命入内押班衞紹欽同領其事命給事
中參知政事趙昌言充川峽路兵馬都部署自宣政使
王繼恩以下皆聽其節度御札數幅丁寧授以方略姦
黨悉平至道二年春布衣韓拱辰詣闕上言繼恩有平
賊大功當秉機務今薄賞無以慰中外之望上大怒以
拱辰妖言惑衆杖脊黥面配崖州俄召繼恩還又有劉
旴者廣武指揮軍卒也至道三年八月都巡檢使韓景
祐至懷安軍旴謀殺景祐而叛是夜三鼓嘯聚軍士逐
景祐景祐踰垣遁逸遂掠懐安及漢蜀邛州永康軍招
安使上官正即與鈐轄馬知節領兵趨新津賊出邛州
方井擊敗之斬旴盡平其黨九月太宗因言西川叛卒
事輔臣或曰蓋地無城池所以失其制禦上曰儻官吏
得人善于綏撫使其樂業雖無城可也昌言為人辯智
于上前指畫破賊之䇿上悦之恩遇甚厚既行時有峨
眉山僧茂真以術得幸謂上曰昌言額紋有反相不宜
委以蜀事上方悔之㑹昌言至鳳翔是時寇準知州密
上言趙昌言素有重名又無子息不可征蜀授以兵柄
太宗得疏大驚曰朝廷皆無忠臣言莫及此賴有寇準
憂國家爾乃詔昌言以軍事付王繼恩罷知政事以戸
部侍郎知鳳翔召寇準參知政事西川招安使王繼恩
部送賊酋句重榮等五軰詣闕上曰汝曹本非為惡但
官吏失于撫御致爾為盗及兵興武人務在立功肆行
殺戮爾軰懼死亡命耳朕今諭以恩信不忍誅也皆釋
甲放之太宗聞蜀賊起顧侍臣曰蜀土之民近歳日益
繁盛但習俗囂浮多事遨賞物極必反今小寇驚動豈
天意抑其浮華耶呂䝉正曰昔楚莊小國之君常懼無
災今昇平之代遠方忽有狂寇亦恐天垂警戒呂端曰
䝉正之言望陛下留意上深納之
　
　
　宋朝事實卷十七
欽定四庫全書
　宋朝事實卷十八
　　　　　　　　　　　　　宋　李攸　撰
　陞降州縣一
　　東京
開封府　大中祥符二年(案宋史地理/志作三年)改浚儀縣為祥
符縣復後唐匡城縣為長垣縣(原註梁名長垣隆案宋/史隋匡城縣建  元年)
(改為鶴丘後/乃改長垣)　建隆四年陞東明鎮為東明縣以濟陽
鎮屬縣　咸平五年陞通許鎮為咸平縣(案此書于各/府州所領縣)
(沿自前代者皆不記惟記自建隆迄紹興陞改者據宋/史謂政和七年改酸棗縣為延津則事在宣和以前此)
(書不應闕載然文獻通攷仍存酸棗舊名而不著延津/其互異未審所由今就二書之顯與此書不同者附註)
(各條下以/備參證)
　　西京
河南府　熙寧八年(案宋史/作五年)省洛陽縣入河南縣元祐
二年復置　熙寧八年省緱氏縣入偃師縣　熙寧五
年省伊闕縣入伊陽縣(案文獻通攷景徳四年升永/安鎮為縣屬京西路此闕載)
　　南京
應天府　景徳四年(案宋史/作三年)陞歸徳軍為應天府大中
祥符七年陞南京
　　北京
大名府　慶厯二年陞大名為北京(案文獻通攷熙寧/六年省經城縣為)
(鎮入宗城縣省洹水縣/為鎮入成安縣此闕載)
　　京東東路
青州　淳化五年改為鎮海軍節度使(原註唐為平/盧軍節度)政
和元年曰齊郡
密州　開寳五年陞為安化軍節度(案文獻通攷元祐/三年以板橋鎮置)
(膠西縣/此闕載)
拱州　崇寧四年以開封府襄邑縣建州名輔州以為
東輔又改今名(案文獻通攷大觀四年廢拱州復為襄/邑縣還隷開封政和四年復為州此闕)
(載又通攷及宋史並云屬京東/西路與此屬京東東路有異)
齊州　治平二年陞為興徳軍節度　咸平四年省臨
濟縣入章丘縣(案文獻通攷政和六年陞齊州為濟南/府又云景徳三年以章丘置清平軍熙)
(寧三年廢軍復/為縣此皆闕載)
濰州　建隆三年以青州北海縣置北海軍乾徳二年
陞為濰州政和元年曰北海郡　建隆三年析北海縣
地置昌邑縣　乾徳三年以營丘城置安仁縣尋改為
昌樂
淮陽軍　太平興國七年置　太平興國七年以徐州
之宿遷縣屬淮陽軍(案文獻通攷云以徐州之下邳宿/遷二縣建淮陽軍元豐初改屬京)
(東西路與/此稍異)
　　京東西路
襲慶府　建隆元年復泰寧軍節度(案文獻通攷大中/祥符元年陞泰寧)
(軍節度為大都督/政和八年陞為府)　大中祥符元年改乾封縣為奉符
縣　大中祥符元年(案文獻通/攷作五年)改曲阜縣為仙源縣(案/宋)
(史大觀四年以瑕丘縣為瑕/縣以龔丘縣為龔縣此闕載)
興仁府　建中靖國元年改周彰信軍為郡後陞府(案/宋)
(史作崇寧元年陞/曹州為興仁府)　大觀三年陞都督府　大觀二年
改宛句縣為宛亭縣(案宋史作元祐元年/改冤句縣為宛亭)
鄆州　大觀二年陞大都督府(案宋史作大觀元年陞/大都督府宣和元年改)
(為東/平府)
廣濟軍　太平興國三年以定陶鎮置廣濟軍至熙寧
四年廢屬曹州元祐元年復置(案文獻通攷云漢定陶/縣唐為鎮太平興國二)
(年建為軍四年割曹澶濟濮四州地復置縣以隷焉熙/寜四年廢軍以定陶縣隷曹州元祐元年復為軍視此)
(所記覺/更明晰)
鄧州　建隆初省臨瀨縣入穰縣(案宋史太平興國六/年陞順陽鎮為順陽)
(縣慶厯四年廢方城縣/入南陽縣此皆闕載)
襄州　乾徳三年以隂城鎮置乾徳縣(案文獻通攷隂/城鎮宋初陞為)
(光化軍熙寧五年廢軍改為光化縣隷襄陽元祐初復/為軍又宋史云乾徳二年析榖城縣三鄉置乾徳縣與)
(此所記/互異)　太平興國元年復改義清縣為中廬縣
均州　乾徳六年省豐利縣入鄖鄉縣(案宋史均州本/防禦宣和元年)
(為武當軍節/度此闕載)
隨州　乾徳五年陞崇義軍節度太平興國元年改崇
信軍　熙寧元年省安化縣(案宋史作熙寧元年廢光/化縣為鎮入隨縣與元和)
(郡縣志隨州管縣有光化之文相合而與文獻通攷熙/寧五年改光化軍為光化縣隷襄陽及此作元年省安)
(化縣者先後沿/革互有岐異)
金州　乾徳五年陞昭化軍節度後為防禦　熙寧六
年省平利縣(案宋史作省為/鎮入西城縣)元祐二年復置(案宋史乾/徳四年廢)
(渚陽縣入洵/陽縣此闕載)
房州　雍熙三年陞保康軍節度　開寳中省永清縣
　開寳中省上庸縣
　　京西北路
潁昌府　元豐三年陞許州為府(原註唐為潁川郡陞/忠武軍節度梁為匡)
(國軍後唐復/為忠武軍)崇寧四年建為南輔　熙寧四年省許田
入長社縣　崇寧四年以汝州之郟縣屬潁昌府
鄭州　景祐元年陞奉寧軍節度崇寧四年建為西輔
　崇寧四年以河南府密縣屬鄭州
滑州　太平興國四年改武成軍節度(原註唐為宣/義軍節度)治
平三年(案宋史作/熙寧三年)省靈河縣入白馬縣
孟州　大中祥符中改汜水縣汜水闗為行慶闗　慶
厯三年以唐洛州王屋縣屬孟州(案宋史汜水縣熙寧/五年省入河隂元豐)
(二年復置王屋縣熙寧五/年自河南来隷此未詳)
蔡州　景祐二年陞淮康軍節度(案宋史大中祥符五/年改郎山縣為確山)
(縣此/闕載)
陳州(案文獻通攷陳州宣和元/年陞為淮寧府此未詳)　建隆元年改溵水縣
為商水縣　熙寧六年省南頓縣入商水元祐元年復
置
順昌府　元豐二年陞順昌軍節度政和六年陞為潁
州府(案文獻通攷作政和/六年改為順昌府)
汝州　熙寧四年(案宋史/作五年)省龍興縣入魯山縣元祐二
年(案宋史/作元年)復置(案文獻通攷汝州政和中陞陸海軍節/度又宋史魯山縣宣和二年改為寳豐)
(縣此皆/闕載)
信陽軍　唐義陽郡開寳九年降為軍太平興國元年
改為信陽　開寳九年省鍾山縣屬義陽　開寳九年
以羅山縣屬信陽軍(案文獻通攷開寳九年廢羅/山縣雍熙二年復置此未詳)
　　河北東路
開徳府　大觀元年陞府(原註唐屬澶濮魏三/州晉陞鎮寧軍節度)崇寧四
年建為北輔　雍熙四年省臨黄縣入觀城縣　熙寧
四年(案宋史/作六年)省頓丘縣入清豐縣　崇寧四年以大名
府南樂縣屬開徳府(案宋史崇寧四年以大名/府之朝城縣來隸此闕載)
河間府　大觀二年陞府(原註唐為瀛州宋/初陞瀛海軍節度)　熙寧六
年省束城縣入河間縣　熙寧六年省景城縣入樂壽
縣(案宋史樂壽縣至道三年自深州來隸熙寧六/年省景城入焉又束城縣元祐元年復此未詳)
冀州　慶厯八年陞安武軍節度　皇祐四年省堂陽
縣入南宫縣
棣州　大中祥符八年徙州城及厭次縣于陽信縣地
徙陽信縣于故厭次縣
雄州　政和三年為易陽郡　太平興國元年改歸義
縣為歸信　建隆四年復置容城縣(原註周顯/徳六年廢)
霸州　政和三年為永清郡　景祐元年(案宋史/作二年)省永
清縣入文安縣
莫州　熙寧六年省長豐縣為鎮又省鄚縣入任丘元
祐二年復鄚縣尋又罷為鎮
濱州　大中祥符五年省蒲臺縣入渤海縣慶厯六年
析渤海縣地置招安縣(案宋史慶厯三年陞招安鎮為/縣熙寧六年省入渤海元豐二)
(年復為縣/與此互異)
恩州　唐為貝州天寳初曰清河郡(案宋史宋初為節/度慶厯八年罷節)
(度以平王則改/貝州為恩州)　至和元年省漳南縣入厯亭縣(案宋/史熙)
(寧四年省清陽縣/入清河縣此闕載)
清州　太平興國七年以滄州永安縣置(原註周為乾/寧軍後廢)
大觀二年河清七晝夜因改為清州政和三年為乾寧
郡　太平興國七年以永安縣之范橋鎮置乾寧縣熙
寧六年省為鎮後復置縣崇寧三年又省之(案宋史乾/寧縣政和)
(五年復置/此闕載)
永静軍　慶厯七年以將陵縣(原註周/屬景州)屬永静軍　淳
化元年以阜城縣(原註唐/屬冀州)屬永静軍(案宋史將陵縣景/祐元年移治長河)
(鎮阜城縣嘉祐八年省入東光/熙寜十年復置與此詳略互異)
保定軍　太平興國六年以涿州歸信縣新鎮置平戎
軍景徳元年改今名
　　河北西路
相州　天聖七年改永定縣曰永和熙寧五年省入安
陽　熙寧五年省鄴縣入臨鄣
中山府　太平興國元年改定武軍節度(原註唐為定/州義成軍節)
(度/)政和三年改中山府為中山郡　康定元年省陘邑
縣入安喜縣　景徳元年以祁州無極縣屬中山府
洺州　建隆元年陞為防禦　熙寧三年省曲周縣入
雞澤縣　熙寧六年省臨洺縣入永年縣(案宋史元祐/二年曲周臨)
(洺復為縣尋復為鎮四年曲周/雞澤依舊别為兩縣此闕載)
祁州　景徳元年徙治蒲隂縣(原註周景福二年/置祁州于無極縣)　端
拱元年以恒州鼓城縣屬祁州　熙寧六年省深澤縣
入鼓城元祐元年復置
保州　政和三年為清苑郡(案宋史保州本清苑縣建/隆初置保塞軍太平興國)
(六年建為州政和/三年為清苑郡)　太平興國六年改清苑為保塞縣
(案宋史太平興國六年析易州/滿城之南境入保塞此未詳)
趙州　崇寧四年陞為慶源軍節度　開寳五年改昭
慶縣為隆平縣熙寧六年省入臨城元祐元年復置
熙寧五年省柏鄉贊皇入髙邑縣
邢州　熙寧六年省平鄉縣入鉅鹿縣元祐元年復置
　熙寧六年省堯山縣入内丘縣元祐元年復置　熙
寧五年省任縣入南和縣元祐元年復置　大觀元年
八月二十六日詔遷趙州隆平縣邢州鉅鹿縣于髙地
以隆平地下濕鉅鹿近為黄河陷沒故也　政和三年
十二月十七日尚書省言邢州鉅鹿縣昨日黄河渰没
之事今來水勢已退乞興復舊縣從之
永寧軍　雍熙四年以博野縣地置寧邊軍景徳元年
改永定天聖四年改今名
廣信軍　太平興國六年置為威虜軍景徳元年改今
名
　　陜西路
永興軍路　京兆府(案宋史永興軍大觀元年陞大都/督府宣和二年詔守臣不用軍額)
(稱京兆府/此未詳)　大中祥符八年改昭應縣為臨潼縣　大
觀二年復以清平鎮置終南縣(原註唐為縣鎮元案宋/史清平鎮大觀  年陞)
(為清平軍復置終南縣隷京兆府清平軍使/兼知終南縣與此紀年稍異而原委較詳)
河中府　太平興國七年改䕶國軍節度(原註唐為河/中節度  案)
(宋史熙寧三年省西河縣六/年省永樂縣入河東此闕載)
陜西　太平興國元年改保平軍節度(原註唐為保義/軍節度  案宋)
(史熙寧六年省硤石縣並入陜縣太平興國三/年以虢州之湖城閿鄉二縣屬陜州此闕載)
延安府　唐延州後唐彰武軍皇朝陞府(案宋史元祐/四年陞府熙)
(寧五年省豐林縣金明縣入膚施/八年省延水縣入延川縣此闕載)
同州　太平興國七年陞為定國軍節度(案宋史熙寧/四年省夏陽)
(縣入郃陽/此闕載)
耀州　開寳五年為感義軍太平興國元年改感徳軍
　淳化四年以雲陽縣之梨園鎮置淳化縣(案宋史淳/化縣宣和)
(元年撥屬環慶/路邠州此闕載)
虢州　建隆元年改𢎞農縣為常農縣至道三年改曰
虢略熙寧四年省王城縣入虢略
銀州　唐銀川郡(案宋史五代以來為西夏所有熙寧/三年收復尋棄元豐四年復旋被西)
(夏陷沒崇寧四年復仍為銀/州五年廢為銀川城此闕載)
綏徳軍　熙寜二年收復唐綏州又廢為綏徳城後陞
為軍(案宋史熙寧二年作三年元/符二年陞綏徳軍與此稍異)
保安軍　太平興國二年以延州永安鎮置軍天禧四
年置建子城天聖元年改為徳靖寨慶厯四年置順寧
寨
　　環慶路
環州　淳化五年復周之通逺軍為環州　天聖四年
復改方渠縣為通逺縣
慶州　乾徳二年復為安化郡(原註唐天寳元年曰安/化郡至徳元載曰順化)
(郡陞安定軍/節度後唐降)　乾徳二年復順化縣為安化縣　乾徳
二年省同川縣入安化縣　熙寧四年復置合水縣省
華池樂蟠兩縣入合水　熙寧三年以寧州彭原縣屬
慶州
　　涇原路
涇州　太平興國元年改彰化軍節度(原註唐為/彰義軍)　咸
平四年置保定縣五年省為寨大觀二年復置(案宋史/咸平四)
(年陞長武鎮為縣五年省為寨屬保定縣大觀/二年復為縣俱指長武言與此作保定有異)
渭州　熙寧五年儀州廢以安化縣來屬　乾徳元年
以舊崇信軍地置崇信縣屬鳳翔府淳化中屬儀州熙
寧五年州廢來屬　熙寧五年儀州廢以華亭縣來屬
(案渭州宋史入秦鳯路/與此入涇原路有異)
原州　太平興國元年改寧州豐義縣為彭陽至道三
年屬原州
懐徳軍　大觀二年陞平夏城為軍以蕭闗等寨(原註/唐蕭)
(闗縣/地)來屬
鎮戎軍　至道元年(案宋史/作三年)以故平髙縣地置
徳順軍　慶厯三年以渭州隴干城置　元祐八年置
隴干縣
　　秦鳳路
鳳翔府　熙寧五年以好畤縣屬府
隴州　開寳元年(案宋史/作二年)析􁚖陽置隴安縣
鳳州　河池縣皇朝徙治固鎮　兩當縣皇朝徙治廣
鄉鎮(案宋史徙河池在開寳五/年徙兩當在至道元年)
秦州　建隆二年置伏羌寨熙寧三年以為城
鞏州(案文獻通攷皇祐四年以渭州地置古渭寨熙/寧五年改通遠軍崇寧三年改為鞏州此未詳)
崇寧四年(案宋史/作三年)陞寧逺寨為縣(案宋史元祐五年増/置隴西縣崇寧三年)
(陞永寧寨為/縣此闕載)
　　熙河路
熙州　熙寧五年收復吐蕃之武勝軍置州陞鎮洮軍
節度　熙寧五年置渭源堡屬州(案宋史熙寧六年置/狄道縣九年省元豐)
　(二年復置/此闕載)
蘭州　元豐四年收復金城縣(案宋史蘭州金城郡與/此作金城縣有異又崇)
　(寧三年置蘭/泉縣此闕載)
　河州　熙寧六年收復鳳林縣置枹罕縣七年省　崇
寧四年陞寧河寨為縣
　岷州　熙寧六年收復(原註唐和政/郡陷吐蕃)　崇寧四年復置
祐川縣(原註唐/縣後廢)　建隆三年以良恭大潭二鎮置大潭
縣屬秦州熙寧六年屬岷州　熙寧六年以長道縣屬
岷州(案宋史崇寧三年復祐川縣熙寧七年/以大潭長道兩縣屬岷州與此稍異)
㑹州　元符二年收復烏蘭縣(案文獻通攷唐置㑹州/領㑹寧烏蘭二縣廣徳)
(後没吐蕃宋元符二年始進築修復割安西城以北六/寨隷會州崇寧三年置縣曰敷文此云收復烏蘭縣仍)
(唐舊名似下/文有脱佚)
廓州　元符二年收復米川縣(案文獻通攷廓州唐未/陷吐蕃宋元符二年以)
(廓州為寜塞城崇寧三年棄之後收復仍為廓州城下/置一縣五年罷之大觀三年陞防禦又米川縣注云唐)
(置廣徳元年没吐蕃宋元豐收復與此作元符二/年有異至宋史則僅載米川城注云舊米川縣)
洮州　元符二年收復臨潭縣(案文獻通攷洮州領縣/一臨潭唐末陷吐蕃號)
(臨洮城元符二年得之尋棄不守天觀二年復仍/為洮州三年陞團練此云收復臨潭縣亦沿舊名)
湟州(案文獻通攷元符二年收復/舊邈川城建為湟州此未詳)大觀三年賜嚮徳軍
額宣和元年改為樂州
　　河東路
太原府　太平興國四年克復降為并州舊治太原晉
陽二縣遂徙治陽曲　太平興國四年省太原縣入榆
次　建隆四年以晉陽縣為平晉軍太平興國四年廢
為平晉縣熙寧三年省入陽曲政和五年復
潞州　太平興國元年改昭徳軍節度(原註唐昭/義軍節度)建中
靖國元年改隆徳軍節度
慶祚軍　舊晉州趙城縣熙寧五年廢為鎮隸洪洞縣
元豐二年(案宋史/作三年)復為縣政和三年陞為軍
麟州　乾徳五年陞建寧軍節度端拱元年改鎮西軍
節度
嵐州　咸平五年以憲州樓煩縣來屬
憲州　熙寧三年廢十年復置　咸平五年以嵐州静
樂縣來屬
慈州　熙寧五年廢入隰州元祐元年復置　熙寧五
年省文城縣入吉鄉縣又省鄉寧縣
豐州　嘉祐七年以府州蘿泊川掌地置東南接府州
西接麟州不統縣
遼州　熙寧七年廢為平定軍元豐八年復置　熙寧
七年省和順縣為鎮入遼山元豐元年復置(案宋史熙/寧七年省)
(平城和順二縣入遼山省榆社入武/鄉元祐元年復置三縣與此有異)
岢嵐軍　太平興國四年析岢嵐州置軍(案宋史太平/興國五年以)
(嵐州嵐谷縣建/為軍與此有異)
寧化軍　太平興國四年析嵐州地置寧化縣五年于
縣置軍領寧化一縣
威勝軍　太平興國二年置併沁州入焉　太平興國
二年以潞州武鄉縣來屬　太平興國六年廢沁州以
沁源縣來屬　太平興國六年廢沁州以綿上縣屬大
通監寳元二年來屬(案宋史太平興國三年于潞州銅/鞮縣亂栁石圍中建為軍此作二)
(年置不載銅鞮/縣詳略互異)
平定軍　太平興國七年改上父縣為平定縣置平定
軍(案宋史太平興國二年以鎮州廣陽寨建為軍四年/以并州平定樂平二縣來屬改廣陽為平定即在四)
(年與此/有異)
保徳軍　淳化四年析嵐州置定羌軍景徳二年(案宋/史作)
(元/年)改曰保徳
火山軍　太平興國七年以嵐州雄勇鎮置軍治平四
年置火山縣熙寧四年縣廢
晉寧軍　元祐二年置　大觀三年石州臨泉縣來屬
(案宋史晉寧軍本葭蘆寨元豐五年收復六年隷石州/元祐四年給賜西夏紹聖四年收復元符二年為晉寧)
(軍割石州之臨泉隷焉又大觀三年以石州/之定胡縣來屬所載視此加詳而紀年有異)
　　淮南東路
亳州　大中祥符七年陞集慶軍節度　大中祥符七
年改真源縣為衛真縣
泗州　乾徳元年以楚州盱眙縣來屬州徙治此　建
隆二年省徐城縣入臨淮　乾徳元年以濠州招義縣
屬泗州太平興國元年改為招信
真州　大中祥符六年以聖像成功陞為真州(案宋史/至道二)
(年以揚州之六/合來屬此闕載)
通州　天聖元年改周通州為崇州明道二年復故名
　　淮南西路
壽州　開寳四年改盛唐縣為六安縣
無為軍　太平興國三年以巢縣之無為鎮置軍　太
平興國三年以廬州巢縣來屬　太平興國三年以廬
州廬江縣來屬　無為縣熙寧三年析巢縣廬江縣地
置　巢縣太平興國三年自廬州來隷紹興五年廢為
鎮六年復十一年𨽻廬州十二年復𨽻(原註紹興六年/六月一日知無)
(為軍吕雲叟言本軍巢縣廢為巢鎮之後所收官錢不/了鎮寨官兵請給又地里濶逺見不住招誘有歸業之)
(民内柘臯一鄉𨽻廬江縣往回五百餘里隆城一鄉往/回廬江縣六百餘里官司文移稽滯人户難以輸納賊)
(盜驚刦官司難以緝捕乞將巢鎮依舊為縣從之本紹/興十一年八月十一日知廬州杜林言巢縣舊𨽻  州)
(因置無為軍遂割𨽻近縁本州賊馬毁壊城壁見于巢/縣寄治雖有三縣亦皆殘毁欲將巢縣權𨽻本州庻得)
(就本縣財賦贍養官兵候將來稍見就緒移入廬州日/却撥還無為軍從之  十二年六月十五日知無為軍)
(趙士粲言本軍見今二税未理止有果子米麥每場務/酒税官錢應副官兵支遣去年正月内䝉朝廷將巢縣)
(並柘臯鎮權隷廬州雖存倚郭一縣外縣一縣/日近窘乏支遣不行乞將巢縣撥還本軍從之)
光州　建隆元年改殷城縣為商城縣後省為鎮入固
始
　　兩浙路(案宋史兩浙路熙寧七年分為/兩路尋合為一南渡後復分)
臨安府　淳化五年改寧海軍節度(原註唐為/鎮海節度)六年陞
杭州為府　太平興國四年改錢江縣為仁和縣　太
平興國三年改安國縣復曰臨安縣(原註晉武帝/名曰臨安)　太
平興國四年改新登縣為新城縣(案文獻通攷杭州宋/屬浙西路淳化五年)
(陞南新場為縣崇寧五年省入新城又宋史云/太平興國四年改唐山縣為昌化縣此皆未詳)
平江府　太平興國三年改蘇州吳郡為平江軍(案文/獻通)
(攷平江軍屬浙西路/政和三年陞為府)
潤州　開寳八年改鎮江軍節度(原註唐為鎮/海軍節度)　熙寧
五年省延陵縣入丹陽(案文獻通攷鎮江軍政和/三年陞為府屬浙西路)
常州　太平興國元年改義興縣為宜興縣　淳化元
年江隂軍廢以江隂縣來屬三年復置軍熙寧四年又
廢來屬(案文獻通攷常/州屬浙西路)
秀州　政和七年八月二十七日改秀州為嘉禾郡(案/文)
(獻通攷屬/浙西路)
湖州　景祐元年改為昭慶軍節度(原註周為/定徳節度)　太平
興國七年析烏程縣地置歸安縣　太平興國四年(案/宋)
(史作/三年)以杭武康縣來屬(案文獻通攷湖/州屬浙西路)
睦州　宣和元年陞建徳軍節度三年改為嚴州(案文/獻通)
(攷屬浙/西路)
越州　大觀元年陞為帥府(案文獻通攷/屬浙東路)
明州　建隆二年(案宋史/作元年)改奉國軍節度(原註梁為望/海軍節度)
　熙寧六年析鄞縣置昌國縣(案文獻通攷明/州屬浙東路)
温州　石晉為静海軍節度(案宋史本永嘉郡太/平興國三年降為軍)政和
七年陞應道軍節度(案文獻通攷/屬浙東路)
台州　建隆元年復改台興縣為天台縣　景徳四年
改永安縣為仙居縣(案文獻通攷台/州屬浙東路)
處州　咸平二年復改白龍縣為松陽縣(原註吳置縣/朱梁改長松)
(又曰白龍屬案文獻/通攷處州  浙東路)
婺州　淳化元年改寳寧軍節度(原註吳置東陽郡梁/陳置金華郡石晉為)
(武勝軍節度浙案文獻/通攷婺州屬  東路)
衢州　乾徳四年以常山縣地置開化場太平興國六
年陞為縣(案文獻通攷衢/州屬浙東路)
　　江南東路
建康府　開寳八年降為昇州
饒州　開寳八年以餘干縣地置安仁場端拱元年陞
為縣
池州　開寳八年以江寧府銅陵縣來屬　太平興國
三年以江州東流縣來屬(案宋史開寳末以江寧/青陽縣來屬此闕載)
信州　開寳八年陞寳豐鎮為縣景祐二年省(案宋史/作元年)
康定元年復置慶厯三年又省入弋陽　開寳八年(案/宋)
(史作淳/化五年)以鉛山縣直隷京師後屬信州　熙寧七年復
陞永豐鎮為縣(原註唐/置唐省)
太平州　開寳八年改雄逺軍為平南軍太平興國二
年陞為太平州　太平興國三年以宣州蕪湖縣繁昌
縣來屬
南康軍　太平興國二年置(案文獻通/攷作七年)　太平興國七
年以洪州建昌縣江州都昌縣來屬
廣平軍　開寳八年置(案文獻通攷作廣徳/軍太平興國四年建)　端拱元
年以郎步鎮置建平縣
寧國府　舊宣州乾道二年八月二十六日以孝宗潛
藩陞為府
　　江南西路(原註紹興元年以江洪筠袁䖍吉州興/國南康臨江南安軍為江南西路四年)
　　　(撥南康軍依舊/隸江南東路)
洪州　太平興國六年析南昌縣置新建縣(案宋史崇/寧二年陞)
(南昌縣進賢鎮為/進賢縣此闕載)
度州　太平興國八年以險江鎮置興國縣以九州鎮
置㑹昌縣
吉州　太平興國九年置吉水縣(原註本吳/吉陽縣地)　至和元
年以報恩鎮置永豐縣　熙寧四年以萬安鎮置萬安
縣
袁州　雍熙元年以宜春縣地置分宜縣
撫州　開寳三年以宜黄場復置宜黄縣(原註唐置/縣後省)
開寳五年以金溪場置金溪縣
筠州　太平興國三年(案文獻通/攷作六年)以髙安監步鎮置新
昌縣
興國軍　太平興國二年置　乾徳五年以大冶場置
大冶縣屬鄂州太平興國二年來屬　太平興國二年
以鄂州通山縣來屬
南安軍　淳化元年置以䖍州大庾縣建軍以縣為治
所以䖍州南康縣上猶縣來屬
臨江軍　淳化三年置(案文獻通攷淳化三年以筠州/之清江縣建臨江軍以吉州之)
(新洤縣袁州之新喻縣來屬永樂大典原本誤以上/條以䖍州大庾縣以下十三字繫在此條下今改正)
建昌軍　太平興國四年改建武軍為建昌　淳化二
年以撫州南豐縣來屬
　
　
　
　
　
　
　
　宋朝事實卷十八
欽定四庫全書
　宋朝事實卷十九
　　　　　　　　　　　　　宋　李攸　撰
　陞降州縣二
　　荆湖南路
潭州　淳化四年以衡州衡山縣岳州湘陰縣来屬
熙寜六年以益陽縣地置安化縣　太平興國七年(案/文)
(獻通攷/作二年)析長沙縣置寧鄉縣(案宋史載開寳中廢長豐/縣入長沙元符元年以長)
(沙五鄉湘潭縣兩鄉/為善化縣此闕載)
衡州　乾徳三年以安仁場置安仁縣析衡陽衡山二
縣地入焉
道州　熙寧五年省永明縣入營道縣元祐二年(案宋/史作)
(元/年)復置　乾徳三年改延唐縣為寧逺縣省大歴縣入
寧逺
永州　雍熙元年以零陵縣之東安場置東安縣
郴州　太平興國元年改郴義縣為桂陽縣改義章縣
為宜章縣　熙寜六年改髙亭縣為永興縣
邵州　熙寜五年収復梅山以其地置新化縣　元豐
四年以溪洞徽州為蒔竹縣　崇寧四年以臨口寨為
臨岡縣
武岡軍　崇寜五年陞武岡縣為軍以蒔竹縣分為綏
寜臨岡二縣隷焉
桂陽軍　本桂陽監景徳元年以郴州藍山縣来屬
　　荆湖北路
江陵府　乾徳三年以江陵縣地置潛江縣　乾徳三
年置建寜縣熙寜六年省入石首縣元祐元年復置
鄂州　開寳八年改臨江縣為崇陽縣　景徳四年改
永安縣為咸寜縣(案文獻通攷熙寜五年陞/通城鎮為通城縣此闕載)
安州　熙寜二年省雲夢縣入安陸縣元祐元年復(案/文)
(獻通攷安州宣和元年/陞為徳安府此闕載)
復州　熙寜六年廢復置　熙寧六年州廢以景陵縣
屬安州省沔陽縣入監利縣後置州復来屬　乾徳二
年以白沙院置玉沙縣屬江陵府至道三年以縣来屬
熙寧六年省入監利元祐元年復置
鼎州　大中祥符五年改武陵郡曰鼎州　乾徳元年
析武陵縣置桃源縣
峽州　開寳八年省巴山寨入夷陵縣
岳州　淳化五年陞王朝場為縣至道二年改為臨湘
縣　乾徳元年復朗州橋江縣為沅江縣来屬
歸州　熙寧五年省興山縣入秭歸後復置(案宋史元/祐元年復)
(置/)
沅州　熙寜七年平溪洞地置沅州以潭陽縣地(原註/唐為)
(敘/州)置盧陽縣為州治　熙寧五年以龍標縣地置鎮江
寨元豐三年廢為鋪　熙寧七年以龍門縣地置龍門
鋪　元豐三年陞黔江城置黔陽縣
靖州　熙寧九年平溪洞復置誠州　元祐二年廢為
渠陽軍三年廢為寨屬沅州紹聖中復置誠州崇寧二
年改靖州　元豐六年置渠陽縣為誠州治改羅䝉縣
為通道縣
漢陽軍　熙寧四年廢屬鄂州元祐元年復置　太平
興國二年改汶川縣為漢川縣
荆門軍　開寳五年置熙寧六年廢元祐元年(案宋史/作三年)
復置初治當陽後治長林縣
　　成都路
成都府　太平興國六年降為益州端拱元年復陞成
都府劍南西川節度(原註唐改蜀郡為成都府/又分為劍南西川節度)淳化元
年復為益州嘉祐四年復陞為府六年復為劍南西川
　熙寧五年省犀浦縣為鎮入郫縣　天聖四年改靈
池縣為靈泉縣
眉州　太平興國元年改通義縣為眉山縣
蜀州　紹興十四年陞崇慶軍節度為府(案宋史作紹/興十年陞崇)
(慶軍節度淳/熙四年陞府)　開寳四年改唐興縣為江源縣(案宋史/作改唐)
(唐安縣/為新津)
彭州　開寳四年改唐昌縣為永昌崇寧中(案宋史/作元年)改
為崇寧
綿州　熙寜五年省西昌縣入龍安縣　熙寜九年以
茂州石泉縣来屬
嘉州　熙寜五年省平羌縣入龍遊縣　淳化四年以
眉州洪雅縣来屬　乾徳四年省綏山縣入峨眉縣
邛州　熙寜五年省臨溪縣入臨邛縣
黎州　慶厯七年(案宋史/作六年)省通望縣入漢源縣
茂州　熙寧七年(案宋史/作九年)即汶川縣治置威戎軍使
簡州　熙寧五年省貴平縣入平泉縣
威州　景祐三年改維州為威州(原註屯田員外郎知/祥符縣郭輔之奏切)
(見維州屬西川益州路與京東路濰州相去近六千里/臣昨知維州日有廣南龔州淮南髙郵軍京西陳州曽)
(轉遞徃東濰州遞角文字臣雖便遞徃京東濰州及開/封府曽轉遞到東濰州逃軍一名尋監送本路鈐轄司)
(勘斷切緣逐州軍見有係刑禁轉遞徃来一萬餘里動/經三兩個月住滯兼濰州最是邊處監送到逃軍或至)
(逺去走透深為不便欲乞别州名上曰非李徳裕言吐/蕃得此而號無憂城者耶侍者曰是因取地圖而觀之)
(曰此足以威服西土/八國遂改為威州)　天聖元年改通化縣為金川縣
景祐四年復舊名　治平三年即縣治置通化軍
隆州　熙寧五年降陵州為陵井監政和三年(案宋史/作宣和)
(四/年)改為仙井監(原註漢張道陵開陵州本朝/不欲斥天師名改為仙井)隆興元年
復為州更名隆州　咸平四年省始建縣入井研縣
永康軍　乾徳四年置熙寜五年廢元祐初復　乾徳
四年以彭州導江縣蜀州青城縣来屬熙寧軍廢復屬
彭州蜀州元祐初復来屬
　　潼川路
潼川府　乾徳四年改劍南東川節度為静戎軍節度
太平興國三年改安靜軍重和元年十一月陞梓州為
潼川府
大中祥符五年改五城縣(案文獻通攷/作𤣥武縣)為中江縣　乾
徳四年以蜀招葺院置東關縣　熙寧五年省永泰縣
為鎮入鹽亭縣十年復置永泰尉司後改曰安泰
遂寜府　政和五年陞遂州遂寧郡為府　太平興國
元年復改方義縣為小溪縣(原註齊梁名/縣曰小溪)
果州　熙寧六年省流溪縣為鎮入南充縣
資州　乾徳五年省月山丹山銀山三縣入盤石(案文/獻通)
(攷作廢月山丹山銀山清溪四縣王存九域志謂三/縣入盤石清溪入内江此似脫去清溪入内江句)
普州　乾徳五年(案文獻通攷/作熙寧五年)省普康縣入安岳縣省
崇翕縣入安居縣省普慈縣入樂至縣
敘州　政和四年改戎州為叙州　乾徳五年省開邊
縣歸順縣入僰道縣　政和四年省僰道縣入宜賓縣
　太平興國元年改義賓縣為宜賓熙寧四年省
瀘州　宣和元年陞瀘川軍節度(原註晉江陽郡梁置/瀘州唐為瀘川郡屬)
(劍南道領縣六瀘川富/義涇南江安綿水合江)　乾徳四年廢綿水以富義置
監(案宋史大觀二年建純州置九支安溪兩縣三年建/滋州置承流仁懐兩縣以合江之安溪寨為縣隸純)
(州宣和二年廢純州改九支縣為九支城三年又/廢滋州為武都城以承流縣併入仁懐此皆闕載)
合州　乾徳三年改石鏡縣為石照縣
榮州　治平四年改旭川縣為榮徳縣　熙寜四年省
公井縣入榮徳縣　乾徳五年省和義縣入威逺縣
渠州　景祐二年(案宋史作三年王存/九域志亦作二年)省大竹縣入流
江縣
懐安軍　乾徳五年以金水縣立軍(原註先是蔡州團/練使曹翰上言遂)
(州取金水縣路至西川五百里其金水縣又是簡州大/路最居津要請建置為軍又西路轉運李鉉奏金水縣)
(路通徹東西兩川及遂果閬商客徃来不絶及非時使/命文牒轉遞久逺無虞須是一路安静方可得上件州)
(府遞相應接縁此縣自乾徳四年所納見在戸稅夏秋/共五百貫有竒若仍舊此縣更屯駐兵士即人户凋殘)
(賦税全少必有供應不辦須是諸處般運又更困弊民/力若割漢州金堂縣共建一軍額不離鎮撫數州界人)
(户亦商客徃来急疾兩川文字報應及使臣經過並得/利濟其金水金堂相去五十里金水與三州軍水陸兩)
(路相接若置軍額/甚便故有是命)乾徳五年以漢州金堂縣來屬
廣安軍　開寳二年置　開寳二年以渠州渠江縣果
州岳池縣合州新明縣来屬
富順監　乾徳四年以富義縣地置富義監太平興國
元年改曰富順　治平元年置富順縣熙寧元年省
長寧軍　宋朝初置淯井監政和四年改置軍(原註唐/羈縻長)
(寜等十州隸瀘州之地熙/寜八年夷人獻納十州地)
　　利州路
利州　景祐四年改寧武軍節度(原註蜀陞昭/武軍節度)　乾徳
三年改𦙍山縣曰平蜀熙寧三年省入嘉川縣(案宋史/開寳五)
(年改益昌縣為昭化咸平五/年以嘉川縣来隸此闕載)
洋州　景祐四年改武康軍節度(原註蜀陞武/定軍節度)　乾徳
四年省黄金縣入真符縣
閬州　乾徳四年改安徳軍節度(原註後唐陞/保寧軍節度)　乾徳
五年(案文獻通攷/作熙寧四年)省岐坪縣入奉國縣
劔州　熙寧五年省臨津縣入普安縣(案文獻通攷乾/徳五年廢永歸)
(縣此/闕載)
巴州　乾徳四年省盤道縣入清化　咸平五年以靜
州清化縣屬集州　熙寧三年省七盤縣入恩陽縣
乾徳四年省歸仁縣熙寧五年省其章縣入曾口縣
熙寧五年以廢壁州通江縣来屬省廣納鎮白石縣入
通江縣(案宋史作省壁州白石符陽二縣入通江與此/有異又乾徳四年廢始寜縣熙寧五年省清化)
(縣入化城/此闕載)
蓬州　大中祥符五年更郎山縣(案宋史作/唐朗池縣)為營山縣
　熙寧三年省蓬山縣入營山縣　乾徳三年省宕渠
縣入良山縣熙寜五年省良山縣入伏虞縣
大安軍　乾徳五年以三泉縣直隸京師至道二年陞
為軍以興元府西縣屬焉三年軍廢復為縣而西縣還
故屬紹興七年(案宋史/作三年)復為軍
　　夔州路
黔州　嘉祐八年省洪杜縣入洋水縣為寨(原註熙寜/二年以洋)
(水縣/為鎮)又省信寧縣都濡縣皆入彭水縣為鎮
達州　乾徳三年更唐通州通川郡為今名　乾徳五
年省閬英縣入新寧　熙寧六年省三岡縣七年省石
鼓縣分屬通川永睦新寧　乾徳五年省宣漢縣入東
鄉
忠州　熙寧五年省桂溪縣入墊江縣　乾徳六年以
䕫州龍渠鎮屬南賓縣開寳二年置尉司
開州　慶厯四年廢新浦縣入開江縣改萬嵗為清水
縣
涪州　熙寧三年省温山縣入涪陵縣
恭州　崇寧元年更唐渝州南平郡為今名　乾徳三
年(案宋史/作五年)省萬夀縣　雍熙五年省南浦縣入江津縣
珍州　大觀二年大駱解上下族帥駱世華駱文貴等
獻地東西四百五里南北三百五十一里以其地為珍
州亦曰樂源郡復立樂源縣為州治焉(原註珍州本唐/珍州後屬髙州)
(樂源縣本唐/珍州屬縣)
承州　大觀二年蕨平帥任漢崇獻地東西三百五十
九里南北六百六十五里改為承州(原註本唐/夷州地)領綏陽
都上洋川寧夷等縣皇朝収復但據夷人所指以置縣
然原其始析置移屬則都上近黔州寧夷近思州
溱州　熙寧七年招収唐溱州置榮懿寨屬南平軍崇
寧中復立溱州(案宋史作大觀/二年復立溱州)
梁山軍　開寳三年以石氏屯田務立軍以萬州梁山
縣為軍治　元祐元年七月二十五日詔梁山軍撥隸
萬州其稅租令逐年科折就本軍輸納　梁山縣開寳
三年以萬州梁山縣隸軍　熙寧五年又析忠州桂溪
縣地益焉
南平軍　熙寧八年招収西南蕃部以恭州南川縣銅
佛壩地置軍　隆化縣八年自涪州来隸　南川縣皇
祐五年置縣隸恭州熙寧八年来隸尋廢為鎮隸隆化
縣元豐元年復
遵義軍　大觀二年蕃帥楊文貴獻地東西百二十里
南北六百一十二里以其地置軍(原註唐貞觀元年析/牂牁置遵義縣屬朗)
(州十一年州廢縣亦省十三年復立播州亦復置縣十/四年更名羅䝉十六年更名遵義後自播州徙州治唐)
(衰播州為楊氏兩族所分據一居播州一居遵義以江/水為界其後居播州者曰光榮得唐所給州銅牌居遵)
(義者曰文貴得州銅印大觀二年兩族各獻地皆自以/為播州議者以光榮為族帥重違其意乃以播州立州)
(遵義/立軍)
大寜監　開寳六年立監于䕫州大昌縣之鹽泉所
端拱元年以大昌来屬為監治
　　福建路
福州　太平興國二年復為威武軍節度(原註唐為威/武軍後周改)
(彰正/軍)　太平興國五年復析閩縣置懐安縣　崇寧元
年更永泰縣為永福縣　天禧元年改永貞縣為永昌
縣乾興元年又改為羅源縣
建州　端拱元年陞建寜軍節度(原註本閩王氏鎮武/軍節度南唐降為軍)
(事/)　治平三年析建安建陽浦城置歐寧縣與建寧分
治郭下熙寜三年省元祐四年復置　淳化五年陞崇
安場為縣　咸平五年陞關隸鎮為縣政和三年改為
政和縣
泉州　太平興國三年改平海軍節度(原註南唐為/清源軍節度)
淳化五年(案文獻通攷作/太平興國六年)析晉江縣置恵安縣
南劔州　太平興國四年改劔浦郡為今名　太平興
國四年以建州將樂来屬
汀州　乾徳四年復以唐汀州為汀州(原註南唐/改為南州)　淳
化五年陞上杭場武平場竝為縣　元符元年析長汀
寜化置清流縣
漳州　太平興國五年以泉州長泰縣来屬
邵武軍　太平興國六年析邵武縣置光澤縣　太平
興國五年以建州之泰寧縣建寧縣来屬
興化軍　太平興國四年立軍于莆田縣之遊洋百丈
二鎮地初名太平軍尋改興化　太平興國四年以泉
州仙遊縣来屬　太平興國四年析莆田縣置興化縣
　　廣南東路
廣州　開寳五年省咸寧常康二縣入南海縣又省遊
水縣入懐集縣又省東莞縣入増城縣六年復置東莞
韶州　開寳五年省仁化縣入樂昌咸平三年復置
崇寧元年(案文獻通攷/作宣和三年)以岑水場析曲江翁源縣地置
建福縣
循州　熙寧四年置長樂縣
端州　建中靖國元年陞興慶軍節度(案文獻通攷作/元符三年陞興)
(慶軍節度徽宗即位/以潛藩陞為肇慶府)　開寳五年省平興縣入髙要縣
　熙寧六年以廣州四㑹縣来屬
新州　開寳五年省永順縣入新興縣　太平興國元
年改義寧縣為信安縣熙寧五年省入新興元祐元年
復置紹聖四年又省
康州　開寳五年廢入端州尋復立六年廢瀧州入康
州(案文獻通攷紹興元年以/髙宗潛藩陞為徳慶府)　開寳五年省悅城都城
晉康三縣入端溪縣　開寳六年省廢瀧州鎮南安遂
建水三縣入瀧水縣(案文獻通攷作以瀧州之開陽建/水嶺南三縣並入瀧水為一縣與)
(此有/異)
南恩州(案南恩州本恩州文獻通攷云慶厯八/年改河北路貝州為恩州乃加南字)　開寳
五年廢春州入恩州六年復立春州至大中祥符九年
又廢天禧四年復熙寧六年又廢入焉　開寳五年省
恩平杜陵二縣入陽江縣以廢春州陽春縣来屬六年
復立縣還屬焉　大中祥符九年州廢屬新州改曰新
春又天禧四年復立縣又屬焉熙寧六年州廢来屬
梅州　開寳四年改敬州為梅州熙寧六年州廢入潮
州元豐五年復立(案宋史敬州作恭州宋人以避翼祖/諱故改曰恭南渡時翼祖已祧不應)
(復避故此作敬州/宋史特因舊文耳)
南雄州(案南雄州本雄州開寳四年/以河北路有雄州加南字)　改湞昌縣為保
昌縣　開寳四年以韶州始興縣来屬
英州　乾興元年改滇陽縣曰真陽(案文獻通攷開寳/六年以連州之浛)
(光縣来屬宣和二年賜/郡名曰真陽此未詳)
恵州　天禧五年改禎州為惠州(案文獻通攷以犯仁/宗御名故改宣和二)
(年賜郡/名博羅)
　　廣南西路
桂州(案文獻通攷大觀時陞為帥府紹/興三年以髙宗潛藩陞為静江府)　嘉祐六年省
慕化縣入臨桂縣　乾徳中溥州廢全義縣来屬太平
興國三年更名興安
容州　開寳五年廢繡禺順三州入焉(案文獻通攷開/寳五年以繡州)
(之常林阿林羅繡三縣入普寧縣順州之龍豪温水龍/水南河四縣入陸川縣禺州之峩石扶萊羅辨陵城四)
(縣入北/流縣)
邕州　唐曰朗寧郡本朝改永寧郡　開寳五年省朗
寧思籠二縣入宣化縣　景祐二年省如和縣入宣化
縣　開寳五年省封陵縣入武縁縣(案宋史景祐二年/廢樂昌縣入武縁)
(此闕/載)
融州　熙寧七年省武陽縣羅城縣入融水縣為鎮
象州　開寳七年廢嚴州入焉　開寳七年以廢嚴州
歸化縣入来賓縣
昭州　開寳五年廢富州熙寧五年廢䝉州皆入焉
熙寧五年䝉州廢以立山縣來屬　太平興國中改正
義曰䝉山熙寧五年省東區䝉山入立山(原註唐置東/區正義二縣)
(屬䝉/州)　開寳五年廢富州以龍平縣來屬熙寧八年屬
梧州元豐三年復來屬(案文獻通攷開寳五年省思/勤開江二縣入龍平此闕載)
梧州　開寳五年省藤州之孟陵縣戎城縣入蒼梧六
年復置(案文獻通攷作開寳五年廢孟/陵熙寧四年省戎城竝入蒼梧)
藤州　熙寜四年廢南儀州入焉　開寳三年復儀州
曰南義州五年廢入竇州六年復置太平興國中改曰
南儀熙寧四年州廢以岑溪來屬　六年省永業縣連
城縣入岑溪
龔州　開寳五年廢思明州(原註唐折龔象蒙三州地/立思唐州置武郎思和二)
(縣開寳五年改/州曰思明尋廢)省思和入武郎来屬省陽川武陵隋建
大同四縣入平南縣　嘉祐二年省武郎入平南
貴州　開寳四年改鬱平縣為鬱林縣五年省懷澤潮
水義山三縣入鬱林
栁州　景徳三年改龍城縣為柳城縣(案宋史嘉祐四/年廢象縣入洛)
(容此/闕載)
宜州　慶厯三年廢芝忻州入焉　淳化元年以桞州
洛曹縣来屬後改曰洛下嘉祐七年省入龍水　熙寧
八年以環州思恩縣来屬　治平二年以智州河池縣
来屬(案宋史云南渡後増縣一河池/又云河池縣不詳何年併省)
賓州　開寳五年廢入邕州六年復立端拱三年廢澄
州入焉　天禧四年廢思剛州為遷江縣来屬　開寳
五年以廢澄州上林縣屬邕州端拱三年來屬省廢澄
州之止戈無虞賀水縣入上林
横州　開寳五年省從化縣樂山縣入寜浦縣　開寳
五年(案文獻通攷作二/年宋史作六年)省廢巒州之武羅靈竹二縣入
永定來屬　熙寧四年省永定入寧浦元祐三年復置
化州(案文獻通攷唐置辯州太/平興國五年改名化州)　開寳五年省陵罷龍
化二縣入石龍縣又廢羅州以吳川縣來屬又省羅州
之廉江幹水零縁三縣入吳川
髙州　開寳五年廢潘州熙寧四年廢竇州皆入焉
開寳五年省良徳保定二縣入電白縣　太平興國元
年改竇州信義縣為信宜縣熙寧四年州廢来屬　開
寳六年省懷徳縣潭莪縣亮縣入信宜　開寳五年省
廢潘州南巴潘水二縣入茂名縣來屬
雷州　開寳五年省遂溪徐聞二縣入海康縣
欽州　開寳五年省欽江遵化内亭三縣入靈山縣
景徳三年改安京縣為安逺縣
鬱林州　開寳七年廢黨牢二州政和元年廢白州皆
入焉　開寳七年廢牢州定川宕川二縣入南流縣來
屬而自鬱林縣徙州治此又廢黨州省撫康善勞文山
懐義入南流縣　開寳五年省鬱平興徳二縣入興業
縣　開寳五年廢白州省周羅建寜南昌三縣入博白
屬廉州七年復立政和元年又廢以博白来屬
瓊州　開寳五年以廢崖州之舍城縣来屬熙寜四年
省入瓊山　開寳五年以崖州之澄邁縣文昌縣来屬
廉州　開寳五年省封山蔡龍大廉三縣入合浦縣太
平興國八年省合浦入石康咸平元年復置　開寳五
年廢常樂州省博電零淥鹽場三縣以其地為石康縣
来屬
昌化軍　唐為儋州昌化縣熙寧六年廢州為軍　太
平興國元年改義倫縣為宜倫縣熙寧六年省昌化縣
感恩縣為鎮入宜倫　元豐三年復置昌化縣四年復
置感恩縣　省洛陽縣入感恩縣(原註/闕年)
萬安軍　唐為萬安州萬安郡熙寧七年廢州為軍紹
興六年改萬安軍為萬寧縣十三年復　熙寧七年省
陵水縣為鎮入萬安元豐三年復置(案文獻通攷大觀/元年以瓊州樂㑹)
(縣来隸/此闕載)
朱崖軍　唐為振州延徳郡開寳五年改為崖州熙寧
六年廢為軍(原註唐振州領寧逺延徳吉陽臨川落/屯五縣南漢省延徳臨川落屯三縣)
熙寧六年省寧逺吉陽縣為臨川藤橋二鎮紹興六年
復置
　
　
　
　
　
　
　
　
　
　
　
　
　
　宋朝事實卷十九
欽定四庫全書
　宋朝事實卷二十
　　　　　　　　　　　　　宋　李攸　撰
　　經畧幽燕
唐貞觀初始置松漠府以靡㑹為都督賜姓李氏開元
中降以公主會昌中始賜契丹之印于是統有八部雄
據北漠懿僖之亂中國不靖後有安巴堅遂僭帝號抗
衡中國南侵鎮定邢洺冀貝之郡朱全忠時劉仁恭與
其子守光盗據幽薊政令苛虐燕人苦之逃入契丹安
巴堅撫存慰納不取租稅以致檀順平營之人亦多歸
之會後唐莊宗領兵入洛誅滅梁氏尋亦翦除劉守光
父子于是幽薊不復有抗捍焉安巴堅攻雲朔諸州安
次潞縣三河漁陽懐柔密雲等縣俘掠赤子萬數入蕃
至明宗約為兄弟且以解邊人之倒縶紓國家之外憂
安巴堅改元稱制分建京闕宫室官號盡依中國安巴
堅死子徳光立㑹石敬瑭叛于河東遣趙瑩桑維翰等
奉使求援許以得志後割地為獻徳光乃率兵十萬送
敬瑭入洛冊為晉主名之為子遂割代北應朔寰雲蔚
及范陽山前幽薊瀛莫涿易檀順及山後儒媯新武十
六州以與之仍嵗與帛三十萬疋供給稍稽則詬辱陵
責及少主嗣立恥稱臣而稱孫自是有隙而兵始交矣
詔天下㸃抽鄉兵七户出一卒而四方于是騷然及景
延廣矜横磨之刃趙延夀希統天之業杜重威領兵而
降于中渡張彦澤斬關而為彼鄉道邊馬嘶于宫闕戰
塵坌于河洛天地失常少主乃遷于黄龍府鬼神含怒
徳光尋斃于欒城大順之時荒淫失政周世宗乘其衰
削遂奪其關南之地以瓦橋關為雄州以益津關為霸
州淤口關置寨(案周世宗兵下三闗五代史秪載瓦橋/關益津關而闕其一攷晁以道嵩山集)
(云三闗謂淤口闗瓦橋/闗益津闗也與此書合)復破楊顯仁于髙平至顯徳二
年又遣劉崇襲府州為折徳扆所敗觀其累世恃强負
勢侵削中土亦已甚矣契丹有五京(原註上京中京東/京燕京西京也)
上鎮十二(原註奉聖州雲州平州祖州懐州顯州乾/州興中府建州宜州慶州黄龍府是也)中
鎮六(原註應州饒州白川/州錦州番州蔚州也)下鎮七(原註湖州連州同州/宣州可汗州寜州河)
(州/也)觀察州十三(原註永利州利州髙州耀州徳州宜州/坤思州遂州信州三河州咸州朝州營)
(州/也)刺史上州九(原註涿州易州歸州化州保/州昌州義州吉州昭延州也)中州十一
(原註瀛州順州儒州海州原州惠/州濠州新州鳯州京州長安州也)下州三十四(原註睦/州集州)
(衛州泉州宗州銀州巖州慈州陳州通州化州麓州朝/州長春州鈐州澤州葉州嚴州温州潤州般州蘭州番)
(州閭州雙州鐵州暉州渭州還州元州福州烏州金州/懿州是也  案此所載州名與遼史多不相合如衛陳)
(泉鈐葉温般番暉還元等州皆不見遼史遼史有儀坤/州此作坤思州遼史有檀薊瀋淥等州此又無之盖以)
(宋人記遼地所聞岐異/而傳寫復不免脫訛也)自京鎮等處土田豐好兵馬强
盛地利物産頗有厚利其他自中下州固已寂寥荒漠
然折長補短地利綿亙周圍不過五千里計其所出所
産未必敵河東河北州郡也其他方兵旅大約計之未
必滿三十萬且自諸京統軍司及寨幕契丹兵不過十
五萬奚家渤海兵不過六萬漢兒諸指揮不過一萬五
千刺字父子軍五指揮不過數千鄉兵義軍不過三萬
刺手背揀不中老弱兵不過七千然而分守諸州及河
東河北接界州縣又東屯女羅女真新羅百濟野人國
狗國灰國黑水國西屯珠爾布固番遊獵國沃濟國室
韋國托歡番舒嚕國党項部族番達靼國川瓜沙州土
番遇野國土番夾山土番西番諸處寨戍縱少亦須十
萬方可分守外餘二十萬為戰鬭之兵若傾國而來亦
須留三萬人防守外餘一十七萬人其間亦有負糧持
器護從等不過止有十萬人其来不過一出梁門遂城
一出雄霸一出鴈門句注一出并代然而雄滄霸州以
来頗多溏水決河東注于我為便則雄霸以來不足為
慮矣又縁邊要害之處多張旗幟增加兵守晝飛沙塵
夜多烽火有二十萬人精兵足以禦之其次清野而待
之多方而誘之又選良將十餘人領兵十萬四出密襲
其巢穴自易州以東至于欒州以来一自紫荆嶺口路
一自白羊口連大安山路一自南口以北居庸闗八答
嶺一自得勝口湯山口古北口一自遺安口燕市口一
自松亭闗口白淀口一自首符家口大林土山口所至
攻其城邑盡受大將軍節㑹于幽州取山前郡則山後
州縣自下矣又命兵自梁門至虎北口石門或鴈門句
注以來設伏用竒要敵之兵斷其徃來之路如此敵騎
進退失措滅之必矣凡此者廟堂之所宜知者也國初
天贊賢(案遼史景宗名賢初即位羣臣上尊/號曰天贊皇帝此合尊號與名書之)遣兵攻鎮
定聞藝祖登極乃驚曰中國今有英武聖主吾豈敢以
螳蜋而禦轍耶于是遁去先是五代時募民盗戎人馬
官給其直籍數以補戰騎之闕大祖受命務保境息民
不欲生事邊境盡令還前所盗馬仍申明條禁無得出
塞為盗未幾契丹入邊為棣州刺史何繼筠擊敗乾徳
二年昭義軍節度使李繼勲攻遼州州將杜延韜以城
来降并人引衆歩騎六萬復来援繼勲與彰徳軍節度
使羅彦瓌洺州防禦使郭進内客省使武懷節率馬歩
軍六萬人擊其衆于遼州城下敗之又攻平晉軍上遣
郭進内客省使曹彬等領歩騎萬餘赴之未至而遁(案/宋)
(史乾徳元年北漢引契丹攻平晉軍遣洺州防/禦使郭進等救之此在乾徳二年與史互異)三年冬
來攻易州畧居民上令監軍李謙昇率兵入其境俘生
口如所畧之數俟契丹放還易州之民然後縱之四年
正月又攻易州監軍任徳義擊走之上令闗南監軍及
雄霸瀛莫等四州刺史勒所部兵校獵于幽州之境以
耀威武四年天徳軍節度使于延超與其子來降上以
延超為左千牛衛大將軍六月偽横海軍節度桑興来
降開寳二年太祖親征河東契丹兩道率衆来援一道
攻石嶺闗為何繼筠所破一道攻定州為韓重斌擊敗
之是秋涿州刺史許周瓊來降上以為涿州刺史契丹
錫里伊里等凡一十六族歸款上以其大首領四人為
懷化將軍八人為懐化郎將餘八十五人為歸徳司戈
是嵗契丹主為其下所殺國人立明記為帝(案遼史景/宗小字明)
(扆世宗子也穆宗遇弑乃即位此書/以明扆為眀記互詳第二卷紀元篇)三年十月契丹以
六萬騎攻定州上遣判四方館事田欽祚領兵三千人
赴之上戒欽祚曰彼衆我寡但背城列陣以待之敵至
即戰勿與追逐欽祚于是與敵衆戰于滿城敵騎少卻
乘勝逐北至遂城殺獲甚衆值夜入保遂城敵圍欽祚
數日欽祚度城中糧少是夜整衆突圍而出至保寨軍
中不亡一矢北邊傳言三千折六萬太祖自是益修邊
備嘗謂左右曰若契丹敢復犯邊我毎以三十匹絹購
一敵人之首其精兵不過萬人止費我三百萬匹絹此
宼盡矣太祖一日内出取幽州圖以示宰相趙普謂曰
卿意此圖孰能為者普詳觀歎曰他人不能為惟曹翰
能為之帝問何以知之對曰方今將帥材謀無出于翰
者陛下若使翰徃必得幽州既得之後但不知陛下遣
何人代翰帝黙然先是開寳九年正月羣臣上尊號曰
應天廣運一統太平聖文神武明道至徳仁孝皇帝帝
曰今汾晉未平燕薊未復謂之一統可乎卻而不受帝
痛恨開運之禍華人百萬皆没于契丹自即位專務節
儉乘輿服用一皆簡素别作私藏以貯供御羡餘之物
謂左右曰俟及三百萬貫我當移書契丹用贖晉朝陷
沒百姓然則帝欲大一統而復幽燕者其意在此不在
彼也七年十一月其涿州刺史耶律琮以書遺知雄州
孫全興曰琮受君恩猥當邊任臣無交于境外言則非
宜事有利于國家專之亦可竊思南北兩地古今所同
曷嘗不世載歡盟時通贄幣徃者晉氏後主政出多門
惑彼彊臣忘我大義干戈以之日用生靈于是罹災今
兹兩朝本無纖隙若或交馳一介之使顯布二君之心
用息疲民重修舊好長為與國不亦休哉琮以甚㣲敢
干斯義逺希通悟洞垂鑒詳太祖命全興以書答焉八
年三月遣款附使格什古星什奉書来聘稱契丹國上
命閤門副使郝崇信至境上迓之及至館于都亭驛太
祖召見賜以襲衣金帶銷金皂羅帽烏皮鞾器幣二百
銀鞍勒馬具傔從衣物器幣有差宴于内殿仍召至便
坐觀諸班騎射令其一使者與衛士馳射毛毬截桞枝
及辭歸國召見賜器幣衣服帝因謂宰相曰自五代以
來北敵強盛蓋由中原衰弱以至晉帝䝉塵亦否之極
也今慕化而至乃期運使然非涼徳能致左右皆稱萬
嵗自是契丹始與中國交聘八月遣使獻御衣玉帶名
馬太祖皆厚賜之因令其使人從獵近郊太祖親射走
獸矢無虚發使者俯伏呼萬嵗私謂譯者曰皇帝神武
無敵射必命中所未嘗見也及平江南獻弓矢名馬九
年長春節遣使貢御衣玉帶銀鞍勒馬太祖升遐遣使
修賻禮太宗即位遣使獻御衣金玉鞍勒馬等賀太祖
山陵獻馬金銀乾明節遣使来賀詔遣監察御史李瀆
借太府卿閤門祗候鄭偉借右千牛衛將軍報聘開寳
四年遣使問起居尋入宼石嶺關以援晉陽為郭進所
敗及王師既平河東詔發兗鄆齊魏貝博滄鎮冀邢磁
洺徳易定祁瀛莫雄霸深趙等州及乾寜保塞等軍芻
粟赴北面行營分遣使督之將有事于幽薊六月十九
日車駕次金臺二十日帝躬擐甲胄率兵次東易州偽
刺史劉宇率官吏開門迎王師乞降二十三日未明次
幽州城南契丹衆萬餘屯于城北帝親率兵乘之斬首
千餘級餘黨遁去二十五日命諸將分兵攻城帝乘歩
輦至城下督諸將進攻七月三日契丹偽武雄軍節度
使知順州劉廷素率官屬十四人來降五日偽節度使
知薊州劉守恩與官屬十七人来降六日幸城西北隅
督攻城七日詔班師二十八日車駕至自范陽(原註先/是上平)
(并汾迴欲乗勝攻范陽諸將皆贊成其事至是/以士卒疫癘轉輪迴逺日虞敵兵之至遂班師)五年十
一月十日詔曰邊境多虞兵戎猶梗介胄之士息肩未
遑樽俎之籌折衝之暇兩河之際列陣相望烽火時至
于近郊羽檄尚馳于絶塞是用大興戈甲遂殄氛霾昔
者師人多寒楚子所以躬撫匈奴未滅漢武于是親巡
蓋以慰虎旅之心銷狼烽之氣雖在窮冬之候敢辭夙
駕之勞朕取此月暫幸邊陲親撫士卒應經過頓舍凡
百費用悉以官物充所在不得輒有裒斂又詔幽州朕
祗膺景命光宅中區右蜀全吳盡在提封之内東漸西
被咸歸覆育之中常令萬物以由庚每慮一夫之不獲
睠此北燕之地本為中國之民晉漢以来契丹竊據迨
今不復垂五十年國家化被華夷恩覃動植豈可使幽
燕奥壤猶違禮義之鄉冠帶遺民尚限邊荒之俗爰興
師律以正封疆拯溺救焚聿從于民望執訊獲醜即震
于皇威凡爾衆多宜體兹意今遣行營前軍都部署曹
彬等振旅長驅朕當續御戎軍親臨寇境徑指西樓之
地盡焚沙漠之庭灌爝火之㣲寜勞巨浸折蠢螽之股
豈待隆車應大軍入界百姓倍加安撫不得誤有傷殺
及發掘墳墓焚燒廬舍斬伐桑棗擄掠人畜犯者竝當
處斬十三日車駕發京師十四日闗南言破契丹萬餘
衆斬首三千餘級翌日從官詣行宫稱賀十九日駐蹕
于大名府雄州言契丹皆遁邊候徹警從臣稱賀上乘
勝欲進討幽州以問李昉扈䝉等事之可否昉等上奏
曰北方自古為㓂乘秋犯塞徃徃有之一昨輒率甲兵
來擾疆境陛下櫛沐風雨衝冒嚴凝親御戎衣以攘民
害乗茲北兵畏威而逃因而翦之易于拉朽况幽薊之
壤乆陷殊方慕化之心倒懸斯切今若擁百萬横行之
衆弔一方徯后之民合勢而攻指期可定其如大兵所
聚糧餉是資况河朔之區連嵗飛輓近經蹂躪尤極蕭
然雖洊遇于豐穰恐不堪其調發屬兹寒冽益復罷勞
况今敵兵宵奔邊陲寜肅若親巡塞下振耀戎容固足
懼彼殘魂亦恐勞于大舉伏望申戒羽衛善養驍雄講
習武經繕修攻具俟府藏之充溢閭里之富盛朞嵗之
間用師未晩上深納其言即日下詔南歸七年明記卒
有子三人隆緒隆慶隆裕至是隆緒立年十二嵗母燕
燕専國政五月以三萬騎入邊潘美等分兵撃敗之十
月下詔北邊州軍曰朕受天景命奄宅中區以四海為
家兆民如子冀咸登于富夀豈務勝于甲兵況與契丹
本通鄰好昨以河東劉繼元不尊朝化盗據一方念彼
遺民行兹薄伐素非瀆武惟切弔民而契丹轉舉干戈
輒来救援一鼓既平于晉壘六師遂指于燕郊靡辭六
月之征聊報東門之役雖彼曲可見而罪已良多今聞
邊境謐寧田秋豐稔軍民所宜安堵無或相侵如今後
輒入北界擄掠及盗竊亦仰所屬州軍収捉重斷所盗
物竝送還之未幾錫里伊里等十一族七萬餘帳内降
者又三千帳羊馬萬計十二月髙陽闗捕得敵中首領
言契丹種族攜貳慮王師致討頗于近塞築城為備太
宗謂宰相曰北人以剽畧為務乃修城壘為自全之計
耳曩者劉繼元盗據汾晉周世宗及太祖皆親征不利
朕決取之為世宗太祖刷恥遂擒繼元至闕下今日視
之猶几上肉耳當其保堅城結契丹為援豈易制乎宋
琪對曰臣少陷北庭備知戎馬之數自晉末始强盛然
種類蕃多其心不一自石嶺闗之敗及平繼元縁邊諸
郡頻有克㨗以臣度之其部下攜貳必矣國家不須致
討可坐待其滅亡後上謂宰相曰數有人自北邊来偵
知敵中事自朝廷増修邊備北人甚懼昔晉漢衰弱邊
陲無盡節之臣大率張皇事勢以要恩寵為自利之計
今之邊將皆朕所推擇咸能盡心無復襲舊態也幽州
四面平川無險阻可恃難于控扼異時収復幽州當于
古北口以来據其要害不過三五處屯兵設堡寨自絶
南牧矣(原註古北口兩傍皆峻崖中有路僅容車轍口/北有鋪彀弓連繩本范陽控扼契丹之所最為)
(隘/束)琪對曰范陽是前代屯兵建節之地古北口及松亭
闗野狐闗三路竝設堡障至今石壘基堞尚存將来定
幽朔止于此數處置戍可也雍熙初知雄州賀令圖與
其父岳州刺史懷浦等上言(案李燾長編賀令圖及懷/浦與文思使薛繼昭軍器)
(庫使劉文裕崇儀副使侯莫陳利用等/相繼上言幽州可取狀較此所載為詳)契丹主㓜國事
皆決于母葉葉大將韓徳讓寵倖用事請乘其釁以取
幽州太宗以為然雍熙三年大發師以天平軍節度曹
彬為幽州行營前軍都總管出涿州河陽節度崔彦副
之馬軍都指揮使米信為幽州西北道行營都總管出
雲中代州觀察杜彦圭副之步軍都指揮使田重進為
定州路行營都統出飛狐口蘄州刺史譚延美副之忠
武軍節度使潘美為靈應州行營都總管出鴈門靈州
觀察使楊業副之是時權知髙麗國王治遣使修貢京
師帝以王師北征其國與契丹接境常為其所侵乃命
監察御史韓國華假太常少卿往使其國降詔諭之曰
朕誕膺丕構奄宅萬方草木蟲魚罔不䝉澤華夏蠻貊
罔不率俾蠢兹北方敢拒皇威倔强沙漠之中遷延嵗
月之命幽薊之地本被皇風曩以晉漢多虞契丹因而
盜據詩云我疆我理南東其畆今國家照臨所及書軌
大同豈使齊民陷兹朔漠今已董齊師旅殄滅塵氛元
戎啓行分道間出即期誅翦以慶混同惟王乆慕華風
素懐眀畧輸此忠勤之節撫兹禮義之邦而接彼境壤
困于蠆毒舒泄積憤其在兹乎便可申戒師徒迭相掎
角叶此鄰國同力盪平奮其一鼓之雄戡此垂亡之敵
良時不再王其圖之應擄獲生口牛羊財物器械並給
本國將士用申賞勸于是彬下固安城又下新城重進
戰飛狐南斬首五百級美攻寰州刺史趙彦辛來降又
克涿州美進圍朔州其節度副使趙希贊以城降契丹
以萬騎來援飛狐口重進大破之擒其將大鵬翼康州
刺史馬頵(案長編載監軍馬頵及副將何萬/通竝為彬所擒與此詳畧互異)彬又戰涿
州南斬首千餘級殺奚宰相賀斯美遂圍應州其節度
副使艾正以城降重進攻飛狐又下靈丘四月美克靈
州蔚州押衙李存璋等以城来降初太宗謂彬曰朕令
潘美出鴈門先取靈應卿以大軍聲言取幽州而持重
緩行敵聞之必聚勁兵于彼不復出援山後矣既美果
下寰朔靈應重進得山後要害地太宗疑彬進兵速而
饟道不繼彬乃留涿州旬日食果盡還軍以援供饋上
聞之曰安有大敵在前而退軍就食者即遣使止之令
引軍沿白溝河與米信合待潘美盡得山後之地然後
東取幽州彬之諸將至是聞美等屢戰勝自以持重兵
而功少遂欲儌功彬不得已于是裹五十日糧再趨涿
州且行且戰歴二十日始至城中屬盛暑士卒疲乏不
能進還至岐溝契丹躡戰王師遂敗彬宵渉拒馬河營
于易水之南彦進亦為契丹所敗奏至詔諸將分屯沿
邊諸郡召彬彥進等還闕留田重進守中山令潘美還
代州遣使部徙靈應寰朔四州民五萬户及其吐渾突
厥三部落安慶等族八百餘帳分置于河南孟曹汝洛
等四處是年冬復攻易州自曹彬失律諸將多坐黜免
至是上復思宿將劉廷讓宋偓張永徳時皆罷節制在
環衛上欲令進撃自效遂遣廷讓屯雄州偓屯霸州永
徳屯定州廷讓與敵戰君子館軍敗僅以身免先鋒賀
令圖高陽闗部署楊重進沒焉(原註賀令圖少謹愿太/宗在藩邸以隸左右即)
(位改綾綿副使知莫州雍熙二年領平州刺史幽州行/營濠寨使令圖握兵邊郡十餘年恃藩邸舊恩毎嵗入)
(奏多言邊塞利害及幽薊可取之狀上信之故有岐溝/之舉既而師敗議者皆咎令圖貪功生事復輕而無謀)
(敵將耶律遜寜號裕悅者使諜紿令圖曰我獲罪本國/旦夕願歸南朝無路自拔幸君侯少留意焉令圖不虞)
(其詐自以終獲大功私遺以重錦十兩是年十二月敵/將裕悅率衆入攻大將劉廷讓與戰于君子館令圖為)
(先鋒敵圍我師數重裕悅傳言軍中願得見雄州賀使/君令圖嘗為所紿意其来降即引麾下百十騎逆之將)
(至其帳百歩外裕悦據胡牀罵曰汝小子年在乳臭乃/今送死来耳命左右盡殺其從騎反縳令圖與其父首)
(謀北伐一嵗中/父子皆陷焉)敵復入深析陷易州殺畧甚衆上為下
哀痛之詔大發兵戍鎮定髙陽闗四年正月詔問文武
羣臣詢平寇之策又議作方田為戰守之備上乃以手
詔諭縁邊將帥曰夫料敵之强弱古人以為難前嵗之
舉蓋救民之塗炭蠢兹北寇敢肆憑陵蹂踐我士民攻
掠我城寨朕定必勝之策畫必當之計將以保民安邊
畧舉大意且戎人勝則深入而不相讓敗則逃竄而不
相救固不可力戰也又皆騎兵利于平陸馳逐來徃難
于羈制固不可追奔也若棄小城就大鎮但屯兵于鎮
定瀛莫之間其縁邊城寨必苦于寇掠固不可分兵也
悠乆之謀在于設險若乃決大河築長城又徒自示弱
為後代笑朕今立法令縁邊作方田已頒條制量地里
之逺近列置寨柵此可以限其戎馬而大利我之歩兵
雖使彼衆百萬亦無所施其勇自春至秋其功告成持
重養銳挫彼强敵如此則復幽薊滅林胡有日矣淳化
元年上遣使至定州密諭旨于都部署李繼隆曰若將
来復入邊朕當自行繼隆上奏以謂扞城禦侮臣等之
責況蕞爾殘衆豈煩戎輅親舉言甚懇切至道元年正
月其將韓徳威率衆萬騎誘党項十六大首領自振武
入攻府州折彥卿大敗其衆四月復攻雄州知州何承
矩敗之梟鐵林大將一人
　宋朝事實卷二十
江陽譜
李攸字好徳政和初編輯西山圖經九域志等書瀘帥
孫羲叟招(原註下/有闕文)書上轉一官張公浚入朝約與俱以
家事辭手編皇朝事實起建隆迄宣和凡六十卷其三
十卷先聞于時有旨制司上太常少卿何麒言請命以
宫觀居家終其書後以餘三十卷上之緘封副本并贄
啓秦相檜啓云方今雖為中興其實創業作事成于果
斷亦貴聴言思始議之艱危尚軫鈞懷之惴慄已窒申
棖之欲方和傅說之羮宜俊乂旁招于庶位之中無顔
色拒人于千里之外更願無忘在莒居寵思危秦怒寢
其書不報今藏于家
　
　
　
　
　宋朝事實卷末
