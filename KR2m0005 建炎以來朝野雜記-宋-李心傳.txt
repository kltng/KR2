#+TITLE: 建炎以來朝野雜記-宋-李心傳
#+DATE: 2016-06-11 12:22:20
#+SOURCE: github.com/kanripo/KR2m0005 master 87959671                
欽定四庫全書　　　　　史部十三
　建炎雜記甲集　　　　　政書類一(通制之屬/)
　　提要
　　　　(臣/)等謹案建炎雜記四十卷宋李心傳撰心
　　　　傳有建炎以來繫年要録已著録心傳長於
　　　　史學凡朝章國典多所諳習是書取南渡以
　　　　後事跡分門編類甲集二十卷分上徳郊廟
　　　　典禮制作朝事時事故事雜事官制取士財
　　　　賦兵馬邊防十三門乙集二十卷少郊廟一
　　　　門而末卷别出邊事亦十三門每門各分子
　　　　目雖以雜記為名其體例實同㑹要葢與建
　　　　炎以來繫年要録互相經緯者也周宻齊東
　　　　野語嘗論所載趙師睪犬吠乃鄭斗所造以
　　　　報撻武學士之憤許及之曲膝費士寅狗竇
　　　　亦皆不得志報私讐者撰就醜詆韓侂胄僭
　　　　逆之類悉無其實云云葢掇拾羣言失真者
　　　　固亦不免然於高孝光寧四朝禮樂刑政之
　　　　大以及職官科舉兵農食貨無不該具首尾
　　　　完贍多有馬端臨文獻通考章俊卿山堂考
　　　　索及宋史諸志所未載故通考稱為南渡以
　　　　來野史之最詳者王士禎居易録亦稱其大
　　　　綱細目粲然悉備為史家之巨擘言宋事者
　　　　當必於是有徴焉其書在宋有成都辛氏刋
　　　　本并冠以國史本傳暨宣取繫年要録指揮
　　　　數通今惟寫本僅存案張端義貴耳三集序
　　　　稱心傳告以朝野雜記丁戊二集將成則是
　　　　書尚不止於甲乙二集而書録解題及宋史
　　　　本傳均未之及殆以晚年所輯書雖成而未
　　　　出故世不得見歟乾隆四十六年八月恭校
　　　　上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　建炎雜記甲集卷一
　　　　　　　　　　　　宋　李心傳　撰
　　君徳
　　　寧皇登位
前載憲聖䇿立寧皇事雖黄屋初非堯心而天下皆謂
宜立光皇當勵精之初薛公圭投北宫麗正書言頗切
至葢孝宗之意初主沂邸光皇亦屬意焉書畧曰庻之
亂嫡自宫闈始夫庶之亂嫡則支之亂本之漸也而支
之亂本則異姓之亂同姓之漸也異姓之亂同姓則又
外域亂中國之漸也又曰陛下踐阼今既五年皇子嫡
長已踰弱冠玉册之命未布而青宫之席尚虚又曰陛
下不即天下之安而冒天下非常之危不守天下之常
而覆天下不測之變採之游言殊有驚悸採之國論曾
無建明又曰祖父互疑天地幾變子孫猜防上下解體
支嫡交忌臣民異心臣始聞之未敢遽信今既日久不
容無惑道路之言喧傳百端中外之心憂疑萬狀燕公
聞之寧無懐貳乘輿聞之莫或改容藩邸聞之未免憂
禍此何等事也而俾見於世此何等議也而俾聞於時
陛下(謂孝/宗)盍亦自思其何以得此議固宜自盡吾為祖
為父之道也上(光/宗)盍亦自思其何以得此議固宜自盡
吾為子為孫之道也又曰陛下曾知有竊議之人乎否
也問之左右問之在朝葢有君也不敢言矣問之主上
葢有父也不敢言矣問之太子葢有祖矣仍有父也尤
不敢言矣為臣之言不通於君為子之言不通於父為
孫之言不通於祖而微臣僣言之死有餘地矣如䝉聖
恩特垂天聼君臣之情通自臣言始父子之情通自臣
言始祖孫之情通自臣言始臣雖身首異處而忠孝獲
書於史册雖瞑目於地下將有辭以對越先朝十御皇
帝在天之靈矣盖紹熙五年甲寅嵗所上也嘉熙壬寅
公圭之里人陳貴明為䟦其書云懶菴趙蹈中載寧廟
之立寔出於水心先生之建議雖然水心之議特出於
一時之危疑蹈中所載寧廟登極之詔遲下數月襄州
之亂作矣特以詔至而止嗚乎孰知有獻䇿於承平無
事者哉初光宗疾不能喪襄陽士人陳應詳陰連北方
鄧州叛黨欲殺守臣張定叟用縞素代皇帝為太上執
喪且舉襄以順地適寧皇登極之詔甫三日而至陳遂
變色寢謀旋為其黨所訴定叟臨閲塲問之曰朝廷負爾
耶太守負爾耶命各將士射之先誌其箭中其肝者有
某賞中其心者有某賞中其體若肢者有某賞發陳之
篋惟縞巾數千云先是趙蹈中具載水心贊嘉邸之語
數十百親筆其顚末紹翁未之見也薛君永嘉士人子
夢桂嘗以其書藁示紹翁當時陳議者恐不止一薛然
曲突徙薪之不賞自昔然矣
　　　景靈行香
百官赴景靈行香僧道分為兩序用其威儀咒語初僧
徒欲立道流右且曰僧而後道至交訟久之秦檜批其
牘云景靈太乙寔崇奉道教之所道流宜居上至今定
為制云紹翁以為祖宗在天之靈必不顧歆於異教且
市井髠簮之庸人宜皆斥去近者淳祐進書例用僧道
鐃鼓前𨗳朝廷有㫖勿用葢得之矣惜未施於原廟
　　　髙宗六飛航海
揮麈第三録第一卷載髙宗六飛航海事有宣教郎知
餘姚縣李頴士者募鄉兵數千列其旗幟以捍拒之敵
既不知其地勢不測兵之多寡為之小却徬徨不敢進
者一晝夜由是大駕得以自定海登舟航海事平頴士
遷兩官擢通判州事頴士字茂實福州人登進士第紹
興中為刑部郎中紹翁謹按揮麈所載李某事迹皆當
葢紹翁本生祖也本生祖其先為光州固始人徙居建
之浦城非福州也秀岩李公心傳朝野僉載以真公徳
秀常以書義魁鄉舉眞公業詞賦亦嘗為魁著述斯難
矣不知秀岩曾刋定否
　　　寧皇御舟
張巨濟字宏圖福清人嘉泰間上書寧宗以慈懿􁏟陵
今在湖曲若陛下遊幸則未免張樂此豈履霜露之義
寧皇感悟其言旋轉一秩由此湖山遂無清蹕之聲非
特儉徳云御鷁至沉於波臣黄洪詩云龍舟大半没西湖
便是光皇節儉圖三十六年安静裏棹歌一曲在康衢
　　　忠清廟制詞
顯仁太后龍輴將渡㑹稽上聖孝出於天性預恐風濤
為孽遥於宫中黙禱忠清廟及篙御既戒浪平如席上
命詞臣行制詞以封之曰追惟文母將祔裕陵閟殿告
成容車將發奈以大江之阻具形羣辟之憂既竭於誠
亟孚神聽某王一節甚偉千古如存帖然風濤既頼幽
冥之相煥乎天寵用昭崇極之恩尚綏於四方之民以
綿爾百世之祀可特封忠壯英烈威顯王葢於舊號四
字上加忠壯二字
　　　髙宗御書石經
髙宗御書六經嘗以賜國子監及石本於諸州庠上親
御翰墨稍倦即命憲聖續書至今皆莫能及
　　　光皇御製
孝宗崇憲聖母弟之恩故稱琚兄弟皆以位曰哥至光
宗體孝宗之意故稱琚兄弟曰舅琚尤聖眷後苑安榴
盛開光皇以廣團扇自題聖作二句曰細叠輕綃色倍
濃晩霞猶在緑陰中命琚足之公再拜援筆即書曰春
歸百卉今無幾獨立清微殿閣風上稱嘆者久之憲聖
於二王中獨導孝宗以光皇為儲位故公落句有獨立
之詠寄意深矣團扇猶藏其家又有石刻火後俱不存
云
　　　孝宗御製賜呉益
孝宗以太母故加眷呉郡王益益太母弟也秋氣向清
聖意怡懌至於手書御扎一聨云稱此一天風月好橘
香酒熟待君来命近璫持賜益益入對頓首稱謝上曰聊
復當折簡耳
　
　建炎雜記甲集卷一
欽定四庫全書
　建炎雜記甲集卷二
　　　　　　　　　　　　宋　李心傳　撰
　　郊廟(宫省祠觀陵寢附/)
　　　南北郊明堂
自元豐分南北郊至政和乃克行之建炎二年上祀圜
丘獨祭上帝而配以太祖用元豐禮也紹興十三年郊
祀始設大神大示及太祖太宗配位自天地至從祀諸
神凡七百七十有一葢元祐禮云明堂者仁宗皇祐中
始行之其禮合祭天地並配祖宗又設從祀諸神如郊
丘之數政和七年既建明堂於大内自是嵗以九月行
之然獨祀上帝而配以神宗惟五帝從祀紹興元年上
在會稽將行明堂禮命邇臣議之王剛中居正為禮部
郎官首建合祭之議宰相范覺民主之乃以常御殿爲
明堂但設天地祖宗四位而已四年始設從祀諸神七
年復祀明堂而徽宗崩問已至中書舍人傅崧鄉請增
設道君太上皇帝配位於太宗之次禮部侍郎陳公輔
言道君方在几筵未可配帝乃不行三十一年始崇祀
徽宗於明堂以祀上帝而祀五天帝於堂上五官神於
東廂罷從祀諸神位用熙寧禮也乾道以後説者以德
夀宫為嫌止行郊禮淳熙六年用李仁父周之充議復
行明堂禮之祭遂合祭並侑焉逮十四年髙宗崩明年
季秋乃用嚴父之典今郊禮從紹興明堂從皇祐惟歳
時帝祀則以太祖配冬至圜丘太祖配祈榖大雩髙宗
配明堂宗祀葢尤延之為禮官時所請云
　　　郊丘明堂之費
隆興二年孝宗初行大禮時湯慶公(思退/)為左相上問
郊與明堂之費如何戸部尚書韓仲通曰郊之費倍於
明堂侍郎錢端禮言不過增二十萬若從祖宗故事一
切從儉自宜大有减省上以為然乃照除事神賞軍外
並從省約會其秋金人入寇遂用明年正月辛亥朔旦
行之上自宫徂郊乘玉輅用鹵簿之半禮畢乘平輦而
歸乾道三年再郊始復偹五輅歸用大安輦焉
　　　當喪罷祭廟
自咸平以來人主有三年之喪則罷廟祭熈寧元年郊
祀英宗喪未除然前二日猶朝獻景靈宫前一日朝饗
太廟元祐元年宗祀亦如之紹興七年上祀明堂於建
康時徽宗未祔廟太常少卿呉表臣奏行其禮翰林學
士朱震以為不然監察御史趙渙言升祔以後宗廟常
祭皆不當廢而當喪享廟亦有顯據左氏傳曰烝嘗禘
於廟曾子問曰已葬而祭此不當廢也詩頌成王即位
諸侯助祭春秋文公四年十二月成風薨六年十月猶
朝於廟此顯據也疏奏詔侍從臺諫議議者吏部尚書
孫近等十五人言按唐故事以皇帝將郊禮奏告太廟
太清宫盖告也非祭也上從之三十一年當宗祀其夏
已聞欽宗之喪禮部侍郎金安節言宫廟皆當以大臣
攝事亦不從紹熙五年明堂孝宗未卒哭時趙汝愚朝
獻景靈宫嗣季王伯圭朝饗太廟而上獨祀明堂慶元
六年上執光宗之喪甫踰月而當行大禮乃命右丞相
謝深甫欵天興之祠嗣濮王不儔攝宗廟之祭盖用紹
熙禮云
　　　太祖正東嚮之位
國朝自太祖追王四親以來毎遇禘祫祖宗以昭穆相
對而虚東嚮之位王介甫用事以為僖祖以上世次不
可知則僖祖之有廟與后稷疑無以異當時諸儒韓持
國輩辨之不從熈寧八年夏禘於太廟以尊僖祖自是
無敢議者紹興五年八月董舍人弅為吏部員外郎始
請正太祖東嚮之位上命防秋後議之明年春王侍郎
普為太常丞復以為請趙元鎭為相白行之下侍從臺
諫禮官集議上謂元鎭曰太祖開基創業始受天命祫
享居東嚮之位合於禮今必無異議而諫官趙霈者乃
謂上皇在逺宗廟之事未容輕議事遂止淳熙末尤延
之尚書為江西提刑復建此議紹興初入為宗伯遂申
言之詔侍從臺諫兩省與禮官同議其後亦不行時丘
宗卿侍郎在奉常亦以為言而議終格逮趙子直得政
遂决行之朱元晦侍講獨言僖祖皇家始祖不當一旦
并行祧毁不從故事祔廟二百年而後正太祖之位盖
自紹熙五年冬始而别建一殿以奉祧主於大殿之西
今謂四祖殿者是也
　　　九廟七廟之制
太廟自仁宗以來皆祀七世崇寧初蔡京秉政始取王
肅説謂二祧在七廟之外乃建九廟奉祖宣祖咸歸本
説焉然莽已營九廟唐明皇又用之非始於蔡京也紹
興中徽宗附廟以與哲宗同為一世故無所祧及升祔
欽宗始祧翼祖髙宗與欽宗同為一世亦不祧由是淳
熙末年太廟祀九世十二室及阜陵復土趙子直為政
遂祧僖宣二祖而祔孝宗朱元晦在經筵獨以九廟為
政子直不從元晦議遂格及光宗祔廟復不祧今又祀
九世矣
　　　太廟景靈宫天章閣欽先殿諸陵上宫祀式
國朝宗廟之制太廟以奉神主一嵗五享朔祭而月薦
新五享以宗室諸王朔祭以太常卿行事景靈宫以奉
塑像嵗四孟享上親行之帝后大忌則宰相率百官行
香僧道士作法事而后妃六宫皆亦繼徃天章閣以奉
畫像時節朔望帝后生辰日皆徧薦之内臣行事欽先
孝思殿亦奉神上日焚香而諸陵之上宫亦有御容時
節酌獻如天章閣每歳寒食及十月朔宗室内人各徃
朝拜春秋二仲太常行陵園季秋監察御史檢視太廟
之祭以爼豆景靈宫用牙盤而天章閣等以常饌用家
人之禮云迄今不改光堯之崩詔從官議廟號洪景盧
内翰請稱世祖從官多同之禮官顔師魯尤袤鄭僑奏
疏曰臣等切惟宗廟之制祖有功而宗有德創業垂統
功莫大焉繼體守文徳莫茂焉藝祖帝規創大業為宋
太祖太宗皇帝混一區夏為宋太宗自真宗至於欽宗
聖聖相傳廟制一定萬世莫易仰惟大行太上皇帝宏
濟多難紹開中興功德兼隆上足比太祖陛下孝思罔
極是所以盡尊親之意稱祖立廟有何不可然在記子
為父屈亦有尊也雖聖不先父食大行太上皇帝親為
徽宗之子子而為祖父而為宗則難以正尊卑昭穆之序今
議者不過以光武為比太上皇帝中興大業雖與光武
同然漢自髙祖至於平帝國統中絶光武以長沙王之
後起布衣之中不與哀平相為繼承其稱祖無嫌一也
漢制每帝即位輙立廟不列昭穆故明帝更為光武立
廟號為世祖廟盖不與髙祖為一其稱祖無嫌者二也
太上皇帝功德盛大禮當尊崇然實繼徽宗之正統以
子繼父非若光武比也本朝恭稽三代之制列昭穆於
太廟非若漢世可以更為廟也仰惟大行太上皇帝孝
悌之至冠於百王將來祔廟若在父廟之下而稱祖竊
恐在天之靈有所不安若更為廟如東漢則於國朝之
制豈容違戾質之典禮則不合驗之人情則不順夫昭
穆尊卑之序所以闗綱常係事體者甚大豈易輕變乞
以臣等此章付集議所恭稽禮經博采衆論施行從之
遂定為髙宗矣
　　　光堯廟號議
初髙宗廟號未定殿中侍御史冷世光監察御史吳博
古黄謙共議謂宜稱聖宗權兵部侍郎林栗又議宜存
尊號中十六字而益以聖神光孝四字廟號堯宗詔侍
從臺諫兩省禮官同議時栗又奏謂唐髙宗有嬖后國
祚幾危非所宜比皇太后聞其説必欲易之於是從官
于文价洪邁韓彦質葉翥劉國瑞王信李巘謝諤吳琚
章森諫官謝諤禮官顔師魯黄黼倪思張體仁沈鑑等
同奏聖字乃契丹隆緒號恐難用也又諡法雖有堯字
乃後人採取傅會之説金人亦有名宗堯者斷不可用
惟髙字或光字為宜栗又固争以堯字為可用太常少
卿尤袤奏曰昔曹操朱温皆號太祖本朝太祖用之不
嫌者名實所在自有定論也堯乃古號不可單用為號
烈宗劉聰楊渥僣偽之主皆嘗用之光字雖若可用然
字體太輕士庻名字多或用之於是稱藝祖者以為種
藝之藝建位天地開植宗社滋養萬物傳之皆無藝也
大臣主之復與侍從臺諫禮官議議者皆謂孔安國注
舜云藝者文也書之取義止於如此又經典中有才藝
伎與成而下之文可以為重可以為輕况施之於祖猶
有可據施之於宗則失之牽合臣等謂極天下之美而
前世未用者莫如大之一字易曰大哉乾元語曰大
哉堯之為君大之為義其如此請號曰大宗於是内出
詔曰堯自載於諡法唐髙祖亦諡神堯用為廟號似亦
無嫌可令議定奏聞禮部太常寺奏堯舜乃二帝之名
唐髙祖諡神堯太上皇帝尊號光堯猶曰比徳於堯而
又過之爾今獨取堯之一字以為廟號有所未安本朝
開基中興皆在商丘國號大宋則今擬廟號獨取乎商
之髙宗實為有證詔從初議遂定為宗方羣臣之集議
也又有欲稱成宗者袤曰此吳越錢元瓘偽號也議者
乃止其後夀康升附遂號為光宗云
　　　髙宗孝宗配享功臣
祖宗故事大臣配享皆附廟後議之若趙韓王曹秦王
之配享太祖盖真宗咸平時而韓魏王曾魯公之配享
英宗皆其身薨日降制亦在祔十數年後永思陵復土
翰林學士洪邁言聖神文武憲孝皇帝祔廟有期所有
配食臣寮先期議定臣兩䝉宣諭欲用文武臣各兩人
文臣故宰相贈太師秦國公諡忠穆吕頤浩特進觀文
殿大學士謚忠簡趙鼎武臣太師蘄王諡忠武韓世忠
太師魯王謚忠烈張俊此四人皆一時名將相合於天
下公論望付侍臣詳議以聞議者皆以為宜遂從之秘
書少監楊萬里獨謂張丞相浚不與配食為非宜争之
因罷補外去國焉孝宗既祔廟詔以故相陳康伯侑食
寶文閣待制吳總上疏請以其父璘配享廟廷不報
　　　中興典祀
中興典祀冬至圜丘夏至皇帝祗(太祖/配)孟春祈糓孟夏
雩祀神州地祗(並太/宗配)季秋明堂(淳熈十六年閏/五月改髙祖配)感生帝
(僖祖配已上/帝執亮獻官)髙禖(青帝配以伏/犧髙辛氏)朝日(大/明)夕月(夜/明)九宫貴
神(太一攝提權主招揺夫/符青龍咸池太陰天一)熒惑(常五宣/明王配)大社大稷(土右/正稷)
出火納火祀大臣(商丘宣/明王配)蜡祭(東蜡后稷大明配以神/農神農無配西蜡夜明)
(配以北蜡神/農配以后稷)五方嶽鎭(無/配)四海四瀆(無/配)風雨雷師(無/配)先
農(神農/后稷)先蠶(先/蠶)至聖文宣王(兗國公/鄒國公)昭烈武成王(留/侯)祚
徳廟(强濟公英畧/公啟佑公)
　　　渡江後郊廟宫省
紹興四年髙祖在平江將還臨安始命有司建太廟十二
年和議成乃作大社大稷皇后廟都亭驛太學十三年
築圜丘景靈宫髙禖壇秘書省十五年依内中神御殿
十六年廣太廟建武學十七年作玉津園太一宫萬夀觀
十八年築九宫貴神壇十九年建太廟齋殿二十年作
玉牒所二十二年作左藏庫南省倉二十五年建執政
府二十六年築兩相第太醫局二十七年建尚書六部
大兄都二十年而郊廟宫省始備焉
　　　今圜丘(青城齋宫/)
今圜丘在龍華寺之西壇四城上城縱横七丈下城二
十二丈分三陛陛七十二級壇及内壝凡九十歩中壝
外壝共二十五歩紹興十三年楊存中領殿前司所築
也東都舊有青城齋宫渡江後以幕屋絞縛為之毎郊
費緡錢十餘萬淳熙末張端明初為京尹始議築齋宫
可以勞而永逸上從之宇文寶學价時為兵部尚書因
宿直奏曰陛下方經畧河南今築青城是無中原之意
也上以為然亟命罷役
　　　京太廟
京太廟舊十六楹其十四楹爲七室東西二楹為夾室
康定元年冬直秘閣趙希言請倣古制每主為一廟一
寢或未能然則更立祧廟事下禮部宋子京等言晉宋
多同殿異室祖宗至今行之已久遂不從及哲宗祔七
室已滿(僖祖太祖/至神宗)李邦直議父子曰世兄弟曰及乃祔
哲宗主於東夾室焉室既隘神帳祭器至不能容乃皆
裁削論者非之逮崇寧始改
　　　今太廟
今太廟紹興四年創始髙宗在揚州寓安祖宗神主於
夀寜寺己酉南渡太常少卿季陵遣親事官負神主以
行金人驅之遂失太祖神主後朝廷以重賞求之上自
海道還神主留温州久之江端友為禮官請建太廟正
殿七楹分為十三室(祖宗十一/室二夾室)七年夏更築太廟於建
康以臨安太廟為聖祖殿十二月復奉神主還臨安十
六年新祭器將成而太廟室隘至不能陳列巫端明伋
請增建太廟從之於是從西增六楹通舊十三楹每楹
為一室東西二楹為夾室又作西神門册寶殿祭器庫
　　　景靈東西宫
祖宗以來帝后神御皆道釋之館祖宗元豐中始倣漢
原廟之制即景靈宫之東西為六殿每殿皆館御前殿
以奉宣祖以下御容而後殿以奉母后各揭以美名徽
宗崇寜初以景靈無隙地乃絶馳道之西立西宫以神
宗為館御首哲宗次之號舊宫為景靈東宫建炎改元
之二日即命有司建景靈宫於江寜帝后異殿然不克
成渡江後自聖祖以下神御皆寓温州天慶宫以祠部
官亷知州若官使相則兼景靈宫使典奉神御趙忠簡
為相議築宫臨安以奉神祖御而留聖祖於東嘉後不
果紹興十三年二月始遷於臨安然但通於三殿以奉
神容無復東都之制矣或者謂忠簡之議乃王沂公藏
天書之意
　　　今景靈宫
今景靈宫在新庄橋之西本劉光世賜第也初築三殿
聖祖居前宣祖至徽宗居中元天大聖后與祖宗諸后
居後掌宫内侍七人道士十人吏卒二百七十六上元
結燈樓寒食設鞦韆七夕設摩㬋羅簾幙歳一易用酌
獻二百四十羊凡帝后忌辰通用僧道士四七人作法
事十八年增建道院二十一年韓世忠卒九月又以其
賜第增築之天興殿五楹中殿七楹後殿十有七楹齋
殿進食殿皆偹焉期年而畢
　　　今大内　(夀慈宫/)　(太學/)　(三省/)　(臨安府/)
今大内舊杭州州治也紹興初髙宗自越復還臨安命
有司裁為行宫百楹而以時内侍楊公弼董其事欲增
為三百楹上不可而止盖上日所御殿茅屋才三楹九
年秦丞相用事始作慈寧宫十二年和議成因作戎政
殿垂拱殿十八年乃名皇城南門曰麗正北門曰和寧
二十四年建天章等六閣二十八年增築皇城東門之
外城於是時禁中已復營祥曦福寧等處殿苑中有澄
碧觀堂及凌虚閣等而上又自作復古殿損齋實所常
御也孝宗乾道初作選德殿淳熙中作翠寒堂今夀慈
宫舊秦檜宅也故為徳夀宫今太學舊岳侯宅今三省
樞宻院舊顯寜寺今臨安府舊祥符寺
　　　秘書省
秘書省在天井巷之東紹興十三年創以殿前司寨為
之中有殿曰右文淳熈中陳叔進樞宻為秘書少監始
葺省之後園頗華麗紹興末趙子直欲以為泰安宫會
上意不欲遷乃止
　　　玉津園
玉津園紹興十七年建明年金使蕭秉温來賀天申節
始燕射於是園乾道淳熈間初復燕射飲餞親王皆以
為講禮之所後又有徳夀宫東園集芳園太上皇后下
天竺御園
　　　睦親宅(莊文惠憲府/)　(喜王府/)
東都故事宗室子皆築大舍聚居之太祖太宗九王后
曰睦親秦王后曰廣親英宗二王曰賢親神宗五王曰
棣華徽宗諸王曰蕃衍渡江後宗子始散而居邑也惟
親賢子孫為近屬則聚居之孝宗子四人邵悼肅王無
後莊文太子魏惠憲王早薨莊文之妃惠憲之夫人皆
别居賜第初莊文既大祥議者欲皇孫出居於外或以
為不可又踰年竟以知樞宻院府為外第焉紹興初今
上封喜王將以所籍富民裴氏之居為府第而議者以
為非宜乃改築葢自紹興以來天居鮮少故不復賜宅
名云
　　　内中神御殿
内中神御殿東都舊有之號欽先孝思殿紹興十五年
秋始創在崇政殿之東凡朔望節序生辰上皆親酌獻
行香著用家人禮也
　　　萬夀觀
萬夀觀以奉皇帝本命星官大殿曰純福掌觀内侍二
人道士十一人吏卒一百五十五人道士歳費縣官錢
七百九十二千米百二十斛紹興十七年建
　　　太一宫
太一宫以紹興十七年建明年宫成凡一百七十楹分
六殿大殿曰靈休(奉十神太/一聖像)挾殿曰瓊章寶殿(藏/殿)别殿
四曰介福(上本/命殿)金闕寥陽(三/清)明離(火徳/貞君)齋明(齋/殿)兩廡繪
三皇五帝至里域星官凡一百九十五每歳四立日以
籩豆祀之用素饌火禁依皇城法士民許即道院設道
塲品官聽升殿宫成以秦太師為奉安太一使翊日上
親詣職事官寺監簿在京釐務官通直郎已上皆立班
道士官給粮歳為五百斛其後又詔市嘉興田三十頃
以為道粮宫後小坡上有亭曰武林竹栢周遭頗清絶
(孝宗受禪增建本命殿曰崇禧光宗受禪/乃遷介福像于挟屋而名新殿為崇福殿)
　　　佑聖觀
佑聖觀孝宗舊邸也壁間有上少年時所題云富貴必
從勤苦得男兒須讀五車書至今以碧紗籠寳藏之(淳/熈)
(三年初十二月落成葢建以奉佑聖真武靈/應真君者也内塑真武像盖肖上之御容也)
　　　寧夀觀
寧夀觀在七寳山之上舊名三茅堂有徽宗御畫茅君
像紹興二十年賜額觀後林中可下瞰大内之宫中樓
臺殿閣髣髴可見今為禁也
　　　延祥觀
延祥觀紹興十四年建以奉四聖真君靖康末上自康
邸北使將就馬小婢招兒見四金甲人各執弓劍以衞
上指示衆人皆云不見顯仁后聞之曰我事四聖香火
甚謹必其陰助及陷敵中毎夕夜深必四十拜及曹勛
南歸后令奏上宜加崇祀以景貺云觀今在西湖上極
壯麗其像以沉香斵之修繕之費皆出慈寧宫有司不
與焉
　　　顯應觀
顯應觀紹興十七年建以奉磁州崔府君在西湖之東
岸昔髙宗靖康北使至磁而還建炎初年王夫人夢神
人自稱崔府君擁一羊謂之曰以此為識已而有娠遂
産孝宗亦異矣(崔府君束漢崔/瓊也封嘉應侯)
　　　祚德廟
祚徳廟始於熈寧間神宗未有聖嗣故呉居厚請為之
紹興十六年四月立於臨安六月詔成信侯程英增忠
定時國嗣未建故祠之且升為中祀又封為公是嵗監
察御史石埭王鎡因請行親祠髙禖之禮八月改築髙
禖壇於圜丘之東髙咫而廣五倍十七年二月以秦丞
相為親祠使丁未上親祠青帝於壇以伏羲髙辛配又
祀簡狄姜嫄於壇下牲用太牢玉用青幣放其玉之
色樂舞如圓丘之制
　　　郡國祖宗神御
郡國廟國朝惟祖宗所嘗幸則有之建炎初金圍西京
急留守孫昭逺遣其將王仔奉啟運神御間道走揚州
後遷於福州而永安軍會聖宫揚州章武殿之御容則
遷於温州天慶觀紹興十三年復奉温州神御還臨安
於萬夀觀之後殿惟啟運留福州以守臣提舉成都府
新繁縣御容殿者始在重光寺藥師院雍熈間僧道輝
畫太祖皇帝御容於佛屋之後壁熈寧六年趙清獻為
成都守請建殿奉安神宗不許但令設板屋欄楯以扄
䕶之元豐元年走馬承受趙選者更具奏得㫖修建殿
宇創置門鑰官設監守朝謁以時紹興元年終南山上
清太平宫道士柴全真等復持太宗真宗御容自岐下
抵宣撫使張忠獻忠獻即遣使奉安於太宗之側四年
宣撫副使吳武安玠更自武興送仁宗英宗神宗御容
至殿奉安二十七年楊文安椿為兵部侍郎言於朝有
㫖别加營繕始更為殿門外向二十九年乃成時王時
享知府事請賜宫額及殿名不報淳熈中胡長文入蜀
始議即府之聖夀寺創殿以奉御容殿宇甚華供奉之
物亦寖偹乃復乞宫額於朝先是長文創雄邊軍數千
人列營府治之側又言石室學聚川峽之士而每遇科
舉皆歸試其鄉乞為之别立解額事未行議者因謂今
蜀已有大學及殿前司獨欠景靈耳由是格不下令春
秋以府通判朝謁用素饌道士讀祝文猶如紹南之禮
云
　　　昭慈永祐􁏟宫儀
國朝自宣祖葬河南之永安其後六聖皆祔紹興元年
昭慈聖獻皇后崩於越州遣告權宜擇地􁏟殯候軍事
寧息歸葬園陵梓宫取周於身以為他日遷奉之便於
是權􁏟於會稽縣之上皇村十二年徽宗梓宫將還宰
相秦檜白令侍從臺諫禮官赴尚書省集議靈駕既還
當崇奉陵寢或稱􁏟宫禮部員外郎眉山程敏厚希檜
意獨上奏言仍􁏟宫之舊稱則莫能示通和之大信而
用因山之正典則無以為存本之後圖臣以為宜勿循
虚名而當示大信於是議者工部尚書莫將等乃言太
史稱嵗不利大葬請用明徳而先祫昭慈似有所避也
其後髙宗遣誥亦稱􁏟宫迄今遂循故事
　　　􁏟宫五使
昭慈之喪以同知樞宻院事李囬為總䕶使刑部尚書
胡直孺為橋道頓逓使神武左軍都統制韓世忠為總
管内侍楊公弼為都監調三衙神武輜重越州卒千三
百人穿復土不置五使永佑顯仁亦如之髙宗山陵始
備五使如典禮
　　　昭慈永祐顯仁永思永阜永崇六􁏟宫
昭慈􁏟宫方百歩下宫深一丈五尺眀器止用鉛錫置
都監廵檢各一員衞卒百人生日忌辰旦望節序排辦
如天章閣之議以香火院為恭寧寺永祐陵在昭慈􁏟
宫西北五十歩用地二百二十畆兩􁏟宫嵗用祠祭錢
八千四百餘緡修繕錢五千緡顯仁皇后􁏟宫顯肅宫
之西十九歩二􁏟宫舊未有禁地顯仁既葬始立四隅
以二十里為禁域凡民居丘墓皆遷之永思陵亦在會
稽紹興末將營永阜陵趙子直以思陵之旁土薄水淺
議卜於臨安之中軍寨朱晦翁亦乞於近畿改卜衆議
不同復祔於㑹稽之域其後遂續建永崇陵焉
　　　山陵非宰相䕶送
永佑之權􁏟也宰相秦㑹之不欲行乃命信安孟王忠
厚以樞宻使為之及營思陵備置五使遂命右相周益
公掩􁏟宫從所請也時左相王季海以老母惡凶事故
不欲行然陵成而王卒罷永阜之役既命左相留仲至
未葬而仲至逐右相趙子直亦不欲行乃以少傅保寧
軍節度使郭師禹為總䕶使而命參知政事徐處恭持
節道梓宫既葬師禹封永寧郡王子直遂得罪慶元末
永崇陵將復土右相謝子肅亦不行乃命平原王韓侂
胄焉山陵非宰相䕶送者遂為故事
　　　成恭成穆慈懿恭淑四􁏟宫
初營佑陵顯肅皇后同壙後以顯仁祔之憲節皇后陪
葬於佑陵故永思獨以憲聖祔孝宗在藩邸成穆已􁏟
於臨安府南山之修吉寺乾道初成恭殁因葬其東慈
懿皇后􁏟宫又在成穆之東神穴深九尺紅圍裏方二
十有五歩用成恭例也恭淑皇后􁏟宫在慈懿之東廣
教寺
　　　元懿太子􁏟所
元懿太子􁏟所在建康府城中鐡塔寺法堂西偏之小
室無守者盖時方廵幸庶事草創故也
　　　莊文太子園
莊丈太子園在臨安府寶林院法堂内初議以南山淨
慈寺為之王日曮時為給事中言其髙明顯敞與安穆
安恭事體為不相稱遂改用寶林焉
　　　秀安僖王園(濮王秀王祠堂/)
秀安僖王園在湖州城外之菁山紹興元年八月詔營
廟於園之正北三間二厦神門欞星門各一座神厨齋
館隨地之宜又作祠堂於臨安府欞星門一座朝門祠
堂後堂各三間挾屋兩門歇泊位庫屋廵防從人屋等
又共為七十三間廟庫以安神主祠堂以藏神貌用濮園
故事也濮王祠堂并神主今寓紹興之報恩寺
　　　永佑永獻喪
徽宗初葬五國城後七年金人乃以梓宫還行在梓宫
將至上服黄袍乘輦詣臨平奉迎登舟易緦服百官皆
如之既至行在寓於龍徳别宫以故待漏院為之待漏
院在行宫南門外之東帝后異殿先是選人楊煒獻書
於執政反覆言梓宫可還真偽未辨左宣義郎王之道
亦貽書諫官曾統乞奏命大臣取神櫬之最下者斵而
視之然後奉安既而禮官請用安陵故事梓宫入境即
承之以槨有司預製衮冕翬衣以徃至則納槨中不改
斂欽宗之喪舉哀於天章閣南以學士院為几筵遥上
陵名曰永獻既乾道中朝廷遣使求陵寢地金人許以
遷奉且併歸靖康梓宫朝廷難之金人乃以禮陪葬於
鞏縣云
　
　
　
　
　
　
　
　
　
　
　
　
　
　建炎雜記甲集卷二
欽定四庫全書
　建炎雜記甲集卷三
　　　　　　　　　　　　宋　李心傳　撰
　　典禮
　　　尊號
人主尊號自漢哀帝用方士之說始有之本朝沿唐故
事毎遇大禮羣臣必奉寶册加上尊號神宗皇帝聖學
髙逺以清虚名無益遂罷之紹興十八年士民曹溥等
千餘人請上尊號髙宗不許及遜位孝宗始奉册加號
曰光堯夀聖乾道六年上皇將加號時周益公在翰苑請
用唐故事皇帝率百官詣徳夀宫再表以請太上乃下
誥許之禮文燦然近古所未有其後每因慶典加之至
淳熈末年累加光堯夀聖憲天體道性仁誠徳經武緯
文紹業興統明謨盛烈凡二十四字孝宗既内禪乃上
號曰至尊夀皇聖帝自後不復加光宗在夀康宫亦加
聖安夀仁四字遂為奉親之典焉
　　　年號
髙宗初即位改元建炎以火徳中微故也苖劉之亂以
為炎字乃兩火故多盗明年還自海上改五年為紹興
久之既與金議和遂不復改三十二年孝宗即位踰年
改隆興其説以為務隆興之政及學士草制則合建隆紹
興之義非初意矣二年王瞻叔為參知政事言趙諗謀
逆嘗欲以隆興紀元令太常丞曾建檢事實以進上愕
然明年勅改元乾道乾道盡九年時以為乾元用九之
數已極乃改為純熈㝷又易純為淳言欲致淳化雍熈
之美也十六年光宗即位將紹淳熈之政遂以紹熈紀
元猶隆興意爾而學士草制則又合紹興淳熈為義亦
非初意也五年上繼統趙子直為相銳意慶厯元祐故
事乃改寧元盡六十而上皇及太皇繼崩中宫去世二
皇子不育朝廷嫌因改明年為嘉㤗云
　　　總論南廵後禮樂
自南廵後庻事草創上祀天維揚始命即京師取祭器
法服鹵簿之屬己酉南渡悉為金人所焚紹興元年始
作蒼璧黄琮十年明堂始備大樂飲福用金爵十二年
將逆大母於臨平始制常行儀衞十三年始復朔日視
朝之禮又行孟饗備五輅及建金雞肆赦祠祭始用牲
十四年復教坊建宗學作渾天儀十五年初藉田千𤱔
及行太廟㑹禮作新祭器十六年始備八寶鑄景鐘建
御書院太廟祏室及賜講畢御筵十七年始命太常行
園陵御史監視及賜進士聞喜宴十八年始繪配饗功
臣像於景靈宫庭之兩壁十九年始復蜡祭及諸陵薦
新二十七年始復太廟功臣七祀之祭及諸大祀葢自
息兵後將二十年而禮樂始備焉
　　　恭謝
恭謝自真宗以來每大禮畢輒行之建炎初不講紹興
元年明堂畢命同知樞宻院事富季申恭謝越州天慶
觀温州守臣恭謝景靈宫十三年郊禮畢上詣景靈宫
恭謝時宫始成故也舊太一宫亦恭謝十八年宫成復
舉行之自是遂為故事
　　　大朝㑹
大朝㑹者紹興十二年十月詔來嵗舉行之王望之為
禮部侍郎言排辦不及請竢來年冬至既而不果十五
年正月朔旦乃克行用黄麾仗三千三百五十八人視
東都舊儀損三之一時無大慶殿遂權於崇政殿行之
以殿狹輦出房不鳴鞭他如故事是日設宫架樂百官
朝服上夀如儀自是一行而止
　　　親耕
親耕紹興十五年詔舉行以太師秦檜為耕藉使禮官
張柄請耕藉使乗金根車先詣壇所從之後檜不敢乘
而止明年正月五日上服衮冕親饗先農於東郊牲用
少牢配以后稷禮畢易通天冠絳紗袍親詣耕位宫架
樂作上親耕九推乃止遂登親耕壇命宰執使相侍從
兩省臺諫行五推九推之禮庶人千𤱔焉時太常王湛
者又請皇后就禁中親𧖟不果行司農寺主簿宋樸因
請令守令以嵗中春出郊勞農至今遂為故事
　　　視學
視學祖宗以來屢行之紹興十三年國學初建明年三
月上幸學祗謁先聖退御敦化堂命禮部侍郎秦熺執
經國子司業髙閲講易㤗卦遂幸飬正持志二齋賜閲
三品服學官皆遷官諸生授官免解賜帛如故事時朝
廷務講彌文故閲以為請承務郎胡寵聞之移書責閱
希合語在儒學事中其年秋又用秘書少監楊游操之
請幸秘閣召羣臣觀晉唐書畫三代古器賜操三品服
省官皆遷官淳熈中孝宗踵髙宗故事視學命禮部侍
郎李燾執經祭酒林先朝講大學遂幸秘書省賜省官
燕上賦七言律詩坐者皆屬和是為兩朝盛事云
　　　大閲
大閲者真廟景徳初以契丹將犯塞始行之髙宗建炎
中常諭吕忠穆張忠獻二公欲講其禮後以避敵不果
行隆興二年五月孝宗將閲武於近郊既涓日矣㑹雨
作而止乾道二年十一月始幸白石教塲上登臺親御
甲胄指授方畧命前馬歩三司合教為陣戈甲耀日旌
旗蔽野師衆歡呼作擊刺而不中節上大悦四年十月
又大閱於茅灘時冬日可愛士民觀者如堵權主管殿
前司公事王逵因奉觴稱夀上嘉奬之加賜諸軍中金
四十鎰錢十餘萬緡淳熈四年十二月又大閲於茅灘
十年十一月又大閲於龍山皆用此例
　　　燕射
燕射祖宗承平時數行之渡江後不講乾道末孝宗嘗
諭輔臣留意習射淳熈元年九月遂幸玉津園謀燕射
之禮賜皇太子宰執使相侍從正任御宴酒三行樂作
上臨軒有司進弓矢上射中太子進酒率羣臣再拜賀
次太子及環衛官蕭奪里懶射中上再射復中的保信
軍節度使開府儀同三司鄭藻起居舍人王卿月亦射
中賜太子及藻奪里懶卿月襲衣金帶上賦七言詩丞
相曾欽道以次屬和上還宫是日隂雨道無纎埃都人聳
觀歡動林野禮甫畢雨始作
　　　北敵禮物
自和敵後金人正旦餽上金酒器六事(注碗一盞/四盤一)色綾
羅紗縠三百段馬六匹生辰珠一袋金帶一條衣七對
箱一合色綾羅五百叚馬十疋而金主生辰正旦朝廷
皆遺金茶器千兩銀酒器萬兩錦繒綺千匹云
　　　北使禮節
北使至闕先遣伴使賜御筵于班荆館(在赤岸去/府十五里)酒
七行翊日登舟至北郭稅亭茶酒畢上馬入餘杭門至
都亭驛分位上賜被褥鑼等明日臨安府書送酒食閣
門官入位設朝見牓儀投朝見牓子又明日入見伴使
至南隔門内上御紫宸殿六参官起居北使見畢退赴
客省茶酒遂燕垂拱殿酒五行惟從官得預坐是日賜
茶酒名果又明日賜生餼見之二日與伴使偕徃天竺
寺燒香上賜沉香乳糖齋筵酒果次至冷泉亭呼猿洞
而歸翌日賜内中酒果風藥花餳赴守嵗夜筵酒五行
用傀儡正月朔旦朝賀禮畢上遣大臣就驛賜御筵中
使傳㫖宣勸酒九行三日客省簽賜酒食内中賜酒果
遂赴浙江亭觀潮酒七行四日赴玊津園燕射朝廷命
諸校善射者假管軍觀察行伴之上賜弓矢酒行樂作
伴射官與大使並射弓館伴副使與國信副使並射弩
酒九行退五日大燕集英殿尚書郎監察御史已上皆
與學士撰致語六日朝辭退賜襲衣金帶大銀器臨安
府書送贐儀上復遣執政官就驛賜筵晩赴解換夜筵
伴使與北使親勸酬且以衣馬為侑次日上賜龍鳳茶
金度合乗馬出北闕門登舟宿赤岸又次日上遣近臣
押賜御筵大凡到闕朝見射朝辭宻賜大使共得中金
千四百兩副使八百八十兩衣各三襲金帶各三條都
管上節皆銀四百兩中下節皆三十兩衣一襲塗金帶
副之迄今並循此例
　　　奉使出疆賞賚
自紹興以來朝廷每遣使徃北境賀生辰正旦使副及
三節人從徃還皆遷一官資上中節各十人下節三十
人並不許白身使賜裝錢千緡副賜八百緡銀帛各二
百匹兩上節銀帛共三十中節二十五下節十五三節
人俸外日給五百錢探請俸十八年二月詔錢賞各半
若非泛遣使則如舊
　　　崇義公
崇義公周後也仁宗嘉祐中擇使臣柴詠者封之詠於
世宗為從孫熈寧中司馬公為西京留臺請廢詠而立
郭氏後王介甫為上言豈可使世宗以得天下之故易
其姓乃不行詠傳至曾孫恪為金所殺紹興五年以恪
從弟承節叔為右承奉郎襲封崇義公奉周後二十六
年夏叔老乃以其子國器嗣封今居衢州毎朝有大禮
則入侍祠如故事
　　　衍聖公
衍聖公孔子後也歴代皆有封元祐中加賜田百頃紹
興中衍聖公孔珍避難渡江上以林廟隔絶八年夏以
衢州田五頃賜之二十四年珍卒復以其子搢為右承務
郎襲爵奉祀事淳熈中入侍祠擢建康守久之妄用庫
金貶秩遂不復用焉紹熈初搢累遷至朝散大夫未幾
卒四年秋詔以子文逺為承奉郎封衍聖公今其族人
間有登進士第者
　　　羣臣家廟(神板祭器/)
羣臣家廟自慶厯中宋莒公請為之後詔執政官許祀
四室然當時大臣獨文潞公甞建於河南私第他未見
也大觀四年詔公輔大臣祀五世且以祭器賜之紹興
十六年上命有司為秦益公立家廟太常請建私第中
門之左一堂五室五世祖居中東二昭西二穆堂餙以
黝堊神板長一尺博四寸五分厚五寸八分大書某官
某夫人之神座貯以帛囊藏以漆函用神幄嵗四饗用
孟月柔日行之具三獻有司言時享用常器常饌上倣
政和故事特用制祭器賜之其後外戚呉偉等諸家及
將相虞雍公楊和王呉信王皆賜祭器葢自秦益公始
　　　列郡拜朔表
州郡拜朔表故事惟西南北三京有之建炎二年冦院
防撫諭江淮時四方多事故防始請令列郡月朔拜表
如三京以示尊君親上之意從之自是遂為永制
　　　籠門賜雨具
舊羣臣朝殿遇雨開隔門起居紹興中行之又詔從駕
遇雨賜雨具景靈宫遇雨或地濕分東西立班皆特恩
也
　　　百官肩輿
故事百官出入皆乗馬建炎初上以維揚磚滑謂大臣
曰君臣一體朕不忍使羣臣奔走危地可特許乗轎盖
東都舊制惟婦人得乗車其他耆徳大臣或宗室屬近
行尊者特㫖許乗肩輿已為異禮靖康末髙宗奉使至
磁守宗汝霖以所乗轎進黑漆紫褥而已上猶却之葢
京百官不用肩輿所以避至尊也今行在百官非入朝
無乘馬者舊在京非宰輔師相親王不得張盖紹興後
北使至用之伴使亦然至今以為例
　　　教坊
教坊今樂也建炎初省紹興十四年復置凡樂工四百
有六十人以内侍充鈐轄紹興末復省隆興二年天申
節將用樂上夀上謂宰相湯慶公等曰一嵗之間止兩
宫誕日外無所用不知作何名色大臣皆言臨時㸃集
不必置教坊上曰善乾道後北使至亦用樂毎嵗兩至
但呼市人為之孝宗天資恭儉每事如此如入殿無貴
賤皆拜惟樂工獨聲喏盖伶倫與軍民之禮不同云
　
　
　
　
　
　
　建炎雜記甲集卷三
欽定四庫全書
　建炎雜記甲集卷四
　　　　　　　　　　　　宋　李心傳　撰
　　制作
　　　八寶
御寶備於政和自太祖開基始有大宋受命之寶後諸
聖嗣服皆自為一寶以皇帝恭膺天命之寶為文元符
間既得漢傳國璽因以為受命寶(受命於天/既夀永昌)大觀初又
得良工倣古作天子皇帝六璽已而徽宗又作鎭國寶
(遂天福延萬/億永無極)通號八寶焉久之作定命寶(其文冇範圍/天地幽贊神)
(明保合太和萬夀無疆/凢十六字實蔡京所賦)號九寶京城破自定命寶外悉
為敵所得而大宋受命之寶邵澤民侍郎給之隨𦵏乃
得全張邦昌將復辟遣謝任伯參政奉寶歸於髙宗建
炎二年秋始鑄三御寶一曰皇帝欽崇國祀之寶(印香/合詞)
(表/)二曰天下合同之寶(印中書門/下省之事)三曰書詔之寶(印詔/書)
皆以金為之建炎十六年郊始偹八寶八寶者入内侍
省掌之紹興末上即位於重華宫時寶藏於大内太皇
太后㫖取之今八寶未知何人所書其文如政和之制
　　　三省樞密印
三省樞宻院印建炎三年秋鑄以銀為之時上命勝子
濟權知恭省樞宻院扈從隆祐皇太后徃豫章故鑄此
印
　　　入宫殿諸門號
入宫殿寺諸門號皇城司掌之紹興二年正月更定其
制刺入禁門衞號八角(三千/道)入殿門黄絹以方(一千/道)入
宫門黄絹以圓(八千/道)入皇城門黄絹以長(三千/道)三年十
一月更宫門號以緋紅絹方城門内以緋紅絹圓自後
不易其制
　　　禮神十二玉
禮神十二玉昊天上帝以蒼璧皇地祗以黄琮感生帝
以四圭有邸神州地祗社稷以兩圭有邸日月以圭璧
五帝以青圭赤璋白琥𤣥璜黄琮紹興初以闕祭玉但
命隨方色奠幣焉是年當大禮禮官請以木為璧繪天
地之色上難之因命訪美玉以為蒼璧黄琮時明堂不
祠五帝等諸神故他未及也四年明堂始制五帝日月
等玉初以未得美璞將用天聖故事以珉為之既而得
真玉數十斤遂命改制其中赤璋多粹美他玊多不及
禮經尺寸云
　　　景鍾
景鍾紹興十六年秋七月鑄鍾髙九尺天子親祠上帝
則用之以皇祐黍尺為凖於是上命太師秦檜銘之曰
徳純懿兮舜文維躋夀域兮熟内外薦上帝兮偉兹器
聲氣應兮同久視貽子孫兮彌萬世鍾成冬十月上御
射殿觀之時以雅樂多闕命給事中段拂等補造是日
撞景鍾奏新樂正刺史以上皆與觀焉
　　　飲福金爵
飲福金爵紹興十年明堂始用之政和大禮舊用萬夀
玉尊時無玉尊故以金爵代之也先是大禮自天地至
從祀諸神七百七十一位當用籩豆簠簋尊罍彛鼎之
屬九千二百五太廟用五百九十六舊用銅玉者權以
木代之王伯照普為國子博士嘗言今祭器皆倣聶崇
義三禮圖非是請改作時多事未克行十八年始命段
樞密拂等改作焉由是禮器煥然復如東都承天之故
矣
　　　五輅
五輅靖康中已遺敵人紹興十二年始為玉輅九月輅
成上御射殿觀之明年春遂作金象革木四輅及大安
輦舊鹵簿悉用之以文繡中興皆以纈
　　　七寶輦
七寶輦上皇所御也紹興二年始為之有司言東都舊
制輦飾以玉裙網用七寶而滴子用真珠及進呈上曰
太上皇帝之意不欲如此上欲節省兼物料未易辦湯
慶公等因請下禮官看詳禮官奏以塗金易玊飾梅紅
絲結裙網而象牙代真珠上曰以七寶為之網零碎者
亦可辦既而上皇不肯造每至大内多乗馬而間至湖
上則用肩輿葢不欲煩臣民云
　　　渾天儀
渾天儀古器也舊京凡四座每座約用銅二萬斤至道
儀在測驗渾儀所皇祐間儀在翰林天文局熈寧儀在
太史局天文院元祐儀在合臺紹興三年工部員外郎
晉陵袁正功獻渾儀本様命有司製之太史局請折半
製造計用銅八千四百餘斤詔工部侍郎提舉後以廵
幸不克成時資州龍水縣士人張大檝以木為葢言可
備軍幕中候騐七年夏席大光為制置大使獻諸朝其
後上在宫中自作渾儀然制差小十四年四月遂命有
司製之内侍邵諤領其事久之乃成三十二年以授太
史局焉
　　　紀元統元㑹元厯
宣靖間用紀元厯兵興後失之司天無所考由是厯差
一日紹興二年夏上命訪得舊厯以授史官五年正月
朔日有食之史官所定不驗時常州布衣陳得一為侍
御史沙縣張致逺言史官立朔有訛定臘失序致逺言
於朝遂命得一造新厯朱子發以秘書少監視即秘書
省置局八月厯成名統元賜得一號通㣲處士官一子
焉乾道淳熈稍復更定皆判太史局劉孝榮所作也紹
熈初有武臣趙渙者言其差故命孝榮更造㑹元厯
　　　統天厯
統天厯慶元五年京文忠(鏜/)為丞相時所上也初㑹元
厯既成而布衣王孝禮言孝榮未嘗以銅表圭面測影
故冬至後天朝廷然之未暇改作至慶元元年九月朔
太史言月蝕夜而草澤言食在晝詔楊子美秘監驗視
如草澤言乃改造厯以秘書省正字馮履為恭定官履
字叔常臨卭人嘗従故直徽猷閣張行成為數學故以
命之厯未成明年正月癸卯監察御史張巖言履唱為
陂辭揺撼因是遂罷去三月庚戌乃詔諸道有曉通天
之厯算者所在具名來上五月厯成厯經凡三卷沿厯
他書十七種凡二十九卷又上臨安進士侯望重校萬
年厯十七卷綱目二卷嘉㤗二年日食五月朔太史以
為午正而草澤趙大猷言午初三刻半日三分詔著作
佐郎張嗣古監視渾儀秘書丞朱欽則著作王容測驗
起居舍人俞澂覆言卒如大猷所言史官乃抵罪葢自
渡江後来厯差者多矣
　　　神宗哲宗新實録
神宗哲宗新實録趙元鎮為相時所修也神録有考異
哲録有辨誣皆出范元長侍讀一手與修者任徳初張
子韶尹彦明髙抑崇胡徳輝范伯達朱喬年王信伯李
似之等俱一時名人始髙宗在南都以二録成於京卞
之手多矯誣嘗下詔更修而未果己酉南渡國史散佚
靡有孑遺其後數詔訪求之紹興元年才得布衣何克
忠所藏太祖實録四册而已上以書籍殘缺之際特命
以官已而藏里張懋家獻太祖至神宗六朝實録㑹要
史志等書小校唐開亦獻王珪所編五朝全要最後五
年三月始從丞相趙挺之家得蔡京所修哲宗實録皆
下之史官六年正月新神録成八年九月新哲録成時
范元長已去官而尹彦明以秘書少監典其事元長所
修神録舊文以墨書刪去者以黄書新修者以朱書世
號朱墨書
　　　徽宗欽宗髙宗孝宗光宗實録
徽宗寔録紹興末嘗成書始建炎兵火後史院片紙不
存汪彦章内翰守湖以湖州獨不被兵當時所頒賞功
罰罪等事咸在乃因以為張本又訪諸士大夫間編集
元符庚辰以來詔㫖至宣和乙巳上之其書凡八百六
十五卷其後修徽録史官皆仰之然猶多脫畧淳熈中
文簡仁父在史院奉詔增修之欽宗實録洪景盧因龔
實之所補日厯而修皆文直而事核髙宗實録慶元嘉
㤗間京冀公仲逺謝魯公子肅為丞相所上時史館無
耑任未知果誰筆也孝宗光宗實録嘉㤗二年詔寶文
閣學士傅伯夀直文華閣陸游同修葢專以委之先是
和州布衣龔敦熈者元祐黨人厚之曾孫也嘗著符祐
本末黨籍别傳等書數百卷淳熈末洪景盧領史院奏
官之後光宗名改頥正朝廷以其有史學嘉㤗七年七
月賜出身除實録檢討官葢付以史事未幾而頥正卒
乃外召傅陸還朝孝録比他書尤踈放
　　　四朝正史
四朝正史始於李仁父而終於洪景盧乾道中仁父初
入史院上四朝帝紀再還朝乃修諸志未及進書而仁
父去國時史館官多以為侍從兼職徃徃不能淹貫則
私假朝士之有文章者代為之今四朝藝文志一書實
先君子筆也淳熈中趙衞公温叔為相史志告成仁父
時守遂寧大臣言仁父之力為多特進秩一等久之列
傳猶未就緒上遂召仁父成之書垂成而仁父卒乃自
婺女召景盧入領内祠專典史事文踰嵗而始成書焉
凡列傳八百七十總一百三十五卷
　　　紹興乾道淳熈慶元𠡠令格式
國朝法令大抵從寛政和後始有御筆特斷刑名是葢
多出於三尺之外矣靖康元年九月議者請恭用嘉祐
元豐舊法以俟新書之成詔可㝷詔律令依嘉祐斷刑
依元豐明年四月復詔政和海行法非御筆修立者許
引用建炎三年復避赦舉行仁宗法度即嘉祐元豐法
有不同者賞格聼從重條約聼從輕時吕元直張徳逺
始為政也明年六月范覺民相乃奏命有司以嘉祐政
和刺對修成書紹興元年八月上之其後乾道淳熈慶
元年際率十餘嵗一修然大槩以紹興重修𠡠令格式
為準
　　　淳熈事類
淳熈事類孝宗時所修也國初但有刑統謂之律後有
𠡠令格式與律並行若不同則從勅令格式然士大夫
罕通法律而數書散漫故吏得以舞文上患之淳熈中
始命勅局官取勅令格式及申明五書分門來上七年
四月乃成為總門三十二别門四百二十詔頒行之賜
名淳熈事類
　　　紹興淳熈慶元寛恤詔令
寛恤詔令者始紹興二十二年八月王瞻叔知荆門軍
代還入見請命有司編集中興以來寛恤詔令而知
惠州鄭康佐者亦言守令奉行詔書不䖍請編類成書
以賜從之二十五年九月乃成凡二百卷號紹興寛恤
詔令其後淳熈慶元皆有之(淳熈書成於十二年夏/慶元書編於五年終)
　　　兩朝聖政録
光堯聖政録者隆興乾道間所修也紹興三十二年九
月以勅令所為類聖政命輔臣領之乾道二年冬蔣子
禮為參知政事上其書凡三十卷上自為之序大凡分門
立論視寶訓而加詳焉紹興中又為夀皇聖政録上之
其書亦三十卷(御製序文寶秘書/少監陳傅良視草)
　　　中興禮書
中興禮書者淳熈中所上也紹興間太常少卿趙子盡
採渡江以來所行為續因革禮三十卷其後禮官踵為
之然未上也淳熈十二年春史彌大方叔權禮部侍郎
乃言此書一朝大典如内禪慶夀等禮皆歴代所未嘗
行乞下禮官宣取以進仍不必推恩上許之其書凡八
百餘卷方叔文恵王長子後終敷文閣待制
　　　續通鑑長編
續通鑑長編者李文簡燾所修也其書倣司馬氏通
鑑踵為之然文簡謙不敢名續通鑑故但謂之續長編
乾道初上召文簡為史官命有司給筆扎四年四月以
五朝事上之孝宗謂輔臣曰自建隆至治平百餘嵗事
迹偹於此矣淳熈十年文簡為遂寧守始具全書自建
隆至靖康凡一百六十八卷舉要六十八卷上甚重之以其
書付秘書省十二年十二月又有知台州熊克上所著
九朝通略詔遷一官克字子復建寧人嘗為起居郎直
學士院其書視長編才十二頗訛舛十三年八月又有
知龍州王偁亦獻東都事略百三十卷於朝洪内翰主
之明年春除直秘閣然其書特掇取五朝史傳及四朝
實録附傳而微以野史附益之尤疎駁偁眉山人故禮
部侍郎賞之子慶元終於吏部侍郎
　　　中興館閣書目
中興館閣書目者孝宗淳熈中所修也髙宗始渡江書
籍散佚紹興初有言賀方囬子孫鬻其故書於道者上
命有司悉市之時洪上父為少卿建言蕪湖縣僧有蔡
京所寄籍因取之以實三館劉季髙為宰掾又請以重
賞訪求之五年九月大理評事諸葛行仁獻書百卷於
朝詔官一子十三年初建秘閣又命即紹興府借故直
秘閣陸□家書繕藏之□農師子也十五年遂以秦伯
陽提舉秘書省掌求遺書圖畫及先賢墨迹時朝廷既
好文四方多來獻者至是數十年秘府所藏益充牣乃
命館職為書目其綱例皆崇文總目焉書目有三十卷
(秘書監陳騤領其/事五年六月上之)
　　　監本書籍
監本書籍者紹興末年所刋也國家艱難以來固未及
九年九月張彦實待制為尚書郎請下詔諸道州學取
舊監本書籍鏤板頒賜從之然所取諸多殘缺故舊監
刋六經無禮記三史無漢書二十一年五月輔臣復以
為言上謂秦益公曰監中所闕之書亦令次第鏤板雖
有重費亦所不惜也由是籍經復全先是王瞻叔為學
官嘗請摹印諸經義疏及經典釋文許郡縣以贍學或
係省錢各市一本置之於學上許之令士大夫仕於朝
者率費紙墨錢千餘緡而得書一監云
　
　
　
　
　
　
　
　建炎雜記甲集卷四
欽定四庫全書
　建炎雜記甲集卷五
　　　　　　　　　　　　宋　李心傳　撰
　　朝事一
　　　髙宗即位册文
淵聖北狩康王在山東羣寮請奉大統上謙讓未受時
趙伯山延康守淮寧與諸鎭争為盟主而宗室在京西
或招羣賊置乗輿服御上優容之一日羣寮議纂服之
禮宗室承宣使仲宗等曰今二帝䝉塵王不當即位宜
著淡黄衣稱制不改元下詔書四方稱元帥有副元帥
汪廷俊等以唐肅宗故事折之参議官耿伯順語仲宗
曰公是宗室豈不避嫌仲宗語塞乃定即位於南都焉
五月庚寅朔王登壇告天册文曰嗣天子臣某敢昭告
於昊天上帝金人内侵二帝北狩天之戚屬混於穹居
宗社罔所依憑諸夏罔知攸主臣某以道君皇帝之子
奉宸㫖以摠六師握大元帥之權唱義旅以先諸將冀
清京邑復兩宫而百辟卿士萬邦黎獻謂人思宋德天眷
趙宗宜以神器屬於臣某辭之再四懼不克負荷貽羞
於來世九州四海萬口一辭咸曰不可稽皇天之寶命
懔懔震惕敢不欽承尚祈隂相以中興於宋祚冊文乃
勝子濟所撰也禮成上流涕即位於府治之正衙壇在府
治中門之東實耿伯順建議所築後名其壇曰受命中
興之壇
　　　中興定都本末
靖康末髙宗初建元帥府於河北後聞京城破汪廷俊
等遂奉王如山東久之聞張邦昌僣立廷俊等欲奉王
走宿州謀渡江有先鋒至山口鎮三軍籍籍乃罷行五
月王即位於南都六月李伯紀入相將奉鑾輿狩襄鄧
八月伯紀去位十月上遂幸維揚時黄懋和汪廷俊為
政也三年二月尼雅滿遣五千騎犯揚州上幸杭州駐蹕
三月苖傅劉彦謀逆尊上為睿聖仁孝皇帝居别宫四月
傅等敗上進幸江寧冬烏珠入冦上用吕元直議自明
州幸海四年春始還越州時范覺民為相後覺民罷紹
興二年正月以漕運不繼復移臨安冬烏珠又入冦趙
元鎭張徳逺共事上幸平江時朱藏一首建避敵之議
元鎮闢之朱由此罷相明年敵退上復還臨安六年秋
劉豫入冦上進幸平江七年春元鎮罷徳逺獨相乃有
建康之幸秋酈瓊叛徳逺罷元鎮復相八年二月復奉
上還臨安自元鎮罷相後秦檜獨相從此不復進都矣
　　　褒録元祐黨籍
紹興初朝廷褒録元祐黨人且擢用其子弟六年正月
樞宻院檢詳文字范直方言自蔡京用事凡妬賢嫉能
助成黨論之人偶乖迎合遂致睚眦京卞欲終廢之故
借黨以報怨如李清臣首唱異議即加誣證大母楊畏
反覆妄詐皆𨽻名石刻之人今又推恩子孫傷教敗俗
莫此為甚請命近臣審訂而甄别之上納其言遂命給
舍甄别元祐黨籍他日上謂趙忠簡曰一時甚有濫居
黨人之數者范仲任申先皆能辨之先是渡江以來黨
碑無復存者凡自陳者悉以胥吏私傳之本為據紹興
四年陳去非在吏部以為言始加捜訪後二年乃命甄
别焉時朱子發為給事中董令升任世初為中書舍人
元鎮以為賢故付以此然亦不克當意也直方盖忠宣公
孫云
　　　籍記崇觀姦邪
建炎初言者請以崇寧以來無位人為一籍詔諌官御
史具名以聞臺省各録副本不許堂除及任守令事已
行俄命執政恭酌非罪惡深重之人皆許自新量才擢
用時宰相黄懋和汪廷俊意也四年范覺民相吏部侍
郎季陵上疏請收用近年廢黜之人且詔臺諫勿復論
列敕榜朝堂臺諌沈與求等以為言陵遂坐絀紹興五
年趙忠簡為相㑹右丞鄧洵仁卒詔贈官推恩如故事
劉立道為中書舍人封還詞頭言今日之事洵仁父子
實有力焉得死牖下已為失刑乃敢援例加恩不知上
皇今在何地請令自今崇寧以來侍從以上如洵仁等
軰一切更不推恩自靖康初遺録元祐諸臣然議論不
一是非淆混忠簡夙有此志以身任之因繳洵仁詞頭
遂歴言熈豐紹聖崇觀政事人才善惡利害本末甚備
上嘉納之命榜於朝堂焉
　　　臨軒疎决
自真宗以來率以盛暑臨軒録囚建炎初廢二年六月
始詔疎决行在揚州繫囚雜犯死罪已下减一等杖以
下釋之其後越州縣府皆同此制紹興二年六月上在
臨安甲申始臨軒疎决御史臺大理寺臨安府三衙諸
軍繫囚自是遂為故事然諸道未及也五年趙元鎮為
相復舉故事命諸路提刑以盛暑行之迄今不改然憲
臣多不能徧所部則以諸州通判代行久之通判亦不
能行第傳檄徃來徒為具文而已朝廷屢戒飭之終不
能革
　　　參政分治省事
元豐官治尚書左右丞分治六曹後以為皆執政官乃
令通治省事紹興四年張魏公再入宰府上諭魏公凡
事於三四大臣皆當分委張浚可專治軍旅胡松年可
專治戰艦如財用亦須委一大臣後魏公相不果行七
年魏公獨相三月詔尚書省常程事權令參知政事分
治於是張全貞治吏禮兵房陳去非治戸刑工房九月
魏公免復詔三省事令𠫭知政事權輪日當事更不分
政常程事竢除相如故自是參知政事復通治省事矣
　　　修政局
自王荆公秉政始創制置三司條例司以行新法其後
蔡儋州當國踵其故置講議司儋州罷張文忠代之乃
置政典局不𨽻三省靖康初徐釋之吳原中共政又置
詳議司俄以人言罷紹興二年吕元直秦㑹之同相元直
督軍於外㑹之欲奪其柄乃置修政局自欽之詔職事
官及守令以上言省費裕國强兵息民之䇿以戸部侍
郎黄叔敖為参詳官職局如講議司故事曾諫議説時
為尚書郎謂㑹之曰宰相事無不説何以局為㑹之不
聽數月㑹之罷是日彗星出議者以為修政局所講多
刻薄之事失人心致天變後五日遂罷修政局焉
　　　經界法
經界法李椿年仲永所建也紹興十三年仲永為兩浙
轉運副使上疏言經界不正有十害一侵耕失稅二推
割不行三衙前及坊塲户虚供抵當四鄉司走弄税名
五詭名寄産六兵火後税籍不信争訟日起七倚閣不
實八州縣隱賦多公私兩困九豪猾户自陳税籍不實
十逃田税偏重故税不行十一月癸巳疏奏上納其言
仲永又言平江嵗入昔有七十萬斛有竒今入才二十
萬耳詢之土人其餘皆欺隱也請考按覈實自平江始
然後推之天下因上經界畫一其法令民以所業田各
置坫基簿圖田之形狀及其田𤱔數目四至土地所宜
永為照應即田不如簿者雖有契據可執並拘入官知
縣各為坫基簿三一留縣一送州凡漕臣若守令交承
悉以相付詔專委仲永措置遂置局於平江周敦義遂
車事免十三年六月詔頒其法於天下仲永亦遷戸部
侍郎十五年仲永以憂去命王成可以戸部侍郎代之
成可請員外郎開封李朝正同措置又請令民十家為
甲自陳不復圖畫丈量即有隱田以給告者(正月/辛未)成可
罷朝正權戸部侍郎(十六年二/月丙寅)十七年春仲永免喪復
故官專一措置經界(五月/丁邜)仲永復以結甲自陳為不便
請令州縣造圖而遣官覈寔先成有賞如慢有罰十九
年經界畢民多詣臺省訴其不均曹庭筠時為臺官因
奏仲永私結將帥曲庇家鄉請罷之更選官覈實(十一/月辛)
(丑/)初朝廷既頒其法於諸道其後有司畫圖供帳分立
土色均認苖税民始病其煩仲永既遣官屬分往諸道又
覆視之議者不以為便明年二月壬子戸部請委漕臣
限一季結局悉罷先所遣官三月戊戌遂下詔曰昨李
椿年乞行經界初欲去民十害遂從其請今聞寢失本
意可令監司將乖謬害民者日下改正時敕令所刪定
官開封鄭克經界川陜四路頗峻責州縣故蜀中增税
亦多又官田號省庒者所租有米糓粟麥麻豆桑茶鴨
卵之屬凡十八種皆令輸以錢故事至今尤以為患時
馮濟川檝為瀘南撫使論於朝於是瀘叙長寧獨免經
界仲永盖饒州浮梁人云然諸路田税由此始均今州
縣坫基簿半不存典吏豪民又有走移之患矣
　　　籍記監司郡守
紹興初樓仲輝資政為左吏請命從官舉可為監司者
令中書籍記姓名遇缺除授上從之已而謂輔臣曰朕
亦當書之屏風以時掲帖其不任職而無他過者以自
陳宫觀與之乾道初孝宗新創選徳殿於御殿後作金
漆大屏分畫諸道各列監司郡守而兩行以金簽標識
居官者職位姓名其餘皆為華夷之圖云
　　　隆興臺諫
隆興初湯慶公復除右僕射王諫議(大寶/)上章論列不
從奉祠去自是臺諫多引退者張忠簡(闡/)時為工部尚
書因奏事面請增臺諫員上曰士大夫多賣直故難其
選忠簡曰直言事之所尚陛下開納則有益於國家胡
忠簡銓時為左史造朝以張公之語質上曰此語非也
朕與張闡所言謂臺諫論事當辨曲直非謂賣直也明
日張公請對又論臺諫一空上曰卿與胡銓昨議論一
同得非傅㑹聖意止欲辨論其直非惡直也忠簡曰陛
下當受垢納汙若校曲直是非便拒諫也上改容納之
隆興時主聖臣直蓋如此
　　　隆興和戰
孝宗初受禪起張魏公為江淮宣撫使上委以經略北
事魏公欲命李顯忠邵宏淵引兵進取而史曽公以宫
寮位執政謂强弱不敵未可進也數從中止之魏公及
陳魯公皆主招納東北人史公尤以為不可因城洲白
遣大府寺丞史正志志道合兩淮帥臣監司集議俾諭
以廟堂指意志道有口辨既見魏公諭説云云魏公之
意不囬而史公亦數致書為言兵少而不精二未可恃
魏公不聼也時上意鄉魏公故史公拜右僕射而魏公
亦拜樞宻使都督江淮軍馬㑹顯忠宏淵進師取宿州
命從中出三省樞宻院不預知史公遂丐免不數日符
離師潰上意亦浸疑湯丞相進之還朝復主和議由是
魏公遂絀而海泗唐鄧商秦棄矣論者惜之
　　　孝宗革冗官
孝宗初受禪以官冗恩濫議革之欲定制百官已任事
者遇郊恩權免奉薦開賢良科令中外普薦而權罷者
得已奏名隆興二年秋詔右諫議大夫王之望右正言
尹穡殿中侍御史晁公武恭酌來上之望言陛下即位
未久恩澤未徧此二事闗於士大夫者甚多願少寛之
不已則宜立為奏薦限員踰數者許囬受罷門客親戚
漕司之職止移鄰州如是省額可减百十人此救弊之
䇿也疏奏亦不果行至淳熈中始定奏薦員限云
　　　上書補官
乾道初陳正獻公恭知政事時有衢州進士毛日新者
以上書補文學陳公與同時相葉子昂覆奏其事且曰
陛下識其人否上曰朕不識之但見累上書陳公曰士
人上書果有益國家如賈誼治安之䇿魏元忠防邊利
害雖朝奏暮召可也今觀其書無甚可行之事此例一
開恐舉人舍本業而事上書紛然何以應之又安知非
假手以欺朝廷也上乃止
　　　乾道郊賜
國朝故事郊祀大禮宰臣樞宻使賜銀帛四千匹兩執
政官三千三司使行資政殿學士五百直省已上四百
雜學士省副三百中丞給諌舍人待制各一百慶歴二
年减冗官於是執政以上各减一千三司使减三百餘
减二百中丞以下减三十遂為定制焉渡江以來宰臣
郊賜匹兩不過千兩乾道六年虞忠肅為大禮使率同
列懇辭上不許忠肅曰舊來銀一兩為錢四百絹一疋
為錢七八百故千匹兩其直不過千餘緡今則七八千
緡或者但言祖宗時錫予甚厚今徒多裁减不知所賜
之直已過祖宗時數倍也恭知政事梁文靖公奏曰今
秘閣中有太祖御扎禁軍劵錢至親筆裁减一二百者
上曰雖一麻鞋之微亦經祖宗區處愛惜用度如此於
是上遂許羣公之辭自是進書加恩率多辭賜矣
　　　孝宗總核名實
孝宗總核名實於官職未嘗妄授劉忠肅為建康留守
終更當再任上知其政績特除觀文殿學士以旌之執
政除目云劉珙居守建康已及二年可除觀文殿學士
再任上曰以及二年而除職非用人之體乃改云居守
建康績效顯著
　　　淳熈慶夀禮
淳熈中再行慶夀禮時舊相史文惠以平保寧軍節度
使魏國公致仕居明州陳正獻以少傅觀文殿大學士
福國公致仕居興化軍十二年十一月丁未詔二公赴
闕立班令明州興化軍以禮餽遺上又賜手扎令勿過
辭用赴廷侍陳公以道逺不能至十二月史公至江臯
上遣使賜銀盒茶藥又詔都城外賜御筵及見畢對御
賜燕皆固辭甲戌入見内殿上為之曲宴且還賜第居
之十三年春王正月庚辰朔旦上率百官簮花用樂上
夀於康夀殿是日自人主至羣臣禁衞吏卒徃還皆簮
花癸未百官拜表稱賀於文徳殿又移班秩束箋賀中
宫史公丐以戊子辭朝上不可賜手筆留之推恩拜史
公太傅陳公少師二月壬子賜史公玉帶金魚庚子史
公入辭且請歸賜第詔修内史交割又命三省樞宻院
官燕飯恩數悉視文潞公禮遇之優厚自中興以來所
未有也
　　　大理獄非得㫖不得送(理官宅/)
自神宗置大理寺著令専一承受内降朝㫖重宻公事
及推究内外諸司庫務侵盗官物餘民事送開封府乾
道三年二月癸酉詔事渉情理巨蠧及經州縣推勘番
異者方許取㫖送寺七年四月辛亥又詔諸處合送寺
公事並取朝㫖時曹欽道為戸部尚書不以為便是嵗
五月詣都堂白云六曹所行最計利害若俟取朝㫖恐
事政彰露犯人逃竄請先次送寺仍申朝廷照㑹丞相
出劄子許之自是六曹寺監事無巨細率皆送寺矣淳
熈十四年正順伯少卿為大理寺丞轉對言所以重天
獄者請復舊典十月丁邜先是大理寺官散居僦舍論
者以為非宜淳熈中乃創大第聚居之如臺諫之宅也
　　　福建經界
自紹興年經界後久之諸道經界圖籍多散佚吏緣為
奸淳熈八年閏三月癸巳新知江隂軍王師古言於朝
詔漕臣督州縣補葺八月戊辰諫官葛楚輔言其擾民
乃止初紹興時之經界也漳泉汀三郡以何白旗作過
之後朝廷恐其重擾故止不行然漳泉富饒未見其病
惟汀在深山窮谷中兵火之餘舊籍無存者豪民溺税
常賦無矣五六郡邑無以支吾因有計口科鹽之事一
斤之鹽至出數斤之直論者患之淳熈十四年四月福
建轉運判官王回代還入見為上言其病不專在鹽請
先行經界上是其言丙申以回為户部右曹郎官徃汀
措辦未至官有武臣提刑言其不便遂止之其後朱文
公守漳州亦以為可行而卒不聽也
　　　軍中承代敦减
渡江以來江上及闗外諸軍使臣死亡率以宅内人承
代朝廷患之乾道二年正月建康都統劉源繳納事故
人付身二萬有竒樞宻都統承㫖龍大淵言於朝詔進
官二等然統帥多庇其部曲罕能行朝廷乃許之自陳
敦减補正淳熈七年三月丁丑權吏部侍郎閻蒼舒才
元言今内外報到承代官數二萬三千五百餘人請置
取㑹銷落從之自後冐官率皆補正矣六部舊無圖籍
八年七月才元始捜索氏族簿書凡七百八十册請下
本部收管并令他部倣此以扼奸從之
　　　淳熈臧否郡守
孝宗留意治民紹興三十三年十一月丙申首詔諸路
帥臣監司每日悉具部内知州治行臧否連銜聞奏後
以多事不克行淳熈八年閏三月辛巳復命監司帥臣
嵗以所部郡守臧否來上皆著事實即考察不公者御
史劾十年四月丙申詔新知歸州湯鷽罷所除官己酉
以知普州范仲圭為利州路轉運判官知瓊州韓碧提
舉廣東常平茶鹽公事知復州閣門祇侯王去惡為右
領軍衞中郎將皆用監司奏臧否也十二年六月丁丑
浙東安撫使鄭丙提舉常平等事勾昌泰皆坐奏臧否
稽緩降官時趙衞公判江州奏言當舉劾而必臧否之
不從趙公因具文以事報乃以七月乙巳詔漳州見任
守臣及監司令其精察臧否來上已除者竢到闕令都
堂審察既而漳守黄啟首以臧聞遂除直秘閣再任十
二年未除後又遷廣東轉運判官九月乙巳侍御史陳
賈奏令諸路臧否既上而黜陟未行請令諸州見任守
臣係監司所否之人許令自陳並與宫觀違者御史糾
之使臧者益勸否者知勉又言諸路臧否外間多不聞
知請劄下給舍臺諫其不公不實者許繳駁論奏從之
十月癸亥又詔今後諸路守臣臧否限次年三月終川
廣五月終聞奏時青州蒲果知忠州為監司所否果代
還入見上問之果曰臣得罪於監司不得罪於百姓翊
日上諭輔臣曰蒲果誠直可取十三年潼川路漕臣岳
霖奏知瀘州眉山史臯為否五月壬辰詔罷臯時趙昌
裔者守全州帥臣林栗監司宋若水張栁管鑑連年以
為否六月癸丑詔昌裔奉祠右諌議大夫陳賈言非所
以示懲七月己丑遂寢其命十四年六月癸未江西提
刑馬大同坐臧否稽緩降官時虁州路安撫楊輔所奏
亦久不至己丑詔詰之㝷送貶秩上既留意黜陟之政
由是諸道皆奉承行之然恐十餘年不免有狥私之弊
上亦疑其不可盡信嘗以諭輔臣要在精擇部使者而
以臺諫考察之庻乎可也(上語在十五年七月/丙午事具宣諭聖語)
　　　經筵轉官裁省
故事經筵讀一書畢自儒臣修注下至中人吏士皆遷
一官雖篙工廐卒無不霑被淳熈十三年冬陳大諫賈
因史苑進書言酬賞泛濫上納其説於是吏軰易轉官
為磨勘者無慮三數百人議者猶以為濫十四年春陳
又言經筵及宫讀陸贄奏議皆終篇經筵轉官者三十
二人東宫講堂轉官循資者二百九十一人平陽郡王
府授論語徹章轉官者二十二人至有㸃授論語末篇
才一日而與轉官者冗濫極矣請自今並行裁抑官吏
實預者量與推恩其餘竄名一切省汰或量予犒設上
從之時人皆以為當
　　　役設摠要
自髙宗紹興中始修常平免役之令其後嵗月浸久弊
端益多視舊法或牴牾吏縁為奸淳熈末中書舍人莆
田陳居仁詳定一司敕令因請下令敕取祖宗免役舊
法及於戸部括取紹興十七年以後續降指揮精加恭
考其有與舊法牴牾者悉行刪去萃為一書名曰役法
撮要書成鏤板布之天下從之
　
　建炎雜記甲集卷五
欽定四庫全書
　建炎雜記甲集卷六
　　　　　　　　　　　　宋　李心傳　撰
　　朝事二
　　　道學興廢
自熈寧元豐年間河南二程先生始以道學為天下倡
二先生少學於汝南周茂叔其後學者翕然宗之二先
生死其髙弟門人前有河南朱公挾劉質夫李端伯京
兆吕與叔蘇季明上蔡謝顯道延平楊中立建安游定
夫河東侯師聖伊川門人後有河南尹彦明張思叔東
平馬時中福清王信伯涪陵譙天授中立彦明遭遇靖
康建炎紹興之間致位通顯天授入朝於靖康而不合
紹興中再召不起後隱清神山中建安胡康侯學春秋
於伊川而不及見以楊謝為師友紹興初秦㑹之為亞
相引康侯侍經筵一時善類多聚於朝俄為吕元直朱
藏一所逐朱吕罷趙元鎮相彦明以布衣入覲講經生
學士多召用焉元鎮罷張徳逺獨相陳司諌公輔首上
章力排程氏之學以為狂言怪語滛説鄙論鏤榜下郡
國切禁之康侯疏言今使學者師孔孟而禁不得從頤顥
是入室而閉其户也其後㑹之再得政復尚金陵而洛
學廢矣中立傳郡人羅仲素仲素傳郡人李愿中愿中
傳新安朱元晦康侯傳其子仁仲仁仲傳廣漢張敬夫
乾道淳熈間二人相徃來復以道學為已任學者號曰
晦庵先生南軒先生東莱吕伯恭其同志也南軒侍經
筵不久而去晦庵屢召不起上賢之久之王丞相淮當
國不善晦翁鄭尚書丙始創為道學之目王丞相又擢
太府寺丞陳賈為監察御史俾上疏言近日縉紳所謂
道學者大率假其名以濟其偽望明詔中外痛革此習
每於除授聼納之際考察其人擯斥勿用晦翁遂得辭
又數年周洪道為集賢相四方學者稍立於朝㑹晦翁
除郎以疾未拜而林侍郎栗劾其欺慢且詆道學之士
乃亂臣之首宜加禁絶林雖罷去而士大夫譏貶道學
之説迄不可解甚至以朋黨詆之而邪正幾不能辨至
紹熈末趙子直當國遂起晦翁侍經筵而其學者益進
矣晦翁侍經筵數十日而去位子直貶永州何恭政澹
為中執法復上擊道學之章劉樞院徳秀在諫列又申
言之於是始有偽學之禁矣先是光宗登極劉徳修為
殿中侍御史上疏極言兩議交攻之禍詔下其章而後
五年其偽學乃禁
　　　學黨五十九人姓名
自禁偽學之後劉侍郎珏以故御史免喪入見上言前
日之偽黨今又變而為逆黨且何䇿以消之於是自慶
元至今以偽學逆黨得罪者凡五十有九人宰執四人
趙汝愚(右丞/相)留正(少保觀文/殿大學士)王蘭(觀文殿學/士知潭州)周必大(少/傅)
(觀文殿/大學士)待制已上十三人朱熹(煥章閣待/制兼侍讀)薛叔似(權吏/部侍)
(郎兼樞宻都戸承/㫖提舉太史局)章頴(權兵部侍/郎兼侍講)鄭湜(權刑部/侍郎)樓鑰(權/吏)
(部尚/書)林大中(吏部/侍郎)黄由(權禮部/尚書)黄黼(權兵部/侍郎)何異(權禮/部侍)
(郎/)孫逢吉(權禮部/侍郎)餘官三十一人劉光祖(起居郎/兼侍讀)吕祖
儉(太府/寺丞)葉適(太府卿領/淮東財賦)楊方(秘書/郎)項安世(秘書省/校書郎)沈有
開(起居/郎)曾三聘(知郢/州)㳺仲鴻(軍器監/主簿)吳獵(監察/御史)李祥(國/子)
(博/士)楊簡(國子/祭酒)趙汝讜(添監右臧/差西庫)趙汝談(前淮西安/撫司輸官)陳峴
(秘書省/校書郎)范仲黼(著作郎兼權/禮部郎官)汪達(國子/司業)孫元卿(國子/博士)袁
燮(太學/博士)陳武(國子/正)田澹(宗正丞兼權/工部郎官)黄度(右正/言)張體仁
(太府/卿)蔡幼學(福建提舉/常平茶事)黄灝(浙西提舉常/平茶鹽公事)周南(池州州/學教諭)
吳柔勝(新嘉興府/府學教諭)李埴(校書/郎)王厚之(直顯謨閣江/西提㸃刑獄)孟浩
(知湖/州)趙鞏(秘閣修撰/知揚州)白炎震(新通判/成都府)武臣三人皇甫斌
(池州都/統制)范仲仁(知金/州)張致逺(江西兵馬鈐轄已上/並見於臺諫章疏者)士人
八人楊宏中周端胡道林仲麟蔣仲徐範(並太/學生)蔡元定
吕祖泰慶元三年十二月丁酉知綿州王沇朝辭入見
請自今曾係偽學舉薦陞改及舉刑法亷吏自代者並
令省部籍記姓名與閒慢差遣事即行黄子由為吏部
侍郎建言人主不當待天下以黨與不必置籍以示不
廣沇故資政殿學士王曾孫也五年六月己丑擢沇利
州路轉運判官時子由權禮部尚書未幾出之張參政
巖為殿中中丞侍御史奏子由阿附權臣植立黨與遂
降子由雜學士奉祠
　　　御筆禁言舊事
當黨禍既作上欲消之因降御筆令復給舍臺論奏不
必更及舊事務在平正以副朕救偏建中之意時劉德
秀為諫長與察官張徳修等上疏言自今舊奸宿惡或
滋長不悛臣等不言則誤陛下之進用言之則礙今日
之御札若任其敗壊朝事復如前日而後進言則徒有
噬臍之悔三者皆無一可望宣下此章播告中外令舊
奸知朝廷紀綱尚在不致故肆侈張詔改不必更及舊
事所謂不必専及舊事也黄元章為殿中侍御史獨上
言治道在黜其首惡而任其賢使才者不失其職而不
才者無所憾焉故仁宗嘗曰朕不欲留人過失於心中
此聖皇之道也至於前事有合理論列事體有闗國家
利害者臣不敢以不正對疏奏元章竟徙他官
　　　慶元罷臧否
孝宗淳熈中始嚴監司臧否郡守之令既申牧伯部使
者數人稽緩之訓時趙温叔守荆州黄中守潭為上所
禮特下詔趣之然行之十餘年後士大夫徃徃以人情
厚薄為臧否論者頗患其不公慶元四年十一月庚申
新知漢陽軍蔣用之朝辭上言稱其偽朝廷是之明年
三月甲午右正言陳自强復以為言於是臧否遂罷
　　　慶元臧否縣令
慶元中張君量守廣西請令監司帥臣各於嵗終以所
部縣令分臧否上中下三等合平而為七次春上奏頒
之考其政蹟果係臧之最者取㫖陞擢而否之最者亦
加黜責其他次第斟酌施行以為懲勸從之時二年六
月己丑也然自後未有舉行之者明年君量入為臺諫
以至樞庭卒不能行其事更不能行其說云
　　　紹興許薦士嘉㤗罷泛舉
國朝薦舉之目自京職官至令録其來逺慶元初司馬
公始奏設文武十科以舉士其後又有舉將帥亷吏所
知合舊陞陟自代等科凡十有一紹熈元年冬又詔監
司帥守滿秩造朝陛對之際許薦所部人才一二人如
無聼闕文武髙下皆有所拘其後三年間在外被薦者
八九朝廷不能盡用但令中書省籍記其姓名而已四
年冬言者謂今被薦者猥衆朝廷疑其私而不信病其
衆而難從其間縱有賢才不免與僥倖者併乗請條之
乃詔帥守監司自今毋得獨員薦士慶元元年十一月
又詔諸司薦連銜以聞時章德茂帥興元薦知利州聞
中滿叔獻等三人政績有㫖與監司及陞擢差遣胡紘
為御史上言叔獻等不聞有過人之才而直以人情之
厚獨銜舉薦詔勿行嘉㤗二年三月右正言施康年又
言近來士大夫有持亷吏科目及薦章十餘至廟堂但
得一學官者又有挾三四薦而得院轄者執政至無以
却之請自陞改自代十科外悉行罷去如朝廷聞者特
㫖令内外舉薦者並具實迹以聞從之自此舉薦之濫
少可革矣(元年七月察官鄧友龍請/覺察所薦非其人者從之)
　　　執政子孫任祠官
祖宗時執政子孫皆得任内外清望官但不為臺諫兩
省耳自蔡京父子共政秦熺繼之由是典制大壊孝宗
惡焉淳熈八年八月始詔見任宰執臺諫子孫並與宫
觀嶽廟理為資考慶元六年閠二月又詔許用前宰執
與狀為職司云
　　　姚次韓論讞
紹興初陳去非在黄門始申嚴奏讞不當之令其後寖
寛慶元中東南有因詈人歐死者而行兇之人作何問
奏裁姚次韓為御史上言如此是詈人之罪重於殺人
三年三月壬寅詔自今有司奏讞死罪不當者論如律
　　　裕民五事
自紹興初令諸道守臣到官半年陳便民五事既又命
給舍看詳其可行者以聞(二十六年/九月壬子)其後寖廢淳熈末
復申行之(九年十二/月戊午)慶元時劉仲洪為諫長復請専付
檢正都司考覈取其近情合理者以聞(二年七/月戊子)三年四
月丙辰復令給舍看詳以白執政而檢正左右司檢詳
擬行之然今諸路守臣所上言其無甚可行特姑存故
事而已紹興三年二月甲寅初有詔守臣到任半年具
便民或邊防五事以聞著為令
　　　慶元𦂳要政目五十事
慶元五年十月右諫議大夫陳自强勉之上𦂳要政事
條目三十門
　(人文/薦舉)　(財用/科舉)　(軍旅/學校)　(風俗/爵禄)　(蓄積/教化)　(法禁/命令)　(陳諍/賞罰)
　(獄訟/任官)　(税賦守農田/監司  奉天)　(邊備宗禮制/奉祖  祭祀)　(銓選/任相)　(馬政令/任將)
　(馭邉人/荒政)請令侍從兩省講讀官進故事日於前項政事
條目内選擇一事為題先叙前代帝王施行得失而證
以祖宗故事事體所宜斷以已意候其進入編為一書
如一句而講一事則再加今日之事體一嵗之間便有
三四十事不過二年朝廷之大政講究畢矣疏奏從之
已而學士髙文虎炳如又以二十事上之如前請
　(稽古/考課)　(勤政/選吏)　(威斷/救弊)　(卹刑/宗廟)　(惠民/宗室)　(久任/兵制)　(文章/奉親)
　(厯法/茶鹽)　(錢帛/常平)　(漕運/義倉)
　　　何自然論薦舉
趙子直秉政引用所知多自外徑除館學者何自然為
中執法以其廢壊夀皇成法嘗上疏言之(元年六/月己邜)已而
有㫖除甲科及經擢用人外須歴知縣有政績者諸司
薦舉乃得除職命下自然復言若此用人也有二弊一
則其人政事雖無可述而有勢力可宛轉移書遍囑鼎
力進奏二則諸司之中茍有强有力者為之主張則他
司莫敢違拒寒畯之士無繇可進請詔諸司取實有政
績者連銜以聞仍闗御史臺照㑹若有不公許本臺覺
察從之(元年十一/月庚戌)自然雖有是言然終不能革嘉泰初
察院鄧有龍復奏言自慶元三年至六年在外被薦者
無慮千餘人其間或乏亷聲而舉充亷吏或素昧平生
而舉充所知或不能文而舉可備著述至於廟堂亦無
以處之願詔中外臣僚自今有人則可薦無人亦可闕倘
所薦非人當擇其尤者而覺察以聞疏奏從之(元年七/月丙戌)
然亦未嘗有覺察者
　　　監司郡守至官交割庫金
孝宗淳熈中常有詔守臣滿任以見管錢物交後政或
次官收訖申戸部置籍代者限一月核實以聞著為令
(九年正/月乙亥)時蜀人有為總計及典方面者坐過例饋送各
數萬緡皆停官(九年正月戊/子三月乙未)
　　　郡守銓量
故事諸道守臣皆臨遣淳熈末上以嶺南蜀道遥逺始
詔川廣知州軍見居川廣合闕到半年前奏事人及係
見闕去處並令詣本路轉運司禀事仰漕臣精加銓量
人才委堪任使非昏繆老病之人確實報明申尚書省
(十年十/月庚子)然諸道罕嘗舉行紹熈末言者論漕司之權比
制司之為輕而責亦不若制司之重權輕則不敢多有
所廢黜責輕則不暇詳於顧計州縣不治職此之由請
一付之制司權重則雖廢黜之多而有所不憚責重則
顧計利害之深而不敢茍且如此則昏老疾病之人不
得冐居而州縣無不治矣趙子直始為政遂白行之(五/年)
(十月/辛邜)其後行之數年議者不以為當嘉泰元年五月十
有一日並赴闕朝辭㑹知台州郭公燮等數人代者皆
過滿帥臣劉仲洪因請於朝仍復令制司銓量免奏事
焉大抵川陜道逺守臣奏事者多以為勞若帥臣公心
一意而無請托喜怒予奪之私則銓量為得
　　　嘉泰奏薦
嘉泰言者以官冗恩濫請恩娶宗女授官者仍舊法終
身止任一子(乾道二年六月集議止任/一子九年改不作非泛)兩府師相不得
以郊恩奏門客文學歸正官不許添差極邊初官不許
求辟大臣丁憂解官遇覃恩不許遷秩著為令從之(元/年)
(八月/己邜)
　　　建炎至嘉泰申嚴贓吏之禁
自祖宗開基首嚴贓吏之禁重者輒棄市真宗以後稍
從寛貸然亦終身不用建炎二年春髙宗復詔贓罪明
白者不許堂除及親民差遣犯枉法自盗罪至死者籍
其貲(二月/辛未)四年秋詔自今犯贓免死者杖脊流配(八月/戊子)
是冬湖口令孫咸坐贓黜𨽻連州上謂輔臣曰祖宗時
贓吏有例杖於朝堂者黜而特配者尚為寛典(十一月/壬子)
紹興四年秀州黄大本遂决刺焉然髙宗性仁厚但行
之數人而止七年秋永嘉令李處亷貸死籍其貲自是
為例(九月/丙戌)二十六年秋處守鄒栩犯贓當死栩鄒忠公
子也上見其獄蹙額久之曰既贓罪不可貸乃編置吉
州(九月/癸丑)隆興二年秋統制官魏尚者盗用所部軍食為
錢三千緡獄具孝宗諭湯丞相曰故事當直决湯相曰
尚武人不足深責願陛下三令五申上勉存之(九月/己丑)遂
降詔禁止(十月/乙丑)其後廣西提刑石享義抵罪始刺配焉
淳熈五年上既申保任京官連坐之罰十年夏又詔自
今自盗枉法贓罪至死者籍貲决配不以秩位之髙下
形勢之輕重朕將一槩施行(六月/戊戌)遂命監司帥臣嵗舉
部内亷吏一二人具實迹来上令中書籍記無則闕之
(六月/己未)然亦未嘗有决刺者慶元元年倪正父為吏部侍
郎建言今之達官貴人贓以萬計監司臺諫按法不過
放罷前之行遣既不究實後之辨雪遂得有辭請自今
以貪墨聞者雖未欲送獄根勘亦合差官究實懲治庻
幾大贓治而小贓懲(八月/己丑)其後亦不克舉行嘉泰二年
冬言者又論臣僚贓累鉅萬且載章疏投閒數月便得
祠禄請自今皆須二年(十一月/庚午)雖有是言然臺諫所論
或得於風聞朝廷察其誣未嘗不扙拭也若究實懲治
則賭者無幸免而枉者可以復直矣舊以絹計贓者千
三百為一疋後增至二千紹興三年髙宗以絹直髙特
下詔增一千(九月/)乾道六年復詔權以四千為一疋(三/月)
(甲/戌)迄今遂為定制
　　　近嵗堂部用闕
渡江以来員多闕少中外乆患之紹興末寺監丞簿學
官大理司直樞宻院編修官始皆有待次者乾道五年
秋孝宗遂命皆與添差一次自今須見闕乃得除(近嵗/以來)
(東南郡守率皆待月兩聞五六年蜀中亦三四/年由是朝士罕肯丐外而勢要之人多攘闕者)淳熈十
三年詔自今存留州郡十五闕止差一政令中書籍記
以待執事官外補慶元元年又增為三十闕非職事官
補外毋得陳乞然廟堂牽於丐請率多借用嘉泰二年
夏言者請以嘉興府處台衢嚴信池袁撫江潮漳泰温
徽州十五闕令中書再行注籍專待職事官請外如有
經營留闕之人令給舍繳駁臺諫論奏從之(四月/辛邜)今監
司帥臣亦有待闕者今年辛煥炳知䕫州待除何侍郎
異闕而侍左選人用六年闕侍右小使臣用五年半闕
云(小使臣初用五年二月戊申吏部請/用季闕慶元六年閠六月半闕許之)
　　　嘉泰禁私史
頃秦丞相既和議始有私史之禁時李文簡燾嘗以此
重得罪秦相死遂弛語言律近嵗私史益多郡國皆録
本人競傳之嘉泰二年春言者因奏禁私史且請取李
文簡續通鑑長編王季平東都事畧熊子復九朝通畧
李柄丁未録及家語傳等書下史官考訂或有禆於公
議乞即存留不許刋行其餘悉皆禁絶違者坐之(二月/甲午)
文簡所著長編凡九十餘卷孝宗甚重之季平子復皆
嘗上其書除職遷官仍史館内以父任監行在都鹽食
乾道八年夏上其所編丁未録二百卷自治平四年至
靖康元年詔特改京官(六月/戊戌)付國史院然紀載無法學
者弗稱焉其秋商人載十六車私書持子復中興小厯
九朝通略等書欲渡淮盱眙軍以聞遂命諸道帥憲司
察郡邑書坊所鬻書凡事干國體者悉令毁棄(七月/戊申)中
興小厯者自建炎初而至紹興之季書雖已成久未嘗
進御然其書徃徃疎畧多牴牾非古良史之比也
　
　
　
　
　
　
　建炎雜記甲集卷六
欽定四庫全書
　建炎雜記甲集卷七
　　　　　　　　　　　　　宋　李心傳　撰
　　時事
　　　張魏公誅范瓊
范瓊者山東人靖康初斡里雅布入寇瓊以萬人勤王拜
京城都廵檢使二帝北狩張邦昌僣立瓊實與其謀以
此遷神龍衙四廂都指揮使髙宗即位釋其罪以為御
營平寇前將軍明年冬俾將兵北伐瓊至平敵方盛遂
自淮西間道移江東日以聲色自奉又轉而之江西苖
劉既誅吕安老為諫官首奏其罪且有取瓊之䇿時陳
待制戩為監察御史奉詔召瓊入朝瓊陳兵以待剥人
以懼之陳不為動徐謂瓊曰將軍不見苖劉之事乎願
熟計之乃引兵趨行在既至未肻釋兵因奏乞貸管軍
左言等朋附苖劉之罪又言招盗賊十九萬人皆願聽
臣節制上駭而怒於是吕忠穆為相張忠獻在樞宻忠
獻奏瓊大逆不道罪惡貫盈今釋不誅他日必有王敦
蘇峻之患上許之吕公奏曰臣與瓊舊有嫌不敢獨任
其事願付張浚劉彦冲彦冲時權樞宻院檢校忠獻退
召彦冲謀之夜鎻吏於府中使為榜劄敕書皆備明日
朝退乃遣神武右軍都統制張浚以千人渡江若捕他
盗者使其帶甲以來因召御營副使劉光世及瓊赴都
堂計事瓊從兵溢途巷意氣自如食已忠獻等相顧未
發彦冲坐廡下恐事覺遽取寫敕黄昬詣前揖瓊下謂
曰有敕將軍可詣大理置對瓊眙愕失措彦冲已掲榜
疏其罪狀於省門浚使光世出撫其衆曰所誅者止瓊
耳若等固天子自將之兵也衆投刄曰諾即分其兵𨽻
神武五軍械瓊送棘寺後五日有詔賜死中外快之先
是國威不立諸大將多偃蹇不恭及瓊就誅始知有國
法矣
　　　處州義役(徳興義役/)
乾道中范文穆成大知處州言松陽縣民輸金買田以
助役戸為三千三百畆有竒按此役次以名聞官不煩
差科可至一二十年者請命諸縣通行之事下戸部看
詳葢江浙民久病差役催科徃徃破家竭産用是良民
畏憚後争訟囂然故文穆以為言然事未下也及文穆
為中書舍人復言處州六邑義役已成可以風示四方
美化請命守臣胡沂以其規約来上從之(乾道七/年正月)淳熈
初知州事陳孺還朝乃言民間貧富不均今止據成規
差役争訟不已請依舊法以物力資次差募事常平司
(三年/二月)已而用言者請命郡太守務在其必行有能率先
量與推賞(六年/正月)又言請有罰以禁其沮敗(六年/二月)許之於
是知常州李結請捐官田予民以充其義役自於兩浙
為始乃先以本州未經佃户官田二十餘萬畆均給義
役事下版曹給舍義役乃命結措置以聞(六年/正月)而卒不
能行久之慶之布衣上書申言義役事甚詳(八年十/二月)詔
知州事季翔修義役事翔因請民田百畆毋問其官民
併僧道皆出田二畆以助保正長官為置坫基簿而子
孫毋得覬覦此法一成可為數百年之利也上許焉然
官民僧道既出丁役錢又取其田以助其役者是謂再
役也或有議者乃舉一人經御史臺訴其擾(十年/六月)翔不
以為然其執政王魯公等皆是翔請時蔣尚書繼周為
右正言因力論其擾民請罷翔令兩浙見行十五年冬
十月也先是我先君子為饒州徳興宰奉詔舉行義役
事乃令民以田之多寡而為役之久近如多者役二年
少者不過役三月又自三等以上各户賦輸皆與之期
不以委之保正至則隨手給鈔即賫民一錢用是税節
賦時以後為恥而保正長官之役亦為之争先而所不
辭也邑人繪先君之象祠焉太府寺丞浮梁程宏圖為
之記今有二十年矣其義役規約故在當有能舉行之
者云
　
　
　建炎雜記甲集卷七
欽定四庫全書
　建炎雜記甲集卷八
　　　　　　　　　　　　宋　李心傳　撰
　　雜事
　　　宇文肅愍死事
建炎初宇文樞宻虛中應詔使北金人留之後以為樞
宻使紹興中虛中隂結中原忠義欲竢金主郊天日舉
事而使朝廷應之先以蠟書來上秦檜用事遽繳其書
遺金人高宗不知之也㑹虛中事亦自泄金族其家株
連死者甚廣淳熈中孝宗念其忠死始贈開府儀同三
司諡肅愍且為置後其孫紹節令為右司郎中(繳還蠟/書諡議)
(云尓而或謂未/必然且自露耳)
　　　何文縝建元帥議
靖康中何文縝初相金再犯京師康王在河北文縝請
以帛書拜王為大元帥淵聖可之文縝既北去降御墨於
其家紹興中文縝之弟榘持詣秦丞相乞進于朝秦方
主和惡聞其事抑不奏秦檜死榘知萬州乃申建康乞
㑹申王府御筆所在秦氏取而還之淳熈十二年洪端
明領史院請下隆州索其書編于中興日厯榘子令修
通判印州事以聞詔付史館遷令修一秩知印州云
　　　朝士投匭免知在
故事臣民投匭上書者皆從檢院押出召保乃許自便
紹興三年秋地震求直言太常少卿唐恕應詔上封事
檢院官以故例待之辛閣學炳時為臺端言有乖禮意
請行在職事釐務官上封事者並實封牒送檢皷院投
進不在召保知在逐便之限從之
　　　大臣奪情服縿
故事大臣奪情者服造光幘縿紫袍皂角帯道君惡之
政和末始議以入公官不應變服遂以吉服朝然居家
猶䘮服也紹興初朱藏一起復右僕射請所服太常遂
援政和近事為請而居第則縿服去佩焉議者不以為
是
　　　趙元鎮用伊川門人
趙元鎮初相喜用伊川門下士當時輕薄者遂有伊川
三魂之目謂元鎮為尊魂王侍郎居正為强魂以其多
忿也謂楊龜山為還魂以其身死而道猶行也時龜山
初亡朱内翰震言扵朝因賻甚厚故有還魂之目焉
　　　鄭亨仲欲併掌利權
建炎中張魏公為宣撫處置使節制川陜京湖十三路
便宜黜陟魏公既罷其後去便宜猶于兵民財無所不
總故其權常重若財賦舊以都轉運使領之然大抵皆
𨽻宣撫司紹興中秦檜既與鄭亨仲有間十五年十一
月始命趙侍郎不棄以大府少卿為四川宣撫司總領
官盖隂奪其柄亨仲不悟也趙入疆移文宣撫司用平
牒亨仲見之愕而怒久之始悟其不𨽻已也十八年宣
撫司罷又改為總領四川財賦錢糧盖自為一司迄今
不改然自辛已用兵後凡文臣執政官為宣撫使則總
領官用申状受約束武臣為宣撫使則抗禮平焉
　　　節度使以軍禮見宣撫
紹興中鄭亨仲為川陜宣撫副使大㑹諸將于閬州時
呉武順璘楊襄毅政郭㳟毅浩皆以節度使來㑹亨仲
坐堂上吏賛客亨仲遽興日髙猶不出既而政先執挺
謁亨仲乃受之尋與璘浩循堦以客禮見盖璘時以右
䕶軍都統制駐武興浩以樞宻院都統制駐漢隂而政
在漢中實宣撫使都統制故也十八年始有㫖並稱某
州駐劄御前諸軍都統然詣宣威府悉趨庭焉論者以
鄭為得體
　　　虞并父長者
虞并父丞相仕未達嘗調官臨安携所著新唐書以干
秦丞相書未上㑹其同舟者竊得本以獻秦并父知之
乃更以他書為贄已而竊書者先去疑并父必怨已遇
士大夫輒詆之并父還知渠州過夔沈守約丞相為帥
問并父以同舟之為人并父稱其美守約屢詰之并父
不變守約曰是人毁君不容口君母為過情并父曰渠
所長甚多但差好罵耳守約太息稱其長者未㡬守約
入参大政白召并父為秘書丞以至大用云
　　　陳魯公鎮物
紹興末金海陵煬王臨江中外戄懼朝士多遣家為避難
計時陳魯公為左相獨鎮之以静人心少安一日邉郡
羽書来上趣召輔臣公獨後至中使屢趣之陳行愈益
緩上嘗夜出手札欲㪚百官浮海避金公對中使取御
札焚之當是時都人將遁去賴陳不為搖動都人乃止
北敵退獨公乃與黄通一老家属在城中
　　　張魏公薦士
隆興初張忠獻公再入為右相上注意甚厚使公條奏
人才可用者公奏虞雍公(允文/)陳魏公(俊卿/)汪端明(應/)
(辰/)王詹事(十朋/)張尚書(闌/)可備執政劉觀文(珙/)王閣學
(大寳/)杜殿院(起莘/)宜即召還胡資政(銓/)可備風憲張舎
人(孝祥/)可付事任馮提刑(時行/)馮少卿(方/)可備近臣朝
士中林侍郎(栗/)王侍郎(秬/)莫少卿(冲/)可任臺諫皆一時
選也時劉王杜三人皆以論事去國故公請召之其後
悉為名臣終孝宗朝不顯用者數人而已
　　　趙温叔使北
趙温叔為舎人使北還入見上問朕何如葛王温叔奏
曰臣觀葛王望之不似人君規模氣象不及陛下萬一
中原不日可復也臣敢再拜賀上大恱
　　　韓子師折金使
淳熈中金人有舉進士第一者(記其姓/名不審)奉使來賀正旦
自負其辯頗凌慢主人時人韓彦古子師館伴一日金
使自謂其廷試賦雲屯一百萬騎日射三十六熊之句
以為警䇿子師遽曰一百萬騎僅能得三十六熊何其
尠也金使惘然熊射侯也韓不學妄以為熊羆之熊故
金使猝無以應然自是辭色頗恭時人亦多韓之敏㨗
　　　蘓文忠贈官
乾道末蘓文忠特贈太師世或不知其所以盖仁宗時
蘓儀甫嘗為翰林學士元祐中以其子容貴贈太師始
儀甫嘗㳺金山題詩曰僧依玉鑑光中住人在金鰲背
上行至是蜀僧寳印住金山摘其詩名軒為玉鑑又囑
張安國大書而刻之張䟦云此詩翰林學士贈太師蘓
公所賦也碑成僧摹以遺大璫甘昇一日上過其直廬
外望見索觀之意以為文忠也時文忠曽孫季真為給
事中他日上更書文忠詩以賜又識其末曰故贈太師
蘓軾詩季真拜受賜疑之前白曰先臣紹興初嘗贈資
政殿學士未嘗贈太師今䝉聖㤙乞自朝廷行下上愕
曰朕記贈太師久矣季真不敢白間為執政言之執政
囙奏以為言上始喻金山寺詩乃蘓紳也因即曰如軾
名徳昭著亦當贈太師扵是降㫖施行然上實雅敬文
忠居常稱子瞻或東坡舎人草制有曰人傳元祐之學
家有眉山之書盖詞頭無所慿故但為好語爾
　　　保任京官連坐
保任京官犯贓連坐舊制也然近嵗未有舉行者淳熈
初錢師魏参知政事㑹其所舉者以賄敗上疏自劾詔
特䥴三官吏部因以他舉官名聞皆坐降秩紹熈初趙
温叔所舉以贓抵罪用故事當削三秩而温叔時為使
相若降三秩則應落衮鉞為銀青光祿大夫朝廷難之
扵是自衛國公降封益川郡公削其食户二千而已其
後周洪道連坐亦自益國公降封滎陽郡公盖用温叔
例(益大國視郡公為三/資衛國故并削封户)
　　　張敬夫遺表
張敬夫帥荆川庚子春疾甚數乞免不許將死自作遺
表來上邸吏以庶寮不得上遺表却之上迄不見也其
表曰再世䝉㤙一心報國大命至此厥路無由猶有微
情不能自已伏望陛下親君子逺小人信任絶一己之
偏好惡公天下之見永清四海克鞏丕圖臣死之日猶
生之年敬夫之不亂如此所謂古之遺忠矣敬夫卒之
四日上聞知其疾病乃拜右文殿修撰奉祠敬夫始以
父任為右承務郎平生未嘗乞磨勘上知之其在廣西
特進二秩為承事郎故職雖髙終不得任子云
　　　王瞻叔與王時亨爭禮
自席大光後成都守臣率㢘四川大帥惟本路監司以
管轄之故得就㕔所下馬他路則不然為守者率侍從
近臣故監司見者必止喝更乘小輿自側門入紹興末
王時亨為守王瞻叔為轉運副使將穿㦸吏以故事白
止之瞻叔不平他日檄府以某日按見金榖簿書遂傳
呼入㦸据設㕔而坐謂典謁吏曰今日轉運副使來㸃
檢成都府公事非見制置使也時亨不能語
　　　郡守越境省親
故事守臣無得越境者王正仲守揚其親居潤才隔一
水正仲因乞告省親許之乾道中史丞相守紹興援例
省其母于四明明越屬郡也淳熈末耿直之侍郎為四
眀守其父年九十矣直之以親病乞視未聽直之用故
事謁告歸江隂省親上特許之時有為湖廣總領者其
母老請用季春至湖州迎侍上亦許焉孝宗錫類之施
每如此
　　　奉祀汾隂寳
淳熈十四年春有士人聶愿者獲一古印以皇帝駕奉
祀汾隂之寳九字為文重十三兩士愿以為真宗西祀
所作時呉少保琚為淮東總領以五百千償士愿取其
寳獻于朝詔蔵天章閣士愿以其寳生金所鑄償價未
足詣御史府訴之蔣世修繼周為中執法命有司覆實
且言祖宗遺寳復歸中禁縱使是銅亦當薄償務重大
體豈校細微事下工部將作監覆實驗之果銅也乃詔
士愿免罪(三月/己未)按汾隂記封金匱用受命寳封石匱用
天下同文寳不見于記載故朝論疑之卒不加賞云
　　　陳子長築紹熈堰
兩淮土沃而多曠土人且耕且種不待耘耔而收其十
倍浙民每于秋熟小舟載其家至淮上為淮民穫田主
僅收十五他皆為浙人得之以舟載所得而歸有張拐
腿者淮東土豪也其家嵗收穀七十萬斛金亮入冦執
得之問以江南虛實張不肯言亮臠其兩股無餘終不
以告乃舎之後亮退師張亦不死淮民因謂之拐腿云
紹熈末陳子長損之提舉淮東常平以淮田多沮洳因
築堤數百里堰之得良田數百萬頃事聞錫名紹熈堰
子長除直秘閣淮東轉運判官朝廷念淮民至切損其
稅
　
　
　
　
　
　
　
　
　
　
　建炎雜記甲集卷八
欽定四庫全書
　建炎雜記甲集卷九
　　　　　　　　　　　　宋　李心傳　撰
　　故事
　　　潛藩州建軍府名
舊制天子即位嘗以所領州鎮自防禦州而下皆陞軍
名若節鎮州則建為府如英宗自齊州防禦使登極升
齊州為興德軍神宗自忠武軍節度使建儲升許州為
𨽻昌府之類孝宗受禪以始封洪鼎宣建州舊有軍額
則建為隆興常德寧國建寧府而劔州止升為晉安軍
(紹興中始再/升為隆慶府)盖用此制光宗自榮州刺史進封恭王今
上自英國公出就傅後封嘉王四州皆為大郡然三州
躐升為重慶英徳嘉定府而榮州至今不錫軍名盖中
書之誤
　　　百官轉對
故事百官五日一轉對紹興六年十一月詔百官應轉
對而疾病者許封進文字更不引對其後秦相當國久
惡聞人言扵是百官當對者多託疾不至十七年八月
詔自今當對而在告者竢疾愈日上殿命吏部約束之
然所對者不過大理寺官十餘人姑應故事而已自孝
宗臨政垂意人才乾道淳熈間朝士抱才氣者皆以得
見上為喜而碌碌者頗以轉對為憂然士大夫不為大
臣所喜者徃徃竢其對班將至預徙他官至有立朝踰
年而不得見上者盖輪其官而不輪其人此立法之弊
　　　大臣賜書閣名
宣政間大臣賜書閣多得以御筆閣名若蔡京曰君臣
慶㑹王黼曰得賢治定是也紹興初髙宗以平江朱勔
南園賜韓忠武題其賜書閣曰懋功後秦申王閣曰一
徳格天賜和王閣曰風雲慶㑹賜㑹稽王閣曰明良慶
㑹云(皇甫坦賜書閣/名紹興煥文)
　　　宰臣生拜太師
國朝自建隆至紹淳間宰臣生拜太師者五人爾趙韓
王(普/)文潞公(彦博/)蔡魯公(京/)秦申公(檜/)史㑹稽王(浩/)惟
蔡秦二人以相臣特拜其他皆還政加㤙
　　　親王生拜太師
本朝親王生拜太師者五人真宗朝楚王元佐仁宗朝
燕王元儼哲宗朝呉王顥欽宗朝燕王俁越王偲皆以
父兄行乃得之紹熈中嗣秀王伯圭以宗室特拜太師
盖王扵光宗為親伯父故用優禮也
　　　建隆至嘉泰宰相數
國朝宰相自建隆至嘉泰凡一百有二人前軰既自建
隆元年至元祐五年一百三十年凡五十人自元祐五
年至紹興六年四十六年凡二十八人以為兩倍于前
矣自紹興七年至嘉泰二年六十六年其間宰相或席
不暇煖而才二十有四人盖秦㑹之獨相十八年故也
　　　中興宰相久任者
中興宰相二十九人自秦申王外在位踰三年者八人而
已王魯公淳熈八年相十五年罷凡七年留衛公淳熈
十五年相紹興五年罷京魏公慶元二年相六年罷皆
五年陳魯公紹興二十九年相隆興元年罷凡四年虞
雍公乾道五年相八年罷趙衛公淳熈五年相八年罷
周益公淳熈五年相八年罷周益公淳熈十四年相紹
興元年罷皆三年謝魯公慶元六年相至今亦近三年
　　　宰相位公孤封國
髙宗宰相十五人惟秦㑹之為太師吕元真為少保其
他未有至公相者而封國亦在二人(秦益公檜/張和公俊)孝宗宰
相十五人生至公少者五人而已史文惠太傅張忠獻
陳正獻皆少師陳文㳟虞忠肅皆少保然徹國者已十
人(陳文公王文定皆封魯史文恵張忠獻陳正獻皆封/魏湯特進封慶虞忠肅封雍梁文靖封鄭趙開府封)
(衛周少/傅封許)紹熈後宰相凡七人京仲逺以少傅封冀國公
周洪道畱仲至謝子肅以少保封益衛魯三國公葛楚
輔余處㳟官皆至特進宰相官爵之穹未有如近嵗者
也
　　　中興宰相封國數
中興宰相封國者吕忠穆(成/)秦申王(萃衛慶/冀魏益)張忠獻(和/魏)
湯特進(榮/慶)陳文㳟(信福/魯)史郡王(永衛/魯魏)陳正獻(申福/魏)虞忠
肅(濟成/華雍)梁文靖(儀/靜)趙開府(沂/衛)王特進(信福冀/韓魯)周少傅(濟/許)
(益/)留少保(申衛/魯)京文忠(祈鄭/冀魏)謝少保(申岐/魯)
　　　一國封两公
故事一國未有封两公者宣和末鄭達明封燕國公及
薨蔡攸乃封燕國淳熈中史太保封魏陳少傅封福及
慶典陳少傅進封魏國公時史公尚亡恙也近嵗趙沂公
既封衛後數嵗畱申公以左揆復封衛國公一國两公
盖失于討論爾
　　　宰相追封王爵
中興宰相追封王爵者二人秦申王以久任史㑹稽王
以舊恩皆異數也
　　　中興諸將封王數
中興諸將生享王封者四人張忠烈(俊/)韓忠武(世忠/)楊
武㳟(存中/)呉武順(璘/)追封真王者五人張忠烈(循魯/)楊
武㳟(和/)呉武順(信/)韓忠武(蘄/)呉武安(倍/)追封郡王者一
人劉武僖(光世安/城郡王)
　　　中興外戚封王數
中興外戚封王者自信安孟王忠厚始其後平樂韋王
淵太寧呉王益永寧郭王師禹皆以元舅之貴乃得之
慶元中韓太傅侂胄以中宫從曽祖封平原郡葢殊命
也
　　　髙宗朝叅政最多
太祖乾德二年始置叅知政事自是凡十三年止四人
而已仁宗在位四十二年参知政事凡三十七人徽宗
在位二十六年凡三十四人高宗在位三十六年凡四
十八人孝宗在位二十八年凡三十四人以累朝較之
而高宗朝除人㝡多盖秦丞相專權不欲其久在位故
耳
　　　小两制除執政
故事小两制未有除執政者乾道二年蔣子和始自中
書舎人除僉書樞宻院事
　　　中興左揆數
中興左相十六人髙宗朝七孝宗朝六光宗及慶元嘉
泰三朝外若范覺民洪景伯蔣子禮葉夢錫趙温叔皆
獨相而止居右朱藏一張德逺史直翁梁叔子皆再入
而亦止為右揆焉
　　　本朝執政父在恩數
本朝執政父在者若王文康(溥/)章雷州(惇/)張文孝(觀/)呉
正肅(奎/)安觀文(燾/)何開府(㮚/)朝廷皆因其入踐二府而峻
加恩命然但除四品寄祿官致仕尔徽宗用李太宰(邦/)
(彦/)秉政眷遇甚渥其父浦始特除右文殿修撰遷寳文
閣待制奉朝請及死又贈雜學士諡宣簡云浦懐州人
以鍜銀為生其除拜皆非故事然當時無正之者政和
初林彦正(攄/)自翰林擢為執政其父邵以寳文閣待制
遷直學士盖異之也近嵗程参政(松/)為諫長其父九萬
以子在臺省日久自直敷文閣除秘閣修撰嘉泰中以
程入两地两除華文閣待制提舉醴泉觀奉朝請視政
和恩數為優云
　　　國朝父子祖孫兄弟宰執數
國朝父子宰相二家吕許公(申公/)韓魏公(儀公/)祖孫宰
相一家曽魯公(欽道/)兄弟宰相一家韓康公(莊敏/)父子
執政十三家曹武惠(子武/穆)韓忠獻(子獻肅持/國莊敏)石元懿(子/)
(文定/)陳晉公(子㳟/公)王仲明(子忠/簡)王惠獻(子安/簡)吕文靖(子/)
(恵穆/正獻)范文正(子忠宣/㳟獻)曽宣靖(子令/綽)蔡新州(子彦/清)蔡儋州
(子居/安)秦申王(子伯/陽)王毓節(子能/甫)祖孫執政八家張師黯
(孫簡/冀)王文獻(孫康/靖)梁康肅(孫才/甫)富文忠(孫季/申)張章簡(孫/)
(元量/)張榮僖(曽孫/忠文)錢文僖(元孫/䖏和)蔣頴叔(曽孫/子禮)兄弟執政
十一家吕鎮南(弟正/恵)陳文忠(弟文/恵)任康懿(弟安/恵)吕正肅
(弟正/獻)呉恵穆(弟正/獻)韓獻肅(弟持國/莊敏)王文公(弟和/甫)蔡儋州
(弟元/度)鄧子能(弟文/簡)洪文惠(弟文/安)宇文仲理(弟肅/政)叔姪執
政四家胡文㳟(從子/修簡)林文節(從子/彦振)史簽樞(從子/文惠)章文獻
(從孫質/夫子厚)三世宰相一家吕文穆(從子文靖/從孫正獻)三世執政二
家韓魏公(子儀公曽/孫似夫)曽魯公(子令綽/孫欽道)四世執政一家吕
許公(從父文穆子惠穆/正獻曽孫舜徒)
　　　渡江後父子兄弟建節數(三世四世五世建節/)
渡江後父子建節十一家劉光世(子景/慶)錢忱(子景/臻)邢煥
(子孝/揚)韋淵(子謙/)呉玠(子栱/)郭浩(孫果/)楊存中(子倓/)劉錡
(父武/仲)呉益(子琚/珽)呉葢(子懐/)呉挺(子儀/)兄弟建節七家呉
玠(璘/)錢忱(愐/)韋謙(讜/)呉益(盖/)呉挺(拱/)呉琚(懐挺/)李友文
(孝純/)三世節度使一家呉璘(子挺/孫曦)四世節度使二家錢
忱(髙祖俶曽祖/惟演父景臻)鄭藻(大父紳父成/之從子興裔)五世節度使一家韓
侂胄(曽祖從子邈從孫同/忠獻卿從曽孫竣)
　　　本朝未三十知制誥未四十拜相者
本朝未三十知制誥者蘓文簡(二十/六)呉元忠(二十/七)晏元
獻宗宣獻王懿恪張安國(皆二/十八)王文正夏文荘(皆三/十)未四
十執政㓂莱公(三/十)張魏公(三十/三)晏元獻(三十/五)蘓文簡錢
宣靖韓魏公(皆三/十六)趙韓王王沂公(皆三/十九)富韓公(四/十)未四
十拜相者范覺民(三十/一)呉元中何文縝(皆三/十八)張魏公(三/十)
(九/)
　　　中興學士秉政者
中興學士自建炎丁未至嘉泰壬戌凡七十人承㫖直
院權直並係大拜者十一人朱忠靖(勝非/)沈特進(該/)湯
慶公(思退/)虞雍公(允文/)史魏公(浩/)洪文惠(适/)蔣觀文(芾/)
梁鄭公(克家/)周益公(必大/)王魯公(淮/)葛開府(邲/)執政者
又二十九人可謂盛矣
　　　渡江後學士再入三入者
渡江後學士三入者二人胡端明(交修/)王端明(曮/)再入
者十六人張文靖(宇/)綦寳學(宗山/禮)沈忠獻(與求/)陳資政
(與乂/)孫資政(近/)劉閣學(才邵/)李侍郎(椿年/)洪文安(遵/)錢
給事(周材/)洪文敏(邁/)劉忠肅(珙/)鄭資政(聞/)周益公(必大/)
王魯公(淮/)倪侍郎(思/)
　　　國朝學士久任再入三入者
學士久次者晁文淵(逈/)十六年王文恭(珪/)十三年王文
忠(克臣/)十二年宋文安(白/)章文獻(得䝉/)趙清獻(抃/)楊中
翰(偉/)皆十一年陶尚書(谷/)丁文簡(度/)皆十年扈尚書(䝉/)
蘓叅政(易簡/)賈參政(黄中/)李昌武(宗鍔/)孫文懿(忭/)胡文
恭(宿/)皆九年徐常侍(鉉/)楊文恭(億/)皆八年歐陽常侍(逈/)
宋宣猷(綬/)歐陽公(修/)皆七年梁給事(周翰/)李相州(維/)晏
元獻(殊/)馮宣靖(元/)皆六年熈寧後學士率一二年即遷
久次者三四年而已髙宗朝湯慶公孝宗朝周益公始
皆六年學士再入三入者宋文安两入凡二十年李相
州孫文懿皆十二年楊文公范仲文皆九年曽宣靖馮
文簡皆七年葉道卿張文定皆六年宋景文楊宣懿皆
三入而止五年渡江後周益公再入凡九年胡端明二
入跨六年久次者止此二公而已
　　　父子兄弟入院數
錢文僖公記父子入院一家李文武(昌武/)兄弟入院三
家二蕭(可象/望之)二李(文靖/相之)二錢(希白/師聖)以為極盛矣其後父
子入院者又四家錢希白(子飛/)梁仲素(莊肅/)蘓儀甫(子/)
(容/)洪忠宣(景白景/嚴景盧)兄弟入院者又九家二陳(文惠/康肅)二呉
(正肅/正憲)二韓(康公/持國)二蘓(文忠/文定)二曾(文肅/文昭)二蔡(元長/元度)二宇文
(仲理/仲通)三洪(文恵文/安景盧)然馮氏父子兄弟入翰苑者四人古
今所未有也
　　　西閤久次
祖宗時西閤久次者王晉公再入凡十六年朱公巽十
二年盧崖相十一年扈日用李孟雍皆十年張尚賢石
文定皆九年錢文僖宋宣獻李儀父皆八年李相州王
沂公劉子儀張文孝皆七年盛文肅錢希白丁文簡晁
文莊皆六年
　　　非進士除内外制臺諫經筵史館事始
國朝非進士出身除學士自林彦振始(韓持國已省試/合格但避嫌不)
(赴廷/試)除舎人自顔夷仲始除講官自呉傳正始除諫官
自徐師川始除臺官自曽統始除史官自邵博始(任甲/先已)
(先賜出身除修/注後乃入史院)
　　　中興講讀官節料
中興講讀官三大節料大觀文(錢一百五十/千酒十瓶)大資政以
上(錢百千/酒十瓶)從官(錢五十千/酒六瓶)餘官(錢三十千/酒三瓶)紹興十五年
冬所著令也
　　　制科宰執數
國朝制䇿登科四十人至宰相者一人而已富文忠(弼/)
執政者九人夏文莊(竦/)呉正肅(育/)張文定(方平/)田宣簡
(况/)呉文肅(奎/)邵安簡(元/)蘓文定(轍/)李黄門(清臣/)范榮公
(百祿/)
　　　詞科宰執數
自紹聖乙亥至紹熈癸丑以宏詞中選者凡七十二人
其後至宰執者十一人孫忠定(傅/)滕樞宻(康/)盧左丞(益/)
張文靖(守/)范參政(同/)秦忠獻(檜/)周樞宻(麟之/)洪文恵(适/)
洪文安(遵/)湯慶公(思退/)周益公(必大/)入翰苑者呉龍學
(升/)盧左丞(益/)孫尚書(覿/)張文靖(守/)滕樞宻(康/)胡尚書(友/)
(修/)范參政(同/)劉侍郎(才邵/)王端明(曮/)湯丞相(思退/)周樞
宻(麟之/)洪丞相(适/)洪樞宻(遵/)洪内翰(邁/)莫直院(濟/)周丞
相(必大/)趙舎人(彦中/)李尚書(巘/)陳侍郎(峴/)陳内翰(宗召/)
　　　状元大拜數
建隆以來状元已沒者六十九人而大拜者七人而已
吕文穆(䝉正/)王文正(曽/)李文定(迪/)宋元憲(庠/)何開府(㮚/)
梁文靖(克家/)趙銀青(汝愚/)是也執政凡十一人楊樞宻
(□/)王景莊(嗣宗/)蘓參政(易簡/)陳文忠(堯叟/)張文孝(觀/)蔡
文忠(齊/)王文忠(堯臣/)馮文簡(京/)許黄門(將/)陳樞宻(誠之/)
鄭樞宻(僑/)是也節度使二人陳康肅(堯咨/)王懿恪(拱辰/)
是也
　　　父子兄弟祖孫狀元父子兄弟賢良
國朝父子狀元三家張去華(子師/徳)安徳裕(子守/亮)梁灝(子/)
(固/)祖孫狀元一家沈遘(孫晦/)兄弟狀元二家二陳(文忠/康肅)
二孫(漢公/鄰㡬)父子賢良一家錢希白(子明逸/彦逺)兄弟賢良二
家二錢(子商/子飛)二蘓(文忠/文定)
　　　狀元舉制科
唐貞元中魏𢎞簡以狀元舉賢良自是無繼之者至國
朝而狀元舉制䇿者復二人孫舎人(何/)孫學士(暨/)二公
咸平初連榜冠多士咸平四年同以賢良方正登科近
古所未有也
　　　狀元年三十以下數
狀元年三十以下者王宣徽(拱辰/)汪端明(應辰/)年十八
沈内翰(遘/)年二十莫内翰(儔/)二十二梁内翰(顥/)張舎人
(孝祥/)王尚書(优/)皆二十三楊樞宻(礪/)蘓參政(易簡/)木尚
書(待問/)皆二十四王丞相(曽/)王參政(堯臣/)張監丞(唐卿/)
賈内翰(黯/)彭尚書(汝礪/)衛舎人(經/)皆二十五何僕射(㮚/)
趙丞相(汝愚/)皆二十七蔡樞宻(宻齊/)宋丞相(庠/)馮樞使
(京/)楊監丞(寘/)姚秘書(穎/)王叔興(昂/)皆二十九陳樞相(堯/)
(叟/)張參政(觀/)詹舎人(駁/)許僉判(奕/)皆年三十
　　　狀元十年執政五年持槖人數
狀元及第不出十年而執政者吕許公(䝉正/)丁丑榜癸
未年參知政事凡七年董資政(徳元/)丁邜榜甲戌年參
知政事凡八年梁鄭公(克家/)庚辰榜己丑年簽書樞宻
院事凡十年狀元及第不出五年為侍從者何給事(㮚/)自
及第至給事中凡二年蘓參知(易簡/)霍侍郎(端友/)自及
第至知制誥凡四年陳英公(堯咨/)自及第至知制誥凡
五年此外吕許公何文縝自登第至大拜十二年梁鄭
公自登第至大拜十三年而王文正馮文簡趙莊叔自
登第至知制誥亦止六年趙温叔自登第至為中書舎
人亦止八年
　　　狀元三年執政二年持槖者
秦伯陽紹興十二年以右通直郎登第一年而為禮部
侍郎三年而知樞宻院事其子塤紹興二十四年登第
明年為禮郎古今所未有也
　　　狀元特任子
仁宗時狀元孫暨楊寘死于京官皆得官一子紹興元
年六月利州通判何洙言其弟渙死于承事郎太學博
士請予一子官許之其後黄司業定終于承議郎直顯
謨閣(淳熈/中)余校書復終于奉議郎(慶元/中)皆特官其子一
人用此故事
　　　近臣舉御史
祖宗故事御史有闕例命兩制(學士舎人/為兩制)給舎中承知
雜(知雜京/侍御史)同舉一二人自官制行朝廷直除而已淳熈
初孝宗始復故事命近臣參舉然從官皆畏避鮮敢以
聞故此制又廢至紹熈末纔一舉行耳
　　　南班宗室及堂後官臺參事始
中興後南班宗室赴臺參自士移等始(紹興四年/二月朔)堂後
官赴臺參自魏彦弼等始(紹興三年/九月丙)皆本臺所請也
　　　舎人引嫌不草制
紹興初王剛中居正獨員為中書舎人時適當三制一
其弟居修改京官二甥壻劉立道除起居舎人三本身
磨勘剛中引嫌自言乃命左司郎官周綱權舎人命詞
行下其後李舎人誼兼直學士院屬李丞相伯紀辭免
潭帥有詔不允而李嘗劾伯紀伯紀免章畧曰當時言
路公肆詆誣李亦以為言乃命劉舎人一正草制焉都
司行制詞閤下草批荅二事皆東都所未有也先是胡
尚書交修直學士院其姪丞公請祠不許胡當為荅詔
引嫌于朝乃命胡明仲舎人為之遂為故事
　　　舎人草内制
近嵗翰苑止䨇員淳熈五年學士周洪道為御試詳定
官直院范致能除參知政事本院闕官得㫖遇有撰直
文字依例權送中書舎人十四年學士洪景盧知貢舉
直院李獻之出使主待制詔孔目官李植請于朝遂用
五年例云
　　　檢正讀錄黄
紹興二年十二月韓世忠賞功文字給事中賈安宅除
部侍郎門下後省闕官乃詔檢正李與權書讀此事亦
前所未有
　　　宻白
舊制樞宻院事並過下省乾道元年十二月癸夘言者
請自今樞宻院已被㫖文書並關中書門下依三省式
書黄書讀以示欽重出命之意從之然宻院機速事則
不由中書直關門下省謂之宻白慶元三年樞宻院以
宻白遷補潜邸醫官二人給事中許深父以非舊典争
之遂寢其命
　　　給舎不許列御奏事
自元豐分三省中書舎人于制敕有誤許其論奏而給
事中乃所以駁正中書違失紹興以來間有駁正或給
事中中書舎人列御同奏乾道五年二月辛亥中書舎
人汪養源言神宗官制以中書為出令之地而門下審
駁覆正然後付之尚書三省皆置官属以便相彌縫可
否分守甚嚴無碍侵越今給舎列銜同奏則是中書門
下混而為一非神宗所以明職分防闕失之意上以為
然詔復從舊例
　　　禮官學士争詔紙
乾道中李仁父為禮部郎中洪景盧直學士院時占城
入貢詔學院荅敕景盧引故事乞用金花白藤帋寫詔
而仁父上言當從紹興舊例用白藤帋作敕書景盧以
為侵官論奏其事上曰禮官議禮豈可謂侵官近例可
憑止從紹興可也景盧不懌其后仁父修四朝列傳垂
就而卒上命景盧續成之景盧筆削舊史乃無完篇蓋
素不相樂也扵是上促進書甚急而新書未畢王稱季
平以東都事畧來獻遂取用焉或者但見新書疎畧舛
誤甚多而不知倉卒之間乃不暇考擇也書成進御景
盧援季平于朝得直秘閣云
　　　官告式
自建炎後侍從及宗室南班官遷除始給告大卿監防
御使以下止用黄勅其後以絹代綾羅纈羅代錦(監察/御史)
(以上/用錦)紹興四年始命職事官監司以上並給告十四年
始用錦其後又詔内命婦及外命婦郡夫人以上乃得
用網袋銷金其餘則否淳熈十三年李叔永昌圖為工
部侍官南郊恩贈其父用賓官私命文思院工閻諒以
銷金綾紙為告陳子榮侍御劾于朝坐落職奉祠
　　　前後官許服紅帶
故事從官不帶待制已上職名而罷者止服黒帶佩魚
淳熈中王仲行自吏部尚書除端明殿學士知紹興府
未行以言章奪王仲行朝辭上殿服金帶垂魚而入閤
門吏止之仲行即解所佩魚閤門猶以為不可乃從小
吏假黒帶以見仲行殊不平十年十月始有㫖權侍郎
以上罷任不帶職許服金鞓排方黒犀帶仍佩魚自是
始為定例
　　　紫衫
自軍興士大夫始衣紫窄衫上下如一紹興九年八月
甲子詔公卿長吏毋得以戎服臨民復用官帶然迄不
行秦㑹之死魏道弼秉政復舉行之論者以為擾士人
貧者尤患苦之未㡬道弼為臺諫所攻遂罷政章中數
事此其一也于是紫衫既廢士大夫皆服凉衫乾道中
李獻之為學士為上言㑹聚之際顔色可憎今陛下上
奉兩宫宜服紫衫為便上從之蓋渡江以来人情日趨
簡便不可復故矣
　　　國䘏服凉衫
孝宗之喪趙子直當國始令羣臣服白凉衫皂帶以治
事逮終喪乃止論者以為是及光宗之喪禮部侍郎陳
宗召復請百官以日易月禫除畢服紫衫皂帶以治事
從之
　　　渡江後賜墓碑額
渡江後大臣未有賜墓碑額者紹興初上始書韓文定
神道曰世濟厚徳之碑其後得此賜者亦不多秦丞相
父(清徳/啟慶)秦丞相(决䇿元功/精忠全徳)陳文恭(旌忠/顯徳)楊和王(安民定/功佐運)
(興/徳)劉忠顯(旌忠/褒節)呉信王(安民保蜀/定國同徳)韓蘄王(中興佐命/定國元勲)史
太師(純誠厚/徳元老)周益公(忠文/耆徳)
　　　大臣諡之極美者
大臣諡之極美者有二本勲勞則忠獻為大論徳業則
文正為美有國二百年諡忠獻者才三人趙韓王韓魏
王張魏公是也諡文正者亦才三人王沂公范汝南司
馬温公是也其品可知矣李司空王太尉皆諡文貞宣
政間蔡卞鄭居中亦諡文正終不足錄渡江後秦惠諡
忠獻寔博士曹冠為之
　　　定諡不許更易
慶元來京丞相薨賜諡文穆既而其子沆請避家諱改
文忠于是言者以為楊億巨儒既諡曰文議者欲加一
忠字竟不之與夫加一字猶不可况諡以二字又欲極
美乎望勅攸司自今議諡務當其寔其或不然當准古
法以選舉不寔論若定諡已下其子孫請再更易者以
違制論從之
　　　渡江後改諡
渡江後公卿諡號王仲言揮麈錄有之但殊脫畧今不
能盡記記其更易者韓師朴丞相初請諡王剛中為博
士曰文禮(諡法奉議/順曰禮)取其為禮官時不主王荆公坐講
之議也而韓氏子謂自來未有以禮為諡者以白時相
范覺民覺民語剛中剛中不為改于是用吏部覆議改
為文定(左選侍郎/李長民)京東帥曽季序之死博士錢葉諡曰
剛愍執政嫌之乃改威韓都尉嘉彦之請諡也博士華
權定為夷節而方庭實在考功以端節易之司馬侍郎
朴之賜諡也博士林彦宗定以忠肅而張敬夫在吏部以
忠㓗易之四者皆于諡未定之前更易者也代州王忠
植之死事也太常諡為義節而秦丞相以無忠字疑之
再令别議太常謂若以忠為諡則子孫誦之非易名之
義遂已孝宗初立命有司為岳飛作諡太常議危身奉
上曰忠使民悲傷曰愍孝宗以為用愍則于上皇為失
政却之乃改為武穆此二者皆于諡以定未下之前有
所退却者也劉萃老丞相初諡正肅當矣而正字犯丞
相父名為忠肅趙崇公叔寓初諡敦簡美矣而敦字與
光宗御名同音其曽孫徳老請于朝改諡清簡此二者
皆出于諡號已下之後然迫于名諱不容不避者也葢
自紹興至淳熈六十餘年之間改諡纔六七皆有所為
非京丞相之比矣張參政初諡文定汪聖錫為吏部尚
書駁之乃改章簡後其孫貴竟復諡文定焉
　
　
　
　
　
　
　
　
　
　
　
　
　
　
　
　建炎雜記甲集卷九
欽定四庫全書
　建炎雜記甲集卷十
　　　　　　　　　　　　宋　李心傳　撰
　　官制一
　　　丞相(總論建隆至乾道相名更易/)
丞相秦官也自漢末改為大司徒歴代不能正國初循
唐制以三公至曹侍郎同平章事為宰相首相帶昭文
館大學士亞相帶監修國史末相帶集賢殿大學士神
宗新官制于三省置侍中中書二令虛而不除以尚書
左右僕射兼門下中書侍郎為兩相然中書揆而議之
門下審而復之尚書承而行之則是首相不復與朝廷
議論矣慶元初司馬公相乃請令三省合班奏事分省
治事自紹聖以後皆因之時議者謂門下相凡事既同
進呈則不應自駁已行之命是省審之職可廢也政和
時蔡京以太師總領三省號公相乃廢尚書令改侍中
中書令為左輔右弼亦虛而不除改左右僕射為太宰
少宰仍兼兩省侍郎靖康中何文縝將拜相夜夢神持
弓矢射中其僕乃先乞復太少宰為僕射呉正仲當制
請更為丞相不從建炎三年吕元直初相議者請三省
為一于是元直解中書侍郎改同中書門下平章事乾
道八年孝宗稽古改左右僕射為左右丞相去侍中兩
令之名遂為定制云
　　　御營使(御營宿衛使/)
御營使者建炎元年六月始命宰相李伯紀為之本以
行幸總齊軍中之政其後遂專兵柄樞宻院㡬無所預
吕元直在位專恣尤甚臺官趙元鎮等以為言元直遂
免時議者以為宰相之職無所不統本朝沿五代之制
政事分為兩府兵權付于樞宻本年又置御營使是政
出于三也請罷御營司以兵權付之樞宻院而以宰相
兼知庶㡬可以收兵柄一賞罰節財用四年六月甲戌
遂以宰相范覺民兼知樞宻院事罷御營使及官屬以
其事歸宻院為機速房焉(御營使一員或二人以宰相/兼副使一員以執政官兼參)
(賛軍事以從官兼提舉一行事務以大將兼/其將佐有都統制一員及五軍統制已下官)紹興三十
一年金海陵入冦上將臨江視師其冬以和義郡王楊
存中為御營宿衛使㓂平復免明年孝宗即位又以御營
使命之然但自名一司掌殿前忠勇等軍非復建炎之
比矣
　　　都督軍馬(同都督/)
都督古官也晉宋間有之唐以後不置紹興初吕元直
復相謀進取秦檜亦欲奪其權乃共議令元直以左僕
射都督江淮荆浙諸軍事置司鎮江元直覺之遽歸而
命孟富文以參知政事權同都督已而落權字四年趙
元鎮自知樞宻院事為川陜宣撫䖏置使元鎮以與呉
玠共事為嫌乃改都督川陜荆襄諸軍事五年春元鎮
與張徳逺並相遂帶兼都督諸軍馬入衛七年秋徳逺
將罷先廢都督府隆興初徳逺再入乃命以樞宻使都
督江淮軍馬焉二年徳逺去位都督府復廢其秋赫舎
哩志寧入冦詔湯進之以左僕射為之進之逗遛不行
乃命王瞻叔以參知政事為同都督瞻叔亦乞免于是
遂命和義王楊存中代為都督府非宰相而為都督自
存中始
　　　都督行府
張魏公之初為都督也以行府為名凡事干朝廷則關
三省樞宻院孟富文時在政府大不平曰三省宻院乃
奉行行府文書耶因稱疾求去隆興初魏公再為都督
時宰相陳魯公湯慶公皆主和議故朝廷所行多與都
督府異魏公乃言臣節制江淮軍馬其進退調發當從
督府取㫖施行近日主兵官及師守監司輙以軍期事
務徑申朝廷已而劄下依本府指揮仍取責當行人軍
令狀外謹具奏知上曰豈有不申朝廷之理十月辛巳
乃詔江淮軍馬調發應援都督府取㫖施行其餘事務並
令申奏如舊
　　　督視軍馬
督視軍馬者紹興三十一年冬十一月葉審言始以知
樞宻院事為之朝議以審言非相臣故其名下都督一
等葢不考趙豐公故事失之也隆興初張魏公既為江
淮都督乃命汪明逺澈以參知政事督視湖北京西軍
馬焉其方城失守汪謫台州遂拜令魏公督之
　　　制國用使(同知國用事/)
制國用使舊未有隆興初言者請法有唐之制命宰相兼
領三司使職事財榖出納之大綱宰相領之于上而户
部治其詳上是之命秘省討論來上乾道二年冬遂命
宰相兼制國用使參知政事同知國用事五年二月戊申
罷國用司八年正丞相官名夏四月詔丞相事無不統
所有兼制國用事與參知政更不入銜云
　　　參知政事
參知政事自太祖朝始置元豐官制改為門下中書侍
郎尚書左右丞建炎三年合三省之政于是李漢老自
尚書右丞改除參知政事復舊制也故事丞相謁告則
參預政事之臣例不得進擬差除惟丞相夢錫罷上未
得人則參知政事行相事多不踰年少者才旬月獨淳
熈初葉夢錫罷相龔寔之行丞相事近三年言者以為
懐私擅政遂有英州之禍焉
　　　樞宻使
樞宻使自唐以來率二員並用魏仁浦呉延祚並為之
國初仁浦拜集賢相自是止除一使至太平興國初曹
武惠(彬/)楚景襄(昭輔/)始復並用後未有繼之者及真宗
時以王文穆陳文忠並為樞宻使由是遂為故事迄仁
宗不改英宗地平四年文忠烈吕惠穆並用神宗熈寧
五年文忠烈陳秀公並使樞庭用此故事髙宗紹興十年
張循王(俊/)韓蘄王(世忠/)既罷兵乃並除樞宻使十二年
張循王猶在位時以孟信安王(忠厚/)為山陵使乃亦暫
拜樞宻使焉渡江後元樞並除葢有所爲也
　　　知樞宻院事
知樞宻院事太宗淳化二年始置以張遜爲之然使與
知院未嘗並除熈寧元年文潞公吕宣徽為使陳秀公
自㑹稽召為知院非故事也元豐官制行廢樞宻使故
政和末鄧萃公官至少保猶止為知院焉其後鄭居中
蔡攸童貫之徒既位三公乃更領樞宻院事紹興七年
秦申王為使沈忠敏自同知遷知院事葢張魏公既荐
秦相未欲其與已並又以故相不可除他官乃先白髙
宗降㫖以本兵之地事權宜重依祖宗故事置樞宻使
而知院同知院亦皆仍舊由是並除自後則否
　　　樞宻副使
祖宗故事樞府置使則除副使置知院則除同知院淳
化二年太宗既以張遜知宻院于是冦忠愍温恭肅皆
自副使改同知院事康定元年仁宗用晏元獻公為樞
宻院使扵是王鄧公杜正獻鄭天休皆自同知改除副
使自後皆然元豐末廢副使渡江後秦申王首復除樞
宻使王敏節副之既而張韓二大將並除樞宻使岳武
穆副之合故典矣近嵗張魏公汪明逺虞并父王公明
王季海周洪道王謙仲趙子直繼除樞宻使而其副止
稱同知葢相承之誤
　　　簽書樞宻院事
簽書樞宻院事太平興國四年置是時石元懿公以兵
部員外郎充樞宻直學士止用本官職簽自是初除皆
帶宻直及罷乃拜端明殿學士焉(太宗至真宗朝文臣/簽樞才五人其四人)
(還樞副張文定以本官罷至神宗時曽令紳以憂去免/喪乃除端明元祐後王彦霜劉仲逢皆以端明罷遂為)
(故/事)元豐官制廢簽樞其後童貫以使相為之以貫官至
三司乃更為領院事靖康初李參政(回/)首拜延康殿學
士簽書延康今爲端明自是遂為故事
　　　同簽書樞宻院事
同簽書樞宻院事自郭宣徽後不置明受末李漢老鄭
致剛嘗並拜未及謝而上反正李遷右丞鄭落同事紹興
九年王倫交割地界亦命帶焉其後不復置隆興末虞
雍公一為之
　　　陞朝官除簽樞
簽書樞宻故事有以員外郎為之而無三丞以下為之者
元祐初王彦霖以承議郎龍圖閣待制除受乃除遷朝
奉郎建炎初張全真富季申皆自奉議郎御史中丞除
簽樞亦用此制靖康二年曹忠逹(輔/)紹興十四年李資
政(文㑹/)皆以陞朝官為之(曹承議郎/李奉議郎)蓋中書失之而舎
人無正之者
　　　樞宻參用文武(張說本末/)
自建炎以來樞宻使副參用文武仁宗親政以後但除
夏守斌王貽永王徳用狄青數人英宗朝郭逵一人而
已元豐改官制武臣不為二府政和末始命童貫簽書
河西北面兩房事後遂領院事焉靖康用兵乃除种忠
憲師道建炎中復除王襄愍淵時苗傅等不平遂有明
受之變自是武臣不復典樞宻矣紹興九年秦丞相將
罷三大將兵柄乃以樞宻使副授之葢自童貫後皆因
事用人非常典也乾道七年張說為明州觀察使樞宻
都承㫖說娶夀聖皇后女弟上厚眷之時為政乃除說
簽書樞宻院事制下朝論閧然說辭不果拜遂以安慶
軍節度使還第焉踰時復以是命之說亦不辭又踰年
遂進知樞宻院事淳熈元年秋罷爲太尉尋降觀察使
居撫州三年冬許自便七年秋卒上念之詔復承宣使
陳給事(峴/)封還錄黄乃止說子薦文州刺史說敗亦貶
彬州葭明觀察使
　　　外戚典樞宻
祖宗盛時率用外戚典兵馬而無樞使者惟慶厯中王
鄧公貽永以主壻爲之然議者不以為忝元祐中韓文
定在樞筦其弟端節既選尚爲臺諫所攻旋亦罷去紹
興初樞宻都承㫖闕執政請以保靜軍承宣使謝煥爲
之煥懿節后父也㫖朕不欲戚里任朝廷官乃不許
上受禪韓平原侂胄自知閤門事除承㫖亦固辭自請
奉祠云(紹興中孟仁仲使樞宻葢/以典山陵故事已即罷)
　　　樞宻院屬
樞宻院屬官舊有都副承㫖以武臣爲之編修官二員
以文臣爲之熈寧中始以文臣爲都承㫖元祐後又詔
㤙數如權侍郎紹聖初廢髙宗在㑹稽武臣辛道宗為
都承㫖頗用事紹興初道宗既免乃詔用兩制為之(元/年)
(十二月/丙寅)然但聞用一二人而已淳熈中王抃用事久孝
宗惡焉遂復士人今上初立薛象先以户部侍郎兼都
承㫖何自然以爲非祖宗成憲斥去之建炎中又用元
豐故事置檢詳一員祿賜與都司外郎等(三年六/月庚午)時御
營司既廢宻院置幹辦官四員既而以其名不雅馴改
爲計議官在編修官之上(建炎四年十/一月乙夘)紹興十一年始
省(四月/庚寅)
　　　三省樞宻院賞考司
建炎初李伯紀為政始于三省樞宻院置賞功司吕元直
初相遂省之及范覺民以宰相兼樞宻院乃于樞宻置
機速房紹興二十九年又罷辛巳用兵復置乾道六年
始罷凡錢糧事歸三省邉防兵政歸宻院焉
　　　拾遺補闕
拾遺唐官也太宗以正言司諫易之淳熙十五年正月
兵部侍郎林栗言國家累年以來宰執百寮職無虛位
御史三院亦不乏人獨諫諍之官尚有闕員居其位者
往徃分其御史之職至于箴規闕失寂無聞焉原依唐
制置拾遺補闕左右各一員皆三年爲任仍加訓諭官
以遺補爲名不任糾彈之職孝宗從之以許深夫薛象
先充其職班着監察御史上請給之人從依監察御史
例光宗立復省
　　　直學士院(權直學士院權行宫直院/直院  翰林  直)　(學士權/)
直學士院自開寶二年盧丞相(多遜/)始權直學士院自
開寶六年張舎人(澹/)始翰林權直自乾道九年崔舎人
(敦詩/)始學士院權直自淳熙五年崔舎人(敦詩/)始國朝
故事率以從官兼直院若左右史少卿監之類則止稱
權直院焉近嵗崔大雅以樞宻院編修官趙大本以校
書郎陳内翰宗召以著作佐郎兼直葢特命也紹興末
髙宗視師建康時何内翰(溥/)屬疾不能從而直院虞并
父使兩淮乃命唐立夫以起居郎兼行宫直院車駕還
復省
　　　庶官兼侍讀
故事經筵官自兩省臺端以上兼侍講若大卿監以下
則止兼崇政殿說書元祐中司馬公休以著作佐郎兼
侍讀時朝議以文正公之賢故有此命乾道末張敬夫
以吏部員外入侍經幄用公休故事亦兼侍講焉自改
官制後庶官非二史而兼侍講者才數人范純甫司馬
公休張敬夫是(國朝經筵非進士出身者三/人呉傳正吕源明張敬夫)
　　　翰林講讀學士
翰林講讀學士真宗朝始置元豐官制去翰字及學士
名元祐復之以命蘓子瞻趙元考而已渡江後獨范元
長常一爲之
　　　史館專官(陸務觀本末/)
自真廟以來史館無專官神宗嘗欲付曾子固以五朝
史事乃命爲史館修撰使專典領其事子固所草俱不
當神宗意書不克成孝宗修五朝史而列傳久未畢遂
召李仁父洪景盧踵爲之皆奉京祠不兼他職者數年
而史始畢乃自開院至成書凡二十有八年秉筆者百
有餘人時景盧請通修九朝正史上許之景盧復言
制作之事已經先正名臣之手是非褒貶皆有据依乞
命後來史官無得輒將成書擅行刪改然書未就而景
盧去國淳熈末修髙宗實錄但以他官兼之至紹熈末
年而功未及半陳君舉直學士院建請以右文殿秘閣
二修撰并舊史館校勘三等為史官自校勘供職稍遷
秘閣修撰又遷右文殿修撰在院三五年如有勞績就
對庻㡬有專官之効無冷局之嫌然亦不克行明年但
増檢官三員而限一年畢其後又七年而髙錄始成時
當修髙宗正史孝宗光宗實錄朝論覺無專官始外召
傅景仁陸務觀爲在京宫觀免奉朝請令修史于是務
觀還政久矣乃落致仕以為同修國史兼實錄院同修
撰焉務觀山隂人時年七十有八
　　　提舉秘書省
提舉秘書省者官制以來無之政和初制以命蔡攸其
後秦伯陽繼居是任紹興末髙宗召信安孟王忠厚爲
醴泉觀察使乃命提舉秘書省以寵之月過局如宰執
例孟王薨亦省
　　　提舉太史局
提舉太史局者舊率以近臣兼之熈豐間司馬公王和
甫繼居是任後不復置紹熈五年十月復置以命薛象
先明年何自然以非舊典爲言遂罷去葢務反趙子直
之政而詳考也太史局日官舊止于五官正孝宗時始
増春夏秋冬中五官大夫
　　　六院官
六院官檢皷糧審官告奏進也例以京官知縣有政績
者為之亦有自郡守除者則繼即除郎如鹿伯可是也
故恩數略視職事官而不入雜壓紹興十一年胡如明
以料院除監察御史遂遷副端乾道後相繼入臺者有
宋敦書蕭之敏陳升卿傅淇等數人而六院彌重號爲
察官之儲矣淳熈初龔實之秉政其内弟林宓幹辦審
計司遇郊㤙而林上京秩乃白上以六院官班寺監承
之林用事得封贈父母龔後爲謝朗然所紏而南竄此
其一事也紹興二年夏六院官始復入雜壓在九寺簿
之下焉(五月庚/戌降㫖)
　　　環衛官
環衛官者唐有之領宿衛兵若今之三衙祖宗時其官
不廢然無職事但以處藩師代還及宗室除拜而已元
豐官制改外臣皆不除惟宗室則如故隆興中孝宗始
命學士洪景嚴等討論故事因復制以授武臣其法正
任除上將軍(承宣使至刺/史為正任)遙郡大將軍(皆以官領刺史/至承宣使為遙)
(郡/)正使除將軍(武翼大夫/以上是也)使臣以下左右郎將(訓武郎/以下)
皆有添給及從人而無職事若除𬋩軍則解或領閤門
皇城司之類則仍帶焉惟戚里子弟不除是時李太尉
顯忠首除左金吾衛上將軍上諭湯慶公曰此文臣館
閣耳平時在環衛中庻見得人才近嵗郭太尉果自右
驍衛郎將受知孝宗以本官職事不二三年遂至邉帥
矣迄至環衛官皆爲戎師之儲云
　　　内侍兩省
入内内侍省皆宦官之職也舊號前後省紹興三十年
九月以前省無職事廢之今入内内侍省此舊後省也
吏額三十五人分五房所掌内殿引對羣臣發金字逓
收接邉奏賜臣寮到闕茶藥新除執政御史中丞支賜
宗室節度使以下夏葛藥春旛勝新火喜雪御筵每月
奉香表徃􁏟宫忌辰酌獻㸔經設獄太廟薦新并奏告
差宫闈令太禮執事并王進衮冕祈禱降御封香車駕
行幸差官應奉人使在道及到闕燕賜宣召學士及試
一行事務聖節宰臣以下齋筵皇太子等乳香執政官
酒果辨騐迎奉到御容賜蕃夷晏大朝㑹差應等官皆
其職也其官有都知副都知押班等名渡江後又掌藏
金國誓書及八寶内東門司内侍省屬也掌機宻門户
合同慿由司掌御前及宫禁取索金帛御藥院掌應奉
禮儀衣服湯藥舊制内侍御誕節許進子十二試以墨
義即中程者候三年引見供職紹興三十三年冬張真
甫爲殿中侍御史以宦者員衆為上言之孝宗曰朕有
此意久矣祖宗時止許一人進一子朕意欲依祖宗法
真甫奏事畢㫖言此曹人多則党盛今人數已不少若
平時無事猶可設使當母后少主之時豈不能為禍漢
唐之事是已遂命内使省開具見在人數聞奏元年㑹
慶節權免進子于是定以二百人爲額焉
　　　閤門
閤門者左列之清選也舊時有知閣門事同知閤門事
多以外戚勲貴人為之其下又有閤門宣贊舍人乃
掌贊唱書命閤門祇候掌侍衛班列于乾道間孝宗
始訪昔時儒臣館閤之制度乃増置閤門舎人以待武
舉之入官者先召試而後有命又許轉對如職事官供
職滿二年者與其邉郡遂為戎帥部刺之選云近嵗熊
提刑飛譙知閤門熈載姜節使特立之進皆自此階故
武臣以舎人爲清要紹熈之初蔣介有召試之命葛楚
輔丞相言介武舉苐一人乞免試上從之(二月九日/丁夘降㫖)
　
　
　
　
　
　
　
　
　
　
　
　
　
　建炎雜記甲集卷十
欽定四庫全書
　建炎雜記甲集卷十一
　　　　　　　　　　　　宋　李心傳　撰
　　官制二
　　　宣撫使
宣撫使祖宗時不常置有軍旅大事則命執政大臣爲
之累朝但除向文簡范文正富文忠文忠烈韓獻肅五
人仁宗征儂智髙以狄青爲宣撫使武臣為宣撫使自
此始熈寧末神宗命郭逵討交趾逵前執政然但以招
討使爲名惜之也建炎三年張魏公以知樞宻院事為
宣撫䖏置使其後杜丞相周仲弼孟富文趙元鎮虞并
父王公明鄭仲一沈得之軰皆自二府出爲之虞公始
以元樞除資政殿大學士矣止恐未足為重后二日乃
復帶知樞宻院事焉若前宰相爲宣撫者則自渡江以後
亦止除李伯紀吕元直朱藏一三人紹興元年劉光世
以使相宣撫淮南武臣非執政而為宣撫使自此始二
年李大發以端明殿學士爲壽州等宣撫使文臣非執
政而為宣撫使自此始然紹興至嘉㤗武臣止劉光世
韓世忠張俊呉玠岳飛呉璘六人從官止大發王伯召
二人葢重之也紹興末詔以楊存中爲江淮宣撫使劉
恭父不書錄黄遂寢其命時又詔虞并甫以兵部尚書
為湖北京西宣撫副使會存中命格于是復改川陜宣
諭使而存中措置兩淮焉
　　　宣撫處置使
宣撫處置使舊無有張魏公始爲之其行移於六曹寺
監帥司皆用劄子而六曹於宣司用申狀紹興四年趙
忠簡使川陜六年韓忠武使京東淮東皆帶處置字入
銜然忠簡後不行而韓在山陽特隆其名而已非魏公
處置之比也故事大臣爲宣撫使者于三省樞宻院皆
用申狀若建都督府則止用關而已隆興初魏公以少
傅為江淮宣撫使頃之拜樞宻使都督江淮軍馬及符
離師潰内外紛然公上表待罪上曰罷樞宻使宰相陳
魯公曰如此則是罷政乃降特進復爲宣撫使陳正獻
公時參賛軍事言於孝宗曰降官示罰自古所有今雖
張浚自請然人情觀望徒使號令不行請復正其名上
不從周元持時爲侍御史亦言官爵者人臣一已之私
其人有罪隨即貶降則可也若都督之名則國家用人
之權柄豈亦行逓减上納其言遂復督府之名矣凡前
兩府及從官爲宣撫使於六部用申狀總領所用公牒
監帥司及所部郡縣用劄子云(魏公爲江淮宣撫使申/明行移除三省樞宻院)
(外並用劄子葢以/少傅劄六部也)
　　　宣撫副使
宣撫副使舊時有之建炎二年周仲弼宣撫兩浙以郭
太尉仲荀副之武臣爲宣撫自此始其後福建韓世忠
川陜呉玠皆有此授紹興二年張忠獻既被讒將召歸
先爲置副命王伯召盧立之爲之文臣為宣撫自此始
其後邵澤民踵爲之然但帶權字紹興中胡丞公鄭亨
仲在川陜岳鵬舉在荆襄楊存中在淮此皆不置宣撫使
而數人者第以副使爲名葢靳之也久之鵬舉落副字
其餘則否
　　　宣撫判官
宣撫判官昔熈寧初韓康公使陜李邦直以知制誥爲
判官實上幙也紹興中劉彦冲嘗受張魏公便宜之命
爲宣撫判其後張宗元吕祉亦為之十年楊和王以太
尉爲淮北宣撫副使劉信叔以節度使爲判官二帥禮
抗權均猶轉運副使判官之比非復熈寧之制矣
　　　宣撫使官屬
宣撫使官屬昔張魏公出使張通夫深以端明殿學士
程純老庶以寶文閣學士王子尚庶以龍圖閣待制並
爲謀議官劉彦冲子羽以徽猷閣待制爲參賛軍事趙
應祥開以秘閣修撰爲隨軍轉運使傅彦濟馮元通康
國以尚書幹辦公事皆非常制也紹興四年始着令參
謀事提㸃刑獄參議視轉運判官機幹在知州通判之
上至今不改
　　　招討司
招討司古官也熈寧間始命郭宣徽一人建炎四年李
成圍江州詔以張循王爲招討使于江西位在宣撫使
下制置使之上著為令紹興五年以岳鵬舉為湖北襄
陽招討使鵬舉請州縣官不法害民者許移罷從之十
年烏珠犯三京以韓張岳三帥兼河南河北招討使三
十一年海陵南牧以呉璘劉錡成閔呉拱李顯忠兼陜
西河東北京東西招討使葢遙領其地非張岳之比也
隆興元年以顯忠為淮南京畿京東河北招討使邵宏
淵副之未領職即罷
　　　招撫使(招撫處置使/)
招撫使古未有淳化末李順據成都趙景肅昌言以參
知政事爲川陜招撫使後不復置建炎初李伯紀奏以
張龍圗所為河北招撫使所益都人嘗爲監察御史喜言
兵汪廷俊等惡之未及出師而廢紹興十年金復攻河
南地制以劉雍公光世為三京招撫處置使以援劉錡
㑹烏珠敗去乃駐軍太平州踰年復罷三十一年孝宗
即位以成閔張子益李顯忠三大將爲湖北京西淮東
西招撫使子益死劉寶代之及和議成乃罷
　　　制置大使
制置大使古未有紹興三年趙忠簡始為江西制置大
使其後席大光帥潭益李伯紀帥江西呉元直帥湖南
皆領之大光在成都得㫖位宣撫副使上凡監司不法
許舉按八年李大法爲江西帥以前執政亦帶安撫制
置大使是嵗大光以憂去胡丞公自給事中代之始去
大字至今不改
　　　制置使
制置使自熈豐後多以武臣為之建炎元年郭太尉仲
荀制置東南盗賊請監帥司並聽節制許之其後王襄
閔淵劉武僖光世韓忠武世忠張忠烈俊岳武穆飛呉
武安玠關毅勇師古劉忠武錡皆爲制置使掌兵事建
炎末議者令帥臣悉帶制置使張達為江州帥以便宜
竭取屬郡之財上聞之詔除用兵聽依便宜餘悉禁止其
他刑獄財賦事歸之監司焉(三年八月辛亥十/一月辛亥詔㫖)四年遂
罷制置使之名惟統兵官如故自休兵後獨成都守臣
帶四川安撫制置使掌節制御前軍馬官員陞改於散類
省試舉人銓量郡守舉避邉州守貳其權略視宣撫司
惟財計茶馬不與又有沿海制置使以明州守領之然
其職止肅清海道節制水軍非四川之比也
　　　宣諭制置使
宣諭制置使舊無有紹興元年上以江淖冦盗多貢賦
不繼乃命孟富文以户部尚書充江東西湖南宣諭制
置使理財治盗富文未行而秉政遂以為福建宣撫使
焉
　　　宣諭使
宣諭使舊有之以宣諭徳意為職而已不與軍事渡江
後所遣尤數紹興二年冬分遣御史五人宣諭東南諸
路觀風問俗平反獄訟宣布徳意踰年乃還六年又遣
范右司真方宣諭川陜九年又遣方察院廷實宣諭三京
皆使者職也時李察院寀被㫖宣諭江西乃專督捕盗
遂罷為廣西提刑是年新復陜西詔仲輝以簽書樞宻
院事徃永興宣諭鄭亨仲以秘書少監為參謀予衛卒
千人又因制置移屯等事宣諭之權自此重矣十一年
鄭亨仲宣諭川陜始建使名得與邊事三十一年江中丞
澈宣諭京西湖北撫勞將士體訪事宜三十二年虞雍
公宣諭川陜乃專招軍買馬其年王瞻叔代之亦參軍
政葢自鄭亨仲後其權任直宣撫之亞焉
　　　撫諭使
撫諭使建炎元年以路公弼耿伯順為京城撫諭副使
始建使名四年以中書舎人李正民為江浙湖南撫諭
使且令按察官吏能否伸理民間屈抑紹興元年以吏
部侍郎傅寂卿為淮東撫諭使採訪民間利病及措置
營田等事後不復置建炎初又命御史馬伸等八人撫
諭東南兩河川陜三年命吏部郎中方聞撫諭淮東紹
興二年命吏部郎中周隨亨駕部員外郎李愿二人撫
諭川陜皆不帶使字其餘如建炎末周文若太博勞使
李成賜以器幣紹興初胡丞公察院督捕閩盗亦皆以
撫諭司爲名云
　　　鎮撫使
鎮撫使舊無有建炎四年上自海道還㑹稽時江湖荆
浙皆爲金人所蹂而群盗連衡以據州郡大者至十餘
萬朝廷不能制范覺民為參知政事謂此皆烏合之衆
急之則併死以拒官軍莫若析地以處之盗有所歸則
可以漸制乃言於上請稍復藩鎮之制少與之地而專
付以權擇人久住以屏王室羣臣多以為不可覺民曰
今諸郡為盗據者已十數曷若朝廷為之使㤙有所歸
上亦决意行文其五月覺民為僕射是月甲子覺民請
以淮南京東西湖南北諸路並分為鎮除茶鹽之利仍
歸朝廷置官提舉外他監司並罷上供財賦權免三年
餘聽帥臣移用更不從朝廷應副遇軍興聽從便宜仍
許世襲上曰便令世襲恐太重當俟其别立大功然後
許之時劇盜李成在舒蘄桑仲在襄鄧郭仲威在維揚薛
慶在高郵皆即以爲鎮撫使其後河南翟興山陽趙立
厯陽劉莅東海李彦先與薛慶皆戰死而淮寧馮長寧以
地降劉豫紹興初諸鎮或亡或死遂不復除久之但餘
荆南解潜而已五年趙元鎮相召潜主管馬軍遂罷鎮
撫使之有聲者文臣惟陳規武臣惟岳飛葢王彦解潜
李横耳
　　　發運使
發運使祖宗盛時有之置司真州嵗漕江湖粟六百萬
斛以贍中都渡江後江湖冦盗多發運使苐職糴買而
已紹興二年正月遂罷發運司以其錢帛赴行在八年起
居舎人勾龍如淵建言户部非生財之地請置諸路水陸
度支轉運等使置司蘓杭户部侍郎李彌遜因請復置
發運司别給糴本錢數百萬緡廣行儲積分毫不得取
供近用以待恢復之需徽猷閣待制程邁爲江淮京浙
閩廣經制發運使專掌糴事邁入辭上疏言唐劉晏為
九使財賦悉歸於一國朝始分爲二而三司使居中發
運使居外相爲表裡今租庸分於轉運司常平分於提舉
司鹽鐡分於茶鹽司以至鼓鑄則有坑冶司平凖則有
市易司總之以户部而發運司徒有其名因辤不行上
不許已右諫議大夫李誼請令檢察營田市易等事俾
總陸路而制其盈虛亦不行苐令和糴而已其冬李㤗
發秉政以爲虛靡廩祿請罷發運而復常平九年正月
遂廢發運司以户部侍郎梁汝嘉爲經制使乾道六年
虞丞相當國三月奏復發運司以户部侍郎史正志爲
淮浙京湖淮廣福建等路都大發運使朝論不以爲宜
汪聖錫黄通老二尚書言之尤力執政皆不之聽然正
志寔無能爲但峻督諸司州郡多取美財而已其年十
二月正志以奏課誕謾貶乃復廢發運使焉
　　　經制使
經制使者宣和間陳亨伯資政始以大漕兼之亨伯創
比較酒務及以公家出納錢糧取其贏以佐用度其後
翁端朝中丞爲之紹興初與發運俱罷九年正月復置
以户部侍郎梁汝嘉爲使司農少卿霍蠡爲判官以檢
察内外失䧟錢糧舉催未到綱運措置糴買總領常平
爲職未㡬曽諫議統言其無益而多費遂省之十三年
八月上諭大臣曰今漕司各掌一路有無不能相通可倣
發運署都轉運使一員通掌諸路糶糴選其中曉財榖
者爲之上雖有是言然亦不克久也紹興中又有總制
司以執政官領其事先是經制司既廢諸路貢賦或不
時至五年閏二月孟富文以參知政事提領措置財用
富文請以總制司爲名許之其職畧視經制司七月富
文罷詔沈忠敏與求權領六年三月忠敏罷政詔總制
司候除報政日取㫖既而不除後二年乃復置經制發
運使凡二司錢榖本末語在財賦事建炎初又以馬忠
爲河北經制使王爕傅亮爲河東經制副使名雖同然
實掌兵事云
　　　都轉運使
都轉運使渡江後惟四川有之明受元年三月始以黄
右司槩有四川水陸制置發運司署司遂寧府未行而
反正遂除兵部侍郎明年張魏公出使川陜其趙應祥
爲隨軍轉運使專一總領財賦應祥言總領財賦於四
路漕計或不相關當正其名使知有所統屬張公是之
紹興六年冬遂除應祥都轉運使後又知副使或判官
十五年省都轉運司以其事歸宣撫用亨仲請也其年
十月江侍御渤言制軍給食通而爲一雖察院户部不
得而專於是復置總領矣(紹興二年十月嘗置江湖等/九路都轉運使置司湖州未)
(幾即/廢之)
　　　總領諸路財賦
總領財賦古無其官靖康末高宗以大元帥駐軍濟州
命隨軍轉運使梁楊祖總領措置財用然未以名官也
建炎末張魏公趙應祥總領四川財賦始置所繋銜總
領之官自此始其后大軍在江上間遣版曹或大府司
農少卿調其錢糧皆暫以總領爲名而四川改置都轉
運司故總領又廢紹興十一年諸將既罷兵乃置三總
領以朝臣爲之皆帶專一報發御前軍馬文字葢又使
之與聞軍政不獨饋餉而已凡鎮江諸軍錢糧𨽻淮東
總領治鎮江建康池州諸軍錢糧𨽻淮西總領治建康
鄂州荆南江州諸軍錢糧𨽻湖廣總領治鄂州其序位
在轉運副使之上十五年復置四川總領治和州天下
凡四總領矣乾道七年併淮東總領皆仰朝廷以有發
運使之故也未㡬復舊然東南三總領皆仰朝廷科撥
獨四川總領專管利源即有軍興朝廷亦不問其故趙
應祥𣙜鹽酒而王瞻叔括田契以佐軍需云
　　　館職爲總領
諸路總領故事皆帶在内金榖官若太府司農卿少丞
户部列曹郎中員外郎之類淳熈中趙温叔用宇文郎
中子震爲淮東總領時宇文尚爲館職以未歴郡不可
除郎乃命著作郎兼權金部郎官爲之以館職領錢糧
非舊典也當時皆以爲是
　　　提㸃鑄錢
提㸃坑冶鑄錢公事自咸平初有之渡江後屢罷屢復
語在財賦事中乾道六年併事於發運司罷遂復之淳
熈五年又加都大二字於提㸃之上以倣川秦之茶馬
又置提㸃江淮鐡冶鑄錢公事以淮西漕臣爲之
　　　武臣提刑
武臣提刑祖宗以來有之後罷去建炎元年以盗賊未
衰復之然但管促殺而已四年又罷之乾道六年五月
復置諸路各一員皆選公㢘曉習法令民事之人如無
聽闕大臣乞依故事加同字不從於是武憲横於四方
至有六曹尚書典藩而被按者淳熈末上知其不便遂
不復除朝臣一人而已
　　　提舉常平茶鹽
提舉常平官自熈寧初置元祐紹聖間罷復不常建
炎元年五月復罷二年八月復諸道常平官還其糴本
自青苗錢不取外常平免役之政皆掌之九年置經
制司改常平官爲經制某路幹辦常平等公事未㡬經
制司罷復爲常平官久之復置提舉東南以茶鹽司兼
領四川以提刑司兼領仍别置官吏及嵗舉陞改員然
常平錢皆取以贍軍今特掌義倉及水利役法賑濟諸
項役使等事而已自此無復平糴之政矣
　　　安撫使
安撫使舊號帥臣祖宗時惟陜西河東北三路及益廣
桂有之建炎初李伯紀建言諸道皆帶安撫使而廣東
西仍舊制加經畧二字其制今存然兵事皆屬都統民
政皆屬諸司安撫特虛名而已又有管内安撫者自軍
興以來有之葢諸將在邉假使名以爲重事定以廢今
金均黎楚等數州以極邉得存又有廣西安撫都監邕
州守臣兼帶瓊管安撫都監瓊州守臣兼帶外此舊俱
不帶去
　　　馬歩軍都總管
馬歩軍都總管祖宗大帥職也舊名都部置避英宗諱
改之三路帥臣得兼事權甚重以武臣爲之副今江浙
淮廣京湖利路帥臣皆帶都總管但存虛名而其副特
以處貴族親戚及其離軍之人無可釐之務葢以厚祿
優之非復祖宗之制矣
　　　兵馬都鈐轄
兵馬都鈐轄祖宗時不常置成都大邑也帥臣苐帶兵
馬鈐轄而兩武臣之爲鈐轄者與鈞禮熈寧茂夷之變
蔡仲逺自渭入蜀始以都鈐轄爲名蔡下令兩鈐轄循
堦神宗不樂遂罷歸於是馮當世以前執政來爲安撫
使而都鈐轄之名不等矣建炎末宣撫使始命立之復
帶都字後益瀘□廣桂五州牧皆以都鈐轄爲稱而江
西贑州以多盗其守臣亦帶江西兵馬銓轄至於武臣
爲路鈐者亦無尺籍伍符然每嵗猶徃諸州按閲特存
故事而已間有得㫖葺治軍器或訓練禁軍者則仍帶
入銜云
　　　諸軍都統制
諸軍都統制古無其官宣和間西南用兵大將或三四
人不相統一故即其中㧞一人爲都統制以總之兵罷
則如故建炎元年五月既置御營司遂擢王襄愍淵爲
都統制統制名官自此始其後神武五軍及川陜宣撫
司都督府樞宻院皆有之紹興初諸大將官既尊悉號
宣撫司其將佐則謂之統制官去都字十一年三大將
兵罷乃擢其偏裨爲御前諸軍都統制自太尉至諸司
使副皆得爲之惟官至師相則帶領都統制職事十八
年川陜三大將亦如故今興元江陵建康鎮江府與金
鄂江池州及平江許浦水軍皆除都統制㤙數畧視三
衙權任在帥臣之右焉(官卑者亦止/稱副都統制)
　　　副都統制
副都統制紹興七年始置後省乾道三年五月荆南都
統制王宣久病上恐其不起且方邉報不一乃除員琦
爲副使同管軍欲俟宣疾愈改授已而諭輔臣曰朕欲
今後江上諸軍各置副都統一員令兼領軍事豈惟諸
將他日統師亦使主將有頋忌不敢專擅妄作大臣皆
曰善上因欲令軍中自推遷葉子昂丞相言不可上悟
曰極善當自朝廷除人不然即似唐籓鎮大臣又言都
副統制禮數宜有隆殺且爲條約將上上曰如此庶㡬
他日不致爭權越禮誤國家事遂行之然興州自呉挺
亡久未嘗除人葢重之也其他軍數少者都副統師亦
不並除云
　　　統制統領官
統制統領官三衙及御前軍將佐也祖宗時禁兵但以
路分州都監等領之神宗用兵始置百三十將是在鈐
轄路分之外矣渡江後大將軍又有統制同統制副同
統制統領同統領副統領等其外又有正將副將凖備
將之名皆偏裨也舊制凖備將而自主帥陞差仍先申
樞宻院審察乾道七年建康都統制王寵罷乃陞差將
佐數百人代者王友直言於朝二月庚申有詔訓練官
部隊將而下軍中一面出差仍申朝廷照㑹紹熈四年
正月乙酉詔江上諸將陞差統制至凖備將者令主帥
解發三人赴總領所選擇一名事既行諸將皆不以
爲便慶元三年二月戊午詔令陞差並委主帥選擇令
總領或屯軍處守臣審覈保明申宻院紹熈㫖揮勿行
自是主帥之權復重矣
　
　
　
　
　
　
　
　
　
　建炎雜記甲集卷十一
欽定四庫全書
　建炎雜記甲集卷十二
　　　　　　　　　　　　宋　李心傳　撰
　　官制三
　　　皇子除官例
祖宗故事皇子初除防禦使(太祖第二子及英宗/初爲皇子並防禦使)太宗
以後或封王或封國公(謹恭憲王初封衛王鎮恭/懿王初封涇國公之類)其間
亦有封郡王郡公者(昭成太王初封廣平郡王靈/榮王初封樂安郡公之類)神宗
諸子初除皆節度使封國公稍遷郡王加平章事(平章/事今)
(開府儀/同三司)至出閣封王則始兼兩鎮加司空後皆因之(司/空)
(今之/少保)紹興末莊文太子自蘄州防禦使躐拜少保封鄧
公淳熈末今上自安豐軍節度使亦拜少保封嘉王葢
重長嫡也視祖宗時㤙數爲優云
　　　親王贈官例
舊制皇子皆贈三司二令元豐改官制以侍中中書尚
書令爲三省長官不贈典乾道中正丞相官名削侍中
兩令之位故魏惠憲王雖孝宗愛子生止爲使相薨止
贈兩州牧葢上意以子弟居師傅官不順而三省長官
已廢故但以州牧優之慶元中嗣秀王以山陵總䕶之
勞當遷而官已至太師乃拜中書令王辭不拜已而上
有殤子亦贈太師中書令追封兖王不知今官制已無
二令之名此宰司失於詳考也
　　　宗室兩鎮節度使
故事同姓秉旄者非親弟愛子無得兼兩鎮熈寧初惟
孝定王允弼榮易王允良以其屬近行尊故乃得之慶
元初嗣秀王伯圭既辭中書令詔有别議優崇之禮如
命兼兩鎮焉國朝二百五十年宗室秉䨇旄者僅三人
爾
　　　知太宗正事
知太宗正事仁宗始置用太祖太宗之後屬近行尊者
各一人於是首命濮安懿王爲之自是率以近屬官至
正相者領焉渡江後頗用南班徃往多不得人無以表
率更事刻削宗室皆患之淳熈初宗政闕趙温叔言崇
宣簡公不息之賢自江西轉運判官召爲右監門衛大
將軍忠州防禦使知大宗正事非常制也不息字人仲
曽祖懐榮穆王宗暉葢濮王第六子祖仲損沂王又士
圃以南班扈駕北遷乾道中遙拜集慶軍節度使仁仲
中進士第所至有聲績官昭慶軍承宣使在宗司數言
天下事上甚重之其諸孫多進士高第者
　　　宗室奉使
自熈豐以來宗室雖爲外官未常有出使者乾道七年
趙温叔爲賀金國生辰使孝宗特命武翼郎兩浙西路
兵馬鈐轄伯驌副之時方議受書禮故特選之爲介也
近嵗善義不兼皆以尚書郎使北葢用伯驌例云(淳熈/十一)
(年親賢宅多才爲正旦副使南/班近屬出疆者止此一人耳)
　　　宗室知舉及任學官
紹興末孝宗有詔宗室不許注學官(七月/丁未)乾道中師烜
者廷試中甲科自言於上於是許注甲科(八年五/月乙亥)淳熈
中既詔宗室省試十人取一吏部尚書周洪道乃請許
充學官及考試從之(六年十一/月壬午)紹熈中遂命趙子直知
貢舉而外郡至今不差試官葢有司循習之過也
　　　三公備官
三公自祖宗以來罕嘗備官獨宣和末三公止十八人
三少不論太師三人蔡京童貫鄭紳太傅四人王黼燕
王俁越王偲鄆王楷太保十一人蔡攸肅王樞儀王
㮙渡江後以用兵故紹興十二年秦申王爲太師張循
王韓蘄王爲太傅劉安城王爲太保其後乾道初楊和
王呉信王並爲太傅紹熈初史㑹稽王爲太師嗣秀王
爲太保葢自紹興後三公未嘗備官焉
　　　太師並除
故事太師未嘗並除紹聖初始有文潞公(彦博/)呉榮王
(顯/)宣和中蔡魯公(京/)童貫鄭平梁王(紳/)靖康初燕王(俁/)
越王(偲/)紹興初秦申王(檜/)張魯王(俊/)紹興末㑹稽王(浩/)
嗣秀王(伯圭/)
　　　文臣節度使
節度使祖宗時非近屬及有大功者不除宣和末節度
使凡六十人議者以爲濫(親王皇子二十六人宗室十/一人前宰執二十人大將四)
(人外戚十人宦/者恩澤七人)靖康初因中丞陳賓王言九人換授梁
師成朱勔梁方平已罪死而宗室以覃㤙建節者十有
四人將帥特拜者二人凡六十二人以俸嵗賜計之是
一年費緡錢七十萬也渡江後節度使率不過十㡬人
自建炎至嘉泰宰相繼拜者六人(呂忠穆張忠獻虞忠肅/皆以勲史㑹稽王張)
(以舊趙魏公/葛文定以㤙)執政一人(葉右丞/夢得)從官二人而已(張瑞明/登楊學)
(使/倓)
　　　外戚節度使
國初外戚罕有建節者太祖時杜審進以元舅之尊窮
老才得節度使仁宗用張光佐一時名臣力爭之其後
除拜浸多中興外戚節度使二十有二人孟后姪忠原
鄭后姪孫藻韋后弟淵姪謙讜邢后父煥弟孝陽呉后
弟益姪琚環璹郭后弟師禹夏后弟執中謝后弟淵李
后姪孝友考純韓后曽季祖侂胄父同卿從祖邈徽宗
王貴妃父舜民高宗劉貴妃父懋
　　　恩舊節度使
哲廟以前節度使未有以㤙澤除者若王顯張冕軰雖
以舊㤙而貴然皆以嘗任省府得之而崇寧後始除郭
天信朱勔二人紹興中曹勛韓公懿乾道中曽覿嘉泰
中姜特立譙金雍皆以攀附㤙澤乃參官節度使
　　　宦官節度使
真廟以來宦者官雖尊止於遙郡承宣使而已宣政間
始除童貫楊戩梁師成譚績李穀梁方平等十許人靖
康初政皆貶奪之渡江以來間有爲正任承宣使者慶
元中王徳謙已除節度使大臣交奏乃不行徳謙亦坐
斥語在時事中
　　　兩鎮三鎮節度使
國朝元臣拜兩鎮節度使者才三人熈寧初韓魏公元
豐中文潞公紹興中吕誠公是也然三公卒辭之渡江
以來諸大將若韓張吴岳楊劉之流率至兩鎮節度
使其得加至三鎮者三人韓蘄王鎮南武安寜國張
循王靖江寜武靖海劉安城王䕶國寜武保靜舊制
惟婦人封得兼兩國若大長公主及上乳母皇太后娣
妹皇后母之類是也政和中蔡京以明堂成封陳魯國
公辭不拜其後童貫遂封徐豫國公紹興中秦檜以進
書㤙亦封秦魏公大臣兼封止此三人而已時京檜卒
辭於是三代及小君皆加兩國之贈乾道末上既立太
子欲加㤙於魏邸始封韋夫人為韓魏國夫人親王夫人
兼封亦前所未有(自後㤙平王夫人呉興俞夫/人及國母卜夫人並用此例)
　　　兩國公主兩國夫人
故事郡主未有兼封者崇寧中上謁濮安懿王祠時王
女惟曹氏婦安康郡主在乃特封安定普寧郡主賜甲
第居之其後未有此比
　　　郡公不着開國字
國朝封爵之制階至奉直大夫職至權侍郎已上遇郊
封縣開國男若從官經㤙則累加至某郡開國公若將
相虚邑實封通滿萬户則封國公而無封郡公者惟宗
室追封則有之(凡宗室贈節度使則追封國公贈承宣/使則追封郡公贈觀察防禦使則追)
(封侯/也)近嵗費戒父以避祖名始詔繋銜權不著開國字亦
前此所未有
　　　執政爲閣學士
故事曽任宰相不爲資政殿學士(葢降職至/大資政止)曽任執政
不爲閣學士(葢降職至/端明止)淳熈中魏丞相(杞/)初以端明殿
學士起廢而林樞密(安宅/)亦以龍圖閣學士奉祠前是
舊相未有為端明若閣學士以前執政為之則自張天
覺路公弼後惟秦檜之餘黨李文㑹巫伋等八九人其
執政僅三月餘故用此例
　　　庶官除次對
庶官補外未嘗有除次對紹興初太常少卿蘇遲樞宻院
檢詳歐陽懋請外補時方錄用黨人子弟大臣以蘓文
定公之子而歐陽文忠公之孫也皆特除待制而羣論
者以爲言乃改集英殿修撰焉其後少常久次者始除
之其龍圖閣檢詳以下罕有得職名者云
　　　外官除次對
祖宗時自三司使御史中丞翰林學士知制誥之外未
有侍從職事官故邉帥積勞者率以直龍圖閣除天章
閣待制元豐官制後惟實歴權侍郎以上乃得之淳熈
中呉茶馬總程舎人叔達皆自外除待制外除殊命也
趙子直當國言者以爲今賢士大夫徃徃不樂爲外官
葢外權太輕雖欲施設而不得騁故也今日之事勢莫
若稍重外重之術必使帥漕總領可以馴致於從官而
後可久任而重可以責事功詔可(紹熈五年十/一月戊申)未㡬子
直去位亦不克行慶元初楊廷秀始自外祠除文華閣
待制
　　　寄祿分左右
寄祿官分左右此元祐政也紹興初復舉行之淳熈初
宗室善俊者言建官以爲本范純仁偏見孝宗納其說
又去焉今任子雜流惟細轉通直郎奉直中散大夫如
故若帶貼職則超資焉故小京官𤨏㕔登第者若遷號
曰平遷兩任或轉三任者㸔出身人不爲監使當寄祿
可也
　　　中散大夫七様錦
中散大夫舊謂之十様錦今不然矣舊身子職官今初
品官耳(初奏通仕郎出官與將仕郎/同但以拜命日理服律年月)舊身後許上遺表
推一子㤙今减一年磨勘奏薦雖不隔郊然滿兩名有
正法實與其正郎無異其他聽存但虚文謂之七様錦
可也
　　　减年對實歴磨勘
舊制以㤙例减磨勘年者率以四年爲一官故有初改
官人部數綱而徑轉朝奉郎者朝廷患之隆興二年春
始著對使實歴之令及乾道三年郊祀左選奏三百人
右選千七百餘人六年郊祀左選奏補二百餘人而右
選如故蓋以文臣對使實厯故也淳熙中議者請祠官有實
歴者雖遷至員郎以上毋得任子事下秘書省國史院
時鄭少嘉尚書修國史建請京官以上須是歴一任者
乃許任子孫八年正月辛未從之
　　　選人改官額
選人改官舊無定數紹興後多不過九十人少或至五
十人(紹興二年八十八人二十五年六十八/人三十年七十四人三十一年五十人)補選及職
事官皆不在數三十二年遂至一百十三人孝宗患之
隆興元年四月詔以百員爲額乾道三年七月又通四
川爲一百二十員七年十月有司請不必限員數奏可
時虞丞相當國也淳熈初上以官冗稍嚴陞改之令於
是六年引見改官不及七十員而補選在焉周馮道爲
吏部尚書七年三月因請以七十員爲額是年四月又
増八十員職事官并引見改官六十五人四川換給一
十五人特㫖改官不與焉十三年三月又詔職事官改
官在八十員嵗額之外自是嵗改京官者僅百員至今
遂爲永制
　　　奏舉京官
奏舉京官祖宗時無定數有其人則舉之太平興國年
間則諸州通判亦得舉京官熈寧中取以爲提舉寔平
官員數元祐中嘗暫復之至紹聖又罷淳熈六年九月
上以嵗貢京官數濫命給舎臺諫議之王仲行吕希時
兼給事中乃請六曹寺監(户部右曹/郎官同)嵗减舉貢三之一
諸路監司减四之一禮部國子監長貳减三之二前執
政嵗减二員知州無縣者嵗止一員嵗終不除運副而
判官補發者不理為職司奏可慶元元年十一月復詔判
官補發副使狀理爲職司又詔職司狀不得用二紙用
姚察院愈奏也在京選人舊無外路監司薦舉渡江後
詔以六部長貳作職司乾道七年九月罷之惟館學官
通理四考不用舉主改官葢累聖優賢之意
　　　减舉吏員(館學改官例/)
近制選人實歴十二考者减舉主一員先是紹興二十
九年七月勅令所刪定官嘉泰間人滋請嵗於改官員
中差减員數以待實歴十考舉主不及格之人庻抑貪
冐而養亷素上命及給舎議之洪景盧章安國言此法
一開則選人不出十餘年坐至京秩乃止隆興初始舉
行之舊舉主須員足乃以其牘上若所舉人物故或罷
免則不計故有得薦牘十餘而不克磨勘者淳熈中始
有遂施放散之令人故以此皆便之(隆興元年三月己/酉詔選人十二考)
(無賍私罪/者减舉主)
　　　改官須入
初改官人必作令謂之須入紹興中數申嚴之後亦或
廢孝宗在位持之甚嚴慶元初復詔除殿試上三名南
省元外并作邑五年四月又用程察院松言詔大理評
事已改官未歴縣之人並令親民一次己著爲令舊時
補改官人並令其試邑是月陳正言自強請初任未終
之人先注僉判一任方許親民從之自後雖宰相子弟
及殿試甲科等人無有不宰邑者矣
　　　廣南攝官
初祖宗朝以廣南地逺例人不足以資正官故使舉人
兩與荐送者試刑法於漕司以其合格者攝兩路正攝
凡五十人月俸錢十千米二斛滿二年則錫以真命後
又増五十人號曰待次崇觀後又増五十人號曰額外
其注擬皆自漕司建炎初敕歸吏部踰年無願就者吏
部請復歸漕司從之
　　　宫觀使(祠官供給/)
近制前宰相見任使相領京祠者並爲宫觀使若在外
則少保以上始得名使相已下提舉宫觀而已至淳熈
初史㑹稽王以崇信軍節度使開府儀同三司提舉洞
霄宫葢用此制紹熈初趙衛公以節鉞充醴泉觀察使
家㞐非舊典也近嵗葛文定以覃㤙除使相亦止提舉
洞霄宫舊祠官無供給政和中蔡京着令庶官降本資
序二本侍從以上不降趙忠簡爲相始除之
　　　功號
功號始唐徳宗國朝因之至元豐乃罷中興後加賜者
三人而已韓蘄王(世忠/)揚武翊運功臣張魯王(俊/)安民
靖難功臣劉安城王(光世/)和衆輔國功臣此外惟安南
國王初除及經㤙亦加功號
　　　檢校官
檢校官者自唐以來有之凡内職崇班(今修/武郎)武臣副使
則以上初除及遇㤙皆帶若文臣則樞密宣徽節度使
始帶焉自三公謂太尉(司徒/司空)三師僕射常侍尚書至賓
客祭酒凡十餘等元豐改官制武臣承宣使已下皆罷
惟存檢校三公三師以待節度使之久次者政和後改
三公爲三少若武臣累加至檢校少師則拜太尉文臣
累加至檢校少師則拜開府儀同三司安南國王初襲
封加檢校太尉經㤙遷檢校太師外蕃刺史州則檢校
太子賓客此外皆不帶云
　　　勲官
勲官自戰國以來有之至唐始以爲虚名國朝循唐制
文臣朝官武臣崇班以上遇㤙輒加之由雲騎尉至上
柱國凡十二轉政和中罷淳熈末朝議欲復之以旌有
功如貼之職此後亦不果行今惟安南闍婆占城三國
王始加封上柱國南丹州刺史加武騎尉焉
　　　天聖至嘉泰四選人數
祖宗時内外文武官通一萬三千餘員天聖中兩制兩
省不及三十員京朝官不及二千員三班使臣不及四
千員慶厯中兩制兩省至五十員京朝官二千七百餘
員流内銓選人僅萬計乾道中京朝官已至三四千員
選人已七八千員紹興二年京朝官四千一百五十九
員合四選凡三萬三千一十六員慶元二年京朝官如
紹熈之數選人増至一萬三千六百八十員大使臣六
千五百二十五員小使臣一萬八千七十員通四選凡
四萬二千有竒葢五年之間所損増止九千餘員可謂
官冗矣嘉泰元年春左選京官以上三千一百三十三
員選人萬五千二百四員大使臣以上六千八百五十
四員校尉以上萬二千六百十六員通四選共三萬七
千八百餘員是五年間所損益僅四千餘員未知何故
　　　堂後官
堂後官謂三省都房錄事也補職及一年改宣教郎五
年滿願出職者與通判十年以上與郡守建炎初年李
伯紀爲相建請堂吏出職者止與通判從之迄今不改
　　　省部樞密使吏額
尚書省吏額二百四人(正額都事主事令史書令史守/當官共七十四人守闕一百三)
(十人分房/十有四)中書門下省吏額二百三十八人(正額錄事/已下八十)
(八人守闕一百五十人中書/六分門下省四房分十有三)樞密院吏額三百二十七
人(副承㫖主事令史書令史共一/百二十七人守闕貼房二百人)尚書六曹吏額九百
二十人(主事令史書令史守當官四房共四百九十五/人正貼司私名楷書法司四等共四百二十五)
(人吏部七司三百五十九户部五司二百八十八禮部/四司五十六兵部四司一百三十五刑部四司六十三)
(工部四司/一十九)建炎初上幸淮甸三省吏至揚州者二百五
十八人而已詔皆遷一官其後滋益三年乃命有司立
額
　　　州縣吏額
紹興末州縣吏額猥多二十六年八月楊中丞(鵬舉/)請省
之以寛民力事下諸路常平司時浙東七州吏額四千
人提舉官趙公稱首奏損其半他路率如此然今州縣
吏額雖减而私名徃徃十倍於正數民甚苦之
　
　
　
　
　
　
　
　
　
　
　
　建炎雜記甲集卷十二
欽定四庫全書
　建炎雜記甲集卷十三
　　　　　　　　　　　　宋　李心傳　撰
　　取士(選舉學校飲酒/)
　　　制科
制科自紹聖初廢紹興元年春正月詔復賢良方正能
直言極諫科有司講求舊制每科塲年命中丞給舎諫
大夫學士待制三人舉一人不拘已仕未仕(命官仍以/不曽犯賍)
(私罪/人充)先具詞業繳進(䇿論共/五十篇)送兩省侍從參考分三等
文理優長爲上次優爲中常平爲下次優以上並召赴
閤試嵗九月命學士兩省官考試於秘閤御史監之試
六論(每首五百/字以上)於九經十七史七書國語荀揚管子文
中子正文内出題差楷書祇應四通以上爲合格仍分
五等以試卷繳奏御前拆號人四等以上召赴殿試其
日上臨軒親䇿(限三千/字以上)宰相撰題差初覆考詳定赴試
人引見賜坐殿廊兩廂設垂簾幃幕青褥紫案差楷書
祗應内侍賜茶果對䇿先引出處然後言事以三等爲
上㤙數視廷試第一人第四等爲中視廷試第三人皆
賜制科出身第五等爲下視廷試第四等人賜進士出
身不入等與簿尉差遣已上並謂白身者若有官人則
進官與陞擢舊制六論與正文及注疏内出題至是有
司請除疏義弗用乾道二年夏六月孝宗以久無應詔
者乃詔權於經史諸子正文出題又以士人身在幽隱
無由自達仍許監司守臣解送(四年/五月)後數嵗乃得李仲
信焉
　　　乾道制科本末㤙數(李仲信本末/)
自復制科七十年但得李垕仲信一人而已初紹興七
年冬吕安老舉選人胡邦衡及汪彦章舉布衣劉汝一
邦衡遂除樞密院編修官乾道三年虞雍公撫蜀首薦
仲信於朝不報五年春汪聖錫爲吏部尚書復以應制
詔上其詞業時垕父仁父爲秘書少監也其年冬禮部
言李垕詞業乞送兩省侍從參考訖依紹興元年九月
指揮施行(鄭仲一/權侍郎)三省勘㑹李垕詞業已經御覽(陳應/求虞)
(并父爲/左右相)有㫖特令來年三月依格召試命下左正言施
元之徳初方候對因爲起居郎兼權中書舎人林機景
度言故事無獨試者當繳之景度即奏制舉所以待非
常之才渡江以來從臣亦常論荐其人若劉度祝鎰是
也然皆寢而不報葢事體至重不可輕也(按胡邦衡亦/與吕安老舉)
(賢良詞業上即日除樞密院/編修官景度葢未知此也)今復此舉必依祖宗典故
勿使論者可得而議其失則國家可以示公而垕得此名
亦無忝矣謹考舊制具本人詞業繳進送兩省侍從參
考分爲三等次優以上召赴閤試糊名考校無一人獨
試者今垕詞業未經參考而又獨試一名恐非典故今
所有錄黄未敢書行徳初亦奏祖宗制科之設自有典
故今李垕詞業雖除付後省未有許令參考繳奏指揮
遽有召試中書之命即是未應前後典故兼國子監㸔
詳明言合送兩省侍從參考况將來閤試六論本朝典
故亦須三四人以上糊名考校無一名獨試者乞重此
非常之科且以垕詞業令有司公共參考來上俟相繼
有一二人然後俾之就試庶㡬有得賢之實無幸進之
譏詔除汪應辰李燾有妨嫌令兩省侍從官參考聞奏
(十二月丙午指揮/仁父時兼權左史)既而上聞二人握手私語乃大怒之
左相陳應求奏元試中有獨試故事㡬爲人所使因極
論二人之姦後二日詔林機施元之身居出納言責之
地朋比相通可並放罷(十二月二十九/日庚戌㫖揮)六年夏兩省侍
從參考到垕詞業援證既詳遣詞亦贍欲爲次優(户書/曽欽)
(道爲/首)有㫖八月下旬召試(四月十二/日癸巳)後十餘日利路又繳到
呉淇應賢良方正科詞業詔參考聞(二十六/日丙午)又月餘應
求坐論祈請事免相(五月十九/日己夘)仁父亦出漕河北(六月/二十)
(七日/丙子)時虞并父獨相仁父與應求素善疑當路沮之入
辭面奏疏言制舉獨試一人雖有穎贄林陶李孜高志
寧錢彦逺趙彦若呉奎謝悰故事而垕渉學荒淺恐不
足當此異恩别致人言乞候將來更有進卷合格當召
者許令同試上不許仲信乃乞隨侍并父爲奏有㫖别
聽指揮七年春科詔既下并父因進呈召試賢良當降
詔上曰數十年來未有應此選者并父曰昨李垕已得
㫖召試或者與其父燾不相樂聲言欲沮之垕以此乞
隨侍上曰今可召試矣令九月召試中書(四月四日/戊申䧏㫖)九
月戊戌召試中書後省前一日命學士嚴考至日嚴考
試右史李秀叔參詳比試仲信凡五通(六論題一曰明/主有必治之道)
(二曰湯法三聖三曰人者天地之心四曰厯律更/相治五曰三家言經得失六曰揚雄張衡孰優)十月
乙巳進呈上曰昨覽垕成文亦好一日之間成數千言
良不易也并父曰記題試難垕能記其五上曰湯法三
聖出功臣表而垕以為諸侯王表却是記得全文不差
十一月甲戌上親䇿於集英殿有司考入第四等戊寅
上特御殿引見賜制科出身故事賢良方正無唱名之例
而禮部言若倣選舉進士皇帝御殿推恩足彰崇儒求
言之盛遂從之(周子充為禮部侍郎/林謙之兼權郎官)尋授左文林郎瀘
川郡節度使推官淳熈初爲秘書省正字兼國史院編
修官累遷著作郎被章去久之奉祀歸蜀而卒(李文簡/與孫牧)
(齋書之後被㫖八月次旬召試造物者意乃不然公出/諱以沮遏之㝷因入辭力告上乞免上弗許仍宛轉託)
(渠具奏始有指别聽候㫖揮其間曲折甚多垕必具報/而虞直閣公亮行狀乃云李應制科差日命官且試矣)
(㑹有欲搖沮之者李不復望試從公圖之於是虞公亟/入奏用蘓子由以病展日故事為更命官改日鎖院今)
(以史考之未見改日命官之事亦不省出諱謂何雖虞/公數論林施不當罪復以郡處之然卒獨試者虞公之)
(力/也)
　　　制六科題(淳熈再試科制本末/)
制六科題舊以四通爲合格淳熈四年李仲信之弟塾
季修復舉賢良方正南士頗嫉之而近習貴璫又恐制
䇿之或攻已而共搖沮焉㑹台守趙子直舉宣教郎姜
凱信等唐與正舉迪功郎鄭建徳吏部侍郎趙粹中舉
亳州布衣馬萬頃應詔上問輔臣故事召試賢良嘗有
黜落者否執政對曰昨來召試止李垕一人他日若試
數人須有優劣既而潘察院緯又上章言制科論䇿皆
燈窓著述之文而䇿限三千字亦豈無平日待對之語
惟六論一塲所當加意若罷注疏命題而復以四通爲合
格則與應進士舉一塲試經義五篇者何異試之日有
詔以五題通爲合格是嵗始命糊名謄錄如故事所試
六論一曰因者君之綱二曰易數家之傳孰優三曰前
世厯法差四曰十二節備如何五曰王學本賈氏六曰
動靜繁寡如何後二日考試院言試卷内多有不
知題目出處及引用上下文不盡止有僅及二通者上
命賜束帛罷舉者周益公軰皆放罪或曰故事六題一
明一暗(上下文有度數及/事數謂之暗題)是時舎人錢師魏素與周李
諸人異趨且承嬖近㫖奏言制舉甚重須稍難其題御
筆因差師魏考試故所命皆暗題云仁父時爲禮部同
修國史仲信為著作郎未㡬仲信被㫖考上合式因䇿
問本朝制科典故有云蘓洵皆嘗黜落富弼張方平粗
試題意亦不免錯誤坐此爲臺官所攻皆罷去仲信亦
罷明年秋言者又論注疏命題葢以觀其博洽謂宜復
舊又從之十一年夏校書郎奚商衡轉論制科取士不
必拘三年之制上諭大臣曰賢良得人國家盛事遂特
以六月五日降詔然未有應者十二年春李獻之以右
史直禁中面奏賢良之舉肇自漢文本求讜言以裨闕
政未聞責以記誦之事也使其才行學識如晁董之倫
而注疏未能盡記則於治道又何損乎乃復罷注疏命
題於是陳天與守池舉閩人莊治立宗卿守平江舉郡
人滕成十三年六月召試(六論題一曰身者治之本二/曰聖人通天地之心三曰五)
(星爲經緯四曰厯律本於易五曰六徳/以民爲紀六曰岑彭馮異之功孰大)二人皆四通顔
侍郎師曽爲考試官言其文理平常不應近制遂罷之
自是制科無復得試者矣
　　　博學宏詞科(試格㤙例附/)
博學宏詞科紹興三年七月始置紹聖間既廢制科不
用乃創宏詞科大觀中改為詞學兼茂至是用工部侍
郎李擢奏别立此科以制誥詔書表露布檄箴銘記賛
頌十二件爲題古今雜出六題分三塲每塲一古一今
遇科塲年應命官除歸明流外進納及常犯賍人外許
徑赴禮部自陳先投所業三卷朝廷降付學士院考其
能者召試(見任官經所屬投所/業應格召試然後任)附禮部貢院知舉官分
三等考校以合格真卷納中書省㸔詳宰執將上上等
遷一官選人改京官無出身人賜進士及第並免召試
除館職中等减三年磨勘與堂除無出身人仍賜進士
出身並擇其尤者召試館職下等减二年磨勘與堂除
無出身人賜同進士出身遇館職有闕亦許審察召試初詞
科惟有出身許應此科上以用武權停此擢請復科而
其子益能粗有文墨於是有司㸔詳兼許任子就試亦
非舊典葢爲益能計也然益能卒不與選自立科後入
中等者惟汪叔詹洪景嚴湯進之三人其六十九人皆
下等葢蘄之也舊例每舉合格不得過五人若人材有
餘臨時取㫖紹興後所取未嘗過三人淳熈八年以後
又止取一人慶元五年應宏詞者三十有一人無合格
者也
　　　三嵗取士
三嵗取士祖宗舊制也建炎元年當省試以啚城故展
用二年紹興元年當殿試以行明堂禮亦展用二年十
年當秋試廖中丞剛建言自治平以來三嵗舉士率用
大禮科塲省殿試爲三年故任子與登第人注闕無妨
而漕司經費亦給自軍興再展今秋試與大禮相妨請展
一年以應古制上納其言乃詔諸州以十年發解而十
二年省殿試焉自後科塲以十年爲凖
　　　四科
祖宗以來但用詞賦取士神宗重經術遂廢之元祐兼
用兩科紹聖初又廢建炎二年王唐公爲禮部侍郎建
言復以詞賦取士自紹興二年科塲始復曽侍御統請
廢經義而專用詞賦上意鄉之吕元直不可而止十三
年國學建髙司業抑崇言士以經術爲本請頭塲試經
義次塲試詩賦末塲試子史論時務䇿各一首許之十
五年詔經義詩賦分爲兩科於是學者競習詞賦經學
寖微二十五年冬上諭沈守約曰恐數年之後經學遂
廢明年二月詔舉人兼習兩科(内大小經/義共三道)三十一年言
者以爲老成經術之士強習辭章不合聲律請復分科
取士仍詔經義合格人有餘材許以詩賦不足之數通
取不得過三分自今年太學公補試行之迄今不改先
是舉人既兼經義詩賦䇿論應號四科然自更制以後
惟紹興十四年二十九年兩行之而止葢舉人所習已
分爲二不可復合矣
　　　類省試
類省試者始髙宗在揚州以軍興道梗建炎元年十二
月遂命諸道提刑司選官即漕司所在州類試率十四
人而取一人開封以臺官監試諸道令提刑臨時實封
移牒漕司一員不得預考校榜揭逺方之士多訴其不
公紹興元年六月始專擇諸路憲漕或帥守中詞學之
人總其事時張魏公爲宣撫處置使以便宜令川陜舉
人即置司州類省試五年始試進士於南省惟四川即
試宣撫司自七年後又移置制司迄今不改始朝廷既
命宣司類試又詔選有出身清強見任職司一員監試
見任京朝官有出身曽任館學或有文學者充考試官
二十七年五月言者以為不能無弊悉罷之令赴
南省事下國子監楊文安椿時以兵部侍郎兼祭
酒言於朝曰蜀士多貧而使之經三峽冐重湖狼
狽萬里可乎欲去此弊一監試得人足矣遂請令監
司守倅子弟賓客力可行者赴省他不在遣中二
十九年七月吏部侍郎周綰復請遣行在清望官
充監試上以道逺難遣乃以成都漕臣王之望詹叔
充監試嘉州守臣何逢源資深為考試官而别所亦
差官監考試又詔監試官依監學除法取摘試卷詳
定類省試降敕差官自此始是日禮部侍郎孫道冲
侍經筵請罷類試令徑赴禮部上曰早晚與執政議
今嵗已無及後舉當遣御史監之太冲曰秘語契驗
豈御史所能防自慶元後監試考試官率以南士餘官
選南士及蜀人參之然去取之柄專在南人無復曩時
之疑矣
　　　國子監解試
行在國子監解試以察官一員監試郎中二員充考
試官職事釐務官六員充㸃校試卷官(試太學生/及武舉)
而别試所以郎官一員充考試官兼監試職事釐務
官三員充㸃校試官(試國子生及朝/士同姓有服親)南省以學士或
尚書一員權知貢舉又侍從臺諫二員權同知貢
舉卿監郎官八員察官二員充參詳官館學及
職事釐務官二十員充㸃校試卷官(兼試宏詞/及宗室)别
試所以卿監一員充考試官兼試職事釐務官四
員充㸃校試卷官(附試/武舉)殿試以館學郎官四員
充初覆考官各以餘官一員充㸃校試卷官侍從
二員充詳定官兩省二員充編排官以上並降敕
押入院
　　　諸路解試
諸路解試官故事皆自轉運司選差率以本州通判監
試本路見任或待闕官充考試官乾道六年四月丙午
始命諸州試官皆隔一郡差以絶請託之弊時劉通靖
章為禮部侍郎用其請也淳熈十六年春試王侍郎溉
為潼川漕始令試官每員皆立三郡合符合乃聼其入
後又行之西川迄今不改慶元四年有果州州學教授
王華者考昌州春試於尚書斷章出問明年正月尚書
省奏罷華時漕臣汪徳輸故相伯彦孫太府卿召嗣子
也議者謂汪祖任入官故擇考官不善張尚翁為監察
御史因謂自今漕臣不由科第進者更委他監司一員
選官校試仍擇有文學士望者一人為㸃校官專掌命
題去取之事即有不稱加以重罰從之葢自嘉泰元年
始
　　　四川類省試官
四川類省試官自敕差監試主文之外制司差考試
官四員以有出身知州充㸃校試卷官十員以京官
選人有士望者充别試所則但差小試官二員而已
舊監試主文皆是差提運轉近嵗多以郡為之而考
試官率差倅貳至郡守之嘗任館學者或不差非故
典也
　　　宗室差試官
自熈豐以來宗室不差試官淳熈六年十一月周益公
為吏部尚書始請宗室充學官及考試八年正月遂命
趙子直為省試别院考試官紹熈四年以子直知貢舉
然外郡至今未有差宗室校試者葢漕吏守舊法而不
知新㫖焉
　　　燈挾之禁
燈挾之禁近嵗惟行在國子監及南省行之若兩浙
漕司則雖禁燈而以弛挾書律矣其他郡國秋試率
達旦乃罷雖類省試亦然至紹興二十九年王瞻叔
護試始復禁之然習俗之久矣雖令不行今秉燭挾
書如故
　　諸路同日解試
祖宗舊制諸路州軍科塲並以八月五日鎻院惟福
建去京師地逺先期用七月川廣尤逺又用六月紹
興十三年八月詔以閩廣去行在不逺並令八月五
日鎻院然其諸軍州有例選日引試由是舉人多貫
通而再試於他州者或妄引親賢而再試於别路者
至有一身而兩次預為薦送者二十四年正月詔太
學及諸路並以中秋日引試惟四川則悉用三月十
五日焉類省試舊以九月二十四日制置司言去行
在地逺恐舉人赴御試不前請以八月鎻院許之迄
今不改
　　　避親牒試
牒試者舊制以守倅及考試官同異姓及有服親大
功以上并婚婣之家與守倅門客皆引嫌赴本路轉
運使别試若帥臣部使者與親屬門客則赴鄰路率
七人而取一人紹興後牒猥試者多至二十三年成都
一路就試者三千五百人而發解則五百人矣議者
以此為濫於是成都路以八十三人而潼州路以八十
人為定額時眉倅李彦輔永康倅郭印皆坐牒試避
親屬舉人冐濫雖㑹赦猶展磨勘年及降官然此弊
特東西兩川䕫州路而與東南諸漕司則解不過三
數人而已至紹興五年夏王巽澤溉自成都轉運判
官召還入見極言其兩路冐親詭貫之弊乞各存十
人外均與本路諸州從之仍各以二十人為定額丘宗
卿時為制置使請復毎路止存十二人若其就試
者少則以二十人而取一人奏可舊制命官鎻㕔赴漕
試者與避親舉人同試王巽澤為益漕始令分塲以
革假手之弊於是西蜀皆然葢自紹熈三年春三月
始
　　潜藩㤙試
潜藩恩試者葢自未渡江之前有之然必曽請舉
人兩到省以上乃得試紹興二年蜀州舉人以髙宗
覃恩徃赴類省試理堪試則送試院不限人數取
文理優長之人乃為合格也初任除知州教官自
是而為兩學之選矣嘉泰元年二月言者請四川
制置司遇類省試年分倣禮部附試學官許有出身
人具其所業而赴制置司陳乞委有出身通判或教
授看詳是嵗就試者四人而取二人蜀人試教官自
此始
　　　初出官人銓試
銓試者舊有之凡任子若同進士出身之人皆赴建炎
兵火後權停紹興三年始復無出身人許習經義詩賦
時議或刑統義斷案十三年九月詔兼試二塲惟有出
身人試律如故其任子之在蜀者舊法令益梓兩路漕
司輪年分春秋銓試乾道二年從知蜀州楊民望之
請委制置司主之後又降敇差監試考試官惟蜀士同
出身之在東南者則免銓試故事春秋再試十人而取
七人乾道二年後止春試二人而取一紹熙末議者病
其寡學乃試三人而取一後三年謝用光為吏部侍郎
上言今世禄之家已留意學問請復舊制詔許焉今蜀
中銓試甚寛凡假手者率費七百緡又有勢要子孫鮮
不與選或謂宜悉赴吏部然吏部亦不免此勢要當如
祖宗時先試而後命可也舊銓試未合格者許堂除淳
熙中孝宗始嚴其令八年八月趙魏公帥瀘奏其子顯
書冩機宜文字旣受敕矣木待問藴之在西掖縁他事
以未銓試為言遂寝其命紹熙元年八月計司業又奏
乞中選人就吏部長二㕔前簾試中然後許参選(小經/義一)
(首或小賦或/省題詩一首)眀年四月吏部條具如所奏内同進士出
身并恩科人更不簾試仍四川制置司一體施行從之
黄子由時為考功郎中建言今已増試律義自不須更
簾試大臣進呈光宗曰簾試革其代筆之弊正當更嚴
豈可廢也三年八月謝子肅侍郎又言銓試不中四十
以上注牋另開人乞令郎官就長二㕔寫律一條俾之
解釋如或不通未得参注從之如任子降等補文學者
與恩科人皆免銓試孝宗以為非是亦命試焉惟宗室
子弟銓試則試塲中無雜犯者皆出官蓋朝廷優天屬
之意(廣東西漕司舊亦有/銓試乾道八年罷之)
　　　試教官
試教官者自熙豐間始程伊川嘗非之今不廢其法凡
有出身人考試者先具所業經義三道詩賦各三道赴
禮部陳乞者文理堪試則送試院不限人數取文理優
長之人為合格初任除知州教官自是為兩學之選嘉
泰元年二月言者請四川制置司遇類省試年分做禮
部附試學官許有出身人具所業赴制置司陳乞委有
出身通判或教授㸔詳是嵗就試四人而取二人蜀人
試教官自此始
　　　試刑法
試刑法者亦自熙豐間始舊附銓試院兵火後權停紹
興三年始復後又降敕差試官二員專撰刑法問題號
為斷案其合格分數例以五十五通作十分為率五分
以上入第二等下(係二十七/通七厘半)四分半以上入第三等上
(係二十四/通七厘半)四分以上入第三等中(係二十二/通以上)凡試入
二等者選人改京秩盖趙忠簡為相以刑名之學其廢
已乆故白上請復之今遂大理評丞之選二十五年四
川制置司請每三年就類省試院别差刑法官二員校
試從之
　　　新科眀法
新科眀法者熙寧間改舊眀法科為之崇寧初廢取其
解省額歸禮部建炎二年正月大理少卿吴環言法官
闕人請復此科許進士甞得解貢人就試從之紹興十
一年始就諸路秋試每五人解一名省試七人取一名
皆不兼經義眀年御試詔察院分為二等第一等夲科
及第第二等夲科出身十四年七月言者以為濫請解
省試各逓増二人(解試七人取一/省試九人取一)所試斷案刑名粗通以
十分為率斷案及五分刑名統義文理俱通者為合格
無則闕之自後舉者人兼經義十六年二月遂罷迄今
不能復矣
　　　覆試權要子弟
覆試權要子弟者太祖之法也紹興十二年秦申王當
國其子熺始冠多士二十四年其孫塤者復試南省為
第一及廷試有司擬塤為榜首上閲之置之第三㑹淮
南提舉常平朱冠卿應詔上書極言其弊於是追奪塤
出身敕而曹冠以下七人有官者有改𢃄右字者餘並
剥放二十七年始詔兩省䑓諫侍從有服親省試合格
者令禮部具名以聞命後省覆試自是遂為故事
　　　鎖㕔人不為狀元
鎖㕔人不為狀元非故事也祥符二年梁固廷試第一
固翰林學士灝之子景德初已賜進士出身矣皇祐初
沈文通以齋郎對䇿為第一宰相陳公恭疑已仕者不
當為第一名乃降為第二其後王昂榜本嘉王楷汪洋
榜本秦熺陳誠之榜本黄中王佐榜本董德元梁克家
榜本許克昌蕭國榜本趙汝愚鄒應龍榜本莫子純曽
一龍榜本許奕皆用此例
　　　新進士期集
新及第進士舊以名次髙下率錢期集貧者或稱貸於
人裕陵聞之熈寕六年始賜新進士錢三千緡為期集
費自余中始也渡江後賜千七百緡自是遂為故事舊
新進士入謝賜謝恩銀百兩熈寕六年亦罷之今新進
期集所號為團司置局於禮部貢院釋褐日即赴上三
人主之其職事有紏彈牋表主管題名小錄掌儀典客
掌各色器用掌膳掌酒菓監門等事多至百餘人仍具
所差名姓申禮部御史䑓照㑹後旬日朝謝又數日拜
黄甲叙同年於禮部貢院其儀三名設褥於堂上東西
相向同年四十已上立于東廊四十已下立于西廊皆
再拜拜已擇榜中年長者一人狀元拜之復擇最少者
一人拜狀元又數日赴國子監謁謝先聖先師鄒國公
用釋菜禮三名為三獻榜中有望者一人為監禮官已
謝賜聞喜宴于禮部貢院侍從已上及館職皆與知舉
官押宴已宴立題名石刻乃罷局焉大凡團使至狀頭
授告出國門乃罷
　　　國朝三元
孫漢公淳化二年舉進士自開封至南省廷試皆第一
前未有也至咸平五年王沂公青州南省廷試皆第一
慶厯二年楊審賢皇祐元年馮當世復皆第一宋有國
二百餘年為三元者止此四人爾
　　　制策入三等(再舉制科/)
本朝制策入三等者四人吴正肅蘇文忠范子功孔常
甫再舉制科者一人張問定景祐元年茂才五年賢良
方正也此亦前所未有
　　　新進士廷射
新進士廷射舊未有淳熙初孝宗常論大臣欲令文士
能射御武臣知詩書二年詹晉卿榜上特御射殿引晉卿
以下一百三十九人按射翼日引第五甲及特奏名一
百五十一人皆具襴笏入殿起居易戎服射訖乃退正
奏名中的中帖上垜者推恩有差特奏名五等人射合
格者與文學其他例賜束帛凡用三千匹云紹興初黄
丞相奏言射以觀德旣不合格而復賜之帛則似無為
此例可削去亦省費之一端也上從之
　　　廷試賜燭
舊例廷試舉人至暮者許賜燭然殿深易黑日昃則殿
上燭出矣慶元五年上初䇿士江西正奏名進士黄實
嚴州特奏名進士黄甫鑑納卷最後亷州特奏名進士
劉嘉猷賜燭至一更四㸃御藥院言故事賜燭正奏名
降一甲如在五甲降充本甲末特奏名降一等如在第
五甲與攝助教詔如故事世傳張子韶嘗扣殿陛賜燭
納卷最後上親取其策觀之歎其鮮亮遂擢為榜首其
實不然
　　　殿試詳定官别立等
祖宗舊制殿試初考官既定等乃定封印以送覆考復
定等第而詳定所或從初或從覆考不許别自立等嘉
祐間王荆公為詳定官始乞不用初覆考兩處等第别
自立後遂為例紹興五年八月孫叔詣為學士上言如
此則髙下陞黜盡出于詳考官而初覆考殆為虚設請
復舊制如初覆考皆未當乃許奏禀復置等第從之是
嵗殿試兩考立等不同詳定所以聞詔編排官定奪趙
公時陳議以為非是請用崇令(闕/)隔二等累及五人各
開具合陞降因依以聞詔可然自紹興乾道淳熙紹熙
之際殿榜上三名多人主親擢云
　　　諒闇罷殿試
自咸平以來人主有三年之䘮則罷殿試而以省元為
榜首真宗朝孫僅仁宗朝宋效英宗朝彭汝礪神宗朝
許安世徽宗朝李釡髙宗朝黄公度孝宗朝朱待問今
上朝莫子純傅行簡是也舊制止除職官惟天聖二年
宋元憲獨除京官通判紹興八年黄公度復補京官遂
自為故事
　　　四川數省試榜首恩數隆殺
四川數省試第一恩數視殿試第三人蓋紹興五年以
軍興道梗十一月戊子有㫖川陕數省試第一人賜進
士及第與依行在第三人恩例餘並同進士出身其後
何道夫耕對以蜀人才策為丞相所怒乃令禮部奏云
數試髙第人多在道途遷延不肯即赴令皇上拭目而
望自今第一等人並賜進士出身奏可(十八年八/月癸巳)自是
無有不赴御試者惟上不親策則數試第一人恩數如
舊第二第三人皆附第一甲九名以上附第二甲云
　　　宗室鎖試遷官
宗室有官鎖試無官應舉者唱第日皆遷一官若濮王
子孫則加一等舊解省皆七人而取一淳熙中詔省試
十人乃取一人又有取應宗子者同進士出身餘補承
信郎而已宣和六年沈元用榜宗室始不入五等至今
以為例焉
　　　武舉(換文/)
武舉者自仁宗以來有之諸路州軍舊無解額但只就
兵部取解率以七十人赴省試前期軍頭引見司於内
弓箭庫試驗弓馬於别所附試文以七書義五道兵機
第二道上又臨軒親策翼日閱弓馬焉榜首補保義郎
與其廵檢差遣並注監當渡江後乃試弓馬於殿前司
焉每舉登第者率二十人淳熙後増至四十人自淳熙
三年四川數省試始試武士四路共解四十二人省額
凡六人乾道六年正月劉孺文在禮曹嘗請復武舉制
科而不果淳熙初上以武舉授官與文士不類二年三
月乙巳詔武舉第一人補秉義郎堂除諸軍計議官使
得預軍中謀議序位在機宜之上他並於進士恩數為
差令吏部前一年闕依黄甲注授七年三月丙辰詔武
舉願從軍者殿試第一名與御前同正將三名以上同
副將五名以上及省試為魁者同守備將舊制監察御
史以上許保任武舉一員後増為二㑹閣門舍人林宗
臣請寛保任之法増其人數是月辛未又詔通直郎武
翼大夫以上皆得舉二人四月己酉詔小使臣係武舉
出身者遭家艱並解官持服用吏部侍郎程函煇
國噐請也十年十月乙亥詔邉縣注武舉出身人凡武
人射兩石弓馬射九斗謂之絶倫苟絶倫雖程文不合
格並賜第紹興二十九年趙夢熊武藝絶倫又省殿試皆第
一即令為閤職焉乾道淳熈間太學諸生久不第皆去從
武舉已乃鎖其􁨃應進士第時王卿月請叙首應二科
後官至修注近歲江伯虎君用陳續嗣功亦連中二科
伯虎淳熈八年武舉第一人十一年進士第四甲遂換
承事郎恩數與狀元等朝廷靳之十六年十月因知歸
州林𨽻秀建言遂罷鎖㕔之令江後通判泉州而卒
陳今知永康軍
　　　童子舉(三朝推恩人數/)
童子舉者自真廟以來有之髙宗一朝童子求試者三
十有六人授官者五人(萬頃彭興張宗/柔朱虎臣劉轂)永免文解者一
人(晏/章)免文解者一人(林佐/國)紹興三年始賜帛罷遣者九
人(紹興三/年四月)兄弟童子三人(邵國州江安松戴滋又張/嵓叟巖卿未知何許人)惟
朱虎臣者能排陳歩射及讀七書故補承信郎劉轂以
小校子五歲善騎射故補校尉虎臣浮梁人旣召見特
又賜金帯以寵異之此亦前所未有孝宗一朝童子求
試者七十四人而命官者七人有吕嗣興者衢州人
也四嵗能誦書切韻變四聲書八卦上召見面俾吟
詩遂授従政郎賜錢三百緡令伴皇孫榮國公誦讀
乾道八年春也又有臨川王克勤尤為警敏初命右
従事郎盧陵李如圭三山林公洽何擢並右迪功郎
三山何致逺將仕郎廬陵郭洵直下州文學光宗一
朝童子求試者十七人無補官者惟従仕郎吳綱年
九嵗能誦六經語孟以夀聖親姪孫特改承務郎仍
依補法壬子四月也
　　　童子賜出身(秘書省讀書/)
晏元獻初以童子召試遂賜出身令秘閣讀書久
之即以為正字乾道末上踵故事以臨川王克勤
敏叔為秘書省讀書制禄視正字之半淳熙初上
幸秘閣館職皆遷官選人改京秩有司言克勤優於
學上詔以文林郎久之臺官有言其過者遂除初等
職官後復以鎖㕔中第為太學博士之職自来未有
繼之者
　　　特奏名試
特奏名試自仁宗朝始其後寖寛凡監學生二舉皆免
解(一作免/請同)舉人特舉年四十五五十以上者皆赴殿試
取其半授官年六十以上試入四等者與嶽廟建炎二
年髙宗登極時詔入五等者並調官至今以為例故事
恩試等第一人賜進士出身除諸州教授第二人同出
身渡江後川陕特奏名人就試於制置司三十年又降
敇差監試考試官近歲朝廷以其冗濫患之乃詔三人
而取一由是恩收之員少減矣
　　　太學養士最盛
太學飬士最盛於崇觀間紹興中詔以七百人為額正
舍生三十員内舍生百員外舍生五百七十員每三年
科塲率四人而取一若即行校藝而升上舍者則不待
選舉而竟釋褐焉時王㬇知臨安府括民間冐占白地
錢歲入十二萬緡有竒為太學飬士之費十六年詔外
舍生以千人為額其後三舍生率八百餘人云舊兩學覃
恩無免解法孝宗即位始創之自是每有覃慶輒復舉
行省額動増數十人遂為定例矣
　　　國子監試法
國子監生員皆胄子也舊制行在職事官同姓緦麻親
釐務官太功親聼補試入學每三年科塲率三人而取
一若二補中則七十而取一焉然太學生皆得以公私
試積校定公數升舍惟國子生以父兄嫌但寄理而已
湏父兄外補乃移入太學而後得升慶元二年三月傅
景仁在翰苑建言國子生員多偽濫請自今職事官期
親釐務官子孫乃得試補從之凡監學生皆給綾牒若
謁生在外遇科舉則試于漕司舊公私試皆學官主之
自淳熈後公試乃鎖院降敇差官學官蓋不得預
　　　武學
武學自祖宗以來京師有之乾道七年七月庚寅詔學
該赴解試人以五十人為額然郡國未之建也慶元五
年六月乙亥言者請即諸州州學置武士齊舍選官按
其武藝且籍在官荒田以備餼廪從之然後亦不克行
　　　釋褐狀元恩例
舊制太學生舍生積校以優而舍試又入優等者就化
原堂釋褐號釋元例補承事郎太學正錄淳熙初鄭自
明由此選不數年而為著作郎補郡自明數言事上甚
喜乆而稍厭之六年劉純叟堯夫復以解褐除國子正
時王仲行為兵部尚書奏言今兩優釋褐初除京秩即
授學官視狀元制科恩數過之事理不當乞先與外任
時知滁州張商卿亦言今中上舍為學官不數年便可
作監司郡守獄訟財賦非所素習豈能保其不繆乞先
注職官上然之十月丙申詔與殿試第二人恩例
　　　太學補試
太學補弟子員故例每三嵗科舉候朝廷差官銷院凡
四方舉人皆得就試取合格者補入之謂之混補淳熙
後朝議以就試者多欲為之限制乃立待補之法諸路
漕司及州軍皆以解試終埸人為準每百人取六
人許赴補試率開院後十日揭榜然逺方士人多
不能則為他人取其公據代之冒濫滋甚慶元中
遂罷之嘉泰二年復行混補就試者至三萬七千
餘人分六埸十八日引試云
　　　蜀學
郡國之學最盛於成都學官二人皆朝廷遴選
弟子員至四百人他學者亦數百人然未有校
試選貢之法淳熈中胡長文為蜀帥嘗議倣太學
别立解額㑹有沮之者不果行慶元三年春士人
王正則等訴于朝請以漕司解額移於成都府學
事下制置司後亦寢今蜀士之年少者多聚成都
若精擇師儒稍立月書季考之令又量取諸路漕
司之餘額以予之俾有所欣慕而成其才庶乎其
有益也
　　　宗學
宗學東都盛時有之紹興十四年春惠國公士和同知
大宗正事始請建學于臨安學生以百員為額太學生
五十人小學生四十人職事各五人署諸王宫大小學
敎授一員在學者皆南宮北宅子孫也若親賢宅近屬則
别置敎授兼以館職不在宗學之列
　　　釋奠宗子侍祠
郡國釋奠先聖宗子侍祠舊制無之自從紹興十五年
始州縣文臣詣學謁先聖乃許視事舊制亦無之自于
紹興十四年始改諸王宮教授陳孝恭知永州羅長源
建此二議而朝廷行之
　　　文宣王鎮圭
紹興十四年國學初建内出鎮圭以奉文宣王慶元三
年上將行大禮而内府無圭乃于國子監借文宣王圭
用之
　　　鄉飲酒
鄉飲酒者紹興二年四月林待制保為禮部郎中請命
太常草具其禮下郡邑行之又詔非常與鄉飲酒者毋
得應舉其儀有肅賔祭酒主獻賔酬主人酬介介酬衆
賔修爵無算沃洗揚觶拜送拜既凡十二節又有約束
凡事主人以守令其酒食噐用卿大夫士之有力者共
為之行之十餘年士人不以為便二十六年四月新通
判撫州陳洙之請雖不遇鄉飲酒者許應舉又詔鄉飲
酒聼人自為之公家毋得預自是不復講焉
　
　
　
　
　
　
　
　
　建炎雜記甲集卷十三
欽定四庫全書
　建炎雜記甲集卷十四
　　　　　　　　　　　　宋　李心傳　撰
　　財賦一
　　　國初至紹熙天下歲收數
國朝混一之初天下歲入緡錢千六百餘萬太宗皇帝
以為極盛兩倍唐室矣天禧之末所入又増至二千六
百五十餘萬緡嘉祐間又増至三千六百八十餘萬緡
其外月増歲廣至熙豐間合苖役易税等錢所入乃至
六千餘萬元祐之初除其苛急歲入尚四千八百餘萬
渡江之初東南歲入不滿千萬淳熙末遂増六千五百
三十餘萬令東南歲入之數獨上供錢二百萬緡此祖宗
之正賦也其六百六十餘萬緡號經制蓋呂元誼在戸
部時復之七百八十餘萬緡號縂制蓋孟富文秉政創
之四百餘萬緡號月樁錢蓋朱藏一當國時取之自經
制以下錢皆増賦合茶鹽酒算坑冶𣙜貨糴本和買之
入又四千四百九十餘萬緡宜民力之困矣
　　　景祐慶厯紹興淳熙鹽酒税絹數
景祐中天下歲收商税錢四百五十餘萬緡酒課四百
二十八萬餘緡鹽課三百五十五萬餘緡和買絹二百
萬匹
慶厯中商税錢一千九百七十五萬餘緡酒課一千七
百一十餘萬緡鹽課七百一十五萬餘緡和買絹三百
萬匹
紹興末東南及四川酒課一千四百餘萬緡鹽課二千
一百餘萬緡折帛絹三百餘萬匹
淳熈中臨安府城内外及諸縣一年共收税錢一百二
萬緡已當景祐四分之一
　　　兩浙歲入數
祖宗盛時兩浙歲入錢三百三十餘萬緡而鹽酒茶税
十居其八郡國支計皆在其間時以為承錢氏横歛之
政故賦入視他路已厚淳熙末兩浙歲輸左内藏庫錢
至千二百萬緡(浙東四百二十八萬/浙西七百五十餘萬)而茶鹽之利𨽻于
朝廷者不與焉
　　　東南折帛錢
東南折帛錢者張本于建炎而加重于紹興祖宗時民
戸夏秋輸錢米而已未以絹折也咸平三年度支計殿
前諸軍及府界色人春冬衣一應布帛之數計百數始
令諸路曹司將出産地土應輸布帛諸州軍于夏秋税
輸錢帛物料輦運上京自此始以秋錢米料而于夏折
綿絹料輸之聞諸父老川陜四路大扺以税錢三百文
折絹料一匹此乃咸平之實直也又有所謂和買絹者
而祥符九年内帑災乃發鏹下三司預市紬絹是時青
齊間絹直八百紬六百官給錢率増二百民甚便之寳
元後西邊用兵國用頗屈于是改給鹽七分錢三分至
崇寧三年改鈔法則鹽不復支而所謂三分本錢州縣
亦無從出矣建炎初苗劉作亂兩浙轉運副使王宗言
本路上供和買紬絹毎歲為一百七十餘萬匹乞令民
戸每匹折納錢二千朱藏一為相許之東南折帛錢盖自
此始(三年三/月壬辰)紹興二年秦檜為相呂元直督軍於外戸
部請諸路上供絲帛並半折錢如兩浙例又許之(二年/五月)
(甲/申)是時行都月費錢百餘萬緡財無所從出四年梁汝
嘉在戸部乃令民輸帛毎匹納錢四千或六千(紬以十/分為率)
(二分折四千八分折六千絹以十分為率/折納五分其二分折四千三分折六千)折帛錢自此
愈重(四年十一/月甲午)九年復河南赦遂減折帛錢匹一千(九/年)
(正月/丙戌)其後又増之十七年始詔兩浙絹紬匹減作七千
和買六千半綿每兩四百江東紬絹毎匹六千綿每兩
三百時東南諸路歲起三十九萬匹(浙東上供八萬淮/衣福衣八千浙西)
(上供九萬二千淮衣萬六千江東上供九萬淮衣福衣/二萬七千江西上供五萬二千淮衣福衣五千湖北上)
(供三百/皆有竒)絹二百六十六萬匹(浙東三萬六千淮衣福衣/五萬三千天申大禮八千)
(浙西上供八萬一千淮衣福衣十三萬八千天申大禮/萬匹江東上供四十萬六千淮衣福衣十三萬九千天)
(申大禮八千江西上供三十萬五千淮衣福衣六萬七/千天申大禮八千以上皆有竒淮東天申大禮四萬九)
(百五十淮西天申大禮三千七百湖南天申大禮四百/廣東天申大禮四千六百廣西天申大禮六千五百)
綾羅絁三萬餘匹(浙西綾八千七百婺州/羅二萬湖南平絁三千)其淮衣福衣
天申大禮與綾羅紬總五十二萬匹有奇皆起正色其
他絹紬二百五十六萬餘匹約折錢一千七百餘萬緡
而綿不與焉
　　　兩川畸零絹估錢
兩川畸零絹估錢者本三路綱也方承平時東西兩川
每歲於二税及和買畸零絹内起正色絹三十萬匹應
副陜西京西河東支遣謂之三路綱運建炎三年張魏
公出使川陜改理估錢以給軍食西川每匹至為錢十
一千東川每匹十千紹興二十五年鍾世明奉詔裕民
每匹減一千(二十五年/七月丙辰)二十五年蕭德起為帥又減一
千(二十七年/三月甲申)其後節次減免今猶輸七千或七千有半
紹熈末楊侍郎輔總計又權減一千至今為例兩路見
額裏絹估錢二百餘萬實理錢一百七十餘萬
　　　四川上供絹紬綾綿綺
四川上供絹紬七萬四千匹(西路天申大禮絹一萬三/千東路上供一萬一千天)
(申大禮萬六百䕫路上供絹二萬二千紬一百三/十天申大禮七千利路天申大禮絹八千三百)綾三
萬四千餘匹(東川二萬六千三/百西川七千八百)綿錦綺一千八百餘匹
叚(成都/路)皆正色也
　　　兩川激賞絹
兩川激賞絹者於建炎四年宣撫處置使度量宜於四
川民户勸諭令其等第輸納以助給賞凡三十三萬餘
匹俟邊事寧息即罷不為永例自後不復減紹興十六
年鄭亨仲為宣撫副使始利路絹二萬匹(十二月/戊戌)二十
年鍾郎中奉詔裕民復減夔路絹九千餘匹淮東西二
川獨存至今遂為常賦舊例皆理正色紹熙末楊嗣勲
總計每匹但取估錢引三千民甚便之慶元中司農少
卿河間權安節總計又權減一千今以為例凡兩川激
賞絹三千萬匹實理緡錢六十萬焉
　　　兩川綿估錢
兩川綿估錢者舊例上三等戸皆理正色而下戸每兩
估錢半千所以優之也楊嗣勲總計始令當輸正色者
毎兩估錢引二分而舊輸錢者如故是上戸反輕下戸
反重矣至今猶然其他紬絲綾凡舊本三路正色綱視
此而輸其直
　　　四川布估錢
四川布估錢者始天聖中薛田帥蜀於成都府卭蜀彭
漢州永康軍産麻六郡歲市官布毎匹給錢三百以起
上供及三路綱運是時價值頗優民樂與官為市至熙
寧間物已貴於是每匹増價至四百然始以等配率及
軍興以來遂改理估錢以贍大軍每匹至為錢三千後
節次減免至慶元初每匹猶理二千或一千七百三年
袁起巖為帥與諸司議毎年減其半制置司成都府抱
五萬緡總領所三千萬緡轉運司五萬緡每年春正月
乞降度牒百五十下制司抱納九月癸亥以聞今四川
布估錢實理緡錢六十五萬緡
　　　廣西布錢
廣西折布錢者舊有之獨桂昭二州歲産布九萬二千
二百有竒毎匹折錢五百紹興五年張魏公為都督每
匹増至一千五百文二十年駱彬為廣西提刑還奏減
三之一上恱從之擢彬直秘閣(二十年正/月丙午)今實理緡錢
九萬
　　　總論國朝鹽莢
國朝鹽莢舊有三路解鹽行于闗中東北鹽行于東西
畿甸東南鹽行于江淮東南鹽者通泰煎海也舊為江
湖六路漕計蔡京為政始行鈔法取其錢以贍中都自
是淮浙之鹽則官給亭戸本錢諸州置倉許商人買鈔
筭請閩廣鹽則官撇官賣以助歲計其後亦行鈔法然
罷復不常舊淮鹽息錢歲八百餘萬緡紹興初纔三十五
萬緡而已以後朝廷益修其政至紹興末年東南歲産
鹽二萬七千八百十六萬斤(浙西路臨安平江嘉興三/府凢一百十三萬七千一)
(百四十五石六斗七升七勺東路紹興慶元府温台州/凡八十四萬八千二百八十三石九升二勺淮東路通)
(泰楚三州凡二百六十八萬三千七百十一石六斗二/升五合廣東路廣惠南恩州凡三十三萬一千六十石)
(三斗四升廣西路亷髙欽化雷五州凡二十三萬一千/六百八十九石福建路福泉漳三州興化軍凡二千六)
(百五十九萬九千四百/十五斤十三兩六錢)自福建外每五十斤為一石淮
浙鹽六石為一袋鈔錢十有八千紹興四年正月増三
千九月以入納遲罷之今六路十二州收息錢約一千
九百二十餘萬(紹興中東産鹽毎年二/萬七千三百七十餘斤)
　　　淮浙鹽
淮浙鹽額最多者泰州歲産鹽一百六十一萬石嘉興
八十一萬石通州七十八萬石慶元三十九萬石淮
浙鹽一塲十竈每竈晝夜煎鹽六盤一盤三百斤兩淳
熙末議者謂總轄甲頭權制亭竈懼其赴愬縱令私煎
且如一日雨乃妄作三日申若一季之間十日雨則一
塲私煎三十六萬斤矣而又有所謂鑊子鹽亭戸小大
一竈之下無二十家家皆有鑊一家通夜一鑊煎出得
鹽六十斤丁竈二百家以季計之則鑊子鹽又百餘萬
斤矣一塲之數而如此則諸路可知也十三年九月己
未遂罷總轄令亭戸自請本錢焉
　　　廣鹽
廣鹽舊從官賣建炎四年春以淮鹽道不通戸部侍郎
葉芬乞通蠻廣鹽于諸路侍郎髙衛因請即處州𣙜貨
務鬻南廣鹽鈔二十萬緡以供行宫之用許之(四年正/月辛亥)
未幾即止是時恩州未有鹽紹興初以鹹土生發如𣙜
田一頃二十四畆置竈二十七歲産七十萬有竒(元年/二月)
(壬/子)後收净息錢三萬餘緡九年罷官賣鹽許通商于嶺
外其錢助鄂州飬兵之費十二年冬議者以欽州鹹土
生發歲産鹽三十餘萬斤商人不通請復官賣許之(十/月)
(辛/巳)已而廣東轉運判官范正國亦言本路上供及經費
皆仰于鹽息錢客鈔旣行遂或闕乏請得官賣如廣西
不許自後廣西官賣之法又改為鈔法乾道四年罷鹽
鈔令漕司自認鈔錢嶺南極以為患淳熈初張欽夫為
帥始與漕臣詹體仁叶議立為定額價直且條上之邕
州官賣鹽每斤百錢二人旣去漕臣趙公瀚増其六十
欽州歲賣鹽千斛公瀚五増之六年秋侍御史江溥以
為言上黜公瀚遂詔閩廣發賣鹽自有舊額及定直自
今毋得擅有増添(九月/癸未)九年上命奉議郎胡廷直奉
使嶺南詳議鹽法廷直言運以鈔法為便詔罷官賣復
通商(九年十/月己未)擢廷直太府寺丞(十二月/壬寅)尋出提舉廣南
東路常平茶鹽同措置廣西鹽事使行其法明年春降
詔諭二廣官吏以更法之故(十年正/月己未)夏又廵湖廣廣西
轉運判官兼提舉鹽事同措置廣東鹽事(四月/己酉)胡本詹
體仁所薦體仁時為吏部侍郎即命知靜江府(四月/庚戌)其
後又置都提舉廣南鹽事一員俾掌其政淳熈末體仁
坐改法不當抵罪如是官搬如故焉
　　　福建鹽
福建鹽自祖宗以來漕司官搬官賣歲産鹽一千一百
萬斤收課錢四十萬建炎末以淮鹽不通權改鈔法未
幾與廣鹽皆罷之(四年四/月辛巳)苐令漕司歲認鈔錢二十萬
緡赴行在紹興中閩鹽旣増倍朝廷以其多羡息十二
年又増鈔錢十萬緡(正月/辛亥)時漕司悉貯鹽于海倉令上
四州取而鬻之以供歲用後吏縁為姦鹽惡不可售即
按籍而繳號口食鹽不理貧民無一免者人甚苦之民
多私鬻以給飬而官亦不問二十六年湯中丞鵬舉以
為言詔提刑崇安吴逵覈實(七月/甲子)逵遂約郡縣歲費除
二税所入外即分鹽綱補之凡上四郡歲搬千有六百
萬斤視舊直損其三毋得敷於民戸舊漕司取増鹽
錢提舉司吏祿錢皆損三之一(増鹽錢每斤二十八令/損其九吏禄錢每斤一)
(文令損/三分)又率漕二司毋得鬻鹽以侵州縣上悉許之(十/七)
(年三月/庚申)由是力稍寛然郡邑無以供百費且繁非漕司
之便故衆論搖之朝廷遂從吴守鼎命諸司相度更定
其令諸司請運鹽如逵數而増其直(官司鹽直止減一/分漕司鹽本錢毎)
(斤為二/十五錢)上命輔臣計之㑹提舉常平官張汝楨奏行鈔
法陳樞宻誠之言於上曰閩中山溪之險細民冒法私
販禁之不可恐不盡請鈔則課入愈虧上是之乃減鈔
錢十萬(十一月/癸亥)自此漕司及州縣稍舒不復仰售於民
矣乾道初陳正獻劉忠肅公在二府有言福建鹽弊者
詔戸部侍郎沈度陳彌祚相度二人請量減鈔錢之半
歲令漕司於八州増鹽錢及樁錢留鹽本錢内那融十
一萬緡起發四年春遂減鈔錢十五萬苐令漕司抱七
萬緡以充上供於是宿弊稍去忠肅與三公皆閩人云
(四年正月壬/辰罷鹽錢)
　　　蜀鹽
蜀鹽自祖宗以來皆民間自煮之歲輸課利錢銀絹總
為八十萬緡紹興二年秋趙應祥總計始變鹽法盡𣙜
之倣蔡京東南東北鈔鹽條約置合同塲以稽其出入
毎斤納引錢二十五土産税及増添約九錢四分所過
税七分除税一錢有半毎引别輸提勘錢六千其後又
増貼納等錢凡四處二十州四千九百餘井歲産鹽約
六千餘萬斤引法初行每百斤為一担又許増十斤勿
算以優之其後逓増至四百餘萬緡休兵後數減之今
猶存三百餘萬始趙應祥立權法也令商人入錢請引
井戸但如額煮鹽赴官輸土産税而已然鹹脉盈縮不
常乆之井戸月額不敷則官但以虚鈔付之而收其算
引法由是壊井戸旣為商人所要因増其斤量以予之
每担増至有六十斤者又有逃廢絶沒之井許人増其
額以承認小民利於得井每界逓増鹽課益多遂不可
售而引息土産之輸無所從出由是刎縊相尋公私皆病
紹熙三年夏趙子直為吏部尚書奏言趙開鹽法最為
精宻今井戸多鑿私井務以斤重多寡相髙故鹽日多
價日賤而其法大壊乞下總領所叅照舊法施行從之
時楊嗣勲總計因是遣官覈去虚額棧閉助筒二千有
竒申嚴合同塲舊法禁斤量之踰格者而重私販之罪
直由是頓昂嘉泰二年陳郎中燁總計又盡除官井所
増之額焉自慶元後州縣及井戸稍舒而民始有鹽矣
　　　蜀中官鹽
蜀中之官鹽有隆州之仙井卭州之蒲井江之心井大
寧富順之井監西河南州之鹽官長寧軍之淯井皆大
井也若榮等十七州民間所煎則皆卓筒小井而已其
用力甚難惟大寧之井鹹泉出于山竇間有垂瀑民間
分而引之又有彭山之瑞應井其味近硝得隆榮鹵餅
雜煎然後成鹽元豐崇寧兩處嘗禁止以食者多病故
也紹興末總領弛其禁隆簡嘉榮之人病其侵射商販
因代輸課息而行棧閉今謂之石脚錢然彭山之民私
煎如故仙井歲産鹽二百餘萬斤𨽻轉運司蒲江亞之
𨽻總領所大寧鹽二百五十餘萬斤歲取其四分(一百/三萬)
(七十/餘斤)計值九萬餘緡亦𨽻總領所(毎斤舊為三百紹興/十七年宣司減五十)
(二十二年辛酉/又減二十錢)淯井四十餘萬斤歲取其贏五萬餘緡
為軍食之用(舊額四十九萬二百斤取撥錢引四萬八/千八百五道五百七十文應副總所紹興)
(十六年實産鹽四萬一千九百四十斤内三萬三千六/百斤稿設七千八百斤贍學三萬斤鍋本外餘三十四)
(萬七千九百斤毎斤二百五十文計七萬七千三百十/九貫五百文而本軍計應用二萬三千八十七貫八百)
(十二文餘折官價錢引三萬七千六百八十三引而已/毎歳大科二萬三千餘緡漕司施其半尚虧一萬一千)
(餘緡二十二年十/二月乃悉除之)鹽官歲産鹽計羡緡錢三萬為利州
錢監鑄本云然官鹽多惡雜不可食往往仰售于民州
郡苐令其贏無能正之者
　　　解鹽
解池鹽今𨽻金中置解鹽使以掌之池周百里開畦灌
水遇風即成不假人力故味厚而直亷邊人多盗販者
往往十百為羣遇廵尉出邏則踏開生路以避之有司
亦不敢問第遙䕶之出境而已今邊上雜行鹽官鹽其
鹽官歲課七十餘萬斤半為官吏柴茆之費半鬻於西
河成鳳州歲得錢七萬緡為鑄錢之本(紹興十/五年始)鹽多地
狭人甚苦之紹興二十九年秋詔減其直之半(九月/丙戌)今
毎斤猶為二百云
　　　礬(白礬青膽黄膽/)
礬國朝舊制晋相礬行河北京畿淮南礬行於東南九
路今獨無為軍崑山塲為盛歲額白礬六十萬觔(租額/一百)
(二十萬觔紹興十/四年始有此額)韶州岑水塲十萬斤信州鈆山塲青
膽黄礬無定額其法自權貨務給引赴塲許客人算請
每百為一大引輸引錢十二千頭子市利雇人工墨錢
二百七十六又許二十觔勿算以優之五十觔為中引
三十觔為小引錢及加貨以是為差三十年以商販利
薄減為十千(六月/戊午)十四年又増一千(十一月/丙寅)崑山礬則
民間自煮官置場買納(紹興初每觔本錢十三文至二/十文十四年十一月増為三十)
(文/)歲收息錢四萬緡有竒(二十九年閏六月以四萬/二千五百八十五文為額)鈆
山礬則官自煎以十分為率四分充工本六分赴𣙜貨
務焉
　　　總論東南茶法
東南茶舊法官買官賣天禧三年合六𣙜貨務十三處
山場所收茶錢十二萬緡除買茶本錢外止有息錢三
萬緡而已(六𣙜貨務乃荆南府漢陽軍蘄/州蘄口無為軍直州海州也)天聖中稍改
其法歲所得亦不過數十萬緡人多盗販抵罪上下苦
之嘉祐中韓魏公當國遂弛其禁但收茶租净利錢三
十三萬八千餘緡時以為便元豐後𣙜輦致都下即汴
流水磨官自鬻之政和初蔡京欲盡籠天下錢實中都
乃剏引法即汴京置都茶塲印賣茶引許商人赴官算
請就園戸市茶赴所在合同場秤發歲收息錢至四百
餘萬緡建炎渡江不改其法至紹興末年東南十路六
十州二百四十二縣嵗産茶一千五百九十餘萬斤(浙/東)
(紹興慶元府温台衢婺處州八萬三千二十一斤三兩/浙西臨安平江府湖嚴常州共四百四十八萬四千五)
(百斤十二兩江東寧國府徽饒池信太平州南康廣徳/軍共三百七十五萬九千一百二十九斤十四兩江西)
(隆興府贑吉袁撫江筠建昌興國臨江南安軍共四百/四十五萬三千一百九十七斤十四兩四錢湖南路衡)
(潭永邵全彬桂陽武昌軍共一百十三萬五千三百四/十八斤七兩湖北江陵常徳府灃辰沅歸峽鄂兵州荆)
(門軍凡九十萬五千七百四十一斤十四兩福建路建/寧府福汀南劍州邵武軍共九十八萬一千六百六十)
(九斤半淮西蘆蘄舒州安豐軍共一萬九千三百五十/八斤一兩廣東南雄循州二千六百斤廣西靜江府融)
(潯賔照欝林州共八萬九千七百九十六斤六兩已上/總計茶一千五百九十一萬四千三百七十九斤十兩)
(四錢係紹興/三十二年數)收鈔錢二百七十餘萬(淳熈初歲收/四百二十萬)
　　　江茶
江茶在東南草茶内最為上品歲産一百四十六萬斤
其茶行於東南諸路士大夫貴之隆興亦産茶二百二
十八萬斤臨安二百九十萬斤嚴州二百十二萬斤徽
州二百十萬斤寧國一百十二萬斤潭州一百三萬斤
其他皆不登此數目江南産茶旣盛民多盗販數百為
羣稍詰之則起而為盗淳熈二年茶冦賴文政反於湖
北轉入湖南江西侵犯廣東官軍數為所敗辛棄疾㓜
安時江西提刑督諸軍討捕命屬吏黄倬錢之望誘致
旣而殺之江州都統制皇甫倜因招降其黨𨽻中軍今
東南茶皆自𣙜場轉入金中亦有私渡於遼海而去者
雖嚴為譏禁而終不免於透漏焉
　　　建茶
建茶歲産九十五萬斤其為團胯者號為茶臘乆為人
所貴舊制歲貢片茶二十一萬斤建炎二年葉儂之亂
園丁亡散遂罷之紹興四年明堂始命市五萬斤為大
禮賞五年都督府請如舊額發赴建康召商人持往淮
北撿察福建財用章傑以片茶為市請市末茶許之轉
運司言其不經乆乃止而官給長引許商販渡淮十二
年六月興𣙜塲遂取為塲本九月禁私販官盡𣙜之上
京之餘許通商官收息三倍又詔私載建茶入海者斬
(此五年正月/辛未詔㫖)議者因請鬻建茶於臨安十月移茶事司
於建州專一買發十三年閏月以失䧟引錢復令通商
今上供龍鳳及京鋌茶歲額視承平纔半盖髙宗以錫
賚既少懼傷民力故裁損其數云
　　　蜀茶
蜀茶舊無𣙜禁熙寧間始令官買官賣置提舉司以專
𣙜收之政每歲收課三十萬李稷為提舉増至五十萬
緡其後歲益多至百緡乆之不能敷其數而蜀人以為
病建炎初趙應祥為提都漕司上言𣙜茶買馬五害請
用嘉祐故事罷𣙜茶仍令漕司買馬或未能然亦當痛
減額以蘇園戸輕立價以惠行商如此則私販少而盗
賊息矣朝廷然之擢應祥同主管川陜買馬三年十一
月應祥至官遂大更茶法官買官賣茶法罷倣蔡京都
茶塲法印給茶引使商人即園戸市茶置合同塲以譏
其出入重私商之禁其法每斤引錢春七十夏五十市
利頭子在外所過征一錢住征一錢五分每百斤勿筭
自後引息錢乃復至一百五萬緡紹興後提舉官又旋
増引錢至十四年每引收十二道三百文比應祥初立
法又増一倍於是茶司一年遂收二百萬而買馬之數
不復加多故當此時茶馬之富甲於天下也以其歲剰
者上供他司不問也自乾道末青𦍑作亂茶司為之増
長細馬名色等錢約三十萬淳熈六年以後又屡減園
戸重額錢歲約十六萬至紹興初楊嗣勲為使遂定以
為例焉(紹熙元/年減)今成都府利州路二十三處茶塲歲産
二千一百二萬斤(一千六百十七萬係成都府路九州/軍凡二十塲四百八十四萬係利州)
(路二州/三塲)通博馬物帛歲收錢約二百四十九萬三千餘
緡(川茶司歲收一百七十八萬有竒秦口茶司歲收十/八萬有竒川秦兩馬司歲收諸州博馬物帛并雜貨)
(收錢共五十/二萬有竒)朝廷歲撥其一百十三萬緡𨽻總領所贍
軍(宣撫司先取撥四十萬紹興二十五/年七月其裕民所又増撥七十三萬)然茶馬司率多
難之乾道以後歲撥或止一二十萬緡至淳熙十年遂
以五十萬緡為凖蓋茶司自言歲用二百四十六萬餘
緡以為比收有剰錢二萬餘緡故也然川秦八塲額市
馬一萬二千九百九十四匹而比歲所市未嘗及焉則
其言蓋未足慿而歲剰之緡可以坐計矣自元豐以來
茶事官𣙜出諸司之上淳熙十四年議者請令置制司
檢㸃奏可後亦不果行舊博馬皆以粗茶乾道末趙
彦博為提舉始以細茶遣之今雅州徼外夷人亦有即
山種茶者由是綱茶遂為夷人所賤然蜀茶之細其品
視南方已下惟廣漢之趙坡合州之水南峨眉之白芽
雅安之䝉頂士人亦自珍之但所産甚微非江建之比
也
　　　䕫州茶
䕫路自祖宗以來不𣙜茶政和中有司請賣引者議以
民夷不便罷之紹興中韓球美成同提舉茶馬始𣙜忠
達州茶即䕫合廣安置合同塲歲收以八萬斤為額然
商人以利薄不通但以引錢敷民間耳民甚苦之二十
七年冬忠守董如敏以為言事下茶馬司時許覺民侍
郎為主管官不肯蠲乃止後三年王瞻叔以漕副攝事
遂除之先是美成在茶司盡取園戸加饒之茶為正額
有一塲而増至二十萬斤者(韓以十七年十二月領/茶事十九年五月移䕫)民
知輸官不補所得於是起為私販二十六年六月秘書
省正字張震真甫以為言遂命茶司裁損今茶塲每百
斤加饒率過半若茶官稍加裁抑而販者遂轉而之他
宜量减引錢而禁其搭帶又因地之逺近不同而稍為
低昂之則庶乎其可矣
　　　東南酒課
東南酒課之入自祖宗時悉以入舊州慶厯二年秋祠
部員外郎王琪始請増價以其錢上京自後提舉司學
事司經制司發運司各因事増添然多不過每斤増七
八錢少止一二錢而止建炎四年冬每斤始驟増錢二
十四謂之軍期錢自是總制司都督府又逓増之迄紹
興六年春浙路出煮酒每斤共増一百十五錢而官始
為困矣(時煑酒每斤百三十錢為率/大異祖宗時每斤十五錢)其坊場課利者自
開寳九年冬詔承買以三年為限期仍戒當職官吏毋
得信任小民一時貪利妄増課額此祖宗之仁政也大
中祥符元年春始有實封投狀給賣價於商人令之而
民亦困矣熙寕以後坊場錢又盡入於常平司紹興元
年又命槪増五分輸戸部二十七年後其販闕者復弛
之惟長沙一城無酒禁蓋劇盗反為税酒之法人更安
之故不復改也舊兩浙坊場有一千三百三十四所每
歲收浄利錢八十四萬緡至是合江浙荆湖人戸採買
坊場纔有一百二十七萬緡而已蓋販客闕者之故也
是時行在戸部乃贍軍於東南中三庫并殿司酒坊七
十五所歲收息錢亦有一百三十萬緡諸路酒課約有
五百餘萬緡蓋自軍興以來諸帥擅𣙜酤之利朝廷所
仰者茶鹽耳紹興二十六年正月始詔諸軍採買場務
令常平司拘收城郭酒店令總領所拘收二十一年二
月楊存中罷趙殿巖宻代為帥又上軍中及私家所買
酒坊於戸部由是縣官始得佐其經費至乾道間行在
有七酒庫日售錢萬緡每歲收錢一百四十萬息錢一
百六十萬麯錢二萬而歲額之外羡餘獻於内帑者又
二十萬其後加増至五十萬緡遂為數云
　　　四川酒課
四川酒課在建炎中合官民之入總為緡錢百四十萬
三年十月張魏公為宣撫使承制以趙應祥總領財賦
應祥商曰蜀民已困惟𣙜酒尚有贏餘遂大變酒法自
成都始令罷公帑賣供給酒即舊採買坊埸所置隔釀
設官主之民賴釀者米一斛輸錢二千眀年遂徧四路
行其法於是嵗課逓増至六十九萬餘緡凡隔槽四百
所場店不與焉然法之始行聼民就務分槽醖賣官計
所入之本而收其課行之旣乆醖賣虧欠則責入米之
家認定月額不復覈其米而苐取其錢民始以為病二
十六年二月知榮州安仁費廷直入對為上言之上謂
輔臣曰此張浚趙開以軍興財潰濟一時之急耳今休
兵旣乆内外無事自當更改遂命總漕司措置時湯侍
郎允恭總計言若改為官監應用米本至多無從應副
王瞻叔為潼州漕獨請罷三州官監隔漕二百三十餘
毋許採買省官吏冗食以便民眀年詔許之其後採買
又改為官監今四川酒課屡減之餘猶為緡錢四百一
十餘萬
　　　䕫路酒
䕫路自祖宗以來亦不𣙜酒趙應祥為大漕建炎四年
始𣙜之舊一路塲店一百四所應祥増為六百餘所歲
收錢四萬三千九百餘引紹興十六年鄭亨仲為宣撫
副使奏除之
　
　
　
　
　
　
　
　
　
　建炎雜記甲集卷十四
欽定四庫全書
　建炎雜記甲集卷十五
　　　　　　　　　　　　宋　李心傳　撰
　　財賦二
　　　常平苖役之制(耆戸長雇錢/)
常平苗役之政自熙寧始建炎初遂罷之其二年冬吕
元直葉少藴張達眀孫仲益在從班奉詔討論常平法
元直等以為此法不宜廢如免役坊場亦可行惟青苖
當罷上曰青苖斂散永勿施行遂置諸路主管官追還
糴本紹興八年冬李泰發參政復為上言常平法本於
漢耿夀昌豈可以王安石而廢之九年遂復提舉官使
掌其政然自軍興後常平漕往往撥以贍軍無復如曩
時之封樁矣免役錢自熙寕以來已有寛剰之數建炎
元年既増射士(六月/乙亥)議者恐費不給眀年夏乃詔官戸
役錢勿復減半而民戸役錢槩増三分(五月/庚戌)三年復減
之趙直閣善飬議詔品官子孫名田減父祖之半餘同
編戸差役其詭名寄産皆并之(三月/丁丑)乾道二年李侍郎
若川復請令官戸全納役錢(二月/辛未)上初不可旣而卒行
(其年/六月)耆戸長雇錢者舊以免役錢給之建炎四年廣西
漕司請罷戸長而用熙豐法每三十戸逐料輸甲頭催
租(八月/辛未)紹興初遂盡取其庸錢𨽻提刑司(元年五/月戊午)既而
以差甲首不便者五乃不復行而耆戸長雇錢因不復
給五年詔其錢分季起發赴行在(正月/壬戌)後遂為總制窠
名焉
　　　義倉
義倉創始於慶歴元年其法令民上三等每税米二斗
輸一升以備水旱後亦廢熙寧初神宗嘗欲復之會王
介甫主青苖因為上言人有餘粟藏之於家何害而顧
乃使之輸官非良法也乃止(二年/七月)熙寧末王尚書古為
司農簿奏復行之仍聼就縣倉輸自是義倉入縣倉矣
(十年/九月)元豐八年又罷之紹聖初復立然議者謂義倉當
留諸鄉以備水旱可也今併入縣倉悉為官吏移用後
又命上三等戸輸郡倉轉充軍倉或資他用故㓙年無
以救民之死失古立法之意矣紹興末趙郡王令服在
戸部言州縣義倉多陳腐請嵗以三之一出陳易新又
請水旱傷災檢放不及七分即許賑濟沈守約丞相持
不可上獨許之(二十八年/九月乙酉)眀年浙西提舉呂廣問言諸
道常平義倉名存實無請遣使核實除其虛數禁其移
用(二十九年/六月壬寅)遂命司農寺丞韓元龍往浙西覈實得糴
米錢六十餘萬緡詔别行收糴今成都一路義倉歲額
二萬七百斛有竒除賑給貧丐人外所餘無幾紹興五
年髙平續為提舉遂刷本道義倉錢及金銀總為七萬
五千餘緡别除米於彭漢蜀三州以備糴濟饑慶元六
年宣城孟論為提舉又欲取本道抵當本錢六十餘萬
緡以市義倉米朝廷不從近歲制置司又有廣會倉乃
丘宗卿所創凡為米三十餘萬石制司自掌之㐫歲頗
資用惟閩中魏元履處士朱元晦先生嘗置於里社每
歲以待鄉民至冬而取有司不與焉今若以義倉米置
倉於鄉社令鄉人之有行誼者掌之則合先王之遺意
矣
　　　經制錢
經制錢者宣和末鄭亨仲資政所剏也時方臘初平用度
百出徽宗命亨仲以發運兼經制使亨仲乃創比較酒
務及頭子錢頭子錢者唐德宗除陌錢之法也五代國初
亦取之以供州用其數甚鮮康定元年始令其數申省
不得擅支政和四年又令給納係省錢物每貫收五文
及亨仲為經制遂令凡公家出納每千收二十三文共
可供十三州縣及漕計支用而已所謂經制錢者其始
行東南後又行之京東西河北歲入錢數百萬緡靖康
初廢建炎二年冬上在維揚四方貢賦不能如期至行
在戸部尚書呂元直翰林學士葉少藴乃請復之於是
先取鈔旁定帖錢命提刑司掌之仍禁不得擅用(十月/壬戌)
三年冬遂命東南八路提刑司收五色經制錢赴行在
一𣙜茶酒錢二量添賣槽錢三増添田宅牙錢四官貟
等請受頭子錢五樓店務添收三分房錢(十月/戊戌)紹興十
七年二月又増頭子錢十三文充經制迄今東南經制
錢歲入凡六百六十餘萬緡而四川不與焉凡公家出
納每千經總二制共五十六錢視宣和時過倍
　　　總制錢
總制錢紹興初孟富文參政所創也五年春髙宗在平
江命富文提領措置財用富文請以總制司為名専察
内外官司隐漏遺欠從之(閏三月/己丑)於是首増頭子錢三
十文(四月/乙未)其十五文充經制窠名七文充總制窠名六
文提轉兩司二文公使支用既又請收耆戸長庸錢抵
當四分息錢轉運司移用錢勘合朱墨錢常平司七分
錢(四月/癸亥)人戸合零就整二税錢免役一分寛剰錢官戸
不減半民戸増三分役錢(四月/辛未)常平司五分頭子錢(八/月)
(己/酉)並令諸州通判諸路提刑催充總制至十一年浙東一
路收總制錢一百八十九萬總諸路准此乾道元年十
月又増頭子錢每貫十三文充總制是時戸部歲入視
其出闕七百萬緡故有増頭子錢及官戸不減半役錢
之令蓋補經費也時虞并父當國有趙咨者獻言所在
吏禄皆除頭子錢而京百官獨否除之歲可得七十萬并
父命都司計之僅二十四萬緡以其不多而止時六年
四月也至嘉泰初除四川外東南諸州額理經制錢七
百八十餘萬
　　　經總制錢額(廣西經總制銀/)
經總制錢舊法守貳通掌而𨽻提刑司李朝正為戸部
侍郎建炎始屬通判一嵗所入一千一百二十萬緡其後復
命知通同掌無嵗不虧於是議者乃復請委通判事既
行諸道因請以紹興十九年所入為準時汪明逺為侍
御史上疏言財賦所出當究源流是年經界初行民輸
隠漏之税葢是適然當取十年間酌中之數為額上可
之然今東南諸路經總制錢歲收千四百四十餘萬緡
又多於朝廷在户部之額三百萬矣乾道初孝宗嘗諭
洪景伯丞相曰祖宗時財賦無經總制錢朕他時用度
有餘即令民間免輸納然其所入浩大迄不容免也舊
廣西經總制銀皆随税均取於民民甚以為患紹興二
十六年二月髙宗用知雷州趙伯檉言下詔禁止云(十/六)
(年專委通判後/五年知通同掌)
　　　四川經息錢
四川經總制錢額理五百四十餘萬緡其一百三十一
萬緡贍軍一百三十四萬緡應副湖廣總領所一百六
十九萬緡上供六萬餘緡諸郡支用光宗受禪蠲湖廣
三年錢四百餘萬緡對減鹽酒重額錢即此錢也然四
路憲司歲撥湖廣錢實止六十萬緡故減之今後三年
乃下而每歲所減通總司抱認亦財九十萬緡迄今遂
為永例
　　　田契錢(王瞻叔括契本末/)
田契錢者亦𨽻經總制司舊民間典買田宅則輸之為
州用嘉祐末始定令每千輸四十錢(五年/二月)宣和經制増
為六十(四年/六月)靖康初罷建炎三年復之紹興總制遂増
為百錢(五年/四月)後以其三十五錢為經制窠名三十二錢
半為總制窠名三十二錢半為州用(十七年/四月)乾道末曽
懐在戸部又奏取州用之半入總制焉(七年/七月)先已詔牙
稅外每千收勘合錢十文(紹興五/年三月)後又增三文並充縂
制窠名(十七年/四月)而牙稅勘合之外每千文收五十六文分
𨽻諸司大率民間市田百千輸於官者十千七百有奇
而請買契紙賄賂吏胥之費不與由是人都憚費隐不
告官謂之白契紹興三十一年軍興王瞻叔為四川縂
領乃括民間白契稅錢以贍軍(十一月丁/酉報可)遣官置司會
三年飛申之籍許人告没三之一以其半給告者嫁資
移囑隐其直者視隣田估之雖産去劵存者皆倍收其
賦細民墓地亦首納筴錢於是除威茂珍州長寧軍闗
外四州不括外他三十三郡共得錢四百六十八萬緡
成都等二十四州未見數眀年沈徳和為制置使首以
蜀中括契錢不便為言而議者亦譏其歛怨乃下詔自
登極赦前頓帯白契者悉蠲之即已輸許對折二稅(三/十)
(二年十二/月戊寅)命下瞻叔乃疏駮白劄子於朝且言不願輸
者皆豪强與士大夫之家請理納如故詔白契在戸下
者許行首納仍依赦免其倍輸(隆興元年/四月丁卯)時瞻叔已被
章而徳和入境遂檄郡凡三十年以前白契在戸下者
悉放免之又截成都當輸總所折糴錢給民戸(沈以元/年五月)
(到/官)瞻叔猶在蜀土上疏争之且言虞允文以買馬職事
疑臣張震付邡甲戸輸金甚多故二人以此囑介請下
御史䑓大理寺鞫實其實瞻叔以軍興用度不給因行一
切之政故議者非之其後所括錢朝廷悉取他用總司
迄不能有也今蜀中田契錢諸縣既有定額大抵不能
敷則以其錢均取其牙儈人甚苦之(隆興二年十二月/丙申詔吴挺買御)
(前馬價錢於椿管白契稅錢四百餘萬貫内取撥乾道/元年五月辛未詔撥一百五十萬緡赴南庫二年二月)
(壬寅又盡/撥赴左蔵)
　　　稱提錢
稱提錢者鄭亨仲改四川宣撫副使為之(紹興十/四年)始命
益梓利三路茶鹽酒課及租佃官田應輸錢引者每千
輸三十錢為鑄本於是三路每歲共得錢四十三萬一
千六百九十道二百九十一文以其二十四萬七千緡
為鑄本又得其贏餘十八萬緡有竒以助軍食之用至
今不減
　　　月樁錢(版帳錢/)
月樁錢者自紹興二年冬始是時淮南宣撫使韓世忠
駐軍建康宰相呂元直朱蔵一共議令江東漕臣月樁
錢十萬緡以酒稅上供經制等錢應副其後江浙湖南
皆有之雖命以上供經制係省封樁等錢充其數然所
樁不能給十之一二故郡邑多横賦於民如江南之科
罰湖南之麯引在上者迄無禁之大為東南之患紹興
三年李泰發秉政為上言月樁錢害民而江東西尤甚
請損之遂命諸路漕臣均定如窠名不足取㫖自朝廷
給降不得一毫及民(二月/甲子)然不能大有所減十七年朝廷
既罷兵又命監司郡守將寛剰錢撥充月樁以寛民力
(八月/己未)其後遂減江東西月樁錢二十七萬七千緡有竒
(九月乙亥減徽信州各五萬有竒宜州五萬撫州二萬/五千江州一萬筠州南康各六千臨江軍四千建昌軍)
(二千皆/有竒)十八年冬上又諭秦會之曰昨已減月樁錢要
當盡罷會之即諭版曹李仲永以經制錢贍軍然月樁
錢卒不能罷乾道中始減廣徳軍月樁錢千八百緡淳
熈初又減桂陽軍萬二千緡光宗登極以月樁有數額
太重去處令䑓諫侍從同戸部長貳詳悉措畫開春當
議斟酌施行以寛民力其年用吏部尚書顏師魯等奏
再減江浙諸郡月樁錢十六萬五千緡有竒(袁州減三/萬五千常)
(州減二萬吉州減七萬三千隆興府饒州各減萬五千/信州減一萬撫州減七千贑州減六千七百五十二江)
(池州廣徳臨江建昌軍各減六千湖州減五千徽州南/康軍各減四千興國軍減三千筠州南安軍各減二千)
今東南月樁錢歲為緡錢猶三百九十餘萬又有版帳
錢者軍興後諸邑皆有之而浙中為尤甚紹熙元年夏
議者請令監司州郡寛屬縣無名之取以紓民力時朝
請郎四眀劉侯守岳陽會四縣版帳之額為二萬一千
餘緡而無窠名者萬一千餘緡乃與提刑丁端叔漕判
薛象先議取凡無名者盡蠲之舉一郡而言則其餘可
知矣又有餘郡未減者今猶存之
　　　折估錢
折估錢者始自紹興初張逺為川陕宣撫使日供給闗
外大軍之名也蓋諸軍月支正色米之外又有折支估
錢者故以此名之其後衣賜犒賞供給芻豢之屬通以
折估為名而其數浸廣矣鹽折估者取三路鹽引稅錢
而供此折色也酒折估者取四路塲務坊店酒息錢而供此
折色也故又以折估名之大凡一歲折估之入凡七百一十
餘萬緡其出一千二十八萬餘緡蓋以糴本經總諸色
窠名助其費而糴買糧絹與夫搬運之費八百七十二
萬餘緡不與焉諸雜費約九十萬緡又不與焉大抵蜀
中之折估與浙江之月樁皆以贍軍得名其事相同名
異但折估猶有鹽酒為之窠名而月樁乃曰著横科尤
為無藝為今之計要當如蜀中之法以鹽茶錢贍軍則
月樁斯可免矣
　　　免行錢
免行錢者創始於元豐推行於宣和廢罷於靖康紹興
十一年以軍事未寧始令諸道量納(四月/丙子)時川陕四路
歲取免行錢至五十萬緡東南又倍之十七年既罷兵
詔損三之一(四月/丙申)十九年王大寳尚書守連州還官言
於上但免廣中新循等六州而已(五月/丁未)二十五年曹泳
在戸部言其所取苛細始盡罷之(五月/戊申)隆興用兵後王
自外還朝復以免行為請上批曰民不可擾難以施行
翼日進呈上諭錢處和曰曹泳所行惟免行一事人至
今以為是今日豈可不依曹泳(乾道元年/七月辛亥)遂不行
　　　麴引錢
麴引錢者湖南路有之紹興間鄉村有吉㐫聚㑹者聴
人戸納錢買引於隣近酒戸寄造酒麴不得非理抑配
法非不善也然時方用兵而敷大軍月樁錢於諸路湖
南諸郡兵火之餘賦入鮮少所樁不能供十之二其劉
獬者知衡陽縣始令人戸買麴引以取月樁自是旁郡
之邑皆效之後四年當紹興十八年之經界法行遂以
人戸田畆分為三等上等輸三千聽造酒十石中等二
千造酒七石下等一千造酒三石最下輸五百文造二
石若二石以下則例輸百三十錢皆随夏秋税送官自
田二十畆而上無能免者袁州江西凋郡也其地西北
與長沙接自初科月樁時漕臣韓球與郡守趙士瑗不
叶所科偏重無所從出遂亦於麴引中取之每人戸税
錢一千則科二百文(八十/五陌)凡為錢五千四百餘緡乾道
三年王次長為湖南漕始請禁戢戸部莫如之何苐行
下依見行條法而已㑹乾道新書行刪改紹興納錢買
引舊令於是麴引錢暫罷施稍復行迄不能禁也四年
湖南提刑鄭思恭又乞將衡山等八縣随宜裁酌均於
上三等戸黄仲秉為副漕奏言本路三十八縣不皆待
此而足歲計匱乏者獨十餘縣望朝廷稍減月樁之額
以寛此十數縣之不足則麴引之禁可力行於一路之
間而九州三十八縣之民皆被惠澤矣淳熙元年袁州
言自乾道新書行月樁始大不足戸部勘當欲權依紹
興舊法許之四年張定叟知袁州復奏江西始以稅額
均月樁則一路皆輕而袁州獨重今復麴引以補月樁
則一路皆無而袁州獨有既未能減月樁之重而反増
麴引之征非所以示公於天下趙子直為小漕㑹本州
所賣麴引之入歲為三萬緡令本州與漕司各認其半
而麴引遂罷獨湖南如故予嘗論之今天下多有不可
為之縣而未有不可為之州間有不可為之州而未有
不可為之漕若長民使部者人人如定叟子直之心則
麴引之征真可免矣
　　　身丁錢
身丁錢者東南淮浙湖廣等路皆有之自馬氏㨿湖南
始取永道彬州桂陽軍茶陵縣民丁錢絹米麥嘉祐四
年詔無業者與除放有業者減半然道州丁米每嵗猶
為二千石民甚苦之紹興五年守臣趙坦請以二分敷
於田畆一分敷於民丁詔下其議漕司言如此則貧民
每丁當輸二斗有竒乞盡敷於田畆言者以為太重請
損其一詔漕司相度(四月/甲辰)六年樞宻院檢詳王廸又請
兩路丁錢随田稅帯納(八月/己亥)不果行十四年知永州羅
長源言於朝遂盡放湖南諸郡丁錢(十月/庚子)然上供樁數
則如故後十餘年楊良佐邦弼為漕乃奏除之江東諸
郡丁口鹽錢者李氏有國日所創也蓋以秦州及静海
軍(今通/州)鹽貨計口俵散收錢入官其後失淮南而臣不
可得既又令折綿絹輸之民益以為病眀道二年范文
正公為江淮安撫乞會一路主戸以現在鹽價於春時
給鹽食用随夏税送納價錢奏可其後謂之蠶鹽者此
也兩淮身丁錢者始未行鈔法前以歲計丁口官散蠶
鹽丁給鹽一斗輸錢百六十六文謂之丁鹽錢皇祐中
計民以紬絹依時直折納謂之丁絹自鈔既行之後鹽
盡通商而民無所給毎丁仍増錢三百六十文謂之丁
身錢大觀中始令三丁納絹一疋當時絹錢未有倍費
其物價益貴乃令每丁輸絹一丈綿一兩皆取於五等
下戸民甚病之建炎三年詔以一半納絹一半納現錢
(十一月/丁未)於是丁絹有二十四萬疋綿百萬兩錢二十萬
緡紹興初又用嚴守顏之言増得解人免丁錢(三年四/月甲午)
二十五年上命浙民之困特免丁絹錢綿一年以内府
錢帛償戸部(八月/己丑)乾道元年孝宗以兩浙歲澇又免災
傷郡邑身丁錢十三萬七千緡絹十六萬三千疋皆有
竒(二月/癸卯)惟臨安以駐驆所在每三年輙一下詔除之歲
滿復然至開禧元年十二月御筆浙路身丁錢自今永
與除免恩施浸溥矣先是紹興末吕公雅廣問為浙漕
司以湖州丁絹多所隱漏乃給甲帖付民戸俾自俳丁
名得四十萬丁每丁為錢一千四百絹八疋有竒(三十/一年)
(四月/丁未)眀年守臣陳之茂因請折絹以五千為疋仍止歲
額為定不以添丁而増賦詔皆可之(五月/丁巳)自湖州以五
丁科一　疋矣未幾又増以七千為一疋乾道八年余
處恭為烏程令請於朝乞以七丁科一疋曽欽道秉政
奏行之自是為例兩淮丁錢者不知所從始乾道末詔
民戸一丁充民兵者夲名丁錢勿輸(七年八/月丙辰)二廣丁錢
亦不知其所始廣西郡縣貧薄凢民間父祖年六十以
上而身丁未成者亦行科納謂之掛丁錢紹熙初詔令
本路監司約束(二年郊/赦申眀)大抵丁錢多偽國所剏予嘗謂
唐之庸錢楊炎已均入二税而後世差役復不免焉是
力役之征已取其二也本朝王安石令民輸錢以免役
而紹興以後所謂耆戸長保正雇錢復不給焉是取其
三也合丁錢而論之力役之征蓋取其四焉設有一邊
事則免夫之令又不得免焉是取其五也孟子曰有布
縷之征有榖米之征有力役之征用其一緩其二用其
二而民有殍用其三而父子離今布縷之征有折税有
和預四川路有給賞而東南有丁絹是布縷之征三也
榖米之征有税米有義倉有糴(川路謂/之勸糴)而斗面加耗之
輸不與焉是穀粟之征亦三也通力役之征而輸之蓋
用其十矣民安得不困乎予惡夫世之俗吏不知財賦
本末源流顧以趣辦為能而撥其本也故詳録其事以
待上問而出焉(閩浙湖廣丁錢在國初歲為四十五萬/緡大中祥符四年七月嘗除之後又復)
　　　僧道免丁錢
僧道士免丁錢者紹興十五年始取之(正月/癸酉)自十五千
至二千凡九等大率律院散僧丁五千禪寺僧舍觀道
士散衆丁二千長老知觀知事法師有紫衣師號者皆
次第増錢六字四字師號者又倍於是歲入緡錢約五
十萬緡𨽻上供二十四年以紫衣師號不售乃詔律院
有紫衣師號者輸錢視禪刹禪僧及宫觀道士有者輸
丁錢一千三百有竒(八月/癸巳)至今以為例初取免丁時立
法年六十以上及病廢殘疾者聼免後詔七十以上乃
免之然今浙中諸大刹及都城道觀時多有㫖免徭役
科敷而州縣反以其額敷於民間大為人患
　　　田四廂錢
田四廂錢者自紹興十三年春以䕶軍統制田晟始所
部人馬隷馬司眀年有㫖令四川歲撥總制錢一百七
十三萬餘緡紬絹四萬七千餘疋綿五萬四千餘兩赴
鄂州(十四年二/月戊戌)蓋此錢本供晟軍費故也二十九年軍
事將興乃以其十五萬緡四川應副増招軍兵歲計(六/月)
(壬辰還二十一萬七月庚戌又増之/益路二十萬利梓䕫路通減五萬)淳熙末又以其餘
緡對減四川鹽酒重額(十六年四/月乙巳)詳在經總制錢事中
　　　市舶司本息
市舶司者祖宗時有之未廣也神宗時始分閩廣浙三
路各置提舉官一員本錢亡慮千萬緡海貨上供者山
積宣和後悉歸應奉建炎初李伯紀為相省其事歸轉
運司眀年夏復閩浙二司賜度牒直三十萬緡為博易
本(元年七月己亥廢/二年五月丁未復)四年春復置廣司(二/月)紹興二年廢
閩司(七月/甲子)尋併廣浙提舉官皆罷(八/月)已而重廢復置六
年冬福建市舶司言自建炎二年至紹興四年收息錢
九十八萬緡詔官其綱首(十二年/乙巳)十四年命蕃商之以
香藥至者十取其四十七年詔於沉香荳䓻龍腦之屬
號細香藥者十取其一至紹興末兩舶司抽分及和買
歲得息錢二百萬緡𨽻版漕然所謂乳香者戸部常以
分數下諸路鬻之柳州當湖湘窮程限頗急宜章吏黄
谷射士李金數以此事受笞不堪命矣乾道元年春因
嘯聚峒民作亂遂䧟桂陽軍上命劉恭父為帥調鄂州
兵討平之蓋利之所在害亦從此生可為理財者之戒
　　　祠部度牒
祠部度牒治平四年冬始鬻之(長編云始於熙/寕元年秋蓋誤)熙寧之
直為百二十千渡江後増至二百千其後民間賤之止
直三十千而已紹興初李仲永初入朝見上為上言今
歲鬻度牒是失萬農也積而索之農幾盡矣非生財之
道上納其言十三年既罷兵遂不復鬻(五月/丙午)久之復以
其絶產𨽻其國飬士(二十一年/九月丙午)時王元龜尚書為國子
司業復請改行上諭大臣曰大賓殊未曉朕意人多以
鬻度牒為利亦以延人主夀為言朕為人主且當事合
天心而仁及生民自當享國長乆如髙齊蕭梁奉佛皆
無益也僧徒不耕而食不蠶而衣無父子君臣之禮以
死生禍福恐無知之民蠧教傷民莫此為甚豈宜廣也
輔臣皆稱善然諸路僧尼猶有二十餘萬人女冠道士
萬餘人(二十六年/三月甲午)眀年遂詔換給不盡度牒皆歸禮部
(二十七年/八月辛亥)三十一年春朝廷聞金亮欲敗盟始放度牒
増直為五百千(二月/戊午)自後所放滋益多隆興初詔減為
三百千因出度牒二萬鬻於江浙湖南福建計直六百
萬緡期以一季州縣皆仰給於民民大以為擾(二年/三月)周
元持御史言於上乃損為二百五十千(三月/癸巳)自辛巳調
兵以後九年之間官鬻度牒至十二萬道有竒孝宗知
之乃降詔權行住賣時乾道五年冬矣(十二月/庚寅)眀年春
遂増為四百千(六年正/月甲子)淳熙初又増五十千(四年七/月戊辰)眀
年夏詔四川度牒每道估川錢引八百千(五年六/月丁丑)尋詔
東南度牒如紹興之舊(九年五/月辛未)紹熈三年中書門下言
亡僧道度牒申繳絶少顯有弊倖乃又増其直為八百
千(閏二月/甲寅)自淳熙後四川總領所歲得度牒六百六十
一道以補還酒課蠲減之數(三年六月/甲申降㫖)而東南諸路
委都司官給賞歲亦不下二千三百有竒以三十年計
之是失十萬農也然僧道士有金錢而度牒不可得故
蜀中度牒官直千引而民間至千六百引云今總所對
減酒課度牒僧徒已輸錢至嘉泰十五年(今方嘉/泰二年)頃朱
晦翁為浙東提舉遇饑歲亦請度牒於朝以備糴濟蓋
自紹興以來已為緩急所仰不可復廢矣(度牒初以黄/紙五年易以)
(絹七年又/易以綾)
　　　東南軍儲數
東南軍儲始仰給於江湖轉漕紹興元年以寇盗多貢
賦不繼始命戸部降本錢下江浙湖南和糴米以助軍
儲所謂本錢者或以官告或以度牒或以錢引數多不
售而出納之際吏縁為姦人情大擾五年上在臨安乆
命廣東漕臣市米至閩閩中復募客舟赴行在十一年
夏始分行在省倉為三界界每百五十萬解凡民戸白
苖米南倉受之以廪宗室百官為上界次苖米北倉受
之以給衛士及五軍為中界糙米東倉受之以給諸軍
衛(六月/癸酉)十八年戸部奏免和糴而命三總領所置塲糴
之上大喜(閏八月/庚申)舊制二浙江湖歲當發米四百六十
九萬斛(二浙一百五十萬江東九十三萬江西二/百十六萬湖南六十五萬湖北三十五萬)至是
欠一百萬斛有竒乃詔臨安平江府及淮東西湖廣三
計司歲糴米百二十萬斛浙西七萬六十斛(行在省倉/上界六萬)
(石中界五萬石下界二十五萬石三界外/臨安府行在省倉塲二十萬石平江如之)淮西十六萬
五千湖廣淮東皆十五萬(十八年閏/八月甲子)二十八年秋戸部
遂請二浙江湖米權以見發三百六十七萬為解數從
之(比祖額二浙欠三十萬江東三十萬江西六/萬湖南十萬湖北二十五萬九月壬申降㫖)時二浙
以三十五萬斛折錢蓋綱米及糴塲歲收四百五十二
萬斛也舊川廣荆湖歲自運河漕網至京庾毎有淺阻
之患三十年夏議者以建康之鄧歩銀林自江達湖止
遵陸二十里請於其地置轉般倉上命江東漕臣相度
為之(四月/壬申)然卒不果或謂經由湖中恐有飄失之患故
但行運河云
　　　四川軍糧數(闗上積糧數/)
四川軍糧歲用一百五十六萬餘斛其三萬餘斛歲収
入(二分稅子二萬五千斛興元府興洋/階成利鳳西和州營田租十萬餘斛)一百三十七萬
餘斛糴買(闗内七十八萬石/闗外六十萬餘石)然糧道既逺水運頗勞紹興
六年春吳涪王為宣撫副使命將取秦州必欲從陸
運趙應祥為大漕執不可吴迄自為之兩川調夫運米
十五萬斛至利州率費四十餘千而致一斛其冬吴復
欲從陸運名諸路轉運使持戸籍至軍中邵澤民權宣
撫副使獨曰今春立梁洋遺民負糧至秦州餓死十八
九豈可再也且司已取蜀民運脚錢百五十萬其忍復
使陸運乎既上疏立以便宜止之卒行水運自後席大
光胡丞公相繼入蜀率以水運為可行於是總領所委
官就糴於㳂流諸郡然民間不免受弊而糧亦不足十
八年符行中為總領用其屬官李景孠之策(景孠字/紹祖開)
(封人遵景之後貪酷吏/也終於直秘閣知䕫州)就興利閬州置塲聼客市賣由
是盡革前弊米運充足三十一年金帥合嘉入寇王瞻
叔調利路夫六萬七千人自魚闗負糧至鳯州人持七
斗米(興元二萬夫巴蓬利各四千夫文/龍成各四千五百夫階州二千夫)舊民夫裹糧自
備至是始給之(自魚闗至鳳州百八十里/往來六日程日給米二升)然民間一夫
之費猶數十千又多道死者乾道初王聖錫帥蜀請優
恤之漕司人給三千應用度牒八百上命以三千予
之(二年正/月甲子)乾道初虞雍公自宣撫使還朝為右僕射上
問西邉積糧之數虞公奏臣離蜀時近八十萬斛(乾道/五年)
(春/)當紹興初闗外四郡多不耕之田故多從諸軍於内
郡以就糧如守邉之兵必就食於内郡之水運其後四十年
内耕墾遍野粒米狼戾有司不時措置就糴至辛巳用
兵王之望調利路兵丁夫運米一夫之費至七八十千
民力告竭又丁夫多死於道者臣始至宣司即邉地措
置和糴不惟省内郡水運而邉頭漸有儲蓄矣亦聞王
炎委孫叔豹増糴(王八眀以樞宻/使代為宣撫)但近日移兵戍黑谷
等處食者既衆或一不熟仰食此米必無贏餘一日邉
事起當有辛巳調夫之患上曰然卿宜將此意諭王炎令
廣作措置其後至淳熙中西邉乃有積糧一百一十餘
萬斛云(在魚闗階城西和鳯興洋利金/州興元府大安府十一處貯之)自符行中於利
閬等州置糴塲募商人載兩川米入中其在閬州者泛
嘉陵而上至利州又自利州運至魚闗官不勝其費又
多亡失者紹興末楊嗣勲總計始用屬官井研陳厚議
廢閬州糴塲令商人徑至利州及魚闗仍優其直公私
便之
　　　行在諸軍馬草
行在諸軍馬草每年計三百六十萬數毎束戸部降本
錢百文下浙漕司於諸州收買其十六萬緡以權貨務
見錢闗子二十萬緡以本部窠名錢科降紹興三十年
殿前司既獻酒坊一百六十五戸部因請以其净息錢
三十六萬緡専充馬草本錢而以逓年合降本錢收糴
馬料從之(四月/辛未)大抵馬草料錢七十餘萬
　　　闗上諸軍馬料
闗上諸軍馬料舊於㳂流諸州和糴然實以等第分科
為始紹熙五年馮震武傳之總計始自置塲糴買歲用
大麥二十五萬一千一百四十斛眀年夏請權免和糴
馬料一年許之今西邉有積料二十餘萬斛蓋備軍興
非歲計所常用
　　　都下馬料(淮浙江東沙/田蘆塲本末)
都下馬料舊以其數和糴於民紹興二十七年冬言者
謂江浙間沙田蘆塲為人冐占歲失官課至多時年春
詔遣戸部郎中莫濟子同三路漕臣按視將以其租為
馬料之費(二十八年/正月癸未)時葉審言為御史上言陛下初欲
免歲糴馬料為國便民然三路遼逺使者豈能盡行必
有强増其數以希進者於有力之家無加損而害及貧
民慮致逃移坐失税額因極論之始浙漕使趙清卿獻
議欲盡行沙田入官随其肥瘠髙下輕立租課就令見
佃火客耕種如形勢之家尚敢占吞具名取㫖事既行
(二十七年十/二月乙未)而或不以為便乃令見占人且行管佃浄
認租課故審言論之尋詔第三等以下戸更不一例根
括(二十八年/二月辛丑)後數年又詔淮東人戸檢尋契要未偹可
限半年(五月/庚戌)俄特與放免(五月/丁丑)後月餘復命并浙西江
東官戸千畆民戸二千畆以下放免餘並依元㫖増(六/月)
(甲/寅)時福建江海之濵亦有新出沙田户部聞之遽
下常平司出賣而殿院任信儒以為此皆民間自偹錢
夲興修數年之間償費未足望少寛之乃止(二十五年/五月甲寅)
其後淮東浙西江東三路沙田蘆塲之籍總二百八十
萬畆有竒凡為沙田則起催小麥米絲餘田則起催荳
麥絲麻蘆塲則起催柴蘆科民間以為擾訴訟不絶方
務德滋守京口五䟽論之孝宗問大臣此事或以為可
取或以為可損陳魯公曰君子小人各從其類小人樂
於生事不惜為斂怨君子務存大體惟恐有傷仁政此
所以不同上曰然乃詔沙蘆田塲指揮更不施行三十
二年冬也(十一月庚/戌得㫖)乾道元年秋幹辦皇城司梁俊彦
復獻議乞以官民請買之田立税請佃之田立租乃詔
淮東西紹頌張津楊倓同三路漕臣措置而俊彥總制
之葉子昻秉政深不以謂然而弗能止也俊彥等乞沙
田折納米沙地及蘆場並紐折現錢從之(七月丙寅置/措置官田所)
(九月丙子申/請折納錢米)六年春始立税租數目自一分至三分(已/業)
(沙田所得花利每米一石於十分内以一分立租蘆塲/花利紐錢一貫於十分内以一分五厘立租其租田沙)
(田即立租二分蘆塲立/租三分二月己酉也)凡為錢六十萬七千七十餘緡
詔並赴南庫送納(七月/癸未)八月秋言者以為向來措置之
初止為有力之家侵耕冒占而奉行之際乃并人戸租
産口業一槩打量加立新租數倍人戸有逃移者乃詔
已業蘆塲草地所納賦稅並減五厘租佃與減一分(七/月)
(甲/戌)先是剏提領官田所至是併戸部焉
　
　
　
　
　
　
　
　
　建炎雜記甲集卷十五
欽定四庫全書
　建炎雜記甲集卷十六
　　　　　　　　　　　　宋　李心傳　撰
　　財賦三
　　　官田
官田舊多在東南有之靖康中帝命經制司鬻蔡京王
黼田為糴本翁端朝中丞為經制使言恐生弊倖乞租
與客戸歲收課利損其二分從之然諸道閒田頗多既
利厚而租輕因有増租以攘之者於是爭端紛搆田之
詞訟繁興紹興二十八年知温州黄仁榮請鬻之以止
訟㑹和内翰溥亦請鬻官田為常平本從之其後戸部
㑹其數得錢五百萬緡自是舉行之獨營田不廢
　　　省莊田
省莊田者今蜀中有之號官田自二税外仍科租應大
小麥荳糙白米穀桑麻蕎芋之數十有八種無不畢取
之既髙估其直又每引别物輸稱提錢民甚苦之然其
實皆民間世業每貿易官仍收其算錢但世相沿襲謂
之官田不知所始也
　　　屯田
屯田者紹興初陳宻直規為安復漢陽軍鎮撫使以境
内多官田荒田乃倣古屯田之制命射士兵民分為耕
墾其說以兵民不可並耕故使各處一方凡軍所屯之
田皆相其險隘立為堡寨冦至則保聚捍禦無事則乗
時田作其射士皆分半以畊屯田少増錢糧官給牛種
收其租利有急則罷從軍凡民戸所營之田水田一畆
賦粳米一斗陸田賦荳麥各五升滿二年無欠輸給為
永業流民自歸者以田還之凢營屯田事府縣官兼行
之皆不更置官吏條畫既具乃聞於朝詔與奬焉(元年/十一)
(月丁未/下詔)三年下其法於諸鎮使行之悉以陳規條畫為
主江北無牛具其地仍用古法以二人拽一鋤凡授田
五畆為甲别給菜田又五畆為廬舍稻塲初年免田租
之半官屯以使臣主之民屯以縣令主之以歲課多寡
為殿最(三年二/月癸酉)其後諸鎮又廢不果行四年諸子發建
言荆襄之間沿漢沔上下膏腴之地七百餘里土宜麻
麥古謂之上中請選良將領部曲鎮之招集流亡務農
重穀冦來則禦冦去則畊不過三年兵食自足詔送都
督亦未克行是時韓蘄王在淮東屯田上命在閩中市
牛賜之為屯田之用(五年閏二/月壬申)五年冬張魏公在行府
請屯田郎中樊賔往江淮措置遂改屯田為營田後以
其擾民但令諸路監司領其事三十年李顯忠為池州
都統制復請令諸軍屯田(十一月/丁未)俄軍興未暇及逮敵
退議者建言宜於淮甸屯田以修兵備詔兵部侍郎陳
應求往淮東工部侍郎許覺民往淮西措置(三十二年/三月甲子)
已而上謂大臣曰士大夫言此者甚衆必須先有定論
用諸民乎用諸軍乎若論既定當先為治城壘廬舍使
老小有所歸蓄積有所藏然後可為陳魯公曰今西北
歸正人願就畊者甚衆已降牛種本錢及治廬舍矣其
後應求請募兵畊荒蠲其徭役及七年起租賦上可之
(五月/甲辰)乾道中有郭震者以建康都統守廬州始剏屯田
遂除節鉞俄又罷屯田兵令歸正又請佃盖得不償費
也荆襄田者自紹興以後專𨽻都統司亦粗有所入乾
道二年乃詔除籍者及總領所外他司毋得預(三月/己酉)其
語互見營田事中
　　　營田
營田者紹興元年解潛為荆南鎮撫使以所管五州絶
戸及官田年來荒廢者甚多乃以便宜開闢直秘閣宗
綱為屯田使召人使畊分收子利乃以上聞詔以綱為
鎮撫使營田官(五月/辛酉)渡江後屯營田始此其後荆州軍
食多仰給於營田省縣官之半焉其秋遂命河南淮南
措置屯田(九月/庚申)已而河南鎮撫司營田官汪直清言河
南殘破民歸業者尚罕所創營田全責之軍兵恐力微
難以號令請鎮撫司翟興兼營田使(十月/戊寅)時諸鎮尚未
就緒命蜀中公安令倚營田辦集選官(十一月/丁未)蓋解為
帥故也三年韓世忠為江東宣撫司上命措置建康營
田世忠言荒田雖多大半有主難以如陕西例請募民
承佃蠲三年租滿五年不言給佃人為世業於是詔江北
浙西皆如之田租初年全蠲次年半減(四月/己丑)㝷又免科
配役(十月/辛卯)自後營田專用諸民五年王觀察彥為荆南
帥言已措置營田八百頃自蜀中買牛賦民詔多方措
置(十一月/丁酉)先是言屯田者甚衆而行之未見其效六年
張魏公以都督出行邉乃奏改江淮屯田為營田凡官
田若逃田並無拘籍以五頃為二莊官給耕牛具種子
農器劃之别佃一莊以一人為長每莊官募民承佃其
法五家為一堡又給畆為菜田又貸本錢七十千分二
年償勿取息命措置官樊相伯賔王中孚舉行之(正月/丙午)
㝷命五大將(韓劉張/吴岳)及江淮荆襄利路帥臣悉領營田
使時李伯紀為江西大帥亦言今日之事莫利屯田然
兵革災傷之餘民力必不給請命江淮湖北宣撫司招
納京東西河北流移之人貸種收田勿取其入次年乃
收三之一又次年則半收之詔都督行府措置(三/月)吕元
直時為湖南大帥因請錢十萬緡興屯田(五月/丁亥)其秋中
孚入見上諭令竭力乆任議者恐張相還朝欲留措置
於是遷相伯司農少卿提舉江淮營田公事置司建康
府擢中孚屯田員外郎以為之副官給牛種撫存流亡
歲中收本穀三千萬斛有竒(七月壬申/除二人)除客戸當給六
分官收十萬餘斛然議者猶以為奉行竣速或抑配豪
戸或强科保正田瘠難畊多收子利民間有鬻已牛而
飬官牛耕已田以償官租者(此見中嶽/廟李寀奏)中孚上䟽争之
且言願假歲月勿責近效上許之(七年二/月辛巳)七年夏魏公
猶在中書亦覺其擾民乃言自置營田司數年已有成
效請罷司以監司兼領(六月/己丑)十九年夏兩浙提領營田
曹泳言根括得鎮江荒田二千二百餘頃請悉以為營
田(六月/甲戌)二十一年鎮江諸軍都統制劉寳請民戸識認
營田者畆償開墾工夲五千緡許之(三月/丁未)㝷詔諸道倣
此由是營田漸以還民矣隆興二年孝宗諭大臣以營
田事欲使歸正人畊之湯丞相曰歸正人未可用諸軍不
歸人有恐懼可使白時中提舉四川茶馬以管營田湯
相薦其才(正月/庚子)上召見之俾以營田事後亦不克行而
罷其後淮東西田􁑅以歸正人耕之乾道中又詔蠲州
縣撮收課子(八年/七月)仍免其徭賦焉
　　　闗外營田
闗外營田者紹興六年吴玠為宣撫副使兼營田使治
廢堰於梁洋率軍民營田凡六十莊計田八百五十四
頃其初因兵火後民多失業故募人耕之量收租利李
子公為大漕奏言漢中之地古稱沃野每畆除出糧租
外止收三石為率約收二十五萬石乞付本司贍軍可省
内郡水軍朝廷難之但賜玠詔書奬諭時七年秋吳玠
死胡承公鄭亨仲代為宣撫使休兵後亨仲又行之闗
外四州及興州大安軍所營田至二千六百十一頃除
糧種分給外實入官細色四十萬一千四十九石得㫖
撥十二萬石赴成都路對糴米而金州墾田五百六十
七頃歲入萬八十六石餘石不與焉時十五年春也乾
道再和後强將豪民利於承佃故為欠輸得不償費虞
丞相允文代吳璘為宣撫使乃與利路安撫使晁侍郎
公武總領財賦查少卿籥共議以謂軍民雜處侵漁百
端又於數百里外差科保甲指教耕田聞有二三年不
得替者水旱則令保甲均認租數民甚苦之兼所收之
租不償所給之數如興元府歲收租九千六百七十三
石而種田官兵請給乃為一萬一千四百四十石他皆
類此於是宣撫司始以便宜召人承佃抽兵歸營時四
年秋以眀年夏宣撫司奏其事於朝詔可至淳熙初墾
田至七千五百五十七頃而租入止有九萬八千石有
竒慶元後又止為六萬六千石而金州田租亦止二千
二百三十一石焉六年冬王少卿寧總計増其課朝廷
以邉民不便罷之其語在時事中
　　　堣田
堣田者江浙淮南有之蓋以水髙於田故為之堣岸宣
州化民惠成二堣相連長八十里蕪湖縣萬春陶新和
政三官圩共長一百四十五里當塗縣廣濟圩長九十
三里私堣長五十里建炎末為敵馬所壊紹興初命守
臣葺治之建炎永豐堣有田千頃初以賜韓忠武後歸
秦丞相今𨽻行宫淮西和州無為軍亦有堣田紹興三
十年張少卿初為漕徙民於近江増葺堣岸官給牛種
始使之就耕凡堣岸皆如長堤植榆柳成行望之如畵
云
　　　圭田
圭田自三代以來有之夲朝㳂唐不廢其制咸平初既
定以官莊及逺年逃田充其數天聖中言者以謂多寡
不均又貪吏或多取歲租以害細民七年八月詔罷天
下職田悉以其歲入租課送官具數上三司以所在時
估定價而均給之九年二月復故慶厯三年九月更定
守令佐職官頃畆之限靖康元年五月始借一年輸内
帑建炎初以國用不足遂拘天下職田𨽻提刑司(元年/六月)
(乙/酉)李伯紀免相復給之眀年吕源為發運副使復請收
圭田以贍軍上不許(八月/壬子)紹興末東南諸路收圭租二
十三萬斛有竒州縣有過給者上聞之命及格則止(二十/九年)
(十二月/癸酉)舊制圭租皆給正色至是江西湖南米斗才數
十而圭租乃令折價至三四十陳正獻為殿中侍御史
為上言之遂命復輸夲色(三十年十/一月庚寅)隆興初又有權借
一年之令(元年/六月)乾道改元以軍事始息又借職田米三
年用王大寳尚書請也(元年七/月辛亥)八年冬復還之(十月/丙辰)時
四川州縣職田宣撫司已借十年為軍中減汰使臣之
用(乾道四年虞/雍公申請)㑹其數歲得十二萬八千八百九十九
緡而已淳熙初亦還之淳熙末言者又論州縣守倅合
得圭租皆折現緡其他則交夲色乃是小官事下戸部
戸部奏在法圭租以前後官在任月日均給不許折錢
即人戸願施錢而施増實直者准律科罪之(十四年三/月戊辰)
今蜀中圭租皆折現錢又多從隔郡支給相承已乆莫
知始於何年
　　　僧寺常住田
僧寺常住田者所在多有之紹興中髙宗嘗取其絶産隷
郡國飬士乆之常住鬻祠部度牒其徒寖微二十年春
命司農寺丞鍾世眀往閩中措置寺觀絶産賦租自及
常住歲用外歲得羡錢三十四萬緡入左藏庫眀年張
始營節使為帥又請於朝十還六七矣今眀州育王臨
安徑山等寺常住膏腴多至數萬畆其間又有特旨免
支移科配者頗為民間之患焉
　　　金銀坑冶
金銀坑冶湖廣閩浙皆有之(湖廣廣東西金坑湖南廣/東江東西浙東西福建銀)
(坑/)祖宗時除沙石中所産黄金外歲貢額銀至一千八
百六十餘萬兩渡江後停閉金坑一百四十二銀坑八
十四紹興七年詔江浙金銀坑冶並依熙豐法召百姓
採取自備物料烹煉十分為率官收二分(二月/戊申)然民間
得不償課本州縣多責取扵民以備上用三十年用提㸃
官李植言更不定額(五月/丙戌)饒州舊貢黄金千兩孝宗時
詔損三之一今諸道上供銀兩皆置塲買發蜀中銀每
發秤一兩用夲錢引六而行在左藏庫折交才直三千
三百云然民間之直又不滿三千髙宗嘗諭輔臣以非
劉晏懋遷之術欲更革之戸部以錢又折半為詞而止
(二十六年/二月庚辰)其實吳蜀錢弊不能相通捨錢帛無以致逺
故莫如之何
　　　銅鐵鉛錫坑冶
銅鐵鉛錫坑冶者閩蜀湖廣江淮浙路皆有之祖宗時
天下歲産銅七百五萬斤鐡一百十六萬斤鉛三百二
十一萬斤錫七十六萬斤皆有竒渡江後其數日減至
紹興末江東西福建廣西湖南潼州府利路十四州歲
産銅二十六萬三千一百六十九斤九兩(信州膽銅九/萬六千五百)
(斤饒州膽銅二萬三千四百斤潮州膽銅八萬八千九/百斤黄銅二百斤潭州膽銅三千四百斤建寧府黄銅)
(八千三百斤連州黄銅二千八百斤池州膽銅四百斤/汀州黄銅六十斤邵武軍黄銅三百斤潼州府黄銅六)
(千斤利州黄銅七千斤興州黄銅一/千六百斤南劍州黄銅三千六百斤)江東西廣南湖南
福建二十州產鐵八十八萬三百二斤十三兩而蜀中
所產不與焉(信州二十五萬七千斤撫州十一萬七千/斤吉州二十九萬斤建州四萬斤欝林州)
(二萬七千五百斤興國軍二萬四千九百斤饒州一萬/七千斤舒州一萬七千五百斤賔州一萬四千六百八)
(斤江州一萬三千八百斤潭州一萬三千斤惠州一萬/二千七百斤韶州一萬二千斤廣州六千九百斤池州)
(六千八百斤洪州三千五百斤辰州三千四百斤處州/一千三百斤徽州一千二百斤南雄州四百斤皆有竒)
江湖閩廣浙東二十州產鉛十九萬一千二百四十九
斤十三兩(信州十一萬五千斤潯州二萬二千二百斤/南劍州九千五百斤賔韶州皆五千六百斤)
(邕連州皆五千斤興國軍六千斤衡州四千一百斤建/寧府三千二百斤峡州三千七百斤潭州一千八百斤)
(舒州七百斤處州五百斤衢州四百斤温州南恩州/皆二百斤桂陽軍七十二斤韶州六十斤皆有竒)湖
廣四州産錫二萬五百四十八斤六兩(賀州一萬二千/六百斤桂陽軍)
(三千八百斤彬州二千四百/斤衡州一千五百斤皆有竒)視祖額鐵才及四分餘鉛
及六釐銅及四釐錫及三釐皆弱東南失悉輸岑水鈆
山永興利四塲□銅為泉司之用惟川鐵以鑄錢云舊
婺州銅融福峡州南安軍鈆贑宜州南安軍錫坑皆廢
膽銅者盖以鐵為片浸之膽水中後數十日即成銅凡
銅場十四鐵場三十八鈆場二十四錫場五云
　　　東南諸路鑄錢増損興廢夲末
東南諸路鑄錢國朝承南唐之舊為之未廣也咸平三
年馬忠肅亮以虞部員外郎出使始於江池饒建四州
歲鑄錢百三十五萬貫銅鉛皆有餘羡真宗即以忠肅
為江南轉運副使兼都大提㸃江南福建路鑄錢四監
凡役兵三千八百餘人大中祥符後銅坑多不發逮天
禧末所鑄才一百五萬及蔡京為政大觀中歲收銅止
六百六十餘萬斤(比祖額虧四十餘萬斤内舊塲四百六/十餘萬斤膽銅一百餘萬斤石銅七)
(十萬斤新場/三十萬斤)江湖閩廣十監毎年共鑄錢二百八十九
萬四百緡計用銅一千十一萬五千斤江州廣寕(二十/四萬)
池州永豐(三十四/萬五千)饒州永平(四十六/萬五千)建州豐國(二十四/萬四百)
已上四監一百三十四萬緡衡州咸寕共(二十/萬)舒州同
安(十/萬)嚴州神泉(十五/萬)鄂州寳泉(十/萬)韶州永通(八十/三萬)梧州
元豐(十九/萬)已上六監一百五十六萬緡逐路交用以所
入約所用計少銅三百三萬五千斤自渡江後歲鑄錢
才八萬緡近歲始倍蓋銅鐵鉛錫之入視舊才二十之
一(舊一千三百二十萬/斤今七千餘萬斤)所鑄錢視舊亦有二十之一爾
　　　鑄錢諸監(紹興慶元年榷銅/)
鑄錢諸監自紹興初以江池殘破逺渉大江遂廢之(元/年)
(八月/甲申)是歲才鑄錢八萬眀年以范汝為作亂權罷建州
鼔鑄(二年二/月丙戌)二年汝為平復鑄錢泉司應副銅錫六十
五萬餘斤歲額鑄錢二十五萬然是歲才鑄十二萬緡
耳三年劉立道中宣諭江南歸奏言泉司官吏之費歲
為十三萬緡而木炭本錢如鑄錢之數請省其官屬從
之(十二月/癸未)是時坑冶盡廢每鑄錢一千率用夲錢二千
四百五年閩漕鄭士彥奏廢豐國監而歲與泉司認發
新額錢(二月/丁巳)議者以為不可其冬户部侍郎王俁請復鑄
錢及官鬻銅器以剔私鑄之弊(十二月/辛亥)眀年遂悉斂民
間銅器以鑄錢又詔私鑄銅器者徒二年(六年五/月甲午)贑饒
二監新額錢四十萬緡提㸃官趙伯瑜以為所得不償
所費遂罷鑄錢歲額銅炭積而不用盡取木炭銅鉛夲
錢及官吏闕額衣糧水脚之屬凑為年計十三年韓球
為使必欲鑄新錢調民興復廢坑鑄至於發墓塚廬舍
而盡無所得又請籍坑戸姓名約定買納錢數(閏四月/丁巳)
民大以為擾郡邑至毁錢為銅以應其命然所鑄亦才
十萬緡二十四年遂罷鑄錢司而歸之諸漕二十七年
戸部侍郎林覺請出版曹錢八萬緡為饒贑詔三年鑄
夲錢權以五十萬緡為額(七月/庚午)未幾殿中侍御史王珪
復言泉司不可廢湯致逺在樞院以為不然請與三省
議沈丞相等乃奏以戸部侍郎榮薿茂世領提㸃許置
官屬二員(八月/庚申)然錢監既廢復不一故兵匠有闕不補
視舊數十損有三積其衣糧號三八闕額錢眀年洪景
嚴為起居舍人為上言銅器之害上命出御府銅器千
五百事付泉司(二十八年/七月庚辰)遂大斂民間銅器以鑄錢許
告賞其後得銅二百餘萬斤二十九年趙郡王令詪在
版曹因請以三分闕額錢為鑄夲(二月/丁亥)其秋復置提㸃
官(七月/乙巳)眀年夏泉司言歲課但可鑄十萬緡諸道銅加
以鉛錫可鑄六十萬緡是時乃暫依所請權以十萬緡
為額工部奏為五十萬緡(三十年五/月丙戌)然亦止鑄十萬緡
而止云今泉司歲額増十五萬緡小平錢至一萬八千
緡折二錢六萬六千緡(折小平錢十/三萬二千緡)歲費鑄夲及起綱
糜費約用二十六萬緡司屬之費又約二萬緡東南十
一路一百十八州之所供也(其名色有坑冶課利錢分/衣糧錢木炭錢錫夲錢約)
(二十一萬緡必一歲所收/實不過十五六萬緡耳)其歲過課金(一百三十/八兩二錢)銀(坑/額)
(七分三/分本司)銅(三十九萬三千/八十三斤八兩)鉛(三十七萬/九百斤)錫(一萬九千八/百七十五斤)
鐵(二百三十二/萬八千斤)此歲所權十無二三皆以錢貨於坑戸
以取給然亦不登當二錢千重四斤五兩(銅二斤九兩/半鉛一斤十)
(五兩半錫二斤木炭五斤除/火耗六兩外净錢計上秤)重四斤十三兩(銅二斤十/五兩半鉛)
(二斤一兩半錫三兩木炭八斤/除火耗七兩外净錢計止半)視舊制銅少而鉛多(天/禧)
(之末毎千錢用銅三斤十四兩鉛一斤八兩錫八兩建/州豐國又減鉛五兩銅亦如之紹興之制毎小錢一千)
(用銅二斤半鉛一斤五兩炭五斤蓋七百七十七文為/一千者也合小平錢一千足乃用北科則錢愈鍥薄宜)
(矣/)慶元三年乃復禁銅器(二月/癸巳)民間舊有者限兩月赴
官投賣每兩以三十錢酬之(二月/庚子)民間多不盡輸遂命
再兩箇月不復酬以錢違者許人告(六月/庚申)湖州舊鬻鏡
行於天下至是官自鑄之(二年八月甲戌已用右曹郎/官趙彦括奏禁銷錢為銅器)
(買者科違制之罪乃以匿隠論其爐/戸决配海外永不放囬仍許告捕)因復置神泉監以
所括民間銅器鑄當三大錢仍權𨽻工部(八月/戊子)惟嚴錢
直輸行在官而建韶饒贑州皆自提㸃所泛湖由江入
漕渠輸之京帑焉然祖宗時内帑雖歲收錢一百五緡
(江池饒連四/監熙寧中額)而每年退却六十萬三千人支一百萬赴
三司是内帑每年得一十一萬六千餘緡而右藏得九
十三萬三千餘緡今歲額止十五萬而𨽻封樁者半内
藏者半左藏咸無焉宜版曹之日困也
　　　川陜鑄錢
川陜舊皆行鑄錢祖宗時蓋利䕫三州皆有鐵冶故即
山鑄錢卭州舊鑄錢十萬緡建炎初轉運判官靳博文
以為歲費夲錢二十一萬得不償費乃罷之(二年六/月乙卯)紹
興十年鄭亨仲為四川宣撫使始即利州鑄錢歲十萬
緡以救錢引之弊率費二千而得千錢置官六人兵匠
五百人歲用監官錢七萬緡四路稱提錢十四萬緡為
鑄本(十月/戊申)其後増至十五二十三年嘉守王知逺請復
嘉卭鑄錢監事下計司(六月/丁酉)於是復置監於卭州眀年
詔卭州歲鑄三萬緡利州九萬緡(四月/乙酉)共費本錢引十
七萬五千緡(利州十一萬四千/卭州六萬一千)每千率費千四百二十
五年又詔利州鑄大小錢各二萬凡大錢一千重十二
斤小錢一千重七斤於是毎歲鼓鑄夲三萬三十一年再
減利州錢為六百緡大小各半云施州舊亦鑄錢萬緡
南平軍數千緡紹興末皆減今蜀中歲鑄十萬(施州錢/紹興三)
(十年以鐵炭艱難減為七千南平軍/以廣苖少亦減為千緡並無光者)
　　　淮上鐡錢
淮上舊鑄銅錢兵火後舒州不復鑄錢但行饒建等錢
而已乾道初林樞宻安為右諫議大夫議以銅錢多入
北境請别禁之而即蜀中取錢行之淮上事既行洪景
伯参政言其不可上問之景伯曰今每州不得千緡一
州以萬戸計之毎家才得數百恐家間無以貿易且客
無囬貨鹽塲有大利害上以為是乃不行(元年九/月丁巳)但即
蜀中取十五萬緡行之費和二州而已五年秋王公眀
使蜀伸前議六年夏遂命司農寺丞許子中往淮西措
置即舒蘄二州鑄夾錫鐡錢舒州同安監歲二十五萬
緡蘄州蘄春監十五萬緡淳熙七年春舒守趙子䝉蘄
守施温舒皆以鑄錢増羡遷官(正月/己卯)然淮民大以為擾
八年秋王謙仲知舒州入見為上言之遂減舒州錢額十
萬緡與蘄州通三十萬焉(七月/癸卯)後踰月又詔權罷鼓鑄
一年(九月/丁丑)二年既復鑄錢因命淮漕臣兼提㸃江淮湖
北鐵冶鑄錢公事増歲額至六十萬緡然淮錢日移而
又著令不許過江人甚賤之乃復減為四十萬
　　　東南㑹子(見前闗子/)
東南舊無㑹子大觀中蔡京當國嘗倣州交子法為錢
引之然所出猥多又官司不以出納故旋即廢紹興元
年冬髙宗在越張忠烈俊以神武右軍分屯婺州朝廷
以水道不通始置見前闗子召商人入中其法入見錢
於婺州執闗子赴杭越𣙜貨物請錢毎錢搭十錢為優
潤(十月/壬寅)六年春張忠獻為都督張如瑩澄主管行府財
用請依四川法造交子與見緡並行先造二十萬緡行
於江淮既又造二十萬緡為糴夲務置行在交子務(二/月)
(甲/辰)將悉行之東南趙公需時為諫官為上言官無夲錢
怕民不信其不便者五胡南翰交修亦言姦民偽造抵
罪必多朝廷遂改為闗子以十千而至五百凡五等紹
興末頗舉行焉當時臨安之民復私置便錢㑹子豪右
主之錢處和為臨安守始奪其利以歸于道既而處和
遷戸部侍郎鼓錢事是戸部為之三十一年春遂置行
在㑹子務(二月/丙辰)從𨽻都茶塲悉視川錢引法行之東南
諸路凡上供軍需並同現錢仍賜左帑錢十萬緡為夲
乾道初戸部以財匱増印㑹子二百萬緡李侍郎若川
因請兵官廪給減現錢嵗中可得緡錢二百四十萬上
以其動衆難之(二年二/月辛未)時㑹子初行軍中多以為不便
鎮江都統制郭振與總領趙公稱有隙奏乞公稱易現
緡行夲軍上以諭輔臣洪丞相曰楮幣在處可行但須
得夲錢稱錢乃可遂命行之淮東(三月/辛亥)然楮劵所出既
多而有司出納皆用現錢民不以為便陳天與良祐在
諫院為上言之尤甚已増𣙜貨務入納㑹子二分上諭
輔臣不可失信於民(二年三/月癸卯)三年遂出南庫錢二百萬
緡收囬所増㑹子而命三衙全支銀錢時㑹子已造者二
千八百餘萬已用者一千五百六十餘萬而在民間者
九百八十萬緡始命盡收之已降内藏内庫銀各百萬
兩矣曽欽道為戸部侍郎乞存民間見在者五百十九
萬上從之然銀直既抵軍士患其所闕殿帥王琪因為
執政言之欽道復以分數支㑹子上不欲魏丞相曰今
㑹子已非前日比上乃許之(七月/己亥)先是諫官陳天與嘗
言不可失信于民乞復置㑹子務(三月/癸未)蔣恭政行丞相
事力主之其冬復印新㑹子五百萬(十一月/己酉)四年春詔
諸軍諸司皆分數支㑹子德夀宫依舊交見錢禁中亦
分數交㑹子(三月/甲申)其秋曽欽道奏偽造㑹子入籍其貲
充賞再犯依川錢引發從之(八月/癸卯)五年春詔以一千萬
緡一界時欽道已先版書而陳已若以兵部侍郎提領
共奏乞如川錢引例兩界相沓行始許之(正月/辛酉)六年春
言者謂楮幣可行於無事之時不可行於有事之際今
銀直抵平宜廣收買或以度牒折納非徒交用悉以楮
幣乃令諸道監司别庫積銀以備緩急奏雖下後不克
行(二月/丙戌)七年春詔州郡上貢許用七分㑹子三分見錢(正/月)
然有司取於民悉以見錢上命約東之(六月/辛酉)淳熙十三
年秋詔今後再犯偽造㑹子雖印支不全成但已經行
用論如律(九月/乙巳)今江浙㑹子一千率得銅錢七百五十
湖北㑹子一千率得錢五六百其法自一貫五百三百
至二百凡四等民甚便之自㑹子創造至今四百年遂
與現緡並行不可復廢矣凡㑹子亦兩界並行總三千
六百萬(第七界又増印子五百二十三萬八千/八百有竒實為四千一百二十餘萬)
　　　湖北㑹子
湖北㑹子者隆興元年秋總領王琪始剏造謂之直便
㑹子凡七百萬緡乾道元年春楊倓帥荆南謂不可通
行於諸路乞令戸部以五十萬緡兊換其後遂收三百
萬緡止餘四百萬淳熙五年冬又令戸部印給三百萬
緡而總領周嗣武言自來鹽商無囬貨率以㑹子市酒
飲而又令㑹子通行則茶引不信軍食必闕遂寢之十
一年始通行於四路淳熙初梁聦為京湖總領㑹其已
出應換之數五百六十二萬緡遂一造兩界焉毎界二
百七十萬緡總為五百四十萬
　　　兩淮㑹子
兩淮㑹子者乾道二年夏初令戸部印給三百萬緡謂
之交子不得過江八年秋以交子壊始出行在易㑹子
收兊紹興三年夏議者以淮上鐵錢多欲革其弊因子
直為吏部尚書與從官陳進叔羅春伯謝子肅等合奏
乞印造兩淮㑹子三百萬貫付于兩路每貫鐵錢七百
七十淮東二分淮西一分依湖北例三年一對更不申
辰事下兩省臺諫議而尤延之等議以為可遂施行之
其㑹子仍分一貫五百二百者凡三等尤許轉至江池
太平常州建康鎮江府興國江隂軍界内行應用兩淮
上供及戸部錢物並𣙜發現錢三年令淮南漕司樁管
而沿江八州軍合發上供一半㑹子則許用交子通
融起發江淮東西所樁管焉蓋自紹興辛巳二月以後
至紹興壬子八月以前行在湖北兩淮創行交㑹總為
四千九百六十餘萬緡以敵蜀中之數矣
　　　四川錢引
四川錢舊成都豪民十六戸主之天聖元年冬始置官
交子務(十一月/戊子)每四年兩界印給一百二十五萬總崇
觀間夾兩用兵興増至二千四百三十萬緡(崇寧元年/増二百萬)
(二年又増一千一百四十三萬四年又増五/百七十萬大觀元年又増五百五十四萬)由是引法
大壊每兊界以四引而易其一蔡京患之大觀元年夏
改交子為錢引(四月/甲子)舊交子皆毋得兊三年秋詔復以
天聖年額為凖(七/月)建炎初靳博文為益漕以軍食不繼
始以便宜増印錢引六十三萬緡(二年/六月)其後張忠敞盧
立之席大光規紹視師率増印矣紹興七年夏四川不
得泛印錢引(五月/庚寅)然邉備空虛泛印􁑅如故十年春用
樓仲輝印錢引者徒二年不以赦免(正月/戊子)未數月以贍
軍錢闕又命印五百萬緡(三月/戊子)十二年鄭亨仲復奏増
四百萬緡(三月/辛卯)三十年軍事將起王瞻叔増印一百七
十萬緡(三/月)眀年虞并父宣諭川陜亦増印一百萬緡(三/十)
(二年六/月辛丑)紹熈二年以展年兊界増還計所一百七十萬
緡慶元三年三路旱復減放又増一百萬緡今前後兩
界共盡收錢引四千九百萬緡有竒其法自一千至五
百凡二等每錢引一千民間直鐵錢七百已上而輸官
則一千二百八十云
　　　錢引兊監界
自天聖立川交子法毎嵗錢一易人户輸紙墨費三十錢
紹興十一年秋増為六十四(七月/壬寅)每界無慮一百七十
萬緡與更易不盡者號火水不到錢二年亦餘萬緡悉
令計司取之以備邉用然引屬總引而抄紙場錢引務
𨽻成都漕司故更易不盡者總漕屢爭之二十八年夏
孫太冲奏以為稱提本錢詔茶馬司檢察(五月/癸亥)其後􁑅
歸計司焉紹熙二年上憫蜀民之勞詔權展一界乃易
慶元四年冬丁端叔自四川茶馬代還入見言川交子
二年一兊每引納貫頭錢八十文足民甚苦之今計所
多算財每請界展一年永為定制章下置制司(十一/月)時
袁起嚴為帥上言令民間每兊錢引一千貼納錢引六
十四文足每界總領所收貼頭錢凡百八十萬緡今欲
展年當求對補之䇿其一紹興初曽印百七十萬緡今
凡八年則兊界兩三次間暗増貼頭錢已三四十萬其
一去嵗増印錢百萬緡異時每界増貼頭錢亦僅七萬
此二者畧可相當兼總領所每界撥還漕司工墨錢十
九萬緡今既展年不復對撥而又每界水火不到之緡
幾十萬皆總所得之若展一年所不到者又倍凡此皆
可以對補展年所虧之數明年春有㫖許之(三月/戊申)六年
冬兊界水火不到錢才七萬五千四百四十八緡嘉泰
二年陳日華曎縂領謝用光為帥請之朝盖復以二年
一兊盖軍餉所仰不可復展矣
　　　闗外㑹子
闗外銀㑹子者紹興七年吴涪王為宣撫副使始置於
河池(二月/丙午)其法一錢或半錢凡一錢銀㑹子十四方紙
四紙折錢引一貫半千銀㑹子一萬紙毎八兩折錢亦
如之初但行於魚闗及階成岷鳳興泰六州嵗一易其
錢𨽻軍中武安薨遂屬計所十七年七月復造於大安
軍再嵗一易乾道四年四月始増一銀錢三萬紙九月
行於文州其後稍益増迄今每二年印給六十一萬餘
紙共折川錢引十五萬緡
　　　鐵錢㑹子
鐵錢㑹子者興元府金洋州用之創自隆興元年其法
自三百二百至一百凡三等迄今每二年印給二百四
萬緡共折川錢引四十萬緡(始是總領趙郎中沂奏獲/其年十月四日癸巳指造)
(六十萬緡折錢引十萬貫行于金州至隆興/二年六月乾道四年正月累增乃及此數也)
　
　
　建炎雜記甲集卷十六
欽定四庫全書
　建炎雜記甲集卷十七
　　　　　　　　　　　　宋　李心傳　撰
　　財賦四
　　　國初至紹熈中都吏祿兵廪
祖宗時中都吏祿兵廪之費全嵗不過一百五十萬緡
元豐間月支三十六萬宣和間崇侈無度然月支一百
二十萬渡江之初連年用兵猶月支不過八十萬至淳
熈末朝廷無事乃月支一百二十萬而非泛然所及其
金銀綿絹不與焉以孝宗恭儉撙節而支費擬於宣和
則紹興休兵以後百司宫禁循習承平舊弊日益月増
而未能裁削也
　　　渡江後郊賞數
渡江後郊賞建炎二年用錢二十萬緡金三百七十兩
銀十九萬兩帛六十萬匹絲綿八十萬兩皆有竒紹興
元年越州明堂内外諸軍犒賜九百六十萬緡四年建
康明堂增至二百五十九萬緡(宿衛神武右軍中軍七萬/二千八百餘人共支二百)
(三十一萬毎人率為十三千有竒劉韓岳王四軍十二/萬一千六百餘人共支二十八萬毎人率為二千有竒)而
方州不與其後日有増益二十八年冬祀上自立賞格
命有司行之是嵗錫賚金緡視前郊減半葢自宫禁百
官宗戚閹宦下至醫祝胥皂人人有之不可復廢矣
　　　三司户部沿革
國朝承五季之舊置三司使以掌天下利權宰相不與
王荆公為政始取財利之柄歸於中書元豐制户部尚
書左曹侍郎各一員掌經賦右曹侍郎一員掌常平苖
役坊場山澤之令由是版曹不能經畫中都百官諸軍
廪給亦不能理建炎初以軍興國用不足始命張誠伯
以同知樞密院事提領措置户部財用黄道周潜厚以
經祠副之其後孟富文庾沈忠敏與求皆以執政繼領
利權由是少給然所取大率出於經制之外焉自罷總
制司版曹但掌經費嵗入僅五千緡出亦稱是一有不
足未免支移或遇軍興則除禁帑應副外版曹但能預借
民間坊場淨利四百萬緡(紹興三十一/年十月癸酉)或利賣度牒六
百萬緡而已(隆興二/年二月)乾道初孝宗嘗記户部嵗入之數
較之嵗用但闕三百萬緡(元年十二/月丁亥)時㑹子初行李侍
郎若川因請増印二百萬緡(二年/二月)然上半年尚闕五十
萬上命左藏南庫以銀㑹子半與之(三月/壬辰)自是版曹嵗
借南庫錢百餘萬緡因以為例淳熈中韓子師為户部
尚書始免例借自後皆守其規約焉先是上以諸路財
賦收支浩繁令兩侍郎分路管認(乾道六年/正月乙酉)淳熈十年
王宣子為户部尚書始請於次年四月將諸道監司守
倅所起上供錢比較以定賞罰許之(八月/甲午)其後減展磨
勘銀有差由是罕有遺欠者迄今遂為定制
　　　左藏庫(㑹計錄/)
左藏庫者國家經賦所貯也淳熈中左藏庫封過三衙
百官請給成嵗為錢一千五百五十八萬餘緡銀二百
九十三萬餘兩金八千四百餘兩絲綿一百十八萬餘
兩絹一百四十八萬餘疋以直計之金銀錢帛共約計
三千餘緡而宗廟宫禁與非泛之費不與焉紹熈間鄭
傅之湜以秘書郎轉對為上言今黄老之宫衛卒動以
百數外戚家廟防户之兵多於太廟額外將校之俸錢
半扵正額取給外庭百官之費不足當闕門醫職近侍之
半請明詔大臣裁定經費上自乘輿下至庶府除奉宗
廟事兩宫給兵費外一切量裁斟酌罷其不急損其太
過時趙徳為户部侍郎因請稽考内外財置紹熈㑹計
錄俟見大槩之後命户部宰屬同共詳議而一二大臣
公心叶意為之斟酌以其所減損而以予民遂命版書
葉叔羽中執法何自然檢正林和叔左右司沈信叔楊
濟甫與徳老同為之(二年正月丁未/丁丑兩次降㫖)未幾自然丁内艱
去官後亦未聞有所減也
　　　左藏南庫
左藏南庫者本御前掌管激賞庫也孝宗即位之初年
改之先是紹興休兵後秦檜取户部窠名之可必者盡
入此庫户部告乏則予之檜將死屬之御前由是金幣
山積士大夫至指為瓊林大盈之比二十九年夏河流
淺澁綱運不通髙宗嘗出内帑錢五百萬緡以佐調度
(五月/己未)已而謂輔臣曰朕息兵二十年所積豈以自奉葢
以備不時之須免臨時科取重擾民爾及軍興又出九
百萬緡為出師勞功之用明年夏詔從臣條具足食足
兵之䇿(三十二年/四月己亥)黄通老為禮部侍郎建言足食之計
在於量入為出今天下財賦半入内帑有司莫能計其
盈虚請用唐徳宗楊炎之策歸之左藏及上受禪袁伯
誠孚在諫院復以為言上從之遂改内藏激賞庫為左
藏南庫焉(七月/癸丑)然南庫移用皆自朝廷非若左帑直𨽻
版曹為經費也淳熈末始併歸户部(十年八月/二十八日)上諭大
臣曰此庫併歸版曹朕亦省事既而都省令户部管認
南庫錢二百萬餘緡版書王宣子奏此皆奉親及内教所
須不可欠闕計嵗祗應支九十五萬而見在止三十五
萬其應入者又三十九萬有竒既闕二十一萬緡而南
庫例還户部沙田錢二十三萬緡又在其外合之為欠
四十四萬緡是南庫歸版曹無益而有損也乞就撥歸
封掌庫其朝廷年例合還户部錢却於封掌庫支取不
從既而蔣世修正言又奏南庫撥歸户部於今二年而
庫名尚存官吏如故乞併罷上曰若盡廢庫名出入必
殽亂可以左藏西上庫為名(十二年正/月三日)於是諸路嵗發
南庫窠名錢一百九十八萬餘緡改𨽻本庫後又改稱
封掌下庫仍𨽻户部焉(紹興元年/十月二日)
　　　左藏封掌庫
左藏封掌庫者孝宗所剏也其法非奉親非軍需不支
至淳熈末年往往以犒軍或造軍器為名撥入内庫或
睿思殿或御前庫或修内司有司不敢執鄭溥之為勅
令所刪定官因轉對為上力言之事已十三年矣庫中
所儲金至八十萬兩銀一百八十六萬餘兩又有糴米
錢度牒錢而下庫復儲見緡當五六百萬十六年夏溥
為秘書郎因轉對又為光宗言之䟽入命户部稽考以
聞(十六年/六月)然卒不竟也慶元後毎封掌庫取撥錢輙數
十萬緡銀亦數萬兩黄金亦數千兩葢以奉神事親之
費云(六年六月撥封掌庫錢一百萬緡修太皇太后攅/宫七年撥二十萬緡入内藏八月撥十五萬緡并)
(銀二萬兩充秋季供奉太皇太后使用又撥金二千五/百兩銀二萬充明堂使用又撥一百萬緡修奉太上皇)
(帝攅宫一季之間所撥金銀錢計直二百五十/萬緡葢多非泛支用故爾常年則不及此數焉)
　　　内藏庫(激賞庫/)
内藏庫者始因藝祖削平諸國收其帑藏貯於講武殿
而太宗太平興國三年因分左藏北庫為内藏庫亦謂
景福内庫然嵗入不過錢百餘萬緡銀十餘萬兩真宗
咸平中嘗謂宰相曰祖宗置内藏所貯金帛以備軍國
之用非自奉也二聖削平諸國親視郊兵所費不貲出
於是三司所假凡六千萬兩於淳化迄景徳毎嵗多至
三百萬少亦不下百萬三年不能償即蠲除之此庫乃
為計司備經費耳故仁宗後西北事起大率多取給於
内藏神宗用王荆公計凡摘山煮海坑冶𣙜貨户絶没
納之則(此舊三司窠/名屬左藏庫)與常平免役坊場河渡禁軍闕額
地利之資悉歸朝廷元豐元年更内藏庫名凡三十二
庫毎庫一詩一字目之五年又取苖役羡財為元豐庫
直𨽻朝廷在内藏之外(張編載元豐庫宜政殿庫乃内/藏也本在講武殿後改即崇政)
(殿庫按太府寺南為崇政/庫元豐庫在太府寺南)元祐初宣仁共政吕正愍公
又建元祐庫以備封掌皆號朝廷庫務徽宗崇觀後則
大觀東西等庫西城所處無不皆天子私藏而版曹告
竭矣髙宗渡江但有内藏及激賞二庫秦丞相用事毎
三宫生辰及春秋内教冬年寒食節與諸局所進書皆
獻金幣由是内帑山積紹興末有詔除太后生辰及内
教外餘並減半(二十九年/八月丁巳)孝宗初又併書詩禮物罷之
紹興中始數取封掌錢入内藏上受禪又取淮東總領
所羨財五十萬緡入内禁藏識者嘗以為言激賞庫即
所謂左藏南庫
　　　御前申庫
御前申庫者紹興中置凡乘輿所須圖畫什物有司不
能供者悉於申庫取之故百工技藝之巧者皆聚於其
間日費無慮百千萬内中既有酒庫而申庫所釀尤勝
以其餘酤賣頗侵戸部窠額以此軍儲常不足二十九
年冬張子公再為吏部尚書因見上言王者以天下為
家不當私置申庫以侵國用上從其請盡罷之人由是
知申庫之設非上本意也
　　　三省樞密院激賞庫
三省樞密院激賞庫者渡江後所創也自建炎龍興堂
膳始減至維揚又減至臨安又減紹興四年秋趙元鎮
為川陜荆襄都督既而不行遂以督府金錢入三省樞
密院激賞庫十年秦㑹之當國以烏珠畔盟用兵須犒
賜之物乃計畆率錢徧天下五等貧民無得免者然兵
未嘗舉而所歛錢盡歸激賞庫其後至嵗支三十八萬
緡堂厨萬五十千東厨萬二千玉牒二萬四千日厯勅
令所國史院各二萬尚書省犒設一萬三千中書門下
七千密院九千識者指為冗費二十九年冬上命御史
舍人識之朱漢章洪景嚴奏嵗減二十萬緡(十二月/癸亥)詔
可孝宗受禪復減嵗用錢為十萬緡(二十二年/七月壬戌)迄今不
改
　　　合同憑由司
合同憑由司者宫禁所由取索也嵗取金銀錢帛率以
百萬計但愁數除破耳雖有嵗終考比之令然郎官
第赴内東門司終日巍座而數璫與數㜮自為㑹稽郎
官不得預畢事則卷牘尾亦俾之書名而已紹熈二年
春議者以為濫予横賜無以撙節請自今内諸司所給
賜所營造所取悉從有司定為中制惟正供而已其濫
恩横賜皆釐正之詔葉叔羽趙徳老何自然同稽考(正/月)
(辛/未)其後亦不果裁節焉
　　　修内司
修内司者掌宫禁營繕渡江後浙漕及京府共為之紹
興末趙侍郎子繡為浙漕奏免修繕以其事歸修内
司嵗輸緡錢二十萬後減五萬緡乾道初有司請悉除
免上曰如宗廟有損動處安得不修乃再減緡錢五萬
然修内司逐時於左藏庫關支錢物猶為不少今又厯
赴北部驅磨不過斧若干具鍬钁若干柄而已一錢尺
帛並不卦厯故户部亦不得而稽考焉
　　　國用司
國用司者孝宗始置語在官制中然於國用未有所制
也乾道三年春蔣子禮初秉政因謝㤙除留身奏事為
上言今費財最甚莫如養兵近陳敏減汰二千人戚方
減汰四千人大約一兵毎月減二十千汰兵固為良策
然今之軍士類多有官若與之外任既不廢劵錢又加
供給大抵離軍使臣每員月費四十餘千(劵錢三十六/千供給五千)
臨安一府八十員嵗費錢二萬六千緡以此推之諸道
可知雖減之於内而増之於外未見其得上曰若是則
減汰全無益子禮曰豈惟無益而已今減六千人則必
招填六千人是倍費也臣契勘在内諸軍毎月逃亡事
故常不下四百人若權住招一千半内外可暗省二百
八十萬緡異時財用有餘更招少壯者練習之不惟省
費又可兵精上以為然子禮由此驟相然識者謂此策
暫可行也若利其闕額而為之是又蹈宣政之覆轍矣
是日(二月/壬申)子禮奏事退御筆批自今宫禁内人并百官
三司將校軍兵諸人毎月五日國用房開具前月支過
上五項請給數目人數具開進呈自此月為始外路軍
馬降式下諸路總領所逐月開具并非泛泛支用之數
以聞永為定式云其後廢國用房而版曹進册如故
　　　𣙜貨務部茶場
𣙜貨務部茶場舊東京有之建炎二年春始置于揚州
(正月/壬辰)是年又置于江寧(二月/乙丑)紹興三年又置於鎮江及
吉州五年冬省吉州務而行在務場隨移臨安以都司
提領其始嵗收茶鹽一息錢六百九萬餘緡(紹興/元年)六年
九月詔嵗收及一千三百萬緡許推賞時以為極盛矣
休兵已久嵗課倍増(二十四年收二千六百六十萬緡/三十二年收二千一百六十五萬)
(緡皆/有竒)乾道三年三月詔以二千四百萬緡為額建康千
二百萬緡臨安八萬緡鎮江四百萬緡於是淮東總領
所實在鎮江月支𣙜貨錢三十萬緡為贍軍之用淳熈
中三務場官吏互爭課賞始禁鎮江務鈔引不得至臨
安十年以朱少卿佺為淮東總領遣屬吏劉荀訴諸朝
時黄徳澗為中執法率臺諫上言鎮江務場軍食所係
倘有不售其害非輕臨安務場年額未始有虧萬一無
有羨財不過官吏不該泛賞而已請令提領官總三務
場増虧有無以為殿最而鎮江鈔少復如著令許至臨安
從之(六月/戊申)自是鎮江務場始給矣
　　　豐儲倉(外路積糧/)
豐儲倉者紹興二十六年夏始置先是王公明為司農
卿寺丞請令諸路以管錢糴米赴行在鍾侍郎世明因
奏令諸路嵗發常平陳米十五萬斛啟倉贍軍言者以
其壊常平法奏絀之韓尚書仲通在版曹乃請别儲粟
百萬斛於行都以備水旱號豐儲(四月/戊戌)其後又儲二百
萬斛於鎮江及建康然頗有借兑三十年夏詔補還之
(四月/乙丑)今關外亦積糧一百萬斛有竒然行在嵗費糧四
百五十萬斛餘建康鎮江皆七十餘萬斛今中都所積
但三月之糧關外積糧亦不能支一年古者三十年必
有九年之蓄自乙酉休兵至今近四十年矣謂宜益儲
積糧以為飢荒軍旅之備否則増糴如嵗用之數以陳
易新使常有一年之蓄庶乎其可矣
　　　淮東西湖廣總領所
淮東淮西湖廣三總領所自休兵後朝廷科撥諸州縣
財賦及𣙜貨等錢與之淮西嵗費錢七百萬緡米七十
萬石張魏公為都督増神勁軍二萬嵗益費二百萬緡
湯丞相以為言故後亦廢然為總領者但能拘收出納
而已固非能以通融取予之術行乎其間也至乾道中
淮西嵗費已増為一千一百餘萬緡而米猶如故淮東
總領所嵗費錢七百萬緡米七十萬石而諸郡及鹽司
所輸之緡多愆期者(毎月五十八萬緡内浙鹽司三十/萬平江鎮江府及常州共十五萬)
(江西九郡/共十二萬)湖廣總領所嵗費錢九百六十餘萬緡米九
十萬石諸路所輸率亦常負十分之三然合三總領所
支僅當四川一年之内數益川中糴買嵗為八百三十
餘萬緡而三總領收正色米故也凡三總領所嵗用户
部經常錢九百萬緡而𣙜貨所支不預渡湖始發三合
同關子乾道中以關子折閲詔嵗増撥四川錢帛為二
百萬緡補之(錢一百七十萬緡/綢絹絲綿在内)淳熈末盡損之以損四
川鹽酒重課而内府償焉朝廷既以嵗額撥錢嵗為永
數近嵗軍中大請受人漸少由是年支之外計司稍有
贏餘有司疑朝廷惡其優多掩蔽所餘不盡載于成册
往往妄稱䟎積以為已功紹熈末内藏庫下淮東總領
所取撥羡財明年二月葉正才言此項當存留以備緩
急請詔有司自今除毎嵗收支外並將有管實在之數
開具成册使朝廷通知有餘不足之數若非緣軍前事
毋得輙支移起發欲以他用雖有中㫖許執奏不行俟
儲積漸多朝廷經制既立然後職窠名之重輕考撥定
之數目寛減州縣還以予民從之惟四川總領所自建
炎以後専利權不從中覆故得以守其職業焉
　　　四川總領所(二事/)
四川總領所贍軍錢并金帛以紹興休兵之初計之一
嵗大約費二千六百六十五萬緡其五百五十六萬緡
酒課(今減為四百/一十餘萬)三百七十五萬緡鹽課(今減為三/百餘萬)四
百餘萬緡糴本(二税/上科)一百四萬緡茶司錢(額一百四十/四萬逓年實)
(發此/數)二百三十一萬緡經總制司錢(語在經總/制前事中)九十萬
緡錢銀引免界貼頭錢(語在兑/界事中)二十四萬緡三路稱提
錢(語在其/事中)十萬緡西河州鹽錢始趙應祥為大漕也紹
興五年四川收錢物總三千三百四十二萬緡而所出
多五十二萬緡(嵗支三千三百/九十四萬餘緡)吴武安一軍費緡錢一
千九百九十五萬明年收錢減二百八十萬出錢増六
百六十六萬緡以宣撫司儧剰錢補其闕(一年缺九百/四十六萬緡)
而武安軍需増錢三百八十萬緡(凡二千三百/七十五萬)應祥既
與武安不協遂丐免七年李子及代為都轉運司一嵗
本司所入視六年増六百七萬緡(凡三千八百/二十九萬)所出減
二百三十一萬緡(凡三千八百/二十九萬)以入較出猶虧一百六
十二萬緡八年子及上䟽言本司應副軍前正色折估
米二百六十五萬斛有竒而宣司兵籍以紹興六年考
之止有六萬八千餘人計費米若干之例共約費若干
斛是米數尚有餘於人數也葢宣司兵官視軍士居十
之二(官員一萬七千七百餘員/兵士五萬七百四十九人)皆繫名冗員之人而官
員請給十倍於諸兵計司安得不困時武安亦劾子及
饋餉不繼子及遂坐免十二年朝廷既罷兵鄭亨仲為
宣撫副使右䕶軍嵗計猶缺錢七百七十八萬緡明年
詔増印錢引四百萬十六年以後始節次寛減重賦至
七百萬緡十八年亨仲召歸而宣總所樁積錢至五千
餘萬當此之時蜀中號為優裕乃休兵之力也辛巳用
兵諸將増招至十萬六千人増馬五千匹而茶馬等司
嵗輸又多所負由是總領嵗闕至六百四十萬緡乾道
四年二月丙申有㫖四川宣撫司集四路漕臣於利州
以財賦之入對立養兵之額於是宣撫虞雍公澄覈兵
籍去其老弱者近萬人諸軍開落詭籍者二千人定立
軍額為九萬七千有竒又頗取四漕嵗錢以益之至淳
熈間軍籍視武安時増三之一嵗用視武安時減三之
一焉葢自乾道再和軍中大請受人益少由是稍有羨
財毎遇減放鹽酒絹布激賞之屬計司所抱多至數十
萬緡而二十萬緡實此錢也(紹熈三年至慶元三年楊/少卿輔抱鹽酒三十萬緡)
(權少卿安節抱布估錢三十萬有竒零絹估錢二十八/萬緡權少卿安節抱布估錢三十萬緡激賞絹二十萬)
(緡只此六年間計司/已抱一百萬緡矣)㑹職者猶謂四川總領所多有餘羨
其實不然東南三總領所掌利權皆有定數然軍旅饑
饉則告乞于朝惟四川在逺錢幣又不通故無事之際
計臣得以擅取予之權而一遇軍興朝廷亦不問自建
炎軍興後應祥權鹽酒之課折絹布之估科激賞之費
倍糴本之輸商賈農民征率殆盡辛巳之役王瞻叔無
以為計遂大括白契以贍軍朝廷知其擾民而不容止
也自應祥瞻叔為善理財後近嵗趙徳老楊嗣勲權少
卿相繼總賦皆以減放為急蜀人幸之(徳老嘗減鹽酒/折估錢一月凡)
(七十/萬緡)然今計司所取錢猶有無藝者淳熈六年蠲免鹽
酒重課而所折之絹布猶如故至今遇閏月財不減謂
之加閏通不過二萬緡又如諸縣井契錢自王瞻叔以
來毎損之以助省計而王徳和悉拘入計所通不盈十
萬緡此皆失於𤨏碎者也謂宜損其無藝而善藏其餘
無事則以予民有事則以給餉庶乎其可爾
　　　諸州軍資庫
諸州軍資庫者嵗用省計也舊制毎有計度轉運使嵗
終則㑹諸郡邑之出入盈者取之虧者補之故郡邑無
不足之患自軍興而計司常患不足給凡郡邑皆以定
額窠名予之加賦増員悉所不問由是州縣始困近嵗
離軍添差大為州郡之患(紹興十一年四月己未初用/張循王奏離軍將佐並與添)
(差郡患無以給二十七年六月丙辰兵部奏大/郡無過百人次郡半之小郡三十人為額從之)而宗室
戚里歸明歸正甚至於樂藝賤工胥吏雜流亦皆添差
慶元一郡而添差四十員盡本府七務場所入不足以
給四員總管之俸其間有十五年不徙任者計其俸入
錢二十餘萬緡米十餘萬斛揚州㑹府也嵗輸朝廷錢
不滿七八萬而本州支費乃至百二十萬緡民力安得不
困紹興初議者請裁定朝廷經費然後使版曹盡一嵗
之入正其舊籍削去虚額擇諸路監使之愛民而通財
計者俾之稽考調度蠲其煩重以寛民力朝廷未克行
今之為郡者但能撙節用度譏察滲漏使嵗計無乏已
號過人無復及民之政矣
　　　公使庫
公使庫者諸道監帥司及邉縣州軍與戎帥皆有之葢
祖宗時以前代牧伯皆歛於民以佐厨傳是以制公使
錢以給其費懼及民也然正賜錢不多而著令許收遺
利以此州郡得自恣若帥憲等司又有撫養備邉等庫
開抵當賣熱藥為所不為其實以助公使耳公使苞苴
在東南尤甚揚州一郡毎嵗饋遺見於帳籍者至十二
萬緡江浙諸郡毎以酒遺中都官嵗有五六千斤以至
數千瓶淳熈中王仲行尚書為平江守與詞官范致能
胡長文厚一飲之費毎至千餘緡時蜀人有守潭者又
有以總計攝閏者視事不半嵗過例饋送皆至四十五
萬緡供宅酒至二百餘斛孝宗怒而絀之(九年正月戊/子三月乙未)
然其風葢未殄也東南帥臣監司則罷號為上下馬隣
路皆有饋計其所得動輙萬緡近嵗蜀中亦然其㑹聚
之間折爼率以三百五十千為準有一身而兼數職者
則併受數人之饋遺獻酬之際一日而得二千餘緡其
無藝如此頃嵗陳給事峴為蜀帥馮少卿憲為成都漕
就以所遺元物報之陳怒奏其容覆賍本朝廷遣之逮
陳敗乃得其直時芮國器侍郎趙子直丞相相繼為江
西漕凡四方之聘幣皆不入于家斥其資置養濟院於
南昌以養貧者朱少卿時敏為潼州守受四方之饋每
以其物報之趙徳老鎮成都受而别儲之臨行以散宗
室之貧者此皆㢘節之可紀也惟總領所公使錢以科
次取於大庫軍故歛不及民然正數不多而嵗用率十
數萬每嵗終上其數於户部輙以勞軍除戎器為名版
曹知而不告也所謂公使醋錢者諸郡皆立額白取於
屬縣縣歛於民吏以輸之小邑一嵗亦不下千緡人尤
以為怨謂宜罷互送而捐遺利使上下一體而害不及
民則合祖宗之制
　　　建炎紹興户口數
建炎三年兩浙路主户口户二百一十二萬二千七十
二口二百五十六萬七千八百(毎十户率為/十五口有竒)成都府路
户一百十三萬一千四百八十九口三百二十六萬九
千三十六(毎十户率為/三十口弱)紹興二十九年諸路户一千一
百九萬餘口一千六百八十四萬餘(毎十户率為/十六口弱)三十
一年户一千一百三十六萬餘口二千四百二十餘萬
(毎十户率為/十一口有竒)三十三年户一千一百十三餘萬口二千
三百一十一萬有餘(毎十户率為/二十一口弱)
　　　四川元豐紹興淳熈户口數
四川六十州一百九十九縣元豐二年户二千一百餘
萬口一千六百餘萬紹興三十二年户二百六十四萬
餘口七百五十一萬餘(毎十户率為/三十口弱)淳熈二年户二百
五十八萬有餘口七百四十三萬餘
　　　本朝視漢唐户多丁少之弊
西漢户口至盛之時率以十户為四十八口有竒東漢
户口率以十户為五十二口可準周之下農夫唐户人
口至盛之時率以十户為五十八口有竒可準周之中
次自本朝元豐至紹興户口率以十户為二十一口以
一家止於兩口則無是理葢詭名子户漏口者衆也然
今浙中户口率以十户為十五口有竒蜀中户口率以
十户為三十口弱蜀人生齒非盛於東南意者蜀中無
丁賦故漏口少爾昔陸宣公稱租庸調之法曰校閲而
衆口可知是一丁受田決不可令輸二丁之賦非若兩
税鄉司能開闔走弄於其間也自井田什一之後其惟
租庸調之法乎
　
　
　
　建炎雜記甲集卷十七
欽定四庫全書
　建炎雜記甲集卷十八
　　　　　　　　　　　　宋　李心傳　撰
　　兵馬
　　　三衛廢復
國朝舊制殿前侍衛馬歩三衛禁旅合十餘萬人宣和
間僅存三萬而已京城之破多死於敵建炎元年秋其
騎帥郭仲荀自以敵逼京城糧儲告竭遂率餘兵赴行
在其冬上將航海避敵而衛士張寳等不肯行因吕元
直入朝率仲荀出語不遜上怒誅十七人於明州申時
行門外盡廢其班明年春土至台州兵衛寡弱惟中間
統制官辛永宗有衆數千而吕元直之新軍將姚端衆
獨盛上皆優遇之四月上還㑹稽乃選中軍五百人入
直殿嚴悉烏合之衆時趙元鎮初秉政因為上言祖宗
於兵政最為留意今諸將合兵總衆不𨽻三衛則兵政
已壊獨衛兵髣髴舊制亦掃蕩不存是因咽而廢食也
上悟尋復舊制然衛兵不滿三千識者病其單弱數以
為言紹興二年秋詔三衛措置而已上謂輔臣曰一衛
士所給可贍三四兵朕命楊沂中治神武中軍此皆宿
衛兵也遂命沂中兼提舉宿衛親兵五年冬廢神武中
軍𨽻殿前司以沂中主管殿前司公事(十二月/庚子)又以都
督府兵分𨽻三衛(是月/庚子)七年夏復合馬司餘軍及八字
軍為六軍十二將命信叔主之(四月/丙申)而解承宣潜典步
軍如故自是三衛始復
　　　八字軍
八字軍者河北土人也建炎初王觀察彦為河北制置
使聚兵太行山皆涅其面曰誓殺金敵不負趙王故號
八字軍二年冬十月癸亥上命御營統制范瓊往山東
擊金瓊謂彦與俱已而彦以疾留其州瓊遂並將其兵
而去三年秋七月丁亥瓊誅復以其兵還彦時彦乃御
前統制也後十三日張忠獻以宣撫處置使發行在上
命彦將八字軍隨之公至蜀以彦守金州紹興三年春
薩里罕入冦彦兵大敗遂走逹州四年移鎮襄陽府六
年五月己卯召為行營前䕶副軍都統制以部八字軍
萬人赴行在時解承宣潛典馬軍司事與彦不叶兩軍之
士交鬭於道衢中外洶洶七年正月張忠獻獨相乃為
胡丞公給事言兩罷之而以劉信叔領軍司事併王解
兩軍屬之十年春二年癸丑以信叔東京留守將八字
軍而行其年六月大敗烏珠於順昌十一年三月復還
姑孰七月信叔罷為京南帥其衆復還臨安今侍衛馬
軍皆其子孫乎
　　　御前諸軍
御前諸軍者本髙宗所收諸將部曲也祖宗内外諸軍
惟廂禁二色而已禁軍皆𨽻三衛而更戍於外廂軍者
所在有之以守臣節制若禁軍在邉上則文臣為經畧
使者統之武臣但為總管熈寧間内外禁旅合五十九
萬人神宗將有事於四夷乃置三百大將其法甚備崇
觀後朝廷取其闕額之數以上供故闕而不補者幾年
軍興以來所存無幾上在元帥府始招潰卒郡盗以為五軍
後又得王淵楊惟忠等河北之兵建炎元年五月以為
御營五軍然猶未大盛也三年四月又更置御前五軍
而劉光世所領西軍則謂之巡衛軍在五軍之外是嵗
又改為神武五軍紹興元年十二月又改為行營四䕶
軍張浚稱前軍韓世忠稱後軍岳飛稱左軍劉光世稱
右軍併楊沂中中軍右殿前所司吴玠軍如故七年八
月光世軍叛降於齊於是川陜軍更以䕶軍為號十一
年四月三宣撫司罷乃改為部曲稱其州駐劄御前諸
軍十八年川陜軍亦如之其軍皆不𨽻三衛由是御前
軍又在禁軍之外矣御前軍者雖帥臣不可得自逹於
朝廷禁兵但令供厮役習為故常廂軍將官雖存而無
職事但以為武臣差遣而已愚謂不若併禁軍於廂籍
而改御前軍為禁軍所在以帥臣節制之而都統官為
之副庶幾兵權出於一而緩急皆可以責成如此則合
祖宗制兵之意矣
　　　三衛剏軍本末
三衛諸軍殿前司則本辛永宗中軍部曲而益以他軍
也其馬軍司本王彦之部曲而益以解潜劉錡田晟之
軍也其歩軍司本顔漸部曲而益以他軍也自紹興五
年至七年規模始定然其馬歩二司不能敵殿司之半
故楊存中權勢獨盛乾道七年春虞中肅為丞相騎軍
屯於建康以為出師之漸號馬行司識者不以為然然
上下重遷訖不能正也
　　　紹興内外大軍數
紹興初内外大軍凡十九萬四千餘而川陜不與宿衛
神武右軍中軍七萬二千八百(張浚將左軍/楊沂中中軍)江東劉光
世淮東韓世忠江襄岳飛湖南王􁞯四軍共十二萬一
千六百是年冬併神武中軍𨽻殿前司而右軍如故五
年春王􁞯罷遂以其軍一萬五千𨽻韓世忠七年秋劉
光世之兵降偽齊其將王徳以所部八千人歸張浚由
是三衛之外但有韓張岳三軍今鎮江大軍韓氏部曲
也建康大軍張氏部曲也鄂州大軍岳氏部曲也惟荆
南江池皆紹興末新創荆南則劉信叔所招効用而頗
以鄂軍益之江池軍則三衛之疲弱者而江州一軍又
雜以江西茶盜近嵗皇甫固為帥始訓齊之故東南惟
以潤昇鄂三軍為根本
　　　乾道内外大軍數
乾道三年江上四川大軍數額總四十一萬八千人殿
前司七萬三千人(乾道元年七月/十三日降㫖)馬軍司三萬(乾道二/年正月)
(二十六日詔以二萬八千人為額六年/正月十五日李舜舉乞増二千人從之)歩軍司二萬一
千人(乾道二年正/月二十六日)降㫖建康都統司五萬人池州都統
司一萬二千人(并乾道二年二月二日因/淮東總領楊倓申請降㫖)鎮江府都統
司四萬七千人(乾道二年十月/十一日降㫖)江州都統司一萬人(乾/道)
(四年十月十四日苖/定乞排置軍將之額)楚州武鋒軍一萬一千(乾道九年/四月十五)
(日因節約陳/乞招填降㫖)平江府許浦七千人(乾道二年十月/十三日降㫖)鄂州
都統司四萬九千人(乾道二年十月九日降㫖/後又増至五萬九千人)荆南都
統司二萬人(乾道二年十一/月四日降㫖)興州都統司六萬人興元
都統司一萬七千人金州都統司一萬一千人(并乾道三/年正月二)
(十四日/降㫖)其後諸軍増損不常大都不過減四十餘萬合錢
糧衣賜約二百緡可養一兵是歲費錢已八千萬緡宜民
力之困矣(淳熈甲辰周益公在樞院以荆鄂二帥勢均力/敵首尾觀望乃合為一司鄂為正荆為副焉)
　　　關外軍馬錢數
興州興元府金州三都統司兵本曲端吴玠關師古之
徒關西部曲也端死師古繼叛其部曲皆玠所有王庶
劉子羽繼在興元招召流散粗成軍伍子羽罷玠并將
之其後盧立之為宣撫副尚有兵三萬立之死亦為玠
所并合是三者為兵共七萬人玠死胡丞公命其弟璘
以二萬人守興州楊政以二萬人守興元郭浩以八千
人守興州而玠之中部選鋒二萬人分屯仙人關内外
其後璘又得之故三大將之兵惟興州偏重者此也自
休兵後三大將之兵就糧七十郡(興成皆鳯文龍利閬/金洋綿房西和州太)
(安軍興元隆/慶潼州府)至乾道末有名籍凡九萬七千三百三十
八人馬一萬三千一百四十二匹都統制至准備將共
二百八十人歲用錢一千七十八萬七千一百四十二
緡(通糴糧為緡凡二千/三百八十五萬有奇)帛(羅絹綾/紬布)六十一萬八千七百
七十疋糧一百五十八萬七千六百七十三斛八斗料
二十五萬一千一百四十斛(此淳熈/中數)
　　　四川廂禁民兵數(成都飛山軍威將強兵/)
四川廂軍二萬九百七十二人禁軍二萬七千九百九
十二人土兵一千八百三十六人(已上係/官軍)義士二萬六
百五十二人(興元府興洋/州太安軍)保勝軍忠勝軍忠勇軍(階成/西和)
(鳯/)弓箭手(西和/階)良家子共六千三百九十九人(已上係/民兵)
保甲五萬五千一百七十人(關外/四州)凡民優恤之制忠勝
軍免家業錢一百五十千至二百千止(一家雙名則/更免五十千)忠
勇軍則階州免家業(馬軍二百三十千/步軍一百七十千)成州免税賦(馬/軍)
(二頃半步/軍二頃)西和鳯州皆租(馬軍六石九斗八升/步軍五石六斗六升)其更戍
則月給糧人七斗有半(惟忠勇/軍更戌)保勝軍亦免家業(自千/至五)
(五/千)弓箭手則給官田(馬軍二頃半/步軍二頃)此其大較也大率西
蜀大軍廂禁軍民兵保甲總二十三萬三百六十四人
仰給縣官者十四萬餘人此乾道之籍也淳熈以後土
丁亦有仰給者别出於後(成都禁軍謂飛仙軍驕懦最/甚紹興末王時亨為制師取)
(㑹四川禁軍之籍二萬九千餘人除利夔兩路禁軍分/戌沿邊城塞外東西路一萬九千人内揀到五千五百)
(七十三人謂之威強將兵時吴璘步兵遂調此四/千人往仙人關捍禦三十二年秋也事平復罷)
　　　利路義士(忠義士人/)
梁洋義士者紹興初王敏節庶為興元帥以富平之役
兵卒單弱乃籍興元諸縣良家子弟號曰義士縣令為
軍正而尉副之守臣提舉毎丁免家業三百緡合梁洋
太安三郡至萬三千餘人軍勢大振紹興二十一年洋
守宋萃者建炎義士所免家業皆軍在不充義士之家
科役偏重秦檜方守和議罷之二十八年大將姚仲奏
復行於梁洋太安巴蓬五郡得二萬一千餘人三十一
年散關之戰驅之使在官軍之前其人勇健善戰亦屢
有功明年改彦功原姚仲攻鞏州皆擁正軍被重甲以
自衛獨驅義士衣楮先登為敵人所拒殱焉僅存六千
餘人乾道元年宣撫使吴璘以巴蓬義士怯弱除其籍
言者以義士勞役明年併梁洋太安三郡罷之大將王權
乞存留不聽三年虞忠肅為宣撫使復籍三郡之丁得二
萬九千九百餘人結成隊伍因參酌陜西弓箭手之舊為
義士専法一百四十二條來上詔頒行之其制今存然邊
民之勇悍者或無常産又自名為忠義人多以販鹽為生
嘯聚邉境勢出義士之上乾道七年夏王能甫為吏部侍
郎乞量加優恤然後嚴行禁止事雖不在宣撫司然無益
也今忠義人關外四州為尤盛(之奇奏以七年四/月十二日丙寅下)
　　　興元良家子
興元府良家子者紹興四年吴玠為宣撫副使時所剏
也其始招兩河關陜流寓及陣亡兵將子弟驍勇雄健
不能自存者為之月給衣糧比強弓手五十人為一隊
帥臣郭浩揚改為並以備中軍使喚休兵後其數浸微
乾道六年王能甫為帥始復招之凡人材及五尺二寸
弓力九斗通百將傳將條練弓馬者迺選有官人著司
月給米麥各一石帥司緡錢十五千為官人緡錢減三
之一依義士専法𨽻安撫司御前統兵官不得預能甫
罷去王公明以宣撫使治興元以為良家子舊屬帳前
抽還宣撫使淳熈初宣撫使廢復歸安撫司其籍可二
百人嵗費錢二萬四千緡米麥四千八百石而實無所
用但為安撫司執手旗從物而已安撫使財賦急迫乃
奏於都統司中分清酒務之息以贍之然酒息錢實備
他用又私置鹽店六所及收諸浸渡併鹽税紹熈末楊
嗣勲申嚴鹽法奏言本府自有義士廂禁軍良家子無
所損益乞罷鹽店而以良家子𨽻都統司從之(五年二/月八日)
(庚子/降㫖)紹興末虞并甫為川陜宣諭使又嘗於襄陽招來
汝蔡唐鄧之人為御前忠義効用(二十二年三月十/六日壬子降㫖)得
二千八百餘人吴璘為四川宣撫司以徳順連官軍寡
弱又取御筆於關外四州乃以主客抽丁毎户有三丁
以上取一五丁以上取兩並刺充御前中軍敢勇(三十/二年)
(十一月十三/日乙巳施行)令下人皆驚擾㑹有詔棄徳順遂罷之二
事亦蜀中民兵雖不成軍姑附於此
　　　荆鄂義勇民兵(京西湖北義勇義士/)
荆鄂義勇民兵者紹興末所創也金亮冦江淮之日詔
淮漢等郡籍民為兵時修撰賈觱守荆南乃請籍民為
義勇其法取於主戸之雙丁十户為甲五甲為團甲團
皆有長又擇邑豪為總首嵗當農隙教以武事而官給
其糧至乾道間舉七縣之籍主客佃户凡四萬二千餘
户計十萬餘丁除當差役人外得義勇八千四百十九
人王公明為帥奏言調集團教之際使之自備食用如
不能辦乞截留本府苖米四萬石漕司應副錢二萬緡
乃從都統司假甲三千弓矢旗幟官為造給從之時有
四年矣六年春帥臣劉供甫又條上京西湖北兩路兵
民事乞為義勇者並免科役及身丁四等户仍免充保
正長五等户及免三分税役毎七十五人為一隊遇教
閲日以營兵屯田之榖食之以供其費奏可仍以甲萬副
予之(三千副四川宣撫撥到二千副已支京西五千副/令戰州都統司朝廷發下舊甲五千副於遇戰日)
(應/副)淳熈初張欽夫為帥益修其政義勇増多至萬五百
人分為五軍又分五部欽夫教閲遂弛後四年趙温叔
為帥復舉行之又増收三千三百人通舊有一萬三千
八百餘人時十一年冬矣當觱初籍義勇時武昌令薛
季宣亦求得故陜西湖北弓箭手保甲法五家為保二
保為甲六甲為隊據地行利便則為總不限以鄉總首
領焉總皆有射圃而其幟亦隨總而别其色至今猶存
紹興四年冬王謙仲為安撫使奏乞本路有義勇知縣
及知州兼提舉縣令兼軍正從之蘄州七縣主客户六
萬六千六百三十二口三十一萬四千八百九十四而
民兵之總為一萬五千二百有一人是荆鄂二州率四
五家有一人為兵也聞軍民兵之籍舊為三千四百人
或號義勇或號強壯乾道元年冬守臣程逖代還乞蠲
其役使朝廷悉令放散及馮忠嘉為守㑹朝廷復修義
勇之政忠嘉乃因舊籍増補三百人又籍户馬四百為
馬軍分六隊孝宗大喜詔總領所嵗以馬料千石給之
而擢忠嘉直秘閣時七年春計岳州義勇之籍四千四
百九十九人以紹興初計之四邑保甲五凡九百三十
五甲人計二萬八千五百九十三人是為五甲出亦兵
也是時湖北諸郡皆有之而信陽軍有義勇又有義士
惟澧州石門慈利二邑未嘗敢籍紹興末王正功為守
始并籍焉章徳茂帥湖南又乞義勇之應差保正長者
以家業錢多寡為限限外之數與官編户輪流科差從
之忠嘉汝州人用民兵事遂除淮南轉運判官専一教
免淮西保甲觱擇州人子耆慶元中為成都府路轉運
判官季宣子士龍温州人父徽紹興初嘗為右吏其父
子皆有名於當世
　　　淮南萬弩手(山水寨民兵/)
淮南萬弩手者經始於紹興之季使朝廷命籍民為兵
淮南乃選丁壯涅其靣目民駭而逃杜萃老為殿中侍
御史為上言敵未至而先敺吾民非計也令民兵上聽
郡縣節制征役無出鄉從之淮民乃定張魏公再起又
増招之後亦廢弛乾道五年冬上命措置兩淮官田徐
子寅領其事復以神勁軍為名於是淮東之籍千四百
淮西之籍千六百始議淮南籍真州置寨子寅奏毎路
可各増二千但聚而養之則不便上問其故子寅曰今
人給錢米嵗用約二十五萬緡毎人日支錢一百米三
升招集之費又須五萬緡激賞犒勞之費亦如之異時
財用不給未免放散則失信於民如淮西封疆濶逺聚
而教之民尤以為不便上曰財非所惜擾則勿行子寅
因請即就鄉社教閲從之時六年春矣明年夏淮西帥
臣趙善後因奏乞復取所散神勁軍一千八百三十一
人赴廬州仍舊軍額毎八月下旬聚教二月上旬放散
亦從之此即公所招萬弩手也(乾道/元年)放令歸耕是時萬
弩手之家已有㫖損三百畝税賦矣(乾道/三年)淮西帥胡枋
奏請至是復令興民兵一體教閲焉民兵者於山水寨
保伍中取之三丁籍一亦名義兵嵗以農隙取教官給
口糧(自十月教人曰給錢至/正月終散白米二升)乾道四年冬所創也七年
秋又詔本名丁錢皆蠲之八年冬諭曰以其擾民止命
教一月而罷淳熈初上又命子寅往淮東措置子寅上
其數山水寨民兵凡二萬六千九百八十萬弩手凡一
千四百四十五明年秋遂命淮西提舉常平茶鹽張宗
元與子寅分路提督宗元奏毎郡以土豪見任官一員
統轄月増給毎人三十千諸郡自十月下旬為始赴帥
司教閲二月淮西五郡凡費錢十六萬緡米三萬餘石
淮東亦倣此惟光黄豪楚安豐盱眙七郡則但就本州
教閲其犒設錢減半焉士元者安豐人與子寅皆敢為
誕謾時又有許子中胡與可二人亦有耕屯之䇿見用
淮人為之語曰徐協恭許子中胡元功三人鼎足立説
脱空協恭元功子寅與可之字也(實錄乾道六年正月/戊辰詔徐子寅措置)
(官田招集人種髙郵軍五兵委有勞効除駕部員外郎/四月詔子寅往來措置是月丁未右朝奉郎新知髙郵)
(軍徐子寅改知恭州依舊措置淮西官田萬五千二百/頃閏五月丙戌詔子寅收集流移墾種官田兵民皆舉)
(趾無懈是年以徐子寅屯田委有勞効除直秘閣臣寮/上言許子中所奏墾田未經激賞司農寺常駭觀聽乞)
(頒賫新命上曰當承辦措置淮西鹽酒事許子中進對/奏請修器具鼓鑄上曰一從卿言癸酉進呈計畫上並)
(從之尋又詔子中胡與可與國軍甲戌子寅朝辭上曰/更且勉力七月辛巳詔知和州九月庚寅子中知舒州)
(十月戊午子寅職事修舉除直秘閣在/拜郊前二十日此即三人鼎足時也)是時朝議紛然
嵗更月改費用䋣多迄無成效久之上亦厭其事自淳
熈七年以後並令在家習武事以聞遂命守令官按閲
之不復聚教矣
　　　湖北土兵刀弩手
湖北辰沅靖澧州刀弩手者自政和七年始募土丁為
之授以閒散而居邉境教以武藝其𨽻於籍者至九千
餘人(沅州四千一百辰州三千四百五十十/澧州一千四百七十六靖州九百三)靖康初全
軍調發往河東援太原為金人所陷僅存一千五百人
建炎三年亟罷之紹興六年冬王子尚為帥張直柔觷
守鼎言於朝遂命招三千五百人為額(沅州千五百辰/州一千靖澧各)
(五/百)淳熈三年楊太尉倓為荆南帥上命楊修其政令(八/月)
(戊/子)已而知辰州尹機代還請命有司括田招募人給例
物五千春秋閲教犒賜如禁軍例上即擢機湖北提㸃
刑獄使與之同措置然刀弩手舊田諸郡已收為省計
機迫使募之往往無田可給但虚立姓名以應命又土
人多憚㸃集甚患苦之㑹李仁父出守武陵力言其不
便乞廢舊額事下諸司張欽夫為安撫使頗以仁父為
是㑹未幾卒後馬大同繼之欲換以土軍時辛幼安新
除澧副亦各具所見議不合於仁父言當用提刑司凡
差官㸃定一千三百七十六人之數増募為一千五百
人(沅州増二十澧州十一人為七百為辰州増二十五州増/人為五百五  澧州増七十二人  二百五十  靖)
(六人為/二百)欽夫以為多減恐不成行列欲用見數委提刑
躬行檢㸃俟有田没官始令招足元額仁父復為言如
此則提舉刀弩手司又當復置而欲冒賞者必至横没
民田為害滋大不若以見㸃數為準専委守臣摩以歳
月令招合額仍同欽夫連銜具奏上從之而仁父已為
大同所攻奉祠歸矣
　　　黎雅土丁(嘉定威茂土丁/)
黎雅州土丁者集沿邉農人火甲户為之葢唐雄邉子
弟之遺法舊為行陣軍伍但以甲頭總之祖宗以來弛
酒禁免征役凡優䘏之者無所不用其至黎州自乾道
七年邉釁之後始置寨將押隊旗頭之類畧為軍制毎
嵗農隙時官給口食教之以武事舊制之千人庶有用
也淳熈三年祿粹父直閣為守請倍其數又以等級籍
其少壯者月給以錢九年春言者下黎州别立優䘏土
丁之目守臣龔總始奏以五十二人為一隊毎邉二十
隊計一千四十人三邉共三千一百二十人置教場四
十九所是時三邉土丁之籍實為五千一百二十六人
而東南邉(防托/卭川)一千七百八十七西南邉(防托吐蕃/青羗等侯)一
千三百九十一正西邉(防托五/部落)一千九百四十凡上等
一千五百九十九人嵗費錢三萬八千三百七十緡有
竒(毎人月給二千嵗總四萬一千/五百七十四緡遇閏年量加)而戍兵不與議者言
土丁粗有軍律統紀且熟夷人情偽地形險阻其實可
用為鄉道守邉境言者乃乞將黎雅二州永利路義士
法措置劉丞相為制置使遣屬官馮傳之往二州共計
各州選二千人上等六百為㸃集之丁月給錢三百五
十次等一千四百為居守之丁月給錢一千兩郡嵗費
錢共八萬七千六百緡而教閲之費不與焉時淳熈十
年以十二月冬留公又奏乞増黎州次丁八百雅州次
丁五百上以其費廣難之嘉定土丁者惟峨眉犍為二
縣有焉自淳熈以來峨眉八寨之籍一千四百八十犍
為五寨之籍二百七十官既無以給之而又多為寨官
所尅剝紹興十三年有言鑄錢轄司者謂宜教識而優
䘏之時方諱兵迄不能用也威茂州亦有土丁各州二
百威州之丁月給米三斗驍健可用夷人亦畏之茂州
之丁半市人無月給半有為夷人庸耕者葢二郡皆半
入夷腹中省地茂州毎各教閱則土兵悉從夷人假衣甲
器械以為用事已復歸殊為文具
　　　龍州寨子弓箭手
龍州寨子弓箭手者熈寧間有團結也分戍漁溪濁水
乾坡三寨共一千六百十三人葢推排附近有物力税
户為之毎夫月給錢一千三寨仍撥住十六舖防捍月
一替而文州亦有鄉兵義士分守關隘即有緩急土豪
得以拘集焉
　　　湖南鄉社
湖南鄉社者舊有之領於鄉之豪酋或曰彈壓或曰緝
捕大者所統數百家小者三二百自長沙以及連道興
韶而彬桂宜章尤盛乾道七年春知衡州王琰者言湖
南八郡三丁取一可得民兵一萬五千人帥臣沈徳和
不可乃止淳熈七年春言者奏鄉社之擾請盡罷之事
下安撫司已而帥臣辛幼安言鄉社皆雜處深山窮谷
中其間虚實狡詐或有之但不可一切盡罷之今欲擇
其首領使大者不過五十家小者減半屬之巡尉而統
之縣令所有兵器官為之印押焉上從之
　　　廣西土丁(廣東保伍/)
廣西土丁舊有之熈寧立法一年縣教一年州教元祐
間以其擾罷之紹聖末復為之仍令逐縣以都管指揮
均作三畨自十一月至正月終每輪教一畨即有科需
私役並究違例之罪龍興初以髙藤雷容盜起二年春
詔州縣教閲並令暫罷兩月以十二月作兩畨分教先
是東西兩路並有土保丁一户一名土丁則父子兄弟
盡在其數土豪號為統率者總屬焉遇有盜賊則追胥
竭作然州縣或反科役民民甚苦之乾道二年春殿中
侍御史張之綱請一切罷放上許焉既而知潯州朱師
孟又言之是年秋復命巴宜欽州籍定土丁姓年甲至
五十嵗即揀汰别選户丁承替毎春秋農隙於逐鄉各
置教場如法教習明年秋龔實之為廣東提刑司奏乞
令州縣團結保伍防守鄉井淳熈三年冬張欽夫為廣
西帥復請申保伍之令而信其賞罰上皆許焉葢二廣
封疆濶逺姦盜孔多非保伍土丁無能遏之於其始也
　　　蘷路義兵(施黔敢勇義兵/)
夔路義軍者紹興末邉事也有帥守李師顔於蘷州三
縣保甲中選置立賞罰之格分上下軍名色團結上軍
包家業二百緡下軍半之始議摘諸州禁軍時晁子西
守梁山為言蘷有萬山其鄉之民勇壯伉健過於正軍
乃損租賦以募之元額三千四百餘人李既去遂為文
具慶元中毋丘恪厚鄉為帥請於朝選其壯者以二千
人為額人免家業二百緡本户不敷則許免及親戚之
殷賑者盡與蠲除仍涅其臂以防逃匿之弊巫山縣亦
二千人雲安五百皆以縣令為軍正獨奉節之兵春秋
同大軍合教有刀弩有弓箭手而鎗手居多焉葢蘷路自
恭涪忠萬四州外皆有義軍毎州或數千人此外又有
施黔勇敢及思遵義田楊等族家丁皆驍健可用然但
能出入於上下溪谷林木之間耳所恃偏架木弩及藥
矢之類非正兵之比也
　　　瀘南夷義軍(沿邉勝兵/)
瀘南夷者義軍也瀘叔長寧沿邉諸堡寨皆有之毎郡
多至四五千人夷軍夷族也義者民兵也又有勝兵其
實皆土丁之類
　　　福建保伍
福建保伍者鄉村自相團結為立宅户而為首領所以
備盜也閩中人素勇悍在熈寧間有槍杖手五十餘人
建炎初嘗用之紹興後廢建炎元年八月又用張誠伯
言置諸路忠義巡壯其制甚備紹興初言者以為擾民
遂罷惟福建獨存
　　　殿前司左翼軍
殿前司左翼軍者本陳敏周虎臣家丁也紹興十五年
薛待制弼為閩帥時劇賊管天下者剽掠郡邑薛命提
轄李貴討之為管生得薛前守有忠郎石城陳敏武翼
郎開封周虎臣各有家丁數百人皆驍健善戰乃奉敏
為汀漳巡檢虎臣本路將官即選二人家丁千人日給
錢米責以捕盜謂之竒兵於是處梅草冦不復入境盜
悉平十八年八月遂改竒兵謂之殿前左翼軍即以敏
為統制留戍其地後以時招填増倍其數今屯皂州
　　　殿前司推鋒軍
殿前司推鋒軍者舊以廣東多盜使統制官韓京戍梅
循以彈壓紹興末移其半三千人戍荆渚隆興二年王
宣鍾玉作亂復命推鋒其半今存(凡三千四百人分屯/廣東諸州縣鎮共二)
(十/處)
　　　湖南飛虎軍
湖南飛虎軍者潭州土軍也淳熈四年春樞密院言江
西南多盜諸郡廂禁軍單弱乞令諸路帥司各選人配
𨽻如置一軍並以敢勇為名以一千人為額其後帥臣
王佐吕企中以為亡命之徒恐聚集作過遂不行七年
辛幼安為譚帥始募一千八百人訓練之其冬賜名遥
𨽻軍司(十一月八/日降㫖)十年夏改𨽻御前江陵軍從副都統
郭杲請也(五月十/日降㫖)明年趙衛公為帥奏乞移其軍屯江
陵周益公在樞院以為小人重遷恐生變不可趙公力
請迄不行(飛虎軍並以歩名嵗用錢七萬八千貫糧斛/二萬四千石徭人弭盜司闕額錢糧支用者)
(也益公云湖南湖北近年來多有/聲息厭惡不籍此軍者先見也)
　　　京西湖北神勁軍(淮東強勇軍/)
京西湖北神勁軍者淮東強勇軍皆帥司兵也數各有
千人而湖北有騎軍三百乃淮東錢之望所創
　　　成都府義勇軍(雄邉軍/)
成都府義勇軍者淳熈末趙子直帥蜀時剏也其始黎
州皆以西兵出戍即有邉事則調綿子所駐大軍討之
地逺不時至淳熈初范致能為帥言所教成都禁卒謂
之飛仙軍者今已可用乃命五百人往戍之及胡長文
為帥又摘西路並邉九郡禁卒千人駐於成都以代西
兵出戍謂之雄邉軍時五年冬也然西州之卒皆怯懦
而不可用青羌入寇或潰或死遂廢之十二年春留仲
至始采衆論用黎州土丁二百謂之防邉義軍月以錢
七千給焉十四年子直又招西人五百屯於成都俾之
更戍亦謂之義勇故黎人有西義勇土義勇之名云是
人皆驍勇善鬭非雄邉之比也
　　　平江許浦水軍(江隂左翼推鋒延祥江上水軍/)
平江許浦水軍者本明州定海縣水軍也舊𨽻沿海制
置司防托海道乾道中改𨽻殿前司以三千人為額五
年冬又改御前水軍八年春併歸許浦鎮置副都統制
統之淳熈四年冬詔以七千人為額五年秋又増額五
百人江隂水軍舊自泉州調發乾道三年陳正獻在樞
院以其勞費奏留屯二千人於江隂軍而沿海制置司
又别屯千人逮淳熈末累増四千人分三將此外左翼
軍亦有水軍三千人推鋒軍三千人福州延祥寨千人
而鎮江建康府池江鄂州御前許帥亦各有水軍多者
數千人少者千餘人其後殿司又有澉浦水軍而淮隂
靖安唐灣采石諸水軍則皆在御前之後
　　　神勁神武忠勇忠鋭忠武軍
神勁神武忠勇忠鋭忠武軍者孝宗時旋創之後亦廢
始張忠獻公為江淮宣撫使以為楚之人才自古可用
乗其大擾之後當收以為兵乃奏置御前萬弩營募淮
南北之民十八已上四十五已下不涅臂面屯於建康
五人為保兩保為甲十甲為隊有功同賞有罪同罰擢
陳敏於廢困之中以為統制敏感激圖報未幾成軍凡
一萬八千人隆興初賜名神勁𨽻都督府嵗費錢二百
萬緡魏公罷錢處和出使言逃亡者計七千人湯丞相
以費國用為言遂不復補神武軍者四川宣府所遺䕶
衛兵也𨽻殿前司乾道二年秋初立軍名忠勇軍者隆
興中所創在福建江東西浙東諸州招募屯於行在命
李顯忠子師民等統之靈璧之役遣𨽻都督府二年春
併入歩軍忠鋭軍者乾道四年所置選諸路禁軍土兵
之少壯者(命將以冬月訓習/之上親閲試於内)事已遂遣之忠武軍者乾
道八年春所置選兩浙諸州土兵弓箭手為之其秋又
起二浙揀中廂軍亦謂之忠勇軍以帶御器械劉沂為
本軍統制凡皆不必書聊備其始末
　　　赤心忠毅忠順強勇義勝軍
赤心忠毅忠順強勇義勝軍等皆歸明人也赤心軍者
宣和中來歸之士以燕人王鈞甫馬柔吉領之二人皆
文臣後從苗劉作亂誅死忠毅軍者紹興末歸正人也
隆興二年夏上詔於石頭城置栅以處北人之降者賜
名忠毅拜降將蕭琦為都統制命建康都統王彦以北
軍千人予之又名鎮江歸為忠順命都統劉寳以七百
人予蕭鷓巴彦言歸正人不可聚為一所今已散在諸
軍又北人常疑有發還之意若聚以付琦為不便鷓巴
謂寳曰此曹心不可保恐緩急執我北去我只乞馬軍
千人將之上聞乃命蕭琦將南北軍各半王瞻叔為宣
諭使以為不可卒予南軍由是二軍徒有其名旋亦罷
去今北人皆散𨽻軍中乾道間上嘗欲選千人赴行在
以効士為名置一寨以備使令命未出而中止強勇軍
者淮南安撫使所籍紹興末歸正人也義勝軍者四川
宣撫使所籍歸正人契丹女真非漢兒也二軍各數百
給用如効用義勝始有五百屯洋州紹興乙卯金人來
索盡予之今之義勝軍乃辛巳以後來歸之人也
　　　諸軍効用
効用者諸軍皆有之不涅其面廪賜厚於正軍建炎間
其數猶少紹興七八年後則漸衆矣紹興末虞并甫為
川陜宣諭使招効用一千餘人(京西二百八十人四/川七百七十七人)月
給錢五千米給五斗又先給例物三縑王瞻叔代之以
為厚薄不均遂撥入正軍以填缺額隆興初并甫為湖
北京西制置使復招効用上以其多費欲勿招用張魏
公為上言艱難之時非優與請給不可招募興國初年
事體不同湯進之仍請招七八軍兵三分効用上從之
自是招軍皆以三七分為準
　　　川秦買馬(嵗收茶帛數/)
川秦馬舊有二萬匹乾道間川秦買馬之額嵗買一萬
一千九百匹有竒川司六千(黎叔文長寧/南平五州軍)秦司五千九
百(岩昌寨百峰貼/五千一峡八百)益粹利三路漕司嵗應副博馬綢絹
十萬四千匹(成都路五萬潼川路三/萬三千利路二萬餘)成都利州路十一
州産茶二千一百二萬觔(其詳見/茶事中)茶馬所收大較若此
其後文州改𨽻秦司而川司増珍州之額共為四千八
百九十六(黎州三千叙寧軍三百九州八百南/平軍四百長寧六百珍州二百三十)秦司六
千一百二十(岩昌寨三千九州千五百/峯貼百二十文峡寨七百)合兩司為萬有
一千十有六匹此慶元初之額也嘉靖末川司五場又
増為五千一百九十六匹秦司三場増為七千七百九
十八匹合兩司為萬有二千九百九十四匹然累嵗所
市多不及額焉葢祖宗時市馬分而為二其一曰戰馬
生於西邉強壯濶大可備戰陣今岩昌峯貼峽文州所
産是也其二曰羈縻馬毎綱五十匹其間良細不過三
五匹中等十餘匹餘皆下不可服乗守者貪於賞格以
多為貴起綱逺来或道路失調甚至僅皮骨茶馬司以
其將斃者責付諸路鬻之至則隨死而計綱赴江上者又
為押綱卒校竊其芻粟道斃者相望焉成都府馬務毎
年排發江上諸軍馬五十八綱(每綱食米錢計二百貫/共一萬一千六百貫用)
(三員每員六百貫共一千八百貫加/以押馬官之費共三萬一千八百貫)興元府馬務每年
撥發三衛馬一百十二綱(所費/稱此)卒未嘗如數葢茶馬司
靳吝錢帛蕃蠻馬至多不即償故也(或謂守倅兵官及/市馬司下屬皆有)
(激賞而惟主管/官無之故至此)舊蠻中馬髙下良駑各有定價紹興中
張松為黎倅欲馬益額以俸賞髙其直以市之自是夷
人得欲無厭愈肆邀索癸巳馬政之後功部川蠻邀功
趙彦博始以細茶錦與之至今夷人常以馬博茶錦不
堪籍口淳熈中龔總為黎守又與功蠻設度於倅㕔之
副堦犒以酒食夷人益肆稍不如欲則詆訶官吏牽馬
出場岩昌馬舊止三千淳熈始増其數慶元中既金人
為䝉國所侵冀之北土遂失己未嵗乃於洮州置場買
馬由是馬至於秦司者差罕云
　　　廣馬
廣馬者建炎末廣西提舉綱丁李棫始請市戰馬赴行
在(四年戊/午月)紹興初𨽻經略司三年春即邕州置司提舉
(正月/壬午)市於羅殿自杞大理諸蠻未幾廢買馬司以帥臣
領其事七年胡待制舜陟為帥嵗中市馬二千四百匹
詔賞之其後馬益精嵗黄金五鎰中金二百五十鎰錦
四百端綺四百疋㢘州鹽二百萬觔而得馬千五百匹
馬必四尺二寸以上乃市之其直為銀四十兩毎髙一
寸増銀十兩有至六七十兩者土人云其尤駔駿者在
其出處或博黄金二十兩日行四百里但官價有定數
不能致此耳然自杞諸蕃本自無馬葢又市之南詔南
詔今大理國也去自杞國可二十程而自杞至邕州横
山寨二十二程横山寨至靜江府又二十餘程羅殿國
又逺自杞十程乾道九年冬有大理人李觀音得等二
十二人至横山求市馬知邕州姚恪盛陳金帛誇詡之
其人大喜出一文書稱利貞二年十二月約來年以馬
來換所須文選五經國語三史初學記及醫釋等書恪
厚犒遣之而不敢奏也㑹宜州溪洞巡檢常恭者赴闕
持南丹州莫延甚表乞就宜州北之横山市馬可省三
十程(産馬地至南丹十程/南丹至靜江十三程)張説在樞院以其表聞李壽
翁時為檢詳文字為説言邕逺宜近人孰不知前於其
塗彼其無意況今莫氏方横乃欲為之除道而擅以立
市之饒誤以小吏妄作將啓邉釁請論如法説不聽命
從義郎李宗彦以提㸃綱馬驛程往宜州措置(九年十/二月甲)
(戌/)既而説罷政樞密院乃奏宗彦等所言邉方不便罷
之淳熈元年秋也(説以八月罷政密院以/十月奏罷宜州買馬)帥臣范致能
因劾常恭之罪下吏削籍流竄焉廣馬例以五十匹為
一綱毎年遇三十綱許以推賞然官吏為姦博馬銀多
雜以銅(蠻人交易毎握臂釧/撲銀一兩而以為準)鹽百斤為畚朘減至六十
所贏皆官吏共蝕之蠻知覺不肯以良馬來所市率多
老馬病駑且不能登數致能為之約束太守至鎔釧撲
増足鹽畚逮其去官之嵗市馬乃六十綱前此未有也
(淳熈/二年)嶺南自産小駟直十千餘緡與淮湖所出無異大
理西戎接壤故多馬馬雖互市於廣南其實猶西馬也
葢馬喜髙寒非炎方所利淳熈二年秋占城國王遺瓊
州守臣書遣六百人海舟三十艘至海南買馬上命帥
臣張敬夫作書諭以中國馬未嘗出外夷人乃去安南
亦不産馬故以象拒戰焉
　　　淮馬
淮馬者隆興初張魏公為江淮都督嘗即淮上市之魏
公以為朝廷嵗於川廣市戰馬毎匹不下三四百千而
又道逺多斃今淮馬毎匹通不滿二百千且軍中即日
可得上從之都督府廢乃止然淮馬矮小實不可用者
故取諸廣者此耳乾道以後又詔於淮郡市馬於是多
有越淮盗馬來售者又奉議郎曽昭守濠州至以其馬
起綱赴行在北人以為言淮西帥臣趙善俊奏其事大
臣欲下令還之孝宗以為得體乃諭善俊執死罪囚付
昭令斬之曰此盜馬者也於是一綱已至御馬院命濠
州以死損報而次綱未至者皆遣還之昭坐追三官放
罷自是不復買淮馬云(曽昭以乾道七年三月二十四/日戊戌行遣此事嘗見親筆處)
(分史不/能詳也)
　　　三衛諸軍取馬數
舊於川秦市馬赴樞密院而道斃者多紹興二十四年
冬始命撥秦馬付三衛命小校往取之三司取馬再嵗
一往互用精甲四千四百人州縣頗憚其費二十七年
秋又詔川馬不得赴行在分𨽻江上諸軍鎮江建康荆
鄂等各七百五十江池軍各五百殿前二千五百馬歩
司各千而以川馬之良者二百進御紹興十九年春所
定也
　　　綱馬皆陸路
凡川秦綱馬皆遵陸路乾道初吴信王璘為宣撫使始
議以為綱勞費又均房一帶乃歴峻嶺亂石之間馬傷
其蹄道斃者多請以舟載馬而東(元年五/月丙寅)上命䕫路造
舟與之張真父帥䕫力言其不可以為毎綱三舟(舟安/馬十)
(八/匹)用梢水一百二十人(毎舡梢公三十/四人水手六人)自䕫至歸往返
半月程(下程水三日上/水四十二日)雇食錢九百緡(毎人雇錢二百/食日錢三百)
以嵗額一百三十五綱計之度用錢十二萬一千五百
緡而起葢為馬驛及一行官兵批支草料不與焉一州
如此其十州可類推又毎郡且約造十五綱之舟循環
津載凡為三萬五千緡(毎舟費/八百緡)而一舟十五綱往返勢
必腐敗來嵗又當改作況十郡之舟應用水手萬二千
人(每舟以千二百人循環/往来津載方不積厭)毎州批支三日料計二千八
百二十石(毎匹日支/大麥八升)粟草四十五萬七千五百斤(毎匹/日支)
(十三/斤)自利至峽十一州嵗費約二百緡又且出産不敷
決難樁辦大臣進呈(九月/丁卯)上曰第令造舟與璘他日有
損壊者軍自修之其他皆吴璘自辦其事遂行洪聖錫
時在成都亦言其不便不聽始議馬舟至鄂州登陸樞
密汪明逺乞令諸軍以馬舟泛大江而下上曰大江風
濤或作即數日不可行自鄂州遵陸可也(元年十一/月辛酉)未
幾璘條上馬綱畫一復以芻秣等事委茶司及沿流諸
郡明逺以為不可(是月/辛未)而又請修歸峽棧道宰相洪景
伯曰歸峽道路險峻人猶不可行馬豈可行也乃命至
荆南遵陸(十二月/庚寅)於是璘已俾三衛取馬軍士貼舟而
東上聞之諭大臣曰如此即空舟如何得回遂更命璘
措置(三年二/月庚辰)璘奏已出本司錢七萬五千緡付合州造
馬舡二百(毎隻約物料人工食/費四百五十貫錢引)綱三船可載一綱(五百/料舡)
(可載二十匹七百料/舡可載二十五匹)自利州至峡州計二十八程(利至/閬閬)
(至果果至合皆日可到今各計四日程合至恭恭至浩/浩至忠忠至萬萬至䕫皆一日或日半可到至今各計)
(兩日程䕫至歸歸/至峡各計三十程)毎五十綱日支料二百石通計五千
六百石已支錢一萬二千二百緡(果州以上毎石兩貫/合州以下毎石一貫)
(五百今並/支兩貫)五十綱募梢火八百人(毎綱梢火/二舟各八)益以牽馬
人一千二百五十人(毎綱二/十五人)及遂州所産回船軍兵二
百五十人(毎綱/五人)除軍兵外梢火雇錢為二萬緡(利閬果/䕫工各)
(二貫火兒半之谷恭涪忠歸五州梢工/各二貫五百文火兒一萬五貫五百文)如今所發来五
十綱西馬比陸路無死損阻滯川馬亦依此撥發奏可
(二月/丁亥)於是大臣因為上言恐璘亦疑水路有未盡善上
不以為然明年春䕫路轉運司主管文字潼川任續至
行在上言今造舟已畢土役事罷山程灘險利害相當
在所不論惟欲撥陸路之芻秣以免沿流之煩費輟四
路之軍兵以免篙梢之追擾四路廂禁軍數目不少若
各輟五千人於沿流十郡充水軍其衣糧令元來處科
撥馬綱行則迎送舟船馬綱住則訓習水戰莫此為便
上大善之下制置司撥廂禁軍共三千五百人如所請
(三月/甲子)時真父已去王龜齡代之與漕臣查元章皆力論
其擾人而不聽也有知歸州周允升者傳㑹璘説言本
郡舟船草料皆已辦集即擢為䕫州轉運判官而任續
亦除知涪州又易恭州使監送峽江湍險軍士素不諳
習一遇灘磧人馬覆溺於是驅沿流之民為之操舟所
賫衣糧為之刼奪所過雞犬為之一空未幾璘薨虞并
父代為宣撫使奏言水路至荆南三千餘里一旦風阻
行船不得或至三五日馬失餽飼乞自金州舟行五
驛至浄口遵陸行至均州上從之(三年十/月甲子)後月餘言者
又奏馬綱所至騷擾江村而商販米斛之舟尤被其毒
況水路馬數較之陸行存亡相若而於糴場大有妨礙
乃詔川路馬船日下廢罷(十一月/己巳)葢自璘請建之利䕫
兩路沿江十餘郡之被其害者三載而後得免云
　　　廣中鹽易馬
廣馬之良者赴三衛而其他則付建康鎮江府池鄂太
平州軍中皆有常數舊以廣西十州民運鹽至横山寨
民甚苦之紹興十九年逮陳璹為經略使始以官錢募
小校運送若鹽無缺失則使部良馬至行在以酬之至
今為例
　　　孳生監牧
自渡江以來無復國馬紹興二十年冬始命三省樞密
院措置馬鹽(十月/辛卯)後置於饒州以守倅領之擇官田為
牧地復置官提舉俄亦廢四年又置監於臨安之餘杭
及南蕩四月丙午十九年夏詔馬五百匹為一監一牡
為四監監分四郡嵗産駒三分如斃二分已上有賞罰
上嘗謂大臣曰議者言南地不宜牧馬朕昨自措置養
馬今方二三年已得馬數百矣(十三年五/月癸亥)先是川路所
置馬嵗付鎮江軍中牧養十九年春上以未見孳生之
數遂分送江上諸軍仍立賞罰(正月/庚戌)後又置監於郢鄂
之間牡千牝倍十有餘年才生三十駒而又不可用乃
已故國之戰馬悉仰於川秦廣三邉馬也
　　　御前軍器所(器中物料所書斤重價直等附/)
元豐官制置軍器監以掌戎器之政令又有御前軍器
所之役兵有萬全軍匠三千七百人東西作坊工匠五
千人紹興初役兵才千人而已久之増至千六百餘人
於諸道増差二千九百餘人除本劵外日増給百七十
錢月斗半米於是内庫造作累年兵械山積而諸軍亦
各除戎器二十六年詔見役工匠宜減免江浙福建諸
州所發物料皆蠲之(二月/甲戌)有司尋奏物料以三分為率
減一分工匠以二千人雜役兵以五百人為額舊時軍
器所得専逹建炎中嘗以大閹董慤提舉未踰年即罷
之紹興五年春始𨽻工部(三月/戊午)後復以中人典領其調
度程品工部軍器監有不得預聞者三十年秋黄通老
為侍郎為上言非祖宗建官正名之意請得𨽻屬稽考
之詔依條檢察(七月/庚子)孝宗受禪之十四日(紹興三十二/年七月己丑)
有㫖増置提㸃官一員後五日以内省都知李綽為之
改稱提舉又七日詔御前軍器所専𨽻提舉其𨽻工部
等指揮勿行張真父時為御史力論其不然且言軍器
所不治令工部按劾措置可也工部不職罪之可也今
使内侍掌之則它日吏部有銓量之弊户部有財賦之
弊以至兵部軍政之施刑部獄訟之繁亦將盡以中官
典領之邪繼又論近日大小飛蝗地震皆小人紊政之
象其不可有四上乃命仍𨽻工部(七月/庚申)綽怒丐免乃復
選皇臣代之(八月/庚午)今軍器所抛降諸道木羽箭動輙數
百萬枝黄牛皮亦數十萬張其他所需稱此郡邑多以
煩民凡事軍器所造甲毎副用甲葉一千八百二十五
約重五十斤分四等披膊葉重二錢六分(凡五百/四斤)甲身
葉重四錢七分(三百二/十二斤)腿裙葉重四錢半(六百七/十九斤)頭鍪
葉重二錢半(三百十/一斤)頭鍪眉宇共重二斤十二兩皮綿
結頭事件重五斤十二兩五錢一分(紹興四年正月乙/丑軍器所定直)
凡軍中造提刀一費錢二千三百弓一費二千七百手
箭一費七十四弩箭一費錢六千五應鼓一費六千五
百披膊一副費錢三十八千二百兵幕一座費錢六十
九千八百朱馬甲一副費錢四十千一百朱馬甲當胷
一副費錢十七千三百皆有竒(紹興三年六月丁/亥神武軍所定直)凡弓
甲物料荆湖福建浙西四路諸州軍計數赴殿司及沿
江諸軍製造温鍪等八州計數赴馬司江台等八州計
數赴歩司惟明信等九州弓甲(隆興慶元府贛撫袁信/州臨江興國南安軍)
昇宣等七州(建康寧國府太建昌/平荺衢州廣徳軍)紹興府甲皆造成赴
内軍器庫而諸道羽箭亦皆造成紹興二十九年夏郡
國多以乏人匠為言遂命計料輸之惟荆州軍及信州
造箭如故(四月/己酉)木羽弩箭者不用羽創自乾道中又有
尅敵弓韓蘄王所創自紹興中至今不廢
　　　四川作院
自休兵之後有㫖命成都潼川遂寧府及嘉卭資渠共
七州自作院日造甲興元府興閬城州大安軍仙人關
六處作院日造神臂弓甲皮氊其器械山積今並屬總
領所給之有軍庫馬弓弩弓多至數十萬箭數百萬枝
　　　舟師戰車
東南沮洳非用武之地故多以舟師勝建炎四年春陳
思恭窘烏珠於太湖紹興三十一年冬節使斬鄭嘉努
於石臼島虞應公敗完顔亮於采石磯皆舟師也今沿江諸
軍咸有棹船士每按試中流上下如飛北人駭愕紹興
二年有布衣王大智者獻戰車式上乃命其為樞密院
計議官明年車雖成而不可用也遂罷之至二十九年
夏殿前司統制官陳敏復上戰車之議上乃謂大臣曰
其車制雖古然而用各有宜況其物料最多南方所無
也姑令三帥議之或免武臣有一得之歎耳其後卒不
能行議者謂春秋時申公使呉教之乗車由是始大其
法故曰或以為可用於今日不知古時以兵車交戰者
也今金人専尚鐡騎而吾欲以戰車用之誠未見其可
也(按靖康末樞密院將官劉浩者在於河北募兵創造/戰車其法有左右角前後拒各式册載卒二十五人)
(毎車計百人而宗汝霖戰車者十有一人執器械輔車/者四十有四人毎車計五十五人如李伯紀戰車之法)
(兩竿雙輪上設皮蘺以捍矢石下施鐡裙以衛人足旁/施鐡索聮絡可為營四人推竿以運車一人登車以發)
(矢二十人執器械夾之兩旁毎車計用二十五人法皆/不同但不知王大智所陳其戰車之法又不知何如者)
(也/)開禧初中郎將厲仲方者歴陽守而仲方本書生嘗
造戰車并九牛弩未及用而罷去周虎繼之或謂虎用
其戰車乃敗敵於清水鎮然不知其詳何如也
　建炎雜記甲集卷十八
欽定四庫全書
　建炎雜記甲集卷十九
　　　　　　　　　　　　宋　李心傳　撰
　　邊防一
　　　靖康建炎紹興大臣和戰守避説
靖康中大臣言邉事者為四説李伯紀欲戰何文縝欲
守李士美吴元中欲和白䝉享唐欽叟欲去建炎紹興
間大臣言邉事者亦為四説李伯紀張徳逺欲戰范覺
民趙元鎮欲守黄懋和汪廷俟秦㑹之欲和吕元直朱
藏一欲去始上之在南都也河東北軍民猶為朝廷固
守其地故伯紀建言遣張所招撫河北而傅亮經制河東
然皆未及渡河而伯紀去位黄汪共政因以河為守焉
己酉南渡遂不能守河既建偽齊猶以淮北為界其後
秦㑹之與烏珠分畫又棄海泗唐鄧和尚原方山及商
秦之半紹興末復取之至隆興又棄時執政大臣張魏
公獨主戰陳魯公湯慶公史郡王皆主和議故和議遂
定
　　　十三處功
自金人入中原將帥望風奔潰未嘗有敢抗之者建炎
三年十二月烏珠自杭州分兵至明州城下浙東制置
使張俊拒之小揵四年二月烏珠還過吴江縣浙西宣
撫司統制陳思恭以舟師敗之于太湖幾獲烏珠紹興
元年十月烏珠親攻和尚原陜西都統制吴玠出竒邀
擊大破之烏珠中流矢二僅以身免四年三月令陜西
經略使薩里罕犯金平為吴玠所敗十月淮東宣撫使
韓世忠敗烏珠游騎于大儀鎮烏珠遂不進六年十月
主管殿前司公事楊沂中敗偽齊劉猊於藕塘降殺無
遺猊挺身遁十年六月馬軍都虞候劉錡大敗烏珠於
順昌烏珠拔寨還東京兩淮遂定十一年二月淮西宣
撫使張俊淮北宣撫使楊沂中宣撫判官劉錡大敗烏
珠十餘萬衆於拓臯三十一年十月淮南制置使劉錡
遣其將員劉琦敗都統軍於髙景山之角林是月浙西
副總管李寳敗統軍完顔鄭家奴於密州之唐島斬其
守將而去歩司統制官邵宏淵拒敵於真州之胥浦橋
獲㨗十一月中書舍人都督府叅贊軍事虞允文以建
康統制張振王琪之軍敗金主亮舟師於采石是嵗馬
司中軍統制趙樽復蔡州鄂州都統制吴拱拒敵於茨
湖統制官王宣拒敵於確山三十年鎮江都統制張子
葢解圍海州此皆渡江以來中國之勝㨗可稱者也乾
道二年冬蔣子禮執政以明州城下和尚原殺金平
大儀鎮順昌皂角林胥浦橋塘島采石蔡州茨湖確山
海州為十三處戰功而藕塘不與此捷乃非金人故也
(二年八月二十/四日甲午降㫖)
　　　建炎三大戰
建炎紹興初諸將未嘗與金戰也張俊號為名將然猶
曰達蘭善戰其鋒不可當今救楚州併亡無益曲端與
羅索戰於白原(建炎四/年正月)杜充與烏珠戰於建康(三年十/二月)
劉錫與羅索戰於富平(四年/九月)皆敗焉其他率爾望風奔
潰葢未嘗接戰也曲端者本王子尚部曲張魏公收為
主將端驟得志而驕白原之敗其氣已沮故富平之役
曲端以為難
　　　富平之役(二事/)
張魏公之使秦蜀也約以治兵三年而後用師進取公
甫至秦亭而烏珠犯浙江上浮海東征公聞即將見兵
十餘萬人入衛明年春至房陵遇得音聞金騎已退乃
還是秋公聞金欲再犯江淮乃議出師以撓其勢曲端
壯愍為都統制以士不習戰難之參贊軍事劉彦沖亦
以為非計公曰吾豈不知此顧東南方急不得不爾遂
合戰於富平然是冬達蘭不能渡江而陜服之師遂為
羅索所敗時幕客獨王子髙贊之而吴武安玠為禆將亦
以為難而不見聽云時人皆以此咎公特未知其本心
爾當富平之役合五路之師四十萬熈河經畧使劉錫
為都統制永興帥吴武安玠涇原帥劉忠武珙慶元帥
趙觀察哲秦鳯提刑郭恭毅浩皆在行間時哲常請分
兵魏公不聽也及敗哲全師而返魏公怒其先退故斬
之然哲當復辟時有功在西邉又為名將故魏公誅之
當時亦無人以為是
　　　烏珠犯浙江
建炎末烏珠謀犯浙江上將幸㑹稽三年秋七月先奉
孟太后及祖宗神主往豫章閏八月上自建康東往留
杜丞相充領行營之衆十餘萬守長江之險又命劉武
僖屯池州以為之援而韓蘄王屯京口張忠烈以其兵
從上行冬十一月烏珠渡江武僖退屯皇子太后奔䖍
州衛兵皆潰祖宗神御後宫美人頗有失者杜充遁而
降韓蘄王亦焚鎮江而去十二月烏珠自宗城徑趨臨
安上遽航海是嵗除夕金遣偏將鏡士至明州為忠烈
所敗四年春金兵再至忠烈引兵遁金遂屠明州及春
水將發烏珠乃焚臨安而去韓忠武要之於黄天蕩相
持四十八日夏四月烏珠自建康潜鑿小河而去忠武
追之金從上江縱火焚其舟師韓大敗是役也江浙荆
湖皆為胡人所踐然烏珠亦危幾不得免自是不復過
江焉
　　　吴玠和尚原之勝(仙人關之勝/)
紹興初金陜西選鋒都統羅索死烏珠㑹諸道及女真
兵數萬人造浮梁跨渭元年春親攻和尚原吴武安以
陜西都統制出竒邀擊大敗之烏珠中流矢二僅以身
免獲其麾葢自金入中原其敗衂未嘗如此也三年春
二月尼瑪哈在大同府復遣陜西經畧使薩里罕與劉豫
子麟襄五路叛兵自商於入寇金州守將王彦棄城走
武安收兵保仙人原金遂入梁洋蜀中復大震張魏公
猶為宣撫使下令治潼川將士皆憤劉彦沖諫而止金
留屯中梁山踰月夏四月始自斜谷去紹興元年秋烏
珠敗牛臯李横于牟駝崗自商於謀寇蜀四年春與薩
里罕以十萬騎冦仙人關時張公已去武安豫為壘於
關側號殺金平嚴兵待之三月朔金攻殺金平武安都
統制官吴璘楊政田晟禆將姚仲王喜擊却之金不能
支乃引去還屯鳯翔授田土為久留計自是不復冦蜀
矣
　　　岳飛襄陽之勝
襄陽據荆楚上游為蜀門户紹興三年夏偽齊將李成
攻陷之鎮撫使李横以軍食不繼率部曲奔豫章時趙
忠簡為帥也四年忠簡入秉政議遣岳鵬舉自江西復
襄陽簽書樞密院事徐師川難之上不從師川由此罷
政其秋遂復襄陽云
　　　紹興失河南
河南自靖康中首為尼瑪哈所破伊陽人翟進率軍民上
山保險建炎初以進為京西制置使守其地二年冬十
月進為劇冦楊進所襲墜塹死翟興代之後擢興河南
鎮撫使劉豫既立深憚興紹興二年春用其降將楊偉
計與金人兵襲山寨興戰死子琮代為鎮撫使久之襄
頴皆陷琮孤立力不能敵帥麾下所部突圍而出朝廷
始盡失河南焉
　　　韓世忠大儀之勝(楊存中藕塘之勝/)
自金立偽齊(建炎四/年秋)繼以余覩之叛(紹興二/年秋)由是不復
冦江淮紹興四年秋劉豫聞朝廷遣章尚書誼求湖南
地乃乞師入寇金主晟命諸將議之尼瑪哈烏珠皆以為
難鄂爾坤以為可遂命鄂爾坤及達蘭權左右副元帥
提兵應豫又以右都監烏珠嘗過江知地險易使為先
鋒於是騎兵自泗攻揚歩兵自楚攻髙郵朱藏一聞之
勸上避敵趙忠簡獨曰戰而不捷去未晚也上遂命忠
簡代為相而忠簡奏起張忠獻代知樞密院事即日赴
江上視師上自幸平江冬十月韓蘄王敗烏珠之前軍
於大儀鎮烏珠還泗上㑹天大雨雪軍糧乏絶蕃漢軍
皆不願行又聞金主病篤十二月烏珠用其愛將韓嘗
計夜引還韓劉二將追擊之俘獲甚衆劉麟僅以身免
明年上還臨安擢忠獻為相是夏忠獻既平楊么鋭意
大舉動六年春遂以都督行邉揭榜䟽豫僣逆之罪命
韓蘄屯楚州以圖睢陽劉安城屯合肥以招北軍張魯
王進屯盱眙而楊和王領中軍為後翼又命岳武穆屯
襄陽以謀中原武穆遣兵入蔡州焚其積聚軍聲大振
秋九月上復幸平江劉豫聞求救於金熈宗亶其伯父
領三省四宋國王宗磐難之乃聽豫行遣烏珠提兵黎
陽以觀釁時豫以其子淮西王麟為行䑓尚書令遣叛
將李成孔彦舟關師古領鄉兵三十萬逼合肥又遣其
姪猊東出渦口左廂趙忠簡聞之懼議移盱眙之戍退
合肥之師召襄陽之兵東下葢欲専為操江時因劉安
城已棄合肥張忠獻自馳至采石止之冬十一月楊和
王與劉猊遇於藕塘殺降無遺麟拔寨遁而去獲其糧
舟四百艘十一月忠簡罷忠獻獨相明年春三月上幸
建康自是金人不敢南而劉相則廢矣
　
　
　
　建炎雜記甲集卷十九
欽定四庫全書
　建炎雜記甲集卷二十
　　　　　　　　　　　　宋　李心傳　撰
　　邉防
　　　金亮叛盟
金海陵煬王以癸酉冬簒立乙亥嵗乙酉南侵意遂謀
遷居汴都未幾大内火宫室悉為所焚由是遷都之計
稍緩丙子嵗復營汴都戊寅夏諭其吏部尚書李通等
以夢上帝命已征江南其秋擢通參知政事己卯春遂
罷淮北陜西諸𣙜場三月再修汴京冬命李通造軍器
於中都户部尚書蘇保衡造戰船於潞河又以吾叛臣
施逵來賀庚辰正旦(逵在金改/名宜中)密隱畫工使圖臨安之
江山城郭以歸秋金主命户部尚書梁球計女真契丹
奚三部之中不限丁數悉簽起之凡二十四萬以其半
壯者為正軍弱者為烏勒喜又簽中原渤海漢兒十五
道(中都南京/兩道不簽)毎道各萬人合蕃漢兵為二十七萬時光
守強友諒者言金主已死幼主嗣位改元新德大臣信
之辛巳春虞并甫賀正旦還言金主不死已授甲造舟
必為南渡之計上擢并甫中書舍人三月左相陳魯公
聞金決叛盟乃稍飭兩淮邊備夏四月命吳襄烈拱以
所部自蜀中移戍漢上而徙劉太尉錡典鎮江諸軍不
閲月王全來出慢語大閹張去為陰陳避敵之計宰相
陳魯公持不可乃以吳信王璘為四川宣撫使而制置
使王剛中同措置軍前事務六月命成節使閔以騎司
軍三萬人往武昌控扼時金主在汝州避暑朝廷恐其
驟至因拜劉信叔為江淮制置使禦之是月北人魏勝
取海州秋金主徙汴京命統軍劉諤出唐鄧以窺荆襄
張忠彦屯鳳翔以圖巴蜀蘇保衡統水軍以趨浙右餘
兵則自將焉九月盱眙監渡官憂侵泗州先是金主造
浮梁於淮冬十月三日自渦口濟衆號百萬人情相望
鉦鼓之聲相聞逺近大震
　　　李寶膠西之勝
紹興五年劉豫嘗獻海道圖及戰船木様於金主亶亶
入其説采木於蔚州將造戰船且浮海入寇既而盜賊
蜂起事遂中輟海陵之世淮浙姦民倪荀梁簡等至北
地獻議造舟為鄉導己卯海陵乃命蘇保衡造舟於潞
河辛巳秋以保衡為統軍使浮海来寇朝廷聞之命浙
道副總管李寶駐江陰以防海道八月末寶發江陰至
東海縣解魏勝之圍冬十月遂引舟師至密州膠西縣
石臼島時敵舟已出海口相距止一山候風即南下不
知王師之猝至也丙寅風自南来衆喜争奮引㠶握刄
俄頃過山鼓聲震叠敵驚失措敵㠶皆以錦纈為之彌
亘數里忽為波濤捲聚一隅窘蹙揺亂無復行次寶命
以火箭射之烟焰隨發延燒數百艘火不及者猶欲前
拒寶命健士躍登其舟以短兵擊殪之其餘皆中原舊
民脱甲而降者三千餘人斬副統軍完顔鄭家奴蘇保
衡自經死捕得倪荀梁簡皆誅之獲其軍儲器械以萬
計寶聞金主已渡淮遂還屯東海遣人奏捷
　　　虞丞相采石之勝
辛巳十月海陵既渡淮建康都統制王節使棄廬州去
引兵屯采石破敵軍統領姚興者獨以所步三千人戰
死于尉子橋權言於朝云已退所以導敵深入將與邵
龍淵李顯忠夾擊之朱漢章楊元老猶以為然上聞敵
已迫命漢章都督江淮軍馬漢章辭乃命葉審言以元
樞統親軍馬虞并父舍人參贊軍事十二月甲戌審言
至建康夜被㫖以李顯忠代王權乃詐以檄召權計事
命并父馳至池州趨顯忠交權軍事時葛王已立(葛王/以十)
(月朔立/於㑹寧)海陵為内變所撓駐軍和州之雞籠山用閹人
梁漢臣議將自采石濟乙亥臨江築壇刑白墨馬祭天
期用翌日南渡丙子并父將至采石道聞之即疾前督
王權餘軍決戰士皆願死於是統制張振王琪時新盛
俊等列江岸静以待之而以海􁪳船載精兵駐中流迎
敵布陣甫畢金主自以小紅旗麾舟絶江而来先是諸
將盡伏山崦敵未之覺也一見大驚欲退不可敵舟皆
旋為之底極不平舟中之人皆不能施故遂盡為官軍所
殺是夕椎牛張酒以勞軍夜半復嚴兵以待敵丁丑并甫
命戚新引舟師直抵楊林河口戒之曰若敵舟自河出即
齊力射之必争與死毋令一舟得出如河口無敵船則以
尅敵神臂弓射北岸新即駐舟江心齊力射敵見舟無歸
路遂以下流縦火自焚官軍亦於上流焚其舟凡百八十
金主引去夜住𤓰州是日李顯中駐采石(梁漢臣者梁/師成養子也)
　　　劉錡皂角林之勝
劉信叔以九月二十九日發揚州十月至山陽聞金主渡
淮遂還走𤓰州盡棄淮東之地時金主遣統軍步騎數萬
攻揚州信叔將大軍禦之敵以氊裹糧舟載糧而上信叔
募善没者鑿舟沈之敵大驚俄而信叔病嘔血乃不能支
猶肩輿臨敵敵遂犯揚子橋欲以邀之乙丑信叔遣左軍
統制員琦戰於皂角林小校王佐以步卒四百人自林設
伏敵既入張弩俄發大敗之斬景山俘數百人敵乃還而
信叔亦退屯鎮江府十一月信叔病劇督視軍馬葉審言
以副總管李横攝都統制趣令過江信叔兄子汜為中軍
統制官隨横渡江以往壬申戰於𤓰州汜軍大敗庚辰虞
并父自采石還建康審言即命往𤓰州防托丁亥信叔以
疾奉辭上聞汜軍敗亟命御營宿衛使楊和王如鎮江措
置諭大臣放散百官浮海避敵陳魯公得御札亟焚之事
遂止金主至𤓰州數日聞李寶已入膠西成閔諸軍順流
而下亮愈忿乃還揚州召諸將約三日畢濟過期盡殺之
諸將以天險諫亮不従乙未夜諸將即帳中殺亮語在金
源事中諸酋既弑亮欲遣使報我訪得𤓰州所俘成中
郎張真使持其都督府牒至本朝三省樞密院云正隆
失德無名興師兩國生靈枉被塗炭已從廢殞具議班
師各務戢兵以全舊好十二月甲辰直至行在上乃命
諸道迤邐進師是月上幸建康壬午二月復還臨安
　　　髙宗建康東歸
上之在建康也吳明可芾為殿中侍御史建言大駕宜
留建康以繫中原之望㑹有陳駐蹕利害者詔侍従臺
諫議之明可謂建康可以控帶襄漢經理淮甸若還臨
安則西北之勢不能相接時朝論不欲進取乃詔以淵
聖皇帝祔廟將及暫還臨安上未行邉吏言金人來聘
明可言金使之來葢欲窺吾進退視吾虚實不如受禮建
康俟其出疆然後還亦未晚也不從上既定議東還而
軍務盡付張和公為建康留守衆望屬之詔以楊和王
為宣撫使中外大失所望劉恭甫舍人不書錄黄上怒
恭甫封還卒罷宣撫使俾専措置而已是嵗四月遂召
和王還行在以張公兼措置兩淮事先是金人以十萬
衆圍魏勝於海州上命張太尉子葢為鎮江都統制自
京口往救之且令張公節制子葢曰彼衆我寡利在速
戰不可使賊知吾虚實五月辛亥子葢率精鋭數千騎
先入敗敵於石湫堰敵溺死者千餘騎遁去後六日海
州圍解然廟堂既主和議不言兵故召諸將還無復北
討之意矣
　　　癸未甲申和戰本末
金亮之殞也朝廷既復兩淮地遂乗勝取海泗唐鄧陳
蔡許汝嵩壽等十郡未幾有詔班師諸將乃棄𨽻蔡諸
郡而歸淮寧土豪陳亨祖者先挈地來降及是死於難
始京東義士耿京率衆據東平府遣掌書記辛棄疾赴
行在壬午春勅授京平軍節度使節制京東河北忠義
軍既而張忠建來告登位朝廷遂不復通後京亦為金
所誅獨唐鄧海泗猶在是夏金以數萬衆圍海州四月
丁丑詔以張子葢為鎮江都統制往援之(子葢之姪俊/以節制使時)
(奉京/詞)張魏公時判建康兼措置兩淮事務乃命葢受魏
節度子葢亟渡江五月辛亥遇敵於石湫堰大敗之丁
巳海州圍解六月丙子孝宗受禪七月庚子魏公被㫖
入對見於内殿癸卯拜江淮宣撫使甲子洪景盧賀金
主登位回赴行在先是金主遣都元帥布薩忠義左副
元帥赫舍哩志寧來經略四川地既為我師所敗乃欲
大言以脅取之於是命其知泗州富察圖們以檄至盱
眙軍(金之泗州守富察/圖們寓治宿州)九月庚子詔畧曰敵人來索舊
禮從之則不忍屈不從邉患未已中原歸正人源源不
絶納之則東南力不能給否則絶向化之心宰執侍從
䑓諫各宜以己見指陳定論以聞於是翰林學士承㫖
洪遵給事中金安節中書舍人唐文若起居郎兼權中
書舍人周必大共為一議(大畧謂宜真情徑行酌減前/日之數或許稍歸侵地如海)
(陜之類或嵗遺金繒則彼既可以/藉口而我亦有以安歸向之心矣)殿中侍御史張震自
為一議(大畧謂海州控扼海道陜西險要之地不可/棄若棄海陜勢必諸方受累歸附者不安矣)權
工部侍郎張闡自為一議(大畧謂選將練兵名分可/正招集江淮兵授田耕種)監
察御史陳良翰自為一議(大畧謂不用舊招/禮然後遺民可)其餘侍從䑓
諫囊封繼上而宰執獨無事奏史魯公時為參知政事
上問之史公但以謹邉備為對(畧曰先為守備是乃良/規勿以一時之權宜不)
(度今年之事力如聽淺謀之士時興不教之師冦去/則論賞邀功冦至則斂兵而遁謂之恢復豈不痛哉)於
是金之右副元帥喀齊喀與四川宣撫使吴璘争徳順方
急蜀人楊民望為吏部郎官建言宜棄三路而虞并父
為宣諭使力請勿棄章十餘上丁酉并父罷知䕫州辛
丑詔璘審度事勢從長措置務要保䕶川蜀葢示以棄
地之意也又詔侍從䑓諌各舉備使蜀者䑓諌共舉汪
聖錫(見知/福州)沈徳和(見知/平江)許覺民(見知/宣州)皆可用而周子充
與侍從共舉王瞻叔(見太府領/四川總卿)辛亥以瞻叔權户部侍
郎充宣諭使上尋悔乙卯冬復命并父往璘軍前計事事
畢赴行在戊午報登位使劉共父辭行十月己巳葉審
言罷知樞密院以䑓諌張真父周元持論劾也是時金
人積糧聚兵於宿州之靈壁及虹縣而淮西招撫使李
顯忠建康都統制邵宏淵議欲襲其二邑魏公言於朝
史公以七事報之大畧言二將恐未可恃魏公欲先取
山東地十一月乙巳詔以張子葢為淮東招撫使史公
力論其不可(大畧謂山東去敵萬里彼雖不能守未必/成其強兩淮大地陷没則朝廷之憂復如)
(何/矣)弗聽後十六日乞免樞密院職事許之史公尋復論
招納三弊(一棄實而附名二舍近/而謀逺三見利而忘害)葢左相張魏公招納
故也十二月丙寅手詔罷得順軍屯戍並令於秦州島
裏安泊(此棄三路二月/十四日指揮也)辛未劉共父還行在隆興元年
正月庚子史公拜右僕射魏公亦拜樞密使都督江淮
軍馬子葢聞朝廷不允感憤悒死(正月七/日戊戌)魏公乃定擣
二邑之議命布衣李信甫者獻書言招納之利二月壬
戌上命信甫以兵部員外郎為宣諭使持䗶書間往撫
定中原已首擢顯忠主管殿前司公事先是金帥答魏
公書謂境土當以正隆以前為界魏公聞於朝又上出
師之計參贊軍務陳應求唐立夫謂其難二公以言刼
之陳唐語塞四月戊辰魏公入奏事上定議出師渡淮
而諫二公不可由是三省樞密院不復預聞徑自督府
行下魏公至揚州合殿前江淮兵八十萬可用者六萬
分𨽻二將號二十萬戊子宏淵大軍次盱眙己丑顯忠
大軍次定逺五月甲午二師濟淮丁酉顯忠復靈壁縣
宏淵至虹縣敵拒之戊戌顯忠又東趨虹縣富察圖們
大周仁亦降軍聲大震右翼軍都統蕭琦窮蹙癸卯以
親從百餘人降於顯忠壬寅魏公渡江甲辰捷走至行
在右相先以不與出師力丐免御史王龜齡亦有言乙
巳右相罷丙午二將復宿州㑹宏淵與顯忠不相能而
顯忠又私其帛不以犒士士憤怨辛亥赫舍哩志寧自
睢陽引兵至城下遇官軍官軍漸潰癸丑拜顯忠使相
宏淵節度使甲寅夜兩軍大潰而歸敵亦不追士卒死
亡甚衆資糧器械委棄皆盡乙卯下詔親征丙辰詔魏
公兼都督荆襄軍馬(代汪/明逺)葢未知苻離之潰也是日二
將至濠州顯忠待罪魏公以劉保為鎮江都統制先是
傳者言宏淵已死金乗勝南來魏公乃乞遣使議和又
乞致仕六月癸卯奏至行在丁卯召湯進之為醴泉觀
察兼侍讀(時以大觀/文領洞霄)戊辰召虞并父赴行在(時以□學/守太平)庚
午魏公自盱眙還揚州壬申楊存中為御營使節制殿
前司馬(太傅郡/和義王)癸酉下詔責已左相待罪魏公降特進
(元係/少傅)充江淮宣撫使己卯責顯忠於筠州甲申虞并父
為湖北京西宣諭使後六日改充制置使七月癸巳進
之復相丙申罷宣撫使便宜行事八月丙寅復魏公都
督江淮軍馬先一日(八月六/日甲子)赫舍哩志寧將書遺三省
樞密院己卯進呈上付都督魏公未即答而湯陳二相
欲亟與之和丙戌以淮西安撫司幹辦公事盧仲言為
樞密院計議官持報書以往大畧謂泗海唐鄧等州乃
正隆渝盟之後本朝未遣使之前得之至於嵗幣固非
所較苐以兩淮凋殘之後恐未能充其數九月仲賢辭
行上戒勿許四郡而執政命許之無傷仲賢至宿州布
薩忠義懼之以威乃言歸當禀命許四郡遂以忠義遺
三省樞密院書來凡畫定四事一叔姪通言之式二唐
鄧海泗之地三嵗幣銀絹之數四叛亡俘虜之人且約
令十一月二十日以前持誓書來史丞相之在位也嘗
與魏公議欲以弟姪之禮事之(書見鄖/峯漫錄)至是頗合其説
己丑進呈執政皆賀上猶欲止割海泗徐議唐鄧侍御
史周操右正言陳良翰聞之相繼入見論其不可(十一/月十)
(一日/戊戌)上令執政出金書示之執政不出湯相遽奏以户
部侍郎王之望為通問使知閣門事龍大淵副之(十三/日庚)
(子/)大淵上所厚也是日操良翰始見金書翌日共奏乞
勿與四州待得陵寢而後與嵗幣於是左僕射陳康伯
右僕射湯思退参知政事周葵同知樞密院事洪遵同
奏張浚宿望實當梱寄凡所持論人無不從侍從䑓諌
之臣亦當與聞國論望召浚歸闕特垂諮訪乃令侍從
臺諌集議當與不當議和合與不合遣使禮數之後先
地土貴於取予仍令各薦所知以備小使凡五事於後
省限一日集議(十一月十/四日辛丑)翌午吏部尚書凌景夏户部
尚書韓仲通權吏部侍郎余時言刑部侍郎路彬同一
議(大畧謂既正名分則和當遣使而與嵗幣四州/疆土當講與祖宗之陵寢及欽廟梓宫兩易之)禮部
侍郎黄中兵部侍郎金安節同一議(大畧謂如稱叔姪/二字未得允當國)
(號不加大字不用再拜嵗如増幣當還欽宗梓宫四州/為淮襄屏蔽不可與寧少豈肯不歸我田毎遣使首當)
(迎奉陵寢地彼必使/人入國為陵寢一決)侍御史周操左正言陳良翰同一
議(大畧謂名分既正則姪國之類不須深較惟土疆不/可與國家正人不可遣邉備不可撤及毎嵗展敬陵)
(寢皆須預約又/乞令張浚條具)給事中前周材起居舍人馬騏同一議
(大畧謂我當稱大宋謹白如與大遼之事先有/定議四州決不可割又乞令張浚参決嵗幣)工部尚
書張闡自為一議(大畧謂和不可不議地萬不可割使/不可常遣嵗幣不可不較今不如擊)
(之勝而後與和/則恩威兼著)起居郎胡銓自為一議(大畧謂金因苻/離之後震熠求)
(和今欲歸我土地況萬無共戴天之讐講信修睦前黄/濳善秦檜失其三綱五常今再無可信之理而前車之)
(覆不可/不戒)監察御史尹穡自為一議(大畧謂嵗幣勿增國/家事力未備如與金)
(和不可棄四州勿謂/陵寢則和議可集)監察御史閻安中自為一議(大畧/謂四)
(州我之門户決不可棄當以/和好為權宜用兵為實政)又翌日上朝徳壽宫(十五/日壬)
(寅/)因奏知遣使通問事上皇甚喜諭上欲以自備一畨
禮物魏公在揚州聞之遣敬夫入奏仲賢辱國無狀上
始怒操又論仲賢不應擅許四郡下大理寺削其官召
魏公赴行在(十一月十/九日丙午)兵部尚書虞允文時為京湖制
置使亦以四州不可去數上疏争之侍從䑓諫議之十
日宰執復奏言此皆以利害不切於已大言誤國以邀
美名祖宗之重豈同戯劇今日和議政欲使軍民小就
休息因得為自治之計以待中原之變上意遂定(侍從/䑓諌)
(以十一月議宰執以二十/五日寅集壬子上此言)十二月陳公罷左僕射(初三/日己)
(未/)先是周操陳良翰嘗言大使未可乃遣小使然上意
不以為然遂遣審議官右宣義郎胡昉修武郎楊由義
先行(初八日/甲子)後十餘日通問副使王之望龍大淵發行
在(十四十五日庚午/朝辭乙亥出門)又二日進之轉左僕射而魏公亦
拜右僕射(二十一/日丁丑)明年正月復以書來大畧言四州係
本朝内地不當言於意外其餘事理非帥府所當可否
三月丙戌朔上手批王之望等并一行禮物並回丁亥
詔荆襄川陜嚴為邉備仍不得先事妄舉湯相計窮請
上以社稷大計奏禀上皇而後從事上批付三省曰金
無禮如此卿猶欲和今日金勢非秦檜時比卿之議論秦
檜不若湯相恐乃陽乞奉祠而隂謀去張公益甚遂令
瞻叔大淵驛逓疏上言兵少糧乏樓櫓器械未備斥堠
未舉金又無言委曲屯萬衆以守泗州非計上頗惑之
乃命魏公行邉(三月五/日庚寅)而還戍兵罷招(二十一日丙午/詔司建康鎮江)
(大將令三衛戍/兵更畨歸寨)右正言尹穡又劾魏公跋扈乃議先罷
都督府以瞻叔及錢處和為兩淮宣諭使代之(三月二/十五日)
(庚戌夜批出處和時為吏部/侍郎葢莊文太子妃之父也)瞻叔未行又拜左諫議大
夫(四月二/日辛酉)葢欲使議論歸一也四月魏公還至鎮江乞
罷都督府(四月十四/日戊辰罷)既又至平江之虎丘乞罷政上皆
許之(二十三日/丁丑得㫖)七月戊子并父罷乙巳命海泗撤戍八
月壬午詔魏丞相南夫以宗正少卿為通問國信使瞻
叔上疏陳和戰二策又言今日無横身任事之臣其胡
邦衡為兵部侍郎因轉對為上言與金和不可者十臣
恐再拜不已必至稱臣稱臣不已必至請降請降不已
必至納土納土不已必至輿櫬輿櫬不已必至如晉帝
青衣行酒而後為快倘乾剛獨斷追回使者絶講和之
議以鼓戰士下哀痛之詔以收民心天下庶乎其可為
矣孫造諭金人以重兵脅和上聞有金師乃命建康都
統制王彦渡江屯昭關(彦以九月二十/日壬寅渡江)三衛大軍江池
戎帥相繼皆出又命湯相都督江淮軍馬(九月二十/一日癸卯)湯
不行十一月忠義自清河口渡淮守將魏勝戰死(初四/日乙)
(酉/)劉寳自楚州王彦自開關南道上猶未之知下詔
畧曰朕以太上聖意不敢重違而宰輔羣臣前後屢請
已盡依初式再易國書嵗幣成數亦如其議若彼堅欲
商秦之地俘降之人則朕有以國斃不能從也(初五丙/戌詔)
始湯不行乃命楊存中同視事急復以王瞻叔為都視
十一日督軍馬九月二十三日乙巳及六日戊申又以
瞻叔為同都督(十一月七/日戊子)瞻叔聞命力辭後二日乃陞
存中為都督(九日/庚寅)翌日思退罷(十日/辛卯)又翌日謫永州(十/一)
(日壬/辰)太學生張觀宋鼎葛用中等七十二人伏闕上書
乞斬湯思退王之望尹穡三姦臣敗竄其黨洪适晁公
武(适時為中/書舍人)直學士院而用陳康伯胡銓為腹心召金
安節虞允文王太寳陳浚卿王十朋陳良翰黄中龔茂
良劉風張栻查籥協謀同心以濟大計時金已自濠州
繫橋渡淮又分兵陷滁州後三日遂命國信使管辦公
事王抃往見金帥翌日下詔視師(十六日/丁酉)又翌日(十七/日戊)
(戌/)復拜陳魯公為左僕射於是錢處和虞并父皆除執
政(處和十一月二十日辛丑除僉憲樞宻院/兼權參政并父二十一日壬寅除僉樞同)瞻叔先已
請至江上勞師(二十二日/癸卯朝辭)金兵至六合縣歩軍司中軍
統制崔臯擊却之(十一月二十/三日甲辰)王抃出疆凡九日乃至
𨽻河口見布薩忠義(閏十一月/五日辰時)後十一日見赫舍哩志
寧(十六日/丁卯)敵皆聽許先是朝廷命尹穡胡邦衡分徃浙
東西措置海道(十一月九/日庚子)二人皆挈家以行於是詔穡
與邦衡俱罷(閏十一月/十一日)瞻叔首下令諸將不得妄進軍
上聞金師退命都督府擇利擊之(十七日/戊辰夜)即下堂帖詰
責瞻叔言王抃既還不可冒以小利以害大計上不懌
言者乃擊瞻叔罪罷之至二十四日(乙亥除端/明知太平)十二月
南夫渡淮(八日/戊子)三省樞密院復貽志寜書略曰脩北齊
之盟出於初議中因而曲見或為矛盾之言致此數年
未講衣裳之㑹兹令嘉報不替舊歡仰衞社之大忠感
睦鄰之髙誼已遵約束無復異同兼學士院洪景伯之
草也南夫至汴京二日先遣抃歸而令南夫與其介康
諝詣燕山金師亦罷遂以景伯為賀生辰使龍大淵副
之後二十日都督府詰罷(二月六/日己酉)存中除兩鎮節度使
(二十日/庚子)其夏金主乃遣報問使副殿前左副都檢㸃完
顔仲翰林直學士楊伯雄至行在持書入見(四月二十/二日庚子)
始謂上為宋皇帝云
　　　𣙜場
自紹興通和後始置𣙜埸升□貽縣為軍以軍器監主
簿沈該直秘閣知軍事使之措置凡𣙜埸之法商人貲
百千以下者十人為保留其貨之半在埸以其半赴泗
州榷埸博易竢得百物還復易其半以徃大拘之市以
俟北賈之來其後又置場於光州棗陽安豐軍花厭鎮
而金人亦於蔡泗唐鄧秦鞏洮州鳯翔北朝諸場皆以
盱眙軍為凖二十九年海陵將罷淮北陜西諸𣙜埸獨
泗州如故邉吏以聞於是自盱眙外餘悉罷乾道初乃
復
　
　
　
　
　
　建炎雜記甲集卷二十
欽定四庫全書
　建炎雜記乙集卷一
　　　　　　　　　　　　宋　李心傳　撰
　　上德一
　　　壬午内禪志
孝宗皇帝以聖德受天命實繇高宗皇帝之睿志素定
然始則昭慈聖獻皇后感動上意終則憲聖慈烈皇后
宻贊大䇿至於將相士大夫輸忠叶謀共成聖志者盖
亦多助而范宗尹趙鼎陳康伯三丞相建明將順皆賴
其力尤不可使之無傳也孝宗皇帝太祖七世孫也初
太祖少子秦康惠王德芳生英國公惟憲惟憲生新興
侯從都從都生華隂侯世將世將生東頭供奉官追封
慶國公令譮令譮生秀安僖王子偁(仙源/類譜)秀王舉進士
中第靖康末為秀州嘉興縣丞王夫人祥符張氏嘗
夣一人擁一羊謂之曰以此為識已而有娠(熊克中/興小厯)建
炎元年冬十月戊寅夜生上于青杉閘之官舍(王明清/揮麈録)
紅光滿室如日正中(玊/牒)少長訓名伯琮(以制詞/增入)先是高
宗皇帝以五月朔即位於南京六月賢妃潘氏生皇子
九月賜名□封魏國公十月高宗幸維揚三年二月渡
江幸杭州三月苖傅劉正彦為變四月朔高宗復辟立
魏國公為皇太子五月幸江寜丁亥太子薨諡元懿(日/厯)
殯冶成之鐡塔寺(周必大二/老堂雜記)後三日仙井監鄉貢進士
李時雨上書乞擇宗室之賢者使視皇太子事俟皇嗣之
生退居藩服時雨黨人親子也以父入籍當補官吏部
擬將士郎抄未下書奏詔前降級還恩澤指揮更不施
行日下押出國門(時雨事迹開禧元/年被㫖宣付史館)四年夏高宗自海
道還㑹稽其秋昭慈聖獻皇后亦自江西還行在后嘗
感異夢宻為高宗言之高宗大寤(此事臣聞之先臣及/士大夫所言皆同盖)
(汪應辰早年嘗/所聞於趙鼎者)㑹宰相范宗尹有造膝之請髙宗又命
惠襄靖王令廣選藝祖之後宗子數人育之宫中令廣
時以秘閣修撰提舉臨安府洞霄宫也明年改元紹興
其夏四月時慈獻升遐而令廣所選宗子皆未當上意
五月遂命李時雨知南外宗正事俾至泉南選之(日/厯)㑹上
虞丞永嘉婁寅亮上書言今昌陵之後寂寥無聞僅同
民庶藝祖在上莫肯顧歆此敵國所以未肯悔禍也望
陛下於伯子行内遴選太祖諸孫有賢德者視秩親王
以待皇子之生退出藩服高宗讀之大以感歎簽書樞
宻院事富直柔又從而薦之有㫖召對其年六月也(王/明)
(清揮/麈錄)後七日戊子高宗諭大臣曰昨令時雨選藝祖之
後宗子三二歲者得四五人資相皆非岐嶷且令歸
家俟至泉南選之右僕射范宗尹曰此陛下萬世之慮
高宗曰藝祖以聖武定天下而子孫不得享之遭時多
艱零落可憫朕若不取法於仁宗為天下計將何以慰
在天之靈同知樞宻院事李囬曰藝祖不以大位私其
子發於至誠陛下為天下遠慮合於祖宗實可昭格天
命參知政事張守曰堯舜授受皆以其子不肖藝祖諸
子不聞失徳而傳位於太宗過堯舜遠甚高宗曰此事
亦不難行止是道理所在止令於伯子行中選擇庶幾
昭穆順序富直柔曰陛下聖斷超越千古苐恐令李不
足以承奉㫖高宗曰但令廣求當自選擇參知政事秦
檜曰須擇閨門有禮法者(檜為參知政事而奏對在諸/臣之後所言止此其人包藏)
(顧望之心/已可見矣)高宗曰當如此直柔曰宫中有可付託者否
高宗曰朕已得之矣若不先擇宫嬪則可慮之事更多
(日/歴)是時張賢妃為媫妤憲聖慈烈皇后為才人高宗所
擇宫嬪盖才人與媫妤也八月知樞宻院事宣撫處置
使張浚念上繼嗣未立宻奏乞明詔大臣講明故事多
擇宗室之賢優禮厚飬以為藩屏(朱熹撰/浚行狀)浚時駐軍閬
中盖未知朝廷之議也寅亮既對十一月遂除監察御
史(日/厯)二年正月高宗還臨安二月寅亮為秦檜所擠而
罷夏令李始奉詔選上及宗子伯浩入禁中伯浩豐而
澤上清而癯髙宗初愛伯浩忽曰更仔細觀之乃令二人
並立有猫過伯浩以足蹴之上拱立如故高宗曰此兒
輕易乃爾安能任重邪乃賜伯浩白銀三百兩罷之而
育上于張媫妤所時上年六歲矣五月辛未詔秀王赴
都堂審察遂特改京官三年二月庚子詔宗室伯琮除和
州防禦使賜單名從玊令學士院擬二十字各注意義
進入高宗自擇瑗字名之(㑹/要)時學士綦崇禮也後二日
壬寅改貴州防禦使三月詔貴州防禦使育在宫中不
可與宗室比特給直俸從内東門司供納(㑹/要)時朱勝非
為相也四年五月令廣復得秉義郎子彦之子伯玖入
宫中年五歲高宗以其聰慧可愛命吳才人毋之(日厯/附傳)
丁丑子彦特遷武翼郎而令廣自左中大夫集英殿修
撰特轉行在大中大夫知泉州後省以轉官非法封還
録黄遂寢其命九月朱勝非罷趙鼎相五年二月鼎轉
左僕射而張浚為右僕射浚面謝又以儲貳為言高宗
首肯曰宫中見飬藝祖之後二人長者年九歲不久當
令就學浚行上狀詞月餘出使江上五月高宗諭鼎令
擇日降制除(舊/名)為節度使封國公鼎退與參知政事孟
庾同知樞宻院事沈與求議之辛巳鼎奏陛下為宗廟
社稷大慮臣謹令有司卜以今月二十六日吉惟陛下
裁之幸甚高宗曰可與求曰此盛德事也而陛下斷自
聖心行之不疑臣知天祐陛下子孫千億受厯無疆矣
高宗曰朕年二十九未有子然國朝自有仁宗皇帝故
事今未封王止令建節封國公似乎合宜以朕所見此
事甚易而前代帝王多以為難鼎曰自古帝王都以為
難而陛下行之甚易此所以未可跂及也然陛下春秋
鼎盛而為宗廟社稷大慮如此臣等以是知神靈扶持
子孫千億也此事甚大陛下既已見透臣等無復更措
一詞不勝幸甚高宗曰藝祖創業肇造王室其勤至矣
朕取子字行下子鞠於宫中復加除拜庶幾仰慰藝祖
在天之靈庾曰陛下念藝祖創業之難而聖慮及此帝
王所難能之事也(日/厯)髙祖又謂鼎曰此子資秉特異儼
若神人朕自教之讀書性極强記(玉/牒)鼎先得㫖於行宫
門外造書院一區欲令就學至是成髙宗曰只以書院便
為資善堂俟除授訖命儒臣為直講翊善悉如資善故
事己亥遂降制授保慶軍節度使封建國公以宗正少
卿范冲為徽猷閣待制提舉建隆觀兼資善翊善起居
郎朱震兼贊讀時學士孫近草建國公制第云眷求屬
籍蚤毓宸闈而舍人胡寅草制云朕為宗廟社稷大計
不敢私于一身選於屬籍得藝祖七世孫鞠之宫中兹
擇剛辰出就外傅(斐然/集)由是人皆曉然知上意也六月
己酉建國公出資善堂高宗命見冲震皆設拜宰執得
㫖依故事謁見又詔建國公禄賜比皇子(日/厯)冲震皆一
時名德老成冲祖禹子尤有家法毎因箋䟽遵以經術
仁義之言輙褾袖藏之時一展玩(實/録)七月秀王召對自
左宣教郎直秘閣添差通判湖州特遷左朝奉郎秘閣
修撰知處州未行改在外宫觀奉賜如郡守(日/厯)十一月
浚自江上使還六年正月壬午詔伯玖賜名璩除和州
防禦使後四日浚復往荆襄視師既而鼎浚以戰守論
議不同十二月鼎為左司諫陳公輔所攻而罷浚獨相
自是攻鼎者始以資善藉口矣(鼎事/實)七年正月陳與義
參知政事二月以太陽有異詔内外侍從各舉直言極
諫之士一人徽猷閣直學士知漳州廖剛應詔言陛下
有建國公之封將以承天意而矢大公於天下後世者
也然而不遂正名為子者豈有所待邪有所待則是應
天之誠未至也願陛下昭告藝祖在天之靈正建國儲
君之位布告中外不匿厥指異時雖有則百斯男不復
更易則足以逹天意而轉禍為福矣七月以旱詔中外
臣民言封事左宣教郎簡州州學教授臨卭黄源應
詔言陛下嘗選宗親之賢納之宫中典冊所加已上公
矣此誠社稷之至計然而其名未正無以副天下之望
臣恐左右前後或懷姦心者朝暮浸潤以行其譖非社
稷之福也今天下多故事在他日必得長君非赤子可
得而卧治毋后可得而專制也陛下必不得已姑少須
之何不使攝居儲貳之位皇嗣之生退居藩服社稷豈
不益固九月浚以淮西失師而罷鼎復相八年正月進
士李獻燾反正議奏乞擇宗室之賢者使攝儲貳或留
守形勝或别出征伐使民無異望三月秦檜復為右僕
射陳與義罷參知政事八月御筆璩除節度使封吳國公
執政聚議檜謂鼎曰陳去非在政府時已有此意但未
及行不知公意如何鼎扣其可否檜不答樞宻副使王
庶曰並后匹嫡古以為戒今豈可行也鼎謂檜公嘗言
鼎丙辰罷相後議者專以資善堂籍口今當避嫌公專
面納此御筆如何檜曰公為首相而檜豈敢專公欲納
之當同敷奏也翌日進呈檜無語鼎奏曰今建國公在
上名雖未正天下之人知陛下有子矣以前恩數並同
皇子又昨幸平江及謁太廟而令建國扈蹕國人見者
咨嗟太息此社稷大計蒼生之福也至于外間稱呼之
語陛下豈有不聞之耶臣身為上相義當竭忠以報陛
下在今日禮數不得不異但以善繫人心而不使之二
三其説也高宗曰俱是童稚姑與放行鼎執奏不已高
宗乃留御筆曰俟三數月議之明日檜留身奏事後數
日參知政事劉大中亦以為言他日鼎留身奏曰昨所納
御筆檜與大中有何奏耶高宗曰大中之説與卿一耳
十月鼎為檜所擠復丐免高宗問前日所議璩建節事
如何鼎又如前所陳(並鼎/遺事)丁巳大中免甲戌鼎罷九年
三月制授璩保大軍節度使封國公是月金人歸河南
地十年五月金人畔盟京西湖北宣撫使岳鵬舉宻奏
今日欲圖恢復必先正國本以安人心然後陛下不常
厥居以示不忘復讐之意先是岳侯入對得于資善堂
見國公英明俊偉退語家人遂上此奏(張戒黙記以岳/侯講建儲為紹)
(興七年事而岳侯監鎮江府大軍庫珂作岳侯行實係/之此年且辨黙記之誤甚悉今移附此更湏詳考也)
十一年岳侯為檜所誣以十二月晦賜死大理寺獄(日/厯)
十二年正月庚戌詔建國公出就外第加檢校官封郡
王令吏禮兩部及太常寺討論祖宗故事申尚書省取
㫖庚午張婉儀卒贈賢妃建國公初育于妃所至是吳
婉儀收而併視之與璩同處雖一食必均焉(紹興/聖語)丁丑
制建國公加檢校少保封普安郡王時年十六制下日
者尤納私謂秘書省正字張閘曰普乃並日二字合乎
易所謂明兩作離之象殆天授也(張閘記聖/徳事迹)初吏禮部
之討論也吏部尚書吳表臣禮部尚書蘇符並兼翊善
與禮部侍郎陳俑員外郎方雲翼太常丞丁仲京博士
王普主簿蘇籍同奏與秦檜意異己丑詔表臣等討論
典禮並不詳具祖宗故事專任己意懷姦附麗並放罷
(日/厯)始檜嘗為高宗言趙鼎欲立皇子是待陛下終無子
也宜待親子乃立(林泉/野記)所謂附麗盖指鼎也(頃嘗以符/所議問於)
(其孫知新繫縣事植亦不/能知當從吳龜年家問之)五月詔普安郡王朝朔望己
亥秘書少監秦梓兼資善堂贊讀以璩未出閣故秦檜泥
之也普安郡王府别以館伴趙錢周材二人兼教授壬
寅上出閣就外第八月和議成顯仁皇太后自五國城
來歸上從高宗奉迎于臨平鎮十三年九月乙丑秀王
以左朝奉大夫秘閣修撰主管台州崇道觀致仕(日/厯)遂
卒於秀州十四年普安郡王納夫人郭氏郭祥符人也
㑹秀王喪聞戊寅詔侍從䑓諫集議普安郡王當持何
服議者張澄李文秦檜秦熺周三畏王暎劉才紹詹大
方張叔獻叚拂操何若潡僉奏照國朝要典嘉祐四年
九月詔使臣内殿崇班卒以上遭父母䘮並聽解官行服
宗室解官給俸乞依故事庚戌秦檜進呈高宗曰始議
飬宗室子今子偁死若不使之持服則非本朝典故宜
從其議(日/厯)六月詔秀王許用普安郡王初除節度使贈
太子少師令秀州量行應副葬事遂葬湖州城外之箐
山(㑹/要)始普安既解官而蘇符以左朝散郎除知遂寜
府未上諫官詹大方劾符居論思之地識慮淺暗除其
二官(㑹/要)盖指前事也大方遷御史丞遂論責授清遠軍
節度副使潮州安置趙鼎輔政累年不恤國事邪謀宻
計深不可測與范冲軰咸懷異意以徼无妄之福用心
如此不忠孰甚焉九月移鼎吉陽軍安置(日/厯)三年死于
貶所十五年二月制加璩檢校少保封恩平郡王出閣
就外第號東西府(附/傳)八月初命館職二員並兼普安恩
平二王府教授時福州州學教授黄石代還獻書于檜
曰上即位十九年儲貳未建安危所繫重大如此公獨
不開陳乎不報後七年石調官入都復申前論檜曰君
謂檜不省耶時未可耳(周必大撰石墓誌有此檜/面諭石乃二十二年也)十六
年四月乙丑普安郡王免喪還舊官(實/録)十七年六月戊
午改常徳軍節度使二十二年八月子彦以右武大夫忠州
團練使卒恩平解官如前議二十四年夏衢州盗起秦
檜遣殿前司將官辛立將千人捕之不以聞上因入侍
言之高宗大驚明日以問秦檜檜曰不足煩聖慮故不
敢聞俟朝夕盗平則奏矣退而求其故知上言之乃謂
上在秀王喪二年不當給俸月除二百緡上白高宗高
宗乃自出内帑月如所除給焉(晁公遡箕山日記有此/但無年月及所遣將姓)
(名今以日厯參攷修入上之英武為檜/所惮此其一也不可不載俾後有攷)二十五年十月
檜疾篤其家秘不以聞謀請熺代上又宻啟之(往歲在/行在聞)
(士大夫所/言如此)高宗即日幸其家視疾遂降制勒熺致仕是
夕檜薨二十六年閠十月秘閣修撰辛次膺入對論國
本末上立改容曰誰可次膺曰知子莫若父上稱善(胡/銓)
(撰次膺/墓誌)未幾國子司業兼從正殿説書王大寶因侍經
筵宻陳宗社大計上諭以措置已定時相惡之十一月
辛卯奏以大寶直敷文閣知温州(胡銓撰大/寶墓誌)二十七年
春高宗䇿進士晋原閻安中對曰太子天下之本陛下
嘗修祖宗故事累年于兹矣日就月將緝熙光明之學
其歴試周知不為不久也而儲位未正嫡長未辨臣愚
深恐左右前後之人寖生窺伺漸起黨與間隙一開有
悞宗社大計此進退安危之機也願斷自宸𠂻蚤正儲
位以係天下之望自秦檜得政士大夫無敢以儲副為
言者高宗覧其對而留意之遂擢為第二二十八年冬
新除利州路提㸃刑獄范如圭引疾乞奉祠因秦漢
胎飬令遂纂至和嘉祐名臣乞選宗室章䟽二十六篇
囊封以進且言曰願陛下深考羣言仰師成憲斷以公
道無疑無貳則天下幸甚時宗藩並建道路竊竊有異
言人或以越職言乃為如圭危之如圭不顧也䟽入高
宗感其言(朱熹撰如/圭墓誌)二十九年六月丁酉國子博士史
浩對于内殿將退復奏曰小臣冐萬死以畢愚忠普安
恩平皆聰明宜擇其賢者浸别異之以係天下之望高
宗頷之浩退高宗目送焉翌日命除秘書郎甫四日兼
二王府教授(史稱大/世家)九月甲午陳康伯除右僕射面謝
因及范如圭所進嘉祐至和章䟽高宗問如圭之意如
何康伯曰如圭可謂愛君之至言之不盡故類聚以進
呈高宗曰朕久有此意康伯曰宸斷堅决乃可高宗首肯
之(康伯/附傳)高宗已深知上之賢孝恐顯仁后意所未欲故
遲遲焉(紹興/聖語)㑹后已服藥後六日皇太后崩十二月乙
丑端明殿學士提舉萬壽觀兼侍讀張燾告滿還朝奏
䟽曰儲貳天下之本自古人主必致重於此其或嗣子
未生必取之兄弟之子漢成帝立定陶王是也其或兄
弟之子無其人必取之宗室之子以待嗣子之生真宗
皇帝是也至于仁宗皇帝其事尤詳矣陛下聖見高明
選建二公而子育之亦有年矣然臣聞之傳曰兩貴不
能以相事又曰物莫能兩大此天下之常理也願陛下
權時之宜斷自淵𠂻稍優其禮加以國封而别異之則
天下之心皆有所屬矣高宗愀然曰朕懷此意久矣此
事人所難言卿言契合朕心俟開春當議典禮翌日遂
以燾為吏部尚書(張燾/年譜)時郁民望為諫官左宣教郎知
大冶縣蕭之敏貽書民望以司馬光范鎮事語之民望
不能用也(周必大撰之/敏墓誌有此)三十年二月壬子百官以顯仁
喪禮畢始純吉服是日宰相湯思退陳康伯樞宻院奏
事畢將退高宗留知院事王綸同知院事葉義問諭之
曰朕有一事所當施行似不可緩普安郡王甚賢欲與
差别卿等可議除少保師相仍封真王衆皆前賀高宗
曰朕久有此意深惟載籍之傳並后匹嫡兩政耦國亂
之本也朕豈不知此苐恐顯仁皇后意所未欲故遲遲
至今思退曰陛下春秋鼎盛上天鍳臨必生聖子為此
以係人心不可無也高宗曰此事出於朕意非因臣下
建明且顧康伯曰去年卿留奏事朕亦嘗及此事甚無
難者卿等宜檢典禮進呈宰執思退留身言適奉聖訓
非古帝王所及高宗曰朕覽唐宣宗事群臣有議及儲
嗣者輙怒斥去可謂不逹理矣於是上育宫中已三十
年天資英明豁逹大度左右未嘗見喜愠之色趨朝奏
列進止皆有常度騎乘未嘗妄視平居服御儉約毎以
經史自適嘗語府寮曰聲色之事未嘗畧以經意至于
珠寶瑰異之物心所不好亦未畜之騎射翰墨皆絶人
高宗嘗謂近臣曰卿亦見普安乎近來骨相一變非常
人比也(玊/牒)於是張燾力求去高宗留之不可丁卯以燾
為資政殿學士致仕(年/譜)戊辰三省樞宻院進呈普安郡
王加官移鎮進國名及宣制吉日思退曰少保開府自
元豐以來不並入衘更取聖裁高宗曰封真王須開府儀
同三司且可除使相思退曰臣等按典禮非至親不封
真王今進封則當冠以屬籍如環衛官稱皇姪之類高
宗曰可便以為皇子者若此則瑗諸子亦合加恩數卿
等可議定進呈又曰更有一事璩亦與少恩數令判大
宗正事置司紹興如此則皆定矣思退言立皇子當降
詔及遣官告宗廟高宗從之癸酉高宗始服淡黄袍犀
帯御垂拱殿思退等奏立皇子恐合依故事改賜名字
其名乞留中奏事退御筆付三省瑗可立為皇子改名
瑋令學士院降詔(日/厯)遂召學士周麟之至都堂諭㫖草
詔進入(熊克小厯以為楊椿草詔/誤也海陵集有此詔也)甲戌内出手詔曰朕
荷天祐序承列聖之丕基思所以垂裕於後旦暮不敢
康永惟本支之重彊固王室親親尚賢厥有古誼普安
郡王瑗藝祖皇帝七世孫也自㓜鞠于宫闈嶷然不羣
聰哲端重閲義有立亢於宗藩歴年滋多厥德用茂望
實之懿中外所聞朕將考禮正名昭示天下夫立愛之
道始于家邦自古帝王以此明人倫而厚風俗者也稽
古前憲非朕敢私其以瑗為皇子仍賜名瑋(玉/牒)乙亥召
學士楊椿諭㫖鎖院(陳良祐撰/撰椿墓誌)丙子制授皇子寜國節
度使開府儀同三司進封建王制既出朝士動容相喜
中外大悅丁丑宰執入賀高宗曰昨日宣詔相見人心
喜悦三月丙午制授恩平郡王璩開府儀同三司判大
宗正事置司紹興府始稱皇姪丁未樞宻院奏事高宗
曰璩昨日之除如何王綸對曰陛下春秋鼎盛已為宗
社無窮之計今日談笑裁决略無難色高宗曰朕决此
計已九年建王所佩玊魚乃置𣙜塲之初令置此玉以
偹今日之用舉此即可知矣二王朕育之宫中三十年
瑋始育于張媫妤璩乃育于皇后自張之没后收而並
視之今日之除后意與朕合(實/録)四月詔建王賜字元環
(玉牒有此周麟之御書玉堂跋/尾云麟之被㫖撰皇子賜字)三十一年九月金人入
㓂十月朔下詔親征壬子建王以明堂恩改鎮南節度
使時兩淮失守廷臣爭陳退避之計上不勝其憤請率
師為前驅直講史浩以疾告數日矣聞之亟以晋申生
漢惠帝事入示上力言太子不可將兵且曰危難之時父
子安可跬步相違事變之來有不由已者唐肅宗靈武
之事是已肅宗苐得早為天子數年而使終身不得為
忠臣孝子誠可惜也上乃大感悟曰將若之何浩乃為
草奏痛自悔過請衛從警蹕以共子職因中宫以奏高
宗方疑怒覽之意頓釋問知其奏出於浩詰朝語大臣
曰史浩真王府官也(史稱大/世家)既而殿中侍御史吳芾求
對乞以上為元帥先往撫師(朱熹撰/芾墓誌)浩復遺大臣書言
建王生深宫中平居未嘗與諸將接安能辦此議者又
謂主上親征可使王居守浩復以為不可高宗亦欲令
上徧識諸將十二月遂扈蹕如建康時方雨雪高宗御
氊笠乘馬上亦騎從雨漬朝服畧不少顧而宰相已下
多肩輿者(趙性之中/興遺史)三十二年二月高宗還臨安傳位
之意已决懲宣和吳敏軰自以為功不以語羣臣中書
舍人唐文若獨請對言不宜急速(周必大䟦文/若帖有此)㑹左僕
射陳康伯乞去位高宗曰更待三數月康伯喻意不復
言既而高宗益倦勅康伯宻贊大議且曰今不正名恐
有臣下疑似之心且諸將分屯江上必使之曉然咸知
聖意遂草立皇太子手詔以進(康伯/附傳)五月甲子内降詔
曰朕以不德躬履艱難荷天地祖宗垂祐之休獲安大
位三十有六年憂勞萬機宵旰靡殫屬時多故未能雍
容釋負退飬壽康今邉鄙粗寜可遂始志而皇子瑋毓
德允成神噐有託朕心庶幾可立為皇太子(實/録)仍改名
煜是時呂廣問權禮部侍郎康伯外姻也廣問適以土
王祠黄帝而監察御史周必大監祭康伯折簡齋宫宻
議典禮廣問見必大因及之必大曰煜字與唐昭宗名
同音可乎廣問告康伯亟取㫖改賜名昚(御扎今藏/周必大家)十月
賜字元永(玉/牒)先是以望仙橋東秦檜舊第為新宫六月
戊辰名曰徳夀宫命内侍張無為領之(日/歴)後數日御
筆追崇皇太子所生父中書舍人唐文若既書黄矣因
過周必大共歎聖德不可及而疑名稱未安歸白宰相
請更黄而堂吏不可文若執不已宰相以聞改稱皇太
子本生親(周必大省/齋文藁)尋又詔宗室子偁并妻合行加封
令侍從臺諫禮官討論典禮聞奏遂就御史臺議於是
翰林學士洪遵等奏欲依國朝封贈宗室近屬例高官
大國極其尊崇庶於人情義理皆為宜稱子偁為皇兄
贈太師追封王賜諡妻封王夫人甲戌詔皇兄故左朝
奉郎大夫秘閣修撰贈太師少師偁加贈太師中書令
追封秀王諡安僖妻宜人張氏封王夫人殿中侍御史
張震同右正言袁孚共論右僕射朱倬乙亥倬除職奉
祠洪遵草制略曰千秋無閥閲切早縁寢意又曰元良
天下之本乃覬疇庸(日/厯)震乞報行言章不許(無隱/集)是日
高宗内出御札曰朕宅帝位三十有六載荷天之靈宗
廟之福邉事寢寜國威益振惟祖宗傳緒之重兢兢焉
懼不克任憂勤萬機弗遑暇逸思欲釋去重負以介壽
臧蔽自朕心亟决大計皇太子眘賢聖仁孝聞于天下
周知世故久繫民心其從東宫付以社稷惟天所相非
朕敢私皇太子可即皇帝位朕稱太上皇帝退處德壽
宫皇后稱太上皇后一應軍國事並聽嗣君處分朕以澹
泊為懷頥神飬志豈不樂哉尚賴文武忠良同德合謀
永底于治詔乃洪遵等草也(中興玉/堂制草)丙子高宗行内禪
之禮百官班列紫宸殿下有司設黄麾仗五百人太常
官樂工百人設而不作先是高宗嘗諭上以傳禪上流
涕固辭至是遣中使召上入禁中復加面諭上推遜不
受即趨側殿門欲還東宫高宗勉諭再三乃止於是高
宗出御紫宸殿百官起居畢左僕射陳康伯知樞宻院
事葉義問參知政事汪澈同知樞宻院事黄宗舜陞殿
奏陛下超然高蹈有堯舜之舉臣等不勝欽贊第自此
不獲日望清光犬馬之情無任依戀因再拜泣下高宗
亦為之揮涕曰朕在位三十六年今老且病久欲閒退
此事斷在朕意亦非由臣下開陳也卿等宜勉力以輔
嗣君康伯等奏皇太子賢聖仁孝天下所知昨聞謙遜
太過未肯即御正殿高宗曰朕已再三邀留今在殿後
矣上皇入宫百官移班殿門外宣詔畢入班殿庭頃之
皇太子服袍履内侍扶掖至御榻前拱手側立不坐奉
應官以次稱賀内侍扶掖至于七八乃畧就坐宰相率
百寮稱賀上遽興康伯等陞殿奏願陛下即御座正南
面以副太上皇付託之意上愀然曰君父之命出于獨
斷然此大位懼不克當尚容辭避班退太上皇帝即日
駕之德壽宫上服赭袍玊𢃄歩出祥曦殿門冐雨掖輦
以行及宫門弗肯止上皇麾謝再三且令左右扶掖以
還顧曰吾付託得人斯無憾矣左右皆呼萬歲(玉/牒)百官
扈從上皇至德壽宫而歸頃之太上皇后赴德壽宫(晁/公)
(遡箕山/日記)詔太上皇帝太上皇后合上尊號令有司集議
以聞在内諸司日輪官吏赴德壽宫應奉少有怠慢以
大不恭論德壽宫宿衛依皇城門及宫門法(實/録)自是二
十六年之間國勢尊安海内康樂孝愛兩盡今古鮮倫
唐人所謂一月三朝大明天子之孝問安視膳不改家
人之禮者盖實録也廟號孝宗不亦宜哉
　
　
　
　
　
　
　
　建炎雜記乙集卷一
欽定四庫全書
　建炎雜記乙集卷二
　　　　　　　　　　　　宋　李心傳　撰
　　上德二
　　　己酉傳位録
光宗皇帝以藩王越繼大統盖阜陵為天下慮而不私
其子因虞允文為相贊成之上意宻决大議世或未之
知也先是隆興初張浚為江淮宣撫使首上䟽援漢
故事乞立太子孝宗方有兵革之事且謙遜未遑也始
孝宗在藩邸成穆郭后生四男長鄧王愭次慶王愷次
恭王即上也次未命而殀追賜名恪贈使相封邵王乾
道元年六月鄧王夫人錢氏生子太上甚喜先兩月恭
王亦生子於是秘書少監兼恭王府直講王淮擕白劄
子見大臣言恭王夫人李氏四月十五日生皇長嫡孫
時孝宗未置相參知政事錢端禮行丞相事端禮鄧王
夫人之父也見之不悦明日進呈乞令禮部太常寺檢
㑹合行典禮孝宗曰不合稱嫡孫只合稱皇孫端禮曰
此月三日早鄧王府先申誕皇嫡孫是晩恭王府方申
到文書孝宗曰朕知之見鄧王府申後恭王府方申今
就十二日奏告更不湏差官端禮曰嫡庶俱載禮經所
以别嫌疑明是非定猶豫孝宗曰家重嫡正謂此端禮
曰初二日詣德壽宫太上皇帝宣諭皇嫡孫生而與他
事不同此皆主上聖孝所招卿湏當行賀禮臣遂具奏
上表於初五日稱賀昨日王淮來見臣出白劄子及稱
年鈞以長義鈞擇賢孝宗曰此是何語皆非所宜言虞
允文時為參知政事亦奏曰祭不入支庶之家可見聖
人制禮之意講讀官當以正論輔道不應為此邪僻之
説孝宗曰豈不啟邪心當行黜責端禮奏與外任放謝
辭孝宗令批㫖具載本末乃詔王淮傾邪不正違禮經
可與外任乃放謝辭(三省時/政記)八月遂立鄧王為皇太子
明年七月詔皇太子男皇嫡孫賜名挺除福州觀察使
封榮國公恭王男皇孫賜名挻除左千牛衛大將軍又
明年七月太子薨諡莊文四年太子小祥五年大祥皆
命輔臣就東宫行禮六年五月允文獨相六月遂以知
樞宻院府為莊文太子外第命榮國公與錢妃自東宫
徙居焉先是正月戊戌大雨震電庚辰大雨雪陳良翰
時為左諫議大夫以東宫久未建手䟽言之孝宗嘉納
(良翰/行狀)左相陳俊卿之未去也有議皇孫出外者俊卿為
秘書監李夀言之夀出梁昭明傳示俊卿俊卿愕然而止及
是復申前議著作左郎劉焞見允文語及之允文曰君
見上及此但道家事勿問外人焞曰徐勣此言豈可效
耶(晁公遡/日記)其實允文將與孝宗謀建儲也七月台州進
士鄭偉上書亦及春坊事允文薦於孝宗召見補左迪
功郎(晁公遡日記云往年偉已有㫖命官梁叔子在瑣/闈激之而止至是介於王抃抃見右相使偉俟于)
(客位俄延之入今日引見命以官遡所記如此而實/録㑹要及龔頤正持命録皆無之疑不作録黄故也)是
月二十七日乙巳太史奏是夜四更後東北方火星順
行在木星西南入宿各不及一度占云木火合宿主太
子當有赦八月三日庚戌孝宗御垂拱殿允文乞留班
奏事三省樞宻院進呈文字訖執政下殿允文方欲有
所奏孝宗宣諭云祈請陵寢使赴金彼中已遣使來接
取近又報遣赫舍哩志寜來汴京此意如何允文奏云
甲申江上之盟志寜主之金以泛使來未知為何事不
免疑我渝盟爾若知我以陵寢為問志寜必先囬燕盖
待我使至决議當在金庭也孝宗又云金中簽發兩河
人及生女真必以為戰用在今日宜毎事蚤定先為不
可勝以待之卿且留意允文奏云臣累日齋戒齊心今
日涓吉有一大事方欲犯雷霆之威冐萬死以請孝宗
云何事允文奏云自古人君即位一二年後必建立儲
貳以隆萬世之統以係四海之心國家治亂安危之機
無大於此故曰太子國之本也國本正而萬事理况今
日聖志已定將大有為於天下若一旦金人敗盟連兵
兩淮六飛必須順動監國撫軍誰任其責臨事之變倉
卒議之當有不如人意處又陛下在位將十年而元良
虚位中外士夫共懷憂疑但往往畏死不敢啟白開陳
爾臣䝉陛下大恩付以心腹之託使定大計今日之事
無大於此無急於此日者木火合宿太史奏以為當冊
太子此天心仁愛陛下所以昭示休祥願陛下上順天
心下從人望蚤出睿斷孝宗欣然云朕久有此意事亦
素定但恐儲位既正人性易驕便自縱逸不勤於學浸
有失德不可不慮朕更令歴練世務通知古今庶幾無
後悔爾允文奏云臣平日竊觀陛下聖孝至篤豈不以
宗社為念聖慮最遠豈不以儲副為急所以遲遲至今亦
必有説今䝉宣諭益有以見陛下重惜神噐封植國本
為萬年之永圖天下幸甚然臣之愚以為此事不過審
擇宫官使日聞正言日行正道真積力久自然無不趣
于正安得有後悔又儲闈一開深居禁中常得在陛下
左右日親帝學何患不光明日與朝政何患不歴練以
臣之愚謂早建儲宫其所成就必遠過於外處潜邸孝
宗曰丞相言之最是但此事却有些遷次非久於選德
獨與丞相議之允文即奏云臣以愚忠所廹昧死有請
敢意陛下遽使察納臣無任感天荷聖之至容臣再拜
謝恩拜訖復奏云此事願陛下早留聖念孝宗云甚好
甚好不過旬日間二十五日壬申早朝殿前奏事至下
馬處中使傳㫖令右相留班孝宗以邉事一二宣諭已
奏對訖允文奏云臣比者敢以早建東宫事有請陛下
欣然即賜開納今已踰旬日未准處分臣實憂懼孝宗
曰此事已决偶數日來事多未及與卿商量允文奏云
昔唐太宗從容謂侍臣曰當今國家何事最急各為我
言之高士廉曰養百姓最急劉洎曰撫四夷最急岑文
本曰行禮義最急獨禇遂良云今四方仰德誰敢為非
但太子諸王湏有定分陛下宜為萬代法以遺子孫太
宗答曰此言是也朕年將五十心常憂慮頗在此耳臣
仰惟陛下日月之明於唐君之言是非去取必有所擇
臣竊按唐太宗與侍臣言在貞觀十六年太子承乾已立
遂良但以嫡庶名分未正其言如此今日之事臣之所
憂有甚於遂良但不敢盡言爾孝宗云朕志已定正欲
與丞相議之朕見唐太宗用兵取天下心甚敬之至議
立太子乃引佩刀自决亦未嘗不笑之而處置家事何
用如此今秋事向晩冬初金使來又有一畨禮數若於
郊禮時或前或後降指揮如何允文奏云聖志果定以
郊天慶成日降指揮甚好盖日南至天正也孝宗云當
用此日十一月五日辛巳大駕至郊壇齋於青城是日
午有㫖宰執奏事既至青城門下馬處又有㫖令右相
留班孝宗宣諭云立太子事朕但欲與丞相議如何爾
允文奏曰此陛下家事臣不當與臣不敢遠引漢唐以
譬今日臣記得本朝太宗皇帝即位之後以議立太子
事大臣有竄黜過嶺者自後無敢復言至淳化末年足
瘡召㓂凖於青州既入對太宗曰卿來何遲凖對曰臣
守藩在遠非賜召臣無縁以望清光太宗曰東宫未立
如何凖對曰此事問内人不可問大臣亦不可問中貴
人更不可惟陛下獨斷乃可爾太宗曰襄王可乎凖對
曰知子莫若父陛下若以為可願早降處分乃立真宗
臣嘗讀國史太宗八子真宗為第三觀凖所對曲折之
間但欲太宗自發之爾太宗乾斷一發千百世無有議
之者此臣惓惓之忠獨有望于陛下也孝宗云此事無
可疑今郊天後先欲與卿商量加上兩宫尊號立太子
可用春初亦未晚否允文奏云陛下即大位九年三見
上帝前兩郊有意外相妨事昨日宿太廟大雨不止羣
心憂疑夜半行事時中天星氣炳然百執事駿奔中庭
皆如禮數咸謂陛下聖德有以感召今日霽色如此熙
事必成陛下欲歸美兩宫益隆徽譽此千載希有之慶
臣敢再拜已而奏云陛下欲以春初立太子臣謹奉詔
是時願陛下更無改易孝宗云只竢兩宫禮畢便降㫖
揮又㣲笑云朕家好事數件皆是丞相做了允文頓首
謝又奏云二事淵𠂻素定睿斷必行臣但贊嘆奉行而
已辛卯正月一日丙子朔太上皇帝壽聖皇后受冊寶
禮畢五日庚辰允文奏事紫宸殿後幄乞留班奏云去
年郊天前一日臣賜對郊宫寢殿䝉陛下宣諭少竢兩
宫尊號禮畢便降立太子指揮今兩宫冊寶慶成乞早
賜處分孝宗曰丞相留意此事如此朕欲以中春上旬
擇日行禮非久於内殿更與卿議之又有少説朕立太
子後餘一親王便欲令出鎮外藩不知本朝有何典故
允文奏曰陛下止有兩大王若立王為太子一王自留
王邸侍陛下左右本朝亦無似此典故孝宗云朕之慮
甚遠卿可於唐以前子細宻加討論别一日進呈允文
奉㫖而退(自七月二十七日太史奏/云云以後並允文手記)十四日戊子進呈
(此一日所奏最緊要允文/手記乃缺之甚可惜也)二十四日戊戌允文擬進立
太子御劄(晁公遡箕山日記云高子長正月未離臨安/李道之子宣贊範者託語其父云三大王言)
(丞相遣腹心來報儲議已定允文差遣可無慮後旬日/建儲詔下考尋諸書子長名祚此時以右朝請郎為四)
(川宣撫司主管機宜文字自荆南前去之/任道恭王夫人之父此時為湖北副總管)二月七日壬
子晚朝孝宗御選德殿始以立皇太子御劄宣示大臣
允文奏元良天下之本陛下獨出睿斷為天下得人各
再拜賀孝宗曰前世人主多以此為諱朕甚不取國有
儲副自古皆然何諱之有允文曰唐太宗號英主至此
乃不能决猶引佩刀以自向孝宗曰朕常笑之雉奴仁
懦太宗既知之矣卒不能奪以基禍亂皇太子朕觀之
熟矣他日親馭戎輅以撫六師監國之任不及今早定
何以繫天下人心允文奏臣等受詔未敢即行恭俟來
日集百官宣布孝宗曰善是夕鎖學士院命直院鄭聞
草皇太子及慶王加封兩制八日癸丑百官班集文德
殿詔曰朕紹承大統于今十年深惟太上皇帝付託之
重而元良虛位惕然于懷傳曰儲副天下公噐朕其敢
有所私哉第三子(御/名)仁孝嚴重積有常德學必以正譽
日以休繫自朕心俾膺主鬯以永宗社之慶可立為皇
太子其官屬儀物制度令有司討論典禮以聞爾中外
體予至懷(虞允文擬詔手藁同此但擬云本皇子某御/札改云第三子某擬本云深體至懐御札改)
(云體予至懐擬本云如改賜名/即書云改賜名某御札不改)宣詔畢内出麻制皇帝
第三子恭王惇立為皇太子皇子授雄武軍節度使開
府儀同三司慶王愷特授雄武保寜軍節度使判寜國
府進封魏王三月四日戊寅命宰執燕餞魏王于玊津
園用文彦博故事也王登車顧允文曰更望相公保全
(晁公遡箕山日記云耳公遡/時自尚書而除潼川運副)二十三日丁酉太子受冊
四月二十日甲子御劄皇太子判臨安府二十二日丁
卯將瑣院或疑宣麻給告非待儲貳之體二十四日己
巳後省官及禮官㑹議于史院二十五日庚午御筆皇
太子某官領臨安尹命直院周必大草制必大具奏二
十六日辛未告延畢别録本賜皇太子九年二月榮國
公薨四月皇太子解尹事淳熙元年十月魏王改判明
州七年二月薨遺表上孝宗泫然流涕謂右丞相趙雄
曰朕向來所以越次建儲者正謂此子福氣稍薄耳然
亦不料其如此之殀壽也即葬㑹稽諡惠憲他日又謂
雄曰太子資質極美但尚少學問耳每遣人來問安朕
必戒之云且語太子切湏留意學問十四年十月太上
皇帝崩於是孝宗已有禪意十一月二日己亥百官大
祥是日手詔皇太子可令參决庶務先旬日孝宗獨召
學士洪邁入對謂曰朕將行内禪且欲如唐貞觀故事
令皇太子參决如何邁言天禧資善堂典禮必大奏天
禧時仁廟尚㓜始見輔臣恐不可用西晋有宣猷堂今作
議事堂可也十五年正月二日戊戌必大請孝宗特御
延和殿令宰執奉事畢然後過堂議事(李璧作必大/行狀云爾)先
是有詔東内門司改作議事堂皇太子隔日與宰執公
裳係鞋相見議事如有差等擢在内館職在外部刺史
以上乃以聞除諸郡守臣係侍從及文臣監司武臣鈐
轄外並於議事堂參辭納劄子其可行者皇太子同宰
執將上取㫖九月乙巳又詔毎遇朝殿令皇太子侍立
於是太常少卿兼左諭德尤袤獻書于太子曰大權所
在天下之所爭趨甚可懼也願殿下事無大小一取上
㫖而後行情無厚薄一付衆議而後定又曰利害之端
常伏於思慮之所不到疑間之萌毎開於隄防之所不
及儲副之位止於侍膳問安不交外事撫軍監國自漢
至今多出權宜事權不一動有觸礙乞侯袝廟之後便
行懇辭以彰殿下之令德太子覽書褒嘆曰諭德可謂
見愛之深矣三月永思陵既掩􁧼五月左丞相王淮罷
周必大獨相十一月四日必大乞去位孝宗諭以比年
病倦欲傳位太子卿湏少留必大云聖體康寜止因孝
思稍過豈應遽爾倦勤孝宗曰禮莫大於宗廟而不得
孟享多以病而分詣孝莫大於執喪而不得日至德壽
宫欲不退休得乎朕方以此委卿㑹陳康伯家以紹興
傳位親劄來上十二月十一日壬申孝宗遣中使宻持
賜必大因令留身討論典禮初議賀正旦北使出門即
擇日傳授偶太史局言二月旦太陽蝕九分辛卯除夕
必大留身宻奏云太子聽政挾旬不應便講避殿之禮
可少展否孝宗大以為然曰朕亦可以當災遂定仲春
壬戌之吉又命必大草詔專以奉几筵侍東朝為意十
六年正月三日甲午皇孫柄為耀州觀察使封嘉國公
柄惠憲王子也時皇太子之子已先拜節度使封平陽
郡王矣八月己亥遂進必大左丞相而留正越次拜右
丞相王藺葛邲並自尚書擢為執政執政官黄洽蕭燧
皆相繼罷十五日丙午皇太后遷慈福宫春坊姜特立
見必大問曰宫中人人知上元後舉行典禮今悄然何
也必大謝曰此非外庭所敢與聞特立不悦而退(必大/自記)
(此事具云意間言或自此入但以火/月未則誤也當在上宣諭二府之前)㑹學士李巘以草
制失指得罪乃命禮部侍郎尤袤直學士院時内禪有
定議孝宗未以諭近臣而已喧傳袤因言及敵中事孝
宗感慨良久諭袤曰旦夕制䇿甚多非卿孰能為者故
處卿以文字之職二十日辛亥二府奏事孝宗始諭曰
朕年來稍覺倦勤旬日間傳位于皇太子退就休飬以
畢高宗三年之制有合施行事卿等可一面理㑹進呈
因令必大留身草詔(李必大作必大行狀以為壬子/日事實録乃在辛亥今從之)二
十八日己未詔德壽宫改為重華宫二月二日壬戌孝
宗吉服御紫宸殿有司立仗百官起居舞蹈宰執奏事
畢駕興百官移班殿門外内降詔曰朕以菲質循堯之
道統業萬機歴嵗彌長頼兩儀九廟之德邉鄙不聳年
榖順成底于小康爰自宅憂以來勉親聽斷不得日奉
先帝之几筵躬行聖母之定省固已慊然于懷况乎春
秋寖高思釋重負皇太子惇仁孝聰哲久司匕鬯軍國
之務歴試參决宜付大寶撫綏萬邦俾予一人獲遂事
親之心永膺天下之飬不亦美歟皇太子可即皇帝位
朕移御重華宫(周必大政府應制藁同此但/移御上有當自御劄無之)宣詔訖百
官入班殿庭皇太子即皇帝位側立不坐如紹興三十
二年之禮百官稱賀畢三省樞宻院奏事退放仗孝宗
御便殿新皇帝侍立繼登輦同詣重華宫新皇帝還内
即下詔書上尊號曰至尊壽皇聖帝
　　　加上光宗尊諡
嘉㤗三年秋七月癸未詔加上光宗憲仁聖哲慈孝皇
帝尊諡為十六字自商周以來人主始有諡大抵節以
一惠而已間亦有用二字者如商之成湯周之貞定是
也嗣後歴漢魏迄唐初皆然至高宗改諡太宗為文武
聖皇帝始用三字天寶末又例加至七字逮𤣥宗肅宗
之殞遂皆以九字易名而益非古矣代宗德宗初諡皆
四字順宗増為六字憲宗又損為五字自是終唐之世
皆因之惟宣宗以復河湟功増順宗憲宗為九字其餘
則否五代朱梁初諡亦五字唐明宗六字晋漢周皆七
字周世宗四字本廟初諡亦六字大中祥符元年始増
祖宗諡為十四字五年又増二字十六字之諡自此始
矣真宗初加為八字再為十六字仁宗以後初加即十
六字惟仁宗累加至二十字而欽宗之諡無加焉此其
所以異也詔下之九日壬辰宰執侍從兩省臺諌禮官
即議于尚書省請加諡曰循道憲仁明功荗德温文順
武聖哲慈孝皇帝詔恭依其年十一月日至上祀南
郊前一日親帥羣臣奉上玊冊于太廟本室如故事
　　　成肅謝皇后
永思陵既復土壽皇欲迎憲聖還居大内而憲聖以為
上皇享天下之飬優游二十餘載升遐此宫何忍遽然
遷去今几筵又復安奉于此倘欲還内當俟終制乃命
有司改築本殿為慈福宫就居之故内禪詔書首言躬
行聖母之定省盖以此也及壽皇升遐憲聖壽成二太
后當還内而壽康宫已在南内矣乃改重華宫為慈福
宫以舊慈福為重壽殿二太后皆徙居焉比憲聖終喪
又改慈福宫為壽慈以奉太母光宗撤几筵上復請太
母還内而太母以為久居此宫凡百安便况以年尊不
欲遷移上乃以慈訓諭中外時嘉㤗二年九月也其年
十月上尊號曰壽成惠聖慈祐太皇太后以十二月甲
戌奉上冊寶開禧二年春二月二日癸丑夜壽慈宫前
殿火逮曉始息於是太皇太后復歸大内三日甲寅詔
壽慈宫遺火由朕凉德以至囬禄為災而驚慈闈可自
初四日撤樂避正殿又詔已迎請太皇太后過内中朕
連日奏請乞必湏還宫庶便晨昏之奉已䝉俞允是日
太皇太后有㫖一行物色並搬絜前來賜救火官兵錢
七萬貫五日丙辰正侍大夫安慶軍承宣使壽慈宫提舉
吳囬等三人各降二級官以遺火自劾也七日戊午太
皇太后聖㫖見勘本宫遺火一行人並免根究日下踈
放今提舉所具名姓取㫖行遣殿中侍御史徐柚奏内
史王溶等三人各降一官罷壽慈宫職事尋又詔本宫
官吏並特轉一官八日己未權殿前司公事郭杲步軍
都虞候王處久及二司統制官五員各特轉一官以救
火之勞也三年五月太皇太后有疾辛邜崩諡成肅是日
赦天下后母儀天下三世正位凡三十有二年弟淵官
至少傅保順軍節度使賜玊帯后崩遺命賜淵錢十萬
緡金二千兩田十頃僦緡十千焉
　　　今上楊皇后
今上楊皇后遂安人也少入慈福宫性淑婉憲聖慈烈
皇后甚愛之初封郡夫人慶元三年進媫妤姓楊氏又
進貴妃嘉㤗二年十二月甲申立為皇后學士傅伯壽
草制有曰洪惟文母念我神孫美其冠于後庭禆之見
于丙殿盖紀其實也后知書史通古今兄次山本右學
生慶元間為帯御器械累遷太尉岳陽軍節度使韓侂
胄死拜開府儀同三司賜玊𢃄嘉定三年夏拜少保封
永陽郡王制書有夐掩前聞之語盖殊命也次山能遠
避權勢不與人事論者以為得外戚之體子谷石皆為
承宣使
　　　皇太子
皇太子藝祖皇帝十世孫也燕懿皇之後初名與愿慶
元四年育于宫中時年六歲六年冬用故事賜名曮除
福州觀察使嘉㤗二年閠十二月拜威武軍節度使封
衛國公聽讀資善堂以右内府副使于詵充伴讀開府
儀同三司封榮王三年十一月戊子立為皇太子更名
幬嘉定元年四月甲寅詔宰執日赴資善堂㑹議遇朝
殿令皇太子侍立閠月丁亥太子出居東宫年十六矣
議者以幬字難避二年八月甲申又更名詢自太子侍
立而宰輔大臣並兼師傅賔客盖用天禧間故事
　　　華冲穆王
華冲穆王坦上第五子也母曰楊皇后嘉㤗四年冬生
未踰月薨嘉定二年冬追賜名贈太師尚書令命有司
改葬故事後宫正一品生皇子得奏補其班行二名至
是乃増為四名盖重其禮也后辭詔葬許之
　　　申冲懿王
申冲懿王墌上第六子也開禧三年正月生尋不育三
月追賜名贈太師尚書令仍加封諡云
　　　順冲懷王
順冲懷王圻上第七子也母曰鍾夫人開禧三年正月
丁亥夜生於宫中始夫人生二子其一丑時不育而圻
丑末也二月己未詔禮部討論合行典禮禮官請用熙
寜九年故事奏告天地宗廟社稷高禖諸陵攢宫太師
宰臣率百寮拜表稱賀從之後旬日皇子薨輟朝三日
追賜名贈太師甲戌出殯
　　　肅冲昭王
肅冲昭王垍上第八子也嘉定元年生閠四月薨追賜
名贈太師尚書令加封諡侍中倪思言皇子以師傅名
官於義未安乃止贈尚書令
　　　沂靖惠王
吳興郡王柄以開禧二年五月薨上臨奠輟視朝二日
贈太保追封沂王諡靖惠王性早慧然體羸多疾上友睦
甚至及病侍醫毎製藥必先以方書取㫖而後進于王
其親愛如此王子垓早夭均嘉定初賜名補右監門衛
將軍左遷福州觀察使出就外傅擇卿監館職二員兼
教授七年更名貴和上待近屬甚恩前代所不及安德
軍承宣使思正莊文太子繼嗣也光宗賜名搢補右千
牛衛將軍開禧初除永州防禦使奉朝請遷福州觀察
使上立太子加恩遷承宣使七年更今名
　　　祁國公主
祁國公主上女也嘉定元年生六月薨追封
　
　
　
　建炎雜記乙集卷二
欽定四庫全書
　建炎雜記乙集卷三
　　　　　　　　　　　　宋　李心傳　撰
　　上德三
　　　高宗屬意李忠定
靖康末高宗皇帝在山東與李忠定公書構頓首清署
伏惟鈞候萬福久違瞻謁王室多故金人連歲侵逼中
國詔書已再講和所以嚴戢兵鋒豈謂天禍大宋乘輿
䝉塵聞之心焉如割已令㑹兵追擊兾遂奉迎而歸方
今生民之命急於倒垂諒非不世之才何以恊濟事功
閣下學究天人忠貫金石用是復公舊職澤被斯人功
垂竹帛乃公素志想投袂而起以之振溺而副蒼生之
望所祝道中倍加保衛謹啟構頓首伯紀樞宻院觀文
之後知此書則高宗屬意於忠定者可見矣耑為汪黄
所擠纔七十五日而去位此亦天意未欲恢復也惜夫
　　　高宗與宗忠簡書
高宗皇帝與宗忠簡公諸帥等書構去歲使敵營中道
撤行所擕不過千人閠月被命帥師集東北民兵進未
及戰已承再和之詔繼得礬書又戒生事且方忌器未
敢輕舉但分屯近畿為逼逐之計閲日既久刺知敵情
不免督兵前進繼聞領兵戡難感涕交頤即具公文當
已呈逹今聞大臣之在敵中者日久分深承其付託而
二聖二后青宫諸王北渡大河五内殞裂不如無生便
欲身先士卒手刃仇讐身膏草野以救君父而僚屬不
容謂祖宗德澤主上仁聖臣民歸戴天意未改故老近
臣將帥軍民忠義有素當資衆力共成忠孝本意除已
具公文外伏望鼓作士氣開曉士心奉迎君父永安社
稷以成不世之勲朕不任痛憤泣血懇切之情所有受
敵付託之人義當征誅然聞二聖之在郊已膺僣偽慮
百計之謀國或出權宜未當輕動徒使京城重擾軍民
被害故欲按甲近城容構移書問故得其情實即時關
報施行未免今日之事非左右戮力造次在念恐不能
濟伏望孚寮未轉㑹間尚冀努為宗社所賴倍加保重不
宣書後復書云近有尚書省劄子於濟鄆間訪求行府
語意無他尤宜謹重作嚴備也此書宋公遺事中摘其
大略欽録亦不全載故具録之
　　　宰執恭謝德壽重華宫聖語
故事宰輔大臣除拜皆恭謝景靈宫自紹興壬午以來
又恭謝于北内盖德壽重華雖不以事物嬰心而為子
孫得人之意則未嘗替也故凡登進士臣亦必奏禀上
皇而後出命隆興初湯進之為右僕射上欲相張魏公
而難於左右因過宫禀上皇上皇云各還其舊盖魏公
在紹興初纔為右相而進之紹興末年已為左相故也
後五日鎖院進之轉左僕射魏公拜右僕射隆興二年春
魏公行邉張安國以中書舍人從辟為都督府參贊軍
事魏公入辭上皇與論事甚久因問曰張孝詳想不知
兵盖安國儒生晚出未諳軍旅故也於是安國旋亦罷
黜乾道元年夏洪景伯除簽書樞宻院事入謝上皇曰
上議用卿吾謂從官中無踰卿者况卿父精忠古今所
無頃欲登用阻於秦檜今卿兄弟相繼入輔此天報也
三年夏虞雍公知樞宻院事上皇曰聞兒子極稱道卿
温叔奏陛下可謂為天下得人上皇曰余在位三十年
無他過人自謂晩年此一節差可矣紹興四年春樞府
有闕壽皇欲用趙忠定既出命矣而寮官有言高宗聖
訓不用宗室為宰執者上謀之壽皇遂命宰執召當筆
學士申諭聖意謂高宗聖訓本以折秦檜之姦謀故答
詔有云若乃紹興之故實因有為而言况我壽皇之疇
咨欲播告於衆盖為是也是時大臣恭謝者多不得對
壽皇欲見忠定乃因葛楚輔胡子遠陳晋叔入謝相繼
宣引後二十餘日忠定始入謝壽皇曰卿以宗室之賢
為執政乃國家之盛事卿在蜀時所進奏議甚善朕常
觀此書可與資治通鑑並行(盖指續/通鑑)自壬午迄今癸丑
三十餘年大臣得聞兩宫聖訓者多矣今姑記所聞者
如此以示後世
　　　孝宗與近臣論德仁功利
乾道辛卯八月六日戊申上召吏部侍郎王之竒能甫
太子詹事陳良翰邦彦禮部侍郎直學士院周必大子充
同對選德殿賜坐從容訪以治道久之袖出御筆一通
首以魏徴答唐太宗德仁功利之問而繼書其後曰朕
即位以來于今十年功則未能有成至於安養黎元俾遂
生業政今日之急務朕未嘗不以此為自治之良筞
然所行優劣亦苦不自知卿各極陳其當否凡有未至
悉情毋隱若夫仁德帝王之高致朕亦不敢自居方以
魏徵之言為龜鑑耳能甫等退詣政事堂以所被御筆
示宰執後八日丙辰後殿奏事上以問大臣右相虞公并
奏此四者當兼修而並用然仁德之責在己功利之責
在人亦不可不察於是邦彦退而奏䟽曰仁德者治之
本也功利者治之效也大有為之君務其本而效自至
未有無其本而有其效者也陛下覽觀古事親御神筆
深詔愚臣以求今日所未至此者誠堯舜之心也臣敢
無辭以對臣竊觀陛下欲承天意而比年以來水旱間
作數千里之間流殍萬計是所以承天意者未至也陛
下欲結民心而營造寨屋民不聊生死亡凍餒者不知
其幾是所以結民心者未至也陛下欲任賢能而張栻
一言遽從外補正直之氣欝而不伸是所以任賢能者
未至也陛下欲退小人而正志方逐張松繼之張松適
罷韓至又進是所以退小人者未至也至於欲擇將帥
而内外諸軍朘剥士卒專事結交不修軍政欲䘏軍情
而移戍江淮措置失當使老㓜狼狽失所欲擇監司而
以祥刑之寄付之武臣欲吏久任而或到官旬日即行
改易凡此八者一有未至則於陛下深仁厚德不為無
累臣恐功利之未可至也願陛下無以仁德為難而忘
為治之本無以功利為易而速為治之效欽崇奉若以
承天意哀矜惻怛以結民心任君子必盡其才退小人
必絶其本廣搜智略以司閫外之權作成武勇以振三
軍之氣罷監司之非人申久任之良法自然仁德昭著
功利烜赫將與唐虞比隆而視太宗之事有不足為者
矣子充之奏練兵以圖恢復而用將之道未盡擇人以
守郡國而責實之方未至又指陳江池大將二浙郡守
數易之弊後四日庚申上復遣中使持三從官奏牘以
示宰執(能甫所/奏未見)虞雍公復奏今日之務莫急於論相必擇
之於未用之前信之於既用之後不使議論負荷者岐
而為二則是非自定利害自明重輕相促之勢不分毁
譽亂真之禍不作德仁功利之用次第而施行之萬事
將無不理矣盖邦彦所對皆指陳時政之失故虞公有
是言劉文孺時為禮部尚書上亦嘗以是為問而未聞
有所規諫也邦彦尋以足疾求去其冬十二月除雜學
士在外宫觀明年春二月能甫除簽書樞宻院事云
　　　孝宗論不宜有清議(龔實之沈持要/周子充論奏附)
淳熙乙未歲夏五月之十五日庚寅有㫖來日曲宴宰
執於觀政堂辛卯以雨改就澄碧軒中燕上謂大臣曰
朝廷用人止可論其賢否如何不當有黨如唐之牛李
其黨相攻垂四十年不解皆縁主聽不明所以至此文
宗乃言去河北賊易去朝中朋黨難朕常笑之為人主
者但公是公非何縁為黨耶上再坐羣臣起奉觴為壽
上曰朝廷所行事或是或非自有公議近來士大夫又
好唱為清議之説不宜有此此語一出恐相搧成風便
以趨利赴功者為猥俗以矯激沾譽者為清高浸浸不
已如東漢杜喬之徒激成黨錮之禍殆皆由此可不痛
為之戒况今公道大開朝政每有缺失雖民間亦得論
之何必更言清議龔實之曰天下有道則庶人不議惟
公道不行于上然後清議在下此衰世氣象豈是好事
李秀叔曰惟有是非故人得而議之若朝廷所行皆是自
無可議上曰若有不是處在上之人而與公卿却當反
求諸已不可更為清議之説卿等可書諸紳實之曰唐
末白馬之禍害及縉紳至有清流濁流之説惟大中至
正之道可以常行上曰朕常日所行乃執其兩端用其
中於民葉夢錫丞相以下皆拜上曰更飲一盃卿等可
以將清議之説宣諭從班而下使之皆知沈持要時為
權吏部侍郎兼太子詹事即上章稱頌聖語乞發為明
詔布之海内上從之其月二十八日戊申也實之奏風
俗自朝廷出今所得聖語已宣示外廷恐不須更詔郡
國六月十三日壬戌侍講周子充對後殿奏論執政聽
聞不審誤以杜宻為杜喬又所引唐末清流濁流之説
不相類乞從中刪改行出尋命刪改執行而清濁流之
説猶如故也持要用此除太子詹事兼吏部侍郎(六/月)
(二日/辛亥)其九月夣錫罷政持要亦坐分析欺隱降三官送
筠州居住
　　　孝宗論士大夫㣲有西晋風
孝宗初立勵精庶政至於財用大計尤所經心或時呼
版曹吏入禁中驅磨財賦諸庫皆有簿書多自按視乾
道元年冬洪景伯為相因進呈户部文字上曰朕見今
人監户部吏具歲入名件較之歲出第欠三百萬緡若
行那移亦可足用景伯曰臣今方欲如此開具上曰文
字將畢不須復爾明年春金部郎官吕搢罷景伯奏以
何資深為之上曰恐逢原儒者不肯留意金榖事如吕
搢問簿籍皆不知卿等宣諭逢原留意職事二年秋司
農少卿闕魏南夫子禮奏以莫子濟為之因言有一事
須合奏知莫子濟嘗中祠科今掌南宫箋奏恐議者
以謂蹊徑未㨗上曰中都官初不分清濁如司農責任
亦甚重於士人中除授亦無害也淳熙四年夏樞宻院
王季海趙温叔因進呈奏淮北近苦蝗此地仍歲豐稔
上曰今夏蠶麥甚熟絲及米價極賤此甚可喜奏曰孟
子論王道必始於黎民不飢不寒上曰近世士大夫多
恥言農事夫農事乃國之根本士大夫好為高論而不
務實却恥言之奏曰士大夫好高論豈能過孟子孟子
之言必曰五畝之宅樹之以桑百畝之田勿奪其時所
見諸侯未嘗離此數語上曰今士大夫㣲有西晋之風
作王衍阿堵等語豈知周禮言理財易言理財周公孔
子未嘗不以理財為務奏曰捨周公孔子孟子不學而
學王衍士大夫之有見識者必不至此曩時虛名之
俗誠勢太甚自陛下行總覈名實之政身化臣下頃年
以來士風為之一變三館兩學之士出為郡守監使無
不留意財計往往皆有能聲此聖主貴實之效上曰然
近年亦稍變猶有未盡且不獨此耳士大夫諱言恢復
不知其家有田百畝内五十畝為人所强占亦投牒理
索否士大夫於家事則人人甚理㑹得至於國事則諱
言之奏曰陛下志在大有為故深思遠慮如此臣等敢
不罄竭忠力上曰卿等見士大夫可與道朕此語奏曰
敢不廣布堯言温叔退而書之時政記(自今夏蠶麥以/後並温叔所進)
(淳熙四年五月二十五日甲子時政記本文具答詞類/温叔語但王季海為同知位在其上故以臣淮等為文)
(耳/)
　　　原道辨易三教論
淳熙中壽皇嘗作原道辨大略謂三教本不相遠特所
施不同至其末流昧者執之而自為異耳以佛修心以
道飬生以儒治世可也又何憾焉文成遣直殿甘昺持
示史文惠史公時再免相侍經席也史公奏曰臣惟韓
愈作是一篇唐人無不敬服本朝言道者亦莫之貶盖
其所主在帝王傳道宗乃萬世不易之論原其意在於
扶世立教所以人不敢議陛下聖學高明融㑹釋老使
之歸於儒宗末章乃欲以佛修心以道飬生以儒治世
是本欲融㑹而自生分别也大學之道自物格知至而
至於天下平可以修心可以飬生可以治世無所處而不
當矣又何假釋老之説耶陛下之議韓愈也望陛下稍
參定末章則善無以加矣程㤗之時以刑部侍郎侍講
席亦為上言之於是易三教論
　　　孝宗論用人擇相(史文惠論忠/厚豈有過)
己亥之冬趙魏公為相薦劉後溪召試館職劉公答䇿
論科場取士之道及進入上親批其後數百略曰用人
之弊人君患在乏知人之哲寡於學而昧於道况又擇
相不審至於懷姦私壞紀綱亂法度及貶而逐之不治
之事也已不勝言矣宰相不能擇人每差一官則曰中
高第真好士人也終不考其才行何如國朝以來過於
忠厚宰相而誤國者大將而敗軍師者未嘗誅戮之要
在人君必審擇相相必為官擇人懋賞立乎前嚴誅設
乎後人才不出吾不信也御筆既出中外大聳議者皆
謂曽覿實與視草盖劉公甲科及第故覿有宰相不能
擇人之説也一日上遣覿持示史魏公史公奏曰唐虞
之朝四凶極惡止於流竄而三攷之法不過黜陟幽明
而已未嘗有誅戮之科也若甘誓嗣征所云乃為行師
用衆設耳盖誅戮大臣乃秦漢法也漢之七代可稱治
主然見為雜覇不得進于三代此其大疵也我太祖皇
帝深以行一不義殺一不辜為戒而得天下制治以仁待
臣下以禮列聖相傳至仁宗而德化隆洽至於朝廷之
上恥言人過故本朝之治獨與三代同風此則祖宗之
家法也而聖訓則曰過於忠厚夫為國而底于忠厚豈
易得哉而豈過者哉臣恐議者以陛下欲行刻薄之政
而歸過祖宗此不可不審思也若必欲宣示于外乞改
其政一於忠厚尚庶幾焉史公為人重厚進説上前務
存大體多所禆益此其尤粹也㑹丞相亦為上言宰相
如司馬光恐非懋賞嚴誅能勉脅上悔乃改削其辭召
從官宣示都堂仍付史館(元本今/藏趙氏)
　　　孝宗善馭將
孝宗天資英武尤善馭將符離之潰大將李顯忠謫潭
州既又籍其掊尅軍資為緡錢四十萬遣大理寺丞一
員往督之湯丞相請命版曹拘入上不許盡以分數給
還諸軍一毫無私焉顯忠晚年再典騎軍以病廢詔常
俸外歲以上供米三千斛給之諸將中趙樽號為最廉
乾道中樽罷軍政上諭虞丞相曰樽平生廉素朕已加
錫賚以助其歸矣其抑揚多如此類至官爵亦然李顯
忠邵宏淵取宿州顯忠超拜使相宏淵超拜節度使檢校
少保及顯忠得罪宏淵又驟降為武功大夫時上嗣服
之初而賞罰必行號令明肅繇是諸將咸服英斷矣
　　　孝宗恭儉至貫朽
孝宗恭儉寡欲在位近三十年内帑與南庫之入專以
奉兩宫備水旱其費不貲然其所積尚多也淳熙己亥
夏中提領封樁庫所言抵四月中旬共管見錢五百三
十萬貫年深有斷爛之數乞給工索之費穿排之用是
時江上之積亦多而内府之金至於貫朽而不可校然
未聞四方有横賦也紹熙以後用度浸廣權姦秉國横
起兵端南北騷然耗矣
　　　孝宗力行三年服
壽皇事高宗純孝備至丁未之秋高宗稍不豫至九月
疾漸棘十月四日辛未大赦天下六日癸酉禱于天地
宗廟社稷七日甲戌詔太上皇帝未御常膳乃依唐貞
觀四年典禮自來日權不視朝宰執依時赴内殿奏事
候安康復依舊又詔草澤能療治白身除節度使賜錢
十萬貫田百頃八日乙亥早上皇大漸上詣德壽宫侍
奉湯藥更不還内選内侍鄧從訓至漏舍諭大臣凡百
事頼卿等仔細理㑹恐朕憂惱中或有差錯是日未刻
太上皇帝崩上號慟躃踊初命早晚御膳減半進素既而
不復取索九日丙子上猶未御素膳十一日戊寅大殮成
服宰臣王淮等始得見上於素幄上號哭不自勝翰林學
士洪邁乞廟號稱祖詔従之恩平郡王璩自㑹稽乞入臨
喪而百官拜表乞還内不許時北敵賀生辰之使將至
上欲不見而大臣恐北使為疑乃引明道二年三月章獻
明肅皇后易日小祥既畢後二日仁宗衰服對契丹賀生
辰使故事令侍従臺諫禮官議十三日庚辰吏部尚書蕭
燧等乞如明道故事二十三日就德夀宫素幄引見許之十
四日辛巳上令中使諭王淮等欲不用易日之制如晉武帝
魏孝文實行三年服自不妨聽政未刻淮等素幄奏事上嗚
咽流涕諭曰司馬光通鑑所載甚詳淮等曰通鑑載晉武帝
雖有此意後来止是深衣練冠上曰當時羣臣不能將順其
美光所以譏之後来武帝竟欲行之淮等曰記得亦不能行
上曰自我作古何害淮曰御殿之時人主衰絰羣臣吉服可
乎上曰自有等降淮等乞令有司討論奏事退上批示大行
太上皇帝奄棄至飬朕當衰絰三年羣臣自行易月之
令其合行儀制令有司討論又詔山陵百費並從内庫
支降右諫議大夫謝愕殿中丞冷光世監察御史吳傳
古共奏三日聽政雖有國朝典禮可稽至於還内典故
前所未有陛下一日躬行將為萬世法所繫至重望明
詔大臣少緩進表與禮官更加詳議從之十五日壬午
勅命所刪定禮官沈清臣上書乞俟梓宫發引日方還
大内又言今日喪禮與明肅皇后事體不侔望斷自淵
衷勿見金使凡六事是日大臣五上表乞還内聽政内
批勉從所請俟小祥畢還内設素幄奏事而金使卒不
見也十六日殿􁧼十七日甲申禮官顔師魯尤袤鄭僑
論廟號不當稱祖詔送集議所十八日乙酉詔百師於
以日易月之禮衰服之事奏聞二十日丁亥小祥上未
改服王淮等乞俯從禮制上流涕曰大恩難報情所未
忍俟别商量二十一日戊子車駕還内上衰絰御輦設
素仗軍民見者往往感泣詔自今五日一詣梓宫前焚
香十七日甲午過宫以上皇升遐二七日自是七七皆
如之是日上遣内侍張安仁諭宰執曰將來禫除行禮
合用易服及羣臣上表請御殿朕以太上皇帝升遐纔
踰月易服御殿情所未安今欲衰服素幄引輔臣及班
次既而禮官奏謂苴麻三年難行於外庭奏入不出二
十八日乙未王淮等言祥禫甚邇乞付外施行知樞宻
院事施師典曰百日之制實不可行正擬正月金使朝見
上曰朕自有所見少間批出欲稍救千餘年之弊宰執
退上批出曰覽卿等奏朕以太上皇帝升遐今方踰月
將來卿等請易服御殿情未遑處朕欲衰絰素幄侯袝
廟畢然後行禫祥之禮以日易月乃近代權制朕所以
不忍也卿等可與禮官折衷以聞十一月戊戌朔禮官
顔師魯尤袤等乞大祥禮畢改服小祥之服去杖絰禫
祭禮畢改服素紗軟脚折角巾淡黄袍黒銀帯神主袝
廟畢改服皂幞頭黒鞋犀帯遇燒香則於宫中衰絰行
禮二十五日而除上批淡黄袍改服白袍二日己亥大
祥四日辛丑禫祭禮畢五日壬寅百官拜表請聽政六
日癸卯批答不允八月乙巳百官三上表引康王之誥被冕
服出應門等語為証九日丙午詔可自十八日内殿引
輔臣及上殿班侯過袝廟勉從所請十一日戊申勅令
所刪定禮官沈清臣再上書願堅聽大事於内殿之㫖
將來祔廟畢日預降御筆截然示以終䘮之志杜絶輔
臣方來之章勿令再有奏請力全聖孝以示百官以型
四海上納用焉二十三日庚申接行使言得神穴地叚
於徽宗􁧼殿之西北十二月二十六日癸巳金之賀正
旦使入見上御垂拱殿東楹之素幄十五年正月十八
日甲寅百日上過宫行焚香禮二十一日丁巳上諭輔臣
曰昨内引洪邁見朕已過百日猶服衰麄因奏事應以
漸今宜服黔服如古人墨衰之義而巾則用繒或用羅
朕以用羅絹非是若用細布則可王淮等言尋常士大
夫丁憂過百日巾衫皆用細布出而見客則黔布今陛
下舉千古不能行之禮為萬世之良法上又曰晚間引
宿直宿之類如何淮等曰布巾布背子便是常服上以為
然自是每御延和殿止服白布折上巾白布袍黒銀𢃄禁
中則布巾布衫過宫則衰絰而杖二月二十一日丁亥
金使入吊上衰絰御德壽殿宫東廊之素幄宰執從官
如大祥之服衰絰去杖三月十六日壬子起􁧼上服初
喪之服十八日甲寅發引三十日丙寅掩􁧼四月八日
甲戌上親行虞祭大臣言虞祭乃吉禮合用靴袍上曰
只用布折上巾黒帯布袍可也十八日甲申卒哭二十
日丙戌神主祔廟是日詔曰朕昨降指揮欲衰絰三年
緣羣臣屢請御殿易服故以布素視事内殿雖有過祔廟
勉從所請詔稽諸典禮心實未安行之終制乃為近古
宜體至意勿復有請於是大臣乃不敢言盖三年之制
斷自上心是時執政近臣皆主易月之議諫臣謝諤禮
官尤袤心知其不可而弗敢盡言其贊上之决者勅局
官一人而已舉千載廢墜之典破一朝淺薄之議廟號
孝宗不亦宜哉
　　　淳熙諒闇罷誕節正旦慶禮
壽皇居高廟之喪未改月而值㑹慶節時百官以故
事祝誕于明慶寺遂命緇徒徑行滿散百官免赴(十四年/十月十)
(二已時/指揮)三省樞宻院引明道二年明肅皇后升遐故事
欲上引見金國使人又以上在喪次歸而引見恐使以
為疑乞付侍從臺諫禮官商議蕭燧時以吏部尚書
為議首言今既罷百官上壽恐難以見使人如使人必
欲朝乞用小祥後二日就德壽宫素幄引見庶合明道
間典故大臣進呈既從之矣(十月十三/日庚辰)後二日勅局刪
定官沈清臣正卿上䟽言仁宗朝常遣使契丹遭彼有
喪至柳河而還其主卒不見賀使也外國尚知有禮中
原可不然耶况陛下居喪與明肅皇后事體不同望斷
自淵衷勿牽羣議上大以為然遂命却其書幣就館津
發金使感嘆而去繼而金之賀正旦使者繼至宻院進呈
次上問今在喪服中禮物當受與否施聖與留仲至同
奏乞下禮官議既而禮事官言正旦禮物乃通好之儀
不可受鄭惠叔為起居舍人建言國有典故禮有經權
况引見於初到之時至於正旦之日陛下自行禮于大
行皇帝几筵之前朝㑹俱罷亦何名為慶哉上曰當諭
與館伴意度且令堅辭如是不從止令陳于殿門之外
庶幾於禮稍順乃詔曰今來正旦通問使專為和好故
設素幄許其入見若受禮物則有慶賀之嫌已令館伴
却而不受又慮使人援故事以為請未審于典禮如何
可令禮官詳議以聞既而禮官宇文字英价(兵部尚書/兼權尚書)
顔魯字師魯(禮部/侍郎)尤延之袤(大常/少卿)倪正父思(著作郎兼/權郎官)
黄元章(太常/丞)張元善體仁(太常/博士)言祖宗以來雖䘮制未有
不引見來使亦無不受禮物之文前朝諸臣豈不知
不當受而所以不免從權者謂既通好不當使之疑
而生事也况元日俱罷初無賀儀幣物所以將書亦非
慶禮萬一必欲如禮而去則徒為紛紛也在禮有反經
而從權者正為是也臣等以為當受乃詔就殿之東楹
設素幄引見使人曰今年㑹慶節若受諸軍進奉則有
慶賀之嫌宜可暫免二年宰相王季海曰此項錢幾六
十萬緡係屬户部歲計上曰可用封樁庫錢償户部(十/五)
(年正月九/日乙巳)其年金之賀使當至季海已去位右相周子
充疑之召禮官尤延之至都堂議延之請退而討論子
充以奏上曰敵國事亦不可單靠禮官運籌帷幄卿等
事也去歲生辰金使到朕方在哀疚之中不欲使人朝
見卿等更無主張朕堅執不與引見金使退聽子充愧
謝而已(七月九/日癸卯)既而延之與奉常羅春伯合奏依正日一
例於垂拱殿東楹設淡黄幄引見仍用紹興三十年故
事移宴於館不用樂從之(九月十四/日丁卯)節前一日内自降
㫖文武百僚及使人並免賀止就東上閣門拜表起居
十六年㑹慶節上已移御重華宫百官詣宫拜表進香故
事皆不講後二日皇帝乃還宫焉
　　　南北内
今南北内本杭州州治也紹興初創為之休兵後始作
崇政垂拱二殿久之又作天章等六閣(龍圖以下諸閣/承平時並建于)
(大内之西今/此但一閣耳)而寢殿仍舊謂之福寜殿淳熙初壽皇始
作射殿謂之選德八年秋又改後殿擁舍為别殿取舊
名謂之延和經歴兩朝如是而已至若苑中亭殿則皆
太上為之壽皇亦稍増焉其名稱可見者僅有復古殿
損齋觀堂芙蓉閣翠寒堂清華閣羅本堂隱岫澄碧倚桂
隱秀碧琳堂之類盖得先王卑宫室之意矣德壽乃秦
丞相舊第也在大内之北氣象華勝宫内鑿大池引西
湖水注之其上叠石為山象飛來峯有樓曰聚遠凡禁
籞周囬分四地東則香遠清深(梅臺/竹堂)月臺梅坡松竹三
徑(菊芙/蓉竹)清妍(酴/醿)清新(木/樨)芙蓉岡南則載忻(大堂乃/御宴處)忻欣
(古栢/湖石)射㕔臨賦(荷花/山子)燦錦(金林/檎)至樂(池/上)半丈紅(郁/李)清曠
(木/樨)㵼碧(飬金/魚處)西則冷泉(古/梅)文杏館靜藥(牡/丹)浣溪(大樓子/海棠)
北則絳華(羅本/亭)旱舡俯翠(茅/亭)春桃盤松(松在西湖上/得之以歸)
　　　垂拱崇政殿
臨安府治舊錢王宫也規制宏大宫人焚蕩之餘無復存
者紹興南巡因以為行宫其制甚朴休兵後始作垂拱
崇政二殿其修廣僅如大郡之設㕔淳熙再修亦循其
舊每殿為屋五間十二架修六丈廣八丈四尺殿南簷
屋三間修一丈五尺廣亦如之兩朶殿各二間東西廊
各二十間南廊九間其中為殿門三間六架修二丈廣
四丈六尺殿後擁舍七間壽皇因以為延和殿至今因
之盖聖人卑宫室而盡力乎溝洫之意
　　　東宫樓觀
東宫舊無有孝宗及信王未出閣但聽讀于資善堂紹
興三十二年孝宗為太子始居東宫在麗正門内其地
甚隘莊文太子立復居之莊文薨其妃子出外第光宗
立為太子孝宗謂輔臣曰今次東宫却不湏創建朕宫
中空閒不用宫殿甚多可掇移修立由是工役省淳熙
二年夏始創射堂一為游藝之所圃中又有崇光玉淵
清賞等堂鳯山樓皆燕息之地也紹興末欲以為泰安
宫既而不果云
　　　建炎巡幸六宫數
建炎庚戌之秋高宗自金陵將欲幸浙西以避北兵乃
先請隆祐太皇太后奉祖宗神主之神御而往南昌其
六宫百司皆從之此時庶事皆草創而六宫洎先朝舊
人通共不滿四百之數皇太后之殿五十二人(哲宗朝/之人)
潘賢妃之位三十五人(元懿太子/之母也)又周夫人之位二十
一人(此未/詳)慕容美人之位一十五人(亦哲宗朝/之人也)張修容
之位一十六人(英宗朝/之人也)又淑國王夫人一十九人其康
國蕭夫人之位一十七人而和國王夫人之位一十六
人又嘉國朱夫人之位一十四人而成國吳夫人之位
一十五人又潤國張夫人之位一十九人其惠國孫夫
人之位亦一十四人又有張直筆之位一十八人又孫典字
之位一十五人而劉直筆之位有二十人又尚服朱夫
人之位有二十三人(以上諸夫人者並在/于禁中職掌事者)又張才人之
位有二十三人(即張賢妃/之位也)總計有三百八十有三人而
敵薄南昌衛尉亦皆潰散其時皇太后倉卒之間向南
而去其皇后與賢妃皆是村夫荷轎而奔馳六宫之婢
妾宦官以至于死亡散失者亦不計其數也
　
　
　
　
　
　
　
　
　
　
　
　
　
　
　建炎雜記乙集卷三
欽定四庫全書
　建炎雜記乙集卷四
　　　　　　　　　　　　宋　李心傳　撰
　　典禮
　　　紹興至慶元臣寮論太祖東嚮之位(四祖/廟祔)
國初倣前代之制立親廟四及仁宗附廟太廟始備七
世八室盖祖宗共為一世故也治平末英宗附廟乃祧
禧宗熙寜初王介甫用章子平議復禧祖為太廟始祖
而祧順祖司馬公韓持國諸近臣皆言太祖剏業當為
廟之始祖介甫為上言本朝自禧祖以上世次不可得
而知則禧祖之有廟與稷契宜無以異持國欲奉祧主
於西夾室介甫笑之伊川先生時方布衣為人言亦以
介甫之學為是及神宗祔廟又祧翼祖元符末哲宗祔
廟輔臣李邦直議兄弟曰及哲宗不自為世故無所祧
崇寜初蔡京入相復以哲宗為世當祧宣祖而宣祖乃
祖宗之所自出京意難之因議依唐制立九廟還翼祖
於是凡九世十室紹興初董令芬為太常少卿建議太
廟世數已偹而藝祖猶居第四室乞遵典禮正廟制遇
祫享則太祖居東嚮之位有㫖侍從臺諫與禮官同議
既而學官王普又請依唐興聖故事藏祧主于天興殿
趙忠簡主之六年正月議于尚書省侍從孫近李光析
彦貞劉大中廖剛晏敦復王侯劉寜止胡交修梁汝嘉
張致遠朱震任申先禮官何慤楊晨莊必强李弼直皆
以為是未幾將作監丞趙渙面對又乞酌量漢太公立
廟故事别建一廟安奉四祖禘祫烝嘗並行特祀上大
以為然擢渙監察御史弅中書舍人(閠五月除渙/七月除弅)而右
諫議大夫趙霈公時素與忠簡異論乃言上皇在遠宗
廟之事未當專議事遂止淳熙初渙之兄子粹中為吏
部侍郎又伸前議請為四祖别建一廟否則藏主于天
興殿或藏於夾室遇祫享則設幄于夾室之前乃命禮
官討論久之未上(元年六月/丙辰日)其後尤延之丘宗卿等又
繼言之先是欽宗祔廟已祧翼祖及高宗升祔遂為九
世十二室紹興末孝宗升祔趙子直當國用前議欲併
祧僖宣二祖事下侍從臺諫禮官議於是孫從之首上
䟽正太祖東向之位議者皆以為可鄭惠叔尤主之朱
文公在講席獨見上論僖祖皇家始祖不當毁其廟上
納焉文公議當以僖祖為始祖如周之后稷太祖如周
之文王太宗如周之武王與仁宗之廟皆萬世不祧仁
宗為昭英宗為穆與真宗主並藏西夾室神宗為昭哲
宗為穆徽宗為昭欽宗為穆高宗為昭孝宗為穆而高
宗之廟亦萬世不祧若未能然則奉僖祖居第一室太
祖居第二室太宗居第三室太祖太宗仍共為一世自
真宗以下至于孝宗凡九世十二室于是給舍樓大防
陳君舉言未見朱某本議如何乞付出議狀子直不報遂
祧二祖神主更立四祖殿于廟之西隅歲命禮官薦獻
焉文公時已得罪遺子直書曰相公以宗支入輔王室
而無故輕納鄙人之妄議毁拆祖宗之廟以快其私其
不祥亦甚欲以望神靈降歆垂休錫美以永國祚於無
窮其可得乎時太廟殿已為十二室故孝宗既升祔而
東室尚虛文公以為非所以祝延壽康寜之意深不然
之因自劾不堪言語侍從之選乞追奪待制章再上詔
次對之職除授已久興廟議時初不相關又不許久後
光宗祔廟遂復為九世十二室云
　　　太廟㸃寶事始
自休兵後太廟剏冊寶殿凡帝后寶冊洎郊廟金玉禮
器皆藏焉始時令太常寺官一員季㸃然苐省閲文厯
而已乾道五年春因有盗竊禮器者中書門下始奏令
毎季取索赤歴㸃檢足偹用印封鎖具有無損失申省
(二月己/丑降㫖)慶元五年夏太常寺奏太廟遺失皇后金寶二
命大理寺治之(六月庚/寅降㫖)既而廟之衛卒赴有司自言坐
獄死盖故事冊寶以中人領其工作及盗去鑿而售之
中乃鐡胎也繇是事敗自後朝廷益謹其事月以察官
禮官中官各一官檢視謂之㸃寶禮噐中瑶爵玉瓚二
事絶佳人間所未見其他圭璧大抵多水漿色也冊寶
中惟昭慈聖憲皇后諡冊以象牙為之餘皆䂥玉又有
徽宗皇帝諡寶玉色尤温粹
　　　欽廟配饗議
欽宗祔廟久未有功臣配饗盖一時宰相六七人皆有
誤國之罪是以不克舉行也乾道五年冬當祫祭其九
月太常少卿林粟黄中言當時臣僚遭值艱難莫救淪
胥罕可稱述而以身狥國名節暴著不無其人雖生前官
品不應配饗之科而事變非常難拘定制乞詔侍從臺
諫集議奏可黄中所陳盖指李清卿若水也汪聖錫時
為吏部尚書居侍從之首獨以為無可配饗者可罷集
議右侍郎曽逮仲躬謂聖錫云向元祐中神宗未有配
饗朝廷依例權塑二侍臣此可用也於是聖錫奏欽宗
所圖共政之臣皆未有能勝其任者若應故事姑令偹
數上非所以尊宗廟下非所以勸有功誠如太常所言
當時死事之臣非一今欲令配享究其本末參差輕重
有所取舍尤不可以輕易重昔唐文宗武宗皆無配享
功臣本廟太祖英宗既無御集亦不建閣盖崇奉祖宗
必審其實必當於理若虛尚文飾不過茍塞人情而已
乞不必集議上從之
　　　高廟配享議
洪景盧初建髙廟配享之議首採本朝故事謂議者當出
於翰苑上亦嘗諭以文武欲各用兩人景盧因即以吕
趙韓張四人為請乞付侍從官詳議從之十五年三月
庚戌也後三日從官議上時韓子文彦質權工部尚書
以嫌不預議而兵部尚書宇文子英為議首遂言四人
皆有名績見稱於世宜如明詔配享廟廷議者葛楚輔
葉叔羽劉國瑞(忘其/字)王誠之陳安行李獻之謝昌國吳
子居章德荗林黄中鄭惠叔皆無議奏上報可其日癸
丑也是時識者多謂吕元直不壓人望當以張趙兩公
同配又謂張浚晚附秦檜力主和議誣殺岳飛不宜在
預享之列而詔㫖已下莫敢有言後三日丙辰秘書少
監楊廷秀獨上書爭其事謂今者建議之臣曰欺曰專
曰私而已且列聖之廟有九而廟之有配享者八發配
享之議者非一而出於翰苑者止於三今舉其三以見
例而不顧其餘之不然非欺乎申之以聖翰之所及惟
一已足以定其議非專乎終之以止令侍從數人之附
其議而廷臣皆不得議非私乎又論張公有社稷大功
者五建復辟之勲一也發儲嗣之議二也誅范瓊以立
國基三也用吳玠以保全蜀四也却劉麟以定江左五
也若謂浚嘗相隆興則趙普嘗相太宗韓琦曽公亮嘗
相神宗不害于配太祖英宗之廟也願酌李唐之制令
博士禮官與臺諫兩省侍從及在朝之臣雜議其事而
陛下酌其中後二日戊午輔臣進呈次上諭以臣僚言
張浚有復辟之功卿等可檢照文冊詢訪事實上因言
魏公兩敗事又昧於知人却是有志盖上意猶有以庭
秀之言為未可也而王周二相畧無開陳但唯唯而已
後十八日(四月/甲寅)太常少卿尤袤等亦言适祖宗典故既
祔廟然後議配享趙普曹彬之配食太祖乃定議於二
十餘年之後惟王曽吕夷簡之配食於仁宗乃在山林
之前然亦必先降詔乃下兩制定議當用何人而王珪
等始以曽夷簡姓名上之真不敢倉卒如此今乃忽定
於靈引一日之前而不按典故不集衆論懼無以壓服
諸勲臣子孫之心而消弭衆多之口乞俟祔廟畢别擇
日下侍從兩省臺諫禮官及秘書省官集議茍惟不然
則王安石蔡確之言不合衆心雖定於紹聖崇寜而卒
改政于紹興間今亦宜反覆熟審以待論定而後奏入乃
詔令未集議侍從兩省臺諌官及太常寺秘書省依典
禮詳議開奏四月甲申也(未集議侍從係吏部侍郎顔/曽兩省係起居郎胡晋臣并)
(奉使朱同臺諫係殿中侍御史冷光世左補闕薛叔似/右拾遺許及之監察御史吳博黄謙太常寺少卿尤袤)
(寺丞黄甫博士張休仁主簿沈鑑秘書省少監楊萬里/丞謝修郎鄧驛著作郎倪思黄唐佐郎莫叔光正字衛)
(涇凡十/八人)後六日庚寅有㫖定用四人更不湏議論以臺
諫言配享之議已有一定之諭見施行今再令詳議則二
三之論又將紛紛而起甲可乙否重惑朝聴故也(此/乃)
(冷光世/之文字)翌日辛卯上諭大臣曰吕頤浩等四人配享正
合公論楊萬里乃謂洪邁專與私事邁雖是輕率萬里
未免浮薄上又曰靖共爾位好是正直惟其先能靖共
而後正直乃可貴耳於是二人皆乞補外後十一日詔
景盧以見官正奉大夫知鎮江府庭秀以朝奉大夫知
筠州五月壬寅也其後孝宗祔廟議者復推陳魯公而
魏公終不得預盖但以富平淮西符離三敗之故而不
考曹彬岐溝之役其喪師蹙國亦不下於富平與符離
今以一𤯝掩其大德盖景盧兄弟皆湯思退舊客夙有
憾於魏公故以復辟之勲歸之吕元直也昔司馬温公
配食泰陵乃在四朝之後盖公議必以久而後定也今
姑思其志而言其本末如此後有諏者可以覽觀焉
　　　光宗配享議
光宗既祔廟當議配享而一朝三相中周益公留衛公
在其時皆嘗以學黨得罪故論者欲葛文定公邲及黨
禁觧嘉定元年五月益公之子朝請大夫新知筠州綸
乞以其父配享廟廷詔兩制禮官詳議明年衛公之孫
秘閣校理元剛復言其祖首侍崇陵講讀後在相位
始終六年而益公之相纔三閲月葛文定之相亦不踰
年當以其祖配時章茂獻權禮部尚書乃乞並用二公
配享後亦不果行焉盖益公雖賢相而被罪于授受之
初衛公雖舊臣而去國于危難之際是以論者有所不
叶也然前朝如富公司馬公皆嘗被罪于熙寜紹聖之
間而不害其配享則亦未可以此而致疑云
　　　日食奏告當伐鼓
淳熙丙申嵗日食三月朔趙衛公為禮部尚書被㫖奏
告大社周益公以學士院祝文有伐鼓用牲之語衛公
引春秋傳言其誤乞令改正上從之益公因求免不許
盖衛公奏章之詞頗峻故也予以經考之救日之皷周
禮初不云何日而夏書明以季秋月朔為言則春秋傳
所云非矣今有司之制實不伐皷實不用牲衛公乞改
從祝祠可也而反以春秋傳為據則非也明年九月朔
日蝕文簡以春官貳卿奉㫖祭告大社始奏復伐鼓如
政和新儀云
　　　元豐至嘉定宣聖配享議
自唐以前學校以周公為先聖孔子為先師後以孔子
為先聖顔子為先師至元豐間乃封孟子為鄒國公
與顔子並配而荀楊韓子列于從祀足以補前世之未
及矣蔡京得政乃封王介甫為舒王與顔孟並而王
雱在楊韓之次其後陳瑩中諸公但改荆公坐像為僭
而不知三代之禮大享先王功臣皆與享焉則尸象必
不立受今不論其學術之乖戾而苐以坐視人主之為
逆理此學術不醇之過也靖康間楊文靖公為諌議大
夫首論荆公不當配享降于從祀紹興六年冬張魏公
獨相始用陳公輔言禁臨川學明年春胡文定公以祠
官上䟽追爵二程邵張四賢列於從祀不報乾道五
年春魏元履以布衣為太學録復請去荆公父子而以
二程從祀陳正獻公為相難之淳熙三年冬趙叔逹粹
中為吏部侍郎論王安石姦邪乞削去從祀上用輔臣
言安石前後毁譽不同其文章亦何可掩時李仁父為
禮部侍郎上與共議欲升范仲淹歐陽修司馬光蘇軾黜
王雱仁父乞取光軾而併去安石父子上又欲升光軾
於堂仁父上章稱贊且言若親酌獻則暫遷其坐於他
所䟽入上命三省宻院議之宻院王季海依違其詞趙
温叔言仲淹自以功業名當時修亦有㣲玷不若止用
光軾而三省龔實之李秀叔皆以為不可事遂不行久
之但除臨川伯雱畫像而已(四年七月/癸丑降㫖)嘉定三年仲貫
甫為著作佐郎轉對請追爵用二程張邵列於從祀未克
行余謂四先生繼絶學于千載之後正人心明天理自游
夏諸賢有不能及其視馬鄭諸儒之功孰多雖以配享
可也然論道統之傳則當升曽子子思于堂上而姑列
四先生及朱先生于從祀余亦老矣自念不及與朝廷
之議㑹或有逹者舉而行之云
　　　孟子廟配享從祀
自元豐以來封為鄒國公配食先聖而鄒國公廟在兖
州之鄒縣政和五年春乃詔樂正子克配享公孫丑以
下從祀加封爵焉樂正子克(利國/侯)公孫丑(壽光/伯)告子不
害(東阿/伯)孟仲子(新秦/伯)陳臻(蓬萊/伯)充虞(昌樂/伯)屋廬連(奉符/伯)
徐辟(仙源/伯)陳代(沂水/伯)彭更(雷澤/伯)公都子(平隂/伯)咸丘䝉(湏/城)
(伯/)高子(泗水/伯)桃應(膠水/伯)盆成括(萊陽/伯)季孫(豐陽/伯)子叔(子/陽)
(伯/)自渡江以後鄒魯隔絶而孟子無廟其配食從祀學
者多不及知故表出之
　　　高宗四上尊號廷臣議論各有異同
壽皇初受禪命近臣集議上皇尊號之禮吕仁甫為禮
部侍郎既與宰相陳長卿宻定光堯壽聖之號矣及省
中聚議者多謂尊號起於開元罷於元豐今不當復或
謂光堯二字近於神堯汪聖錫時為户部侍郎謂人曰
堯豈可光於是臺諫張貞父給舍金彦行下十二人各
具所見以聞而不書議狀上諭既以奏聞不容但已後
五日彦行以下遂悉書議狀聖錫尋出知福州周子充
時為監察御史嘗自為議狀謂宜以太上德壽皇帝為
稱然亦不果奏也乾道庚寅冬上以大禮慶成詔禮官
兩省臺諫官集尚書省議加太上尊號時右相虞并父
已自書憲天體道四字於幅紙議者書名而已禮官黄
仲秉劉文贊欲用憲德惟仁劉文儒欲用明天建極鄭
仲一欲用崇道偹德皆不用或謂體道字乃上帝尊號
并父云無妨已奏知矣太上欲得道字淳熙乙未秋詔以
來春行慶壽禮乃議加性仁立德至誠無為八字而禮
部侍郎趙温叔謂無為二字與太上字相連頗渉忌語
請改為明文煥武後又改作無為至誠又改作成武煥
文議論凡再旬乃定用性仁立德無為全美八字龔實之
參政以下尚不以為然葉夢錫丞相主之衆莫能奪後
兩月夢錫罷實之召學士王季海直院周子充共議遂
定為性仁誠德經武緯文乙巳再將行慶壽禮季海為
相擬議久之苐得紹業興統四字時眉人朱師古時敏
為太常少卿季海與之厚師古將入省其子不弃謂之
曰光武明明廟謨可用也師古以白季海因再推詳於
是増明謨盛烈四字焉
　　　朱文公論三年喪
髙宗之喪孝宗為三年服及孝宗之喪有司請於易
月之外用漆沙淺黄之制盖循紹興以前之舊故事朱
文公後入不以為然奏言今已徃之失不及追改惟有
將來啟􁧼發引禮當復用初喪之服則其變除之節尚
有可議望明詔禮官稽考禮律豫行指定其官吏軍民
方喪之服亦宜稍為之制勿使肆為華靡其後詔中外
百官皆以凉衫視事盖用此也方文公上議時門人有
疑之者文公未有以折之後讀禮記正議喪服小記為
祖後條見其所引鄭志有諸侯父有廢疾不仁國政不
任喪事之問而鄭答以天子諸侯之服皆斬之文乃知
經文有所未偹而待於傳注者如此因自識於本議
　　　北使宴見齋禁不用樂
故事北使來朝例錫花宴如在大祀齋禁之中則不用
樂辭見亦然行之久矣乾道三年北使來賀㑹慶節上
壽在親郊散齋之内陳正獻公時以副樞密兼參政預請
令館伴以禮諭之而議者慮其生事多請權用樂者李
文簡為禮部郎官建言漢唐祀天地㪚齋四日致齋三
日我藝祖初郊亦然自崇寜大觀間法周禮分祭天地
故前十日受誓戒今既合祭宜復漢唐及本朝舊制庶
幾兩得上頗難之陳公又奏必不得已則上壽之日設
樂而宣㫖罷之及宴使客然後復用庶幾事天之誠得
以自盡而所以禮使人者亦不為薄自當悦服也上
可其奏且曰宴殿雖進御酒亦毋用樂惟于使人乃用
之耳諸公顧以為紫宸上壽乃使客之禮固執前議陳
公又不可獨奏言曰適奉詔㫖有以見聖學高明過古
帝王遠甚敢不奉詔然竊謂更當先令館伴以初議諭
使人再三不從乃從今詔則于禮為盡而彼亦無詞不
遽鄙使人而遂自為失禮以狥之也蔣子禮猶守前説
陳公爭愈力上顧陳公曰可即諭閤門行之陳公退復
為奏曰彼初未嘗必欲用樂我乃望風希意而自欲用
之彼必笑我以敵國之臣而虧事天之禮他時輕侮何
所不至此尤不可不留聖慮上嘉納之既而卒詔垂拱
殿上壽止樂因為北使權用六年生辰使當辭之復在
親郊散齋之内趙温叔丞相時以起居舍人為館伴使
面奏决不可用樂上然之十月癸酉北使辭先一日上
遣中使諭温叔云來日已决意不用樂萬一使人不順
不知如何結末請舍人更加思慮來日五更温叔復奏
殿階之上匆匆行酒使人决不能省㑹萬一省㑹必不
敢不順萬一不順臣忝偹員館伴當直前奏禀乞宣諭
使人陛下寅畏上天今既散齋决不用樂若使人必欲
設樂乞移此茶酒就驛中館領所謂結末不過如此上
納用焉或謂前郊值北使之來極恭順上喜思以異禮
待之故葉魏二相皆主用樂之議鄭景望劉文潜時為
館職嘗移書政府論之而不聽也至是用趙公之議始
去樂論者韙之
　　　乾道淳熙五大閲
孝宗留意武事隆興甲申仲夏三衙出戍大軍歸司上
欲幸候潮門外大教塲勞之既卜吉日辛丑㑹雨作而
止乾道丙戌冬至甲子遂閲武于白石距城二十里前
三日下令至日平旦自祥曦殿戎服乗馬太子親王執
政以下並從至大教塲進膳畢上獨與太子親王管軍
知閣門御帯環衛官俱往白石上升將臺三司以次教
閲陣隊射馬觀戰次射獐鹿等于臺下上親臨觀大悦
賜殿帥王琪以下金銀椀有差(三司主司至統領官各/十兩金椀一射生將佐)
(使臣等各七/兩銀椀有差)上還幄殿管軍進御酒上亦賜親王知閣
管軍酒憩息大教塲進晩膳畢還内是日賜諸將金𢃄
鞍馬以及士卒賞賜有差戊子孟冬冬至甲辰上乃幸
茅灘按閲諸軍先十餘日令殿前司相視浙江龍王堂
北江岸以東平衍之地築將臺焉先一日諸軍人馬全
裝執兵噐于教塲中東列幕宿營又命忠毅軍統制蕭
鷓巴將二百騎射獐鹿于赭山以俟進獻至日諸軍先
赴茅灘下方營前司摘諸軍馬步親隨一千人執戎噐
環立將臺之後質明三衙管軍至將佐各介胄乘馬導
駕上戎服乘馬宰執近臣戎服以從䕶衛聖駕馬軍八
百騎執槍旗弓矢軍器分前後奏随軍番鼓笛大樂至大
教塲上與慶王恭王皆易金裝甲乘馬宰執使相正任
管軍知閣御帯環衛官戎服以從(侍從官/免從駕)上升臺少憇
出幄殿坐殿帥王逵舉黄旗諸軍呼拜者三中軍鳴角
馬步軍簇隊連三鼓馬軍上馬步軍舉旗槍四鼓舉白
旗中軍鼓聲旗應變為方陣作偹敵之形别高一鼓步
軍四向作禦敵之勢且戰且前馬軍出陣作戰鬬之勢
别高一鼓各歸地分五鼓舉黄旗變圓陣為自環内固
之形二鼓舉赤旗變銳陣諸軍魚貫斜立前列後張為
衝敵之形(二陣進止/皆如方陣)舉青旗變直陣收鼓訖一金止重
皷三馬軍下馬步軍植旗槍上大悦犒賞倍之鳴角聲
簇隊放教諸軍呈大刀車砲煙槍騎射管軍以所獲獐
鹿獻上更常服宰執對御酒五行降臺乘馬至車子院
門下馬登樓召親王使相至環衛官各賜酒立飲不坐
二王進上酒環衛官及一應從駕官至大教塲並戎服
乘馬扈駕還内庚寅季冬之戊申上復幸白石始議三
司諸軍隨從者萬二千四百人(分二百四/十八小隊)殿前司之旗
司以黄馬司以緋步司以白既而恐道隘止以馬步五
百騎列于省北步軍千人伺于大教塲餘干九百騎駐
于中道以俟扈衛上入御幄命軍士皆卓歇散飰既閲
武乃召宰執親王使相太尉管軍升幄殿酒三行畢復
召親王使相太尉管軍知閣御帶環衛官於御座東席
地散酒次登車子院樓宰執亦預此其所以異也淳熙
丁酉季冬之乙亥復大閲殿步二司之軍于茅灘殿帥
王友直舉黄旗諸軍呼拜奏發嚴舉白旗變方陣舉黄
旗變圓陣舉皂旗變曲陣舉青旗變直陣舉緋旗變鋭
陣五陣皆畢始令軍士下營散飯宣皇太子執政使相
管軍對御宴飲侍從修注官于御臺下幕次賜酒食還
入候潮門上皇于都亭驛設簾幄以觀邀上入幄中傳
令宣喚管軍于簾前賜酒果飲各一巵謝畢導駕還内
乙巳仲冬之甲辰上復講故事大閲于龍山之教塲管
軍舉青旗變三直陣鼓音作分六行舉白旗聚為四
陣舉緋旗為二陣皂旗為一陣繼又散為六行高一鼓
變品字作二陣自戊子一日後凡犒士之費皆出于左
藏南庫户部不與最後南庫已歸户部宰相王季海猶
以故例請上曰處分已定矣何必别項支用止令内藏
庫支用可也朕之樁積此錢者初時亦無他用今日軍
士犒賜凡用五見鏹三十六萬緡都城㑹子錢為之増
貴焉
　　　大樂局樂色名件
太常寺大樂局祀天神祭地祗享宗廟應用大樂名件
凡三十四種歌色一也笛色二也塤色三也篪色四也
笙色五也簫色六也編鐘七也編磬八也鎛鐘九也特磬
十也琴色十一也瑟色十二也柷敔十三也搏拊十
四也晋鼓十五也建鼓十六也鞞應鼓十七也雷鼓(祀/天)
(神/用)十八也雷鼗鼓(同/上)十九也靈鼓(祭地/祗用)二十也靈鼗鼓
(同/上)二十一也露鼓(享宗/廟用)二十二也露鼗鼓(同/上)二十三也
雅皷二十四也相皷二十五也單鼗鼓二十六也旌纛
二十七也金鉦二十八也金錞二十九也單鐸三十也
雙鐸三十一也鐃鐸三十二也奏座三十三也麾幡三
十四也此外又有景鋰者天子親祀上帝則用之非祭
祀官所當用
　　　乾道不置教坊
孝宗性恭儉即位之初以欽宗梓宫未還不肯用樂及
乾道元年㑹慶節北使初來當大宴始下臨安府募市
人為之不直教坊止令修内司先兩旬教習舊例用樂
人三百人百戱軍百人百禽鳴二人小兒隊七十一人
女童隊百三十七人築毬軍三十二人起立毬門行人
三十二人旗鼓四十人(以上並臨/安府差)相撲等子二十一人
(御前忠/佐司差)上命罷小兒及女童隊餘用之九月二十七日
㫖也
　建炎雜記乙集卷四
欽定四庫全書
　建炎雜記乙集卷五
　　　　　　　　　　　　宋　李心傳　撰
　　御制作
　　　寳璽
國朝南渡之後御府所藏玉寳凡十有一金寳三玉寳
一曰鎮國神寳(承天福延萬/億永無極)二曰受命寳(受命于天既/夀永昌此二)
(寳封禪/則用之)三曰天子之寳(答外夷/書用之)四曰天子信寳(舉大兵/用之)
五曰天子行寳(封冊/用之)六曰皇帝之寳(答鄰國/書用之)七曰皇帝
信寳(賜鄰國書/及物用之)八曰皇帝行寳(降御劄/用之)此所謂八寳也
(皆高/宗作)九曰大宋受命之寳(太祖/作)十曰定命寳(範圍天地/幽贊神明)
(保合太和萬夀/無疆徽宗作)十一曰大宋受命中興之寳(高宗/作)金寳
一曰皇帝欽崇國祀之寳(印香合/詞表)二曰天下合同之寳
(即中書門/下省文字)三曰詔書之寳(印詔/書)自秦以前上下通稱璽
(春秋傳季武子取卞璽書追而與/之戰國䇿欲璽者段干子是也)秦有天下始制天子
皇帝六璽自是惟諸侯王得稱之唐武后長夀二年改
璽為寳(以璽音近/死故易之)天寳十載又合受命傳國為八寳八寳之
稱自此始矣唐末喪亂八寳或亡或失周廣順中始造
二寳曰皇帝承天受命之寳皇帝神寳太祖革命傳其
二寳至太宗别製承受天命之寳寳廣四寸九分厚一
寸二分填以金盤龍(紐檢高七寸/廣二寸四分)自是遂為定制鎮國
神寳者仁宗皇祐五年七月所作也篆如其名(宰相龎/籍書)
受命寳者哲宗元符元年五月所受也其文相傳是為
秦璽者李斯之魚蟲篆也其圍四寸(衛宏曰秦以前金/玉銀為方寸璽秦)
(以來天子獨用玉按玉璽者以此璽為趙氏之璧刻者/璧本卞和所獻之璞藺相如詭奪者余嘗以禮制考之)
(璧五寸而有餘但不得/復刻為璽此説謬矣)至漢謂之傳國璽自是迄于獻
帝所寳用者秦璽也(丁嬰所封元后所投王憲所/得赤眉所上皆是物也董卓)
(之亂失之吳書謂孫堅得之洛陽甄宫井中後為袁術/所奪徐璆得而上之殆不然也若然魏氏何不寳用而)
(又自刻/璽乎)厥後歴世皆用其名永嘉之亂没于劉石永和
之世復歸江左者晉璽也(魏氏有國刻傳國璽如秦之/文但秦璽讀自右魏璽讀自)
(左耳晉有天下自刻其璽其文曰受命于天皇帝夀昌/本志輿服志乃以為漢所傳秦璽實誤矣此璽更劉聰)
(石勒逮石氏死其臣蔣幹求授于謝尚乃/以璽送江南王彪之辨之亦不云秦也)太元之末得
自西燕更渉六朝至于隋代者慕容燕璽也(晋孝武太/元十九年)
(西燕主求救於郗恢并獻玉璽一紐方濶六寸高四寸/六分文如秦璽自是歴宋齊梁皆寳之侯景既死北齊)
(辛術得之廣陵獻之高氏後歴周隋誤指為/秦璽後平江南知其非是乃是謂之神璽焉)劉裕北伐
得之關中歴晉暨陳復為隋有者姚秦之璽也(晉義熙/十三年)
(劉裕入關得傳國璽而上之大四寸文與秦璽同然隱/起而不深刻隋滅陳得此指為真璽遂以宇文周所傳)
(神璽為非是識者謂古璽深刻以印泥後人隱起以/印紙則此深刻者非秦璽也姚氏取其文作之耳)開
運之亂没於耶律汝貞獲之以為大寳者石晉璽也(唐太/宗貞)
(觀十六年刻受命璽文曰皇帝景命有徳者昌後歸朱/全忠及從珂自焚璽亦隨失徳光入汴董貴以璽上之)
(云先帝所刻蓋/指石敬塘也)蓋在當時皆誤以為秦璽之亡則已久
矣紹聖三年冬咸陽民叚義者斵地得璽以獻學士承
旨蔡京言于朝曰此秦寳也遂以五月朔大朝㑹受之
受寳之禮昉乎此矣徽宗崇寧五月有獻玉印者只有
方寸其文曰承天福延萬億永無極大觀元年既得美
玉良工遂黜皇祐鎮國元符受命二寳不用命工更刻
而以九字為神寳之文合天子皇帝六寳為八寳以二
年正月元日受之政和七年復得美玉乃將九寸以作
定命寳命蔡京鐫十六字為文謂之九寳以八年正月
元日受之又有皇帝恭膺天命之寳至道三年真宗嗣
位時所制也後從葬定陵乾興元年仁宗即位更制之
(㕘知政事/王曽書)天聖元年為火所燔又制焉(叅知政事/陳堯佐書)後從
葬昭陵學士范鎮禮官王言言宜為天子傳器不當改作
而弗聽也嘉祐八年六月英宗又制焉(叅知政事/歐陽修書)神宗
哲宗皆循此制(哲宗寳門下/侍郎章亨書)靖康之難金人取玉寳十
四蓋八寳之外餘寳凡六而皇帝恭膺天命之寳居其
二焉其一則徽宗元符三年所制也其一則欽宗靖康
元年所制也高宗渡江庶事草創逮紹興十六年再郊
始備八寳不復作矣大宋受命之寳者建隆開基所創
也史冊不載圍城中副留守邵慱取而藏之張邦昌遣
使奉迎大元帥于山東因以為獻定命者宣和内禪藏
龍徳宫金人不知之故弗取受命中興寳者高宗紹興
元年所作也玉甚美視定命寳猶大半分金寳三皆建
炎三年秋所作
　　　總論應天至統天十四厯(黄帝至周世宗三/十六厯㳂革附)
自黄帝考定星厯建立五行起消息正閏餘堯厯象日
月星辰舜在璿璣玊衡以齊七政至於夏商周之世咸
正厯紀迄三代之末厯凡七變漢興襲秦正朔以張蒼
言用顓帝厯於六厯踈濶中最為微近而晦朔弦望滿
虧多非是孝武元豐間乃命唐都洛下閎之徒造八十
一厯名曰太初其法以律起晦朔弦望皆密至孝成時劉
歆究其微眇作三統厯以十九歳為一章二十七章為
一㑹三㑹為一統三統為一元逮後漢時厯復疎濶乃
㑹日官造四分厯以九道法候弦望始無差忒至孝靈
時劉洪考古今厯法乃悟四分于天疎濶皆斗分太多
之故遂又作乾象厯方之前法轉為精密蓋漢四百年
間厯凡四變自魏晉迄隋又十五變唐高祖革命始命
傅仁均為戊寅元厯太宗又命李淳風為麟徳甲子厯
𤣥宗以推日食不效又命一行為開元大衍厯肅宗改
至徳厯代宗改寳應五紀厯徳宗改建中正元厯憲宗
改元和觀象厯穆宗改長慶宣明厯昭宗改景徳崇元厯
蓋唐三百年厯凡八變自漢以降雖沿革不同然其法
大抵皆不算積分上求諸千萬歳之前必得甲子朔旦夜
半冬至而日月五星皆㑹於子之上元以為厯始識者謂
太初歴法號為最密攷今之氣朔則已差數日矣其間
有所長者如劉洪首著日行遲月行疾陰陽交錯于黃道
表裏晉虞喜始悟日行一歳之中有不匝周天之數自
歳差積久漸退失度姜岌歩月食之衝日行之度遂正
躔次紀宋何承天攷正日晷知南至之端又用强弱率
以配日法以求朔䇿之餘分乃合簡易之要北齊張子
正以圜儀揆天測知五星有入氣盈縮之差傅仁均以
合朔定月之大小不過連三則日月之食常在朔望李
淳風謂前厯分度數参差不齊立演撰法使一術以齊
之立九服晷漏之術隨所在而永合焉徐昇創氣刻二
差定日之分稍驗各成一家法後代述之者互有損益
漸加精密自五代之調元次及欽天而厯法始弊調元
作于馬重績施于晉代其法則不復推古上元冬至
七曜之㑹而起唐天寳十四載乙未為上元用正月雨
水為氣首蓋倣曹士為小厯之舊失之矣欽天作于王
樸施于周世宗時而樸昧乎前人簡易之要求之不合
遂於朔分之下横立小分而謂之秒説者謂前代諸厯朔
餘未有秒者若朔餘可以用秒則可隨意而加減何待
求日法以齊朔分也是時民間又有所謂萬分厯者明
厯之士往往鄙之太祖皇帝建隆二年始命王處訥造
應天厯處訥乃用一萬二分為日法(蓋用萬/八増二)得强率二
百有一得弱率九百二十六乗强率以九萬弱率併二
者得五千三百七為朔䇿之餘分則强弱適中合簡易
之要自然無秒太宗皇帝太平興國初以應天厯置閠
有差厯官吳昭素造厯賜名乾元朔餘太强施用未久
朔望復差貞宗皇帝命史序造厯賜名儀天仁宗皇帝
天聖二年命宋行古造厯賜名崇天及推嘉祐八年十
月望月食厯乃後天二刻遂命周琮更造新厯琮測景
驗氣始知前厯氣常後天半日改而政之英宗皇帝朝
厯成賜名朝天琮于朔望餘分特晩數刻欲合嘉祐八
年十月望月食及推熙寧元年正旦日食厯乃後天數
刻復與崇天合遂再用崇天頒朔神宗皇帝命衛樸造
厯賜命奉天沈括存中時提舉司天監以謂樸能正崇
天之失而不知周琮正之在前矣哲宗皇帝元祐五年
十一月癸未冬至驗景長之日乃在壬午遂改造新厯
賜名觀天徽宗皇帝朝有司以觀天推熙寧二年十一
月朔為丙子頒厯之後始悟其朔當進而失遂造占天
厯十一月朔丁丑而再頒厯焉既而厯官言占天成於私
家不經考騐不可施用乃命姚舜輔等復造新厯視崇天
減六十七刻半始與天道相合厯成賜名紀元自大觀
元年頒用以紀元推紹興五年正旦日食九分半虧在
辰正時常州布衣陳得一獨建言定八分半虧在已初
是日果如得一所定高宗皇帝乃命得一造厯秘書少
監朱震子發監視厯成賜名統元自紹興六年頒用凡
十五年而後有司守之不專暗用紀元之法推歩而用
統元之名頒厯乾道二年夏日官以紀元推丁亥十一
月朔為甲子欲為刋刻間有武節郎裴伯夀者詣禮部
及都省具陳統元厯法推是朔當進作乙丑於是依統
元厯法改而正之㑹進士劉孝榮言見行厯交食先天
六刻火星差天二度乞造新厯孝榮自謂已有厯不半
年而可脩進伯夀獨以謂凡造厯必先立表測景驗氣
然後作厯庶可精密不在于速成而判太史局吳澤不
達造厯立表之法妄言銅表難成木表易壞蓋欲黨附
孝榮僥倖求造厯以覬一時之爵賞固執以難成而沮
抑之也其年九月乙卯遂命禮部侍郎周執表卿提領
改造新厯表卿亦謂立表驗氣之説經渉歳月由是不
行孝榮乃倣萬分厯分作三萬分以為日法命之曰御
覽七曜細行歴上之事且預定丁亥歳四月朔日食一
分如不驗甘俟朝典太史局亦謂當食二分伯夀皆以為
不然既而定之其日晴明而日不食孝榮又定是歳八
月望月食六分半俟之止及五分又定戊子歳二月望
月食九分以上出地其光復滿係大内二更五㸃而伯
夀以為是月之食當既生光在戌初二刻復滿在戌正
三刻(係大内二/更二㸃)後伯夀所言皆驗孝榮始論見行厯交
食先天六刻及考驗孝榮所定月食光滿乃後天四刻
單行可為侍御史固請取二厯所定日月五星躔度其
説異同者俟其可驗之時以渾象測之察何厯為近而
取其屢中考以定新厯十一月壬辰詔國子司業權禮
部侍郎程大昌泰之監察張御史敦寔往太史局監
視考驗而紀元及孝榮二厯各有差者行可又乞自同
泰之考驗四年三月庚申許之既而二人言以統元紀
元及新厯對測星度四事新厯全密者三稍密者一舊
厯皆疎李仁父時為禮部郎官繼復與行可往測驗七
事而新厯稍宻者五踈者二其四月癸丑先令太使局將
舊厯叅照使行五月庚辰遂詔施用新厯仍以乾道為
名時孝榮已為保章正同知算造矣而仁父復論厯久
必差自當改作但近被㫖監視適逢新厯太陰熒惑兩事
之差恐將來成書差者必多乞益募能者熟復討論補
治新厯六月己丑詔諸路搜訪精通厯法之人具名申省
未㡬有福州阮興祖者言新厯七卷篇中差謬(唐志開/元十二)
(年測景于天下其安南測夏至午中晷在表南三寸三/分劉孝榮新厯算在表北七寸其鐵測冬至午中晷長)
(一丈九尺二寸六分劉孝榮新厯算晷/長一丈四尺九寸九分其差謬類如此)同判太史局荆
大聲不以白部擅補興祖為局生新厯之成也大聲與
孝榮共為之至是乃言其法多差遂命大聲别演一法
與孝榮比較五年春正月比較二法各有疎繆厯算官
蓋堯臣等乃自又演一法上之四月己丑遂命孝榮大
聲伯夀各具五月以後至歳終月星躔度申御史臺令
見測驗官占考六年九月戊戌有成都府進士賈俊者
上厯法九議詔給五人衙官劵館于臨安府九年五月
甲寅日官言來年十二月紀元乾道厯係小盡則正月
朔在癸未崇天統元厯係大盡則正月朔在甲申是謂
疑朔詔厯官看詳指定而荆大聲者謂乾道厯定今年
五月日食在午初二刻今測驗得在午時五刻半以此
推之則己未年正月之朔已過甲申日四百五十分合
作大盡從之淳熙三年三月己丑判局李繼宗等又撰
新厯七卷進呈上謂輔臣曰自古以來厯未有不差者
况今世此法不專士大夫無習之者求之草澤又難得
其人新厯比舊所謂彼善於此不須别命名可以淳熙
厯為名五年厯官推九月庚寅晦既頒厯矣而北來賀
生辰者乃以為己丑晦實小盡也于是㑹慶節差一日
樞密院檢詳文字丘崈宗卿接伴調獲久之金人乃肯
用正節日上夀荆大聲乃妄改甲午年十二月為大盡
故後天一日矣十二年九月成忠郎楊忠輔言淳熙厯
因陋就簡茍且附㑹天道不合自戊戌以來朔差者八
年矣今歳九月望日食當在晝而淳熙厯法當在夜以
此辨之是非可決兼同臨安地形準之月起虧時日光
已盛必不見食而日官言所推在卯初三刻係大内攢
㸃㡬刻後乃命禮部侍郎顔師魯視驗㑹雲色遮蔽而
止十三年三月丁酉右諫議大夫蔣繼周世修奏民間有
知星厯者乞特加試用仍選差領提官以董其事如祖
宗之制上曰朝士知星厯者必少不必差官專領乃詔
諸路有通曉天文厯算之人令所在州縣報明以聞八
月丁丑布衣皇甫繼明等言今歳九月望以淳熙推之
當在九月十七日實厯弊也太史乃注望于十六日之
下徇私遷就以掩其過乞以今年八月望日太陰虧食及
晦日月見東方二事定驗疎密詔師魯世修同視既而厯
官劉孝榮所定月食差一㸃繼明等差二㸃楊忠輔差
三㸃乃罷遣之十四年四月癸酉國學生㑹稽石萬又
請考正厯法之差且言去歳測驗太陰虧食之時蓋大
内更㸃乍疾乍徐隨景走算以肆欺蔽因上所著五星
再聚厯乞與日官比較詔後省看詳開奏繼明等言淳
熙厯立法乖疎必假遷就五星再聚厯乃用一萬三千
五百為日法蓋竊取唐末崇元舊厯而婉其名耳皆未
可用乞改大厯詔後省同禮部秘書省看詳六月辛未
朔給事中王信誠之奏乞令劉孝榮皇甫繼明石萬各造
來年一歲之厯詳加測驗取其無差者十二月丙子繼明萬
新厯成與淳熙厯差二朔萬等乞以其年六月二日十月晦
日月不應見而見為驗㫖朔豈可差朔差則所失多矣
乃命禮部侍郎尤袤延之秘書丞宋伯嘉之瑞監視十五
年六月二十日丁卯尤袤以疾改命吏部侍郎章森徳
茂同往是夜月光明盛十月二十九日壬辰晦延之往
視晨見東方十一月七日庚午進呈周丞相言萬等以
為月體尚存一分則不應小盡上曰十一月朔在辰時
所以二十九日早尚存月體耳十六年十一月壬午承
節郎趙渙復言新厯今歳冬至後天一辰詔禮部侍郎
李巘之著作郎鄧千里秘書丞黃艾伯耆校書郎王叔
簡恭父同驗視紹熙元年八月庚戌遂命同判局劉孝
榮改造新厯孝榮已與吳澤荆大聲同造三年正月甲
寅歴成詔以㑹元為名十二月甲午朔布衣王孝禮言
今年冬至日影表當在十九日壬午西㑹元厯乃在二
十日癸未係差一日蓋陳得一劉孝榮所造四厯皆未
嘗測影止是寫擬分數所以後天乞將修内司所掌銅
表圭面降付太史局測驗從之時雖朝廷多事未睱治
厯而忠輔渙則已為日官矣慶元四年九月太史言月
食于晝而草澤言食於夜驗視如草澤言有旨改作仍
命秘書省正字馮履叔常叅定五年五月壬辰朔厯成
賜名統天至今用之蓋自建隆慶元二伯五十年之間
厯四十變上距黃帝之歴凡五十變矣而知厯者謂統
天新厯尤復疎繆昔洛下閎太初厯成自言八百年當
差一度其後未及八十年固已差一度矣李淳風亦曰
一氣差三度九日差一刻又曰自太初下至麒徳差四
日自太初上及僖公差三日一行亦曰劉洪厯四十五年
差一度梁武帝厯八百十六年差一度以前人厯術之
精猶不免此况賤工之草創者乎大扺唐以後律厯之
法不傳士大夫無所從受而星厯人類多鄙淺是以不
足以推明其學也近世蔡元定季通號為知數而亦未
嘗見於用余嘗考易之象曰澤中有火革君子以治厯
明時革者變治而明之則非但因其已成而無所事乎
損益也故記其本末如此以待能者攷焉
　　　炎興以來勅局廢置
律令者自魏李悝漢蕭何以來有之厯代相傳皆以律
書為本至周世宗始謂之刑統國初因之其刪修但属
大理寺逮天聖編勅始有詳定編勅所别命官領之淳
熙以後詔修一司勅令則又以編修諸司勅式所為名
隆祐改熙豐之法則又以重修勅令所為名自後迄政
和不改政和元年冬始頒海行勅(十二月/十一日)靖康元年又
更修焉其秋議者乃乞用元豐嘉祐之間以俟新書之
成(九月十三/日丙子)其冬又詔録用嘉祐如斷刑依元豐(十月/十四)
(日丁/未)建炎元年夏因滁州推官趙伯總有言復詔政和
海行法非御筆修立者許引用(四月二十/四日丁亥)三年夏復辟
赦書修復仁宗故事遵用嘉祐修法(四月八/日乙卯)刑部侍郎
商守拙因乞以嘉祐政和二勅相照賞典並從重條約
並從寛許之四年夏詔勅令所將嘉祐政和條制對修
成書大理卿兼同詳定一司勅令主依乃乞召人言編
勅利害仍以詳定重修勅令所為名令寺官局官同共條
對(六月初七/日丁丑)後三日始命宰臣范宗尹提舉重修勅令
叅知政事張守同提舉其秋言者乞令省部百司吏人
將所省記條攢類成册聞奏(八月辛/未朔)至紹興元年秋
守等始以紹興重修勅令格式及申明看詳等總七百
六卷上之(八月四/日戊戌)自是迄於三十年之秋勅局所修之
書又一千八百六十三卷(紹興三年九月朱勝非等上/吏部勅令格式等一百八十)
(四冊六年九月張浚等上禄秩新書等二百四卷卷八/年六月趙鼎等上諸班直諸軍轉員勅格式十三  又)
(上親從視事官轉員勅令格七卷格十月秦檜等上禄/秩勅令格三十二卷又上三省令  二卷樞密院令格)
(二卷六曹寺監通用令一卷太常宗正大理寺通用令/一卷右治獄令一卷以上目録申明共十二卷  十年)
(十月上在京通用勅令格式六十七卷寺監十二年十/二月上六曹通用勅令格式十卷又上    通用勅令)
(格式十卷庫務通用勅令格式八卷六曹寺通用勅令/格式十卷六曹監庫務通用勅令二卷又申明四卷)
(十三年十月上國子監勅令格式十四卷又上太學勅/令格式十四卷武學律學勅令格式各十卷小學勅令)
(格式二卷監學申明等八卷十十七年十一月上常平/免役勅令格式申明等共五  四卷  十九年六月上)
(吏部續降拜别編共四百三十五卷十二十一年七月/上監法勅令格式續降等共一百五  五卷又上茶法)
(一百四卷寺監庫務通用勅令二卷十二十三年十一/月上太宗正司勅令格式申明等八  七卷  二十五)
(年九月上紹興寛邱詔令二百卷共二十六年十二月/万俟卨等上貢舉勅令格式千頁  四十五卷又上釐)
(正省曹寺監内外諸司等法四卷等三十年八月陳康/伯等上參附吏部勅令格式申明  共七十二卷又上)
(刑名疑難斷/例二十一卷)通海行法為二千六百二十卷有奇論者
以為官吏猥多賞費亦濫三十一年遂罷之(檢尋月/日未獲)三
十二年夏月旨裒集上皇聖政吏部侍郎徐度乞復置
勅令所從之(六月二十/九日甲午)乾道四年冬秘書少監兼權刑
部侍郎汪大猷言建炎後續㫖凡二萬條前後殊不合
請刪修為書俾吏不得肆詔可之(十一月八/日乙酉)乃以重修
勅令所為名六年冬又以詳定一司勅令所以名(十/二)
(月十九/日乙未)置提舉官二以属宰相同提舉一以属執政詳
定一從官為之刪定官五視曩時官減三之一吏胥徒
減三之二自乾道以後新修之書又為三千一百二十五
卷(乾道二年六月刑部侍郎方滋上特旨斷例七十卷/六年八月虞允文等上乾道勅令格式等二百四十)
(六卷共九年二月梁克家等上三省樞密院勅令格式/等項  一百四十卷看詳議義五百卷  淳熙二年十)
(二月龔茂良等上吏部七司法三百卷新三年三月上/吏部條法四十卷  四年五月上淳熙  編特旨斷例)
(四百二十件二十一月十一日李彥穎上淳熙重修勅/令格式等項  百四十六卷  六年七月趙雄等上一)
(州一路酬賞法四項共二百二十三卷看詳六百三十/八卷  七年五月上淳熙條法事類四百二十二卷)
(十一年五月本所上隆興/以來寛恤詔令三百卷)而一路别法已修者一千二
百餘件外不預焉故例刪定官多以選人為之往往未
嘗通練古今明習法律經歴州縣一切受成吏手書成
牴牾言論較駁輙往更定間有至局旬月未嘗筆削一
字適遇進書亦得改官者遂為宰執周旋親故之地失
當時建局命官之意矣淳熙十五年夏林黃中以兵部
侍郎兼詳定官(四月二十/九日乙未)未踰月即為上言古今之方
書有盡而生民之疾證無窮必欲某里某人某方某證
為立準式此其用之則齟齬而不合矣紹興所修一司
勅令多歴年所不曽頒降今之所修既已斷絶亦無頒
降之期縱使頒降而不免牴牾重别申明則不若無書
之為愈也望將已修浙江福建湖南北路條法千二百
卷免行供進六部各據所𨽻條件抄録從本所用印以
憑照用其京西兩淮未了條法仍令日下刪修結局捐
不急之官省無用之費不為無補上從之罷勅令所限
一月結局(六月三/日戊辰)紹熙二年夏工部侍郎潘景珪言法
令一書久不刪潤乃復置詳定勅令局差詳定官一員
刪修官三員(四月十三日庚寅差官五/月六日癸丑治立局名)然未有所進也慶
元二年春復置提舉同提舉仍以編修勅令所為名(二/月)
(六日/庚辰)遂移牒六曹大理寺及三衙江浙近便州郡監司
抄錄乾道五年正月至慶元二年十二月終續降指揮
得數萬事參酌淳熙舊法五千八百條刪修為四百七
十卷送刑部詳審訖供納提舉官下三省合属房分及
檢正都司審覆為書總七百二冊(勅令格式及目錄各/一百二十二卷隨勅)
(申明十二卷看詳/四百三十五冊)四年九月丙申進呈自是已修之書
次第修進如撮要總類之属殆不一名而編帙浸繁矣
　　　文鑑
文鑑者吕伯恭被旨所編也先是臨安書坊有所謂聖
宋文海者近歳江鈿所編孝宗得之命本府校正刻版
時淳熙四年十一月也其七日壬寅周益公以學士輪
當内直召對清華閣因奏陛下命臨安府開文海有諸
上曰然益公曰此編去取差謬殊無理論今降㫖刋刻
事體則重難傳後莫若委館閣官銓擇本朝文章成一
代之書上大以為然曰卿可理㑹益公奏乞委官職上遂
令伯恭校證本府開刻其日甲辰也始趙丞相以西府
奏事上問伯恭文采及為人何如趙公力薦之故有是
命伯恭言文海元係書坊一時刻行名賢高文大冊尚
多遺落乞一就増損仍斷自中興以銓次庶㡬可以行
遠十五日庚戌許之後數日又命知臨安府趙磻老并
本府教官二員同伯恭校正二十日乙卯磻老言臣府
事繁委若往來秘書同共校正慮有妨礙本職兼䇿府
書籍亦難令教官攜出乞傳令祖謙校正從之於是伯
恭取秘府及士大夫所藏本朝諸家文集旁采傳記他
書悉行編類凡六十一門為百五十卷既而伯恭再遷
著作郎兼禮部郎官五年十二月十四夜得中風病六
年春正月引疾求去十一日庚午有詔予郡伯恭固辭
後十三日癸未上對輔臣因令王季海樞使問伯恭所
編文海次第伯恭乃以書進二月四日壬辰上又諭輔
臣曰祖謙編類文海採摭精詳可與除直秘閣又遣中
使李裕文宣諭賜銀帛三百匹兩時方嚴非有功不除
職令舍人陳叔進將􁁂之先以白丞相趙公公諭今毋
繳叔進不從七日乙未輔臣奏事上諭曰祖謙平日好
名則有之今此編次文海採取精詳且如奏議之精有
益於治道於是批旨曰館閣之職文史為先祖謙所進
文海採取精詳有益治道故以寵之可即命叔進草制
制曰館閣之職文史為先爾編類文海用意甚深採取
精詳有益治道寓直中秘酬寵良多爾當知恩之有自
乃行之不誣用竭報焉人斯無議時益公為禮部尚書
兼學士其月十八日丙午得旨撰文海序四月三日辛
卯進呈乞賜名上問何以為名益公乞名皇朝文鑑上
曰善時序既成將刻板㑹有近臣密啟云所載臣寮奏
議有詆及祖宗政事者不可示後世乃命直院崔大雅
更定増損去留凡數十篇然迄不果刻也張南軒時在
江陵移書晦翁曰伯恭好弊精神于閒文字中徒自損
何益如編文海何補于治道何補於後學徒使精力困
於翻閲亦可憐耳臣承當編此等文字亦非所以承君
徳也今孝宗實錄書此事頗詳未知何人當筆其詞云
初祖謙得旨校正蓋上意令校讎差悞而已祖謙乃奏
以為去取未當欲乞一就増損三省取旨許之甫數日
上仍命磻老與臨安教官二員同校正則上意猶如初
也時祖謙已誦言皆當大去取其實欲自為一書非復
如上命議者不以為可磻老及教官畏之不敢與共事
故辭不肯預而祖謙方自謂得計及書成前輩名人之
文蒐羅殆盡有通經而不能文詞亦以表奏厠其間以
自矜黨同伐異之功薦紳公論皆疾之及推恩除直秘
閣中書舍人陳騤繳還比再下騤雖奉命然頗詆薄之
祖謙不敢辨也故祖謙之書上不復降出云史臣所謂
通經不能文詞蓋指伊川也時侂胄方以道學為禁故
詆伯恭如此而牽聯及於伊川云然余謂伯恭既為詞
臣醜詆自當力遜職名今受之非矣黃直卿亦以余言
為然
　
　
　
　
　
　
　
　
　
　
　
　建炎雜記乙集卷五
欽定四庫全書
　建炎雜記乙集卷六
　　　　　　　　　　　　宋　李心傳　撰
　　朝事一
　　　䑓諫給舍論龍曽事始末
紹興三十二年六月左武大夫龍大淵為樞密院副都
承旨武翼郎曽覿帶御器械兼幹辦皇城司二人上為建
王時内知客也其年十月劉汝一度除右諫議大夫汝
一入對首論待小人不可無節因奏潛邸舊寮宣召當
有時蓋為二人出也後數月汝一遂上奏劾大淵輕儇
浮淺憑恃恩寵入則侍帷幄之謀出則陪廟堂之議搖
唇鼓舌變亂是非凡皇圍燕昵之私宫嬪嬉笑之語宣
言於外以自夸嫮至引北人孫照出入清禁為擊毬雜
舞之戯上累聖徳伏望斥退時三月六日丁酉也是日凡兩奏
七日戊戌汝一進故事因論京房指謂石顯元帝亦自
知而不能用蓋不能以公議勝私欲耳反復數百言尤
為切至九日庚子詔大淵除知閣門事覿權知閣門事
並填見闕下供職蓋汝一苐一劄子中有云毋使□御
干預樞筦故解大淵副都承旨也汝一言臣欲抑之而
陛下揚之臣欲退之而陛下進之臣欲使之畏戢而陛
下示之以無所忌憚是臣所言皆為欺罔何施顔面尚
為諫官乞賜貶黜奏入不報張真父震時為中書舍人
繳其􁩤至再十一日壬寅真父除敷文閣待制知紹興
府真父力辭具言若同惜爵禄之為榮而喪其名節之
實在於公議誠所不容望改除一在外宫觀不許胡周
伯沂時為殿中侍御史亦論二人市權招士望屏遠之
以防其微奏入不出十三日甲辰給舍金彥行金安節
周子充周必大再封還錄黃(彦行時為給事中子充時/為起居郎兼權中書舍人)
大略言二人功過能否臣等初不詳知但見縉紳士民
指目者多今論其職事或捨劇而就閒論班次則皆遷
矣陛下即位以來凡臺諫所彈奏雖兩府如葉義問大
將如成閔欲罷則罷欲貶則貶一付公議獨於二人乃
為之遷就諱避殆非舍己從人之義也况二人者攀附
惟舊過此以往事君之日甚長儻其謹畏有加何患身
不富貴十四日乙巳上命二相陳魯公史魏公召給舍
至都堂宣示御札大畧謂安節等為人扇動議論羣起
又謂在太上時小事不敢如此於是彦行子充皆退而
待罪是日真父再奏引司馬公言以不行不拜樞密副
使故事辭職就祠又不許十五日丙午詔金安節周必
大所請不允無罪可待而丞相又遣宰掾以上意諭子
充若將調停者子充貽書言為之計莫若使二人者出
奉外祠以息公論然後必大自以私計為請求一宫觀
仰以釋聖上朋黨之疑下以息二人報復之怨此上策
也若不決去此輩必謂士大夫可以威脅而人主信之
愈堅任之愈篤禍發蕭牆毒流華夏矣惟相公念大臣
以道事君不可則止之義而審處焉十六日丁未降出
二人繳章有㫖給舍未知功過臺諫止是防微罷劇就
閒已允公議尚兹囘繳可特依奉内龍大淵已辭樞密
副承旨職事目今在假候假滿日别與差遣曽覿仍舊
帶御器械十八日丁未張忠定自新除參知政事罷為
資政殿大學士提舉萬夀觀侍讀以病自請也(晁子西/曰張子)
(公入對欲與曽龍決去就上問所從聞子公云聞之陸/游上云游反復小人已得罪行遣矣子公謝云臣妄言)
(不實有罪而忠定家傳無此疑作/傳時覿尚為使想其家未敢書也)是日彦行子充再上
奏乞竄責以明邦憲不允子充入謝上曰朕察卿舉職
但朕欲破朋黨紀綱耳二十一日庚戌汝一改權工部
侍郎以所言過實也(附傳/云爾)真父又欲辭職名且遺史丞
相書云臺諫有言而不行給舍受責而請罪震乃安受
美職竊取要藩况越之為郡近在肘腋它時為所陰中
重累聖知曷若保全使得善去二十五日甲寅上批張
震除職已有成命累上辭免特從所請可與外祠從其本
意汝一亦辭新命二十六日乙卯除知建寧府是日詔
大淵覿依舊知閣門事二相召子充諭上意且云後省
想亦無他子充曰前已反汚今復申命豈敢但已格除
目不下右相以聞越三日不獲命二十八日戊午子充乃以
母葬信州久欲遷奉乞宫觀差遣詔依所乞主管台
州崇道觀而二人之命亦寢俄王文忠除侍御史周
伯乃求去五月十六日丙午罷為直顯謨閣奉祠八
月五日癸亥安行除兵部侍郎解給事中二十五日
癸未大淵自左武大夫宜州觀察使幹辦皇城司除
知閣門事覿自武義大夫文州刺史帶御器械幹辦
皇城司除權知閣門事依舊兼幹辦皇城司書行者
中書錢舍人周材權給事中工部陳侍郎之淵也二
年三月十四日己亥内批劉度罷建寧府給舍黄通
老中馬德駿騏言度與郡且一歳矣今被㫖放罷人
莫測其故必謂其以諫得罪又謂陛下不忘人之過
如此望賜審䖏上批劉度黨附敢為欺㒺尚除大藩
本出意未為允當可依已降放罷指揮二十三戊申詔
通老德駿同班進對上問卿等已書行罷度文書否通
老曰䝉陛下批已書行矣上曰甚善前曰卿等未知故
未書行然卿等在後省切不可觀望臺諫二人皆言臣
等各有本職不敢觀望通老奏度罷命雖已書行然臺
諫之言有未契聖心者若無它意更乞陛下包容以來
善言徳駿奏諫官又與臺官不同諫官拾遺補闕去就無
名仰累聖徳如今日罷度在聖意固自有所謂然度當
言事不一恐外人未必盡察望陛下與宫祠以絶事論
之疑上曰既已罷矣豈可復與宫祠後十三日通老為
尹正言而所論罷禮部侍郎給事中(四月六/日庚申)又十三日
徳駿亦罷起居舍人兼侍講權直學士院為直敷文閣
知遂寧府(四月十九/日癸酉)方大淵初用事時宰輔臺諫合一
辭以為當去故上意有朋黨之疑不三年上察其姦欺
諸人相繼召用而大淵卒以斥死可謂明也已矣故常
論人臣事主患不能盡言茍能言之雖拂逆於當時必
信用於異日雖無聞於近効必有味於方來此類是也
故詳志其始末以見隆興主聖臣直之盛後有君子可
以監觀焉
　　　孝宗黜曽龍本末(光宗黜姜特立附/)
乾道三年春知閣門事龍大淵曽覿竝補外以叅知政
事陳俊卿奏其罪也二人始以潜邸恩進隆興初給舍
周子充張真父臺諫劉汝一龔實之皆以論列兩人去
位張子公外召為執政鋭欲去之覺其不可搖乃力辭
老病不拜周元特為侍御史論列至十五章亦不效陸
務觀文士也為密院官屬坐漏二人密語被逐林謙之
劉復之以名儒薦對頗及二人罪皆補縣自是無敢言
者及陳應求除執政一日起居舍人洪景盧來見曰聞鄭
聞當除右史邁當遷西掖信乎應求曰不知之也公何
自得之景盧以二人吿明日應求至漏舍語葉魏二相
及同列蔣子禮曰外議久指此兩人漏泄省中語而未
得其實収故前此言者雖多而不能入今幸得此不可
不以聞諸公皆以為然入奏事畢應求獨進且以景盧
語質於上前曰臣不知平日此等除目兩人實與聞乎
抑其密伺聖意而播之於外以竊㺯陛下威福之權也
上曰朕何嘗謀及此輩必竊聽而得之卿言其忠當為
卿逐之應求歸未及門已有旨出二人於外矣中外快
之葢上之英哲無私如此漢唐所未見也(二月四日癸/酉昭慶軍承)
(宣使龍大淵為江東副使總管建康府駐劄和州防御/使曽覿為淮西副都總管和州駐劄明日大淵改浙東)
(路駐明州覿改福建路駐福州/初七日奉旨竝令内殿朝辭)景盧俄亦自右史除正
字而鄭仲一由樞掾進都司遂侍講席以至侍從似亦
有宿議也明年夏大淵死(六月十二/日致仕)覿時為福建副總
管上憐覿欲還之劉共副同知樞密院事奏曰此曹奴
𨽻耳憐之則厚賜之可也今引以自近而賔友接之至
使得以與聞政事進退人臣則臣懼非所以増光聖徳
整飭朝綱也上納其言為止不召既而覿官滿當代應
求度其必將復入預請以浙東總管上曰覿意似不欲
為此官應求曰外藉藉以謂覿必復來願陛下且捐私
恩以伸公議察官李平子劉少度聞其事共勸副端徐
彦才論之疏入不報舍人王養源在省中揚言云詞頭
下必繳時養源已引病求去乃除次對奉祠(乾道五年/七月己酉)
覿之代歸也道遇衢州守臣劉賔之遣人諭以入城决
不相見覿乃取道城外太學錄魏元履聞覿且來亟上
封事以諫又見應求切責之應求亦不能堪乃因其告
歸罷為台州州學教授待六年闕覿時至龍山已久伺
候元履之去然後入國門焉有某者坐秦黨失右史已
久自福唐隨覿至行在遂以為起居郎(晁子西日記云/耳子西時為兵)
(部郎官除左史/在七月丁卯)於是虞并父自蜀還朝為樞密使上眷
之厚并甫乃與應求面奏覿不可留上曰然留必累
朕後旬日竟除覿浙東副總管明州駐劄(七月丁/丑指揮)又月
餘上復以墨詔進覿一官為觀察使舍人胡長文繳還
詞頭以為不因事除拜必有人言應求亦持不可上未
聽應求曰不爾亦須有名乃遣介汪仲嘉賀金正旦(邸/報)
(十月十六日五/年曽覿朝見)比還進一官(六年二月二/十九日庚戌)而竟申浙東
之命又戒閣門吏趣覿朝辭(邸報六年四月十/三日曽覿朝辭)覿怏怏
而去明年夏應求罷知福州其十月覿以京祠召舍人
趙溫叔留黃見并父謀其可否并父曰此舍人職也溫
叔卒行之(實錄年六月甲/寅曽覿進對)明年春立皇太子覿又以伴
讀之勞特遷承宣使權舍人黃仲秉引故事繳黃乞移
鎮㑹溫叔使北還行在溫叔見上自訴曰臣不行詞則
獲譴行詞則得罪清議上諭以衆皆轉行而覿獨否為
有頗焉溫叔承命而退張南軒時為左司員外郎兼侍
講在殿庭語同列曰溫叔若入文字爭辦庶㡬可回若只
面奏決無可回之理既而果如所料右司韓彦古又以
言間之於是溫叔與南軒始有隙又明年夏覿介姚令
則賀金主尊號而歸遂除節度使以至保傅矣其除少
保也周子充當直議者疑其不草制及制出首云八統
馭民敬故在尊賢之上大夫頗惜之也及紹興初姜譙
得幸留仲至為右揆適亞參尚闕特立忽見仲至曰上
以丞相在位久欲遷左揆而葉張二尚書中擇一人執
政二人孰先明日仲至奏之上大怒逐特立外祠而葉
尋為劉徳修所劾除職補外二人絶相類故併記之
　
　建炎雜記乙集卷六
欽定四庫全書
　建炎雜記乙集卷七
　　　　　　　　　　　　宋　李心傳　撰
　　朝事二
　　　淳熙改元本用純字
乾道癸已歳冬至日上祀南郊肆赦改明年元為純熙
既宣制矣後六日甲辰中書門下省言若合淳化雍熙
言之當用淳熙字庶㡬仰體主上取法祖宗之意從之
是時先人在虞雍公宣威幕府勅制初下衆未有言先
人語雍公曰以周頌考之時純熙矣是用大介此武王
克商事也豈今日所當用宜密以奏雍公從之奏未達
聞而朝廷已更之矣
　　　夀皇命從官議擇監司郡守
淳熙初孝宗嘗賜侍從官手詔曰凡監司郡守欲盡加
精選但恐才能應選者少而資格合人者多如此則又
有淹滯之嘆二者當如何卿等可議定來上趙溫叔為
禮部尚書兼給事中與同列上議請擇第二任知縣以
上有課績者許其作郡其初任通判以上許其作監司
第二任通判以上許其作職司庶㡬資格稍寛人法並
用其或資任雖高才能無取者自依近制或卑錄或處
以叅議通判自無淹滯之嘆侍從臺諫兩省皆天子之
職擢以自助者若令於知縣資序以上歳薦堪充郡守
者若干人於通判資序以上序薦堪充監司者若干人
仍用漢朝雜舉之制明言有何政績有何才術或共為
一奏或各為之三省詳加察焉有闕則以次除授否則
置之縱未盡善焉蓋亦十得六七矣或有請托容私仍
望檢照前後薦舉條令嚴為之法詔令侍從臺諫兩省
官叅照資序差格不以内外雜舉監司郡守各五人保
舉官及五員以上列銜共奏明言所舉人有何政績才
術堪任何等監司帥府大小州郡差遣聽上下半年奏
舉中書省置籍三省更加考察㫖初進呈上曰薦舉本
欲得人又恐干求請托即長奔競之風龔實之等奏天
下事未有無弊雖三代良法久亦不免於弊今陛下既
欲精選監司郡守非薦舉何由知之上曰若令雜舉則
須衆論僉允庶㡬近公况又經中書考察而後除授亦
足以見朕於人材博采遴選如此非茍然也遂降是命
(三年四月/戊寅降㫖)然自溫叔為侍從以至兼政前後六年亦卒
不能行其言云
　　　史文㑹以直諫去
隆興初龍大淵除樞密都承㫖劉汝一為諫長累疏論
其漏禁中語上不樂汝一以此罷諫議大夫又罷工部
侍郎又罷建寧府又罷祠而史丞相適以與張魏公和
戰之議不同力請免相然當時之論以為避大淵權勢
而去也故王元龜既為諫長為上言史浩以龍大淵避
權引去大淵之勢遂昂葢史公為相纔百餘日耳汝一
之罷建寧也實自内批出給舍黃通老馬徳駿封還錄
黃上大怒再批劉度黨附欺罔可依已降放罷指揮施
行時二年春矣後二十餘日通老亦坐繳駮修吉等賜
田指揮放罷自是史公不召者凡十三年及淳熙再相
適樞密承旨王抃建議以殿歩二司軍多虛籍請各募
三千人充之已而殿前司輒捕市人城中騷動號呼滿
道被掠者多斬指以示不可用軍人怙衆因奪民財史
公聞知即飛奏釋所捕而執軍民之讙呶者送詔獄上
聞有旨目下詔降奉軍節度使殿前都指揮使王友直
為武寧軍承宣使而命抃暫權殿前司公事五年十月
二十五日乙卯也獄既上有旨皆從軍法施行時十一
月七日丙寅矣史公見上曰此未得其平當原其情而
别其輕重上曰如之何則可史公曰諸軍掠人奪貨以
至於鬨則始釁者軍人也固當以軍法從事若市人陸慶
童特與之抗鬬耳可同罰乎且民有常刑惡可一律行
軍法哉必不得已流之可也上大怒不可史公曰陛下
惟懼軍人怨咨故欲一其罪以安之夫民不得其平其
言亦不畏等死死國可乎是豈軍人語上愈怒曰然則
比朕於秦二世也執政皆失色流汗史公復進曰自古
民怨其上者多矣時日曷喪予及汝皆亡豈惟秦時為
然上拂袖而入趙溫叔時為参知政事退奏疏曰招軍
一事區處獨斷輕重緩急無不得宜推此以往恢復不
足辦也臣不勝心誠悦服之至然適聞聖諭推軍人之
最重者明正典刑固當如此然不知以何者為重乎若
以拖拽為重則彼曰本為國家招軍也必將有詞臣聞
昨有軍人入保正家傷人掠財縱火焚薪又逼亂其婦
女宜推其尤者肆諸市朝則以刼掠得罪誰敢不從至
於百姓之凌踐軍人者亦不可不兼行為政不可偏適
聞聖論詳矣奏入上甚悦乃詔陸慶童本非被拖拽人
輙用柴棒助謝六三敺打軍人扇皷百姓陸慶童與軍
人秦忠楊忠並令大理寺依軍法施行其餘作閙軍人
令殿前司斟酌輕重從軍制施行見禁百姓竝日下疎
放謝六三令臨安府從杖罪斷遣王友直再降㝠州觀
察使信州居住先是史公以衰病免且面薦溫叔自代
上慰留之時六月二十四日也九月史公復請候過㑹
慶節去位是月十九日上留溫叔面諭之已呼溫叔
為丞相矣比陸慶童斷㫖下乃上章稱疾求罷八
日丁卯以後洋街趙密故第賜史公是日神勇軍統制
官孫安祖策選鋒權統制官牛遇馬軍統領官常丙以
下至正副准備將三十一人追停降罷有差而工部侍
郎廉知臨安府趙磻老以失於彈壓又不能収捕首先
聚衆作閙之人亦放罷後三日送饒州居住史公既押
入不肯視印溫叔偕執政王秀海錢師魏就其閣見之
史公逡巡不肯居住位溫叔乃入奏乞遣中使到堂宣
諭史公堅求去十五日甲戌拜少傅節度使復以京祠
兼侍讀後三日溫叔乃越次拜右相云
　　　葉正則論林黃中襲為學道之目以廢正人
淳熙十五年六月丙子三省進呈兵部侍郎林栗奏臣
伏見已降指揮朱熹除兵部郎官日下供職而熹乃
敢自陳私計非便只欲回就江西提刑已受省劄不復
赴部供職四司郎官􁨃印記不肯収受推出門外令長
送貳㕔長緣貳㕔不合管郎官㕔印記且再令送還仍
加鐫諭既能出入宫門上殿奏事并偏詣宰執臺諫即
乗轎入部供職良不為難兼官司印記難以棄擲在外
慮有遺失其朱熹堅執不從臣為貳卿不能率屬致其
偃蹇拒違君命實負慚懼所有印記無所歸著不免令
四司人吏抱守終夕至於達旦熹本無學術徒竊張載
程頤之緒餘以為浮誕宗主謂之道學妄自推尊所至
輙攜門生十數人習為春秋戰國之態妄希孔孟歴聘
之風繩以治世之法則亂臣之首所宜禁絶也蓋熹邀
索高價妄意要津傲睨累日不肯供職其作偽有不可
掩者陛下愛惜名器久次當遷郎官者只令兼權其視
郎選亦不輕矣而熹乃輕之兵部郎官本係與宗正計
衡兼權以熹之故移計衡於都官而以兵部處熹所以
待熹亦不薄矣而乃薄之臣竊惟職制者朝廷之紀綱
熹既除兵部在臣合有統攝乞將熹新舊任指揮竝且
停罷先是朱文公既除兵部郎官以脚疾發動申尚書
省乞假痊安日供職故林有是劾及進呈上謂其過當
而大臣畏林之强莫敢深論太常博士葉適獨上封事
辨之大畧以為考栗之辭始未參驗無一實者至於其
中謂之道學一語則無實最甚蓋自昔小人殘害良善
率有指名或以為好名或以為立異或以為植黨近忽
創為道學之目鄭丙唱之陳賈和之居要路者密相付
授見士大夫有稍務潔修粗能操守輙以道學之名歸
之始如喫菜是魔景跡犯敗之類往日王淮表裏臺諫
陰廢正人蓋用此術栗為侍從就其寡淺無以達陛下
之徳意志慮孚信於下而更襲陳賈鄭丙密相付授之
説以道學為罪文致語言逐去一熹固未甚害苐恐自
此遊辭無實讒口橫生善良受禍無所不有伏願陛下
正紀綱之所在絶欺罔於既形摧抑暴橫以扶善類奮
發剛斷以慰公言國家之本孰大於此於是胡侍御晋
臣乃劾林罷之林為人清介而性褊忿乾道中為太常
少卿六年正月五日以北使來賀正旦當宴紫宸殿㑹
左相陳正獻公之從兄為浮屠者死前一日訃至陳公以
狀申尚書省乞依條式假又入劄子乞免赴大宴御筆
批依繼而右相虞雍公為陳公言先太師之喪僧兄既
以浮屠氏之教絶服矣今反為之報又欲廢朝廷大明
㑹之禮其可乎若情所不免只可於私家易服致祭不
作歌樂少間不免奏取聖裁及進呈畢虞公且奏上乃
諭陳公令赴宴而林與陳公有連不以為是宴罷之夕
遂以書責陳公失禮陳公即引疾在吿上奏待罪虞公
亦上奏劾林詭正沽名乞明寘典刑以為不靖者之戒
乃除直寳文閣知湖州
　
　
　
　
　
　建炎雜記乙集卷七
欽定四庫全書
　建炎雜記乙集卷八
　　　　　　　　　　　　宋　李心傳　撰
　　朝事三
　　　開禧去凶議和日記
開禧三年十一月二日戊申御筆韓侂胄久任國柄粗
罄勤勞但輕信妄為輙起兵端使南北生靈枉罹凶害
令敵勢叵測專以首謀為言不令退避無以繼好息民
可罷平章軍國事與在外宫觀陳自强阿附充位不恤
國事可罷右丞相日下出國門先是敵人既有縛送首
議用兵賊臣之請侂胄怒復欲用兵中外大懼禮部史
侍郎彌逺時兼資善堂翌善乃建去凶之議甚秘人無
知者久之得密旨乃以吿錢叅政象祖李叅政璧至是
皇太子榮王入奏遂有此旨仍命殿前司中軍統制權
主管本司公事夏震選兵三百防䕶侂胄别選兵二百
守其府門錢叅政欲奏審史侍郎夜往其府趣之李叅
政亦言恐事留或泄乃已三日乙亥侂胄入朝至太廟
前震呵止之其從者皆散䕶聖歩軍准備將夏挺以帳
下親隨三十四人擁侂胄車以出中軍正將鄭發王斌
引所部三百執弓鎗刀斧䕶送至玉津園側殛殺之宰
執至漏舍震報侂胄已押出錢叅政探懷中堂帖授自
强曰有旨丞相罷政自强即上馬二叅政赴延和奏事
遂以竄殛侂胄事牒報對境又令殿前司遣長隊五百
人赴省前彈壓上欲擢史侍郎樞院固辭乃命錢叅政
兼知樞密院事李叅政兼同知樞密院事是日禮部衛
尚書涇除御史中丞吏部審侍郎孝友給事中王著作
居安除左司諫晩召章直院良能直學士院四日丙子
侂胄自强竝罷為醴泉觀察使李叅政進呈改自强提
舉洞霄宫(特進在外無/充觀使者)五日丁酉三省以資目偏遺二
宣撫使置制十都統吿以上意殿司三將各進五官賜
銀百兩士卒官賞有差(親隨三十四人各兩資錢四十/千官兵三百人各一資錢二十)
(千/)而震再遷福州觀察使主管殿前司公事是日始責
侂胄為和州團練副使郴州安置自强追三官永州居
住蘇師旦杖脊刺配吉陽軍行衛中丞章疏也雷給事
封還錄黃六日戊寅詔侂胄改送英徳府安置自强責
受武太軍節度副使依舊永州居住是日又詔侂胄除
名勒送吉陽軍自强送韶州並安置行王司諫章疏也
七日己卯史侍郎除禮部尚書中丞給事又論師旦當
正典刑詔處斬令廣東憲臣莅其刑是日臨安府申侂
胄已行申放詔本府収殮瘞於其家先塋之顯親報慈
寺九日辛巳邱同知自通奉大夫提舉臨安府洞霄宫
除資政殿學士知建康府十五日丁亥李叅政罷初命
除職與郡後二日復降兩官送撫州居住行殿中侍御
史章疏也是日衛中丞除簽書樞密院事十六日戊子
立榮王為皇太子十二月二日乙巳立資政為江淮制
置大使十日癸丑金人䧟隨州二十日辛酉錢叅政為
右丞相兼樞密事二十一日壬戌衛簽樞雷給事並叅
知政事新除吏部林尚書大中簽書樞密院事二十二
日甲子陽太尉次山除使相賜玉帶二十三日乙丑史
尚書除同知樞密院嘉定元年正月十二日壬午監登聞
檢院王柟自河南通書回持北行省牒赴三省樞密院
求函首十五日乙酉詔侍從兩省臺諫集議先七日臺
諫已有請詔答從重施行後四日再請御筆以未欲輕
從答之十六日丙戌臺諫三請御筆付三省樞密院詳
議將上二十二日壬辰史同知遷知樞密院事三月四
日癸酉承事郎毛自知降充殿試第五甲仍奪第一人
恩例以首論用兵也十九日戊子復秦檜官爵贈諡二
十日己丑王柟自軍前再還行在二十一日庚寅詔侍
從兩省臺諫赴都堂詳議限一日聞奏蓋柟與敵首議
以函首易淮陜侵地故也於是議者皆言和議重事待
此而決則姦凶已斃之首又何足惜二十二日辛卯有
㫖依奏二十三日壬辰降黃榜下臨安府兩淮荆襄四
川曉諭二十四日癸巳宰執資目諭諸路安撫制置等
以函首事二十六日乙未臨安府遣東南第三副將尹
明斵侂胄棺取其首送江淮制置大使司二十八日丁
酉通謝使許在燮朝辭四月十八日丁巳自強責詞過
門下倪給事思不書黄十九日戊午自强再責復州團
練副使雷州安置籍沒家財六月二日庚午金人歸大散
關三日辛未歸隔芽關又歸濛州五日癸酉陳自强卒
於廣州許歸𦵏七日己亥衛參政罷行御史中丞章疏
也十六日甲申林簽樞薨於位二十四日辛卯史知院
兼參知政事七月十六日癸丑江淮大使丘資政除同
知樞宻院事十七日甲寅通謝使回入國門八月四日
辛未丘同知薨於江陰之里第十四日辛巳禮部婁尚
書機除同知樞密院事吏部樓尚書鑰除簽書樞密院
事九月二日己亥金國諭成使元顔侃等入見二十二
日己未詔以和議成諭天下十月十日丙子錢右相遷
五官為特進左丞相史知院拜右丞相雷參政遷知樞
密院事兼參知政事婁同知遷參知政事樓簽樞遷同
知樞密院事十一月二十二日戊午史右相以内艱免
二十七日己亥用皇太子請賜第行在十二月丙寅朔
錢左相為觀文殿大學士判福州行監察御史張疏也
凡誅奸和敵二事所關甚大而廟謨雄斷四方有不得
知今姑識其日月
　
　
　
　
　
　
　
　
　
　
　
　建炎雜記乙集卷八
欽定四庫全書
　建炎雜記乙集卷九
　　　　　　　　　　　　宋　李心傳　撰
　　時事
　　　史文惠以論儲副受知
史文惠初為學官以論儲副受知高皇遂諭大臣令除
官職且曰此乃是一人才也後四日又兼二王府教授
及阜陵封建王文惠為王上章乞扈從視師奏疏語在
阜陵繼統事中髙皇知其奏出於公語大臣曰此真王府
官矣未㡬阜陵受禪文惠自宗正少卿不半年而拜相
蓋本朝所未有也
　　　孝宗初政命相多不以次
孝宗初政命相多不以次史文惠自宗正少卿再閲月
而執政又五閲月而為相相四閲月而罷洪文惠自太
常少卿九閲月而執政又五閲月而罷焉魏文節自宗正
少卿期年而執政又九閲月而相相未一年而罷惟史
公以師傳之舊去十四年而再相相八閲月而罷洪魏
二公皆一補郡而退景伯閒居鄱陽凡十六年南夫閒
居四明凡十二年不復再召矣
　　　張虞二丞相賜諡本末
阜陵初受禪首任張魏公以經畧中原禮貌之隆羣公
莫及嘗書聖主得賢臣頌以賜又親書其生辰而祀之
禁中每有所疑必先詣欽夫示不敢面詰其尊禮如此
及符離師潰上眷頓衰免相西歸薨餘于䘏典無加贈
諡不講後四年公之門人陳應求入相明年春二月乃
白贈公太師賜諡初議忠正既而以不可為稱乃諡忠
獻焉其年虞雍公入相始以恢復自任上厚眷之獨相
且二年乃乞撫西師為入關之計上親作詩送之恩禮
尤盛虞公抵漢中未踰年而没上以屢趣師期而不應
甚銜之凡宣撫使飾終之典一切不用後四年門人趙
溫叔入相數為上言虞某有志恢復不幸死不及事嘗
為臣言吾老矣功名當以相付子勉之㑹上幸白石閲
軍溫叔因奏昨日大閲十萬之軍一一少壯上曰前此
虞相行揀汰之法今方見成效只如采石一事亦自奇
絶明年夏月溫叔因奏事從容言允文薨已久未有以
易其名者惟陛下哀矜上沉思良久曰丞相允文所薦
後來皆朕自擢用溫叔曰臣東蜀一布衣未十年而待
罪宰相非陛下親擢安得至此然不遇允文臣何由見
陛下上曰卿可謂不背本矣今欲何如可具以進溫叔
退而擬入曰虞允文采石之功未經顯賞久在相位實
著勲勞可特贈太師賜諡忠肅上以筆抹久在相位實
著勲勞八字又改云虞允文舊於采石有勞未曽顯錄
并易太師為太傅行下上嘗謂大臣朝廷降旨揮如士
人作文須字字鍛鍊乃可故從前批降多經筆削云
　　　趙溫叔探賾金情
乾道庚寅歳冬十月金國主遣金吾衛上將軍兵部尚
書耶律子敬來賀㑹慶節起居舍人趙雄假翰林學士
充館伴使丁卯引見戊辰上夀庚午花宴癸酉入辭乙
亥發行在溫叔與子敬竝馬自驛中同行子敬望呉山曰
好一帶山溫叔云聞燕京萬歳山極佳不減京南否(謂/東)
(京/)子敬云與南京一般溫叔云萬歳山乃天生基址或
但人力所致耶子敬云皆人作也溫叔云聞燕京宫苑
壯麗子敬云極壯麗溫叔云周回有㡬里子敬云只宫
室自有二十餘里見在歳時亦嘗修造溫叔云盛哉子
敬云内翰異時來奉使可以恣看溫叔云甚願再相見
又云北邊此時想極寒子敬云寒甚不可忍溫叔云此
時正宜畋獵子敬云北邊此時正是畋獵時節溫叔云
大金皇帝亦嘗出獵否子敬云一年須兩三度出獵溫
叔云一度出獵用㡬日子敬云徃徃亦須旬日或二十日一月
不定溫叔云頗聞北邉多名鷹獵狗子敬云此間有否
溫叔云此有然亦難得極好者子敬云北邊亦自難得
好者好只禁中有之溫叔又云大金皇帝有㡬箇皇子
子敬云多有七箇溫叔云聞説越王甚英武子敬云然
勇猛可畏溫叔云越王是長否子敬云是二子敬云昨
日押筵鄭樞密簽書樞密院事否溫叔云是也子敬云
此間樞密使至簽書樞密院是文官是武官溫叔云舊
制文武通除子敬云本朝則專用武臣溫叔云大金宰
相今何姓子敬云兩人皆姓赫舍哩溫叔云又有尚書
令者行宰相事否子敬云在宰相之上溫叔云大金今
尚書令何姓子敬云姓李溫叔云聞是貴戚子敬云是
外戚溫叔云今年㡬何子敬云六十餘溫叔云大金今
宰相年幾何子敬云年甚少一員五十餘一員四十餘
子敬又曰内翰貴鄉只在此間否溫叔云在四川中子
敬云遼遠溫叔云亦不過數千里子敬云從襄陽來否
溫叔云是也子敬云川中聞説民間殷富溫叔云有富
者有貧者溫叔云尚書仙鄉子敬云在北京舊日大遼
所謂中京者溫叔云去燕京逺近子敬云二千餘里直
向鄉北邊溫叔云去黃龍府逺近云甚近纔五七百里
溫叔云見説大金皇帝每歳避暑常巡幸雲中雲中是
何處子敬云是西京溫叔云西京北京宫苑亦皆壯麗
否子敬云皆不減南京見今諸處亦不住修蓋本朝法
嚴修蓋滅裂有司得重罪舊例館客者寒暄之外勞問
而已至溫叔始探賾金中事宜以奏上甚喜之
　　　傅安道不見曽覿
傅自得安道忠肅公察之子也以父死事得官嘗應宏
博科已上復下紹興末年秦丞相死凡吿訐者皆抵罪
而安道為仇人所攻坐嘗體究趙表之事除名融州安
置孝宗立陳文公正獻二公連辨其枉入為尚書郎乾
道九年春除直秘閣福建路轉運副使安道喜吏事工
文章而性復高簡其仕於閩中也曽覿為副總管内交
甚至安道時其亡也往之及為郎而覿以節鉞奉内祠
安道不見也將使閩郡㑹其郡之武憲召歸安道往謁
之延諸便室則覿及從官數人在焉時方置酒安道引
一巵辭腹疾而退於是學士承旨王日嚴亦以入直辭
諸人皆有赧色覿大不樂淳熙初上記其才召使守臨
安既而中止伯夀伯成其子也
　　　孝宗趣虞丞相出師恢復
虞丞相再為宣威上用李伯紀故事御正衙親酌巵酒
賜之俾即殿門乗馬持節而出都人以為寵始期以某
日㑹于河南既而上密詔趣師其虞公言軍需未備上
浸不樂又明年上遣二介持御禮賜之戒以面付介至
而虞公薨數日矣其属官湯朝美吿虞公之子公亮欲
啟之其子不敢遂已莫知何所言也公亮字祖予以父
任為奉議郎直祕閣終身不出仕
　　　孝宗奬鄭自明魏元履
淳熙初上用湯朝美之議召宰執侍從補外非有功不
除職名三年夏朝美既斥鄭自明以學官轉對論宰執
侍從不當尚功上曰朕但欲激令趨事功耳自明曰近
臣以論思獻納為職安得有功可論上曰亦豈無可見
者自明曰若爾臣恐自此生事欺罔結納之人却㑹得
陛下職名上黙然(三月五/日癸酉)自朝美之説行近臣無敢請
外者其後竟不能行但於除職時批旨畧叙其勞能如
陞改舉詞之類淳熙末卒去之自明名鑑三山人早有
聲二年秋舍選高第陳應求以其子妻之解褐為國子
正明年入對上謂大臣曰鑑議論甚切直觀其所言似出
於肝胆非矯偽為之者因看鑑劄子頗思魏掞之卿等
知鑑為人如何大臣因將順上㫖上曰且與召試館職
及對策其間言比有任宫觀人輙入國門未嘗朝見徑
得州而去者有犯贓人初復官即得帥幕者上覽之以
語輔臣遂各鐫罷上因問鑑議論甚切直當除何官龔
實之曰故事學官召試多除正字上曰鑑策中所言或
是或非大抵剴切不易得朕喜其盡言更不復問今可
除校書郎賞其盡言其年七月也四年春遷著作佐郎五
年春兼史院編修官其夏遷著作郎秋出知台州自明
在班行號敢言然竟以是不能久居中而出及除天台
未上偶散歩於所居之門忽巨木仆焉壓而死士大夫
甚傷悼之
　　　晦庵先生非素隱
晦庵先生非素隱者也欲行道而未得其方也紹興己
卯之秋高宗聞其賢已有命召蓋陳魯公初執政薦之
也時同召者四人韓无咎尚書為建安宰得㫖候終更
乃入而先生與徐敦立吕仁甫皆當即赴何司諫溥乃
言徐吕皆部侍者宜令滿任意實欲以見沮先生因援
三人例乞俟嶽祠滿日赴行在㑹劉忠肅新除御史籍溪
胡先生赴祕書省正字先生以詩寄之曰先生去上芸
香閣閣老新俄豸角冠(忠肅嘗兼權/中書舍人)留取幽人卧空谷
一川風月要人看又曰甕牖忩前翠竹屛晩來相對静
儀刑浮雲一任閒舒卷萬古青山只是青時三十年五
月矣五峯胡先生初未識先生聞之和其詩曰幽人偏
愛青山好為是青山青不老山中出雲洗太虛一洗塵
埃山更好五峯又語其學者南軒張先生曰觀此章知
其能有進特其言有體而無用故為是詩以箴警之言
先生則未之見也孝宗復召一辭而至先生之欲得君
以行其道意可見矣及對垂拱殿前論講學復讎二事
又論諫諍之途尚壅佞倖之勢方張民力已殫國用未
節是時湯丞相方大倡和議深不樂之除武學博士待
次癸未秋也乾道乙酉促就次既至而洪丞相力主和
議與所論不合復請嶽祠而歸丁亥之冬陳魏公行丞
相事劉忠肅在樞密乃奏除樞密院編修官待次五年
魏公獨相促就職者三將行矣而聞魏元履以論曽覿
事去國先生遂至未㡬丁内艱六年冬胡忠簡在經筵
以詩人薦與王民瞻同召先生終不起七年冬虞雍公
當國復召先生以素論不同力辭者四九年春梁鄭公
獨相復申前命先生又辭鄭公進呈因奏先生屢召不
起宜蒙褒録執政俱稱之或奏曰熹學問該通但泥於
所守差少通耳(比時曽欽道參政事張説為樞長沈/得之鄭仲一簽樞未知或者何人也)上
曰士大夫讀書當通世務然熹安貧樂道恬退可特改
宣教郎主管台州崇道觀其年五月也先生又四辭迄
淳熙元年六月而後受一年夏龔莊敏以首參行丞相
上諭欲奬用㢘退以勵風俗莊敏以先生名進上曰記
得其人屢辭官此人所共知今可與除一官於是除秘
書郎其年六月戊申也先生復再辭且遺莊敏手書其
言專及一時權倖書未達而羣小已先乗間讒謗矣俄
内批付莊敏以虛名之士恐壞朝廷翌日莊敏論奏再
三上黙然由是先生迄不拜命五年春史魏復相首務
進賢以先生屢召不赴也必欲起至始議除中都官趙
衛公時為參知政事謂史公言不若以外郡處之待之
出於至誠彼自無詞然其出必多言姑安以待之可也
乃除之南康軍見次史公必欲先生之出又降㫖不許
辭免便道之官俟終更入奏事仍命南趣遣牙吏史公
既勉先生以君臣之義又俾館職吕伯恭作書勸之先
生再辭不許乃上是時年四十有九矣七年夏先生應詔
上封事上未察怒甚曰是以我為妄也趙丞相詭辭救
解上從之始上素疾虛名之士惡言清濁流本非先
生也而小人因是為讒上每與大臣言之輙動容變色
丞相因從容言於上曰欺世盗名陛下惡之是也雖然
上疾之愈甚則下譽之愈衆以天子之貴而切切焉反
與之角若惟恐不能勝者無乃適所以高之乎不若因
其長而用之彼漸當事任則能否自露繆偽自乖虛名
敗矣何仰勞聖慮若擯而不用則徒令以不遇藉口耳
上以為然八年夏乃除先生提舉江西常平茶鹽公事
待四年關趙丞相之口辯能囬人主多此類也未行以
救荒功例加直秘閣浙東大饑移使浙東辭職名不許
請奏事許之十月庚午對延和殿復論近習權勢日重
致陛下徳業日壞紀綱日隳言極苦切上不以為忤也
㑹先生劾台守不法王丞相庇之章十上始罷而去除
先生江西提刑又易江東又例以救荒功權直徽猷閣
江西乃填台守之闕江東則墳墓在焉時九年秋以先
生引嫌求免未報吏部鄭尚書丙與台守善有以道學
詆先生監察御史賈因論近日搢紳有所謂道學者大
率假其名以濟其為願考察其人擯斥勿用蓋附時宰
意專指先生也先有旨以先生累乞奉祠差主管台州
崇道觀時十年春以十四年復除江西提刑待次先生
辭不許十五年夏王丞相罷周益公獨相趣先生入奉
事先生見上力陳天理人欲之辯因論便嬖側媚之徒
深被腹心之寄柔邪庸繆之輩久竊廊廟之權皆天理
未見人欲未盡之故上忻納曰久不見卿浙東之事朕
自知之今當處卿以清要不復勞卿州縣時六月壬申
也翌日癸酉除兵部郎官先生方以足疾辭而省吏以
印至先生不受適本部林侍郎栗前數日與先生論易
不合退慚其徒因劾先生欺慢且言竊程張之緒餘浮
誕之宗主謂之道學治世所當禁絶乞賜停罷先生聞
之亦丐免丙子進呈上曰林栗似過當益公曰熹上殿
之日足疾未瘳勉强登對上曰亦見其跛曳仍令依舊
職名江西提刑仍令吏部將改官後不曽磨勘日月一
併給還時距大禮纔數十日上欲先生遷朝郎以禄其
子也博士葉正則聞之首上疏與林辯胡文靖時為侍
御史因論林執抝不通喜同好異無事而指學者為黨
此最人之所惡聞者乃出林知泉州其年七月己未也
先生亦再辭新命八月甲子朔招除直寳文閣主管西
京嵩山崇福宫俄再召入再辭十五年十二月壬午除
主管太乙宫兼崇政殿説書蓋上禪意已決欲留遺嗣
君也先生未聞命時已上封事言輔翼太子選任大臣振
舉綱維變化風俗愛養民力修明軍政六事而首之以
天下之本在人主之心蓋自上躬以至于儲嗣宰輔
守令將帥宦官宫妾凡所當言無不傾盡自敵已下受
之有不能堪者孝宗曽不恤也十六年春正月甲寅除
祕閣修撰復奉祠先生再辭職名光宗褒許除知漳州
亦再辭而後受期年以子喪求去復除修撰奉祠未數
月除湖南轉運副使三年除知静江府皆不赴四年趙
忠定在樞府除知潭州再辭不許五年春始之鎮上即
位之翌日以其官召辭除煥章閣待制侍講又三辭不
許則乞以修撰充説書上親劄不許然其在講筵亦纔
十五日也既罷之二日除寳文閣待制知江陵府辭至
再仍舊謝提舉南京鴻慶宫先生建議廟議不合乞追
還待制者再詔次對之職除授已久與廟議初不相關
又以擅議山陵乞免帶舊職者一詔答以無罪可待繼
又乞致仕者再答以辭職謝事非朕優賢之意皆不許
最後言昨者職名止許暫受權帶以為入侍之階申省
之詞極為詳備今已罷講官不當復帶侍從職名朝廷
不能奪許免待制仍舊祕閣修撰宫觀慶元元年十二
月丙子中書傅舍人伯夀行詞大遜如慢小遜如偽等
語既而先生又申乞討論疏封錫服封贈蔭補磨勘選
宫等事併行改正監察沈御史繼祖遂劾先生不忠不
孝不仁不義不公等十罪二年十二月落職罷祠四年
十二月引年吿老許之六年三月甲子先生殁于考亭
年七十一嘉泰二年除華文閣待制嘉定元年賜諡曰
文繼又贈寳文閣直學士先生殁十餘年行狀未有屬
筆者若其嘉言善行則海隅出日士人盡已知之今特
取史官所書諸家所記先生難進易退之大節㑹萃於
此後有學者因得以求先生之志焉
　　　孫嵓老樊允南恬退
孫松夀字嵓老郫縣人力學登紹興五年進士第歴官
州縣至乾道初猶未改秩剛方㢘潔不求人知環堵蕭
然衣食僅給澹如也居官決事多用經術嘗守漢嘉甚
有惠愛淳熙三年除利州路轉運判官嵓老時年六十
六即引疾乞致仕朝廷不許嵓老與江源樊漢廣允南
嘗知青神縣寛大長者兼有能名乾道九年除知雅州
候吏及門即日挂冠不赴時年纔五十六也范致能
入蜀引上皇慶夀節并薦于朝有旨召赴行在允南仍
落致仕二人固辭不起蜀人高之何耕道夫所謂賦賢
哉二大夫詩者是也趙溫叔時在樞府因為上言嵓老
之賢四年五月詔得轉一官賜三品服依舊宫官嵓老
復吿老許之允南尋卒趙子直入蜀復奏嵓老挂官勇
退已二十年内行素飭終始不渝乞賜褒表以勵風俗
詔除直祕閣紹興二年二月庚申也嵓老素清約晩而
彌壯然亦喜從釋氏游日拜佛以百數未嘗少倦年九
十餘乃卒蜀人號為牧齋先生季后王仲信其子婿也
　　　史文惠薦十五人
史文惠自經筵將吿歸於小官中薦江浙之士十五人
有旨並令赴都堂審察與内外陞擢差遣一時選也所
薦乃薛象先(鄞縣/簿)楊敬叔(新紹興/司户)陸子静(新崇/安簿)石應之
(新無為/軍教授)陳益之(新寧國/府教授)葉正則(新鄂州/推官)袁和叔(新江/陰尉)趙
静之(添差常/州通判)張子智(前撫州/教授)後皆擢用之其不至通顯
者六人而已
　　　趙善譽察州風采
蜀中潼遂二郡例以執政侍從要官為守由是禮部與
節度使者鈞敵淳熙末除察院詡以朝議大夫直徽猷
閣守遂寧詡蒲城人號徐鐵面踐揚雖久乃乏㢘聲部
使者以其嘗為御史憚之㑹善譽自大理寺丞出為小
漕初入境過遂寧徐攜具出城迎勞典謁吏白當下馬
善譽不從抑俾循如别郡之禮徐大慚沮郡人聞之争
投牒訟其過趙劾諸朝王丞相與徐厚格其章趙聞之
復以章徑聞且叙前章不達之故上問大臣季海曰善譽
年少察州風采方振詡老成前輩不能曲意奉承是以
有此臣等方議所以處之未敢遽奏非有他也上曰然
則當奈何季海曰監司舉按故當少選之欲移詡南方
一郡上曰善遂移知泉州溫陵大藩與浦城接壤富厚
甲於東南實遷之也往歳朱晦菴在浙東劾台守唐使
友與正章數上王相即從與正江西提刑正與此類
　　　丁未成都火
淳熙丁未夏五月成都大火所燔七千家府有棊盤市
俗言孔明八陣營也居民櫛比一燎無遺時趙子直為
帥守盡出公錢貸民而予其貧者未數月自錦江而北
繩引棊市巷陌一新洞達疏明無復向來之舊矣火之
始作也子直奏所焚千八百家章徳茂為吏部侍郎言
於上曰蜀人有以書抵朝士者云火作自某所至某所
延燒㡬萬家災亦甚矣事出不測於政何傷忠實如汝
愚不盡數以聞何也上乃命子直將的實被火人户數
目賑濟錢米開具以聞先是府城之東有千金堰溉民
田十七萬畝編竹籠石歳事修築役十一萬六千餘夫
率用民錢二萬三千緡有其米三千斛士人李良仲時
知叙州論其勞費欲易以石子直以為然乃議官出錢
十萬緡米三萬石以給其役而俾民分五歳輸之或謂
作堤捍水水決堤潰則十萬緡皆為虛費矣前人之智
非不及此也子直銳為之㑹上以旱故避殿減膳命侍
從臺諫兩省卿監郎官館職陳闕政(十月丙/午七日)萬元亨為
司農少卿應詔上言成都之火於守臣何害聞蜀帥乃
欲撤百年之堰以從一已之規模民情易搖當以静和
好作為者可得而持哉當以厚化善惡太明則無所措
矣輔臣奏事次上出文字一紙示之乃錄元亨封事中
所云也上又曰章森説成都火災甚大又云事出偶爾
於政何傷凡文字意要相應不當如此乃命子直審度
經久利便及其因依費用錢物聞奏於是詔下十日矣
後五日陳子榮大諫入對併論二事以為汝愚所奏與
臣僚所論言燒數目大段不侔汝愚於先後之間必不
敢自為同異假使巧為之辭以塞詔旨則又重欺罔之
罪而况撤堰築堤之役既出汝愚亦必妄以興利為言
孰肯究思後害以自沮其言二者使其自行開具士論
不敢以為然望詔本路監司從實體究以聞被火之家
則必取見的實築堤之役則必指陳利害盡公體國毋
得徇情庶㡬逺方事機無所壅蔽子榮素不樂善類者
也故因事改之上方眷子直然重違子榮翊日有旨令
監司同趙汝愚從實開具奏聞(七月二十/一日辛酉)是時梁卿總
為小漕吳卿宗旦提㸃刑獄吳趙與余皆世舊他日余
偶過吳卿所治密以奏意問之吳卿曰火事未免為之
回互苐云所燔主户近二千而僦居之家則以萬計易
堰為堤乃李宗丞諫議劉祕書從而和之決不可耳(劉徳/循時)
(義為添/差催官)子直聞之殊不懌奏上㑹子榮以憂去(是年/九月)事
遂已子直因力求去上自塘逓封還奏牘批其尾云遺
火修堰事朕已察其浮言卿宜安職以寛顧憂時張徳
象守漢嘉為政苛急宜之與之連姻㑹徳象除轉運判
官子直奏其罪坐鐫免宜之以不按刺併罷(十五年十/月十五)
及子直得政元亨年六十餘即吿老遂守本官致仕未㡬
子直得罪宜之自龍舒召為右史再遷刑部侍郎直學
士院徳象自祠官中起為監察御史累遷吏部尚書元
亨以何自然之言起為江東副漕使召還為工部侍郎
蓋自成都以來未嘗有此火也子直在蜀中有威風得
大體然書事貴直見柴與之作子直行狀具言火事頗
枝梧失實故備其本末俾後有攷云(與之行狀云兩司/廹於臺臣風㫖各)
(躬履衢陌視之迄如公奏蓋二司回互云爾非其實也/行狀又有云上曰近撲沙坑火半日僅焚二百餘家不)
(可比成都四晝夜焚萬餘户此必王渥所為蓋汝愚近/嘗言其受老馬事不實以史考之此年六月二十日寳)
(五山失火撲沙坑又臣寮有云延燒雖未得實數然無/連七百家則成都之火亦不在二百家矣所謂延燒萬)
(家乃章徳茂封事徳茂漢州人得其實何况/王渥之渾言也私家文字惟據支吾如此)
　
　建炎雜記乙集卷九
欽定四庫全書
　建炎雜記乙集卷十
　　　　　　　　　　　　宋　李心傳　撰
　　時事二
　　　趙子直丘宗卿楊嗣勛不欲吳氏世襲
虞丞相既没朝廷復命吳挺為興州御前諸軍都統制
兼知興州充利西安撫使凡十九年矣紹興五年夏卒
於軍於是楊嗣勛總領財賦先事白朝廷乞擇重臣鎮
蜀乃以丘宗卿為制置使宗卿未入蜀而聞挺病甚恐
其軍五六萬人緩急無所屬乃見大臣籌之故事帥臣
闕以轉運使權至是楊虞仲少逸為利漕宗卿欲重其
事乃乞令嗣勲往興州攝帥上許焉以為朝臣出使非
制閫所當令不欲行而宗卿以聖㫖移文嗣勛重傷其
意即請少逸權州事而已遥領安撫使未㡬即以印送
少逸就權人以為得體先是吳之季歳聞外郡盗賊縱
橫皆縱而不治少逸至未久遂捕其尤者悉誅之邊人
悉服挺之死也光宗已屬疾不之信趙子直在樞院用
丘楊之議更遣張昭代之人服其遠識
　　　利帥東西分合
利路自建炎置帥或在益昌或在漢中未嘗分東西也
紹興十四年鄭亨仲為宣撫副使時吳武順璘在興州
楊襄毅政在興元郭恭毅浩在漢陽欲令三帥一體乃
奏分利州為東西兩路東路至興元西路至興州而浩
兼金房開達安撫使遥制䕫路及京西三郡乾道初金州
并属東路而守臣但兼管内安撫司元年夏武順改判
興元朝廷以其遥制西路軍馬為不便乃權合東西為
一路以吳為安撫司而東帥王權改知洋州兼管内安
撫司公事吳薨不改淳熙元年吳武穆為興州統帥李
叔永守興州㑹湯朝美乞分利州東西及金襄荆廬楊
為七路各置文武二司叔永方申明間而朝美得罪事
遂寢五年復分利州為兩路以挺帥西路兼知興州紹
興五年夏挺卒張昭代之復合為一路而昭但兼知興
州過興元章徳茂侍郎為帥議損其禮昭知之即聲言
已辭免兼郡不復入衘遂抗禮分庭而去蓋趙子直丘
宗卿共議本以削武興之勢而論者或以為關外四郡
既属興元戎司不能令緩急恐失事機㑹詔遣閒卒出
境而知西和州王季明繫之趙資政徳老為制帥奏罷
季明慶元二年秋復分東西兩路六年秋郭杲代為帥
嘉泰四年秋吳曦繼之開禧中北伐又以曦兼四川宣
撫副司比曦之反凡所出偽命皆以宣撫司號令行之
由是川蜀一切禀承無敢異者故知子直宗卿削武興
之權其慮甚逺猶得祖宗遺意如徳老所見特淺耳
　　　趙徳老説郭果定䇿
趙子直初議定策遣中郎將范仲壬吿殿帥郭果仲壬
初以時事艱難吿之不應又以忠義動之又不應仲壬
不得已屛人起立具以西府意達之又不應仲壬乃還
子直知不可遂請趙徳老尚書往見果論指徳老謂果
曰彦逾與樞密第能謀之耳太尉為國虎臣此事專在
太尉果未及言徳老變色責之曰太尉所慮者百口之
家耳彦逾盡誠以相吿而太尉了不見答即鹵府有問
何以復之邪子明徐曰致意樞密領鈞旨事然後定其
後策勲首拜子明節度使徳老有怨言乃亦除端明殿
學士
　　　金字牌(雌黃青字牌/黑漆紅字牌)
近歳郵置之最速者莫若金字牌逓凡赦書及軍機要
功則用之仍自内侍省遣撥自行在至成都率十八日
而至蓋日行四百餘里乾道末有旨令樞密院置軍期
急速文字牌雌黃青字日行三百五十里(八年十月十/三日指揮)
淳熙二年尚書省又置𦂳急文字牌亦如之然率與常
逓混淆故行移稽緩紹興末趙子直作樞院乃改作黒
漆紅字牌奏委逐路提舉官催督歳終較其遲速最甚
以議賞罰(四年十月/二日指揮)明年尚書省亦踵行之仍命逐州
通判俱出入界日時狀申省(五年五月二/十三日指揮)久之稽緩復
如故余在成都見制帥楊端明有命召以丁卯歳十一
月二十九日降旨而戊辰正月末旬方被受是日行纔
百餘里耳紹興末丘宗卿為蜀帥始剏擺鋪以健歩四
十人為歳増給錢八千餘緡月以初三十八兩遣平安
報至行在率一日而達蜀去朝廷逺始時四川事朝廷
多不盡知自剏擺逓以來蜀中動搖靡所不聞凡宗卿
劾疏中所言皆擺逓之報也自後私書叢委每逓至百
數由是往來稍踰期自成都而東猶不過月自行在而
西或三十五六日云
　　　嘉泰開邊事始
嘉泰三年冬敵中盜起増戍積糧又焚襄陽蓋懼朝廷
乗其隙也朝廷聞其事即起張肖翁參政帥淮東程東
老樞密帥淮西蓋以肖翁楊州人東老池州人欲使䕶
郷井也又起丘宗卿侍郎守四明以防海道起辛㓜安
大卿帥浙東時武帥鄭挺在襄陽邊釁開懼不能任力
求去乃召還行在既又轉一官知婺州於是文臣無
肯行者遂以李燮為荆鄂副都統制兼知襄陽燮與其
兄弟爽言世將家皆為戎帥時東老父喪未免力辭改
命廣帥薛象先侍郎而象先不行留提舉佑神樂遂命宇
文挺臣侍郎代之辟置參機皆非常制又徙㓜安以次
對守京口起趙徳老資政守四明山許深甫知院守金
陵深甫不欲行乃命宗卿以直學士院代典論其開邊
蓋自此始
　　　李季章論邱宗卿不當罷督府
丘宗卿之罷江淮督視也命由中出執政不知之李季
章在都堂争之侂胄不納季章曰凡舉大事未論行事
之是非先觀人心之向背丘宗卿有人望奈何去之侂
胄變色曰方今天下只有一丘宗卿因拂衣而起
　　　葉正則不肯草出師詔
韓侂胄將舉兵先以葉正則直學士院蓋欲藉其名
使草出師詔也正則喻其意堅辭至三四不受於
是用李璧草之(葉正則云正則既辭又欲命魯鴻父/漸以少蓬權直院鴻父亦辭遂止)
　　　董鎮言楊侍郎未肯通情
武興之亂時人記錄者有新舊安西樓記(安觀文/自撰)靖蜀
編(宣撫司准備差/遣胡酋仲編)耆定録(長沙板行/不得姓名)海濵漁父記聞(漁/父)
(板/行)楊巨源自叙書(上劉閣/學者)楊巨源事迹(益昌士/人撰)楊巨源
𫝊(武臣季/珙𫝊)李好義誅曦本末(李好古/自記)復四州本末(李好/古自)
(記/)實入偽官人數(李好古/自記)李好義行狀(白子/申撰)平蜀實録
(楊君/玉撰)新沔見聞録(不得/姓字)切齒録(土人任/光旦編)固陵録(李直院/季凡編)
毛氏寓録(茶馬司幹辦公/事毛方平撰)公議榜(成都府學/士人撰)佚罰録(朝/奉)
(郎趙公/庀𫝊)而士大夫之在新沔者又或有日録辨汙等書
最後西陲泰定録乃盡採而輯之取舍是非一從公論
其本末亦粗備矣然必見於簡牘者然後登載故雖時
人所傳其事甚播者有未之及焉曦之遺諸貴人書也
楊尚書獨深止之曦不悦再與費資政書畧云成都侍
郎獨不相察使曦不從權濟難就其和議北人深入何
以為記相公可為問之葢費公所荅曦書其詞猶婉而
楊公之書其語甚切故也余在田里見四路行移獨成
都安撫一司不去開禧之號時二月初矣(十六州六十/縣各大墨榜)
(一印榜/凡六十)其後董鎮誅啟篋成都得遺議書稿有云楊侍
郎未肯通情云
　　　安觀文誅曦勢順
淳熙末安觀文為文州漕官有薦於吳挺者檄兼𨽻西
安撫司僉㕔時彭人蘇熙之為安撫司幹辦公事以文
墨自許視傍人如無也挺之館客有李姓者挺子旰之
外姻也德夀宫慶典李為之草表以賀表文中有揚命
二字既行矣熙之一日挾尚書以進謂挺曰導揚末命
此顧命中語奈何用之挺大驚追之不及由是李與旰
皆恨之未㡬趙德老来蜀總計舊例西帥遣屬官一員
徃迓則計使舉以京秩熙之既為旰李所憾乃共薦安
公代之德老見之甚喜他日従容謂曰太尉統衆六萬
得毋例有虚籍者乎安公不敢盡言則曰某所若干某
所若干以實論之可五萬三四千人耳居數月德老以
書来曰太尉忠誠如此盍若損六千人之虛籍寛四川
之重賦不亦可乎挺得書謂人曰趙少卿入蜀尚初至
安得知吾虚實此必安公告之耳乃大怒旰李共為解
遂己未㡬安秩滿入都因為請代挺記其前事欲拒之
旰李乃言曰使其果有是勢當自疑今調此官以来可
諒其無他也安公為人警敏凡事盡力挺更喜之為之
延譽於諸司改秩而去及曦為殿帥安通判知隆慶府
又遷知大安軍比軍興首辟隨軍轉運旋以救荒有績
復遷一官為朝奉大夫逮其稱王即除丞相長史都省
事俄楊李之議合安公遂決䇿誅之葢居之不疑之地
操可致之資其勢順也天之佑宋夫豈偶然哉
　　　蜀士立功立節次第
武興之變立功者安觀文為之主楊巨源李好義倡率
忠義次之李貴手斬逆賊又次之若李好古安癸仲楊
君玉季申辰張林朱邦寧之徒協謀舉事又其次也立
節者陳待制咸為之首史次秦塗其目避偽次之(大安/軍軍)
(學教/授)李國柱傅興宗棄郡而去又次之若王釜(總領所/主管文)
(字/)李道𫝊(蓬州州/學教授)皆不受逆曦之招又其次也楊泰之
(羅江/縣丞)鄧性善(犍為/縣尉)程遇孫(知丹/稜縣)安之源(龍㳺/縣令)文俱(眉州/司户)
(叅/軍)宋子欽(金州都統/司計議官)劉端友(總領所措/置糴買)劉翊之(興道/縣丞)劉
靖之(監成都府/粮料院)楊汝明(成都府觀/察推官)張方(普州州/學教授)宋大酉
(昭化縣/主簿)楊修年(簡州州/學教授)梁梓(修州司/理㕘軍)詹久中(漢州州/學教授)晁
子儀(知綿/竹縣)錢元儒(眉州司/法叅軍)龎坤載(台山/縣尉)張權(監德陽/縣商税)鄧
諫従(新知懷/安軍)袁柱(新知/隆州)楊鼎年(知萬州改差制/置司叅議官)李莊(知/梁)
(山軍改差/知雅州)程公説(前卭州州/學教授)避偽去官又其次也(以上/立節)
(之士共三十人文俱以上五人係致仕者張權以上十/四人係見在去官袁柱以上二人係不赴新任李莊以)
(上二人係不候人替/程公説係不到部)死節者一人權大安軍楊震仲始
終不奉偽命者一人成都帥臣楊端明也其餘拒偽命
歸朝如劉侍郎甲李校書皇稱疾不視事如李侍郎寅
仲等尚多有之時曦以季凡持異議諭偽帥禄祁令殺
之㑹其已去乃得免
　
　
　建炎雜記乙集卷十
欽定四庫全書
　建炎雜記乙集卷十一
　　　　　　　　　　　　宋　李心傳　撰
　　時事三
　　　誅曦將士共轉三十萬官資(復四川將士兵轉四/萬五千餘官資附)
誅曦功賞自王喜已下凡四百二十人有由副使建節
者有由白身援員郎者又三路全軍約七萬人喝轉或
三官資或五官資(入隊人五官資不/入隊人三官資)大抵共約轉三十
萬官資錫賚不計也復四川功賞自王喜李好義張林
凡一萬三千六百四十六人共轉四萬五千八百九十
五官資王喜河池四千六百七十人共轉二萬三千八
百官資李好義西和一千一百九十四人共轉七千八
十三官資惠永鳯州三千五百三十四人共轉七千一
百二十六官資張林成州一千九百九十六人共轉三
千三百五十二官資劉昌國階州八百三十四人共轉
四千五百三十四官資以余所聞河池成州皆敵人自
去鳯州則忠義人取之階州不取可得一時推恩大率
如此余又嘗見李御帶好古實録入偽官人纔一百三
十六人而據楊通判君玉所書則君玉與楊用朋李松
之徒正在長史㕔伺候吿㨗日子申又他之則實偽官
人蓋不滿百三十一人矣自諸軍喝報功賞之歳増支
總領所錢物約七百八十萬緡而喝犒不與焉
　　　誅曦犒師銀帛數
誅曦犒師共用金七千兩金盤盞一副金帶五條金束
帶一條(並宣撫/司支)銀六十一萬七千七百七十三兩(六千/一百)
(七十五兩宣撫司支六十一萬/二千五百五十五兩總領所支)絹六十一萬六千九百
二十四疋(四千三百一十五疋宣撫司支六/十一萬二千九百六疋總領所支)錢八萬二
百五十引(三千引朝㫖支七萬七千/二百五十引宣撫司支)
　　　金帥言李季章等四人可信
張肖翁之督視江淮軍馬也遣蕭山丞方信孺往河南
行省求和北帥布薩揆(即十一/駙馬也)許納南使且禮遣之信
孺既行揆復使人諭之曰已奏朝廷更得安宣撫與西
元帥一書乃善侂胄以書遺安觀文諭㫖安公難之久
之乃作書如所云且餉以藥物縑幣西帥起緘却餽而
令鳯翔府路都統使完顏昱作書以來大畧言當聽命
于行省而已時朝廷遣三使入北一通謝二吿哀三賀
生辰敵亦遣迓使來已過泗州矣復却回之曰皇帝聖
㫖南使中惟李璧吳琚一朱致和李大性四人言語可
信當遣來議事今所遣小使且還琚一隆慈之弟位至
少師節度使致和嘗以右司郎中出賀庚申正旦未還
道除司農少卿俄引年除直龍圖閣主管雲臺觀大性
字伯和南昌人嘗為户部侍郎琚與致和時皆已死金
又欲朝廷割地損禮由是不諧云
　　　李季章所知多佳士
李季章叅知政事以劄子薦蜀士有時望者凡十二人
於朝廷乞召擢守貳四人黎州楊伯昌(子/謨)石泉張伯顧
(□/)隆慶何叔堅(徳/固)瀘倅張子和(鈞/)而㸃伯昌子和二人
京官四人興元教授黃子駿(申之遂/寧人)青神楊浩然(洪雙/流人)
選入四人漢州學官詹子能(久中卭/州人)眉州學書張習之
(押潼/川人)余弟仲貫甫亦與焉(餘京官/人志記)選後㸃子駿子能二
人得㫖皆召未行侂胄敗季章謫子駿病且死三人俱
不敢前制帥楊嗣勲再請于朝然後促召時伯顧以衛
清淑薦仲貫甫以嗣勲薦亦有召察之命浩然後為黃
伯庸所薦不得召董仁父入蜀將上習之節守于朝乞
召察權監歴守長寧唐安垂除部使者吿老而去年纔
五十四云季章所知多佳士此其選也
　　　淳熙至嘉定蜀帥薦士總記
蜀帥例得薦士其始胡長文所薦如吕周輔范致能所
薦如胡子遠亦不過一二人皆幙中之士蓋以蜀去天
日遠士非大帥薦揚無由自進頃嵗趙溫叔初入樞府
楊嗣勲為吏部侍郎李季章叅知政事皆嘗特薦士三
人或四人吳曦平後朝論以蜀士在朝者少又特召四
人此外郡守已非常有朝蹟及進士三人莫非帥臣所
薦召矣初長文之守蜀也首薦吕周輔章徳茂二人
可用而召周輔一人其後留仲至為之遂薦黄文叔馮
𫝊之李君亮費戒甫范文叔等五士論者翕然以為當
詔召文叔𫝊之餘俟滿秩與陞等差遣仲至執政趙子
直繼之獨薦劉徳修子直去京仲逺為代薦費戒甫㳺
子正(仲鴻南充人/時知仲江縣)又薦劉仲洪張子良(伯源仁夀人進/士廷試第三人)
而仲洪子良皆幕客也陳子長右司(損之藉/縣人)為華陽宰
仲至意属之而不與薦由是格不下㑹潼川漕趙靜之
善譽亦薦張子長于朝將有命召或曰前是大帥所薦
不行而今以一路監司所薦召之恐傷事體時王燕望
少監(奭潼川人子長同/榜進士第二人)為成都石室教授乃降旨併召
二人若曰自以進士髙第召之非繇外薦也其後丘宗
卿未及薦而罷去趙徳老為帥京仲逺當國乃薦其客
馮叔常(履臨卭人時為/崇慶府教授)及李季允楊濟道(濟青城人時/為隆州教授)
凡三人徳老復以所厚王齊卿(已嚴道人/終國子録)參之皆得召
去自是遂有歲薦之名矣袁起巖所薦宇文挺臣(時知/隆州)
相里公擇(寅安仁人/知新眉州)范少才(子張雙流人時知飛鳥/縣令太常丞束州提刑)趙
全道(大全潼川人時為簡州/教授終太常丞知眉州)張公甫(興祖眉人時/為普州教授)陳叔
達(遇孫仁夀人時為潼/川路提刑司檢法官)凡六人朝廷不能盡召乃詔挺
臣公擇俟秩滿赴行在奏事少才全道俟終更赴朝堂
審察公甫叔達俟滿日特轉一官自是歲薦有不召者
矣劉仲洪為人固非長者然所薦劉師文(甲渤海人寓/居達州今寳)
(謨閣直/學士)張伯修(從祖江源人新知靈/泉縣終將作少監)宋正仲(徳之晋源/人嘗為太)
(常丞今為/潮北提刑)李仲衍(興宗洛陽人寓居/酆都終國子博士)四人俱時望謝用
先所薦費思甫(士戣廣都人/時知重慶府)張東甫(震龍湖人/時知彭州)張公甫
(時為制置司/幹辦公事)扈叔誼(仲榮江源人時僉書/大安軍判官􁨃公事)許子然(沆瀘/州人)
(時為合/州教授)凡五人思甫乃參政戒甫之族叔誼與戒甫連
姻思甫以嫌除直秘閣餘人皆召察焉程東老在蜀最
無足云而所薦陳蓬孺李仲衍薛章(緩龍㳺人時為宣/撫司幹辦公事)
范少約(子該雙流人時/自武學諭丁憂)張義立(方資楊人類省試第/一人時為普州教授)楊
叔禹(汝明清神人進士甲/科時為成都推官)皆知名東老時為先撫制置
使乃盡召之楊嗣勛薦予弟仲貫甫及程叔達趙信道
(希昔宗室/寓居合州)而又申言程東老李季章所薦不敢行者六
士(范少約楊叔禹張義立/楊伯昌張子和詹子能)於是有旨趣行蓋九人也安
子文方為宣副同時薦八士章疏上㑹其間逢守社慶
長(源昌/元人)以上偽表為中執法所劾竄臨賀繇是報聞乆
之乃獨召宇文字仁(聞仲雙流人今/為大理司直)盖挺臣力也吳徳
夫為制帥薦李仲可(嗣聞依政/人知雅州)何仲弼(徳彦綿竹人/通判成都府)度
周卿(正巴州人/知華陽縣)何從叔(應龍昌元人/西川僉判)劉思恭(靖之陽安/人監成都)
(粮料/院)李思行(鳴鳳陽安人/絳州教授)何季皆類試第一人思恭徳
修子仲弼已選知黎州四人皆召仲可得旨與監司差
遣俟命一年有餘乃除利路轉運判官周卿嘗謁朱晦
翁于建陽從之彌月徳修每為之延譽徳夫又力薦之
乃進一官曾君錫舍人論之命遂寢明年子文改除制
置大使乃薦崇慶李季允幙客趙公開(希濬寓/居石盤)嚴道楊
叔正(泰之青/神人)普州學官張益父(已之遂/寧人)成都帥属王才
臣(俊卿廬/陵人)凡五人季允厯官館學累為藩帥部使者不
當在歲薦之列叔正少勁直為楊嗣勲所知方吳曦亂
時嗣勲與其父書有令嗣拂袖徑去真名父之子輔所
以不欲與聞其去想䝉悉詧之語子文得其墨本為繳
進益父嘉定元年進士今尚初官同時廷試第一人前
省元未召也才臣喜為詩以江西帥使者特薦得官不
繇科目且非蜀士議者以為非前此章上數月乃召季
允與别議差遣公開增一秩叔正益父召察才臣俟終
更與陞等差遣㑹成都提刑林與之以不應副利店事
與帥臣黄伯庸異論召去乃命季允為本路提刑特免
避産業云(潔已字與之永嘉人/祖待聘紹興給事中)於是伯庸以得㫖咨訪
四蜀吏治亦薦士三人曰何仲弼楊浩然洪虞子詔剛
簡浩然雙流人故為徳修諸人客時通判潼川府子韶
雍公孫屢舉進士時知永康軍朝論以一路帥未嘗有
薦士者疑之伯庸移書執政援前㫖為詞仲弼先已召
㑹朝士多知子韶乃降㫖浩然秩滿與陞等州郡子韶
令赴都堂審察自嘉定以来蜀之宣撫安撫制置三司
皆得薦士亦非常制云
　　　四川大制司結局
沔州自誅曦後王喜王鉞薛九齡皆以宣撫司便宜之
命為都統制己巳之秋王大才始以荆鄂都統制改除
入蜀大才過漢中自以嘗權招撫使不欲與大使講堦
墀之禮安大使不從大才憾焉先是戊辰之冬金主璟
卒無子其秋季父衛王允濟立允濟嘗使韃靼不為其
酋特黙津所禮憤之及允濟立特黙津始叛辛未之秋
朝廷遣余郎中嶸北使賀所謂萬秋節者而燕京已為
韃靼所逼不暇延使者余郎中至涿州而還癸酉之秋
允濟為其臣赫舍哩執中所弑璟之庶兄鄷王珣代立
董舍人居誼為賀生辰使至沃州而還繼而賀登位使
真舍人德秀正旦使李舍人垕繼抵盱眙敵不克迓議
者言金有内難議論紛然朝廷聞之以御札賜大使及
大才令益謹守備毋啟邊釁有迪功郎提舉皂郊博易
鋪務兼大使司簽㕔何九齡者廣安鬻爵人也據結忠
義人謀取秦州未發前八日金先知以檄至秦州詰問
丙寅除夕九齡遂率沔州中軍統制强徳等以所部夜
襲秦州甲戌正月朔旦敗焉十六日壬午大才執九齡
及諸將等七人斬之以其事聞于朝且檄報鳯翔都統
使仍關牒川陜西路監帥司又遣人徃廣安捕九齡之
子世昌亦斬之㑹大使司奏大才為宣撫使設意傾陷
今邊報不一或有緩急必致悮事二月十九日甲寅詔
大才特降一官三月二日丁卯大使除同知樞密院事
不日起發赴院治事新成都路安撫董侍郎君誼除四
州制置使疾速前去之任知潼川府劉侍郎甲除利路
安撫使時暫權制置司職事限一日起發皆未受命也
㑹大使司遣使臣李大亨王頤往皂郊逮大才所遣秦
州打話人赴興元問狀四日己巳過沔州市大才執大
亨斬之縱頤歸報後二日辛未乃以悖語至大使司(武/功)
(大夫福州觀察使充沔州駐劄御前諸軍都統制兼知/沔州王大才今具相公不顧法令非理劄下大才事日)
(開具下項一人謀大才與金人同謀不軌一人謀大才/與金人私通書信一人謀大才於廣安軍殺何九齡之)
(子世昌一人謀大才將兵刼掠到銀七十二錠金一百/五兩已納在大才宅庫一興元都統李太尉宻與大才)
(下書虞侯孫儀言説稱相公已尉差下二千五百人要/得親来沔州將大才殺害二相公日来不時差使強横)
(小人以追人為名前来門首厲聲叫閙呼来庭下將大/才百端屑瀆靡所不言此何禮耶未有敗壞朝廷紀綱)
(法令端自相公為始伏乞鈞照右大才照得禮樂征伐/自天子出非人臣可得而專不謂相公同何九齡擅開)
(兵端引惹邊事闗係國家利害至重而又不遵宸翰約/束其所賜御札詔墨未乾輒敢反亂朝廷何所不為所)
(有何九齡已從條法誅斬了當獨相公未䝉朝廷施行/如何反將忠臣義士入謀以不赦之罪公然形於紙筆)
(以快私意天下恐無此理可見相公包藏禍心欺罔君/父蔑視朝廷不恤人言畧無忌憚未審相公端用㡬日)
(前来沔州作亂乞賜明文行下容大才道左祗候公㕘/謹具申制置相公敢望鈞慈憫念朝廷勿以天自萬里)
(以為可欺況惡業貫盈恐造物不與善後特未可保伏/乞鈞照開正識眼曲賜看詳嘉定七年三月初六日)
八日癸酉大使得之即疏辯申朝廷且檄四路帥臣監
司委究其實十一日丙子董侍郎至石首縣被制置使
之命而十七日壬午大使被同知之命同日劉侍郎亦
被權司之命而二十五日辛卯乃借用潼川府觀察之
印交割制置司職事徑之興元四月十九日癸丑安同
知發興元申乞以剗賣盤井錢三十萬緡充沿路喝犒
諸軍之用不待報遂行五月十八日壬午金主珣為韃
靼所廹渡河而居汴京至六月二十日癸丑同知自廣
安起行順水而赴行在至八月十六日戊申安同知除
觀文殿學士而知潭州二十一日癸丑安同知方行至
廣徳軍乃得邸報二十五日丁巳始還至于黄池鎮知
被新除之命因上疏力辭優詔不允乃遣官賫結局進
冊赴行在盖自丁卯二月一日值吳曦誅安公遂權宣
撫使至甲戊四月十九日癸丑而制置大使司乃結罷
凡共六千六百有一旬有八日云爾於是制置使還成
都而未結其興元之帥臣仍依當時兩淮之舊例乃兼
節制御前軍馬之事所以邊關有警稍得以與聞其政
者也大才貪庸無比凶悖䘮心而制置使既不得其柄
乃反倚重焉大負朝廷臨遣之意矣
　
　
　
　
　
　建炎雜記乙集卷十一
欽定四庫全書
　建炎雜記乙集卷十二
　　　　　　　　　　　　宋　李心傳　撰
　　故事
　　　親筆與御筆内批不同
本朝御筆御製皆非必人主親御翰墨也祖宗時禁中
處分事付外者謂之内批崇觀後謂之御筆其後或以
内夫人代之近世所謂御寳批者或上批或内省夫人
代批皆用御寳又有所謂親筆者則上親書押字不必用
寳至於御製文字亦或命近臣視草焉神宗祭狄青文
中丞滕達道所作也(張寔録語/以為親製)髙宗追廢王安石配享
詔舍人胡明中所作也(張侍講跋此詔所謂荆舒禍/本可不懲乎謂誤為親製也)孝
宗撰夀皇聖政錄序祕監陳君舉所作也此文今見致
和堂止齋集中但人不知爾
　　　選人不十年入相
陳勉之丙辰年自南昌丞除太學錄癸亥春拜右祕閣
修撰不十年入相本朝所有獨范覺民與勉之而已覺
民六年勉之八年
　　　將相四十以下建節者
將相四十以下建節者李君錫(顯/忠)年三十岳鵬舉(飛/)三
十二楊正甫(存/中)三十五張魏公(浚/)三十六吳寳臣(總/)三
十七吳唐卿(璘/)三十八吳晉卿(玠/)三十九韓世忠(良臣/)
及吳曦皆年四十
　　　使相以上封國例
故事使相以上封國公者先小國經恩陞次國又經恩
陞大國孝宗初政張忠獻以特進國公拜少傅江淮宣
撫使封魏國公官爵皆進二等蓋殊命也近歳史丞相
以勅局進書恩自永國經恩封魯國公亦異數
　　　中興異姓七王
中興異姓七王自張俊始先是韓世忠以咸安郡王奉朝
請其没也追封通義郡王而已久之俊死有司奏如前例
上謂其有和敵功與世忠相去萬萬遂特封循王乾道初
楊存中死追封蘄春郡王其家意不滿又封和王明年吳
璘死以為熟例追封信王世忠之子彦古令統制官張青
訟其父功乞追贈孝宗觀之陳宰相應求曰張俊楊存中
已封王則於世忠似有不足前此失於無人建請若聖意
行之亦足以勸有功而厲將士遂封蘄王紹興初吴拱為騎
帥始訢父玠有保蜀功而爵不稱乃封涪王開禧用兵韓侂胄
欲風厲諸將因劉光世之孫伯震有請封光世鄜王既而
又封岳鵬舉為鄂王中興諸將止是畢為王矣
　　　后家封王者
祖宗以來后家封王者自元豐間曹氏始時官制初行曹
濟陽自中書令改開府儀同三司神宗以為慊於志故
以異姓王易之也其後髙氏不得封向氏二王(宗回/宗良)鄭
氏一王(紳/)至中興後后家得封者吳氏二王孟氏韋氏
郭氏韓氏楊氏一王然曹向韋郭皆以元舅鄭以后父
封獨孟信安以弟外兄韓平以中宫贈其祖皆異禮也
近楊永以后凡得封亦異數也
　　　中興以來后家建節者
自建隆以來母后中宫之建節者極少如杜審進曹佾
皆晩歳始得之宣仁垂簾十年高公繪止為承宣使符
觀後乃有向宗回兄弟鄭紳父子中興七十年后家建
節者凡二十有二人吳氏七人(益蓋琚瓌/珽璹珵)韓氏四人(侂/胄)
(邈同/郷□)韋氏四人(淵謙/讜□)邢氏李氏各二人(邢煥孝楊孝/友孝純孝)孟
氏鄭氏郭氏夏氏謝氏楊氏各一人(忠厚藻師禹/執忠淵次山)
　　　建炎迄嘉定中臺司不至兩地者十一人
建炎至嘉定除御史中丞凡四十人自顏夷仲至今章
達之率皆柄用之其中間不過兩地者十有一人而已
然或以久病(辛炳/姚愈)或以論事失措(蔣世珍/謝國昌)或與宰輔不
合(王賔周秘/常同廖剛)或以吿訐(勾龍/行父)或以敗事(鄧伯/凡)皆因有故
而去其以常伯善罷者惟羅龍學汝檝一人若詹端明
大方者雖以工部尚書出臺而旋入宻府云
　　　近臣舉察官事始
紹興癸丑右相朱藏一以内艱去位高宗手禮賜學士
沈必先綦處原以三院御史阿附時宰令二人共舉察官
於是以李元叔長民應詔元叔嘗為校書令奉祠去久
之通判漳州遂召還為監察御史而曽任鄭三御史皆
罷此中興後近臣舉察官之始也
　　　御史臺彈奏格
御史臺彈奏格舊無有淳熙初柴叔瓌瑾為殿中侍御
史奏言本臺覺察彈劾事件前後累降指揮經今歳久
名件數多文辭繁冗又有止存事目别無可考恐奉行
致有牴牾乞下勅令所逐一刪修成法各隨事宜以六
察所掌分門别類檄申朝廷取㫖降下本臺遵守仍令
刑部鏤板頒降中外單虁時以户部侍郎兼勅局詳定
被㫖編冩成冊送臺審覆㑹謝廓然新除殿中侍御史
與其寮審覆凡三百五條選奏乞以彈奏格為名行下
從之四年七月丙午也紹熙元年二月劉徳修為御史
又摘其有關於中外臣竂握兵將帥后戚内侍與夫禮
樂訛雜譏諷及奢僣之事各凡有二十餘條以奏上乞
付下報行令知謹恪上從之
　　　任子賜出身
祖宗以來兩制二史必以進士登科人為之其後有以
才選者例賜進士出身雖徐司川吕君人亦然重科目
也乾道初王嘉叟秬為左司員外郎㑹右史胡元質長
文在吿上命嘉叟權右史仍攝西掖執政言嘉叟無出
身上曰時暫無傷也其後韓無咎元吉為左司郎中而
舍人林景度機出迓北客上復命無咎無咎以門䕃入
仕辭不許時王能甫之奇為兵部侍郎張南軒為左司
員外郎繼除侍講亦不賜出身用吕元明吳傳正例也
已而有為上言南軒譏能甫不學不當在講筵者上怒
南軒俄以事去未㡬蘇季真嶠除左史遂復賜出身余
謂得人如無咎欽夫豈復當以任子登科為間雖不必守
祖宗之舊可也是時有右文林郎王天覺者知真符縣
代還以聚斂擊刺之術因左右以見其所獻之書有云
人才可用不必限有無資格出身如擢王炎炎誠可用
不必賜出身賜出身則猶有所拘也其迎合類此既而
改京秩除樞密院編修官兼檢討文字俄為副端徐彥
才所論遂逐去議者快之
　　　言官詞臣論宗室入館人數
本朝宗室入館者五人自乾道五年趙忠定始其後趙
從道侍郎趙大本舍人皆嘗為之開禧末趙汝談除正
字言者論列以謂中興後宗室入館者纔二人汝愚以
大魁彦中以詞科然後得之而不及從道蓋失於考詳
也從道名師訓安定郡王令盪孫紹興甲戌嵗登科乾
道壬辰冬始以近臣薦召為太常寺主簿明年夏除秘
書郎未兩月遷起居舍人其冬權工部侍郎甲午秋引
疾丐祠除敷文閣待制履歴如此言路乃不知何也嘉
定之初趙履常崇憲入館蔡行之當制亦云中興後宗室
入館者凡三人又誤矣
　　　學士舍人當兄弟除官制不應避
紹興初王剛中為中書舍人其弟居修除太常丞引嫌
乞改命官草制自是為例余嘗以故事考之學士舍人
當弟兄除官制皆不應避錢惟演使相麻其從兄希白
所草也曽子宣右僕射麻其弟子開所行也若謂一時
宣鎻亶為異數則元豐官制初行子開除吏部郎中子
固時為中書舍人行詞亦不避考南豐類藁而可見也
不知引避起自何時
　　　館職不入局故事
楊禊子寛和王存中長子也其父久掌殿巖既補以京
秩紹興二十四年又奏乞令與其弟倓子靖並特赴殿
試高宗勉從之蓋是年秦塤為省舉頭故效之也二十
七年正月禊除少蓬士論甚駭既供職館閣之士不入
局者三日時唐立夫為秘書郎黃通老王時亨為著作
佐郎季元衡陳文仲為校書郎胡周伯張安國林少穎
汪明逺葉伯益為正字大抵多名人也胡廷聞之亟徙
禊宗正少卿而以劉文孺代之物論乃息禊後遷工部
侍郎倓淳熙中執政
　　　檢騐格目
檢騐格目者淳熙初鄭興裔所創也始時檢騐之法甚
備其後郡縣玩弛或不即委官或所委官不即至即至
亦不親視甚則以不堪檢覆吿由是吏姦得肆寃不明
獄訟滋熾興裔為浙西提㸃刑獄乃創為格目排立字
號分界属縣遇有吿殺之人者即以格目三本付所委
官凡吿人及所委官属行吏姓名受狀承牒及到騐所
時日廨舍去檢所近遠傷損痕數命致因由所知悉書
填之一申所属州縣一付被害之家一申本司又言於
朝乞下刑部鏤板頒之諸路提刑司准此從之遂著為
令元年五月十七日也興裔之先平陽人後徙開封曽
祖紳以后父貴宣和末為太師平樂郡王諡禧靖祖冀
寧海軍節度使諡榮恭世父藻事高宗久在上閣再為
大使官至師相封榮國公諡端靖興裔初名興宗早以
后澤入官乾道中為江東兵馬鈐轄嘗論建康都統及
馬軍行司擇帥未善孝宗韙之復武臣提刑擢使閩部
移浙東又移浙西再使金因避金諱改賜今名淳熙初
除樞密院副都承㫖在職十年歴知廬揚明州皆有政
蹟慶元五年吿老轉武泰軍節度使致仕卒諡忠肅子
挺嘗以黄州團練使歴帥淮㐮兩道損抗皆有位於朝
而損登進士甲科蓋世族中所未有
　　　宣相詔使稱謂不典
元樞呼樞使自張浚始諸州倅呼府判自陸寘始皆見
於㑹要日厯舊制密院官亦止以樞密為稱紹興中張
浚為使其親吏以俊父名密請於朝有㫖呼樞使自是
為例宣和中陸寘以宦者王通薦通守四明避其名更
稱府判紹興初始稱稍行於浙路今遂為天下通稱不
可易矣宣撫使呼宣相自童貫始近安子文為四川宣
撫副使得㫖恩數視執政士大夫鄙俗者亦稱宣相蓋
務為崇重而不考其始焉近歳召客以例呼為詔使余
在成都見錢伯同丞相與制帥楊端明手書亦然按朱
忠靖閒居錄宣和間大閹李彦按行京西始呼詔使蓋
唐敕使之稱今以稱士大夫誤矣
　　　莫粹中轉官最速
近歳轉官最速者莫舍人粹中子純慶元二年進士是
歳七月補承事郎而嘉泰三年陞官已為中大夫出身
凡七考共轉十六官通為五十八年磨勘其間限員之
數日月不與焉(若子任細轉則/為七十年磨勘)是歳明堂請任子吏部
以庶官入仕未及十五年此格不下蓋宣和間此法嘗
立者自中興以來未有之也陳勉之以慶元二年六月
改官至開禧三年遷特進實歴十二考共轉二十四官
自其後執政無序遷法姑以待積年之勞計凡用一百
二十四年磨勘亦宰輔中所未有(若子任細轉則為/一百三十五年)
　　　宰職贈官例
故事從征亡殁皆贈四官執政五官樞密使六官宰相
七官若特進以上一官而已嘉泰末周益公以少傅贈
太師蓋異數也嘉定以後錢伯同樓大防宇文挺臣張
肖翁之徒皆例贈公少傅過乎厚矣費戒甫嘗為執政
官至諫議大夫乃止以銀青光禄大夫吿第實贈四官
是又少殺矣按祖宗之時而贈䘏之典多出特㫖不專
用例蓋考其勲徳之大小而分隆殺焉此勸懲之意也
　　　奉常畢大事例遷儀曹
朱時敏師古眉山人也淳熙末為太常少卿王季海喜
其謹厚欲用為從官而不敢薦二年半不遷數請外季
海留之其妻樂安郡夫人任氏賢婦人也以為不可師
古力求去一日方坐寅清堂有老吏密言曰徳夀宫服
藥可知之否師古顰蹙曰知之奈何吏曰少卿奚去之
果師古不語既而得小寵知潼川府尤延之代為少卿
視事一日而宣遺詔祔廟四日除禮部侍郎師古乃悟
余因考紹興七年吳正仲二十九年宋斐皆以大䘮禮
畢除儀曹貳卿老吏習知之故以微言留師古耳
　　　刺史以上無階級法
太祖階級法諸禁軍將校有帶遥郡者許以客禮見自
餘一階一級全歸伏事之義時橫行諸使尚未有遥郡
之名此文指禁軍指揮使帶防團刺史者耳近歳李伯
和尚書為京湖制置使管軍節度使王喜橫挺下拜於
庭下僣也余嘗記王公明以元樞為四川宣撫使都統
制初叅謁拜副階上典謁吏賛相公答拜次統制官拜
庭下亦如之次立椅子前受統領官拜正將以下乃坐
受焉余謂統制官以上官至正任刺史者當以客禮見
管軍則合開寳五年之制矣
　　　從官典藩於制司不用申狀
謝用光自工部尚書論罷久之以大中大夫知虁州移
興元府時劉仲洪為蜀帥故事嘗任侍從官於制置司
申狀止書檢不繫銜用光至興元始用申狀吏以閻才
元故事白不從嘉泰二年用光就除制帥趙全叔以華
文閣待制代之吏以申狀呈全叔曰我從官也何乃爾
吏以用光近例全叔不樂於是楊嗣勲以敷文閣直學
士知潼川府何同叔自前禮部侍郎起為虁路安撫使
全叔即檄二公詢之二公皆不報全叔不得已遂復用
申狀焉(從官書檢不繫銜/紹興十九年旨也)
　　　諸路倚郭二縣數
諸路州府治二縣者凡十有二東京開封府(治開封/祥符)行在
臨安府(治錢塘/仁和)京兆府(治長安/萬年)成都府(治成都/華陽)平江府
(治吳/長洲)建康府(治上元/江寧)紹興府(治山陰/㑹稽)隆興府(治南康/新建)福
州(治閩/侯官)廣州(治南海/番禺)湖州(治烏程/歸安)雅州(治歸信/京城)
　
　
　
　
　
　
　
　
　
　建炎雜記乙集卷十二
欽定四庫全書
　建炎雜記乙集卷十三
　　　　　　　　　　　　宋　李心傳　撰
　　雜事一
　　　趙韓王六世小譜
忠獻韓王趙普字則平幽州薊縣人曽祖吳國公冀三河
令祖趙國公全寳澶州司馬父齊國公逈相州司馬遷居
洛陽齊國公生四子長忠獻次貞尚書都官郎中次安易
宗正卿次正東頭供奉官忠獻三娶長魏國夫人魏氏生
羽林衛大將軍承宗次齊國夫人魏氏生昭宣使神州團
練使贈中書令承煦次陳國夫人和氏後唐宰相凝之女
也生二女皆度為道士承宗娶長樂郡主髙氏蓋太祖甥
女也無嗣承煦字景陽初娶仙源郡夫人孟氏蜀主昶之
女繼延康郡夫人孟氏昶子滕國公元喆之女生子從約
字元禮為東上閣門使象州防禦使贈建寧軍節度使娶
曹氏秦武㑹王彬之女封周安郡夫人從約十四子長思
齊左藏庫使榮州刺史贈華州觀察使思齊生希魯宜州
觀察使贈太保希魯生環字子偉事髙宗為蘄州防禦使
知閣門事後更名述述子演早卒演子溢溢子謙叔事孝
宗為武徳大夫文州刺史權知閣門事從約中子思明為
引進使有女適户部侍郎范坦思聰閣門通事舍人娶宋
氏武安軍節度使守約女思復武經大夫榮州刺史娶錢
氏吳越王孫女思恭崇儀使娶馮氏知樞密院事京之女
思文左藏庫副使子希傑奉議郎知秀州孫珪武翼大夫
知茂州思禮内殿承制子武節郎希詔娶向氏安康郡王
宗回女封樂平郡夫人思靜國子博士思行武功大夫榮
州刺史娶徐王向經女欽聖憲肅皇后之妺也子希仲衛
尉等官凡韓王子孫之顯達者盡於是矣紹興七年朝廷
錄勲賢官其六世諸孫洪等十二人洪乾道末仕至脩武
郎知緩陽縣而死歸貲為盜所掠其女流落行乞於蜀中
嘉定三年六月辛酉過吾郷因得觀其世譜如右故摭其
大槩書之以補史闕
　　　渡江後名將皆西北人
渡江後將帥韓世忠綏德軍人曲端鎮戎軍人吳玠吳
璘郭浩徳順軍人張俊劉錡王􁣣秦州人楊惟忠李顯
忠環州全淵階州人馬廣熙州人楊政涇州人皆西人
也劉光世保大軍人楊存中代州人趙密太原人苗傳
隆徳人岳飛相州人王彦懷州人皆北人也諸將中惟
張韓楊之官最貴其諸子悉在行都張之子子顔子正
皆為次對雜學士楊之子禊為列曹侍郎倓至執政韓
之子彦直彦質彦古皆為户部尚書岳之子霖起於流
落亦為兵部侍郎無復世將之風矣惟吳郭居近塞尚
餘將種云
　　　吳玠福不逮吳璘
吳襄烈珙本吳涪王玠庶弟也父扆為軍校娶劉氏生
子玠璘既而其家婢生珙劉氏悍而妬扆憚之命珙名
為已子然珙為人頗類玠屢歴行陣亦得軍士心晩與
璘子挺同為管軍節度使而玠官止使相珙止節制使璘
官至太傅封新安郡王挺亦至太尉古人言智將不如
福將玠璘近之矣奉議郎李荀老太宰邦彥猶子也娶璘
中女能道其家事如此云其後挺子曦以叛誅璘之他
子孫皆廢徙朝廷念玠保蜀之功特免連坐焉
　　　趙開山改姓
開山趙者沂州土豪也初姓趙名開山紹興末金亮苛虐
人心不附開山因聚衆山澤間為盜及金亮入冦朝廷
遣李寳入膠西開山引兵自城陽㑹之因姓開山趙示
欲開趙氏中興之業也既而葛王立趙隨寳歸朝累官
武畧大夫英華刺史乾道庚寅南郊當任子自言今已
姓開不可使父無子孫繼後乞將男天鍚一名許從趙
姓蔭補以繼父趙整之後詔特許之一家兩姓自昔所
未有也
　　　劉李二忠定得諡本末
夀皇時前朝舊臣多得賜諡往往官未至而請諡之蔡
君謨之類是也淳熙庚子劉元城家請諡上謂大臣曰
元祐黨籍中朕㡬不記此人趙溫叔曰黨籍從官以蘇
軾為首安世乃第二人也今其語錄尚傳於世乃諡忠
定戊申歳李伯紀家請諡上偶未省宰相周子充為上
言其平生大畧上言曰益廣才疎其張浚之徒與於是
亦諡忠定二事乃趙周二公親言之
　　　何道夫恬於進取
何耕道夫徳陽人嘗為省試榜首知名士也恬於進取
登第三十年始為倉部郎官遷右曹兼諸竂吏院國子
司業遂為祭酒兩學之士甚重之道夫每退輙徑歸杜
門未嘗造請澹如也淳熙七年四月二十二日禮部齊
集侍郎慶㑹罷或謂道夫得之已報行矣部吏亦掃閣
待其來既而中止或曰道夫雅為趙丞相所敬然不甚
親之方進呈乃以郷國之嫌為解或曰蜀人有與之異
趣者摘其早年之文為王忭密言之故不果用明年春
遷秘書監其秋溫叔罷相道夫亦求去上諭大臣曰趙
雄罷政而蜀士一空然太薄惡不可執政因諭上旨道
夫迄不肯留乃除知潼川府比行兩學之士送之關外
前所未有也溫叔之罷也蜀人為所引者往往被逐獨
道夫不染物議從容而去時人稱之道夫當任子先官其
兄之子及其死時其三子者徳方徳固徳彦俱未出仕
以後並登進士科云
　　　李知㡬豪邁
李石字知㡬資中人進士高第蜀人號為方舟先生者
也紹興末為太學錄右學生芝草生于學宫人方為賀
知㡬獨以為兵兆由是坐斥乾道中自沉黎召為都官
郎中後復論去趙溫叔其郷人也驟貴知㡬以晩輩視
之不與通書久之起守眉州除成都路轉運判官到官
十日罷未㡬溫叔秉政自是不復起矣溫叔免相王季
海代之知㡬與季海有學官之舊自書近詩數十以寄
筆勢欹傾殆不可辨季海甚憐之方議除官而知㡬死
矣知㡬為人豪邁然亦𥚹急為小漕日有石監庫者入
謁知㡬視其刺大怒典謁吏以石監庫稱之乃已及罷
去成都有十還之謠石監庫還姓其一也在眉山日郡
博士欲戲之因命題云予擊石拊石百獸率舞知㡬語
之曰君乃欲痛箠石令畜輩喜悦邪聞者以為善謔
　　　虞丞相去國恩數之盛
虞丞相再撫蜀夀皇以詩送之曰一徳如公豈合閑聊
分西面欲憂寛不辭論道虛台席暫假宣威築將壇風
教已興三蜀静干戈載戢萬方安歸來尚想終霖雨未
許鄉人衣錦看其恩數之盛自渡江以來宰相去國所
未有也又用故事賜家廟五室祭器除其子公亮直秘
閣而給其使費俊者亦除閣門祗候蓋非常典云
　　　宣徽副使
歐陽公集古錄跋康約言碑云約言嘗為宣徽北院副
使以此見唐時南北院宣徽各有副也按唐徳宗末年
趙殷衡為宣徽院副使已見於史中不待康碑而可知
也
　　　范季才五代史正誤有未當者
范季才五代史記正誤甚為詳博但其間亦有辨之未
當如李琪傳稱其所私吏當得試官琪改試為守帝大怒
季才按通鑑稱琪改攝為守且謂以試為守持輕重之
差何以竄逐以攝為守則是以無官為有官所以帝未
欲深謫也季才但見今職事官以行守試分職錢多少
故謂持輕重之差不知未改官制前自有一種試銜如云
試校書郎試將作監主簿之類皆撰一人也若守監簿
即京官矣季才自於典故未熟率意而言舊史本不誤
也
　　　昔人著書多或差誤
昔人著書首尾多不相照雖資治通鑑亦或未免此病
大抵編集非出一手故也姑以一事論之漢景帝四年
其中皆以冬十月日食今通鑑並書於夏秋之後蓋編
緝者自本志中摘出而不思漢初以十月為歳首故誤
係之歳末耳近歳吕伯恭最為知古陳君舉亦知古今
伯恭親作大事記君舉親作建隆編世號精密余嘗考
之皆不免差誤亦隨事辯之矣朱文公通鑑綱目條貫
至善今草本行於世者於唐肅宗朝直脱二年之事亦
由門人綴緝前後不相顧也又自唐武徳八年以後至
於天祐之季甲子並差考求其故蓋通鑑以歳名書之
而文公門人大抵多忽史學不熟歳名故有此誤余因
諸生有問亦為正之矣然則該貫古今亦非可薄之事
但不至喪志可也
　　　蜀帥聘幣不入私家者三人
近歳蜀帥聘幣而不入私家者趙子直徳老楊嗣勲三
人而已子直以賙細民之焚室者徳老將去聚宗室之
九縣者而分餉之嗣勲併迓新之任而具其不有焉近
例蜀帥代歸輙以修城為名取買舟錢數萬計及嗣勲
召還從省司取四千緡而已先是陳端仁為帥馮廷式
為成都漕端仁有聘幣廷式例以元物易封而報之端
仁大恨至用他事劾廷式於朝夀皇知之而不信也近
歳吳徳夫入蜀聞李仲衍之節甚敬之比徳夫入城而
仲衍首却其餽徳夫請不已乃面授分帑吏而後答書
焉徳夫不平由此二人稍有隙廷式名憲晉州人淳熙
末卒於司農卿總理四川財賦
　　　傅睦修史舉代
嘉泰初朝廷以中興史未成召傅景仁龍學於泉南起
陸務觀華文於既老皆以京祠專領史事已而景仁除
僉書樞密院事老病不能拜力辭乃以為資政殿學士
出守時務觀年且八十復引年遂以次對領秘書監俄
復致仕朝廷命二公舉可代者務觀薦京西轉運判官
李伯珍大異景仁薦新除虁州路提㸃刑獄李璧遂
召伯珍為秘書監遷中書舍人右諫議大夫而季章為
秘書少監遷宗正少卿直舍人院以至執政不復領史
事矣
　　　龔頤正續稽古錄
龔頤正字養正和州歴陽人曽祖原尚兵部侍郎頤正
本名敦頤少舉進士不第用洪丞相門客恩為不理選
限登仕郎嘗著符祐本末三十卷又撰元祐黨籍三百
九人列𫝊所佚者六人而已洪内翰領史院薦於朝初
授下州文學旋補廸功郎監潭州南嶽廟光宗受禪改
今名用薦者主管吏部架閣文字遷大社令宗正寺主
簿頤正著續稽古錄盛言侂胄定策之勲由是擢兼資
善堂小學教授遷樞密院編修官嘉泰元年秋詔以頤
正學問該博賜進士出身兼實錄院檢討官付以三朝
史事是冬遷秘書丞未踰月卒及侂胄死有詔毁其續
稽古録焉
　　　諸司属官理當通判
嘉泰三年忽有㫖諸司属官係京官者理當通判時張
伯子同知之弟孝仲為京西安撫司幹辦公事即除知
成州明年擢提㸃利州路刑獄未㡬虞雍公之孫易簡
亦自福建漕幕擢守大寧蓋用此例
　　　御筆嚴監司互送之禁
嘉泰三年上御筆嚴監司互送之禁然逺方自如四年
夏馬使彭輅至成都制使謝源明茶使趙善宣留連踰
兩月自入境迎迓以至折俎贈行以楮幣錦綵書籍藥
物計之而所得㡬萬緡而謝趙所得亦稱也蓋諸路互
送惟建康成都最厚諸司每㑹集一分計三百八十千
成都三司互送則一飲之費計三千四百餘緡建康六
司乃倍之而鄰路監帥司尚不與是年六月趙漕自
成都運判除四川茶馬時趙攝事已久朝廷本以省將
迎之費茶漕並置司成都城中而去送迎迓公用水脚
之費各司為數千緡舊無所謂壓境錢者謝用光始創
之趙並不離城中而亦受壓境錢兹又可笑也建康所
謂六司者帥漕總賦武騎二司帥而主管行宫大内鑰
匙官者與焉每歳遇留守按行殿中官者輙置酒自居
主席而坐留守於賔位陳正獻公為留守斥去之其後
范致能來遄復其舊
　　　莎衣道人
莎衣道人者姓何氏淮陽軍胊山人也祖執禮仕至朝
議大夫道人避亂渡江舉進士不中紹興末始來平江
一日自外歸倏若狂者身衣白襴晝則扣門乞食夜則
止於天慶觀之門外久之衣益弊則以莎緝之嘗遊妙
嚴寺臨池見影豁然大悟人無貴賤問以休咎無不奇
中世號莎衣道人孝宗聞其名召之不至賜號通神先
生為築菴居之賜衣數襲道人皆不受道俗强邀入菴
大笑而出復於故處平江好事者日珍饌餉之每食於
通衢逮飽即去光宗即位又召復不至周南卿廷䇿所
謂特遣王人聘問妖民於數百里之外者此也慶元六
年道人卒於平江
　　　陳應求正北使書儀
自渡江後北史往來皆傳其國之御名廟諱而本朝止
傳帝名又北使與館客往來文牒皆以花字代書名隆
興再和未之有改乾道二年冬陳應求初執政㑹金賀
正旦之使者至應求以故事押宴使者致私覿其狀花
書而不名應求却之掌儀懼白應求恐生事應求使語
之曰今日豈當用辛巳以前故事邪使者詞屈乃問應求爵
里甚悉而易狀書名紹興元年重明節黄文叔以王府翊善
奉詔接伴八月十九日至旴𣅿文叔問掌儀田愿髙宗何以
稱帝名而不稱廟諱愿云自祔廟後元未理㑹文叔遂
遣愿等持廟諱御名三紙以往北使副視之云前無此
例愿答云此乃二十七朔之外第一番講禮帝名廟諱
各有分别往返久之北使副乃謂愿云為我謝使副所
言極是當理非不曉得止為來時不曽得朝省指揮止
依得冊子上行難以擅専切望相諒文叔乃已既而北
使引接來傳彼國名諱自旻以下至於其父恭稱廟諱
者凡六人(旻晟宗堯/亶雍允恭)文叔歸而奏其事乞後遣使人力
議改正蓋隆興更成之時廟堂亟於弭兵僅能正其大
體而交際之文或未暇議蓋不止一二也舊例宰執親
為金使除館且以三衙衛士給役乾道元年虞并父執
政始革之又歳賜金使金銀器皿文思院造成先令工
部長貳臨視版曹繼之次赴都亭驛中使㸃集復賫詣
宰執編閲然後進呈淳熙十二年李永叔昌圖為工部
侍郎言不足以凟至尊於是止令赴都堂騐視
　　　張詔使金驟用
淳熙中張詔君卿守歴陽被旨交聘一日金人持所繪
祐獻二陵象至館中皆北帝之服君卿嘗識列聖御容心
知其試已也即郷之再拜館客有問之君卿曰詔雖不
識其人但見龍鳯之姿天日之表疑北朝祖宗也敢不
下拜敵無語孝宗聞而大喜之由此驟用
　　　京仲逺将命執禮
思陵之喪北人來弔京仲遠以中書門下省檢正諸房
公事充報謝使歩軍司計議官劉端仁副之仲遠至汴
京北人有例賜宴仲逺辭樂彼不從相持凡十日竟撤
樂乃赴上甚器之及還朝上諭大臣曰鏜此節可嘉尋
常人多言節義須遇事乃見及進呈遷秩上曰鏜專對
可嘉當轉兩官端仁亦比類周子充等言不必問轉官
在聖意除擢可也上曰只依例轉官便與除擢上又曰
此事全是京鏜若劉端仁所謂因人成事者鏜則毛遂
也鏜除侍從端仁亦當稍旌别可令密院進擬除環衛
官於是詔京鏜將命執禮可嘉為朝請郎權工部侍郎
劉端仁為修武郎左驍騎郎將而武經大夫畿第二將
國信所通事田愿亦遷武節大夫十五年六月壬辰也
四十日蜀帥趙子直以疾求去上諭大臣曰汝愚召赴
行在京鏜人才磊落可除待制四川子直聞之謂人曰
鏜望輕資淺豈可當此方面由是兩人有隙仲遠當時
所立如此
　　　張通古能詩聰慧
北人張通古者紹興八年以行臺侍郎來使通古稍能
詩其還也燕人周歸正襟與通古舊知奏乞送至境上
通古至安豐贈詩為别曰良人輕一别奄忽易春秋明
月望不見白雲徒自愁征鴻悲北渡江水奈東流㑹話
知何日如今已白頭通古性聰慧秦檜嘗以胡邦衡封
事示之一覽即能誦
　　　奉使入北境車子數
舊例南使入北境金遣伴使來迓正副使以下至三節
人皆乗馬其後以南人不習其馬乃益以車子使去來
乗之副使各一車上中節各四車下節三十二人共五
車每車以馬騾十餘曳之又發白軍四百人䕶送所至
縣令皆迎迓於境上至開封乃賜御宴真定又賜之常
使至燕京寓於來遠驛若泛然之使則居寧遠驛焉
　　　愛王之叛
愛王葛王孫也始允恭既早世葛王愛其兄越王欲立
之既而不果金主立愛王遂謀叛為其妻父布薩琦所
吿事覺乃以放牧㑹寧府為名居上京以叛明昌六年
三月丁酉也金主三召之不至因結契丹韃靼䝉國以
叛取慈岳等州時越王在咸平契丹檄金人請立之為
帝金主徙王於慶陽五月丁酉賜王死誅其家人八十
餘人惟越王在焉至今為金國患布薩琦即承安四年
來賀上生辰者(明昌六年本朝慶元元年承安來賀生/辰慶元六年作此錄後數年乃有年記)
(虜中事者以允恭之子愛王為鄗王按允恭乃原王之/父淳熙十六年三月密劄下沿邊諸州避其名諱甚詳)
(悉若璟之鄗王/實以為甚誤也)
　
　
　
　
　
　
　
　
　
　
　
　
　
　建炎雜記乙集卷十三
欽定四庫全書
　建炎雜記乙集卷十四
　　　　　　　　　　　　　宋　李心傳　撰
　　雜事二
　　　岳少保誣證斷案
岳武穆飛之死王仲元揮麈錄載王俊吿變狀甚詳且云
嘗得其全案觀之仲貫父為尚書郎問諸棘寺則云張俊
韓世忠二家爭配饗時俊家具賂取其原案藏之今不存
矣余嘗得當時行遣省劄考其獄詞所坐一時煅煉文致
之詞然猶不過如此則飛之寃可見矣今錄於後紹興十
一年十二月二十九日刑部大理寺狀准尚書省劄子張
俊奏張憲供通為収岳飛處文字後謀反行府已有供到
文狀奉聖旨就大理寺置司根勘聞奏今勘到龍神衛四
廂都指揮使閬州觀察使髙陽關路馬歩軍使副都總管
御前軍都統制權副都統節制鄂州軍馬張憲僧澤一右
朝議大夫直秘閣添差廣南東路安撫司參議官于鵬右
朝散郎添差通判興化軍孫革左武大夫忠州防禦使提
舉醴泉觀岳雲省蔭人智浹承節郎進奏官王處仁從議
郎新授福州專管巡捉私鹽蔣世雄及勘證得少保武勝
定國軍節度使充萬夀觀使岳飛所犯内岳飛因為探報
得金人侵犯淮南前後十五次乃受親劄令指揮策應措
置戰事而坐觀勝負又逗留不進及因董先張憲問張俊
軍馬如何怎生地言之道都敗了回去也便乃指斥乘輿
問張憲董先道你只將一萬人已跎踏了及因罷兵權後
又令孫革寫書與張憲令措置别作擘畫又令看訖焚之
又令張憲虛申報四太子大兵前來侵犯上流自是之後
張憲商議待反背而據襄陽及把截江㟁兩下令虜官私
舟船俟又累次令孫革奏報不實及制勘虛妄等罪除
罪輕及指斥乘輿情理相切害者斬係罪重外法等稱
律有臨軍征討稽期三日者斬其岳飛合依斬刑私罪
上定斷合決重杖處死看詳岳飛坐擁重兵於兩軍未
解之間十五次被受御筆拜遣中使督兵逗留不進及
如此時輙對張憲董先指斥乗輿情理相切害者又説
張憲董先跎踏張俊韓世忠人馬及移書與張憲令措
置别作擘畫致張憲意待謀反據守襄陽等處作過委
是情理深重勅罪人情重法輕奏裁張憲為収岳飛書
令憲别作擘畫因此張憲謀反要提兵占據襄陽投拜
金人因王俊不允順方有無意作過之言並知岳飛指
斥切害不告并依隨岳飛虛申無糧進兵不得及依于
鵬書申岳飛之意令妄申探報不實及制勘虛妄除罪
輕外法等稱律謀叛絞其張憲合於絞刑私罪上定斷
合決重杖處死仍合依例追毁出身以來吿勅文字除
名本人犯私罪絞舉官見行取㑹候到别具施行岳雲
為冩諮目與張憲稱可與得心腹兵官商議擘畫因此
致張憲謀叛除罪輕次等外法等稱勅傳報朝廷機密
事流三千里配千里不以蔭論勅刺配比徒三年本罪
徒以上通比滿六年比加役流律五品犯流以下減一
等其岳雲合比加役流私罪斷官減外徒三年追一官
罰銅二十斤入官勒停看詳兵雲因父罷兵權輙敢交
通主兵張憲節次催令得與心腹兵官擘畫因此致張
憲提兵謀叛及傳報朝廷機密惑亂軍心情重奏裁岳
雲犯私罪徒舉官見行取㑹到候别具施行于鵬為所
犯虛妄并依隨岳飛冩諮目與張憲等妄說岳飛出使
并令張憲妄供探報除罪輕外法等稱𠡠為從不配律
五品犯流罪減一等于鵬合徒三年私罪官減徒二年半
追一官罰銅十斤入官勒停情重奏裁于鵬犯私罪徒
舉官見行取㑹候到别具施行孫革為依隨岳飛冩諮
目與張憲稱措置擘畫等語言并節次依隨岳飛申奏
朝廷不實除罪輕外法等稱律奏事不實以違制論徒
二年律共犯罪徒減一等其孫革合徒一年半私罪官
減外徒一年合追見任右朝散郎一官官誥文字當徒
一年勒停情重奏裁孫革犯私罪徒舉官見行㑹侯到
别具施行王處仁為知王貴申奏朝廷張憲背反供伸
岳飛并説與蔣世雄等稱𠡠傳報漏泄朝廷機密事流
三千里配千里應罪刺配比徒三年本罪徒以上通比
滿六年加徒流官當准徒六年其王處仁各於比加徒
流私罪斷合追見任承節郎并歴任承信郎共兩官官
誥文字當徒三年據案别無官當更罰銅八十斤入官
勒停情重奏裁王處仁犯私罪流舉官見行㑹問候到
别作施行蔣世雄為見王處仁説王貴申奏朝廷張憲
待背叛事岳飛處覆除罪輕外法等稱律傳報漏泄朝
廷機密事流三千里從減一等其蔣世雄合徒三年私
罪斷官減外徒二年半合追從議郎秉義郎兩官官誥
文字當徒二年餘半年更罰銅十斤入官勒停情重奏
裁蔣世雄犯私罪徒舉官見行㑹問候到别具施行僧
澤一為制勘虛妄并見張憲等待背叛向張憲言不如
先差兩隊甲馬防守總領運使衙門并欲與張憲詐作
樞密院劄子發兵過江及要模刻樞密院印文除罪輕
外法等稱律謀叛者絞從減一等其僧澤一合流三千
里私罪斷合決脊杖二十本處居住一年役滿日放仍
合下本處照僧人犯私罪流還俗條施行情重奏裁智
浹為承岳雲使令要將書與張憲等拜受岳雲金馬令
智浹將書與張憲等共估錢三百二貫足除罪輕外法
稱律坐贓致罪十疋徒一年十疋加一等罪止徒三年
謂非監臨主司因事受財七品官子孫犯流罪以下聽
贖其智浹合徒三年贓罪贖銅六十斤情重奏裁小貼
子據貼黃稱契勘岳飛次男岳雷係岳飛一處送下今
來照證得岳雷别無干渉罪犯縁由為岳飛故節飲食
成病依律合召家人入侍已就令岳雷入侍看覷候斷
下案内人所有岳雷亦乞一就處分降下又小貼子稱
所有僧澤一合下本處依條施行又小貼子稱契勘數
内于鵬見行湖北轉運司根究銀絹等四百萬合下所
屬照㑹後根究歸着日即乞依今之所斷指揮施行又
小貼子稱看詳岳飛張憲所犯情重逐人家業并家属
合取自朝廷指揮拘籍施行看詳岳飛等所犯内岳飛
私罪斬張憲私罪絞并係情理所重王處仁私罪流岳
雲私罪徒並係情理所重蔣世雄孫革于鵬私罪徒并
係情理稍重無一般例奉聖㫖根勘合取㫖裁斷有㫖
岳飛特賜死張憲岳雲并依軍法施行令楊沂中監斷
仍多差兵將防䕶餘依斷于鵬孫革蔣世雄王處仁除
名内于鵬孫革永不収叙于鵬送萬安軍孫革送潯州
王處仁送連州蔣世雄送梧州並編管僧澤一決脊杖
二十刺面配三千里外州軍牢城小分収管智浹决臂
杖二十送二千里外州軍編管岳飛張憲家属分送廣
南福建路州軍拘管月具存亡奏聞編管人并岳飛家
属並令楊沂中俞俟其張憲家属令王貴汪叔詹多差
得力人兵防送前去不得一併上路岳飛張憲家業籍
没入官委俞俟汪叔詹逐一抄劄具數尚書省餘依大
理寺所申并小貼子内事理施行仍出榜曉諭應縁上
件公事之人一切不問亦不許人陳吿官司不得受理
　
　建炎雜記乙集卷十四
欽定四庫全書
　建炎雜記乙集卷十五
　　　　　　　　　　　　宋　李心傳　撰
　　官制一
　　　平章軍國事
平章軍國事開僖元年初置以命韓侂胄國朝舊相特
命平章軍國事者凡四人天僖初王文正公以首相吿
老拜太尉兼侍中五日一朝遇軍國大事不以時入參
決公懇辭不拜慶歴初吕文靖公亦以首相求罷拜司空
平章軍國重事公卒辭之元祐初文忠烈公自太師致仕除
平章軍國重事未㡬吕正獻公以右揆求去亦除司空同
平章軍國事潞公五日一朝申公兩日一朝非朝日不至
都堂蓋祖宗所以優待元勲重徳之意非他相比也王吕
二公所平章重事之目不可得而考潞公所謂重事者則
大典禮大刑政及進退侍從官軍三京尹三路帥臣已上
乃與聞之比申公去重字則政事無所不關苐省其常程
細務而已及侂胄將拜平章儀曹蕭景伯討論典禮
乃請三日一朝因至都堂議事大率皆用申公故事而損
益焉其後邊事起又命一日一朝尚書省印亦納於其第宰
相僅比參知政事不復知印矣始時禮官議廣左丞相府
以為侂胄第又議仍給節度使俸侂胄引義控辭有詔褒
納而止蓋侂胄繫銜比申公省同字則其體尤尊比潞公
省重字則其所與者廣此當時討論之本意
　　　參知政事并除三員
參知政事自乾徳以來止除二員或一員而已嘉泰三
年春謝子蕭初免相許深甫為參知政事既命陳勉之
以樞長兼權俄又除袁起嵓蓋三員也時朝廷未置相
故勉之以員外兼此亦國朝所未有嘉定時又命雷季
仲婁彥發婁大防亦三員遂為故事
　　　權提舉編修玉牒
權提舉編修玉牒者自乾道元年錢處和始故事玉牒
以首相領之紹興十二年初復玉牒所重其事既以秦
㑹之提舉十四年五月又命執政程元籲同兼非常制
也自後相府闕則以首參兼仍帯權字淳熙十五年五
月王丞相去位周益公以右揆兼領時敕令纔罷而首
參留仲至無兼局理益公以奏乞以仲至權提舉玉牒
許之宰相在位而執政權領寳牒自此始
　　　權監修國史
權監修國史亦自錢處和始時當隆興二年十二月湯
進之去位陳長卿未至故以執政官領之其後曽令之
鄭仲一姚令則蔡夢錫龔實之李秀叔范致能趙溫叔
皆用此例淳熙五年十一月溫叔為右丞相兼提舉國
史院錢景魏代為監修國史内批不帶權字景魏免牘
有曰丞相兼領止加承攝之名忽冒真除蔑近聞比周
益公在翰林當為答照援故事乞帶權字許之蓋一時
直筆者偶失契勘故景魏以為疑自後率帶權字
　　　權提舉國史院
權提舉國史院自乾道元年三月虞并甫始時以相闕
故與錢處和分領兩史院其後魏南老李秀叔施聖與
皆以執政官暫權闕相故也南老遄入相落權字秀叔
聖與皆以命相免兼該監修國史者指日厯也提舉國
史院指正史也紹興中秦㑹之以監修兼提舉二十六
年五月並命沈守約万俟元忠二相始分領焉時左相
領日厯右相領史院若止命一相則參知政事權提舉
國史如是有年乾道九年十月曽欽道以右揆提舉國
史院而鄭仲一以參政權監修國史日厯蓋循例以史
院命相而非以史院為重自是並置二相則復舊制以
監修國史命首相止置一相則宰相領史院所謂監修
國史者以首參權領焉迄今遂為永制
　　　權提舉實録院
權提舉實錄院者自乾道二年十二月魏南老始其後
李秀叔亦為之皆以無相故也紹興以後置二相則右
相仍領實錄院無次輔後則以執政官權
　　　庶官除同修國史
同修國史故事未有以庶官為之者隆興初胡邦衡以
起居郎兼權中書舍人始特命焉乾道二年冬洪景盧
亦以起居舍人兼同修蓋用此例四月胡長文自右司
除起居舍人明年有旨陞帶長文引故事力辭乃命兼
編修如舊自趙溫叔已後無復兼同修者矣
　　　權同修國史(權實錄院同修撰/)
權同修國史權實録院同修撰自淳熙三年正月李文
簡始故事修史修撰皆從官為之惟胡邦衡嘗以起居
郎兼同修撰後無繼者及是文簡再還朝為秘書監上
欲付以史事故特命焉後兩月遷禮部侍郎遂落權字
嘉泰後陸務觀李季章皆踵為之近制修撰同修撰通
止四員檢討六員嘉定二年十二月曽君錫自起居郎
兼檢討官除權侍郎當陞帶而員數已溢乃降㫖權以
檢討官繫銜候有闕日陞帶從官為史討自此始
　　　翰林權直(學士院權直/)
翰林權直學士院權直皆自崔大雅敦詩始故事直院
必以侍從若左右史為之其間沈虛中以少司臣莫子
濟王經伯王季海以宗正太常少卿兼權直院蓋殊命
也乾道九年十二月孝宗初命大雅秘書正字兼翰林
權直踰年以憂去淳熙五年九月復詔為樞密院編修
官始議以翰林乃書藝應奉者所居非專指詞臣也遂
改兼學士院權直自是葛楚甫趙大本熊子復皆以學
士院權直為名十六年正月倪正甫始復兼翰林權直
紹熙後或稱學士院或稱翰林蓋不常云
　　　直舍人院
直舍人院祖宗時有之官制行以中書舍人為宰相属
官號後省故以他官兼攝者但為之權舍人而已嘉泰
四年李季章以宗正少卿權中書舍人而中字犯祖諱
季章辭有㫖除公移外權以直舍人院繫銜季章乃受
命不知舍人院廢已久蓋大臣失于討論也
　　　侍立修注官
侍立修注官者自羅春伯始祖宗時以起居舍人寄禄
而更命他官領其事謂之同修起居注官制行復為郎
舍人淳熙十五年十月春伯自户部員外郎除右史避
曽祖諱乃以為太常少卿兼侍立修注官其後兩史或
闕則降㫖以某人權侍立官蓋自此始
　　　庶官兼侍講
侍講自去學士後秩止正七品然率以侍從官兼之紹
興五年閏二月范元長以宗卿朱子發以秘少並兼之
蓋殊命也乾道六年十一月張敬夫始復以吏部員外
郎兼侍講蓋中興後庶官兼侍講者惟此三人若紹興
二十五年十月張扶以祭酒隆興二年八月王宣子以
檢正乾元七年九月林景度以宗卿入經筵亦兼侍講
者蓋扶本以言路兼説書就陞其秩宣子時攝版曹景
度當為右史且有敬夫舊例故稍優之皆有以也近歳
陳正仲朱仲文以諫官兼侍講後遷少常因而不去蓋
用胡邦衡例其餘庶寮無復兼者矣
　　　祖宗時臺諫不兼經筵
祖宗時臺諫例不兼講讀蓋以宰執間侍經筵避嫌也
神宗用吕正獻亦止命時赴講筵去學士職中興後王
尚書賔為御史中丞建請復開經筵遂命兼侍講自後十
五年間繼之者惟王唐公徐師川二人皆上意也紹興
十二年春万俟中丞卨羅諫議擑並兼講讀蓋秦楚材
是時已兼說書便於傳導自後繼之每除言路必兼經
筵矣檜死遂罷兼(自二十五年十月至三十二年/臺丞諫長兼經筵者止三人)慶元
後臺丞諫長洎副端正言司諫已上無不預經筵者未
及兼者惟張伯子李景和二人云
　　　非臺丞諫長而兼侍講
正言兼説書自巫端明伋始副端兼説書自余端明堯
弼始察官兼說書自陳少卿虁始紹興二十五年春董
殿院徳元王正言珉並兼侍講非臺丞諫長而以侍講
為稱又自此始其後猶或兼説書臺官自尹穯(隆興二/年五月)
諫官自詹元宗(乾道九年/十二月)後並以侍講為稱不復兼説
書矣
　　　修注官以史院易經筵非故典
自朱子發後修注官多得兼侍講嘉泰二年八月林伯
玉自殿中侍御史兼侍講除起居郎其年閠十二月鄧
伯允自右正言兼侍講除起居舍人伯玉改兼權刑侍
伯允改兼史編檢討實非故典也開禧元年八月婁彦
開自言路徙奉常兼權中書舍人亦以史院易經筵遂
為定例三年十月朱仲文自司諫改奉常兼講如故意
者以其兼權史侍故也十一月王簡卿去諫院為左史
仍兼崇政殿説書言者猶以為不可罷之嘉定元年春
黄伯庸自右正言兼侍講除起居舍人兼如舊合故典
矣(自渡江後惟王樞密論以右/史兼説書其他無此之比也)
　　　博士正字兼説書
崇政殿説書渡江後自尹彦明始彦明初以秘書郎兼
之後多以命卿監察官中間王龜齡范致能王與正皆
以郎官兼亦殊命也若紹興中陳少南以博士兼説書
乾道末崔大雅以正字兼説書此則國朝所未有也
　　　非科目而兼講讀者或濫吹
中興後非科目進身而侍講讀者自徐師川始其後陳㡬
叟蘇仲虎孫太沖尹少稷王能甫姚令則蘇季真繼之
議者謂亦無不濫吹若錢處和伯同父子則弟以為執
政兼官非諸人比耳
　　　太常除卿
太常卿正四品自元豐改官制後虛而不除嘉泰三年
十一月陳正仲自江西提刑赴召除太常卿吿謝日賜
三品服非常制也不數日改權兵部侍郎疑大臣失于
討論故亟遷之耳
　　　館閣校理
館閣校理未改官制前有之嘉定初留舍人元剛召試
除秘書省正字元剛仲至之孫也以祖諱辭乃命權以
館閣校理繫銜此亦元豐以來所未有
　　　宰相兼東宫三少
東宫三少在祖宗時為散秩前宰相及執政官吿老者
例得之仁宗在春宫李文定公以參知政事兼賔客及
陞相位遂進兼少傅此宰相兼宫僚之所從始也天禧
末皇太子同聽政乃以首相丁謂兼少師樞使曹利
用兼少保而參樞諸人並兼賔客自從神宗欽宗孝宗
光宗在東宫皆不復置開禧三年十一月韓侂胄既誅
史同知自詹事入樞府乃進兼賔客已而太子侍立遂
以錢丞相兼太子少傅明年並置二相左相改兼少師
右相兼少傅未㡬右相丁内艱左相亦去位又明年右
相起復遂進兼少師焉
　　　東宫講官
東宫講官者舊無有嘉定乙已春侍講徐文子少卿接
伴北使乃命館職劉仲則時暫兼權仲則名榘莆田人
時為著作郎
　　　太子舍人
太子舍人渡江以前有之紹興乾道間皆不置嘉定初
始置除王舍人元實後以館職任伯起兼之慶元令太
子舍人與中書舍人皆從七品而中書舍人又在舍人
之上然故事亦嘗除
　　　皇太子宫小學教授
皇太子宫小學教授舊無有紹興三十年孝宗為建王
王龜齡以校書郎兼小學教授時光宗與莊文太子魏
惠憲王皆就傅故也淳熙七年今上為英國公年十三
未就傳其年正月大理正王尚之面對乞依故事擇儒
臣為東宫小學教授遂命楊嗣勲兼之(上命宰相精擇/其人趙丞相言)
(楊甫儒雅藴藉操守甚正/遂命之繼之劉徳修也)
　　　資善堂翊善讃讀
資善堂翊善讃讀紹興五年六月初置以命朱子開范
元長時孝宗以建國公就傅故也其後孝宗出閣就第
而信王幼亦命近臣踵為之開禧元年七月皇子初封
榮王命程少逸左史兼侍讀少逸以祖諱辭乃命軍器
監趙子中兼領其不稱王府而以資善擊銜蓋以未出
閣之故子中江陰人名夢極嘉定初卒于給事中
　　　資善堂直講
資善堂直講紹興中無有開禧元年七月初置以命鄒
景初皇子之未王也景初以著作郎兼小學教授故就
用之
　　　資善堂小學教授
資善堂小學教授者舊無有慶元六年四月始初以命
蕭國博景伯時東宫纔封衛國公未正名故也舊制資
善堂稱翊善若皇孫則為皇太子宫小學教授至是參
用之景伯名逵新喻人父燧淳熙中執政景伯淳熙十
四年廷試第四名慶元四年冬除太學博士明年遷國子
又明年春兼實錄院檢討官遂為學官之選數月除秘
書郎不數年累遷至禮部尚書云
　　　資善堂説書
資善堂説書者開禧元年七月初置以命張聲之聲道
時太子初就傅李諫議伯珍建請増置講官用嘉祐故
事以説書為名從之然嘉祐間英宗止除防禦使故官
僚以皇子位伴讀説書為稱自紹興初已置資善堂翊
善賛讀其後王府又置直講官属之名甚備至是乃沿
襲故名蓋伯珍失于討論也
　　　皇子位說書
皇子位説書紹興三十二年八月置以命吏部員外郎
何甫司封員外郎陳良佐光禄寺丞唐堯蓋時莊文太
子魏惠憲王光宗皇帝皆以正任奉朝請用嘉祐典故
也九月三皇子皆封王乃置直講讃讀如舊制
　　　王府翊善
王府翊善國初以來有之品秩亦不甚崇今慶元令為
從七品雜壓在翰林良醫之下蓋庶官也孝宗初就傅
范元長以待制兼資善堂翊善自是率以從官為之其
後親王府不復除苐以朝士兼賛讀直講而已淳熙末
今上在嘉邸留丞相始薦用黃文叔自秘書郎除翊善
不為兼官非常制也其後文叔遷起居舍人歴中書舍
人給事中皆兼翊善是以從官下兼七品之禄紹熙四
年夏文叔坐論鄭侍郎汝諧事直拜兵部侍郎去翊善
文叔辭不拜王為之請後月餘改寳謨閣待制仍兼翊
善始終六年云
　　　王府記室叅軍
諸王府記室叅軍靖康以前並置或以朝臣兼領係第
二任知州者得理提刑資序渡江後不除乾道初魏王
典藩始並除二員叙位在諸州通判之上後用耿子直
申明並同職事官序位在正字之下今慶元令親王府
記室從八品在供奉官之下兩使職官之上然魏王府
所用率以望人為之非通判職官之比矣凡記室長史
司馬皆以二年為任(乾道七年二/月己巳降㫖)
　　　吳益王府教授
吳益王府教授在紹興初謂之親賢宅講書從舊制也
十二年改為府教授命館職二員兼之尋又併為一員
所教親賢宅者南班宗子也三日一上講月給湯茶錢
十緡舊將本府料錢充之淳熙中劉徳修為教授辭不
取孝宗聞其事遂命户部給焉
　　　宗學博士
宗學博士舊諸王官大小學教授也至道元年太宗將
為皇姪等置師傅執政謂環衛之官非親王比當有降
乃以教授為名咸平初遂命諸王府官分南北宅教授
南宫者太祖太宗諸王之子孫處之所謂睦親宅也北
宫者魏悼王子孫處之所謂廣親宅也二宅教授初止
六員治平初以宗室浸盛有詔三十以上増置講書四員十
四以下别置小學教授十二員以分教之崇寧初以宫
宅相去遠乃令各宫置大小二學増教授二員不置講
書五年又改稱某為宫宗子博士位在國子博士之上
靖康之亂宗學遂廢紹興四年復始置諸王宫大小學
教授二員隆興省官旋减其一自是月朔止一人上講
所教惟南班宗室十餘人往往革魄每教授初除朔望
則赴堂一揖而退嘉定九年十二月始復置宗學改教
授為博士又置宗學教諭一員並𨽻宗正寺博士在太
常博士之下教諭在國子正之上俸給人從賞典依國
子博士及正體例於是宗室疏遠者皆得就學而彬彬
可觀矣(旋有旨復存諸王宫/大小學教授一員)
　　　提舉太史局
提舉太史局紹興五年初置以命權户部侍郎薛象先
蓋祖宗時有提舉司天監如司馬公錢彦逺沈存中王
和甫輩皆嘗為之趙子直秉政用此故事其後言者摘
指之蓋弗深考耳
　　　國用司參計官
國用司參計官者開禧二年始置乾道間孝宗嘗命輔
臣兼制國用然無官属但於三省户房置國用司而已
侂胄將用兵既復故事始以侍從一員兼參計官卿監
一員兼同參計官募人陳遺利又索諸路諸司州縣歳
帳而取其餘非乾道設官之意矣然是時四川州縣諸
司皆不以實報惟江浙諸州頗遭掊取之害侂胄誅亦
廢
　　　提領拘催安邊錢物所
拘摧安邊錢物所者嘉定元年置時甫廢國用司而侂
胄及諸閹省吏之家貨財皆已薄黃伯庸疇若為殿中
侍御史請剏此名遂命與户部侍郎沈信叔詵同其事
即御史置又以宰属一員同領仍許伯庸不拘常制到
堂伯庸等請卿監一員提領安邊庫朝士十二員為拘
推官乃揭榜募人言拘催事許之其後㑹其入歳得十
七萬緡專充北敵所増歳幣其田宅契券皆藏之御史
臺庫命臺官一員典領局罷伯庸已下皆進官有差
　　　六院官入雜壓
六院官入雜壓事甲記已具淳熙四年既削去近歳乃
復舉行其班在五寺主簿之下大學博士之上六院官
通計十二人皆得轉對但不入品耳然六院本以為邑
有政績者為之故例為察官之選(登聞檢古院監官各/一員諸司諸軍粮料)
(院監官各一員諸軍諸司審計司幹辦官各二/員官吿院主管官二員都進奏院監官二員)
　　　四提轄
四提轄謂𣙜貨務都茶塲雜買務雜賣塲文思院左藏
東西庫是也𣙜貨務塲掌醝茗香礬鈔引之政令紹興
初沿宣和舊例置提領官率以故省吏為之後乃改用
士人行在建康鎮江三務塲歳入凢二千四百萬緡(建康/一千)
(二百萬行在八百/萬鎮江四百萬)皆以都司提領不係户部之經費而
在建康鎮江者分属總領所焉開禧末以總所侵用儲
積錢始令經𨽻提領官不属總所買務賣塲蓋唐宫市
之遺制近制凡宫禁用料貨紙劄文思院之制造和劑
局之修合皆所取給焉至若斥左帑封樁之弊與編估
打奪則賣塲掌之紹興六年始置提轄官總其事文思
院掌金銀犀玉工巧之制綵繪裝鈿之飾若輿輦法物
器皿之用監官分上下兩界而轄官兼總之左藏右庫
以儲幣帛絁紬之属其歳入率百四十萬端西庫以儲
金銀錢劵絲纊之属其錢券歳入率二千萬緡宫禁百
司禁旅三衙禄賜皆取給焉監官凡五人分帑而治轄
官一人總之紹興間擇丞監之若簿之𨽻於計曹者兼
領之乾道七年四月始置先是四轄官外補則為州内
遷則寺監丞簿亦有經為雜職監司或入三館者(乾道/八年)
(十二月權貨王禋除福建市舶左藏王揖除九路/鑄錢司淳熙七年三月熊子復自文思除憸書郎)近歳
人望稍輕往往更遷六院官或出為□倅非曩日之比
也矣
　　　三省監門官
三省樞密院監門官舊以小使臣為之嘉定六年九月
諫官鄭景韶言部門以京朝官則省門事體尤重遂亦
命京朝官曽作縣通判資序人為之
　　　六部監門官
六部監門官紹興二年初置秩比寺監丞郎官有闕得
兼之内遷則為寺監丞或權郎外又置諸路總領紹興
十年吕郎中希常二十四年蘇寺丞振是也乾道後補
外止為州内遷止為寺監簿紹興後又有為□倅者其
選滋益輕陳勉之與王誠之給事有舊(誠之名信/鹿水人)迭用
其子騊驎為之二人皆小京官監當騊以言者論其資
淺已之比勉之南遷驎亦罷去
　　　六部架閣官
六部架閣官者崇寧間始置迄宣和再置再省紹興三
年立六部架閣庫十五年復置官四人舊制成案留部
二年然後界而藏之又八年則委之金耀門文書庫今
金耀門無復曩司則悉藏之架閣矣主管官號掌故擇
選有時望之人為之例為編刪學官之選近歳滋潤益
輕至有待次累年者朝廷患之嘉泰末有㫖非闕官不
除有選人家閩中其父與陳勉之有舊至是入都見勉
之求為掌故勉之對衆厲聲曰外間豈不知近㫖見闕
方除此何可得衆為之踧踖後旬日竟除掌故或疑其
由徑而得者問之徐曰丞相耳或曰丞相前日之語甚
峻何以回造化耶其人即于坐側取一幅書示之乃勉
之答書也畧曰珍貺鼎至晃耀老目或問珍貺之名曰
書生安得珍玩比所請不遂適從王家肆中見粟金臺
盞十具重百星以四千緡得而獻之耳聞者嘆息而去
(嘉定七年八月又置/三省樞密院架閣官)
　　　宫觀使
宫觀使自真宗時始置以現任宰執領之及王文貞公
罷政始以太尉領玉清昭應宫使此前宰相領宫觀之
所從始也熙寧初冨文忠公弼以使相領集禧觀使居洛
此宫觀使居外之所從始也渡江後前宰相在經筵者
不以官高卑率為宫使若他官則使相以上乃得之其
居外者必官至三少乃除淳熙中崇憲靖王自節度使
拜使相封郡王中書進擬提舉洞霄宫周文忠當制
引故事宗室使相外居者當得觀使上批如所請紹熙
初趙文定以使相判潼川府乞奉祠乃除醴泉觀使
非舊典也開禧末陳勉之以特進罷相不帶職乃亦除
觀使盖章達之侍郎當制失之翌日李季章進呈改
提舉洞霄宫合故典矣天禧以前崇觀以後宫觀使之
名甚衆渡江以後宫觀不復置而觀使有三前宰相則
得醴泉宗戚則得萬夀又其次則得佑神云宣政間又
有提㸃宫觀官在提舉之下主管之上今省
　　　臨安少尹(判官推官/)
臨安少尹乾道七年五月置用敷文閣直學士晁子正
為之以東宫領尹故也子正既罷沈徳之姚令則輩皆
以權侍郎繼為之九年五月東宫解尹事復置司守如
故始置少尹又置判官二員推官三員判官李秀叔以
起居舍人劉文潜以國子司業兼推官則正除金部員
外郎陸之望將作少監馬希言朝奉郎錢佃判官依兩
省官奉使推官序位在知州之上任滿理為知州一任
(五月十二日/丙戌降㫖)初命刑獄公事皆決于少尹皇太子止就
東宫裁決少尹日受民詞以白太子(間/日)率寮属詣東宫
禀事惟命官犯罪以及餘人流配已上則具事聽東宫
裁酌凡文書應奏者太子繫銜朝省臺部則少尹以下
連申寺監及本路監司並令移牒舊兩通判職務令第
一第二員推官主管僉判職官職務令第三員推官主管
俄有㫖少尹比倣知府判官比通判推官比幕職官其
統臨職分並照從官條例施行(六月二日/己巳降㫖)用太子請也
或謂子正所建明繇是與文潜不叶而罷明年佃除吏
部郎中又請以三推官分治三獄從之(九月丁/亥降㫖)
　　　寧國府明州長史司馬
諸王府長史司馬唐有之本朝不置以親王不領事故
也乾道七年二月魏惠憲王出鎮宣城始置寧國府長
史司馬序位依兩省官奉使法淳熙二年十月移四明
亦如之初議長史得治民舉吏如郡守司馬如通判於
是沈度請本府公事並經長史決遣畢具名件申魏王
照㑹長史司馬五日一詣王禀事許之後判曰王言如
此則是長史欲處臣於無用之地何以謂之判寧國府事
乎望只委長史司馬分治財榖之司依舊令臣引押吏
民詞狀奏可(前㫖七年四月壬/戌後㫖四月庚辰)後移明州王又請置制
司得自舉吏淳熙二年四月癸亥許之仍免給朝典云
　　　制置大使
制置大使唐有之本朝不除紹興初始以命席大光時
大光以前執政帥長沙而大將王□已先為制置使故
加大光大字猶祖宗以文臣為制帥之意也其後李伯
紀在江西趙元鎮在浙東吕元直在浙西皆用此例及
大光將入蜀朝廷以吳玠已為宣撫副使乃除大光成
都等路安撫制置大使位在宣副之上大光以憂去位
遂不復除開禧末江淮用兵起丘宗卿守金陵留鑰宗
卿嘗以僉樞督視軍馬於是趙淳已為江淮制置使乃
沿故事命宗卿為江淮制置大使後宗卿召以何自然
代之自然始兼江東安撫俄申命兼大使如宗卿例已
而罷四川宣撫又以安子文為制置大使兼知興元朝
議以子文恩數視執政故加大字先是李端友程東老
趙溫叔皆以前宰執知成都止為制置使趙德老執政
恩例亦然今别加大字蓋用自然例也舊例四川制置
大使及制置使結銜皆在知府事上比子降文吿其結
銜乃在下亦非典故
　　　庶官結銜稱安撫使
安撫使舊制大中大夫以上曽厯侍從官者乃得之或
若庶官則止稱主管某路安撫司公事隆興中馬舍之
騏自起居舍人兼直學士院淳熙中陳少卿叔達自宗
正少卿兼權給事中補外後馬以中大夫秘閣修撰守
瀘陳以集英殿修撰守洪皆不稱安撫使蓋故事也嘉
定二年二月劉徳修以中奉大夫右文徳修撰守襄陽
及出吿乃正稱安撫使徳修嘗為起居郎非侍從不知
何故乃爾問其諸子者亦莫之知云爾
　　　十都統制
諸軍都統制者自渡江以前亦有之然未為官稱蓋是
時陜西河東北三路皆以武臣職任高有知畧者為之
馬歩軍副都總管遇出師征討則加以都統制軍馬之
名猶今節制軍之類非有司職分也建炎初置御營司
始以劉鄜正為本司都統制其下分為五軍各置統制
以諸將張韓等為之苗劉既誅張韓又改為御前左右
軍都統制則已不𨽻御營司矣紹興初御營司罷有旨
諸大將之軍稱神武五軍諸小校之兵少者則謂之神武
副軍並𨽻樞密院俄又以神武名乃髙歡諡號遂改神武
五軍為行營五䕶軍韓世忠稱左軍劉光世稱右軍張
俊稱中軍王□稱前軍巨師古稱後軍其後右䕶軍叛
降偽齊於是吳玠軍始以右䕶軍為號四年玠陞宣撫
副使其弟璘為右䕶軍都統制諸將故與璘等夷者惟
楊政郭浩乃以政為宣撫司都統制屯興元府浩為樞
密院都統制屯金州十一年張韓岳三大將皆罷兵乃
収其所部為御前諸軍而都統制皆以屯駐州(名/冦)軍額
之上獨川陜如故十九年鄭仲亨罷宣撫副使於是漢
沔兩大將次第改為御前諸軍其繫銜則璘稱利州西
路駐劄御前諸軍都統制政稱利州東路駐劄御前諸
軍都統制浩時已死故金州無都統制但以武臣知州
事節制御前軍馬入銜至三十一年王彦始除金房開
達州駐劄御前諸軍都統制乾道五年王公明入蜀奏
乞三都統並依江上諸軍隨駐劄處繫銜庶㡬一體其
十月有旨從之江上始有京口秣陵武昌三大軍紹興
末金將内侵楊和王請置江池二軍劉太尉請置荆渚
一軍嘉定初蜀叛既平安觀文又奏分興州十軍為沔
利二軍沔州除都統制利州除副都統制自是天下有
十都統矣(荆鄂一軍而正帥在鄂/副帥在襄淳熙新㫖也)
　
　
　
　
　
　
　
　
　
　
　建炎雜記乙集卷十五
欽定四庫全書
　建炎雜記乙集卷十六
　　　　　　　　　　　　宋　李心傳　撰
　　官制二
　　　乾道正丞相官名本末
虞雍公獨久上眷禮極厚既又以梁叔子靖重欲遂相
之而無其端㑹易三省官名乃議以僕射之名不正欲
采用漢舊制改為左右丞相令學士禮官對論時乾道
七年十二月辛酉也先是已有㫖依舊制服靴(祖宗時/百官服)
(靴徽宗將釋廢乃易靴/為履以示禁異服之漸)虞公不樂曰近已易履為靴今
又易相名與外國奚辨盖為金人詳定官制已改左
右僕射為尚書左右丞相故也有司知其意不遽上
至八年正月戊寅僅條具厯代宰相官稱申尚書
省禁中即聞之翌日遣中使至學士院細問其事學
士周子充以其事奏後二十日御筆付院云尚書左右
僕射可依漢制改作左右丞相學士院降詔子充草詔
以進後二日付外施行二月乙丑也後五日上自徳夀
宫還日已晡召子充對選徳殿上㣲有酒所袖出御筆
云比来一二大臣同心輔政夙夜匪懈漸革茍且之風
以副綜覈之意深可嘉尚今因除授宜示褒典虞允文
可特進左丞相梁克家可正奉大夫右丞相賜茶畢
日已暮矣遂自複道秉燭歸院辛亥百官集文徳殿初
謂改易相名耳雖虞公亦以為然及䨇制出在庭愕然
先是子充嘗奏並命二相而遷官或三或四更取聖裁
上曰特進一官即少保所以允文三官議者疑學士有
所抑揚而不知上自有㫖也後數月虞公罷相乃除少
保節度使則知聖意先已定矣是月䑓諫官皆坐論張
説罷去而蕭果卿自察院升副端三月甲戌也果卿方
以疾告後二十日甲子始入謝比對首論前嵗浙西夏
澇秋旱江湖淮南嵗比不登民多流離今正陽之月天
多沉隂寒氣慘慄是謂常寒側身修行兹其時矣漢時
災異䇿免三公以此上雖嘉果卿稱職(周子充作果卿/墓誌載聖語云)
(卿所論甚當/可謂稱職)而待虞公素厚乃戒果卿毋納副本虞公
聞之上章求去即出北關門待罪家属亦乗舟之仁和
館是日即行翌日凡再宣押虞公力丐免上許之已而中悔
復賜御扎云早来面諭以卿堅辭欲令卿典近藩措置
邉防聞卿有歸蜀之論殊失朕懐今已堅留卿相位無
復固辭以體至懐又翌日再押赴都堂治事於是御筆
除果卿直秘閣湖南提刑其月十一日己酉也制畧曰
之敏剛方不撓質直而明造膝之詞有犯無隠正人去
國豈朕所欲哉(是時李秀叔林景度/為舎人恐是秀叔行)劉焞文潜時為國
子司業兼權臨安少尹或謂文潜實草是疏以授果卿
故果卿去御史之十九日文潜亦出為江西轉運判官
盖以此也其年九月虞公復以蘇李真侍御有言力求
去因請任入關之事遂除以四川宣撫使焉
　　　大臣去位不除職
國朝大臣自仁宗以後其去位未有不得職名者雖䑓
諫交章論列亦必除職補郡而後徐罰之典加焉乾道初葉
子昻魏南夫並相㑹冬祀大雷於是二人並守本官罷非
常制也淳熈初有詔宰執侍從非有功不除職其年葉夢
鍚以言免相遂守通奉大夫知建寜府紹熈初王謙仲為
樞宻使又用何自然章降一官放罷凡此者皆非常制
　　　紹興至開禧督府廢置本末
國朝故事大臣統兵者率稱宣撫使韓子華為首相猶
然渡江後諸大将官既髙皆為宣撫使此名益輕於是
宰相統兵則稱都督自吕元直始也元直始以都督江
淮兩浙荆湖軍事為名開府江上過平江而守臣席大
光有所關白始覺為右相秦㑹之所傾其後軍潰引疾
求去乃命還朝遥領而孟富文以参知政事權同都督
治軍建康久之去權字同都督之名自富文始也元直
富文繼罷朱蔵一獨相以元樞趙元鎮有人望忌之乃
奏除川陜宣撫䖏置使元鎮乃與吳玠同使名為嫌遂
改川陕都督荆襄諸軍事既而張徳逺以敗劉猊之功
同相乃並兼都督諸路軍馬元鎮尋去位徳逺以淮西
軍潰而貶併其府罷之徳逺先以行府為名徃来視師
及上幸建康則督府在内徳逺貶元鎮㑹之復相共議還
臨安而兵亦寢矣逮金亮闞江諸將皆敗始議以右相漢
章為都督漢章辭乃命葉審言以元樞督視江淮軍馬
督視之名自審言始也孝宗即位徳逺以樞宻使為江淮
都督汪眀逺以参知政事為荆襄督視方城失守明逺
得罪徳逺併督之符離失律徳逺罷歸而金又冦江乃
以左相湯進之為都督進之憚行遂命故將楊存中同
都督軍馬用富文故事也既而兩淮皆䧟進之益懼乃
除存中都督而命王曕叔以参知政事為督視瞻叔亦
固辭上大怒遂與進之相繼而罷開禧用兵鄧伯允薛
象先以宣撫使抵罪乃外除丘宗卿簽樞督視軍馬宗
卿與侂胄不協再閱月而免張肖翁以元樞代之不勝任奉
祠去數月呉曦反復命李季章以参知政事督視四川軍
馬既而有裂土之議又罷行自是不復除都督矣
　　　倪正甫鄒景初論皇子不當贈師傅
嘉定元年閏四月皇子薨詔吏部太常寺討論贈官典故
吏部引國朝㑹要元豐四年鄆王倜政和三年漢王椿
故事贈太師尚書令追封肅王王上第八子也倪正父
時以禮部尚書兼給事中引治平二年王禹玊等議皇
子以師傅名官於禮未安乞止贈尚書令詔從之余謂
吏部太常寺固失之而正父所奏亦未盡也乾道中省
三省官長易以左右丞相則所謂尚書令者盖無此名
矣乾道二年孝宗少子恪贈淮康軍節度使開府儀同
三司追封邵王此事且最為得體而議禮者皆近不及
之盖弗深考耳三年十一月皇子靖王復有維垣之贈鄒
景初給事言子為父師於禮不順然前是諸皇子或已
贈太師矣景初俄以親老求去遂除次對守泉州云
　　　趙善俊乞文階去左右字
祖宗未改官制前以官寄祿然因唐舊典分别流品甚
詳不相混淆有出身無出身及進士上名賢良方正曽
任館閣省府之類遷轉皆不同犯贓及流外納粟尤不
可使汙於仕流盖不待分左右也元豐官制始行一之
然猶有一官而分左右者徒以少優進士出身而已至
元祐中遂自金紫光禄大夫至承務郎皆以有出身無出
身分左右則稍復祖宗之舊而不盡也至犯贓罪則併
去左右二字論者尤以為當然龜山先生與門人言則
謂沮人為善之路其所見益逺也紹聖以後以其出於
元祐故事復去之紹興初方務行元祐故事左右字之
制亦復行又下逮於選階而流品稍别矣淳熈改元趙
善俊建言以為本范純仁偏蔽之論請復省去從之(元/年)
(三月戊/子降㫖)盖時方尚武善俊迎合而言非公論也善俊成
王仲榮曽孫中進士第以左朝奉大夫直龍圖閣知
㐮陽府入對後十餘日又以前任事特轉一官及死周
洪道為墓誌偹載其事謂自是無裏言盖薄之也
　　　元豐乾道武臣正任員數多寡
元豐初節度觀察使纔八員防禦團練使副使共二十
員而宗室不與焉乾道初節度觀察使至四十員防禦
使至遥郡僅二百員而宗室亦不與焉趙徳荘彦端權
尚右郎官嘗請裁酌後不行(徳荘以元年/八月建請)
　　　建隆至元祐選人陞改舉主沿革
選人陞改國初無定制建隆二年命翰林學士文班常
参官曽任幕職州縣官者各舉堪為幕職令錄一人職
令用舉主自此始開寳三年四月命翰林學士及文班
陞朝官等各於現任前任藩郡幕職州縣官中可舉堪
為陞朝官一人選人用舉主改官自此始(乾徳二年六/月詔侍從卿)
(監郎官各於京官幕職州縣内舉堪為通判/者一人又在此前今專記舉京朝官事始)然自建隆
至淳化二十餘年舉京官朝官之敕纔五下固無冗濫
之失也至道二年閏七月有司言諸州闕監當京朝官
共五十餘員乃命左丞李至等八十四人各舉州縣官
㢘恪有吏幹者一人景徳元年八月以幕職資序人少
命常参官二人共舉州縣官一人充幕職大中祥符三
年正月詔内外所舉幕職州縣官並湏經三任六考限
受薦自此始五年六月詔自今在京常参官二員共舉
幕職州縣官一員充京官者聼舉主用兩員自此始(景/徳)
(元年八月止/是一時指揮)天禧元年五月敕两省五品已上嵗許舉
京朝官五人陞朝官許舉三人薦舉限員自此始(天聖/七年)
(十二月詔轉運使發/運使副使不限人數)是月用判流内銓吕夷簡言陞朝
官因事降充監當者不得舉官及知縣朝臣不得舉所
統攝䖏幕職曹官盖前此内外陞朝官皆得舉京官故
也二年十月中書言郡臣舉幕職州縣官充朝官者侯
舉主及五人即以名聞庶懲濫進舉主用五員自此始
三年六月又用監察御史李該言今轉運至諸州通判
並舉本部幕職州縣官餘陞朝官未經通判已上既差
遣者不在舉官之限所舉之人湏是在任舉主内但有
轉運制置發運提㸃刑獄勸農使二人便與依例施行
若止一人即更候常参官二人保舉並與磨勘非通判
以上不得舉官非現任属吏不得受薦及舉主湏用職
司皆自此始熈寜初常平使者得薦吏如提轉乃罷通
判舉官元祐初暫復之俄廢自是薦舉之法益宻而冗
濫日盛矣
　　　隆興至淳熈立改官員數
祖宗以来選人改官亦無定額元祐中孫莘老為吏部
侍郎始定嵗百員為額後亦不行紹興後多不過九十
員少或五十員(二十年八十八人二十五年六十八人/三十年七十四人三十二年五十八人)
(捕盗及職事/官皆不在數)三十二年孝宗登基其年遂至一百一十
三員言者患之請為之限隆興元年春詔吏部開具三
年舉過員數措置立額取㫖(三月己/酉降㫖)其夏遂詔以三十員
為額内将十員充厯任十二考限减舉主改官人數如
不足並聼闕(四月己/丑降㫖)未㡬中書言今方七月止闕二員
若積累數年必多留滯乃詔吏部且依常年放行恭照
格法裁减薦員開具申省(七月戊/申降㫖)於是議者請舉官補
發之數毋得出一年之限而諸部長及少卿等各舉員
數分上下半年薦舉仍於七十員額内量添二十員若
減舉官之數乞以七十員為額許之(二月乙/巳降㫖)尋又詔增
十員引見拜職事改官共六十五員四川換給十五員
而特㫖改官不在其數(四月癸/巳降㫖)自是不復改然四川舉
官之數一嵗毋慮百五十員而磨勘之額僅及其半有
溢額者謂之待班朝廷知之或因事降㫖特僣一班不
為定制迄今嘉定六年有待十一年班者若南士之入
蜀者則舉薦既盈遂歸于南班引見故無留滯積壓云
爾
　　　隆興至嘉泰積考改官沿革
隆興初張子公為同知樞宻院事首論薦舉改官請求
貨賄之弊乞取紹興以来毎嵗改官酌中之數立為定
額凡在選者量其年勞以次遷改嵗終考核不得過所
定之數而關陞者亦如之所有薦章權行寝罷庶㡬銓約
均平而在選者人人有京秩之望其有以卓然之才被
不次之陞者不在此限詔侍從臺諫詳議申尚書省(隆/興)
(元年二/月壬申)議者以為自太祖以来皆有薦舉之制今若患
其奔競遂盡除之何異因饐而廢食于是學士承㫖洪
景嚴給舎金彦行劉共父張貞甫周子充共議乞嚴舉
主連坐之法不許首免量其罪之輕重而停秩任辛巳
李中丞時為臺諫長議以為宜取選人九考十考者與
減主員數事下吏部既而凌尚書景夏奏乞将選人考
法行從之(八月甲/申降㫖)自是通以百員為額後又不行乾道
三年周表卿權吏部尚書言其太濫乞毎嵗薦舉人一
百人監賞以三人四川換給二十人立為定額其所立
員額如嵗中不足聽闕如員數有溢出許於次年施行
仍理為次年之額捕盗功賞改官人不在此限從之(六/月)
(己亥/降㫖)是冬起居舎人黄仲秉建言四川見管六十一郡
毎嵗止得改官二十人東南共𬋩一百二十九郡毎嵗
却得百人除管職事官之外外路教授磨勘十餘員外
其多寡不均灼然可見緣此東南至今止七十餘員
而四川七月内已滿二十員之額豈無留滯之歎照定
元祐隆興員數之額四川係在内之數今来創立防限
将四川置之額外未見其可望通以百二十人為額並以
鈔上日為先後之序上又從之(十月辛/亥降㫖)七年冬虞雍公
為相建言吏部供到今年改官員數已溢三十餘人詔
令引見放行改官今後更不限定年額(十月甲/辰降㫖)自虞公
去位上則復嚴陞改之法淳熈四年引見改官八十二
員捕盗十二員五年引見八十八員捕盗十二員六年
五十七員捕盗十一員七年春周益公為吏部尚書因
請六年為額詔侍從同議王仲行為兵部尚書與同列
共奏以三年絶長補短言之嵗不下百員今十二考以
上無贓私罪者減舉主一員(三月己/酉降㫖)繼而遂以八十員
為改官嵗額内十員充十二考減主舉改官人數如不
足並聽闕(四月己/丑降㫖)盖参用張辛二老之説也未數月中
書門下省言薦舉改官今方七月止闕二員若積累年
數必致拘礙乃命吏部且依常年放行仍措置合行裁
减員數申省取㫖(七月戊/申降㫖)尋遂以百員為額(八月甲/申降㫖)内
吏部引見八十員四川換給二十員乾道初黄仲秉為
起居舎人為上言以郡計之東南約三郡而改官者二
人四川約六郡而改官者二人多寡不均灼然乃命通
以百二十人為額焉(乾道三年/十月降㫖)及虞丞相當國始奏不
復限定年(乾道七年/十月甲辰)而覺其太濫有七十員為額之令
(淳熈七年二/月己巳降㫖)俄又増為八十員内引見並職事官共六
十五員換給十五員(七年四月/癸巳降㫖)而捕盗八員在六十五
員之内如不足即以薦舉改官人補凑(七年十一月/己亥得㫖)後
數年復有㫖職事官改官許在歲額八十員之外(十三年三/月丁酉得)
(㫖/)進士一任囬磨勘及歸正官循改者亦如之(十五年/十二月)
(庚午得㫖歸正官循至承直/郎後歴五考即改宣教郎)自是引見者稍寛而換給
獨狭矣慶元末費戒甫為左選侍郎又請歴十五考以
上無贓私罪犯者得免職司舉主一員(慶元六年十/月癸巳得㫖)嘉
泰中李景和為正言又請選人曽歴監當獄官縣令各
三考餘官三考無贓私罪犯者不拘有無京削許就磨
勘(三年二/月降㫖)吏部引見以八員四川換給以三員為額於
是東南應格者木昇等四人川路應格者蹇似之等二
人而已明年言者論其太濫謂使其律已奉公䆒心職
業則歴官十二考所事監司郡守何啻四五十人豈無
一為之動心者姑以今嵗之應斯格者觀之大畧可見
詔吏部長貳詳議時吏部又得應格者余圭一員黄子
由適兼尚書乃奏乞歴上件三任通成十二考止用常
員舉主三員若係舉主關陞人更减一員(四年五月/甲申得㫖)開
禧初言者又指其僥倖乞令侍從兩省臺諫官集議議
者乃乞堅守孝宗立定八十員之額其嘉泰以後積考
减員等指揮更不施行(開禧元年五/月乙巳得㫖)識者謂薦舉改官
法未嘗不善也患在乎士大夫以私意汨之耳開禧末
季仲衍為益部刑獄使者有舊將之子以職司状為請
仲衍厚待之将行語之曰興宗昔以職事受之先公今
不敢㤀然舉賢王事也非報恩之物有貴人移書以子
壻相託者仲衍報之曰令壻奉公守法雖㣲命戒亦将
舉之如其不然有所未可嘉定初余弟仲貫甫自著廷
補郡將行面白諸公貴人乞勿薦士諸公皆從之真景
元繼除江東副漕朝辭入見又以劄子面諭之余謂
士大夫人人如仲衍景元則公道少伸而奔競之風庻
㡬乎息矣若夫通番舶納賄賂又罪之至大者故不復
論
　　　刑寺得舉外任人改官
禮部國子監長二得舉諸州教授改京官舊制也嘉泰
元年十一月言者以為大理評事止用舉主三員又評
事中亦有以改官舉削者常有是事余乞倣此例令刑
部長貳大理卿少得通舉諸路提刑司檢法官從之
　　　四川舉削倍改官之類
四川改官薦牘以今嘉定四年計之當得一百六十五
紙帥臣監司八十紙(制司大使十一紙總領賦六紙茶/馬司共五紙三路安撫司毎司兩)
(年共三紙成都潼川提刑各五紙利路提刑五紙關外/一紙䕫路提刑三紙四路常平司毎司兩年共三紙成)
(都潼川路轉運司各六紙内嵗終不除副使者半利路/運判毎两年又得關外三紙䕫路運判两年三紙又嵗)
(終不除副使三紙四路/提舉司每司年年一紙)前執政六紙(費大資/安大資)知州
八縣已上二郡每年各舉二員通計四紙(潼川/成都)七
縣至四縣二十四郡每二年各舉三員通一年計三
十六紙(謂金卭達綿雅合已蓬忠眉隆果資榮叙/閬利州隆慶元興遂寧嘉定崇慶廣安軍)
三縣已下三十一郡毎年各舉一員通全年計三十一
紙(謂瀘䕫彭渠昌普洋成鳳涪沔簡隆階開萬施黔珍/威茂黎文西和州重慶府大寜監石泉永康懐安梁)
(山南/平軍)無縣䖏三郡毎年亦各舉一員通全年計三紙(長/寜)
(大安軍/富順監)以五紙一員嵗舉改官約計三十一員而職司
稱焉(大使十一四路/提舉共十九)自淳熈七年有詔四川換給紙十
五員總而計之是舉削不収使者大半紹熈二年九月
置帥京仲逺以京官知縣闕人為詞奏乞増放散員數
朝廷難之然自後非特覃恩或制司奏請則必逓䟎一
年開禧三年吳徳夫為宣諭使又請侍班人不候改官
一面注擬從之後三年議者以為不然乃復舊制
　　　前宰執嵗舉京官多非所知
祖宗之制前宰執嵗得舉選人為京官者五員淳熈間
减二員既得徧舉諸路故有力者競趋之大抵多非所
知洪景伯罷政家居二十餘年所舉殆八十人有管珍
者為樂平丞既得舉矣偶文書至邸稽期數日書吏為
揩改奏檢實日以就之景伯即劾珍罔上具言惟宰執
有舉無刺目擊巨蠧吞聲喑嘿其辭切極䟽入詔珍降
两資舉状令吏部退還或謂珍曰故被此劾番人能誦
言之且誦吞聲喑嘿之詞未知果何如也自慶元嘉泰
後前宰執舉削乃專以待政府言路之求類多不職所
舉人甚至空名剡牘以遺之非祖宗之遺意矣
　　　選人三考外零日不許受京削
舊法歴任三考以上者許薦舉改官即循至修職郎雖
未及三考亦聽薦舉其後勢要子弟之初官者率以零
日受薦寒素者患之淳熈十四年慶夀覃恩舉天下廸
功郎無不循資者其年八月蜀帥趙子直建言舊法聽
三考薦舉改官者皆以三考為一任舉其成數而言今
於三考之外未罷其零日内輙敢並緣干請已非法意
今又該遇覃恩盡行補轉若一併許於二考之外聽舉
改官切恐干進之徒與夫勢要皆預得為他日計而孤
寒安分亷耻自持者欲脱選調愈不可得欲望将選人
一例許於第二任方得薦舉改官庶㡬仕進公平不妨
寒俊之路未㡬光宗即位乃舉行之又詔未成考之人
不以罪去者於後任凑成三考聽舉改官初任未成考
者勿聽以著為令
　　　乾道淳熈裁損任子法(沿革附/)
乾道初朝廷欲損任子之數有請正郎隔三郊乃奏者
有請立限員者有請正郎惟初郊及致仕各許奏一人
者議久不决二年春王伯庠初除殿中侍御史乃為畫
一状以奏一曰正郎遇郊有出身人奏上州文學無出
身人奏下州文學應奏文學者将来改官日並改次等
合入官二曰帶職員郎有出身人蒞事十五年初遇郊
及再遇合許奏一人無出身人蒞事及二十年止許初
郊奏一人俟至即如上法三曰中散大夫以上有出身
人奏将仕郎無出身人奏上州文學四曰侍從官有出
身人子孫奏承務郎期親将仕郎大功以下文學無出
身人逓减一等致仕恩澤又逓减一等五曰宰執子孫
奏依現行法期親登仕郎大功以下文學六曰又選依
此参酌其官至使相者依舊法止奏武階詔三省集議
再具條式将上取㫖尋又令䑓諫共同集議其年六月
始有㫖使相䕃補依祖宗舊法七色補官人止令奏一
子餘不盡行也余謂伯庠此議亦頗得之但權倖貴游
皆所不便耳所謂七色補官者宗室女夫一也戚里女
夫及捧香二也異姓恩澤三也陣亡人女夫四也上書
獻頌文理可采五也随奉使補官六也給减七也始議
以止當祿及其身不許更冒世賞若轉至合奏薦官候
将来致仕日與一名恩澤已嘗奏薦者不與既行之矣
九年七月又用吏部尚書李秀叔議應文臣帶職員郎
及武翼大夫以上生前未嘗奏薦者與致仕恩一名即
與嘗奏薦而被䕃人身亡者許再乞應朝奏武翼郎以
上補受及三十年者亦與一名淳熈四年二月韓無咎
為吏部尚書又乞非貶補授人許生前奏薦一名所謂
使相奏補文武臣各随本色者淳熈五年十一月因曽
覿有請遂授曺价向宗良例降㫖不行(四年四月覿已/有此請龔寔之)
(持不行其六月寔/之貶至是行下)先是張説在宥府已詔武臣嘗任執
政者許奏文資(乾道九年十/一月朔降㫖)已而數視執政者亦得之
盖戚里宗王與夫攀附之臣皆争以文資祿其子不可
復正矣淳熈十年二月辛丑又從侍從䑓諫集議應文
武臣致仕遺表恩澤並三分减一焉(宰相使相共八人/前宰相七人執政)
(六人前執政五人見任尚書三人/侍從二人宰執不帶職者依本官)
　　　雜藝出身不許任子
紹興初有伶人胡永年者積官至武功大夫遇郊乞任
子趙子直為吏部尚書奏永年樂藝出身難以任子望
立為定法今後似此雜藝之人補授不許奏補從之三
年三月己亥余謂此等事非遇子直則他人必且放行
遂為弊法矣但永年本伶倫而官極正使前後遷補乃
無論列之人亦未可曉
　　　嘉定四選總數
嘉定癸酉春仲貫補兼考功郎官四選缺無迭攝之員
是嵗四選名籍共三萬八千八百六十四員尚在六七
八九品名籍案京朝官以上二千三百九十一員(有出/身九)
(百七十五員大致仕補官五百二十九員員遺表補官/九十二員    禮薦奏補官六百二十三    奉表補)
(官五十二員補推恩補官五十員門客補官一十一員/  特受文學  官一十一員  攝官補官一員  襲封)
(補官二員宗室過禮補官一十四員/  納粟補官三員  三省補官八員)尚右三千八百六
十六員(奏補一千六百八十員武舉七十七員千宗室/四百单五員  軍班并揀欣軍功人一  一百)
(八十五員歸明歸正五十六員/  雜流非泛吏職二百六十員)侍左一萬七千六員(有/出)
(身四千三百二十一員官奏薦六千三百六十六員百/童子科二十八員  攝  二十八員  宗子該恩五)
(六十員十恩科五千六十三員十進納/四百一  九員  流外一百六  五員)侍右参部使臣
一萬五千六百单一員(奏補七千七百一十八員軍宗/室二千九百一十四員    班)
(七百五十九員女軍功八百四十七員恩宗女夫三百/单八員  陣亡  夫六十九員  陣亡  澤二百五十)
(三員管武舉四百十五員員后妃親属一百八十五員/  主  進奉二百五十五    獲賊五十四員  吏職)
(一千三百二十一員/  進納五百单二員)而使臣之從軍與未参選者不與
冗官可知矣
　　　咸平至嘉定侍右員數多寡
今之侍右侍郎即祖宗時判三班院也咸平以前三班
院員止三百或不及天禧後至二千四百餘員熈寜後
至一萬五千六百九十餘員而宗室七百七十餘員不
與焉視天禧之間盖已五倍矣以出入籍校之熈寜八
年入籍者四百八十有餘其死亡退職者不過二百此
所以嵗増而不已也政和官制以秉義郎易東西頭供
奉官忠訓忠翊郎易左右侍禁成忠保義郎易左右班
殿直(此以上謂/之三班)其下及有奉職借職則以承節承信郎
易之今侍右名籍至一萬五千六百餘視元豐又増五
分之一盖三嵗一郊奏補至千七百人而其他入流者
不與焉此所以猥并而不可止也
　　　川秦茶馬二司分合
川秦榷牧自元豐以来雖各有两司(秦司𣙜茶秦司買/馬川司𣙜茶川司)
(買/馬)大抵川秦皆止選一使盖摘山市駿非相通不可也
紹興初陜西失守李子公為使乃奏合四司為一司以
省官吏如是者六十八年矣有吳揔者武順之第四子
初補京秩乾道中自都官郎官易帶御器械年三十餘
為池州都統制毎妄殺人孝宗知之命復易文淳熈中
以敷文閣待制提舉茶馬坐黎州變故降為集英殿修
撰奉祠久之復命出守稍遷寳文閣待制知瀘州慶元
嘉泰之間揔食祠祿居漢中而從子吳曦為殿副二人不
相能揔毎丐任使曦數隂沮之揔無以為䇿時胡直閣
大成為茶馬司盡核諸塲額外之茶且損蕃商中馬之
直舊例買馬必四尺四寸以上及大成損馬直而馬至
益希所市四尺一寸而已其至軍中斃者益衆朝廷苦
之揔一日與殿司取馬統制官彭輅謀納賂於蘓師旦
且説之曰馬政積弊如此非西人諳其利病者不能更
張莫若復委吳次對師旦然之命下後省駁之乃詔搃
與郡朝論方難其選一日輅與師旦語因及之輅自言
世西人今西蕃多善馬持茗司損其直故以駑駘入市
誠以善價招之當可得師旦喜曰無踰公者矣翌日召
輅至韓府平原見之立語少須又翌日遂有分司之命
大畧以為茶馬司所發綱馬全不及格積弊極深宜有更
革自今差文武臣各一員令三省樞宻院條具来上嘉
泰三年八月丁未也後四日遂命直秘閣知瀘州王大
過與輅分領之大過置司成都輅置司興元府方摠之
受堂帖也即日以秦司属官印視事于其宅又以迓吏
稍緩私遣衛前軍二人至成都府捕胥長以来自紹熈
末茶使視事皆申知制司搃以身為從官用故事不復
關白謝用光怒㑹得邸吏罷報即追還迓人械所遣二
卒還軍中總大沮然猶得知潼州府云時義烈廟初成搃
身至興元以謁廟為名與曦樂飲結驩而去輅至司所
市馬終不及格則以深蕃道梗難以猝致而為詞焉輅
果之子後為殿嵓
　　　后妃王主奏薦格
渡江後后妃之家奏薦毎遇大禮聖節生辰皇太后家
推恩四人皇后二人親王公主諸妃遇大禮各奏二人
昭儀至才人各一名
　　　内命婦誕育推恩格
内命婦誕育皇子女推恩者皇子生媫妤以上三人羙
人才人各二人皇子裹頭出閣妃五人媫妤以上三人
羙人才人各二人公主生一品二品二人其餘一名上
頭出降一品四人媫妤以上二人羙人才人各一名非
次進封者推恩二人羙人才人各一名(嘉定二年楊皇/后已正位詔用)
(奏薦三年十月生皇子特與/四名盖以事體増重故也)
　　　宗室封女之制
凡宗室封女之制使相女封淑人莭度使碩人觀察使
令人團練使恭人遥郡團練使宜人大将軍安人凡宗
女郡主至安人身亡皆任子孫一人淑人以下未有子
食祿者惟聽任所生子凡郡縣主两遇郊皆推任子恩
郡主四人縣主一名郡主得奏期以上親縣主止奏子
孫
　　　妃主親王所奏親属
凡妃主許奏緦麻親之子從一品許奏緦麻親才人許
奏小功以上親親王婦之有服親及有婦親之夫皆許
奏内命婦非遇大禮雖諸妃親属止受承印郎
　　　内命婦封贈
凡内命婦封贈妃三代媫妤以上二代羙人才人一代
　　　職事官改官法
職事官改官法樞宻院編修官秘書省正字太學博士
两學正錄到任寔厯一年通理前任四考並自陳改京
官郎未滿就改一等差遣者凑及一年聽通理勑令所
刪定官有出身四考無出身五考從本所保奏與改合
入官大理寺直評事共職滿二年通厯任五考有改官
舉主三員者亦聽舊法評事改官帶行職任及補外例
得添倅諸州紹熈初沈評事槐始與堂除知縣(二年九/月十五)
(日/)後又不行慶元末李持直國柄復以近制出宰金壇
(五年五月/二十三日)自是皆作邑矣開禧末李侍郎訦有請乃命
以二年為任訦巨野人漢老之子用李季章薦至侍從
今以集英殿修撰知廣州云
　　　舉閣門祗侯(二事/)
凡舉閣門祗侯之制諸路監司郡守及州黔轄已上許
嵗舉所部亷幹有方畧善弓馬經兩任親民無遺闕及
曾厯邉任者一員郡守仍員郎正使或右武郎及帶職
陞朝官以上乃得慶舉淳熈新制也諸舉充閣門祇候
用舉主七人内一員職司侍右試孫吳兵書大義五道
通時務邉防策一道文義稍通(二百字/以上)送馬軍司候弓
馬合格取裁
　　　宗室鎻㕔出身轉官例
凡宗室鎻㕔得出身者京官進一官選人比類循資無
官應舉得出身者補修職郎即濮秀二王下子孫中進
士舉者特更轉一官
　　　選人歴任有負犯者改官増舉考
諸選人改京官歴任嘗有負犯者公罪一犯徒兩犯杖
四犯笞並加一考私罪笞亦加一考仍増舉主一員杖
以上加二考増舉主二員或職司一員即舉主考苐及
格而以事論罷者雖降資亦不理逮闕並改次等合入
官
　　　進納授官人陞改名田之制
凡進納授官人陞改名田之制歴任六考有舉主四員
與移注歴任十考有改官舉主七員與磨勘郎因獲盗
應循從事郎以上者具奏降等與使臣其因軍功捕盗
得改官酬奨如不願換使臣比類循資至承直郎止(稱/軍)
(功者謂親冒矢石或獲級或傷重及戰退/賊衆觧圍其運粮守城進築隘郡夫之類)郎因軍功捕
盗而轉至陞朝非軍功捕盗而轉至大夫者聽免差科
科配如官户
　　　吏職補官至從政郎止
凡吏職年滿依法補授将仕郎後有恩賞者許循修職
郎用考第關陞至從政郎止其不因年勞非泛補授者
未得注擬具元補依奏裁
　　　慶元䕃補新格
慶元䕃補新格使相以下十人執政官太尉八人文官
大中大夫以上及侍御史武臣節度承宣觀察使六人
文臣中散大夫以上武臣防禦團練使及横行四人文
臣帶職朝郎以上武臣正使三人致仕遺表文臣前宰
相見任三少使相共八人曾任三少使相七人曽任執
政官六人大中大夫以上二人武臣使相已上八人節
度使六人承宣使五人觀察使四人文臣中大夫武臣
防禦使已下並不得推遺表恩先是紹興初中書舎人
趙思誠嘗上任子限員之議詔從官討論申省淳熈九
年八月庚子始用廷臣集議行之既而從之有身前已奏
六人而身後推恩為吏部所格者開禧末議者有請乃
詔致仕遺表恩澤在限員之外若非泛恩澤則盖不許
云(謂監司帥臣遇覃恩/及泛使出疆之類)
　　　七色補官人奏薦法
凡非泛補官者舊制員郎以上官皆得任子乾道末始
詔員郎副使以上補授及三十年以上者聽官本宗緦
麻以上親一名帶職員郎已上入官十五年正使已上
入官二十年並係親民資序者遇大禮聽䕃補一名止
其致仕郎不在䕃補之限如己任而被任人身亡者俟
致仕日聽䕃子孫一名其大中大夫觀察使已上不拘
此令九年七月詔㫖也非泛補官者謂臣僚凑補異姓
緦麻已上親及嘗得觧人娶宗室女補文資之類
　　　諸縣推法司
舊制諸縣不置推法司吏受賕鬻獄得以自肆紹興間
議者始請萬户以下縣各置刑案推吏兩名五千户已
下一名專一承勘公事不許差出及兼他案仍免諸色
科數事件月給視州推吏减三之一委令佐選擇有行
止無過犯諳曉勘鞠人充一年為界即因鞠受財並行
重法(元年七月/庚午勅)然諸縣多不奉行朝廷聞之乃勒令請
領重祿如不受者勒停所属不幇支者從例受制書而
為抵罪(四年二月己/亥都督批状)慶元初又詔諸縣編錄司亦行重
祿仍令縣主吏舉有行止不犯賘私罪小吏三兩人就
司習學遇闕縣聞州委官試習學人斷案一道刑名五
件取稍通者充及三年檢閲並無差失陞一等名次主
吏有闕得先補之著為令(元年五月戊/戌日降勅)自降㫖後及今
近二十年矣未嘗有行之者
　　取士
　　　開禧召試制科(兩臺諫論三秀才/)
自李仲信後制科無合格者又三十餘年有何致者字子一
永康青城人祖耆仲字子固淳熙初嘗為部使者知名士也
致少有才為郡守陳纉嗣功館客纉入為司農丞薦致于劉
仲洪尚書所仲洪亦喜之時李季章為禮部侍郎劉師文為
工部侍郎仲洪率二人以制科薦于朝有㫖召試㑹同薦者
吳郡滕晟東陽杜福遭憂不赴召須服闋並召致躁急欲先
得試屢懇季章以為狂笑不顧致更禱纉纉即以仲洪意為
蘇師旦言之侂胄不得已於仲洪為降内批如所請後二日
權中書舍人易元章繳還致大憾乃以劄子白廟堂謂言詞
多取憎疾必觸報罷乞請已降召試指揮且謗元章此時鄧
伯允方為侍御史俄而以元章除右司諫伯允先為修注以
嘗論謝子肅外補憾之不忘及除御史欲奏奪子肅二子出
身元章亦恨致因及之伯允曰司諫始入言路而亟讐一布
衣何示人以不廣不若更論二謝如致事及罷得論之明
白相繼求對元章論二謝駁放伯允論致進卷詆誣伊尹
罷致亦登侂胄之門伯允無以為罪故摘致進論中言伊
尹始行堯舜之道而終為天下開陵犯之端之語以此激
之時人謂臺諫共彈三秀才盖指此也辛未嵗致以吳德
夫再召鄭景紹正言論之乃勒令歸鄉増修所學焉(易元/章以)
(開禧元年八月十四日對鄭伯允以其月之十/九日而對鄭景紹奏以嘉定四年五月二日下)
　　　殿試不避親
國朝之制發解進士及省試皆置别頭場以待舉人之避
親者自緦已上親及大功已上婚姻之家皆牒送惟上殿
閣試則雖父兄為試官亦不避盖以為别試之故也開禧
元年撿詳毛憲為考官其子自知以迎合用兵冠多士韓
侂胄既敗乃用言者奏奪憲次對而降自知為第五甲末
名
　　　孝宗議令輔臣考南省上名試卷而中止
故事南省開院後以上十人試卷修寫成冊進上行之乆矣
淳熈辛丑歲上命王仲行尚書知舉鄭少嘉侍郎黄徳潤侍
御同知既入院矣或謂鄭黄皆閩人恐有私上乃議令貢院
取三十名前卷子於掲榜前五日付輔臣考校然未出
命也居數日宰相趙温叔因審其事且言如必欲行則
早令試院知之上曰朕亦有少疑更欲與卿等議之温
叔覺上意已變即奏云臣等亦深疑之未敢遽奏恐有
避事之嫌陛下既選任知舉三人又令臣等攷校則是三
知舉不足信矣况文有不可知者臣等受恩至重今日固
當盡忠考校但恐此例一開後来宰執有挟者得以容
其姦上曰朕亦思之不可開此門姑已之後旬日乃命
開院日將上二十人真卷先次進入㑹仲行䇿題中有
太上皇帝匹馬渡江之語上不樂以諭輔臣時臨安已
鏤板行之亟命毁板仲行不自安請外數月出知紹興
　　　淳熈議復四川類省試所减額
省試舊以四十人取一名隆興初建劍宣鼎洪五州進
士三舉寔到塲者以覃恩免觧有㫖増省額至百人遂
皆以十七人取一人而四川類省試則十六人取一名
後不復改淳熈十五年范東叔仲藝為右司郎中議以
蜀去天日逺士惟科舉一路非有學校他岐進也且隆
興省額蜀人初不預今乃例减名額非是當復故時留
仲正自成都召還為参知政事意亦主之知政共議曰
上改用十五人取一名有成説矣東叔喜徧為禮曺給
舎䑓諫諸人言之亦無異議㑹宇文子英价以兵部尚
書兼侍讀當夜直上以其蜀人也以所議告之子英不
知其由遽對曰類省十六人視南省已優矣尚何議翌
日執政奏其事上曰朕已為宇文价言之毋庸爾諸公
乃退盖用東叔之議則類試毎舉當増省額七八人子
英率意而言遂不可復東叔深以為恨
　　　四川類試榜首恩數差降事始(趙荘叔張安/國本末相似)
自渡江後四川類試榜首若不赴大對例得兩使職官
盖優之也丁夘嵗何秘舉道夫為榜首其答蜀人材䇿
歴論蜀人難進易退之莭有髙視天下而竊笑之語時
秦丞相方沮張魏公見而惡之遂降㫖類試第一人不赴
殿試賜進士出身者為道夫故也庚午嵗張閤學貞甫
為榜首答君臣䇿極其賛美秦丞相喜諭主司於三名
外䖏之由是貞甫唱名第四而趙舎人荘叔自七八名
外上親擢為第一人其寔荘叔廷䇿實甚阿時引趙普
雷徳驤故事且有欲誅異議之人之語上第以其首句
君臣父子之間天下真情之所在謂有古文氣也甲戌
嵗張舎人安國荅䇿遂有一徳大臣之言乃擢第一(一/徳)
(大臣乃辛未嵗周/益公試䇿中語也)然荘叔安國既登第獨不附秦安國
㡬為所殺由是見重於當時焉
　　　孝宗議權免奏薦及罷特奏名
孝宗初受禅以官冗恩濫思有以革之乃議定制百官
已任子者遇郊恩權免奏薦開賢良科令中外普薦而
罷特奏名手詔左諫議大夫王之望殿中侍御史尹穡
右正言晁公武参酌来上隆興二年七月庚寅也既而
瞻叔言陛下即位未久恩澤未徧此二事關於士大夫
者甚衆望少寛之不已則宜立奏薦限員踰數者許囬
授罷門客親戚漕司之試止移鄰州如是則省額可减
百十人此救弊之䇿也子止亦乞増損制舉薦員朝官
年七十未致仕則住䕃子䟽奏乃詔年七十嵗人遇郊
不許奏子俄又詔未奏者許奏一名逮淳熈九年八月
始立奏薦限員其後特奏名又以三人而取一皆畧如
上㫖然恩濫未大减也必也盡以手詔之䇿行之官曹
其少清乎
　　　特奏名冗濫
特奏名進士舊二人而取一淳熈初議者以為冗濫尤
甚請裁莭之詔吏部同給舎詳議於是尚書程泰之給
事中王仲行舎人陳叔晋等奏乞三人取一人其不入
四等人舊許納勅冄試今止許一試舊免觧人有故不
入試者理為一舉今不理舊潜藩五路舉人及久在學
校充職事人並陞甲今止陞名奏可六年三月也其後
朝廷毎有慶霈則前後不中選者盡取而官之徃往千
數百人充塞仕路遂成熟例不可復减矣
　　　女神童
自置童子科以来未有女童應試者淳熈元年夏女童
林㓜玉求試中書後省挑試所誦經書四十三件並通
四月辛酉詔特封儒人
　　　太學生校定新制
京都舊法太學生外舍二千人校定百人内舎三百人
校定三十人仍分優平二等優等冄赴舎試又入優等
則徑自學官之恩數與進士第一人等所謂釋褐状元
也若平等則謂之一優一平例得免省直赴殿試其次
先免觧後免省仍並有陞甲恩例紹興間復興太學有
主權立内舎百人為額嵗終校定毎十人校一人(十五/年二)
(月二十/七日㫖)是時外舎千人上舎三十人而已慶元開禧两
放混補外舎生増至千四百人本監乃乞増内舎生百
二十人為額許之(開禧元年四/月二十五日)雷季仲為祭酒又請毎
嵗校定増為二十二人亦許之(二年正月/十三日㫖)舊法自外舎
升内舎者雖有校定必公試合格乃許升補盖私試皆
學官自考公試則降敕差官故也嘉定中表和叔掌學
政奏乞毎嵗中取外舎生校最優者一人陞補内舎又
從之是陞舎之法愈寛矣
　　　淳熈武舉授官新格
武舉補官舊法榜首保義郎沿江廵檢(不入承莭郎沿/邉廵檢縣尉等)
第二名以下承節郎沿江廵檢縣尉(不入承/信郎等)淳熈二年
始比文士恩數榜首補秉義郎堂除以上或諸軍計議
官第二名保議郎諸路帥司准偹將領(一任囬轉忠翊/郎不隔磨勘以)
(比文士改/合入官)第四第五名承節郎兵馬監押(二任囬轉保/義郎不隔磨)
(勘以比文士/循文林郎)餘人如舊是嵗五月有忠訓郎張世奕者
自言武舉出身乞從軍許之七年三月遂立法願從軍
人令樞宻院銓量畢依新法補官榜首差三衙或江上
諸軍同正將第二第三名同副將第四名以下同准備
将不願從軍或雖願從軍而其才不應選者並依乾道
八年以前舊法八年四月庚戌又詔武舉人從軍如有
已見利便許赴主帥陳述遇有過犯合加罪責申樞宻
院取㫖盖不盡用階級之制且使無箠楚之辱也五月
丙戌又詔武舉從軍人許先令参部出給例歴仍用六
考關陞資序既有言此徒往往自髙不親軍旅九年五
月丙子有㫖自令職事勤恪者從主帥保奏陞差懈惰
者按劾然同将官初無待次即日可上又毎二考輙復
陞差則非末名之士從軍不十年而同統制矣至於三
名以上補轉秉義郎或忠翊郎者或改換文資則遂為
京者恩數與進士第一人等又失之僥倖也其後議者
以為言乃詔武舉人毋得鎖試既又不行然自淳熈以
来武舉人亦未有卓然可稱者
　
　
　
　
　建炎雜記乙集卷十六
欽定四庫全書
　建炎雜記乙集卷十七
　　　　　　　　　　　　宋　李心傳　撰
　　財賦
　　　廣西鹽法
廣西鈔鹽之法詹體仁所請也體仁嘗謂廣西漕官般
鹽之法有未便者故欲以客鈔易之及入為起居郎乃
薦浙西安撫使幹辦公事胡庭直令往廣東西與帥漕
及西路提舉等司詳議鹽法淳熈九年二月庚戌也其
冬庭直使還與廣西運判兼提鹽王正已廣東提舉常
平茶鹽林析共奏官賣之法甚為害民客鈔誠為利便
而庭直又自言二廣須行客鈔之便通以九十萬緡為
額廣東十萬籮(一百斤/為一籮)正鈔錢五十萬緡廣西十萬籮
正鈔錢四十萬緡及廣西行官賣法而廣東除去通入
廣東之數二萬五千籮耳惟廣西不立額故令所賣為
一十萬五千餘籮(不産鹽十六州賣七萬五千八百餘/籮  産鹽五州賣一萬八千四百餘)
(籮安海外四州賣五千五百餘籮五前任漕臣/梁  世又剏賣淹造鹽一萬五千  百餘籮)皆科抑也今
通行額鈔廣東可九萬籮廣西可六萬籮仍増收漕計存留
鹽本改指通貨兩路可得二十八萬餘緡(十五萬緡兩路増/收漕計錢六萬餘)
(緡兩路存留鹽本改指通貨錢三萬緡改東路存留鹽本錢/二萬一千緡  東路九萬籮内有西客  指請東鹽者以二)
(萬籮為率毎籮依東客改指西鹽例納通貨錢七百文計上/件一萬八百緡東鹽六萬籮上毎斤增收西路漕計錢二文)
(二分計/上件)合西路正鈔錢三十萬緡為五十八萬緡可充廣西
漕司一嵗之用既而漕司又言此舊行鈔法之時有増支錢
十八萬緡未有補足庭直乃奏乞廣東為十萬籮廣西八
萬籮詔吏部尚書鄭少融與給舍施聖與宇文子英葛楚
輔及體仁詳議議者皆以為可於是檢正官王成之都
司陳安行謝務本王吉老擬定如庭直所乞十萬八萬籮
之數仍嚴私販之法重官鬻之禁既命南庫户部廣西帥
憲司湖廣總領所嵗共損二十萬緡以補廣西漕計之闕
(户部合得廣東鹽司錢一萬二千餘緡改赴西漕之南庫/  撥償免西漕錢三萬緡令户部科降  廣西舍起鄂州)
(大軍錢十萬緡免起解令總所合通融正廣西詔發廣東/鄂州大軍錢二萬五千餘緡令廣東於  鈔錢内起解)
(廣西憲帥司合得錢七千緡並免樁一廣/西漕司一年雜支錢三萬緡令節省  萬)又出祠牒㑹子
四十萬緡貸漕司為嵗計之用(㑹子二十五萬緡度牒/三百道計十五萬緡)
詔可其年十二月乙亥也後數日擢庭直太府寺丞又
有數日廣東提舉鹽事司行其法明年正月體仁亦除
吏部侍郎四月詔以體仁陳奏二廣利害深知民瘼除
武英殿修撰知静江府旋遷敷文閣待制十五年三月
又詔以體仁宣勞累載陞敷文閣直學士廣西窮逺自
乾道以来鹽法更變不常凡商人之稍有資財者皆遷
徙而去商販既不通官般又罷而軍食遂闕廣東提鹽
韓壁首陳其不便事下安撫司(十年十月/戊子日)庭直時以陞
本路運判兼提鹽司二人初不為之變也久之又併廣
東西鹽事為一司(十二年十/二月甲子)通以十六萬五千籮為額
(廣東九萬五/千廣西七萬)體仁尋奏言累年詔賣之數通不盈十三
四萬籮乞減為十五萬仍罷通貨錢以便商販從之(十三/年九)
(月乙/巳)盖自行鈔法五六年間州縣率以鈔抑售於民其
為害愈甚於官般之日人甚苦之其秋胡子逺為侍御
史首論廣東鹽鈔為民深害皆由議之附下罔上文過
遂非固位患失甘心害民以至於此乞行鐫黜正其欺
罔之罪上諭以當先易帥臣徐議鐫黜三省擬用頋彦
膚公上曰負荷不得可别選人樞宻院黄徳潤留仲至
繼奏事上曰廣西帥湏得平心人為之庶㡬不至輕易
改法如賈逵平穏可用近有㣲疾潘景珪有才亦穏卿
等更與丞相議之既而賈潘皆以母老辭議久不决子
逺亦上疏言之周丞相乃奏以應孟明知静江府召
體仁赴行在上因言廣西鹽法利害相侔如侍從中
有人亦主客鈔仲至曰臣久在廣中偹知利害事關西
路若經改法即両路紛紛湏且因其弊而救之上曰今
除孟明與議之為代朕當親札與之止可舉偏補弊未
可輕易改法時九月甲寅也子逺冄奏乞寝體仁召命
上賜親札云已差應孟明詳䆒利害事寔以聞所以不
令朝辭正恐奪於䑓臣議論使之掣肘不能平心䖏事
若鹽鈔果害於民議之豈得輕恕乎孟明至官首奏本
路見今以鈔鹽抑勒民户流毒一方且都鹽司不支本
錢鹽丁散走入户多有請鈔而未得鹽者又人户以産
業抵當請鹽鈔亦有已業既盡借荒田砧基以充要約
者不若復舊法漕司官般官賣以觧愁怨十六年正月
壬寅進呈上謂大臣曰始議此行事時先遣胡庭直徃
體仁非不詳審徃往止是符同議之之説今為所誤宜
令孟明條具更改如人户有未支鈔鹽湏令盡數支還
今不可復失信於民丙午詔體仁予在外宫殿從所請
也先是朱晞顔除廣西小漕入辭上諭㑹同孟明審䆒
鹽法利害晞顔奏今鈔以客為名寔無客商乃彊税産
之家使之承認至於破産而後止况静江官般之時毎
斤百文自變為客鈔毎斤百三十文尚何使民之有利
子逺乃見上乞重黜體仁乃從兩司所奏依舊法行下
丙辰詔體仁落職學士罷宫祠送袁州安置擢知瓊州
王光祖為都提舉廣南路鹽事同帥漕二司一面措置
毋致再有科抑之弊仍截撥本路諸州應起湖廣嵗計
錢十五萬緡補助今年之用除髙雷化欽亷五州賣二
分鹽外令官般官賣(亷州鹽毎斤二十二文主户月賣三/斤客户二斤寡婦一斤半  雷州)
(鹽毎斤三十二文毎年主户一丁食鹽十二斤客户减/半  化州吴州縣鹽毎斤三十文石城縣鹽三十五文)
(石就縣三十八文毎斤主户一丁食鹽二文電白縣四/十文信宜縣四十五文  欽州鹽毎斤四十五文上户)
(月賣二斤中二/斤下户一斤半)餘鹽令東路漕司嵗賣七萬五千籮充
上供紹熈元年冬用廣西提刑吴宗旦之請額損五州
鹽直鹽數又用廣東提舉劉烜文之請减鈔鹽一萬籮
戸部奏如是則暗失經費六萬三千餘緡然光宗不之
靳也二年秋廣東復言六萬五千籮猶有未售者乃又
减五十籮盖廣東湖恵南恩三州既自産鹽而官復般
賣由是往往計口抑售於民自紹熈以後朝廷暗損經
費十萬緡而科抑少减矣
　　　四川石脚井
眉之彭山丹稜嘉定之洪雅等縣皆有石脚井筒其實
硝也在多悦者謂之山門彭山者謂之瑞應此二井尤
盛然必得隆榮諸井之鹵對煉而後可成鹽(隆榮諸井/煎鹽既成)
(其水之尤苦冽者棄/之不用煉而成餅)食之者得泄利之疾官未𣙜鹽時
小民或私煎求利元豐三年立法禁止崇寜初張天覺
為尚書右丞建遣成都府路常平司勾當公事乃居體
兼措置兩川俾之鹽𣙜天覺罷尚書省言丹稜洪雅等
縣多有石脚苦鹽不堪食用乞依元豐法禁人開煉併
罷居體従之三年十一月戊寅也紹興中瑞應郷民户
始有盗販鹵餅拌和硝石煎成小鹽低價以售者有司
因為拘𣙜凡三十六井嵗輸官錢萬七千餘緡既而總
領所以為不便言於朝復行棧閉而以其課額均於隣
近嘉榮隆簡四州之井户謂之石脚錢紹熈二十四年
也及嘉定五年多悦之民有犯法私煉者州既抵罪制
置大使聞之即遣秉義郎新䕫州路兵馬都監楊仲端
往山門措置其年九月也自後月得小鹽一萬五千斤
皆不用引鈔徑行發賣嵗費息錢一萬九千二百緡然
鹽既苦惡不可食率以抑售市居之人盗煎私販者因
亦肆行官不敢問議者謂元豐立法者参知政事蔡確也
崇寜禁止右僕射蔡京也財用流通可以大有為而京
確所不為則失之矣
　　　東南收兌㑹子
自曽欽道為版書欲急見理財之效始與提領㑹子庫
官陳彌祚李若水共議依川錢引例立畧毎界一千萬
緡兩界相沓行之乆矣其後毎界増為八千一百萬緡
至第七界又増為二千三百二十三萬緡開禧用兵又
依四川例亦以三界通而行之第十三界累増至四千
七百五十八萬九百餘緡民間折閲滋甚嘉定庚午春
第十一界㑹子當滿朝廷先期命刑部曽尚書煥等置局
拘換於是與其寮奏言第十一界㑹子為三千六百三
十三萬六千二百三十六貫八百文乞鬻爵及出賣沒
官并諸色名件拘回舊㑹許之(嘉定二年五/月甲寅降㫖)所謂名件
凡九一曰打套乳香錢約一百六十萬餘緡(謂𣙜貨務/見在㪚乳)
(香十六萬七千七百餘斤可打一百萬二/十套毎套價减錢一百文作一貫六百文)二曰出賣諸路
沒官田價錢約一百二十二萬餘緡(謂户部具列諸路/未賣官田計價錢)
(一百二十二萬七千四百三十六貫九百文/限三月許人户以第十一界㑹子永買也)三曰出賣
告勑綾紙補帖一千四百道計價錢四百四十萬緡(謂/廸)
(功郎告毎道一萬貫承信郎告八千貫進武校尉綾紙/四千貫進義校尉綾紙三千貫以上四色各降一百道)
(上州文學勑毎道八千貫助教告毎道五百貫已上二/色各降二百道進武校尉帖毎道二千貫不理選限將)
(仕郎綾牒一千貫已/上二色各降三百道)四曰左右選轉官循資告九百四
十道約計價錢三百三萬餘緡(謂宣教郎轉通直郎一/官計七千貫承務郎至)
(宣教郎毎官五千貫已上二色共降一百道訓武郎轉/武翼郎一萬貫修武郎轉訓武郎五千貫已上二色共)
(降四十道選人循資毎員三千貫共降四百道承莭郎/已上轉官毎官四千貫承信郎轉承莭三千貫已上二)
(色共降/四百道)五曰封贈冠帔勑誥六百道計價錢二十八萬
緡(謂生封安人誥毎道一千貫孺人誥八百貫已上二/色各降一百道冠帔勑一百貫已上降二百道贈父)
(母廸功郎承信郎各五百貫已上二色共降/一百道追封孺人三百貫已上降一百道)六曰紫衣
師號帖三百道價錢三萬緡(毎帖二/百貫)七曰副尉减年公
拘三百道計價錢六萬緡(毎年一/百貫)八曰拘摧諸路已降
未賣誥勑錢兩項共計一千四百一十餘萬緡(開禧二/年四月)
(五月兩次抛降四搃領所官誥綾紙勑帖二千八百道/計一千一百四十萬貫内湖廣申巳賣三十萬五千貫)
(淮西申巳賣一萬貫其所收錢亦不曾起發諸路州軍/元抛降六百九十八道計三百五十九萬一千貫已起)
(八十四萬五千九百二十五貫五百文已上兩項通計/上項錢今仰将已賣錢盡數起發如寔有未賣誥牒等)
(仰盡數􁁂/申尚書省)九曰臣僚奏薦綾紙未見數(承務保義郎已/上五千貫通事)
(承莭郎已/上三千貫)又禁銅錢毋岀都城於是行在㑹子毎千為
錢七百諸路州縣纔得其半云朝廷知其壅積遂廢十
一十六兩界而以十四界新㑹収之壬申之冬王釡為
湖廣總領亦請以度牒茶引两色収兊第五界舊㑹毎
度牒一道價錢五百緡(官賣價/八百緍)又貼搽茶引一千五百
緡許収價仍限一月然京湖二十一州相去遥逺而止
置三塲収兑小民聞知後人情洶洶市中局肆皆怨嗟
盈路劉徳秀為制置使以為不便㑹總所以第六界新
㑹五萬緡令江陵軍民之兌㑹者以舊楮二而易其一
徳修復自出府庫之蔵聽軍民以一楮半而易其一又
懇于朝得新楮十萬緡蜀中収兑舊㑹凡用坐庫黄金
二萬兩白金九十七萬兩故能収千六百七十萬緡而
民不甚病湖廣則無之此其所以用茶引也余嘗考紹
興之初東南餉軍皆用見緡是時僭偽縱横冦盗充斥
軍費多矣然未聞有錢乏之患自紹興末年錢䖏和剏行
在㑹子於時王珏亦用之於湖北諸州今未六十年而
公私之見緡存者至少盖楮劵盛行而銅貨積而不用
是以日泄而日耗也論其咎端自兩人始至于曽欽道
沮孝宗收換之䇿以貽後来不可救之患尤可歎也後
生不知源流本末故詳識之
　　　四川收兌九十界錢引本末
嘉定元年冬四川總領所收兌九十界錢引(元年十一/月二日)
先是四川錢引以二年為界毎界書放之數止于一百
二十五萬崇寜後陕西邉事起泛印增多而引法壊大
觀間盡罷之仍詔以天聖書放之數為凖建炎初張魏
公出使復以便宜増印自後因循不至嘉泰末兩界書
放凡五千三百餘萬緡通三界所書放視天聖祖額至
六十四倍逮嘉定初毎緡止直錢四百已下議者患之
總領財賦陳逢孺乃與僚属議出庫筦金銀度牒與民
收回半界金每兩六十緡銀每兩六緡二百度牒每道
一千二百緡度軍官所藏可直一千三百萬議論凡數
月至是忽行下諸州聽民間以舊引輸官課及赴利州
市金銀期以嵗終官司毋得受榜出民大驚先是總領
所嵗受諸州縣金銀例多虧因下其補虧之數乃以錢
引折納今項收支而庫管金銀虧下如故民間頗知其
事又四川諸州去總領所逺者至千數百里而期限已
迫往来或不及且受給之際吏縁為奸折閲已甚於是
單丁弱客皆不敢行一引之值僅售百錢咨嗟怨泣其
聲載道後旬制置使吳德夫乃揭榜除收兑一千三百
萬引外其餘三界依舊通行使用又檄總領所分取
金銀就成都置塲收兑舊引民心稍定時宣撫司方
與總領所比故移書東南以為德夫沮壊其事論者
亦但謂錢弊專屬總計臺制司無所預繇是不直德
夫云
　　　四川收兑九十一界錢引本末(制司科并/户官資鈔)
陳逢孺既收錢引半界而引直僅為鐵錢五百有竒若
闗外用銅錢每引止直百七十二錢而已制置大使安
觀文患之庚午春議欲復收半界提舉茶馬張東父(名/震)
(龍㳺人嘗/為軍器監)首出馬價剰錢一百萬緡為助大制司益以
二百萬緡既而遂欲盡收九十一界錢引二千九百萬
緡其千二百萬緡合諸司之力餘七百萬緡令民間引
毎百引貼納三十引收兑逢孺謂三年三兑失信於民
且貼頭太多民有折閲之患不如量力止毁九十三界
新引千二百萬緡如此即止餘兩界通行公私皆受其利
安公怒即榜諭軍民以為九十一界錢引係前宣撫程
私増印五百萬道所以錢引價低軍民皆受其弊今使
司措置與茶馬兩司收鑒五百萬外餘二千四百餘萬
合係總領所以新引收兑自七月十七日以起如支軍
人折估並合以新引支遣如欲支舊引即合支貼頭錢
所有九十一界錢引自十月以去斷不行檄使至逢孺
堅持不行安公益怒六月辛酉逢孺愠即以印付属官
稱疾申大制司乞致仕先是誅曦之嵗副宣司遣官剗
刷四路錢物得五百萬緡以助總所贍軍已三年矣至
是或言講和罷兵減汰之後用度日省總所嵗計已是
有餘當還制司元日所寄五百萬緡以備對鑿參議官
毛伯玉(名濮瀘州人時/新除路提刑)等調䕶久之卒兑九十一界二
千九百餘萬緡其一千二百萬緡以茶馬司羨餘人夫空
名官告總所樁管度牒金銀對鑿餘以九十三界收兑
又創造九十四界錢引五百萬緡以收程東老所増之
數應民間輸納者毎引百貼納八千盖二司之説竝行
然總領所收兑舊引皆以金銀品搭率用新引七分金
銀三分銀色下而秤虧官吏因以為利其實毎舊引百
帖納二十引乃得之應民間已用舊引輸官者總領所
復却還令兑新引卒不能守其初約也所謂大制司二
百萬緡者其年以三路鹽井户月額毎三萬斤科賣不
理選限將仕郎一道計值千緡三路十七州共賣一千
道計直百萬緡其年則以給賣没官鹽井舊民户没官
之井自建炎以来依坊塲法召人買除引息土産税錢
外量増課息嘉定元年逢孺乃従總領所令民為永業
得錢十萬緡至是大司以為計司過於求酬未當直再
召人實封投買又得錢近百萬緡初不令悉輸舊引子
官以充對周文人後潼川劉師文侍郎申明後令自十
二月以後盡輸新引盖自元年三年兩收舊引凡二百
五十萬緡有竒而引直遂復如故向使計司非有樁積
金銀之富又安能收此濫而不行之劵乎今四川諸郡
歲輸黄金千五百兩銀六十萬餘兩而總所大率有收
無支堂計者謹視而善藏之則子母相權引法終不壊
矣故詳志之
　　　四川總領所小㑹子
東南㑹子有四品自一貫至二百盖便於轉用也川錢
引則分一貫及五百而已丁卯嵗陳逢孺以用不足始
創小㑹子楊端明為制帥深不樂之西川皆不用吳德
夫代鎮蜀與逢孺厚下令官民悉許流轉州縣所備場
賦輸悉不肯受由是不敢行後但以其五萬緡收兑舊
引於劒外諸州已而亦廢是時宣撫司又為金銀㑹子
後亦不行
　　　四川行當五大錢事始
嘉定元年十一月庚子四川初行當五大錢時陳
逢孺總領財賦患四川錢引増多乃即利州鑄大
錢以權其弊三年夏制置大使欲盡收舊引乃又
鑄於卭州焉利州紹興監錢以聖宋重寶為文其
背鑄利一二字又篆五字卭州惠民監錢以嘉定
重寶為文其背鑄西引二字又篆五字兩監共鑄
三十萬貫其科例並同當三錢時議者恐其利厚
盜鑄者多而總領所方患引直之低則曰縱有盜
鑄錢輕則引重是吾欲也方錢之未行也眉人有
里居待次者又欲創一監於眉州論者以為丹稜
雖產鐵嵗額不多而本郡又無薪炭眉山之人亦
以為不便上下騷然數月乃罷由是止鑄於利卭
二監焉
　　　紹興至淳熙東南鬻官産本末
紹興末黄擇之仁榮守永嘉始建鬻官田之議至
乾道初為錢七百萬緡而未售者不及四分之一
(二年十一月户部奏已賣到五百/四十萬貫未賣者一百六十萬貫)朝廷仍併營田
賣之兩浙漕副周宗言本路營田已佃者九十二
萬六千餘畆若鬻之懼失租課四川總領所亦以
不便為言乃詔除四川外盡行出賣(二年/六月)後又詔
没官田產除兩淮湖北勿賣外江浙閩廣湖南八
路以田計者六百四十二萬畆有竒以地計者二
萬一千畝有竒以屋計者八千四百間有竒共估
錢五百十六萬餘緡遂命將作監丞折知常往浙
西司農寺丞葉翥往浙東(元年/五月)監登聞檢院張孝
賁往浙東主管官誥院周嗣武往江西措置是年
(四/月)始限一季繼展一年至淳熙初已折封者僅一
百六十三萬餘緡而直之未輸者猶四之一其鬻
者尚三百五十二萬餘緡(元年六年/户部具到)盖估價之初
豪民大姓請嘱官吏相為欺隠其已賣者皆輕立
價貫上色之産也而中下之産估價反髙是以不
售於是言者以為不若且令元佃之家著業納租
一嵗之間猶可得米數萬石從之尋命諸路權住
賣(三年/二月)後數嵗復用軍器監主簿陳杞言併營田
沙田出賣(浙西淮東江西三路元括到/沙田凡三百八十萬餘畝)議者多以
為未可未幾浙西提舉王尚之言平江一郡已有
當賣田十萬四千餘畝嵗收租二萬石有竒乞别
部拘催或遇歉嵗得以接濟從之(六年/十月)久之言者
又謂盡鬻官田以為常平水旱之備(十四年/六月)事雖
施行後亦不究也大抵十二年間所鬻官田實不
過七百萬
　　王得和括關外營田
關外營田始於鄭亨仲階成西和鳳金洋州興元府
皆有之而洋之西鄉為最其初因兵火後民多失業
故募人使耕之量收租利而已休兵日久墾闢嵗增
營田之家懼官之增賦也每三四嵗則率投狀退佃
而賂總所之吏使蠲其租在紹興中嵗課十二萬斛
有竒乾道末損為十萬至嘉泰初纔八萬斛而已隆
州學官張均子和尚為西鄉主簿知其本末即與王
得和言之得和分遣官屬八人按行且揭榜諸州縣
大畧云營田户所侵官田甚多若按行畆目增立税
租所有當數十倍今不欲擾民仰民户自陳増墾之
數山田畆收二升陸田四升水田六升而止下戸懼
皆以實告獨豪民大姓則宻賂行遣胥吏以為無侵
給公據與之由是有鬻公據之謗矣諸大姓既不喜
郭子明心欲害其事鳳守某人者大將之弟郭氏之
壻也遂激而成之子明亟降榜撫定至欲調兵時官
属行營田者凡半嵗費總所錢萬餘緡州縣供億又
倍得和始議可增三十萬斛及是所増纔八千斛而
麥居多焉未及秋成得和罷去陳日華代之盡返其
舊額顆粒不收
　　　關外經量
劍外諸州之田紹興以来久為諸大将吴郭田塲及勢
家豪民所擅賦入甚薄議者欲正之而不得其柄吴氏
既破安觀文為宣撫副使乃盡經量之金州守臣宋子
欽曰此州瘡痍甫廖邉民恐不可盡其利官一入境将
散而之四方矣於是除金州外凡興元府洋沔階成西
和鳳州太安天水軍二十縣經量之數大抵増多而亦
㣲有所損舊九郡家業凡一千一百五十七萬九千餘
緡二稅十四萬五千六百餘石夏秋後錢十五萬七千
餘緡及是經量撫司命别上中下三等以定田之髙下
分三等而為九則以鈞賦之重輕而所委官吏務于増
多未嘗行厯鄉社躬親履畆往往强令有田之家増認
租數而民始怨矣増虧相補視舊籍凡増家業錢二百二
十九萬七千餘緡二稅三萬五千八百餘石役錢三萬
五千餘緡安公辭制置大使表中所謂田廬之均一有
倫盖指此也其後代者劉師文言上件所増初非田土
之廣袤亦非户口之繁滋於民有害於公無益乞盡行
除免諫官應武緯之亦以為言於是盡復其故焉
　　　龔實之㸃三總所錢物
錢良臣以太府少卿為淮東總領龔實之秉政聞戸部
嵗撥淮東贍軍錢六百九十萬緡而本所嵗用六百十
五萬緡而已因奏户部員外郎馬大同著作佐郎何萬
年軍器少監耿延年分往昇潤鄂三總司㸃磨物錢時
淳熈三年九月壬子也㑹良臣以用不足言于朝乞借
撥實之奏今所委官一就驅磨而近習者恐賕賄事覺
極力救之實之不顧十二月方奏總所侵盗大軍錢粮
累數十萬實之奏下其事於有司次日御批令具折既
又改為契勘俄中㫖令良臣赴闕奏事明年正月除起
居郎六月除中書舎人又明年四月除給事中六月除
簽書樞宻院事其為舎人實之去位纔十二日也英州之
禍預有力焉延年時已遷将作監萬年遷著作郎坐實之
黨罷去(延年六月丙戌罷/萬六月甲午罷)盖延年嘗言湖廣總所錢物
有别庫歴所收已行改正故與萬年並遷而大同無所舉
覺二人既黜之兩月大同乃自宻院檢詳文字遷右司
員外郎翺翔累年然後補外盖三司總苞苴賄賂根株
盤結其来已久非一日故也
　　　孫大雅獻拘催上供錢物格
乾道初有孫大雅者知秀州以發姦摘伏除直秘閣未
踰月大雅又奏書一編凡四卷名曰川郡拘催上供錢
物格大畧言本郡上供嵗為六十八萬四千緡有竒其
窠名有九有嵗入者有季入者有月入者臣皆釐為月
入即以所置之籍於次月之旦考其未足者催焉且加
討於其吏而次月補矣由是而有拖欠者臣則未之見
也此即漢之大司農掌諸錢榖金帛貨郡國四時所上
曰旦見錢榖簿其逋未畢各具别之之意臣所領郡元
年上供錢六十八萬緡已並入於大農更無拖欠敢昧
死以獻二年正月癸酉也奏入詔孫大雅之奏漢上計
之法朕謂可行於今令侍從䑓諌参考古制進呈㑹殿
中侍御史張之綱以憂去而右司諫汪綃補外於是監
察御史張敦實劉貢言漢雖有郡國上計之制而武帝
言十餘年之間一受計于帝郡三受計于方嶽或以三
月或以十二月至宣帝黄龍詔書有云上計簿文具而
已則在西漢已不能無弊矣况今䏻盡革其偽乎光武
中興嵗在正月旦臨軒受賀而属郡計吏皆在列言属
郡計吏則逺者多方在東漢未必皆至况今日川廣之
逺其能使如朝畢至乎莫若嵗終令户部盡取天下川
郡一嵗之計已足未足虧少虧多之數依常平收支户
口租税之例並皆造冊正月進呈丞相選一人考覈而
名其殿最事下户部權户部侍郎曽懐言諸路州軍逺
近不一若取㑹齊足儧造亦恐後時乞令各州具合法
上供錢帛粮斛數目嵗終造冊正月遣人投進仍立式
行下從之其年三月丁未識者謂䑓臣所奏可謂仁言
若上計之法果行則公私急廹久矣夀皇卒不施用盖
以此矣
　　　慶元㑹計錄
慶元㑹計錄者始用殿中侍御史姚愈達請命金部郎
中趙師炳户部郎官楊文炳編集三年三月書成
　　　紹興至淳熈四川宣撫司錢帛數
鄭亨仲為四川宣撫副使時本司有随軍激賞撫養降賜
四庫其數夥趙徳夫不棄来總計欲盡取之亨仲不與
由是有隙及亨仲得罪本司樁坐錢至五千萬詔分撥
赴行在餘命總領所拘收乾道三年五月吴信王薨六
月復宣撫九月虞丞相入蜀宣撫司随軍撫養二庫見
在錢引八千九萬緡金五千三百两銀一萬一千兩帛
八千五百匹皆有竒此紹興末吳信王為宣撫使時所
儲之數也五年三月虞丞相召七月己巳王公明為樞
使入蜀两庫見在錢一百二十四萬緡(随軍庫一百五/萬橅養庫十九)
(萬/)金八千一百两(随軍庫七千八百八十餘/两橅養庫二千六百餘兩)銀一萬五
千兩(随軍庫四萬九千餘兩/撫養庫二千六百餘兩)帛四千三百匹(並随/軍庫)亦有
竒八年九月王公明召十月癸亥離司两庫見在錢六
百八十九萬緡(随軍六百七十七/萬緡撫養一十萬)金一萬兩(随軍庫九/千六百六)
(十兩撫養庫/三百四十兩)銀五萬一千兩(随軍庫四萬九千七百/兩撫養庫一千三百兩)絹
一千八百疋(並随/軍庫)亦有竒然随軍庫管朝廷封樁度牒
錢四百四十萬緡又有未償茶馬司買馬錢四十七萬
餘緡則兩庫寔二百一萬緡也是嵗宣撫司迓虞丞相
支遣及造器物共用金三百兩銀六千五百兩而錢帛
不與焉十二月晦虞丞相至興元兩庫見在錢六百八
十三萬(随軍庫六百七十二萬四/千緡撫養庫九萬六千緡)金八千二百兩(随軍/庫七)
(千八百四十両撫/養庫三百六十兩)銀四萬六千兩(随軍庫四萬四千五/百兩撫養庫一千五)
(百/兩)帛四千六百疋亦有竒淳熈元年二月癸酉虞丞相
薨兩庫見在錢七百四十三萬緡(随軍庫七百三十七/萬二千緡撫養庫六)
(萬三/千緡)金八千二百兩銀一萬六千兩(細數目乾道/九年十二月)綵帛
二萬三千四百疋(随軍庫二萬二千四百二/十疋撫養庫九百八十疋)亦有竒盖
増虞公所携度牒直一百五萬視王公明時减五十萬
而無負茶司錢宣撫司可用之錢大率二百萬緡爾是
年三月丙申鄭仲一出使七月丁亥仲一復為叅知政
事應本司見在銀錢物帛總領官趙和仲公説盡數拘
收令頂樁管仍令湖廣總所遣属官一員同本官紐計
除措八月庚午又命宗正丞李叔玠珪兼權户部郎官
徃興元拘催宣撫司錢物赴行在虞公之将沒也奏言
拘籍到總領所積年嵗用外金錢七百九十餘萬緡合
本司所積為一千二百六十餘萬緡故命取焉十二月
壬午復置宣撫司以樞宻沈徳之為使見拘收本司但
於錢物軍器等依舊歸還尋又詔應于舊属軍中塲務
並還諸軍宣撫司毋得取命下沈樞大不樂時湯朝美為右
司諌復奏罷宣撫司二年六月庚戌從之於是吴挺已
為興州都統制置使利源多為所擅前後二十年財帛
不勝計矣
　　　四川樁管物錢
祖宗時蜀中上供正賦之外惟有三路絹網三十萬疋
布網七十萬疋毎疋為直三百文而茶鹽酒皆未有管
𣙜是上供之外一嵗供於他方僅三十萬緡也(絹直九/萬布直)
(二十/一萬)自元豐𣙜茶嵗為百市馬以赴中都而所出已三
倍於祖宗之世矣炎興以後關陕之兵轉而入蜀嵗用
率三千萬緡則民力大屈然猶有可諉者曰兵以衛民
亦蜀用也而養兵之外又有竭澤者焉樓仲耀宣諭陕
西於四川無預也乃取蜀中金四千兩銀二十一萬五
千兩絹八千疋錢九萬緡錢引一百萬其歸也遂以為
激賞庫之獻此其一也(紹引九年八月/丁夘行府歸来)鄭亨仲之罷宣
副也諸庫之儲近五千萬制置司僅留二十萬緡餘分
撥赴行在者不知其數此其二也(十八年五月/甲申指揮)王瞻叔
之括白契也得凡四千餘萬緡而蜀中大擾沈徳和言
於朝初命總領所樁管既而吴挺乞撥其若干買進馬
(隆興二年十二/月丙申指揮)又撥一百五十五萬緡赴南庫(乾道/元年)
(五月辛/亥指揮)又撥五十萬緡併赴湖廣(乾道元年十/月己丑指揮)最後曽
欽道又乞撥所餘二百六十五萬餘緡赴西庫(乾道二/年三月)
(壬寅/指揮)而蜀中不復得一錢矣此其三也(實銀初書四川/總領所所拘収)
(白契税錢四百餘萬于内支撥令吴挺買馬次書于見/管三百八十餘萬貫内撥一百五十萬赴南庫次書湖)
(廣總領司馬綽奏已承指揮取撥四川白契錢一百五/十萬貫乞更撥五十萬從之最後乃書曽懐言白契錢)
(已支使起發外有二百六十五萬餘貫乞盡數起發以/此計之前後總為六百十五萬緡而買馬錢不預與元)
(橋管數不合今細考湖廣一百五十萬恐即是南庫改/撥窠名而司馬綽續乞五十萬疑雖得㫖而未曽起發)
(盖二次實起過四百一十五萬餘緡耳所謂三百餘萬/緡者疑是初令吴挺取撥二十萬買馬先豁此數後来)
(不曽取撥故猶餘/二百六十五萬也)虞雍公之薨也宣撫司樁積及拘到
總所嵗用外錢共為一千六百二十萬(八百三十餘萬/樁錢積七百九)
(十餘/拘到)初遣户部郎官丹稜李珪叔玠奉使起發(淳熈元/年庚午)
(指/揮)叔玠持不可上頗難之㑹復置宣撫司事得暫止(十/二)
(月辛/巳)既而宣撫再罷乃命總領所樁管(二年六月/辛酉指揮)淳熈
初龔實之丞相事始奏損四川緡錢之贍湖廣者四十
七萬緡以减酒課(三年/六月)既又暫損其餘一百十九萬緡
者凡五年以為邉備(四年/二月)自是計所樁積稍充光宗登
極又因劉徳修少監有請冄損三年之出凡四百六萬
八千緡(毎年一百三十五萬又與/淳熈四年之數不同當考)對减鹽酒重額錢即
此錢也(淳熈十六年四/月己巳指揮)然四路常嵗實發止六十萬緡
而已又以買發物價計之折閲中半僅為三十萬緡楊
嗣勛時總蜀計又樽節三十萬緡以益之自紹熈癸丑
以後對减九十萬緡之數以為常迄開禧丙寅凡十有四
年蜀人霑减放之恩無慮一千二百六十餘萬光宗之
施博矣
　　　四川宣總司抗衡
四川計司舊属宣撫司節制鄭亨仲在蜀久知秦㑹之
惡其專始命趙徳夫以少卿為之自是二司抗衡開禧用兵
程松吴曦並為宣撫韓侂胄急於成功遂有節制財賦
指揮且許按劾於是計司拱手及安觀文為宣撫薦陳
逢孺總賦逢孺事之甚謹時蜀計空虚而軍費日夥宣
司為之移屯减戍運粟括財計司實賴其力後以兊引
事稍有違言逢孺不敢劾也王少監釡子益代陳總計
先請于朝尚書省勘㑹軍政財賦各專任責權臣前䧏
節制財賦指揮合行釐正於是二司始悟未數月二人
交章乃論專恣因以子益為湖廣總領
　　　四川總制司争鬻鹽井
王子益之總計也制置大使奏乞减三路兵籍以八萬
一千人為額有闕乞招填額然兵籍舊人八萬九千人
曦亂後僅存七萬餘人雖云减額八千若盡招填補實
増萬人矣㑹朝廷泛行下三衛江上及四川諸軍覈寔
議填虚額遂止三路官井舊法令人承煎自軍興後總
領所已依官田法召人投買得錢數十萬緡大使司以
為未及價復買之又得錢百萬緡入制司激賞庫王子
益以為失信檄止之大使司乃以總計所負制司廣恵
倉米三十萬石言之於朝子益議遂格
　　　嘉泰補糴關外樁積粮斛
關上積粮八百餘萬斛然陳陳相因庾吏率全其局鑰
相以授受至可食者則無㡬嘉泰甲子正月有言此境
増戍積粮者朝廷下制置司遣官盤量且令除其腐敗
折閲之數所有累界官吏失㸃檢之罪並槩豁免時陳
日華曄總賦遂䧏度牒三萬五千道下總所收糴補填
焉
　　　四川宣撫司科對糴米
丁夘十二月宣府副使司檄東西路漕司各糴米二十
萬斛䕫路漕司十萬斛制置司抱認於成都府糴十萬
斛並遣官運送沔州制司属官見之皆忿曰我北司也
乃為若市米耶楊端明曰理不可拒第徐為之圖可耳
時宣撫司方科民户對糴米乃報以抱認六萬斛其半
本府坐倉其半九縣對糴既而楊公召歸事亦遂已對
糴米者紹興初有之休兵後罷去盖毎民户下乃税産
一石則科糴亦一石此所謂之對糴焉
　　兵馬
　　　沔州十軍分正副兩司事始
沔州諸軍自昔為天下最盖御前諸軍惟蜀中有關陕
之舊而武興之衆至六萬人分為十軍其間摧鋒踏白
二軍又沔軍之最勁者也自淳熈以後不除副都統制
郭子明為帥朝廷始用王大節曦至罷之曦誅安觀文
奏復此官以授李好義命下而好義已死既乃用王喜
為之盖王喜專兵宣司欲殺其權故也始朝廷命宣諭
使吴徳夫来議分十軍以属两将俄喜罷去宣司将移
司益昌方以李貴自衛乃奏副都統制自河池移司利
州貴自中軍統制官陞充副都統制未行副宣撫移知
興元府復命貴為興元都統制而蘄州防禦使諸邦寜
代之邦寜本楊巨源所結約者明年夏利州諸軍因教
罷忽出城刈民麥彌亘三十里殆無孑遺因遣邦寜急
出弹壓杖殺為首者數人總領官陳逢孺大驚命大軍
倉人以官麥五斗貸之衆乃定安聞之乃遣使逮邦寜
數其罪䧏為沔州中軍統制遂以知天水軍張威代之
(嘉定三年/正月是也)自是沔司事權稍殺矣
　　　丘宗卿創淮西定武軍
始淮南两漕司招輯邉民號鎮淮軍多至十餘萬人日
給錢米悉視郊用所費甚廣既不㸃湼漫無統紀久之
廪給不繼公私剽刼嘉定改元丘宗卿復為江淮大使
朝廷慮鎮淮或生他變遣宗正丞楮叔度奉使措置且
就令商度宗卿乃先随雄淮所分屯𨽻逐州守臣節制
尋奏以淮東人數少領師漕任貴揀汰除願歸農外僅
存八千餘人剰其半充郊用以補鎮江大軍數及武鋒
軍闕額淮西人頗衆合六萬餘人乃委制司属官陳師
文同漕臣張頴揀刺二萬六千餘人充御前定武軍分
為六軍各置統制自是月省錢二十八萬緡米三萬四
千餘石而定武亦成軍伍淮西頗賴其力焉
　　　黎雅嘉定土丁廪給
成都路南邉黎雅嘉定三郡皆有土丁更畨上塞守把
邉地多者數千人淳熈中留丞相帥蜀議者奏取黎雅
二州民共依利路義士法措置乃與總領財賦馮憲廷
籍共議遣本司幹辦公事馮震武傳之往二州籍之州
選二千人分上次等上等六百為㸃集之丁依諸州軍
弓手例月給錢三千五百次等一千四百為居守之丁
依龍州弓箭手例月給錢二千二百皆以五十人為一
隊擇有物力材幹者為一隊長月給各倍之教頭以下
差减(毎一隊教頭一名月増支千五百/隊司一名急脚一名月各増之)若備居守者遇
冬就鄉教閲五日備㸃集者月教於鄉冬則從守臣㸃
集教閲毋過半月為給賞等八斗弓二石五斗弩遇團
結仍給口糧計月給及教閱除戒之費為錢十萬
引(上等月給五萬四百引次等月給三萬六/百引教閱賞給修治器械等共約一萬引)茶馬司
出三萬制置司總領所各二萬提刑司轉運司暨黎州
各半之奏可時淳熈已九年矣未㡬提刑梁總以匱乏
告遂損其三之二(自淳熈十四年以/後减作三千引)開禧末髙吟帥貶
楊端明為安撫使復遣兵馬鈐轄劉忠亮權安撫司幹
辦公事李嘉木更選雅州三縣並居邉寔之丁以逺近
為率分三等毎季分給凡把截将士上丁三千三十二
中丁千四百四十三嵗用錢三萬六千一百六十四引
米四十石(五里内把截將十人十里内二人二十四丁/里内一人毎季給米一石錢三引五里上)
(一千六百七人毎人季給錢三引中丁七百四十五人/并十里内上丁五百五人毎人季給二引十里内中丁)
(三百四十人二十里上丁九百二十人毎人季給一/引中二十里内中丁二百八十四人毎人季給一引)自
黎雅土丁剏支月給團結教習往往就緒而嘉定土
丁五千餘人則未有以給之也利店之役李季允為提
刑乃白制置大使司欲如軍兵衣賜例給以疋布計其
直為一萬二千引大使司命取之帥漕府憲四司(自嘉/定五)
(年為始安撫提刑轉運司/嘉定府各司嵗認三千引)其後漕臣趙師嵓應副一年
帥臣黄伯庸未嘗應副也㑹虚恨蠻入塞提刑楊伯昌
乃於犍為峨眉二邑土丁中擇其少壮者二千人團結
教閲援黎雅末等土丁例月支食錢一引嵗為二萬四
千引大使司給其半就以多悦胡心井鹽息禆之又命
帥漕憲三司均給其半舊提刑司有備邉四十萬開禧
末宣撫副使遣属官根括餘羡盡取之其後季允自崇
慶改除携其羡緡及本司所措置積成十萬安邉司結
局大使司奏取其四之一以賞軍及是所存纔七萬餘
緡而不得擅用伯昌以為請事下户部户部乞下制置
司契勘寔在乃令安撫等司觧撥應付毋令缺誤嘉定
七年六月丁巳從之自是三郡土丁月廪始均一矣凡
嘉定土丁之目峨眉縣七寨揀中一千人(中鎮寨五百/五十人  東)
(蠻溪口寨黄茒平寨銅山寨毎寨各百人/羅忽寨東蠻溪寨涇口昆材寨五十人)犍為縣十二
堡寨揀中亦千人(平戎新堡四十五人因平戎舊堡一/百人  利店榮丁賴  休川四寨各)
(百人人威寜寨九十人寨籠鳩堡六十人研籠蓬堡五/十四    永開堡白崖  各十人  三賴  四十六人)
皆提刑印給公據分四十隊毎隊五十人置教頭旗頭
隊司各一人隊丁四十七人官給旗幟隊為一號又創
教塲二十四其在峨眉者十二(中鎮寨塲教八隊教銅/山寨東蠻溪口寨  塲)
(各二隊寨黄苑平寨昆材寨東蠻溪寨涇口寨羅忽寨/及中鎮  之峯子溪月峯山黄苑平寨之堋材塲文教)
(一/隊)在犍為者十三(平戎舊堡榮丁賴因休川威寜寨塲/各二隊  利店白崖寨籠蓬永開籠)
(鳩堡利店北寨三/賴研塲各教一隊)選官軍精技藝者教之從其土俗用
木弓木弩長槍蠻牌自十月為始日令赴教塲三八日上
寨合教春秋大閲毎縣各摘數百人上府同官軍教閲
徃来之費官為計日給之提刑親臨按試其藝出衆者
優加犒賞遷補名目嵗冬十月給布袍一事月給食錢
一千平居各𨽻本寨寨将如一寨有警諸寨㸃集應之
所集人丁臨時聼部轄官節制始伯昌團結土丁或者
議其無益及後教成可用居半焉
　　　黎州揀丁(土義勇/)
黎州揀丁土義勇皆淳熈間所創揀丁者係土丁之
有籍者也在乾道間團結至五千一百三十有五人淳
熈八年守臣龔摠被㫖措置擇其上者三千一百二十
人以雄邉義勇為名分東南正西三邉千四百人使之
閲習武藝守把邉面(九年五月得/㫖本州措置)未㡬言者乞黎雅二
郡土丁依利路義勇土格法措置詔三郡各選二千人
留丞相為制置使乞黎州増八百人雅州増四百人奏
入不許(淳熈十二年二/月二十六日)自是係籍之丁頓减矣其始立
法也上丁六百人月給錢三千五百次丁一千四百月
給錢一千其上丁不及百人而請給亦不時得嘉定三年
守臣何惪彦既至官乃核寔丁籍擇其少壮者千四百
四十人為揀丁(正西邉八百四十人/東南邉六百零一人)　毎十人為甲十
甲為隊選有物力才幹為鄉里所推者統之又取其餘
四千二百九人謂之衍丁(東南邉二千一百一十一人/  正西邉二百五十四人)
(西邉一千六/百六十四人)若有邉事則揀丁任防捍之責衍丁守䕶
鄉井而已土義勇者劉丞相所剏也(淳熈十二年二月/二十六日得㫖)
不加刺湼募土人為之凡二百人月給錢七引自制置
司支䧏紹熈間鄱陽王聞禮為守始命湼臂如成都西
義勇之法惪彦至止又増招二百人月増米三斗錢通
舊為八引稍减更戍之兵而邉備亦飭矣
　　　瀘州長寜軍勝兵夷義軍
瀘州長寜軍勝兵者政和末所剏而瀘叙州長寜軍夷
義軍者元豐間所團結也始自大中祥符二年秋嘉眉
戎瀘州都廵檢司孫正辭被命討江安夷冦以北兵不
諳山川道路因㸃集鄉丁目曰白苕子弟給兵器使為
鄉導事平皆錫錢罷歸皇祐元年秋始令子弟抽㸃随
軍者日給粮米又令主户名下差撥子弟人數最多者
權立主户充指揮使等名目以統之時三邑子弟之籍
搃三千三百六十有三人而合江獨有藥箭弩手百餘
人毎軍行有賴其力三年冬始立子弟賞格毎捕斬夷
賊一人給錢三緡五年夏用知梓州吕士龍奏又令瀘
州江安教藥弩手各百人自是三邑皆有藥弩手至和
二年用轉運司錢中孚奏始令子弟同官軍把守諸邉
寨(五寨共八/百五十人)既而又慮妨其農業治平元年乃命權放
一半遇有警則盡調之熈寜九年夏有知南溪縣史敏
孫者言瀘州疆界濶逺地皆沃壌徃年因邉事浸多棄
而不耕今淯夷已平可募人耕墾給為永業漸教武偹
詔以付經制夷事熊本然未有定説也元豐二年遂命
依㸃義軍法團結十九族夷人三千八百九十五人為
夷義軍凡年十八以上皆刺之遇勾集把隘則日支錢
米五年令戎州買馬配之始時轉運司言収到州夷人
山地一萬餘曲鼻地□一萬八千五百三畆除林箐外
約下種七千五百四十三石合出納課租一萬六千八
百九十九石乞召人租佃而瀘南沿邉安撫使王光祖
恐夷人生事乞就給付投䧏夷人佃食許之(元豐五/年得㫖)六
年詔瀘南沿邉諸寨子弟㢘丁之家編入保甲教閲仍
不妨子弟差使七年又團結新復羅始黨一帶夷族一
萬五千六百六十人為夷義軍自是戎瀘二州夷義軍
之籍至二萬六百三人嵗於農隙按試量行犒設元祐
二年罷犒設政和末趙遹為轉運使既平晏夷乃言得
其膏腴之地乞倣陕西弓箭手法召募瀘戎州長寜軍
土夫子弟給田兵手以實邉防俾代官軍守禦奏可六
年閏正月也其三月又安撫使孫羲叟奏分田以授䧏
羗使與土丁雜䖏遹始度其地人給百畆可募兵三千
七百有餘其餘根括並邉逃田之𨽻于官者止可贍三
千刺乃奏奪邉民所市夷田以益之又奏所招凡二千
七百人(長寜軍樂共城各五百梅洞水盧寨政和/堡各三百武寜寨板橋梅嶺石蘆堡二百)其虚
實不可攷也七年又調青山史君寨子弟徃錦州捍禦
夷賊失利是嵗更名土丁子弟為勝兵而子弟之名廢
矣宣和二年又詔聮義軍為保伍既而瀘叙諸州皆以
為不便罷之淳熈八年瀘州五城寨勝兵之籍搃七百
五十有四人視政和纔三之一所受水陸田舍千頃(樂/共)
(城二百八十頃十政和堡二百二十五頃四博望寨一/百八十一頃六  畆  楊賴堡一百六十  頃  板橋)
(一百五/十頃)而水田纔四之一焉至開禧間勝兵所受之田
又止為四百四十四頃而牛之係於籍者三百而羸馬
之係于籍者五十而弱皆莫知其虚寔也
　　　李伯和放散忠義民兵
自開禧用師淮㐮之間忠義民兵有名籍于官者甚衆
合錢米計之用嵗約有六十緡而養一軍其視正軍之
費無㡬矣嘉定冄和首議遣丘宗卿為江淮制置大使
先已汰雄淮軍五六萬然民兵未盡去也何自然繼之
次第散遣二年四月戊辰自然言本司近放散于瀘濠
州忠義二萬五百八十六人各令歸業雖所費為錢三
十二萬七千餘緡米六千餘石毎嵗却省錢二百十三
萬餘緡米一十一萬三千餘石人人望闕謝恩歡呼而
去有田之人預於江南經營牛種其無田者多入城市
開張店業此乃本司幹辦公事徐剪體國任事之力望
賜推賞詔剪特遷一官權知濠州事其年六月辛夘而
京湖制置大使李伯和亦言昨有剏招軍之額團結忠
義自休兵之後依舊支請所費廪給已經分委官属前
往放散開落可許二萬六千二百一十三人詔奨諭之
未㡬沿淮賊盗剽刼滋起言者乃謂此皆前日放散之
人則所謂歡呼而去者殆樂而去為盗耳請罷剪攝郡
追所遷官七月癸巳従之是時所在揀汰民兵既無所
歸後多散而為盗伯和命毎郡擇其豪首一人授以兵
官使之弹壓由是其黨帖然江淮川蜀諸司所措置皆
莫之及也
　　　王徳和郭果争軍中闕額人請給(徳和减/馬料附)
四川之大軍獨武興為多耳自乾道休兵之後而将佐
多闕員者計司因其闕員遂不復放行故爾請給紹興
中吴武穆挺為帥而楊嗣勲總計吴挺屢以為言而嗣
勲但以竢商量囬荅之及冄請則以本所乏用必更竢
措畫為詞毎用一書而往返時則又閲數月之久矣乃
遣其属官一員直往軍中面議之自始差至還司時又
已半嵗矣乃戒司遣其官属未得報聘卒不得要領而
歸耳因相持久之遂已及王徳和總賦遂移文詰難欲
除其額數故郭太尉果乃言於朝徳和卒生此計而罷
先是關外諸軍廪賜既薄惟馬軍中所請馬料毎石估
七千而麥毎石止直四千而已軍士反資其嬴以自給
故有馬養人之論徳和曰馬所食者料耳未嘗食錢也
吾詎知其他耶命以正色給之由是戍卒叛去未㡬陳
日華代徳和悉復其故云
　　　關外諸軍多私役
闗外諸軍多為諸将私役者其間軍士有因食貧而為
手技者則又有拘而使之者否則計日而責其工直以
故士日益貧宋子欽之金州(子欽眉山人嘉定二/年以通直郎知金州)遇嵗
杪有軍士夜掲民居之楮鏹者(蜀人遇嵗除則以紙鏹/徧貼于門扉之上謂之)
(門户/錢)為廂廵所縛子欽怪而問之曰某粗能抄紙本将
日責抄紙若干張未嘗給其直也計無所從出故至是
耳子欽憐而釋之金州惟西門一軍頗富盖其壁壘在
崇崗之上家有荒田始鋤之以植菜久而知其利也則
更之粟麥􁅝年既久墾植益勤遂以足食乃知屯田為
大利之事耳然要在使其樂為之耳
　　　都統劾制置使擅興
四川關外三大軍自宣撫司廢後得㫖聽制置莭制由
紹興丁夘至于淳熈庚子凡四十有四年矣乃㑹黎邉
有警胡長文為制置使乃調錦梓大軍二千合内郡禁
軍為四千五百付于成延光並髙晃討之二人因輕出
而敗長文又調劍閬利州大軍三千往援之吴挺為興
州都統制大怒宻劾制司調兵非計乞正延光髙晃之
罪長文竟罷制置使其年九月也議者謂長文措置失
當誠可加罪但非吴挺所當劾者也及紹興壬子瀘卒
張信作亂殺其安撫使時京仲逺帥蜀調潼川所屯御
前後軍數百往討之而興元都統制復劾仲逺擅發兵
樞宻院葛楚輔陳叔進胡子逺進呈得㫖令西北之兵
權莭制必寄之于宣制司而朝廷事計當然今軍帥狃
於陵夷反謂制司擅興用兵乃違戾至此豈不大失本
意乞下戎司具析仍責令遵守舊制三屯頗嚴惮焉宗
卿所謂狃于陵夷盖專指挺也
　　　諸軍陞差審擇沿革
初葛楚輔在樞院奏請江上諸軍陞差總制官至准備
将者自主帥觧三人赴總領官選擇一人申樞宻院事
既行諸将皆不以為便慶元初有㫖自今陞差並委主
帥選擇今總領或屯駐守臣審覈保明申樞宻院紹熈
指揮勿行(先㫖在于紹熈四年正月乙酉後/㫖在于慶元三年三月之戊午也)
　　　安子文一軍政
金亮之求釁也楊元老乞以四川制置使王剛中或興
川都統制吴璘為大帥於是除璘宣撫使命剛中移司
利州同措置軍事務然軍事進止皆决於璘時亨拱手
而已及開禧用兵程松為制置使吴曦為興州都統制
松前執政乃命為宣撫使而曦副之松移司興元東軍
三萬属焉曦進屯河池西軍六萬属焉西軍出入曦得
自專松無所關與及安子文為宣撫副使欲鑒前弊進
退大將如呼小兒自是都統制不得自專而軍政始一
矣論者韙之
　
　
　
　
　
　
　
　
　
　
　
　
　
　
　建炎雜記乙集卷十七
欽定四庫全書
　建炎雜記乙集卷十八
　　　　　　　　　　　　宋　李心傳　撰
　　邉防
　　　丙寅淮漢蜀口用兵事(吴曦之變附/)
自隆興甲申朝廷與金人再和逮開禧丙寅凡四十三
年矣其年夏五月六日丙戌内批北鄙世讐久稽報復
爰遵先志决䇿討除宜頒詔音明示海内先是韓侂胄
用事又有勸其立盖世功名以自固者侂胄然之嘉泰
元年秋八月二日己夘殿前都指揮使吴曦為興州都
統制窺陕之意自此起矣三年冬知安豐軍㢘仲方言
淮北流民有願過淮者帥臣以聞㑹辛殿撰棄疾除紹
興府過闕入見言金必亂必亡願付之元老大臣務為
倉猝可以應變之計侂胄大喜時四年正月也既而盱
眙臣施宿正旦副使林伯成皆言地方事甚憂議遣許
知院及之守金陵為出師之計不行而罷自是㐮帥鄭
挺淮漕鄧友龍皆進用兵之䇿執政張伯子費戒甫心
知其難而未敢顯諫皆出之潼守楊嗣勛湖廣總領傅
景初移言其不可相繼抵罪至開禧改元䇿士有論云
宜乗機以定中原者侂胄大喜用兵之意遂决金人頗
伺知之五月遣其平章事布薩揆為宣撫使駐開封是
月二十七日甲申鎮江都統戚拱遣忠義人朱裕結連
本縣弓手李全焚漣水縣(李全即/李鉄搶)六月五日辛夘詔内
外諸軍宻為行軍之計十四日庚子程資政松為四川
制置使李伯珍諫議以謂止開邉乃同日補外七月二
十六日壬辰宰執陳自强等四人援國朝故事乞命侂
胄兼領平章事䑓諫鄧友龍等繼亦請七月四日己未
自强等再奏五日庚申侂胄除平章軍國事十月己丑
樞宻承㫖蘇師旦除安逺軍莭度使在京宫觀是月李
季章為生辰使乞斬朱裕梟首境上従之八月十九日
甲辰趙從善罷户部尚書以其有異論也二十日乙巳
殿前副都指揮使郭倪為鎮江都統制李季章使還言
兵不可輕動不聽明年正月二十一日癸夘先命户部
侍郎薛叔似為京西湖北宣諭使於是左司諌楊枝大
理少卿陳景俊太學博士錢廷玉上恢擴大計三月十三
日癸巳遂命程松為四川宣撫使吴曦副之十三日甲
午鄧給事友龍為兩淮宣諭使二十四日乙巳錢怡同
罷参知政事行諫䟽也後二日又䧏两官送信州居住
二十六日丁未松始受命二十七日戊申曦受命㑹徐
文子自䖏州召歸入見言莫若因建儲而弭兵二十八
日己酉䧏其二官用殿中侍御史徐柟章䟽也四月十
三日甲子兩宣諭並陞宣撫使十七日戊辰吴曦兼陕
西河東路招撫使十九日庚午特追秦檜王爵仍改諡
以李季章有請也詔郭倪兼山東京東招撫使荆鄂都
統制趙淳兼京西招撫使副都統皇甫斌副之是日程
松發成都二十六日丁丑吴曦遣其客姚淮原詣金廷
獻關外四州之地求封為蜀王是日鎮江武鋒軍統制
陳孝廣復泗州江州左軍統制許進復新息縣二十七
日戊寅光州忠義人孫成復褒信縣二十八日己夘泗
州總領所以進義副尉楊巨源監興州合人倉五月辛
巳朔陳孝廣復虹縣侂胄聞已得泗州乃議䧏詔七日
丁亥詔下十二日壬辰楊嗣勛移知成都府十四日癸
巳程松至漢中是日皇甫斌大敗于唐州興元都統秦
世輔出師至城固軍亂池州副都統郭偉主管馬軍行
司公事李汝翼亦敗于宿州城下二十四日癸夘倬等
還至蘄縣敵追而倬等執其馬司後軍統制田俊邁以
遺敵人乃得免二十九日甲戌安子文以陕西河東招
撫司随軍轉運置司河池六月四日甲寅鄧友龍罷丘
宗卿代為宣撫使七日丁巳官軍復褒信縣十八日丁
夘曲赦海州是日建康副都統田林復夀春府二十八
日戊寅蘓師旦在外宫觀以侂胄奏劾也尋責栁州移
韶州先是馬司及建康池州諸軍渡淮者七萬至是招
收僅得四萬丘宗卿親往揚州部分諸將悉二衛江上
軍民之兵合四十六萬一千一百三十一人分守沿淮
要害是日金州副都總彭輅進屯上津金人封吴曦蜀
王賜金印七月二日辛巳梁祥義士統制毌丘思襲取
和尚原權都統制范仲壬出師寳雞小犍二十四日癸
夘李季章参知政事八月二十四日丁夘斬郭倬于京
口諸將李汝翼王大節李爽皆流嶺南楊嗣勛遺侂胄
書言蜀兵驕糧乏國計已匱暫休息以歸再為後圖未謂
失計九月四日壬子金復和尚原十月廿九日丙子金
自清河口渡淮守将郭超失利金圍楚州十一月四日
辛巳金犯棗陽有北来韓元靚者至真州㣲露和意自
言安陽人魏公五世孫也丘宗卿遣人䕶送北還令問
端的七日甲申宗卿簽書樞宻院事督視江淮軍馬是
日金犯神馬坡荆鄂副都統友諒突圍趨㐮陽八日乙
酉趙淳焚城九日丙戌忠勇軍統制吕渭孫欲圖統制
友諒格殺之十一日戊子以金人渡淮奏告天地宗廟
社稷是日金犯瀘州副都統制田琳拒之十八日乙未
陳益之除荆湖宣撫副使(自湖廣/總領除)金㳺騎渡漢十九日
丙申侂胄獻家財二十萬以贍軍優詔褒納是日瀘州
受圍丘宗卿所遣送韓元靚之人還得幅紙乃行省文
字宗卿聞于朝二十日丁酉金犯舊岷州踏白軍統制
王喜引兵遁二十一日戊戌金圍和州守将周虎拒之
信陽軍失守二十四日辛酉㐮陽圍合趙淳憂悸成疾
将士奉之以守蜀漢路斷金圍皂郊不下移屯天水縣
二十五日壬寅金犯随州守臣遁去州人具香花迎拜
金歛兵不殺遂至徳安二十七日甲辰金犯真州士民
奔逐渡江者十餘萬守臣文挺臣亟具舟以濟又給廪
食之於是濠梁安豐及並邉諸戍皆沒于金矣二十八
日乙巳金陷西州十二月二日戊申金兵二萬人犯徳
安府守将季師拒之是日金兵二萬攻㐮陽東南西門
不克四日庚戌金䧟成州守臣辛槱之遁去是晚吳
曦焚河池縣退歸青野原七日癸丑曦自殺金平退歸
魚關是日和州圍觧八日甲寅金攻六合縣郭倪遣前
軍統制郭僎救之遇于湑浦橋官軍大敗倪棄揚州走
瓜州先是督府募得盱眙小吏王文持書往金帳大畧
謂用兵乃蘇師旦鄧友龍皇甫斌等所為非朝廷意文
等還金答書悖慢多所要索且謂侂胄無意于用兵則
師旦等豈敢擅專又言奉命往討不敢自專進止豈敢
冒罪申奏督府再遺書許以刷還淮元流移人及今年
嵗幣金有許意朝廷乃以報書授督府督府遣正從郎
招撫司幹辦公事陳璧假工部員外郎與國信所掌儀
葛宗裔充小使持第三書以往㑹六合交兵郭僎䘮敗
而第三書適亦犯金之廟諱金遂以用兵詰責小使却
其書而還十一日丁巳金䧟大散關都統制毌丘思不
知所在十二日戊午思单騎至興元程松絀之以總管
孫忠鋭權總制十七日癸亥夜魏友諒之軍又潰於花
泉友諒走江陵二十日丙寅金遣吴端持詔印授吴曦
于宜口二十一日丁夘金犯七方關興州中軍正將李
好義拒之二十二日戊辰曦自宜口歸興州是日以後淮
南金騎漸退濠州尚為金據使一統軍守之二十三日
己巳郭宜罷招撫使以丘宗卿奏劾也二十四日庚午
薛象先陳益之罷宣撫副使吳徳夫為京湖撫使仍至
江陵府二十六日壬申興州天赤如血照地如晝自月
初起有兩耳相摩於初晴之時至是復有此異二十七
日癸酉曦始稱蜀王二十八日甲戌鎮江副都統畢再
遇陞都統制權招撫司公事二十九日乙亥程松自米
倉山路出閬州順流以歸三年正月丁丑朔丘宗卿罷
初小使既却還宗卿復乞朝廷移書敵帳以續前議又
謂金指太師平章為元謀若移書乞暫免繫銜侂胄大
怒故宗卿遽罷宗卿道遇所遣使臣皇甫㳟自汴京囬
言行省完顔弼右副元帥赫舍哩志寜皆有和意三日
己夘吳曦下黄榜於四路偽四川都轉運使徐景望入
利州為總領官劉智夫所逐已己卯張知院嚴督視江淮
軍馬開府揚州六日辛巳吳曦遣催鋒軍統制禄禧以
兵一千五百戍萬州八日癸未金入階州十五日辛夘
權大安軍馬震仲革父不受偽命飲藥死十八日甲午
曦僣位於興州以安子文為丞相長史權行都省事子
文稱疾不出曦又下黄榜於四路二十二日戊戌利州
轉運判官陳逢孺不受偽命削髮於利州之石𨫼二十
四日庚子彭輅以帳下百餘人奔㐮陽二十五日辛丑
李好義與其徒謀舉義二十七日癸夘嚴進引兵入城
都二月二日戊申楊嗣勛下令稱提錢引大書開禧之
號以掲之墨榜凡數千計十一日丁巳祿祁自重慶引
兵入䕫州(祁即禧也避/曦嫌名改之)十三日己未曦反書内聞程松
罷蠟書拜嗣勛為制置使侂胄與曦書許以茅土之封
書與御札同發十六日壬戌楊巨源至興州見安子文
謀舉義子文喜十七日癸亥始出視事十八日甲子曦
之客鄱陽董鎮以偽命至成都二十四日庚子㐮陽圍
觧二十五日辛未鳳州進士楊君玉引楊巨源以見李
好義二十六日壬申巨源介好義以謁子文議遂定君
玊退與其鄉人白子申共草宻詔而子文于二十九日
乙亥未明好義以所結官軍殺曦於偽宫軍士李貴斬
曦首巨源尋以義士至君玉宣宻詔子文權宣撫使巨
源為𠫭賛軍事三月二日丁丑侂胄手書興州是日斬
景望四日己夘利州帥臣劉師文帛書至行在復賜帛
書令從長䖏置六日辛巳董鎮至廣都為費戒甫所殺
(新知潼/川未上)十一月丙戌賜安子文帛書諭以能殺曦報國
當不次推賞雖二府之崇亦所不吝十二日丁亥新潼
川府觀察推官趙彦呐斬祿禧於䕫州十四日己丑瀘
帥李君亮所遣間使至行在就賜費戒甫帛書令恊心
經理十七日壬辰興州踏白軍統領劉昌國引所部至
階州敵引去十八日癸巳興州中軍統制李好義復西
和州二十一日丙申命吳徳夫兼總西事二十二日丁
酉敵去成州二十四日己亥興州都統制王喜至河池
而敵已遁二十五日庚子露布至行在朝廷大喜即日
拜安子文端明殿學士知興州兼四州宣撫副使而楊
嗣勛為四川宣撫制置使兼知成都府許成子為四川
宣諭使(以起居/舎人充)程松落大學士䧏六官筠州居住是日
忠義統領張翼復鳳州二十六日辛丑曲赦四川二十
七日壬寅程松再責順昌軍節度副使澧州安置三十
日乙巳改命吳徳夫兼四川宣諭使是日忠義人劉信
復黄牛堡四月八日癸丑忠義人復大散關十五日庚
申宇文挺權京湖宣撫司(自兵部/尚書除)二十二日丁卯吳曦
首凾至行在詔付都堂審撿詔楊嗣勛赴闕吳徳夫代
為制置使二十三日戊辰獻曦首於廟社梟二日錢伯
同復除𠫭知政事二十八日癸酉金復取大散關五月
八日癸未楊巨源殺孫忠鋭於鳳州十六日辛夘巨源
與敵戰于長橋敗績二十三戊戌楊嗣勛依舊四川置
制使吳徳夫撫諭犒勞畢赴行在二十六日辛丑興州
副都統制李好義襲秦州不克敗歸六月十五日己未
好義遇毒死十九日癸亥太府寺丞林拱辰為金國通
謝使以書通問時方信孺自軍前歸言金有和意也二
十八日壬申安子文執楊巨源以属吏二十九日癸酉
夜將官樊世顯殺巨源於大安之舟中七月二日己亥
通謝使發行在八月十九日壬戌宻劄除劉師文四川
宣撫使随所在置制司事訖奏九月四日丁丑詔以和
議未可就令諸大帥申儆邉備時方信孺自州歸言金
人欲責正隆以前禮賂且以侵疆為界又索犒軍銀數
十萬又欲縛送首議用兵賊臣信孺至都堂不敢遽白
侂胄欲窮其説乃㣲及之侂胄大怒復有用兵意六日
己夘辛㓜安除樞宻都承㫖疾速赴行在㑹㓜安疾卒
乃已八日辛巳詔督視張知院日下前来奏事如久則
無功也九日壬午信孺坐以私覿物作大臣送遺有失
事體追奪三官臨江軍居住十三日丙戌詔通問使還
行在命淮西漕臣張頴措置雄淮軍十八日辛夘新除
殿前副都指揮使趙淳為淮制置使二十一日甲午張
知院罷二十八日辛丑監登聞鼓院王柟持書赴金國
都副元帥府(柟倫孫自主管臨安/府城南左廂公事差)十月七日己未詔諭
軍民以和議未成金多要索之故詔詞畧曰苐惟敵人
隂誘賊曦計其納叛之日乃在交鋒之前是則造端豈
專在我又曰事雖過舉盖係於綱常理貴反求况形
於悔艾反我和戰視敵從違自用兵以来蜀口淮漢之
民死于兵火者不可勝數公私之力為之大屈而侂胄
歸罪金人加兵之意未巳國人憂之遂有去凶之議焉
(去凶和敵事體尤大/語在朝事中可互考)
　
　
　
　
　
　
　
　
　
　
　建炎雜記乙集卷十八
欽定四庫全書
　建炎雜記乙集卷十九
　　　　　　　　　　　　宋　李心傳　撰
　　邉防二
　　　女真南徙(金國五世/八君本末)
金國自完顔昊建國稱帝至今主珣凡五世八君而始
衰金國者在契丹之東北長白山之下鴨綠水之源盖
古肅慎氏之地其國在漢代稱挹婁南北之間稱勿吉
隋唐時稱靺鞨五代女真祖宗時嘗通問後臣属於遼
完顔之始祖哲伯者新羅人自新羅奔女真女真諸部
推為首領七傳至昊而始大所謂阿固達也建中靖國
元年遼主天祚立淫虐不道阿固達叛之(政和四/年八月)用兵
連年奪遼之地太平重和元年八月阿固達始稱帝以
其水生金故號大金改元輔國(嵗次/戊戌)蔡京童貫聞之募
人泛海往使約夹攻遼人以燕地歸我宣和四年冬童
貫伐燕為遼人所敗其十二月阿固達入燕五年春王
黼與金人約嵗賂金帛五十萬疋两貸一百萬緡而請
薊六州之地阿固達許之其五月乙丑阿固達卒年五
十六(在位/六年)諡曰武元皇帝廟號太祖阿固達有八子不立立
其弟晟所謂武竒邁也晟立改元天㑹(元年/癸夘)七年春遼
天祚為金人所得十二月遂冦京師靖康元年朝廷割
河東北三鎮與之盟而歸其地再入遂䧟京師紹興四
年冬晟卒年六十一(在位一/十一年)諡曰文烈皇帝廟號太宗
有子八人不立而立阿固達之孫亶盖阿固達諸子之
可見者其長曰梁宋國王宗秀(小名固世/領三省事)次曰許景王
宗傑即引兵䧟京師者斡哩雅布也(晟之世為右副元/帥所謂二太子)次
曰宋王宗幹(亮之父也後/追號曰徳宗)次曰宗俊(阿固達嫡子不及/封後其子亶立追)
(號景宣/皇帝)次曰晋王宗輔(小名鄂爾坤亶之世為右副元/帥後其子褎王立改名為宗堯)
(號曰/懿宗)次曰梁國王宗弼即引兵渡江䧟二浙者謂之烏
珠也(亶之世為中書左丞相兼侍/中都元帥職所謂四太子也)次曰曺國王景敏(亶/之)
(世都元帥亮/簒立殺之)武竒邁之長子宋國王宗盤(亶之世領三/省事為所殺)
次曰兖國王宗雋(小名富/勒呼)次曰虞王宗英滕王宗偉(以/上)
(三人亦為/亶所殺)次曰沂王宗賢(亶時為/左丞相)次曰衛王宗義(亮時/為大)
(宗正/事)次曰代王宗懿(亮時為東/京留守)次曰晋國王宗本(亮時/為太)
(傅領三省事以上/四人並為亮所殺)阿固達初起兵皆以宗族近親為將
相主兵者晋國王宗維盖阿固達從兄之子(其初曰劾/閡乃阿固)
(達伯/父)所謂國相尼雅滿也(晟之世為左副元帥/亶之世領三省事)其主謀之
曰陳王希尹亦阿固達之䟽族於属為子所謂几室也
(亶之世為左/丞相誅死)又其次魯國王昌乃阿固達之從弟所謂
達蘭也(亶之世為左/副元帥誅死)又其次為羅索(晟之世為諸路/陕西選鋒都統)曰
薩里罕(亶之世為左/副元帥誅死)皆女真人不知其属族之逺近自
亶之立尼雅滿首罷兵柄憤悒而亡几室達蘭薩里罕以次
受誅而昊晟子孫𠞰戮殆盡亶初立猶天㑹之號至戊
午始改天眷辛酉改皇統盡九年而為其從弟左丞相
岐王亮所弑紹興十九年十二月丁巳年三十一(在位/十五)
(年/)追廢為東昬王亮死乃諡曰武靈皇帝廟號閔宗久
之又改諡考成皇帝曰熈宗亮亦昊之孫而宋王宗幹
之子也初年改天徳(元年/己巳)癸酉改真元其春徙居燕京
號曰中都丙子改正隆盡六年亮乃引兵南冦國人不
堪其虐以十月丁未共立其從弟東京留守葛王褎為
帝諸将聞之弑亮於揚州鎮之龜山寺紹興三十一年
十一月乙未年四十(在位十/二年)追廢為海陵王諡曰煬褎亦
昊孫晋王宗輔之子也既立改大定(元年/辛巳)大定之四年
復與本朝議和紹熈元年春更名雍雍有子七長曰越
王允升次曰允恭太子蚤死於淳熈十二年夏所謂顯宗
也(璟立追/尊之)次曰鄭王允蹈(於次為第六璟之世為/武定軍莭度使誅死)次曰
衛王允濟(於次為/第七)允恭二子長曰豐王珣次曰原王璟
璟嫡子也雍以為太孫大盡二十九日雍卒紹熈十六
年正月癸巳年六十八(在位二/十九年)號曰世宗為人仁厚不
用兵北人謂之小堯舜璟立庚戌改明昌丙辰改承安
辛酉改泰和泰和之六年南北交兵又十有二年而璟
卒嘉定元年十一月丙辰也年四十一(在位二/十年)號曰章
宗初璟之立也越王鄭王皆有不平語璟召鄭王殺之
越王有二子長曰愛王趙妃所生越王亦為璟所殺(慶/元)
(元年/五月)璟死無子而雍之諸子允濟在璟所嬖内侍李黄
門者傳璟遺令與尚書右丞相薩哈勒共立之愛王時在
中都允濟疑其為變囚之貞定拜薩哈勒太師領三省事
封申王明年改元大安(元年/己巳)壬申改重慶癸酉改至寜璟
之在位也允濟被命往靖州受黑韃靼進奉見其王特黙
津桀傲不遜恐為邉患欲歸白璟除之㑹璟病卒大安
三年(辛未本朝/嘉定四年)春三月韃靼入貢允濟遣重兵分屯山
後欲就進塲襲殺之然後引兵入㑹金之糺軍有詣韃靼
告其事者韃靼疑未信言者再至韃靼入伺之得其寔
遂遷延不進秋七月十八日丁酉夜韃靼軍猝至與金
人戰于灰河凡三百勝負未分特黙津選精騎三千馳
突金軍金軍亂特黙津自以大軍乗之允濟急命西京留
守赫舍哩執中領大兵迎敵於大勝甸執中者老将也
知兵書善戰自允濟之立心常不服至是不肯力戰冷
觀之遂大敗執中以百騎奔還允濟怒罷之韃兵至翠
屏口金大敗九月十四日攻奉聖州後二日破之進軍
野狐嶺允濟再遣兵迎敵以車為陣又敗十月韃兵至
普縣距燕京八十里崇慶二年(本朝嘉/定五年)正月韃兵至居
庸關左将軍完顔福海棄關遁允濟素鄙吝士不用命
允濟議以細兵五千自衛奔南京(開封/也)㑹細軍五百人
自相激厲誓死迎敵殺韃兵數百韃兵不敢進關所俘
鄉民皆北軍有機警號鄉兵有二十萬韃靼懼遂歛兵
而退至寜元年(本朝嘉/定六年)秋七月韃兵復至山後都元帥
完顔福海迎敵而敗允濟黜之八月起赫舍哩執中為
右副元帥将武藝軍三千復往迎敵二十日戊子發燕
京先是左副元帥南平者迎合允濟之意沮格軍賞衆
共怒之執中因人心之憤欲廢允濟遂囬軍以誅南平
為名二十四日壬辰軍至東華門外召南平計事手刄
殺之宫中聞變門皆不開執中召細軍大将全夀語之
曰吾此特誅亂臣耳非有叛意也俄而細軍俱来救駕
夀諭止之衆惮執中威名無敢動者獨關中大漢軍統
完顔善羊引所部五百人至皆為武藝所殺執中以善
羊驍勇召其福海令招之善羊大呼父母老賊欲叛朝
廷何謂䧏之復力戰自旦至午殺數十人身中數矢而
死軍民相殺流血滿地執中遂進入東華門允濟遣其
子蒋玉持詔書投于門下募能殺執中者除大興尹世襲
千户軍民無應者執中欲縱火焚門將軍合住啟之執
中引兵入宫侍衛皆散走進至大安殿允濟望見遥呼
曰聖主令臣何往曰歸舊府耳允濟入後宫邀其后俱
出后留之曰出則被殺矣執中見其不至遣兵就執之
併其妻子囚於舊府遂召豐王珣之長子譚札木以御
寳符二十六日甲午夜執中遣内侍李監擊殺允濟於
其府九月九日丙午豊王至燕京執中率百官拜於道
遂立為帝改元真祐䧏允濟為東海郡侯拜執中太師
都元帥領三省事封澤王韃兵至紫荆關距燕京二百
里執中欲其兵南至涿易乃聚兵擊之韃靼敗二百里
執中至西欲渡橋執中方病足乗車督戰韃兵大敗翌
日再戰執中瘡甚不能出遣左監軍髙乞以糺軍五千
拒之失期不至執中欲斬之珣以其有功諭令免死執
中益其兵令出曰勝則贖敗則誅之無赦髙乞出戰自
旦至晚忽北風大起吹石揚沙不能舉目韃兵乗風縦
火馳擊之髙乞軍大潰自度必為所殺遂引糺軍圍執
中府突入其卧内殺之退詣應天門待罪十月十五日
辛亥珣以髙乞掌兵權不敢加罪盡收從執中弑逆之
人殺之於是韃靼留其大酋薩木哈圍燕京自引兵狥
河東北山東諸郡真祐二年(本朝之嘉/定七年也)韃靼已破
中原九十餘郡復兵于燕京金主珣厚賂特黙津以允
濟第四女小姐姐者妻之又遣左丞相都元帥完顔福
興為質韃靼乃歸河南路統軍布薩齊勤者奏乞徙都
開封珣從之命参知政事胥鼎為沿路排䪺使其霍王
從彛者諫曰祖宗山陵宗廟社稷百司庶府皆在燕京
豈宜棄之而去珣曰燕京乏粮不能辦用朝廷百官諸
軍令暫往南京俟一二年間粮儲豐足復歸未晚也從
彛乞自督運不從從彛憂憤成疾而死五月十日甲戌
也十八日壬午金主發燕京出麗澤門自涿保州中山
府而南至真定留㡬月復自大名路由新衙州渡河以
至開封肆赦境内秋八月韃兵復圍燕京分兵下中原
州郡又遣使至開封索犒金銀等物珣皆與之明年五
月二日辛酉韃兵大破燕京都元帥完顔福興自剄死
有户部令史郭忠者蔚州人率山後軍民擊韃靼逐之
金人後名其軍為花帽軍金人自阿固達稱帝至是九
十八年而失國焉两河既為韃靼所據山東畔之金人
東阻河西阻潼關地勢益蹙遂有南窺淮漢之謀兵端
復起矣近傳金人南遷錄事􁀒差誤盖南人偽為今不
取
　
　
　
　
　建炎雜記乙集卷十九
欽定四庫全書
　建炎雜記乙集卷二十
　　　　　　　　　　　　宋　李心傳　撰
　　邉關事
　　　西夏扣關(西夏十六傳本末/)
夏國者其先拓跋氏也有思恭者唐僖宗時為夏州偏將
後以兵破黄巢功賜姓李氏拜夏州節度使思恭死弟
思諫代後梁時思諌死軍中立其子彛昌為留後因而
命之彛昌後見殺軍中推其族父仁福為莭度使封朔
方王唐明宗時仁福死彛超立明宗遣人伐之圍之百
餘日不克乃復以為莭度使彛超死弟彛與立國初
遣使入貢太祖厚待之特以為定難軍莭度使封西平
王傳子光叡孫繼筠繼捧太宗太平興國中繼捧與其
部族不咸表獻夏綏銀宥四州之地其弟繼遷不從居
銀州以叛(七年/夏)朝廷不能討乃用趙中令計復以繼捧
為莭度使賜姓名趙保忠(端拱元/年夏)繼遷為銀州觀察使
賜姓名趙保吉(淳化二/年秋)既而二人合謀以叛遂命將俘保忠
以歸(淳化五/年春)繼遷尋進䧟靈州真宗初立以陕西困弊
之久赦繼遷罪(至道五年将繼遷/除定難軍莭度使)繼遷死子徳明立遂
封徳明西平王嵗賜茶絹銀共六萬斤疋兩(是年十/一月冬)夏
人之勢自此始盛仁宗寳元初徳明之子元昊取西凉
七州之地僣號稱帝(寳元元/年冬)陕西沿邉屢覆大将朝廷
卒用韓魏公范文正公計冊元昊為夏國主増嵗賜茶
絹二十五萬(慶厯四/年冬)元昊死子諒祚秉常秉之子乾順繼
立盖前後叛服不常而神宗始用師于西方厯哲宗徽
宗遂漸奪其横山之地傍取熈河湟鄯以制之西夏既
衰而關陕亦困矣比金人渝盟乾順首與之合裂取陕
西沿邉諸城寨(靖康元/年冬)及金歸關河地而乾順遣招撫
使王樞至寨下李世輔執之獻(紹興九年五月二十七/日李世甫至鳳翔即顯)
(忠/也)乾順俄死(六月/三日)其子仁者立朝廷命樞宻行府與之
通書(六月四日/省關也)樓仲輝時以簽書樞宻院事出使謂宜
用且縦樞還使未湏遣設今秋出没决可支吾(七月十/七日奏)
詔從其請(七月二十/七日指揮)而羌人悖慢至欲與朝廷為兄弟國
(九年/三月)其後吴璘為宣撫使進兵取三路遣間詰之凡六
七往終不報已而與金人合奪我㑹州(紹興三/十三年)久之虞
丞相撫蜀與其權臣任徳敬結約甚宻王公明冄使遂
以䗶書遺徳敬約以夹攻㑹徳敬伏誅羗人得而土之
范致能出疆金人因以責我(乾道/六年)其反覆不可信如此
初金人既併遼地乾順事之甚謹金人踵遼人故事冊
為夏國王嵗時入貢逮今百年矣嘉定二年夏人始為
韃靼所攻遣使求援金主允濟新立不能救韃靼至興
元而返夏人恨之金人亦為韃靼所擾勢益衰夏國遂
叛改元光定時辛未春矣光定之四年其左樞宻使吐
蕃路都招討使萬慶義勇者令蕃僧减波把波賫䗶書
二丸至西和州之岩昌寨欲與本朝合從而為犄角以
恢復故疆蕃兵總管傅翊得而上之時嘉定七年七月
也董仁父初入蜀不之報由是敵訊中絶
　　　韃靼欵塞(䝉國本末/)
韃靼之先與女真同種盖皆靺鞨之後也其國在元魏
齊周之時稱物吉至隋靺鞨也在長安東北六千里東
瀕海離為數十部部有黑水白山等名白山本臣髙麗
唐㓕髙麗其遺人迸入渤海惟黑水完疆及渤海盛靺
鞨皆役属之後為奚契丹所攻部族分散其居混同江
之上者曰女真(混同江即/鴨綠水也)乃黑水遺種也其居隂山者
自號為韃靼唐末五代常通中國太祖太宗朝各冄入
貢皆取道靈武而来及繼遷叛命遂絶不通因為契丹
所服役神宗嘗欲自青唐假道以招之然卒不能達也
韃靼之人皆鹵裂善戰其近漢地者謂之熟韃靼尚能
種秋穄以平底瓦釡煮而食之其逺者謂之生韃靼止
以射獵為生無器甲矢用骨鏃而已盖以地不産鐡故
也契丹雖通其和市而鐡禁甚嚴及金人得河東廢夾
賜錢執劉豫又廢鐡錢由是秦晋鐡錢皆歸韃靼得之
遂大作軍器而國以益强方金人盛時韃靼嵗時入貢
金人置東北招討使以統𨽻之魏王既立韃靼特黙津
始叛自稱成吉思皇帝山東河西皆為所踐而不能有
也嘉定七年正月九日甲戌夜三皷濠州鍾離縣北岸
吴圍鋪有三騎度淮而南水陸廵檢梁實問所由三人
者出文書一囊絹畵地圗一册云韃靼王子成吉思遣
来納地請兵翌日守臣知之遣効用統領李興等以本州
不奉朝㫖不敢受諭遣之又翌日遇諸廟壇遂即以木
筏送之而去先是有楊安兒者李全之婦翁也見金人
政亂起兵叛之踐蹂山後數郡依山負海時出時入韃
靼既圍燕京不能下乃分兵狥山東地諸盗往往應之
韃兵至濟南遣三十七騎䕶三人者而来又以三百兵
送之過邳州奪舟渡河而西既為所却路絶不得歸匿
虹縣之白虎湖中後三日縣遣人捕送泗州或謂三人
者其一則韃靼通事其一則所虜金人莫州同知其一
則漢兒也因此遣邉吏查執後有似此者即驅而去之
違者從軍法且上其事於朝時特黙津者寔已彊大然但
居其故地乃在於燕雲置行省而命其大臣薩木哈領
之所謂大帥國王者也其大将曰哈布爾又有䝉古國
者在于女真之東北唐謂之䝉古部金人謂之䝉古也
亦謂之萌骨人不啖火食夜中䏻視物以鮫魚皮為甲
可以捍流矢自紹興初始叛都元帥宗弼用兵連年(宗/弼)
(即烏珠所謂/四太子者)卒不能討但分兵據守其要害乃反厚賂
之其酋亦僣稱祖元皇帝至金亮之時與韃靼並為邉
患其来亦久矣䝉人既侵金國得其漢兒婦女而妻妾
之自是生子不全類䝉人而漸有火食至是韃靼乃自
號大䝉古國其邉吏因以䝉韃稱之然二夷居止以東
西為界兩方相望凡數千里不知何以合為一名也盖
金國盛時置東北招討司以捍禦䝉古髙麗西南招討
司以統𨽻韃靼西夏乃䝉古所據盖武竒邁創之業有
二十七團寨而韃靼之境東接臨潢府西與夏國為隣
南拒静州北抵大人國無城池屋宇可居但為氊帳擇
便利水草而即居焉不知耕織製皮為裘以牛羊為粮
食人皆狡獪堅忍嗜殺不知嵗月以草青一度為一嵗
亦無文字毎調發軍馬即結草為約如使人傳達急於
星火或破木為契上刻數劃各将其半遇發軍以木契合
同為驗所謂生韃靼也又有白黒之别今特黙津乃黑
韃靼也而與白韃靼皆臣属於金人毎嵗其王自至金
界貢賦之塲親進奏金人亦量行荅賜不使入其境也
金主璟之明昌元年(庚戌本朝/紹熈元年)白韃靼王者乃攝叔之
弟殺其兄而自稱王其攝叔之子白波斯方二嵗金人
取歸其國養于黑水千户家泰和七年(丁夘本朝/開禧三年)春攝
叔至環州進貢金乗其無備醉而殺之復立白波斯為
王遂遣還國始白波斯在黑水千户家見其女悦之至
是欲娶之為妻璟不從白波斯怨怒叛歸黑韃靼以此
黑韃靼益强漸併諸侯之地遂起兵攻河西諸路不數年
而河西州郡悉為所破又虜夏國之偽公主而去夏人
反臣事之大安三年春(辛未本朝/嘉定四年)韃靼王特黙津入貢
金主允濟将襲之事覺其秋韃靼始叛崇慶二年春(癸/酉)
(本朝嘉/定六年)遂犯燕京其秋允濟殺死(此以上之事詳見/女真南徙事中)韃
靼王特黙津留大酋薩木哈圍守燕京自将所䧏楊伯
遇劉伯林漢軍四十六都統同韃靼大軍分為二路攻
取河北河東及山東諸州郡伯遇者蔚州吏伯寜者集
寜縣射士也是時中原之兵皆遷往各䖏山後一帶防
禦無兵可守悉遷鄉民為兵在土城守禦韃靼盡驅其
家属来攻父子兄弟往往遥相呼認由是人無固志所
至郡邑皆一皷而下自貞祐元年冬(貞祐元年即崇慶/之二年至寕之元)
(年/也)十一月至二年春正月凡破九十餘郡所破無不殘
滅兩河山東數千里人民殺戮者㡬盡所有金帛子女
牛羊馬畜皆席卷而去其焚燬屋廬而城郭亦坵墟矣
惟是大名真定青鄆邳海沃順通州有兵堅守未能即
破二月復還燕京韃靼粮乏燕京軍民餓死十四五而
金主珣遣人議和特黙津欲得其公主及䕶駕将軍十
人細軍百人從公主童男女各五百綵繡衣三千件御
馬三千匹其金銀珠玊等甚衆又請左丞相完顔福興
為質珣乃遣人来選女時公主見在七人惟允濟少女
小姐姐最秀遂以予之又令珣鄉其國遥拜珣不敢拒又
以薩木哈圍燕京之久未嘗鹵掠欲得犒軍金帛珣亦
從之韃靼遂歸居庸關在燕京之北一百一十里路陿
隘守兵數萬欲俟韃兵歸而擊之其完顔福興在軍中
傳金主命已與韃靼議和不許擅出兵於是無敢動者
韃靼過關取所虜山東兩河少壮男女數十萬皆殺之
遂引歸其年三月也五月金主珣遷都汴京韃人聞之
怒曰既和而遷是有疑心而不釋憾特以講和為疑我
之計耳秋八月復引兵攻中原州縣冬燕京之糺軍叛
與韃靼共圍燕京三年春(乙亥本朝/嘉定八年)東平之援兵五萬
直至長安次遇韃軍不戰而潰大名之兵八萬至固安
亦潰散惟真定之兵四萬合保涿援兵一萬而至施風
寨乃與韃兵戰凡二百戰粮絶而敗自是内外不通其
五月燕京破山東羣盗大起楊安兒者本淄州之皮匠
也金主璟太和間殺人亡命為盗於太行有衆千餘璟
招䧏之貸死流于上京及韃靼入冦金人命為副統軍
令招必勝軍三千人以迎敵軍大敗而竄往山東聚衆
金人討之安児與其徒數人入海為舟師所殺又有郝人者
名儀以貞祐二年春(甲戌本朝/嘉定七年)據山東叛僣號大齊改
元順天金人遣花帽軍生擒之而磔於開封市又有劉
二姐者亦名盗也其女劉小姐亦聚衆數萬人皆為花
㡌軍所破秋韃兵自從河東渡河而攻潼關不䏻下乃
由嵩山小路趋汝州如遇山澗輙以鐡搶相鎻連接為
橋以渡之扵是潼關失守金主乃急招花帽軍於山東
至十月韃兵忽至杏花營而距汴京止隔二十里花㡌
軍擊敗之至韃兵復取潼關自三門武津乗河氷合布
灰引兵而渡自是不復出矣金主乃命平章政事胥鼎
為大帥專守關隘然陕西諸州間亦有為所破者惟有
燕南雄覇數州乃是三關舊地唐樂深沮韃兵不䏻入
金将張甫張進二人據信安軍以守之(北距燕山/百八十里)又有
遼東宣撫使蕭萬奴者本遼東人乗女真之亂自立為
帝據遼東七路欲引兵併燕代晋魏而有之韃人雖強
不能破也然韃人貪婪初無逺略既破兩河赤地千里
人煙斷絶燕京宫室雄麗為古今之冠韃人見之驚畏
不敢仰視既而斥為亂兵所焚火延月餘不滅其所積
貨財初無所用至以銀為馬槽金為酒甕大者重數千
兩其俗鄙陋無君臣之别薩木哈所居至用金飾龍牀
足踏金杌子奢僣如此而徴督不已燕人患之金主珣
南遷之後累遣使詣韃中求和雖未聴從而賂遺不絶
特黙津憐其意欲許之而薩木哈耻於無功堅持不可
特黙津謂曰譬如圍塲中獐鹿吾已取之矣獨餘一死
汝累年不能取盍遂捨之薩木哈不從遣人諭金主曰
汝欲議和可去帝號稱臣當封汝為王而金國之羣臣
亦不從有言於珣願以死雪國耻者珣亦為之感憤也
逺事不可盡知姑志其略(特黙津北人書来以為特黙/津薩木哈山東人或以為名)
(摩㬋羅以為名合謀理未知孰是又云韃靼/所遣渡淮三人其一乃河北張三深士人也)
　
　建炎雜記乙集卷二十
