#+TITLE: 西漢會要-宋-徐天麟
#+DATE: 2016-06-11 12:22:20
#+SOURCE: github.com/kanripo/KR2m0006 master 60c0ebe1                
欽定四庫全書　　　　　史部十三
　西漢㑹要　　　　　　　政書類一(通制之屬/)
　　提要
　　　　(臣/)等謹案西漢㑹要七十卷宋徐天麟撰天
　　　　麟字仲祥臨江人開禧元年進士調撫州教
　　　　授厯武學博士通判惠潭二州權知英徳府
　　　　事蹟附見宋史徐夢莘傳傳稱天麟為通直
　　　　郎得之之子夢莘之從子晁公武讀書志則
　　　　稱為夢莘之子考樓鑰攻媿集有西漢㑹要
　　　　序曰徐思叔為左氏國記其兄祕閣商老為
　　　　北盟錄已而思叔之子孟堅著漢官考次子
　　　　仲祥又作漢㑹要商老夢莘之字思叔得之
　　　　之字也然則史不悞而晁氏悞矣其書仿唐
　　　　㑹要之體取漢書所載制度典章見於紀志
　　　　表傳者以類相從分門編載其無可𨽻者亦
　　　　依蘇冕舊例以雜錄附之分十有五門共三
　　　　百六十七事嘉定四年具表進之於朝有旨
　　　　付尚書省藏之祕閣班固書最稱博贍於一
　　　　代禮樂刑政悉綜括其大端而理宻文繁驟
　　　　難得其體要天麟為之區分别白經緯本末
　　　　一一犁然其詮次極為精審惟所採祗據本
　　　　史故于漢制之見於他書者槩不採掇未免
　　　　失之於隘又如輿服門中于司馬相如揚雄
　　　　諸賦鋪張揚厲之語一槩摘入殊非事實亦
　　　　為有乖義例然其貫串詳洽實未有能過之
　　　　者昔人稱顔師古為漢書功臣若天麟者固
　　　　亦無媿斯目矣乾隆四十四年六月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
欽定四庫全書
　西漢㑹要卷一
　　　　　　　　　　　　宋　徐天麟　撰
　帝系一
　　帝號
豐公太上皇父也春秋晉史蔡墨有言陶唐氏既衰其
後有劉累學擾龍事孔甲范氏其後也而大夫范宣子
亦曰祖自虞以上為陶唐氏在夏為御龍氏在商為豕
韋氏在周為唐杜氏晉主夏盟為范氏范氏為晉士師
魯文公世奔秦後歸於晉其處者為劉氏劉向云戰國
時劉氏自秦獲於魏秦滅魏遷大梁都于豐故周市說
雍齒曰豐故梁徙也是以頌高祖云漢帝本系出自唐
帝降及于周在秦作劉涉魏而東遂為豐公豐公蓋太
上皇父其遷日淺墳墓在豐鮮焉及高祖即位置祠祝
官則有秦晉梁荆之巫世祠天地綴之以祀豈不信哉
由是推之漢承堯運德祚已盛斷蛇著符旗幟上赤協
于火德自然之應得天統矣(出本/紀贊)
太上皇高帝父太公也漢六年夏五月詔曰人之至親
莫親於父子故父有天下傳歸於子子有天下尊歸於
父此人道之極也前日天下大亂兵革並起萬民苦殃
朕親被堅執鋭自帥士卒犯危難平暴亂立諸矦偃兵
息民天下大安此皆太公之教訓也諸王通矦將軍羣
卿大夫已尊朕為皇帝而太公未有號今上尊太公曰
太上皇十年秋七月太上皇崩葬萬年(出本/紀)
太祖高皇帝(字季諱邦/之字曰國)沛豐邑中陽里人姓劉氏(母媪/後追)
(尊曰昭/靈后)高祖為人隆凖而龍顔美鬚髯左股有七十二
黒子寛仁愛人意豁如也及壯試吏為泗上亭長秦二
世元年立為沛公漢元年立為漢王五年二月甲午即
皇帝位于汜水之陽十二年夏四月甲辰帝崩于長樂
宫五月丙寅葬長陵羣臣曰帝起細微撥亂世反之正
平定天下為漢太祖功最高上尊號曰高皇帝(著紀十/二年夀)
(五十/三)諡(諡法無高以/功高特起名)
丞相相國(蕭何/)
太尉(盧綰/)　(周勃/)
御史大夫(周苛/)　(周昌/)　(趙堯/)
孝惠皇帝(諱盈字/曰滿)高祖太子也(母曰吕/皇后)帝年五歳高祖
初為漢王二年立為太子五年為皇太子十二年四月
高祖崩五月丙寅即皇帝位明年改元七年秋八月戊
寅帝崩于未央宫九月辛丑葬安陵(著紀七年/夀二十四)諡(柔質/慈民)
(曰/惠)
相國(蕭何/)　(曹參/)
右丞相(王陵/)
左丞相(陳平/)
太尉(周勃/)
御史大夫(趙堯/)
高皇后吕氏(諱雉字/曰野雞)父單父人吕公好相人見高祖状
貌因重敬之吕公曰臣少好相人相人多矣無如季相
願季自愛臣有息女願為箕帚妾吕媪怒吕公曰公始
常欲竒此女與貴人沛令善公求之不與何自妄許與
劉季吕公曰此非兒女子所知卒與高祖生孝惠帝魯
元公主高帝五年尊王后曰皇后惠帝即位尊為皇太
后太后立帝姊魯元公主女為皇后無子取後宫美人
子名之以為太子惠帝崩太子立為皇帝年幼太后臨
朝稱制四年少帝自知非皇后子出怨言皇太后幽之
永巷五月丙辰立常山王𢎞為皇帝八年七月辛巳皇
太后崩于未央宫既誅諸呂大臣相與隂謀以為少帝
及三弟為王者皆非孝惠子復共誅之(著紀/八年)
太傅(王陵/)　(審食其/)
右丞相(陳平/)
左丞相(審食其/)
御史大夫(任敖/)　(曹窋/)　(張蒼/)
太宗孝文皇帝(諱恆字/曰常)高祖中子也(母曰/薄姬)高祖十一年
立為代王十七年秋高后崩(張晏曰代王/之十七年也)大臣迎代王
入代邸羣臣從至上議曰丞相陳平等再拜言大王足
下子𢎞等皆非孝惠皇帝子不當奉宗廟大王高皇帝
子宜為嗣願大王即天子位代王西鄉遜者三南鄉遜
者再丞相平等奉天子璽符再拜上代王遂即天子位
後七年夏六月己亥帝崩于未央宫乙巳葬霸陵(著紀/二十)
(三年夀/四十六)孝景元年申屠嘉等奏德莫盛於孝文皇帝宜
為帝者太宗之廟制曰可　諡(慈惠愛/民曰文)
改元(前十六年/)　(後七年/)
丞相(陳平/)　(周勃/)　(灌嬰/)　(張蒼/)　(申屠嘉/)
太尉(灌嬰/)
御史大夫(張蒼/)　(圍/)　　(馮敬/)　(申屠嘉/)　(陶青/)
孝景皇帝(諱啟字/曰開)文帝太子也(母曰竇/皇后)文帝元年正月
立為皇太子後七年六月文帝崩丁未即皇帝位後三
年正月甲子帝崩于未央宫二月癸酉葬陽陵(著紀十/六年夀)
(四十/六)諡(布議行/剛曰景)
改元(前七年/)　(中六年/)　(後三年/)
丞相(申屠嘉/)　(陶青/)　(周亞夫/)　(劉舍/)　(衛綰/)
太尉(周亞夫/)
御史大夫(陶青疑晁錯/直不)　(介/)　　(劉舍/)　(衛綰/)
世宗孝武皇帝(諱徹字/曰通)景帝中子也(母曰王/美人)年四歳立
為膠東王七歳為皇太子十六歳後三年正月景帝崩
甲子太子即皇帝位後元二年二月丁卯帝崩于五柞
宫三月甲申葬茂陵(著紀五十四/年夀七十一)孝宣本始二年詔尊
孝武廟為世廟　諡(威彊叡/徳曰武)
年號(建元六年/元鼎六年)　(元光六年/元封六年)　(元朔六年/太初四年)　(元狩六年/天漢四年)
　　(太始二年七征和四年/十四年夀  十一)　(後元二年/)　(共著紀五/)
丞相(竇慶翟許昌周田蚡慶薛澤孫公孫𢎞屈李蔡/嚴青    趙    石    公  賀  劉  氂)
　　(田千秋/)
太尉(田蚡/)
大司馬(衛青/)　(霍去病/)　(霍光/)
御史大夫(牛抵𢎞趙綰播嚴青翟蔡韓安國/公孫    江  孫  李    張蒼)　(張歐/石慶)
　　　　(卜式之兒寛丘成延廣𢎞王卿/暴勝    商      桑  羊)　(杜周/)
孝昭皇帝(諱弗陵後止/諱弗字曰不)武帝少子也(母曰趙/倢伃)武帝後元
二年二月立為皇太子年八歳以侍中奉車都尉霍光
為大司馬大將軍受遺詔輔少主明日武帝崩戊辰太
子即皇帝位元鳯四年帝加元服元平元年夏四月癸
未帝崩于未央宫六月壬申葬平陵(著紀十三年/夀二十一)諡(聖/聞)
(周逹/曰昭)
年號(始元六年/)　(元鳯六年/)　(元平一年/)
丞相(田千秋/)　(王訴/)　(楊敞/)　(蔡義/)
大司馬(霍光/)
御史大夫(桑𢎞羊/)　(王訴/)　(楊敞/)　(蔡義/)　(田廣明/)
中宗孝宣皇帝(諱詢字/曰謀)武帝曽孫戾太子孫也太子納
史良娣生史皇孫皇孫納王夫人生宣帝號曰皇曾孫
生數月遭巫蠱事太子良娣皇孫王夫人皆遇害曾孫
雖在襁褓猶坐収繫郡邸獄邴吉為廷尉監曾孫賴吉
得全因遭大赦有詔掖庭養視上屬籍宗正元平元年
四月昭帝崩無嗣大將軍霍光請皇后召昌邑王六月
王受皇帝璽綬癸巳光奏王賀淫亂請廢太后詔曰可
光奏議曰孝武帝曾孫病已(潛邸/名也)操行節儉慈仁愛人
可以嗣孝昭皇帝後奏可宗正徳至曾孫尚冠里舍洗
沐賜御府衣太僕以軨獵車奉迎曾孫庚申入未央宫
見皇太后封為陽武矦已而羣臣奏上璽綬即皇帝位
元康元年詔更諱詢黄龍元年冬十二月甲戌帝崩于
未央宫(著紀二十五/年夀四十二)初元元年正月辛丑葬杜陵平帝
元始四年尊孝宣廟為中宗　諡(聖善周/聞曰宣)
年號(本始四年/五鳯四年)　(地節四年/甘露四年)　(元康四年/黄龍一年)　(神爵四年/)
丞相(蔡義/)　(韋賢/)　(魏相/)　(丙吉/)　(黄霸/)　(于定國/)
大司馬(霍光/史高)　(張安世/)　(霍禹/)　(韓増/)　(許延夀/)
御史大夫(周廣明/于定國)　(丙吉年蕭望之/陳萬)　(黄霸/)　(杜延年/)
高宗孝元皇帝(諱奭字/曰盛)宣帝太子也(母曰共哀/許皇后)宣帝微
時生民間年二歳宣帝即位八歳立為太子黄龍元年
十二月宣帝崩癸巳太子即皇帝位竟寧元年夏五月
壬辰帝崩于未央宫秋七月丙戌葬渭陵(著紀十六年/夀四十三)
平帝元始四年尊為高宗廟　諡(行義恱/民曰元)
年號(初元五年/)　(永光五年/)　(建昭五年/)　(竟寧一年/)
丞相(于定國/)　(韋𤣥成/)　(匡衡/)
大司馬(史高/)　(王接/)　(許嘉/)　(王鳯/)
御史大夫(陳萬年/  衡)　(夏禹/)　(薛廣徳/)　(韋/)　(成/)　(鄭𢎞/)
孝成皇帝(諱驁之/字曰俊)元帝太子也(母曰王/皇后)元帝在太子宫
生甲觀畫堂為世嫡皇孫宣帝愛之字曰太孫年三歳
而宣帝崩元帝即位帝為太子竟寧元年五月元帝崩
六月己未太子即皇帝位綏和二年三月丙戌帝崩于
未央宫四月己卯葬延陵(著紀二十六/年夀四十五)諡(安民立/政曰成)
年號(建始四年/永始四年)　(河平四年/元延四年)　(陽朔四年/綏和二年)　(鴻嘉四年/)
丞相(匡衡/)　(王商/)　(張禹/)　(薛宣/)　(翟方進/)　(孔光/)
大司馬(許嘉/師舟)　(王鳯/)　(王音/)　(王商/)　(王根/)　(王莽/)
御史大夫(張謳/王駿)　(尹忠進張忠光王音武于永/翟方    孔    何)　(薛宣/)
大司空(何武/)　(師丹/)
孝哀皇帝(諱欣之/字曰喜)元帝庶孫定陶恭王子也(母曰/丁姬)年三
歳嗣立為王元延五年立為皇太子綏和二年三月成
帝崩四月丙午太子即皇帝位元夀二年六月戊午帝
崩于未央宫秋九月壬寅葬義陵(著紀六年/夀二十六)諡(恭仁短/折曰哀)
年號(建平四年/)　(元夀二年/)
大傅(孔光/)
丞相(孔光/)　(朱博/)　(平當/)
大司徒(馬宫/)
大司馬(傅喜/王莽)　(丁明/)　(王嘉/)　(傅晏/)　(韋賞/)　(董賢/)
大司空(朱博/)　(彭宣/)　(王崇/)
御史大夫(朱博/孔光)　(趙元/何武)　(平當/彭宣)　(王嘉/)　(王崇/)　(賈延/)
孝平皇帝(諱衎字/曰樂)元帝庶孫中山孝王子也(母曰/衛姬)年三
歳嗣立為王元夀二年六月哀帝崩太皇太后遣車騎
將軍王舜大鴻臚左咸使持節迎中山王九月辛酉中
山王即皇帝位帝年九歳太皇太后臨朝大司馬莽秉
政百官總已以聽於莽元始二年更名(平帝本名箕/子今更名衎)告
祠高廟五年十二月丙午帝崩于未央宫(漢注云帝春/秋益壮以母)
(衛太后故怨不悅莽自知益疎篡弑之/謀由是生圖到臘日置酒藥中弑帝)有司議曰禮臣
不殤君皇帝年十有四歳宜以禮斂加元服奏可葬康
陵(著紀五年/夀十有四)諡(布綱治/紀曰平)
年號(元始五年/)
太師(孔光/)
太傅(王莽/)
太保(王舜/)
大司徒(馬宫/)　(平晏/)
大司空(王崇/)　(甄豐/)
　
　
　
　
　
　
　
　西漢㑹要卷一
欽定四庫全書
　西漢㑹要卷二
　　　　　　　　　　　　宋　徐天麟　撰
　帝系二
　　太皇太后皇太后皇后
漢興因秦之稱號帝母稱皇太后祖母稱太皇太后適
稱皇后妾皆稱夫人(外戚傳/)
昭靈后高祖母媪也嘗息大澤之陂夢與神遇是時雷
電晦冥太公徃視則見蛟龍於上已而有娠遂産高祖
高祖即位追尊母媪為昭靈夫人(漢儀注云高祖母兵/起時死小黄北後葬)
(於小黄/作陵廟)吕后七年尊曰昭靈后(以本/紀修)
高祖吕皇后(見帝/號)
高祖薄姬生文帝年八歳立為代王出從子之代為代
太后文帝即位尊太后為皇太后孝景即位尊為太皇
太后前二年崩葬南陵(以外戚傳及/本紀修下同)
孝惠張皇后宣平矦敖尚帝姊魯元公主有女惠帝即
位吕太后欲為重親以公主女配帝為皇后吕太后崩
廢處北宫孝文後元年薨葬安陵不起墳
孝文竇皇后景帝母也吕太后時以良家子選入宫太
后出宫人以賜諸王各五人誤置籍代伍中代王獨幸
竇姬生景帝文帝立數月公卿請立太子而竇姬男最
長立為太子而竇姬為皇后景帝即位尊為皇太后建
元六年崩合葬霸陵
孝景薄皇后孝文薄太后家女也景帝為太子時薄太
后取以為太子妃景帝立立薄妃為皇后無子立六年
薄太后崩皇后廢廢後四年薨葬長安城東平望亭南
孝景王皇后武帝母也嫁為金王孫婦生一女矣母臧
兒卜筮曰兩女當貴欲倚兩女奪金氏納太子宫生三
女一男男方在身時王夫人夢日入其懐以告太子太
子曰此貴兆也未生而文帝崩景帝即位王夫人生男
㑹薄皇后廢立王夫人為皇后立九年景帝崩武帝即
位為皇太后元朔三年崩合葬陽陵
孝武陳皇后長公主嫖女也(嫖竇太/后女也)初武帝得立為太
子長主有力取主女為妃及帝即位立為皇后元光五
年賜皇后策曰皇后失序惑於巫祝不可以承天命其
上璽綬罷退居長門宫後數年薨葬霸陵郎官亭東
孝武衛皇后字子夫為平陽主謳者武帝袚霸上還過
平陽主既飲謳者進帝獨說子夫主因奏送入宫元朔
元年生男據遂立為皇后皇后立七年而男立為太子
衛后立三十八年巫蠱事起皇后自殺宣帝立乃改葬
謚曰思后置園邑三百家長丞周衛奉守焉
孝武趙倢伃昭帝母也武帝廵狩過河間望氣者言此
有竒女天子亟使使召之既至女兩手皆拳上自披之
手即時伸由是得幸號曰拳夫人進為倢伃居鉤弋宫
大有寵生昭帝號鉤弋子任身十四月乃生上曰聞昔
堯十四月而生今鉤弋亦然迺命其所生門曰堯母門
倢伃從幸甘泉有過見譴以憂死因葬雲陽後上疾病
乃立鉤弋子為皇太子明日帝崩昭帝即位追尊倢伃
為皇太后發卒二萬人起雲陵邑
孝昭上官皇后祖父桀受武帝遺詔輔少主昭帝初立
年八歳桀子安有女即霍光外孫因帝姊鄂邑蓋長公
主内安女後宫為倢伃月餘遂立為皇后年甫六歳後
桀安謀廢立事發覺宗族既滅皇后以年少不與謀亦
光外孫故得不廢皇后立十歳而昭帝崩后年十四五
云昌邑王即位尊為皇太后宣帝即位為太皇太后凢
立四十七年卒年五十二建昭二年合葬平陵
宣帝祖母戻后本衛太子史良娣也巫蠱事起遇害宣
帝即位追尊曰戾后
宣帝母悼后本史皇孫王夫人也名翁湏生宣帝數月
衛太子敗家人子皆坐誅宣帝即位追尊母王夫人諡
曰悼后與祖母戻后皆改葬起園邑長丞奉守
孝宣許皇后元帝母也父廣漢坐論為鬼薪時宣帝養
於掖庭號皇曾孫與廣漢同寺居廣漢有女平君年十
四五當為歐侯氏子婦臨當入歐侯氏子死遂與曾孫
一歳生元帝數月曾孫立為帝平君為倢伃公卿議立
皇后大臣白立許倢伃霍光夫人顯欲貴其小女道無
從明年許皇后當娠顯使女醫淳于衍以附子并合大
醫大丸以飲皇后有頃曰我頭岑岑也藥中得無有毒遂
崩諡曰恭哀皇后葬杜南是為杜陵南園
孝宣霍皇后大司馬大將軍博陸矦光女也母顯既使
淳于衍隂殺許后顯勸光納之果立為皇后立三歳而
光薨上立許后男為太子顯恚不食嘔血復教皇后令
毒太子皇后數召太子賜食阿保輒先嘗之后挾毒不
得行後殺許后事頗泄顯與諸壻兄弟謀反發覺皆誅
滅后廢處昭臺宫後十二歳徙雲林館乃自殺葬昆吾
亭東
孝宣王皇后父奉光宣帝在民間數與奉光㑹有女十
餘歳每當適人所當適輒死宣帝即位召入後宫為倢
伃霍皇后廢後上憐許太子蚤失母於是選後宫素謹
而無子者遂立王倢伃為皇后令母養太子自為后後
希見無寵封父奉光為卭成矦立十六年宣帝崩元帝
即位為皇太后成帝即位為太皇太后成帝母亦姓王
氏故世號太皇太后為卭成太后凢立四十九年年七
十餘永始元年崩合葬杜陵稱東園
孝元王皇后成帝母王莽之姑也五鳯中獻入掖庭宣
帝選送太子宫生成帝字大孫宣帝崩太子即位是為
元帝立大孫為太子以母王妃為倢伃後三日立為皇
后元帝崩太子立是為成帝尊皇后為皇太后哀帝即
位為太皇太后哀帝崩無子太皇太后以莽為大司馬
共立中山王是為平帝平帝年九歳常年被疾太后臨
朝委政於莽莽踐祚居攝太后力不能禁及莽即位更
命太皇太后為新室文母年八十四建國五年崩合葬
渭陵
孝元傅皇后哀帝祖母也少為上官太后才人自元帝
為太子得進幸元帝即位立為倢伃生定陶恭王更號
昭儀元帝崩傅昭儀隨王歸國稱定陶太后恭王薨子
代為王王母曰丁姬太后躬自養視成帝無繼嗣遂立
定陶王為太子哀帝即位尊定陶恭王為恭皇哀帝傅
太后為恭皇太后歳餘尊為帝太太后丁姬為帝太后
後又更帝太太后為皇太太后稱永信宫帝太后稱中
安宫而成帝母太皇太后本稱長信宫成帝趙后為皇
太后並四太后各置少府太僕元夀元年崩合葬渭陵
稱老元傅皇后云
孝成許皇后大司馬車騎將軍平恩矦嘉女也元帝悼
傷母恭哀后居位日淺而遭霍氏之辜故選嘉女以配
皇太子成帝即位立為皇后是時大將軍鳯用事威權
尤盛其後比三年日蝕言事者頗歸咎於鳯矣而永谷
等遂著之許氏后姊為媚道祝詛事發覺許后坐廢處
昭臺宫後九年賜藥自殺
孝成趙皇后本長安宫人號曰飛燕成帝召入宫大幸
有女弟復召入俱為倢伃許后廢乃立倢伃為皇后弟
為昭儀姊弟顓寵十餘年卒皆無子成帝崩民間歸罪
趙昭儀皇太后詔治問皇帝起居發病狀昭儀自殺哀
帝立尊趙皇后為皇太后哀帝崩王莽白太后貶皇太
后為孝成皇后徙居北宫後月餘廢為庶人是日自殺
哀帝母丁太后定陶恭王姬也哀帝即位尊恭王為恭
哀皇帝丁姬爲恭皇后後又更為帝太后建平二年丁
太后崩上令起陵恭皇之園哀帝崩王莽秉政使有司
奏舉丁傅罪惡貶傅太后號為定陶恭王母丁太后號
曰丁姬又奏發恭王母及丁姬冢取其璽綬莽又周棘
其處以為世戒云
孝哀傅皇后定陶太后從弟子也哀帝為定陶王時傅
太后欲重親取以配王王入為漢太子傅氏女為妃哀
帝即位為皇后帝崩王莽白太皇太后廢為庶人自殺
孝平王皇后安漢公莽女也平帝即位年九歳成帝母
太皇太后稱制而莽秉政欲依霍光故事以女配帝太
后不得已而許之明年遣大司徒宫等奉乘輿法駕迎
皇后於安漢公第后立歳餘平帝崩莽立子嬰尊皇后
為皇太后莽即真以嬰為定安公改皇太后為定安公
太后太后時年十八矣漢兵誅莽自投火中而死
　　雜錄
皇太后皇后公主所食曰邑(百官/表)
成帝即位匡衡上疏曰匹配之際生民之始萬福之原
婚姻之禮正然後品物遂而天命全孔子論詩以關雎
為始言夫上者民之父母后夫人之行不侔乎天地則
無以奉神靈之統而理萬物之宜故詩曰窈窕淑女君
子好逑言能致其正淑不貳其操情欲之感無介乎容
儀宴私之意不形乎動靜夫然後可以配至尊而為宗
廟主此綱紀之首王教之端也自上世以來三代興廢
未有不由此者也願陛下詳覽得失盛衰之效以定大
基采有德戒聲色近嚴敬遠技能(匡衡/傳)
自上為太子時以好色聞及即位皇太后詔采良家女
杜欽因是說大將軍鳯曰禮壹取九女所以極陽數廣
嗣重祖也必鄉舉求窈窕不問華色所以助德理内也
娣姪雖缺不復補所以養夀塞爭也故后妃有正淑之
行則繼嗣有賢聖之君制度有威儀之節則人君有夀
考之福廢而不由則女德不厭女德不厭則夀命不究
於高年書云或四三年言失欲之生害也男子五十好
色未衰婦人四十容貌改前以改前之容侍於未衰之
年而不以禮為制則其原不可救而後徠異態後徠異
態則正后自疑而支庶有間適之心是以晉獻被納讒
之謗申生䝉無罪之辜今聖主富於春秋未有適嗣方
鄉術入學未親后妃之議將軍輔政宜因始初之隆建
九女之制詳擇有行義之家求淑女之質毋有必聲色音
技能為萬世大法夫少戒之在色小弁之作可為寒心
唯將軍常以為憂鳯白之太后太后以為故事無有欽
復重言詩云殷鑒不遠在夏后氏之世刺戒者至迫近
而省聽者常怠忽可不謹哉前言九女略陳其禍福甚
可悼懼竊恐將軍不深留意后妃之制夭夀治亂存亡
之端也迹三代之季世覽宗宣之饗國察近屬之符驗
禍敗曷常不由女德是以佩玉晏鳴關雎歎之知好色
之伐性短年離制度之生無厭天下將䝉化凌夷而成
俗也故詠淑女幾以配上忠孝之篤仁厚之作也夫君
親夀尊國家治安誠臣子之至願所當勉之也易曰正
其本萬物理凢事論有疑未可立行者求之徃古則典
刑無考之來今則吉㐫同卒揺易之則民心惑若是者
誠難施也今九女之制合於徃古無害於今不逆於民
心至易行也行之至有福也將軍輔政而不蚤定非天
下之所望也唯將軍信臣子之願念關雎之思逮委政
之隆及始初清明為漢家建無窮之基誠難以忽不可
以遴鳯不能自立法度循故事而已(杜欽/傳)
河平元年夏四月己亥晦日有食之詔公卿百僚陳過
失無有所諱光祿大夫劉向對曰四月交於五月月同
孝惠日同孝昭其占恐害繼嗣是時許皇后專寵後宫
希得進見中外皆憂上無繼嗣故杜欽谷永及向所對
皆及之上於是減省椒房掖庭用度服御輿駕所發諸
宫官府及所造作遺賜外家羣臣妾皆如竟寧以前故
事皇后上疏自陳以為時世異制長短相補不出漢制
而已纎微之間未必可同若竟寧前與黄龍前豈相放
哉家吏不曉今壹受詔如此且使妾揺手不得設妾欲
作某屏風張於某所曰故事無有或不能得則必繩妾
以詔書矣此誠不可行唯陛下省察故事以特牛嗣大
父母戴矦敬矦皆得䝉恩以太牢祠今當率如故事唯
陛下哀之今吏甫受詔讀記直豫言使后知之非可復
若私府有所取也其萌牙所以約制妾者恐失人理唯
陛下深察焉上於是采谷永劉向所言災異咎驗皆在
後宫之意以報之且曰吏拘於灋亦安足過蓋矯枉者
過直古今同之且財幣之省特牛之祠其於皇后所以
扶助德美為華寵也咎根不除災變相襲祖宗且不血
食何戴矦也傳不云虖以約失之者鮮審皇后欲從其
奢與朕亦當灋孝武皇帝也如此則甘泉建章可復興
矣孝文皇帝朕之師也皇太后皇后成灋也假使太后
在彼時不如職今見親厚又惡可以踰虖皇后其刻心
秉德謙約為右垂則列妾使有灋焉(外戚/傳)
永始元年帝欲立趙倢伃為皇后先下詔封倢伃父臨
為列矦劉輔上書言臣聞天之所與必先賜以符瑞天
之所違必先降以災變此神明之徴應自然之占驗也
昔武王周公承順天地以饗魚烏之瑞然猶君臣祗懼
動色相戒况於季世不䝉繼嗣之福屢受威怒之異者
虖雖夙夜自責改過易行畏天命念祖業妙選有德之
世考卜窈窕之女以承宗廟順神祗心塞天下望子孫
之祥猶恐晚暮今迺觸情從欲傾於卑賤之女欲以母
天下不畏于天不媿于人惑莫大焉里語曰腐木不可
以為柱卑人不可以為主天人之所不予必有禍而無
福市道皆共知之朝廷莫肯壹言臣竊傷心自念得以
同姓拔擢尸祿不忠汚辱諫爭之官不敢不盡死唯陛
下深察書奏上使侍御史收縛輔繋掖庭秘獄(劉輔/傳)
初哀帝即位成帝母稱太皇太后成帝趙皇后稱皇太
后而上祖母傅太后與母丁后皆在國邸自以定陶共
王為稱高昌矦董宏上書言秦莊襄王母本夏氏而為
華陽夫人所子及即位後俱稱太后宜立定陶共王后
為皇太后事下有司時師丹以左將軍與大司馬王莽
共劾奏宏知皇太后至尊之號天下一統而稱引亡秦
以為比喻詿誤聖朝非所宜言大不道上新立謙遜納
用莽丹言免宏為庶人傅太后大怒要上欲必稱尊號
上於是追尊定陶共王為共皇帝尊傅太后為共皇太
后丁后為共皇后郎中令冷襃黄門郎段猶等復奏言
定陶共皇太后共皇后皆不宜復引定陶蕃國之名以
冠大號車馬衣服宜皆稱皇之意置吏二千石以下各
共厥職又宜為共皇立廟京師上復下其議有司皆以
為宜如襃猶言丹議獨曰聖王制禮取法於天地故尊
卑之禮明則人倫之序正人倫之序正則乾坤得其位
而隂陽順其節人主與萬民俱䝉祐福尊卑者所以正
天地之位不可亂也今定陶共皇太后共皇后以定陶
共為號者母從子妻從夫之義也欲立官置吏車服與
太皇太后並非所以明尊卑亡二上之義也定陶共皇
號謚已前定義不得復改(師丹/傳)
三宫(王嘉傳貢獻三宫師古曰/三宫天子太后皇后也)
兩宫(五行志兩宫親屬師古曰謂太后/家王氏皇后家趙氏故云親屬)
東宫(劉向傳依東宫之尊師/古曰東宫太子所居也)
中宫(哀紀食邑如中宫師/古曰中宫皇后之宫)
東朝(灌夫傳東朝廷辦之如/淳曰東朝太后朝也)
永信宫中安宫長信宫(傳昭儀皇太太后稱永信宫帝/太后稱中安宫成帝母太皇太)
(后稱長/信宫)
椒房(車千秋傳未央椒房師古曰椒房殿名皇/后所居也以椒和泥塗壁取其温而芳也)
青蒲(史丹傳應劭曰青蒲/非皇后不得至此)
　
　
　
　西漢㑹要卷二
欽定四庫全書
　西漢㑹要卷三
　　　　　　　　　　　　宋　徐天麟　撰
　帝系三
　　皇太子
漢二年六月立太子赦罪人(高紀/)
五年漢王即皇帝位太子曰皇太子(高紀/)
惠帝即位太后立帝姊魯元公主女為皇后無子取後
宫美人子名之以為太子(高后紀/)
孝文元年正月有司請蚤建太子所以尊宗廟也詔曰
朕既不德上帝神明未歆饗也天下人民未有㥦志今
從不能博求天下賢聖有德之人而嬗天下焉而曰豫
建太子是重吾不德也謂天下何其安之有司曰豫建
太子所㠯重宗廟社禝不忘天下也上曰楚王季父也
春秋高閲天下之義理多矣明於國家之體吳王於朕
兄也淮南王弟也皆秉德以陪朕豈為不豫哉諸矦王
宗室昆弟有功臣多賢及有德義者若舉有德以陪朕
之不能終是社禝之靈天下之福也今不選舉焉而曰
必子人其以朕為忘賢有德者而專於子非所以憂天
下也朕甚不取有司固請曰古者殷周有國治安皆且
千歳有天下者莫長焉用此道也立嗣必子所從來遠
矣高帝始平天下建諸矦為帝者太祖諸矦王列矦始
受國者亦皆為其國祖子孫繼嗣世世不絶天下之大
義也故高帝設之以撫海内今釋宜建而更選於諸矦
宗室非高帝之志也更議不宜子啟最長敦厚慈仁請
建以為太子上乃許之因賜天下民當為父後者爵一
級(本紀/)
孝景四年立皇子榮為皇太子(本紀/)
七年正月廢皇太子榮為臨江王四月丁巳立皇子徹
為皇太子賜民為父後者爵一級(本紀/)
孝武元狩元年夏四月丁卯立皇太子賜中二千石爵
右庶長民為父後者一級(本紀/)
征和二年七月按道矦韓説使者江充等掘蠱太子宫
壬午太子與皇后謀斬充以節發兵與丞相劉屈氂大
戰長安死者數萬人庚寅太子亡皇后自殺八月辛亥
太子自殺于湖(本紀/)
武帝末戻太子敗燕王旦廣陵王胥行驕嫚後元三年
二月上疾病遂立昭帝為太子年八歳明日武帝崩太
子即皇帝位(昭紀/)
孝宣地節三年立皇太子大赦天下賜御史大夫爵關
内矦二千石爵右庶長天下當為父後者爵一級(本紀/)
五鳯元年正月皇太子冠皇太后賜丞相將軍列矦中
二千石帛人百匹大夫人八十匹夫人六十匹又賜列
矦嗣子爵五大夫男子為父後者爵一級(本紀/)
孝成皇帝元帝太子也母曰王皇后元帝在太子宫生
甲觀畫堂為世嫡皇孫宣帝愛之字曰太孫常置左右
年三歳而宣帝崩元帝即位帝為太子壯好經書寛博
謹慎初居桂宫上嘗急召太子出龍樓門不敢絶馳道
西至直城門得絶及度還入作室門上遲之問其故以
狀對上大説乃著令令太子得絶馳道云其後幸酒樂
燕樂上不以為能而定陶恭王有材蓺母傅昭儀又愛
幸上以故常有意欲以恭王為嗣賴侍中史丹䕶太子
家輔助有力上亦以先帝尤愛太子故得無廢竟寧元
年五月元帝崩六月己未太子即皇帝位(成紀/)
成帝綏和元年二月癸丑詔曰朕承太祖鴻業奉宗廟
二十五年德不能綏理宇内百姓怨望者衆不䝉天祐至
今未有繼嗣天下無所係心觀于徃古近事之戒禍亂
之萌皆由斯焉定陶王欣於朕為子慈仁孝順可以承
天序繼祭祀其立欣爲皇太子封中山王舅諫大夫馮
參為宜鄉矦益中山國三萬户以慰其意賜諸矦王列
矦金天下當為父後者爵三老孝弟力田帛各有差(紀同/上)
孝哀皇帝元帝庶孫定陶恭王子也母曰丁姬年三歳
嗣立為王長好文辭法律元延四年入朝盡從傅相中
尉時成帝少弟中山孝王亦來朝獨從傅上怪之以問
定陶王對曰令諸矦王朝得從其國二千石傅相中尉
皆國二千石故盡從之上令誦詩通習能説他日問中
山王獨從傅在何法令不能對令誦尚書又廢及賜食
於前後飽起下韈係解成帝由此以為不能而賢定陶
王數稱其材時王祖母傅太后隨王來朝私賂遺上所
幸趙昭儀及帝舅票騎將軍曲陽矦王根昭儀及根見
上亡子亦欲豫自結為長久計皆更稱定陶王勸帝以
為嗣成帝亦自美其材為加元服而遣之時年十七矣
明年使執金吾任宏守大鴻臚持節召定陶王立為皇
太子謝曰臣幸得繼父守藩為諸矦王材質不足以假
充太子之宫陛下聖德寛仁敬承祖宗奉順神祗宜䝉
福祐子孫千億之報臣願且得留國邸旦夕奉問起居
俟有聖嗣歸國守藩書奏天子報聞後月餘立楚孝王
孫景為定陶王奉恭王祀所以奬厲太子專為後之誼
(哀紀/)
　　雜錄(上/)
高帝欲廢太子立戚夫人子趙王如意大臣多爭未能
得堅决也吕后恐不知所為或謂吕后曰留矦善畫計
上信用之吕后乃使建成矦吕澤劫良曰君常為上謀
臣今上日欲易太子君安得高枕而卧良曰始上數在
急困之中幸用臣策今天下安定以愛欲易太子骨肉
之間雖臣等百人何益吕澤彊要曰為我畫計良曰此
難以口舌爭也顧上有所不能致者四人四人老年矣
皆以上嫚娒士故逃匿山中義不為漢臣然上高此四
人今公誠能毋愛金玉璧帛令太子為書卑辭安車因
使辯士固請宜來來以為客時從入朝令上見之則一
助也於是吕后令吕澤使人奉太子書卑辭厚禮迎此
四人四人至客建成矦所漢十一年黥布反上疾欲使
太子徃繋之四人相謂曰凢來者將以存太子太子將
兵事危矣迺說建成矦曰太子將兵有功即位不益無
功則從此受禍且太子所與俱諸將皆與上定天下梟
將也今迺使太子將之此無異使羊將狼皆不肯為用
其無功必矣臣聞母愛者子抱今戚夫人日夜侍御趙
王常居前上終不使不肖子居愛子上明其代太子位
必矣君何不急請吕后承間為上泣言黥布天下猛將
善用兵今諸將皆陛下故等夷迺令太子將此屬莫肯
為用且布聞之鼓行而西耳上雖疾彊載輜車卧而䕶
之諸將不敢不盡力上雖苦彊為妻子計於是吕澤夜
見吕后吕后承間為上泣而言如四人意上曰吾惟之
孺子固不足遣迺公自行耳於是上自將而東羣臣居
守皆送至霸上良疾彊起至曲郵見上曰臣宜從疾甚
楚人剽疾願上謹毋與楚爭鋒因説上令太子為將軍
監關中兵上謂子房雖疾彊卧傅太子是時叔孫通已
為太傅良行少傅事漢十二年上從破布歸疾益甚愈欲
易太子良諌不聽因疾不視事叔孫通太傅稱説引古以
死爭太子上陽許之猶欲易之及宴置酒太子侍四人
者從太子年皆八十有餘鬚眉皓白衣冠甚偉上怪問
曰何為者四人前對各言其姓名上迺驚曰吾求公避
逃我今公何自從吾兒游乎四人曰陛下輕士善罵臣
等義不辱故恐而亡匿今聞太子仁孝恭敬愛士莫不
延頸願為太子死者故臣等來上曰煩公幸卒調䕶太
子四人為夀已畢趨去上目送之召戚夫人指視曰我
欲易之彼四人為之輔羽翼已成難動矣吕氏真迺主
矣(張良/傳)
叔孫通為太子太傅高帝欲以趙王如意易太子通諫
曰昔者晉獻公以驪姬故廢太子立奚齊晉國亂者數
十年為天下笑秦以不早定扶蘇胡亥詐立自使滅祀
此陛下所親見今太子仁孝天下皆聞之吕后與陛下
攻苦食啖(師古曰/當作淡)其可背哉陛下必欲廢適而立少臣
願先伏誅以頸血汙地高帝曰公罷矣吾特戲耳通曰
太子天下本本壹揺天下震動奈何以天下戲高帝曰
吾聽公及上置酒見留矦所招客從太子入見上遂無
易太子志矣(叔孫/通傳)
高帝欲廢太子而立戚姬子如意為太子大臣固爭莫
能得上以留矦策止而周昌庭爭之彊上問其説昌為
人吃又盛怒曰臣口不能言然臣期期知其不可陛下
欲廢太子臣期期不奉詔上欣然而笑即罷吕后側耳
於東廂聽見昌為跪謝曰微君太子幾廢(周昌/傳)
孝文時晁錯為太子舍人門大夫遷博士上書言人主
所以尊顯功名揚於萬世之後者以知術數也故人主
知所以臨制臣下而治其衆則羣臣畏服矣知所以聽
言受事則不欺蔽矣知所以安利萬民則海内必從矣
知所以忠孝事上則臣子之行備矣此四者臣竊為皇
太子急之人臣之議或者皇太子亡以知事為也臣之
愚誠以為不然竊觀上世之君不能奉其宗廟而劫殺
於其臣者皆不知術數者也皇太子所讀書多矣而未
深知術數者不問書説也夫多誦而不知其説所謂勞
苦而不為功臣竊觀皇太子材智高竒馭射伎蓺過人
絶遠然於術數未有所守者以陛下為心也竊願陛下
幸擇聖人之術可用今世者以賜皇太子因時使太子
陳明於前唯陛下裁察上善之於是拜錯為太子家令
以其辯得幸太子太子家號曰智囊(晁錯/傳)
文帝時賈誼上書曰古之王者太子迺生因舉以禮使
士負之有司齊肅端冕見之南郊見于天也過闕則下
過廟則趨孝子之道也故自為赤子而教固已行矣昔
者成王幼在襁抱之中召公為太保周公為太傅太公
為太師保保其身體傅傅之悳義師道之教訓此三公
之職也於是為置三少皆上大夫也曰少保少傅少師
是與太子宴者也故迺孩提有識三公三少固明孝仁
禮義以道習之逐去邪人不使見惡行於是皆選天下
之端士孝悌博聞有道術者以衛翼之使與太子居處
出入故太子迺生而見正事聞正言行正道左右前後
皆正人也夫習與正人居之不能毋正猶生長於齊不
能不齊言也習與不正人居之不能毋不正猶生長於
楚之地不能不楚言也故擇其所耆必先受業迺得嘗
之擇其所樂必先有習迺得為之孔子曰少成若天性
習貫如自然及太子少長知妃色則入于學學者所學
之官也及太子既冠成人免於保傅之嚴則有記過之
史徹膳之宰進善之旌誹謗之木敢諫之鼓瞽史誦詩
工誦箴諌大夫進謀士傳民語習與智長故切而不媿
化與心成故中道若性三代之禮春朝朝日秋暮夕月
所以明有敬也春秋入學坐國老執醬而親餽之所以
明有孝也行以鸞和步中采齊趣中肆夏所以明有度
也其於禽獸見其生不見其死聞其聲不食其肉故遠
庖厨所以長恩且明有仁也夫三代之所以長久者以
其輔翼太子有此具也天下之命垂於太子太子之善
在於早諭教與選左右夫心未濫而先諭教則化易成
也開於道術智誼之指則教之力也若其服習積貫則
左右而已臣故曰選左右早諭教最急夫教得而左右
正則太子正矣太子正而天下定矣(賈誼/傳)
太子與梁王共車入朝不下司馬門張釋之追止太子
梁王毋入殿門遂劾不下公門不敬奏之薄太后聞之
文帝免冠謝曰教兒子不謹薄太后使使承詔赦太子
梁王然後得入文帝由是竒釋之(張釋/之傳)
　
　
　
　
　
　
　
　
　
　
　
　
　
　西漢㑹要卷三
欽定四庫全書
　西漢㑹要卷四
　　　　　　　　　　　　宋　徐天麟　撰
　帝系四
　　皇太子下(雜錄下/)
孝景前三年梁孝王入朝是時上未置太子與梁王言
曰千秋萬嵗後傳於王王辭謝雖知非至言然心内喜
明年漢立太子前七年上廢栗太子太后心欲以梁王
為嗣大臣及爰盎等有所闗説於帝太后議格孝王不
敢復言太后以嗣事(文三/王傳)
景帝弟梁孝王母竇太后愛之孝王朝因燕昆弟飲是
時上未立太子酒酣上從容曰千秋萬嵗後傳王太后
驩竇嬰引巵酒進上曰天下者髙祖天下父子相傳漢
之約也上何得以傳梁王太后由此憎嬰嬰亦薄其官
(竇嬰/傳)
武帝春秋二十九迺得皇子枚臯與東方朔作皇太子
生賦及立皇子禖祝受詔所為皆不從故事重皇子也
(枚乗/傳)
孝武皇帝六男衛皇后生戾太子據元狩元年立為皇
太子年七嵗矣初上年二十九乃得太子甚喜為立禖
使東方朔枚臯作禖祝少壯詔受公羊春秋又從瑕丘
江公受穀梁及冠就宮上為立博望苑使通賓客從其
所好故多以異端進者武帝末衛后寵衰江充用事充
與太子及衛氏有隙恐上晏駕後為太子所誅㑹巫蠱
事起充因此為姦是時上春秋髙意多所惡以為左右
皆為蠱道祝詛窮治其事丞相公孫賀父子陽石諸邑
公主及皇后弟子長平侯衛伉皆坐誅充典治巫蠱既
知上意白言宮中有蠱氣入宮至省中壊御座掘地上
使按道侯韓説御史章贛黄門蘇文等助充充遂至太
子宮掘蠱得桐木人時上疾辟暑甘泉宮獨皇后太子
在太子召問少傅石徳徳懼為師傅并誅因謂太子曰
前丞相父子兩公主及衛氏皆坐此今巫與使者掘地
得徵騐不知巫置之邪將實有也無以自明可矯以節
收捕充等繫獄窮治其姦詐且上疾在甘泉皇后及家
吏請問皆不報上存亡未可知而姦臣如此太子將不
念秦扶蘇事邪太子急然徳言征和二年七月壬午乃
使客為使者收捕充等按道侯説疑使者有詐不肯受詔
客格殺説御史章贛被創突亡自歸甘泉太子使舍人
無且持節夜入未央宮殿長秋門因長御倚華具白皇
后發中廏車載射士出武庫兵發長樂宮衛告令百官
曰江充反迺斬充以徇炙胡巫上林中遂部賓客為將
率與丞相劉屈氂等戰長安中擾亂言太子反以故衆
不附太子兵敗亡不得上怒甚羣下憂懼不知所出壺
闗三老茂上書曰臣聞父者猶天母者猶地子猶萬物
也故天平地安隂陽和調物迺茂成父慈母愛家室之
中子迺孝順隂陽不和則萬物夭傷父子不和則室家
喪亡故父不父則子不子君不君則臣不臣雖有粟吾
豈得而食諸昔者虞舜孝之至也而不中於瞽叟孝已
被謗伯竒放流骨肉至親父子相疑何者積毁之所生
也由是觀之子無不孝而父有不察今皇太子為漢適
嗣承萬世之業體祖宗之重親則皇帝之宗子也江充
布衣之人閭閻之隸臣耳陛下顯而用之衘至尊之命
以迫蹵皇太子造飾姦詐羣邪錯謬是以親戚之路鬲
塞而不通太子進則不得上見退則困於亂臣獨寃結
而亡告不忍忿忿之心起而殺充恐懼逋逃子盜父兵
以救難自免耳臣竊以為無邪心詩曰營營青蠅止于
藩豈弟君子無信讒言讒人罔極交亂四國往者江充
讒殺趙太子天下莫不聞其罪固宜陛下不省察深過
太子發盛怒舉大兵而求之三公自將智者不敢言辯
士不敢説臣竊痛之臣聞子胥盡忠而忘其號比干盡
仁而遺其身忠臣竭誠不顧鈇鉞之誅以陳其愚志在
正君安社稷也詩云取彼讒人投畀豺虎唯陛下寛心
慰意少察所親毋患太子之非亟罷甲兵無令太子久
亡臣不勝惓惓出一旦之命待罪建章闕下書奏天子
感寤太子之亡也東至湖蔵匿泉鳩里主人家貧常賣
屨以給太子太子有故人在湖聞其富贍使人呼之而
發覺吏圍捕太子太子自度不能脱即入室距户自經
山陽男子張富昌為卒足蹋開户新安令史李夀趨抱
解太子主人公遂格鬭死皇孫二人皆并遇害上既傷
太子乃下詔曰蓋行疑賞所以申信也其封李夀為䢴
侯張富昌為題侯久之巫蠱事多不信上知太子惶恐
無他意而田千秋復訟太子寃上遂擢千秋為丞相而
族滅江充家焚蘇文於横橋上及泉鳩里加兵刃於太
子者初為北地太守後族上憐太子無辜乃作思子宮
為歸來望思之臺於湖天下聞而悲之(戾太子傳/)
宣帝地節三年立皇太子選丙吉為太傅疏廣為少傅
數月吉遷御史大夫廣徒為太傅廣兄子受字公子亦
以賢良舉為太子家令受好禮恭謹敏而有辭宣帝幸
太子宮受迎謁應對及置酒宴奉觴上夀辭理閑雅上
甚驩説頃之拜受為少傅太子外祖父特進平恩侯許
伯以為太子少白使其弟中郎將舜監護太子家上以
問廣廣對曰太子國儲副君師友必於天下英俊不宜
獨親外家許氏且太子自有太傅少傅官屬已備今復
使舜護太子家親陋非所以廣太子徳於天下也上善
其言以語丞相魏相相免冠謝曰此非臣等所能及廣
繇是見器重數受賞賜太子每朝因進見太傅在前少
傅在後父子並為師傅朝廷以為榮(疏廣傳/)
太子既壯大柔仁好儒見宣帝所用多文法吏以刑名
繩下大臣楊惲蓋寛饒等坐刺譏辭語為罪而誅嘗侍
侍燕從容言陛下持刑大深宜用儒生宣帝作色曰漢
家自有制度本以霸王道雜之奈何純任徳教用周政
乎且俗儒不達時宜好是古非今使人眩於名實不知
所守何足委任迺歎曰亂我家者太子也繇是疏太子
而愛淮陽王曰淮陽王明察好法宜為吾子而王母張
倢伃尤幸上有意欲用淮陽王代太子然以少依許氏
俱從微起故終不背焉(元紀/)
張倢伃有寵於宣帝霍皇后廢後上欲立張倢伃為后
久之懲艾霍氏欲害皇太子迺更選後宮無子而謹重
者迺立長陵王倢伃為后令母養太子后無寵希御見
唯倢伃最幸子淮陽憲王壯大好經書法律聰達有材
帝甚愛之太子寛仁喜儒術上嗟歎憲王曰真我子也
嘗有意欲立張倢伃與憲王然因太子起於微細上少
依倚許氏及即位而許后以弑死太子蚤失母故弗忍
也久之上以韋𤣥成遜侯兄經明行髙稱於朝廷迺召
拜𤣥成為淮陽中尉欲感諭憲王輔以推遜之臣由是
太子遂安(淮陽憲王傳/)
元帝即位史丹為駙馬都尉侍中出常驂乗甚有寵上
以丹舊臣皇考外屬親信之詔丹護太子家是時傅昭
儀子定陶共王有材藝子母俱愛幸而太子頗有酒色
之失母王皇后無寵建昭之間元帝被疾不親政事留
好音樂或置鼙鼓殿下天子自臨軒檻上隤銅丸以擿
鼓聲中嚴鼓之節後宮及左右習知音者莫能為而定
陶王亦能之上數稱其材丹進曰凡所謂材者敏而好
學溫故知新皇太子是也若乃器人於絲竹鼓鼙之間
則是陳恵李微髙於匡衡可相國也於是上嘿然而笑
其後中山哀王薨太子前弔哀王者帝之少弟與太子
游學相長大上望見太子感念哀王悲不能自止太子
既至前不哀上大恨曰安有人不慈仁而可奉宗廟為
民父母者乎上以責謂丹丹免冠謝上曰臣誠見陛下
哀痛中山王至以感損向者大子當進見臣竊戒屬毋
涕泣感傷陛下罪迺在臣當死上以為然意迺解丹之
輔相皆此類也竟寧元年上寢疾傅昭儀及定陶王常
在左右而皇太子希得進見上疾稍侵意忽忽不平數
問尚書以景帝時立膠東王故事是時太子長舅陽平
侯王鳳為衛尉侍中與皇太子皆憂不知所出丹以親
密臣得侍視疾候上間獨寢時丹直入卧内頓首伏青
蒲上涕泣言曰皇太子以適長立積十餘年名號繫於
百姓天下莫不歸心臣子見定陶王雅素愛幸今者道
路流言為國生意以為太子有動揺之議審若此公卿
以下必以死争不奉詔臣願先賜死以示羣臣天子素
仁不忍見丹涕泣言又切至上意大感喟然太息曰吾
日困劣而大子兩王幼少意中戀戀亦何不念乎然無
有此議且皇后謹慎先帝又愛太子吾豈可違指駙馬
都尉安所受此語丹即却頓首曰愚臣妄聞罪當死上
因納謂丹曰吾病寖加恐不能自還善輔道太子毋違
我意丹嘘唏而起太子由是遂為嗣矣(史丹傳/)
綏和中上即位二十五年無繼嗣至親有同産弟中山
孝王及同産弟子定陶王在定陶王好學多材於帝子
行而王祖母傅太后隂為王求漢嗣私事趙皇后昭儀
及帝舅大司馬驃騎將軍王根故皆勸上上於是召丞
相翟方進御史大夫光右將軍㢘褒後將軍朱博皆引
入禁中議中山定陶王誰可為嗣者方進根以為定陶
王帝弟之子禮曰昆弟之子猶子也為其後者為之子
也定陶王宜為嗣褒博皆如方進根議孔光獨以為禮
立嗣以親中山王先帝之子帝親弟也以尚書般庚殷之
及王為比中山王宜為嗣上以禮兄弟不相入廟又皇
后昭儀欲立陶王故遂立為太子光以議不中意左遷
廷尉(孔光傳/)
　　皇子
太上皇四男髙祖兄伯蚤卒追封武哀侯髙后六年追
封武哀王次兄仲名喜初封宜信侯漢六年立為代王
匈奴攻代仲棄國自歸天子不忍致法廢為合陽侯楚
元王交髙祖同父少弟也自有傳(以本紀及吴/王濞傳修)
髙皇帝八男呂后生孝恵帝曹夫人生齊悼恵王肥薄
姬生孝文帝戚夫人生趙隠王如意趙姬生淮南厲王
長諸姬生趙幽王友趙共王恢燕靈王建(髙五/王傳)
孝文皇帝四男竇皇后生孝景帝梁孝王武諸姬生代
孝王參梁懐王揖(文三/王傳)
孝景皇帝十四男王皇后生孝武皇帝栗姬生臨江閔
王榮河間獻王徳臨江哀王閼程姬生魯共王餘江都
易王非膠西于王端賈夫人生趙敬肅王彭祖中山靖
王勝唐姬生長沙定王發王夫人生廣川恵王越膠東
康王寄清河哀王乗常山憲王舜(景十三/王傳)
孝武皇帝六男衛皇后生戾太子趙倢伃生孝昭帝王
夫人生齊懐王閎李姬生燕刺王旦廣陵厲王胥李夫
人生昌邑哀王髆(武五/子傳)
孝宣皇帝五男許皇后生孝元帝張倢伃生淮陽憲王
欽衛倢伃生楚孝王嚻公孫倢伃生東平思王宇戎倢
伃生中山哀王竟(宣元六/王傳)
孝元皇帝三男王皇后生孝成帝傅昭儀生定陶共王
康馮昭儀生中山孝王興(宣元六/王傳)
　　雜錄
五宗(司馬遷傳作五宗世家師古曰景帝子凡十三人/為王而母五人所生遷謂同母者為一宗故云五)
(宗/也)
　
　西漢㑹要卷四
欽定四庫全書
　西漢㑹要卷五
　　　　　　　　　　　　宋　徐天麟　撰
　帝系五
　　諸侯王
漢興之初海内新定同姓寡少懲戒亡秦孤立之敗於
是割裂疆土立二等之爵功臣侯者百有餘邑尊王子弟
大啟九國自鴈門以東盡遼陽為燕代常山以南太行
左轉度河濟漸於海為齊趙穀泗以往奄有龜䝉為梁
楚東𢃄江湖薄㑹稽為荆吴北界淮瀕略廬衡為淮南
波漢之陽亘九嶷為長沙諸侯比境周匝三垂外接胡
越天子自有三河東郡潁川南陽自江陵以西至巴蜀
北自雲中至隴西與京師内史凡十五郡公主列侯頗
邑其中而藩國大者跨州兼郡連城數十宮室百官同
制京師可謂矯枉過其正矣雖然髙祖創業日不暇給
孝恵享國又淺髙后女主攝位而海内晏如亡狂狡之
憂卒折諸吕之難成大宗之業者亦頼之於諸侯也然
諸侯原本以大末流濫以致溢小者滛荒越法大者睽
孤横逆以害身喪國故文帝采賈生之議分齊趙景帝
用鼂錯之計析吳楚武帝施主父之冊下推恩之令使
諸侯王得分户邑以封子弟不行黜陟而藩國自析自
此以來齊分為七趙分為六梁分為五淮南分為三皇
子始立者大國不過十餘城長沙燕代雖有舊名皆亡
南北邊矣景遭七國之害抑損諸侯减黜其官武有衡
山淮南之謀作左官之律設附益之法諸侯惟得衣食
税租不與政事至於哀平之際皆繼體苗裔親屬疎逺
生於帷牆之中不為士民所尊執與富室亡異而本朝
短世國統三絶是故王莽知漢中外殫微本末俱弱亡
所忌憚生其姦心因母后之權假伊周之稱顓作威福
廟堂之上不降階序而運天下詐謀既成遂據南靣之
尊分遣五威之吏馳傳天下班行符命漢諸侯王厥角
□首奉上璽韍惟恐在後或迺稱羙頌徳以求容媚豈
不哀哉(諸侯/王表)
　　雜録
諸侯王金璽盭綬掌治其國(百官/表)
髙帝王子弟犬牙相制所謂盤石之宗也(文/紀)
悼恵之王齊最為大國以海内初定子弟少激秦孤立
亡藩輔故大封同姓以塡天下時諸侯得自除御史大
夫羣卿以下衆官如漢朝漢獨為置丞相自吳楚誅後
稍奪諸侯權左官附益阿黨之法設其後諸侯惟得衣
食租税貧者或乗牛車(髙五/王贊)
髙皇帝規土連城布王子孫是以支葉扶疏異姓不得
間也(燕剌/王傳)
文帝時賈誼上疏曰髙皇帝以明聖威武即天子位割
膏腴之地以王諸公多者百餘城少者乃三四十縣悳
至渥也然其後十年之間反者九起諸王雖名為臣實
皆有布衣昆弟之心慮亡不帝制而天子自為者擅爵
人赦死辠甚者或戴黄屋漢法令非行也欲天下治安
莫若衆建諸侯而少其力力少則易使以義國小則亡邪
心令海内之執如身之使臂臂之使指莫不制從諸侯之
君不敢有異心輻凑並進而歸命天子雖在細民且知其
安故天下咸知陛下之明割也定制令齊趙楚各為若干
國使悼恵王幽王元王之子孫畢以次各受祖之分地地盡
而止及燕梁它國皆然其分地衆而子孫少者建以為國空
而置之須其子孫生者舉使君之諸侯之地其削頗入漢者
為徙其侯國及封其子孫也所以數償之(臣天麟按也字/合作他傳冩之)
(誤也所字/合屬上句)一寸之地一人之衆天子亡所利焉誠以定治
而已故天下咸知陛下之廉地制壹定宗室子孫莫慮不
王下無倍畔之心上無誅伐之志故天下咸知陛下之仁
法立而不犯令行而不逆貫髙利㡬之謀不生柴竒開章
之計不萌細民鄉善大臣致順故天下咸知陛下之義卧
赤子天下之上而安植遺腹朝委裘而天下不亂當時大
治後世誦聖壹動而五業附陛下誰憚而久不為此(賈誼/傳)
景帝即位鼂錯為御史大夫請諸侯之罪過削其支郡諸
侯讙譁吴楚七國反以誅錯為名丞相劾奏錯當要斬
錯已死謁者僕射鄧公見上曰鼂錯患諸侯彊大不可
制故請削地以尊京師萬世之利也計畫始行卒受大
戮臣竊為陛下不取也於是景帝喟然長息曰公言善
吾亦恨之(鼂錯/傳)
景帝中五年令諸侯王不得復治國天子為置吏(百官/表)
武帝初即位大臣懲吴楚七國行事議者多寃鼂錯之
策皆以諸侯連城數十泰强欲稍侵削數奏暴其過惡
諸侯王自以骨肉至親先帝所以廣封連城犬牙相錯
者為盤石宗也今或無罪為臣下所侵辱有司吹毛求
疵笞服其臣使證其君多自以侵寃建元三年王登長
沙王發中山王勝濟川王明以來朝天子置酒勝聞樂
聲而泣問其故對曰臣聞悲者不可為絫欷思者不可
為歎息故髙漸離擊筑易水之上荆軻為之低而不食
雍門子壹微吟孟嘗君為之於邑今臣心結日久每聞
窈眇之聲不知涕泣之横集也夫衆嘘漂山聚蟁成靁
朋黨執虎十夫撓椎是以文王拘於牖里孔子阨於陳
蔡此乃烝庶之成風增積之生害也臣身逺與寡莫為
之先衆口鑠金積毁銷骨叢輕折軸羽翮飛肉紛驚逢
羅澘然出涕臣聞白日曬光幽隠皆照明月曜夜蟁蝱
宵見然雲蒸列布杳冥晝昬塵埃抪覆不見泰山何則
物有蔽之也今臣雍閼不得聞讒言之徒􁑌生道遼路
逺曽莫為臣聞臣竊自悲也臣聞社鼷不灌屋䑕不熏
何則所託者然也臣雖薄也得䝉肺附位雖卑也得為
東藩屬又稱兄今羣臣非有葭莩之親鴻毛之重羣居
黨議朋友相為使夫宗室擯卻骨肉冰釋斯伯竒所以
流離比干所以横分也詩云我心憂傷惄焉如𢷬假寐
永歎唯憂用老心之憂矣疢如疾首臣之謂也具以吏
所侵聞於是上乃厚諸侯之禮省有司所奏諸侯事加
親親之恩焉其後更用主父偃謀令諸侯以私恩自裂
地分其子弟而漢為定制封號輒别屬漢郡漢有厚恩
而諸侯地稍自分析弱小云(中山靖/王傳)
元狩六年四月乙巳廟立皇子閎為齊王旦為燕王胥
為廣陵王初作誥(武/紀)
　　王子侯
主父偃説武帝曰古者諸侯地不過百里彊弱之形易
制今諸侯或連城數十地方千里緩則驕奢易為淫亂
急則阻其彊而合從以逆京師今以法割削則逆節萌
起前日晁錯是也今諸侯子弟或十數而適嗣代立餘
雖骨肉無尺地之封則仁孝之道不宣願陛下令諸侯
得推恩分子弟以地侯之彼人人喜得所願上以得施
實分其國必稍自銷弱矣於是上從其計(主父/偃傳)
武帝元朔二年春正月詔曰梁王城陽王親慈同生願
臣邑分弟其計之諸侯王請與子弟邑者朕將親覽使
有列位於是藩國始分而子弟畢侯矣(本/紀)
大哉聖祖之建業也後嗣承序以廣親親至於孝武以
諸侯王疆土過制或僣差失軌而子弟為匹夫輕重不
相準於是制詔御史諸侯王或欲推私恩分子弟邑者
令各條上朕且臨定其號名自是支庶畢侯矣(表/上)
孝元之世亡王子侯者盛衰終始豈非命哉元始之際
王莽擅朝偽褒宗室侯及王之孫焉居攝而愈多非其
正故弗錄旋踵亦絶悲夫(表/下)
孝平元始元年封宣帝耳孫信等三十六人皆為列侯(本/紀)
　　宗室
髙祖七年置宗正官以叙九族(本紀又百官表/云影正出屬籍)
孝恵内修親親(本/賛)
文帝詔曰諸侯王宗室昆弟功臣多賢及有徳者(本/紀)
四年復諸劉有屬籍者家士所與(本/紀)
孝景三年楚元王子蓺等與濞等為逆朕不忍加法除
其籍毋令汙宗室(本/紀)
孝武元光元年復七國宗室前絶屬者(本/紀)
後元二年正月朝諸侯于甘泉宮賜宗室(本/紀)
武帝時劉辟彊以宗室子随二千石論議冠諸宗室清
静少欲常以書自娱不肯仕昭帝即位或説大將軍霍
光曰將軍不見諸呂之事乎處伊尹周公之位攝政擅
權而背宗室不與共職是以天下不信卒至於滅亡今
將軍當盛位帝春秋富宜納宗室又多與大臣共事反
諸呂道如是則可以免患光然之迺擇宗室可用者辟
彊子徳待詔丞相府(楚元/王傳)
孝昭始元二年以宗室毋在位者舉茂材劉辟彊劉長
樂皆為光祿大夫辟彊守長樂衛尉(本/紀)
元鳳二年四月上自建章宮徙未央宮賜宗室子錢人
二十萬(本/紀)
四年正月丁亥帝加元服賜列侯宗室金帛牛酒各有
差(本/紀)
孝宣地節元年六月詔曰蓋聞堯親九族以和萬國朕
䝉遺徳奉承聖業惟念宗室屬未盡而以罪絶若有賢
材改行勸善其復屬使得自新(本/紀)
地節四年劉徳以宗正闗内侯行謹重為宗室率封陽
城侯(思澤/侯表)
成帝時劉向上封事言王氏一姓朱輪華轂者二十三
人大將軍秉事用權五侯驕奢排擯宗室孤弱公族其
有智能者尤非毁而不進逺絶宗室之任不令得給事
朝省恐其與已分權事埶不兩大王氏與劉氏且不並
立宜發明詔吐徳音援近宗室親而納信黜達外戚毋
授以政所以褒睦外内之姓子子孫孫無疆之計也(劉向/傳)
建始二年罷博望苑以賜宗室朝請者(本/紀)
哀帝即位賜宗室王子有屬者馬各一駟(本/紀)
平帝元始元年詔宗室屬未盡而以罪絶者復其屬其
為吏舉㢘佐史補四百石(本紀師古曰宗室為吏者皆/令舉㢘各從本秩而依㢘吏)
(遷之為佐史者/例補四百石)
四年二月賜宗室有屬籍者爵目五大夫以上各有差(本/紀)
五年正月祫祭明堂宗室子九百人召助祭禮畢皆益
户賜爵及金帛增秩補吏各有差詔曰蓋聞帝王以徳
撫民其賜親親以相及也昔堯睦九族舜惇叙之朕以
皇帝幼年且統國政惟宗室子皆太祖髙皇帝子孫及
兄弟吴頃楚元之後漢元至今十有餘萬人雖有王侯
之屬莫能相糾或陷入刑罪教訓不至之咎也傳不云
虖君子篤於親則民興於仁其為宗室自太上皇以來
族親各以世氏郡國置宗師以糾之致教訓焉二千石
選有徳義者以為宗師考察不從教令有寃失職者宗
師得因郵亭書言宗伯請以聞常以嵗正月賜宗師帛
各十匹(本/紀)
　　雜錄
髙皇帝規土連城布王子孫是以支葉扶疏異姓不得
間也(燕剌/王傳)
大雅卓爾不羣河間獻王近之(景十三/王賛)
劉徳召見甘泉宮武帝謂之千里駒(傳/)
肺附(中山靖王勝/傳又劉向傳)　　　同姓末屬(劉向/)
宗室遺老(上/)　　　　　河間王良宗室儀表
宗英(叙/傳)
元狩五年沈猷侯受坐為宗正聴請不具宗室耐為司
冦(王子/侯表)
　
　
　
　
　
　
　
　
　
　
　
　
　
　
　西漢㑹要卷五
欽定四庫全書
　西漢㑹要卷六
　　　　　　　　　　　　宋　徐天麟　撰
　帝系六
　　公主
公主(髙紀如淳曰公羊傳曰天子嫁女於諸侯必使諸/侯同姓者主之故謂之公主帝姊妺曰長公主諸)
(王女曰翁主師古曰如是說也天子不親主婚故謂/之公主諸王即自主婚故其女曰翁主翁者父也)
太上皇女
　昭哀后(髙帝姊初封宣夫人呂/后七年尊曰昭哀后)
髙祖一女
　魯元公主(宣于侯張敖尚之孝恵時/齊悼恵王尊為魯元太后)
文帝二女
　館陶長公主(竇后生女嫖文帝即位為館陶長公主/師古曰年最長故謂長公主堂邑侯陳)
　(午尚之見/竇后傳)
　公主(周勃太子勝之/尚之見周勃傳)
景帝三女
　平陽公主(王皇后長女本陽信長公主也為平陽侯/曹夀所尚故稱平陽公主曹夀有惡疾上)
　(迺詔衛青尚平/陽主見衛青傳)
　南宮公主(王皇后/次女)
　隆慮公主(王皇后少女並/見王皇后傳)
武帝五女
　鄂邑蓋長公主(昭帝姊燕剌王傳云食邑鄂而為蓋/侯妻也張晏云蓋侯王信師古曰信)
　(不取鄂主為妻當/是信子頃侯充耳)
　夷安公主(隆慮公主子昭平/君尚見東方朔傳)
　衛長公主(外戚傳云子夫生三女長主衛大/子姊也帝以妻欒大見郊祀志)
　諸邑公主(五行志征和二年巫蠱事興帝死/女諸邑公主陽石公主皆下獄)
　陽石公主(見上又武紀注云二/公主皆衛皇后女)
宣帝二女
　館陶公主(華倢伃女名施于/定國子于永尚)
　敬武公主(張臨尚臨死元帝令薛宣尚後/王莽白太后賜藥死見宣𫝊)
元帝三女
　平都公主(傅昭/儀女)
　平陽公主(衛倢伃女見/中山衛朋傳)
　潁邑公主(杜業/尚)
王主(本紀建始元年張晏曰王主王之女也師/古曰王主則翁主也王自主婚故曰王主)
　　雜錄
諸公主家令門尉皆屬宗正(百官/表)
主傅(東方朔傳昭平君醉殺/主傅師古曰傅姆是也)
中府(東方朔傳館陶公主中府/師古曰中府掌金帛之蔵)
孝恵二年十月齊悼恵王來朝獻城陽郡以益魯元公
主邑尊公主為太后(本/紀)
江充出逢館陶長公主行馳道中充呵問之公主曰有太
后詔充曰獨公主得行車騎皆不得盡劾沒入官(江充/傳)
衛青父鄭季以縣吏給事侯家平陽侯曹夀尚武帝姊
陽信長公主季與主家僮衛媪通生青青既尊貴而平
陽侯曹夀有惡疾就國長公主問列侯誰賢者左右皆
言大將軍主笑曰此出吾家常騎從我奈何左右曰於
今尊貴無比於是公主風白皇后皇后言之迺詔青尚
平陽公主(衛青霍/去病傳)
王吉曰漢家列侯尚公主諸侯則國人承翁主使男事
女夫詘於婦逆隂陽之位故多女亂(王吉/傳)
夏侯嬰曾孫頗尚平陽公主主随外家姓號孫公主故
滕公子孫更為孫氏(夏侯/嬰傳)
博成侯張建坐尚陽邑公主與婢姦主旁數醉駡主免
(昭宣功/臣表)
　　和蕃公主
髙帝罷平城歸是時冒頓單于兵彊控弦四十萬騎數
苦北邊上患之以問婁敬敬曰陛下誠能以適長公主
妻單于厚奉遺之彼知漢女送厚蠻夷必慕以為閼氏
生子必為太子代單于冒頓在固為子婿死外孫為單
于豈曽聞外孫敢與大父亢禮哉可毋戰以漸臣也若
陛下不能遣長公主而令宗室及後宮詐稱公主彼亦
知不肯貴近無益也髙帝曰善遣長公主呂后泣曰妾
唯以一太子一女奈何棄之匈奴上竟不能遣長公主
而取家人子為公主妻單于使敬往結和親約(婁敬/傳)
孝恵三年以宗室女為公主嫁匈奴單于(本/紀)
匈奴老上單于初立文帝復遣宗人女翁主為單于閼氏
使官者中行説傅翁主(匈奴/傳)
孝景五年遣公主嫁匈奴單于(本/紀)
孝武元封中烏孫昆莫使使獻馬願得尚漢公主為昆
弟天子問羣臣議許曰必先納聘然後遣女烏孫以馬
千匹聘漢遣江都王建女細君為公主以妻焉賜乗輿
服御物為備官屬宦官侍御數百人贈送甚盛昆莫以
為右夫人昆莫年老欲使其孫尚公主公主不聴上書
言狀天子報從其國俗岑陬遂妻公主生一女少夫公
主死漢復以楚王戊之孫解憂為公主妻岑陬(西域/傳)
宣帝元康二年烏孫昆彌上書欲以漢外孫元貴靡為
嗣得令復尚漢公主結婚重親畔絶匈奴願聘馬驘各
千匹上遣使至烏孫先迎取聘昆彌及太子左右大將
軍都尉皆遣使凡三百餘人入漢迎取少主上廼以烏孫
主解憂弟子相夫為公主置官屬侍御百餘人舍上林
學烏孫言天子自臨平樂觀㑹匈奴使者外國君長大
角抵設樂而遣之未出塞聞烏孫昆彌翁歸靡死天子
徵還少主(西域/傳)
先是烏孫昆彌歸靡因長羅侯常恵上書願以漢外孫
元貴靡為嗣得復尚少主結婚内附畔去匈奴詔下公
卿議望之以為烏孫絶域信其美言萬里結婚非長策
也天子不聴神爵二年遣長羅侯恵使送公主配元貴
靡未出塞翁歸靡死其兄子狂王背約自立恵從塞下
上書願留少主燉煌郡恵至烏孫責以負約因立元貴
靡還迎少主詔下公卿議望之復以為不可烏孫持兩
端亡堅約其效可見前少主在烏孫四十餘年恩愛不
親密邊境未以安此己事之騐也今少主以元貴靡不
得立而還信無負於四夷此中國之大福也少主不止
繇役將興其原起此天子從其議召少主還後烏孫雖
分國兩立以元貴靡為大昆彌漢遂不復與結婚(蕭望/之傳)
甘露三年楚公主上書言年老土思願得歸骸骨葬漢
地天子閔而迎之公主與烏孫男女三人俱來至京師
時年且七十賜田宅奴婢奉養甚厚朝見儀比公主(西域/傳)
元帝竟寧元年匈奴呼韓邪單于復入朝自言願婿漢
氏以自親帝以後宮良家子王嬙字昭君賜單于單于
驩喜王昭君號寧胡閼氏生一男呼韓邪死株絫單于復妻
王昭君生二女長女為須卜居次小女為當于居次(居/次)
(者女之號若漢言/公主也見匈奴傳)
　　内職
漢興因秦之稱號妾皆稱夫人又有美人良人八子七
子長使少使之號焉至武帝制倢伃娙娥傛華充依各
有爵位而元帝加昭儀之號凡十四等云
昭儀位視丞相爵比諸侯王
倢伃視上卿比列侯
娙娥視中二千石比闗内侯
傛華視真二千石比大上造
美人視二千石比少上造
八子視千石比中更
充依視千石比左更
七子視八百石比右庶長
良人視八百石比左庶長
長使視六百石比五大夫
少使視四百石比公乗
五官視三百石
順常視二百石
無涓共和娱靈保林良使夜者皆視百石(以上凡/十四等)
上家人子中家人子視有秩斗食(並外/戚傳)
諸姬(諸姬見髙五王傳又文紀薄姬注如淳曰姬衆妾/之總稱漢官儀曰姬妾數百外戚傳亦曰幸姬戚)
(夫人師古曰姬本周之姓貴於衆國之女所以婦人/美號皆稱姬焉史記云髙祖居山東時多美姬是也)
長御(戾太子傳長御竒華趙皇后傳宮/長李南漢官考云長御即宮長也)
材人(翼奉傳未央建章甘泉材人名以百數官/藝文志未央材人師古曰材人天子内)
待詔掖庭(元帝賜單于待詔掖庭王嬙為閼氏應劭曰/郡國獻女未御見須命於掖庭故曰待詔)
中宮史(許皇后/傳曹立)
學事史(許皇后/傳曹宮)
太子有妃有良娣有孺子凡三等(外戚/傳)
太子中人(李敢女為/太子中人)
皇孫妻稱夫人(史皇孫/王夫人)
皇孫妾無位號皆稱家人子(外戚/)
　　雜錄
元帝既重傅倢伃及馮倢伃亦幸生中山孝王上欲殊
之於後宮以二人皆有子為王上尚在未得稱太后乃
更號曰昭儀賜以印綬在倢伃上昭其儀尊之也至成
哀時趙昭儀董昭儀皆無子猶稱焉(傅昭/儀傳)
傅昭儀及子定陶王愛幸寵於皇后太子匡衡上疏曰
臣聞室家之道修則天下之理得故詩始國風禮本冠
婚始乎國風原情性而明人倫也本乎冠婚正基兆而
防未然也福之興莫不本乎室家之道衰莫不始乎梱
内故聖王必謹妃后之際别適長之位禮之於内也卑
不隃尊新不先故所以統人情而理隂氣也其尊適而
卑庶也適子冠乎阼禮之用醴衆子不得與列所以貴
正體而明嫌疑也非虚加其禮文而已乃中心與之殊
異故禮探其情而見之外也聖人動静游燕所親物得
其序則海内自修百姓從化如當親者疏當尊者卑則
佞巧之姦因時而動以亂國家故聖人謹防其端禁於
未然不以私恩害公義陛下聖徳純備莫不修正則天
下無為而治詩云于以四方克定厥家傳曰正家而天
下定矣(匡衡/傳)
孝成趙皇后既立後寵少衰而弟絶幸為昭儀居
昭陽舍其中庭彤朱而殿上髤漆切皆銅沓冒黄金塗
白玉階壁帶往往為黄金釭函藍田璧明珠翠羽飾之
自後宮未常有焉(趙后/傳)
建始三年冬日食地震同日俱發詔舉方正直言極諫
之士谷永對曰明王即位正五事建大中以承天心則
庶徵序於下日月理於上如人君淫溺後宮般樂游田
五事失於躬大中之道不立則咎徵降而六極至凡災
異之發各象過失以類告人乃十二月朔日食婺女之
分地震蕭牆之内二者同日俱發以丁寧陛下厥咎不
逺宜厚求諸身意豈陛下志在閨門内寵太盛女不遵
道嫉妬専上妨繼嗣歟古之王者廢五事之中失夫婦
之紀妻妾得意謁行於内埶行於外至覆傾國或亂隂
陽昔褒姒用國宗周以喪閻妻驕扇日以不臧此其效
也夫妻之際王事綱紀安危之機聖王所致謹也昔舜
飭正二女以崇至徳楚莊忍絶丹姬以成伯功幽王惑
於褒姒周徳降亡魯威脅於齊女社稷以傾誠修後宮
之政明尊卑之序貴者不得嫉妬専寵以絶驕嫚之端
抑褒閻之亂賤者咸得秩進各得厥職以廣繼嗣之統
息白華之怨後宮親屬饒之以財勿與政事以逺皇父
之類損妻黨之權未有閨門治而天下亂者也(谷永/傳)
其夏復令方正對策永對曰日食地震皇后貴妾専寵
所致陛下誠深察愚臣之言平天覆之施使列妾得人
人更進猶尚未足也急復益納宜子婦人毋擇好醜毋
避嘗字毋論年齒推法言之陛下得繼嗣於微賤之間
乃反為福得繼嗣而已母非有賤也後宮女史使令有
直意者廣求於微賤之間以遇天所開右慰釋皇太后
之憂慍解謝上帝之譴怒則繼嗣蕃滋灾異訖息(谷永/傳)
杜欽對策曰日以戊申蝕時加未戊未土也土者中宮
之部其夜地震未央宮殿中此必適妾將有争寵相害
而為患者唯陛下深戒之正后妾抑女寵防奢泰去佚
游如此即堯舜不足與比隆咎異何足消滅(杜欽/傳)
哀帝召董賢女弟以為昭儀位次皇后更名其舍為椒
風以配椒房云(董賢/傳)
五官以下葬司馬門外(外戚/傳)
　　出宮人
呂太后時出宮人以賜諸王各五人(竇皇/后傳)
孝文十二年出孝恵皇帝後宮美人令得嫁(本/紀)
後七年遺詔歸夫人以下及少使(本/紀)
孝景後三年遺詔出宮人歸其家復終身(本/紀)
元帝初即位年嵗不登諫大夫貢禹奏言古者宮女不
過九人髙祖考文考景皇帝循古節儉宮女不過十餘
後世争為奢侈轉轉益甚武帝時又多取好女至數千
人以填後宫及棄天下昭帝幼弱霍光専事皆以後宮
女置於園陵大失禮逆天心昭帝晏駕光復行之至孝
宣皇帝時陛下惡有所言羣臣亦随故事甚可痛也故
使天下承化取女皆大過度諸侯妻妾或至數百人豪
富吏民蓄歌者至數十人是以内多怨女外多曠夫皆
在大臣循故事之辠也唯陛下審察後宮擇其賢者留
二十人餘悉歸之及諸園陵女無子者宜悉遣獨杜陵
宮數百誠可哀憐也天子納善其忠(本/傳)
成帝永始四年出杜陵諸未嘗御者歸家(本紀張晏曰宫人/無子乃守國陵也)
哀帝即位掖庭宫人年三十以下出嫁之(本/紀)
平帝崩太后詔出媵妾皆歸家得嫁如孝文時故事(本/紀)
　西漢㑹要卷六
欽定四庫全書
　西漢㑹要卷七
　　　　　　　　　　　　宋　徐天麟　撰
　禮一(吉禮/)
　　禮
秦兼天下燔詩書殺術士六學從此缺矣陳涉之王也
魯諸儒持孔氏禮器往歸之於是孔甲為涉博士卒與
俱死陳涉起匹夫敺適戍以立號不滿嵗而滅亡其事
至微淺然而搢紳先生負禮器往委質為臣者何也以
秦禁其業積怨而發憤於陳王也及髙皇帝誅項籍引
兵圍魯魯中諸儒尚講誦習禮弦歌之音不絶豈非聖人
遺化好學之國哉於是諸儒始得修其經學講大射鄉
飲之禮(儒林/序)
漢王已并天下諸侯共尊為皇帝於定陶叔孫通就其
儀號髙帝悉去秦儀法為簡易羣臣飲醉或争功妄呼
按劒擊柱上患之通知上益厭之說上曰夫儒者難與
進取可與守成臣願召魯諸生與臣弟子共起朝儀髙
帝曰得無難乎通曰五帝異樂三王不同禮禮者因時
世人情為之節文者也故夏殷周禮所因損益可知者謂
不相復也臣願頗采古禮與秦儀雜就之上曰可試為
之令易知度吾所能行為之於是通使召魯諸生三十餘
人魯有兩生不肯行曰今天下初定死者未葬傷者未
起又欲起禮樂禮樂所由起百年積徳而後可興也吾
不忍為公所為公所為不合古吾不行公往矣毋汚我通
笑曰若真鄙儒不知時變遂與所召三十人西及上左
右為學者與其弟子百餘人為緜蕞野外(如淳曰謂以/茅剪植地為)
(纂位尊也/卑之次)習之月餘通曰上可試觀上使行禮曰吾能為
此迺令羣臣習肄㑹十月漢七年長樂宫成諸侯羣臣
朝十月儀先平明謁者治禮引以次入殿門廷中陳車
騎戍卒衛官設兵張旗志(志與/幟同)傳曰趨殿下郎中俠陛
陛數百人功臣列侯諸將軍軍吏以次陳西方東郷文
官丞相以下陳東方西郷大行設九賓臚句傳(蘇林曰/上傳語)
(告下為臚下告上為句也韋昭曰大行掌賓客之禮今/之鴻臚也九賓則周禮九儀也謂公侯伯子男孤卿大)
(夫士/也)於是皇帝輦出房百官執㦸傳警(㦸史記/作職)引諸侯
王以下莫不震恐肅敬至禮畢盡伏置法酒(師古曰法/酒猶言禮)
(酌謂不飲/之至醉)諸侍坐殿上皆伏抑首以尊卑次起上夀觴
九行謁者言罷酒御史執法舉不如儀者輒引去竟朝
置酒無敢讙譁失禮者於是髙帝曰吾迺今日知為皇
帝之貴也拜通為奉常賜金五百斤九年髙帝徙通為
太子太傅孝恵即位迺謂通曰先帝園陵寢廟羣臣莫
習徙通為奉常(師古曰又/重為之也)定宗廟儀法及稍定漢諸儀
法皆通所論著也(叔孫/通傳)
文帝時賈誼以為漢興至今二十餘年宜定制度興禮
樂然後諸侯軌道百姓素樸獄訟衰息迺草具其儀天
子說焉而大臣絳灌之屬害之故其儀遂寢(志又誼傳/云誼乃草)
(具其儀奏之文/帝謙讓未遑也)
賈誼言今民賣僮者為之繡衣絲履偏諸縁内之閑中
是古天子后服所以廟而不宴者也而庶人得以衣婢
妾白縠之表薄紈之裏緁以偏諸美者黼繡是古天子
之服今富人大賈嘉㑹召客者以被牆古者以奉一帝
一后而節適今庶人屋壁得為帝服倡優下賤得為后
飾然而天下不屈者殆未有也且帝之身自衣皁綈而
富民牆屋被文繡天子之后以縁其領庶人□妾縁其
履此臣所謂舛也夫百人作之不能衣一人欲天下無
寒胡可得也一人耕之十人聚而食之欲天下亡飢不
可得也飢寒切於民之飢膚欲其亡為姦邪不可得也
國已屈矣盜賊直須時耳然而獻計者曰毋動為大耳
夫俗至大不敬也至亡等也至冒上也進計者猶曰無
為可為長太息者此也商君遺禮義棄仁恩并心於進
取行之二嵗秦俗日敗故秦人家富子壯則出分家貧
子壯則出贅借父耰鉏慮有徳色母取箕箒立而誶語
抱哺其子與公併倨婦姑不相說則反脣而相稽其慈
子耆利不同禽獸者亡幾耳然并心而赴時猶日蹷六
國兼天下功成求得矣終不知反㢘愧之節仁義之厚
信并兼之法遂進取之業天下大敗衆掩寡智欺愚勇
威怯壯陵衰其亂至矣是以大賢起之威震海内徳從天下
曩之為秦者今轉而為漢矣然其遺風餘俗猶尚未改
今世以侈靡相競而上亡制度棄禮誼捐㢘恥日甚可
謂月異而嵗不同矣逐利不耳慮非顧行也今其甚者
殺父兄矣盜者剟寢户之簾搴兩廟之器白晝大都之
中剽吏而奪之金矯偽者出幾十萬石粟賦六百餘萬
錢乗傳而行郡國此其亡行義之先至者也而大臣特
以簿書不報期㑹之間以為大故至於俗流失世壊敗
因恬而不知怪慮不動於耳目以為是適然耳夫移風
易俗使天下囘心而鄉道類非俗吏之所能為也俗吏
之所務在於刀筆筐篋而不知大體陛下又不自憂竊
為陛下惜之夫立君臣等上下使父子有禮六親有紀
此非天之所為人之所設也夫人之所設不為不立不
植則僵不修則壊筦子曰禮義㢘恥是謂四維四維不
張國乃滅亡使筦子愚人也則可筦子而稍知治體則
是豈可不為寒心哉秦滅四維而不張故君臣乖亂六
親殃戮姦人並起萬民離叛凡十五嵗而社稷為虚今
四維猶未備也故姦人幾幸而衆心疑惑豈如今定經
制令君君臣臣上下有差父子六親各得其宜姦人亡
所幾幸而羣臣衆信上不疑惑此業壹定世世常安而
後有所持循矣若夫經制不定是猶度江河亡維楫中
流而遇風波船必覆矣可為長太息者此也夫禮者禁
於將然之前而法者禁於已然之後是故法之所用易
見而禮之所為至難知也曰禮云禮云者貴絶惡於未
萌而起教於微眇使民日遷善逺辠而不自知也(賈誼/傳)
武帝即位進用英雋議立明堂制禮服以興太平㑹竇
太后好黄老言不說儒術其事又廢後董仲舒對策言
漢得天下以來常欲善治而至今不能善治者失之於
當更化而不更化也更化則可以善治而灾害日去福
禄日來矣時上方征討四夷不暇留意禮文之事(志/)
元朔五年夏六月詔曰蓋聞導民以禮風之以樂今禮
壊樂崩朕甚閔焉故詳延天下方聞之士咸薦諸朝其
令禮官勸學講義洽聞舉遺興禮以為天下先太常其
議予博士弟子崇鄉黨之化以厲賢材焉(本/紀)
漢承百王之弊髙祖撥亂反正文景務在養民至于稽
古禮文之事猶多闕焉孝武初立卓然罷黜百家表章
六經遂疇咨海内舉其俊茂與之立功興大學修郊祀
改正朔定厯數協音律作詩樂建封禪禮百神紹周後
號令文章煥焉可述後嗣得遵洪業而有三代之風如
武帝之雄材大略不改文景之恭儉以濟斯民雖詩書
所稱何有加焉(武帝/賛)
宣帝時琅邪王吉為諫大夫上疏言欲治之主不世出
公卿幸得遭遇其時未有建萬世之長策舉明主於三
代之隆者也其務在於簿書㫁獄聴訟而已此非太平
之基也今俗吏所以牧民者非有禮義科指可世世通
行者也以意穿鑿各取一切是以詐偽萌生刑罰無極
質樸日消恩愛寖薄孔子曰安上治民莫善於禮非空
言也願與大臣延及儒生述舊禮明王制驅一世之民
躋之仁夀之域則俗何以不若成康夀何以不若髙宗
上不納其言吉以病去至成帝時犍為郡於水濱得古
磬十六枝議者以為譱祥劉向因是說上宜興辟雍設
庠序陳禮樂隆雅頌之聲盛揖遜之容以風化天下如
此而不治者未之有也或曰不能具禮禮以養人為本
如有過差是過而養人也刑罰之過或至死傷今之刑
非臯陶之法也而有司請定法削則削筆則筆救時務
也至於禮樂則曰不敢是敢於殺人不敢於養人也為
其俎豆筦弦之間小不備因是絶而不為是去小不備
而就大不備或莫甚焉夫教化之比於刑法刑法輕是
舍所重而急所輕也且教化所恃以為治也刑法所以
助治也今廢所恃而獨立其所助非所以致太平也自
京師有誖逆不順之子孫至於陷大辟受刑戮者不絶
繇不習五常之道也夫承千嵗之衰周繼暴秦之餘敝
民漸漬惡俗貪饕險詖不閑義理不示以大化而獨敺
以刑罰終已不改故曰導之禮樂而民以和睦初叔孫
通將制定禮儀見非於齊魯之士然卒為漢儒宗業垂
後嗣斯成法也成帝以向言下公卿議㑹向病卒丞相
大司空奏請立辟廱案行長安城南營表未作遭成帝
崩羣臣引以定諡及王莽為宰衡欲燿衆庶遂興辟廱
因以簒位海内畔之世祖受命中興撥亂反正改定京
師于土中即位三十年四夷賓服百姓家給政教清明
迺營立明堂辟廱顯宗即位躬行其禮宗祀光武皇帝
于明堂養三老五更於辟廱威儀既盛美矣然徳化未
流洽者禮樂未具羣下無所誦說而庠序尚未設之故
也孔子曰辟如為山未成一簣止吾止也今叔孫通所
撰禮儀與律令同錄蔵於理官法家又復不傳漢興寢
而不著民臣莫有言者又通沒之後河間獻王采禮樂
古事稍稍増輯至五百餘篇今學者不能昭見但推士
禮以及天子説義又頗謬異故君臣長幼交接之道寖
以不章(志/)
司徒掾班彪曰漢承亡秦絶學之後祖宗之制因時施
宜自𤣥成後學者蕃滋貢禹毁宗廟匡衡改郊兆何武
定三公後皆數復故紛紛不定何者禮文缺微古今異
制各為一家未易可偏定也(韋𤣥/成賛)
　
　
　
　
　
　
　
　
　
　
　
　西漢㑹要卷七
欽定四庫全書
　西漢㑹要卷八
　　　　　　　　　　　　宋　徐天麟　撰
　禮二(吉禮/)
　　封禪
孝文十五年用新垣平言既郊見渭陽五帝於是使博
士諸生刺六經中作王制謀議巡狩封禪事明年人有
上書告平所言皆詐也下吏治誅垣平是後文帝怠於
改正服鬼神之事(郊祀/志)
武帝初即位尤敬鬼神之祀漢興已六十餘嵗矣天下
乂安縉紳之屬皆望天子封禪改正度也而上鄉儒術
招賢良趙綰王臧等以文學為公卿欲議古立明堂城
南以朝諸侯草廵狩封禪改厯服色事未就竇太后不
好儒術使人微伺趙綰等姦利事按綰臧自殺諸所興
為皆廢(郊祀/志)
元狩元年上幸雍祠五畤獲白麟竒木博謀羣臣終軍對
曰宜因昭時令日改定告元苴白茅於江淮發嘉號于
營丘以應緝熙使著事者有紀焉(終軍/傳)
司馬相如既病免家居茂陵天子曰相如病甚可往從
悉取其書若後之矣使所忠往(師古曰使/者姓名也)而相如已死
家無遺書問其妻對曰長卿未死時為一卷書曰有使
來求書奏之其遺扎書言封禪事所忠奏焉天子異之
其辭曰伊上古之初肇自顥穹生民厯選列辟以迄乎
秦率邇者踵武聴逖者風聲紛輪威蕤堙滅而不稱者
不可勝數也繼昭夏崇號諡略可道者七十有二君罔
若淑而不昌疇逆失而能存黄帝之前遐哉邈乎其詳
不可得聞已五三六經載籍之傳維見可觀也書曰元
首明哉股肱良哉因斯以談君莫盛於堯臣莫賢於后
稷后稷創業於唐公劉發迹於西戎文王改制爰周郅
隆大行越成而后陵遲衰微千載亡聲豈不善始善終
哉然無異端審所由於前謹遺教於後耳故軌迹夷易
易遵也湛恩厖洪易豐也憲度著明易則也垂統理順
易繼也是以業隆於繦保而崇冠乎二后揆厥所元終
都攸卒未有殊尤絶迹可考於今者也然猶躡梁父登
太山建顯號施尊名大漢之徳㷭涌原泉沕潏曼羨旁
魄四塞雲布霧散上暢九垓下泝八埏懐生之類沾濡
浸潤協氣横流武節焱逝邇陿游原迥闊泳末首惡鬱
沒闇昩昭晣昆蟲闓懌囘首面内然后囿騶虞之珍羣
徼麋鹿之怪獸導一莖六穂於庖犧雙觡共抵之獸獲
周餘放龜于岐招翠黄乗龍於沼鬼神接靈圉賓於閒
館竒物譎詭俶儻窮變欽哉符瑞臻兹猶以為薄不敢
道封禪蓋周躍魚隕杭休之以燎微夫斯之為符也以
登介丘不亦恧乎進遜之道何其爽與於是大司馬進
曰陛下仁育羣生義征不譓諸夏樂貢百蠻執贄徳牟
往初功無與二休烈液洽符瑞衆變期應紹至不特創
見意者太山梁父設壇塲望幸蓋號以况榮上帝垂恩儲
祉將以慶成陛下嗛譲而弗發也挈三神之歡缺王道
之儀羣臣恧焉或謂且天為賛闇示珍符固不可辭若
然辭之是泰山靡記而梁甫罔幾也亦各並時而榮咸
濟厥世而屈説者尚何稱於後而云七十二君哉夫修
徳以錫符奉符以行事不為越進也故聖王弗替而修
禮地祗謁欵天神勒功中嶽以章至尊舒盛徳發號榮
受厚福以浸黎民皇皇哉斯事天下之壯觀王者之卒
業不可貶也願陛下全之而后因雜縉紳先生之略術
使獲曜日月之末光絶炎以展采錯事猶兼正列其義
祓飾厥文作春秋一蓺將襲舊六為七攄之無窮俾萬
世得激清流揚微波蜚英聲騰茂實前聖之所以永保
鴻名而常為稱首者用此宜命掌故悉奏其儀而覽焉
於是天子沛然改容曰俞乎朕其試哉乃遷思囘慮總
公卿之議詢封禪之事詩大澤之博廣符瑞之富遂作
頌曰自我天覆雲之油油甘露時雨厥壤可游滋液滲
漉何生不育嘉穀六穂我穡曷蓄匪唯雨之又潤澤之
匪唯偏我汜布護之萬物熙煕懐而慕之名山顯位望
君之來君兮君兮侯不邁哉􁛘􁛘之獸樂我君圃白質
黑章其儀可喜旼旼穆穆君子之態蓋聞其聲今視其
來厥塗靡從天瑞之徵兹爾於舜虞氏以興濯濯之麟
游彼靈畤孟冬十月君徂郊祀馳我君輿帝用享祉三
代之前蓋未嘗有宛宛黄龍興徳而升采色𤣥耀煥炳
煇煌正陽顯見覺寤黎烝於傳載之云受命所乗厥之
有章不必諄諄依類託寓諭以封巒披蓺觀之天人之
際已交上下相發允答聖王之事兢兢翼翼故曰於興
必慮衰安必思危是以湯武至尊嚴不失肅祗舜在假
典顧省厥遺此之謂也相如既卒五嵗上始祭后土八
年而遂禮中嶽封於太山至梁父禪肅然(司馬相/如傳)
是時李少君以祠竈卻老方見上言祠竈皆可致物而
丹砂可化為黄金黄金成以為飲食器則益夀益夀則
海中蓬萊仙者可見之以封禪則不死黄帝是也於是
天子始親祠竈後二年郊雍獲一角獸若麃然有司曰
陛下肅祗郊祀上帝報享錫一角獸蓋麟云於是以薦
五畤畤加一牛以燎賜諸侯白金以風符應合乎天也
於是濟北王以為天子且封禪上書獻泰山及其旁邑
天子以它縣償之常山王有罪□天子封其弟貞定以
續先王祀而以常山為郡然後五嶽皆在天子之郡(郊祀/志)
元鼎四年上始巡幸郡縣寖尋於泰山矣其夏六月上
得寳鼎公孫卿有札書曰黄帝得寳鼎冕候問於鬼臾
區鬼臾區對曰黄帝得寳鼎神策是嵗己酉朔旦冬至
得天之紀終而復始於是黄帝迎日推策後率二十嵗
復朔旦冬至凡二十推三百八十年黄帝仙登于天卿
因所忠欲奏之所忠視其書不經疑其妄言謝曰寳鼎
事已決矣尚何以為卿因嬖人奏之上大說乃召問卿
對曰受此書申公申公已死上曰申公何人也卿曰齊
人與安期生通受黄帝言無書獨有此鼎書曰漢興復
當黄帝之時曰漢之聖者在之髙祖孫且曾孫也寳鼎
出而與神通封禪封禪七十二王唯黄帝得上泰山封
申公曰漢帝亦當上封禪封禪則能僊登天矣黄帝萬
諸侯而神靈之封君七千天下名山八而三在變夷五
在中國中國華山首山太室山泰山東萊山此五山黄帝
之所常游與神㑹黄帝且戰且學僊患百姓非其道迺
㫁斬非鬼神者百餘嵗然後得與神通黄帝郊雍上帝
宿三月鬼臾區號大鴻死葬雍故鴻冢是也其後黄帝
接萬靈明庭明庭者甘泉也所謂寒門者谷口也黄帝采首山
銅鑄鼎於荆山下鼎既成有龍垂胡䫇下迎黄帝黄帝上騎羣
臣後宮從上龍七十餘人龍迺上去餘小臣不得上迺悉持龍
䫇龍䫇拔墯墯黄帝之弓百姓仰望黄帝既上天乃抱其弓
與龍䫇號故後世因名其處曰鼎湖其弓曰烏號於是
天子曰嗟乎誠得如黄帝吾視去妻子如脱屣耳(郊祀/志)
帝議欲放古巡守封禪之事諸儒對者五十餘人未能
有所定先是司馬相如病死有遺書頌功徳言符瑞足
以封泰山上竒其書以問兒寛寛對曰陛下躬發聖徳
統楫羣元宗祀天地薦禮百神精神所鄉徵兆必報天
地並應符瑞昭明其封泰山禪梁父昭姓考瑞帝王之
盛節也然享薦之義不著於經以為封禪告成合袪於
天地神祗祗戒精専以接神明總百官之職各稱事宜
而為之節文唯聖王所由制定其當非羣臣之所能列
今将舉大事優游數年使羣臣得人自盡終莫能成唯
天子建中和之極兼總條貫金聲而玉振之以順成天
慶垂萬世之基上然之乃自制儀采儒術以文焉(兒寛/傳)
元封元年冬上議曰古者先振兵釋旅然後封禪迺遂
北巡朔方勒兵十餘萬騎還祭黄帝冢橋山釋兵凉如上
曰吾聞黄帝不死有冢何也或對曰黄帝以僊上天羣
臣葬其衣冠既至甘泉為且用事泰山先類祠泰一日
得寳鼎上與公卿諸生議封禪封禪用希曠世莫知其
儀體而羣儒采封禪尚書周官王制之望祀射牛事齊
人丁公年九十餘曰封禪者古不死之名也秦皇帝不
得上封陛下必欲上稍上即無風雨遂上封矣上於是
迺令諸儒習射牛草封禪儀數年至且行天子既聞公
孫卿及方士之言黄帝以封禪皆致怪物與神通欲放
黄帝以接神人蓬萊髙世比徳於九皇而頗采儒術以文
之羣儒既已不能辨明封禪事又拘於詩書古文而不
敢騁上為封祠器視羣儒羣儒或曰不與古同徐偃又
曰太常諸生行禮不如魯善周霸屬圖封事於是上黜偃霸
而盡罷諸儒弗用三月迺東幸緱氏禮登中嶽太室從
官在山上聞若有言萬嵗云問上上不言問下下不言
迺令祠官加增太室祠禁無伐其山木以山下户凡三
百封崈髙為之奉邑獨給祠復無有所與上因東上泰
山泰山草木未生迺令人上石立之泰山顛上遂東巡
海上行禮祠八神齊人之上疏言神怪竒方者以萬數
迺益發船令言海中神山者數千人求蓬萊神人公孫
卿持節常先行候名山至東萊言夜見大人長數丈就
之則不見見其迹甚大類禽獸云羣臣有言見一老父
牽狗言吾欲見鉅公已忽不見上既見大迹未信及羣臣
又言老父則大以為僊人也宿留海上與方士傳車及
間使求神僊人以千數四月還至奉髙上念諸儒及方
士言封禪人殊不經難施行天子至梁父禮祠地主至
乙夘令侍中儒者皮弁縉紳射牛行事封泰山下東方
如郊祠泰一之禮封廣丈二尺髙九尺其下則有玉牒
書祕禮畢天子獨與侍中奉車子侯上泰山亦有封其
事皆禁明日下隂道丙辰禪泰山下阯東北肅然山如
祭后土禮天子皆親拜見衣上黄而盡用樂焉江淮間
一茅三脊為神籍五色土益雜封縱逺方竒獸飛禽及
白雉諸物頗以加祠兕牛象犀之屬不用皆至泰山然
後去封禪祠其夜若有光晝有白雲出封中天子從禪
還坐明堂羣臣更上夀下詔改元封元年又曰古者天子
五載一巡狩用事泰山諸侯有朝宿地其令諸侯各治
邸泰山下天子既已封泰山無風雨而方士更言蓬萊
諸神若將可得於是上欣然庶幾遇之復東至海上望
焉車子侯暴病一日死上乃遂去並海上北至碣石巡
自遼西厯北邊至九原五月迺至甘泉周萬八千里云
其秋有星孛于東井後十餘日有星孛于三能望氣王
朔言復獨見填星出如瓜食頃復入有司皆曰陛下建
漢家封禪天其報徳星云(郊祀/志)
又本紀云春正月行幸緱氏詔曰朕用事華山至于中
嶽獲駮麃見夏后啓母石翌日親登嵩高御史乗屬在
廟旁吏卒咸聞呼萬嵗者三登禮罔不答其令祠官加
增太室祠禁無伐其草木以山下户三百為之奉邑名
曰崇髙獨給祠復亡所與行遂東巡海上夏四月癸夘
上還登封泰山降坐明堂詔曰朕以眇身承至尊兢兢
焉惟徳菲薄不明于禮樂故用事八神遭天地况施著
見景象㞕然如有聞震于怪物欲止不敢遂登封泰山
至於梁父然後升䄠肅然自新嘉與士大夫更始其以
十月為元封元年行所巡至博奉髙蛇丘厯城梁父民
田租逋賦貸已除加年七十以上孤寡帛人二疋四縣
無出今年算賜天下民爵一級女子百户牛酒行自泰山
復東巡海上至碣石自遼西歴北邊九原歸于甘泉(郊祀/志)
元封五年行南巡狩春三月還至泰山増封(紀下/同)
太初元年冬十月行幸泰山十二月䄠髙里(按封禪書/云祠上帝)
(明堂毋修封禪徐廣曰常五年/一修耳今適二年故但祠明堂)
三年修泰山䄠石閭(自元封五年修/封至是五年)
天漢三年行幸泰山修封
太始四年行幸泰山修封䄠石閭
征和四年上幸泰山修封禪石閭
㤗山五年一修封武帝凡五修封(郊祀/志)
霍去病伐匈奴封狼居胥山禪於故衍登臨翰海(本/傳)
封禪議對十九篇(武帝/時也)
漢封禪羣祀三十六篇(蓺文/志)
　
　
　
　
　
　
　西漢㑹要卷八
欽定四庫全書
　西漢㑹要卷九
　　　　　　　　　　　　宋　徐天麟　撰
　禮三(吉禮/)
　　親郊
孝文親郊二
　　幸雍始郊見五帝(十五年四月/)
　　郊祀五帝于渭陽(十六年四月/)
孝景親郊一
　　幸雍郊五畤(中六年十月/)
孝武親郊十一
　　幸雍祠五畤八(元光二年十月/二年十月)　(元狩元年十月/元鼎四年十月)
　　　　　　　　(五年十月/四年十月)　　　(元封二年十月月/大始四年十二)
　　幸甘泉郊泰畤三(元封五年四月/後元元年正月)　(天漢元年正月/)
孝宣親郊六
　　幸雍祠五畤一(五鳳二年三月/)
　　幸甘泉郊泰畤五(神爵元年正月/甘露元年正月)　(五鳳元年正月/三年正月)
　　　　　　　　　(黄龍元年正月/)
孝元親郊八
　　幸雍祠五畤三(初元五年三月/建昭元年三月)　(永光四年三月/)
　　幸甘泉郊泰畤五(初元二年正月/永光元年正月)　(四年正月/五年正月)
　　　　　　　　　(建昭二年正月/)
孝成親郊九
　　幸雍祠五畤四(永始二年十一月/三年三月)　(元延元年三月/綏和元年三月)
　　幸甘泉郊泰畤四(永始四年正月/四年正月)　(元延二年正月/綏和二年正月)
　　郊祀長安南北郊一(建始二年正月/南郊三月北郊)
孝平親郊一
　　郊祀髙祖以配天(元始四年紀/已上並本)
　　雜錄
漢王二年冬東擊項籍而還入闗問故秦時上帝祠何
帝也對曰四帝有白青黄赤帝之祠髙祖曰吾聞天有
五帝而四何也莫知其說於是髙祖曰吾知之矣迺待
我而具五也迺立黑帝祠名曰北畤有司進祠上不親
往悉召故秦祀官復置太祝太宰如其故儀禮下詔曰
吾甚重祠而敬祭今上帝之祭及山川諸神當祠者各
以其時禮祠之如故
孝文帝十四年以嵗比登詔有司增雍五畤路車各一
乗駕被具西畤畦畤寓車各一乗寓馬四疋駕被具
詔曰有異物之神見于成紀毋害於民朕幾郊祀上帝
諸神禮官議毋諱以朕勞有司皆曰古者天子夏親郊
祀上帝於郊故曰郊於是夏四月文帝始幸雍郊見五
畤祠衣皆上赤
趙人新垣平以望氣見上言長安東北有神氣成五采
若人冠冕焉或曰東北神明之舍西方神明之墓也天
瑞下宜立祠上帝以合符應於是作渭陽五帝廟同宇
帝一殿面五門各如其帝色祠所用及儀亦如雍五畤
明年夏四月文帝親拜霸渭之㑹以郊見渭陽五帝五
帝廟臨渭其北穿蒲池溝水權火舉而祠若光輝然屬
天焉文帝出長門若見五人於道北遂因其直立五帝
壇祠以五牢其明年平使人持玉杯上書闕下獻之平言
上曰闕下寳玉氣來者已視之果有獻玉杯者刻曰人
主延夀平又言臣候日再中居頃之日卻復中於是始
更以十七年為元年令天下大酺平言曰周鼎亡在泗
水中今河決通於泗臣望東北汾隂直有金寳氣意周
鼎其出乎兆見不迎則不至於是上使使治廟汾隂南
臨河欲祠出周鼎人有上書告平所言皆詐也下吏治誅
夷平是後文帝怠於改正服鬼神之事而渭陽長門五
帝使祠官領以時致禮不往焉
武帝時亳人謬忌奏祠泰一方曰天神貴者泰一泰一
佐曰五帝古者天子以春秋祭泰一東南郊日一太牢
七日為壇門八通之鬼道於是天子令太祝立其祠長
安城東南郊常奉祀如忌方其後人上書言古者天子
三年一用太牢祠三一天一地一泰一天子許之令太
祝領祠之於忌泰一壇上如其方後人復有言古天子
常以春解祠祠黄帝用一梟破鏡㝠羊用羊祠馬行用
一青牡馬泰一臯山山君用牛武夷君用乾魚隂陽使
者以一牛令祠官領之如其方而祠泰一於忌泰一壇
旁後二年郊雍獲一角獸若麃然有司曰陛下肅祗郊
祀上帝報享錫一角獸蓋麟云於是以薦五畤畤加一
牛以燎賜諸侯白金以風符應合于天也
元鼎中上雍且郊或曰五帝泰一之佐也宜立泰一而
上親郊之上疑未定明年上遂郊雍至隴西登空桐幸
甘泉令祠官寛舒等具泰一祠壇壇放亳忌泰一壇三
陔五帝壇環居其下各如其方黄帝西南除八通鬼道
泰一所用如雍一畤物而加醴棗脯之屬殺一氂牛以
為俎豆牢具而五帝獨有俎豆醴進其下四方地為腏
食羣神從者及北斗云已祠胙餘皆燎之其牛色白白
鹿居其中彘在鹿中鹿中水而酒之祭日以牛祭月以
羊彘特泰一祝宰則衣紫及繡五帝各如其色日赤月
白十一月辛巳朔旦冬至昒爽天子始郊拜泰一朝朝
日夕夕月則揖而見泰一如雍郊禮其賛饗曰天始以
寳鼎神策授皇帝朔而又朔終而復始皇帝敬拜見焉
而衣上黄其祠列火滿壇壇旁亨炊具有司曰祠上有
光公卿言皇帝始郊見泰一雲陽有司奉瑄玉嘉牲薦
饗是夜有美光及晝黄氣上屬天大史令談祠官寛舒
等曰神靈之休佑福兆祥宜因此地光域立泰畤壇以
明應令太祝領秋及臘間祠三嵗天子壹郊見
宣帝元康四年下詔曰蓋聞天子尊事天地修祀山川
古今通禮也間者上帝之祠闕而不親十有餘年朕甚
懼焉朕親飭躬齊戒親奉祀為百姓䝉嘉氣獲豐年焉
明年正月上始幸甘泉郊見泰畤數有美祥修武帝故
事盛車服敬齊祠之禮頗作詩歌(己上並/郊祀志)
　　親祠后土(北郊附/)
孝武祠后土五
　　幸河東祠后土(元封四年三月月/太初元年十二)　(六年三月/二年三月)
　　　　　　　　(天漢元年三月/)
孝宣祠后土二
　　幸河東祠后土(神爵元年三月/五鳳元年三月)
孝元祠后土三(郊祀志云五奉后土之祠/今紀之所書止存其三)
　　幸河東祠后土(初元四年三月/建昭二年三月)　(永光五年三月/)
孝成祠后土五
　　祀后土于長安北郊(建始二年三月/)
　　幸河東祠后土四(永始四年三月/元延四年三月)　(元延二年三月/綏和二年三月)
武帝元鼎四年天子郊雍曰今上帝朕親郊而后土無
祀則禮不答也有司與太史令談祠官寛舒議天地牲
角繭栗今陛下親祠后土后土宜於澤中圜丘為五壇
壇一黄犢牢具已祠盡瘞而從祠衣上黄於是天子東
幸汾隂汾隂男子公孫滂洋等見汾旁有光如絳上遂
立后土祠於汾隂脽上如寛舒等議上親望拜如上帝
禮(郊祀/志)
成帝建始元年徙甘泉泰畤河東后土於長安南北郊永
始元年(紀作/三年)三月以未有皇孫復甘泉河東祠綏和二
年以卒不獲祐復長安南北郊建平三年懼孝哀皇帝
之疾未瘳復甘泉汾隂祠平帝元始五年王莽言宜如
建始時丞相衡等議復長安南北郊奏可三十餘年間天
墬之祠五徙焉(詳見/郊議)
莽又與大師光大司徒宫羲和歆等八十九人議皆曰
天子父事天母事地今稱天神曰皇天上帝泰一兆曰
泰畤而稱墬祇曰后土與中央黄靈同又兆北郊未有
尊稱宜令墬祇稱皇墬后祇兆曰廣畤奏可(並郊/祀志)
　　雜錄
元延二年三月将祭后土上迺率羣臣横大河湊汾隂
既祭行遊介山囘安邑顧龍門覽鹽池登厯觀陟西嶽
以望八荒迹殷周之虚𦕈然以思唐虞之風揚雄以為
臨川羨魚不如歸而結罔還上河東賦以勸(揚雄/傳)
　
　
　西漢㑹要卷九
欽定四庫全書
　西漢㑹要卷十
　　　　　　　　　　　　宋　徐天麟　撰
　禮四(吉禮/)
　　郊議
成帝初即位丞相衡御史大夫譚奏言帝王之事莫大
乎承天之序承天之序莫重於郊祀故聖王盡心極慮
以建其制祭天於南郊就陽之義也瘞地於北郊即隂
之象也天之於天子也因其所都而各饗焉往者孝武
皇帝居甘泉宮即於雲陽立泰畤祭於宮南今行常幸
長安郊見皇天反北之泰隂祠后土反東之少陽事與
古制殊又至雲陽行谿谷中阸陜且百里汾隂則渡大
川有風波舟楫之危皆非聖主所宜數乗郡縣治道共
張吏民困苦百官煩費勞所保之民行危險之地難以
奉神靈而祈福祐殊未合於承天子民之意昔者周文
武郊於豐鄗成王郊于雒邑由此觀之天随王者所居
而饗之可見也甘泉泰畤河東后土之祠宜可徙置長
安合於古帝王願與羣臣議定奏可大司馬車騎将軍
許嘉等八人以為所從來久逺宜如故右将軍王商博
士師丹議郎翟方進等五十人以為禮記曰燔柴於太
壇祭天也瘞薶於大圻祭地也兆於南郊所以定天位
也祭地於大折在北郊就隂位也郊處各在聖王所都
之南北書曰越三日丁巳用牲于郊牛二周公加牲告
徙新邑定郊禮於雒明王聖主事天明事地察天地明
察神明章矣天地以王者為主故聖王制祭天地之禮
必於國郊長安聖主之居皇天所觀視也甘泉河東之
祠非神靈所饗宜徙就正陽大隂之處違俗復古循聖
制定天位如禮便於是衡譚奏議曰陛下聖徳聰明上
通承天之大典覽羣下使各悉心盡慮議郊祀之處天
下幸甚臣聞廣謀從衆則合於天心故洪範曰三人占
則從二人言言少從多之義也論當往古宜於萬民則依
而從之違道寡與則廢而不行今議者五十八人其五
十人言當徙之義皆著於經傳同於上世便於吏民八
人不按經藝考古制而以為不宜無法之議難以定吉
凶太誓曰正稽古立功立事可以永年丕天之大律詩
曰毋曰髙髙在上陟降厥士日監在兹言天之日監王
者之處也又曰迺眷西顧此維予宅言天以文王之都
為居也宜於長安定南北郊為萬世基天子從之既定
衡言甘泉泰畤紫壇八觚宣通象八方五帝壇周環其
下又有羣神之壇以尚書禋六宗望山川徧羣神之義
紫壇有文章采鏤黼黻之飾及玉女樂石壇僊人祠瘞
鸞路騂駒寓龍馬不能得其象於古臣聞郊紫壇饗帝
之義埽地而祭上質也歌大呂舞雲門以竢天神歌大
蔟舞咸池以竢地祗其牲用犢其席稾稭其器陶匏皆
因天地之性貴誠上質不敢修其文也以為神祇功徳
至大雖修精微而備庶物猶不足以報功唯至誠為可
致上質不飾以章天徳紫壇偽飾女樂鸞路騂駒龍馬
石壇之屬宜皆勿修衡又言王者本以其禮制事天地非
因異世所立而繼之今雍鄜密上下畤本秦侯各以其
意所立非禮之所載術也漢興之初儀制未及定即且
因奉故祠復立北畤今既稽古建定天地之大禮郊見
上帝青赤白黄黑五方之帝皆畢陳各有位饌祭祀備
具諸侯所妄造王者不當長遵及北畤未定時所立不
宜復修天子皆從焉及陳寳祠由是皆罷明年上始祀
南郊赦奉郊之縣及中都官耐罪囚徒是嵗衡譚復條
奏長安厨官縣官給祠郡國候神方士使者所祠凡六百
八十三所其二百八所應禮及疑無明文可奉祠如故
其餘四百七十五所不應禮或復重請皆罷奏可本雍
舊祠二百三所唯山川諸星十五所為應禮云若諸布
諸嚴諸逐皆罷社主有五祠置其一又罷髙祖所立梁
晉秦荆巫九天南山萊中之屬及孝文渭陽孝武薄忌
泰一三一黄帝㝠羊馬行泰一臯山山君武夷夏后啓
母石萬里沙八神延年之屬及孝宣參山蓬山之罘成
山萊山四時蚩尤勞谷五牀僊人玉女徑路黄帝天神
原水之屬皆罷候神方士使者副佐本草待詔七十餘
人皆歸家明年衡坐事免官爵衆庶多言不當變動祭
祀者又初罷甘泉泰畤作南郊日大風壊甘泉竹宫折
拔畤中林木十圍以上百餘天子異之以問劉向對曰
家人尚不欲絶種祠况於國之神寳舊畤且甘泉汾隂
及雍五畤始立皆有神祗感應然後營之非茍而已也
武宣之世奉此三神禮敬敇備神光尤著祖宗所立神
祗舊位誠未易動而始納貢禹之議後人相因多所動
揺易大傳曰誣神者殃及三世恐其咎不獨止禹等上
意恨之後上以無繼嗣故令皇太后詔有司曰蓋聞王
者承事天地交接泰一尊莫著於祭祀孝武皇帝大聖
通明始建上下之祀營泰畤于甘泉定后土于汾隂而
神祗安之饗國長久子孫蕃滋累世遵業福流于今今
皇帝寛仁孝順奉循聖緒靡有大愆而久無繼嗣思其
咎職殆在徙南北郊違先帝之制改神祗舊位失天地
之心以妨繼嗣之福春秋六十未見皇孫食不甘味寢
不安席朕甚悼焉春秋大復古善順祀其復甘泉泰畤
汾隂后土如故及雍五畤陳寳祠在陳倉者天子復親
郊禮如前又復長安雍及郡國祠著明者且半後成都
侯王商為大司馬衛将軍輔政杜鄴説商曰東鄰殺牛
不如西鄰之禴祭言奉天之道貴以誠質大得民心也
行穢祀豐猶不䝉佑徳修薦薄吉必大來古者壇塲有
常處燎禋有常用賛見有常禮犧牲玉帛雖備而財不
匱車輿臣後雖動而用不勞是故每舉其禮助者歡説
大路所厯黎元不知今甘泉河東天地郊祀咸失方位
違隂陽之宜及雍五祀皆曠逺奉尊之役休而復起繕
治共張無解已時皇天著象殆可略知前上甘泉先敺
失道禮月之夕奉引復迷祠后土還臨河當渡疾風起
波船不可御又雍大雨壊平陽宮垣迺三月甲子震電
灾林光宮門祥瑞未著咎徵仍臻迹三郡所奏皆有變
故不答不饗何以甚此詩曰率由舊章舊章先王法度文王
以之交神于祀子孫千億宜如異時公卿之議復還長
安南北郊後數年成帝崩皇太后詔有司曰皇帝即位
思順天心遵經義定郊禮天下説憙懼未有皇孫故復
甘泉泰畤汾隂后土庶幾獲福皇帝恨難之卒未得其
祐其復南北郊長安如故以順皇帝之意也哀帝即位
寢疾博延方術士京師諸縣皆有侍祠使者盡復前世
所常興諸神祠官凡七百餘所一嵗三萬七千祠云明
年復令太皇太后詔有司曰皇帝孝順奉承聖業靡有
解怠而久疾未瘳夙夜惟思殆繼體之君不宜改作其
復甘泉泰畤汾隂后土祠如故上亦不能親至遣有司
行事而禮祠焉後三年哀帝崩平帝元始五年大司馬
王莽奏言王者父事天故爵稱天子孔子曰人之行莫
大於孝孝莫大於嚴父嚴父莫大於配天王者尊其考
欲以配天縁考之意欲尊祖推而上之遂及始祖是以
周公郊祀后稷以配天宗祀文王於明堂以配上帝禮
記天子祭天地及山川嵗徧春秋穀梁傳以十二月下
辛卜正月上辛郊髙皇帝受命因雍四畤起北畤而備
五帝未共天地之祀孝文十六年用新垣平初起渭陽
五帝廟祭泰一地祗以太祖髙皇帝配日冬至祠泰一
夏至祠地祗皆并祠五帝而共一牲上親郊拜後平伏
誅廼不復自親而使有司行事孝武皇帝祠雍曰今
上帝朕親郊而后土無祠則禮不答也於是元鼎四年
十一月甲子始立后土祠於汾隂或曰五帝泰一之佐
宜立泰一五年十一月癸未始立泰一祠於甘泉三嵗
一郊與雍更祠亦以髙祖配不嵗事天皆未應古制建
始元年徙甘泉泰畤河東后土於長安南北郊永始元
年三月以未有皇孫復甘泉河東祠綏和二年以卒不
獲祐復長安南北郊建平三年懼孝哀皇帝之疾未瘳
復甘泉汾隂祠竟復無福臣謹與太師孔光長樂少府
平晏大司農左咸中壘校尉劉歆太中大夫朱陽博士
薛順議郎國由等六十八人議皆曰宜如建始時丞相
衡等議復長安南北郊如故莽又頗改其祭禮曰周官
天墬之祀樂有别有合其合樂曰以六律六鐘五聲八
音六舞大合樂祀天神祭墬祗祀四望祭山川享先妣
先祖凡六樂奏六歌而天墬神祇之物皆至四望蓋謂
日月星海也三光髙而不可得親海廣大無限界故其
樂同祀天則天文從祭墬則墬理從三光天文也山川
地理也天地合祭先祖配天先妣配墬其誼一也天墬
合精夫婦判合祭天南郊則以墬配一體之誼也天墬
位皆南郷同席墬在東共牢而食髙帝髙后配于壇上
西郷后在北亦同席共牢牲用繭栗𤣥酒陶匏禮記曰
天子籍田千畝以事天墬繇是言之宜有黍稷天地用
牲一燔尞瘞薶用牲一髙帝髙后用牲一天用牲左及黍
稷燔尞南郊墬用牲右及黍稷瘞于北郊其旦東郷再
拜朝日其夕西郷再拜夕月然後孝弟之道備而神祗
嘉享萬福降輯此天墬合祀以祖妣配者也其别樂曰
冬日至於墬上之圜丘奏樂六變則天神皆降夏日至
於澤中之方丘奏樂八變則墬祇皆出天墬有常位不
得常合此其各特祀者也隂陽之别於日冬夏至其㑹
也以孟春正月上辛若丁天子親合祀天墬于南郊以
髙帝髙后配隂陽有離合易曰分隂分陽迭用柔剛以
日冬至使有司奉祀南郊髙帝配而望羣陽日夏至使
有司奉祭北郊髙后配而望羣隂皆以助致微氣通道
幽弱當此之時后不省方故天子不親而遣有司所以
正承天順地復聖王之制顯太祖之功也渭陽祠勿復
修羣望未悉定定復奏奏可三十餘年間天墬之祠五
徙焉(郊祀/志)
　
　
　
　
　
　
　
　西漢㑹要卷十
欽定四庫全書
　西漢㑹要卷十一
　　　　　　　　　　　　宋　徐天麟　撰
　禮五(吉禮/)
　　祖宗配侑
孝文十六年起渭陽五帝廟祭泰一地祗以太祖髙皇
帝配(郊祀志/王莾疏)
孝武元鼎五年立泰一祠於甘泉亦以髙祖配(同/上)
元封四年祠泰一五帝於明堂上坐合髙皇帝祠坐對
之(服䖍曰時未以髙祖配天故言對劉攽曰/按王莾疏文帝已用髙祖配矣何謂未乎)
孝平元始四年郊祀髙祖以配天宗祀孝文以配上帝
(本/紀)
元始五年安漢公莽奏以正月上辛若丁天子親合祀
天墬于南郊以髙帝髙后配以日冬至使有司奉祀南
郊髙帝配日夏至使有司奉祭北郊髙后配(郊祀/志)
　　緫天神
髙帝初或言周興而邑立后稷之祠至今血食天下於
是髙祖制詔御史其令天下立靈星祠(張晏曰龍星左/角曰天田則農)
(祥也晨見/而祭之)常以嵗時祠以牛(郊祀志徐天麟按後漢志/云言祠后稷而謂之靈星)
(者以后稷又/配食星也)
孝武作泰一祠壇祭日以牛祭月以羊彘特朝朝日夕
夕月則揖而見泰一(郊祀/志)
元封三年夏旱其令天下尊祠靈星焉(郊祀/志)
孝宣又立嵗星辰星太白熒惑南斗祠於長安城旁成
山祠日萊山祠月又祠四時於瑯邪蚩尤於夀良(郊祀/志)
平帝元始五年王莾已奏復長安南北郊又言書曰類
於上帝禋於六宗歐陽大小夏矦三家説六宗皆曰上
不及天下不及墬旁不及四方在六者之間助隂陽變
化實一而名六名實不相應禮記祀典功施於民則祀
之天文日月星辰所昭仰也地理山川海澤所生殖也
易有八卦乾坤六子水火不相逮雷風不相悖山澤通
氣然後能變化既成萬物也臣前奏徙甘泉泰畤汾隂
后土皆復于南北郊謹按周官兆五帝于四郊山川各
因其方今五帝兆居在雍五畤不合於古又日月雷風
山澤易卦六子之尊氣所謂六宗也星辰水火溝瀆皆
六宗之屬也今或未特祀或無兆居謹與太師光大司
徒宫羲和歆等八十九人議皆曰天子父事天母事地
今稱天神曰皇天上帝泰一兆曰泰畤而稱墬祇曰后
土與中央黄靈同又兆北郊未有尊稱宜令墬祗稱皇
墬后祗兆曰廣畤易曰方以類聚物以羣分分羣神以
類相從為五部兆天墬之别神中央帝黄靈后土畤及
日廟北辰北斗填星中宿中宫于長安城之未墬兆東
方帝太昊青靈勾芒畤及雷公風伯廟嵗星東宿東宫
于東郊兆南方炎帝赤靈祝融畤及熒惑星南宿南宫
于南郊兆西方帝少皥白靈蓐収畤及太白星西宿西
宫于西郊兆北方帝顓頊黒靈𤣥冥畤及月廟雨師廟
辰星北宿北宫于北郊兆奏可於是長安旁諸廟兆畤
甚盛矣(郊祀/志)
　　山川
始名山大川在諸矦諸矦祝各自奉祠天子官不領及
齊淮南國廢令太祝盡以嵗時致禮如故(郊祀/志)
孝文十二年詔河湫漢水玉各加二(同/上)
十五年修名山大川嘗祀而絶者有司以嵗時致禮(本/紀)
孝武建元元年詔曰河海潤千里其令祠官脩山川之
祠為嵗事曲加禮(本/紀)
元封元年上登封泰山用事八神八神者一曰天主祠
天齊天齊淵水居臨菑南郊山下下者二曰地主祠泰
山梁父盖天好隂祠之必扵髙山之下畤命曰畤地貴
陽祭之必於澤中圜丘云三曰兵主祠蚩尤蚩尤在東
平陸監鄉齊之西竟也四曰隂主祠三山五曰陽主祠
之罘山六曰月主祠之萊山皆在齊北竝勃海七曰日
主祠盛山盛山斗入海最居齊東北陽以迎日出云八
曰四時主祠瑯邪瑯邪在齊東北盖嵗之所始(郊祀/志)
孝宣神爵元年制詔大常夫江海百川之大者也今闕
焉無祠其令祠官以禮為嵗事以四時祠江海頟水祈
為天下豐年焉自是五嶽四瀆皆有常禮東嶽太山於
愽中嶽泰室於嵩髙南嶽灊山於灊西嶽華山於華陰
北嶽常山於上曲陽河於臨晋江於江都淮於平氏濟
於臨邑界中皆使者持節侍祠唯泰山與河嵗五祠江
水四餘皆一禱而三祠云又祠太室山於即墨三户山
於下宻祠天封苑火井於鴻門又立嵗星辰星太白熒
惑南斗祠於長安城旁又祠叄山八神於曲城蓬山石
社石鼓於臨胊之罘山於腄成山於不夜萊山於黄成
山祠日萊山祠月(郊祀/志)
　　髙禖
武帝年二十九迺得太子甚喜為立禖使東方朔枚臯
為禖祝(武五/子傳)
　　臘蜡
髙祖十年有司請令縣官常以春二月及臘祠稷以羊
彘(志漢舊儀云十二月嵗/事臘以亥日祠皆太牢)
孝武太初二年祠門户比臘(本紀師古曰冬/至後臘祭百神)
嚴延年毋欲從延年臘(本傳注云建丑之月為臘/祭因會飲若今之蜡節也)
　　藉田(親蠶/)
文帝二年正月丁亥詔曰夫農天下之本也其開藉田
朕親率耕以給宗廟粢盛(本紀應邵曰古者天子耕藉/田千畆藉者帝王典藉之常)
(也臣瓉曰藉/謂蹈藉也)
文帝即位賈誼説上曰漢之為漢㡬四十年矣公私之
積猶可哀痛今敺民而歸之農皆著於本使天下各食
其力末技游食之民轉而縁南畮則菑積足而民樂其
所矣於是上感誼言始開藉田躬耕以勸百姓(食貨/志)
十三年春二月甲寅詔曰朕親率天下農耕以供粢盛
皇后親桑以奉祭服其具禮儀(本/紀)
景帝後二年夏四月詔曰雕文刻鏤傷農事者也錦繡
纂組害女紅者也農事傷則飢之本也女紅害則寒之
原也夫飢寒並至而能亡為非者寡矣朕親耕后親桑
以奉宗廟粢盛祭服為天下先欲天下務農蠶素有蓄
積以偹灾害(本/紀)
武帝制曰朕親耕藉田以為農先(董仲/舒傳)
征和四年三月上耕于鉅定(本紀應邵曰/應國縣也)
昭帝始元元年二月己亥上耕于鈎盾弄田(應邵曰時/帝年九嵗)
(未能親耕帝藉鈎盾官者近著故徃試耕為戯弄也臣/瓉曰西京故事弄田在未央宫中師古曰弄田謂游宴)
(之田天子所戯弄耳非/為昭帝年㓜創有此名)
六年春正月上耕于上林(並本/紀)
　　雜録
大司農屬官有藉田令丞(百官/表)
繭舘(元后傳漢宫闕䟽云上林/苑有繭舘盖蠶繭之所也)
成帝建始四年谷永對曰皇后桑蠶以治祭服共事天
地宗廟正以是日疾風自西北大寒雨雪壊敗其功以
章不鄉(讀曰/嚮)宜齊戒避寢以深自責(五行/志)
　　社稷
髙祖初起禱豐枌榆社天下已定詔御史令豐治枌榆
社常以時春以羊彘祠之(郊祀/志)
漢二年令民除秦社稷立漢社稷(紀又郊祀志云/令縣為公社)
十年春有司請令縣常以春二月及臘祠稷以羊彘民
里社各自裁以祠制曰可(郊祀/志)
武帝立子閎為齊王策曰受茲青社立子且為燕王策
曰受茲元社立子胥為廣陵王策曰受茲赤社禇先生
曰諸矦王始封者必受土於天子之社歸立之以為國
社以嵗時祠之春秋大傳曰天子之國有泰社東方青
南方赤西方白北方黒上方黄故将封於東方者取青
土封於南方者取赤土封於西方者取白土封於北方
者取黒土封於上方者取黄土各取其色物裹以白茅
封以為社此始受封於天子者也此之為主土主土者
立社而奉之也(史記三/王世家)
平帝元始三年王莾言帝王建立社稷社者土也宗廟
王者所居稷者百榖之主所以奉宗廟共粢盛人所食
以生活也王者莫不尊重親郊自為之主禮如宗廟詩
曰乃立冢土又曰以御田祖以祈甘雨禮記曰維祭宗
廟社稷為越紼而行事聖漢興禮儀稍定已有官社未
立官稷(臣瓉曰髙帝除秦社稷立漢社稷禮所謂大社/也時立官又社以夏禹所謂王社也見漢祀令)
(而未立官稷至此始立之世也/祖中興不立官稷相承至今)遂於官社後立官稷以
夏禹配食官社后稷配食官稷稷種榖樹徐州牧嵗貢
五色土各一斗(郊祀志又按平紀師古曰初立官稷於/官社之後是為一處今更創置建於别)
(所不相/從也)
　　雜録
欒布為燕相燕齊之齊皆為立社號曰欒公社(本/傳)
昌邑有枯社木卧復生(眭𢎞傳師古曰社/木社主之木也)
建昭五年兖州刺史浩賞禁民私所自立社山陽槖茅
鄉社有大槐吏伐斷之其夜槐復立其故處(五行/志)
　　明堂
文帝時賈山言願以夏嵗二月定明堂(本/傳)
武帝建元元年議立明堂遣使者安車蒲輪束帛加璧
迎魯申公上鄉儒術招賢良趙綰王臧等以文學為公
卿欲議古立明堂城南以朝諸侯事未就竇太后不好
儒術使人㣲伺趙綰等姦利按綰臧綰臧自殺諸所興
為皆廢(以本紀及/郊祀志修)
趙綰王臧請立明堂以朝諸侯不能就其事乃言師申
公於是上使使束帛加璧安車以蒲裏輪駕駟迎申公
弟子二人乘軺傳從至舍魯邸議明堂事大喜竇太后喜
老子言不説儒術得綰臧之過以責上上因廢明堂事(申公/傳)
元封元年登封泰山降坐明堂(本紀臣瓉曰泰山東北/阯古時有明堂處則此)
(所坐者也明年/乃作明堂耳)
元封二年作明堂于泰山下初太子封泰山泰山東北
址古時有明堂處處險不敞上欲治明堂奉髙旁未曉
其制度濟南人公玉帯上黄帝時明堂圖明堂中有一
殿四面無壁以茅盖通水水圜宫垣為復道上有樓從西
南入名曰昆侖天子從之入以拜祀上帝焉於是上令
奉髙作明堂汶上如帯圖及是嵗修封則祠泰一五帝
於明堂上坐合髙皇帝祠坐對之祠后土於下房以二
十太牢天子從昆侖道入始拜明堂如郊禮畢尞堂下
而上(以本紀及/郊祀志修)
太初元年行幸泰山以十一月甲子朔旦冬至日祀上
帝於明堂後每修封其賛饗曰天増授皇帝泰元神策
周而復始皇帝敬拜泰一(郊祀/志)
天漢三年三月行幸泰山祀明堂因受計還(本/紀)
太始四年三月行幸泰山壬午祀髙帝于明堂以配上
帝因受計癸未祀孝景皇帝于明堂(本/紀)
平帝元始四年正月宗祀孝文以配上帝二月王莾奏
立明堂(本紀應劭曰明堂所以正四時出教化明堂上/圜下方八窻四達布政之宫在國之陽上八窻)
(法八風四達法四時九室法九州十二重法十二月三/十六户法三十六風七十二牖法七十二雨孝經曰宗)
(祀文王於明堂以配上帝上帝謂五時帝太昊之屬黄/帝曰合宫有虞曰總章商曰陽舘周曰明堂)
五年正月祫祭明堂諸矦王二十八人列矦百二十人
宗室子九百餘人召助祭禮畢皆益户賜爵及金帛増
秩補吏各有差羲和劉歆等四人使治明堂辟廱令漢
與文王靈臺周公作洛同符皆封為列矦(本紀按功臣/表平晏劉歆)
(孔永孫迁使治明堂辟雍/得萬國驩心矦各千户)
　
　
　
　
　
　
　
　
　
　
　
　
　
　
　
　西漢㑹要卷十一
欽定四庫全書
　西漢㑹要卷十二
　　　　　　　　　　　　宋　徐天麟　撰
　禮六(吉禮/)
　　宗廟
太上皇廟(三輔黄圖云在長安西北長安故城中香/室街南鴻翔府北闗輔記云在酒池北)
　孝元永光五年毁　建昭五年復
　竟寧元年五月毁　孝成河平元年復世世奉祠
髙廟(三輔黄圖髙祖廟在長安西北故城中漢舊儀云/髙祖盖地六頃三十畆四歩祠曰立九旗堂下撞)
(千石鐘十枚/聲聞百里)
　孝恵尊髙廟為太祖廟(韋𤣥/成傳)
　孝景元年申屠嘉等奏世功莫大於髙皇帝宜為帝
　者太祖之廟天子宜世世獻制曰可(紀/)
孝恵廟(三輔黄圖云恵/帝廟在髙廟後)
　元帝永光五年毁　竟寧元年三月復
　五月毁
孝文廟(三輔黄圖云文帝/廟在長安城南)
　四年作顧成廟(本紀應劭曰文帝自為廟制度/卑狹若顧望而成故曰顧成)
　孝景元年申屠嘉等奏徳莫盛於孝文皇帝宜為帝
　者太宗之廟制曰可(紀/)
孝景廟(西京故事景/帝廟號徳陽)
　中四年三月起徳陽宫(本紀臣瓉曰帝自作/之諱不言廟故言宫)
　元帝竟寧元年毁
孝武廟(文紀注武帝廟號龍淵三/輔黄圖龍淵廟在茂陵東)
　元光三年起龍淵宫(本/紀)
　宣帝本始二年詔尊孝武廟為世宗廟天子世世獻
　(本/紀)
　哀帝即位孔光與羣臣雜議孝武皇帝雖有功烈親
　盡宜毁劉歆議曰孝宣皇帝既以為世宗之廟建立
　萬世不宜毁上覧其議制曰歆議可(韋𤣥/成傳)
孝昭廟(文紀注云昭/帝廟號徘徊)
悼皇考廟
　宣帝元康元年立皇考廟(本/紀)
　成帝永光五年定迭毁禮韋𤣥成奏皇考廟親未盡
　不宜毁至平帝元始中王莾奏皇考廟本不當立請
　毁勿修奏可(韋𤣥/成傳)
孝宣廟(文紀注云宣帝廟號樂㳺/三輔黄圖云在杜陵西北)
　平帝元始四年尊孝宣廟為中宗天子世世獻祭(本/紀)
孝元廟(文紀注云元/帝廟號長夀)
　平帝元始四年尊孝元廟為髙宗天子世世獻祭(本/紀)
孝成廟(三輔黄圖云成/帝廟號陽池)
　哀帝建平二年立共皇廟于京師(本/紀)
共皇帝廟
　平帝即位隳廢共皇帝廟(師丹/傳)
孝哀廟
孝平廟
京師自髙祖至宣帝與太上皇悼皇考各自居陵旁立
廟(韋𤣥/成傳)
孝景元年十月詔曰盖聞古者祖有功而宗有徳制禮
樂各有由歌者所以發徳也舞者所以明功也髙廟酎
奏武徳文始五行之舞孝恵廟酎奏文始五行之舞孝
文皇帝臨天下通闗梁不異逺方除誹謗去肉刑賞賜
長老収恤孤獨以遂羣生减嗜欲不受獻罪人不帑不
誅亡罪不私其利也除宫刑出羙人重絶人之世也朕
既不敏弗能勝識此皆上世之所不及而孝文皇帝親
行之徳厚侔天地利澤施四海靡不獲福明象乎日月
而廟樂不稱朕甚懼焉其為孝文皇帝廟為昭徳之舞
以明休徳然后祖宗之功徳施於萬世永永無窮朕甚
嘉之其與丞相列矦中二千石禮官具禮儀奏丞相臣
嘉等奏曰陛下永思孝道立昭徳之舞以明孝文皇帝
之盛徳皆臣嘉等愚所不及臣謹議世功莫大於髙皇
帝徳莫盛於孝文皇帝髙皇帝廟宜為帝者太祖之廟
孝文皇帝廟宜為帝者太宗之廟天子宜世世獻祖宗
之廟郡國諸矦宜各為孝文皇帝立太宗之廟諸矦王
列矦使者侍祠天子所獻祖宗之廟請宜布天下制曰
可(本/紀)
宣帝初即位欲褒先帝詔丞相御史曰朕以眇身䝉遺
徳承聖業奉宗廟夙夜惟念孝武皇帝躬仁誼厲威武
北征匈奴單于逺遁南平氐羌昆明甌駱兩越東定薉
貉朝鮮廣地斥境立郡縣百蠻率服欵塞自至珍貢陳
於宗廟恊音律造樂歌薦上帝封太山立明堂改正朔
易服色明開聖緒尊賢顯功興㓕繼絶褒周之後備天
地之禮廣道術之路上天報況符瑞並應寳鼎出白麟
獲海效鉅魚神人並見山稱萬嵗功徳茂盛不能盡宣
而廟樂未稱朕甚悼焉其與列矦二千石愽士議於是
羣臣大議廷中皆曰宜如詔書長信少府夏矦勝獨曰
武帝雖有攘四夷廣土斥境之功然多殺士衆竭民財
力奢泰亡度天下虛耗百姓流離物故者半蝗蟲大起
赤地数千里或人民相食蓄積至今未復亡徳澤於民
不宜為立廟樂公卿共難勝曰此詔書也勝曰詔書不
可用也人臣之誼宜直言正論非茍阿意順指議已出
口雖死不悔於是丞相義御史大夫廣眀劾奏勝非議
詔書毁先帝不道及丞相長史黄霸阿縱勝不舉劾俱
下獄有司遂請尊孝武帝廟為世宗廟奏盛徳文始五
行之舞天子世世獻納以明盛徳武帝廵狩所幸郡國
凡四十有九皆立廟如髙祖太宗焉(夏矦/勝傳)
哀帝已追尊定陶共王為共皇帝郎中令冷褒黄門郎
叚猶等復奏言宜為共皇立廟京師上復下其議有司
皆以為宜如褒猶言師丹議獨曰禮父為士子為天子
祭以天子其尸服以士服以亡爵父之義尊父母也為
人後者為之子故為所後服斬衰三年而降其父母朞
明尊本祖而重正統也孝成皇帝聖恩深逺故為共王
立後奉承祭祀令共皇長為一國太祖萬世不毁恩義
已備陛下既繼體先帝持重太宗承宗廟天地社稷之
祀義不得復奉定陶共皇祭入其廟今欲立廟于京師
而使臣下祭之是無主也又親盡當毁空去一國太祖
不墮之祀而就無主當毁不正之禮非所以尊厚共皇
也丹由是浸不合上意建平二年遂立共皇廟于京師
平帝即位王莾白太后隳廢共皇廟諸造議冷褒叚猶
等皆徙合浦(師丹/傳)
　　雜録
奉常掌宗廟禮儀景帝更名太常(百官/表)
恵帝即位徙叔孫通為奉常定宗廟儀法(叔孫/通傳)
髙后時患臣下妄議先帝宗廟寢園官故定著令敢有
擅議者棄市至元帝改制蠲除此令成帝以無繼嗣又
復擅議宗廟之令(韋𤣥成傳臣天麟按貢禹建迭/毁之議乃在元帝刪除此令時)人有盜
髙廟坐前玉環得文帝怒下廷尉治案盗宗廟服御物
者為奏當棄市上大怒曰人亡道廼盗先帝噐吾屬廷
尉者欲致之族而君以法奏之非吾所以共承宗廟意
也釋之謝曰法如是足矣今盗宗廟噐而族之有如萬
分一假令愚民取長陵一抔土陛下且何以加其法乎
文帝與太后言之乃許廷尉當是(張釋/之傳)
内史府居太上廟堧中門東出不便鼂錯廼穿門南出
鑿廟堧垣丞相大怒為奏請誅錯景帝曰此非廟垣廼
堧中垣不致于法(鼂錯/傳)
臨江王榮坐侵太宗廟地召詣中尉自殺(景紀中/二年)
元鼎二年任越人坐為太常廟酒酸不敬國除(表/)
太初三年石徳坐為太常廟牲瘦贖論(表/)
後元元年御史大夫啇邱成坐為詹事侍祠孝文廟醉
歌堂下曰出居安能鬰鬰大不敬自殺
二年魏不害坐為太常孝文廟風發瓦免(表/)
始元六年江徳坐為太常廟廊夜飲失火免(表/)
甘露元年魏𢎞坐酎宗廟騎至司馬門不敬削爵一級
(恩澤/矦表)
四月丙申太上皇廟火甲辰孝文廟火上素服五日(本/紀)
丙顯坐酎宗廟騎至司馬門不敬奪爵一級(恩澤/矦表)
韋𢎞為太常丞識奉宗廟典諸陵邑煩劇多罪過父賢
以𢎞當為後故勑令自免𢎞懐謙不去官竟坐宗廟事
繋獄(韋𤣥/成傳)
宣帝時八月飲酎行祠孝昭廟先敺旄頭劒挺墮墬首
垂泥中刃鄉乘輿車馬驚於是召梁邱賀筮之有兵謀
不吉上還使有司侍祠是時霍氏外孫代郡太守任宣
坐謀反誅宣子章為公車丞亡在渭城界中夜𤣥服入
廟居郎間執㦸立廟門待上至欲為逆發覺伏誅故事
上常夜入廟其後待眀而入自此始也(梁邱/賀傳)
霍山曰丞相擅减宗廟羔莵鼃可以此罪也(霍光傳師/古曰羔莵)
(鼃所以/供祭也)
韋𤣥成以列矦侍祀孝恵廟當晨入廟天雨淖不駕駟
馬車而騎至廟下有司劾奏等軰數人皆削爵為闗内
矦(本/傳)
髙廟僕射(王莾傳上哀韋持金/匱至髙廟以付僕射)
　　原廟
恵帝為東朝長樂宫及間徃數蹕煩民作復道方築武
庫南叔孫通奏事因請間曰陛下何自築復道髙帝寝
衣冠月出游髙廟子孫奈何乘宗廟道以行哉恵帝懼
曰急壊之通曰人主無過舉今已作百姓皆知之矣願
陛下為原廟渭北衣冠月出游之益廣宗廟大孝之本
上乃詔有司立原廟(叔孫通傳臣天麟按漢舊儀云原/廟一嵗十二祠閏加一祠月㳺衣)
(冠以廟餽/食之日)
元帝罷原廟(年月/未詳)
建昭五年復原廟(本/紀)
　　郡國廟
髙祖十年令諸矦王皆立太上皇廟于國都(本/紀)
孝恵即位令郡諸矦王立髙廟(本/紀)
孝景即位詔郡國諸矦宜各為孝文皇帝立太宗之廟
(本/紀)
孝武建元六年遼東髙廟災董仲舒曰髙廟不當在遼
東(五行/志)
孝宣本始二年令武帝廵狩所幸之郡國皆立廟(本/紀)
四年地震北海瑯邪壊祖宗廟上以宗廟堕素服避正
殿五日(本/紀)
元帝初元二年地震於隴西郡毁落太上皇廟殿壁木
飾(本/紀)
凡祖宗廟在郡國者六十八合百六十七所(韋𤣥成傳/師古曰六)
(十八者郡國之數也百/六十七所宗廟之數也)
永光四年罷祖宗廟在郡國者(本紀詳/見廟議)
　
　
　
　
　
　
　
　
　
　西漢㑹要卷十二
欽定四庫全書
　西漢㑹要卷十三
　　　　　　　　　　　　宋　徐天麟　撰
　禮七(吉禮/)
　　廟議
初髙祖時令諸矦王都皆立太上皇廟至恵帝尊髙帝
廟為太祖廟景帝尊文帝廟為太宗廟行所嘗幸郡國
各立太祖太宗廟至宣帝本始三年復尊孝武廟為世
宗廟行所廵狩亦立焉凡祖宗廟在郡國六十八合百
六十七所而京師自髙祖下至宣帝與太上皇悼皇考
各自居陵旁立廟并為百七十六又園中各有寢便殿
日祭於寝月祭於廟時祭於便殿寝日四上食廟嵗二
十五祠便殿嵗四祠又月一游衣冠而昭靈后武哀王
昭哀后孝文太后孝昭太后衞思后戾太子戾后各有
寢園與諸帝合凡三十所一嵗祠上食二萬四千四百
五十五至元帝時貢禹奏言古者天子七廟今孝恵孝
景廟皆親盡宜毁及郡國廟不應古禮宜正定天子是
其議未及施行而禹卒永光四年乃下詔先議罷郡國
廟曰朕聞明王之御世也遭時為法因事制宜徃者天
下初定遠方未賓因嘗所親以立宗廟盖建威銷萌一
民之至權也今頼天地之靈宗廟之福四方同軌蠻貊
貢職乆遵而不定令䟽遠卑賤共承尊祀殆非皇天祖
宗之意朕甚懼焉傳不云乎吾不與祭如不祭其與將
軍列侯中二千石二千石諸大夫博士議郎議丞相𤣥成御史
大夫鄭𢎞太子太傅嚴彭祖少府歐陽地餘諫大夫尹
更始等七十人皆曰臣聞祭非自外至者也繇中出生
於心也故唯聖人為能饗帝孝子為能饗親立廟京師
之居躬親承事四海之内各以其職來助祭尊親之大義
五帝三王所共不易之道也詩云有來雍雍至止肅肅
相維辟公天子穆穆春秋之義父不祭於支庶之宅君
不祭於臣僕之家王不祭於下土諸矦臣等愚以為宗
廟在郡國宜無修臣請勿復修奏可因罷昭靈后武哀
王昭哀后衛思后戾太子戾后園皆不奉祠裁置吏卒
守焉罷郡國廟後月餘復下詔曰盖聞明王制禮立親
廟四祖宗之廟萬世不毁所以明尊祖敬宗著親親也
朕獲承祖宗之重惟大禮未備戰栗恐懼不敢自顓其
與將軍列矦中二千石二千石諸大夫愽士議𤣥成等
四十四人奏議曰禮王者始受命諸矦始封之君皆為
太祖以下五廟而迭毁毁廟之主藏乎太祖五年而再
殷祭言壹禘壹祫也祫祭者毁廟與未毁廟之主皆合
食於太祖父為昭子為穆孫復為昭古之正禮也祭義
曰王者禘其祖自出以其祖配之而立四廟言始受命
而王祭天以其祖配而不為立廟親盡也立親廟四親
親也親盡而迭毁親䟽之殺示有終也周之所以七廟
者以后稷始封文王武王受命而王是以三廟不毁與
親廟四而七非有后稷始封文武受命之功者皆當親
盡而毁成王成二聖之業制禮作樂功徳茂盛廟猶不
世以行為諡而已禮廟在大門之内不敢遠親也臣愚
以為髙帝受命定天下宜為帝者太祖之廟世世不毁
承後屬盡者宜毁今宗廟異處昭穆不序宜入就太祖
廟而序昭穆如禮太上皇孝恵孝文孝景廟皆親盡宜
毁皇考廟親未盡如故大司馬車騎将軍許嘉等二十
九人以為孝文皇帝除誹謗去肉刑躬節儉不受獻罪
人不孥不私其利出羙人重絶人類賔賜長老収恤孤
獨徳厚侔天地利澤施四海宜為帝者太宗之廟廷尉
忠以為孝武皇帝改正朔易服色攘四夷宜為世宗之
廟諌大夫尹更始等十八人以為皇考廟上序於昭穆
非正禮宜毁於是上重其事依違者一年乃下詔曰盖
聞王者祖有功而宗有徳尊尊之大義也存親廟四親
親之至恩也髙皇帝為天下誅暴除亂受命而帝功莫
大焉孝文皇帝國為代王諸吕作亂海内揺動然羣臣
黎庶靡不一意北面而歸心猶謙辭固遜而後即位削
亂秦之迹興三代之風是以百姓晏然咸獲嘉福徳莫
盛焉髙皇帝為漢太祖孝文皇帝為太宗世世承祀傳
之無窮朕甚樂之孝宣皇帝為孝昭皇帝後於義一體
孝景皇帝廟及皇考廟皆親盡其正禮義𤣥成等奏曰
祖宗之廟世世不毁繼祖以下五廟而迭毁今髙皇帝
為太祖孝文皇帝為太宗孝景皇帝為昭孝武皇帝為
穆孝昭皇帝與孝宣皇帝俱為昭皇考廟親未盡太上
孝恵廟皆親盡宜毁太上廟主宜瘞園孝恵皇帝為穆
主遷於太祖廟寢園皆無復修奏可議者又以為清廟
之詩言交神之禮無不清静今衣冠出游有車騎之衆
風雨之氣非所謂清静也祭不欲數數則瀆瀆則不敬
宜復古禮四時祭於廟諸寢園日月閒祀皆可勿復修
上亦不改也明年𤣥成復言古者制禮别尊卑貴賤國
君之母非適不得配食則薦於寢身沒而已陛下躬至
孝承天心建祖宗定迭毁序昭穆大禮既定孝文太后
孝昭太后寢祠園宜如禮勿復修奏可後嵗餘𤣥成薨
匡衡為丞相上寢疾夢祖宗譴罷郡國廟上少弟楚孝
王亦夢焉上詔問衡議欲復之衡深言不可上疾乆不
平衡惶恐禱髙祖孝文孝武廟曰嗣曽孫皇帝恭承洪
業夙夜不敢康寧思育休烈以章祖宗之盛功故動作
接神必因古聖之經徃者有司以為前因所幸而立廟
将以繋海内之心非為尊祖嚴親也今賴宗廟之靈六
合之内莫不附親廟宜一居京師天子親奉郡國廟可
止毋修皇帝祗肅舊禮尊重神明即告于祖宗而不敢
失今皇帝有疾不豫廼夢祖宗見戒以廟楚王夢亦有
其序皇帝悼懼即詔臣衡復修立謹案上世帝王承祖
禰之大義皆不敢不自親郡國吏卑賤不可使獨承又
祭祀之義以民為本間者嵗數不登百姓困乏郡國廟
無以修立禮凶年則嵗事不舉以祖禰之意為不樂是
以不敢復如誠非禮義之中違祖宗之心咎盡在臣衡
當受其殃大被其疾隊在溝瀆之中皇帝至孝肅謹宜
䝉祐福唯髙皇帝孝文皇帝孝武皇帝省察右饗皇帝
之孝開賜皇帝眉夀亡疆令所疾日瘳平復反常永保宗
廟天下幸甚又告謝毁廟曰徃者大臣以為在昔帝王
承祖宗之休典取象於天地天序五行人親五屬天子
奉天故率其意而尊其制是以禘嘗之序靡有過五受
命之君躬接于天萬世不堕繼烈以下五廟而遷上陳
太祖間嵗而祫其道應天故福禄永終太上皇非受命
而屬盡義則當遷又以為孝莫大於嚴父故父之所尊
子不敢不承父之所異子不敢同禮公子不得為母信
為後則於子祭於孫止尊祖嚴父之義也寢日四上食
園廟間祠皆可亡修皇帝思慕悼懼未敢盡從惟念髙
皇帝聖徳茂盛受命溥將欽若稽古承順天心子孫本
支陳鍚亡疆誠以為遷廟合祭乆長之策髙皇帝之意
廼敢不聼即以令日遷太上孝恵廟孝文太后孝昭太
后寢將以昭祖宗之徳順天人之序定亡窮之業今皇
帝未受茲福乃有不能共職之疾皇帝願復修立承祀
臣衡等咸以為禮不得如不合髙皇帝孝恵皇帝孝文
皇帝孝武皇帝孝昭皇帝孝宣皇帝太上皇孝文太后
孝昭太后之意罪盡在臣衡等當受其咎今皇帝尚未
平詔中朝臣具復毁廟之文臣衡中朝臣咸復以為天
子之祀義有所斷禮有所承違統背制不可以奉先祖
皇天不祐鬼神不饗六藝所載皆言不當無所依縁以
作其文事如失指罪廼在臣衡當深受其殃皇帝宜厚
䝉祉福嘉氣日興疾病平復永保宗廟與天亡極羣生
百神有所歸息諸廟皆同文乆之上疾連年遂盡復諸
所罷寝廟園皆修祀如故初上定迭毁禮獨尊孝文廟
為太宗而孝武廟親未盡故未毁上於是廼復申明之
曰孝宣皇帝尊孝武廟曰世宗損益之禮不敢有與焉
他皆如舊制唯郡國廟遂廢云元帝崩衡奏言前以上
體不平故復諸所罷祠卒不䝉福案衞思后戾太子戾
后園親未盡孝恵孝景廟親盡宜毁及太上皇孝文孝
昭太后昭靈后昭哀后武哀王祠請悉罷勿奉奏可初
髙后時患臣下妄非議先帝宗廟寝園官故定著令敢
有擅議者棄市至元帝改制蠲除此令成帝時以無繼
嗣河平元年復復太上皇寢廟園世世奉祠昭靈后武
哀王昭哀后并食於太上寢廟如故又復擅議宗廟之
命成帝崩哀帝即位丞相孔光大司空何武奏言永光
五年制書髙皇帝為漢太祖孝文皇帝為太宗建昭五
年制書孝武皇帝為世宗損益之禮不敢有與臣愚以
為迭毁之次當以時定非令所為擅議宗廟之意也臣
請與羣臣雜議奏可於是光禄勲彭宣詹事滿昌愽士
左咸等五十三人皆以為繼祖宗以下五廟而迭毁後
雖有賢君猶不得與祖宗並列子孫雖欲褒大顯揚而
立之鬼神不饗也孝武皇帝雖有功烈親盡宜毁太僕
王舜中壘校尉劉歆議曰臣聞周室既衰四夷並侵獫
狁最強於今匈奴是也至宣王而伐之詩人羙而頌之
曰薄伐獫狁至于太原又曰嘽嘽推推如霆如雷顯允
方叔征伐獫狁荆蠻來威故稱中興及至幽王犬戎來
伐殺幽王取宗噐自是之後南夷與北夷交侵中國不
絶如綫春秋紀齊威南伐楚北伐山戎孔子曰㣲管仲
吾其被髪左衽矣是故棄桓之過而録其功以為伯首
及漢興冐頓始彊破東胡禽月氏并其土地地廣兵彊
為中國害南越尉佗總百粤自稱帝故中國雖平猶有
四夷之患且無寧嵗一方有急三面救之是天下皆動
而被其害也孝文皇帝厚以貨賂與結和親猶侵暴無
已甚者興師十餘萬衆近屯京師及四邉嵗發屯備虜
其為患乆矣非一世之漸也諸矦郡守連匈奴及百粤
以為逆者非一人也匈奴所殺郡守都尉略取人民不
可勝数孝武皇帝愍中國罷勞無安寕之時乃遣大将
軍驃騎伏波樓船之屬南㓕百粤起七郡北攘匈奴降
昆邪十萬之衆置五屬國起朔方以奪其肥饒之地東
伐朝鮮起𤣥莵樂浪以斷匈奴之左臂西伐大宛并三
十六國結烏孫起燉煌酒泉張掖以鬲婼羗裂匈奴之
右臂單于孤特遠遁于幕北四垂無事斥地逺境起十
餘郡功業既定廼封丞相為富民侯以大安天下富實
百姓其規撫可見又招集天下賢俊與恊心同謀興制
度改正朔易服色立天地之祠建封禪殊官號存周後
定諸矦之制永無逆争之心至今累世賴之單于守藩
百蠻服從萬世之基也中興之功未有髙焉者也髙帝
建大業為太祖孝文皇帝徳至厚也為文太宗孝武皇
帝功至著也為武世宗此孝宣帝所以發徳音也禮記
王制及春秋榖梁傳天子七廟諸矦五大夫三士二天
子七日而殯七月而葬諸矦五日而殯五月而葬此喪
事尊卑之序也與廟數相應其文曰天子三昭三穆與
太祖之廟而七諸矦二昭二穆與太祖之廟而五故徳
厚者流光徳薄者流卑春秋左氏傳曰名位不同禮亦
異數自上以下降殺以兩禮也七者其正法數可常數
者也宗不在此數中宗變也苟有功徳則宗之不可預
為設數故於殷太甲為太宗太戊曰中宗武丁曰髙宗
周公為無逸之戒舉殷三宗以勸成王繇是言之宗無
數也然則所以勸帝者之功徳博矣以七廟言之孝武
皇帝未宜毁以所宗言之則不可謂無功徳禮記祀典
曰夫聖王之制祀也功施於民則祀之以勞定國則祀
之能救大災則祀之竊觀孝武皇帝功徳皆兼而有焉
凢在於異姓猶將特祀之况於先祖或説天子五廟無
見文又説中宗髙宗者宗其道而毁其廟名與實異非
尊德貴功之意也詩云蔽芾甘棠勿翦勿伐召伯所茇
思其人猶愛其木况宗其道而毁其廟乎迭毁之禮自
有常法無殊功異徳固以親䟽相推及至祖宗之序多
少之數經傳無明文至尊至重難以疑文虛説定也孝
宣皇帝舉公卿之議用衆儒之謀既以為世宗之廟建
之萬世宣布天下臣愚以為孝武皇帝功烈如彼孝宣
皇帝崇立之如此不宜毁上覧其議而從之制曰太僕
舜中壘校尉歆議可歆又以為禮去事有殺故春秋外
傳曰日祭月祀時享嵗貢終王祖禰則日祭曽髙祖月
祀二祧則時享壇墠則嵗貢大禘則終王徳盛而游廣
親親之殺也彌逺則彌尊故禘為重矣孫居王父之處
正昭穆則孫常與祖相代此遷廟之殺也聖人於其祖
出於情矣禮無所不順故無毁廟自貢禹建迭毁之議
恵景及太上寢園廢而為虗失禮意矣至平帝元始中
大司馬王莾奏本始元年丞相義等議謚孝宣皇帝親
曰悼園置邑三百家至元康元年丞相相等奏父為士
子為天子祭以天子悼園宜稱尊號曰皇考立廟益故
奉園民滿千六百家以為縣臣愚以為皇考廟本不當
立累世奉之非是又孝文太后南陵孝昭太后雲陵園
雖前以禮不復修陵名未正謹與大司徒晏等百四十
七人議皆曰孝宣皇帝以兄孫繼統為孝昭皇帝後以
數故孝元世以孝景皇帝及皇考廟親未盡不毁此兩
統貳父違於禮制案義奏親謚曰悼裁置奉邑皆應經
義相奏悼園稱皇考立廟益民為縣違離祖統乖謬本
義父為士子為天子祭以天子者乃謂若虞舜夏禹殷
湯周文漢之髙祖受命而王者也非謂繼祖統為後者
也臣請皇髙祖考廟奉明園毁勿修罷南陵雲陵為縣
奏可(韋𤣥/成傳)
元帝時韋𤣥成為丞相奏罷太上皇寢廟園平當上書
言臣聞孔子曰如有王者必世而後仁三十年之間道
徳和洽制禮興樂災害不生禍亂不作今聖漢受命而
王繼體承業二百餘年孜孜不怠政令清矣然風俗未
和隂陽未調災害數見意者大本有不立與何徳化休
證不應之乆也旤福不虗必有因而至者焉宜深迹其
道而務修其本昔者帝堯南面而治先克明俊徳以親
九族而化及萬國孝經曰天地之性人為貴人之行莫
大於孝孝莫大於嚴父嚴父莫大于配天則周公其人
也夫孝子善述人之志周公既成文武之業而制作禮
樂修嚴父配天之事知文王不欲以子臨父故推而序
之上極於后稷而配以天此聖人之徳亡以加於孝也
髙皇帝聖徳受命有天下尊太上皇猶周文武之追王
太王王季也此漢之始祖後嗣所宜尊奉以廣盛徳孝
之至也書云正稽古建功立事可以永年傳於亡窮上
納其言下詔復太上皇寢廟園(平當/傳)
　西漢㑹要卷十三
欽定四庫全書
　西漢㑹要卷十四
　　　　　　　　　　　　宋　徐天麟　撰
　禮八(吉禮/)
　　廟祭
京師自髙祖下至宣帝與太上皇悼皇考各自居陵旁
立廟又園中各有寢便殿日祭於寢月祭於廟時祭於
便殿寢日四上食廟嵗二十五祠(如淳曰月祭朔望加/臘為二十五晋灼曰)
(漢儀注宗廟一嵗十二祠五月嘗麥六月七月三伏立/秋貙婁又嘗粢八月先夕饋飱皆一太牢酎祭用九太)
(牢十月嘗稻又飲蒸二太牢十月嘗十二月臘二太五/牢又毎月一太牢如閏加一祀與此上十二為二十)
(祀師古曰/晋説是也)便殿嵗四祠又月一游衣冠而昭靈后武哀
王昭哀后孝文太后孝昭太后衛思后戾太子戾后各
有寢園與諸帝合凢三十所一嵗祠上食二萬四千四
百五十五用衛士四萬五千一百二十九人祝宰樂人
萬二千一百四十七人養犧牲卒不在數中(韋𤣥/成傳)
叔孫通言於恵帝曰古者有春嘗菓今櫻桃熟可獻願
陛下取櫻桃獻宗廟諸菓獻由此興(叔孫/通傳)
髙廟酎孝恵廟酎孝文廟酎(景紀注云酎三重釀酒/也味厚故以薦宗廟)
孝景元年令諸矦王列矦使者侍祠天子所獻祖宗之
廟(本/紀)
孝武元鼎五年列矦坐獻黄金酎祭宗廟不如法奪爵
者百六人丞相趙周下獄死(本紀漢儀注云八月嘗酎/㑹諸矦廟中出金助祭謂)
(之酎金金黄金也/不如法者奪爵)
宗廟羔莵鼃(霍光傳丞相擅减宗廟羔莵/鼃注云羔莵鼃所以供祭也)
孝宣地節四年㐮隄矦聖坐酎金斤八兩少四兩免(表/)
五鳯四年朝矦因城坐酎金少四兩免(表/)
鄼侯蕭勝王不齊耐為𨽻臣(表/)
　　衣冠出游
髙帝寢衣冠月出游髙廟(叔孫通傳師古曰謂從髙帝/陵寝出衣冠游於髙廟月一)
(為之漢/制則然)
自髙祖下至宣帝以太上皇悼皇考各自居陵旁立廟
又園中各有寢便殿月一游衣冠(韋𤣥/成傳)
叔孫通言於恵帝願陛下作原廟渭北衣冠月出游之
(叔孫/通傳)
元帝時議者以為清廟之詩言交神之禮無不清静今
衣冠出游有車騎之衆風雨之氣非所謂清静也(韋元/成傳)
　　禘祫
孝平元始五年正月祫祭明堂(應劭曰禮五年而再殷/祭一禘一祫祫祭者毁)
(廟與未毁廟之主/皆合食於太祖)諸矦王二十八人列矦百二十人宗
室子九百人召助祭禮畢皆益户賜爵及金帛増秩補
吏各有差(本紀臣天麟按後漢張純傳云漢舊制三年/一祫毁廟主合食髙廟有廟主未嘗合祭元)
(始五年諸王列矦/廟㑹始為禘祭)
　　祠孔子
髙祖十二年行過魯以太牢祀孔子(本/紀)
孔霸以初元元年為闗内矦食邑霸上書求奉孔子祭
祀元帝下詔曰其令霸以所食邑八百户祀孔子焉霸
還長安子福名數於魯(福霸長子也霸前徙名数于長/安今還其子名数于魯國)
奉夫子祀(孔光/傳)
平帝元始元年封孔子後孔均為褒成矦奉其祀追謚
孔子曰褒成宣尼公(本/紀)
　　禱旱
武帝元封二年旱廼禱萬里沙(郊祀/志)
三年夏旱其令天下尊祠靈星焉(同/上)
昭帝始元六年夏旱大雩不得舉火(本紀臣瓉曰/抑陽助隂也)
董仲舒治國以春秋灾異之變推隂陽所以錯行故求
雨閉諸陽縱諸隂其止雨反是行之一國未嘗不得所
欲(本/傳)
　　雜祭祀
髙祖置祠祀官女巫其梁巫祠天地天社天水房中堂
上之屬晋巫祠五帝東君雲中君巫社巫祠族人炊之
屬秦巫祠杜主巫保族纍之屬荆巫祠堂下巫先司命
施糜之屬九天巫祠九天皆以嵗時祠宫中其河巫祠
河於臨晋而南山巫祠南山秦中秦中者秦二世皇帝
也各有時日(郊祀/志)
武帝時求神君舍之上林磃氏館神君者長陵女子以
乳死見神於先後宛若(孟康曰兄弟妻相謂先後宛若/字也師古曰先蘇見反古謂之)
(娣姒闗中俗呼為先/後吴楚俗呼為妯娌)宛若祠之其室民多徃祠平原君
亦徃祠其後子孫以尊顯及上即位則厚禮置祠之内
中聞其言不見其人云是時李少君亦以祠竈榖道郤
老方見上上尊之少君者故深澤矦人主方(如淳曰矦/家人主方)
(藥/也)匿其年及所生長常自謂七十能使物郤老其遊以
方徧諸矦無妻子人聞其能使物及不死更餽遺之常
餘金錢衣食人皆以為不治産業而饒給又不知其何
所人愈信争事之少君資好方善為巧發竒中嘗從武
安矦宴坐中有年九十餘老人少君廼言與其大父游
射處老人為兒從其大父識其處一坐盡驚少君見上
有故銅噐問少君曰此噐齊桓公十年陳於柏寢已而
按其刻果齊桓公噐一宫盡駭以為少君神數百嵗人
也少君言上祠竈皆可致物致物而丹沙可化為黄金
黄金成以為飲食噐則益夀益夀而海中蓬萊仙者廼
可見之以封禪則不死黄帝是也臣嘗游海上見安期
生安期生食臣棗大如𤓰安期生僊者通蓬萊中合則
見人不合則隐於是天子始親祠竈遣方士入海求蓬
萊安期生之屬而事化丹砂諸藥齊為黄金矣乆之少
君病死天子以為化去不死也使黄錘史寛舒受其方
而海上燕齊怪迂之方士多更來言神事矣
天子病鼎湖甚巫醫無所不致游水發根言(師古曰游/水姓也發)
(根名/也)上郡有巫病而鬼下之上召置祠之甘泉及病使
人問神君神君言曰天子無憂病病少瘉彊與我㑹甘
泉於是上病瘉遂起幸甘泉病良已大赦置夀宫神君
神君最貴者曰大一其佐曰太禁司命之屬皆從之非
可得見聞其言言與人音等時去時來來則風肅然居
室帷中時晝言然常以夜天子祓然後入因巫為主人
關飲食所欲言行下又置夀宫北宫張羽旗設共具以
禮神君神君所言上使受書其名曰畫法(孟康曰策/畫之法也)其
所言世俗之所知也無絶殊者而天子心獨憙其事秘
世莫知也
是時既㓕兩粤粤人勇之乃言粤人俗鬼而其祠皆見
鬼數有效昔東甌王敬鬼夀百六十嵗後世怠嫚故衰
耗廼命粤巫立粤祝祠安臺無壇亦祠天神帝百鬼而
以雞卜上信之粤祠雞卜自此始用
帝東廵海上考神仙之屬未有驗者方士言黄帝時為
五城十二樓以候神人於執期名曰迎年上許作之如
方名曰明年上親禮祠上黄犢焉後至泰山修封東幸
瑯邪禮日成山登之罘大海用事八神延年(師古曰/延年即)
(上所謂/迎年者)又祠神人於交門宫若有鄉坐拜者云其後方
士之候神入海求蓬萊者終無驗公孫卿猶以大人之
迹為觧天子猶羈縻不絶㡬遇其真諸所興如薄忌泰
一及三一𡨕羊馬行赤星五牀寛舒之祠宫以嵗時致
禮凢六祠皆太祝領之至如八神諸明年凡山它名祠
行過則祠去則已方士所興祠各自主其人終則已祠
官不主它祠皆如故
宣帝時南郡獲白虎獻其皮牙爪上為立祠又以方士
言為随矦劒寳玉寳璧周康寳鼎立四祠於未央宫中
又祠太室山於即墨三户山於下宻祠天封苑火井於
鴻門又立嵗星辰星太白熒惑南斗祠於長安城旁又
祠叄山八神於曲城蓬山石社石鼓於臨胊之罘山於
腄成山於不夜萊山於黄成山祠日萊山祠月又祠四
時於琅邪蚩尤於夀良京師近縣鄠則有勞谷五牀山
日月五帝仙人玉女祠雲陽有徑路神祠祭休屠王也
又立五龍山僊人祠及黄帝天神帝原水凡四祠於膚
施或言益州有金馬碧雞之神可醮祭而致於是遣諌
大夫王褒使持節而求之大夫劉更生獻淮南枕中洪
寳苑祕之方令尚書鑄作事不驗更生坐論京兆尹張
敞上䟽諌曰願明主時忘車馬之好斥遠方士之虗語
游心帝王之術太平庻㡬可興也後尚方待詔皆罷(郊/祀)
(志/)
成帝建始二年匡衡張譚條奏長安厨官縣官給祠郡
國候神方士使者所祠凡六百八十三所其二百八所
應禮及疑無明文可奉祠如故其餘四百七十五所不
應禮或復重請皆罷奏可本雍舊祠二百三所唯山川
諸星十五所為應禮云若諸布諸嚴諸逐皆罷社主有
五祠置其一又罷髙祖所立梁晋秦荆巫九天南山萊
中之屬及孝文渭陽孝武薄忌泰一三一黄帝㝠羊馬
行泰一臯山山君武夷夏后啓母石萬里沙八神延年
之屬及孝宣叄山蓬山之罘成山萊山四時蚩尤勞谷
五牀僊人玉女徑路黄帝天神原水之屬皆罷候神方
士使者副佐本草待詔七十餘人皆歸家(郊祀/志)
哀帝即位寢疾博延方術士京師諸縣皆有侍祠者盡
復前世所常興神祠官凡七百餘所一嵗三萬七千祠
云(郊祀/志)
平帝元始元年禁滛祀(本/紀)
　　幣玉
文帝十三年詔廣諸祀壇場珪幣(本/紀)
十四年河湫漢水玉各加二(郊祀/志)
武帝郊見泰一有司奉瑄玉嘉牲薦饗(同上孟康曰璧/大六寸謂之瑄)
天漢三年幸北帝祠常山瘞元玉(同/上)
　　牲牢
髙祖祠豐枌榆社以羊彘
令天下立靈星祠常以嵗時祠以牛
十年有司請令縣祠稷以羊彘
孝文十六年用新垣平初起渭陽五帝廟祭泰一地祗
以太祖髙皇帝配日冬至祠泰一夏至祠地祗皆併祠
五帝而共一牲
文帝立長門五帝壇祠以五牢
武帝祠泰一日一太牢七日
觧祠黄帝用一梟破鏡冥羊用羊祠馬行用一青牡馬
泰一臯山山君用牛武夷君用乾魚隂陽使者以一牛
郊雍獲一角獸於是以薦五畤畤加一牛
元鼎四年祠后土五壇壇一黄犢牢具已祠盡瘞
五年郊泰畤泰畤所用如雍一畤物而加醴棗脯之屬
殺一氂牛以為爼豆牢具而五帝獨有爼豆醴進其下
四方地為腏食羣臣從者及北斗云已祠胙餘皆燎之
其牛色白白鹿居其中彘在鹿中鹿中水而酒之祭日
以牛祭月以羊彘特
太初二年有司言雍五畤無牢孰具芬芳不備廼令祠
官進畤犢牢具色食所勝而以木寓馬代駒云及諸名
山大川用駒者悉以木寓馬代獨行過親祠廼用駒
平帝元始五年王莾奏復長安南北郊莾又頗改其祭
禮曰天墬位皆南鄉同席墬在東共牢而食髙帝髙后
配於壇上西鄉后在北亦同席共牢牲用繭栗𤣥酒陶
匏禮記曰天子籍田千畮以事天墬繇是言之宜有黍
稷天地用牲一燔尞瘞薶用牲一髙帝髙后用牲一天
用牲左及黍稷燔尞南郊墬用牲右及黍稷瘞于北郊
(並郊/祀志)
水衡都尉為宗廟取牲官(龔遂/傳)
欒布子賁坐為太常犧牲不如令國除(欒布傳按功臣/表云坐雍犧牲)
(不如/令免)
蕭何之後夀成坐為太常犧牲瘦免(功臣表與傳同百/官表云坐犧牲不)
(如/令)
石徳坐廟牲瘦贖論(表/)
　　車輅
文帝十四年詔増雍五畤路車各一乘駕被具西畤畦
畤寓車各一乘寓馬四匹駕被具(郊祀/志)
　　祭服
文帝郊見五帝祠衣皆上赤(郊祀志按是時雖尚水徳/以有赤帝子之符故祠衣)
(上/赤)
武帝祠后土祠衣皆上黄(郊祀志按黄/者土之色也)
泰一祝宰衣紫及繡五帝各如其色日赤月白(同/上)
　　受釐
文帝受釐坐宣室(賈誼傳應劭曰釐祭餘肉也/師古曰釐福也受神之福也)
　　巫祝
太常屬官有太祝令丞景帝中六年更名太祝為祠祀
武帝太初元年更曰廟祀(百官/表)
髙祖即位置祠祀官則有秦晋梁荆之巫(髙帝賛詳見/上文祭祀條)
文帝十三年詔曰秘祝之官移過於下朕甚弗取其除
之(郊祀/志)
十四年詔曰祠官祝釐皆歸福於朕躬不為百姓朕甚
媿之其令祠官致敬無有所祈(本/紀)
　　尊寳鼎
文帝後元年新垣平言曰周鼎亡在泗水中今河決通
於泗臣望東北汾隂直有金寳氣意周鼎其出乎兆見
不迎則不至於是上使使治廟汾隂南臨河欲祠出周
鼎人有上書告平所言皆詐也下吏治誅夷平(郊祀/志)
武帝元鼎四年夏六月汾隂巫錦為民祠魏脽后土營
旁見地如鈎狀掊視得鼎鼎大異於衆鼎文鏤無欵識
怪之言吏吏告河東太守勝勝以聞天子使驗問巫得
鼎無姦詐廼以禮祠迎鼎至甘泉從上行薦之至中山
晏温有黄雲焉有鹿過上自射之因之以祭云至長安
公卿大夫皆議尊寳鼎天子曰間者河溢嵗數不登故
廵祭后土祈為百姓育榖今年豐楙未報鼎曷為出㢤
有司皆言聞昔泰帝興神鼎一一者一統天地萬物所
繫象也黄帝作寳鼎三象天地人禹収九牧之金鑄九
鼎象九州皆嘗鬺亨上帝鬼神其空足曰鬲以象三德
饗承天祐夏徳衰鼎遷于殷殷徳衰鼎遷于周周徳衰
鼎遷于秦秦徳衰宋之社亡鼎廼淪伏而不見周頌曰
自堂徂基自羊徂牛鼐鼎及鼒不㕦不敖胡考之休今
鼎至甘泉以光潤龍變承休無疆合茲中山有黄白雲
降盖若獸為符路弓乘矢集獲壇下報祠大亨唯受命
而帝者心知其意而合德焉鼎宜視宗禰廟藏於帝庭
以合明應制曰可(同/上)
汾隂得寳鼎武帝嘉之薦見宗廟藏於甘泉宫羣臣皆
上夀賀曰陛下得周鼎夀王獨曰非周鼎上聞之召而
問之曰今朕得周鼎羣臣皆以為然夀王獨以為非何
也有説則可無説則死夀王對曰臣安敢無説臣聞周
徳始乎后稷長於公劉大於太王成於文武顯於周公
徳澤上昭天下漏泉無所不通上天報應鼎為周出故
名曰周鼎今漢自髙祖繼周亦昭徳顯行布恩施恵六
合和同至於陛下恢𢎞祖業功徳愈盛天瑞並至珍祥
畢見昔秦始皇親出鼎於彭城而不能得天祚有徳而
實鼎自出此天之所以與漢乃漢鼎非周寳也上曰善
羣臣皆稱萬夀是日賜夀王黄金十斤(吾邱夀/王傳)
宣帝時羙陽得鼎獻之下有司議多以為宜薦見宗廟
如元鼎時故事張敞好古文字按鼎銘勒而上議曰臣
聞周祖始乎后稷后稷封于斄公劉發迹于豳太王建
國於岐梁文武興於酆鎬由此言之則岐梁豐鎬之間
周舊居也固宜有宗廟壇場祭祀之藏今鼎出於岐東
中有刻書曰王命尸臣官此栒邑賜爾旂鸞黼黻琱戈
尸臣拜手稽首曰敢對揚天子丕顯休命臣愚不足以
迹古文竊以傳記言之此鼎殆周之所以褒賜大臣大
臣子孫刻銘其先功藏之於宫廟也昔寳鼎之出於汾
脽也河東太守以聞詔曰朕廵祭后土祈為百姓䝉豐
年今榖嗛未報鼎焉為出哉博問耆老意舊藏與誠欲
考得事實也有司驗脽上非舊藏處鼎大八尺一寸髙
三尺六寸殊異於衆鼎今此鼎細小又有欵識不宜薦
見於宗廟制曰京兆尹議是(郊祀/志)
　
　
　
　
　
　
　
　
　
　西漢㑹要卷十四
欽定四庫全書
　西漢㑹要卷十五
　　　　　　　　　　　　宋　徐天麟　撰
　禮九(嘉禮/)
　　朝㑹
漢七年長樂宫成羣臣朝十月儀先平明謁者治禮引
以次入殿門廷中陳車騎戍卒衛官設兵張旗志傳曰
趨殿下郎中挾陛陛數百人功臣列矦諸将軍軍吏以
次陳西方東鄉文官丞相以下陳東方西鄉大行設九
賔臚句傳於是皇帝輦出房百官執職傳警(職漢書/作㦸)引
諸矦王以下至吏六百石以次奉賀自諸矦王以下莫
不震恐肅敬至禮畢盡伏置法酒諸侍坐殿上皆伏抑
首以尊卑次起上夀觴九行謁者言罷酒御史執法舉
不如儀者輙引去竟朝置酒無敢讙譁失禮者於是髙
帝曰吾廼今日知為皇帝之貴也(叔孫/通傳)
九年未央宫成髙祖大朝諸矦羣臣置酒未央前殿髙
祖奉玉巵(應劭曰鄉飲酒/禮噐也受四升)起為太上皇夀(史記/本紀)
中朝(劉輔傳孟康曰中朝内朝也大司馬左右前後将/軍侍中常待散騎諸吏以下為中朝丞相以下至)
(六百石/為外朝)
法坐(梅福傳師古曰法坐正坐也/聴朝之處猶言法宮法駕也)
東朝(灌夫傳東朝廷辨之如/淳曰東朝太后朝也)
文帝時申屠嘉入朝鄧通居上旁有怠慢之禮嘉奏事
畢因言曰陛下幸愛羣臣則富貴之至於朝廷之禮不
可以不肅上曰君勿言吾私之罷朝坐府中嘉為檄召
通詣丞相府不來且斬通通恐入言上上曰汝苐徃吾
今使人召若通至詣丞相府免冠徒跣頓首謝嘉嘉坐
自如弗為禮責曰夫朝廷者髙皇帝之朝廷也通小臣
戲殿上大不敬當斬史今行斬之通頓首首盡出血不
觧上度丞相已困通使使持節召通而謝丞相此吾㺯
臣君釋之鄧通既至為上泣曰丞相㡬殺臣(申屠/嘉傳)
武帝元鼎中士卒暴露連嵗為朝㑹不置酒(責楊/僕書)
哀帝詔罷樂府官丞相孔光大司空何武奏大樂鼓員
六人嘉至鼓員十人邯鄲鼔員二人騎吹鼓員三人江
南鼔員二人淮南鼓員四人巴俞鼓員三十六人歌鼓
員二十四人楚嚴鼓員一人梁皇鼓員四人臨淮鼓員
三十五人茲邡鼓員三人凡鼓十二員百二十八人朝
賀置酒陳殿下應古兵法外安世樂鼓員二十人十九
人可罷沛吹鼓員十二人族歌鼓員二十七人陳吹鼓
員十三人啇樂鼓員十四人東海鼓員十六人長樂鼓
員十三人縵樂鼓員十三人凡鼓八員百二十八人朝
賀置酒陳前殿房中不應經法皆可罷(禮樂/志)
　　諸侯朝覲
髙祖九年冬十月淮南王梁王趙王楚王朝未央宫(本/紀)
十年冬十月淮南王燕王荆王梁王楚王齊王長沙王
來朝(本/紀)
十一年令諸矦王通矦常以十月朝獻及郡各以其口
數率人嵗六十三錢以給獻費(本/紀)
漢之儀注朝見賀正月者常一王與四矦俱朝見十餘
嵗一至(史記/王世)
諸侯王朝見天子漢法凢當四見耳始到入小見到正
月朔旦奉皮為璧玉賀正月法見後三日為王置酒賜
金錢財物後二日復入小見辭去凡留長安不過二十
日小見者燕見於門内飲於省中非士人所得入也
王侯朝賀以蒼璧(食貨/志)
武帝為皮幣王矦宗室朝覲聘享必以皮幣薦璧然後
得行(食貨/志)
宣帝神爵元年詔軍旅暴露轉輸煩勞其令諸矦王列
矦蠻夷王矦君長當朝二年者皆母朝(本/紀)
諸矦正月朝覲天子觀以禮樂饗醴乃歸(匡衡/傳)
成帝河平三年楚王囂朝正月詔與子男一人俱(本/傳)
哀帝對成帝曰令諸侯王朝得從其國二千石(哀帝/紀)
呉王□使人為秋請(本傳孟康曰律春曰朝秋曰諸如/古諸矦朝聘也如淳曰□不自行)
(使人代已/致請禮)
重矦襜坐不使人為秋請免(王子/矦表)
建成侯拾坐使行人奉璧薦皮賀元年十月不㑹免(王/子)
(矦/表)
　　上尊號
漢五年諸矦上䟽曰楚王韓信韓王信淮南王英布梁
王彭越故衡山王吴芮趙王張敖燕王藏荼昧死再拜
言大王陛下先時秦為無道天下誅之大王先得秦王
定關中於天下功最多存亡定危救敗繼絶以安萬民
功盛徳厚又加恵於諸侯王有功者使得立社稷地分
已定而位號比儗亡上下之分大王功徳之著於後世
不宣昩死再拜上皇帝尊號漢王曰寡人聞帝者賢者
有也虛言亡實之名非所取也今諸矦王皆推髙寡人
將何以處之哉諸矦王皆曰大王起於細㣲滅亂秦威
動海内又以辟陋之地自漢中行威徳誅不義立有功
平定海内功臣皆受地食邑非私之也大王徳施四海
諸矦王不足以道之居帝位甚實宜願大王以幸天下
漢王曰諸矦王幸以為便於天下之民則可矣於是諸
矦王及太尉長安矦臣綰等三百人與博士稷嗣君叔
孫通謹擇良日二月甲午上尊號漢王即皇帝位于汜
水之陽(髙/紀)
六年上歸櫟陽五日一朝太公太公家令説太公曰天
亡二日土亡二王皇帝雖子人主也太公雖父人臣也
奈何令人主拜人臣如此則威重不行後上朝太公擁
彗迎門郤行上大驚下扶太公太公曰帝人主奈何以
我亂天下法於是上心善家令言賜黄金五百斤夏五
月丙午詔曰人之至親莫親於父子故父有天下傳歸
於子子有天下尊歸于父此人道之極也前日天下大
亂兵革並起萬民苦殃朕親被堅執鋭自帥士卒犯危
難平暴亂立諸矦偃兵息民天下大安此皆太公之教
訓也諸王通矦將軍羣卿大夫已尊朕為皇帝而太公
未有號今上尊太公曰太上皇(髙/紀)
羣臣迎代王至邸上議曰丞相臣平大尉臣勃大将軍
臣武御史大夫臣蒼宗正臣郢朱虗矦臣章東牟矦臣
興居典客臣掲再拜言大王足下子𢎞等皆非孝恵皇
帝子不當奉宗廟臣謹請隂安矦頃王后列矦吏二千
石議大王髙皇帝子宜為嗣願大王即天子位代王曰
奉髙帝宗廟重事也寡人不佞不足以稱願請楚王計
宜者寡人弗敢當羣臣皆伏固請代王西鄉遜者三南
鄉遜者再丞相平等皆曰臣伏計之大王奉髙祖宗廟
最宜稱雖天下諸矦萬民皆以為宜臣等為宗廟社稷
計不敢忽願大王幸聼臣等臣謹奉天子璽符再拜上
代王曰宗室将相王列矦以為其宜寡人寡人不敢辭
遂即天子位(文/紀)
　　上夀
髙帝令叔孫通起朝儀㑹長樂宮成羣臣朝十月諸矦
王以下至吏六百石以次奉賀禮畢盡伏置法酒以尊
卑次起上夀觴九行謁者言罷酒竟朝置酒無敢讙譁
失禮者(詳見上/朝㑹條)
九年冬十月淮南王梁王趙王楚王朝未央宫置酒前
殿上奉玉巵為太上皇夀曰始大人常以臣亡頼不能
治産業不如仲力今某之業所就孰與仲多殿上羣臣
皆稱萬嵗大笑為樂(髙/紀)
汾隂得寳鼎武帝嘉之薦見宗廟藏于甘泉宫羣臣皆
上夀(吾邱夀/王傳)
武帝登封㤗山從禪還坐明堂羣臣更上夀(郊祀/志)
兒寛為御史大夫從東封泰山還登明堂寛上夀曰臣
聞三代改制属象相因間者聖統廢絶陛下發憤合指
天地祖立明堂辟雍宗祀㤗一六律五聲幽賛聖意神
樂四合各有方象以承嘉祀為萬世則天下幸甚将見
大元本瑞登告岱宗發祉闓門以候景至癸亥宗祀日
宣重光上元甲子肅雍永享光輝充塞天文粲然見象
日昭報降符應臣寛奉觴再拜上千萬嵗夀制曰敬舉
君之觴(兒寛/傳)
昭平君醉殺主傅以公主子廷尉上請請論上可其奏
哀不能自止左右盡悲東方朔前上夀曰臣聞聖王為
政賞不避仇讎誅不擇骨肉書曰不偏不黨王道蕩蕩
此二者五帝所重三王所難也陛下行之是以四海之
内元元之民各得其所天下幸甚臣朔奉觴昩死再拜
上萬嵗壽上乃起入省中夕時召責朔曰傳曰時然後
言人不厭其言今先生上夀時乎朔免冠頓首曰臣聞
樂太甚則陽溢哀太甚則隂損隂陽變則心氣動心氣
動則精神散精神散而邪氣及消憂者莫若酒臣朔所
以上夀者明陛下正而不阿因以止哀也愚不知忌諱
當死(東方/朔傳)
車千秋為丞相見上連年治太子獄誅罰尤多羣下恐
懼思欲寛廣上意慰安衆庻廼與御史中二千石共上
夀頌徳羙勸上施恩恵緩刑罰玩聴音樂飬志和神為
天下自虞樂上報曰朕之不徳自左丞相與貳師隂謀
逆亂巫蠱之禍流及士大夫朕日一食者累月廼何樂
之聴痛士大夫常在心既事不咎雖然巫蠱始發詔丞
相御史督二千石求捕廷尉治未聞九卿廷尉有所鞫
也曩者江充先治甘泉宫人轉至未央椒房以及敬聲
之疇李禹之屬謀入匈奴有司無所發今丞相親掘蘭
臺蠱驗所明知也至今餘巫頗脱不止隂賊侵身逺近
為蠱朕媿之甚何夀之有敬不舉君之觴謹謝丞相二
千石各就舘(車千/秋傳)
昭帝始元元年二月黄鵠下建章宫太液池中公卿上
夀(本/紀)
宣帝幸太子宫太子家令䟽受奉觴上夀辭理閑雅(本/傳)
元帝建昭四年以誅郅支單于告祠郊廟赦天下羣臣
上夀置酒以其圖書示後宫貴人(本/紀)
　　冊立皇子
武帝元狩六年四月乙巳廟立皇子閎為齊王旦為燕
王胥為廣陵王初作誥(本/紀)
初大司馬去病昩死再拜上䟽皇帝陛下陛下過聴使臣
去病待罪行間宜專邉塞之思慮暴骸中野無以報乃
敢惟他議以干用事者誠見陛下憂勞天下哀憐百姓
以自忘虧膳貶樂損郎員皇子頼天能勝衣趨拜至今
無號位師傅官陛下恭謙不恤羣臣私望不敢越職而
言臣竊不勝犬馬心昩死願陛下詔有司因盛夏吉時
定皇子位唯陛下幸察臣去病昩死再拜以聞皇帝陛
下三月乙亥御史臣光守尚書令奏未央宫制曰下御
史六年三月戊申朔乙亥御史臣光守尚書令丞非下
御史書到言丞相臣青翟御史大夫臣湯太常臣充大
行令臣息太子少傅臣安行宗正事昩死上言大司馬
去病上䟽曰陛下過聴使臣去病待罪行間宜専邉塞
之思慮暴骸中野無以報乃敢惟他議以干用事者誠
見陛下憂勞天下哀憐百姓以自忘虧膳貶樂損郎員
皇子頼天能勝衣趨拜至今無號位師傅官陛下恭謙
不恤羣臣私望不敢越職而言臣竊不勝犬馬心昩死
願陛下詔有司因盛夏吉時定皇子位唯陛下幸察制
曰下御史臣謹與中二千石臣賀等議古者裂地立國
並建諸矦以承天子所以尊宗廟重社稷也今臣去病
上䟽不忘其職因以宣恩乃道天子卑遜自貶以勞天
下慮皇子未有號位臣青翟臣湯等宜奉義遵職愚憧
而不逮事方今盛夏吉時臣青翟臣湯等昩死請立皇
子臣閎臣旦臣胥為諸矦王昩死請所立國名制曰盖
聞周封八百姬姓並列或子男附庸禮支子不祭云並
建諸矦所以重社稷朕無聞焉且天非為君生民也朕
之不徳海内未洽乃以未教成者彊君連城即股肱何
勸其更議以列侯家之三月丙子奏未央宮丞相臣青
翟御史大夫臣湯昩死言臣謹與列矦臣嬰齊中二千
石二千石臣賀諌大夫博士臣安等議曰伏聞周封八
百姬姓並列奉承天子康叔以祖考顯而伯禽以周公
立咸為建國諸矦以相傳為輔百官奉憲各遵其職而
國統備矣竊以為並建諸矦所以重社稷者四海諸矦
各以其職奉貢祭支子不得奉祭宗廟禮也封建使守
藩國帝王所以扶德施化陛下奉承天統明開聖緒尊
賢顯功興滅繼絶續蕭文終之後于鄼褒厲羣臣平津
矦等昭六親之序明天施之屬使諸矦王封君得推私
恩分子弟户邑錫號尊建百有餘國而家皇子為列矦
則尊卑相踰列位失序不可以垂統於萬世臣請立臣
閎臣旦臣胥為諸矦王三月丙子奏未央宫制曰康叔
親属有十而獨尊者褒有徳也周公祭天命郊故魯有
白牡騂剛之牲羣公不毛賢不肖差也髙山仰之景行
嚮之朕甚慕焉所以抑未成家以列矦可四月戊寅奏
未央宫丞相臣青翟御史大夫臣湯昩死言臣青翟等
與列矦吏二千石諌大夫博士臣慶等議昩死奏請立
皇子為諸矦王制曰康叔親屬有十而獨尊者褒有徳
也周公祭天命郊故魯有白牡騂剛之牲羣公不毛賢
不肖差也髙山仰之景行嚮之朕甚慕　所以仰未成
家以列矦可臣青翟臣湯博士臣将行等伏聞康叔親
屬有十武王繼體周公輔成王其八人皆以祖考之尊
建為大國康叔之年㓜周公在三公之位而伯禽據國
於魯盖爵命之時未至成人康叔後扞禄父之難伯禽
殄淮夷之亂昔五帝異制周爵五等春秋三等皆因時
而序尊卑髙皇帝撥亂世反諸正昭至徳定海内封建
諸矦爵位二等皇子或在襁褓而立為諸矦王奉承天
子為萬世法則不可易陛下躬親仁義體行聖徳表裏
文武顯慈孝之行廣賢能之路内褒有徳外討強暴極
臨北海西凑月氏匈奴西域舉國奉師輿械之費不賦
於民虗御府之藏以賞元戎開禁倉以賑貧窮减戍卒
之半百蠻之君靡不鄉風承流稱意遠方殊俗重譯而
朝澤及方外故珍獸至嘉榖興天應甚彰今諸矦支子
封至諸矦王而家皇子為列矦臣青翟臣湯等竊伏熟
計之皆以為尊卑失序使天下失望不可臣請立臣閎
臣旦臣胥為諸矦王四月癸未奏未央宫留中不下丞
相臣青翟太僕臣賀行御史大夫事太常臣充太子太
傅臣安行宗正事昩死言臣青翟等前奏大司馬臣去
病上䟽言皇子未有號位臣謹與御史大夫臣湯中二
千石二千石諌大夫博士臣慶等昩死請立皇子臣閎
等為諸矦王陛下遜文武躬自切及皇子未教羣臣之
議儒者稱其術或誖其心陛下固辭弗許家皇子為列
矦臣青翟等竊與列侯臣夀成等二十七人議皆曰以
為尊卑失序髙皇帝建天下為漢太祖王子孫廣支輔
先帝法則弗改所以宣至尊也臣請令史官擇吉日具
禮儀上御史奏輿地圖他皆如前故事制曰可四月丙
申奏未央宫太僕臣賀行御史大夫事昩死言太常臣
充言卜入四月二十八日乙巳可立諸矦王臣昩死奏
輿地圖請所立國名禮儀别奏臣昩死請制曰立皇子
閎為齊王旦為燕王胥為廣陵王四月丁酉奏未央宫
六年四月戊寅朔癸卯御史大夫湯下丞相丞相下中
二千石二千石下郡太守諸矦相丞書從事下當用者
如律令(史記三王/世家下同)
維六年四月乙巳皇帝使御史大夫湯廟立子閎為齊
王曰於戯小子閎受茲青社朕承祖考維稽古建爾國
家封於東土世為漢藩輔於戯念哉恭朕之詔惟命不
于常人之好徳克明顯光義之不圖俾君子怠悉爾心
允執其中天禄永終厥有愆不臧乃凶於而國害於爾
躬於戯保國艾民可不敬與王其戒之
　　右齊王策
維六年四月乙巳皇帝使御史大夫湯廟立子旦為燕
王曰於戯小子旦受茲𤣥社朕承祖考維稽古建爾國
家封於北土世為漢藩輔於戯葷粥氏虐老獸心侵犯
㓂盗加以姦巧邉萌於戯朕命将卒徂征厥罪萬夫長
千夫長三十有二君皆來降旗奔師葷粥徙域北州以
緩悉爾心毋作怨毋俷徳毋乃廢備非教士不得從召
於戯保國艾民可不敬與王其戒之
　　右燕王策
維六年四月乙巳皇帝使御史大夫湯廟立子胥為廣
陵王曰於戯小子胥受茲赤社朕承祖考維稽古建爾
國家封於南土世為漢藩輔古人有言曰大江之南五
湖之閒其人輕心揚州保疆三代要服不及以政於戯
悉爾心戰戦兢兢乃恵乃順毋侗好佚毋邇宵人維法
維則書云臣不作威不作福靡有後羞於戯保國艾民
可不敬與王其戒之
　　右廣陵王策
　
　
　
　
　
　
　
　
　
　
　
　西漢㑹要卷十五
欽定四庫全書
　西漢㑹要卷十六
　　　　　　　　　　　　宋　徐天麟　撰
　禮十(嘉禮/)
　　行幸
髙帝六年冬人告楚王信謀反上問左右左右爭欲繫
之用陳平計乃偽游雲夢十二月㑹諸矦于陳信迎謁
因執之(本紀/下同)
七年冬上自将擊韓王信於銅鞮上從晋陽連戦乘勝
逐北至樓煩㑹大寒士卒堕指者什二三遂至平城為
匈奴所圍七日用陳平秘計得出十二月上還過趙不
禮趙王二月自櫟陽徙都長安
七年夏四月行如雒陽八年冬上擊韓信餘㓂於東垣
還過趙趙相貫髙等恥上不禮其王隂謀欲弑上上欲
宿心動問縣名何曰柏人上曰柏人者廹於人也去弗
宿十二月行自東垣至
八年春三月行如雒陽九月行自雒陽至
九年十二月行如雒陽二月行自雒陽至
十一年淮南王布反上自将擊布十二年上還過沛留
置酒沛宫悉召故人父老子弟佐酒發沛中兒得百二
十人教之歌酒酣上擊筑自歌曰大風起兮雲飛揚威
加海内兮歸故鄉安得猛士兮守四方令兒皆和習之
上乃起舞忼慨傷懐泣數行下謂沛父兄曰游子悲故
鄉吾雖都闗中萬嵗之後吾魂魄猶思家沛且朕自沛
公以誅暴逆遂有天下其以沛為朕湯沐邑復其民世
世無有所與沛父老諸母故人日樂飲極歡道舊故為
笑樂十餘日上欲去沛父兄因請上曰吾人衆多父兄
不能給乃去沛中空縣皆之邑西獻上留止張飲三日
沛父兄皆頓首曰沛幸得復豐未得唯陛下哀矜上曰
豐者吾所生長極不㤀耳吾特以其為雍齒故反我為
魏沛父兄固請之廼并復豐比沛
文帝三年上幸甘泉(如淳曰蔡邕云天子車駕所至民/臣以為幸故曰幸見令長三老官)
(屬親臨軒益樂賜以酒食帛葛越巾佩蔕之屬民爵有/級數或賜田租之半故因謂之幸也師古曰甘泉在雲)
(陽本㤗/林光宮)自甘泉之髙奴因幸太原留游太原十餘日七
月上自太原至
十年冬行幸甘泉
後二年夏行幸雍棫陽宫
四年五月行幸雍
五年正月行幸隴西三月行幸雍秋七月行幸代(並本/紀)
後六年匈奴大入邉以宗正劉禮為将軍軍霸上祝茲
矦徐厲為將軍軍棘門以河内守亞夫為将軍軍細桞
以備故上自勞軍至霸上及棘門軍直馳入將以下騎
出入送迎已而之細桞軍軍士吏被甲鋭兵刃張弓弩
持滿天子先驅至不得入先驅曰天子且至軍門都尉
曰軍中聞将軍之令不聞天子之詔有頃上至又不得
入於是上使使持節詔将軍曰吾欲勞軍亞夫乃傳言
開壁門壁門士請車騎曰将軍約軍中不得驅馳於是
天子乃按轡徐行至中營将軍亞夫揖曰介胄之士不
拜請以軍禮見天子為動改容式車使人稱謝皇帝敬
勞將軍成禮而去(周亞/夫傳)
景帝中六年行幸雍郊五畤
武帝元光二年十月行幸雍祠五畤
六年六月行幸雍
元狩元年十月行幸雍祠五畤獲白麟
二年冬十月行幸雍祠五畤
元鼎四年行幸雍祠五畤自夏陽東幸汾隂立后土祠
禮畢行幸榮陽還至洛陽
五年冬十月行幸雍祠五畤遂踰隴登空同西臨祖厲
河而還(並本/紀)
六年天子親幸緱氏觀大人迹於是郡國各除道繕治
宫館名山神祠所至望幸矣(郊祀/志)
元封元年行自雲陽北歴上郡西河五原出長城北登
單于臺至朔方臨北河勒兵十八萬騎旌旗徑千餘里
威震匈奴還祠黄帝於橋山廼歸甘泉春正月行幸緱
氏遂幸東海登封㤗山降坐明堂行自㤗山復東廵海
上北至碣石廵自遼西歴北邉九原五月乃至甘泉周
萬八千里云(本紀及/郊祀志)
二年十月行幸雍祠五畤春幸緱氏遂至東萊夏四月
還祠㤗山至瓠子臨决河
四年十月行幸雍祠五畤通囬中道遂北出蕭闗歴獨
鹿鳴澤自代而還幸河東祠后土幸中都赦汾隂夏陽
中都死罪以下賜三縣及楊氏皆無出今年租賦
五年冬行南廵狩至于盛唐望祀虞舜于九嶷登灊天
柱山自尋陽浮江親射蛟江中獲之舳艫千里薄樅陽
而出遂北至琅邪並海所過禮祠其名山大川三月還
至㤗山増封赦所幸縣毋出今年租賦賜鰥寡孤獨帛
貧窮者粟還幸甘泉郊㤗畤
六年冬行幸回中三月行幸河東祠后土
太初元年冬十月行幸㤗山十一月祀上帝于明堂十
二月䄠髙里祠后土東臨勃海望祠蓬萊
二年行幸河東祠后土
三年正月行東廵海上夏四月還修封㤗山禮石閭
四年行幸回中
天漢元年正月行幸甘泉郊㤗畤三月行幸河東祠后
土
二年春行幸東海還幸回中
三年三月行幸㤗山修封祀明堂因受計還幸北地祠
常山瘞𤣥玉夏四月赦天下行所過毋出田租
太始二年行幸回中
三年春行幸甘泉宫饗外國客二月行幸東海獲赤鴈
幸琅邪禮日成山登之罘浮大海山稱萬嵗冬賜行所
過户五千錢鰥寡孤獨帛人一匹
四年春行幸㤗山祀髙祖于明堂因受計四月幸不其
祠神人于交門宫夏五月還幸建章宫大置酒赦天下
十二月行幸雍祠五畤西至安定北地
征和元年正月還幸建章宫
二年夏行幸甘泉
三年正月行幸雍至安定北地
四年正月行幸東萊臨大海三月上耕于鉅定還幸㤗
山修封庚寅祀于明堂癸巳䄠石閭夏六月還幸甘泉
後元元年正月行幸甘泉郊㤗畤遂幸安定
二年二月行幸盩厔五柞宫
宣帝神爵元年正月行幸甘泉郊㤗畤三月行幸河東
祠后土
五鳯元年正月行幸甘泉郊㤗畤
二年行幸雍祠五畤
三年三月行幸河東祠后土
甘露元年正月行幸甘泉郊㤗畤
二年十二月行幸萯陽宫屬玉觀
三年正月行幸甘泉郊㤗畤上自甘泉宿池陽宫上登
長平阪詔單于毋謁其左右當户之羣皆列觀蠻夷君
長王矦迎者數萬人夾道陳上登渭橋咸稱萬嵗單于
就邸置酒建章宫饗賜單于觀以珍寳
黄龍元年正月行幸甘泉郊㤗畤
元帝初元二年正月行幸甘泉郊㤗畤
四年正月行幸甘泉郊㤗畤三月行幸河東祠后土赦
汾隂徒賜民爵一級女子百户牛酒鰥寡髙年帛行所
過無出租賦
五年三月行幸雍祠五畤
永光元年正月行幸甘泉郊㤗畤赦雲陽徒賜民爵一
級女子百户牛酒髙年帛行所過毋出租賦
四年三月行幸雍祠五畤
五年春正月行幸甘泉郊㤗畤三月上幸河東祠后土
冬上幸長楊射熊館布車騎大獵
建昭元年三月上幸雍祠五畤
二年正月行幸甘泉郊㤗畤三月行幸河東祠后土
成帝永始二年冬十一月行幸雍祠五畤
四年春正月行幸甘泉郊㤗畤神光降集紫殿大赦天
下賜雲陽吏民爵女子百户牛酒鰥寡孤獨髙年帛三
月行幸河東祠后土賜吏民如雲陽行所過毋出田租
元延元年三月行幸雍祠五畤
二年正月行幸甘泉郊㤗畤三月行幸河東祠后土
三年三月行幸雍祠五畤
四年春正月行幸甘泉郊㤗畤三月行幸河東祠后土
綏和元年三月行幸雍祠五畤
二年正月行幸甘泉郊㤗畤三月行幸河東祠后土(並本/紀)
　
　
　
　
　
　
　
　西漢㑹要卷十六
欽定四庫全書
　西漢㑹要卷十七
　　　　　　　　　　　　宋　徐天麟　撰
　禮十一(嘉禮/)
　　詔令章奏
制詔御史(師古曰天子之言一曰制書二曰/詔書制書者謂為制度之命也)
制詔丞相(宣帝制詔丞相封/丙吉為博陽矦)
制詔丞相御史(成帝封丙吉孫昌哀/帝改元見李尋傳)
制詔丞相御史大夫(左遷毋將/隆見本傳)
制詔丞相太尉御史大夫(文帝即位/赦天下)
制詔丞相大司空(免孫寳/為庶人)
髙帝十一年求賢詔御史大夫昌下相國相國下諸矦
王御史中執法下郡守(本/紀)
詔書無京兆文不當發(王尊/傳)
髙帝下詔擊吴王有敢議詔及不如詔皆要斬(吴王/濞傳)
宣帝二千石有治理效輒以璽書勉厲(循吏/傳)
夏候勝言武帝不宜立廟樂公卿共難勝曰此詔書也
勝曰詔書不可用也於是田廣明劾奏勝非議詔書不
道下獄(夏矦/勝傳)
哀帝建平二年詔曰六月甲子制書非赦令也皆蠲除
之(本/紀)
文帝遺單于書牘以尺一寸(匈奴/傳)
武帝元狩六年四月乙巳廟立皇子閎為齊王旦為燕
王胥為廣陵王初作誥(本/紀)
元狩六年四月立三王初大司馬臣去病昩死再拜上
疏皇帝陛下願因盛夏吉時定皇子位臣去病昩死再
拜臣聞皇帝陛下三月乙亥御史臣光守尚書令奏未
央宫制曰下御史六年三月戊申朔乙亥御史臣光守
尚書令丞非下御史書到言丞相臣青翟御史大夫臣
湯太常臣充大行令臣息太子少傅臣安行宗正事昩
死上言大司馬去病上疏願定皇子位制曰下御史臣
謹與中二千石二千石臣賀等議方今盛夏吉時臣青
翟臣湯等昩死請立皇子臣閎臣旦臣胥為諸矦王昩
死請所位國名制曰其更議以列矦家之三月丙子奏
未央宫丞相臣青翟御史大夫臣湯昩死言臣謹與列
矦臣嬰齊中二千石二千石臣賀諌大夫博士臣安等
議曰家皇子列矦不可以垂綂於萬世臣請立臣閎臣
旦臣胥為諸矦王三月丙子奏未央宫制曰家以列矦
可四月戊寅奏未央宫丞相臣青翟御史大夫臣湯昩
死言臣青翟等與列矦吏二千石諌大夫博士臣慶等
議昩死奏請立皇子為諸矦王制曰家以列矦可臣青
翟臣湯博士臣將行等伏聞云云今諸矦支子封至諸
矦王而家皇子為列矦臣青翟臣湯等竊熟計之不可
臣請立臣閎臣旦臣胥為諸矦王四月癸未奏未央宫
留中不下丞相臣青翟太僕臣賀行御史大夫事太常
臣充太子少傅臣安行宗正事昩死言臣青翟等前奏
大司馬臣去病上疏言皇子未有號位臣謹與御史大
夫臣湯中二千石二千石諌大夫博士臣慶等昩死請
立皇子臣閎等為諸矦王陛下固辭弗許臣青翟等竊
與列矦臣夀成等二十七人議臣請令史官擇吉日具
禮儀上御史奏輿地圖他皆如前故事制曰可四月丙
申奏未央宫太僕臣賀行御史大夫事昩死言太常臣
充言卜入四月二十八日乙巳可立諸矦王臣昩死奏
輿地圖請所立國名禮儀别奏臣昩死請制曰立某為
某王四月丁酉奏未央宫六年四月戊寅朔癸卯御史
大夫湯下丞相丞相下中二千石二千石下郡太守諸
矦相丞書從事下當用者如律令(三王/世家)
御史中丞受公卿奏事舉劾案章(百官/表)
大臣奏事不宜漏泄(師丹/傳)
王嘉曰故事尚書希下章為煩擾百姓章文必有敢告
之字乃下(本/傳)
昌邑王淫亂霍光與羣臣連名奏王尚書令讀奏曰丞
相臣敞大司馬大将軍臣光車騎将軍臣安世度遼將
軍臣明友前將軍臣増後將軍臣充國御史大夫臣誼
宜春矦臣譚當塗矦臣聖随桃矦臣昌樂杜矦臣屠耆
堂太僕臣延年太常臣昌大司農臣延年宗正臣徳少
府臣樂成廷尉臣光執金吾臣延夀大鴻臚臣賢左馮
翊臣廣明右扶風臣徳長信少府臣嘉典属國臣武京
輔都尉臣廣漢司𨽻校尉臣辟兵諸吏文學光禄大夫
臣遷臣畸臣吉臣賜臣管臣勝臣梁臣長幸臣夏矦勝
大中大夫臣徳臣卬昩死言皇太后陛下臣敞等頓首
死罪云云臣敞等謹與博士臣霸臣雋舍臣徳臣虞舍
臣射臣倉議皆曰當廢臣請有司御史大夫臣誼宗正
臣徳太常臣昌與太祝以一太牢告祠髙廟臣敞等昩
死以聞皇太后詔曰可(霍光/傳)
故事諸上書者皆為二封題其一曰副領尚書者先發
副封所言不善屏去不奏魏相因許伯白去副封以防
壅蔽宣帝善之(魏相/傳)
吏民上書字或不正輙舉劾(藝文/志)
　　雜録
衍簡矦不疑坐挾詔書論耐為司㓂(功臣/表)
武帝時公孫𢎞奏謹按詔書下者明天人分際通古今
之誼文章爾雅訓辭深厚(儒林/傳序)
武帝每為淮南王報書常召司馬相如視草乃遣(淮南/王安)
(傳/)
劉向曰今出令未能踰時而反是反汗也(本/傳)
傅太后遺詔益封髙安矦賢二千户丞相王嘉封還詔
書(王嘉/傳)
文帝時山東吏布詔令民雖老羸癃疾莫不扶杖而徃
聽之願少湏臾無死思見徳化之成(賈山/傳)
宣帝詔書毎下民欣然若更生(王吉/傳)
元帝罷朱崖詔匡衡云諸見罷朱崖詔書者人人自以
為將見太平也(匡衡/傳)
温水矦安國坐上書為妖言㑹赦免(王子/矦表)
新利矦偃坐上書謾免(王子/矦表)
　　冠禮
孝恵五年皇帝冠(本/紀)
孝昭元鳯四年加元服(本紀臣天麟按後漢禮儀志注/云孝昭帝冠辭曰陛下摛顯先)
(帝之光耀以承皇天之嘉禄欽奉仲春之吉辰普尊大/道之郊域秉率百福之休靈始加昭明之元服推逺冲)
(孺之㓜志藴積文武之成徳肅勒髙祖之/清廟六合之内靡不蒙徳永永與天無極)
孝宣五鳯元年正月皇太子冠皇太后賜丞相將軍列
矦中二千石帛人百匹太夫人八十匹夫人六十匹又
賜列矦嗣子爵五大夫男子為父後者爵一級(本/紀)
　　婚禮
宣帝時王吉上疏曰竊見當世趨務不合於道者謹條
奏吉意以為夫婦人倫大綱夭夀之萌也世俗嫁娶太
早未知為人父母之道而有子是以教化不明而民多
夭聘妻送女亡節則貧人不及故不舉子又漢家列矦
尚公主諸矦則國人承翁主使男事女夫詘於婦逆隂
陽之位故多女亂(王吉/傳)
五鳯二年八月詔曰夫婚姻之禮人倫之大者也酒食
之㑹所以行禮樂也今郡國二千石或擅為苛禁禁民
嫁娶不得酒食相賀召由是廢鄉黨之禮令民亡所樂
非所以導民也詩不云乎民之失徳乾餱以愆勿行苛
政(本/紀)
平帝元始三年詔劉歆等雜定婚禮四輔公卿大夫博
士郎吏家屬以禮娶親迎立軺併馬(本紀服䖍曰軺立/乘小車也併馬儷)
(駕/也)
四年立皇后王氏遣長樂少府夏矦瀋宗正劉宏少府
宗伯鳯尚書令平晏納采太師光大司徒馬宫大司空
甄豐左將軍孫建執金吾尹賞行太常事太中大夫劉
歆及太卜太史令以下四十九人賜皮弁素積以禮雜
卜筮大牢祠宗廟待吉月日明年春遣大司徒宫大司
空豐左将軍建右将軍甄邯光禄大夫歆奉乘輿法駕
迎皇后於安漢公第宫豐歆授皇后璽紱登車稱警蹕
便時上林延夀門入未央宫前殿羣臣就位行禮大赦
天下益封父安漢公地滿百里賜迎皇后及行禮者自
三公以下至騶宰執事長樂未央宫安漢公第者皆増
秩賜金帛各有差皇后立三月以禮見髙廟(王后/傳)
故事聘皇后黄金二萬斤為錢二萬萬(王莾/傳)
　　鄉射
髙帝引兵圍魯魯中諸儒尚講習禮弦歌之音不絶於
是諸儒始得修其經學講明大射鄉飲之禮(儒林/傳序)
河間獻王修興雅樂董仲舒等皆以為音中正雅立之
大樂春秋鄉射作於學官希濶不講(禮樂/志)
韓延夀為東郡太守修治學官春秋鄉射陳鐘鼓管弦
盛升降揖遜(本/傳)
成帝鴻嘉二年行幸雲陽博士行飲酒禮(本/紀)
鴻嘉二年三月博士行大射禮(五行/志)
武帝時丞相公孫𢎞奏言民不得挾弓弩十賊張弩百
吏不敢前盗賊不輙伏辜免脱者衆害寡而利多此盗
賊所以蕃也禁民不得挾弓弩則盗賊執短兵短兵接
則衆者勝以衆吏捕寡賊其埶必得盗賊有害無利則
莫犯法刑錯之道也臣愚以為禁民毋得挾弓弩便上
下其議吾邱夀王對曰臣聞古者作五兵非以相害以
禁暴討邪也安居則以制猛獸而備非常有事則以設
守衛而施行陣及至周室衰㣲上無明王諸矦力政彊
侵弱衆暴寡海内抏敝巧詐並生是以知者䧟愚勇者
威怯茍以得勝為務不顧義理故機變械飾所以相賊
害之具不可勝數於是秦兼天下廢王道立私議滅詩
書而首法令去仁恩而任刑戮堕名城殺豪傑銷甲兵
折鋒刄其後民以耰鋤箠挺相撻擊犯法滋衆盗賊不
勝至於赭衣塞路羣盗滿山卒以亂亡故聖王務教化
而省禁防知其不足恃也今陛下昭明徳建太平舉俊
材興學官三公有司或由窮巷起白屋裂地而封宇内
日化方外嚮風然而盗賊猶有者郡國二千石之罪非
挾弓弩之過也禮曰男子生桑弧蓬矢以舉之明示有
事也孔子曰吾何執執射乎大射之禮自天子降及庶
人三代之道也詩云大矦既抗弓矢斯張射夫旣同獻
爾發功言貴中也愚聞聖王合射以明教矣未聞弓矢
之為禁也且所為禁者為盗賊之以攻奪也攻奪之罪
死然而不止者大姦之於重誅固不避也臣恐邪人挾
之而吏不能止良民以自備而抵法禁是擅賊威而奪
民救也竊以為無益於禁姦而廢先王之典使學者不
得習行其禮大不便書奏上以難丞相𢎞𢎞詘服焉(吾/邱)
(夀王/傳)
　　賜酺
文帝初即位賜民酺五日(本紀服䖍曰酺音蒲文穎曰/漢律三人以上無故羣飲酒)
(罰金四両今詔横賜/令㑹聚飲食五日也)
十六年得玉杯令天下大酺
景帝後元年夏大酺五日
武帝元光二年令民大酺五日
元朔三年城朔方大酺五日
太初二年祠后土令大酺五日
太始三年令天下大酺五日
昭帝元鳯四年令天下酺五日
宣帝五鳯三年大酺五日(並本/紀)
　　賜姓氏(更姓/氏附)
髙祖封項伯等四人為列矦賜姓劉氏(項伯/傳)
婁敬勸髙祖都闗中上曰婁者劉也賜姓劉氏(本/傳)
孝文時吏居官者或長子孫以官為氏倉氏庫氏則倉
庫吏之後也(王嘉/傳)
武帝之初七十年間國家亡事為吏者長子孫居官者
以為姓號(食貨/志)
金日磾本匈奴休屠王太子也以休屠作金人祭天故
因賜姓金氏云(本/賛)
　　更姓氏
漢興濟北王田安失國齊人謂之王家因以為氏(元后/傳)
夏矦嬰曽孫頗尚主主随外家姓號孫公主故滕公子
孫更為孫氏(夏矦/嬰傳)
周陽由其父趙兼以淮南王舅矦周陽故因氏焉(周陽/由傳)
馬宫公姓馬矢宫仕學稱馬氏(本/傳)
京房本姓李推律自以為京氏(本/傳)
車千秋本姓田氏為相年老上優之得乘小車入宫殿
中故因號車丞相(本/傳)
明徳馬皇后惡其先人有反易姓莾(武/紀)
灌夫父張孟為灌嬰舍人得幸薦之至二千石故䝉灌
氏姓為灌孟(灌夫/傳)
衛青父鄭季與衛媪通生青青有同母兄衛長君及姊
子夫故青冐姓衛氏(衛青/傳)
周公後褒魯節矦公子寛薨矦相如嗣更姓公孫氏後
更為姬氏(恩澤/矦表)
　　禁踰侈
漢初定與民無禁(叙傳師古曰國家不/設車旗衣服之禁)
髙祖八年爵非公乘以上毋得冠劉氏冠賈人毋得衣
錦繡綺縠絺紵罽操兵乘騎馬(本/紀)
髙祖令賈人不得衣絲乘車重税租以困辱之孝恵髙
后時復弛商賈之律然市井子孫亦不得為吏(食貨/志)
文帝時賈誼上疏曰今民賣僮者為之繡衣絲履偏諸
縁内之閑中是古天子后服所以廟而不宴者也而庻
人得以衣婢妾白縠之表薄綺之裏緁以偏諸羙者黼
繡是古天子之服今富人大賈嘉㑹召客者以被牆庻
人屋壁得為帝服倡優下賤得為后飾且帝之身自衣
皁綈而富民牆屋被文繡天子之后以縁其領庻人□
妾縁其履此臣所謂舛也豈如今定經制使君君臣臣
上下有差而後有所持循矣(本/傳)
武帝天漢元年秋閉城門大搜(本紀臣瓉曰漢帝年紀/六月禁踰侈七月閉城)
(門大搜索踰侈者也師古/曰踰法度而奢侈者也)
二年秋大捜(本/紀)
元帝時貢禹奏言髙祖孝文孝景皇帝循古節儉後世
争為奢侈轉轉益甚臣下亦相放效衣服履絝刀劍亂
於主上主上時臨朝入廟衆人不能别異今大夫僣諸
矦諸矦僣天子天子過天道其日乆矣矯復古化在於
陛下天子納善其忠乃下召令太僕减食榖馬水衡减
食肉獸省宜春下苑以與貧民又罷角抵諸戯及齊三
服官(本/傳)
成帝永始四年詔曰聖王明禮制以叙尊卑異車服以
章有徳方今世俗奢僣㒺極靡有厭足公卿列矦親屬
近臣四方所則或廼奢侈逸豫務廣第宅治園池多蓄
奴婢被服綺縠設鐘鼓備女樂車服嫁娶葬埋過制吏
民慕效寖以成俗其申勅有司以漸禁之青緑民所常
服且勿止列矦近臣各自省改司𨽻校尉察不變者(紀/)
哀帝即位下詔曰制節謹度以防奢淫為政所先百王
不易之道也諸矦王列矦公主吏二千石及豪富民多
蓄奴婢田宅亡限與民争利百姓失職重困不足其議
限列有司條奏諸王列矦得名田國中列矦在長安及
公主名田縣道關内矦吏民名田皆無得過三十頃諸
矦王奴婢二百人列矦公主百人關内矦吏民三十人
六十以上十嵗以下不在數中賈人皆不得名田為吏
犯者以律論諸名田蓄奴婢過品皆没入縣官(本/紀)
平帝元始三年王莾奏車服制度吏民飬生送終嫁娶
奴婢田宅噐械之品(本/紀)
　
　
　
　
　
　
　
　
　
　
　
　
　
　西漢㑹要卷十七
欽定四庫全書
　西漢㑹要卷十八
　　　　　　　　　　　　宋　徐天麟　撰
　禮十二(賓禮/)
　　封先代後(先賢/後附)
殷後紹嘉矦
　成帝綏和元年二月甲子封殷後孔子世吉適子孔
　何齊為殷紹嘉矦千六百七十户(表本紀云考求其/後莫正孔吉其封)
　(吉為紹/嘉矦)後六月進爵為公地滿百里(表本紀/作三月)
　哀帝建平二年益户九百三十二(表/)
　平帝元始四年正月更為宋公(本/紀)
周後承休矦
　武帝元鼎四年詔封周後孽子嘉為周子南君三千
　户(表史記云其以三/十里地封周後)
　元帝初元五年正月癸巳更封為周承休矦位次諸
　矦王(表/)
　成帝綏和元年進爵為公地滿百里(表/)
　平帝元始四年正月改為鄭公(本/紀)
周公後褒魯矦
　平帝元始元年六月丙午封周公後公孫相如為褒
　魯矦(本紀表云公子寛以周公世魯頃公元孫之/元孫奉周祀矦一千户十一月矦相如嗣)
孔子後褒成矦
　平帝元始元年六月丙午封孔子後孔均為褒成矦
　追謚孔子曰褒成宣尼公(本紀表云以孔子世褒成/烈君霸曽孫奉孔子祀矦)
　(二千/户)
樂毅後華成君
　髙帝十年詔求樂毅有後乎得其孫叔封之樂鄉號
　華成君(本/紀)
成帝時梅福上書曰武王克殷未及下車存五帝之後
封殷於宋紹夏於杞明著三統示不獨有也是以姬姓
半天下遷廟之主流出於户所謂存人以自立者也今
成湯不祀殷人亡後陛下繼嗣乆㣲殆為此也春秋經
曰宋殺其大夫榖梁傳曰其不稱名姓以其在祖位尊
之也此言孔子故殷後也雖不正統封其子孫以為殷
後禮亦宜之何者諸矦奪宗聖庻奪適傳曰賢者子孫
宜有土而况聖人又殷之後哉昔成王以諸矦禮葬周
公而皇天動威雷風著灾今仲尼之廟不出闕里孔氏
子孫不免編户以聖人而歆匹夫之祀非皇天之意也
今陛下誠能據仲尼之素功以封其子孫則國家必獲
其福又陛下之名與天亡極何者追聖人素功封其子
孫未有法也後聖必以為則不滅之名可不勉哉福孤
遠又譏切王氏故終不見納初武帝時始封周後姬嘉
為周子南君至元帝時尊周子南君為周承休矦位次
諸矦王使諸大夫博士求殷後分散為十餘姓郡國徃
徃得其大家推求子孫絶不能紀時匡衡議以為王者
存二王後所以尊其先王而通三統也其犯誅絶之罪
者絶而更封他親為始封君上承其王者之始祖春秋
之義諸矦不能守其社稷者絶今宋國已不守其統而
失國矣則宜更立殷後為始封君而上承湯統非當繼
宋之絶矦也宜明得殷後而已今之故宋推求其嫡乆
逺不可得雖得其嫡嫡之先已絶不當得立禮記孔子
曰丘殷人也先師所共傳宜以孔子世為湯後上以其
語不經遂見寝至成帝時梅福復言宜封孔子後以奉
湯祀綏和元年立二王後推迹古文以左氏榖梁世本
禮記相明遂下詔封孔子世為殷紹嘉公(梅福/傳)
　　先代冡墓
髙帝十二年十二月詔曰秦皇帝楚隱王魏安釐王齊
愍王趙悼㐮王皆絶亡後其與秦始皇帝守冢二十家
楚魏齊各十家趙及魏公子亡忌各五家令視其冢復
亡與它事(本/紀)
　禮十三(軍禮/)
　　親征
漢五年十二月圍羽垓下(劉項戰争本末/具髙紀不詳録)
七月燕王臧荼反上自將征之九月虜荼
利幾反上自擊破之
七年十月上自將擊韓王信於銅鞮斬其将信亡走匈
奴與其將曼邱臣王黄共立故趙後趙利為王収信散
兵與匈奴共距漢上從晋陽連戰乘勝逐北至樓煩㑹
大寒士卒堕指者什二三遂至平城為匈奴所圍七日
用陳平秘計得出使樊噲留定代地
八年冬上撃韓信餘㓂於東垣
十年代相國陳豨反上自東至邯鄲上喜曰豨不南據
邯鄲而阻鄣水吾知其亡能為矣問豨将皆故賈人上
曰吾知與之矣乃多以金募豨將豨將多降豨將趙利
守東垣髙祖攻之不下卒罵上怒城降卒罵者斬之
十一年七月淮南王布反召諸矦兵上自將以擊布
十二年冬十月上破布軍于㑹缶
武帝元封元年冬十月詔曰南越東甌咸伏其辜西蠻
北夷頗未輯睦朕将廵邉陲擇兵振旅躬秉武節置十
二部将軍親帥師焉行自雲陽北歴上郡西河五原出
長城北登單于臺至朔方臨北河勒兵十八萬騎旌旗
徑千餘里威震匈奴遣使者告單于曰南越王頭已縣
於漢北闕矣單于能戰天子自將待邉不能亟來臣服
何但亡匿幕北寒苦之地為匈奴讋焉(並本/紀)
　　勞軍
文帝後六年匈奴大入邉以宗正劉禮為將軍軍霸上
祝茲侯徐厲為将軍軍棘門以河内守亞夫為將軍軍
細桞以備胡上自勞軍至覇上及棘門軍直馳入將以
下騎出入送迎已而之細桞軍軍士吏被甲鋭兵刃張
弓弩持滿天子先驅至不得入先驅曰天子且至軍門
都尉曰軍中聞將軍之令不聞天子之詔有頃上至又
不得入於是上使使持節詔將軍曰吾欲勞軍亞夫廼
傳言開壁門壁門士請車騎曰將軍約軍中不得驅馳
於是天子廼按轡徐行至中營將軍亞夫揖曰介胄之
士不拜請以軍禮見天子為動改容式車使人稱謝皇
帝敬勞軍成禮而去既出軍門羣臣皆驚文帝曰嗟乎
此真將軍矣鄉者霸上棘門如兒戯耳其将固可襲而
虜也至於亞夫可得而犯邪稱善者乆之(周亞/夫傳)
　　田獵
文帝時賈山言治亂之道曰今方正之士皆在朝廷矣
又選其賢者使為常侍諸吏與之馳驅射獵一日再三
出臣恐朝廷之觧弛百官之堕於事也今從豪俊之臣
方正之士直與之日日射獵擊兎伐狐臣竊悼之願少
衰射獵(賈山/傳)
賈誼上疏曰夫射獵之娱與安危之機孰急今不獵猛
敵而獵田彘不搏反㓂而搏蓄兎翫細娱而不圖大患
非所以為安也(本/傳)
武帝召見司馬相如請為天子游獵之賦上令尚書給
筆扎相如以子虗虗言也為楚稱烏有先生者烏有此
事也為齊難亡是公者亡是人也欲明天子之義故藉
此三人為辭其卒章歸之於節儉因以風諌(司馬相/如傳)
武帝建元三年南獵長楊(東方/朔傳)
司馬相如嘗從上至長楊獵是時天子方好自擊熊豕
馳逐壄獸相如因上䟽諌其辭曰臣聞物有同類而殊
能者故力稱烏獲㨗言慶忌勇期賁育臣之愚竊以為
人誠有之獸亦宜然今陛下好陵險阻射猛獸卒然遇
逸材之獸駭不存之地犯屬車之清塵輿不及還轅人
不暇施巧雖有烏獲逄䝉之技不得用枯木朽株盡為
難矣是胡越起於轂下而𦍑夷接軫也豈不殆哉雖萬
全而無患然本非天子之所宜近也且夫清道而後行
中路而馳猶時有銜橜之變况乎渉豐草騁邱虗前有
利獸之樂而内無存變之意其為害也不難矣夫輕萬
乘之重不以為安樂出萬有一危之塗以為娱臣竊為
陛下不取盖明者逺見於未萌而知者避危於無形旤
固多藏於隐㣲而發於人之所忽者也故鄙諺曰家絫
千金坐不垂堂此言雖小可以諭大臣願陛下留意幸
察上善之(相如/傳)
元鼎中天子行獵新秦中以勒邉兵而歸新秦中或千
里無亭徼於是誅北地太守以下(食貨/志)
元帝永光元年正月行幸甘泉郊㤗畤禮畢因留射獵
薛廣徳上書曰竊見闗東困極人民流離陛下日撞亡
秦之鐘聴鄭衛之樂臣誠悼之今士卒暴露從官勞倦
願陛下亟反宫思與百姓同憂樂天下幸甚上即日還
(本/傳)
永光五年冬上幸長楊射熊館布車騎大獵(本/紀)
成帝元延二年冬幸長楊宫從胡客大校獵宿萯陽宫
賜從官(本/紀)
其十二月羽獵揚雄從以為昔在二帝三王宫館臺榭
沼池苑囿林麓藪澤財足以奉郊廟御賔客充庖厨而
已不奪百姓膏腴榖土桑柘之地女有餘布男有餘粟
國家殷富上下交足故甘露零其庭醴泉流其唐鳯凰
巢其木黄龍遊其沼麒麟臻其囿神爵棲其林昔者禹
任益虞而上下和草木茂成湯好田而天下用足文王
囿百里民以為尚小齊宣王囿四十里民以為大裕民
之與奪民也武帝廣開上林南至宜春鼎胡御宿昆吾
旁南山而西至長楊五柞北繞黄山瀕渭而東周袤數
百里穿昆明池象滇河營建章鳯闕神明馺娑漸臺太
液象海水周流方丈瀛洲蓬萊游觀侈靡窮妙極䴡雖
頗割其三垂以贍齊民然至羽獵田車戎馬噐械儲偫
禁禦所營尚太奢䴡誇詡非堯舜成湯文王三驅之意
也又恐後世復修前好不折中以泉臺故聊因校獵賦
以風(揚雄/傳上)
明年上將大誇胡人以多禽獸秋命右扶風發民入南
山西自褒斜東至𢎞農南毆漢中張羅罔罝罘捕熊羆
豪豬虎豹狖玃狐莵麋鹿載以檻車輸長楊射熊舘以
罔為周阹縱禽獸其中令胡人手搏之自取其獲上親
臨觀焉是時農民不得収歛雄從至射熊舘還上長楊
賦聊因筆墨之成文章故藉翰林以為主人子墨為客
卿以風(揚雄/傳下)
　　兵祭
髙祖立為沛公祠黄帝祭蚩尤於沛廷(黄帝戰於阪泉/定天下蚩尤庻)
(人之貪者好五/兵故祠祭之)而釁鼓(本紀殺牲以血/塗鼓釁呼為釁)
天下已定令祝立蚩尤之祠於長安(郊祀/志)
武帝為伐南越告禱於泰一以牡荆畫幡日月北斗登
龍以象太一三星為㤗一鏠旗(李竒曰牡荆作幡柄也/如淳曰牡荆荆之無子)
(者皆絜齋之道晋灼日牡節間不相當也月暈刻之為/劵以畏病者天文志天極星其一明者太一也旁三星)
(三公也畫一星在後三星在前為㤗一鏠旗師古曰李/晋二説是也以牡荆為幡竿而畫幡為日月龍及星)
命曰靈旗為兵禱則太史奉以指所伐國(郊祀/志)
　
　
　
　
　
　
　
　西漢㑹要卷十八
欽定四庫全書
　西漢㑹要卷十九
　　　　　　　　　　　　宋　徐天麟　撰
　禮十四
　　山陵
萬年陵(太上/皇)　　　　　長陵(髙帝/)
安陵(恵帝/)　　　　　　霸陵(文帝/)
陽陵(景帝/)　　　　　　茂陵(武帝/)
平陵(昭帝/)　　　　　　杜陵(宣帝/)
渭陵(元帝/)　　　　　　延陵(成帝/)
義陵(哀帝/)　　　　　　康陵(平帝/)
小黄(昭靈后/)　　　　　南陵(文帝母薄太后/元始中罷為縣)
雲陵(昭帝母趙太后/元始中罷為縣)
　　雜録
孝文治霸陵皆瓦噐不得以金銀銅錫為飾(本/賛)
東園匠令丞主作陵内噐物(百官/表)
漢興立都長安徙齊田楚昭屈景及諸功臣家於長陵
後世世徙吏二千石髙貲富人及豪傑并兼之家於諸
陵(地理/志)
孝景五年作陽陵邑(本/紀)
孝武建元二年初置茂陵邑(本/紀)
元帝即位貢禹奏言武帝弃天下昭帝㓜弱霍光専事
不知禮正妄多藏金錢財物鳥獸魚鼈牛馬虎豹生禽
凡百九十物盡瘞藏之又皆以後宫女置於園陵大失
禮逆天心又未必稱武帝意也昭帝晏駕光復行之至
孝宣皇帝時陛下惡有所言羣臣亦随故事甚可痛也
唯陛下深察古道諸園陵女亡子者宜悉遣獨杜陵宫
數百誠可哀憐也(貢禹/傳)
永光四年分諸陵屬三輔以渭城夀陵亭部原上為初
陵詔曰安土重遷黎民之性骨肉相附人情所願也頃
者有司縁臣子之義奏徙郡國民以奉園陵令百姓逺
棄先祖墳墓破業失産親戚别離人懐思慕之心家有
不自安之意是以東垂被虗耗之害闗中有無聊之民
非久長之策也詩不云乎民亦勞止迄可小康恵此中
國以綏四方今所為初陵者勿置縣邑使天下咸安土
樂業亡有動揺之心布告天下令明知之(本/紀)
陳湯與將作大匠觧萬年相善自元帝時渭陵不復徙
民起邑成帝起初陵數年後樂覇陵曲亭南更營之萬
年與湯議以為武帝時工楊光以所作數可意自致將
作大匠及大司農中丞耿夀昌造杜陵賜爵闗内矦將
作大匠乘馬延年以勞苦秩中二千石今作初陵而營
起邑居成大功萬年亦當䝉重賞子公妻家在長安兒
子生長長安不樂東方宜求徙可得賜田宅俱善湯心
利之即上封事言初陵京師之地最為肥羙可立一縣
天下民不徙諸陵三十餘嵗矣關東富人益衆多規良
田役使貧民可徙初陵以彊京師衰弱諸矦又使中家
以下得均貧富湯願與妻子家屬徙初陵為天下先於
是天子從其計果起昌陵邑後徙内郡國民萬年自詭
三年可成後卒不就羣臣多言其不便者下有司議皆
曰昌陵因卑為髙積土為山度便房猶在平地上客土
之中不保幽㝠之靈淺外不固卒徙工庸以鉅萬數至
㸐脂火夜作取土東山且與榖同賈作治數年天下徧
被其勞國家罷敝府藏空虗下至衆庻熬熬苦之故陵
因天性據真土處埶髙敞旁近祖考前又已有十年功
緒宜還復故陵勿徙民上乃下詔罷昌陵(陳湯/傳)
孝成永始元年七月詔曰朕執徳不固謀不盡下過聴
將作大匠萬年言昌陵三年可成作治五年中陵司馬
殿門内尚未加功天下虗耗百姓罷勞客土疏惡終不可
成朕惟其難怛然傷心夫過而不改是謂過矣其罷昌
陵及故陵勿徙吏民令天下毋有動揺之心(本/紀)
二年詔曰前將作大匠萬年知昌陵卑下不可為萬嵗
居奏請營作建置郭邑妄為巧詐積土増髙多賦歛繇
役興卒暴之作卒徒䝉辜死者連屬百姓罷極天下匱
竭常侍閎前為大司農中丞數奏昌陵不可成侍中衛
尉長數白宜早止徙家反故處朕以長言下閎章公卿
議皆合長計首建至策閎典主省大費民以康寕閎前
賜爵闗内矦黄金百斤其賜長爵關内矦食邑千户閎
五百户萬年佞邪不忠毒流衆庻海内怨望至今不息
雖䝉赦令不宜居京師其徙萬年燉煌郡(本/紀)
成帝營起昌陵數年不成復還歸延陵制度㤗奢劉向
上疏諌曰臣聞易曰安不㤀危存不㤀亡是以身安而
國家可保也故賢聖之君博觀終始窮極事情而是非
分明王者必通三統明天命所授者博非獨一姓也孔
子論詩至於殷士膚敏裸將于京喟然歎曰大哉天命
善不可不傳于子孫是以富貴無常不如是則王公其
何以戒謹民萌何以勸勉盖傷㣲子之事周而痛殷之
亡也雖有堯舜之聖不能化丹朱之子雖有禹湯之徳
不能訓末孫之桀紂自古及今未有不亡之國也昔髙
皇帝既滅秦将都雒陽感寤劉敬之言自以徳不及周
而賢於秦遂徙都闗中依周之徳因秦之阻世之長短
以徳為効故常戰栗不敢諱亡孔子所謂富貴無常盖
謂此也孝文皇帝居霸陵北臨厠意悽愴悲懐顧謂羣
臣曰嗟乎以北山石為椁用紵絮□陳漆其間豈可動
哉張釋之進曰使其中有可欲雖錮南山猶有隙使其
中無可欲雖無石椁又何慼焉夫死者無終極而國家
有廢興故釋之之言為無窮計也孝文寤焉遂薄葬不
起山墳易曰古之葬者厚衣之以薪葬之中野不封不
樹後世聖人易之以棺槨棺槨之作自黄帝始黄帝葬
於橋山堯葬濟隂邱壠皆小葬具甚㣲舜𦵏蒼梧二妃
不從禹𦵏㑹稽不改其列殷湯無葬處文武周公𦵏於
畢秦穆公葬於雍橐泉宫祈年館下樗里子葬於武庫
皆無邱壠之處此聖帝明王賢君智士逺覧獨慮無窮
之計也其賢臣孝子亦承命順意而薄𦵏之此誠奉安
君父忠孝之至也夫周公武王弟也𦵏兄甚㣲孔子𦵏
母於防稱古墓而不墳曰丘東西南北之人也不可不
識也為四尺墳遇雨而崩弟子修之以告孔子孔子流
涕曰吾聞之古者不修墓盖非之也延陵季子適齊而
反其子死於嬴博之間穿不及泉歛以時服封墳掩坎
其髙可隱而號曰骨肉歸復於土命也魂氣則無不之
也夫嬴博去吴千有餘里季子不歸𦵏孔子徃觀曰延
陵季子於禮合矣故仲尼孝子而延陵慈父舜禹忠臣
周公弟弟其𦵏君親骨肉皆㣲薄矣非苟為儉誠便於
體也宋桓司馬為石槨仲尼曰不如速朽秦相吕不韋
集知略之士而造春秋亦言薄葬之義皆明於事者也
逮至吴王闔閭違禮厚葬十有餘年越人發之及秦恵
文武昭荘㐮五王皆大作邱壠多其瘞藏咸盡發掘暴
露甚足悲也秦始皇帝𦵏於驪山之阿下錮三泉上崇
山墳其髙五十餘丈周回五里有餘石槨為游館人膏
為燈燭水銀為江海黄金為鳬鴈珍寳之藏機械之變
棺槨之麗宫館之盛不可勝原又多殺宫人生薶工匠
計以萬數天下苦其役而反之驪山之作未成而周章
百萬之師至其下矣項籍燔其宫室營宇徃者咸見發
掘其後牧兒亡羊羊入其鑿牧者持火照求羊失火燒
其藏椁自古至今葬未有盛如始皇者也數年之間外
被項籍之灾内離牧童之禍豈不哀哉是故徳彌厚者
葬彌薄知愈深者葬愈㣲無徳寡知其葬愈厚邱壠彌
髙宫廟甚麗發掘必速由是觀之明暗之效葬之吉凶
昭然可見矣周徳既衰而奢侈宣王賢而中興更為儉
宫室小寢廟詩人羙之斯干之詩是也上章道宫室之
如制下章言子孫之衆多也及魯荘公刻飾宗廟多築
臺囿後嗣再絶春秋刺焉周宣如彼而昌魯秦如此而
絶是則奢儉之得失也陛下即位躬親節儉始營初陵
其制約小天下莫不稱賢明及徙昌陵増埤為髙積土
為山發民墳墓積以萬數營起邑居期日廹卒功費大
萬百餘死者恨於下生者愁於上怨氣感動隂陽因之
以饑饉物故流離以千萬數臣甚惛焉以死者為有知
發人之墓其害多矣若其無知又安用大謀之賢知則
不説以示衆庻則苦之若茍以説愚夫淫侈之人又何
為哉陛下慈仁篤羙甚厚聪明䟽達盖世宜𢎞漢家之
徳崇劉氏之美光昭五帝三王而顧與暴秦亂君競為
奢侈比方邱壠説愚夫之目隆一時之觀違賢知之心
亡萬世之安臣竊為陛下羞之雖陛下上覧明聖黄帝
堯舜禹湯文武周公仲尼之制下觀賢知穆公延陵樗
里張釋之之意孝文皇帝去墳薄葬以儉安神可以為
則秦昭始皇増山厚藏以侈生害足以為戒初陵之橅
宜從公卿大臣之議以息衆庻書奏上甚感向言而不
能從其計(劉向/傳)
成帝永始四年出杜陵諸未嘗御者歸家(本紀張晏曰/宫人無子乃)
(守園/陵也)
元朔二年孔臧坐為太常南陵橋壊衣冠道絶免(百官/表)
六年周平為大常坐不繕園陵免(百官/表)
元狩五年丞相李蔡坐侵賣園陵道壖地自殺(功臣/表)
綏和二年王况坐山陵未成置酒歌舞免(外戚/表)
丞相孔光四時行園陵(鮑宣/傳)
　　寢園
太上皇寝園(永光五年毁/竟寕元年毁)　(建昭五年復/河平元年復)
髙祖皇帝寝園
孝恵皇帝寢園(永光五年毁/)　(竟寕元年復/)
孝文皇帝寢園
孝景皇帝寢園
孝武皇帝寢園
孝昭皇帝寢園
孝宣皇帝寢園
孝元皇帝寢園
孝成皇帝寢園
孝哀皇帝寢園
孝平皇帝寢園
昭靈后寢園(永光四年罷/竟寕元年罷)　(建昭五年復/)
武哀王寢園(永光四年罷/竟寕元年罷)　(建昭五年復/)
昭哀后寢園(永光四年罷/竟寕元年罷)　(建昭五年復/)
孝文太后寢園(建昭元年罷/五月罷)　(竟寕元年三月復陵/平帝元始中罷南)
孝昭太后寢園(建昭元年罷/五月罷)　(竟寕元年六月復陵/平帝元始中罷雲)
衛思后園(永光四年罷/)　(建昭五年復/)
戾園(永光四年罷/)　(建昭五年復/)
戾后園(永光四年罷/)
皇曽祖悼孝廟園(平帝元始中/毁奉明園)
孝宣許皇后南園(父戴/矦同)
薄太后父靈文矦園
薄太后母靈文夫人園
竇皇后父安成矦園
孝景王皇后父共矦園
孝景王皇后母平原君園
趙偼伃父順成矦園
史皇孫王夫人父恩成矦園
霍皇后父博陸矦園
孝宣王皇后父其矦園
共皇帝寢園(哀帝建平/二年立)
　　雜録
奉常屬官有諸廟寢園令長丞(百官/表)
寢郎(馮參/)
園郎(班穉/)故事近臣皆随陵為園郎(金敞/傳)
園中各有寢便殿日祭於寢月祭於廟時祭於便殿寢
日四上食(韋𤣥成傳/詳見廟祭)
丞相以四時行園(張湯/傳)
人有盗孝文園瘞錢丞相嚴青翟自殺(張湯/傳)
任宫坐為太常人盗茂陵園中物免(百官/表)
武帝建元六年二月丁酉遼東髙廟灾四月壬子髙園
便殿火董仲舒曰哀公三年桓釐宫灾四月亳社火天
皆燔其不當立者以示魯今髙廟不當居遼東髙園殿
不當居陵旁於禮亦不當立與魯灾同(五行/志)
　
　西漢㑹要卷十九
欽定四庫全書
　西漢㑹要卷二十
　　　　　　　　　　　　宋　徐天麟　撰
　禮十五(凶禮/)
　　服制
孝文遺詔曰朕既不徳無以佐百姓今崩又使重服久
臨以罹寒暑之數哀人父子傷長老之志損其飲食絶
鬼神之祭祀以重吾不徳謂天下何朕獲保宗廟以𦕈
𦕈之身託于天下君王之上二十有餘年矣賴天之靈
社稷之福方内安寧靡有兵革朕既不敏常畏過行以
羞先帝之遺徳惟年之久長懼于不終今乃幸以天年
得復供養於髙廟朕之不明與嘉之其奚哀念之有其
令天下吏民令到出臨三日皆釋服無禁取婦嫁女祠
祀飲酒食肉自當給喪事服臨者皆無踐絰帯無過三
寸無布車及兵噐無發民哭臨宫殿中殿中當臨者皆
以旦夕十五舉音禮畢罷非旦夕臨時禁無得擅哭臨
以下服大紅十五日小紅十四日纎七日釋服它不在
令中者皆以此令比類從事(本/紀)
孝宣地節四年詔曰導民以孝則天下順今百姓或遭
衰絰凶灾而吏繇事使不得葬傷孝子之心朕甚憐之
自今諸有大父母父母喪者勿繇事使得収歛送終盡
其子道(本/紀)
名京師(本/傳)
結以倚廬(揚雄傳注云行服三年也漢律/不為親行三年䘮不得選舉)
服舍(江都易王傳師古曰/倚廬堊室之次也)
　　䘮葬
髙祖十二年四月甲辰崩于未央宫丁未發喪五月丙
寅葬長陵已下(已下/棺也)皇太子羣臣皆反至太上皇廟(本/紀)
恵帝即位賜給䘮事者二千石錢二萬六百石以上萬
五百石二百石以下至佐史五千視作斥上者将軍四
十金(本紀服䖍曰/斥上壙上也)
文帝至霸陵意悽愴悲懐顧謂羣臣曰嗟乎以北山石
為椁用紵絮□陳漆其間豈可動哉左右皆曰善釋之
前曰使其中有可欲雖錮南山猶有隙使其中亡可欲
雖亡石椁又何戚焉文帝稱善(張釋/之傳)
文帝遺詔霸陵山川因其故無有所改郎中令張武為
復土將軍發近縣卒萬六千人發内史卒萬五千人藏
郭穿復土屬將軍武乙巳葬覇陵(本/紀)
武帝建元六年竇太后崩丞相許昌御史大夫嚴青翟
坐喪事不辦免(田蚡/傳)
元帝時貢禹奏言武帝時多取好女至數千人以填後
宫及弃天下昭帝㓜弱霍光專事不知禮正妄多藏金
錢財物鳥獸魚鼈牛馬虎豹生禽凡百九十物盡瘞藏
之又皆以後宫女置於園陵大失禮逆天道又未必稱
武帝意也昭帝晏駕光復行之至孝宣皇帝時陛下惡
有所言羣臣亦随故事甚可痛也故使天下承化衆庻葬
埋皆虗地上以實地下其過自上生皆在大臣循故事
之辠也唯陛下深察古道從其儉者諸園陵女亡子者
宜悉遣獨杜陵宫人數百誠可哀憐也(貢禹/傳)
元帝崩有司言乘輿牛馬禽獸皆非禮不宜以葬奏可
(成/紀)
哀帝建平二年帝太后丁氏崩上曰朕聞夫婦一體詩
云榖則異室死則同穴昔季武子成寢杜氏之殯在西
階下請合葬而許之祔葬之禮自周興焉郁郁乎文哉
吾從周孝子事亡如事存帝太后宜起陵恭皇之園遂
葬定陶發陳留濟隂近郡國五萬人穿復土(本/紀)
平帝元始五年崩于未央宫大赦天下有司議曰禮臣
不殤君皇帝年十有四嵗宜以禮歛加元服奏可葬康
陵(本/紀)
孝景中二年令諸王薨大鴻臚奏謚誄策列矦薨大行
奏謚誄策王薨遣光禄大夫吊襚祠賵視喪事因立嗣
子列矦薨遣大中大夫吊祠視䘮事因立嗣其薨葬國
得發民輓䘮穿復土治墳無過三百人畢事(本/紀)
　　雜録
楚元王夫人薨賜塋(師古曰謂/為界域)
霍去病薨上悼之發屬國元甲軍陳自長安至茂陵為
冡象祁連山(本/傳)
李蔡以丞相坐詔賜冡地陽陵當得二十畆蔡盗取三
頃頗賣得四十餘萬又盗取神道外據地一畆葬其中
當下獄自殺(李廣/傳)
張安世薨天子贈印綬送以輕車介士賜塋杜東(本/傳)
霍光薨上及皇太后親臨光喪大中大夫任宣與侍御
史五人持節䕶䘮事中二千石治莫府塚上賜金畫棺
(以朱砂塗之/而又雕畫)四時之色左蒼龍右白虎上著金銀日月
玉衣珠璧以棺至尊無以加臣請沒入財物縣官(本/傳)
楊王孫病且終先令其子曰吾欲臝葬以反吾真必亡
易吾意死則為布囊盛尸入地七尺既下從足引脱其
囊以身新土其子欲黙而不從重廢父命欲從之心又
不忍乃徃見王孫友人祁矦祁矦與王孫書曰王孫苦
疾僕廹從上祠雍未得詣前願存精神省思慮進近醫
藥厚自持竊聞王孫先令臝葬令死者亡知則已若有
知是戮尸地下將臝見先人竊為王孫不取也且孝經
曰為之棺椁衣衾是亦聖人之遺制何必區區獨守所
聞願王孫察焉王孫報曰盖聞古之聖王縁人情不忍
其親故為制禮今則越之吾是以臝葬将以矯世也夫
厚葬誠無益於死者而俗人競以相髙靡財單幣腐之
地下或乃今日入而明日發此真與暴骸於中野何異
且夫死者終生之化而物之歸者也歸者得至化者得
變是物各反其真也反真㝠㝠亡形亡聲乃合道情夫
飾外以華衆厚葬以鬲真使歸者不得至化者不得變
是使物各失其所也且吾聞之精神者天之有也形骸
者地之有也精神離形各歸其真故謂之鬼鬼之為言
歸也其尸塊然獨處豈有知哉裹以幣帛鬲以棺椁支
體絡束口含玉石欲化不得鬰為枯腊千載之後棺椁
朽腐乃得歸土就其真宅由是言之焉用乆客昔帝堯
之葬也窽木為匵葛藟為緘其穿下不亂泉上不泄殠
故聖王生易尚死易葬也不加功於亡用不損財於亡
謂今費財厚葬留歸鬲至死者不知生者不得是謂重
惑於戯吾不為也祁矦曰善遂臝葬
　　恤死事
漢法父子俱有死事得以䘮歸(灌夫/傳)
漢四年下令軍士不幸死者吏為衣衾棺歛轉送其家
(本/紀)
八年令士卒從軍死者為槥歸其縣縣給衣衾棺葬具
祠以少牢長吏視葬(本/紀)
文帝十四年缾矦孫單以父邛北地都尉力戰死事子
矦(功臣/表)
景帝中二年封故楚趙傅相前死事者四人子皆為列
矦(本/紀)
武帝取從軍死事之子孫飬羽林教以五兵號曰羽林
孤兒(百官/表)
　西漢㑹要卷二十
欽定四庫全書
　西漢㑹要卷二十一
　　　　　　　　　　　　宋　徐天麟　撰
　樂上
　　樂舞
漢興樂家有制氏以雅樂聲律世世在大樂官但能紀
其鏗鎗鼓舞而不能言其義髙祖時叔孫通因秦樂人
制宗廟樂太祝迎神于廟門奏嘉至猶古􁊾神之樂也
皇帝入廟門奏永至以為行歩之節猶古采薺肆夏也
乾豆上奏登歌獨上歌不以筦絃亂人聲欲在位者徧
聞之猶古清廟之歌也登歌再終下奏休成之樂羙神
明既饗也皇帝就酒東廂坐定奏永安之樂羙禮已成
也又有房中祠樂髙祖唐山夫人所作也周有房中樂
至秦名曰夀人凡樂樂其所生禮不㤀本髙祖樂楚聲
故房中樂楚聲也孝恵二年使樂府令夏矦寛備其簫
筦更名曰安世樂髙祖廟奏武徳文始五行之舞孝文
廟奏昭徳文始四時五行之舞孝武廟奏盛徳文始四
時五行之舞武徳舞者髙祖四年作以象天下樂已行
武以除亂也文始舞者本舜韶舞也髙祖六年更名曰
文始以示不相襲也五行舞者本周舞也秦始皇二十
六年更名曰五行也四時舞者孝文所作以明示天下
之安和也盖樂已所自作明有制也樂先王之樂明有
法也孝景采武徳舞以為昭徳以尊大宗廟至孝宣采
昭徳舞為盛徳以尊世宗廟諸帝廟皆常奏文始四時
五行舞云髙祖六年又作昭容樂禮容樂昭容者猶古
之昭夏也主出武徳舞禮容者主出文始五行舞舞入
無樂者將至至尊之前不敢以樂也出用樂者言舞不
失節能以樂終也大氐皆因秦舊事焉初髙祖既定天
下過沛與故人父老相樂醉酒歡哀作風起之詩令沛
中僮兒百二十人習而歌之至孝恵時以沛宫為原廟
皆令歌兒習吹以相和常以百二十人為員文景之間
禮官肄業而已至武帝定郊祀之禮祠㤗一於甘泉就
乾位也祭后土於汾隂澤中方丘也乃立樂府采詩夜
誦有趙代秦楚之謳以李延年為協律都尉多舉司馬
相如等數十人造為詩賦略論律吕以合八音之調作
十九章之歌以正月上辛用事甘泉圜丘使童男女七
十人俱歌昏祠至明夜常有神光如流星止集於祠壇
天子自竹宫而望拜百官侍祠者數百人皆肅然動心
焉其餘廵狩福應之事不序郊廟故弗論是時河間獻
王有雅材亦以為治道非禮樂不成因獻所集雅樂天
子下大樂官常存肄之嵗時以備數然不常御常御及
郊廟皆非雅聲然詩樂施於後嗣猶得有所祖述昔殷
周之雅頌廼上本有娀姜原卨稷始生𤣥王公劉古公
太伯王季姜女大任大姒之徳乃及成湯文武受命武
丁成康宣王中興下及輔佐阿衡周召太公申伯召虎
仲山甫之屬君臣男女有功徳者靡不褒揚功徳既信
羙矣褒揚之聲盈乎天地之間是以光明著於當世遺
譽垂於無窮也今漢郊廟詩歌未有祖宗之事八音調
均又不恊於鐘律而内有掖庭材人外有上林樂府皆
以鄭聲施於朝廷至成帝時謁者常山王禹世受河間
樂能説其義其弟子宋曅等上書言之下大夫博士平
當等考試當以為漢承秦滅道之後賴先帝聖徳博受
兼聽修廢官立太學河間獻王聘求幽隱修興雅樂以
助化時大儒公孫𢎞董仲舒等以為音中正雅立之大
樂春秋鄉射作於學官希濶不講故自公卿大夫觀聽
者但聞鏗鎗不曉其意而欲以風諭衆庻其道無由是
以行之百有餘年徳化至今未成今曅等守習孤學大
指歸於興助教化衰㣲之學興廢在人宜領屬雅樂以
繼絶表㣲孔子曰人能𢎞道非道𢎞人河間區區小國
藩臣以好學修古能有所存民到于今稱之况于聖主
廣被之資修起舊文放鄭近雅述而不作信而好古于
以風示海内揚名後世誠非小功小羙也事下公卿以
為乆逺難分明當議復寢是時鄭聲尤甚黄門名倡丙
彊景武之屬富顯於世貴戚五矦定陵富平外戚之家
淫侈過度至與人主爭女樂哀帝自為定陶王時疾之
又性不好音及即位下詔曰惟世俗奢㤗文巧而鄭衛
之聲興夫奢㤗則下不孫而國貧文巧則趨末背本者
衆鄭衛之聲興則淫僻之化流而欲黎庻淳朴家給猶
濁其源而求其清流豈不難哉孔子不云乎放鄭聲鄭
聲滛其罷樂府官郊祭樂及古兵法武樂在經非鄭衛
之樂者條奏别屬他官丞相孔光大司空何武奏郊祭
樂人員六十二人給祠南北郊大樂鼓員六人嘉至鼓
員十人邯鄲鼓員二人騎吹鼓員三人江南鼓員二人
淮南鼓員四人巴俞鼓員三十六人歌鼓員二十四人
楚嚴鼓員一人梁皇鼓員四人臨淮鼓貟三十五人茲
邡鼓員三人凡鼓十二員百二十八人朝賀置酒陳殿
下應古兵法外郊祭員十三人諸族樂人兼雲招給祠
南郊用六十七人兼給事雅樂用四人夜誦員五人剛
别柎員二人給盛徳主調箎員二人聽工以律知日冬
夏至一人鐘工磬工簫工員各一人僕射二人主領諸
樂人皆不可罷竽工員三人一人可罷琴工員五人三
人可罷柱工員二人一人可罷繩弦工員六人四人可
罷鄭四㑹員六十二人一人給事雅樂六十一人可罷
張瑟員八人七人可罷安世樂鼓員二十人十九人可
罷沛吹鼔員十二人族歌鼓員二十七人陳吹鼓員十
三人商樂鼓員十四人東海鼓員十六人長樂鼓員十
三人縵樂鼓員十三人凡鼓八員百二十八人朝賀置
酒陳前殿房中不應經法治竽員五人楚鼓員六人常
從倡三十人常從象人四人詔随常從倡十六人秦倡
員二十九人秦倡象人員三人詔随秦倡一人雅大人
員九人朝賀置酒為樂楚四㑹員十七人巴四㑹員十
二人銚四㑹員十二人齊四㑹員十九人蔡謳員三人
齊謳員六人竽瑟鐘磬員五人皆鄭聲可罷師學百四
十二人其七十二人給大官挏馬酒其七十人可罷大
凡八百二十九人其三百八十八人不可罷可領屬大
樂其四百四十一人不應經法或鄭衛之聲皆可罷奏
可然百姓漸漬日乆又不制雅樂有以相變豪富吏民
湛沔自若大漢繼周乆曠大儀未有立禮成樂此賈誼
仲舒王吉劉向之徒所為發憤而増嘆也(禮樂/志)
髙祖過沛詩三矦之章令小兒歌之髙祖崩令沛得以
四時歌舞宗廟孝恵孝文孝景無所増更於樂府習常
𨽻舊而已至今上即位作十九章令侍中李延年次序
其聲拜為恊律都尉通一經之士不能獨知其辭皆集
㑹五經家相與共講習讀之乃能通知其意多爾雅之
文漢家常以正月上辛祠㤗一甘泉以昬時夜祠到明
而終常有流星經於祠壇上使僮男女七十人俱歌春
歌青陽夏歌朱明秋歌西皥冬歌𤣥𡨕世多有故不論
又嘗得神馬渥洼水中復次以為太一之歌歌曲曰太
一貢兮天馬下霑赤汗兮沫流赭騁容與兮跇萬里今
安匹兮龍為友後伐大宛得千里馬馬名蒲梢次作以
為歌歌詩曰天馬來兮從西極經萬里兮歸有德承靈
威兮降外國渉流沙兮四夷服中尉汲黯進曰凡王者
作樂上以承祖宗下以化兆民今陛下得馬詩以為歌
協於宗廟先帝百姓豈能知其音雅上黙然不説丞相
公孫𢎞曰黯誹謗聖制當族(樂/書)
　　雜録
太常屬官有大樂令丞(百官/表)
宫商角徴羽職在大樂(律厯/志)
武帝策董仲舒曰五帝三王之道改制作樂而天下洽
和百王同之當虞氏之樂莫盛於韶於周莫盛於勺聖
王已沒鐘鼓筦絃之聲未衰而大道㣲缺云云仲舒對
曰道者所由適於治之路也仁義禮樂皆其具也王者
未作樂之時乃用先王之樂宜於世者而以深入教化
於民教化之情不得雅頌之樂不成故王者功成作樂
樂其徳也樂者所以變民風化民俗也其變民也易其
化人也著故聲發於和而本於情接於肌膚藏於骨髓
故王道雖㣲缺而鐘鼓筦絃之聲未衰也夫虞氏不為
政乆矣然而雅頌遺風猶有存者是以孔子在齊而聞
韶也(董仲/舒傳)
嬖臣李延年以好音見上善之下公卿議曰民間祠有
鼓舞樂今郊祀而無樂豈稱乎公卿曰古者祠天地皆
有樂而神祗可得而禮或曰秦帝使素女鼓五十絃瑟
悲帝禁不止故破其瑟為二十五絃於是塞南越禱祠
㤗一后土始用樂舞益召歌兒作二十五絃及空矦瑟
自此起(郊祀/志)
宣帝本始四年詔樂府减樂人(本/紀)
神爵五鳯之間天下殷富數有嘉應上頗作歌詩欲興
協律之事丞相魏相奏言知音善鼓雅瑟者渤海趙定
梁國龔徳皆召見待詔(王褒/傳)
元帝多材藝善史書鼓琴瑟吹洞簫自度曲被歌聲分
刌節度窮極㓜𦕈(本/紀)
元帝被疾不親政事留好音樂或置鼙鼓殿下天子自
臨軒檻上銅圜以擿鼓(擿将/益反)聲中嚴鼓之節後宫及左
右習知音者莫能為而定陶王亦能之上數稱其材史
丹進曰凢所謂材者敏而好學温故知新皇太子是也
若乃器人於絲竹鼓鼙之間則是陳恵李㣲髙於匡衡
可相國也(陳恵李㣲皆/黄門鼓吹)於是上嘿然而笑(史丹/傳)
平帝元始元年放鄭聲五年召天下通知鐘律者(本/紀)
　
　
　
　
　
　
　
　
　
　
　
　西漢㑹要卷二十一
欽定四庫全書
　西漢㑹要卷二十二
　　　　　　　　　　　　　宋　徐天麟　撰
　樂下
　　樂章
安世房中歌十七章其詩曰
大孝備矣休徳昭清髙張四縣樂充宫廷芬樹羽林雲
景杳㝠金支秀華庻旄翠旌
七始華始肅倡和聲神來宴娭庻㡬是聴粥粥音送細
齊人情忽乘青𤣥熈事備成清思聈聈經緯㝠㝠
我定厯數人告其心敕身齊戒施教申申乃立祖廟敬明尊
親大矣孝熈四極爰轃
王矦秉徳其鄰翼翼顯明昭式清明鬯矣皇帝孝徳竟
全大功撫安四極
海内有姦紛亂東北詔撫成師武臣承徳行樂交逆簫
勺羣慝肅為濟哉盖定燕國
大海蕩蕩水所歸髙賢愉愉民所懐大山崔百卉殖民
何貴貴有徳
安其所樂終産樂終産世繼緒飛龍秋游上天髙賢愉
樂民人
豐草葽女羅施善何如誰能回大莫大成教徳長莫長
被無極
靁震震電燿燿明徳鄉治本約治本約澤𢎞大加被寵
咸相保徳施大世曼夀
都荔遂芳窅窊桂華孝奏天儀若日月光乘𤣥四龍囘
馳北行羽旄殷盛芬哉芒芒孝道随世我署文章(桂/華)
馮馮翼翼承天之則吾易久逺燭明四極慈恵所愛羙
若休徳杳杳㝠㝠克綽永福(羙芳/)
磑磑即即師象山則嗚呼孝哉案撫戎國蠻夷竭歡象
來致福兼臨是愛終無兵革
嘉薦芳矣告靈饗矣告靈既饗徳音孔臧惟德之臧建
矦之常承保天休令問不忘
皇皇鴻明蕩矦休徳嘉承天和伊樂厥福在樂不荒惟
民之則
浚則師徳下民咸殖令問在舊孔容翼翼
孔容之常承帝之明下民之樂子孫保光承順温良受
帝之光嘉薦令芳夀考不忘
承帝明徳師象山則雲施稱名永受厥福承容之常承
帝之明下民安樂受福無疆
郊祀歌十九章其詩曰
練時日侯有望焫膋蕭延四方九重開靈之斿垂恵恩
鴻祐休靈之車結𤣥雲駕飛龍羽旄紛靈之下若風馬
左蒼龍右白虎靈之來神哉沛先以雨般裔裔靈之至
慶隂隂相放􁐧震澹心靈既坐五音飭虞至旦承靈億
牲繭栗粢盛香尊桂酒賓八鄉靈安留吟青黄徧觀此
眺瑶堂衆嫭並綽竒麗顔如荼兆逐靡被華文厠霧縠
曵阿錫佩珠玉俠嘉夜茞蘭芳澹容與獻嘉觴
練時日一
帝臨中壇四方承宇繩繩意變備得其所清和六合制
數以五海内安寕興文匽武后土富媪昭明三光穆穆
優游嘉服上黄
帝臨二
青陽開動根荄以遂膏潤并愛跋行畢逮霆聲發榮壧
處頃聽枯槀復産乃成厥命衆庻熈熈施及夭胎羣生
啿啿惟春之祺
青陽三
朱明盛長旉與萬物桐生茂豫靡有所詘敷華就實既
阜既昌登成甫田百鬼廸嘗廣大建祀肅雍不忘神若
宥之傳世無疆
朱明四
西顥沆碭秋氣肅殺含秀垂穎續舊不廢姦偽不萌祅
孽伏息隅辟越逺四貉咸服既畏茲威惟慕純徳附而
不驕正心翊翊
西顥五
𤣥㝠陵隂蟄蟲盖藏􁁈木零落抵冬降霜易亂除邪革
正異俗兆民反本抱素懐樸條理信義望禮五嶽籍歛
之時掩収嘉榖
𤣥𡨕六
惟泰元尊媪神蕃釐經緯天地作成四時精建日月星
辰度理隂陽五行周而復始雲風雷電降甘露雨百姓
蕃滋咸循厥緒繼統共勤順皇之徳鸞路龍鱗㒺不肸
飾嘉籩列陳庻幾宴享㓕除凶灾烈騰八荒鐘鼓竽笙
雲舞翔翔招揺靈旗九夷賔將
惟泰元七
建始元年丞相匡衡奏罷鸞路龍鱗更定詩曰涓選休
成
天地並況惟予有慕爰熈紫壇思求厥路恭承禋祀緼
豫為紛黼繡周張承神至尊千童羅舞成八溢合好効
歡虞泰一九歌畢奏斐然殊鳴琴竽瑟㑹軒朱璆磬金
鼓靈其有喜百官濟濟各敬厥事盛牲實爼進聞膏神
奄留臨須揺長麗前掞光燿明寒暑不忒况皇章展詩
應律鋗玉鳴函宫吐角激徴清發梁揚羽申以商造茲
新音永乆長聲氣逺倐鳯鳥鴹神夕奄虞盖孔享
天地八
丞相匡衡奏罷黼繡周張更定詩曰肅若舊典
日出入安窮時世不與人同故春非我春夏非我夏秋
非我秋冬非我冬泊如四海之池徧觀是邪謂何吾知
所樂獨樂六龍六龍之調使我心若訾黄其何不徠下
日出入九
太一况天馬下霑赤汗沬流赭志俶儻精權竒籋浮雲
晻上馳體容與迣萬里今安匹龍為友
元狩三年馬生渥洼水中作
天馬徠從西極渉流沙九夷服天馬徠出泉水虎脊兩
化若鬼天馬徠厯無草徑千里循東道天馬徠執徐時
將揺舉誰與期天馬徠開逺門竦予身逰昆侖天馬徠
龍之媒游閶闔觀玉臺
天馬十
太初四年誅宛王獲宛馬作
天門開詄蕩蕩穆並騁以臨饗光夜燭德信著靈􁋚平
而鴻長生豫大朱涂廣夷石為堂飾玉梢以舞歌體招
揺若永望星留俞塞隕光照紫幄珠熉黄幡比翄囬集
貳䨇飛常羊月穆穆以金波日華燿以宣明假清風軋
忽激長至重觴神裴囘若留放殣冀親以肆章函䝉祉
福常若期寂漻上天知厥時泛泛滇滇從髙斿殷勤此
路臚所求佻正嘉吉𢎞以昌休嘉砰隐溢四方専精厲
意逝九閡紛紜六幕浮大海
天門十一
景星顯見信星彪列象載昭庭日親以察參侔開闔爰
推本紀汾脽出鼎皇祜元始五音六律依韋饗昭雜變
並㑹雅聲逺姚空桑琴瑟結信成四興逓代八風生殷
殷鐘石羽籥鳴河龍供鯉醇犧牲百末㫖酒布蘭生泰
尊柘漿析朝酲㣲感心攸通修名周流常羊思所并穰
穰復正直徃寗馮蠵切和䟽冩平上天布施后土成穰
穰豐年四時榮
景星十二
元鼎五年得鼎汾隂作
齊房産草九莖連葉宫童効異披圖案諜𤣥氣之精囬
復此都蔓蔓日茂芝成靈華
齊房十三
元封二年芝生甘泉齊房作
后皇嘉壇立𤣥黄服物發冀州兆䝉祉福沇沇四塞假
狄合處經營萬億咸遂厥宇
皇后十四
華燁燁固靈根神之斿過天門車千乘敦昆侖神之出
排玉房周流雜拔蘭堂神之行旌容容騎沓沓般傱傱
神之徠泛翊翊甘露降慶雲集神之揄臨壇宇九疑賓
䕫龍舞神安坐鴹吉時共翊翊合所思神嘉虞申貳觴
福滂洋邁延長沛施祐汾之阿揚金光横泰河莾若雲
増陽波徧臚驩騰天歌
華燁燁十五
五神相包四鄰土地廣揚浮雲扢嘉壇椒蘭芳璧玉精
垂華光益億年羙始興交於神若有承廣宣延咸畢觴
靈輿位偃蹇驤卉汨臚析奚遺滛渌澤􁐨然歸
五神十六
朝隴首覧西垠雷電尞獲白麟爰五止顯黄徳圖匈虐
熏鬻殛闢流離抑不詳賔百僚山河饗掩回轅鬗長馳
騰雨師洒路陂流星隕感惟風籋歸雲撫懐心
朝隴首十七
元狩元年行幸雍獲白麟作
象載瑜白集西食甘露飲榮泉赤鴈集六紛員殊翁雜
五采文神所見施祉福登蓬萊結無極
象載瑜十八
太始三年行幸東海獲赤鴈作
赤蛟綏黄華盖露夜零晝晻濭百君禮六龍位勺椒漿
靈已醉靈已享錫吉祥芒芒極降嘉觴靈殷殷爛揚光
延夀命永未央杳㝠㝠塞六合澤汪濊輯萬國靈禗禗
象輿轙票然逝旗逶蛇禮樂成靈將歸託𤣥徳長無衰
赤蛟十九
　　角抵
武帝元封三年作角抵戯(本紀文穎曰名此樂為角抵/者两两相當角力角技藝射)
(御故名角抵盖雜伎/樂也師古曰抵當也)
六年京師民觀角抵于上林平樂館(本/紀)
孝武之世開玉門通西域設酒池肉林以饗四夷之賓
客作巴俞都盧海中碭(徒浪/反)極漫衍魚龍角抵之戯以
觀視之(西域傳賛晋灼曰都盧國名也李竒曰都盧輕/體善縁者也碭極樂名也師古曰巴人巴州人)
(也巴俞之人所謂賓人也勁鋭善舞本從髙祖定三秦/有功髙祖喜觀其舞因令樂人習之故有巴俞之樂漫)
(衍者即張衡西京賦所云巨獸百尋是為漫延者也魚/龍者為舍利之獸先戯於庭極畢乃入殿前激水化成)
(比目魚跳躍潄水作霧障日畢化成黄龍八丈出水敖也/戯於庭炫燿日光西京賦云海鱗變而成龍即為此色)
元帝初元四年罷角抵戯(本紀刑法志/云用貢禹議)
　西漢㑹要卷二十二
欽定四庫全書
　西漢㑹要卷二十三
　　　　　　　　　　　　宋　徐天麟　撰
　輿服上
　　天子車旗(皇后/子附)
王車黄屋左纛(髙紀李斐曰天子車以黄繒為盖裏纛/毛羽幢也在乘與車衡左方上注之蔡)
(邕曰以犛牛尾為之如/斗或在騑頭或在衡)
文帝初立奉天子法駕迎代邸(本紀案三輔黄圖云天/子出車駕次第謂之鹵)
(簿有大駕有法駕有小駕大駕則公卿奉引大将軍參/乘太僕御屬車八十一乘作三行尚書御史乘之最後)
(一乘垂豹尾豹尾以前皆為省中備千乘萬騎出長安/出祠天於甘泉備之百官有其儀注名曰甘泉鹵簿法)
(駕京兆尹奉引侍中參乘/奉車郎御屬車三十六乘)
宣帝初立太僕以軨獵車奉迎曽孫(宣紀文穎曰軨獵/小車前有曲輿不)
(衣也李竒曰蘭輿輕車也師古曰耳/時未備天子車駕故且取其輕便)
乘輿副車(霍光/傳)
輜車(張良傳上雖疾彊/載輜車卧而䕶之)
鸞旗在前屬車在後(賈捐之傳師古曰鸞旗編以羽毛/列繫幢旁載於車上大駕出則陳)
(於道而/先行)
屬車間豹尾中(楊雄傳服䖍曰大駕屬車八十一乘作/三行尚書御史乘之最後一乘垂豹尾)
(豹尾以前/皆為省中)
屬車之清塵(應劭曰古者諸矦貳車九乘秦㓕九國兼/其車服漢依秦制故大駕屬車八十一乘)
(師古曰屬者言相連續而不絶也塵謂行而/起塵也言清者尊貴之意也見司馬相如傳)
甘泉法從(楊雄傳注云/從法駕也)
翠鳯之駕(揚雄傳師古曰天子乘車/為鳯形而飾以翠羽也)
千乘霆亂萬騎屈橋(揚雄/傳)
乘鏤象六玉蚪(張揖曰鏤象象路也以象牙䟽鏤其車/駱六玉蚪謂駕六馬以玉飾其鑣勒有)
(似玉蚪龍子/有角曰蚪)拖蜺旌(析羽毛染以五采綴以縷/為旌有似虹蜺之氣也)靡雲旌
(畫熊虎為旒/於旗似雲氣)前皮軒後道游(皮軒之上以赤皮為重盖/天子将出道車五乘游車)
(九乘言皮軒最居前而道游/次皮軒之後司馬相如傳)
乘輿乃登夫鳯凰兮翳華芝(師古曰鳯凰者車以鳯凰/為飾也翳蔽者以華芝為)
(蔽/也)駟蒼螭兮六素蚪(四六駕數也螭/似龍一名螻)流星旄以電燭兮
咸翠盖而鸞旗屯萬騎於中營兮方玉車之千乘(揚雄/傳方)
(並/也)
張燿日之𤣥旄揚左纛被雲梢(梢與/旓同)奮電鞭驂雷輜鳴
洪鐘建五旗(揚雄傳漢舊儀云皇帝車駕建五旗盖謂/五色之旗也以木牛承旗下取其負重致)
(逺/)
建九旒六白虎載靈輿立厯天之旂曵捎星之旃(同/上)
舉洪頥植靈旗(同上洪頥/旗名也)
建翠華之旗(司馬相如傳師古曰/以翠羽為旗上葆也)
羽葆(韓延/夀傳)
皇太后御小馬車(霍光傳張晏曰皇太后所駕逰宮中/輦車也漢廐有果下馬髙三尺以駕)
(輦師古曰小馬可於果林/下乘之故號果下馬)
緑車(金日磾傳晋灼曰漢注緑車/名皇孫車太子有子乘以從)
太僕掌輿馬屬官有車府路軨騎馬駿馬四令丞(伏􁃽/曰主)
(乘輿路車又主凢小車/軨今之小馬曲輿也)
中太僕掌皇太后輿馬不常置(並百/官表)
髙宛制矦丙猜曽孫信坐出入屬車間免(功臣表天子/出入行陳列)
(屬車而輒/至其間)
　　先驅(旄頭/)
旌旗鼓車旄頭先驅(燕王旦傳師古曰凡此皆天子之/制又東方朔傳應劭云旄頭以羽)
(林為之髪正向上而/長衣繡衣在乘輿前)
先驅旄頭劍挺堕墜(梁邱賀傳師古曰先驅導/駕者若今之武矦隊矣)
先驅光禄大夫張猛(薛廣徳傳胡公漢官云車/駕出有請室令在前先驅)
　　奉車
奉車都尉掌御乘輿車駙馬都尉掌駙馬(百官/表)
夏矦嬰為太僕轉為滕令常奉車(本/傳)
霍光為奉車都尉出則奉車(本/傳)
杜延年乆典朝政出即奉駕(本/傳)
散騎騎並乘輿車(百官表師古曰騎而散從亡常職也/應劭漢官曰前漢置散騎及中常侍)
(各一人散騎並乘/輿車獻可替否)
輦郎(劉向傳十/二為輦郎)
　　參乘
陳平亡楚來降漢王使參乘(紀師古曰乘車之法尊者/居左御者居中又有一人)
(處車之右以備傾側是以戎事則稱車右其/餘則曰驂乘驂者三也盖取三人為名義耳)
周緤以舍人從髙祖常為參乘(傳/)
文帝自代來令宋昌驂乘(紀/)
文帝朝東宫趙談驂乘爰盎伏車前曰臣聞天子所與
共六尺輿者皆天下豪英今漢雖乏人獨奈何與刀鋸
餘人共載於是上笑下趙談談泣下車(盎傳/)
張釋之為謁者僕射文帝召驂乘徐行問秦之敝具以
質言(傳/)
衛綰為中郎將景帝幸上林詔中郎将驂乘還而問曰
君知所以得驂乘乎綰曰不知也上問曰吾為太子時
召君君不肯來何也(綰傳師古曰言/以此時識之)
宣帝始立謁見髙廟大將軍光驂乘上内嚴憚若有芒
刺在背後車騎將軍張安世代光驂乘天子從容肆體
甚安近焉及光身死而宗族竟誅故俗傳之曰霍氏之
禍萌於驂乘(傳/)
金日磾遷侍中駙馬都尉光禄大夫出則驂乘(傳/)
　　警䟆
出稱警入言䟆(文三王傳師古曰警者戒肅也䟆止行/人也言出入者互文耳出亦有䟆漢儀)
(注皇帝輦動左右侍帷幄者稱/警出殿則傳䟆止人清道也)
出稱䟆入言警(韓安國傳師古曰䟆止行人也警令戒/肅也天子出入皆備此儀而今云出稱)
(䟆入言警者/互舉之耳)
文帝拜張釋之為廷尉上行出中渭橋有一人從橋下
走乘輿馬驚於是使騎捕之屬廷尉釋之治問曰縣人
來聞蹕匿橋下乆以為行過既出見車騎即走耳釋之
奏當此人犯蹕當罰金上怒曰此人親驚吾馬馬賴和
柔令它馬固不敗傷我乎而廷尉廼當之罰金釋之曰
法者天子所與天下公共也今法如是更重之是法不
信於民也且方其時上使使誅之則已今已下廷尉廷
尉天下之平也壹傾天下用法皆為之輕重民安所錯
其手足唯陛下察之上良乆曰廷尉當是也(本/傳)
　　廐馬
太僕掌輿馬屬官有大廐未央家馬三令又車府路軨
騎馬駿馬四令丞又龍馬閑駒槖泉騊駼承華五監長
丞(百官表臣天麟按漢舊儀云天子六廐未央承華騊/駼騎馬路軨大廐馬皆萬匹三輔黄圖都廐天子車)
(馬所在中廐皇/后車馬所在)
漢初天子不能具□駟(食貨/志)
文帝二年詔太僕見馬遺財足餘皆以給傳置
元帝初元元年詔太僕减榖食馬
二年罷黄門乘輿狗馬
五年詔乘輿秣馬毋乏正事而已
成帝建始二年减乘輿廐馬(傳本/紀)
　　雜録
文帝時有獻千里馬者詔曰鸞旗在前屬車在後吉行
日五十里師行三十里朕乘千里之馬獨先安之於是
還馬與道里費而下詔曰朕不受獻也其令四方毋求
獻(賈捐/之傳)
武帝元鼎四年馬生渥洼水中(本紀李斐曰南陽新野/有暴利長遭刑屯田敦)
(煌界數於此水旁見羣野馬中有竒者與凢馬異來飲/此水利長先作土人持勒靽於水旁後馬玩習乆之代)
(土人持勒靽収得其馬獻之/欲神異此馬云從水中出)作天馬之歌(本/紀)
後伐大宛得千里馬馬名蒲梢次作以為歌(樂/書)
金日磾輸黄門飬馬牽馬過殿下馬又肥好拜為馬監
(本/傳)
上官桀遷未央廏令武帝嘗體不安及愈見馬馬多瘦
上大怒令以我不復見馬邪欲下吏桀頓首曰臣聞聖
體不安日夜憂懼誠不在馬言未卒泣數行下上以為
忠(外戚/傳)
元帝時貢禹奏言髙祖孝文孝景皇帝循古節儉廐馬
百餘匹方今廐馬食粟將萬匹今民大飢而廐馬食粟
苦其大肥氣盛怒至乃日歩作之願减損乘輿服御廐
馬可亡過數十匹天子納善其忠乃下詔令太僕减食
榖馬(貢禹/傳)
　　百官車
漢初將相或乘牛車(食貨/志)
景帝中六年詔曰吏者民之師也車駕衣服宜稱令長
吏二千石車朱兩轓千石至六百石朱左轓(本紀臣天/麟按後漢)
(志云景帝詔六百石以上施車轓得銅五朱軛有吉陽/筩中二千石以右騑二千石以上皂布盖千石以上乘)
(馬車赤畫杠/其餘皆青云)
朱買臣為㑹稽太守長安廐吏乘駟馬車來迎(本傳張/晏曰故)
(事大夫乘/官車駕駟)
吴楚誅後諸矦貧者或乘牛車(髙五/王賛)
黄覇為頴川太守賜車盖持髙一丈别駕主簿車緹油
屏泥於軾前以章有徳(傳/)
杜延年為御史大夫以老病乞骸骨天子優之賜安車
駟馬罷就第(本傳師古曰坐乘之車也臣天麟按後漢/輿服志云公列矦安車朱班輪倚鹿較伏)
(熊軾皂盖倚鹿較者畫立鹿於車之前兩藩外/也伏熊軾者車前横軾為伏熊之形也)
薛廣徳為御史大夫與丞相定國大司馬車騎将軍史
髙俱乞骸骨皆賜安車駟馬廣徳東歸沛以為榮垂其
安車傳子孫(本/傳)
武帝使使安車以蒲裹輪駕駟迎申公(申公傳師古曰/以蒲裹輪取其)
(安/也)
田千秋為相年老上優之朝見得乘小車出入宫殿中
故因號曰車丞相(本/傳)
武帝聞枚年老廼以安車蒲輪召乘(傳/)
平帝元始二年王莾奏車服制度(紀/)
　　雜録
輜車(張良傳師/古曰衣車)
廣桞車(季布傳置廣桞車中服䖍曰東郡謂廣轍車為/廣桞車鄭氏曰作大桞衣車若周禮䘮車也李)
(竒曰廣桞大隆穹也晋灼曰周禮説衣翣桞桞聚也衆/飾之所聚也此為載以䘮車欲人不知也師古曰晋鄭)
(二説是也隆穹所謂車/軬者耳非此之謂也)
軺車百乘牛車千兩(貨殖/傳)
始元五年有一男子乘黄犢車建黄旐衣黄襜褕著黄
冐詣北闕自謂衛太子(雋不/疑傳)
蔡義給事大將軍莫府家貧常歩行資禮不逮衆門下
好事者相合為義買犢車令乘之(本/傳)
東平王數私出入驅馳國中王尊為相召敕廐長大王
當從官屬鳴和鸞乃出自今有令駕小車叩頭争之(王/尊)
(傳/)
楊惲家方隆盛時乘朱輪者十人(本/傳)
韓延夀在東郡時試騎士治飾兵車畫龍虎朱爵延夀
衣黄紈方領駕四馬傳總建幢棨植羽葆鼓車歌車功
曹引車皆駕四馬載棨㦸五騎為伍分左右部軍假司
馬千人持幢旁轂治飾車甲三百萬以上蕭望之劾延
夀上僣不道(本/傳)
哀帝召龔勝為諌大夫勝薦龔舍寗夀矦嘉有詔皆召
勝曰竊見國家聘醫巫常為駕騁賢者宜駕上曰大夫
乘私車來邪勝曰唯唯有詔為駕
韋元成以列矦侍祀孝恵廟當晨入天雨淖不駕駟馬
車而騎至廟下有司劾奏等軰數人皆削爵為闗内矦
元成自傷貶黜父爵作詩自劾責曰惟我小子不肅㑹
同媠彼車服黜此附庸四方羣后我監我視威儀車服
惟肅是履(本/傳)
鮑宣為豫州牧行部乘傳去法駕駕一馬舍宿鄉亭為
衆所非宣坐免(鮑宣/傳)
王氏一姓乘朱輪華轂者二十三人(劉向/傳)
王莾謁九廟大駕乘六馬以五采毛為龍文衣著角長
三尺華盖車元戎十乘在前(王莽/傳)
　
　
　
　
　
　
　
　
　
　
　
　
　
　西漢㑹要卷二十三
欽定四庫全書
　西漢㑹要卷二十四
　　　　　　　　　　　　宋　徐天麟　撰
　輿服下
　　天子冠服
髙祖以竹皮為冠令求盜之薛治時時冠之及貴常冠
所謂劉氏冠也八年令爵非公乘以上毋得冠劉氏冠
(本紀臣天麟按後漢輿服志云劉氏冠楚冠制也祀宗/廟諸祀則冠之此冠髙祖所造故以為祭服尊敬之謂)
(也/)
髙皇帝所述書天子所服第八(天子衮服之制也/於施行詔書第八)曰大
謁者臣章受詔長樂宫曰令羣臣議天子所服相國臣
何等議曰春夏秋冬天子所服當法天地之數中得人
和臣請法之中謁者趙堯舉春李舜舉夏兒湯舉秋貢
禹舉冬四人各職一時大謁者襄奏制曰可(魏相傳服䖍/曰主一時衣)
(服禮物朝/祭百事)
文帝身衣弋綈(本賛又賈誼云帝/之身自衣皂綈)
孝文身衣弋綈足履革舄以韋帶劍莞蒲為席兵木無
刅衣緼無文(東方/朔傳)
聖文躬服節儉綈衣不敝革鞜不穿(揚雄/傳)
昭帝元鳯四年帝加元服(本紀師古曰元尊也冠/者首之所着故曰元服)
皇太后賜御府衣迎宣帝(紀按少府屬官有御/府令主天子衣服)
元帝初元五年罷齊三服官(紀李斐曰齊國舊有三服/官春獻冠幘縱為首服綺)
(素為令服輕綃為夏服臣天麟按貢禹傳禹奏故齊三/服官輸物不過十笥方今齊三服官作工各數千人一)
(嵗費數鉅萬天子納/其言罷齊三服官)
　　百官冠服
爵非公乘以上毋得冠劉氏冠(見/上)
景帝中六年詔曰吏者民之師也車駕衣服宜稱亡度
者或不吏服出入閭里與民無異令長吏車騎從者不
稱其官衣服下吏出入閭巷亡吏體者二千石上其官
屬三輔舉不如法令者(紀/)
皁衣(谷永傳曰陛下擢之皂衣之吏蕭望之曰張敞備/皁衣二十餘年如淳曰雖有五時服至朝皆着皁)
(衣/)
直指使者衣繡衣持斧(武/紀)
柱後恵文(張敞傳當以柱後恵文弹治之耳晉灼曰漢/時法冠也一號柱後恵文以纚裹鐵柱卷秦)
(制執法服今御史服之獬廌一角今冠兩角以獬廌為/名耳師古曰纚即今目方紗也山爾反卷去權反)
郎侍中皆鵕䴊冠貝帶(佞幸傳師古曰以鵕䴊毛羽飾/冠司馬相如傳師古曰鵕䴊鷩)
(鳥也似山鷄而小鵕背毛黄腹下赤項緑色其/尾毛紅赤光彩鮮明今俗呼為山鷄其實非也)
貂羽黄金附蝉(燕王旦傳注/云侍中之飾)
司𨽻冠進賢冠(百官/表)
仄注冠(五行志李竒注云仄注冠/曰髙山冠齊冠也謁者服)
皮弁素績(孝平王后傳劉歆以下四十九人賜皮弁素/績師古曰皮弁以鹿皮為冠形如人手之弁)
(合也素續謂素裳也朱衣而素裳字/或作積積謂襞積之若今之撰為也)
方山冠(五行志鄧展曰方山冠以/五綵縠為之樂舞人所服)
　　雜録
武安侯田恬坐衣襜褕入宫不敬免(外戚表師古曰/襜褕直裾禆衣)
朱博為刺史敇功曹官屬多襃衣大袑不中節度自今
掾吏衣皆令去地三寸(傳/)
叔孫通儒服漢王憎之迺變其服服短衣楚製(傳/)
婁敬見髙祖虞將軍欲與鮮衣敬曰臣衣帛衣帛見衣
褐衣褐見不敢易衣(婁敬/傳)
江充召見願以所常被服冠見武帝許之充衣紗縠襌
衣曲裾後垂交輸冠襌纚歩揺冠飛翮之纓(傳/)
雋不疑見暴勝之冠進賢冠帶櫑具劍佩環玦襃衣博
帶盛服至門上謁(傳/)
董偃緑幘傳韝(東方朔傳應劭曰宰人服也韋昭曰韝/形如射韝以縳左右手於事便也師古)
(曰緑幘賤人之服也傅/着也即今之臂韝也)
　　臣庶衣服
漢初定與民無禁(叙傳師古曰國家不/設車旗衣服之禁)
髙祖八年賈人毋得衣錦繡綺縠絺紵罽(紀/)
文帝時賈誼上疏言今民賣僮者為之繡衣絲履偏諸
縁内之閑中是古天子后服所以廟而不宴者也而庶
人得以衣婢妾白縠之表薄綺之裏緁以偏諸美者黼
繡是古天子之服今富人大賈嘉㑹召客者以被牆庶
人屋壁得為帝服倡優下賤得為后飾帝之身自衣皁
綈而富民牆屋被文繡天子之后以縁其領庶人孽妾
縁其履此臣所謂舛也(傳/)
成帝永始四年詔公卿列侯多畜奴婢被服綺縠車服
過制申敇有司以漸禁之青緑民所常服且勿止(紀/)
成帝㣲行私奴客皆白衣袒幘帶刀持劍(百官/志)
白衣(龔勝傳師古曰白衣給官府趨走/賤人若今諸司亭長掌固之屬)
　　璽
漢元年十月沛公至霸上秦王子嬰封皇帝璽符節降
枳道旁(本紀又霍光傳注云漢初有三璽天子之璽自/佩行璽信璽在符節臺又漢舊儀云皇帝六璽)
(皆白王螭虎紐文曰皇帝行璽皇帝之璽/皇帝信璽天子行璽天子之璽天子信璽)
代王至周勃跪上天子璽(文帝/紀)
符璽御史(周昌傳趙堯為符璽御史百官/表去其御史尚符璽者有印綬)
霍光輔少主殿中嘗有怪一夜羣臣相驚光召尚符璽
郎(恐有變難/欲收取璽)郎不肯授光光欲奪之郎按劍曰臣頭可
得璽不可得也(光/傳)
霍光奏昌邑王受皇帝信璽行璽大行前就次發璽不
封(光/傳)
初髙袓入咸陽至霸上秦王子嬰降於軹道奉上始皇
璽及髙祖誅項籍即天子位因御服其璽世世傳受號
曰漢傳國璽以孺子未立璽藏長樂宫及莽即位請璽
太后不肯授莽莽使安陽侯舜諭㫖舜素謹敇太后雅
愛信之舜既見太后知其為莽求璽怒罵之曰而屬父
子宗族蒙漢家力富貴累世既無以報受人孤寄乘便
利時奪取其國不復顧恩義人如此者狗豬不食其餘
天下豈有而兄弟邪且若自以金匱符命為新皇帝變
更正朔服制亦當自更作璽傳之萬世何用此亡國不祥
璽為而欲求之我漢家老寡婦旦暮且死欲與此璽俱
葬終不可得太后因涕泣而言旁側長御以下皆垂涕
舜亦悲不能自止良久迺仰謂太后臣等已無可言者
莽必欲得傳國璽太后寧能終不與邪太后聞舜語切
恐莽欲脅之迺出漢傳國璽投之地以授舜曰我老已
死知而兄弟令族滅也舜既得傳璽奏之莽大說迺為
太后置酒未央宫漸臺大縱衆樂(元后/傳)
　　羣臣璽綬(印/)
諸侯王金璽盭綬(盭音戾緑也漢舊儀云諸侯/王黄金璽槖佗紐文曰璽)
相國丞相金印紫綬髙帝十一年更名相國緑綬
太師太傳太保太尉左右前後將軍金印紫綬
御史大夫銀印青綬
凢吏秩比二千石以上皆銀印青綬光禄大夫無秩比
六百以上皆銅印黒綬大夫博士御史謁者郎無其僕
射御史治書尚符璽者有印綬比二百石以上皆銅印
黄綬綏和元年長相皆黒綬建平二年復黄綬(百官/表)
武帝太初元年改正朔數用五(紀注云謂印文也若丞/相曰丞相之印章諸卿)
(及守相印文不足/五字者以之足之)
楊僕懐銀黄垂三組(銀銀印也黄金印也/僕懐三印故三組也)
宣帝始賜單于印璽與天子同(食貨/志上)
匈奴故印文曰匈奴單于璽(本傳王莽更曰/新匈奴單于章)
方寸之印丈二之組鎮撫海内(嚴助/傳)
印□(陳遵傳謂/印之組也)
　　符節
天子璽符節(髙紀師古曰符謂諸所合符以為契者也/節以毛為之上下相重取象竹節將命者)
(持之以/為信)
髙祖與功臣剖符作誓(紀/)
文帝二年初與郡守為銅虎符竹使符(紀應劭曰銅虎/符第一至第五)
(國家當發兵遣使者至郡合符符合乃聴受之竹使符/皆以竹箭五枚長五寸䥴刻篆書第一至第五張晏曰)
(符以代古之珪璋從簡易也師古曰與郡守為符/者謂各分其半右留京師左以與之使音所吏反)
武帝征和二年更節加黄旄初漢節純赤以戾太子持
赤節故更為黄旄加上以相别(本紀及劉/屈氂傳)
少府屬官有符節令丞(百官/表)
襄平侯紀通尚符節(吕后/紀)
齊王欲發兵誅諸吕魏勃曰王欲發兵非有漢虎符驗
也(髙五/王傳)
七國敗弓髙侯誥膠西王卬曰未有詔虎符擅發兵王
其自圖之(吳王/濞傳)
武帝曰吾新即位不欲出虎符發兵郡國(嚴助/傳)
御史中丞劾馮野王持虎符出界歸家遂免(傳/)
淮南王盜冩虎符(賈捐/之傳)
閩越王弟餘善殺王以降遣使者上符節請所立(嚴助/傳)
伍符(馮唐傳伍伍/相保之符也)
衛太子擅發兵盧賀坐受太子節掠死(功臣/表)
任安坐受太子節懐二心要斬(劉屈/氂傳)
霍光奏昌邑王自之符璽取節十六朝暮臨從官持節
從(傳/)
　　闗傳
文帝十二年除闗無用傳(本紀張晏曰傳信也若今過/所也師古曰古者或用棨或)
(用繒帛棨者刻/木為合符也)
景帝四年復置諸闗用傳出入(紀應劭曰以吳/國新反備非常)
宣帝本始四年詔曰今嵗不登民以車船載榖入闗者
得毋用傳(紀/)
寗成詐刻傳出闗(本/傳)
終軍從濟南當詣傳士歩入闗闗吏予軍繻軍問以此
何為吏曰為復傳還當以合符軍曰大丈夫西游終不
復傳還棄繻而去軍為謁者使行郡國建節東出闗吏
識之曰此使者迺前棄繻生也(本/傳)
　
　
　
　
　
　
　
　
　
　
　
　西漢㑹要卷二十四
欽定四庫全書
　西漢㑹要卷二十五
　　　　　　　　　　　　宋　徐天麟　撰
　學校上
　　大學
髙祖尚有干戈平定四海未遑庠序之事(儒林/傳序)
武帝興大學(本賛臣天麟按三輔黄圖云太/學在長安西北七里有市有獄)
董仲舒對䇿曰養士之大者莫大乎大學大學者賢士
之所闗也教化之本原也願陛下興大學置明師以養
天下之士武帝立學校之官皆自仲舒發之(本/傳)
元朔五年制曰葢聞導民以禮風之以樂婚姻者居室
之大倫也今禮廢樂崩朕甚愍焉故詳延天下方聞之
士咸登諸朝其令禮官勸學講義洽聞舉遺興禮以為
天下先太常議予博士弟子崇鄉里之化以厲賢材焉
謹與太常臧博士平等議曰聞三代之道鄉里有教夏
曰校殷曰序周曰庠其勸善也顯之朝廷其懲惡也加
之刑罰故教化之行也建首善自京師始繇内及外今
陛下昭至徳開大明配天地本人倫勸學興禮崇化厲
賢以風四方太平之原也古者政教未洽不備其禮請
因舊官而興焉為博士官置弟子五十人復其身太常
擇民年十八以上儀狀端正者補博士弟子郡國縣官
有好文學敬長上肅政教順鄉里出入不悖所聞令相
長丞上屬所二千石二千石謹察可者常與計偕詣太
常得受業如弟子一嵗皆輒課能通一藝以上補文學
掌故闕其髙第可以為郎中太常籍奏即有秀才異等
輒以其名聞其不事學若下材及不能通一藝輒罷之
而請諸能稱者臣謹按詔書律令下者明天人分際通
古今之誼文章爾雅訓辭深厚恩施甚美小吏淺聞弗
能究宣亡以明布諭下以治禮掌故以文學禮義為官
遷留滯請選擇其秩比二百石以上及吏百石通一蓺
以上補左右内史大行卒史比百石以下補郡太守卒
史皆各二人邉郡一人先用誦多者不足擇掌故以補
中二千石屬文學掌故補郡屬備員請著功令他如律
令制曰可自此以来公卿大夫士吏彬彬多文學之士
矣昭帝時舉賢良文學増博士弟子員滿百人宣帝末
増倍之元帝好儒能通一經者皆復數年以用度不足
更為設員千人郡國置五經百石卒史成帝末或言孔
子布衣養徒三千人今天子大學弟子少於是増弟子
員三千人嵗餘復如故平帝時王莽秉政増元士之子
得受業如弟子勿以為員嵗課甲科四十人為郎中乙
科二十人為太子舍人丙科四十人補文學掌故云(儒/林)
(傳/序)
武帝立五經博士開弟子員設科射策訖於元始一經
説至百餘萬言大師衆至千餘人(儒林/傳賛)
元帝初元五年罷博士弟子毋置員以廣學者永光三
年冬復博士弟子員(紀/)
　　辟廱
武帝封泰山還兒寛上夀曰間者聖統廢絶陛下發憤
祖立明堂辟廱(兒寛傳師古/曰祖始也)
河間獻王来朝獻雅樂對三雍宫(景十三王傳應劭曰/辟廱明堂靈臺也雍)
(和也言天地君/臣人民皆和也)
成帝時犍為郡於水濵得古磬十六枚劉向因是説上
宜興辟廱設庠序陳禮樂隆雅頌之聲盛揖遜之容以
風化天下成帝以向言下公卿議㑹向病卒丞相大司
空奏請立辟廱案行長安城南營表未作遭成帝崩羣
臣引以定諡及王莽為宰衡欲耀衆庶遂興辟廱因以
簒位世祖中興迺營立明堂辟廱顯宗即位躬行其禮
養三老五更於辟廱威儀既盛美矣(禮樂志臣天麟按/三輔黄圖漢辟廱)
(在長安西北七里河間獻王来朝/獻雅樂武帝對之三雍宫即此)平帝元始五年劉歆
孔永孫遷平晏四人使治明堂辟廱得萬國驩心侯各
千户(恩澤/侯表)
　　郡國學
文翁為蜀郡守仁愛好教化見蜀地僻陋有蠻夷風文
翁欲誘進之乃選郡縣小吏開敏有材者張叔等十餘
人親自飭厲遣詣京師受業博士或學律令减省少府
用度買刀布蜀物齎計吏以遺博士數嵗蜀生皆成就
還歸文翁以為右職用次察舉官有至郡守刺史者又
修起學宫於成都市中招下縣子弟以為學官弟子為
除更繇髙者以補郡縣吏次為孝弟力田常選學官僮
子使在便坐受事毎出行縣益從學官諸生明經飭行
者與俱使傳教令出入閨閤縣邑吏民見而榮之數年
争欲為學官弟子富人至出錢以求之繇是大化蜀地
學於京師者比齊魯焉至武帝時乃令天下郡國皆立
學校官自文翁為之始云(循吏/傳)
元帝郡國置五經百石卒史(儒林/序)
平帝元始三年立學官郡國曰學邑侯國曰校校學置
經師一人鄉曰庠聚曰序序庠置孝經師一人(紀/)
何武為刺史行部必先即學宫見諸生試其誦論問以
得失(武/傳)
　　圖書上
漢興改秦之敝大收篇籍廣開獻書之路迄孝武世書
缺簡脱禮壊樂崩聖上喟然而稱曰朕甚憫焉於是建
藏書之䇿置冩書之官下及諸子傳説皆充秘府至成
帝時以書頗散亡使謁者陳農求遺書於天下詔光禄
大夫劉向校經傳諸子詩賦歩兵校尉任宏校兵書太
史令尹咸校術數侍醫李柱國校方技毎一書已向輒
條具篇目撮其指意録而奏之㑹向卒哀帝復使向子
侍中奉車都尉歆卒父業歆於是總羣書而奏其七畧
故有輯畧有六藝畧有諸子畧有詩賦畧有兵書畧有
術數畧有方技畧今刪其要以備篇籍(藝文志/下同)
凡易十三家二百九十四篇易道深矣人更三聖世歴
三古及秦燔書而易為筮卜之事傳者不絶漢興田何
傳之迄於宣元有施孟梁丘京氏列於學官而民間有
費髙二家之説劉向以中古文易經校施孟梁丘經或
脱去旡咎悔亡唯費氏經與古文同
凡書九家四百一十二篇書之所起逺矣至孔子纂焉
上斷於堯下迄於秦凡百篇而為之序言其作意秦燔
書禁學濟南伏生獨壁藏之漢興亡失求得二十九篇
以教齊魯之間訖孝宣世有歐陽大小夏侯氏立於學
宫古文尚書者出孔子壁中武帝末魯共王壊孔子宅
欲以廣其宫而得古文尚書及禮記論語孝經凡數十
篇皆古字也共王入徃其宅聞鼓琴瑟鐘磬之音於是
懼乃止不壊孔安國孔子後也悉得其書以考二十九
篇得多十六篇安國獻之遭巫蠱事未列於學宫劉向
以中古文校歐陽大小夏侯三家經文酒誥脱簡一召
誥脱簡二率簡二十五字者脱亦二十五字簡二十二
字者脱亦二十二字文字異者七百有餘脱字數十書
者古之號令號令於衆其言不立具則聴受施行者弗
暁古文讀應爾雅故解古今語而可知也
凡詩六家四百一十六卷漢興魯申公為詩訓故而齊
轅固燕韓生皆為之傳或取春秋采雜説咸非其本義
與不得已魯最為近之三家皆列於學官又有毛公之
學自謂子夏所傳而河間獻王好之未得立
凡禮十三家五百五十五篇漢興魯髙堂生傳士禮十
七篇訖孝宣世后倉最明戴聖慶普皆其弟子三家立于
學官禮古經者出於魯淹中及孔氏學七十篇文相似
多三十九篇及明堂隂陽王史氏記所見多天子諸侯卿
大夫之制雖不能備猶瘉倉等推士禮而致於天子
之説
凡樂六家百六十五篇漢興制氏以雅樂聲律世在樂
官頗能紀其鏗鏘鼓舞而不能言其義六國之君魏文
侯最為好古孝文時得其樂人竇公獻其書乃周官大
宗伯之大司樂章也武帝時河間獻王好儒與毛生等
共采周官及諸子言樂事者以作樂記獻八佾之舞與
制氏不相逺其内史丞王定傳之以授常山王禹禹成
帝時為謁者數言其義獻二十四卷記劉向校書得樂
記二十三篇與禹不同其道寖以益㣲
凡春秋二十三家九百四十八篇周室既㣲載籍殘缺
仲尼與左丘明觀魯史記因興以立功就敗以成罰丘
明論本事而作傳及末世有公羊榖梁鄒夾之傳四家
之中公羊榖梁立於學官鄒氏無師夾氏未有書
凡論語十二家二百二十九篇漢興有齊魯之説傳齊
論者昌邑中尉王吉少府宋畸御史大夫貢禹尚書令
五鹿充宗膠東庸生唯王陽名家傳魯論語者常山都
尉龔奮長信少府夏侯勝丞相韋賢魯扶卿前將軍蕭
望之安昌侯張禹皆名家張氏最後而行於世
凡孝經十一家五十九篇漢興長孫氏博士江翁少府
后倉諌大夫翼奉安昌侯張禹傳之各自名家經文皆
同唯孔氏壁中古文為異父母生之續莫大焉故親生
之膝下諸家説不安處古文字讀皆異
凡小學十家四十五篇古者八嵗入小學故周官保氏
掌養國子教之六書謂象形象事象意象聲轉注假借
造字之本也漢興蕭何草律亦著其法曰太吏試學童
能諷書九千字以上乃得為史又以六體試之課最者
以為尚書御史史書令史吏民上書字或不正輒舉劾
六體者古文竒字篆書𨽻書繆篆蟲書皆所以通知古
今文字摹印章書幡信也漢興閭里書師合蒼頡爰歴
博學三篇斷六十字以為一章凡五十五章并為蒼頡
篇武帝時司馬相如作凡將篇無復字元帝時黄門令
史游作急就篇成帝時將作大匠李長作元尚篇皆
蒼頡中正字也凡將作則頗有出矣至元始中召天下
通小學以百數各令記字於庭中楊雄取其有用者以
作訓纂篇順續蒼頡又易蒼頡中重複之字凡八十九
章臣復續楊雄作十二章凡一百二章無復字六藝羣
書所載畧備矣蒼頡多古字俗師失其讀宣帝時召齊
人能正讀者張敞從受之傳至外孫之子杜林為作訓
故并列焉
　凡六藝一百三家三千一百二十三篇
　
　西漢㑹要卷二十五
欽定四庫全書
　西漢㑹要卷二十六
　　　　　　　　　　　　宋　徐天麟　撰
　學校下
　　圖書下
儒五十三家八百三十六篇
道三十七家九百九十三篇
隂陽二十一家三百六十九篇
法十家二百一十七篇
名七家三十六篇
墨六家八十六篇
從横十二家百七篇
雜二十家四百三篇
農九家百一十四篇
小説十五家千三百八十篇
　凢諸子百八十九家四千三百二十四篇
賦二十家三百六十一篇
賦二十一家二百七十四篇
賦二十五家百三十六篇
雜賦十二家二百三十三篇
歌詩二十八家三百一十四篇
　凡詩賦百六家千三百一十八篇
兵權謀十三家二百五十九篇
兵形勢十一家九十二篇圖十八卷
隂陽十六家二百四十九篇
兵技巧十三家百九十九篇
　凡兵書五十三家七百九十篇圖四十三卷漢興張
　良韓信序次兵法凡百八十二家刪取要用定著三
　十五家諸吕用事而盜取之武帝時軍政楊僕捃摭
　遺逸紀奏兵録猶未能備至於孝成命任宏論次兵
　書為四種
天文二十一家四百四十五卷
厯譜十八家六百六卷
五行三十一家六百五十二卷
蓍龜十五家四百一卷
雜占十八家三百一十三卷
形法六家百二十二卷
　凡數術百九十家二千五百二十八卷
醫經七家二百一十六卷
經方十一家二百七十四卷
房中八家百八十六卷
神仙十家二百五卷
　凡方技三十六家八百六十八卷
大凡書六畧三十八種五百九十六家萬三千二百六
十九卷(並藝/文志)
　　雜録
漢元年髙祖入闗蕭何盡收秦丞相府圖籍文書(本/紀)
恵帝四年除挾書律(本/紀)
御史中丞在殿中蘭臺掌圖籍秘書(百官表臣天麟謹/按通典云漢凡圖)
(書所在有石渠石室延閣廣内貯之於外府又有御史/中丞居殿中掌蘭臺秘書及麒麟天禄二閣藏之於内)
(禁/)
成帝河平三年劉向校中秘書謁者陳農使使求遺書
於天下(本紀臣天麟按劉歆七畧云外則有太常府/太史博士之藏内則有延閣廣内秘丞之)
史記石室金匱之書(司馬/遷傳)
蘓昌為太常坐籍霍山書泄秘書免(百官表師古曰/以秘書借霍山)
霍山坐冩秘書自殺(光/傳)
河間獻王脩學好古實事求是從民得善書必為好寫
與之留其真加金帛賜以招之繇是四方道術之人不
逺千里或有先祖舊書多奉以奏獻王者故得書多與
漢朝等是時淮南王安亦好書所招致率多浮辯獻王
所得書皆古文先秦舊書周官尚書禮禮記孟子老子
之屬皆經傳説記七十子之徒所論其學舉六藝立毛
氏詩左氏春秋博士脩禮樂被服儒術造次必於儒者
山東諸儒者從而遊(本/傳)
　　講論經義(校讎/附)
瑕丘江公受榖梁春秋及詩於魯申公傳子至孫為博
士武帝時江公與董仲舒並仲舒通五經能持論善屬
文江公呐於口上使與仲舒議不如仲舒而丞相公孫
𢎞本為公羊學比輯其議卒用董生於是上因尊公羊
家詔太子受公羊春秋由是公羊大興太子既通復私
問榖梁而善之其後寖㣲唯魯榮廣王孫皓星公二人
受焉廣盡能傳其詩春秋髙材敏捷與公羊大師眭孟等
論數困之故好學者頗復受榖梁沛蔡千秋少君梁周
慶㓜君丁姓子孫皆從廣受千秋又事皓星公為學最
篤宣帝即位聞衛太子好榖梁春秋以問丞相韋賢長
信少府夏侯勝及侍中樂陵侯史髙皆魯人也言榖梁
子本魯學公羊氏迺齊學也宜興榖梁時千秋為郎召
見與公羊家並説上善榖梁説擢千秋為諌大夫給事
中後有過左遷平陵令復求為榖梁者莫及千秋上愍
其學且絶迺以千秋為郎中户將選郎十人從受汝南
尹更始翁君本自事千秋能説矣㑹千秋病死召江公
孫為博士劉向以故諌大夫通達待詔受榖梁欲令助
之江博士復死迺召周慶丁姓待詔保宫使卒授十人
自元康中始講至甘露元年積十餘嵗皆明習迺召五
經名儒太子太傅蕭望之等大議殿中平公羊榖梁同
異各以經處是非時公羊博士嚴彭祖侍郎申輓伊推
宋顯榖梁議郎尹更始待詔劉向周慶丁姓並論公羊
家多不見從願請内侍郎許廣使者亦並内榖梁家中
郎王亥各五人議三十餘事望之等十一人各以經誼
對多從榖梁由是榖梁之學大盛(儒林/傳)
孝宣甘露三年三月詔諸儒論五經同異太子太𫝊蕭
望之等平奏其議上親稱制臨决焉(紀/)
韋𤣥成拜淮揚中尉受詔與蕭望之及五經諸儒雜論
同異於石渠閣條奏其對(𤣥成傳臣天麟謹按三輔黄/圖云石渠閣蕭何造其下龍)
(石為渠以導水若今御溝因為閣名所藏入闗所得秦/之圖籍至成帝又於此藏書焉天禄藏閣藏典籍之所)
(漢宫殿疏云天禄麒麟閣/蕭何造以藏書處賢才也)
施讎受王孫易為愽士甘露中與五經諸儒雜論同異
於石渠閣(本/傳)
梁丘臨傳賀易甘露中奉使問諸儒於石渠(梁丘/賀傳)
歐陽地餘傳尚書為愽士論石渠(歐陽/生傳)
林尊為愽士論石渠(尊/傳)
周堪與孔霸俱事大夏侯勝論於石渠經為最髙(堪/傳)
張山拊事小夏侯建為博士論石渠(本/傳)
張生薛廣徳以魯詩論石渠(王式/傳)
戴德號大戴聖號小戴以博士論石渠(孟卿/傳)
聞人通漢以太子舍人論石渠(上/)
劉向受榖梁講論五經於石渠(本傳注云三輔舊事石/渠閣在未央宫大殿北)
(以藏/秘書)
五經雜議十八篇　　　書議奏四十二篇
禮議奏三十八篇　　　春秋議奏三十九篇
論語議奏十八篇　　　(並見藝文志注云/宣帝時石渠論)
少府五鹿充宗貴幸為梁丘易自宣帝時善梁丘氏説
元帝好之欲考其異同令充宗與諸易家議充宗乘貴
辯口諸儒莫能與抗皆稱疾不敢㑹有薦朱雲者召入
攝齋登堂抗首而請音動左右既論難連柱五鹿君故
諸儒為之語曰五鹿嶽嶽朱雲折其角繇是為博士(朱/雲)
(傳/)
成帝河平三年詔光禄大夫劉向校經傳諸子詩賦歩
兵校尉任宏校兵書太史令尹咸校數術侍醫李柱國
校方技毎一書已向輒條其篇目撮其指意録而奏之
㑹向卒子歆卒父業歆於是總羣書而奏其七畧有輯
畧有六藝畧有諸子略有詩賦略有兵書略有術數略
有方技略(藝文/志)
班伯受詩於師丹大將軍王鳯薦伯宜勸學召見宴昵
殿容貌甚麗誦説有法拜為中常侍時上方鄉學鄭寛
中張禹朝夕入説尚書論語於金華殿中詔伯受焉既
通大義又講異同於許商遷奉車都尉數年金華之業
絶出(叙/傳)
楊雄校書天禄閣(本/傳)
　　國史
楚漢春秋九篇(陸賈/所傳)
髙祖傳十三篇(髙祖與大臣述/古語及詔䇿也)
孝文傳十一篇(文帝所稱/及詔䇿)
大史公百三篇(十篇有/録無書)
馮商所續大史公七篇(商受/詔續)
漢著記百九十卷(師古曰若今/之起居注)
漢大年紀五篇(已上並/藝文志)
史記石室金鐀之書(司馬/遷傳)
柱下方書(張蒼為御史/主柱下方書)
太常屬官有太史令丞
司馬氏世典周史至談為大史公大史公仕於建元元
封之間(如淳曰漢儀注大史公武帝置位在丞相上天/下計書先上大史公副上丞相序事如古春秋)
(遷死後宣帝以其官為令行大史公文書而已晉灼曰/百官表無大史公在丞相上又衛宏所説多不實未可)
(以為正師古曰談為大史令耳遷/尊其父故謂之為公如説非也)大史公既掌天官不
治民有子曰遷遷生龍門耕牧河山之陽年十嵗則誦
古文二十而南逰江淮上㑹稽探禹穴窺九疑浮沅湘
北涉汶泗講業齊魯之都觀夫子遺風鄉射鄒嶧阨困
鄱薛彭城過梁楚以歸於是遷仕為郎中奉使西征巴
蜀以南略卭筰昆明還報命是嵗天子始建漢家之封
而太史公留滯周南不得與從事發憤且卒而子遷適
反見父於河雒之間大史公執遷手而泣曰予先周室
之大史也自上世嘗顯功名虞夏典天官事後世中衰
絶於予乎女復為大史則續吾祖矣今天子接千嵗之
統封泰山而予不得從行是命也夫命也夫予死爾必
為太史毋忘吾所欲論著矣且夫孝始於事親中於事
君終於立身揚名於後世以顯父母此孝之大也夫天
下稱周公言其能論歌文武之徳宣周召之風逹大王
王季思慮爰及公劉以尊后稷也幽厲之後王道缺禮
樂衰孔子脩舊起廢論詩書作春秋則學者至今則之
自獲麟以来四百有餘嵗而諸侯相兼史記放絶今漢
興海内一統明主賢君忠臣義士予為大史而不論載
廢天下之文予甚懼焉爾其念哉遷俯首流涕曰小子
不敏請悉論先人所次舊聞不敢闕卒三嵗而遷為大
史令紬史記石室金鐀之書五年而當大初元年十一
月甲子朔旦冬至天厯始改建於明堂諸神受紀大史
公曰先人有言自周公卒五百嵗而有孔子孔子至於
今五百嵗有能紹而明之正易傳繼春秋本詩書禮樂
之際意在斯乎意在斯乎小子何敢讓焉於是論次其
文卒述陶唐以来至於麟止自黄帝始逮漢繼五帝末
流接三代絶業周道既廢秦撥去古文焚㓕詩書故明
堂石室金鐀玉版圖籍散亂漢興蕭何次律令韓信申
軍法張倉為章程叔孫通定禮儀則文學彬彬稍進詩
書徃徃間出自曹参薦葢公言黄老而賈誼朝錯明申
韓公孫𢎞以儒顯百年之間天下遺文古事靡不畢集
大史公仍父子相繼纂其職曰於戲余維先人嘗掌斯
事顯於唐虞至於周復典之故司馬氏世主天官至於
余乎欽念哉罔羅天下放失舊聞王迹所興原始察終
見盛觀衰論考之行事略三代録秦漢上記黄帝下至
於兹著十二本紀既科條之矣並時異世年差不明作
十表禮樂損益律厯改易兵權山川鬼神天人之際承
敝通變作八書二十八宿環北辰三十輻共一轂運行
無窮輔弼股肱之臣配焉忠信行道以奉主上作三十
世家扶義俶儻不令已失時立功名於天下作七十列
傳凡百三十篇五十二萬六千五百字為大史公書序
略以拾遺補藝成一家言協六經異傳齊百家雜語藏
之名山副在京師以俟後聖君子而十篇闕有録無書
(張晏曰遷没之後亡景紀武紀禮書樂書兵書漢興以/来將相年表日者列傳三王世家龜䇿列傳傅靳列傳)
(元成之間禇先生補闕作武帝紀三王世家龜䇿日者/傳言辭鄙陋非遷本意也師古曰序目本無兵書張云)
(亡失此説非也劉奉世曰兵/書即厯書葢當時有二名耳)遷既死後其書稍出宣帝
時遷外孫平通侯楊惲祖述其書遂宣布焉(司馬/遷傳)
　　賜書(諸侯王/求書附)
班斿進讀羣書成帝賜以秘書之副(叙/傳)
東平思王来朝上疏求諸子及太史公書上以問大將
軍王鳯對曰臣聞諸侯朝聘考文章正法度非禮不信
今東平王幸得来朝不思制節謹度以防危失而求諸
書非朝聘之義也諸子書或反經術非聖人或明鬼神
信物怪大史書有戰國從横權譎之謀漢興之初謀臣
竒策天官災異地形扼塞皆不宜在諸侯王不可予不
許之辭宜曰五經聖人所制萬事靡不畢載王審樂道
傅相皆儒者旦夕講誦足以正身虞意夫小辯破義
小道不通致遠恐泥皆不足以留意諸益於經術者不
愛於王對奏天子如鳯言遂不與(宣元六/王傳)
　　黜百家
孝武初立卓然罷黜百家表章六經(本/賛)
董仲舒對䇿曰春秋大一統者天地之常經古今之通
誼也今師異道人異論百家殊方意指不同是以上亡
以持一統法制數變人不知所守臣愚以為諸不在六
藝之科孔子之術者勿使並進邪辟之説滅息然後統
紀可一而法度可明民知所從矣(傳/)
建元元年丞相綰奏所舉賢良或治申商韓非蘇秦張
儀之言亂國政請皆罷奏可(武/紀)
　
　
　
　
　
　
　
　
　
　
　
　
　西漢㑹要卷二十六
欽定四庫全書
　西漢㑹要卷二十七
　　　　　　　　　　　　宋　徐天麟　撰
　運厯上
　　五運(正朔服/色附)
自齊威宣時騶子之徒論著終始五徳之運(如淳曰今/其書有五)
(徳終始五徳各以所勝為行秦謂周為火徳/滅火者水故自謂水徳師古曰騶子即騶衍)及秦帝而
齊人奏之故始皇采用之(郊祀/志)
秦兼天下頗推五勝而自以為獲水徳乃以十月為正
色上黒漢興方綱紀大基庶事草創襲秦正朔以北平
侯張倉言用顓帝厯然正朔服色未覩其真云云(律厯/志)
髙祖立為沛公旗幟皆赤由所殺蛇白帝子所殺者赤
帝子故也(本/紀)
漢承堯運徳祚已盛斷蛇著符旗幟尚赤協於火徳自
然之應得天統矣(髙帝/賛)
漢興髙祖曰北畤待我而起亦自以為獲水徳之瑞雖
明習厯及張倉等咸以為然是時天下初定方綱紀本
基髙后女主皆未遑故襲秦正朔服色(厯/書)
文帝時賈誼以為漢興二十餘年宜當改正朔易服色
制度迺草具儀其儀法色上黄數用五帝謙遜未遑也
(本/傳)
文帝十六年魯人公孫臣上書曰始秦得水徳及漢受
之推終始傳則漢當土徳土徳之應黄龍見宜改正朔
服色上黄張蒼以為漢迺水徳之時河决金隄其符也
年始冬十月色外黒内赤與徳相應公孫臣言非是罷
之明年黄龍見成紀文帝召公孫臣拜為博士與諸生
申明土徳草改厯服色事新垣平玉杯詐覺是後文帝
怠於改正服鬼神之事(郊祀/志)
武帝即位天下乂安縉紳之屬皆望天子封禪改正度
也趙綰王臧議草改厯服色事未就竇太后不好儒術
使人按綰臧自殺(郊祀/志)
元封七年司馬遷等言厯紀壊廢宜改正朔是時御史
大夫兒寛明經術上迺詔寛曰今宜何以為正朔服色
何上寛與博士賜等議皆曰帝王必改正朔易服色所
以明受命於天也創業變改制不相復推傳序文則今
夏時也於是迺詔以七年為元年(律厯/志)
太初元年夏五月正厯以正月為嵗首色上黄數用五
(張晏曰漢據土徳/土數五故用五)定官名協音律(紀/)
班固曰漢興之初庶事草創唯一叔孫生略定朝廷之
儀若迺正朔服色郊望之事數世猶未章焉至於孝文
始以夏郊而張蒼據水徳公孫臣賈誼更以為土徳卒
不能明孝武之世文章為盛太初改制而兒寛司馬遷
等猶從臣誼之言服色度數遂順黄徳彼以為五
徳之傳從所不勝秦在水徳故漢據土而克之劉向父
子以為帝出于震故庖羲氏始受木徳其後以母傳子
終而復始自神農黄帝下厯唐虞三代而漢得火焉故
髙祖始起神母夜號著赤帝之符旗章遂赤自得天統
矣昔共工氏以水徳間于木火與秦同運非其次序故
皆不永由是言之祖宗之制葢有自然之應順時宜矣
(郊祀/志賛)
　　厯
漢興方綱紀大基庶事草創襲秦正朔以北平侯張倉
言用顓帝厯比於六厯疏濶中最為㣲近然正朔服色
未覩其真而朔晦月見弦望滿虧多非是至武帝元封
七年漢興百二嵗矣大中大夫公孫卿壺遂太史令司
馬遷等言厯紀壊廢冝改正朔是時御史大夫兒寛明
經術上迺詔寛曰與博士共議今宜何以為正朔服色
何上寛與博士賜等議皆曰帝王必改正朔易服色所
以明受命於天也創業變改制不相復推傳序文則今
夏時也臣等聞學褊陋不能明陛下躬聖發憤詔配天
地臣愚以為三統之制後聖復前聖者二代在前也今
二代之統絶而不序矣唯陛下發聖徳宣考天地四時
之極則順隂陽以定大明之制為萬世則於是迺詔御
史曰迺者有司言厯未定廣延宣問以考星度未能讎
也葢聞古者黄帝合而不死名察發歛定清濁起五部
建氣物分數然則上矣書缺樂弛朕甚難之依違以惟
未能修明其以七年為元年遂詔卿遂遷與侍郎尊大
典星射姓等議造漢厯迺定東西立晷儀下漏刻以追
二十八宿相距於四方舉終以定朔晦分至躔離弦望
迺以前厯上元泰初四千六百一十七嵗至於元封七
年復得閼逢攝提格之嵗中冬十一月甲子朔旦冬至
日月在建星大嵗在子已得太初本星度新正姓等奏
不能為算願募治厯者更造宻度各自増減以造漢太
初厯迺選治厯鄧平及長樂司馬可酒泉侯宜君侍郎
尊及與民間治厯者凡二十餘人方士唐都巴郡落下
閎與焉都分天部而閎運算轉厯其法以律起厯曰律
容一龠積八十一寸則一日之分也與長相終律長九
寸百七十一分而終復三復而得甲子夫律隂陽九六
爻象所從出也故黄鐘紀元氣之謂律律法也莫不取
法焉與鄧平所治同於是皆觀新星度日月行更以算
推如閎平法法一月之日二十九日八十一分日之四
十三先藉半日名曰陽厯不藉名曰隂厯所謂陽厯者
先朔月生隂厯者朔而後月迺生平曰陽厯朔皆先旦
月生以朝諸侯王羣臣便迺詔遷用鄧平所造八十一
分律厯罷廢尤疏逺者七十家復使校律厯昬明官者
淳于陵渠復覆太初厯晦朔弦望皆最宻日月如合璧
五星如連珠陵渠奏狀遂用鄧平厯以平為太史丞後
二十七年元鳯三年太史令張夀王上書言厯者天地
之大紀上帝所為傳黄帝調律厯漢元年以来用之今
隂陽不調宜更厯之過也詔下主厯使者鮮于妄人詰
問夀王不服妄人請與治厯大司農中丞麻光等二十
餘人雜候日月晦朔弦望八節二十四氣鈞校諸厯用
狀奏可詔與丞相御史大將軍右將軍史各一人雜候
上林清臺課諸厯疏宻凡十一家以元鳯三年十一月
朔旦冬至盡五年十二月各有第夀王課疏逺案漢元
年不用黄帝調厯夀王非漢厯逆天道非所宜言大不
敬有詔勿劾復候盡六年大初厯第一即墨徐萬且長
安徐禹治大初厯亦第一夀王及待詔李信治黄帝調
厯課皆疏濶又言黄帝至元鳯三年六千餘嵗丞相屬
寳長安單安國安陵桮育治終始言黄帝以来三千六
百二十九嵗不與夀王合夀王又移帝王録舜禹年嵗
不合人年夀王言伯益為天子代禹驪山女亦為天子
在殷周間皆不合經術夀王迺太史官殷厯也夀王猥
曰安得五家厯又妄言太初厯虧四分日之三去小餘
七百五分以故隂陽不調謂之亂世刼夀王吏八百石
古之大夫服儒衣誦不祥之辭作妖言欲亂制度不道
奏可夀王候課比三年下終不服再劾死更赦勿劾遂
不更言誹謗益甚竟以下吏故厯本之驗在於天自漢
厯初起盡元鳯六年三十六嵗而是非堅定至孝成世
劉向縂六厯列是非作五紀論向子歆究其㣲眇作三
統厯及譜以説春秋推法宻要故述焉(律厯/志)
漢興髙祖曰北畤待我而起亦自以為獲水徳之瑞雖
明習厯及張倉等咸以為然是時天下初定方綱紀大
基髙后女主皆未遑故襲秦正朔服色至孝文時魯人
公孫臣以終始五徳上書言漢得土徳宜更元改正朔
易服色當有黄龍見事下丞相張倉張倉亦學律
厯以為非是罷之其後黄龍見成紀張倉自黜所欲論
著不成而新垣平以望氣見頗言正厯服色事貴幸後
作亂故孝文帝廢不復問至今上即位招致四方士唐
都分天部(漢書音義曰謂分/二十八宿為距度)而巴郡落下閎運算轉歴然
後日辰之度與夏正同乃改元更官號封泰山因詔御
史曰乃者有司言星度之未定也廣延宣問以理星度
未能讐也葢聞昔者黄帝合而不死名察度驗定清濁
起五部建氣物分數(應劭曰言黄帝造厯得仙名節㑹/察寒暑致啓閉分至定清濁起五)
(部五部金木水火土也建氣物分數皆叙歴之意也孟/康曰合作也黄帝作厯厯終復始無窮已故曰不死清)
(濁律聲之清濁也五部五行也天有四時分為五行也/氣二十四氣物萬物也分厯數之分也瓉曰黄帝聖徳)
(與虚合契升龍登仙於天故曰合而不死題/名宿度候察進退謂三辰之度吉凶之驗也)然則尚矣
書缺樂弛朕甚閔焉朕唯未能循明也紬績日分率應
水徳之勝(徐廣曰葢以為/土徳土勝水)今日順夏至黄鐘為宫林鐘
為太簇為商南吕為羽姑洗為角自是以後氣復正羽
聲復清名復正變以至子日當冬至則隂陽離合之道
行焉十一月甲子朔旦冬至已詹其更以七年為太初
元年年名焉逢攝提格(徐廣曰嵗隂在寅左/行嵗星在丑右行)月名畢聚
日得甲子夜半朔旦冬至(厯/書)
元始中王莽秉政欲耀名譽召天下通知鐘律者百餘
人使羲和劉歆典領條奏言之最詳故刪其偽辭取正
義著于篇(律厯/志)
漢髙祖皇帝著紀伐秦繼周木生火故為火徳天下號
曰漢距上元年十四萬三千二十五嵗嵗在大棣之東
井二十二度鶉首之六度也故漢志曰嵗在大棣名曰
敦牂太嵗在午
八年十一月乙巳朔旦冬至楚元三年也故殷厯以為
丙午距元朔七十六嵗
著紀髙帝即位十二年
恵帝著紀即位七年
髙后著紀即位八年
文帝前十六年後七年著紀即位二十三年
景帝前七年中六年後三年著紀即位十六年
武帝建元元光元朔各六年元朔六年十一月甲申朔
旦冬至殷厯以為乙酉距元初七十六嵗元狩元鼎元
封各六年漢厯太初元年距上元十四萬三千一百二
十七嵗前十一月甲子朔旦冬至嵗在星紀婺女六度
故漢志曰嵗名困敦正月嵗星出婺女太初天漢太始
征和各四年後二年著紀即位五十四年
昭帝始元元鳯各六年元平一年著紀即位十三年
宣帝本始地節元康神爵五鳯甘露各四年黄龍一年
著紀即位二十五年
元帝元初二年十一月癸亥朔旦冬至殷厯以為甲子
以為紀首是嵗也十月日食非合辰之㑹不得為紀首
距建武七十六嵗初元永光建昭各五年竟寧一年著
紀即位十六年
成帝建始河平陽朔鴻嘉永始元延各四年綏和二年
著紀即位二十六年
哀帝建平四年元夀二年著紀即位六年
平帝著紀即位元始五年以宣帝𤣥孫嬰為嗣謂之孺
子著紀新都侯王莽居攝三年王莽居攝盜襲帝位竊
號曰新室始建國五年天鳯六年地皇三年著紀盜位
十四年更始帝著紀以漢宗室滅王莽即位二年赤眉
賊立宗室劉盆子滅更始帝自漢元年訖更始二年凡
二百三十嵗(並律/厯志)
　　改元
文帝十六年新垣平言上曰闕下有寳玉氣来者已視
之果有獻玉杯者刻曰人主延夀平又言臣候日再中
居頃之日却復中於是始更以十七年為元年(郊祀/志)
武帝建元元年(本紀師古曰自古帝王未有年號始起/於此劉攽曰封禪書云其後二年有司)
(言元宜以天瑞命不宜以一二數推所謂其後三年者/葢盡元符六年至元鼎三年也然元鼎四年方得寳鼎)
(又無縁先三年而稱之以此而言自元鼎以前之元皆/有司所追命其實年號之起在元鼎耳故元封改元則)
(始有詔/書矣)
有司言元宜以天瑞不宜以一二數一元曰建二元以
長星曰光今郊得一角獸曰狩云(郊祀/志)
元封元年詔曰朕以𦕈身承至尊兢兢焉惟徳菲薄不
明于禮樂故用事八神遭天地况施著見景象㞕然如
有聞震于怪物欲止不敢遂登封泰山至于梁父然後
升禮肅然自新嘉與士大夫更始其以十月為元封元
年(武/紀)
元封七年漢興百二嵗矣大中大夫公孫卿壺遂太史
令司馬遷等言厯紀壊廢宜改正朔是時御史大夫兒
寛明經術上迺詔寛曰與博士共議今宜何以為正朔
服色何上寛與博士賜等議皆曰帝王必改正朔易服
色所以明受命於天也創業變改制不相復推傳序文
則今夏時也臣等聞學褊陋不能明陛下躬聖發憤昭
配天地臣愚以為三統之制後聖復前聖者二代在前
也今二代之統絶而不序矣唯陛下發聖徳宣考天地
四時之極則順隂陽以定大明之制為萬世則於是迺
詔御史曰迺者有司言厯未定廣延宣問以考星度未
能讎也葢聞古者黄帝合而不死名察發斂定清濁起
五部建氣物分數然則上矣書缺樂弛朕甚難之依違
以惟未能修明其以七年為元年(律厯/志)
宣帝神爵元年詔曰朕承宗廟戰戰栗栗惟萬事統未
燭厥理迺元康四年嘉榖元稷降于郡國神爵仍集金
芝九莖産於涵徳殿銅池中九真獻竒獸南郡獲白鹿
威鳯為寳朕之不明震於珍物飭躬齊精祈為百姓東
濟大河天氣清静神魚舞河幸萬嵗宫神爵翔集朕之
不徳懼不能任其以五年為神爵元年(本/紀)
元帝竟寧元年春正月匈奴虖韓邪單于来朝詔曰匈
奴郅支單于背叛禮義既伏其辜虖韓邪單于不忘恩
徳鄉慕禮義復修朝賀之禮願保塞傳之無窮邉垂長
無兵革之事其改元為竟寧(本/紀)
成帝河平元年春三月詔曰河決東郡流漂二州校尉
王延世隄塞輒平其改元為河平(本/紀)
河平四年火生石中改元為陽朔(紀/)
哀帝建平二年待詔夏賀良等言赤精子之䜟漢家厯
運中衰當再受命宜改元易號詔曰漢興二百載厯數
開元皇天降非材之佑漢國再獲受命之符朕之不徳
曷敢不通夫基事之元命必與天下自新其大赦天下
以建平二年為太初元年號曰陳聖劉大平皇帝漏刻
以百二十為度八月詔曰待詔夏賀良等建言改元易
號増益漏刻可以永安國家朕過聴賀良等言兾為海
内獲福卒亡嘉應皆違經背古不合時宜六月甲子制
書非赦令也皆蠲除之賀良等反道惑衆下有司皆伏
辜(本/紀)
　
　
　西漢㑹要卷二十七
欽定四庫全書
　西漢㑹要卷二十八
　　　　　　　　　　　　宋　徐天麟　撰
　運厯下
　　天文
漢元年十月五星聚東井
三年秋大白出西方有光幾中乍北乍南過期迺入辰
星出四孟
七年月暈圍参畢七重
十二年春熒惑守心
孝恵二年天開東北廣十餘丈長二十餘丈
孝文後二年正月壬寅天欃夕出西南其四月乙巳水
木火三合于東井八月天狗下梁壄其十一月戊戌土
水合于危其七月火東行行畢陽環畢東北出而西逆
行至昴即南迺東行
孝景元年正月癸酉金水合于婺女其七月乙丑金木
水三合於張其二年七月丙子火與水晨出東方因守
斗其十二月水火合於斗是嵗彗星出西南七月天狗
下
三年塡星在婁幾入還居奎
四年七月癸未火入東井行隂又以九月己未入輿鬼
戊寅出
中元年塡星當在觜觿参去東井其三年正月丁亥
金木合為觜觿其三月丁酉彗星夜見西北色白長丈
在觜觿旦去益小十五日不見其五月甲午金木俱在
東井戊金去木留守之二十日其六月壬戌蓬星見
西南在房南去房可二丈大如二斗器色白癸亥在心
東北可長丈所甲子在尾北可六丈丁卯在箕北近漢
稍小旦去時大如桃壬申去凡十日
中三年十一月庚午夕金火合於虚相去一寸
四年四月丙申金木合於東井其五年四月乙巳水火
合於参
後元年五月壬午火金合於輿鬼之東北不至栁出輿
鬼北可五寸
孝武建元三年三月有星孛于注張厯太㣲干紫宫至
於天漢
三年四月有星孛於天紀至織女
六年熒惑守輿鬼
元光元年六月客星見于房
元光中天星盡㨱
元鼎五年太白入于天苑
元鼎中熒惑守南斗
元封中星孛于河戍
太初中星孛于招揺
孝昭始元中蓬星出西方天市東門行過河鼓入營室
中後太白出西方下行一舍復上行二舍而下去後太
白出東方入咸池東下入東井後太白入太㣲西藩第
一星北出東藩第一星北東下去後太白入昴後熒惑
出東方守太白後流星下燕萬載宫極東去
元鳯四年九月客星在紫宫中斗樞極間
五年四月燭星見奎婁間
元平元年正月庚子日出時有黒雲狀如焱風亂鬊轉
出西北東南行轉而西有頃亡
二月甲申晨有大星如月有衆星随而西行乙酉牂雲
如狗赤色長尾三枚夾漢西行
三月丙戌流星出翼軫東北干太㣲入紫宫始出小旦
入大有光入有頃聲如雷三鳴止
孝宣本始元年四月壬戌甲夜辰星與参出西方其二
年七月辛亥夕辰星與翼出皆為蚤其後熒惑守房之
鉤鈐
四年七月甲辰辰星在翼月犯之是日熒惑入輿鬼天
質
地節元年正月戊午乙夜月食熒惑熒惑在角亢其六
月戊戌甲夜客星又居左右角間東南指長可二尺色
白其丙寅又有客星見貫索東北南行至七月癸酉夜
入天市芒炎東南指其色白
黄龍元年三月客星居王梁東北可九尺長丈餘西指
出閣道間至紫宫
元帝元初元年四月客星大如𤓰色青白在南斗第二
星東可四尺
二年五月客星見昴分居卷舌東可五尺青白色炎長
三寸
五年四月彗星出西北赤黄色長八尺所後數日長丈
餘東北指在參分
孝成建始元年九月戊子有流星出文昌色白光燭地
長可四丈大一圍動揺如龍蛇形有頃長可五六丈大
四圍所詘折委曲貫紫宫西在斗西北子亥間後詘如
環北方不合留一刻所
四年七月熒惑隃嵗星居其東北半寸所如連李時嵗
星在闗星西四尺所熒惑初從畢口大星東東北住數
日至徃疾去遲
四年十一月乙卯月食填星星不見時在輿鬼西北八
九尺所
河平二年十月下旬填星在東井軒轅南耑大星尺餘
嵗星在其西北尺所熒惑在其西北二尺所皆從西方
来填星貫輿鬼先到嵗星次熒惑亦貫輿鬼十一月上
旬嵗星熒惑西去填星皆西北逆行
陽朔元年七月壬子月犯心星
四年閏月庚午飛星大如缶出西南入斗下
永始元年二月癸未夜東方有赤色大三四圍長二三
丈索索如樹南方有大四五圍下行十餘丈皆不至地
滅
元延元年四月丁酉日餔時天暒晏殷殷如雷聲有流
星頭大如缶長十餘丈皎然赤白色從日下東南去四
面或大如盂或如鷄子燿燿如雨下至昏止
綏和元年正月辛未有流星從東南入北斗長數十丈
二刻所息
二年春熒惑守心
哀帝建平元年正月丁未日出時有著天白氣廣如一
匹布長十餘丈西南行驩如雷一刻而止名曰天狗
十二月白氣出西南從地上至天出參下貫天厠廣如
一匹布長十餘丈十餘日去
二年二月彗星出牽牛七十餘日
元夀元年十一月嵗星入太㣲逆行干右執法(並天/文志)
　　權量
張倉定章程(髙紀如淳曰章厯數之章術也/程者權衡丈尺斗斛之平法也)
一曰備數二曰和聲三曰審度四曰嘉量五曰權衡數
者一十百千萬也所以算數事物順性命之理也夫推
厯生律制器規圜矩方權重衡平準䋲嘉量探頥索𨼆
鈎深致逺莫不用焉度長短者不失毫釐量多少者不
失圭撮權輕重者不失黍絫其法在算術職在太史羲
和掌之
聲者宫商角徴羽也職在大樂太常掌之
度者分寸尺丈引也所以度長短也本起黄鐘之長以
子榖秬黍中者一黍之廣度之九十分黄鐘之長一為
一分十分為寸十寸為尺十尺為丈十丈為引而五度
審矣其法用銅髙一寸廣二寸長一丈而分寸尺丈存
焉用竹為引髙一分廣六分長十丈其法方矩髙廣之
數隂陽之象也分者自三㣲而成著可分别也寸忖也
尺者蒦也丈者張也引者信也夫度者别於分忖於寸
蒦於尺張於丈信於引引者信天下也職在内官廷尉
掌之
量者龠合升斗斛所以量多少也本起於黄鐘之龠用
度數審其容以子榖秬黍中者千有二百實其龠以井
水準其槩十龠為合十合為升十升為斗十斗為斛而
五量嘉矣其法用銅方尺而圜其外旁有庣焉其上為
斛其下為斗左耳為升右耳為合龠其狀似爵以縻爵
禄上三下二參天兩地圜而函方左一右二隂陽之象
也其圜象䂓其重二鈞備氣物之數合萬有一千五百
二十聲中黄鐘始於黄鐘而反覆焉君制器之象也龠
者黄鐘律之實也躍㣲動氣而生物也合者合龠之量
也升者登合之量也斗者聚升之量也斛者角斗平多
少之量也夫量者躍於龠合於合登於升聚於斗角於
斛職在大倉大司農掌之
衡權者衡平也權重也衡所以任權而均物平輕重也
其道如底以見準之正䋲之直左旋見規右折見矩其
在天也佐助旋璣斟酌建指以齊七政故曰玉衡論語
曰立則見其參於前也在車則見其倚於衡也又曰齊
之以禮此衡在前居南方之義也權者銖兩斤鈞石也
所以稱物平施知輕重也本起於黄鐘之重一龠容千
二百黍重十二銖兩之為兩二十四銖為兩十六兩為
斤三十斤為鈞四鈞為石忖為十八易十有八變之象
也五權之制以義立之以物鈞之其餘小大之差以輕
重為宜圜而環之令之肉倍好者周旋無端終而復始
無窮已也銖者物繇忽㣲始至於成著可殊異也兩者
兩黄鐘律之重也二十四銖而成兩者二十四氣之象
也斤者明也三百八十四銖易二篇之爻隂陽變動之
象也十六兩成斤者四時乘四方之象也鈞者均也陽
施其氣隂化其物皆得其成就平均也權與物均重萬
一千五百二十銖當萬物之象也四百八十兩者六旬
行八節之象也三十斤成鈞者一月之象也石者大也
權之大者也始於銖兩於兩明於斤均於鈞終於石物
終石大也四鈞為石者四時之象也重百二十斤者十
二月之象也終于十二辰而復于子黄鐘之象也千九
百二十兩者隂陽之數也三百八十四爻五行之象也
四萬六千八十銖者萬一千五百二十物厯四時之象
也而嵗功成就五權謹矣權與物鈞而生衡衡運生規
規圜生矩矩方生䋲䋲直生準準正則平衡而鈞權矣
是為五則規者所以規圜器械令得其類也矩者所以
矩方器械令不失其形也規矩相須隂陽位序圜方乃
成準者所以揆平取正也䋲者上下端直經緯四通也
準䋲連體衡權合徳百工繇焉以定法式
凡律度量衡用銅者名自名也所以同天下齊風俗也
銅為物之至精不為燥濕寒暑變其節不為風雨暴露
改其形介然有常有似於士君子之行是以用銅也用
竹為引者事之宜也(並律/厯志)
　　時令
文帝元年詔曰方春和時草木羣生之物皆有以自樂
而吾百姓鰥寡孤獨窮困之人或阽於死亡而莫之省
憂為民父母將如何其議所以振貸之(本/紀)
宣帝時魏相表采易隂陽及月令明堂奏之臣聞易曰
天地以順動故日月不過四時不忒聖王以順動故刑
罰清而民服天地變化必繇隂陽隂陽之分以日為紀
日冬夏至則八風之序立萬物之性成各有常職不得
相干東方之神大昊乗震執規司春南方之神炎帝乘
離執衡司夏西方之神少昊乘兌執矩司秋北方之神
顓帝乘坎執權司冬中央之神黄帝乘坤艮執䋲司下
土兹五帝所司各有時也東方之卦不可以治西方南
方之卦不可以治北方春興兌治則饑秋興震治則華
冬興離治則泄夏興坎治則雹明王謹於尊天重於養
人故立羲和之官以乘四時節授民事君動静以道奉
順隂陽則日月光明風雨時節寒暑調和三者得叙則
灾害不生五榖熟絲麻遂屮木茂鳥獸蕃民不夭疾衣
食有餘若是則君尊民説上下亡怨政教不違禮遜可
興夫風雨不時則傷農桑農桑傷則民饑寒饑寒在身
則亡亷恥冦賊姦宄所繇生也臣愚以為隂陽者王事
之本羣生之命自古賢聖未有不繇者也天子之義必
純取法天地而觀于先聖髙祖所述書天子所服第八
曰大謁者臣章受詔長樂宫曰令羣臣議天子所服以
安治天下相國臣何御史大夫臣昌謹與將軍臣陵太
子太傅臣通等議春夏秋冬天子所服當法天地之數
中得人和故自天子王侯有土之君下及兆民能法天
地順四時以治國家身亡禍殃年夀永究是奉宗廟安
天下之大禮也臣請法之中謁者趙堯舉春李舜舉夏
兒湯舉秋貢禹舉冬四人各職一時大謁者襄章奏制
曰可孝文皇帝時以二月施恩恵於天下賜孝弟力田
及罷軍卒祠死事者頗非時節御史大夫晁錯時為太
子家令言其狀臣相伏念陛下恩澤甚厚然而灾氣未
息竊恐詔令有未合當時者也願陛選明經通知隂陽
者四人各主一時時至明言所職以和隂陽天下幸甚
(相/傳)
元康三年六月詔三輔毋得以春夏擿巣探卵弹射飛
鳥具為令(紀/)
立春行寃獄使者出(張敞/傳)
元帝初元三年詔百官勉之毋犯四時之禁(本/紀)
永光三年十一月詔曰迺者己丑地動中冬兩水大霧
盜賊並起吏何不以時禁各悉意對(本紀師古曰時禁/謂月令所當禁㫁)
(者/也)
甘延夀陳湯上疏斬郅支頭及名王以下冝縣頭藁街
事下有司丞相匡衡御史大夫繁延夀以為月令春掩骼
埋胔之時冝勿縣車騎將軍許嘉右將軍王商以為夾
谷之㑹優施笑君孔子誅之方盛夏首足異門而出冝
縣十日乃埋之有詔將軍議是(陳湯/傳)
建詔五年詔曰方春農桑興百姓戮力自盡之時也故
是月勞農勸民無使後時今不良之吏覆案小罪追召
證案興不急之事以妨百姓使失一時之作亡終嵗之
功公卿其明察申敕之(紀/)
成帝陽朔二年春寒詔曰昔在帝堯立羲和之官命以
四時之事令不失其序故書云黎民於變時雍明以隂
陽之本也今公卿大夫或不信隂陽薄而小之所奏請
多違時政傳以不知周行天下而欲望隂陽和調豈不
謬哉其務順四時月令(紀/)
鴻嘉元年二月詔曰方春生長時臨遣諌大夫理等舉
三輔三河𢎞農寃獄(紀/)
哀帝即位李尋對曰辰星主四時四時失序則辰星作
異令出於嵗首之孟天所以譴告陛下也加以號令不
順四時間者春三月治大獄時賊隂立逆恐嵗小收季
夏舉兵法時寒氣應恐後有霜雹之灾秋月行封爵其
月土濕奥恐後有雷雹之變古之王者尊天地重隂陽
敬四時嚴月令今朝廷忽於時月之令諸侍中尚書近
臣宜皆令通知月令之意設羣下請事若陛下出令有
謬於時者當知争之以順時(傳/)
梁王立殺人遣廷尉大鴻臚雜問對曰冬月廹促貪生
畏死即詐僵仆陽病儌幸得踰於須㬰(師古曰冀得/踰冬而減死)謹
以實對時冬月盡其春大赦不治(本/傳)
孫寳以春月作詆欺免為庶人(本/傳)
王温舒為河内太守捕郡中豪猾大者至族小者乃死
㑹春温舒頓足嘆曰令冬月益展一月足吾事矣(本傳/師古)
(曰立春之後不/復行刑故云然)
張敞收絮舜繫獄是時冬月未盡數日晝夜騐治竟致
其死敞使告舜曰五日京兆竟何如冬月已盡延命乎
(敞/傳)
劉向坐鑄偽黄金得踰冬減死論(本傳服䖍曰踰冬至/春行寛大而減死罪)
諸葛豐以春夏繋治人在位多言其短上迺制詔御史
豐前為司𨽻不順四時専作苛暴其免為庶人(傳/)
孫寳以立秋日補侯文東部督郵入見勅曰今日鷹隼
始撃當順天氣取姦惡以成嚴霜之誅(寳/傳)
冬月治請讞(于定/國傳)
冬月傳屬縣囚㑹論府上(嚴延/年傳)
平當為丞相以冬月賜爵闗内侯(本傳李竒曰以冬月/非封侯時故且先賜)
(爵闗/内侯)
孔光等請謁者召王嘉詣廷尉詔獄永信少府猛等十
人以為今春月寒氣錯謬霖露數降宜示天下以寛和
(王嘉/傳)
　
　西漢㑹要卷二十八
欽定四庫全書
　西漢㑹要卷二十九
　　　　　　　　　　　　宋　徐天麟　撰
　祥異上
　　符瑞
髙祖被酒夜徑澤中令一人行前行前者還報曰前有
大蛇當徑願還髙祖醉曰壯士行何畏乃前拔劍斬蛇
蛇分為兩道開行數里醉困卧後人来至蛇所有一老
嫗夜哭人問嫗何哭嫗曰人殺吾子人曰嫗子何為見
殺嫗曰吾子白帝子也化為蛇當道今者赤帝子斬之
故哭人乃以嫗為不誠欲苦之嫗因忽不見(紀/)
秦始皇帝嘗曰東南有天子氣於是東游以厭當之
髙祖𨼆於芒碭山澤間吕后與人俱求常得之髙祖怪
問之吕后曰季所居上常有雲氣故徃從常得季(紀/)
漢元年冬十月五星聚東井(紀應劭曰東井秦之分野/五星所在當有聖人以義)
(取天/下)
文帝十五年黄龍見於成紀(紀/)
武帝元狩元年行幸雍祠五畤獲白麟作白麟之歌
二年夏馬生余吾水中南越獻馴象能言鳥
元鼎元年得鼎汾水上
四年得寳鼎后上祠旁秋馬生渥洼水中作寳鼎天馬
之歌
元封二年甘泉宫内中産芝九莖連葉作芝房之歌
太始二年詔曰徃者朕郊見上帝西登隴首獲白麟以
饋宗廟渥洼出天馬泰山見黄金更改故名今更黄金
為麟趾褭蹏以協瑞焉因㠯頒封諸侯王
三年行幸東海獲赤雁作朱雁之歌
昭帝始元元年二月黄鵠下建章宫太液池中公卿上
夀
三年鳯凰集東海遣使者祠其處
宣帝本始元年鳯凰集膠東千乘
四年鳯凰集北海安丘淳于
地節二年四月鳯凰集魯郡羣鳥從之
元康元年詔曰迺者鳯凰集泰山陳留甘露降未央宫
朕未能章先帝休烈協寧百姓承天順地調序四時獲
蒙嘉瑞賜兹祉福夙夜兢兢靡有驕色内省匪解永惟
罔極書不云乎鳯凰来儀庶尹克諧其赦天下賜勤事
吏中二千石以下至六百石爵自中郎吏至五大夫佐
史以上二級民一級女子百户牛酒加賜鰥寡孤獨三
老孝弟力田帛所振貸勿收
三年春以神爵數集泰山賜諸侯王丞相將軍列侯二
千石金郎從官帛各有差賜天下吏爵二級民一級女
子百户牛酒鰥寡孤獨髙年帛
六月詔曰前年夏神爵集雍今春五色鳥以萬數飛過
屬縣翺翔而舞欲集未下其令三輔毋得以春夏擿巣
探卵弹射飛鳥具為令
四年三月詔曰迺者神爵五采以萬數集長樂未央北
宫髙寢甘泉泰畤殿中及上林苑朕之不逮寡于徳厚
屢獲嘉祥非朕之任其賜天下吏爵二級民一級女子
百户牛酒加賜三老孝弟力田帛人二匹鰥寡孤獨各
一匹
神爵元年詔曰朕承宗廟戰戰栗栗惟萬事統未燭厥
理迺元康四年嘉榖元稷降于郡國神爵仍集金芝九
莖産于涵徳殿銅池中九真獻竒獸南郡獲白鹿威鳯
為寳朕之不明震于珍物飭躬齋精析為百姓東濟大
河天氣清静神魚舞河幸萬嵗宫神爵翔集朕之不徳
懼不能任其以五年為神爵元年賜天下勤事吏爵二
級民一級女子百户牛酒鰥寡孤獨髙年帛所振貸物
勿收行所過毋出田租
二年二月詔曰迺者正月乙丑鳯凰甘露降集京師羣
鳥從以萬數朕之不徳屢獲天福祗事不怠其赦天下
四年二月詔曰迺者鳯凰甘露降集京師嘉瑞並見脩
興太乙五帝后土之祠祈為百姓蒙祉福鸞鳯萬舉蜚
覽翺翔集止于旁齋戒之暮神光顯著薦鬯之夕神光
交錯或降于天或登于地或從四方来集于壇上帝嘉
嚮海内承福其赦天下賜民爵一級女子百户牛酒鰥
寡孤獨髙年帛
冬十月鳯凰十一集杜陵十二月鳯凰集上林
五鳯三年詔曰朕飭躬齋戒郊上帝祠后土神光並見
或興於谷燭燿齋宫十有餘刻甘露降神爵集已詔有
司告祠上帝宗廟三月辛丑鸞鳯又集長樂宫東闗中
木上飛下止地文章五色留十餘刻吏民並觀朕之不
敏懼不能任屢蒙嘉瑞獲兹祉福書不云乎雖休勿休
祗事不怠公卿大夫其勉焉減天下口錢赦殊死以下
賜民爵一級女子百户牛酒大酺五日加賜鰥寡孤獨
髙年帛
甘露元年黄龍見新豐
三年詔曰迺者鳯凰甘露降集黄龍登興醴泉滂流枯
槁榮茂神光並見咸受祺祥其赦天下減民算三十賜
諸侯王丞相將軍列侯中二千石金錢各有差賜民爵
一級女子百户牛酒鰥寡孤獨髙年帛
三年詔曰迺者鳯凰集新蔡羣鳥四面行列皆鄉鳯凰
立以萬數其賜汝南太守帛百匹新蔡長吏三老孝弟
力田鰥寡孤獨各有差賜民爵二級毋出今年租
成帝鴻嘉元年冬黄龍見真定
元延四年甘露降京師賜長安民牛酒
平帝元始元年越裳氏重譯獻白雉一黒雉二
二年春黄支國獻犀牛(並/紀)
　　日食
髙帝三年十月甲戌晦日有食之在斗二十度
十一月癸卯晦日有食之在虚三度
九年六月乙未晦日有食之既在張十三度
恵帝七年正月辛丑朔日有食之在危十二度
五月丁卯先晦一日日有食之幾盡在七星
髙后二年六月丙戌晦日有食之
七年正月己丑晦日有食之既在營室九度
文帝二年十一月癸卯晦日有食之在婺女一度
三年十月丁酉晦日有食之在斗二十二度
十一月丁卯晦日有食之在虚八度
後四年四月丙辰晦日有食之在東井十三度
七年正月辛未朔日有食之
景帝三年二月壬午晦日有食之在胃二度
七年十一月庚寅晦日有食之在虚九度
中元年十二月甲寅晦日有食之
二年九月甲戌晦日有食之
三年九月戊戌晦日有食之幾盡在尾九度
元年七月辛亥晦日有食之在軫七度
後元年七月乙巳先晦一日日有食之在翼十七度
武帝建元二年二月丙戌朔日有食之在奎十四度
二年九月丙子晦日有食之在尾二度
五年正月己巳朔日有食之
元光元年二月丙辰晦日有食之
七月癸未先晦一日日有食之在翼八度
元朔二年二月乙巳晦日有食之在胃二度
六年十一月癸丑晦日有食之
元狩元年五月乙巳晦日有食之在栁六度
元鼎五年四月丁丑晦日有食之在東井三十三度
元封四年六月己酉朔日有食之
大始元年正月乙巳晦日有食之
四年十月甲寅晦日有食之在斗十九度
征和四年八月辛酉晦日有食之不盡如鈎在亢二度
昭帝始元三年十一月壬辰朔日有食之在斗九度
元鳯元年七月己亥晦日有食之幾盡在張十二度
宣帝地節元年十二月癸亥晦日有食之在營室十五
度
元鳯元年十二月乙酉朔日有食之在婺女十度
四年四月辛丑朔日有食之在畢十九度
元帝永光二年三月壬戌朔日有食之在婁八度
四年六月戊寅晦日有食之在張七度
建昭五年六月壬申晦日有食之不盡如鈎
成帝建始三年十二月戊申朔日有食之在婺女九度
河平元年四月己亥晦日有食之不盡如鈎在東井六
度
三年八月乙夘晦日有食之在房
四年三月癸丑朔日有食之在昴
陽朔元年二月丁未晦日有食之在胃
永始元年九月丁巳晦日有食之
二年二月乙酉晦日有食之
三年正月己卯晦日有食之
四年七月辛未晦日有食之
元廷元年正月己亥朔日有食之
哀帝元夀元年正月辛丑朔日有食之不盡如鈎在營
室十度
二年三月壬辰晦日有食之
平帝元始元年五月丁巳朔日有食之在東井
二年九月戊申晦日有食之既
　凡漢著紀十二世二百一十二年日食五十三朔十
　四晦三十六先晦一日三(並五/行志)
　　日月變異
武帝建元二年四月戊申有如日夜出(紀/)
元帝永光元年四月日色青白亡景正中時有景亡光
是夏寒至九月乃有光
成帝建始元年八月戊午晨漏未盡三刻有兩月重見
河平元年正月壬寅朔日月俱在營室時日出赤二月
癸未日朝赤且入又赤夜月赤甲申日出赤如血亡光
漏上四刻半乃頗有光燭地赤黄食後乃復三月乙未
日出黄有黒氣大如錢居日中央(並五/行志)
　　星孛(天文志所載已見天文類/五行志所載别見于此)
髙帝三年七月有星孛于大角旬餘乃入
文帝後七年九月有星孛于西方其本直尾箕末指虚
危長丈餘及天漢十六日不見
武帝建元六年六月有星孛于北方
八月長星出于東方長終天三十日去是為蚩尤旗見
則王者征伐四方
元狩四年四月長星又出西北
元封元年五月有星孛于東井又孛于三台
宣帝地節元年正月有星孛于西方去太白二丈所
成帝建始元年正月有星孛于營室青白色長六七丈
廣尺餘
元延元年七月辛未有星孛于東井踐五諸侯出河戎
北率行車袁大㣲後日六度有餘晨出東方十三日夕
見西方犯次妃長秋斗填螽炎再貫紫宫中大火當後
逹天河除於妃后之域南逝度犯大角攝提至天市而
按節徐行炎入市中旬而後西去五十六日與蒼龍俱
伏(並五/行志)
　　星隕
成帝永始二年二月癸未夜過中星隕如雨長一二丈
繹繹未至地滅至鷄鳴止(五行/志)
　　亡冰
武帝元狩六年冬亡冰
昭帝始元二年冬亡冰(並五行志/紀作六年)
　　雪
文帝四年六月天雨雪
景帝中六年三月雨雪
武帝元狩元年十二月大雨雪民多凍死
元鼎二年三月雪平地厚五尺
三年三月水冰四月雨雪
元帝建昭二年十一月齊楚地大雪深五尺
四年三月雨雪燕多死(並五/行志)
成帝建始四年夏四月雨雪(本/紀)
陽朔四年四月雨雪燕雀死(五行/志)
　　霜雹
武帝元光四年四月隕霜殺草木
元封三年十二月雷雨雹大如馬頭
宣帝地節四年五月山陽濟隂雨雹如鷄子深二尺五
寸殺二十人蜚鳥皆死
元帝永光元年三月隕霜殺桑九月二日隕霜殺稼
成帝河平二年四月楚國雨雹大如斧蜚鳥死(並五/行志)
　　總天變
恵帝二年天雨血於宜陽一頃所(赤/𤯝)
武帝建元四年有風赤如血(紀/)
元光五年七月大風拔木(紀/)
天漢元年三月天雨白毛三月八月天雨白氂(毛之彊/屈曲者)
成帝建始元年四月辛丑夜西北有如火光壬寅晨大
風從西北起雲氣赤黄四塞天下終日夜着地者黄土
塵也(志/)
十二月大風拔甘泉畤中大木十韋以上(本紀韋/與圍同)
哀帝建平四年山陽湖陵雨血廣三尺長五尺大者如
錢小者如麻子
平帝元始四年冬大風吹長安城門東屋瓦且盡(並五/行志)
　
　
　
　
　
　
　
　
　
　
　
　
　
　西漢㑹要卷二十九
欽定四庫全書
　西漢㑹要卷三十
　　　　　　　　　　　　宋　徐天麟　撰
祥異下
　　地震
恵帝二年正月地震隴西厭四百餘家(厭一甲/反下同)
髙后二年正月武都山崩地震至八月迺止
武帝征和二年八月癸亥地震厭殺人
宣帝本始四年四月壬寅地震河南以東四十九郡北
海琅邪壊祖宗廟城郭殺六千餘人
元帝永先三年冬地震(並五/行志)
成帝建始三年十二月戊申其夜未央殿中地震(本/紀)
河平三年二月犍為地震積二十一日百二十四動
綏和二年九月丙辰地震自京師至北邉郡國三十餘
壊城廓凡殺四百一十五人(並五/行志)
　　山崩
髙后二年正月武都山崩殺七百六十人
文帝元年四月齊楚地山二十九所同日俱發大水潰
出(並五/行志)
成帝建始三年越嶲山崩(本/紀)
河平三年二月丙戌犍為柏江山崩損江山崩皆廱江
水江水逆流壊城殺十三人
元延三年正月丙寅蜀郡岷山崩廱江江水逆流三日
迺通(並五/行志)
　　石鳴
成帝鴻嘉三年乙亥天水冀南山石鳴聲隆隆如雷有
頃止聞平襄二百四十里壄雞皆鳴石長丈三尺廣厚
略等旁著岸脇去地二百餘丈民俗名曰石鼓石鼓鳴
有兵(五行/志)
　　石立
孝昭元鳯三年正月泰山莱蕪山南匈匈有數千人聲
民視之有大石自立髙丈五尺大四十八圍入地深八
尺三石為足石立處有白烏數千集其旁(五行/志)
　　隕石
恵帝三年隕石緜諸一
武帝征和四年二月丁酉隕石雍二天晏亡雲聲聞四
百里
元帝建昭元年正月戊辰隕石梁國六
成帝建始四年正月癸卯隕石槀四肥累一
陽朔三年二月壬戌隕石白馬八
鴻嘉二年五月癸未隕石杜衍三
元延四年三月隕石都闗二
哀帝建平元年正月丁未隕石北地十其九月甲辰隕
石虞二
平帝元始二年六月隕石鉅鹿二
自恵盡平隕石凡十一皆有光耀雷聲成哀尤屢(並五/行志)
　　火灾(鐵飛/附)
髙后元年五月丙申趙叢臺灾
恵帝四年十月乙亥未央宫凌室灾丙子織室灾
文帝七年六月癸酉未央宫東闕罘罳灾
景帝中五年八月己酉未央宫東闕灾
武帝建元六年六月丁酉遼東髙廟灾四月壬子髙園
便殿火
太初元年十一月乙酉未央宫栢梁臺灾
昭帝元鳯元年燕城南門灾
四年五月丁丑孝文廟正殿灾
宣帝甘露元年四月丙申中山太上皇廟灾甲辰孝文
廟灾
元帝初元二年四月己未孝武園白鶴館灾
永光四年六月甲戌孝宣杜陵園東闕南方灾
成帝建始元年正月乙丑皇考廟灾
鴻嘉三年八月乙卯孝景廟北闕灾
永始元年正月癸丑大官凌室灾戊午戾后園南闕灾
四年四月癸未長樂宫臨華殿及未央宫東司馬門灾
六月甲午孝文霸陵園東闕南方灾
哀帝建平三年正月癸夘桂宫鴻寧殿灾
平帝元始五年七月己亥髙皇帝原廟殿門灾盡
武帝征和二年春涿郡鐵官鑄鐵鐵銷皆飛上去
成帝河平二年正月沛郡鐵官鑄鐵鐵不下隆隆如雷
聲又如鼓音二十三人驚走音止還視地地陷數尺鑪
分為十一鑪中銷鐵散如流星皆上去(並五/行志)
　　旱
恵帝五年夏大旱江河水少谿谷絶
文帝三年秋天下旱　後六年春天下大旱
景帝中三年秋大旱　武帝元光六年夏大旱
元朔五年春大旱　　元狩三年夏大旱
天漢元年夏大旱　　三年夏大旱
征和元年夏大旱　　昭帝始元六年大旱
宣帝本始三年夏大旱東西數千里
神爵元年秋大旱　成帝永始三年四月夏大旱(並五/行志)
　蝗螟
景帝中三年秋蝗　武帝元光五年秋螟
六年夏蝗　　　　元鼎五年秋蝗
元封六年秋蝗
大初元年夏蝗従東方飛来至燉煌
三年秋復蝗　　　征和三年秋蝗
四年夏蝗　　　　平帝元始二年秋蝗徧天下(並五/行志)
　　人妖
哀帝建平中豫章有男子化為女子嫁為人婦生一子
建平四年四月山陽方與女子田無嗇生子先未生二
月兒啼腹中及生不舉葬之陌上三日人過聞啼聲母
掘收養
平帝元始元年二月朔方廣牧女子趙春病死歛棺積
六日出在棺外自言見夫死父曰二十七不當死六月
長安女子有生兒兩頭異頸面相鄉四臂共胷俱前鄉
凥上有目長二寸所
景帝二年九月膠東下宻人年七十餘生角角有毛
成帝建始三年十月丁未京師相驚言大水至渭水虒
上小女陳特弓年九嵗走入横城門入未央宫尚方掖
門殿門衛户者莫見至句䙉禁中而覺得
綏和二年八月庚申鄭通里男子王褒衣絳衣小冠帶
劔入北司馬門殿東門上前殿入非常室中解帷組結
佩之招前殿署長業等曰天帝令我居此業等收問褒
故公車大誰卒病狂易不自知入宫狀下獄死哀帝建
平四年正月民驚走持槀或掫一枚傳相付與曰行詔
籌道中相過逢多至千數或被髪徒跣或夜折闗或踰
牆入或乘車騎奔馳以置驛傳行經歴郡國二十六至
京師其夏京師郡國民聚㑹厓巷阡陌設祭張博具歌
舞祠西王母又傳書曰母告百姓佩此書者不死不信
我言視門樞下當有白髪至秋止
　　鳥獸之妖(魚蛙/附)
宣帝黄龍元年未央殿輅軨中雌雞化為雄毛衣變化
而不鳴不將無距(雞/禍)
元帝初元中丞相府史家雌雞伏子漸化為雄冠距鳴
將
永光中有獻雄雞生角者
景帝三年十一月有白頸烏與黒烏羣鬬楚國吕縣白
頸不勝墮泗水中死者數千(白黒/祥)
昭帝元鳯元年有烏與鵲鬬燕王宫中池上烏墮池死
(黒/祥)
昭帝時有鵜鶘或曰秃鶖集昌邑王殿下王使人射殺
之(青/祥)
成帝河平元年二月庚子泰山山桑有䳒焚其巢巢㸐
盡墮地中有三䳒雛燒死(黒/祥)
鴻嘉二年三月博士行大射禮有飛雉集于庭歴階登
堂而鳴後雉又集太常宗正丞相御史大夫大司馬車
騎將軍之府又集未央宫承明殿屋上
綏和二年三月天水平襄有燕生爵哺食至大俱飛去
景帝中六年梁孝王田北山有獻牛足上出背上
昭帝元鳯元年燕王宫永巷中豕出圂壊都竈銜其鬴
六七枚置殿前
昭帝元鳯元年九月燕有黄䑕銜其尾舞王宫端門中
往視之鼠舞如故王使吏以酒脯祠鼠舞不休一日一
夜死(黄/祥)
成帝建始四年九月長安城南有鼠銜黄蒿柏葉上民
冢柏及榆木上為巣桐柏尤多巣中無子皆有乾鼠矢
數十
昭帝時昌邑王賀聞人聲曰熊視而見大熊左右莫見
髙后八年三月祓霸上過枳道見物如蒼狗撠髙后掖
忽而不見(犬/禍)
文帝後五年齊雍城門外有狗生角
景帝三年二月邯鄲狗與彘交
成帝河平元年長安男子石良劉音相與同居有如人
狀在其室中撃之為狗走去後有數人被甲持兵弩至
良家良等格撃或死或傷皆狗也自二月至六月乃止
鴻嘉中狗與彘交
成帝綏和二年二月大廄馬生角在左耳前圍長各二
寸
哀帝建平二年定襄牡馬生駒三足随羣飲食
恵帝二年正月癸酉旦有兩龍見於蘭陵廷東里温陵
井中至乙亥夜去
武帝元鼎五年蛙與蝦蟇羣鬭
大始四年七月趙有蛇従郭外入與邑中蛇鬭孝文廟
下邑中蛇死(蛇/孽)
成帝鴻嘉四年秋雨魚于信都長五寸以下
永始元年春北海出大魚長六丈髙一丈四枚
哀帝建平二年東莱平度出大魚長八丈髙丈一尺七
枚皆死(並五/行志)
　　草木之妖
恵帝五年十月桃李華棗實(五行/志)
文帝六年冬十月桃李華(本/紀)
昭帝時上林苑中大栁㫁仆地一朝起立生枝葉有蟲
食其葉成文字曰公孫病已立又昌邑王國社有枯木
復生枝葉眭孟以為當有故廢之家公孫氏復民間受
命為天子者
元帝初元四年皇后曽祖父濟南東平陵王伯墓門梓
柱辛生枝葉上出屋
建昭五年元州刺史浩賞禁民私所自立社山陽槖茅
鄉社有大槐吏伐㫁之其夜槐復立其故處(並五/行志)
成帝建始四年秋桃李實(本/紀)
永始元年二月河南街郵樗木生支如人頭眉目鬚皆
具亡髪耳
哀帝建平二年十月汝南西平遂陽鄉柱仆地生支如
人形身青黄色面白頭有髭髪稍長大凡長六寸一分
建平三年零陵有木僵地圍丈六尺長十丈七尺民斷
其本長九尺餘皆枯三月卒自立故處
元帝永光三年天雨草而葉相膠結大如彈
平帝元始三年正月天雨草狀如永光時(並五/行志)
　　雜變異
景帝三年十二月吳二城門自傾大船自覆
宣帝時大司馬霍禹所居第門自壊
成帝元延元年正月長安章城門牡自亡函谷闗次門
牡亦自亡
哀帝時大司馬董賢第門自壊
哀帝建平二年四月乙亥朔御史大夫朱博為丞相少
府趙元為御史大夫臨延登受策有大聲如鐘鳴殿中
郎吏陛者皆聞焉(並五/行志)
元夀元年九月孝元廟殿門銅龜鋪首鳴(紀/)
平帝元始元年二月乙未義陵寢神衣在柙中丙申旦
衣在外床上寢令以聞用太牢祠(紀/)
　　占驗
漢興承秦滅學之後景武之世董仲舒治公羊春秋始
推隂陽為儒者宗宣元之後劉向治榖梁春秋數其禍
福傳以洪範與仲舒錯至向子歆治左氏傳其春秋意
亦已乖矣言五行傳又頗不同是以㩜仲舒别向歆傳
載眭孟夏侯勝京房谷永李尋之徒所陳行事訖於王
莾舉十二世以傳春秋著于篇(文具五行志/此不詳載)
漢興推隂陽言災異者孝武時有董仲舒夏侯始昌昭
宣則眭孟夏侯勝元成則京房翼奉劉向谷永哀平則
李尋田終術此其納説時君著明者也察其所言仿彿
一端假經設誼依託象類或不免乎億則屢中仲舒下
吏夏侯囚執眭孟誅戮李尋流放此學者之大戒京房
區區不量淺深危言刺譏結怨彊臣罪辜不旋踵亦不
宻以失身悲夫(李㝷/賛)
金度玉衡漢五星客流出入八篇(藝文志/下同)
漢五星彗客行事占驗八卷
漢日旁氣行事占驗三卷
漢流星行事占驗八卷
漢日旁氣行事占驗十三卷
漢日食月暈雜變行事占驗十三卷
　
　
　
　
　
　
　
　
　
　
　
　
　
　西漢㑹要卷三十
欽定四庫全書
　西漢㑹要卷三十一
　　　　　　　　　　　　宋　徐天麟　撰
　職官一
　　上公(四輔師/友附)
　　　太師(臣天麟按沈約宋書云漢制/保傅在三公上號曰上公)
太師古官平帝元始元年初置位在太傅上(百官表/下同)
　　　太傅
太傅古官髙后元年初置金印紫綬後省八年復置後
省哀帝元夀二年復置位在三公上
　　　太保
太保古官平帝元始元年初置位次太傅
　　　四輔
平帝元始元年授四輔之職(王莾傳張晏曰莾為太傅/孔光為太師王舜為太保)
(甄豐為少傅/是為四輔)
　　　師友
成帝時張禹以特進為天子師(本/傳)
平帝即位年㓜選置師友大司徒孔光以明經髙行為
孔氏師京兆尹金欽以家世忠孝為金氏友(金日/磾傳)
　　三公
　　　丞相
相國丞相皆秦官金印紫綬掌丞天子助理萬幾秦有
左右髙帝即位置一丞相十一年更名相國緑綬(按表/下卷)
(九年蕭何已遷相國/此云十一年當考)孝恵髙后置左右丞相文帝二年
復置一丞相有兩長史秩千石哀帝元夀二年更名大
司徒武帝元狩五年初置司直秩比三千石掌佐丞相
舉不法(臣天麟按司馬遷將相表云孝景元/年置司徒官本表不載姑俟詳考)
　　丞相徴事(任官以丞相徴事捕斬反/者漢儀注徴事比六百石)
　　丞相史(尹咸孫禁秩四百石/漢舊儀云)
　　丞相少史(王夀王禁武帝又置丞相少史秩四百石/漢儀注云)
　　東曹掾(嚴延平父為東曹掾/云敞為大司徒掾)
　　西曹掾(蕭由為丞相西曹掾/丙吉傳西曹主吏)
　　集曹掾(匡衡補陸賜集曹掾/)
　　奏曹(匡衡傳主陸賜故居奏曹/)
　　議曹(李尋見翟方進傳/)
　　主簿(匡衡傳主簿陸賜/)
　　大車屬(鄭崇為丞相大車屬/)
　　丞相屬(地理志朱贛/)
　　侍曹(陳遵傳/)
　　從史(匡衡遣從史之僮取田租/)
　　掾史(翟方進傳丞相宣帝戒掾史謹事臣天麟按/掾史者屬官之縂稱也漢舊注東西曹掾比)
　　(四百石餘掾比三百石屬比二百石正曰/掾副曰屬方進傳又云闔府三百餘人)
　　宰士(翟方進傳師古曰謂丞相掾史為宰/士者言其宰相之屬官而位為士臣)
　　計相(張蒼為計相一月更以列侯為主計四嵗蕭/何為相令蒼以列侯居相府領郡國上計者)
　　　太尉
太尉秦官金印紫綬掌武事(表袁盎傳/云本兵柄)
髙帝二年太尉長安侯盧綰五年罷太尉官十一年周
勃為太尉後官省(司馬遷/將相表)
恵帝六年置太尉官以周勃為太尉(本傳臣天麟按漢/書及史記世家皆)
(云六年而功臣表云髙后四年為太尉又將相表云髙/后四年置太尉官綘侯為太尉世家及兩表其文自相)
(牴牾今止/従世家)
孝文三年罷太尉官屬丞相(本/紀)
孝景三年置太尉官(司馬遷將相表及/漢書周亞夫傳)
七年罷太尉官(本/紀)
孝武建元元年置太尉二年罷太尉官(史記將/相表)
元狩四年初置大司馬以冠將軍之號(師古曰冠者加於/其上共為一官也)
宣帝地節三年置大司馬不冠將軍亦無印綬官屬
成帝綏和元年初賜大司馬金印紫綬置官屬秩比丞
相去將軍哀帝建平二年復去大司馬印綬官屬冠將
軍如故元夀二年復賜大司馬印綬置官屬去將軍位
在司徒上有長史秩千石(百官/表)
　　大司馬司直(平帝召金欽為大司馬司直置/漢舊儀云武帝元狩五年初)
　　大尉史(溝洫志張戎漢儀注/大尉史秩四百石)
　　功曹(大將軍王鳯除蕭育功曹/)
　　西曹掾(樓䕶傳/)
　　大司馬掾(孝平本紀/)
　　議曹史(大司馬史髙辟/)　(衡為議曹史/)
　　門下史(大司馬車騎將軍召揚雄以為門下史/)
　　主簿(大司馬商除杜鄴主簿/)
　　　御史大夫
御史大夫秦官位上卿(茂陵書御史大/夫秩中二千石)銀印青綬掌副
丞相有兩丞秩千石一曰中丞在殿中蘭臺掌圖籍秘
書外督部刺史内領侍御史員十五人受公卿奏事舉
劾按章成帝綏和元年更名大司空金印紫綬禄比丞
相置長史如中丞官職如故哀帝建平二年復為御史
大夫元夀二年復為大司空御史中丞更名御史長史
侍御史有繡衣直指(服䖍曰指事而行無阿私也/師古曰衣以繡者尊寵之也)出討
姦猾治大獄武帝所制不當置(百官/表)
　　御史中執法(髙紀晉灼曰中/執法中丞也)
　　御史中丞從事(于定國與御史中/丞従事治反者獄)
　　符璽御史(周昌傳趙堯/為符璽御史)御史治書尚符璽者有印
　　綬(表/)
　　治書御史(見/上)
　　監軍御史(胡建/傳)
　　御史大夫掾(何並大司空掾掾/嚴延年為御史)
　　西曹掾(大司空何武除鮑宣為西曹掾/)
　　主簿(御史大夫張忠命孫寳主簿/曰西府髙士俗不為主簿)
　　少史(蕭望之使少史冠法冠為妻/先引蘓林曰曹史之下者)
　　御史屬(御史大夫除谷永補屬屬/史記匡衡補御史百石)
　　柱下令(髙帝五年王恬啟為柱下令又張蒼為御/史主柱下方書臣天麟按應劭官儀云侍)
　　(御史即柱下/史故附于此)
　　　列卿
　　正卿九(劉熈釋云漢置十二卿一曰太常二曰太/僕三曰衛尉四曰光禄勲五曰宗正六曰)
　　(執金吾七曰大司農八曰少府九曰大鴻臚十曰廷/尉十一曰大長十二曰將作大匠韋昭辨云漢正)
　　(卿九一曰太常二曰光禄三曰衛尉四曰太僕五/曰廷尉六曰鴻臚七曰宗正八曰司農九曰少府)
　　(是為九卿執金吾本故中尉掌檄巡宫外司執姦/邪至武帝更執金吾為外卿不在九列大匠次金)
　　(吾長秋自皇后/官非天子卿員)
　　　太常(博士/)
奉常秦官掌宗廟禮儀有丞景帝中六年更名太常(師/古)
(曰太常王者旌旗也王有大事則建以行禮官主/奉持之故曰奉常也後改曰太常尊大之義也)屬官
有太樂太祝太宰太史太卜太醫六令丞又均官都水
兩長丞又諸廟寢園食官令長丞有廱太宰太祝令丞
(如淳曰五畤在廱故/特置太宰以下諸官)五畤各一尉又博士及諸陵縣皆
屬焉景帝中六年更名太祝為祠祀武帝大初元年改
曰廟祀初置太卜元帝永光元年分諸陵邑屬三輔王
莾改太常曰秩宗(百官/表)
　　太常掾(朱博/)
　　太常掌故(晁錯/)
　　太史掌故(儒林傳房鳯/)
　　史書令史(藝文志/)
　　待詔(律厯志待詔李信治黄帝調厯/)
　　大典星(律厯志射姓/)
　　治厯(律厯志鄧平/)
　　望氣(李廣傳望氣王翔/)
　　望氣佐(郊祀志武帝遣望氣佐候蓬莱/)
　　髙廟僕射(王莾傳上哀章持金匱至髙廟以付僕/射)
　　廟郎(功臣表江徳坐廟郎夜失火免/)
　　寢郎(馮參/)
　　園郎(班糴又金敞傳云故事/近日皆随寢為園郎)
　　禮官大夫(徐生以頌為禮官大夫/)
　　曲臺署長(孟喜/)
　　冩書官(武帝置寫書之官當/屬太史故附于此)
　　　博士
博士秦官掌通古今秩比六百石員多至數千人武帝
建元五年初置五經博士宣帝黄龍元年稍増員十二
人(百官/表)
楊何易　　　　歐陽書　　后蒼禮
公羊春秋(以上武/帝立)施孟易　　梁丘易
大小夏侯尚書　榖梁春秋　大小戴禮(以上宣/帝立)
京氏易(元帝/立)　　尤氏春秋　古文尚書
毛詩　　　　　逸禮(以上平/帝立)
　　博士弟子五十人(儒林傳/武帝置)
　　歌吹諸生(儒林傳/)
　　　光禄勲(大夫/僕射)　(郎/)　(謁者/)　(期門/)　(羽林/)
郎中令秦官掌宫殿掖門户有丞武帝太初元年更名
光禄勲(應劭曰光者明也/禄者爵也勲功也)屬官有大夫郎謁者皆秦官
又期門羽林皆屬焉(百官/表)
　　掾(光禄勲于永舉王嘉為掾/)
　　主事(張安世為光禄勲郎醉主事白行法/)
　　　大夫
大夫掌論議有大中大夫中大夫諌大夫皆無員多至
數十人武帝元狩五年初置諌大夫秩比八百石大初
元年更名中大夫為光禄大夫秩比二千石大中大夫
秩比千石如故(百官/表)
　　文學光禄大夫(夏侯勝/)
　　　郎
郎掌守門户出充車騎有議郎中郎侍郎郎中皆無員
多至千人議郎中郎秩比六百石侍郎比四百石郎中
比三百石中郎有五官左右三將秩皆比二千石郎中
有車户騎三將秩皆比千石(百官表如淳曰主車曰車/郎主户衛曰户郎漢儀注)
(郎中令主郎中左右車將主左右/軍郎左右户將主左右户郎也)
　　外郎(恵紀外郎滿六嵗賜爵二級/蘇林曰外郎散郎也)
　　郎署長(馮唐為郎中署長師古曰為郎中而為郎/署之長袁盎傳上幸上林郎署長布席引)
　　(郤謹夫/人坐)
　　車郎(藝文志車郎張豐如/淳曰主車曰車郎)
　　輦郎(劉向/)
　　户衛(功臣郭䝉/)
　　騎郎將(王吸李廣師古曰為/騎郎之將主騎郎)
　　郎中騎千人(功臣表靳彊/)
　　　謁者
謁者掌賔讃受事員七十人秩比六百石有僕射秩比
千石(百官/表)
　　　期門
期門(服䖍曰與期門下以/㣲行後遂以名官)掌執兵送從武帝建元三年
初置比郎無員多至千人有僕射秩比千石平帝元始
元年更名虎賁郎置中郎將秩比二千石(百官表師古/曰賁與奔同)
(言如猛/獸之奔)
　　給事期門(史記功臣表董忠/)
　　　羽林
羽林(師古曰言其如羽/之疾如林之多)掌送従次期門武帝大初元年
初置名建章營騎後更名羽林騎又取從軍死事之子
孫養羽林官教以五兵號曰羽林孤兒羽林有令丞宣
帝令中郎將騎都尉監羽林秩比二千石(百官/表)
　　羽林黄頭郎(鄧通/)
　　　僕射
僕射秦官自侍中尚書博士郎皆有古者重武官有主
射以督課之軍屯吏騶宰永巷宫人皆有取其領事之
號(百官表孟康曰皆有僕射随所領之事以為號也/若軍屯吏則曰軍屯僕射永巷則曰永巷僕射)
　　　衛尉
衛尉秦官掌宫門衛屯兵(師古曰漢舊儀云衛尉寺在/宫内胡廣云主宫闕之門内)
(衛士於周垣下為區/廬若今之宿仗屋矣)有丞景帝初更名中大夫令後元
年復為衛尉屬官有公車司馬衛士旅賁三令丞(師古/曰漢)
(官儀云公車司馬掌殿司馬門夜徼宫中天下上事及/闕下凡所徴召皆縂領之令秩六百石旅衆也賁與奔)
(同言為奔/走之仕也)衛士三丞又諸屯衛候司馬二十二官皆屬
焉長樂建章甘泉衛尉皆掌其宫職略同不常置(百官/表)
　　未央衛尉(李廣/)
　　長樂司馬(律歴志長樂司馬可臣天麟按長樂宫/四面皆有公車司馬門毎門各二司馬)
　　(此即八屯司/馬之一也)
　　衛司馬(谷吉/鄭吉)
　　衛候(馮奉世/)
　　長樂屯衛司馬(馮逡/)
　　長樂户將(尹更始/)
　　建章監(衛青李陵/)
　　給事建章(衛青/)
　　公車大誰卒(五行志公車大誰卒注云大誰/長令在司馬殿門衛士之師也)
　　執盾(恵紀又功臣表孔聚/)
　　執㦸(恵紀/)
　　武士(應劭曰力士也髙祖/使武士縳韓信是也)
　　騶(恵紀師古曰本廄之馭者後又令為/騎因謂騶騎也東方朔給騶侏儒)
　　　太僕
太僕秦官掌輿馬有两丞屬官有大廄未央家馬(師古/曰家)
(馬者主供天子私用非大祀戎/事軍國所湏故謂之家馬也)三令各五丞一尉又車
府路軨騎馬駿馬四令丞又龍馬閑駒橐泉騊駼承華
五監長丞又邉郡六牧師菀令(師古曰漢官儀云牧師/諸苑三十六所分布北)
(邉西邉分養/馬三十萬匹)各三丞又牧橐(師古曰牧橐/言牧養佗也)昆蹏(應劭曰/昆蹏好)
(馬名也/蹏音蹄)令丞皆屬焉中太僕掌皇太后輿馬不常置也
武帝太初元年更名家馬為挏馬(挏音徒孔反應劭曰/主乳馬取其汁挏治)
(之味酢/可飲)初置路軨
　　駿馬監(傅介子/)
　　平樂廄監(傅介子/)
　　移中監(蘇武師古曰移中廄名/如淳曰移園之中馬廏)
　　家車吏(齊受師古曰主漢王/之家車非軍國所用)
　　廄司御(夏侯嬰為/沛廄司御)
　　農官(食貨志武帝水衡少府/太僕大農各置農官)
　　　廷尉
廷尉秦官掌刑辟有正左右監秩皆千石景帝中六年
更名大理武帝建元四年復為廷尉宣帝地節三年初
置左右平秩皆六百石哀帝元夀二年復為大理王莾
改曰作士(百官表又宣紀地節三/年初置廷尉平四人)
　　廷尉史(廷尉湯請博士弟子治尚書春秋補廷尉/史見本傳又路温舒奏曹掾補廷尉史于)
　　(定國郡次曹/補廷尉史)
　　奏讞掾(廷尉湯以兒寛為奏讞掾/)
　　奏曹掾(廷尉請路温舒署奏曹掾/)
　　掾(廷尉以従史兒寛為之/)
　　從史(兒寛傳師古曰只随官僚不主文書/)
　　廷尉文學卒史(兒寛以掌故功次補卒史/)
　　書佐(薛宣少為廷尉書佐/)
　　　大鴻臚
典客秦官掌諸侯歸義蠻夷有丞景帝中六年更名大
行令武帝太初元年更名大鴻臚(應劭曰郊廟行禮䕶/九賔鳴聲臚傳之也)
屬官有行人譯官别火三令丞(如淳曰漢儀注别火獄/令官主治改火之事)
及郡邸長丞武帝太初元年更名行人為大行令初置
别火王莾改大鴻臚曰典樂初置郡國邸屬少府中屬
中尉後屬大鴻臚(百官/表)
　　主客(武帝時金岑為主客服/又云主胡客屬大鴻臚)
　　大鴻臚文學(平當治禮丞功次補文學/)
　　大行治禮(王莾傳公賔就故大行治禮/)
　　大行治禮丞(平當/)
　　大行卒史(儒林傳/)
　　　宗正
宗正秦官掌親屬有丞平帝元始四年更名宗伯屬官
有都司空令丞(如淳曰律司空主水及罪人/賈誼曰輸之司空編之徒官)内官長丞
(師古曰律歴志/厘分寸尺丈也)又諸公主家令門尉皆屬焉王莽并其
官於秩宗初内官屬少府中屬主爵後屬宗正(百官/表)
　　主傅(東方朔傳昭平君醉殺主傅/)
　　中府(東方朔傳館陶公主中府/師古曰中府掌金帛之藏)
　　舍人(周長孺師古曰舍人/家人也主家事者也)
　　　大司農
治粟内史秦官掌榖貨有兩丞景帝後元年更名大農
令武帝大初元年更名大司農屬官有大倉均輸平凖
都内籍田五令丞斡官(如淳曰斡音筦或作幹斡主均/輸之事所謂斡鹽鐵而㩁酒酤)
(也/)鐵市兩長丞又郡國諸倉農監都水六十五官長丞
皆屬焉捜粟都尉武帝軍官不常置王莽改大司農曰
羲和後更為納言初斡官屬少府中屬主爵後屬大司
農(百官/表)
　　大司農中丞管諸㑹計事(食貨志下/桑𢎞羊)
　　大司農部丞(食貨志桑𢎞羊請置大農部丞數十/人分部主郡國平紀元始元年置大)
　　(司農部丞/十三人)
　　大司農史(蕭望之傳李宫/)
　　大司農斗食屬(薛宣/)
　　治粟都尉(食貨志桑𢎞羊為治粟都/尉領大農盡斡天下鹽鐵)
　　農官(食貨志武帝水衡少府/太農太僕各置農官)
　　稻田使者(昭紀元鳯元年假/稻田使者燕倉)
　　㩁酤官(昭紀始元元/年罷㩁酤官)
　　　少府(以上九卿/)
少府秦官掌山海池澤之税以給共養(應劭曰名曰禁/錢以給私養自)
(别為藏師古曰大司農供軍/國之用少府以養天子也)有六丞屬官有尚書符節
大醫大官湯官導官(師古曰大官主膳食湯/官主餅餌導官主擇米)樂府若盧
(如淳曰若盧/主藏兵器)考工室(臣瓉曰主/作器械)左弋(師古曰/地名)居室甘泉
居室左右司空東西織園匠(師古曰東園匠/主作陵内器物)十二官令
丞又胞人(師古曰胞人主掌宰/割者也胞與庖同)都水均官三長丞又上
林中十池監又中書謁者黄門鉤盾尚方御府(師古曰/鉤盾主)
(近苑囿尚方主作禁器/物御府主天子衣服也)永巷内者宦者七官令丞諸僕
射署長中黄門皆屬焉武帝太初元年更名考工室為
考工左弋為佽飛居室為保宫甘泉居室為昆臺永巷
為掖廷佽飛掌弋射有九丞兩尉大官七丞昆臺五丞
樂府三丞掖廷八丞官者七丞鉤盾五丞兩尉成帝建
始四年更名中書謁者令為中書謁者令初置尚書員
五人有四丞河平元年省東織更名西織為織室綏和
二年哀帝省樂府王莽改少府曰共工(百官/表)
　　蕭望之領尚書事建白以為尚書百官之本國家
　　樞機宜以通明公正處之武帝游宴後庭故用宦
　　者非古制也宜罷中書宦官應古不近刑人元帝
　　不聴(本/傳)
　　成帝建始四年春罷中書宦官(臣瓉曰漢初中人/有中謁者令孝武)
　　(中謁者令為中書謁者令置僕射宣帝加時任中/書官𢎞恭為令石顯為僕射元帝即位數年恭死)
　　(顯代為中書令専權用/事至成帝乃罷其官)初置尚書員五人(師古曰/漢舊儀)
　　(云尚書四人為四曹常侍尚書主丞相御史事二/千石尚書主刺史二千石事户曹尚書主庶人上)
　　(書事主客尚書主外國事成帝置五/人有三公曹主㫁獄事並見本紀)
　　尚書郎(史記功臣表王遷宋百/官志云西漢舊置四人)
　　尚書史(藝文志/)
　　給事尚書(張安世為郎用善書給事尚書/)
　　尚符璽郎(霍光傳/)
　　大醫監(霍光傳/)
　　侍醫(藝文志侍醫李柱國校方/書師古曰侍天子之醫)
　　大官獻食丞(陳湯/)
　　大官獻丞(張勃蘓林注/云主貢獻功)
　　食監(昌邑王詔大官趣具亡闕食監/)
　　尚食(恵紀/)
　　尚席(周亞夫傳漢儀注省中有五尚曰尚食尚冠/尚衣尚席尚帳後遂省并尚食於大官湯官)
　　樂府音監(張放傳音監景武/孟康曰監主樂人)
　　樂府游徼(張放傳游徼莽/)
　　令史(張放傳/)
　　東織室令史(宣帝紀張赦/)
　　中書僕射(石顯/)
　　黄門倡(藝文志車忠/)
　　倡監(東方朔傳/)
　　馬監(金日磾/)
　　黄門駙馬(蘓武傳官騎與黄門駙馬争船師/古曰天子駙馬之在黄門者也)
　　狗監(蜀人楊得意為狗監師/古曰主天子田獵犬)
　　給事狗監(李延平/)
　　鉤盾冗從(藝文志李歩昌/)
　　尚方待詔(郊祀志下/)
　　掖庭獄丞(趙后傳籍武/)
　　掖庭牛官令(趙后傳/)
　　掖庭户衛(許后傳/)
　　少内嗇夫(丙吉傳注云掖/庭主府藏之官)
　　暴室丞(一作薄室師古曰掖庭主織作梁練之署/三輔黄圖謂之暴室取暴曬為名耳有嗇)
　　(夫官/屬)
　　暴室嗇夫(許廣漢/)
　　農官(食貨志武帝水衡少府皆置農官/)
　　中謁者(髙紀封中謁者張釋卿為列侯如淳曰灌/嬰為中謁者後常以閹人為之諸官加中)
　　(者多閹/人也)
　　中涓(曹參傳令以中涓従如淳曰中涓如中謁者/也師古曰涓潔也言其在中主知潔清掃洒)
　　(之事葢親/近左右也)
　　協律都尉(李延年/)
　　海丞(平紀元始元年置/師古曰主海税)
　　果丞(平紀元始元年置/師古曰掌諸果實)
　　採珠玉金銀之官(貢禹傳/)
　　　執金吾
中尉秦官掌徼循京師有兩丞候司馬千人武帝太初
元年更名執金吾(師古曰金吾鳥名也主辟不祥天子/出行主先導以禦非常故執此鳥之)
(象/)屬官有中壘寺互武庫都船四令丞都舩武庫有三
丞中壘兩尉又式道左右中候候丞及左右京輔都尉
尉丞兵卒皆屬焉初寺互屬少府中屬主爵後屬中尉
自大常至執金吾秩皆中二千石丞皆千石(百官/表)
　　備盜賊中尉(史記淮南王傳備/盜賊中尉臣福)
　　都船獄吏(薛宣/)
　　　將作大匠
將作少府秦官掌治宫室有兩丞左右中候景帝中六
年更名將作大匠屬官有石庫東園主章左右前後中
校七令丞又主章長丞武帝太初元年更名東園主章
為木工成章陽朔三年省中候及左右前後中校五丞
(百官/表)
　　　典屬國
典屬國秦官掌蠻夷降者武帝元狩三年昆邪王降復
増屬國置都尉丞候千人屬官九譯令成帝河平元年
省并大鴻臚(百官/表)
　　武帝紀元狩二年(表作三/年當考)匈奴昆邪王殺休屠王
　　并將其屬合四萬餘人来降置五屬國以處之(注/云)
　　(凡言増屬國者皆/増屬國都尉也)
　　安定(三水/)　　　天水(勇士/)
　　上都(龜兹/)　　　西河(闕魏/)
　　五原　　　　　以上並屬國都尉治(地理/志)
　　宣帝神爵二年置金城屬國以處降羌(本紀/)
　　五鳯三年置西河北地屬國以處匈奴降者(本紀/)
　　　水衡都尉
水衡都尉武帝元鼎二年初置掌上林苑有五丞屬官
有上林均輸御羞禁圃輯濯鍾官技巧六廏辯銅九官
令丞(如淳曰御羞地名也在監田其土肥沃多出御物/可進者楊雄傳謂之御宿三輔黄圖御羞宜春皆)
(苑名也輯濯船官也鍾官主鑄錢官也辨銅主分别銅/之種類也師古曰御宿則今長安城南御宿川也不在)
(藍田羞宿聲相近故或云御羞或云御宿耳羞者珍羞/所出宿者止宿之義輯讀與楫同音集濯音直孝反皆)
(所以行船也漢舊儀云天子六廄未央丞華騊駼騎馬/輅軨大廄也馬皆萬匹據此表大僕屬官以有大廄未)
(央輅軨騎馬騊駼丞華而水衡又云六廄技巧/官是則技巧之徒供大廄者其官别屬水衡也)又衡官
水司空都水農倉又甘泉上林都水七官長丞皆屬焉
上林有八丞十二尉均輸四丞御羞兩丞都水三丞禁
圃兩尉甘泉上林四丞成帝建始二年省技巧六廄官
王莽改水衡都尉曰予虞初御羞上林衡官及鑄錢皆
屬少府(百官/表)
　　虎圈嗇夫(張釋之/)
　　輯濯士(劉屈氂傳師古曰主/用輯及濯行船者也)
　　農官(食貨志武帝水衡少府皆置農官/)
　　領䕶三輔都水(息夫躬劉向又馮参/領䕶佐馮翊都水)
　
　
　
　
　
　
　
　
　
　
　西漢㑹要卷三十一
欽定四庫全書
　西漢㑹要卷三十二
　　　　　　　　　　　　宋　徐天麟　撰
　職官二
　　宫官
　　　詹事
詹事秦官(應劭曰詹省也給也臣瓉曰/茂陵書詹事秩直二千石)掌皇后太子家
有丞(師古曰皇后太子各置/詹事随其所在以名官)屬官有太子率更家令丞
僕中盾衛率厨廄長丞(張晏曰太子稱家故曰家令臣/瓉曰茂陵中書太子家令秩八)
(百石應劭曰中盾主周衛徼道秩四百石如淳曰漢儀/注衛率主門衛秩千石師古曰掌知漏刻故曰率更自)
(此以上太子之官/也更音工衡反)又中長秋私府永巷倉廄祠祀食官
令長丞諸官官皆屬焉(師古曰自此以/上皆皇后之官)成帝鴻嘉三年
省詹事官并屬大長秋(百官表師古曰省皇/后詹事縂屬長秋也)
　　中廄令(桑𢎞羊為中廄令三輔黄/圖云中廄皇后車馬所在)
　　中御府令(霍光傳中御府令髙昌又/谷永傳願減中御府用度)
　　中少府(王昌韓勲師/古曰皇后官)
　　舍人(功臣表成陶侯周信為昌氏舍人/)
　　　長信詹事
長信詹事掌皇太后宫景帝中六年更名長信少府平
帝元始四年更名長樂少府(百官表張晏曰以太后所/居宫為名也居長信宫則)
(曰長信少府居長樂/宫則曰長樂少府也)
　　哀帝即位尊定陶太后曰共皇太后丁姫曰共皇
　　后各置左右詹事(本紀臣天麟按詹/事置左右始於此)
　　建平二年尊傅太后為皇太大后稱永信宫丁太
　　后為帝太后稱中安宫而成帝母太皇太后本稱
　　長信宫成帝趙后為皇太后並四太后各置少府
　　太僕秩皆中二千石(外戚傳/)
　　中太僕掌皇太后輿馬(見太僕條/)
　　長信太僕(王莽傳長信太僕閎臣天麟按此/官即哀帝所置四太僕之一也)
　　長樂衛尉(見衛尉條/)
　　長樂長御(王莽傳上/)
　　長信庭林表(叙傳師古曰林表官名長信宫/庭之林表孟康曰婦人之官也)
　　太公家令(附/)
　　太公僕(史記功臣表嚴彭祖/)
　　　大長秋
將行秦官(應劭曰皇/后卿也)景帝中六年更名大長秋(師古曰/秋者收)
(成之時長者常乆之/義故以為皇后官名)或用中人或用士人(百官/表)
　　　太子太傅少傅
太子太傅少傅古官屬官有太子門大夫(應劭曰員五/人秩六百石)
庶子(應劭曰員五/人秩六百石)洗馬(張晏曰員十六人秩比謁者/如淳曰前驅也洗或作先)舍
人(漢官儀云/秩二百石)
　　太子中庶子(史丹金敞皆為之臣天麟按鄒陽傳/奏任中庶子䝉恬扁鵲傳虢有中庶)
　　(子則六國時已有此官沈約云/漢置六典云秦官皆非是也)
　　太子御驂乗(恵紀/)
　　䕶太子家(元帝詔史丹/)
　　軍官
　　　大將軍
髙帝拜韓信為大將軍(本傳/)
景帝拜竇嬰為大將軍(本傳/)
武帝以衛青為大將軍位在諸公上(史記汲黯傳/)
元狩四年置大司馬位大將軍驃騎將軍皆為大司馬
(霍去病傳按後漢志云初武帝以衛青數征伐冇功為/大將軍欲尊寵之以古尊官唯有三公諸將軍始自秦)
(晉以為卿號故置大司馬官號/以冠之其後霍光王鳯等皆然)
莫府
　　大將軍長史(丙吉自軍市令遷/)
　　大將軍軍中司馬(王鳯奏請王尊補/)
　　莫府校尉(霍光擅調益莫府校尉/)
　　大將軍從事中郎(王鳯奏以陳湯為之/)
　　大將軍軍監(匈奴傳上治衆等四人/)
　　大將軍史(王仲翁漢儀注大/將軍史秩四百石)
　　給事大將軍莫府(蔡義/)
　　　票騎將軍(史記作/剽騎)
武帝元狩四年置大司馬位大將軍票騎將軍皆為大
司馬定令票騎將軍秩禄與大將軍等(霍去病傳/)
莫府
　　票騎將軍司馬(趙破奴/)
　　鷹撃司馬(霍去病傳趙破奴/)
　　票姚校尉(霍去病為之荀/恱漢紀作嫖姚)
　　驃騎將軍史(藝文志朱字/)
　　　車騎將軍
髙帝八年遷靳歙為車騎將軍(本傳/)
宣帝地節三年拜張安世為大司馬車騎將軍領尚書
事七月罷車騎將軍屯兵兩宫衛尉城門北軍兵屬焉
(張安/世傳)
車騎將軍王音以外親冝典兵馬入為將軍(元后傳/)
莫府
　　車騎將軍長史(趙充國由中郎遷/)
　　車騎都尉(韓昌夫馮唐拜車騎都/尉主車尉及郡國車士)
　　從事中郎(大司馬車騎將軍王音/踵故選置從事毋將隆)
　　車騎將軍市令(丙吉/)
　　車騎將軍掾(王舜表奏云敞為掾/)
　　車騎將軍千人(王莽傳上扈雲師古曰/千人官名屬車騎將軍)
　　　衛將軍
山都正侯王恬啟以衛將軍撃陳豨(功臣表/)
文帝即位拜宋昌為衛將軍領南北軍二年罷衛將軍
(紀/)
張安世拜大司馬車騎將軍領尚書事數月更為衛將
軍(本傳/)
莫府
　　衛將軍舍人(史記衛將軍舍人百餘人田/仁以壯勇為衛將軍舍人)
　　衛將軍掾(蕭由/)
　　　前後左右將軍
前後左右將軍皆周末官秦因之位上卿金印紫綬漢
不常置或有前後或有左右皆掌兵及四夷有長史秩
千石(百官/表)
莫府
　　右將軍史(律歴志詔右將軍史雜候清臺/)
　　　列將軍(别將并莫府附/)
上將軍(髙后七年以趙王吕禄為上將軍見本紀/)
游撃將軍(功臣表髙帝初陳豨以游撃將軍别定代/)
復土將軍(文紀後七年張武為復土將/軍如淳曰主穿壙窴瘞事)
將屯將軍(文紀後七年令屬國悍為將屯將軍/)
　　復土都尉(哀帝崩蕭由為復土都尉/元后崩原渉守復土都尉)
驍騎將軍(武紀元光二年李廣/)
　　驍騎都尉(功臣表齊受驍騎都尉又史/記功臣表董忠為梟騎都尉)
䕶軍將軍(韓安國傳元光二年為/䕶軍將軍諸將皆屬焉)
輕車將軍(武紀元光二年公孫賀為輕車將軍/)
　　輕車都尉
材官將軍(武紀元光二年大中大夫李息為材官將軍/)
騎將軍(武紀元光六年騎將軍公孫敖出代下又云代/郡將軍)
伏波將軍(元鼎五年路博徳為伏波將軍見南粤傳/)
　　伏波司馬(功臣表蘓𢎞/)
樓船將軍(元鼎五年楊僕為樓船將軍見南粤傳/)
戈船將軍(武紀元鼎五年歸義越侯嚴為戈船將軍/師古曰船下安戈㦸以防蛟鼉水蟲之害)
下瀬將軍(武紀元鼎五年甲為下瀬將軍/)
横海將軍(武紀元鼎六年韓說/)
　　横海校尉(東粤傳横海校尉福/)
浮沮將軍(武紀元鼎六年公孫賀/)
匈河將軍(武紀元鼎六年趙破奴/)
十二部將軍(武紀元封六年詔曰朕將巡邉/垂置十二部將軍親帥師焉)
拔胡將軍(元封四年郭昌見本傳/)
中將軍(公孫敖以中將軍從大將軍再出定襄見本傳/)
因杅將軍(太初元年公孫敖見本紀服䖍/曰因杅地名因所征以名將軍)
貳師將軍(太初元年以李廣利為貳師將軍期至/貳師城取善馬故號貳師將軍見本傳)
　　執馬校尉(武帝拜習者二人為執驅馬校尉/)
　　驅馬校尉
浚稽將軍(武紀太初三年趙破奴應/劭曰浚稽山在武威北)
彊弩將軍(武帝立十七嵗李沮吕尤内史為彊弩將軍/)
　　彊弩將軍長史(韓延夀請嚴延年為長史/)
　　彊弩都尉
度遼將軍(昭紀元鳯二年以中郎將范明友為度遼號/將軍應劭曰當度遼水往撃烏桓故以為)
虎牙將軍(宣紀本始二年田順/)
蒲類將軍(宣紀本始二年趙充國晉/灼曰匈奴傳有蒲類澤)
祁連將軍(宣紀本始二年田廣明應/劭曰祁連匈奴中山名也)
破羌將軍(宣紀神爵元年辛武賢/)
䕶羌將軍(見王尊傳/)
　　䕶羌將軍轉校尉(師古曰為校尉主轉運事而/屬䕶羌將軍也王尊為之)
奮威將軍(元紀永光二年以太常仕千秋為奮威/將軍馮奉世傳作奮武將軍未詳孰誤)
建威將軍(永光三年韓安國/)
歩兵將軍(平帝元始五年執金吾王駿見百官表下/)
文成將軍(武帝元狩中拜少翁文成將軍見封禅書/)
五利將軍(封禅書元鼎四年拜欒大為五利將軍得/四印佩天士將軍地士將軍大通將軍印)
天士將軍(見上/)
地士將軍(見上/)
大通將軍(見上/)
天道將軍(封禅書天子又刻玉印曰天道將軍使使立/白茅上五利亦立白茅上天道者且為天子)
(道天/神也)
别將
　　重將(功臣表南安侯宣虎以重將破/臧荼侯師古曰主將領輜重也)
　　廄將(功臣表留侯張良以廄將起下邳/)
　　城將(功臣表東武侯郭䝉入為漢/城將師古曰將策城之兵)
　　右林將(功臣表漢三年宋子侯許瘛用趙右/林將初從師古曰猶言羽林之將)
　　弩將(功臣表清簡侯室中同/以弩將初起從入漢)
總莫府
　　軍正(正平/楊僕)
　　軍正丞(胡建傳天漢中建守軍正丞師古/曰南北軍各有軍正正又置丞)
　　都尉(蕭何傳上令卒五百人一都尉為何衛爰/盎傳吳王使一都尉以五百人圍守盎)
　　長鉟都尉(功臣表周竈史記作長鈹/)
　　軍門都尉(周亞夫傳/)
　　校司馬(趙充國傳諸校司馬/)
　　輕騎校尉(衛青傳郭成/)
　　營軍司馬(車騎將軍音請谷永補營軍司馬/)
　　軍司馬(楊敞給事大將軍莫府為軍司馬/)
　　左司馬(孔聚以左司馬入漢/)
　　右司馬(陳胥以右司馬撃項籍侯/)
　　騎司馬(王虞人以騎司馬從/)
　　車司馬(王競以車司馬從張晏曰主車官/)
　　軍司空(杜延年補軍司空蘓林曰主獄官也/)
　　軍司空令(前將軍増奏馮奉世為之/)
　　連敖(韓信歸漢為連敖李竒曰楚官名/)
　　軍候假丞(陳湯傳杜勲/)
　　將軍舍人(魏尚饗軍吏舍人/)
　　軍武庫令(王鳯奏請杜欽為大將軍軍武庫令/)
　　門尉(芒侯耏跖以門尉初起碭/)
　　壘尉(主壘壁之事/)
　　軍匠(梧侯陽城延以軍匠從/)
　　職志(沛公以周昌為職志應劭曰掌主幟也/)
　　駢驎(功臣表許盎以駢驎從師古曰二/馬曰駢駢驎謂並兩騎為軍翼也)
　　説衛(許盎以說衛入漢師古曰説讀/曰稅謂軍行初舍止之時為衛)
　　隊率(申屠嘉林官遷為隊率/)
　　隊史(棘丘侯襄以執盾隊史從/)
　　執矛(中邑侯朱進以執矛從並功臣表/)
　　　䕶軍都尉
䕶軍都尉秦官武帝元狩四年屬大司馬成帝綏和元
年居大司馬府比司直哀帝元夀元年更名司冦平帝
元始元年更名䕶軍(百官/表)
　　䕶軍中尉(髙帝時陳平䕶軍中尉/使盡䕶諸將見本傳)
　　䕶軍射師(藝文志王賀/)
　　　司𨽻校尉
司𨽻校尉周官武帝征和四年初置持節從中郎都官
徒千二百人捕巫蠱督大姦猾後罷其兵察三輔三河
𢎞農元帝初元四年去節成帝元延四年省綏和二年哀
帝復置但為司𨽻冠進賢冠屬大司空比司直(百官/表)
　　從事(鮑宣使/)
　　掾(趙后傳司𨽻解光遣從事掾業史望/)
　　史(趙后傳見上/)
　　假佐(王尊傳假佐放/)
　　　城門校尉
城門校尉掌京師城門屯兵有司馬十二城門候(百官/表又)
(劉屈氂傳云武帝征和二年以太/子在外始置屯兵長安諸城門)
　　領城門兵(孔光為太師領城門兵王音為特進/領城門兵置莫府得舉吏如將軍)
　　城門令史(王莽傳王興者故城門令史/)
　　　八校尉(中壘/長水)　(屯騎/胡騎)　(歩兵/射聲)　(越騎/虎賁)
中壘校尉掌北軍壘門内外掌西域(師古曰掌北軍壘/門之内而又外掌)
(西/域)屯騎校尉掌騎士歩兵校尉掌上林苑門屯兵越騎
校尉掌越騎(如淳曰越人内附以為騎也晉灼曰取其/材力超越也師古曰宣紀言佽飛射士胡)
(越騎又此有胡/騎校尉如説是)長水校尉掌長水宣曲胡騎(師古曰長/水胡名也)
(宣曲觀名胡騎/之屯以宣曲者)又有胡騎校尉掌池陽胡騎不常置(師/古)
(曰胡騎之屯/池陽者也)射聲校尉掌待詔射聲士(服䖍曰工射者/也𡨕𡨕中聞聲)
(則中之因以名也應劭曰須/詔所命而射故曰待詔射也)虎賁校尉掌輕車凡八校
尉皆武帝初置有丞司馬自司𨽻至虎賁校尉秩皆二
千石(百官表臣天麟按中壘校尉掌北軍則知八校皆/北軍也東都五營即八校之併省者而後書毎有)
(北軍五校之稱則八/校屬北軍又明矣)
　　監北軍使者(劉屈氂傳任安又史記/武帝使任安䕶北軍)
　　北軍錢官(史記任安笞辱北軍錢官/)
　　　西域都䕶
西域都䕶加官宣帝地節二年初置以騎都尉諌大夫
使䕶西域三十六國有副校尉秩比二千石丞一人司
馬候千人各二人(百官表又西域傳云都䕶治烏壘/城去陽闗二千七百叁十八里)
　　陽威白虎合騎之校(陳湯斬郅攴益置陽威/白虎合騎之校見本傳)
　　屯田校尉(西域傳云武帝通西域而輪臺渠犂皆/有田卒數百人置使者校尉領䕶以給)
　　(使外國者至宣帝置都䕶匈奴益弱不得近西域於/是徙屯田於北胥鞬莎車之地屯田校尉始屬都)
　　(䕶/)
　　渠犂田官(西域傳即謂/屯田校尉)
　　北假田官(元紀初元五年罷北假田官/)
　　伊循都尉(西域傳元鳯四年立尉屠耆為樓蘭王/更名其國為鄯善王請曰國中有伊城)
　　(願漢遣一將屯田積榖令臣得依其威重於是漢/遣司馬一人吏士四十人田伊循以鎮撫之其後)
　　(更置都尉伊循/官置始此矣)
　　司馬(見上/)
　　䕶菀使者(大司馬音薦長史谷永為之/)
　　　戊巳校尉(西域傳元帝置戊巳校/尉屯田車師前王庭)
戊巳校尉元帝初元元年置有丞司馬各一人候五人
秩比六百石(百官表師古曰甲乙丙丁庚辛壬癸皆有/正位唯戊巳寄治耳今所置校尉亦無常)
(居故取戊巳為名也有戊校尉有巳校尉一説戊巳居/中鎮覆四方今所置校尉亦處西域之中撫諸國也)
　　戊巳校尉(王莽傳中陳/)　(終帶/)
　　　奉車都尉駙馬都尉
奉車都尉掌御乗輿車駙馬都尉掌駙馬皆武帝初置
秩比二千石(百官表師古曰駙副馬也非止駕/車皆為駙馬一曰駙近也疾也)
　
　西漢㑹要卷三十二
欽定四庫全書
　西漢㑹要卷三十三
　　　　　　　　　　　　宋　徐天麟　撰
　職官三
　　三輔
　　　京兆尹(師古曰京大也兆者/衆數言大衆所在)
内史周官秦因之掌治京師景帝二年分置左内史右
内史武帝大初元年更名京兆尹屬官有長安市厨兩
令丞又都水鐵官兩長丞左内史更名左馮翊屬官有
廩犧令丞尉又左都水鐵官雲壘長安四市四長丞皆
屬焉(百官/表)
　　　長安游徼獄吏秩百官(趙廣漢傳/)
　　　左馮翊(張晏曰馮輔/也翊佐也)
見上京兆尹條
　　司東市令(貨殖傳/)
　　左馮翊二百石卒史(黄霸入穀補此官/)
　　　右扶風(張晏曰扶助/也風化也)
主爵中尉秦官掌列侯景帝中六年更名都尉武帝大
初元年更名右扶風治内史右地屬官有掌畜令丞又
有都水鐵官廄廱厨四長丞皆屬焉與左馮翊京兆尹
是為三輔皆有兩丞列侯更屬大鴻臚元鼎四年更置
三輔都尉都尉丞各一人(百官表又元帝紀建昭三年/分三輔都尉秩皆二千石)
　　郡國
　　　諸侯王國
諸侯王髙帝初置金璽盭綬掌治其國有大𫝊輔王内
史治國民中尉掌武職丞相統衆官群卿大夫都官如
漢朝景帝中五年令諸侯王不得復治國天子為置吏
改丞相曰相省御史大夫廷尉少府宗正博士官大夫
謁者郎諸官長丞皆損其員武帝改漢内史為京兆尹
由尉為執金吾郎中令為光禄勲故王國如故損其郎
中令秩千石改大僕曰僕秩亦千石成帝綏和元年省
内史更令相治民如郡太守中尉如郡都尉(百官/表)
成帝綏和中何武為御史大夫司空與丞相方進共奏
言徃者諸侯不㫁獄治政内史典獄事相總綱紀輔王
中尉備盜賊今王不斷獄與政(師古曰與/讀曰豫)中尉官罷職
并内史郡國守相委任所以一統信安百姓也今内史
位卑而權重威職相踰不統尊者難以為治臣請相如
太守内史如都尉以順尊卑之序平輕重之權制曰可
以内史為中尉(何武傳/)
景遭七國之難抑損諸侯減黜其官武有衡山淮南之
謀左官之律(諸侯王表應劭曰人道上右今舍/天子而仕諸侯故謂之左官也)
　　相掾(梁平王襄傳/)
　　舍人魏(勃掃齊舍人門/)
　　從史(爰盎傳/)
　　内史丞(藝文志河間内史丞王定/)
　　内史掾(廣川王傳/)
　　侍御史(太倉公傳齊侍御史成/)
　　大中大夫(史記年表薄昭/)
　　中大夫(太倉公傳齊中大夫病齲齒/)
　　中郎曹將(梁王立傳/)
　　中郎(伍被為淮南中郎/)
　　侍郎(王尊傳/)
　　衛士長(昌邑王傳/)
　　廄長(王尊傳/)
　　太倉令(齊太倉令淳于公/)
　　宰人(龔遂傳昌邑王嘗與騶奴宰人游戲/)
　　私府長(路溫舒遷廣陽私府長師古曰藏/錢之府天子曰少府諸侯曰私府)
　　中御府長(太倉公傳齊中御府長信田叔傳云魯/王𤼵中府錢師古曰中府長之財物藏)
　　(也/)
　　中謁者(東平王傳中謁者信/)
　　黄門郎(師丹傳段猶/)
　　大官令(燕王旦傳/)
　　食官長(梁王襄傳/)
　　尚食監(馮唐傳髙袪/)
　　永巷長(大倉公傳/)
　　宦者(齊王肥傳/)
　　中傅(武紀濟川王明坐射殺其太𫝊中傅廢應劭/曰中傅宦者也文三王傳作中尉與紀不同)
　　醫工長(燕王旦傳/)
　　大醫(大倉公傳/)
　　侍醫(大倉公傳/)
　　尚方(郊祀志欒大注云主藥方/)
　　少史(河間王恕少史留貴/)
　　侍中(霍光傳昌邑王書問侍中君卿/)
　　常侍(楚王聘龔舍為常侍/)
　　長史(梁平王傳曰欲以傷梁長史/)
　　司馬司空(大倉公傳齊淳于司馬北宫司空/)
　　太子師傅(吳王濞傳/)
　　大將軍(吳田禄伯為大將軍/)
　　將軍(齊王襄以魏勃為將軍丁寛為梁孝王將軍/)
　　闗内侯(霍光傳姊夫昌邑闗内侯/)
　　左右闗都尉(大倉公傳齊左右闗都尉/)
　　大與(成侯董朝為濟南大與馮解/為代大與師古曰主爵禄也)
　　冗從(枚臯為梁王使與冗從争/師古曰冗職之從王者也)
内官
　　夫人(廣川王傳明正夫人修靡夫人乘華夫人/)
　　美人(淮南王傳令故美人材人得幸者從居/)
　　材人(見上/)
　　八子(髙三王傳以令置八子秩比六百石/)
　　孺子(中山王傳/)
　　家人子(景十三王傳/)
　　永巷僕射(廣川王傳使其大婢為僕射主永巷/)
　　　異姓諸侯王
漢亡尺土之階繇一劍之任五載而成帝業書傳所記
未嘗有焉故據漢受命譜十八王訖于孝文異姓盡矣
(表/)
昔髙祖定天下功臣異姓而王者八國張耳吳芮彭越
黥布臧荼盧綰與兩韓信(賛/)
髙后欲立諸吕為王問王陵陵曰髙皇帝刑白馬而盟
曰非劉氏而王者天下共擊之今王吕氏非約也太后
不說問左丞相平及絳侯周勃等皆曰髙帝定天下王
子弟今太后稱制欲王昆弟諸吕無所不可太后喜罷
朝陵責平勃曰始與髙帝唼血而盟諸君不在邪今髙
帝崩太后女主欲王吕氏諸君縱欲阿意背約何面目
見髙帝於地下乎平曰於面折廷争臣不如君全社稷
安劉氏後君亦不如臣陵無以應之(王陵/傳)
西楚霸王項籍都彭城漢五年誅徙韓信為楚王六年
廢為侯
衡山王吳芮都邾漢五年芮徙長沙
臨江王共敖都江陵漢三年八月子尉嗣為王五年十
二月漢虜尉
九江王英布都六漢二年十二月降漢四年漢立布為
淮南王十一年布反誅
趙王張耳都襄國漢元年九月耳降漢十月代王歇還
王趙二年十月漢滅歇三年十一月漢復立張耳為趙
王五年耳薨子敖嗣為王八年敖廢為侯
代王趙歇都代漢元年十月徙歇王趙以陳餘為代王
號安成君二年十一月屬漢為太原郡五年以太原為
國王韓信九月反降匈奴
齊王田都都臨菑漢元年四月降楚田榮為齊王十二
月項籍擊殺榮立故齊王田假為齊王二年二月田榮
弟横擊殺假立田榮弟廣為齊王三年十一月漢將韓
信擊殺廣屬漢為郡四年置齊國王韓信五年徙王楚
立濟北王田安都博陽漢九年六月田廣擊殺安屬齊
膠東王田市都即墨漢元年五月田榮撃殺市屬齊
雍王章邯都廢丘漢二年漢殺邯屬漢為中地隴西北
地郡
塞王司馬欣都櫟陽漢元年七月降漢為渭南河上郡
翟王董醫都髙奴漢元年七月降漢為上郡
燕王臧荼都薊漢四年九月反誅後九月盧綰為燕王
十一年反降匈奴
遼東王韓廣都無終漢元年臧荼擊殺廣屬燕
魏王魏豹都平陽漢二年豹降漢為王從漢伐楚四月
歸畔漢八月韓信擊虜豹屬漢為河東上黨郡
殷王司馬卭都朝歌漢二年二月降屬漢為河内郡
韓王韓成都陽翟漢元年六月項籍誅成立鄭昌為韓
王十月漢立韓信為韓王六年信徙太原
河南王申陽都離陽漢元年九月降屬漢為河南郡
長沙王吳芮漢五年二月立六月薨成王臣嗣傳至靖
王產無嗣國除
魯王張偃髙后元年四月以外孫立八年為侯
淮陽王吕彊髙后元年四月立五年薨六年壼闗侯武
立八年以非孝恵子誅
常山王吕不疑髙后元年四月立二年薨襄城侯義立
四年立為帝軹侯朝立八年以非恵帝子誅
吕王吕台髙后四年以髙后兄子立二年薨子嘉嗣六
年嘉廢十一月王吕産立七年徙梁十一月王吕大立
八年以非恵帝子誅
燕王吕通髙后八年七月立八月誅
梁王吕産髙后七年二月立八年誅
　　中大夫(淮南王布中大夫賁赫/)
　　大宰(黔布傳随何使淮南至太宰主之/)
　　　部刺史
監御史秦官掌監郡漢省丞相遣史分刺州不常置武
帝元封五年初置部刺史掌奉詔條察州(師古曰漢官/典職儀云刺)
(史班宣周行郡國省察治狀黜陟能否㫁治寃獄以六/條問事非條所問即不省一條彊宗豪右田宅踰制以)
(彊陵弱以衆暴寡二條二千石不奉詔書遵承典制倍/公向私旁招守利侵漁百姓聚斂為姦三條二千石不)
(䘏疑獄風厲殺人怒則任刑喜則淫賞煩擾刻暴剥截/黎元為百姓所疾山崩石裂託祥進言四條二十石選)
(補不平茍阿所愛蔽賢寵頑五條二千石子弟怙恃榮/埶請託所監六條二千石違公下比阿附豪彊通行貨)
(賂割損/正令也)秩六百石員十三人成帝綏和元年更名牧秩
二千石哀帝建平二年復為刺史元夀二年復為牧(百/官)
(表/)
　　　郡守
郡守秦官掌治其郡秩二千石有丞邉郡又有長史掌
兵馬秩皆六百石景帝中二年更名太守(百官/表)
　　　郡掾
别駕(黄霸傳别駕主簿車/緹油屏泥於軾前)
主簿(朱博/傳)
書佐(朱博傳又王尊補書佐/注云律太守書佐十人)
功曹(鮑宣為都尉太守功曹/朱博為亭長遷為功曹)
議曹(扶風謁請原/渉為議曹)
賊曹掾(薛宣傳賊曹掾張/扶通典云主刑罰)
决曹掾(薛宣傳决曹掾王立又路温舒補/决曹史漢舊儀云决曹主罪法事)
賊捕掾(張敞傳賊捕掾絮/舜師古曰主捕掾)
五官掾(王尊傳五/官掾張輔)
門下掾(朱博傳門/下掾贑遂)
門下督(蕭章為京兆/尹門下督)
郡掾祭酒(鮑宣傳薛方嘗/為郡掾祭酒)
郡文學(梅福為/郡文學)
郡文學史(鄭崇為郡/文學史)
郡文學卒史(史記匡衡補平/原文學卒史)
學經師(平紀元始三年立學官/郡國立學置經師一人)
宗師(平紀元始五年/郡國置宗師)
舍人(髙紀南陽/太守舍人)
史(陳遵與張竦俱為京兆史注/云律太守都尉史各一人)
從史(陳遵為河南太/守遣從史西)
諸曹史(朱博/傳)
右曹掾史(朱博/傳)
太守卒史(張敞尹翁歸並補太守卒史又儒/林傳比百石以下補太守卒史)
五經百石卒史(儒林傳元帝好儒郡/國置五經百石卒史)
直符史(王尊/傳)
獄史(丙吉為/魯獄史)
獄小史(尹翁歸為/獄小史)
小史(谷永少為長安小史翟方/進給事太守府為小史)
督郵(田延年徙卒史尹翁歸補督/郵又孫寳補侯文東部督郵)
督郵掾(馮野王傳督/郵掾趙都)
督郵書掾(朱博出為督郵/書掾所部職辦)
都史(武紀二千石遣都史如淳曰律説都史今/督郵是也閑恵曉事即為文無害都史)
少府(文翁減省少府用度師古曰少府/郡掌財物之府以供太守者也)
守屬(王尊補/守屬)
給事太守府(咸宣以佐史給事河東守/張湯給事内守為寗成掾)
司空(陳咸為南陽太守犯法者以律程/作司空師古曰司空主作役官)
　
都尉秦官掌佐守典武職甲卒秩比二千石有丞秩皆
六百石景帝中二年更名都尉(百官/表)
闗都尉秦官農都尉屬國都尉皆武帝初置(百官/表)
受降都尉(田廣/明傳)
宜禾都尉(地理志/燉煌郡)
䕶漕都尉(朱博徙為并州/刺史䕶漕都尉)
尉史(田廣明傳尉史蘓昌漢律近塞置/都百里一人士史尉史各二人)
京兆(華隂京輔都尉治/)　馮翊(高陵左輔都尉治/)
扶風(郿右輔都尉治/)　　大原(廣武都尉治/)
東郡(東阿都尉治/)　　　陳留(外黄都尉治/)
汝南(女隂都尉治/)　　　南陽(鄧都尉治/)
南郡(夷陵都尉治/)　　　九江(歴陽都尉治/)
清河(貝丘都尉治/)　　　鉅鹿(下曲陽都尉治/)
魏(魏都尉治/)　　　　　涿(安平都尉治/)
常山(南行唐都尉治/)　　勃海(髙城都尉治/)
平原(樂陵都尉治/)　　　千乘(蓼城都尉治/)
濟南(於陵都尉治/)　　　秦山(盧都尉治/)
琅邪(姑幕都尉治/)　　　東海(費都尉治/)
山陽(單父都尉治/)　　　沛(蘄都尉治/)
臨淮(盱眙都尉治/)　　　丹陽(歙都尉治/)
㑹稽(錢塘西部都尉治孟康回浦南部都尉治治/楊雄賦東南一尉    曰㑹稽東郡都尉)
豫章(新淦都尉治/)　　　漢中(襃中都尉治/)
廣漢(緜竹都尉治都尉治/隂平道北部)犍為(漢陽都尉治/)
越嶲(定□都尉治/)　　　䍧牱(夜郎都尉治尉治/進桑南部都)
金城(孝宣神爵二年置金城屬國以處降羌金趙充/國傳充國西至西部都尉府孟康曰在  城)
張掖(曰勒都尉治治/畨和農都尉)　　(居延都尉治/)
天水(勇士屬國都尉治滿福/源道騎都尉治)
安定(參䜌主騎都尉治/三水屬國都尉治)　隴西(臨洮南部都尉冶/)
酒泉(㑹水北部都尉治偃陵障又東部都尉治東部障/乾齊西部都尉治西部障)
燉煌(燉煌中部都尉治部廣侯官/廣至宜禾都尉治昆侖障)
(龍勒有陽闗玉門闗皆都尉治/)
北地(冨平北部都尉治神泉障/渾懐都尉治塞外渾懐障)
上郡(匈歸都尉治塞外匈歸障/龜兹北部都尉治)　(髙望北部都尉治/望松北部都尉治)
(魯山北部都尉治上河農都尉師虎猛西部都尉治曰/班况部參皆嘗為            古曰上河地名又)
(上河在西河富平於此為農都尉/)
朔方(西部都尉治窳渾/渠捜中部都尉治)　　　　(廣牧東部都尉治/)
五原(東部都尉治稒陽原髙/成宜中部都尉治)　　(蒲澤屬國都尉治/西部都尉治田辟)
雲中(陶林東部都尉治/真陵西部都尉治)　　　　(北輿中部都尉治/)
定襄(武進西部都尉治/武要東部都尉治)　　　(武臯中部都尉/)
鴈門(沃陽西部都尉治/平城東部都尉治)　上谷(寧西部都尉治治/女祁東部都尉)
代郡(髙栁西部都尉治/且如東部都尉治)　　　(馬城東部都尉治/)
漁陽(要陽都尉治/)　　　右北平(薋都尉治/)
遼西(栁城東部都尉治/交梨東部都尉治)　樂浪(昭明南部都尉治/)
遼東(無慮西部都尉治/侯成中部都尉治)　　　(武次東部都尉治/)
鬱林(領方都尉治/)　　　交趾(麊冷都尉治/)
合浦(朱盧都尉治/)　　　九眞(無切都尉治/)
　　　郡國均輸鹽鐵官
武帝元封元年因桑𢎞羊請置大農部丞數十人分部
主郡國各徃徃置均輸鹽鐵官郡不出鐵者置小鐵官
(鄧展曰/鑄舊鐵)使屬所在縣(食貨/志)
元帝初元五年罷鹽鐵官永光三年復(本/紀)
千乗郡　　　　　　　河東(黄霸補河/東均輸官)
　　已上並有均輸官
河東(安邑/)　　　　　　大原(晉陽/)
南郡(巫/)　　　　　　　鉅鹿(堂陽/)
勃海(章武/)　　　　　　千乘
琅邪(海曲/長廣)　(計斥/)　　　㑹稽(海鹽/)
犍為(南安/)　　　　　　蜀(臨卬/)
益州(連然/)　　　　　　巴(朐忍/)
安定(三水/)　　　　　　北地(弋居/)
上郡(獨樂/)　　　　　　西河(富昌/)
朔方(沃壄/)　　　　　　五原(城宜/)
鴈門(樓煩有長丞/沃陽)　　　漁陽(泉州/)
隴西　　　　　　　　遼西(海陽/)
遼東(平郭/)　　　　　　南海(畨禺/)
蒼梧(髙安/)　　　　　　東平
北海(都昌/夀光)　　　　　　東莱(曲城/楊昌)　(輜利/當)　(東年/)
　　己上並有鹽官
京兆(鄭/)　　　　　　　右馮翊(夏陽/)
右扶風(雍漆/)　　　　　𢎞農(宜陽/黽池)
河東(安邑/安民)　(絳陽/平)　　　大原(大陵/)
河内(隆慮/)　　　　　　河南
潁川(陽城/)　　　　　　汝南(西平/)
南陽(宛/)　　　　　　　廬江(皖/)
山陽　　　　　　　　沛(沛/)
魏(武安/)　　　　　　　常山(都鄉/)
千乘(郡乘/千)　　　　　　濟南(東平陵/歴城)
泰山(嬴/)　　　　　　　齊(臨淄/)
東莱(東羊/)　　　　　　東海(下邳/朐)
臨淮(鹽瀆/堂邑)　　　　　　桂陽
漢中(沔陽/)　　　　　　犍為(武陽/南安)
蜀(臨卭/)　　　　　　　琅邪
漁陽(漁陽/)　　　　　　右北平(夕陽/)
遼東(平郭/)　　　　　　隴西
膠東(郁秩/)　　　　　　魯
楚(彭城/)　　　　　　　廣陵
中山(北平/)　　　　　　東平
城陽(莒/)　　　　　　　涿
　　已上並有鐵官(並地/理志)
　　　列郡别置官
齊三服官(貢禹傳貢禹上疏曰故時齊二服官輸物不/過十笥方今齊三服官作工各數十人一嵗)
(費數/鉅萬)
元帝初元五年罷齊三服官(本/紀)
哀帝即位詔齊三服官諸官織綺繡難成害女紅之物
皆止作無輸(本/紀)
陳留(襄邑/)　　　　　　齊(臨淄/)
　　已上並有服官
河南(郡/)　　　　　　　南陽(宛/)
濟南(東平陵/)　　　　　泰山(郡/)　(奉髙/)
潁川(郡/)　　　　　　　河内(懐/)
蜀(成都/)　　　　　　　廣漢(郡/)　(雒/)
　　已上並有工官
雒陽武庫令(魏相傳車千秋子/為雒陽武庫令)
京兆船司空(地理志師古曰本主/船之官遂以為縣)
大原郡挏馬官(地里志初名家馬官/後改曰挏馬挏音動)
遼東郡襄平縣牧師官(百官/志)
上郡庫令(成紀上郡庫令良注云漢官北/邉郡庫官兵器所藏故置令)
南郡發弩官(地理志師古/曰主教放弩)
南郡編縣雲夢官
江夏郡西陵縣雲夢官
廬江郡樓船官
九江郡陂官
九江郡湖官
丹陽郡銅官
桂陽郡金官
蜀郡嚴道縣水官
巴郡朐忍縣橘官
巴郡魚復縣橘官
南海郡圃羞官
南海郡中宿縣汪浦官
交趾郡嬴樓縣羞官(並地/理志)
北假田官(元紀晉灼曰/北假地名)
　　　縣令長
縣令長皆秦官掌治其縣萬户以上為令秩千石至六
百石減萬户為長秩五百石至三百石皆有丞尉秩四
百石至二百石是為長吏百石以下有斗食佐史之秩
是為少史大率十里一亭亭有長十亭一鄉鄉有三老
有秩嗇夫游徼三老掌教化嗇夫職聴訟收賦稅游徼
循禁賊盜縣大率方百里其民稠則減稀則擴鄉亭亦
如之皆秦制也(百官/表)
　　　掾史
縣掾(郭解傳楊李/生子為縣掾)
門下掾(原渉傳王游公/為茂陵門下掾)
户曹掾史(尹賞為長安令/部户曹掾史)
縣史(衛青以縣史/給事侯家)
令史(項羽傳陳嬰/故東陽令史)
獄史(于公為/縣獄史)
獄小史(路温舒為/獄小史)
小史(田廣明傳/圉小史)
外史(平帝元始元年置外/史閭師秩六百石)
閭師(見上/)
校經師(平帝元始三年立學官縣道邑侯國曰校校置/經師一人鄉曰庠聚曰序庠序置孝經師一人)
功曹(朱博給事縣為/亭長稍遷功曹)
鄉史(尹賞部鄉史亭長/里正父老五人)
里正(見上/)
里監門(酈食其為/里監門)
求盜(髙紀應劭曰舊時亭有兩卒一為亭父/掌開閉掃除一為求盜掌逐捕盜賊)
　
　
　西漢㑹要卷三十三
欽定四庫全書
　西漢㑹要卷三十四
　　　　　　　　　　　　宋　徐天麟　撰
　職官四(封建/)
　　封功臣
漢興自秦二世元年之秋楚陳之歳初以沛公總帥䧺
俊三年然後西滅秦立漢王之號五年東克項羽即皇
帝位八載而天下廼平始論功而定封訖十二年侯者
百四十有三人時大城名都民人㪚亾户口可得而數
裁什二三是以大侯不過萬家小者五六百户封爵之
誓曰使黄河如帶泰山若厲國以永存爰及苗裔於是
申以丹書之信重以白馬之盟又作十八侯之位次(孟/康)
(曰惟作元功蕭曺等十八人位次耳髙后乃詔作位次/下竟師古曰謂蕭何曺參張敖周勃樊噲酈商奚㳙夏)
(侯嬰灌嬰傅寛靳歙王陵陳武王吸薛/歐周昌丁復蟲逹從第一至十八也)髙后二年復詔
丞相陳平盡差列侯之功錄第下竟藏諸宗廟副在有
司始未嘗不欲固根本而枝葉稍落也故逮文景四五
世間流民旣歸户口亦息列侯大者至三四萬户小國
自倍富厚如之子孫驕逸忘其先祖之艱難多䧟法禁
隕命亾國或云子孫訖於孝武後元之年靡有孑遺耗
矣㒺亦少密焉故孝宣皇帝愍而録之乃開廟臧覽舊
籍詔令有司求其子孫咸出庸保之中並受復除或加
以金帛用章中興之徳降及孝成復加䘏問稍益衰微
不絶如綫善乎杜業之納説也曰昔唐以萬國致時雍
之政虞夏以之多羣后饗共己之治湯法三聖殷氏太
平周封八百重譯來賀是以内恕之君樂繼絶世隆名
之主安立亾國至於不及下車徳念深矣成王察牧野
之克顧羣后之勤知其恩結於民心功光於王府也故
追述先父之志録遺老之策髙其位大其㝢愛敬飭盡
命賜備厚大孝之隆於是為至至其没也世主歎其功
無民而不思所息之樹且猶不伐况其廟乎是以燕齊
之祀與周並傳子繼弟及歴載不墮豈無刑辟繇祖之
竭力故支庶頼焉迹漢功臣亦皆割符世爵受山河之
誓存以著其號亾以顯其魂賞亦不細矣百餘年間而
襲封者盡或絶失姓或乏無主朽骨孤於墓苖裔流於
道生為愍𨽻死為轉屍以往况今甚可悲傷聖朝憐憫
詔求其後四方忻忻靡不歸心出入數年而不省察恐
議者不思大義設言虛亾則厚徳掩息遴柬布章非所
以視化勸後也三人為衆雖難盡繼宜從尤功於是成
帝復紹蕭何哀平之世增修曺參周勃之屬得其宜矣
以綴續前記究其本末並序位次盡於孝文以昭元功
之侯籍(功臣/表)
髙帝與功臣剖符作誓丹書鐵契金匱石室臧之宗廟
列侯畢已受封奏位次皆曰平陽侯曺參功最多宜第
一然上心欲何為第一鄂千秋曰蕭何當第一參次之
上廼令何第一(蕭何/傳)
十二年詔曰吾立為天子帝有天下十二年於今矣與
天下之豪士共定天下同安輯之其有功者上致之王
次為列侯下乃食邑而重臣之親或為列侯皆令自置
吏得賦歛女子公主為列侯食邑者皆佩之印賜大第
室吏二千石徙之長安受小第室入蜀漢定三秦者皆
世世復吾於天下功臣可謂亾負矣云云(本/紀)
髙后二年詔曰髙皇帝匡飭天下諸有功者皆受分地
為列侯朕思念至於久逺而功名不著亾㠯尊大誼施
後世今欲差次列侯功㠯定朝位臧於髙廟世世勿絶
嗣子各襲其功位其與列侯議定奏之丞相臣平等言
謹與絳侯臣勃曲周侯臣商潁陰侯臣嬰安國侯臣陵
等議列侯幸得賜餐錢奉邑陛下加惠㠯功次定朝位
請臧髙廟奏可(本/紀)
　　封外戚
髙后欲立諸吕為王問王陵陵曰髙皇帝刑白馬而盟
曰非劉氏而王者天下共擊之今王吕氏非約也太后
不說問左丞相平及絳侯周勃等皆曰髙帝定天下王
子弟今太后稱制欲王昆弟諸吕無所不可太后喜罷
朝陵責平勃曰始與髙帝唼血而盟諸君不在邪今髙
帝崩太后女主欲王吕氏諸君縱欲阿意背約何面目
見髙帝於地下乎平曰於靣折廷爭臣不如君全社稷
安劉氏後君亦不如臣陵無以應之(王陵/傳)
周亞夫為丞相竇太后曰皇后兄王信可侯也上曰始
南皮及章武先帝不侯(師古曰南皮竇彭祖太后弟長/君之子章武太后母弟廣國)
及臣即位廼侯之信未得封也竇大后曰人生各以時
行耳竇長君在時不得侯死後廼其子彭祖顧得侯吾
甚恨之帝趣侯信也上曰請得與丞相計之亞夫曰髙
帝約非劉氏不得王非有功不得侯不如約天下共擊
之今信雖皇后兄無功侯之非約也上黙然而阻(周亞/夫傳)
漢興外戚與定天下侯者二人故誓曰非劉氏不王若
有亾功非上所置而侯者天下共誅之是以髙后欲王
諸吕王陵廷爭孝景將侯王氏修侯犯色卒至廢黜是後
薄昭竇嬰上官衛霍之侯以功受爵其餘后父㨿春秋
褒紀之義帝舅縁大雅申伯之意寖廣博矣(十王/侯事)
成帝河平二年六月悉封諸舅王譚為平阿侯商為成
都侯立為紅陽侯根為曲陽侯逢時為髙平侯五人同
日封故世謂之五侯大后母李氏更嫁為河内茍賔妻
生子參欲以田蚡為比而封之上曰封田氏非正也以
參為侍中水衡都尉(元后/傳)
哀帝欲封祖母傅太后從弟商鄭崇諌曰孝成皇帝封
親舅五侯天為赤黄晝昏日中有黒氣今祖母從昆弟
二人己侯孔鄉侯皇后父髙武侯以三公封尚有因縁
今無故欲復封商壞亂制度逆天人心非傅氏之福也
臣聞師曰逆陽者厥極弱逆陰者厥極凶短折犯人者
有亂亾之患犯神者有疾夭之禍故周公著戒曰惟王
不知艱難惟耽樂是從時亦㒺有克壽故衰世之君夭
折蚤沒此皆犯陰之害也臣願以身命當國咎崇因持
詔書案起傅大后大怒曰何有為天子乃反為一臣所
顓制邪上遂下詔曰朕幼而孤皇太太后躬自養育免
於襁褓教道以禮至於成人惠澤茂焉欲報之徳皥天
㒺極前追號皇太太后父為崇祖侯惟念徳報未殊朕
甚恧焉侍中光禄大夫商皇太太后父同産子小自保
太恩義最親其封商為汝昌侯為崇祖侯後更號崇祖
侯為汝昌哀侯(鄭崇/傳)
　　封丞相
元朔中公孫𢎞代薛澤為丞相先是漢常以列侯為丞
相惟𢎞無爵上於是下詔曰朕嘉先聖之道開廣門路
宣招四方之士蓋古者任賢而序位量能以授官勞大
者厥禄厚徳盛者獲爵尊故武功以顯重而文徳以行
褒其以髙成之平津鄉户六百五十封丞相𢎞為平津
侯其後以為故事至丞相封自𢎞始也(本/傳)
孝武元功宿將略盡㑹上亦興文學進抜幽隠公孫𢎞
自海瀕而登宰相於是寵以列侯之爵自是之後宰相
畢侯矣(恩澤/侯表)
朱博為丞相封陽鄉侯食邑二千户上書曰故事封丞
相不滿千户而臣過制願還千户(本/傳)
平當為御史大夫至丞相以冬月賜爵闗内侯(本傳漢/儀注御)
(史大夫為丞相更春廼封/李奇曰㠯冬月非封侯時)
　　遣列侯就國
文帝二年十月詔曰朕聞古者諸侯建國千餘各守其
地以時入貢民不勞苦上下驩欣靡有違徳今列侯多
居長安邑逺吏卒給輸費苦而列侯亦無繇教訓其民
其令列侯之國為吏及詔所止者遣太子(本紀/下同)
三年十一月詔曰前日詔遣列侯之國辭未行丞相朕
之所重其為朕率列侯之國遂免丞相勃遣就國
景帝後二年十月省徹侯之國(晉灼曰文帝遣列/侯之國今省之)
　　繼絶
髙帝五年下令曰楚地已定義帝亾後欲存恤楚衆以
定其主齊王信習知楚風俗更立為楚王(本/紀)
孝文元年更封蕭延為酇侯(功臣/表)
孝景二年封故相國蕭何孫係為列侯(本/紀)
中元元年封故御史大夫周苛周昌孫子為列侯(本/紀)
孝武元光三年封髙祖功臣五人後為列侯(本/紀)
元狩三年封故相國蕭何曾孫慶為列侯(本/紀)
孝宣地節二年詔大司馬大將軍博陸侯功徳茂盛朕
甚嘉之復其後世疇其爵邑世世母有所與功如蕭相
國(本/紀)
地節四年封故酇侯蕭何曾孫建世為侯(本/紀)
元康元年復髙皇帝功臣絳侯周勃等百三十六人家
子孫令奉祭祀世世勿絶其母嗣者復其次(本/紀)
功臣子孫訖於孝武後元之年靡有孑遺耗矣故孝宣
皇帝愍而録之乃開廟藏覽舊籍詔令有司求其子孫
咸出庸保之中並受復除或加以金帛用章中興之徳
降及孝成復加䘏問稍益衰微不絶如綫杜業納說曰
内恕之君樂繼絶世隆名之主安立亾國迹漢功臣亦
皆割符世爵受山河之誓存以著其號亾以顯其魂賞
亦不細矣百餘年間而襲封者盡或絶失姓或乏無主
朽骨孤於墓苗裔流於道生為愍𨽻死為轉屍以往况
今甚可悲傷聖朝憐憫詔求其後四方忻忻靡不歸心
出入數年而不省察恐議者不思大義設言虛亾則厚
徳掩息遴柬布章非所以視化勸後也三人為衆雖難
盡繼宜從尤功於是成帝復紹蕭何哀平之世增修曺
參周勃之屬得其宜矣(功臣/表)
元康四年賜故右扶風尹翁歸子黄金百斤以奉其祭
祀又賜功臣適後黄金人二十斤(本/紀)
成帝元延元年封蕭相國後喜為酇侯(本/紀)
孝平元始二年封故大司馬博陸侯霍光從父昆弟曾
孫陽宣平侯張敖𤣥孫慶忌周勃𤣥孫共(按本傳乃/孫之子恭)
舞陽侯樊噲𤣥孫之子章皆為列侯復爵賜故曲周侯
酈商等後𤣥孫酈明友等百一十三人爵闗内侯食邑
各有差(本/紀)
元始中太皇太后詔賜公孫𢎞後子孫之次當為後者
爵闗内侯召詣公車上名尚書朕親臨拜焉
　　王四夷君長
髙帝五年詔曰故粤王亾諸世奉粤祀秦侵奪其地使
其社稷不得血食諸侯伐秦亾諸身帥閩中兵以佐滅
秦項羽廢而弗立今以為閩粤王王閩中地勿使失職
(本/紀)
十一年五月詔曰粤人之俗好相攻擊前時秦徙中縣
之民南方三郡使與百粤雜處㑹天下誅秦南海尉佗
居南方長治之甚有文理中縣人以故不耗减粤人相
攻擊之俗益止俱頼其力今立佗為南粤王使陸賈即
授璽綬佗稽首稱臣(本/紀)
十二年詔曰南武侯織亦粤之世也立以為南海王(本/紀)
孝惠三年舉髙帝時粤功曰閩君揺功多其民便附廼
立揺為東海王都東甌世號曰東甌王(閩粤/傳)
武帝建元四年南粤王胡遣太子嬰齊入宿衛元鼎四
年上書請比内諸侯三歲一朝除邊闗於是天子許之
賜其丞相吕嘉銀印及中尉大傅印餘得自置(本/傳)
建元六年閩粤王郢攻南越越人殺郢降天子曰郢等
首惡獨無諸孫繇君丑不與謀廼使郎中將立丑為粤
繇王奉閩粤祭祀(本/傳)
孝昭始元六年詔曰鉤町王母波率其君長人民擊反
者斬首捕虜有功其立母波為鉤町王(本/紀)
匈奴故印文曰匈奴單于璽(本傳王莾更曰/新匈奴單于章)
西南夷君長以百八(越本種/百數)獨夜郎滇受王印(本/傳)
傅介子斬樓蘭王馳傳詣闕廼立王弟尉屠耆為王更
名其國為鄯善為刻印章賜以宫女為夫人(西域/傳)
闗都尉文忠攻罽賔殺其王立陰末赴為罽賔王(同/上)
西域凡國五十自譯長城長君監吏大禄百長千長都
尉且渠當户將相至侯王皆佩漢印綬凡三百七十六
人(本/傳)
　　侯降虜
昔書稱蠻夷帥服詩云徐方旣倈春秋列潞子之爵許
其慕諸夏也漢興至於孝文時廼有弓髙襄城之封雖
自外倈本功臣後故自孝景始欲侯降者丞相周亞夫
守約而爭帝黜其議初開賞之科云云(功臣/表下)
匈奴王徐盧等五人降漢(師古曰功臣/表云睢徐盧)上欲侯之以勸
後亞夫曰彼背其主降陛下陛下侯之即何以責人臣
不守節者乎上曰丞相議不可用廼悉封徐盧等為列
侯(周亞/夫傳)
　　封方士
欒大見武帝言黄金可成而河决可塞不死之藥可得
僊人可致也上廼拜大為五利將軍詔以二千户印得
天士將軍地士將軍大通將軍詔以二千户封地士將
軍大為樂通侯賜列侯甲第(郊祀/志)
　　婦人爵邑
髙帝封兄伯妻為隂安侯
髙后二年封蕭何夫人為酇侯(蕭何/傳)
樊噲妻吕􁂆為臨光侯
列侯太夫人夫人(文紀七年如淳曰列侯之妻稱夫人/列侯死子復為列侯廼稱太夫人子)
(不為列侯/不得稱也)
孝文十二年賜諸侯王女邑各二千户(本/紀)
武帝尊王皇后母臧児為平原君(外戚/傳)
王皇后母前夫金氏女封修成君賜湯沐邑(同/上)
宣帝地節四年賜外祖母號為博平君以博平蠡吾兩
縣户萬一千為湯沭邑(王夫/人傳)
金當上南大行為太夫人(文潁曰南當母名/也上名狀於大行)
王莽母賜號曰功顯君(王莽/傳)
平帝賜三妹謁臣號修義君哉皮為承禮君鬲子為尊
徳君食邑各二千户(衛姫傳按本紀云賜帝女弟四人/號皆為君今傳云三姊與紀不同)
(當/考)
王莽白尊太后姊妹君俠為廣恩君君力為廣惠君君
弟為廣施君皆食湯沭邑(元后/傳)
　　封建雜録
列侯所食縣曰國(百官/表)
髙帝十二年詔列侯皆令自致吏得賦歛女子公主為
列侯食邑者佩之印賜大第室(本/紀)
列侯賜餐錢奉邑(吕后紀應劭云諸侯/四時皆得賜餐錢)
秦漢之制列侯封君食租衣税率户二百千户之君則
二十萬朝覲聘享出其中(貨殖/傳)
孝武元鼎五年九月列侯坐獻黄金酎祭宗廟不如法
奪爵者百六人(紀漢儀注云諸侯歲以/户口酎黄金於髙廟)
孝宣地節四年襄陽侯聖坐酎金斤八兩少四兩免(表/)
五鳳四年朝侯固城坐酎金少四兩免
楊邱侯坐出國界耐為司㓂(列侯坐罪奪爵者多/矣畧舉數條以為例)
終陵侯華禄坐出界耐為司㓂(表/)
祚陽侯仁坐擅興繇賦削爵一級(此類甚多/皆不具載)
孝景中二年令列侯初封及之國大鴻臚奏策列侯薨
大行奏諡誄策遣大中大夫弔祠視䘮事因立嗣其薨
葬國得發民輓䘮穿復土治墳亾過三百人畢事(本/紀)
平當為御史大夫至丞相以冬月賜爵闗内侯(本傳李/奇曰以)
(冬月非封侯時且/先賜爵闗内侯也)
　
　西漢㑹要卷三十四
欽定四庫全書
　西漢㑹要卷三十五
　　　　　　　　　　　　宋　徐天麟　撰
　職官五
　　加官
侍中左右曺諸吏㪚騎中常侍皆加官所加或列侯將
軍卿大夫將都尉尚書大醫大官令至郎中亾員多至
數十人侍中中常侍得入禁中諸曺受尚書事諸吏得
舉法㪚騎騎並乘輿車給事中亦加官所加或大夫博
士議郎掌顧問應對位次中常侍中黄門有給事黄門
位從將大夫皆秦制(百官/表)
西域都䕶加官(見上卷/本條)
　　爵
爵一級曰公士二上造三簮裊四不更五大夫六官大
夫七公大夫八公乘九五大夫十左庻長十一右庻長
十二左更十三中更十四右更十五少上造十六大上
造十七駟車庶長十八大庶長十九闗内侯二十徹侯
皆秦制以賞功勞徹侯金印紫綬避武帝諱曰通侯或
曰列侯改所食國令長名相又有家丞門大夫庶子(百/官)
(表/)
髙帝五年詔曰軍吏卒㑹赦其七大夫㠯上(師古曰七/大夫公大)
(夫/也)皆令食邑非七大夫已下皆復其身及户勿事(本/紀)
又曰七大夫公乘㠯上皆髙爵也爵或人君上所尊禮
異日秦民爵公大夫以上令丞與亢禮今吾於爵非輕
也且法㠯有功勞行田宅其令諸吏善遇髙爵稱吾意
且亷問有不如吾詔者㠯重論之
八年令爵非公乘㠯上毋得冠劉氏冠
孝惠即位爵五大夫㠯上有罪當監械者皆頌繫上造
㠯上當刑及當為城旦㫪者皆耐為鬼薪白粲(並本/紀)
武帝時民多買復及五大夫千夫於是除五大夫千夫
為吏(食貨/志)
　　舊爵
上聞(古爵吕氏春秋曰天子賞魏文侯/以上聞晉灼曰名通於天子也)
　樊噲自公大夫賜上聞爵
執帛(鄭氏曰楚爵也/張晏曰孤卿也)
　夏侯嬰賜爵七大夫賜爵五大夫賜爵執帛
　曺參自五大夫封執帛號建成君
執珪(如淳曰吕氏春秋得五員者位執珪古/爵名也張晏曰侯伯執珪以侯位比之)
　夏侯嬰賜爵執帛賜爵執珪賜爵封
　曺參封執帛遷為執珪封建成侯
卿
　樊噲賜爵五大夫賜爵卿
　博寛賜爵卿
　　封君(賜重封/)
叔孫通號稷嗣君
婁敬號曰奉春君
侯公平國君
曺參自五大夫封執帛號建成君
樊噲賜爵封號賢成君破南陽賜重封
博寛賜爵卿封號共徳君
孔霸以帝師賜爵號褒成君
　　武功爵
武帝元朔六年詔曰日者大將軍廵朔方征匈奴斬首
虜萬八千級諸禁錮及有過者咸䝉厚賞得免减罪今
大將軍仍復克獲斬首虜萬九千級受爵賞而欲移賣
者無所流貤其議為令有司奏請置武功賞官以寵戰
士(紀/)
武功爵(臣瓚曰茂陵中書有武功爵一級曰造士二級/曰閑輿衛三級曰良士四級曰元戎士五級曰)
(官首六級曰秉鐸七級曰千夫八級曰樂卿九級曰執/戎十級曰政戻庶長十一級曰軍衛此武帝所制以寵)
(軍功師古曰此下云級十七萬凢直三十餘萬金今瓚/所引茂陵中書止於十一級則計數不足與本文乖矣)
(或者茂陵書/說之不盡也)級十七萬凡直三十餘萬金諸買武功爵
官首者試補吏先除千夫如五大夫其有罪又减二等
爵得至樂卿㠯顯軍功軍功多用超等大者封侯卿大
夫小者郎(食貨/志)
　　賜爵
立漢社稷
　髙帝二年令民立漢社稷施恩徳賜民爵(本/紀)
即位
　孝惠即位賜民爵一級中郎郎中滿六歲爵三級四
　歲二級外即滿六歲二級中郎不滿一歲一級官官
　尚食比郎中太子御驂乘賜爵五大夫舍人滿五歲
　二級(本/紀)
立皇太子
　孝文元年建大子因賜天下民當為父後者爵一級
　(本/紀)
王皇子
　孝景三年立皇子為王賜民爵一級(本/紀)
皇太子冠
　孝景後三年皇太子冠賜民為父後者爵一級(本/紀)
改元
　孝景中元年赦天下賜民爵一級(本/紀)
　後元年赦天下賜民爵一級中二千石諸侯相爵右
　庶長(本/紀)
征伐
　髙帝五年詔曰軍吏卒㑹赦其亾罪而亾爵及不滿
　大夫者皆賜爵為大夫故大夫以上賜爵各一級其
　七大夫以上皆令食邑(本/紀)
力役
　孝惠五年長安城成賜民爵户一級(本/紀)
募民徙塞
　晁錯言守邊備塞事曰募輸奴婢欲㠯拜爵者不足
　廼募民之欲徃者皆賜髙爵復其家郡縣之民得買
　其爵㠯增至卿上從其言募民徙塞下(食貨/志)
郊祀
　孝武元鼎四年行幸雍祠五畤賜民爵一級女子百
　户牛酒(本/紀)
祥瑞
　孝宣本始元年鳳皇集膠東千乘賜吏二千石諸侯
　相下至中都官官吏六百石爵各有差自左更至五
　大夫賜天下人爵一級孝者二級(本/紀)
帝加元服
　孝昭元鳳四年帝加元服賜中二千石㠯下及天下
　民爵(本/紀)
尊廟號
　孝宣本始二年尊孝武廟為世宗廟廵狩所幸之郡
　國皆立廟賜民爵一級(本/紀)
褒吏治
　孝宣神爵四年潁川太守黄霸㠯治行賜爵及潁川
　吏民有行義者爵人二級力田一級正婦順女帛(本/紀)
災異
　孝元永光二年詔陰陽不調三光晻昧其大赦天下
　賜民爵一級吏六百石㠯上爵五大夫勤事吏各三
　級(本/紀)
匈奴朝
　孝成河平四年匈奴來朝赦天下徒賜孝弟力田爵
　二級(本/紀)
賜民爵(瓚曰民賜爵有/罪得以减也)
賜民爵户一級(師古曰家/長受也)
賜天下民當為父後者爵一級(師古曰雖非己生正嫡/但為後者即得賜爵)
賜民長子爵一級(元光/元年)
孝惠六年令民得賣爵(本/紀)
孝文後六年夏旱令民得賣爵(本/紀)
　　鬻爵
孝惠元年民有罪得買爵三十級以免死罪(應劭曰一/級直錢二)
(千凡為六/萬見本紀)
晁錯說上曰今募天下入粟縣官得㠯拜爵得以除罪
入粟受爵至五大夫㠯上廼復一人耳於是文帝從錯
之言令民入粟邊六百石爵上造稍增至四千石為五
大夫萬二千石為大庶長各以多少級數為差(食貨/志)
又言募民徙塞事募不足募輸奴婢欲以拜爵者上從
其言(本/傳)
景帝上郡㠯西旱復修賣爵令而裁其賈㠯招民(食貨/志)
武帝時兵革數動民多買復及五大夫千夫調發之士
益鮮於是除五大夫千夫為吏(同/上)
孝成鴻嘉三年令民得買爵賈級千錢(本/紀)
永始二年詔曰闗東比歳不登吏民以義收食貧民入
穀物助縣官賑贍者已賜直其百萬㠯上加賜爵右更
欲為吏補三百石其吏也遷二等三十萬㠯上賜爵五
大夫吏亦遷二等民補郎(本/紀)
　
　
　
　
　西漢㑹要卷三十五
欽定四庫全書
　西漢㑹要卷三十六
　　　　　　　　　　　　宋　徐天麟　撰
　職官六
　　特進
王譚位特進領城門兵(外戚傳按漢雜事諸侯功徳優/盛朝廷所敬異者賜位特進位)
(莽三公/上  秩)
王商位特進領城門兵置幕府得舉吏如將軍
傅喜位特進奉朝請
薛宣加寵特進位次師安昌侯給事中視尚書事
張禹以列侯朝朔望位特進見禮如丞相置從事史五
人(並本/傳)
　　領尚書事
霍光霍山以大將軍領尚書事
張安世以車騎將軍領尚書事又以衛將軍領尚書事
師丹以左將軍領尚書事
蕭望之以前將軍領尚書事
王鳳大司馬領尚書事
鄭寛中以光禄大夫領尚書事(張山/拊傳)
孔光光禄勲領尚書事
張禹光禄大夫領尚書事
霍山奉車都尉領尚書事(並本/傳)
周堪光禄大夫領尚書事(劉向/傳)
車騎將軍王音内領尚書外典兵馬(毋將/隆傳)
史髙以外屬為大司馬車騎將軍領尚書事(匡衡/傳)
　　平尚書事
于定國光禄大夫平尚書事
張敬中大夫平尚書事
　　領他官
桑𢎞羊為治粟都尉領大農(食貨/志)
東邪咸陽孔僅為大農丞領鹽鐡事(食貨/志)
霍山奉車都尉侍中領三輔胡越騎(本/傳)
孔光為帝太傅領宿衛(本/傳)
王譚王商位特進領城門兵(元后/傳)
金渉為侍中騎都尉領三輔胡越騎(本/傳)
鍾元為尚書令領廷尉(何並/傳)
劉向以故九卿召拜為郎中領䕶三輔都水(本/傳)
息夫躬以左曺光禄大夫使持節領䕶三輔都水(本/傳)
馮參為諫大夫領䕶左馮翊都水(本/傳)
劉向為光禄大夫領校中五經袐書
劉歆河平中受詔與父向領校袐書(本/傳)
　　兼官
張安世車騎將軍光禄勲又遷右將軍光禄勲
宣帝徙度遼將軍未央衛尉范明友為光禄勲
宣帝拜蕭望之為前將軍光禄勲
趙充國權為後將軍兼水衡都尉征匈奴還為後將軍
少府
王莽為右將軍衛尉
右將軍典屬國常惠馮奉世
王尊轉守槐里兼行美陽令事(並本/傳)
　　行(官闕則卑者/攝為之曰行)
張湯韓安國並㠯御史大夫行丞相事
平陽侯曺窋行御史大夫事(吕后本紀八年劉攽刋誤/曰校表及張蒼傳髙后四)
(年窋為御史大夫誅諸吕/後免則非行也疑此紀誤)
太僕臣賀行御史大夫事(三王/世家)
行太常事大中大夫劉歆(孝平王/后傳)
汾陽侯靳石為太常行太僕事
韓延年為太常行大行令事(功臣/表)
行大鴻臚事少府樂成
太子少𫝊臣安行宗正事
少府忠行廷尉事
王温舒為右輔行中尉
留侯張良行太子少傅事
黄霸廷尉監行丞相長史事
蓋寛饒遷諌大夫行郎中户將事
王尊守京輔都尉行京兆尹事
劉徳宗正行京兆尹事
翟義南陽都尉行太守事
王尊轉守槐里兼行美陽令事(本/傳)
　　守(如淳曰諸官初加皆試/守一歳延為真食全奉)
朱雲以六百石秩守御史大夫
光禄大夫劉辟疆守長樂衛尉
守少府蕭望之
蕭育泰山太守入守大鴻臚
執金吾任宏守大鴻臚(哀紀/)
御史臣光守尚書令(三王/世家)
趙廣漢京輔都尉守京兆尹
龔勝光禄大夫守右扶風
王訢為右輔都尉守右扶風武帝出駐車拜訢為真
薛宣入守左馮翊滿歲稱職為真
朱博㠯髙第入守左馮翊滿歲為真(並本/傳)
守丞相長史邉通(張湯/傳)
守軍正丞胡建
守廷史路温舒
張敞守大原大守
王尊守京輔都尉(並本/傳)
茂陵守令尹公(原渉/傳)
華陰守丞嘉(朱雲/傳)
　　假(假攝/也)
漢二年拜曺參為假右丞相入屯兵闗中(本/傳)
假稲田使者燕倉
趙充國以假司馬從貳師將軍(本/傳)
軍候假丞杜勲(陳湯/傳)
　　宿衛
漢二年六月漢王還櫟陽令諸侯子在闗中者皆集櫟
陽為衛(髙/紀)
髙帝崩陳平畏讒固請之得宿衛(陳平/傳)
髙后二年齊哀王遣弟章入宿衛於漢封朱虚侯四年
封章弟興居為東牟侯皆宿衛長安
文帝入未央宫有謁者十人列㦸衛端門(周勃/傳)
武帝時董仲舒對策曰使諸列侯郡守二千石各擇其
吏民之賢者歲貢各二人以給宿衛(本/傳)
終軍曰得列宿衛食禄五年(本/傳)
王臧上言宿衛累遷一歲至郎中令(本/傳)
張安世輔政宿衛十有三年封為富平侯(本/傳)
昭帝時燕王旦上書願歸符璽入宿衛
宣帝地節二年詔曰博陸侯宿衛武帝三十餘年
陽城侯劉徳親親行謹厚以徳得官宿衛者二十餘年
魏相奏張安世子延壽重厚可以為光禄勲領宿衛臣
楊惲與孫㑹宗書曰幸頼先人餘業得備宿衛
馮參為黄門郎給事中宿衛十餘年
孔光為帝太傅位四輔給事中領宿衛
成帝詔曰車騎將軍王音宿衛忠正勤勞王家
元后益封孔光詔曰博陸侯光宿衛四世世為傅相光
禄勲豐宿衛三世奉車都尉甄邯宿衛勤勞建議定策
　　待詔
尚方待詔(郊祀/志)
待詔金馬門(公孫𢎞劉向馮商/張子喬華龍栁宫)
待詔公車(東方朔朱/買臣谷永)
待詔承明之庭(揚䧺/)
待詔殿中(韓生以易召/待詔殿中)
待詔五柞宮(執金吾/廣意)
待詔丞相府(劉徳/)
待詔官者廬(東方朔蘓武/劉向翼奉)
待詔黄門(李尋梁/邱賀)
武帝詔求能為韓詩者召蔡義待詔
伍宏㠯毉待詔
吾邱壽王㠯善格五待詔
宣帝詔見王褒以為待詔(何武/傳)
魏相奏言知音善鼓雅琴者趙定龔徳皆召見待詔
本草待詔(郊祀/志)
成帝時言祭祀方術者皆得待詔(郊祀/志)
　　上計
孝武元封五年三月至泰山增封因朝諸侯王列侯受
郡國計(本紀師古曰若今/之諸州計帳也)
太初元年春受計於甘泉(紀下/同)
天漢三年三月行幸泰山修封祀明堂因受計
太始四年三月行幸泰山因受計
孝宣黄龍元年詔曰上計簿具文而已務為欺謾以避
其課御史察計簿非實者按之使真偽毋相亂(本紀臣/天麟謹)
(按通典云漢制郡守歲盡遣上計掾/史各一人條上郡内衆事謂之計簿)
嚴助願奉三年計最(本傳如淳曰舊法當使丞/奉計今助自願入奉也)
京房為魏郡太守自請歲竟乘傳奏事天子許焉(傳/)
張蒼為計相一月更以列侯為主計四歲蕭何為相國
令蒼以列侯居相府領郡國上計者(本/傳)
司𨽻校尉奏丞相衡位三公領計簿而顓地盗上(本/傳)
郝賢坐為上谷太守入弋財物計謾免(表/)
　
　
　
　
　
　
　
　
　
　
　
　
　西漢㑹要卷三十六
欽定四庫全書
　西漢㑹要卷三十七
　　　　　　　　　　　　宋　徐天麟　撰
　職官七
　　秩禄
萬石(穀月三百/五十斛)
　太師　　　　　太傅　　　　　太保
　丞相　　　　　太尉　　　　　御史大夫
　前後左右將軍(並表/下同)
中二千石(師古曰中二千石實得二千石也中之言滿/也月得百八十斛是為一歲凢得二千一百)
(六十石言二千/石者舉成數耳)
　太常　　　　　光禄勲　　　　衛尉
　太僕　　　　　廷尉　　　　　大鴻臚
　宗正　　　　　大司農　　　　少府
　執金吾
真二千石(臣天麟謹按外戚傳容華秩視真二千石在/中二千石之下二千石之上師古曰真二千)
(石月得百五十斛一歳凢得千八百石又按如淳注汲/黯傳亦云諸侯相秩真二千石月得百五十斛臣瓚注)
(詹事引茂陵中書秩真二千石而百官/表廼亾此秩欠考東京則有此秩矣)
二千石(師古曰穀月百二十斛一/歳凡得一千四百四十石)
　太子太傅(荀恱漢紀自太子太/傅至扶風比二千石)　　太子少傅
　詹事(茂陵中書秩/真二千石)將作少府　　　大長秋
　長樂少府(建平四年四大后各/置少府皆中二千石)　　長信少府
　典屬國　　　　水衡都尉　　　京兆尹
　左馮翊　　　　右扶風(以上並表後漢志云/三輔皆秩中二千石)
　京輔都尉　　　左輔都尉　　　右輔都尉(以上元/帝増秩)
　司𨽻校尉(荀恱紀校尉/並比二千石)　　　　　城門校尉
　中壘校尉　　　屯騎校尉　　　歩兵校尉
　越騎校尉　　　長水校尉　　　胡騎校尉
　射聲校尉　　　虎賁校尉　　　諸侯相(初金印/吳楚反)
　(後改銀印初真二/千石在郡守上)郡太守(増秩者為中二千石元帝/建昭二年益三河大郡大)
　(守/秩)　　　　　　長信中太僕(以上/並表)諸侯太傅
　諸侯御史大夫(後漢志漢初傅相御史大/夫及諸卿皆秩二千石)
　諸侯中尉(哀帝曰傅相中/尉皆國二千石)　　　　中少府(師丹/傳)
　左曺　　　　　右曺　　　　　大郡都尉(元帝/紀)
　州牧(朱博傳秩/真二千石)　長陵令(吕后六年秩長/陵令二千石)
　大内(史記孝/景本紀)
比二千石(穀月百斛/)
　丞相司直　　　䕶軍都尉　　　光禄大夫(亾印/綬增)
　(秩者為中/二千石)　　　五官中郎將　　左中郎將
　右中郎將　　　虎賁中郎將　　監羽林中郎將
　西域都䕶　　　奉車都尉　　　駙馬都尉
　騎都尉　　　　郡都尉(以上/並表)
千石(穀月九十斛/)
　丞相長史　　　大司馬長史　　御史中丞
　將軍長史　　　太常丞　　　　光禄丞
　衛尉丞(六典注/比千石)　太僕丞　　　　大鴻臚丞
　宗正丞　　　　大司農丞　　　少府丞
　執金吾　　　　廷尉正　　　　廷尉左監
　廷尉右監(荀恱漢紀正/監秩比千石)　　　　　諸侯郎中令
　諸侯僕(武帝損郎中令秩千石僕秩/亦千石後漢志僕比三千石)萬户縣令(侯國/相以)
　(上/表)
比千石(穀月八十斛/)
　大中大夫　　　郎中車將　　　郎中户將
　郎中騎將　　　謁者僕射　　　期門僕射
八百石(成帝陽朔二年除吏八百石/秩李奇曰除八百就六百)
比八百石
　諌大夫(表/)
六百石
　將作少府丞　　詹事丞　　　　水衡都尉丞
　廷尉左平　　　廷尉右平　　　京兆丞
　左馮翊丞　　　右扶風丞　　　京輔都尉丞
　右輔都尉丞　　左輔都尉丞　　郡長史
　州刺史　　　　郡太守丞　　　郡都尉丞
　萬户縣令(侯國相/以上表)朔方刺史　　　太子門大夫
　太子庶子(以上/表注)　太常掌故(晁錯/傳)　武騎常侍(司馬/相如)
　(傳/)　　　　　　公車司馬令(漢官/儀)大廐令(後漢志/本注舊)
　(有六廐皆/六百石令)　　　未央令　　　　家馬令
　車府令　　　　路軨令　　　　騎馬令
　式道左候　　　式道右候　　　式道中候
　廩犠令　　　　外史　　　　　閭師(以上孝/平紀)
比六百石
　博士　　　　　議郎
　左中郎　　　　右中郎　　　　五官郎中
　戊巳校尉　　　太子洗馬　　　謁者
五百石(成帝陽朔二年除吏五百石/秩李奇曰除五百就四百)
　縣長(候國/相)
四百石(榖月五十斛/)
　縣丞　　　　　縣尉
比四百石(榖月四十五斛/)
　五官侍郎　　　左侍郎　　　　右侍郎
三百石(榖月四十斛/)
　次縣長(侯國/相)
比三百石
　五官郎　　　　左郎中　　　　右郎中
二百石(穀月三十斛/)
　左馮翊卒史(黄霸/傳)縣丞　　　　　縣尉
比二百石(榖月二十七斛/)
百石(榖月十六斛又律百石奉月六百/)
　御史屬(匡衡/傳)　　左右内史卒史　郡國五經卒史
　大行卒史(以上儒/林傳)長安游徼　　長安獄史(以上趙/廣漢傳)
比百石
斗食(師古曰斗食者言一歲不/滿百石日食一斗二升)
　大司農屬
佐史(漢官名秩爵/云榖月八斛)
　　增秩
汲黯以諸侯相秩居淮陽
詔增符璽郎秩二等(霍光/傳)
宣帝時二千石有治理效輒㠯璽書勉厲增秩賜金(循/吏)
(傳如淳曰太守雖號二千石有千石/八百石居者功徳茂異乃得滿秩)
王成為膠東相治甚有聲宣帝最先褒之下詔曰膠東
相成治有異等其秩成中二千石賜爵闗内侯
潁川太守黄霸秩以八百石居以治行褒揚秩中二千
石
召信臣為南陽大守為百姓興利又為河南太守治行
第一數增秩賜金
周堪召拜光禄大夫秩中二千石(此類甚多/舉一為例)
小黄令焦延壽舉最當遷三老官屬上書借留有詔許
增秩留(京房/傳)
馮野王為大鴻臚王舅不宜備九卿以秩為上郡太守
班伯遷水衡都尉秩中二千石
蕭咸為𢎞農河東太守所居有政迹數增秩賜金
蕭由遷江夏太守平江賊成重等有功增秩
陳立為巴郡太守秩中二千石居(西南/夷傳)
平帝元始元年賜吏在位二百石以上壹切滿秩如真
　　益吏禄
孝惠即位詔曰吏所以治民也能盡其治則民頼之故
重其禄所以為民也(紀下/同)
孝宣神爵三年詔曰吏不亷平則治道衰令小吏皆勤
事而奉禄薄欲其毋侵漁百姓難矣其益吏百石以下
奉十五(韋昭曰若食一/斛則益五斗)
孝成綏和元年益大司馬大司空奉如丞相
　　班序
太師位在太傅上太保次太傅太傅位在三公上
武帝㠯衛青為大將軍位在諸公上
漢興置大將軍驃騎將軍位次丞相
舊列侯奉朝請者位次三公
元壽二年賜大司馬位在司徒上
御史大夫位上卿
前後左右將軍位上卿
詹事位在長秋上
中太僕位在正卿太僕上
給事中位次侍中中常侍(並/表)
故事司𨽻校尉位在司直下其有所㑹居二千石前(翟/方)
(進/傳)
諸侯羣臣朝十月儀先平明謁者治禮引㠯次入殿門
傳曰趨殿下郎中俠陛陛數百人功臣列侯諸將軍軍
吏㠯次陳西方東鄉文官丞相以下陳東方西鄉大行
設九賔臚句傳於是皇帝輦出房引諸侯王㠯下至吏
六百石㠯次奉賀(叔孫/通傳)
諸侯王　　　　相國　　　　　太師
太傅　　　　　太保　　　　　丞相
大司馬　　　　御史大夫　　　大將軍
列將軍兼官　　特進　　　　　列將軍
列侯奉朝請　　太常　　　　　光禄勲
衛尉　　　　　太僕　　　　廷尉
宗正　　　　　大司農　　　大鴻臚
少府　　　　　長信少府　　　中少府
執金吾　　　　太子太傅　　　水衡都尉
京兆尹　　　　左馮翊　　　　右扶風
典屬國　　　　將作少府　　　就國侯
潁川三河大守　齊楚等相　　　東海等太守
髙密等侯　　　太子少府　　　太子詹事
闗内侯　　　　丞相司直(與州郡叙則居/刺史守相上)
司𨽻校尉(與州郡叙則居/刺史守相上)　　　　城門校尉
八校尉　　　　搜粟都尉　　　光禄大夫(非中二/千石者)
(叙在三輔/都尉下)　　　御史中丞(與刺史守相/叙則居其上)
丞相長史　　　三輔都尉　　　五官左右中郎將
羽林中郎將　　䕶軍都尉　　　奉車都尉(秩光禄/大夫者)
(在闗内/侯下)　　　　駙馬都尉　　　騎都尉
尚書令　　　　西域都䕶　　　大中大夫
尚書僕射　　　尚書　　　　　諸侯太傅
十三州刺史(與守相叙/則居其上)　　　　　朔方刺史
郡都尉　　　　闗都尉　　　　農都尉
屬國都尉　　　西域副都尉　　郎中車將
郎中户騎二將　諸侯中尉　　　諸侯内史
諌大夫　　　　太子家令　　　博士
九卿列卿丞　　謁者僕射　　　公車司馬令
將軍長史　　　廷尉正監　　　長安令
千石令　　　　黄門侍郎　　尚書丞郎
議郎　　　　　五官左右中郎　從事中郎
太史令　　　　廷尉平　　　　三輔丞
六百石令　　　五百石長　　　郡司馬長史
五官左右侍郎　太守丞　　　　都尉丞
三百石長　　　侍御史　　　　太子門大夫
五官左右郎中　太子庶子　　　中庶子
太子舍人　　　太子洗馬　　　羽林郎
　　蠻夷叙位
孝宣甘露三年匈奴呼韓邪單于欵五原塞願奉國珍
朝三年正月詔公卿議其儀丞相霸御史大夫定國議
曰聖王之制施徳行禮先京師而後諸夏先諸夏而後
邊方詩云率禮不越遂視旣發相土烈烈海外有截陛
下聖徳充塞天地光被四表匈奴單于郷風慕義舉國
同心奉珍朝賀自古未之有也單于非正朔所加王者
所客也禮儀宜如諸侯王稱臣昧死再拜位次諸侯王
下太子太傅蕭望之以為單于非正朔所加故稱敵國
宜待以不臣之禮位在諸侯王上殊域稽首稱藩中國遜
而不臣此則羈縻之誼謙亨之福也書曰戎狄荒服言
其來服荒忽亾常如使匈奴後嗣卒有鳥竄鼠伏闕於
朝享不為畔臣信義行乎蠻貉福祚流於亾窮萬世之
長策也天子采之下詔曰蓋聞五帝三王教化所不施
不及以政今匈奴單于稱北蕃朝正朔朕之不逮徳不
能𢎞覆其以客禮待之令單于位在諸侯王上贊謁稱
臣而不名(宣紀及蕭/望之傳)
　
　
　
　
　
　
　
　
　
　
　
　
　
　
　西漢㑹要卷三十七
欽定四庫全書
　西漢㑹要卷三十八
　　　　　　　　　　　　宋　徐天麟　撰
　職官八
　　使外國
孝武建元中月氐怨匈奴漢廼募能使者張騫以郎應
募使月氐(張騫/傳)
元封五年詔令州郡察吏民有茂材異等可使絶國者
(本/紀)
天漢元年遣蘓武以中郎將使持節送匈奴使留在漢
者武與副中郎將張勝及假吏募士斥侯百餘人俱(蘓/武)
(傳/)
卭筰願為内臣妾孝武廼拜司馬相如為中郎將建節
往使副使者王然于壺充國吕越人馳四乘之傳以賂
西南夷至蜀大守㠯下郊迎縣令負弩矢先驅(司馬相/如傳)
天子聞張騫之言欲從蜀求大夏道廼令因蜀犍為發
間使四道並出出駹出莋出徙(音/斯)卭出𤏡(張騫傳師古/曰間使者求)
(間隙而行又蒯通傳注間/使謂使人伺間隙而單行)
孝昭始元六年移中監蘓武前使匈奴留十九歲廼還
奉使全節㠯武為典屬國(本/紀)
宣帝時光禄大夫義渠安國使行諸𦍑(趙充/國傳)
元康元年上令羣臣舉可使西域者前將軍韓增舉上
黨馮奉世以衛候使持節送大宛諸國客(馮奉/世傳)
元帝初元四年衛司馬谷吉使匈奴不還(本/紀)
建昭三年使䕶西域騎都尉甘延壽副校尉陳湯矯發
戊巳校尉屯田吏士及西域胡兵攻郅支單于斬其首
傳詣京師(本/紀)
蕭育遷謁者使匈奴副校尉(師古曰時㠯校尉為使於/匈奴而育為之副故授副)
(校/尉)後復為中郎將使匈奴(蕭望/之傳)
蕭咸為中郎將使匈奴蕭由遷謁者使匈奴副校尉金
參使匈奴匈奴中郎將(師古曰㠯其出使匈奴/故拜為匈奴中郎將)
　　行水灾流民
孝武元狩三年遣謁者勸有水灾郡種宿麥舉吏民能
假貸貧民者㠯名聞(本/紀)
元鼎二年九月詔方今水潦移於江南方下巴蜀之粟
致之江陵遣博士中等分循行諭告所抵毋令重困吏
民有賑救饑民免其戹者具舉以聞(本/紀)
元鼎中博士徐偃使行風俗偃矯制使膠東魯國鼓鑄
鹽鐡中軍奏偃矯制顓行非奉使體(終軍/傳)
孝昭始元二年三月遣使者賑貸貧民毋種食者(本/紀)
孝宣本始四年正月詔今歲不登已遣使者賑貸困乏
(本/紀)
孝成建始三年九月詔廼者郡國被水灾流殺人民遣
諌大夫林等循行天下(本/紀)
河平四年三月遣光禄大夫博士嘉等十一人行舉瀕
河之郡水所損傷困乏不能自存者財賑貸避水它郡
國在所冗食之舉淳厚有行能直言之士(本/紀)
平當行流民幽州奉使十一人者為最(本/傳)
陽朔二年秋闗東大水流民欲入闗者勿苛留遣諌大
夫博士分行視九月奉者不稱(本/紀)
鴻嘉四年正月詔水旱為灾闗東流冗者衆已遣使者
循行郡國被菑害什四㠯上民貲不滿三萬勿出租賦
逋貸未入皆勿收流民欲入闗輙籍内(本/紀)
孝哀初即位詔廼者河南潁川郡水出流殺人民壞廬
舍已遣光禄大夫循行舉籍賜死者棺錢人三千(本/紀)
　　舉賢觀風
孝武元狩六年遣博士大等六人分循行天下存問鰥
寡廢疾亾㠯自振業者貸與之諭三老孝弟㠯為民師
舉獨行之君子召詣行在所士有特招使者之任也詳
問隠處亾位及寃失職姦猾為害野荒治苛者舉奏郡
國有所㠯為便者上丞相御史㠯聞(本紀/下同)
孝昭始元元年遣故廷尉王平等五人持節行郡國舉
賢良問民所疾苦寃失職者
孝宣元康四年遣大中大夫彊等十二人循行天下存
問鰥寡覽觀風俗察吏治得失舉茂材異倫之士
本始二年遣使者持節詔郡國二千石謹牧養民而風
徳化
孝元初元元年詔方田作時朕懼蒸庶之失業臨遣光
禄大夫褒等十二人循行天下存問耆老鰥寡孤獨困
乏失職之民延登賢俊招顯側陋因覽風俗之化
建昭四年臨遣諌大夫博士賞等二十一人循行天下
存問耆老鰥寡孤獨困乏失職之人舉茂材特立之士
孝成永始三年正月日有蝕之詔臨遣大中大夫嘉等
循行天下存問耆老民所疾苦其與部刺史舉淳樸謙
遜有行義者各一人
孝平元始四年遣大僕王惲等八人置副假節分行天
下覽觀風俗
　　舉寃獄
治獄使者内者令郭穰(宣/紀)
孝宣五鳳四年四月日有蝕之詔㠯前使使者問民所
疾苦復遣丞相御史掾二十四人循行天下舉寃獄察
擅為苛禁深刻不改者(本/紀)
孝成鴻嘉元年詔曰方生長時臨遣諌大夫理等舉三
輔三河𢎞農寃獄(本/紀)
成帝初即位孔光為博士數使録寃獄行風俗賑贍流
民奉使稱㫖(本/傳)
　　雜遣使
吳楚反以袁盎為大常奉宗廟使吳王吳王弟子徳侯
為宗正輔親戚使(吳王/濞傳)
宣帝時蔡祭以好農使勸郡國至大官(食貨/志)
稲田使者燕倉
地節中光禄大夫郭昌使行河(溝洫/志)
李尋以騎都尉使䕶河隄(李尋/傳)
成帝時河决館陶河隄使者王延世使塞(溝洫/志)
鴻嘉四年河隄都尉許商與丞相許孫禁行圖視方略
(溝洫/志)
馮野王㠯故二千石使行河隄(馮野/王)
平當㠯經明禹貢使行河為騎都尉領河隄(平當/傳)
河平三年謁者陳農使使求遺書於天下
孝平元始元年遣諌大夫行三輔舉籍吏民㠯元壽二
年倉卒時横歛者償其直
元始二年使謁者大司馬掾四十四人持節行邊兵
元始二年郡國大旱蝗遣使者捕蝗(並本/紀)
　　奉使矯制上
武帝即位汲黯為謁者東粤相攻上使黯往視之至吳
而還報曰粤人相攻固其俗不足以辱天子使者河内
失火燒千餘家上使黯往視之還報曰家人失火屋比
延燒不足憂臣過河内貧人傷水旱萬餘家或父子相
食臣謹以便宜持節發河内倉粟以賑貧民請歸節伏
矯制辠上賢而釋之(本/傳)
元鼎中博士徐偃使行風俗偃矯制使膠東魯國鼓鑄
鹽鐡還奏事徙為大常丞御史大夫張湯劾偃矯制大
害法至死偃以為春秋之義大夫出疆有可以安社稷
存萬民顓之可也湯以致其法不能詘其義有詔下終
軍問狀軍詰偃曰古者諸侯國異俗分百里不通時有
聘㑹之事安危之埶呼吸成變故有不受辭造命顓已
之宜今天下為一萬里同風故春秋王者無外偃廵封
域之中稱以出疆何也且鹽鐡郡有餘臧正二國廢不
鼓不足以為利害而以安社稷存萬民為辭何也又詰
偃膠東南近琅邪北接北海魯國西枕泰山東有東海
受其鹽鐡偃度四郡口數田地率其用器食鹽不足以
并給二郡邪將埶宜有餘而吏不能也何以言之偃矯
制而鼓鑄者欲及春耕種贍民器也今魯國之鼓當先
具其備至秋乃能舉火此言與實反者非與偃以前三奏
無詔不惟所為不許而直矯作威福以從民望干名采
譽此明聖所必加誅也枉尺直尋孟子稱其不可今所
犯罪重所就者小偃自予必死為之邪將幸誅不加而
欲以采名也偃窮詘服罪當死軍奏偃矯制顓行非奉
使體請下御史召偃即罪奏可上善其詰有詔示御史
大夫(終軍/傳)
浩侯王恢坐使酒泉矯制害當(功臣/表)
宣帝元康元年上令羣臣舉可使西域者前將軍韓增
舉上黨馮奉世以衛候使持節送大宛諸國客至伊修
城㑹故莎車王弟呼屠證與旁國共殺其王萬年及漢
使者奚充國自立為王時匈奴又發兵攻車師成不能
下而去莎車遣使揚言北道諸國已屬匈奴矣於是攻
劫南道與㰱盟畔漢從鄯善以西皆絶不通都䕶鄭吉
校尉司馬意皆在北道諸國間奉世與其副嚴昌計以
為不亟擊之則莎車日彊其執難制必危西域遂以節
諭告諸國王因發其兵南北道合萬五千人進擊莎車
攻拔其城莎車王自殺傳其首詣長安更立它昆弟子
為莎車王諸國悉平威振西域奉世乃罷兵以聞帝召
見韓增曰賀將軍所舉得其人奉世遂西至大宛大宛
聞其斬莎車王敬之異於它使得其名馬象龍而還上
甚説議封奉世丞相將軍皆以為可獨少府蕭望之以
為奉世奉使有指而擅矯制違命發諸國兵雖有功效
不可以為後法即封奉世開後奉使者利以奉世為比
爭逐發兵要功萬里之外為國家生事於夷狄漸不可
長奉世不宜受封上善望之議以奉世為光禄大夫(馮/奉)
(世/傳)
　
　
　
　
　
　
　
　
　
　西漢㑹要卷三十八
欽定四庫全書
　西漢㑹要卷三十九
　　　　　　　　　　　　　宋　徐天麟　撰
　職官九
　　奉使矯制下
元帝建昭三年使西域都䕶騎都尉甘延壽副校尉陳
湯共誅斬匈奴郅支單于於康居始郅支單于困辱使
者上書驕嫚湯為人沈勇有太慮多策謀喜奇功毎過
城邑山川常登望旣領外國與延壽謀曰邊方畏服大
種其天性也西域本屬匈奴今郅支單于威名逺聞侵
陵烏孫大宛常為康居畫計欲降服之如得此二國北
擊伊列西取安息南排月氐山離烏弋數年之間城郭
諸國危矣且其人剽悍好戰伐數取勝久蓄之必為西域
患郅支單于雖所在絶逺蠻夷無金城強弩之守如發
屯田吏士敺從烏孫衆兵直指其城下彼亾則無所之
守則不足自保千載之功可一朝而定也延壽亦以為
然欲奏請之陳湯曰國家與公卿議大策非凡所見事
必不從延壽猶與不聽㑹其久病湯獨矯制發城郭諸
國兵車師戊巳校尉屯田吏士延壽聞之驚起欲止焉
湯怒按劍叱延壽曰大衆已集㑹豎子欲阻衆邪延壽
遂從之部勒行陳益置揚威白虎合騎之校漢兵胡兵
合四萬餘人延壽湯上疏自劾奏矯制陳言兵狀遂斬
單于首旣至論功石顯匡衡以為延夀湯擅興師矯制
幸得不誅如復加爵土則後奉使者爭欲乘危儌幸生
事於蠻夷為國招難漸不可開元帝内嘉延壽湯功而
重違衡顯之議議久不决故宗正劉向上疏曰郅至單
于囚殺使者吏士以百數事暴揚外國傷威毁重羣臣
皆閔焉陛下赫然欲誅之意未嘗有忘西域都䕶延壽
校尉副湯承聖指倚神靈緫百蠻之君㩜城郭之兵出
百死入絶域遂蹈康居屠五重城搴歙侯之旗斬郅支
之首垂旌萬里之外揚威昆山之西掃谷吉之耻立昭
明之功萬國慴伏莫不懼震呼韓邪單于見郅支已誅
且喜且懼鄉風馳義稽首來賔願守北藩累世稱臣立
千載之功建萬世之安羣臣之勲莫大焉昔周大夫方
叔吉甫為宣王誅獫狁而百蠻從其詩曰嘽嘽焞焞如
霆如雷顯允方叔征伐獫狁蠻荆來威易曰有嘉折首
獲匪其醜言羙誅首惡之人而諸不順者皆來從也今
延壽湯所誅震雖易之折首詩之雷霆不能及也論大
功者不録小過舉大美者不疵細瑕司馬法曰軍賞不
踰月欲民速得為善之利也蓋急武功重用人也吉甫
之歸周厚賜之其詩曰吉甫宴喜旣多受祉來歸自鎬
我行永久千里之鎬猶以為逺况萬里之外其勤至矣
延壽湯旣未獲受祉之報反屈捐命之功久挫於刀筆
之前非所以勸有功勵戎士也昔齊桓前有尊周之功
後有㓕項之罪君子以功覆過而為之諱行事貳師將
軍李廣利捐五萬之師縻億萬之費經四年之勞而僅
獲駿馬三十匹雖斬宛王母鼓之首猶不足以復費其
私罪惡甚多孝武以為萬里征伐不録其過遂封拜兩
侯三卿二千石百有餘人今康居國彊於大宛郅支之
號重於宛王殺使者罪甚於留馬而延壽湯不煩漢士
不費什糧比於貳師功徳百之且常惠隨欲擊之烏孫
鄭吉迎自來之日逐猶皆裂土受爵故言威武勤勞則
大於方叔吉甫列功覆過則優於齊威貳師近事之功
則髙於安逺長羅而大功未著小惡數布臣竊痛之宜
以時解縣通籍除過勿治尊寵爵位以勸有功於是天
子下詔曰匈奴郅支單于背畔禮義留殺漢使者吏士
甚逆道理朕豈㤀之哉所以優游而不征者重動師衆
勞將率故隠忍而未有云也今延壽湯睹便宜乘時利
結城郭諸國擅興師矯制而征之頼天地宗廟之靈誅
討郅支單于斬獲其首及閼氏貴人名王以下千數雖
踰義干法内不煩一夫之役不開府庫之藏因敵之糧
以贍軍用立功萬里之外威震百蠻名顯四海為國除
殘兵革之原息邊竟得以安然猶不免死亾之患罪當
於在奉憲朕甚閔之其赦延壽湯罪勿治詔公卿議焉
議者以為宜如軍法捕斬單于令匡衡石顯以為郅支
本亾逃失國竊號絶域非真單于元帝取安逺侯鄭吉故
事封千户衡顯復爭廼封延夀為義成侯賜湯爵闗内
侯食邑各三百户加賜黄金百斤告上帝宗廟大赦天
下拜延壽為長水校尉湯為射聲校尉(陳湯/傳)
　　矯節(偽節/附)
周勃欲入北軍襄平侯紀通尚符節乃令持節矯内勃
北軍(吕后/紀)
少帝令謁者持節勞劉章章欲奪節謁者不肯章乃與
載因節信馳斬長樂衛尉吕更始還入北軍(同/上)
汲黯以便宜持節發河内倉粟以賑貧民請歸節伏矯
制罪上賢而釋之(本/傳)
戾太子使舍人無且持節夜入未央宫(戾太子/傳)
征和三年衛太子擅發兵盧賀坐受太子節掠死(功臣/表)
太子召監北軍使者任安發北軍兵安受節已閉軍門
不肯應太子太子敗安坐受太子節懷二心要斬(劉屈/氂傳)
　　考課
公卿課羣吏
　宣帝始親政事自丞相㠯下各奉職奏事㠯傳奏其
　言考試功能侍中尚書功勞當遷及有異善厚加賞
　賜(本/紀)
　丙吉曰歳竟丞相課其殿最奏行賞罰(丙吉/傳)
　地節四年詔令郡國歳上繫囚㠯掠笞若瘦死者所
　坐名縣爵里丞相御史課殿最㠯聞(本/紀)
　黄龍元年詔曰上計簿具文而已務為欺謾㠯避其
　課三公不㠯為意朕將何任御史察計簿疑非實者
　按之使真偽毋相亂(本/紀)
　孝元使尚書選第中二千石而大鴻臚馮野玉行能
　第一(本/紀)
　陳成為御史中丞緫領州郡奏事課第諸刺史(本/傳)
　班上况為河農都尉大司農奏課連最(叙/傳)
　谷永薦薛宣疏曰宣考績功課簡在兩府不敢過稱
　(薛宣/傳)
光禄第郎從官
　孝元永光元年詔丞相御史舉質樸淳厚謙遜有行
　者光禄歳以此科第郎從官(本/紀)
　光禄勲舉何武四行(本/傳)
博士選三科
　成帝時博士選三科髙第為尚書次為刺史其不通
　政事㠯久次補諸侯大傅(孔光/傳)
　孔光㠯髙第為尚書(同/上)
州郡課
　河南守吳公治平為天下第一召入為廷尉(賈/傳)
　兒寛為左内史有軍發臣負租課殿當免民恐失之
　輸租不絶課更以最(本/傳)
　刺史以六條問事(百官公/卿表)
　故事選郡國守相髙第為中二千石(朱博/傳)
　宣帝厲精為治二千石有治理効輙以璽書勉厲公
　卿闕則選諸所表㠯次用之(循吏/傳)
　宣帝㠯賢良髙第揚州刺史黄霸為潁川太守秩比
　二千石居官户口嵗增治為天下第一召守京兆尹
　秩二千石坐發民治馳道不先㠯聞又發騎士詣北
　軍馬不適士効乏軍興連貶秩有詔歸潁川太守官
　㠯八百石居郡中愈治下詔稱揚賜爵闗内侯黄金
　百斤秩中二千石(黄霸/傳)
　朱邑北海太守㠯治行第一入為大司農(朱邑/傳)
　尹翁歸為扶風盗賊課常為三輔最(尹翁/歸傳)
　韓延夀為東郡太守斷獄大减為天下最(韓延/夀傳)
　河南太守召信臣治行常為第一荆州刺史奏信臣
　為百姓興利賜黄金四十斤(召信/臣傳)
　何武為清河太守坐郡中被灾害什四免(何武/傳)
　天水太守陳立勸民耕農為下最
　陳萬年廣陵太守髙第入為右扶風(陳萬/年傳)
　鄭昌遷淮陽相以髙第入為右扶風(鄭𢎞/傳)
郡縣課
　秋冬課吏(尹翁/歸傳)
　卜式為成皐令將漕最拜齊太傅(卜式/傳)
　義縱補上黨郡中令縣亡逋事舉第一遷為長陵及
　長安令(義縱/傳)
　趙廣漢為翟陽令㠯治行尤異遷京輔都尉(趙廣/漢傳)
　張敞拜膠東相上名尚書調補縣令者數十人(張敞/傳)
　尹賞㠯三輔髙第選守長安令(尹賞/傳)
　何顯家有市籍租常不入縣數負其課(何武/傳)
　焦延夀為小黄令臣候司先知姦邪盗賊不得發舉
　最當先(京房/傳)
　朱博櫟陽令徙雲陽平陵三縣㠯髙第入為長安令(朱博/傳)
　蕭育為茂陵令㑹課育第六而漆令郭舜殿見責問
　育為之請扶風怒曰君課第六裁自脱何暇欲為左
　右言及罷出傳召茂陵令詣後曺當㠯職事對(蕭育/傳)
功次
　周仁為太子舍人積功遷至大中大夫(周仁/傳)
　衛綰為郎功次遷中郎將(衛綰/傳)
　石奮積功勞孝文時官至大中大夫(石奮/傳)
　趙禹㠯刀筆吏積勞為御史(趙禹/傳)
　兒寛為掌故功次補廷尉文學卒史(兒寛/傳)
　田廣明㠯郎為天水司馬功次遷河南都尉(田廣/明傳)
　王訢㠯郡縣吏積功稍遷被陽令(王訢/傳)
　馮奉世為郎昭帝時㠯功次補武安長(馮奉/世傳)
　馮野王為大子中庶子㠯功次補武陽長(馮野/王傳)
　馮逡為美陽令功次遷長樂屯衛司馬(馮逡/傳)
　馮譚㠯孝亷為郎功次補天水司馬
　薛恭本郡孝者恭次稍遷
　平當少為大行治禮丞功次補大鴻臚文學(平當/傳)
元帝數召見京房對曰古帝王以功舉賢則萬化成瑞
應著末世以毁譽取人故業功廢而致災異宜令百官
各試其功災異可息詔使房作其事房奏考功課吏法
上令公卿朝臣與房㑹議温室皆以房言煩碎令上下
相司不可許上意鄉之時部刺史奏事京師上召見諸
刺史令房曉以課事刺史復以為不可行惟御史大夫
鄭𢎞光禄大夫周堪初言不可後善之上令房上弟子
曉知考功課吏事者欲試用之房上中郎任良姚平願
以為刺史試考功法臣得通籍殿中為奏事以防雍塞
石顯五鹿充宗皆疾房欲逺之建言宜試以房為郡守
元帝於是以房為魏郡大守秩八百石居得以考功法
治郡房自請願無屬刺史得除用它郡人自第吏千石
已下歳竟乘傳奏事天子許焉房自知數以論議為
大臣所非内與石顯五鹿充宗有隙不欲逺離左右及
為大守憂懼以建昭二年二月朔拜上封事曰辛酉已
來䝉氣衰去大陽精明臣獨欣然以為陛下有所定也
然少陰倍力而乘消息臣疑陛下雖行此道猶不得如
意臣竊悼懼守陽平侯鳯欲見未得至己卯臣拜為大
守此言上雖明下猶勝之效也臣出之後恐必為用事
所蔽身死而功不成故願歳盡乘傳奏事䝉哀見許廼
辛巳䝉氣復乘卦大陽侵色此上大夫覆陽而上意疑
也己卯庚辰之間必有欲隔絶臣令不得乘傳奏事者
房未發上令陽平侯鳯承制詔房止無乘傳奏事房意
愈恐去至新豐因郵上封事房去月餘竟下獄(京房/傳)
　　官稱
大府(杜周傳師古曰大府丞相御史之府也張/湯傳又注云大府丞相府也二説不同)
二府(劉向傳如淳曰/府丞相御史也)
兩府(杜周傳如淳曰/丞相御史府也)
四府(趙充國傳四府/辛武賢小弟湯)
五府(趙充國傳五府復舉辛湯/叚㑹宗傳五府舉㑹宗)
從官(元紀令從官給事官司馬中者師古/曰從官親近天子常侍從者皆是也)
中都官(百官表司𨽻校尉侍御從中都官/師古曰中都官京師諸官府也)
中朝(劉輔傳孟康曰中朝内朝也大司馬左右前後將/軍侍中常侍㪚騎諸吏為中朝丞相以下至六百)
(石為外/朝也)
外官(終軍傳師古曰/謂非侍衛之臣)
左官(諸侯王表作左官之律應劭曰又道上/古今舍天子而仕諸侯故謂之左官也)
郡將(嚴延年傳延年新將師古曰謂郡/守為郡將者以其兼領武事也)
郡主吏(晁錯傳師古/曰郡守也)
府官(貢禹傳師古曰/謂太守之府)
　
　
　
　
　
　
　
　
　
　
　
　西漢㑹要卷三十九
欽定四庫全書
　西漢㑹要卷四十
　　　　　　　　　　　　宋　徐天麟　撰
　職官十
　　集議上
議立君
　髙后四年詔曰皇帝疾久不已不可屬天下其議代
　之羣臣頓首奉詔(本/紀)
　漢大臣使人迎代王郎中令張武等議皆曰願稱疾
　無往中尉宋昌進曰大王勿疑也(文紀按張武宋昌/皆代邸官故與此)
　(議/)
　代王入代邸羣臣上議曰丞相臣平大尉臣勃大將
　軍臣武御史大夫臣蒼宗正臣郢朱虚侯臣章東牟
　侯臣興居典客臣揭再拜言云云臣謹請陰安侯頃
　王后(兄仲/妻也)琅琊王澤列侯吏二千石議大王髙皇帝
　子宜為嗣(文/紀)
　元平元年昭帝崩亡嗣羣臣議所立咸持廣陵王郎
　有上書言王不可以承宗廟霍光承皇太后詔召昌
　邑王旣至即位行淫亂光遂召丞相御史將軍列侯
　中二千石大夫博士㑹議未央宫羣臣皆驚愕失色
　田延年曰今日之議不得旋踵於是議者皆叩頭曰
　唯將軍令光與羣臣連名奏王尚書令讀奏曰丞相
　臣敞等云云臣敞等謹與博士臣霸臣雋舍臣徳臣
　虞舍臣射臣蒼等議當廢太后詔歸賀昌邑光坐庭
　中㑹丞相以下定議所立廣陵王已前不用及燕刺
　王謀反其子不在議中近親唯有皇曾孫光遂與丞
　相上奏皇太后詔曰可(霍光/傳)
議儲嗣
　文帝元年有司請蚤建太子詔曰其安之有司固請
　更議不宜上乃許之(本/紀)
　成帝召丞相翟方進御史大夫孔光右將軍亷褒後
　將軍朱博皆引入禁中議中山定陶王誰宜為嗣者
　方進王根以為定陶王宜為嗣褒博皆如方進根議
　光獨以為中山王宜為嗣上以禮兄弟不相入廟遂
　立定陶王為太子(孔光/傳)
議宗廟
　髙后七年詔曰昭靈夫人太上皇妃也武哀侯宣夫
　人髙帝兄姊也號諡不稱其議尊號丞相臣平等請
　尊昭靈夫人曰昭靈后武哀侯曰武哀王宣夫人曰
　昭哀后(髙后/紀)
　孝景元年詔曰其為孝文皇帝廟為昭徳之舞以明
　休徳其與丞相列侯中二千石禮官具禮儀奏丞相
　臣嘉等謹議世功莫大於髙皇帝徳莫盛於孝文皇
　帝髙帝廟宜為帝者太祖之廟孝文皇帝廟宜為帝
　者太宗之廟制曰可(景/紀)
　宣帝即位詔丞相御史曰孝武廟樂未稱其與列侯
　二千石博士議於是羣臣大議庭中皆曰宜如詔書
　長信少府夏侯勝獨曰不宜立廟樂公卿共難勝曰
　此詔書也勝曰詔書不可用也於是丞相義御史大
　夫廣明劾奏勝非議詔書毁先帝不道下獄有司遂
　請尊孝武帝為世宗廟奏盛徳文始五行之舞(夏侯/勝傳)
　本始元年詔曰故皇太子在湖未有號諡歳時祠其
　議諡置園邑(本/紀)
　元帝時貢禹奏言古者天子七廟今孝惠孝景廟皆
　親盡宜毁及郡國廟不應古禮天子是其議元光四
　年廼下詔先議罷郡國廟其與將軍列侯中二千石
　二千石諸大夫博士議郎議丞相元成御史大夫鄭
　𢎞太子太傅嚴彭祖少府歐陽地餘諌大夫尹更始
　等七十人皆曰宗廟在郡國宜亡修臣請勿復修奏
　可因罷郡國廟後月餘復下詔曰祖宗之廟不敢自
　顓其與將軍列侯中二千石二千石諸大夫博士議
　元成等四十四人奏議㠯為髙帝宜為帝者太祖之
　廟世世不毁承後屬盡者宜毁今宗廟異處昭穆不
　序宜入就太祖廟而序昭穆如禮大司馬車騎將軍
　許嘉等二十九人㠯為孝文宜為帝者太宗之廟廷
　尉忠㠯為孝武宜為世宗之廟諌大夫尹更始等十
　八人㠯為皇考廟非正禮宜毁於是上重其事依違
　者一年廼下詔曰云云其正禮儀元成等奏曰祖宗
　之廟世世不毁繼祖以下五世而迭毁云云奏可後
　歳餘元成薨匡衡為丞相上詔問衡議欲復之衡深
　言不可久之遂盡復所罷寢廟園皆修祀如故哀帝
　即位丞相光大司空武奏言迭毁之次當㠯時定臣
　請與羣臣雜議奏可於是光禄勲彭宣詹事滿昌博
　士左咸等五十三人皆以為繼祖宗㠯下五世而迭
　毁孝武皇帝親盡宜毁太僕王舜中壘校尉劉歆議
　㠯七廟言之孝武皇帝未宜毁上覽其議而從之制
　曰太僕舜中壘校尉歆議可至平帝元始中大司馬
　王莽奏皇考廟本不當立又南陵雲陵園陵名未正
　謹與大司徒晏等百四十七人議請皇考廟毁勿修
　罷南陵雲陵為縣奏可(韋𤣥/成傳)
議郊祀
　孝文十五年黄龍見於成紀上乃下詔議郊祀(本/紀)
　元狩二年天子郊雍議曰今上帝朕親郊而后土母
　祀則禮不答也有司與太史公祠官寛舒等議云云
　於是天子遂東立后土祠如寛舒等議(郊祀/志)
　李延年以好音見上善之下公卿議曰民間祠有鼓
　舞樂今郊祀而無樂豈稱乎公卿曰云云(同/上)
　成帝初即位丞相衡御史大夫譚奏言甘泉㤗畤河
　東后土之祠宜可徙置長安願與羣臣議定奏可大
　司馬車騎將軍許嘉等八人㠯為宜如故右將軍王
　商博士師丹議郎翟方進等五十人㠯為宜徙於是
　衡譚奏議曰今議者五十八人其五十言當徙八人
　以為不宜宜於長安定南北郊天子從之(同/上)
　平帝元始五年大司馬王莽奏臣謹與太師孔光長
　樂少府平晏大司農左咸中壘校尉劉歆大中大夫
　朱陽博士薛順議郎國由等六十七人議皆曰宜如
　建始時丞相衡等議復長安南北郊奏可後莽又奏
　言臣謹與大師光大司徒宫羲和歆等八十九人議
　皆曰宜令墬祗稱皇墬后祗兆曰廣畤奏可(同/上)
議典禮
　文帝十五年使博士諸生刺六經中作王制謀議廵
　守封禪事(郊祀/志)
　武帝建元元年議立明堂(本紀又見/申公傳)
　元朔元年詔曰朕深詔執事興亷舉孝今或至闔郡
　而不薦一人其與中二千石禮官博士議不舉者罪
　(本/紀)
　五年詔太常其議與博士弟子員丞相𢎞謹與太常
　臧博士平等議曰云云(儒林/傳序)
　元鼎四年六月汾陰得寳鼎迎至長安公卿大夫皆
　議尊寳鼎天子曰鼎曷為出哉有司皆言鼎宜視宗
　禰廟藏於帝庭以合明應制曰可(郊祀/志)
　自得寳鼎上與公卿諸生議封禪封禪用希曠絶莫
　知其儀體而羣儒采封禪尚書周官王制之望祀射
　牛事齊人丁公年九十餘對曰云云羣臣旣已不能辨
　明封禪事上為封祠器以示羣儒於是盡罷羣儒弗
　用(同/上)
　帝議欲放古廵守封禪之事諸儒對者五十餘人未
　能有所定上乃自制儀頗采儒術以文之焉禇大與
　兒寛議封禪於上前大不能及(兒寛/傳)
　元封七年大中大夫公孫卿壺遂大史令司馬遷等
　言厯紀廢壞宜改正朔上乃詔御史大夫寛曰與博
　士共議今宜何以為正朔服色何上寛與博士賜等
　議皆曰云云遂詔卿遂等與侍郎尊大典星射姓等
　議造漢厯(律厯/志)
　宣帝時美陽得鼎獻之下有司議多㠯為宜薦見在
　宗廟如元鼎時故事張敞上議曰今此鼎細小不宜
　薦見於宗廟制曰京兆尹議是(郊祀/志)
　石渠論五經同異(見圖/書條)
　司𨽻校尉涓勲奏言丞相請遣掾史以宰士督察天
　子奉使命大夫甚悖逆順之理願下中朝特進列侯
　將軍㠯正國法度議者以為丞相掾不宜移書督趂
　司𨽻(翟方/進傳)
　哀帝即位有詔問丞相大司空定陶共王太后宜何
　居禮光議以為定陶太后宜改築宫大司空何武曰
　可居北宫上從武言(孔光/傳)
　傅大后欲與成帝毋俱稱尊號羣下多順指言宜立
　尊號唯師丹與孔光持不可上重違大臣又内廹傅
　太后依違者連嵗(同/上)
議封建
　漢五年詔諸侯王視有功者立㠯為燕王荆王臣信
　等十人皆曰太尉盧綰功最多請立以為燕王(本紀/下同)
　六年詔齊其復㠯為諸侯及擇寛惠修潔者王齊荆
　地韓王信奏請云云
　十一年詔王相國通侯吏二千石擇可立為代王者
　燕王綰相國何等三十三人皆曰子常請立㠯為代
　王
　詔擇可以為梁王淮陽王者燕王綰相國何等請立
　子恢為梁王子友為淮陽王
　詔王相國擇可立為淮陽王者羣臣請立子長為王
　十二年詔朕欲復立吳王其議可者長沙王臣等言
　沛侯濞請立為吳王
　詔諸侯王議可立為燕王者長沙王臣等請立子建
　為燕王
　武帝元狩六年大司馬臣去病請定皇子位制曰下
　御史丞相臣青翟御史大夫臣陽太常臣充大行令
　臣息太子少傅臣安行宗正事謹與二千石臣賀等
　議制曰更議丞相御史謹與列侯臣嬰齊中二千石
　臣賀諌大夫博士臣安等議制曰云云丞相臣青翟
　御史大夫臣湯昧死言臣青翟等與列侯二千石諌
　大夫博士臣慶等議奏留中不下臣青翟等竊與列
　侯臣夀成等二十七人議制曰立皇子閑為齊王旦
　為燕王胥為廣陵王(三王/世家)
　昌邑王賀薨豫章太守廖奏言宜以禮絶賀以奉天
　意願下有司議議皆㠯為不宜為立嗣(昌邑/王傳)
議功賞
　漢五年列侯畢已受封奏位次皆曰平陽侯曺參功
　最多宜第一闗内侯鄂千秋時為謁者進曰羣臣議皆
　誤蕭何當第一曺參次之上曰善乃令何第一蕭何
　功雖髙待鄂君乃得明于是因鄂千秋故所食闗内侯
　邑二千戸封為安平侯(蕭何/傳)
　髙后二年詔曰欲差次列侯功㠯定朝位其與列侯
　議定奏之丞相臣平言謹與絳侯臣勃曲周侯臣商潁
　陰侯臣嬰安國侯臣陵等議云云奏可(本/紀)
　馮奉世擊莎車王自殺上甚說下議封奉世丞相將
　軍皆曰奉世功效尤著宜加爵土之賞少府蕭望之
　獨以奉世不宜受封上善望之議(馮奉/世傳)
　甘延夀陳湯斬郅支單于既至論功石顯匡衡以為
　延夀湯擅興師矯制為國招難漸不可開元帝内嘉
　延夀湯功而重違衡顯之議議久不决故宗正劉向
　上疏曰宜尊寵爵位以勸有功於是天子下詔曰其
　赦延夀湯罪勿治詔公卿議封焉議者以為宜如軍
　法捕斬單于令匡衡石顯以為郅支本非真單于元
　帝取鄭吉故事封千户衡顯復爭廼封延夀為義成
　侯賜湯爵闗内侯(陳湯/傳)
　成帝既罷昌陵以淳于長首建忠策下公卿議封長
　平當以長雖有善言不應封爵之科當坐前議不正
　左遷鉅鹿太守後遂封長(平當/傳)
　
　
　
　
　西漢會要卷四十
欽定四庫全書
　西漢會要卷四十一
　　　　　　　　　　　　宋　徐天麟　撰
　職官十一
　　集議下
議民政
　文帝元年三月詔曰方春和時吾百姓鰥寡孤獨窮
　困之人或阽於死亾其議所以振貸之(本/紀)
　後元年詔曰間者數年歳比不登其與列侯吏二千
　石博士議之有可以佐百姓者無有所隠(同/上)
　武帝時公孫𢎞奏言禁民亡得挾弓弩便上下其議
　吾邱夀王對曰大不便書奏上以難丞相𢎞𢎞詘服
　焉(吾邱夀/王傳)
　元鼎六年上曰今内史稲田租挈重不與郡同其議
　减令吏民勉農盡地利平繇行水勿使失時(溝洫/志)
　昭帝始元六年二月詔有司問郡國所舉賢良文學
　民所疾苦議罷鹽鐡𣙜酤(紀詳見/鹽鐡條)
　元帝時貢禹言宜罷采珠玉金銀鑄錢之官毋復以
　為幣除其販賣租銖之律租税皆以布帛及穀議者
　以為交易待錢布帛不可尺寸分裂禹議亦寢(食貨/志下)
　禹以為宜令民七歳去齒乃出口錢年二十乃算天
　子下其議令民産子七歳乃出口錢自此始(傳/)
　成帝建始三年京師民言大水至召公卿議大將軍
　鳳以為云云羣臣皆從鳯議左將軍王商獨曰必訛
　言也上乃止(王商/傳)
　有上書言古者以龜貝為貨今以錢易之民以故貧
　宜可改幣上以問師丹丹對言可改章下有司議皆
　以為行錢以來久難卒變易(師丹/傳)
議法制
　孝文二年詔丞相太尉御史令犯法者已論而使無
　罪之父母妻子同産坐之朕甚弗取其議丞相周勃
　陳平奏臣之愚計以為如其故便文帝復曰云云朕
　未見其便宜熟計之平勃乃曰臣等謹奉詔(刑法/志)
　十三年制詔御史其除肉刑丞相張蒼御史大夫馮
　敬言臣謹議云云臣昧死請制曰可(刑法/志)
　景帝元年詔吏所受監臨以飲食免重受財物賤買
　貴賣論輕廷尉與丞相更議著令廷尉信謹與丞相
　議曰云云(本/紀)
　宣帝時京兆尹張敞上書願令諸有罪皆得以貲入
　穀八郡贖罪事下有司蕭望之與少府李疆議云云
　於是天子復下其議兩府丞相御史以難問敞敞曰
　云云疆復對曰不便遂不施敞議(望之/傳)
　哀帝即位詔曰諸侯王列侯公主吏二千石及豪富
　民多蓄奴婢田宅亡限其議限制(本/紀)
議同姓
　淮南王長謀反召至長安丞相臣蒼典客臣敬行御
　史大夫事宗正臣逸廷尉臣賀備盗賊中尉臣福昧
　死言長當棄市制曰朕不忍加法於王其與列侯二
　千石議臣蒼臣敬臣逸臣福臣賀昧死言臣謹與列
　侯吏二千石臣嬰等四十三人議宜論如法
　元朔中肥如令郢人昆弟上書具言燕王定國事下
　公卿議皆曰當誅上許之(燕王/澤傳)
　淮南王安反衡山王賜淮南王弟當坐收有司請逮
　捕衡山王上曰諸侯各以其國為本不當相坐與諸
　侯王列侯議趙王彭祖列侯讓等四十三人皆曰云
　云膠西王端議曰云云丞相𢎞廷尉湯㠯聞(本/傳)
議大臣
　始元四年桑𢎞羊子廷亡過父故吏侯史吳㑹赦吳
　得自出繫獄廷尉少府雜治及事丞相車千秋召中
　二千石博士㑹公車門議問吳法明日千秋封上衆
　議大將軍光以千秋擅召中二千石以下遂下少府
　廷尉獄
　蕭望之劾奏韓延夀上僭不道又自陳前為延夀所
　奏今復舉延夀罪衆庻皆以臣懷不正之心侵寃延
　夀願下丞相中二千石博士議其罪事下公卿皆以
　延夀前既無狀後復誣愬典法大臣欲以解罪狡猾
　無道竟坐棄市(延夀/傳)
　定陵侯淳于長坐大逆誅長小妻廼始等六人皆以
　長事未發覺時棄去或更嫁及長事發丞相方進大
　司空武議廼始等於法無以解請論孔光議以為不
　當坐有詔光議是(孔光/傳)
　哀帝初薛宣子况賕客楊明殺申咸事下有司御史
　中丞衆等奏况明皆棄市廷尉以為皆全為城旦上
　以問公卿議臣丞相光大司空丹以中丞議是自將
　軍以下至博士議郎皆是廷尉(薛宣/傳)
　哀帝時丞相王嘉上書薦故廷尉梁相等尚書劾奏
　嘉言事恣意迷國㒺上不道下將軍中朝者議左將
　軍公孫禄司𨽻鮑宣光禄大夫孔光等十四人皆以
　為嘉應迷國不道法光禄大夫諸吏給事中龔勝獨
　書議曰嘉迷國不疑今舉相等過微薄日暮議者罷
　明旦復會左將軍禄問勝君議亡所據今奏當上宜
　何從勝曰將軍以勝議不可者通劾之遂可光奏光
　等請詔嘉詣獄制曰驃騎將軍御史大夫中二千石
　二千石博士議郎衛尉雲等五十人以為如光等言
　可許議郎龔等以為宜奪爵土免為庻人永信少有
　猛等十人以為大臣括髪闗械裸躬就笞非所以重
　國褒宗廟也有詔假謁者節召丞相詣廷尉詔獄(龔/勝)
　(王嘉/傳)
　傅太后怨傅喜使孔郷侯晏風丞相令奏免喜侯朱
　博受詔與御史大夫趙𤣥議元博奏請免為庻人上
　疑博𤣥承指詔左將軍彭宣與中朝者雜問宣等劾
　奏博宰相𤣥上卿晏以外親不忠不道臣請詔謁者
　召博𤣥晏詣廷尉詔獄制曰將軍中二千石二千石
　諸大夫博士議郎議右將軍蟜望等四十四人以為
　如宣等言可許諫大夫龔勝等十四人以為晏宜與
　博元同罪罪皆不道上减𤣥死罪三等削晏户四分
　之一假謁者節召丞相詣廷尉詔獄(博/傳)
議邊事
　孝文即位將軍陳武議曰南粤朝鮮宜用征伐孝文
　曰朕能任衣冠念不到此且無議軍(律/書)
　四年單于遺漢書書至漢議擊與和親孰便公卿皆
　曰和親甚便漢許之(匈奴/傳)
　景帝時匈奴徐奴等五人䧏漢上欲侯之周亞夫曰
　云云上曰丞相議不可用(本傳詳見/處䧏條)
　武帝時匈奴求和親羣臣議上前博士狄山曰和親
　便上問御史大夫張湯湯曰此愚儒亡知(張湯/傳)
　元光二年初匈奴來請和親上下其議大行王恢議
　曰不如勿許御史大夫韓安國曰不如和親羣臣議
　多附安國於是上許和親明年馬邑豪聶一言匈奴
　可誘以利致之上召問公卿大行王恢對曰擊之便
　御史大夫安國曰勿擊便恢曰不然擊之便安國曰
　不然勿擊便恢曰不然擊之便安國曰不然勿擊便
　恢曰不然云云上曰善廼從恢議(韓安/國傳)
　中大夫主父偃盛言朔方地肥饒外阻河内省轉輸
　減漕廣中國滅胡之本也上覽其説下公卿議皆言
　不便公孫𢎞曰云云朱買臣難詘𢎞遂置朔方本偃
　計也(主父/偃傳)
　烏孫使使獻馬願得尚漢公主為昆弟天子問羣臣
　議計(西域/傳)
　太初元年李廣利詣宛取馬二歳人少不足㠯拔宛
　其夏漢亡浞野之兵於匈奴公卿議者皆願罷宛(李/廣)
　(利/傳)
　帝末年悔征伐之事廼下詔曰廼者以縛馬書徧視
　丞相御史二千石諸大夫郎為文學者迺至郡屬國都
　尉成忠趙破奴等皆以虜自縛其馬不祥甚哉或以
　為欲以見彊(西域/傳)
　神爵元年趙充國擊𦍑虜欲以威信招降䍐开及刼
　掠者解㪚虜謀徼極廼擊之辛武賢奏言云云天子
　下其書充國令與校尉以下吏士知𦍑事者博議充
　國及長史董通年以為此殆空言非至計也天子下
　其書公卿議者咸以為不先破䍐开則先零未可圖
　也上迺拜武賢為破羌將軍賜璽書嘉納其册以書敇責
　充國(趙充/國傳)
　充國上屯田奏奏每上輒下公卿議臣初是充國計
　者什三中什五最後什八有詔詰前言不便者皆頓
　首服丞相魏相曰後將軍數畫軍册其言常是臣任
　其計必可用也(趙充/國傳)
　甘露二年匈奴欵塞詔有司議咸曰禮儀宜如諸侯
　王稱臣昧死再拜位次諸侯王詔曰其以客禮待之
　位在諸侯王上(宣/紀)
　匈奴来朝詔公卿議其儀丞相霸御史大夫定國議
　曰其禮儀宜如諸侯王位次其下蕭望之以為位在
　諸侯王上天子采之(蕭望/之傳)
　初元元年珠崖反(本紀作/三年)上與有司議大發軍待詔
　賈捐之建議以為不當擊上使侍中王商詰問捐之
　捐之對奏上以問丞相御史御史大夫陳萬年以為
　當擊丞相于定國以為捐之議是上廼從之(賈捐/之傳)
　甘延夀陳湯上疏斬郅支首及名王以下宜梟頭藁
　街事下有司丞相匡衡御史大夫繁延夀以為宜勿
　梟車騎將軍許嘉右將軍王商㠯為宜梟有詔將軍
　議是(陳湯/傳)
　永光二年隴西𦍑反詔召丞相韋𤣥成御史大夫鄭
　𢎞大司馬車騎將軍王接左將軍許嘉右將軍馮奉
　世入議(馮奉/世傳)
　呼韓邪單于上書願保塞請罷邊備塞吏卒天子令
　下有司議議者皆以為便郎中侯應習邊事以為不
　可許上問狀應對奏天子有詔勿議罷邊事(匈奴/傳)
　河平元年匈奴使者伊邪莫衍言欲降下公卿議議
　者或言宜如故事受其降光禄大夫谷永議郎杜欽
　以為不如勿受對奏天子從之(同/上)
　成帝時單于當來朝遣使言病願朝明年息夫躬上
　奏以為疑有他變書奏上引見躬召公卿將軍大夫
　議左將軍公孫禄以為躬欲逆詐不可許躬掎禄曰
　云云臣與禄異議未可同日語也上曰善乃罷羣臣
　獨與躬議(息夫/躬傳)
　建平四年單于上書願朝五年上以問公卿公卿以
　為可且勿許單于使辭去未發黄門郎楊雄上書諌
　天子寤焉召還使者更報單于書而許之(匈奴/傳)
雜録
　元封四年闗東流民二百萬口無名數者四十萬公
　卿欲議請徙流民於邊以適之上以為石慶老謹不
　能與其議乃賜丞相告歸而案御史大夫以下議為
　請者(萬石/君傳)
　成帝封淳于長平當坐前議不正左遷鉅鹿太守(見/上)
　(議功/賞條)
　孔光為御史大夫以議不中意左遷廷尉(本/傳)
　哀帝時馬宫與丞相御史雜議帝祖母傅太后諡及
　元始中王莽發傅太后陵從歸定陶以民禮葬之追
　誅前議者(馬宫/傳)
　董仲舒在家朝廷如有大議使使及廷尉張湯就其
　家而問之(董仲/舒傳)
　趙充國罷就第朝廷每有四夷大議常與參兵謀問
　籌策焉(本/傳)
　張禹家居以特進為天子師國家有大政必與定議
　(本/傳)
　
　
　
　
　
　
　西漢會要卷四十一
欽定四庫全書
　西漢會要卷四十二
　　　　　　　　　　　　宋　徐天麟　撰
　職官十二
　　告寧
告歸(髙紀髙祖嘗告歸之田李斐曰休謁之名吉曰告/凶曰寧孟康曰古者名吏休假曰告漢律吏二千)
(石有予告有賜告予告者在官有功最法所當得也賜/告者病滿三月當免天子優賜其告使得帶綬印將官)
(屬歸家治病至成帝時郡國二千石賜告不得歸家至/和帝時予賜皆絶師古曰告者請謁之言謂請休耳或)
(謂之謝謝/亦告也)
五日休吏(薛宣傳師古曰冬夏之/日至不省官事故休吏)
五日洗沐(鄭/莊)
郎官五日(闕/)　(石慶/傳)
汲黯為主爵都尉多病病且滿三月上常賜告者數最
後嚴助為請告(汲黯/傳)
故事公卿病輙賜告谷永為大司農病三月有司奏請
免獨即時免(谷永/傳)
琅邪大守馮野王病滿三月賜告與妻子歸杜陵就醫
藥御史中丞劾奏野王賜告養病而私自便持虎符出界
歸家奉詔不敬杜欽曰竊見令曰吏二千石告過長安
謁不分别予賜今有司㠯為予告得歸賜告不得歸是
一律两科失省刑之意夫三最予告令也病滿三月賜
告詔恩也今告則得詔恩則不得失輕重之差又二千
石病賜告得歸有故事不得去郡亡著令即以二千石
守千里之地任兵馬之重不宜去郡將以制刑為後法
者則野王之辠在未制令之前也不聽竟免野王郡國
二千石病賜告不得歸家自此始(本/傳)
郎官故事令郎出錢市財用給文書廼得出名曰山郎
(張晏曰山財用之/所出故取名焉)移病盡一日輒償一沐或至歳餘不
得沐其豪富郎日出遊戲或行錢得善部(師古曰郎官/之職各有所)
(部/)楊惲為中郎將罷山郎移長度大司農㠯給財用其
􁀣病休謁洗沐皆以法令從事(楊惲/傳)
孝哀初即位令博士弟子父母死予寧三年(本/紀)
　　奉朝請(朝朔/望)
時㑹朝請(宣紀如淳曰春/曰朝秋曰請)
丞相張禹遜位㠯特進奉朝請
𫝊喜位特進奉朝請
馮參以列侯奉朝請
杜緩前免太常㠯列侯奉朝請
闗内侯蕭望之給事中朝朔望坐次將軍
萬石君奮歸老於家㠯歳時為朝臣
蘇武以著節老臣令朝朔望(並本/傳)
　　久任
孝文時吏居官者或長子孫㠯官為氏倉氏庫氏則倉
庫吏之後也其二千石長吏亦安官樂職然後上下相
望莫有苟且之意(王嘉/傳)
武帝即位數歳為吏者長子孫居官者㠯為姓號(平凖/書)
孝宣地節二年上始親政事侍中尚書功勞當遷及有
異善至于子孫終不改易(本/紀)
宣帝以為太守吏民之本也數變易則下不安民知其
將久不可欺㒺廼服從其教化
黄霸曰數易長吏送故迎新之費及奸吏縁絶簿書盗
財物公私耗費甚多皆當出於民(黄霸/傳)
丞相
　蕭何曺參公孫賀並十三年
　張蒼孝文四年十二月相後元二年八月免凡十五
　年
　陳平孝恵元年相孝文二年薨凡十二年
　石慶孝武元鼎五年相大初二年薨凡十年
　于定國魏相並九年
光禄勲
　徐自為二十六年
　王恬啟二十五年　　　張武二十三年
　周仁十三年　　　　　于永十六年
太僕
　夏侯嬰自髙帝為沛公時常奉車至孝文八年薨
廷尉
　于定國十八年
大鴻臚
　商邱成十二年
大司農
　髙帝元年執盾襄為治粟内史至孝景後二年大農
　令惠凡六十五年(恐表有/闕文)
中尉
　張歐九年
御史中丞
　咸宣為御史及中丞者幾二十歳
郎
　張釋之為騎郎十年不得調
　楊雄為郎給事黄門三世不徙官
尚書
　故事尚書㠯久轉遷(孔光/傳)
大樂
　樂家有制氏目雅樂聲律世世在大樂官
刺史
　故事刺史居部九嵗舉為守相
郡守
　黄霸為潁川八年
　張敞為京兆九歳
　　恩賜
帶劍履上殿入朝不趨
　髙帝五年奏位次令蕭何第一賜帶劍履上殿入朝
　不趨
奏事不名入殿不趨
　髙帝褒賞元功相國蕭何邑户既倍又䝉殊禮奏事
　不名入殿不趨
入殿門不趨殺人不死
　髙帝欲自擊陳豨周緤泣諫上㠯為愛我賜入殿門
　不趨殺人不死
几杖不朝
　吳王濞稱疾不朝京師及後使人為秋請上賜吳王
　几杖者不朝
　孝武元朔二年賜淮南王菑川王几杖毋朝(師古曰/安忘皆)
　(武帝諸/父列也)
天子旌旗
　梁孝王武得賜天子旌旗從千乘萬騎出稱警入言
　䟆
　江都易王非以軍功賜天子旌旗
祭酒
　吳王濞賜號為劉氏祭酒
　宣帝以蘓武著節老臣號為祭酒
外繇
　卜式持錢二千萬與河内太守㠯給徙民上廼賜式
　外繇四百人
安車駟馬
　薛廣徳為御史大夫乞骸骨安車駟馬黄金六十斤
　罷
　杜延年為御史大夫乞骸骨賜安車駟馬
　永始中左將軍史丹乞骸骨賜安車駟馬歸第
　大司空彭宣乞骸骨王莽恨宣求退故不賜安車駟
　馬
武庫兵
　毋將隆曰漢家邊吏職在距㓂亦賜武庫兵皆任其
　事然後䝉之
車屏官屬
　宣帝㠯賢良髙第揚州刺史黄霸為潁川太守賜車
　蓋特髙一丈别駕主簿車緹油屏泥於軾前
金(常賜也今/但舉其畧)
　賜張良金百鎰(本傳服䖍曰二十四曰鎰師古/曰秦以鎰名金若漢之論斤也)
　賜將軍四斤金(恵紀晉灼曰凢言黄金真金也不言/黄謂錢也食貨志黄金一斤直錢萬)
　(師古曰諸賜言黄金者皆與之/金不言黄者一金與萬錢也)
　宣帝時郡國有理効輒增秩賜金
常賜
　養牛　　　　　　　　上尊酒
　甲第　　　　　　　　奴婢
　錢　　　　　　　　　繒帛
　東園秘器　　　　　　冢地
　　致仕
萬石君奮㠯上大夫禄歸老於家㠯嵗時為朝臣
周仁病免㠯二千石禄歸老
張歐以上大夫禄歸老於家
韋賢七十餘為相地節三年㠯老病乞骸骨賜黄金百
斤罷歸賜第一區丞相致仕自賢始
薛廣徳為御史大夫乞骸骨賜安車駟馬黄金六十斤
罷
杜延年為御史大夫乞骸骨天子優之使光禄大夫持
節賜延年黄金百斤牛酒加致醫藥延年遂稱病篤賜
安車駟馬罷就第
疏廣疏受父子並為師傅俱上疏乞骸骨上㠯其年皆
老許之加賜黄金二十斤皇太子贈㠯五十斤公卿大
夫故人邑子設祖道供張東都門外送者車數百兩
孝平元始元年令天下吏比二千石㠯上年老致仕者
三分故禄終其身
龔勝邴漢俱乞骸骨惟元始二年六月庚寅光禄大夫
大中大夫耆艾二人㠯老病罷太皇太后使謁者僕射
策詔之曰蓋聞古者有司年至則致事所㠯恭遜而不
盡其力也今大夫年至矣朕愍㠯官職之事煩大夫其
上子若孫若同産同産子一人大夫其修身守道㠯終
髙年賜帛及行道舍宿嵗時羊酒衣衾皆如韓福故事
所上子男皆除為郎(並本/傳)
　　圖功臣
孝宣甘露三年單于始入朝帝思股肱之羙廼圖畵其
人於麒麟閣法其形貎書其官爵姓名唯霍光不名凡
十一人(蘓武/傳)
　大將馬將軍博陸侯姓霍氏
　衛將軍富平侯張安世
　車騎將軍龍頟侯韓增
　後將軍營平侯趙充國
　丞相髙平侯魏相
　丞相博陽侯丙吉
　宗正陽城侯劉徳
　御史大夫建平侯杜延年
　少府梁邱賀
　太子太傅蕭望之
　典屬國蘓武
初趙充國㠯功徳與霍光等列畵未央宫成帝時西𦍑
有警上思將帥之臣追羙充國廼召黄門郎楊雄即充
國圖畵而頌之(趙充/國傳)
孝平元始四年詔書祀百辟卿士有益於民者蜀郡以
文翁九江㠯召父應詔書(循吏/傳)
　
　
　
　
　
　
　
　
　
　
　
　
　西漢會要卷四十二
欽定四庫全書
　西漢會要卷四十三
　　　　　　　　　　　　宋　徐天麟　撰
　職官十三
　　改官名
秦兼天下立百官之職漢因循而不革明簡易隨時宜
也其後稍有所改(表/)
孝景中六年更命廷尉為大理將作少府為將作大匠
主爵中尉為都尉長信詹事為長信少府將行為大長
秋大行為行人奉常為太常典客為大行治粟内史為
大農以大内為二千石置左右内官屬大内(史記/本紀)
孝武太初元年定官名(本/紀)
初漢興襲秦官置丞相御史大夫太尉至武帝罷太尉
始置大司馬以冠將軍之號非有印綬官屬也及成帝
時何武為九卿建言古者民樸事約國之輔佐必得賢
聖然猶則天三光備三公官各有分職今末俗文弊政
事煩多宰相之才不能及古而丞相獨兼三公之事所
以久廢而不治也宜建三公官定卿大夫之任分職授
政以考功效其後上以問師安昌侯張禹禹以為然時
曲陽侯王根為大司馬驃騎將軍而何武為御史大夫
於是上賜曲陽侯根大司馬印綬置官屬罷驃騎將軍
官以御史大夫何武為大司空封列侯皆增奉如丞相以
備三公官焉議者多以為古今異制漢自天子之號下
至佐史皆不同於古而獨改三公職事難分明無益於
治亂是時御史府吏舍百餘區井水皆竭又其府中列
栢樹嘗有野烏數千棲宿其上晨去暮來號曰朝夕烏
烏去不来者數月長老異之後二歳餘朱博為大司空
奏言帝王之道不必相襲各繇時務髙皇帝以聖徳受
命建立鴻業置御史大夫位次丞相典正法度以職相
參總領百官上下相監臨歴載二百年天下安寧今更
為大司空與丞相同位未獲嘉祐故事選郡國守相髙
第為中二千石選中二千石為御史大夫任職者為丞
相位次有序所以尊聖徳重國相也今中二千石未更
御史大夫而為丞相權輕非所以重國政也臣愚以為
大司空官可罷復置御史大夫遵奉舊制臣願盡力以
御史大夫為百僚率哀帝從之廼更拜博為御史大夫
會大司馬喜免以陽安侯丁明為大司馬衛將軍置官
屬大司馬冠號如故事後四歳哀帝遂改丞相為大司
徒復置大司空大司馬焉(朱博/傳)
哀帝元夀二年五月正三公官分職大司馬衛將軍董
賢為大司馬丞相孔光為大司徒御史大夫彭宣為大
司空正司直司𨽻造司㓂職事未定帝崩(本/紀)
初何武為大司空又與丞相方進共奏言古選諸侯賢
者以為州伯書曰咨十有二牧所以廣聪明燭幽隠也
今部刺史居牧伯之位秉一州之統選第大吏所薦位
髙至九卿所惡立退任重職大春秋之義用貴治賤不
以卑臨尊刺史位下大夫而臨二千石輕重不相凖失
位次之序臣請罷刺史更置州牧以應古制奏可及博
奏復御史大夫官又奏言漢家至徳溥大宇内萬里立
置郡縣部刺史奉使典州督察郡國吏民安寧故事居
部九歳舉為守相其有異材功效著者輙登擢秩卑而
賞厚咸勸功樂進前丞相方進奏罷刺史更置州牧秩真
二千石位次九卿九卿闕以髙第補其中材則苟自守
而已恐功效陵夷奸軌不禁臣請罷州牧置刺史如故
奏可(朱博/傳)
孝平元始五年更公卿大夫八十一元士官位名次及
十二州名分界郡國所屬罷置改易天下多事吏不能
紀(本/紀)
　　省官
漢吏員自丞相至佐史凡十三萬二百八十五人(表/)
孝文後六年大旱蝗損郎吏員
孝武損郎員(三王/世家)
孝昭元平元年詔日者省用罷不急官(本/紀)
　　戒敇官吏
孝文十二年詔曰吾詔書數下歳勸民種植而功未興
是吏奉吾詔不勤而勸民不明也且吾農民甚苦而吏
莫之省將何以勸焉(紀下/同)
孝景後二年詔曰今歳或不登民食頗寡其咎安在或
詐偽為吏吏以貨賂為市漁奪百姓侵牟萬民縣丞長
吏也奸法與盗盗甚無謂也其令二千石各修其職不
事官職耗亂者丞相以聞請其罪
孝武元狩六年詔曰夫仁行而從善義立則俗易意奉
憲者所以導之未明與將百姓所安殊路而矯䖍吏因
乗埶㠯侵蒸庻邪今遣博士大等六人循行天下存問
鰥寡孤獨及寃失職奸􁑥為害野荒治苛者舉奏
孝宣地節四年詔曰朕惟百姓失職不贍吏或營私煩
擾不顧厥咎又曰令甲死者不可生刑者不可息此先
帝之所重而吏未稱今繫者或以掠辜若饑寒瘦死獄
中何用心逆人道也朕甚痛之其令郡國歳上繫囚以
掠笞若瘦死者所坐名縣爵里丞相御史課殿最以聞
元康二年正月詔曰今吏修身奉法未有能稱朕意者
朕甚愍焉其赦天下與士大夫厲精更始
五月詔曰獄者萬民之命所以禁暴止邪養育羣生也
能使生者不怨死者不恨則可謂文吏矣今則不然用
法或持巧心析律二端深淺不平增辭餙非以成其罪
奏不如實上亦亡繇知此朕之不明吏之不稱四方黎
民將何仰哉二千石各察官屬勿用此人吏務平法或
擅興繇役餙厨傳稱過使客越職踰法㠯取名譽譬猶
踐薄氷以待白日豈不殆哉
黄龍元年詔曰上古之治君臣同心舉措曲直各得其
所朕數詔公卿務行寛大順民所疾苦今吏或以不禁
奸邪為寛大縱釋有罪為不苛或以酷惡為賢皆失其
中奉詔宣化如此豈不繆哉方今天下少事繇役减省
兵革不動而民多貧盗賊不止其咎安在上計簿具文
而已務為欺謾以避其課三公不以為意朕將何任諸
請詔省卒徒自給者皆止御史察計簿疑非實者按之
使真偽無相亂
孝成建始元年詔曰羣公孜孜率先百僚輔朕不逮崇
寛大長和睦凡事恕已毋行苛刻
孝哀元夀元年詔曰朕獲保宗廟不明不敏夙夜憂勞
未遑寧息惟陰陽不調元元不贍未睹厥咎屢敇公卿
庻幾有望至今有司執法未得其中或上暴虐假勢獲
名溫良寛柔䧟於亡滅是故殘賊彌長和睦日衰百姓
愁怨靡所措躬廼正月朔日有蝕之厥咎不逺在余一
人公卿大夫其各悉心勉帥百寮崇任仁人黜逺殘賊
期於安民陳朕之過失無有所諱
　　戒貪吏
文帝十三年定律曰吏坐受賕枉法守縣官財物而即
盗之已論命復有笞罪者皆棄市(刑法/志)
景帝元年詔曰吏受所監臨以飲食免重受財物賤買
貴賣論輕廷尉與丞相更議著令廷尉信謹與丞相議
曰吏及諸有秩受其官屬所監所治所行所將其與飲
食計償費勿論它物若買故賤賣故貴皆坐贓為盗沒
入贓縣官吏遷徙免受其故官屬所將監治送財物奪
爵為士伍免之無爵罰金二斤令沒入所受有能捕告
畀其所受贓(紀/)
後二年詔曰吏以貨賂為市漁奪百姓侵牟萬民縣丞
長吏也奸法與盗盗其無謂也其令二千石各修其職
不事官職耗亂者丞相以聞請其罪(紀/)
三年詔吏發民若取庸采黄金珠玊者坐贓為盗二千
石聽者與同罪(紀/)
　　策免大臣
宣帝五鳯二年策御史大夫蕭望之曰有司奏君責使
者禮過丞相亡禮亷聲不聞敖慢不遜亡以扶政帥先
百竂君不深思䧟于兹穢朕不忍致君于理使光禄勲
惲策詔左遷君為太子太傅授印其上故印使者便道
之官君其秉道明孝正直是與帥意亡諐靡有後言(本/傳)
成帝河平四年左將軍史丹等奏王商位三公爵列侯
親受詔策為天下師不遵法度以翼國家而回辟下媚
以進其私執左道以亂政為臣不忠罔上不道甫刑之
辟皆為上戮罪名明白臣請詔謁者召商詣若盧詔獄
上素重商知正言多險制曰勿治鳯固争之於是制詔
御史蓋丞相以徳輔翼國家典領百僚協和萬國為職
任莫重焉今樂昌侯商為丞相出入五年未聞忠言嘉
謀而有不忠執左道之辜䧟于大辟前商女弟内行不
修奴賊殺人疑商教使為商重臣故抑而不窮今或言
商不以自悔而反怨懟朕甚傷之惟商與先帝有外親
未忍致于理其赦商罪使者收丞相印綬(本/傳)
永始二年册丞相薛宣曰君為丞相出入六年忠孝之
行率先百僚朕無聞焉朕既不明變異數見嵗比不登
倉廩空虚百姓饑饉流離道路疾疫死者以萬數人至
相食盗賊並興羣職曠廢是朕之不徳而股肱不良也
廼者廣漢羣盗横恣殘賊吏民朕惻然傷之教以問君
君對輙不如其實西州鬲絶幾不為郡三輔賦歛無度
酷吏並縁為奸侵擾百姓詔君案驗復無欲得事實之
意九卿以下咸承風㫖同時䧟于謾欺之罪咎繇君焉
有司法君領職解嫚開謾欺之路傷薄風化無以帥示
四方不忍致君于理其上丞相髙陽侯印綬罷歸(本/傳)
永始三年賜左將軍史丹策曰左將軍寢病不衰願歸
治疾朕愍以官職之事久晋將軍使射不瘳使光禄勲
賜將軍黄金五十斤安車駟馬其上將軍印綬宜專精
神務近醫藥以補不衰(本/傳)
綏和二年賜丞相翟方進册曰皇帝問丞相君有孔子
之慮孟賁之勇朕嘉與君同心一意庻幾有成上君登
位于今十年灾害並臻民被飢饉加以􁀣疫溺死闗門
牡開失國守備盗賊黨軰吏民殘賊毆殺良民斷獄嵗
嵗多前上書言事交錯道路懷姦朋黨相為隠蔽皆亡
忠慮羣下匈匈更相嫉妬其咎安在觀君之治無欲輔
朕富民便安元元之念間者郡國穀雖頗熟百姓不足
者尚衆前去城郭未能盡還夙夜未嘗㤀焉朕惟往時
之用與今一也百僚用度各有數君不量多少一聽羣
下言用度不足奏請一切增賦税城郭壞及園田過更
算馬牛羊增益鹽鐡變更無常朕既不明隨奉許可後
議者以為不便制詔下君君云賣酒醪後詩止未盡月
復奏議今賣酒醪朕誠怪君何持容容之計無忠固意將
何以輔朕帥道羣下而欲久䝉顯尊之位豈不難哉傳
曰髙而不危所以長守貴也欲退君位尚未忍君其熟
念詳計塞絶姦原憂國如家務便百姓以輔朕朕既已
改君其自思彊食謹職使尚書令賜君上尊酒十石養
牛一君審處焉(本/傳)
哀帝建平元年策免大司空師丹曰夫三公者朕之腹
心也輔善相過正率百僚和合天下者也朕既不明委
政於公間者陰陽不調寒暑失常變異屢臻山崩地震
河决泉湧流殺人民百姓流連無何歸心司空之職尤
廢焉君在位出入三年未聞忠言嘉謀而反有朋黨相
進不公之名乃者以挺力田議改幣章示君君内為朕
建可改不疑以君之言博考朝臣君乃希衆雷同外以
為不便令觀聽者歸非於朕朕隠忍不宣為君受愆朕
疾夫比周之徒虚偽壊化浸以成俗故屢以書飭君庻
幾君省過求已而反不受退有後言及君奏封事傳於
道路布聞朝市言事者以為大臣不忠辜䧟重辟獲虚
采名謗譏匈匈流於四方腹心如此謂疏者何殆謬於
二人同心之利焉將何以率示羣下附親逺方朕惟君
位尊任重慮不周宻懷諼迷國進退違命反覆異言甚
為君耻之非所以共承天地永保國家之意以君嘗託
傳位未忍考于理已詔有司赦君勿治其上大司空髙
樂侯印綬罷歸(本/傳)
建平二年策大司馬傅喜曰君輔政出入三年未有昭
然正朕不逮而本朝大臣遂其姦心咎由君焉其上大
司馬印綬就第(本/傳)
策免丞相孔光曰丞相者朕之股肱所與共承宗廟統
理海内輔朕之不逮以治天下也朕既不明灾異重仍
日月無光山崩河决五星失行是章朕之不徳而股肱
之不良也君前為御史大夫輔翼先帝出入八年卒無
忠言嘉謀今相朕出入三年憂國之風復無聞焉陰陽
錯繆歳比不登天下空虚百姓飢饉父子分㪚流離道
路以十萬數而百官羣職曠廢奸宄放縱盗賊並起或
攻官寺殺長吏數以問君君無怵惕憂懼之意對無能
為是羣卿大夫咸惰哉莫以為意咎由君焉君秉社稷
之重總百僚之任上無以正朕之闕下不能綏安百姓
書不云乎毋曠庻官天工人其代之於虖君其上丞相
博山侯印綬罷歸(本/傳)
策左將軍彭宣曰有司數奏言諸侯國人不得宿衛將
軍不宜典兵馬處大位朕惟將軍任漢將之重而子又
前取淮陽王女婚姻不絶非國之制使光禄大夫曼賜
將軍黄金五十斤安車駟馬其上左將軍印綬以闗内
侯歸家(本/傳)
策免大司空何武曰君舉錯煩苛不合衆心孝聲不聞
惡名流行無以率示四方其上大司空印綬罷歸就國
(本/傳)
建平三年詔御史大夫王崇曰朕以君有累世之羙故
踰列次在位以來忠誠正國未聞所繇反懷詐諼之辭
欲以攀救舊姻之家大逆之辜舉錯專恣不遵法度亡
以示百僚左遷為大司農(王吉/傳)
哀帝元夀二年册免大司馬丁明曰前東平王雲貪欲
上位祠祭祝詛雲后舅伍宏以毉待詔與校秘書郎楊
雄結謀反逆禍甚廹切頼宗廟神靈董賢等以聞咸伏
其辜將軍從弟侍中奉車都尉吳族父左曺屯騎校尉
宣皆知宏及栩丹諸侯王后親而宣除用丹為御屬吳
與宏交通厚善數稱薦宏宏以附吳得興其惡心因毉
技進幾危社稷朕以恭皇后故不忍有云將軍位尊任
重既不能明威立義折消未萌又不深疾雲宏之惡而
懷非君上阿為宣吳反痛恨雲等揚言為羣下所寃又
親見言伍宏善醫死可惜也賢等獲封極幸嫉妬忠良非
毁有功於戲傷哉蓋君親無將將而誅之是以季友鴆
叔牙春秋賢之趙盾不討賊謂之弑君朕閔將軍䧟于
重刑故以書飭將軍遂非不改復與丞相嘉相比今嘉
有依得以罔上有司致法將軍請獄治朕惟噬膚之恩
未忍其上驃騎將軍印綬罷歸就第
哀帝崩王莽使謁者以大后詔即闕下册董賢曰間者以
來陰陽不調菑害並臻元元䝉辜夫三公鼎足之輔也
髙安侯賢未更事理為大司馬不合衆心非所以折衝
綏逺也其收大司馬印綬罷歸第
哀帝崩彭宣上書願上大司空長平侯印綬乞骸骨歸
郷里俟寘溝壑莽白太后策宣曰惟君視事日寡功徳
未効廹於老眊昏亂非所以輔國家綏海内也使光禄
勲豐册詔君其上大司空印綬使就國(彭宣/傳)
元始中莽以太皇太后詔賜太師大司徒馬宫策曰太
師大司徒扶徳侯上書言前以光禄勲議故定陶共王
毋諡曰婦人以夫爵尊為號諡宜曰孝元傅皇后稱渭
陵東園臣知妾不得體君卑不得敵尊而希指雷同詭
經辟説以感誤上為臣不忠當伏斧鉞之誅幸䝉洒心
自新又令得保首領伏自惟念入稱四輔出備三公爵
為列侯誠無顔復望闕廷無心復居官府無宜復食國
邑願上大師大司徒扶徳侯印綬避賢者路下君章有
司皆以為四輔之職為國維綱三公之任鼎足承君不
有鮮明固守無以居位如君言至誠可聽帷君之惡在
洒心前不敢文過朕甚多之不奪君之爵邑以著自古
皆有死之義其上大師大司徒印綬使者以侯就第(馬/宫)
(傳/)
　
　
　
　
　
　西漢會要卷四十三
欽定四庫全書
　西漢會要卷四十四
　　　　　　　　　　　　宋　徐天麟　撰
　選舉上
　　賢良方正
孝文二年詔曰廼十一月晦日有食之二三執政舉賢
良方正能直言極諌者以正朕之不逮(本紀/下同)
十五年詔諸侯王公卿郡守舉賢良能直言極諌者上
親策之傳納以言
孝武建元元年詔丞相御史列侯中二千石二千石諸
侯相舉賢良方正直言極諌之士
元光元年五月詔賢良曰賢良明於古今帝王之體受
策察問咸以書對朕親覽焉於是董仲舒公孫𢎞等出
焉
五年復召賢良文學(公孫/𢎞傳)
孝昭始元元年閏月遣故廷尉持節行郡國舉賢良五
年六月詔令三輔太常舉賢良各二人
孝宣本始四年四月郡國地震詔令三輔太常内郡國
舉賢良方正各一人
地節三年詔令内郡國舉賢良方正可親民者
十月詔曰廼者九月地震朕甚懼焉有能箴朕過失及
賢良方正直言極諫之士㠯正朕之不逮毋諱有司
神爵四年四月令内郡國舉賢良可親民者各一人
孝元初元二年三月詔曰廼二月戊午地震於隴西郡
丞相御史中二千石舉茂材異等直言極諌之士
永光二年三月日有食之詔令内郡國舉賢良方正各
一人
孝成建始二年二月詔三輔内郡舉賢良方正各一人
建始三年十二月日蝕地震詔丞相御史與將軍列侯
中二千石及内郡國舉賢良方正能直言極諫之士詣
公車朕將覽焉
上盡召直言之士詣白虎殿對策
元延元年七月詔曰廼者日蝕星隕今孛星見東井公
卿大夫博士議郎㠯經對與内郡國舉方正能直言極
諫者各一人(師古曰令公卿/與内郡國共舉)
孝哀元夀元年正月日有蝕之詔公卿大夫其與將軍
列侯中二千石舉賢良方正能直言者各一人
　　雜録
武帝初即位轅固復以賢良召固老罷歸之
武帝即位招賢良文學之士是時公孫𢎞年六十㠯賢
良召為博士使匈奴還報不合意上怒以為不能𢎞乃
移病免歸元光五年復召賢良菑川國復推上𢎞𢎞謝
曰前已嘗西用不能罷願更選國人固推𢎞𢎞至太常
對策時對者百餘人太常奏𢎞第居下策奏天子擢𢎞
對為第一(本/傳)
武帝舉方正賢良文學材力之士待以不次之位(東方/朔傳)
建元元年丞相綰奏所舉賢良或治申商韓非蘓秦張
儀之言亂國政請皆罷奏可(武帝/紀)
孝元舉茂材富平侯張勃舉陳湯湯待遷父死不犇䘮
司𨽻奏湯亡循行勃選舉故不以實坐削户二百會薨
因賜諡曰繆侯湯下獄論(陳湯/傳)
何武為京兆尹坐舉方正所舉者召見槃辟雅拜武坐
左遷楚内史(本/傳)
　　博士弟子
武帝元朔五年為博士官置弟子五十人復其身太常
擇民年十八㠯上儀狀端正者補博士弟子郡國縣道
邑有好文學敬長上肅政教順鄉里出入不悖所聞令
相長丞上屬所二千石二千石謹察可者常與計偕詣
太常得受業如弟子一歳皆輒課能通一蓻㠯上補文
學掌故缺其髙弟可㠯為郎中太常籍奏即有秀才異
等輒㠯名聞其不事學若下材及不能通一蓻輒罷之
而請諸能稱者㠯治禮掌故㠯文學禮義為官遷留滯
請選擇其秩比二百石㠯上及吏百石通一藝以上補
左右内史大行卒史比百石已下補郡太守卒史皆各
二人邊郡一人先用誦多者不足廼擇掌故補中二千
石屬文學掌故補郡屬備員請著功令它如律令制曰
可(儒林/傳)
張湯請博士弟子理尚書春秋補廷尉史
平帝時王莽增元士之子得受業如弟子勿以為員歳
課甲科四十人為郎中乙科二十人為太子舍人兩科
四十人為文學掌故
兒寛㠯郡國選詣博士受業孔安國
文翁選郡縣小吏十餘人遣詣京師受業博士
終軍選為博士弟子至府受遣
蕭望之㠯令詣太常業
唐生褚生應博士弟子選詣博士
武帝時伏湛㠯父任為博士弟子
山陽侯張當居坐為太常擇博士弟子故不以實為城
旦
　　試學童
漢興蕭何草律曰大史試學童能諷書九千字以上廼
得為史又以六體試之課最者以為尚書御史史書令
史吏民上書字或不正輒舉劾(蓻文/志)
　　射策
武帝立五經博士開弟子員設科射策勸以官禄(儒林/傳贊)
(師古曰射䇿者謂為問難疑義書之於䇿量其大小置/為甲乙之科列而置之不使彰顯有故射者隨其所取)
(而釋之以知優劣/射之言投射也)
何武王嘉馬宫翟方進皆以射策甲科為郎
房鳯以射䇿乙科為太史掌故
匡衡射策甲科以不應令除為太常掌故調補平原文
學(本/傳)
兒寛詣博士受業以射策為掌故以功次補廷尉文學
卒史(各本/傳)
　　明經
龔遂以明經為官
袁良舉明經為太子舍人
孔安國貢禹夏侯勝張禹並以明經為博士
眭𢎞翟方進以明經為議郎
召信臣以明經甲科為郎
　　明法
鄭崇父賔以明律令為御史
薛宣以明習文法詔補御史中丞
　　治劇
何並陳遵皆舉能治劇為令
尹賞舉能治劇徙頻陽令
原渉舉能治劇為谷口令
　　異科
元封五年名臣文武欲盡詔令州郡察吏民有茂材異
等可為將相及使絶國者
孝昭始元五年詔舉國文學髙第各一人
元鳯元年賜郡國所選有行義者涿郡韓福等五人帛
人五十匹遣歸
孝宣本始元年地震詔内郡國舉文學髙第各一人
地節三年詔令郡國舉孝弟有行義聞於郷里者各一
人
元康元年詔博舉吏民厥身修正通文學明於先王之
術宣究其意者各二人中二千石各一人
元康四年詔遣大中大夫循行天下舉茂材異倫之士
孝元初元三年詔丞相御史舉天下明陰陽灾異者各
三人
永光元年詔丞相御史舉質樸淳厚謙遜有行者
建昭四年臨遣諌大夫博士循行天下舉茂材特立之
士
孝成河平四年三月日有蝕之遣光禄大夫博士行舉
瀕河之郡舉淳厚有行能直言之士
陽朔二年奉使者不稱詔丞相御史其與中二千石二
千石雜舉可充博士位者使卓然可觀
鴻嘉二年詔舉淳厚有行義能直言者冀聞切言嘉謀
正朕之不逮
永始二年正月日有蝕之臨遣大中大夫循行天下與
部刺史舉淳樸辭遜有行義者各一人
元延元年詔曰廼者日蝕星隕北邊二十二郡舉勇猛
知兵法者各一人
哀帝初平當奏宜博求能浚川疏河者下丞相孔光大
司空何武奏請部刺史三輔三河𢎞農太守舉吏民能
者莫有應書(溝洫/志)
建平元年詔曰其與大司馬列侯將軍中二千石州牧
守相舉孝弟淳厚能直言通政事延于側陋可親民者
各一人
建平四年詔將軍中二千石舉明兵法有大慮者
元夀元年下詔曰天下雖安㤀戰必危將軍與中二千
石舉明習兵法有大慮者各一人將軍二人詣公車(息/夫)
(躬/傳)
哀帝時有詔舉太常(何武/傳)
哀帝崩太后詔有司舉可為大司馬者(何武/傳)
孝平元始元年五月日有蝕之詔公卿將軍中二千石
舉淳厚能直言者各一人
元始二年秋舉勇武有節明兵法郡一人詣公車
冬中二千石舉治獄平嵗一人
元始五年召天下通知逸經古記天文厯算鐘律小學
史篇方術本草及㠯五經論語孝經爾雅教授者在所
為駕一封軺傳遣京師至者數千人(並本/紀)
　　聘召名士
髙帝十一年二月詔曰賢士大夫有肯從我遊者吾能
尊顯之其有意稱明徳者必身勸為之駕遣詣相國府
書行義年有而弗言覺免年老癃病勿遣(本/紀)
武帝即位枚乘年老廼以安車蒲輪召乘(本/傳)
建元元年遣使者束帛加璧安車以蒲裹輪駕駟召魯
申公弟子二人乘軺傳從(以紀/傳修)
孝武元封五年召吏民有明當世之務習先聖之術者
縣次續食令與計偕(師古曰令所召之人與上/計者偕来而縣次給之食)
元狩六年詔遣博士分循行天下舉獨行之君子召詣
行在所士有特招使者之任也詳問隠處亡位者舉奏
(本/紀)
夏侯勝善說禮服召為博士
疏廣明春秋家居教授召為博士
昭帝時涿郡韓福㠯徳行召至京師賜策書束帛遣歸
詔曰朕閔勞以官職之事其務修孝弟以教郷里行道
舍傳舍縣次具酒肉食從者及馬長吏以時存問常以
嵗八月賜羊一頭酒二斛不幸死賜覆衾一祠以中牢
(兩龔/傳)
翼奉元帝初即位諸儒薦之召待詔官者廬
貢禹以明經潔行著聞召為博士曰陛下過意召臣臣
賣田百畆以供車馬
孝哀召龔勝為諌大夫勝薦龔舍寗夀侯嘉有詔皆召
勝曰竊見國家聘毉巫常為駕聘賢者宜駕上曰大夫
乘私車來耶勝曰唯唯有詔為駕
孝平元始五年詔(見上異/科條)
　
　
　
　
　
　
　
　
　
　
　
　
　
　西漢會要卷四十四
欽定四庫全書
　西漢會要卷四十五
　　　　　　　　　　　　宋　徐天麟　撰
　選舉下
　　舉亷(孝亷附/)
孝文十二年詔曰孝悌天下之大順也力田為生之本
也亷吏民之表也朕甚嘉此二三大夫之行今萬家之
縣云亡應令豈實人情是吏舉賢之道未備也其遣謁
者勞賜孝者帛人五匹悌者力田二匹亷吏二百石㠯
上率百石者三匹(師古曰自二百石㠯/上每石加三匹也)
孝景後二年詔曰其唯亷士寡欲易足今訾算十㠯上
廼得官亷士算不必衆有市籍不得官亡訾又不得官
朕甚愍之訾算四得官亡令亷士久失職貪夫長利
孝武元光元年冬初令郡國舉孝亷各一人(并本/紀)
董仲舒曰臣愚以為使諸列侯郡守二千石各擇其吏
民之賢者嵗貢各二人故州郡舉茂材孝亷皆自仲舒
發之(本/傳)
元朔元年冬詔曰朕深詔執事興亷舉孝今或至闔郡
而不薦一人其與中二千石禮官博士議不舉者罪有
司奏議曰不舉孝不奉詔當以不敬論不察亷不勝任
也當免奏可(本/紀)
孝宣黄龍元年詔曰舉亷吏誠欲得其真也吏六百石
位大夫有罪先請秩禄上通足㠯効其賢材自今㠯來
毋得舉(韋昭曰吏六百石/不得復舉為亷吏)
孝平元始元年令宗室其為吏舉亷佐史補四百石
趙廣漢為平凖令察亷為陽翟令
朱博以太常掾察亷補安陵丞
蕭望之察亷為大行治禮丞
薛宣㠯大司農斗食屬察亷補不其丞
光禄勲于永除王嘉為掾察亷為南陵丞復察亷為長
陵尉
張敞補太守卒史察亷為甘泉倉長
黄霸察補河東均輸長復察亷為河南太守丞
尹賞㠯郡吏察亷為樓煩長
王吉㠯郡吏舉孝亷為郎
池陽令舉亷吏獄掾王立
京房㠯孝亷為郎
師丹孟喜並舉孝亷為郎
劉輔舉孝亷為襄賁令
平當察亷為順陽長
　　孝弟力田
孝惠四年正月舉民孝弟力田者復其身(本紀/下同)
髙后元年二月初置孝弟力田二千石者一人
孝文十二年三月詔以户口率置三老孝弟力田常員
令各率其意以導民
　　任子
父任(漢儀注吏二千石㠯上視事滿/三嵗得任同産若子一人為郎)
　蘓武以父任為郎
　劉向以父任為輦郎
　孔光子男放為侍郎
　董恭為御史任賢為太子舍人
　蕭育以父任為太子庻人
　史丹九男皆以丹任為侍中
　汲黯以父任為太子洗馬
　伏湛以父任為博士弟子
　史丹馮野王皆以父任為太子中庻子
　杜延年以三公子補軍司空
　辛慶忌以父任為右校丞
　虎賁諸郎皆父死子代
兄任
　霍去病任光為郎
　楊惲以忠任為郎
　爰盎兄噲任盎為郎中
族父任
　成帝時侯霸以族父任為太子舍人
宗家任
　趙兼淮南王舅子由以宗家任為郎
致仕
　元始二年遣龔勝邴漢策曰其上子若孫若同産同
　産子一人所上子男皆除為郎
董仲舒曰夫長吏多出於郎中中郎吏二千石子弟未
必賢也
宣帝時王吉上疏曰舜湯不用三公九卿之世而舉臯
陶伊尹不仁者逺今使俗吏得任子弟率多驕驁不通
古今至於積功治人亡益於民此伐檀所為作也宜明
選求賢除任子之令(王吉/傳)
哀帝初即位除任子令(本/紀)
　　貲
張釋之以貲為騎郎(本傳漢注貲五百/萬得為常侍郎)
孝景後二年詔曰今貲算十㠯上廼得宦亷士算不必
衆有市籍不得宦亡貲又不得宦朕甚愍之貲算四得
宦(本/紀)
司馬相如㠯貲為郎(本/傳)
董仲舒曰選郎吏又㠯富貲未必賢也(本/傳)
　　鬻官
武帝即位干戈日滋財賂衰耗而不贍入物者補官選
舉陵遲亷耻相冒興利之臣自此始也其後府庫益虚
廼募民能入奴婢得以終身復為郎增秩及入羊為郎
始於此其後四年(元朔/五年)置賞官命曰武功爵大者封侯
卿大夫小者郎吏道雜而多端則官職耗廢(元狩/四年)除故
鹽鐡官家富者為吏吏道益雜不選而多賈人矣(元鼎/二年)
始令吏得入穀補官郎至六百(師古曰交更選髙官郎/又就增其秩至六百石)
所忠言(元鼎/三年)世家子弟富人或鬬雞走狗馬弋獵博戲
亂齊民廼召諸犯令相引數千人命曰株送徒入財者
得補郎郎選衰矣𢎞羊又請令吏得入粟補官(平凖/書)
黄霸以待詔入錢賞官補侍郎謁者坐罪免後復入穀
沈黎郡補左馮翊二百石卒史馮翊以霸入財為官不
補右職
　　方技
衛綰以戲車為郎事文帝
鄧通以濯船為黄門郎
周仁以毉見景帝為太子時為舍人
吾邱夀王年少以善格五召待詔
荀彘以御見侍中
武帝時虞初以方士侍祠
東郭先生以方士待詔公車
武帝即位博開蓻能之路悉延百端之學通一技之士
咸得自効絶倫超竒者為右亡所阿私(龜策/傳)
丞相魏相奏言知音善鼓雅琴者趙定龔徳皆召見待
詔
伍宏以毉待詔
成帝時言祭祀方術者皆得待詔(郊祀/志)
本草待詔(郊祀志師古曰以/方藥本草而待詔)
　　郡吏
趙禹以佐史補中都官用亷為令史
咸宣以佐史給事河東守
魏相為郡卒史舉賢良
王吉以郡吏舉孝亷為郎
尹齊以刀筆吏稍遷至御史
朱邑少時為舒桐鄉嗇夫遷補太守卒史
鮑宣為縣鄉嗇夫補束州丞
張敞以鄉有補太守卒史察亷為甘泉倉長
尹賞以郡吏察亷為樓煩長
焦延夀為郡吏察亷為小黄令
趙廣漢為郡吏州從事舉茂材
陳萬年為郡吏察舉至縣令
龔勝為郡吏楚王聘為常侍
王訢以郡縣吏積功稍遷被陽令
丙吉為魯獄吏積功勞稍遷廷尉右監
王尊為獄小吏給事太守府補書佐
尹翁歸為獄小吏除補卒史
于定國為郡决曺補廷尉
　　上書
武帝初即位詔天下舉方正賢良文學材力之士待以
不次之位四方士多上書言得失自衒鬻者㠯千數其
不足采者輒報聞罷(東方/朔傳)
東方朔初入長安至公車上書凡用三千奏牘公車令
兩人共持舉其書僅然能勝之人主從上方讀之止輒
乙其處讀之二月廼盡詔拜㠯為郎(史/記)朔上書曰可以
為天子大臣文辭不遜髙自稱譽上偉之令待詔公車
(漢/書)
朱買臣隨上計吏詣闕上書書久不報待詔公車
主父偃元光元年上書闕下朝奏暮召入見是時徐樂
嚴安亦俱上書言世務書奏上召見三人謂曰公等安
在何相見之晚也廼拜偃樂安皆為郎中
終軍至長安上書言事武帝異其文拜為謁者給事中
枚臯上書北闕自陳枚乘之子上得之大喜召入見待
詔
宣帝初即位思進賢良多上書言便宜輒下蕭望之問
狀髙者請丞相御史次者中二千石試事滿嵗以狀聞
下者報聞或罷歸田里(望之/傳)
元帝初即位賈捐之上疏言得失召待詔金馬門
哀帝初即位息夫躬上書召待詔
　　從軍
周勃材官引彊(師古曰彊其兩反服/䖍曰引彊弓弩官也)
申屠嘉以材官蹶張遷為隊率(師古曰弩以足/蹋者如蹶張)
漢興六郡良家子選給羽林期門(師古曰六郡謂隴西/天水安定北地上郡)
(西河/也)㠯材力為官名將多出焉(地理/志)
公孫賀北地人少為騎士從軍
李廣隴西人㠯良家子從軍
趙充國隴西人㠯六郡良家子善騎射補羽林
傅介子北地人㠯從軍為官
甘延夀北地人㠯良家子善騎射為羽林
馮奉世上黨人㠯良家子選為郎
張次公以勇悍從軍(義縱/傳)
常惠應募隨蘓武使匈奴
鄭吉以卒伍從軍
傅介子斬樓蘭王士刺王者皆補侍郎
軍功多用超等大者封侯卿大夫小者郎(食貨/志)
　　選舉雜録
孝惠髙后時市井子孫不得仕官為吏(景紀/詔)
有市籍不得宦無貲又不得宦
入財為官不補右職(黄/霸)
宗室不宜典三河(劉/向)
王國人不得宿衛(龔勝/彭宣)
王舅不宜備九卿(馮野王馮/立馮彦)
弟犯法不得宿衛(蕭望/之)
賈人不得為吏(哀帝/詔)
執金吾韓立御史大夫張譚並坐選舉不實免
丞相張蒼任人為中候大為奸利上以為責
張勃舉陳湯司𨽻奏湯亡循行勃選舉故不以實削户
二百
何武所舉方正槃辟雅拜坐左遷楚内史
山陽侯張當居坐為太常擇博士弟子故不以實全為
城旦(表/)
元始二年大理復坐除吏不次免
河平四年宗正劉順坐使合陽侯舉子免
建平二年卭成侯王勲坐選舉不以實罵廷史大不敬
免
元延元年詔舉方正直言之士紅陽侯立舉陳咸對策
拜為光禄大夫給事中丞相方進奏咸不當䝉方正并
劾立選舉故不㠯實有詔免咸勿劾立
嚴延年察獄史亷有臧不入身延年選舉不實貶秩
司𨽻奏杜業為大常選舉不實業坐免官
平帝初即位詔曰選舉者其歴職更事有名之士則以
為難保廢而弗舉甚謬於赦小過舉賢材之義諸有臧
及内惡未發而薦舉者皆勿案驗令士厲精鄉進不㠯
小疵妨大才
　
　
　
　
　
　
　
　
　
　西漢會要卷四十五
欽定四庫全書
　西漢會要卷四十六
　　　　　　　　　　　　宋　徐天麟　撰
　民政一
　　户口
自髙祖訖於孝平民户千二百二十三萬三千六十二
口五千九百五十九萬四千九百七十八漢極盛矣(地/理)
(志師古曰漢之户口當元始二/年最為殷盛故志舉之以為數)
京兆尹(元始二年户十九萬五千七百有/二口六十八萬二千四百六十八)左馮翊(户二/十三)
(萬五千一百一口九十/一萬七千八百二十二)右扶風(户二十一萬六千三百/七十七口八十三萬六)
(千七/十)𢎞農郡(户十一萬八千九十一口四/十七萬五千九百五十四)河東郡(户二/十三)
(萬六千八百九十六口九/十六萬二千九百一十二)太原郡(户十六萬九千八百/六十三口六十八萬)
(四百八/十八)上黨郡(户七萬三千七百九十八口/三十三萬七千七百六十六)河内郡(户/二)
(十四萬一千二百四十六/口百六萬七千九十七)河南郡(户二十七萬六千四/百四十四口一百七)
(十四萬二/百七十九)東郡(户四十萬一千二百九十七/口百六十五萬九千二十八)陳留郡(户/二)
(十九萬六千二百八十四口/一百五十萬九千五十)潁川郡(户四十三萬二千/四百九十一口二)
(百二十一萬/九百七十三)汝南郡(户四十六萬一千五百八十七口/二百五十九萬六千一百四十八)
南陽郡(户三十五萬九千一百一十六/口一百九十四萬二千五十一)南郡(户十二萬/五千五百)
(七十九口七十一/萬八千五百四十)江夏郡(户五萬六千八百四十四口/二十一萬九千二百一十八)
廬江郡(户十二萬四千三百八十三口/四十五萬七千三百三十三)九江郡(户十五/萬五十)
(二口七十八萬/五百二十五)山陽郡(户十七萬二千八百四十七/口八十萬一千二百八十八)濟
陰郡(户二十九萬二千五口百三/十八萬六千二百七十八)沛郡(户四十萬九千/七十九口二百)
(三萬四/百八十)魏郡(户二十一萬二千八百四十九/口九十萬九千六百五十五)鉅鹿郡(户/十)
(五萬五千九百五十一口八/十二萬七千一百七十七)常山郡(户十四萬一千七/百四十一口六十)
(七萬七千九/百五十六)清河郡(户二十萬一千七百七十四口/八十七萬五千四百二十三)涿
郡(户十九萬五千六百七口七/十八萬二千七百六十四)勃海郡(户二十五萬六/千三百七十七)
(口九十萬五千/一百一十九)平原郡(户十五萬四千三百八十七口/六十六萬四千五百四十三)
千乘郡(户十一萬六千七百二十/七口四十九萬七百二十)濟南郡(户十四萬七/百六十一口)
(六十四萬二千/八百八十四)泰山郡(户十七萬二千八十六口/七十二萬六千六百四)齊郡
(户十五萬四千八百二十六口/五十五萬四千四百四十四)北海郡(户十二萬七千/口五十九萬三)
(千百五/十九)東莱郡(户十萬三千二百九十二口/五十萬二千六百九十三)琅邪郡(户/二)
(十二萬八千九百六十/口一百七萬九千一百)東海郡(户三十五萬八千四百九/一十四口百五十五萬)
(千三百/五十七)臨淮郡(户二十六萬八千二百八十三口/百二十三萬七千七百六十四)會稽
郡(户二十二萬三千三十四/八口百三萬二千六百)丹陽郡(户十萬七千五百四/十一口四十萬五千)
(一百一/七十)豫章郡(户六萬七千四百六十二口/三十五萬一千九百六十五)桂陽郡(户二/萬八)
(千一百一十九口十五/萬六千四百八十八)武陵郡(户三萬四千一百七十/七口十八萬五千七百)
(五十/八)零陵郡(户二萬一千九十二口十/三萬九千三百七十八)漢中郡(户十萬/一千五)
(百七十口三十萬/六百一十四)廣漢郡(户十六萬七千四百九十九/口六十六萬二千二百四十)
(九/)蜀郡(户二十六萬八千二百七十九口/百二十四萬五千九百二十九)犍為郡(户十/萬九)
(千四百一十九口四十/八萬九千四百八十六)越嶲郡(户六萬一千二百八口/四十萬八千四百五)
益州郡(户八萬一千九百四十六/口五十八萬四百六十三)牂柯郡(户二萬四千/二百一十九)
(口十五萬三/千三百六十)巴郡(户十五萬八千六百四十三/口七十萬八千一百四十八)武都郡
(户五萬一千二百七十六口/二十三萬五千五百六十)隴西郡(户五萬三千九百/六十四口二十三)
(萬六千八/百二十四)金城郡(户三萬八千四百七十口/十四萬九千六百四十八)天水郡(户/六)
(萬三百七十口二十六/萬一千三百四十八)武威郡(户萬七千五百八十一/口七萬六千四百一十)
(九/)張掖郡(户二萬四千三百五十二/口八萬八千七百三十一)酒泉郡(户萬八千/一百三十)
(七口七萬六千/七百二十六)燉煌郡(户萬一千二百口三/萬八千三百三十五)安定郡(户/四)
(萬二千七百二十五口十/四萬三千二百九十四)北地郡(户六萬四千四百六/十一口二十一萬六)
(百八/十八)上郡(户十萬三千六百八十三口/六十萬六千六百五十八)西河郡(户十三/萬六千)
(三百九十口六十九/萬八千八百三十六)朔方郡(户三萬四千三百三十八/口十三萬六千六百二十)
(八/)五原郡(户三萬九千三百二十二口/二十三萬一千三百二十八)雲中郡(户三萬/八千三)
(百三口十七萬/三千二百七十)定襄郡(户三萬八千五百五十九口/十六萬三千一百四十四)鴈
門郡(户七萬三千一百三十八口/二十九萬三千四百五十四)代郡(户五萬六千七/百七十一口二)
(十七萬八千/七百五十四)上谷郡(户三萬六千八口十一/萬七千七百六十二)漁陽郡(户/六)
(萬八千八百二口二十/六萬四千一百一十六)右北平郡(户六萬六千六百八/十九口三十二萬七)
(百八/十)遼西郡(户七萬二千六百五十四口/三十五萬二千三百二十五)遼東郡(户五/萬五)
(千九百七十二口二十/七萬二千五百三十九)𤣥菟郡(户四萬五千六口二十/二萬一千八百四十五)
樂浪郡(户六萬二千八百十二口/四十萬六千七百四十八)南海郡(户萬九千六/百一十三口)
(九萬四千二/百五十三)鬰林郡(户萬二千四百一十五口/七萬一千一百六十二)蒼梧郡
(户二萬四千三百七十九/口十四萬六千一百六十)交趾郡(户九萬二千四百四/十口七十四萬六千)
(二百三/十七)合浦郡(户萬五千三百九十八/口七萬八千九百八十)九真郡(户三萬/五千七)
(百四十三口十六/萬六千一十三)日南郡(户萬五千四百六十口/六萬九千四百八十五)趙國
(户八萬四千二百二口三/十四萬九千九百五十二)廣平國(户二萬七千九百八/十四口十九萬八千)
(五百五/十八)真定國(户三萬七千一百二十六口/十七萬八千六百一十六)中山國(户/十)
(六萬八百七十三口/六十六萬八千八十)信都國(户六萬五千五百五十六/口三十萬四千三百八十)
(四/)河間國(户四萬五千四十三口十/八萬七千六百六十三)廣陽國(户二萬七/百四十口)
(七萬六百/五十八)淄川國(户五萬二百八十九口/二十二萬七千三十一)膠東國(户七/萬二)
(千二口二十二萬/三千三百三十一)髙宻國(户四萬五百三十一口十/九萬二千五百三十六)城
陽國(户五萬六千六百四十二口/二十萬五千七百八十四)淮陽國(户十三萬五/千五百四十)
(四口九十八萬/一千四百廿三)梁國(户三萬八千七百九口/十萬六千七百五十二)東平國(户/十)
(三萬一千七百五十三口/六十萬七千九百七十六)魯國(户十一萬八千四十五/口六十萬七千三百八)
(十/一)楚國(户十一萬四千七百三十八/口四十九萬七千八百四)泗水國(户二萬五千/二十五口十)
(一萬九千/一百十四)廣陵國(户三萬六千七百七十三/口十四萬七百二十二)六安國(户/三)
(萬八千三百四十五口十/七萬八千六百一十六)長沙國(户四萬三千四百七/十口二十三萬五千)
(八百二/十五)
漢興大城名都民人㪚亡户口可得而數裁什二三及
至文景四五世間流民既歸户口亦息(髙惠文/功臣表)
孝文即位趨勸農桑减省租賦蓄積嵗增户口䆮息(刑/法)
(志/)
文景務在養民(武帝/贊)
孝昭承奢侈餘弊師旅之後海内虛耗户口减半霍光
知時務之要輕徭薄賦與民休息至元始元鳯之間匈
奴和親百姓充實(昭帝/贊)
王成為膠東相勞來不怠流民自占八萬餘口賜爵闗
内侯秩中二千石後或言成偽自增加以䝉顯賞(本/傳)
黄霸為潁川守户口嵗增治為天下第一(本/傳)
召信臣為南陽守百姓歸之户口增倍(本/傳)
哀平之世百姓貲富雖不及文景然天下户口最盛(食/貨)
(志/上)
　　風俗
凡民函五常之性而其剛柔緩急音聲不同繫水土之
風氣故謂之風好惡取舍動静亡常隨君上之情欲故
謂之俗孔子曰移風易俗莫善於樂言聖王在上統理
人倫必移其本而易其末此混同天下一之虖中和然
後王教成也漢承百王之末國土變改人民遷徙成帝
時劉向略言其地分丞相張禹使屬潁川朱贛條其風
俗猶未宣究故輯而論之終其本末著於篇
秦地於天官東井輿鬼之分埜也其界自𢎞農故闗以
西京兆扶風馮翊北地上郡西河安定天水隴西南有
巴蜀廣漢犍為武都西有金城武威張掖酒泉燉煌又
西南有牂柯越嶲益州皆宜屬焉漢興立都長安徙齊
諸田楚昭屈景及諸功臣家於長陵後世世徙吏二千
石髙訾富人及豪傑兼并之家於諸陵蓋亦以彊幹弱支
非獨為奉山園也是故五方雜處風俗不純其世家則
好禮文富人則商賈為利豪傑則游俠通姦瀕南山近夏
陽多阻險輕薄易為盗賊常為天下劇又郡國輻輳浮
食者多民去本就末列侯貴人車服僭上衆庻放效羞
不相及嫁娶尤崇侈靡送死過度天水隴西山多材木
民以板為室屋及安定北地上郡西河皆廹近戎狄修
習戰備髙上氣力以射獵為先漢興六郡良家子選給
羽林期門以材力為官名將多出焉故此數郡民俗質
木不耻㓂盗自武威以西本匈奴昆邪王休屠地武帝
時攘之初置四郡以通西域鬲絶南𦍑匈奴其民或以
闗東下貧或以報怨過當或以誖逆無道家屬徙焉習
俗頗殊地廣民稀水屮宜畜牧故凉州之畜為天下饒
保邊塞二千石治之咸以兵馬為務酒禮之會上下通
焉吏民相親是以其俗風雨時節穀糴常賤少盗賊有
和氣之應賢於内郡此政寛厚吏不苛刻之所致也巴
蜀廣漢本南夷秦并以為郡土地肥羙有江水沃野山
林竹木疏食果實之饒南賈滇𤏡僮西近卬莋莋馬旄
牛民食稲魚亡凶年憂俗不愁苦而輕易滛佚柔弱褊
阨景武間文翁為蜀守教民讀書法令未能篤信道徳
反以好文刺譏貴慕權埶及司馬相如游宦京師諸侯
以文辭顯於世郷黨慕循其迹後有王褒嚴遵楊雄之
徒文章冠天下繇文翁倡其教相如為之師故孔子曰
有教無類武都地雜氐𦍑及犍為牂柯越嶲皆西南外
夷武帝初開置民俗略與巴蜀同而武都近天水俗頗
似焉故秦地天下三分之一而人衆不過什三然量其
富居什六秦豳吳札觀樂為之歌秦曰此之謂夏聲夫
能夏則大大之至也其周之舊乎自井十度至栁三度
謂之鶉首之次秦之分也(自魏地至具地並/見地理志不詳録)
　
　
　
　
　
　
　
　
　
　
　
　
　西漢會要卷四十六
欽定四庫全書
　西漢㑹要卷四十七
　　　　　　　　　　　　宋　徐天麟　撰
　民政二
　　傅籍
景帝二年令天下男子年二十始傅(本紀師古曰傅著/也言著名籍給公)
(家徭役臣天麟按髙紀發闗中老弱未傅者悉詣軍如/淳曰律年二十三傳之疇官高不滿六尺二寸以下為)
(疲癃漢儀注民年二十三為正一歲為衞士一歲為材/官騎士習射御馳戰陳年五十六乃免為庶民就田里)
(則知漢初民在官三十有三年也今景帝更為異/制令男子年二十始傳則在官三十有六年矣)
　　更役
秦用商鞅之法月為更卒已復為正一歲屯戍一歲力
役三十倍於古(師古曰更卒謂給郡縣一月而更者正/卒謂給中都官者也率計今人一歲之)
(中屯戌及力役之事三十/倍多於古也更音工衡反)漢興循而未改(食貨志董/仲舒疏)
更賦(昭紀如淳曰更有三品有卒更有踐更有過更古/者正卒無常人皆當迭為之一月一更是為卒更)
(也貧者欲得雇更錢者次直者出錢雇之月二千是謂/踐更也天下人皆直戌邊三日亦名為更律所謂繇戌)
(也雖丞相子亦在戌邊之調不可人人自行三日戍又/行者當自戍三日不可往便還因便住一歲一更諸不)
(行者出錢三百入官官以給戌者是為過更律就卒踐/更者居也居更縣中五月乃更也後從尉律卒踐更一)
(月休十一月也食貨志曰月為更卒已復為正一歲屯/戌一歲力役三十倍於古此漢初因秦法而行之也後)
(遂改易有讁乃/戌邊一歲耳)
文帝偃武行文丁男三年而一事(賈捐之傳如淳曰常/賦歲一事時天下民)
(多故三歲/而一事)
吳以銅鹽故百姓無賦卒踐更輒予平賈(吳王/濞傳)
漢氏常有更賦罷癃咸出(食貨志王莽下令云云晉/灼曰雖老病皆復出口算)
昭帝元鳳四年詔三年以前通更賦未入者皆勿收(紀/)
　　鄉役
十里一亭亭有長十亭一鄉鄉有三老有秩嗇夫游徼
三老掌教化嗇夫職聽訟收賦稅游徼禁循盗賊縣大
率方百里其民稠則減稀則曠鄉亭亦如之皆秦制也
(百官表漢官儀曰游徼亭長皆習設備五兵弓弩㦸循/刀劒甲鎧鼓吏赤幘行縢帶劒佩刀持楯被甲設矛㦸)
(習射十里一亭亭長亭候五里一郵郵間相去二里/半司姦盗亭長持二尺板以劾賊索繩以收執賊)
　　泛役　(著外繇附/)
惠帝三年發長安六百里内男女十四萬六千人城長
安三十日罷五年復發長安六百里内男女十四萬五
千人城長安三十日罷(並/紀)
武帝元狩三年發謫吏穿昆明池(師古曰吏有罪/者罰而役之)
成帝河平元年卒治河者為著外繇六月(溝洫志師古/曰以卒治河)
(有勞雖役日近皆得比繇/戍六月也著謂著于簿籍)
後二歲河復決作治六月乃成治河卒非受平賈者為
著外繇六月(溝洫志平賈謂顧也其受/平賈者不在著外繇之數)
哀帝建平二年葬帝太后定陶發陳留濟隂近郡國五
萬人穿復土(紀按漢世力役非一姑舉/此數條以見役法之例)
　　雜錄
文帝時晁錯說上曰今農夫五口之家其服役者不下
二人其能耕者不過百畮百畮之收不過百石春耕夏
耘秋穫冬藏伐薪樵治官府給繇役春不得避風塵夏
不得避暑熱秋不得避隂雨冬不得避寒凍四時之間
亡日休息又私自送往迎來弔死問疾養孤長幼在其
中勤苦如此(食貨/志上)
西邊北邊之郡雖有長爵不輕得復五尺以上不得休
息(賈誼/傳)
信武侯靳歙坐事國人過律免(功臣表師古曰/事謂役使之也)
　　復除
從軍
　漢二年蜀漢民給軍事勞苦復勿稅租二歲闗中卒
　從軍者復家一歲(髙紀/下同)
　五年詔諸侯子在闗中者復之十二歲其歸者半之
　軍吏卒賜爵非七大夫已下皆復其身及户勿事
　八年令吏卒從軍至平城及守城邑者皆復終身勿
　事
　十一年諸縣堅守不降反寇者復租三歲
　六月令士卒從入蜀漢闗中皆復終身
　十二年詔吏二千石入蜀漢定三秦者皆世世復
豐沛
　髙祖十一年四月令豐人徙闗中者皆復終身
　十二年以沛為湯沐邑復其民世世無有所與沛父
　兒請復豐乃比并復豐比沛(並本/紀)
民産子
　髙祖七年民産子復勿事二歲(本/紀)
三老
　漢二年置鄉三老擇鄉三老為縣三老復勿繇戍(本/紀)
孝弟力田
　惠帝四年舉民孝弟力田者復其身
　武帝元朔元年詔曰朕旅耆老復孝敬(本/紀)
髙年
　文帝禮髙年九十者一子不事八十者二算不事(賈/誼)
　(傳/)
　武帝建元元年民年八十復二算九十復甲卒(本/紀)
　四月詔民年九十㠯上已有受鬻法為復子若孫令
　得身率妻妾遂其供養之事(本/紀)
邊郡
　晁錯說文帝募民守塞皆賜髙爵復其家(食貨/志)
　西邊北邊之郡雖有長爵不輕得復(賈誼/傳)
舊都
　文帝三年幸太原復晉陽中都民三歲租(本/紀)
守冢
　髙祖十二年詔興秦始皇帝守冢二十家楚魏齊各
　十家趙及魏公子亡忘各五家令視其冢復無與他事
　(本/紀)
給祠
　武帝登禮中嶽以山下户凡三百封崈髙為之奉邑
　獨給祠復無有所與(郊祀/志)
宗室
　文帝四年復諸劉有屬籍者家無所與(紀/)
功臣後
　宣帝地節二年詔曰傅陸侯功德茂盛復其後世疇
　其爵邑世世無有所與(紀/)
　元康元年復髙皇帝功臣絳侯周勃等百三十六人
　家子孫令奉祭祀世世勿絶其母嗣者復其次(同/上)
博士弟子
　武帝為博士官置弟子五十人復其身(儒林/傳序)
通經
　元帝好儒能通一經者復數年以用度不足更為設
　員千人(同/上)
車騎馬
　晁錯疏曰令民有車騎馬一匹者復卒三人(食貨/志)
入奴婢
　武帝府庫並虚廼募民能入奴婢者得以終身復(食/貨)
　(志/)
買復
　晁錯疏曰令民入粟至五大夫乃復一人耳(食貨/志)
　桑𢎞羊請令民入粟甘泉各有差以復終身(食貨/志)
　武帝兵革數動民多買復及五大夫千夫調發之士
　益鮮(同/上)
　元帝永光三年用度不足民多復除無以給中外徭
　役(紀/)
流民
　宣帝地節三年詔流民還歸者且勿算事(紀/)
　本始三年大旱三輔民就賤者且毋收事(紀/)
執喪
　宣帝地節四年詔諸有大父母父母喪者勿繇事使
　得收歛送終盡其子道(紀/)
宮人
　景帝遺詔出宮人歸其家復終身(紀/)
節婦
　平帝復節婦鄉一人
　
　
　西漢㑹要卷四十七
欽定四庫全書
　西漢㑹要卷四十八
　　　　　　　　　　　　宋　徐天麟　撰
　民政三
　　置三老(賜帛附/)
髙祖二年舉民年五十以上有修行能帥衆為善置以
為三老鄉一人擇鄉三老一人為縣三老與縣令丞尉
㠯事相教復勿繇戍以十月賜酒肉(本/紀)
文帝十二年詔以户口率置三老常員(本/紀)
十里一亭十亭一鄉鄉有三老掌教化(百官/表)
武帝元狩六年遺謁者循行天下諭三老孝弟以為民
師(本/紀)
賈山曰天子之尊尊養三老於大學執爵而饋執爵而
酢祝䭇在前祝鯁在後公卿奉杖大夫進履(賈山/傳)
新城三老董公遮說漢王曰項羽無道放弑其主天下
之賊也夫仁不以勇義不以力三軍之衆為之素服以
告之諸侯為此東伐此三王之舉也漢王曰善非夫子
無所聞於是漢王為義帝發喪兵皆縞素(髙/紀)
武帝遣司馬相如諭告巴蜀責三老以不教誨之過(相/如)
(傳/)
戾太子發兵誅江充長安中擾亂言太子反上怒甚壺
闗三老茂上書竊以為亡邪心書奏天子感悟(太子/傳)
王尊為京兆尹坐免湖三老公乗興等上書訟尊治京
兆功效日著書奏天子復以尊為徐州刺史(尊/傳)
王尊為東郡太守河水盛溢尊躬率吏民投沈白馬請
以身填金堤水波稍却白馬三老奏其狀制詔秩尊中
二千石(同/上)
黄霸守潁川吏民興於行誼賜三老爵及帛(黄霸/博)
韓延夀守馮翊有昆弟訟田延夀曰咎在馮翊移病不
聽事令丞嗇夫三老亦自繫待罪(延夀/傳)
　　賜三老帛
髙祖以十月賜酒肉(見/上)
文帝十二年遣謁者勞賜三老帛人五匹(本紀/下同)
武帝元狩元年遣謁者賜縣三老帛人五匹鄉三老人
三匹
宣帝元康元年加賜三老帛
四年加賜三老帛人二匹
甘露三年鳳皇集新蔡賜新蔡三老帛有差
元帝初元元年賜三老帛人五匹
五年賜三老帛人五匹
元光二年賜三老帛
建昭五年賜三老帛
成帝建始元年賜三老錢帛
綏和元年賜三老帛
平帝元始三年賜三老帛
　　尊髙年
文帝元年詔曰老者非帛不煖非肉不飽今歲首不時
使人存問長老又無布帛酒肉之賜將何以佐天下子
孫孝養其親今聞吏禀當受鬻者或以陳粟(師古曰禀/給也鬻淖)
(糜也給米使為糜鬻也以文帝詔/文考之則受鬻之法其來必久)豈稱養老之意哉具
為令有司請令縣道年八十以上賜米人月一石肉二
十斤酒五斗其九十以上又賜帛人二匹絮三斤賜勿
及當禀鬻米者長吏閱視丞若尉致不滿九十嗇夫令
史致二千石遣都吏循行不稱者督之刑者及有罪耐
以上不用此令(本/紀)
文帝禮髙年九十者一子不事八十者二算不事(賈山/傳師)
(古曰一子不事蠲其賦役二/算不事免二口之算賦也)
武帝建元元年民年八十復二算九十復甲卒
四月詔民年九十已上已有受鬻法為復子若孫令得
身帥妻妾遂其供養之事
武帝元狩元年詔曰朕哀夫老眊孤寡鰥獨或匱於衣
食甚憐愍焉其遣謁者巡行天下存問致賜有寃失職
使者㠯聞
元帝初元元年遣使存問耆老
建昭四年臨遣諫大夫博士賞等二十一人循行天下
存問耆老
成帝永始三年臨遣大中大夫嘉等存問耆老(並本/紀)
　　賜髙年帛
武帝元狩二年遣謁者賜年九十已上帛人二匹絮三
斤八十已上米人三石
元封元年加年七十以上帛人二匹
二年賜髙年米人四石
宣帝地節三年加賜髙年帛
元康二年賜髙年帛
三年賜髙年帛
神爵元年賜髙年帛
四年賜髙年帛
五鳳三年加賜髙年帛
甘露二年賜髙年帛
元帝初元四年賜髙年帛
永光元年賜髙年帛
成帝鴻嘉元年加賜髙年帛
永始四年賜髙年帛(並本/紀)
　　賜孝弟力田錢帛(賜爵/)
孝文十二年遣謁者勞賜孝者帛人五匹悌者力田二
匹(紀下/同)
後七年遣詔賜孝弟力田金錢帛各有數
武帝元狩元年賜孝者帛人五匹弟者力田人三匹
宣帝元康元年加賜孝弟力田帛
四年加賜孝弟力田帛人二匹
甘露二年鳳皇集賜新蔡孝弟力田帛
元帝初元元年賜孝者帛五匹弟者力田三疋
五年賜孝者帛人五匹弟者力田三疋
永光二年賜孝弟力田帛
建昭五年賜孝弟力田帛
成帝建始元年賜孝弟力田錢帛有差
綏和元年賜孝弟力田帛
哀帝即位賜孝弟力田帛
宣帝神爵四年黄霸治行尤異潁川孝弟力田皆以差
賜爵(黄霸傳按/紀云一級)
成帝建始三年賜孝弟力田爵二級
河平四年賜孝弟力田爵二級(並本/紀)
　　恤鰥寡孤獨
文帝一三年賜天下孤獨布帛絮(按賈山傳云出帛/十萬疋以振貧民)
武帝元狩元年遣謁者存問致賜鰥寡孤獨帛人三匹
絮三斤縣鄉即賜毋贅聚
六年遣博士六人分廵行天下存問鰥寡廢疾無以自
業者貸與之
元封元年加孤寡帛人二疋
二年賜孤寡米四石
五年賜鰥寡孤獨帛貧窮者粟
六年賜天下貧民布帛人一匹
太始三年賜鰥寡孤獨帛人一匹
宣帝即位賜金錢鰥寡孤獨各有差
地節三年詔曰鰥寡孤獨髙年貧困之民朕所憐也前
下詔假公田貸種食其加賜鰥寡孤獨髙年帛二千石
嚴教吏謹視遇毋令失職
元康元年加賜鰥寡孤獨帛
二年賜鰥寡孤獨帛
三年賜鰥寡孤獨帛
四年正月遣太中大夫彊等十二人廵行天下存問鰥
寡
三月加賜帛鰥寡孤獨各一疋
神爵元年賜鰥寡孤獨帛
四年賜鰥寡孤獨帛
五鳳三年加賜鰥寡孤獨帛
甘露二年賜鰥寡孤獨帛
三年鳳皇集賜新蔡鰥寡孤獨帛
元帝初元元年臨遣光祿大夫褒等十二人循行天下
存問耆老鰥寡孤獨困乏失職之民
五年賜鰥寡孤獨帛二疋
永光元年賜鰥寡孤獨帛
二年賜鰥寡孤獨帛
建昭四年臨遣諫大夫博士賞等二十一人廵行天下
存問耆長鰥寡孤獨困乏失職之人
成帝建始元年賜鰥寡孤獨錢帛各有差
鴻嘉元年賜鰥寡孤獨帛
永始四年賜雲陽鰥寡孤獨帛
平帝元始四年賜鰥寡孤獨帛(並本/紀)
　　恤流民
漢二年闗中大飢米斛萬錢人相食令民就食蜀漢(髙/紀)
五年諸民畧在楚者皆歸之民前或相聚保山澤不書
名數今天下已定令各歸其縣復故爵田宅吏以文法
教訓辨告勿笞辱(同/上)
漢興大城名都民人散亡逮文景四五世間流民既歸
户口亦息(功臣/表)
景帝即位議民欲徙寛大地者聽之(本/紀)
武帝元狩四年山東被水災民多飢乏天子遣使振貧
民尚不能救及徙民於闗西以及充朔方以南新秦中
七十餘萬口(本紀凡七十/二萬五千口)衣食皆仰給于縣官數歲貸
與産業使者分部䕶冠盖相望費以億計(食貨/志)
元鼎六年山東被河災及歲不發令飢民得就食江淮
間欲留留處使者冠盖屬於道䕶之下巴蜀粟以振焉
(同/上)
元封四年闗東流民二百萬口無名數者四十萬公卿
議欲請徙流民於邊以適之石慶上書願歸丞相印上
報曰惟吏多私需求無已去者便居者擾故為流民法
以禁重賦君不繩責長吏而請以興徙四十萬口蕩搖
百姓孤兒幼年未滿十歲無罪而坐率朕失望焉(石慶/傳)
宣帝本始三年大旱三輔民就賤者且毋收事(本/紀)
地節三年流民還歸者假公田貸種食且勿算事(本/紀)
膠東相王成勞來不怠流民自占八萬餘口賜爵闗内
侯秩中二千石(本/傳)
成帝河平元年流民入函谷闗(天文/志)
四年遣博士嘉等舉行瀕河之郡避水它郡國者在所
冗食之謹遇以文理毋令失職(本/紀)
陽朔二年秋闗東大水流民欲入函谷天井壺口五阮
闗者勿苛留遣諫大夫博士分行視(本/紀)
鴻嘉四年流民欲入闗輒籍納所之郡國謹遇以理(本/紀)
平帝元始二年郡國大旱蝗青州尤甚民流亡罷安定
呼池苑以為安民縣起官寺市里募徙貧民縣次給食
至徙所賜田宅什器假與犁牛種食又起五里於長安
城中宅二百區以居貧民(本/紀)
　
　
　西漢㑹要卷四十八
欽定四庫全書
　西漢㑹要卷四十九
　　　　　　　　　　　　宋　徐天麟　撰
　民收四
　　徙豪族
髙帝罷平城使婁敬往結和親敬從匈奴來因言匈奴
河南白羊樓煩王去長安迎者七百里輕騎一日一夕
可至秦中新破少民地肥饒可益實夫諸侯初起時非
齊諸田楚招屈景莫與今陛下雖都闗中實少人北近
外寇東有六國彊族一日有變陛下亦未得安枕而臥
也臣願陛下徙齊諸田楚昭屈景燕趙韓魏後及豪傑
名家且實闗中無事可以備胡諸侯有變亦足率以東
伐此彊本弱末之術也上曰善乃使劉敬徙所言闗中
十餘萬口(本/傳)
髙祖九年十一月徙齊楚大族昭氏屈氏景氏懷氏田
氏五姓闗中與利田宅(本/紀)
十一年令豐人徙闗中者皆復終身(紀時太上皇思欲/歸豐髙祖乃更築)
(城寺市里如豐縣號曰/新豐徙民以充實之)
漢興立都長安徙齊諸田楚昭屈景及諸功臣家於長
陵後世世徙吏二千石髙訾富人家豪傑并兼之家於
諸陵蓋以彊幹弱支非獨為奉山園也是故五方雜厝
風俗不純其世家則好禮文富人商賈則為利豪傑則
游俠通姦(地理/志)
孝武建元三年賜徙茂陵者戸錢二十萬田二頃(紀/)
主父偃說上曰天下豪傑兼并之家亂衆民皆可徙茂
陵内實京師外銷姦猾上從之(本/傳)
元朔二年徙郡國豪傑及訾三百萬以上于茂陵
太始元年徙郡國吏民豪傑于茂陵雲陵(師古曰時未/有雲陵當言)
(雲/陽)
孝昭始元三年募民徙雲陵賜錢田宅(紀下/同)
孝宣本始元年募郡國吏民訾百萬以上徙平陵(紀/)
二年以水衡錢為平陵民起田宅
元康元年徙丞相列侯吏二千石訾百萬以上者杜陵
孝元永光四年上為初陵詔勿置縣邑使天下安土樂
業亡有動搖之心
孝成鴻嘉二年徙郡國豪傑訾百萬以上五千户于昌
陵永始元年罷昌陵及故陵勿徙民
哀帝建平元年為初陵勿徙郡國民
長陵(車千秋/施讐)　　　　　安陵(袁盎/籍孺)　　　(馮唐/閔孺)
陽陵(周仁年/田延)　　　　　茂陵(張敞祖父/董仲舒)　(杜鄴祖父/郭解)
(杜周祖父/原涉)　　　　　　雲陵(黄霸/)
平陵(鄭崇祖父/朱雲)　(平當祖父/魏相)　(何並祖父/韋賢)
杜陵(杜延年/馮奉世)　　(尹翁歸/王商)　　(張敞/史丹)　　　(韓延夀/田何)
(蕭望之/黄霸)　　(韋𤣥成/張安世)　　昌陵(辛慶忌/班况)
　　奴婢
髙祖令民得賣子(食貨/志)
五年詔曰民以飢餓自賣為人奴婢者皆免為庶人也
(本/紀)
文帝務勸農桑帥以儉節未有并兼之害故不為民田
及奴婢為限(食貨志/師丹疏)
賈誼曰今歲惡不入請賣爵子(食貨志注云賣/爵級又賣子也)
晁錯勸文帝募民徙塞下募民以丁奴婢贖罪及輸奴
婢欲以拜爵者(晁錯/傳)
文帝時女子緹縈願沒入為官婢以贖父罪(刑法/志)
後四年免官奴婢為庶人(本/紀)
武帝建元元年赦吳楚七國帑輸在官者(紀應劭曰吳/楚七國反時)
(其首事者妻子沒入為官奴/婢武帝哀焉皆赦遣之也)
董仲舒說武帝曰宜去奴婢除專殺之威(食貨志服䖍/曰不得専殺)
(奴婢/也)
其後府庫並虚迺募民能入奴婢得㠯終身復為郎增
秩(同/上)
及楊可告緡徧天下迺分遣御史廷尉正監分曹往往
即治郡國緡錢得民財物以億計奴婢以千萬數其沒
入奴婢分諸苑養狗馬禽獸及與諸官官益雜置多徙
奴婢衆而下河漕度四百萬石及官自糴乃足(同/上)
杜延年坐官奴婢乏衣食免官
元帝時貢禹言官奴婢十餘萬游戲亡事稅良民以給
之宜免為庶人(貢禹/傳)
成帝永始四年詔曰公卿列侯親屬近臣多蓄奴婢被
服綺縠其伸飭有司以漸禁之(本/紀)
哀帝即位詔曰諸侯王列侯公主吏二千石及豪富民
多蓄奴婢田宅亡限其議限列有司條奏諸侯王奴婢
二百人列侯公主百人闗内侯吏民三十人年六十以
上十歲以下不在數中諸名田蓄奴婢過品者皆沒入
縣官官奴婢年五十以上免為庶人(本/紀)
平帝元始三年王莽奏吏民奴婢田宅之品(本/紀)
　　雜錄
文帝時賈誼上疏曰今民賣僮者為之繡衣絲履偏諸
縁納之閑中是古天子后服所以廟而不宴者也而庶
人得以衣婢妾天子之后以縁其領庶人㜸妾以縁其
履此臣所謂舛也(賈誼/傳)
卓王孫僮客八百人程鄭亦數百人(司馬相/如傳)
蒼頭廬兒皆用致富非天意也(鮑宣傳孟康曰黎民黔/首黎黔皆黒也下民隂)
(類故以黑為號漢名奴為蒼頭非純黒以别於良人也/諸給殿中者所居為廬蒼頭侍從因呼為廬兒臣瓚)
(曰漢儀注官奴給書計從/侍中已下為蒼頭青幘)
家僮(衛青/傳)　　　　　　　臧獲婢妾(司馬/遷傳)
僮使(王莽/傳)　　　　　　　奴客(尹翁/歸傳)
僮騎(張敞傳又何並/傳作童騎)　　　傅婢(王吉/傳)
私奴以千數(王商/傳)　　　　僮手指千(指千則人百/巴寡婦清傳)
白衣(兩龔傳注白衣給官府/趨走賤人)父御婢(夏侯/嬰傳)
庸保雜作(司馬相/如傳)　　　　騎奴(何並/傳)
　　治豪猾
濟南瞷氏(瞷音/閑)宗人三百餘家豪猾二千石莫能制於
是景帝拜郅都為濟南守至則誅瞷氏首惡餘皆股栗
居歲餘郡中不拾遺旁十餘郡守畏都如大府(郅都/傳)
義縱為河内都尉至則族滅其豪穰氏之屬河内道不
拾遺(義縱/傳)
王温舒由廣平都尉遷河内太守素居廣平時皆知河
内豪姦之家及往以九月至令郡具私馬五十匹為驛
自河内至長安部吏如居廣平時方略捕郡中豪猾相
連坐千餘家上書請大者至族小者乃死家盡沒入
臧奏請不過二日得可事論報至流血十餘里河内皆
怪其奏以為神速盡十二月郡中無犬吠之盗其頗不
得失之旁郡追求㑹春温舒頓足嘆曰嗟乎令冬月
益展一月足吾事矣(王温/舒傳)
趙廣漢守京兆尹新豐杜建為京兆掾建素豪俠賓客
為姦利廣漢聞之先風告建不改於是收案致法中貴
人豪長者為請無不至終無所聽宗族賓客謀欲簒取
廣漢盡知其計議主名起居使使告曰若計如此且并
滅家令數吏將建棄市莫敢近者京師稱之(本/傳)
廣漢遷潁川太守郡太守原褚宗族横恣賓客犯為盗
賊前二千石莫能禽制廣漢既至數月誅原褚首惡郡
中震栗先是潁川豪傑大姓相與為婚姻吏俗朋黨廣
漢患之厲使其中可用者受記出有案問既得罪名行
法罰之廣漢故漏泄其語令相怨咎又教吏為缿筩及
得投書削其主名而託以為豪傑大姓子弟所言其後
彊宗大族家家結為仇讎姦黨散落風俗大改吏民相
告計廣漢得以為耳目盗賊以故不發發又輒得一切
治理威名流聞(本/傳)
尹翁歸拜東海太守東海大豪郯許仲孫為姦猾亂吏
治郡中苦之二千石欲捕者輒以力埶變詐自解終莫
能制翁歸至論棄仲孫市一郡怖栗莫犯禁東海大治
(本/傳)
王尊為安定太守出教告屬縣曰太守視事一月矣五
官掾張輔懷虎狼之心貪汙不軌一郡之錢盡入輔家
然適足以葬矣今將輔送獄直符史詣閤下從太守受
其事丞戒之戒之相隨入獄及輔繫獄數日死盡得其
狡猾不道百萬姦臧威震郡中盗賊分散入傍郡界(本/傳)
嚴延年為涿郡太守時郡比得不能太守涿人畢野白
等由是廢亂大姓西髙氏東髙氏自郡吏以下皆畏避
之莫敢與啎咸曰寧負二千石無負豪大家賓客放為
盗賊發輒入髙氏吏不敢追浸浸日多道路張弓抜刃
然後敢行其亂如此延年至遣掾蠡吾趙繡按髙氏得
其死罪繡見延年新將心内懼即為兩劾欲先白其輕
者觀延年意怒迺出其重劾延年已知其如此矣趙掾
至果白其輕者延年索懐中得重劾即收送獄夜入晨
將至市論殺之先所按者死吏皆股弁更遣吏分考兩
髙窮竟其姦誅殺各數十人郡中震恐道不拾遺(本/傳)
永始元延間上怠於政貴戚驕恣紅陽長仲兄弟交通
輕俠臧匿亡命而北地大豪浩商等報怨殺義渠長妻
子六人往來長安中丞相御史遣掾求逐黨與詔書召
捕久之迺得長安中姦猾浸多閭里少年羣輩殺吏受
□報仇相與探賕為彈得赤丸者斫武吏得黒者斫文
吏白者主治喪城中薄暮塵起剽刼行者死傷横道枹
鼓不絶尹賞以三輔髙第選守長安令得壹切便宜從
事賞至修治長安獄穿地方深各數丈致令辟為郭以
大石覆其口名為虎穴乃部户曹掾史與鄉吏亭長里
正父老伍人雜舉長安中輕薄少年惡子無市籍商販
作務而鮮衣凶服被鎧扞持刀兵者悉籍記之得記數
百人賞一朝㑹長安吏車數百兩分行收捕皆劾以為
通行飲食羣盗賞親閱見十置一其餘盡以次内虎穴
中百人為輩覆以大石數日一發視皆相枕藉死使輿
出瘞寺門桓東揭著其姓名百日後迺令死者家各自
發取其尸親屬號哭道路皆歔欷長安中歌之曰安所
求子死桓東少年場生時諒不謹枯骨後何葬賞所置
皆其魁宿或故吏善家子失計隨輕黠願自改者財數
十百人皆貰其罪詭令立功以自贖盡力有効者因親
用之為爪牙追捕甚精甘耆姦惡甚於凡吏賞視事數
月盗賊止郡國亡命散走各歸其處不敢闚長安江湖
中多盗賊以賞為江夏太守捕格江賊及所誅吏民甚
多坐殘賊免南山羣盗起以賞為右輔都尉遷執金吾
督大姦猾三輔吏民甚畏之(尹賞/傳)
　
　
　
　
　
　
　
　
　
　
　
　
　
　西漢㑹要卷四十九
欽定四庫全書
　西漢㑹要卷五十
　　　　　　　　　　　　宋　徐天麟　撰
　食貨一
　　墾田數
漢提封田一萬萬四千五百一十三萬六千四百五頃
其一萬萬二百五十二萬八千八百八十九頃邑居道
路山川林澤羣不可墾其三千二百二十九萬九百四
十七頃可墾不墾定墾田八百二十七萬五百三十六
頃漢極盛矣(地/理)
　　限民名田
董仲舒說武帝曰秦用商鞅之法改帝王之制除井田
民得賣買富者田連阡陌貧者亡立錐之地小民安得
不困漢興循而未改古井田法雖難卒行宜少近古限
民名田以澹不足(師古曰名田占田也各為立限不/使富者過制則貧弱之家可足也)塞
兼并之路然後可善治也(食貨/志)
元光中令賈人有市籍及家屬皆無得名田以便農敢
犯令沒入田貨(食貨/志)
哀帝即位師丹建言古之聖王莫不設井田然後治迺
可平文帝務勸農桑帥以節儉未有并兼之害故不為
民田及奴婢為限今豪富吏民訾數鉅萬而貧者俞困
宜略為限天子下其議丞相孔光大司空何武奏請諸
侯王列侯皆得名田國中列侯在長安公主名田縣道
及闗内侯吏民名田皆毋過三十頃賈人皆不得名田
為吏犯者以律論名田過品皆沒入官時田宅奴婢賈
為減賤丁𫝊用事董賢隆貴皆不便也詔書且須後遂
寢不行(食貨/志)
　　代田
武帝末年以趙過為捜粟都尉過能為代田一畮三甽
嵗代處故曰代田古法也后稷始甽田以二耜為耦(師/古)
(曰併兩/耜而耕)廣尺深尺曰甽長終畮一畮三甽一夫三百
甽而播種於甽中苗生葉以上稍耨隴草因隤其土以
附苗根故其詩曰或芸或芓黍稷儗儗芸除草也芓附
根也言苗稍壯每耨輒附根比盛暑隴盡而根深能風
與旱(能讀/曰耐)故儗儗而盛也其耕耘下種田器皆有便巧
率十二夫為田一井一屋故畮五頃(鄧展曰九夫為井/三夫為屋夫百畆)
(於古為十二頃古者百步為畮漢二百/四十歩為畮古千二百畮則得今五頃)用耦犁二牛三
人一歲之收常過縵田畮一斛以上(縵田謂不/為甽者也)善者倍
之過使教田太常三輔(太常主諸陵有/民故亦有田種)大農置工巧奴
與從事為作田器二千石遣令長三老力田及里父老
善田者受田器學耕種養苗狀民或苦少牛亡以趨澤
故平都令光教過以人輓犁過奏光以為丞教民相與
庸輓犁(言換功/共作也)率多人者田日三十畮少者十三畮以
故田多墾闢過試以離宮卒田其宮壖地課得穀皆多
其旁田畮一斛以上令命家田三輔公田(韋昭曰命家/謂受爵命一)
(爵為公士以上令/得田公田優之也)又教邊郡及居延城是後邊城河東
𢎞農三輔太常民皆便代田用力少而得穀多(食貨/志)
　　假民公田(省苑囿/)
漢二年故秦苑囿園池令民得田之(紀下/同)
武帝建元元年罷苑馬以賜貧民(師古曰養馬之苑禁/百姓芻牧今罷之)
昭帝元鳳三年罷中牟苑賦貧民
宣帝地節元年假郡國貧民田
三年詔池籞未御幸者假與貧民又令流民還歸者假
公田貸種食
元帝初元元年以三輔太常郡國公田及苑可省者振
業貧民江海陂湖園池屬少府者以假貧民勿租賦六
月省苑馬以振困乏
二年詔罷水衡禁囿宜春下苑少府佽飛外池嚴籞池
田假與貧民
永光元年令民各務農畝無田者假之
哀帝建平元年太皇太后詔外家王氏田非冢塋皆以
賦貧民
　　勸農桑
漢興諸侯並起民失作業而大飢饉凡米石五千人相
食死者過半髙祖乃令民得賣子就食蜀漢天下既定
輕田租什五而稅一量吏祿度官用以賦於民(食貨/志)
惠帝即位減田租復十五稅一(鄧展曰漢初十五稅一/中間廢今復之也見本)
(紀/)
四年舉民孝弟力田者復其身(本/紀)
髙后元年置孝弟力田二千石者一人(本/紀)
文帝時民近戰國背本趨末賈誼說上曰一夫不耕或
受之飢今背本而趨末生之者甚少而靡之者甚多天
下財産何得不蹷今敺民而歸之農皆著於本使天下
各食其力末伎游食之民轉而緣南畝則蓄積足而人
樂其所矣上感誼言躬耕以勸百姓(全文見/食貨志)
二年正月詔曰夫農天下之本也其開籍田朕親率耕
以給宗廟粢盛(本/紀)
九月詔曰農天下之本也民所恃以生也而民或不務
本而事末故生不遂朕憂其然故今兹親率羣臣農以
勸之其賜天下民今年田租之半(本/紀)
晁錯說上曰今海内為一而蓄積未及者何也地有遺
利民有餘力生穀之土未盡墾游食之民未盡歸農也
今農夫五口之家其服役者不下二人其能耕者不過
百畮百畮之收不過百石春耕夏耘秋穫冬藏伐新樵
治官府給繇役春不得避風塵夏不得避暑熱秋不得
避隂雨冬不得避寒凍四時之間亡日休息又私自送
往迎來弔死問疾養孤長幼在其中勤苦如此尚復被
水旱之災急政暴虐賦歛不時朝令而暮改當具有者
半賈而賣亡者取倍稱之息於是有賣田宅鬻子孫以
償責者矣而商賈大者積貯倍息小者坐列販賣操其
竒贏日游都市乗上之急所賣必倍故其男不耕耘女
不蠶織衣必文采食必梁肉亡農夫之若有仟佰之得
因其富厚交通王侯力過吏埶以利相傾千里游敖冠
盖相望乗堅䇿肥履絲曵縞此商人所以兼并農人農
人所以流亡者也今法律賤商人商人已冨貴矣尊農夫農
夫已貧賤矣故俗之所貴主之所賤也吏之所卑法之
所尊也上下相反好惡乖迕而欲國富法立不可得也
方今之務莫若使民務農而已矣欲民務農在於貴粟
貴粟之道在於使民以粟為賞罰今募天下入粟縣官
得以拜爵得以除罪如此富人有爵農民有錢粟有所
渫夫能入粟以受爵皆有餘者也取於有餘以供上用
則貧民之賦可損所謂所有餘補不足令出而民利者
也(食貨/志)
十二年詔曰道民之路在於務本朕親率天下農十年
于今而野不加辟歲一不登民有飢色吾詔書數下歲
勸民種植而功未興是吏奉吾詔不勤而勸民不明也
其賜農民今年租稅之半又曰力田為生之本也其以
户口率置孝弟力田常員令各率其意以道民焉(本/紀)
十三年二月詔曰朕親率天下農耕以供粢盛皇后親
桑以奉祭服其具禮儀(本/紀)
六月詔曰農天下之本務莫大焉今厪身從事而有租
稅之賦其於勸農之道未備其除田之租稅(本/紀)
景帝後二年四月詔曰雕文刻鏤傷農事者也錦繡纂
組害女紅者也農事傷則飢之本也女紅害則寒之原
也夫飢寒並至而能亡為非者寡矣朕親耕后親桑以
奉宗廟粢盛祭服為天下先不受獻減大官省繇賦欲
天下務農蠶素有蓄積以備災害(本/紀)
三年春詔曰農天下之本也黄金珠玉飢不可食寒不
可衣以為幣用不識其終始閒嵗或不登意為末者衆
農民寡也其令郡國務勸農桑益種植可得衣食物(本/紀)
孝景婁敕有司以農為務(食貨/志)
武帝之初國家亡事非遇水旱則民人給家足都鄙廩
庾盡滿太倉之粟陳陳相因充溢露積於外腐敗而不
可食是後外事四夷内興功利役費並興而民去本董
仲舒說上曰春秋他穀不書至於麥禾不成則書之令
闗中之俗不好種麥願詔大司農使闗中民益種宿麥
毋令後時(食貨/志)
親耕籍田以為農先(董仲/舒傳)
元狩三年遣謁者勸有水災郡種宿麥(本/紀)
征和四年上耕于鉅定(本/紀)
仲舒又言古井田法雖難卒行宜少近古限民名田以
澹不足塞并兼之路薄賦歛省繇便以寛民力然後可
善治也帝末年悔征伐之事迺封丞相為富民侯下詔
曰方今之務在於力農以趙過為搜粟都尉過能為代
田用力少而得穀多(食貨/志)
昭帝始元年二月上耕于鈎盾弄田(本/紀)
六年正月耕于上林(本/紀)
元平元年詔曰天下以農桑為本日者省用罷不急官
省外繇耕桑者益衆而百姓未能家給其減口賦錢(本/紀)
昭帝時流民稍還田野益闢頗有蓄積(食貨/志)
宣帝即位用吏多選賢良百姓安土歲數豐穰穀石至
五錢農人少利大司農耿夀昌請置常平倉以穀賤時
增其價而糴以利農穀貴時減賈而糴民便之(食貨/志)
蔡癸以好農使勸郡國至大官(同/上)
元帝建詔五年三月詔曰方春農桑與百姓戮力自盡
之時也故是月勞農勸民無使後時今不良之吏覆按
小罪逮召證案與不急之事以妨百姓使失一時之作
忘歲終之功公卿其明察申敕之(本/紀)
成帝陽朔四年詔曰夫洪範八政以食為首斯誠家給
刑錯之本也先帝劭農簿其租稅寵其强力令與孝弟
同科間者民彌惰怠鄉本者少將何以矯之方東作時
令其二千石勉勸農桑出入阡陌致勞來之(本/紀)
平帝元始元年置大司農部丞十三人部一州勸農桑
(本/紀)
龔遂為渤海太守見齊俗奢侈好末伎不田作迺勸民
務農桑令口種一本榆百本䪥五十本葱一畦韭家二
母彘五雞使民賣劒買牛賣刀買犢郡中皆有蓄積吏
民富實(本/傳)
召信臣等南陽躬勸耕農出入阡陌時行視郡中水泉
開通溝瀆起水門提閼凡數十處灌溉至三萬頃為民
作均水約束刻石立田畔郡中莫不耕稼力田户口增
倍(本/傳)
　
　
　
　
　
　
　
　
　
　
　
　
　
　西漢㑹要卷五十
欽定四庫全書
　西漢㑹要卷五十一
　　　　　　　　　　　　宋　徐天麟　撰
　食貨二
　　水利
魏文侯時史起為鄴令引漳水溉鄴以富魏之河内民
歌之曰鄴有賢令兮為史公决漳水兮灌鄴旁終古舄
鹵兮生稻梁(溝洫志/下同)
韓使水工鄭國間說秦令鑿涇水自中山西邸瓠口為
渠並北山東注洛三百餘里注填閼之水溉舄鹵之地
四萬餘頃收皆畮一鍾於是闗中為沃野無凶年名曰
鄭國渠(右二渠雖非漢所開而漢實/賴之故溝洫志敘述為詳)
武帝時鄭當時為大司農言異時闗東漕粟從渭上度
六月罷而渭水道九百餘里時有難處引渭穿渠起長
安旁南山下至河三百餘里徑易漕度可令三月罷而
渠下民田萬餘頃又可得以溉此損漕省卒而益肥闗
中之地上以為然令水工徐伯表發卒數萬人穿漕渠
三歲而通以漕大便利其後漕稍多而渠下之民頗得
以溉矣
元鼎六年兒寛為左内史請鑿六輔渠益溉鄭國旁髙
卭之田廼減御史稻田租令平繇行水毋使失時
太始二年趙中大夫白公復奏穿渠引渠水首起谷口
尾入櫟陽注渭中袤二百里溉田四千五百餘頃名曰
白渠民得其饒歌之(云云/)
　　雜錄
水衡都尉(張晏曰/掌都水)屬官有水司空都水長丞(百官/表)
武帝時河東守番係言穿渠引汾溉皮氏汾隂下引河
溉汾隂蒲坂下上以為然發卒數萬人作渠田不利廢
(溝洫志/下同)
其後有人上書欲通褒斜道及漕上令拜湯子卭發數
萬人作褒斜道道果便近而水多湍石不可漕
其後嚴熊言臨晉民願穿洛以溉重泉以東萬餘頃故
惡地於是發卒萬人穿渠引洛水至商顔下鑿井深者
四十餘丈井下相通行水穿得龍首故名龍首渠作之
十餘嵗渠頗通猶未得其饒
劉向以故九卿召拜為中郎領䕶三輔都水(本/傳)
息夫躬言秦開鄭國渠以富國彊兵今為京師土地肥
饒可度地埶水泉廣溉灌之利哀帝使躬持節領䕶三
輔都水躬立表欲穿長安城引漕注太倉下以省轉輸
議不可成迺止(本/傳)
召信臣守南陽時行視郡中水泉開通溝瀆起水門提
閼凡數十處以廣灌溉嵗增加多至三萬頃信臣為民
作均水約束刻石立於田畔以防分爭
　　田租
秦田租口賦鹽鐵之利二十倍於古或耕豪民之田見
稅十五(言貧人無田而耕墾豪富家/田十分之中以五輸田主也)漢興循而未改(食/貨)
(志董仲/舒疏)
漢興天下既定髙帝約法省禁輕田租什五而稅一量
吏祿度官用以賦於民(食貨/志)
惠帝即位減田稅復什五稅一(紀鄧展曰漢初什五/稅一中閒廢今復之)
文帝十三年詔除田之租稅(本/紀)
孝景二年令民半出田租三十而稅一也(食貨志按本/紀書於元年)
武帝元鼎六年上曰左右内史地名山川原甚衆細民
未知其利今内史稻田租挈重(挈苦計反收田/租之約令也)不與郡
同(郡謂四/方諸郡)其議減令史民勉盡地利平繇行水勿使失
時(溝洫/志)
昭帝始元六年令民得以律占租(本紀注云武帝時賦/歛繁多律外而取今)
(始復書舊/占章瞻反)
王莽下令曰漢氏減輕田租三十而稅一常有更賦疲
癃咸出厥名三十實什稅五(食貨/志)
　荀恱論曰古者什一而稅以為天下之中正也令漢
　氏或百一而稅可謂鮮矣然豪彊富人占田逾侈輸
　其賦大半官收百之一稅民輸大半之賦官家之惠
　優於三代豪彊之暴酷於亡秦氏上惠不通威福分
　於豪彊也文帝不正其本而務除租稅適足以資豪
　彊耳
　　賜民租賦
文帝二年賜天下民今年田租之半
十二年詔賜農民今年租稅之半
武帝元封四年祠后土賜三縣及楊氏無出今年租賦
五年修封禪所幸縣無出今年租賦
天漢三年修封㤗山行所過無出田租
昭帝始元二年詔毋令民出今年田租
宣帝本始元年鳳凰集膠東千乗租稅勿收
三年郡國傷旱甚者毋出租稅
四年詔被地震壞敗甚者勿收租稅
元康二年令郡國被灾甚者毋收今年租稅
神爵元年幸甘泉所過毋出田租
甘露三年鳳凰集新祭毋出今年田租
元帝初元元年令郡國被灾害甚者毋出租賦
二年郡國被地動災甚者毋出租賦
永光元年幸甘泉行所過毋出租賦
成帝建始元年郡國被灾害什四以上毋收田租
鴻嘉四年郡國被灾害什四以上民貲不滿三萬勿出
租賦
永始四年幸甘泉河東所過無出田租
哀帝即位令水所傷縣邑及他郡國災害什四以上民
貲不滿十萬皆無出今年租賦
平帝元始二年天下民貲不滿二萬及被災之郡不滿
十萬勿租稅(並本/紀)
　　算賦
漢四年初為算賦(髙紀如淳曰漢儀注民年十五以上/至五十六出賦錢人百二十為一等)
(為治庫/兵車馬)
孝惠六年女子年十五以上至三十不嫁五算(恵紀注/云漢律)
(人出一算賈人/與奴婢倍算)
文帝民賦四十(賈捐之傳常賦百二十時/天下民多故出賦四十)
武帝下詔曰前有司奏欲益民賦三十助邊用是重困
老弱孤獨也(本紀又蕭望之傳張敞曰先帝/征行三十餘年百姓猶不加賦)
武帝建元元年詔民年八十復二算(本紀復二/口之算也)
元封元年行所巡至縣無出今年算(本/紀)
宣帝地節三年流民還歸者且勿算事(本/紀)
宣帝甘露元年減民算三十(本紀一算減/錢三十也)
元帝時貢禹請民年二十乃算(本/紀)
成帝建始二年減天下賦錢算四十(本紀注云本算百/二十今減四十為)
(八/十)
　　口賦
昭帝元鳳四年詔毋收四年五年口賦(昭紀如淳曰漢/儀注民年七嵗)
(至十四出口賦錢人二十三二十錢以食/天子其三錢者武帝加口錢以補車騎馬)
元平元年詔減口賦錢有司奏請減什三上許之(同/上)
宣帝五鳳三年減天下口錢(本/紀)
元帝時貢禹以為古民亡賦算口錢起武帝征伐四夷
重賦於民産子三歲則口出錢故民重困至於生子輒
殺宜令兒七歲去齒乃出口錢年二十乃算天子下其
議令民産子七歲乃出口錢自此始(貢禹/傳)
　　更賦
漢氏常有更賦疲癃咸出(食貨/志)
昭帝始元四年詔三年以前逋更賦未入皆勿收(本紀/如淳)
(曰更有三品有卒更有踐更有過更古者正卒無常皆/當人迭為之一月一更是為卒更也貧者欲得顧更錢)
(次直者出錢顧之月二千是為踐更也天下人皆直戍/邊三日不可人人自行三日戍謂不行者出錢三百入)
(官官以給戍者/是為遇更也)
　　户賦
秦漢之制列侯封君食租稅嵗率户二百千户之君則
二十萬朝覲聘享出其中(貨殖/傳)
　　軍賦
惠帝即位令吏六百石以上父母妻子與同居及故吏
嘗佩將軍都尉印將兵及佩二千石官印者家難給軍
賦他無有所與(本/紀)
　西漢㑹要卷五十一
欽定四庫全書
　西漢㑹要卷五十二
　　　　　　　　　　　　宋　徐天麟　撰
　食貨三
　　算訾
訾算(景紀後二年服䖍注云/訾萬錢算百二十七)
　　算車船
武帝元光六年初算商車(本紀注云始稅商/賈車船令出算)
時公卿言異時算軺車有差請算如故非吏比者三老
北邊騎士軺車一算(師古曰比例也身非為吏之例非/為三老非為北邊騎士而有軺車)
(皆令出/一算)商賈人船車二算船五丈以上一算匿不自占
占不悉戍邊一歲有能告者以其半畀之(食貨/志)
　　算緡錢
武帝元狩四年初算緡錢(本紀李斐曰一貫千錢出算/二十也師古曰謂有儲積錢)
(者計其緡/而稅之)
公卿言異時算軺車賈人緡錢有差請算如故諸賈人
末作貰貸賣買居邑積諸物及商以取利者雖無市籍各
以其物自占率緡錢二千而一算(瓚曰此緡錢為是儲/緡錢也故隨其用所)
(施施於利重/者其算亦多)諸作有租及鑄(如淳曰以手力/所作而賣之)率緡錢四
千而一算匿不自占占不悉戍邊一歲沒入緡錢有能
告者以其半畀之(食貨/志)
元鼎三年十一月令民告緡者以其半與之(本/紀)
天子既下緡錢令而尊卜式百姓終莫分財佐縣官於
是告緡錢縱矣(故令相/告言也)楊可告緡徧天下中家以上大
氐皆遇告杜周治之獄少反者迺分遣御史廷尉正監
分曹往往即治郡國緡錢得民財物以億計奴以千萬
數田大縣數百頃小縣百餘頃宅亦如之於是商賈中
家以上大氐破民媮甘食好衣不事蓄臧之業而縣官
以鹽鐵緡錢之故用少饒矣(食貨/志)
楊可方受告緡義縱以為此亂民部吏捕其為可使者
天子聞使杜式治以為廢格沮事業縱市(史記義/縱傳)
元鼎四年令民得蓄邊縣官假馬母三歲而歸及息什
一以除告緡用充入新秦中(食貨志師古曰官得毋馬/之息以給用度故除告緡)
(之令/也)
　　租六蓄
武帝租及六蓄(西域/傳贊)
昭帝元鳳二年令郡國無歛今年馬口錢(本紀文穎曰/往時有馬口)
(出歛錢今省如淳曰/所請租及六蓄也)
翟方進請算馬牛羊(張晏曰馬牛羊頭數/出稅算千輸二十也)
　　雜稅
武帝太初四年徙𢎞農都尉治武闗稅出入者以給闗
吏卒食(本/紀)
軍市租(馮唐傳魏尚為雲中守/軍市租盡以給士卒)
市籍租(何武/傳)
槀租(貢禹/傳)
海租(食貨志耿夀昌/白增海租三倍)
海稅(平紀注云海/丞主海稅)
　　給獻費
髙帝十一年詔曰欲省賦甚今獻未有呈吏或多賦以
為獻而諸侯王尤多民疾之令諸侯王通侯常以十月
朝獻及郡各以其口數率人歲六十三錢以給獻費(本/紀)
　　以粟當賦
昭帝元鳳二年令三輔太常郡得以菽粟當賦(紀師古/曰諸侯)
(應出賦算租稅者皆/聽以菽粟當錢物也)
六年詔穀賤傷農今三輔太常穀賤其令以菽粟當今
年賦(本/紀)
　　募民入粟
晁錯說文帝曰方今之務莫若使民務農欲民務農在
於貴粟貴粟之道在於以粟為賞罰今募天下入粟縣
官得以拜爵得以除罪如此則富人有爵農民有錢粟
有所渫夫能入粟以受爵者皆有餘者也取於有餘以
供上用則貧民之賦可損所謂損有餘補不足令出而
民利者也粟者王者大用政之本務令民入粟受爵至
五大夫乃復一人耳此其與騎馬之功相去逺矣爵者
上之所擅出於口而亡窮粟者民之所種生於地而不
乏夫得髙爵與免罪人之所甚欲也天下使人入粟於
邊以受爵免罪不過三歲塞下之粟必多矣於是文帝
從錯之言令民入粟邊六百石爵上造稍增至四千石
為五大夫萬二千石為大庶長各以多少級數為差錯
復奏言陛下幸使天下入粟塞下以拜爵甚大惠也竊
恐塞卒之食不足用大渫天下粟邊食足以支五歲可
令入粟郡縣矣足支一歲以上可時赦勿收農民租時
有軍役若遭水旱民不困乏天下安寧歲熟且美則民
大富樂矣上復從其言迺下詔賜民十二年租稅之半
明年遂除民田之租稅(食貨/志)
武帝通西南夷道悉巴蜀租賦不足以供之乃募豪民
田南夷入粟縣官而内受錢於都内(同/上)
　　榷酤
文帝後三年詔曰以口量地其於古猶有餘而食之甚
不足者其咎安在無乃為酒醪以靡穀者多與(本/紀)
景帝中三年夏旱禁酤酒(本/紀)
後元年夏民得酤酒(本/紀)
武帝天漢三年初榷酒酤(本紀韋昭曰以木渡水曰榷/謂禁民酤釀獨官開置如道)
(路設木為榷獨取利也師古/曰榷者獨歩橋今畧彴是)
昭帝始元六年二月詔有司問郡國所舉賢良文學民
所疾苦議罷鹽鐵榷酤秋七月罷榷酤官賣酒升四錢
(本紀按食貨志云𢎞羊與/丞相千秋共奏罷酒酤)
　　鹽鐵
秦田租口賦鹽鐵之利二十倍於古漢興循而未改(食/貨)
(志/)
孝惠髙后時吳有豫章銅山即招致天下亡命盗鑄錢
東煑海水為鹽以故無賦國用饒足(吳王/濞傳)
　班固贊曰吳王擅山之利能薄歛以使其衆逆亂之
　萌自其子興古者諸侯不過百里山海不以封盖防
　此矣
文帝後六年㢮山澤(本/紀)
董仲舒說武帝曰宜少近古鹽鐵皆歸於民然後可善
治也(食貨/志)
元狩中兵連不解縣官大空富商大賈冶鑄䰞鹽財或
累萬金而不佐公家之急於是以東郭咸陽孔僅為大
農丞領鹽鐵事(已上元狩/四年事)五年大農上鹽鐵丞孔僅咸
陽言山海天地之藏宜屬少府陛下弗私以屬大農佐
賦願募民自給費因官器作䰞鹽官與牢盆(蘇林曰牢/價直也今)
(世人言顧手牢如淳曰牢廪食也古者名/廪為牢盆煑鹽盆也師古曰牢蘇說是)浮食竒民欲
擅斡山海之貨以致富羡役利細民其沮事之議不可
勝聽敢私鑄鐵器煑鹽者釱左趾沒入其器物郡不出
鐵者置小鐵官(鑄故/鐵)使屬在所縣使僅咸陽乗傳舉行
天下鹽鐵作官府除故鹽鐵家富者為吏吏益多賈人
矣孔僅使天下鑄作器三年中拜為大農列於九卿而
縣官以鹽鐵緡錢之故用少饒矣(少史/作益)益廣開置左右
輔初大農幹鹽鐵官布多置水衡欲以主鹽鐵及楊可
告緡上林財物衆乃令水衡主上林上林既充滿益廣
云云元鼎六年拜卜式為御史大夫式既在位見郡國
多不便縣官作鹽鐵器苦惡(鹽味苦/器脆惡)賈貴或彊令民買
之迺因孔僅言事上不說漢連出兵三歲費仰大農以
均翰調鹽鐵助賦故能澹之(食貨/志)
元鼎中博士徐偃使行風俗偃矯制使膠東魯國鼓鑄
鐵鹽還奏事徙為太常丞御史大夫張湯劾偃矯制大
害法至死偃以為春秋之義大夫出疆有可以安社稷
存萬民顓之可也湯以致其法不能詘其義有詔下終
軍問狀軍詰偃曰古者諸侯國異俗分百里不通時有
聘㑹之事安危之埶呼吸成變故有不受辭造命顓已
之宜今天下為一萬里同風故春秋王者無外偃巡封
域之中稱以出疆何也且鹽鐵郡有餘臧正二國廢不
鼓不足以為利害而以安社稷存萬民為辭何也又詰
偃膠東南近琅邪北接北海魯國西枕泰山東有東海
受其鹽鐵偃度四郡口數田地率其用器食鹽不足以
并給二郡邪將埶宜有餘而吏不能也何以言之偃矯
制而鼓鑄者欲及春耕種贍民器也今魯國之鼓當先
具其備至秋乃能舉火此言與實反者非偃已前三奏
無詔不惟所為不許而直矯作威福以從民望干名采
譽此明聖所必加誅也枉尺直尋孟子稱其不可令所
犯罪重所就者小偃自予必死而為之邪將幸誅不加
欲以采名也偃窮詘服罪當死軍奏偃矯制顓行非奉
使體請下御史召偃即罪奏可上善其詰有詔示御史
大夫(終軍/傳)
元封元年桑𢎞羊為治粟都尉領大農盡民僅幹天下
鹽鐵迺請置大農部丞數十人分部主郡國各往往置
均輸鹽鐵官(食貨/志)
昭帝即位六年詔郡國舉賢良文學之士問以民所疾
苦教化之要皆對願罷鹽鐵酒榷均輸官毋與天下爭
利示以儉節𢎞羊難以為國家大業所以制四夷安邊
足用之本不可廢也(食貨/志)
所謂鹽鐵議者起始元中召文學賢良問以治亂皆對
願罷郡國鹽鐵酒榷均輸毋與天下爭利御史大夫𢎞
羊以為此迺所以安邊竟制域外國家大業不可廢也
當時相詰難頗有其議文至宣帝時汝南桓寛次公推
衍鹽鐵之議増廣條目極其論難著數萬言亦欲以究
治亂成一家之法焉其辭曰觀公卿賢良文學之議異
乎吾所聞聞汝南朱生言當此之時英俊並進賢良茂
陵唐生文學魯國萬生之徒六十有餘人咸聚闕庭抒
六藝之風陳治平之原知者贊其慮仁者明其施勇者
見其斷辨者騁其辭斷斷焉行行焉雖未詳備斯可畧
觀矣山中劉子推言王道矯當世反諸正彬彬然𢎞博
君子也九江祝生奮史魚之節發憤懣譏公卿介然直
而不撓可謂不畏彊圉矣桑大夫據當世合時變上𣙜
利之略雖非正法鉅儒宿學不能自解博物通達之士
也然攝公卿之柄不師古始放於末利處非其位行非
其道果隕其性以及厥宗車丞相履伊呂之列當軸處
中括囊不言容身而去彼哉彼哉若夫丞相御史兩府
之士不能正議以輔宰相成同類長同行阿意茍合以
說其上斗筲之徒何足選也(車千/秋贊)
宣帝地節四年詔鹽民食之而賈咸貴其減天下鹽賈
(本/紀)
元帝元初五年罷鹽鐵官(本/紀)
永光二年復鹽鐵官(紀按食貨志云元帝罷/鹽鐵官三年而復之)
成帝綏和二年賜翟方進冊曰百僚用度各有數君增
益鹽鐵更變無常朕既不明隨奏許可云云方進自殺
(翟方/進傳)
倚頓用鹽鐵起
甘鄲郭縱以鑄冶成業與王者埒富
蜀卓氏用鐵冶富
程鄭亦冶鑄賈魋結民富埒卓氏擅鹽井之利期年所
得自倍遂殖其貨
宛孔氏用鐵冶為業大鼓鑄家致數千金
丙氏以鐵冶起富至鉅萬(並貨/殖傳)
　
　
　
　
　
　
　
　
　
　
　
　
　
　
　
　西漢㑹要卷五十二
欽定四庫全書
　西漢㑹要卷五十三
　　　　　　　　　　　　宋　徐天麟　撰
　食貨四
　　錢幣
秦兼天下幣為二等黄金以溢名為上幣銅錢質如周
錢文曰半兩重如其文而珠玉龜貝銀錫之屬為器飾
寶藏不為幣然各隨時而輕重無常漢興以為秦錢重
難用更令民鑄莢錢黄金一斤而不軌逐利之民蓄積
贏餘以稽市物痛騰躍米石至萬錢匹馬至百金(食貨/志)
髙后二年行八銖錢(本紀應劭曰本秦錢質如周錢文/曰半兩重如其文漢鑄莢錢惠民)
(患其輕重至此/復行八銖錢)
六年行五分錢(本紀即/謂莢錢)
文帝五年四月為錢益多而輕更鑄四銖錢其文為半
兩(本紀食/貨志)
武帝建元元年行三銖錢(本紀壞四銖造/比也重如其文)
五年罷二銖錢行半兩錢(本/紀)
自孝文更造四銖錢至元狩四年四十餘年從建元以
來用少縣官往往即多銅山而鑄錢民益盗鑄不可勝
數錢益多而輕物益少而貴有司言曰今半兩錢法重
四銖而姦或盗摩錢質而取鋊(鋊銅/屑也)錢益輕薄而物貴
則逺方用幣煩費不省乃令縣官銷半兩錢更鑄三銖
錢重如其文其明年有司言三銖錢輕輕錢易作姦詐
乃更請郡國鑄五銖周郭其質令不得磨錢取鋊(食貨/志按)
(本紀元狩五年罷半兩錢行五銖錢今以食貨志/考之乃罷三銖非罷半兩通鑒考異亦云紀誤)
元鼎二年郡國鑄錢民多姦鑄錢多輕而公卿請令京
師鑄錢赤仄(應劭曰所謂子紺錢也/如淳曰以赤銅為其郭)一當五賦官用非
赤仄不得行其後二歲赤仄錢賤民巧法用之不便又
廢於是悉禁郡國毋鑄錢專令上林三官鑄錢既多而
令天下非三官錢不得行諸郡國前所鑄錢皆廢銷之
輸入其銅三官而民之鑄錢益少計其費不能相當唯
真工大姦乃盗為之(同/上)
自孝武元狩五年三官初鑄五銖錢至平帝元始中成
錢二百八十億萬餘云(同/上)
宣元成哀平五世亡所變改(同/上)
王莽居攝變漢制以周錢有子母相權於是更造大錢
徑寸二分重十二銖文曰大錢五十又造契刀錯刀契
刀其環如大錢身形如刀長二寸文曰契刀五百錯刀
以黄金錯其文曰一刀直五千與五銖錢凡四品並行(此/以)
(後乃莽即真/後事不復錄)
　　雜錄
元帝時貢禹言古者不以金錢為幣專意於農故一夫
不耕必有受其飢者今漢家鑄錢及諸鐵官皆置吏卒
徒攻山取銅錢一歲功十萬人已上中農食七人是七
十萬人常受其飢也鑿地數百丈銷隂氣之精地臧空
虚不能含氣出雲斬伐林木亡有時禁水旱之災未
必不繇此也自五銖錢起已來七十餘年民坐盗鑄錢
被刑者衆富人積錢滿室猶亡厭足民心動搖商賈求
利東西南北各用智巧好衣美食歲有十二之利而不
出租稅農夫父子暴露中野不避寒暑椊屮杷土手足
胼胝已奉穀租又出槀稅鄉部私求不可勝供故民弃
本逐末耕者不能半貧民雖賜之由猶賤賣以賈窮則
起為盗賊何者末利深而惑於錢也是以姦邪不可禁
其原皆起於錢也疾其末者絶其本宜罷採珠玉金銀
鑄錢之官亡復以為幣市井勿得販賣除其租銖之律
租稅祿賜皆以布帛及穀使百姓壹歸於農復古道便
議者以為交易待錢布帛不可尺寸分裂禹議亦寢(貢/禹)
(傳及食/貨志)
有上書言古者以龜貝為貨今以錢易之民以故貧宜
可改幣上以問師丹丹對言可改章下有司議皆以為
行錢以來久難卒變易丹老人忘其前語後從公卿議
(師丹/傳)
　　錢禁
孝文五年除盗鑄錢令使民放鑄賈誼諫曰法使天下
公得顧租鑄銅錫為錢敢雜以鈆鐵為它巧者其罪黥
然鑄錢之情非殽雜為巧者不可得贏而殽之甚微為
利甚厚夫事有召禍而法有起姦今令細民人操造幣
之埶各隱屏而鑄作因欲禁其厚利微姦雖黥罪日報
其埶不止迺者民人抵罪多者一縣百數及吏之所疑
榜笞奔走者甚衆夫設法以誘民使入䧟阱孰積於此
曩禁鑄錢死罪積下今公鑄錢黥罪積下為法若此上
何賴焉又民用錢郡縣不同或用輕錢百加若干或用
重錢平稱不受法錢不立吏急而壹之虖則大為煩苛
而力不能勝縱而弗呵虖則市肆異用錢文大亂茍非
其術何鄉而可哉今農事棄捐而采銅者日蕃釋其耒
耨冶鎔炊炭姦錢日多五穀不為多善人怵而為姦邪
愿民䧟而之刑戮刑戮將甚不詳奈何而忽國知患此
吏議必曰禁之禁之不得其術其傷必大令禁鑄錢則
錢必重重則其利深盗鑄如雲而起棄市之罪又不足
以禁矣姦數不勝而法禁數潰銅使之然也故銅布於
天下其為禍博矣今博禍可除而七福可致也何謂七
福上收銅勿令布則民不鑄錢黥罪不積一矣偽錢不蕃
民不相疑二矣采銅鑄作者及於耕田三矣銅畢歸上
上挾銅積以御輕重錢輕則㠯術歛之重則㠯術散
之貨物必平四矣㠯作兵器㠯假貴臣多少有制用别
貴賤五矣㠯臨萬貨㠯調盈虛㠯收竒羡則官富實而
末民困六矣制吾棄財㠯與匈奴逐爭其民則敵必懐
七矣故善為天下者因禍而為福轉敗而為功今久
退七福而行博禍臣誠傷之上不聽是時吳㠯諸侯即
山鑄錢富埓天子後卒叛逆鄧通大夫也㠯鑄錢財過
王者故吳鄧錢布天下(食貨/志下)
文帝除盗鑄錢令賈山上書諫以為變先帝法非是章
下詰責對以為錢者亡無器也而可以易富貴富貴者
人主之操柄也令民為之是與人主共操柄不可長也
其後復禁鑄錢(賈山/傳)
景帝立人有告鄧通盗出徼外鑄錢下吏驗問頗有遂
竟案盡沒入之(本/傳)
中六年定鑄錢偽黄金棄市律(本/紀)
武帝元狩中盗鑄諸金錢罪皆死而民之犯者不可勝
數(食貨/志)
自造白金五銖錢後五歲而赦吏民坐盗鑄金錢死者
數十萬人其不自發覺相殺者不可勝計赦自出者百
餘萬人然不能半自出天下大氐無慮皆鑄金錢矣(同/上)
其後上林三官鑄錢既多而令天下非三官錢毋得行
而民之盗鑄錢者益少其費不能相當惟真工大姦乃
盗為之(食貨/志)
　　白金皮幣
武帝元狩中縣官大空而富商賈或滯財役貧轉轂百
數冶鑄鬻鹽財或累萬金而不佐公家之急黎民重困
於是天子與公卿議更造錢幣以澹用是時禁苑有白
鹿而少府多銀錫有司言曰古者皮幣諸侯以聘享金
有三等黄金上白金為中赤金為下今半兩錢法重四
銖而姦或盗摩錢質而取鋊錢益輕薄而物貴則逺方
用幣煩費不省迺以白鹿皮方尺緣以繢為皮幣(按本/紀元)
(狩四年造白/金及皮幣)直四十萬王侯宗室朝覲享必以皮幣薦
璧然後得行又造銀錫白金以為天用莫如龍地用莫
如馬人用莫如龜故曰金三品其一曰重八兩圜之其
文龍名白撰直三千二曰以重差小方之其文馬直五
百三曰復小椭之其文龜直三百其後官鑄赤仄白金
稍賤民弗寶用縣官以令禁之無益歲餘終廢不行(食/貨)
(志/)
元鼎二年罷白金(武/紀)
　
　
　
　
　
　西漢㑹要卷五十三
欽定四庫全書
　西漢㑹要卷五十四
　　　　　　　　　　　　宋　徐天麟　撰
　食貨五
　　大司農錢(都内/錢附)
武帝之初七十年間國家亡事都内之錢貫朽而不可
校太倉之粟紅腐而不可食(按百官表大司農/屬官有都内令丞)
山海天地之藏宜屬少府陛下勿私以屬大農佐賦(食/貨)
(志/)
帝比嵗擊胡大司農陳臧錢經用既竭不足以奉戰士
乃令民得買爵贖罪置武功爵(同/上)
孝武之世開玉門通西域師旅之費不可勝計至於用
度不足迺榷酒酤筦鹽鐵鑄白金造皮幣算至車船租
及六畜(西域/傳贊)
元帝温恭少欲都内錢四十萬萬(王嘉/傳)
漢武庫兵器繕治造作皆度大司農錢大司農錢自乗
輿不以給共養共養勞賜一出少府(毋將/隆傳)
　　少府禁錢
漢興山川園池市肆租稅之入自天子以至封君湯沐
邑皆各為私奉養不領於天子之經費(食貨/志)
山海天地之藏宜屬少府(食貨志按百官表少府掌/山海池澤之稅以給共養)
共養勞賜一出少府(毋將/隆傳)
武帝出禁錢以振元元(食貨/志)
西羌之役大農錢盡乃以少府禁錢續之(賈捐/之傳)
元帝温恭少欲少府錢十八萬萬(王嘉/傳)
　　水衡錢
初大農斡鹽鐵官布多故置水衡欲以主鹽鐵及楊可
告緡上林財物衆乃令水衡主上林(食貨/志)
宣帝本始二年以水衡錢為平陵民起第宅(紀應劭曰/水衡與少)
(府皆天子私藏耳縣官工作當仰給司/農今出水衡錢言宣帝更為異政也)
元帝温恭少欲水衡錢二十五萬萬(王嘉/傳)
　　均輸平凖
大農屬司官有均輸平凖令丞(百官表孟康曰均輸謂/諸當有所輸於官者皆)
(令輸其地土所繞平其所在時價官更/於它處賣之輸者既便而官有利也)
元狩中桑𢎞羊為大司農中丞管諸㑹計事稍稍置均
輸以通貨物漢連出兵三歲費皆仰大農大農以均輸
調鹽鐵助賦故能澹之(食貨/志)
元封元年𢎞羊以諸官各自市相爭物以故騰躍而天
下賦輸或不價其僦費迺請置大農部丞數十人分部
主郡國各往往置均輸鹽鐵官(初𢎞羊為大農丞固已/稍稍置均輸矣今既領)
(大農故遍行其/法於郡國也)令逺方各以其物如異時商賈所轉販
者為賦而相灌輸置平凖于京師都受天下委輸(均輸/在郡)
(國各轉於京師者也平凖在/京師總受天下之轉輸者也)召工官治車諸侯皆仰給
大農大農請官盡籠天下之貨物貴則賣之賤則買之
如此富商大賈亡所牟大利則反本而萬物不得騰躍
故抑天下之物名曰平凖天子以為然而許之一歲之
中諸均輸帛五百萬疋民不益賦而天下用饒(上/)
昭帝即位六年詔郡國舉賢良文學之士問以民所疾
苦皆對願罷鹽鐵酒榷均輸官毋與天下爭利𢎞羊難
以為此國家大業安邊足用之本不可廢也(食貨志按/桓寛鹽鐵)
(論大夫曰往者郡國諸侯各以其物貢輸往來煩雜物/多苦惡或不償其費故郡置輸官以相給運而便逺之)
(貢故曰均輸開委府于京師方以籠貨物賤則賈貴則/賣是以縣官不失實商賈無所利故曰平凖凖則民不)
(失職均輸則民不劬勞故平凖均輸所以平萬物而便/百姓也文學曰古之賦稅於民也因其所工不求所拙)
(農人納其穫女人效其織今釋其所有責其所無百姓/賤賣貨物以便上求間者郡國或令民作絮史留難與)
(之為市吏之所入非獨齊陶之縑蜀漢之布也皆民間/之所為耳行姦賣平農民重苦必苦女工繭稅未見輸)
(之均也縣官猥發闔門擅市即萬物並收並取則物騰/躍躍騰則商賈利自市則吏容姦豪吏富商積貨儲物)
(以待其急輕賈姦吏收以取貴未見凖之平也盖古之/均輸所以齊勞逸而便貢輸非以為利而賈萬物也云)
(云/)
　　漕運
漢二年築甬道屬河取敖倉粟
蕭何留收巴蜀使給軍食何轉漕闗中給食不乏(本/傳)
漢初轉漕闗東粟以給中都官歲不過數十萬石(食貨/志)
劉敬說髙帝都闗中張良曰闗中阻三面而固守獨以
一面東制諸侯諸侯安定河渭漕輓天下西給京師諸
侯有變順流而下足以委輸劉敬說是也(良/傳)
武帝元光六年鄭當時為大司農言異時漕闗東粟從
渭上度六月罷而渭水道九百餘里時有難處引渭穿
渠起長安旁南山下至河三百餘里徑易漕度可令三
月罷得以損漕省卒上以為然令齊人水工徐伯表發
卒數萬人穿漕渠三歲而通以漕大便利其後漕稍多
而渠下之民頗得以溉矣(溝洫志按武紀元光/六年穿漕渠通渭)
後河東守畨係言漕從山東西歲百餘萬石更底柱之
難敗亡其多而煩費穿渠引汾溉皮氏汾隂下引河溉
汾隂蒲坂下度可得五千頃故盡河堧棄地民茭收其
中耳今溉田之度可得穀二百萬石以上穀從渭上與
闗中無異而底柱之東可毋復漕上以為然發卒數萬
人作渠田數歲河移徙渠不利田者不能償種其後人
有上書欲通襃斜道及漕事下御史大夫張湯湯問之
言抵蜀從故道多阪囘逺令穿襃斜道少阪近四百里
而襃水通沔斜水通渭皆可以行船漕漕從南陽上沔
入襃襃絶水至斜間百餘里以車轉從斜下渭如此漢
中穀可致而山東從沔無限便於底柱之漕且襃斜村
木竹箭之饒儗於巴蜀上以為然拜湯子卬為漢中守
發數萬人作襃斜道五百餘里道便近而水多湍石不
可漕(溝洫/志)
衞青數以數萬騎出擊匈奴遂取河南地築朔方時又
通西南夷道作者數萬人千里負擔餽餉率十餘鍾致
一石又興十餘萬人築衞朔方轉漕甚逺自山東咸被
其勞(食貨/志)
武帝作柏梁臺宮室之修繇此日麗徒奴婢衆而下河
漕度四百萬石及官自糴迺足(上/)
元封元年桑𢎞羊又請令民入粟補吏贖罪他郡各輸
急處而諸農各致粟山東漕益歲六百萬石一歲之中
太倉甘泉倉滿邊餘穀(上/)
昭帝元鳳二年詔曰前年減漕三百萬石(紀/)
三年詔曰民被水灾頗匱於食其止四年毋漕(上/)
宣帝即位歲數豐穰耿夀昌言故事歲漕闗東粟四百
萬斛以給京師用卒六萬人宜糴三輔𢎞農河東上黨
太原郡穀足供京師可省闗東漕卒過半漕事果便(食/貨)
(志/)
　　倉庾
太倉(百官表司農屬官有大倉令丞三輔黄/圖云大倉蕭何造在長安城外東南)
武帝之初國家亡事太倉之粟紅腐而不可食(食貨/志)
長安倉(宣帝紀本始四年丞相以下上書入糓輸長安/倉三輔黄圖云細栁倉嘉倉在長安西渭水北)
(古徼西有細栁/倉城東有嘉倉)
甘泉倉(張敞為甘/泉倉長)
河南郡滎陽有敖倉(地理志音義云敖本/地名臨河有大倉)
河東郡根倉溼倉(地理/志)
河内倉(汲黯矯制發河内/倉粟以賑貧民)
郡國諸倉(百官表司農屬官/有郡國諸倉長丞)
　　常平倉
宣帝即位穀(石/)至五錢農民少利時大司農中丞耿夀
昌奏言故事歲漕闗東粟四百萬斛以給京師用卒六
萬人宜糴三輔𢎞農河東上黨太原郡穀足供京師可
以省闗東漕卒過半蕭望之奏夀昌未足供上不聽事
果便夀昌遂白令邊郡皆築倉以穀賤時増其價而糴
以利農貴時減其價而糶名曰常平倉民便之(食貨志/按宣紀)
(五鳳四年/糓常平倉)
趙充國曰金城湟中穀斛入錢吾謂耿中丞糴三百萬
斛羌人不敢動矣中丞請糴百萬斛乃得四十萬斛耳
失此二䇿羌人故敢為逆(充國/傳)
元帝即位天下大水在位諸儒多言鹽鐵及常平倉可
罷毋與民爭利上從其議罷之(食貨志按紀初元/五年罷常平倉)
　
　
　
　
　西漢㑹要卷五十四
欽定四庫全書
　西漢㑹要卷五十五
　　　　　　　　　　　　　宋　徐天麟　撰
　食貨六
　　荒政
漢興諸侯並起民失作業而大飢饉凡米石五千人相
食死者過半髙祖迺令民得賣子就食蜀漢(食貨/志)
漢二年闗中大飢米斛萬錢人相食令民就食蜀漢(紀/)
文帝後元年詔曰閒者數年比不登又有水旱疾疫之
灾朕甚憂之愚而不明未達其咎意者朕之政有所失
而行有過與乃天道有不順地利或不得人事多失和
鬼神廢不享與何以致此將百官之奉養或廢無用之
事或多與何其民食之寡乏也夫度田非益寡而計民
未加益以口量地其於古猶有餘而食之甚不足其咎
安在無乃百姓之從事於末以害農者蕃為酒醪以靡
穀者多六畜之食焉者衆歟細大之義吾未能得其中其與
丞相列侯吏二千石博士議之有可以佐百姓者率意
逺思無有所隱(本/紀)
六年大旱蝗令諸侯無入貢施山澤減諸服御損郎吏
員發倉庾以賑貧民得賣爵(紀/)
歲惡不入請賣爵子(如淳曰賣爵級又賣子/也見食貨志賈誼疏)
景帝元年正月詔曰閒者歲比不登民多乏食夭絶天
年朕甚痛之郡國或磽陿無所農桑􁀎蓄或地饒廣薦
草莽水泉利而不得徙其議民欲徙寛大地者聽之(紀/)
中三年夏旱禁酤酒(紀/)
上郡以西旱復修賣爵令而裁其賈以招民及徒復作
得輸粟於縣官以除罪(食貨/志)
後二年令内郡不得食馬粟沒入縣官(食讀/曰飤)徙𨽻衣七
緵布(索隱曰蓋/合七升布)止馬舂(正義曰馬碾磑之比/也先時用馬今止之)為歲不登
禁天下食不造歲(史記本紀正義曰造至也禁天下/費米穀恐食不至歲造七到反)
三年詔曰閒歲不登意為末者衆農民寡也其令郡國
務勸農桑益種植可得衣食物吏發民若取庸采黄金
珠玉者坐贜為盗二千石聽者與同罪(紀/)
武帝即位河内失火上使汲黯往視之還報曰臣過河
内河内貧人傷水旱萬餘家或父子相食臣謹以便宜
持節發河内倉粟以賑貧民請歸節伏矯制罪上賢而
釋之(傳/)
元狩三年勸有水災郡種宿麥舉吏民能假貸貧民者
以名聞(紀/)
四年山東被水災民多飢乏於是天子遣使虚郡國倉
廩以振貧民猶不足又募豪富人相假貸尚不能捄乃
徙貧民於闗以西及充朔方以南新秦中七十餘萬口
衣食皆仰給於縣官數歲貸與産業使者分部䕶冠盖
相望費以億計(食貨/志)
元鼎二年詔曰水潦移於江南迫隆冬至朕懼其飢寒
不活江南之地火耕水耨方下巴蜀粟致之江陵遣博
士中等分循行告諭所抵無令重困吏民有振捄飢民
免其戹者具舉以聞(紀/)
山東被河災及歲不登數年人或相食方二三千里天
子憐之令飢民得流就食江淮間欲留留處使者冠盖
相屬於道䕶之下巴蜀粟以振焉(食貨/志)
昭帝始元二年八月詔曰往年災害多今年蠶麥傷所
振貨種食勿收責毋令民出今年田租(紀/)
宣帝本始三年大旱郡國傷旱甚者民毋出租賦三輔
民就賤者且毋收事盡四年(紀/)
四年正月詔曰今嵗不登已遣使者振貸困乏其令大
官損膳省宰樂府減樂人使歸農業丞相以下至都官
今丞上書入穀輸長安倉助貸貧民民以車船載穀入
闗者得毋用傳(上/)
元帝初元元年詔曰闗東今年穀不登民多困乏其令
郡國被災害甚者毋出租賦江海陂湖園池屬少府者
以假貧民勿租賦九月闗東郡國十一大水飢或人相
食轉旁郡錢穀以相救令諸宮館希御幸者勿繕治大
僕減穀食馬水衡省肉食獸(紀/)
二年六月闗東飢齊地人相食秋七月詔曰歲比災害
民有菜色慘怛於心已詔吏虚倉廩開府庫振救賜寒
者衣公卿其悉意陳朕過靡有所諱(上/)
三年夏大旱罷甘泉建章宮衛令就農百官各省費(上/)
五年詔曰迺者闗東連遭災害其令大官毋日殺所具
各減半乗輿秣馬毋乏正事而已罷角抵上林宮館希
御幸者齊三服官北假田官鹽鐵官常平倉(上/)
永光二年詔曰間者連年不收四方咸困元元之民勞
於耕耘又亡成功困於飢饉亡以相救朕為民父母德
不能覆而有其刑甚自傷焉其赦天下(紀/)
成帝永始二年詔曰歲比不登吏民以義收食貧民入
穀物助縣官振贍者已賜直其百萬以上加賜爵右更
欲為吏補三百石其吏也遷二等三十萬以上賜爵五
大夫吏亦遷二等民補郎十萬以上家無出租賦三歲
萬錢以上一年(紀/)
哀帝即位詔曰迺者河南潁川郡水出流殺人民敗壞
廬舍已遣光祿大夫循行舉籍賜死者棺錢人三千其
令水所傷縣邑及他郡國災害什四以上民貲不滿十
萬皆無出今年租賦(紀/)
平帝元始二年郡國大旱蝗青州尤甚民流亡安漢公
四輔三公卿大夫吏民為百姓困乏獻其田宅者二百
三十人以口賦貧民遣使者捕蝗民捕蝗詣吏以石㪷
受錢天下民貲不滿二萬及被災之郡不滿十萬勿租
稅民疾疫者舍空邸第為置醫藥賜死者一家六尸以
上葬錢五千四尸以上三千二尸以上二千罷安定呼
池苑以為安民縣起官寺市里募徙貧民縣次給食至
徙所賜田宅什器假與犁牛種食又起五里於長安城
中宅二百區以居貧民(本/紀)
　　振貸(振捄附/)
文帝元年詔曰方春和時草木羣生之物皆有以自樂
而吾百姓鰥寡孤獨窮困之人或阽於死亡而莫之省
憂為民父母將何如其議所以振貸之(紀/)
文帝出帛十餘萬匹以振貧民(賈山/傳)
後六年大旱蝗發倉庾以振貧民(食貨/志)
武帝元狩三年有水災郡舉吏民能假貸貧民者以名
聞(本/紀)
四年山東被水災民多飢乏於是天子遣使虛郡國倉
廩以振貧猶不足又募豪富人相假貸尚不能相救廼
徙貧民於闗以西及充朔方以南新秦中七十餘萬口
衣食皆仰給於縣官數歲貸與産業使者分部䕶冠盖
相望費以億計於是公卿言郡國頗被災害貧民無産
業者募徙廣饒之地陛下損膳省用出禁錢以振元元
寛貸而民不齊出南畝(食貨/志)
元鼎二年詔曰水潦移於江南吏民有振捄飢民免其
戹者具舉以聞(本/紀)
是時山東被河災及歲不登數年人或相食方二三千
里天子憐之令飢民得流就食江淮間欲留留處使者
冠盖相屬於道䕶之下巴蜀粟以振焉(食貨/志)
河内傷水旱汲黯矯制發河内倉粟以振貧民(汲黯/傳)
昭帝始元元年遣使者振貸貧民無種食者(本/紀)
元鳳三年詔曰迺者民被水災朕虚倉廩使使者以振
困乏(本/紀)
宣帝本始四年詔曰今歲不登已遣使者振貸困乏使
農移就業丞相以下至都官令丞上書入穀輸長安倉
助貸貧民以車船載穀入闗者得毋用傳(本/紀)
地節三年詔曰前下詔假公田貸種食(本/紀)
元帝初元元年以三輔太常郡國公田及苑可省者振
業貧民貲不滿千錢者賦貸種食臨遣光祿大夫褒等
十二人循行天下存問耆老鰥寡孤獨困乏失職之民
又令郡國被災害甚者毋出今年租賦海江陂湖園池
屬少府者以假貧民勿租賦六月以民疾疫省苑馬以
振困乏九月闗東郡國十一大水飢或人相食轉旁郡
錢穀以相救(本紀又食貨志云天下大水闗東十一郡/尤甚減闗中卒五百人轉穀振貸困乏)
二年詔以水衡禁囿宜春下苑少府佽飛外池嚴籞池
田假與貧民六月闗東飢齊地人相食秋七月詔曰歲
比災害民有菜色已詔吏虚倉廩開府庫振捄賜寒者
衣(本/紀)
永光元年赦天下令各務農畝無田者皆假之貸種食
如貧民(本/紀)
成帝河平四年遣光祿大夫博士嘉等十一人行舉瀕
河之郡水所損傷困乏不能自存者財振貸其為水所
流壓死不能自葬令郡國給槥櫝葬埋已葬者與錢人
二千避水它郡國在所冗食之謹遇以文理無令失職
鴻嘉四年勃海清河河溢被災者振貸之(本/紀)
永始二年詔曰闗東比歲不登吏民以議收食貧民入
穀物助縣官振贍者已賜直其百萬以上加賜爵右更
欲為吏補三百石其吏也遷二等三十萬以上賜爵五
大夫吏亦遷二等民補郎十萬以上家無出租賦三歲
萬錢以上一年(本/紀)
哀帝即位河南潁川郡水災賜死者錢三千(本/紀)
　　釋逋貸
文帝二年民貸種食未入入未備者皆赦之
武帝元朔元年諸逋貸在孝景後三年以前皆勿聽治
昭帝始元二年詔所振貸種食勿收責
元鳳三年詔三年以前所振貸非丞相御史所請邊郡
受牛者勿收責
宣帝元康元年所振貸勿收
神爵元年所振貸物勿收
元帝永光四年所貸貧民勿收責
成帝建始三年諸逋租賦所振貸勿收
河平四年諸逋租賦所振貸勿收
鴻嘉元年逋貸未入者勿收
四年逋貸未入皆勿收
永始二年所振貸貧民勿收(並本/紀)
　
　西漢㑹要卷五十五
欽定四庫全書
　西漢㑹要卷五十六
　　　　　　　　　　　　宋　徐天麟　撰
　兵一
　　南北軍
京師有南北軍之屯(刑法/志)
髙祖崩呂太后發喪哭而泣不下張辟疆謂丞相陳平
曰太后畏君等今請拜呂台呂産為將將兵居南北軍
如此則太后心安丞相如辟疆計請之太后說太后病
困以趙王祿為上將軍居北軍梁王産為相國居南軍
戒産祿曰我即崩必據兵衞宮慎毋送喪為人所制太
后崩祿産顓兵秉政因謀作亂太尉勃令酈寄紿祿曰
何不速歸將軍印以兵屬太尉祿然其計諸呂老人或
以為不便計猶豫太尉勃欲入北軍不得入襄平侯紀
通尚符節迺令持節矯内勃北軍勃復令說祿祿遂㠯
兵授太尉勃勃遂將北軍然尚有南軍勃令平陽侯告
衞尉毋内相國産殿門産不知祿已去北軍入未央宮
欲為亂殿門弗内朱虚侯章擊産殺之還入北軍復報
大尉勃云云(見呂后紀及外戚傳臣天麟按唐李揆云/漢以南北軍相制故周勃以北軍安劉氏)
文帝入未央宮夜拜宋昌為衞將軍領南北軍(紀/)
中壘校尉掌北軍壘門内(百官/表)
章交公車人滿北軍(劉向傳如淳曰漢儀注中壘校尉/主北軍壘門内尉一人主上書者)
(獄上章於公車有不如法者以/付北軍尉北軍尉以法治之)
軍正丞(胡建傳師古曰南北軍/各有軍正正又置丞)
武帝使任安䕶北軍(史/記)
戾太子召監北軍使者任安發北軍兵安受節已閉軍
門不肯應太子(劉屈/氂傳)
北軍錢官(史記任安答辱/北軍錢官小吏)
江充為直指繡衣使者督三輔盗賊禁察踰侈貴戚近
臣多奢僣充皆舉劾奏請沒入車馬令身待北軍擊匈
奴奏可充即移書光祿勲中黄門逮名近臣侍中諸當
詣北車者移易門衞禁止無令得出入宮殿於是貴戚
子弟惶恐皆見上叩頭求哀願得入錢贖罪上許之令
各以秩次輸錢北軍凡數千萬(江充/傳)
公孫敬聲坐擅用北軍錢千五百萬下獄(表/)
大司馬霍光薨發材官輕車北軍五校士軍陳至茂陵
以送其葬(本/傳)
張安世為衞將軍兩宫衛尉城門北軍兵屬焉(本/傳)
黄霸為京兆尹發騎士詣北軍(本/傳)
胡建守軍正丞監軍御史穿北軍壘垣以為賈區建斬
之上奏以聞
　　衞將軍軍
髙帝五年王恬啟以衞將軍擊陳狶(功臣表按蔡質漢/儀云漢興置衞將)
(軍典京師兵/衞邊方屯警)
文帝拜宋昌為衞將軍領南北軍(見南北/軍條)
二年罷衞將軍軍(本/紀)
三年發中尉材官屬衞將軍軍長安(本/紀)
　　車騎將軍屯兵
孝宣地節三年罷車騎將軍屯兵(本紀臣天麟按蔡質/漢儀云漢興置車騎)
(將軍衞將軍左右前後將/軍典京師兵衞邊方屯警)
　　右將軍屯兵
孝宣地節三年罷右將軍屯兵(本/紀)
　　期門羽林
光祿勲屬官期門羽林皆屬焉(期門羽林皆宿/衞官故屬南軍)期門掌
執兵送從(服䖍曰與期門下以微行後遂以名官東方/朔傳云微行常用飲酎已八九月中與侍中)
(常侍武騎及待詔隴西北地良家子能騎/射者期諸殿門故有期門之號自此始)武帝建元三
年初置北郎無員多至千人有僕射秩比千石平帝元
始元年更名虎賁郎置中郎將秩比二千石羽林掌送
從(師古曰羽林亦宿衛之官/言其如羽之疾如林之多)次期門(蔡質漢儀曰羽/林府次虎賁府)武
帝太初元年初置名曰建章營騎後更名羽林騎又取
從軍死事之子孫養羽林號曰羽林孤兒(宣紀注云少/壯令從軍)
羽林有令丞宣帝令中郎將騎都尉監羽林秩比二千
石(百官/表)
漢興六郡良家子選給期門羽林㠯材力為官名將多
出焉(地理志師古曰六郡謂隴西天水安定北/地上郡西河如淳曰醫巫商賈不得與也)
羽林黄頭郎(枚乗傳蘇林曰羽林/黄頭郎習水戰者也)
甘延夀以良家子善騎射為羽林投石拔距絶於等倫
嘗超踰羽林亭樓由是遷為郎試弁為期門(本/傳)
霍光都肄郎羽林(霍光/傳)
都郎羽林(燕剌/王傳)
　　衞士
衞尉掌宮門屯衞兵屬官有衞士旅賁令丞又諸屯衞
侯司馬二十二官皆屬焉(百官/表)
武帝建元元年詔衞士轉置送迎常二萬人其省萬人
(本/紀)
宣帝即位長樂宮初置屯衞(本/紀)
元康元年各置建章宮衞(本/紀)
元帝初元三年罷甘泉建章宮衞(本/紀)
執楯執㦸武士騶(惠帝/紀)
諸廟寢園祭祀用衞士四萬五千一百二十九人(韋𤣥/成傳)
正月行幸曲臺臨饗衞士(王尊/傳)
蓋寛饒為衞司馬及歲盡交代上臨饗罷衞卒衞卒數
千人願復留共更一年(蓋寛/饒傳)
　　中尉兵
中尉掌徼循京師武帝更名執金吾左右京輔都尉尉
丞卒皆屬焉(百官/表)
文帝拜馮唐為車騎都尉主中尉及郡國車士(本/傳)
武帝元鼎六年發中尉卒擊呂嘉(本/紀)
　　城門兵
城門校尉掌京師城門屯兵有司馬(百官表師古曰/八屯各有司馬)
十二城門侯(百官表師古曰門各有侯蕭/望之為小苑東門侯是也)
武帝征和二年以太子在外置屯兵長安諸城門(劉屈/氂傳)
張安世為衞將軍城門北軍兵屬焉(本/傳)
孔光為太師領城門兵(孔光/傳)
成都侯王商以特進領城門兵置幕府得舉吏如將軍
(元后/傳)
紅陽侯王立位特進領城門兵(元后/傳)
平阿侯王譚位特進領城門兵(杜鄴傳又/元后傳)
　　司𨽻校尉
司𨽻校尉武帝征和四年初置持節從中都官徒千二
百人捕巫蠱督大姦猾後罷其兵(百官/表)
　　七校
武帝平百粤内增七校(刑法志晉灼曰百官表中壘屯/騎步兵越騎長水胡騎射聲虎)
(賁几八校尉胡騎不/常置故此言七也)
　　佽飛射士
少府屬官有左戈令掌戈射武帝更名為佽飛(百官表/服䖍曰)
(周時渡江越人在船下負船將覆之/佽飛入水殺之漢因以材力名官)
宣帝神爵元年發佽飛射士詣金城(紀/)
元帝永光二年發迹射佽飛射者擊羌(馮奉/世傳)
　　輯濯士
水衡屬官有輯濯令丞(百官表如淳/曰船官也)
戾太子矯制發輯濯士以予大鴻臚商丘成(劉屈/氂傳)
　　胡越騎
越騎校尉掌越騎(越人内附/以為騎也)胡騎校尉掌池陽胡騎不
常置(百官表按胡越騎皆已在八校之數自昭/宣以後或以他官兼領故别見此一條)
自昭帝時霍山以奉車都尉領胡越兵(霍光/傳)
元帝永光二年發三輔河東𢎞農越騎擊羌(馮奉/世傳)
成帝時金涉為侍中騎都尉領三輔胡輔騎(本傳師古/曰胡越騎)
(之在三輔者若長水/長揚宣曲之屬是也)
　　羌騎
宣帝神爵元年發羌騎詣金城(本/紀)
元帝永光二年發呼速索嗕種擊羌(馮奉/世傳)
　　材官(以下係/郡國兵)
漢興踵秦而置材官於郡國(刑法志按漢官儀云髙祖/命天下選能引闕躡張材)
(力武猛者以為輕車騎士材官樓船常以秋後講肄/各有員數平地用輕車山阻用材官水泉用樓船)
髙帝十一年發巴蜀材官衞軍霸上(本/紀)
惠帝七年發車騎材官詣滎陽(本/紀)
文帝三年發中尉材官屬衞將軍軍長安(本/紀)
晁錯上言兵事曰平地通道則以輕車材官制之(本/傳)
爰盎以材官蹶張遷為隊帥(本/傳)
景帝後二年發車騎材官屯鴈門(紀/)
武帝元光二年大中大夫李息為材官將軍擊匈奴(本/紀)
王恢擊匈奴伏兵車騎材官三十餘萬匿馬邑旁谷中
(韓安/國傳)
宣帝神爵元年發三河潁川沛郡淮陽汝南材官詣金
城(本/紀)
大司馬霍光薨發材官輕車北軍五校士軍陳至茂陵
以送其葬(本/傳)
　　輕車
惠帝七年發車騎詣滎陽(紀/)
馮唐拜車騎都尉主中尉及郡國車士(本/傳)
晁錯上言兵事曰平地通道則以輕車材官制之(本/傳)
宣帝本始二年調闗東輕車銳卒救烏孫(紀/)
發材官輕車送霍光葬(見上材/官條)
　　騎士
髙后五年發河車上黨騎屯北地(紀/)
武帝征和元年發三輔騎士大搜上林(本/紀)
宣帝神爵元年發金城隴西天水安定北地上郡騎士
擊羌(趙充/國傳)
黄霸守京兆尹發騎士詣北軍
　　樓船
外有樓船(刑法志又漢官儀/見上林官條法)
枚乘說吳王曰漢知吳有吞天下之心也遣羽林黄頭
循江而下襲大王之都(枚乘傳蘇林曰羽林/黄頭郎習水戰者也)
鄧通以濯船為黄頭郎(本傳師古曰濯船能持濯行船/也土勝水其色黄故刺船之郎)
(皆著黄帽因號曰黄頭郎/也濯讀曰擢音直孝反)
吳王伐江陵之木以為船(伍被/傳)
伍被為淮南王畫計曰有尋陽之船(伍被/傳)
閩越王入燔尋陽樓船(嚴助傳師古曰漢有/樓船貯在尋陽也)
武帝建元三年嚴助浮海救東甌(助/傳)
粤欲與漢用船戰逐迺大修昆明池列館環之治樓船
髙十餘丈旗幟加其上甚壯元鼎五年南越反因南方
樓船士二十餘萬人擊之(食貨/志)
元鼎五年南越王相呂嘉反遣伏波將軍路博德出桂
陽下湟水樓船將軍楊僕出豫章下真水歸義越侯嚴
為戈船將軍出零陵下離水甲為下瀨將軍下蒼梧皆
將軍人江淮㠯南樓船十萬人越馳義侯遺别將邑罪
罪人發夜郎兵下牂柯江咸㑹畨禺(本/紀)
卜式願與博昌習船者擊呂嘉(本/傳)
武帝欲伐南越淮南王安諫曰越處溪谷之間篁竹之
中習於水鬬便於用舟地深昧而多水險今發兵拕舟
而入水水道上下擊石死傷者必衆矣前時南海王反
陛下先臣使將軍間忌擊之㑹天暑多雨樓船卒水居
擊擢未戰而疾死者過半云云(嚴助/傳)
元鼎六年東越王反攻殺漢將吏遣横海將軍韓說中
尉王温舒出㑹稽樓船將軍楊僕出豫章擊之又遣浮
沮將軍公孫賀出九原匈河將軍趙破奴出令居(本/紀)
東粤數反拜買臣為㑹稽太守詔到郡治樓船備糧食
水戰具(朱買/臣傳)
元封二年遣樓船將軍楊僕從齊浮渤海擊朝鮮(朝鮮/傳)
　　屬國騎
武帝遣趙破奴將屬國騎及郡兵數萬以擊胡(張騫/傳)
太初元年以李廣利為貳師將軍發屬國六千騎期至
貳師取善馬
　　屯田卒
武帝元鼎五年初置張掖酒泉郡而上郡朔方西河河
西開田官斥塞卒六十萬人戍田之(食貨/志)
孝武征殊方開西域自燉煌西至鹽津往往起亭而輪
臺渠犁皆有田卒數百人置使者校尉領䕶以給使外
國者(西域/傳)
宣帝地節二年遣侍郎鄭吉校尉司馬喜將免刑罪人
田渠犁積穀欲以攻車師至秋後收吉喜發城郭諸國
兵萬餘人自與所將田士千五百人共擊車師(西域/傳)
趙充國至金城願罷騎兵留㢮刑應募及淮陽汝南步
兵與吏士私從者合凡萬二百八十一人分屯要害處
至春月草生發郡騎及屬國胡騎伉健各千倅馬十二
就草為田者遊兵以充入金城郡(本傳詳見/屯田條)
元帝建昭三年甘延夀陳湯矯制發城郭諸國兵車師
戊己校尉屯田吏士誅斬郅支單于
　
　
　
　
　
　
　
　
　西漢㑹要卷五十六
欽定四庫全書
　西漢㑹要卷五十七
　　　　　　　　　　　　宋　徐天麟　撰
　兵二
　　教閱
武帝太初二年令天下膢五日(本紀如淳曰立秋貙膢/伏儼曰膢音劉劉殺也)
(師古曰續漢書作貙劉膢劉義名通耳漢儀注云立秋/之日斬牲於郊東門外以薦陵廟武官肄兵習戰陣之)
(儀斬牲之禮名曰貙劉兵官皆/肄孫吳六十四陣名曰乘之)
霍光都肄郎羽林(霍光/傳)
都郎羽林(燕剌王傳師古/曰謂大㑹試之)
九月都試(翟方進傳如淳曰太守都尉/令長相丞㑹都試課殿最也)
韓延夀為東郡太守都試騎士治飾兵車畫龍虎朱爵
延夀黄袍方領駕四馬傅總建幢棨植羽葆鼔車歌車
功曺引車皆駕四馬載棨㦸五騎為伍分左右部軍假
司馬千人持幢旁轂歌者先居射室望見延夀車噭咷
楚歌延夀坐射室騎吏持㦸夾陛列立騎士從者帶弓
鞬羅後令騎士兵車四面營陳被甲鞮鞪居馬上抱弩
負籣又使騎士戲車弄馬盗驂及治飾車甲三百萬以
上於是蕭望之劾延夀上僭不道坐棄市(韓延/夀傳)
　　繇戍
秦用商鞅之法月為更卒已復為正一歲屯戍一歲力
役三十倍於古漢興循而未改(食貨志又昭紀如淳注/云天下人皆直戍邊三)
(日亦名為更律所謂繇戍也雖丞相子亦在戍邊之調/不可人人自行三日戍又行者當自戍三日不可往便)
(還因便住一歲一更諸不行者出錢三百入官官以給/戍者是為過更也漢初因秦法而行之後遂改易有謫)
(乃戍邊/一歲耳)
髙后五年初令戍卒歲更(本/紀)
逺方之卒守塞一歲而更(晁錯/傳)
文帝減外繇(賈山/傳)
十三年除戍卒令(史記大/事記)
景帝後二年省繇賊(本/紀)
武帝賜卜式外繇四百人(卜式傳蘇林曰外繇謂戍邊/也一人出三百錢謂之過更)
(式歲省十二萬錢也一說在繇役之外/得復除四百人也師古曰一說是也)
元狩三年減隴西北地上郡戍卒半(本/紀)
天漢元年發謫戍屯五原(本/紀)
昭帝元平元年減外繇(本/紀)
宣帝五鳳四年以邊塞亡寇減戍卒什二(本/紀)
淮南之地縣屬於漢其吏民往來長安者自悉而補中
道衣敝錢用諸費稱此(賈誼/傳)
蓋寛饒身為司𨽻子弟常步行戍邊(本/傳)
　　調發(羽檄/)　(虎符/)
髙祖曰吾以羽檄召天下兵(本紀師古曰檄者以木簡/為書長尺二寸用呼召也)
(其有急事則加以鳥/羽挿之示疾速也)
文帝二年初與郡國守相為銅虎符(史記本紀漢書/無國相二字)
齊王欲發兵誅諸呂魏勃曰王欲發兵非有漢虎符驗
也
御史中丞劾馮野王持虎符出界歸家遂免(傳/)
淮南王盗舄虎符(賈捐/之傳)
武帝建元三年東甌告急上曰吾新即位不欲出虎符
召兵郡國乃遣嚴助以節發㑹稽兵㑹稽守欲距法不
為發助乃斬一司馬諭指意遂發兵(嚴助/傳)
戾太子以節發兵(武紀征/和二年)
七國敗弓髙侯誥膠西王卭曰未有詔虎符擅發兵王
其自圖之卭遂自殺(吳王/濞傳)
公孫戎奴為上黨太守發兵不以聞免(功臣/表)
段㑹宗為西域都䕶以擅發戊己校尉之兵乏興有詔
贖論(本/傳)
黎扶為東海太守坐擅發卒為衞當斬(功臣/表)
　　選募(勇敢/伉健)　(犇命/募士)
武帝天漢四年發勇敢士出朔方(紀/)
趙王彭祖願從國中勇敢擊匈奴(景十三/王傳)
李陵將勇敢五千人教射酒泉張掖以備胡(本/傳)
昭帝始元元年募吏民及發犍為蜀郡犇命擊益州(本/紀)
(注云常兵不足故權選取精/勇聞命犇走故謂之犇命)
灌夫伐吳王募軍中壯士所善願從者數十人(灌夫/傳)
宣帝本始二年選郡國吏三百石伉健習射者皆從軍
(本/紀)
神爵元年發應募詣金城(本/紀)
趙充國願罷騎兵留㢮刑應募(本/紀)
元帝永光二年發募士萬人擊西羌
平帝元始二年募汝南南陽勇敢吏士三百人諭說江
湖賊(本/紀)
　　發謫徒(七科謫/亡命)　(惡少年/㢮刑)
髙帝十一年征英布赦天下死罪令從軍(本/紀)
惠帝三年發諸侯王徒𨽻二萬人城長安(本/紀)
武帝元狩三年發謫吏穿昆明池(本紀師古曰吏有/罪者罰而役之)
元鼎五年呂嘉反遣路博德皆將罪人馳義越侯遣别
將巴蜀罪人咸㑹畨禺(本/紀)
元封二年四月募天下死罪擊朝鮮六月遣楊僕荀彘
將應募罪人擊朝鮮(本/紀)
六年赦京師亡命令從軍(本/紀)
太初元年以李廣利為貳師將軍發郡國惡少年數萬
人期至貳師取善馬(李廣/利傳)
太初元年發天下謫民西征大宛(本/紀)
天漢元年發謫戍屯五原(本/紀)
四年發天下七科謫出朔方(本紀張晏曰吏有罪一亡/命二贅壻三賈人四故有)
(市籍五父母有市籍六大/父母有市籍七凡七科也)
昭帝元鳳元年武都氐人反發三輔太常徒皆免刑擊
之(本/紀)
五年發三輔及郡國惡少年吏有告劾亡者屯遼東(本/紀)
六年募郡國徒築遼東𤣥菟城(本/紀)
宣帝神爵元年發三輔中都官徒㢮刑詣金城(本/紀)
　　行伍部校
什伍俱前(晁錯傳師古曰五/人為伍二伍為什)
李廣擊胡行無部曲行陣(本傳注引續漢書百官志云/將軍領軍皆有部曲大將軍)
(營五部校一人部下/有曲曲有軍侯一人)
馮唐曰士卒皆家人子起田中從軍安知尺籍伍符(馮/唐)
(傳李竒曰尺籍所以書軍令/伍符五五相保之符信也)
韓延夀都試騎士五騎為伍(本/傳)
什器(平帝紀天下吏舍亡得置什器師古曰軍法五人/為五十人為什則共其器物故通謂生生之其為)
(什器亦猶今之從軍作役/者十人為火共蓄調度也)
傳校(衞青傳傳校獲王師古曰校者營/壘之稱故謂軍之一部為一校)
益置揚威白虎合騎之校(陳湯傳師古曰一校則/别為一部故軍稱校也)
諸校(韓信傳師古曰諸校/諸部也猶今言諸營)
校司馬(南粤傳校/司馬蘇𢎞)
部勒行陣(陳湯/傳)
王尊坐擅離部曲㑹赦免(本/傳)
　　壁壘
中壘校尉掌北軍壘門内(百官/表)
文帝勞軍細栁先驅至不得入先驅曰天子且至軍門
都尉曰軍中聞將軍之令不聞天子之詔有頃上至又
不得入於是上使使持節詔將軍曰吾欲勞軍亞夫乃
傳言開壁門(周亞/夫傳)
李陵軍居兩山間以大車為營(本/傳)
胡建守軍正丞時監軍御史為姦穿北軍壘垣以為賈
區建斬之遂上奏曰黄帝李法曰壁壘已定穿窬不繇
路是謂姦人姦人者殺臣謹以斬昧死以聞(胡建/)
　　京師兵器
蕭何治未央宮立武庫(髙紀按三輔黄圖武庫在/未央宮蕭何造以藏兵器)
中尉屬官有武庫令丞少府屬官有若盧考工室令丞
(百官表注云若盧主藏/兵器考工主作器械)
工官(地理志河南南陽濟南泰山潁川河内蜀廣漢等/郡皆有工官臣天麟按工官雖在外郡而所作器)
(械實輸京師故武帝邊兵不足/乃發武庫工官兵以澹之也)
武庫精兵所聚故以丞相子為令(魏相/傳)
武帝征伐邊兵不足迺發武庫工官兵以澹之(食貨/志)
戾太子矯制發武庫兵(劉屈/氂傳)
成帝發武庫兵前後十輩送董賢及乳母王阿舍毋將
隆奏言武庫兵器天下公用國家武備繕治造作皆度
大司農錢漢家邊吏職在距寇亦賜武庫兵皆任其事
然後䝉之臣請收還武庫(毋將/隆傳)
羽林孤兒教以五兵(師古曰五兵謂弓/矢殳矛戈㦸也)
　　郡國兵器
髙帝八年令賈人毋得操兵乘騎馬(本/傳)
晁錯說文帝募民徙塞下曰以便為之髙城深塹具藺
石布渠答(晁錯傳如淳曰藺石城上雷/石也蘇林曰渠答鐡蒺䔧也)
武帝征伐邊兵不足乃發武庫工官兵以澹之(食貨/志)
武帝時公孫𢎞奏言民不得挾弓弩吾丘夀王對不便
上以難𢎞𢎞詘服焉(吾丘夀/王傳)
昭帝始元五年罷天下馬弩闗(本紀注云漢法弩十/石以上不得出闗)
江都王建聞淮南衡山陰謀恐一日發為所并遂作兵
器鑄將軍都尉印遣人通越(江都易/王傳)
膠東康王聞淮南王謀反私作兵車鏃矢戰守之備(景/十)
(三王/傳)
成帝陽朔三年潁川鐵官徒申屠聖等殺長吏盗庫兵
(本/紀)
鴻嘉三年廣漢男子鄭躬等攻官寺簒囚徒盗庫兵(本/紀)
永始三年山陽鐵官徒蘇令等反盗庫兵(本/紀)
燕王旦反詐言受武帝詔得領庫兵飭武備(武五/子傳)
平帝元始三年陽陵任横等盗庫兵攻官寺(本/紀)
上郡庫令(成帝紀建始元年注云比邊/郡庫官之兵器所藏故置令)
南郡發弩官主教放弩(地理/志)
　　雜錄
文帝時晁錯言兵事曰臣聞用兵臨戰合刃之急者三
一曰得地形二曰卒服習三曰器用利兵法曰丈五之
溝漸車之水山林積石經川丘阜屮木所在此步兵之
地也車騎二不當一土山丘陵曼衍相屬平原廣野此
車騎之地步兵十不當一平陵相逺川谷居間仰髙臨
下此弓弩之地也短兵百不當一兩陳相近平地淺屮
可前可後此長㦸之地也劒楯三不當一萑葦竹蕭屮
木䝉蘢支葉茂接此矛鋋之地也長㦸二不當一曲道
相伏險阸相薄此劒楯之地也弓弩三不當一士不選
練卒不服習起居不精動靜不集趍利弗及避難不畢
前擊後解與金鼓之音相失此不習勒卒之過也百不
當十兵不完利與空手同甲不堅密與袒裼同弩不可
以及逺與短兵同射不能中與亡矢同中不能入與亡
鏃同此將不省兵之禍也五不當一故兵法曰器械不
利以其卒予敵也卒不可用以其將予敵也將不知兵
以其主予敵也君不擇將以其國予敵也四者兵之至
要也臣又聞小大異形彊弱異勢險易異備夫卑身以
事彊小國之形也合小以攻大敵國之形也以蠻夷攻
蠻夷中國之形也今匈奴地形技藝與中國異上下山
阪出入溪澗中國之馬弗與也險道傾仄且馳且射中
國之騎弗與也風雨罷勞飢渇不困中國之人弗與也
此匈奴之長技也若夫平原易地輕車突騎則匈奴之
衆易撓亂也勁弩長㦸射疏及逺則匈奴之弓弗能格
也堅甲利刃長短相雜遊弩往來什伍俱前則匈奴之
兵弗能當也材官騶發矢道同的則匈奴之革笥木薦
弗能支也下馬地鬬劒㦸相接去就相薄則匈奴之足
弗能給也此中國之長技也以此觀之匈奴之長技三
中國之長技五陛下又興數十萬之衆以誅數萬之匈
奴衆寡之計以一擊十之術也雖然兵凶器戰危事也
以大為小以彊為弱在俛仰之間耳夫以人之死爭勝
跌而不振則悔之亡及也帝王之道出於萬全今降胡
義渠蠻夷之屬來歸誼者其衆數千飲食長技與匈奴
同可賜之堅甲絮衣勁弓利矢益以邊郡之良騎令明
將能知其習俗和輯其心者以陛下之明約將之即有
險阻以此當之平地通道則以輕車材官制之兩軍相
為表裏各用其長技衡加之以衆此萬全之術也(晁錯/傳)
藺石(晁錯傳具藺石如/淳曰城上雷石也)
渠答(晁錯傳布渠答蘇林/曰渠答鐵蒺䔧也)
遊弩(晁錯傳遊/弩往來)
大黄(李廣傳以大黄射其裨/將服䖍曰黄肩弩也)
連(李陵傳發連/弩射單于)
刁斗(李廣傳孟康曰以銅作鐎受一/斗畫炊飰夜擊持行名曰刁斗)
壘石(李陵傳師古曰/壘音盧對反)
　
　
　
　
　
　
　
　
　
　
　
　
　
　西漢㑹要卷五十七
欽定四庫全書
　西漢㑹要卷五十八
　　　　　　　　　　　　宋　徐天麟　撰
　兵三
　　兵占
漢中四星曰天駟旁一星曰王梁王梁䇿馬車騎滿野
(天文/志)
歲星所在國不可伐可以伐人(天文/志)
見欃雲如牛槍雲如馬槍欃棓彗異狀其殃一也必有
破國(天文/志)
日方南太白居其南日方北太白居其北為羸用兵進
吉退凶(天文/志)
武帝建元六年八月長星出于東方長終天三十日去
占曰是為蚩尤旗見則王者征伐四方其後兵誅絶域
連數十年元狩四年長星又出西北是時征伐尤甚(五/行)
上既悔遠伐征迺下詔曰曩者朕之不明以軍侯𢎞上
書言匈奴縳馬前後足置城下馳言秦人我匄若馬又
漢使者久留不還故興師遣貳師將軍欲以為使者威
重也古者卿大夫與謀參以蓍龜不吉不行迺者以縳
馬書徧視丞相御史二千石諸大夫郎為文學者迺至
郡屬國都尉成忠趙破奴等皆以虜自縳其馬不祥甚
哉或以為欲以見彊夫不足者視人有餘易之卦得大
過爻在九五匈奴困敗公車方士太史治星望氣及太
卜龜蓍皆以為吉匈奴必破時不可再得也又曰北伐
行將於鬴山必克卦諸將貳師最吉故朕親發貳師下
鬴山詔之必毋深入今計謀卦兆皆反繆重合侯得虜
侯者言聞漢軍當來匈奴使巫埋羊牛所出諸道及水
上以詛軍單于遺天子馬裘裳使巫祝之縳馬者詛軍
事也又卜漢軍一將不吉(西域/傳)
兵陰陽者順時而發隨斗擊因五勝假鬼神而為助者
也(藝文/志)
宣帝以書敕趙充國曰今五星出東方中國大利蠻夷
大敗太白出髙用兵深入敢戰者吉弗敢戰者凶將軍
急裝因天時誅不義萬下必全勿復有疑(趙充/國傳)
成帝鴻嘉三年天水冀南山石鳴聲隆隆如雷有頃止
聞平襄二百四十里壄雞皆鳴石長丈三尺廣厚略等
旁著岸脇去地二百餘丈民俗名曰石鼓石鼓鳴有兵
(五行/志)
　　軍功
髙祖五年克項羽五月兵皆罷歸軍吏卒㑹赦其亡罪
而亡爵及不滿大夫者皆賜爵為大夫故大夫以上賜
爵各一級其士大夫以上皆令食邑非七大夫以上皆
復其身及户勿事
六年始剖符封功臣(封功臣見/職官門)
武帝元朔六年六月詔曰日者大將軍巡朔方征匈奴
斬首虜萬八千級諸禁錮及有過者咸䝉厚賞得免減
罪今大將軍仍復克獲斬首萬虜九千級受爵賞而欲
移賣者無所流貤其議為令有司奏請置武功賞官㠯
寵戰士(本/紀)
武功爵(臣瓚曰茂陵中書有武功爵一級曰造士二級/曰閑與衛三級曰良士四級曰元戎士五級曰)
(官首六級曰秉鐸七級曰千夫八級曰樂卿九級曰執/戎十級曰政戾庶長十一級曰軍衞此武帝所制以寵)
(軍功師古曰此下云級十七萬凡直三十餘萬金今瓉/所引茂陵中書止於十一級則數不足與本文乖矣或)
(者茂陵書說/之不盡也)級十七萬凡直三十餘萬金諸買武功爵
官首者試補吏先除千夫如五大夫其有罪又減二等
爵得至樂卿㠯顯軍功軍功多用超等大者封侯卿大
夫小者郎(食貨/志)
李蔡擊右賢王有功中率為樂安侯諸將多中首虜率
為侯者(李廣/傳)
李廣出右北平為匈奴所圍軍幾沒罷歸廣軍自當已
賞
霍去病斬捕首虜過當封侯(師古曰軍失亡者少而匈/奴殺獲數多故曰過當也)
馮奉世使大宛以便宜發兵誅莎車王蕭望之以奉世
奉使有指春秋之義亡遂事漢家之法有矯制雖有功
効不可為後世法故不得侯(師古曰漢家之法擅矯/命雖有功勞不如賞也)
貳師既伐大宛軍官吏為九卿三人諸侯相郡守二千
石百餘人千石以下千餘人奮行者官過其望以適過
行者皆黜其勞士率賜直四萬錢(李廣/利傳)
左將軍荀彘擊朝鮮坐爭功棄市(武/紀)
魏尚為雲中守上功莫府首虜差六級下吏削其爵罰
作之(馮唐/傳)
　　軍法
韓信申軍法(髙/紀)
漢興張良韓信序次兵法凡百八十二家刪取要周定
著三十五家諸呂用事而盗取之武帝時軍正楊僕捃
摭遺逸紀奏兵錄猶未能備至于孝武命任宏論次兵
書為四種兵權謀十三家兵形埶十一家陰陽十六家
兵技巧十三家凡兵書五十三家七百九十篇圖四十
三卷(藝文/志)
髙后七年朱虚侯章入侍燕飲太后令章為酒吏章自
請以軍法行酒諸呂有一人醉亡酒章追斬之太后業
已許其軍法無以罪也(齊悼惠/王傳)
綉衣御史暴勝之持斧逐捕盗賊以軍興從事誅二千
石以下(雋不疑傳臣天麟按漢法吏六百石以上有罪/皆先請見於宣帝末年之詔至於軍興從事則)
(雖二千石以下亦得誅决於外暴勝之是也至其後劉/屈氂斬欲司直亦以軍興法行之而勝之乃爭以為不)
(可故被譴/而自殺)
唐䝉通夜郎用軍興法誅其渠率(司馬相/如傳)
廣漢郡盗賊羣起成帝拜趙護為廣漢太守以軍法從
事(薛宣/傳)
胡建守軍正丞時監軍御史為姦穿北軍壘垣以為賈
區建欲誅之迺約其走卒曰我欲與公有所誅吾言取
之則取斬之則斬於是當選士馬日監御史與護軍諸
校列坐堂皇上建從走卒趨至堂皇下拜謁因上堂皇
走卒皆上建指監御史曰取彼走卒前曳下堂皇建曰
斬之遂斬御史護軍諸校皆愕驚不知所以建亦已有
成奏在其懷中遂上奏曰臣聞軍法立武以威衆誅惡
以禁邪今監御史公穿軍垣以求賈利私買賣以與士
市不立剛毅之心勇猛之節亡以師先士大夫尤失理
不公用文吏議不至重法黄帝李法曰壁壘已定穿窬
不繇路是謂姦人姦人者殺臣謹按軍法曰正亡屬將
軍將軍有罪已聞二千石以下行法焉丞於用法疑執
事不諉上臣謹以斬昧死以聞制曰司馬法曰國容不
入軍軍容不入國何文吏也三王或誓於軍中欲民先
成其慮也或誓於軍門之外欲民先意以待事也或將
交刃而誓致民志也建又何疑焉(胡建/傳)
金布令甲曰邊郡數被兵離飢寒夭絶天年父子相失
令天下共給其費(蕭望/之傳)
棄軍逃亡
　多卯將兵追反虜擅棄兵還贖罪免(功臣/表)
　景帝三年詔今濞等已滅吏民當坐濞等及逋逃亡
　軍者皆赦之(本/紀)
　蘇賢為騎士屯霸上不詣屯所乏軍興(趙廣/漢傳)
畏懦後期
　博望侯張騫坐以將軍擊匈奴畏懦當斬贖罪免(表/按)
　(本傳云/坐後期)
　天漢三年匈奴入鴈門太守坐畏懦棄市(武紀如淳/曰軍法行)
　(逗留畏懦/者要斬)
　將梁侯楊僕坐為將軍擊朝鮮畏懦入竹二萬箇贖完
　為城旦(功臣表武帝責僕書曰/失期内顧以道惡為解)
　公孫敖以將軍出北地後驃騎失期當斬贖為庶人
　(按霍去病傳云坐行/留不與驃騎將軍會)
　王恢主擊匈奴輜重單于還去廷尉當恢逗撓當斬
　(韓安/國傳)
失亡過多
　公孫敖為騎將軍出代亡卒七千人當斬贖為庶人
　後失亡士卒多下吏當斬(本/傳)
　李廣擊匈奴坐亡失多當斬
　楊僕擊朝鮮坐亡失多免為庶民
　蘇建為前將軍與翕侯趙信俱敗獨身來歸當斬
虜獲不實
　魏尚為雲中守上功幕府差首虜六級下吏削其爵
　罰作之(馮唐/傳)
　髙不識坐擊匈奴增首不以實當斬(表/)
　車順坐擊匈奴盗虜獲自殺(車千/秋傳)
　臨蔡侯孫襄坐擊畨禺奪人虜獲免(表/)
　武帝責楊僕書曰前破畨禺捕降者以為虜掘死人
　以為獲是一過(傳/)
　澅清侯參坐匿朝鮮已虜下獄(表/)
爭功
　左將軍荀彘擊朝鮮坐爭功棄市(表/)
亂屯兵
　中郎將卭入至趙充國幕府司馬中亂屯兵下吏自
　殺(趙充/國傳)
迷失道
　衞青擊匈奴徙李廣與右將軍趙食其合軍出東道
　惑失道後大將軍廣自殺右將軍下吏當死贖為庶
　人(本/傳)
乏軍興
　趙廣漢坐擅斥除騎士乏軍興(本/傳)
　蘇賢為騎士屯霸上不詣屯所乏軍興(趙廣/漢傳)
　黄霸守京兆尹發騎士詣北軍調馬不適士劾乏
軍興連貶秩(本/傳)
　段㑹宗擅發戊己校尉兵乏興有詔贖論(本/傳)
　韓延年行大行令事擅留外國書一月乏興入穀全
　為城旦(功臣/表)
擅興
　䢴侯李夀為衞尉居守擅出長安界誅(表/)
　公孫賀子敬聲擅用北軍錢千九百萬下獄(公孫/賀傳)
　燕王旦上書言霍光擅益幕府校尉疑有非常王尊
　坐擅離部曲免(本/傳)
　西漢㑹要卷五十八
欽定四庫全書
　西漢㑹要卷五十九
　　　　　　　　　　　　宋　徐天麟　撰
　兵四
　　屯田
文帝時晁錯言逺方之卒守塞一歲而更不知胡人之
能不如選常居者家室田作且以備之以便為之髙城
深塹中周虎落(虎落者以竹篾/相連遮落者也)先為室屋具田器乃募
罪人及免徒復作令居之不足募民之欲往者賜髙爵
復其家予冬夏衣廪能自給而止上從其言募民實塞
下(晁錯/傳)
武帝元鼎五年初置張掖酒泉郡而上郡朔方西河河
西開田官斥塞卒六十萬人戍田之中國繕道餽糧逺
者三千近者千餘里皆仰給大農(食貨/志)
孝武征四夷開西域自燉煌西至鹽津往往起亭而輪
臺渠犁皆有田卒數百人置使者校尉領䕶以給使外
國者(西域/傳)
武帝初通西域置校尉屯田渠犁是時軍旅連出海内
虛耗上既悔逺征伐桑𢎞羊與丞相御史奏言輪臺以
東捷支渠犁皆故國地廣饒水草有溉田五千頃以上
處温和田美可益通溝渠種五穀與中國同時孰可遣
屯田卒詣故輪臺以東置校尉三人分䕶各舉圖地形
通利溝渠務使以時益種五穀張掖酒泉遣騎假司馬
為斥侯屬校尉事有便宜因騎置以聞田一歲有積穀
募民壯健有累重敢徙者詣田所就蓄積為本業益墾
溉田稍築列亭連城而西以威西國輔烏孫為便上迺
下詔深陳既往之悔曰前有司奏欲益民賦以助邊用
今又請遣卒田輪臺輪臺西於車師千餘里今諸逺田
輪臺欲起亭隧是擾天下非所以優民也朕不忍聞(西/域)
(傳/)
武帝通西南夷道作者數萬人悉巴蜀租賦不足㠯更
之迺募豪民田南夷入粟縣官而内受錢於都内(食貨/志)
昭帝始元二年冬發習戰射士詣朔方調故將吏屯田
張掖郡(紀/)
昭帝用桑𢎞羊前議以杅彌太子賴丹為校尉將軍田
輪臺輪臺與渠犁地皆相連也(西域/傳)
元鳳四年鄯善王請曰國中有伊循城其地肥美欲漢
遣一將屯田積穀令臣得以依其威重於是漢遣大司
馬一人吏士四十人田伊循以鎮撫之後更置都尉伊
循官置始此矣(西域/傳)
宣帝地節二年遣侍郎鄭吉校尉司馬憙將免刑罪人
田渠犁積穀欲以攻車師至秋後收穀吉喜發城郭諸
國兵萬餘人自與所將田士千五百人共擊車師食盡
吉等且罷兵歸渠犁田收畢復發兵攻車師王於石城
王奔烏孫吉至酒泉有詔還田渠犁及車師益積穀以
安西國侵匈奴於是吉使吏卒三百人别田車師匈奴
遣騎來擊漢田卒少不能當吉上書願益田卒公卿議
以為道逺煩費可且罷車師田者(西域/傳)
宣帝時匈奴益弱不得近西域於是徙屯田於北胥鞬
披莎車之地(披分/也)屯田校尉始屬都䕶(上/)
宣帝神爵元年先零畔逆他種刼略背叛趙充國至金
城計欲以威信招降罷騎兵屯田以待其敝上奏曰臣
聞兵者所以明德除害也故舉得於外則福生於内不
可不謹臣所將吏士馬牛食月用糧穀十九萬九千六
百三十斛鹽千六百九十三斛茭藁二十五萬二百八
十六石難久不解繇役不息又恐它夷卒有不虞之變
相因並起為明主憂誠非素定廟勝之冊且羌虜易以
計破難用兵碎故也臣愚以為擊之不便計度臨羌東
至浩亹羌虜故田及公田民所未墾可二千頃以上其
間郵亭多壊敗者臣前部士入山伐材木大小六萬餘
枚皆在水次願罷騎兵留弛刑應募及淮陽汝南步兵
與吏士私從者合凡萬二百八十一人用穀月二萬七
千三百六十三斛鹽三百八斛分屯要害處冰解漕下
繕鄉亭浚溝渠治湟陿以西道橋七十所令可至鮮水
左右田事出賦人二十畮至四月草生發郡騎及屬國
胡騎伉健各千倅馬什二就草為田者遊兵以充入金
城郡益積蓄省大費今大司農所轉穀至者足支萬人
一歲食謹上田處及器用簿唯陛下裁許上報曰皇帝
問後將軍言欲罷騎兵萬人留田即如將軍之計虜當
何時伏誅兵當何時得决孰計其便復奏充國上狀曰
臣聞帝王之兵以全取勝是以貴謀而賤戰戰而百勝
非善之善者也故先為不可勝以待敵之可勝蠻夷習
俗雖殊於禮義之國然其欲避害就利愛親戚畏死亡
一也今虜亡其美地薦草愁於寄託逺遯骨肉心離人
有畔志而明主般師罷兵萬人留田順天時因地利以
待可勝之虜雖未即伏辜兵决可朞月而望羌虜瓦解
前後降者萬七百餘人及受言去者凡七十輩此坐支
解羌虜之具也臣謹條不出兵留田便宜十二事步兵
九校吏士萬人留屯以為武備因田致穀威德並行一
也又因排折羌虜令不得歸肥饒之墜貧破其衆以成
羌虜相畔之漸二也居民得並田作不失農業三也軍
馬一月之食度支田士一歲罷騎兵以省大費四也至
春省甲士卒循河湟漕穀至臨羌以眎羌虜揚威武傳
世折衝之具五也以閒暇時下所伐材繕治郵亭充入
金城六也兵出乘危徼幸不出令反畔之虜竄於風寒
之地離霜露疾疫瘃墯之患坐得必勝之道七也亡經
阻逺追死傷之害八也内不損威武之重外不令虜得
乘間之勢九也又亡驚動河南大开小开使生它變之
憂十也治湟愜中道橋令可至鮮水以制西域信威千
里從材席上過師十一也大費既省繇役豫息以戒不
虞十二也留屯田得十二便出兵失十二利臣充國材
下犬馬齒衰不識長冊唯明詔博詳公卿議臣採擇上
復賜報曰皇帝問後將軍言十二便聞之虜雖未伏誅
兵决可期月而望者謂今冬邪謂何時也將軍獨不計
虜聞兵頗罷且丁壯相聚攻擾田者及道上屯兵復殺
畧人民將何以止之又大开小开前言曰我告漢軍先
零所在兵不往擊久留得亡效五年時不分别人而并
擊我其意常恐今兵不出得亡變生與先零為一將軍
孰計復奏充國奏曰臣聞兵以計為本故多算勝少算
先零羌精兵今餘不過七八千人失地逺客分散飢凍
䍐开莫須又頗暴略其羸弱蓄産畔還者不絶皆聞天
子明令相捕斬之賞臣愚以為虜破壞可日月冀逺在
來春秋曰兵决可期月而望竊見北邊自燉煌至遼東
萬一千五百餘里乘塞列隧有吏卒數千人虜數大衆
攻之而不能害今留步士萬人屯田地勢平易多髙山
逺望之便部曲相保為塹壘木樵校聯不絶便兵弩飭
鬭具㷭火幸通勢及并力以逸待勞兵之利者也臣愚
以為屯田内有亡費之利外有守禦之備騎兵雖罷虜
見萬人留田為必禽之具其土崩歸德宜不久矣從今
盡三月虜馬羸瘦必不敢捐其妻子於它種中逺涉河
山而來為寇又見屯田之士精兵萬人終不敢復將其
累重還歸故地是臣之愚計所以度虜且必瓦解其處
不戰而自破之冊也至於虜小寇盗時殺人民其原未
可卒禁臣聞戰不必勝不茍接刃攻不必取不茍勞衆
誠令兵出雖不能滅先零亶能令虜絶不為小寇則出
兵可也即今同是而釋坐勝之道從乘危之勢往終不
見利空内自罷敝貶重而自損非所以視蠻夷也又大
兵一出還不可復留湟中亦未可空如是繇役復發也
且匈奴不可不備烏桓不可不憂今久轉運煩費傾我
不虞之用以贍一隅臣愚以為不便校尉臨衆幸得承
威德奉厚幣拊循衆羌輸以明詔宜皆鄉風雖其前辭
嘗曰得亡效五年宜亡它心不足以故出兵臣竊自惟
念奉詔出塞引軍逺擊窮天子之精兵散車甲於山野
雖亡尺寸之功媮得避嫌之便而亡後咎餘責此人臣
不忠之利非明主社稷之福也臣幸得奮精兵計不義
久留天誅罪當萬死陛下寛仁未忍加誅令臣數得孰
計愚臣伏計孰甚不敢避斧鉞之誅昧死陳愚唯陛下
省察充國奏毎上輒下公卿議臣初是充國計者什三
中什五最後什八有詔誥前言不便者皆頓首服丞相
魏相曰臣愚不習兵事利害後將軍數畫軍冊其言常
是臣任其計可必用也上於是報充國曰皇帝問後將
軍上書言羌虜可勝之道今聽將軍計上留屯田及當
罷者人馬數將軍强食謹兵事自愛上以破羌强弩將
軍數言當擊又用充國屯田處離散恐虜犯之於是兩
從其計詔兩將軍與中郎將卬出擊强弩出降四千餘
人破羌斬首二千級中郎將卬斬首降者亦二千餘級
而充國所降復得五千餘人詔罷兵獨充國留屯田明
年五月充國奏言羌本可五萬人軍凡斬首七千六百
級降者三萬一千二百人溺河湟饑餓死者五六千人
定計遺脫與煎鞏黄羝俱亡者不過四千人羌靡忘等
自詭必得請罷屯兵奏可充國振旅而還(趙充/國傳)
元帝時馮奉世擊西羌羌破罷吏士頗留屯田備要害
處(傳/)
元帝時復置戊己校尉屯田車師前王庭(西域/傳)
　　雜錄
越人欲為變必先田餘于界中積食糧乃入(嚴助/傳)
屯田校尉武帝置宣帝時始屬都䕶(西域/傳)
戊己校尉元帝初元元年置(百官/表)
武帝時揚可告緡徧天下得民財物以億計田大縣數
百頃小縣百餘頃水衡少府大僕大農各置農官往往
即郡縣比沒入田田之(食貨/志下)
元帝初元三年詔曰珠崖背叛議者之言狐疑辟難則
守屯田通于時變則憂萬民夫萬民飢餓之與逺蠻之
不討危孰大焉其罷珠崖郡(賈捐/之傳)
　　馬政
太僕掌輿馬(百官表詳見輿/服門廏馬條)
漢興天子不能具□駟而將相或乘牛車(食貨志注云/無□色之駟)
(謂四馬/雜色)
漢初鑄莢錢馬至匹百金(食貨/志)
晁錯說文帝曰今令民有車騎馬一匹者復卒三人(食貨/志)
文帝十二年詔太僕見馬遺財足餘皆以給傳置(本/紀)
景帝中四年御史大夫衞綰奏禁馬髙五尺九寸以上
齒未平不得出闗(本紀服䖍曰馬/十歲齒下平)
景帝始造苑馬以廣用(食貨志臣天麟按大僕屬官有/邊郡六牧師苑令師古曰漢官)
(儀云牧師諸苑三十六所分/置北邊西邊養馬三十萬頭)
中六年匈奴入鴈門至武泉入上郡取苑馬(本/紀)
武帝之初七十年間國家亡事衆庶街巷有馬阡陌之
間成羣乘牸牝者擯而不得㑹聚(食貨/志)
建元元年罷苑馬以賜貧民(本紀師古曰養馬之苑/禁百姓芻牧今罷之)
衞青比歲擊胡漢軍士馬死者十餘萬(食貨/志)
天子為伐胡故盛養馬馬之往來食長安者數萬匹卒
掌者闗中不足乃調旁近郡(食貨/志)
元狩四年大將軍驃騎大出擊胡軍馬死者十餘萬匹
(食貨/志)
兩將軍之出塞塞閱官馬及私馬凡十四萬匹而後入
塞者不滿三萬匹(霍去/病傳)
自衞青圍單于後以漢馬少故久不伐胡(本/傳)
元狩五年天下馬少平牡馬匹二十萬(本紀如淳曰貴/平牡馬賈欲使)
(人競/畜馬)
兵革數動民多買復於是除千夫五大夫為吏不欲者
出馬(食貨/志)
元鼎四年令民得蓄邊縣官假馬母三歲而歸及息什
一(食貨志李竒曰邊有官馬今令民能蓄官母馬者/滿三歲歸之十母馬還官一駒此為息什一也)
五年車騎馬乏縣官錢少買馬難得迺著令令封君以
下至三百石吏以上差出牡馬天下亭亭有蓄字馬歲
課息(食貨/志)
太初二年籍吏民馬補車騎馬(本/紀)
上既悔逺征伐迺下詔曰當今務在修馬復令以補缺
毋乏武備而已(臣天麟按晁錯疏民有車騎馬/一匹者復卒三人即馬復令也)郡國二
千石各上進蓄馬方略補邊狀與計對(西域/傳)
昭帝始元四年詔往時令民共出馬其止勿出諸給中
都官者且減之(本/紀)
五年罷天下亭馬母及馬弩闗(本紀應劭曰武帝令天/下諸亭養馬母令罷之)
(孟康曰舊馬髙五尺六寸齒未平弩/十石以上皆不得出闗今不禁也)
元鳳二年詔頗省乘輿馬及逺馬以補邊郡三輔傳馬
其令郡國無歛今年馬口錢(本/紀)
元帝初元元年省苑馬以振困乏九月詔大僕減穀食
馬(本/紀)
　　雜錄
黄霸守京兆尹發騎士詣北軍馬不適士劾乏興連貶
秩(本傳馬少事多/不相補滿也)
召延坐不出持馬要斬(文帝功/臣表)
任當千以賣馬一匹賈錢十五萬過平臧五百以上免
(上/)
太原郡家有馬官(地理志注云漢有家馬廏一廏/萬匹時以邊表有事故分來此)
大宛國多善馬馬汗血言其先天馬子也張騫始為武
帝言之上遣使者持千金及金馬以請宛善馬宛王以
漢絶逺大兵不能至愛其寶馬不肯與漢使妄言宛遂
攻殺漢使取其財物於是天子遣貳師將軍李廣利將
兵前後十萬餘人伐宛連四年宛人斬其王母募首獻
馬三千匹漢軍乃還(西域/傳)
趙充國奏倅馬什二(師古曰倅副也千騎/則與副馬二百匹)
金日殫輸黄門養馬牽馬過殿下馬又肥好上異而問
之拜為馬監(本/傳)
　　備邊
漢二年興闗中卒乘邊塞(本/紀)
五年齊右丞相傅寛徙為代相國將屯二歲為丞相將
屯(本傳師古曰時代常有屯兵以備/邊寇寛為代相兼將此屯兵也)
陳豨為代相監邊(韓信/傳)
豨以趙相國將監趙代邊兵邊兵皆屬焉(盧綰/傳)
上破豨還詔曰代地居常山之北與夷狄邊趙乃從山
南有之逺數有胡寇難以為國頗取山南太原之地益
屬代代之雲中以西為雲中郡則代受邊寇益少矣(本/紀)
文帝後六年以中大夫令免為車騎將軍屯飛狐故楚
相蘇意為將軍屯句注將軍張武屯北地河内太守周
亞夫為將軍次細栁宗正劉禮為將軍次霸上祝兹侯
徐厲為將軍次棘門以備胡(本/紀)
武帝元光元年十一月衞尉李廣為驍騎將軍屯雲中
中尉程不識為車騎將軍屯鴈門六月罷(本/紀)
六月匈奴盗邊遣將軍韓安國屯漁陽(紀/)
安國為材官將軍屯漁陽請且罷屯月餘匈奴大入徙
益屯罷東屯右北平安國既斥疏將屯又亡失多甚自
愧迺益東徙(本/傳)
元封四年匈奴寇邊遣拔胡將軍郭昌屯朔方(本/紀)
太初三年使光祿徐自為出五原塞數百里逺者千里
築城障列亭至盧朐而使游擊將軍韓說長平侯衞伉
屯其旁使彊弩都尉路博德築居延澤上其秋匈奴大
入雲中定襄五原朔方行壞光祿所築亭障(匈奴/傳)
昭帝即位匈奴朔方殺略吏民發軍屯西河左將入軍
築行北邊(本/紀)
始元二年冬發習射戰士詣朔方調故吏將屯田張掖
郡(本/紀)
元鳳五年發三輔及郡國惡少年吏有告劾亡者屯遼
東(本/紀)
宣帝本始中匈奴常數十萬餘騎南並塞欲入為寇遣
趙充國將四萬騎屯緣邊九郡(充國傳師古曰五原朔/方雲中代郡鴈門定襄)
(北平上谷漁陽也四萬騎/分屯之充國總統領之)
北邊自燉煌至遼東萬一千五百餘里乘塞列隧有吏
卒數千人(趙充/國傳)
地節三年詔曰朕既不德不能附逺是以邊境屯戍未
息今復飭兵重屯久勞百姓非所以綏天下也其罷車
騎將軍右將軍屯兵(本/紀)
五鳳四年以邊塞亡寇減成卒什二(本/紀)
平帝元始二年九月使謁者大司馬掾四十四人持節
行邊兵(本/紀)
　　雜錄
晁錯說文帝曰逺方之卒守塞一歲而更不知胡人之
能不如選常居者家室田作且以備之先為室屋具田
器迺募罪人及免徒復作令居之不足募以丁奴婢贖
罪及輸奴婢欲以拜爵者不足迺募民之欲往者皆賜
髙爵復其家予冬夏衣廪能自給而止郡縣之民得買
其爵以自増至卿其亡夫若妻者縣官買予之胡人入
驅而能止其所驅者以其半予之縣官為贖上從其言
募民徙塞下錯復言古之徙逺方也相其隂陽之和嘗
其水泉之味審其土地之宜先為築室家有一堂二内
門户之閉置器物焉為置毉巫以救疾病此所以使民
樂其處而有長居之心也又聞古之制邊縣也使五家
為伍伍有長十長一里里有假士四里一連連有假五
百十連一邑邑有假侯皆擇其邑之賢材有䕶習地形
知民心者居則習民於射法出則教民於應敵勸以厚
賞威以重罰則前死不旋踵矣(晁錯/傳)
武帝元朔二年募民徙朔方十萬口(本/紀)
元狩五年徙天下姦猾吏民於邊(本/紀)
元鼎六年置張掖燉煌郡徙民以實之(本/紀)
平帝元始二年募民徙雲安縣縣次給食至徙所賜田
宅什器假與犁牛種食(本/紀)
晁錯說文帝曰欲民務農在於貴粟貴粟之道在於以
粟為賞罰今使天下人入粟於邊以受爵免罪不過三
歲塞下之粟必多矣於是帝從錯之言募民入粟邊二
千石爵上造稍增至四千石為五大夫萬二千石為大
庶長各以多少級數為差(食貨/志)
武帝通西南夷道逺巴蜀租賦不足以供之乃募豪民
田南夷入粟縣官而内受錢於都内(食貨/志)
宣帝即位穀至石五錢耿夀昌白令邊郡皆築倉以五穀
賤時增其價以糴以利農穀貴時減其價而糶名曰常
平倉民便之(食貨/志)
趙充國曰金城湟中穀斛八錢吾謂耿中丞糴三百萬
斛羌人不敢動矣耿中丞請糴百萬斛乃得四十萬斛
耳失此二䇿羌人故敢為逆(趙充/國傳)
元帝初元五老罷常平倉(本/紀)
西邊北邊之郡雖有長爵不輕得復五尺以上不輕得
息斥候望烽燧不得卧將吏被介胄而睡(賈誼傳文穎/曰邊方備胡)
(寇作髙土櫓上作桔橰桔橰頭兠零以薪草置其中常/低之有寇即火燃舉之以相告曰烽又多積薪寇至即)
(然之以望其烟曰燧師古/曰畫則燔燧夜則舉烽)
邊郡之士聞㷭舉燧燔皆攝弓而馳荷兵而走(司馬相/如傳孟)
(康曰㷭如覆米䉛縣著契臯頭有寇/則舉之燧積薪有寇則燔然之也)
金布令甲曰邊郡數被兵離飢寒夭絶天年父子相失
令天下共給其費(蕭望/之傳)
邊郡發奔命書持赤白囊(丙吉/傳)
邊郡有長史掌兵馬(百官/表)
大守卒史邊郡一人(儒林/傳)
漢家邊吏職在距寇亦賜武庫兵皆任其事然後䝉之
(毋將/隆傳)
武帝征伐邊兵不足迺發武庫工官兵器以贍之(食貨/志)
　
　
　
　
　
　
　
　
　
　
　
　
　
　
　
　西漢㑹要卷五十九
欽定四庫全書
　西漢㑹要卷六十
　　　　　　　　　　　　宋　徐天麟　撰
　兵五
　　處降
典屬國掌蠻夷降者武帝元狩三年昆邪王降復增屬
國置都尉丞侯千人屬官九譯令成帝河平元年省併
大鴻臚(百官/表)
文帝時弓髙侯韓隤當以匈奴相國降侯(功臣/表)
襄城侯韓嬰以匈奴相國降侯(功臣/表)
景帝時匈奴徐盧等五人降漢上欲侯之以勸後周亞
夫曰彼背其主降陛下陛下侯之即何以責人臣不守
節者乎上曰丞相議不可用迺悉封徐盧等為列侯(周/亞)
(夫/傳)
武帝元狩二年(表作/三年)匈奴昆邪王殺休屠王并將其屬
合四萬餘人來降置五屬國以處之(紀凡言增屬國者/皆增屬國都尉也)
安定(三水/)　　　　　　天水(勇士/)
上郡(龜兹/)　　　　　　西河(美稷/)
五原　　　　　　　　已上並屬國都尉治(地理/志)
宣帝神爵二年置金城屬國以處降羌(本/紀)
五鳳三年置西河北地屬國以處匈奴降者(本/紀)
諸從蠻夷來歸誼及以亡名數自占者内史縣令主(淮/南)
(厲王/傳)
越騎校尉掌越騎(百官表如淳曰越/人内附以為騎也)
長水校尉掌長水宣曲胡騎(長水胡名也宣曲觀名/胡騎之屯於宣曲者)
胡騎校尉掌池陽胡騎(師古曰胡騎之/屯於池陽者也)
武帝遣趙破奴將屬國騎及郡兵數萬以擊胡(張騫/傳)
太初元年以李廣利為貳師將軍發屬國六十騎期至
貳師取善馬
宣帝神爵元年發胡越騎羌騎詣金城(本紀臣天麟按/羌騎亦以羌人)
(内附者/為之)
杜侯復陸支以匈奴歸義因孰王從驃騎將軍擊左王
以少破多捕虜三千一百侯三百户(表/)
衆利侯伊即軒以匈奴歸義樓剸王從驃騎將軍擊左
王手劒合侯千一百户(表/)
　　捕盗
武帝時杜周任用是時郡守尉諸侯相二千石欲為治
者大抵盡效王温舒等而吏民益輕犯法盗賊滋起南
陽有梅免百政楚有段中杜少齊有徐勃燕趙之間有
堅盧范主之屬大羣至數千人擅自號攻城邑取庫兵
釋死罪縳辱郡守都尉殺二千石為檄告縣趨具食小
羣以百數掠鹵鄉里者不可稱數於是上始使御史中
丞丞相長史使督之猶弗能禁乃使光禄大夫范昆諸
部都尉乃故九鄉張德等衣繡衣持節虎符發兵以興
擊斬首大部或至萬餘級及以法誅通行飲食坐相連
郡甚者數千人數歲迺頗得其渠率散卒失亡復聚黨
阻山川往往而羣無可奈何於是作沈命法曰羣盗起
不發覺發覺而弗捕滿品者二千石以下至小吏主者
皆死其後小吏畏誅雖有盗弗敢發恐不能得坐課累
府府亦使不言故盗賊寖多上下相為匿以避文法焉
(咸宣/傳)
江充為置指繡衣使者督三輔盗賊(本/傳)
天漢元年正月閉城門大搜(本/紀)
二年大搜(索姦/人也)泰山琅邪羣盗徐勃等阻山攻城道路
不通遣直指使者暴勝之等衣繡衣杖斧分部逐捕刺
史郡守以下皆伏誅十一月詔闗都尉曰今豪傑多逺
交東方羣盗其謹察出入者(本/紀)
征和元年發三輔騎士大搜上林閉長安城門索十一
日迺解(本/紀)
宣帝即位久之渤海左右郡歲飢盗賊並起二千石不
能禽制上選能治者丞相御史舉龔遂可用上以為渤
海太守時遂年七十餘召見形貌短小宣帝望見不副
所聞心内輕焉謂遂曰渤海廢亂朕甚憂之君欲何以
息其盗賊以稱朕意遂對曰海瀕避逺不霑聖化其民
困於飢寒而吏不恤故使陛下赤子盗弄陛下之兵於
潢池中耳今欲使臣勝之邪將安之也上聞遂對甚說
答曰選用賢良固欲安之也遂曰臣聞治亂民猶治亂
繩不可急也唯緩之然後可治臣願丞相御史且無拘
臣以文法得一切便宜從事上許焉加賜黄金贈遣乘
傳至渤海界郡聞新太守至發兵以迎遂皆遣還移書
勅屬縣悉罷逐捕盗賊吏諸持鉏鉤田器者皆為良民
吏毋得問持兵者迺為盗賊遂單車獨行至府郡中翕
然盗賊亦皆罷渤海又多刼掠相隨聞遂教令即時解
散棄其兵弩而持鉤鉏盗賊於是悉平民安土樂業(龔/遂)
(傳/)
尹翁歸守右扶風選用㢘平疾姦吏以為右職姦邪罪
名亦縣縣有名籍盗賊發其比伍中翁歸輒召其縣長
吏曉告以姦黠主名教使用類推迹盗賊所過抵類常
如翁歸言無有遺脫緩於小弱急於豪彊豪彊有論罪
輸掌蓄官使所莝責以員程不得取代不中程輒笞督
極者至以􁘸自剄而死京師畏其威嚴扶風大治盗賊
課常為三輔最(尹翁/歸傳)
宣帝時勃海膠東盗賊並起張敞上書自請治之曰山
陽郡户九萬三千口五十萬以上訖計盗賊未得者七
十七人它課諸事亦略如此臣敞愚駑既無以佐思慮
久處閒郡身逸樂而忘國事非忠孝之節也伏聞膠東
勃海左右郡歲數不登盗賊並起至攻官寺簒囚徒搜
市朝刼列侯吏失綱紀姦軌不禁臣敞不敢愛身避死
唯明詔之所處願盡力摧剉其暴虐存撫其孤弱事即
有業所至郡條奏其所由廢及所以興之狀書奏天子
召敞拜膠東相賜黄金三十斤敞辭之官自請治劇郡
非賞罰無以勸善懲惡吏追捕有功效者願得壹切比
三輔尤異天子許之敞到膠東明設賞開羣盗令相捕
斬除罪吏追捕有功上名尚書調補縣令者數十人由
是盗賊解散傳相捕斬吏民歙然國中遂平(張敞/傳)
張敞守京兆尹長安市偷盗尤多百賈苦之上以問敞
敞以為可禁敞既視事求問長安父老偷盗酋長數人
居皆温厚出從童騎閭里以為長者敞皆召見責問因
貰其罪把其宿負令致諸偷以自贖偷長曰令一旦召
詣府恐諸偷驚駭願壹切受署敞皆以為吏遣歸休置
酒小偷悉來賀且飲醉偷長以赭汙其衣裾吏坐里閭
閱出者汙赭輒收縳之一日捕得數百人窮治所犯或
一人百餘發盡行法罰由是枹鼓稀鳴市無偷盗(張敞/傳)
敞拜冀州刺史既到部而廣川王國羣輩不道賊連發
不得敞以耳目發起賊主名區處誅其渠帥廣川王姬
昆弟及王同族宗室劉調等通行為之囊橐吏逐捕窮
窘蹤迹皆入王宮敞自將郡國吏車數百兩圍守王宮
搜索調等果得之殿屋重轑中敞傅吏皆捕格斷頭縣
其頭王宮門外因劾奏廣川王天子不忍致法削其户
敞居部歲餘冀州盗賊禁止(張敞/傳)
建平侯杜緩為太常坐盗賊多免(百官/志)
王尊以病免㑹南山羣盗傰宗等數百人為吏民害拜
故𢎞農太守傅剛為校尉將迹射士千人逐捕歲餘不
能禽或說大將軍鳳賊數百人在轂下發軍擊之不能
得難以視四夷獨選賢京兆尹乃可於是鳳薦尊徵為
諌大夫守京輔都尉行京兆尹事旬月間盗賊清(本/傳)
成帝河平中單于來朝上使班伯持節迎於塞下㑹定
襄大姓石季羣輩報怨殺追捕吏伯上狀因自請願試
守期月上遣侍中中郎將王舜馳傳代伯䕶單于并奉
璽書印綬即拜伯為定襄太守定襄聞伯素貴年少自
請治劇畏其下車作威吏民竦息伯至請問耆老父祖
故人有舊恩者迎延滿堂日為供具執子孫禮部中益
弛諸所賓禮皆名豪懐恩醉酒共諌伯宜頗攝錄盗賊
具言本謀亡匿處伯曰是所望於父師矣迺召屬縣長
吏選精進掾史分部收捕及它隱伏旬日盡得郡中震
肅咸稱神明(叙/傳)
陽朔三年潁川鐵官申屠聖等百八十人殺長吏盗庫
兵自稱將軍經歴九郡遣丞相長史御史中丞逐捕以
軍興從事皆伏辜(本/傳)
鴻嘉三年廣漢男子鄭躬等六十餘人攻官寺簒囚徒
盗庫兵自稱山君四年黨與寖廣犯歴四縣衆且萬人
拜河東都尉趙䕶為廣漢太守發郡中及蜀郡合五萬
人擊之或相捕斬除罪旬月平遷䕶為執金吾賜黄金
百斤(本/紀)
鴻嘉中廣漢羣盗起選孫寶為益州刺史廣漢太守扈
商者大司馬車騎將軍王音姊子軟弱不任職寶到部
親入山谷諭告羣盗非本造意渠率皆得悔過自出遣
歸田里自劾矯制奏商為亂首春秋之義誅首惡而已
商亦奏寶所縱或有渠率當坐者商下獄寶坐失死罪
免益州吏民多陳寶功效言為車騎將軍所排上復拜
寶為冀州刺史(孫寶/傳)
永始二年丞相薛宣坐西州盗賊羣輩免(恩澤/侯表)
永始三年十一月尉氏男子樊並等十三人謀反殺陳
留太守刼畧吏民自稱將軍徒李譚等五人共格殺並
等皆封為列侯(本/紀)
永始三年十二月山陽鐵官徒蘇令等二百二十八人
攻殺長吏盗庫兵自稱將軍經歴郡國十九殺東郡太
守汝南都尉遣丞相長史御史中丞持節督趣逐捕汝
南太守嚴訢捕斬令等遷訢為大司農賜黄金百斤(本/紀)
平帝元始二年遣執金吾侯陳茂假以征鼓募汝南南
陽勇敢吏士三百人諭說江湖賊成重等二百餘人皆
自出送家在所收事重徙雲陽賜公田宅(本/紀)
三年陽陵任横等自稱將軍盗庫兵攻官寺出囚徒大
司徒掾督逐皆伏辜(本/紀)
　
　
　
　
　
　西漢㑹要卷六十
欽定四庫全書
　西漢㑹要卷六十一
　　　　　　　　　　　　宋　徐天麟　撰
　刑法一
　　刑制
夷三族(高紀如淳曰父/族母族妻族也)
要斬(張延年自稱衛/太子誣罔要斬)
磔(景純謂/張其尸)
棄市(師古曰取刑人/於市與衆棄之)
腐刑(如淳曰宮刑也丈夫割勢不能生子如/腐木不生實又云諸服宮刑者下蠶室)
髠鉗(高紀鉗以/鐡束頸也)
完(孟康曰不加/肉刑髠􁏑也)
城旦舂(惠紀應劭曰城旦者旦起行治城舂者/婦人不與外繇但舂作米皆四嵗刑也)
鬼薪白粲(惠紀應劭曰取薪給宗廟為鬼薪坐/擇米使正白為白粲皆三嵗刑也)
耐(字通作耏高紀注云罪不至于髠全其耐鬢/惠紀注云一嵗為罰作二嵗以上者為耐)
罰作(一嵗刑/見上)
盜械(惠紀凡以罪著/械者皆稱焉)
頌繫(惠紀頌容也言見寬容/但處曹吏舍不入狴牢)
笞(景帝定令當笞者笞臀/如淳曰先時笞背也)
箠(長五尺其本大一寸其竹/也末薄半寸皆平其節)
漢興之初雖有約法三章網漏吞舟之魚其大辟尚有
夷三族之令令曰當三族者皆先黥劓斬左右止笞殺
之梟其首葅其骨肉於市其誹謗詈詛者又先斷舌故
謂之具五刑彭越韓信之屬皆受此誅至高后元年乃
除三族罪妖言令(刑法/志)
文帝除宮刑(景帝元年詔臣天麟按文帝既除宮刑矣/景帝中四年赦徒作陽陵者死罪欲腐者)
(許之至武帝時李延年司馬遷張安世兄賀/皆坐腐刑則是宮刑雖除不久即復用也)
文帝十三年齊大倉令淳于公有罪當刑詔獄逮繫長
安淳于公無男有五女當行㑹逮罵其女曰生子不生
男緩急非有益也其少女緹縈自傷悲泣乃隨其父至
長安上書曰妾父為吏齊中皆稱其亷平今坐法當刑
妾傷夫死者不可復生刑者不可復屬雖後欲改過自
新其道亡繇也妾願沒入為官婢以贖父刑罪使得自
新書奏天子天子憐悲其意遂下令曰制詔御史葢聞
有虞氏之時畫衣冠異章服以為戮而民弗犯何治之
至也今法有肉刑三而姦不止其咎安在非乃朕德之
薄而教不明與吾甚自愧故夫訓道不純而愚民䧟焉
詩曰愷弟君子民之父母今人有過敎未施而刑已加
焉或欲刑為善而道亡繇至朕甚憐之夫刑至斷支體
刻肌膚終身不息何其刑之痛而不德也豈稱為民父
母之意哉其除肉刑有以易之及令罪人各以輕重不
亡逃有年而免具為令丞相張蒼御史大夫馮敬奏言
肉刑所以禁姦所由來者久矣陛下下明詔憐萬民之
一有過被刑者終身不息及罪人欲改行為善而道亡
繇至於盛德臣等所不及也臣謹議請定律曰諸當完
者完為城旦舂當黥者髠鉗為城旦舂當劓者笞三百
當斬左止者五百當斬右止及殺人先自告及吏坐受
賕枉法守縣官財物而即盜之已論命復有笞罪者皆
棄市罪人獄已決完為城旦舂滿三嵗為鬼薪白粲鬼
薪白粲一嵗為隸臣妾𨽻臣妾一嵗免為庶人𨽻臣妾
滿二歲為司寇司冦一嵗及作如司冦二歲皆免為庶
人其亡逃及有罪耐以上不用此令前令之刑城旦舂
歳而非禁錮者如完為城旦舂嵗數以免臣昧死請制
曰可是後外有輕刑之名内實殺人斬右止者又當死
斬左止者笞五百當劓者笞三百率多死景帝元年下
詔曰加笞與重罪無異幸而不死不可為人其定律笞
五百曰三百笞三百曰二百猶尚不全至中六年又下
詔曰加笞者或至死而笞未畢朕甚憐之其减笞三百
曰二百笞二百曰一百又曰笞者所以教之也其定箠
令丞相劉舍御史大夫衞綰請笞者箠長五尺其本大
一寸其竹也末薄半寸皆平其節當笞者笞臀毋得更
人畢一罪乃更人自是笞者得全然酷吏猶以為威死
刑旣重而生刑又經民易犯之(刑法/志)
孝景中元年改磔曰棄市勿復磔(紀/)
　　律令
髙祖初入關召諸縣豪傑謂曰父老苦秦苛法久矣誹
謗者族偶語者棄市吾當王關中與父老約法三章耳
餘悉除去秦法(紀/)
髙祖約法三章曰殺人者死傷人及盜抵罪蠲削煩苛
兆民大悦其後四夷未附兵革未息三章之法不足以
禦姦於是相國蕭何攟摭秦法取其宜於時者作律九
章(刑法志按晉書刑法志云蕭何定/律益事律興廐户三篇合為九篇)
孝惠四年省法令妨吏民者除挾書律(紀/)
髙后元詔孝惠欲除三族妖言令今除之(紀/)
孝文二年(紀作/元年)又詔丞相太尉御史法者治之正所以
禁暴而衞善人也今犯法者已論而使無罪之父母妻
子同產坐之及収朕甚弗取其議左右丞相周勃陳平
奏言父母妻子同產相坐及収所以累其心使重犯法
也収之之道所由來久矣臣之愚計以為如其故便文
帝復曰朕聞之法正則民慤罪當則民從且夫牧民而
道之以善者吏也既不能道又以不正之法罪之是法
反害於民為暴者也朕未見其便宜熟計之平勃乃曰
陛下幸加大惠於天下使有罪不収無罪不相坐甚盛
德臣等所不及也臣等謹奉詔盡除収律相坐法其後
新垣平謀為逆復行三族之誅(刑法/志)
晁錯為内史法令多所更定錯所更定三十章(晁錯/傳)
孝景中六年定鑄錢偽黄金棄市律(本/紀)
孝武即位外事四夷之功内盛耳目之好徵發煩數百
姓貧耗窮民犯法酷吏擊斷姦軌不勝於是招進張湯
趙禹之屬條定法令作見知故縱監臨部主之法緩深
故之罪急縱出之誅其後姦骩巧法轉相比况禁網寖
密律令凢三百五十九章大辟四百九條千八百八十
二事死罪决事比萬三千四百七十二事文書盈於几
閣典者不能徧睹是以郡國承用者駮或罪同而論異
姦吏因縁為市所欲活則傳生議所欲䧟則予死比議
者咸寃傷之(刑法/志)
自公孫𢎞以春秋之義繩臣下張湯以峻文決理於是
見知之法生而廢格沮誹窮治之獄用矣湯奏當異九
卿見令不便不入言而腹誹論死自是後有腹非之法比
(食貨/志)
武帝作沈命法(沈匿也敢蔽匿盜/賊者没其命也)曰羣盜起不發覺發
覺而弗捕滿品者二千石以下至小吏主者皆死(咸宣/傳)
孝宣本始四年詔郡國律令有可蠲除以安百姓條奏
(本/紀)
地節四年詔曰父子之親夫婦之道天性也雖有禍患
猶䝉死而存之誠愛結於心仁厚之至也自今子首匿
父母妻匿夫孫匿大父母皆勿坐其父母匿子夫匿妻
大父母匿孫罪殊死皆上請廷尉以聞(本/紀)
時涿郡太守鄭昌上疏言聖王置諫爭之臣者非以崇
德防逸豫之生也立法明刑者非以為治救衰亂之起
也今明主躬垂明聽雖不置廷平獄將自正若開後嗣
不若刪定律令律令一定愚民知所避姦吏無所弄矣
今不正其本而置廷平以理其末也政衰聽怠則廷平
将招權而為亂首矣宣帝未及修正至元帝初立廼下
詔曰夫法令者所以抑暴扶弱欲其難犯而易避也今
律令煩多而不約自典令文者不能分明而欲羅元元
之不逮斯豈刑中之意哉其議律令可蠲除輕減者條
奏(刑法/志)
元帝初元五年省刑罰七十餘事除光禄大夫以下至
郎中保父母同產之令(本/紀)
成帝河平中復下詔曰甫刑云五刑之屬三千大辟之
罰屬二百今大辟之刑千有餘條律令煩多百有餘萬
言奇請它比日以益滋自明習者不知所由欲以暁諭
衆庶不亦難乎於以羅元元之民天絶亡辜豈不哀哉
其與中二千石二千石博士及明習律令者議減死刑
及可蠲除省約者令較然易知條奏書不云乎惟刑之
恤哉其審核之務凖古法朕将盡心覧焉有司無仲山
父將明之材不能因時廣宣主恩建立明制為一代之
法而徒鉤摭㣲細毛舉數事以塞詔而已(刑法/志)
　
　
　
　
　
　
　
　
　
　
　
　
　
　
　西漢㑹要卷六十一
欽定四庫全書
　西漢㑹要卷六十二
　　　　　　　　　　　　宋　徐天麟　撰
　刑法二
　　疑讞
髙皇帝七年制詔御史獄之疑者吏或不能决有罪者
久而不論無罪者久繫不决自今以來縣道官獄疑者
各讞所屬二千石官二千石官以其罪名當報之所不
能决者皆移廷尉廷尉亦當報之廷尉所不能具謹具
為奏傳所當比律令以聞上恩如此吏猶不能奉宣故
孝景中五年復下詔曰諸獄疑雖文致於法而於人心
不厭者輙讞之其後獄吏復避㣲文遂其愚心至後元
年又下詔曰獄重事也人有愚智官有上下獄疑者讞
有令讞者已報讞而後不當讞者不為失自此之後獄
刑益詳近於五聽三宥之意(刑法/志)
　　議貴
髙帝七年令郎中有􁍿耐以上請之(本/紀)
孝惠初即位爵五大夫吏六百石以上及宦皇帝而知
名者有􁍿當盜械者皆頌繫上造以上及内外公孫耳
孫有􁍿當刑及當為城旦舂者皆耐為鬼薪白粲(本/紀)
孝文時賈誼上疏曰古者亷恥節禮以治君子故有賜
死而無戮辱是以黥劓之罪不及大夫今自王侯三公
之貴皆天子所改容而禮之也而今與衆庶同黥劓髠
刖笞傌棄市之法被戮辱者不太廹乎夫嘗已在貴寵
之位今而有過廢之可也退之可也賜之死可也滅之
可也若夫束縳之係緤之輸之司寇編之徒官司寇小
吏詈罵而榜笞之殆非所以令衆庶見也是時丞相周
勃免就國人有告勃謀反逮繫長安獄治卒無事故誼
以此譏上上深納其言養臣下有節是後大臣有罪皆
自殺不受刑至武帝時稍復入獄自寗成始(賈誼/傳)
昭平君獄繫内官以公主子廷尉上請(東方/朔傳)
吏二千石有􁍿先請(劉屈/氂傳)
宣帝黄龍元年詔曰吏六百石位大夫有􁍿先請(本/紀)
成帝怒丞相王嘉孔光等請謁者召嘉詣廷尉詔獄永
信少府猛等十人以為聖王斷獄必先原心定罪探意
立情故死者不抱恨而入地生者不銜怨而受罪明主
躬聖德重大臣刑辟廣延有司議欲使海内咸服嘉罪
名雖應法聖王之於大臣在輿為下御坐則起疾病視
之無數死則臨弔之廢宗廟之祭進之以禮退之以義
誄之以行案嘉本以相等為罪罪惡雖著大臣括髮關
械裸躬就笞非所以重國褒宗廟也今春月寒氣錯繆
霜露數降宜示天下以寛和臣等不知大義惟陛下察
焉有詔假謁者節召丞相詣廷尉詔獄(王嘉/傳)
平帝元始元年令公列侯嗣子有􁍿耐以上先請(本/紀)
元始四年敕百僚婦女非身犯法詔所名捕它皆亡得
繫(本/紀)
　　矜老弱
孝惠即位詔民年七十以上若不滿十嵗有罪當刑者
皆完之(本/紀)
孝景後三年下詔曰髙年老長人所尊敬也鰥寡不屬逮
者人所哀憐也其著令年八十以上八嵗以下及孕者
未乳師朱儒當鞠繫者頌繫之至孝宣元康四年又下
詔曰朕念夫耆老之人髮齒墮落血氣既衰亦無暴逆
之心今或罹於文法執於囹圄不得終其年命朕甚憐
之自今以來諸年八十非誣告殺傷人它皆勿坐至成
帝鴻嘉元年定令年未滿七嵗賊鬬殺人及犯殊死者
上請廷尉以聞得減死合於三赦幼弱老耄之人此皆
法令稍定近古而便民者也(刑法/志)
　　贖罪
惠帝元年民有罪得買爵三十級以免死罪(本紀應劭/曰級直錢)
(二千凢/為六萬)
晁錯説文帝曰欲民務農在於貴粟貴粟之道在於以
粟為賞罰今募天下入粟縣官得以拜爵除罪不過三
嵗塞下之粟必多(食貨/志)
孝景時上郡以西旱復修賣爵令而裁其賈以招民及
徒復作得輸粟於縣官以除罪(食貨/志)
武帝天漢四年令死罪入贖錢五十萬減死一等(本/紀)
太始二年募死罪入贖錢五十萬減死一等(本/紀)
宣帝時西羗反漢遣後将軍征之京兆尹張敞上書言
國兵在外軍以夏發隴西以北安定以西吏民並給轉
輸田事頗廢素無餘積雖羗虜以破來春民食必乏窮
僻之處買亡所得縣官穀度不足以賑之願令諸有􁍿
非盜受財殺人及犯法不得赦者皆得以差入穀此八
郡贖罪務益致穀以預備百姓之急事下有司左馮翊
蕭望之與少府李彊議以為民函隂陽之氣有好義欲
利之心在教化之所助堯在上不能去民欲利之心而
能令其欲利不勝其好義也雖桀在上不能去民好義
之心而能令其好義不勝其欲利也故堯桀之分在於
義利而已道民不可不謹也今欲令民量粟以贖罪如
此則富者得生貧者獨死是貧富異刑而法不一也人
情貧窮父兄囚執聞出財得以生活為人子弟者将不
顧死亡之患敗亂之行以赴財利求救親戚一人得生
十人以喪如此伯夷之行壞公綽之名滅政教壹傾雖
有周召之佐恐不能復古者臧於民不足則取有餘則
予詩曰爰及矜人哀此鰥寡上惠下也又曰雨我公田
遂及我私下急上也今有西邊之役民失作業雖户賦
口歛以贍其困乏古之通義百姓莫以為非以死救生
恐未可也陛下布德施教教化既成堯舜亡以加也今
議開利路以傷既成之化臣竊痛之於是天子復下其
議兩府丞相御史以難問張敞敞曰少府左馮翊所言
常人之所守耳昔先帝征四夷兵行三十餘年百姓猶
不加賦而軍用給今羗虜一隅小夷跳梁於山谷間漢
但令􁍿人出財減􁍿以誅之其名賢於煩擾良民横興
賦歛也又諸盜及殺人犯不道者百姓所疾苦也皆不
得贖首匿見知縱所不當得為之屬議者或頗言其法
可蠲除今因此令贖其便甚明何化之所亂甫刑之法
小過赦薄罪贖有金選之品所從來久矣何賊之所生
敞備布衣二十餘年嘗聞罪人贖矣未聞盜賊起也竊
憐凉州被寇方秋饒時民尚有飢乏病死於道路况至
來春将大困乎不早慮所以振救之䇿而引常經以難
恐後為重責常人可與守經未可與權也敞幸得備列
卿以輔兩府為職不敢不盡愚望之彊復對曰先帝聖
德賢良在位作憲垂法為無窮之規永惟邊竟之不贍
故金布令甲曰邊郡數被兵離飢寒天絶天年父子相
失令天下共給其費固為軍旅卒暴之事也聞天漢四
年常使罪人入五十萬錢減死罪一等豪强吏民請奪
假貣至為盜賊以贖其罪其後姦邪横暴羣盜並起至
攻城邑殺郡守充滿山谷吏不能禁明詔遣繡衣使者
以興兵擊之誅者過半然後衰止愚以為此使死罪贖
之敗也故曰不便時丞相魏相御史大夫丙吉亦以為
羗虜且破轉輸畧足相給遂不施敞議(蕭望/之傳)
元帝時貢禹上疏言孝文皇帝時貴亷潔賤貪汚賈人
贅壻及吏坐臧者皆禁錮不得為吏賞善罰惡不阿親
戚罪白者伏其誅疑者以與民亡贖罪之法故令行禁
止海内大化天下斷獄四百與刑錯亡異武帝始臨天
下尊賢用士闢地廣境數十里自見功大威行遂從耆
欲用度不足乃行一切之變使犯法者贖罪入穀者補
吏是以天下奢侈官亂民貧盜賊並起亡命者衆郡國
恐伏其誅則擇便巧史書習於計簿能欺上府者以為
右職姦軌不勝則取勇猛能操切百姓者以苛暴威服
下者使居大位故亡義而有財者顯於世欺謾而善書
者尊於朝誖逆而勇猛者貴於官故俗皆曰何以孝弟
為財多而光榮何以禮義為史書而仕宦何以謹慎為
勇猛而臨官故黥劓而髠鉗者猶復攘臂為政於世行
雖犬彘家富埶足目指氣使是為賢耳故謂居官而置
富者為雄桀處姦而得利者為壯士兄勸其弟父勉其
子俗之壞敗乃至於是察其所以然者皆以犯法得贖
罪求士不得真賢相守崇財利誅不行之所致也今欲
興至治致太平宜除贖罪之法(貢禹/傳)
　　恤刑
文帝赦罪人憐其亡髪賜之巾憐其衣赭書其背父子
兄弟相見也而賜之衣平獄緩刑天下莫不説喜(賈山/傳)
武帝元朔六年遣博士循行天下治苛者舉奏(本/紀)
宣帝即位廷尉史路溫舒上疏言臣聞秦有十失其一
尙存治獄之吏是也方今天下賴陛下恩厚亡金革之
危飢寒之患父子夫妻勠力安家然太平未洽者獄亂
之也夫獄者天下之大命也死者不可復生􁃎者不可
復屬書曰與其殺不辜寕失不經今治獄吏則不然上
下相敺以刻為明深者獲公明平者多後患故治獄之
吏皆欲人死非憎人也自安之道在人之死是以死人
之血流離於市被刑之徒比肩而立大辟之計嵗以萬
計此仁聖之所以傷也太平之未洽凡以此也夫人情
安則樂生痛則思死捶楚之下何求而不得故囚人不
勝痛則飾辭以視之吏治者利其然則指道以明之上
奏畏郤則鍜鍊而周内之蓋奏當之成雖咎繇聽之猶
以為死有餘辜何則成鍊者衆文致之罪明也是以獄
吏專為深刻殘賊而亡極媮為一切不顧國患此世之
大賊也故俗語曰畫地為獄議不入刻木為吏期不對
此為疾吏之風悲痛之辭也故天下之患莫深於獄敗
法亂正離親塞道莫甚乎治獄之吏此所謂一尚存者
也上深愍焉廼下詔曰間者吏用法巧文寖深是勝之
不德也夫决獄不當使有罪興邪不辜䝉戮父子悲恨
朕甚傷之今遣廷史與郡鞠獄任輕禄薄其為置廷平秩
六百石貟四人其務平之以稱朕意於是選于定國為
廷尉求明察寛恕黄霸等以為廷平季秋後請讞時上
常幸宣室齋居而决事獄刑號為平矣(路溫舒傳/及刑法志)
地節四年詔曰令甲死者不可生刑者不可息今繫者
或以掠辜若飢寒瘐死獄中朕甚痛之其令郡國嵗
上繫囚以掠笞若瘐死者所坐名縣爵里丞相御史課
殿最以聞(本/紀)
元康二年詔曰獄者萬民之命所以禁暴止邪養育羣
生也能使生者不怨死者不恨可謂文吏矣今則不然
用法或持巧心析律貳端深淺不平増辭飾非以成其
罪奏不如實上亦亡繇知此朕之不明吏之不稱四方
黎民将何仰哉二千石各察官屬勿用此人吏務平法
(本/紀)
五鳯四年詔曰以前使使者問民所疾苦復遣丞相御
史掾二十四人循行天下舉寃獄察擅為苛禁深刻不
改者(本/紀)
黄龍元年詔曰朕數申詔公卿大夫務行寬大今吏或
以不禁姦邪為寛大縱釋有罪為不苛或以酷惡為賢
皆失其中御史察計簿疑非實者按之(本/紀)
成帝鴻嘉元年二月詔曰方春生長時臨遣諫大夫理
等舉三輔三河𢎞農寃獄(本/紀)
四年詔曰數勅有司務行寬大而禁苛暴訖今不改一
人有辜舉宗拘繫朕甚痛焉已遣使者循行郡國務有
以全活之(本/紀)
哀帝元壽元年詔曰今有司執法未得其中或上暴虐
假埶獲名其勉率百僚專任仁人黜遠殘賊期於安民
(本/紀)
　　女刑
城旦舂(惠帝紀應劭曰婦人不與/外徭但舂作米皆四嵗刑)
女徒復作(宣紀李奇曰罪輕男子守邉女子軟弱不任/守復令作於官亦一嵗故謂之復作徒也孟)
(康曰復謂弛刑徒也有赦令詔書去其鉗􁘸赭衣更犯/事不從徒加與民為例故當復為官作滿其本罪年月)
(日律名為/復作也)
平帝元始元年天下女徒已論歸家顧山錢月三百(本/紀)
(師古曰謂女徒論罪已定並放歸家不親役之但令一/月出錢三百以顧人也為此恩者以行太皇太后之德)
(施恵政於婦人如淳曰令甲女犯罪當於/山伐木聽使入錢顧功直故謂之顧山)
　
　
　
　西漢㑹要卷六十二
欽定四庫全書
　西漢㑹要卷六十三
　　　　　　　　　　　　宋　徐天麟　撰
　刑法三
　　大赦
髙帝二年正月赦罪人(本紀/下同)
六月立太子赦罪人
五年正月兵事畢赦天下殊死以下
六月都長安大赦天下
六年以豪傑未習法令故犯法其赦天下
九年正月丙寅前有罪殊死以下皆赦之
十一年正月立代王大赦天下
七月征英布赦天下死罪以下令從軍
十二年帝崩發喪大赦天下
　右高帝在位十二年凢九赦
惠帝四年皇帝冠赦天下
　右惠帝在位七年惟此一赦
呂太后臨朝稱制大赦天下　　六年赦天下
八年遺詔大赦天下
　右呂后臨朝八年凢三赦
文帝初即位赦天下　　　　　七年赦天下
十五年郊見五帝赦天下　　　後四年日食赦天下
　右文帝在位二十三年凢四赦
景帝元年赦天下　　　　　　四年赦天下
中元年赦天下　　　　　　　五年赦天下
後元年赦天下
　右景帝在位十六年凢五赦
武帝建元元年赦天下　　　　元光元年赦天下
四年地震赦天下　　　　　　元朔元年赦天下與民更始
三年赦天下　　　　　　　　六年赦天下
元狩元年赦天下　　　　　　三年赦天下
元鼎元年赦天下　　　　　　五年赦天下
元封二年甘泉產芝赦天下　　五年修封禪赦天下
天漢元年赦天下　　　　　　三年修封禪赦天下
太始元年赦天下　　　　　　四年修封還赦天下
征和三年赦天下　　　　　　後元元年郊㤗畤赦天下
　右武帝在位五十五年凢十八赦
昭帝始即位赦天下　　　　　始元元年赦天下
四年立皇后赦天下　　　　　元鳯元年赦天下
二年赦天下　　　　　　　　四年赦天下
六年赦天下
　右昭帝在位十三年凢七赦
宣帝即位大赦天下　　　　　本始元年鳯凰集赦天下
四年立皇后赦天下　　　　　地節二年鳯凰集赦天下
三年立皇太子赦天下
元康二年赦天下與士大夫厲精更始
神爵二年鳯凰甘露降集赦天下
四年嘉瑞並見赦天下
五鳯三年屢䝉嘉瑞赦殊死以下
甘露二年赦天下
　右宣帝在位二十五年凢十赦
元帝初元元年大赦天下　　　二年地動赦天下
三年白鶴館灾赦天下　　　　永光元年赦天下
二年二月大赦天下　　　　　六月赦天下
四年赦天下　　　　　　　　建昭二年赦天下
四年斬郅支赦天下　　　　　五年赦天下
　右元帝在位十五年凢十赦
成帝即位大赦天下　　　　　建始元年火灾大赦天下
河平元年赦天下　　　　　　陽朔二年大赦天下
四年赦天下　　　　　　　　鴻嘉三年赦天下
永始四年郊㤗畤大赦天下　　元延元年赦天下
綏和元年大赦天下
　右成帝在位二十六年凢九赦
哀帝即位大赦天下　　　　　建平元年赦天下
二年六月改元大赦天下　　元壽元年大赦天下
　右哀帝在位六年凢四赦
平帝即位大赦天下　　　　元始元年日食大赦天下
三年立皇后大赦天下　　　五年帝崩大赦天下
　右平帝在位五年凢四赦
　　赦徒
文帝二年民謫作縣官及貸種食未入入未備者皆赦
之
景帝中四年赦徒作陽陵者死罪欲腐者許之
武帝元封元年封㤗山赦所過徒
宣帝元康元年鳯凰集赦天下徒
五鳯元年赦徒作杜陵者
元帝初元四年祠后土赦汾陽徒
永光元年幸甘泉赦雲陽徒
成帝建始二年祀南郊赦奉郡縣及中都官耐罪徒
三年赦天下徒　　　　　　　四年單于朝赦天下徒
陽朔元年赦天下徒　　　　鴻嘉元年幸初陵赦作徒
哀帝建平二年赦天下徒
平帝元始元年赦天下徒　　二年赦天下徒
　　别赦
漢五年遣使者赦田横
八年吏有罪未發覺者赦之
十年太上皇崩葬萬年赦櫟陽囚死罪以下(瓉曰萬年/陵有櫟陽)
(縣/界)
十二年繫盧綰與綰居來歸者赦之
惠帝六年八月赦降(司馬氏/大事記)
文帝三年七月詔濟北吏民兵未至先自定及以軍城
邑降者皆赦之復官爵與王興居去來者亦赦之
八月赦諸與興居反者
景帝三年赦襄平侯及妻子當坐者六月詔吳王濞已
滅吏民當坐濞等及逋逃亡軍者皆赦之
武帝建元元年赦吳楚七國帑輸在官者
六年赦鴈門代郡軍吏不循法者
元封四年祭后土赦汾隂夏陽中都死以下
益州昆明反赦京師亡命令從軍
太初二年用事介山祭后土赦汾隂安邑殊死以下
昭帝元鳯元年赦燕王太子建公主子文信及宗室子
與燕王上官桀等謀反父母同產當坐者皆免為庶人
其吏為桀等所詿誤未發覺在吏者除其罪
宣帝地節四年諸為霍氏所詿誤未發覺者皆赦之
元康二年諸觸諱在令前者赦之(並本/紀)
　　赦宥雜録
元帝時匡衡上疏曰陛下躬聖德開太平之路閔愚吏
民觸法抵禁比年大赦使百姓得改行自新天下幸甚
臣竊見大赦之後姦邪不為衰止今日大赦明日犯法
相隨入獄此殆導之未得其務也葢保民者陳之以德
義示之以好惡觀其失而制其宜故動之而和綏之而
安今天下俗貪財賤義好聲色上侈靡亷恥之節薄淫
僻之意縱綱紀失序疏者踰内親戚之恩薄婚姻之黨
隆茍合儌幸以身設利不改其原雖嵗赦之刑猶難使
錯而不用也(本/傳)
成帝初即位王尊劾奏丞相衡御史大夫譚知中書謁
者令顯等專權擅埶皆不道在赦令前赦後衡譚舉奏
顯云云天子下御史問状劾奏尊妄詆欺非謗赦前事
有詔左遷(王尊/傳)
哀帝即位令有司無得舉赦前徃事(紀/)
平帝即位詔曰夫赦令者将與天下更始誠欲令百姓改
行潔己全其性命也徃者有司多舉奏赦前事累増罪
過誅䧟亡辜殆非重信慎刑洒心自新之意也自今以
來有司無得陳赦前事置奏上有不如詔書為虧㤙以
不道論定著令布告天下使明知之(紀/)
　　獄
中都官獄(宣紀臣天麟按後漢百官志云孝武以/下置中都官獄二十六所各令長名)
廷尉詔獄(周勃詣廷/尉詔獄)
上林詔獄(成紀罷上林詔獄師古曰漢舊儀云/上林詔獄主治苑中禽獸宫館事)
郡邸獄(宣紀曾孫坐収郡邸獄注云漢舊/儀郡邸獄治天下郡國上計者)
掖庭秘獄(劉輔繫掖庭秘獄三輔黄圖云/  武帝改永巷為掖庭置獄焉)
共工獄(劉輔傳徒繫共/工獄注考工也)　　　若盧詔獄(王商詣若/盧詔獄)
都船獄(王嘉致/都船獄)　　　　　　都司空獄(竇嬰劾繫都司空獄又伍被/傳為左右都司空詔獄書)
居室(灌夫傳劾夫繫居室/注云後改為保宮)　　保宮(李陵母/繫保宮)
内官(東方朔傳昭平/君獄繫内官)　　　　請室(爰盎傳絳候反/繫請室注獄也)
導官(張湯傳廷尉謁/君弟繫導官)　　　　暴室(宣紀注云暴/室宫人獄)
水司空(伍被傳注云上林有/水司空主囚徒官)
　　斷獄數
文帝即位刑罰大省斷獄數百有刑錯之風(志/)
武帝時天下斷獄萬數(賈捐之傳又食貨志/云斷獄嵗以萬千數)
元康中魏相上書案今年計子弟殺父兄妻殺夫者凢
二百二十二人(傳/)
自昭宣元成哀平六世之間斷獄殊死率嵗千餘口而
一人耐罪上至右止三倍有餘(志/)
　
　
　
　
　
　
　
　
　
　
　
　
　
　
　
　西漢㑹要卷六十三
欽定四庫全書
　西漢㑹要卷六十四
　　　　　　　　　　　　宋　徐天麟　撰
　方域一
　　都邑
髙帝五年西都洛陽齋戍卒婁敬求見說上曰陛下都
洛陽豈欲與周室比隆哉上曰然婁敬曰陛下取天下
與周異周之先自后稷封邰積德絫善十有餘世至於
太王王季文王武王而諸侯自歸之遂滅殷為天子及
成王即位周公相焉乃營洛邑以為此天下之中也諸
侯四方納貢職道里均矣有德則易以王無德則易以
亡故周之盛時天下和洽諸侯四夷莫不賔服効其貢
職及其衰也天下莫朝周不能制也非惟其德薄也形
勢弱也今陛下起豐沛卷蜀漢定三秦與項羽戰滎陽
成臯之間大戰七十小戰四十使天下之民肝腦塗地
父子暴骨中野不可勝數哭泣之聲未絶傷夷者未起
而欲比隆於康成之時臣竊以為不侔也且夫秦地被
山帯河四塞以為固卒然有急百萬之衆可立具也因
秦之故資甚美膏腴之地此所謂天府者也陛下入關
而都之山東雖亂秦之故地可全而有也夫與人鬬不
搤其吭拊其背未能全其勝也今陛下案秦之故地此
亦搤天下之吭而附其背也帝問羣臣羣臣皆山東人
爭言周王數百年秦二世即位洛陽東有成臯西有殽
黽倍河鄉雒其固亦足恃也上問張良良曰雒陽雖有
此固其中小不過數百里田地薄四面受敵此非用武
之地關中左殽函右隴蜀沃野千里南有巴蜀之饒北
有胡宛之利阻三靣而固守獨以一靣東制諸侯諸侯
安定河渭漕輓天下西給京師諸侯有變順流而下足
以委輸此所謂金城千里天府之國婁敬説是也上即
日車駕西都長安拜婁敬為郎中號曰奉春君賜姓劉
氏(婁敬張/良傳)
元帝時翼奉上疏曰臣聞昔盤庚改邑以興殷道聖人
美之臣願陛下徙都於成周左據成臯右阻黽池前鄉
崧高後介大河建滎陽扶河東南北千里以為關而入
敖倉地方百里者八九足以自娛東厭諸侯之權西遠
羗胡之難陛下共已亡為按成周之君兼盤庚之德萬
嵗之後長為髙宗漢家郊兆寝廟祭祀之禮多不應古
臣奉誠難亶居而改作故願陛下遷都正本衆制皆定
臣願陛下因天變而徙都所謂與天下更始者也書奏
天子異其意答曰問奉今園廟有七云東徙状何如奉
對曰昔成王徙洛盤庚遷殷其所避就皆陛下所明知
也非有聖明不能一變天下之道唯陛下裁赦(翼奉/傳)
　　郡國㳂革
本秦京師為内史分天下作三十六郡漢興以其郡太
大稍復開置又立諸侯王國武帝開廣三邊故自高祖
増二十六文景各六武帝二十八昭帝一訖於孝平凢
郡國一百三縣邑千三百一十四道三十二(邑有蠻/夷曰道)侯
國二百四十一地東西九千三百二里南北萬三千三
百六十八里(地理/志)
武帝元封五年初置刺史部十三州(紀/)
京兆尹(故秦内史漢元年項羽立司馬欣為塞王為塞/國三年欣降漢為渭南郡九年罷復為内史武)
(帝建元六年分為右内史/太初元年更為京兆尹)左馮翊(故秦内史高帝元年/屬塞國二年更名河)
(上郡九年罷復為内史武帝建元六年/分為左内史太初元年更名左馮翊)右扶風(故秦内/史漢元)
(年項羽立章邯為雍王為雍國二年漢王併三秦以雍/置中地郡九年罷復為内史武帝建元六年分為右内)
(史太初元年更名右/扶風已上為三輔)𢎞農郡(右函谷關秦人恃之以為/險固武帝元鼎四年徙函)
(谷關於新安而以/故關置𢎞農郡)河東郡(漢初屬魏髙帝二年韓信等/虜魏王豹定魏地置河東郡)
河内郡(髙帝元年立司馬卭為殷王為/殷國二年卭降漢為河内郡)河南郡(本周王/城秦為)
(三川郡項羽立瑕丘申陽為/河南王高帝取之置河南郡)
　右司𨽻校尉領郡七
潁川郡(秦置高帝封韓王信為韓國六/年徙國人於太原復為潁川郡)汝南郡(髙帝/置)沛
郡(故秦泗水郡/髙帝更名)梁國(故秦碭郡高祖五年封彭越為梁/國十一年反誅立子恢為梁王罷)
(東郡頗益梁高后七年恢徙王趙/以梁封吕產文帝二年封懐王楫)魯國(故秦薛郡高后/元年封張敖子)
(偃為魯國孝景/二年封共王餘)
　右豫州刺史領郡國五
魏郡(髙帝/置)鉅鹿郡(戰國趙地秦始皇二十五/年滅趙置鉅鹿郡漢因之)常山郡(漢/元)
(年項羽分趙立張耳為常山王四年耳/為趙王更屬趙八年國除置常山郡)清河郡(高帝置/景帝中)
(三年立子乗為清河國武/帝建元五年國除復為郡)廣平國(戰國屬趙秦屬邯鄲/郡漢為廣平國武帝)
(征和二年為平干國宣帝五/鳯二年國廢復為廣平國)真定國(武帝元鼎/四年置)中山國
(高帝置中山郡景帝封/中山靖王勝更為國)信都國(景帝二年立子彭祖為/廣川國五年國除為信)
(都郡中二年封惠王越復為廣/川國宣帝甘露三年為信都國)河間國(故趙文帝二年/封河間王辟疆)
(始置國十五年國除為郡景/帝二年封獻王德復為國)趙國(高帝四年封張耳為/趙王八年國除九年)
(封子如意又封幽王灰高后封共王恢文帝元年封幽/王子遂景帝三年國除為邯鄲郡五年封趙敬肅王彭)
(祖復/為國)
　右冀州刺史領郡國十
東郡(秦置漢十一年罷東/郡頗益梁後復為郡)陳留郡(漢初屬河南郡/武帝置陳留郡)山陽
郡(漢初屬梁國景帝中六年分梁為五國别為山陽國/以封梁孝王子定武帝建元五年國除為郡天漢四)
(年更為昌邑國昭帝元/平元年復為山陽郡)濟隂郡(漢初屬梁國景帝中六/年别為濟隂國武帝建)
(元三年國除為郡宣帝甘露二年更名帝陶國明年復/為郡成帝河平四年復為定陶國哀帝建平二年復為)
(濟隂/郡)㤗山郡(高帝/置)城陽國(高祖封子肥為齊王屬齊國/惠帝二年悼惠王獻城陽郡)
(以益魯元公主邑更屬魯文帝二/年封朱虚侯章為城陽王别為國)淮陽國(高帝十一年/封子友始置)
(國孝惠元年國除為淮陽郡高后元年封惠帝子强五年/立子武孝文元年國除四年復為國十一年復為郡孝景)
(二年復為國四年復為郡/宣帝元康二年復為國)東平國(漢初屬梁國景帝中/六年封梁孝王子彭)
(離别為濟東國武帝元景元年國除/為大河郡宣帝甘露二年為東平國)
　右兖州刺史領郡國八
琅邪郡(秦置漢初屬齊吕后七年封劉澤為/琅邪王别為國文帝元年更為郡)東海郡(高/帝)
(置/)臨淮郡(武帝元狩/六年置)泗水國(漢初屬東海郡武帝元鼎/四年封泗水勤上綜别為)
(國/)楚國(高帝五年封韓王信六年封元王交宣帝地節/元年國除為彭城郡黄龍元年仍復為楚國)
　右徐州刺史領郡國五
平原郡(高祖六/年置)千乗郡(髙帝/置)濟南郡(漢初為齊郡孝文/十六年别為濟南)
(國景帝三年/國除為郡)齊郡(秦置齊郡漢元年項羽分齊為三國/田都為齊王田市為濟北王田安為)
(膠東王三年併屬漢為郡六年封子肥為齊國孝文時/分置城陽菑川膠西濟南濟北國而齊地浸狹武帝元)
(朔中齊王次昌/亡後國除為郡)北海郡(景帝中/二年置)東萊郡(高帝/置)膠東國(故/齊)
(地漢元年項羽立田市為膠東王五月併屬/齊文帝十六年封膠東王雄渠别為國)髙宻國(漢/初)
(屬齊文帝十六年别為膠西國/宣帝本始元年更為髙宻國)甾川國(漢初屬齊文帝/十六年封甾川)
(王賢别為國地理/志云十八年誤也)
　右青州刺史領郡國九
南陽郡(秦/置)南郡(秦置髙祖元年更為臨江郡五年復故/景帝二年封子榮為臨江國中二年國)
(除復為/南郡)江夏郡(髙帝/置)桂陽郡(髙帝/置)武陵郡(高帝/置)零陵郡
(武帝元鼎/六年置)廣陵國(髙帝六年封荆王賈屬吳景帝四年/封子非為江都國武帝元狩二年國)
(除為廣陵郡六年/封子胥為廣陵國)長沙國(本秦長沙郡高帝五/年立吳芮為長沙國)
　右荆州刺史領郡國八
廬江郡(漢初屬淮南國文帝十六年/别為國景帝四年國除為郡)九江郡(秦置髙帝/四年為淮)
(南國武帝元狩元/年國除復為郎)㑹稽郡(秦置髙帝六年封劉賈為荆/國十二年封劉濞為吳國景)
(帝三年國除/為㑹稽郡)丹陽郡(秦為鄣郡漢初屬荆國後屬吳國/景帝四年置江都國更屬江都武)
(帝元狩二年國除為廣陵/郡元封二年别為丹陽郡)豫章郡(髙帝/置)六安國(髙帝元/年分楚)
(置衡山國五年國廢屬淮南國文帝十六年/復為衡山國武帝元狩六年别為六安國)
　右揚州刺史領郡國六
漢中郡(秦/置)廣漢郡(髙帝/置)巴郡(秦/置)蜀郡(秦/置)犍為郡(武帝建/元六年)
(開西南/夷置)越嶲郡(武帝元鼎六年/定西南夷置)牂柯郡(武帝元鼎六/年通夜郎置)益
州郡(武帝元封二年滇/舉國降置以為郡)
　右益州刺史領郡八
安定郡(武帝元鼎/三年置)北地郡(秦/置)隴西郡(秦置漢元年屬雍/國二年併三秦復)
(置隴/西郡)武威郡(武帝紀云元狩二年匈奴昆邪王殺休屠王/并将其衆來降以其地為武威郡地理志云)
(太初四年開/與紀不同)金城郡(昭帝始元/六年置)天水郡(武帝元鼎/三年置)武都
郡(武帝元鼎/六年置)張掖郡(本匈奴昆邪王地地理志云武帝/太初元年開本紀云元狩二年置)
(與志/不同)酒泉郡(武帝紀云元狩二年置地理/志云太初元年開與紀不同)燉煌郡(志云/武帝)
(後元元年分酒泉置/本紀云元鼎六年置)
　右凉州刺史領郡十
太原郡(秦置漢二年魏豹反盡有太原上黨之地九月/虜豹定魏地置上黨太原等郡五年立韓王信)
(為韓國六年復為郡十一年取山南太原之地益屬代/遂廢太原郡文帝即位復分代為太原國三年復為郡)
黨郡(秦置漢二年魏豹有其/地九月虜魏豹復置郡)上郡(秦置髙帝元年封董/翳為翟國七月復故)
西河郡(武帝元朔/四年置)朔方郡(武帝元朔/二年置)五原郡(秦九原郡/武帝元朔)
(二年/更名)雲中郡(秦置髙帝六年併屬代國十一年詔以代/之雲中以西為雲中郡以為代之屏蔽)
定襄郡(高帝/置)鴈門郡(秦置髙帝六年併/屬代國後復為郡)
　右并州刺史領郡九
涿郡(髙帝六年分/燕置涿郡)勃海郡(髙帝/置)代郡(春秋為代國秦置/代郡髙祖元年徙)
(趙歇為代王是時雲中鴈門之地皆屬代國二年代王/歇還王趙而以陳餘為代王三年十月斬陳餘以其地)
(封兄喜為代王七年匈奴攻伐喜棄國自歸立子如意/為代王以陳豨為相九年如意徙王趙代地皆入趙十)
(年陳豨反代地十一年漢破擊之周勃入定代地上乃取/山南太原之地益屬代立子常為代王趙晉陽或云都中)
(都文帝即位分代為二國立子武為代王參為大原王/三年武徙王淮陽更立参為代王而大原遂為郡参傳)
(至孫義徙清河而國除代/亦復為郡葢元鼎三年也)上谷郡(秦/置)漁陽郡(秦/置)右北平
郡(秦/置)遼西郡(秦/置)遼東郡(秦/置)廣陽國(髙帝元年為燕國武/帝元朔元年國除為)
(郡元狩元年復置燕國昭帝元鳯元年/復為廣陽郡宣帝本始元年為廣陽國)樂浪郡(武帝元/封二年)
(滅朝/鮮置)
　右幽州刺史領郡國十
南海郡(秦置秦敗尉佗王此地武帝/元鼎六年滅南粤後置郡)鬰林郡(故秦桂林/郡屬尉佗)
(武帝元鼎六/年開更名)蒼梧郡(武帝元鼎/元年開)交趾郡(武帝元鼎/六年開)合浦
郡(武帝元鼎/六年開)九真郡(武帝元鼎/六年開)日南郡(故秦東郡武帝/元鼎六年開更)
(名/)
　右交州刺史領郡七
　　廢郡
蒼海郡(武帝元朔元年東夷嵗君南閭等口二/十八萬人降置以為蒼海郡三年罷)
沈黎郡(武帝元鼎六年定西南夷/以莋都為沈黎郡後罷)
文山郡(同上宣帝地節/三年省併蜀郡)
儋耳郡(武帝元鼎六年滅南粤/置昭帝始元五年罷)
珠厓郡(武帝元鼎六年滅南粤/置元帝初元三年罷)
真畨郡(武帝元封三年定朝鮮置昭帝/始元五年罷真畨并入𤣥莬)
臨屯郡(置同昭帝始元/五年罷並樂浪)
象郡(昭帝元鳯五年罷/分屬鬰林牂柯)
初武帝滅南越開置珠厓儋耳郡在海中洲上吏卒皆
中國人多侵陵之其民亦暴惡自以阻絶數犯吏禁率
數年壹反殺吏漢輙發兵擊定之二十餘年間凢六反
至宣帝時又再反元帝即位之明年珠厓山南縣反發
兵擊之諸縣更叛連年不定上博謀於郡臣欲大發軍
待詔賈捐之曰臣聞堯舜禹之聖德地方不過數千里
西被流沙東漸于海朔南暨聲教迄于四海言欲與聲
敎則治之不欲與者不強治也故君臣歌德含氣之物
各得其宜武丁成王殷周之大仁也然地東不過江黄
西不過氐羗南不過蠻荆北不過朔方是以頌聲並作
視聽之類咸樂其生越裳氏重九譯而獻此非兵革之
所能致以至乎秦興兵遠攻貪外虛内而天下潰畔孝
文皇帝偃武行文當此時而斷獄數百賦役輕簡孝武
皇帝厲兵馬以攘四夷天下斷獄數萬賦煩役重冦賊
並起軍旅數發父既戰死於前子鬬死於後女子乗亭
障孤児號於道老母寡妻飲泣巷哭是皆闢地㤗大征
伐不休之故也今關東民衆久困流離道路人情莫親
父母莫樂夫婦至嫁妻賣子法不能禁義不能止此社
稷之憂也今陛下不忍悁悁之忿欲驅士衆擠之大海
之中快心幽冥之地非所以救助饑饉保全元元也詩
云蠢爾蠻荆大邦為讐言聖人起則後服中國衰則先
畔自古而患之何况乃復其南方萬里之蠻乎駱越之
人父子同川而浴相習以鼻飲與禽獸無異本不足郡
縣置也顓顓獨居一海之中霧露氣濕多毒草蟲蛇水
土之害人未見虜戰士自死又非獨珠厓有珠犀瑇瑁
也棄之不足惜不擊不損威其民譬猶魚鼈何足貪也
臣竊以徃者羗軍言之暴師曽未一年兵出不踰千里
費四十餘萬萬大司農錢盡廼以少府禁錢續之夫一
隅為不善費尚如此况於勞使遠攻亡士毋功乎求之
徃古則不合施之當今又不便臣愚以為非冠帯之國
禹貢所及春秋所治皆可且無以為願遂棄珠厓專用
恤關東為憂上以問丞相御史御史大夫陳萬年以為
當擊丞相于定國以為前日興兵擊之連年護軍都尉
校尉及丞凢十一人還者二人卒士及轉輸死者萬人
以上費用三萬萬餘尚未能盡降今關東困乏民難揺
動捐之議是上從之初元三年春詔曰珠厓虜殺吏民皆
畔為逆今廷議者或言可擊或言可守或欲棄之其指各
殊朕日夜惟思議者之言羞威不行則欲誅之狐疑辟難
則守屯田通於時變則憂萬民夫萬民之飢餓與遠蠻之
不討危孰大焉且宗廟之祭凶年不備况乎辟不嫌之辱
哉今關東大困倉庫空虚無以相贍又以動兵非特勞
民凶年隨之其罷珠厓郡民有慕義欲内屬便處之
不欲勿疆珠厓由是罷(賈捐/之傳)
平帝元始四年置西海郡徙天下犯禁者處之分京師
置前輝光後丞烈二郡更十二州名分界郡國所屬(本/紀)
　
　
　
　
　
　
　
　
　
　
　
　
　
　西漢㑹要卷六十四
欽定四庫全書
　西漢㑹要卷六十五
　　　　　　　　　　　　宋　徐天麟　撰
　方域二
　　論形勢
沛公初入關或説曰秦富十倍天下地形疆今聞章邯
降項羽號曰雍王王關中即來恐沛公不得有此可急
使守函谷關毋内諸侯軍(髙/紀)
髙帝六年田肯賀上曰甚善陛下得韓信又治秦中秦
形勝之國也帶河阻山遥隔千里持㦸百萬秦得百二
焉地埶便利其以下兵於諸侯譬猶居髙屋之上建瓴
水也夫齊東有琅邪即墨之饒南有㤗山之固西有濁
河之限北有勃海之利地方二千里持㦸百萬遥隔千
里之外齊得十二焉此東西秦也(髙/紀)
韓生説項羽曰關中阻山帶河四塞之地肥饒可都以
伯(項羽/傳)
井陘之道車不得方軌騎不得成列(韓信/傳)
主父偃言齊臨菑十萬户市租千金人衆殷富鉅於長
安(髙五/王傳)
陳留天下之衝四通五達之郊也(酈食/其傳)
梁為大國天下膏腴地北界㤗山西至髙陽曰十餘城
多大縣(文三/王傳)
濟北之地東接强齊南牽吳越北脅燕趙此四分五裂
之國(鄒陽/傳)
淮陽天下郊勁兵處(灌夫/傳)
齊東都鉅海南有琅邪觀乎成山射乎之罘浮勃澥游
孟諸邪與蕭真為鄰右以湯谷為界秋田乎青丘彷徨
乎海内吞若雲夢者八凢其於胷中曾不蔕芥(司馬相/如傳)
越非有城郭邑里也處谿谷之間篁竹之中習於水鬬
便於用舟地深昧而多水險中國之人不知其埶阻而
入其地雖百不當(嚴助/傳)
㑹稽東接於海南近諸越北枕大江(上/)
南山天下之阻也南有江淮北有河渭其地從汧隴以
東商雒以西厥壌肥饒漢興去三河之止霸產以西都
涇渭之南此所謂天下陸海之地秦之所以虜西戎兼
山東者也(東方/朔傳)
　　宮(正史無者不/載後倣此)
長樂宫(高祖五年治長樂宫三輔黄圖長樂宫本秦之/興樂宫也三輔舊事宫殿疏皆曰興樂宫秦始)
(皇造漢修飾周回二十里前殿東西二十九丈兩棟中/二十五丈深十二丈時帝遷都長安未有宫室先修秦)
(舊宫以/居之也)
未央宫(髙祖七年蕭何治未央宫立東/闕北闕前殿武庫大倉云云)
雒陽南宫(髙祖置酒/雒陽南宫)　　沛宫(髙祖十二年過/沛置酒沛宫)
北宫(在未央宫之北見/霍光及張后傳)　建章宫(太初元年/二月起)
甘泉宫(吾丘壽王傳薦/寳鼎於甘泉宫)　林光宫(孟康曰甘泉一名林光/秦離宫名見郊祀志)
離宫(叔孫通傳惠帝/常出游離宫)　　明光宫(太初四年秋起/明光宫在城西)
長楊宫(成帝元延二年幸長/楊宫師古曰在盩厔)五柞宫(武帝行幸盩厔五柞/宫燕王傳作五莋)
萯陽宫(宣帝甘露二年行幸萯陽宫本紀注云左獻/秦文王所起萯音倍按東方朔傳作倍陽宫)
池陽宫(甘露三年上自/甘泉宿池陽宫)　章臺宫(江都易/王傳)
宣曲宫(司馬相如子虗賦注云/宣曲宫名在昆明池西)棠梨宫(同/上)
宜春宫(相如奏宜/春宫賦)　　　鼎胡宫(揚雄傳黄圗/以為在藍田)
蘭池宫(楊僕傳注/云在渭城)　　　儲元宫(馮昭傳儀黄圖/云在上林苑)
雲陽宫(同/上)　　　　　　昭臺宫(霍后/傳)
長壽宫(元后/傳)　　　　　長門宫(東方朔傳又/傅皇后傳)
鈎弋宫(趙偼/伃傳)　　　　　長信宫(東方朔傳㑹/朝長信宫)
永信宫(哀帝祖母定陶恭/皇太后稱永信宫)中安宫(哀帝母恭皇/后稱中安宫)
東宫(劉向傳依東宫之尊師/古曰東宫太后所居也)中宫(哀紀食邑中宫師古/曰中宫皇后之宫)
長定宫(淳于長傳/又許后傳)　　　　桂宫(成帝紀太子/祁居桂宫)
三雍宫(河間獻王獻雅/樂對三雍宫)　　棫陽宫(郊祀志幸/雍棫陽宫)
竹宫(禮樂志自竹/宫而望拜)　　　　步夀宫(宣帝起步壽/宫見郊祀志)
平陽宫(成帝時雍大雨壞平/陽宫垣見郊祀志)德陽宫(景帝廟號德/陽諱不言廟)
交門宫(太始四年上/幸交門宫)　　　萬載宫(燕剌/王傳)
黄山宫(東方朔𫝊西至/黄山注云宫名)　　首山宫(元封六年/作首山宫)
思子宫(戾太/子傳)　　　　　　犬臺宫(江充召見/犬臺宫)
回中宫(匈奴傳回中地名/在安定其中有宫)　蒲陶宫(匈奴傳單于来朝舍/之上林苑蒲陶宫)
龍淵宫(武帝元光三年河水决濮陽汜郡十六發卒十/萬救决河起龍淵宫服䖍曰宫在長安西作銅)
(飛龍故以冠名孟康曰在西平渭/水可用淬刀劍師古曰孟説是)
宣防宫(溝洫志塞瓠子築/宫其上曰宣防)壽宫(郊祀志武帝置壽/宫比宫以禮神君)
萬嵗宫(宣紀神爵元/年幸萬嵗宫)
　　殿
承明殿(在未央宫中成帝鴻嘉二/年有雉飛集於承明殿)
長樂臨華殿(永始四/年灾)　　紫殿(成帝永始四年幸甘/泉郊㤗畤降集紫殿)
甘泉前殿(郊祀/志)　　　　鳯凰殿(宣帝作鳯凰殿以/表嘉瑞見郊祀志)
武臺殿(李陵召見未/央宫武臺殿)　　白虎殿(杜欽對䇿/白虎殿)
顯陽殿(廣陵/王傳)　　　　　椒房殿(上官桀傳在未/央宫皇后所居)
溫室殿(京房傳公卿朝臣/㑹議溫室注殿名)髙門殿(上/)
麒麟殿(上/)　　　　　　玉堂殿(上/)
金華殿(同上又見/翼奉傳)　　　曲臺殿(翼奉/傳)
溫明殿(上/)　　　　　　馺娑殿(揚雄傳/殿名也)
丙殿(元后/傳)　　　　　　飛羽殿(元后/傳)
便殿(武帝髙/便殿災)　　　　　宴(闕/)殿
鴻寧殿(傅太后所居/也見五行志)　　殿前(霍光傳師古曰古者宫室髙/大通呼為殿非止天子宫中)
　　室
宣室(賈誼傳受釐坐宣室王嘉何武召見宣室東方朔/曰宣室者先帝之正處也非法度之政不得入)
溫室(京房/傳)　　　　　　凌室(惠帝四年未央宫凌/室灾凌室藏氷之所)
織室(惠帝四年織室灾注/織室織造繒帛處)作室(成紀太子/入作室門)
非常室(五行志成帝時男子室中/王褒衣絳衣入非常)長樂鍾室(韓信/傳)
暴室　　　　　　　　畫室(霍光傳止/畫室不入)
請室(爰盎/傳)　　　　　　飾室(元后/傳)
玉堂(揚雄傳上玉堂又郊祀/志建章宫南有玉堂)　瑶堂(禮樂志/眺瑶堂)
承明之廬(嚴助傳注/在右渠閣)　　殿廬(金日碑傳少疾卧廬師/古曰殿中所止曰廬)
　　館
長安飛亷館(孝武紀元/封二年)　上林磃氏館(郊祀/志)
長楊射熊館(元帝永光五年幸長楊射熊館布車騎大/獵又見揚雄傳師古曰在盩厔縣其中有)
(長楊射/熊館)　　　　　　　長安飛亷桂館(郊祀/志)
甘泉益壽延壽館(上/)　　上林平樂館(武帝/紀)
雲林館(霍后/傳)　　　　　陽禄杯館(班倢伃賦/二館名也)
爾館(元后/傳)　　　　　　東館(同/上)
上林涿沐館(同/上)　　　　長平館(元后傳師古/曰在長平坂)
甲館畫堂(元后/傳)　　　　白鶴館(孝武園白鶴/館見翼奉傳)
鴻臚客館(張湯/傳)
　　闕
東闕北闕(蕭何治未央宫/立東闕北闕)鳯闕(髙二十餘丈/見郊祀志)
建章闕(戾太/子傳)　　　　　長樂宫東闕(宣紀五鳯三年鸞鳯/集於長樂宫東闕)
　　臺觀
叢臺(髙后元年趙王宫叢臺灾本紀云本六/國時趙王故臺連聚非一故名叢臺)
露臺(文帝卻作/露臺本賛)　　　　柏梁臺(元鼎二年春起柏梁臺以/香柏為之見本紀下同)
甘泉通天臺(元封二/年作)　　屬玉觀(宣紀甘露三年注云/屬玉水鳥似鳷鵲)
漸臺(同上又揚雄傳注云/漸臺在泰液池中)神明臺(同/上)
昆明東觀(大皇太后避/時昆明東觀)　武臺(李陵召/見武臺)
石闕　封巒　鳷鵲　露寒(司馬相如子虚賦/四觀在甘泉中)
龍臺(司馬相如子虚賦/注云龍臺觀名)　細柳(同上/觀)
顥天臺(上/)　　　　　　歸來望思臺(上/)
曲臺(翼奉/傳)　　　　　　　平樂觀(西域/傳)
河南成臯靈臺(高祖薄/姬傳)　　上蘭觀(元后傳師古曰在上林中/又見揚雄傳晋灼注同)
甲觀畫堂(成帝紀生於/甲觀畫堂)　　陽雲臺(子虚/賦)
蘭臺(掌圖籍/之所)　　　　　　郎臺(東方朔傳陛下累郎臺恐其/不髙也師古曰郎堂下周屋)
　　樓閣
宣室閣(甘露三年未央宫/宣室閣火宣紀)　石渠閣(在未央宫北以藏/秘書見施讎傳)
天禄閣(揚雄/傳)　　　　　　麒麟閣(蘇武傳圖功/臣於麒麟閣)
井幹樓(郊祀志立井幹樓髙五十丈師古曰井幹樓積/木而髙為樓若井幹之形也井幹者井上木欄)
(也其形或四角或八角張衡西京/賦云幹接疊而百層即謂此樓也)
龍樓門(元帝嘗急召太子出龍樓門不敢絶馳道注/雲門樓上有銅龍若白鶴蜚亷之為名也)
　　苑囿
上林苑(武帝作上林苑/見東方朔傳)　　中牟苑(宣帝元鳯三年罷中牟苑/賦貧民本紀注云在滎陽)
樂游苑(宣帝神爵二年起樂游苑本/紀云在枉陵西北曲池之北)
水衡禁囿(元帝初元二/年與貧民)　　博望苑(武帝為太子作博望苑令/受賔客成帝建始二年罷)
黄山苑(霍雲張圍獵黄/山苑中霍光傳)　　梁東苑(梁孝王築東苑/三百里本傳)
宜春下苑(元/紀)
邊羣六牧師苑(百官表師古曰漢官儀牧師諸苑三十/六所分布西邊北邊養馬三十萬頭)
漢二年故秦苑囿園池令民得田之
平帝元始二年罷安定呼池苑為安民縣(師古曰中山/之安定也)
　　池籞
武帝元狩三年将討昆明昆明有滇池方三百里乃作
昆明池以習水戰(臣瓚曰西南夷傳有越嶲昆明國有/滇池方三百里漢使求身毒國而為)
(昆明所閉今欲伐之故作昆明池象之以習水戰在長/安西南周回四十里食貨志又曰時越欲與漢用船戰)
(乃大修昆/明池也)
少府佽飛外池(元紀假/與貧民)　嚴籞池田(同/上)
太液池(郊祀志揚雄/傳作泰液)　　上林十池(百官表少府屬官/有上林十池監)
牛首池(司馬相如傳濯蠲牛首張楫/曰牛首池名也在上林苑西)安池(霍光傳安/池監賞)
　　道路
復道(上居南宫從復道上見諸将耦語高紀/如淳曰復音複上下有道故謂之復)
輦道(霍光傳召内樂人輦道牟/首如淳曰輦道閣道也)
馳道(成紀曰大子不敢絶馳道/應劭曰馳道天子所行也)
　　諸門(城門/附)
未央宫司馬門(成紀永和/四年灾)　東司馬門(東方/朔傳)
北司馬門(五行/志)　　　　　殿東門(上/)
未央宫掖門(髙后紀注云門在/兩旁若人之臂掖)北掖門(楊敞/傳)
壁門(建章宫南有壁/門見郊祀志)　　　髙門(未央宫中有/髙門汲黯傳)
端門(燕剌王傳又周勃傳/師古曰殿正門也)　龍樓門(成紀注云門樓上有銅龍/若白鶴蜚亷之為名也)
黄門(元/紀)　　　　　　　　作室門(成/紀)
尚方掖門(成紀注云掖門者/正門之旁小門也)金馬門(公孫𢎞王褒/待詔金馬門)
長秋門(未央宫殿長秋/門見戾太子傳)　　東交門(東方/朔傳)
堯母門(鈎弋趙/偼伃傳)　　　　　小苑東門(蕭望之補小/苑東門侯)
上林延壽門(孝平王/后傳)　　　上東門(賈誼傳雒陽上東門/師古曰東面最北門)
十二城門(百官表有十二城門侯臣天麟按三輔黄圗云/都城十二門東出第一門曰霸城門第二曰清)
(明門北頭第一門曰宣平門南出東頭第一門曰安門/第二曰西安門又曰便門西出南頭第一門曰章城門)
(第二曰直城門西出北頭第一門曰雍門/東頭第一門曰髙門西頭第一門曰横門)
春王城門(長安城東出北頭第一門/也舊名宣平門翟方進傳)
横城門(北靣西頭第一門/見成紀建始三年)　覆盆城門(劉屈氂傳/一名杜門)
便門(長安城南頭第/一門薛廣德傳)　　　雍門(趙倢伃傳注云在長/安西北孝里西南)
章城門(五行志成帝元延元/年章城門門牡日亡)直城門(成紀注云西出/南頭第二門)
譙門(陳勝傳師古曰謂門上為髙樓以望者/耳樓一名譙故謂美麗之譙為麗譙)
鋪首(哀紀孝元廟殿門銅龜蛇鋪首鳴如淳曰門鋪首/作龜蛇之形師古曰門之鋪首所以銜環者也)
　　官寺
官寺(元紀敗壊官寺師古曰凢府庭所在皆呼為寺又/何並傳注云諸官曹之所通呼為寺風俗通曰寺)
(嗣也理事之吏/嗣續於其中)
　
　
　
　
　
　
　
　
　
　西漢㑹要卷六十五
欽定四庫全書
　西漢㑹要卷六十六
　　　　　　　　　　　　宋　徐天麟　撰
　方域三
　　宫苑雜録
髙帝七年蕭何治未央宫立東闕北闕前殿武庫大倉
上見其壯麗甚怒謂曰天下匈匈勞苦數歲成敗未可
知是何治宫室過度也何曰天下方未定故可因以就
宫室且夫天子以四海為家非令壮麗亡以重威且毋
令後世有以加也上説
武帝建元三年微行始出北至池陽西至黄山(宫名在/槐里)
南獵長楊東游宜春丞相御史知指乃使右輔都尉徼
循長楊以東後廼私置更衣從宣曲以南十二所中休
更衣投宿諸宫長楊五柞倍陽宣曲尤幸於是上以為
道遠勞苦又為百姓所患廼使大中大夫吾丘壽王與
待詔能用算者二人舉籍阿城以南盩厔以東宜春以
西提封頃畞及其賈直欲除以為上林苑屬之南山又
詔中尉左右内史表屬縣草田欲以償鄠杜之民吾丘
壽王奏事上大説稱善時東方朔在傍進諫曰臣聞謙
遜靜慤天表之應應之以福驕溢靡麗天表之應應之
以異今陛下累郎臺恐其麗不髙也弋獵之處恐其不
廣也如天不為變則三輔之地盡可以為苑何必盩厔
鄠杜乎奢侈越制天為之變上林雖小臣尚以為大也
夫南山天下之阻也南有江淮北有河渭其地從隴以
東商雒以西厥壤肥饒漢興去三河之地至霸產以西
都涇渭之南此所謂天下陸海之地秦之所以虜西戎
兼山東者也其山出玉石金銀銅鐵豫章檀柘異類之
物不可勝原此百工所取給萬民所仰足也又有秔稲
棃栗桑麻竹箭之饒土宜薑芋水多䵷魚貧者得以人
給家足無飢寒之憂故酆鎬之間號為土膏其賈畞一
金今規以為苑絶陂池水澤之利而取民膏腴之地上
乏國家之用下奪農桑之業棄成功就敗事損耗五穀
是其不可一也且盛荆棘之林而長養麋鹿廣狐兔之
苑大虎狼之虚又壊人塚墓發人室廬令㓜弱懐土而
思耆老泣涕而悲是其不可二也經而營之垣而圃之
騎馳東西車騖南北又有深溝大渠夫一日之樂不足
以危無隄之輿是其不可三也故務苑囿之大不恤農
時非所以強國富人也夫殷作九市之宫而諸侯畔靈
王起章華之臺而楚民散秦興阿房之殿而天下亂糞
土愚臣忘生觸死逆盛意犯隆指罪當萬死不勝大願
願陳泰階六符以觀天變不可不省是日因奏泰階之
事上廼拜朔為大中大夫給事中賜黄金百斤然遂起
上林苑如壽王所奏云(東方/朔傳)
元鼎二年春起柏梁臺作承露盤髙二十丈大七圍以
銅為之上有仙人掌以承露和玉屑飲之可以長生宫
室之修自此日盛(郊祀/志)
元封二年公孫卿曰僊人可見上徃常遽以故不見今
陛下可為館如緱氏城置脯棗神人宜可致且僊人好
樓居於是上令長安則作飛亷桂館甘泉則作益壽延
壽館使卿持節設具而候神人廼作通天臺置祠具其
下将招來神僊之屬於是甘泉更置前殿始廣諸宫室
(郊祀/志下)
太初元年柏梁臺灾越人勇之言於武帝曰粤俗有火
灾復起屋必以大用勝服之於是作建章宫度為千門
萬户前殿度髙未央其東則鳯闕髙二十餘丈其西則
商中樓十里虎圏其北治大池漸臺髙二十餘丈名曰
太液池中有蓬萊方文瀛洲壺梁象海中神仙龜魚之
屬其南有玉堂璧門大鳥之屬立神明井幹樓髙五十
丈輦道相屬焉(郊祀/志)
元帝延翼奉問以得失奉以為宫室苑囿奢泰難供以
故民困國虚不改其本難以末正乃上疏曰孝文皇帝
躬行節儉外省繇役其時未有甘泉建章及上林中諸
離宫館也未央宫又無髙門武臺麒麟鳯凰白虎玉堂
金華之殿獨有前殿曲臺漸臺宣室溫室承明耳孝文
欲作一臺度用百金重民之財廢而不為其積土基至
今猶存又下遺詔不起山墳故其時天下太和百姓洽
足德流後嗣願陛下遷都正本衆制皆定亡復繕治宫
館不急之費嵗可餘一年之蓄(翼奉/傳)
初元元年令諸宫館希御幸者勿繕治(紀/)
五年罷上林宫館希御幸者
成帝建始元年罷上林宫館希幸御者二十五所
元延二年十二月羽獵揚雄從以為昔在二帝三王宫
館臺榭沼池苑囿林麓藪澤財足以奉郊廟御賔客充
庖廚而已不奪百姓膏腴穀土桑柘之地女有餘布男
有餘粟國家殷富上下交足故甘露零其庭醴泉流其
唐鳯凰巢其木黄龍遊其沼麒麟臻其囿神雀棲其林
昔者禹任益虞而上下和草木茂成湯好田而天下用
足文王囿百里民以為尚小齊宣王囿四十里民以為
大裕民之與奪民也武帝廣開上林南至宜春鼎湖御
宿昆吾旁南山而西至長楊五柞北繞黄山瀕渭而東
周袤數百里穿昆明池象滇河營建章鳳闕神明馺娑
漸臺泰液象海水周流方丈瀛洲蓬萊游觀侈靡窮妙
極麗雖頗割其三垂以贍齊民然至羽獵田車戎馬器
械儲偫營禦所崇尚泰奢麗誇詡非堯舜成湯文王三
驅之意也又恐後世復修前好不折中以泉臺故聊因
校獵賦以風(揚雄/傳上)
省中(昭紀長公主共養省中伏儼曰蔡邕云本為禁中/門閤有禁非侍御之臣不得妄入行道豹尾中亦)
(為禁中孝元皇后父名禁避之故曰省中師/古曰省察也言入此中皆當察視不可妄也)
掖庭(武帝改永/巷為掖庭)
文石之陛赤墀之塗(梅福傳願一登文石之陛涉赤墀/之塗應劭曰以丹淹塗泥殿上)
法坐(梅福傳師古曰法座正/坐也猶言法宫法駕也)
内中(武紀甘泉宫内中師/古曰謂後庭之室也)
行内(孔光傳供養行内師古曰行/内行在所之内猶言禁中也)
行在所(武紀天子或在京師或/出巡狩故言行在所耳)
公車(東方朔傳公車/上書者所詣)
赤墀青𤨏(元后傳孟康曰青𤨏以也/青畫户邊鏤中天子制)
青蒲(以青規地曰青蒲非皇/后不得至此見史冊傳)
罘罳(文紀未央宫東闕罘罳災師古曰罘罳連闕曲閣/也以覆重刻垣墉之處其形罘罳然一曰屏也罘)
(音/浮)
珍臺閒館旋題玉英(甘泉賦應劭曰題頭也/榱椽之頭皆以玉節)
闌入(成紀闌入尚方掖門應劭/曰無浮籍妄入宫曰闌)
　　街市
長安四市(百官表馮翊屬官/有長安四市長丞)
長安西市(惠帝六年起長安西市見本紀黄圖云/長安九市六市在道西三市在道東)
東市(晁錯傳朝/服斬東市)
桞市(萭章居城西/桞市本傳)
章臺街(張敞為京兆尹走馬章臺街三輔舊事云長安/城中八街九陌張衡西京賦云参塗夷庭野塗)
(相經㕓里端/直甍宇齊平)
稾街(陳湯傳蠻夷/邸在槀街)
華陽街(劉屈氂妻梟/首華陽街)
　　鄉里
大率十里一亭一鄉縣大縣方百里其民稠則减稀則
曠鄉亭亦如之凡縣道邑千五百八十七鄉六千六百
二十二(百官/表)
中陽里(髙祖居豐中陽里漢/舊儀云中陽里名)尚冠里(宣帝在民間時/居尚冠里本紀)
長安戚里(萬石君石奮/家長安戚里)　　陵里(萬石/君傳)
　　關
關中(關中謂咸陽秦所都也東函谷關南嶢/關武關西散關北蕭關故咸陽曰關中)
沛公初入關武説曰秦富十倍天下地形彊可急使守
函谷關(紀文頴曰是時/關在𢎞農縣)
武帝元鼎三年徙函谷關於新安以故關為𢎞農縣(本/紀)
(應劭曰時樓船将軍楊僕數有大功恥為關外民上書/乞徙東關以家財給其用度武帝意亦好廣闊於是徙)
(關於新安志/𢎞農三百里)
武關(髙紀應劭曰秦南關也通南陽/文頴曰武關在析西百七十里)
嶢關(應劭曰嶢山之關李竒曰在/上洛北藍田南武關之西)
散關
蕭闗(李廣傳匈奴大入蕭關/如淳曰孔安定朝那縣)
玉關(西域傳云在/燉煌西界)
陽關(同/上)
天井關(成紀應劭曰天井/關在上黨髙都)
五阮關(應劭曰/在代郡)
壺口關(成紀應劭曰/壺口在關)
壺關(壺關見/三老上)
文帝十一年除關無用傳(紀/)
景帝四年復置諸關用傳出入(紀/)
武帝大初四年徙𢎞農都尉治武關税出入者以給關
吏卒食(紀/)
霍光曰函谷京師之固故以丞相弟為關都尉(魏相/傳)
　　城塞
漢二年繕治河上塞(髙紀又鄧通傳注云東北/謂之塞西南謂之徼也)
六年令天下縣邑城(紀/)
惠帝元年正月城長安(紀/)
三年發長安六百里内男女十四萬六千人城長安三
十日罷(紀/)
五月復發長安六百里内男女十四萬五千人城長安
三十日罷
九月長安城成賜民户爵一級
文帝時晁錯請募民徙塞曰以為便之髙城深塹具藺
石布渠答復為一城其内城間百五十步要害之處通
川之道調立城邑無下千家為中周虎落(本傳師古曰/虎落者以竹)
(篾相連遮/蔽之也)
武帝元朔三年城朔方城
大初元年築塞外受降城(紀/)
三年遣光禄徐勲自為築五原塞外列城西北至盧朐
疆弩都尉路博德築居延
昭帝元鳯六年募郡國徙築遼東𤣥菟城(紀/)
　　傳置
乗𫝊(髙紀五年田横乗𫝊詣洛陽如淳曰律四馬髙足/為置傳四馬中足為馳𫝊四馬下足為乗傳一馬)
(二馬為軺傳急者乗𫝊師一乗師古曰傳者若今之驛/古者以車謂之𫝊車以後又单置馬謂之驛騎𫝊音張)
(戀/反)
傳置(文紀二年太僕見馬遺財足餘皆以給傳置吏記/正義曰樂產云傳置一也謂乘𫝊者以傳受君命)
(乗置者以置馬取用也續漢書云/驛馬三十里一置廣雅云置驛也)
𫝊馬(昭紀元鳯二年省乘輿馬及/苑馬以補邊郡三輔傳馬)
𫝊車(郊祀志與/方士𫝊車)
一封軺𫝊(平紀如淳曰律諸當乘傳及發駕置傳者皆/持尺五寸木傳信封以御史大夫印章其乘)
(傳参封之参三也有期㑹累封兩端端各兩封凢四封/也乘置馳傳五封之兩端各二中央一也軺傳兩馬再)
(封之一馬一封也師古曰/以一馬駕軺車而乗傳)
一乗傳(郊祀志陳寳祀每見雍太祀以大/牢遣候者乗一乗傳馳詣行在所)
四乘傳(司馬相如諭蜀使者/馳四乘之傳見本傳)
四馬傳(韓延/壽𫝊)
六乗傳(文紀張武等六人乗六乗傳/詣長安師古曰傳車六乗出)
七乗傳(昌邑王傳賀乗七/乗傳詣長安邸)
馳𫝊(陳平𫝊平乗馳𫝊/載周勃代樊噲将)
軺𫝊(申公傳弟子一/人乗軺傳從)
疾置(劉屈/氂傳)
騎置(李陵傳因/騎置以聞)
驛騎(趙充/國𫝊)
廐置(田詹傳尸/鄉廐置)
置亭(馮奉/世𫝊)
傳舍(酈食其傳師古曰傳舍者人所止息前人已去後/人復來轉也  傳一音張戀反謂傳置之舍也其)
(義兩/通)
縣次傳(汲黯傳匈奴叛其主/降徐以縣次傳之)
假軺傳(梅福求假軺/傳詣行在所)
　　亭障
髙祖為泗上亭長(師古曰秦制十里一亭亭長者主亭/之吏也亭謂亭留宿食之所髙紀)
大率十里一亭亭有長十亭一鄉縣大率方百里其民
稠則减稀則曠鄉亭亦如之皆秦制也凢縣道國邑千
五百八十七鄉六千六百二十二亭二萬九千六百三
十五(百官/表)
武帝元光六年南夷始置郵亭(史記大事記按是時唐/䝉通西夷南治夜郎道)
(始成故置郵/亭比内郡焉)
元鼎中天子行獵新秦中或千里無亭徼於是誅北地
太守以下(食貨/志)
武帝征四夷開西域自燉煌西至鹽津徃徃起亭(西域/傳)
武帝通大宛諸國使者相望於道於是漢列亭障至玉
門矣(西域傳元/封六年事)
武帝軍旅數起女子乗亭障(賈捐之傳/)
大初三年匈奴入定襄雲中壞光禄諸亭障(紀/)
狄山乗一障(張湯傳居一障間師古曰鄣為要險之處/别築為城因置吏士而為障蔽以扞寇也)
宣帝神爵元年趙充國奏計度臨羗東至浩亹羗虜故
田及公田可二千頃以上其間郵亭多敗壞者以前部
士入山伐木六萬餘枝在水次臣願罷兵屯田以閒暇
時下所伐材繕治郵亭充入金城(傳/)
郵亭鄉官(黄霸傳師古曰郵行書舍謂傳送文書所止/處亦如今之驛館矣鄉官者鄉所治處也)
都亭(司馬相如傳徃舍都亭師/古曰臨卭所治都之亭)
元帝時羗虜燔燒置亭
平帝置宗師得因郵亭書言宗伯請以聞(紀/)
　　斥候
西邊北邊之郡斥候望烽燧不得卧(賈誼/傳)
趙充國常以遠斥候為務傳
東南一尉西北一候(揚雄/解嘲)
　　邸
大鴻臚屬官有郡邸長丞(師古曰主諸郡之邸在京師/者也按郡國皆有邸所以通)
(奏報待/朝宿也)初置郡國邸屬少府中屬中尉後屬大鴻臚(表/)
武帝封禪詔諸侯治邸泰山下(郊祀/志)
蠻夷邸(元紀師古曰若今鴻臚客館/黄圖云蠻夷邸在城外稾街)
　
　
　
　
　
　
　
　西漢㑹要卷六十六
欽定四庫全書
　西漢㑹要卷六十七
　　　　　　　　　　　　宋　徐天麟　撰
　方域四
　　黄河
漢興三十有九年孝文時河決酸棗東潰金隄於是東
郡大興卒塞之其後三十六歳孝武元光中河決於瓠
子東南注鉅野通於淮泗上使汲黯鄭當時興人徒塞
之輒復壊是時武安侯田蚡為丞相其奉邑食鄃鄃居
河北河決而南則鄃無水災邑收入多蚡言於上曰江
河之決皆天事未易以人力彊塞彊塞之未必應天而
望氣用數者亦以為然是以乆不復塞也自河決瓠子
後二十餘歳歳因以數不登而梁楚之地尤甚上既封
禪巡祭山川其明年乾封少雨上乃使汲仁郭昌發卒
數萬人塞瓠子決河於是上以用事萬里沙則還自臨
決河湛白馬玉璧令羣臣從官自將軍以下皆負薪寘
決河是時東郡燒草以故薪柴少而下淇園之竹以為
犍上既臨河決悼功之不成迺作歌曰瓠子決兮將柰
何浩浩洋洋慮殫為河殫為河兮地不得寧功無已時
兮吾山平於是卒塞瓠子築宫其上名曰宣防而道河
北行二渠復禹舊迹而梁楚之地復寧無水災是時方
事匃奴興功利言便宜者甚衆齊人延年上書言河出
昆侖經中國注勃海是其地埶西北髙而東南下也可
案圖書觀地形令水工凖髙下開大河上領出之胡中
東注之海如此闗東長無水災北邊不憂匃奴可以省
隄防備塞士卒轉輸胡冦侵盜覆軍殺將暴骨原野之
患天下常備匃奴而不憂百越者以其水絶壤斷也此
功一成萬世大利書奏上壯之報曰延年計議甚深然
河迺大禹之所道也聖人作事為萬世功通於神明恐
難改更自塞宣房後河復北決於館陶分為屯氏河東
北經魏郡清河信都勃海入海廣深與大河等故因其
自然不隄塞也此開通後館陶東北四五郡雖時小被
水害而兖州以南六郡無水憂宣帝地節中光禄大夫
郭昌使行河北曲三所水流之埶皆邪直貝丘縣恐水
盛隄防不能禁迺各更穿渠直東經東郡界中不令北
曲渠通利百姓安之元帝永光五年河決清河靈鳴犢
口而屯氏河絶成帝初清河都尉馮逡奏言郡承河下
流與兖州東郡分水為界城郭所居尤卑下土壤輕脆
易傷頃所以濶無大害者以屯氏河通兩川分流也今
屯氏河塞靈鳴犢口又益不利獨一川兼受數河之任
雖髙増堤防終不能泄如有霖雨旬日不霽必盈溢靈
鳴犢口在清河東界所在處下雖令通利猶不能為魏
郡清河減損水害禹非不愛民力以地形有埶故穿九
河今既滅難明屯氏河不流行七十餘年新絶未乆其
處易浚又其口所居髙於以分流殺水力道里便宜可
復浚以助大河泄暴水備非常又地節時郭昌穿直渠
後三歳河水更從故第二曲間北可六里復南合今其
曲埶復邪直貝丘百姓寒心宜復穿渠東行不豫修治
北決病四五郡南決病十餘郡然後憂之晚矣事下丞
相御史白博士許商治尙書善為算能度功用遣行視
以為屯氏河盈溢所為方用度不足可且勿浚三歳河
果決於館陶及東郡金隄泛濫兖豫入平原千乘濟南
凡灌四郡三十二縣水居地十五萬餘頃深者三丈壤
敗官亭室廬且四萬所御史大夫尹忠對方畧疏濶上
切責之忠自殺遣大司農非調(大司農名/非調也)調均錢穀河
決所灌之郡謁者二人發河南以東漕船五百㮴徙民
避水居丘陵九萬七千餘口河隄使者王延世使塞以
竹落長四丈大九圍盛以小石兩船夾載而下之三十
六日河隄成上曰東郡河決流漂二州校尉延世隄防
三旬立塞其以五年為河平元年卒治河者為著外繇
六月惟延世長於計䇿功費約省用力日寡朕甚嘉之
其以延世為光禄大夫秩中二千石賜爵闗内侯黄金
百斤後二歳河復決平原流入濟南千乘所壤敗者半
建始時復遣王延世治之杜欽説大將軍王鳯以為前
河決丞相史楊焉言延世受焉術以塞之蔽不肯見今
獨任延世延世見前塞之易恐其慮害不深又審如焉
言延世之巧反不如焉且水埶各異不博議利害而任
一人如使不及今冬成來春桃花水盛必羨溢有塡淤
反壌之害如此數郡種不得下民人流散盜賊將生雖
重誅延世無益於事宜遣焉及將作大匠許商諫大夫
乘馬延年雜作延世與焉必相破壊深論便以相難極
商延年皆明計算能商功利足以分别是非擇其善者
而從之必有成功鳯如欽言白遣焉等作治六月迺成
復賜延世黄金百斤治河卒非受平賈者為著外繇六
月後九歳鴻嘉四年楊焉言從河上下患底柱隘可鐫
廣之上從其言使焉鐫之鐫之裁没水中不能去而令
水益湍怒為害甚於故是歳渤海清河信都河水湓溢
灌縣邑三十一敗官亭民舎四萬餘所河隄都尉許商
與丞相史孫禁共行視圖方畧禁以為今河溢之害數
倍於前決平原時今可決平原金隄間開通大河令入
故篤馬河至海五百餘里水道浚利又乾三郡水地得
美田且二十餘萬頃足以償所開傷民田廬處又省吏
卒治隄救水歳三萬人以上許商以為古説九河之名
有徒駭胡蘇鬲津今見在成平東光鬲界中自鬲以北
至徒駭間相去三百餘里今河雖數移徙不離此域孫
禁所欲開者在九河南篤馬河失水之迹處埶平夷旱
則淤絶水則為敗不可許公卿皆從商言先是谷永以
為河中國之經瀆聖王興則出圖書王道廢則竭絶今
潰溢横流漂没陵阜異之大者也修政以應之災變自
除是時李尋解光亦言隂氣盛則水為之長故一日之
間晝減夜増江河滿溢所謂水不潤下雖常於卑下之
地猶日月變見於朔望明天道有因而作也衆庶見王
延世䝉重賞競言便巧不可用議者常欲求索九河故
迹而穿之今因其自決可且勿塞以觀水埶河欲居之
當稍自成川跳出沙土然後順天心而圖之必有成功
而用財力寡於是遂止不塞滿昌師丹等數言百姓可
哀上數遣使者處業振贍之哀帝初平當使領河隄奏
言九河今皆窴滅按經義治水有決河深川而無隄防
雍塞之文河從魏郡以東北多溢決水迹難以分明四
海之衆不可誣宜博求能浚川疏河者下丞相孔光大
司空何武奏請部刺史三輔三河𢎞農太守舉吏民能
者莫有應書待詔賈讓奏言治河有上中下策古者立
國居民疆理土地必遺川澤之分度水埶所不及大川
無防小水得入陂障卑下為汗澤使秋水多得以有所
休息左右游波寛緩而不迫夫土之有川猶人之有口
也治土而防其川猶止兒啼而塞其口豈不遽止然其
死可立而待也故曰善為川者決之使道善為民者宣
之使言蓋隄防之作近起戰國雍防百川各以自利齊
與趙魏以河為竟趙魏瀕山齊地卑下作隄去河二十
五里河水東抵齊隄則西泛趙魏趙魏亦為隄去河二
十五里雖非其正水尚有所遊盪時至而去則塡淤肥
美民耕田之或乆無害稍築室宅遂成聚落大水時至
漂没則更起隄防以自救稍去其城郭排水澤而居之
湛溺自其宜也今隄防陿者去水數百步逺者數里近
黎陽南故大金隄從河西西北行至西山南頭迺折東
與東山相屬民居金隄東為廬舎住十餘歳更起隄從
東山南頭直南與故大隄㑹又内黄界中有澤方數十
里環之有隄住十餘歳太守以賦民民今起廬舎其中
此臣親所見者也東郡白馬故大隄亦復數重民皆居
其間從黎陽北盡魏界故大隄去河逺者數十里内亦
數重此皆前世所排也河從河内北至黎陽觀石隄激
使東抵東郡平剛又為石隄使西北抵黎陽觀下又為
石隄使東北抵東郡津北又為石隄使西北抵魏郡昭
陽又為石隄激使東北百餘里間河再西三東迫阸如
此不得安息今行上策徙冀州之民當水衝者決黎陽
遮害亭放河使北入海河西薄大山東薄金隄埶不能
逺泛濫朞月自定難者將曰若如此敗壞城郭田廬冢
墓以萬數百姓怨恨昔大禹治水山陵當路者毁之故
鑿龍門辟伊闕折底柱破碣石墮斷天地之性此迺人
功所造何足言也今瀕河十郡治隄歳費且萬萬及其
大決所殘無數如出數年治河之費以業所徙之民遵
古聖之法定山川之位使神人各處其所而不相奸且
以大漢方制萬里豈其與水爭咫尺之地哉此功一立
河定民安千載無患故謂之上策若乃多穿漕渠於冀
州地使民得以溉田分殺水怒雖非聖人法然亦救敗
術也難者將曰河水髙於平田歳増隄防猶尚決溢不
可以開渠臣竊按視遮害亭西十八里至淇水口迺有
金隄髙一丈自是東地稍下隄稍髙至遮害亭髙四五
丈往五六歳河水大盛増丈七尺壞黎陽南郭門入至
隄下水未踰隄二尺所從隄上北望河髙出民屋百姓
皆走山水留十三日隄潰二所吏民塞之臣循隄上行視
水埶南七十餘里至淇口水適至隄半計出地上五尺
所今可從淇口以東為石隄多張水門初元中遮害亭
下河去隄足數十步至今四十餘歳適至隄足由是言
之其地堅矣恐議者疑河大川難禁制滎陽漕渠足以
卜之其水門但用木與土耳今據堅地作石隄埶必全
安冀州渠首盡當卭此水門治渠非穿地也但為東方
一隄北行三百餘里入漳水中其西因山足髙地諸渠
皆徃徃股引取之旱則開東方下水門溉冀州水則開
西方髙門分河流通渠有三利不通有三害民常罷於
救水半失作業水行地上湊潤上徹民則病溼氣木皆
立枯鹵不生穀決溢有敗為魚鼈食此三害也若有渠
溉則鹽鹵下隰填淤加肥故種禾麥更為秔稻髙田五
倍下田十倍轉漕舟船之便此三利也今瀕河隄吏卒
郡數千人伐買薪石之費歳數千萬足以通渠成水門
又民利其溉灌相率治渠雖勞不罷民田適治河隄亦
成此誠富國安民興利除害支數百歳故謂之中策若
迺繕全故隄増卑倍薄勞費無已數逢其害此最下策
也王莽時召能治河者以百數但崇空語無施行者(溝/洫)
(志/)
　
　
　
　
　
　
　
　
　
　
　
　
　
　
　
　西漢㑹要卷六十七
欽定四庫全書
　西漢㑹要卷六十八
　　　　　　　　　　　　宋　徐天麟　撰
　蕃夷上
　　匃奴
匃奴其先夏后氏之苗裔曰淳維自淳維以至頭曼千
有餘歳時大時小别散分離尚矣單于頭曼有太子曰
冒頓冒頓殺父自立是時漢初定徙韓王信於代都馬
邑匃奴大攻圍馬邑韓信降匃奴匃奴得信因引兵南
踰句注攻大原至晉陽下髙帝自將兵徃擊之㑹東大
寒雨雪卒之墮指者十二三於是冒頓陽敗走誘漢兵
漢逐擊冒頓冒頓匿其精兵見羸弱髙帝先至平城步
兵未盡到冒頓縱精兵三十餘萬騎圍髙帝於白登七
日髙帝迺使使間厚遺閼氏閼氏迺謂冒頓曰兩主不
相困今得漢地單于終非能居之冒頓與韓信將王黄
趙利期而兵乆不來疑其與漢有謀亦取閼氏之言迺
開圍一角於是髙皇帝令士皆持滿傅矢外鄉從解角
直出得與大軍合而冒頓遂引兵去漢亦引兵罷使劉
敬結和親之約奉宗室女翁主為單于閼氏歳奉匈奴
絮繒酒食物各有數約為兄弟以和親孝惠髙后時冒
頓寖驕迺為書使使遺髙后曰孤僨之君生於沮澤之
中長於平野牛馬之域數至邊境願遊中國陛下獨立
孤僨獨居兩主不樂無以自虞願以所有易其所無髙
后大怒召丞相平及樊噲季布等議斬其使者發兵擊
之樊噲曰臣願得十萬衆横行匃奴中季布曰噲可斬
也前陳豨反於代漢兵三十二萬噲為上將軍時匈奴
圍髙帝於平城噲不能解圍今傷痍者甫起而噲欲揺
動天下妄言以十萬衆横行是面謾也且匃奴逺處絶
漠得其善言不足喜惡言不足怒也髙后曰善令大謁
者張澤報書曰單于不忘敝邑賜之以書敝邑恐懼退
日自圖年老氣衰髮齒墮落行步失度單于過聽不足
以自汗敝邑無罪宜在見赦竊有御車二乘馬二駟以
奉常駕冒頓得書復使使來謝曰未嘗聞中國禮義陛
下幸而赦之因獻馬遂和親至孝文即位復修和親其
三年夏匃奴右賢王入居河南地為冦於是文帝遣丞
相灌嬰將軍擊右賢王走出塞其明年單于遺漢書曰
願寝兵休士養馬除前事復故約以安邊民書至漢議
擊與和親孰便公卿皆曰和親甚便漢許之孝文前六
年遺匃奴書曰漢與匃奴約為兄弟所遺單于甚厚背
約離兄弟之親者常在匃奴然右賢王事已在赦前勿
深誅單于若稱書意明告諸吏使無負約有信敬如單
于書使者言單于自將并國有功甚苦兵事服繡祫綺
衣長襦錦袍各一比疎一黄金飾具帶一黄金犀毗一
繡十匹錦二十匹赤綈緑繒各四十匹使中大夫意謁
者令肩遣單于後頃之冒頓死子稽粥立號曰老上單
于文帝復遣宗人女翁主為單于閼氏使宦者中行説
傅翁主説不欲行漢彊使之説曰必我也為漢患者中
行説既至因降單于單于愛幸之日夜教單于候利害
處孝文十四年匃奴單于十四萬騎入朝那蕭闗殺北
地都尉卬虜人民蓄産甚多遂至彭陽使騎兵入燒回
中宫候騎至雍甘泉於是文帝以中尉周舎郎中令張
武為將軍發車千乘十萬騎軍長安旁以備胡冦而拜
昌侯盧卿為上郡將軍寗侯魏遫為北地將軍隆慮侯
周竈為隴西將軍東陽侯張相如為大將軍成侯董赤
為將軍大發車騎徃擊胡單于留塞内月餘漢逐出塞
即還匃奴日以驕歳入邊漢甚患之迺使使遺匃奴書
單于亦使當户報謝復言和親事孝文後二年使使遺
匃奴書曰朕與單于皆捐細故俱蹈大道也墮壞前惡
以圖長乆和親之後漢過不先單于其察之後四年老
上單于死子軍臣單于立漢復與匃奴和親軍臣單于
立歳餘匃奴復絶和親大入上郡雲中各三萬騎所殺
畧甚衆於是漢使三將軍軍屯北地代屯句注趙屯飛
狐口縁邊亦各堅守以備胡冦又置三將軍軍長安西
細栁渭北棘門霸上以備邊後歳餘文帝崩景帝立復
與匃奴和親通闗市給遺單于遣翁主如故約終景帝
世時時小入盜邊無大冦武帝即位明和親約束厚遇
闗市饒給之漢使馬邑人聶翁壹閒闌出物與匃奴交
易陽為賣馬邑城以誘單于單于信之而貪馬邑財物
迺以十萬騎入武州塞漢伏兵三十餘萬馬邑旁御史
大夫韓安國為䕶軍將軍四將軍以伏單于單于入漢
塞見畜布野而無人牧者怪之時鴈門尉史知漢謀具
告單于單于大驚曰吾固疑之乃引兵還漢以恢本建
造兵謀而不進誅恢自是後匃奴絶和親自馬邑軍後
五歲之秋漢使四將各萬騎擊胡闗市下將軍衛青出
上谷至龍城得胡首虜七百人公孫賀出雲中無所得
公孫敖出代郡為胡所敗七千李廣出鴈門為胡所敗
匃奴生得廣廣道亡歸其明年秋匃奴二萬騎入漢殺
遼西太守畧二千餘人又敗漁陽太守軍千餘人圍將
軍安國安國時千餘騎亦且盡㑹燕救之至匃奴迺去
又入鴈門殺畧千餘人於是漢使將軍衛青將三萬騎
出鴈門李息出代郡擊胡得首虜數千其明年衛青復
出雲中以西至隴西擊胡之樓煩白羊王於河南得胡
首虜數千羊百餘萬於是漢遂取河南地築朔方復繕
故秦時䝉恬所為塞因河而為固漢亦築上谷之斗辟
縣造陽地以予胡是歳元朔二年也其冬軍臣單于死
其弟左谷蠡王伊穉斜自立為單于攻敗軍臣單于太
子於單於單亡降漢數月死伊穉斜單于既立其夏匃
奴數萬騎入代郡秋又入鴈門明年又入代郡定襄上
郡匃奴右賢王怨漢奪之河南地而築朔方數冦盜邊
及入河南侵擾朔方殺掠吏民甚衆其明年春漢遣衛
青將六將軍十餘萬人出朔方髙闕夜圍右賢王脱身
逃走漢將軍得右賢王人衆男女萬五千人禆小王十
餘人其明年春漢復遣大將軍衛青將六將軍十餘萬
騎仍再出定襄數百里擊匃奴得首虜前後萬九千餘
級而漢亦亡兩將軍三千餘騎右將軍建得以身脱而
前將軍趙信兵不利降匃奴其明年胡數萬騎入上谷
殺數百人明年春漢使票騎將軍去病將萬騎出隴西
過焉耆山千餘里得胡首虜八千餘級得休屠王祭天
金人其夏驃騎將軍復與合騎侯數萬騎出隴西北地
二千里過居延攻祁連山得胡首虜三萬餘級禆小王
以下十餘人是時匃奴亦來入代郡鴈門殺掠數百人
漢使博望侯及李將軍廣出右北平擊匃奴左賢王左
賢王圍李廣廣軍四千人死者過半㑹博望侯軍救至
李將軍得脱盡亡其軍其秋單于怒昆邪王休屠王居
西方為漢所殺虜數萬人欲召誅之昆邪王殺休屠王
并將其衆降漢漢已得昆邪則隴西北地河西益漢少
胡冦徙闗東貧民處所奪匃奴河南地新秦中以實之
西減北地以西戍卒半明年春匃奴入右北平定襄各
數萬騎殺掠千餘人其年春漢令大將軍青驃騎將軍
去病中分軍大將軍出定襄驃騎將軍出代咸約絶幕
擊匃奴單于聞之逺其輜重以精兵待於幕北與漢大
將軍接戰一日㑹暮大風起漢兵縱左右翼圍單于單
于自度戰不能與漢兵遂獨與壯騎數百潰漢圍西北
遁走驃騎封於狼居胥山禪姑衍臨翰海而還是後匃
奴逺遁而幕南無王庭漢度河自朔方以西至令居徃
往通渠置田官吏卒五六萬人㑹驃騎將軍去病死於
是漢乆不北擊胡數歳伊穉斜單于立十三年死子烏
維立為單于是歳元鼎三年也其後漢方南誅兩越不
擊匃奴匃奴亦不入邊烏維立三年漢已滅兩越天子
巡邊親至朔方勒兵十八萬騎以見武節而使郭吉風
告單于曰南越王頭已垂於漢北闕下令單于即能與
漢戰天子自將兵待邊即不能亟南面而臣於漢何但
逺走亡匿於幕北寒苦無水草之地為語卒單于大怒留
郭吉不歸遷辱之北海上而單于終不肯為冦於漢邊休養
士馬習射獵數使使好辭甘言求和親漢使王烏等闚
匃奴匃奴法漢使不去節不以墨黥其面不得入穹廬
王烏北地人習胡俗去其節黥面入廬單于愛之陽許
曰吾為遣其太子入質於漢以求和親漢使楊信使於
於匃奴是時漢東拔濊貉朝鮮以為郡而西置酒泉郡
以隔絶胡與羌通之路又西月氏大夏以翁主妻烏孫
王以分匃奴西方之援國又北益廣田至眩雷為塞而
匃奴終不敢以為言烏維單于立十歳死子詹師廬立
年少號為兒單于是歳元封六年也明年春漢使浞野
侯破奴將二萬騎出朔方北二千餘里期至浚稽山而
還匃奴生得浞野侯軍遂沒於匃奴兒單于立三歳而
死子少匃奴迺立其季父烏維單于弟右賢王句黎湖
為單于是歳太初三年也句黎湖單于立漢使光禄徐
自為出五原塞數百里逺者千里築城障列亭至盧朐
而使游擊將軍韓説長平侯衛伉屯其旁使彊弩都尉
路博德築居延澤上其秋匃奴大入雲中定襄五原朔
方殺掠數千人行壞光禄所築亭障又使右賢王入酒
泉張掖掠數千人㑹任文擊救盡復失其所得而去句
黎湖單于立一歳死其弟左大都尉且鞮侯立為單于
漢既誅大宛威震外國天子意欲遂困胡迺下詔曰髙
皇帝遺朕平城之憂昔齊襄公復九世之讐春秋大之
是歳太初四年也漢遣中郎將蘇武厚幣賂遺單于單
于益驕禮甚倨明年漢使貳師將軍將三萬騎出酒泉
擊右賢王於天山得首虜萬餘級而還匃奴大圍貳師
幾不得脱漢兵物故什六七漢又使因杅將軍出西河
與彊弩都尉㑹涿邪山亡所得使騎都尉李陵將步兵
五千人出居延北千餘里與單于㑹合戰陵所殺傷萬
餘人兵食盡欲歸單于圍陵陵降匃奴其兵得脱歸漢
者四百人單于迺貴陵以其女妻之後二歳漢使貳師
將軍六萬騎步兵七萬出朔方彊弩都尉路博德將萬
餘人與貳師㑹游擊將軍説步兵三萬人出五原因杅
將軍敖將騎萬步兵三萬人出鴈門匃奴聞悉逺其累
重於余吾水北而單于以十萬待水南與貳師接戰貳
師解而引歸與單于連鬭十餘日游擊亡所得因杅與
左賢王戰不利引歸明年且鞮侯單于死立五年長子
左賢王立為狐鹿姑單于以左大將為左賢王數年病
死其子先賢撣不得代更以為日逐王日逐王者賤於
左賢王單于自以其子為左賢王單于既立六年而匃
奴入上谷五原殺掠吏民其年匃奴復入五原酒泉殺
兩部都尉於是漢遣貳師將軍七萬人出五原御史大
夫商丘成將三萬餘人出西河重合侯莽通將四萬騎
出酒泉千餘里單于聞漢兵大出悉遣其輜重徙趙信
城北邸郅居水左賢王驅其人民度余吾水六七百里
居兠銜山單于自將精兵左安侯度姑且水御史大夫
軍至追邪徑無所見還匃奴使大將與李陵將三萬餘
騎追漢軍至浚稽山合轉戰九日漢兵陷陳卻敵殺傷
虜甚衆至蒲奴水虜不利還去貳師將軍出塞匃奴使
右大都尉與衛律將五千騎要擊漢軍於夫羊句山狹
貳師遣屬國胡騎二千與戰虜兵壞散死傷者數百人
漢軍乘勝追北匃奴奔走莫敢距敵㑹貳師妻子坐巫
蠱收聞之憂懼其掾胡亞夫説貳師曰夫人室家皆在
吏若還不稱意適與獄㑹貳師由是狐疑欲深入要功
長史與決眭都尉煇渠侯謀曰將軍懷異心欲危衆求
功恐必敗謀共執貳師貳師聞之斬長史引兵還至速
邪烏燕然山單于知漢軍勞倦自將五萬騎遮擊貳師
相殺傷甚衆夜塹漢軍前深數尺從後急擊之軍大亂
敗貳師降單于以女妻之尊寵在衛律上其明年單于
遣使遺漢書云南有大漢北有彊胡胡者天之驕子也
不為小禮以自煩今欲與漢闓大闗取漢女為妻歳給
遺我糵酒萬石稷米五千斛雜繒萬匹它如故約則邊
不相盜矣漢遣使者報送其使單于留使者三歳迺得
還貳師在匃奴歳餘衛律害其寵㑹母閼氏病律飭胡
巫言先單于怒曰胡故時祠兵常言得貳師以社今何
故不用於是收貳師貳師罵曰我死必滅匃奴遂屠貳
師以祠武帝崩前此者漢兵深入窮追二十餘年匃奴
孕重墮殰罷極苦之後三年單于欲求和親㑹病死更
立子左谷蠡王為壺衍鞮單于是歳始元二年也後復
得匃奴降者言烏桓嘗發先單于冢匃奴怨之方發二
萬騎擊烏桓大將軍霍光欲發兵邀擊之以問䕶軍都
尉趙充國充國以為蠻夷自相攻擊而發兵要之招冦
生事非計也光更問中郎將范明友明友言可擊於是
拜明友為度遼將軍將二萬騎出遼東匃奴聞漢兵至
引去明友因乘烏桓敝擊之斬首六千餘級獲三王首
還匃奴繇是恐即使使之烏孫求欲得漢公主擊烏孫
取車延惡師地烏孫公主上書下公卿議救未決昭帝
崩宣帝即位烏孫昆彌復上書言連為匃奴所侵削昆
彌願發國半精兵人馬五萬匹盡力擊匃奴唯天子出
兵哀救公主本始二年漢大發闗東輕鋭士選郡國吏
三百名伉健習騎射者皆從軍遣御史大夫田廣明為
祁連將軍四萬餘騎出西河度遼將軍范明友三萬餘
騎出張掖前將軍韓增三萬餘騎出雲中後將軍趙充
國為蒲類將軍三萬餘騎出酒泉雲中太守田順為虎
牙將軍三萬餘騎出五原凡五將軍兵十餘萬騎出塞
各二千餘里及校尉常惠使䕶發兵烏孫西域昆彌自
將翕侯以下五萬餘騎從西方入與五將軍兵凡二十
餘萬衆匈奴聞漢兵大出老弱犇走敺蓄産逺遁逃是
以五將少所得度遼將軍出塞千二百餘里至蒲離候
水斬首捕虜七百餘級前將軍出塞千二百餘里至烏
貟斬首捕虜至候山百餘級蒲類將軍兵當與烏孫合
擊匃奴蒲類澤烏孫先期至而去漢兵不與相及蒲類
將軍出塞千八百餘里西去候山斬首捕虜得單于使
者蒲隂王以下三百餘級祁連將軍出塞千六百里至
雞秩山斬首捕虜十九級虎牙將軍出塞八百餘里至
丹余吾水上即止兵不進斬首捕虜千九百餘級校尉
常惠與烏孫兵至右谷蠡庭獲單于父行及嫂居次名
王犂汗都尉干長將以下三萬九千餘級虜馬牛羊驢
驘橐駝七十餘萬漢封惠為長羅侯然匃奴民衆死傷
而去者及蓄産逺移死亡不可勝數於是匈奴遂衰耗
怒烏孫其冬單于自將數萬騎擊烏孫頗得老弱欲還
㑹天大雨雪一日深丈餘人民蓄産凍死還者不能什
一於是丁令乘弱攻其北烏桓入其東烏孫擊其西凡
三國所殺數萬級馬數萬匹牛羊甚衆又重以餓死人
民死者什三蓄産什五匃奴大虚弱諸國羈屬者皆瓦
解攻盜不能理其後漢出三千餘騎為三道並入匃奴
捕虜得數千人還匃奴終不敢取當兹欲鄉和親而邊
境少事矣壺衍鞮單于立十七年死弟左賢王立為虛
閭權渠單于是歳地節二年也虚閭權渠單于立九年
死握衍朐鞮單于立復修和親遣弟伊酋若王勝之入
漢獻見日逐王素與握衍胊鞮單于有隙即率其衆數
萬騎歸漢漢封日逐王為歸德侯時單于已立二歳暴
虐殺伐國中不附及太子左賢王數讒左地貴人左地
貴人皆怨其明年烏桓擊匃奴東邊姑夕王頗得人民
單于怒姑夕王恐即與烏禪幕及左地貴人共立稽侯
狦為呼韓邪單于發左地兵四五萬人西擊握衍朐鞮
單于至姑且水北未戰握衍朐鞮單于兵敗走自殺左
大且渠都隆竒亡之右賢王所其民衆盡降呼韓邪單
于是歳神爵四年也
呼韓邪單于歸庭數月罷兵使各歸故地乃收其兄呼
屠吾斯在民間者立為左谷蠡王使人告右賢貴人欲
令殺右賢王其冬都隆竒與右賢王共立日逐王薄胥
堂為屠耆單于發兵數萬人東襲呼韓邪單于呼韓邪
單于兵敗走屠耆單于還以其長子都塗吾西為左谷
蠡王少子姑瞀樓頭為右谷蠡王留居單于庭明年秋
屠耆單于使日逐王先賢撣兄右奥鞬王為烏藉都尉
各二萬騎屯東方以備呼韓邪單于是時西方呼掲王
來與唯犂當户謀共讒右賢王言欲自立為烏藉單于
屠耆單于殺右賢王父子後知其寃復殺唯犂當户於
是呼掲王恐遂畔去自立為呼掲單于右奥鞬王聞之
即自立為車犂單于烏藉都尉亦自立為烏藉單于凡
五單于屠耆單于自將兵東擊車犂單于使都隆竒擊
烏藉烏藉車犂皆敗西北走與呼掲單于兵合為四萬
人烏藉呼掲皆去單于號共并力尊輔車犂單于屠耆
單于聞之使左大將都尉將四萬騎分屯東方以備呼
韓邪單于自將四萬騎西擊車犂單于車犂單于敗西
北走屠耆單于即引西南留闟敦地其明年呼韓邪單
于遣其弟右谷蠡王等西襲屠耆單于屯兵殺畧萬餘
人屠耆單于聞之即自將六萬騎擊呼韓邪單于行千里
未至嗕姑地逢呼韓邪單于兵可四萬人合戰屠耆單
于兵敗自殺都隆竒乃與屠耆少子左谷蠡王姑瞀樓
頭亡歸漢車犂單于東降呼韓邪單于呼韓邪單于左
大將烏厲屈與父呼遫累烏厲温敦皆見匃奴亂率其
衆數萬人南降漢封烏厲屈為新城侯烏厲温敦為義
陽侯是時李陵子復立烏藉都尉為單于呼韓邪單于
捕斬之遂復都單于庭然衆裁數萬人屠耆單于從弟
休旬王將所主五六百騎擊殺左大且渠并其兵至右
地自立為閏振單于在西邊其後呼韓邪單于兄左賢
王呼屠吾斯亦自立為郅支骨都侯單于在東邊其後
二年閏振單于率其衆東擊郅支單于郅支單于與戰
殺之并其兵遂進攻呼韓邪呼韓邪破其兵走郅支都
單于庭呼韓邪之敗也左伊秩訾王為呼韓邪計勸令
稱臣入朝事漢從漢求助如此匈奴乃定呼韓邪議問
諸大臣皆曰匃奴之俗本上氣力而下服役以馬上戰
鬭為國故有威名於百蠻戰死壯士所有也今兄弟爭
國不在兄則在弟雖死猶有威名子孫常長諸國漢雖
彊猶不能兼并匃奴柰何亂先古之制臣事於漢卑辱
先單于為諸國所笑雖如是而安何以復長百蠻左伊
秩訾曰不然彊弱有時今漢方盛烏孫城郭諸國皆為
臣妾今事漢則安存不事則危亡呼韓邪從其計引衆
南近塞遣子右賢王銖婁渠堂入侍郅支單于亦遣子
右大將駒于利受入侍是歳甘露元年也明年呼韓邪
單于欵五原塞願朝三年正月漢遣車騎都尉韓昌迎
發過所七郡郡二千騎為陳道上單于正月朝天子于
甘泉宫漢寵以殊禮位在諸侯王上贊謁稱臣而不名
賜以冠帶衣裳黄金璽盭綬玉具劒佩刀弓一張矢四
發棨㦸十安車一乘鞍勒一具馬十五匹金二十斤錢
二十萬衣被七十七襲錦繡綺縠雜帛八千匹絮六千
斤單于就邸留月餘遣歸國郅支單于亦遣使奉獻漢
遇之甚厚明年兩單于俱遣使朝獻漢待呼韓邪使有
加明年呼韓邪單于復入朝禮賜如初加衣百一十襲
錦帛九千匹絮八千斤始郅支單于以為呼韓邪降漢
兵弱不能復自還即引其衆西欲攻定右地又屠耆單
于小弟本侍呼韓邪亦亡之右地收兩兄餘兵得數千
人自立為伊利目單于道逢郅支合戰郅支殺之并其
兵五萬餘人聞漢出兵穀助呼韓邪即遂留居右地自
度力不能定匈奴乃益西近烏孫欲與并力遣使見小
昆彌烏就屠烏就屠見呼韓邪為漢所擁郅支亡虜欲
攻之以稱漢乃殺郅支使持頭送都䕶在所發八千騎
迎郅支郅支見烏孫兵多其使又不反勒兵逢擊烏孫
破之因北擊烏掲烏掲降發其兵西破堅昆北降丁令
并三國數遣兵擊烏孫常勝之堅昆東去單于庭七千
里南去車師五千里郅支留都之元帝初即位呼韓邪
單于復上書言民衆困乏漢詔雲中五原郡轉穀二萬
斛以給焉郅支單于自以道逺又怨漢擁䕶呼韓邪遣
使上書求侍子漢遣谷吉送之郅支殺吉漢不知吉音
問而匃奴降者言聞甌脱皆殺之呼韓邪單于使來漢
輒簿責之甚急明年漢遣車騎都尉韓昌光禄大夫張
猛送呼韓邪侍子求問吉等因赦其罪勿令自疑昌猛
見單于民衆益盛塞下禽獸盡單于足以自衛不畏郅
支聞其大臣多勸單于北歸者恐北去後難約束昌猛
即與為盟約曰自今以來漢與匃奴合為一家世世毋
得相詐相攻其後呼韓邪竟北歸庭人衆稍稍歸之國
中遂定郅支既殺使者自知負漢又聞呼韓邪益彊恐
見襲擊欲逺去㑹康居王數為烏孫所困與諸闟侯計
以為匈奴大國烏孫素服屬之今郅支單于困阸在外
可迎置東邊使合兵取烏孫以立長無匃奴憂矣即使
使至堅昆通語郅支郅支素恐又怨烏孫聞康居計大
説遂與相結引兵而西康居亦遣貴人橐駝驢馬數千
匹迎郅支郅支人衆中寒道死餘財三千人到康居其
後都䕶甘延夀與副陳湯發兵即康居誅斬郅支郅支
既誅呼韓邪單于且喜且懼上書言曰常願謁見天子
誠以郅支在西方恐其與烏孫俱來擊臣以故未得至
漢今郅支已伏誅願入朝見竟寧元年單于復入朝禮
賜如初加衣服錦帛絮皆倍於黄龍時單于自言願壻
漢氏以自親元帝以後宫良家子王牆字昭君賜單于
單于驩喜上書願保塞上谷以西至敦煌傳之無窮請
罷邊備塞吏卒以休天子人民天子令下有司議議者
皆以為便郎中侯應習邊事以為不可許對奏天子有
詔勿議罷邊塞事王昭君號寧胡閼氏生一男伊屠智
牙師為右日逐王呼韓邪立二十八年建始二年死雕
陶莫臯立為復株絫若鞮單于復株纍若鞮單于立遣
子右致盧兒王醯諧屠奴侯入侍河平元年單于遣右
臯林王伊邪莫演等奉獻朝正月河平四年正月遂入
朝加賜繡繒帛二萬匹絮二萬斤它如竟寕時復株絫單
于立十歳死弟且糜胥立為搜諧若鞮單于搜諧若鞮
單于立遣子左祝都韓王朐留斯侯入侍以且莫車為
左賢王搜諧單于立八歳元延元年為朝二年發行未
入塞病死弟且莫車立為車牙若鞮單于車牙單于立
遣子右於涂仇撣王烏夷當入侍以囊知牙斯為左賢
王車牙單于立四歳死弟囊知牙斯立為烏珠留若鞮
單于烏珠留單于立以第二閼氏子樂為左賢王以第
五閼氏子輿為右賢王遣子右股奴王烏鞮牙斯入侍
建平四年單于上書願朝五年時哀帝被疾或言匃奴
從上游來厭人自黄龍竟寧時單于朝中國輒有大故
上由是難之以問公卿亦以為虚費府帑可且勿許單
于使辭去未發黄門郎揚雄上書諫曰今單于上書求
朝國家不許而辭之臣愚以為漢與匃奴從此隙矣書
奏天子悟焉召還匃奴使者更報單于書而許之賜繒
帛五十匹黄金十斤單于未發㑹病復遣使願朝明年
故事單于朝從名王以下及從者二百餘人單于又上
書言䝉天子神靈人民盛壯願從五百人入朝以明天
子盛德上皆許之元夀二年單于來朝上以大嵗厭勝所
在舎之上林苑蒲陶宫告之以加敬於單于單于知之
加賜衣三百七十襲錦繡繒帛三萬匹絮三萬斤他如
河平時既罷遣中郎將韓況送單于初上遣稽留昆隨
單于去到國復遣稽留昆同母兄大且方與婦入侍還
歸復遣且方同母兄左日逐王都與婦入侍是時漢平
帝幼太皇太后稱制王莽秉政迺風單于令遣王昭君
女須卜居次云入侍太后所以賞賜之甚厚㑹西域車
師後王句姑去胡來王唐兠皆怨恨都䕶校尉將妻子
人民亡降匃奴單于受置左谷蠡地遣使上書言狀曰
臣謹已受詔遣中郎將韓隆王昌副校尉甄阜侍中謁
者帛敞長水校尉王歙使匈奴告單于曰西域内屬不
當得受今遣之單于叩頭謝罪執二虜還付使者詔使
中郎將王萌待西域惡都奴界上逆受單于遣使送到
國因請其罪使者以聞有詔不聽㑹西域諸國王斬以
示之迺造設四條中國人亡入匃奴者烏孫亡降匃奴
者西域諸國佩中國印綬降匈奴者烏桓降匃奴者皆
不得受遣中郎將王駿王昌副校尉甄阜王尋使匃奴
班四條與單于雜函封付單于令奉行因收故宣帝所
為約束封函還時莽奏令中國不得有二名因使使者
以風單于宜上書慕化為一名單于從之上書言幸得
備藩臣竊樂太平聖制臣故名囊知牙斯今謹更名曰
知莽大説白太后遣使者答諭厚賞賜焉(匃奴/傳)
　
　
　
　
　
　
　西漢㑹要卷六十八
欽定四庫全書
　西漢㑹要卷六十九
　　　　　　　　　　　　宋　徐天麟　撰
　蕃夷中
　　西南夷
南夷君長以十數夜郎最大其西靡莫之屬以十數滇
冣大自滇以北君長以十數卬都冣大此皆椎結耕田
有邑聚其外西自桐師以東北至葉榆名為嶲昆明編
髮隨畜移徙亡常處亡君長地方可數千里自嶲以東
北君長以十數徙莋都冣大自莋以東北君長以十數
冉駹最大其俗或土著或移徙在蜀之西自駹以東北君
長以十數白馬冣大皆氐類也此皆巴蜀西南外蠻夷
也建元六年大行王恢擊東粤東粤殺王郢以報恢因
兵威使番陽令唐䝉風曉南粤南粤食䝉蜀枸醬䝉問
所從來曰道西北䍧柯江江廣數里出番禺城下䝉歸
至長安問蜀賈人獨蜀出枸醬多持竊出市夜郎夜郎
者臨牂牁江江廣百餘步足以行船南粤以財物役屬
夜郎西至桐師然亦不能臣使也䝉迺上書説上曰南
粤王黄屋左纛地東西萬餘里名為外臣實一州主今
以長沙豫章徃水道多絶難行竊聞夜郎所有精兵可
得十萬浮船牂牁出不意此制粤一竒也誠以漢之彊
巴蜀之饒通夜郎道為置吏甚易上許之乃拜䝉以中
郎將將千人食重萬餘人從巴莋闗入遂見夜郎侯多
同厚賜諭以威德約為置吏使其子為令夜郎旁小邑
皆貪漢繒帛以為漢道險終不能有也迺且聽䝉約還
報迺以為犍為郡發巴蜀卒治道自僰道指牂牁江蜀
人司馬相如亦言西夷卬莋可置郡使相如以中郎將
往諭皆如南夷為置一都尉十餘縣屬蜀當是時巴蜀
四郡通西南夷道載轉相饟數歳道不通士罷餓餧離
暑濕死者甚衆西南夷又數反發兵興擊耗費亡功上
患之使公孫𢎞徃視問焉還報言其不便及𢎞為御史
大夫時方築朔方據河逐胡𢎞等因言西南夷為害可
且罷專力事匃奴上許之罷西夷獨置南夷兩縣一都
尉稍令犍為自保就及元狩元年博望侯張騫言使大
夏時見蜀布卬竹杖問所從來曰從東南身毒國可數
千里得蜀賈人市或問卬西可二千里有身毒國騫因
盛言大夏在漢西南慕中國患匃奴隔其道誠通蜀身
毒國道便近又亡害於是天子乃令王然于栢始昌吕
越人等十餘輩間出西南夷指求身毒國至滇滇王當
羌迺留為求道四歳餘皆閉昆明莫能通滇王與漢使
言漢孰與我大及夜郎侯亦然各自以一州王不知漢
廣大使者還因盛言滇大國足事親附天子注意焉及
至南粤反上使馳義侯因揵為發南夷兵且蘭君恐逺
行旁國虜其老弱乃與其衆反殺使者及揵為太守漢
迺發巴蜀罪人當擊南粤者八校尉擊之㑹越已破漢
八校尉不下中郎將郭昌衛廣引兵還行誅隔滇道者
且蘭斬首數萬遂平南夷為牂柯郡夜郎侯始倚南粤
南粤已滅還誅反者夜郎遂入朝上以為夜郎王南粤
破後及漢誅且蘭卬君并殺莋侯冉駹皆震恐請臣置
吏以卬都為粤嶲郡莋都為沈黎郡冉駹為文山郡廣
漢西白馬為武都郡使王然于以粤破及誅南夷兵威
風諭滇王入朝滇王者其衆數萬人其旁東北勞深靡
莫皆同姓相杖未肯聽勞莫數侵犯使者吏卒元封二
年天子發巴蜀兵擊滅勞深靡莫以兵臨滇滇王始首
善以故弗誅滇王離西夷滇舉國降請置吏入朝於是
以為益州郡賜滇王王印復長其民西南夷君長以百
數獨夜郎滇受王印滇小邑也冣寵焉後二十三歳孝
昭始元元年益州廉頭姑繒民反殺長吏牂柯談指同
並等二十四邑凡三萬餘人皆反遣水衡都尉發蜀郡
犍為犇命萬餘人擊牂牁大破之後三歳姑繒葉榆復
反遣水衡都尉吕辟胡將郡兵擊之辟胡不進蠻夷遂
殺益州太守乘勝與辟胡戰士戰及溺死者四千餘人
明年復遣軍正王平與大鴻臚田廣明等並進大破益
州斬首捕虜五萬餘級獲蓄産十餘萬上曰鉤町侯亡
波卒其邑君長人民擊反者斬首捕虜有功其立亡波
為鉤町王大鴻臚廣明賜爵闗内侯食邑三百户後間
歳武都氐人反遣㼬金吾馬適建龍頟侯韓增與大鴻
臚廣明將兵擊之至成帝河平中夜郎王興與鉤町王
禹漏卧侯俞更舉兵相攻牂柯太守請發兵誅興等議
者以為道逺不可擊迺遣大中大夫蜀郡張匡持節和
解興等不從命刻木象漢吏立道旁射之杜欽説大將
軍王鳯宜因其罪惡未成未疑漢家加誅隂敕旁郡守
尉練士馬大司農豫調穀積要害處選任職太守徃以
秋凉時入誅其王侯尤不軌者即以為不毛之地亡用
之民聖王不以勞中國宜罷郡放棄其民絶其王侯勿
復通如以先帝所立累世之功不可墮壊亦宜因其萌
牙早斷絶之及已成形然後戰師則萬姓被害大將軍
鳯於是薦金城司馬陳立為牂柯太守及至牂柯諭告
夜郎王興興不從命立請誅之未報迺從吏數十人出
行縣至興國且同亭召興興將數千人徃至亭從邑君
數十人入見立立數責因斷頭邑君曰將軍誅亡狀為
民除害願出曉士衆以興頭示之皆釋兵降鈎町王禹
漏卧侯俞震恐入粟千斛牛羊勞吏士立還歸郡興妻
父翁指與興子邪務收餘兵迫脅旁二十二邑反至冬
立奏募諸夷與都尉長史分將攻翁指等翁指據阸為
壘立使竒兵絶其饟道縱反間以誘其衆都尉萬年曰
兵乆不決費不可共引兵獨進敗走趨立營立怒叱戲
下令格之都尉復還戰立引兵救之時天大旱立攻絶
其水道蠻夷共斬翁指持首出降
　　南粤
南粤王趙佗真定人也秦二世時南海尉任囂病且死
召龍川令趙佗書行南海尉事囂死佗即擊并桂林象
郡自立為南粤武王髙帝已定天下為中國勞苦故釋
佗不誅十一年遣陸賈立佗為南粤王髙后時有司請
禁粤闗市鐵器佗曰此必長沙王計乃自尊號為南武
帝發兵攻長沙邊敗數縣焉髙后遣將軍隆慮侯竈擊
之㑹暑濕士卒大疫兵不能踰嶺嵗餘髙后崩即罷兵
佗因此以兵威財物賂遣閩粤西甌駱役屬焉東西萬
餘里迺乘黄屋左纛稱制與中國侔文帝元年初鎮撫
天下使告諸侯四夷從代來即位意諭盛德焉迺為佗
親冢在真定置守邑歳時奉祀召其從昆弟尊官厚賜
寵之詔丞相平舉可使粤者平言陸賈先帝時使粤上
召賈為大中大夫謁者一人為副使賜佗書曰服領以
南王自治之雖然王之號為帝兩帝並立亡一乘之使
以通其道是爭也爭而不遜仁者不為也願與王分棄
前患終今以來通使如故故使賈馳諭告王朕意王亦
受之毋為冦災矣上褚五十衣中褚三十衣下褚二十
衣遺王願王聽樂娯憂存問鄰國陸賈至南粤王恐乃
頓首謝願奉明詔長為藩臣奉貢職於是下令國中曰
吾聞兩雄不俱立兩賢不並世漢皇帝賢天子自今以
來去帝制黄屋左纛因為書稱蠻夷大長老夫臣佗昧
死再拜上書皇帝陛下今陛下幸哀憐復故號通使漢
如故老夫死骨不腐改號不敢為帝矣謹北面因使者
獻白璧一雙翠鳥千犀角十紫貝五百桂蠧一器生翠
四十雙孔雀二雙昧死再拜以聞皇帝陛下陸賈還報
文帝大説遂至孝景時稱臣遣使入朝請然其居國竊
如故號其使天子稱王朝命如諸侯至武帝建元四年佗
孫胡為南粤王立三年閩粤王郢興兵南擊邊邑胡使
人上書曰兩粤俱為藩臣毋擅興兵相攻擊今東粤擅
興兵侵臣臣不敢興兵唯天子詔之於是天子多南粤
義守職約為興兵遣兩將軍徃討閩粤兵未踰嶺閩粤
王弟餘善殺郢以降於是罷兵天子使嚴助往諭意南
粤王胡頓首曰天子迺興兵誅閩粤死亡以報德遣太
子嬰齊入宿衛謂助曰國新被冦使者行矣胡方日夜
裝入見天子助去後其大臣諫胡曰漢興兵誅郢亦行
以驚動南粤且先王言事天子期毋失禮要之不可以
怵好語入見入見則不得復歸亡國之勢也於是胡稱
病竟不入見後十餘歳胡實病甚太子嬰齊請歸胡薨
諡曰文王嬰齊嗣立即藏其先武帝文帝璽嬰齊在長
安時取邯鄲摎氏女生子興及即位上書請立摎氏女
為后興為嗣漢數使使者風諭嬰齊猶尚樂擅殺生自
恣懼入見要以用漢法比内諸侯固稱病遂不入見遣
子次公入宿衛嬰齊薨諡為明王太子興嗣立其母為
太后太后自未為嬰齊妻時嘗與霸陵人安國少季通
及嬰齊薨後元鼎四年漢使安國少季諭王王太后入
朝令辯士諌大夫終軍等宣其辭勇士魏臣等輔其決
衛尉路博德將兵屯桂陽待使者王年少太后中國人
安國少季徃復與私通國人頗知之多不附太后太后
恐亂起亦欲倚漢威勸王及幸臣求内屬即因使者上
書請比内諸侯三歳一朝除邊闗於是天子許之賜其
丞相吕嘉銀印及内史中尉太傅印餘得自置除其故
黥劓刑用漢法諸使者留填撫之王王太后飭治行裝
重資為入朝具相吕嘉數諌止王王不聽有畔心迺隂
謀作亂天子遣千秋與太后弟摎樂將兵二千人徃入
粤境吕嘉迺遂反攻殺太后王盡殺漢使者遣人告蒼
梧秦王及其諸郡縣立明王長男粤妻子術陽侯建德
為王而韓千秋兵之入也破數小邑其後粤直開道給
食未至番禺四十里粤以兵擊千秋等滅之使人函封
漢使節置塞上好為謾辭謝罪發兵守要害處於是天
子令粤人及江淮以南樓船十萬師徃討之元鼎五年
秋衛尉路博德為伏波將軍出桂陽下湟水主爵都尉
楊僕為樓船將軍出豫章下横浦故歸義粤侯二人為
戈船下瀨將軍出零陵或下離水或抵蒼梧使馳義侯
因巴蜀罪人發夜郎兵下牂柯江咸㑹番禺六年冬樓
船將軍將精卒先陷尋陿破石門得粤船粟因推而前
挫粤鋒以粤數萬人待伏波將軍伏波將軍將罪人道
逺後期與樓船㑹迺有千餘人遂俱進樓船居前至番
禺建德嘉皆城守樓船自擇便處居東南面伏波居西
北面㑹暮樓船攻敗粤人縱火燒城粤素聞伏波莫不
知其兵多少伏波乃為營遣使招降者賜印綬復縱令
相招樓船力攻燒敵反敺而入伏波營中遲旦城中皆
降伏波吕嘉建德以夜與其屬數百人亡入海伏波又
問降者知嘉所之遣人追故其校司馬蘇𢎞得建德粤
郎都尉稽得嘉南粤已平遂以其地為儋耳珠崖南海
蒼梧鬰林合浦交趾九真日南九郡
　　閩粤
閩粤王無諸及粤東海王揺其先皆粤王句踐之後也
姓騶氏秦并天下廢為君長以其地為閩中郡及諸侯
畔秦無諸揺率粤歸番陽令呉芮所為番君者也從諸
侯滅秦當是時項王主命不王也以故不佐楚漢擊項
籍無諸揺帥粤人佐漢漢五年復位無諸為閩粤王王
閩中故地都冶孝惠三年舉髙帝時粤功曰閩君揺功
多其民便附迺立揺為東海王都東甌世號曰東甌王
后數世孝景三年呉王濞反欲從閩粤閩粤未肯行獨
東甌從及呉破東甌受漢募殺呉王丹徒以故得不誅
呉王子駒亡走閩粤怨東甌殺其父常勸閩粤擊東甌
建元三年閩粤發兵圍東甌東甌使人告急天子天子
問太尉田蚡蚡對曰粤人相攻擊固其常不足以煩中
國徃救也中大夫嚴助詰蚡言當救天子遣助發㑹稽
郡兵浮海救之漢兵未至閩粤引兵去東甌請舉國徙
中國迺悉與衆處江淮之間六年閩粤擊南粤南粤守
天子約不敢擅發兵而以聞上遣大行王恢出豫章大
司農韓安國出㑹稽皆為將軍兵未踰嶺閩粤王郢發
兵距險其弟餘善與宗族謀曰王以擅發兵不請故天
子兵來誅漢兵衆彊即幸勝之後來益多滅國乃止今
殺王以謝天子天子罷兵固國完不聽迺力戰不勝即
亡入海皆曰善即鏦殺王使使奉其頭致大行大行曰
所為來者誅王王頭至不戰而殞利莫大焉迺以便宜
案兵告大司農軍而使使奉王頭馳報天子詔罷兩將
軍兵曰郢等首惡獨無諸孫繇君丑不與謀乃使中郎
將立丑為粤繇王奉閩粤祭祀餘善以殺郢威行國中
民多屬竊自立為王繇王不能制上聞之為餘善不足
復興師曰餘善首誅郢師得不勞因立餘善為東粤王
與繇王並處至元鼎五年南粤反餘善上書請以卒八
千從樓船擊吕嘉等兵至掲陽以海風波為解不行持
兩端隂使南粤及漢破番禺樓船將軍僕上書願請引
兵擊東粤上以士卒勞倦不許罷兵令諸校留屯豫章
梅領待命明年秋餘善聞樓船請誅之漢兵留境且徃
迺遂發兵距漢道號將軍騶力等為吞漢將軍入白砂
武林梅領殺漢三校尉是時漢使大司農張成故山州
侯齒將屯不敢擊卻就便處皆坐畏懦誅餘善刻武帝
璽自立詐其民為妄言上遣横海將軍韓説出句章浮
海從東方徃樓船將軍僕出武林中尉王温舒出梅領
粤侯為戈船下瀨將軍出如邪白沙元封元年冬咸入
東粤自兵未徃故粤衍侯呉陽前在漢漢使歸諭餘善
不聽及横海軍至陽以其邑七百人反攻粤軍於漢陽
及故粤建成侯敖與繇王居股謀俱殺餘善以其衆降
横海將軍封居股為東成侯萬户封敖為開陵侯封陽
為卯石侯於是天子曰東粤陿多阻閩粤悍數反覆詔
軍吏皆將其民徙處江淮之間東粤地遂虚
　　朝鮮
朝鮮王滿燕人自始燕時嘗畧屬真番朝鮮為置吏築
障秦滅燕屬遼東外徼漢興為逺難守復修遼東故塞
至浿水為界屬燕燕王盧綰反入匃奴滿亡命聚黨千
餘人椎結蠻夷服而東走出塞度浿水居秦故空地上
下障稍役屬真番朝鮮蠻夷及故燕齊亡在者王之都
王險㑹孝惠髙后初定天下遼東太守即約滿為外臣
保塞外蠻夷傳子至孫右渠所誘漢亡人滋多又未嘗
入見真番辰國欲上書見天子又雍閼弗通元封二年
漢使涉何譙諭右渠終不肯奉詔何去至界臨浿水使
馭刺殺送何者朝鮮裨王長即度水馳入塞遂歸報天
子曰殺朝鮮將上為其名美弗詰拜何為遼東東部都尉
朝鮮怨何發兵攻襲殺何天子募罪人擊朝鮮其秋遣
樓船將軍楊僕從齊浮勃海兵五萬左將軍荀彘出遼
東誅右渠右渠發兵距險左將軍卒多率遼東士兵先
縱敗散多還走坐法斬樓船將齊兵七千人先至王險
右渠城守窺知樓船軍少即出擊樓船樓船軍敗走將
軍僕失其衆遁山中十餘日稍求收散卒復聚左將軍
擊朝鮮浿水西軍未能破左將軍數與樓船期戰樓船
欲就其約不㑹左將軍亦使人求間隙降下朝鮮不肯
心附樓船以故兩將不相得左將軍心意樓船前有失
軍罪今與朝鮮和善而又不降疑其有反計未敢發天
子曰兩將圍城又乖異以故乆不決使故濟南太守公
孫遂徃正之有便宜得以從事遂至左將軍曰朝鮮當
下乆矣不下者樓船數期不㑹具以素所意告遂曰今
如此不取恐為大害非獨樓船又且與朝鮮共滅吾軍
遂亦以為然而以節召樓船將軍入左將軍軍計事即
令左將軍戲下執縳樓船將軍幷其軍以報天子許遂
左將軍并兵兩軍即急擊朝鮮相路人相韓陶尼谿相
參將軍王唊相與謀曰始欲降樓船樓船今執獨左將
軍并將戰益急恐不能與王又不肯降陶唊路人道死
元封三年夏尼谿相參迺使人殺朝鮮王右渠來降王
險城未下故右渠之大臣成已又反復攻吏左將軍使
右渠子長降相路人子冣告諭其民誅成已故遂定朝
鮮為真番臨屯樂浪𤣥菟四郡
　
　
　
　
　
　
　
　
　
　
　西漢㑹要卷六十九
欽定四庫全書
　西漢㑹要卷七十
　　　　　　　　　　　　宋　徐天麟　撰
　蕃夷下
　　西域
西域以孝武時始通本三十六國其後稍分至五十餘
皆在匃奴之西烏孫之南南北有大山中央有河東西
六千餘里南北千餘里東則接漢阸以玉門陽闗西則
限以葱嶺其南山東出金城與漢南山屬焉其河有兩
原一出葱嶺山一出于闐于闐在南山下其河北流與
葱嶺河合東注蒲昌海蒲昌海一名鹽澤者也去玉門
陽闗三百餘里廣袤三百里其水亭居冬夏不増減皆
以為潛行地下南出於積石為中國河云漢興至於孝
武事征四夷廣威德而張騫始開西域之迹其後驃騎
將軍擊破匃奴右地降渾邪休屠王遂空其地始築令
居以西初置酒泉郡後稍發徙民充實之分置武威張
掖敦煌列四郡據兩闗焉自貳師將軍伐大宛之後西
域震懼多遣使來貢獻漢使西域者益得職於是自敦
煌西至鹽澤徃徃起亭而輪臺渠犂皆有田卒數百人
置使者校尉領䕶以給使外國者至宣帝時遣衛司馬
使䕶鄯善以西數國及破姑師未盡殄分以為車師前
後王及山北六國時漢獨䕶南道未能盡并北道也然
匃奴不自安矣其後日逐王畔單于將衆來降䕶鄯善
以西使者鄭吉迎之既至漢封日逐王為歸德侯吉為
安逺侯是歳神爵三年也乃因使吉䕶北道故號曰都
䕶都䕶之起自吉置矣僮僕都尉由此罷匈奴益弱不得
近西域於是徙屯田田於北胥鞬披莎車之地屯田校
尉始屬都䕶都䕶督察烏孫康居諸外國動靜有變以
聞可安輯安輯之可擊擊之都尉治烏壘城去陽闗二
千七百三十八里與渠犂田官相近土地肥饒於西域
為中故都䕶治焉至元帝時復置戊己校尉屯田車師
前王庭是時匃奴束蒲類王兹力支將人衆千七百餘
人降都䕶都䕶分車師後王之西為烏貪訾離地以處
之自宣元後單于稱藩臣西域服從其土地山川王侯
户數道里逺近翔實矣
婼羌國　　　　鄯善國　　　　且末國
小宛國　　　　精絶國　　　　戎盧國
扜彌國　　　　渠勒國　　　　于闐國
皮山國　　　　烏秅國　　　　西夜國
蒲犂國　　　　依耐國　　　　無雷國
難兠國　　　　罽賓國　　　　烏弋山離國
安息國　　　　大月氏國　　　康居國
奄蔡國　　　　大宛國　　　　桃槐國
休循國　　　　捐毒國　　　　莎車國
疏勒國　　　　尉頭國　　　　烏孫國
姑墨國　　　　温宿國　　　龜兹國
烏壘國　　　　渠犂城　　　　尉犂國
危須國　　　　焉耆國　　　　烏貪訾離國
卑陸國　　　　卑陸後國　　　都立師國
單桓國　　　　蒲類國　　　　蒲類後國
西且彌國　　　東且彌國　　　刼國
狐胡國　　　　山國　　　　　車師前國
車師後國　　　車師都尉國　　車師後城長國
初武帝感張騫之言甘心欲通大宛諸國使者相望於
道一歳中多至十餘輩樓蘭姑師當道苦之攻刼漢使
王恢等又數為匈奴耳目令其兵遮漢使漢使多言其
國有城邑兵弱易擊於是武帝遣從票侯趙破奴將屬
國騎及郡兵數萬擊姑師王恢數為樓蘭所苦上令恢
佐破奴將兵破奴與輕騎七百人先至虜樓蘭王遂破
姑師因暴兵威以動烏孫大宛之屬還封破奴為浞野
侯恢為浩侯於是漢列亭障至玉門矣樓蘭既降服貢
獻匃奴聞發兵擊之於是樓蘭遣一子質匈奴一子質
漢後貳師軍擊大宛匈奴欲遮之貳師兵盛不敢當即
遣騎因樓蘭候漢使後過者欲絶勿通時漢軍正任文
將兵屯玉門闗為貳師後距捕得生口知狀以聞上詔
文便道引兵捕樓蘭王將詣闕簿責王對曰小國在大
國間不兩屬無以自安願徙國入居漢地上直其言遣
歸國亦因使候伺匃奴匃奴自是不甚親信樓蘭征和
元年樓蘭王死國人來請質子在漢者欲立之質子常
坐漢法下蠶室宫刑故不遣報曰侍子天子愛之不能
遣其更立其次當立者樓蘭更立王漢復責其質子亦
遣一子質匃奴後王又死匃奴先聞之遣質子歸得立
為王漢遣使詔新王令入朝天子將加厚賞樓蘭王後
妻故繼母也謂王曰先王遣兩子質漢皆不還柰何欲
徃朝乎王用其計謝使曰新立國未定願待後年入見
天子然樓蘭國最在東垂近漢當白龍堆乏水草常主
發導負水儋糧送迎漢使又數為吏卒所冦懲艾不便
與漢通後復為匃奴反間數遮殺漢使其弟尉屠耆降
漢具言狀元鳯四年大將軍霍光白遣平樂監傅介子
徃刺其王介子輕將勇敢士齎金幣揚言以賜外國為
名既至樓蘭詐其王欲賜之王喜與介子飲醉將其王
屏語壯士二人從後刺殺之貴人左右皆散走介子告
諭以王負漢罪天子遣我誅王當立王弟尉屠耆在漢
者漢兵方至毋敢動自令滅國介子遂斬王嘗歸首馳
傳詣闕縣首北闕下封介子為義陽侯乃立尉屠耆為
王更名其國為鄯善為刻印章賜以宫女為夫人備車
騎輜重丞相將軍百官送至横門外祖而遣之王自請
天子曰身在漢乆今歸單弱而前王有子在恐為所殺
國中有伊循城其地肥美願漢遣一將屯田積穀令臣
得依其威重於是漢遣司馬一人吏士四十人田伊循
以鎮撫之其後更置都尉伊循官置始此矣
自武帝始通罽賓自以絶逺漢兵不能至其王烏頭勞
數剽殺漢使烏頭勞死子代立遣使奉獻漢使闗都尉
文忠送其使王復欲害忠忠覺之迺與容屈王子隂末
赴共合謀攻罽賓殺其王立隂末赴為罽賓王授印綬
後軍侯趙德使罽賓殺與隂末赴相失隂末赴鎖琅當
德殺副已下七十餘人遣使者上書謝孝元帝以絶域
不録於其使者於縣度絶而不通成帝時復遣使獻謝
罪漢欲遣使者報送其使杜欽説大將軍王鳯曰前罽
賓王隂末赴本漢所立後卒畔逆夫德莫大於有國子
民罪莫大於執殺使者所以不報恩不懼誅者自知絶
逺兵不至也有求則卑辭無欲則驕謾終不可懷服其
鄉慕不足以安西域雖不附不能危城郭前親逆節惡
暴西域故絶而不通今悔過來而無親屬貴人奉獻者
皆行賈賤人欲通貨市買以獻為名故煩使者送至縣
度恐失實見欺凡遣使送客者欲為防䕶冦害也起皮
山南更不屬漢之國四五斥候士百餘人五分夜擊刀
斗自守尚時為所侵盜驢畜負糧須諸國稟食得以自
贍國貧小不能食或桀黠不肯給擁彊漢之節餒山谷
之間乞匄無所得離一二旬則人畜棄捐曠野而不反
又歴大頭痛小頭痛之山赤土身熱之阪令人身熱無
色頭痛嘔吐驢畜盡然又有三池盤石阪道陿者尺六
七寸長者徑三十里臨崢嶸不測之深行者騎步相持
繩索相引二千餘里乃到縣度蓄隊未半阬谷盡靡碎
人墮埶不得相收視險阻危害不可勝言聖王分九州
制五服務盛内不求外今遣使者承至尊之命送蠻夷
之賈勞吏士之衆涉危難之路罷弊所恃以事無用非
乆長計也使者業已受節可至皮山而還於是鳯白從
欽言罽賓實利賞賜賈市其使數年而壹至云
武帝始遣使至安息王令將將二萬騎迎於東界東界
去王都數千里行比至過數十城人民相屬因發使隨
漢使者來觀漢地以大鳥卵及犂靬胘人獻於漢天子
大説
宣帝時匃奴乖亂五單于並爭漢擁立呼韓邪單于而
郅支單于怨望殺漢使者西阻康居其後都䕶甘延夀
副校尉陳湯發戊己校尉西域諸國兵至康居誅滅郅
支單于是時元帝建昭三年也至成帝時康居遣子侍
漢貢獻然自以絶逺獨驕嫚不肯與諸國相望都䕶郭
舜數上言本匃奴盛時非以兼有烏孫康居故也及其
稱臣妾非以失二國也漢雖皆受其質子然三國内相
輸遺交通如故亦相候伺見便則發合不能相親信離
不能相臣役以今言之結配烏孫竟未有益反為中國
生事然烏孫既結在前今與匃奴俱稱臣義不可距而
康居驕黠訖不肯拜使者都䕶吏至其國坐之烏孫諸
使下王及貴人先飲食已乃飲㗖都䕶吏故為無所省
以夸旁國以此度之何故遣子入侍其欲賈市為好辭
之詐也匃奴百蠻大國今事漢甚備聞康居不拜且使
單于有自下之意宜歸其侍子絶勿復使以章漢家不
通無禮之國敦煌酒泉小郡及南道八國給使者徃來
人馬驢橐駝食皆苦之空罷耗所過送迎驕黠絶逺之
國非至計也漢為其新通重致逺人終羈縻而未絶
大宛國多善馬馬汗血言其先天馬子也張騫始為武
帝言之上遣使者持千金及金馬以請宛善馬宛王以
漢絶逺大兵不能至愛其寳馬不肯與漢使妄言宛遂
攻殺漢使取其財物於是天子遣貳師將軍李廣利將
兵前後十餘萬人伐宛連四年宛人斬其王母寡首獻
馬三千匹漢軍乃還
宣帝時烏孫公主小子萬年莎車王愛之莎車王無子
死時萬年在漢莎車國人計欲自託於漢又欲得烏孫
心即上書請萬年為莎車王漢許之遣使者奚充國送
萬年萬年初立暴惡國人不説莎車王弟呼屠徵殺萬
年并殺漢使者自立為王約諸國背漢㑹衛侯馮奉世
使送大宛客即以便宜發諸國兵擊殺之更立它昆弟
子為莎車王還拜奉世為光禄大夫是歳元康元年也
始張騫言烏孫雖彊大可厚賂招令東居故地妻以公
主與為昆弟以制匃奴武帝令騫齎金幣徃騫既致賜
諭指昆莫發使送騫因獻馬數十匹報謝匃奴聞其與
漢通怒欲擊之烏孫恐使使獻馬願得尚漢公主為昆
弟漢遣江都王建女細君為公主以妻焉昆莫以為右
夫人匃奴亦遣女妻昆莫昆莫以為左夫人昆莫年老
欲使其孫岑陬尚公主公主不聽上書言狀天子報曰
從其國俗岑陬遂妻公主昆莫死岑陬代立江都公主
死漢復以楚王戊之孫解憂為公主妻岑陬岑陬以國
與季父大禄子翁歸靡復尚楚主解憂昭帝時公主上
書言匃奴發騎田車師車師與匃奴為一共侵烏孫惟
天子幸救之漢議欲擊匃奴㑹昭帝崩宣帝即位公主
及昆彌皆遣使上書言匃奴復發大兵侵擊烏孫惟天
子出兵以救公主昆彌漢兵大發十五萬騎五將軍分
道並出獲單于父行及嫂居次名王犂汙都尉千長騎
將以下四萬級元康二年烏孫昆彌上書願以漢外孫
元貴靡為嗣令得復尚漢公主上乃以烏孫主解憂弟
子相夫為公主而遣之未出塞聞烏孫昆彌翁歸靡死
烏孫貴人共立岑陬子泥靡代為昆彌號狂王天子召
還少主狂王復尚楚主解憂後翁歸靡襲殺狂王自立
為昆彌宣帝立元貴靡為大昆彌烏就屠為小昆彌自
分立兩昆彌後漢用憂勞且無寧歳
自武帝初通西域置校尉屯田渠犂是時軍旅連出師
行三十二年海内虚耗征和中貳師將軍李廣利以軍
降匃奴上既悔逺征伐而搜粟都尉桑𢎞羊與丞相御
史奏言故輪臺以東捷枝渠犂皆故國地廣饒水草有
溉田五千頃以上處温和田美可益通溝渠種五穀與
中國同時熟其旁國少錐刀貴黄金采繒可以易穀食
宜給足不可乏臣愚以為可遣屯田卒詣故輪臺以東
置校尉三人分䕶各舉圖地形通利溝渠務使以時益
種五穀張掖酒泉遣騎假司馬為斥侯屬校尉事有便
宜因騎置以聞田一歳有積穀募民有壯健有累重敢
徙者詣田所就蓄積為本業益墾溉田積築列亭連城
而西以威西國輔烏孫為便臣謹遣徵事臣昌分部行
邊嚴勅太守都尉明烽火選士馬謹斥候蓄茭草願陛
下遣使使西國以安其意臣昧死請上迺下詔深陳既
徃之悔曰前有司奏欲益民賦三十助邊用是重困老
弱孤獨也而今又請遣卒田輪臺輪臺西於車師千餘
里迺者以縛馬書徧視丞相御史二千石諸大夫郎為
文學者迺至郡屬國都尉成忠趙破奴等皆以虜自縛
其馬不祥甚哉或以為欲以見彊夫不足者視人有餘
易之卦得大過爻在九五匃奴困敗公車方士太史治
星望氣及大卦龜蓍皆以為吉匃奴必破時不可再得
也又曰北伐行將於鬴山必克卦諸將貳師冣吉故朕
親發貳師下鬴山詔之必無深入今計謀卦兆皆反繆
重合侯得虜候者言聞漢軍當來匃奴使巫埋羊牛所
出諸道及水上以詛軍單于遺天子馬裘常使巫祝之
縛馬者詛軍事也又卜漢軍一將不吉匃奴常言漢極
大不能饑渇失一狼走千羊迺者貳師敗軍士死畧離
散悲痛常在朕心今請逺田輪臺欲起亭隧是擾勞天
下非所以優民也今朕不忍聞大鴻臚等又議欲募囚
徒送匃奴使者明封侯之賞以報忿五伯所弗能為也
且匃奴得漢降者常提掖搜索問以所聞今邊塞未正
闌出不禁障侯長吏使卒獵獸以皮肉為利卒苦而烽
火乏失亦上集不得後降者來若捕生口虜迺知之當
今務在禁苛暴止擅賦力本農修馬復令以補缺毋乏
武備而已郡國二千石各上進蓄馬方畧補邊狀與計
對由是不復出軍而封丞相車千秋為富民侯以明休
息思富養民也初貳師將軍李廣利擊大宛還過杅彌
杅彌遣太子賴丹為質於龜兹廣利責龜兹曰外國皆
臣屬於漢龜兹何以得受杅彌質即將賴丹入至京師
昭帝乃用桑𢎞羊前議以杅彌太子賴丹為校尉將軍
田輪臺輪臺與渠犂地皆相連也龜兹貴人姑翼謂其
王曰賴丹本臣屬吾國今佩漢印綬來迫吾國而田必
為害王即殺賴丹而上書謝漢漢未能征宣帝時長羅
侯常惠使烏孫還便宜發諸國兵合五萬人攻龜兹責
以前殺校尉賴丹龜兹王謝曰迺我先王時為貴人姑
翼所誤我無罪執姑翼詣惠惠斬之時烏孫公主遣女
來至京師學鼓琴漢遣侍郎樂奉送主女過龜兹龜兹
前遣人至烏孫求公主女未還㑹女過龜兹龜兹王留
不遣復使使報公主主許之後公主上書願令女比宗
室入朝而龜兹王絳賓亦愛其夫人上書言得尚漢外
孫為昆弟願與公主女俱入朝元康元年遂來朝賀王
及夫人皆賜印綬夫人號稱公主賜以車騎旗鼓歌吹
數十人綺繡雜繒琦珍凡數千萬留且一年厚贈送之
後數來朝賀樂漢衣服制度歸其國治宫室作徼道周
衛出入傳呼撞鐘鼓如漢家儀外國胡人皆曰驢非驢
馬非馬若龜兹王所謂驘也絳賓死其子丞德自謂漢
外孫成哀帝時徃來尤數漢遇之亦甚親宻
武帝天漢二年以匃奴降者介和王為開陵侯將樓蘭
國兵始擊車師匃奴遣右賢王將數萬騎救之漢兵不
利引去征和四年遣重合侯馬通將四萬騎擊匃奴道
過車師北復遣開陵侯將樓蘭尉犂危須凡六國兵别
擊車師勿令得遮重合侯諸國兵共圍車師車師王降
服臣屬漢昭帝時匃奴復使四千騎田車師宣帝即位
遣五將將兵擊匃奴車師田者驚去車師復通於漢匃
奴怒召其太子軍宿欲以為質車宿焉耆外孫不欲質
匃奴亡走焉耆車師王更立子烏貴為太子及烏貴立
為王與匃奴結婚姻教匃奴遮漢道通烏孫者地節二
年漢遣侍郎鄭吉校尉司馬憙將免刑罪人田渠犂積
穀欲以攻車師至秋收穀吉憙發城郭諸國兵萬餘人
自與所將田士千五百人共擊車師攻交河城破之王
尚在其北石城中未得㑹軍食盡吉等且罷兵歸渠犂
田收秋畢復發兵攻車師王於石城王聞漢兵且至北
走匃奴求救匃奴未為發兵王來還與貴人蘇猶議欲
降漢恐不見信蘇猶教王擊匃奴邊國小蒲類斬首畧
其人民以降吉車師旁小金附國隨漢軍後盜車師車
師王復自請擊破金附匃奴聞車師降漢發兵攻車師
吉憙引兵北逢之匃奴不敢前吉憙即留一侯與卒二
十人留守王吉等引兵歸渠犂車師王恐匃奴兵復至
而見殺也迺輕騎奔烏孫吉即迎其妻子置渠犂東奏
事至酒泉有詔還田渠犂及車師益積穀以安西國侵
匃奴吉還傳送車師王妻子詣長安賞賜甚厚每朝㑹
四夷常尊顯以示之於是吉始使吏卒三百人别田車
師得降者言單于大臣皆曰車師地肥美近匃奴使漢
得之多田積穀必害人國不可不爭也果遣騎來擊田
者吉迺與校尉盡將渠犂田士千五百人徃田匃奴復
益遣騎來漢田卒少不能當保車師城中匃奴將即其
城下謂吉曰單于必爭此地不可田也圍城數日迺解
後常數千騎徃來守車師吉上書言車師去渠犂千餘
里間以河山北近匃奴漢兵在渠犂者勢不能相救願
益田卒公卿議以為道逺煩費可且罷車師田者詔遣
長羅侯將張掖酒泉騎出車師北千餘里楊威武車師
旁胡騎引去吉迺得出歸渠犂凡三校尉屯田車師王
之走烏孫也烏孫留不遣遣使上書願留車師王備國
有急可從西道以擊匃奴漢許之於是漢召故車師太
子軍宿在焉耆者立以為王盡徙車師國民令居渠犂
遂以車師故地與匃奴車師王得近漢田官與匃奴絶
亦安樂親漢後漢使侍郎殷廣德責烏孫求車師王烏
孫遣將詣闕賜第與其妻子居是歳元康四年也其後
置戊己校尉屯田居車師故地元始中車師後王國有
新道出五船北通玉門闗徃來差近戊己校尉徐普欲
開以省道里半避白龍堆之阸車師後王姑句以道當
為拄置心不便也地又頗與匃奴南將軍地接普欲分
明其界然後奏之召姑句使證之不肯擊之姑句數以
牛羊賕吏求出不得姑句家矛端生火其妻服紫陬謂
姑句曰矛端生火此兵氣也利以用兵前車師前王為
都䕶司馬所殺今乆繫必死不如降匃奴即馳突出髙
昌壁入匃奴又去胡來王唐兠國比大種赤水羌數相
冦不勝告急都䕶都䕶但欽不以時救助唐兠困急怨
欽東守玉門闗玉門闗不内即將妻子人民千餘人亡
降匃奴匃奴愛之而遣使上書言狀是時新都侯王莽
秉政遣中郎將王昌等使匃奴告單于西域内屬不當
得受單于謝罪執二王以付使者莽使中郎王萌待西
域惡都奴界上逢受單于遣使送因請其罪使者以聞
莽不聽詔下㑹西域諸國王陳軍斬姑句唐兠以示之
至莽簒位莽死崇遂没西域因絶冣凡國五十自譯長
城長君監吏大禄百長千長都尉且渠當户將相至侯
王皆佩漢印綬凡三百七十六人而康居大月氏安息
罽賓烏弋之屬皆以絶逺不在數中其來貢獻則相與
報不督録總領也
　
　
　
　
　
　
　
　
　西漢㑹要卷七十
