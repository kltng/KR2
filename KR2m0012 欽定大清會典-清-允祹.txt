#+TITLE: 欽定大清會典-清-允祹
#+DATE: 2016-06-11 12:22:24
#+SOURCE: github.com/kanripo/KR2m0012 master 0df27bf1                
　　大清會典序
　　自
郊
廟朝廷放之千百國徼荒服屬之倫而莫之偝
創業守文繩之億萬葉矩矱訓行之久而勿之渝非會典
　　奚由哉顧惟自
聖作
明述政府粲陳其間有因者即不能無損與益而要之悉
　　損益以善厥因則方策所麗乃一成不易之書非閲
　　世遞輯之書也國家膺
大寳命
列聖肇興禮樂明備
皇祖聖祖仁皇帝康熙二十三年
始勑釐定會典則以時當大業甫成實永肩我
太祖
太宗
世祖三朝之統緒不可以無述而述固兼作矣
皇考世宗憲皇帝雍正五年
申諭閣臣敬奉
成編攷衷條系則以累洽重熙更兼
皇祖景祚延洪化成久道不可以無述而述且未遑言作
　　矣暨朕寅紹
丕基祇祇翼翼壹惟法
祖宗之法心
祖宗之心𤼵冊披圖罔或偭隃尺寸會西陲大功告蕆幸
　　纉承
祖宗欲竟之
志事而凡職方官制郡縣營戍屯堡覲饗貢賦錢幣諸大
　　政於六曹庶司之掌無所不𨽻且我
皇考勵精圖治十三年之間立綱陳紀復不可無紀以垂
　　永世爰咨館局次苐具草乙夜手批是正而諗之曰
　　嚮者𤼵凡排篹率用原議舊儀連篇並載是典與例
　　無辨也夫例可通典不可變今將緣典而傅例後或
　　摭例以殽典其可乎於是區會典則例各為之部而
　　輔以行諸臣皆謂若網在綱咸正無缺而朕弗敢専
　　也盖此日所輯之會典猶是我
皇祖
皇考所輯之會典而俛焉從事於兹者豈直義取述而不
　　作云爾哉良以抱不得不述之深衷更推明不容輕
　　述之㣲指稽典者當瞭然知宰世馭物所由來無自
　　疑毎朝迭脩為故事耳若夫治法心法表裏兼賅精
　　之而貫徹天人擴之而範圍今古如徃牒所稱惟睢
　　麟足以行官禮者是又數典之原嘉㑹之本也朕其
　　敢不懋諸敢不與子孫臣民交朂諸
　　乾隆甲申春御製
欽定四庫全書
欽定大清會典
　　　凡例
　　　一會典以典章會要為義所載必經久常行之
　　　制兹編於
　　國家大經大法官司所守朝野所遵皆總括綱領
　　　勒為完書其諸司事例隨時損益凡頒之
　綸綍議自羣寮舊制新裁與夫微文末義縷析條分
　　　並詳則例以典為綱以則為目庶詳畧有體
　　　一會典舊本每遇大典禮必臚序
列朝行事即一事之更定一節之沿流亦必分年備書
　　　誠有如
　聖諭所云原議舊儀連篇並載反掩正文者兹謹裒
　　　集舊典所載並取到各衙門册籍通行校訂自
　　本朝開國以來及見修會典告成以前一應典制
　　　薈萃源流斟酌詳備於
　朝
廟典禮各定為一儀於官司事例各定為一則化參差
　　　之跡成畫一之規嗣後如間有因時損益之處
　　　其畸零節目止於則例内増改即有關大體者
　　　亦止刋補一二條無煩全書更動庶一勞永逸
　　　以便遵循
　　　一舊典分别在京文武衙門文職計四十有八
　　　武職惟鑾儀衞一官謹按八旗都統經理兵馬
　　　錢糧戸口田土世爵佐領等事多與戸兵兩部
　　　關會實有本職專行又領侍衞内大臣護軍統
　　　領前鋒統領居則周廬環衛出則折衝禦侮歩
　　　軍統領提督京營掌管門禁廵捕郊畿皆職任
　　　重大今並增輯以備武職之考
　　　一會典採取羣書折衷參定凡
列聖
實録内有應登載者皆從
　　皇史宬敬謹鈔録以為全書綱領他若吏部品級
　　　考戸部賦役全書漕運新書關稅則例禮部禮
　　　書學政全書科塲條例兵部中樞政考軍衞道
　　　里表刑部律例全書督捕則例三流道里表工
　　　部河防一覽軍器則例工程做法欽天監數理
　　　精蘊樂部律吕正義
　大清一統志
　　盛京通志諸書皆已刋刻頒行祗備參考無庸複
　　　載至於分門編類槩以各衙門送到册籍為憑
　　　或無册可稽者則行移各省督撫據咨覆載入
　　　一編纂之體因官分職因職分事因事分門因
　　　門分條每條冠以凡字其事本相類毋庸别立
　　　專條者則隔圏以書之其設官定制事有原委
　　　非條目所能盡者則於每門簡端畧叙數語以
　　　見大槩
　　　一部院諸司事多關渉惟於專掌衙門備載其
　　　關渉衙門止摘其要領略見顚末仍於本條内
　　　注明詳見某典某則
　　　一會典不書年分惟戸部丁賦𣙜稅每年增減
　　　不一仍遵照舊典覈得乾隆十八年額數登載
　　　工部𣙜稅仿此
　　　一衙門次第皆按品級遵照舊典序列其四譯
　　　館改隸禮曹行人司已經裁汰僧録道録兩司
　　　已詳禮典皆毋庸開載至增入之領侍衞内大
　　　臣八旗都統前鋒䕶軍歩軍統領與鑾儀衞共
　　　為一卷依次列於文職衙門之後
　　　一全書告成於乾隆二十三年凡在告成以後
　　　續定之例槩不登載惟理藩院職掌藩服恭遇
　　　西陲平定規制詳備展輯條例至乾隆二十七
　　　年其餘各衙門典則有奉
　特㫖增入者皆不拘年限
　　　一圖式凡
壇
廟規制職方輿地莫不有圖其五刑之具喪服之制皆
　　　具列以垂萬世章程
　　　會典館總裁和碩履親王臣允祹等恭承
　勅㫖纂修
　　大清會典告成謹上
　　表恭
　　進者伏以
　帝治光昭官禮溥睢麟之意
　皇圖郁炳文明開黼黻之休
　　作者聖而述者明協創垂之極軌
　　聲為律而身為度昭法守於鴻編載籍聿新規模
　　　大備竊惟王者致太平必自典章盡善而聖朝
　　　有成憲每於簡策昭垂在昔唐虞首著典謨夏
　　　商亦傳誓誥周則監於二代紀乃六官凡以懸
　　　象魏以成一代之治功必當布方䇿以昭萬世
　　　之道法欽惟我
　皇上
　　乘六以御
　　奉三無私
　　陳紀立綱觀人文以化天下
　　綏猷建極考禮樂以等百王爰以
　勅幾省度之餘穆乎繩武紹庭之意
　　謂本朝之典禮經
列聖之訓行溯自
肇迹豐岐已具經綸草昧洎乎握符華夏尤徴創制顯
　　　庸
聖祖仁皇帝化協裁成道隆制作既登郅治旋潤鴻猷
　　　於康熈二十有九年成會典百六十二卷
世宗憲皇帝復加研閱
申命纂修固已美善必究其歸敷錫咸要於極矣顧時
　　　更廿載或輕重異宜事閱兩朝或質文異用雖
　　　大經大法固已酌今古而定厥中而盡制盡倫
　　　有當觀會通以神其變况或當時珥筆諸臣有
　　　未曾窺之蘊奥或向日分編衆手有不及訂之
　　　異同徒襲成編每虞膠柱我
　皇上幾餘觀覽洞矚源流
　特諭纂修
　親為指授既定全書之體式幷
　示舊本之舛訛凡有指歸悉經
　宸斷間多更正咸禀
　睿裁於是發凡起例若網在綱州次部居如裘挈領
　　　為繁為簡既損益之得中有革有因亦推行之
　　　盡利煌煌乎理器之兼貫洵宜古而宜今郁郁
　　　乎經曲之畢該皆有倫而有要繼志述事聿成
　　　纘緒之休衣德紹聞幷著貽謀之美布之明堂
　　　而會歸有極傳之天下而曲成不遺以正百官
　　　以正萬民禮樂興而刑訟息行乎州里達乎閭
　　　巷道德一而風俗同猗歟休哉莫可尚已(臣/)等
　　　職忝校讐才慚潤色幸藉編摩之役仰窺
　制作之精愧尸素以頻年敢謂恪勤將事惟勾稽於
　　　衆籍尚虞掛漏貽譏完書具而法制詳咸快覩
　　　於致太平之迹大典昭而休明備敬拜手以慶
　　　王道之成(臣/)等無任瞻
　天仰
　聖激切屏營之至謹奉
　　表隨
　　進以
　聞
　　　總裁
　　　　和　　碩　　履　　親　　王(臣/)允　祹
　
　
　
　
　
　　　　協辦大學士吏部尚書(臣/)孫嘉淦
　　　　　　　　　　　　　　　　　(臣/)舒赫德
　　　　　　　　　　　　　　　　　(臣/)班　第
　　　　太　子　太　師　吏　部　尚　書(臣/)汪由敦
　　　　吏　　　部　　　尚　　　書(臣/)王安國
　　　副總裁
　　　　刑　　部　　左　　侍　　郎(臣/)錢陳羣
　　　　原　任　吏　部　右　侍　郎(臣/)王㑹汾
　　　經　筵　講　官　户　部　左　侍　郎(臣/)裘曰修
　　　　刑　　部　　右　　侍　　郎(臣/)蔡鴻業
　　　　内　閣　學　士　兼禮部侍郎(臣/)李宗文
　　　提調
　　　　都察院左副都御史世襲一等子(臣/)積　德
　　　　内閣學士兼禮　部　侍　郎　(臣/)吳達善
　　　　　　　　　　　　　　　　　(臣/)鶴　年
　　　　　　　　　　　　　　　　　(臣/)世　臣
　　　　　　　　　　　　　　　　　(臣/)雅　德
　　　　内　　　閣　　侍　　　　讀(臣/)輔　德
　　　　　　　　　　　　　　　　　(臣/)來　朝
　　　　　　　　　　　　　　　　　(臣/)巴延三
　　　　　　　　　　　　　　　　　(臣/)富察善
　　　　　　　　　　　　　　　　　(臣/)富勒渾
　　　　　　　　　　　　　　　　　(臣/)賽尚阿
　　　滿纂修
　　　　翰　林　院　侍　讀　學　士(臣/)文　保
　　　　　　　　　　　　　　　　　(臣/)朱蘭泰
　　　　　　　　　　　　　　　　　(臣/)宏　亮
　　　　翰　　林　　院　　侍　　讀(臣/)吳爾泰
　　　　翰　　林　　院　　侍　　講(臣/)官　保
　　　　翰　　林　　院　　編　　修(臣/)僧格勒
　　　　詹　　事　府　少　詹　　事(臣/)德爾泰
　　　　詹　事　府　　左　庶　　子(臣/)世　貴
　　　　詹　事　府　　右　中　　允(臣/)法　亮
　　　　詹　事　　府　右　贊　　善(臣/)武極理
　　　　戸　科　掌　印　給　事　中(臣/)傅　參
　　　　兵　　科　　給　　事　　中(臣/)常　福
　　　　掌江南道　監　察　　御　史(臣/)□　柱
　　　　吏　　　部　　　郎　　中　(臣/)葛爾福
　　　　禮　　　部　　郎　　　中　(臣/)寧　福
　　　　　　　　　　　　　　　　　(臣/)阿成峩
　　　　工　　　部　　　郎　　　中(臣/)洙蘭泰
　　　　　　　　　　　　　　　　　(臣/)輔　德
　　　　内　　　閣　　　侍　　　讀(臣/)馬明阿
　　　　　　　　　　　　　　　　　(臣/)杜成章
　　　　　　　　　　　　　　　　　(臣/)趙　鍈
　　　　吏　　部　　員　　外　　郎(臣/)綽克托
　　　　　　　　　　　　　　　　　(臣/)常　泰
　　　　兵　　部　　員　　外　　郎(臣/)朱章阿
　　　　　　　　　　　　　　　　　(臣/)安　福
　　　　刑　　部　　員　　外　　郎(臣/)阿林泰
　　　　太　僕　　寺　　員　外　郎(臣/)方　泰
　　　　吏　　　部　　　主　　　事(臣/)邁拉遜
　　　　太　　僕　　寺　　主　　事(臣/)常　奇
　　　　内　　　閣　　　中　　　書(臣/)唐　訥
　　　　　　　　　　　　　　　　　(臣/)寧　昌
　　　　　　　　　　　　　　　　　(臣/)舒　賓
　　　　太　　常　　寺　　博　　士(臣/)明　泰
　　　漢纂修
　　　　翰　林　院　侍　讀　學　士(臣/)顧汝修
　　　　翰　林　院　侍　講　學　士(臣/)吳履泰
　　　　翰　　林　　院　　編　　修(臣/)朱佩蓮
　　　　　　　　　　　　　　　　　(臣/)儲麟趾
　　　　　　　　　　　　　　　　　(臣/)諸　錦
　　　　　　　　　　　　　　　　　(臣/)李清時
　　　　　　　　　　　　　　　　　(臣/)鄭虎文
　　　　　　　　　　　　　　　　　(臣/)秦　鐄
　　　　　　　　　　　　　　　　　(臣/)汪廷璵
　　　　　　　　　　　　　　　　　(臣/)王居正
　　　　翰　　林　　院　　檢　　討(臣/)阮學浩
　　　　　　　　　　　　　　　　　(臣/)陳兆崙
　　　　　　　　　　　　　　　　　(臣/)程　恂
　　　　　　　　　　　　　　　　　(臣/)程　巖
　　　　吏　科　掌　印　給　事　中(臣/)陳作梅
　　　　戸　科　掌　印　給　事　中(臣/)程盛修
　　　　掌　京　畿　道　監　察御史(臣/)陳大復
　　　　福　建　道　監　察　御　史(臣/)金　相
　　　　吏　　　部　　　郎　　　中(臣/)陳　鍔
　　　　　　　　　　　　　　　　　(臣/)姚成烈
　　　　戸　　　部　　　郎　　　中(臣/)李清載
　　　　兵　　　部　　　郎　　　中(臣/)張若溎
　　　　刑　　　部　　　郎　　　中(臣/)尹嘉銓
　　　　工　　　部　　　郎　　　中(臣/)張忠震
　　　　　　　　　　　　　　　　　(臣/)張曾政
　　　　吏　　部　　員　　外　　郎(臣/)王秉鑑
　　　　　　　　　　　　　　　　　(臣/)趙春福
　　　　　　　　　　　　　　　　　(臣/)馮成修
　　　　　　　　　　　　　　　　　(臣/)孔毓文
　　　　戸　　部　　員　　外　　郎(臣/)徐　熊
　　　　　　　　　　　　　　　　　(臣/)金祖靜
　　　　　　　　　　　　　　　　　(臣/)王　鋌
　　　　禮　　部　　員　　外　　郎(臣/)鄭肇奎
　　　　吏　　　部　　　主　　　事(臣/)何曰熈
　　　　禮　　　部　　　主　　　事(臣/)秦朝釪
　　　　　　　　　　　　　　　　　(臣/)沈清任
　　　　兵　　　部　　　主　　　事(臣/)張玊階
　　　　工　　　部　　　主　　　事(臣/)薄　岱
　　　　　　　　　　　　　　　　　(臣/)魏夢龍
　　　　兵　部　　額　外　主　　事(臣/)王　宬
　　　收掌
　　　　内　　　閣　　　中　　　書(臣/)納錫泰
　　　　　　　　　　　　　　　　　(臣/)皂　保
　　　　　　　　　　　　　　　　　(臣/)沙　色
　　　　　　　　　　　　　　　　　(臣/)圖　敏
　　　　　　　　　　　　　　　　　(臣/)安　永
　　　　　　　　　　　　　　　　(臣/)喀爾崇義
　　　　　　　　　　　　　　　　　(臣/)翰　圖
　　　　　　　　　　　　　　　　　(臣/)重　祿
　　　　　　　　　　　　　　　　　(臣/)兆　坊
　　　　　　　　　　　　　　　　　(臣/)毓　奇
　　　　翰　林　　院　筆　帖　　式(臣/)富達禮
　　　　　　　　　　　　　　　　　(臣/)恒　昌
　　　　　　　　　　　　　　　　　(臣/)赫盛額
　　　　　　　　　　　　　　　　　(臣/)特克圖
　　　繙譯
　　　　内　　　閣　　　中　　　書(臣/)巴尼渾
　　　　吏　　部　　筆　　帖　　式(臣/)五雲山
　　　　候　　補　　筆　　帖　　式(臣/)文　德
　　　　　　　　　　　　　　　　　(臣/)富隆阿
　　　　　　　　　　　　　　　　　(臣/)吉　祿
　　　　繙　　　　　譯　　　　　官(臣/)舒世祿
　　　　　　　　　　　　　　　　　(臣/)佛爾格
　　　　　　　　　　　　　　　　　(臣/)胡圖立
　　　　　　　　　　　　　　　　　(臣/)福勒賀
　　　　　　　　　　　　　　　　　(臣/)賀之傑
　　　　　　　　　　　　　　　　　(臣/)鄂　岱
　　　　　　　　　　　　　　　　(臣/)德克菁莪
　　　　　　　　　　　　　　　　　(臣/)永　成
　　　　　　　　　　　　　　　　　(臣/)英　福
　　　　　　　　　　　　　　　　　(臣/)特通額
　　　　　　　　　　　　　　　　　(臣/)舒明阿
　　　　　　　　　　　　　　　　　(臣/)德　福
　　　　　　　　　　　　　　　　　(臣/)福　慶
　　　　　　　　　　　　　　　　　(臣/)寳　舒
　　　　　　　　　　　　　　　　　(臣/)岳　喜
　　　滿謄錄
　　　　内　　　閣　　　中　　　書(臣/)費揚古
　　　　　　　　　　　　　　　　　(臣/)那永阿
　　　　戸　　部　　筆　　帖　　式(臣/)興聖訓
　　　　兵　　部　　筆　　帖　　式(臣/)德　慶
　
　　　　　　　　　　　　　　　　　(臣/)曾　福
　　　　　　　　　　　　　　　　　(臣/)書　泰
　　　　刑　　部　　筆　　帖　　式(臣/)髙大源
　　　　　　　　　　　　　　　　　(臣/)慈　保
　　　　翰　林　　院　筆　帖　　式(臣/)閻　埰
　　　　候　　補　　筆　　帖　　式(臣/)噶　祿
　　　　謄　　　　　錄　　　　　官(臣/)卓爾馬
　　　　　　　　　　　　　　　　　(臣/)清　泰
　　　　　　　　　　　　　　　　　(臣/)劉廣嗣
　　　　　　　　　　　　　　　　　(臣/)富興泰
　　　　　　　　　　　　　　　　　(臣/)承　謨
　　　　　　　　　　　　　　　　　(臣/)臧士林
　　　　　　　　　　　　　　　　　(臣/)保　寧
　　　　　　　　　　　　　　　　　(臣/)富僧阿
　　　　　　　　　　　　　　　　　(臣/)那　明
　　　　　　　　　　　　　　　　　(臣/)華連布
　　　漢謄錄
　　　　州　　　同　　　職　　　銜(臣/)黑　光
　　　　　　　　　　　　　　　　　(臣/)沈鵬九
　　　　　　　　　　　　　　　　　(臣/)陸華榮
　　　　州　　　判　　　職　　　銜(臣/)吳　馥
　　　　候　　　補　　　敎　　　諭(臣/)孟延祀
　　　　　　　　　　　　　　　　　(臣/)陳祖槐
　　　　縣　　　丞　　　職　　　銜(臣/)桂正順
　　　　　　　　　　　　　　　　　(臣/)沈霖潤
　　　　　　　　　　　　　　　　　(臣/)彭以諶
　　　　　　　　　　　　　　　　　(臣/)汪如汸
　　　　舉　　　　　　　　　　　人(臣/)范棫士
　　　　　　　　　　　　　　　　　(臣/)凌　景
　　　　　　　　　　　　　　　　　(臣/)張守約
　　　　　　　　　　　　　　　　　　　　　(臣/)熊之福
　　　　　　　　　　　　　　　　　　　　　(臣/)張三禮
　　　　　　　　　　　　　　　　　　　　　(臣/)童翼熊
　　　　　監　　　　　　　　　　　　　　生(臣/)章引年
　　　　　　　　　　　　　　　　　　　　　(臣/)萬　琳
　　　　　廩　　　　　　　　　　　　　　生(臣/)方國柱
　　　　　生　　　　　　　　　　　　　　員(臣/)朱廷璋
　　　武英殿監理
　　(御武前/)　(侍英衞/)　(和殿碩/)　(額/)　(駙/事)　(署務理臣/)福隆安
　　　武　英　殿總　理　事　務　副　都　統(臣/)和爾經額
　　　　監造
　　　　　内　務　府　管　理　六庫事務郎中(臣/)六十九
　　　　　内　務　府　　廣　儲　司　郎　中(臣/)誠　意
　　　　内務府管理三旗銀兩莊頭處員外郎兼佐領(臣/)中　敏
　　　　　副　　　　　　　管　　　　　　領(臣/)六　格
　　　　　　　　　　　　　　　　　　　　　(臣/)扎　欽
　　　　監　　　　　　　　　　　造(臣/)永　善
　　　　　　　　　　　　　　　　　(臣/)吉蘭太
　　　　庫　　　　　　　　　　　掌(臣/)塞　勒
　　　　　　　　　　　　　　　　　(臣/)九　格
　　　　　　　　　　　　　　　　　(臣/)六達色
　　武英殿總裁
　　　　　　兵部尚書管理國子監事務(臣/)陸宗楷
　　　　兵部左侍郎世襲一等輕車都尉(臣/)蔣　檙
　　　提調
　　　　左　　春　坊　左　中　　允(臣/)陳　淦
　　　　翰　　林　　院　　編　　修(臣/)饒學曙
　　　　翰林院編修敎習庶吉士(臣/)彭元瑞
　　　漢文校對
　　日講官起居注翰林院侍講學士(臣/)錢大昕
　　　　翰　　林　　院　　編　　修(臣/)陳蘭森
　　　　　　　　　　　　　　　　　(臣/)彭紹觀
　　　　　　　　　　　　　　　　　(臣/)胡髙望
　　　　翰　　林　　院　　檢　　討(臣/)芮永肩
　　　　翰　　林　　院　　編　　修(臣/)劉　焯
　　　　　　　　　　　　　　　　　(臣/)卜祚光
　　　　翰　　林　　院　　檢　　討(臣/)邵庾曾
　　　　翰　　林　　院　　編　　修(臣/)董　誥
　　　　　　　　　　　　　　　　　(臣/)褚廷璋
　　　　翰　　林　　院　　檢　　討(臣/)李　鐸
　　　　翰　林　院　庶　　吉　　士(臣/)沈世煒
　　　清文校對
　　　　兵　　　部　　　郎　　　中(臣/)郭鵬翀
　　　　工　　　部　　　郎　　　中(臣/)孫　琦
　　　　理　藩　　院　員　外　　郎(臣/)恩　成
　　　　戸　　　部　　　主　　　事(臣/)赫　敏
　　　　戸　部　縀　疋　庫　司　庫(臣/)和隆鄂
　　　　工　部　織　造　庫　司　庫(臣/)富隆泰
　　　　戸　　部　　筆　　帖　　式(臣/)金　培
　　　　　　　　　　　　　　　　　(臣/)惠　齡
　　　　内　繙　書　房　繙　譯　官(臣/)明　保
　　　　工　　科　　筆　　帖　　式(臣/)德　元
　　　漢文校刋
　　　　候　　選　復　設　　教　諭(臣/)周一鵬
　　　　候　選　直　隸　州　州　判(臣/)汪　雝
　　　　候　　　選　　　州　　　同(臣/)宋振德
　　　　貢　　　　　　　　　　　生(臣/)顧天駿
　　　　　　　　　　　　　　　　　(臣/)李今萬
　　　　　　　　　　　　　　　　　(臣/)孔傳灝
　　　　　　　　　　　　　　　　　(臣/)戚健中
　　　　　　　　　　　　　　　　　(臣/)金　統
　　　　　　　　　　　　　　　　　(臣/)張應均
欽定四庫全書　　　　　史部十三
欽定大清㑹典目錄　　　　政書類一(通制之屬/)
　　　卷一
　　　　宗人府
　　　卷二
　　　　内閣
　　　卷三
　　　　吏部
　　　　　　敘官
　　　　　文選清吏司
　　　　　　官制一
　　　　　　官制二
　　　卷四
　　　　　　官制三
　　　　　　官制四
　　　卷五
　　　　　　銓政
　　　卷六
　　　　　考功清吏司
　　　　　　考察
　　　　　　致仕
　　　　　　告病
　　　　　　功過
　　　　　　期限
　　　　　　交代囘籍
　　　　　稽勲清吏司
　　　　　　守制(終飬附/)
　　　卷七
　　　　　驗封清吏司
　　　　　　世爵
　　　　　　功臣封爵表
　　　　　　封贈
　　　　　　廕敘
　　　　　　土官
　　　　　　書吏
　　　卷八
　　　　戸部
　　　　　　敘官
　　　　　　疆理
　　　卷九
　　　　　　戸口
　　　卷十
　　　　　　田賦
　　　卷十一
　　　　　　權量
　　　卷十二
　　　　　　庫藏
　　　　　　倉庾
　　　　　　積貯
　　　卷十三
　　　　　　漕運
　　　卷十四
　　　　　　錢法
　　　卷十五
　　　　　　鹽法
　　　卷十六
　　　　　　關稅
　　　卷十七
　　　　　　雜賦
　　　卷十八
　　　　　　俸餉
　　　卷十九
　　　　　　蠲䘏
　　　卷二十
　　　　禮部
　　　　　　敘官
　　　　　儀制清吏司
　　　　　嘉禮
　　　　　　朝會一
　　　卷二十一
　　　　　　朝會二
　　　卷二十二
　　　　　　朝會三
　　　卷二十三
　登極
尊崇
　　　卷二十四
　册立
　尊封
　册封一
　册封二
　　　卷二十五
　經筵
　視學
　巡幸
　御新宫
　　　卷二十六
　耕耤
　親蠶
　　　卷二十七
　　　　　　授時
　頒詔
　頒賞
　　　卷二十八
　　　　　　進表
　　　　　　進書
　　　　　　鑄印
　　　卷二十九
　　　　　　婚禮一
　　　　　　婚禮二
　　　卷三十
　　　　　　冠服
　　　卷三十一
　　　　　　貢舉
　　　卷三十二
　　　　　　學校
　　　　　　風敎
　　　　　　鄉飲酒禮
　　　卷三十三
　　　　　　儀衞
　　　卷三十四
　　　　　　相見儀
　　　卷三十五
　　　　　軍禮
　親征
　命將
　　　　　　獻俘
　　　　　　受俘
　　　卷三十六
　　　　　祠祭清吏司
　　　　　吉禮
　　　　　　祭統
　　　卷三十七
　　　　　　大祀一
南郊
祈穀
雩祭
　　　卷三十八
　　　　　　大祀二
北郊
　　　卷三十九
升配
　　　卷四十
　　　　　　大祀三
太廟
　　　卷四十一
升祔(進冊寳附/玊)
　　　卷四十二
陵寢
　　　卷四十三
　　　　　　大祀四
　社稷壇
　　　卷四十四
　　　　　　中祀一
　日壇
　月壇
　　　卷四十五
　　　　　　中祀二
　帝王廟
　先師廟
　傳心殿
　　　卷四十六
　　　　　　中祀三
　先農壇
　先蠶壇
　　　卷四十七
　　　　　　中祀四
　天神壇
　地祇壇
　太歲殿
　　　卷四十八
　　　　　　羣祀一
　　　　　　羣祀二
　　　卷四十九
　　　　　　羣祀三
　　　卷五十
　　　　　　家祭
　　　卷五十一
　　　　　凶禮
　　　　　　喪禮一
　　　　　　喪禮二
　　　卷五十二
　　　　　　喪禮三
　　　卷五十三
　　　　　　喪禮四
　　　卷五十四
　　　　　　喪禮五
　　　　　　䘏典
　　　卷五十五
　　　　　　䕶日(䕶月附/)
　　　　　　方伎
　　　卷五十六
　　　　　主客清吏司
　　　　　賓禮
　　　　　　朝貢
　　　　　　賓館
　　　　　　馬館
　　　卷五十七
　　　　　精膳清吏司
　　　　　　燕禮
　　　　　　餼廩
　　　　　　牲牢
　　　卷五十八
　　　　樂部
　　　卷五十九
　　　　兵部
　　　　　　敘官
　　　　　武選清吏司
　　　　　　官制
　　　卷六十
　　　　　　職制上
　　　　　　職制中
　　　　　　職制下
　　　卷六十一
　　　　　　守衞
　大閱
　大狩
　　　　　　出征
　　　卷六十二
　恩䘏
　　　　　　土司
　　　卷六十三
　　　　　職方清吏司
　　　　　　營制
　　　卷六十四
　　　　　　軍政
　　　　　　軍功
　　　　　　簡閱
　　　卷六十五
　　　　　　關禁
　　　　　　海禁
　　　　　　詰禁
　　　　　　巡防
　　　　　　公式
　　　卷六十六
　　　　　車駕清吏司
　　　　　　馬政
　　　　　　郵政
　　　卷六十七
　　　　　武庫清吏司
　　　　　　軍器
　　　　　　兵籍
　　　　　　武科
　　　　　　發配
　　　卷六十八
　　　　刑部
　　　　　　敘官
　　　　　　刑制
　　　　　　律綱
　　　卷六十九
　　　　　　聽斷
　　　　　　秋朝審
　　　　　　欽䘏
　　　　　　督捕
　　　卷七十
　　　　工部
　　　　　　敘官
　　　　　營繕清吏司
　　宫殿
　　　卷七十一
壇廟
　　　卷七十二
　　　　　　城垣
　　　　　　府第
　　　　　　公廨
　　　　　　倉廒
　　　　　　營房
　　　　　　物材
　　　　　　報銷
　　　卷七十三
　　　　　虞衡清吏司
　　　　　　採捕
　　　　　　鼓鑄
　　　　　　軍器
　　　　　　雜料
　　　卷七十四
　　　　　都水清吏司
　　　　　　河工(水利附/)
　　　　　　海塘(江防附/)
　　　　　　橋道
　　　　　　船政
　　　　　　藏冰
　　　卷七十五
　　　　　　器用
　　　　　　織造
　　　　　　關稅
　　　卷七十六
　　　　　屯田清吏司
山陵
　　　　　　墳塋
　　　　　　薪炭
　　　　　　匠役
　　　　　節愼庫
　　　卷七十七
　　　　　製造庫
　　　卷七十八
　　盛京戸部
　　盛京禮部
　　盛京兵部
　　盛京刑部
　　盛京工部
　　　卷七十九
　　　　理藩院
　　　　　　敘官
　　　　　旗籍清吏司
　　　　　王會清吏司
　　　卷八十
　　　　　典屬清吏司
　　　　　柔逺清吏司
　　　　　徠逺清吏司
　　　　　理刑清吏司
　　　　　銀庫
　　　卷八十一
　　　　都察院
　　　　通政使司
　　　　大理寺
　　　卷八十二
　　　　太常寺
　　　卷八十三
　　　　太常寺
　　　　　　祝文
　　　卷八十四
　　　　翰林院
　　起居注
　　　　詹事府
　　　卷八十五
　　　　光禄寺
　　　　太僕寺
　　　　順天府
　　　　奉天府
　　　　鴻臚寺
　　　　國子監
　　　卷八十六
　　　　欽天監
　　　　太醫院
　　　卷八十七
　　　　内務府
　　　　　　敘官
　　　　　廣儲司
　　　　　會計司
　　　卷八十八
　　　　　掌儀司一
　　　卷八十九
　　　　　掌儀司二
　　　卷九十
　　　　　掌儀司三(官學藥房附/)
　　　卷九十一
　　　　　都虞司
　　　　　愼刑司
　　　　　營造司
　　　　　慶豐司
　　　卷九十二
　　　　　上駟院
　　　　　奉宸院(織染局附/)
　　　　　武備院
　　　卷九十三
　　　　鑾儀衞
　　　卷九十四
　　　　領侍衞府
　　　卷九十五
　　　　八旗都統
　　　　　　旗制
　　　　　　戸口
　　　　　　田宅
　　　卷九十六
　　　　　　兵制
　　　卷九十七
　　　　　　訓練
　　　　　　授官
　　　　　　襲爵
　　　　　　敎飬
　　　　　　優䘏
　　　　　　公式
　　　卷九十八
　　　　前鋒統領
　　　　䕶軍統領
　　　　嚮導
　　　卷九十九
　　　　步軍統領
　　　卷一百
　　　　火器營
　　圓明園八旗䕶軍營
　　　　健鋭營
　　　　三旗虎槍營
　　　　(臣/)等謹案
　　欽定大清㑹典一百卷乾隆二十九年奉
　　勅撰伏考
　　　國朝㑹典初修於康熙三十三年續修於雍正
　　　　五年至是凡三經釐定典章彌補條目彌詳
　　　　考昔成周之制百度分治以六官六官統彚
　　　　於周禮聖人經世之樞要於是乎在雖越數
　　　　千載時勢異宜政令不能不増法制不能不
　　　　改職守亦不能不分難復拘限以六官而其
　　　　以官統事以事隸官則實萬古之大經莫能
　　　　易也故厯代所傳如唐六典元典章明㑹典
　　　　逓有損益而宏綱巨目不甚相逺然其書之
　　　　善否則不盡繋編纂之工拙而繋乎政令之
　　　　得失蓋一朝之㑹典即記一朝之故事故事
　　　　有不能刪而不書故事之所無亦不能飾而
　　　　虚載故事有善有不善亦不能有所㸃竄變
　　　　易如唐六典先頒祥瑞之名目分為三等以
　　　　代天下之奏報殆於上下相㒺然當時有此
　　　　制秉筆者不能不載也又如至正條格中
　　　　偏駁不公之令經
　　御題指摘者人人咸喻其非然亦當時有此制秉
　　　　筆者不能不載也國多粃政安怪書多駁文
　　　　乎至於周禮一經朱子稱其盛水不漏亦其
　　　　時體國經野事事為萬世開太平故其書亦
　　　　傳之萬世尊為法守非周公有所塗飾於其
　　　　間也我
　　　國家
　列聖相承
　文謨武烈垂裕無疆
　規畫既皆盡善我
　　皇上執兩用中隨時損益又張弛皆𠂻於道增删
　　　　悉合其宜則是書之體裁精宻條理分明足
　　　　以方駕周禮者實
　　聖主鴻猷上軼豐鎬也夫豈厯代規條所能望見
　　　　涯涘乎乾隆四十四年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　總校官　(臣/)陸　費　墀
欽定四庫全書
欽定大清㑹典卷一
　　　宗人府
　　　宗令一人左右宗正各一人左右宗人各一人
　　　(初制以親王郡王為宗今貝勒貝子為宗正鎭/國輔國公為宗人厥後不拘一格惟擇賢能者)
　　　(任/之)掌
　皇族之屬籍以時修輯
玉牒辨昭穆序爵禄均其惠養而布之教令凡親疏之
　　　屬胥受治焉
　　　府丞一人(用漢/人)掌校理漢文册籍
　　　左右二司每司理事官二人副理官二人主事
　　　二人(宗室旗員/分半用)分掌左右翼宗室覺羅之籍稽
　　　承襲次序秩俸等差及養給貧㓜優䘏婚喪之
　　　事書其子女適庶生卒婚嫁官爵名諡以備
玉牒紀載○經歴二人(宗室旗員/分半用)掌出納文書○堂主
　　　事二人(宗室旗員/分半用)掌奏疏槀案○漢主事二人
　　　掌漢文册籍○筆帖式二十四人(宗室旗員/分半用)掌
　　　繙譯清漢文書
　　　凡
　天潢宗派以
顯祖宣皇帝本支為宗室伯叔兄弟之支為覺羅○宗
　　　室束金黄帶覺羅束紅帶生子女周嵗書其年
　　　月日時母某氏詳其適庶次第具册送府宗室
　　　載入黄册覺羅載入紅册○宗室以罪黜為庶
　　　人者束紅帶覺羅以罪黜為庶人者束紫帶所
　　　生子女備録送府如前法各附黄紅册後○宗
　　　室子女繋
　皇帝伯叔兄弟所生年至十有五奏請
　賜婚未及嵗已議婚者奏
　聞其餘宗室所生聽本家自擇成禮毋致逾時若以
　　　女與外藩䝉古結婣者均奏請得
　㫖迺行
　　　凡近支宗室
　命名向與
　御名上一字同者惟偏旁稍異之(如𢎞字去/一㸃之類)免其迴
　　　避近支宗室子孫除
　欽賜名外上一字仍許與
　　皇子
　　皇孫同(如永字綿/字之類)下一字不得與
　　皇子
　　皇孫名同偏旁(如玉字部及/心字部之類)其用䝉古名及與漢
　　　人姓名相似者禁之
　　　凡纂修
玉牒每十年由府題請以宗令宗正充總裁官按每年
　　　黄册紅册所紀彚入於牒以
　帝系為統以長㓜為序存者朱書殁者墨書誤同名
　　　改卑者及㓜者每修成一次於
　　皇史宬本府
　　盛京各尊藏一部
　　　凡封爵十有四等和碩親王世子多羅郡王長
　　　子多羅貝勒固山貝子鎭國公輔國公不入八
　　　分鎮國公不入八分輔國公鎭國將軍輔國將
　　　軍奉國將軍奉恩將軍○
　　皇子生十五嵗由府奏請封爵如奉
　㫖暫停每至五年再奏請○親王適子曰世子仍襲
　　　親王餘子封不入八分公(天命間立八和碩貝/勒共議國政各置官)
　　　(屬凡朝㑹燕饗皆異其禮有/為八分天聰以後宗室内)　(錫賚必均及是/  特恩封公及)
　　　(親王餘子授封公者皆不入八分其有功加至/貝子凖入八分如有過降至公仍不入八分)
　　　世子適子授爵視親王餘子餘子封一等鎭國
　　　將軍郡王適子曰長子仍襲郡王餘子封一等
　　　鎭國將軍長子適子授爵視郡王餘子餘子封
　　　二等鎭國將軍貝勒適子降襲貝子餘子封二
　　　等鎭國將軍貝子適子降襲鎭國公餘子封三
　　　等鎭國將軍鎭國公適子降襲輔國公餘子封
　　　一等輔國將軍輔國公適子仍襲輔國公餘子
　　　封二等輔國將軍不入八分鎭國公適子降襲
　　　不入八分輔國公不入八分輔國公適子降襲
　　　三等鎭國將軍一等鎭國將軍適子降襲一等
　　　輔國將軍二等鎭國將軍適子降襲二等輔國
　　　將軍三等鎭國將軍適子降襲三等輔國將軍
　　　餘子均封三等輔國將軍一等輔國將軍適子
　　　降襲一等奉國將軍二等輔國將軍適子降襲
　　　二等奉國將軍三等輔國將軍適子降襲三等
　　　奉國將軍餘子均封三等奉國將軍一二三等
　　　奉國將軍適子均降襲奉恩將軍餘子受封亦
　　　如之奉恩將軍適子仍襲罔替餘為閒散宗室
　　　○親王側福晉子封二等鎭國將軍世子側福
　　　晉子封三等鎭國將軍郡王側福晉子封三等
　　　鎭國將軍長子貝勒側室子均封一等輔國將
　　　軍貝子側室子封二等輔國將軍鎭國公側室
　　　子封三等輔國將軍輔國公側室子封一等奉
　　　國將軍○親王妾媵子封三等輔國將軍世子
　　　郡王妾媵子均封三等奉國將軍長子貝勒貝
　　　子妾媵子均封奉恩將軍
　
　
　
　　皇女由
　中宫出者封固倫公主由
　　妃嬪出者封和碩公主如
　中宫撫宗室女下嫁亦封和碩公主親王女封郡主
　　　郡王女封縣主貝勒女封郡君貝子女封縣君
　　　入八分鎭國輔國公女封鄉君○親王側福晉
　　　女封郡君郡王側福晉女封縣君貝勒側室女
　　　封鄉君貝子側室女授以五品入八分公側室
　　　女授以六品如親王郡王妾媵女有許字外藩
　　　䝉古者亦封鄉君餘並稱宗女不封授○親王
　　　世子郡王妻封親王福晉世子福晉郡王福晉
　　　長子貝勒以下至輔國將軍妻封夫人奉國將
　　　軍妻封淑人奉恩將軍妻封恭人○親王側福
　　　晉四人世子郡王三人長子貝勒側室二人貝
　　　子公一人冠服各降適一等
　　　凡襲封必以適子孫無適子孫許以庶子孫襲
　　　絶嗣則以同父兄弟及兄弟之子襲若大宗子
　　　孫因罪降革其祖父原爵繫軍功得封者許以
　　　旁支子孫承襲凡襲封之子弟均不限年○適
　　　子年及二十未襲封者先與餘子同授封爵親
　　　王郡王適子奉
　特㫖始封世子長子其未封世子長子者亦與餘子
　　　同授封爵至襲封時仍予以應封之爵爵同者
　　　改授封為襲封其先授之爵不準傳襲
　　　凡授封世子長子之適子
　恩封不入八分公及一等鎭國將軍如未
　恩封與餘子同考試授封○親王以下至將軍之子
　　　除父故襲封外其餘應授封者竢年及二十由
　　　府彚題試以繙譯馬歩射皆優者授應封之爵
　　　兩優一平者降一等一優兩平兩優一劣者降
　　　二等三平及一優一平一劣者降三等一優兩
　　　劣兩平一劣一平兩劣及全劣者皆停封竢學
　　　習有成再請考試
　欽定考試授封表
　　　優　　　　　　三項皆優者封以應得品級
　　　優
　　　優
　
　　　優
　　　優　　　　　　　兩優一平者降一等
　　　平
　
　　　優優
　　　平優　　　一優兩平兩優一劣者皆降二等
　　　平劣
　
　　　　平優
　　　　平平　　三項皆平及一優一平一劣者皆降三等
　　　　平劣
　
　　　　優平平劣
　
　　　　劣劣劣劣
　　　奉恩將軍考試如停封再考者如前外其應降
　　　一等者以爵無可降仍與應得之封停俸二年
　　　降二等者停俸三年降三等者停俸四年其二
　　　等三等奉國將軍如降至奉恩將軍仍有應降
　　　之等亦每等停俸一年有半
　　　凡宗室追封以孫襲祖爵者得追封其父母以
　　　曾孫襲曾祖爵者得追封其祖父母父母大宗
　　　子孫因罪降革以旁支承襲者父在不得請封
　　　若追封得及三代其入繼大宗為後因而襲爵
　　　者不得追封其本生妻先故者依夫爵追封以
　　　庶子襲爵者適母故得封其生母降適一等
　　　凡封諸王因素行以定封號嗣王襲封即注名
　　　原
　册不換寶印
　　　凡給諡諸王請
　㫖酌給貝勒以下至輔國將軍請
　㫖酌定
　　　凡朔望
太廟上香以王貝勒貝子公輪班行禮
　　　凡饗
太廟奠帛獻爵
前殿以宗室官六十六人
後殿以覺羅官三十二人將事以領府事王公一人監
　　　視之
　　　凡遇典禮齊集之期自王以下至將軍均由府
　　　稽察以職名具奏
　　　凡遣祭
陵寢遇
忌辰及清明孟秋望冬至三節以王貝勒往嵗除以貝
　　　子公往均由府行太常寺奏遣○
　　盛京
祖陵以鎭國輔國將軍六人往居奉天各給田廬以承
　　　祀事○
　　皇太子園寢遣貝子公往祭
　　　凡立教左右翼各設宗學一擇宗室子弟聰秀
　　　者入學每學以王公一人總其事宗室總管二
　　　人副管八人率教習繙譯共十有四人教習騎
　　　射共六人稽察課程京堂官四人嵗一校試别
　　　優劣定去留以勸學興行○左右翼各設覺羅
　　　學四擇覺羅子弟聰秀者入學每學以王公一
　　　人總其事覺羅副管二人教習清書一人教習
　　　騎射一人漢書生徒每十人漢教習一人總稽
　　　課程京堂官四人三嵗一校試分别優劣酌定
　　　去留學成與旗人同應嵗科及鄉㑹試並考用
　　　中書筆帖式庫使○
　　盛京設宗學一覺羅學一凡居
　　盛京宗室覺羅子弟擇聰秀者入學以將軍及奉
　　　天府尹總其事設總管副管清漢書騎射教習
　　　與
　　京師同
　　　凡習射每月左右翼各三次自王公至閑散宗
　　　室皆㑹射於鑲黄旗教場由府稽其勤惰優劣
　　　注於册劣者給限學習仍怠惰者叅處
　　　凡驗閲軍器左右翼王以下至奉恩將軍甲胄
　　　弓矢刀槍旗纛閲五嵗以二日分閲府屬宗室
　　　官及王公等屬官軍器亦隨驗閲以覈軍實
　　　凡録用宗室不令與旗民同試有司不為部院
　　　屬官分府屬各官以半歸宗室升除鎭國輔國
　　　奉國將軍以理事官用奉恩將軍宗室佐領以
　　　副理官用五六品廕生以主事用考取一二等
　　　之宗室以筆帖式用○設宗室監察御史二人
　　　專稽府事由府屬宗室官考選其職事仍𨽻都
　　　察院○宗室理事等官開列出差及較俸升四
　　　五品京堂官與各部滿司官同宗室御史轉補
　　　六科給事中與旗員御史同轉科後仍以給事
　　　中兼稽府事○宗室侍衞九十人一等九人二
　　　等十有八人三等六十三人府㑹領侍衞内大
　　　臣簡選引
　見補授其侍衞什長即於宗室内補授其職事仍𨽻
　　　領侍衞内大臣○宗室侍衞及將軍雲騎尉廕
　　　生擢用叅領副叅領與旗員同
　　　凡選用覺羅由嵗科考應鄉㑹試考選翰林院
　　　庶吉士補授部院屬官及廕生貢監生員官學
　　　生録用均與旗人同
　　　凡旌表孝友貞節宗室覺羅均由府覈奏禮部
　　　覆題各給銀幣有差宗室仍
　賜勅奬諭(詳見/禮部)
　　　凡優䘏無品秩宗室及無父㓜子月給養贍銀
　　　米有差○置庫於府以待宗室覺羅婚喪之費
　　　於王公及大臣内
　特簡二人總理以賢能司官專司之○每嵗季冬發
　　　庫銀萬兩為宗室無産者置田廬失産者復舊
　　　業餘充嵗暮賞給宗室之用
　　　凡禁令宗室不得濫交匪人其漢人落第留京
　　　輕薄好事之徒不得延訓子弟及與為容納○
　　　諸王以下有年少溺於逸樂躭絲竹狎優伶於
　　　城内外闗廂放鷹鷂擾居民者由府察實劾奏
　　　長史等官不竭誠規諫者并劾閑散宗室有犯
　　　亦如之
　　　凡議罪王以下及宗室有犯或奪所屬人丁或
　　　罰金非叛逆重罪不擬死刑不鞭責不監禁(謂/刑)
　　　(部/監)不革去宗室○宗室覺羅犯笞杖等罪有品
　　　秩者照職官降級罰俸例議處無品秩者笞十
　　　至二十皆罰養贍銀一月笞三十罰二月笞四
　　　十罰三月笞五十罰四月杖六十罰養贍銀六
　　　月杖七十罰七月杖八十罰八月至杖九十罰
　　　十月杖一百罰一年止犯軍流徒罪者照旗人
　　　折荷校日期以二日抵一日犯徒罪者於空室
　　　拘禁犯軍流於空室鎖禁皆於滿日省釋犯重
　　　罪者請
　㫖定議
　
　
欽定大清㑹典卷一
欽定四庫全書
欽定大清㑹典卷二
　　　内閣
　　　大學士滿漢各二人均由
　特簡贊理機務表率百寮補授後請
　㫖兼殿閣及六部尚書銜
　欽定殿閣名
　　保和殿
　　文華殿
　　武英殿
　　體仁閣
　　文淵閣
　　東閣○尚書協辦閣務滿漢各一人○學士兼禮
　　　部侍郎銜滿六人漢四人掌敷奏本章傳宣
　綸綍○侍讀學士滿四人䝉古二人漢二人掌收發
　　　本章總稽繙譯○侍讀滿十人䝉古漢軍漢人
　　　各二人掌勘對本章檢校籤票○典籍滿洲漢
　　　軍漢人各二人掌收貯圖籍出納文移○中書
　　　滿七十人䝉古十有六人漢軍八人漢三十人
　　　貼寫中書滿四十人䝉古六人掌撰擬紀載繙
　　　譯繕書之事○中書科中書舎人滿二人漢四
　　　人筆帖式十人掌書
　誥
　勅
　　　凡
　朝廷徳音下逮宣示百官曰
　制布告天下曰
　詔昭垂訓行曰
　誥申明職守曰
　勅中外封章上達慶賀
　皇帝
皇太后曰表
　皇后曰箋陳事曰疏内閣檢校出納惟允
　皇帝登極諸王貝勒文武各官賀表内閣撰擬其餘
　　　慶賀表箋翰林院撰擬均由大學士奏定頒中
　　　外遵行○各部院及直省題疏到内閣(舊制公/事用題)
　　　(本私事用奏本乾隆/十三年定並改題夲)大學士票擬進
　　呈得
　㫖轉下六科鈔發各部院施行以副夲錄
　㫖送
　　皇史宬存貯如原疏折出未定處分竢
　御門聼政時滿學士一人敷奏折夲大學士面奉
　諭㫖如前施行
　　　凡恭上
皇太后
尊號
徽號
　奏書
　册寳
　册立
　皇后
　　皇太子
　册寳由大學士恭閱所司撰擬文篆進
　　呈
　欽定
　勅下禮部奉行○尊封
　　皇貴太妃
　　皇太妃
　册封
　　皇貴妃
　　貴妃
　　妃
　　嬪各
　册寳皆大學士恭閱所司撰擬文篆進
　　呈
　欽定
　勅下禮部施行
　　　凡
　命
　　皇太子
　　皇子
　　皇孫名大學士承
　㫖選擬奏請
　欽定諸王公主封號亦如之
　　　凡封諸王公主福晉以下
　册寳
　誥命由大學士奏定封外藩王以下及公侯伯以下
　誥命亦如之其子孫襲封即於原奉
　誥勅内開注人名年月加用
　御寳給還○中外文武各官遇
　覃恩封贈五品以上者
　誥命六品以下者
　勅命宗室自鎮國公以下用為大臣侍衛者封贈與
　　　文武官同○外任官督撫學政鹽政織造提督
　　　總兵等官撰給坐名
　勅書布政使按察使道員運使及副将叅㳺等官止
　　　給傳
　勅
　　　凡
　覃恩肆赦大學士承
　㫖擬
　恩詔應行事款恭請
　欽定
　　　凡請用
　御寳先期知㑹内務府轉行宫殿監至期學士率典
　　　籍官赴
　　乾清門驗用如遇
　行幸駐驆以内務府總管一人監視之
　　交泰殿貯
　御寳二十有五
　大清受命之寳以章皇序(白玉方四寸四分厚/一寸盤龍紐髙二寸)
　皇帝奉天之寳以章奉若(碧玉方四寸四分厚一寸/一分盤龍紐髙三寸五分)
　大清嗣天子寳以章繼繩(金方二寸四分厚八分/交龍紐髙一寸七分)
　皇帝之寳以布詔赦(青玉方三寸九分厚一/寸交龍紐髙二寸一分)
　皇帝之寳以肅法駕(栴檀香木方四寸八分厚一/寸八分盤龍紐髙三寸五分)
　天子之寳以祀百神(白玉方二寸四分厚八/分交龍紐髙一寸三分)
　皇帝尊親之寳以薦徽號(白玉方二寸一分厚七/分盤龍紐髙一寸三分)
　皇帝親親之寳以展宗盟(白玉方二寸二分厚一寸/二分交龍紐髙一寸二分)
　皇帝行寳以頒錫賚(碧玉方四寸八分厚一寸/九分蹲龍紐髙二寸五分)
　皇帝信寳以徴戎伍(白玉方三寸三分厚六/分交龍紐髙一寸六分)
　天子行寳以册外蠻(碧玉方四寸八分厚一寸/九分蹲龍紐髙二寸三分)
　天子信寳以命殊方(青玉方三寸八分厚一寸/三分交龍紐髙一寸七分)
　敬天勤民之寳以飭覲吏(白玉方三寸一分厚一寸/五分交龍紐髙一寸七分)
　制誥之寳以諭臣僚(青玉方四寸厚二寸/交龍紐髙二寸七分)
　勅命之寳以鈐誥勅(碧玉方三寸五分厚一寸/三分交龍紐髙一寸八分)
　垂訓之寳以揚國憲(碧玉方四寸厚一寸/五分交龍紐髙二寸)
　命徳之寳以奬忠良(青玉方四寸厚一寸四/分交龍紐髙二寸一分)
　欽文之璽以重文教(墨玉方三寸六分厚一寸/五分交龍紐髙一寸六分)
　表章經史之寳以崇古訓(碧玉方四寸七分厚二寸/一分交龍紐髙二寸二分)
　廵狩天下之寳以從省方(青玉方四寸七分厚二/寸交龍紐髙二寸五分)
　討罪安民之寳以張征伐(青玉方四寸八分厚二/寸交龍紐髙二寸五分)
　制馭六師之寳以整戎行(墨玉方五寸三分厚一寸/四分交龍紐髙二寸二分)
　勅正萬邦之寳以誥外國(青玉方三寸八分厚一寸/五分盤龍紐髙二寸三分)
　勅正萬民之寳以誥四方(青玉方四寸一分厚一/寸五分交龍紐髙二寸)
　廣運之寳以謹封識(墨玉方六寸厚二寸/一分交龍紐髙二寸)
　　盛京尊藏
　御寳十
　大清受命之寳(碧玉方四寸八分厚一寸/九分蹲龍紐髙二寸四分)
　皇帝之寳(青玉方四寸八分厚一寸/九分交龍紐髙二寸七分)
　皇帝之寳(碧玉方五寸厚一寸/八分盤龍紐髙三寸)
　皇帝之寳(栴檀香木方三寸八分/厚六分素紐髙五分)
　奉天之寳(金方三寸七分厚九/分交龍紐髙二寸)
　天子之寳(金方三寸七分厚九/分交龍紐髙二寸)
　奉天法祖親賢愛民(碧玉方四寸九分厚一/十五分交龍紐髙二寸)
　丹符出騐四方(青玉方四寸七分厚二/寸交龍紐髙二寸二分)
　勅命之寳(青玉方三寸七分厚一寸/八分交龍紐髙二寸五分)
　廣運之寳(金方二寸四分厚八分/交龍紐髙一寸五分)
　　　凡纂修
實錄
聖訓㑹典諸書皆由内閣題請監修總裁等官書成於
　　皇史宬及内閣各尊藏一部並送一部至
　　盛京尊藏○内閣尊藏
列聖實錄以次進
　　呈
　皇帝恭閱周而復始日以為常
　　　凡
　　起居注記載每嵗終送内閣大學士學士監視加
　　　封入庫收藏
　　　凡每月欽奉
　諭㫖於次月彚録進
　　呈各部院奉
　㫖特交之事覆奏後具册送内閣其有未結者聲明
　　　緣由送覈月終則㑹計具奏
　　　凡
壇
廟
陵寢神牌由工部送内閣中書敬書清文翰林官敬書
　　　漢文
　命大學士行禮
　　　凡
尊諡
　册諡大學士承
　㫖恭擬奏請
　欽定
　勅下禮部奉行
册文寳篆由翰林院撰擬大學士恭閱進
　　呈○諸王以下及文武大臣諡法均由大學士奏
　　　定諸王以一字為諡貝勒以下及大臣以二字
　　　為諡
　　　凡
陵山封號大學士承
　㫖恭擬封各山川神祇亦如之
　　　凡祭告祝文由翰林院撰擬大學士恭閱進
　　呈
壇廟祝版由太常寺送内閣中書繕寫大學士敬書
　御名○每嵗春秋祀
　先師孔子
　命大學士一人行禮
　御經筵日遣大學士一人祗告
　　傳心殿
　　　凡
　賜祭
　賜葬由翰林院撰擬祭文碑文大學士閱定進
　　呈
　　　凡
　　殿試天下貢士由讀卷大學士等奏請
　制策以卷進
　　呈
　皇帝親定甲第下内閣中書書榜傳臚武
　　殿試亦如之
　　　凡庻吉士散館由内閣請期
　御試大學士翰林院掌院學士同引
　見留館者授編檢職餘以各部額外主事及知縣用
　勅下吏部奉行
　　　凡
　命將征討大將軍經畧將軍
　勅書内閣撰擬大將軍經畧將軍或給印或闗防並
　　　諏出師吉日皆奏請
　欽定仍遣内閣官隨行管理
　　　凡勾決京外重囚刑部以秋朝審情實姓名册
　　　送内閣於冬日至前六十日次第奏請勾決
　皇帝素服大學士學士及刑部堂官
　　起居注官咸常服祗候
　召入滿學士一人跪奏囚册漢大學士一人秉筆遵
　㫖勾訖宻封下所司施行
　
　
欽定大清會典卷二
欽定四庫全書
欽定大清㑹典卷三
　　　吏部
　　　尚書滿漢各一人左右侍郎滿漢各一人掌中
　　　外文職銓叙黜陟之政釐飭官常以贊邦治所
　　　屬有文選考功稽勲騐封四司
　　　文選清吏司郎中滿三人䝉古漢各一人員外
　　　郎滿漢各二人主事滿一人漢二人掌班秩遷
　　　除均平銓法
　　　考功清吏司郎中滿三人漢一人員外郎滿二
　　　人䝉古漢各一人主事滿一人漢二人掌論劾
　　　考察旌别功過
　　　稽勲清吏司郎中滿漢各一人員外郎滿二人
　　　漢一人主事滿漢各一人掌更名改籍終養服
　　　制兼稽在京文員俸廩
　　　驗封清吏司郎中滿漢各一人員外郎滿二人
　　　漢一人主事滿䝉古漢各一人掌
　封贈襲廕土司嗣職
　　　堂主事掌文案者滿二人掌章奏者滿二人漢
　　　軍一人
　　　司務滿漢各一人掌出納文書稽察胥吏(各部/同)
　　　筆帖式滿五十七人䝉古四人漢軍十有二人
　　　分隸各司視事之繁簡以為額掌繙譯清漢章
　　　奏文籍(各部/同)
　　　　文選清吏司
　　　官制一
　　　　京官
　　國家稽古建官立綱陳紀宗人府宗令宗正宗人
　　　皆王公領之所屬左右司半用宗室其制不隸
　　　於吏部惟漢府丞及司屬旗員之半以類相從
　　　列六部之次内閣
　絲綸是職政本繫焉六部都察院通政使司大理寺
　　　為九卿刑部都察院大理寺為三法司以詳議
　　國是均平政刑理藩院内務府翰林院詹事府太
　　　常光禄太僕鴻臚諸寺國子監欽天監各治一
　　　官京尹敷化郊圻各修迺職率厥典常熙庻績
　　　焉
　　　太師　太傅　太保
　　　少師　少傅　少保
　　　太子太師　太子太傅　太子太保
　　　太子少師　太子少傅　太子少保
　　　　(已上皆不專設以待/大臣加衘及追贈)
　　　内閣大學士滿漢各二人正一品協辦大學士
　　　　滿漢各一人(簡用由各部尚書/    仍從一品)學士兼禮部
　　　　侍郎滿六人漢四人從二品侍讀學士滿四
　　　　人䝉古二人漢二人從四品侍讀滿十人䝉
　　　　古漢軍漢各二人正六品典籍滿洲漢軍漢
　　　　各二人正七品中書滿七十人䝉古十有六
　　　　人漢軍八人漢三十人貼寫中書滿四十人
　　　　䝉古六人均從七品○中書科中書舍人滿
　　　　二人漢四人從七品筆帖式滿十人○
　　皇史宬尉滿三人正七品
　　　吏部戸部禮部兵部刑部工部尚書滿漢各一
　　　　人從一品左右侍郎滿漢各一人正二品所
　　　　屬滿漢郎中正五品員外郎從五品主事正
　　　　六品司務從九品筆帖式自七品至九品以
　　　　出身為差
　　　吏部屬司四郎中滿八人䝉古一人漢四人員
　　　　外郎滿八人䝉古一人漢五人主事滿四人
　　　　䝉古一人漢六人堂主事滿四人漢軍一人
　　　　司務滿漢各一人筆帖式滿五十七人䝉古
　　　　四人漢軍十有二人
　　　户部屬司十有四郎中滿十有八人䝉古一人
　　　　漢十有四人員外郎滿三十八人䝉古一人
　　　　漢十有四人主事滿十有四人䝉古一人漢
　　　　十有四人堂主事滿四人漢軍二人司務滿
　　　　漢各一人筆帖式滿九十九人䝉古四人漢
　　　　軍十有六人○内倉監督滿二人○寳泉局
　　　　監督滿漢各一人大使滿五人
　　　　總理三庫(無定員於大臣/内    簡用)所屬郎中三人員
　　　　外郎六人堂主事一人司庫五人正七品大
　　　　使四人筆帖式十有五人(以上均/滿員)
　　　　總督倉場户部右侍郎滿漢各一人所屬坐
　　　　糧廰滿漢各一人(由科道及各部/司官内奏委)倉監督滿
　　　　漢各十有四人(由各衙門司/官内奏委)大通橋監督滿
　　　　漢各一人(由各倉監/督内奏調)筆帖式滿四人
　　　禮部屬司四郎中滿六人䝉古一人漢四人員
　　　　外郎滿十人䝉古一人漢二人主事滿四人
　　　　䝉古一人漢四人堂主事滿三人漢軍一人
　　　　司務滿漢各一人筆帖式滿三十四人䝉古
　　　　二人漢軍二人○鑄印局員外郎漢一人大
　　　　使漢一人未入流筆帖式滿一人○㑹同四
　　　　譯館郎中兼鴻臚寺少卿銜一人(由本部郎/中内奏委)
　　　　大使漢一人正九品序班漢二人從九品朝
　　　　鮮通事十有二人(六品六人七品/四人八品二人)○馬館監
　　　　督二人(由禮部理藩院/司官内奏委)
　　　樂部(以禮部滿尚書内務府總管及/各部院尚書侍郎知樂者兼管)所屬和聲
　　　　署署正滿漢各一人署丞滿漢各一人供用
　　　　官三十人(均以禮部内務府太常寺鴻臚/寺司官贊禮郎筆帖式兼理)
　　　兵部屬司四郎中滿十有二人䝉古一人漢五
　　　　人員外郎滿十人䝉古三人漢三人主事滿
　　　　四人䝉古一人漢五人堂主事滿四人漢軍
　　　　一人司務滿漢各一人筆帖式滿六十二人
　　　　蒙古八人漢軍八人○馬館監督一人(由本/部司)
　　　　(官内/奏委)
　　　刑部屬司十有八郎中滿十有七人䝉古一人
　　　　漢二十人員外郎滿二十四人䝉古一人漢
　　　　十有九人主事滿十有七人䝉古一人漢十
　　　　有八人堂主事滿五人漢軍一人司務滿漢
　　　　各一人筆帖式滿一百有五人䝉古四人漢
　　　　軍十有五人○贓罰庫司庫滿一人正七品
　　　　○提牢滿漢各一人(由本部司/官内專委)司獄滿四人
　　　　漢軍二人(均由本部筆/帖式内奏補)漢二人從九品
　　　工部屬司四郎中滿十有七人䝉古一人漢四
　　　　人員外郎滿十有九人䝉古一人漢四人主
　　　　事滿十有二人䝉古一人漢八人堂主事滿
　　　　三人漢軍一人司務滿漢各一人筆帖式滿
　　　　七十七人䝉古一人漢軍八人○節慎庫員
　　　　外郎滿一人(由本部司/官内奏調)司庫滿二人正七品
　　　　筆帖式滿二人庫使十一人○製造庫郎中
　　　　滿二人漢一人司庫滿二人正七品司匠滿
　　　　二人從九品筆帖式滿四人䝉古一人漢軍
　　　　二人庫使二十二人○寳源局監督滿漢各
　　　　一人大使滿二人○琉璃窰監督滿漢各一
　　　　人○街道監督滿漢各一人○木倉監督滿
　　　　漢各一人○柴厰監督滿二人○煤炭厰監
　　　　督滿一人(寳源局以下滿漢監督大使均/由本部司官筆帖式内奏委)
　　　宗人府府丞漢一人正三品○左右二司理事
　　　　官各一人正五品副理官各一人從五品主
　　　　事各一人經歴一人正六品(以上均/滿員)堂主事
　　　　滿一人漢二人筆帖式滿十有二人
　　　理藩院尚書一人從一品左右侍郎各一人正
　　　　二品(均滿員或以/䝉古補授)所屬司五郎中滿六人䝉
　　　　古五人員外郎滿十有八人䝉古十有八人
　　　　主事滿四人䝉古五人堂主事滿二人䝉古
　　　　三人漢軍一人司務滿洲䝉古各一人筆帖
　　　　式滿三十六人䝉古五十五人漢軍六人○
　　　　銀庫司官二人(由本院司/官内奏委)司庫滿一人正七
　　　　品筆帖式滿二人○䝉古繙譯房員外郎一
　　　　人主事一人○唐古忒學司業䝉古一人正
　　　　六品助教䝉古一人從七品筆帖式䝉古四
　　　　人○内館外館監督二人(由科道司/官内奏委)○游牧
　　　　處員外郎䝉古十有六人○張家口喜峯口
　　　　獨石口殺虎口古北口管理驛站官各一人
　　　　(由本院司/官内奏委)
　　　都察院左都御史滿漢各一人從一品左副都
　　　　御史滿漢各二人正三品十五道監察御史
　　　　從五品京畿道河南道監察御史滿漢各二
　　　　人江南道監察御史滿漢各四人浙江道山
　　　　西道監察御史滿漢各二人山東道監察御
　　　　史滿漢各三人陜西道湖廣道江西道福建
　　　　道監察御史滿漢各二人四川道廣東道廣
　　　　西道雲南道貴州道監察御史滿漢各一人
　　　　經歴滿漢各一人正六品都事滿漢各一人
　　　　正六品筆帖式滿三十五人䝉古二人漢軍
　　　　五人
　　　吏科戸科禮科兵科刑科工科掌印給事中滿
　　　　漢各一人給事中滿漢各一人均正五品筆
　　　　帖式滿八十人
　　　　廵視五城滿漢各一人(科道/兼用)五城正指揮各
　　　　一人正六品副指揮各一人正七品吏目各
　　　　一人未入流
　　　内務府總管正二品(以侍衛府屬郎中内三院/卿    簡補或以王公内)
　　　　(大臣尚書侍郎/兼攝無定員)所屬郎中員外郎主事司庫
　　　　品級均與各部院同郎中二十一人員外郎
　　　　五十九人主事十有二人司俎官五人正六
　　　　品内管領三十人正五品副内管領三十人
　　　　正六品司庫十有二人司匠二十人正八品
　　　　贊禮郎十有七人正九品筆帖式二百九十
　　　　八人
　　　　武備院卿二人(由侍衛補授一人由内務府/郎中補授一人上駟院奉宸)
　　　　(苑卿/同)正三品所屬郎中一人員外郎八人主
　　　　事二人筆帖式二十八人庫掌八人掌蓋三
　　　　人正六品司弓八人司幄三人均正七品司
　　　　矢三人司匠八人均正八品
　　　　上駟院卿二人正三品所屬郎中一人員外
　　　　郎四人主事二人堂主事二人筆帖式二十
　　　　五人○廐長十有七人牧長十有一人均正
　　　　七品○大凌河牧長三十人正七品
　　　　奉宸苑卿二人正三品所屬郎中六人員外
　　　　郎八人主事三人苑丞三十二人(六品十人/七品五人)
　　　　(八品十/有七人)苑副三十九人(七品十有六人/八品二十三人)庫掌
　　　　二人(六品七品/各一人)筆帖式五十九人漢牐官一
　　　　人未入流
　　　通政使司通政使正三品副使正四品叅議正
　　　　五品均滿漢各一人所屬經歴知事均正七
　　　　品滿漢各一人筆帖式滿六人漢軍二人○
　　　　掌登聞鼓筆帖式滿洲漢軍各一人
　　　大理寺卿正三品少卿正四品均滿漢各一人
　　　　所屬左右寺丞正六品滿洲漢軍漢各一人
　　　　左右評事漢各一人堂評事滿一人均正七
　　　　品司務滿漢各一人從九品筆帖式滿四人
　　　　漢軍二人
　　　翰林院掌院學士兼禮部侍郎滿漢各一人從
　　　　二品侍讀學士侍講學士均從四品侍讀侍
　　　　講均從五品滿漢各三人修撰從六品編修
　　　　正七品檢討從七品庻吉士食七品俸均無
　　　　定員所屬典簿從八品孔目待詔均從九品
　　　　滿漢各一人筆帖式滿四十人漢軍四人
　　起居注館記注官滿八人漢十有二人(由翰林詹/事坊局官)
　　　　(原銜簡用以/    充補)主事滿二人漢一人筆帖式滿
　　　　十有四人漢軍二人
　　　詹事府詹事正三品少詹事正四品均滿漢各
　　　　一人所屬主簿滿漢各一人從七品筆帖式
　　　　滿六人
　　　　左右春坊左右庻子正五品左右中允正六
　　　　品左右贊善從六品均滿漢各一人
　　　　司經局洗馬滿漢各一人從五品所屬正字
　　　　漢一人從九品
　　　太常寺卿正三品少卿正四品均滿漢各一人
　　　　所屬寺丞滿一人漢二人均正六品典簿滿
　　　　漢各一人博士滿洲漢軍漢各一人司庫滿
　　　　一人均正七品所牧漢一人從七品協律郎
　　　　漢五人正八品讀祝官滿八人贊禮郎滿二
　　　　十四人漢十有四人均正九品司樂漢二十
　　　　三人從九品筆帖式滿九人漢軍一人
　　　光禄寺卿從三品少卿正五品均滿漢各一人
　　　　所屬署四署正滿漢各四人從六品署丞滿
　　　　八人典簿滿漢各一人均從七品筆帖式滿
　　　　十有六人○銀庫司庫滿二人正七品筆帖
　　　　式滿二人
　　　太僕寺卿從三品少卿正四品均滿漢各一人
　　　　所屬司二員外郎滿二人䝉古二人主事滿
　　　　二人䝉古二人主簿滿一人正七品筆帖式
　　　　滿八人䝉古八人
　　　順天府尹一人正三品丞一人正四品所屬治
　　　　中一人正五品通判一人正六品經歴一人
　　　　從七品照磨一人從九品崇文門分司副使
　　　　一人未入流司獄一人從九品○轄京縣二
　　　　大興縣知縣一人正六品縣丞一人正七品
　　　　典史一人未入流廵檢三人從九品牐官一
　　　　人未入流宛平縣知縣一人正六品縣丞二
　　　　人正七品主簿一人正九品典史一人未入
　　　　流廵檢四人從九品牐官一人未入流○儒
　　　　學教授滿漢各一人正七品訓導滿一人正
　　　　七品漢一人從七品
　　　鴻臚寺卿正四品少卿從五品均滿漢各一人
　　　　所屬主簿滿漢各一人從八品鳴贊滿十有
　　　　六人漢二人序班漢四人均從九品筆帖式
　　　　滿四人
　　　國子監祭酒滿漢各一人從四品司業滿洲䝉
　　　　古漢各一人正六品所屬監丞滿漢各一人
　　　　正七品博士滿漢各一人從七品助教滿十
　　　　有六人䝉古八人漢六人從七品學正漢四
　　　　人學録漢二人均正八品典簿滿漢各一人
　　　　從八品典籍漢一人從九品筆帖式滿四人
　　　　䝉古二人漢軍二人○鄂羅斯館助教滿漢
　　　　各一人○算法館助教漢一人
　　　欽天監監正滿一人西洋一人正五品監副滿
　　　　漢各一人左右監副西洋各一人均正六品
　　　　春夏中秋冬五官正滿洲䝉古各二人漢軍
　　　　一人漢五人均從六品主簿滿漢各一人正
　　　　八品靈臺郎滿三人漢軍一人漢四人從七
　　　　品五官挈壺正滿漢各二人從八品五官監
　　　　候漢一人正九品五官司書漢一人正九品
　　　　五官司晨漢軍一人從九品博士滿六人漢
　　　　軍二人漢二十四人從九品天文生滿十有
　　　　六人漢軍八人漢二十四人食從九品俸(不/食)
　　　　(俸者/不載)筆帖式滿十有一人䝉古四人漢軍二
　　　　人
　　　太醫院院使一人正五品左右院判各一人正
　　　　六品所屬御醫十有五人正八品吏目三十
　　　　人(八品十有五人/九品十有五人)
　　　武職衙門司官(凡武職隸兵部其武職衙門/所設文員仍屬吏部銓選)
　　　鑾儀衛主事滿一人經歴漢一人筆帖式滿七
　　　　人漢軍三人
　　　三旗領侍衛府主事滿一人筆帖式十有二人
　　　步軍統領衙門員外郎滿二人主事滿二人司
　　　　務滿一人筆帖式滿十有二人
　　　親王府管領四人正六品典膳一人從六品司
　　　　庫二人從七品司匠四人從八品馬羣牧長
　　　　二人從六品牛羣牧長羊羣牧長各一人均
　　　　從八品
　　　郡王府管領三人正六品典膳一人從六品司
　　　　庫二人從七品司匠四人從八品馬羣牧長
　　　　一人從六品牛羣牧長羊羣牧長各一人均
　　　　從八品
　　　官制二
壇
廟
陵寢官
天壇
地壇尉各八人(五品各一人六品/各七人均滿員)祠祭署奉祀各一人
　　　　從七品祀丞各一人從八品(均漢/員)
太廟尉十人(四品二人五品/八人均滿員)
　社稷壇尉五人(五品一人六品/四人均滿員)
　日壇
　月壇祠祭署奉祀各一人從七品
　先農壇祠祭署奉祀一人從七品祀丞一人從八品
　帝王廟祠祭署無專員以漢贊禮郎司樂内一人委
　　　　理
　　　　神樂署署正一人正六品左右署丞二人從
　　　　八品(以上均漢員/隸太常寺)
堂子尉八人(七品二人八品六/人均滿員隸禮部)
永陵掌闗防官一人正四品副闗防官二人正五品筆
　　　　帖式二人(隸禮盛/京  部)
福陵
昭陵掌闗防官各一人副闗防官各二人尚茶正尚膳
　　　　正各一人均正四品内管領各一人筆帖式
　　　　各四人
昭西陵禮部郎中一人内務府郎中一人禮部員外郎
　　　　二人内務府員外郎一人尚茶正尚膳正各
　　　　一人内務府主事一人内管領一人讀祝官
　　　　二人贊禮郎四人禮部筆帖式四人内務府
　　　　筆帖式二人總管衙門筆帖式二人
孝陵掌闗防禮部郎中一人内務府掌闗防郎中一人
　　　　禮部員外郎二人内務府員外郎一人尚茶
　　　　正尚膳正各一人内務府主事一人内管領
　　　　一人副内管領一人讀祝官二人贊禮郎四
　　　　人禮部筆帖式四人内務府筆帖式二人總
　　　　管衙門筆帖式二人
孝東陵内務府郎中一人禮部員外郎二人内務府員
　　　　外郎一人尚茶正尚膳正各一人内務府主
　　　　事一人内管領一人讀祝官二人贊禮郎四
　　　　人禮部筆帖式四人内務府筆帖式二人總
　　　　管衙門筆帖式二人
景陵掌闗防内務府總管一人正二品禮部郎中一人
　　　　禮部員外郎二人内務府員外郎一人尚茶
　　　　正一人尚膳正二人内務府主事一人内管
　　　　領一人副内管領一人讀祝官二人贊禮郎
　　　　四人禮部筆帖式四人内務府筆帖式二人
　　　　總管衙門筆帖式二人
景陵皇貴妃園寢内務府員外郎一人讀祝官二人贊
　　　　禮郎三人
景陵妃園寢讀祝官二人贊禮郎三人禮部筆帖式二
　　　　人總管衙門筆帖式一人
東陵工部郎中一人員外郎四人筆帖式四人
　　　　總理
東陵内外事務衙門主事二人筆帖式二人
泰陵掌闗防内務府總管一人正二品禮部郎中一人
　　　　工部郎中一人禮部員外郎一人工部員外
　　　　郎一人内務府員外郎一人尚茶正尚膳正
　　　　各一人禮部主事一人工部主事一人内務
　　　　府主事一人内管領一人副内管領二人讀
　　　　祝官二人贊禮郎四人禮部筆帖式四人工
　　　　部筆帖式二人内務府筆帖式二人總管衙
　　　　門筆帖式二人
泰陵妃園寢讀祝官二人贊禮郎三人
　　　　總理
西陵内外事務衙門主事一人筆帖式二人
　孝賢皇后陵寢禮部郎中一人内務府掌闗防郎中
　　　　一人禮部員外郎二人内務府員外郎一人
　　　　尚茶正尚膳正各一人内務府主事一人内
　　　　管領一人副内管領一人讀祝官二人贊禮
　　　　郎四人禮部筆帖式四人内務府筆帖式二
　　　　人總管衙門筆帖式二人
　　端慧皇太子園寢副内管領一人讀祝官二人贊
　　　　禮郎三人
　　　聖賢後裔(職均/世襲)
　先師後裔太常寺博士一人國子監學正一人尼山
　　　　書院學録一人洙泗書院學録一人孔顏曽
　　　　孟四氏學教授一人學録一人南宗五經博
　　　　士一人元聖周公述聖子思子復聖顏子宗
　　　　聖曽子亞聖孟子先賢仲子閔子冉子伯牛
　　　　冉子仲弓端木子言子卜子顓孫子有子周
　　　　子明道程子伊川程子張子邵子後裔五經
　　　　博士各一人朱子後裔五經博士二人先儒
　　　　韓氏後裔五經博士一人闗氏後裔五經博
　　　　士三人
　　孔廟執事官
　　　　三品執事官二人四品執事官四人五品執
　　　　事官六人六品執事官一人七品執事官八
　　　　人八品執事官十人九品執事官十人司樂
　　　　一人管句一人典籍一人均七品
　
　
　
　
　
　
　
　
欽定大清會典卷三
欽定四庫全書
欽定大清㑹典卷四
　　　吏部
　　　　文選清吏司
　　　官制三
　　盛京官
　　盛京戸部禮部兵部刑部工部侍郎各一人正二
　　　　品所屬郎中員外郎主事品級與在
　　京部院同(堂司官均滿員惟刑部有漢軍堂主/事一人䝉古主事二人漢司獄一人)
　　　戸部屬司三郎中二人員外郎五人主事四人
　　　　堂主事二人筆帖式滿二十一人漢軍二人
　　　　○銀庫掌闗防監督一人副監督一人司庫
　　　　二人正七品○正副倉監督各一人○管官
　　　　屯六品官二人
　　　禮部屬司二郎中二人員外郎四人堂主事一
　　　　人筆帖式滿十人○鳳凰城迎送官三人正
　　　　五品○助教四人○讀祝官八人贊禮郎十
　　　　有六人均正九品
　　　兵部屬司二郎中二人員外郎四人主事二人
　　　　堂主事二人筆帖式十有二人○驛站正副
　　　　監督各一人
　　　刑部屬司四郎中四人員外郎滿六人䝉古二
　　　　人主事四人堂主事滿一人漢軍一人筆帖
　　　　式滿二十四人䝉古二人漢軍五人○贓罰
　　　　庫司庫一人正七品○司獄漢一人從九品
　　　工部屬司二郎中二人員外郎四人主事二人
　　　　堂主事二人筆帖式滿十有六人漢軍一人
　　　　○銀庫司庫二人正七品○製造庫司匠一
　　　　人從九品○管理琉璃窰官二人正六品
　　　管理威遠堡等六闗口事務侍郎一人(以五部/侍郎内)
　　　　(一人/兼理)所屬威遠堡英額門鹻廠汪清靄哈鳳
　　　　凰城守口官各一人筆帖式各一人
　　　奉天府尹一人正三品丞一人正四品治中一
　　　　人正五品理事通判滿一人正六品所屬經
　　　　歴一人從七品○轄京縣一承德縣知縣一
　　　　人正六品典史一人未入流司獄一人從九
　　　　品巨流河廵檢一人從九品○儒學教授一
　　　　人正七品
　　盛京將軍衙門主事一人筆帖式十有一人○牛
　　　　莊開原遼陽錦州蓋州寜遠廣寜義州等處
　　　　倉官各一人○清河河莊口白土廠彰武臺
　　　　新臺松嶺法庫明水塘寛邦九闗臺等處邊
　　　　門並中後所筆帖式各一人
　　　吉林將軍衙門主事一人助教一人筆帖式一
　　　　人○寜古塔錦州驛站官各二人正七品○
　　　　寜古塔倉官二人○白都訥拉林倉官各一
　　　　人筆帖式各一人
　　　黑龍江將軍衙門主事三人筆帖式二人○黑
　　　　龍江齊齊哈爾黙爾根城等處驛站官各一
　　　　人正七品○黑龍江齊齊哈爾黙爾根城胡
　　　　蘭等處倉官各一人
　　　　熊岳錦州副都統衙門筆帖式各二人
　　　　興京遼陽復州義州岫巖金州開原鳯凰城
　　　　城守尉衙門筆帖式各一人
　　　　牛莊蓋州防守尉衙門筆帖式各一人
　　　　旅順水師營廣寜寜遠協領衙門筆帖式各
　　　　一人
　　　各省駐防筆帖式(外省將軍督撫等衙門筆帖/式仍屬京官具詳於左其止)
　　　　(給月廪不食/禄者不載)
　　　　江寜杭州荆州西安凉州綏遠城寜夏青州
　　　　福州廣州將軍衙門天津水師營都統衙門
　　　　筆帖式各三人直隸雲南總督衙門筆帖式
　　　　各一人陜甘總督四川總督衙門筆帖式各
　　　　二人山西甘肅廵撫衙門筆帖式各二人陜
　　　　西廵撫衙門筆帖式一人山海闗京口副都
　　　　統衙門筆帖式各三人莊浪熱河乍浦右衛
　　　　四川副都統衙門筆帖式各二人保定府滄
　　　　州德州太原府開封府鄭家莊城守尉衙門
　　　　筆帖式各一人永平府三河縣玉田縣防守
　　　　尉衙門筆帖式各一人獨石口古北口冷口
　　　　防守尉衙門筆帖式各二人喜峯口防守尉
　　　　衙門筆帖式一人羅文峪防守尉衙門筆帖
　　　　式二人張家口總管衙門筆帖式二人歸化
　　　　城和林格爾崑都崙托克托城薩拉齊清水
　　　　河善岱協辦同知筆帖式各一人
　　　官制四
　　　　外官
　　　直省設總督統轄文武詰治軍民廵撫綜理教
　　　養刑政承宣布政使司掌財賦提刑按察使司
　　　主刑名糧儲驛傳鹽法兵備河庫茶馬屯田及
　　　守廵各道覈官吏課農桑興賢能礪風俗簡軍
　　　實固封守督撫挈其綱領司道布其教令以倡
　　　各府府有知府同知通判以倡州縣州有知州
　　　同知判官縣有知縣有丞有主簿各治其土田
　　　户口賦稅辭訟司學校者府曰教授州曰學正
　　　縣曰教諭其貳皆曰訓導修四術造士以倡四
　　　民共成治化司府首領州縣雜職則有經歴都
　　　事理問照磨檢校知事司獄吏目典史驛丞廵
　　　檢牐官倉庫大使或司一事或任差委皆尊卑
　　　有紀小大相承以分猷効職阜成兆民
　　　總督正二品(加尚書銜/從一品)直隸一人江南江西一
　　　　人福建浙江一人湖北湖南一人陜甘一人
　　　　廣東廣西一人四川一人雲南貴州一人
　　　漕運總督一人正二品(加尚書銜/從一品)
　　　河道總督正二品(加尚書銜/從一品)山東河南一人江
　　　　南一人直隸河道以總督兼理
　　　廵撫從二品(加侍郎銜/正二品)山東山西河南江蘇安
　　　　徽江西福建浙江湖北湖南陜西甘肅廣東
　　　　廣西雲南貴州各一人(直隸四川繋/總督兼管)
　　　學政直隸山東山西河南江蘇安徽江西福建
　　　　浙江湖北湖南陜西四川廣東廣西雲南貴
　　　　州各一人(各帯原/銜品級)奉天學政以奉天府丞兼
　　　　理福建臺灣府學政以臺灣道兼理
　　　鹽政長蘆河東兩淮各一人(由都察特㫖簡用/或    院奏差各)
　　　　(帯原銜/品級)福建兩廣以總督兼理兩浙以廵撫
　　　　兼理甘肅四川雲南貴州均廵撫管理
　　　織造江寜府蘇州府杭州府各一人(均於内務/府司官内)
　　　　(帯原簡用各/    銜品級)
　　　廵察福建臺灣滿漢各一人(由都察院奏差/各帯原銜品級)
　　　承宣布政使司布政使從二品直隸山東山西
　　　　河南江蘇安徽江西福建浙江湖北湖南陜
　　　　西甘肅四川廣東廣西雲南貴州各一人○
　　　　經歴從六品直隸山東山西河南安徽江西
　　　　福建浙江湖北陜西四川廣東廣西雲南貴
　　　　州各一人○理問從六品直隸江蘇江西浙
　　　　江湖南陜西雲南各一人○都事從七品河
　　　　南福建各一人○照磨從八品山西福建浙
　　　　江湖北甘肅四川廣東各一人○庫大使正
　　　　八品直隸山東山西河南江蘇安徽江西福
　　　　建浙江湖北湖南陜西甘肅四川廣東廣西
　　　　雲南貴州各一人○倉大使從九品安徽一
　　　　人
　　　提刑按察使司按察使正三品直隸山東山西
　　　　河南江蘇安徽江西福建浙江湖北湖南陜
　　　　西甘肅四川廣東廣西雲南貴州各一人○
　　　　經歴正七品直隸山東山西河南江蘇江西
　　　　福建浙江湖北陜西四川廣東廣西雲南各
　　　　一人○知事正八品江西一人○照磨正九
　　　　品安徽福建浙江湖南甘肅廣東貴州各一
　　　　人○司獄從九品直隸山東山西河南江蘇
　　　　安徽江西福建浙江湖北湖南陜西四川廣
　　　　東廣西雲南貴州各一人
　　　糧儲道江南二人山東河南江西福建浙江湖
　　　　北湖南廣東雲南貴州各一人驛傳鹽法道
　　　　江蘇江西浙江湖北湖南陜西四川雲南各
　　　　一人鹽法道福建一人河道直隸四人山東
　　　　一人河南二人江蘇三人分廵道直隸山西
　　　　福建浙江陜西各四人山東江蘇湖北湖南
　　　　廣西各三人河南安徽江西雲南貴州各二
　　　　人甘肅八人四川廣東各五人均正四品○
　　　　庫大使從九品直隸山東江西福建湖北湖
　　　　南雲南各一人江蘇三人○倉大使未入流
　　　　陜西廣東各一人
　　　都轉運鹽使司運使從三品長蘆山東河東兩
　　　　淮兩廣各一人○運同從四品長蘆山東河
　　　　東兩廣各一人○運副從五品兩浙一人○
　　　　運判從六品長蘆山東兩浙各一人兩淮三
　　　　人○監掣官正六品兩淮儀所一人○鹽課
　　　　提舉司提舉正五品雲南三人○鹽課司大
　　　　使正八品長蘆十人山東十人兩淮二十五
　　　　人兩浙三十二人陜西甘肅各一人四川九
　　　　人廣東十有三人雲南十有一人○鹽引批
　　　　騐所大使正八品長蘆山東兩淮各二人兩
　　　　浙四人兩廣一人○庫大使正八品長蘆山
　　　　東河東兩淮兩廣各一人○倉大使正八品
　　　　河東三人○經歴從七品長蘆山東河東兩
　　　　淮兩浙兩廣各一人○知事從八品長蘆河
　　　　東兩淮兩廣各一人○廵檢從九品兩淮一
　　　　人
　　　知府從四品直隸山西河南湖南各九人奉天
　　　　一人江蘇安徽甘肅各八人江西貴州各十
　　　　有三人浙江四川廣西各十有一人山東福
　　　　建湖北廣東各十人陜西六人雲南二十一
　　　　人同知正五品(府或一二人或三四人分理/督糧捕盗海防江防清軍理)
　　　　(事撫苗水利諸務量地/置員事簡之府不設)直隸二十四人奉天
　　　　一人山東十有二人山西江西各十有一人
　　　　河南廣西各八人江蘇二十二人安徽七人
　　　　福建湖北甘肅四川廣東各十人浙江十有
　　　　五人湖南九人陜西貴州各六人雲南十有
　　　　三人○通判正六品(府或一二人或三四人/管糧督捕水利理事諸)
　　　　(務量地置員事/簡之府不設)直隸二十七人奉天二人山
　　　　東河南各十有一人山西十有三人江蘇十
　　　　有八人安徽雲南各八人江西湖南湖北四
　　　　川各十人福建廣東貴州各七人浙江九人
　　　　陜西四人甘肅廣西各五人○經歴正八品
　　　　直隸山西福建湖南各九人奉天一人山東
　　　　湖北廣東廣西各十人河南江蘇安徽甘肅
　　　　各八人江西貴州各十有三人浙江四川各
　　　　十有一人陜西四人雲南十有七人○同知
　　　　經歴品級同湖南一人○衛經歴從七品四
　　　　川一人○知事正九品江蘇四人浙江陜西
　　　　各一人廣西二人雲南七人○照磨從九品
　　　　江蘇六人安徽湖北各三人江西十有二人
　　　　河南福建貴州各一人浙江五人陜西四人
　　　　○同知照磨品級同江西一人四川五人○
　　　　司獄從九品直隸四人山東十人山西貴州
　　　　各二人河南安徽四川各一人福建廣東各
　　　　九人浙江湖北廣西各七人湖南雲南各五
　　　　人陜西三人○通判司獄品級同山西二人
　　　　○茶馬司大使正九品甘肅二人○宣課司
　　　　大使從九品江蘇二人○稅課司大使從九
　　　　品江蘇二人浙江四人廣東一人○倉大使
　　　　從九品直隸三人山東山西福建各二人江
　　　　蘇一人廣東六人○庫大使未入流山西一
　　　　人○茶引批驗所大使未入流江蘇一人○
　　　　鹽茶大使未入流四川一人○遞運所大使
　　　　未入流江蘇一人○檢校未入流江蘇四人
　　　　○長官司吏目未入流貴州四人
　　　直隸州知州從五品直隸陜西各六人山西十
　　　　人河南湖南各四人江蘇甘肅廣東各三人
　　　　安徽五人江西廣西各一人福建二人四川
　　　　十有九人○州同從六品直隸江蘇安徽四
　　　　川各三人福建陜西甘肅各二人河南湖南
　　　　廣東各一人○州判從七品直隸五人山西
　　　　四人河南湖南甘肅各三人江蘇陜西廣東
　　　　各二人安徽江西廣西各一人四川七人○
　　　　吏目從九品直隸陜西各六人山西十人河
　　　　南湖南各四人江蘇甘肅廣東各三人安徽
　　　　五人江西一人福建廣西各二人四川九人
　　　　○稅課司大使未入流江蘇一人
　　　知州從五品直隸十有六人奉天安徽各四人
　　　　山東四川各十有一人山西河南各六人江
　　　　蘇湖南各三人江西浙江各一人湖北甘肅
　　　　各八人陜西五人廣東七人廣西十有五人
　　　　雲南三十一人貴州十有四人○州同從六
　　　　品直隸江蘇湖北雲南各三人山東九人廣
　　　　西十有三人河南江西湖南甘肅四川各一
　　　　人安徽四人陜西貴州各二人○州判從七
　　　　品直隸十有七人奉天安徽江西浙江廣東
　　　　各一人山東廣西各六人河南湖北各五人
　　　　江蘇甘肅貴州各三人湖南四川各二人雲
　　　　南四人○吏目從九品直隸十有八人奉天
　　　　安徽各四人山東四川各十有一人山西河
　　　　南各六人江蘇湖南各三人江西浙江各一
　　　　人湖北甘肅各八人陜西五人廣東七人廣
　　　　西二十三人雲南三十一人貴州十有四人
　　　　○稅課司大使未入流山東一人○倉大使
　　　　未入流山東二人○庫大使未入流直隸一
　　　　人
　　　知縣正七品直隸一百十有八人奉天府七人
　　　　山東九十六人山西八十九人河南九十九
　　　　人江蘇六十一人安徽五十一人江西浙江
　　　　各七十六人福建六十二人湖北六十人湖
　　　　南六十四人陜西七十三人甘肅四十四人
　　　　四川一百十有二人廣東八十人廣西四十
　　　　七人雲南三十三人貴州三十四人○縣丞
　　　　正八品直隸三十六人山東三十五人山西
　　　　三人河南三十三人江蘇江西各四十八人
　　　　安徽十有七人福建二十九人浙江四十五
　　　　人湖北二十一人湖南十有三人陜西廣東
　　　　各十有九人甘肅五人四川十有八人廣西
　　　　六人雲南三人貴州八人○主簿正九品直
　　　　隸二十二人山東十有三人河南十有四人
　　　　江蘇四十人安徽五人浙江十有一人湖北
　　　　甘肅廣東各一人○典史未入流直隸一百
　　　　十有八人奉天七人山東九十六人山西八
　　　　十九人河南九十九人江蘇六十一人安徽
　　　　五十一人江西浙江各七十六人福建六十
　　　　二人湖北六十人湖南六十四人陜西七十
　　　　三人甘肅四十四人四川一百十有二人廣
　　　　東八十人廣西四十七人雲南三十三人貴
　　　　州三十四人○稅課司大使未入流河南一
　　　　人江蘇二人浙江三人○倉大使未入流直
　　　　隸一人○河泊所未入流廣東二人
　　　廵檢從九品直隸四十六人奉天六人山東三
　　　　十人山西四十四人河南十有七人江蘇九
　　　　十九人安徽六十二人江西九十二人福建
　　　　湖北各七十四人浙江三十九人湖南五十
　　　　七人陜西十有一人甘肅二人四川二十六
　　　　人廣東一百四十八人廣西六十三人雲南
　　　　二十五人貴州八人
　　　驛丞未入流直隸十有三人山西陜西各九人
　　　　河南湖北各八人江西貴州各二人浙江四
　　　　人湖南十有五人四川三人
　　　牐官未入流直隸一人山東二十八人江蘇十
　　　　有三人
　　　教授正七品直隸河南湖北湖南各九人奉天
　　　　一人山東山西福建甘肅廣東各十人江蘇
　　　　安徽各八人浙江廣西各十有一人江西貴
　　　　州各十有三人陜西六人四川十有二人雲
　　　　南二十二人
　　　學正正八品直隸二十二人奉天四人山東陜
　　　　西甘肅各十有一人山西廣西各十有六人
　　　　河南廣東各十人江蘇六人安徽九人江西
　　　　福建各二人浙江一人湖北湖南各七人四
　　　　川八人雲南三十一人貴州十有四人
　　　教諭正八品直隸一百十有五人奉天二人山
　　　　東九十一人山西六十二人河南九十九人
　　　　江蘇四十六人安徽四十九人江西七十五
　　　　人福建五十八人浙江七十六人湖北五十
　　　　四人湖南五十七人陜西四十三人甘肅二
　　　　十人四川八十六人廣東七十三人廣西四
　　　　十二人雲南二十八人貴州三十三人
　　　訓導從八品直隸一百四十人奉天五人山東
　　　　百有十人山西九十六人河南一百有五人
　　　　江蘇五十九人安徽六十六人江西九十一
　　　　人福建七十二人浙江八十八人湖北七十
　　　　人湖南七十七人陜西八十四人甘肅五十
　　　　三人四川一百二十二人廣東九十四人廣
　　　　西六十四人雲南七十五人貴州六十人
　
　
　
　
　
　
　
　
欽定大清㑹典卷四
欽定四庫全書
欽定大清㑹典卷五
　　　吏部
　　　　文選清吏司
　　　銓政
　　　凡滿漢出身之途由科目由貢監由廕生由薦
　　　舉由吏員遷秩改除在京四品以上及翰詹官
　　　在外運使以上官列名請
　特簡郎中道府以下循例銓選論俸序遷者曰推升
　　　不待俸滿者曰即升至署職試俸開復起復降
　　　補改補廻避告假悉有定制
　　　凡進士第一甲第一名授翰林院修撰二名三
　　　名授編修二甲三甲
　欽定庶吉士及分六部學習外滿洲進士記名以知
　　　縣用者按名次銓選餘以通政使司漢字知事
　　　國子監丞博士典簿詹事府主簿光禄寺署丞
　　　翰林院典簿等官序科選用並考取順天府滿
　　　教授漢進士或以知縣教授即用或以知縣教
　　　授歸班序選均竢引
　見
　欽定
　　　凡舉人授職近省竢㑹試三科後遠省(福建湖/南四川)
　　　(兩廣雲/南貴州)㑹試一科後呈部注册以知縣用如願
　　　就教職注册以教職用均序科銓選以知縣用
　　　者屆選咨取赴部時督撫覈騐如年力已衰即
　　　改用教職○直隸州州同亦以舉人選用升轉
　　　與知縣同○滿洲舉人選用知縣小京官及考
　　　補順天府教授均與滿洲進士同
　　　凡貢監考職以賔興之年五月文結限三月内
　　　到部考試不得濫取入選者覆試恩㧞副榜貢
　　　生分三等錄用一等以州同用二等以州判用
　　　三等以縣丞用捐貢監生分二等錄用一等以
　　　主簿用二等以吏目用均注册候選貢生考職
　　　不限年監生未滿三年不與考其考授職銜未
　　　經選用者仍聽鄉試
　　　凡廕叙滿官一品廕生以員外郎用二品以各
　　　部院主事都察院經歴大理寺寺正光祿寺署
　　　丞用(由侍郎廵撫廕/者專以主事用)三品以通政使司經歴太
　　　常寺典簿光祿寺典簿各部寺司庫用四品以
　　　鴻臚寺主簿用年二十以上咨部引
　見或以旗員用或分部學習均竢
　欽定分部者二年期滿甄别優者奏留題補其次歸
　　　班選用平庸者令回旗分䝉古漢軍一品廕生
　　　以員外郎用二品以主事用(漢軍以大理/寺寺正兼用)三品
　　　四品以部院筆帖式用其隨旗行走分部學習
　　　之例均與滿官同○漢文武官正一品廕生以
　　　員外郎治中用從一品以主事用(由尚書左都/御史總督廕)
　　　(者以員/外郎用)正二品以主事都察院經歴京府通判
　　　用(由侍郎廵撫廕者/内用專以主事選)從二品以光祿寺署正大
　　　理寺寺副用正三品以中書科中書大理寺評
　　　事太常寺主簿博士通政使司經歴用從三品
　　　以光祿寺典簿鑾儀衛經歴詹事府主簿京府
　　　經歴用四品官廕監與貢監一例考職序選其
　　　奉
　㫖外用者正一品廕生以同知用從一品以知州用
　　　二品以通判用三品以知縣用○漢文武官恩
　　　廕生到部奏請
　命大臣考試入選者引
　見以京外官錄用竢
　欽定後照例銓選文理荒謬者回籍讀書三年再試
　　　有夙嫻武藝願就武職者咨兵部○漢文職難
　　　廕三品以上官廕知州四品以下官廕知縣布
　　　按首領及州縣佐雜官六七品者廕縣丞八九
　　　品者廕縣主簿未入流廕吏目(漢軍/同)
　　　凡薦舉徴召賢良方正山林隠逸之士督撫確
　　　訪具題送部請
　㫖○愽學宏辭科奉
　特㫖舉行或令三品以上及科道官保舉或令督撫
　　　學政疏薦
　召試入選者均以翰林官酌量補用○督撫幕賔有
　　　才猷出羣者許特疏薦引司道以下幕賔申督
　　　撫保題均送部請
　㫖考試分别録用
　　　凡考試筆帖式試繙譯一道按旗定額滿洲每
　　　旗十人蒙古漢軍每旗三人注册序選年未及
　　　十八者停選不入班次人員遇闕即補餘各按
　　　旗分班銓用食俸視出身品級為差○筆帖式
　　　由舉人恩㧞嵗副貢生考取者七品由生員監
　　　生考取者八品由官學義學生閒散及親軍䕶
　　　軍領催庫使驍騎考取者九品○在京見任筆
　　　帖式每三年考試一次入選者留任不入選者
　　　黜退如能學習三年後許再試一次臨試不到
　　　者議處有故不與者補試○
　　盛京筆帖式由
　　盛京兵部於本處旗人内考取以試卷封進
　欽㸃大臣覆閱等第奏定後注册送
　　盛京兵部以次擬補見任者循例三年一試其分
　　　别去留學習再試及議處補試之例均與在京
　　　筆帖式同○
陵寢筆帖式及各省督撫駐防城守尉等衙門筆帖式
　　　由京補用六年期滿各該處注考送部以京闕
　　　補用○各省駐防將軍都統副都統衙門筆帖
　　　式由該將軍等於本處駐防旗人内考取其閱
　　　卷注册序補之例與
　　盛京筆帖式同
　　　凡吏員授職在京書吏供事在外吏攢均五年
　　　役滿考職(詳見驗/封司)分四等一等以府經歴用二
　　　等以主簿用三等以從九品雜職用四等以未
　　　入流雜職用○在京事繁書吏役滿勤慎無過
　　　倉書役滿無虧空均免考以從九品未入流兼
　　　掣選用○禮部儒士三年期滿免考職以鑄印
　　　局大使及外府檢校京外典史選用○
　　盛京各部及在京八旗外郎六年期滿考職以州
　　　同州判縣丞分别錄用
　　　凡考選翰林院庶吉士由二甲三甲進士考試
　命王公大臣公同驗閱引
　見
　欽授於大臣内
　簡用滿漢教習各一人三年期滿考試
　欽定甲乙引
　見留翰林院者二甲除編修三甲除檢討餘分別授
　　　官(詳翰/林院)○監察御史滿洲蒙古由郎中員外郎
　　　内閣侍讀漢由編修檢討郎中員外郎主事内
　　　閣侍讀中書科中書大理寺評事太常寺博士
　　　考選(主事非由中書評事博士升任者二年俸/滿方準考選中書評事博士非由知縣升)
　　　(任者不/準考選)各堂官擇屬官之勤敏練達立心正直
　　　者保送吏部滿洲蒙古不考試漢軍漢人由部
　　　請
　㫖考試均竢引
　見記名遇滿洲蒙古員闕以郎中二人員外郎等官
　　　一人漢員闕以翰林一人部屬二人引
　見
　簡用漢人不由正途出身(進士舉貢為正/途捐貢不與)及見任京
　　　官三品以上外省督撫之子弟均不得考選
　　　凡開列大學士以下至京堂翰林詹事官員闕
　　　均以應升官列名題請
　簡用應補者列名在應升官之前其轉補之員及其
　　　次應升外官應升均於疏内具名單進
　　呈○本部尚書侍郎以各部院尚書侍郎轉補六
　　　部左侍郎以右侍郎轉補翰林院侍讀學士以
　　　侍講學士轉補侍讀以侍講轉補左春坊左庶
　　　子左中允左贊善均以右轉補○總督以左都
　　　御史侍郎廵撫開列廵撫以學士左副都御史
　　　府尹布政使開列(本省布政/使不開列)布政使以按察使
　　　開列按察使以運使各道開列運使以知府開
　　　列○直隸江南浙江學政以侍讀侍講洗馬中
　　　允贊善開列餘省以俸深編修檢討十人郎中
　　　十人開列題授三年任滿題請更代(其京堂科/道及翰詹)
　　　(衙門侍講學士庻子以/上間奉    特旨簡用)
　　　凡月選京官郎中以下外官道府以下均分雙
　　　單月選補審其資格覈其班次書籖彌封令應
　　　選人親掣旗員定於每月之初五日漢員以月
　　　之二十五日筆帖式以月之二十日在籍選補
　　　與外任擬升及出使移疾不能赴部者本部堂
　　　官代掣有事故者扣除應選知縣之各省進士
　　　舉人及應升知縣之首領佐貳教職等官先期
　　　檄令赴部曰截取以次選用將畢復截取如前
　　　八品以下選補均不赴部閏月不選京察大計
　　　之年是月内外官均暫停升補竢考覈具題
　命下後仍按班升補○旗員月選雙月有廕監學習
　　　進士散館庻吉士年滿大使三庫司庫等班單
　　　月有捐納議叙降調開復期滿教習年滿倉官
　　　等班雙單月均有進士舉人内用班按班序選
　　　惟奉
　㫖即用扣選别補迴避調京及指部人員均不入班
　　　次雙單月皆得先用病痊應補者單月不入班
　　　次即用丁憂過班人員各按原選月分先補計
　　　闕序補人員各按原定闕數銓補○漢員月選
　　　雙月有廕監教習肄業議叙就職考職役滿等
　　　班單月有行取外轉服滿開復降補七品京官
　　　鹽場期滿等班雙單月均有學習進士散館庻
　　　吉士進士舉人俸滿教職捐納明通等班按班
　　　序選惟奉
　㫖即用裁汰别補扣除别選親老改補近省服滿坐
　　　補原部及指定某部某省人員均不入班次雙
　　　單月先用迴避别補病痊坐補者歸於單月不
　　　入班次即用計闕序補人員與旗員同應選人
　　　赴部騐到滿五十五日者始得銓選每月朔赴
　　　部投供選授後集各員於
　　午門㑹同九卿詹事科道驗看才品優長知之有
　　　素及行止不端出身不正者各舉以
　聞知縣内有年力就衰者請
　㫖以教職改用試各員履歴如政治確有所見繕摺
　　　敷陳者聽試卷進
　御奏請日期引
　見得
　㫖後具題除授○月選知縣於籤選人員外以其次
　　　應選者按班備擬班各一人一同驗看考試同
　　　籤選官引
　見遇有扣除即以備擬人員
　簡用○州縣選授福建有棚民之地及年逾六十而
　　　任在三千里外者均奏
　聞請
　㫖親老任遠者許呈明改選近省
　　　凡每月升調降革病故丁憂休致各員闕應歸
　　　月選者以科鈔及内外咨揭稽勲考功司付到
　　　之日均即日注册滿員闕以月之三十日為限
　　　漢員闕以月之二十日為限筆帖式員闕以月
　　　之十五日為限限前到者本月選限後到者次
　　　月選司官承辦遲延者分别議處
　　　凡論俸升轉旗員見任者遇應升應改員闕論
　　　俸擬正陪題補閱俸均則籤掣甲乙為序五品
　　　以下郎中科道侍讀侍講洗馬庻子司業通政
　　　使司叅議光禄寺少卿鴻臚寺少卿等官止以
　　　本任較俸餘均以入仕食俸日為始較屢任之
　　　俸武職改文職者通計武職所食之俸如由文
　　　授武復用文職者論前後兩任文職之俸武職
　　　俸不通論驍騎校䕶軍校前鋒䕶軍選補贊禮
　　　讀祝鳴贊等官以食餉二年準一年俸親軍考
　　　補侍衞筆帖式執事人對品題補部院員闕均
　　　以食餉之年通行論俸○漢員升轉止以本任
　　　較俸漢軍以漢闕補用者論俸與漢人同○外
　　　任官即升卓異者不論俸餘皆論俸推升司道
　　　閱俸二年始許升轉知府以下有邊俸有腹俸
　　　腹俸三年始許升轉閱邊俸二年半準三年邊
　　　俸腹俸相等者先升邊俸○内外官員均從實
　　　授到任之日論俸其裁汰告假丁憂告病者補
　　　官後扣除離任月日仍通理前俸應降應革遇
　詔免議或降革後本案開復或革職留任後經開復
　　　者亦論前俸惟廢員奉
　㫖起用者前俸均不準理
　　　凡試俸旗員員外郎主事等官由
　特㫖補授及議叙選授無前俸者均試俸三年(年滿/中書)
　　　(掌槀筆帖式司獄三庫大使寳泉寳/源二局大使升主事者與議叙同)降補者試
　　　俸二年廕補初任者試俸五年有主事前俸
　特授員外郎等官者試俸一年俸滿推升者員外郎
　　　等官試俸一年主事等官試俸二年遴選保題
　　　者員外郎等官試俸三年(内閣侍讀理事/同知通判同)主事
　　　等官試俸五年(理藩院起居注等處堂主事領/侍衛府步軍統領黒龍江吉林)
　　　(將軍等衙門筆帖式及倉官升授主事並委/署主事學習期滿進士實授主事者皆同)均
　　　竢年滿始得升轉○在内郎中以下在外道府
　　　以下援例叙用者滿漢均試俸三年稱職實授
　　　○漢内閣中書試俸一年稱職實授○
　命徃試用之員自道府以下銜大於官銜與官相當
　　　者試用一年官大於銜者試用二年稱職實授
　　　凡即升議叙及卓異官不論俸遇應升有闕即
　　　升○各省沿河沿海邊地苗疆官員分限三年
　　　五年均期滿保題即升○煙瘴及水土惡劣地
　　　方各官分限二年三年五年均期滿即升(詳見/則例)
　　　凡遴選升調直省道府員闕應歸月選者道以
　　　郎中知府府以員外郎同知推升序班銓選同
　　　知以下州縣以上以滿漢應用人員銓補其衝
　　　繁疲難之地(或三項/或四項)道府以上請
　㫖簡用同知以下由督撫遴選題補至沿河沿海苗
　　　疆煙瘴臺灣等處均令督撫於屬官内遴選題
　　　補升任者引
　見補授調任者即令補授○滿郎中見任及前任曽
　　　列京察一等或由堂官保送者始得升用道府
　　　試時務策一道引
　見記名論俸序用漢郎中閱俸二年員外郎閱俸三
　　　年始推用道府先期令各部堂官甄别宜繁宜
　　　簡及留部咨部引
　見後或注册序用或留部或改用及休致均候
　欽定其留部者屆應推時加一級以抵外用○直隸
　　　州知州要地員闕或調(由府屬/知州調)或升(由知/縣升)令督
　　　撫遴選題補送部引
　見事簡者歸月選令各部堂官先期於滿漢主事及
　　　與主事品級相當之小京官内保送到部引
　見注册以次序用○佐雜應調員闕令督撫遴選咨
　　　部彚題補授
　　　凡各省應題員闕督撫不得逾格保題惟遵
　㫖題補者如無合例之人許越銜題補應調員闕若
　　　合例無人或請升用或請部發均聽部議○由
　　　部推升他省者如原任𦂳要必需舊員方許督
　　　撫題請以升銜留任竢留任五年後方準照升
　　　銜題補遇事故離任者屆補時仍赴升任之省
　　　補用餘不準行
　　　凡府州縣官閱俸五年以上始許題升三年以
　　　上始許題調升補後蒞任三年政績卓著者保
　　　題以賢員注册加一級又閱三年加銜注册即
　　　用其有卓異及即升俸深者仍循例推升所加
　　　之銜改加一級或員闕𦂳要果人地相須雖年
　　　例未苻亦許以調補升署之處據實奏請
　　　凡保題即升卓異候升人員未升時縁事離任
　　　應補時即予補用其已得推升未經引
　見縁事離任應補時不歸補班仍以原升班升用題
　　　升之員已準引
　見縁事離任於赴部候補日引
　見請
　㫖佐雜教職擬升擬選及題升議準奉
　㫖補授者遇有事故均於題補日以升銜補用
　　　凡援例叙用人員由生員例監吏員出身者未
　　　經保舉注册不得升京官及正印官(京察一等/大計卓異)
　　　(或題升京官及外任正印/官一次均準以保舉注册)
　　　凡議叙恭修
實録
玉牒及編纂諸書告成總裁纂修繙譯提調官及收掌
　　　謄録舉貢監生員供事書吏均由該館請
　㫖交部議叙以歲月久近等第優劣為衡或應升或
　　　叙用或加級紀録各有差○刑部司官覆駮重
　　　犯出入得情外省遵駮改正者歲終彚叙每案
　　　予紀録二次○各學教習三年期滿引
　見進士舉貢生員筆帖式等分别叙用降官視等第
　　　給紀録有差廢員列優等者視其原品予職銜
　　　有差如再留三年仍列一等者分别録用○部
　　　院官兼内繙書房執事十年期滿列居優等者
　　　以應升予叙否則酌減○京通各倉監督威逺
　　　堡等六口守闗官年滿保題以加級予叙○
　　盛京驛站正副監督年滿保題以應升予叙○駐
　　　防軍營理餉司官筆帖式三年期滿回京視該
　　　將軍所列等第見任者加級紀録有差額外者
　　　分班補用○坐臺筆帖式三年期滿回京視該
　　　管總管所列等第加級紀錄有差
　　　凡改補裁汰候補官以對品改授其額少選補
　　　無期者許呈明對品改用例得告降者許降品
　　　改補(提舉運副通判州同州判衛經歴/正九品之主簿等官外不準告降)○旗員
　　　以親老請養者候選人員以京官選應升外官
　　　者停其外升均以京官一例較俸升轉藩臬以
　　　下回京引
　見候
　㫖改用京官養親人員至應補外任之日如年己就
　　　衰停其外用○世爵武職改補文職者輕車都
　　　尉叅領以郎中用騎都尉副叅領佐領以員外
　　　郎用雲騎尉以主事用䕶軍校驍騎校等以七
　　　品小京官用其世爵均仍帯於本身侍衛改用
　　　文職者一等侍衛以三品京堂用二等侍衛以
　　　四品京堂用均遇闕開列三等侍衛以郎中用
　　　四等侍衛以員外郎用藍翎侍衛以主事用均
　　　歸月選其世爵均仍帯於夲身○直省不勝道
　　　府之人令督撫酌其才力或堪事簡之郡或堪
　　　府佐疏請改用否則勒令休致不得請以部員
　　　改補月選知縣引
　見改教者進士以教授即用舉人以學正教諭卽用
　　　督撫題請改教者繋遴選發往之人歸班改選
　　　繫選授之人送部引
　見
　　　凡降補三品以上降官按品補用降至四品以
　　　下者如對品無官可補許降品借補仍照原降
　　　之品食俸推升○四品以上京堂降調不得補
　　　部院司官外任降官不得補正印官(正途出身/復由正印)
　　　(官降者仍許/補正印官)
　　　凡迴避京官尚書以下筆帖式以上祖孫父子
　　　伯叔兄弟不得同任一署令官卑者廻避官同
　　　則後補之人迴避外任官於所轄屬員有五服
　　　之族及外婣親屬(母之父及兄弟妻之父及兄/弟己之女婿適甥兒女婣親)
　　　師生(鄉㑹同考/官取中者)均令屬員迴避戸刑二部司官
　　　避本省司分順天直隸人員避五城指揮吏目
　　　漢軍避直隸府道以下等官亦不得用刑部司
　　　官外任官避原籍寄籍及鄰省接壤五百里以
　　　内教職止避本府如應迴避而隠匿及揑飾規
　　　避者議處
　　　凡給銜總督授都察院右都御史總河總漕同
　　　廵撫授都察院右副都御史其應否兼兵部尚
　　　書侍郎銜由部請
　㫖○提督學政由部員
　簡用繋二甲進士出身者給翰林院編修三甲給檢
　　　討
　　　凡官員升任紀録準隨帯其軍功議叙加級及
　　　題明隨帯或文武改補品秩相等者原任加級
　　　均準隨帯其餘每級改紀録一次加級食俸者
　　　初升以食俸之級改尋常之級再升仍改紀録
　　　一次議叙加級見在本任每級準改紀録四次
　　　升任仍作紀録一次
　　　凡停升内外官員降革留任未經開復及見有
　　　議處之案未結者均停升旗員有欠項未完外
　　　官有罰俸之案亦停升
　　　凡給假旗員有祖父母父母在外省駐防患病
　　　欲迎歸者或祖父母父母及親兄弟在外省駐
　　　防病故欲迎喪者均許給假京堂以上自行陳
　　　奏餘由該堂官酌給假期以四閱月為限如非
　　　見任由本旗都統酌給有逾限者罪之中塗阻
　　　滯及病所在印官結報展限○在京漢官告假
　　　回籍員闕即入月選食俸十年以上許省墓六
　　　年以上許省親五年以上許遷𦵏送親及歸娶
　　　不拘食俸均按逺近定限家居不得過四閱月
　　　聞親有疾或年七十以上急欲覲省者不拘俸
　　　亦不定限○教職食俸三年以上有故許假歸
　　　由督撫酌給限期該處兼設訓導者兩官不得
　　　並假以一人兼攝未設訓導者令知州知縣暫
　　　攝
　　　凡給憑赴任量逺近為限吏部書憑吏科填限
　　　外任官親赴吏科畫憑一月以上不到有罰兩
　　　月以上奪職在籍候補候選及在外推升之州
　　　縣佐雜並卓異引
　見未滿三年之州縣以上等官文憑封發各督撫轉
　　　給抵任按季繳憑違限者吏科覈叅計月議處
　　　逾限不及一月或中塗風水及疾病阻滯者所
　　　在印官具結皆得免議引
　見回任及
　命徃各省試用者給照逾期議處與憑限同
　
　
　
　
　
　
　
　
　
　
　
　
　
欽定大清㑹典卷五
欽定四庫全書
欽定大清㑹典卷六
　　　吏部
　　　　考功清吏司
　　　考察
　　　凡天下文官三載考績以定黜陟在内曰京察
　　　在外曰大計京察之制三品京堂由部開列事
　　　實具奏候
　旨四五品京堂請
　特簡王大臣驗看分別等第引
　見餘官各聽察於其長考以四格曰守曰政曰才曰
　　　年糾以八法曰貪曰酷曰罷軟無為曰不謹曰
　　　年老曰有疾曰浮躁曰才力不及各注確實考
　　　語具册宻送吏部都察院吏科京畿道各封門
　　　覈定等次守清才長政勤而年或青或壮或健
　　　稱職者為第一等守謹而或政平或才平年或
　　　青或壮或健勤職者為第二等守謹而才政平
　　　或才長政勤而守平年青及壮健供職者為第
　　　三等皆照舊供職八法官貪酷者革職提問罷
　　　軟無為不謹者革職年老有疾者勒令休致浮
　　　躁者降三級調用才力不及降二級調用加級
　　　紀録均不準援抵覈畢集聽察各官於部以次
　　　過堂㑹大學士都察院堂官吏科給事中京畿
　　　道監察御史公同閱看别其去畱繕册具題
　命下後榜示以昭勸懲○凡出征公差丁憂告病養
　　　親給假候補降調未補者均由該衙門注考升
　　　轉降調及旗員改授部院官到任半年者從新
　　　任考覈未及半年者從原任考覈○一等官除
　　　内閣侍讀學士翰詹開坊各官不引
　見不優叙其餘各官由部引
　見準一等者加一級遇保薦時該堂官即於一等人
　　　員内選取閱俸未滿三年及離任已逾半年者
　　　均不得與一等(升補官通理前俸降調起廢及/外任改補京官均不通理前俸)
　　　其入八法應去之員除貪酷外均引
　見(老疾不能引/    見者聽)注考徇情及遺漏舛錯者罪之一等
　　　官於本任内犯貪劣事蹟者并罪原薦官自覺
　　　舉者免議在他處犯者亦免議○八法降革官
　　　呈辯已寃及誣訐注考官者罪之所告事不準
　　　行(大計/同)○京察官以二月二十五日為始停其
　　　議處竢事畢出榜後補行奉
特㫖者不在此例
　　　大計之制直省督撫覈其屬官功過事蹟注考
　　　繕册舉以卓異劾以八法不入舉劾者為平等
　　　限十一月内具題到部㑹同都察院吏科京畿
　　　道考察題覆如督撫蒞任未久不及周知屬官
　　　賢否者疏請展限○丁憂裁汰官未補授者從
　　　原任考覈升轉降調官改任一年以上者從新
　　　任考覈未及一年者從舊任考覈其老病休致
　　　終養官不必注考解任官惟糾叅貪汚者不注
　　　考餘或一事論劾或彼此訐告仍覈其平日政
　　　績注考不以一時緣事畧之○上考曰卓異自
　　　道府以至佐雜才守兼優閱俸滿三年者(調任/官員)
　　　(通計/前俸)均準薦舉其因公罣誤罰俸降級之員如
　　　居官廉能亦許别疏列薦由部覈覆得
　㫖後檄令赴京引
　見準卓異者注冊
　賜衣一襲回任候升如薦舉不實遺漏該員處分之
　　　案者分别議處卓異官犯貪酷不法其原薦官
　　　或同省或不同省分别察議能自覺舉及經同
　　　薦舉官覺舉者皆免議○八法官處分及引
　見均如京察例糾劾失實者罪之○不入舉劾官自
　　　知州知縣以上仍令督撫以守政才年四格注
　　　考具册咨部覈定等次彚繕黃冊進
　呈
　　　　致仕
　　　凡滿漢大臣引年乞休得
　㫖或以原品休致或晉秩或加銜或令乘傳還鄉或
　　　官其子孫或給以原俸皆出自
　特恩不為定制
　　　凡四品以下官吿休内則堂官覈咨外則督撫
　　　覈咨由部具題以原品休致其年老有疾戀職
　　　曠官者糾叅勒令休致
　　　　告病
　　　凡京官告病聽囘籍調理不限年三品以上自
　　　行陳奏餘皆取具同鄉官結咨部彚題病痊赴
　　　補旗員告病該管官委官確驗酌給假期調治
　　　以半年為限逾限者咨部別選○外任官告病
　　　督撫委官確驗平庸者勒令休致優者疏請聽
　　　囘籍調治道府以上應否囘籍由部請
　旨病痊後州縣以上官督撫咨部引
　見以原官補用佐雜官(州同/以下)咨部補用試用官仍赴
　　　原省試用○内外官員揑飾告病者本人及驗
　　　看出結官皆議處囘籍官營私滋事擾害地方
　　　者奪職有司不行申報及既報而督撫不具題
　　　者皆議處
　　　　功過
　　　凡外任官地丁漕項全完鹽課鹽引全完運糧
　　　全完勸民墾荒營田緝獲兇盗逃叛私鑄私銷
　　　製造賭具私出海洋等犯以及牧字蕃息獄無
　　　疎脱修築水利捐穀貯倉河工栽桞栽葦者均
　　　分别議叙加級紀録有差
　　　凡議處官貟援引律文笞杖等罪名審其公私
　　　以定議公罪應笞一十罰俸一月二十三十各
　　　遞加一月四十五十各遞加三月杖六十罰俸
　　　一年七十降一級八十降二級九十降三級皆
　　　留任杖一百降四級調用私罪應笞一十罰俸
　　　兩月二十罰三月三十四十五十各遞加三月
　　　杖六十降一級七十降二級八十降三級九十
　　　降四級皆調用杖一百革職
　　　凡因公降革各部司官及五城指揮等官如實
　　　習練政務人才出衆者許該堂官保奏引
　見請
　旨或以所降之級從寛留任或降用或别用或照部
　　　議降革外任官自知縣以上均繕該員履歴附
　　　疏進
　　呈如奉
　旨令督撫出具考語送部引
　見或以原官銓選者仍帶所降之級或降用或别用
　　　或照部議降革
　　　凡官員議罰升轉及降調者各罰現任俸裁汰
　　　給假丁憂解任官各竢補官日罰俸革職留任
　　　官竢開復扣抵○王公以下世爵任部院事者
　　　遇罰俸之案照本任應罰之俸於世爵俸内扣
　　　除餘俸仍給○外任官應追罰俸銀休致病故
　　　者豁免革職知縣以上仍追食過編俸佐貳雜
　　　職因貪贓枉法革職者追俸因公罣誤者免追
　　　凡官員升任後遇原任内應得降調處分以見
　　　任之職降調大銜借補小任之員遇降調之案
　　　係捐職考職者照現任降調原銜帶於降調之
　　　任不凖以原銜升轉如現任無級可降即革任
　　　以原銜休致不準補用係候補候選捐職即用
　　　者仍照原銜降調○降級留任官遇
　恩詔及議叙加級準其抵銷
　　　凡降罰係京察大計處分及虚降者皆不抵銷
　　　餘皆準以加級紀錄抵銷(紀錄一次抵罰俸六/月四次抵降一級軍)
　　　(功紀錄一次準作二次加一級準作二/級有卓異即升注冊者皆準抵降一級)因公罣
　　　誤降革後經開復仍給還原任内加級紀錄老
　　　病休致官任内應得加級紀錄仍注冊催徴督
　　　徴未完處分惟軍功及錢糧全完所得加級紀
　　　錄準抵餘不準抵司官遺漏抵銷及重複抵銷
　　　者皆議處
　　　凡降級留任官三年無過開復革職留任官四
　　　年無過開復在京三品以上在外督撫咨部具
　　　題餘由堂官及上司覈明送部奏請未開復之
　　　前有罰俸之案於年限内加扣罰俸月日見繳
　　　者免扣如復有降革之案係奉
　旨從寛留任者計案逓加扣滿年限方許開復係例
　　　應留任則計其後案開復在前案年限之内者
　　　前後案並準開復如在前案年限之外者以後
　　　降後革之日為始計滿年限開復○筆帖式從
　　　九品未入流等官無級可降議以革職如所降
　　　在三級以内咨詢平日居官賢否以别去留降
　　　級數多者仍革職其留任未開復又罹降調者
　　　革任
　　　凡官員兼文武職任並世爵兼文武職任者惟
　　　犯貪汚及行止不端爵職並革溺職者文武職
　　　任皆革其世爵應否存留具奏請
　旨若奉
　特旨革職者其所兼之職及世爵應否去留亦具奏
　　　請
　旨至因公罣誤革職者止革本任降級停俸亦如之
　　　若所犯不由職任者從大銜議處
　　　凡出師官員應罰俸者注册事竣補罰應降調
　　　者帶所降之級仍留軍營應革職者應否留營
　　　効力具奏請
　㫖準留者事竣日送部引
　見○老病休致官應降者降去頂帶應革者革去職
　　　銜革職官有應罰俸降革者注冊
　　　凡内外官辦事錯誤自行檢舉者内自京堂外
　　　自藩臬以上或處分或寛免由部請
　㫖餘官按處分例酌減(應革職者革職留任應革職/留任者降四級留任應降調)
　　　(者降一級留任應降留者罰俸一/年應罰俸者減半三月以下免議)如係營私或
　　　先經發覺及斷罪已行論決雖經檢舉不得寛
　　　減
　　　凡官員議處之案一事有兩罪名相因而致者
　　　從重議處餘皆分别察議一人兼數任者遇同
　　　案處分止以一任議處至律例無正條又無可
　　　比擬者確察酌議於疏内聲明請
　㫖着為定例
　　　　期限
　　　凡政事期㑹計各部院所受之日立之程限事
　　　易決者各部院衙門二十日戸部刑部三十日
　　　待咨詢及㑹藁各展二十日所㑹衙門吏禮兵
　　　工五日户刑十日九卿㑹議三十日户部奏銷
　　　四十日月終則㑹計已結未結之案具冊送科
　　　道察覈無故逾限者計日議處○外省奉
　㫖及部咨應題覆者限文到後四閱月具題兼轄兩
　　　省之總督於所轄隔省事件限六閱月違限者
　　　計月降罰有差如案情繁重限内不能完結者
　　　確覈具題展限
　　　凡承審限期盗案以十月為限命案以六月為
　　　限一切審案以四月為限限滿不結均再限四
　　　月定限之内自州縣至督撫又各有分限(定限/十月)
　　　(者州縣限五月解府州府州限両月解司司限/一月有半解督撫督撫限一月有半題結餘仿)
　　　(此/)州縣初叅逾限罰俸二叅逾限奪職知府直
　　　隸州知州并議處其事屬難結二限不能審解
　　　者題叅展限承審官革職留任復限四月審結
　　　再逾革任䑃溷請展者州縣至督撫降革有差
　　　○承審官公出及人犯患病解審在途各日期
　　　均許於定限内扣除接審官視前官承審過日
　　　期分别展限上司苛駮以致遲延許承審官直
　　　掲三法司刑科覈實議處妄掲者罪之○甘肅
　　　各屬廣東瓊州及湖南苖疆州縣均於正限外
　　　展限兩月臺灣限十閱月
　　　凡承緝限期命案初限半年盗犯初限四月限
　　　滿不獲罰俸再限一年嚴緝三限亦如之如仍
　　　不獲命案降級留任盗案降級調用(詳見/則例)其餘
　　　一切承追接緝等事均以一年限滿察叅分别
　　　議罰公出日期不準扣除
　　　凡各官承督未完遇
　赦免議即於
　赦後起限限滿不結仍作初叅處分其限未滿而告
　　　病終養者仍照例議處其
　特㫖升調及丁憂别案降革者皆以罰俸完結
　　　凡督撫題案違限不及一月者免議一月以上
　　　降罰有差因公出境入闈監臨並計日展限新
　　　任及接署者按定限展半通行各屬詳議之案
　　　視事理難易分别展限
　　　　交代囘籍
　　　凡升轉降革裁汰患病休致丁憂各官任内無
　　　未完事件方許離任如不候交代即離任者本
　　　官及上司皆議處○知府州縣運使等官新舊
　　　交代各有定限(倉穀錢糧自二萬五千至十五/萬以上及一人而有兩䖏交代)
　　　(者照例酌/展限期)逾初限者議罰逾二限者奪職上司
　　　督催不力或限滿不察叅及借端抑勒者降罰
　　　有差未完揑報已完及被役燬匿文冊侵匿銀
　　　者降革有差河工廳汛各官及教官交代一如
　　　州縣例
　　　凡交盤前官虧空後官不報者照徇隱虧空例
　　　議處虧項責後官賠補如上司䕶庇前官抑勒
　　　新官接受者許被抑之人直掲部科上司照徇
　　　庇例議處署印官有意遲延不肯接受者降調
　　　凡外任旗員離任歸旗以五閱月為限計程咨
　　　部旗察覈無故逾限或中塗逗遛及寄住他處
　　　者皆革職已革者治罪地方官不速催起程督
　　　撫以下皆議處患病及中塗阻滯情實者結報
　　　免議○歸旗人員家口令地方官具冊咨送部
　　　旗察覈隱匿者議處沿塗地方有潛匿者亦如
　　　之歸旗之人不候給咨不竢察㸃䕶送而越渡
　　　者比照逗遛例議處
　　　凡内外漢官休致丁憂給假均聽囘籍如係叅
　　　革應於原籍追贓治罪者有司計程定限到籍
　　　後咨部察覈若罪止革職者立限催囘違限及
　　　中塗逗遛者本人及地方官皆議處○微員離
　　　任病故家口無力囘籍者地方有司酌給路費
　　　無親僕扶柩者遣役送還本鄉
　　　　稽勲清吏司
　　　守制(終養附/)
　　　凡漢官丁憂及承重者以聞訃日始解任囘籍
　　　守制不計閏二十七月服闋以原官起用其匿
　　　喪短喪及揑飾規避呈報遲延者皆議處月選
　　　官在京聞訃取具同鄉官結報即聽囘籍仍令
　　　原籍有司結報在籍選補官呈報有司具結咨
　　　部喪服未闋輙易衣冠拜官長與燕㑹者罪之
　　　○在京旗員丁憂及承重者百日後入署供職
　　　二十七月内停升外任則定限歸旗百日後本
　　　旗引
　見候
　㫖以京職委署服闋仍補外任不宜外任者改用京
　　　職○出師者不得於軍營發喪以囘京日守制
　　　凡官員為人後者聞本生父母訃許囘籍治喪
　　　一年後赴補
　　　凡漢官祖父母父母年七十以上家無兄弟及
　　　有兄弟而篤疾不能侍養者許告歸終養年八
　　　十以上雖有兄弟或母老雖有異母兄弟亦許
　　　歸養其未合例而情有可憫者請
　㫖定奪旗員外任者亦如之○外任官於選補抵任
　　　後請歸養者補官日仍補原任
　　　凡滿漢官員筆帖式應給俸廪先期由各該衙
　　　門各該旗繕册送部察覈無訛方準移送户部
　　　仍於嵗終彚造清册具題
　
　
　
　
　
　
　
　
　
　
欽定大清㑹典卷六
欽定四庫全書
欽定大清㑹典卷七
　　　吏部
　　　　驗封清吏司
　　　世爵
　　國初開創功臣䇿勲錫爵爰及苖裔與河山共永
　　　矣
　　定鼎以來凡忠誠宣力𢡟建軍功膺受封爵者或
　　　世襲罔替或承襲數世咸差等功次載在旂常
　　　若夫外戚之封以推
　恩澤衍聖公延恩侯以奉烝嘗酬庸展恩崇徳象賢
　　　典並隆焉
　　　凡世爵之等有九曰公曰侯曰伯曰子曰男曰
　　　輕車都尉曰騎都尉曰雲騎尉曰恩騎尉自公
　　　至輕車都尉又各有三等
　　　凡授爵自雲騎尉始如雲騎尉加一雲騎尉則
　　　合為騎都尉再加為騎都尉兼一雲騎尉再加
　　　為三等輕車都尉遞加至一等輕車都尉如再
　　　加一雲騎尉則為一等輕車都尉兼一雲騎尉
　　　再加則為三等男積雲騎尉二十有六為一等
　　　公
　　　凡公侯伯皆按其勲閥
　褒錫嘉名以垂永世
　　　凡軍功議叙由兵部覈定等第移部疏請授爵
　　　以戰功議叙者統兵參贊都統䕶軍統領前鋒
　　　統領副都統得一等功牌二再得二三四五等
　　　功牌各一授雲騎尉營總叅領散秩官前鋒侍
　　　衞得一等功牌三再得二三四五等功牌各一
　　　授雲騎尉(委署同一二三四五等皆全者方授/爵或不全有可抵算者準以上等功)
　　　(牌一作下等功牌二下等者不得積/算上等若前後兩任所得亦準合算)前鋒校䕶
　　　軍校驍騎校得一等功牌四再得二三四五等
　　　功牌各一授雲騎尉署前鋒校䕶軍校驍騎校
　　　得一等功牌五再得二三四五等功牌各一授
　　　雲騎尉多一倍至數倍者由雲騎尉逓加不足
　　　者注册○以攻城議叙者視城之大小攻之難
　　　易分六等一等城池叙六人第一登城者授一
　　　等輕車都尉第二至第六以次遞減(第二授二/等輕車都)
　　　(尉第三授三等輕車都尉第四授騎都尉兼一/雲騎尉第五授騎都尉第六授雲騎尉餘仿此)
　　　都統及領雲梯攻戰官弁授騎都尉指路官弁
　　　授雲騎尉二等城池叙四人第一登城者授三
　　　等輕車都尉第二至第四以次遞減(領雲梯攻/戰及指路)
　　　(官與一等/城池同)三等城池叙三人第一登城者授騎
　　　都尉兼一雲騎尉第二第三以次遞減領雲梯
　　　攻戰官弁授雲騎尉指路官弁克兩城者授雲
　　　騎尉克一城者注冊四等城池叙二人第一登
　　　城者授騎都尉第二授雲騎尉(領雲梯等官弁/與三等城池同)
　　　五等城池第一無雲梯登城者授雲騎尉率領
　　　攻戰官弁克兩城者授雲騎尉克一城者注冊
　　　凡已攻毁城池第一先登者授雲騎尉領戰官
　　　弁授騎都尉登城死者不論城池大小均授騎
　　　都尉○以水戰議叙者奪一等舟叙五人先登
　　　者授騎都尉第二授雲騎尉第三四五注冊奪
　　　二等舟叙四人先登者授雲騎尉第二三四注
　　　冊奪三等舟叙三人均注册在舟督戰官弁各
　　　照所奪之舟與第二人同其餘官弁與第三人
　　　同○以陣亡贈爵者統兵參贊都統授騎都尉
　　　兼一雲騎尉前鋒䕶軍統領副都統授騎都尉
　　　(委署/同)營總叅領前鋒校䕶軍校驍騎校及有頂
　　　帶官授雲騎尉其先授世爵後陣亡者按其等
　　　次加以應贈之秩合為一爵令其子孫承襲至
　　　一等公以上爵無可加令以適子襲一等公以
　　　别子襲其餘爵
　　　凡八旗世爵承襲順治七年九年
恩詔以前封爵均世襲罔替或論功授爵在
詔後立功在
詔前者亦世襲罔替其
詔後軍功封爵除奉
　特㫖世襲罔替外其餘自雲騎尉襲一次遞加至一
　　　等公襲二十六次
　　　功臣封爵表
　　　　一等公　　　　　　　　襲二十六次
　　　　二等公　　　　　　　　襲二十五次
　　　　三等公　　　　　　　　襲二十四次
　　　　一等侯兼一雲騎尉　　　襲二十三次
　　　　一等侯　　　　　　　　襲二十二次
　　　　二等侯　　　　　　　　襲二十一次
　　　　三等侯　　　　　　　　襲二十次
　　　　一等伯兼一雲騎尉　　　襲十九次
　　　　一等伯　　　　　　　　襲十八次
　　　　二等伯　　　　　　　　襲十七次
　　　　三等伯　　　　　　　　襲十六次
　　　　一等子兼一雲騎尉　　　襲十五次
　　　　一等子　　　　　　　　襲十四次
　　　　二等子　　　　　　　　襲十三次
　　　　三等子　　　　　　　　襲十二次
　　　　一等男兼一雲騎尉　　　襲十一次
　　　　一等男　　　　　　　　襲十次
　　　　二等男　　　　　　　　襲九次
　　　　三等男　　　　　　　　襲八次
　　　　一等輕車都尉兼一雲騎尉襲七次
　　　　一等輕車都尉　　　　　襲六次
　　　　二等輕車都尉　　　　　襲五次
　　　　三等輕車都尉　　　　　襲四次
　　　　騎都尉兼一雲騎尉　　　襲三次
　　　　騎都尉　　　　　　　　襲二次
　　　　雲騎尉　　　　　　　　襲一次
　　　凡
詔前已得世襲之爵
詔後又以軍功得封合為一爵者至一等男以上世襲
　　　罔替自二等男以下除原世襲之爵仍世襲罔
　　　替其
詔後所得之爵令按次承襲内有因陣亡給與者襲次
　　　已完仍授恩騎尉令其世襲若二人軍功所封
　　　之爵合於一人承襲者仍分計其應襲次數襲
　　　畢者次第覈銷順治七年九年三次
恩詔所加雲騎尉承襲時覈銷○世爵承襲均由各旗
　　　以
　誥勅送部覈定咨覆該旗奏請承襲得
　旨後仍以
　誥勅送部由部掲送内閣書承襲之姓名年月用
　寳給發
　　　凡外戚推恩
皇太后
　皇后之父
　特封一等公殁者追贈其子孫世襲罔替由該旗具
　　　奏承襲咨部(如不繫封之適后及時請/推恩所    公承襲)　(誕聖/  㫖)
　　　(其已襲之子孫有罪/至革爵者不準承襲)○
　先師後裔以本支適長子襲封衍聖公由廵撫疏請
　　　部覆承襲○明後裔延恩侯世爵由該旗具奏
　　　承襲咨部
　　　凡世爵之姓氏及承襲之子孫均彚書於
　　皇冊歳終合計一歳承襲之爵由部奏
　聞移内務府将
　　皇冊送至
　　保和殿㑹同内閣增注襲以錦囊貯以金匱藏之
　　　内府
　　　　封贈
　　　凡職官恭遇
　覃恩得膺封典均如其品秩給以
　誥勅並推恩於其先五品以上授
　誥命六品以下授
　勅命一品封贈及三代(存者曰封/殁者曰贈)二品三品及二代
　　　四品至七品一代八九品止封本身不封父母
　　　凡封贈之階十有七正一品從一品均封光禄
　　　大夫正二品資政大夫從二品通奉大夫正三
　　　品通議大夫從三品中大夫正四品中憲大夫
　　　從四品朝議大夫正五品奉政大夫從五品奉
　　　直大夫正六品承徳郎從六品儒林郎吏員出
　　　身封宣徳郎正七品文林郎吏員出身封宣議
　　　郎從七品徵仕郎正八品修職郎從八品修職
　　　佐郎正九品登仕郎從九品登仕佐郎命婦視
　　　夫若子之品一品封一品夫人二品夫人三品
　　　淑人四品恭人五品宜人六品安人七品孺人
　　　八品八品孺人九品九品孺人(命婦但論品/級不分正從)有
　　　加級者得進階受封級多仍限以制七品以下
　　　不得逾五品五六品不逾四品三四品不逾二
　　　品
　　　凡推封父祖見任者不得受子孫封願解職就
　　　封者聽父職髙從父官卑則從子官武職之子
　　　任文職者亦如之(武職給封舊隸吏部/康熙三年改屬兵部)兩子皆
　　　仕其父母受封從優品適母繼母(適子謂父之/繼妻曰繼母)
　　　生母(庶出之子謂所/生母曰生母)並得給封如父之職髙於
　　　子嫡母繼母從父官生母從子官(或被出未嫁/子有官者亦)
　　　(準/封)命婦因子孫受封者加太字受贈則否若夫
　　　在及夫之曾祖祖父在雖封亦不加封妻止於
　　　一適一繼○宗室女適公侯伯以下經禮部疏
　　　請
　賜鄉君以上名爵者不封外餘均視其夫若子官給
　　　封○為人後者已封贈祖父母父母始許以本
　　　身妻室封典貤封本生祖父母父母四品至七
　　　品官應封一代者許以本身妻室封典貤封祖
　　　父母八九品官許以本身封典貤封父母三品
　　　以上貤封者請
　㫖定奪㓜為外祖父母撫飬其外祖父母歿無嗣者
　　　許捐贈
　　　凡給封見任官應封之職以
　詔下日為定署事官奉
　㫖及題明者許給(佐雜微員咨部署理/已準部覆者亦準給)升銜留任者
　　　以升銜給封兼任者以本任給封丁憂終養官
　　　及
　詔後身故者仍給病解候補者不得與○各官任内
　　　遇前
　詔已封後改任者照改任封升任者照升任封加級
　　　者不準重封○各官有應封遺漏及先緣事革
　　　職復還職者補給所領
　誥勅燬失者許重給均疏請或誤開姓氏遺忘履歴
　　　檢舉求更改者掲送内閣更改○各官曾祖父
　　　母祖父母父母有曽犯十惡等罪及妻非禮聘
　　　正室或再醮不許請封貪汚革職者不得封贈
　　　(因公罣誤者/仍許封贈)
　詔後犯事革職及計察降調者不封○失誤軍機及
　　　貪汚革職者所領
　誥勅追奪若因公罣誤與别項革職者免追其祖父
　　　本有官階非因子孫封贈者不在追奪例
　　　　廕叙
　　　凡官員恭遇
　覃恩文職在京四品以上在外三品以上武職京外
　　　二品以上送一子入監讀書三年期滿候銓(銓/選)
　　　(品級詳/文選司)不論加級及宫保等銜均照實俸廕子
　　　非見任者不廕原品解任食俸者準廕
　　　凡承廕必以適長子孫適長子孫出仕或有故
　　　方廕適次子孫無適次子孫方廕庶長子孫如
　　　庶長皆無方廕弟及兄弟之子應合承繼者其
　　　子孫在
　詔後生及縁事治罪者均不準廕
　　　凡補廕各官廕監生未經出仕中式而病故及
　　　殘廢者許以
　詔前所生子孫補廕已補者不再補○各官縁事革
　　　職其廕子未仕者革廕已仕者免止於降調及
　　　文職雖革尚存武職者均留廕革職後如於本
　　　案還職即準還廕或
　特㫖起用品秩相當並逾於原品者亦将原廕監生
　　　題請還廕倘原廕之子殘廢病故或已出仕中
　　　式許以
　詔前所生之子補廕
　　　凡官員殁於王事者照本官應升品級加贈並
　　　廕一子入監讀書六月期滿候銓(銓選品級/詳文選司)其
　　　父母妻有申請恩䘏
　誥勅者察明題給
　　　　土官
　　　四川龍安府土通判一人○龍安府土知事一
　　　　人○牟托水草坪土廵檢各一人○竹木坎
　　　　土副廵檢一人
　　　廣西果化州歸徳州忠州安平州萬承州全茗
　　　　州龍英州下石西州太平州茗盈州結安州
　　　　佶倫州都結州鎮逺州上下凍州思州江州
　　　　憑祥州思陵州向武州都康州上暎州下雷
　　　　州南丹州那地州田州土知州各一人○東
　　　　蘭州土州同一人○陽萬州土州判一人○
　　　　羅陽縣羅白縣忻城縣上林縣土知縣各一
　　　　人○上龍司白山司興隆司那馬司定羅司
　　　　舊城司下旺司安定司都陽司古零司大村
　　　　峝小村峝小鎮安土廵檢各一人
　　　雲南景東府䝉化府孟定府永寧府土知府各
　　　　一人○廣南府土同知一人○麗江府鶴慶
　　　　府土通判各一人○開化府土經歴一人○
　　　　北勝州冨州灣甸州鎮康州土知州各一人
　　　　○北勝州順州鎮南州姚州土州同各一人
　　　　○鎮南州新興州土州判各一人○景東府
　　　　土知事一人○楚雄縣平彜縣雲南縣新平
　　　　縣南澗土縣丞各一人○雲南縣定遠縣土
　　　　主簿各一人○浪穹縣土典史一人○練象
　　　　關南平關定西嶺青索鼻鳳羽鄉上江觜下
　　　　江觜箭杆場蒲陀崆鎮南關納更山囘磴關
　　　　沙矣舊三岔河保甸猛麻觀音山阿雄闗土
　　　　廵檢各一人○版橋驛在城驛觀音山驛土
　　　　驛丞各一人
　　　貴州鎮逺府獨山州土同知各一人○鎮遠府
　　　　土通判一人○鎮遠府土推官一人○安化
　　　　縣印江縣甕水司草塘司餘慶縣土縣丞各
　　　　一人○安化縣餘慶縣土主簿各一人○重
　　　　安司朗城司土吏目各一人○安化縣盤江
　　　　土廵檢各一人
　　　凡土知府同知通判推官知州州同州判吏目
　　　知縣縣丞主簿典史經歴知事廵檢驛丞等文
　　　職承襲由部給牒書其職銜世系及承襲年月
　　　於上曰號紙應承襲者督撫察覈先令視事令
　　　司府州縣鄰封土司具結及本族宗圖原領號
　　　紙納部具疏請襲適庶不得越序無子許弟襲
　　　族無可襲者或妻或壻為夷衆信服亦許襲子
　　　或年㓜由督撫選本族土舎䕶理竢其年十有
　　　五請襲○土官年老有疾請以子代者聽○土
　　　官受賄隱匿兇犯逃人者革職提問不準親子
　　　承襲擇本支伯叔兄弟兄弟之子繼其職若有
　　　大罪被戮則立夷衆素所推服者○土官支庶
　　　子弟馴謹能率衆者許申請督撫題給職銜視
　　　本土官降二等分管疆土視本土官或三之一
　　　或五之一再有子孫可分者分土如前例授職
　　　再降一等
　　　凡土官公罪應降三級以内調用者降一級留
　　　任應降五級以内調用者降二級留任應革職
　　　者降四級留任如有貪酷不法等罪仍革職遇
　　　降罰俸各按品級計俸罰米(毎俸銀一兩/折罰米一石)
　　　　書吏
　　　凡吏員充補内閣供事及在京各衙門書吏均
　　　有定額由召募考補或貼冩内遴選掣補嚴假
　　　冒禁闕主毋朋充毋濫役其承充者由部取原
　　　籍有司印結按遠近立限以結到日著役無結
　　　者黜○外省吏攅(司道府州縣為典吏首/領雜職等衙門為攅典)經制
　　　闕擇勤慎無違礙者承充具結送該管衙門準
　　　著役每嵗終仍取結送覈○内閣事繁供事各
　　　衙門事繁書吏五年役滿無過犯送部免其考
　　　職以從九品未入流兼掣選用(供事赴軍營効/力者亦免考職)
　　　(給正八品/銜先用)事簡供事書吏役滿報部毎季闗防
　　　考試(事繁供事書吏送修書各/館者亦考職以館班别選)告示申文各一
　　　道試卷封貯(一考不到下次準/補兩次不到除名)其直省吏攅五
　　　年期滿申督撫毎年七月内闗防考試其試卷
　　　封固並原著役日期履歴册送部嵗終合内外
　　　吏員試卷校定等第具奏分别録用(詳見文/選司)
　　　事繁書吏掣定職銜及各書吏考試後不得在
　　京稽留即令五城官嚴催一月内囘籍令原籍官
　　　以到籍日期申報其考授執照發各省廵撫轉
　　　給
　
　
　
　
欽定大清㑹典卷七
欽定四庫全書
欽定大清㑹典卷八
　　　户部
　　　尚書滿漢各一人左右侍郎滿漢各一人掌天
　　　下土田户口財榖之政平準出納以均邦賦屬
　　　司十有四
　　　山東清吏司郎中滿二人漢一人員外郎滿三
　　　人漢一人主事滿漢各一人掌稽山東布政使
　　　司及
　　盛京民賦收支奏册兼覈長蘆等處鹽課請引疏
　　　銷
　　　山西清吏司郎中滿漢各一人員外郎滿洲䝉
　　　古漢各一人主事滿漢各一人掌稽山西布政
　　　使司民賦收支奏册兼覈㳺牧察哈爾地畝
　　　河南清吏司郎中滿漢各一人員外郎滿二人
　　　漢一人主事滿漢各一人掌稽河南布政使司
　　　民賦收支奏册兼覈游牧察哈爾及圍場捕盜
　　　官兵俸餉
　　　江南清吏司郎中滿漢各一人員外郎滿三人
　　　漢一人主事滿漢各一人掌稽江蘇安徽二布
　　　政使司民賦收支奏册兼覈江寜蘇州織造支
　　　銷奏册
　　　江西清吏司郎中滿漢各一人員外郎滿二人
　　　漢一人主事滿漢各一人掌稽江西布政使司
　　　民賦收支奏册
　　　福建清吏司郎中滿二人漢一人員外郎滿五
　　　人漢一人主事滿洲䝉古漢各一人掌稽直隸
　　　福建二布政使司民賦收支奏册兼覈直屬
　　内府莊田及游牧察哈爾地畝
　　　浙江清吏司郎中滿漢各一人員外郎滿二人
　　　漢一人主事滿漢各一人掌稽浙江布政使司
　　　民賦收支奏册兼覈杭州織造支銷奏册
　　　湖廣清吏司郎中滿二人漢一人員外郎滿二
　　　人漢一人主事滿漢各一人掌稽湖北湖南二
　　　布政使司民賦收支奏册
　　　陜西清吏司郎中滿洲䝉古漢各一人員外郎
　　　滿三人漢一人主事滿漢各一人掌稽西安甘
　　　肅二布政使司民賦收支奏册並行銷茶引兼
　　　覈在京漢官俸廪外藩俸幣及廵捕三營俸餉
　　　各衙門經費
　　　四川清吏司郎中滿漢各一人員外郎滿二人
　　　漢一人主事滿漢各一人掌稽四川布政使司
　　　民賦收支奏册兼覈本省闗税及在京入官户
　　　口
　　　廣東清吏司郎中滿漢各一人員外郎滿三人
　　　漢一人主事滿漢各一人掌稽廣東布政使司
　　　民賦收支奏册兼覈八旗繼嗣歸宗更正户口
　　　廣西清吏司郎中滿漢各一人員外郎滿四人
　　　漢一人主事滿漢各一人掌稽廣西布政使司
　　　民賦收支奏册兼覈京省錢局運銅鼓鑄及内
　　　倉支放供應芻豆
　　　雲南清吏司郎中滿二人漢一人員外郎滿三
　　　人漢一人主事滿漢各一人掌稽雲南布政使
　　　司民賦收支奏册兼覈山東河南江南江西浙
　　　江湖廣等省嵗運漕糈京通倉儲及江寜水次
　　　六倉收支考覈
　　　貴州清吏司郎中滿漢各一人員外郎滿三人
　　　漢一人主事滿漢各一人掌稽貴州布政使司
　　　民賦收支奏册兼覈各闗各口徴收税課
　　　堂主事滿二人掌八旗編審滿二人漢軍二人
　　　掌酌撥餉銀校勘奏章
　　　司務滿漢各一人
　　　筆帖式滿百人䝉古四人漢軍十有六人分隸
　　　各司視事之繁簡以為額
　　　管理三庫大臣於大臣内
　簡用無定員掌總稽庫藏節制出納○銀庫郎中一
　　　人員外郎二人大使二人司庫一人段疋庫郎
　　　中一人員外郎二人大使一人司庫二人顔料
　　　庫郎中一人員外郎二人大使一人司庫二人
　　　分掌銀幣物料解納收支○堂主事一人掌稽
　　　覈文移○筆帖式十有五人庫使二十六人分
　　　隸三庫○寶泉局監督滿漢各一人(無專員於/司官内遴)
　　　(選引兼管見/令其)掌鑄造制錢收納銅課○大使滿
　　　五人(於筆帖式/内遴委)分理匠役工料
　　　總督倉場户部右侍郎滿漢各一人總稽嵗漕
　　　之入以均廪禄以儲軍餉凡南北漕艘京通倉
　　　庾悉隸焉○坐糧廳滿漢各一人掌通濟庫收
　　　支錢糧兼覈漕船程限○大通橋監督滿漢各
　　　一人掌掣驗漕糧○京通十有五倉監督滿漢
　　　各一人分掌漕白糧出納○筆帖式四人收掌
　　　文書
　　　内倉監督滿二人(於滿司官/内奏委)掌支放外藩朝貢
　　　及各學教習官役廪粟
　　　　疆理
　　國家統壹寰宇風行海表居重馭輕宏規無外矣
　　兩京設尹崇首善也外列十有八省分之為府府
　　　領州縣直隸州亦領縣皆屬於布政使司而統
　　　治於總督廵撫廵撫專轄本省總督所統或三
　　　省或兩省乂或以總督管廵撫事或專設廵撫
　　　不隸總督莫非因地因時而立之經制以至苖
　　　服土司多歸郡邑長官夷目胥入版圖各相其
　　　山川道里形勢利便以定厥疆理任土任民而
　　　作之貢賦
　　京師順天府領京縣二　大興　宛平　州五
　　　　通　昌平　涿　霸　薊　縣十有七　良
　　　　鄉　固安　永清　東安　香河　三河
　　　　武清　寶坻　寜河　順義　密雲　懐柔
　　　　　房山　文安　大城　保定　平谷
　　盛京南距大海訖於西南西達山海闗北接邊塞
　　　　黑龍江東北繞之東南界朝鮮國○奉天府
　　　　領京縣一　承徳　州二　遼陽　復　縣
　　　　五　海城　蓋平　開原　鐵嶺　寜海○
　　　　錦州府(治錦/縣)領州二　寜逺　義　縣二
　　　　錦　廣寜
　　　直隸總督(治保/定府)兼管順天府屬各州縣所屬府
　　　　九直隸州六東至於海南界山東西接山西
　　　　北控邊塞東北達山海闗西南距河南○保
　　　　定府(治清/苑縣)領州二　祁　安　縣十有五
　　　　清苑　滿城　安肅　定興　新城　唐
　　　　博野　望都　容城　完　蠡　雄　束鹿
　　　　　高陽　新安○永平府(治盧/龍縣)領州一　灤
　　　　　縣六　盧龍　遷安　撫寜　昌黎　樂
　　　　亭　臨榆○河間府(治河/間縣)領州一　景　縣
　　　　十　河間　獻　阜城　肅寜　任邱　交
　　　　河　寜津　呉橋　故城　東光○天津府
　　　　(治天/津縣)領州一　滄　縣六　天津　青　靜
　　　　海　南皮　鹽山　慶雲○正定府(治正/定縣)領
　　　　州一　晉　縣十有三　正定　𫉬鹿　井
　　　　陘　阜平　欒城　行唐　靈夀　平山
　　　　元氏　贊皇　無極　藳城　新樂○順徳
　　　　府(治邢/臺縣)領縣九　邢臺　沙河　南和　平
　　　　鄉　廣宗　鉅鹿　唐山　内邱　任○廣
　　　　平府(治永/年縣)領州一　磁　縣九　永年　曲
　　　　周　肥鄉　雞澤　廣平　邯鄲　成安
　　　　威　清河○大名府(治元/城縣)領州一　開　縣
　　　　七　元城　大名　南樂　魏　清豐　東
　　　　明　長垣○宣化府(治宣/化縣)領州三　蔚　延
　　　　慶　保安　縣七　宣化　赤城　萬全
　　　　龍門　懐來　西寜　懐安○直隸遵化州
　　　　領縣二　玉田　豐潤○易州領縣二　淶
　　　　水　廣昌○冀州領縣五　南宫　新河
　　　　棗强　武邑　衡水○趙州領縣五　栢鄉
　　　　　隆平　高邑　臨城　寜晉○深州領縣
　　　　三　武强　饒陽　安平○定州領縣二
　　　　曲陽　深澤
　　　山東廵撫(治濟/南府)所屬府十東至於海南至江蘇
　　　　西至河南北至直隸東北至
　　盛京○濟南府(治歴/城縣)領州一　徳　縣十有五
　　　　歴城　章邱　鄒平　淄川　長山　新城
　　　　　齊河　齊東　濟陽　徳平　禹城　臨
　　　　邑　平原　陵　長清○泰安府(治泰/安縣)領州
　　　　一　東平　縣六　泰安　東阿　平隂
　　　　新泰　萊蕪　肥城○武定府(治惠/民縣)領州一
　　　　　濱　縣九　惠民　陽信　海豐　樂陵
　　　　　利津　霑化　蒲臺　青城　商河○兗
　　　　州府(治滋/陽縣)領州一　濟寜　縣十有三　滋
　　　　陽　曲阜　寜陽　鄒　泗水　滕　嶧
　　　　金鄉　魚臺　陽榖　汶上　夀張　嘉祥
　　　　○沂州府(治蘭/山縣)領州一　莒　縣六　蘭山
　　　　　郯城　費　沂水　䝉隂　日照○曹州
　　　　府(治菏/澤縣)領州一　濮　縣十　菏澤　曹
　　　　范　觀城　朝城　鄆城　單　城武　定
　　　　陶　鉅野○東昌府(治聊/城縣)領州二　臨清
　　　　高唐　縣十有二　聊城　堂邑　博平
　　　　茌平　清平　莘　冠　邱　館陶　恩
　　　　夏津　武城○青州府(治益/都縣)領縣十有一
　　　　益都　博山　臨淄　博興　高苑　樂安
　　　　　夀光　昌樂　臨朐　安邱　諸城○登
　　　　州府(治蓬/萊縣)領州一　寜海　縣九　蓬萊
　　　　黄　福山　棲霞　招逺　萊陽　文登
　　　　榮成　海陽○萊州府(治掖/縣)領州二　平度
　　　　　膠　縣五　掖　濰　昌邑　高密　即
　　　　墨
　　　山西廵撫(治太/原府)所屬府九直隸州十東至直隸
　　　　南至河南西至陜西北控邊塞○太原府(治/陽)
　　　　(曲/縣)領州一　岢嵐　縣十有一　陽曲　太
　　　　原　榆次　太谷　祁　徐溝　清源　交
　　　　城　文水　嵐　興○平陽府(治臨/汾縣)領州一
　　　　　霍　縣十有一　臨汾　洪洞　浮山
　　　　趙城　岳陽　曲沃　翼城　靈石　太平
　　　　　襄陵　汾西○蒲州府(治永/濟縣)領縣六　永
　　　　濟　臨晉　虞鄉　榮河　萬泉　猗氏○
　　　　潞安府(治長/治縣)領縣八　長治　長子　屯留
　　　　　襄垣　潞城　壺闗　平順　黎城○汾
　　　　州府(治汾/陽縣)領州一　永寜　縣七　汾陽
　　　　孝義　平遥　介休　石樓　臨　寜鄉○
　　　　澤州府(治鳳/臺縣)領縣五　鳳臺　高平　陽城
　　　　　陵川　沁水○大同府(治大/同縣)領州二　渾
　　　　源　應　縣七　大同　懐仁　山陰　陽
　　　　高　天鎮　廣靈　靈邱○寜武府(治寜/武縣)領
　　　　縣四　寜武　神池　偏闗　五寨○朔平
　　　　府(治右/玉縣)領州一　朔　縣四　右玉　馬邑
　　　　　左雲　平魯○直隸平定州領縣三　樂
　　　　平　盂　夀陽○忻州領縣二　定襄　靜
　　　　樂○代州領縣三　五臺　崞　繁峙○保
　　　　徳州領縣一　河曲○解州領縣四　安邑
　　　　　夏　平陸　芮城○絳州領縣五　垣曲
　　　　　聞喜　絳　稷山　河津○吉州領縣一
　　　　　鄉寜○隰州領縣三　大寜　蒲　永和
　　　　○沁州領縣二　沁源　武鄉○遼州領縣
　　　　二　和順　榆社
　　　河南廵撫(治開/封府)所屬府九直隸州四東至山東
　　　　西至陜西西北至山西東南至安徽西南至
　　　　湖北東北至直隸○開封府(治祥/符縣)領州二
　　　　鄭　禹　縣十有八　祥符　陳留　杞
　　　　通許　尉氏　洧川　鄢陵　中牟　陽武
　　　　　封邱　蘭陽　儀封　滎陽　滎澤　河
　　　　陰　汜水　密　新鄭○陳州府(治淮/寜縣)領縣
　　　　七　淮寜　商水　西華　項城　沈邱
　　　　太康　扶溝○歸徳府(治商/邱縣)領州一　睢
　　　　縣八　商邱　寜陵　鹿邑　夏邑　永城
　　　　　虞城　柘城　考城○彰徳府(治安/陽縣)領縣
　　　　七　安陽　湯陰　臨漳　林　内黄　武
　　　　安　渉○衛輝府(治汲/縣)領縣八　汲　新鄉
　　　　　𫉬嘉　淇　輝　延津　濬　滑○懐慶
　　　　府(治河/内縣)領縣七　河内　濟源　原武　修
　　　　武　武陟　孟　溫○河南府(治洛/陽縣)領縣十
　　　　　洛陽　偃師　鞏　孟津　宜陽　登封
　　　　　永寜　新安　澠池　嵩○南陽府(治南/陽縣)
　　　　領州二　鄧　裕　縣十有一　南陽　南
　　　　召　鎭平　唐　泌陽　桐栢　内鄉　新
　　　　野　淅川　舞陽　葉○汝寜府(治汝/陽縣)領州
　　　　一　信陽　縣八　汝陽　正陽　上蔡
　　　　新蔡　西平　遂平　確山　羅山○直隸
　　　　許州領縣四　臨潁　襄城　郾城　長葛
　　　　○陜州領縣三　靈寶　閿鄉　盧氏○光
　　　　州領縣四　光山　固始　息　商城○汝
　　　　州領縣四　魯山　郟　寶豐　伊陽
　　　兩江總督(治江南/江寜府)統轄江蘇安徽江西
　　　江蘇廵撫(治蘇/州府)所屬府八直隸州三東至於海
　　　　南至浙江西至安徽北至山東○江寜府(治/上)
　　　　(元江/寜)領縣七　上元　江寜　句容　溧水
　　　　　江浦　六合　高淳○蘇州府(治吳縣長/洲元和)
　　　　領縣九　吳　長洲　元和　崑山　新陽
　　　　　常熟　昭文　吳江　震澤○松江府(治/華)
　　　　(亭婁/縣)領縣七　華亭　婁　奉賢　金山
　　　　上海　南滙　青浦○常州府(治武進/陽湖)領縣
　　　　八　武進　陽湖　無錫　金匱　江陰
　　　　宜興　荆溪　靖江○鎭江府(治丹/徒縣)領縣四
　　　　　丹徒　丹陽　金壇　溧陽○淮安府(治/山)
　　　　(陽阜/寜)領縣六　山陽　阜寜　鹽城　清河
　　　　　安東　桃源○揚州府(治江都/甘泉)領州二
　　　　高郵　泰　縣五　江都　甘泉　儀徴
　　　　興化　寶應○徐州府(治銅/山縣)領州一　邳
　　　　縣七　銅山　蕭　碭山　豐　沛　宿遷
　　　　　睢寜○直隸太倉州領縣四　鎭洋　崇
　　　　明　嘉定　寶山○海州領縣二　贛榆
　　　　沭陽○通州領縣二　如臯　泰興
　　　安徽廵撫(治安/慶府)所屬府八直隸州五東及北至
　　　　江蘇南至江西西至河南東南至浙江西南
　　　　至湖北○安慶府(治懐/寜縣)領縣六　懐寜　桐
　　　　城　潛山　太湖　宿松　望江○徽州府
　　　　(治歙/縣)領縣六　歙　休寜　婺源　祁門
　　　　黟　績溪○寜國府(治宣/城縣)領縣六　宣城
　　　　寜國　涇　太平　旌徳　南陵○池州府
　　　　(治貴/池縣)領縣六　貴池　青陽　銅陵　石埭
　　　　　建徳　東流○太平府(治當/塗縣)領縣三　當
　　　　塗　蕪湖　繁昌○廬州府(治合/肥縣)領州一
　　　　無為　縣四　合肥　廬江　舒城　巢○
　　　　鳳陽府(治鳳/陽縣)領州二　夀　宿　縣六　鳳
　　　　陽　懐逺　定逺　虹　鳳臺　靈璧○潁
　　　　州府(治阜/陽縣)領州一　亳　縣五　阜陽　潁
　　　　上　霍邱　太和　䝉城○直隸六安州領
　　　　縣二　英山　霍山○泗州領縣三　盱眙
　　　　　天長　五河○和州領縣一　含山○滁
　　　　州領縣二　全椒　來安○廣徳州領縣一
　　　　　建平
　　　江西廵撫(治南/昌府)所屬府十有三直隸州一東至
　　　　浙江南至廣東西至湖南北至安徽東南至
　　　　福建○南昌府(治南/昌縣)領州一　寜　縣七
　　　　南昌　新建　豐城　進賢　奉新　靖安
　　　　　武寜○饒州府(治鄱/陽縣)領縣七　鄱陽　餘
　　　　干　樂平　浮梁　徳興　安仁　萬年○
　　　　廣信府(治上/饒縣)領縣七　上饒　玉山　弋陽
　　　　　貴溪　鉛山　廣豐　興安○南康府(治/星)
　　　　(子/縣)領縣四　星子　都昌　建昌　安義○
　　　　九江府(治徳/化縣)領縣五　徳化　徳安　瑞昌
　　　　　湖口　彭澤○建昌府(治南/城縣)領縣五　南
　　　　城　新城　南豐　廣昌　瀘溪○撫州府
　　　　(治臨/川縣)領縣六　臨川　金谿　崇仁　宜黄
　　　　　樂安　東鄉○臨江府(治清/江縣)領縣四　清
　　　　江　新淦　新喻　峽江○吉安府(治廬/陵縣)領
　　　　縣九　廬陵　泰和　吉水　永豐　安福
　　　　　龍泉　萬安　永新　永寜○瑞州府(治/高)
　　　　(安/縣)領縣三　高安　新昌　上高○袁州府
　　　　(治宜/春縣)領縣四　宜春　分宜　萍鄉　萬載
　　　　○贑州府(治贑/縣)領縣九　贑　雩都　信豐
　　　　　興國　㑹昌　安逺　長寜　龍南　定
　　　　南○南安府(治大/庾縣)領縣四　大庾　南康
　　　　上猶　崇義○直隸寜都州領縣二　瑞金
　　　　　石城
　　　閩浙總督(治福建/福州府)統轄福建浙江
　　　福建廵撫(治福/州府)所屬府十直隸州二東南至海
　　　　西北至江西西南至廣東東北至浙江○福
　　　　州府(治閩縣/侯官)領縣十　閩　侯官　古田
　　　　屏南　閩清　長樂　連江　羅源　永福
　　　　　福清○泉州府(治晉/江縣)領縣五　晉江　南
　　　　安　惠安　安溪　同安○建寜府(治建安/甌寜)
　　　　領縣七　建安　甌寜　建陽　崇安　浦
　　　　城　政和　松溪○延平府(治南/平縣)領縣六
　　　　南平　將樂　沙　尤溪　順昌　永安○
　　　　汀州府(治長/汀縣)領縣八　長汀　寜化　上杭
　　　　　武平　清流　連城　歸化　永定○興
　　　　化府(治莆/田縣)領縣二　莆田　仙遊○邵武府
　　　　(治邵/武縣)領縣四　邵武　光澤　泰寜　建寜
　　　　○漳州府(治龍/溪縣)領縣七　龍溪　漳浦　南
　　　　靖　長泰　平和　詔安　海澄○福寜府
　　　　(治霞/浦縣)領縣五　霞浦　福鼎　福安　寜徳
　　　　　夀寜○臺灣府(治臺/灣縣)領縣四　臺灣　鳳
　　　　山　諸羅　彰化○直隸永春州領縣二
　　　　徳化　大田○龍巖州領縣二　漳平　寜
　　　　洋
　　　浙江廵撫(治杭/州府)所屬府十有一東至於海南至
　　　　福建西至安徽北至江蘇西南至江西○杭
　　　　州府(治錢塘/仁和)領縣九　錢塘　仁和　海寜
　　　　　富陽　餘杭　臨安　於潛　新城　昌
　　　　化○嘉興府(治嘉興/秀水)領縣七　嘉興　秀水
　　　　　嘉善　海鹽　石門　平湖　桐鄉○湖
　　　　州府(治烏程/歸安)領州一　安吉　縣六　烏程
　　　　　歸安　長興　徳清　武康　孝豐○寜
　　　　波府(治鄞/縣)領縣六　鄞　慈谿　奉化　鎭
　　　　海　定海　象山○紹興府(治山陰/㑹稽)領縣八
　　　　　山陰　㑹稽　蕭山　諸暨　餘姚　上
　　　　虞　嵊　新昌○台州府(治臨/海縣)領縣六　臨
　　　　海　黄巖　天台　仙居　寜海　太平○
　　　　金華府(治金/華縣)領縣八　金華　蘭谿　東陽
　　　　　義烏　永康　武義　浦江　湯溪○衢
　　　　州府(治西/安縣)領縣五　西安　龍游　江山
　　　　常山　開化○嚴州府(治建/徳縣)領縣六　建徳
　　　　　淳安　桐廬　遂安　夀昌　分水○溫
　　　　州府(治永/嘉縣)領縣五　永嘉　瑞安　樂清
　　　　平陽　㤗順○處州府(治麗/水縣)領縣十　麗水
　　　　　青田　縉雲　松陽　遂昌　龍泉　慶
　　　　元　雲和　宣平　景寜
　　　湖廣總督(治武/昌府)統轄湖北湖南
　　　湖北廵撫(治武/昌府)所屬府十東至安徽南至湖南
　　　　西至四川北至河南東南至江西西北至陜
　　　　西○武昌府(治江/夏縣)領州一　興國　縣九
　　　　江夏　武昌　嘉魚　蒲圻　咸寜　崇陽
　　　　　通城　大冶　通山○漢陽府(治漢/陽縣)領縣
　　　　四　漢陽　漢川　孝感　黄陂○安陸府
　　　　(治鍾/祥縣)領州二　沔陽　荆門　縣五　鍾祥
　　　　　京山　潛江　天門　當陽○襄陽府(治/襄)
　　　　(陽/縣)領州一　均　縣六　襄陽　宜城　南
　　　　漳　棗陽　榖城　光化○鄖陽府(治鄖/縣)領
　　　　縣六　鄖　房　竹山　竹谿　保康　鄖
　　　　西○徳安府(治安/陸縣)領州一　隨　縣四　安
　　　　陸　雲夢　應城　應山○黄州府(治黄/岡縣)領
　　　　州一　蘄　縣七　黄岡　黄安　蘄水
　　　　羅田　麻城　廣濟　黄梅○荆州府(治江/陵縣)
　　　　領縣八　江陵　公安　石首　監利　松
　　　　滋　枝江　宜都　逺安○宜昌府(治東/湖縣)領
　　　　州二　歸　鶴峯　縣五　東湖　長陽
　　　　興山　巴東　長樂○施南府(治恩/施縣)領縣六
　　　　　恩施　宣恩　來鳳　咸豐　利川　建
　　　　始
　　　湖南廵撫(治長/沙府)所屬府九直隸州四東至江西
　　　　南至廣東西至貴州北至湖北西南至廣西
　　　　西北至四川○長沙府(治長沙/善化)領州一　茶
　　　　陵　縣十有一　長沙　善化　湘潭　湘
　　　　陰　寜鄉　瀏陽　醴陵　益陽　湘鄉
　　　　攸　安化○岳州府(治巴/陵縣)領縣四　巴陵
　　　　臨湘　華容　平江○寶慶府(治邵/陽縣)領州一
　　　　　武岡　縣四　邵陽　新化　城歩　新
　　　　寜○衡州府(治衡陽/清泉)領縣七　衡陽　清泉
　　　　　衡山　耒陽　常寜　安仁　酃○常徳
　　　　府(治武/陵縣)領縣四　武陵　桃源　龍陽　沅
　　　　江○辰州府(治沅/陵縣)領縣四　沅陵　瀘谿
　　　　辰谿　漵浦○沅州府(治芷/江縣)領縣三　芷江
　　　　　黔陽　麻陽○永州府(治零/陵縣)領州一　道
　　　　　縣七　零陵　祁陽　東安　寜逺　永
　　　　明　江華　新田○永順府(治永/順縣)領縣四
　　　　永順　龍山　保靖　桑植○直隸澧州領
　　　　縣五　石門　安鄉　慈利　安福　永定
　　　　○桂陽州領縣三　臨武　藍山　嘉禾○
　　　　靖州領縣三　㑹同　通道　綏寜○郴州
　　　　領縣五　永興　宜章　興寜　桂陽　桂
　　　　東
　　　陜甘總督(治陜西/西安府)統轄陜西甘肅
　　　陜西廵撫(治西/安府)所屬府六直隸州六東至山西
　　　　南至四川西至甘肅北控邊塞東南至湖北
　　　　○西安府(治長安/咸寜)領州一　耀　縣十有五
　　　　　長安　咸寜　咸陽　興平　臨潼　高
　　　　陵　鄠　藍田　涇陽　三原　盩厔　渭
　　　　南　富平　醴泉　同官○同州府(治大/荔縣)領
　　　　州一　華　縣八　大荔　朝邑　郃陽
　　　　澄城　韓城　白水　華陰　蒲城○鳳翔
　　　　府(治鳳/翔縣)領州一　隴　縣七　鳳翔　岐山
　　　　　寶雞　扶風　郿　麟遊　􁚖陽○漢中
　　　　府(治南/鄭縣)領州一　寜羌　縣八　南鄭　褒
　　　　城　城固　洋　西鄉　鳳　沔　畧陽○
　　　　延安府(治膚/施縣)領縣十　膚施　安塞　甘泉
　　　　　保安　安定　宜川　延長　延川　定
　　　　邊　靖邊○榆林府(治榆/林縣)領州一　葭　縣
　　　　四　榆林　神木　府谷　懐逺○直隸商
　　　　州領縣四　鎭安　雒南　山陽　商南○
　　　　乾州領縣二　武功　永夀○邠州領縣三
　　　　　三水　淳化　長武○興安州領縣六
　　　　平利　洵陽　白河　紫陽　石泉　漢陰
　　　　○鄜州領縣三　雒川　中部　宜君○綏
　　　　徳州領縣三　米脂　清澗　吳堡
　　　甘肅廵撫(治蘭/州府)所屬府九直隸州三東至陜西
　　　　西達西番南至四川北控邊塞○蘭州府(治/臯)
　　　　(蘭/縣)領州二　狄道　河　縣四　臯蘭　金
　　　　　渭源　靖逺○平涼府(治平/涼縣)領州三　固
　　　　原　涇　靜寜　縣七　平涼　崇信　華
　　　　亭　鎭原　靈臺　莊浪　隆徳○鞏昌府
　　　　(治隴/西縣)領州一　岷　縣八　隴西　安定
　　　　㑹寜　通渭漳　寜逺　伏羌　西和○
　　　　慶陽府(治安/化縣)領州一　寜　縣四　安化
　　　　合水　環　正寜○寜夏府(治寜/夏縣)領州一
　　　　靈　縣四　寜夏　寜朔　平羅　中衞○
　　　　西寜府(治西/寜縣)領縣二　西寜　碾伯○凉州
　　　　府(治武/威縣)領縣五　武威　鎭番　永昌　古
　　　　浪　平番○甘州府(治張/掖縣)領縣二　張掖
　　　　山丹○安西府(治敦/煌縣)領縣三　敦煌　淵泉
　　　　　玉門○直隸階州領縣二　文　成○秦
　　　　州領縣五　秦安　清水　禮　徽　兩當
　　　　○肅州領縣一　高臺
　　　四川總督(治成/都府)所屬府十有一同知一直隸州
　　　　九土司五十有七南至貴州北至陜西東南
　　　　至湖南東北至湖北西南至雲南西北至西
　　　　番○成都府(治成/都縣)領州三　簡　崇慶　漢
　　　　　縣十有三　成都　華陽　雙流　溫江
　　　　　新繁　金堂　新都　郫　灌　彭　崇
　　　　寜　新津　什邡○寜逺府(治西/昌縣)領州一
　　　　㑹理　縣三　西昌　冕寜　鹽源○保寜
　　　　府(治閬/中縣)領州二　巴　劍　縣七　閬中
　　　　蒼溪　南部　廣元　昭化　通江　南江
　　　　○順慶府(治南/充縣)領州二　蓬　廣安　縣八
　　　　　南充　西充　營山　儀隴　渠　大竹
　　　　　鄰水　岳池○敘州府(治宜/賓縣)領縣十有一
　　　　　宜賓　慶符　富順　南谿　長寜　高
　　　　　筠連　珙　興文　隆昌　屏山○重慶
　　　　府(治巴/縣)領州二　合　涪　縣十有一　巴
　　　　　江津　長夀　永川　榮昌　綦江　南
　　　　川　銅梁　大足　璧山　定逺○䕫州府
　　　　(治奉/節縣)領縣六　奉節　巫山　雲陽　萬
　　　　開　大寜○龍安府(治平/武縣)領縣四　平武
　　　　江油　石泉　彰明○潼川府(治三/臺縣)領縣八
　　　　　三臺　射洪　鹽亭　中江　遂寜　蓬
　　　　溪　樂至　安岳○嘉定府(治樂/山縣)領縣七
　　　　樂山　峩眉　洪雅　峽江　犍為　榮
　　　　威逺○雅州府(治雅/安縣)領州一　天全　縣五
　　　　　雅安　名山　榮經　盧山　清溪○敘
　　　　永同知領縣一　永寜○直隸資州領縣四
　　　　　仁夀　資陽　井研　内江○綿州領縣
　　　　五　徳陽　安　綿竹　梓潼　羅江○茂
　　　　州領縣二　汶川　保○酉陽州領縣三
　　　　秀山　黔江　彭水○忠州領縣三　酆都
　　　　　墊江　梁山○達州領縣三　東鄉　太
　　　　平　新寜○眉州領縣三　丹稜　彭山
　　　　青神○卭州領縣二　大邑　蒲江○瀘州
　　　　領縣三　納谿　合江　江安○宣慰使四
　　　　　石砫　董卜韓胡　明正　徳爾格忒○
　　　　宣撫使三　卭部　裏塘　巴塘○安撫使
　　　　二十有三　長寜　加渴瓦寺　梭磨　小
　　　　金川　大金川　沃日　瓜别　木裏　單
　　　　東革什咱　巴底　綽斯甲　喇滚　瓦述
　　　　餘科　竹窩　霍耳章谷　霍耳孔撒　霍
　　　　耳甘孜麻書　霍耳咱　霍耳林葱　東科
　　　　　春科　下瞻對　上納奪○長官司二十
　　　　有六　静州　隴州　岳希　松岡　卓克
　　　　基　威龍州　普濟州　昌州　沈邊　冷
　　　　邊　瓦述崇喜　瓦述毛丫　瓦述曲登
　　　　瓦述他色　瓦述更平　霍耳納林冲　霍
　　　　耳白利　春科高日　上瞻對　䝉葛結
　　　　中瞻對茹色　泥溪　平夷　蠻夷　沐川
　　　　　九姓○副長官司一　馬喇
　　　兩廣總督(治廣東/肇慶府)統轄廣東廣西
　　　廣東廵撫(治廣/州府)所屬府十直隸州三東至福建
　　　　南至於海西至廣西北至江西西北至湖南
　　　　○廣州府(治南海/番禺)領縣十有四　南海　番
　　　　禺　順徳　東莞　從化　龍門　新寜
　　　　增城　香山　新㑹　三水　清逺　新安
　　　　　花○韶州府(治曲/江縣)領縣六　曲江　樂昌
　　　　　仁化　乳源　翁源　英徳○南雄府(治/保)
　　　　(昌/縣)領縣二　保昌　始興○惠州府(治歸/善縣)領
　　　　州一　連平　縣九　歸善　博羅　長寜
　　　　　永安　海豐　陸豐　龍川　河源　和
　　　　平○潮州府(治海/陽縣)領縣九　海陽　豐順
　　　　潮陽　揭陽　饒平　惠來　大埔　澄海
　　　　　普寜○肇慶府(治高/要縣)領州一　徳慶　縣
　　　　十有二　高要　四㑹　新興　陽春　陽
　　　　江　高明　恩平　廣寜　開平　鶴山
　　　　封川　開建○高州府(治茂/名縣)領州一　化
　　　　縣五　茂名　電白　信宜　吳川　石城
　　　　○亷州府(治合/浦縣)領州一　欽　縣二　合浦
　　　　　靈山○雷州府(治海/康縣)領縣三　海康　遂
　　　　谿　徐聞○瓊州府(治瓊/山縣)領州三　儋　萬
　　　　　崖　縣十　瓊山　澄邁　定安　文昌
　　　　　㑹同　樂㑹　臨高　昌化　陵水　感
　　　　恩○直隸連州領縣二　陽山　連山○嘉
　　　　應州領縣四　長樂　興寜　平逺　鎭平
　　　　○羅定州領縣二　東安　西寜
　　　廣西廵撫(治桂/林府)所屬府十有一直隸州二土司
　　　　三十有三東至廣東南至於海西至雲南北
　　　　至湖南西北至貴州西南至安南國○桂林
　　　　府(治臨/桂縣)領州二　永寜　全　縣七　臨桂
　　　　　興安　靈川　陽朔　永福　義寜　灌
　　　　陽○柳州府(治馬/平縣)領州一　象　縣七　馬
　　　　平　雒容　羅城　柳城　懐逺　來賓
　　　　融○慶逺府(治宜/山縣)領州二　河池　東蘭
　　　　縣三　宜山　天河　思恩○思恩府(治武/縁縣)
　　　　領州一　賓　縣三　武縁　遷江　上林
　　　　○泗城府領縣一　陵雲○平樂府(治平/樂縣)領
　　　　州一　永安　縣七　平樂　恭城　富川
　　　　　賀　荔浦　修仁　昭平○梧州府(治蒼/梧縣)
　　　　領縣五　蒼梧　藤　容　岑谿　懐集○
　　　　潯州府(治桂/平縣)領縣四　桂平　平南　貴
　　　　武宣○南寜府(治宣/化縣)領州三　新寜　横
　　　　上思　縣三　宣化　隆安　永淳○太平
　　　　府(治崇/善縣)領州四　養利　左　永康　寜明
　　　　　縣一　崇善○鎭安府(治天/保縣)領州二　歸
　　　　順　奉議　縣一　天保○直隸西隆州領
　　　　縣一　西林○鬱林州領縣四　博白　北
　　　　流　陸川　興業○土州二十有六　忠
　　　　歸徳　果化　下雷　下石西　思陵　憑
　　　　祥　江　思　萬承　太平　安平　龍英
　　　　　都結　結安　上下凍　佶倫　茗　茗
　　　　盈　鎭逺　那地　南丹　田　向武　都
　　　　康　上映○土縣四　羅陽　上林　羅白
　　　　　忻城○長官司三　遷隆峝　永定　永
　　　　順
　　　雲貴總督(治雲南/雲南府)統轄雲南貴州
　　　雲南廵撫(治雲/南府)所屬府二十有一土司二十有
　　　　一東至廣西南至安南國北至四川西南至
　　　　海東北至貴州西北至西番○雲南府(治昆/明縣)
　　　　領州四　嵩明　晉寜　安寜　昆陽　縣
　　　　七　昆明　富民　宜良　呈貢　羅次
　　　　禄豐　易門○大理府(治太/和縣)領州四　趙
　　　　鄧川　賓川　雲龍　縣三　太和　雲南
　　　　　浪穹○臨安府(治通/海縣)領州四　建水　石
　　　　屏　阿迷　寜　縣四　通海　河西　嶍
　　　　峨　䝉自○楚雄府(治楚/雄縣)領州二　南安
　　　　鎭南　縣三　楚雄　定逺　廣通○澂江
　　　　府(治河/陽縣)領州二　新興　路南　縣二　河
　　　　陽　江川○廣南府領縣一　寶寜○廣西
　　　　府領州二　師宗　彌勒○順寜府領州一
　　　　　雲○曲靖府(治南/寜縣)領州六　霑益　陸凉
　　　　　羅平　馬龍　㝷甸　宣威　縣二　南
　　　　寜　平彞○姚安府(治大/姚縣)領州一　姚　縣
　　　　一　大姚○鶴慶府領州一　劍川○武定
　　　　府(治元/謀縣)領州二　和曲　禄勸　縣一　元
　　　　謀○元江府領縣一　新平○普洱府領縣
　　　　一　寜洱○永昌府(治保/山縣)領州一　騰越
　　　　縣二　保山　永平○開化府領縣一　文
　　　　山○東川府領縣一　㑹澤○鎭沅府領縣
　　　　一　恩樂○昭通府(治恩/安縣)領州一　鎭雄
　　　　縣二　恩安　永善○永北府○麗江府(以/上)
　　　　(不領/縣)○土府四　䝉化　景東　孟定　永
　　　　寜○土州四　富　灣甸　鎭康　北勝○
　　　　宣慰使一　車里○宣撫使四　耿馬　隴
　　　　川　干崖　南甸○副宣撫使二　遮放
　　　　盞達○安撫使三　潞江　芒市　猛卯○
　　　　副長官司三　納樓　虧容　十二闗
　　　貴州廵撫(治貴/陽縣)所屬府十有三土司六十有五
　　　　東至湖南西至雲南東南至廣西西北至四
　　　　川○貴陽府(治貴/筑縣)領州三　開　定番　廣
　　　　順　縣四　貴筑　龍里　貴定　修文○
　　　　思州府領縣二　玉屏　青溪○思南府(治/安)
　　　　(化/縣)領縣三　安化　婺川　印江○鎭逺府
　　　　(治鎭/逺縣)領縣三　鎭逺　施秉　天柱○石阡
　　　　府領縣一　龍泉○銅仁府(治銅/仁縣)領縣一
　　　　銅仁○黎平府(治開/泰縣)領縣三　開泰　錦屛
　　　　　永從○安順府(治普/定縣)領州二　鎭寜　永
　　　　寜　縣三　普定　清鎭　安平○南籠府
　　　　領州二　永豐　普安　縣二　普安　安
　　　　南○都匀府(治都/匀縣)領州二　麻哈　獨山
　　　　縣三　都匀　清平　荔波○平越府(治平/越縣)
　　　　領州一　黄平　縣四　平越　甕安　湄
　　　　潭　餘慶○大定府領州三　平逺　黔西
　　　　　威寜　縣一　畢節○遵義府(治遵/義縣)領州
　　　　一　正安　縣四　遵義　桐梓　綏陽
　　　　仁懐○長官司六十有二　中曹　白納
　　　　養龍　虎墜　程番　上馬　小程　盧番
　　　　　方番　韋番　卧龍　小龍　金石　羅
　　　　番　大龍　木𤓰　麻嚮　新添　大平
　　　　平伐　小平　大谷龍　小谷龍　羊場
　　　　慕役　頂營　沙營　楊義　都匀　邦水
　　　　　思南　豐寜上　豐寜下　爛土　平定
　　　　　樂平　卭水　偏橋　蠻夷　沿河　朗
　　　　溪　都坪　黄道　都素　施溪　潭溪
　　　　新化　歐陽　亮寨　湖耳　中林　八舟
　　　　　龍里　古州　洪州　省溪　提溪　烏
　　　　羅　平頭　乖西　底寨　岩門○副長官
　　　　司三　西堡　康莊　石阡
　
　
　
　
　
　
　
　
　
　
　
　
　
　
欽定大清㑹典卷八
欽定四庫全書
欽定大清㑹典卷九
　　　户部
　　　　户口
　　　凡編審八旗戸口以三年為率屆期移文八旗
　　　滿洲䝉古漢軍都統及
　　盛京將軍各省駐防將軍都統副都統飭所屬佐
　　　領簡稽丁壯登名於籍達部彙疏以
　聞以周知八旗繁衍之數
　　　凡編旗丁每户書某氏某官未仕者曰閒散某
　　　上書父兄官職名氏旁書子弟兄弟之子及户
　　　下若干人或在籍或他往皆備書○駐防及居
　　　外省者編二册一申部一咨旗檢校
　　　凡八旗氏族載在册籍者曰正户僮僕而本主
　　　聽出户者曰開户由所隸佐領别宗支覈眞偽
　　　稽逺近考其譜系以時除注其有年久丁册脱
　　　漏世系無可稽考者别載册籍均條晰申部用
　　　資簡閱
　　　凡八旗漢軍除從龍勲戚子孫外或有田宅或
　　　依婣戚或操工作需在各省營生食力者許呈
　　　本旗都統及所在督撫隨其人地之宜聽其生
　　　業督撫於嵗終具册咨部彚奏
　　　凡旗人立後先兄弟之子次從兄弟之子次族
　　　姓擇昭穆相當者聽立為後立後時必聞族長
　　　呈叅佐領押字若本宗無人許撫異姓正户之
　　　子為嗣呈兩家族長佐領亦如之有同宗而立
　　　異姓及收僮僕並漢人者禁之
　　　凡旗人儥僮者官給印票記户册稽親鄰察其
　　　非犯罪脱籍假冒者徴信而質劑焉所儥繋旗
　　　人領催押字漢人兵馬司書劵在奉天各省者
　　　所在官掌其成市亦如之若滿洲䝉古壯丁越
　　　旗自鬻及以僮僕鬻漢人者論
　　　凡户下人隨主出征有先登得城者準其出户
　　　其親伯叔兄弟亦準隨出編入正户册
　　　凡直省户口以乾隆十八年奏報民數册計之
　　　得户三千八百八十四萬五千三百五十有四
　　　口萬有三百有五萬○直隸人丁三百七萬一
　　　千九百七十五户九百三十七萬四千二百十
　　　有七口○
　　盛京人丁五萬九千二百十有二户二十二萬一
　　　千七百四十二口○山東人丁四百五十三萬
　　　九千九百五十七户一千二百七十六萬九千
　　　八百七十二口○山西人丁百七十七萬九千
　　　二百四十七户五百十有六萬二千三百五十
　　　一口○河南人丁三百二萬九千五百二十八
　　　户七百十有一萬四千三百四十六口○江南
　　　江蘇人丁五百四十七萬八千二百八十七户
　　　一千二百六十一萬八千九百八十七口○安
　　　徽人丁四百十有三萬六千一百二十五户一
　　　千二百四十三萬五千三百六十一口○江西
　　　人丁二百十有八萬五千一百九十五户五百
　　　五萬五千二百五十一口○福建人丁一百十
　　　有二萬七千七百四十六户四百七十一萬三
　　　百三十九口○浙江人丁三百四萬三千七百
　　　八十六户八百六十六萬二千八百有八口○
　　　湖廣湖北人丁百七十五萬六千四百二十六
　　　户四百五十六萬八千八百六十口○湖南人
　　　丁百六十六萬四千七百二十一户四百三十
　　　三萬六千三百三十二口○陜西西安人丁一
　　　百三萬三千一百七十七户三百八十五萬一
　　　千四十三口○甘肅人丁百萬二千五百十有
　　　八户二百十有三萬三千二百二十二口○四
　　　川人丁七十五萬七百八十五户一百三十六
　　　萬八千四百九十六口○廣東人丁百二十四
　　　萬一千九百四十户三百九十六萬九千二百
　　　四十八口○廣西人丁九十四萬三千二十户
　　　一百九十七萬五千六百十有九口○雲南人
　　　丁三十七萬一千二百八十四户百萬三千有
　　　五十八口○貴州人丁六十二萬九千八百二
　　　十五户一百七十一萬八千八百四十八口
　　　凡編審直省户口以五年為期州縣官通稽境
　　　内民數每百有十户推丁多者十人為長餘為
　　　十甲甲繋以户户繋以口編為一册城中曰坊
　　　近城曰廂在鄉曰里民年十六始傅六十以上
　　　除之布政使司以所屬比册上之督撫督撫疏
　　　報以册達部部受直省之册彚疏以
　聞以周知天下生民之數
　　　凡人丁計口出銀以代徭役前代相沿載在版
　　　籍者曰徭銀自昇平嵗久生齒益繁康熙五十
　　　二年廼因
恩詔以五十年編册為率永免增丁之賦雍正二年以
　　　册存見數按直省州縣均入田賦代輸其無田
　　　之户悉免之閒有不便均輸者仍依舊制丁地
　　　分徴以從土俗之宜
　　　凡直省徭銀均入田賦者二百七十二萬六千
　　　二百十有一兩有竒每五年編審丁有滋生徭
　　　無加額若田有墾復升科者仍取田賦内代輸
　　　徭銀計其輕重而通均之
　　　凡保甲之法户給印单書其姓名習業出注所
　　　往入稽所來十户為牌立牌長十牌為甲立甲
　　　長十甲為保立保長自城市達於村鄉使相董
　　　率遵約法察姦宄勸媺行善則相共辠則相及
　　　以安保息之政
　
　
欽定大清㑹典卷九
欽定四庫全書
欽定大清㑹典卷十
　　　戸部
　　　　田賦
　　　粤自東土肇基於燕斯宅瀋遼奥區稱九州之
　　　上腴焉近畿五百里内當明季兵燹之後野多
　　　曠土
　定鼎之初以
　錫羣策羣力垂爲世業墟市不改邱冡如故有民田
　　　犬牙相錯者取别州縣閒田易之俾旗人各安
　　　其業以正經界其徵輸之籍盡除之直省民田
　　　則三壤以行兩税而常賦以定修和歲久田野
　　　日闢廼取徭銀計畝而均輸之永免口率之徵
　　　以寛百姓之輸將底愼
　　國家之財賦
　　　凡宗室王貝勒貝子公將軍
　賜畿輔莊園各有差通計八旗萬三千三百三十八
　　　頃有竒
　　　凡勲戚世爵職官軍士
　賜畿輔莊田各有差通計八旗十有四萬百二十八
　　　頃七十一畝有竒
　　　凡畿輔旗莊
　　國初頒賜已定厥後
　　皇子分封公主贈嫁皆取諸
　　内府莊田承平以來邊界益拓
　　盛京東北及諸邊口外古稱甌脫不毛之土多闢
　　　爲腴壤八旗戸口滋繁咸取給焉
　　　凡八旗官兵所受之田毋許越旗賣儥及私售
　　　與民違者以隱匿官田論
　　　凡牧場近京之地阡陌相連盡給八旗官兵以
　　　沙地不耕者爲場
　　盛京及沿邊之地廣漠無際屯墾所不能盡擇水
　　　草肥美者爲場以牧
　　上廐馬及驝駝牛羊次給宗室王公八旗官兵以
　　　廣牧政
　　　凡直省田賦以乾隆十八年奏銷册計之共民
　　　田七百八萬千一百四十二頃八十八畝賦銀
　　　二千九百六十一萬千二百一兩糧八百四十
　　　萬六千四百二十二石各有竒草五百十有四
　　　萬五千五百七十八束○直隸布政使司民田
　　　六十五萬七千百九十一頃八十七畝賦銀二
　　　百四十一萬千二百八十六兩糧十萬千二百
　　　二十九石各有竒草九萬四千四百四束(糧草/均畱)
　　　(充本省/經費)○
　　盛京民田二萬五千二百四十三頃二十一畝賦
　　　銀三萬八千百有十兩糧七萬六千二百六石
　　　各有竒(糧充本/省經費)○山東布政使司民田九十七
　　　萬千有五十四頃七畝賦銀三百三十四萬六
　　　千二百五十七兩糧五十萬七千六百八十石
　　　各有竒(歲漕畱京師三十四萬八千七百七十/八石  充本省經費十有五萬八千九)
　　　(百二石/各有竒)○山西布政使司民田三十二萬九千
　　　五百八十六頃二十一畝賦銀二百九十七萬
　　　二百六十六兩糧十有六萬九千二百四十六
　　　石各有竒(糧充本/省經費)○河南布政使司民田七十
　　　二萬二千八百二十頃三十六畝賦銀(乾隆三/年蠲除)
　　　(百六十/兩實徵)三百三十萬三千八十兩糧二十四萬
　　　八千八百六十五石各有竒(歲漕九京師二十/一萬  千八百七)
　　　(十四石畱充本省經費二萬/八千九百九十一石各有竒)○江南江蘇布政
　　　使司民田六十八萬九千八百八十四頃四十
　　　五畝賦銀(雍正三年蠲除四十五萬乾/隆二年蠲除二十萬兩實徵)三百三
　　　十七萬千三百三十四兩糧二百十有五萬五
　　　千二十一石各有竒(歲漕八京師百七十一萬/六千  百八十九石畱充)
　　　(本省經費四十三萬八/千百三十二石各有竒)○安徽布政使司民田
　　　三十三萬八千百二十頃九十三畝賦銀百六
　　　十八萬八千兩糧八十四萬五千二百四十八
　　　石各有竒(歲漕石京師五十六萬六千二百七/十六  畱充本省經費二十七萬八)
　　　(千九百七十/一石各有竒)○江西布政使司民田四十七萬
　　　九千二百七頃六十二畝賦銀(雍正三年蠲除/七萬五千五百)
　　　(四十九兩乾隆三年蠲除三/萬七千七百七十四兩實徵)百八十七萬九千
　　　八百十兩糧八十九萬九千六百三十二石各
　　　有竒(歲漕經京師七十七萬百三十二石畱充/本省  費十有二萬九千四百九十九石)
　　　(各有/竒)○福建布政使司民田十有二萬八千二
　　　百七十頃八十七畝賦銀一百十有七萬七千
　　　八百九十九兩糧十有六萬八千四百五十三
　　　石各有竒(糧充本/省經費)○浙江布政使司民田四十
　　　五萬九千七百八十七頃七十畝賦銀(雍正五/年蠲除)
　　　(八萬七千二百兩乾隆三年四/年蠲除四萬五百四十兩實徵)二百八十一萬
　　　二千四百四十九兩糧一百十有三萬四百八
　　　十一石各有竒(歲漕十京師八十五萬六千七/百三  九石畱充本省經費二)
　　　(十七萬三千七百/四十二石各有竒)○湖廣湖北布政使司民田
　　　五十六萬六千九百十有三頃四十九畝賦銀
　　　(節年蠲除十有八萬二/千四百五十四兩實徵)百有十萬八千一百五
　　　十三兩糧二十八萬六千五百五十四石各有
　　　竒(歲漕經京師十有三萬二千四百三石畱充/本省  費十有五萬四千一百五十石各有)
　　　(竒/)○湖南布政使司民田三十一萬二千二百
　　　八十七頃九十八畝賦銀(節年蠲除十有八萬/五百五十三兩實徵)
　　　一百十有六萬三千六十三兩糧二十七萬七
　　　千六百四十一石各有竒(歲漕千京師十有三/萬三  七百四十三)
　　　(石畱充本省經費十有四萬/三千八百九十七石各有竒)○陜西西安布政
　　　使司民田二十五萬二千三百七十一頃三畝
　　　賦銀百五十三萬九百七兩糧十有六萬八千
　　　四百五十三石各有竒(糧充本/省經費)○甘肅布政使
　　　司民田十有七萬七千八百三十一頃三十三
　　　畝賦銀二十五萬七千七百二十三兩糧五十
　　　萬三千四百七十六石各有竒草五百五萬千
　　　一百七十四束(糧草充本/省經費)○四川布政使司民
　　　田四十五萬九千百四十六頃六十七畝賦銀
　　　六十五萬九千七十五兩糧萬四千三百二十
　　　九石各有竒(糧充本/省經費)○廣東布政使司民田三
　　　十二萬八千八百三十二頃九十三畝賦銀百
　　　二十五萬七千二百八十六兩糧三十四萬八
　　　千九十五石各有竒(糧充本/省經費)○廣西布政使司
　　　民田八萬七千四百頃六十畝賦銀三十八萬
　　　二千五百九十七兩糧十有三萬三百七十五
　　　石各有竒(糧充本/省經費)○雲南布政使司民田六萬
　　　九千四百九十九頃八十畝賦銀十有五萬三
　　　千七百五十兩糧二十三萬八百四十八石各
　　　有竒(糧充本/省經費)○貴州布政使司民田二萬五千
　　　六百九十一頃七十六畝賦銀十萬一百五十
　　　六兩糧十有五萬四千五百九十石各有竒(糧/充)
　　　(本省/經費)
　　　凡天下屯田咸給運軍軍運漕粮隸衛所田賦
　　　歸州縣徵収隸布政使司(國初田隸衛所設屯/  田御史屯田道以)
　　　(綜覈之後裁御史及/道以屯賦歸有司)其賦或輸本色或輸折色
　　　或本折各半或本七折三所輸不同皆與民田
　　　同科○屯田荒蕪召軍民墾復無力者官給牛
　　　具荒地内有軍指爲民民詭爲軍者以時清釐
　　　○民册承差衞所毋許牽累軍册有役州縣不
　　　得重科民佃軍田輸租則免軍役軍佃民田完
　　　賦則免民徭○軍田許照民田售典與軍者聽
　　　與民者禁違則以田歸衞以直充公○各省布
　　　政使司屯田以乾隆十八年奏銷册計之共田
　　　二十五萬九千四百十有六頃四十八畝賦銀
　　　五十萬三千五百五十七兩糧三百七十三石
　　　各有竒○山東屯田二萬二千頃八十九畝賦
　　　銀五萬六千十有八兩各有竒○山西屯田九
　　　千九百九十九頃三十畝賦銀五萬九千百二
　　　十一兩各有竒○河南屯田七千二百五十二
　　　頃九十八畝賦銀萬七千九百九十一兩各有
　　　竒○江南江蘇屯田萬一千五百九十六頃九
　　　十二畝賦銀三萬七千三十五兩各有竒○安
　　　徽屯田萬一千八百五十六頃八十六畝賦銀
　　　四萬五千八百六十兩糧三百七十三石各有
　　　竒○江西屯田六千四百三十五頃六十六畝
　　　賦銀萬四千九百三兩各有竒○福建屯田七
　　　千八百四十五頃三十一畝賦銀四萬四千三
　　　百十有六兩各有竒○浙江屯田千七百四十
　　　一頃六十四畝賦銀萬七千八百九十七兩各
　　　有竒○湖廣湖北屯田二萬四百十有六頃二
　　　十三畝賦銀五萬二千七百兩各有竒○湖南
　　　屯田五百十有一頃十有八畝賦銀三千二百
　　　四十八兩各有竒○陜西西安屯田三萬九千
　　　二百三十六頃八畝賦銀七萬四百二十六兩
　　　各有竒○甘肅屯田十萬七千二百四頃七十
　　　八畝賦銀二萬八千五百七十五兩各有竒○
　　　四川屯田百三十四頃八十二畝賦銀一百兩
　　　各有竒○廣東屯田五千二百七十一頃八十
　　　四畝賦銀千八百七十七兩各有竒○廣西屯
　　　田千九百九十六頃六十二畝賦銀八千五百
　　　十有六兩各有竒○雲南屯田五千九百十有
　　　五頃三十七畝賦銀四萬四千九百七十四兩
　　　各有竒
　　　凡免科田
郊壇
　社稷山川厲壇學校
　　闕里
　孔林四氏學
　周公廟各聖賢祠墓寺觀地計三千六百二十頃有
　　　竒
　　　凡學田專供修學及贍給貧士其田與賦即在
　　　州縣田賦之中惟佃耕収租以待學政檄發閒
　　　有山塘園屋統名曰田所収有銀有錢有糧統
　　　名曰租田之多寡租之重輕各學不齊舊無定
　　　額直隸學田千四百二十九頃八十八畝租銀
　　　二千七百七十六兩糧千九百十有六石各有
　　　竒○山東學田四百十有七頃七十二畝租銀
　　　千三百二十九兩各有竒○山西學田二百七
　　　十七頃九十八畝租銀二百五十七兩糧十有
　　　六石各有竒○河南學田二百十頃七十一畝
　　　租銀九百六十五兩各有竒○江南江蘇學田
　　　四百十有八頃五十八畝租銀五千四百九十
　　　一兩各有竒○安徽學田二百二十頃十有八
　　　畝租銀千六百四十兩各有竒○江西學田六
　　　十八頃租銀十有八兩糧八千四百十有七石
　　　各有竒○福建學田九十頃七十畝山園池屋
　　　不計數租銀百五十四兩糧千二百四十九石
　　　各有竒○浙江學田三百頃十有七畝租銀三
　　　千五十兩有竒○湖廣湖北學田百二十頃五
　　　十七畝租銀八百三十二兩糧百九十二石各
　　　有竒○湖南學田七千三百頃八十畝租銀二
　　　十九兩糧四千三百五十八石各有竒○陜西
　　　西安學田五十五頃二十畝租銀百五十四兩
　　　糧千二百四十九石各有竒○甘肅學田三百
　　　十有一頃二十五畝租銀八十九兩糧千二百
　　　九十四石各有竒○四川學田二十三頃有竒
　　　(田不起租以/賦給貧士)○廣東學田百五十一頃十有六
　　　畝租銀千九百三十兩有竒○廣西學田百三
　　　十四頃七畝租銀千七十三兩糧三十二石各
　　　有竒○雲南學田十有四頃八十八畝租銀三
　　　十六兩糧五百九十一石各有竒○貴州學田
　　　四十四頃十有八畝租銀二百四十六兩糧四
　　　百八十七石各有竒
　　　凡土司貢賦川廣雲貴布政使司所屬宣慰宣
　　　撫安撫長官等司及土府州縣社寨夷猺向化
　　　旣久或比年一貢或三年一貢各因其土俗以
　　　定制焉○四川布政使司所屬土司歲貢蕎麥
　　　馬牛狐皮貝母折銀四千七百二十三兩糧千
　　　二百七十石各有竒馬十有三匹三年一貢馬
　　　折銀三百十有二兩有竒馬五十三匹○廣西
　　　布政使司所屬土司歲貢馬折等銀六百三十
　　　三兩有竒○雲南布政使司所屬土司歲貢礦
　　　課及苧布鹿皮等折銀萬三千七百八十二兩
　　　有竒○貴州布政使司所屬土司歲貢米糓萬
　　　六千四百三十石馬折等銀二萬二千四百八
　　　十兩各有竒
　　　凡丈量按部頒弓尺廣一歩縱二百四十歩爲
　　　畝(方廣十五歩/縱十六歩)有司於農隙時親率里甲履畝
　　　丈勘以定疆界杜占爭均畝賦有差委滋擾及
　　　徇私者罪之○州縣册籍原載邱叚四至不清
　　　者丈欺隱牽累有地無糧有糧無地者丈畝步
　　　不符賦則或浮者丈熟荒相間旗民鹽竈以及
　　　邊地民番相錯者丈壤界相接畛域不分者丈
　　　荒蕪召墾寄糧分隸(田在此邑/糧寄彼縣)者丈水衝沙壓
　　　公占(如開渠築隄/占用民地)應抵(以他地/撥抵)應豁(豁除/糧賦)者丈
　　　○瀕江瀕海之區五年一丈視其或漲或坍分
　　　别升免
　　　凡開墾各州縣衛所荒蕪膏腴地遷漲新開地
　　　各邊口外曠土咸分給兵民墾種(沿邊牧地/不準開墾)無
　　　力者官給牛種招徠外籍入甲及徒流之人均
　　　準屯墾給照為業番夷地畝亦準租墾屯兵及
　　　邊地民苗不諳耕穫者為治耒耜傭夫教之以
　　　竢其嫻習開渠洞以資灌漑建房堡以備棲止
　　　○水田六年起科旱田十年起科如本管官召
　　　墾及官生捐墾者以田歸佃次年起科隱墾首
　　　報者就首報年起科有豫徴私歛者罪之○州
　　　縣衛所官勸墾多寡道府等督率勤惰歲終並
　　　入考成紳士倡率者予叙隱匿自首者免罪有
　　　横加科則抑報開墾者罪之
　　　凡勸課農桑由地方犬吏倡有司課民力耕耘
　　　修𧖟織廣樹蓄以勤生業戒㳺惰懲蹂躪禁種
　　　妨農雜物以崇本計革暴殄浮靡以節物力舉
　　　力田老農榮以冠帶以勸勤勞凡有利於民生
　　　者均随宜鼓舞令民樂於從事不得督責嚴急
　　　繩以官法有忽視民隱奉行不善者劾之
　　　凡直省田賦由州縣官徴觧布政使司執其總
　　　而量度之或聽部撥觧京或充本省經費或需
　　　鄰省酌劑歲陳其數析為春秋冬三册由廵撫
　　　咨部春二月秋八月冬十月部受其計簿覈其
　　　盈絀授以式法列其留存撥觧之數以時疏
　聞以定財用出納之經○運觧京餉除陜甘四川雲
　　　南貴州等布政使司賦税全支本省經費餘省
　　　由部按廵撫所報實存册移文撥觧布政使司
　　　具批二一申部一申科廵撫選委觧官十萬兩
　　　上以府同知通判五萬兩上以州同州判官及
　　　縣丞簿五萬兩下以雜職皆擇其俸深亷幹者
　　　任之計程限日到部直隸近畿不立限山東山
　　　西河南以六十日江南江西浙江湖北湖南以
　　　八十日福建廣東廣西以百日過期者劾部限
　　　三日校數無闕以實収及原批發觧官齎赴戸
　　　科騐畢囘繳布政使司為信起運之時毎程給
　　　脚直毎櫝給扄鐍費銀有改煎給耗費所經州
　　　縣大道給車馬僻徑給擔夫不得沿塗累民督
　　　撫飭弁兵防䕶書櫝數於兵牌按程稽覈防䕶
　　　疎失者論○留充經費布政使司以毎歲經費
　　　之數申廵撫咨部留貯正賦以待支發歲終㑹
　　　訃以所屬計簿申廵撫奏銷○鄰省協餉由部
　　　按廵撫所報實存册以應協之數移文發餉受
　　　餉二省撫司撥餉布政使司鈐封部定權衡付
　　　觧吏齎往受餉布政使司騐印封覈収如銀數
　　　闕少權衡不符者委運承運官皆論如法其按
　　　程給脚直按櫝給扄鐍等費並與觧京餉同
　　　凡直省田賦酌留分貯備用於毎歲經費外按
　　　直省事務之繁簡道里之遠近賦入之多寡各
　　　畱賦銀有差或貯布政使司庫或貯知府直隸
　　　州庫貯司庫者遇省有急需督撫疏報即發貯
　　　府州庫者遇州縣有急需府州申詳即發事竣
　　　以時奏銷
　　　凡歲課奏銷布政使司㑹所屬見年賦税出入
　　　之數申廵撫疏報以册逹部曰奏銷册備載舊
　　　管新収開除實在四柱條析起運存留支給撥
　　　協採辦為數若干以待檢校部㑹全數而覆覈
　　　之彚疏以
　聞以慎財賦出入以定奏銷考成○量地逺近以定
　　　報銷之期直隸山東山西河南陜西甘肅以四
　　　月到部江蘓安徽江西浙江湖北湖南以五月
　　　福建廣東廣西四川雲南貴州以六月有故疏
　聞展限若申册遲延一月至一年以上者册籍遺漏
　　　舛錯及數不符者廵撫以下皆論如法
　　　凡歲課考成按銀數以詔最見年賦税奏銷前
　　　全完者予叙經徵州縣以五萬兩下至十萬兩
　　　上督徵之道府直隸州以十萬兩下至二十萬
　　　兩上廵撫布政使司以五十萬兩下至百萬兩
　　　上為差經徵守備千總督徵都司於奏銷前全
　　　完者予叙以千兩下三千兩上爲差各衞督徵
　　　通判視知府經徵經歴視州縣按分數以詔殿
　　　州縣分經徵之數爲十分撫司道府州分督徵
　　　之數為十分見年賦税不完者州縣自不及一
　　　分至五分司道府州至六分廵撫至七分論劾
　　　有差舊逋賦税催徵州縣限一年督催司道府
　　　州限一年有半廵撫限二年限年内不完者再
　　　分三限自原叅不及一分至四分論劾有差各
　　　衞催徵守千視州縣督催都司視道府受代官
　　　見年徵催計賦額分數限年徵催計莅任月日
　　　攝篆官見年徵催攝一月後限年徵催攝一年
　　　後均按所徵所欠為考成
　　　凡州縣官徵収田賦如期運觧布政使司以待
　　　部撥其應充本地經費者如數存畱以待支給
　　　布政使司受其出入之籍而鉤考之以待奏銷
　　　凡州縣上計布政使司自下申牒曰批文以一
　　　紙為兩牒相連兩牒之閒書銀數編號中分之
　　　一申廵撫一發解役赴司交納自上給單曰實
　　　収布政使司於批解到日以部定權衡掣櫝校
　　　數無闕給實収及原批呈廵撫合批相符發回
　　　州縣存㩀
　　　凡州縣催科以分限之法紓民力以輪催之法
　　　免追呼以印票之法徵民信以親輸之法防中
　　　飽○分限之法州縣按全書所編賦額分為夏
　　　秋兩限及期榜諭俾納户周知其數二月開徵
　　　四月輸半五月停徵八月續徵十一月完徵若
　　　物土異宜四月未能輸半者督撫察所屬農事
　　　女紅収成早晚以定徵輸之期○輪催之法簡
　　　閲里甲或五户或十戸同立一單(名曰/滚單)書納戸
　　　姓名於上毎戸區作十限以次遞催○印票之
　　　法毎票三聯(名曰/聯票)書納戸所完賦額編號鈐印
　　　而三分之一畱縣一附簿一給納戸徵信○親
　　　輸之法置匭署前聽民封銀親投以部定權衡
　　　凖其輕重若竒零之數願以錢納者聽毎十錢
　　　當銀一分以禁吏胥侵漁○民有負賦者責追
　　　職官生監及吏役兵丁各以其所負之數别而
　　　論之横歛加徵者劾
　　　凡稽察庫藏督撫司道及本管府州毎歲於奏
　　　銷前覈視所屬庫藏如有虧闕叅革究追由法
　　　司覈實依律罪之
　　　凡賦役全書由布政使司彚所屬州縣衞田賦
　　　各數以地丁賦糧商牙課税為一書應支官役
　　　俸工驛傳料價為一書應解本色折色物貨為
　　　一書分别原額新增開除實在彚纂成編毎十
　　　年則修輯之書成申部科頒州縣以備考覈
　
　
　
　
　
　
　
欽定大清會典卷十
欽定四庫全書
欽定大清㑹典卷十一
　　　戸部
　　　　權量
　　　度量衡受法於律黄鐘絫黍漢志僅存其説
聖祖仁皇帝考古法以制度而量與權衡準焉
　皇帝參古今尺度制爲嘉量而權衡攸同
聖明相繼
作述兼隆誠度越前規式昭萬禩矣
　　度
　　　横黍度　　古尺　　縱黍度　　今尺

　　　以絫黍定分寸之率一黍之廣度為一分横絫
　　　十黍得古尺一寸一黍之縱度為一分直絫十
　　　黍得今尺一寸今尺八寸一分當古尺十寸今
　　　尺七寸二分九釐當古尺九寸即黄鐘之長十
　　　寸為尺十尺為丈十丈為引總以尺該之工部
　　　製造頒直省布政使司通頒所屬以準度營造
　　權
　　　以寸法定輕重之率鑄金為方上下四旁均一
　　　寸各按其質求之赤金方寸得十有六兩八錢
　　　白金方寸得九兩紅銅方寸得七兩五錢黄銅
　　　方寸得六兩八錢黑鉛方寸得九兩九錢三分
　　　倭鉛方寸得六兩輕重之準既得廼隨大小之
　　　用制以為權其形圓其制以黄銅由部定式工
　　　部鑄造頒直省布政使司通頒所屬以出納邦
　　　賦

　
　
　
　
　
　
　
　
　　量
　　　以寸法定容積之率
　　　升方積三十一寸六百分靣底方四寸深一寸
　　　　九分七釐五毫
　
　
　
　
　
　
　
　
　　　斗方積三百一十六寸靣底方八寸深四寸九
　　　　分三釐七毫五絲
　
　
　
　
　
　
　
　
　　　斛方積一千五百八十寸口方六寸六分底方
　　　　一尺六寸深一尺一寸七分
　
　
　
　
　
　
　
　
　　　兩斛為石容積三千一百六十寸各得容量之
　　　準斛之制由部定式工部鑄造以鐵頒倉場侍
　　　郎漕運總督直省布政使司布政使司如式造
　　　木斛通頒所屬以出納倉糧
　　　凡官司所掌營造官物収支糧賦貨賦下逮市
　　　廛里巷商民日用度量權衡皆如式較定有違
　　　制私造增减成憲者皆論如律
　　嘉量圓制(東漢嘉量度數中今太簇仿/其式用今律度合黄鐘焉)
　
　
　
　
　
　
　
　　　斛積八百六十寸九百三十四分四百二十釐
　　　　容十斗深七寸二分九釐冪一百十有八寸
　　　　九分八十釐徑一尺二寸二分六釐二毫
　　　斗積八十六寸九十三分四百四十二釐容十
　　　　升深七分二釐九毫冪一百十有八寸九分
　　　　八十釐徑一尺二寸二分六釐二毫
　　　升積八千六百有九分三百四十四釐二百毫
　　　　容十合深一寸八分二釐二毫五絲冪四百
　　　　七十二分三十九釐二十毫徑二寸四分五
　　　　釐二毫
　　　合積八百六十分九百三十四釐四百二十毫
　　　　容二龠深一寸有九釐六毫冪七十八分五
　　　　十三釐九十八毫徑一寸
　　　龠積容深為合之半冪徑同
　　　按工部營造尺為縱絫百黍之度營造尺九之
　　　九即律尺爲横絫百黍之度
　　嘉量方制(唐太宗時張文収造嘉量形/方亦仿其制而用今律度)
　
　
　
　
　
　
　
　　　斛積八百六十寸九百三十四分四百二十釐
　　　　容十斗深七寸二分九釐冪一百十有八寸
　　　　九分八十釐方一尺有八分六釐七毫
　　　斗積八十六寸九十三分四百四十二釐容十
　　　　升深七分二釐九毫冪一百十有八寸九分
　　　　八十釐方一尺有八分六釐七毫
　　　升積八千六百有九分三百四十四釐二百毫
　　　　容十合深一寸八分二釐二毫五絲冪四百
　　　　七十二分三十九釐二十毫方二寸一分七
　　　　釐三毫
　　　合積八百六十分九百三十四釐四百二十毫
　　　　容二龠深八分六釐有九絲冪八分方一寸
　　　龠積容深為合之半冪方同
　　　按工部營造尺為縱絫百黍之度營造尺九之
　　　九即律尺為横絫百黍之度
　　　右嘉量圓方各一皆範銅塗金上斛下斗左耳
　　　為升右耳爲合龠其重二鈞聲中黄鐘之宫掌
　　　以工部陳之
　　殿廷垂憲於億萬斯年
　
　
　
　
欽定大清會典卷十一
欽定四庫全書
欽定大清㑹典卷十二
　　　戸部
　　　　庫藏
　　　凡庫藏之隸於部者有三一曰銀庫直省田賦
　　　及關市鹽茶諸税課歲輸至京者咸入焉二曰
　　　叚疋庫織造縑帛紗縠歳輸至部者咸入焉三
　　　曰顔料庫銅錫鉛鐵丹青赭緑香楮茶蠟之屬
　　　咸入焉
　　　凡三庫之政令
　特簡大臣綜理之其財用出入之數月有要歳有㑹
　　　皆覈實以
　聞
　　　凡三庫所藏各異其物其出入品式各異其宜
　　　皆設郎中員外郎分理之司庫大使屬焉主事
　　　一人兼掌三庫文案凡財賄之受藏於庫及取
　　　用於庫者皆書其數歳終乃執其總㑹三庫羣
　　　吏之籍而叅考之以待奏銷
　　　凡三庫司官各部院於所屬諸司遴選賢能者
　　　送部引
　見補用閲三年更選以代筆帖式庫大使如之
　　　凡直省賦税輸部者歳有常数覈数無闕廼移
　　　銀庫凖部定權衡受之如啟櫝驗封有作弊及
　　　数不實者論
　　　凡歳用縑帛紗縠由織造官(江寧蘇州杭/州各一人)市絲
　　　民間織染輸部部移叚疋庫受之其上供
　御服者則輸於
　　内府歳所需財用皆給公帑具册達部以待稽覈
　　　有造作不如法者論
　　　凡器用所需百物之良各有土産直省有司歳
　　　支正賦市自民間大者疏
　聞下部小者以册達部部覈其数移顔料庫受之採
　　　擇不精良者論
　　　凡
　朝廷經費官司庶物之待給者歲有常数其財用取
　　　諸三庫所司籍其数移部部稽其籍相符廼牒
　　　諸庫主事主事受其牒而書之頒之承用之府
　　　覈實而發之
　　　凡直省布政使司糧鹽驛傳道皆有庫庫設大
　　　使一人其他道府州縣庫以主藏吏司其出納
　　　典守不愼或積久滋弊者官吏並論如法
　　　　倉庾
　　　凡
　　京師倉十有三八旗三營兵食官軍牧馬豆貯焉
　　　通州倉二王公百官俸廩米貯焉又專隸本部
　　　倉一供
　　内府奉祭祀待外藩屬國廩餼之米牧馬之豆咸
　　　貯焉倉各分廒每廒貯米以萬石為率(正米萬/石連耗)
　　　(作/數)出陳納新各依其序以為常法
　　　凡倉場之政掌於總督侍郎承以坐糧㕔分司
　　　於大通橋監督及各倉監督坐糧㕔簡用科道
　　　部郎二年更代各倉監督簡用内閣中書部院
　　　監寺屬官三年更代均由部引
　見差委大通橋監督由總督倉場侍郎於各監督内
　　　簡選引
　見調補
　　　凡稽察倉儲京倉以都統副都統通倉以通永
　　　道通州副将專稽倉有渗漏米有盗竊者移倉
　　　場治之歳差滿漢御史通稽一歳之内収漕發
　　　米釐剔弊端閲四年
　特命王公大臣徧履諸倉察覈以重
　　天庾儲備
　　　凡催船各省糧船既過天津抵通交兑以及空
　　　船回南皆總督倉場侍郎董率沿河文武官弁
　　　催行毋許停泊
　　　凡兑糧各省糧船既抵通州正兑漕糧於石壩
　　　交兑改兑漕糧於土壩交兑坐糧㕔察米色皆
　　　純呈驗於總督倉場侍郎廼按数起斛白糧交
　　　兑亦如之運軍有虧欠者以應給回空食米抵
　　　補不足則發本籍責追次年附運交倉
　　　凡轉運正兑漕糧由石壩入通惠河經普濟平
　　　下平上慶豐四牐每牐換船至大通橋監督掣
　　　驗無闕廼分水陸運交京倉収貯改兑漕糧由
　　　土壩裏河至通州城南換陸運交通倉収貯其
　　　起斛掣驗換車皆有號房暫貯過壩由牐上岸
　　　下船皆雇夫肩負石壩至京倉水運以經紀陸
　　　運以車戸土壩至通倉水陸運皆以車户承領
　　　各給運價有差白糧之運京運通亦如之
　　　凡収糧正兑漕糧以加二五斛改兑漕糧以加
　　　一七斛(詳見/漕運)白糧以稱重百六十斤為一石連
　　　正耗同収以杜胥役侵漁之弊其轉運到倉總
　　　督倉場侍郎給以印单京倉期十日通倉期七
　　　日畢収如逾期留難及重斛有需索者稽察御
　　　史叅奏依律罪之
　　　凡發米王公百官俸廩以春秋仲月八旗兵食
　　　以四季每季按旗先後分月關支開倉時部委
　　　司官二人各旗均委叅領一人與監督互相糾
　　　察如攙和沙土通賄舞弊越陳廒發新廒及斛
　　　有重輕者稽察御史皆劾論如法
　　　凡隨糧耗米(詳見/漕運)除牐壩盤折運軍回空食米
　　　入倉閲月至三年按月計耗有差其餘統入正
　　　米支銷
　　　凡隨糧經費(詳見/漕運)各省皆先漕齎解倉場發貯
　　　通濟庫坐糧㕔司其出納歳發京通各倉水陸
　　　運價牐壩負運北河濬淺諸費運軍䉡夫羡餘
　　　起駮等銀咸取給焉
　　　凡倉糧収支庫帑存發總督倉場侍郎歳籍其
　　　数具疏以
　聞由部覆覈奏銷
　　　凡直省常平倉皆州縣官專司之社倉義倉建
　　　自商民官為經理省㑹重地大府雄鎮兵糈所
　　　貯屬之道府其他水陸四達之衢設倉以便轉
　　　運提鎮大標沿海沿邊距省遥遠偏僻汛防各
　　　設營倉積糧以備藉糶皆隨時制宜裕不匱之
　　　儲永為軍民之利
　　　　積貯
　　國家循古制設常平倉隨時糴穀用資振貸豐年
　　　則勸民出升斗以益之厥後戸口殷阜廼出庫
　　　藏市糴閒或截漕運貯各州縣衛分上中下等
　　　以三萬二萬萬六千石為差承平歳久生齒日
　　　繁益需委積聼所在俊秀納粟入監視其土地
　　　廣狹山川險易物産盛衰酌舊額而更定之直
　　　隸積穀二百十有五萬四千五百二十四石
　　盛京百二十萬石山東二百九十五萬九千三百
　　　八十六石山西百三十一萬五千八百三十七
　　　石河南二百三十一萬九百九十九石江蘇百
　　　五十二萬八千石安徽百八十八萬四千石江
　　　西百三十七萬七百十有三石福建二百五十
　　　六萬六千四百四十九石浙江二百八十萬石
　　　湖北五十二萬九百三十五石湖南七十萬二
　　　千百三十三石陜西二百七十三萬三千有十
　　　石甘肅三百二十八萬石四川百有二萬九千
　　　八百石廣東二百九十五萬三千六百六十一
　　　石廣西百二十七萬四千三百七十八石雲南
　　　七十萬一千五百石貴州五十萬七千有十石
　　　凡三千三百七十九萬二千三百石有竒
　　　凡常平積貯之法必相風土之寒暄燥濕東南
　　　西北異方稻麥粟米異宜江南江西福建浙江
　　　湖廣四川廣東廣西雲南貴州宜稻宜粟直隸
　　盛京山東山西河南陜西或以米或以雜糧貯米
　　　者半穀之数每歳出陳易新土髙燥者以十之
　　　七存倉十之三平糶卑濕則存半糶半各因時
　　　地而變通之以均歳之豐歉督撫於歳終覈實
　　　奏銷以册送部稽察如有虧闕先請動帑買補
　　　将虧空官題叅照例治罪限年追賠
　　　凡買補之法春夏出穀秋冬還倉依市價於本
　　　地産穀之區或鄰邑價平處買運如数還倉遇
　　　歳歉市貴則展至次年若倉庾闕乏亟需補足
　　　者申明上官凖於價賤之州縣和糴抑富民派
　　　保甲者劾之
　　　凡順成之方本省倉庾既足督撫具疏請
　旨出庫藏委官収糴毋致價賤傷農若有多為麯蘖
　　　以糜穀者禁之
　　　凡直省倉穀有在常平額外者如河南漕穀倉
　　　江南江寧省倉崇明倉福建臺灣備貯倉浙江
　　　永濟倉玉環同知倉廣東廣糧通判倉或備本
　　　省急需或備鄰省協濟或因山海逺僻藉以充
　　　振備糶皆飭所在官按其額数時其出納以佐
　　　常平之所不及歳終彚入倉糧奏銷册内申報
　　　督撫送部察覈
　　　凡民間収穫時隨其所贏聼出粟麥建倉貯之
　　　以備鄉里借貸曰社倉公舉殷實有行誼者一
　　　人為社長能書者一人副之共領其事按保甲
　　　印牌有習業而貧者春夏貸米於倉秋冬大熟
　　　加一計息以償中歳則捐其息之半下歳免息
　　　社長社副執簿檢校歳以穀数呈官經理出納
　　　惟民所便官不得以法繩之豐年勸捐社穀在
　　　順民情禁吏抑派有好義能捐十石至百石以
　　　上者旌奨有差社長社副經理有方者按年給
　　　奬仍以息穀酌酬勞勩
　　　凡紳士捐穀以待振貸曰義倉各就市鎭鄉村
　　　建廒春頒秋斂取贏散滯奬善酬勞悉依社倉
　　　規條惟頒斂之期出入之籍時呈所在官覈之
　　　所在官於去任蒞任時授受簿籍察其虛實以
　　　行懲勸
　　　凡直省營戍沿邊沿海及去省遥遠者設倉貯
　　　穀曰營倉以營弁經理遇青黄不接之時或借
　　　或糶以接濟軍士如有那移虧闕照常平積穀
　　　例題叅追賠
　
　
　
　
　
　
欽定大清會典卷十二
欽定四庫全書
欽定大清會典卷十三
　　　戸部
　　　　漕運
　　　自元濬會通河明導汶水北會漳衞而東北之
　　　運道以通
　　國朝南鑿桃宿之道開中運河以避黃河之險於
　　　是糧艘由淮浦渡河徑趨山東逹
　　京師皆銜尾無阻刓弊剔姦以肅漕政垂萬世之
　　　利賴於無窮焉
　　　凡嵗漕
　　京師者八省其漕有五等曰正兌米入京倉以待
　　　八旗三營兵食之用以乾隆十八年奏銷册計
　　　之山東十有五萬七千九百九十四石河南八
　　　萬一千六百二十八石江蘇百有七萬六千三
　　　百九十三石安徽三十萬七千十有六石江西
　　　三十五萬千五百有三石浙江五十五萬九百
　　　四十七石湖北九萬四千五百七十四石湖南
　　　九萬五千五百三十一石各有竒○曰改兌米
　　　入通州倉以待王公百官俸廪之用山東六萬
　　　九千四百七十三石河南三萬九千九百十有
　　　一石江蘇九萬二千四十四石安徽十有一萬
　　　八千八百四十五石江西十有五萬千八百五
　　　十石浙江二萬九千三百六十五石各有竒○
　　　曰白糧分入京通倉以供内府光禄寺以待王
　　　公百官各國貢使廪餼之用江蘇六萬九千四
　　　百四十七石浙江三萬五百五十三石各有竒
　　　○曰麰麥入京倉以供内府之用河南正兌五
　　　千八十六石改兌三千三十三石各有竒○曰
　　　黑豆入京倉以待八旗官軍及賓館牧馬之用
　　　山東正兌四萬五百有四石改兌萬六千五百
　　　石河南正兌三萬二千六百七十四石改兌萬
　　　五千五百八十八石各有竒
　　　凡漕糧改折曰永折米徵銀解部山東河南嵗
　　　折徵各七萬石江蘇十萬六千四百九十二石
　　　安徽七萬五千九百六十一石湖北三萬二千
　　　五百二十石湖南五千二百十有二石(每石連/耗折銀)
　　　(五錢至/八錢)○曰改折灰石米徵銀解部以待工部
　　　灰石之用江蘇嵗折徵二萬一千一百十有六
　　　石浙江萬三千三百二十三石各有竒(每石連/耗折銀)
　　　(一兩六/錢八分)
　　　凡漕糧經費曰正耗各省正兌米每石二五(二/斗)
　　　(五升後/仿此)加耗改兌米一七加耗以備通州五牐
　　　運耗貯倉折耗及運軍囘船食米之費○曰輕
　　　齎正兌米山東河南每石一六加耗江蘇安徽
　　　二六江西浙江湖北湖南三六改兌米江蘇安
　　　徽江西浙江每石二升加耗(山東河南改兌米/不徵輕齎湖南北)
　　　(無改/兌米)均折銀徵解倉場通濟庫漕船至通計運
　　　道逺近每船給羡餘銀又按到通米數每石給
　　　䉡夫銀各有差(惟山東河南道/近不給䉡夫銀)○曰船耗除山
　　　東河南及江蘇徐州府屬之銅豐沛蕭碭漕船
　　　不給耗餘船正兌米每石一五及五升加耗改
　　　兌米二三一三及八升加耗各有差以給運軍
　　　沿塗耗折○曰席木各省正兌改兌米每二石
　　　徵葦席一以十分之一七隨船解通為倉庾苫
　　　蓋之用江西湖北湖南每正兌米二千石徵楞
　　　木一松版九以十分之五解通為倉庾鋪墊之
　　　用餘均折銀徵解通濟庫浙江及江蘇常鎮安
　　　寧池太等府太倉州徵版木如之皆折徵解庫
　　　○曰行糧月糧各省運弁運軍凡出運之年各
　　　支行糧二石四斗至三石有差運軍月糧八石
　　　九斗至十有二石有差或折銀徵給或銀米各
　　　半各因其地之宜山東蘇松江安糧道所屬半
　　　於領運時發給半徵解水次六倉山東則臨清
　　　徳州江蘇安徽則江寧鳯陽淮安徐州沿塗發
　　　給○曰贈貼明代漕糧繋軍民交兌民受需索
　　　之苦
　　國初改為官收官兌因酌定贈貼官為支給隨其
　　　方俗各省異名山東河南漕船每運米百石給
　　　潤耗銀五兩米五石江安糧道所屬給漕贈如
　　　之蘇松糧道所屬米同銀倍浙江給漕截銀三
　　　十四兩有竒江西給貼運銀三兩米三石副耗
　　　米十有三石湖北湖南給貼運米二十石皆隨
　　　漕科徵
　　　凡白糧經費江蘇每石正耗三斗浙江四斗五
　　　升以備入倉耗折及運軍沿塗折耗之費江蘇
　　　每船給束包人夫工食銀十有四兩每運米百
　　　石給漕截銀三十四兩食米七石各有竒又盤
　　　耗米二十石浙江給漕截銀如江蘇食米三十
　　　四石有竒運弁行糧運軍行糧月糧與漕糧同
　　　皆隨糧科徵
　　　凡漕糧轉輸薊州易州以待
陵寢官兵俸餉之用薊州酌撥漕糧四萬六千八百七
　　　十石白糧千三百十有五石自天津府轉輸易
　　　州酌撥漕糧萬九千一百八十七石白糧四百
　　　五十石自白溝河轉輸(均於各省應輸京通倉/米内撥運後水師駐防)
　　　(俸餉/同)
　　　凡漕糧嵗留天津府滄州以待水師及駐防官
　　　兵俸餉之用糧船過滄留漕糧萬一千七百十
　　　有九石過天津留四萬五千石各有竒
　　　凡漕糧截留或一方偶遇偏災截漕轉運以備
　　　拯荒平糶之用或酌留直省分貯府縣每嵗出
　　　陳易新以為經久不匱之儲皆隨時調劑不限
　　　常數
　　　凡蠲免田賦之嵗漕糧以
　　天庾儲備徵輸如常若被災府縣完納維艱令督
　　　撫確勘情形酌應緩應蠲之數具疏請
　旨
　　　凡漕船六千九百六十有九每嵗出運者直隸
　　　三十七(均協運/河南)山東九百七十五(運軍自備者/三百十有一)
　　　(協運河南二/百六十八)蘇松糧道所屬五百八十九江安
　　　糧道所屬三千八十四(協運河南百二十五協/運蘇松千九百九十七)
　　　内運白糧者百三十六於通省漕船内簡調三
　　　年踐更江西七百有八浙江千二百十有四内
　　　專運白糧者六十三湖北百八十湖南百八十
　　　二○成造漕船以長九丈載米四百石為度江
　　　西湖北湖南加長一丈每嵗修理出運十年改
　　　造如成造不堅固不及十年損壞者責運軍補
　　　造督運官弁皆劾論○遇運河水涸須分載過
　　　淺囘南阻凍不能依期歸次須以别船代運赴
　　　通均許和雇民船官為定價毋許運弁抑派及
　　　船户居竒髙索
　　　凡漕政掌於漕運總督各省以糧儲道專司之
　　　各府以管糧同知通判分治之徵收兌運由州
　　　縣官總其成於巡撫布政使司運道疏濬牐壩
　　　啟閉自江北至淮自淮北至天津則河道總督
　　　任之天津以北倉場侍郎經理之嵗以給事中
　　　御史分巡通州而下天津濟寧淮安至揚子江
　　　口以稽察運道剔除漕弊
　　　凡有漕之省隨漕之多寡以建衞每衞守備一
　　　人以治衞軍酌漕船之多寡以分幫每幫領運
　　　千總二人分年番休武舉一人隨幫効力每船
　　　領運衞軍十人每運選用一人由守備舉報濫
　　　舉不慎者論每軍出運副一人隨運以本軍子
　　　弟充之水手十人由運軍雇募令十船互保
　　　滋事不法者連坐
　　　凡徵糧以十月朔啟徵米取乾潔不分赤白兼
　　　收白糧則官為舂治民輸舂耗有差立聮三票
　　　稽覈如制(詳見/田賦)
　　　凡兌運以漕船到次之日為始至十一月終兌
　　　畢以府同知通判為監兌官總漕按船數米數
　　　刋發全單開明耗贈糧道依全單之數分刋號
　　　單頒之州縣每單兌米百石一單兌足令運弁
　　　注明收數一船兌足即發水程開行
　　　凡察驗米色監兌官以米一石包封為式糧道
　　　親驗鈐印至淮總漕拆封掣驗通船米如式仍
　　　鈐封至通倉場侍郎拆驗亦如之其包封米作
　　　正交倉
　　　凡漕運行程重運北上順流日行四十里逆流
　　　日行二十里巡撫給以水程所過沿河州縣入
　　　境出境皆注日時至淮總漕察驗無誤換給水
　　　程所過州縣注日時至通州倉場侍郎察驗如
　　　之空船南下順流日行五十里逆流日行三十
　　　里倉場侍郎給發水程所過州縣注日時至淮
　　　總漕察驗如北上時先後還次不得過十一月
　　　巡撫察驗亦如之惟經渉河淮江湖重險不立
　　　程期守牐候風阻凍均準注限若内河無阻有
　　　違行程者領運官弁及運軍皆論如法
　　　凡通漕限期山東河南以次年三月初一日到
　　　通江蘇安徽大江以北本年十二月秒過淮次
　　　年四月初一日到通大江以南次年正月秒過
　　　淮(松江府所屬/寛限十日)五月初一日到通浙江湖北次
　　　年二月秒過淮六月初一日到通江西湖南次
　　　年三月初十日過淮六月初一日到通受兌開
　　　行由巡撫疏報過淮由漕運總督經皂河由江
　　　南河道總督過濟寧逾臨清由河東河道總督
　　　皆具疏專逹天津以北倉場侍郎五日一奏報
　　　如過淮遲延責在巡撫抵津遲延責在漕河三
　　　督及所屬沿河文武官皆按期劾論
　　　凡督運山東河南漕船兌運已畢糧道簡委府
　　　通判管押赴通江淮以南則監兌官親送至淮
　　　候總漕察驗畢或即委監兌官或别委通判以
　　　行過淮已畢總漕隨運北上率所屬官弁相視
　　　運道險易調度全漕察不用命者俾舳艫相接
　　　畢渡天津廼入
　覲述職以重官守各省通判仍竢漕船卸載管押囘
　　　南廼既厥事
　　　凡催漕道府董率州縣官於入境時按程催行
　　　毋許停泊出境廼止沿河營汛鎮將董率汛弁
　　　催行亦如之催行不力致有羈遲者專催督催
　　　各官弁劾論有差
　　　凡屯田各省多寡不一(詳見/田賦)皆按漕船均分給
　　　領運之軍耕以濟運其不能自耕者或官召民
　　　佃徵租贍軍或民賃軍田軍自取息有争訟則
　　　州縣官治之私相質買者與受皆辠
　　　凡優䘏運軍每船北上許隨載土産物百石頭
　　　工舵工水手共二十六石囘空隨載梨棗六十
　　　石經過闗津免其輸稅過淮如期抵通交糧無
　　　闕總漕酌加奬賞二十年領運無過給九品冠
　　　帶榮身
　　　凡漕運禁令州縣徵糧毋許吏役浮加斛面抑
　　　派雜費府倅監兌無許弁軍需索陋規私收折
　　　色重運北上空船南囘毋許運軍水手盗賣漕
　　　米滲水和沙或私帶客貨冒渡闗津或擾害民
　　　船强橫生事或行船越次以避稽察或中塗幷
　　　載脱船私歸運弁毋許擅離漕船催運弁兵毋
　　　許索運軍土物違者皆論如法
　　　凡漕運考成漕糧白糧並隨糧經費皆限本年
　　　徵足糧道造具四柱清册逹總漕疏報徵收官
　　　以經徵督徵之數作十分考成如有未完經徵
　　　之州縣衛所自不及一分至五分督徵之道府
　　　自一分至六分巡撫自一分至八分論劾有差
　　　叅後州縣衞所限一年道府限一年有半巡撫
　　　限二年逾限不完不復作分數照原叅分數叅
　　　處廵撫以完欠支存之數隨奏銷疏報轉運之
　　　官抵通交倉糧數無闕總漕糧道及押運領運
　　　官弁議敘有差如有未完按分數叅處勒限責
　　　償逾限不完者皆論如法
　　　凡漕船偶遭風浪在河淮江湖失事者如船糧
　　　漂没無存地方官勘實報總漕題豁若内河遇
　　　風收泊不慎或不戒於火致船與糧有失者皆
　　　不準豁免領運押運並地方文武官弁劾論如
　　　法
　
　
　
　
欽定大清會典卷十三
欽定四庫全書
欽定大清會典卷十四
　　　戸部
　　　　錢法
　　　凡鼓鑄緡錢以資
　　國用農末之交利百物之流轉於是乎權衡焉過
　　　輕則民多私鑄過重則民利盗燬權輕重之中
　　　以重二銖八十有八黍為率鎔赤金和以白黑
　　　鉛及錫依古九府圜法制之徑八分輪郭外周
　　　中作字兩面皆陽起清文曰寳泉漢文著年號
　　　左右列通寳二字以頒行天下
　　　凡
　　京師鼓鑄統設二局其隸於部者曰寳泉局嵗鑄
　　　錢六十一卯(以萬二千四百/八十緡為卯)得錢七十六萬千
　　　二百八十緡遇閏加鑄四卯得錢四萬九千九
　　　百二十緡
　　　凡寳泉局政令掌於滿漢右侍郎其滿漢司官
　　　由部遴選保舉引
　見簡用二年更代大使由本部筆帖式選委咨吏部
　　　注册五年更代勤謹無過者任滿以應升官用
　　　不稱者劾
　　　凡寳泉局出錢以兵餉為大兵餉十分以錢一
　　　分或二分配銀給發皆視局錢之盈縮以定其
　　　增減之數
　　　凡銅之良者産於雲南召商開採嵗輸
　　京師五百七十萬四千斤有竒分為六運承運官
　　　正副二人以府貳牧令為正丞倅為副以九十
　　　日為一運由尋甸東川水陸兼運至四川之永
　　　寧下三峽沿於江漢經湖南北江西安徽江蘇
　　　逹於運糧河由運糧河逹於京自起運至京以
　　　十有四月為期運舟由有司和雇舟不堅固致
　　　損敗者經理之有司論其觸險沉溺者所在有
　　　司責令雇水手探取銅有遺失者責償其輸納
　　　於部也必辨色之髙下以定其數色惡數不足
　　　者承運之官論持衡不平致有輕重低昻者主
　　　藏之吏論
　　　凡商賈有挾重貲願航海市銅者官給符為信
　　　聽其出洋往市於東南日本諸夷舟囘司闗者
　　　按時直收之以供官用有餘則任其售於市肆
　　　以便民用
　　　凡白鉛黑鉛産於湖南貴州亦召商開採嵗輸
　　京師白鉛三百八十四萬千九百十有四斤黑鉛
　　　七十萬五百七十一斤分為上下二運上運起
　　　自四月至十月抵京下運起自十月至次年三
　　　月抵京錫之良者産於南洋諸夷國番舶之以
　　　時至者由廣東和買嵗輸
　　京師二十一萬千七百十有二斤均以佐雜官承
　　　運
　　　凡運銅及鉛錫皆有定限計日到京逾期者論
　　　經行之地所在有司督催出境毋許淹留法與
　　　督漕同催行不力者糾劾
　　　凡直省奏準開鑄者直隸山西江蘇江西福建
　　　浙江湖北湖南陜西四川廣東廣西雲南貴州
　　　十有四省惟雲南即山採銅其他或收本境廢
　　　銅或買雲南餘銅各隨其地之宜作之泉布以
　　　利民用一面鑄清文寳字並本省一字其餘輕
　　　重制度咸如京局
　　　凡錢禁莫重於盗燬民有犯者立正典刑其次
　　　私鑄其次剪邊取鎔其次用古廢錢其次私行
　　　小錢犯者悉論如法中外文武官失察者皆劾
　　　若夫轉移出入上操其權交易流通下收其利
　　　有藏積私家居竒病民者並治之
　
欽定大清會典卷十四
欽定四庫全書
欽定大清會典卷十五
　　　戸部
　　　　鹽法
　　　凡𣙜鹽之法順物土之宜而理之或府海以收
　　　其利或産於池或汲諸井而成之皆通商轉運
　　　以便民食收其税以供
　　國用
　　　凡
　　盛京沿海之地皆民自煮鹽市易奉天府錦州府
　　　鹽場二十皆以州縣佐貳官司其場務不𣙜不
　　　幾統隸於奉天府尹
　　　凡直省沿海及有池井之地聽民闢地為場置
　　　竈開畦為鹽而售之商或官出帑收鹽授之商
　　　而行之以鹽課大使掌其場之政令與場地之
　　　徵治其交易審其權衡而平準之日稽其所出
　　　之數以杜私販之源運同運判分司其地而糾
　　　察之○長蘆都轉運鹽使司運使所屬分司天
　　　津運同治場八滄州運判治場二山東都轉運
　　　鹽使司運使所屬分司濱樂運同膠萊運判各
　　　治場五每場設大使統隸於廵視長蘆鹽政○
　　　兩淮都轉運鹽使司運使所屬分司泰州運判
　　　治場十有二通州運判治場十淮安運判治場
　　　三每場設大使統隸於巡視兩淮鹽政○河東
　　　都轉運鹽使司運使所屬中分司運同治山西
　　　解州安邑縣鹽池一場三每場設大使陜西甘
　　　肅定邊大池一設鹽池大使統隸於巡視河東
　　　鹽政其靈州小池一設鹽池大使别隸於甘肅
　　　巡撫(以下督撫/兼鹽政同)○兩浙驛鹽道所屬分司寧紹
　　　運副治場二十嘉松運判治場十有一每場設
　　　大使統隸於浙江巡撫兼巡視鹽政○福建鹽
　　　法道所屬鹽場十有三在内地者十有一其八
　　　場委簡發試用官餘委知縣及首領佐貳官司
　　　其場務在臺灣者二以知府兼理之統隸於閩
　　　浙總督○廣東都轉運鹽使司運使所屬分司
　　　惠潮汀贑運同治場十有三每場設大使統隸
　　　於兩廣總督○四川驛鹽道所屬鹽井七千七
　　　百有三鹽井大使十有二人統隸於四川總督
　　　○雲南驛鹽道所屬鹽課提舉司三分轄鹽井
　　　十有六鹽井大使十有一人統隸於雲南巡撫
　　　凡行鹽以商商有世業行有地限其轉輸於各
　　　省者先納課而後領運各按應行之地隨時價
　　　而銷售之
　　　凡産鹽之省運使鹽道察場民之生計與商之
　　　行息而平其鹽價行鹽之省由驛鹽道或分巡
　　　道知府兼理之其水陸挽運必計其道里時其
　　　往來平其貴賤俾商無滯引民免澹食以聽於
　　　鹽政鹽政掌弊羣吏糾其徵收督徵之不如法
　　　者以時審其價而酌劑之凡鹽賦之奏課與鹽
　　　法之宜更者以
　聞總督廵撫兼鹽政者如之
　　　凡行鹽符信由部給引鹽政受而布之商其受
　　　鹽於場掣鹽於批驗所轉運於應行府州縣皆
　　　按引以知其數輸賦於運使鹽道上計於鹽政
　　　皆積引以定其算嵗周則收已行之引截角送
　　　部以待稽覈更頒新引
　　　凡鹽課視每嵗應行引數以定課最以乾隆十
　　　八年奏銷册計之直省共行銷六百三十八萬
　　　四千二百三十一引課入五百五十六萬五百
　　　四十兩有竒○長蘆鹽行直隸及河南開封彰
　　　徳衞輝陳州懷慶南陽府屬之舞陽許州屬之
　　　臨潁郾城長葛引九十六萬六千四十有六課
　　　入六十萬三百九十四兩有竒山東鹽行本省
　　　及河南歸徳府江南宿州徐州府屬之銅豐沛
　　　蕭碭正引五十五萬票引十有七萬千七百四
　　　十課入二十四萬五千六百八十八兩有竒○
　　　兩淮鹽行江南之江寧安慶鳯陽廬州池州太
　　　平寧國潁州淮安揚州各府六安滁和泗通海
　　　各州徐屬之邳宿睢寧三州縣江西之南昌饒
　　　州九江南康建昌撫州臨江吉安瑞州袁州河
　　　南之汝寧光各府州及湖北湖南引百六十八
　　　萬五千四百九十有二課入二百十有七萬九
　　　千二百六十四兩有竒○河東鹽行山西及河
　　　南之南陽河南陜汝等府州許州屬之襄城陜
　　　西之西安鳯翔同州邠乾商興安等府州引四
　　　十二萬六千九百四十有七課入四十二萬九
　　　千三百八十二兩有竒陜甘鹽行漢中延安鄜
　　　綏徳各府州引三萬九千四百課入八千九百
　　　八十兩有竒行蘭州鞏昌平凉慶陽寧夏秦階
　　　各府州靈州洮州等衞引七萬二千六百八十
　　　有八課入二萬四百十有六兩有竒○兩浙鹽
　　　行本省及江南之蘇州松江常州鎮江徽州太
　　　倉廣徳江西之廣信等府州正引七十萬四千
　　　六百九十有八票引十萬六百九十有八課入
　　　七十三萬七千七百五兩有竒○福建鹽行本
　　　省引九十四萬六千四百八十有五課入三十
　　　九萬七千三百四十二兩有竒○廣東鹽行本
　　　省及江西之南安贑州福建之汀州湖南之桂
　　　陽郴各府州貴州之古州引五十三萬八千五
　　　百二十有二課入四十六萬八千七百八十七
　　　兩有竒行廣西引六萬五千六百有十課入十
　　　有一萬三千七百八十二兩有竒(東課六萬六/千二百六十)
　　　(八兩西税四萬七千五/百十有四兩各有竒)○四川鹽行本省及湖
　　　北之施南府宜昌府屬之鶴峯長樂二縣雲南
　　　之東川昭通二府曲靖府屬之南寧霑益平彞
　　　三縣引十有一萬五千百八十有五課入八萬
　　　九千五百三十六兩有竒○雲南鹽行本省以
　　　道逺不頒引按井給票課入二十六萬一千六
　　　百四十三兩有竒○貴州各府近湖廣者食淮
　　　鹽近四川者食川鹽不通商不頒引小民就近
　　　負販而輸税於官布政使糧驛道兼理之統隸
　　　於貴州廵撫課入七千六百十有五兩有竒
　　　凡竈地之徵視年之上下嵗登盡入其税給由
　　　單書其應入之數令如數輸納嵗終會而上之
　　　部荒則辨其等其宜蠲宜緩法如田賦
　　　凡商之徵責之運使鹽道引之行責之州縣官
　　　課登引疏通者予叙課有逋負引有稽滯者劾
　　　議各計其分數而殿最之
　　　凡無引而私行及越禁私販者有禁民或犯令
　　　由地方文武官緝治之疎縱者論若老弱孤獨
　　　擔負四十斤以下者免幾
欽定大清㑹典卷十五
欽定四庫全書
欽定大清會典卷十六
　　　户部
　　　　關税
　　　凡天下水陸衢會舟車之所輻輳商旅之所聚
　　　集設闗置尹掌其治禁以安行旅以通貨賄爰
　　　繫之税以便詗幾以佐
　　國家經費
　　　凡直省闗税以乾隆十八年奏銷册計之税入
　　　四百三十二萬四千有五兩有竒
　　京師崇文門税入十萬二千百七十五兩左翼右
　　　翼均萬兩通州萬二千六百四十七兩直隸天
　　　津闗七萬四千五百六十九兩山海闗三萬二
　　　千二百兩龍泉紫荆獨石等闗口四千三百有
　　　六兩張家口二萬兩殺虎口萬六千九百十有
　　　九兩(内工闗銀七千六百四十兩税/解本部考覈由工部凡工闗同)潘桃口七
　　　千六百四十五兩古北口二千六百六十九兩
　　　胡納胡河二千三十兩輝發莫欽二百八十兩
　　　白都訥二百有七兩(均工/闗)奉天四千八十八兩
　　　中江三千二百九十四兩山東臨清闗四萬三
　　　千三百有五兩(内工闗四千五/百七十二兩)山西武元城千
　　　二百三十一兩(工/闗)江蘇海闗七萬七千五百有
　　　九兩滸墅闗四十九萬五千二百二十六兩淮
　　　安闗三十二萬五千一百六十三兩(内宿遷工/闗四萬八)
　　　(千八百八十四兩/繫淮安闗兼管)揚州闗二十萬一千九百有
　　　八兩西新闗十有二萬九千九百十有五兩(内/龍)
　　　(江工闗五萬七千六百/有七兩繫西新闗兼管)安徽鳯陽闗二十八萬
　　　七千九百二十兩蕪湖闗三十一萬六千八百
　　　二十五兩(内工闗七萬一/百四十六兩)江西九江闗三十五
　　　萬四千二百三十四兩贑闗九萬六百八十二
　　　兩福建海闗三十一萬四千四百四十八兩閩
　　　安闗二萬三千三百六十五兩浙江海闗八萬
　　　七千六百五十四兩北新闗二十一萬六千五
　　　百六十二兩(内南新工闗三萬二百四/十七兩繫北新闗兼管)湖北武
　　　昌廠五萬三千九百六十七兩荆闗四萬一千
　　　六百十有七兩(工/闗)湖南辰闗萬六千四百二十
　　　二兩(工/闗)四川䕫闗(舊名/渝闗)十有六萬三千一百十
　　　有四兩(内工闗/五千兩)打箭鑪一萬九千六百七十五
　　　兩廣東海闗五十一萬五千一百八十八兩太
　　　平闗十有三萬七千二百九十七兩廣西梧廠
　　　六萬三千有八兩尋廠四萬五千八百二十兩
　　　各有竒
　　　凡直省闗務或差京官監督或以督撫總理或
　　　以將軍織造鹽政兼理京差由部疏請嵗周更
　　　代督撫委所屬道府專司之具疏以
　聞
　　　凡貨財之經過闗津者必行商大賈挾貲貨殖
　　　以牟利者廼徵之物有精麤直有貴賤利有厚
　　　薄各按其時地以定應徵之數部設科條頒於
　　　各闗刋之木榜俾商賈周知而吏不能欺其有
　　　匿應税之物者論如法至小民日用所需擔負
　　　竒零之物皆不在徵𣙜之條
　　　凡海舶貿易外洋者給之照以稽察之其出洋
　　　歸港皆慿照為信因按其照税之有藏匿姦匪
　　　私帶違禁之物者論如法
　　　凡内江内河賃載客貨之船經遼曠閲險阻皆
　　　給之照抵闗投驗以辨姦良各闗税貨税船各
　　　隨其地之宜有私冒越渡者論如法
　　　凡闗津之徵每嵗豫作空白册申部部於册内
　　　編定年月鈐印發還一曰親填簿商賈到闗輸
　　　税令揭其貨物按次月日親書於册不得假手
　　　吏胥一曰循環簿一留署一發闗據商賈所書
　　　貨物分析其應税之數亦按次月日備書於册
　　　循發則環留環發則循留司闗者隨時計度而
　　　鉤考之一曰稽考簿以循環簿所書一嵗徵收
　　　之數分記而總結之亦按次月日備書於册一
　　　送部一存闗一自收執親填簿循環簿於嵗終
　　　繳部稽考簿於任滿繳部由部覆覈之以待奏
　　　銷
　　　凡商販米穀往被災地方售儥者所在官司給
　　　照過闗毋許羈留及各省鼓鑄銅鉛官倉營汛
　　　所糴米穀驗其文符並免輸税
　　　凡闗税考成監督一嵗差滿條析經徵之數具
　　　疏專逹其隸督撫總理者嵗周疏報亦如之皆
　　　以册逹部部受其要而會之定其殿最以
　聞惟闗隸工部者賦輸部庫考覈則由工部
　
　
　
欽定大清會典卷十六
欽定四庫全書
欽定大清會典卷十七
　　　戸部
　　　　雜賦
　　　周禮山澤之賦供之大府金玉錫石之地卝人
　　　守之絘布總布質布廛人歛之盖利用通財而
　　　薄徵之以便民也前代以來雜賦繁重
　　國家寬政頻施復除殆徧矣惟其治於有司者繫
　　　之賦籍俾在官者有稽焉
　　　凡瀕江沙淤成洲之地小民植蘆為業或治阡
　　　陌種麥稻與良田等均曰洲田其輸賦於官均
　　　曰蘆課以乾隆十八年奏銷册計之江蘇安徽
　　　江西湖北湖南所屬蘆洲共七萬九千九百四
　　　十六頃四十六畝賦入十有九萬八千二百五
　　　十兩三錢各有竒○蘆洲夾大江兩岸沙隨水
　　　性遷移不常此落彼淤民以聞於官州縣官隨
　　　時親勘以申布政使司逹於巡撫備書之籍閲
　　　五年巡撫選道員㢘能者按籍履畝而覆覈之
　　　辨其坍於水者除賦水落沙長者分年起徵以
　　　方田之法度其丈尺周知其坍長之數而徵除
　　　之○徵除之法以新淤之地補其坍者如有餘
　　　地别給民工築其隔江對岸地分兩屬則令所
　　　治牧令會勘酌其盈縮以定抵補之數有不以
　　　實者官劾民論如律○清釐蘆洲以嵗十月水
　　　涸為始次年四月竣事巡撫疏
　聞下部部受其要而覆覈之其報竣逾期者論○蘆
　　　課之徵各隨其地之宜以定輕重之等其分隸
　　　兩江湖廣者各制上中下三則冬時開徵至次
　　　年嵗終迺綜其簿籍而申於部民有逋負者經
　　　理之官論
　　　凡山鄉宜茶之地土人樹藝為業者無徵惟商
　　　賈轉運而售之民者徵其商曰茶課○𣙜茶之
　　　法由部頒引州縣官暨茶馬司(甘肅五司以道/府同知兼之)
　　　批驗茶引所(江蘇設大/使一人)受而布之商商採茶於
　　　山及經過闗津居積待售於各府州縣運行於
　　　邊界土司皆憑引以為信無引冒行者為私茶
　　　私茶之禁與私鹽同○茶引之頒於各省者江
　　　蘇安徽江西浙江湖北湖南陜西甘肅四川雲
　　　南貴州嵗行三十六萬四千九百四十有九已
　　　行之引由所司照驗截角更頒新引○茶課之
　　　專入奏銷者陜甘嵗徵銀六千二百六十六兩
　　　有竒茶十有三萬六千四百八十箆(十斤/為箆)四川
　　　嵗徵銀五萬九千七十兩有竒商有逋負者經
　　　理之官論若江蘇安徽浙江所屬茶課由經過
　　　闗津驗引徵收歸入闗税江西湖北湖南及貴
　　　州仁懷一縣歸入雜税雲南歸入田賦其他直
　　　省不産茶及雖産茶不頒引者皆聽民販運賦
　　　歸闗市不列茶課○陜甘茶商受引於本省市
　　　茶於湖南囘經河南由陜州照驗出闗均不徵
　　　課惟行於陜甘有徵其所賦箆茶初制於邊外
　　　互市以易番馬後停易馬之令所賦箆茶貯庫
　　　發售○四川茶引行於内地州縣者為内引行
　　　於沿邊者為邊引行於土司者為土引其賦入
　　　不同各酌土俗之宜以定其徵輸之等
　　　凡五金之産為器用所必需其藏於山巖土石
　　　之中者曰礦小民入山開採以資生計有司者
　　　治之因賦其什一曰礦課○廣西雲南貴州産
　　　黃金白金赤金錫鉛鐵水銀丹砂雄黃山西四
　　　川廣東産赤金錫鉛鐵湖南産赤金錫鉛鐵水
　　　銀丹砂雄黃皆召商試採礦旺則開竭則閉各
　　　省賦入視出産之衆寡嵗無常數○深山窮谷
　　　資斧不能繼及近民墓宅田地均不開採承商
　　　鳩工必用土著辨姦良四方客民走集者禁争
　　　訟滋事者禁以牧令丞倅掌其戒令戍之弁兵
　　　以防姦宄其經理之不善者論如法
　　　凡澤國多魚其漁者有税曰魚課明代多設河
　　　泊所大使以幾其徵
　　國朝弛澤梁之禁惟留江西二所廣東三所餘皆
　　　裁革嵗課江南江西福建浙江湖廣廣東共二
　　　萬四千四百十有二兩有竒
　　　凡民間賣買田宅皆憑書契納税於官以成其
　　　質劑曰契税○税契之法布政使司作契帖鈐
　　　以司印頒之州縣民之賣買田宅者領契帖於
　　　官徵其税書其姓名揭其物數並原契予之以
　　　防詐偽以治訴訟其税輸藩庫布政使司覆覈
　　　之以逹於部嵗無常數
　　　凡城廂衢市山場鎮集舟車所輳貨財所聚擇
　　　民之良者授之帖以為牙儈使辨物平價以通
　　　貿易而税其帖曰牙税質庫商行操竒贏以逐
　　　利者有行舖税牲畜之鬻於市者防其暴盗有
　　　馬牛税豬羊税水陸之珍自逺至者有落地税
　　　若夫闤闠旗亭日陳百物販夫販婦擔負竒零
　　　皆無徵其徵於有司者嵗終則會與田賦合疏
　　　以
　聞以乾隆十八年奏銷之數計之直省嵗課共百有
　　　五萬二千七百有六兩有竒
　
　
　
　
　
　
　
　
　
欽定大清㑹典卷十七
欽定四庫全書
欽定大清會典卷十八
　　　戸部
　　　　俸餉
　　　凡頒禄親王嵗支俸銀萬兩世子六千兩郡王
　　　五千兩長子三千兩貝勒二千五百兩貝子千
　　　三百兩鎮國公七百兩輔國公五百兩一等鎮
　　　國將軍至奉恩將軍凡十有三等禄自四百十
　　　兩每降一等減二十五兩宗室雲騎尉八十五
　　　兩授雲騎尉品級者八十兩○固倫公主四百
　　　兩和碩公主三百兩郡主至鄉君凡五等禄自
　　　二百五十兩遞減三十兩固倫公主額駙二百
　　　八十兩和碩公主額駙二百五十五兩郡主額
　　　駙二百三十兩縣主額駙百八十兩郡君額駙
　　　百五十五兩縣君額駙百三十兩鄉君額駙百
　　　有五兩○一等公七百兩二等公至雲騎尉凡
　　　二十五等禄自六百八十五兩遞減二十五兩
　　　恩騎尉四十五兩不入等次之公侯伯子男及
　　　授輕車都尉騎都尉雲騎尉品級者自二百五
　　　十五兩遞減至八十兩亦以二十五兩為差○
　　　在京文職八旗武職一品官百八十兩二品百
　　　五十五兩三品百三十兩四品百有五兩五品
　　　八十兩六品六十兩七品四十五兩八品四十
　　　兩均正從同禄九品三十三兩從九品三十一
　　　兩各有竒未入流與從九品同筆帖式七品三
　　　十三兩八品二十八兩九品二十一兩文職於
　　　正俸外加增一倍曰
　恩俸又一品至九品月給銀五兩至一兩有差曰公
　　　費(每銀一兩折/制錢九百文)○禄米自王公至文武官弁均
　　　以俸定數每俸銀一兩支米一斛○
　　盛京五部及
陵寢文武各官俸銀與京官正俸同○王公公主額駙
　　　領俸以旗册呈宗人府滿世爵暨文武官由本
　　　旗漢文官由本部院册送吏兵二部覈實咨部
　　　嵗以春二月秋八月給發○外文職自一品至
　　　未入流頒禄與内文職正俸同○中外緑旗武
　　　職正一品嵗支俸銀九十五兩從一品八十一
　　　兩正二品六十七兩從二品五十三兩各有竒
　　　薪銀均百四十四兩三品俸銀三十九兩薪銀
　　　百二十兩四品俸銀二十七兩薪銀七十二兩
　　　五品俸銀十有八兩薪銀四十八兩六品俸銀
　　　十有四兩薪銀三十三兩各有竒正從相同七
　　　品俸銀十有二兩有竒薪銀與六品同○
　　京營緑旗武職領俸由歩軍統領册送兵部覈實
　　　咨部給發外省文武各官册送布政使司給發
　　　○外藩喀爾喀杜爾伯特等汗科爾沁親王嵗
　　　支俸銀二千五百兩俸幣四十各親王均銀二
　　　千兩幣二十有五世子銀千五百兩幣二十科
　　　爾沁扎薩克圖郡王同各郡王均銀千二百兩
　　　幣十有五長子銀八百兩幣十有三貝勒同貝
　　　子銀五百兩幣十鎮國公銀三百兩幣九輔國
　　　公銀二百兩幣七扎薩克台吉等銀百兩幣四
　　　下嫁外藩固倫公主銀千兩幣三十和碩公主
　　　銀二百兩幣十有二郡主銀百五十兩幣十縣
　　　主銀百兩幣八郡君銀五十兩幣六縣君銀四
　　　十兩幣五鄉君銀三十兩幣四固倫公主額駙
　　　銀三百兩和碩公主額駙銀二百兩均幣九郡
　　　主額駙銀百兩幣八縣主額駙銀五十兩幣五
　　　郡君額駙銀四十兩幣四縣君額駙銀三十兩
　　　幣三
　　乾清門一等台吉銀百兩二等八十兩三等六十
　　　兩四等四十兩子男輕車都尉騎都尉雲騎尉
　　　視八旗世禄減半授逹爾漢號者銀二十兩幣
　　　四八品官俸禄同均由理藩院咨部嵗終給發
　　　凡兵餉
　　京師八旗前鋒軍親軍䕶軍領催弓匠長月支餉
　　　銀四兩驍騎弓匠銅匠三兩均嵗支米四十八
　　　斛歩軍領催二兩歩軍一兩五錢鐵匠一兩至
　　　四兩均嵗支米二十四斛礮手二兩嵗支米三
　　　十六斛由覺羅充前鋒軍親軍䕶軍者加一兩
　　　敎養兵一兩五錢馬駝芻牧月給銀三兩出牧
　　　之月停支均由本旗佐領具册申都統覈實咨
　　　部按月給餉按季給米閏月如之○緑旗廵捕
　　　三營馬兵月支銀二兩歩兵一兩米均三斗馬
　　　月給豆草銀二兩五錢由本營將備具册申步
　　　軍統領覈實咨部給發○直省駐防八旗兵餉
　　　月支銀二兩米二斗五升馬月支豆九斗至七
　　　斗五升草四十束至三十束各有差礮手月餉
　　　二兩弓匠鐵匠一兩水手修船匠一兩至二兩
　　　有差均由該旗册送布政使司申督撫咨部豫
　　　年撥本省正賦給發惟
　　盛京
陵寢及上駟院馬駝牧羣内務府牛羊牧羣太僕寺左
　　　右兩翼牧場並熱河古北口圍場各官兵均由
　　　部給發○直省標營兵餉馬戰兵月支銀二兩
　　　步戰兵一兩五錢守兵一兩均月支米三斗馬
　　　冬春月支豆九斗夏秋六斗草均三十束由標
　　　營册送布政使司申督撫咨部如前撥給
　　　凡優䘏俸餉王公薨逝無子襲封者親王郡王
　　　福晉嵗給銀千五百兩貝勒貝子夫人五百禄
　　　米如之公將軍夫人給夫俸之半咸終其身有
　　　子未襲封者鎮國將軍以下給半俸一年宗室
　　　無官爵者十嵗以上月給銀二兩年至二十者
　　　三兩覺羅年至十八者二兩孤子不拘年限宗
　　　室給三兩覺羅給二兩均銀一兩支米一斛八
　　　旗世爵年幼未入朝班及年老休致未承襲者
　　　均給半俸殁後無子襲封者給母妻半俸以終
　　　其身内外文職一品官
　予告歸里者請
　旨給以全俸武職一二品因老病乞休奉
　旨以原官致仕者所司上其軍功或給全俸或半俸
　　　請
　旨定奪三品以下武職乞休曾出師受傷及得有功
　　　牌者給以全俸但經出師者半之八旗兵丁年
　　　老告退無親族可倚者月給銀一兩曾出師得
　　　有功牌者銀一兩米一斛官兵已故其妻守節
　　　者視其夫應得俸餉之半佽助一年其夫曾出
　　　師得功牌者全給之陣亡者嵗給俸餉之半竢
　　　其子入伍支餉足抵嵗給之數而止
　
　
欽定大清會典卷十八
欽定四庫全書
欽定大清會典卷十九
　　　户部
　　　　蠲䘏
　　　古者以保息養萬民嵗有不登則聚之以荒政
　　國家頻賜天下租税鰥寡孤獨者有養其保息斯
　　　民者至矣一方告饑百岀其道以拯救之荒政
　　　於是乎詳焉所以有備無患而民不失其所也
　　　凡保息之政十一曰賜復
　　國家府修事和屢豐既告務本節用繁費不興於
　　　是
　徳音時沛賜復天下一年計地之逺近以為先後凡
　　　三年而徧盖曠典也至於䘏民之艱或免新或
　　　除舊
　省方所至或賜半或賜全均由部遵
　諭速行使生民共食昇平之福○二曰免科江浙財
　　　賦甲天下前代以來賦浮於田小民困於輸納
　殊恩疊沛命有司覈實先後免江蘇正賦共六十五
　　　萬浙江正賦共十有二萬七千七百兩有竒民
　　　力以紓其他直省賦浮於田者報墾升科不實
　　　者山側嶺畔闢地竒零者江渚河洲海壖田圯
　　　於水者利興於山藪旺竭不常貨集於闗津往
　　　來靡定者以及藂雜之課累積於因沿科歛之
　　　條弊生於豪猾者稽其賦税雖載在地官之籍
　　　悉與豁除○三曰除役城郭宮室橋梁道路河
　　　渠墉防凡有大興作皆出公帑計工授直古所
　　　謂力役之徵並弛之官司所涖公私差遣則有
　　　水陸舟車廨署需用則有廚匠薪蔬吉嘉典禮
　　　則有采章服物或出自公帑或取給養㢘自昔
　　　里甲之供億商行之承直一切報裁○四曰振
　　　㷀獨設養濟院以居窮民無告者自
　　京師以逮直省皆有養也土著之民願入者收之
　　　如流落異鄉視其年尚能歸籍者詢其里居移
　　　文本籍收養其不能歸籍者察實隨在收養嵗
　　　給銀米冬衣棉布各有差民有力者能出財佽
　　　助為嘉奬以勸之道府以事至所屬州縣必親
　　　為巡視如屋宇不修事廢弛者胥役侵漁者經
　　　理之官劾道府容隠並論如法○五曰養幼孤
　　京師廣渠門設育嬰堂收養嬰孩之遺棄者給庫
　　　帑立産嵗收租息以供乳哺之費順天府尹覈
　　　其實而支給之直省則有司經理倡好義之民
　　　以廣其惠濟擇良善為衆所信服者董其事所
　　　收嬰孩識其年月日時及長有願收為子孫者
　　　登諸籍而予之其本家有訪求者歸之○六曰
　　　收羈窮五方之民多聚
　　京師有貧病無依者五城各設棲流所以收養之
　　　日給錢米有差隆冬酌給棉被所傭一人扶持
　　　之病故者給棺以瘞標識其處以待其家訪尋
　　　者其費由部闗支冬十月至春三月五城設廠
　　　為飯以食羈旅行乞者其米由通倉闗支巡城
　　　御史督兵馬司指揮舉行左都御史左副都御
　　　史親省視之廣寧門外設普濟堂貧給飲食病
　　　有醫藥没為斂瘞起於紳民好義者捐設嵗頒
　　　崇文門税銀千兩京倉米二百石以倡率之○
　　　七曰安節孝婦女矢志守節養舅姑撫遺孤者
　　　或貧無以自存命有司察訪給糧以養之俾有
　　　所依賴嵗終以支給之數具册逹部○八曰䘏
　　　薄宦直省丞簿以下罷官囘籍者資斧維艱給
　　　以道里之費身故給以歸喪之費學官距本邑
　　　五百里外者囘籍亦如之嵗終部綜直省支給
　　　之數覆覈之具疏以
　聞○九曰矜罪囚民罹罪繫圜土饑寒切膚命司獄
　　　者體䘏之自刑部以逮直省按察使司府州縣
　　　獄每囚日給食米鹽菜隆冬給棉布襦袴嵗終
　　　具册送部稽覈○十曰撫難夷外洋夷民航海
　　　貿易猝遇飄風舟楫失利幸及内洋海岸者命
　　　督撫飭所屬官加意撫綏賞給糗糧修完舟楫
　　　禁海濱之人利其資財所攜貨物商為持平市
　　　易遣歸本國以廣柔逺之恩
　　　凡荒政十有二一曰救災川澤水溢湮田禾漂
　　　廬舍有司即率衆救濟申報上官視所壊民居
　　　辨其為茅苫為瓴甓給修理費各有差有傷人
　　　者加䘏之督撫立與施行具疏以
　聞有怠玩需遲致民衆流離者惟督撫之􁍿○二曰
　　　拯饑水旱成災督撫疏
　聞即行撫䘏先給饑民一月糧以免待哺廼察被災
　　　之輕重及民之極貧者與其次貧者除撫䘏一
　　　月外被災六分者極貧予一月糧被災七分八
　　　分者極貧予兩月糧次貧一月被災九分者極
　　　貧予三月糧次貧兩月被災十分者極貧予四
　　　月糧次貧三月每戸計口日授米五合幼弱半
　　　之如米穀不足則依時價以銀代給州縣官親
　　　為省視極貧之外凡乏食者皆作次貧毋許遺
　　　漏具籍申府司廵撫以逹於部豫為文告列戸
　　　口姓名首力農者次游手無藝業者書其發粟
　　　散財之數與日月次第使民周知頒之票以為
　　　信以防牙儈之冒領轉售者設廠城中必當四
　　　履之中鄉村則視居人稠集之地集待振之民
　　　於廠成戸者給以米一月一發㷀獨不能自舉
　　　火者為粥以食之每日一發饑民赴廠者男左
　　　女右老弱先壯者後其自逺鄉來赴者令就食
　　　於廠方冬為謀棲止及春和而後遣還寒士則
　　　學官具籍牒州縣官移粟黌舍就給以别於齊
　　　民胥吏楮墨諸費官為齎發以杜其需索若災
　　　出非常督撫特疏以
　聞則因時因地而量度之或於極貧加至五六月七
　　　八月次貧加至三四月五六月不拘常格有不
　　　盡心撫字及胥吏侵蝕致澤不下逮者論如法
　　　○三曰平糶穀賤傷農則增價以糴穀貴傷民
　　　則減價以糶倉名常平此常法也若嵗或大饑
　　　有司先酌時價應減之數以報督撫覈定具奏
　　　即與施行設廠城中及四鄉示期出糶以濟民
　　　食其散糶之法與拯饑同如倉穀不足則動庫
　　　帑遣官告糴於鄰省再不足則截留漕糧以濟
　　　之竢市價既平而止發倉儲者糴穀還倉動庫
　　　帑者易銀歸庫截漕糧者或增入常平或報部
　　　候撥皆因時酌定有經理不善者論如法○四
　　　曰貸粟或歉收之後方春民乏耔種貧不能耕
　　　或早禾初插夏遇水旱及既雨既霽民貧不能
　　　補種廼命府州縣開常平倉或社倉出穀貸之
　　　俾耕插有資以待秋熟其兵丁之貧乏者亦貸
　　　焉及秋視其收成之豐歉收成在八分以上者
　　　加息徵還七分者免息徵還六分者本年徵還
　　　其半來年再徵其半五分以下者均緩徵以待
　　　來秋之熟若上年被災稍重初得豐收其還倉
　　　也亦準免息直省有向不加息者各從其土俗
　　　之宜
　特旨本息均免者率視督撫奏請即與豁除○五曰
　　　蠲賦年不順成命有司察其實而蠲其租賦視
　　　被災之輕重以别其宜蠲之數被災十分者蠲
　　　賦十分之七九分者蠲賦十分之六八分者蠲
　　　賦十之四七分者蠲賦十之二六分五分者均
　　　蠲賦十之一○六曰緩徵如屢豐之後忽遇偏
　　　災雖民不重困而輸賦維艱或積歉之嵗舊負
　　　未償新逋又至廼緩其催科之期以寛民力被
　　　災八分以上者分作三年帶輸被災五分以上
　　　者分作二年帶輸均期至次年麥熟起徵若次
　　　年又無麥則期至秋收後徵之仍按其應緩之
　　　年麥後遞緩至秋後其帶徵之數已多亦視督
　　　撫奏請
　特旨均與豁除○七曰通商年不順成令鄰境毋遏
　　　糴以通有無商旅販米穀赴市者闗無幾詗市
　　　毋減價俾聞風輳集東南夷國島嶼大者地多
　　　産穀頻海諸省䑩客出洋貿易者令其歸舶載
　　　米為減税以招徠之嵗豐穀賤則復其舊○八
　　　曰勸輸縉紳士民有敦任䘏之風者遇嵗之不
　　　登或輸粟或輸銀糴穀或助官拯饑或依官價
　　　減糶或利及族婣或施及鄉里由州縣而府而
　　　司道而督撫為表其閭視所輸之多寡以為差
　　　等過二三百石者以聞於
　朝官予紀録民予品銜以旌奬之○九曰嚴奏報之
　　　期州縣官遇水旱即申知府直隸州布政使司
　　　逹於廵撫廵撫具疏以
　聞夏災不出六月秋災不出九月愆期及匿災不奏
　　　報者論如法廵撫疏聞下部部行覆勘逮其察
　　　實請拯也以四十五日為期其報可舉行造册
　　　逹部也以兩月為期逾期者論至督撫奏報水
　　　旱每降
　旨先事綢繆則較具疏部覈之期更為迅速○十曰
　　　辨災傷之等為水為旱為風為雹為蟲各有輕
　　　重夏災既告如晚禾可種及田有一嵗再熟者
　　　竢秋熟既穫再定其分數若夏種秋收之田災
　　　後不及晚耕者則不竢秋後即以成災論秋災
　　　既告督撫委鄰邑官會本邑牧令履畝親勘辨
　　　其成災五分至十分以别其為蠲為緩之宜及
　　　拯濟多寡之數疏聞即命舉荒政之宜行者速
　　　布於民其受災重者或
　特命廷臣或該督撫經紀其事未及分數者雖不成
　　　災亦省視民力以酌行緩貸之政○十有一曰
　　　興土功使民就傭嵗饑有力之家皆罷興作閒
　　　民轉移任執事者生計益艱迺命有司相時地
　　　之宜庀材鳩工或築城垣或濬溝渠或固隄防
　　　或治倉廨俾廢墜可修而民就傭賃得食以免
　　　於阻饑事竣則疏報所濟饑民與所費工築之
　　　數由部覆覈而奏銷之○十有二曰反流亡使
　　　民生聚郡邑猝被災祲州縣官曉示百姓毋得
　　　逺行覔食輕去鄉土即給一月糧以撫安之其
　　　已出在外者所在有司勸諭還鄉以就拯貸老
　　　弱被疾者暫為留養春和遣歸欲歸無力者計
　　　其費資給之
　
　
　
　
　
欽定大清㑹典卷十九
欽定四庫全書
欽定大清㑹典卷二十
　　　禮部
　　　尚書滿漢各一人左右侍郎滿漢各二人掌吉
　　　嘉軍賔凶之秩序學校貢舉之法以贊邦禮所
　　　屬有儀制祠祭主客精膳四司
　　　儀制清吏司郎中滿二人漢一人員外郎滿三
　　　人漢一人主事滿漢各一人掌嘉禮軍禮學校
　　　貢舉並隸焉○鑄印局員外郎漢一人筆帖式
　　　署主事滿一人(二年稱職/升主事)大使漢一人掌鑄造
　寳印
　　　祠祭清吏司郎中滿二人漢一人員外郎滿三
　　　人䝉古漢各一人主事滿漢各一人掌吉禮凶
　　　禮
　　　主客清吏司郎中滿一人䝉古一人漢一人員
　　　外郎滿二人主事滿漢各一人掌賔禮○提督
　　　㑹同四譯館兼鴻臚寺少卿一人(以本部滿漢/郎中奏請)
　　　(年簡攝三/  更代)大使漢一人序班漢二人朝鮮通事
　　　八人掌通外國語言治館舍委積○馬館監督
　　　正一人(以本部司/官兼攝)副一人(以理藩院司官兼/攝均一年更代)掌
　　　圉人牧芻以待外藩朝覲
　　　精膳清吏司郎中滿漢各一人員外郎滿二人
　　　主事滿一人䝉古一人漢一人掌五禮燕饗之
　　　儀與其牲牷
　　　堂主事滿三人漢軍一人○司務滿漢各一人
　　　○筆帖式滿三十四人䝉古二人漢軍四人分
　　　隸各司視事之繁簡以為額
　　　樂部典樂(無專員以本部滿尚書暨/各部院堂官知樂者兼之)掌五音六
　　　律以合隂陽之聲○和聲署署正滿漢各一人
　　　署丞滿漢各一人(以本部暨内務/府司官兼之)供奉供用(無/定)
　　　(員以内務府太常/寺鴻臚寺官充攝)分掌協律之事
　　　　儀制清吏司
　　　嘉禮
　　　朝㑹一
　　　凡元日長至次日
　萬夀聖節及遇
　　國家慶典
　皇帝御太和殿羣臣上表稱賀則有大朝之儀在外
　　　直省官及四夷屬國豫期表賀至日各率屬望
　　闕行禮與京朝官同月之每旬五日
　皇帝御太和殿受朝則有常朝之儀折本降
　㫖則有
　御門之儀随時
　聽政則
　御燕朝召臣工入對日以為常
　　　凡大朝常朝
　皇帝禮服羣臣朝服
　御門燕朝各從所宜服○元日
　萬夀聖節前後三日羣臣入朝咸朝服退朝在公所
　　　采服元宵節前後一日如之常朝日退朝在公
　　　所及月之朔望逄五逄十日咸補服
　　　凡陳設筆硯案在
　　殿内右楹之南東嚮華盖在
　　殿門外正中法駕鹵簿陳東西檐下及丹陛夹兩
　　　階至丹墀以南(詳見鑾/儀衛)静鞭在午階下北嚮仗
　　　馬在左右階下歩輦在
　　太和門外五輅在
　　午門外馴象在五輅之南朝象在
　　天安門外皆東西相嚮大朝慶賀設表案於
　　殿内左楹之南西嚮遇
　頒詔設詔案二一於
　　殿内左楹之北西嚮一於丹陛正中南嚮
　　　凡樂懸中和韶樂在
　　殿檐東西丹陛大樂在
　　太和門左右均北嚮鼓吹大部在
　　午門外東西相嚮中和韶樂
　皇帝御座及還宫則奏之樂章
　御座元日奏元平長至奏遂平
　萬夀聖節奏乾平常朝奏隆平
　還宫元日奏和平長至奏允平
　萬夀聖節奏太平常朝奏顯平丹陛大樂羣臣行禮
　　　則奏之樂章王公百官奏慶平外國使臣奏治
　　　平大朝常朝同
　　　凡班位親王世子郡王長子貝勒一班貝子入
　　　八分鎮國公輔國公一班在丹陛之上立位左
　　　翼西面右翼東面皆北上拜位親王一班世子
　　　郡王一班長子貝勒貝子一班鎮國公輔國公
　　　一班左翼西上右翼東上皆北面不入八分公
　　　以下文武百官在丹墀之内立位東西各九班
　　　班如其品滿官左翼四旗西面右翼四旗東面
　　　皆北上漢官東班吏部戸部禮部宗人府通政
　　　使司翰林院詹事府太常寺光禄寺鴻臚寺國
　　　子監吏科戸科禮科内閣中書欽天監太醫院
　　　在左翼之南西班兵部刑部工部都察院大理
　　　寺鑾儀衛太僕寺中書科兵科刑科工科順天
　　　府京縣五城兵馬司京營将弁在右翼之南拜
　　　位正従各依品級山序立東西各十有八班左
　　　翼西上右翼東上皆北面外國使臣在西班末
　　　立位東面北上拜位北面東上大朝常朝同
　　　凡侍班大學士學士詹事少詹事讀講學士立
　　　於
　　殿東檐第三柱西面左都御史左副都御史立於
　　　西檐第三柱東面皆北上記注官四人立於
　　殿内西三楹東面前引大臣十人在
　寶座前立東西面後扈内大臣二人在
　御座旁左右僉立内大臣率豹尾班侍衛左右各十
　　　人在
　寳座後兩旁序立大朝常朝同導
　駕大朝禮部堂官二人立於丹陛螭頭下常朝鴻臚
　　　卿二人立於丹陛上均東西面北上
　　　凡執事樂部典樂一人立於中和樂懸之次東
　　　面鴻臚寺鳴贊官四人立於東西檐第二柱引
　　　王公鴻臚寺官二人立於丹陛引百官引外國
　　　使臣鴻臚寺官序班各二人立於丹墀皆北上
　　　東西面鑾儀衛傳鳴鞭官六人立於丹陛西階
　　　每階二人皆東面大朝常朝同若大朝慶賀宣
　　　表官一人立於東檐第三柱内閣學士後西面
　　　凡糾儀御史二人立於西檐第三柱東面北上
　　　御史四人禮部司官四人立於丹陛御史八人
　　　立於丹墀班前御史四人禮部司官二人立於
　　　班後皆北上東西面御史四人吏部禮部司官
　　　各二人於班末東西立皆北面大朝常朝同
　御門聽政給事中二人御史二人立於西階下東面
　　　北上
　　　凡
　賜坐王公位
　　殿内左右楹之後重行北上皆東西面大學士内
　　　大臣位王公後不入八分公以下文武百官位
　　　原立處大朝常朝同
　　　凡
　御門聽政以戸禮兵工四部分日首對三法司直第
　　　三班吏部直第六班若宗人府進章在各部之
　　　先均以滿漢司官各二人陪奏魚貫相次立於
　　　東階下進奏跪於
　御榻之左尚書左都御史一班侍郎左副都御史大
　　　理卿二班陪奏官三班皆西面北上記注官四
　　　人立於西檐下編修檢討四人立於西階下皆
　　　東面北上各部院豫期具所屬滿漢官各四人
　　　考語移送吏部是日吏部按序列名單随班引
　見亦曰侍班
　　　凡燕朝内閣部院每晨入奏事引
　見各官遇
　皇帝行幸駐蹕則分日奏事以六部都察院内務府
　　　鑾儀衛為九班其宗人府理藩院通政使司大
　　　理寺詹事府太常太僕光禄寺國子監鴻臚寺
　　　欽天監咸分附焉八旗奏事按旗次第輪直以
　　　為常如有事應速奏者不論班次
　
　
　
　
　
　
欽定大清㑹典卷二十
欽定四庫全書
欽定大清㑹典卷二十一
　　　禮部
　　　　儀制清吏司
　　　朝㑹二
　　　凡大朝之禮元日長至次日
　萬夀聖節皆豫月由部疏請
　御殿受賀得
　㫖先期戒百執事至日五鼓鑾儀使率官校至
　　太和殿前陳法駕鹵簿樂部率和聲署陳樂懸儀
　　　制司郎中奉在京王公百官賀表入
　　殿内陳左楹表案内閣中書奉筆硯陳右楹案上
　　　皆退質明王公暨文武一二品官從
　皇帝朝於
皇太后宫三品以下官㑹
　　午門闕下均行禮畢(儀别/具)鴻臚官引王公暨一二
　　　品官入
　　右翼門引三品以下官入左右掖門東班由
　　昭徳門西班由
　　貞度門外國使臣從西班咸入就位立禮部堂官
　　　二人詣
　　乾清門奏請
　御殿
　　午門鳴鐘鼓領侍衛内大臣二人率豹尾班執槍
　　　侍衛十人佩刀侍衛十人立於
　　乾清門外禮部堂官二人立於
　　乾清門階下前引大臣十人立於
　　太和殿後階下祗竢導引
　皇帝乘輿出
　　乾清門後扈内大臣二人及
　御前
　　乾清門侍衛從禮部堂官二人恭導由
　　保和殿
　御中和殿座侍班導從官於
　　殿前行三跪九叩禮不贊禮畢侍班官趨出各就
　　　班位立
　駕興禮部堂官二人暨十大臣前導後扈如初中和
　　　韶樂作
　皇帝御太和殿陞寶座導從官各就位立樂止鑾儀
　　　衛官進至中階之右三傳鳴鞭階下三鳴鞭退
　　　復位鳴贊官贊排班丹陛大樂作鴻臚官引王
　　　公百官各就拜位班齊贊進衆進贊跪衆跪贊
　　　宣表宣表官入
　　殿左門詣表案前奉表出大學士二人同至
　　殿檐下宣表官正中北面跪大學士二人左右跪
　　　展表樂暫止宣表官宣訖奉表還於案復位立
　　　樂作鳴贊官贊叩興王公百官行三跪九叩禮
　　　畢樂止引退復位立次引外國使臣就拜位樂
　　　作贊跪叩興各行三跪九叩禮畢樂止引退復
　　　位立
　賜羣臣坐諸王公由
　　殿左右門入大學士由
　　殿左門入就位内大臣等各就本立位均跪行一
　　　叩禮坐
　賜王公以下文官三品武官二品以上暨外國使臣
　　　茶受茶及坐飲畢皆行一叩禮鑾儀衛官傳鳴
　　　鞭如初衆皆興階下三鳴鞭
　駕興中和韶樂作還宫樂止鴻臚官引王公百官各
　　　以次退
　　　凡
　　内朝之禮元日長至次日
　萬夀聖節及恭遇
　　國家慶典内監設中和韶樂於
　　乾清宫檐下設丹陛大樂於
　　乾清門内均左右北嚮
　皇帝御太和殿受羣臣朝賀畢乘輿還宫入至
　　乾清宫檐下降輿中和韶樂作(樂章與外朝/同後仿此)
　皇帝御座樂止内監引
　皇后率
　　貴妃
　　妃
　　嬪具禮服詣
　　乾清宫
　皇后就正中拜位立
　　貴妃
　　妃
　　嬪稍後左右立均北面丹陛大樂作奏雝平之章
　　　行六肅三跪三拜禮畢樂止
　皇后率
　　貴妃
　　妃
　　嬪各回後宫内監引
　　皇子由東西階升丹陛就拜位立東班西上西班
　　　東上均北面丹陛大樂作行三跪九叩禮畢樂
　　　止退立兩旁北上東西面立中和韶樂作
　皇帝降座樂止
　　皇子各退○
　　盛京三大節朝賀之禮是日漏未盡内務府官詣
　　崇政殿啟扉拂拭
　御座禮部官恭設香案於
　　殿外正中黎明将軍及戸禮兵刑工五部侍郎率
　　　所屬官弁按旗分左右翼於丹墀内列九班班
　　　如其品奉天府尹丞治中通判京縣等官從右
　　　翼協領叅領視府尹暨丞降一等東班西上西
　　　班東上朝服行禮與
　　京師同○直省三大節朝賀之禮於行禮公所恭
　　　設
　萬夀龍亭於正中南嚮設香案於亭南将軍總督巡
　　　撫提督學政率所屬官弁文東武西於階下列
　　　班行禮分駐之提鎮道府州縣率僚屬行禮與
　　　省㑹同
　　　凡常朝之禮先期由鴻臚寺奏請
　御殿得
　㫖戒百執事至日各入陳設如儀鴻臚官引王公由
　　午門左右門入
　　太和門左右門引百官由
　　午門左右掖門入
　　昭徳門
　　貞度門各就立位鴻臚卿二人鳴贊官二人詣
　　乾清門請
　駕前導
　皇帝御太和殿受朝謝
　恩官暨見朝辭朝各官以次出班就拜位行禮外國
　　　使臣之以時至者行禮亦如之禮畢
　皇帝還宫餘儀與大朝同若常朝日
　皇帝不御殿王公㑹
　　太和門階上百官㑹
　　闕下左右門之南若
　皇帝行幸駐蹕王公百官均㑹
　　午門前王公於
　　闕下百官於
　　闕門之南咸朝服按朝班東西列坐如儀糾儀用
　　　御史二人吏部禮部司官各二人坐班首御史
　　　二人吏部禮部司官各二人坐班末東班西面
　　　西班東面皆北上每月左右翼王公分單日雙
　　　日常服列坐月朔及月之十日二十日王公分
　　　翼暨八旗武官咸補服列坐班位均如常朝元
　　　日
　萬夀聖節均七日上元節三日上三旗四品以上官
　　　於
　　太和門外五品以下暨下五旗官於
　　午門外咸朝服列坐亦如之
　　盛京文武官遇月朔及每旬五日咸朝服㑹
　　崇政殿八旗朝堂前按班列坐班視三大節皆東
　　　西面北上與
　　京師同
　　　凡
　御門聽政之禮先期内閣得
　㫖傳知各部院官至日黎明咸集竢侍衛傳
　㫖宣入迺魚貫以進
　皇帝陞座記注官由西階升翰林科道至西階下咸
　　　就位立部院奏事官由東階升尚書一人奉疏
　　　折旋而西餘入就位西面跪奉䟽者至正中北
　　　面進詣黄案前跪恭設於案興少退趨至左楹
　　　轉入班跪奏某事畢興少退循東階左降其次
　　　各班依序進奏如前儀吏部引
　見各部院屬官畢退内閣侍讀學士二人升東階詣
　　　案前跪奉奏疏退降階翰林科道暨侍衛皆退
　　　大學士學士升自東階以次跪
　御榻之左西面北上記注官進立
　御榻之右滿内閣學士一人奉折本至黄案前北面
　　　跪奏每奏一事
　皇帝降㫖大學士學士承
　㫖訖興由東階降記注官由西階降
　皇帝還宮皆退
　
　
　
　
欽定大清㑹典卷二十一
欽定四庫全書
欽定大清㑹典卷二十二
　　　禮部
　　　　儀制清吏司
　　　朝㑹三
　　　凡元日長至次日
皇太后聖夀節直省文武官豫期進表稱賀至日五鼔
　　　内鑾儀衛陳儀駕於
　慈寧門階下至
　　長信門外(詳見鑾/儀衛)東西嚮内監陳中和韶樂於
　慈寧宫檐下陳丹陛大樂於
　　長慶門内左右均北嚮鴻臚官設表案於
　慈寧門東鴻臚官引王以下入八分公以上詣
　　隆宗門外祗竢引不入八分公以下暨二品以上
　　　官於
　　長信門外引三品以下文武各官於
　　午門外各序立内閣學士自内閣奉表大學士随
　　　行内閣官二人前導至
　　永康左門外學士奉表授大學士禮部堂官前引
　　　升
　慈寧門東階陳表於案内監四人舁案二人前導由
　　　左門入陳於
　慈寧宫
寶座之東武備院卿設
　皇帝拜位於
　慈寧門正中質明禮部堂官詣
　　乾清門奏時
　皇帝禮服乘輿出宮扈衛如常儀禮部堂官恭導出
　　隆宗門至
　　永康左門外降輿入王公随入
　皇帝升東階至
　慈寧門左西嚮立王公等階下左右立前引十大臣
　　　及侍衛立儀駕外御史二人鳴贊官四人郤立
　慈寧門東西檐下御史禮部鴻臚官各二人立
　　長信門外又二人立
　　午門外均東西面北上鴻臚官八人分立於
　　永康左門
　　右翼門
　　熙和門
　　午門内外傳示禮部尚書奏請
皇太后御慈寧宮内監接奏
皇太后禮服出宮中和韶樂作奏豫平之章
皇太后陞座樂止禮部尚書奏行禮恭導
　皇帝就拜位北嚮立丹陛樂作奏益平之章鴻臚官
　　　引羣臣各就拜位立鴻臚官由内接傳逹
　　午門外(凡傳/如之)羣臣各就拜位立左翼西上右翼東
　　　上均北面鳴贊官奏跪拜興
　皇帝率羣臣行三跪九叩禮畢樂止恭導
　皇帝復位立羣臣各復位立禮部尚書奏請
皇太后還宫内監接奏中和韶樂作奏履平之章
皇太后還宫樂止禮部尚書奏禮成恭導
　皇帝降階出
　　永康左門外陞輿還宫王公百官各退内監移設
　　　丹陛樂於
　慈寧門内檐下左右北嚮女官設
　皇后拜位於
　慈寧宫檐前正中設
　　貴妃
　　妃
　　嬪拜位於左右稍後公主福晉以下二品命婦以
　　　上自
　　永康右門入進
　慈寧門序立東西丹墀禮部堂官奏請
　皇后行禮内監接奏
　皇后率
　　貴妃
　　妃
　　嬪禮服乘輿出
　　啟祥門前引女官八人恭導至
　　徽音左門外降輿入
　皇后陞丹陛至檐前西嚮立
　　貴妃
　　妃
　　嬪東西序立公主福晉命婦按翼於丹陛上立均
　　　東西面北上引禮女官四人立丹陛上左右東
　　　西面引禮女官奏請
皇太后御慈寧宮内監接奏
皇太后禮服出宮中和韶樂作(樂章同前/後仿此)
皇太后陞座樂止引禮女官恭導
　皇后
　　貴妃
　　妃
　　嬪就拜位北嚮立公主福晉命婦各就拜位立左
　　　班西上右班東上均北面丹陛樂作奏雝平之
　　　章引禮女官奏行禮
　皇后率
　　貴妃
　　妃
　　嬪行六肅三跪三拜禮公主福晉命婦随行禮畢
　　　樂止引禮女官恭導
　皇后
　　貴妃
　　妃
　　嬪復位立公主福晉命婦各復位立引禮女官奏
　　　請
皇太后還宮内監接奏中和韶樂作
皇太后還宮樂止奏禮成恭導
　皇后
　　貴妃
　　妃
　　嬪降階出
　　徽音左門外陞輿還宮公主福晉命婦皆退内監
　　　引
　　皇子詣
皇太后宮行禮如儀○
　萬夀聖節
　皇帝率王公百官於
皇太后宮行禮
　皇后千秋節
　皇后率
　　貴妃
　　妃
　　嬪公主福晉以下二品命婦以上於
皇太后宮行禮均與前儀同○恭遇
皇太后聖夀大慶
　皇帝行慶賀禮大學士恭奉
　御製表文詣
　慈寧門東陳於案退竢於東檐宣表官稍後立大學
　　　士一人竢於西檐丹陛大樂作
　皇帝就拜位北嚮跪宣表官奉表至正中北面跪大
　　　學士二人同進左右跪展表樂暫止宣表官宣
　　　訖興奉表還於案樂作
　皇帝率羣臣行三跪九拜禮禮成
　皇帝還宮禮部堂官奉表授内監恭奉入
　宮餘同前儀
　　　凡元日長至次日
　皇后千秋節内外文武官皆豫期進箋稱賀是日
　皇后朝於
皇太后
　皇帝禮畢
　御交泰殿行慶賀禮内鑾儀衛豫陳儀駕於
　　殿前陳車輿於
　　乾清門外均東西相嚮内監陳中和韶樂於
　　交泰殿檐下陳丹陛大樂於儀駕之南均左右北
　　　嚮設
　　貴妃
　　妃
　　嬪拜位於
　　殿門内公主福晉以下二品命婦以上咸朝服集
　　隆宗門外至時
　　貴妃率
　　妃
　　嬪具禮服詣
　　交泰殿陞丹陛序立於
　　殿前東西嚮内監引公主福晉命婦由
　　隆宗門
　　内右門入序立於丹陛左班西面右班東面均北
　　　上引禮女官奏請
　皇后御殿内監接奏中和韶樂作奏淑平之章
　皇后禮服陞座樂止引禮女官引
　　貴妃
　　妃
　　嬪就拜位立公主福晉命婦各就拜位立左班西
　　　上右班東上均北面丹陛樂作奏正平之章行
　　　六肅三跪三叩禮畢樂止引禮女官引
　　貴妃
　　妃
　　嬪復位立公主福晉命婦各復位立引禮女官奏
　　　禮成中和韶樂作奏順平之章
　皇后還宮樂止
　　貴妃
　　妃
　　嬪各還宮公主福晉命婦咸出内監引
　　皇子詣
　皇后宮行禮如儀
　
　
　
　
　
　
　
　
　
　
欽定大清㑹典卷二十二
欽定四庫全書
欽定大清㑹典卷二十三
　　　禮部
　　　　儀制清吏司
　登極
　　　凡
　登極之禮先期分遣官祗告
天
地
太廟
　社稷至日五鼓各執事官入
　　太和殿設
　寶案於
　御座前正中設
　詔案筆硯案表案陳法駕鹵簿樂懸均如儀内閣學
　　　士一人奉
　詔書禮部儀制司官奉表内閣中書奉筆硯均陳於
　　　案大學士一人率學士詣
　　乾清門恭奉
　皇帝之寶至
　　太和殿奉安
　寶案正中質明
　皇帝詣
几筵前行祗告受
命禮畢至側殿更禮服詣
皇太后宮
皇太后更吉服陞座
　皇帝行三跪九拜禮至時禮部堂官二人詣
　　乾清門告時
　皇帝由
　　乾清門左旁門出乘輿導引扈衛如儀
　　午門鳴鐘鼓
　皇帝御中和殿内大臣侍衛内閣禮部都察院執事
　　　各官於
　　殿前行禮畢各共執事禮部尚書一人進至檐下
　　　跪奏請即
　皇帝位
　皇帝御太和殿陞座鳴鞭王公百官行三跪九叩禮
　　　畢大學士奉詔詣
　寶案恭視學士用寶訖廼
　頒詔布告天下(頒詔詳見/    儀)禮成鳴鞭
　皇帝退朝至
　　乾清門外降輿仍由左旁門入更衣還苫次大學
　　　士率學士奉
　寶至
　　乾清門交貯
　　大内是日宮懸大樂皆設而不作表陳而不宣餘
　　　儀均與大朝同
尊崇
　　　凡恭上
皇太后
尊號
徽號之禮遇
　　國有大慶加晉
鴻稱則有
尊崇之儀均先期
　勅所司備儀物製
册
寳既諏吉分遣官祗告
天
地
太廟後殿
奉先殿
　社稷前期一日恭上
皇太后奏書所司陳
皇太后儀駕樂懸如常儀設案於
　　中和殿及
　慈寧門均正中南嚮大學士朝服奉奏書至
　　中和殿陳於案禮部堂官二人奏請
　閲奏書
　皇帝禮服乘輿出宫導引扈衛如常儀禮部堂官恭
　　　導至
　　保和殿北階降輿詣
　　中和殿奏書案前北嚮立祗閲訖大學士一人恭
　　　奉奏書禮部堂官二人前導詣
　慈寧宮
　皇帝乘輿從至
　永康左門外降輿入奉奏書大學士由
　慈寧門中階升郤立左門之東西面
　皇帝陞自東階西嚮立大學士一人由西階升立於
　　　西檐下宣讀官一人從升稍後立鴻臚寺鳴贊
　　　二人分立於東西檐下禮部尚書奏請
皇太后御慈寧宮内監接奏
皇太后禮服出宮中和韶樂作(樂章與三/大節同)
皇太后陞座樂止禮部尚書奏行禮恭導
　皇帝詣案南北嚮立大學士進至案前左右立鳴贊
　　　官奏跪
　皇帝跪大學士跪進奏書於右
　皇帝受奏書恭獻授於左大學士跪接奉奏書詣案
　　　跪陳興皆退自東西階降贊宣奏書宣讀官進
　　　至案前北面奉奏書跪宣訖陳於案興退自西
　　　階降奏拜興丹陛大樂作(樂章與三/大節同)
　皇帝行三跪九拜禮樂止復位立中和韶樂作(樂章/與三)
　　　(大節/同)
皇太后還宮樂止禮部尚書奏禮成恭導
　皇帝降階出
　　永康左門乘輿還宮大學士以下皆退○至日五
　　　鼓所司陳法駕鹵簿樂懸陳
皇太后儀駕樂懸皆如儀設案於
　　太和殿内又設案於
　慈寧門外暨階下均正中南嚮又設案於左門之東
　　　西嚮質明禮部堂官詣内閣奉
金册
金寶並
册寶文於龍亭鑾儀校舁行禮部官前導至
　　太和殿設
册亭於案東
寶亭於案西奉
册寶陳於案皆退鴻臚官引王公由
　　太和門左右門入序立丹陛上引公侯伯子男文
　　　武一二品官序立
　　右翼門外三品以下各官序立
　　午門外咸朝服届時禮部堂官奏請進
册
寶
　皇帝禮服乘輿出宮導引扈衛如常儀禮部堂官二
　　　人恭導至
　　太和殿北階降輿詣
册寶案前北嚮立祗閱訖奉
册寶官奉安於龍亭鑾儀校舁行詣
　慈寧宮
　皇帝乘輿從禮部堂官前導王公暨文武二品以上
　　　官各於所立位跪候
册寶龍亭
　御駕過興以次從至
　　永康左門外
　皇帝降輿入龍亭至
　慈寧門東階下止奉
册寶官恭奉
金册寶陳於階下案大學士二人奉
册文
寶文由中階升陳於門左案退立於案東西面
　皇帝陞自東階西嚮立大學士二人由西階升立於
　　　西檐下宣讀官二人從升稍後立均東面鴻臚
　　　寺鳴贊二人立東西檐下王公文武二品以上
　　　官記注糾儀傳贊各官序立均與三大節同禮
　　　部尚書奏請
皇太后御慈寧宮内監接奏
皇太后禮服出宮樂作(樂章與三/大節同)
皇太后陞座樂止奉
册寶官就案奉
金册寶升中階陳於中案退自西階降禮部堂官恭導
　皇帝詣拜位北嚮立羣臣各就拜位大學士進至中
　　　案前左右立鳴贊官奏跪
　皇帝跪羣臣皆跪奏進
册大學士跪進
册文於右
　皇帝受
册恭獻授於左大學士跪接詣中案跪陳興皆退奏進
寶
　皇帝恭獻大學士跪進跪接如之皆退自東西階降
　　　贊宣
册宣讀官進至案前北面奉
册跪宣訖陳於案興退贊宣
寶亦如之皆退自東西階降内監四人舁
册寶案二人前引由中門入陳於
　慈寧宮門外正中奏拜興丹陞大樂作(樂章與三/大節同)
　皇帝率羣臣行三跪九拜禮畢樂止恭導
　皇帝復位羣臣復位立中和韶樂作(樂章與三/大節同)
皇太后還宮樂止禮部尚書奏禮成恭導
　皇帝降階出
　　永康左門乘輿還宮羣臣各退是日
　皇后禮服率
　　妃
　　嬪公主福晉命婦詣
皇太后宮行慶賀禮次日
　皇帝御太和殿羣臣上表行禮
　頒詔布告天下直省文武官及四夷屬國進表稱賀
　　　均與三大節同
　
　
　
　
　
　
欽定大清㑹典卷二十三
欽定四庫全書
欽定大清㑹典卷二十四
　　　禮部
　　　　儀制清吏司
　册立
　　　凡
　册立
　皇后之禮先期
　勅所司備儀物製
　册
　寶既諏吉分遣官祗告
天
地
太廟後殿
　命大學士尚書充正副使前期一日
　皇帝親詣
奉先殿以
　册立告至日五鼓所司陳法駕鹵簿樂懸陳
　皇后儀駕樂懸皆如儀設
　節案於
　　太和殿正中南嚮設
　册案於左西嚮
　寶案於右東嚮内監設
　節案於
　皇后宫正中前設香案均南嚮設
　册寶案於兩旁東西嚮設
　皇后拜位於香案之南禮部堂官詣内閣偕内閣學
　　　士奉
　節及
　金册
　金寶
　册寶文於龍亭鑾儀校舁行禮部官前導至
　　太和殿階下亭止執事官奉
　節
　册
　寶以次升中階入
　　殿内陳於案退質明授
　節大學士一人立
　　殿左門外宣
　制官一人立大學士後均西面正副使立丹墀之東
　　　西面北上屆時禮部堂官奏請
　御殿
　皇帝禮服乘輿出宮導引扈衛如常儀
　御太和殿中和韶樂作
　陞座樂止階下鳴鞭鴻臚官引正副使就拜位丹陛
　　　樂作贊如儀行三跪九叩禮樂止引正副使由
　　　左階升立丹陛左北面西上宣
　制官進至
　　殿中門外東立西面贊有
　制正副使跪宣
　制官宣
　制訖大學士由
　　殿左門入奉
　節出
　　殿中門授正使正使受興副使随興西面立執事
　　　官由
　　殿左右門入舉
　册寶案出
　　殿中門正使持
　節前行副使随案後均降自中階陳
　册
　寶於龍亭鑾儀校舁行由
　　太和門中門出
　賜王公百官坐
　賜茶畢鳴鞭中和韶樂作
　皇帝還宮樂止羣臣各退正副使至
　　景運門外以
　節授内監内監持
　節舁
　册寶亭至
　皇后宮門外亭止以次奉
　節
　册
　寶由中門入丹陛樂作
　皇后御禮服引禮女官二人恭導出迎於
　　宮門内道右候過随入
　　殿東面立内監奉
　節陳於中案
　册
　寶
　册寶文陳於東案樂止女官二人恭導
　皇后就拜位北面立又女官四人立拜位左右均東
　　　西面宣讀女官二人立東案之南西面引禮女
　　　官奏跪
　皇后跪贊宣
　册宣讀女官奉
　册文宣訖贊受
　册女官一人奉
　册自右跪進
　皇后祗受授於左女官一人跪接興陳於西案次宣
　寶受
　寶儀如之奏興
　皇后興奏行禮丹陛樂作
　皇后行六肅三跪三拜禮畢樂止恭導
　皇后至
　　宮門内道右立内監奉
　節出丹陛樂作
　皇后恭送如初迎儀候過樂止
　皇后還宮内監至
　　景運門外以
　節授正使正使持
　節同副使詣後左門復
　命翼日
　皇帝禮服率羣臣詣
皇太后宮行慶賀禮
　皇后禮服率
　　妃
　　嬪公主福晉命婦行禮如儀
　皇帝御太和殿王公百官上表行慶賀禮
　頒詔布告天下
　皇后禮服朝於
　皇帝如儀
　皇后還宮
　　貴妃
　　妃
　　嬪禮服公主福晉命婦朝服詣
　皇后宮行慶賀禮王公百官直省文武官及四夷屬
　　　國進
　　表進
　　箋稱賀均與三大節同
　尊封
　　　凡
　尊封
皇祖妃嬪
皇考妃嬪之禮
　勅所司備儀物製
　册寶印(皇貴太妃印貴太妃/太妃  册    太嬪)　(册寶/册)既諏吉前期一
　　　日遣官祗告
太廟後殿
奉先殿至日鑾儀衛設仗(皇貴太妃以貴太妃儀/仗  太妃  下采仗)於本
　　　宮門外内監設
　册寶印案於宮内正中南嚮禮部尚書朝服詣内閣
　　　内閣官奉
　册寶印於采亭鑾儀校舁行列繖仗禮部官前導大
　　　學士禮部尚書各一人恭送至
　　太妃
　　太嬪宮門授内監内監舁亭入至階下亭止奉
　册寶印陳於案恭上
　　太妃
　　太嬪出告禮成大學士尚書各退如尊加
　　太妃封號
　皇帝親詣行禮鑾儀衛設仗如前儀内監設
　　太妃座於宮内(皇貴太妃西貴太妃座西南嚮僉/設  太妃  嚮旁設如同日並封)
　　　(南皇貴太妃太貴太妃西南東/  嚮僉設    妃東西嚮旁設)所司設案於宮
　　　門外正中南嚮又設案於門左西嚮禮部侍郎
　　　詣内閣暨内閣學士朝服奉
　金册金寶金印並
　册寶印文於采亭内鑾儀校舁行列御仗前導如儀
　　　至太和殿
　御座前左右陳設(僉設册亭左寶亭右如同日並封/    旁設各從其宜皆    册亭)
　　　(在上寶印/亭在下)
　皇帝禮服乘輿出宮導引扈衛如常儀
　御太和殿南嚮立閲册寶印訖鑾儀校舁亭詣
　　太妃宮至宮門階下亭止大學士二人(如同日並/封兼用侍)
　　　(郎學士奉/接皆同)奉
　册寶印文由中階升陳於門左案郤立案後西面禮
　　　部侍郎内閣學士奉
　册寶印從升陳於中案退宣讀官二人(如同日並封/各用一人)
　　　立西檐下糾儀御史禮部官各二人立西階下
　　　均東面鴻臚寺鳴贊二人立左右檐下東西面
　皇帝乘輿至
　　太妃宮門階前降輿禮部堂官二人恭導陞自中
　　　階門左西嚮立内監啟
　　太妃禮服升座
　皇帝詣正中案前北嚮立大學士進至中案左鳴贊
　　　奏進
　册大學士跪進
　册文
　皇帝立受拱舉仍授大學士大學士興陳於中案退
　　　奏進寶印儀與進
　册同大學士皆退自東階降贊宣
　册宣讀官進至中案前北面奉
　册跪宣訖陳於案興退贊宣寶印亦如之皆退自西
　　　階降内監舁
　册寶印案進設
　　太妃座前奏跪拜興
　皇帝行二跪六拜禮
　　太妃起避立座旁禮畢
　　太妃降座還宮禮部尚書奏禮成
　皇帝由中階降乘輿還宮各退
　册封一
　　　凡
　册封之禮
　　皇貴妃
　　貴妃
　册寶
　　妃
　册印
　　嬪
　册皆製以金先期
　勅所司備物具禮既諏日遣官祗告
太廟後殿
奉先殿(若專封/嬪不告)由部奏請
　命大學士尚書侍郎學士充正副使至日鴻臚寺設
　節案於
　　太和殿正中設
　册案於左寶印案於右内監設
　節案於受封
　　皇貴妃
　　貴妃
　　妃
　　嬪宮内正中前列香案均南嚮設
　册寶印案於左右東西嚮設仗於本宮門前(皇貴妃/  貴妃)
　　　(儀仗仗妃/嬪采)鑾儀衛設采亭於内閣門外内閣禮
　　　部官奉
　節
　册寶印及宣讀
　册寶印文陳於亭鑾儀校舁行前列繖仗禮部官前
　　　導至
　　太和殿階下亭止奉
　節
　册寶印升入
　　殿陳於案大學士一人立於
　　殿外正副使立於丹墀東咸朝服西面屆時鴻臚
　　　官引正副使升自東階至丹陛左北面立大學
　　　士入
　　殿左門奉
　節由中門出正副使跪大學士奉
　節授正使正使受
　節興副使随興西面立禮部官入
　　殿舉
　册寶印各案出正使持
　節前行副使随案後由中階降仍陳采亭内出
　　太和門中門至
　　景運門外以
　節授内監内監持
　節舁采亭入陳
　節於中案陳
　册寶印及文於東案受封
　　皇貴妃
　　貴妃
　　妃
　　嬪禮服出迎於宮門内道右候過随入引禮女官
　　　引就拜位北面跪贊宣
　册宣讀女官奉
　册文宣訖贊受
　册宣讀女官奉
　册文授侍右女官跪授
　　皇貴妃
　　貴妃
　　妃
　　嬪祗受訖授侍左女官女官跪接興陳於案次宣
　　　寶印受寶印亦如之迺行六肅三跪三叩禮畢
　　　引禮女官引復原位立内監持
　節出
　　皇貴妃
　　貴妃
　　妃
　　嬪送如初迎儀内監出
　　景運門以
　節授正使正副使詣後左門復
　命
　册封二
　　　凡
　册封親王暨王世子
　册寶皆金製郡王
　册印銀製飾以金以領侍衛内大臣内大臣散秩大
　　　臣禮部侍郎内閣學士翰林院讀講學士充正
　　　副使長子貝勒貝子
　册紙製以内閣侍讀學士翰林院讀講學士侍讀侍
　　　講禮部郎中員外郎主事充正副使先期備物
　　　具禮至日執事官設案於
　　太和殿丹陛上正中南嚮又設
　節案於受封王等殿堂正中前設香案均南嚮左設
　册寶印案西嚮設王等儀衛於庭鑾儀衛設采亭於
　　　禮部儀制司官奉
　節舉
　册寶印陳於亭内鑾儀校舁行前列御仗禮部官前
　　　導禮部侍郎随行至
　　太和殿階下亭止儀制司官奉
　節至
　　太和殿階上陳
　節於案正副使朝服詣案左跪北面西上禮部侍郎
　　　奉
　節授正使正使受
　節偕副使興鑾儀校舁亭出
　　太和門中門至
　　午門外正使以
　節授禮部官出
　　長安門咸乘馬将及府第下馬正使持
　節前行副使奉
　册禮部官奉寶印随行樂作受封王等率所屬官跪
　　　迎於府門外道右候過興随入樂止正副使奉
　節
　册入殿堂禮部官奉寶印随入各陳於案正副使就
　　　案東立西面王等就拜位北面立樂作行三跪
　　　九叩禮樂止興進至香案前跪宣讀官宣
　册訖正使奉
　册授王等王等祗受轉授從官從官跪受興陳於案
　　　次宣寶印訖副使奉寶印授王等王等祗受如
　　　前儀興復位樂作行三跪九叩禮畢樂止正使
　　　持
　節出副使從王等跪送如初迎儀
　　　凡
　册封公主
　册用金製以内閣侍讀學士翰林院讀講學士侍讀
　　　侍講禮部郎中員外郎主事充正副使至日設
　節案於公主府聽事正中前設香案左設
　册案設公主儀衛於庭正副使自
　　太和殿持
　節往封均如王等受封之儀及府第公主率所屬官
　　　命婦朝服跪迎於大門内道右候過随入及聽
　　　事正副使陳
　節
　册於案退就案東立西面公主就拜位北面立樂作
　　　行六肅三跪三叩禮興進至香案前跪宣讀官
　　　宣
　册訖正使奉
　册授女官女官跪接以授公主祗受仍授女官公主
　　　興復位行六肅三跪三叩禮樂止正副使出公
　　　主跪送
　節如初迎儀
　　　凡親王世子郡王福晉長子貝勒貝子夫人每
　　　五年由部彚疏請行
　册封禮
　制册節使各視夫爵均先期備物具禮至日設
　節
　册案於王等殿堂設儀衛於庭正副使持
　節往封福晉等朝服跪迎正副使設
　節
　册於案迺就拜位宣
　册受册行禮畢正副使出福晉等跪送
　節儀並與公主受封同
　　　凡郡主縣主郡君每五年由部彚請
　册封
　册以紙製餘儀與福晉夫人受封同
　
欽定大清㑹典卷二十四
欽定四庫全書
欽定大清㑹典卷二十五
　　　禮部
　　　　儀制清吏司
　經筵
　　　凡
　經筵之禮以大學士尚書左都御史侍郎學士詹事
　　　充
　經筵講官滿漢各八人嵗春秋仲月由部疏請得
　㫖翰林院列講官名具奏以滿漢各二人分講經書
　　　掌院學士暨直講官擬篇目撰講章奏請
　欽定至日黎明遣大學士一人祗告
　皇師
　帝師
　王師
　先聖
　先師於
　　傳心殿(親詣行禮則於前一/    日均詳見吉禮)鴻臚官設
　御案於
　　文華殿
　御座前南嚮設講案於
　御案之南北嚮翰林院官奉講章及進講副本左書
　　　右經各陳於案退記注官四人立西階下東面
　　　滿講官暨侍班之大學士吏部戸部禮部尚書
　　　侍郎通政使副使詹事少詹事立丹墀左西面
　　　漢講官暨侍班之兵部刑部工部尚書侍郎左
　　　都御史左副都御史大理卿少卿立丹墀右東
　　　面糾儀給事中御史各二人鴻臚寺鳴贊二人
　　　立侍班官稍後東西面均南上如衍聖公入
　覲恭遇
　經筵立於東班之首至時禮部堂官詣
　　乾清門奏請
　御經筵
　皇帝御常服乘輿出宮導引扈衛如常儀由後左門
　　　出左翼門至
　　文華殿丹陛上降輿入
　陞座記注官升西階入立
　　殿内右楹之西鳴贊升立東西檐下贊排班講官
　　　暨侍班官咸就拜位北面立贊跪叩興行二跪
　　　六叩禮畢鴻臚卿東西各一人引講官暨侍班
　　　官分行升自東西階滿講官由
　　殿左門之右漢講官由右門之左入立於東西楹
　　　之南東侍班官由左門之左西侍班官由右門
　　　之右入立於講官後糾儀官随入立東西隅均
　　　東西面北上鴻臚卿退立於
　　殿檐下鳴贊贊進講滿漢直講官四人出至講案
　　　前東班西上西班東上行一跪三叩禮復位立
　　　滿講官一人出就案左北面展講章進講四子
　　　書畢復位漢講官一人趨過案左進講如之
　皇帝闡發書義宣示臣工講官暨侍班官跪聆畢興
　　　又滿講官一人趨過案右漢講官一人出就案
　　　右先後進講經義畢
　皇帝闡發經義各官跪聆亦如之鴻臚卿引出
　　殿至丹墀各就拜位立鳴贊贊如初行二跪六叩
　　　禮畢内監設坐氊於
　　殿内東西各二行鴻臚卿引講官侍班官按品臚
　　　序仍升東西階入
　　殿内
　賜坐
　賜茶儀與常朝同禮部尚書奏禮成
　駕興至丹陛陞輿還宮是日
　賜燕於
　　太和門東廊講官暨侍班記注糾儀各官咸與燕
　　　畢詣内金水橋南丹墀東行一跪三叩禮各退
　視學
　　　凡
　視學之禮豫期由部疏請行取衍聖公五經博士至
　　　聖裔五人元聖周公裔四配十二哲裔各二人
　　　乘傳赴京暨各氏子孫列官於朝者各官學師
　　　生直省在京需次之進士舉人貢監生咸與觀
　　　禮内閣擬經書國子監祭酒司業撰講章均進
　　呈
　欽定至日工部官張大次於大成門東設
　黄幄
　御座於彛倫堂内鴻臚寺設
　御案於幄前少東均南嚮設講案二於左右東西嚮
　　　祭酒司業奉講章及進講副本左書右經各陳
　　　於案
　皇帝禮服乗輿詣學(親詣儀與丁祭/    同)法駕鹵簿前導
　　　前引後扈如常儀祭酒司業率所屬官暨進士
　　　舉人朝服諸生公服跪迎於成賢街道右
　皇帝至
　廟門外降輿入太常卿二人恭導詣
　　大成殿釋奠於
　先師孔子(儀詳/吉禮)禮畢出大成門入大次更衮服王公
　　　以下咸更采服王公序立於大次之南各官均
　　　先詣彛倫堂庭中按朝班東西序立衍聖公在
　　　東班之首五經博士各氏後裔在班末均東西
　　　面北上記注官四人立西階下東面糾儀給事
　　　中御史各二人鴻臚寺鳴贊二人立東西階下
　　　均東西面北上宣制官一人立東檐下西面祭
　　　酒司業率所屬官及進士舉人肄業諸生序立
　　　太學門内東西面南上禮部尚書奏請
　行講學禮太學鳴鐘鼓
　皇帝出大次至門外乘輿導迎樂作由太學中門入
　　　王公等随入祭酒以下跪候
　駕過興咸随入
　皇帝至彞倫堂降輿
　御講幄
　陞座記注官升西階入立堂内右楹之西糾儀官升
　　　東西階立東西檐下第三柱鳴贊升立第二柱
　　　王公立階上各官立階下均東西面鳴贊贊排
　　　班衍聖公率五經博士各氏後裔祭酒司業率
　　　所屬官及進士舉人諸生咸就拜位北面立班
　　　齊贊進衆進贊跪叩興衆行三跪九叩禮畢
　賜王公暨衍聖公大學士九卿坐鴻臚官引由左右
　　　門入堂内咸跪行一叩禮坐翰詹四品以下官
　　　國子監官六堂諸學師儒五經博士各氏後裔
　　　進士舉人肄業諸生皆列東西階下圜堂下聽
　　　講鳴贊贊進講滿漢祭酒二人由左門入司業
　　　二人由右門入均北面立贊舉案執事官舉
　御案至
　御座前
　賜直講官座祭酒就東案西面司業就西案東面各
　　　行一叩禮坐滿漢祭酒以次講四子書司業講
　　　經亦如之講畢贊舉案執事官舉
　御案置原位王公以下起立祭酒司業出率所屬官
　　　暨進士舉人諸生就拜位北面立禮部尚書奏
　　　傳
　制鳴贊贊有
　制祭酒以下皆跪宣制官進至中門左宣
　制曰聖人之道如日中天講究服膺用資治理爾諸
　　　生其勉之宣訖贊叩興祭酒率衆行三跪九叩
　　　禮先退至成賢街恭竢
　賜王公大臣茶跪受坐飲各行一叩禮畢由左右門
　　　出就階下序立禮部尚書奏禮成
　駕興陞輿出太學門導迎樂作祭酒以下跪送如初
　　　迎儀
　皇帝還宮次日衍聖公率五經博士各氏後裔祭酒
　　　司業率所屬官暨進士舉人諸生具表謝
　恩所司陳法駕鹵簿樂懸如常儀王公百官咸朝服
　　　㑹
　　闕下
　皇帝禮服
　御中和殿執事各官行禮畢
　御太和殿鴻臚官引王公百官各就位贊行三跪九
　　　叩禮次引衍聖公暨祭酒以下東西分班各就
　　　拜位跪宣表官奉表跪宣訖贊行三跪九叩禮
　賜坐
　賜茶均如大朝之儀是日
　賜衍聖公内閣翰林院詹事府國子監各官燕於禮
　　　部五經博士各氏後裔暨執事官咸與越三日
　　　頒
　勅於太學
　詔諸生而策勵之
　賜衍聖公貂冠朝服祭酒司業監丞五經博士各氏
　　　在京官衣皆一襲各氏後裔太學六堂師生宗
　　　學覺羅學咸安宮學景山學八旗學義學副管
　　　教長助教教習學生暨進士舉人白金有差増
　　　廣是科太學鄉試中額送各氏後裔觀禮者入
　　　監讀書○
　皇帝特舉
　幸魯盛典展禮
　先師迺講學於
　　闕里豫期
　命大臣偕衍聖公遴選聖裔賢裔二人充直講官翰
　　　林院撰擬講章均奏請
　欽定前期一日有司張大次於奎文閣前設
　御座於詩禮堂内設
　御案於座前設
　勅案於左楹之東均南嚮設講案於堂西檐下東嚮
　　　至日翰林院官陳講章於
　御案進講副本於講案内閣官陳
　勅於
　勅案
　皇帝龍袍衮服乘輿出
　　行宮詣
　　闕里騎駕鹵簿前導前引後扈如常儀衍聖公采
　　　服率五經博士暨各氏後裔跪迎於廟門外道
　　　右
　皇帝至奎文閣前降輿太常卿二人恭導詣
　　大成殿致祭於
　先師孔子(親詣儀與丁祭/    同)禮畢出同文門至奎文閣
　　　入大次少憇随
　駕官暨地方守土官序立於承聖門左衍聖公以下
　　　序立於承聖門右禮部尚書奏請
　行講學禮
　皇帝出大次乘輿禮部堂官二人恭導入承聖門衆
　　　皆跪候
　駕過興地方官司道以下竢立於門外各官随入
　皇帝至詩禮堂降輿
　陞座各官至庭中仍按左右序立大學士一人立東
　　　檐下西面宣
　勅官一人立大學士後鴻臚卿二人鳴贊二人立兩
　　　階上東西面鳴贊贊排班衍聖公五經博士各
　　　氏後裔就西階拜位立北面東上贊跪叩興行
　　　三跪九叩禮畢復位贊進講直講一人升自西
　　　階詣講案前一跪三叩興東面立講四子書訖
　　　次直講一人詣案講經亦如之皆退復位立鴻
　　　臚卿奏宣
　勅衍聖公以下詣拜位立鳴贊贊跪衆皆跪大學士
　　　由堂左門入奉
　勅由堂中門循闑左出授宣
　勅官奉至階前西面立宣訖降自中階授衍聖公衍
　　　聖公祗受授執事官鳴贊贊叩興衍聖公率五
　　　經博士各氏後裔行三跪九叩禮畢鴻臚官引
　　　各官出毓粹門序立祗竢禮部尚書奏禮成
　駕興乘輿禮部堂官二人恭導出毓粹門詣
　孔林行禮畢(儀見/吉禮)
　還行宮衆皆退翼日
　賜衍聖公蟒衣狐裘貂裘表裏書籍五經博士書籍
　　　衣幣各氏後裔衣幣白金各有差學政簡各氏
　　　弟子員有文行者貢入太學其在仕籍者均進
　　　一階増廣是年山東各府州縣入學名額
　巡幸
　　　凡
　巡幸之禮
　皇帝省方觀民
　特舉時巡盛典既諏吉王公暨内閣部院府寺監各
　　　官均列名具奏請
　㫖扈蹕先期一日遣官以
　巡狩祗告
奉先殿至日鑾儀衛陳騎駕鹵簿於
　鑾輿所出禁門外
　皇帝御征衣乘輿出宮領侍衛内大臣前鋒䕶軍統
　　　領率禁旅翊衛扈蹕諸臣皆征衣乘騎以次随
　　　發王公百官咸采服跪送内閣學士率中書恭
　　　奉
　御寶以從部院有執事者攜
　　行在印備用
　鑾輅所經禁随
　駕官弁軍士擾吏民踐禾稼内務府供
　御營器用守土官動公帑備糗糧芻茭有借端科斂
　　　者論如法○直省将軍督撫提鎮及所屬文武
　　　官弁咸朝服各於所治境外恭迎道右紳士耆
　　　老随逺近跪迎既
　駐蹕督撫提鎮率屬朝於
　　行營正門之外至
　巡省之方翼日望秩於
　方嶽及祭古昔
　帝王功徳隆重者
　先聖
　先師皆
　親詣行禮境内山川先賢名臣忠烈祠墓並遣官致
　　　祭(詳見祠/祭司)○
　駐蹕行營日覲封疆大吏監司郡縣
　諮詢風土人情
　臨視河防
　指授方畧
　召試陳詩獻賦之士拔其尤者量授以官
　親閲方鎮重兵以辨将備軍士材武經過州縣
　賜復蠲租存問髙年賞賚各有差○
　皇帝回鑾守土官於所治境外跪送在
　　京王公文武京堂武官副都統以上暨
　　内廷供奉記注翰林科道等官咸采服出郊外跪
　　　迎
　駕還宮次日遣官以
　回鑾祗告
奉先殿如初禮
　御新宮
　　　凡
　皇帝御新宮前期一日遣官各一人祗告
天
地
太廟
　社
　稷屆期内大臣侍衛齊集候随
　皇帝臨新宮鑾儀衛設法駕鹵簿樂部設樂懸於
　　太和殿前禮部官設王等所進慶賀表文於
　　太和殿内左楹黄案上王以下文武各官咸朝服
　　　齊集於
　　太和殿前禮部堂官奏請
　陞殿
　皇帝御中和殿陞座内大臣侍衛内閣大學士禮部
　　　都察院堂官鴻臚寺鳴贊官行三跪九叩禮畢
　皇帝御太和殿鳴鐘鼓樂作
　陞座樂止鳴鞭内外王以下公以上於丹陛上兩旁
　　　立鳴贊官贊進贊跪衆皆跪贊進表宣表官奉
　　　表文至檐下正中跪宣畢鳴贊官贊行三跪九
　　　叩禮畢各就原位立乃
　賜燕王公等入
　　殿内内大臣侍衛在丹陛上各官在丹墀青幕内
　　　各就坐行一叩禮燕畢謝
　恩行一跪三叩禮禮成鳴鞭作樂
　皇帝還宮衆皆退
　　　凡
皇太后御新宮前期一日遣官祗告
太廟後殿
奉先殿屆期豫設
皇太后儀駕樂懸於宮門内外
皇太后禮服乘輿出宮樂作儀駕前導引禮大臣命婦
　　　前引至
　慈寧宮候
皇太后陞後宮暫憇執事官豫設
　皇帝拜位於
　　慈寧門正中禮部堂官奏請
　皇帝禮服乘輿出宮禮部堂官恭導出
　　隆宗門至
　　永康左門降輿至
　　慈寧門下東旁立禮部堂官轉傳内監奏請
皇太后陞座樂作
皇太后御慈寧宮
陞座樂止禮部堂官恭導
　皇帝詣正中拜位上立鴻臚寺官引内大臣侍衛於
　　　儀駕末排立鳴贊官奏跪拜興丹陛樂作
　皇帝行三跪九拜禮内大臣等皆随行禮畢禮部堂
　　　官恭導
　皇帝復原位立轉傳内監奏請
皇太后還宮樂作
還宫樂止禮部堂官導
　皇帝出乘輿還宮執事女官豫設
　皇后拜位於
　慈寧宫檐前正中設
　　貴妃
　　妃
　　嬪拜位於左右稍後禮部堂官轉傳内監奏請
　皇后禮服率
　　貴妃
　　妃
　　嬪詣
皇太后宫行禮依次乘輿自
　　啟祥門出前引命婦八人恭導至
　　徽音左門外降輿至
　　慈寧門下東旁立
　　貴妃
　　妃
　　嬪等序立引禮女官轉傳内監奏請
皇太后陞座
皇太后御慈寧宮樂作
陞座樂止引禮女官恭導
　皇后詣正中拜位立
　　貴妃
　　妃
　　嬪於左右稍後均北嚮立丹陛樂作二大臣命婦
　　　奏請
　皇后率
　　貴妃
　　妃
　　嬪行六肅三跪三拜禮禮成咸入
　慈寧宮内
賜燕燕畢謝
恩行二肅一拜禮二大臣命婦導
　皇后率
　　貴妃
　　妃
　　嬪復原位立轉傳内監奏請
皇太后還宮樂作
皇太后還宮樂止引禮女官恭導
　皇后率
　　貴妃
　　妃
　　嬪自
　　徽音左門出乘輿還宮衆皆退
　
欽定大清㑹典卷二十五
欽定四庫全書
欽定大清㑹典卷二十六
　　　禮部
　　　　儀制清吏司
　耕耤
　　　凡
　耕耤之禮置耤田於南郊
　先農壇之東南中為
　帝耤築臺於耤田北為
　皇帝觀耕之位嵗仲春吉亥
　皇帝躬耕於
　帝耤豫期由部奏請
　命王三人卿九人從耕鴻臚寺豫於
　帝耤兩旁東西各設從耕位立表以識前期一日遣
　　　官祗告
奉先殿如常儀是日順天府尹設二案於
　　太和殿東檐下以龍亭三采亭四陳設耕具
　皇帝躬耕耒耜及鞭皆飾以黄布嘉種以稻從耕三
　　　王九卿布種以麥穀菽黍各貯青箱由
　　長安左門入至
　　午門外亭止府屬官恭奉入左門至
　　太和殿東檐次第陳於案
　皇帝御中和殿閲祭
　先農祝版禮畢(儀見祠/祭司)
　御保和殿戸部官舉案入
　　中和殿陳於
　　殿正中鞭耒案在前種箱案在後戸部禮部尚書
　　　侍郎率屬立
　　中和殿丹陛之南重行北上均西面禮部尚書一
　　　人至
　　保和殿請
　駕
　皇帝御中和殿閲耕具畢奏禮成
　乘輿還宮戸部官舁案出至
　　太和殿東檐順天府官徹案奉耕具出
　　午門仍陳各亭内鑾儀校舁行前列旗仗和聲署
　　　作樂前導送耤田耕所陳龍亭於
　帝耤左右陳采亭於東西從耕位至日
　皇帝禮服詣
　先農壇致祭畢(儀見祠/祭司)
　御具服殿更龍袍從耕暨侍班各官咸退更采服以
　　　竢
　帝耤正中陳
　躬耕黄耒駕以黄犢戸部尚書一人立於右東面順
　　　天府尹奉鞭立於左西面耤田東西陳從耕朱
　　　耒各六駕以黝牛府屬丞倅奉青箱者咸竢於
　　　次樂部典樂一人和聲署正二人丞二人立耤
　　　田左右署史歌禾辭者十有四人司金鼓版篴
　　　笙簫者各六人頂帶老農四人以次立耤田左
　　　右麾五色采旗者五十人披蓑戴笠執錢鎛者
　　　二十人牽牛耆老三十四人上農夫十人中農
　　　夫十人下農夫十人立歌禾辭者之外相間為
　　　班均東西面魚貫序立鴻臚寺鳴贊二人侍儀
　　　御史二人夾耤田序立不從耕王公暨三品以
　　　上文武官序立於
　　觀耕臺側禮部尚書奏請
　行耕耤禮
　皇帝出具服殿恭導至
　耕位南嚮立從耕三王九卿以次就耕位東西面立
　　　鴻臚官引王公各官至
　　觀耕䑓南左右隅均南嚮立鳴贊贊進耒戸部尚
　　　書北面跪進耒贊進鞭順天府尹北面跪進鞭
　　　皆興退
　皇帝右秉耒左執鞭耆老二人牽犢上農夫二人扶
　　　犁禮部太常寺鑾儀衛堂官各二人恭導
　皇帝行耕耤禮和聲署署史揚采旗司樂官引署史
　　　鳴金鼓歌禾辭左右随行順天府丞奉青箱以
　　　從戸部侍郎播種
　皇帝三推三返(每嵗奉返著㫖加/一推一    為令)畢歌止鳴贊贊受
　　　耒戸部尚書北面跪受耒贊受鞭順天府尹北
　　　面跪受鞭皆興暨順天府丞奉青箱仍設龍亭
　　　和聲署正率所屬退禮部尚書奏請
　御觀耕臺
　皇帝由午階陞座記注官四人由西階升立䑓上西
　　　南隅東面鴻臚官引王公百官退立於䑓下左
　　　右均東西面北上從耕三王九卿以次受鞭耒
　　　皆耆老一人牽牛農夫二人扶犁順天府屬丞
　　　倅一人奉青箱一人播種三王五推五返九卿
　　　九推九返畢釋鞭耒入侍班位立執事官各設
　　　青箱於采亭鴻臚官引順天府尹及丞率所屬
　　　官耆老農夫至䑓前甬道西北面東上鳴贊贊
　　　跪叩興行三跪九叩禮畢退至耤田終畝禮部
　　　尚書奏禮成
　駕興由東階降乘輿還宮導迎樂作奏祐平之章王
　　　公從各官以次退是日
　賚耆老農夫布各四疋及秋玉粒告成擇吉收貯
　　　神倉以供
天
地
宗廟
　社稷之粢盛○恭遇
　時巡省方遣官祭
　先農禮畢順天府尹率屬耕耤與直省督撫耕耤禮
　　　同○直省耕耤之禮奉天府及直省府州縣於
　　　東郊
　先農壇側擇地為耤田嵗仲春吉亥既有事於
　先農迺行耕耕禮省㑹督撫秉耒府佐貳一人奉青
　　　箱一人播種司道秉耒縣佐貳奉青箱播種府
　　　縣秉耒首領雜職官奉青箱播種各府州縣如
　　　之專城衛所正印官秉耒掾史奉青箱播種咸
　　　采服每嵗收穫以供祭祀之粢盛督撫以奉行
　　　耕耤日期具疏以
　聞
　親蠶
　　　凡
　親蠶之禮置桑田於西苑
　先蠶壇之東南中為
　躬桑位築䑓於桑田北為
　皇后觀採桑之位設蠶母二人蠶婦二十七人掌蠶
　　　事置内監蠶宮令丞各一人以董之(詳見内務/府掌儀司)
　　　嵗仲春吉已
　皇后躬祀
　先蠶(詳見祠/祭司)禮成迺於蠶生日行
　躬桑禮豫期宮殿監督領侍奏請
　　妃
　　嬪二位内務府奏以公主福晉夫人三人命婦四
　　　人從採桑所司於桑田設從採桑位於䑓南東
　　　西立表以識前期一日宮殿監設案於
　　交泰殿中内務府奉宸苑堂官率所屬以龍亭一
　　　采亭二陳採桑具
　皇后金鉤黄筐從採桑
　　妃
　　嬪銀鉤柘黄筐福晉夫人命婦鐡鉤朱筐各貯亭
　　　内由内務府入
　　隆宗門至
　　内右門外亭止宮殿監督領侍率蠶宮令丞暨内
　　　監恭奉入至
　　交泰殿次第陳於案宮殿監督領侍等奏請
　皇后吉服
　御交泰殿閲採桑具畢奏禮成
　皇后還宮内監奉出
　　内右門仍陳各亭内鑾儀校舁行前列旗仗和聲
　　　署作樂前導送採桑所陳龍亭於䑓右陳采亭
　　　於東西從採桑位至日豫引從採桑暨侍班公
　　　主福晉命婦咸采服至觀採桑䑓左右恭竢禮
　　　部内務府堂官詣
　　乾清門奏請宮殿監督領侍等接奏
　皇后率從採桑
　　妃
　　嬪咸吉服乘輿出宮導從如常儀至内壝東門外
　　　降輿
　御繭館相儀女官二人奉鉤筐立於䑓前左右東西
　　　面掌儀司内監率歌採桑辭内監十人司金鼓
　　　版篴笙簫内監二十四人立䑓前麾五色采旗
　　　内監四十人於桑田内東西面魚貫序立傳贊
　　　女官二人立䑓前左右不從採桑公主福晉命
　　　婦序立於䑓側典儀女官奏請
　行採桑禮
　皇后出繭館引禮女官恭導至
　採桑位南嚮立從採桑
　　妃
　　嬪公主福晉夫人命婦以次就採桑位東西面立
　　　傳贊引不從採桑公主福晉夫人命婦至䑓南
　　　左右隅南嚮立相儀二人北面跪進鉤筐興退
　皇后右執鉤左執筐蠶母二人恭助
　皇后行採桑禮内監揚采旗鳴金鼓歌採桑辭
　皇后於第一行東西三採畢歌止相儀二人北面跪
　　　受鉤筐皆興奉鉤仍設龍亭内典儀奏請
　御觀採桑䑓
　皇后由午階
　陞座
　　妃
　　嬪侍立於䑓上左右傳贊引公主福晉夫人命婦
　　　於䑓下東西面序立均北上從採桑
　　妃
　　嬪公主福晉夫人命婦以次受鉤筐蠶婦二人助
　　　採
　　妃
　　嬪於第二行各五採福晉夫人於第三行命婦於
　　　第四行各九採畢釋鉤筐入侍班位立執事女
　　　官各設鉤於采亭傳贊引蠶母升階至
　皇后前北面跪相儀舉筐授蠶母蠶母祗受興引退
　　　至蠶室切之授蠶婦灑於箔蠶母還告典儀奏
　　　請
　御繭館
　皇后降階前引暨贊引女官恭導贊引相儀從
　　妃
　　嬪以下咸從典儀奏請
　皇后陞座傳贊贊行禮贊引引從採桑暨侍班
　　妃
　　嬪公主福晉命婦在丹陛上蠶母蠶婦在丹墀各
　　　就拜位北面行六肅三跪三叩禮畢典儀跪奏
　　　禮成
　皇后降座引從如初至内壝東門外乘輿還宮公主
　　　福晉命婦以次退至獻繭日蠶母率蠶婦擇佳
　　　繭貯以筐恭獻
　皇后
　皇后獻
　皇帝
皇太后以告蠶事之登遂率
　　妃
　　嬪乘輿出宮導從如儀
　親臨織室蠶母率蠶婦全獻繭之所登者
　皇后行繅三盆手禮
　　妃
　　嬪從繅以五為節蠶婦助之畢遂布於蠶婦之吉
　　　者使繅既成絲迺命染人朱緑元黄之以供
郊
廟黼黻之用禮成
　賜執事女官暨蠶婦銀幣有差
　
　
　
　
　
　
　
　
　
　
　
　
　
　
欽定大清㑹典卷二十六
欽定四庫全書
欽定大清㑹典卷二十七
　　　禮部
　　　　儀制清吏司
　　　授時
　　　凡頒朔之禮嵗以孟冬一日頒來嵗十有二月
　　　之朔欽天監官設黃案於
　　午門外正中又設二案於
　　御道左右奉恭進
　皇帝
皇太后
　皇后時憲書於中案奉頒給王公百官時憲書於左
　　　右案陳設畢舉中案由
　　午門中門入監正監副從至
　　太和門陳於左右階監正等於丹墀左行三跪九
　　　叩禮畢授内務府掌儀司官奉至
　　乾清門
　慈寧門恭進是日王貝勒貝子公以下文武百官咸
　　　朝服集
　　闕下鴻臚寺鳴贊贊排班王貝勒貝子公序立
　　御道上文武百官序立
　　御道左右皆北靣東班西上西班東上贊有
　制衆咸跪宣讀官西靣宣
　制訖衆行三跪九叩禮王公百官皆以次跪領遂頒
　　　布於畿甸以前民用○直省布政使司各給欽
　　　天監時憲書印貯於庫歳四月欽天監以奏準
　　　來嵗時憲書式頒各布政使司刋刻成書鈐以
　　　所貯監印孟冬月彙送督撫署督撫設香案陳
　　　時憲書禮生引贊率所屬文武官朝服望
　　闕行三跪九叩禮祗領訖布政使司廼分發專城
　　　之道府轉行所屬州縣分駐之提鎮轉行所屬
　　　標營到日行禮祗領均與㑹城同廼頒布民間
　　　山陬海澨無有不徧偽造者論如律○外藩䝉
　　　古部落内外扎薩克諸邊番夷由驛給發朝鮮
　　　國遣使赴部祗領
　　　凡迎春之禮順天府豫於東直門外製芒神春
　　　牛視嵗建干支辨其形色以迎生氣占嵗時立
　　　春前一日府尹率僚屬朝服迎春於東直門外
　　　隸役舁芒神土牛導以鼓樂至府署前陳於采
　　　棚立春日大興宛平縣令設案於
　　午門外正中奉恭進
　皇帝
皇太后
　皇后芒神土牛配以春山各陳於案欽天監候時官
　　　報屆時府縣學生員舁案禮部司官前導尚書
　　　侍郎順天府尹暨丞後隨由
　　午門中門入至
　　乾清門
　慈寧門恭進
　皇帝
皇太后
　皇后内監各接奏禮畢皆退順天府尹廼出土牛環
　　　擊以示勸耕之意○直省府州縣豫於東郊外
　　　各製芒神土牛立春之日率丞倅掾史暨師儒
　　　耆老迎春於東郊如順天府之儀
　頒詔
　　　凡
　頒詔之禮禮部鴻臚寺官豫設
　詔案於
　　太和殿内左楹之南及丹陛正中鑾儀衞設黃盖
　　　雲盤於丹墀内龍亭香亭於
　　午門外工部豫設金鳳朶雲於
　　天安門上堞口正中設宣
　詔臺於東第一楹設黄案於臺上奉
　詔宣
　詔各官咸朝服恭竢領催耆老咸齊集
　　天安門外金水橋南屆時内閣學士奉
　詔至
　　乾清門恭用
　御寳畢奉至
　　太和殿陳於東案
　皇帝御殿羣臣朝賀行禮畢(儀別/具)大學士一人入
　　殿左門詣案奉
　詔由中門循左闑出至
　　殿檐下授禮部尚書禮部尚書跪受興由中階左
　　　降至丹陛正中陳於案行一跪三叩禮跪奉
　詔興由中階降置雲盤内禮部儀制司官奉雲盤張
　　　黃蓋由中道出
　　太和門文武各官由
　　昭徳門
　　貞度門隨出
　詔至
　　午門外禮部官奉雲盤設龍亭内鑾儀校舁亭前
　　　列御仗導引樂作禮部尚書率屬隨至
　　天安門登城陳
　詔書於宣
　詔臺案上文武各官於金水橋前按翼序立鴻臚官
　　　贊排班文武各官按班次北靣立領催耆老序
　　　立於後宣
　詔官登臺西面立鴻臚官贊有
　制衆皆跪宣
　詔畢文武各官領催耆老均聽贊行三跪九叩禮奉
　詔官奉
　詔承以朶雲由金鳳啣下禮部官祗受仍設龍亭内
　　　鑾儀校舁行前列黃蓋御仗導迎樂作由
　　大清門出至禮部禮部尚書侍郎率屬跪迎於儀
　　　門陳
　詔於大堂行三跪九叩禮畢恭鑴
　詔書謄黃頒行天下○直省㑹城傳集耆老衆庶於
　　　公廨候聽宣讀将軍督撫提鎮率所屬文武官
　　　具龍亭黃蓋龍旗御仗出郭恭竢
　詔至跪迎齎
　詔官奉設龍亭内旗仗導行各官興皆乘馬從至公
　　　廨陳
　詔於堂上正中通贊贊排班禮生引各官就階下拜
　　　位文東武西北靣序立如朝賀儀贊跪衆咸跪
　　　宣
　詔官恭奉西靣宣讀訖贊跪叩興衆行三跪九叩禮
　　　畢廼謄黃頒布府州縣衞營汛宣播
　徳音無有不徧
　頒賞
　　　凡
　頒賞恭遇
　　慶典
　恩詔王公百官公主福晉命婦各
　賜金幣有差(詳見/則例)○恭修
實録告成
　賜監修總裁副總裁各金幣有差鞍馬一提調纂修
　　　收掌謄録官各金幣有差供事各金幣有差匠
　　　役各金布有差(詳見/則例)
玉牒告成
　賜總裁副總裁各金幣有差提調纂修官各金幣有
　　　差收掌謄録官供事匠役各白金有差(詳見/則例)均
　　　由部移取
　頒給監修總裁以下各祗領如儀○将軍總督都統
　　　廵撫副都統提督總兵官奉
　命除授述職入
　覲均由吏兵二部覈明咨部具奏請
　旨
　賜廵撫副都統總兵官鞍馬一将軍都統提督加
　賜櫜鞬一弓一矢十總督加
　賜朝服一由部於
　　午門外
　頒賞本官朝服行三跪九叩禮○直省卓薦官得
　㫖準其注册者文官
　賜朝服武職
　賜采服(各按品級/詳見則例)均由部發郵遞各省督撫轉給後
　　　報部
　
　
　
　
　
　
　
　
　
　
　
　
欽定大清㑹典卷二十七
欽定四庫全書
欽定大清㑹典卷二十八
　　　禮部
　　　　儀制清吏司
　　　進表
　　　凡進表之禮元日長至在京王公百官在外将
　　　軍都統總督廵撫提督副都統總兵官恭行慶
　　　賀進表
　皇帝
皇太后進箋
　皇后均由内閣撰擬定式頒發王公百官恭進表箋
　　　先期儀制司官豫由内閣祗領在外督撫表箋
　　　具疏送通政使司轉送内閣具題将軍都統提
　　　督副都統總兵官表箋由督撫彙齊驛遞送部
　　　至日五鼓禮部鴻臚寺官設表案於
　　太和殿内左楹之南儀制司官恭奉表文陳於采
　　　亭鑾儀校舁行和聲署作樂前導入
　　長安左門中門由
　　天安門
　　端門左門至
　　午門外采亭止禮部官奉王公百官所進
　皇帝表文入
　　太和殿内陳於案恭竢
　皇帝御殿宣表行禮畢由殿内奉出並将軍都統總
　　　督廵撫提督副都統總兵官所進表箋均送内
　　　閣收貯
　萬夀聖節與元日長至同
皇太后聖夀
　皇后千秋王公暨中外文武百官恭進表箋均陳於
　　午門外竢行禮後送内閣收貯○恭遇
　　國家有大慶典内閣臨時撰擬表箋定式頒發中
　　　外届期恭進均如前儀○朝鮮國王慶賀
　皇帝三大節表文遣使於嵗杪赴部恭進元日隨直
　　　省表箋送内閣○
　　殿試傳臚後五日状元率諸進士上表謝
　恩是日鴻臚寺設案於
　　午門外正中鳴贊二人監禮御史二人夾
　　御道立序班引状元暨諸進士由
　　長安左門北門入至
　　闕下序立
　　御道左右均東西面状元奉表詣案前北面跪陳
　　　於案三叩興退復位立鳴贊贊排班引状元暨
　　　諸進士就東西拜位北面立贊跪叩興行三跪
　　　九叩禮畢儀制司官奉表送内閣鴻臚官徹案
　　　皆退
　　　　進書
　　　凡恭進
實録
聖訓前期一日禮部鴻臚寺設
實録案
聖訓案於
　　保和殿正中設表案於
　　殿門外稍東皆南嚮設表亭香亭龍亭於
實録館内至日質明鑾儀衞陳法駕鹵簿於
　　太和殿階下樂部設樂懸於東西檐如常儀王公
　　　集
　　太和門外金水橋北文武百官集橋南監修總裁
　　　提調纂修各官集
實録館咸朝服舉案侍衞於
　　保和殿外内監於
　　乾清門外恭竢咸采服届期監修官恭奉表文陳
　　　於表亭纂修官恭奉
實録
聖訓陳於龍亭各官行三跪九叩禮校尉舁行張黄盖
　　　列龍旗御仗作導迎樂鴻臚官前引監修以下
　　　官從以次入
　　協和門中門至金水橋南王公百官跪迎候過興
　　　香亭龍亭由中道入
　　太和門中門表亭由道左入
　　太和門左門監修以下官從至
　　太和殿階下亭止監修以下官行一跪三叩禮纂
　　　修官恭奉
實録
聖訓鴻臚卿二人前引由中階升入
　　太和殿中門監修官恭奉表文由左階升入
　　殿左門至
　　保和殿各陳於案監修以下官於丹陛東行三跪
　　　九叩禮所司設
　皇帝拜位至時引王公入
　　太和門左右門至丹陛上文武各官入
　　昭徳門
　　貞度門至丹墀内均按翼序立禮部堂官奏請
　皇帝御殿恭受
實録
聖訓
　皇帝禮服乘輿出宫禮部堂官二人導
　駕後扈大臣侍衞扈從至
　　保和殿後降輿入詣
實録
聖訓案前北嚮行三跪九拜禮興立案左侍衞入
　　殿恭舉
實錄案
聖訓案表案由
　　保和殿後中門出恭送至
　　乾清門交内監送入
　　大内禮部尚書奏禮成
　皇帝御中和殿執事各官行三跪九叩禮(不/贊)
　駕興前引後扈
　　午門鳴鐘鼔
　皇帝御太和殿作樂鳴鞭均如常儀監修總裁纂修
　　　提調各官入百官班内序立鳴贊贊排班班齊
　　　贊進衆進贊跪(以下行/禮皆贊)王以下各官咸跪宣表
　　　官一人進至
　　殿中門外西面跪代致辭鴻臚卿宣
　制答致辭畢贊叩興王公百官行三跪九叩禮畢
　皇帝還宫各官皆退翼日監修以下官詣
　　乾清門恭進副本○擇吉恭送
實錄
聖訓於
　　皇史宬尊藏工部官豫設香亭龍亭於館内正中
　　　監修總裁纂修提調官咸朝服恭奉
實録
聖訓陳於龍亭行三跪九叩禮鑾儀校舁行龍旗御仗
　　　黄蓋前導作導迎樂恭送
　　皇史宬藏於金匱是日纂修官送副本交内閣收
　　　貯○恭送
實録
聖訓至
　　盛京尊藏先期宗人府奏遣王公一人禮工二部
　　　奏遣堂官各一人率
實錄館提調官一人纂修官二人禮部工部司官各一
　　　人欽天監官一人乘傳送往届期工部官設香
　　　亭龍亭於館内正中纂修官恭奉
實錄
聖訓陳於龍亭送往之王公各官行三跪九叩禮畢校
　　　尉舁行黃蓋旗仗作樂導引如前儀至
　　朝陽門外樂止旗仗前導如初所過地方文武官
　　　咸朝服出郭跪道右迎送至奉天府城外
　　盛京将軍五部侍郎奉天府尹以下有頂帶官以
　　　上咸朝服出郭跪迎豫備龍亭鼓樂恭迎至
　　崇政殿内安設各官行三跪九叩禮擇吉期恭舁
　　　龍亭至
　　鳳凰樓前送往之王公各官暨守土官均行一跪
　　　三叩禮提調纂修官暨
　　盛京五部司官恭奉
實錄
聖訓登樓尊藏於金匱既畢行三跪九叩禮
　　　凡恭進
玉牒之禮禮部鴻臚寺官按
玉牒卷數豫設案於
　　中和殿工部官設采亭於
玉牒館至日質明王公集
　　太和門外文武各官集
　　午門外咸朝服東西序立總裁王大學士尚書暨
　　　提調纂修官朝服集
玉牒館恭奉
玉牒正本及副本陳於采亭總裁王曁各官行三跪九
　　　叩禮畢鑾儀校舁行前列御仗黃蓋作導迎樂
　　　總裁以下乘馬從由
　　大清門入至
　　天安門外各官下馬至
　　午門外諸王下馬齊集之百官跪迎至
　　太和門外齊集之王公跪迎皆候過興至
　　太和殿階下亭止纂修官恭奉
玉牒由中階升入
　　太和殿中門總裁以下官由東階升入
　　殿左門至
　　中和殿陳
玉牒於各案總裁率提調纂修官於丹陛東行三跪九
　　　叩禮畢總裁詣案前恭展
玉牒禮部堂官奏請
　皇帝禮服乘輿出宫至
　　保和殿後降輿至
　　中和殿詣案左西嚮立禮部尚書奏
　閱
玉牒
　皇帝詣中案北嚮
　閱畢奏禮成
　皇帝還宫總裁率提調纂修官恭奉
玉牒交内監進
　　呈移采亭於
　　乾清門外竢
　　大内交出仍陳於采亭内鑾儀校舁行前列御仗
　　　黃蓋由
　　太和門
　　協和門
　　東華門中門出作導迎樂恭送至
　　皇史宬尊藏齊集之王公於
　　太和門外文武各官於
　　協和門外跪送如初迎儀○恭送
玉牒至
　　盛京尊藏於
　　敬典閣
　　崇謨閣與恭送
實錄
聖訓儀同
　　　　鑄印
　　　凡鑄造金寳金印
皇太后金寶盤龍紐
　皇后金寶交龍紐
　　皇貴妃
　　貴妃均金寶蹲龍紐
　　妃金印龜紐均清篆左漢篆右篆用玉筯文親王
　　　世子金寶龜紐郡王金飾銀印麒麟紐均芝英
　　　篆○朝鮮國王金印龜紐芝英篆安南琉球暹
　　　羅三國王金飾銀印均駝紐尚方大篆
　　　凡鑄造銀印闗防内外文職一二品尚方大篆
　　　内三品順天奉天二府以上外承宣布政使司
　　　尚方小篆均直紐内外武職一二品均栁葉篆
　　　虎紐○衍聖公尚方大篆直紐○䝉古諸部扎
　　　薩克盟長右䥴清文左䥴䝉古文虎紐
　　　凡鑄造銅印闗防鈐記内文職三品詹事府以
　　　下外提督學政提刑按察使司尚方小篆内四
　　　五品外三四品鐘鼎篆内六品外五品以下垂
　　　露篆内外武職三四品殳篆四五品以下懸鍼
　　　篆均直紐
　　　凡増鑄之印内外文武官新設者改調職守者
　　　由吏兵二部㑹部擬定印文字數題準咨部付
　　　局鑄給
　　　凡改鑄之印内外官印嵗久糢糊應改鑄者題
　　　咨到部鑄給
　　　凡發印各印鑄成呈堂驗閱發司封固鈐以司
　　　印在内各部院寺監遣官齎文赴領在外文職
　　　府通判武職總兵官以上專差齎文赴領文知
　　　縣武副将以下發提塘郵寄於印四角加柱鈐
　　　封如前本官得印去柱啟封以用印年月日報
　　　部存案
　　　凡繳印内外官接到新印於舊印篆文中加鑴
　　　繳字送部銷燬
　　　凡封印開印前期劄欽天監擇吉具疏通行中
　　　外遵行
　
　
欽定大清㑹典卷二十八
欽定四庫全書
欽定大清㑹典卷二十九
　　　禮部
　　　　儀制清吏司
　　　婚禮一
　　　凡
　大婚之禮由部行欽天監諏吉翰林院恭擬
　册文
　勅所司製
　册
　寶備儀物豫期行納采禮所司具儀物以禮部尚書
　　　一人充使内務府總管一人副之是日五鼓鴻
　　　臚官設案於
　　太和殿丹陛左右鑾儀衞設采亭於丹墀左右又
　　　設案於
　皇后邸聽事正中内務府官奉儀物陳於丹陛各案
　　　陳馬於丹墀質明正副使朝服入執事官舉儀
　　　物案降自中階陳儀物於采亭前列御仗由
　　太和門中門出至
　皇后邸后父朝服跪迎於大門外道右候過隨入采
　　　亭止儀門外執事官奉儀物由中門入各陳於
　　　案陳馬於庭正副使以次奉儀物授后父后父
　　　北面跪受興率子弟望
　　闕行三跪九叩禮仍送正副使於門是日就
　皇后邸設納采燕燕后父二品以上官咸與燕燕后
　　　母及内親屬二品以上官命婦與燕亦如之前
　　　期一日遣官各一人以
　大婚祗告
天
地
太廟廼行納徵禮所司具大徵儀物以禮部尚書内務
　　　府總管各一人充正副使各執事官具采亭設
　　　案於
　　太和殿丹陛及
　皇后邸聽事正副使朝服将事至門后父跪迎入正
　　　副使以次奉儀物授后父后父跪受儀與納采
　　　同
　賜后父母金銀衣服鞍馬暨后之兄弟服物有差后
　　　父率子弟望
　　闕行三跪九叩禮后母率諸婦行六肅三跪三叩
　　　禮畢正副使出后父送於門至日發
　册奉迎以大學士一人充正使禮部尚書一人副之
　　　䕶送之内大臣侍衞暨前導後隨二品以上官
　　　命婦恭侍女官執事内監均豫期由所司疏名
　　　奏請
　欽定是日五鼓
　皇帝法駕鹵簿樂懸全設如常儀鑾儀衞設
　皇后儀駕於
　皇后邸設龍亭二於
　　太和門階下鴻臚官設
　册案於左西嚮設
　寶案於右東嚮又設
　册寶案於
　皇后邸聽事設
　皇后拜位於案南禮部堂官内閣學士奉
　金册
　金寶及
　册寶文於龍亭鑾儀校舁行禮部官前導至
　　太和殿階下亭止執事官奉
　册寶以次升中階入
　　殿内各陳於案退質明正副使立丹墀之東西面
　　　内大臣侍衞立丹墀之西東面均北上王公百
　　　官咸朝服各按翼序立執事命婦女官内監豫
　　　詣
　皇后邸祗竢屆時禮部堂官奏請
　御殿
　皇帝禮服朝於
皇太后宫行禮畢
　乘輿出宫導引扈衞如常儀
　御太和殿中和韶樂作
　陞座樂止階下鳴鞭鴻臚官引正副使就拜位丹陛
　　　樂作贊如儀行三跪九叩禮畢樂止引正副使
　　　由左階升至丹陛
　　御道左北靣西上立大學士奉
　册授正使奉
　寶授副使正副使跪受興由中階降陳
　册寶於龍亭鑾儀校舁行前列御仗自
　　午門外鼓吹樂作正副使前導内大臣侍衞隨亭
　　　後由
　　太和門
　　午門
　　大清門中道出廼
　賜王公百官坐
　賜茶畢鳴鞭中和韶樂作
　皇帝還宫正副使至
　皇后邸后父朝服率親屬跪迎於大門外道右候
　册寶龍亭過隨入至儀門亭止正副使奉
　册寶授内監内監奉
　册寶以次由中門入
　皇后御禮服引禮女官二人恭導出迎於庭中道右
　　　后母及諸婦咸朝服跪候過隨入聽事
　皇后東靣立后母及諸婦立
　皇后後内監奉
　册寶
　册寶文陳於東案引禮女官恭導
　皇后就拜位北靣立又女官四人立拜位左右均東
　　　西靣宣讀女官二人立東案之南西靣引禮女
　　　官奏跪
　皇后跪贊宣
　册宣讀女官奉
　册文宣訖贊受
　册女官一人奉
　册自右跪進
　皇后祗受授於左女官一人跪接興陳於西案次宣
　寶受
　寶儀如之奏興
　皇后興奏行禮
　皇后行六肅三跪三拜禮畢恭導
　皇后入内内監奉
　册寶出授正副使正副使受
　册寶各陳於亭欽天監官報
　陞輿吉時鑾儀校舁
　册寶亭先行正副使隨行女官恭導
　皇后陞輿鑾儀衛内監舁輿儀駕鼔樂列輿前女官
　　　四人前導七人後隨均乗騎内大臣侍衛前導
　　　後從后母率諸婦跪送於庭后父率親屬跪送
　　　於大門外
　皇后輿由
　　大清門中門入至
　　午門外儀駕止
　皇后輿入
　　午門中門正副使同内大臣侍衛退龍亭止内監奉
　册寶前導
　皇后輿入自中門至
　　中宫階下降輿前導後隨女官各退恭侍女官迎
　皇后入中宫内監奉
　册寶安於
　皇后宫退至午時
　皇帝御太和殿賜后父及親屬燕王公百官咸與
皇太后御宫賜后母及親屬燕公主福晉大臣命婦咸
　　　與合卺吉時屆宫中設燕行合卺禮翼日
　皇帝偕
　皇后朝於
皇太后宫越三日
　皇帝率羣臣
　皇后率公主福晉命婦詣
皇太后宫行禮畢
　皇帝御太和殿王公百官上表行慶賀禮
　皇后詣
　皇帝前行禮畢
　御中宫公主福晉命婦行慶賀禮是日以
　大婚禮成
　頒詔布吿天下儀均與
　册立同直省文武官及外藩屬國進表
皇太后
　皇帝前進箋
　皇后前各稱賀
　　　　婚禮二
　　　凡
　　皇子婚禮先期内務府行欽天監諏吉
　召福晉父采服至
　　乾清門
　命大臣之夫婦偕老者一人傳
　旨以某氏女作配與皇子某為福晉福晉父祗受
　命謝
　恩行三跪九叩禮退
　　皇子具采服往見福晉父母至門福晉父采服出
　　　門外迎入升堂
　　皇子拜福晉父答拜凡三叩興請謁福晉母
　　皇子拜福晉母答拜叩如前畢辭出福晉父送如
　　　初迎儀廼諏吉行納采禮所司豫日具儀物舁
　　　以采亭以内務府總管将事至門福晉父迎於
　　　門外使者入陳儀物於聽事以次授福晉父福
　　　晉父跪受訖興率子弟望
　闕行謝
　恩禮福晉母率其族諸婦行禮如之使者出福晉父
　　　送如初迎儀是日
　賜福晉父母服物鞍馬金銀各有差燕福晉父於其
　　　第公侯伯暨一二品官往㑹燕福晉族人之有
　　　職者咸與燕福晉母暨諸婦一二品命婦㑹燕
　　　亦如之至期迎娶
　命内務府總管一人率内務府官及内府䕶軍導從
　　　䕶衞以大臣命婦二人襄事福晉家咸采服以
　　　竢是日
　　皇子采服詣
皇太后
　皇帝
　皇后宫行禮如常儀屆時内務府官具絳輿至門福
　　　晉父出迎如納采儀輿入陳聽事正中執事女
　　　官以升輿吉時告福晉具吉服升輿母率諸婦
　　　送於庭父率子弟送於門内府䕶軍前導女官
　　　隨輿後内務府總管各官䕶從如儀至
　　皇子所居宫門外從官各退女官導輿由中門入
　　　至宫前降輿女侍迎入宫合卺吉時屆廼設燕
　　　行合卺禮是日於
　　皇子所居及前亭均結采内外具筵席燕福晉父
　　　母儀與納采日同翼日
　　皇子偕福晉咸采服詣
皇太后
　皇帝
　皇后宫行禮各如儀
　　皇孫婚禮與
　　皇子同惟納采儀物有差
　　　凡公主釐降之禮先期内務府行欽天監諏吉
　　　額駙采服恭竢於
　　乾清門
　命大臣之夫婦偕老者一人傳
　旨以某公主擇配某人額駙祗受
　命謝
　恩行三跪九叩禮畢退廼諏吉行納采禮是日質明
　　　額駙詣
　　午門恭進駝馬酒筵光禄寺具饌所司張燕設樂
　　　於
　　保和殿暨
皇太后宫屆時與燕之王公大臣暨侍衞咸采服入額
　　　駙之父率族人咸朝服先詣
　慈寧門外行三跪九叩禮廼詣
　　保和殿序立丹陛上各如儀
　皇帝龍袍衮服
　御保和殿陞座鴻臚寺贊如儀額駙父率族人於
　　殿外丹陛上行三跪九叩禮引入
　　殿各就席坐進茶訖進酒大臣恭進
　皇帝觴額駙父率族人出班跪丹陛左右北嚮行一
　　　叩禮畢復位坐
　賜進酒大臣酒廼徧爵進饌作樂升歌既徹燕額駙
　　　父率族人出就丹陛拜位謝燕行一跪三叩禮
　　　畢
　皇帝還宫額駙父率族人詣
皇太后
　皇后宫門前行三跪九叩禮畢退是日
　皇后率
　　妃
　　嬪具吉服詣
皇太后宫如常儀額駙之母率族中諸婦咸朝服入
　宫門序立丹陛上
皇太后吉服陞座引禮女官引額駙母率諸婦就拜位
　　　行六肅三跪三叩禮引入
　殿
　皇后以下各就席坐進茶訖進酒命婦恭進
皇太后觴額駙母率諸婦出班跪丹陛左右北嚮行一
　　　叩禮畢復位坐
賜進酒命婦酒廼徧爵進饌作樂升歌既徹燕額駙母
　　　率諸婦出就丹陛拜位謝燕行二肅一跪一叩
　　　禮畢
皇太后還宫
　皇后率
　　妃
　　嬪各還宫額駙母率諸婦詣
　皇后宫行六肅三跪三叩禮畢退(燕儀詳見/内務府)既諏吉
　　　釐降豫期所司以近支福晉夫人名氏奏請
　欽㸃一人送嫁以内務府官率䕶軍導從䕶送及齎
　　　送装奩以命婦充襄事女官前一日額駙率族
　　　人詣
　　乾清門
皇太后宫門前行謝
　恩禮至日陳設奩具女官率女侍先詣額駙第祗竢
　　　額駙具馬駝甲胄牲酒饌筵詣
　　午門恭進如納采儀鑾儀校舁奩具齎奩官導行
　　　至額駙第女官率女侍鋪装是日公主吉服詣
皇太后
　皇帝
　皇后前行禮如儀屆時欽天監以升輿吉時告公主
　　　廼自宫門升輿女官前引後從出宫門外儀衞
　　　前列各官導䕶如儀送嫁福晉夫人乘輿隨行
　　　至門儀衞止輿入至儀門各官止立至聽事中
　　　降輿女官前引入室送嫁之福晉夫人隨入額
　　　駙禮賓於聽事女賓禮於中堂饗各執事人合
　　　巹吉時屆廼設燕行合巹禮禮成衆賓皆退是
　　　日燕於
　　保和殿
皇太后宫如納采儀翼日公主朝服詣
皇太后
　皇帝
　皇后宫行禮額駙朝服詣
　宫門外行禮各如儀若公主下嫁外藩納采及下嫁
　　　日止進牲酒不進饌筵餘儀同
　　　凡王公婚禮王等自聘廷臣女為婚者既成言
　　　王等往謁福晉夫人父母如
　　皇子儀遂諏吉行納采禮自親王至輔國公各具
　　　簪珥領約指環衣裳衾褥有差以府屬官充使
　　　從者以禮物從至門主人迎入使者陳禮物於
　　　聽事主人受禮廼饗使者使者退主人送於門
　　　是日設燕親王婚禮自親王以下侍郎男以上
　　　公主福晉以下郡王貝子夫人以上咸㑹燕世
　　　子郡王㑹燕與親王同貝勒婚禮自郡王以下
　　　尚書子以上郡主郡王福晉以下郡君貝子夫
　　　人以上咸㑹燕貝子婚禮自貝勒以下公以上
　　　及本旗官屬郡君貝勒夫人以下縣君輔國公
　　　夫人以上咸㑹燕鎮國公婚禮自貝子以下奉
　　　國将軍以上縣君貝子夫人以下鄉君奉國将
　　　軍淑人以上咸㑹燕輔國公惟貝子貝子夫人
　　　不㑹燕餘如鎮國公婚期前一日女氏齎奩具
　　　詣府陳於室至日具福晉夫人儀衞采輿往迎
　　　以府屬官充導從至門儀衞止輿入聽事中福
　　　晉夫人具吉服升輿儀衞前引府屬官隨從如
　　　儀至府由中門入至殿堂前降輿執事官退女
　　　侍迎入室屆時行合巹禮是日設燕與納采日
　　　同若聘外藩女為婚納采用鞍馬甲胄繒布婚
　　　期前行聘禮如之其物數多寡均以王貝勒貝
　　　子公為差聘禮又以外藩王貝勒台吉之女為
　　　差餘如前儀福晉夫人之父若母及外藩女之
　　　兄弟從人各分別給賞王等如奉
　旨賜婚具朝服詣
　　太和殿前謝
　恩行禮如儀既成婚行禮亦如之王公之子未受爵
　　　者婚禮得視其父已受爵者各從其爵鎮國将
　　　軍以下至閒散宗室納采及成婚日親友僚屬
　　　咸㑹禮物燕席視公之數遞減各有差覺羅有
　　　官者從其品無官視閒散宗室餘均如前儀
　　　凡郡主以下于歸之禮王等自擇配既許字行
　　　納采禮自郡主至鄉君額駙各具鞍馬甲胄有
　　　差遣使齎禮物至府府屬官迎入陳甲胄於殿
　　　堂陳鞍馬於庭引使者見王等行二跪六叩禮
　　　饗使者使者退府屬官送於門是日設燕燕禮
　　　郡主視親王縣主視郡王郡君視貝勒縣君視
　　　貝子鄉君鎮國公女視鎮國公輔國公女視輔
　　　國公婚期前一日府屬官齎奩具往陳額駙家
　　　郡主以婢八人男婦五户從媵縣主郡君遞減
　　　其一鄉君鎮國公女以婢四人輔國公女以婢
　　　三人男婦各二户屆期本府具儀衞采輿府屬
　　　官充導從䕶衞郡主等具采服於王公福晉夫
　　　人前行禮畢媵婢侍奉升輿儀衞前引府屬官
　　　隨從如儀至額駙第儀衞止至聽事中降輿女
　　　侍迎入室屆時行合巹禮是日設燕與納采日
　　　同若嫁外藩王貝勒台吉納采用馬駝羊聘易
　　　駝以牛其數自郡主至鄉君各有差筵燕之牲
　　　如之餘如前儀
　　　凡品官婚禮先以媒妁通言二姓遂諏吉行納
　　　采禮自公侯伯至九品以上官各具簪珥領約
　　　衣服衾褥有差主人吉服命子弟為使從者齎
　　　禮物如女氏至門女氏主人吉服迎入從者陳
　　　禮物於聽事賓致命主人祗受告於廟廼禮賓
　　　賓退主人送於門使者還復命是日設燕燕具
　　　牲酒自公侯以下數各有差婚期前一日女氏
　　　以奩具往陳壻家至日壻家具合巹燕於室壻
　　　吉服以竢廼設儀衞以婦輿如女氏女氏主人
　　　告於廟笄而命之醴女以竢迎者迎者至姆奉
　　　女升輿行至門女侍導婦入室壻婦交拜訖行
　　　合巹禮是日設燕與納采日同品官之子未受
　　　職者禮得視其父已受職者各從其品士婚禮
　　　得視九品官庶民納采首飾數以四為限輿不
　　　采飾餘均得視士越三日主人主婦率新婦見
　　　於廟分不得立廟者見祖禰於寢如常告儀
　
　
欽定大清㑹典卷二十九
欽定四庫全書
欽定大清㑹典卷三十
　　　禮部
　　　　儀制清吏司
　　　冠服
　　　凡禮服
　皇帝冠服春冬暖冠緣皮為題緣(春以薰貂/冬以元狐)青表朱
　　　裏夏秋凉冠(即緯/笠)素表朱裏緣以纁錦均覆朱
　　　緯青組纓施金龍頂髙四重上用珍珠一下三
　　　重貫東珠三為龍十有二間珠如龍之數凉冠
　　　刻金為金佛飾東珠十有五綴冠前蹙金為舍
　　　林飾東珠七綴冠後服色
南郊用青
北郊用黄
　東郊用赤
　西郊用玉色朝㑹均用黄有披肩腰襞積前後正幅
　　　如帷備十二章施五采襟袘及袂緣以金花青
　　　繒冬緣以貂衮服色用青長覆膝織金為卷龍
　　　文四大裘如衮服制長裾深袖表以元狐為之
　　　帶用黄組
南郊施方青金石四銜以金石各綴東珠五
北郊用琥珀
　東郊用珊瑚
　西郊用白玉銜金綴珠各如之
宗廟朝㑹用綠松石四銜以金飾東珠如前制周綴珍
　　　珠各二十帶下左右均銜金環佩嚢彯帛各二
　　　帛二色鋭下垂以為飾朝珠用東珠
南郊飾以青金石
北郊飾以琥珀
　東郊飾以珊瑚
　西郊餙以白玉朝㑹無定飾系均用黄組○采服冠
　　　頂二重頂端銜大珍珠一(或東/珠)服用龍袍色尚
　　　黄裾四啓備十二章施五采襟袂龍文青綺緣
　　　以金花青繒衮服如朝㑹禮服制朝珠以雜寳
　　　及諸香為之帯以各色寳石為之彯帛一色下
　　　方佩嚢同前○常服冠用結線頂袍色尚黄亦
　　　用諸色表衣用青均不施章采織文用卷龍及
　　　各色花文朝珠如采服制
　皇后冠施鳯頂髙四重上用大東珠一下三重貫東
　　　珠三刻金為三鳯鳯各飾東珠三冠前左右綴
　　　金鳯七各飾東珠九貓睛石一後綴翟鳥飾貓
　　　睛石一承以朶雲垂珠為歩揺凡五行二就行
　　　間施圓青金石銜以金綴東珠珍珠各六冠下
　　　施金約周蔽前後綴東珠十有三珠相間處飾
　　　青金石結珠垂後為歩揺五行三就行間施方
　　　青金石二銜以金各綴東珠珍珠八耳飾以金
　　　為之綴東珠十有二領約以金為之如環有端
　　　却結於後飾以珊瑚綴東珠十有五服色尚黄
　　　織為龍鳯翟鳥之文施五采襟袘及袂緣以金
　　　花青繒冬緣以貂表衣色用青長裾無袂織金
　　　為卷龍文八裳施龍鳯章采均綴以金珠朝珠
　　　以珊瑚琥珀為之飾以珠及青金綠松等石系
　　　用黄組○采服袍色尚黄裾啓左右織繡龍鳯
　　　文施五采表衣用青深袂長裾織金為卷龍文
　　　八裳朝珠如禮服制○常服袍無定色表衣色
　　　用青織文用龍鳯翟鳥之屬不備采朝珠如采
　　　服制
　　皇貴妃
　　貴妃冠頂施三鳯上用大珍珠一餘飾東珠十有
　　　二珍珠三冠鳯七鳯各飾東珠九翟鳥飾貓睛
　　　石一歩揺三行二就行間飾青金石綴東珠珍
　　　珠各四金約飾東珠十有二歩揺三行三就行
　　　間飾青金石二各綴東珠珍珠六領約綴東珠
　　　七餘制如前
　　妃冠頂施金鳯二上用貓睛石一餘飾東珠十有
　　　一珍珠二冠鳯各飾東珠七餘飾與
　　貴妃同
　　嬪冠頂施金翟鳥二上用暗貓睛石一餘飾東珠
　　　八珍珠二冠前綴翟鳥五各飾東珠五歩揺二
　　　具行門一飾青金石一綴東珠珍珠各三一飾
　　　青金石二各綴東珠珍珠八餘並與
　　妃同惟後翟鳥不飾貓睛石
　　皇貴妃
　　貴妃
　　妃服用翟鳥龍文緣飾如前制表衣用圓龍文八
　　嬪服視
　　妃表衣用圓龍文四裳施繡備五采其服色均不
　　　得用黄○采服
　　皇貴妃
　　貴妃
　　妃
　　嬪均用翟鳥龍文各施五采裳如禮服制○常服
　　皇貴妃
　　貴妃
　　妃
　　嬪袍織文如采服表衣織文如禮服不施章采朝
　　　珠均以珊瑚琥珀為之
　　皇貴妃
　　貴妃飾以珠及青金綠松等石系用黄組
　　妃
　　嬪飾以青金綠松石系用柘黄組
　　　凡王公朝服親王至入八分公冠頂均三重上
　　　用紅寳石中飾東珠親王飾珠十世子郡王貝
　　　勒貝子鎮國公輔國公以次減一冠前綴舍林
　　　親王世子飾東珠五郡王貝勒貝子鎮國公遞
　　　減如之輔國公與鎮國公同冠後綴金花親王
　　　世子飾東珠四郡王貝勒貝子遞減亦如之鎮
　　　國公輔國公各飾綠松石一服親王世子郡王
　　　用滿翠龍文繒貝勒貝子鎮國公輔國公用蟒
　　　文采繒襟袂及袘緣以金花繒冬緣以貂補服
　　　親王用圓龍文四前後正龍左右旁龍世子郡
　　　王旁龍圓文四長子貝勒正蟒圓文二貝子正
　　　蟒圓文二鎮國公方正蟒二輔國公方正蟒二
　　　表裘得用元狐帶均用金黄色組施方玉四銜
　　　以金親王玉各飾貓睛石一東珠四世子郡王
　　　貝勒貝子各以次減一鎮國公輔國公止各飾
　　　貓睛石一○鎮國將軍冠頂同一品補服用麒
　　　麟輔國將軍同二品補服用獅奉國將軍同三
　　　品補服用豹奉恩將軍同四品補服用虎服均
　　　用蟒文采繒帶各如其所同之品其餘宗室及
　　　覺羅冠頂補服各從其品餘服宗室得視公以
　　　下帶用金黄組覺羅得用金花采繒及諸花素
　　　繒帶用紅組○公主郡主冠頂均三重郡君以
　　　下均二重上用紅寳石飾以東珠固倫公主飾
　　　珠十和碩公主九郡主八縣主七郡君六縣君
　　　五鄉君鎮國公女四輔國公女三其大簪金約
　　　耳飾領約飾珠各如之服公主郡主用翟鳥龍
　　　文滿翠繡繒縣主以下用蟒文繡繒緣飾用金
　　　花繒冬用貂補服固倫公主視親王和碩公主
　　　郡主視世子縣主視郡王郡君視貝勒縣君視
　　　貝子鄉君鎮國公女視鎮國公輔國公女視輔
　　　國公諸王貝勒側室女冠服降適二等貝子側
　　　室女視五品公側室女視六品裳自公主以下
　　　均得施采繡○親王福晉冠服視固倫公主世
　　　子福晉飾珠視和碩公主郡王福晉飾珠視郡
　　　主服均視親王福晉貝勒夫人冠服均視縣主
　　　貝子夫人飾珠視郡君服如貝勒夫人鎮國公
　　　夫人冠服均視縣君輔國公夫人冠服均視鎮
　　　國公女親王世子側福晉冠降適一等服如適
　　　福晉郡王側福晉及貝勒以下各側夫人冠服
　　　均降適一等若不入八分公夫人及鎮國輔國
　　　奉國各將軍夫人冠服唯正室得從夫品○民
　　　公侯伯冠頂均上用紅寳石中飾東珠公用珠
　　　四侯伯以次減一服得用貂緣及蟒繡金花采
　　　繒補服用方蠎文二表裘用貂帶用圓玉四銜
　　　以金公飾玉以貓睛石侯綠松石伯紅寳石子
　　　男冠服各從其品○固倫公主額駙冠頂上用
　　　紅寳石中飾東珠六舍林飾東珠二後花飾東
　　　珠一帶用圓玉四銜以金玉各飾東珠一服視
　　　貝子若爵在貝子以上則從其爵和碩公主額
　　　駙冠頂銜寳石如之中飾東珠四舍林飾東珠
　　　一後花飾綠松石一帶玉各飾貓睛石一服視
　　　公若爵在公以上則從其爵郡主額駙冠頂上
　　　銜珊瑚中飾東珠三帶玉各飾綠松石一縣主
　　　額駙冠頂用鏤花珊瑚帶用圓金版四各飾紅
　　　寳石一服均與和碩公主額駙同郡君額駙冠
　　　服均視三品帶用圓金版四縣君額駙視四品
　　　鄉君額駙視五品帶均用鋄金方鐵版四各側
　　　室女額駙冠服均降適二等○品官一品至八
　　　品均鏤金為頂一品上用紅寳石中飾東珠二
　　　品用鏤花珊瑚中飾小紅寳石三品用藍寳石
　　　中飾如二品四品用青金石中飾小藍寳石五
　　　品用水晶中飾如四品六品用硨磲中飾如五
　　　品七品用素金頂中飾水晶八品用鏤金頂九
　　　品用鏤銀頂未入流視九品服自一品至三品
　　　得用貂緣及蟒繡金花采繒七品以上得用金
　　　花采繒八九品得用素繒領袂均得用蟒繡及
　　　金花繒補服文職一品用鶴二品錦雞三品孔
　　　雀四品雁五品白鷴六品鷺七品鸂鶒八品鵪
　　　鶉九品練雀武職一品麒麟二品獅三品豹四
　　　品虎五品熊六品彪七八品犀牛九品海馬都
　　　察院左都御史至監察御史直省按察使均用
　　　獬豸其都察院都事經歴筆帖式按察使司經
　　　歴照磨等官仍從其品貂裘四品以上及翰林
　　　科道官用之帶一品用金銜方玉四各飾紅寳
　　　石一二品鏤金圓版四飾如一品三品鏤金圓
　　　版四四品銀銜鏤金圓版四五品銀銜素金圓
　　　版四六品銀銜玳瑁圓版四七品銀圓版四八
　　　品銀銜明羊角圓版四九品銀銜烏角圓版四
　　　○士庶公服狀元頂帶視六品㑹試中式貢士
　　　冠用裹金三枝九葉頂服均如常制舉人官生
　　　貢生監生冠帶視八品服皂繒緣青生員冠帶
　　　視九品服青繒緣皂外郎耆老冠頂以錫○公
　　　侯伯子男及品官已受封父母冠服並得從子
　　　婦冠服從其夫
　　　凡采服王公百官冠頂均二重王公冠頂用紅
　　　寳石民公侯伯及一品官均珊瑚二品鏤花珊
　　　瑚三品以下至未入流各視朝冠頂采服王公
　　　宗室裾均四啓親王世子郡王用龍文采繒貝
　　　勒貝子公用蟒文采繒公主福晉命婦各視其
　　　朝服所得用龍蟒各采繒為之民公侯伯以下
　　　文武官裾啓前後均用蟒文采繒襟袂緣以金
　　　花繒補服與朝服同
　　　凡常服親王至入八分公冠用紅寳石頂餘均
　　　如采服制袍色均用藍亦間用諸色表衣色用
　　　青均不施章采織文親王世子郡王貝勒用龍
　　　文貝子公用蟒文親王福晉以下各從其夫之
　　　服宗室各將軍民公以下四品官以上及
　御前侍從官均得用蟒文七品以上官得用諸花繒
　　　八九品官用雜花及素繒舉人視七品貢監生
　　　員視八品軍民商賈吏員得用綾絹餘並不得
　　　僭擬
　上用服色及色相近者王公以下均毋得用若有
　賜毋得如制自為之王等賞所屬服物不得逾其品
　　　品官革職留原任者仍視原品革職官無封銜
　　　者原品冠服不得用
　　　凡朝珠王以下文職五品武職四品以上及翰
　　　林科道官公主福晉以下五品官命婦以上均
　　　得用以雜寳及諸香為之禮部主事太常寺博
　　　士典簿讀祝官贊禮郎鴻臚寺鳴贊光禄寺署
　　　正署丞典簿國子監監丞博士助教學正學錄
　　　除在
壇
廟執事及
　　殿庭侍儀外餘處不準用珠系及佩嚢惟諸王公
　　　主福晉得用金黄組貝勒以下均不得僭擬○
　　　孔雀翎翎端三圓文者貝子戴之二圓文者鎮
　　　國公輔國公和碩額駙戴之一圓文者内大臣
　　　一二三四等侍衞前鋒䕶軍各統領叅領前鋒
　　　侍衞諸王府長史散騎郎一等䕶衞均得戴之
　　　翎根並綴藍翎貝勒府司儀長親王以下二三
　　　等䕶衞及前鋒親軍䕶軍校均戴染藍翎○坐
　　　褥親王冬用貂夏用龍文赤繒世子郡王冬用
　　　猞猁猻緣貂夏蟒文青繒貝勒冬用猞猁猻夏
　　　青繒施采貝子冬白豹夏采繒緣青繒均藉紅
　　　白氊鎮國公冬用全赤豹皮夏青花赤繒輔國
　　　公冬用方赤豹皮夏赤花皂繒均藉紅氊鎮國
　　　將軍視一品輔國將軍視二品奉國將軍視三
　　　品奉㤙將軍視四品民公冬用全虎皮夏皂繒
　　　侯伯冬均用方虎皮夏侯用緣花皂繒伯用青
　　　雲繒均藉紅氊子男各從其品固倫公主額駙
　　　視貝子和碩公主額駙視鎮國公郡主額駙冬
　　　用獾夏皂褐緣紅褐均藉紅氊郡君額駙視三
　　　品縣君額駙視四品鄉君額駙視五品文武官
　　　一品冬用狼夏紅褐二品冬用獾夏紅褐緣皂
　　　褐三品冬用貉夏皂褐緣紅褐四品冬用青山
　　　羊夏皂布均藉紅氊五品冬青羊夏青布六品
　　　冬黑羊夏椶色布七品冬用鹿夏灰色布八品
　　　冬用麅夏土布九品冬用獺夏與八品同均藉
　　　白氊○佩嚢彯帛左右垂帶下為飾王公百官
　　　咸用之佩刀櫜鞬飾雜寳
　　　凡寒燠更用冠服以季春季秋月之五日十五
　　　日或二十五日始先期請
　㫖通行若緣貂朝服及表裘歳以仲冬朔日始孟春
　　　十六日止
　　　凡遇雨雪服雨冠雨衣以氊或羽縀油紬為之
　皇帝用明黄色親王至宗室公用紅色職官一品至
　　　三品冠用紅色四品至六品紅色青緣七品以
　　　下有頂帶人員青色紅緣軍民用青色雨衣一
　　　品以上用紅二品以下均用青
　
　
　
　
　
　
　
　
　
　
　
　
　
　
　
欽定大清㑹典卷三十
欽定四庫全書
欽定大清㑹典卷三十一
　　　禮部
　　　　儀制清吏司
　　　貢舉
　　　凡貢舉之法太學及直省府州縣學諸生三年
　　　賔興試於順天府各布政使司曰鄉試取其中
　　　式者貢於部合天下貢士大比之曰㑹試取其
　　　中式者以
　聞
　皇帝親䇿試於
　　太和殿丹墀曰
　　殿試
　　　凡試有定期歳在子卯午酉以八月鄉試丑辰
　　　未戍以三月㑹試均於九日十有二日十有五
　　　日鎖闈三試之㑹試及大省鄉試揭曉以逾月
　　　十有五日中省先五日小省再先五日為率
　　殿試以四月二十六日傳臚以五月一日
　　　凡試以文藝鄉會試均第一場書藝三論一第
　　　二場經藝四五言八韻詩一第三場時務䇿五
　　殿試
　御製䇿問令貢士條對經書文取雅正詩取清華䇿
　　　對取切實敷陳浮文妨要及詭異雷同者皆不
　　　錄
　　　凡考官鄉試正副各一人由部列侍郎以下編
　　　檢中贊科道中書評事博士以上官㑹試正副
　　　各二人(間用正一人副二人或正二/人副一人均竢    欽命)列大學士
　　　學士尚書左都御史侍郎左副都御史
　　殿試讀卷官十有四人列大學士學士九卿詹事
　　　各疏請
　簡用
　　　凡同考官鄉試順天十有八人由部列員外郎
　　　以下評博以上官㑹試十有八人列翰詹給事
　　　中部曹各疏請
　簡用各省鄉試江南十有八人浙江十有六人江西
　　　十有四人山東河南各十有二人福建十有一
　　　人湖北陜西廣東廣西各十人山西湖南各九
　　　人雲南貴州各八人由監臨官於所屬府同知
　　　通判知州縣内選擇入闈
　　　凡慎選考官除三品以上簡自
　宸𠂻外吏部咨取四品以下由進士出身官恭竢
　御試按
　欽定名次引
　見仍開列具疏候
　㫖簡用
　　　凡經理試事鄉試順天監臨以府尹提調以府
　　　丞内外監試以御史各省監臨以廵撫提調監
　　　試以道員内監試亦以道員或府佐㑹試知貢
　　　舉以本部侍郎提調以儀制司官
　　殿試提調以本部尚書侍郎監試均以御史
　　　凡執事鄉試㑹試受卷彌封謄錄對讀四所暨
　　　收掌試卷均以主事等官各省鄉試受卷彌封
　　　謄錄對讀收掌以知縣對讀以歳考降青生謄
　　　錄以州縣掾吏
　　殿試受卷彌封收掌以翰林給事中内閣侍讀中
　　　書本部儀制司官供給官鄉試以府倅㑹試以
　　　本部精繕司官率京縣丞史
　　殿試以光祿寺官
　　　凡送試鄉試由學政錄取科舉每中式一名大
　　　省準錄科八十名中省六十名小省五十名副
　　　榜一名準錄科二十名國子監錄取貢監生分
　　　南北中卷數亦如之京學教習各館謄錄生部
　　　院筆帖式欽天監天文生貢監生由國子監生
　　　員由順天學政錄科考取然後冊送鄉試㑹試
　　　由本省布政使司咨呈送部直𨽻限豫年十二
　　　月山東河南山西陜西十一月江南江西浙江
　　　湖廣十月福建四川廣東廣西雲南貴州九月
　　　各如期起送司府稽遲違限由部覈叅舉人用
　　　中書評事博士太學師儒筆帖式者由該管衙
　　　門直省敎官由布政使司各給文送部貢監生
　　　初於京闈中式不及回籍起文者取具同鄉官
　　　印結呈明均準應試
　　　凡試規㑹試及順天鄉試書義三題詩題皆由
　欽命試前一日本部侍郎順天府尹㳟領詣貢院交
　　　知貢舉提調送入内簾經義䇿論各省鄉試四
　　　子書題詩題皆正副考官公定校刻題紙是日
　　　應試者由貢院東西門魚貫序進聽唱名捜檢
　　　入大門給卷各歸號舍試日五鼓内簾出題紙
　　　知貢舉監臨提調監試視執事官分送號舍及
　　　早晩給飲食毋有不周試畢隨其交卷次第給
　　　籤驗出三試皆同
　　殿試前一日讀卷官㳟領
　制䇿扄内閣門刋版搨黄畢翼日所司設案於
　　太和殿左楹之南又設案於丹陛正中設諸貢士
　　　試案於東西丹墀内閣官奉
　制䇿入
　　殿陳於東案讀卷暨執事官入丹墀左西面序立
　　　諸貢士集
　　午門外聽本部唱名給卷鑾儀校代執考具鴻臚
　　　官引由左右掖門入
　　昭徳
　　貞度門至丹墀東西班末序立均東西面大學士
　　　一人入
　　殿左門奉
　制䇿出中門授禮部尚書尚書跪接興陳於丹陛案
　　　北面跪三叩興儀制司官舉案降自中階陳於
　　御道正中讀卷暨諸執事官就拜位聽贊行三跪
　　　九叩禮復位立諸貢士就拜位三跪九叩畢仍
　　　北面立本部儀制司官奉
　制䇿分授諸貢士諸貢士跪受三叩興各就試案讀
　　　卷官出竢於内閣諸貢士對䇿畢鑾儀校引出
　　長安門各退
　　　凡試卷鄉㑹試由提調鈐考舍坐號授應試者
　　　每場試竣受卷所檢墨卷違式者揭於院壁以
　　　合式者移彌封所糊名坐號改鈐内號皆簿記
　　　之謄錄所易書以朱對讀所取墨卷校讐譌脱
　　　改注以紫收掌官鈐内號於朱卷既畢監試以
　　　朱卷送内簾交内監試收入
　　殿試受卷官稽卷數彌封官糊名不易書收掌官
　　　齎卷及監試御史送内閣交讀卷官校閲
　　　凡閲卷鄉㑹試由内收掌分經送各同考官閲
　　　以藍筆擇三試全佳者為首薦其第一埸文義
　　　致佳二三場無疵第一場文義無疵二三場致
　　　佳者為次薦考官閲以墨筆既入選副考官書
　　　取正考官書中不入選者批摘瑕疵仍取各經
　　　房落卷通校有佳卷未薦者特㧞之廼書取中
　　　名次於卷端以待揭曉
　　殿試收掌官以卷送讀卷官分閲公定前列十卷
　　　進呈
　御覽
　皇帝御便殿
　召讀卷官入記注官隨入侍班
　賜讀卷官坐各就位一叩坐
　皇帝親定甲乙
　命大學士一人秉筆書一甲三名至二甲七名於卷
　　　端既畢奉卷出至内閣扄門拆巻書榜以待傳
　　　臚
　　　凡出榜鄉㑹試由考官諏日豫行知貢舉監臨
　　　届期内簾啓門及外簾各官㑹於一堂出中式
　　　朱卷對内號坐號檢校墨卷無譌廼按名書榜
　　　畢各官朝服望
　　闕行三跪九叩禮鄉試於順天府及各布政使司
　　　署前㑹試於本部署前懸榜三日
　　殿試讀卷畢以
　欽定前十名合二三甲進士名次書黄榜進呈
　御覽翼日所司設案於
　　太和殿内及丹陛如䇿士儀内閣官奉黄榜入
　　殿陳於案鑾儀衛備黄蓋雲盤於
　　殿階下設龍亭於
　　午門外鴻臚官六人立於丹陛東階每階二人皆
　　　西面鑾儀衛陳法駕鹵簿樂部和聲署陳樂懸
　皇帝禮服御殿王公百官朝服侍班如常朝儀諸貢
　　　士於丹墀東西班末北面序立讀巻暨執事官
　　　出班就拜位聽贊行三跪九叩禮大學士奉黄
　　　榜出授禮部尚書尚書跪接興陳於丹陛案北
　　　面跪三叩興退立於左鳴贊贊有
　制諸貢士跪宣制官奉
　制至丹陛南西面立宣訖廼唱第一甲第一名暨二
　　　名三名皆傳唱者三鴻臚官引出班至
　　御道東西各以次跪又傳唱二甲一名三甲一名
　　　某某等若干名不出班均聽贊行三跪九叩禮
　　　贊舉榜禮部尚書詣案跪奉榜興降自中階
　駕興還宫儀制司官以雲盤承榜導以黄蓋禮部堂
　　　司官暨一甲進士隨榜出
　　太和門中門諸進士東班由
　　昭徳門西班由
　　貞度門出至
　　午門外陳榜於龍亭和聲署樂作御仗前導出
　　長安左門懸榜三日
　　　凡中額鄉試順天八旗滿洲䝉古漢軍直𨽻諸
　　　生及直省貢監生肄業太學者皆分編字號取
　　　中共二百十有五名川廣雲貴貢監生每二十
　　　巻中一名無定額山東六十九名山西六十名
　　　河南七十一名江蘇七十六名安徽四十五名
　　　江西浙江皆九十四名福建八十五名湖北四
　　　十八名湖南四十五名陜西六十一名四川六
　　　十名廣東七十二名廣西四十五名雲南五十
　　　五名貴州四十名副榜視正榜取五之一以為
　　　額㑹試竢三試既畢之後知貢舉分列直省貢
　　　士卷數疏請
　欽定中額
　　殿試一甲三名
　賜進士及第二甲三甲無定數二甲
　賜進士出身三甲
　賜同進士出身各有差
　　　凡官生巻京堂五品以上及翰詹科道外官文
　　　三品武官二品以上之子若孫同胞兄弟及兄
　　　弟之子鄉試準作官生卷順天鄉試滿洲䝉古
　　　漢軍官卷以十名取中一名南北貢監生官巻
　　　以十五名取中一名直𨽻江南江西福建浙江
　　　湖廣官卷以二十名取中一名山東山西河南
　　　陜西四川廣東官巻以十五名取中一名廣西
　　　雲南貴州官巻以十名取中一名如官巻不滿
　　　十者入民巻通校文不充數者以民卷補中
　　　凡迴避㑹試及順天鄉試考官同考官知貢舉
　　　提調監試及外簾執事官之子弟宗族有服婣
　　　婭皆令迴避不得與試
　　　凡磨勘鄉試以取中朱墨卷解部由部奏請以
　　　京堂三品以下翰詹六品以上官暨給事中御
　　　史集
　　天安門朝房各分卷磨勘㑹試出榜後由部請
　㫖簡員磨勘有違式干禁者皆論如法
　　　凡
　賜燕鄉㑹試
　賜考官知貢舉監臨提調監試同考執事各官燕鄉
　　　試初入闈順天燕於府署各省燕於布政使司
　　　㑹試入闈出闈均燕於禮部及鄉試揭曉
　賜考官以下至中式諸生燕曰鹿鳴燕
　　殿試傳臚
　賜一甲進士三人燕於順天府府尹暨丞送歸第翼
　　　日
　賜讀巻官以下至諸進士燕於禮部
　命内大臣一人主席曰恩榮燕與燕者皆簪花行禮
　　　(儀見精/膳司)
　　　凡
　賞賚諸生中式各
　賜冠服及白金二十兩㑹試給公車費既成進士
　賜白金三十兩一甲三名外加五十兩第一名朝冠
　　　朝衣二名以下表裏各一端
　　　凡科場條例據屢科沿革及見行事宜纂輯成
　　　編每三年續編頒發直省遵行
　
　
　
　
　
　
　
　
　
　
　
　
欽定大清㑹典卷三十一
欽定四庫全書
欽定大清㑹典卷三十二
　　　禮部
　　　　儀制清吏司
　　　學校
　　　凡學校之制
　　京師立國子監曰太學直省府州縣衛各於所治
　　　立學皆祀
　先師以崇矩範闢黌舍以聚生徒時肄習以廣術業
　　　勤訓廸以儲人材各學諸生升於太學者由國
　　　子監考課(詳見國/子監)直省提督學政選差京堂翰
　　　詹科道部曹
　　盛京以奉天府丞福建臺灣府廣東瓊州府以廵
　　　道兼之提調以知府同知直𨽻州分教以教授
　　　學正教諭訓導等官
　　　凡學政考校初視事按各府直𨽻州逺近定期
　　　歳試及期按臨校閲文武生童藝業既竣事定
　　　期科試專校文生童文藝三年皆徧疏報任滿
　　　竢新學政抵任還朝復
　命
　　　凡學政闗防廵試所至以府首領州縣佐雜官
　　　充廵捕地方有司視沿塗供備次舍提調官視
　　　考院門垣塗徑務絶窺探交通之跡既至親視
　　　掾吏承皂及承直水火灑掃夫役封入内署其
　　　臨考執事及司門傳事官吏由提調官選委各
　　　居外舍禁絶往來每日啟門收發文書進納薪
　　　水皆廵捕官檢察無弊廼許出入如門以内潛
　　　通闗節責之學政門以外招揺傳遞責之提調
　　　官互相徇隱者同論
　　　凡教職考覈初選時滿教官由部試文藝錄取
　　　者引
　見序用直省府州縣學教官由督撫考試列等第以
　　　别用舍學政廵試所至考其文章師範不稱職
　　　者黜願應鄉㑹試者由布政使司申送
　　　凡童生入學滿洲䝉古漢軍由本旗佐領考錄
　　　順天府大宛二縣由知縣考錄均冊送府丞直
　　　省由州縣考錄冊送知府同知直𨽻州均以其
　　　錄取者冊送學政歳科考擇其秀者入學曰附
　　　學生員其每考入學之數
　　京師滿洲䝉古共六十人漢軍半之
　　盛京滿洲䝉古共十有一人漢軍八人直𨽻順天
　　　府大興宛平二縣學均二十五人各府學二十
　　　三人大州縣視府學其次州縣大學十有八人
　　　中學十有五人小學十人江南浙江府學均二
　　　十五人大州縣視府學其次州縣大學二十人
　　　中學十有六人小學十有二人餘省府學均二
　　　十人大州縣視府學其次州縣大學十有五人
　　　中學十有二人小學八人初建之府州縣視人
　　　文以定大中小學不足小學之數者虚其額以
　　　待人文之盛若大縣分為二縣者中分入學原
　　　數或較人文之多寡以為差
　　　凡諸生考課入學生員各治一經本學教官月
　　　有課季有考别其等差冊報學政歳科考取其
　　　最優者食餼於官曰廪膳生員其數
　　京師滿洲䝉古共六十人漢軍半之
　　盛京滿洲䝉古共六人漢軍三人直省府學四十
　　　人州學三十人縣學二十人衛學十人次優者
　　　别於附學曰増廣生員如廪膳生員之數若府
　　　州縣初建及大縣分為二縣者分設廩增之法
　　　與附學生員同
　　　凡貢士成均選㧞貢生每十二年一舉由國子
　　　監疏請得
　㫖下部行直省學政於科考後合兩試優等生員考
　　　擇文行兼優者
　　京師滿洲䝉古每旗選㧞二人漢軍每旗選㧞一
　　　人
　　盛京滿洲䝉古共二人漢軍一人直省府學二人
　　　州縣學各一人八旗
　欽命大臣
　　盛京㑹奉天府尹直省㑹督撫覆試文藝兼擇才
　　　品疏請貢入成均才不充選者寧闕毋濫既赴
　　　部奏請
　　廷試考列一二等者簡選引
　見候
　㫖錄用皆
　欽命大臣涖其事考列三等及簡選所遺者送國子
　　　監肄業文理有疵者發回本籍讀書三年再送
　　廷試荒謬者黜革原選拔各官論如律其有赴部
　　　後期者學政以事由咨報部㑹國子監補考一
　　　二三等均送監肄業餘與
　　廷試同○副貢生以順天及各省鄉試取中副榜
　　　升入太學準作貢生與選拔貢生同○歳貢生
　　　以各學廪膳生員食餼年久者依序貢入成均
　　京師滿洲䝉古歳貢二人漢軍歳貢一人
　　盛京滿洲䝉古三歳一人漢軍五歳一人直省府
　　　學歳貢一人州學三歳二人縣學二歳一人若
　　　府州縣新建及分設者或府視州州視縣或兩
　　　縣更年迭貢或四歳五歳貢一人均因地定制
　　　○恩貢生遇
　　國家
　覃恩以本歳正貢作為恩貢與選㧞及副貢同以需
　　　次待貢之生作為歳貢如州縣學不值貢期竢
　　　應貢之年補行○優貢優監生學政歳科試竣
　　　於所報優生中擇其尤者送部考試廪增準作
　　　貢生附學及武生準作監生○功貢生諸生有
　　　從軍者以功升諸太學準作貢生與優貢生均
　　　視歳貢○廕監生及納粟準貢準監各在籍者
　　　歸本學教官約束賓興之歳與生員同科考由
　　　學政錄取廼冊送鄉試
　　　凡考試藝業童生試書藝二覆試減書藝一加
　　　論(論題孝經/小學間出)有能習
　御纂經義者䇿對不失㫖視正考卷無疵即準招覆
　　　諸生歳試書藝二經藝一冬日減書藝一科試
　　　書藝經藝時務䇿各一冬日減經藝仍摘問
　御纂經義必條對明晰考案始居前列優生始貢成
　　　均選拔分試二日首日書藝二經解一次日䇿
　　　一五言八韻詩一
　　廷試書藝一詩一歳貢試書藝經藝詩各一
　　　凡釐正文體制義代聖賢語言理解務取清晰
　　　格律必歸雅正有尚詭異矜浮華者黜之學政
　　　歳科試竣取各學生員前列十巻兩次送部以
　　　待磨勘
　　　凡頒行書籍
　御纂經解性理詩古文辭及校訂十三經二十二史
　　　三通等書皆
　頒行直省儒學並許書賈鑴版流傳若非聖之書一
　　　家之言不立於學宫者士子不得傳習淫辭小
　　　説坊肆不得刋行民間不得留藏學政廵試所
　　　屬嚴飭地方官禁止
　　　凡考場規條滿洲䝉古漢軍先試騎射合式廼
　　　準應歳科試提調官按應試人數豫刋坐號戳
　　　記投學署先試一日提調官編號於試卷尾彌
　　　封鈐印簿記之卷面加浮籤書生童姓名試日
　　　彚巻納場内學政豫於東西文場適中之地設
　　　公座左右各設長案分置坐號戳記令教官數
　　　人立案側昧爽生童集大門外提調官視外捜
　　　檢唱名隸執照入牌序進候内捜檢畢聽唱名
　　　領巻單名嚮東案雙名嚮西案教官各取坐號
　　　鈐巻面生童各就考案依號列坐既畢廼封門
　　　命試題場四隅置役瞭望以防鄰號交通作弊
　　　者及生童試藝完自掲卷面浮籤交巻領照出
　　　牌積三十人一啟門序出日落時出盡不繼燭
　　　有懷挾文字倩代作文及場内移號換卷者皆
　　　論如法童生以所知廪生一人具保結臨試偕
　　　至識别有冒籍冒姓匿䘮倩替及出身卑賤者
　　　罪之廩保同坐翼日出考取字號示期覆試覆
　　　定書等第名次於原卷𤼵提調官啟封對號書
　　　名出案學政集諸生給閲原卷批評奬優斥劣
　　　勸懲各有差
　　　凡衡文黜陟歳考一等増附青社均補廪無廩
　　　闕附青社先補增無增闕青社先復附其丁憂
　　　起復緣事辨復之候廪及因考停廪各生準復
　　　廪均依名次序補二等增補廪附青社補增無
　　　增闕青社先復附停廪降增者復廪增降附者
　　　復增三等無黜陟候廪候增者復廪增均與考
　　　列一二等之增附新舊間補停廪者收復候廪
　　　增降附者收復候增青衣𤼵社者復附四等廪
　　　停食餼限六月送考原停廪者竢下次歳考均
　　　憑文定奪增附青社扑責示懲五等廪停作闕
　　　原停廩者降增增降附附降青衣青衣𤼵社原
　　　𤼵社者黜為民六等廩十年以上𤼵社六年及
　　　増十年以上𤼵本籍充吏不願者聽入學未及
　　　六年者𤼵社餘皆黜為民科考列一二等者冊
　　　送賔興三等候考遺才錄取者冊送不取者不
　　　準鄉試其補復廪增與歳考同
　　　凡勸懲優劣學政歳考所至行令提調州縣教
　　　職等官各舉諸生優劣開具事蹟封送學政體
　　　訪確實隨場咨部至三年任滿彚疏以
　聞由部覆覈優生行誼最著者升入太學其次量予
　　　奬賞劣生悔悟自艾者以改過注冊怙終者除
　　　名
　　　凡優䘏諸生初入學免本身徭役入學三十年
　　　及未至三十年齒已七十者免歳科試以生員
　　　冠帶終其身逰學逺方隨祖父任所赴試不及
　　　者臨試而病者均給假限期補考父母服及承
　　　祖父母重三年免試本生父母服期免試期免
　　　試者廪增不作闕貧不自存者𤼵學田租周之
　　　犯事情輕後自悔改者既革許開復經定罪者
　　　許以原名應童子試所坐㣲細地方有司具詳
　　　學政㑹敎官戒飭不得同齊民鞭撻
　　　凡廣勵學業
　　京師立宗室學覺羅學咸安宫學景山學八旗義
　　　學設滿漢教習以進士舉人恩㧞副貢生充之
　　　滿敎習兼用翻譯生員及因公罣誤之廢官通
　　　翻譯者均由部請
　㫖考試補授宗室等學以京堂翰詹義學以禮部司
　　　官稽察課程三年期滿分别等差引
　見叙用直省㑹城立書院府州縣立義學社學選擇
　　　生徒肄業其中聘薦紳宿儒學問淹貫者為之
　　　師束脩膏火之費官為供備以宏樂育
　　　凡執事奉祠直省府州縣慶賀三大節及遇
　頒詔行禮春秋釋奠於
　先師設通贊二人引贊二人以生員嫻於禮儀者充
　　　之山東
　　闕里設樂舞生百五十四人各省府州縣學各四
　　　十人選本地俊秀子弟充之先賢先儒建有專
　　　祠者每代擇適裔一人由督撫學政咨部給執
　　　照充奉祠生
　　　凡學政全書三年一修頒𤼵直省督撫學政分
　　　行府州縣學以示遵循
　　　　風教
　　　凡崇祀名宦鄉賢之禮直省司牧之官有功斯
　　　民遺愛難泯者薦紳處士積學力行垂範鄉里
　　　者由學校師生公舉以達州縣州縣以達督撫
　　　學政歳於八月具疏部加覆覈歳終彚疏以
　聞列祀名宦鄉賢二祠
　　　凡旌表節孝之禮宗室覺羅由宗人府覈奏部
　　　覆題旌宗室以孝著者諸王以下至閒散宗室
　　　公主福晉以下至閒散宗室之妻若女均降
　勅褒奬
　賜銀幣有差若以女守貞及閒散宗室之妻守節者
　　　如之覺羅節孝
　賜建坊銀加幣一夫亡殉節者請
　㫖賜羊酒楮帛内閣撰文遣官致祭八旗由佐領報
　　　都統直省由州縣報督撫學政均詳具實蹟造
　　　冊送部覈定歳終彚疏以
　聞孝子崇祀忠義孝弟祠其節婦自年三十至五十
　　　或年逾四十而歿守節己閲十五年以上者
　賜清標彤管四字以表其閭仍於節孝祠内彚姓氏
　　　勒諸貞珉其有奇節苦行者各
　賜銀三十兩建坊里門春秋祭於祠内孝女與孝子
　　　同貞女烈婦與節婦同
　　　凡旌表義行之禮民有屢世同居和睦無間者
　　　建坊里門題名忠義孝弟祠若出粟以周族黨
　　　振貧乏捐財以治橋梁修道路均由有司旌其
　　　閭為數多者奏請叙錄
　　　凡優老之禮百歳老民
　賜銀三十兩建坊里門題以昇平人瑞四字(老婦旌/以貞壽)
　　　(之/門)逾百歳者加
　賞銀十兩内府幣一百有十歳者倍之百二十歳以
　　　上者請
　㫖加賞不拘成例
　　　凡慈幼之禮直省各設育嬰堂収養幼孤之無
　　　歸者又民有一産三男者給米五石布十疋
　　　凡掩骼埋胔之禮八旗及内府佐領各給塋地
　　　直省州縣建義塜有貧不能𦵏及無主暴骨皆
　　　收埋之民有收瘞遺骸年久不怠者有司旌表
　　　其閭
　　　　鄉飲酒禮
　　　凡鄉飲酒之禮歳以孟春望日孟冬朔日舉行
　　　於順天府庠豫期由大興宛平縣令各舉耆年
　　　致仕徳望懋著者一人為賔次介次三賔次衆
　　　賔均以齒徳兼優者為之届期以本部漢堂官
　　　一人監禮府尹為主人教授一人為司正贊禮
　　　執事以府縣學生員先一日設坐次於庠之講
　　　堂設律令案於堂東司正官率執事諸生習儀
　　　樂部和聲署設樂於西階下至日質明主人偕
　　　僚屬執事生均詣學迺速賔介既至考鐘伐鼓
　　　主人出迎於庠門之外賔介東面主人西面主
　　　人揖賔介入衆賔從入三揖至於階三讓廼升
　　　主人東階上北面再拜賔介西階上北面答再
　　　拜主人揖賔介就位三賔衆賔咸就坐賔席西
　　　北南嚮介西南東嚮主人東南西嚮三賔衆賔
　　　在賔席之西東嚮坐定贊者贊司正揚觶(以下/行禮)
　　　(均唱/贊)司正由西階升詣堂中北面立賔主以下
　　　皆立司正揖衆皆揖司爵酌酒於觶授司正司
　　　正揚觶而語曰㳟惟
　朝廷率由舊章敦崇禮教舉行鄉飲非為飲食凡我
　　　長幼各相勸勉為臣盡忠為子盡孝長幼有序
　　　兄友弟恭内睦宗族外和鄉里無或廢墜以忝
　　　所生迺畢飲以觶授司爵揖賔主以下皆揖司
　　　正退衆皆坐執事者舉律令案於堂中讀律令
　　　者詣案北面立賔主以下皆立揖如前讀畢退
　　　主人起獻賔席前北面立司爵酌酒授主人主
　　　人受爵詣賔位司饌舉饌案於賔前主人奠爵
　　　於席降再拜賔答再拜退復位賔起酢主人席
　　　前東面立司爵酌酒授賔賔受爵詣主人位饌
　　　案從賔奠爵於席再拜主人答再拜賔復位主
　　　人起獻介介酢主人均如前儀司爵酌酒獻三
　　　賔衆賔徧工升鼓瑟歌鹿鳴賔主以下酒三行
　　　司饌供羮笙磬作奏南陔閒歌魚麗笙由庚司
　　　爵以次酌酒司饌供羮者三迺合樂歌闗睢工
　　　告樂備執事者徹饌案賔主以下皆起主人就
　　　東階賔介就西階均再拜賔介降階出主人送
　　　於門外如初迎儀○直省舉行鄉飲酒禮府以
　　　知府州以知州縣以知縣為主席餘儀與順天
　　　府同
　
　
　
　
　
　
　
　
　
　
　
　
　
　
　
欽定大清㑹典卷三十二
欽定四庫全書
欽定大清會典卷三十三
　　　禮部
　　　　儀制清吏司
　　　儀衛
　　　凡儀衛親王紅羅繡五龍曲柄繖一紅羅繡四
　　　季花繖二紅羅銷金瑞草繖二紅羅繡四季花
　　　扇二青羅繡孔雀扇二立𤓰卧𤓰骨朶吾仗各
　　　四大纛二條纛二旗槍十(各依本/旗色)豹尾槍四儀
　　　刀四馬六匹世子紅羅繡四龍曲柄繖一紅羅
　　　銷金瑞草繖二紅羅繖一紅羅繡四季花扇二
　　　青羅繡孔雀扇二立𤓰吾仗各四卧𤓰骨朶各
　　　二大纛一條纛一旗槍八豹尾槍二儀刀二馬
　　　六匹郡王紅羅繡四龍曲柄繖一紅羅銷金瑞
　　　草繖二紅羅繡四季花扇二青羅繡孔雀扇二
　　　立𤓰吾仗各四卧𤓰骨朶各二條纛二旗槍八
　　　豹尾槍二儀刀二馬六匹以上執事人轎夫用
　　　繡團獅緑叚衣親王以下入八分公以上轎夫
　　　執事人均黑氊㡌綴絨纓上安銅管挿紅翎繫
　　　紅布帶長子貝勒紅羅銷金瑞草繖二紅羅繡
　　　四季花扇二立𤓰卧𤓰骨朶吾仗各二條纛一
　　　旗槍六馬四匹貝子紅羅銷金瑞草繖一紅羅
　　　繡四季花扇二立𤓰骨朶吾仗各二條纛一旗
　　　槍六鎮國公紅羅銷金瑞草繖一青羅繡孔雀
　　　扇一骨朶吾仗各二旗槍六輔國公與鎮國公
　　　同以上執事人轎夫用素緑叚衣鎮國將軍杏
　　　黄繖一旗槍六輔國將軍同奉國將軍旗槍四
　　　鎮國將軍以下至宗室轎夫執事人均黑氊㡌
　　　上安裹錫木頂挿緑翎用青布衣繫緑鑲紅布
　　　帶遇元日
　萬夀聖節冬至朝賀之期各儀衛全設常日在
　　京師親王用曲柄繖一紅羅繖扇各二立𤓰卧𤓰
　　　骨朶吾仗全馬四匹引導十人世子減曲柄繖
　　　及引導二人餘視親王郡王馬二匹餘視世子
　　　貝勒繖一立𤓰卧𤓰骨朶吾仗全引導六人貝
　　　子用立𤓰骨朶吾仗引導四人鎮國公用骨朶
　　　吾仗引導二人輔國公同鎮國將軍用前引二
　　　人後從六人輔國將軍前引一人後從四人奉
　　　國將軍後從同若因事出京王以下均全設如
　　　儀○固倫公主紅羅曲柄繡寳相花繖一紅羅
　　　繡寳相花繖二青羅繡寳相花扇二紅羅繡孔
　　　雀扇二黑纛二立𤓰卧𤓰骨朶吾仗各二引導
　　　十人和碩公主減寳相花扇及引導二人餘視
　　　固倫公主郡主減曲柄繖卧𤓰引導二人餘視
　　　和碩公主以上執事人衣㡌與親王同縣主寳
　　　相花繖一寳相花扇二立𤓰吾仗各二引導二
　　　人以上執事人衣㡌與貝勒同親王福晋視固
　　　倫公主世子福晋視和碩公主郡王福晋視郡
　　　主貝勒夫人視縣主遇朝賀日固倫公主許隨
　　　入侍女五人親王福晋和碩公主世子福晋四
　　　人郡主郡王福晋縣主三人郡君貝勒夫人二
　　　人縣君貝子夫人鄉君公夫人各一人○固倫
　　　公主額駙紅繖一豹尾槍二旗十紅仗二執事
　　　人青㡌銀頂挿紅翎青衣紅帶和碩公主額駙
　　　杏黄繖二旗十紅棍四大小扇二各飾方金四
　　　執事人紅㡌銅頂挿緑翎青衣紅帶郡主額駙
　　　杏黄繖一旗十紅棍四扇二各飾方金三縣主
　　　額駙杏黄繖一旗六郡君額駙旗如之縣君額
　　　駙旗四鄉君額駙旗二公視和碩公主額駙侯
　　　金黄棍四餘視郡主額駙其有加級者棍得用
　　　紅伯扇二各飾圓金一餘視侯子繖一旗八棍
　　　二扇二各飾圓金四男旗六扇二各飾圓金三
　　　餘視子京官一品視子二品視男三品扇二各
　　　飾圓金二餘視二品四品旗四扇二各灑以金
　　　餘官均用素扇一宗室覺羅之有職者各從其
　　　品其扇柄及棍均髤以朱各儀衛出京外得全
　　　設在
　　京師不得用旗繖黄棍公以下三品官以上得用
　　　前引二人後從一品官八人二品六人三品四
　　　人四品二人五品以下一人文官三品以上得
　　　用甘蔗棍二武官三品以上得用椶竹棍二自
　　　一品至九品均得用扇扇各用清漢字書銜若
　　　進
　　皇城内大扇棍及前引人均不得入○直省官文
　　　官總督旗八飛虎旗黄繖扇兵拳鴈翎刀獸劍
　　　黄棍桐棍槊各二槍四迴避牌二肅静牌二巡
　　　撫槍二減飛虎旗兵拳鴈翎刀餘視總督布政
　　　使按察使旗六減獸劍桐棍槍餘視巡撫道知
　　　府旗四黄繖扇各一桐棍槊迴避肅静牌各二
　　　府倅知州知縣藍繖一減迴避牌餘視知府縣
　　　佐藍繖一桐棍二學官藍繖一雜職竹板二總
　　　督河道漕運視總督學政鹽政織造三品以上
　　　視巡撫四品以下視兩司○武官提督刑杖二
　　　減桐棍槊棍餘視總督總兵官槍二大刀二減
　　　兵拳鴈翎刀刑杖餘視提督副將旗六黄繖一
　　　扇二黄棍迴避肅静牌各二叅將游擊都司旗
　　　四扇一桐棍二餘視副將守備減牌餘視都司
　　　駐防將軍視内都統副都統以下官均與京官
　　　同
　　　凡輿馬王公乘明轎親王世子郡王貝勒輿夫
　　　八人貝子公四人暖轎親王金黄盖金黄幨紅
　　　幃世子紅盖金黄幨紅幃郡王紅盖紅幨紅幃
　　　貝勒紅盖青幨紅幃貝子紅盖紅幨青幃鎮國
　　　公皂盖紅幨皂幃輔國公青盖紅幨青幃均用
　　　銀頂馬韁親王世子郡王用金黄貝勒貝子用
　　　紫公用青公主親王世子郡王福晋用金黄長
　　　子貝勒貝子夫人用紫○公主以下縣主以上
　　　乘轎及車郡君以下乘車幃盖幨均用繒固倫
　　　公主金黄盖四角縁紅和碩公主紅盖四角縁
　　　金黄均紅幃金黄幨郡主紅幨盖角縁皂縣主
　　　青幨盖角縁青均紅盖紅幃郡君青幃紅盖四
　　　角縁青縣君皂幃皂盖四角縁紅均紅幨鎮國
　　　公女鄉君皂盖四角縁青皂幃紅幨輔國公女
　　　青幃盖去縁飾餘視鎮國公女王福晉以下貝
　　　勒夫人以上乘轎及車貝子夫人以下乘車郡
　　　王長子福晉以上得用朱轅奉國將軍淑人以
　　　上均得用朱輪幃盖幨均用繒鎮國將軍夫人
　　　以下繒用素親王福晉金黄幨世子福晉紅幨
　　　郡王福晉皂幨均紅盖紅幃盖角縁皂貝勒夫
　　　人盖角縁皂皂幃貝子夫人盖角縁青青幃均
　　　紅盖紅幨鎮國公夫人盖角縁紅輔國公夫人
　　　盖角縁青均皂盖皂幃紅幨王以下公以上各
　　　側室均降適一等鎮國將軍一品夫人皂盖輔
　　　國將軍夫人青盖均青幃紅幨奉國將軍淑人
　　　幃盖幨均用皂奉恩將軍恭人如之閒散宗室
　　　青幃餘亦如之○京官滿洲文武均乘馬一品
　　　文官年老疾病不能乘馬者許乘轎漢人文官
　　　乘轎三品以上頂用銀幃盖用皂在京舁夫四
　　　出京舁夫八四品以下頂用錫舁夫二出京四
　　　○直省文官乘轎督撫舁夫八司道以下教職
　　　以上舁夫四雜職乘馬餘同京官總督河道漕
　　　運視總督學政鹽政織造暨各
　欽差官三品以上視巡撫四品以下視兩司武官將
　　　軍副都統提督總兵官視督撫副將視兩司協
　　　領叅游以下均乘馬文三品武二品官以上用
　　　引馬文武四品官以上馬繫繁纓○各品官命
　　　婦乘車輪轅均用黑色民公夫人盖角縁皂侯
　　　伯夫人盖角縁青均緑盖皂幃緑幨子一品夫
　　　人皂盖四角縁緑餘視伯男夫人去縁飾餘視
　　　子品官命婦一品視子二品視男三品皂幨餘
　　　視二品四品青幃餘視三品五品以下均青盖
　　　餘視四品三品以上命婦頂用銀餘均用錫幃
　　　盖幨二品以上命婦用素繒餘均用布
　
　
　
　
　
　
　
　
　
　
欽定大清會典卷三十三
欽定四庫全書
欽定大清會典卷三十四
　　　禮部
　　　　儀制清吏司
　　　相見禮
　　　凡外藩親王見親王之禮至府第令從官致辭
　　　王府執事官轉啟迺延賓賓下馬入主人降階
　　　迎賓升入殿中門賓東面主人西面行二跪六
　　　叩禮興賓西主人東各就坐從官階下北面東
　　　上二跪六叩興由右門入從賓後坐執事官獻
　　　茶賓受茶一叩主人答飲訖從官楹前跪一叩
　　　先退賓離席一叩辭主人答興降階送賓出執
　　　事官送賓於大門外外藩郡王見親王主人出
　　　殿迎不降階賓升主人導賓入賓二跪六叩主
　　　人跪答禮半賓辭退離席跪一叩主人跪受如
　　　初興導賓出送於殿外餘如外藩親王禮外藩
　　　貝勒見親王賓由殿右門入主人出坐迎賓北
　　　靣行二跪六叩禮主人立受即席正坐賓侍坐
　　　辭退賓離席跪一叩餘如外藩郡王禮外藩貝
　　　子公見親王府屬官引賓入殿二跪六叩主人
　　　坐受辭退賓離席跪一叩從官趨階下跪一叩
　　　興隨賓出餘如外藩貝勒禮○外藩親王見郡
　　　王主人迎送於大門内見畢辭退賓主各就坐
　　　一叩餘儀及外藩郡王見郡王均如内外親王
　　　相見禮外藩貝勒見郡王如外藩郡王見親王
　　　禮外藩貝子公見郡王如外藩貝勒見親王禮
　　　○外藩親王見貝勒主人迎於大門外賓入主
　　　人從賓主各一跪三叩從官亦一跪三叩辭退
　　　主人送於大門外外藩郡王見貝勒賓主一跪
　　　三叩餘均如外藩親王見郡王禮外藩貝勒見
　　　貝勒賓主一跪三叩餘如内外郡王相見禮外
　　　藩貝子公見貝勒賓一跪三叩主人跪拱手受
　　　餘如外藩貝勒見郡王禮○外藩王貝勒見貝
　　　子賓主一跪一叩坐從官一跪一叩辭退從官
　　　跪叩如初主人均拱手受送於大門外候乘馬
　　　迺退餘如外藩親王見貝勒禮外藩貝子公見
　　　貝子如内外貝勒相見禮○外藩王貝勒見宗
　　　室公如外藩王貝勒見貝子禮外藩貝子見宗
　　　室公主人迎送於大門外餘如外藩郡王見貝
　　　勒禮外藩公見宗室公如内外貝子相見禮
　　　凡在京王公塗遇之禮親王出郡王讓道貝勒
　　　儀衛引避讓道旁行貝子鎮國公勒馬鞠躬立
　　　道旁候過輔國公固倫額駙和碩公主額駙鎮
　　　國將軍民公侯伯一品官以下皆下馬郡王出
　　　貝勒以下與遇親王同貝勒出貝子鎮國公固
　　　倫額駙和碩公主額駙讓道旁行輔國公鎮國
　　　將軍民公侯伯内大臣都統尚書勒馬立道旁
　　　候過二品官以下皆下馬貝子出鎮國公固倫
　　　額駙和碩公主額駙分道行輔國公鎮國將軍
　　　民公侯伯子内大臣都統尚書讓道旁行輔國
　　　將軍男副都統侍郎及叅領等官勒馬立道旁
　　　候過佐領等官以下皆下馬鎮國公出輔國公
　　　鎮國將軍民公都統尚書分道行輔國將軍副
　　　都統侍郎及叅領等官勒馬立道旁候過佐領
　　　等官以下皆下馬輔國公出鎮國將軍都統尚
　　　書分道行輔國將軍副都統侍郎等官讓道旁
　　　行奉國將軍叅領佐領等官勒馬立道旁候過
　　　䕶軍校驍騎校等官及軍民人等皆下馬鎮國
　　　將軍出輔國將軍副都統侍郎分道行奉國將
　　　軍叅領佐領等官勒馬立道旁候過䕶軍校驍
　　　騎校等官及軍民人等皆下馬輔國將軍出奉
　　　國將軍叅領等官讓道旁行佐領等官勒馬候
　　　過䕶軍校驍騎校等官及軍民人等皆下馬奉
　　　國將軍出佐領等官讓道䕶軍校驍騎校等官
　　　及軍民人等皆勒馬候過
　　　凡王貝勒府慶賀之禮親王郡王生辰及元日
　　　本府屬員謁賀行二跪六叩禮貝勒生辰及元
　　　日所屬行一跪三叩禮
　　　凡京朝官敵體相見之禮賓至門主人迎於大
　　　門内賓降輿入主人揖賓入及階讓於賓賓西
　　　主人東升至聽事賓主皆北面再拜興主人趨
　　　正賓坐東嚮賓禮辭主人固請卒正坐左還賓
　　　正主人坐西嚮如賓禮賓就坐揖執事者獻茶
　　　賓受茶揖主人均答揖賓起告辭揖主人答揖
　　　賓降階主人降送及門賓揖主人答揖賓禮辭
　　　主人固請送賓於大門外賓升輿主人揖送賓
　　　降一品者主人趨正賓坐賓辭賓還正主人坐
　　　辭如之餘儀同二品以下京堂官至翰詹科道
　　　見大學士主人迎於儀門内送於大門外不視
　　　賓升輿餘儀同五品至七品官見大學士賓至
　　　大門外降輿入主人迎於堂階下賓由階東升
　　　主人導賓入賓北面拜主人辭賓三揖主人東
　　　面答揖賓趨正主人坐主人禮辭固請卒正坐
　　　左還告坐揖主人答揖賓西面主人東北面坐
　　　若旅見則賓以次西面坐北上茶至賓起受茶
　　　揖主人答揖坐飲啓事畢辭退三揖如初出主
　　　人送於二門外科道見左都御史左副都御史
　　　各部尚書如京堂官見大學士儀翰詹科道見
　　　二三品官如賓降一品禮見四品官如同官禮
　　　凡京朝官塗遇之禮固倫額駙出鎮國公和碩
　　　公主額駙分道行輔國公鎮國將軍民公侯伯
　　　都統尚書讓道旁行輔國將軍副都統侍郎及
　　　叅領等官勒馬候過佐領等官以下皆下馬民
　　　公侯伯和碩公主額駙郡主額駙出都統子尚
　　　書分道行副都統侍郎等官讓道旁行叅領郎
　　　中佐領員外郎雲騎尉主事等官勒馬候過䕶
　　　軍校驍騎校等官及軍民人等皆下馬内大臣
　　　都統子尚書縣主額駙出副都統侍郎等官讓
　　　道旁行叅領以下與遇民公侯伯同前鋒䕶軍
　　　步軍統領副都統侍郎男郡君額駙出叅領郎
　　　中等官讓道旁行佐領以下與遇都統同一等
　　　侍衛䕶衛叅領輕車都尉郎中縣君額駙出佐
　　　領員外郎雲騎尉主事等官讓道旁行䕶軍校
　　　驍騎校等官及軍民人等皆勒馬候過二等侍
　　　衛騎都尉佐領員外郎鄉君額駙雲騎尉主事
　　　等官出䕶軍校驍騎校等官及軍民人等皆讓
　　　道行
　　　凡屬官見長官之禮初見屬官公服詣署首領
　　　官引自東階升堂具銜名履歴呈於各長官坐
　　　案屬官以次各嚮上三揖長官咸避席答揖退
　　　若燕見於私宅如五品官見大學士儀
　　　凡國學生見國子師之禮初見弟子公服詣學
　　　首領官引自東階升堂北面三揖侍立於左西
　　　面受教畢三揖如初退若燕見於私宅入門通
　　　名竢召師迎於階上弟子升階揖竢師入門從
　　　入北面再拜師西面答揖遂趨正師坐畢左還
　　　命坐北面揖弟子西面師東北面坐若旅見弟
　　　子均西面北上茶至起受茶揖坐飲受教畢辭
　　　退三揖師咸答禮送至二門師前行弟子從竢
　　　師入三揖迺退翰林院庻吉士見大學士暨教
　　　習庻吉士亦如之
　　　凡直省文武官敵體相見之禮賓乘輿至署門
　　　吏禀白啓門儀衛止門外賓由中門入至堂檐
　　　下降輿主人出迎於檐前揖入賓退送於初迎
　　　處視賓升輿退餘與京官同品相見儀同○文
　　　職屬官見長官之禮司道初見督撫具銜名履
　　　歴公服詣署大門外降輿入自左門長官迎於
　　　堂後屏内先行屬官從至聽事禀庭叅長官辭
　　　三揖命坐揖長官正坐屬官西面坐若旅見則
　　　東西面均北上受茶揖辭出三揖毎揖長官咸
　　　答揖送至屏門外屬官北面三揖長官西面答
　　　畢先入屬官復三揖趨出至大門外升輿退若
　　　燕見常服通銜名不禀叅餘儀同知府直隸州
　　　知州見督撫行庭叅禮禀拜見免三揖長官不
　　　迎送餘與司道同府倅見督撫轅門外降輿餘
　　　與知府同州縣教職直隸州佐貳官見督撫轅
　　　門外降輿入北面再拜興三揖告辭三揖長官
　　　皆立受不答揖餘與府倅同首領佐雜官進見
　　　行一跪三叩禮不揖不坐知府直隸州知州府
　　　倅見司道司迎送於屏門外道於堂檐下坐次
　　　屬官西面長官東北面餘與見督撫同州縣教
　　　職直隸州佐貳官見司道長官不迎送餘與知
　　　府同首領佐雜官見司道與見督撫同州縣教
　　　職見知府迎送於屏門外餘與見司道同首領
　　　佐雜官見知府與見司道同州縣教職見府倅
　　　迎送於堂檐下餘與見知府同府首領縣佐貳
　　　官見府倅與州縣見司道同雜職官見府倅與
　　　見知府同直隸州屬知縣教職及雜職官見知
　　　州與見知府同雜職官見州縣與州縣官見知
　　　府同見直隸州同州判與見知縣同○武職屬
　　　官見長官之禮副將初見提督具銜名履歴披
　　　執佩刀至轅門外下馬門吏禀白傳命免披執
　　　易補服由左門入至聽事北面禀庭叅長官辭
　　　三揖長官西面答揖正坐屬官西面坐茶畢辭
　　　退三揖如初長官送至檐下退若燕見常服通
　　　銜名餘儀同叅將游擊見提督北面跪三叩興
　　　三揖坐辭退揖如初長官起立於位答揖出不
　　　送餘與副將同都司守備初見提督披執長官
　　　正坐屬官入北面跪自宣銜名三叩興西面席
　　　地跪坐不設茶辭退三叩如初趨出長官不起
　　　立若燕見常服不宣銜名餘均與游擊同千總
　　　把總見提督不坐餘與守備同副將見本鎮總
　　　兵官長官迎送於堂後屏内坐次長官東北面
　　　屬官西面屬官揖長官平立答揖餘與見提督
　　　同叅將游擊見總兵官坐次長官正坐屬官西
　　　面坐屬官揖長官西面答揖出不送餘與副將
　　　同若非本鎮所轄儀與副將見提督同都司以
　　　下官見總兵官皆與見提督同游擊見本協副
　　　將茶畢辭退長官離坐送餘與見總兵官同都
　　　司守備初見副將三叩長官起立告辭不揖不
　　　送餘與叅游同燕見三揖長官答揖餘儀同非
　　　本協所轄與叅游同千總以下官進見與見總
　　　兵官同都司守備初見本管叅將游擊禀庭叅
　　　長官辭三揖長官西面答揖告退長官離坐送
　　　餘與見副將同燕見三揖告辭揖如初長官咸
　　　答揖餘儀同非本管者迎送於大堂後屏内餘
　　　儀同千總以下官見叅游與見副將同千總初
　　　見都司守備與守備見叅游同燕見一揖告辭
　　　不揖餘儀同把總初見都司守備三叩長官答
　　　揖告辭起立不送餘與千總同○文武官相見
　　　之禮提督見總督三揖總督正坐提督隅坐若
　　　提督帶一品世爵者總督西面提督東面餘與
　　　敵體相見同總兵官見總督與司道同副將見
　　　總督初見披執燕見常服佩刀均北面跪三叩
　　　興西面立茶畢北面三揖退見巡撫與知府同
　　　叅將以下見督撫均侍立不坐餘與守備見提
　　　督同千把總見司道如之司道見提督與提督
　　　見總督同知府同知通判見提督總兵官與司
　　　道見提督同州縣見提督具銜名由左門入提
　　　督迎於階下至聽事三揖就坐提督正坐州縣
　　　西面坐茶畢辭出三揖如初提督送至堂後屏
　　　門外揖退見總兵官儀同八九品以下佐雜官
　　　見提督總兵官與見督撫同餘官相見均如敵
　　　體儀○河道漕運各總督與直省官相見之禮
　　　與督撫同學政與督撫相見用敵體儀司道見
　　　學政具銜名儀門外降輿學政迎送於堂檐下
　　　餘與敵體儀同知府直隸州府同知通判見學
　　　政不禀叅送至堂後屏門外餘與見督撫同州
　　　縣見學政初見庭叅常見三揖學政咸避席答
　　　揖送至堂後屏門内餘與見督撫同教職見學
　　　政初見再拜常見三揖學政皆起立拱手餘與
　　　州縣同首領佐雜官見學政與見督撫同若學
　　　政官三品以上者司道以下官進見均與督撫
　　　同鹽政及
　欽差官與各官相見均與學政同運使鹽道見鹽政
　　　與司道見督撫同運同運判見鹽政與知府見
　　　督撫同科目出身鹽大使見鹽政與知縣見督
　　　撫同○滿漢官相見之禮自司道以下官見將
　　　軍與見總督同見副都統與見總兵官同協領
　　　叅領見督撫與司道同佐領防禦見督撫與知
　　　府同驍騎校以下官見督撫與州縣同餘官相
　　　見皆如敵體儀○直省學校生員見師長之禮
　　　學政涖任後講學於明倫堂教職引本學生員
　　　謁見咸公服重行北面再拜學政拱立於位嵗
　　　科試畢生員列一二等者咸公服詣試院升堂
　　　三揖閲卷畢三揖退餘儀如之見本學學師與
　　　國學生見國子師同
　　　凡順天府屬官見長官之禮治中通判見府尹
　　　與直省司道見督撫同見府丞與直省司道見
　　　學政同所屬州縣教職見府尹與直省州縣教
　　　職見督撫同見府丞與見司道同見治中通判
　　　與見府倅同經歴以下官見尹丞治中通判與
　　　直省首領官見知府府倅同奉天府屬知府見
　　　府尹如直省知府見督撫見府丞如直省知府
　　　見學政餘均與順天府同府州縣見
　　盛京五部侍郎與府尹同
　　　凡士相見之禮賓造門主人出迎於大門外揖
　　　賓賓入及門及階皆揖如初賓西主人東升賓
　　　再拜主人答再拜興主人趨正賓坐賓辭固請
　　　卒正坐左還賓正主人坐亦如之賓受茶揖辭
　　　退揖主人送賓及階及門賓揖辭主人皆答揖
　　　遂送賓於大門外揖如初迎儀
　　　凡弟子見受業師師東嚮坐弟子北面侍坐不
　　　迎送餘如國學生見國子師之禮
　　　凡見有服尊親父之執友之禮入門通名命見
　　　升階北面再拜尊者西面答揖命坐揖視尊者
　　　坐所嚮旁侍坐茶至揖辭退三揖尊者皆答揖
　　　出不送若尊長來見迎送於大門外餘如前儀
　
欽定大清會典卷三十四
欽定四庫全書
欽定大清會典卷三十五
　　　禮部
　　　　儀制清吏司
　　　軍禮
　親征
　　　凡
　親征之禮
　皇帝將有討於弗庭者既卜日先期遣官祗告
天
地
宗廟
　社稷
　太嵗
　頒行軍律令(詳見/兵部)至日遣官致祭
　　道路之神於
　　天安門祭
　　火礮之神於教場鑾儀衛陳騎駕鹵簿於
　　午門外兵部陳八旗䝉古畫角十有六海螺二百
　　　於
堂子街門外西嚮設
　御營黄龍大纛於
堂子内門外設八旗䕶軍纛八火器營纛八於
　　黄龍大纛後均北嚮所司豫設
　皇帝拜位於
圜殿外甬道正中及
　　大纛前從征王公將士咸征衣佩刀不從征之王
　　　公暨滿一品官咸采服至街門内東靣祗竢禮
　　　部堂官詣
　　乾清門奏吉時
　皇帝御征衣佩刀出宫乘騎前引後扈如常儀
　駕𤼵警蹕
　　午門鳴鐘騎駕鹵簿前導至長安橋八旗鳴角軍
　　　鳴角䕶軍吹螺
　駕入
堂子街門螺角止
　皇帝降騎禮部堂官二人恭導由内門中門入就
圜殿外拜位南嚮立鴻臚官引王公於丹陛上衆官於
　　　丹陛下序立鳴贊官奏跪拜興
　皇帝率羣臣行三跪九拜禮畢恭導
　皇帝就
　　大纛前拜位南嚮立引王公百官咸就拜位
　皇帝率從征將士及羣臣行三跪九拜禮(不/贊)螺角齊
　　　鳴禮部尚書跪奏禮成
　皇帝屬櫜鞬乗騎導迎樂作奏祐平之章内大臣侍
　　　衛率親軍舉黄龍大纛隨行
　駕由都門出八旗官軍分翼陳列郭外
　皇帝出郭三舉礮官軍皆馬上俯伏候
　駕過不從征之王公百官咸采服於郊外跪送迺啟
　　　行軍士各整伍以次扈蹕毎舍遠偵候設巡警
　　　(詳見/兵部)如制所過
　　名山大川及應祀
　　風雨之神均遣官祗告○六軍凱旋是日鑾儀衛
　　　陳法駕鹵簿自郊外五里設至
堂子街門外在京王公以下有頂帶官以上咸采服出
　　　郭五里跪迎於道右
　　京城紳士軍民各懸采設香案跪迎
　皇帝由都門入前引後扈如儀法駕鹵簿前導導迎
　　　鼓吹皆作
　駕詣
堂子率從征不從征之王公一品官於
圜殿行三跪九拜禮畢
　皇帝回鑾百官於
　　午門外按翼跪迎王公隨至内金水橋候
　駕還宫皆退翼日遣官祗告
天
地
宗廟
　社稷致祭
陵寢行飲至禮凡從征將士皆與燕
　策勲行賞各有差擇吉禮部奏請
　皇帝御太和殿受羣臣表賀如大朝儀
　頒詔布告天下直省文武官咸奉表賀遣官祭隨營
　　旗纛
　　火礮之神於都門外教場分遣各官致祭
　嶽鎮海瀆
　前代帝王陵寢
　先師闕里廼告成太學勒石紀功以平定方畧宣付
　　　史館
　命將
　　　凡
　命將之禮
　皇帝命大將軍統帥軍旅擇吉出師先期
　臨軒授
　勅印是日鑾儀衛陳法駕鹵簿大將軍率從征諸將
　　　咸采服集
　　午門外内閣豫陳
　勅印於
　　太和殿内東旁黄案
　皇帝御殿王公百官咸朝服侍班鴻臚官引大將軍
　　　由左階升至殿檐下大學士一人奉
　勅一人奉印出授大將軍大將軍跪受轉授内閣官
　　　跪接畢行三跪九叩禮興隨奉
　勅印官降左階出
　　太和門中門
　皇帝還宫至日遣官祗告於
奉先殿所司張
　　黄幄於
　　長安左門外設
　御座
　皇帝率大將軍詣
堂子行禮拜
　　纛均如儀禮畢
　御黄幄
　陞座
　賜大將軍巵酒大將軍跪受飲畢屬櫜鞬乘馬文武
　　　大臣承
　詔餞於郊設祖帳禮兵二部堂官奉茶大將軍率從
　　　征將士望
　　闕謝
　恩迺率大軍進𤼵既涖營申明軍令肅隊啟行○大
　　　軍凱旋次於近郊或
　御駕親臨或
　命廷臣迎勞還京日
　皇帝御太和殿大將軍由左階升奉上
　勅印行三跪九叩禮畢廼
　賜大將軍等燕及爵賞有差遣官以成功祗告
天
地
宗廟
　社稷
陵寢釋奠於
　先師均如儀王公内外文武百官咸奉表賀並勒碑
　　　太學
　命儒臣輯平定方畧○軍前受降露布入告得
　旨迺許成築壇於營左南嚮壇南百步建大旗降人
　　　匐伏前大將軍登壇納款宣
　上徳意迺班師○
　命重臣經畧軍務亦如之○若即軍中
　命大將軍以大臣充正副使齎
　勅印往封將至軍大將軍率所屬將弁詣教場豫設
　勅印案香案於聽事正中正副使至陳
　勅印於案大將軍詣香案前跪候宣
　勅畢正使奉
　勅副使奉印授大將軍大將軍跪受轉授左右將弁
　　　跪接行三跪九叩禮畢廼奉
　勅印回營視事
　　　獻俘
　　　凡獻俘之禮擇日
　皇帝遣官獻俘於
太廟兵部官率解俘弁兵以白組繫俘頸由
　　長安右門
　　天安門右門入至
太廟街門外北靣立候遣官至皆跪遣官入
廟行禮復獻俘於
　社稷壇兵部官仍以俘跪候於
　社稷街門外遣官詣
　壇行禮畢兵部官率弁兵解俘出
　　　受俘
　　　凡受俘之禮獻俘之次日
　皇帝受俘於
　　午門樓先期工部設
　御座於
　　午門樓正中至日質明内大臣率侍衛咸采服立
　　　兩觀翼樓階上䕶軍統領率䕶軍立階下均佩
　　　刀環衛武備院張黄盖於樓檐外鑾儀衛設丹
　　　陛鹵簿於
　　闕下丹墀鹵簿於闕左右門南金鼓鐃歌於鹵簿
　　　前樂部和聲署設丹陛大樂於鹵簿之末内閣
　　　大學士學士翰林院學士都察院左都御史左
　　　副都御史於丹陛鹵簿之左右王公於丹陛鹵
　　　簿外文武各官於丹墀鹵簿外均按翼東西序
　　　立糾儀御史鴻臚寺官各分班立均與
　　太和殿大朝禮同兵刑二部尚書侍郎立於右翼
　　　丹墀鹵簿外兵部官率解俘將校押俘立竢於
　　　右翼金鼓外刑部官立於兵部之次禮部堂官
　　　詣
　　乾清門請
　駕
　皇帝御龍袍衮服乘輿出宫
　　午門鳴鐘前引後扈如常儀
　駕至
　　太和門鳴金鼓奏鐃歌
　皇帝陞
　　午門樓至檐前降輿
　陞座樂止宣
　旨大臣二人立於階下鴻臚官贊排班(以下行禮/皆有贊)引
　　　解俘將校進至
　　御道西北靣立樂作將校行三跪九叩禮畢退立
　　　原位受俘兵部官率將校引俘至金鼓下跪兵
　　　刑二部堂官均趨至
　　午門前兵部尚書跪奏平定某地所獲俘囚某等
　　　謹獻
　　闕下宣
　旨大臣宣
　制曰所獻俘交刑部刑部堂官跪領
　旨兵部官引俘出金鼓外交刑部官刑部官械俘出
　　　施行若得
　旨赦俘罪宣
　制釋縛俘叩首畢將校引由
　　天安門右門出丹陛大樂作王公百官各就拜位
　　　行三跪九叩禮畢樂止禮成鳴金鼓奏鐃歌
　皇帝乘輿還宫王以下各官皆退是日
　賜解俘弁兵銀幣有差
　
　
　
　
　
　
　
　
　
　
　
　
　
欽定大清會典卷三十五
欽定四庫全書
欽定大清會典卷三十六
　　　禮部
　　　　祠祭清吏司
　　吉禮
　　　祭統
　　　凡祭三等
圜丘
方澤
祈榖
雩祀
太廟
　社稷為大祀
　日
　月
　前代帝王
　先師孔子
　先農
　先𧖟
　天神
　地祇
　太嵗為中祀
　先醫等廟
　　　賢良
　　　昭忠等祠為羣祀
　　　凡大祀
天
地
太廟
　社稷
　皇帝親行禮
太廟後殿遣官行禮
天
地從壇
太廟兩廡均遣官分獻甲丙戊庚壬年
　親朝
　日丑辰未戍年
　親夕
　月從壇遣官分獻餘年均遣官致祭每嵗
　耕耤
　親饗
　先農
　特行崇典則
　親饗
　前代帝王
　先師孔子餘均遣官致祭
　　　凡齊戒大祀三日中祀二日
南
北郊祀
　皇帝於大内齋宫致齋二日壇内
　　齋宫致齋一日
　頒勅羣臣誓戒百執事恭書於版王公陳設於府第
　　　文武官陳設於公署各致齋二日隨壇齋宿一
　　　日饗
太廟祭
　社稷
　皇帝於大内致齋王公於府第文武官於公署各致
　　　齋朝
　日夕
　月饗
　前代帝王
　先師
　先農
　皇帝於大内致齋王公百官均於私第致齋○齋戒
　　　之日不理刑名不燕會不聽樂不入内寢不問
　　　疾弔喪不飲酒茹葷不祭神不埽墓有疾有服
　　　者皆弗與○
　皇后親饗
　先蠶致齋二日陪祀
　　妃
　　嬪公主福晉以下文三品武二品命婦以上皆齋
　　　如遣
　　妃恭代公主福晉命婦致齋亦如之
　　　凡
郊壇
　齋宿
　皇帝祀
南郊乘玉輦設大駕鹵簿祭
北郊乗金輦設法駕鹵簿前祀一日詣
壇先至
皇穹宇
皇乾殿
皇祇室上香次
　視
壇位次
　閲籩豆牲牢迺
　御齋宫是夜嚴更宿衛警蹕環巡
　　　凡祀期
圜丘以冬日至
方澤以夏日至朝
　日以春分夕
　月以秋分孟春祈榖以辛龍見而
雩
太廟時饗孟春諏吉以上旬夏秋冬均以孟月朔季冬
　　　大祫以嵗除前一日春秋二仲祈報
　社稷以戊釋奠於
　先師以丁仲春饗
　先農以亥(遇天寒/用季春)季春饗
　先蠶以巳仲春仲冬饗
　先醫以甲祭
　太嵗於每嵗終始孟春以上旬諏吉季冬以嵗除前
　　　一日春秋饗
　前代帝王廟
　　　賢良祠
　　　昭忠祠及羣祀皆卜吉祭日均質明行事惟朝
　日以夘時夕
　月以酉時
　　　凡玉六等以蒼璧祀
天黄琮祭
地黄珪祭
　社青珪祭
　稷赤璧祀
　日白璧祀
　月
　　　凡帛七等郊祀制帛以祀
天
地告祀制帛以
祈以
雩以昭告於
天
地奉先制帛以饗
太廟禮神制帛以祭
　社稷祀
　日月
　神祇饗
　前代帝王
　先師
　先農
　先蠶
　先醫展親制帛以饗宗藩報功制帛以饗功臣素帛
　　　徧於羣祀其色各以類從
　　　凡牲四等
天
地用犢
配位同
　從位
　日月用特餘均太牢
宗廟太牢配饗東廡太牢西廡少牢
　社稷太牢配位同
　日月
　神祇均太牢
　月壇配位同
　前代帝王
　先師
　先農
　先蠶
　太嵗
　先醫之祀如之配位少牢羣祀如之牛色尚黝大祀
　　　入滌九旬中祀三旬羣祀一旬
　　　凡樂四等九奏以祀
天八奏以祭
地六奏以饗
太廟七奏以祭
　社稷朝
　日饗
　先農如之六奏以夕
　月饗
　前代帝王
　先師
　先𧖟祀
　神祇
　太嵗如之
　　　凡祝版祀
天青質朱書祭
地黄質墨書饗
太廟祭
　社稷白質墨書朝
　日赤質朱書夕
　月白質墨書
　太嵗以下均白質墨書
　　　凡祭器
天
地匏爵籩竹絲純裏髤以漆豆登簠簋犧尊皆用陶
太廟玉爵籩竹絲畫裏登用陶飾以文采豆與簠簋皆
　　　木髤漆飾以玉鉶範銅為之飾以金春用犧尊
　　　夏象尊秋著尊冬壺尊大祫山尊皆範銅為之
　社稷玉爵
　　配位用陶
　日
　月
　先農
　先蠶陶爵豆登簠簋鉶尊同
　前代帝王
　先師及諸人鬼之祭豆登鉶簠簋尊爵皆範銅不飾
　　　篚用竹俎用木皆髤以漆
　　　凡祭物登實以大羮鉶實以和羮簠實以黍稷
　　　簋實以稻梁籩實以形鹽藁魚棗栗榛菱芡鹿
　　　脯白餅黑餅糗餌粉餈豆實以韭菹醓醢菁菹
　　　鹿醢芹菹兔醢筍菹魚醢脾析豚拍酏食糝食
　　　凡祭服
　皇帝有事於
郊
廟皆御祭服祀
天青色祭
地黄色朝
　日赤色夕
　月玉色餘祭均黄色陪祀王公百官咸朝服
　　　凡閲祝版香帛
南郊
　御太和殿
北郊
太廟
　社稷
　日
　月
　前代帝王
　先師
　先農均
　御中和殿如遇忌辰
天
地
太廟祝版仍
　躬閲
　社稷等祀均太常寺官由内閣恭奉至祭所安設遣
　　　官恭代及羣祀亦如之
　　　凡視牲大祀
天
地前五日遣官恭代視牲前二日遣禮部尚書一人省
　　　牲饗
太廟祭
　社稷前三日朝
　日夕
　月饗
　前代帝王
　先師
　先農
　先蠶前二日均禮部尚書一人省牲
　　　凡省齍展器祀日漏未盡禮部侍郎一人率屬
　　　視太常寺官展祭器陳祭物迺省齍盛及登鉶
　　　籩豆之實
　　　凡刲牲大祀中祀前一日光禄寺卿禮部都察
　　　院太常寺官具朝服監視并瘞毛血羣祀太常
　　　寺官監視
　　　凡陪祀
　皇帝大祀
郊壇自王公至文職五品員外郎武職四品佐領騎都
　　　尉以上外任官來京文職四品武職三品以上
　　　饗
太廟祭
　社稷至文職五品科道郎中武職三品冠軍使叅領
　　　輕車都尉以上咸齋戒陪祀若遣官行禮王公
　　　内大臣侍衛不與自大學士以下文武各官咸
　　　陪祀如儀
　　　凡恭請
神位
郊壇於
　　齋宫鳴鐘時各
　壇
廟於
　皇帝降輿時均禮部尚書率太常寺官恭奉
神位安於祭所禮成而復
太廟以王公二人率宗室覺羅官將事
　　　凡執事
　皇帝親祀
壇
廟贊引用太常寺卿二人奉福胙用光禄寺卿二人接
　　　福胙用侍衛二人奠帛獻爵各
壇廟均用太常寺官
太廟
前殿用宗室官
後殿用覺羅官
南
北郊奠帛六人獻爵六人
太廟時饗奠帛五人獻爵十有五人
後殿奠帛四人獻爵八人祫祭奠帛九人獻爵二十有
　　　三人
　社稷壇奠帛獻爵各四人
　日壇奠帛獻爵各一人
　月壇奠帛獻爵各二人
　前代帝王廟奠帛獻爵各三人
　先師
　先農均奠帛獻爵各一人
　　　凡侍儀
　皇帝親行禮禮部尚書侍郎二人西面都察院左都
　　　御史左副都御史二人東面王公拜位御史二
　　　人禮部官二人百官拜位御史四人禮部官二
　　　人均東西面凡陪祭執事有違誤失儀者劾之
　　　凡告祭國有大事祇告
天
地
宗廟
　社稷遇
　慶典遣官致祭
陵寢及
　五嶽
　五鎮
　四海
　四瀆
　前代帝王陵寢
　先師闕里
　皇帝巡狩所至
　親祭方岳
　命所在地方官徧祭
　嶽鎮海瀆所過名山大川
　帝王陵寢
　先聖祠墓或
　親祭或遣官致祭亦如之
　
　
　
　
　
　
欽定大清會典卷三十六
欽定四庫全書
欽定大清會典卷三十七
　　　禮部
　　　　祠祭清吏司
　　　大祀一
　　　凡郊
天之禮兆陽位於
南郊圓以象
天曰
圜丘其制三成嵗以冬日至祀
皇天上帝奉
太祖髙皇帝
太宗文皇帝
世祖章皇帝
聖祖仁皇帝
世宗憲皇帝配以
　大明
　夜明
　星辰
　雲雨風雷從祀
上帝位第一成南嚮
列聖東西嚮
　四從位第二成
　大明西嚮
　星辰在其次
　夜明東嚮
　雲雨風雷在其次均設青幄
上帝蒼璧一帛十有二犢一登一簠二簋二籩豆各十
　　　有二尊一爵三鑪一鐙六燔牛一
列聖均帛一犢一登一簠簋各二籩豆各十有二尊一
　　　爵三鑪一鐙四
　大明
　夜明均帛一牛一登一簠簋各二籩豆各十尊一爵
　　　三琖二十鑪一鐙二
　星辰帛十有一
　雲雨風雷帛四均牛一羊一豕一登一鉶二簠簋各
　　　二籩豆各十尊一爵三琖三十鑪一鐙二玉帛
　　　實於篚牲載於俎尊實酒疏布冪勺具先祀一
　　　日樂部設中和韶樂於壇下分左右懸鑾儀衛
　　　陳大駕鹵簿於
　　午門外玉輦於
　　太和門階下已刻太常卿詣
　　乾清門奏請
　皇帝詣齋宫
　皇帝御龍袍衮服乘禮輿出宫前引内大臣十人後
　　　扈内大臣二人豹尾班執槍佩刀侍衛二十人
　　　佩弓矢侍衛二十人翊衛如儀至
　　太和門階下降輿乘輦
　駕發警蹕
　　午門鳴鐘大駕鹵簿前導不陪祀王公文武各官
　　　咸朝服跪送導迎鼔吹設而不作鑾儀衛校鳴
　　齋宫鐘
　皇帝入壇西門至
　　昭亨門外降輦贊引太常卿二人恭導
　皇帝由左門入詣
皇穹宇於
上帝
列聖前上香畢行三跪九拜禮兩廡
　從位遣分獻官上香行禮
　皇帝詣
圜丘視
壇位詣
　　神庫視籩豆並視牲牢畢由内壝南左門出外壝
　　　南左門至神路右陞輦詣
　　齋宫陪祀王公百官咸采服分班集
　　齋宫門外恭候
　皇帝入廼退祀日日出前七刻太常卿詣
　　齋宫告時
　皇帝御祭服乗禮輿出降輿乘輦鑾儀衛校鳴
　　齋宫鐘
　皇帝至外壝南門外神路右降輦贊引太常卿二人
　　　恭導入大次禮部尚書率太常官詣
皇穹宇恭請
神位安奉青幄畢太常卿奏請行禮
　皇帝出大次盥洗贊引太常卿恭導
　皇帝由外壝南左門入内壝南左門陞午階至二成
　　　黄幄次拜位前立大常贊禮郎引分獻官四人
　　　由南右門入至階前夾甬道立鴻臚官引陪祀
　　　諸王貝勒位第三成階上貝子公位階下百官
　　　位外壝門外左右序立均北面典儀官贊樂舞
　　　生登歌執事官各共迺職(以下自燔柴至徹饌/望燎皆典儀官唱贊)
　　　武舞八佾進贊引官奏就位
　皇帝就拜位立迺燔柴迎
帝神司香官各奉香盤進司樂官贊舉迎
帝神樂奏始平之章(凡舉樂皆司樂/官唱贊後同)贊引官奏陞
壇恭導
　皇帝詣第一成
上帝位前司香官跪進香贊引官奏跪
　皇帝跪奏上香
　皇帝上柱香次三上瓣香興以次詣
列聖配位前上香儀同贊引官奏復位
　皇帝復位贊引官奏跪拜興(凡陞壇復位行/禮均有奏後同)
　皇帝行三跪九拜禮王公百官均隨行禮司玉帛官
　　　各奉篚進奏景平之章
　皇帝陞
壇詣
上帝位前司玉帛官跪進篚
　皇帝跪受篚奠玉帛興以次詣
列聖配位前奠帛儀同
　皇帝復位迺進俎
　皇帝轉立拜位旁西嚮有司貯羮於壺恭執自壇下
　　　陟午階升詣
上帝位
列聖位前各跪拱舉興以羮沃俎者三皆退由西階降
　皇帝復位奏咸平之章
　皇帝陞
壇詣
上帝位
配位前跪進俎興復位行初獻禮司爵官各奉爵進奏
　　　夀平之章舞干戚之舞
　皇帝陞
壇詣
上帝位前司爵官跪進爵
　皇帝跪獻爵奠正中興退就讀祝拜位立司祝至祝
　　　案前跪三叩奉祝版跪案左樂暫止
　皇帝跪羣臣皆跪司祝讀祝畢奉祝版詣
上帝位前跪安於案三叩退樂作
　皇帝率羣臣行三拜禮興詣
配位前以次獻爵儀同贊禮郎引分獻官由東西階升
　　　壇各詣
　從位前上香奠帛以次獻爵畢降階退立原位樂止
　　　武功之舞退文舞八佾進行亞獻禮奏嘉平之
　　　章舞羽籥之舞
　皇帝陞
壇以次獻爵奠於左儀如初獻復位行終獻禮奏永平
　　　之章(舞與亞/獻同)
　皇帝陞
壇以次獻爵奠於右儀如亞獻復位分獻官獻爵均如
　　　初樂止文徳之舞退太常官贊
賜福胙光禄卿二人就東案奉福胙進至
上帝位前拱舉
　皇帝詣飲福受胙拜位立侍衛二人進立於左奉福
　　　胙官降立於右
　皇帝跪左右執事官咸跪右官進福酒
　皇帝受爵拱舉授左官進胙受胙亦如之三拜興復
　　　位率羣臣行三跪九拜禮徹饌奏熙平之章有
　　　司詣
上帝位前奉蒼璧退送
帝神奏清平之章
　皇帝率羣臣行三跪九拜禮有司奉祝次帛次饌次
　　　香恭送燎所
　皇帝轉立拜位旁西嚮候祝帛過復位
　從位香帛均由東西階奉送至各燎鑪奏太平之章
　　　祝帛燎半奏望燎恭導
　皇帝由内壝南左門出至望燎位望燎引分獻官各
　　　詣左右門外望燎奏禮成恭導
　皇帝由外壝南左門出入大次更衣禮部尚書率太
　　　常官恭請
神位還御
皇穹宇
　皇帝至昭亨門外陞禮輿大駕鹵簿前導導迎樂作
　　　奏祐平之章
　皇帝囘鑾王公從各官以次退不陪祀王公百官仍
　　　朝服於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○因事祗告遣官將事五鼓太常寺
　　　設青幄於
圜丘雞初鳴遣官恭竢於
　　昭亨門外太常卿率所屬恭奉
皇天上帝神位安奉幄内陳帛一尊一爵三鑪一鐙二
　　　薦鹿脯鹿醢兔醢果五品不設牲俎不奏樂贊
　　　引太常贊禮郎二人引遣官入
　　昭亨門右門由外壝南右門入内壝南右門詣
圜丘升自西階至第三成午階上拜位前北面立典儀
　　　官贊執事官各共迺職(以下自迎神至望/燎皆典儀官唱贊)贊引
　　　官引遣官就拜位立迺迎
神司香官奉香盤進贊引官贊升壇引遣官由西階升
　　　至第一成香案前司香官跪奉香贊引官贊跪
　　　遣官跪贊上香遣官上柱香次三上瓣香興贊
　　　復位引遣官自西階降復位贊跪叩興(以下升/壇復位)
　　　(行禮皆/有贊)遣官行三跪九叩禮迺奠帛行初獻禮
　　　司帛官奉篚司爵官奉爵以次進遣官升壇詣
上帝位前司帛官跪奉篚遣官跪受篚奠於案司爵官
　　　跪奉爵遣官跪受爵恭獻奠正中興司祝詣祝
　　　案前跪三叩奉祝版跪案左贊引官引遣官由
　　　第一成午階右降至第二成讀祝拜位北面跪
　　　司祝讀祝畢詣
神位前跪安於案叩如初退遣官行三叩禮仍降西階
　　　復位次亞獻奠爵於左次終獻奠爵於右儀並
　　　同迺送
神遣官行三跪九叩禮有司奉祝次帛次香恭送燎所
　　　遣官轉立拜位西旁東面候過復位引詣内壝
　　　南右門外望燎位望燎告禮成引由外壝南右
　　　門出太常卿率所屬恭請
神位還御皆退
　　　凡祈榖之禮於
南郊
圜丘之北為壇三成上覆以
　殿曰
祈年嵗以月正上辛祀
上帝為民祈榖
皇天上帝位第一成殿中南嚮奉
太祖髙皇帝
太宗文皇帝
世祖章皇帝
聖祖仁皇帝
世宗憲皇帝配饗東西嚮先祀一日
　皇帝詣
南郊齋宿至
祈榖壇外壝南門右降輦贊引太常卿二人恭導
　皇帝入祈年門左門詣
皇乾殿上香行禮詣
祈年殿恭視
壇位畢由東門出詣
　　神庫視籩豆並視牲牢畢迺詣
　　齋宫祀日設
　皇帝拜位於第一成
殿門内設讀祝受福胙位於拜位之前
　皇帝由祈年門左門入陞左階進
殿左門至拜位行禮陪祀王公位殿外第一成階上文
　　　武百官位第三成階下禮部尚書率太常官詣
皇乾殿恭請
神位安奉
祈年殿
上帝前用帛一樂章燔柴迎
帝神奏祈平奠玉帛奏綏平進爼奏萬平初獻奏寳平
　　　亞獻奏穰平終獻奏瑞平徹饌奏渥平送
帝神奏滋平望燎奏榖平禮成禮部尚書率太常官恭
　　　請
神位還御
皇乾殿餘儀均與
圜丘同
　　　凡常雩之禮嵗以已月龍見卜日祀
皇天上帝於
圜丘為百榖祈膏雨先祀一日
　皇帝齋宿於
南郊詣
皇穹宇上香詣
圜丘視
壇位
　　神庫視籩豆並視牲牢祀日設
皇天上帝位
配位
　從位均與冬日至大祀同
上帝前用帛一與
祈榖同樂章燔柴迎
帝神奏靄平奠玉帛奏雲平進爼奏需平初獻奏霖平
　　　亞獻奏露平終獻奏霑平徹饌奏靈平送
帝神奏霮平望燎奏霈平餘儀均與冬日至大祀同
　　　凡大雩之禮嵗孟夏常雩之後如不雨遣官祗
　　　告
　天神
　地祇
　太嵗越七日不雨告
　社稷仍不雨復告
　神祇太歳三復不雨迺大雩先祀一日以舉行大雩
　　　遣官祗告
太廟是日巳刻
　皇帝御常服詣齋宫不作樂不除道不設鹵簿祀日
　　　雨冠素服
　躬禱於
圜丘設
皇天上帝位
　四從位陪祀王公以下咸雨冠素服三獻禮終樂闋
　　　列舞童十有六人為皇舞衣元衣執羽翳歌
　御製雲漢詩八章以祈優渥餘儀及樂章均與
常雩同雨則報祀遣官朝服行禮如常儀已齋末祈而
　　　雨報祀亦如之(謹/按)
(列聖家法念切民天偶遇亢暘輒先期竭誠祈請順治/      康熙年間皆嘗)
(歩禱迄致屢豐之慶/郊壇)
　(皇帝稽古定制雩大雩典禮以昭至敬乾隆九年定/特命禮臣議常)
　　　(議後每遇雨澤稍愆有禱輒應二十四年自春/徂夏望雨甚殷)
　(聖心宵旰靡寧行大雩禮先期䖍齋由/皇帝親製祭文)
(圜丘齋宫歩禱四布大祀夕霡霂方施自是連旦滂沱/    始齋油雲)
(常雩之田疇沾足會典殷禮攸闗敬謹備載/      次以垂永久)
　
　
　
　
欽定大清會典卷三十七
欽定四庫全書
欽定大清會典卷三十八
　　　禮部
　　　　祠祭清吏司
　　　大祀二
　　　凡祭
地之禮兆隂位於
北郊曰
方澤其制二成四周以方坎蓄水嵗以夏日至祭
皇地祇奉
太祖高皇帝
太宗文皇帝
世祖章皇帝
聖祖仁皇帝
世宗憲皇帝配以
　五嶽
　五鎮
　四海
　四瀆
　啓運
　天柱
　隆業
　昌瑞
　永寧五陵山從祭
皇地祇位第一成北嚮
列聖東西嚮
　四從位第二成
　五嶽
　啓運
　天柱
　永寧三山西嚮
　四海在其次
　五鎮
　隆業
　昌瑞二山東嚮
　四瀆在其次均設黄幄
皇地祇黄琮一帛一犢一登一簠二簋二籩豆各十有
　　　二尊一爵三鑪一鐙四
列聖均帛一犢一登一簠簋各二籩豆各十有二尊一
　　　爵三鑪一鐙四
　從位各帛一每幄均牛一羊一豕一登一鉶二簠簋
　　　各二籩豆各十尊一爵三琖三十鑪一鐙二玊
　　　帛實於篚牲載於俎尊實酒疏布羃勺具先祭
　　　一日樂部設中和韶樂於壇下分左右懸鑾儀
　　　衞陳法駕鹵簿於
　　午門外金輦於
　　太和門階下巳刻太常卿詣
　　乾清門奏請
　皇帝詣齋宮
　皇帝御龍袍衮服乘禮輿出宮内大臣侍衞前引後
　　　扈如常儀至
　　太和門階下降輿乗輦
　駕𤼵警蹕
　　午門鳴鐘法駕鹵簿前導不陪祀王公文武各官
　　　咸朝服跪送導迎鼓吹設而不作鑾儀衞校鳴
　　齋宮鐘
　皇帝入壇西門至
方澤北門外降輦贊引太常卿二人恭導
　皇帝由右門入詣
皇祇室於
皇地祇
列聖前上香畢行三跪九拜禮
　從位遣分獻官上香行禮
　皇帝詣
方澤視
壇位詣
　　神庫視籩豆並視牲牢畢由内壝北右門出外壝
　　　北右門至神路左陞輦詣
　　齋宫陪祀王公百官咸采服分班集
　　齋宫門外恭候
　皇帝入迺退祭日日出前七刻太常卿詣
　　齋宮告時
　皇帝御祭服乗禮輿出降輿乗輦鑾儀衞校鳴
　　齋宮鐘
　皇帝至外壝北門外神路左降輦贊引太常卿二人
　　　恭導入大次竢禮部尚書率太常官詣
皇祇室恭請
神位安奉黄幄畢太常卿奏請行禮
　皇帝出大次盥洗贊引太常卿恭導
　皇帝由外壝北右門入内壝北右門陞子階至二成
　　　黄幄次拜位前立太常贊禮郎引分獻官四人
　　　由北左門入至階前夾甬道立鴻臚官引陪祀
　　　王公位階下百官位外壝門外均就位左右序
　　　立均南嚮典儀官贊樂舞生登歌執事官各共
　　　迺職(以下自瘞毛血至徹/饌皆典儀官唱贊)武舞八佾進贊引官
　　　奏就位
　皇帝就拜位立迺瘞毛血迎
神司樂官贊舉迎
神樂奏中平之章(凡舉樂皆司樂/官唱贊後同)贊引官奏跪拜興
　皇帝行三跪九拜禮王公百官均隨行禮司香官各
　　　奉香盤司玉帛官各奉篚進奏廣平之章贊引
　　　官奏陞
壇恭導
　皇帝詣第一成
皇地祇位前司香官跪進香贊引官奏跪
　皇帝跪奏上香
　皇帝上柱香次三上瓣香興
　皇帝詣玊帛案前司玉帛官跪進篚
　皇帝跪受篚奠玉帛興以次詣
列聖配位前上香奠帛儀同贊引官奏復位(凡陞壇行/禮復位皆)
　　　(有奏/後同)
　皇帝復位迺進俎
　皇帝轉立拜位旁西嚮有司貯羮於壺恭執自壇下
　　　陟子階升詣
皇地祇位
列聖位前各跪拱舉興以羮沃俎者三皆退由西階降
　皇帝復位奏含平之章
　皇帝陞
壇詣
皇地祇位
配位前跪進俎興復位行初獻禮司爵官各奉爵進奏
　　　大平之章舞干戚之舞
　皇帝陞
壇詣
皇地祇位前司爵官跪進爵
　皇帝跪獻爵奠正中興退就讀祝拜位立司祝至祝
　　　案前跪三叩奉祝版跪案左樂暫止
　皇帝跪羣臣皆跪司祝讀祝畢奉祝版詣
皇地祇位前跪安於案三叩退樂作
　皇帝率羣臣行三拜禮興詣
配位前以次獻爵儀同贊禮郎引分獻官由東西階升
　　　壇各詣
　從位前上香奠帛以次獻爵畢降階退立原位樂止
　　　武功之舞退文舞八佾進行亞獻禮奏安平之
　　　章舞羽籥之舞
　皇帝陞
壇以次獻爵奠於左儀如初獻復位行終獻禮奏時平
　　　之章(舞與亞/獻同)
　皇帝陞
壇以次獻爵奠於右儀如亞獻復位分獻官獻爵均如
　　　初樂止文德之舞退太常官贊
賜福胙光禄卿二人就西案奉福胙進至
皇地祇位前拱舉
　皇帝詣飲福受胙拜位立侍衞二人進立於左奉福
　　　胙官降立於右
　皇帝跪左右執事官咸跪右官進福酒
　皇帝受爵拱舉授左官進胙受胙亦如之三拜興復
　　　位率羣臣行三跪九拜禮徹饌奏貞平之章有
　　　司詣
皇地祇位前奉黄琮退送
神奏寧平之章
　皇帝率羣臣行三跪九拜禮有司奉祝次帛次饌次
　　　香恭送瘞坎奉
配位前帛饌香恭送燎所
　皇帝轉立拜位旁西嚮候祝帛過復位
　從位香帛均由東西階奉送各瘞所樂作
配位帛燎半奏望瘞恭導
　皇帝由内壝北右門出至望瘞位望瘞引分獻官各
　　　詣左右門外望瘞奏禮成恭導
　皇帝由外壝北右門出入大次更衣禮部尚書率太
　　　常官恭請
神位還御
皇祇室
　皇帝出至北門外陞禮輿法駕鹵簿前導導迎樂作
　　　奏祐平之章
　皇帝回鑾王公從各官以次退不陪祀王公百官仍
　　　朝服於
　　午門外跪迎
　　午門鳴鐘王公隨
　駕入至内金水橋恭候
　皇帝還宮各退○因事祗告遣官將事太常寺設黄
　　　幄於
方澤太常卿率所屬恭請
皇地祇神位安奉幄内太常贊禮郎引遣官入
方澤北門左門由外壝北左門入内壝北左門詣
方澤第二成子階下拜位行禮上香奠獻均升自西階
　　　讀祝由第一成子階右降至第二成讀祝拜位
　　　仍降西階復位餘儀均與
圜丘祗告同
　
　
　
　
　
　
欽定大清㑹典卷三十八
欽定四庫全書
欽定大清㑹典卷三十九
　　　禮部
　　　　祠祭清吏司
升配
　　　凡
列聖升配之禮
　勅工部敬製
升配神牌
南郊於
　昭亨門外
北郊於
壇北門外
祈年殿於
壇西門内之左各設恭製
神牌黄幄内閣翰林院官書字大學士二人上香行禮
　　　既成先配
南郊後配
北郊均前期分遣官祗告
天
地
宗廟
　社稷如儀○升配
圜丘先一日太常寺官豫設
升配青幄寳座几案於
壇鑾儀衞設龍亭黄蓋御仗於
　昭亨門外之左恭製
神牌黄幄前是日
　皇帝詣
南郊齋宿先詣
皇穹宇上香行禮詣
圜丘視
壇位迺詣
　　齋宮大學士二人朝服詣恭製
神牌處太常寺官設香燭大學士上香行禮飾青畢禮
　　　部尚書恭奉
升配神牌安奉於黄案上香行禮各退祀日王公祗竢
　　　於降輦處至時太常卿奏請
　皇帝御祭服出
　　齋宮乗輦前引後扈如儀
　皇帝出廣利門至
　昭亨門右降輦盥洗贊引太常卿恭導
　皇帝入黄幄左門詣
神位前行一跪三拜禮興進前跪恭奉
神牌興由中門出安奉於亭跪三拜興避立左側校尉
　　　舁亭前列黄蓋御仗禮部太常寺官十人左右
　　　導引前引大臣贊引官恭導
　皇帝於龍亭後行陪祀王以下内大臣侍衞等均於
　　　黄幄外北面跪候亭過隨行龍亭至外壝門百
　　　官均跪迎於次北上東西面候過興龍亭至内
　　　壝左門外止
　皇帝詣亭前跪三拜興奉
神牌入内壝左門至
圜丘三成階下黄蓋御仗退贊引官恭導
　皇帝奉
神牌陞
壇太常官豫設
神位拜席於正中設
　皇帝拜位於後太常卿跪奏
廟號皇帝祗見
皇天上帝
　皇帝恭奉
神牌跪安於拜席退就拜位奏跪拜興
　皇帝恭代行三跪九拜禮畢太常卿跪奏請
陞座
　皇帝進前跪奉
神牌興跪安於
配幄退至幄外香案前行一跪三拜禮贊引官恭導
　皇帝詣二成拜位立迺舉大祀禮如儀○升配
方澤豫設
升配黄幄寳座於
壇設鳯亭黄蓋御仗於
壇内垣北門之左恭製
神牌幄前
　皇帝恭奉
神牌升
壇恭代
神位行祗見
皇地祇禮迺安奉
神位於黄幄一如
圜丘儀○升配
祈年殿豫設
升配寳座於
祈年殿設龍亭黄蓋御仗於
壇西門内之左恭製
神牌黄幄前
　皇帝恭奉
神牌由左階升入
祈年殿左門安奉
神位於寳座大祀如儀
　
　
　
　
　
欽定大清㑹典卷三十九
欽定四庫全書
欽定大清㑹典卷四十
　　　禮部
　　　　祠祭清吏司
　　　大祀三
　　　凡饗
太廟之禮崇建
太廟於
　　端門之左
前殿爲饗祫行禮之地
後殿中室奉安
肇祖原皇帝
原皇后神位左一室奉安
興祖直皇帝
直皇后神位右一室奉安
景祖翼皇帝
翼皇后神位左二室奉安
顯祖宣皇帝
宣皇后神位
中殿中室奉安
太祖高皇帝
孝慈高皇后神位左一室奉安
太宗文皇帝
孝端文皇后
孝莊文皇后神位右一室奉安
世祖章皇帝
孝惠章皇后
孝康章皇后神位左二室奉安
聖祖仁皇帝
孝誠仁皇后
孝昭仁皇后
孝懿仁皇后
孝恭仁皇后神位右二室奉安
世宗憲皇帝
孝敬憲皇后神位均設几陳
玉册
玉寳箧並設牀榻衾枕楎椸帷幔如事生儀
前殿東廡配饗通達郡王武功郡王武功郡王福晉慧
　　　哲郡王慧哲郡王福晉宣獻郡王宣獻郡王福
　　　晉怡賢親王西廡配饗信勇公費英東𢎞毅公
　　　額宜都武勲王揚古利果毅公圖爾格雄勇公
　　　圖賴忠達公圖海超勇襄親王䇿淩勤襄伯鄂
　　　爾㤗大學士張廷玉○每嵗孟春上旬諏吉夏
　　　秋冬以孟月朔行時饗禮嵗除前一日行大祫
　　　禮○時饗之日恭奉
後殿
列祖
列后神位於
殿中寳座皆南嚮奉
中殿
列聖
列后神位於
前殿寳座
太祖位南嚮
列聖以昭穆序東西嚮
前殿
　皇帝恭詣行禮
後殿遣官將事
帝
后同案皆牛一羊一豕一簠二簋二籩十有二豆十有
　　　二鑪一鐙二各帛一登一鉶一尊一玉爵三金
　　　匕一金箸二帛共篚牲共俎尊實酒疏布羃勺
　　　具東廡五案皆牛一羊一豕一簠二簋二籩十
　　　豆十鑪一鐙二各帛一鉶一爵三共尊三西廡
　　　九案皆羊一豕一鉶一簠一簋一籩四豆四鑪
　　　一鐙二各帛一爵三共尊五帛各實於篚牲俎
　　　尊酒羃勺具大饗前一日樂部設中和韶樂於
前殿第一成階上分左右懸祭日鑾儀衞陳法駕鹵簿
　　　於
　　午門外金輦於
　　太和門階下日出前四刻太常卿詣
　　乾清門告時
　皇帝御祭服乗禮輿出宫内大臣侍衞前引後扈如
　　　常儀至
　　太和門階下降輿乗輦
　駕發警蹕
　　午門嚴鼓法駕鹵簿前導不陪祀王以下文武各
　　　官咸朝服跪送導迎鼓吹設而不作
　皇帝由
太廟街門左門入至外垣南門外神路右降輦贊引太
　　　常卿二人恭導
　皇帝由
太廟南門左門入至㦸門幄次公一人率覺羅官詣
後殿上香行禮恭請
神位安奉
殿中寳座王一人率宗室官詣
中殿上香行禮恭請
神位安奉
前殿寳座畢太常卿奏請行禮
　皇帝出幄次盥洗贊引太常卿恭導
　皇帝由㦸門左門入陞左階入
前殿左門就拜位前北嚮立太常贊禮郎引分獻官至
　　　階前夾甬道立鴻臚官引陪祀王公位殿外階
　　　上陪祀百官位階下左右序立均北面典儀官
　　　贊樂舞生登歌執事官各共迺職(以下自迎神/至徹饌皆典)
　　　(儀官/唱贊)武舞八佾進贊引官奏就位
　皇帝就拜位立迺迎
神司香官各奉香盤進司樂官贊舉迎
神樂奏貽平之章(凡舉樂皆司樂/官唱贊後同)贊引官奏詣香案前
　　　恭導
　皇帝詣
太祖高皇帝香案前司香官跪進香贊引官奏跪
　皇帝跪奏上香
　皇帝上柱香次三上瓣香興以次詣
列聖香案前上香儀同奏復位
　皇帝復位奏跪拜興(凡行禮復位/皆有奏後同)
　皇帝行三跪九拜禮王公百官均隨行禮奠帛爵行
　　　初獻禮宗室司帛官奉篚司爵官奉爵各詣
列聖
列后神位前奏敉平之章舞干戚之舞司帛官跪奠帛
　　　三叩司爵官立獻爵奠正中皆退兩廡分獻官
　　　上香執事生奠帛獻爵各如儀司祝至祝案前
　　　跪三叩奉祝版跪案左樂暫止
　皇帝跪羣臣皆跪司祝讀祝畢奉祝版詣
太祖神位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏敷平之章舞羽籥之舞司爵
　　　官獻爵奠於左儀如初獻行終獻禮奏紹平之
　　　章(舞同/亞獻)司爵官獻爵奠於右儀如亞獻兩廡畢
　　　獻儀如初樂止文德之舞退太常官贊
賜福胙光禄卿二人就東案奉福胙進至
太祖位前拱舉降立於
　皇帝拜位之右侍衞二人進立於左
　皇帝跪左右執事官咸跪右官進福酒
　皇帝受爵拱舉授左官進胙受胙亦如之三拜興率
　　　羣臣行三跪九拜禮徹饌奏光平之章徹饌畢
　　　太常官跪告禮成於
神三叩退舉
還宮樂奏乂平之章
　皇帝率羣臣行三跪九拜禮有司奉祝次帛次香恭
　　　送燎所
　皇帝轉立拜位旁西嚮候祝帛過復位樂作祝帛燎
　　　半奏禮成恭導
　皇帝由㦸門左門出先是於
　皇帝入㦸門幄次時太常贊禮郎二人引
後殿承祭官至殿垣門右東面立竢
　皇帝入㦸門贊引官引
後殿承祭官入右門升自右階至殿外中階拜位前北
　　　面立典儀官贊執事官各共迺職(以下奠獻皆/典儀官唱贊)
　　　贊引官贊就位引承祭官就拜位立司香官奉
　　　香盤進贊引官贊詣香案前引承祭官由殿右
　　　門入詣香案前司香官跪奉香贊引官贊跪承
　　　祭官跪贊上香承祭官上柱香次三上瓣香興
　　　以次詣各香案前上香儀同贊復位引承祭官
　　　出殿右門復位贊跪叩興(以下行禮/皆有贊)承祭官行
　　　三跪九叩禮奠帛爵行初獻禮覺羅司帛官奉
　　　篚詣案前跪奠帛三叩司爵官奉爵立獻奠正
　　　中皆退司祝至祝案前跪三叩奉祝版跪案左
　　　承祭官跪司祝讀祝畢奉祝版詣正中
神位前跪安於案叩如初退承祭官行三叩禮次亞獻
　　　司爵官獻爵奠於左次終獻司爵官獻爵奠於
　　　右均如初獻儀承祭官行三跪九叩禮有司奉
　　　祝次帛次香恭送燎所承祭官轉立西旁東面
　　　候過復位祝帛燎半告禮成引承祭官仍降自
　　　西階由㦸門右門出王公二人率宗室覺羅官
　　　恭請
前殿
神位還御
中殿寢室
後殿
神位還御
後殿寢室上香行禮如前儀
　皇帝至外垣南門外神路右陞禮輿法駕鹵簿前導
　　　導迎樂作奏祐平之章
　皇帝回鑾王公從各官以次退不陪祀王公百官朝
　　　服於
　　午門外跪迎
　　午門鳴鐘王公隨
　駕入至内金水橋恭候
　皇帝還宮各退○歳暮大祫日王公二人各率宗室
　　　官恭奉
後殿
中殿
列聖
列后神位安奉
前殿寳座
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后
太祖高皇帝
孝慈高皇后皆南嚮
太宗文皇帝
孝端文皇后
孝莊文皇后
世祖章皇帝
孝惠章皇后
孝康章皇后
聖祖仁皇帝
孝誠仁皇后
孝昭仁皇后
孝懿仁皇后
孝恭仁皇后
世宗憲皇帝
孝敬憲皇后以昭穆序東西嚮樂六奏迎
神奏開平初獻肅平亞獻協平終獻裕平徹饌諴平
還宮成平餘儀均與時饗同○大祫前一日遣官一人
　　　祗告
後殿一人祗告
中殿内監恭啟各
寢室帷幕執事官各陳帛篚及尊爵鑪鐙如常祭薦脯
　　　醢果實太常贊禮郎引遣官由
廟街門右門㦸門右門入經
前殿西分詣
後殿
中殿皆升自西階至中階上拜位行禮詣
列聖位前上香出入由殿右門祝帛送燎所避立拜位
　　　西旁東面均與
後殿時饗同○因事祗告
天
地
宗
　社則告於
太廟中殿若同時並告
奉先殿則告於
太廟後殿將事之儀均與大祫祗告同○如
　皇帝親祗告於
中殿王公陪祀百官不陪祀出入由殿左門於殿内行
　　　禮餘與祗告同
欽定大清㑹典卷四十
欽定四庫全書
欽定大清㑹典卷四十一
　　　禮部
　　　　祠祭清吏司
　　　凡升祔之禮
山陵禮成
　皇帝恭奉
神主還京師升祔
太廟前期三日遣官以祔
廟祗告於
天
地
太廟
　社稷前一日
　皇帝還宫恭候奉迎
神主遣官一人恭代行朝夕奠禮升祔之日王公率宗
　　　室官恭請
中殿
列祖
列后神位奉安於
前殿所司恭設升祔
寶座於
列祖之次屆時
神主黄輿入城隨行之王公各官咸朝服以從在京百
　　　官朝服跪迎於
　　大清門外
　皇帝御禮服率王公内大臣侍衞等朝服恭迎於
太廟街門外
神主黄輿入
　　天安門
　皇帝率羣臣南嚮跪
　　黄輿由
太廟街門中門入
　皇帝率王公百官由左門隨入至
太廟南門外輿止
　皇帝盥洗詣
　　黄輿前行一跪三拜禮恭奉
神主御仗黄蓋前導贊引太常卿二人恭導由左門入
　　　至㦸門外黄蓋御仗止入㦸門左門升左階進
太廟左門至正中北嚮立執事官豫設
神主拜席於正中設
　皇帝拜位於後贊引官跪奏
廟號皇帝(尊恭宣/  諡)祗見
列祖
　皇帝恭奉
神主跪安於正中拜席退就拜位恭代行三跪九拜禮
　　　興贊引官跪奏請
陞座
　皇帝恭奉
神主依昭穆之序奉安於
列祖之次行一跪三拜禮迺行大饗禮與時饗儀同
列后升祔禮節並如前儀
　　　凡加上
尊諡之禮
　皇帝御極之初仰思
創守隆規
　勅禮臣定議恭加
列祖
列后尊諡以大追崇之典大學士九卿翰林詹事科道
　　　㑹同議上
　皇帝恭定迺改題
神主於
太廟中前期遣官行祗告禮屆日内閣翰林院官敬書
　　　大學士二人上香行禮既成諏吉行恭加上
尊諡禮先期遣官祗告
天
地
　社稷屆期遣親王祭
太廟後殿
　皇帝禮服詣
前殿安奉
神位恭上
尊諡行大饗禮與時饗同
　　　凡恭進玉
册玉
寶之禮
　皇帝恭上
大行皇帝
大行皇后尊諡
廟號
　勅工部敬製玉
册玉
寶恭加
列祖
列后尊諡
　勅重造玉
册改鐫玉
寶均於
太廟街門内奉祠署敬造内閣大學士禮工二部堂官
　　　咸朝服上香行禮既成卜吉獻於
太廟是日昧爽太常官豫設
册
寶案於
太廟前殿工部官豫設采幔於奉祠署外設黄案於采
　　　幔正中各陳玉
册玉
寶於案設香案於前張幄次於
太廟㦸門外之左鑾儀衛官布
　皇帝拜褥於香案前正中設奉安
册
寶采亭於采幔左右奉
册
寶王公大學士尚書都統侍郎咸朝服分班序立於采
　　　幔外兩旁祗竢屆時禮部堂官奏請行禮
　皇帝御禮服出宫陳法駕鹵簿不作樂
　　午門嚴鼓王公文武百官咸朝服跪送
　皇帝至降輿處降輿盥洗禮部堂官恭導
　皇帝詣
册
寶案前恭視玉
册玉
寶詣香案前上香退就拜褥行一跪三拜禮興立案東
　　　奉
册
寶王公大臣進至案前各一跪三叩恭奉
册
寶安采亭内跪叩如前校尉舁亭御仗前導
册
寶采亭以次至
太廟南門由中門入
　皇帝率王公大臣等由左門隨入
　皇帝至㦸門外幄次少竢亭至
殿外階上止以次序列均南嚮王公大臣詣亭前一跪
　　　三叩各奉
册
寶入
太廟前殿中門至案前各恭設於案上跪叩如初退立
　　　左右鑾儀衛官布拜褥於正中禮部堂官恭導
　皇帝由㦸門左門入陞東階入殿左門就拜位行三
　　　跪九拜禮執事王公大臣均隨行禮畢王公大
　　　臣各至
册
寶案前一跪三叩興恭奉
册
寶出殿後門
　皇帝隨行至
中殿立案東西嚮王公大臣奉
册
寶分藏於金匱跪叩如初退禮部堂官恭導
　皇帝由左門入詣各
寢室香案前上香畢至正中拜位行一跪三拜禮禮成
　　　禮部堂官恭導經
前殿左出㦸門南門至乘輿處乘輿
　還宫作樂
　　午門鳴鐘王公百官跪迎如儀
　　　凡功臣配饗之禮既得
　㫖迺勅工部製神主鐫字並龕座祭案祭器如儀恭
　　　遇四時大饗前期奏遣官一人祗告
太廟遣官一人奉主配饗(東廡遣郡王/西廡遣大臣)太常寺官設龕
　　　座陳俎豆至日設采亭於工部大堂露臺上遣
　　　官詣工部奉主置采亭民校舁行前列仗(王吾/仗功)
　　　(臣引/仗)自工部中門出鴻臚寺官二人前引至
　　長安左門(王至門/天安)仗采亭止遣官奉主鴻臚官二
　　　人導引由
　　長安左門北門端門左門
太廟街門北門廟南門西門入至㦸門右門鴻臚官止
　　　太常官引進至神路右拜位(王於階上大/臣於階下)北面
　　　立遣官置神主於拜位代行三跪九叩禮畢奉
　　　神主興奉安於兩廡功臣之次(王於東廡大/臣於西廡)行
　　　三叩禮屆祭時分獻如儀
　
　
　
　
　
　
　
　
　
　
　
　
　
　
　
欽定大清㑹典卷四十一
欽定四庫全書
欽定大清㑹典卷四十二
　　　禮部
　　　　祠祭清吏司
陵寢
　　　凡
山陵
肇祖原皇帝
興祖直皇帝
景祖翼皇帝
顯祖宣皇帝陵曰
永陵在
　　興京
　啓運山距
　　盛京二百四十里
原皇后
直皇后
翼皇后
宣皇后各合葬
太祖髙皇帝陵曰
福陵在奉天府之承徳縣
　天柱山距
　　盛京二十里
孝慈髙皇后合葬
太宗文皇帝陵曰
昭陵在奉天府之承徳縣
　隆業山距
　　盛京十里
孝端文皇后合葬
孝莊文皇后陵曰
昭西陵在順天府之遵化州
　昌瑞山之南
世祖章皇帝陵曰
孝陵在順天府之遵化州
　昌瑞山距
　　京師二百四十里
孝康章皇后合葬
孝獻皇后祔葬
孝惠章皇后陵曰
孝東陵在
　昌瑞山
孝陵之東
聖祖仁皇帝陵曰
景陵在
　昌瑞山
孝東陵之東
孝誠仁皇后合葬
孝昭仁皇后
孝懿仁皇后
孝恭仁皇后祔葬
　　敬敏皇貴妃從葬
世宗憲皇帝陵曰
泰陵在易州
　永寜山距
　　京師二百八十里
孝敬憲皇后合葬
　　敦肅皇貴妃從葬
　孝賢皇后陵寢在
　昌瑞山
孝陵之西均設禮部工部内府奉祀各官暨官兵人役
　　　以重守衛以供灑掃又各設牛羊圏置吏以飼
　　　犧牲各設莊園置長以供粢盛界内禁止樵採
　　　嵗時祭饗
　　國有大慶則告○
孝陵
景陵
泰陵
　特命王公大臣侍衛前徃守䕶○
永陵饗殿曰
啟運殿
福陵以下均曰
隆恩殿各設龍鳯寶座几案後為
寢室設神龕寶牀帷幔衾枕楎椸以奉
神主大饗將事於
隆恩殿展謁
山陵拜於
寶城前
　　　凡謁
陵之禮
　皇帝展謁
山陵或躬祭
山陵前期行展謁禮是日不啟
隆恩殿門禮部堂官二人於降輿處恭候
　皇帝素服扈蹕王公百官咸素服
　皇帝至
　隆恩門外兩廂南降輿禮部堂官二人恭導
　皇帝由
　隆恩門
陵寢門左門入至
寶城明樓前祭臺北正中行三跪九拜禮不贊鴻臚官
　　　引王以下各官咸按翼於
陵寢門外東西上北面序立隨行禮有司進奠几酒罍
　　　於拜位前正中
　皇帝詣几前北嚮跪羣臣東西面跪進爵大臣進爵
　皇帝三祭酒每祭行一拜禮興東立西嚮舉哀王公
　　　百官隨行禮舉哀畢禮部堂官恭導
　皇帝出以次詣各
陵行展謁禮儀同至
　孝賢皇后陵寢禮部堂官不導引
　皇帝乘輿由中門入自
　饗殿左直至
　明樓前階下降輿陞階旁坐祭酒鴻臚官引王公百
　　　官於
　　大門外按翼北嚮行三跪九叩禮興東西面立
　皇帝祭酒時行禮舉哀是日遣王公大臣詣
景陵皇貴妃園寢
　　妃園寢行禮
　　　凡恭遇
皇太后
　皇后謁
陵之禮守
陵女官二人自
　隆恩門恭導
皇太后進
　隆恩門至殿階下左旁降輿
　皇后
　　貴妃
　　妃
　　嬪至
　隆恩門内降輿公主於門外扈從婦女於橋南各下
　　　車馬女官二人恭導
皇太后
　皇后至
寳城明樓前祭臺北
　　貴妃
　　妃
　　嬪於祭臺旁公主等於祭臺南行六肅三跪三拜
　　　禮執事女官進奠几於拜位前正中
皇太后詣几前北嚮正中跪
　皇后
　　貴妃
　　妃
　　嬪公主等西嚮跪女官進爵
皇太后三祭酒每祭行一拜禮興東立西嚮舉哀
　皇后等均隨行禮舉哀畢女官恭導
皇太后
　皇后至降輿處乘輿還行宫如至
　孝賢皇后陵寢
皇太后乘輿由中門入至
　明樓前降輿旁坐祭酒
　皇后率
　　貴妃
　　妃
　　嬪公主降輿行禮如前儀
　　　凡恭謁
　　盛京
祖陵之禮
　皇帝親詣
　　盛京展謁
祖陵
　駕發前一日
　皇帝親祗告於
奉先殿啟鑾日陳騎駕鹵簿不作樂導從扈衞與
　時巡同
　　午門鳴鐘不隨從王公百官咸常服跪送於
　　午門外
　鑾輿所經守土官咸常服跪迎道右如儀
　駕至
　　興京先期
　　盛京文武各官咸朝服出境跪迎朝鮮國王遣使
　　　表請
　　起居至日恭謁
永陵
　皇帝素服由行營乘輿出王公内大臣侍衞三品以
　　　上官咸素服從
　皇帝至
永陵正門之右垣側降輿禮部堂官二人恭導
　皇帝由左門入進
　啟運門左門至
寶城前立鴻臚官引王公於
啟運殿左右百官於門外按翼序立
　皇帝就拜位率羣臣行三跪九拜禮興有司進奠几
　　　於拜位前正中
　皇帝詣几前北嚮跪羣臣東西面跪進爵大臣進爵
　皇帝仰瞻
四陵各三祭酒每祭行一拜禮興東立西嚮舉哀王公
　　　百官隨行禮舉哀畢禮部堂官恭導
　皇帝出至右垣側乘輿還行營翼日
　皇帝御禮服羣臣咸朝服行大饗禮如儀禮成
　賞賚守
陵官兵有差是日遣官致祭
永陵内祔葬之武功郡王恪恭貝勒墓其附近之覺羅
　　　等祖塋皆遣官往奠
　駕至
　　盛京日恭謁
福陵至紅門外左門降輿禮部堂官恭導
　皇帝入
　隆恩門左門至
寶城前率羣臣行三跪九拜禮有司進奠几進爵大臣
　　　進爵
　皇帝詣几前北嚮跪三祭酒每祭行一拜禮興東立
　　　西嚮舉哀衆皆隨行禮舉哀畢禮部堂官恭導
　皇帝出陞輿還行營翼日行大饗禮禮成
　皇帝即往謁
昭陵翼日行大饗禮儀均與
永陵同是日分遣官致祭
福陵之
　　壽康太妃園寢
昭陵之
　　宸妃
　　懿静大貴妃
　　康惠淑妃園寢○
皇太后
　皇后謁
祖陵之禮
皇太后率
　皇后
　　貴妃
　　妃
　　嬪至
永陵啟運門前降輿至門下行六肅三跪三拜禮女官
　　　設奠几進爵
皇太后北嚮跪仰瞻
四陵各三祭酒每祭行一拜禮
　皇后
　　貴妃
　　妃
　　嬪隨行禮興西嚮舉哀如儀
福陵
昭陵於正門之右門内降輿至
寶城明樓前行禮各祭酒三爵餘儀與謁
永陵同祀事禮成
　賞賚守
陵官兵及
　　盛京官兵各有差○越日
　皇帝親臨克勤郡王暨功臣武勲王揚古利信勇公
　　　費英東果毅公額宜都墓祭酒其餘親王貝勒
　　　及大臣墓皆以次遣官往奠
　皇帝回鑾守土官咸朝服跪送如前
　駕至京在京王公百官咸朝服跪迎候
　皇帝還宫皆退○翼日
　皇帝以恭謁
祖陵禮成親祗告於
奉先殿禮部奏請擇吉行慶賀禮儀與三大節同
　　　凡大饗之禮嵗於忌辰清明孟秋望冬日至嵗
　　　暮及
　　國有慶典行大饗禮是日恭請
帝
后神位奉安於
隆恩殿寶座南嚮如
　　皇貴妃同殿設位於西旁東嚮
帝
后同案共牛一羊二(以一羊/代豕)尊四各奉先制帛一羮飯
　　　脯醢一筵(計十/八盤)餅餌果品一筵(計六十/五盤)茶盌一
　　　(金盌/座一)金爵三(爵墊/一)金匕一金箸一雙帛共篚牲
　　　共俎尊實酒䟽布羃勺具夏則薦瓜
　孝賢皇后陵寢用素帛餘同
　　皇貴妃各素帛一羮飯脯醢一筵(計十/八盤)餅餌果品
　　　一筵(計五十/四盤)餘同○恭遇
　皇帝親詣行禮禮部堂官詣
　　行宫告時
　皇帝素服乘輿出行宫内大臣侍衛前引後扈如儀
　　(凡陪祀扈從王公百/官及執事官咸素服)
　皇帝至
　隆恩門外兩廂南降輿贊引太常卿二人恭導
　皇帝入東旁大次内府奉祀官恭請
神位奉安
寶座鴻臚官引扈蹕王公於兩廂前引各官豫進至
隆恩殿階下兩旁北上東西面序立禮部堂官奏請
　　　行禮
　皇帝出大次前引大臣十人前導後扈大臣二人隨
　　　從贊引官恭導
　皇帝入
　隆恩門左門陞正面左階入
隆恩殿左門東立西嚮鴻臚官引王等於階上兩旁東
　　　西面序立内府官獻茶畢贊引官恭導
　皇帝至拜位前北嚮立鴻臚官引王公百官各就班
　　　位均東西上北面序立典儀官贊執事官各共
　　　迺職(以下奠獻送祝帛/均典儀官唱贊)贊引官贊就位
　皇帝就拜位司香官奉香合進贊引官恭導
　皇帝詣香几前立司香官跪進香奏跪
　皇帝跪奏上香
　皇帝受香合拱舉授司香官興三上香奏復位
　皇帝復位奏跪拜興(凡行禮/皆有奏)
　皇帝行三跪九拜禮王公百官均隨行禮奠帛爵行
　　　初獻禮司帛官奉篚司爵官以次奉爵進司帛
　　　官跪奠於帛案三叩司爵官以次立獻爵奠正
　　　中皆退司祝至祝案前跪三叩奉祝版跪案左
　皇帝跪羣臣皆跪司祝讀祝畢奉祝版詣
神位前跪安於案三叩退
　皇帝率羣臣行三拜禮行亞獻禮司爵官以次獻爵
　　　奠於左儀如初獻行終獻禮司爵官以次獻爵
　　　奠於右儀如亞獻
　皇帝率羣臣行三跪九拜禮司祝司帛官各進至案
　　　前一跪三叩奉祝在前次帛恭送燎所
　皇帝轉立拜位旁西嚮候祝帛過復位祝帛燎半奏
　　　禮成恭導
　皇帝由
隆恩殿左門出降東階進
陵寢門左門至
明樓前西嚮舉哀鴻臚官引王公百官於
陵寢門外東西面序立隨行禮舉哀畢恭導
　皇帝由
　隆恩門左門出至兩廂南乘輿還行宫王公百官以
　　　次退
皇陵内府奉祀官恭奉
神位還御
寢室如因慶典
　躬行大饗禮
　皇帝御禮服陪祀王公百官咸朝服行禮如儀禮成
　　　仍由左階降不詣
明樓前○遣官行禮贊引執事官均用各
陵奉祀禮部贊禮郎讀祝官承祭官及陪祀執事各官
　　　咸朝服是日奉祀官備陳俎豆畢進祝版内監
　　　啓
寢室神龕内府官恭請
神位奉安
寶座贊禮郎豫引陪祀官先進至階下贊引贊禮郎二
　　　人引承祭官由
　隆恩門右門入升正面右階於西旁東面立獻茶畢
　　　引至正中北面行禮上香復位由
隆恩殿右門出入讀祝時司祝進至祝案奉祝版由中
　　　門循右闑出於西旁跪讀畢仍循右闑進詣
神位前跪安於案祝帛恭送燎所時引承祭官避立西
　　　旁東面餘儀同禮成仍由
　隆恩門右門引出陪祀官以次退各易素服竢徹饌
　　　闔門贊禮郎引承祭官於
　隆恩門外左階上西面各官於階下舉哀畢皆退冬
　　　日至暨慶典不舉哀○
　孝賢皇后陵寢祭日於未啓
　寢室前各執事官陳設俎豆牲牢畢皆退出司祝官
　　　奉祝版至中門内監接進安設祝案行三叩禮
　　　司祝於門外左旁隨行禮迺啟龕門祭時尚茶
　　　獻茶内監於中門接奉奠獻遣官就拜位司香
　　　内監奉香合進贊引官引遣官至右門止遣官
　　　自入右門贊引官由門外趨至中門左右贊上
　　　香復位仍由右門引出奠帛獻爵均以内監將
　　　事初獻後奉祝内監就祝案司祝進至中門外
　　　右旁各行三叩禮内監奉祝至中門内東面跪
　　　授司祝司祝跪受讀畢仍授内監内監跪安於
　　　帛篚各三叩如前祝帛送燎内監二人就帛案
　　　司祝司帛於中門外兩旁各行一跪三叩禮内
　　　監奉祝帛授司祝司帛恭送燎所禮成恭奉
　神位還御寢室闔門各執事官進殿徹饌餘如前儀
　　　凡每年清明上土之禮前一日
皇陵工部官每
陵進設掛紙錢寶花一座各設於
隆恩殿内東旁(嵗暮舁出同/楮帛焚燎)於附近處取黄土各一擔
　　　如恭遇
　躬行上土禮於祭前二刻禮部太常寺堂官二人恭
　　　導内大臣二人後扈王公大臣二人隨進一人
　　　荷土
　皇帝素服進至
明樓方城下親荷土王公大臣二人前後翼衞禮部太
　　　常官前導由
明樓東磴道陞方城至東石䦨王公大臣以二筐土幷
　　　為一筐跪進衆皆止
　皇帝奉筐陞跪奠土於
寶頂降授筐王公大臣跪受禮部太常官恭導由原路
　　　出至
　隆恩門外入大次竢奉請
神位畢行大饗禮如儀○遣官上土素服奉祀禮部贊
　　　禮郎二人前引一人荷土隨進至方城下遣官
　　　荷土由
明樓西磴道升方城至西石䦨以二筐土幷為一筐奉
　　　筐升跪奠土於
寶頂退引出更朝服行禮如儀
　　　凡祭告之禮
帝后同案各陳果實十二盤羊一酒三爵内監啓
神龕帷幔守
陵王公大臣總管分詣將事奉祀禮部贊禮郎唱贊讀
　　　祝奠帛獻爵行禮
　萬壽聖節不用羊餘儀同
　　　凡朔望致祭之禮陳羊酒果實内監啓
神龕帷幔守
陵王公大臣及内府掌關防官將事奉祀禮部贊禮郎
　　　導引惟十月朔贊禮餘朔望日不贊○
　　皇貴妃園寢
　　妃園寢朔望内府官上香行禮
　　　凡
　　皇子謁
陵之禮
　　皇子至下馬石牌下馬
皇陵奉祀禮部贊禮郎導引由左階升至
　隆恩門階上虛中位於左旁行禮畢立門東西嚮舉
　　　哀如入門禮部官引至
　隆恩門右門止内府奉祀官接引至
陵寢門外右旁行禮西立東嚮舉哀祭日由右門進於
隆恩殿階上正中行禮○遣官奉祀禮部贊禮郎引王
　　　公於
　隆恩門外階上虛中位按翼行禮祭日由右門進於
　　　階上正中行禮○各
　　妃園寢
　　皇太子園寢祭日承祭官均由東路行由左門出
　　　入於階上正中行禮○王公有生母在
　　妃園寢内者行禮畢内府官引由左右門(生母墓/在左由)
　　　(左在右/由右)進園寢門左右門至墓前月臺上設奠
　　　几内府官進爵祭酒舉哀行禮如儀
　　　凡公主
　　皇子福晉謁
陵之禮是日啓
陵寢門公主福晉至下輿處下輿本
陵女官二人導引由神道西進
　隆恩門右門至
陵寢門外虛中位於右旁行六肅三跪三叩禮退立門
　　　西東嚮舉哀畢女官仍由原路引出至
　　妃園寢於琉璃花門外行四肅二跪二叩禮畢女
　　　官引進至墓前月臺上設奠几女官進爵祭酒
　　　舉哀行禮如儀
　　　凡出使官員謁
陵之禮親王以下三品以上官奉使
　　盛京者於
福陵
昭陵門外行三跪九叩禮遇祭饗日二品以上官入門
　　　内隨守
陵官分班陪祀歸時行禮亦如之奉使石門經過者王
　　　貝勒於
昭西陵隆恩門外階上虛中位按翼行三跪九叩禮行
　　　禮時啓門貝子以下三品官以上行禮均不啓
　　　門貝子公於階上䝉古王公暨三品以下官於
　　　階下行禮畢引至
　大紅門外正中及左右門外遥望
孝陵
孝東陵
景陵
　孝賢皇后陵寢各行三跪九叩禮均由
皇陵奉祀禮部贊禮郎導引歸時不進謁由易州經過
　　　者謁
泰陵王公於
　隆恩門外三品以上官於
　大紅門外行禮儀同
　　　凡忌辰
太祖髙皇帝八月十一日
孝慈髙皇后九月二十七日
太宗文皇帝八月初九日
孝端文皇后四月十七日
孝莊文皇后十二月二十五日
世祖章皇帝正月初七日
孝惠章皇后十二月初六日
孝康章皇后二月十一日
聖祖仁皇帝十一月十三日
孝誠仁皇后五月初三日
孝昭仁皇后二月二十六日
孝懿仁皇后七月初十日
孝恭仁皇后五月二十三日
世宗憲皇帝八月二十三日
孝敬憲皇后九月二十九日
　孝賢皇后三月十一日是日自
　　大内以下文武有頂帶官員以上皆素服不祭神
　　　不燕㑹不理刑名
列聖
列后忌辰遣官詣
陵行禮儀同時饗
　皇帝親詣
奉先殿
壽皇殿行禮
陵寢祝文
永陵清明祝文
　　　維乾隆　　　年嵗次　　(二/三)月　　朔越
　　　　日孝孫嗣皇帝(御名/)謹遣　　昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹當新春萬物茂育清明節届敬薦時馨尚
　饗
　　　孟秋望祝文
　　　曰兹當孟秋宜修時祭謹薦苾芬用申禋祀尚
　饗
　　　冬至祝文
　　　曰時當長至萬類萌生節序遷流陽氣來復仰
　　　瞻
　啓運祈鍚洪庥謹以牲醴庶品用申祭奠尚
　饗
　　　嵗暮祝文
　　　曰氣序以周嵗將更始用修時祭敬薦馨香尚
　饗
福陵清明祝文
　　　維乾隆　　　年嵗次　　(二/三)月　　朔越
　　　　曰孝孫嗣皇帝(御名/)謹遣　　昭告於
太祖承天廣運聖徳神功肇紀立極仁孝睿武端毅欽
安𢎞文定業髙皇帝
孝慈昭憲敬順仁徽懿徳慶顯承天輔聖髙皇后曰兹
　　　當新春萬物茂育清明節届敬薦時馨尚
　饗
　　　孟秋望祝文
　　　曰時當孟秋宜修時祭謹以牲帛醴齊庶品用
　　　申禋祀尚
　饗
　　　冬至祝文
　　　曰時當長至萬類萌生節序遷流陽氣來復仰
　　　瞻
　天柱祈鍚洪庥謹以牲醴庶品用申祭奠尚
饗
　　　嵗暮祝文
　　　曰氣序以周嵗將更始用修時祭敬薦馨香尚
饗
　　　忌辰祝文
　　　曰禮重孝饗遇時序而増傷時際諱辰望
　山陵而永慕兹因
皇祖忌辰謹以牲醴庶品用申祭獻尚
　饗
　　　曰禮重孝饗遇時序而増傷時際諱辰望
　山陵而永慕兹因
皇祖妣孝慈髙皇后忌辰謹以牲醴庶品用申祭獻尚
　饗
昭陵清明祝文
　　　維乾隆　　　年嵗次　　(二/三)月　　朔越
　　　　日孝孫嗣皇帝(御名/)謹遣　　昭告於
太宗應天興國𢎞徳彰武寛溫仁聖睿孝敬敏昭定隆
道顯功文皇帝
孝端正敬仁懿哲順慈僖莊敏輔天協聖文皇后曰兹
　　　當新春萬物茂育清明節届敬薦時馨尚
　饗
　　　孟秋望祝文
　　　曰兹當孟秋宜修時祭謹以牲帛醴齊庶品用
　　　申禋祀尚
　饗
　　　冬至祝文
　　　曰時當長至萬類萌生節序遷流陽氣來復仰
　　　瞻
　隆業祈錫洪庥謹以牲醴庶品用申祭奠尚
　饗
　　　嵗暮祝文
　　　曰氣序以周嵗將更始用修時祭敬薦馨香尚
　饗
　　　忌辰祝文
　　　曰禮重孝饗遇時序而増傷時際諱辰望
　山陵而永慕兹因
皇祖忌辰謹以牲醴庶品用申祭獻尚
　饗
　　　曰禮隆孝饗遇時序而増傷時逢諱日望
　山陵而永慕兹因
皇祖妣孝端文皇后忌辰謹以牲醴庶品用申祭獻尚
　饗
昭西陵清明祝文
　　　維乾隆　　　年嵗次　　(二/三)月　　朔越
　　　　日孝孫嗣皇帝(御名/)謹遣　　昭告於
孝莊仁宣誠憲恭懿至徳純徽翊天啟聖文皇后曰時
　　　届新春萬物滋茂維此清明用申禋祀伏惟尚
　饗
　　　孟秋望祝文
　　　曰兹以新秋因時致祭謹以牲帛醴齊庶品敬
　　　獻伏惟尚
　饗
　　　冬至祝文
　　　曰時維長至萬物含生運應陽初瞻望
　山陵祈求篤祜䖍備牲醴庶品用申禋祀伏惟尚
　饗
　　　嵗暮祝文
　　　曰時維嵗暮節届履端因時致祭伏惟尚
　饗
　　　忌辰祝文
　　　曰禮重孝饗遇時序而増傷時逢諱日望
　山陵而永慕兹因
皇祖妣孝莊文皇后忌辰謹以牲醴庶品用申祭奠尚
　饗
孝陵清明祝文
　　　維乾隆　　　年嵗次　　(二/三)月　　朔越
　　　　日孝孫嗣皇帝(御名/)謹遣　　昭告於
世祖體天隆運定統建極英睿欽文顯武大徳𢎞功至
仁純孝章皇帝
孝康慈和莊懿恭惠温穆端靖崇天育聖章皇后
孝獻莊和至徳宣仁溫惠端敬皇后曰時届新春萬物
　　　滋茂維此清明用申祭奠伏惟尚
　饗
　　　孟秋望祝文
　　　曰兹以孟秋因時致祭謹以牲帛醴齊庶品敬
　　　獻伏惟尚
　饗
　　　冬至祝文
　　　曰時維長至萬類含生運應陽初瞻望
　山陵祈求篤祜䖍備牲酒庶品用申祭奠伏惟尚
　饗
　　　嵗暮祝文
　　　曰時維嵗暮節届履端䖍備庶品因時致祭伏
　　　惟尚
　饗
　　　忌辰祝文
　　　曰禮重孝饗遇時序而増傷時逢諱日望
　山陵而永慕兹因
皇祖忌辰謹以牲醴庶品用申祭奠尚
　饗
　　　曰禮重孝饗遇時序而増傷時逢諱日望
　山陵而永慕兹因
皇祖妣孝康章皇后忌辰謹以牲醴庶品用申祭獻尚
　饗
孝東陵清明祝文
　　　維乾隆　　　年嵗次　　(二/三)月　　朔越
　　　日孝孫嗣皇帝(御名/)謹遣　　昭告於
孝惠仁憲端懿慈淑恭安純徳順天翼聖章皇后曰清
　　　明届節萬類用昌敬薦馨香聿申祭享伏惟尚
　饗
　　　孟秋望祝文
　　　曰兹届孟秋時修禋祀謹以牲帛醴齊庶品敬
　　　獻伏惟尚
　饗
　　　冬至祝文
　　　曰時維長至一陽復始玉律迎和遥望
　山陵永惟瞻慕䖍備牲酒庶品用申祭奠伏惟尚
　饗
　　　嵗暮祝文
　　　曰時維嵗暮節届履端䖍備庶品因時致祭伏
　　　惟尚
　饗
　　　忌辰祝文
　　　曰禮重孝饗撫時序而増傷時際諱辰望
　山陵而永慕兹因
皇祖妣孝惠章皇后忌辰謹以牲醴庶品用申祭獻尚
　饗
景陵清明祝文
　　　維乾隆　　　年嵗次　　(二/三)月　　朔越
　　　　日孝孫嗣皇帝(御名/)謹遣　　昭告於
聖祖合天𢎞運文武睿哲恭儉寛裕孝敬誠信中和功
徳大成仁皇帝
孝誠恭肅正惠安和淑懿儷天襄聖仁皇后
孝昭静淑明惠正和安裕欽天順聖仁皇后
孝懿溫誠端仁憲穆和恪奉天佐聖仁皇后
孝恭宣惠溫肅定裕慈純贊天承聖仁皇后曰清明節
　　　届物候頻遷䖍備庶品因時致祭伏惟尚
　饗
　　　孟秋望祝文
　　　曰節届中元秋氣始肅用修時祭特薦維馨伏
　　　惟
　昭格尚
　饗
　　　冬至祝文
　　　曰節届陽初日逢南至永懐
怙恃莫逮瞻依遥望
　山陵肅陳俎豆伏惟
昭格鑒此馨香尚
　饗
　　　嵗暮祝文
　　　曰時維嵗暮節届履端䖍備庶品因時致祭伏
　　　惟尚
　饗
　　　忌辰祝文
　　　曰禮隆孝饗遇時序而増傷時際諱辰望
　山陵而永慕兹因
皇祖忌辰謹以牲醴庶品用申祭獻尚
　饗
　　　曰禮隆孝饗撫時序而増傷時際諱辰望
　山陵而永慕兹因
皇祖妣孝誠仁皇后忌辰謹以牲醴庶品用申祭獻尚
　饗
孝昭仁皇后忌辰
孝懿仁皇后忌辰
孝恭仁皇后忌辰祝文同
泰陵清明祝文
　　　維乾隆　　　年嵗次　　(二/三)月　　朔越
　　　　日孝子嗣皇帝(御名/)謹遣　　昭告於
皇考世宗敬天昌運建中表正文武英明寛仁信毅大
孝至誠憲皇帝
皇妣孝敬恭和懿順昭惠佐天翊聖憲皇后曰節届清
　　　明感深春露䖍修時祭肅薦維馨伏惟尚
　饗
　　　孟秋望祝文
　　　曰玉露初零金風應候中元節届肅薦馨香伏
　　　惟尚
　饗
　　　冬至祝文
　　　曰葭琯初調日當長至永懐
顧復莫報
恩勤瞻望
　山陵䖍陳牲醴伏祈
昭鑒俯賜
格歆尚
　饗
　　　嵗暮祝文
　　　曰節近履端因時餞嵗敬陳柏酒
鑒此苾芬伏惟尚
　饗
　　　忌辰祝文
　　　曰欽惟
皇考世宗憲皇帝
　徳合乾坤
　道光日月
　聰明睿智十三年普被照臨
　文武聖神千百國咸歸廣運綜憲承之謨烈
　佑啟詒庥仰陟降之
　神明音容如在恭逢諱日愴念終天陳筵几以伸忱
　　　撫嵗時而増感
　澤餘寰海方深遺慕於
　山陵露湛松楸彌切追思於風木伏祈
　昭格俯
　鑒苾芬尚
　饗
　　　曰深秋届候諱日驚心愴霜氣之寒凝痛
慈顔之永隔春暉莫報孺慕無窮瞻企
　山陵肅陳奠醊伏祈
昭鑒俯賜格歆尚
　饗
　孝賢皇后陵寢清明祝文
　　　維乾隆　　　年嵗次　　(二/三)月　　朔越
　　　　日
　皇帝遣　　致祭於
　孝賢皇后之靈曰懿則垂芳清明届序肆陳瑶斚用
　　　迓雲軿尚
　　饗
　　　孟秋望祝文
　　　曰坤教常昭中元應候苾芬式薦靈爽斯憑尚
　　饗
　　　冬至祝文
　　　曰時逢長至睠念坤儀爰薦馨香庶期來格尚
　　饗
　　　嵗暮祝文
　　　曰嵗月其除坤貞永著用修嘉薦惟冀居歆尚
　　饗
　　　忌辰祝文
　　　曰融風應候諱日縈懐睇淑序之頻遷愴徽音
　　　之長逝追維懿徳䥴琬琰以難窮睠企儀型閲
　　　嵗時而彌永撫三春而増感覽百世以含悽薦
　　　此苾芬靈其歆格尚
　　饗
景陵皇貴妃園寢清明祝文
　　　維乾隆　　　年嵗次　　(二/三)月　　朔越
　　　　日
　皇帝遣　　致祭於
　　慤惠皇貴妃之靈曰禁煙節届雨露既濡用薦苾
　　　芬庶幾歆格尚
　　饗
　　　孟秋望祝文
　　　曰序届初秋白露既肅爰將祀事庶克歆承尚
　　饗
　　　冬至祭文
　　　曰序届仲冬一陽來復用修時祀庶達馨香尚
　　饗
　　　嵗暮祭文
　　　曰嵗周星紀臘謝春回爰展祀儀載歆載格尚
　　饗
景陵妃園寢清明祝文
　　　維乾隆　　　年嵗次　　(二/三)月　　朔越
　　　　日
　皇帝遣　　致祭於
　　溫僖貴妃
　　慧妃
　　惠妃
　　宜妃
　　榮妃
　　平妃
　　良妃
　　宣妃
　　成妃
　　順懿密妃
　　純裕勤妃
　　定妃之靈曰陽和應候節届清明爰薦苾芬庶其
　　　來格尚
　　饗
　　　孟秋望祝文
　　　曰序屬中元秋露始降感時展祭用達馨香尚
　　饗
　　　冬至祭文
　　　曰一陽始升節届長至聿申時祀庶克歆承尚
　　饗
　　　嵗暮祝文
　　　曰時當餞臘節序將新芬苾載陳庶幾歆格尚
　　饗
泰陵妃園寢清明祝文
　　　維乾隆　　　年嵗次　　(二/三)月　　朔越
　　　　日
　皇帝遣　　致祭於
　　齊妃
　　寜妃之靈曰陽和應候序屬清明式薦苾芬庶其
　　　來格尚
　　饗
　　　孟秋望祝文
　　　曰秋露既零中元節届感時陳祭來格來歆尚
　　饗
　　　冬至祝文
　　　曰律轉初陽候逢長至聿修時祀用達馨香尚
　　饗
　　　嵗暮祝文
　　　曰節逢除嵗淑氣方回酒醴式陳用申時祭尚
　　饗
　　端慧皇太子園寢清明祝文
　　　維乾隆　　　年嵗次　　(二/三)月　　朔越
　　　　日
　皇帝遣
　　諭祭於端慧皇太子之靈曰榆火方新物候初易
　　　薦以馨香尚其來格
　　　孟秋望祝文
　　　曰秋氣始肅節届中元撫時以祀用克歆承
　　　冬至祝文
　　　曰律回舜琯氣以昇新芬苾載陳尚其歆饗
　　　嵗暮祝文
　　　曰嵗聿云莫斗杓回春修我時祀以薦維馨
　
　
欽定大清㑹典卷四十二
欽定四庫全書
欽定大清㑹典卷四十三
　　　禮部
　　　　祠祭清吏司
　　　大祀四
　　　凡祭
　社稷之禮崇建
　社稷壇於
　　端門之右為壇二成上敷五色土如其方色嵗春
　　　祈秋報皆以仲月上戊日祭
　太社
　太稷之神以
　　后土句龍氏
　　后稷氏配
　太社位右
　太稷位左均北嚮
　　后土句龍氏東位西嚮
　　后稷氏西位東嚮
　太社
　太稷各方珪一(色一黄/一青)帛一牛一羊一豕一登一鉶
　　　二簠簋各二籩豆各十有二尊一玉爵一陶爵
　　　二鑪一鐙二
　　后土句龍氏
　　后稷氏各帛一牛一羊一豕一登一鉶二簠簋各
　　　二籩豆各十有二尊一陶爵三鑪一鐙二先祭
　　　一日樂部設中和韶樂於壇下分左右懸祭日
　　　鑾儀衛陳法駕鹵簿於
　　午門外陳金輦於
　　太和門階下日出前四刻太常卿詣
　　乾清門告時
　皇帝御祭服乗禮輿出宫内大臣侍衛前引後扈如
　　　常儀至
　　太和門階下降輿乘輦
　駕發警蹕
　　午門鳴鐘法駕鹵簿前導不陪祀王以下各官咸
　　　朝服跪送導迎鼔吹設而不作
　皇帝由闕右門至壇北門外神路右降輦賛引太常
　　　卿二人恭導入壇北門右門詣㦸門幄次禮部
　　　尚書率太常官恭請
　神位安奉畢太常卿奏請行禮
　皇帝出幄次盥洗賛引官恭導
　皇帝至内壝北門外拜位前南嚮立鴻臚官引陪祀
　　　王公至拜殿南百官至拜殿東西隅各就位序
　　　立典儀官賛樂舞生登歌執事官各共迺職(以/下)
　　　(自迎神至送神望/瘞皆典儀官唱賛)武舞八佾進賛引官奏就位
　皇帝就拜位立迺瘞毛血迎
　神司香官二人奉香盤升壇司樂官賛舉迎
　神樂奏登平之章(凡舉樂皆司樂/官唱賛後同)賛引官奏陞壇恭
　　　導
　皇帝進内壝北門陞壇詣
　太社位前司香官跪進香賛引官奏跪
　皇帝跪奏上香
　皇帝上柱香次三上瓣香興次詣
　太稷位前上香儀同奏復位
　皇帝復位司香官二人以次升壇詣東西
　　配位前上香畢退賛引官奏跪拜興(以下跪拜/興皆有奏)
　皇帝行三跪九拜禮王公百官均隨行禮奠玉帛行
　　　初獻禮司玉帛官奉篚司爵官奉爵各升壇詣
　太社
　太稷位前奏茂平之章舞干戚之舞司玊帛官跪奠
　　　玊帛三叩司爵官跪獻爵奠正中
　　配位前奠帛獻爵儀同皆退司祝至祝案前跪三
　　　叩奉祝版興升壇稍西跪樂暫止
　皇帝跪羣臣皆跪司祝讀祝畢詣
　太社位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏育平之章舞羽籥之舞司爵
　　　官詣
　神位前跪獻爵奠於左儀如初獻行終獻禮奏敦平
　　　之章(舞同/亞獻)司爵官跪獻爵奠於右儀如亞獻樂
　　　止文徳之舞退太常官賛
　賜福胙光祿卿二人自壇下西案奉福胙升壇進至
　神位前拱舉降階出内壝北門立
　皇帝拜位之右侍衛二人進立於左
　皇帝跪左右執事官皆跪右官進福酒
　皇帝受爵拱舉授左官進胙受胙亦如之三拜興率
　　　羣臣行三跪九拜禮徹饌奏博平之章有司奉
　　　方珪退送
　神奏樂平之章
　皇帝率羣臣行三跪九拜禮有司奉祝次帛次饌次
　　　香恭送瘞所
　皇帝轉立拜位旁西嚮候祝帛過復位迺望瘞奏徵
　　　平之章恭導
　皇帝詣望瘞位望瘞奏禮成恭導
　皇帝由㦸門出禮部尚書率太常官恭請
　神位還御
　皇帝至壇北門外神路右陞禮輿法駕鹵簿前導導
　　　迎樂作奏祐平之章
　皇帝回鑾王公從各官以次退不陪祀王公百官朝
　　　服於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○因事祗告遣官将事太常卿率所
　　　屬恭請
　太社
　太稷神位奉安壇上陳帛二尊爵鑪鐙如常祭薦脯
　　　醢果實太常賛禮郎二人引遣官入社稷街門
　　　由壇南門入循内壝西行至内壝北門外拜位
　　　行禮餘儀均與常祭同○嵗孟夏常雩後不雨
　　　既祈
　神祇
　太嵗如未應越七日迺祈於
　太社
　太稷並設
　　配位薦玉遣官素服将事作樂行禮樂章迎
　神奏延豐奠玊帛初獻奏介豐亞獻奏滋豐終獻奏
　　　霈豐徹饌奏綏豐送
　神奏貽豐望瘞奏溥豐文武官應陪祭者咸與祈禱
　　　其儀物與因事祗告同得雨報祭與常祭同水
　　　潦祈晴冬旱祈雪禮亦如之○直省府州縣各
　　　擇爽塏之地建
　　社稷壇均北嚮嵗以春秋仲月上戊日為民祈報
　　　會城則總督若廵撫主之道官分治各府者於
　　　所治主其祭其餘府州縣皆正官将事以各學
　　　教官紏儀生員充禮生會城以丞倅府州縣以
　　　掾史執事
　　社
　　稷位前各帛一鉶二簠二簋二籩四豆四爵三共
　　　羊一豕一尊一祭日雞初鳴承祭官以下咸朝
　　　服齊集黎明賛引禮生二人引承祭官詣盥洗
　　　所盥洗通賛禮生賛執事者各司其事(以下自/迎神至)
　　　(望瘞皆/唱賛)賛引禮生賛就位引承祭官至階前拜
　　　位立引班禮生二人分引陪祭官文東武西(班/與)
　　　(外省朝/賀同)各就拜位序立迺迎
　　神賛引賛升壇引承祭官升壇詣香案前司香跪
　　　奉香賛引賛上香承祭官三上香賛復位引承
　　　祭官降復位賛跪叩興(以下行禮/皆有賛)承祭官行三
　　　跪九叩禮陪祭各官皆隨行禮奠帛初獻爵司
　　　帛奉篚進跪奠篚司爵奉爵進獻爵奠正中皆
　　　退司祝禮生至祝案前跪承祭官暨陪祭各官
　　　皆跪司祝讀祝畢詣
　　神位前跪安於案叩如初退承祭官暨陪祭各官
　　　行三叩禮亞獻爵奠於左終獻爵奠於右均儀
　　　如初獻迺徹饌送
　　神承祭官行三跪九叩禮陪祭各官皆隨行禮司
　　　祝奉祝司帛奉帛恭送瘞所承祭官轉立拜位
　　　西旁東面候祝帛過復位引至望瘞位望瘞賛
　　　引告禮成引退衆皆退
　
　
　
　
欽定大清會典卷四十三
欽定四庫全書
欽定大清會典卷四十四
　　　禮部
　　　　祠祭清吏司
　　　中祀一
　　　凡朝
　日之禮兆陽位於東郊其制一成嵗以春分迎
　日出祀
　大明甲丙戊庚壬年
　皇帝親朝
　日奉
　大明位西嚮赤璧一帛一牛一羊一豕一登一鉶二
　　　簠簋各二籩豆各十尊一爵三琖三十鑪一鐙
　　　二先祀一日樂部設中和韶樂於壇下分左右
　　　懸祀日鑾儀衞陳法駕鹵簿於
　　午門外日出前八刻太常卿詣
　　乾清門告時
　皇帝御禮服乘禮輿出宫前引後扈如常儀
　駕發警蹕
　　午門鳴鐘法駕鹵簿前導不陪祀王公百官咸朝
　　　服跪送導迎鼔吹設而不作鑾儀衞校鳴壇内
　　　鐘
　皇帝至壇北門外降輿賛引太常卿二人恭導
　皇帝由壇北門中門入詣具服殿更祭服禮部尚書
　　　率太常官恭請
　神位安奉壇上畢太常卿奏請行禮
　皇帝出具服殿盥洗賛引太常卿恭導
　皇帝入内壝左門由中階陞壇至黄幄次拜位前東
　　　嚮立鴻臚官引陪祀王公入内壝門位階下百
　　　官位内壝門外左右序立均東面典儀官賛樂
　　　舞生登歌執事官各共迺職(以下迎神至送神/皆典儀官唱賛)
　　　武舞八佾進賛引官奏就位
　皇帝就拜位立迺迎
　神司香官奉香盤進司樂官賛舉迎
　神樂奏寅曦之章(凡舉樂皆司/樂官唱賛)賛引官奏就上香位
　　　恭導
　皇帝詣香案前司香官跪進香賛引官奏跪
　皇帝跪奏上香
　皇帝上柱香次三上瓣香興奏復位
　皇帝復位奏跪拜興(以下行禮/皆有奏)
　皇帝行三跪九拜禮王公百官均隨行禮迺奠玊帛
　　　司玉帛官奉篚進奏朝曦之章司玊帛官跪奠
　　　玊帛三叩退行初獻禮司爵官奉爵進奏清曦
　　　之章舞干戚之舞司爵官立獻爵奠正中司祝
　　　至祝案前跪三叩奉祝版跪案左樂暫止
　皇帝跪羣臣皆跪司祝讀祝畢詣
　神位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏咸曦之章舞羽籥之舞司爵
　　　官獻爵奠於左儀如初獻行終獻禮奏純曦之
　　　章(舞與亞/獻同)司爵官獻爵奠於右儀如亞獻樂止
　　　文徳之舞退太常官賛答福胙光祿卿二人就
　　　南案奉福胙至
　神位前拱舉降立於
　皇帝拜位之右侍衞二人進立於左
　皇帝跪左右執事官皆跪右官進福酒
　皇帝受爵拱舉授左官進胙受胙亦如之三拜興率
　　　羣臣行二跪六拜禮徹饌奏延曦之章有司詣
　神位前奉赤璧退送
　神奏歸曦之章
　皇帝率羣臣行三跪九拜禮有司奉祝次帛次饌次
　　　香恭送燎所
　皇帝轉立拜位旁北嚮候祝帛過復位樂作祝帛燎
　　　半奏禮成恭導
　皇帝出内壝左門入具服殿更衣禮部尚書率太常
　　　官恭請
　神位還御
　皇帝出至壇北門外陞輿法駕鹵簿前導導迎樂作
　　　奏祐平之章
　皇帝回鑾王公從各官以次退不陪祀王公百官於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○遣官行禮由北門左門入内壝門
　　　右門行禮於壇下上香升壇升降均由右階賛
　　　引以太常賛禮郎祝帛送燎位避立右旁王公
　　　不陪祀百官陪祀如儀
　　　凡夕
　月之禮兆隂位於西郊其制一成嵗以秋分迎
　月出祀
　夜明以
　　北斗五星二十八宿周天星辰配丑辰未戍年
　皇帝親夕
　月奉
　夜明位東嚮
　　配位南嚮均設玉色幄
　夜明位白璧一帛一牛一羊一豕一豋一鉶二簠簋
　　　各二籩豆各十尊一爵三琖三十鑪一鐙二
　　配位帛十有一牛一羊一豕一豋一鉶二簠簋各
　　　二籩豆各十尊一爵三琖三十鑪一鐙二祀日
　　　樂部豫設中和韶樂於壇下分左右懸鑾儀衞
　　　陳法駕鹵簿於
　　午門外日入前四刻太常卿詣
　　乾清門告時
　皇帝御禮服乘禮輿出宫前引後扈如常儀
　駕發警蹕
　　午門鳴鐘法駕鹵簿前導不陪祀王公百官咸朝
　　　服跪送導迎鼔吹設而不作鑾儀衞校鳴壇内
　　　鐘
　皇帝至壇北門外降輿賛引太常卿二人恭導
　皇帝由壇北門中門入詣具服殿更祭服禮部尚書
　　　率太常官恭請
　神位安奉壇上畢太常卿奏請行禮
　皇帝出具服殿盥洗賛引太常卿恭導
　皇帝入内壝左門由中階陞壇至黄幄次拜位前西
　　　嚮立太常賛禮郎引分獻官入内壝右門至階
　　　前甬道北立鴻臚官引陪祀王公入内壝門位
　　　階下百官位内壝門外左右序立均西面典儀
　　　官賛樂舞生登歌執事官各共迺職(以下迎神/至送神皆)
　　　(典儀官/唱賛)武舞八佾進賛引官奏就位
　皇帝就拜位立迺迎
　神司香官各奉香盤進司樂官賛舉迎
　神樂奏迎光之章(几舉樂皆司/樂官唱賛)賛引官奏就上香位
　　　恭導
　皇帝詣
　正位香案前司香官跪進香賛引官奏跪
　皇帝跪奏上香
　皇帝上柱香次三上瓣香興奏復位
　皇帝復位太常賛禮郎引分獻官由北階升壇詣
　　配位前上香畢降階退立原位奏跪拜興(以下行/禮皆有)
　　　(奏/)
　皇帝行二跪六拜禮分獻官王公百官均隨行禮奠
　　　帛行初獻禮司玊帛官各奉篚司爵官各奉爵
　　　進奏升光之章舞干戚之舞司玊帛官各奠玊
　　　帛行三叩禮司爵官各獻爵奠正中退司祝至
　　　祝案前跪三叩奉祝版跪案左樂暫止
　皇帝跪羣臣皆跪司祝讀祝畢詣
　正位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏瑶光之章舞羽籥之舞司爵
　　　官獻爵奠於左儀如初獻行終獻禮奏瑞光之
　　　章(舞與亞/獻同)司爵官獻爵奠於右儀如亞獻
　　配位獻爵儀均同樂止文徳之舞退太常官賛答
　　　福胙光祿卿二人就北案奉福胙至
　正位前拱舉降立於
　皇帝拜位之右侍衞二人進立於左
　皇帝跪左右執事官皆跪右官進福酒
　皇帝受爵拱舉授左官進胙受胙亦如之三拜興率
　　　羣臣行二跪六拜禮徹饌奏涵光之章有司詣
　正位前奉白璧退送
　神奏保光之章
　皇帝率羣臣行二跪六拜禮有司奉祝次帛次饌次
　　　香恭送燎所
　皇帝轉立拜位旁南嚮候祝帛過復位樂作祝帛燎
　　　半奏禮成恭導
　皇帝出内壝左門入具服殿更衣禮部尚書率太常
　　　官恭請
　神位還御
　皇帝至壇北門外陞輿法駕鹵簿前導導迎樂作奏
　　　祐平之章
　皇帝回鑾王公從各官以次退不陪祀王公百官於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○遣官行禮由壇北門左門入内壝
　　　門右門上香時升降由右階分獻官位在遣官
　　　後之左升降由左階行二跪六叩禮餘儀與朝
　日遣官同
　
　
　
　
　
　
　
　
　
　
　
　
　
　
欽定大清會典卷四十四
　　　康熙六十年四月初六日奉
㫖朕披覽史冊於前代帝王每加留意書生輩但知譏評
　往事前代帝王雖無過失亦必刻意指摘論列短長無
　一人為帝王公言者朕見厯代帝王廟每朝崇祀不過
　一二主或廟享其子而不及其父或配食其臣而不及
　其君皆因書生議論而定甚未允當况前代帝王曽為
　天下主後世之人俱分屬臣子而可輕肆議論定其崇
　祀與不崇祀乎今宋明諸儒人尚以其宜附孔廟奏請
　甚多至古帝王宜入廟崇祀從未有人奏請前代帝王
　皆無後裔後之君天下者繼其統緒即當崇其祀典朕
　君臨宇内不得不為前人言也朕意以為凡曽在位除
　無道被弑亡國之主此外盡應入廟即一二年者亦宜
　入廟崇祀爾等將朕此㫖寫出㑹同從容詳議具奏欽
　　　此
　　　康熙六十一年四月初三日奉
㫖這所議應崇祀之處皆是但其中尚有應詳細斟酌者
　明代甚近朕少時嘗問有明遺舊宦官愍帝無甚過失
　皆由萬厯泰昌天啟時衰微及至愍帝雖勵精圖治終
　不能補救也國之滅亡皆伊祖所壊於愍帝何涉稗官
　野史所載豈足為憑愍帝不可與亡國者一例同論而
　萬厯㤗昌天啟實不應入崇祀之列至從前所配享之
　功臣大概皆開國元勲居多如明之徐達不過一草莽
　武夫劉基係元之進士皆遭遇成功遂以元勲配享耳其
　有治安之世輔佐太平有功君國者反不得與配享之
　列是皆未為允當大學士㑹同九卿詹事科道將此等
　處詳悉從容確議具奏欽此
　　　乾隆四十九年七月初二日奉
　上諭朕因覽四庫全書内大清通禮一書所列廟祀厯
　　代帝王位號乃依舊㑹典所定有所弗愜於心敬憶
皇祖實録有勅議増祀之諭令查取禮部原議紅本則係
　　康熙六十一年十一月内具題爾時諸臣不能仰體
聖懐詳細討論未免因陋就簡我
皇祖諭㫖以凡帝王曽在位者除無道被弑亡國之主此
　　外盡應入廟即一二年者亦應崇祀煌煌
聖訓至大至公上自羲軒下至勝國其間聖作明述之君
　　守文繼體之主無不馨香妥侑不特書生臆論無能
　　仰喻
髙深即厯代以來升歆議禮未有正大光明若此者也乃
　　㑹議疏内聲明偏安亡弑不入祀典而仍入遼金二
　　朝不入東西晉元魏前後五代未免意有偏向視若
　　仰承
聖意而實顯與
聖諭相背朕意若謂南北朝偏安不入正統則遼金得國
　　亦未奄有中原何以一登一黜適足啟後人之訾議
　　即因東西晉前後五朝有因簒得國擯而不列如操
　　丕不得為正統之例殊不知三國時正統在昭烈故
　　雖以陳夀三國志之尊魏抑蜀而卒不能奪萬世之
　　公評至司馬氏簒竊以還南朝神器數易如宋武帝
　掘起丹徒手移晉祚自不能掩其簒奪之罪其他雖
　祖宗得國不正而子孫能繼緒承休即為守文中主
　亦不可概從缺畧況自漢昭烈以至唐髙祖統一區
　夏時之相去三百餘年其間英毅之辟節儉之主史
　不絶書又安可置而不論至於後五代如朱温以及
　郭威或起自冦竊或身為叛臣五十餘年更易數姓
　中華統緒不絶如綫然周世宗承藉郭氏餘業憑有
　疆域尚不失為令主此而概不列入則東西晉前後
　五代數百年間創守各主祀典缺如何以協千秋公
　論他若元魏雄據河北地廣勢强太武道武勤思政理
　講學興農亦可為偏安英主並當量入祀典以示表
　章朕前命館臣録存楊維楨正統辨諭内詳晰宣諭
　以維楨所辨正統在宋不在遼金之説為是所以存
　春秋綱目之義見人心天命之攸歸且檢閲孫承澤
　春明夢餘録所載明代崇祀古帝王位號原未列
　遼金二朝今帝王廟崇祀遼金而不入東西晉前後
　　五代似此互相入主出奴伊於何底是皆議禮諸臣
　　有懐偏見明使後世臆説之徒謂本朝於厯代帝王
　　未免區分南北意存軒輊甚失
皇祖降諭之本意也至明之亡國由於神熹二宗紀綱隳
　　而法度弛愍帝嗣統時國事已不可為雖十七年身
　　厯勤苦不能補救傾危卒且身殉社稷未可與荒淫
　　失國者一例而論是以
皇祖睿裁將神熹二宗撤出而愍帝則
特令廟祀
褒貶予奪毫釐不爽實千古大公定論乃諸臣於定議時
　　轉復將漢之桓靈増入豈未思炎漢之亡亡於桓靈
　　而不亡於獻帝乎從前定議未將東漢全局詳審論
　　斷轉使昏闇之君濫叨廟食所議未為允協夫自古
　　帝王統緒相傳易代以後饗祀廟庭原以報功崇徳
　　至於嚴簒竊之防戒守成之主或予或奪要必衷於
　　至當而無所容心於其間方協彰癉之義所有厯代
　　帝王廟祀典著大學士九卿更行悉心詳議具奏並
　　著於定議後交四庫館恭録
皇祖諭㫖並朕此㫖於通禮廟饗卷首以昭殷鑒厯朝垂
　　示萬年之至意欽此
　　　乾隆四十九年七月二十八日奉
　上諭據大學士九卿等㑹議増祀兩晉元魏前後五代
　　各帝王一摺並聲請唐憲宗金哀宗應否一體増祀
　　等語憲宗處唐中葉各鎮節度憑陵跋扈僭叛不臣
　　憲宗命將專征削平淮西厥功頗偉在有唐一代中
　　尚屬英主其末年被弑係禍變猝乘與荒亂失徳召
　　變致衅者不同至金哀宗處衰弱之時國勢已不可
　　問推其致敗之由實因熙宗海陵淫虐階厲哀宗自
　　縊殉國與明之愍帝事同一例自應一體増祀餘俱
　　著照所議行欽此
欽定四庫全書
欽定大清會典卷四十五
　　禮部
　　　祠祭清吏司
　　中祀二
　　凡祭
　前代帝王之禮為廟於
　　皇城之西殿曰景徳崇聖内設七室中一室奉
　太昊伏羲氏
　炎帝神農氏
　黄帝軒轅氏東一室奉
　少昊金天氏
　顓頊髙陽氏
　帝嚳髙辛氏
　帝堯陶唐氏
　帝舜有虞氏西一室奉
　夏王禹啟仲康少康杼槐芒泄不降扄厪孔甲臯發
　商王湯太甲沃丁太庚小甲雍己太戊仲丁外壬河亶
　　　甲祖乙祖辛沃甲祖丁南庚陽甲盤庚小辛小乙
　　　武丁祖庚祖甲廪辛庚丁太丁帝乙東二室奉
　周武王成王康王昭王穆王共王懿王孝王夷王宣
　　　王平王桓王莊王僖王惠王襄王頃王匡王定王
　　　簡王靈王景王悼王敬王元王貞定王考王威
　　　烈王安王烈王顯王慎靚王西二室奉
　漢高祖惠帝文帝景帝武帝昭帝宣帝元帝成帝哀帝
　　　光武帝明帝章帝和帝殤帝安帝順帝冲帝昭烈帝
　晉元帝明帝成帝康帝穆帝哀帝簡文帝
　宋文帝明帝孝武帝
　齊武帝
　陳文帝宣帝
　魏道武帝明元帝太武帝文成帝獻文帝孝文帝宣
　　　武帝孝明帝東三室奉
　唐高祖太宗高宗睿宗元宗肅宗代宗徳宗順宗憲
　　　宗穆宗文宗武宗宣宗懿宗僖宗
　後唐明宗
　後周世宗
　宋太祖太宗真宗仁宗英宗神宗哲宗高宗孝宗光
　　　宗寧宗理宗度宗端宗
　遼太祖太宗景宗聖宗興宗道宗西三室奉
　金太祖太宗世宗章宗宣宗哀宗
　元太祖太宗定宗憲宗世祖成宗武宗仁宗㤗定帝
　　　文宗寧宗
　明太祖惠帝成祖仁宗宣宗英宗景宗憲宗孝宗武宗
　　　世宗穆宗愍帝位均南嚮凡異代同室者隔别之
　　　○兩廡各以其名臣配饗東廡風后倉頡夔伯夷
　　　伊尹傅説召公奭畢公高召穆公虎仲山甫張良
　　　曹參周勃魏相鄧禹耿弇諸葛亮房元齡李靖宋
　　　璟郭子儀許逺李晟裴度曹彬李沆王曾富弼文
　　　彦博李綱韓世忠文天祥宗翰穆呼哩布呼宻
　　　徐逹常遇春楊士竒于謙劉大夏位均西嚮西
　　　廡力牧臯陶龍伯益仲虺周公旦太公望吕侯
　　　方叔尹吉甫蕭何陳平劉章丙吉馮異馬援趙
　　　雲杜如晦狄仁傑姚崇張巡李泌陸贄耶律赫
　　　嚕吕䝉正寇準范仲淹韓琦司馬光趙鼎岳飛
　　　斡魯宗望巴延托克托劉基李文忠楊榮李賢
　　　位均東嚮嵗以春秋仲月諏日遣官致祭
　皇帝特行崇典則
　親詣行禮
　　景徳崇聖殿中
　三皇各一案
　五帝共三案夏商周代設一案其餘每室三案每位帛一
　　　每室牛一羊一豕一尊一每案登一鉶二簠簋
　　　各二籩豆各十爵三鑪一鐙二兩廡各設十案每
　　　位帛一爵三每案鉶二簠簋各二籩豆各四東西
　　　各羊二豕二尊二鑪四鐙八先祭一日樂部設中
　　　和韶樂於殿外階上分左右懸鑾儀衛陳法駕鹵簿於
　　午門外日出前六刻太常卿詣
　　乾清門告時
　皇帝御祭服乘禮輿出宫前引後扈如常儀
　駕發警蹕
　　午門鳴鍾法駕鹵簿前導不陪祀王公百官咸朝服
　　　跪送導迎鼓吹設而不作鑾儀衛校鳴廟内鐘
　皇帝至廟由中門入至景徳門降輿賛引太常卿二
　　　人恭導
　皇帝入大次少憇太常卿奏請行禮
　皇帝出幄次盥洗賛引官恭導
　皇帝由景徳中門陞中階入殿中門至拜位前北嚮立
　　　太常賛禮郎引分獻官至階下夾甬道立鴻臚官
　　　引陪祀王公位殿外階上百官位階下左右序立
　　　均北面典儀官賛樂舞生登歌執事官各共迺職
　　　(以下自迎神至送/神皆典儀官唱賛)武舞八佾進賛引官奏就位
　皇帝就拜位立迺迎
　神司香官各奉香盤進司樂官賛舉迎
　神樂奏肇平之章(凡舉樂皆司/樂官唱賛)賛引官奏就上香位
　　　恭導
　皇帝詣
　太昊伏羲氏香案前司香官跪進香賛引官奏上香
　皇帝立上柱香次三上瓣香畢以次詣
　炎帝神農氏
　黄帝軒轅氏香案前上香儀同各室司香官詣各香
　　　案前上香賛引官奏復位
　皇帝復位奏跪拜興(以下行禮/皆有奏)
　皇帝行二跪六拜禮王公百官皆隨行禮奠帛行初
　　　獻禮司帛官奉篚司爵官奉爵以次進奏興平
　　　之章舞干戚之舞司帛司爵各詣
　神位前司帛官跪奠帛三叩司爵官立獻爵奠正中
　　　兩廡分獻官上香執事生奠帛獻爵如儀皆退
　　　司祝至祝案前跪三叩奉祝版跪案左樂暫止
　皇帝跪羣臣皆跪司祝讀祝畢詣
　太昊伏羲氏位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏崇平之章舞羽籥之舞司爵
　　　官獻爵奠於左儀如初獻行終獻禮奏恬平之
　　　章(舞同/亞獻)司爵官獻爵奠於右儀如亞獻兩廡畢
　　　獻儀如初樂止文徳之舞退太常官賛答福胙
　　　光禄卿二人自東案奉福胙進至
　太昊伏羲氏位前拱舉降立於
　皇帝拜位之右侍衛二人進立於左
　皇帝跪左右執事官皆跪右官進福酒
　皇帝受爵拱舉授左官進胙受胙亦如之三拜興率羣
　　　臣行二跪六拜禮徹饌奏淳平之章徹饌畢送
　神奏匡平之章
　皇帝率羣臣行二跪六拜禮有司奉祝次帛次饌次
　　　香恭送燎所
　皇帝轉立拜位旁西嚮候祝帛過復位樂作祝帛燎
　　　半奏禮成恭導
　皇帝由景徳中門出陞禮輿導迎樂作奏祐平之章
　皇帝回鑾王公從百官以次退不陪祀王公百官於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○遣官王公由景徳門左門入於階
　　　上大臣由左旁門入於階下均行三跪九叩禮
　　　讀祝王公引入殿内大臣引至階上賛引以太
　　　常賛禮郎上香時賛就上香位引承祭官進
　　殿詣
　三皇案前上香
　五帝以下均執事官上香升降自東階出入由殿左
　　　門祝帛送燎所避立西旁東面不飲福受胙王
　　　公等不陪祭餘均如儀○
　皇帝巡狩方嶽所至之地遣
　　行在三品以上官致祭
　帝王陵寢在三十里以内者其功徳隆重之君間
　親詣行禮至日昧爽
　行在鑾儀衛陳騎駕鹵簿於
　　行宫門外扈從王公暨文武官應陪祭者均陪祭
　　　守土官文知府武副將以上亦如之咸采服日
　　　出前三刻
　行在太常卿詣
　　行宫告時
　皇帝御龍袍衮服乗輿出行宫前引後扈如常儀不
　　　陪祭扈從官咸集
　　行宫前跪送
　駕發警蹕及祭所不陪祭守土官朝服跪迎廟中不
　　　設樂舞不飲福受胙餘儀與
　　京師廟祭禮同○恭遇
　　國家大慶舉行典禮遣官齎祭文香帛祭
　伏羲氏陵於淮寧
　女媧氏於趙城
　神農氏於酃
　軒轅氏於中部
　少昊氏於曲阜
　高陽氏
　高辛氏於滑
　陶唐氏於濮
　有虞氏於寧逺
　夏王禹於㑹稽
　商王湯於滎河中宗於内黄高宗於西華
　周文王武王成王康王於咸陽
　漢高祖於涇陽文帝於咸寧宣帝於長安光武帝於
　　　孟津
　後魏孝文帝於富平(宋開寳中葬/衣冠之地)
　唐高祖於三原太宗於醴泉憲宗於蒲城宣宗於涇
　　　陽
　後周世宗於鄭
　宋太祖太宗真宗仁宗於鞏
　遼太祖於廣寧
　金太祖世宗於房山
　元太祖世祖於宛平(城北/望祭)
　明太祖於江寧宣宗孝宗世宗於昌平所在有司具
　　　帛一牛一羊一豕一豋一鉶二簠簋各二籩豆
　　　各十尊一爵三遣官前祭期致齋二日將事行
　　　禮與遣官祭
　嶽鎮海瀆儀同○所在直省府州縣嵗於春秋仲月
　　　諏日致祭以正官將事用羊一豕一餘與遣官
　　　致祭同



　　　凡釋奠於
　先師之禮為廟於城東北隅太學之東殿曰大成以
　　　四配十二哲侑饗殿中以先賢先儒從祀兩廡
　先師孔子正位南嚮四配復聖顏子述聖子思子東
　　　位西嚮宗聖曾子亞聖孟子西位東嚮東序先
　　　賢閔子損冉子雍端木子賜仲子由卜子商有
　　　子若西序先賢冉子耕宰子予冉子求言子偃
　　　顓孫子師朱子熹位均東西嚮東廡先賢蘧瑗
　　　澹䑓滅明原憲南宫适商瞿漆雕開司馬耕梁
　　　鱣冉孺伯虔冉季漆雕徒父漆雕哆公西赤任
　　　不齊公良孺公肩定鄡單罕父黑榮旂左人郢
　　　鄭國原亢廉潔叔仲會公西輿如邽巽陳亢琴
　　　張歩叔乘秦非顏噲顏何縣亶樂正克萬章周
　　　敦頥程顥邵雍位西嚮西廡先賢林放宓不齊
　　　公冶長公晳哀髙柴樊須商澤巫馬施顔辛曹
　　　䘏公孫龍秦商顏髙壌駟赤石作蜀公夏首后
　　　處奚容蒧顏祖句井疆秦祖縣成公祖句兹燕
　　　伋樂欬狄黒孔忠公西蒧顏之僕施之常申棖
　　　左丘明秦冉牧皮公都子公孫丑張載程頤位
　　　東嚮東廡先儒公羊髙伏勝董仲舒后蒼杜子
　　　春諸葛亮王通范仲淹歐陽修楊時羅從彦李
　　　侗吕祖謙蔡沈陳淳魏了翁王栢趙復許謙吳
　　　澄胡居仁王守仁羅欽順西廡先儒榖梁赤髙
　　　堂生孔安國毛萇鄭康成范寗韓愈胡瑗司馬
　　　光尹焞胡安國張栻陸九淵黄幹真徳秀何基
　　　陳澔金履祥許衡薛瑄陳獻章蔡清陸隴其位
　　　均東西嚮廟後建祠曰崇聖中設
　肇聖王木金父左
　裕聖王祈父右
　詒聖王防叔左次
　昌聖王伯夏右次
　啓聖王叔梁紇位皆南嚮祠内配饗先賢顏無繇孔
　　　鯉東位西嚮曾㸃孟孫氏西位東嚮兩廡從祀
　　　先儒東廡周輔成程珦蔡元定西廡張廸朱松
　　　年位均東西嚮嵗以春秋仲月上丁遣官釋奠
　皇帝特舉崇典則
　親詣行禮
　先師位前帛一牛一羊一豕一豋一鉶二簠簋各二
　　　籩豆各十尊一爵三鑪一鐙二四配各帛一羊
　　　一豕一鉶二簠簋各二籩豆各八爵三鑪一鐙
　　　二東西各尊一十二哲各帛一鉶一簠簋各一
　　　籩豆各四爵三東西各羊一豕一尊一鑪一鐙
　　　二兩廡二位共一案每位爵一每案簠簋各一
　　　籩豆各四東西各羊三豕三尊三統設香案二
　　　每案帛一爵三鑪一鐙二牲載於俎帛正位四
　　　配異篚十二哲東西共篚尊實酒疏布冪勺具
　　崇聖祠正位前各帛一羊一豕一鉶二簠簋各二
　　　籩豆各八爵三尊一鑪一鐙二四配各帛一簠
　　簋各一籩豆各四爵三東西各羊一豕一尊一
　　　鑪一鐙二兩廡東二案西一案均簠簋各一籩
　　　豆各四每位爵一東西各帛一羊一豕一尊一
　　　鑪一鐙二俎篚冪勺具先祭一日樂部設中和
　　　韶樂於
　　大成殿外階上分左右懸至日五鼔鑾儀衞陳法
　　　駕鹵簿於
　　午門外日出前六刻太常卿詣
　　乾清門告時
　皇帝御祭服乘禮輿出宫前引後扈如常儀
　駕發警蹕
　　午門鳴鐘法駕鹵簿前導不陪祀王公百官咸朝
　　　服跪送導迎鼓吹設而不作
　皇帝至廟門外降輿賛引太常卿二人恭導由中門
　　　入至更衣大次少憇太常卿奏請行禮
　皇帝出大次盥洗賛引官恭導
　皇帝入大成中門由中階入殿中門至拜位前北嚮
　　　立太常賛禮郎引分獻官至階下夾甬道立鴻
　　　臚官引陪祀王公位殿外階上百官位階下左
　　　右序立均北面典儀官賛樂舞生登歌執事官
　　　各共迺職(以下自迎神至送/神皆典儀官唱賛)文舞六佾進賛引
　　　官奏就位
　皇帝就拜位立迺迎
　神司香官奉香盤進司樂官賛舉迎
　神樂奏昭平之章(凡舉樂皆司/樂官唱贊)贊引官奏就上香位
　　　恭導
　皇帝詣
　先師香案前立司香官跪進香賛引官奏上香
　皇帝立上柱香次三上瓣香奏復位
　皇帝復位奏跪拜興(以下行禮/皆有奏)
　皇帝行二跪六拜禮王公百官均隨行禮奠帛行初
　　　獻禮司帛官奉篚司爵官奉爵進奏宣平之章
　　　舞羽籥之舞司帛官詣
　先師位前跪獻三叩司爵官詣
　先師位前立獻奠正中皆退分獻官各詣四配十二
　　　哲兩廡先賢先儒位前上香奠獻如儀司祝至
　　　祝案前跪三叩奉祝版跪案左樂暫止
　皇帝跪羣臣皆跪司祝讀祝畢詣
　先師位前跪安於案三叩退樂作
　皇帝率羣臣行三拜禮興行亞獻禮奏秩平之章(舞/同)
　　　(初/獻)司爵官詣
　先師位前獻爵奠於左儀如初獻行終獻禮奏叙平
　　　之章(舞同/亞獻)司爵官詣
　先師位前獻爵奠於右儀如亞獻分獻官以次畢獻
　　　均如初樂止文徳之舞退乃徹饌奏懿平之章
　　　徹饌畢送
　神奏徳平之章
　皇帝率羣臣行二跪六拜禮有司奉祝次帛次饌次
　　　香恭送燎所
　皇帝轉立拜位旁西嚮候祝帛過復位樂作祝帛燎
　　　半奏禮成恭導
　皇帝由大成中門出先是
　皇帝入大成門大次時賛引太常賛禮郎二人引
　　崇聖祠承祭官太常賛禮郎引分獻官均於祠門
　　　外東面序立竢
　皇帝出大次賛引引承祭官入祠左門分獻官隨入
　　　承祭官盥洗畢引詣殿階下正中分獻官以次
　　　序立於後均北面典儀賛執事官各共廼職(以/下)
　　　(自迎神至送神/皆典儀唱賛)賛引官賛就位引承祭官就拜
　　　位立迺迎
　神司香奉香盤進賛引官賛就上香位引承祭官升
　　　東階由殿左門入詣
　肇聖王香案前立司香跪奉香賛引官賛跪承祭官
　　　跪一叩賛上香承祭官上柱香次三上瓣香一
　　　叩興以次詣
　裕聖王
　詒聖王
　昌聖王
　啓聖王位前上香儀同賛復位引承祭官退至殿左
　　　門北面揖出(凡出殿/門皆揖)復位分獻官各詣四配位
　　　兩廡從祀位前上香如儀皆復位賛引官賛跪
　　　叩興(以下行禮/皆有賛)承祭官行三跪九叩禮分獻官
　　　均隨行禮奠帛行初獻禮執事生各奉篚執爵
　　　進承祭官入殿左門詣
　神位前跪一叩司帛跪奉篚承祭官受篚拱舉奠於
　　　案司爵跪奉爵承祭官受爵拱舉奠於正中一
　　　叩興以次奠獻畢司祝至祝案前三叩奉祝版
　　　跪案左承祭官詣讀祝位跪司祝讀祝畢詣正
　　　中
　神位前跪安於案三叩退承祭官行三叩禮畢仍由
　　　殿左門出復位分獻官奠帛獻爵各如儀皆復
　　　位次亞獻奠爵於左次終獻奠爵於右四配兩
　　　廡畢獻儀均與初獻同徹饌送神承祭官及分
　　　獻官均行三跪九叩禮執事生奉祝次帛次饌
　　　次香恭送燎所承祭官避立西旁東面竢祝帛
　　　過復位引詣望燎位望燎引承祭官退
　皇帝至廟門外陞輿法駕鹵簿前導導迎樂作奏祐
　　　平之章
　皇帝回鑾王公從各官以次退不陪祀王公百官於
　　午門外跪迎
　　午門鳴鐘王公隨
　駕入至内金水橋恭候
　皇帝還宫各退○遣官王公由大成左門入於階上
　　　大學士由左旁門入於階下均行三跪九叩禮
　　　詣
　先師
　　四配位前上香跪一叩上香畢復一叩興奠帛獻
　　　爵亦如之均退至殿門北面揖出兩序兩廡分
　　　獻官上香奠獻儀同承祭官飲福受胙送神畢
　　　引至望燎位望燎餘儀與遣官祭
　帝王廟同○
　皇帝臨雍講學行釋奠禮上香奠帛爵一獻樂三奏
　　　不讀祝翰林詹事官七品以上曁國子監官均
　　　陪祭行取衍聖公率五經博士孔氏族五人顏
　　　曾等族各二人乘傳赴京及官
　　京師者咸與祭餘儀與春秋丁祭同○出師凱旋
　　　告成
　　太學儀與春秋遣官行禮同○
　特舉幸魯盛典釋奠於
　　闕里屆日昧爽守土大吏率屬清蹕除道
　行在鑾儀衞陳騎駕鹵簿於
　　行宫門外分獻官扈從王公文官郎中武官叅領
　　　以上守土文官知府武官副將以上衍聖公暨
　　　十三氏五經博士皆與祭咸采服日出前三刻
　　　太常卿詣
　　行宫告時
　皇帝御龍袍衮服乘輿出行宫前引後扈如常儀不
　　　陪祭扈從官序立
　　行宫前跪送衍聖公率十三氏五經博士及不陪
　　　祭之守土官序立廟門前跪迎鴻臚官引陪祭
　　　王公序立於奎文閣前各官東由金聲門入西
　　　由玊振門入序立於廟廷左右
　駕至奎文閣前降輿賛引太常卿恭導
　皇帝詣
　大成殿正中拜位王公由東西階升位杏壇上分獻
　　　官暨百官位杏壇下均東西上北面序立迺行
　　　釋奠禮儀與春秋丁祭禮同
　崇聖祠遣官同時致祭並如太學之禮○遇
　　國家大慶遣官詣
　　闕里致祭與遣官祭
　帝王陵寢禮同○月朔國子監祭酒率師生行釋菜
　　　禮祭酒獻
　先師四配所屬官分獻兩序兩廡
　　崇聖祠司業主獻所屬官分獻亦如之皆籩二豆
　　　一爵三獻升由東階降自西階就拜位行三跪
　　　九叩禮望日司業行禮儀同○直省府州縣嵗
　　　以春秋仲月上丁祭
　先師於頖宫會城以督撫學政將事司道府縣分獻
　　　學政廵試屬郡及道官之分駐各府者即於其
　　　地將事以府州縣分獻餘以正官將事佐貳分
　　　獻監禮以師儒賛引執事以生員中和韶樂羽
　　　籥之舞及牲豋鉶簠簋籩豆尊爵之數將事之
　　　儀均如
　　太學丁祭禮○直省府州縣附廟左右各建忠孝
　　　節孝名宦鄉賢四祠嵗春秋釋奠禮畢教諭一
　　　人公服詣祠致祭各帛一羊一豕一籩四豆四
　　　尊一爵三讀祝望燎承祭官行三叩禮如儀







　　　凡釋奠
　　傳心殿之禮為殿於
　　禁城内
　　文華殿之東每嵗春秋仲月
　皇帝御經筵先遣官祗告
　　傳心殿
　皇師伏羲氏
　皇師神農氏
　皇師軒轅氏
　帝師陶唐氏
　帝師有虞氏
　王師夏禹王
　王師商湯王
　王師周文王
　王師周武王均正位南嚮
　先聖周公東位西嚮
　先師孔子西位東嚮
　皇師
　帝師
　王師位各一案每案帛一鉶一籩二豆二爵三鑪一
　　　鐙二尊共一篚共一
　先聖
　先師位各一案每案帛一鉶一籩二爵三尊一篚一
　　　鑪一鐙二帛爵均豫設恭遇
　皇帝親詣行禮日出前三刻太常卿詣
　　乾清門奏請行禮
　皇帝御衮服乘輿出宫前引後扈如常儀
　皇帝入
　　文華門降輿賛引太常卿二人自殿垣西門恭導
　　　由景行門入
　　傳心殿中門就拜位前北嚮立典儀官贊執事官
　　　各共迺職賛引官奏就位
　皇帝就拜位立司香官各奉香盤進賛引官恭導
　皇帝詣
　皇師伏羲氏位前司香官跪進香賛引官奏上香
　皇帝立上柱香次三上瓣香以次詣各
　神位前上香畢復位賛引官奏跪拜興
　皇帝行二跪六拜禮司祝至祝案前跪三叩奉祝版
　　　跪案左賛引官奏跪
　皇帝跪賛讀祝司祝讀祝畢詣
　皇師位前跪安於案三叩退
　皇帝行二跪六拜禮典儀官賛奉祝帛詣燎位有司
　　　奉祝次帛次香恭送燎所
　皇帝轉立拜位旁西嚮候祝帛過復位祝帛燎半奏
　　　禮成恭導
　皇帝出景行門詣
　　文華殿
　御經筵禮成陞輿還宫○遣官祗告由
　　殿垣東門入循景行門東夾道詣
　　傳心殿堦下正中行三跪九叩禮祝帛送燎所避
　　　立西旁東面餘如儀○每月朔望太常寺堂官
　　　一人詣
　　傳心殿陳酒果上香行禮
　
　
　
　
　
　
　
　
　
　
欽定大清會典卷四十五
欽定四庫全書
欽定大清會典卷四十六
　　　禮部
　　　　祠祭清吏司
　　　中祀三
　　　凡饗
　先農之禮為壇一成於
　　正陽門外耤田之西嵗以仲春吉亥
　皇帝躬耕
　帝耤於南郊迺親饗
　先農之神以祈先嗇
　先農神位南嚮設黄幄帛一牛一羊一豕一登一鉶
　　　二簠簋各二籩豆各十尊一爵三琖三十鑪一
　　　鐙二豫日樂部設中和韶樂於壇下分左右懸
　　　祭日鑾儀衞陳法駕鹵簿於
　　午門外辰時三刻太常卿詣
　　乾清門告時
　皇帝御祭服乗禮輿出宮前引後扈如常儀
　駕發警蹕
　　午門鳴鐘法駕鹵簿前導不陪祀王公百官咸朝
　　　服跪送導迎鼓吹設而不作禮部尚書率太常
　　　官恭請
　神位安奉黄幄畢贊引太常卿二人恭導
　皇帝入壇東門内降輿盥洗由午階陞壇至黄幄次
　　　拜位前北嚮立鴻臚官引陪祀王公百官於壇
　　　下左右序立均北面典儀官贊樂舞生登歌執
　　　事官各共迺職(以下自瘞毛血迎神至送/神望瘞皆典儀官唱贊)武舞
　　　八佾進贊引官奏就位
　皇帝就拜位立迺瘞毛血迎
　神司香官奉香盤進司樂官贊舉迎
　神樂奏永豐之章(凡舉樂皆司樂/官唱贊後同)贊引官奏就上香
　　　位恭導
　皇帝詣香案前立司香官跪進香贊引官奏上香
　皇帝立上柱香次三上瓣香奏復位
　皇帝復位奏跪拜興(以下行禮/皆有奏)
　皇帝行三跪九拜禮王公百官均隨行禮奠帛爵行
　　　初獻禮司帛官奉篚司爵官奉爵詣
　神位前奏時豐之章舞干戚之舞司帛官跪奠帛三
　　　叩司爵官跪獻爵奠正中皆退司祝至祝案前
　　　跪三叩奉祝版跪案左樂暫止
　皇帝跪羣臣皆跪司祝讀祝畢詣
　神位前跪安於案三叩退樂作
　皇帝率羣臣行三拜禮興樂止武功之舞退文舞八
　　　佾進行亞獻禮奏咸豐之章舞羽籥之舞司爵
　　　官跪獻爵奠於左儀如初獻行終獻禮奏大豐
　　　之章(舞同/亞獻)司爵官跪獻爵奠於右儀如亞獻樂
　　　止文德之舞退太常官贊答福胙光禄卿二人
　　　就東案奉福胙至
　神位前拱舉降立於
　皇帝拜位之右侍衞二人進立於左
　皇帝跪左右執事官皆跪右官進福酒
　皇帝受爵拱舉授左官進胙受胙亦如之三拜興率
　　　羣臣行二跪六拜禮徹饌奏屢豐之章徹饌畢
　　　送
　神奏報豐之章
　皇帝率羣臣行三跪九拜禮有司奉祝次帛次饌次
　　　香恭送瘞所
　皇帝轉立拜位旁西嚮候祝帛過復位迺望瘞奏慶
　　　豐之章恭導
　皇帝降階詣望瘞位望瘞奏禮成恭導
　皇帝詣
　太嵗殿上香畢入具服殿更衣禮部尚書率太常官
　　　恭請
　神位還御王公百官出壇西門更衣入恭竢
　皇帝行躬耕禮(詳見儀/制司)○遣官行禮由壇西門入行
　　　禮於壇下上香時太常贊禮郎贊升壇升降均
　　　由東階不飲福受胙王公不陪祭禮成順天府
　　　尹率屬行耕耤禮○奉天府尹直省督撫率所
　　　屬府州縣均嵗以仲春吉亥行耕耤禮各於治
　　　所東郊建
　先農壇朝服行禮用帛一羊一豕一鉶二簠簋各二
　　　籩豆各四尊一爵三餘儀與直省祭
　社稷壇同禮成更采服率屬行耕耤禮




　　　凡饗
　先𧖟之禮為壇一成於西苑之東北嵗以季春吉已
　皇后躬親𧖟事迺饗
　先𧖟之神以率女紅
　先𧖟神位南嚮設黄幄帛一牛一羊一豕一登一鉶
　　　一簠簋各二籩豆各十尊一爵三琖三十鑪一
　　　鐙二豫日樂部率掌儀司内監設樂於壇下左
　　　右祭日鑾儀衞率内監陳
　皇后儀駕於
　　順貞門外辰時五刻太常卿暨内務府總管詣
　　乾清門告時宮殿監督領侍轉奏
　皇后禮服乘鳳輿出宫儀駕前導陪祀
　　妃
　　嬪咸乗輿從由
　　順貞門神武門北上門入陟山門至壇門外降輿
　　　前引女官十人贊引女官二人恭導
　皇后由左門入至具服殿
　　妃
　　嬪入配殿恭候傳贊女官引公主福晉命婦位於
　　　壇下東西面𧖟宮令恭請
　先𧖟神位安奉黄幄畢相儀女官奏請行禮
　皇后出具服殿盥洗
　　妃
　　嬪隨行贊引女官恭導
　皇后由午階陞壇至黄幄次拜位前北嚮立前引女
　　　官十人於階下兩旁序立相儀女官二人隨升
　　　壇左右稍後僉立傳贊女官引陪祀
　　妃
　　嬪公主福晉命婦於壇下各就位序立均北面典
　　　儀女官贊執事官各共迺職(以下自迎神至送/神皆典儀唱贊)
　　　贊引奏就位
　皇后就拜位立迺瘞毛血迎
　神司香女官奉香盤進司樂女官贊舉迎
　神樂奏庥平之章(凡舉樂皆/司樂唱贊)贊引奏就上香位恭導
　皇后詣香案前司香女官跪進香贊引奏跪
　皇后跪奏上香
　皇后上柱香次三上瓣香奏復位
　皇后復位奏跪拜興(以下行禮/皆有奏)
　皇后行六肅三跪三拜禮
　　妃
　　嬪以下均隨行禮奠帛行初獻禮司帛女官奉篚
　　　司爵女官奉爵詣
　神位前奏承平之章司帛跪奠帛一叩司爵跪獻爵
　　　奠正中皆退行亞獻禮奏均平之章司爵跪獻
　　　爵奠於左儀如初獻行終獻禮奏齊平之章司
　　　爵跪獻爵奠於右儀如亞獻樂止女官一人贊
　　　答福胙奉福胙女官二人就東案奉福胙至
　神位前拱舉降立於
　皇后拜位之右受福胙女官二人進立於左
　皇后跪左右執事女官皆跪右官進福酒
　皇后受爵拱舉授左官進胙受胙亦如之行一拜禮
　　　興率
　　妃
　　嬪以下行四肅二跪二拜禮徹饌奏柔平之章徹
　　　饌畢送
　神奏洽平之章
　皇后率
　　妃
　　嬪以下行六肅三跪三拜禮執事女官奉帛次饌
　　　次香恭送瘞所
　皇后轉立拜位旁西嚮候帛饌過復位迺望瘞樂作
　　　恭導
　皇后降階詣望瘞位望瘞奏禮成恭導
　皇后至具服殿更衣𧖟宫令恭奉
　神位還御
　皇后乗輿還宫
　　妃
　　嬪從公主福晉命婦以次退翼日行
　躬桑禮(詳見儀/制司)○遣
　　妃恭代行禮至壇門外降輿由右門入行禮於壇
　　　下上香時贊引女官贊升壇升降皆由東階不
　　　飲福受胙
　　妃
　　嬪不陪祀餘儀同翼日𧖟宮令監視𧖟母𧖟婦行
　　　採桑禮○如
　皇帝遣官行禮與饗
　先農禮同
　
　
欽定大清㑹典卷四十六
欽定四庫全書
欽定大清㑹典卷四十七
　　　禮部
　　　　祠祭清吏司
　　　中祀四
　　　凡祀
　天神之禮為壇一成於
　　正陽門外設石龕四於壇北皆鏤以雲文以奉
　雲師
　雨師
　風伯
　雷師之神均南嚮嵗孟夏常雩後如不雨諏日遣官
　　　祗告祈雨
　天神位前各陳脯醢果實帛一爵三尊一鑪一鐙二
　　　先祈告一日樂部設中和韶樂於壇下分左右
　　　懸祀日日出前二刻遣官詣壇太常卿率所屬
　　　恭請
　神位奉安各龕内贊引太常贊禮郎二人引遣官由
　　　外壝左門入至内壝南左門贊盥洗遣官盥洗
　　　入門至壇下拜位前立鴻臚寺官引陪祀各官
　　　至内壝南門外左右序立均北面典儀官贊樂
　　　舞生登歌執事官各共迺職(以下自迎神至送/神均典儀官唱贊)
　　　武舞八佾進贊引官贊就位引遣官就拜位立
　　　迺迎
　神司香官奉香盤進司樂官贊舉迎
　神樂(凡舉樂皆司/樂官唱贊)奏祈豐之章贊引官贊升壇引遣
　　　官由東階升詣
　雲師香案前司香官跪奉香贊引官贊上香遣官上
　　　柱香次三上瓣香以次詣
　雨師
　風伯
　雷師前上香儀同贊復位引遣官降階復位贊跪叩
　　　興(以下行禮/皆有贊)遣官行三跪九叩禮陪祀各官均
　　　隨行禮奠帛初獻爵司帛官奉篚司爵官奉爵
　　　各以次進奏華豐之章舞干戚之舞司帛官跪
　　　奠篚三叩司爵官立獻爵奠正中皆退司祝至
　　　祝案前跪三叩奉祝版跪案左樂暫止遣官以
　　　下皆跪司祝讀祝畢詣
　神位前跪安於案三叩退樂作遣官暨陪祀各官行
　　　三叩禮樂止武功之舞退文舞八佾進亞獻奏
　　　興豐之章舞羽籥之舞司爵官獻爵奠於左儀
　　　如初獻終獻奏儀豐之章(舞同/亞獻)司爵官獻爵奠
　　　於右儀如亞獻樂止文德之舞退徹饌奏和豐
　　　之章徹饌畢送
　神奏錫豐之章遣官行三跪九叩禮陪祀各官均隨
　　　行禮有司奉祝次帛次香共送燎所遣官轉立
　　　西旁東面候祝帛過復位樂作引詣望燎位望
　　　燎贊引官告禮成引遣官退太常卿率所屬恭
　　　奉
　神位還御陪祀官皆退○得雨霑足後諏日遣原祈
　　　官報祀
　天神位前各帛一爵三登一鉶一簠二簋二籩十豆
　　　十尊一鑪一鐙二共牛一羊一豕一樂章禮儀
　　　均與祈告同
　　　凡祭
　地祇之禮為
　壇一成於
　天神壇西設石龕五於
　壇南鏤山文者三水文者二以奉
　五嶽
　五鎮
　五陵山
　四海
　四瀆之祇均北嚮設石龕二於東石龕二於西各鏤
　　　山文者一水文者一東奉
　　京畿名山
　　京畿大川之祇西嚮西奉
　　天下名山
　　天下大川之祇東嚮嵗孟夏常雩後如不雨遣官
　　　祇告祈雨與
　天神壇同日舉行壇上北嚮五案東西嚮各一案皆
　　　陳脯醢果實尊一鑪一鐙二每位帛一爵三遣
　　　官入外壝右門由内壝北右門詣拜位陪祀各
　　　官拜於内壝北門外有司奉祝帛香送瘞所引
　　　詣望瘞位望瘞其餘樂章禮儀均與祈告
　天神同○得雨報祭
　地祇位七案皆登一鉶一簠二簋二籩十豆十尊一
　　　鑪一鐙二每位帛一爵三共牛一羊一豕一餘
　　　與
　天神壇報祀同○水潦祈晴冬旱祈雪遣官祗告
　天神
　地祈既應而報禮亦如之○
　皇帝時巡所至
　親祭方嶽
　嶽神位前帛一牛一羊一豕一登一鉶二簠二簋二
　　　籩十豆十尊一爵三鑪一鐙二先祭一日
　行在樂部設中和韶樂於殿外階上分左右懸所司
　　　設大次於㦸門外南嚮至日昧爽
　行在鑾儀衞陳騎駕鹵簿於
　　行宮門外扈從王公暨文武官陪祭如常儀地方
　　　文官知府武官副將以上與朝臣陪祭者以其
　　　班序(班詳儀/制司)咸采服日出前三刻
　行在太常卿詣
　　行宮告時
　皇帝御龍袍衮服乗輿出行宮前引後扈如常儀不
　　　陪祭扈從各官咸集
　　行宮前跪送
　駕𤼵警蹕及
　　嶽廟不陪祭地方官序列跪迎
　皇帝入廟中門至㦸門降輿入大次少憇太常卿奏
　　　請行禮
　皇帝出大次盥洗贊引太常卿二人恭導
　皇帝由㦸門中門陞中階入殿中門至拜位前北嚮
　　　立鴻臚官引王公位階上百官位階下左右序
　　　立均北面典儀官贊樂舞生登歌執事官各共
　　　迺職(以下自迎神至送/神皆典儀官唱贊)贊引官奏就位
　皇帝就拜位迺瘞毛血迎
　神司香官奉香盤進司樂官贊舉迎
　神樂奏祈豐之章贊引官奏就上香位恭導
　皇帝詣香案前司香官跪進香贊引官奏上香
　皇帝立上柱香次三上瓣香奏復位
　皇帝復位奏跪拜興(以下行禮/皆有奏)
　皇帝行二跪六拜禮王公百官均隨行禮奠帛行初
　　　獻禮司帛官奉篚司爵官奉爵進奏華豐之章
　　　司帛官跪奠篚三叩司爵官立獻爵奠正中皆
　　　退司祝至祝案前跪三叩奉祝版跪案左樂暫
　　　止
　皇帝跪王公百官皆跪司祝讀祝畢詣
　神位前跪安於案三叩退樂作
　皇帝率羣臣行三拜禮亞獻奏興豐之章司爵官獻
　　　爵奠於左儀如初獻終獻奏儀豐之章司爵官
　　　獻爵奠於右儀如亞獻徹饌奏和豐之章徹饌
　　　畢迺送
　神奏錫豐之章
　皇帝率羣臣行二跪六拜禮有司奉祝次帛次饌次
　　　香恭送瘞所
　皇帝轉立拜位旁西嚮候祝帛過復位贊引官奏禮
　　　成恭導
　皇帝出㦸門陞輿不陪祭地方官跪送於廟門外不
　　　陪祭扈從官跪迎於
　　行宮門前
　皇帝還
　　行宮衆皆退○
　鑾輿所至方鎮及所過名山大川均遣官致祭儀與
　　　祭
　地祇壇同○遇
　　國家大慶典致祭
　嶽鎮海瀆以二品至四品京堂官充使以禮部太常
　　　寺筆帖式齎祝文香帛導以繖仗龍旗諏日發
　　京師往祭東嶽泰山於山東泰安府東鎮沂山於
　　　青州府南嶽衡山於湖南衡州府南鎮㑹稽山
　　　於浙江紹興府中嶽嵩山於河南登豐縣中鎮
　　　霍山於山西霍州西嶽華山於陜西華隂縣西
　　　鎮呉山於隴州北嶽恒山於山西渾源州北鎮
　　　醫巫閭山於
　　盛京廣寧縣長白山於黑龍江東海於山東萊州
　　　府南海於廣東廣州府西海於山西蒲州府(望/祭)
　　　北海於吉林(望/祭)河瀆於山西蒲州府江瀆於四
　　　川成都府淮瀆於河南唐縣濟瀆於濟源縣皆
　　　帛一牛一羊一豕一登一鉶二簠簋各二籩十
　　　豆十尊一爵三鑪一鐙二遣官前祭期致齋二
　　　日將事行禮均與祭
　地祇壇儀同○所在有司嵗以春秋仲月諏日致祭
　　　牲用羊一豕一餘儀與遣官致祭
　嶽鎮海瀆同○直省府州縣各建
　神祇壇中設
　雲雨風雷之位左設本境
　　山川之位右設本境
　　城隍之位嵗以春秋仲月諏日致祭以帛七羊一
　　　豕一鉶二簠二簋二籩四豆四尊一鑪一鐙二
　　　爵各三餘儀與直省祭
　　社稷同孟夏諏日行常雩禮如常雩後不雨自督
　　　撫至州縣咸率所屬致齋修省虔禱
　神祇為民請命既應而報陳設禮儀均與春秋常祭
　　　同若乆雨祈晴冬旱祈雪禮亦如之








　　　凡祀
　太嵗之禮爲殿於
　　正陽門外之西嵗以正月上旬諏吉及嵗除前一
　　　日均遣官
　太嵗之神正殿
　神位南嚮帛一牛一羊一豕一登一鉶二簠二簋二
　　　籩十豆十尊一爵三琖三十鑪一鐙二牲俎帛
　　　篚羃勺咸具四時十二月各有主者分祀兩廡
　　　東廡司春秋為位六均西嚮西廡司夏冬為位
　　　六均東嚮兩廡各設二案每案帛三餘陳設與
　　　正殿同先祀一日樂部設中和韶樂於殿内分
　　　左右懸祀日日出前四刻遣官詣壇太常卿率
　　　所屬恭請
　太嵗神位出龕安奉神座啟十二月神龕畢贊引太
　　　常贊禮郎二人引遣官由拜殿南左門入出北
　　　門降階贊引官贊盥洗遣官盥洗引由正殿左
　　　階升至門外正中拜位嚮上立贊禮郎各二人
　　　引兩廡分獻官於􁎯中夾甬道左右嚮上立典
　　　儀官贊樂舞生登歌執事官各共迺職(以下自/迎神至)
　　　(望燎皆典/儀官唱贊)武舞八佾進贊引官贊就位遣官就
　　　拜位迺迎
　神司香官奉香盤進司樂官贊舉迎
　神樂(凡舉樂皆司樂/官唱贊後同)奏保平之章贊引官贊就上香
　　　位引遣官入正殿左門詣香案前立司香官跪
　　　奉香贊引官贊上香遣官立上柱香次三上瓣
　　　香贊復位引遣官復位贊跪叩興(以下行禮/皆有贊)遣
　　　官行三跪九叩禮分獻官均隨行禮奠帛初獻
　　　爵司帛官奉篚司爵官奉爵進奏定平之章舞
　　　干戚之舞司帛官跪奠帛三叩司爵官立獻爵
　　　奠正中皆退司祝至祝案前跪三叩奉祝版跪
　　　案左樂暫止遣官跪分獻官皆跪司祝讀祝畢
　　　奉祝版詣
　太嵗位前跪安於案三叩退樂作遣官行三叩禮分
　　　獻官均隨行禮分獻官詣兩廡上香執事生奠
　　　帛獻爵畢分獻官退復位樂止武功之舞退文
　　　舞八佾進亞獻奏嘏平之章舞羽籥之舞司爵
　　　官獻爵奠於左儀如初獻終獻奏富平之章(舞/同)
　　　(亞/獻)司爵官獻爵奠於右儀如亞獻兩廡以次畢
　　　獻均如初樂止文德之舞退太常官贊
　賜福胙執事生二人奉福酒福胙詣
　神位前拱舉降由中門出立遣官拜位之右執事生
　　　二人進立於左遣官跪左右執事生皆跪右執
　　　事生授福酒遣官受爵拱舉授左執事生受胙
　　　亦如之三叩興偕分獻官行二跪六叩禮徹饌
　　　奏盈平之章徹饌畢送
　神奏豐平之章遣官行三跪九叩禮分獻官均隨行
　　　禮有司奉祝次帛次饌次香恭送燎所遣官避
　　　立拜位旁東面候祝帛過復位樂作引遣官仍
　　　由左階降詣望燎位望燎告禮成引遣官出分
　　　獻官以次退太常卿率所屬恭請
　神位還御衆皆退○嵗孟夏常雩後如不雨遣官祗
　　　告祈雨得雨報祀百官應陪祀者咸與均與
　神祇壇同日舉行樂章迎神奏需豐奠帛初獻爵奏
　　　宜豐亞獻奏晉豐終獻奏協豐徹饌奏應豐送
　　　神奏洽豐○水潦祈晴冬旱祈雪禮亦如之



　
　
　
　
　
　
　
　
　
　
　
　
　
　
　
欽定大清㑹典卷四十七
欽定四庫全書
欽定大清㑹典卷四十八
　　　禮部
　　　　祠祭清吏司
　　　羣祀一
　　　凡祀
　　北極佑聖眞君之禮歳以
　萬夀聖節遣官致祭
　　北極佑聖眞君於地安門外日中坊橋東顯佑宫
　　神位南嚮帛一餅餌果實二十盤茶琖三鑪一鐙
　　　二祀日和聲署陳樂於右階上(自迎神至望燎/皆奏樂餘祀同)
　　　日出前二刻遣官朝服詣廟贊引太常贊禮郎
　　　二人引遣官由廟左門入盥洗畢升左階入殿
　　　左門就正中拜位前北面立典儀官贊執事官
　　　各共迺職(以下自迎神至望/燎皆典儀官唱贊)贊引官贊就位遣
　　　官就拜位迺迎
　　神司香官奉香盤進贊引官贊就上香位引遣官
　　　詣香案前贊上香司香官跪奉香遣官上柱香
　　　次三上瓣香畢贊復位遣官復位贊跪叩興(以/下)
　　　(行禮皆/有贊)遣官行三跪九叩禮奠帛行初獻禮司
　　　帛官奉篚司茶官奉琖進至
　　神位前司帛官跪奠帛三叩司茶官立獻琖奠正
　　　中皆退司祝至祝案前跪三叩奉祝版跪案左
　　　遣官跪司祝讀祝畢奉祝版詣
　　神位前跪安於案叩如初退遣官行三叩禮亞獻
　　　司茶官獻琖奠於左儀如初獻終獻奠於右儀
　　　如亞獻迺送
　　神遣官行三跪九叩禮有司奉祝次帛次香恭送
　　　燎所遣官避立拜位旁東面竢祝帛過復位引
　　　遣官望燎告禮成退
　　　凡祀
　　司火神之禮歳以季夏下旬三日遣官致祭
　　司火之神於地安門外日中坊橋西火神廟
　　神位南嚮帛一牛一羊一豕一果實五盤尊一爵
　　　三和聲署設樂遣官朝服行禮迎神上香奠帛
　　　讀祝三獻爵送神望燎均如前儀
　　　凡祀
　　礮神之禮每間二歳以季秋月朔陳列八旗漢軍
　　礮位於盧溝橋之北均西嚮遣八旗漢軍都統或
　　　副都統八人承祭叅佐領陪祭每旗異案各設
　　神位(以紙/為之)皆羊一豕一鑪一鐙二爵三琖二十共
　　　尊二設祝案於鑲黃旗
　　礮位前祀日日出前二刻太常贊禮郎各二人引
　　　八旗承祭官具補服各詣本旗
　　礮位前東嚮立典儀官贊執事官各共迺職贊引
　　　官贊就位引承祭官各就拜位立司香官各奉
　　　香盤進贊引官引各承祭官詣香案前贊上香
　　　承祭官各上柱香次三上瓣香贊復位引承祭
　　　官復位贊跪叩興(凡行禮皆鑲黃旗礮/位前贊禮郎唱贊)承祭官
　　　各行三跪九叩禮八旗陪祀叅領佐領等官咸
　　　補服隨行禮初獻司爵官各奉爵進立獻爵奠
　　　正中皆退司祝至祝案前跪三叩奉祝文跪案
　　　左承祭官跪陪祀官皆跪司祝讀祝畢奉祝版
　　　詣鑲黃旗礮位前跪安於案叩如初退承祭官
　　　暨陪祀官行三叩禮亞獻司爵官獻爵奠於左
　　　儀如初獻終獻奠於右儀如亞獻畢奉
　　神位及祝文同送燎所承祭官各避立兩旁贊引
　　　官引各承祭官望燎告禮成皆退○漢軍祀礮
　　　後火器營祀
　　礮神於盧溝橋遣火器營總綂一人承祭叅領等
　　　官陪祭儀均與漢軍同
　　　羣祀二
　　　凡祭
　　都城隍神之禮歳以
　萬夀聖節遣官致祭於都城西南隅都城隍廟
　　神位南嚮帛一牛一羊一豕一果實五盤尊一爵
　　　三鑪一鐙二祭日和聲署設樂於西階下(自迎/神至)
　　　(望燎皆奏/樂餘祭同)日出前二刻遣官朝服詣廟贊引太
　　　常贊禮郎二人引遣官由廟左門入盥洗畢升
　　　東階至殿門外就正中拜位前北面立典儀官
　　　贊執事官各共迺職(以下自迎神至望/燎皆典儀官唱贊)贊引官
　　　贊就位遣官就拜位迺迎
　　神司香官奉香盤進贊引官贊就上香位引遣官
　　　由殿中門入詣香案前贊上香司香官跪奉香
　　　遣官上柱香次三上瓣香畢贊復位遣官復位
　　　贊跪叩興(以下行禮/皆有贊)遣官行三跪九叩禮奠帛
　　　行初獻禮司帛官奉篚司爵官奉爵進至
　　神位前司帛官跪奠帛三叩司爵官獻爵奠正中
　　　皆退司祝至祝案前跪三叩奉祝版跪案左遣
　　　官跪司祝讀祝畢奉祝版詣
　　神位前跪安於案叩如初退遣官行三叩禮亞獻
　　　司爵官獻爵奠於左終獻奠於右儀均與初獻
　　　同送
　　神遣官行三跪九叩禮有司奉祝次帛次香恭送
　　　燎所遣官避立拜位旁東面候祝帛過復位引
　　　遣官望燎告禮成引退○秋日諏吉遣官致祭
　　　陳帛一牛羊豕各一鉶二簠簋各二籩豆各十
　　　尊一爵三迎神上香奠帛三獻爵讀祝送神望
　　　燎均如前儀
　　　凡祭
　　東嶽神之禮歳以
　萬夀聖節遣官致祭朝陽門外東嶽廟
　　神位南嚮帛一牛一羊一豕一果實五盤尊一爵
　　　三鑪一鐙二和聲署設樂承祭官朝服行禮如
　　　儀
　　　凡祭
　　黒龍潭龍神之禮歳以春秋諏吉遣官致祭
　　昭靈沛澤龍神於都城北三十里金山之麓
　　神位東嚮帛一羊一豕一鉶二簠二簋二籩十豆
　　　十尊一爵三鑪一鐙二和聲署設樂承祭官朝
　　　服行禮如儀
　　　凡祭
　　玉泉龍神之禮歳以春秋諏吉遣官致祭
　　惠濟慈佑龍神於玊泉山
　　神位前陳設及祭儀均與祭
　　黒龍潭龍神禮同
　　　凡祭
　　后土
　　司工神之禮有大興作遣官各一人致祭工部官
　　　隨營造所在設左右二壇太常官書
　　后土之神
　　司工之神各為位南嚮皆帛一羊一豕一餅餌果
　　　實二十盤尊一爵三鑪一鐙二和聲署設樂承
　　　祭官朝服行禮均如儀
　　　凡迎吻祭
　　窰神
　　門神之禮遣官各一人承祭工部官為壇於琉璃
　　　窰及經過之
　　壇
　　廟正門
　　正陽門
　　皇城
　　紫禁城各門和聲署設樂於各壇前設導迎樂於
　　　琉璃窰門外太常官設
　　神位陳羊豕餅餌果實香帛尊爵鑪鐙與祭
　　司工禮同遣官暨禮部太常寺有職事工部内務
　　　府在工各官咸朝服簪花披紅迺陳吻於窰前
　　　太常贊禮郎引遣官詣琉璃窰
　　神位前各門
　　神位前行禮均與祭
　　司工禮同祭畢導迎樂作鑾儀衞校舁吻禮部太
　　　常官前導承祭官從所經諸門陪祀官及執事
　　　官各於門前恭迎至工所管工官列班恭迎以
　　　入竢安吻事竣各退
　　　凡祭
　　司倉神之禮歳以春秋諏吉遣倉場侍郎致祭
　　倉儲之神左翼於海運倉右翼於興平倉朝陽門
　　　外於儲濟倉通州於大西倉皆有廟
　　神位均南嚮各帛一羊一豕一果實十盤尊一爵
　　　三鑪一鐙二承祭官率各倉監督咸朝服行禮
　　　如儀
　
　
欽定大清㑹典卷四十八
欽定四庫全書
欽定大清㑹典卷四十九
　　　禮部
　　　　祠祭清吏司
　　　羣祀三
　　　凡祭
　先醫之禮為廟於太醫院内殿曰景惠中奉
　太昊伏羲氏左
　炎帝神農氏右
　黃帝軒轅氏均南嚮
　　配位句芒風后西嚮祝融力牧東嚮兩廡從祀東
　　　僦貸季岐伯伯高少師雷公伊尹淳于意華陀
　　　皇甫謐巢元方韋慈藏錢乙劉完素李杲皆西
　　　嚮西鬼臾區俞跗少俞桐君馬師皇扁鵲張機
　　　王叔和葛洪孫思邈王冰朱肱張元素朱彦修
　　　皆東嚮歳以春秋仲月上甲日遣官致祭
　三皇位前牛一羊一豕一各帛一鉶二簠二簋二籩
　　　十豆十尊一爵三鑪一鐙二配位東西各一案
　　　每案帛一羊一豕一鉶一簠簋各二籩豆各十
　　　尊一爵六鑪一鐙二兩廡各帛一爵三尊一鑪
　　　一鐙二各設三案每案簠一簋一籩四豆四腥
　　　二琖十和聲署設樂於西階下(自迎神至望燎/皆奏樂作止視)
　　　(禮儀/為節)日出前四刻遣官朝服竢於醫署至時贊
　　　引太常贊禮郎二人引遣官由廟左門入咸濟
　　　左門贊盥洗遣官盥洗引詣中階下拜位前立
　　　分獻官於遣官後夾甬道序立太醫院陪祭官
　　　以次分左右序立咸北面典儀官贊執事官各
　　　共迺職(以下自迎神至望/燎皆典儀官唱贊)贊引官贊就位遣官
　　　就拜位立迺迎
　神司香官奉香盤進贊引官贊就上香位引遣官由
　　　殿左門入詣
　太昊伏羲氏位司香官跪奉香贊引官贊跪遣官跪
　　　贊上香遣官上柱香次三上瓣香興以次詣
　炎帝神農氏
　黃帝軒轅氏位司香官詣
　　配位上香各如儀贊引官贊復位引遣官復位贊
　　　跪叩興(以下升降行/禮皆有贊)遣官行三跪九叩禮分獻
　　　陪祭官均隨行禮奠帛初獻爵司帛官司爵官
　　　各詣
　神位前司帛官跪奠帛三叩司爵官立獻爵奠正中
　　　皆退贊引官贊就讀祝位引遣官詣讀祝拜位
　　　立司祝至祝案前跪三叩奉祝版跪案左遣官
　　　跪分獻陪祭官咸跪司祝讀祝畢奉祝版詣
　太昊伏羲氏神位前跪安於案叩如初退遣官暨分
　　　獻陪祭官行三叩禮贊復位引遣官復位分獻
　　　官詣兩廡上香執事生奠帛獻爵畢分獻官退
　　　復位亞獻司爵官獻爵奠於左終獻司爵官獻
　　　爵奠於右兩廡以次畢獻儀均如初迺徹饌送
　神遣官暨分獻陪祭官行三跪九叩禮有司奉祝次
　　　帛次饌次香恭送燎所遣官轉立拜位旁東面
　　　候祝帛過復位祝帛燎半引遣官詣望燎位望
　　　燎告禮成引遣官出衆咸退
　　　凡祀
　　關帝之禮歳以春秋仲月諏吉遣官祭
　　關帝於地安門外之西
　　關帝廟前殿後殿
　　神位均南嚮前殿帛一牛一羊一豕一登一鉶二
　　　簠二簋二籩十豆十尊一爵三鑪一鐙二和聲
　　　署設樂後殿祭追
　封三代公三案各帛一羊一豕一鉶二簠簋各二籩
　　　豆各八尊一爵三鑪一鐙二祭日前後殿承祭
　　　官咸朝服詣廟贊引太常贊禮郎各二人引由
　　　廟左門入分詣前後殿各升階至殿門外就拜
　　　位前北面立典儀官贊執事官各共迺職(以下/自迎)
　　　(神至望燎皆/典儀官唱贊)贊引官贊就位承祭官就拜位迺
　　　迎
　　神司香官奉香盤進贊引官贊就上香位引承祭
　　　官由殿左門入詣香案前贊上香司香官跪奉
　　　香承祭官上柱香次三上瓣香贊復位引承祭
　　　官復位贊跪叩興(以下行禮/皆有贊)承祭官行三跪九
　　　叩禮後殿贊引官引後殿承祭官詣三案上香
　　　行二跪六叩禮奠帛初獻爵司帛官奉篚司爵
　　　官奉爵進至
　　神位前司帛官跪奠帛三叩司爵官立獻爵奠正
　　　中皆退司祝至祝案前跪三叩奉祝版跪案左
　　　承祭官跪司祝讀祝畢奉祝版詣
　　神位前跪安於案叩如初退承祭官行三叩禮後
　　　殿執事生奠帛獻爵司祝官讀祝各如儀亞獻
　　　司爵官獻爵奠於左終獻司爵官獻爵奠於右
　　　後殿以次畢獻均如初送
　　神承祭官行三跪九叩禮後殿承祭官行二跪六
　　　叩禮有司奉祝次帛次饌次香恭送燎所承祭
　　　官避立拜位旁東面候祝帛過復位引承祭官
　　　望燎告禮成引退後殿承祭官望燎引退如儀
　　　○仲夏中旬三日歳遣官致祭前殿後殿惟不
　　　設籩豆陳果實五盤餘與春秋祭同○直省府
　　　州縣春秋二仲及仲夏中旬三日均祀
　　關帝牲帛禮儀均與祭
　　京師
　　關帝廟儀同
　　　凡祀禦災捍患諸神之禮因所捍禦之地建立
　　　專祠
　特加
　封號飭所在有司歳以春秋諏吉致祭祭英衛公伍
　　　員於浙江錢塘縣通佑王李冰於四川灌縣安
　　　瀾之神張廵於江西浮梁縣誠應武肅王錢鏐
　　　於浙江臨安縣顯佑通濟王謝緒於江南宿遷
　　　縣静安公張夏於浙江蕭山縣寜江伯湯紹恩
　　　於紹興府寜漕公宋禮永濟之神白英於山東
　　　汶上縣均帛一羊一豕一尊一爵三儀與祭
　　關帝同
　　　凡祭賢良祠之禮為祠於
　　地安門外之西歳以春秋仲月諏吉遣官致祭前
　　　殿中設和碩怡賢親王神位左設和碩超勇襄
　　　親王神位均南嚮後祠設天聰名臣大學士榜
　　　式達海崇德名臣大學士范文程副都統褚庫
　　　巴圖魯順治名臣大學士寗完我額色黒定西
　　　將軍公愛星阿内大臣哈世屯都統墨勒根轄
　　　李國翰總督孟喬芳李國英康熈名臣大學士
　　　圖海魏裔介王熈李之芳阿蘭㤗伊桑阿張玉
　　　書吳琠馬齊張英李光地領侍衛内大臣福善
　　　費揚古尚書米思翰姚文然魏象樞湯斌顧八
　　　代馬爾漢勵杜訥趙申喬徐潮徐元夢陳璸靳
　　　輔都統根特頼塔馮國相提督施琅張勇孫思
　　　克王進寳䕶軍統領莽依圖將軍佛尼勒總督
　　　趙良棟傅臘塔于成龍雍正名臣大學士富寜
　　　安朱軾張鵬翮田從典高其位内大臣尹德阿
　　　爾納尚書楊名時總督楊宗仁齊蘇勒李衛乾
　　　隆名臣都統傅清左都御史拉布敦總督那蘇
　　　圖陳大受喀爾吉善廵撫徐士林潘思榘位均
　　　南嚮前殿二案各素帛一羊一豕一果五盤尊
　　　一爵三鑪一鐙二後祠五案共帛一羊一豕一
　　　尊一爵三鑪一鐙二每案果實五盤前後承祭
　　　官咸朝服行二跪六叩禮所祀王公後裔暨大
　　　臣子孫在京有爵秩者咸朝服隨行禮上香奠
　　　帛讀祝三獻爵望燎均如儀○直省㑹城咸立
　　　賢良祠凡守土大臣有功德於民者由督撫疏
　　　請設位歳春秋以少牢致祭祭日視
　　京師賢良祠承祭官行禮儀亦如之
　　　凡祭功臣專祠之禮歳以春秋仲月諏吉遣官
　　　致祭武壯王孔有德並妃白氏李氏於廣寜門
　　　外專祠帛三羊一豕一果五盤爵九尊一祭恪
　　　僖公遏必隆並夫人舒舒覺羅氏於安定門外
　　　專祠帛二羊一豕一果五盤爵六尊一祭承恩
　　　公諡勤襄佟圖頼並夫人覺羅氏承恩公諡忠
　　　勇佟國綱並夫人他塔喇氏温都氏承恩公諡
　　　端純佟國維並夫人赫舍里氏於朝陽門外專
　　　祠帛七羊三豕三果十有五盤爵二十有一尊
　　　三祭大學士公諡文襄圖海並夫人覺爾禪氏
　　　鈕祜祿氏於德勝門外專祠帛三羊一豕一果
　　　五盤爵九尊一祭宏毅公額宜都於安定門外
　　　專祠帛一羊一豕一果五盤爵三尊一祭承恩
　　　公諡恪僖哈世屯並夫人覺羅氏承恩公諡敏
　　　果米思翰並夫人穆溪覺羅氏博爾濟吉特氏
　　　承恩公諡莊慤李榮保並夫人覺羅氏於東安
　　　門内專祠帛七羊三豕三果十有五盤爵二十
　　　有一尊三均鑪一鐙二
　　　凡祭昭忠祠之禮為祠於崇文門内自王公大
　　　臣及偏裨士卒授命戎行者咸設位祠中歳以
　　　春秋仲月諏吉遣官致祭前殿和碩敬謹莊親
　　　王尼堪簡親王巴爾堪巴賽英誠武勲王揚古
　　　利定南武壯王孔有德忠勇王黃芳度居中南
　　　嚮東第一室一等公佟養正西哈二等伯巴都
　　　里一等伯巴什泰程尼續順公沈瑞一等公佟
　　　國剛一等侯馬得功一等伯宜理布三等伯穆
　　　和琳一等子覺羅莫洛渾三等伯王之鼎一等
　　　公達福一等伯傅清一等公班第西第一室三
　　　等子錫喇巴一等子代音布額駙托柏大學士
　　　龍西尚書圖捫二等子博波圖一等輕車都尉
　　　綽和諾一等子穆克覃三等子圖魯錫羅沙拜
　　　蘭巴朗都爾莽鼐大學士張泰太子太保佟濟
　　　佐領佛義保尚書布顔岱都統沙里布一等伯
　　　拉布敦襄勤伯鄂容安東第二室總督佟養甲
　　　二等子覺羅顧納岱大學士莫洛色思泰雲騎
　　　尉吳丹總督甘文琨范承謨廵撫馬雄鎭傅宏
　　　烈鹽運使高天爵尚書道禪總督額倫特一等
　　　子阿南達内大臣馬爾薩副將軍查弼納尚書
　　　名蓋二等子拜三西第二室䕶軍統領新泰三
　　　等男阿蘭柱䕶軍統領阿爾岱喀爾䕶吉侍郎
　　　朝哈爾訥爾特廵撫賈維鑰副都統孟魁羅濟
　　　三等男覺羅拜三竒塔特魏正羅立納海䕶軍
　　　統領葉喜喀爾他拉東第三室䕶軍叅領吳沙
　　　郭色前鋒統領劉哈三等輕車都尉薩蘇哈侍
　　　郎馬如璧廵撫張文衡副都統吉三白魏正渾
　　　錦多頗洛盧錫覺羅阿克善三等輕車都尉金
　　　玊和三等男甘都伊爾格德阿喇密何特赫二
　　　等男胡伸布禄三等男阿納海一等男拜才前
　　　鋒統領胡里布䕶軍統領哈克三廵撫朱國治
　　　廵海道陳啟泰䕶軍叅領費揚古糧儲道葉映
　　　榴三等男色楞總督王秉仁廵撫柯永昇副都
　　　統科普蘇長史雅賚西第三室副都統阿仕國
　　　巴雅思虎朗阿喀倪科爾坤阿爾䕶穆舒邁圖
　　　前鋒叅領葛思特一等男克什圖三等男察渾
　　　二等輕車都尉訥爾布三等男艾音察羅希二
　　　等男色經口一等男路什三等男巴查爾噶爾
　　　都巴雅爾傑士前鋒統領定夀侍郎永國副都
　　　統戴豪蘇圖海蘭錫密賚常禄舒楞格馬爾齊
　　　三等輕車都尉郎保三等男阿哈丹隨德蘇班
　　　達立東第四室將軍董廷儒提督孫定遼總兵
　　　徐勇提督叚應舉紀法康泰一等輕車都尉博
　　　爾和對總兵吳萬福張存福費雅達王承業都
　　　督僉事洪徵副將楊三虎蔡隆總兵司九經叅
　　　將趙登舉總兵任舉三等侍衛丹泰遊擊陳維
　　　屏西第四室武備院卿胡穆散兵備道李懋祖
　　　廵道金漢惠水利道副使于躍龍兵備道鄔象
　　　鼎御史劉顯名知府紀國相定邊道夏時芳知
　　　府楊致祥黃廷栢廵道陳丹赤按察使李興元
　　　知府郭萬國王之儀張瑞午劉浩通政使莫洛
　　　渾武備院卿達穆布廵道楊三知知縣張令憲
　　　總兵劉良臣楊佐雲騎尉張廷輔總兵郝効忠
　　　阿爾泰叅將甘應龍總兵朱天貴康海歐陽凱
　　　游擊楊光祖均分左右以次南嚮東配樓七品
　　　官覺羅星德等西配樓䕶軍校雅思哈等均東
　　　西相嚮後正室布政使遲變龍等均南嚮東廡
　　　三等輕車都尉郝爾德等西廡守備劉澤久等
　　　均東西相嚮祔祀兵丁共萬餘人前正殿設七
　　　案中一案羊一豕一左三案共羊一豕一右三
　　　案如之每案各帛一果五盤爵三兩配樓各設
　　　五案東西各羊一豕一每案帛爵果品之數與
　　　正殿同後正室設五案共羊一豕一後兩廡各
　　　設三案東西各羊一豕一每案帛爵果品之數
　　　均與前殿同祔祀兵丁共設三十六案案各豕
　　　肉一盤果二盤爵三祭日所祭王公諸臣後裔
　　　陪祭前後殿承祭官及分獻官行禮均與祭賢
　　　良祠儀同
　　　凡祭雙忠祠之禮為祠於崇文門内歲以春
　　　秋仲月諏吉遣官致祭都統一等伯諡襄烈
　　　傅清左都御史一等伯諡壯果拉布敦帛二
　　　羊一豕一果五盤尊一爵六鑪一鐙二儀與祭
　　　昭忠祠同○直省府州縣咸立忠義孝弟祠祠
　　　内設本鄉忠臣義士孝子悌弟各牌位所在有
　　　司歲以春秋致祭用帛一羊一豕一爵三尊一
　　　承祭官行禮儀與祭省㑹賢良祠同○八旗左
　　　右翼及直省郡縣均立節孝祠婦女以節孝貞
　　　烈被旌者已故設牌位於祠有司春秋致祭陳
　　　設禮儀均與祭忠義孝弟祠同
　　　直省府州縣歳清明節七月望十月朔日祭厲
　　　壇於城北郊前期守土官飭所司具香燭公服
　　　詣
　　城隍廟以祭厲告本境
　　城隍之神上香跪三叩興退至日所司陳羊三豕
　　　三米飯三石尊酒楮帛於祭所設燎鑪於壇南
　　　黎明禮生奉請
　　城隍神位入壇設於正中香案一鑪鐙具贊禮生
　　　二人引守土官公服詣
　　神位前贊跪守土官跪贊上香守土官三上香贊
　　　叩興守土官三叩興退執事者焚楮帛守土官
　　　詣燎鑪前祭酒三爵退禮生仍奉
　　城隍神位還
　　廟各退
　
　
　
　
　
　
　
　
　
　
　
　
　
　
　
欽定大清㑹典卷四十九
欽定四庫全書
欽定大清㑹典卷五十
　　　禮部
　　　　祠祭清吏司
　　　家祭
　　　凡王公家祭之禮親王郡王於正寢之東度地
　　　立廟五間通為堂左右各一間隔以牆為夾室
　　　堂檐南三納陛階各七級東西廡各三間東藏
　　　遺衣冠西藏祭器樂器庭繚以垣南為中門又
　　　南為廟門左右各設側門燎鑪一在中門内東
　　　廡南刲牲所在中門外西嚮貝勒貝子公立廟
　　　三間通為堂左右夾室各一間階五級餘同堂
　　　中楣北設五室以藏神主中奉始封之祖世世
　　　不祧高曽祖禰依世次為二昭二穆昭東穆西
　　　親盡則祧自昭祧者藏於東夾室升昭之二位
　　　於一室以二室奉新祔之主自穆祧者藏於西
　　　夾室升祔亦如之室皆南嚮配以適歳於四仲
　　　月諏吉致祭春舉合食禮設位於堂始祖南嚮
　　　昭東位西嚮穆西位東嚮迎東夾室祧主位二
　　　昭上西夾室祧主位二穆上親王郡王之祭始
　　　祖專案東夾室祧主共案西夾室祧主如之二
　　　昭共案二穆如之每位帛一爵三箸匕具每案
　　　羊一豕一鉶二簠簋各二籩豆各八鉶實和羹
　　　(用/羊)餘簠簋籩豆之實一如
太廟東廡(代以槃椀實/以時物者聽)尊一鑪一鐙二貝勒貝子公之
　　　祭東夾室祧主與二昭共牲西夾室祧主與二
　　　穆共牲每案籩六豆六餘與王同夏秋冬三時
　　　惟祭始祖及四親於室設位皆南嚮每室專案
　　　親王郡王每案異牲貝勒貝子公二昭共牲二
　　　穆如之餘與合食同中設祝案少西北嚮東設
　　　香帛案陳香槃帛篚如供案之數南為尊案羃
　　　勺具爵在尊北胙槃在爵北皆西嚮洗在東階
　　　上樂在西階上(樂十器/工十人)讀祝一人通贊引贊各
　　　一人司拜褥二人(兼接/福胙)以本府官屬為之奉香
　　　奉帛每案一人奉爵每位一人以始祖下子孫
　　　為之子孫成人以上皆助祭拜於階上以世次
　　　為序同世序齒官屬皆陪祭拜於階下以品秩
　　　為序先祭三日主人致齋遂戒執事者前夕執
　　　事者入設位布案主人盛服升自東階北面視
　　　潔除降視滌器展樂出詣刲牲所視殺載於俎
　　　迺退祭日夙興執事者入陳設畢主人朝服入
　　　庭東西面伯叔兄弟子孫(有位朝服/未官盛服)少後序立
　　　官屬朝服入庭西南隅東面皆北上子弟之長
　　　詣各室前啟室出主安奉於位退通贊贊執事
　　　者各司其事引贊引主人升自東階盥手(以下/行禮)
　　　(皆/引)通贊贊就位(以下行/禮皆贊)主人由左門入就正中
　　　拜位族屬咸就拜位北面立迺迎神執事者奉
　　　香槃進樂作主人詣始祖香案跪執事者跪奉
　　　香主人三上香興以次詣各香案上香儀並同
　　　復拜位率族屬行二跪六叩禮(自貝勒以下皆/一跪三叩後同)
　　　樂止行初獻禮執事者舉篚挹尊酒實爵以次
　　　詣神位前樂作奠帛於供案南奠爵於案北正
　　　中皆退讀祝樂暫止司祝詣祝案跪奉祝興詣
　　　案東跪主人及族屬咸跪讀祝畢祝詣始祖案
　　　奠於篚退樂作主人率族屬三叩興樂止亞獻
　　　奠爵於左終獻奠爵於右皆如初受福胙執事
　　　者一人(即始祖案前/奠帛爵人)取胙槃詣始祖案抄簠簋
　　　之實於槃一人取中一爵咸退至主人拜位右
　　　執事者(即司拜/褥人)二人進至拜位左右執事者跪
　　　奉爵奉胙槃主人受拱舉左執事者以次跪接
　　　皆退主人三叩興迺送神樂作主人及族屬行
　　　二跪六叩禮樂止執事者奉祝文香帛詣燎所
　　　主人避立西面既過復位族屬退就庭東西立
　　　位燎半主人降東階詣望燎位東面望燎引贊
　　　告禮成主人仍就庭東立位竢子弟之長奉神
　　　主入室闔門皆退頒胙於族屬徧○歳時則薦
　　　親王郡王庶羞六槃時果六槃貝勒貝子公各
　　　四槃設案室前每案琖箸具香槃一壺一主人
　　　夙興率子弟入埽除陳設畢迺啟室主人跪上
　　　香三叩子弟取壺注酒於琖徧獻主人二跪六
　　　叩子弟稍後隨行禮興迺徹饌闔室各退每月
　　　朔望庶羞時果遞減二槃餘儀同因事致告與
　　　朔望同祧主朔望就夾室上香跪叩儀同
　　　凡品官家祭之禮於居室之東立家廟一品至
　　　三品官廟五間中三間為堂左右各一間隔以
　　　牆北為夾室南為房堂南檐三門房南檐各一
　　　門階五級庭東西廡各三間東藏遺衣物西藏
　　　祭器庭繚以垣南為中門又南為外門左右各
　　　設側門四品至七品官廟三間中為堂左右為
　　　夾室為房階三級東西廡各一間餘制與三品
　　　以上同(世爵公侯伯子視一品/男以下按品為差等)八九品廟三間
　　　中廣左右狹階一級堂及垣皆一門庭無廡以
　　　箧分藏遺衣物祭器陳於東西序餘與七品以
　　　上同(在籍進士舉人視七品/恩拔歳副貢生視八品)堂後楣北設四室
　　　奉高曽祖禰四世皆昭左穆右妣以適配南嚮
　　　高祖以上親盡則祧由昭祧者藏主於東夾室
　　　由穆祧者藏主於西夾室遷室祔廟悉依昭穆
　　　之次東序西序為祔位伯叔祖之成人無後者
　　　伯叔父之成人無後及其長殤(十六歳/至十九)者凡弟
　　　成人無後及其長殤中殤(十二歳/至十五)者妻先殁者
　　　子姓成人無後及其長殤中殤下殤(九歳至/十一)者
　　　皆以版按行輩墨書男統於東女統於西東西
　　　嚮歳以春夏秋冬仲月擇吉致祭戒子弟讀祝
　　　一人贊禮一人執爵每案二人分薦祔位東西
　　　各一人凡在廟所出子孫年及冠以上者皆㑹
　　　行禮先祭三日主人及在事者咸致齋前一日
　　　主人率子弟盛服入廟視潔除拂拭畢執事者
　　　於各室前設几几前供案堂南總香案一鑪檠
　　　具祔位東西各統設一案設祝案於香案之西
　　　設尊爵案於東序設盥盤於東階上視割牲一
　　　品至三品官羊一豕一四品至七品特豕八品
　　　以下豚肩不特殺視滌祭器三品以上每案俎
　　　二鉶二敦二籩六豆六七品以上籩四豆四八
　　　品以下籩二豆二皆俎一鉶敦數同(代以時用/槃椀者聽)
　　　辨祭器之實俎實牲體鉶實羹敦實飯籩實時
　　　果餅餌魚腊獸腊之屬豆實炙胾時蔬之屬屆
　　　日五鼓主人朝服與祭執事者盛服入廟主人
　　　竢於東階下族姓竢庭東西以昭穆世次為序
　　　執事者陳鑪鐙於供案南陳尊爵於東序案上
　　　(代以壺/琖者聽)陳祭文於祝案實水於盥盤加巾主婦
　　　率諸婦盛服入詣㸑所視烹飪羮定入於東房
　　　治籩豆之實陳鉶敦七箸醯醬以竢質明子弟
　　　之長者盥詣各室前跪一叩興啟室奉主以次
　　　設於几昭位考右妣左穆位考左妣右分薦者
　　　設東西祔位畢贊禮立堂東檐下西面諸執事
　　　分立東西序端相嚮贊就位主人升自東階盥
　　　詣中檐拜位立族姓行尊者立於東西階上卑
　　　者立於階下皆重行北面贊叅神主人入堂左
　　　門詣香案前跪執事二人(司爵/者充)一奉香盤一挹
　　　尊酌酒詣主人左右跪左奉香主人三上香右
　　　奉爵主人酹酒於地以爵奠於案興退出右門
　　　復拜位及族姓行一跪三叩禮贊初獻主婦率
　　　諸婦出於房薦匕箸醯醬於几前案北跪一叩
　　　興徧及祔位退入於房庖人解牲體實於俎執
　　　事者奉以升各薦於供案主人詣高祖考案前
　　　執爵者奉爵主人獻爵奠於正中跪叩興以次
　　　詣曽祖祖禰案前獻爵如前儀分薦者徧獻祔
　　　位酒訖退立於拜位贊讀祭文主人跪族姓皆
　　　跪祝詣祝案之左跪讀訖興以祭文復於案退
　　　主人以下三叩興贊亞獻庖人納羹飯於東房
　　　主婦率諸婦和羮實於鉶實飯於敦出薦於案
　　　及腊肉炙胾徧跪叩興退如初禮主人獻爵於
　　　各位之左贊三獻主婦率諸婦出於房薦餅餌
　　　果蔬叩退主人獻爵於各位之右分薦者徧獻
　　　祔位酒皆如初獻儀贊受嘏祝取髙祖供案酒
　　　饌降至香案旁主人詣香案前跪祝代祖考致
　　　嘏於主人主人啐酒嘗食反器於祝接以興主
　　　人三叩興復位贊送神主人以下一跪三叩贊
　　　望燎祝取祭文由中門出送燎主人退避東階
　　　下行輩長者咸降階主人詣燎位視燎畢與祭
　　　者出主人率子弟納神主上香行禮徹祭器傳
　　　於燕器潔滌謹藏之闔門各退日中餕與祭者
　　　尊卑咸在按昭穆布席東西相嚮位别以行行
　　　均以齒主人揖尊者入席諸父兄弟子孫各揖
　　　尊者及相揖廼坐主人酌酒獻於尊者尊者酬
　　　之主人進饌於尊者尊者飯衆皆飯諸卑幼各
　　　酌酒獻於所尊獻酬畢尊者起衆皆起隨出主
　　　婦餕於内儀同○恭遇
　覃恩告廟諏吉致齋陳設均如時祭先期别書
　制辭一通祭日進爵祝讀告辭後(以追/贈告)主人奉考主
　　　卑者奉妣主(如有尊者則/主人奉妣主)竢於廟門外宣
　制者一人(以同姓或戚/屬已仕者)朝服奉
　制入廟門主人率族姓跪接隨至階下序立考東妣
　　　西族姓重行立其後皆北面宣
　制者升東階至香案前南嚮立主人以下皆跪宣
　制畢主人奉主率族姓行三跪九叩禮宣
　制者奉安神案南正中降階出主人奉主詣神案前
　　　改題新贈爵位奉主復位退各就拜位再進爵
　　　三進爵授福胙如時祭禮畢焚黃○嵗時則薦
　　　一二三品時果庶羞每案四四五六七品時果
　　　每案二槃庶羞每案四槃八九品及未入流時
　　　果庶羞每案各二設案於室每案琖箸壺具香
　　　案陳香槃一夙興主人率子弟入埽除陳設畢
　　　迺啟室主人跪上香三叩興子弟取琖酌酒進
　　　於主人主人奠酒訖子弟復奉羮飯從主人薦
　　　獻訖以次詣各案薦獻如前儀徧主人一跪三
　　　叩興迺闔室每月朔望庶羞時果各遞殺一等
　　　餘儀同八九品及未入流者止供茶一跪三叩
　　　因事致告與朔望同
　　　凡庶士(貢監生員/有頂帶者)家祭之禮於寢之北為龕以
　　　版别為四室奉高曽祖禰皆以妣配位如前儀
　　　南嚮前設香案總一服親男女成人無後者按
　　　軰行書紙位祔食男東女西相嚮事至則陳已
　　　事焚之不立版歳以春夏秋冬節日出主而薦
　　　粢盛二槃肉食果蔬之屬四器羮二飯二前期
　　　主人及與祭者咸致齋薦之前夕主婦盛服治
　　　飯於房中厥明夙興主人吉服率子弟設香案
　　　於南然燭置祭文於堂北設供案二昭東穆西
　　　均以妣配位南嚮設祔案於兩序下各一男東
　　　女西東西嚮主人以下盥奉木主設於案設祔
　　　位於兩序案訖主人東階下立衆各依行軰東
　　　西序立主人詣香案前上香畢率在位者一跪
　　　三叩興主婦率諸婦出房中薦七箸醯醬跪叩
　　　如儀退子弟奉壺主人詣神案以次酌酒薦熟
　　　訖皆就案南跪叩興子弟薦祔位畢主人跪在
　　　位者皆跪祝進至香案之右讀祭文訖興退主
　　　人以下叩興再獻主婦薦飯羮三獻主婦薦餅
　　　餌時蔬主人酌酒跪叩均如初儀畢主人率族
　　　姓一跪三叩興祝取祭文及祔食紙位焚於庭
　　　衆出主人納木主徹退日中而餕春一舉布席
　　　於堂東西北上陳倚琖七箸如其人數傳祭食
　　　於燕器熱酒饌族姓至主人肅入序位以行軰
　　　年齒為等旅揖即席進酒饌酬酢如禮湯飯畢
　　　長者離席告退主人送於門外諸子弟皆隨以
　　　出徹僕人餕餘食皆盡月朔望日主人及家衆
　　　夙興盥洗啟寢室然燭詣香案前依行軰序立
　　　主人上香訖子弟奉茶主人獻茶復位率衆一
　　　跪三叩興徹茶闔室衆退若家有吉事主人盥
　　　洗啟室然燭焚香以其事告行禮如朔望儀
　　　凡庶人家祭之禮於正寢之北為龕奉高曽祖
　　　禰神位歳逢節序薦果蔬新物每案不過四器
　　　羮飯具其日夙興主婦治饌主人率子弟設案
　　　然鐙啟室奉神主於案上以昭穆序主人立於
　　　香案前家衆序立於主人下以行軰為先後主
　　　人上香一跪三叩興納主於室徹退日中衆餕
　　　神食歳一舉論行軰先後同行序齒列坐酒行
　　　飯已肅揖以退月朔望日獻茶然香鐙行禮告
　　　事亦如之均與庶士儀同
　
　
　
　
　
　
　
　
　
　
　
　
　
　
　
欽定大清㑹典卷五十
欽定四庫全書
欽定大清㑹典卷五十一
　　　禮部
　　　　祠祭清吏司
　　　䘮禮一
　　　凡
列聖大䘮儀初䘮
　嗣皇帝就主䘮位冠去緯哭踊宫中自
　皇后以下咸摘耳環去首飾届時恭奉
梓宫奉安於
　　宫中正殿設几筵建丹旐於宫門外之左陳法駕
　　　鹵簿於宫門之外至
　　太和門外
　特簡王公大臣恭理䘮儀既斂迺奠王公以下民公
　　　侯伯子男以上二品官於
　　乾清門外(侍衛及内務府官/皆於  乾清門外)三品以下文武有頂
　　　帶官於
　　景運門外(大臣官員命婦不齊集日/右翼官員於  隆宗門外)
　皇后
　　妃
　　嬪宫人公主
　　皇子
　　皇孫福晉及近支王公福晉夫人於
几筵殿内諸王公福晉夫人郡主縣君以上二品夫人
　　　於丹墀右三品淑人以下於
　　隆宗門外齊集哭臨皆男摘冠緯女去首飾奠獻
　　　時皆隨行禮舉哀畢各退
　皇帝成服截髪辮居倚廬
　　皇子
　　皇孫隨成服截髪辮居宫中别室王公百官宗室
　　　覺羅咸成服截髪辮旗員居
　　闕左門外漢員於各官署
　皇后率
　　妃嬪等成服剪髪
　　皇子
　　皇孫福晉隨成服剪髪諸王福晋命婦及内府三
　　　旗官員䕶軍等妻咸成服剪髪
　皇帝行三年䘮禮百日内
　上諭用藍筆百日後素服
　御門聽政
郊
壇大祀祭服行禮詣
几筵前仍䘮服諸
　　皇子
　　皇孫及恭理䘮儀王公大臣
殯宫守衛執事各官百日除服羣臣二十七日除服咸
　　　百日薙髪奏疏文移二十七日内皆用藍印京
　　　朝官二十七月不作樂期年不嫁娶在京軍民
　　　人等二十七日素服百日不作樂一月不嫁娶
　　　頒
遺詔於天下順天府尹率屬制服跪迎開讀畢奉安公
　　　署舉哀在京候選官及教習舉貢在監肄業貢
　　　監咸集順天府署舉哀直省督撫率所屬文武
　　　各制服跪迎開讀奉安於㑹城公署分駐之提
　　　鎮道員及府州縣奉安於各治所舉哀皆朝夕
　　　哭臨三日紳士咸與移文直省督撫提鎮免其
　　　遣官進香直省官期年不作樂百日不嫁娶不
　　　薙髪軍民去冠緯素服二十七日百日不作樂
　　　一月不嫁娶○外藩䝉古王公台吉等公主福
　　　晉等服内來京者咸成服除服後來京者皆男
　　　摘冠緯女去首飾三日朝鮮使臣同○成服後
　　　朝晡日中三設奠(朝晡進羮飯肴饌午奠/進饌筵一如事生儀)朝夕
　　　奠設法駕鹵簿三日後至一月設鑾駕鹵簿每
　　　奠王公百官咸齊集質明欽天監報時各執事
　　　皆辦禮部堂官奏請朝奠
　皇帝出倚廬詣
几筵前東立西嚮舉哀迺啟
　　宫門恭理䘮儀王大臣及執事官率尚茶尚膳舉
　　　茶膳由中門中路進至
几筵前尚茶跪進茶内外齊集衆咸跪
　皇帝親舉茶恭奠於茶几行一拜禮衆皆隨行禮尚
　　　茶徹茶衆皆興次尚膳進膳
　皇帝親上食畢執事官進奠几於正中
　皇帝詣几前跪進爵王大臣跪進爵
　皇帝祭酒三爵每祭行一拜禮衆皆隨行禮興迺徹
　　　饌出闔門衆哀止
　皇帝還倚廬衆皆退午奠晡奠儀同○諏日行殷奠
　　　禮王公百官公主福晉命婦咸齊集陳俎豆設
　　　饌筵二十一席羊九酒十有一尊楮帛九萬張
　　　黄幕於宫門外之右設反坫具尊罍設鹵簿陳
　　　冠服於
几筵前列饌筵於丹陛兩旁陳羊酒於黄幕積楮帛於
　　　燎所設祭文案於西檐下届時禮部尚書奉祭
　　　文侍郎二人前引由中門入祗設於案退禮部
　　　堂官奏請
　皇帝詣
几筵前視饌上食舉哀讀祝官奉祭文至閾外正中北
　　　面跪禮部堂官二人跪展祭文進奠几
　皇帝於几前跪衆於齊集處跪哀暫止讀文畢仍復
　　　於案退衆舉哀迺進爵
　皇帝祭酒三爵毎祭行一拜禮衆隨行禮舉哀畢徹
　　　俎豆讀祝官奉祭文禮部堂官前引侍臣奉冠
　　　服自殿陛内大臣十人前引恭送燎所
　皇帝舉哀隨行詣燎所(如不遣承親詣燎/所則    奠大臣)内大臣侍
　　　衛扈從齊集王公百官咸從
　皇帝於燎所祭酒三爵行禮舉哀衆隨舉哀行禮如
　　　前禮畢
　皇帝還倚廬迺焚冠服楮帛衆各退(是日仍設午奠/脯奠大臣祭酒)
　　　(啟奠𤼵引大祭/繹祭日皆同)○諏日而殯先期以奉移
梓宫祗告
几筵行啟奠禮陳設禮儀與殷奠同至日奉移
梓宫於
殯宫豫設大昇轝於
　　景運門外届時禮部堂官奏請
　皇帝詣
几筵舉哀執事官進奠几
　皇帝祭酒三爵恭理䘮儀王公大臣鑾儀衛工部堂
　　　官率校尉恭進小轝奉
梓宫出登大昇轝禮部尚書祭轝焚楮帛内大臣祭所
　　　經門橋皆三祭酒毎祭行一叩禮焚楮帛
　皇帝歩送王公百官各以次隨行
　皇后率
　　妃嬪等先詣
殯殿後左旁恭竢
靈駕至行奉安禮設几筵
　皇帝祭酒舉哀衆隨行禮舉哀畢焚楮帛丹旐各退
　　　以側殿為苫次二十七日後
　還宫倚廬○行初祭禮設法駕鹵簿於
殯宫大門外陳饌筵八十一席羊二十七酒四十一尊
　　　楮製丹旐一楮帛四十萬五千張黄幕於二門
　　　外之右設反坫尊罍如儀
　皇帝親詣上食祭酒其齊集讀文送燎均如前儀翼
　　　日繹祭遣官行禮陳饌筵十有一席羊五酒五
　　　尊楮帛三萬不設鹵簿不齊集不讀祝惟恭理
　　　䘮儀大臣内務府禮部工部光禄寺堂官執事
　　　餘如儀○行大祭禮陳設禮儀與初祭同翼日
　　　繹祭陳設禮儀與初祭次日繹祭同○周月讀
　　　文致祭陳饌筵二十一席羊九酒九尊楮帛十
　　　萬餘儀與啟奠同(凡月奠儀/同不讀文)○王公九卿及文
　　　武官承
　㫖恭擬
尊諡
廟號進呈
　御覽
　勅所部製玉
册寳香
册寶絹
册寶諏吉行恭上
尊諡禮前期遣官祗告
天
地
太廟後殿
奉先殿
　社稷至日設鹵簿於
殯宫大門外恭理䘮儀王公大臣率内府官大常寺官
　　　恭設
册寶案於
几筵前鴻臚官設
册寶案於
　　太和門正中鑾儀衛官設黄亭於階下禮部堂官
　　　豫奉絹
册寶陳亭内大學士二人恭奉香
册寶升階陳於案三叩退禮部堂官奏請
　皇帝素服御太和門恭閱
册寶畢行一跪三拜禮興退立東旁大學士詣案前一
　　　跪三叩恭奉
册寶降階陳於各黄亭跪叩如前校尉舁亭御仗黄盖
　　　前導王以下入八分公以上齊集
　　協和門外
册寶亭至跪候過隨行
　皇帝還宫易䘮服豫詣
殯宫側殿祗竢民公侯伯以下四品官以上咸於大門
　　　外按翼序立候亭至跪迎亭由大門中門入至
　　　内門止禮部堂官奉絹
册寶先入陳於案退大學士詣亭前三叩恭奉香
册寶由中門入陳於案三叩退贊引太常卿二人恭導
　皇帝由左門入王以下入八分公以上隨入民公侯
　　　伯以下四品官以上於大門外各序立典儀官
　　　贊執事官各共迺職贊引官奏就位
　皇帝就位立贊跪拜興
　皇帝率羣臣行三跪九拜禮興奏跪
　皇帝率羣臣跪典儀奏進
册(以下進寳皆寳宣/    册    有奏)大學士詣案奉
册跪獻於左
　皇帝受
册拱舉授禮部堂官跪接興奉安於案三叩退進
寶由右儀亦如之迺宣
册宣
册官詣案奉絹
册宣訖三叩退宣
寶儀同
　皇帝率羣臣行三跪九拜禮迺奠帛讀祝三獻爵如
　　　儀禮成恭奉祝帛絹
册絹
寶送燎所由中道出
　皇帝轉立拜位旁西嚮候過復位燎半奏禮成
　皇帝還宫衆皆退翼日頒
　詔天下○百日奠獻陳饌筵二十五席羊九酒十有
　　　三尊楮帛十有一萬五千儀同初祭○既卜𦵏
　　　吉奉移
山陵前期遣官祗告
天
地
太廟
　社稷前奉移一日行祖奠禮陳饌筵三十一席羊九
　　　酒十有五尊楮帛十有五萬儀與啟奠同祭畢
　　　焚鑾駕鹵簿至日執事官陳大昇轝於
殯宫大門外設
册寶亭於階下王公百官公主福晉一品夫人以上及
　　　内府婦女咸齊集
　皇帝詣
梓宫前舉哀祭酒三爵衆隨行禮畢
　皇帝先至大門東旁立竢奉移
梓宫出跪候過歩隨行
梓宫登大昇轝禮部尚書祭轝三祭酒行三叩禮畢焚
　　　楮帛
靈駕發
册寶亭及騎駕鹵簿咸前列沿塗分站豫設
　蘆殿繚以黄幔城
　皇帝歩送至郊由别道先往祗竢
皇太后以下亦先往祗竢王公大臣官員侍衛内監等
　　　隨轝行恭理䘮儀王公大臣内務府工部鑾儀
　　　衛堂官左右翼衛所經門橋遣内大臣祭酒焚
　　　楮帛
靈駕將至宿次王公百官先至幔城北門外
　皇帝率王公百官舉哀跪迎
靈駕安奉於蘆殿衆至大門外序立陳設鹵簿迺行晡
　　　奠如儀奠畢
　皇帝還行宫衆皆退翼日昧爽行朝奠如儀
　皇帝跪送啟行歩送里許仍先詣宿次在塗皆朝夕
　　　奠如初日
皇太后以下與朝奠不與晡奠所過百里内守土官於
　　　道右百歩外跪迎
靈駕舉哀至宿次於幔城外行三跪九叩禮奠獻時各
　　　於右翼班末隨行禮至
陵日守
陵貝勒公大臣官員咸於十里外舉哀跪迎自紅門設
　　　法駕鹵簿前導
靈駕至
　隆恩門外降大昇轝安奉
梓宫於
隆恩殿
　皇帝祭酒三爵衆隨行禮舉哀是日遣官祭告各
陵寢並祭
　　后土
皇陵山神翼日行遣奠禮陳饌筵二十五席羊七酒十
　　　有五尊楮帛九萬往送之王公百官及在
陵貝勒公大臣官員咸齊集儀如祖奠大𦵏前期行遷
　　　奠禮儀如遣奠至時恭理䘮儀王大臣等率夫
　　　校進小轝奉移
梓宫於
寶城前蘆殿恭奉
梓宫登龍輴進饌筵
　皇帝祭酒三爵衆隨行禮舉哀畢
　駕還行宫衆皆退迺焚楮帛法駕騎駕鹵簿訖至日
　皇帝詣
梓宫前祭酒届吉時恭移龍輴自隧道入
地宫安奉寶牀設香
册寶於左右几遂掩閉
元宫
　皇帝於方城前舉哀祭酒行禮畢卒哭出至幄次易
　　　吉服王公百官咸采服禮部堂官奏請
　皇帝詣
隆恩殿行題
主禮鑾儀衛官豫設黄輿於殿外階下執事官設
神主寶座於殿内正中南嚮設題主案於東旁西嚮設
　　　奉安
主櫝案於寶座旁南嚮設
　皇帝拜位於殿門内正中北嚮贊引太常卿二人恭
　　　導
　皇帝入殿左門就拜位立鴻臚寺官引王公於階上
　　　文五品以上武四品以上官於階下東西上北
　　　面序立大臣一人啟櫝奉
神主設於題主案大學士二人朝服詣案東行一跪三
　　　叩禮興就位西嚮恭題
神主畢大臣奉
主安於
寶座三叩退迺行虞祭禮
　皇帝就拜位王公百官各就拜位上香奠帛讀祝三
　　　獻爵送燎均如儀禮成鑾儀衛堂官率校尉舁
　　　黄輿設階上正中南嚮太常卿跪奏恭請
神位升祔
太廟
　皇帝詣
　寳座前行一跪三拜禮恭奉
神主大學士前引由殿中門出奉安黄輿内行一跪三
　　　拜禮興校尉舁輿前列御仗黄盖内大臣十人
　　　大學士禮部堂官導引啟行
　皇帝率王以下各官於大門外跪候過先詣塗次黄
　　　幄祗竢恭理䘮儀及執事諸臣隨行沿塗朝夕
　　　奠
　皇帝親詣上香行三跪九拜禮(王公百官/不隨行禮)還京升祔
太廟(詳儀升/祔)○期年小祥讀文致祭張黃幄於
皇陵方城前陳俎豆列饌筵於祭臺左右
　皇帝䘮服詣黃幄内奠獻隨往之王公百官咸於
陵寢門外隨行禮舉哀與前祖奠同○再期大祥陳設
　　　禮儀與期年同○二十七月行除服禮
　皇帝䘮服於
皇陵方城前行奠獻禮陳設禮儀與百日奠獻同祭畢
　　　除服○三周行禮儀同再期
　　　䘮禮二
　　　凡
列后大䘮
　聖子皇帝主䘮儀初䘮恭奉
梓宫奉安於
　　宫中正殿設几筵建丹旐於宫門外之右陳儀駕
　　　於宫門外
　皇帝成服截髪辮諸王之為子者皆成服截髪辮
　皇后成服剪髪諸王福晉為子婦者皆成服剪髪
皇太后宫中女侍内監皆成服剪髪截髪辮既歛王以
　　　下及婣戚於宫門外三品官以下於外門之外
　　　福晉以下及婣戚婦女於丹墀右三品淑人以
　　　下於宫門外齊集舉哀奏疏文移十五日用藍
　　　印頒
遺誥於天下○内外各官百日不作樂不嫁娶軍民二
　　　十七日不作樂不嫁娶朝晡日中之奠進茶膳
　　　以女官恭理䘮儀王公大臣内務府總管率之
　　　内監轉進於
　皇帝親奠○殷奠既徹饌女官奉冠服詣燎所福晉
　　　命婦内府婦女皆從
　欽命公主福晉或婣戚大臣夫人一人於燎所祭酒
　　　行禮○將𦵏隨行有女侍及内府婦女餘皆如
列聖䘮儀
　　　凡
　皇后大䘮
　皇帝主䘮儀初䘮
　皇帝冠去緯輟朝
　　皇子去冠緯哭踊宫中自
　　妃嬪以下咸摘耳環去首飾届時奉安
　梓宫於
　　宫中正殿設几筵建丹旐於宫門外之右陳儀駕
　　　於宫門之外
　特簡王公大臣恭理喪儀既歛迺奠王公以下民公
　　　侯伯二品官以上及婣戚於宮門外三品官以
　　　下文武有頂帶官於外門之外
　　妃嬪宫人公主
　　皇子
　　皇孫福晉近支王等福晉於
　几筵殿内諸王公福晉夫人郡主縣君二品夫人及
　　　婣戚婦女於丹墀右三品淑人以下於宮外齊
　　　集舉哀皆男摘冠緯女去首飾奠獻時隨行禮
　　　舉哀畢各退
　皇帝成服
　　皇子成服截髮辮居宮中别室
　　皇孫隨成服王公百官宗室覺羅及婣戚咸成服
　　　王公於府第齋宿大臣官員於各公署齋宿
　　皇子福晉成服剪髮
　皇后宮中女侍内監咸成服剪髮截髮辮
　　妃嬪公主福晉命婦及婣戚婦女内府三旗官員
　　　䕶軍等妻咸成服
　皇帝縞素十三日而除兩月後
　御門聽政
郊
壇大祀祭服行禮
　親臨
　几筵前素服視奠恭遇
皇太后
　皇帝親詣
　几筵
皇太后乘輿由中門中道至檐下降輿
　皇帝乘輿由中門中道至階上降輿
　　皇子喪服百日餘日素服詣
　几筵前仍喪服
　　皇子福晉亦如之
　　皇孫恭理喪儀王公大臣及
　殯宮守衛執事各官及婣戚百日除服羣臣二十七
　　　日除服皆百日薙髮十三日内各衙門文移用
　　　藍印奏本用硃印京朝官二十七日不作樂不
　　　嫁娶○頒
　勅諭於天下順天府尹率屬制服跪迎宣讀畢奉安
　　　公署舉哀直省督撫率所屬文武各官跪迎宣
　　　讀奉安於㑹城公署分駐之提鎮道員及府州
　　　縣各奉安於治所舉哀皆朝夕哭臨三日移文
　　　各省督撫提鎮免其遣官進香直省官二十七
　　　日不作樂不嫁娶皆百日薙髮(以初喪日為始/不以    詔到)
　　　(日為/始)軍民素服七日不作樂不嫁娶○外藩䝉
　　　古王公台吉等公主福晉等服内來京者皆成
　　　服除服後來京者男摘冠緯女去首飾各三日
　　　朝鮮使臣同○成服後朝晡日中三設奠(朝晡/奠進)
　　　(羮飯肴饌午奠進/饌筵一如事生儀)朝晡設儀駕每奠王公百官
　　　咸齊集質明欽天監報時各執事皆辦執事官
　　　告朝奠
　　皇子出苫次詣
　几筵前西嚮舉哀迺啟門恭理喪儀王公大臣内務
　　　府總管及内務府總管夫人内管領妻率尚膳
　　　尚茶女官舉茶膳由中門中路進至
　几筵前尚茶女官跪進茶内外齊集衆皆跪恭奠於
　　　茶案行一叩禮衆隨行禮尚茶女官徹茶衆皆
　　　興次尚膳女官進膳上食畢執事官進奠几於
　　　正中
　　皇子詣几前跪執事官跪進爵
　　皇子三祭酒每祭行一叩禮衆皆隨行禮興迺徹
　　　饌出闔門衆哀止
　　皇子還苫次衆皆退午奠晡奠儀同○諏日行殷
　　　奠禮王公百官公主福晉命婦咸齊集陳饌筵
　　　二十一席羊九酒十有一尊楮帛九萬設儀駕
　　　陳冠服張黄幕於宮門外之右設反坫具尊罍
　　　陳俎豆於
　几筵前列饌筵於丹陛兩旁陳羊酒於黄幕積楮帛
　　　於燎所設祭文案於東檐下禮部堂官奉祭文
　　　侍郎二人前引由中門入祗設於案退
　皇帝親臨上食畢讀祝官奉祭文至閾外正中跪
　　皇子衆皆跪哀暫止讀文畢執事進奠几
　皇帝旁坐祭酒三爵每祭
　　皇子行一叩禮衆隨行禮舉哀畢徹饌讀祝官奉
　　　祭文禮部堂官引至燎所付内監退王公百官
　　　咸退次女官奉冠服内監十人前引恭送燎所
　　皇子隨出王福晉命婦婣戚内府婦女皆隨出
　　皇子福晉出詣燎所祭酒三爵舉哀衆隨行禮舉
　　　哀畢迺焚冠服楮帛各退○諏日而殯先期以
　　　奉移告
　几筵行啓奠禮儀與殷奠同至日奉移
　梓宮於
　殯宮豫設大昇轝於
　　景運門外届時
　皇帝親臨祭酒三爵恭理喪儀王公大臣鑾儀衛工
　　　部堂官率校尉進小轝奉
　梓宮出宮由
　　乾清門右門出至
　　景運門外登大昇轝禮部尚書祭轝内大臣祭所
　　　過門橋皆三祭酒每祭行一叩禮焚楮帛
　　皇子步送王公百官婣戚各以次隨行
　　妃嬪等先詣
　殯殿後左旁恭竢
　靈駕至行奉安禮設几筵陳
　册寶於左右
　　皇子祭酒衆隨行禮舉哀畢焚楮帛丹旐各退○
　　　行初祭禮設儀駕於
　殯宮門外陳饌筵八十一席羊二十七酒四十一尊
　　　楮製丹旐一楮帛四十萬五千張黃幕於二門
　　　外之右設反坫尊罍如儀齊集上食讀文祭酒
　　　送燎如前儀翼日繹祭陳饌筵十有一席羊五
　　　酒五尊楮帛三萬不設儀駕不齊集不讀祝惟
　　　恭理喪儀大臣内務府禮部工部光禄寺堂官
　　　執事餘如儀○行大祭禮陳設禮儀與初祭同
　　　翼日繹祭陳設禮儀與初祭次日繹祭同○周
　　　月奠獻陳饌筵二十一席羊九酒九尊楮帛十
　　　萬
　　皇子行禮儀與啟奠同(凡月奠/儀皆同)○承
　旨恭擬
　諡號
　勅工部製
　册寶諏吉行
　册諡禮前期遣官祗告
太廟後殿
奉先殿至日設儀駕於
　殯宮大門外恭理喪儀王公大臣内務府總管率内
　　　府太常官進
　册寶案視内監設於
　几筵前兩旁内府官設
　御座於
　　太和門正中鴻臚寺官設
　册寶案於
　御座之南左右鑾儀衞官設黄亭於階下正副使素
　　　服於階下西嚮立禮部官豫奉絹
　册寶陳亭内内閣官奉香
　册寶升階陳於案三叩退禮部堂官奏請
　皇帝素服御太和門陞座正副使由東階升詣
　册寶案前一跪三叩興正使奉
　册副使奉
　寶由中階降陳於各黃亭跪叩如前禮成
　皇帝還宮校尉舁亭御仗黄蓋前導王以下入八分
　　　公以上齊集
　　協和門外
　册寶亭至跪候過隨行民公侯伯以下四品官以上
　　　咸於
　殯宮大門外按翼序立
　册寶亭至跪迎亭由大門入至内門止禮部堂官奉
　　　絹
　册寶入授内官先陳於案退正副使詣亭前三叩恭
　　　奉香
　册寶由中門入陳於案三叩興鳴贊贊上香正使上
　　　香復原位立贊宣
　册内官奉授宣
　册官於檻外宣訖仍授内官復於案宣
　寶儀同正使奉
　册副使奉
　寶授内官陳於
　几筵左右行一跪三叩禮興由殿西門出太常贊引
　　　官引正使於
　　殿外階上拜位立鴻臚官引
　　皇子王以下入八分公以上於二門内四品官以
　　　上於大門外按翼序立上香奠帛讀祝三獻爵
　　　如儀(奠獻均用内官祝文内官奉至門外/讀祝官跪受讀畢仍授内官安設)禮畢
　　　内官奉絹
　册寶祝帛授各執事官恭送燎所燎訖衆皆退禮成
　　　正副使復
　命翼日頒
　詔天下○百日奠獻陳饌筵二十五席羊九酒十有
　　　三尊楮帛十有一萬五千儀同初祭○既卜葬
　　　吉奉移前三日遣官祗告
天
地
太廟
　社稷奉移前期一日行祖奠禮陳饌筵三十一席羊
　　　九酒十有五尊楮帛十有五萬儀與啟奠同至
　　　日陳大昇轝於
　殯宮大門外設
　册寶亭於階下王公百官公主福晉一品夫人及内
　　　府婦女咸齊集
　皇帝親詣
　梓宮前祭酒三爵不往送祭酒時
　　皇子行禮衆隨行禮畢奉移
　梓宮登大昇轝禮部堂官祭轝三祭酒行三叩禮畢
　　　焚楮帛
　靈駕發
　册寶亭及儀駕咸前列沿塗分站豫設
　　蘆殿繚以黄幔城
　　皇子王公百官内監女侍内府婦女六十人皆以
　　　次隨行恭理喪儀王公大臣内務府禮工二部
　　　鑾儀衛官左右翼衞所經門橋遣内大臣祭酒
　　　焚楮帛
　　妃嬪以下由别道先往宿次祗竢
　靈駕將至宿次王公百官先至幔城北門外舉哀跪
　　　迎
　靈駕安奉於蘆殿衆至大門外序立陳設儀駕迺行
　　　晡奠如儀奠畢各退翼日昧爽行朝奠如儀
　　皇子跪送仍隨行在塗皆朝夕奠如初日
　　妃嬪以下與朝奠不與晡奠所過五十里内守土
　　　官於道右百步外跪迎
　靈駕舉哀至宿次於幔城外行三跪九叩禮奠獻時
　　　各於右翼班末隨行禮至
陵寢日守
陵寢貝勒公大臣官員咸於十里外舉哀跪迎
　靈駕至
　饗殿大門降大昇轝安奉
　梓宮於
　饗殿
　　皇子祭酒三爵衆隨行禮舉哀是日遣官祭告各
陵寢並祭
　　后土
皇陵山神翼日行遣奠禮陳饌筵二十五席羊七酒十
　　　有五尊楮帛九萬往送之王公百官及在
陵貝勒公大臣官員咸齊集儀如祖奠先葬一日行遷
　　　奠禮儀如遣奠至時恭理喪儀王公大臣等率
　　　夫校進小轝恭奉
　梓宮於
　寶城前蘆殿登龍輴進饌筵
　　皇子三祭酒畢衆退迺焚楮帛儀駕訖至日
　　皇子詣
　梓宮前祭酒届吉時恭移龍輴自隧道入
　地宮安奉寶牀設香
　册寶於左右几遂掩閉
　元宮
　　皇子於祭臺前祭酒舉哀行禮畢迺卒哭各退行
　　　題
　主禮鑾儀衞官豫設黃輿於階下執事官設
　神主寶座於殿内正中南嚮設題主案於東旁西嚮
　　　設奉安
　主櫝案於寶座旁南嚮至時贊引官引遣官就拜位
　　　鴻臚寺官引王公百官各就位大臣一人啟櫝
　　　奉
　神主設於題主案大學士二人朝服詣案東行一跪
　　　三叩禮興就位西嚮恭題
　神主畢大臣奉
　主安於
　寶座三叩退迺行虞祭禮上香奠帛讀祝三獻爵送
　　　燎均如儀禮成鑾儀衞堂官率校尉舁黃輿於
　　　階上遣官詣
　寶座前行一跪三叩禮恭奉
　神主由殿中門出奉安黄輿校尉舁輿前列御仗黄
　　　蓋内大臣十人禮部堂官導引啟行王以下各
　　　官隨行沿塗仍朝夕奠竢還京時升祔(詳升/祔儀)○
　　　(如距大葬之期尚逺迺於/  神主卜吉於    殯殿)　　(殯宮東廡製二/欽命大學士)
　　　(人行題主禮是日陳儀駕於大門外陳鳯輿於/階下奉    主大臣恭奉    神主至    几)
　　　(筵前設左案大學士上香行禮畢恭題主大神/主鑾儀衛舁鳯輿陞至階正中奉        臣)
　　　(恭奉臣十神主出大學士前導奉安鳯與内前/引大    人前導校尉舁輿由中門出儀駕前)
　　　(導至導東華門止黄蓋御/仗前  至  誠肅門止)○期年小祥讀文致
　　　祭陳設禮儀與前初奠同○再期大祥陳設禮
　　　儀與期年同○二十七月行除服禮
　　皇子喪服行奠獻禮王公百官隨行禮陳設禮儀
　　　與百日禮同祭畢
　　皇子皇子福晉除服○三周行禮儀同再期
　
　
　
　
　
　
　
　
　
　
　
　
　
　
欽定大清會典卷五十一
欽定四庫全書
欽定大清㑹典卷五十二
　　　禮部
　　　　祠祭清吏司
　　　喪禮三
　　　凡
　　皇貴妃喪禮疾革自
　　大内移至吉安所初薨
　皇帝輟朝五日素服十日(若殯期逾十/日及殯而止)
　命所出皇子公主持服
　　皇子去冠緯公主
　　皇子福晉去簪珥届時入金棺奉安
　　金棺於正殿設几筵建丹旐於二門外之右陳儀
　　　仗於大門外
　簡命王公大臣辦理喪儀既歛迺奠王以下四品官
　　　以上公主福晉以下一品夫人以上咸齊集男
　　　摘冠緯女去首飾○所出
　　皇子皇子福晉成服截髮辮剪髮
　　皇孫皇孫婦婣戚隨成服至大祭日而除百日薙
　　　髪奏除諸
　　皇子及近支王公等並内務府總管一人散秩大
　　　臣三人侍衛九十人内府三旗佐領下官員及
　　　其妻以三分之一成服至大祭日而除薙髪本
　　　内管領下官員及執事男婦
　　皇子侍從成服至大祭日除服皆隨
　　皇子百日薙髪○朝晡日中三設奠朝晡設儀仗
　　　王公官員公主福晉命婦咸齊集行禮舉哀如
　　　儀(奠茶時惟行皇子皆殿内/内監等隨  禮後  同)○諏日而殯前期
　　　行啟奠禮儀仗全設陳饌筵七席羊五酒五尊
　　　楮帛萬有五千王公官員公主福晉命婦咸齊
　　　集
　　皇子祭酒衆隨行禮舉哀畢各退至日豫設大轝
　　　於大門外届時
　　皇子祭酒三爵辦理喪儀王大臣鑾儀衞工部堂
　　　官率舁夫進小轝奉
　　金棺出昇大轝禮部堂官祭轝内大臣祭所經門
　　　橋皆三祭酒焚楮帛
　　皇子步送王公各官婣戚以次隨行齊集之公主
　　　福晉命婦先往以竢
　　金棺至奉安畢設几筵
　　皇子祭酒衆隨行禮舉哀畢焚楮帛丹旐各退○
　　　行初祭禮王公官員公主福晉命婦咸齊集設
　　　儀仗於
　　殯宮大門外陳饌筵三十五席羊二十一酒二十
　　　一尊楮製丹旐一楮帛十有八萬九千張黄幕
　　　於二門外之右設反坫具尊罍設儀仗陳冠服
　　　遣官讀文致祭
　　皇子及衆隨行禮舉哀徹饌奉祭文冠服送燎所
　　皇子福晉祭酒行禮衆隨行禮舉哀畢迺焚冠服
　　　楮帛各退翼日繹祭陳饌筵七席羊三酒三尊
　　　楮帛萬有五千不設儀仗不齊集辦理喪儀大
　　　臣内務府禮工二部光禄寺堂官執事内務府
　　　總管夫人内管領妻祭酒行禮如儀○行大祭
　　　禮儀與初祭同翼日繹祭儀與初祭次日繹祭
　　　同○周月奠獻設儀仗陳饌筵十有一席羊五
　　　酒五尊楮帛二萬一千衆齊集(不讀/文)
　　皇子祭酒儀同大祭(二周月三/周月儀同)○内閣擬諡號候
　欽定工部造絹
　册寶諏日行
　册諡禮設采亭於
　　午門外正副使二人詣内閣於
　册寶前行一跪三叩禮恭奉由
　　午門中門出安設於采亭一跪三叩校尉舁亭前
　　　列黃蓋御仗至
　　殯宮大門外亭止正副使於亭前跪三叩正使奉
　册副使奉
　　寶興由中門入陳於案三上香畢宣讀官以次宣
　册文寶文畢各退迺行讀文致祭禮正使祭酒儀如
　　　月奠○百日讀文致祭陳饌筵十有五席羊七
　　　酒七尊楮帛五萬儀與月奠同○既卜葬吉先
　　　期行祖奠禮陳饌筵十有五席羊七酒七尊楮
　　　帛三萬七千儀與啟奠同奏遣
　　皇子及王公大臣官員往送沿塗分站豫設
　　蘆殿繚以席垣
　　皇子王公各官内監女侍内府婦女三十人皆以
　　　次隨行至宿次設晡奠翼日昧爽朝奠
　　皇子祭酒行禮如儀至
　　園寢日在
陵貝勒公大臣及不直班之官員咸於十里外道右跪
　　　迎舉哀候過隨行奉安
　　金棺於
　　蘆殿翼日行遣奠禮設儀仗送往之王公大臣官
　　　員及在
陵貝勒公大臣官員暨貝勒公夫人大臣官員妻咸齊
　　　集陳設禮儀一如祖奠及葬先期行遷奠禮陳
　　　饌筵十有三席羊五酒五尊楮帛三萬儀與遣
　　　奠同届時奉移
　　金棺於墓前蘆殿升太平車奠獻行禮畢各退焚
　　　楮帛儀仗至日奉
　　金棺由隧道入墓壙掩閉墓門
　　皇子於月臺前祭酒舉哀行三叩禮衆皆隨行禮
　　　畢卒哭是日
　　皇子暨送往之王公大臣官員皆還京○行題主
　　　禮豫期近
　　園寢之外設
　　蘆殿製造
　　神牌工竣設於案内閣大學士禮部堂官朝服行
　　　一跪三叩禮刻字將近大祭以前卜吉填青各
　　　行禮如初畢迺安奉於
　　蘆殿日㸃香燭逢大祭日奉入
　　饗殿依次奉安於座禮成奉安寢室○期年小祥
　　　致祭行禮如儀○再期大祥如期年儀○三周
　　　行禮儀同再期
　　　凡
　　貴妃喪禮疾革自
　　大内移至吉安所初薨
　皇帝輟朝五日
　命所出皇子公主持服
　　皇子去冠緯公主
　　皇子福晉去簪珥届時入金棺奉安
　　金棺於正殿設几筵建丹旐於二門外之右陳儀
　　　仗於大門外
　簡命王公大臣辦理喪儀既歛迺奠王以下三品官
　　　以上公主福晉以下一品夫人以上咸齊集男
　　　摘冠緯女去首飾○所出
　　皇子皇子福晉成服截髮辮剪髮
　　皇孫皇孫婦婣戚隨成服至大祭日而除百日薙
　　　髮奏除近支王公等及内務府總管一人散秩
　　　大臣三人侍衞六十人内府三旗佐領下官員
　　　及其妻以三分之一成服大祭日除服薙髮本
　　　屬二内管領下官員執事男婦
　　皇子侍從皆成服大祭日除服皆隨
　　皇子百日薙髮○朝晡日中三設奠設儀仗(凡三/日)
　　　内府成服官員及䕶軍領催等男婦咸齊集(至/除)
　　　(服日/止)行禮舉哀如儀○諏日而殯至日豫設大
　　　轝於大門外届時
　　皇子祭酒三爵辦理喪儀王大臣鑾儀衞工部堂
　　　官率舁夫進小轝奉
　　金棺出昇大轝禮部堂官祭轝禮部官祭所經門
　　　橋皆三祭酒焚楮帛
　　皇子步送王公各官婣戚以次隨行齊集之公主
　　　福晉命婦先往以竢
　　金棺至奉安畢設几筵
　　皇子祭酒衆隨行禮舉哀畢焚楮帛丹旐各退○
　　　行初祭禮儀仗全設陳饌筵三十一席羊十有
　　　九酒十有九尊楮製丹旐一楮帛十有四萬九
　　　千張金黃幕於二門外之右設反坫具尊罍王
　　　公官員公主福晉命婦咸齊集遣官讀文致祭
　　皇子及衆隨行禮舉哀如儀翼日繹祭陳饌筵五
　　　席羊三酒三尊楮帛萬不設儀仗不齊集内務
　　　府禮工二部光禄寺堂司官執事内管領妻祭
　　　酒行禮如儀○行大祭禮儀與初祭同翼日繹
　　　祭儀與初祭次日繹祭同○周月奠獻設儀仗
　　　陳饌筵十有一席羊五酒五尊楮帛二萬衆齊
　　　集行禮儀與大祭同(二周月三/周月儀同)○行
　册諡禮與
　　皇貴妃同○百日奠獻陳設禮儀皆與月奠同○
　　　既卜葬吉先期行祖奠禮設儀仗陳饌筵十有
　　　三席羊五酒五尊楮帛三萬衆齊集奠獻行禮
　　　如儀奏遣近支王公大臣官員往送沿塗奉安
　　蘆殿宿次設晡奠翼日朝奠
　　皇子祭酒行禮如儀至
　　園寢日在
陵貝勒公大臣及不直班之官員咸於十里外道右跪
　　　迎舉哀候過隨行奉安
　　金棺於
　　蘆殿翼日行遣奠禮送往之王公大臣官員及在
陵貝勒公大臣官員暨貝勒公夫人大臣官員妻咸齊
　　　集陳設禮儀均如祖奠及葬先期行遷奠禮儀
　　　與遣奠同至日奉
　　金棺由隧道入墓壙掩閉墓門
　　皇子於月臺前祭酒舉哀行三叩禮衆皆隨行禮
　　　畢卒哭是日
　　皇子暨送往之王公大臣官員皆還京○行題主
　　　禮豫期近
　　園寢之外設
　　蘆殿製造
　　神牌工竣設於案内閣大學士禮部堂官朝服行
　　　一跪三叩禮刻字將近大祭以前卜吉填青各
　　　行禮如初畢迺安奉於
　　蘆殿日㸃香燭逢大祭日奉入
　　饗殿依次奉安於座禮成奉安寢室○期年小祥
　　　致祭行禮如常儀○再期大祥如期年儀○三
　　　周行禮儀同再期
　　　凡
　　妃喪禮疾革自
　　大内移至吉安所初薨
　皇帝輟朝三日
　命所出皇子公主持服
　　皇子去冠緯公主
　　皇子福晉去簪珥届時入金棺奉安
　　金棺於正殿設几筵建丹旐於二門外之右陳采
　　　仗於大門外
　簡命王公大臣辦理喪儀既歛迺奠王以下三品官
　　　以上公主福晉以下一品夫人以上齊集男摘
　　　冠緯女去首飾○所出
　　皇子皇子福晉成服截髮辮剪髮
　　皇孫皇孫婦婣戚隨成服至大祭日而除百日薙
　　　髮奏除近支王公等及内務府總管一人散秩
　　　大臣三人侍衞六十人成服至大祭日除服薙
　　　髮所屬内管領一人並内管領下官員男婦
　　皇子侍從皆成服至大祭日除服皆隨
　　皇子百日薙髮○朝晡日中三設奠設采仗(凡三/日)
　　　内務府成服官員及䕶軍領催等各男婦齊集
　　　(至奉移/日止)行禮舉哀如儀○諏日而殯至日豫設
　　　大轝於大門外届時
　　皇子祭酒三爵辦理喪儀王大臣鑾儀衞工部堂
　　　官率舁夫進小轝奉
　　金棺出昇大轝内務府堂官祭轝禮部官祭所經
　　　門橋皆三祭酒焚楮帛
　　皇子步送王公百官婣戚以次隨行齊集之公主
　　　福晉命婦先詣
　　殯宮以竢
　　金棺至奉安畢設几筵
　　皇子祭酒衆隨行禮舉哀畢焚楮帛丹旐各退○
　　　行初祭禮采仗全設陳饌筵三十一席羊十有
　　　九酒十有九尊楮製丹旐一楮帛十有四萬九
　　　千張金黃幕於二門外之右陳反坫具尊罍王
　　　公官員福晉命婦咸齊集遣官讀文致祭
　　皇子及衆隨行禮舉哀如儀翼日繹祭陳饌筵五
　　　席羊三酒三尊楮帛萬不設采仗不齊集内務
　　　府禮工二部光禄寺堂司官執事内管領妻祭
　　　酒行禮如儀○行大祭禮儀與初祭同翼日繹
　　　祭儀與初祭次日繹祭同○周月致祭陳饌筵
　　　十有一席羊五酒五尊楮帛二萬衆齊集行禮
　　　儀與大祭同(二周月三/周月儀同)○百日致祭陳設禮儀
　　　皆與月奠同○既卜葬吉先期行祖奠禮陳饌
　　　筵十有三席羊五酒五尊楮帛三萬衆齊集奠
　　　獻行禮如儀奏遣近支王公大臣官員往送沿
　　　塗奉安
　　蘆殿宿次設晡奠翼日朝奠
　　皇子祭酒行禮如儀至
　　園寢日在
陵貝勒公大臣及不直班之官員咸於十里外道右立
　　　迎舉哀候過隨行奉安
　　金棺於
　　蘆殿翼日行遣奠禮送往之王公大臣官員及在
陵貝勒公大臣官員暨貝勒公夫人大臣官員妻咸齊
　　　集陳設禮儀均如祖奠及葬先期行遷奠禮儀
　　　與遣奠同至日奉
　　金棺入墓壙掩閉墓門
　　皇子於月臺前祭酒舉哀行三叩禮衆皆隨行禮
　　　畢卒哭是日
　　皇子暨送往之王公大臣官員皆還京○行題主
　　　禮豫期近
　　園寢之外設
　　蘆殿製造
　　神牌工竣設於案内閣大學士禮部堂官朝服行
　　　一跪三叩禮刻字將近大祭以前卜吉填青各
　　　行禮如初畢迺奉安於
　　蘆殿日㸃香燭逢大祭日奉入
　　饗殿依次奉安於座禮成奉安寢室○期年小祥
　　　致祭行禮如常儀
　　　凡
　　嬪喪禮疾革自
　　大内移至吉祥房初薨
　皇帝輟朝二日
　命所出皇子公主持服
　　皇子去冠緯公主
　　皇子福晉去簪珥届時入金棺奉安
　　金棺於正殿設几筵建丹旐於二門外之右陳采
　　　仗於大門外既歛迺奠王以下一品官以上公
　　　主福晉以下一品夫人以上咸齊集男摘冠緯
　　　女去首飾○所出
　　皇子皇子福晉成服截髪辮剪髪
　　皇孫皇孫婦姻戚隨成服至大祭日而除百日薙
　　　髪奏除王公内務府總管成服(無出者/不奏除)至大祭
　　　日除服薙髮執事内管領一人及内管領下男
　　　婦之半成服隨
　　皇子除服薙髮○朝晡日中三設奠陳采仗(凡三/日)
　　　内務府成服官員及䕶軍領催各執事人男婦
　　　分班齊集行禮舉哀如儀○諏日而殯至日豫
　　　設大轝於大門外届時
　　皇子祭酒三爵工部堂官率舁夫進小轝奉
　　金棺出昇大轝内務府堂官祭轝禮部官祭所經
　　　門橋皆三祭酒焚楮帛王公各官婣戚以次隨
　　　行步送齊集之公主福晉命婦先詣
　　殯宮以竢
　　金棺至奉安畢設几筵祭酒三爵衆隨行禮舉哀
　　　畢焚楮帛丹旐各退○行初祭禮設采仗陳饌
　　　筵二十一席羊十有一酒七尊楮製丹旐一楮
　　　帛十萬五千張金黃幕陳反坫如儀衆齊集
　　皇子祭酒衆隨行禮舉哀畢各退翼日繹祭陳饌
　　　筵三席羊三酒三尊楮帛六千不設采仗不齊
　　　集内務府禮工二部堂司官執事内管領妻祭
　　　酒行禮如儀○行大祭禮儀與初祭同翼日繹
　　　祭儀與初祭次日繹祭同○周月奠獻陳饌筵
　　　七席羊三酒三尊楮帛萬有四千儀與大祭同
　　　(二周月三/周月儀同)○百日奠獻陳設禮儀均與月奠同
　　　○既卜葬吉先期行祖奠禮陳饌筵九席羊三
　　　酒三尊楮帛二萬内府成服官員男婦咸齊集
　　　祭酒行禮如儀奏遣近支王公大臣官員往送
　　　沿塗安奉
　　蘆殿宿次設晡奠翼日朝奠
　　皇子祭酒行禮如儀至
　　園寢日在
陵貝勒公大臣及不直班之官員咸於十里外道右立
　　　迎舉哀候過隨行奉安
　　金棺於
　　蘆殿翼日行遣奠禮送往之王公大臣官員及在
陵貝勒公大臣官員暨貝勒公夫人大臣官員妻咸齊
　　　集陳設禮儀均如祖奠及葬先期行遷奠禮儀
　　　與遣奠同至日奉
　　金棺入墓壙掩閉墓門
　　皇子於月臺前祭酒舉哀行三叩禮衆隨行禮畢
　　　卒哭是日
　　皇子暨送往之王公大臣官員皆還京○期年小
　　　祥致祭行禮如常儀
　　　凡
　　貴人喪禮疾革自
　　大内移入吉祥房初薨
　命所生皇子公主持服
　　皇子去冠緯公主
　　皇子福晉去簪珥届時入金棺設几筵建丹旐於
　　　二門外之右既歛迺奠貝勒以下一品官以上
　　　貝勒夫人以下一品夫人以上咸齊集不摘冠
　　　緯不去首飾○所出
　　皇子皇子福晉成服截髮辮剪髮
　　皇孫皇孫婦婣戚隨成服至大祭日而除百日薙
　　　髮執事内管領一人及執事内管領下男婦之
　　　半成服隨
　　皇子除服薙髮○朝晡設奠内務府成服官員及
　　　護軍領催執事人男婦分班齊集行禮舉哀如
　　　儀○諏日而殯至日豫設大轝於大門外届時
　　皇子祭酒三爵工部堂司官率舁夫進小轝奉
　　金棺出昇大轝禮部官祭轝並祭所經門橋皆三
　　　祭酒焚楮帛貝勒各官以次隨行步送齊集之
　　　夫人命婦先詣
　　殯宮以竢
　　金棺至奉安畢設几筵祭酒三爵衆隨行禮舉哀
　　　畢焚楮帛丹旐各退○行初祭禮陳饌筵十有
　　　五席羊九酒七尊楮製丹旐一楮帛六萬三千
　　　衆齊集張紅幕於二門外
　　皇子祭酒衆隨行禮舉哀畢各退翼日繹祭陳饌
　　　筵三席羊三酒三尊楮帛五千不齊集内務府
　　　堂司官執事内管領妻祭酒行禮如儀○行大
　　　祭禮儀與初祭同翼日繹祭儀與初祭次日繹
　　　祭同○周月奠獻陳饌筵七席羊三酒三尊楮
　　　帛萬有四千儀與大祭同(二周月三/周月儀同)○百日奠
　　　獻陳設禮儀均與月奠同○既卜葬吉行祖奠
　　　禮陳饌筵七席羊三酒三尊楮帛萬有四千内
　　　府官及執事内管領下男婦齊集行禮如儀奏
　　　遣大臣官員送往至
　　園寢之次日行遣奠禮送往之大臣官員及在
陵大臣官員暨命婦等咸齊集陳設禮儀均如祖奠及
　　　葬先一日行遷奠禮儀與遣奠同至日奉
　　金棺入墓壙閉墓門
　　皇子於月臺前祭酒舉哀行三叩禮衆隨行禮畢
　　　卒哭是日
　　皇子暨送往之大臣官員皆還京○期年小祥致
　　　祭行禮如常儀
　　　凡
皇祖
皇考妃嬪薨各按封號以治喪追封者視所追封之號
　　　治喪皆如儀
　
　
　
　
　
　
欽定大清會典卷五十二
欽定四庫全書
欽定大清會典卷五十三
　　　禮部
　　　　祠祭清吏司
　　　喪禮四
　　　凡
　　皇太子喪禮未分封之
　　皇子薨逝有追封
　　皇太子者已冠
　皇帝成服十三日而除未冠
　皇帝去冠緯輟朝七日既歛奉安
　　金棺於
　　皇太子宮正殿設几筵建丹旐於宮門外之左
　簡命王公大臣辦理喪儀奏除王公散秩大臣
　　皇太子近侍及侍衞九十人内府佐領内管領下
　　　官員䕶軍等六百人成服至二十七日而除親
　　　王以下有頂帶官員以上咸摘冠緯素服七日
　　　直省官摘冠緯素服三日外藩王公台吉及公
　　　主福晉等服内來京者咸摘冠緯去耳環朝鮮
　　　使臣在京者素服七日在京官員軍民十三日
　　　内不作樂不嫁娶直省以文到三日内不作樂
　　　不嫁娶○初薨之日陳儀駕親王以下奉恩將
　　　軍以上民公侯伯以下有頂帶官員以上公主
　　　福晉以下一品夫人以上咸齊集朝晡日中三
　　　設奠(朝晡進羮飯肴/饌午奠進饌筵)朝夕奠設儀駕齊集行禮
　　　如儀(奠茶時内外齊集之/王公百官皆隨行禮)○諏日而殯先期行
　　　啟奠禮遣官讀文致祭王公百官公主福晉命
　　　婦咸齊集儀駕全設陳饌筵十有五席羊七酒
　　　九尊楮帛三萬張秋香色幕於大門外之右設
　　　反坫具奠罍設冠服於
　　几筵禮部堂官引讀祭文官進祭文於殿檐之左
　　　進饌畢執事官進奠几遣官就奠几前跪讀祭
　　　文官奉祭文至殿中門閾外北靣跪禮部堂官
　　　二人展祭文讀畢仍復於案遣官三祭酒行三
　　　叩禮竢徹饌讀祝官奉祭文送燎所
　　皇太子近臣侍衞奉衣冠内大臣十人前引送燎
　　　所遣官祭酒行禮如儀禮畢迺焚冠服楮帛各
　　　退至日豫設大轝於大門外届時
　　皇子祭酒三爵辦理喪儀王大臣鑾儀衞工部堂
　　　官率舁夫進小轝奉
　　金棺出昇大轝禮部堂官祭轝内大臣祭所經門
　　　橋皆三祭酒焚楮帛
　　皇子步送王公各官以次隨行齊集之公主福晉
　　　命婦先詣
　　殯宮以竢
　　金棺至奉安畢設几筵
　　皇子祭酒衆隨行禮舉哀畢焚楮帛丹旐各退○
　　　行初祭禮設儀駕陳饌筵六十三席羊二十一
　　　酒二十五尊楮製丹旐一楮帛二十三萬五千
　　　齊集行禮儀與啟奠同翼日繹祭陳饌筵九席
　　　羊三酒三尊楮帛萬有五千辦理喪儀大臣禮
　　　部工部内務府光祿寺堂官及内府成服官員
　　　男婦咸齊集行禮如儀○行大祭禮儀與初祭
　　　同翼日繹祭儀與初祭次日繹祭同○周月奠
　　　獻陳饌筵十有七席羊七酒七尊楮帛五萬設
　　　儀駕齊集行禮(二三月/奠儀同)○越日行
　册諡禮先期遣官祗告
太廟後殿
奉先殿至日鑾儀衞陳儀駕於
　　殯宮大門外内府官設
　册寶案於几筵前鴻臚官設
　册寶案於
　　太和門階上正中設采亭於階下正副使二人素
　　　服立於階下之東内閣大臣奉絹
　册寶陳於案一跪三叩退正副使由東階升正使奉
　册副使奉
　　寶降階安采亭内跪叩如前興校尉舁亭前列黄
　　　蓋御仗正副使隨行内大臣侍衞於
　　午門内金水橋旁王以下奉恩將軍以上於
　　午門外常朝處跪送民公侯伯以下四品官以上
　　　豫往
　　殯宮大門外齊集竢亭至跪迎亭由
　　長安門出至
　　殯宮由中門入至二門止正副使詣亭前一跪三
　　　叩奉
　册寶陳於案三上香畢宣讀官以次宣
　册寶畢各退承祭官出至月臺正中迺奠帛讀祝三
　　　獻行禮如儀禮成奉祝帛絹
　册寶至燎所焚燎正副使復
　命次日
　頒示天下○百日奠獻陳饌筵十有九席羊七酒七
　　　尊楮帛七萬儀與月奠同○既卜葬吉先期行
　　　祖奠禮陳設禮儀與啟奠同奉移日陳大轝於
　　殯宮大門外王公官員公主福晉命婦以次齊集
　　靈駕至跪舉哀啟行後各退辦理喪儀王公大臣
　　　禮部工部内務府鑾儀衞堂官及奏遣往送之
　　　王公大臣侍衞等咸隨行翼衞所過門橋内大
　　　臣祭酒焚楮帛沿塗安奉
　　蘆殿朝夕設奠祭酒三爵往送之王公官員皆隨
　　　行禮沿塗守土官跪迎至宿次皆叩謁行二跪
　　　六叩禮至
　　園寢日在
陵貝勒公大臣及不直班之官員咸於附近處跪迎舉
　　　哀候過隨行奉
　　金棺暫安
　　饗殿次日行遣奠禮陳饌筵一羊一送往王公大
　　　臣官員及在
陵之貝勒大臣官員咸隨行禮儀如祖奠先葬一日行
　　　遷奠禮陳饌筵十有五席羊七酒九尊楮帛二
　　　萬齊集行禮與前遣奠同屆吉時奉移
　　金棺於墓前蘆殿升太平車奠獻行禮畢各退焚
　　　楮帛儀駕至日奉
　　金棺由隧道入奉安於墓壙奠獻行禮畢卒哭各
　　　退送往之王公大臣官員皆還京○行題主禮
　　　豫設
　　神座於
　　饗殿正中設奠案香几於前設
　　主案於奠案之東禮部堂官啟櫝奉
　　主於東案大學士詣案前行一跪三叩禮興東嚮
　　　㳟題畢禮部堂官奉
　　主奉安於
　　神座三叩退迺行虞祭禮陳牛一羊二帛一爵三
　　　饌筵一上香奠帛讀祝三獻承祭官行禮如常
　　　儀○期年小祥致祭行禮儀與月奠同○再期
　　　大祥如期年儀○三周行禮儀同再期
　　　凡
　　皇子喪禮未分封之
　　皇子薨逝適長者
　皇帝輟朝五日既歛奉采棺於正殿設靈座建丹旐
　　　於門外之左已生子者
　　皇子福晉及所生
　　皇孫皆成服大祭日除二十七月内素服除親兄
　　　弟伯叔成服外奏遣近支王公及散秩大臣三
　　　人侍衞六十人内管領二人内府兩佐領下男
　　　婦咸成服二十七日而除初薨之日王以下四
　　　品官以上公主福晉以下二品夫人以上咸齊
　　　集朝晡日中三設奠(奠茶時惟/殿内行禮)朝晡奠齊集如
　　　之○諏日而殯至日豫設大轝於大門外屆時
　　皇孫祭酒三爵鑾儀衞工部官率舁夫進小轝奉
　　　采棺出昇大轝内務府官祭轝禮部官祭所經
　　　門橋皆三祭酒焚楮帛
　　皇孫步送王公各官以次隨行齊集之公主福晉
　　　命婦先詣
　　　殯所以竢采棺奉安畢設靈座
　　皇孫祭酒衆隨行禮舉哀畢焚楮帛丹旐各退○
　　　行初祭禮遣官讀文致祭設儀衞陳饌筵三十
　　　一席羊九酒九尊楮製丹旐一楮帛十有四萬
　　　讀文致祭王公官員福晉命婦咸齊集
　　皇孫奠獻(年幼遣/官代)衆隨行禮舉哀畢各退翼日繹
　　　祭陳饌筵五席羊五酒五尊楮帛四千不齊集
　　　内務府官祭酒行禮如儀○行大祭禮儀與初
　　　祭同翼日繹祭儀與初祭次日繹祭同○周月
　　　奠獻陳饌筵十有五席羊九酒七尊楮帛二萬
　　　儀與初祭同○如奉
　旨追封擇吉行追封禮正副使二人詣内閣
　册寶前行一跪三叩禮㳟奉由
　　午門中門出安奉於豫設之采亭一跪三叩校尉
　　　舁亭前列黄蓋御仗至
　　　殯所大門外亭止正副使於亭前一跪三叩正
　　　使奉
　册副使奉寶由中門入陳於案三上香畢宣讀官以
　　　次宣
　册寶畢各退迺進饌讀祭文祭酒行禮如月祭儀○
　　　百日奠獻陳設禮儀與月奠同○既卜葬吉先
　　　期行祖奠禮陳饌筵十有五席羊九酒五尊楮
　　　帛二萬齊集行禮與百日同至日奉移王公官
　　　員福晉命婦以次齊集竢采棺至立舉哀啟行
　　　後各退禮部工部内務府堂官各一人及原成
　　　服之王公大臣侍衞皆送往所過門橋禮部官
　　　祭酒焚楮帛沿塗安奉蘆棚祭酒三爵至
　　　園寢日行遣奠禮陳設禮儀均如祖奠先葬一
　　　日行遷奠禮陳饌筵一羊一儀與遣奠同屆吉
　　　日奉安采棺於
　　　園寢墓穴焚儀衞祭酒行禮畢卒哭各退送往
　　　之王公大臣官員皆還京○行題主禮豫期製
　　　造
　　　神主工竣設於案内閣禮部大臣朝服行一跪
　　　三叩禮刻字塡青咸各行禮如初畢迺安奉於
　　　饗堂○期年小祥致祭行禮如常儀○再期大
　　　祥如期年儀○三周行禮儀同再期○中殤幼
　　　殤各殺其儀
　　　凡親王薨喪
　聞
　皇帝輟朝三日有
　特恩
　親臨者王子率合屬官員跪迎於大門外設
　御座於左禮部堂官前引有司設奠几
　皇帝坐祭酒三爵舉哀畢
　駕興王子率屬跪送如初迎儀(郡王/同)親王以下奉恩
　　　將軍以上民公侯伯都綂尚書子以下佐領騎
　　　都尉本翼宗室以上固倫公主親王福晉以下
　　　縣君奉恩將軍恭人以上咸㑹喪府前陳儀衞
　　　諸會喪者男摘冠緯女去首飾遴府屬官典喪
　　　事備采棺(朱髤飾/金龍)既歛施織龍紅綺帷帳設靈
　　　座奠案建丹旐於大門之左王子以下府屬官
　　　並長史䕶衞典儀命婦本支諸王貝勒貝子公
　　　宗室應有服者皆成服餘㑹喪者各還喪主居
　　　苫次每朝晡日中三設奠設饌如生時府屬男
　　　婦咸集王子祭酒府屬官隨行禮舉哀卜日發
　　　引前期啟奠設饌筵十有一席羊三酒三尊楮
　　　帛三千發引日王以下應集者咸集束采棺以
　　　織金紅綺三前引丹旐次列儀衞鞍馬散馬各
　　　十有五匹以次前導覆棺以織龍紅綺幃金黄
　　　幨(力不能如制少殺者聽惟/不許僭越等級以下同)舁夫八十人長史
　　　祭轝所經門橋䕶衞祭酒皆焚楮帛王子及府
　　　屬官員皆步送王福晉(白布/車帷)王府眷屬咸乘車
　　　以從至殯次奉采棺安於殯堂王子祭酒三爵
　　　衆隨行禮舉哀畢焚楮帛丹旐各散䘏典由禮
　　　部題請
　諭祭二次翰林院撰祭文官給祭品初祭
　賜給犢牛一(今改/用羊)羊八酒九尊楮帛三萬遣禮部堂
　　　官一人往奠是日本王府設饌筵三十一席並
　賜祭羊共十有八酒九尊楮帛十有四萬楮製丹旐
　　　一設冠服為尸禮部堂官率所屬奉
　諭祭文司官筆帖式前引至殯次(或園/寢)王子率闔屬
　　　官僚跪迎於大門外讀祭文官奉
　諭祭文由中門入堂官隨入設祭文於左案迺上食
　　　奠獻進奠几禮部堂官近几前立讀祭文官北
　　　嚮立宣
　諭祭文王子衆皆跪宣畢禮部司官進爵堂官跪三
　　　祭酒每祭行一叩禮王子衆等皆隨行禮畢徹
　　　饌奉祭文王屬䕶衞奉冠服送至燎所焚燎王
　　　子祭酒行禮舉哀畢率屬望
　闕謝
　恩行三跪九叩禮(凡儀皆諭/祭    同)是日大功服王公宗室
　　　除服次日繹祭設饌筵五席羊三酒三尊楮帛
　　　一萬越日大祭儀如初祭是日期服王公宗室
　　　及本屬旗員䕶軍等除服次日繹祭同前部給
　　　塋費銀五千兩宗人府奏請
　賜諡給立碑銀三千兩翰林院撰文勒石(墳塋制/見工部)百
　　　日致祭設饌筵十有五席羊九酒七尊楮帛二
　　　萬祭畢王子以下府屬男婦皆除服衆皆薙髮
　　　置守塋人十户塋竣期年而葬(先期葬/者聽)前期祖
　　　奠儀與啟奠同至日陳儀衞與發引同王以下
　　　應送葬者皆往送葬前一日行遣奠禮儀如祖
　　　奠葬日窆棺封墓王子率屬祭酒行禮畢迺卒
　　　哭行題主禮畢設主於饗堂行虞祭禮期年致
　　　祭禮與百日同再期致祭與期年同三周致祭
　　　與再期同王子以下易吉服○世子薨喪
　聞
　皇帝輟朝二日親王以下奉恩將軍以上民公侯伯
　　　都綂尚書子以下㕘領以上固倫公主親王福
　　　晉以下縣君奉恩將軍恭人以上咸㑹喪采棺
　　　(朱髤/繪龍)歛奠
　賜諡勒碑及期年而葬舁夫人數皆與親王同部給
　　　塋費銀四千兩立碑銀二千五百兩守塋人八
　　　戸發引時前導鞍馬散馬各十有四覆棺以織
　　　龍紅綺幨幃初祭大祭
　賜給羊酒如親王楮帛減五千祭日皆饌筵三十一
　　　席羊十有八酒九尊楮帛十有三萬楮製丹旐
　　　一百日致祭設饌筵十有五席羊九酒七尊楮
　　　帛二萬○郡王薨喪
　聞
　皇帝輟朝二日親王以下會喪及采棺歛奠
　賜諡勒碑覆棺幨幃鞍馬散馬守塋人戸咸與世子
　　　同葬以七月部給塋費三千兩立碑銀二千兩
　　　發引時舁夫六十四人初祭大祭
　賜給羊酒視世子減二楮帛減二千祭日皆饌筵二
　　　十五席羊十有三酒七尊楮帛十有二萬楮製
　　　丹旐一百日致祭設饌筵十有三席羊七酒七
　　　尊楮帛二萬○貝勒薨喪
　聞
　皇帝輟朝一日世子郡王以下奉恩將軍以上民公
　　　侯伯都綂尚書子以下本旗佐領以上和碩公
　　　主世子福晉以下縣君奉恩將軍恭人以上咸
　　　會喪采棺(朱髤繪蟒發引日束/以絳綺三以下皆同)歛奠
　賜諡勒碑葬期舁夫咸與郡王同部給塋費銀二千
　　　兩立碑銀千兩守塋人六戸發引時前導鞍馬
　　　散馬各十有三覆棺織蟒紅綺幃青綺幨初祭
　　　大祭
　賜給羊酒視郡王減二楮帛減八千祭日皆饌筵二
　　　十一席羊九酒五尊楮帛十萬楮製丹旐一百
　　　日致祭設饌筵十席羊五酒五尊楮帛二萬○
　　　貝子之喪貝勒以下奉恩將軍以上民公侯伯
　　　都綂尚書子以下本旗㕘領郎中以上咸㑹喪
　　　歛奠
　賜諡勒碑舁夫均與貝勒同日設朝晡奠二葬以五
　　　月部給塋費銀千兩立碑銀七百兩發引時前
　　　導鞍馬散馬各十有二覆棺織蟒青綺幨帷初
　　　祭大祭
　賜給羊酒如貝勒惟無犢楮帛減五千祭日皆饌筵
　　　十有五席羊七酒五尊楮帛八萬楮製丹旐一
　　　百日致祭設饌筵八席羊五酒五尊楮帛萬有
　　　六千○鎭國公之喪貝子以下奉國將軍以上
　　　郡君貝子夫人以下奉恩將軍恭人以上咸㑹
　　　喪棺服歛奠
　賜諡勒碑葬期帷幔舁夫皆與貝子同部給塋費銀
　　　五百兩立碑銀四百五十兩發引時前導鞍馬
　　　散馬各十初祭大祭
　賜給羊酒視貝子減一楮帛減千祭日皆饌筵十有
　　　五席羊七酒四尊楮帛六萬楮製丹旐一百日
　　　致祭設饌筵七席羊四酒三尊楮帛萬有四千
　　　○輔國公之喪貝子以下奉國將軍以上郡君
　　　貝子夫人以下奉恩將軍恭人以上咸會喪棺
　　　服歛奠
　賜諡勒碑建塋葬期帷幔舁夫均與鎭國公同發引
　　　時前導鞍馬散馬各八初祭大祭
　賜給羊酒如鎭國公楮帛減千祭日皆饌筵十有五
　　　席羊七酒四尊楮帛四萬楮製丹旐一百日致
　　　祭設饌筵七席羊四酒三尊楮帛萬有二千○
　　　鎭國將軍喪輔國公以下奉恩將軍以上咸㑹
　　　喪輔國將軍喪鎭國將軍以下奉恩將軍以上
　　　咸㑹喪奉國將軍喪輔國將軍以下奉恩將軍
　　　以上咸㑹喪咸用朱棺官給塋費鎭國將軍五
　　　百兩輔國將軍四百兩立碑鎭國將軍三百五
　　　十兩輔國將軍三百兩發引時備鞍馬鎭國將
　　　軍七匹輔國將軍五匹奉國將軍四匹
　諭祭文鎭國將軍由翰林院撰輔國將軍以下由内
　　　閣撰初祭大祭鎭國將軍各給羊二酒二尊楮
　　　帛五千祭日皆饌筵十席羊五酒三尊楮帛二
　　　萬八千楮製丹旐一輔國將軍初祭大祭各給
　　　羊一酒一尊楮帛四千祭日皆饌筵九席羊三
　　　酒一尊楮帛二萬四千楮製丹旐一奉國將軍
　　　初祭大祭共給羊一酒二尊楮帛六千祭日皆
　　　饌筵六席羊三酒一尊楮帛二萬楮製丹旐一
　　　奉恩將軍故不會喪其朱棺歛奠與奉國將軍
　　　同發引鞍馬三惟不讀祭文初祭大祭官給羊
　　　酒如奉國楮帛減半祭日各饌筵五席楮帛一
　　　萬六千楮製丹旐一(以上覆棺皆以金花青/綺幨帷轝皆髤以硃紅)
　　　凡親王福晉薨親王以下奉恩將軍以上固倫
　　　公主親王福晉以下縣君奉恩將軍恭人以上
　　　咸會喪采棺歛奠及周月百日之祭卜日而葬
　　　之禮悉從王爵惟設丹旐於府門之右發引前
　　　導惟鞍馬無散馬
　諭祭一次(後/同)初祭大祭官給犢牛一(今改/用羊)羊八酒九
　　　尊楮帛二萬祭日皆饌筵三十一席羊十有八
　　　酒九尊楮帛十有四萬楮製丹旐一○親王側
　　　福晉之喪世子郡王以下奉恩將軍以上固倫
　　　公主親王福晉以下縣君奉恩將軍恭人以上
　　　咸會喪采棺歛奠與適福晉同百日之祭饌筵
　　　視適福晉減二羊減一初祭大祭如䝉
　賜祭官給羊視適福晉減二酒減二尊楮帛減三千
　　　祭日皆饌筵二十七席羊十有五酒七尊楮帛
　　　十有二萬楮製丹旐一○世子福晉之喪世子
　　　郡王以下奉恩將軍以上固倫公主親王福晉
　　　以下縣君奉恩將軍恭人以上咸會喪采棺歛
　　　奠發引陳鞍馬皆與世子同百日之祭用羊七
　　　饌筵十有三席初祭大祭官給犢牛一(今改/用羊)羊
　　　六酒七尊楮帛萬有七千祭日皆饌筵二十七
　　　席羊十有五酒九尊楮帛十有二萬楮製丹旐
　　　一○世子側福晉之喪世子郡王以下奉恩將
　　　軍以上固倫公主親王福晉以下縣君奉恩將
　　　軍恭人以上會喪如適福晉采棺歛奠發引鞍
　　　馬並與適福晉同百日之祭饌筵減一初祭大
　　　祭如䝉
　賜祭官給楮帛視適福晉減二千祭日饌筵二十五
　　　席羊十有三酒七尊楮帛十有二萬楮製丹旐
　　　一○郡王福晉之喪世子郡王以下奉恩將軍
　　　以上固倫公主親王福晉以下縣君奉恩將軍
　　　恭人以上咸會喪采棺歛奠發引鞍馬皆與郡
　　　王同百日之祭饌筵十有二席羊七初祭大祭
　　　官給犢牛一(今改/用羊)羊六酒七尊楮帛萬有五千
　　　祭日皆饌筵二十五席羊十有三酒七尊楮帛
　　　十有二萬楮製丹旐一○郡王側福晉之喪世
　　　子郡王以下奉恩將軍以上和碩公主世子福
　　　晉以下縣君奉恩將軍恭人以上咸會喪采棺
　　　歛奠與適福晉同百日之祭饌筵視適福晉減
　　　二羊數減亦如之初祭大祭無犢牛如䝉
　賜祭官給羊視適福晉減一酒減二尊楮帛減五千
　　　祭日皆饌筵二十席羊九酒五尊楮帛十萬楮
　　　製丹旐一○貝勒夫人之喪世子郡王以下奉
　　　恩將軍以上和碩公主世子福晉以下縣君奉
　　　恩將軍恭人以上咸會喪采棺歛奠及百日之
　　　祭皆與貝勒同初祭大祭共給羊五酒五尊楮
　　　帛一萬祭日皆饌筵二十席羊九酒五尊楮帛
　　　十萬楮製丹旐一○貝勒側夫人之喪貝勒以
　　　下奉恩將軍以上郡主貝勒夫人以下縣君奉
　　　恩將軍恭人以上咸會喪采棺歛奠如適夫人
　　　惟百日之祭饌筵視適夫人減二初祭大祭如
　　　蒙
　賜祭官給羊酒視適夫人減二楮帛減三千祭日皆
　　　饌筵十有五席羊七酒二尊楮帛八萬楮製丹
　　　旐一○貝子夫人之喪貝勒以下奉恩將軍以
　　　上郡主貝勒夫人以下縣君奉恩將軍恭人以
　　　上咸會喪采棺歛奠及百日之祭皆與貝子同
　　　初祭大祭共給羊三酒三尊楮帛七千祭日皆
　　　饌筵十有五席羊七酒二尊楮帛八萬楮製丹
　　　旐一○貝子側夫人之喪貝子以下奉恩將軍
　　　以上郡君貝子夫人以下縣君奉恩將軍恭人
　　　以上咸會喪采棺歛奠如適夫人百日之祭饌
　　　筵羊隻視適夫人各減一初祭大祭如蒙
　賜祭官給羊酒視適夫人各減一楮帛減千祭日皆
　　　饌筵十有五席羊七酒二尊楮帛六萬楮製丹
　　　旐一○鎭國公夫人之喪貝子以下奉恩將軍
　　　以上郡君貝子夫人以下縣君奉恩將軍恭人
　　　以上咸會喪采棺歛奠及百日之祭羊隻祭筵
　　　皆與鎭國公同初祭大祭共給羊二酒二尊楮
　　　帛六千祭日皆饌筵十有五席羊七酒二尊楮
　　　帛六萬楮製丹旐一○鎭國公側室之喪貝子
　　　以下奉恩將軍以上貝子夫人以下縣君奉恩
　　　將軍恭人以上咸會喪采棺歛奠及百日祭筵
　　　羊隻之數咸如適夫人○輔國公夫人之喪貝
　　　子以下奉恩將軍以上貝子夫人以下奉恩將
　　　軍恭人以上咸會喪采棺歛奠及百日之祭與
　　　輔國公同初祭大祭共給羊二酒二尊楮帛五
　　　千祭日皆饌筵十有五席羊七酒二尊楮帛四
　　　萬楮製丹旐一○輔國公側室之喪輔國公以
　　　下奉恩將軍以上咸會喪采棺歛奠如適夫人
　　　百日之祭羊減一饌筵減一席
　　　凡固倫公主之喪采棺歛奠帷幔舁天及祭葬
　　　之禮皆與親王同惟發引前導有鞍馬無散馬
　　　初祭大祭官給犢牛一(今改/用羊)羊八酒九尊楮帛
　　　二萬有
　特恩親臨儀與親王同如下嫁外藩喪
　聞由内院撰給
　諭祭文遣内大臣侍衞及禮部理藩院堂官奉至墳
　　　讀文致祭置守塋人八戸○和碩公主之喪采
　　　棺歛奠帷幔舁夫及祭葬之禮均與世子福晉
　　　同墳院之制與貝勒同下嫁外藩則遣官前往
　　　讀文致祭置守塋人六戸○郡主之喪采棺歛
　　　奠及帷幔舁夫祭葬之禮與郡王福晉同墳院
　　　之制與和碩公主同下嫁外藩遣官讀文致祭
　　　置守塋人六戸○縣主之喪采棺歛奠帷幔舁
　　　夫及祭葬之禮皆與貝勒夫人同墳院之制與
　　　公同如下嫁外藩並遣官讀文致祭置守塋人
　　　四户○郡君之喪采棺歛奠帷幔舁夫及祭葬
　　　之禮皆與貝子夫人同墳院之制與縣主同如
　　　下嫁外藩則遣官讀文致祭置守塋人四户○
　　　縣君之喪采棺歛奠帷幔舁夫及祭葬之禮皆
　　　與鎭國公夫人同墳院之制與郡君同如下嫁
　　　外藩則遣官讀文致祭置守塋人三户○鄉君
　　　之喪采棺歛奠帷幔舁夫及祭葬之禮皆與輔
　　　國公夫人同(以上摃轝皆/髤以硃紅)墳院之制與縣君同
　　　置守塋人二户
　
欽定大清會典卷五十三
欽定四庫全書
欽定大清會典卷五十四
　　　禮部
　　　　祠祭清吏司
　　　喪禮五
　　　凡民公溘逝之禮子截髮去冠緯夫人側室女
　　　子婦等去簪珥剪髮兄弟以下僕婢以上皆男
　　　去冠緯女去首飾設帷堂立喪主内喪主赴告
　　　於親戚僚友擇時進采棺(朱髤飾/金花)置寢室正中
　　　既歛設靈座陳奠几五服之人皆成服喪主及
　　　諸子居苫次大功以下異室者各歸其家成服
　　　後每朝夕奠肴饌午奠餅餌陳設執事族人咸
　　　齊集上食設饌如生時遇朔望則於朝奠具殷
　　　奠肴核加盛卜日而發引前夕啟奠翼日以槓
　　　轝舁柩以靈車載魂帛陳鞍馬八匹儀從各以
　　　次前導棺覆以帷帷用青藍采綺舁夫六十四
　　　人前引以丹旐銘旌(旗人用丹旐/漢人用銘旌)及殯所暫安
　　　每日設奠如前行初祭禮親族咸集設饌筵十
　　　有五席羊七楮帛四萬設衣冠為尸祭畢焚之
　　　大功者至此易素服行大祭禮儀與初祭同期
　　　服者至此易素服百日致祭禮與初祭同喪主
　　　以下咸薙髮五月而葬豫期行題主禮屆葬期
　　　先期祖奠至時舁柩如發引儀葬畢虞祭羊酒
　　　楮帛隨宜酌用祭畢卒哭守塋人四戸期年小
　　　祥再期大祥及三周悉詣塋域致祭羊楮饌筵
　　　各視前減半二十七月服闋迺釋服從吉○侯
　　　伯溘逝歛以朱棺發引陳鞍馬七匹初祭大祭
　　　皆用羊六楮帛侯三萬六千伯三萬二千饌筵
　　　侯十有三席伯十有二席餘皆與公同
　　　凡一品官溘逝發引陳鞍馬六匹覆棺以銷金
　　　青藍色綺為帷三月而葬守塋人二戸初祭大
　　　祭楮帛二萬八千羊五饌筵十餘與侯伯同○
　　　二品官之喪發引陳鞍馬五匹初祭大祭皆羊
　　　四饌筵八席楮帛二萬四千餘與一品官同○
　　　三品官之喪發引陳鞍馬四匹覆棺以青藍雲
　　　綺為帷舁夫四十八人守塋人一户初祭大祭
　　　皆用楮帛二萬饌筵六席羊三餘與二品官同
　　　○四品官之喪發引陳鞍馬三匹初祭大祭皆
　　　用楮帛一萬六千饌筵五席餘與三品官同○
　　　五品官之喪發引陳鞍馬二匹初祭大祭皆用
　　　楮帛一萬二千饌筵四席羊二餘與四品官同
　　　(以上摃轝皆/髤以硃紅)○六七八品官之喪覆棺用青藍
　　　素綺為帷舁夫三十二人守塋二人初祭大祭
　　　皆用楮帛一萬饌筵三席餘與五品官同○九
　　　品官及凡有頂帶官員之喪覆棺用青絹舁夫
　　　二十四人餘與八品官同(以上槓轝皆/飾以紅堊)○兵民
　　　發引陳鞍馬一匹覆棺以布舁夫十有六人(槓/轝)
　　　(兩端飾以黒/中飾紅堊)祭用楮帛六千饌筵二席羊一餘
　　　與有頂帶官員同○民公以下兵民以上居喪
　　　二十七月内不燕會不鼓樂不娶妻納妾門户
　　　不換舊符
　　　凡服制有五曰斬衰三年曰齊衰杖期不杖期
　　　五月三月曰大功九月曰小功五月曰緦麻三
　　　月服之差等有八曰斬衰三年者子為父母子
　　　之妻同子為繼母(父之/後妻)慈母(謂妾子無母父/命他妾養之者)養
　　　母(自㓜過房/與人者)子之妻同庶子為適母為所生母
　　　庶子之妻同為人後者為所後父母為人後者
　　　之妻同女在室為父母已嫁被出而反在室者
　　　同適孫為祖父母及高曾祖父母承重適孫之
　　　妻同(為人後者/承重同)妻為夫妾為家長同○曰齊衰
　　　杖期者適子衆子為庶母(謂父妾/有子者)適子衆子之
　　　妻同子為嫁母(謂親生母父/歿而改嫁者)子為出母(謂親生/母父在)
　　　(而被/出者)夫為妻(父母在/不杖)適孫祖在為祖母承重○
　　　曰齊衰不杖期者祖為適孫父母為適長子及
　　　衆子父母為適長子之妻父母為女在室者父
　　　母為子為人後者繼母為長子衆子子為改嫁
　　　繼母(謂父卒繼母改/嫁而已從之者)從子為伯叔父母及姑在
　　　室者為已之親兄弟及姊妹在室者為親兄弟
　　　之子及女在室者孫為祖父母孫女為祖父母
　　　雖適人不降庶孫為生祖母(慈母養/母孫同)女出嫁為
　　　父母為人後者為其本生父母(仕者解任士子/輟考丁憂一年)
　　　女在室及雖適人而無夫與子者為其兄弟姊
　　　妹及兄弟之子兄弟之女在室者女適人為兄
　　　弟之為父後者婦為夫親兄弟之子及女在室
　　　者妾為家長之父母妾為家長之正妻妾為家
　　　長之長子衆子與其所生子為同居繼父兩無
　　　大功以上親者○曰齊衰五月者為曾祖父母
　　　女孫雖適人不降○曰齊衰三月者為高祖父
　　　母女孫雖適人不降為繼父先同居今不同居
　　　者(自來不同/居者無服)為同居繼父兩有大功以上親者
　　　○曰大功九月者祖為衆孫及孫女在室者祖
　　　母為適孫衆孫及孫女在室者生祖母為庶孫
　　　(慈養祖/母同)父母為衆子婦及女之已嫁者(慈母養/母為其)
　　　(子婦/同)伯叔父母為從子婦及兄弟之女已嫁者
　　　為人後者為其兄弟及姑姊妹在室者夫為人
　　　後其婦為夫本生父母為已之同堂兄弟及姊
　　　妹在室者為姑及姊妹之已嫁者為兄弟之子
　　　為人後者女出嫁為本宗伯叔父母及兄弟與
　　　兄弟之子為姑姊妹及兄弟之女在室者婦為
　　　夫之祖父母為夫之伯叔父母○曰小功五月
　　　者為伯叔祖父母(謂祖之/親兄弟)為同堂伯叔父母(謂/父)
　　　(之堂/兄弟)為同堂姊妹之出嫁者為再從兄弟及再
　　　從姊妹在室者為同堂兄弟之子及女在室者
　　　為祖姑在室者(謂祖之/親姊妹)為堂姑之在室者(謂父/之同)
　　　(堂姊/妹)為兄弟之妻祖為適孫之婦為兄弟之孫
　　　及兄弟之孫女在室者為外祖父母為母之兄
　　　弟姊妹為姊妹之子及女之在室者為人後者
　　　為其姑及姊妹之已嫁者婦為夫兄弟之孫及
　　　孫女在室者婦為夫之姑及夫之姊妹(在室出/嫁同)
　　　婦為夫之兄弟及夫兄弟之妻婦為夫同堂兄
　　　弟之子及女之在室者女出嫁為本宗姊妹之
　　　出嫁者為本宗堂兄弟及堂姊妹之在室者○
　　　曰緦麻三月者祖為衆孫婦曽祖父母為曽孫
　　　曽孫女高祖父母為元孫元孫女祖母為適孫
　　　衆孫婦為乳母為曽伯叔祖父母為族伯叔祖
　　　父母為族伯叔父母為族兄弟及族姊妹在室
　　　者為曽祖姑在室者為族祖姑及族姑在室者
　　　為兄弟之曽孫及曾孫女在室者為兄弟之孫
　　　女出嫁者為同堂兄弟之孫及孫女在室者為
　　　再從兄弟之子及女在室者為祖姑(謂祖之/親姊妹)及
　　　堂姑(謂父之/堂姊妹)及已之再從姊妹出嫁者為同堂
　　　兄弟之女出嫁者為父姊妹之子為母兄弟之
　　　子為母姊妹之子為妻之父母為壻為外孫及
　　　外孫女為兄弟孫之妻為同堂兄弟子之妻為
　　　同堂兄弟之妻婦為夫高曾祖父母為夫之伯
　　　叔祖父母及夫之祖姑在室者為夫之堂伯叔
　　　父母為夫之堂姑在室者為夫之同堂兄弟及
　　　同堂兄弟之妻為夫之同堂姊妹(在室出/嫁同)為夫
　　　之再從兄弟之子及女在室者為夫同堂兄弟
　　　之女出嫁者為夫同堂兄弟子之妻為夫同堂
　　　兄弟之孫及孫女在室者為夫兄弟孫之妻為
　　　夫兄弟之孫女出嫁者為夫兄弟之曽孫及曽
　　　孫女之在室者女出嫁為本宗伯叔祖父母及
　　　祖姑在室者為本宗同堂伯叔父母及堂姑在
　　　室者為本宗堂姊妹之出嫁者為本宗堂兄弟
　　　之子及女在室者










　　　䘏典
　　　凡賜䘏之禮大臣病故有位隆望重功德懋著
　　　者喪
　聞
　朝廷軫念輟朝
　親臨祭酒或遣
　　皇子王公大臣侍衞往奠或賜爵秩祀發帑治喪
　　　並出
　特恩餘皆按品給與祭葬之費文官尚書武職都綂
　　　以上由内院撰文遣官宣讀致祭祭銀二十五
　　　兩葬費五百兩易名
　賜諡由部具題請
　旨予諡者勒碑給費三百五十兩碑文由内閣撰擬
　　　侍郎廵撫等二品官應得䘏典者不請諡在任
　　　已及三年給葬費四百兩未及三年者半之遣
　　　官致祭與一品官同給祭銀二十兩公侯伯子
　　　男世爵兼他職宣勞者由部以給與全葬或半
　　　葬及應否予諡聲明疏内請
　旨裁定祭銀公四十兩侯三十五兩伯三十兩葬費
　　　公六百五十兩侯六百兩伯五百五十兩子如
　　　一品官之數予諡立碑公侯伯各給銀四百兩
　　　子三百五十兩散秩世爵止給祭銀無葬價男
　　　爵無諡全葬半葬皆視其兼他職與否祭銀之
　　　數與二品官同滿漢文武一二品官以年老有
　　　疾原官致仕病故者應得䘏典與見任同三品
　　　官以下雲騎尉三等侍衞文官知縣武官守備
　　　以上如死事行間者以加贈品級給與祭銀三
　　　品官十有六兩四品官十有二兩五品官十兩
　　　葬費三品官三百兩四品官二百兩五品至七
　　　品官百兩在内由工部給發直省由布政使司
　　　給發
欽定大清會典卷五十四
欽定四庫全書
欽定大清會典卷五十五
　　　禮部
　　　　祠祭清吏司
　　　護日(䕶月附/)
　　　凡日月食由欽天監豫推交食時刻及食之分
　　　秒具疏以
　聞
　旨下通行直省及四夷屬國奉正朔者按欽天監所
　　　推時刻分秒隨地測驗祗行救䕶
　　　凡䕶日食之禮部委祠祭司郎中一人暨欽天
　　　監博士一人赴觀象臺測驗禮部設香案於露
　　　臺上(隨食時早/晩為嚮)設各官拜位於香案前鴻臚寺
　　　鳴贊二人糾儀御史四人禮部監禮司官四人
　　　序立於案左右鑾儀衞陳金鼓於儀門外左右
　　　文武有頂帶官以上咸朝服齊集欽天監候時
　　　官以日初虧告鴻臚官引各官就拜位序立鳴
　　　贊贊上香禮部尚書詣香案前上香贊跪叩興
　　　暨各官行三跪九叩禮贊跪禮部尚書就案前
　　　跪衆皆跪和聲署官二人奉鼓及枹進贊伐鼓
　　　救䕶禮部尚書援枹伐鼓者三儀門金鼓皆作
　　　禮部堂官更畨上香各官分班祗跪儀同候時
　　　官以日復圓告金鼓止衆聽贊行三跪九叩禮
　　　如初禮成皆退○月食於太常寺行禮救䕶儀
　　　與䕶日禮同○直省救護日月食省會於督撫
　　　署各府州縣各於其公署齊集自初虧時鳴金
　　　鼓至復圓止上香行禮儀均與
　　京師同
　　　方伎
　　　凡陰陽家由直省有司官擇明習術數者申督
　　　撫咨部給劄為陰陽學府州縣各一人府曰正
　　　術(從九/品)州曰典術縣曰訓術(均未/入流)以轄日者形
　　　家之屬禁其幻妄惑民郡邑有大典禮大興作
　　　卜日候時用之
　　　凡醫師由直省有司官選諳於醫理者咨部給
　　　劄為醫學府州縣各一人府曰正科(從九/品)州曰
　　　典科縣曰訓科(均未/入流)凡疾醫瘍醫咸屬之民有
　　　疾病者疕瘍者使醫分治獄囚病視療亦如之
　　　官給其藥餌故者結報有詐病而扶同欺隱者
　　　罪之
　　　凡民有出家為僧道者置首領以約束之在
　　京師者曰僧錄司左右善世二人(正六/品)闡教二人
　　　(從六/品)講經二人(正八/品)覺義二人(從八/品)曰道錄司
　　　左右正一二人(正六/品)演法二人(從六/品)至靈二人
　　　(正八/品)至義二人(從八/品)由部選擇移吏部補授在
　　　直省者府曰僧綱道紀州曰僧正道正縣曰僧
　　　會道會(均未/入流)府二人州縣各一人由直省咨部
　　　給劄均擇其樸謹者為之仍服方外衣冠不得
　　　與職官並列○僧道不守規律者聽所司究治
　　　若所犯事涉軍民聽有司訊鞫有作姦犯科者
　　　論如法編管為民○僧尼受戒者給度牒道士
　　　女冠給執照年逾四十許授徒一人以牒照相
　　　傳若僧未受戒及道有室者不得授徒牒照止
　　　其身送部彚銷○寺觀以僧道為廟祝有遠方
　　　僧道投止驗無牒照即報有司訊究私留者論
　　　婦女入廟游觀廟祝不禁拒者罪與本人同○
　　　僧道不得於市肆誦經托鉢陳說因果歛聚金
　　　錢違者懲責游手頑民託名方外或指稱仙佛
　　　謬許前知以惑民聽者從重治之若創立無為
　　　白蓮焚香聞香混元龍元洪陽圓通大乗等教
　　　誘致愚民男女擾雜擊鼓鳴金迎神賽會者論
　　　如律步軍綂領五城司坊及直省守土官嚴行
　　　禁止
　　　内監
　　　凡民有願為内監者十五歲以内具保呈部十
　　　五歲以外本籍州縣官具結送部由部咨送内
　　　務府察驗收用
　
　
　
　
　
　
　
　
　
　
　
　
欽定大清會典卷五十五
欽定四庫全書
欽定大清㑹典卷五十六
　　　禮部
　　　　主客清吏司
　　　賔禮
　　　　朝貢
　　　凡四夷朝貢之國東曰朝鮮東南曰琉球蘇禄
　　　南曰安南暹羅西南曰西洋緬甸南掌(西北番/夷見理)
　　　(藩/院)皆遣陪臣爲使奉表納貢來朝
　　　凡
　勅封國王朝貢諸國遇有嗣位者先遣使請
　命於
　朝廷朝鮮安南琉球
　欽命正副使奉
　勅往封其他諸國以
　勅授來使齎囘迺遣使納貢謝
　恩○朝鮮國王王妃與王同封子長則請封世子皆
　　　三品以上官充正副使服色儀從各從其品安
　　　南琉球以翰林院科道禮部五品以下官充正
　　　副使
　特賜一品麒麟服以重其行儀從皆視一品使歸還
　　　其服於所司
　　　凡貢期朝鮮歳至琉球間歲一至安南六歲再
　　　至暹羅三歲蘇禄五歲南掌十歲一至西洋緬
　　　甸道逺貢無定期
　　　凡貢道朝鮮貢使渡鴨緑江入境由鳯凰城陸
　　　路至
　　盛京入山海闗赴
　　京師琉球由福建閩安鎮蘇禄由廈門西洋由廣
　　　東澳門暹羅由虎門皆浮舟於海經渉重洋入
　　　境安南由廣西太平府緬甸由雲南永昌府南
　　　掌由普洱府皆陸行款闗入境各至省城督撫
　　　具疏以
　聞由部覆準
　命下廼禮遣入京
　　　凡貢物各將其國之土實非土産者勿進朝鮮
　　　安南琉球緬甸蘇禄南掌皆貢有常物西洋暹
　　　羅無常貢惟其所獻或輸内務府或入武備院
　　　或納鑾儀衞或留於
　　盛京及邊省各付所司備用有因事慶賀及謝
　恩加貢者廩餼賚予如常貢其方物則留充正貢之
　　　數
　　　凡從人朝鮮貢使從書狀官一人大通官三人
　　　䕶貢官二十四人有賞從役三十人無賞從役
　　　無常數琉球西洋暹羅蘇禄貢舟無過三每舟
　　　人無過百赴京無過二十安南緬甸南掌入貢
　　　人無過百赴京無過二十其不赴京者留於邊
　　　境邊吏廩餼之竢使囘至邊率之歸國
　　　凡進表各國貢使就館次日黎明禮部設案於
　　　堂正中提督㑹同四譯館鴻臚寺少卿朝服率
　　　貢使暨從官各服其國朝服由館赴部入左角
　　　門竢於階下禮部侍郎一人出立於案左儀制
　　　司官二人鴻臚寺鳴贊二人立於左右楹南咸
　　　朝服館卿先升立於階前鳴贊贊進表司賓序
　　　班二人引貢使奉表升階副使從官隨升贊跪
　　　正使以下皆跪贊接表侍郎恭接陳於案正中
　　　復位立贊跪叩興正使以下行三跪九叩禮畢
　　　序班引退儀制司官奉表送内閣恭竢
　命下納方物於所司
　　　凡朝儀貢使至京遇大朝常朝之期
　皇帝御太和殿王公百官朝賀畢序班引貢使暨從
　　　官各服其國朝服就丹墀西班末聽贊行三跪
　　　九叩禮
　賜坐
　賜茶皆如儀(詳見儀/制司)若不遇朝期由部奏請
　召見
　皇帝御便殿領侍衞内大臣侍衞左右侍立禮部尚
　　　書一人采服引貢使服其國朝服入至丹墀西
　　　行三跪九叩禮畢引由右階升通事一人從升
　　　至
　　殿門外跪禮部尚書傳
　㫖慰問貢使以其國語對通事譯言禮部尚書代奏
　　　禮畢引出如待以優禮則議政大臣内大臣八
　　　旗大臣咸補服入
　　殿侍立禮部尚書引貢使至丹墀西行三跪九叩
　　　禮升右階入
　　殿右門立右翼大臣之末廼
　賜坐貢使隨衆跪一叩坐
　賜茶跪接坐飲皆行一叩禮
　皇帝慰問貢使起跪奏對如前儀禮畢引出
　賜食於朝房翼日詣
　　午門外謝
　恩如常儀
　　　凡
　賜予由部疏請得
　㫖行諸司供具屆期設案於
　　午門外
　　御道左户部工部内務府司官各陳
　賜物於案上駟院陳馬於庭(各國惟朝鮮國王/及貢使    賜馬)禮部
　　　堂官一人立案南西面主客司官隨後立御史
　　　四人鴻臚寺鳴贊二人序班二人夾
　　御道左右東西面立咸朝服提督㑹同四譯館鴻
　　　臚寺少卿朝服率貢使暨從官各服其國朝服
　　　由
　　長安左門入至
　　午門外立
　　御道右東面鳴贊贊排班序班引貢使從官北面
　　　序立聽贊行三跪九叩禮畢廼頒
　賜於國王主客司官奉授貢使貢使跪受轉授其從
　　　人次頒
　賜於正副使及從官從人主客司吏奉授各跪受訖
　　　廼謝
　恩行三跪九叩禮畢引貢使退堂官以下皆退
　　　凡館餼各國貢使就館工部飾房宇備器具給
　　　炭薪户部支粟米芻豆光禄寺日具脯資餼牽
　　　(詳見精/膳司)皆館卿稽察而均調之
　　　凡
　賜燕各國貢使朝貢事竣
　賜燕於部將歸燕於館舍(詳見精/膳司)主席以禮部堂官
　　　一人歸及邊境燕於省城主席以司道一人
　　　凡迎送朝鮮貢使以禮部通官迎於鳯凰城送
　　　亦如之各國貢使由各省督撫遣丞倅迎於邊
　　　界即令伴送至
　　京及
　　朝貢禮畢安南琉球暹羅緬甸蘇禄均疏列禮部
　　　滿漢司官各二人引
　見恭候
　欽㸃一人送至各省㑹城督撫遣官伴送出境南掌
　　　仍以伴送來京之人送往西洋貢使以内務府
　　　司官暨西洋人之供職欽天監者迎送於廣東
　　　皆徃來乘傳所需舟車夫馬次舍饔餼有司官
　　　憑郵符供備經過地方遞撥官軍防䕶以達逺
　　　人
　　　凡市易各國貢使入境其舟車附載貨物許與
　　　内地商民交易或就邊省售於商行或攜至
　　京師市於館舍所過闗津皆免其徴若夷商自以
　　　貨物來内地交易者朝鮮於
　　盛京邊界中江毎歳春秋兩市㑹寧歲一市慶源
　　　間歲一市以禮部通官二人寧古塔筆帖式驍
　　　騎校各一人監視之限二十日畢市海外諸國
　　　於廣東省城每夏乘潮至省及冬候風歸國均
　　　輸税於有司與内地商民同
　　　凡禁令外國有事陳請專差陪臣齎文赴部或
　　　外由督撫爲之轉奏專達於
　　朝者禁貢使入境及貢道所經各定地界不由正
　　　道越行他省者禁私買違制服色史書兵器銅
　　　鐵油蔴熖硝及帶内地人口米穀出境者禁江
　　　海相際越境漁採者禁陸界甌脱之地中外軍
　　　民設屯堠闢田廬逋逃寄寓者禁封疆文武官
　　　不因公事通文書於外國者禁奉使出疆多受
　　　餽遺往來送迎私索土宜者禁有干禁令者論
　　　如法
　　　凡賙䘏朝鮮安南琉球國王卒其嗣子遣使告
　　　哀迺
　賜故王諡以
　勅封嗣王之使兼充
　諭祭使齎祭文香帛白金往其國
　諭祭貢使殁於内地在京遣祠祭司官在道遣所在
　　　有司致祭願攜柩歸國者聽願葬内地者有司
　　　擇地封窆立表以識之費資於官其國有大饑
　　　饉遣使乞糴者令鄰疆官吏發倉庾以平其價
　　　仍以粟賙之
　　　凡拯救外國商民船有被風飄至内洋者所在
　　　有司拯救之疏報難夷名數動公帑給衣食治
　　　舟楫候風遣歸若内地商民船被風飄至外洋
　　　者其國能拯救資贍治舟送歸或附載貢舟以
　　　還皆
　降勅褒奬該國王
　賜其陪臣有差
　　　　賓館
　　　凡賓館設廣廈以待諸國貢使之至置象譯以
　　　通言語習番夷書曰㑹同四譯館
　　　凡館舍一在御河橋一在宣武門内一在正陽
　　　門外貢使將至行工部庀治以除燥濕既至館
　　　卿率大使稽其出入視其脯資餼牽毋有不給
　　　○貢使至次日奉表詣部納貢遇朝期隨廷臣
　　　後朝賀事竣
　賜燕於部及館
　頒賞於午門外皆館卿率使臣行禮○館内日給饔
　　　餼由光禄寺供備食米芻菽器用薪炭由户工
　　　二部支應芻草依五城所報時價和買運費草
　　　價均領於户部事竣具其數申部察覈移所由
　　　各衙門奏銷防䕶官兵奏交兵部撥送○館舍
　　　或傾圮應修費巨者奏請費輕者移工部委官
　　　暨館卿㑹計修理
　　　凡象譯朝鮮安南琉球表章皆用中國書惟習
　　　朝鮮言語設譯生二十人於各旗朝鮮子弟内
　　　選充習囘囘西番書設西域館譯生四人習暹
　　　羅緬甸蘇禄南掌書設百夷館譯生四人均於
　　　順天府屬儒童内選充
　　　凡授職大使員闕咨吏部以序班序補通官及
　　　序班員闕均以譯生選補咨吏部注冊
　　　　馬館
　　　凡設館以牧外藩馬駝在宣武門内者曰内館
　　　在廣渠門外者曰外館下嫁外藩公主郡主暨
　　　額駙歸寧外藩王公台吉來朝及索倫貢貂乘
　　　來馬駝均入牧焉
　　　凡芻牧之期以冬十月一日入館至次年夏四
　　　月一日出館由理藩院具外藩馬駝之數移館
　　　以稽出入
　　　凡芻牧之數外藩親王馬駝六十匹郡王五十
　　　貝勒四十貝子三十有五公二十有五扎薩克
　　　台吉十台吉等八都統子副都統五○固倫公
　　　主馬駝六十五匹額駙視貝勒和碩公主視親
　　　王額駙視貝子郡主視郡王縣主視貝勒郡君
　　　視貝子額駙均視公縣君視公額駙暨公主之
　　　子戚畹封台吉者均十有五鄉君視扎薩克台
　　　吉
　　　凡芻牧需費每馬駝十有三匹用夫一名豆支
　　　於户部柴支於工部鹽支於光禄寺草依五城
　　　所報時價和買雇直運費草價均於户部支領
　　　監督一年期滿具册申部察覈仍咨各衙門奏
　　　銷
　　　凡監視芻牧内館旗員一人外館二人防䕶驍
　　　騎校如之兵各二十名由兵部移八旗均委輪
　　　直
　
欽定大清㑹典卷五十六
欽定四庫全書
欽定大清㑹典卷五十七
　　　禮部
　　　　精膳清吏司
　　　燕禮
　　　凡大燕之禮恭遇元日
　萬夀聖節及大慶典前期部疏請得
　㫖由領侍衞内大臣奏
　命進酒大臣尚茶庀茶尚膳内管領庀
　御饌王以下入八分公以上進饌席牲酒有不足者
　　　光禄寺供酒席兩翼税務供羊均由司示備是
　　　日已刻内外王公台吉百官朝服咸集鑾儀衞
　　　設鹵簿樂部設樂懸如朝儀武備院張黄幕於
　　　丹陛正中内務府設反坫於幕下陳尊罍巵爵
　　　於坫上禮部設青幕於丹墀夾鹵簿東西各八
　　　豫陳
　御筵於
　寶座上稍南
　寶座下左右設内外王公大臣台吉席各七行席各
　　　四十有一均東西相嚮
　寶座左右陛後設後扈大臣席各一僉嚮
　寶座前左右設前引大臣席各三東西相嚮
　寶座後左右豹尾班侍衞席各一西豹尾班之次
　　起居注日講官席一均南嚮
　　殿門外西檐下都察院樂部堂官席一東嚮丹陛
　　　上一二品官侍衞各三行席各二十有三東西
　　　相嚮黄幕東禮部堂官席一西嚮西内務府堂
　　　官席一東嚮丹墀青幕下東爲鑲黄正白鑲白
　　　正藍四旗官及内閣吏部户部禮部宗人府通
　　　政使司翰林院詹事府理藩院太常寺光禄寺
　　　吏科户科禮科鴻臚寺國子監欽天監太醫院
　　　席西爲正黄正紅鑲紅鑲藍四旗官及兵部刑
　　　部工部都察院大理寺鑾儀衞太僕寺中書科
　　　兵科刑科工科順天府兵馬司外國貢使席各
　　　二十有四東西嚮午刻鴻臚寺官引内王公百
　　　官理藩院官引外藩王公入王以下公以上在
　　　丹陛上百官在丹墀東西序立禮部堂官奏請
　御太和殿
　皇帝禮服出宮前引後扈
　　午門鳴鐘鼓中和韶樂作
　陞座樂止鳴鞭記注官入
　　殿右門立均如朝儀鴻臚官引王公大臣由
　　殿左右門入暨百官各就席行一叩禮坐尚膳内
　　　管領䕶軍叅領升邇
　御筵降迺進茶丹陛清樂奏海宇昇平日之章尚茶
　　　正率尚茶侍衞執事等舉茶案以次由中道進
　　　至檐下進茶大臣奉茶入
　　殿中門羣臣咸就本位跪進茶大臣由中陛升至
　御前跪進茶退立於西旁
　皇帝飲茶羣臣均行一叩禮進茶大臣跪受茶椀由
　　　右陛降出中門羣臣咸坐侍衞分
　賜王公大臣茶内府䕶軍執事等分
　賜幕下大臣官員茶尚茶正等徹茶案(凡常朝皆同/賜茶儀)
　　　樂止展席羃迺進酒内府掌儀司官二人奉壺
　　　爵一人奉巵進丹陛清樂奏玉殿雲開之章羣
　　　臣起立掌儀司官於
　　殿左門外西嚮酌酒進酒大臣出席釋補服(元日/則釋)
　　　(端/罩)入
　　殿中跪羣臣咸於坐次跪掌儀司官奉爵入西嚮
　　　跪授大臣退進酒大臣奉爵興由
　寶座中陛升由
　御筵右進至
　御座側進爵興由右陛降至原位跪
　皇帝進酒進酒大臣行一叩禮羣臣均隨行禮進酒
　　　大臣由右陛升跪受爵仍由中陛降至原位跪
　　　掌儀司官入跪奉爵退羣臣起立
　賜進酒大臣酒掌儀司官酌金巵以入立授進酒大
　　　臣大臣受一叩卒飲掌儀司官立受巵退進酒
　　　大臣一叩興羣臣坐進酒大臣出加補服入席
　　　坐迺進饌中和清樂奏萬象清寧之章尚膳承
　㫖分賜食品於各席徧樂止笳吹作奏畢慶隆舞進
　　　舞揚烈舞畢隊舞大臣進
　　殿中舞喜起舞所司舉反坫進至
　　殿陛下
　御前侍衞酌巵酒升至
　御座前
　皇帝簡召王公大臣賜酒領侍衞内大臣視侍衞徧
　賜殿陛王公大臣酒光禄寺官分
　賜左右青幕下百官酒羣臣咸跪受一叩卒飲一叩
　　　坐隊舞退朝鮮國俳進百技以次並作退尚膳
　　　升徹
　御筵降羣臣起立鴻臚官引
　　殿内王公大臣由左右門出引丹陛各官皆降東
　　　西階丹墀百官咸出幕就東西班序立謝
　恩聽贊行一跪三叩禮丹陛大樂作禮畢樂止鳴鞭
　　　中和韶樂作
　皇帝還宫樂止所司徹席幕各退
　　　凡
皇太后宫設燕之禮恭遇
皇太后聖夀元日(於正月初/二日設燕)各慶典前期部疏請得
　㫖命所司庀饌尚膳内管領庀
皇太后
　皇后御筵
　　貴妃
　　妃
　　嬪饌筵親王郡王各進饌筵牲酒不足者光禄寺
　　　備具以足四十席至日内鑾儀衞設
皇太后儀駕内監設樂懸如朝儀尚膳女官内管領妻
　　　設
皇太后御筵於寶座上稍南
寶座之東僉設
　皇后筵稍後設
　　貴妃
　　妃
　　嬪筵又後設公主福晉以下鄉君入八分公夫人
　　　以上席重行均東西相嚮丹陛上設公侯伯子
　　　男滿一二品大臣命婦侍衞妻席均東西相嚮
　　　張黄幕於
　　慈寧門外正中幕下設反坫上陳尊罍巵爵屆時
　　　行燕禮(儀詳内/務府)
　　　凡
　　保和殿
　賜燕之禮歳除日燕外藩䝉古於
　　保和殿前期内務府庀饌請
　㫖命進酒大臣是日武備院張黄幕於
　　殿南正中所司設反坫於幕下陳尊罍巵爵如儀
　　　尚膳設
　御筵於
　寶座上
　　殿内設外藩王公暨内大臣並與燕文武大臣席
　　　丹陛上設台吉暨侍衞席均按翼東西相嚮樂
　　　部設宫懸於
　　殿左右檐下設丹陛大樂於
　　中和殿北左右均北面屆時行燕禮(儀詳内/務府)正月
　　　十四日十五日燕外藩䝉古或於
　　保和殿或於
　行幸駐蹕儀同
　　　凡
　視學禮成翼日燕有事諸臣於禮部司視人數付光
　　　禄寺庀饌是日朝服視設布席於堂視官次爲
　　　左右衍聖公大學士内閣學士翰林院詹事府
　　　官國子監祭酒司業禮部太常寺光禄寺鴻臚
　　　寺及執事官十三氏子孫咸與三品以上異席
　　　四品以下共席設香案於露臺上序班引各官
　　　詣香案前望
　　闕序立鳴贊贊排班贊行三跪九叩禮畢廼就席
　　　坐茶至一叩酒至一叩飲畢一叩茶一行酒三
　　　行興詣香案謝
　恩行禮如前各退
　　　凡
　　經筵禮成燕進講暨侍班執事各官於
　　協和門前期付光禄寺庀饌至日門南西嚮設席
　　　講官大學士尚書侍郎左都御史左副都御史
　　　通政使副使大理卿少卿詹事少詹事
　　起居注日講官鴻臚卿糾儀科道鴻臚寺鳴贊各
　　　官序坐以北爲上燕畢詣
　　太和門前金水橋南謝
　恩一跪三叩畢各退
　　　凡㑹試入闈日燕有事各官於禮部是日本部
　　　官朝服齊集視設堂後楣之東設主考官知貢
　　　舉監場副都統席同行西嚮前楣西設本部堂
　　　官席後設司官席重行東嚮堂左右設同考監
　　　試監場叅領叅將收掌外簾四所官席露臺左
　　　右設鳴贊醫官監門廵綽等官席均重行相嚮
　　　設香案露臺上南嚮主考以下官咸朝服集
　　午門外候宣
　㫖畢迺赴燕陪燕堂官迎於堂檐下拱揖遂詣香案
　　　前鳴贊官夾案立贊排班贊跪叩興衆北面望
　　闕行三跪九叩禮畢廼升堂光禄寺官奉壺爵尚
　　　書立揖祭酒三遂送主考酒以次送知貢舉副
　　　都統光禄寺官分送同考以下各官主考酬酢
　　　主席徧依次就席光禄寺供饌燕畢仍詣香案
　　　謝
　恩行禮如前主考各官入闈送如迎儀徹闈燕同
　　　凡
　　殿試傳臚翼日燕有事各官及諸進士於禮部曰
　恩榮燕豫期由部奏請
　命主席大臣至日司官朝服視設堂後楣之東設主
　　　席大臣席於正中讀卷官鑾儀衞堂官席於左
　　　右同行西嚮前楣西設本部堂官席同行東嚮
　　　皆異席受卷彌封收掌監試䕶軍叅領填榜印
　　　卷各官席堂左右供給官席露臺左鳴贊官席
　　　露臺右相嚮二人共席一甲進士在供給官席
　　　前二甲一名三甲一名進士在一甲南稍後均
　　　西嚮專席餘進士席露臺下左二甲右三甲相
　　　嚮二人共席設香案如入闈燕儀主席大臣各
　　　官朝服集金水橋諸進士集於部以竢席備光
　　　禄寺官詣金水橋以告主席大臣各官至部堂
　　　官迎檐下揖遂率諸進士詣香案前鳴贊贊排
　　　班贊行三跪九叩禮如儀退各官依席次序立
　　　旅揖和聲署樂作序班引一甲進士至堂檐下
　　　東面立諸進士序立於後嚮主席大臣四拜主
　　　席答揖次讀卷官本部鑾儀衞堂官如之次執
　　　事官再拜執事官答再揖畢主席出堂檐前立
　　　光禄寺官奉壺注酒於爵主席受爵揖祭酒三
　　　揖授虚爵光禄寺官復注酒授一甲進士進士
　　　受爵揖立飲卒三爵主席復位各官就坐諸進
　　　士依席次坐廼燕和聲署樂作燕畢謝
　恩如前儀
　　　凡恭修
實録開館日燕監修總裁各官或於禮部或於館内前
　　　期由部奏請
　命主席大臣付光禄寺庀饌監修總裁官主席大臣
　　　均專席在部則堂官陪燕纂修提調收掌謄録
　　　繙譯各官共席均左右相嚮燕畢謝
　恩如儀(在館於金水橋南/在部設香案行禮)
　　　凡衍聖公來朝燕於禮部以尚書陪燕是日設
　　　賓主席於後堂東嚮以南爲上博士席北嚮以
　　　西爲上設香案於露臺上廼速賓衍聖公入儀
　　　門降輿尚書迎於堂檐下揖又旅揖博士詣香
　　　案前聽贊行三跪九叩禮畢廼坐光禄寺官奉
　　　茶酒饌和聲署作樂燕畢詣香案前謝
　恩行一跪三叩禮畢送如迎儀
　　　凡外國貢使朝
　見畢燕於禮部以堂官主席至日設席主席位堂正
　　　中正使居其右副使在正使下均專席從官從
　　　人席副使後均共席露臺上設香案廼速貢使
　　　至二門歩入主席率詣香案前聽贊行三跪九
　　　叩禮畢正副使見主席一跪三叩主席答揖三
　　　廼坐茶一行酒三行燕畢詣香案謝
　恩行一跪三叩禮使者禀辭各退
　　　凡外藩王公入
　　朝元正在京正紅鑲白鑲紅正藍鑲藍五旗王公
　　　於元日後擇吉各筵燕一次每旗主席以親王
　　　或郡王一人就府中設席其餘本旗諸王貝勒
　　　貝子公咸赴陪燕主人席西嚮賓席東嚮均專
　　　席北上從官席門外檐下及露臺上東嚮稍後
　　　咸共席賓至主人迎入行禮序坐視賓秩尊卑
　　　各以其班接待(詳見儀制/司相見儀)既入坐從官門外行
　　　二跪六叩禮各就坐王府樂作雜劇並陳燕畢
　　　從官先出謝燕行禮賓主各行禮出席賓辭出
　　　送如迎禮
　　　　餼廩
　　　凡會試饔餼豫劄順天府移取直𨽻布政使司
　　　庫銀送部委大宛二縣丞倅承辦咨取户部米
　　　給領又咨取工部薪炭委順天府治中領辦臨
　　　期委司官一人充供給所官監視舉子三場飲
　　　食毋有不潔自考官知貢舉以下場内有事官
　　　吏日供肴饌各有差等𨽻卒匠役均予稍食事
　　　竣部㑹順天府尹奏銷
　　　凡賓館饔餼東南西徼外及海島諸國
　　朝貢使者日給脯資餼牽部劄光禄寺二日一送
　　　館西北諸番部落遣使西域番僧遣徒
　　盛京及陜甘邊境諸寺番僧朝貢至京者由理藩
　　　院咨部轉劄光禄寺供備
　　　凡饋餼下嫁外藩公主暨額駙館於
　　京師外藩王公來
　　朝遇元旦令節均由部奏
　賜除夕筵席從官酒肉各有差分行所司供備○衍
　　　聖公來
　　朝初至由所司具食品致餼○外國
　　朝貢陪臣在京度歳除夕
　賞賚均劄光禄寺供備
　　　凡廩給
　　盛京以北人户移家來京及邊界新附人户來京
　　　者由旗咨部劄光禄寺按其人數日給肉鹽至
　　　三歲廼止
　　盛京禮部歲進
陵寢供品
　　盛京吉林等處將軍及户部内務府所屬採捕地
　　　方歲進水陸物産齎送官役日有廩給均咨到
　　　部劄光禄寺供備
　　　　牲牢
　　　凡供祭牲牢
　　盛京禮部設牛羊牧羣以供
三陵歲時祭饗歲以滋息及取用之數咨部並咨户部
　　　察覈
東陵
西陵每祭取乳牛行左右翼税務供備領牛官役行糧
　　　乳牛芻牧移文户部給票沿塗支取
　　　凡燕㑹牲牢
　　慶典令節
　賜燕於
　　宫殿各典禮及番夷來
　　朝入貢
　賜燕於衙署館舍均行左右翼税務供羊
　　　凡賓館牲牢下嫁外藩公主館於
　　京師日給羊一郡主以下三日給羊一○除夕
　賜公主額駙外藩王公席
　賞賚外國陪臣及番夷貢使每日館餼所用䝉古羊
　　　行左右翼税務漢羊行光禄寺按數供備
　　　凡
　賜䘏牲牢宗室王公暨福晉夫人
　諭祭行左右翼税務備羊下嫁外藩公主郡主以下
　　　暨外藩王公
　諭祭所用牛羊行户部給價各有差
　
　
　
　
　
　
　
　
　
　
　
欽定大清㑹典卷五十七
欽定四庫全書
欽定大清㑹典卷五十八
　　　樂部
　　　典樂以禮部滿尚書兼之各部院内務府堂官
　　　知樂者
　簡用無定員掌五音六律以合隂陽之聲所屬有神
　　　樂和聲二署掌儀司鑾儀衞樂並𨽻焉神樂署
　　　漢署正一人漢署丞二人漢協律郎五人漢司
　　　樂二十二人和聲署署正滿漢各一人署丞滿
　　　漢各一人(以禮部内務/府司官兼攝)供奉供用(無定員以太/常寺鴻臚寺)
　　　(内務府官兼攝掌儀司鑾/儀衞司官各見該衙門)分掌協律之事
　　　凡
郊
廟祠祭之樂神樂署司之
　　殿廷朝㑹燕饗之樂和聲署司之
　　宮中慶賀燕饗之樂掌儀司司之鐃歌鼓吹前部
　　　大樂鑾儀衞司之均統於樂部春秋季月大合
　　　樂於樂部典樂率所屬咸涖視之
　　　凡祠祭樂律
南郊以黄鐘爲宮
北郊以林鐘爲宮
太廟以太蔟爲宮
　社稷春以夾鐘爲宮秋以南呂爲宮祈雨以夾鐘爲
　　　宫報祭以南呂爲宮朝
　日以太蔟爲宮夕
　月以南呂爲宮
　前代帝王
　先師孔子均春以夾鐘爲宮秋以南呂爲宮
　先農以姑洗爲宮
　先蠶以仲呂爲宮
　天神以黄鐘爲宮
　地祇以林鐘爲宮
　太歲以太蔟爲宫
　　　凡樂章
天
地
太廟
　社稷
　帝王廟
　文廟
　先蠶
　太歲均曰平
　日曰曦
　月曰光
　先農曰豐禱祀亦曰豐祀
天九奏冬至迎
帝神奏始平奠玊帛景平進俎咸平初獻夀平亞獻嘉
　　　平終獻永平徹饌熙平送神清平望燎太平
祈穀迎
帝神奏祈平奠玊帛綏平進俎萬平初獻寶平亞獻穰
　　　平終獻瑞平徹饌渥平送神滋平望燎穀平
常雩迎
帝神奏靄平奠玊帛雲平進俎需平初獻霖平亞獻露
　　　平終獻霑平徹饌靈平送神霮平望燎霈平祭
地八奏迎神奏中平奠玊帛廣平進俎含平初獻大平
　　　亞獻安平終獻時平徹饌貞平送神寧平
太廟六奏時饗迎神奏貽平奠帛初獻敉平亞獻敷平
　　　終獻紹平徹饌光平還宮乂平大祫迎神奏開
　　　平奠帛初獻肅平亞獻協平終獻裕平徹饌諴
　　　平還宮成平
　社稷七奏春秋祈報迎神奏登平奠玊帛初獻茂平
　　　亞獻育平終獻敦平徹饌博平送神樂平望瘞
　　　徵平祈雨報祭迎神奏延豐奠玊帛初獻介豐
　　　亞獻滋豐終獻霈豐送神貽豐望瘞溥豐朝
　日七奏迎神奏寅曦奠玊帛朝曦初獻清曦亞獻咸
　　　曦終獻純曦徹饌延曦送神歸曦夕
　月六奏迎神奏迎光奠玊帛初獻升光亞獻瑶光終
　　　獻瑞光徹饌涵光送神保光饗
　前代帝王六奏迎神奏肇平奠帛初獻興平亞獻崇
　　　平終獻恬平徹饌淳平送神匡平釋奠於
　先師六奏迎神奏昭平奠帛初獻宣平亞獻秩平終
　　　獻敘平徹饌懿平送神德平饗
　先農七奏迎神奏永豐奠帛初獻時豐亞獻咸豐終
　　　獻大豐徹饌屢豐送神報豐望瘞慶豐饗
　先蠶六奏迎神奏庥平初獻承平亞獻均平終獻齊
　　　平徹饌柔平送神洽平祈報
　天神
　地祗均六奏迎神奏祈豐奠帛初獻華豐亞獻興豐
　　　終獻儀豐徹饌和豐送神錫豐(方嶽/同)祀
　太嵗六奏祖迎迎神奏保平奠帛初獻定平亞獻嘏
　　　平終獻富平徹饌盈平送神豐平祈雨報祭迎
　　　神奏需豐奠帛初獻宜豐亞獻晉豐終獻協豊
　　　徹饌應豐送神洽豐羣祀自
　先醫以下均和聲署奏慶神歡樂
　　　凡佾舞
壇
廟初獻舞武功之舞亞獻終獻舞文德之舞均八佾
　文廟六佾三獻均文舞
　先蠶及羣祀無佾舞
　　　凡樂器中和韶樂八音咸備金之屬曰鐘石之
　　　屬曰磬絲之屬曰琴曰瑟竹之屬曰排簫曰簫
　　　曰篴曰篪匏之屬曰笙土之屬曰壎革之屬曰
　　　鼓曰搏拊木之屬曰柷曰敔
壇
廟均麾一編鐘編磬各十有六琴十瑟四排簫二蕭篴
　　　笙各十壎二篪六建鼓一搏拊二柷敔各一木
　　　笏十
　文廟琴簫篴笙各六篪四木笏六餘均同
　先蠶壇方響十有六琴四瑟二雲璈二簫篴笙各六
　　　鼓一杖鼓二拍二木笏十羣祀樂雲璈一篴笙
　　　管各二鼓一拍一○佾舞器引舞以旌節左右
　　　各一武功之舞以干戚文德之舞以羽籥各六
　　　十有四
　　　凡設樂
四郊
　社稷
　先農
　先蠶設於壇下
祈年殿
太廟
　帝王廟
　文廟設於階上
　太歲殿設於殿内均左右懸羣祀樂設於右階上下
　　　凡朝㑹樂律
　御殿還宮奏中和韶樂三大節均以黄鐘爲宮常朝
　　　正月以太蔟二月以夾鐘三月以姑洗四月以
　　　仲呂五月以㽔賓六月以林鐘七月以夷則八
　　　月以南呂九月以無射十月以應鐘十一月以
　　　黄鐘十二月以大呂爲宮遇閏節前從上月律
　　　節後從下月律爲宮
皇太后
　皇后宮三大節均以南呂爲宮
　　　凡樂章
　皇帝陞殿元日奏元平長至遂平元宵怡平
　萬夀聖節乾平常朝隆平還宮元日奏和平長至允
　　　平元宵昇平
　萬夀聖節㤗平常朝顯平
皇太后陞座奏豫平還宮履平
　皇后陞座奏淑平還宫順平○朝賀行禮奏丹陛大
　　　樂樂章
　　太和殿羣臣行禮奏慶平外藩四夷使臣行禮奏
　　　治平内朝行禮奏雝平
皇太后宮三大節
　皇帝率羣臣行禮奏益平
　皇后率
　　貴妃
　　妃
　　嬪公主福晉命婦行禮與
　　内朝同
　皇后宮三大節
　　貴妃
　　妃
　　嬪公主福晉命婦行禮奏正平
　　　凡
　乘輿出入及慶典奏導迎樂
　躬祀
壇
廟禮成囘鑾奏祐平
　廵狩方嶽
　車駕出入進春進表箋進書進穜稑進鉤筐
　頒詔
　頒朔迎吻齎榜均奏禧平
　　　凡清樂均以樂辭首句爲章名章多者擇奏數
　　　闋○恭上
皇太后徽號
　御太和殿閲
册
寶奏海上蟠桃之章
　大燕進饌奏萬象清寧之章
皇太后宮大燕同上元節張鐙奏火樹星橋之章
　耕耤禮成設燕進饌奏風和日麗之章
　幸翰林院設燕進饌奏玊署延英之章凱旋
　賜燕進饌奏日耀中天之章均殿廷清樂○
　大燕進茶奏海宇昇平日之章進酒奏玉殿雲開之
　　　章
皇太后宮大燕同
　耕耤禮成設燕進茶奏喜春光之章進酒奏雲和迭
　　　奏之章
　幸翰林院設燕進茶奏文物京華盛之章進酒奏延
　　　閣雲濃之章凱旋
　賜燕進茶奏景運乾坤㤗之章進酒奏聖德誕敷之
　　　章均丹陛清樂
　皇帝耕耤歌三十六禾辭
　皇后親採桑歌採桑歌
　大燕進酒歌慶隆舞樂九章
　車駕至
　　盛京大燕歌世德舞樂十章凱旋
　賜燕歌德勝舞樂章(臨時/撰擬)並於笳吹樂之六十七章
　　　番部合樂之六章擇奏數闋
　大閲
　駕出鐃歌大樂奏壯軍容之章
　駕入鐃歌清樂奏鬯皇威之章○衍聖公來朝
　賜燕於禮部五魁舞樂奏洙泗發源長之章
　賜恩榮燕於禮部奏啟天門之章鷹揚燕於兵部奏
　　　和氣洽之章行鄉飲酒禮於順天府庠歌鹿鳴
　　　笙
　御製補南陔之章門歌魚麗笙
　御製由庚之章合樂闗睢
　　　凡鐃歌清樂二十七章大樂二十八章
　皇帝省方駐宿
　御營每朝鳴䝉古畫角每夕間奏鐃歌樂數闋
　躬祀
郊
廟禮成囘鑾及獻俘均奏前部大樂鐃歌鼓吹
　　　凡隊舞
　　殿廷燕饗之舞有揚烈舞喜起舞合稱慶隆舞
　　盛京稱世德舞凱旋
　賜燕稱德勝舞又有朝鮮國俳舞瓦爾喀部樂舞擲
　　　倒伎舞繩伎舞元日燕羣臣於
　　太和殿歲除燕外藩於
　　保和殿元宵於
　　禁苑諸舞備舉
　　　凡樂器中和韶樂均麾一編鐘編磬各十有六
　　　琴四瑟二排簫二簫篴各四笙八壎篪各二建
　　　鼓一搏拊二柷敔各一○丹陛大樂戲竹二方
　　　響二雲璈二篴管笙各四大鼓二杖鼓拍各一
　　　○清樂均雲璈篴管笙各二小鼔杖鼓拍各一
　　　○導迎樂雲璈二篴四管六笙二鼓拍各一○
　　　三十六禾辭樂金鼓簫篴笙拍各六○採桑歌
　　　樂金鼓拍各二簫篴笙各六○慶隆樂箏阮各
　　　一琵琶三絃各八節拍各十有六世德舞德勝
　　　舞同笳吹樂笳阮箏口琴各一番部合奏樂箏
　　　琵琶三絃二絃月琴胡撥􁐼阮四絃阮雲璈篴
　　　管簫笙拍各一○部燕樂雲璈篴管笙各二鼓
　　　拍各一○鄉飲酒樂編磬八琴瑟各一簫篴笙
　　　各四○鐃歌鼓吹畫角二十有四掆鼓四十有
　　　八杖鼓拍各二金二鉦四篴十有二大銅角小
　　　銅角各八前部大樂大銅角小銅角金口角各
　　　四鐃歌大樂大銅角小銅角金口角各八銅鼓
　　　四金二鈸㸃鼓各一鐃歌清樂雲璈篴管笙各
　　　二鈸㸃鼓各一○隊舞器揚烈舞介胄弓矢大
　　　刀面具禺馬喜起舞具朝服佩儀刀
　　　凡設樂
　　　宮懸設於
　　太和殿
　　保和殿檐下丹陛大樂設於
　　太和門
　　中和殿後檐下清樂二部一設於殿外中和樂之
　　　東一設於丹陛樂之東揚烈舞及諸樂舞於丹
　　　陛喜起舞及笳吹番部合奏樂於
　　殿内慶隆樂及瓦爾喀部樂舞於檐下均先竢於
　　殿外東序
　
　
　
　
　
　
　
　
欽定大清㑹典卷五十八
欽定四庫全書
欽定大清㑹典卷五十九
　　　兵部
　　　尚書滿漢各一人左右侍郎滿漢各一人掌中
　　　外武職銓選簡覈軍實以贊邦政所屬有武選
　　　車駕職方武庫四司
　　　武選清吏司郎中滿三人䝉古一人漢一人員
　　　外郎滿四人漢二人主事滿漢各一人掌武職
　　　除選封廕及征伐訓誥頒其政令
　　　車駕清吏司郎中滿三人漢一人員外郎滿二
　　　人䝉古一人主事滿漢各一人掌驛傳郵符中
　　　外馬政
　　　職方清吏司郎中滿四人漢二人員外郎滿三
　　　人䝉古一人漢一人主事滿洲䝉古各一人漢
　　　二人掌天下輿圖以周知險要叙功覈過以待
　　　賞罰黜陟
　　　武庫清吏司郎中滿二人漢一人員外郎滿洲
　　　䝉古各一人主事滿漢各一人掌兵籍戎器鄉
　　　㑹武科及編發戍軍
　　　堂主事掌文案者滿二人掌章奏者滿二人漢
　　　軍一人
　　　司務滿漢各一人
　　　館所監督滿漢各一人(以司官/兼攝)
　　　筆帖式滿六十二人䝉古八人漢軍八人分𨽻
　　　各司視事之繁簡以為額
　　　　武選清吏司
　　　官制
　　　凡侍從武職領侍衛内大臣六人内大臣六人
　　　均正一品散秩大臣無定員從二品一等侍衛
　　　六十九人正三品二等侍衛百六十八人正四
　　　品三等侍衛三百三十三人正五品四等侍衛
　　　無定員從五品藍翎侍衛九十人正六品親軍
　　　校四十五人從六品漢侍衛無定員○鑾儀衛
　　　掌衛事内大臣一人正一品鑾儀使滿二人漢
　　　一人正二品冠軍使滿七人漢軍三人正三品
　　　雲麾使滿二十人漢軍八人正四品治儀正滿
　　　二十人漢軍二十二人正五品整儀尉滿十有
　　　三人漢軍十有六人正六品
　　　凡八旗武職都統滿洲䝉古漢軍旗各一人正
　　　一品副都統旗各二人正二品驍騎叅領滿洲
　　　旗各五人䝉古旗各二人漢軍旗各五人正三
　　　品副驍騎叅領如叅領之數佐領無定員均正
　　　四品驍騎校每佐領下一人從六品○前鋒統
　　　領左右翼各一人正二品前鋒叅領旗各二人
　　　正三品前鋒侍衛旗各二人正四品委署前鋒
　　　叅領旗各一人(繋五品/虚銜)前鋒校旗各十有二人
　　　從六品(均滿洲䝉古兼/用䕶軍營同)○䕶軍統領旗各一人
　　　正二品䕶軍叅領旗各十有四人正三品副䕶
　　　軍叅領如叅領之數正四品委署䕶軍叅領旗
　　　各七人(繫五品/虚銜)䕶軍校每佐領下一人從六品
　　　○提督九門廵捕三營歩軍統領一人正二品
　　　左右翼翼尉二人正三品協尉旗各三人城門
　　　領二十五人均正四品副尉如協尉之數歩軍
　　　尉旗各四十二人均正五品城門吏二十五人
　　　正七品○火器營總統六人(王公大/臣兼任)鳥槍䕶軍
　　　叅領十有六人正三品驍騎叅領二十四人司
　　　礮官九十六人䕶軍校一百十有六人驍騎校
　　　五十二人各從其品(驍騎叅領以下均以/滿洲䝉古各官兼任)○
　　圓明園總統無定員(王公大/臣兼任)營總䕶軍叅領旗各
　　　一人均正三品副䕶軍叅領旗各二人正四品
　　　署副叅領旗各四人正五品䕶軍校旗各十有
　　　六人從六品○健銳營總統無定員(王公大/臣兼任)翼
　　　領左右翼各一人前鋒叅領旗各一人均正三
　　　品副前鋒叅領如叅領之數正四品前鋒校旗
　　　各五人從六品○白塔信礮總管一人正四品
　　　司信礮官旗各一人正五品○
　　南苑總尉一人正四品防禦八人正五品○
　　内府三旗䕶軍統領三人正三品䕶軍叅領副䕶
　　　軍叅領驍騎叅領旗各五人均正五品佐領三
　　　十五人正四品前鋒校旗各二人䕶軍校旗各
　　　三十五人驍騎校每佐領下一人均從六品○
　　圓明園内府三旗䕶軍營總一人正四品䕶軍叅
　　　領副叅領旗各一人均正五品署叅領如叅領
　　　之數䕶軍校旗各三人均從六品○王公府屬
　　　武職親王長史一人正三品散騎郎四人以世
　　　爵領之䕶衛一等六人從三品二等六人從四
　　　品三等八人從五品典儀從四品從五品從六
　　　品各二人親軍校無定員從六品世子長史一
　　　人散騎郎三人䕶衛一等六人二等五人三等
　　　六人典儀從四品一人從五品從六品各二人
　　　郡王長史一人散騎郎三人䕶衞一等六人二
　　　等四人三等五人典儀從五品從六品各二人
　　　長子長史一人䕶衛一等二人二等四人三等
　　　六人典儀從五品二人從六品一人貝勒司儀
　　　長一人正四品䕶衞二等六人三等四人典儀
　　　從五品一人從六品二人貝子三等䕶衞六人
　　　典儀從六品一人從七品二人鎭國公輔國公
　　　均三等䕶衛四人典儀從七品從八品各一人
　　　○五旗王公府屬叅領旗各五人從五品佐領
　　　旗各七人從四品驍騎校每佐領下一人從六
　　　品
　　　凡
陵寢武職
永陵總管一人翼領二人司工匠一人均正四品防禦
　　　十有六人正五品(以下官/品同)
福陵總管一人翼領二人防禦十有六人司工匠一人
昭陵總管一人翼領二人防禦十有六人司工匠一人
昭西陵防禦十有六人驍騎校二人從六品
孝陵總管一人翼領二人防禦十有六人驍騎校二人
孝東陵防禦十有六人驍騎校二人
景陵總管一人翼領二人防禦十有六人驍騎校二人
　　皇貴妃園寢防禦四人驍騎校一人
　　妃園寢防禦八人驍騎校一人
泰陵總管一人翼領二人防禦十有六人驍騎校二人
　　妃園寢防禦八人驍騎校一人
　孝賢皇后陵寢總管一人翼領二人防禦十有六人
　　　驍騎校二人
　　妃園寢防禦八人驍騎校一人
　　端慧皇太子園寢防禦八人
　　　凡八旗駐防武職將軍
　　盛京等處一人吉林等處一人黒龍江等處一人
　　　山東青州府一人山西綏逺城一人(兼轄/右衞)江南
　　　江寜府一人(兼轄/京口)福建福州府一人浙江杭州
　　　府一人(兼轄/乍浦)湖廣荆州府一人陜西西安府一
　　　人寜夏府一人涼州府一人(兼轄/莊浪)廣東廣州府
　　　一人從一品○都統直𨽻天津府一人山西歸
　　　化城二人甘肅巴里坤一人從一品○副都統
　　　直𨽻天津府一人山海關一人熱河一人
　　盛京三人吉林五人黒龍江三人青州府一人歸
　　　化城二人綏逺城二人右衞二人江寜府二人
　　　京口二人福州府二人杭州府二人乍浦一人
　　　荆州府二人西安府四人寜夏府二人涼州府
　　　一人莊浪一人巴里坤二人四川成都府一人
　　　廣州府二人從二品○城守尉鄭家莊一人保
　　　定府一人滄州一人
　　盛京八人黒龍江一人山東德州一人山西太原
　　　府一人河南開封府一人從三品○協領天津
　　　府六人山海關二人熱河六人
　　盛京十有四人吉林十有九人黒龍江十有六人
　　　青州府四人綏逺城十人右衞十有二人江寜
　　　府十人京口八人福州府九人杭州府十有三
　　　人乍浦五人荆州府十人西安府十有八人寜
　　　夏府六人涼州府六人莊浪三人巴里坤八人
　　　成都府五人廣州府九人從三品○總管黒龍
　　　江十人㳺牧察哈爾八旗各一人正三品張家
　　　口一人從四品○叅領吉林一人黒龍江一人
　　　游牧察哈爾八旗各一人從三品京口八人杭
　　　州府四人西安府八人○副管游牧察哈爾八
　　　旗各一人從三品黒龍江二十六人從四品○
　　　防守尉昌平州良鄉縣寳坻縣固安縣東安縣
　　　霸州雄縣采育里永平府順義縣三河縣玉田
　　　縣古北口獨石口冷口喜峯口各一人
　　盛京三人從四品○佐領鄭家莊六人天津府三
　　　十二人山海關八人熱河二十人
　　盛京一百三十人吉林一百二十二人黒龍江二
　　　百三十八人游牧察哈爾一百十有四人青州
　　　府十有六人綏逺城三十二人右衞五十二人
　　　開封府十人江寜府五十六人福州府十有八
　　　人杭州府三十二人乍浦十有六人荆州府五
　　　十六人西安府五十六人寜夏府二十四人涼
　　　州府二十四人莊浪十有二人巴里坤二十四
　　　人成都府二十四人廣州府十有八人從四品
　　　○防禦昌平州良鄉縣寳坻縣固安縣東安縣
　　　霸州雄縣采育里各二人保定府四人鄭家莊
　　　六人張家口三人古北口獨石口千家店各二
　　　人天津府三十二人滄州四人山海關八人永
　　　平府順義縣三河縣玉田縣冷口喜峯口各二
　　　人羅文峪一人熱河二十人
　　盛京百有三人吉林七十五人黒龍江二十四人
　　　青州府十有六人德州四人太原府四人綏逺
　　　城三十二人右衞五十二人開封府十人江寜
　　　府五十六人京口四十人福州府十人杭州府
　　　四十人乍浦八人荆州府五十六人西安府九
　　　十六人寜夏府二十四人涼州府二十四人莊
　　　浪十有二人巴里坤二十四人成都府二十四
　　　人廣州府三十四人從五品○歩軍尉寜夏二
　　　人涼州府四人莊浪二人從五品○驍騎校昌
　　　平州良鄉縣寳坻縣固安縣東安縣霸州雄縣
　　　采育里各一人保定府四人鄭家莊張家口各
　　　六人古北口四人獨石口二人千家店一人天
　　　津府三十二人滄州四人山海關八人順義縣
　　　一人永平府三河縣玉田縣各二人冷口三人
　　　喜峯口四人羅文峪二人熱河二十人游牧察
　　　哈爾八旗一百十有四人
　　盛京二百六人吉林一百二十四人黒龍江二百
　　　三十七人青州府十有六人德州四人太原府
　　　四人綏逺城三十二人右衞五十二人開封府
　　　十人江寜府五十六人京口四十人福州府二
　　　十二人杭州府五十二人乍浦十有六人荆州
　　　府五十六人西安府九十六人寜夏府二十四
　　　人涼州府二十四人莊浪十有二人巴里坤二
　　　十四人成都府二十四人廣州府三十八人從
　　　五品○䕶軍校黒龍江二人游牧察哈爾八旗
　　　一百十有一人從六品○捕盗官游牧察哈爾
　　　八旗各二人從六品○管水手官吉林四品二
　　　人五品二人六品二人黒龍江四品五人五品
　　　三人六品五人
　　　凡直省武職提督直𨽻一人兩江一人閩浙三
　　　人湖廣一人陜甘三人四川一人兩廣二人雲
　　　貴各一人從一品○總兵官直𨽻五人山東山
　　　西河南各二人兩江七人閩浙十有三人湖廣
　　　四人陜甘七人四川四人兩廣九人雲貴十有
　　　三人正二品○副將直𨽻九人山東四人河標
　　　一人山西二人兩江八人江寜將軍標二人河
　　　標二人漕標一人閩浙十有九人福州將軍標
　　　一人湖廣十有三人陜甘十有八人四川五人
　　　兩廣二十二人廣州將軍標一人雲貴十有三
　　　人從二品○叅將京營三人直𨽻八人山東九
　　　人山西十有六人河南五人兩江十有七人河
　　　標二人漕標一人閩浙二十人湖廣十有三人
　　　陜甘二十一人四川八人兩廣十有九人雲貴
　　　二十人正三品○游擊京營三人直𨽻二十三
　　　人山東七人河標二人山西八人河南三人兩
　　　江三十人江寜將軍標三人河標三人漕標四
　　　人閩浙六十一人福州將軍標一人湖廣三十
　　　二人陜甘七十人四川二十二人兩廣四十四
　　　人廣州將軍標三人雲貴五十五人從三品○
　　　都司直𨽻六十一人山東十有二人河標二人
　　　山西二十七人河南六人兩江四十六人江寜
　　　將軍標二人河標三人漕標五人閩浙四十二
　　　人福州將軍標一人湖廣二十一人陜甘八十
　　　二人四川三十一人兩廣五十一人廣州將軍
　　　標一人雲貴三十六人正四品○營守備京營
　　　十有九人直𨽻六十八人河標一人山東二十
　　　一人河標六人山西二十八人河南十有七人
　　　兩江七十人江寜將軍標三人河標二十四人
　　　漕標六人閩浙一百二十人福州將軍標一人
　　　湖廣六十人陜甘百有七人四川四十三人兩
　　　廣百有十人廣州將軍標三人雲貴百有六人
　　　正五品○衞守備直𨽻一人山東四人江南十
　　　有九人江西三人浙江七人湖廣十人甘肅六
　　　人四川二人從五品○守禦所千總山東一人
　　　江西八人浙江五人湖廣一人甘肅一人四川
　　　四人從五品○衞千總直𨽻四人山東四十一
　　　人江南一百二十八人江西十有七人浙江三
　　　十七人湖廣十有二人甘肅五人貴州九人從
　　　六品○門千總
　　京城内外門三十二人從六品○營千總京營十
　　　有五人直𨽻一百三十八人河標八人倉場二
　　　人山東四十七人河標十有二人山西六十三
　　　人河南二十九人兩江一百三十六人江寜將
　　　軍標九人河標二十六人漕標十有二人閩浙
　　　二百五十人福州將軍標四人湖廣一百三十
　　　六人陜甘一百九十三人四川百有四人兩廣
　　　二百三十七人廣州將軍標八人雲貴二百三
　　　十人從六品○把總京營三十人直𨽻三百十
　　　有八人河標十有五人倉場二人山東百人河
　　　標十有九人山西一百三十四人河南六十人
　　　兩江二百八十五人江寜將軍標十有七人河
　　　標五十人漕標二十五人閩浙五百有五人福
　　　州將軍標八人湖廣二百七十五人陜甘四百
　　　三十五人四川二百有三人兩廣四百五十五
　　　人廣州將軍標十有六人雲貴四百六十九人
　　　正七品
　
　
　
　
　
　
　
　
　
　
　
欽定大清㑹典卷五十九
欽定四庫全書
欽定大清㑹典卷六十
　　　兵部
　　　　武選清吏司
　　　職制上
　　　凡八旗武職一二品官由部列名奏補領侍衛
　　　内大臣内大臣掌鑾儀衞事内大臣均候
　㫖簡用鑾儀衞鑾儀使以下官均由該衙門以應用
　　　之人列名奏補在京叅領以下駐防協領以下
　　　官由各旗簡選應升應用之人引
　見補授以名咨部五品以上者按月彚題六品以下
　　　者注册
　　　凡列名疏請滿洲都統由部以本翼䝉古都統
　　　滿洲䝉古副都統滿洲䝉古見任漢軍都統副
　　　都統前鋒䕶軍歩軍各統領駐防滿洲將軍都
　　　統副都統滿洲外任提督列名具疏請補䝉古
　　　都統以本翼滿洲䝉古副都統滿洲䝉古見任
　　　漢軍副都統前鋒䕶軍歩軍各統領駐防滿洲
　　　䝉古將軍都統副都統滿洲䝉古外任提督列
　　　名具疏請補漢軍都統以本翼前鋒䕶軍歩軍
　　　各統領副都統駐防漢軍將軍副都統漢軍外
　　　任提督列名具疏請補滿洲副都統以本翼䝉
　　　古副都統滿洲䝉古見任漢軍副都統及侍郎
　　　總兵官列名具疏請補並以應升䝉古漢軍副
　　　都統各官列名於後以備調用其散秩大臣公
　　　侯伯子男冠軍使王府長史一等侍衞䕶衞前
　　　鋒䕶軍驍騎各叅領内府統領
　　圓明園營總健銳營翼領叅領别列名單附疏以
　　　進䝉古副都統以本翼䝉古見任侍郎及歩軍
　　　翼尉游牧總管滿洲䝉古外任總兵官列名具
　　　疏請補其散秩大臣以下各官附疏如前漢軍
　　　副都統以本翼漢軍見任侍郎及歩軍翼尉各
　　　官列名具疏請補其散秩大臣以下各官附疏
　　　並同前鋒統領以本翼䕶軍統領滿洲䝉古見
　　　任漢軍副都統列名具疏請補䕶軍統領以本
　　　翼滿洲䝉古副都統滿洲䝉古見任漢軍副都
　　　統及俸滿之前鋒䕶軍各叅領由叅領補授之
　　　王府長史列名具疏請補歩軍統領以滿洲䝉
　　　古副都統滿洲䝉古見任漢軍副都統歩軍翼
　　　尉列名具疏請補○駐防滿洲將軍以八旗滿
　　　洲䝉古副都統滿洲䝉古見任漢軍副都統本
　　　駐防副都統滿洲䝉古外任提督列名駐防漢
　　　軍將軍以内外漢軍副都統漢軍外任提督列
　　　名駐防都統以前鋒䕶軍各統領滿洲䝉古副
　　　都統滿洲䝉古見任漢軍副都統滿洲䝉古外
　　　任提督列名駐防滿洲副都統以滿洲驍騎叅
　　　領本駐防協領及各城守尉三品總管滿洲䝉
　　　古外任總兵官八旗副都統列名駐防漢軍副
　　　都統以漢軍叅領各駐防協領黒龍江水師營
　　　總管漢軍外任總兵官八旗副都統列名右衞
　　　副都統以八旗副都統按翼列名歸化城副都
　　　統以上三旗滿洲䝉古前鋒䕶軍驍騎各叅領
　　　列名均由部具疏請補○有職守無專官者以
　　　一二品大臣攝理之火器營總統以領侍衞内
　　　大臣前鋒䕶軍各統領滿洲䝉古都統副都統
　　　滿洲䝉古見任漢軍都統副都統列名管理營
　　　房以本旗都統副都統列名嚮導官總統以前
　　　鋒䕶軍各統領滿洲䝉古副都統滿洲䝉古見
　　　任漢軍副都統列名廵察京倉八旗直年以都
　　　統副都統列名均由部奏請兼攝其在京都統
　　　各官或署外任或督師及出差懸闕者由部將
　　　應攝之人奏請
　　　凡信礮總管於輕車都尉騎都尉司信礮官内
　　　簡選犧牲所所牧於騎都尉雲騎尉内簡選均
　　　由部引
　見補授黒龍江吉林四五六品管水手官由各將軍
　　　於屬官内按品簡選送部引
　見補授或所送之人不勝任由部咨取在京八旗應
　　　升之人引
　見○王府長史貝勒司儀長由都統於下五旗前鋒
　　　䕶軍驍騎各叅領佐領散騎郎一二等䕶衞子
　　　男輕車都尉騎都尉内每旗簡選二人送部部
　　　㑹領侍衞内大臣同王貝勒擬定正陪引
　見補授䕶衞典儀散騎郎於子以下雲騎尉以上各
　　　官内簡選五品以上者由該王貝勒貝子公等
　　　㑹部擬定正陪引
　見補授六品以下者咨部注册
　　　凡降補各照所降之級按品擬補於正升人後
　　　列名請
　㫖一二品官應降補六品者令在旗効力三年無過
　　　進一級擬補○駐防官降調屬將軍都統副都
　　　統所轄者竢本處駐防員闕按品補用餘令囘
　　　旗候補○文職改補旗員者給事中御史道府
　　　以副叅領佐領城門領用員外郎同知知州以
　　　歩軍尉司信礮官用主事通判知縣以驍騎校
　　　用小京官府州縣首領筆帖式以城門吏用○
　　　旗員任緑旗武職仍改補旗員者副將以歩軍
　　　翼尉城守尉協領用叅將遊擊以前鋒䕶軍驍
　　　騎各叅領用都司以前鋒侍衞副叅領歩軍協
　　　尉佐領防守尉用守備以防禦歩軍尉用○王
　　　府官降調按級擬補無官可補者罷職
　　　凡入
　　覲駐防將軍都統副都統更番来京先將軍都統
　　　次副都統有副都統三四人者分兩次止一人
　　　者越一歳一次(四川副都統/三年一次)均於十二月至京
　　　入
　　覲述職既得
　㫖則囘原任駐防協領總管城守尉叅領各官任滿
　　　三年令該管官注考送部引
　見分别黜陟以示勸懲○將軍副都統入
　　覲豫以起程之日報部印交同官署理無同官者
　　　委屬官䕶理赴任未久者遇入
　　覲之期準緩至下次協領以下各官亦如之
　　　凡治喪旗員丁父母憂及為祖父母承重者準
　　　治喪百日不供職副都統以上由部奏請署理
　　　餘由本旗委署祖父母以下各照服制月日給
　　　假
　　　凡更改姓名五品以上者彚題六品以下者注
　　　册
　　　　職制中
　　　凡直省武職副將以上列名具疏請補叅將以
　　　下按月升選引
　見補授
　　　凡列名疏請提督由部以俸深副都統十人列
　　　名並别列各鎭總兵官附疏以進總兵官以漢
　　　軍俸深叅領十人列名並别列各協副將附疏
　　　以進副將以俸深叅將十人列名並别列各營
　　　叅將附疏以進副將叅將有記名軍功保舉及
　　　俸滿議敘應升即用者均於疏内注明○提督
　　　總兵官有應補者均指名具疏請補副將惟服
　　　闋者指名具疏請補至降調開復於疏内列名
　　　於前
　　　凡月選單月叅將以游擊論俸推升游擊以都
　　　司論俸推升都司以藍翎侍衞按應升之月推
　　　升餘月先用應升之功加守備次以守備論俸
　　　推升守備以藍翎侍衞按應升之月推升餘月
　　　分各途以次升選門衞千總應升營守備者為
　　　升班功加千總考騐一等及無職任之功加應
　　　用營守備者為功班難廕守備及福建澎湖臺
　　　灣俸滿千總為劄班俸滿分發千總經本管官
　　　咨部入選者為分發班京營効力千總為當差
　　　班雙月叅將游擊都司以二等三等侍衞及軍
　　　政卓異者按應選之月推選餘以在部投供候
　　　補者推選守備以武進士簡選一二等在部候
　　　選及分省學習經本管官咨部入選者為科班
　　　年滿千總發囘候推者為委班武舉充補提塘
　　　及武進士武舉之在部効力者為勞班武進士
　　　充補提塘期滿以營守備用者為効力班俸滿
　　　分發千總經本管官咨部入選者為分發班京
　　　營効力千總為當差班降革開復為還班○卓
　　　異官以二四六十月用一二等侍衞以二月分
　　　叅將游擊用歳一人三等侍衞以四六八月分
　　　游擊都司用歳三人藍翎侍衞以單月分都司
　　　守備用歳五人奉
　㫖即用及裁汰赴補親老改補近省並領劄無任可
　　　到者(部推部選之任或/經題留或别題補)均雙單月不入班次即
　　　用廻避赴補者雙月不入班次即用奉
　㫖用守備無班可歸者歸雙月五人之後用○在京
　　　候選者月之二十五日掣籤於前月之朔投供
　　　三日騐到掣籖後考騎射引
　見補授庸劣者奏退掣籖不到者罷職○每月升調
　　　降革病休應歸月選者於科鈔及内外咨掲到
　　　日注册以月之二十日為限限前到者本月選
　　　限後到者次月選題奏下部議十二日以前到
　　　者五日内覈覆歸本月選十三日以後到者歸
　　　下月選○候補都司以上視文到先後月選守
　　　備視俸先後門衞千總功加視引
　見先後(同日者視/俸次先後)無職任功加視入伍先後武進士
　　　視簡選等次及年月先後俸滿千總武舉充補
　　　材官及難廕守備視引
　見先後(同日者視俸滿先後難廕視/題廕先後材官視科名先後)武進士武舉充
　　　補提塘材官視期滿先後(同日者視/科名先後)降革開復
　　　視還職先後同日補授同日到任官視前俸先
　　　後初任官視原疏名次先後○京營二年俸滿
　　　餘一日準常俸一日有半由軍功議敘者準以
　　　京俸論邊疆分三年五年俸滿海疆分二年三
　　　年俸滿水土惡劣之地二年俸滿見任官以到
　　　任受劄之日論俸試署官以實授受劄之日論
　　　俸裁汰告假丁憂開復及應降應革遇
　恩詔免議者準理前俸均計其年月深淺按班推升
　　　議敘即升及卓異官均不論俸推升
　　　凡拔補把總於外委及未簡選之發標武舉内
　　　拔補千總於把總及已簡選之發標武舉内拔
　　　補均咨部彚題給劄惟馬蘭泰寜二鎭千把總
　　　由總督擬正陪送部引
　見補授○千總六年俸滿由督撫提鎭甄别優者送
　　　部引
　見或分發本省以守備題升或發囘原營候部以守
　　　備推升閱三年未得題升推升者再加甄别差
　　　其等次為用舍
　　　凡八旗世爵武職外用子男一等侍衞冠軍使
　　　叅領歩軍翼尉長史以副將用輕車都尉二等
　　　侍衞雲麾使前鋒侍衞副叅領佐領歩軍協尉
　　　以叅將游擊用騎都尉三等侍衞治儀正歩軍
　　　副尉歩軍尉以都司用雲騎尉恩騎尉四等侍
　　　衞藍翎侍衞整儀尉親軍校前鋒校䕶軍校驍
　　　騎校以守備用親軍前鋒䕶軍以千總用○直
　　　𨽻山西沿邊各營於副將至守備内分定地方
　　　歸於旗員按旗次第簡用西安甘肅二省四川
　　　松潘一鎭在外題補之副將叅將以七之一游
　　　擊都司以六之一守備以五之一直𨽻内地各
　　　營副將叅將以五之二游擊都司守備以十之
　　　三令外任沿邊將備之旗員調補其簡選題補
　　　要地及論俸推升均與緑旗武職同
　　　凡漢世爵外用伯子男用副將輕車都尉用叅
　　　將騎都尉兼一雲騎尉用游擊騎都尉用都司
　　　雲騎尉用守備
　　　凡武科録用武進士一甲一名授一等侍衞二
　　　名三名授二等侍衞二甲均授三等侍衞三甲
　　　入選者授藍翎侍衞其餘請
　㫖簡選列一等二等者注册以營守備用三等者以
　　　衞守備用武舉㑹試報罷願入伍學習者發本
　　　省標營給食馬兵糧隨營差操三年優者準保
　　　送部由生監中式者發鄰省由營兵中式者發
　　　本省均以千把總拔補
　　　凡功加敘用從軍得有功加者由本管官考覈
　　　繫外委及無職任効用者一等保送引
　見候
　㫖用二等輪拔把總三等留營學習繫見任千把總
　　　一等保送引
　見按功加應得之官用二等以千把總應升之官用
　　　三等報部注册
　　　凡廕生改武者考騎射引
　見各視得廕品級以都司守備及守禦所千總衞千
　　　總用陣亡官廕守備者考騎射引
　見分定營衞歸入月選用
　　　凡提塘三年期滿由武進士充補者依簡選等
　　　第以營衞守備用由候選候補守備充補者以
　　　應得之官即用
　　　凡材官三年期滿由一二等武進士充補者用
　　　與充補提塘同由武舉充補者分别等第引
　見一等者候
　㫖以營衞守備用二等者以守禦所千總用
　　　凡題補調補京營叅將游擊守備由歩軍統領
　　　簡選應升之人題補直省外海内河邊塞衝要
　　　省㑹各標營副將以下守備以上有豫保奉
　㫖注册者由部籖掣補授無豫保注册者令督撫提
　　　鎭簡選才技優長諳練地方之人題補苗疆及
　　　番夷棚民錯處水土惡劣瘴癘之地各營將備
　　　均令督撫提鎭簡選熟悉風土人地相宜者調
　　　補
　　　凡降補提督降一級二級及總兵官降一級均
　　　補副將副將降一級及提鎭以下降級多者依
　　　次遞降補用無職可降者罷職應補副將者與
　　　應升之人同列名具題應補叅將至營守備者
　　　輪班候推應補營千總把總者發原籍附近之
　　　省交督撫提鎭考驗拔補門千總應降把總者
　　　交歩軍統領考驗拔補
　　　凡武職養親或推升時經督撫提鎭以親老奏
　　　請留任或初選時由部改奏近地日後均以原
　　　任原選之人坐補
　　　凡病痊起用除老病乞休外其因病請解任調
　　　理者游擊以下由部覈覆即令囘籍叅將以上
　　　覈覆得
　㫖廼行痊日在原任地方由督撫提鎭在本籍由督
　　　撫䟽請送部引
　見以原官用千把總患病告退材尚可用者咨部注
　　　册痊日準補
　　　凡武職廻避月選官均避本省題補官叅將以
　　　上避本省都司以上避本籍五百里守備避本
　　　府千把總避本營水師及河營官不論至同族
　　　及婣親(母之父及兄弟妻之父/及兄弟已之婿外甥)屬管轄者均令
　　　官卑者迴避
　　　凡武職丁憂提鎭由督撫題報副將由統轄官
　　　題報皆歸籍守制服闋赴補叅將以下給假歸
　　　籍治喪畢仍囘任二十七月之内不升轉○見
　　　任官丁憂未及報部已推升者原官若已補人
　　　令赴新任未補人者留原任服闋補升候選官
　　　丁憂服闋赴補若選後丁憂已給劄者照見任
　　　官給假治喪未給劄者歸籍守制服闋補選
　　　凡武職籍貫更復姓名者叅將以上督撫提鎭
　　　題請游擊以下咨部注册仍於歳終彚題○任
　　　所不得置産遇丁憂及因事解任均令歸籍若
　　　身故之後叅將以下子孫無力遷移欲於祖父
　　　任所入籍者地方官申報督撫咨部準其入籍
　　　副將以上不在此例
　　　　職制下
　　　凡衞所武職單月衞守備以衞千總領運全完
　　　議敘即升者為即升班門衞千總俸深應升者
　　　為應升班守禦所千總議敘即升及加銜以衞
　　　用者為守禦所升班雙月衞守備以開復降補
　　　還職者為還班武進士簡選三等及藍翎侍衞
　　　歸班以衞用者為科班難廕守備以衞用者為
　　　給劄班武舉効力三年期滿為勞班武進士充
　　　提塘期滿者為効力班守禦所千總以開復降
　　　補還職者為還班南漕効力者為委用班廕生
　　　改武者為給劄班武舉効力期滿以守禦所用
　　　者為勞班門千總以漢軍武舉為科班隨幫効
　　　力期滿者為幫班衞千總以開復降補還職者
　　　為還班簡選一二三等武舉為一二三等科班
　　　南漕効力者為漕班難廕為廕班候推守禦所
　　　千總隨幫運滿者為守禦所幫班一二三等武
　　　舉隨幫運滿者為一二三等幫班漢軍武舉隨
　　　幫運滿者為漢軍幫班隨幫武舉科分最前者
　　　為深科班簡選最早者為簡班世爵隨幫者為
　　　給劄班隨幫代領重運及南漕効力科分最前
　　　者為代重班廕生以衞千總用者為恩廕班○
　　　甘肅衞所守備專用武進士千總專用武舉如
　　　值班無應選者即用下班之人○營官改衞用
　　　者視奉
　㫖先後南漕効力重運武舉視檄委先後(同日者視/簡選科名)
　　　(先/後)世爵隨幫視簡選先後其餘班次均與緑旗
　　　同○衞所官以營用者於每月截限之前歸入
　　　營班用至候選衞所官以不識文義辭者準入
　　　營班用
　　　凡調改衞守備千總有職任繁劇者由漕運總
　　　督於所屬守備千總内選才優者調補○貴州
　　　衞千總由總督於所屬千把總内選通曉文義
　　　熟悉苖情者或調或拔五年俸滿以營守備題
　　　升○邊逺難廕候推衞千總者因家貧告降準
　　　以把總用
　　　凡簡選武舉㑹試後由部請
　簡大臣㑹部考試騎射分為五等一二三等以衞千
　　　總用四等囘籍學習五等褫革漕標隨幫効力
　　　官由部於候推千總武舉内簡選引
　見命徃運糧三次咨部注册推用
　　　凡降補衞守備降一級以守禦所千總用守禦
　　　所千總降一級以衞千總用衞千總降一級以
　　　營千總用南漕隨幫武舉降一級以營千總用
　　　降二級以把總用應降營千總者發鄰省考拔
　　　應降把總者發本省考拔
　　　凡給憑赴任照文職例(例詳/吏部)量逺近為限由部
　　　書憑兵科塡限該員親赴兵科畫憑其在外推
　　　陞並以簡調繁毋庸送部引
　見等官憑限封發各督撫轉給抵任即行繳憑違限
　　　者兵科覈叅計月議處引
　見囘任及
　命徃各省試用者給與驗票逾限議處亦如之
　
欽定大清㑹典卷六十
欽定四庫全書
欽定大清㑹典卷六十一
　　　兵部
　　　　武選清吏司
　　　守衞
　　　凡宿衞
　　宫門領侍衞内大臣率侍衞分班入直
　　紫禁城門前鋒䕶軍統領率前鋒䕶軍叅領前鋒
　　　䕶軍分班入直
　　皇城門前鋒䕶軍叅領率所屬官兵及歩軍尉歩
　　　軍分班入直三旗司鑰長一人於
　　景運門五旗司鑰長一人於
　　闕左門直宿掌各門鎖鑰有曠直及擅縱人出入
　　　者各論如法
　　　凡城守内外城城門領司城門之筦啟閉以時
　　　掌之歩軍統領不以時至者合符廼啟歩軍統
　　　領於次日疏
　聞遇
　　朝㑹祭祀日所司移部咨歩軍統領於暁鐘時啟
　　　門納與事官役行人出入仍依常時
　　　凡汛守内外城垣街道及倉庫歩軍統領分遣
　　　歩軍尉率所屬歩軍直宿廵警詰姦禁暴緝盜
　　　捕逃罔或疎縱部遣官稽察有曠厥職守者論
　　　如法恭遇
　車駕廵幸八旗都統於各城及街道増設弁兵守衞
　　　歳終封印後亦如之○設信礮五於白塔山掌
　　　以總管等官以備警急九門設礮亦如之
　　　凡夜禁歩軍尉率歩軍分界直宿入夜傳籌擊
　　　柝止行人詗姦匪歩軍統領翼尉分廵部遣官
　　　稽察有疎縦夜行及擾累行人者官兵責罰有
　　　差
　　　凡防禦火災八旗各設火班領以都統或副都
　　　統一人官十人兵八十人有失火之處分直宿
　　　官兵之半即徃撲滅○南城外報歩軍統領啟
　　　正陽門城内報相近之旗均立率官兵徃救(東/南)
　　　(城報正藍鑲白二旗西南城報鑲藍鑲紅二旗/東北城報鑲黃正白二旗西北城報正黃正紅)
　　　(二/旗)
　　禁城内及倉庫公廨每翼兩旗同赴有不至者罪
　　　之
　大閱
　　　凡
　大閱由部三歳一奏請得
　㫖疏列王公大臣名
　簡王公大臣總理其事先飭八旗都統等各帥所部
　　　訓練成式總理王公大臣合八旗將校甲兵擐
　　　甲操演凡鹿角長槍鳥槍神威礮子母礮䝉古
　　　畫角海螺旗纛之屬各飭所司修整以供用列
　　　陣之法左翼鑲黃正白鑲白正藍四旗以次而
　　　東西上右翼正紅正黃鑲紅鑲藍四旗以次而
　　　西東上各按旗為隊首列漢軍火器營鹿角歩
　　　卒於中滿洲火器營騎軍於左右統兵大臣十
　　　有七人將校七百二十人兵九千一百七十有
　　　六人次前鋒營䕶軍營驍騎營並列而各分其
　　　隊統兵大臣十有六人將校二百九十六人兵
　　　四千四百十人分大臣四之一而贏將校甲兵
　　　五之一而贏以為殿又次䕶軍營驍騎營並列
　　　而各分其隊統兵大臣八人將校百四十四人
　　　兵三千五百二十八人其分張兩翼綴於左右
　　　四旗大營之末者為䕶軍驍騎營按旗相屬而
　　　斜列其隊統兵大臣八人將校百三十六人兵
　　　千七百六十四人掌畫角官十有七人禁約官
　　　三十二人兵六百四十人傳宣官二十四人(凡/統)
　　　(兵大臣由總理王公大臣列名奏/請將校甲兵按各旗各佐領分出)先期武備院
　　　於
　大閱所立
　御營前設
　　帳殿鑾儀衞陳騎駕鹵簿鐃歌鼓樂於
　　行宫門外左右陳上三旗䝉古畫角於
　　帳殿前兵部陳傳令海螺於臺下逹於軍陣及期
　　　總理王大臣暨八旗領操都統等帥將校軍士
　　　甲胄出營既成列兵部堂官奏請
　駕將發聲礮三鐃歌大樂作奏壯軍容之章
　駕自行宫乘馬侍衞二十人内大臣十人騎而導前
　　　張黃蓋領侍衞内大臣二人後扈侍衞班領率
　　　豹尾班執槍侍衞佩刀侍衞各十人佩弓矢侍
　　　衞二十人騎而從
　駕入
　御營
　躬擐甲胄内大臣侍衞咸甲胄兵部尚書奏請
　閱兵
　皇帝佩刀出
　御營屬櫜鞬乘馬兵部堂官甲胄騎而導内大臣侍
　　　衞前後扈從如前儀總理王大臣暨滿大學士
　　　咸甲胄騎而從豹尾班後三旗内大臣散秩大
　　　臣率親軍舉黃龍大纛二三旗侍衞親軍各隨
　　　侍衞什長親軍校按隊而行不入陣之王公九
　　　卿均按翼序立於左右
　皇帝入自左翼由列陣中路行經驍騎䕶軍前鋒諸
　　　隊而南火器營諸隊而北出右翼周閱畢廼還
　　　下馬釋櫜鞬
　御帳殿豹尾班三旗侍衞分翼列侍建黃龍大纛二
　　帳殿左右陳親軍海螺十二於纛前内大臣侍衞
　　　親軍羅列環侍執事王公大臣滿漢九卿分翼
　　　序立八旗傳宣官騎而列於臺下侍衞每翼六
　　　人騎而列於傳宣官之前又選侍衞中善馭馬
　　　者三十人不擐甲列於侍衞之後以控軼馬兵
　　　部尚書奏鳴角鑾儀使率鳴角軍進䝉古畫角
　　　先鳴臺上海螺臺下傳令海螺以次逓鳴逹於
　　　軍陣軍中畫角海螺畢鳴傳令海螺以次退立
　　　於臺下軍中三舉礮廼伐鼓行陣舁鹿角整列
　　　而進每進以十丈為率鳴金廼止一字列陣麾
　　　紅旗則槍礮齊發各一周鳴金廼止再伐鼓整
　　　列而進鳴金麾旗發槍礮如初如是者九第十
　　　進槍礮連環齊發無間鳴金廼止八旗開鹿角
　　　成八門首隊前鋒䕶軍驍騎各整列以次出至
　　　鹿角外次隊隨之火器營列於後既成列鹿角
　　　門闔八旗齊鳴螺呼譟而進兩翼協隊皆鴈綴
　　　以進軍中鳴金廼止為殿之八旗火器營槍礮
　　　䕶軍驍騎及首隊前鋒䕶軍驍騎各列於本旗
　　　大纛之下鳴螺振旅而還八旗漢軍分鹿角為
　　　八行本旗都統建龍纛整隊而還首隊兵殿後
　　　兵各以次鳴螺結隊徐旋退列於初成列之地
　　　兵部尚書奏
　大閱禮成
　皇帝出帳殿入御營釋甲胄内大臣侍衞咸釋甲胄
　囘鑾導引扈衞如前儀鐃歌清樂作奏鬯皇威之章
　駕進行宫聲礮三將士各歸營釋甲胄是日
　賜燕賞賚各有差
　大狩
　　　凡狩田設圍場於古北口外曰木䦨以總管掌
　　　其地政歳遇
　皇帝行田既奉
　㫖總理行營王大臣奏請嚮道官一人先蒞圍場於
　鑾輿所經之地除道清軌行文所司儲備宗人府内
　　　閣部院奏請
　欽命扈從王公各官八旗䕶軍統領請
　命統領三人營總三人其叅領以下及䕶軍由八旗
　　　酌委奏
　聞先期由部行文駐防將軍都統副都統各選所屬
　　　官兵材藝優長者分班遣赴
　　京師隨圍學習○先期一日遣官以狩田祗告
奉先殿至日
　皇帝御征衣乘馬出宫翊衞諸臣前引後扈百官采
　　　服跪送均如
　廵幸儀(詳見/禮部)
　行營駐蹕䕶軍統領營總各一人率䕶軍叅領䕶軍
　　　校䕶軍先蒞其地度地廣狹以立
　御營禁隨
　駕官兵踐禾稼擾吏民營總廵警嚴譏察止夜行違
　　　者論如法既至行在兵部頒行圍禁令
　欽命統圍大臣數人先蒞圍場按旗為隊分兩翼斜
　　　行成列各置旃以為表前哨左右用藍兩協左
　　　白右紅中軍用黃前哨馳而進則後隊以次隨
　　　發繞圍場蟬聫環匝由逺而近毋差池毋間斷
　皇帝臨圍場親御弓矢圍合獸突
　皇帝發矢殪之
　御前大臣侍衞咸射軼於圍外者從官追射遇大獸
　　　虎槍官兵從之既獲獸各比次其類以獻
　駕還行營以所獲獸分頒扈從諸臣
　大狩禮成
　賜燕賞賚有差
　　　凡
　廵幸所至各備圍場
　車駕東廵由部移文
　　盛京等處將軍經行䝉古諸部由理藩院行知扎
　　　薩克王等各率所屬官兵以從
　命統圍大臣分翼合圍均如前制
　　　凡田於近郊設圍場於
　　南苑以奉宸苑領之統圍大臣督八旗統領等各
　　　率所屬官兵先蒞圍場布列鑲黃正白鑲白正
　　　藍四旗以次列於左正黃正紅鑲紅鑲藍四旗
　　　以次列於右兩翼各置旃以為表兩哨前隊用
　　　白兩協用黃中軍用鑲黃
　駕至圍場合圍較獵與前制同○每歳孟冬八旗都
　　　統統領奉天吉林黒龍江及直省駐防將軍都
　　　統提鎭各率所屬官兵於郊原曠野習田獵毋
　　　蹂躪民田毋曠延時日格而不舉者論
　　　　出征
　　　凡
　親征
　皇帝躬統六軍征討弗庭先
　簡大臣總理軍營遣官於
　鑾輿所經之地計程設驛統兵各官率士旅秣馬礪
　　　兵以待調發既卜日廼陳將士列軍陣而
　親訓之
　頒行軍律令遣官祗告
天
地
宗廟
　社稷及期鑾儀衛陳騎駕鹵簿於
　　午門外兵部陳八旗䝉古畫角十有六海螺二百
　　　於
堂子街門外設
　御營黃龍大纛於内門外設八旗䕶軍纛火器營纛
　　　各八於黃龍大纛後均北嚮
　皇帝御征衣佩刀乘馬出宫詣
堂子行禮畢致禮於
　　大纛之神禮成(儀詳/禮部)
　皇帝屬櫜鞬乘馬内大臣侍衛率親軍舉黃龍大纛
　　　隨行八旗官軍豫於郭外分左右翼陳列首前
　　　鋒軍次鳥槍䕶軍次䕶軍次鳥槍驍騎次驍騎
　　　次滿洲礮兵次漢軍火器兵
　駕出郭聲礮三官軍皆馬上俯伏候
　駕過各整伍以次隨發不隨征之王公百官於大軍
　　　列隊之前兩旁跪送○師行之制兵四人從役
　　　各一人為一幕每兵給馬四匹兵役各乘其一
　　　以二馬負甲胄軍械糗糧鑊帳之屬各分隊以
　　　次而行牧馬於塗分左右路前隊牧馬於路左
　　　則留路右以待後隊均總𨽻於領侍衛内大臣
　　　每舍䕶軍統領營總武備院卿立
　御營設帳殿幕幄於正中繚以幔城前為旌門領侍
　　　衛内大臣率侍衛親軍宿衛建刁斗設廵警其
　　　外為網城設門三每門以上三旗䕶軍守之外
　　　營連帳大城設門四每門以八旗䕶軍守之前
　　　鋒軍列為二營屯於
　御營之前八旗䕶軍驍騎列為十六營八旗漢軍火
　　　器營兵列為四營扈從部院堂司官筆帖式列
　　　為一營八旗察哈爾䝉古扎薩克綠旗兵各列
　　　為一營每營以王公大臣領之均繞
　御營而屯○六軍列陣中設鹿角漢軍火礮鳥槍及
　　　綠旗兵左右列滿洲火器營鳥槍䕶軍鳥槍驍
　　　騎礮營驍騎次首隊列前鋒䕶軍驍騎及前鋒
　　　䕶軍驍騎殿兵各按旗為隊一字列陣二隊列
　　　䕶軍驍騎如之其分列於左右兩翼者為援兵
　　　各按旗相屬而斜列其隊大軍輜重各隨本旗
　　　叅領立於陣後百歩之外部院官暨内務府䕶
　　　軍執事人前鋒軍均扈從
　御駕以備調遣䝉古軍别為一隊以備追擊○六軍
　　　凱旋鑾儀衞陳法駕鹵簿在京王公百官均出
　　　郭五里跪迎
　皇帝入都門詣
堂子行禮畢還宫翼日行飲至䇿勲禮從行將士爵賞
　　　有差擇吉
　御殿受賀如大朝儀(詳見/禮部)
　　　凡
　命將
　皇帝命大將軍統帥軍旅擇吉出師先期所司陳
　欽賜甲胄弓矢於
　　午門頒賞畢大將軍率從征將士恭詣
　　御前授行師方畧至日
　　皇帝臨軒授大將軍
　勅印大將軍啟行
　乘輿親餞於長安門
　賜巵酒大將軍跪受飲畢屬櫜鞬乘馬文武大臣承
　詔餞於郊設祖帳禮兵二部堂官奉茶大將軍率從
　　　征將士望
　闕謝
　恩廼整旅而行首列
　上賜軍械次令箭次
　勅印䕶
　勅印官内閣學士一人隨行大將軍騎後建大纛叅
　　　贊大臣及户部官一人兵部官一人刑部官一
　　　人記室官四人内閣中書二人翰林院筆帖式
　　　二人均隨纛行次標旗次大軍整旅隨發既蒞
　　　營簡閱營伍大將軍啟行鼓吹聲礮守營將士
　　　離營候送每至一營官兵皆整隊列陣大將軍
　　　廵閱既周統兵提鎭率所屬官隨行離汛廼止
　　　其行軍機要聽大將軍因地乘時運籌決勝奏
　　　凱還
　　朝
　皇帝臨軒大將軍恭繳
　勅印行禮畢迺
　賜燕及爵賞有差擇吉獻俘受俘告成功於
天
地
宗廟
　社稷勒碑太學以表殊勲(詳見/禮部)若
　命重臣經畧軍務其出師節制亦如之
　　　凡行軍律令將帥禀
　廟謨作士氣度虚實審機宜毋偷安毋喜功毋信讒
　　　毋虐士卒毋私用僉壬毋輕進以挫先聲毋僥
　　　倖以失機要毋避難而阻撓毋嫉功而傾軋毋
　　　玩宼毋養姦毋老師縻餉毋掊克糗糧毋暴殘
　　　降卒其悖違矯誣干
　　成憲以自取戾者刑兹毋赦○將士糓甲胄礪兵
　　　刃備槍礮峙糗糧鎧仗書名馬駝烙印師行有
　　　期如約而至整旅以行視旗纛為行列毋越伍
　　　毋離次毋擁擠喧譁毋游騎馳驟毋追射禽獸
　　　軍過無騷擾毋踐踏母掠貨財毋毁民居毋姦
　　　婦女駐營時帳各出一人以竢見藍旗出則取
　　　薪見黒旗出則取水毋擅出入議軍機毋竊聽
　　　宣洩傳軍令毋増減要言毋私語觖望毋煽惑
　　　流言毋疑鬼疑神毋醉酒行暴毋行竊逋逃毋
　　　拾遺私匿毋溺情怠惰而違使令毋不戒於火
　　　以致燎原遇夜警則設備制敵毋倉皇駭亂夢
　　　寐毋警呼偵諜毋妄報守哨毋偷安馬駝牲畜
　　　牧養如法毋縱蹂􁞻毋汙水泉毋遺忘軍械毋
　　　狼戾資糧違者視其所犯輕重以行軍法將校
　　　論罰有差○臨陣接戰聽金鼓以為進止毋却
　　　顧毋耳語毋離隊而尾人後毋棄伍而入别行
　　　毋違指授而誤事機毋倡邪說而揺衆志軍中
　　　毋疾馳渉險毋嗟怨擊敵必奮勇前驅毋畏葸
　　　退避毋縱宼逺颺敵人奔潰選騎騎追之將領
　　　率大兵殿於後以禦伏宼毋貪取輜重而亂行
　　　伍毋橫殺良民以報戰功有不用命者戮以徇
　　　○振旅而歸以整以暇毋後先踰越毋驕矜毋
　　　縱恣俘獲之人毋禠其衣服毋離散其夫婦毋
　　　掠人之戰功毋詭無為有毋舉輕報重以冒功
　　　賞違者軍法從事
　
　
　
　
　
欽定大清㑹典卷六十一
欽定四庫全書
欽定大清㑹典卷六十二
　　　兵部
　　　　武選清吏司
　恩䘏
　　　凡旗員封贈公侯伯暨一品官均封光禄大夫
　　　妻一品夫人上及三代二品資政大夫妻夫人
　　　三品通議大夫妻淑人上及二代四品中憲大
　　　夫妻恭人五品奉政大夫妻宜人六品承德郎
　　　妻安人七品文林郎妻孺人上及一代八品修
　　　職郎九品登仕郎秪封本身有願貤封其親者
　　　準父母並封父視其子之品母均封孺人○直
　　　省武職封贈公侯伯與旗員同正從一品官封
　　　榮禄大夫妻一品夫人正二品武顯大夫從二
　　　品武功大夫妻均夫人正三品武義大夫從三
　　　品武翼大夫妻均淑人正四品昭武大夫從四
　　　品宣武大夫妻均恭人正五品武德郎從五品
　　　武畧郎妻均宜人正六品武信郎從六品武信
　　　佐郎妻均安人正七品奮武郎妻孺人其封贈
　　　三代至一代與旗員同○土司請封由該督撫
　　　覈明按其品級題給
　　　凡
　恩廕内外武職二品以上各廕一子入監讀書三年
　　　期滿咨吏部授官願改武職者八旗廕生隨旗
　　　効力按品食俸
　　盛京駐防及游牧察哈爾官所得廕生願留本處
　　　効力綠旗廕生願改武職者並聽
　　　凡䘏典滿漢武職陣亡給祭葬予贈廕各視品
　　　秩之大小為差八旗武職由部敘其官階移文
　　　吏部按品贈爵予廕直省武職由部議給提督
　　　總兵官各加贈二級廕一子以都司用副將叅
　　　將各加贈二級游擊加贈一級均廕一子以守
　　　備用都司守備各加贈一級均廕一子以衛千
　　　總用千總以下各加贈一級均廕一子以把總
　　　用其應得祭葬移文禮部議給○八旗一二品
　　　武職病故由部敘其官階稽其治績移文禮部
　　　奏請給以䘏典直省提鎭病故奉
　㫖察例具奏者由部覈明任滿三年題請加贈
　　　凡䘏賞陣亡官給賞視爵秩為差等八旗武職
　　　都統一等子賞銀千一百兩次二等子次三等
　　　子次一等男兼一雲騎尉次前鋒䕶軍統領副
　　　都統一等男次二等男次三等男次叅領一等
　　　輕車都尉兼一雲騎尉次一等輕車都尉次二
　　　等輕車都尉次三等輕車都尉王府長史次騎
　　　都尉兼一雲騎尉次騎都尉次佐領次雲騎尉
　　　次散秩官各遞減五十兩六品官二百五十兩
　　　七八品官二百二十兩不典兵之一品官視一
　　　等男二品視三等輕車都尉三品視騎都尉四
　　　品視雲騎尉五品視散秩官委署官銜小者按
　　　本職加銀五十兩直省武職提督賞銀八百兩
　　　次總兵官次副將次叅將次游擊各遞減百兩
　　　都司三百五十兩次守備次守禦所千總次衛
　　　千總次營千總次把總各遞減五十兩外委官
　　　視把總○兵丁陣亡給賞八旗䕶軍領催二百
　　　兩驍騎百五十兩礮手百三十兩棉甲兵百兩
　　　從役七十兩綠旗馬兵七十兩歩兵五十兩土
　　　兵減歩兵之半○臨陣受傷給賞八旗兵一等
　　　傷五十兩遞降至五等每等減十兩傷至殘廢
　　　者視陣亡例減半仍别其殘廢之輕重加賚有
　　　差綠旗兵一等傷三十兩遞減至五等每等減
　　　五兩○官兵出征病故量予䘏賞有未完公帑
　　　由部奏請蠲除
　　　凡優䘏休致官旗員二品以上以老疾乞休者
　　　由本旗稽其服官歳月軍功等次請
　㫖給以恩俸三品以下年逾六十曽經出征者給半
　　　俸臨陣得有功牌者給全俸年逾五十曽出征
　　　得功者給半俸由部覈實疏請旗員任外省武
　　　職者亦如之漢武職叅將以上曽出征得功以
　　　老疾休致者督撫提鎭覈實請
　㫖加恩賞賚○兵丁効力行間年老辭退八旗兵月
　　　給銀一兩米一斛綠旗兵給守兵糧一分以終
　　　餘年若身故無子親老妻寡及有子幼穉者均
　　　酌予銀米養贍
　　　凡歳給名糧八旗武職曰隨兵名糧領侍衛内
　　　大臣滿洲都統八名䝉古漢軍都統前鋒䕶軍
　　　統領六名公滿洲副都統四名侯伯䝉古漢軍
　　　副都統三名内大臣大學士尚書左都御史子
　　　前鋒䕶軍驍騎各叅領二名䕶軍驍騎副叅領
　　　前鋒侍衛一名有半侍郎散秩大臣左副都御
　　　史學士通政使大理卿詹事王府長史男佐領
　　　各一名每名月給餉銀三兩米二斛歩軍統領
　　　九名翼尉四名協尉三名副尉捕盜官二名歩
　　　軍尉一名均於額設歩軍内支領直省武職曰
　　　養廉名糧提督八十名總兵官六十名副將三
　　　十名叅將二十名游擊十有五名都司十名守
　　　備八名千總五名把總四名均以馬歩各半支
　　　領外委千把總給歩糧一名均不許額外多占
　　　　土司
　　　凡土官甘肅指揮使八人指揮同知七人指揮
　　　僉事八人千户十人副千户二人百户九人○
　　　青海千户一人百户二十三人百長二十六人
　　　○西藏百户十有四人百長十人
　　　四川宣慰使司宣慰使四人宣撫使司宣撫使
　　　五人副使三人安撫使司安撫使二十三人副
　　　使一人長官司長官三十二人副長官三人千
　　　户三十九人百户一百六十三人
　　　廣西長官司長官二人副長官一人雲南宣慰
　　　使司宣慰使一人宣撫使司宣撫使四人副使
　　　二人安撫使司安撫使三人長官司副長官三
　　　人千户一人
　　　貴州長官司長官六十五人副長官二十一人
　　　凡土官承襲由督撫覈明應襲之人先令任事
　　　隨取司府州縣鄰封土司印結及本族宗圖原
　　　領部牒於半年限内具疏請襲部覆得
　㫖書其官階世系及承襲年月於牒給為慿信不能
　　　於限内題請者聲敘所由咨部存案異日準襲
　　　○承襲之法以適長子請襲如無子準孫襲無
　　　孫準弟襲無子弟或妻及壻為彼衆信服者許
　　　一人襲承襲之子孫年幼督撫選本族土舍䕶
　　　理印務竢其年十有五請襲不按宗支假冒凌
　　　奪者罪之年老有疾請以子代者聽○土官支
　　　庶子弟有馴謹能率衆者許土官詳報督撫疏
　　　請頒給部牒分土官所轄疆土三之一或五之
　　　一令其視事授職視土官降二等更有子孫可
　　　分者亦如之授職再降一等
　　　凡敘功土司有軍功者由原銜遞加至宣慰使
　　　指揮使止無可復加者注册仍以本職治事承
　　　襲時止授原爵其治績勤敏者量予加級紀録
　　　有差
　　　凡議過視流官例(例詳/吏部)其不食俸者遇降罰之
　　　案按品計俸罰米貯常平倉備振(每俸銀一兩/罰米一石)
　　　因公罣誤例應革職者準降四級留任賄縱滋
　　　事者論如法
　　　凡改土歸流土司傾心向化率屬内附由督撫
　　　疏請改𨽻民籍者授以守備或千總把總之職
　　　準其世襲其年富才優者隨營効力該管官保
　　　題與武職同升轉若土司獲罪革除遷地安置
　　　襲替無人者土地人民歸地方官管轄
　
　
　
　
　
　
　
　
　
　
　
　
　
　
　
欽定大清㑹典卷六十二
欽定四庫全書
　定大清會典卷六十三
　　兵部
　　　職方清吏司
　　大清皇輿全圖
　　直隸全圖
　　盛京全圖
　　吉林全圖
　　黒龍江全圖
　　山東全圖
　　山西全圖
　　河南全圖
　　江南全圖
　　江西全圖
　　福建全圖
　　浙江全圖
　　湖廣全圖
　　陜西全圖
　　四川全圖
　　廣東全圖
　　廣西全圖
　　雲南全圖
　　貴州全圖
　　内扎薩克諸䝉古部落全圖
　　喀爾喀四部落全圖
　　青海四部落全圖
　　西域全圖
　　西藏四部落全圖

























　　　營制
　　　凡營制相都邑之衝㑹山川之險要設戍置兵
　　　立之将帥授之節制以綏靖嘉師控馭遐裔垂
　　　久安長治之道於億萬年焉
　　　直隸總督(節制一/提五鎭)本標左右前後四營同城保
　　　定城守一營分防新雄東路南路西路北路張
　　　家口獨石口永定河北運河南運河十營其屬
　　　副将一人叅将一人游擊三人都司二人守備
　　　五人千總二十五人把總四十五人兵五千八
　　　百四十五人○提督(節制/五鎭)本標中左右前四營
　　　同城古北口城守一營分防河屯三屯山永三
　　　協昌平遵化喜峯密雲石塘順義八溝潘家口
　　　薊州山海石門燕河建昌居庸鎭邊鞏華懷柔
　　　唐三營湯泉黄花路二十營其屬副将三人叅
　　　将二人游擊五人都司十有八人守備十有一
　　　人千總三十七人把總九十人兵九千四百三
　　　十人○馬蘭鎭總兵官本標左右二營同城餘
　　　丁一營分防曹家路牆子路黄花山三營其屬
　　　游擊一人都司二人守備三人千總九人把總
　　　二十一人兵二千七十三人○㤗寧鎭總兵官
　　　本標左右二營分防紫荆闗易州廣昌白石馬
　　　水沿河插箭嶺房山水東村九營其屬叅將一
　　　人游擊二人都司四人守備九人千總十人把
　　　總二十六人兵三千三百十有六人○宣化鎭
　　　總兵官本標中左右三營同城宣化城守一營
　　　分防張家口獨石口二協蔚州柴溝懷安赤城
　　　西城永寧龍門懷來長安萬全膳房堡新河堡
　　　洗馬林西陽河左衞城滴水崖雲州鎭安龍門
　　　所東城岔道周四溝四海冶葛峪二十四營其
　　　屬副將二人叅將一人游擊三人都司十有二
　　　人守備二十四人千總十有八人把總四十七
　　　人兵八千五百八十九人○天津鎭總兵官本
　　　標左右二營同城天津城守一營分防河間通
　　　州二協涿州務闗拱極霸州大沽采育三河玉
　　　田豐潤張家灣寶坻文安武清靜海蒲河樂亭
　　　舊州四黨景州崔黄口良鄉大城二十二營其
　　　屬副將二人叅將二人游擊五人都司十有四
　　　人守備十有二人千總二十七人把總七十二
　　　人兵八千六百六十一人○正定鎭總兵官本
　　　標左右二營同城龍固城守一營分防大名一
　　　協固闗廣平順德磁州杜勝王家坪龍泉闗倒
　　　馬闗忠順開州茨溝十有一營其屬副將一人
　　　叅將一人游擊四人都司八人守備五人千總
　　　十有九人把總三十二人兵六千四百三十四
　　　人
　　　山東廵撫兼提督(節制/二鎭)本標左右二營其屬叅
　　　將一人游擊一人守備二人千總四人把總八
　　　人兵九百十有六人○兗州鎭總兵官本標左
　　　右二營分防沂州臨清二協曹州德州㤗安臺
　　　荘壽張高唐東昌梁山沙溝范縣十營其屬副
　　　將二人叅將四人游擊三人都司六人守備九
　　　人千總二十人把總四十三人兵七千六百十
　　　有二人○登州鎭總兵官本標左右前三營分
　　　防文登膠州二協濟南萊州即墨青州武定安
　　　東寧福壽樂成山九營其屬副將二人叅將四
　　　人游擊三人都司六人守備十人千總二十三
　　　人把總四十九人兵八千二百六十九人
　　　河東河道總督本標中左右三營同城濟寧城
　　　守一營分防黄運河懷河豫河三營(懷河豫河/隸河南)
　　　其屬副將一人游擊二人都司二人守備六人
　　　千總十有二人把總十有九人兵三千二百五
　　　十五人
　　　山西廵撫兼提督(節制/二鎭)本標左右二營其屬叅
　　　將一人游擊一人守備二人千總四人把總八
　　　人兵千二百人○太原鎭總兵官本標左右二
　　　營同城平陽城守一營分防蒲州一協太原汾
　　　州潞澤平垣盂壽吉州運城靖安隰州石樓澤
　　　州十有一營其屬副將一人叅將四人游擊三
　　　人都司八人守備八人千總十有九人把總四
　　　十二人兵八千八百二十人○大同鎭總兵官
　　　本標中左右前四營分防殺虎口一協平魯寧
　　　武偏闗河保老營靈邱新平得勝助馬北樓東
　　　路水泉井平朔平朔州利民神池樺林鎭西保
　　　德靖遠渾源天城陽和高山懷仁平郉忻州山
　　　隂小石口應州三十一營其屬副將一人叅將
　　　十有一人游擊四人都司十有九人守備十有
　　　八人千總四十人把總八十四人兵萬八千六
　　　百八十七人
　　　河南巡撫兼提督(節制/二鎭)本標左右二營其屬叅
　　　將一人守備一人千總四人把總八人兵九百
　　　六十六人○河北鎭總兵官本標左右二營分
　　　防河南衞輝開封彰德陜州嵩縣王祿店七營
　　　其屬叅將二人游擊一人都司四人守備八人
　　　千總十有二人把總二十七人兵四千七百十
　　　有五人○南陽鎭總兵官本標左右二營分防
　　　汝寧歸德襄城陳州商城鄧新信陽七營其屬
　　　叅將二人游擊二人都司二人守備七人千總
　　　十有三人把總二十五人兵四千七百五十五
　　　人
　　　兩江總督(節制三撫/一提五鎭)本標中左二營同城江寧
　　　城守一協分防安慶一協徽州寧國奇兵游兵
　　　潛山池州蕪采浦口溧陽廣德青山瓜洲十有
　　　二營其屬副將三人叅將二人游擊六人都司
　　　七人守備十有五人千總二十四人把總五十
　　　三人兵九千一百二十七人○江蘇巡撫本標
　　　左右二營同城蘇州城守左右二營其屬叅將
　　　二人守備五人千總六人把總十有四人兵千
　　　七百六十一人○安徽巡撫本標左右二營其
　　　屬叅將一人游擊一人守備二人千總四人把
　　　總七人兵七百七十三人○水陸提督(節制/三鎭)本
　　　標中左右前後五營同城松江城守一營分防
　　　太湖一協鎭江金山川沙吳淞劉河福山常州
　　　江隂楊舍孟河南匯柘林平望青村靖江十有
　　　五營其屬副將一人叅將五人游擊九人都司
　　　七人守備十有八人千總三十八人把總六十
　　　八人兵萬三千六百七十四人○崇明鎭總兵
　　　官本標中左右奇四營其屬游擊三人都司一
　　　人守備四人千總八人把總十有六人兵三千
　　　四百七十七人○狼山鎭總兵官本標中左右
　　　三營分防揚州泰州泰興掘港三江五營其屬
　　　游擊四人都司三人守備六人千總十人把總
　　　二十七人兵四千四百六十九人○壽春鎭總
　　　兵官本標中左右三營分防六安泗州廬州亳
　　　州四營其屬叅将一人游擊二人都司四人守
　　　備五人千總十人把總二十一人兵三千四百
　　　十有二人○江寧將軍本標左右二營分防京
　　　口一協高資一營其屬副將二人游擊三人都
　　　司二人守備三人千總九人把總十有七人兵
　　　四千五百八十二人
　　　江南河道總督本標中左右三營同城葦蕩淮
　　　徐淮揚二營分防淮徐河營淮揚河營蕭營豐
　　　蕭碭銅沛睢靈南岸邳州北岸宿虹南岸宿遷
　　　北岸桃源南岸桃源北岸宿遷運河山清裏河
　　　山陽裏河山清外河山阜海防山安安阜北岸
　　　高堰山旴桃源安清中河高寳運河揚州江防
　　　二十三營其屬副將二人叅將二人游擊三人
　　　都司三人守備二十四人千總二十七人把總
　　　五十人兵萬三千七十二人
　　　漕運總督本標中左右三營同城淮安城守一
　　　營分防廟灣鹽城海州佃湖小闗東海六營其
　　　屬副將一人叅將一人游擊四人都司五人守
　　　備六人千總十有二人把總二十五人兵五千
　　　有二人
　　　江西廵撫兼提督(節制/二鎭)本標左右二營分防袁
　　　州九江二協樟樹南康南湖三營其屬副將二
　　　人叅將一人都司五人守備二人千總九人把
　　　總二十人兵三千二百有七人○南昌鎭總兵
　　　官本標前後二營同城南昌城守南昌二營分
　　　防廣信饒州建昌鉛山鄱湖浮梁廣昌武寧瑞
　　　州撫州銅鼓十有一營其屬叅將二人游擊三
　　　人都司八人守備七人千總十有一人把總二
　　　十六人兵五千六百八十四人○南贑鎭總兵
　　　官本標中左後三營同城贑州城守一營分防
　　　寧都南安吉安興國文英永鎭横岡羊角龍泉
　　　萬安永豐永新十有二營其屬叅將三人游擊
　　　二人都司十有一人守備六人千總十有二人
　　　把總三十三人兵五千四百二十一人
　　　閩浙總督(節制二撫三/提十有三鎭)本標中左右三營同城
　　　南臺一營其屬副將一人叅將三人都司一人
　　　守備三人千總八人把總十有六人兵四千二
　　　百二十一人○福建巡撫本標左右二營其屬
　　　叅將一人游擊一人守備二人千總四人把總
　　　八人兵千二百九十人○水師提督(節制/四鎭)本標
　　　中左右前後五營分防閩安一協烽火門銅山
　　　二營其屬副將一人叅將三人游擊四人都司
　　　二人守備九人千總十有八人把總三十六人
　　　兵八千五百四十四人○金門鎭總兵官本標
　　　左右二營其屬游擊二人守備二人千總四人
　　　把總八人兵二千三百有四人○海壇鎭總兵
　　　官本標左右二營其屬游擊二人守備二人千
　　　總四人把總八人兵二千三百有四人○南澳
　　　鎭總兵官(兼屬兩廣/總督節制)本標左右二營(右營隸/廣東)其
　　　屬游擊一人守備一人千總二人把總四人兵
　　　千一百五十九人○臺灣鎭總兵官本標中左
　　　右三營同城臺灣城守左右二營分防臺灣澎
　　　湖北路三協南路北路淡水南路下淡水三營
　　　其屬副將三人叅將二人游擊八人都司三人
　　　守備十有三人千總二十八人把總五十六人
　　　兵萬二千六百七十人○陸路提督(節制/四鎭)本標
　　　中左右前後五營同城泉州城守一營分防福
　　　州興化二協長福安海二營其屬副將二人叅
　　　將二人游擊四人都司六人守備九人千總二
　　　十二人把總四十五人兵萬二百五十二人○
　　　福寧鎭總兵官本標中左右三營分防桐山連
　　　江羅源三營其屬游擊六人守備六人千總十
　　　有二人把總二十四人兵四千八百有一人○
　　　汀州鎭總兵官本標中左右三營分防邵武一
　　　營其屬叅將一人游擊三人都司一人守備四
　　　人千總十人把總二十人兵四千四百七十一
　　　人○建寧鎭總兵官本標中左右三營分防延
　　　平一協楓嶺一營其屬副將一人游擊三人都
　　　司二人守備六人千總十有一人把總二十二
　　　人兵四千七百二十人○漳州鎭總兵官本標
　　　中左右三營同城漳州城守一營分防同安詔
　　　安平和龍巖雲霄灌口紅花嶺七營其屬叅將
　　　一人游擊七人都司二人守備十人千總十有
　　　八人把總三十七人兵七千九百七十人○福
　　　州將軍本標左右二營其屬副將一人游擊一
　　　人都司一人守備一人千總四人把總八人兵
　　　千八百六十人
　　　浙江巡撫本標左右二營其屬叅將一人守備
　　　二人千總三人把總八人兵七百八十六人○
　　　水陸提督(節制/五鎭)本標中左右前後五營同城寧
　　　波城守一營分防杭州湖州嘉興紹興四協乍
　　　浦太湖錢塘安吉四營其屬副將四人叅將二
　　　人游擊五人都司七人守備十有七人千總三
　　　十二人把總六十四人兵萬二千三百七十六
　　　人○黄巖鎭總兵官本標中左右三營分防台
　　　州一協寧海太平二營其屬副将一人叅將二
　　　人游擊三人都司三人守備八人千總十有六
　　　人把總三十五人兵六千五百九十六人○定
　　　海鎭總兵官本標中左右三營分防象山一協
　　　鎭海昌石二營其屬副將一人㕘將一人游擊
　　　三人都司三人守備六人千總十有三人把總
　　　二十五人兵五千八百二十三人○温州鎭總
　　　兵官本標中左右三營同城温州城守一營分
　　　防樂清瑞安平陽三協玉環盤石大荆三營其
　　　屬副將三人叅將一人游擊三人都司七人守
　　　備十人千總二十二人把總四十四人兵八千
　　　一百三十五人○處州鎭總兵官本標中左右
　　　三營分防金華一協麗水一營其屬副將一人
　　　游擊三人都司三人守備五人千總十有一人
　　　把總二十一人兵三千九百二十四人○衢州
　　　鎭總兵官本標中左右三營同城衢州城守一
　　　營分防嚴州一協楓嶺一營其屬副將一人游
　　　擊三人都司三人守備五人千總十有二人把
　　　總二十四人兵三千八百八十九人
　　　湖廣總督(節制二撫/一提四鎭)本標中左右三營其屬副
　　　將一人游擊二人都司一人守備二人千總六
　　　人把總十有二人兵千四百有三人○湖北廵
　　　撫本標左右二營其屬叅將一人游擊一人守
　　　備二人千總四人把總八人兵九百五十五人
　　　○湖南廵撫本標左右二營其屬叅將一人游
　　　擊一人守備二人千總四人把總八人兵千一
　　　百四十一人○水陸提督(節制/四鎭)本標中左右前
　　　四營分防湖北黄州一協荆州武昌德安興國
　　　漢陽荆門蘄州道士洑安陸九營湖南長沙辰
　　　州靖州衡州寳慶洞庭永順七協澧州岳州綏
　　　寧長安武岡常德九谿永定城歩九營其屬副
　　　將八人叅將七人游擊九人都司十有三人守
　　　備二十四人千總五十五人把總一百十有二
　　　人兵萬九千百有一人○襄陽鎭總兵官本標
　　　中左右前四營同城襄陽城守一營分防鄖陽
　　　一協均房竹山竹谿三營其屬副將一人叅將
　　　一人游擊六人都司二人守備九人千總二十
　　　人把總四十人兵五千六百有五人○宜昌鎭
　　　總兵官本標中左前後四營分防施南一協遠
　　　安衞昌宜都三營其屬副將一人游擊六人都
　　　司二人守備七人千總十有六人把總三十三
　　　人兵五千四百有二人○鎭筸鎭總兵官本標
　　　中左前右四營分防沅州永綏二協保靖晃州
　　　二營其屬副將二人游擊四人都司三人守備
　　　八人千總十有九人把總三十八人兵六千二
　　　百人○永州鎭總兵官本標中左右三營分防
　　　宜章臨武桂陽三營其屬叅將三人游擊三人
　　　守備六人千總十有二人把總二十四人兵三
　　　千六百四十人
　　　陜甘總督(節制二撫/三提四鎭)本標中左右前後五營同
　　　城建威城守一營其屬副將一人叅將一人游
　　　擊四人都司一人守備五人千總十有二人把
　　　總二十四人兵四千九百人○西安廵撫本標
　　　左右二營其屬叅將一人游擊一人守備二人
　　　千總四人把總八人兵千一百九十五人○固
　　　原提督(節制/三鎭)本標中左右前後五營同城固原
　　　城守一營分防西鳯潼闗慶陽靖逺四協西安
　　　城守下馬闗神道嶺商州紅德平涼蘆塘鳯翔
　　　闗山盩厔富平金鎻闗長武邠州西安州蘆溝
　　　八營永安十有八營其屬副將四人叅將四人
　　　游擊九人都司十有二人守備十有一人千總
　　　二十七人把總五十三人兵萬一千四百七十
　　　七人○延綏鎭總兵官本標中左右三營同城
　　　延綏城守一營分防波羅神木定邊三協延安
　　　宜君黄甫常樂䨇山綏德嚮水懷遠建安高家
　　　鎭羌狐山靖邊鎭靖安邊鄜州保寧漁河清平
　　　栢林大栢油永興木瓜園寧寨柳樹澗甎井二
　　　十六營其屬副將三人叅將二人游擊四人都
　　　司十有七人守備十有五人千總十人把總三
　　　十三人兵九千二百九十九人○興漢鎭總兵
　　　官本標中左右三營同城興安城守一營分防
　　　漢中一協漢鳯陽平闗白土路漁渡舊縣寧羌
　　　畧陽紫陽七里闗九營其屬副將一人叅將二
　　　人游擊八人都司四人守備十人千總十有四
　　　人把總二十八人兵七千二百四十三人○河
　　　州鎭總兵官本標左右二營分防洮岷一協階
　　　州鞏昌秦州循化蘭州岷州舊洮文縣西固臨
　　　洮保安起臺十有二營其屬副將一人游擊七
　　　人都司七人守備三人千總十有四人把總三
　　　十人兵七千八十九人○甘肅巡撫本標左右
　　　二營其屬叅將一人游擊一人守備二人千總
　　　四人把總八人兵千二百人○甘州提督(節制/四鎭)
　　　本標中左右前後五營其屬叅將一人游擊三
　　　人都司一人守備五人千總十人把總二十五
　　　人兵六千人○西寧鎭總兵官本標中左右前
　　　後五營同城西寧城守一營分防大通一協鎭
　　　海永安擺羊戎北川白塔南川歸德威逺碾伯
　　　河拉庫托巴暖亦雜石十有二營其屬副將一
　　　人叅將一人游擊六人都司九人守備十人千
　　　總二十二人把總四十四人兵九千六百五十
　　　六人○寧夏鎭總兵官本標左右前後四營同
　　　城寧夏城守一營分防中衞花馬池二協靈州
　　　平羅洪廣玉泉廣武興武横城堡石空寺古水
　　　井安定同心城十有一營其屬副將二人叅將
　　　二人游擊七人都司五人守備十有四人千總
　　　十有三人把總四十九人兵九千六百四十六
　　　人○涼州鎭總兵官本標中左右前後五營同
　　　城涼州城守一營分防永昌一協鎭番大靖莊
　　　浪高古城阿壩鎭羌新城張義蔡旗安逺岔口
　　　三眼井高溝西把截堡土門水泉寧逺松山紅
　　　水十有九營其屬副將一人叅將三人游擊六
　　　人都司十人守備十有五人千總二十人把總
　　　四十三人兵九千九百五十二人○肅州鎭總
　　　兵官本標中左右三營同城肅州城守一營分
　　　防金塔寺永固二協甘州鎭夷髙臺洪水山丹
　　　大馬嘉峪闗清水黑城梨園馬營墩硤口平川
　　　紅崖威魯堡南古城十有六營其屬副將二人
　　　叅將一人游擊九人都司八人守備八人千總
　　　十有九人把總四十四人兵萬六百有十人○
　　　安西提督本標中左右前後五營同城安西城
　　　守一營分防靖逆沙州二協瓜州卜隆吉橋灣
　　　赤金黄墩踏實塔爾灣七營其屬副將二人叅
　　　將二人游擊五人都司八人守備七人千總二
　　　十四人把總四十六人兵九千人
　　　四川總督(節制一/提四鎭)本標中左右三營其屬副將
　　　一人游擊二人都司一人守備二人千總六人
　　　把總十有二人兵二千四百人○提督(節制/四鎭)本
　　　標中左右前後五營同城成都城守左右二營
　　　分防泰寧永寧二協普安黎雅峩邊阜和敘馬
　　　建武大壩馬邊安阜青雲沱赤水十有一營其
　　　屬副將二人叅將三人游擊七人都司九人守
　　　備十有五人千總三十四人把總六十三人兵
　　　萬九百八十四人○川北鎭總兵官本標中左
　　　右三營分防順慶逹州太平潼綿通巴五營其
　　　屬游擊四人都司三人守備六人千總十有一
　　　人把總二十二人兵三千六百人○重慶鎭總
　　　兵官本標中左右三營分防䕫州一協綏寧巫
　　　山梁萬黔彭忠州五營其屬副將一人叅將一
　　　人游擊二人都司六人守備五人千總十有五
　　　人把總三十人兵四千八百人○建昌鎭總兵
　　　官本標中左右三營分防㑹川越嶲靖遠㑹鹽
　　　永定寧越嘉順懷遠冕山瀘寧十營其屬叅將
　　　二人游擊四人都司六人守備八人千總二十
　　　人把總四十人兵六千三百人○松潘鎭總兵
　　　官本標中左右三營分防維州一協龍安漳臘
　　　疊溪茂州平番南坪小河七營其屬副將一人
　　　叅將二人游擊三人都司六人守備七人千總
　　　十有八人把總三十六人兵五千八百八十六
　　　人
　　　兩廣總督(節制二撫/二提九鎮)本標中左右前後五營同
　　　城肇慶一營分防理猺海防二營其屬副將一
　　　人叅將五人都司一人守備五人千總十有二
　　　人把總二十七人兵五千五百八十四人○廣
　　　東廵撫本標左右二營其屬叅將一人游擊一
　　　人守備二人千總四人把總八人兵千四百三
　　　十人○水陸提督(節制/七鎮)本標中左右前後五營
　　　同城惠州左右二營分防肇慶廣州二協增城
　　　平海大鵬和平四㑹三水東莞七營其屬副将
　　　三人叅將四人游擊四人都司八人守備十有
　　　四人千總三十四人把總五十八人兵萬二千
　　　八百八十三人○左翼鎮總兵官本標中左右
　　　三營分防虎頭門香山春江三協新㑹新安廣
　　　海那扶四營其屬副將三人叅將一人游擊五
　　　人都司六人守備十有三人千總二十七人把
　　　總五十一人兵萬一千四百三十八人○右翼
　　　鎮總兵官本標中左右三營分防三江南雄二
　　　協連陽英清二營其屬副將二人游擊三人都
　　　司三人守備八人千總十有五人把總二十九
　　　人兵六千七百八十六人○碣石鎮總兵官本
　　　標中左右三營分防惠來一營其屬游擊四人
　　　守備四人千總八人把總十有六人兵三千五
　　　百三十二人○潮州鎭總兵官本標中左右三
　　　營同城潮州城守一營分防黄岡一協平鎭饒
　　　平潮陽興寧四營其屬副将一人游擊六人都
　　　司三人守備九人千總十有九人把總三十八
　　　人兵六千三百九十人○髙州鎭總兵官本標
　　　左右二營分防雷州羅定龍門三協海安電白
　　　吴川欽州亷州化石􁪫洲徐聞八營其屬副将
　　　三人游擊六人都司八人守備十有四人千總
　　　二十九人把總五十六人兵萬一千六百十有
　　　九人○瓊州鎭總兵官本標左右二營同城瓊
　　　州一協分防崖州儋州萬州三營其屬副将一
　　　人叅将一人游擊三人都司二人守備六人千
　　　總十有三人把總二十四人兵五千三百五十
　　　八人○南澳鎭總兵官(兼屬閩浙/總督節制)本標左右二
　　　營(左營隸/福建)分防澄海一協海門逹濠二營其屬
　　　副将一人叅将一人游擊一人都司一人守備
　　　五人千總九人把總二十人兵四千七十八人
　　　○廣州将軍本標左右前後四營其屬副将一
　　　人游擊三人都司一人守備三人千總八人把
　　　總十有六人兵三千四百六十七人
　　　廣西巡撫本標左右二營其屬叅将一人游擊
　　　一人守備二人千總四人把總八人兵千二百
　　　二十二人○提督(節制/二鎮)本標中左右前後五營
　　　同城柳州城守一營分防義寧平樂慶逺三協
　　　全州融懷賓州桂林富賀麥嶺三里東蘭八營
　　　其屬副将三人叅将四人游擊五人都司七人
　　　守備十有三人千總三十一人把總六十一人
　　　兵萬一千三百二十三人○左江鎮總兵官本
　　　標中左右三營同城南寧城守一營分防梧州
　　　潯州新泰三協鬱林馗纛龍慿上思懷集五營
　　　其屬副将三人叅将一人游擊一人都司九人
　　　守備九人千總二十人把總三十五人兵七千
　　　五百十有一人○右江鎮總兵官本標中左右
　　　三營分防鎮安一協思恩隆林上林三營其屬
　　　副将一人游擊四人都司三人守備六人千總
　　　十有二人把總二十四人兵四千百有十人○
　　　雲貴總督(節制二撫二/提十有三鎮)本標中左右前後五營
　　　同城雲南城守一營分防奇兵一營其屬副将
　　　一人叅将二人游擊四人都司一人守備六人
　　　千總十有四人把總二十八人兵六千一百四
　　　十人○雲南巡撫本標左右二營其屬叅将一
　　　人游擊一人守備二人千總四人把總八人兵
　　　千二百八十人○提督(節制/九鎭)本標中左右前後
　　　五營同城大理城守一營其屬叅將一人游擊
　　　四人都司一人守備六人千總十有二人把總
　　　二十四人兵四千六百七十人○臨元鎭總兵
　　　官本標中左右三營分防元江新㠄二營其屬
　　　叅將二人游擊一人都司二人守備六人千總
　　　十人把總二十四人兵四千五百九十人○曲
　　　尋鎮總兵官本標中左右三營分防武定尋霑
　　　二營其屬叅將二人游擊二人都司一人守備
　　　五人千總十人把總二十人兵四千六百八十
　　　人○開化鎮總兵官本標中左右三營分防廣
　　　羅一協廣南一營其屬副将一人叅将一人游
　　　擊一人都司三人守備四人千總十人把總二
　　　十人兵四千五百九十人○楚姚鎮總兵官本
　　標中左右三營分防景䝉一營其屬叅將一人
　　　游擊三人守備四人千總八人把總十有六人
　　　兵三千一百二十人○永順鎭總兵官本標中
　　　左右三營分防騰越一協順雲一營其屬副将
　　　一人游擊一人都司四人守備三人千總九人
　　　把總十有八人兵三千八百人○鶴麗鎭總兵
　　　官本標中左右三營分防維西一協劍川一營
　　　其屬副将一人叅将一人游擊一人都司三人
　　　守備四人千總十人把總二十人兵四千有九
　　　十人○永北鎭總兵官本標中左右三營其屬
　　　游擊一人都司二人守備三人千總六人把總
　　　十有二人兵千九百五十三人○昭通鎭總兵
　　　官本標中左右前四營分防東川鎭雄二營其
　　　屬叅将二人游擊四人守備八人千總十有二
　　　人把總二十八人兵六千九百九十人○普洱
　　　鎭總兵官本標中左右三營其屬游擊三人守
　　　備三人千總六人把總十有二人兵二千六百
　　　五十一人
　　　貴州巡撫本標左右二營分防古州都江二營
　　　其屬叅将一人游擊一人守備三人千總五人
　　　把總十人兵千七百五十人○提督(節制/四鎭)本標
　　　左右前後四營同城安順城守一營分防大定
　　　黔西平逺遵義定廣五協長寨貴陽歸化仁懷
　　　新増五營其屬副将五人叅将二人游擊五人
　　　都司九人守備十有四人千總三十九人把總
　　　七十六人兵萬一千人○安籠鎭總兵官本標
　　　中左右三營分防安南長壩永安普安四營其
　　　屬游擊四人都司三人守備五人千總十有三
　　　人把總二十六人兵三千七百五十人○古州
　　　鎭總兵官本標中左右三營分防都匀上江二
　　　協黎平朗洞荔波下江四營其屬副将二人叅
　　　将二人游擊八人都司一人守備十有三人千
　　　總二十四人把總五十人兵八千四百六十人
　　　○鎭遠鎭總兵官本標中左右三營分防清江
　　　銅仁二協丹江台拱平越思南凱里天柱石阡
　　　黄平八營其屬副将二人叅将二人游擊八人
　　　都司五人守備十有三人千總三十人把總六
　　　十一人兵一萬一百六十七人○威寧鎭總兵
　　　官本標中右二營分防畢赤水城二營其屬游
　　　擊三人都司一人守備四人千總八人把總十
　　　有六人兵二千九百五十人
　
　
　
　
　
　
　
欽定大清會典卷六十三
欽定四庫全書
欽定大清㑹典卷六十四
　　　兵部
　　　　職方清吏司
　　　軍政
　　　凡軍政五年一舉考察中外武職以定黜陟注
　　　上考者薦舉卓異注下考者糾劾均具疏以
　聞不入舉劾者以中平注考彚册送部以備稽覈
　　　凡軍政薦舉奉
　㫖以卓異注册候升者
　賜采服一襲
　　　凡軍政糾劾貪酷革職提問罷軟不謹革職老
　　　疾休致才力不及降二級浮躁降一級皆調用
　　　前有卓異應升及加級紀錄均不準抵如遇
　恩赦提問免罪餘仍照例處分
　　　凡考察八旗武職都統統領副都統駐防將軍
　　　都統副都統由部列其官階稽其治績具疏請
　㫖(王公領侍衛内大臣尚書暨/近侍諸臣兼理旗務者不與)三品以下官以次考
　　　察於其長定以四格曰操守曰才能曰騎射曰
　　　年歳糾以八法曰貪曰酷曰罷軟無為曰不謹
　　　曰年老曰有疾曰浮躁曰才力不及有出征受
　　　傷及得功者並書於册在京八旗武職由部疏
　　　請
　特簡大臣考察各省駐防協領以下由將軍都統副
　　　都統廵撫覈實具疏部會都察院兵科京畿道
　　　覈議彚疏以
　聞○薦舉官必行止端方居官勤愼弓馬嫻習馭兵
　　　有律給餉無虚廼為合格令送部引
　見奉
　㫖準卓異者注册候升○薦舉駐防旗員視地之大
　　　小官之多寡以定額黒龍江七人
　　盛京六人吉林五人西安綏逺城各四人江寜杭
　　　州荆州各三人天津京口寜夏凉州廣州成都
　　　各二人熱河山海關青州福州各一人餘無定
　　　額舉非其人者論如法○糾劾官干六法者(謂/不)
　　　(謹以下/六條)五品以下應否引
　見由部疏請其應革職官罷任候
　㫖曾出征効力以老疾休致者審其資格覈其軍功
　　　量予
　恩俸有差
　　　凡考察綠旗武職鑾儀衛漢冠軍使至整儀尉
　　　由本管官注考達部京營千總以上直省營守
　　　備以上以次聽察於其長册注考語定以四格
　　　曰才技曰年力曰馭兵曰給餉糾以八法(與八/旗考)
　　　(察/同)京營由提督九門廵捕三營歩軍統領覈實
　　　達部直省營由將軍(江寜福州廣州三將軍/管轄綠旗營將備者)督
　　　撫提督覈實具疏衛所守備千總由司道注考
　　　督撫覈疏部㑹都察院兵科京畿道覈議彚疏
　　　以
　聞○薦舉官必以才技優長年力强壯馭兵有術給
　　　餉無虚人覈其閱俸三年任内並無叅罰迺為
　　　合格其因公降罰而亷能過人者除盗案處分
　　　外亦準卓異合格之游擊以上引
　見未滿三年者具奏請
　㫖已滿三年及都司以下均檄令送部引
　見奉
　㫖準卓異注册候升○糾劾官如曾出征受傷著有
　　　勞績除犯貪酷外應革職者仍給原品應休致
　　　者或酌調簡任不堪錄用者或予守兵糧或令
　　　子弟入伍以養餘年如願引
　見由督撫提鎭給咨送部凡甄别綠旗將備以二年
　　　半為期由督撫提鎭簡副將至守備賢能合格
　　　者陜西舉五人直𨽻江南福建浙江湖廣四川
　　　廣東各四人山東山西廣西雲南貴州各三人
　　　河南二人及應糾劾之將備均具疏以
　聞部覆得
　㫖薦舉者予紀録糾劾者凖八法議處如值軍政之
　　　年停其甄别
　　　　軍功
　　　凡議叙軍功或開闢疆宇或平定絶域或飛輓
　　　以給軍或乗險以滅冦或攻取關隘俘獲渠魁
　　　有
　㫖優叙者由部覆議奏請隨時酌定其由統兵將帥
　　　列序官兵功績等次造册送部者部覈其實分
　　　為五等八旗官兵給以印軸曰功牌應授爵者
　　　移吏部甄别(授爵自雲騎尉始授/功遞加詳見吏部)未至授爵者
　　　注册仍令圖功凖其積算從征有功者文職視
　　　武職王公所屬䕶衛親軍視官兵委署官視見
　　　任各以所得軍功等第予叙綠旗官兵第功議
　　　叙者曰功加立一等功者凖功加一等紀錄二
　　　次二等加一級紀録一次三等紀録三次四等
　　　紀録二次五等紀録一次立功多者積算授以
　　　世爵文職軍功應功加一等者準加一級敘功
　　　不實者各論如法
　　　凡敘八旗官兵戰功用雲梯攻城視城之大小
　　　攻之難易分五等一等敘六人二等敘四人三
　　　等敘三人四等敘二人五等敘一人均移吏部
　　　授爵賞賚以府州縣衛所為差等克府城者賞
　　　五人第一人賞銀五百兩第二人三百五十兩
　　　第三人二百五十兩第四人百五十兩第五人
　　　百兩領戰官視第二人指示官視第三人射箭
　　　官視第五人克州城者減府城一等克縣城者
　　　減州城一等衛城與州城同所城與縣城同鑿
　　　毁城垣者視雲梯攻城議敘以礮攻城及奪門
　　　入城者減雲梯攻城一等議敘○敵兵堅壁未
　　　克能越衆前驅破敵獲賊者敘三人第一人移
　　　吏部授爵賞銀百兩第二人給二等功牌銀八
　　　十兩第三人給三等功牌銀六十兩均注册積
　　　兩次三等者準作一次二等積兩次二等者移
　　　吏部授爵交鋒時於本旗内出衆衝鋒克敵者
　　　敘三人第一人給一等功牌第二人給二等功
　　　牌第三人給三等功牌均注册賞賚減前驅之
　　　半積至三次一等移吏部授爵執纛人以首進
　　　續進為差首進者(兵未進而/纛先之)敘三人第一人移
　　　吏部授爵賞銀百兩第二人八十兩第三人六
　　　十兩續進者(兵將進而/纛隨之)敘一人賞銀五十兩交
　　　鋒時一叅領下執纛人首進者敘三人第一人
　　　給一等功牌賞銀五十兩積至三次一等移吏
　　　部授爵第二人賞銀四十兩第三人三十兩續
　　　進者敘一人賞銀二十兩○水戰奪舟分舟之
　　　大小為三等一等舟敘五人第一先豋者賞銀
　　　二百五十兩第二人二百兩均移吏部授爵第
　　　三人給三等功牌賞銀百五十兩第四人給四
　　　等功牌賞銀百兩第五人給五等功牌賞銀五
　　　十兩(功牌内注明/舟之等次)均注册二等舟敘四人第一
　　　先登者賞賚視一等舟之第二人其餘以次遞
　　　減三等舟敘三人第一先登者賞賚視一等舟
　　　之第三人其餘以次遞減其不列等次之舟敘
　　　三人賞賚減三等舟十分之四先後所得功牌
　　　準其積算得兩次一等舟三等功牌者移吏部
　　　授爵餘均準此○招撫敵兵千人敵舟三十艘
　　　者為第五等軍功兵増五百人舟増至十艘各
　　　加一等兵至三千五百人舟至七十艘者為一
　　　等軍功招撫城池以府州縣衛為差等○立功
　　　官兵未及議敘病故者均按其立功等次以為
　　　敘官得一二等軍功者給一子監生食七品官
　　　俸三四等軍功者給一子監生食八品官俸均
　　　令隨旗効力五等軍功給一子監生準其應試
　　　兵丁給葬銀二十兩得一等軍功者賞功牌銀
　　　五十兩二等以下每等減銀十兩
　　　凡敘綠旗官兵戰功用雲梯克府城者視城之
　　　大小分五等一等敘五人第一人授職叅將其
　　　次游擊次都司次守備次千總二等敘四人授
　　　職自游擊以下三等敘三人授職自都司以下
　　　四等敘二人授職自守備以下五等敘一人授
　　　千總克州城者分四等一等議敘視克府城二
　　　等二等以下遞降授職克縣城者分三等克衛
　　　所城者分二等遞降授職亦如之議敘四人以
　　　上者領戰官加四等指示官加一等議敘二人
　　　以上者加等半之議敘一人者領戰官加一等
　　　指示官不敘若攻䧟城垣乘勢先登者授千總
　　　領戰官加二等賞賚以府州縣衛所為差等克
　　　府城者賞五人第一人賞銀二百五十兩次二
　　　百兩次百五十兩次百兩次五十兩克州城者
　　　減府城一等克縣衛所城者減州城一等○强
　　　敵在前陣堅壘固倡衆戰勝者敘三人第一人
　　　授職守備賞銀五十兩次千總賞銀四十兩次
　　　把總賞銀三十兩勢均力敵率先摧鋒者敘二
　　　人第一人授千總賞銀三十兩次把總賞銀二
　　　十兩○水戰奪舟者視舟之大小分三等大舟
　　　敘四人第一人授職都司賞銀百兩次守備賞
　　　銀八十兩次千總賞銀六十兩次把總賞銀四
　　　十兩中舟敘三人授職自守備以下賞賚視大
　　　舟之次以次遞降小舟敘二人授職自千總以
　　　下賞賚視中舟之次以次遞降在舟之本管官
　　　及同戰官視舟之大小加級紀錄有差礮手奪
　　　舟者敘功與兵丁同以礮沉舟者一舟賞銀二
　　　十兩二舟授把總賞銀四十兩三舟授千總賞
　　　銀六十兩多者依次遞加○招撫敵人自五百
　　　人以上舟自五艘以上難民五千人以上計其
　　　多寡大小紀録加級及功加等次各有差○立
　　　功官未及議敘病故者一二等軍功給一子監
　　　生以把總用三四等軍功給一子監生以外委
　　　把總用五等軍功給一子監生隨營食糧願應
　　　試者聽
　　　　簡閱
　　　凡八旗簡閱軍士春月分操二次合操一次秋
　　　月合操二次列陣之法與
　　大閱同驍騎營官兵校射月凡六次由本旗都統
　　　監視春秋擐甲歩射二次由旗定期咨部騎射
　　　二次由部定期通行前鋒䕶軍各營官兵校射
　　　月凡六次春秋擐甲騎射均由統領監視三年
　　　考驗由部疏列領侍衛内大臣八旗都統統領
　　　副都統奏請每翼
　特簡四五人監視甄别優劣以
　聞○蘆溝橋演礮三歳一次疏列本部尚書侍郎(滿/洲)
　　　(䝉古漢軍/均列名)奏請
　特簡一人監視○仲春孟秋習鳴螺部遣官稽閱歳
　　　以為常○各省駐防官兵合操騎射與
　　京營同八旗水師營操舟張㠶鳴角發礮進退疾
　　　徐之節講習於四時其出洋練習候各不齊或
　　　於春秋或於夏秋視潮平風正之日乘戰艦列
　　　陣將軍都統副都統遞臨閱之視其優劣以為
　　　賞罰
　　　凡直省簡閱營伍直𨽻提督分所屬為三路歳
　　　閱一路三歳而徧馬蘭宣化正定三鎭歳一閱
　　　泰寜天津二鎭二歳一閱山東兩鎭均歳閱二
　　　歳而徧山西二鎭歳一閱河南兩鎭江南提鎭
　　　歳各一閱江西兩鎭均歳閱二歳而徧閩浙總
　　　督涖任一閱浙江提督三歳一閱定海黃巖温
　　　州三鎭歳各一閱衢州處州兩鎭一歳再閱福
　　　建水陸二提督各分所屬為二路歳閱一路二
　　　歳而徧八鎭歳各一閱湖廣總督涖任一閱提
　　　督歳閱湖北湖南三歳而徧四鎭歳各一閱陜
　　　甘總督五歳提督三歳均一閱七鎭歳各一閱
　　　四川四鎭三歳一閱廣東七鎭歳各一閱廣西
　　　提督三歳一閱兩鎭歳各一閱雲南貴州提鎭
　　　酌數年内一閱各疏報出廵囘任日期及所屬
　　　營伍之整玩以待部覈
　　　凡
　特命大臣出京簡閱部列滿大學士領侍衞内大臣
　　　都統尚書侍郎名疏請
　簡命直𨽻山西一人山東河南一人江南江西一人
　　　福建浙江一人湖廣一人陜西四川一人甘肅
　　　一人廣東廣西一人雲南貴州一人詰士伍稽
　　　戎馬覈軍實備陳戎政之修廢具疏以
　聞首直𨽻山西陜甘四川次湖廣雲貴次閩浙兩廣
　　　次山東河南兩江四歳而徧○直省應簡閱之
　　　年或差在京大臣或交本省督撫或仍循常例
　　　均候
　㫖遵行提督簡閱之年則各鎭停簡閱督撫簡閱之
　　　年則提鎭停簡閱
　特命大臣簡閱則督撫提鎭槩停○墩臺營房設於
　　　邊關扼要及水陸孔道撥兵駐宿以備偵候防
　　　守遇有傾圮次第修理本營官隨時廵閱遇新
　　　舊接替時察驗交代
　
　
　
　
　
　
　
欽定太清㑹典卷六十四
欽定四庫全書
欽定大清㑹典卷六十五
　　　兵部
　　　　職方清吏司
　　　關禁
　　　凡邊關岀入禁令以印票達行旅旗人由都統
　　　扎薩克䝉古由理藩院伐木燒炭工人由工部
　　　商販民人由該管官各咨部給票出口征戍屯
　　　種之人由將軍及各該管官給票入口以旗員
　　　專司鎖鑰按名驗票放行每季按出入人數彚
　　　册報部察覈無票私越者禁守關官兵失察賄
　　　縱各論如法○以稽察止姦慝凡軍器硝硫黃
　　　牛角綱鐵諸違禁之物毋許私挾出關其喀爾
　　　喀厄魯特及䝉古各扎薩克等欲進内置備軍
　　　器者由理藩院請
　㫖下部給票守關官驗票放行數目不符者禁私相
　　　賣買者禁山海關奉天吉林産人參東珠之地
　　　各設官兵廵緝盜採者禁捕獲私挾參珠者官
　　　予敘兵給賞各視所獲之數以為差失察賄縱
　　　者論如法○以互市通財用朝鮮貿易設市於
　　　中江喀爾喀貿易設市於庫倫準噶爾貿易設
　　　市於巴里坤及烏里雅蘓臺鄂羅斯貿易設市
　　　於恰克圖從人有定數市期有定限經紀司其
　　　事毋相欺詐(来京貿易/詳理藩院)
　　　　海禁
　　　凡海外耕種之禁海濱居民不得潛住島嶼招
　　　聚耕墾致藏姦匪臺灣職官不得託名墾地自
　　　置莊田侵占民番産業違者論如法
　　　凡海船製造之禁商漁各船由地方官取船戸
　　　族里保結果屬殷實良民許其製造給以執照
　　　桅檣雙單船梁丈尺及在船人數各限以制於
　　　執照内登注漆桅編號書船户姓名各異其色
　　　江南青質白書浙江白質綠書福建綠質朱書
　　　廣東赤質青書以昭識别以備口岸稽察
　　　凡出入海洋之禁江南浙江福建廣東商船許
　　　徃東洋南洋貿易他省船不得私徃漁樵謀生
　　　者許徃瀕海港嶼經由汛口均由官弁驗照以
　　　稽出入偷渡及驗照不符者論
　　　凡貨物出洋之禁硝硫黃鋼鐵出洋船不得私
　　　載食米計人定數油麻足備船用而止不得多
　　　攜以杜出售外夷接濟姦匪之弊
　　　凡軍器出洋之禁商船徃東洋南洋貿易者酌
　　　帶弓矢刀槍火礮以備不虞於執照内登注囘
　　　日依數察驗有沉失者於所在地方官報明取
　　　同船人結狀呈繳備案近洋商船及漁樵船不
　　　得越禁私攜
　　　凡沿海弁兵之禁海船有被風飄至近岸或觸
　　　礁閣淺者守口弁兵急出汛船拯救有爭奪貨
　　　財任人船覆溺及救𫉬人命因而奪財或飄来
　　　空船乾没貨物或因禁畧奪坐視不救者各按
　　　所犯輕重治罪其實力拯救不貪財利者守備
　　　千總加級紀録把總及汛兵記功升拔
　　　　詰禁
　　　凡保甲直省府州縣自城市達於鄉村居民十
　　　户立牌頭十牌立甲長十甲立保正戸給印紙
　　　登姓名習業懸於門楔以稽出入徃来以詰姦
　　　宄有藏匿盜匪及干犯禁令者甲内互相覺舉
　　　如官吏奉行不善及牌頭甲長保正瞻徇容隱
　　　或致需索擾累者皆論○聚族而居至百人以
　　　上者保甲之外兼立族長以司稽察其近京屯
　　　莊及江海採捕漁船並熟苗熟獞次第編排治
　　　以保甲之法
　　　凡緝盜於盜案呈報之日立限緝捕
　　京城三月直省四月逾限不獲疏劾疎防職名曰
　　　初叅再限一年緝捕不獲揭報承緝職名曰二
　　　叅以及三叅四叅各以一年依限揭報部於月
　　　終彚疏以
　聞專汛兼轄統轄各官鑴級奪俸有差○盜案處分
　　京城為重直省次之直省城内為重村莊道路次
　　　之村莊道路有墩防者為重無墩防者次之承
　　　緝為重接緝次之專汛為重兼轄次之統轄又
　　　次之兼統同城者為重不同城者次之均於叅
　　　揭時聲敘由部覈明以致輕重之罰○承緝官
　　　獲盜過半兼獲盜首盜窩者免議(盜所主/曰窩)全獲
　　　者紀錄接緝官獲盜雖不及半亦免議過半者
　　　紀録𫉬鄰境之盜計數加級紀錄因捕盜致死
　　　傷者照陣亡陣傷例議䘏
　　京城竊賊限四月獲犯不獲專汛官奪俸直省竊
　　　賊至十人以上不能察禁緝捕者照盜案疎防
　　　例糾劾
　　　凡捕逃旗人私逃居停營汛地方失察在半年
　　　以内者免議若逾半年及知情容留專汛兼轄
　　　統轄各官皆論如法其捕獲私逃旗人十五名
　　　者加一級多者準此遞加兼轄統轄官視所屬
　　　捕獲之數分别議敘
　　　凡緝私錢私鑄燬鹽私行販礦私開採者營汛
　　　各官各於境内廵緝失察故縱者論
　　　凡禁賭營汛地方有製造賭具之家若已逾半
　　　年者失察之專汛兼轄統轄各官分别降革能
　　　拏獲者加級紀録各有差揑報邀敘及隱匿失
　　　察之案不報者皆論
　　　　廵防
　　　凡外海廵防
　　盛京以協領為總廵佐領防禦驍騎校為分廵直
　　　省以總兵官為總廵副將以下為分廵各於所
　　　治界内率舟師沿海上下更番徃来以詰姦禁
　　　暴兩界相交之所戒期㑹哨同時並集聫名申
　　　報將軍督提察覈若因風汛阻滯或先或後各
　　　以到界之日申報其期約以二四五月為始至
　　　九月事竣囘營將軍督提仍隨時委官稽察有
　　　引避不廵及廵有不周者論○海盜發覺各按
　　　洋汛將總廵分廵各官疏劾一年不獲奪俸鑴
　　　級有差限内獲半免議至承緝官初廵不獲者
　　　記過再廵不獲奪俸其餘議處議敘均與陸路
　　　緝盜同○外海戰船直𨽻八
　　盛京六山東二十有四江南八十有三福建三百
　　　四十有二浙江百九十有七廣東百六十有六
　　　修造届期由督撫提鎮具疏以
　聞委副將叅將為督修都司守備為承修均㑹文職
　　　庀材興工如期竣事仍册注丈尺及在船器具
　　　歳終委官察驗保題
　　　凡内河廵防長江自四川巫山而東出三江口
　　　至湖廣界過岳州武昌興國至江西界下九江
　　　南昌至江南界經安慶江寜京口狼山東至於
　　　海由將軍督撫提鎮分委旗標弁兵沿泝江流
　　　上下遊廵及交界之處㑹廵申報互相考覈與
　　　外海廵防同○直省巨川中流險要之處所在
　　　營汛均設哨船撥兵遊廵遇有盜案發覺其考
　　　成均照海洋行船被刼之例○内河戰船江南
　　　二百五十江西四十有六浙江二百二十有一
　　　湖廣百二十有七廣東三百九十有二歳終察
　　　驗保題與外海戰船同
　　　凡廵海遭風受傷者在外洋官準軍功加級兵
　　　準一等傷給賞在内洋官準軍功紀録兵準二
　　　等傷給賞身故者在外洋官兵皆照陣亡之例
　　　在内洋官照陣亡例減一等兵減半各給䘏典
　　　若在黃河大江及洞庭洪澤等湖遭風者視外
　　　洋賞䘏
　　　　公式
　　　凡武職處分按律定杖笞之罪辯公私以致輕
　　　重之法公罪應十笞者罰俸一月二十三十各
　　　遞加一月四十五十各遞加三月杖六十者罰
　　　俸一年七十降一級八十降二級九十降三級
　　　皆留任滿百降四級調用私罪應十笞者罰俸
　　　兩月二十罰俸三月三十四十五十各遞加三
　　　月杖六十者降一級七十降二級八十降三級
　　　九十降四級皆調用滿百革職其例有專條者
　　　八旗按其職掌及有無兼任綠旗按專轄兼轄
　　　統轄各分别定議○一事有兩罪名者從重議
　　　一人兼數任者就一任議革職發審審虚還職
　　　如有别案降革及審虛尚有餘罪者照所犯輕
　　　重議○被議降調任内有加級紀録者準按數
　　　抵銷軍功加一級抵降二級紀録二次抵降一
　　　級若軍功察議及例載不準抵銷者雖有加級
　　　紀録降調如法○離任官遇原任議處應罰俸
　　　者已升任於新任議候補於補任議應降調者
　　　公罪由原任議私罪由見任議○出征官遇有
　　　處分應罰俸者事竣補罰應降調者帶所降之
　　　級留軍營效力應革職者由部請
　㫖許留軍營則不注闕均仍食俸事竣本管官覈其
　　　事實送部引
　見候
　㫖○三品以下官有犯議處由本管官覈實具疏劾
　　　叅六品以下者咨部察議月終彚疏以
　聞○都統將軍副都統提督總兵官因公事檢舉者
　　　䟽列應得處分及應否寛免請
　㫖叅領協領副將以下照例酌減若事屬營私或先
　　　經發覺及罪已論决者雖經檢舉不準寛免
　　　凡休致二品以上具疏自陳三品以下在京由
　　　都統奏請在外由將軍具題交部覈覆其出征
　　　臨陣受傷得有功牌者給以全俸若出征並未
　　　禦敵及無功牌者給以半俸皆請
　㫖令其原品休致
　　　凡病假以六月為限逾限未痊見任官注闕痊
　　　日候補世爵停俸痊日起支
　
　
　
　
　
　
　
　
　
　
欽定大清㑹典卷六十五
欽定四庫全書
欽定大清㑹典卷六十六
　　　兵部
　　　　車駕清吏司
　　　馬政
　　　凡牧馬八旗馬每歳季春由部以出牧之數具
　　　奏並列副都統名請每翼
　簡用一人掌出牧事每旗視馬多寡撥委官兵陸續
　　　領赴口外馬場擇水草豐茂處牧養聽副都統
　　　管轄調度歸牧之期以八九月為率在場禁縱
　　　逸在塗禁踐踏田禾囘京由部察驗肥瘠副都
　　　統及官兵議叙議處有差出牧橐駝亦如之○
　　　陜西甘州凉州西寜肅州各設牧馬場以游擊
　　　為總統場分五羣各以千把總為牧長外委為
　　　牧副兵為牧丁羣各牧馬二百四十匹歳課孳
　　　生之數通計三馬得一匹至三歳均齊計其盈
　　　虧為賞罰差以三等由總督報部察覈具各官
　　　功過以
　聞橐駝牧場五歳均齊官兵賞罰如馬場例○江南
　　　營馬有牧場者依界植桞編籬或掘溝為限越
　　　境及蹂躪禾稼者兵論如律本管官弁分别降
　　　罰
　　　凡直省營馬提督二十匹總兵官十有六副將
　　　十有二叅將八游擊六都司守備各四千總把
　　　總各二兵由馬歩各半至馬一歩九各按營制
　　　歳終奏銷芻秣之數具册報部察覈○官兵每
　　　月朋扣俸餉存營馬闕動支買補○直省營馬
　　　報斃各限以數福建歳準九百三十五匹廣東
　　　九百二十一匹直𨽻及餘省均不得過十分之
　　　三報斃之馬定以年限江南江西福建浙江湖
　　　北湖南四川廣東廣西雲南貴州三年直𨽻山
　　　東山西河南陜西甘肅五年未及期斃者責賠
　　　其買補按省按年各定價有差直省由督撫
　　京城廵捕營由叅將各具册報部察覈題銷
　　　凡馬禁官馬飼秣失宜致有疲瘦因公領騎事
　　　竣交還不如數及私賣官馬者皆劾論該管官
　　　議處有差○直省購買營馬至口外者咨部至
　　　鄰省者咨該地督撫均按數印烙給照令所過
　　　地方官弁察驗若於照外多買及將私馬附入
　　　照内者罪之○文武官有以自畜之馬及受商
　　　販行賄以不堪騎乘之馬抑勒營汛驛站並所
　　　屬官索取高價者從重治罪督撫不糾叅者並
　　　論○失察商販賣馬與賊者論如法挐獲者議
　　　敘有差○盗竊官馬營汎追捕不力者論收獲
　　　逸馬者不得隱匿報官竢失主認領○外夷貢
　　　使不得私買内地馬攜歸有犯並通事皆治其
　　　罪
　　　　郵政
　　　凡置郵視道塗逺近衝僻適中設驛郵遞之事
　　　州縣官及驛丞掌之以司道總其成
　　　凡郵符勘合火牌編號鈐印書奉使所由及應
　　　得夫馬舟車廩給口糧繫其官職姓名司驛官
　　　驗符廼應防詐偽嚴驛擾濫支濫給者皆論○
　　　勘合火牌在京由部給發月終彚其所用之數
　　　疏
　聞在外由部豫頒以待用各有定數歳終直省由司
　　　道造册報督撫駐防將軍都統及提鎭歳終亦
　　　造册送督撫督撫覈明具疏奉天由
　　盛京兵部吉林黒龍江由各將軍造册具疏部㑹
　　　兵科察覈奏銷劾違例者○奉差官夫馬舟車
　　　廩給及僕從口糧均以品秩定差等齎奉
　詔勅並攜有甲胄者増給急差及取道口外軍臺者
　　　減給駐防官計家衆定數各有差○頒
　詔及遣祭官齎香帛奉差官齎
　勅印者解送帑項及要犯者在京由部在外由督撫
　　　給發兵牌撥兵䕶送沿塗官弁驗牌廼應歳終
　　　督撫開具所屬標營撥兵數目造册報部覈題
　　　其以私事擅撥及藉端擾累者論如法○解送
　　　内外帑項隨征督餉及應聘鄰省同考者用馬
　　　不得過三匹章奏專差齎進者不得過二匹雲
　　　貴㑹試舉人馬一匹○從征官病故給夫馬送
　　　歸籍在任在差病故者京官一品至九品外官
　　　文職道以上武職游擊以上四川廣西雲南貴
　　　州文職八品以下武職五品以下均給夫馬歸
　　　籍之日各將勘合火牌由地方官申送督撫繳
　　　部
　　　凡驛費直省均於田賦編徴本部館所張家喜
　　　峯獨石三口
　　盛京吉林黒龍江均於户部支領一歳所費日月
　　　有籍以待奏銷○奏銷册直𨽻由按察使餘省
　　　由驛道申報督撫逹部館所張家口由司驛官
　　　徑逹於部喜峯口由熱河副都統獨石口由提
　　　督
　　盛京由兵部吉林黒龍江由各將軍各以其册逹
　　　部均以五月為期部受其册咨户部㑹覈具疏
　　　以
　聞
　　　凡驛程自
　　京師達於四方一曰東北路達
　　盛京一曰東路達山東一曰中路達河南一曰西
　　　路達山西由
　　盛京以達於吉林黒龍江餘省皆由山東河南山
　　　西以達由山東者二路一達江寜安徽江西廣
　　　東一達江蘇浙江福建由河南者二路一達湖
　　　北湖南廣西一達雲南貴州由
　　京師至山西二路一經關内一經關外由山西以
　　　達於西安甘肅四川勘合火牌均注道所由紆
　　　迴逗遛者有禁○紀程直省以督撫關外以將
　　　軍都統駐劄之地為準至直𨽻三百三十里
　　盛京千四百六十里吉林二千八百八十里黒龍
　　　江四千一百二十七里山東九百二十里山西
　　　二千九十有五里河南千四百九十里江寜東
　　　路二千五百五十七里中路二千二百九十五
　　　里水路二千八百七十里江蘇二千七百三十
　　　七里水路三千九十一里安徽二千六百十五
　　　里水路三千四百三十里江西三千二百二十
　　　五里水路四千九十里福建四千八百六十二
　　　里浙江三千一百十有七里水路三千四百八
　　　十六里湖北二千七百七十里水路四千三百
　　　三十里湖南三千六百七十里水路五千九十
　　　里西安二千四百七十五里甘肅四千三十有
　　　五里四川四千六百七十五里廣東五千六百
　　　七十里廣西四千九百有九里雲南五千九百
　　　三十里貴州四千七百七十五里○齎進本章
　　　分别緩急日行有限司驛官無故稽遲計其時
　　　刻議處至奏章有關機要不可緩待者許由驛
　　　立限馳遞尋常之事不準
　　　凡驛夫陸驛供芻牧輿臺奔走之役水驛供舟
　　　楫牽挽之役視事繁簡以上下其食需用之時
　　　先盡見夫應付不敷迺募於民計里授直
　　　凡驛馬按衝僻以差多寡各有定數若飼秣失
　　　宜以致罷瘦並强索民馬充應者皆論如法○
　　　驛馬倒斃歳有常依數買補給價有差倒斃逾
　　　額及懸額不買者禁○驛馬交代新舊司驛官
　　　限一月竣事出結申報逾限者劾
　　　凡驛船江蘇安徽浙江湖北湖南四川廣東廣
　　　西均設船以供差使船各烙號於上以杜私賃
　　　私借編保甲以防姦匪小修大修拆造責成驛
　　　傳道經理届期督撫報部㑹工部察覈題覆
　　　凡驛車計人之衆寡物之重輕以定應給之數
　　　由部覈給車票沿塗司驛官驗票撥官車以應
　　　無官車者準和雇
　
　
　
　
　
　
　
　
　
　
　
欽定大清㑹典卷六十六
欽定四庫全書
欽定大清㑹典卷六十七
　　　兵部
　　　　武庫清吏司
　　　軍器
　　　凡軍器造自工部部掌其政制度有定式給發
　　　有定數簡閱有定期年久朽損或出征殘闕者
　　　準如數修補官兵新舊接代令交明軍器自製
　　　者給直營伍贏餘軍器令官兵典守以備用有
　　　損敝者毁之私賣私典者論
　　　凡軍器制度胄制以革髤漆或浴鐵前後有梁
　　　近額橫鐵曰舞擎其下曰䕶額胄上為盤以植
　　　管管以受槍槍周以纓垂於胄後者曰䕶項左
　　　右曰䕶耳其下曰䕶頸皆敷以棉或鐵鍱鋟飾
　　　采色其制有差
　皇帝大閱胄以革髤漆頂三層上銜東珠金升龍三
　　　承之飾紅寳石圓珠寳蓋均鏤龍飾珠寳垂薫
　　　貂纓二十有四赤繒裏梁左右鏤金梵文三重
　　　上重八次十有八間以金瓔珞次二十有四胄
　　　飾均鏤金龍文雜綴珠寳䕶項䕶耳䕶頸均明
　　　黃綺表月白裏青緣采繡金龍中敷棉外布金
　　　釘胄襯用綺青表朱裏上綴紅絨○親王郡王
　　　頂鏤金火燄銜寳石金立龍二承之垂薫貂纓
　　　十有八梁左右鏤金梵文三重上重八次七次
　　　二十飾皆鏤龍銜寳石惟不得用東珠䕶項䕶
　　　耳䕶頸均石青鎻子錦表月白綺裏青繒緣外
　　　布金釘貝勒貝子固倫額駙頂銜素金垂薫貂
　　　纓十有四入八分公植蜜䑕尾垂貂尾纓十有
　　　二不鏤梵文胄襯均石青綺表月白綢裏領侍
　　　衛内大臣都統統領直省總督提督廵撫均頂
　　　植鵰翎二垂貂尾纓十有二鋟飾龍及花文䕶
　　　項䕶耳䕶頸均石青綺表藍布裏繡蟒五中敷
　　　鐵外布銀釘内大臣和碩額駙郡王額駙内大
　　　臣裏行之公侯伯散秩大臣均頂植蜜䑕尾垂
　　　紅纓隨旗行之公侯伯子男文武一品文二品
　　　副都統宗室將軍縣主額駙直省總兵均頂植
　　　薫獺尾垂紅纓文三品至五品驍騎叅領郡君
　　　額駙以下直省副將均頂植獺尾垂紅纓侍衛
　　　鑾儀衛官均頂植豹尾垂紅纓前鋒䕶軍叅領
　　　侍衛均頂植獺尾垂黒纓文六品至九品直省
　　　叅將以下均頂植獺尾垂朱纓不加鋟繡王府
　　　官均頂植猞猁猻尾長史垂黒纓䕶衛典儀紅
　　　纓前鋒校䕶軍校均鐵頂紅纓䕶項䕶耳䕶頸
　　　均以素綺繡蓮花外布黃銅釘前鋒䕶軍綠營
　　　軍士皆如之䕶項以下用青布不繡驍騎校驍
　　　騎均鐵頂黒纓䕶項以下各如旗色校以綺兵
　　　以布均繡蓮花○甲制上衣下裳左右䕶肩左
　　　右䕶腋左右袖裳間前襠後襠裳亦分左右凡
　　　十有一屬均敷鐵鍱其敷棉者曰棉甲施鐵鍱
　　　於外者曰明甲采飾制皆有差
　皇帝大閱甲明黃綺表月白裏青繒縁聫以明黃縧
　　　金鉸通繡金龍二十有三裳幅以金線相比為
　　　金鍱五重前懸䕶心鏡後橫金雲葉勒以明黃
　　　縧中敷棉○親王以下至入八分公甲石青鎻
　　　子錦表月白綢裏青繒緣裳幅䕶肩皆露鐵鍱
　　　飾珊瑚綠松青金石􁮡金雲龍中敷鐵外布金
　　　釘前懸䕶心鏡勒以縧親王郡王金黃色貝勒
　　　以下石青色固倫額駙同領侍衛内大臣都統
　　　統領内大臣散秩大臣公侯伯子男宗室將軍
　　　縣主額駙以上文武一品文二品副都統直省
　　　總兵均石青綺表藍布裏青繒緣通繡蟒十䕶
　　　肩露鐵鍱文三品以下驍騎叅領郡君額駙以
　　　下直省副將均通繡蟒六侍衛鑾儀衛官前鋒
　　　䕶軍叅領侍衛王府長史䕶衛典儀均通繡蟒
　　　四裳幅露鐵鍱皆鋄金雲龍中敷鐵外布銀釘
　　　前鋒校䕶軍校素綺表繡蓮花裳幅露鐵鍱無
　　　袖外布黃銅釘前鋒䕶軍綠營軍士均青布表
　　　加緣月白裏不加繡餘與校同驍騎校驍騎表
　　　各從旗色校以綺兵以布均繡蓮花○弓矢之
　　　制弓幹用榆木靣傅牛角背施筋膠幹一而角
　　　兩接接處加鹿角以煖木皮裹之日弓弝弰用
　　　桑鍥兩末以受弦弦有二曰纒絲弦教射用之
　　　曰皮弦戰陳用之弓力强弱視幹與角厚薄筋
　　　膠輕重為斷矢用桞樺笴刻其末曰括其端受
　　　鏃剪鵰鸛翎膠黏括上曰箭羽羽間親王至長
　　　子書爵貝勒以下至官兵均書銜名○旗纛之
　　　制八旗旗纛視本旗之色鑲四旗均左平右剡
　　　正四旗均正幅都統纛長五尺五寸廣五尺繪
　　　龍鐵頂朱髦惟正紅旗黒髦佐領纛長四尺二
　　　寸廣五尺不繪采黒髦領催小旗長尺有五寸
　　　廣尺有八寸鑲黃旗斜幅鑲白鑲紅鑲藍旗均
　　　左平右剡正四旗均正幅不繪采鐵頂各異製
　　　以示别䕶軍纛斜幅緣為火燄形直長五尺五
　　　寸斜長七尺三寸繪龍鐵頂朱髦䕶軍校小旗
　　　直長尺有二寸斜長尺有三寸前鋒營旗方幅
　　　長二尺三寸廣尺有八寸繪飛虎頂飾豹尾朱
　　　髦漢軍佐領纛尺寸如都統纛繪飛虎鐵頂朱
　　　髦漢軍小旗長二尺二寸廣二尺九寸火器營
　　　纛䕶軍驍騎各如本營之式加號帶以别之健
　　　銳營旗纛左翼鑲黃右翼正黃均正幅加號帶
　　　直省標營纛綠色直長五尺八寸斜長一丈緣
　　　為火燄形(或繪飛熊或繪/雲蟒隨地異製)鐵頂朱髦什長旗直
　　　長二尺三寸有竒斜長三尺八寸如纛式督撫
　　　提鎭大帥旗以黃布為之方幅廣丈有八寸長
　　　丈四尺書帥字漢文加號帶長丈五尺廣一尺
　　　其門旗督陣旗先鋒旗禀事旗均隨營異製駐
　　　防各營旗纛
　　盛京西安江寜綏逺城伊犁將軍天津察哈爾都
　　　統熱河副都統皆用鑲黃吉林寜夏青州杭州
　　　福州將軍歸化城右翼都統山海關察哈爾右
　　　翼副都統皆用正黃黒龍江涼州廣州荆州將
　　　軍歸化城左翼都統成都察哈爾左翼副都統
　　　皆用正白各將軍都統兼轄之副都統各視將
　　　軍都統旗色(火器兵仗/制詳工部)
　　　凡給軍器金鼓以示進退之節八旗漢軍鳥槍
　　　營礮營每旗各鼓一金五海螺以定朝昏之聚
　　　散八旗驍騎營每佐領下各設海螺一毎叅領
　　　下各設海螺二䕶軍營每旗設海螺三十六前
　　　鋒營左右翼設海螺十有六火器營每旗隨礮
　　　海螺各五鳥槍䕶軍鳥槍驍騎海螺各十有四
　　　藤牌營每旗海螺各五鹿角以禦人馬漢軍八
　　　旗每佐領設鹿角各一直省標營金鼔海螺鹿
　　　角視營之大小兵之多寡隨地酌設軍士應用
　　　軍器按名給發八旗前鋒䕶軍領催均甲一胄
　　　一櫜鞬一弓一矢七十佩刀一驍騎矢五十餘
　　　同歩軍甲一胄一佩刀一弓一矢三十八旗䕶
　　　軍驍騎每二人給長槍一每佐領下鳥槍前鋒
　　　鳥槍䕶軍鳥槍驍騎各給鳥槍一漢軍每旗藤
　　　牌兵百名各給藤牌一㓲刀一挑刀兵五十名
　　　各給挑刀一棉甲兵各給連耞棍一副八旗滿
　　　洲每旗設子母礮五其餘大小銅鐵礮均分貯
　　　於漢軍八旗礮局需用迺發直省各營馬歩兵
　　　應給甲胄佩刀與八旗同操演軍器專習者為
　　　弓矢為大礮為鳥槍為藤牌兼習者為大刀為
　　　長槍為挑刀水師則有排槍鉤䥥槍標槍大斧
　　　鐵彈火箭火罐之屬水陸異用險易異宜習者
　　　期純熟教者無擅更大礮以兵千名設十礮為
　　　率郡邑城守邊海要隘水師戰艦各貯礮於其
　　　所兵少及非要隘營汛貯礮於督撫提鎮駐劄
　　　之地需用迺發仍以時演放毋令鏥蝕收貯火
　　　藥加謹防䕶毋致疎虞有棄毁及私移他所者
　　　論私鑄大小礮私藏鳥槍者罪之○八旗世爵
　　　暨文武官各備甲一胄一弓二櫜鞬一佩刀一
　　　公之矢五百五十侯五百伯四百五十子四百
　　　男三百五十輕車都尉二百五十騎都尉二百
　　　雲騎尉百五十武官一品至五品視子男以下
　　　六品以下均矢百文官三品京堂視武二品四
　　　品京堂科道郎中視三品員外郎視四品主事
　　　鳴贊廕監生視五品筆帖式視六品直省督撫
　　　提鎭及武職副叅以下官應備甲胄弓矢各按
　　　品級與八旗武職同
　　　凡簡覈軍器八旗前鋒營䕶軍營驍騎營及内
　　　府䕶軍營各官員鎧仗五年一次由八旗奏請
　特命王公大臣驗閱駐防將軍都統副都統於到任
　　　後率所屬簡稽軍營鎧仗同城限二月外屬限
　　　三月竣事游牧兵丁鎧仗由部奏請
　特命大臣驗閱各察其盈絀利鈍具疏以
　聞直省標營軍器以都司守備為專管官副將叅將
　　　游擊為兼管官遇有動用修補估價詳報給公
　　　項治備歳終彚送布政使司覈銷督撫提鎭歳
　　　委官察驗取具册結歳終彚疏保題以册達部
　　　稽覈虧闕者論
　　　　兵籍
　　　凡八旗親軍前鋒鳥槍䕶軍於䕶軍驍騎歩軍
　　　教養兵壯丁内拔補䕶軍於驍騎歩軍教養兵
　　　壯丁内拔補驍騎於歩軍教養兵正身壯丁内
　　　拔補歩軍於正身壯丁及户下人内拔補教養
　　　兵於正身㓜丁内拔補領催於䕶軍驍騎内選
　　　充均由叅領佐領選應補之人呈都統統領等
　　　簡覈錄其材力驍勇者既入伍令各旗籍其名
　　　按季報部以時稽其盈絀駐防兵由該管官於
　　　駐防壯丁内拔補若駐防官子弟有嫻習騎射
　　　願於任所充伍者聽
　　　凡直省考拔營兵以人材强壯技藝優嫻者充
　　　補騎兵拔於歩戰兵歩戰兵拔於守兵守兵拔
　　　於餘丁無餘丁乃募於民督撫提鎭本標及相
　　　近營汛均親考拔餘令副叅考拔仍於廵閱屬
　　　營時覆覈考拔失實及虚占名糧者論如法○
　　　營兵令五人聫名具保互相覺察其有不遵約
　　　束生事擾民容姦保慝離次失伍有干紀律者
　　　皆論如法並坐其長
　　　　武科
　　　凡武鄉試期以子卯午酉歳十月㑹試期以丒
　　　辰未戌歳九月
　　殿試期以歳之十月○鄉㑹試皆分三場一場試
　　　馬射立表三各去三十五歩發矢九以中四者
　　　為合式二場試歩射樹大鵠一去五十歩發矢
　　　九以中二者為合式又以開弓舞刀掇石試技
　　　勇均差以三等視其力能勝者為合式尤傑出
　　　者别識之與合式者並籍送内場鈐注於卷而
　　　糊其名三場試論二(一四子書/一武經)時務䇿一閱卷
　　　官先就武藝傑出者取錄如不及數迺於合式
　　　卷内取錄
　　殿試發䇿問一合武舉之中式者令對策於
　　太和殿庭試畢由部奏請
　皇帝御紫光閣考試一日閱馬射二日閱歩射及技
　　　勇如鄉㑹試三日由部以次列
　欽選者請
　定甲第揭榜傳臚賜燕如文進士
　　　凡中額鄉試順天一百五十一名(内八旗漢軍/四十名奉天)
　　　(三/名)山東四十六名山西四川各四十名河南四
　　　十七名江南六十三名江西廣東各四十四名
　　　福建浙江西安甘肅各五十名湖北二十五名
　　　湖南二十四名廣西三十名雲南四十二名貴
　　　州二十三名㑹試由部㑹外場考試官以各省
　　　武舉武藝之傑出及合式者籍其數疏請
　欽定
　　　凡考官順天鄉試由部遴委滿漢司官各一人
　　　為提調外場考試官疏列領侍衛内大臣大學
　　　士都統名請
　簡四人㑹本部侍郎順天府尹丞考試又疏列滿漢
　　　御史名請
　簡四人監試事遴委司官四人分監試事内場考試
　　　官疏列翰林院詹事府各官名請
　簡正副二人同考官由吏部疏列科甲出身之六部
　　　員外郎主事及七八品京官名請
　簡四人外亷官疏列科甲出身之六部員外郎主事
　　　及七八品官名請
　簡四人各省鄉試以廵撫為考試官附近之提督總
　　　兵官同監射以科甲出身之同知州縣為同考
　　　官㑹試由部疏列滿漢司官請
　簡提調各一人外場考試官疏列領侍衛内大臣大
　　　學士都統名請
　簡四人㑹本部尚書侍郎考試又疏列滿漢御史名
　　　請
　簡外監試四人内監試一人遴委司官四人分監試
　　　事知武舉官疏列本部漢侍郎名請
　簡一人内場考試官疏列内閣學士六部尚書侍郎
　　　都察院左都御史左副都御史翰林院讀講學
　　　士詹事府詹事少詹事各官名請
　簡正副二人同考官疏列中書六科給事中六部科
　　　甲出身司官名請
　簡四人掌卷官疏列中書名請
　簡一人受卷彌封印卷及各執事官於本部司官内
　　　擬定疏請
　簡用
　　殿試讀卷官疏列内閣九卿翰林學士詹事少詹
　　　事各官名請
　簡四人提調官疏列本部尚書侍郎名印卷官列本
　　　部司官名監試官列御史名掌卷受卷彌封官
　　　列内閣侍讀翰詹六科名廵綽官列鑾儀衞各
　　　官名書黃榜列内閣中書名供給官列光禄寺
　　　屬官名本部司官分𨽻各所共襄厥事均由部
　　　擬定疏請
　簡用
　　　凡試録鄉㑹試竣籍舉子籍貫名次及策論馴
　　　雅者刋刻進
　　呈曰試録㑹試録由部恭
　　進順天鄉試録由府尹恭
　　進各省鄉試録由部彚齊恭
　　進
　　　凡試規文生文舉人不得應武試武生武舉人
　　　不得應文試直省標營騎兵願就武鄉試者聽
　　京城門千總直省營衛見任千把總及俸滿候推
　　　千總願就武㑹試者聽不中式仍歸原職伍見
　　　任武職子弟不準臨期入伍應試文武生不得
　　　入伍食糧濫收者論
　　　凡武童三歳一試先試騎射歩射及弓刀石八
　　　旗漢軍京縣武童由部疏列副都統名請
　簡一人直省由督撫委副將叅將游擊之附近者一
　　　人奉天由將軍委協領一人均㑹學政考試次
　　　試策論入學肄業之數府學取二十名州縣大
　　　學十有五名中學十有二名小學七八名八旗
　　　惟漢軍許應武試滿洲䝉古不與漢軍武童入
　　　學每考取八十名
　　　凡武生三歳一試差以六等一二等及三等前
　　　列者準應鄉試其録遺呈報丁憂遊學患病請
　　　給衣頂及舉報優劣均與文生同○武生文藝
　　　尚優不能騎射願就文童試者聽○八旗武生
　　　届學政試期有駐防隨任及丁憂事故或請給
　　　衣頂者由本旗叅領佐領具結申送都統移咨
　　　學政注册以達於部
　　　凡旗試八旗士子應文試者先較騎射試文生
　　　童文舉人由部疏列領侍衛内大臣大學士尚
　　　書都統䕶軍統領名請各
　簡一人試文進士疏列領侍衛内大臣大學士都統
　　　名請
　簡二人試繙譯疏列領侍衛内大臣名請
　簡二人奉天旗人與文童試者由將軍副都統較騎
　　　射均以能控縱發矢者準與試若十五歳以下
　　　五十五歳以上者只較歩射願騎射者聽有疾
　　　不能射者由佐領具結準免
　　　凡稽察順天武鄉試歩軍統領委官二人率兵
　　　二十人於東西闈牆外廵防㑹試如之○八旗
　　　士子應鄉㑹試者由部請
　㫖每翼
　簡副都統各一人至場内廵察又每翼委叅領一人
　　　每旗委叅領佐領等官於場外唱名送考兼令
　　　約束
　　　　發配
　　　凡編發罪人充軍充附近軍者發二千里邊衛
　　　發二千五百里邊逺發三千里極邊發四千里
　　　應發煙瘴者道里如極邊之數各就本犯原籍
　　　府屬以定逺近(詳軍衛/道里表)外遣之犯發寜古塔吉
　　　林黒龍江安置均由刑部審擬具奏在刑部獄
　　　者咨部發配在外省獄者督撫定地發配報部
　　　察覈
　　　凡解送軍犯一案有數犯者每起毋過五人罪
　　　犯有家屬者每六人給一車老疾殘廢者一二
　　　人亦給一車各給傳牌令沿塗州縣選役遞解
　　　取所至地方官收管文結繳部覈銷有脫逃者
　　　該管官失察故縱各論如法○起解時若遇盛
　　　暑嚴寒皆停發已在中塗者十月照常接遞若
　　　十一月至春正月夏六月皆於所過處停留或
　　　抵配不逺本犯願徃者聽
　　　凡安置軍犯
　　畿輔
　　盛京不得編發罪人苗夷雜處之地令該督撫酌
　　　移别屬軍犯到配年六十以上及有廢疾者入
　　　養濟院年力强壯者充驛站及各衙門夫役有
　　　藝業能自謀生者交地保收管仍於月朔按名
　　　㸃驗
　　　凡軍犯在配悔過安靜恭遇
　恩詔或以三年為限或以十年為限該撫奏明請
　㫖釋放還鄉若定衛發配之時恭遇
　赦令咨囘刑部援免○軍犯隨徃家屬本犯在塗病
　　　故者即令囘籍在配病故其妻子願歸者聽
　
　
　
　
　
　
　
　
　
　
　
　
欽定大清㑹典卷六十七
欽定四庫全書
欽定大清㑹典卷六十八
　　　刑部
　　　尚書滿漢各一人左右侍郎滿漢各一人掌法
　　　律刑名以肅邦憲所屬十有八司
　　　直𨽻清吏司郎中滿漢各一人員外郎滿一人
　　　䝉古一人漢二人主事滿漢各一人掌直𨽻及
　　　八旗游牧察哈爾左翼所屬(正黃東半旗鑲黃/正白鑲白正藍四)
　　　(旗/)刑名
　　　奉天清吏司郎中䝉古一人漢一人員外郎滿
　　　漢各一人主事滿漢各一人掌
　　盛京黒龍江吉林將軍及奉天府所屬刑名兼宗
　　　人府理藩院文移關白之事
　　　江蘇清吏司郎中滿漢各一人員外郎滿二人
　　　漢一人主事滿漢各一人掌江蘇所屬刑名
　　　安徽清吏司郎中滿漢各一人員外郎滿漢各
　　　一人主事滿漢各一人掌安徽所屬刑名兼鑲
　　　紅旗文移關白之事
　　　江西清吏司郎中滿漢各一人員外郎滿漢各
　　　一人主事滿漢各一人掌江西所屬刑名兼正
　　　黃旗文移關白之事
　　　福建清吏司郎中滿漢各一人員外郎滿漢各
　　　一人主事滿漢各一人掌福建所屬刑名兼户
　　　部户科鑲藍旗文移關白之事
　　　浙江清吏司郎中滿漢各一人員外郎滿一人
　　　漢二人主事滿漢各一人掌浙江所屬刑名及
　　　都察院刑科文移關白之事兼司本部條奏彚
　　　題及各司爰書駮正者㑹其成比年一奏
　　　湖廣清吏司郎中滿一人漢二人員外郎滿二
　　　人漢一人主事滿漢各一人掌湖北湖南所屬
　　　刑名
　　　河南清吏司郎中滿漢各一人員外郎滿二人
　　　漢一人主事滿漢各一人掌河南所屬刑名兼
　　　禮部詹事府太常寺光禄寺國子監鴻臚寺禮
　　　科正紅旗文移關白之事凡夏令熱審則布告
　　　各司頒行天下欽䘏如制
　　　山東清吏司郎中滿漢各一人員外郎滿二人
　　　漢一人主事滿漢各一人掌山東所屬刑名兼
　　　兵部太僕寺兵科文移關白之事凡歩軍營捕
　　　獲盗窩歳登其數請叙
　　　山西清吏司郎中滿漢各一人員外郎滿漢各
　　　一人主事䝉古一人漢一人掌山西及八旗游
　　　牧察哈爾右翼(正黄西半旗正紅/鑲紅鑲藍三旗)建威將軍右
　　　衞都統所屬刑名兼内閣翰林院
　　起居注館中書科内務府奉宸苑武備院上駟院
　　　欽天監鑲白旗文移關白之事
　　　陜西清吏司郎中滿一人漢二人員外郎滿二
　　　人漢一人主事滿漢各一人掌陜西甘肅所屬
　　　刑名兼大理寺文移關白之事並稽覈囚糧出
　　　納俾無侵冐
　　　四川清吏司郎中滿漢各一人員外郎滿漢各
　　　一人主事滿漢各一人掌四川所屬刑名兼工
　　　部工科文移關白之事秋審則序次直省之爰
　　　書而稽覈之(總辦秋審滿漢司官各四/人於通部司官内簡委)
　　　廣東清吏司郎中滿漢各一人員外郎滿二人
　　　漢一人主事滿漢各一人掌廣東所屬刑名兼
　　　鑾儀衞正白旗文移關白之事
　　　廣西清吏司郎中滿漢各一人員外郎滿漢各
　　　一人主事滿漢各一人掌廣西所屬刑名兼通
　　　政使司文移關白之事及以時散給囚衣
　　朝審則序其爰書而稽覈之
　　　雲南清吏司郎中滿漢各一人員外郎滿漢各
　　　一人主事滿漢各一人掌雲南所屬刑名兼太
　　　醫院鑲黃旗文移關白之事
　　　貴州清吏司郎中滿漢各一人員外郎滿漢各
　　　一人主事滿漢各一人掌貴州所屬刑名兼吏
　　　部吏科正藍旗文移關白之事
　　　督捕清吏司郎中滿漢各一人員外郎滿一人
　　　主事滿漢各一人掌中外旗人逃亡之事
　　　堂主事掌文案者滿二人掌章奏者滿三人漢
　　　軍一人
　　　司務滿漢各一人掌廵察出入約束胥𨽻凡直
　　　省解囚投文登其數給以批廻訟者收其狀呈
　　　堂分司聽之
　　　筆帖式百二十有四人滿百有五人䝉古四人
　　　漢軍十有五人分𨽻各司視事之繁簡以為額
　　　提牢主事(於額外及試俸主事内簡選/滿漢各一人掌之歳周更代)掌稽覈
　　　罪囚出入所屬司獄滿四人漢軍二人漢二人
　　　分掌南北監禁官醫二人以療囚之疾病禁卒
　　　更夫晝夜廵警凌虐需索者問如法
　　　贓罰庫司庫一人庫使二人(皆滿/員)掌收見審贓
　　　贖銀
　　　律例館(以滿漢司官提調/纂修五年一編輯)
　　　　刑制
　　　凡五刑一曰笞刑自一十至五十分五等用小
　　　竹板折責一十折四板二十折五板三十折十
　　　板四十折十五板五十折二十板旗人及旗奴
　　　犯笞者以鞭代之不折責杖罪同○二曰杖刑
　　　自六十至一百分五等用大竹板折責六十折
　　　二十板七十折二十五板八十折三十板九十
　　　折三十五板一百折四十板凡行杖之數不得
　　　過此罪重於杖者枷示自一月至三月悉從本
　　　法皆先枷後責○三曰徒刑發本省驛遞自一
　　　年至三年分五等各依年限應役役滿囘籍徒
　　　一年者杖六十一年半杖七十二年杖八十二
　　　年半杖九十三年杖一百若犯遷徙者準徒二
　　　年雜犯三流準徒四年雜犯斬絞準徒五年並
　　　杖一百五徒及準徒皆於充徒之所折責旗人
　　　旗僕犯徒者並折枷示徒一年者折枷二十日
　　　一年半折二十五日二年折三十日(準徒二/年同)二
　　　年半折三十五日三年折四十日準徒四年者
　　　折五十日五年折六十日各按杖數鞭責凡此
　　　皆徒之屬○四曰流刑安置逺方終身不返分
　　　二千里二千五百里三千里為三等三流並杖
　　　一百至配所折責惟緣坐者不杖旗人犯流二
　　　千里者折枷五十日二千五百里折五十五日
　　　三千里折六十日並鞭一百旗僕犯流發駐防
　　　兵丁為奴罪重於流者為充軍軍有五均發衞
　　　所改設州縣者則發州縣各量地逺近發之附
　　　近發二千里邉衞發二千五百里邉逺發三千
　　　里極邊及煙瘴皆發四千里(如無煙瘴地方即/以極邉為煙瘴)
　　　五軍並杖一百至戍所折責旗人犯附近軍折
　　　枷七十日邊衞七十五日邊逺八十日極邊及
　　　煙瘴九十日並鞭一百旗僕犯軍發邊省給駐
　　　防兵丁為奴若發邊外為民者杖與軍等旗人
　　　折枷如邊衞軍旗僕亦發駐防為奴重於軍者
　　　為發遣免死强盜發黒龍江等處給兵丁為奴
　　　其以他罪犯遣者旗人正身當差旗僕為奴民
　　　犯視其情稍可原或無妻室改發雲貴川廣煙
　　　瘴地安置凡此皆流之屬○五曰死刑曰絞曰
　　　斬皆下三法司覈擬罪當者監候秋後處決其
　　　罪應立決者三法司奏上得
　㫖迺行刑若罪大惡極者梟首示衆凌遲處死皆決
　　　不待時
　　　凡贖刑輕者為收贖若年七十以上十五以下
　　　及廢疾犯軍流以下罪者若婦人犯非姦盜不
　　　孝及習業已成之天文生有犯罪止杖笞者若
　　　過失殺傷人自笞罪至絞罪者並準收贖次輕
　　　者為贖罪若官員正妻若婦人有力及例難的
　　　決者杖罪餘罪並準贖免重者為納贖分有力
　　　稍有力二等若軍民有力若舉人監生生員冠
　　　帶官犯非姦盜詐偽者若官員革職有餘罪及
　　　革後别犯流以下罪者並聽納贖受贓者不準
　　　凡刺字犯逃盜者刺謀故及拒捕殺人者刺死
　　　囚決不待時者刺旗人刺臂奴僕刺靣民徒罪
　　　以上刺靣杖罪以下刺臂再犯者亦刺靣刺靣
　　　在鬢之下頰之上刺臂在腕之上肘之下逃犯
　　　刺左餘犯刺右初犯刺左者再犯累犯刺右初
　　　犯刺右者再犯累犯刺左罪名刺左者地名刺
　　　右罪名刺右者地名刺左(地名謂遣犯應/刺所遣地方者)字方
　　　一寸五分畫濶一分有半並不得過限立決者
　　　獄成即刺監候者奉
　㫖始刺餘犯悉於起解責釋之前刺之若官員犯侵
　　　盜旗人正身脫逃及準盜論罪與婦人有犯者
　　　不論輕重皆免刺字
　　　凡刑具板以竹箆為之小竹板重一斤八兩濶
　　　一寸五分大竹板重二斤濶二寸梢各減五分
　　　長各五尺五寸枷以乾木為之長三尺濶二尺
　　　九寸重二十五斤絏頸以鉗以鐵為之承以貫
　　　索(俗名/鍊)共長七尺重五斤輕重囚皆用械手以
　　　杻以乾木為之(俗名手靠有以鐵/代者式與鐐同)長一尺六寸
　　　厚一寸死罪及重囚用之絏足以釱鐵為之(俗/名)
　　　(鐐/)連環重一斤徒罪以上用之夾棍用木三根
　　　中梃木長三尺四寸旁木各長三尺上圓徑一
　　　寸八分下方濶二寸自下而上至六寸於三木
　　　四靣相合處各鑿圓窩徑一寸六分深七分重
　　　案不輸實情始用之不得過二次拶指用圓木
　　　五根各長七寸徑圍各四分五釐婦人犯重案
　　　不得實用之
　　　凡監禁死囚禁内監軍流以下禁外監其强盜
　　　十惡謀故殺及奉
　特㫖拏問之犯手足頸各絏三道竊盜鬬毆人命及
　　　軍流徒犯之情重者手足頸各絏一道情輕各
　　　犯及罪止杖笞與婦人犯輕重罪者止絏頸一
　　　道老幼廢疾者散禁婦人犯罪應禁者皆别置
　　　一室官員犯罪公罪自流以下私罪自杖以下
　　　皆散禁並責令禁卒看守
　　　　律綱
　　　凡明刑勅法其文有二曰律曰例律以定罪例
　　　以輔律凡三十篇曰名例曰職制曰公式曰户
　　　役曰田宅曰婚婣曰倉庫曰課程曰錢債曰市
　　　廛曰祭祀曰儀制曰宫衞曰軍政曰關津曰廐
　　　牧曰郵驛曰賊盜曰人命曰鬬毆曰罵詈曰訴
　　　訟曰受贓曰詐偽曰犯姦曰雜犯曰捕亡曰㫁
　　　獄曰營造曰河防其目三百四十有六例各隨
　　　之以平庶獄以儆官邪以靖兇頑以昭風勸廼
　　　列十惡之條定八議之典别公私之罪量輕重
　　　之情分首從之法立加減之科頒行天下永為
　　　遵守
　　　凡十惡一曰謀反(謂謀危/  社稷)二曰謀大逆(謂謀毁/)
　　　(宗廟/山陵)　(宫殿/)三曰謀叛(謂謀背本國/潛從他國)四曰惡逆
　　　(謂毆及謀殺祖父母父母夫之祖父母父/母殺伯叔父母姑兄姊外祖父母及夫者)五曰
　　　不道(謂殺一家非死罪三人及支解/人若採生折割造畜蠱毒魘魅)六曰大不
　　　敬(謂盜大祀/及偽造)　(御神御物/  寳合和)　　(乗輿服御物盜/御藥誤不依本)
　　　(方及封題錯誤若造誤不御膳誤/犯食禁    御幸舟    堅固)七曰不孝(謂/告)
　　　(言咒罵祖父母父母夫之祖父母父母及祖父/母父母在别籍異財若奉養有闕居父母䘮身)
　　　(自嫁娶若作樂釋服從吉聞祖父母父/母䘮匿不舉哀詐稱祖父母父母死)八曰不
　　　睦(謂謀殺及賣緦麻以上親毆告/夫及大功以上尊長小功尊屬)九曰不義(謂/部)
　　　(民殺本府州縣正官軍士殺本管官吏卒殺本/部五品以上長官若殺見受業師及聞夫䘮不)
　　　(舉哀若作樂釋/服從吉及改嫁)十曰内亂(謂姦小功以上親/父祖妾及與和者)此
　　　十者
　常赦之所不原
　　　凡八議一曰議親二曰議故三曰議功四曰議
　　　賢五曰議能六曰議勤七曰議貴八曰議賔(八/議)
　　　(條目詳/刑律)此八者犯罪所司陳奏請
　㫖毋擅勾問若奉
　㫖推鞫者開具所犯罪名奏請
　上裁應議者之祖父母父母妻及子孫犯罪亦如之
　　　犯十惡者皆不用此律其親屬奴僕倚勢虐民
　　　者加常人罪一等
　　　凡文武官犯公罪應笞一十者罰俸一月二十
　　　三十各遞加一月四十五十各遞加三月應杖
　　　者六十罰俸一年七十降一級八十降二級九
　　　十降三級皆留任一百降四級調用犯私罪應
　　　笞一十者罸俸兩月二十罸俸三月三十四十
　　　五十各遞加三月應杖者六十降一級七十降
　　　二級八十降三級九十降四級皆調用一百革
　　　職無官犯罪有官事發公罪笞杖納贖私罪論
　　　如律卑官犯罪遷官事發在任犯罪去任事發
　　　皆依律分公私罪科斷其以理去官者與見任
　　　同封贈官與正官同婦人義絶於夫不改適者
　　　得與其子之官品同犯罪者並依職官犯罪律
　　　擬斷失䧟城池獲罪軍旅及犯貪墨者追奪
　誥勅無官犯贓有官發覺以無禄人科有官犯贓無
　　　官發覺以有禄人科致仕及封贈官犯贓與無
　　　禄人同○同僚官犯公罪以吏典為首首領官
　　　減吏典二等佐二官又減二等長官又減一等
　　　若同僚官斷罪一人有私者自依故出入論餘
　　　不知情者止以失出入論下司申上司失誤準
　　　行者各遞減下司官吏二等上司行下司失誤
　　　奉行者各遞減上司官吏三等公事失錯自覺
　　　舉免罪同僚有一人覺舉者餘人並免罪斷罪
　　　已論決者不用此律
　　　凡數罪並發及一罪先發未論決餘罪後發者
　　　並從其重者論罪同者從一科斷一罪先發已
　　　論決餘罪後發罪同者勿論重者通計已決之
　　　數以充後數若應入官賠償刺字罷職罪止者
　　　各盡本法本條雖有罪名而有所規避罪重者
　　　從其重論犯時不知者本應罪重依凡人論本
　　　應罪輕聽從本法其因人連累致罪而正犯自
　　　死者減本罪二等若正犯原免及減等收贖亦
　　　準原免減等收贖法
　　　凡人共犯罪者以先造意一人為首餘人為從
　　　減為首罪一等一家人共犯罪者止坐尊長尊
　　　長老疾坐尊長之次者侵盜損傷於人以凡人
　　　首從論共犯罪而首從本罪異者各以本律首
　　　從論其律本文言皆者罪無首從不言皆者依
　　　首從法犯罪事發在逃有見獲者稱逃者為首
　　　更無明證即決其從罪逃者後獲轉稱前獲人
　　　為首質問得實還依首論通計已決之數以充
　　　後數如逃者所犯衆證明確獲日即同獄成不
　　　必更質以應得之罪罪之
　　　凡加罪就本罪遞加而重減罪自本罪遞減而
　　　輕加者數滿廼坐罪止杖一百流三千里不得
　　　加至於死減者死罪減一等為流流罪減一等
　　　為徒二死三流皆同一減準徒減以一年為差
　　　正徒減以半年為差流罪加徒者一減為準徒
　　　四年再減為正徒三年杖以下遞減以十其罪
　　　之應減者若為從若自首若故失若公罪若因
　　　人干連正犯自死者並得累減減盡者無科
　　　凡同居親屬及不同居大功以上親外祖父母
　　　外孫妻之父母子壻孫之婦夫之兄弟兄弟之
　　　妻有罪相為容隱奴僕雇工人為家長隱者皆
　　　勿論若漏泄其事通報消息致罪人匿逃者亦
　　　不坐小功以下減凡人三等無服之親減一等
　　　謀叛以上者不用此律
　　　凡化外人犯罪者依律擬斷𨽻理藩院者依䝉
　　　古例苗夷犯軍流徒者折枷情重者同家口遷
　　　徙六百里外安置罪應論死者如常法其自相
　　　訟者以苗例科之
　　　凡讀律内外諸司百執事不得妄生意見變更
　　　成法歳終各從上司考校有不能講解律義者
　　　論○律之書法有八非正犯而與正犯同罪者
　　　曰以(如監守貿易官物無異實盜故以枉法論/以盜論並除名刺字罪至斬絞並全科)
　　　取此以例彼曰準(如準枉法準竊盜論但準其/罪不在除名刺字之例罪止)
　　　(杖一百流/三千里)不分首從曰皆(如監臨主守職役同/情盜所監守官物並)
　　　(贓滿數皆/斬之類)情有别而法無異者曰各(如諸色匠/人撥赴内)
　　　(府工作若不親自應役雇人冐名私/自代替及替之人各杖一百之類)更端而竟
　　　所未盡者曰其(如論八議罪犯先行奏請/其犯十惡不用此律之類)因類
　　　而推曰及(如彼此皆罪之贓及應/禁之物則没官之類)無庸再計者
　　　曰即(如犯罪事發在逃者衆/證明白即同獄成之類)設言以廣其義曰
　　　若(如犯罪時未老疾事發時老疾以老疾/論若在徒年限内老疾者亦如之之類)律中
　　　稱期親祖父母者曽高同稱孫者曽元同適孫
　　　承祖與父母同(緣坐者各從/祖孫本法)適母繼母慈母養
　　　母與親母同(改嫁義絶及毆/殺子孫者異是)稱子者男女同稱
　　　道士女冠者僧尼同若於其受業師與伯叔父
　　　母同其於弟子與兄弟之子同(犯謀故殺/者異是)稱監
　　　臨以分位言凡統攝所屬專制由己者並是稱
　　　主守以責任言凡官吏庫級躬親典守者並是
　　　稱一日者以百刻(惟計工者自朝至/暮不以百刻為限)稱年者以
　　　三百六十日稱人年者以籍册為定稱衆者三
　　　人以上稱謀者二人以上有謀諸心者一人同
　　　二人之法稱與同罪者至死減一等稱罪同者
　　　不減
　
　
　
欽定大清會典卷六十八
欽定四庫全書
欽定大清㑹典卷六十九
　　　刑部
　　　　聽斷
　　　凡鞫獄官聽訟依原告人本狀推問不得於狀
　　　外别求他事摭拾人罪讞獄必研訊實情得確
　　　供孚合廼定爰書囚不能自書者吏録供辭讀
　　　之兩造允服乃麗於法不得删改供辭鍜錬成
　　　招或證據無慿草率定案
　　　凡停囚待對囚有同犯在他所者聽勾取其在
　　　他所事發見問者以輕囚就重囚罪相等者少
　　　囚就多囚數相等者後發從先發若地隔三百
　　　里者移文關白各從事發處歸斷
　　　凡罪囚決配在京徒流罪從順天府軍罪從兵
　　　部在外軍流徒罪從府州縣内外問邊外為民
　　　者並從户部問發遣者並從兵部死罪在京法
　　　司定議在外督撫擬斷法司覆覈定議奏
　聞得
　㫖處決者内委刑曹外委正官監視行刑印官因公
　　　出境令同城佐貳官㑹武職監之如無同城佐
　　　貳官則轉委府屬代監官仍具由申報
　　　凡引律斷罪遇律例數事同條得止引所犯本
　　　罪若一條止斷一事不得删截原文附㑹入罪
　　　罪無正條許比律加減定議於疏内陳明若本
　　　有正律正例不得傅㑹虚辭别引重條新定之
　　　例以頒行日為始有年限者以限年為始犯在
　　　定例之先者仍依舊律若新律從寛則依新例
　　　奉
　特㫖斷罪臨時處治者不為定律成案未通行者不
　　　得援引
　　　凡用刑具毋違式刑毋濫加督撫頒印簿於鞫
　　　獄官歳聽獄㡬某案某人坐某事治某罪具識
　　　於印簿歳終繳督撫稽覈監獄毋禁平人毋設
　　　私禁立循環簿識獄囚出入姓名月終送知府
　　　稽覈
　　　凡限期刑部審案笞杖限十日軍流徒限二十
　　　日命盜及重案應題者限三十日應㑹題者限
　　　五十日各省具題
　欽部案均限二月人命發塚搶奪竊賊私鑄私銷私
　　　鹽燒鍋賭具姦誘限四月盜案限一年其總督
　　　所轄兩省之隔屬及邊海苗疆均得展限若督
　　　撫新任並署事者原限二月展一月四月展二
　　　月公事出境監臨科場題明扣展州縣新任接
　　　審前官涖任一月内外者按日扣展涖限過半
　　　者扣半加展前官於二叅限内離任者扣限四
　　　月刑部於八旗内務府五城順天府移詢行提
　　　者三日送解直省於隔屬移詢行提者兩月送
　　　解其内外承審扣限有人犯患病者以病愈日
　　　始提質犯證者以人到日始移咨行察者以文
　　　到日始
　　　凡農忙停訟歳以四月始七月止户口婚婣田
　　　土細事不得受理命盜重案不在此限
　　　凡殺人謀故論意鬬毆論傷共毆論傷之輕重
　　　先後戲殺論戲之情誤殺論誤之由殺訖者皆
　　　抵死惟過失不期而殺者得收贖
　　　凡盜强取竊取皆為盜器物錢帛移徙已離本
　　　所者是若木石重器已䭾載者是若牛馬駝驘
　　　已出䦨廐者是若鷹犬專制在已者是若珠玊
　　　金寳已入手隱藏未將行者亦是未成盜而有
　　　顯跡證見者依已行未得財律科之已成盜者
　　　依得財律科之
　　　凡檢驗尸傷在京旗人委刑部司官民人委知
　　　縣指揮等官在外委州縣正官正官因公出境
　　　移鄰邑官代驗鄰邑遥逺或他出者委佐貳官
　　　佐貳官具結及傷格通報仍由正官承問各省
　　　駐防令管旗官㑹理事同知通判檢驗申報審
　　　理如無理事官即㑹州縣人命報到必䆒問果
　　　非自盡病亡而揑控方予檢驗先鞫兇器傷痕
　　　據供立案隨帶仵作一人吏一人役二人親詣
　　　尸所如法檢報立尸格具圖詳開致命不致命
　　　各傷形色分寸通報再質原供證據符合然後
　　　定讞若親屬控稱傷痕互異具願檢甘結許復
　　　檢一次其輕生自盡親屬告免者準免檢
　　　凡傷而未死者驗傷官親徃不得舁傷者就驗
　　　驗明立限責令犯人保辜以手足他物傷者限
　　　二十日刃及湯火傷者三十日折傷肢體及破
　　　骨墮胎者五十日限内因傷死者始論抵限外
　　　因本傷死及限内因他故死者各從本法
　　　凡勘被盜之家地方官㑹營汛親詣驗明出入
　　　情形並事主有無毆縛傷痕開具失單叅報疎
　　　防獲盜即收禁毋許捕役私拷起贓必由捕官
　　　止令事主認贓一次聽審一次拖累及抑勒諱
　　　盜者論
　　　凡贓欵曰枉法曰不枉法曰坐贓曰竊盜曰常
　　　人盜曰監守盜侵官之贓還官犯禁之物及與
　　　受同罪之贓入官公取竊取及求索之贓給主
　　　還官贓至十兩入官贓至二十兩給主贓至三
　　　十兩並限一年追徵逾限無力完者彚題請
　㫖豁免若犯人身死與不及前數而無力完者從所
　　　司勘免惟監守盜數多者徵足還官不得濫請
　　　豁免
　　　凡鞫獄官與被鞫人有親故仇嫌者申請迴避
　　　毋得受理
　　　　秋
　　朝審
　　　凡秋審錄直省獄囚
　　朝審録刑部獄囚歳以四月督撫率其屬集囚之
　　　坐大辟者親訊而覆覈之(其審經三次無異情/無可疑者免提訊)
　　　分擬情實緩決可矜可疑具題不得逾五月刑
　　　部總其成分案刋册以七月初旬進呈
　御覽八月中旬㑹九卿詹事科道(有䝉古人犯/兼㑹理藩院)於
　　天安門外之金水橋西公閱直省審册所擬情實
　　　緩決可矜可疑有不當者正之刑部具疏以情
　　　實各犯招册(官犯及卑幼犯尊長由立決改監/候者親老議留養者皆别為一册)
　　　(審朝/  同)恭呈
　御覽
　命下可矜可疑者減流緩決者仍監候其情實者内
　　　閣按地逺近以序先後首雲貴次四川兩廣福
　　　建次
　　盛京陜甘次湖北湖南浙江江西次安徽江蘇次
　　　河南次山東山西次直𨽻命欽天監擇期以冬
　　　至六十日前奏請勾決及期刑科給事中覆奏
　　　一次
　皇帝素服御便殿大學士學士刑部尚書侍郎
　　起居注官咸常服侍滿學士一人按册奏犯人名
　皇帝降㫖大學士一人秉筆勾畢進
　御覆閱閱實内閣授之刑科刑科授之該道御史齎
　　　送刑部行文各省勾者處決未勾者牢固監禁
　　　文到之期雲貴川廣福建限四十日江西浙江
　　　湖南甘肅二十五日江蘇安徽陜西湖北十八
　　　日河南十二日山東山西九日直𨽻四日
　　盛京十五日黒龍江吉林三十日皆以州縣正官
　　　監視行刑
　　朝審册以霜降前進集刑部大辟囚於
　　天安門外金水橋西㑹九卿詹事科道按册鞫之
　　　分情實緩決可矜可疑具題候勾刑科三覆奏
　　　擇日於冬至齊戒前
　御便殿勾決悉如秋審河南道御史齎本至行刑處
　　　刑部侍郎一人率所屬㑹刑科給事中監視行
　　　刑○秋審
　　朝審歳舉行或勾決或停決皆候
　㫖遵行遇停勾之年有情罪極重之案如聚衆抗官
　　　毆差奪犯侵貪多贓者由部節叙情由請
　㫖正法
　　欽䘏
　　　凡老幼疾病犯罪不拷掠據證定罪軍流以下
　　　並免的決準收贖至死罪者年七十以上十五
　　　以下及廢疾如常法八十以上十歳以下及篤
　　　疾具議奏
　聞九十以上七歳以下雖犯死罪不加刑有教令主
　　　使者坐之犯反逆者不在此限未老疾犯罪老
　　　疾發覺者依老疾論幼小時犯罪長大發覺者
　　　依幼小論
　　　凡留養兄弟同犯死罪者奏留一人養親若獨
　　　子犯罪應死非
　常赦所不原有祖父母父母年七十以上及成篤廢
　　　疾合留養鞫獄官録具初情詳報繫戲誤殺人
　　　並鬭毆殺人理直傷輕之犯移詢被殺之家如
　　　親非老疾及有次丁者並準申請留養督撫開
　　　具罪名將應留情由附讞陳奏三法司覈實請
　㫖準留養者免死減流不論旗民折枷責釋殺人之
　　　犯量力徵埋葬銀給死者之家其情罪稍重不
　　　準留養者督撫於秋審時察其父母尚存次丁
　　　未立取結報部彚為一册奏請
　欽定至軍流徒及免死減等之犯未起發以前告請
　　　留養者非
　常赦所不原皆準折枷責釋嫠婦獨子有犯軍流徒
　　　罪及戲誤殺人應死告留養者以守節二十年
　　　為斷犯鬭毆殺人以守節二十年見年五十餘
　　　者為斷不在七十為老之限
　　　凡承祀夫毆妻至死非故殺者果父母皆亡家
　　　無承祀之人督撫附讞陳奏三法司覈實請
　㫖準承祀者免死減流不論旗民折枷責釋
　　　凡熱審歳於小滿後十日始立秋前一日止(如/六)
　　　(月立秋以七/月朔日止)由部先期奏
　聞頒行中外笞罪寛免摘釋杖枷減等保候徒罪以
　　　上在監之犯咸令寛減刑具清理獄舍惟盜犯
　　　遇熱審不準寛減
　　　凡獄囚日給倉米一升冬給棉衣一襲夜給鐙
　　　油病者給醫藥酌寛刑具
　　　凡疑獄監候待質過三年者殺人及强盜之案
　　　附入秋
　　朝審詳鞫贓實證確者入情實册稍渉疑似者入
　　　緩決册餘犯保釋其逆案牽連之犯雖過三年
　　　仍監候
　　　凡寃獄詳鞫得情開具所枉事蹟實封奏
　聞委官追問昭雪罪坐誣告人原問官以故失入人
　　　罪論其罪囚在獄果有寃濫許獄官據實申明
　　　長官追問若詐稱寃者不得輒與辨理
　　　凡立決死囚遇正月六月停止行刑竢二月初
　　　及七月立秋後正法(如五月小暑六月立/秋者均作六月論)若遇
　　慶賀祭祀齋戒封印之期元宵端午中秋重陽令
　　　節每月初一初二日四月初八日及素服日期
　　　皆停刑並不得決罰拷訊其孕婦犯罪應死者
　　　竢産後百日行刑百日未滿應拷決者並停拷
　　　決
　　　凡起解軍流遣犯每年自十月至正月及六月
　　　皆停發已起發者十月照常接遞餘月悉於所
　　　過處停留或抵配不逺本犯願前進者聽其從
　　　配所逃囘應發原配及改發者雖遇寒暑並不
　　　準停異地犯徒應遞囘原籍轉發計程越千里
　　　者並準停解在塗亦如之若各犯中塗患病無
　　　論寒暑皆報官取結留養醫治隨行親屬同
　　　凡犯煙瘴充軍者擇其少輕之地發之水土惡
　　　劣之地不得安置
　　　凡軍流遣犯妻妾如强竊盜及情重律應縁坐
　　　者皆僉發若無妻及有妻而願留養親或其妻
　　　年踰六十有痼疾不能行者皆免僉餘犯不願
　　　僉者聽僉者開具犯妻姓氏年貎籍貫旗人發
　　　遣開明旗分佐領附讞聲明行知配所若各犯
　　　有子女願隨者免其差押到配之後别載册籍
　　　不得一例覊管不願隨者聽有子女隨行之遣
　　　犯而妻已物故者仍改發内地勿同有妻論
　　　凡軍流在配身故非干遇
　赦不還之條其僉隨妻子願還故土者所司報部給
　　　咨準令攜骸囘籍若發遣當差之犯身故其妻
　　　子自隨遣所者並如前律情罪重者不準囘籍
　　　凡流徒以下刺字之犯有安分悔過及在配所
　　　原籍充警能獲盜者準其報明官司起除所刺
　　　之字私起除者論如法
　　　凡犯罪未發而自首者免其罪猶徴正贓其一
　　　罪雖發因首他罪輕罪雖發因首重罪者各免
　　　其所首之罪遣人代首若於法得相容隱者為
　　　之首及相告言各如自首法自首不實不盡者
　　　仍科不實不盡之罪至死減一等知人欲告及
　　　逃叛而自首者減罪二等(逃叛雖不自首能/還歸本所者亦是)强
　　　竊盜詐欺取人財物而於事主處首服及受枉
　　　法不枉法贓悔過還主並知人欲告而首還者
　　　與經官司自首同皆得減免若損傷於人於物
　　　不可賠償事發在逃私越度關犯姦及强竊盜
　　　首免後再犯强盜之殺人行姦放火毆事主傷
　　　重者雖自首並不準減免
　　　凡
　大赦
　特赦臨時取自
　上裁若
　常赦則十惡殺人放火發塜姦盜詐偽受枉法不枉
　　　法贓畧賣和誘人姦黨讒言左使殺人故出入
　　　人罪及一應有心實犯並不原宥餘皆宥之錢
　　　糧婚婣田土之事罪雖赦免仍追徵改正若流
　　　犯在道㑹赦計程無違及雖至配所而程限未
　　　滿者與徒犯㑹赦不論已未到配並聽放還流
　　　犯已到配及緣坐應流者遇赦並不準還
　　　凡出征陣亡者之子孫犯罪應死量情奏免一
　　　次
　　　　督捕
　　　凡旗下逃人不論良賤均分初犯二犯三犯治
　　　罪逃而十日内獲者不計次並如初逃法竊騎
　　　仗逃而獲者不在此限竊主財物逃贓重者依
　　　盜例家長同逃者坐家長若年六十以上十五
　　　以下逃者並免議婦女逃者計次定罪收贖定
　　　例前白契所買人逃者與奴同法莊頭家下壯
　　　丁公主等所屬家人逃者與家奴同○宗室公
　　　以上家下莊頭戸部官莊頭光禄寺園頭開戸
　　　人及公主等所屬正户人逃者與正身同
　　　凡窩家以逃人所隱末家為斷旗人窩逃不知
　　　情者過三月罪之知情者不計日旗奴犯者同
　　　並罪其主民人窩逃不知情者過六月罪之知
　　　情者計日加等保甲鄰右各如之官犯者與民
　　　同婦人犯者坐夫男若逃人賃典房産及傭工
　　　本主不知情者坐保人無保者仍罪本主逃人
　　　於空地結舍居者坐地主無地主者坐鄉長無
　　　鄉長者坐地保其甲長以鄰右論
　　　凡逃人自首初犯限一年二犯限六月三犯限
　　　三月限内首者免罪限外首者減等其親屬或
　　　同逃之人首告者與自首同窩家能首告逃人
　　　及首逃人之家屬者免罪聞捕而首逃人之家
　　　屬者減等其親族相首告者亦與自首同其有
　　　知逃人消息者旗人許於刑部首告民人於所
　　　在官司首告不得私自拘拏如所首逃人帶家
　　　業者將家業三分為率二分給主一分給告人
　　　充賞
　　　凡逃人罪不至遣者並給主無主認領者給八
　　　旗兵丁為奴其在逃所娶妻及隨逃之妻生有
　　　子女並斷給主其女私聘未嫁者斷給主已嫁
　　　者免離異逃人獲後主家轉賣與人其外娶家
　　　屬事發者斷給後買之主逃人未獲而身故者
　　　家屬免提口外䝉古人逃入内地娶妻者其妻
　　　斷歸母家公主屬下人不在此限
　　　凡逃人雜犯他罪若借逃行詐告提妻子供稱
　　　窩家而不實及誣認他人妻子誣指良人為窩
　　　家者並於本罪外分别擬斷
　　　凡投遞逃牌在京限五日二百里内限十日四
　　　百里内限十五日赴該管官司投遞不得隱匿
　　　遺漏又無故謊遞該管官據牌移知緝逃衙門
　　　獲日在京逃者刑部斷決奉天所屬逃者
　　盛京刑部斷決若外省逃而罪止鞭刺者督撫斷
　　　決仍關白刑部銷案有窩家及三犯者送部斷
　　　決各省駐防獲逃㑹同城地方官審理申報
　　　凡旗人告假外出該管官將所徃某地某事並
　　　限期注册給與印票囘日繳銷不得領票他徃
　　　及無票私出
　　　凡民人賣身旗下即開除丁糧無丁糧者地方
　　　官曉諭存案其例後白契所買人犯逃應斷為
　　　民者即遞囘原籍管束若旗人詐稱民人賣身
　　　民人犯罪潛逃賣身旗下旗人將家人賣充逃
　　　人抵數民人詐稱旗奴並冒抵逃人者罪如例
欽定大清㑹典卷六十九
欽定四庫全書
欽定大清會典卷七十
　　　工部
　　　尚書滿漢各一人左右侍郎滿漢各二人掌天
　　　下工虞器用辨物庀材以飭邦事所屬有營繕
　　　虞衡都水屯田四司
　　　營繕清吏司郎中滿四人䝉古一人漢一人員
　　　外郎滿五人漢一人主事滿二人䝉古一人漢
　　　二人掌繕治
壇廟宫府城垣倉庫廨宇營房○料估所滿漢各三人
　　　(司官/簡委)掌審曲面勢以鳩百工○琉璃窰監督滿
　　　漢各一人(司官簡委/歳一更代)掌大工陶冶○木倉監督
　　　滿漢各一人(司官簡委/二年更代)掌儲㣥木材○皇木厰
　　　監督滿一人(司官簡委/歳一更代)掌稽收運木
　　　虞衡清吏司郎中滿四人漢一人員外郎滿四
　　　人䝉古一人漢一人主事滿三人漢二人掌山
　　　澤採捕及陶冶器用修造權衡武備○寳源局
　　　監督滿漢各一人(司官簡委/二年更代)大使滿漢各一人
　　　掌鼓鑄泉布
　　　都水清吏司郎中滿五人漢一人員外郎滿五
　　　人漢一人主事滿四人漢二人掌水利河防橋
　　　梁道路○街道㕔滿漢各一人(司官簡委/歳一更代)掌平
　　　治道塗清理溝洫
　　　屯田清吏司郎中滿四人漢一人員外郎滿五
　　　人漢一人主事滿三人漢二人掌修繕
陵寢供億薪炭○柴薪監督滿正副各一人(正監督一/年期滿以)
　　　(副作正别簡/司官副之)○煤炭監督滿二人(一以本部司/官兼攝一以)
　　　(内務府司官兼/攝均歳一更代)掌採取薪炭以供
　　宫府
　　　節愼庫滿郎中一人(司官簡委/歳一更代)滿員外郎一人
　　　司庫二人庫使十有一人掌出納金錢
　　　製造庫郎中滿二人漢一人(司官/題補)司匠二人司
　　　庫二人庫使二十二人掌攻治金革
　　　堂主事四人掌章奏者滿一人漢軍一人掌案
　　　牘者滿二人
　　　司務滿漢各一人
　　　筆帖式滿九十三人䝉古二人漢軍十有二人
　　　視各司之繁簡以為額掌繙譯清漢章奏文籍
　　　　營繕清吏司
　　宫殿
　　國家定鼎燕京宅中建極
　　宫殿之制環以
　　皇城重以
　　紫禁城左
太廟右
　社稷外
　　朝内
　　宫别殿翼室秘省掖垣東西分列不儉不奢萬年
　　　攸宅矣
　　正陽門之内為
　　大清門三闕上為飛檐崇脊門前地正方繞以石
　　　䦨左右石獅各一下馬石牌各一門之内千歩
　　　廊東西嚮各百有十間又折而北嚮各三十四
　　　間皆聫檐通脊東接
　　長安左門西接
　　長安右門門各三闕東西嚮兩門之中南嚮者
　　天安門為
　　皇城正門○
　　皇城之制廣袤三千六百五十六丈五尺高一丈
　　　八尺下廣六尺五寸上廣五尺三寸甃以甎朱
　　　塗之上覆黃琉璃城四門南即
　　天安北曰地安東曰東安西曰西安
　　天安門五闕上覆重樓九間彤扉三十有六門前
　　　環御河跨石梁五(即外金/水橋)石橋前立華表二門
　　　之内立華表二東西兩廡各二十六間東廡正
　　　中為
太廟街門西廡正中為
　社稷街門兩廡之北正中南嚮者為
　　端門門制與
　　天安門同門之内東西兩廡各五間其北東有
太廟右門西有
　社稷左門迤北兩廡各四十二間均聫檐通脊為六
　　　科垣舍及部院府寺監朝房又北東出者為
　　闕左門西出者為
　　闕右門門北東西廡各三間為王公朝集之所中
　　午門為
　　紫禁城正門門前左設嘉量右設日圭○
　　紫禁城之制南北長二百三十六丈二尺東西長
　　　三百有二丈九尺五寸高三丈堞高四尺五寸
　　　五分下廣二丈五尺上廣二丈一尺二寸五分
　　　城四門南即
　　午門北曰
　　神武東曰
　　東華西曰
　　西華四維角樓各一
　　午門三闕上覆重樓九間南北彤扉各三十有六
　　　左右設鐘鼔明廊翼以兩觀傑閣四聳左右各
　　　一闕西嚮者曰
　　左掖東嚮者曰
　　右掖○
　　外朝之制
　　午門内東西兩廡各二十二間皆崇基東廡之中
　　　為
　　協和門西廡之中為
　　熙和門門各五間東西嚮兩廡之北正中南嚮者
　　　為
　　太和門九間三門重檐崇基石䦨前後陛各三出
　　　左右陛各一出門前列銅獅二其南環以金水
　　　河跨石梁五(即内金/水橋)左右各一門皆南嚮左曰
　　昭德右曰
　　貞度門各三間門之内東西兩廡各三十二間東
　　　廡之中為
　　體仁閣西廡之中為
　　𢎞義閣東廡之北為
　　左翼門西廡之北為
　　右翼門各五間皆東西嚮其正中南嚮者為
　　太和殿基高二丈殿高十有一丈廣十有一間縱
　　　五間上為重檐垂脊正吻二旁吻四前後金扉
　　　四十金瑣牕十有六殿正中一間設
　御座殿前為丹陛環以白石䦨陛五出各三成列鼎
　　　十有八銅龜銅鶴各二日圭嘉量各一丹墀為
　　　文武官行禮位范銅為山形䥴正從一品至九
　　　品清漢文東西各二行行十有八列於
　　御道兩旁殿左右各一門左曰
　　中左右曰
　　中右皆三間南嚮殿之後東西兩廡又各三十間
　　　正中南嚮者為
　　中和殿縱廣各三間方檐圓頂金扉瑣牕各二十
　　　有四南北陛各三出東西陛各一出殿之後為
　　保和殿九間前陛各三出與
　　太和殿丹陛相屬
　　中和殿左右陛各三成東西出
　　保和殿後陛三成三出北嚮殿左右各一門左曰
　　後左右曰
　　後右皆三間南嚮前後出陛其北東為
　　景運門西為
　　隆宗門三門五間前後出陛東西嚮正中
　　乾清門為
　　内宫正門○
　　内宫之制
　　乾清門南嚮五間三門前三出陛環以石䦨陛前
　　　列金獅二門内左右陛北出者二正中南嚮者
　　　為
　　乾清宫廣九間縱五間中設
　寶座前為丹陛列寶鼎龜鶴日圭嘉量丹陛中道與
　　乾清門相屬左右陛南出者二東西出者各一宫
　　　之東為
　　昭仁殿西為
　　𢎞德殿皆南嚮東廡為
　　端凝殿西嚮其南東出者為
　　日精門西廡為
　　懋勤殿東嚮其南西出者為
　　月華門宫之北正中為
　　交泰殿金頂制與
　　中和殿同殿後為
　　坤寜宫宫之東為
　　東暖殿西為
　　西暖殿宫後正中北嚮者為
　　坤寜門門後正中南嚮者為
　　天一門後為
　　欽安殿殿後北嚮者為
　　承光門門之後左曰
　　延和門右曰
　　集福門中為
　　順貞門後曰
　　神武門為
　　紫禁城北門(以上宫殿門廡皆崇基上覆黃琉璃/門設金釘闌柱牕扉丹壁青瑣咸雕)
　　　(鏤繪/采)○由
　　日精門而東南出者曰
　　内左門門之北南嚮者曰
　　近光左門自是而北為東一長街街東以次列三
　　　宫前為
　　景仁宫其北為
　　承乾宫又北為
　　鍾粹宫三宫之東為東二長街街東以次列三宫
　　　前為
　　延禧宫其北為
　　永和宫又北為
　　景陽宫
　　日精門之東為
　　齋宫殿曰
　　孚顒殿齋宫之東為
　　毓慶宫殿曰
　　惇本殿前為
　　祥旭門外為
　　前星門宫垣東嚮之門為
　　昭華門又東為
　　蒼震門由
　　月華門而西南出者曰
　　内右門門之北南嚮者曰
　　近光右門自是而北為西一長街街西以次列三
　　　宫前為
　　永夀宫其北為
　　翊坤宫又北為
　　儲秀宫三宫之西為西二長街街西以次列三宫
　　　前為
　　啟祥宫其北為
　　長春宫又北為
　　咸福宫三宫之北為
　　重華宫殿曰
　　崇敬殿宫之西為
　　建福宫殿曰
　　撫宸殿宫之南為
　　延慶殿
　　月華門之西為
　　養心殿宫垣西嚮之門為
　　啟祥門又西為
　　長庚門○
　　景運門之東為
奉先殿西門曰
誠肅門正門曰
　奉先門中為
正殿後為
寢殿皆九間南嚮如
太廟寢制左列
　　神庫前列
　　神㕑
奉先殿之東為
　　寜夀宫其北為
　　景福宫南為
　　擷芳殿由
　　協和門東出為
　　文華殿後為
　　主敬殿東為
　　傳心殿門曰
　　景行門後列祭庫
　　神㕑其前稍東東出者
　　東華門為
　　紫禁城東門○
　　隆宗門之西為
　慈寜宫前為
　　慈寜門門東為
　　永康左門西為
　　永康右門前為
　　長信門又前為
　　長慶門東為
　　慈祥門宫之西為
　夀康宫北為
　夀安宫宫之東為
　　中正殿殿之西為
　　英華殿由
　　熙和門西出為
　　武英殿前跨石梁三西為
　　咸安宫南為
　　南薫殿西出者
　　西華門為
　　紫禁城西門
　　　凡營建
　　宫殿皆先期上請
　欽命大臣㑹部督建至
　　午門以内
　　乾清門以外及
　　皇城
　　紫禁城有應修葺者報部會估如工鉅則冬庀材
　　　春舉工事竣題銷其隨時修繕銀數至百兩以
　　　上者管工官具其工直之實於御史御史赴工
　　　勘驗㑹部覈銷不符者劾之
　　　凡
　　皇城垣部遣官以時廵視補其闕損與丹雘之剝
　　　落者去草之蔓生者其南歳一茀治東西北五
　　　歳一茀治
　　　凡修建
　　宫殿所需物材攻石煉灰皆於京西山麓枏木採
　　　於湖南福建四川廣東杉木採於江南江西浙
　　　江湖北金甎取備於江蘇城甎取備於臨清琉
　　　璃甎甓取備於京窰五金之用采色之需悉取
　　　給於户部工竣皆由部覈實題銷
　　　凡
　　宫殿工成在工員役均别久暫敘賞有差
　
　
　
　
　
　
　
　
　
　
　
　
欽定大清㑹典卷七十
欽定四庫全書
欽定大清會典卷七十一
　　　工部
　　　　營繕清吏司
壇廟
　　　凡
壇廟規制
圜丘在正陽門外南郊形圓象天南嚮三成上成徑九
　　　丈高五尺七寸二成徑十有五丈高五尺二寸
　　　三成徑二十一丈高五尺上成石靣九重自一
　　　九環甃遞加至九九二成自九十遞加至百六
　　　十有二三成自百七十有一遞加至二百四十
　　　有三合一三五七九陽數每成四出陛皆白石
　　　九級上成石䦨七十有二二成百有八三成百
　　　八十合三百六十周天之度柱如之内壝形圓
　　　周百有六丈四尺高五尺九寸壝門四皆六柱
　　　三門柱及楣閾皆白石扉皆朱櫺壝外東南丙
　　　地燔柴鑪一高九尺徑七尺甃以綠琉璃瘞坎
　　　一東南燎鑪五西南鐙杆三外壝形方周二百
　　　十丈一尺高八尺六寸門制與内壝同燎鑪四
　　　分設於壝東西門之左右壝北門後為
皇穹宇南嚮環轉八柱圓檐上安金頂基高九尺徑五
　　　丈九尺九寸石䦨四十有九東西南三出陛各
　　　十有四級左右廡各五間一出陛殿廡覆瓦均
　　　青色琉璃圍垣形圓周五十六丈六尺八寸高
　　　丈有八寸南設三門崇基石䦨前後三出陛各
　　　五級外壝東門外東北隅
　　神庫
　　神㕑各五間井亭一祭器庫樂器庫椶薦庫各三
　　　間又東為宰牲亭井亭各一壝外内垣門四東
　　　曰泰元南曰昭亨西曰廣利北曰成貞皆朱扉
　　　金釘縱橫各九昭亨門外東西石坊各一
祈年殿在成貞門北壇圓三成南嚮上成徑二十一丈
　　　五尺二成徑二十三丈二尺六寸三成徑二十
　　　五丈靣甃金甎圍以石石䦨四百二十南北三
　　　出陛東西一出陛上成二成各九級三成十級
　　　壇上建
祈年殿制圓内外柱各十有二中龍井柱四檐三重上
　　　安金頂左右廡各九間均覆青琉璃前為
　祈年門崇基石䦨前後三出陛各十有一級門外東
　　　南燔柴鑪一瘞坎一燎鑪五制如
圜丘内壝周百九十丈七尺二寸門四北門後為
皇乾殿五間上覆青琉璃南嚮正靣三出陛東西一出
　　　陛各九級石䦨五十有九内壝東門外長廊七
　　　十二間二十七間至
　　神㕑井亭又四十五間至宰牲亭為祭時進俎豆
　　　避雨雪之用壝外圍垣東西北三靣各有門南
　　　接成貞門成貞門外西北為
　　齋宫東嚮正殿五間崇基石䦨三出陛陛前左設
　　　齋戒銅人石亭一右設時辰牌石亭一後殿五
　　　間左右配殿各三間内宫牆方百二十三丈九
　　　尺九寸中三門左右各一門牆外環池前跨石
　　　梁三左右各一東北隅鐘樓一外宫牆方一百
　　　九十八丈二尺環以廻廊一百六十三間復遶
　　　以深池宫門石梁均與内同廣利門外西北為
　　　神樂署東嚮大門三間中凝禧殿五間後顯佑
　　　殿七間凡奉祀協律各廨舍均連檐通脊分設
　　　廊廡中西為犧牲所大門三間南嚮房九十三
　　　間中祀
　　　犧牲之神後為官署東西列屋以飼牲牽外垣
　　　内西南鐘樓一
圜丘
祈年殿共圍垣二重内垣高丈一尺址厚九尺頂厚七
　　　尺周千二百八十六丈一尺五寸外垣高丈一
　　　尺五寸址厚八尺頂厚六尺周千九百八十七
　　　丈五尺西嚮門二南北並列南入
圜丘北入
祈年殿皆三門角門一○
方澤在安定門外北郊形方象地方折四十九丈四尺
　　　四寸深八尺六寸濶六尺澤中貯水方丘北嚮
　　　二成上成方六丈下成方十丈六尺均高六尺
　　　上成正中六六方甃外八方均以八八積成縱
　　　橫各二十四路二成倍上成八方八八之數半
　　　徑各八路以合六八隂數皆甃以黃色琉璃每
　　　成四出陛各八級皆白石二成上南左右設五
　　　嶽五鎭五
陵山石座鑿山形北左右設四海四瀆石座鑿水形均
　　　東西嚮水形座下鑿池貯水以祭内壝方二十
　　　七丈二尺高六尺厚二尺壝北三門六柱東西
　　　南各一門二柱柱及􁍃閾皆白石扉皆朱櫺壝
　　　北門外東北鐙杆一西北瘞坎一燎鑪五外壝
　　　方四十二丈高八尺厚二尺四寸門制與内壝
　　　同東西門内從壇瘞坎南北各二壝南門後
皇祇室五間北嚮覆黃琉璃圍垣正方周四十四丈八
　　　尺高丈一尺北嚮設一門外壝西門外
　　神庫
　　神㕑祭器庫樂器庫各五間井亭二又西為宰牲
　　　亭亭前井亭左右各一西北為
　　齋宫東嚮正殿七間崇基石䦨五出陛左右配殿
　　　各七間内宫門三間左右門各一外宫牆周百
　　　有十丈二尺門三東嚮門東北鐘樓一壇内垣
　　　周五百四十九丈四尺北西各三門東南各一
　　　門外垣周七百六十五丈西嚮門三角門一○
太廟在
　　闕左南嚮朱門丹壁覆以黃琉璃衛以崇垣大門
　　　三左右門各一
　　㦸門五間崇基石䦨中三門前後均三出陛中九
　　　級左右各七級門内外列㦸百有二十左右門
　　　各三間均一出陛各五級
前殿十有一間重檐脊四下沉香柱正中三間飾金梁
　　　棟階三成繚以石䦨正南及左右凡五出陛一
　　　成四級二成五級三成中十有一級左右九級
中殿九間同堂異室内奉
列聖
列后神龕均南嚮後界朱垣中三門左右各一門内為
後殿制如
中殿奉
祧廟神龕均南嚮
前殿兩廡各十有五間東廡為配饗公王位西廡為配
　　　饗功臣位東廡前西廡南燎鑪各一
中殿
後殿兩廡各五間均藏祭器
後殿東廡南燎鑪一
　　㦸門外東西井亭各一前跨石梁五橋南東為
　　神庫西為
　　神㕑各五間廟門東南為宰牲亭井亭廟垣周二
　　　百九十一丈六尺西南
太廟街門五間西北
太廟右門三間均西嚮○
　社稷壇在
　　闕右
　壇制方北嚮二成高四尺上成方五丈二成方五丈
　　　三尺四出陛各四級皆白石上成以五色土辨
　　　方分築内壝方七十六丈四尺高四尺厚二尺
　　　甃以四色琉璃甎各隨方色覆瓦亦如之門四
　　　各二柱柱及􁍃閾皆白石扉皆朱櫺内壝西北
　　　瘞坎二壇北
　　拜殿㦸門各五間㦸門列㦸七十有二均上覆黃
　　　琉璃前後各三出陛内壝西南
　　神庫
　　神㕑各五間井一壇垣周二百六十八丈四尺内
　　　外丹雘覆以黃琉璃北三門東西南各一門西
　　　門外宰牲亭一井一壇北門外東北隅正門一
　　　左右門各一南門外東南
　社稷街門五間東北
　社稷左門三間均東嚮○
　日壇在朝陽門外東郊制方西嚮一成方五丈高五
　　　尺九寸靣甃金甎四出陛皆白石各九級圓壝
　　　周七十六丈五尺高八尺一寸厚二尺三寸壝
　　　正西三門六柱東南北各一門二柱柱及􁍃閾
　　　皆白石扉皆朱櫺壝西門外燎鑪一瘞坎一西
　　　北鐘樓一壝北門外東為
　　神庫
　　神㕑各三間宰牲亭井亭各一北為祭器庫樂器
　　　庫椶薦庫各三間西北為
　　具服殿正殿三間南嚮左右配殿各三間衛以宫
　　　牆宫門三南嚮壇垣周二百九十丈五尺西北
　　　各門一皆三門北門西角門一覆瓦均緑色琉
　　　璃○
　月壇在阜成門外西郊制方東嚮一成方四丈高四
　　　尺六寸靣甃金甎四出陛皆白石各六級方壝
　　　周九十四丈七尺高八尺厚二尺二寸壝正東
　　　三門六柱西南北各一門二柱柱及􁍃閾皆白
　　　石扉皆朱櫺壝東門北門外燎鑪各一瘞坎一
　　　東北鐘樓一壝南門外西為
　　神庫
　　神㕑各三間宰牲亭井亭各一南為祭器庫樂器
　　　庫各三間東北為
　　具服殿正殿三間南嚮左右配殿各三間衛以宫
　　　牆宫門三南嚮壇垣周二百三十五丈九尺五
　　　寸東北各門一皆三門北門東角門一覆瓦均
　　　綠色琉璃○
　前代帝王廟在阜城門内南嚮
　　廟門三間左右門各一前石梁三内
　　景德門五間崇基石䦨前後三出陛中十有一級
　　　左右各九級左右各一門正中
　景德崇聖殿九間重檐崇基石䦨南三出陛中十有
　　　三級左右各十有一級東西一出陛各十有二
　　　級兩廡各七間燎鑪各一殿東
御碑亭一後祭器庫五間均南嚮景德門外東為
　　神庫
　　神㕑各三間宰牲亭井亭各一西為承祭官致齋
　　　所東南鐘樓一圍垣周百八十六丈三尺八寸
　　　廟門外東西下馬牌各一凡正殿門廡均覆綠
　　　琉璃門楹塗丹梁棟五采○
　先師廟在安定門内太學左南嚮街門三間西為持
　　　敬門一間西嚮
　　大成門五間崇基石䦨中三門前後三出陛門左
　　　右列㦸二十有四石鼓十右石鼔音訓碣一左
　　　右各一門門内東西列舍各十有一間北嚮
　　大成殿七間崇基石䦨三出陛正靣十有二級東
　　　西各十有七級兩廡各十有九間東西嚮殿東
　　　西列舍各十有一間南嚮西廡南燎鑪一西北
　　　瘞坎一甬道左右
御碑亭八
　　大成門外東為
　　神㕑五間宰牲亭井亭各一西為
　　神庫五間承祭官致齋所三間更衣亭一每科進
　　　士題名碑分列左右外衛崇垣凡正殿正門碑
　　　亭皆覆黃色琉璃餘屋均㼧瓦楹柱門扉均丹
　　　飾梁棟五采後為
　崇聖祠
　　正殿五間東西廡各三間燎鑪一廟門三間南嚮
　　　圍垣一重門一西嚮正殿正門均覆緑琉璃門
　　　楹丹雘兩廡㼧瓦門楹同
　　廟街門外東西下馬牌各一○
　先農壇在正陽門外西南制方南嚮一成方四丈七
　　　尺高四尺五寸四出陛各八級東南為瘞坎壇
　　　北為殿五間以藏
　神牌東
　　神庫西
　　神㕑各五間左右井亭各一東南為
　　觀耕臺方廣五丈高五尺靣甃金甎四圍黃綠琉
　　　璃南東西三出陛各八級繞以白石䦨柱前為
　　耤田後為
　　具服殿五間南嚮三出陛南九級東西各七級東
　　　北為
　　神倉中廩制圓前為收穀亭左右倉十有二間後
　　　為祭器庫繚以周垣南門一○
　太嵗殿在
　先農壇之東北
　　正殿七間南嚮三出陛各六級東西廡各十有一
　　　間前為拜殿七間拜殿東南燎鑪一壇内垣南
　　　北東西各三門○
　神祇壇在
　先農壇内垣外之東南正南三門繚以重垣東為
　天神壇制方南嚮一成方五丈高四尺五寸五分四
　　　出陛各九級壇北設青白石龕四鏤以雲形各
　　　高九尺二寸五分祀
　雲雨風雷之神壝方二十四丈高五尺五寸壝正南
　　　三門六柱東西北各一門二柱柱及楣閾皆白
　　　石扉皆朱櫺西為
　地祇壇制方北嚮一成廣十丈縱六丈高四尺四出
　　　陛各六級壇南設青白石龕五内鏤山形者三
　　　祭
　五嶽五鎭五山之祇鏤水形者二龕下四圍鑿池祭
　　　則貯水祭
　四海四瀆之祇各高八尺二寸壇東從位石龕山水
　　　形各一祭
　　京畿名山大川之祇西從位石龕山水形各一祭
　　天下名山大川之祇各高七尺六寸壝方二十四
　　　丈高五尺五寸壝正北三門六柱東西南各一
　　　門二柱柱及􁍃閾皆白石扉皆朱櫺
　　壇内垣東門外北為
　　慶成宫南嚮正殿五間崇基石䦨前左右三出陛
　　　各九級後殿五間左右配殿各三間正殿前時
　　　辰牌石亭一内宫牆南三門東西掖門各一外
　　　宫牆南中三門左右各一門東南鐘樓一壇外
　　　垣周千三百六十八丈東嚮門二南北並列南
　　　入
　先農壇北入
　太歳殿皆三門角門一○
　先蠶壇在西苑之東北制方南嚮一成徑四丈高四
　　　尺四出陛各十級西北為瘞坎壇東南
　先蠶神殿三間西嚮朱扉覆以綠琉璃崇基三出陛
　　　左右宰牲亭一井亭一北為
　　神庫南為
　　神㕑各三間壇東為
　　採桑臺方廣三丈二尺高四尺臺靣甃以金甎圍
　　　以白石南東西三出陛各十級繞以朱䦨前為
　　　桑園採桑臺後為
　　具服殿五間南嚮三出陛各五級東西配殿各三
　　　間後殿五間東西配殿各三間四周廻廊二十
　　　間均覆以綠琉璃宫牆自殿南東西轉各北抵
　　　外垣東南西各一門浴蠶河在宫牆東自外圍
　　　北垣流入由南垣出垣下各設牐啟閉木橋二
　　　橋東蠶署三間蠶室二十七間連檐通脊均西
　　　嚮壇垣周百六十丈西南隅正門三左右門各
　　　一西北隅角門一壇垣南室二重各五間均西
　　　嚮○
　　顯佑宫在地安門外南嚮繚以周垣
　　廟門三間
　　顯佑門三間
　　正殿五間崇基石䦨三出陛中九級東西各七級
　　　兩廡各五間殿前左右碑亭各一東南燎鑪一
　　後殿五間廟門内東西鐘鼔樓各一廟門外牌坊
　　　一凡正殿門樓均黒緑琉璃餘均㼧瓦門楹丹
　　　雘梁棟飾以五采○
　　火神廟在地安門外繚以周垣
　　廟門一間東嚮左右門各一内為牌坊門
　　正殿三間南嚮西廡三間東嚮南殿三間左右各
　　　三間東西廡各一間燎鑪一正殿後閣五間東
　　　西各三間後羣樓十有五間廟門内南北鐘鼓
　　　樓各一廟門外牌坊一門樓覆黃綠琉璃殿覆
　　　綠琉璃門楹丹雘梁棟五采○
　　都城隍廟在宣武門内南嚮繚以周垣廟門順德
　　　門闡威門凡三重均三間左右門各一
　　前殿五間東西兩廡各三間廻廊各二十二間連
　　　檐通脊前為甬道東
御碑亭一西燎鑪一
　　後殿五間闡威門外東為治牲所三間井亭一門
　　　南東西鐘鼔樓各一凡殿宇門廡覆㼧瓦門楹
　　　丹雘梁棟五采○
　　東嶽廟在朝陽門外南嚮内外圍垣二重
　　廟門三間牌坊門三間
　　瞻岱門五間
　　正殿七間兩廡各三間廻廊各三十六間連檐通
　　　脊前為甬道左右
御碑亭各一燎鑪二左右牆門各一
　　後殿五間東西廡各三間廻廊各七間三靣環樓
　　　三十三間廟門内鐘鼔樓各一廟門外石梁三
　　　左右鐵獅各一前建琉璃坊東西牌坊各一凡
　　　殿宇門廡均㼧瓦綠琉璃邉門楹丹雘梁棟五
　　　采
御碑亭覆黃琉璃鐘鼔樓覆綠琉璃○
　　　黒龍潭
　　龍神廟在
　　京西北三十里金山之西
　　正殿三間東嚮崇臺朱䦨殿左燎鑪一前為廟門
　　　繚以朱垣門外
御碑亭二又前為牌坊左右碑亭各一東北為龍潭水
　　　從山峽流出繞潭廻廊三十三間潭南小潭一
　　　其外為大門自殿至大門凡五層磴道百級
御碑亭正殿廟門牌坊均覆以黃琉璃餘均㼧瓦門楹
　　　丹雘梁棟五采神㕑治牲所皆在廟外之右○
　　　玉泉
　　龍神祠在
　　京西玉泉山之麓
　　正殿三間東嚮覆以黃琉璃門楹丹雘梁棟飾以
　　　金碧其下玉泉趵突蕩漾成湖殿階上下左右
御書碑各二燎鑪一○
　先醫廟在太醫院署内之左圍垣一重廟門一間咸
　　　濟門三間左右更衣室各三間
　　景惠殿三間南嚮左右歩廊六間東西廡各五間
　　　廟門南燎鑪一凡正殿門廡覆㼧瓦門楹丹雘
　　　梁棟五采○
　　關帝廟在地安門外南嚮繚以周垣
　　廟門一間左右門各一
　　正門三間
　　前殿三間三出陛各五級東西廡各三間殿西
御碑亭一東廡南燎鑪一廡北齋室各三間殿後界牆
　　　一重門三内
　　後殿五間東西廡及燎鑪與前殿同殿後東為祭
　　　器庫西為治牲所各三間石梁一在廟門外凡
　　　正殿門廡均覆綠琉璃餘均㼧瓦門楹丹雘梁
　　　棟五采○
　　　昭忠祠在崇文門内南嚮圍垣一重正門五間
　　　三階左右門各一二門三間左右
御碑亭各一
　　　正殿七間南嚮左右序各七間東西樓各五間
　　　樓南兩廡各三間殿東燎鑪一西嚮殿後正屋
　　　五間左右屋各三間正屋左右羣房各五間左
　　　右屋之旁羣房各三間均南嚮東西燎鑪一殿
　　　東為祭器庫宰牲房治牲所井亭正門前石獅
　　　二東西門各一凡殿門正屋均覆緑琉璃餘均
　　　㼧瓦門楹丹雘梁棟五采○
　　　賢良祠在地安門外南嚮繚以周垣大門二門
　　　各三間左右門各一
　　　正殿三間東西廡各三間東廡南燎鑪一後屋
　　　五間兩廡及燎鑪如前左右門各一東為治牲
　　　所西為宰牲房二門外左右
御碑亭各一凡正殿正門均覆綠琉璃餘均㼧瓦門楹
　　　丹雘梁棟五采○
　　　雙忠祠在崇文門内南嚮圍垣一重大門三間
　　　左右門各一正中
　御碑亭一二門一間正屋三間東西廡各三間東廡
　　　南燎鑪一凡正屋正門均覆黒琉璃其餘門楹
　　　梁棟之制與
　　　昭忠祠同○
　　　功臣專祠武壯王祠在廣寜門外恪僖公祠宏
　　　毅公祠均在安定門外勤襄公祠在朝陽門外
　　　文襄公祠在德勝門外恪僖公祠在東安門内
　　　各正屋三間兩廡各三間大門三間均覆以黒
　　　琉璃門楹朱飾前立碑一繚以朱垣繞以朱栅
　　　○兩翼忠孝祠節孝祠各大門一間内立石碑
　　　一二門一間正屋三間兩廡各三間後屋五間
　　　兩廡各三間大門外各建牌坊一
　　　凡建造
壇廟由部營度或内務府或太常寺委官㑹同計費以
　聞動支户工二部庫帑公同監造覈實奏銷如恭遇
　皇帝視學
　　釋奠及六師奏凱勒石於國學
　　大成殿之前每科進士題名勒石於㦸門外兩旁
　　　均由部委官料估興修工竣題銷
　　　凡修葺
壇廟工程由部㑹太常寺估修循例奏銷至每届祭期
　　　先時整飾及歳修祭器各工均由太常寺官經
　　　理計一歳所需豫請由户部支給年終奏銷如
　　　有工鉅費繁者繪圖上請選官任事
　欽命大臣督率動支户部庫帑工竣奏銷在工官議
　　　叙有差
　　　凡禁令各
壇廟十有五歩之内禁止開渠栽種如有附近瘞埋令
　　　該城御史察勘督遷其無力者報部酌給以銀
　　　至各
壇廟遇有應修所司不即具報以致損失木石等物者
　　　題叅議處
　　　凡直省
　壇廟各督撫飭守土官察其境内之應修者計費申
　　　報咨部動項葺治工竣請銷其祭器未備以及
　　　歳久殘闕者亦飭有司按數修造以供祀事
　文廟學宫均動帑修葺如有薦紳生監等願修者聽
　　　仍列名以
　聞交部議敘
　嶽鎭海瀆神廟及
　先聖先賢名臣忠烈祠宇有傾圮應修者地方有司
　　　動本省公項葺治報部覈銷
　
　
　
　
　
　
　
　
　
　
　
　
欽定大清㑹典卷七十一
欽定四庫全書
欽定大清㑹典卷七十二
　　　工部
　　　　營繕清吏司
　　　城垣
　　　凡都城之制内城周四十里闢九門南曰正陽
　　　崇文宣武東曰朝陽東直西曰阜成西直北曰
　　　安定德勝四維角樓各一四周修七千八百七
　　　十九丈八尺崇三丈五尺各有竒堞廣五尺有
　　　八寸趾厚六丈二尺上濶五丈下設水關七(正/陽)
　　　(門東西各一崇文門東宣武門西朝/陽門南東直門南德勝門西各一)外為重城
　　　環内城南靣轉抱東西兩角樓迤北而止廣袤
　　　二十八里闢七門南曰永定左安右安東曰廣
　　　渠東便西曰廣寜西便角樓六三靣修四千六
　　　百三十二丈七尺有竒崇二丈堞廣四尺趾厚
　　　二丈上濶丈有四尺下設水關三(東便門東西/各一西便門)
　　　(東/一)各門建城闉形皆圓内九門惟東直西直門
　　　外七門惟永定門形方東西便門無城闉門各
　　　啟樓樓前對峙者為譙樓城闉門各啟□樓一
　　　惟正陽門□樓三内外城各啟角樓城垜共二
　　　百三十有五旗礮房九儲火藥屋及列戍二百
　　　二十五所○内城濠源發玉泉山西北入城經
　　大内二支分流自東西御河出遶九門滙流逹大
　　　通橋兩岸各甃甎石其所經城下皆設牐以導
　　　出入外城濠亦自玉泉山分流環遶九門東逹
　　　運河
　　　凡都城修繕儲火藥屋傾圮由歩軍統領移部
　　　察覈奏修城靣滲漏城濠或水潦衝齧内城部
　　　遣其屬治之外城順天府尹及五城官治之工
　　　竣均由部勘驗堅否限以三年保固其驗不如
　　　式及限内坍損者令原修官賠修以示懲罰
　　　凡直省城垣各督撫察其所屬境内之崇廣深
　　　厚及傾圮與否詳覈丈尺登諸册以時稽其修
　　　廢工省則有司於農隙繕治工費浩繁者州縣
　　　申督撫報部疏請興舉其有玩視不修不報者
　　　劾之守土官更代必按籍稽覈有不符者分别
　　　先後賠修○歳旱潦督撫酌量緩急次第修築
　　　寓振濟於工程
　　　凡城垣禁令内外城樓禁民登臨及竊甎者有
　　　犯皆論如律○各省城垣令督撫率屬加意防
　　　䕶毋縱民登陟有殘闕處急修整嚴禁踰越以
　　　防姦宄
　　　　府第
　　　凡親王府制正門五間啟門三繚以崇垣基高
　　　三尺正殿七間基高四尺五寸翼樓各九間前
　　　墀環䕶石䦨臺基高七尺二寸其上後殿五間
　　　基高二尺後寢七間基高二尺五寸後樓七間
　　　基高尺有八寸共屋五重正殿設座基高尺有
　　　五寸廣十有一尺修九尺後列屏三高八尺繪
　　　金雲龍雕龍有禁凡正門殿寢均覆緑琉璃脊
　　　安吻獸門柱丹雘飾以五采金雲龍文禁雕刻
　　　龍首壓脊七種門釘縱九橫七樓屋旁廡均用
　　　㼧瓦其為府庫為倉廩為㕑厩及典司執事之
　　　屋分列左右皆版瓦黒油門柱○世子府制正
　　　門五間啟門三繚以崇垣基高二尺五寸正殿
　　　五間基高三尺五寸翼樓各五間前墀環䕶石
　　　䦨臺基高四尺五寸其上後殿五間基高二尺
　　　後寢五間基高二尺五寸後樓五間基高一尺
　　　四寸共屋五重殿不設屏座梁棟繪金采花卉
　　　四爪雲蠎金釘壓脊各減親王七之二餘與親
　　　王府同○郡王府制與世子府同○貝勒府制
　　　基高三尺正門一重啟門一堂屋五重各廣五
　　　間㼧瓦壓脊五種門柱紅青油漆梁棟貼金采
　　　畫花草餘與郡王府同○貝子府制基高二尺
　　　正門一重堂屋四重各廣五間(脊用/望獸)餘與貝勒
　　　府同○鎭國公輔國公制與貝子府同
　　　凡第宅公侯以下至三品官基高二尺四品以
　　　下高一尺門柱飾黝堊中梁飾金旁繪五采雜
　　　花二品以上房脊得立望獸公門釘縱橫皆七
　　　侯以下至男遞減至五五均以鐵士庶人惟油
　　　漆與職官同餘各有禁逾制者罪之
　　　凡
　賜宅以秩之崇卑定宅之大小其折價以宅之大小
　　　酌價之等差若
　賜侍衛等宅與視文職差等同
　　　凡八旗官兵分定居址禁毋逾越如遇調旗更
　　　地或仍居舊土或置宅遷移各隨其便隨所調
　　　旗分築室徙居者該都統酌給本旗官地
　　　凡衢市廬舍如有力不能修漸至傾圮者或酌
　　　貸官銀旗民自為修繕或給價置買動帑葺治
　　　均區别緩急先後完整其不告官司私行折售
　　　者依律科罪
　　　凡直省㑹試舉人至蘆溝橋於橋西北稅局旁
　　　築室以待其止宿俾行李不與客商相雜以免
　　　稽察之擾
　　　凡棲流所分設
　　京師五城交司坊官經管俾流寓窮民無所棲止
　　　者歸焉以免失所
　　　　公廨
　　　凡公廨
　國史館在
　　午門内
　　熙和門西南内閣在
　　協和門東南
　誥勅房在
　　午門内東廊
　　起居注館在西廊六科中書科在
　　午門外東西兩廊内務府在右翼門外内鑾儀衛
　　　在東華門内宗人府吏部户部禮部兵部工部
　　　翰林院鴻臚寺欽天監太醫院在
　　長安左門外刑部都察院通政使司大理寺太常
　　　寺鑾儀衛在
　　長安右門外理藩院詹事府在御河橋東順天府
　　　國子監在安定門内光禄寺在東安門内太僕
　　　寺在正陽門内之東四譯館在正陽門外河南
　　　道察院在大理寺後中城東城北城察院在正
　　　陽門内迤西南城察院在宣武門内迤東西城
　　　察院在刑部後歩軍統領署在地安門外其制
　　　均築圍牆一重門二重前堂五間左右分曹兩
　　　廡列屋穿堂三間後堂三間左右政事㕔各三
　　　間基高二尺門柱飾黝堊棟梁施五采觀象臺
　　　在崇文門内之東
　　紫微殿五間官㕔十有二間繚以兩廡臺高五十
　　　尺磴道百級上設儀器入北為貢院圍牆布棘
　　　東西門各一南嚮門三内為龍門樓曰明逺堂
　　　在外曰至公在内曰聚奎執事有所號舍萬間
　　　鎖院試㕔六十有一宗學分建左右翼官學義
　　　學按旗分置八旗教場在崇文宣武朝陽阜成
　　　東直西直安定德勝等門外各有演武㕔至於
　　　刑有犴獄財用器械有庫百官各居其所以治
　　　事焉
　　　凡修葺公廨由該部院衙門照例咨部委官覈
　　　估㑹修工竣别委官察覈奏銷定限保固如違
　　　例行文及工有浮冐者論
　　　凡直省文武官廨小修各官隨時苫補大修及
　　　有増建者均由督撫疏請部覆動帑興修工竣
　　　奏銷前後官接任入册交代如督撫提鎭監司
　　　及州縣守禦等官涖任有抑勒所屬修治衙署
　　　致累及兵民者文官以科歛律武官以剋減律
　　　論
　　　　倉厫
　　　凡倉厫之制
　　京師倉十有三通州倉二均每間廣丈有四尺縱
　　　五丈三尺檐高丈五尺有竒下藉青甎上加木
　　　版牆址留下孔以洩其濕厫頂建氣樓以散其
　　　蒸門用棧版聨五間或四間六間為一厫統數
　　　十厫或百餘厫為一倉中建官舍四旁鑿井外
　　　環圍牆
　　京師禄米倉建於朝陽門内凡五十七厫内二厫
　　　四間餘各五間共二百八十三間井六○南新
　　　倉建於朝陽門内凡七十六厫内二厫六間餘
　　　各五間共三百八十二間井九○舊太倉建於
　　　朝陽門内凡八十九厫内三厫六間餘各五間
　　　共四百四十八間井九○海運倉建於東直門
　　　内凡百厫内四厫六間餘各五間共五百有四
　　　間井十○北新倉建於東直門内凡八十五厫
　　　每厫五間共四百二十五間井十○富新倉建
　　　於朝陽門内凡六十四厫每厫五間共三百二
　　　十間井十○興平倉建於朝陽門内凡八十一
　　　厫每厫五間共四百有五間井八○太平倉建
　　　於朝陽門外凡八十六厫每厫五間共四百三
　　　十間運水門三○萬安東西二倉建於朝陽門
　　　外凡九十三厫每厫五間共四百六十五間西
　　　倉運水門五東倉井四○裕豐倉建於東便門
　　　外凡六十三厫每厫五間共三百十有五間○
　　　儲濟倉建於東便門外凡百有八厫每厫五間
　　　共五百四十間井三○本裕倉建於德勝門外
　　　清河橋凡三十厫每厫五間共一百五十間井
　　　三○豐益倉建於德勝門外安河橋凡三十厫
　　　每厫五間共一百五十間(𨽻内/務府)
　　　通州西倉建於新城凡二百有三厫内一厫六
　　　間餘各五間共一千十有六間井九○中倉建
　　　於舊城南門内凡一百十有九厫内一厫四間
　　　二厫六間餘各五間共五百九十六間井五
　　　凡漕糧輸運入倉所經之處曰土壩曰石壩及
　　　通州之南門各建屯屋以免露積大通橋為督
　　　催舟運稽察盤糧之要津屯屋之外更建監督
　　　官舍吏胥屋宇其各倉鋪藉席版放米後藏諸
　　　别屋以防朽蠹
　　　凡倉門外均開水道跨以橋梁每歳春秋仲月
　　　監督廵視疏濬
　　　凡各倉歳修倉場侍郎豫領户部庫帑每倉歳
　　　以百金為率隨時修葺年終彚報由部察覈題
　　　銷其數逾歳修定數者倉場侍郎咨部㑹都統
　　　御史覈計領帑各委官㑹修工竣報部覈銷
　　　凡直省有漕州縣及積貯備荒米穀均設有倉
　　　厫如不敷收貯或有寄貯寺觀及露積者許詳
　　　督撫題建新倉其應建不建者守土官論如法
　　　　營房
　　　凡
　　京師營房在
　　皇城内者八旗滿洲歩軍宿衛之處九十所内城
　　　九門各設廵房左翼三百二十七所右翼二百
　　　九十九所分𨽻八旗滿洲䝉古漢軍門以内皆
　　　令循環廵警附城列屋三千六百十有六間每
　　　旗各撥滿洲䝉古漢軍官兵挈家駐防並於城
　　　門外各設廵房八間即令駐防官兵分班守衛
　　　外城七門設馬歩兵廵房三百四十二所分隸
　　　廵捕三營廵守
　　　凡内外城門各設班房更房内城百有五間外
　　　城八十間城上各設戍守望内城八十四所外
　　　城四十三所
　　圓明園等處共設馬歩兵廵房百五十所
　　　凡八旗舊教場内每旗建屋二千間共萬有六
　　　千間分給官兵居止
　　圓明園四周八旗䕶軍每旗各設官兵營房千五
　　　百五十間内府三旗䕶軍官兵營房共五百有
　　　四間
　　静宜園設健銳營官兵營房左右翼共三千五百
　　　三十二間碉樓六十有八
　　　凡
　　京城營房營建修繕各由該總管都統暨歩軍統
　　　領咨部隨時葺治工竣覈銷
　　　凡直省營房山海關熱河
　　盛京吉林黒龍江綏逺城西安寜夏涼州成都控
　　　制邉關天津青州京口江寜福州杭州荆州廣
　　　州襟帯江海均分營列戍駐防八旗官兵若㑹
　　　城重地大府雄鎭標協兵丁皆酌給廬舍如有
　　　隨時増建者由各督撫疏請動帑營造報部覈
　　　銷至水陸衝塗及地沿邊海均計里畫界設汛
　　　鋪置斥堠以資守望地方官㑹同營弁隨時稽
　　　察離任入册交代其歳修工費六年限内每間
　　　歳給銀二錢限外歳給銀三錢草房量減有差
　　　年終各督撫彚計報銷有頺壊不修理者文武
　　　官弁叅劾分賠
　　　　物材
　　　凡物材或成於鈞陶或市於商賈均有定制委
　　　積有所任載有費各異其宜
　　　凡陶甓之制設琉璃窰於正陽門外之西以陶
　　　琉璃器具質用澄泥色有青黃翡翠紫緑黒甎
　　　甓異名各按模式吻有大小垂脊之飾各有等
　　　差以供
　大工之用○臨清窰設於山東臨清州以水土之良
　　　作甎堅膩部頒式於山東廵撫給帑製造用則
　　　徵解部辨堅脆而差其直○蘇州窰設於江南
　　　蘇州府製造金甎大者方二尺二寸次二尺次
　　　尺有七寸每正甎十備副甎三由江蘇廵撫給
　　　帑委官監造輸部部選收其精良者以備用
　　　凡收木之制木倉設天安門右千歩廊外及通
　　　州之張灣
　　京師内外營建歳需各色木材由江蘇江西浙江
　　　湖南動支正賦市自民間輸運張灣部委官㑹
　　　監督驗收運入京倉以待需用其他出自逺方
　　　及非歳需者竢有取用計其多寡度其長徑行
　　　所産之省採辦運送亦如之
　　　凡採石之制工程需用之石各有宜稱視近
　　畿州縣諸山産石最良者委官定限採取按工計
　　　運給發價直採石煆灰亦如之
　　　凡物價木辨良楛量其長徑石辨堅疎度其厚
　　　薄甎甓辨精粗計其大小以差等其價之高下
　　　若采飾之用雜需之材均因時採訪刋頒定則
　　　以便遵循俾百物之良要於平準
　　　凡輸運水以舟陸以車舟運木計顆甎甓計數
　　　車運甎木皆權輕重程近逺分春夏秋冬以辨
　　　其運價而差等之由糧艘附運者不給價運石
　　　之車以石方一尺為度積二十七尺以一馬御
　　　石大則按數遞増琉璃瓦吻運以人挽小車計
　　　數按程近逺均差等其價以時給領
　　　凡禁令官舍不得用琉璃瓦城甎民房不得用
　　　㼧瓦窰厰去城五里不近通衢處始許設立
　　京師城北禁立私窰山地木石産於寺觀墳塋及
　　　有關墳脈者不得採伐違禁者論辦運官採擇
　　　不精良解送逾期交納虧數及驗收官藉端抑
　　　勒逾限不給實收者皆論
　　　　報銷
　　　凡
　　京師營建工程物價以銀計工直以錢計遇有大
　　　興作奏支户部庫帑其餘銀逾二百両錢逾五
　　　十緡者奏請交部㑹覈興工事竣報銷不及數
　　　者移部覈修月一㑹計列册具奏○直省營建
　　　工程由督撫疏請部覆興舉動存公帑項按數
　　　支給如有鉅工需費浩繁經時告竣照原估之
　　　數陸續給發工竣題銷
　　　凡監工官修建
壇廟
　　宫殿
　欽命大臣董率選官任事各衙門工程部委司官筆
　　　帖式同該衙門委官監造管工官不料估原估
　　　官不承修以杜侵冐有浮多扣剋及造作不堅
　　　三年内傾圮者論
　　　凡料估
　　京師工程無論大小皆豫為營度專設料估所以
　　　量丈尺權物價計傭直授成於督工之官工竣
　　　覆覈委滿漢司官四人領其事○直省工程所
　　　司視其緩急按時確估具其實申督撫報部急
　　　工則隨估隨修工在可緩竢部覆準鳩舉工竣
　　　均别委官勘實具結題咨其有増估續估者皆
　　　先事報部仍於報銷册内聲明待覈
　　　凡覈銷在京修造工竣委官察驗與原估相符
　　　數在二百兩以下者彚疏二百兩以上者專案
　　　題銷並令管工官備册移科道詳勘有浮冐及
　　　侵蝕者論○直省報銷工程造正副册逹部有
　　　應駮減者籤注副册發還改造如駮詰再三終
　　　未清晰者由部酌數覈減疏請完結若原估不
　　　敷續増工料未報請銷不得藉稱捐墊冀抵本
　　　案覈減之數
　　　凡報銷期限
　特㫖修理工程工竣管工官限十日呈報清册司官
　　　限十五日覈銷應繳費餘限五日内交庫各工
　　　計費在二百兩以内者限一月五百兩二月二
　　　千兩三月五千兩四月五千兩以外按銀數至
　　　三千増限一月盛夏隆冬暫停工作餘月均令
　　　按限完竣仍於十日内呈報察驗覈銷二千兩
　　　以上十五日外増限五日萬兩以上再増十日
　　　應繳費餘定限如前其不依限完工及覈銷與
　　　繳庫遲延者並論專設督催所以掌催工完帑
　　　之事逾期呈堂察覈○直省工程督撫酌其大
　　　小難易定限報部或有他故不能如期告竣則
　　　題咨展限工完逾期及報銷遲延者叅劾至工
　　　程覈減承修承追各官均定以年限不完者論
　　　如律
　
　
欽定大清㑹典卷七十二
欽定四庫全書
欽定大清㑹典卷七十三
　　　工部
　　　　虞衡清吏司
　　　採捕
　　　凡採捕有三曰東珠曰貂皮曰人參貂珠歳由
　　　黒龍江將軍捕牲總管按數選取輸納人參由
　　　户部給票委官經理均㑹同内務府分等驗收
　　　貯庫
　　　凡採捕之法採珠設珠軒置長上三旗珠軒五
　　　十有四下五旗珠軒三十有四每珠軒以得東
　　　珠十有六顆為率重自一分至十分為度每歳
　　　合計所入之數佳者或以一當五或以一當四
　　　當三當二㝷常者仍以一當一分為五等不及
　　　等者不入正數内○捕貂索倫壯丁每名歳捕
　　　一貂冬季選貢鄂倫椿食糧壯丁如之其不食
　　　糧者每名亦歳捕一貂三等以上給直不及等
　　　者不給直烏良海壯丁每名歳捕二貂按數輸
　　　納○採人參户部委官攜信票出口招商給票
　　　入山開採每票以納人參十有二兩為則每歳
　　　所採以給票之多寡為盈縮採二年三年間停
　　　一年由
　　盛京吉林將軍寜古塔副都統隨時酌奏
　　　凡採捕賞罰總管翼長驍騎校領催等督採東
　　　珠溢數至三十顆為一分多者按分加算賞給
　　　布帛有差溢數得千顆者總管翼長加一級驍
　　　騎校領催等按分加賞上三旗由内務府下五
　　　旗由各王貝勒貝子等給予闕額至十顆為一
　　　分闕多者亦按分加算官降罰壯丁鞭責各有
　　　差貂分三等一等五百二等一千餘以三等收
　　　納足數及等者計額給賞銀布足數不及等者
　　　無賞免議不足數者罰責各有差
　　　凡採捕禁令貂珠人參禁偷採旗民有犯皆論
　　　如法私載私販與盜採同該管官及守口官弁
　　　失察徇縱者並論
　　　　鼓鑄
　　　凡鼓鑄之法𨽻工部者曰寳源局置鑪二十有
　　　一歳鑄錢七十一卯(以六千二百四十九/緡二百七十文為卯)得錢
　　　四十四萬三千六百九十八緡百七十文遇閏
　　　加鑄四卯得錢二萬四千九百九十七緡有八
　　　十文月運節愼庫備用
　　　凡寳源局事掌於滿漢右侍郎其滿漢司官簡
　　　用更代及選委筆帖式期滿升用與户部寳泉
　　　局同
　　　凡寳源局出錢以給工直餘竢户部咨領到庫
　　　按數給發兵餉月以三萬緡為率
　　　凡雲南之銅歳輸
　　京師寳源局者如户部三分之一正運四每運銅
　　　三十六萬斤加運二每運銅三十萬六千七百
　　　二十斤共銅二百五萬三千四百四十斤其色
　　　之高下運之遲速驗收考察均如户部
　　　凡寳源局需用黒白鉛錫歳輸自出産之省與
　　　户部所用統解分收貴州白鉛上下正副分為
　　　四運共一百三十萬一千九百十有四斤湖南
　　　黒鉛上下二運共二十三萬三千五百二十三
　　　斤廣東錫歳一運計七萬五百七十一斤承運
　　　官及定限與運銅同(凡錢法考成禁/令詳見户部)
　　　　軍器
　　　凡修造甲胄櫜鞬佩刀由八旗以應造之數具
　　　册咨部部按官校及馬歩軍等則各旗定價移
　　　户部豫支官兵俸餉令軍需局依式造給需用
　　　鳥槍由旗咨部以庫貯給發○吉林新来京官
　　　兵給以軍器由該管官册具人數咨部折價令
　　　其自備
　車駕廵幸官兵需用帳房官以藍色兵以白色皆布
　　　為之由部備造貯庫各旗届期領用囘日按數
　　　交納○直省駐防及緑旗營官兵鎧仗或増置
　　　或補闕均由督撫按修理城垣衙署例定價報
　　　部刋定章程畫一報銷
　　　凡製造火器大者曰礮其制或鐵或銅或鐵心
　　　銅體或銅質木瓖或鐵質飾金重自五百六十
　　　斤至七千斤輕自三百九十斤至二十七斤長
　　　自一尺七寸七分至丈有二尺其擊逺或宜鐵
　　　弹或宜鉛子均助以火藥引以烘藥鐵弹自四
　　　十八兩至四百八十兩鉛子自二兩至二十八
　　　兩火藥自一兩三錢至八十兩烘藥自三四錢
　　　至二兩皆按礮尺髙下度數以定所及之逺近
　　　鑄礮之時或奉
　㫖命官監督或由部委官無常制小者曰鳥槍曰火
　　　甎曰火毬曰火箭曰弩箭曰噴筩曰銃皆隨時
　　　成造○部設濯靈厰委官制備火藥
　特命大臣督理厰設石碾二百盤每盤置藥三十斤
　　　為一臺每臺碾三日者以備軍需碾一日者備
　　　演槍礮豫貯軍需火藥以三十萬斤為率隨用
　　　隨備八旗試演槍礮
　　盛京熱河右衛綏逺城及各䝉古等處兵丁操演
　　　所用火藥皆按年備造隨時憑文支給每火藥
　　　百斤隨烘藥一斤由部覈給硝黃工價製成請
　命大臣驗收覈實奏銷○直省駐防標協各營及邉
　　　關要隘分貯神功神威子母等礮每歳演放或
　　　年久鏥蝕燬舊鑄新或綜覈盈絀酌撥均貯由
　　　各將軍督撫提鎭題準報部存案至修造鳥槍
　　　等器及歳需火藥鉛弹皆動用公帑報部覈銷
　　　凡
　王命旗牌自經畧軍務至直省督撫提鎭皆
　賜給以重委任損失者論○旗以藍繪為之方二尺
　　　六寸金書令字鈐以兵部印牌以木製形圓高
　　　一尺二分濶七寸五分厚一寸髤以硃漆中䥴
　　　令字飾以金旁䥴號數槍長七尺圍一寸亦䥴
　　　號以備考察○歩軍統領及直省駐防將軍皆
　　　給令箭箭上書金字如其官名綴以黃繒小旗
　　　歳久疏請由部更製頒給
　　　　雜料
　　　凡鑄器頒行户部及直省有司度量權衡由部
　　　按成式鑄造
壇廟
陵寢内務府八旗各部院寺及外藩外國賔館並各工
　　　所需用銅鐵器具皆委官督匠造給需用物料
　　　或以庫貯給發或移户部支取或按市價採買
　　　皆月要其數奏銷
　　　凡陶器内務府及各衙署工所取用陶器計其
　　　高下尺寸口徑大小按市價採買給發
　　　凡黃布幔城網城及樁鐝駝屉備造貯庫遇
　車駕廵幸需用内務府八旗太僕寺各衙門定數咨
　　　取事畢如數交還
　　　凡造車八旗礮車及棉簾車遇有修造購木材
　　　於直省支物料於户部委官監製工竣題銷部
　　　設馬車九以供木倉門簾庫等處運送物件之
　　　用草豆役食均於户部支領
　　　凡葦席竿繩貯於惜薪厰收掌所内務府及各
　　　部院寺工所賔館遇有需用按數給發如用久
　　　殘朽給直採辦工完按時日之久暫定成數之
　　　多寡分别交囘有逾限不交及損失者論
　
　
　
　
欽定大清會典卷七十三
欽定四庫全書
欽定大清會典卷七十四
　　　工部
　　　　都水清吏司
　　　河工(水利附/)
　　　凡河道工程黃淮二瀆為大運河次之永定河
　　　又次之及南北條諸川湖淀附流入海分流濟
　　　運者咸受治焉
　　　凡職掌江南河道總督一人掌黃淮㑹流入海
　　　洪澤湖汕黃濟運南北運河洩水行漕及𤓰洲
　　　江工支河湖港疏濬隄防之事所屬河庫道一
　　　人掌出納河帑淮徐河道一人轄銅沛邳睢宿
　　　虹桃源同知四人豐蕭碭宿遷運河通判二人
　　　二十四汛州同州判各一人縣丞五人主簿十
　　　有二人廵檢七人分管(詳見/則例)淮揚河道一人轄
　　　山清裏河山清外河山安海防江防同知五人
　　　髙堰山旴桃源安清中河揚河揚糧水利通判
　　　六人三十八汛州同州判各三人縣丞十有四
　　　人主簿十人廵檢八人又西溪司安豐司管河
　　　廵檢各一人十四牐牐官十有一人分管(詳見/則例)
　　　河營叅將一人統轄淮徐淮揚各營淮徐河營
　　　游擊一人轄九營守備九人二十一汛千總八
　　　人把總十有三人淮揚河營游擊一人轄十一
　　　營守備十有一人二十六汛千總九人把總十
　　　有七人葦蕩營叅將一人轄左右營守備千總
　　　把總各二人○山東河南河道總督一人掌黃
　　　河南下汶水分流運河蓄洩及支河湖港疏濬
　　　隄防之事所屬山東運河道一人轄運河沂郯
　　　海贛同知二人泇河捕河上河下河泉河通判
　　　五人二十八汛州同州判各三人縣丞十人主
　　　簿十有二人分管(詳見/則例)分理泉河州同二人府
　　　經歴三人縣丞六人廵檢一人四十八牐牐官
　　　三十一人兗沂曹兼管黃河道一人轄曹單黃
　　　河同知一人四汛縣丞一人主簿二人廵檢一
　　　人黄運河營守備一人轄七汛千總五人把總
　　　二人東昌徳州二衞管河守備各一人徳州運
　　　河南北兩岸管河千總各一人河南開歸陳道
　　　一人轄上南河下南河同知二人儀考商虞通
　　　判二人十二汛州判一人縣丞七人主簿四人
　　　彰衞懐道一人轄懐慶黃河開封上北河下北
　　　河同知三人彰徳河務衞輝鹽河懐慶河務曹
　　　儀河務通判四人二十汛縣丞八人主簿十人
　　　廵檢二人又林縣管河典史一人豫河懐河二
　　　營守備各一人協辦守備各一人轄七汛千總
　　　四人把總三人○直隸總督兼河道總督一人
　　　掌漳衞入運歸海永定河歸淀疏濬隄防之事
　　　所屬永定河道一人轄石景山永定河南岸北
　　　岸同知三人三角淀通判一人十五汛州判三
　　　人縣丞主簿各五人吏目二人通永河道一人
　　　轄北運河務關同知一人北運河楊村薊運糧
　　　河通判二人十三汛州同一人州判四人縣丞
　　　三人主簿五人天津河道一人轄南運河津軍
　　　河間河捕同知二人泊河子牙河通判二人西
　　　汛清河故城吳橋管河縣丞各一人東汛景州
　　　滄州管河州判各一人天津管河縣丞一人東
　　　光交河南皮青靜海獻管河主簿各一人青縣
　　　管河廵檢一人清河道一人轄保定河務同知
　　　一人正定糧馬河通判一人分汛冀州祁州安
　　　州管河州判各一人武强隆平寧晉兼管河務
　　　知縣各一人清苑蠡髙陽新安雄安肅新城管
　　　河縣丞各一人保定任邱唐管河主簿各一人
　　　滿完方順橋管河廵檢各一人深澤管河典史
　　　一人大廣順河道一人轄廣大漳廣平河務漳
　　　河同知三人分汛永年邢臺沙河南河平鄉廣
　　　宗鉅鹿唐山内邱任元城大名魏東明長垣兼
　　　管河務知縣十有五人元城大名魏長垣管河
　　　縣丞各一人永年成安管河典史各一人永定
　　　河河營守備一人轄南北岸淀河三汛千總把
　　　總各一人石景山汛千總一人北運河汛千總
　　　把總各三人南運河汛千總一人把總八人東
　　　淀垡船千總一人西淀垡船把總一人
　　　凡河兵各有定額(詳見兵/部營制)於綠旗營兵之外别
　　　自為伍專屬河工調遣及守汛防險之事其分
　　　戰守給餉仍如綠旗營制惟江南葦蕩營河兵
　　　專司樵採不與雜役
　　　凡夫役江南山東河南設堡夫山東江南設牐
　　　夫直隸山東設淺夫河南設柳船長夫樁埽夫
　　　山東設徭夫泉夫壩夫軍夫橋渡夫直隸設衩
　　　夫防夫各隨其地之宜其食於官也則視役之
　　　輕重以為差山東運河屆疏濬之年按其工之
　　　大小别募夫役工竣則止
　　　凡工式蓄洩隨宜曰牐蓄洩以漸曰涵洞束水
　　　曰隄隄外重以隄曰遥隄隄外築隄俾河流遶
　　　越而過曰越隄亦曰月隄兀立者曰縷隄截流
　　　曰壩洩漲者曰滚水壩曰竹絡壩銳出河流以
　　　分水勢者曰磯觜壩䕶隄曰埽埽有魚鱗龍尾
　　　丁頭之别䕶埽曰障障有六楞三楞棑木之異
　　　他如以導大澑則有木龍柳□以濟覆舟則有
　　　救生樁木均如式建置限年保固
　　　凡經費各工有修防之費有俸餉之費有役食
　　　之費有歳報圖册之費江南河工有歳增五寸
　　　之費山東有疏濬運河之費各有常額江南以
　　　河庫道河南以開歸陳道彰衞懐道山東以運
　　　河道直隸以天津道通永道永定河道清河道
　　　大名道掌其出納歳要其數於河道總督覈實
　　　奏銷侵蝕者論
　　　凡物材葦柳秫稭論束􁪪麻論斤土論方甎論
　　　塊石料分雙單樁木别杉楊下至石灰米汁釘
　　　鐵之屬各有定則有額者歲辦如額無額者如
　　　其需用之數購備均按則給價剋扣浮冒者論
　　　凡修防以工程告竣保固限滿交汛之日為始
　　　其工當衝澑須用長樁大埽歲加鑲築費有定
　　　額者曰歲修或河流遷徙及三汛屆臨偶被刷
　　　損隨時搶䕶工費在五百兩以内者曰搶修江
　　　南黃運河隄工每歲增髙五寸亦曰歲修其覈
　　　費具題也歲修以十月搶修無定期題銷均以
　　　次年之四月逾限者論别案大工不在此限
　　　凡三汛歲以清明節閱二十日為桃汛自桃汛
　　　後至立秋前為伏汛自立秋至霜降為秋汛屆
　　　期該管官弁督率兵夫多備物材晝夜分防有
　　　警則鳴金為號集附近兵夫協力搶䕶如汛臨
　　　工固河道總督馳奏安瀾
　　　凡疏濬河道面必廣底必深運土必於隄内無
　　　隄者以去河百丈為率運河歲小濬間歲大濬
　　　黃河無定期遇沙停淤積即為濬治其法或以
　　　勺或以刮版或以浚船皆因地制宜不拘器具
　　　凡浚船以疏瀹河道柳船以濟運物材垡船與
　　　浚船同石船與柳船同均以三年小修五年大
　　　修更造則河南江南以八年直隸以十年
　　　凡保固黃河工程限一年運河限三年江南河
　　　東同直隸南運河限三年北運河限二年永定
　　　諸河險工限一年平易工程並限三年均以報
　　　竣之日起限限内衝決責承修官暨督修官賠
　　　修不修治以罪限外衝決守汛官弁暨該管文
　　　武官沿河州縣皆分别議處
　　　凡葦柳議叙河工官弁於沿河隙地捐資種植
　　　葦柳小楊備用者葦以一頃柳以五千株楊以
　　　五百株計算各紀錄一次按數遞加葦至四頃
　　　柳至二萬株楊至二千株者各加一級居民捐
　　　種葦柳小楊至官弁應議加一級之數者各予
　　　以九品頂帶榮身葦蕩營餘葦至十萬束以上
　　　者議叙不及數者分别議處
　　　凡禁令牐官非時啟閉糧船不候㑹牌官民船
　　　不遵漕規擅自争放並頑民包攬夫役盜決河
　　　防或傍隄驅車占隄蓋房者均有禁違者並論
　　　如律
　　　凡水利直省河湖淀泊川澤溝渠有益於民生
　　　者以時修治務令蓄洩隨宜旱潦有備以府州
　　　縣丞倅佐貳董其役各給以管理水利職銜
　　　　海塘(江防附/)
　　　凡海塘江南以蘇松太道浙江北塘以杭嘉湖
　　　道南塘以寧紹台道掌其修防之政承以府丞
　　　倅分理以州縣佐貳等官事關題奏均由督撫
　　　凡塘工皆以石其非潮汐衝撼之所間用土工
　　　或用柴工均如式建置限年保固物材價直率
　　　與江南河工同
　　　凡歲修歲以冬至前該管道察其境内塘工之
　　　應修治者計費以申於督撫督撫覈實廼率屬
　　　興工工竣限四閱月奏銷每歲俸餉役食之費
　　　咸入奏焉
　　　凡塘汛沿塘十里或五里為一汛每汛設一斥
　　　堠在汛各兵晝夜分廵以資防守
　　　凡夫役江南設塘長每塘四里或五六里設一
　　　長浙江設堡夫北塘一里一夫南塘二里一夫
　　　皆令在塘主守遇柴土各工偶有刷損即為補
　　　治歲給役食有差
　　　凡江防四川以成都府同知湖廣以武漢黃徳
　　　道上荆南道下荆南道江西以九江府同知掌
　　　其修理均無定期如所屬隄岸工程偶被衝刷
　　　該管道廳即履勘計費以申於督撫督撫覈實
　　　具題興工工竣報銷惟江南𤓰洲江工歲修由
　　　江南河道總督奏銷(詳河工/典則)
　　　　橋道
　　　凡都城街道十有六外曰正陽門街曰崇文門
　　　街曰宣武門街曰左安門街曰右安門街均南
　　　北為衢曰廣寧門街曰廣渠門街均東西為衢
　　　内曰崇文門街曰宣武門街曰安定門街曰徳
　　　勝門街曰地安門街均南北為衢曰朝陽門街
　　　曰阜成門街曰東直門街曰西直門街均東西
　　　為衢坊二十有四在正陽門外正陽橋者以橋
　　　名坊朝陽門外達東郊
　日壇神路者曰景升阜成門外達西郊
　月壇神路者曰光恆(舊均名/禮神街)安定門外達北郊
方澤壇者曰廣厚(舊名/泰折)東西長安街均以街名坊
　　大清門東曰敷文西曰振武崇文門内曰就日宣
　　　武門内曰瞻雲東大市街南北均以街名坊東
　　　曰履仁西曰行義西大市街與東大市街同太
　　　學東西皆曰成賢府學東西皆曰育賢
　帝王廟東西皆曰景徳其界則外屬五城内隸八旗
　　　平治由歩軍統領繕修均由部○直省坊衢之
　　　政各由地方有司掌之禁侵占時修理其工要
　　　而費鉅者並準動帑修造報部覈銷
　　　凡都城橋梁内外跨
　　御河者十䕶
　　禁城者十有五水陸大小橋梁三百有七十均由
　　　部時其修理以利行人○直省府州縣治䕶城
　　　河均設橋梁與
　　京師同其津要之處隨宜建置動帑者按則報銷
　　　凡除道恭遇
　乗輿出入九門以内由歩軍統領九門以外由大興
　　　宛平縣令先期清
　蹕○
　廵幸直省由地方有司平治
　　御道嚮導大臣暨隨
　駕之本部堂司官察勘
　　　凡柵䦨
　　禁城内外共千七百二十有六以司啟閉遇有損
　　　壊内城由八旗外城由三營各申步軍統領咨
　　　部修葺
　　　凡水溝周通
　　京城大小衢巷以洩夏秋潦水歲以暮春或季秋
　　　司坊官旗弁各列内外城應疏溝道呈步軍統
　　　領募夫濬治工竣由部委官察勘
　　　　船政
　　　凡糧船山東河南江蘇安徽浙江每船長七丈
　　　一尺濶一丈四尺四寸江西湖廣長十丈短者
　　　九丈每造一船給工料銀二百八兩由部準戸
　　　部移咨覈覆興工各令本省糧道監造造後出
　　　運十年報部題銷(修理及更造年/限詳戸典漕運)
　　　凡戰船每船長十有一丈至一丈九尺濶二丈
　　　三尺五寸至九尺六寸各有差天津山東福建
　　　船均屬外海江西湖廣均屬内河江南浙江廣
　　　東分屬外海内河外海定限三年小修六年大
　　　修九年再大修不堪修者更造内河三年小修
　　　八年大修十一年再小修十四年再大修不堪
　　　修者更造修造之費有正價有津貼正價各以
　　　其直無定額津貼每正價百兩自加四加六加
　　　八至加倍倍半有差由部準兵部移咨覈覆修
　　　造各令本省道員會同副叅等將弁監造工竣
　　　報部題銷
　　　凡水驛船江蘇安徽江西湖廣廣東均定限三
　　　年小修五年大修十年更造其湖廣之宣樓船
　　　每歲一修更造同浙江四川大修以六年小修
　　　更造同廣西小修以三年更造以五年工料銀
　　　小修自一兩七錢至九十七兩大修自二兩九
　　　錢至一百九十一兩更造自六兩九錢至二百
　　　九十四兩歲修湖北二十一兩湖南十有六兩
　　　各有差由部準兵部移咨覈覆修造工竣㑹兵
　　　部題銷
　　　凡應差船江南定限三年小修六年中修九年
　　　大修十二年更造浙江三年小修六年大修十
　　　年更造工料銀小修自十有九兩至六十八兩
　　　中修自七十三兩至九十四兩大修自二十九
　　　兩至一百五十九兩更造自九十七兩至二百
　　　六十兩各有差由部準督撫移咨覈覆修造工
　　　竣報部題銷
　　　凡直省河海江湖及灘汛危險之處各設救生
　　　船修造年限視内河戰船各省同惟山西之河
　　　津甘肅之歸徳所船無修限率數年一造工料
　　　銀小修自二兩二錢至二十七兩大修自四兩
　　　三錢至四十五兩更造自七兩七錢至七十九
　　　兩各有差由部準督撫移咨覈覆修造工竣報
　　　部題銷
　　　凡直省水陸通衢有浮梁(亦名/橋船)有渡船或歲修
　　　或限年修各省不同更造率以十年惟浙江尖
　　　山浮梁以二年四川通西藏渡船以三年福建
　　　廣東海口渡船修造與戰船同並準動帑辦理
　　　由部覈銷
　　　　藏冰
　　　凡伐冰取諸
　　御河及龍王堂蓮花池歲以冬至後半月部委司
　　　官一人募夫伐冰取其明淨堅厚者以方尺有
　　　五寸為塊
　　　凡納冰
　　紫禁城内窖五藏冰二萬五千塊
　　景山西門外窖六藏冰五萬四千塊徳勝門外窖
　　　三藏冰二萬六千七百塊以供各
壇
廟祭祀暨
　　内廷之用徳勝門外土窖二藏冰四萬塊
　　正陽門外土窖二藏冰六萬塊以供公廨官學及
　　　各門各監獄官設暑湯之用
　　　凡工費計塊酬直以納於
　　紫禁城内及各門外為差如藏冰不敷用從市採
　　　買以夏月及秋月為差均由部給發
　　　凡畿輔藏冰以供
陵寢祭祀
昭西陵由遵化州薊州
孝陵
孝東陵由豐潤縣
景陵由遵化州
　　妃園寢由薊州
泰陵由易州
　孝賢皇后陵寢由豐潤縣均豫年伐藏
　　　凡
　車駕廵幸直省均由地方有司供用無常數惟熱河
　　　定冰二千塊喀喇河屯三百塊巴克什營兩間
　　　房長山峪樺榆溝中關小營波羅河屯各百塊
　　　均豫年伐藏
　
　
　
　
　
　
　
　
欽定大清㑹典卷七十四
欽定四庫全書
欽定大清㑹典卷七十五
　　　工部
　　　　都水清吏司
　　　器用
　　　凡表函
　皇帝恭進
皇太后表文函髙三寸長尺有六寸廣六寸杉木質黃
　　　髤繪金雲龍文上
皇太后奏書函髙二寸一分長尺有一寸五分廣五寸
　　　八分杉木質糊以黃雲龍綺王公百官恭進
　皇帝表文函髙六寸長尺有八寸廣五寸五分杉木
　　　質糊以黃綾恭進
皇太后表文
　皇后箋文同
　　　凡尊藏
實錄金匱髙四尺五寸廣四尺一寸五分縱二尺二寸
　　　枏木質裹以銅塗金琢雲龍文内貯格四及裹
　　　均糊以黃繒
　　　凡尊藏
玉牒匱廣四尺深三尺九寸箱廣三尺一寸深尺有九
　　　寸髙視卷帙以為度每屆纂修之年各依成式
　　　增髙六寸杉木質黃髤者匱二箱四朱髤者匱
　　　二箱六均繪金雲龍文
　　　凡歲藏
　　記注匱髙二尺長二尺五寸廣尺有六寸松木質
　　　朱髤
　　　凡啣
　詔金鳯髙二尺一寸五分承以朶雲廣三尺四寸均
　　　銅製塗金
　　　凡
　詔
　勅均用黃紙
　詔書表裏二層
　勅書三等龍香箋表裏四層畫龍箋三層印龍箋二
　　　層
　　殿試金榜與
　詔書同
　　　凡世襲佐領印軸黃紙製表裏二層髙尺有五
　　　寸五分長數丈至數十丈有差四周作螭文緣
　　　以色綾軸端用紫榆木
　　　凡功牌五等均白紙製表裏二層一等功牌長
　　　三尺六寸五分二等三尺三寸五分三等三尺
　　　有五分四等二尺八寸五分五等二尺六寸五
　　　分均髙尺有五寸五分餘制與印軸同
　　　凡糊飾
　　太和殿
　　保和殿
　　中和殿
　　文華殿牕牖用朝鮮貢紙歲一糊飾博縫用黃綾
　　　二年一糊飾各
壇
廟牕牖路鐙由太常寺移文外藩王公外國貢使館舍
　　　由禮部理藩院移文到部委官糊飾
　　　凡設案
　　朝㑹慶賀諸典禮設
　　表案
　　經筵設
　御書案講案
　頒賞設賞案
　賜燕設食案考試設閱卷案準各該衙門移文供用
　　　凡簪花進士赴
　恩榮燕用金飾銀花一枝采花五百枝各筵燕及安
　　　吻上梁需用銀花均準禮部移文置造供用
　　　凡公署館舍日用器物及
　欽差官恭齎
　詔
　勅筩箱鎖鑰之屬均詳具明目由部覈給○造作器
　　　用需用竹木砂石由部行直省出産州縣採買
　　　解送
　　　　織造
　　　凡祭帛七等曰郊祀制帛曰告祀制帛其色青
　　　黃曰奉先制帛色白曰禮神制帛青赤黃白黒
　　　五色曰展親制帛曰報功制帛均色白各制帛
　　　名皆織清漢文於帛端曰素帛無文歲由江寧
　　　織造入貢輸部以供太常祭祀之用
　　　凡誥勅軸
　誥曰奉天誥命
　勅曰奉天勅命皆織清漢文於軸端繞以龍文
　誥命四品以上用五色紵絲五品以下三色
　勅命用白綾一品玉軸鶴錦面二品犀軸螭錦面三
　　　四品裹金軸五品角軸均花錦面六品以下軸
　　　同五品小團花錦面
　　　凡校尉服色供
壇廟及
　　宫殿之役者服遜衣舁輦輿用紬執事用絹色赤
　　　織團花文
　　　凡采繪織染五色以供
　　國家慶典
　耕耤
　親蠶祭祀筵燕及各公署典禮張幔結采之用
　　　　關稅
　　　凡天下關津𣙜務戸部掌之其隸工部者專稅
　　　竹木商旅輻輳之地間𣙜船貨皆因地制宜
　　　凡直省工關應徵木稅悉收折色惟
　　盛京寧古塔或十五取一以供工作或十取其一
　　　變價解京
　　　凡工關稅額以乾隆十八年奏銷册計之歲入
　　　二十七萬千五百四十六兩有奇潘桃口七千
　　　六百四十五兩古北口千十有二兩殺虎口七
　　　千六百四十六兩武元城千二百三十一兩寧
　　　古塔輝發穆欽等處三百七十兩各有奇甎版
　　　牐四千五百七十二兩(臨清關/兼管)龍江關五萬七
　　　千六百有七兩(西新關/兼管)宿遷關四萬八千八百
　　　八十四兩(淮關/兼管)𤓰儀由牐七千六百六十六兩
　　　(揚關/兼管)蕪湖關七萬一百四十六兩南新關三萬
　　　二百四十七兩(北新關/兼管)荆關萬七千十有九兩
　　　辰關萬二千五百兩渝關五千兩(䕫關/兼管)
　　　凡工關解餉潘桃口古北口殺虎口歲入節慎
　　　庫餘輸戸部歲要其成定殿最以
　聞
　　　凡司𣙜務或戸關并攝或由部疏請京差監督
　　　或督撫奏
　聞委官專司或以將軍織造兼管制如戸部
　　　凡竹木經過關津驗量得實各按時地以權徵
　　　𣙜之平部頒科則規條諸關刋榜昭示俾吏不
　　　能欺有匿稅者論如法
　　　凡司關歲領部册曰循環簿親填簿稽考簿皆
　　　排次月日按實備書條析無遺歲終申部以待
　　　覆覈法與戸部各關同
　
　
　
　
　
　
　
欽定大清㑹典卷七十五
欽定四庫全書
欽定大清會典卷七十六
　　　工部
　　　　屯田清吏司
山陵
永陵在
　　興京啟運山距
　　盛京二百四十里
福陵在
　　盛京天柱山距
　　盛京二十里
昭陵在
　　盛京隆業山距
　　盛京十里(規制見/京工部)　(盛/)
孝陵在遵化州昌瑞山距
　　京師二百四十里
孝陵居中東南
昭西陵東
孝東陵又東
景陵
泰陵在易州永寧山距
　　京師二百八十里
　孝賢皇后陵寢在遵化州昌瑞山
孝陵之西
　　　凡
山陵規制甃石為地宫築以黃土環以
寶城前起方城覆以崇樓上題
陵名内碑一鑴
廟號方城階下設祭臺上陳石香鑪一燭臺花缾各二
　　　祭臺前二石柱一門朱櫺又前琉璃花門三為
陵寢門前為
隆恩殿重檐五間殿中設暖閣
寢室如
太廟制東西廡各五間左右燎鑪各一前為
隆恩門五間三門繚以朱垣門外東西廂各五間守䕶
　　　官軍班房東西各三間前為
　　神道碑備鑴
尊諡廟號覆以亭皆繪五采飾金亭前石橋三橋左右
　　　下馬石牌各一宰牲亭神廚神庫井亭皆繪采
　　　橋南神路正中龍鳳門門外兩旁班房各三間
　　　文臣武士及麒麟獅象馬駝等石像左右序列
　　　前為望柱二又前石橋一橋前
聖徳神功碑覆以崇樓擎天柱前後各二
　　神路前為
　大紅門門三繪采脊四下左右角門二門南石坊一
　　　東西石坊二左右下馬石牌一大紅門内左為
　　具服殿三間繚以周垣門一殿三間均西嚮皆覆
　　　以黃琉璃為
　乗輿更衣之所
　　　凡
　　神路兩旁封以樹十株為行各間二丈周垣之外
　　　植紅柱以為界限禁樵採耕種
　　　凡
　　園寢規制
　　妃
　　皇太子均以石
　　嬪貴人以甎為壙均砌月臺上築土為塜各以位
　　　次序列前為琉璃花門三前
　　饗殿五間東西廡各五間燎鑪一前為門三間均
　　　覆綠琉璃繪五采飾金繚以周垣大門外東西
　　　廂各五間官軍班房各三間朱飾門前石橋一
　　　凡
陵寢工部設郎中員外郎專司歲時祭饗之事先期赴
　　　部請領庫帑覈給供應事竣報銷
　　　凡
陵工修葺總理貝勒大臣等歲以冬十月察明應修之
　　　所彚疏下部委官確勘計費以聞春融部遣官
　　　會修工竣覈實題銷其有急需葺治者隨時專
　　　案疏請部遣官估修亦如之
　　　凡
陵工歲需甎瓦灰石悉於去山遙逺無關龍脈之地酌
　　　定處所燒造採取以資修造之用
　　　凡
陵寢廨舍營房
昭西陵
孝陵
孝東陵
景陵
　孝賢皇后陵寢及
　　妃園寢守衞貝勒公官員執事人役共府第舍宇
　　　三千八百三十三間八旗官兵營房千三百五
　　　十九間馬蘭鎮官兵營房千三百有八間
泰陵及
　　妃園寢守衞貝子公官員執事人役共府第舍宇
　　　千二百七十八間八旗官兵營房三百七十三
　　　間泰寧鎮官兵營房二千有五十五間遇有應
　　　修兩鎮由直督餘由
皇陵工部皆確估咨部工竣覈銷
　　　　墳塋
　　　凡墳塋饗堂親王五間世子以下至輔國公皆
　　　三間親王世子郡王門三貝勒以下門一親王
　　　繪五采飾以金覆以綠琉璃世子郡王止繪五
　　　采皆覆綠琉璃瓦貝勒以下施朱不繪用㼧瓦
　　　凡墓碑親王至輔國公皆交龍首龜趺惟郡王
　　　以上得建碑亭鎮國將軍螭首輔國將軍麒麟
　　　首奉國將軍天祿辟邪首皆龜趺奉恩將軍圓
　　　首方趺
　　　凡墳院親王周百丈世子郡王八十丈貝勒貝
　　　子七十丈鎮國輔國公六十丈鎮國輔國將軍
　　　三十五丈奉國奉恩將軍均三十丈
　　　凡守塜人親王十戸世子郡王八戸貝勒貝子
　　　六戸鎮國輔國公四戸鎮國輔國將軍二戸
　　　凡固倫公主墳塋規制視世子郡王和碩公主
　　　郡主視貝勒貝子縣主郡君縣君視鎮國公
　　　凡公侯伯墓碑視鎮國將軍墳院四十丈守塜
　　　人視輔國公一品官墓碑視鎮國將軍二品官
　　　視輔國將軍墳院守塜均視鎮國將軍三品官
　　　墓碑視奉國將軍四五品視奉恩將軍墳院同
　　　守塜皆一戸
　　　凡建墳立碑自宗室王公將軍五等世爵至一
　　　二品官皆給費由本家營造以爵秩為差三品
　　　官以下殁於王事者視加贈官品給與
　　　凡古昔帝王聖賢忠烈陵墓令直省督撫飭所
　　　在州縣官防䕶修葺歲終册報由部覆覈以
　聞
　　　　薪炭
　　　凡
　　内廷歲需薪炭各設廠委官豫期給價以時儲備
　　　遞年盈縮由内務府經理部稽其出入歲終彚
　　　覈奏銷
　　　凡
　車駕廵幸行營所需薪炭先期定數飭知地方有司
　　　動帑豫備事竣報部覈銷
　　　凡
壇
廟需用薪炭太常寺隨時咨部取給
　　　凡
陵寢歲需薪炭守土官以時供應彚數報銷
　　　凡在京衙署及文武會試外藩賓館需用薪炭
　　　均按經制定數憑文支給
　　　凡薪炭兩厰各設監督鑄給關防以董其事歲
　　　周更代
　　　凡開採煤窰如出邊關隘口者均酌指處所報
　　　部給票與内地官山各輸常課民業聽之其不
　　　遵禁約私擅開採者論如法
　　　　匠役
　　　凡
　　内廷工程需用匠役監工官選樸實有身家者為
　　　夫頭召募匠夫責令具結備案人給腰牌稽察
　　　出入不奉法者懲逐有竊匪隱藏工所夫頭不
　　　舉者論如法
　　　凡匠役之畱部待用者遇有營造量予工直閒
　　　日按月給米夫役廩食於各司及庫廠者月給
　　　銀米皆按季關支各有差若臨時召募工匠及
　　　暫雇夫役計日給直均有定價
　　　凡食糧匠役設有定數營繕司九十七名虞衡
　　　司五十九名都水司百有八名屯田司十有六
　　　名各司庫局隸役七十九名其支領銀米均會
　　　覈應給之數造册移戸部關支虞衡司庫硝黃
　　　庫濯靈廠庫丁二十四名每三歲各給羊裘由
　　　製造庫辦給
　　　　節慎庫
　　　凡收納帑項每歲奏支戸部庫帑十萬兩或二
　　　十萬兩貯庫潘桃古北殺虎等口木稅密雲縣
　　　出口炭稅山東河南江南建曠裁夫存銀均解
　　　部由各司於文到日覈數移庫解官赴庫交收
　　　寶源局歲鑄錢按月按卯各工營造費餘按限
　　　均輸庫以備支𤼵
　　　凡支𤼵帑項各工所物價工直均由各司各庫
　　　覈明應給之數具領移庫按數給𤼵戸部移取
　　　寶源局錢配𤼵兵餉按月支給歲以三十六萬
　　　緡為度
　　　凡奏銷帑項月要其數具奏歲終則會計一歲
　　　收𤼵存畱之數列册具疏以
　聞
　　　凡遇大興作庫存帑項不敷用度隨時疏請咨
　　　戸部移取備支工竣奏銷
　
　
　
　
　
　
　
　
欽定大清會典卷七十六
欽定四庫全書
欽定大清會典卷七十七
　　　工部
　　　　製造庫
　　　凡製
　寶盝印盝
　皇帝寶盝高九寸方八寸五分寶色池高三寸四分
　　　方六寸四分均金製盝鏤花草文外櫝高尺有
　　　三寸方尺有二寸櫝架高二尺一寸方尺有八
　　　寸均枏木製朱髤櫝繪金雲龍架雕龍文袱墊
　　　均用黃綺○
皇太后
　皇后寶盝高七寸八分方八寸寶色池高二寸方四
　　　寸八分均金製外櫝繪龍鳯文餘制及袱墊與
　皇帝同(櫝繪皇后/    鳯文)○
　　皇貴妃
　　貴妃寶盝金製寶色池銀製金飾櫝均杉木架均
　　　椴木朱髤金飾
　　皇貴妃繪鸞鳳文袱墊用金黃色○
　　貴妃繪雲鳳文袱墊用金黃色○
　　妃印盝印色池制如
　　貴妃○親王世子寶盝高七寸八分方八寸寶色
　　　池高二寸方四寸八分均銀製金飾櫝繪斗牛
　　　雲文袱墊均絳綺郡王印盝印色池皆銀製餘
　　　如親王
　　　凡製
　册
皇太后
　皇后金册十頁高七寸一分廣三寸二分每頁重十
　　　有八兩聨以樞紐面鈒升降龍文内函高九寸
　　　長一尺廣六寸五分外櫝高尺有三寸長尺有
　　　三寸五分廣一尺架高二尺一寸方一尺八寸
　　　均枏木製朱髤金飾繪龍鳳文(繪鳯皇后/    文)袱墊
　　　均黃綺○
　　皇貴妃金册十頁每頁重十有五兩櫝以杉木架
　　　以椴木製朱髤金飾繪鸞鳳文餘制同○
　　貴妃金册如之櫝繪雲鳳文袱墊用金黃色○
　　妃金册每頁重十有四兩八錢餘制同○
　　嬪金册四頁每頁重十有四兩六錢有奇袱墊用
　　　絳綺餘制均同○親王世子册均金製十頁每
　　　頁重十有五兩櫝繪斗牛雲文袱墊均用絳綺
　　　郡王册銀製金飾十頁每頁重十有四兩餘與
　　　親王同貝勒貝子册均紙製十頁高尺有一寸
　　　廣七寸五分繪金雲龍表裏飾黃繒鎮國公以
　　　下奉恩將軍以上給
　誥紙製高一尺長丈有六尺繪金龍玉軸牙籤○公
　　　主金册四頁餘制如親王親王世子郡王福晉
　　　册皆四頁餘各視其夫册之制貝勒貝子夫人
　　　郡主縣主郡君及外藩王公均紙册制同○文
　　　武官功封世爵給
　勅長一丈黃紙龍邊
　皇册匣五均皮製高一尺五寸四分廣一尺深無定
　　　數視册之多寡厚薄以為度蓋高三寸五分廣
　　　一尺有三分邊角均周緣以銅及搭環飾件均
　　　塗金鉤花上面暨前左右繪金龍七後繪寶相
　　　花黃皮為攜帶塗金銅鎖鑰各一左懸鑰匙牌
　　　右懸編次銅牌袱用黃綺銷金團龍
　　　凡製宣讀
　册寶加上
徽號
　册立
　册封諸典禮均仿金
　册寶印之式紙製
　册面飾黃綺
　寶飾黃繒盝用黃色者雲龍五采綺面繒裏用金黃
　　　色者雲綺面繒裏
　　　凡製
玉册寶升祔
太廟
玉册十頁每頁高九寸廣四寸五分厚四分聨以黃組
　　　中鑴清文五頁漢文三頁前後二頁鏤升降行
　　　龍册文填青
廟號填金玉錢一徑二寸厚六分孔方五分鑴天下太
　　　平清漢文填以金青二色
玉寶臺方廣五寸厚一寸九分鑴清漢文交龍紐泥金
　　　高二寸六分寶色池金飾高一寸三分方六寸
　　　一分寶盝方八寸六分高尺有六分外櫝方一
　　　尺一寸三分高一尺三寸二分册函長一尺有
　　　七分廣六寸六分高九寸七分外櫝長一尺三
　　　寸九分廣九寸高尺有三寸三分均枏木製朱
　　　髤繪金雲龍雲鳯袱墊皆用黃綺○恭上
尊諡
　册諡追封宣讀
册寶均絹製
陵寢地宫
册寶檀香製制與
玉册寶同
　　　凡鹵簿之制
　皇帝鹵簿有四曰大駕鹵簿曰法駕鹵簿曰鑾駕鹵
　　　簿曰騎駕鹵簿制均有辯
　　大駕鹵簿
　　　玉輦(惟大駕用/之餘不用)穹頂高二尺方六尺二寸飾天
　　　青色前後左右各嵌圓花蒼玉一上安金頂青
　　　綺為重幨繡金雲龍屋高五尺三寸方五尺柱
　　　繪金龍門高四尺八寸廣二尺三寸五分中設
　　　飾金雲龍寶座氊幃青色夏易朱簾輦座高二
　　　尺四寸上方七尺六寸下方七尺七寸朱髤繪
　　　金四周朱闌四中轅二長三丈八尺五寸外轅
　　　二長二丈九尺朱髤前後飾金龍首尾舁以三
　　　十六人合法駕鑾駕騎駕鹵簿全設(其制分詳/各鹵簿内)
　　法駕鹵簿
　　　金輦頂飾泥金嵌金版四幨幃均黃色屋高五
　　　尺方四尺九寸中二轅長二丈八尺一寸外二
　　　轅長二丈六尺一寸舁以二十八人餘如玉輦
　　　玉輅穹頂形圓高三尺一分飾天青色四面嵌
　　　蒼玉各一上安塗金頂高一尺二寸九分下環
　　　鏤金雲龍版百六十有二疊為三成幨綺如頂
　　　色(後各/輅同)屋四方高六尺七寸九分廣八尺二寸
　　　五分柱四高五尺八寸四分門高五尺一寸九
　　　分廣二尺四寸九分左右門廣二尺二寸五分
　　　内四周飾金斗拱中設寶座外繞朱闌三輅後
　　　左右太常旗二旗各十有二斿攢竹朱竿左旗
　　　繡日月五星二十八宿右旗繡升龍座下朱轅
　　　二各長二丈二尺九寸五分前設駕象靷環一
　　　輪二軸一輪各十有八輻皆朱髤飾以鈒金花
　　　文輅座去地四尺一寸五分
　　　金輅穹頂飾黃色四面嵌金版各一左右二旗
　　　各繡黃色升龍餘制如玉輅
　　　象輅穹頂飾赤色高二尺六寸五分四面嵌象
　　　牙版各一屋高六尺四寸九分廣八尺九寸五
　　　分柱高五尺五寸四分門高五尺九分廣二尺
　　　四寸五分左右門廣二尺二寸五分座上朱闌
　　　四太常旗左繡朱鳳右繡升龍座下朱轅三各
　　　長二丈五寸九分駕馬八前設引馬游環一馬
　　　項繫鈴齋戒日則輟輅座去地三尺四寸五分
　　　餘制如玉輅
　　　革輅穹頂飾銀色高二尺五寸五分四面嵌黃
　　　色羊皮版各一屋高五尺五寸九分廣七尺九
　　　寸五分柱高五尺四寸五分門高五尺廣二尺
　　　二寸五分左右門廣二尺一寸九分左旗繡金
　　　虎右旗繡升龍下轅二各長丈九尺五分駕馬
　　　四餘制如象輅
　　　木輅穹頂飾黑色高二尺六寸一分四面嵌花
　　　梨木版一屋高六尺五分廣八尺八寸柱高五
　　　尺八寸門高五尺二寸廣二尺二寸五分左右
　　　門廣二尺二寸闌制如玉輅左旗繡龜蛇右旗
　　　繡升龍轅三各長二丈五寸駕馬六餘同象輅
　　　禮輿高五尺八寸五分廣三尺深四尺重頂高
　　　一尺三寸上層八角下層四方皆髤金垂繡金
　　　龍黃綺重幨每角飾金蹲龍計十有二上安鈒
　　　花金頂嵌珊瑚青金綠松等石内天井飾蟠龍
　　　一柱四高二尺八寸均繞以刻金盤龍一門端
　　　鏤金雲龍二左右塗金龍闌干均平傅直轅之
　　　上前轅下左右金蹲龍各一仰承直轅飾以黃
　　　綺紗氊幃各一隨時施設中設金盤龍寶座高
　　　一尺七寸廣二尺七寸直轅二各長丈七尺六
　　　寸五分大橫竿二各長九尺小橫竿四各長二
　　　尺五寸肩竿八各長五尺八寸撐竿二各長三
　　　尺皆髤以朱繪金雲龍兩端飾以鈒金龍首尾
　　　舁以十有六人○儀象五施錦韉金勒各負塗
　　　金銅寶缾一仗馬十色純白飾金鞍玉勒錦韉
　　　黃韁拂塵二朱氂為之柄長二尺一寸二分金
　　　提鑪二兩耳三足蓋鏤蟠龍上懸天盤鈎三金
　　　索以繫鑪舉以朱竿兩末雕龍首尾塗金香合
　　　二橢圓形高三寸五分大徑六寸三分小徑四
　　　寸二分洗一高四寸五分徑尺有五寸水盂一
　　　高五寸徑四寸五分大缾一高尺有五寸七分
　　　小缾一高尺有四寸五分均赤金質鈒雲龍珠
　　　火瑞草嵌珊瑚青金綠松等石(以上各陳於朱/髤金龍八角盤)
　　　(承以朱髤金龍/方几籍以花毯)金交倚一廣二尺二寸深尺有
　　　一寸前高尺有八寸二分後高三尺一寸枏木
　　　髤金倚背嵌鈒金雲龍足踏一金髤金方几一
　　　枏木髤以金繪雲龍高尺有五寸方尺有八寸
　　　面飾鈒金角雲儀刀二十純鋼為刃柄長三尺
　　　七寸三分鞘用綠皮鋄金玲瓏飾件弓矢櫜鞬
　　　各二十弓各一弓䩨長二尺三寸三分矢各十
　　　有二矢箙長尺有一寸四分矢鏃長三寸笴長
　　　三尺豹尾槍二十長丈一尺有七分攢竹朱竿
　　　繪金龍純鋼為槍首槍帽黃髤繪五彩龍文下
　　　垂朱髦懸豹尾長三尺三寸殳四鐵質長尺有
　　　四寸八楞鋄金龍文攢竹為柄繪金龍長八尺
　　　㦸四純鋼為直刃旁為曲刃承以鋄金龍口柄
　　　與殳同曲柄黃蓋四高丈二尺二寸頂徑五尺
　　　冒以九龍黃綺三幨綴金鈴四十有五頂高尺
　　　有一寸蓋橑三十有二弓竹鐵相間攢竹為桯
　　　桯曲處雕木塗金龍首仰承上宇翠華蓋二冒
　　　以綠綺三幨繡孔雀羽紫芝蓋二紫綺三幨繡
　　　五色靈芝頂皆嵌青金綠松紅寶石餘制同曲
　　　蓋九龍直柄繖二十黃色十有二青赤白黑色
　　　各二均直柄飾金銀頂各長丈有二尺二寸幨
　　　無金鈴以所用綺色異名餘制與曲蓋同直柄
　　　花繖十五色各二皆垂三幨采織四季花寶相
　　　花文餘同龍繖方繖八紅紫各四頂方五尺垂
　　　三幨上安金頂四角金龍首各銜帉□餘制與
　　　直柄繖同夀扇八形圓徑三尺二寸中用黃羅
　　　綺繡字如其名旁繡迴文金字三十亦如其名
　　　背以黃羅綺銷金盤龍攢竹柄朱髤長丈一尺
　　　八寸黃雙龍團扇八單龍團扇八緋色扇如其
　　　數皆高丈有八寸圓徑三尺五寸中用羅綺各
　　　如其色采繡金龍别以雙單餘制同夀扇孔雀
　　　扇八木質高三尺巨腰銳上橢下上廣三寸中
　　　廣二尺七寸下廣二尺冒以綠羅繡孔雀羽朱
　　　竿長八尺八寸雉尾扇八用霞色羅綺環繡雉
　　　羽餘同孔雀扇緋羅鸞鳳方扇八高丈一尺二
　　　寸扇高三尺四寸廣二尺八寸下廣二尺五寸
　　　攢竹柄髤以黑色長夀幢四高丈一尺一寸黃
　　　綺重幨寶蓋黃紗繡夀字為幢長八尺徑一尺
　　　内綴朱纓上覆銅盤四隅出龍首懸銅佩二十
　　　間繫銅鈴二十有四皆塗金攢竹柄朱髤高一
　　　丈柄首屈銅為鵞項上安龍首繫銅索以攜天
　　　盤末以鐵為鐓紫幢四以紫紗繡金蝶花為幢
　　　霓幢四以青紗繡五色虹霓為幢制均與長夀
　　　幢同羽葆幢四五色羅綺繡龍為寶蓋下綴朱
　　　髦組以紅絲餘制與各幢同信旛四寶蓋三幨
　　　垂紅羅繡金龍為旛長六尺五寸廣六寸五分
　　　綴以黃綺牌中繡清漢金字如旛名餘如幢制
　　　絳引旛四以五色羅綺繡龍無字制同信旛豹
　　　尾旛四覆以銅蓮寶蓋中垂豹尾長八尺龍頭
　　　旛四青羅為旛竿長九尺八寸五分上刻枏木
　　　為龍首含㦸橫木以攜天盤餘制與各旛同教
　　　孝表節旌明刑弼教旌行慶施惠旌褒功懷逺
　　　旌振武旌敷文旌納言旌進善旌各二均以絳
　　　綺為旌長七尺三寸廣六寸五分中綴黃綺牌
　　　各按旌名繡清漢金字竿長一丈攢竹朱髦上
　　　安枏木槍首出鵞項龍首如幢制金節四黃紗
　　　繡雙龍為衣長八尺廣二尺六寸上安銅鵞項
　　　鉤攜天盤内綴朱髦五竿長丈有一尺儀鍠氅
　　　四鍠制如雙鉞雕木為之以五色羅綺繡金雲
　　　為氅長廣如幢竿長八尺六寸黃麾四以絳綺
　　　繡龍綴牌繡字制如信旛驍騎纛二十有四正
　　　黃正白正紅正藍各三質長六尺廣四尺鑲黃
　　　鑲白鑲紅鑲藍各三質長四尺二寸中廣四尺
　　　左右廣三尺各以其旗之色用雲綺繪金龍薰
　　　竹為竿長丈有五尺五分朱髤藤固之上安塗
　　　金頂垂以朱髦䕶軍纛八八旗各一以雲綺為
　　　質長四尺八寸廣上銳下形如三角旁綴以帶
　　　餘制同驍騎纛前鋒纛八八旗各一竿長丈有
　　　五尺上飾金頂冠以豹尾餘制如前五色銷金
　　　龍纛各四皆以雲綺繪龍高五尺二寸斜長九
　　　尺一寸廣六尺四寸五分餘制如䕶軍纛儀鳳
　　　旗長四尺八寸斜廣八尺五寸下廣六尺五寸
　　　竿長丈五尺二寸五分又翔鸞仙鶴孔雀黃鵠
　　　白雉赤烏華蟲振鷺鳴鳶凡禽旗十各以青素
　　　綺游麟彩獅白澤角端赤熊黃羆辟邪犀牛天
　　　鹿天馬凡獸旗十各以黃素綺均按名繡其形
　　　於旗制均與儀鳳旗同青龍白虎朱雀神武旗
　　　各一用素綺各依四方之色繡其形於旗長五
　　　尺二寸五分斜長九尺下廣六尺四寸五分竿
　　　長丈有五尺五分四瀆旗各一江赤河白淮青
　　　濟黑用素綺均采繡水紋五嶽旗各一用素綺
　　　各如五方之色采繡金線山形五星旗各一按
　　　五行之色用素綺各繡金線星形二十八宿旗
　　　各一均用青素綺各繡本宿星形於旗餘制如
　　　前甘雨旗四用素綺如雨色中繡雲龍緣以黑
　　　素綺竿長丈有五尺二寸五分八風旗八乾坎
　　　艮以黑震以青巽離坤以赤兌以白均用素綺
　　　各繡八卦金文竿長丈有五尺五分以銅為飛
　　　鳶塗金棲竿首五雷五雲旗各五用五色素綺
　　　各繡雲文雷文餘制與嶽瀆旗同日月旗各一
　　　以青素綺繡金烏玉兔形制與龍虎旗同門旗
　　　八以絳素綺繡金清漢門字金鼓旗二以黃素
　　　綺繡金清漢金鼓二字制如日月旗翠華旗二
　　　玉色綺繡孔雀竿頂飾綠素綺繡孔雀羽為髦
　　　餘制同雲雷旗銷金龍幟二十五色各四用雲
　　　綺各如其色長二尺五寸斜廣四尺五寸皆銷
　　　金龍文竹柄朱髤長九尺五寸二分上安槍首
　　　如豹尾槍制出警八蹕旗各一黃素綺繡清漢
　　　金字如其名金鉞六高八尺九寸刻枏木為斧
　　　形承以龍首上出直刃竿長六尺二寸二分星
　　　六高八尺七寸刻枏木為香草六瓣旁珠綴如
　　　星承以龍首竿長六尺五寸立瓜六長七尺二
　　　寸卧瓜六長六尺九寸二分均刻木為瓜形各
　　　卧立於竿首吾仗六長七尺一寸攢竹朱髤瀝
　　　粉金花雲二段各長一尺一寸御仗六各長六
　　　尺九寸攢竹朱髤兩端匝以銅鐓各長一寸六
　　　分引仗六以竹為之形如隔漏長五尺三寸廣
　　　三寸首置圓木長九寸二分紅燭籠六竹絲為
　　　之籠以絳紗承以銅盤舉以朱竿竿上飾金為
　　　鉤懸鐙其上掆鼓四十有八匡高六寸四分面
　　　徑一尺五寸三分各冒以革竹架朱髤繪五采
　　　龍文鼓衣皆紅綠綺銷金雲龍杖鼓四高一尺
　　　七寸黑質細腰上下革面徑一尺五分鐵環銅
　　　鉤繫以黃紃餘制如掆鼓拍板四花梨木質上
　　　廣二寸五分下廣二寸八分長一尺四寸厚五
　　　分計六片聨以黃組龍􁌀十有二截竹為管長
　　　尺有七寸兩端飾金龍首尾畵角二十有四木
　　　質巨腹兩端微銳長五尺四寸六分腹徑四寸
　　　三分黑髤繪金雲龍海馬文金鉦四徑九寸五
　　　分大小銅角各八大者筩長尺有七寸五分口
　　　徑六寸三分小者筩長尺有三寸五分口徑四
　　　寸二分金二以銅為之取以節樂徑尺有八寸
　　　靜鞭四黃絲組之箠末漬蠟柄刻龍首警蹕者
　　　肅焉
　　鑾駕鹵簿
　　　步輿高三尺三寸廣二尺二寸深一尺八寸地
　　　平廣二尺二寸深三尺均金髤直轅二長一丈
　　　五尺五寸大橫竿二長七尺六寸小橫竿四長
　　　二尺八寸肩竿八長五尺六寸撐竿二長尺有
　　　八寸兩端銅匝塗金舁以十六人雙龍團扇十
　　　高丈有四寸圓徑三尺其黃綺銷金直柄龍繖
　　　十五色銷金龍纛十五色銷金龍幟十金鉞星
　　　立瓜卧瓜吾仗御仗各四制均與法駕同
　　騎駕鹵簿
　　　輕步輿廣二尺二寸深一尺八寸三分高三尺
　　　四寸金髤地平廣二尺二寸深二尺九寸轅二
　　　長丈七尺大橫竿二長六尺七寸小橫竿四長
　　　二尺有八寸肩竿八長六尺撐竿二各長一尺
　　　有七寸均朱髤飾金龍首尾舁以十有六人儀
　　　刀十櫜鞬十豹尾槍十制如法駕五色糚花綺
　　　直柄繖十制與法駕花繖同黃羅雙龍扇六絳
　　　羅單龍扇六皆面繡雙單龍背銷金雙單龍餘
　　　如鑾駕雙龍扇五色銷金龍纛十五色銷金龍
　　　幟十金鉞星立瓜卧瓜吾仗御仗各六制如法
　　　駕鼓二廣上銳下高一尺五寸上徑一尺二寸
　　　下徑五寸八分餘制與掆鼓同笙二匏質黑髤
　　　上置紫竹十有七管雲璈二架高二尺廣尺有
　　　五寸懸銅琖十柄長五寸五分管二烏木質長
　　　六寸八分九孔以蘆為哨銅㸃二鼓鈸四􁌀四
　　　金鉦四大小銅角各八金二制同法駕金口角
　　　八花梨木管長尺有二分徑一寸五分銅口如
　　　小銅角徑四寸六分䝉古畫角六木質中空黃
　　　髤繪金龍兩節銅飾金瓖上節長四尺四寸下
　　　節長三尺五寸下安金口如小銅角長一尺六
　　　寸七分徑六寸七分垂五色采幡
　　　凡儀駕之制
皇太后
　皇后儀駕
　　　大儀輿高七尺一寸五分廣三尺六寸五分深
　　　四尺八寸重頂高七寸五分上層八角下層四
　　　方均黃髤繪金雲垂以銷金龍鳯黃綺幨每角
　　　飾以金鳯計十有二上安鈒花金頂嵌珊瑚青
　　　金綠松等石柱高四尺九寸門端鏤金雲左右
　　　牕槅繪金龍鳳中設黃髤寶倚直轅二各長丈
　　　五尺二寸大橫竿二各長八尺一寸小橫竿四
　　　各長三尺肩竿八各長五尺撐竿二各長二尺
　　　九寸皆黃髤兩端飾金鳯首尾舁以十有六人
　(皇后繪飾均/    用鳯文)
　　　鳳輿高三尺二寸廣三尺一寸深四尺九寸重
　　　頂高八寸上層八角下層四方均黃髤繪金雲
　　　垂以銷金龍鳯黃綺幨每角飾以金鳯計十有
　　　二上安鈒花金頂嵌珊瑚青金綠松等石柱高
　　　三尺二寸輿座左右繪金龍鳯轅二各長丈有
　　　七尺四寸輪高五尺均黃髤
　　　輕輿二各高五尺四寸廣三尺深四尺一寸方
　　　頂廣三尺八寸深四尺九寸高六寸均黃髤黃
　　　綺為衣垂以重幨上安金頂中設黃髤寶倚直
　　　轅二各長丈五尺六寸橫竿二各長六尺五寸
　　　肩竿四各長五尺四寸撐竿二各長二尺八寸
　　　皆黃髤舁以八人
　　　儀輿二各高二尺八寸廣三尺二寸深四尺六
　　　寸方頂廣四尺深五尺有七寸各高八寸均黃
　　　髤黃綺為衣重幨絳裏上安金頂柱高三尺六
　　　寸轅二各長一丈六尺輪高四尺皆黃髤拂塵
　　　二朱氂為之柄長二尺六寸八分金提鑪二金
　　　香合二金洗一金水盂一金缾二均赤金質鈒
　　　龍鳯山水珠火嵌珊瑚青金綠松等石八角盤
　　　方几繪金龍鳳文餘與法駕鹵簿同金交倚一
　　　木質髤金廣二尺二寸深一尺後高三尺前高
　　　餘制並同前黃背嵌鈒金龍鳯髤金足踏一金
　　　方几一木質髤以金繪雲鳯高尺有四寸五分
　　　方尺有八寸五分面飾鈒金角雲九鳯曲蓋一
　　　冒以黃綺垂三幨幨各繡彩鳯三餘制與法駕
　　　九龍曲蓋同九鳳直柄繖十五色各二柄長丈
　　　有五寸餘制與曲蓋同黃綺直柄花繖四三幨
　　　各繡寶相花紅方繖四頂方五尺用絳綺垂三
　　　幨餘制並同前黃龍鳳扇四高二尺三寸廣二
　　　尺四寸以藍羅繡龍鳯柄長丈有九寸合竹朱
　　　髤紅龍鳳扇四制如之黃雉尾扇四紅雉尾扇
　　　四各高二尺三寸廣尺有九寸均用絳羅繡雉
　　　羽竹柄黑髤餘制如龍鳯扇金節二以黃素紗
　　　繡五色龍鳳上安銅鵞項鉤攜天盤内綴朱髦
　　　攢竹為竿長丈一尺二寸五分龍鳳旗十以五
　　　色雲綺為質長四尺五寸廣五尺四寸各繪金
　　　龍鳳一薰竹為竿均朱髤長丈有四尺九寸卧
　　　瓜立瓜吾仗各四制如法駕
　　　凡儀仗之制
　　皇貴妃翟輿一高四尺七寸廣三尺深四尺重頂
　　　廣三尺七寸深四尺八寸高一尺二寸六角下
　　　層四方均黃髤飾金翟鳥十上安金頂黃綺為
　　　衣垂幨二重轅二長丈五尺二寸橫竿二長六
　　　尺一寸五分肩竿四長四尺七寸五分皆朱髤
　　　舁以八人翟車一廣三尺深四尺七寸柱高三
　　　尺三寸五分頂廣三尺九寸深五尺六寸高一
　　　尺二寸轅長丈六尺六寸輪高四尺八寸黃髤
　　　帷用黃雲綺垂幨二重上安金頂輕輿二輿幃
　　　黃雲綺餘與前輕輿同拂塵二朱氂為之柄長
　　　二尺六寸兩末鈒金翟鳥首尾金提鑪一舉以
　　　朱竿兩末雕翟鳥首尾塗金香合一洗一水盂
　　　一缾二均金質鈒翟鳥花草雲文金交倚一金
　　　方几一制如儀駕不繪金鳯七鳳曲蓋一頂徑
　　　五尺冒以黃綺垂三幨上下幨各繡彩鳯二中
　　　幨繡彩鳯三攢竹朱柄長丈有一尺餘如九鳳
　　　曲蓋寶相花繖六黃絳青綺各二垂三幨各繡
　　　寶相花直柄長丈有一尺餘同曲蓋瑞草繖四
　　　冒以絳綺者二冒以青綺者二各垂三幨繡瑞
　　　草餘制同花繖雉尾扇四青絳羅各二高二尺
　　　三寸廣一尺九寸周繡雉羽黑髤合竹柄長丈
　　　有九寸金黃雲綺素扇二高二尺三寸廣二尺
　　　三寸五分合竹朱柄長丈有五寸五分紅雲綺
　　　黑雲綺素扇各二制如之金節二以紅素紗繡
　　　五色采鳯餘制與儀駕金節同金鳯旗六金黃
　　　青絳雲綺各二制如龍鳳旗赤黑素旗各二皆
　　　素雲綺為旗立瓜卧瓜吾仗各二制均如前○
　　貴妃曲蓋車輿色用金黃無素方扇金黃鳯旗二
　　　餘制一如
　　皇貴妃○
　　妃采仗翟輿一輕輿一車一拂塵二鑪一香合一
　　　洗一水盂一缾二交倚一方几一金黃七鳳曲
　　　蓋一金黃青絳綺繡花繖各二青絳素雲綺扇
　　　各二金節二青絳雲綺金鳯旗各二卧瓜立瓜
　　　吾仗各二諸制皆同
　　貴妃儀仗惟鑪合等器均銀質輕輿廣二尺七寸
　　　深三尺七寸高四尺五寸頂廣三尺五寸深四
　　　尺五寸上高五寸轅二長丈四尺肩竿長五尺
　　　舁以四人輿頂車頂皆銅質飾金○
　　嬪采仗無拂塵無青色花繖二素扇二鳯旗二餘
　　　制與
　　妃同
　　皇太子儀仗畫角十有二掆鼓二十有四大小銅
　　　角各四金二金鉦二杖鼓二拍板二龍頭篴二
　　　金黃綺繡九龍曲柄蓋一紅曲柄蓋二青黃直
　　　柄繖各二紅瑞草繖二青赤方繖各二青赤雙
　　　龍扇各二青赤孔雀扇各四白澤旗二金節二
　　　羽葆幢二傳敎旛告止旛信旛絳引旛各二儀
　　　鍠氅二黃赤白青黑龍纛各二豹尾槍弓矢儀
　　　刀各十仗馬八立瓜卧瓜金鉞星吾仗各四五
　　　色龍幟各二拂塵二金鑪二金缾二金香合二
　　　金水盂一金盆一金髤方几一交倚一足踏一
　　　金輅一高一丈二尺二寸九分濶八尺九寸輅
　　　上平盤版前後車櫺並雁翅及四垂如意滴珠
　　　版其下轅二條皆朱髤轅各長一丈九尺五寸
　　　用抹金銅龍頭尾龍鱗葉片装釘前施朱色馬
　　　搭攀皮二條平盤左右下䕶泥版及車輪二貫
　　　軸一每輪十有八輻皆朱髤周圍輞全各以抹
　　　金鈒花葉片裝釘輪内車心各以抹金銅鈒蓮
　　　花瓣輪盤裝釘軸首左右各用鐵轄拴一以抹
　　　金銅鈒龍頭管心裝釘軸中纏紅絨駕轅等索
　　　輅座去地三尺五寸輅亭高六尺二寸朱髤四
　　　柱各長五尺六寸檻座高六寸其上四周雕木
　　　沉香色描金雲版十有二下同門高五尺濶二
　　　尺三寸左右門濶二尺三寸前左右各槅二扇
　　　後槅三扇明栨全皆朱髤以抹金銅鈒花葉片
　　　裝釘槅編金黃線縧穿朱髤匡軟座金黃線墜
　　　座大繩四條座下蓮花墜石軟座上施花毯秋
　　　香色金綺褥並席朱髤坐倚一靠背雕沉香色
　　　描金雲龍一倚圏戧金雲龍下雕朱髤雲版一
　　　福夀版一並衣倚中秋香色金綺坐褥四圍倚
　　　衣全周圍施秋香色綾幃幔或用秋香色線羅
　　　亭外用青段緣邊朱簾十扇拽簾圓縧二條黃
　　　銅圏全輅頂圓盤高二尺七寸鍍金銅蹲龍頂
　　　並仰覆蓮座高一尺五寸垂攀頂紅絨繩四條
　　　盤上下朱髤以青飾輅蓋承以朱髤木匡寶蓋
　　　頂為八方冐以秋香色段頂心周圍繡五彩雲
　　　龍天輪三層皆朱髤上安雕木貼金龍耀葉版
　　　七十有二間繪五彩雲襯版七十有二盤下周
　　　圍黃銅裝釘上施秋香色段瀝水三層每層七
　　　十二摺門繡五彩雲龍文四角垂青段絡帶四
　　　條繡五彩雲升龍三圓盤四角連座版用攀頂
　　　金黃線圓縧四條並貼金木魚輅亭前一字闌
　　　干一扇後一字帶轉角闌干一扇左右闌干二
　　　扇内嵌縧環版皆朱髤四扇計十有四柱柱首
　　　各雕木貼金蹲龍一用描金五彩蓮花抱柱闌
　　　干内布素毯並席太常旗二面在輅亭後左右
　　　用秋香色雲段夾為旗每面十有二斿每斿内
　　　外繡升龍一朱髤攢竹旗竿左旗腰繡日月北
　　　斗竿首用抹金銅龍頭右旗腰繡黻字竿首用
　　　抹金銅㦸每竿綴抹金銅鈴二垂紅纓十有二
　　　上施抹金銅寶蓋下垂青線帉□踏梯一行馬
　　　架二均木質朱髤以抹金銅鈒花葉片裝釘秋
　　　香色布面絹裏幰衣油紬雨衣各一油合扇梯
　　　托扞各一馬鞍韉鞦轡鈴纓全龍轎一面濶二
　　　尺九寸深三尺九寸高五尺掃金重頂頂濶三
　　　尺五寸五分深四尺六寸重頂八方每方濶一
　　　尺五分高一尺三寸秋香色素綾銷金龍瀝水
　　　二層直轅二各長一丈七尺七寸大橫竿二各
　　　長九尺四寸小橫竿四各長二尺九寸肩竿八
　　　各長五尺七寸撐竿二長二尺六寸均朱髤轎
　　　頂飾金龍十有二金頂鈒龍文嵌珊瑚青金綠
　　　松等石轅竿均裝抹金銅龍頭尾全秋香色布
　　　幰衣油紬雨衣氊頂各一
　　　親王儀衞明轎一廣二尺二寸深尺有八寸高
　　　三尺三寸地平廣二尺二寸深二尺九寸均施
　　　羊肝漆灑金轅二長丈五尺橫竿二長六尺二
　　　寸肩竿四長五尺均朱髤飾金舁以八人暖轎
　　　一廣三尺深四尺高四尺七寸頂廣三尺七寸
　　　深四尺八寸高一尺二寸金黃蓋幨紅幃銀頂
　　　轅竿與明轎同絳繡曲蓋一頂徑五尺冒以緋
　　　羅垂三幨繡五色龍五攢竹竿長九尺五寸絳
　　　繡花繖二用緋羅繡四季花直柄長九尺餘與
　　　曲蓋同赤銷金繖二用絳羅銷金瑞草餘同繡
　　　繖絳繡扇二廣二尺三寸五分高二尺三寸面
　　　背皆緋羅繡四季花合竹朱柄長九尺二寸孔
　　　雀扇二用皂羅面繡孔雀餘如絳繡扇豹尾槍
　　　四攢竹朱竿長八尺一寸繪金雲龍上安飾金
　　　槍首冒朱鞘繪五采龍文垂朱髦下懸豹尾儀
　　　刀四柄長三尺五寸鋄金玲瓏飾綠皮鞘旗槍
　　　十攢竹朱髤竿長八尺繫雲紵絲旗(各如本/旗色)長
　　　三尺廣一尺三寸上安鐵槍如豹尾槍制大纛
　　　二三角長三尺三寸斜長七尺五寸條纛二長
　　　二丈廣二尺四寸五分均各以本旗之色用雲
　　　綺為旗緣以絳綺火焰邊繪金雲龍薰竹為竿
　　　朱髤長丈四尺上安銀飾金頂垂朱髦骨朶四
　　　各長七尺攢竹朱竿朶首刻木為香草六瓣旁
　　　珠綴如星承以龍首立瓜四攢竹朱柄長五尺
　　　三寸刻木為瓜立置於上卧瓜四柄長五尺五
　　　寸以瓜卧置竿首吾仗四攢竹朱髤長七尺○
　　　郡王絳繡曲蓋一用絳羅繡龍四赤銷金繖二
　　　絳繡扇孔雀扇各二條纛二旗槍八豹尾槍二
　　　儀刀二立瓜卧瓜骨朶吾仗各二制與親王同
　　　○固倫公主暖轎一金黃雲綺蓋紅雲綺幃紅
　　　緣蓋角金黃雲綺垂幨銀頂餘制與親王同朱
　　　輪車一幃蓋及幨銀頂均與暖轎同絳繡曲蓋
　　　一以絳紵絲繡寶相花餘制與親王曲蓋同絳
　　　繡寶相花繖二直柄餘如曲蓋孔雀扇二高二
　　　尺四寸五分廣二尺二寸用絳羅繡孔雀合竹
　　　朱柄長九尺二寸青花扇二以皂羅繡四季花
　　　文餘制同孔雀扇迴避纛二黑雲綺三角薰竹
　　　為竿長丈有三尺上安飾金頂垂朱髦骨朶立
　　　𤓰卧𤓰吾仗各二制均如親王○和碩公主無
　　　寶相花扇車轎紅綺幃金黃蓋角制與固倫公
　　　主同世子以下及郡主儀衞自備充用皆不由
　　　部製造(詳見/禮部)
　　　凡恭遇
　皇帝躬祭
壇廟應備
　御拜位黃幄次更衣大次及
　御榻屏几均由部先期委官及内監陳設
　　　凡元正各
　　宫殿門神對聨於十二月二十六日部委官張掛
　　　二月初三日徹出貯庫
　　　凡
壇廟宫殿鋪設椶薦由内務府太常寺移咨各按尺寸
　　　用江南解送細椶成造
　　　凡
　　宫殿各門鋄金銀鎖鑰檐端門面所用塗金銅釘
　　　諸櫺扉施用龍葉金鋪以及罘罳門鐶簾鉤之
　　　屬隨時成造
　　　凡各
　　宫殿門牕所懸氊簾竹簾每歲冬夏委官更易遇
　　　有修造部會内務府都察院確勘分别疏請修
　　　理
　　　凡
　賞賜督撫提鎮蟒段朝衣鞍轡櫜鞬卓異官朝衣采
　　　服會試主考同考官裹金銀花文武狀元朝衣
　　　絨冠甲胄佩刀鞓帶欽天監博士狐皮端罩天
　　　文生羊裘各學敎習袍帽鞾襪均由部造給
　　　凡
　賞給喀爾喀等處金銀茶筩茶椀朝鮮琉球安南等
　　　國來使袍服鞍轡氊革之屬照例造給
　　　凡鹵簿儀仗采繡金綺均繪圖行江蘇織造依
　　　式製成解部至備造一應器用所需珠寶金銀
　　　銅鐵皮革綺紵絹布顔料皆於内務府戸部支
　　　取應用
　　　凡製造庫匠役分為五作銀作之屬十有二工
　　　匠五十八人鋄作之屬九工匠百四十四人皮
　　　作之屬十有三工匠一百十有二人繡作之屬
　　　五工匠八十八人甲作之屬八工匠三十八人
　　　總五作之屬計領催十有五人工匠四百二十
　　　五人領催工匠各有食糧種地之别食糧領催
　　　七人各月給銀二兩歲給食米三十斛按四季
　　　支給食糧工匠二百九十人米與領催同銀半
　　　之種地領催八人月給銀視食糧領催歲給米
　　　四十二斛二斗三季支給種地工匠百三十五
　　　人給銀視食糧匠役米亦分三季支給每名歲
　　　給米二十一斛樓軍二十三人月各食米三斗
　　　門簾二庫各領以内監一等二人每季各給銀
　　　四兩五錢二等十有六人每季各給銀三兩米
　　　均一斛四斗工匠之屬五十計百六十一人各
　　　月給米一斛二斗五升四季支給庫役各三人
　　　每人月給米三斗所需銀米皆按月按季册咨
　　　戸部給領
　
　
　
　
　
　
　
　
　
　
　
　
　
　
欽定大清會典卷七十七
欽定四庫全書
欽定大清㑹典卷七十八
　　盛京戸部
　　　侍郎一人掌
　　盛京賦稅之出納其屬經㑹司郎中一人員外郎
　　　一人主事一人糧儲司郎中員外郎各一人主
　　　事二人農田司員外郎二人主事一人銀庫郎
　　　中一人員外郎一人堂主事二人司庫二人掌
　　　官莊六品官二人筆帖式二十三人内倉監督
　　　正副各一人
　　　凡官莊糧莊百十有八所分四等一等莊十有
　　　二所每莊歲輸米三百八十二石二等莊二十
　　　所莊三百五十二石三等莊三十七所莊三百
　　　有七石四等莊四十九所莊百九十二石棉花
　　　莊五所每莊歲輸棉七百斤鹽莊三所每莊歲
　　　輸鹽萬二千斤由部歲於秋成時奏請
　欽簡在京部院堂官一人詣
　　盛京㑹視收納以供
陵寢祭祀及廩餼芻茭之用餘米輸内倉存貯
　　　凡旗地
　　興京遼陽復蓋平寜海開原等州縣錦州府寜逺
　　　義二州廣寜縣及牛莊岫巖鳳凰熊岳等城旗
　　　丁限田五萬六千四百七十六頃七十四畝九
　　　分輸草豆者二萬一千九百八十頃七十七畝
　　　有竒每六畝歲輸豆一升七合七勺草一束輸
　　　米者三千八百六十頃二畝有竒每六畝歲輸
　　　米二升六合五勺五抄又錦寜逺廣寜義四州
　　　縣官莊餘田七千七百二十頃四畝有竒招旗
　　　丁耕種定上中下三則歲分半輸豆輸銀各三
　　　千八百六十頃二畝有竒上則每畝豆一斗三
　　　升四勺三抄有竒銀三分中則豆八升六合九
　　　勺五抄有竒銀二分下則豆四升三合四勺七
　　　抄有竒銀一分令各城守尉徵收解部充用
　　　凡儲積錦縣寜逺州儲米各十萬石遼陽州廣
　　　寜縣半之承德海城蓋平鐵嶺開原五縣復義
　　　二州各四萬石寜海縣半之歲以三分出借平
　　　糶七分存倉侍郎㑹奉天府尹稽其出入
　　　凡廩給官役在
　　盛京及國戚子孫年十有八許其守䕶
陵寢者計月授糈三旗牧副牧人計月授食各給銀有
　　　差京差官兵採取物産吉林黒龍江以北人户
　　　移家入居内地本部及各官署夫役㕑匠各給
　　　鹽米有差
　　　凡賞給服物
三陵官署執役軍校㕑匠飼牲人歲給春秋衣三歲給
　　　冬裘獵取虎皮送部官兵賞布帛黒龍江以北
　　　入貢貂皮水獺皮官役及各寺廟喇嘛番僧賞
　　　帛絹紗布均移户部領取
　　　凡供給物用
三陵殿宇及
　　宫殿牕櫺表飾各官署寺廟歲需諸色紙及銀硃
　　　均由部關支
　　　凡支給芻茭
三陵供祭牛羊京差來東採取物産官兵徃來乘馬吉
　　　林黒龍江以北官兵人戸移家内地所乘馬牛
　　　發徃吉林屯田耕牛歲獵虎鹿等獸運送
　　京師車牛均部給草豆
　　　凡撫䘏流人流徙
　　盛京寜古塔等處發驛站官屯當差及為奴各犯
　　　釡椀柴薪䕶送兵車及出威逺堡驗票均移所
　　　司發給在道口糧及發吉林屯田者既至徙所
　　　牛種耕具均由部關支
　　　凡奏銷每歲賦入米穀菽麥禾麻鹽棉及移取
　　　帛布絹紗硃楮柴薪器皿動用之數均四時册
　　　報歳終彚疏聽戸部覈銷
　　盛京禮部
　　　侍郎一人掌
　　盛京朝祭之禮儀其屬左右二司各郎中一人員
　　　外郎二人堂主事一人讀祝官八人贊禮郎十
　　　有六人筆帖式十人管千丁六品官一人七品
　　　官一人
　　　凡恭遇
　萬夀聖節元日長至朝賀之禮是日内務府官詣
　　崇政殿啟扉拂拭
　御座本部官恭設香案於
　　殿外正中黎明將軍五部侍郎率所屬官弁按旗
　　　分左右翼於丹墀内列班奉天府尹丞治中通
　　　判京縣等官從右翼東班西上西班東上咸朝
　　　服行三跪九叩禮
　　　凡
陵寢之祭清明孟秋望冬至歳暮四祭
福陵
昭陵忌辰均由部列承祭宗室官職名咨太常寺轉奏
　　　候
　㫖分遣行禮十月朔日
永陵總管行禮每月朔日
永陵掌關防官行禮
福陵
昭陵均宗室官行禮
　萬夀聖節祭
福陵
昭陵同清明孟秋望冬至歳暮祭
　　夀康太妃
　　懿靜大貴妃園寢掌關防官行禮○祭品移取庫
　　　帑以備犧牲及米鹽菌蕨皆供自
　　盛京戸部飼乳牛以取乳及乳酥皆供自兩翼牧
　　　場設田園魚泊任壯丁以藝菽麥蒔𤓰果畜魚
　　　羅雉祭則供其物奉先制帛香蠟及時果飴品
　　　産於
　　京師者每歳秋由太常寺齎送貯庫以時供祭
奉先殿及畿輔
陵寢供祭歳取
　　盛京所産嘉魚嘉果遣官敬送所司
　　　凡祠廟之祭春秋二仲祭
　長白山神以吉林將軍或副都統承祭部遣讀祝贊
　　　禮郎前徃襄事
　萬夀聖節及仲秋祭
　　盛京城隍之神以本部侍郎承祭犧牲果品移取
　　盛京戸部庫帑供備香帛菱芡由太常寺齎送
　　　春秋祭
　　賢王祠以奉天府尹承祭祭品府尹供備
　　興京
　　盛京
　勅建寺廟歳各致祭香蠟之需及僧道歳給米鹽衣
　　　服各有定數均移
　　盛京户部工部内務府分給
　　　凡貢使饋遺朝鮮國入貢使臣徃來取道
　　盛京官有饔餼役有廩給馬有芻秣黒龍江以北
　　　入貢貂皮獺皮官役賞以冠帶袍鞾及廩餼芻
　　　糧均由部行所司支給
　　盛京兵部
　　　侍郎一人掌
　　盛京武備及郵驛邊防之政其屬左右二司各郎
　　　中一人員外郎二人主事一人堂主事二人筆
　　　帖式十有二人
　　　凡簡稽軍實每三年侍郎率其屬驗
　　盛京五部及將軍各屬官兵甲胄器械毋有不整
　　　以次驗北路東路南路西路事竣具疏以
　聞
　　　凡監射
　　盛京各旗官春秋㑹射據將軍咨委屬官監視稽
　　　其不至者
　　　凡驛遞自
　　盛京西至山海關設驛十有七東至
　　興京驛四南至朝鮮驛八東北至吉林黒龍江驛
　　　三北至法庫邊門驛二馬共九百九十有疲瘠
　　　者十匹歳易三匹車和雇以應役每里銀一分
　　　徃來乗傳者車馬廩糧内據兵部外據吉林黒
　　　龍江將軍文移給之所需帑金於
　　盛京户部移取歳終以廩糧册送户部以車數册
　　　送兵部均察覈奏銷
　　　凡驛官自
　　盛京至山海關總設管理官一人至
　　興京吉林黒龍江法庫門朝鮮總設管理官一人
　　　每驛設丞一人站丁無定額管理官於
　　盛京五部司官選補三年更代部㑹
　　盛京户部察覈賢能者保奏咨吏部升用不稱職
　　　者糾叅丞由管理官於站丁内遴選部㑹錦州
　　　副都統覆選咨吏部注册序補站丁每三年編
　　　册送户部
　　　凡倉庫官遼陽州蓋平開原二縣錦州府寜逺
　　　州義州廣寜縣及牛莊城各設倉官一人由部
　　　㑹
　　盛京將軍四部侍郎於筆帖式内遴選有行檢操
　　　守者擬正陪送吏部引
　見補用五部設庫使二十六人由禮部考取官學生
　　　咨部注册以次序用
　　　凡考取筆帖式
　　盛京
陵寢及將軍衙門五部外城邊門設筆帖式三十六人
　　　由部集應考者分清字繙譯考取遇員闕不拘
　　　旗分依考取次序送吏部引
　見補用
　　　凡關門禁防山海關及各邊門官民徃來出入
　　　均由部予印牒守者騐實迺準經行
　　盛京刑部
　　　侍郎一人掌
　　盛京旗民之獄訟其屬肅紀前司郎中一人員外
　　　郎二人主事一人肅紀左司郎中一人員外郎
　　　二人主事一人肅紀右司郎中一人主事一人
　　　䝉古主事二人肅紀後司郎中一人員外郎一
　　　人主事一人堂主事二人贓罰庫司庫一人漢
　　　司獄一人筆帖式三十一人
　　　凡讞獄
　　盛京所屬旗人訟者所在理事官讞之旗民交訟
　　　者所在理事官㑹州縣官讞之輕者判斷省釋
　　　重者送部侍郎㑹奉天府尹共讞之邊外䝉古
　　　訟者侍郎㑹該扎薩克之副台吉共讞之皆依
　　　律定擬按罪之輕重以别咨題由法司覆覈題
　　　結與直省同
　　　凡秋審每歳秋侍郎總本部及奉天府讞定重
　　　囚㑹
　　盛京户禮兵工侍郎奉天府尹廵察御史虚公詳
　　　愼分别情實緩決可矜疑册送刑部
　　　凡審斷私採人參部㑹
　　盛京將軍及管轄威逺堡六邊侍郎奉天府尹按
　　　參數輕重律擬定罪
　　盛京工部
　　　侍郎一人掌
　　盛京營作之事其屬左右二司各郎中一人員外
　　　郎二人主事一人堂主事二人四品官五品官
　　　各一人六品官二人司庫二人司匠一人筆帖
　　　式十有七人
　　　凡土木工作
陵寢殿宇遇有修葺據掌關防官移文城垣據
　　盛京將軍
　　宫殿
壇廟據内務府公廨倉庫據所司各移文度物用計工
　　　直移工部㑹覈竢覆到移取
　　盛京户部庫帑庀材鳩工工竣疏報册送工部覈
　　　銷
　　盛京城在瀋水之陽周九里三百三十二歩高三
　　　丈五尺厚一丈八尺雉堞六百五十有六堞高
　　　七尺五寸譙樓八角樓四東南西北各門二東
　　　曰撫近曰内治南曰德盛曰天祐西曰懐逺曰
　　　外攘北曰地載曰福勝濠廣十有四丈五尺周
　　　十里二百有四歩關城周三十二里四十八歩
　　　高七尺五寸四靣門各二南曰大南關小南關
　　　北曰大北關小北關東西如之東南隅水關二
　　　瀋水經焉○
　　宫殿之制
　　正殿曰崇政殿左右翊門二殿廷南正門曰
　　大清旁曰東西角門門外左右奏樂亭二廷左
　　飛龍閣右
　　翔鳳閣殿北
　　鳳凰樓前東
　　師善齋南
　　日華樓西
　　協中齋南
　　霞綺樓
　　鳳凰樓北
　　清寜宫東
　　衍慶宫
　　關睢宫西
　　永福宫
　　麟趾宫
　　崇政殿東
　　頤和殿北
　　介祉宫又北
　　敬典閣
　　崇政殿西
　　廸光殿北
　　保極宫又北
　　繼思齋又北
　　崇謨閣繚以垣南北八十五丈三尺東西三十二
　　　丈二尺垣南左闕曰
　　文德右闕曰
　　武功
　　崇政殿東垣之東
　　殿曰篤恭廷左右各列亭五為諸王大臣議政之
　　　處别繚以垣垣前列奏樂亭二○
壇廟之制
圜丘在德盛門南周百有十丈南三門東西北各一門
太廟在撫近門東正殿五間前殿三間南大門三間東
　　　西門各一間正殿後房六間○
陵寢之制
永陵在
　　興京城西北十里
　啟運山
寳城周十有五丈四尺前饗殿三間曰
　啟運東西廡各三間外為紅門繚垣四十二丈七尺
　　　碑亭四
福陵在
　　盛京城東北二十里
　天柱山
寳城周五十九丈五尺前為方城明樓樓前饗殿三間
　　　曰
　隆恩東西廡各五間門名與
　殿同門外碑亭一又外為紅門繚垣六百十有一丈
　　　五尺西為
　　夀康太妃園寢
昭陵在
　　盛京城西北十里
　隆業山
寳城周六十一丈三尺繚垣五百七十丈二寸餘與
福陵制同西為
　　懿靜大貴妃園寢遇應修葺據掌關防官來文興
　　　工○公廨之制
　　盛京將軍署在德盛門内之東其北奉天府尹署
　　　南為户部又南禮部又南工部又南奉天府儒
　　　學刑部在天祐門内之西其南兵部其東府通
　　　判署其西試院次西府丞署南承德縣署迤西
　　　典史署撫近門外南治中署北經厯署外攘門
　　　内北稅課司敎場在外城外西北隅
　　　凡匠役設匠以供營造設千丁以供埏埴分領
　　　以四品五品六品司匠等官應支米鹽移
　　盛京戸部支取分給
　　　凡支給柴薪守䕶
三陵官役及各官署執事人廚役匠役守顯佑宫道士
　　　歳給
　　盛京禮部修治果品及
　　京師遣來匠役月給職官兵丁
　　内府差役外國貢使及
三陵犧牲驛遞馬匹日給各有定數至修造屋宇苫蓋
　　　之用罪犯炊㸑並按定數移取
　　盛京户部庫帑買給歳終移工部覈銷
　
　
　
　
　
　
　
　
　
　
　
　
欽定大清㑹典卷七十八
欽定四庫全書
欽定大清㑹典卷七十九
　　　理藩院
　　　尚書一人左右侍郎各一人(均滿洲或以/䝉古補授)額外
　　　侍郎一人(特簡䝉古貝勒貝/子之賢能者任之)掌内外藩䝉古囘
　　　部之政令控馭撫綏以固邦翰所屬有旗籍王
　　　㑹典屬柔逺徠逺理刑六司
　　　旗籍清吏司郎中滿二人䝉古一人員外郎滿
　　　三人䝉古四人主事䝉古一人掌䝉古科爾沁
　　　等諸部落封爵㑹盟及歸化城索倫除授官校
　　　之事
　　　王㑹清吏司郎中滿洲䝉古各一人員外郎滿
　　　三人䝉古二人主事滿洲䝉古各一人掌科爾
　　　沁等諸部落朝貢祿賜之事
　　　典屬清吏司郎中滿洲䝉古各一人員外郎滿
　　　五人䝉古四人主事滿洲䝉古各一人掌喀爾
　　　喀及西徼䝉古厄魯特諸部落封爵㑹盟準疆
　　　屯田游牧察哈爾喇嘛番僧承襲之事
　　　柔逺清吏司郎中滿一人員外郎滿二人䝉古
　　　三人主事䝉古一人掌喀爾喀等部落及喇嘛
　　　番僧朝貢祿賜之事
　　　徠逺清吏司郎中䝉古一人員外郎滿洲䝉古
　　　各二人主事滿洲䝉古各一人掌哈密吐魯番
　　　及囘部諸城爵禄貢賦並移駐囘民耕牧之事
　　　理刑清吏司郎中滿洲䝉古各一人員外郎滿
　　　洲䝉古各三人主事滿一人掌䝉古及番囘刑
　　　罰之事
　　　銀庫司官二人(於本院司/官内奏委)司庫滿一人筆帖式
　　　滿二人庫使滿二人掌帑金出納
　　　䝉古繙譯房員外郎主事各一人(於本院司/官内簡委)
　　　唐古忒學司業助教各一人筆帖式䝉古四人
　　　稽察内館外館二人(由科道各部/司官内奏委)
　　　堂主事滿二人䝉古三人漢軍一人○譯書漢
　　　文堂主事滿洲漢軍各一人校正漢文官二人
　　　(於内閣翰林院侍讀學士/侍讀内奏委每三年更代)
　　　司務滿洲䝉古各一人
　　　筆帖式滿三十六人䝉古五十五人漢軍六人
　　　分𨽻各司視事之繁簡以為額
　　　　旗籍清吏司
　　國家肇基東土威德逺播漠南䝉古諸部落或誼
　　　屬戚畹或著有勲績或率先歸附咸奉其土地
　　　人民比於内臣設官分職編户比丁與八旗無
　　　異
　定鼎以來屏藩攸寄帶礪之封爰及苗裔録功存舊
　　　事隸所司
　　　凡疆理科爾沁等二十五部落之地東至
　　盛京黒龍江西至厄魯特南至長城北至朔漠袤
　　　延萬有餘里○科爾沁東至扎頼特西至扎魯
　　　特南至
　　盛京邊牆北至索倫東西八百七十里南北二千
　　　一百里至京千二百八十里○扎頼特東至杜
　　　爾伯特西與南均至郭爾羅斯北至索倫東西
　　　六十里南北四百里至京二千有十里○杜爾
　　　伯特東至黒龍江西至扎頼特南至郭爾羅斯
　　　北至索倫東西百七十里南北二百四十里至
　　　京二千五十里○郭爾羅斯東至吉林西與北
　　　均至科爾沁南至邊牆東西四百五十里南北
　　　六百六十里至京千八百九十七里○敖漢東
　　　至奈曼西至喀喇沁南至土黙特北至翁牛特
　　　東西百六十里南北二百八十里至京千有十
　　　里○奈曼東至喀爾喀左翼西至敖漢南至土
　　　黙特北至翁牛特東西九十五里南北二百二
　　　十里至京千一百十里○翁牛特東至阿祿科
　　　爾沁西至
　　熱河禁地南至喀喇沁及敖漢北至巴林及克西
　　　克騰東西三百里南北百六十里至京七百六
　　　十里○巴林東至阿祿科爾沁西至克西克騰
　　　南至翁牛特北至烏朱穆秦東西二百五十一
　　　里南北二百二十三里至京九百六十里○扎
　　　魯特東至科爾沁西至阿祿科爾沁南至科爾
　　　沁及喀爾喀左翼北至烏朱穆秦東西百二十
　　　五里南北四百六十里至京千五百十里○喀
　　　爾喀左翼東至科爾沁西至柰曼南至土黙特
　　　北至扎魯特及翁牛特東西百二十五里南北
　　　二百三十里至京千二百十里○阿祿科爾沁
　　　東至扎魯特西至巴林及翁牛特南至喀爾喀
　　　左翼北至烏朱穆秦東西百三十里南北四百
　　　二十里至京千三百四十里○克西克騰東至
　　　翁牛特及巴林西至正藍旗游牧察喀爾及蒿
　　　齊忒南至翁牛特北至烏朱穆秦東西三百三
　　　十四里南北三百五十七里至京八百十里○
　　　土黙特東至
　　盛京養什木西至喀喇沁南至邊牆北至敖漢及
　　　喀爾喀左翼東西四百六十里南北三百十里
　　　至京千里○喀喇沁東至土黙特及敖漢西至
　　　正藍旗王屯界南至邊牆北至翁牛特東西五
　　　百里南北四百五十里至京七百六十里○烏
　　　朱穆秦東至索倫西至蒿齊忒南至巴林北至
　　　瀚海東西三百六十里南北四百二十五里至
　　　京千一百六十三里○阿霸垓東至阿霸哈納
　　　爾西至蘇尼特南至正藍旗游牧察哈爾北至
　　　瀚海東西二百里南北三百十里至京千里○
　　　蒿齊忒東與北均至烏朱穆秦西至阿霸垓南
　　　至克西克騰東西百七十里南北三百七十五
　　　里至京千一百八十五里○蘇尼特東至阿霸
　　　垓西至四子部落南至正藍旗游牧察哈爾北
　　　至翰海東西四百有六里南北五百八十里至
　　　京九百六十里○阿霸哈納爾東至蒿齊忒西
　　　至阿霸垓南至正藍旗游牧察哈爾北至瀚海
　　　東西百八十里南北四百三十六里至京九百
　　　六十里○四子部落東與北均至蘇尼特西至
　　　歸化城土黙特及喀爾喀右翼南至鑲紅旗游
　　　牧察哈爾東西二百三十五里南北二百四十
　　　里至京九百六十里○喀爾喀右翼東至四子
　　　部落西至毛明安南至歸化城土黙特北至瀚
　　　海東西百二十里南北百三十里至京千一百
　　　三十里○吳喇忒東至毛明安及歸化城土黙
　　　特西至鄂爾多斯南至黃河北至喀爾喀右翼
　　　東西二百十有五里南北三百里至京千五百
　　　二十里○毛明安東至喀爾喀右翼西至吳喇
　　　忒南至歸化城土黙特北至瀚海東西百里南
　　　北百九十里至京千二百四十里○鄂爾多斯
　　　東至歸化城土黙特西至喀爾喀右翼北至吳
　　　喇忒三靣距河南至陜西界長城是為河套自
　　　山西偏關縣界至陜西寜夏衛袤延二千餘里
　　　至京千一百里○歸化城土黙特東至四子部
　　　落西至鄂爾多斯南至山西界長城北至喀爾
　　　喀右翼及毛明安東西四百有三里南北三百
　　　七十里至京千一百六十里
　　　凡旗制科爾沁六旗扎頼特杜爾伯特均一旗
　　　郭爾羅斯二旗敖漢奈曼均一旗翁牛特巴林
　　　扎魯特均二旗喀爾喀左翼阿禄科爾沁克西
　　　克騰均一旗土黙特二旗喀喇沁三旗烏朱穆
　　　秦阿霸垓蒿齊忒蘇尼特阿霸哈納爾均二旗
　　　四子部落喀爾喀右翼均一旗吳喇忒三旗毛
　　　明安一旗鄂爾多斯七旗歸化城土黙特二旗
　　　凡封爵親王郡王貝勒貝子公(鎭國公/輔國公)為五等
　　　秩視宗藩世襲罔替自扎薩克外皆屬散秩公
　　　主之子親王之子弟授一等台吉(惟土黙特左/翼喀喇沁全)
　　　(部稱塔布囊○凡言台/吉者塔布囊同後仿此)郡主之子郡王貝勒之
　　　子弟二等縣主郡君縣君之子貝子公之子弟
　　　三等台吉之子弟槩授四等均品如其等竢十
　　　八歳入班供職若簡用扎薩克則秩皆一等應
　　　襲爵之親王長子秩視公郡王貝勒長子視一
　　　等台吉貝子公長子視二等如長子不稱襲爵
　　　於餘子内擇其優者報院奏
　聞届期承襲○科爾沁親王郡王各四人貝勒二人
　　　貝子一人鎭國公二人輔國公六人扎頼特貝
　　　勒一人杜爾伯特貝子一人郭爾羅斯鎭國公
　　　輔國公一等台吉各一人敖漢郡王二人貝子
　　　一人輔國公二人奈曼郡王一人翁牛特郡王
　　　貝勒貝子鎭國公各一人巴林郡王一人貝子
　　　二人輔國公一人扎魯特貝勒二人鎭國公一
　　　人喀爾喀左翼貝勒一人阿禄科爾沁貝勒一
　　　人克西克騰一等台吉一人土黙特貝勒貝子
　　　各一人附喀爾喀貝勒一人喀喇沁郡王一人
　　　貝子二人鎭國公一人輔國公二人一等塔布
　　　囊一人烏朱穆秦親王貝勒鎭國公輔國公各
　　　一人阿霸垓郡王二人貝子輔國公各一人蒿
　　　齊忒郡王二人蘇尼特郡王二人貝勒輔國公
　　　各一人阿霸哈納爾貝勒貝子各一人四子部
　　　落郡王一人喀爾喀右翼貝勒一人貝子二人
　　　鎭國公一人吳喇忒鎭國公二人輔國公一人
　　　毛明安貝勒一等台吉各一人鄂爾多斯郡王
　　　一人貝勒二人貝子三人輔國公一等台吉各
　　　一人歸化城土黙特輔國公一人
　　　凡
　册誥親王郡王貝勒受封
　賜
　册貝子公以下
　賜
　誥命各赴
　　闕祇領有故不能來者報院遣官齎送遺失者罪
　　　之因水火盜賊失毁者準復給
　　　凡譜系䝉古諸部落世次及
　錫封根源備載於册藏諸
　　内府十年一修換出舊册
　　　凡儀從親王銷金赤繖二纛二小旗十典儀四
　　　品五品各一人郡王銷金赤繖一纛一小旗八
　　　典儀五品六品各一人貝勒赤繖一纛一小旗
　　　六典儀五品一人貝子赤繖一小旗六典儀六
　　　品一人公旗繖與貝子同典儀七品一人王貝
　　　勒貝子公冠服及長史司儀長䕶衛之制悉視
　　　宗藩惟馬韁非奉
　特賜不得用金黃紫色台吉冠服各從其品都統以
　　　下官校視在内都統副都統叅佐領驍騎校各
　　　殺一級
　　　凡軍功王貝勒貝子公量功議敘台吉得一等
　　　功牌六次以上者為一等三次以上者為二等
　　　一二次者為三等得二等功牌二次以下者槩
　　　為四等○䝉古人以軍功
　賜達爾漢號者以功之大小别承襲之差等世襲者
　　　秩視都統雖世襲而功稍次者視副都統襲六
　　　次五次四次者視叅領襲三次二次及授本身
　　　者視佐領
　　　凡設官科爾沁等二十五部落五十一旗每旗
　　　扎薩克一人或繋世管或由
　簡任不拘爵秩協理旗務二人或四人以王貝勒貝
　　　子公台吉為之每百有五十丁設佐領一人驍
　　　騎校一人領催六人驍騎五十人六佐領設叅
　　　領一人佐領多者設都統一人副都統二人十
　　　佐領以下設都統副都統各一人都統副都統
　　　於本旗台吉内遴選以原爵兼任如台吉内無
　　　人於叅領内遴選叅領於佐領内遴選佐領於
　　　驍騎校内遴選以次遞升驍騎校領催選丁男
　　　有力者充補自都統以下有年老殘疾或才不
　　　勝任者罷之均由扎薩克秉公黜陟報院彚奏
　　　以
　聞○歸化城土黙特副都統一人𨽻綏逺城將軍分
　　　翼其叅領佐領驍騎校及防禦等官均由該將
　　　軍等遴選擬定正陪送院引
　見補授○圍場總管一人翼長二人五品官驍騎校
　　　各八人○八溝駐劄司官一人筆帖式一人○
　　　烏蘭哈達三座塔駐劄司官各一人
　　　凡移駐内地之索倫達虎里總管副管佐領驍
　　　騎校等官由黒龍江將軍遴選正陪送院引
　見補授
　　　凡㑹盟簡稽軍實廵閱邊防清理刑名編審丁
　　　册每三年疏列領侍衛内大臣散秩大臣一等
　　　侍衛滿九卿八旗都統副都統前鋒䕶軍統領
　　　暨本院尚書侍郎請
　簡命四人率刑部暨本院司官筆帖式齎
　勅以徃各扎薩克以時赴盟長所在罰後至者科爾
　　　沁扎頼特杜爾伯特郭爾羅斯四部落十旗為
　　　一㑹盟於哲里穆敖漢奈曼翁牛特巴林扎魯
　　　特喀爾喀左翼阿禄科爾沁克西克騰八部落
　　　十一旗為一㑹盟於召烏達喀喇沁土黙特二
　　　部落五旗為一㑹盟於卓索圖烏朱穆秦阿霸
　　　垓蒿齊忒蘇尼特阿霸哈納爾五部落十旗為
　　　一㑹盟於錫林郭爾四子部落喀爾喀右翼吳
　　　喇忒毛明安四部落六旗為一㑹盟於烏蘭察
　　　布鄂爾多斯七旗為一㑹盟於伊克召每㑹設
　　　盟長副盟長各一人歸化城土黙特㑹盟集於
　　　本城不設盟長聽
　簡命大臣裁決
　　　凡軍紀一旗戰郤一旗力戰在戰郤旗分分一
　　　佐領人丁給力戰之旗各旗皆戰一旗戰郤一
　　　旗之王貝勒等皆降為庶人所屬佐領盡數徹
　　　出散給各旗之力戰者若一旗之内力戰者半
　　　戰郤者半戰郤之王貝勒等降為庶人所屬佐
　　　領盡給本旗之力戰者若各旗未及整備而一
　　　旗獨先衝鋒斬獲立功者按功之大小獲之多
　　　寡分别給賞
　　　凡軍器自親王以下均不得私藏甲胄弓櫜鞬
　　　刀槍過二十鳥槍過十矢過千硫黃硝過三十
　　　斤者皆奏
　聞購買頒給信票沿途察驗放行不及前數者由院
　　　轉行兵部給票違者論如法
　　　凡比丁每三年由
　簡命㑹盟之大臣㑹同盟長編審如停止
　簡命由各扎薩克具册送院以
　聞以周知䝉古人丁之數丁男年十八以上六十以
　　　下者皆入册老疾除名隱匿者罪之每三丁共
　　　一驍騎遇有征伐以二丁遣戰一丁留家壯丁
　　　不務本業私投喇嘛為徒及為伍巴什者罪之
　　　婦女非年老殘疾不得為齊□罕察
　　　凡户口以籍為慿乏嗣者告明佐領於族内擇
　　　繼族内無人方準乞養異姓不得私自繼立絶
　　　户家産聽扎薩克充公用
　　　凡族長每族各設一人擇有行誼能任事者為
　　　之台吉以下有不率者則舉以告
　　　凡什長十家設立一人視十家有無違法以别
　　　功過不設什長者王以下議罰有差
　　　凡力役親王隨丁六十郡王五十貝勒四十貝
　　　子三十五公三十一等台吉十有五二等台吉
　　　十有二三等台吉八四等台吉四固倫額駙四
　　　十和碩額駙三十多羅額駙二十都統四副都
　　　統二叅領佐領各一均於所屬人丁内選擇使
　　　令兼任者不重給○親王守墓十户郡王八户
　　　固倫公主與郡王同貝勒貝子各六户和碩公
　　　主郡主與貝勒同公四户郡君與公同縣君鄉
　　　君從夫之爵
　　　凡婚婣以時嫁娶聘物以馬二牛二羊二十為
　　　率少者聽多者罰聘定後壻故全還女故還半
　　　王以下有悔婚奪娶者罰如例
　　　凡徴收所屬畜産二十而取一有乳牛五者納
　　　酥羊成羣者納氊丁至百户以上出車一牛一
　　　馬一濫徵者禁
　　　凡寄籍内地人民寄居䝉古部落所在部長察
　　　明耕種貿易踪跡無可疑者給與印票安置其
　　　地有專理民事之官則㑹同察覈並取鄉長總
　　　甲牌頭甘結存案
　　　凡游牧近山河者以山河為界無山河者設鄂
　　　博(壘石為坵/曰鄂博)為界越界游牧者王以下議罰有
　　　差
　　　凡採捕各依界限毋得越境滋事私入禁地採
　　　捕者逐令遷移仍治以罪○索倫捕貂者計丁
　　　貢貂貂分三等賞賜有差
　　　凡汛地各設斥堠以資防禦有關隘者以時啟
　　　閉詰姦宄禁逃亡兵弁有曠誤者罰無赦
　　　凡郵政每百里為一傳自喜峯口至扎賴特置
　　　郵十有六(土黙特奈曼喀爾喀左翼科爾沁由/山海關外郭爾羅斯杜爾伯特由黒)
　　　(龍江大路均無/庸别設驛傳)自古北口至烏朱穆秦置郵九
　　　自獨右口至蒿齊忒置郵六自張家口至四子
　　　部落置郵五自殺虎口至吳喇忒置郵九又自
　　　歸化城至鄂爾多斯置郵八(仍為殺/虎口路)均於水泉
　　　形勢之地安設○驛官五路各設員外郎一人
　　　由本院司官内奏委司其事筆帖式一人佐之
　　　均三年任滿更代○驛丁喜峯口六百名古北
　　　口三百名獨石口四百五十名張家口五百五
　　　十名殺虎口七百五十名均於各路窮户内選
　　　充○驛騎每一傳馬五十匹每年均以三分報
　　　銷疲乏發帑買補○驛使計程在千里以内者
　　　乗官馬千里以外及奉要差不計程途均乗驛
　　　馬仍以使臣之品級為差
　　　　王㑹清吏司
　　　漠南䝉古諸部落每歳
　　朝覲修貢惟謹燕饗
　賜予舍館饔餼之禮分𨽻所司
　　　凡朝期歳以十二月十有五日後二十五日前
　　　咸集
　　　凡朝儀王以下均行三跪九叩禮奉
　制書亦如之
　　　凡來朝班次扎薩克暨散秩王公分為三班周
　　　而復始一班哲里穆㑹盟内科爾沁親王郡王
　　　貝勒鎭國公輔國公郭爾羅斯一等台吉各一
　　　人召烏達㑹盟内敖漢郡王輔國公翁牛特貝
　　　勒巴林郡王貝子各一人卓索圖㑹盟内土黙
　　　特貝子喀喇沁貝子各一人輔國公二人一等
　　　塔布囊一人錫林郭爾㑹盟内蘇尼特郡王貝
　　　勒阿霸垓郡王貝子蒿齊忒郡王阿霸哈納爾
　　　貝勒烏朱穆秦貝勒鎭國公輔國公各一人烏
　　　蘭察布㑹盟内吳喇忒輔國公一人伊克召㑹
　　　盟内鄂爾多斯貝勒輔國公各一人歸化城土
　　　黙特輔國公一人二班哲里穆㑹盟内科爾沁
　　　親王郡王各一人輔國公三人扎頼特貝勒郭
　　　爾羅斯鎭國公輔國公各一人召烏達㑹盟内
　　　翁牛特郡王鎭國公扎魯特貝勒鎭國公喀爾
　　　喀左翼貝勒敖漢貝子巴林貝子輔國公各一
　　　人卓索圖㑹盟内喀喇沁郡王鎭國公各一人
　　　錫林郭爾㑹盟内蒿齊忒郡王蘇尼特郡王阿
　　　霸哈納爾貝子各一人烏蘭察布㑹盟内四子
　　　部落郡王毛明安貝勒一等台吉喀爾喀右翼
　　　貝子吳喇忒鎭國公各一人伊克召㑹盟内鄂
　　　爾多斯郡王一人貝子二人一等台吉一人三
　　　班哲里穆㑹盟内科爾沁親王郡王各二人貝
　　　勒貝子鎭國公各一人輔國公二人杜爾伯特
　　　貝子一人召烏達㑹盟内敖漢郡王輔國公柰
　　　曼郡王阿禄科爾沁貝勒扎魯特貝勒翁牛特
　　　貝子克西克騰一等台吉各一人卓索圖㑹盟
　　　内土黙特貝勒附喀爾喀貝勒喀喇沁貝子各
　　　一人錫林郭爾㑹盟内烏朱穆秦親王阿霸垓
　　　郡王輔國公蘇尼特輔國公各一人烏蘭察布
　　　㑹盟内喀爾喀右翼貝勒貝子鎭國公吳喇忒
　　　鎭國公各一人伊克召㑹盟内鄂爾多斯貝勒
　　　貝子各一人散秩台吉願隨入覲者視其旗台
　　　吉多寡分班來朝有千餘人者每次不得過二
　　　百人五百餘人者不得過百人二三百人者不
　　　得過六十人如扎薩克有故不能入覲者酌遣
　　　所屬台吉代覲
　　　凡位次親王郡王貝勒貝子公在宗室親王郡
　　　王貝勒貝子公之下一二等台吉在内大臣之
　　　下其次為子又其次為三等台吉又其次為都
　　　統又其次為四等台吉又其次為副都統又其
　　　次為叅領佐領其男以下雲騎尉以上各依品
　　　級
　　　凡貢道科爾沁扎頼特杜爾伯特郭爾羅斯由
　　　山海關土黙特喀喇沁敖漢柰曼扎魯特阿禄
　　　科爾沁翁牛特喀爾喀左翼由喜峯口烏朱穆
　　　秦巴林阿霸垓蒿齊忒阿霸哈納爾克西克騰
　　　由獨石口四子部落蘇尼特毛明安喀爾喀右
　　　翼由張家口吳喇忒歸化城土黙特鄂爾多斯
　　　由殺虎口均馳驛徃來
　　　凡貢物每旗進羊一羫乳酒一埕
　　　凡燕饗以歳除日新正十四日十五日各
　賜燕一次餘日五旗王府各設燕一次自王貝勒以
　　　下至長史護衛等官咸與焉(儀詳/禮典)
　　　凡賞賚親王白金四百三十兩各部落同惟科
　　　爾沁親王五百有二兩郡王三百十有七兩各
　　　部落同惟科爾沁扎薩克圖郡王三百九十兩
　　　貝勒二百三十八兩貝子百五十兩公一百十
　　　有七兩掌旗務台吉七十六兩散秩台吉一二
　　　品者六十三兩三四品者五十三兩
　　　凡廩給視隨從多寡以為差固倫公主五十人
　　　和碩公主四十人郡主三十五人縣主三十人
　　　郡君二十五人縣君二十人鄉君十人宗室女
　　　八人公主郡主額駙各二十五人縣主額駙二
　　　十人郡君額駙十有五人縣君額駙十人鄉君
　　　額駙六人親王四十人郡王三十五人貝勒三
　　　十人貝子二十五人公二十人掌旗務台吉十
　　　人公主子孫及有戚誼之台吉六人散秩台吉
　　　二人都統子副都統男各與散秩台吉同長史
　　　叅佐領騎都尉雲騎尉各一人餼羊按日散給
　　　薪米之屬代以白金
　　　凡牧芻固倫公主養馬四十五坐馬十有五和
　　　碩公主養馬四十坐馬十有三郡主養馬三十
　　　五坐馬十縣主養馬三十坐馬八郡君養馬二
　　　十五坐馬六縣君養馬二十坐馬四鄉君養馬
　　　八宗室女養馬六坐馬各三公主郡主額駙養
　　　馬各二十五坐馬各六縣主郡君額駙養馬各
　　　二十坐馬各四縣君額駙養馬十坐馬三鄉君
　　　額駙養馬六坐馬一親王養馬四十坐馬十有
　　　五各部落同惟科爾沁三親王養馬各四十五
　　　坐馬同郡王養馬三十五坐馬十貝勒養馬三
　　　十坐馬八各部落同惟科爾沁一貝勒養馬四
　　　十五坐馬十有五貝子養馬二十五坐馬六公
　　　養馬二十坐馬四掌旗務台吉養馬十坐馬三
　　　公主子孫及有戚誼之台吉養馬坐馬亦如之
　　　散秩台吉養馬六坐馬一都統以下養馬四叅
　　　領以下養馬二坐馬各一領催驍騎各坐馬一
　　　並給牧芻之費
　　　凡路費視程途逺近按日給發科爾沁親王及
　　　一貝勒徃來給費餘惟歸途給之自散秩台吉
　　　以下止給其身不及僕從
　　　凡俸幣固倫公主俸千兩幣三十和碩公主俸
　　　二百兩幣十有二郡主俸百五十兩幣十縣主
　　　俸百兩幣八郡君俸五十兩幣六縣君俸四十
　　　兩幣五鄉君俸三十兩幣四固倫公主額駙俸
　　　三百兩和碩公主額駙俸二百兩均幣九郡主
　　　額駙俸百兩幣八縣主額駙俸五十兩幣五郡
　　　君額駙俸四十兩幣四縣君額駙俸三十兩幣
　　　三親王俸二千兩幣二十五各部落同惟科爾
　　　沁三親王俸各二千五百兩幣各四十郡王俸
　　　千二百兩幣十有五惟科爾沁一郡王俸千五
　　　百兩幣二十貝勒俸八百兩幣十有三貝子俸
　　　五百兩幣十鎭國公俸三百兩幣九輔國公俸
　　　二百兩幣七掌旗務台吉俸百兩幣四
　　乾清門一等台吉俸百兩二等八十兩三等六十
　　　兩四等四十兩其子男輕車都尉雲騎尉等俸
　　　各視八旗世爵減半
　　　凡尚主者或遇主先薨逝如未别娶仍稱額駙
　　　給以俸幣已别娶者停止
　　　凡振䘏各部落偶遇歳荒扎薩克設法養贍不
　　　足告盟長協濟再不足㑹報到院奏請發帑並
　　　豫支王以下次年俸金以濟其乏
欽定大清㑹典卷七十九
欽定四庫全書
欽定大清㑹典卷八十
　　　理藩院
　　　　典屬清吏司
　　國初䝉古北部喀爾喀三汗同時納貢厥後朔漠
　　　蕩平庇我宇下與漠南諸部落等承平以來懷
　　　柔益逺北踰瀚海西絶羌荒青海厄魯特西藏
　　　準噶爾之地咸入版圖其封爵會盟屯防游牧
　　　諸政事厥有專司
　　　凡疆理喀爾喀後路土謝圖汗部東至肯特山
　　　接車臣汗部界西至翁金河接賽因諾顔部界
　　　南至瀚海通蘇尼特界北接俄羅斯界至京二
　　　千八百里○喀爾喀東路車臣汗部東至厄爾
　　　得尼拖羅海西至插漢齊老臺南至他爾衮柴
　　　達木北至翁都爾䍐至京三千五百里○喀爾
　　　喀西路扎薩克圖汗部東至翁克西爾哈兒朱
　　　忒西至喀喇烏蘇俄落克諾兒南至阿爾察喀
　　　喇托輝北至推河接賽因諾顔部界至京四千
　　　里○喀爾喀賽因諾顔扎薩克親王部東至博
　　　羅布爾哈蘇鄂倫西至庫爾薩牙索郭圖厄格
　　　嶺南至車車爾齊克北至齊老圖河至京三千
　　　里○青海(即庫庫/諾爾)四部落東至陜西西寧洮岷
　　　邊境西至西藏南至四川松潘北至肅州安西
　　　府袤延二千餘里至京五千七十里○賀蘭山
　　　厄魯特東至陜西寧夏西至甘州南至凉州各
　　　府邊境北至瀚海袤延七百里至京五千里○
　　　烏蘭烏蘇厄魯特(一旗舊駐喀爾喀河/一旗舊駐達拉爾河)推河厄
　　　魯特(舊駐喀/爾喀河)屬喀爾喀賽因諾顔部轄疆理同
　　　○額濟内土爾古特東至古爾鼐西至陜西肅
　　　州邊境南至三岔河北至坤都崙湖袤延八百
　　　里至京五千里○都爾伯特(舊屬準噶爾四/衞拉特之一)原
　　　駐額爾齊斯因資其耕牧移其部於烏蘭古木
　　　在喀爾喀疆理之内○烏魯木齊東至巴里坤
　　　東南接闢展界西至博羅塔拉西南接伊犁界
　　　南至天山踰山接哈拉沙拉界北至塔爾巴哈
　　　台通俄羅斯界東北至額爾齊斯西北至齋爾
　　　通哈薩克界至京九千八百九十里○伊犁東
　　　至闢展西至吹塔拉斯南至天山踰山接回部
　　　諸城界北至烏魯木齊通哈薩克界至京萬八
　　　百二十里○游牧察哈爾東至克西克騰西至
　　　歸化城土黙特南至太僕寺牧場及山西大同
　　　朔平二府邊境北至蘇尼特及四子部落袤延
　　　千有餘里至京千里○西藏之地有四曰衞曰
　　　藏曰喀木曰阿里轄六十餘城東至四川邊境
　　　西至大沙海南至雲南邊境北至青海東西六
　　　千四百餘里南北六千五百餘里至京萬四千
　　　餘里
　　　凡旗制喀爾喀四部落後路土謝圖汗部二十
　　　旗(本旗外所屬十/有九旗下仿此)東路車臣汗部二十三旗西
　　　路扎薩克圖汗部十有七旗賽因諾顔扎薩克
　　　親王部二十二旗青海四部落厄魯特二十一
　　　旗回特三旗土爾古特四旗喀爾喀一旗(部各/散處)
　　　(不分/畛域)賀蘭山厄魯特一旗烏蘭烏蘇厄魯特二
　　　旗推河厄魯特一旗額濟内土爾古特一旗都
　　　爾伯特十有四旗游牧察哈爾八旗
　　　凡封爵喀爾喀後部土謝圖汗一人親王二人
　　　郡王一人貝勒二人輔國公七人一等台吉八
　　　人東部車臣汗一人親王郡王各一人貝勒貝
　　　子各二人鎮國公輔國公各三人一等台吉十
　　　有三人西部扎薩克圖汗一人貝勒一人鎮國
　　　公三人輔國公六人一等台吉九人賽因諾顔
　　　部扎薩克親王一人親王一人郡王二人世子
　　　一人貝勒二人鎮國公二人輔國公八人一等
　　　台吉九人青海親王一人郡王三人貝勒一人
　　　貝子二人鎮國公一人輔國公五人一等台吉
　　　十有六人賀蘭山厄魯特貝勒一人鎮國公二
　　　人烏蘭烏蘇厄魯特貝子二人推河厄魯特一
　　　等台吉一人額濟内土爾古特貝勒一人都爾
　　　伯特特古斯庫魯克汗一人親王郡王各一人
　　　貝勒二人貝子四人輔國公二人一等台吉五
　　　人西藏輔國公三人一等台吉一人噶卜倫四
　　　人(内一人即以/輔國公為之)代賁五人第巴三人堪布一人
　　　凡
　冊誥儀從品服悉如定制(詳典/屬司)
　　　凡設官每旗設扎薩克一人以汗王貝勒貝子
　　　公台吉等為之所屬都統副都統叅領佐領驍
　　　騎校等官並與漠南諸䝉古同○喀爾喀四部
　　　落䝉古副將軍四人叅贊四人都爾伯特左右
　　　翼副將軍二人○游牧察哈爾都統一人副都
　　　統二人總管八人理事員外郎十有六人
　　　凡駐劄喀爾喀軍營定邊左副將軍一人叅贊
　　　大臣無定員○烏里雅蘇臺叅贊大臣一人筆
　　　帖式一人○庫倫恰克圖司官各一人○䝉古
　　　副將軍筆帖式八人○西寧大臣一人司官一
　　　人筆帖式三人○烏魯木齊提督一人(以安西/提督移)
　　　(駐原設之大臣副都統/侍衞移於雅爾駐劄)○伊犁將軍一人叅贊
　　　大臣領隊大臣暨侍衞無定員○西藏大臣二
　　　人司官一人筆帖式二人
　　　凡㑹盟喀爾喀土謝圖汗部二十旗為一㑹盟
　　　於汗阿林車臣汗部二十三旗為一㑹盟於克
　　　魯倫巴爾河屯扎薩克圖汗部十有七旗為一
　　　㑹盟於扎克畢頼塞欽畢都里也諾爾賽因諾
　　　顔部二十二旗為一㑹盟於齊齊爾里克以飭
　　　邊防訓士伍簡軍實及比丁讞獄各副將軍嵗
　　　於所部舉行間嵗則以土謝圖汗車臣汗兩部
　　　落為東路扎薩克圖汗賽因諾顔兩部落為西
　　　路遣軍營叅贊大臣二人分徃㑹覈統聽定邊
　　　左副將軍裁決青海厄魯特聽西寧駐劄大臣
　　　都爾伯特聽定邊左副將軍游牧察哈爾聽都
　　　統各裁決具䟽以
　聞
　　　凡防守烏魯木齊以安西提督率所屬標兵移
　　　駐伊犁以滿洲索倫席伯察哈爾厄魯特兵駐
　　　守屯田用緑旗兵官給地畝秄種口糧嵗穫悉
　　　以輸官留充兵餉(伊犁移駐回民/屯政詳徠逺司)
　　　凡互市庫倫設市一通喀爾喀貿易恰克圖設
　　　市一通俄羅斯貿易其來京貿易之期以子辰
　　　申年並令簡約輿從從經紀貿易限八十日啓
　　　行
　　　凡駐牧呼倫布俞爾之巴爾虎設總管副管佐
　　　領驍騎校等官由黒龍江將軍遴選正陪送院
　　　引
　見補授
　　　凡喇嘛道行至髙者曰胡圖克圖轉世者曰胡
　　　畢爾汗其秩之貴者曰國師曰禪師次曰扎薩
　　　克大喇嘛副扎薩克大喇嘛扎薩克喇嘛又次
　　　曰大喇嘛副喇嘛閒散喇嘛扎薩克喇嘛以上
　　　給印餘給劄付其徒有德木齊格思規格隆班
　　　第之差陜甘洮岷諸寺住持番僧曰都綱曰僧
　　　綱曰僧正各給劄付有不守戒規者論如法○
　　京師總管喇嘛班第扎薩克大喇嘛一人副扎薩
　　　克大喇嘛一人扎薩克喇嘛四人大喇嘛十有
　　　八人副喇嘛七人閒散喇嘛十人○歸化城扎
　　　薩克大喇嘛一人副扎薩克大喇嘛一人扎薩
　　　克喇嘛六人多倫諾爾扎薩克大喇嘛一人大
　　　喇嘛二人副喇嘛一人○
　　盛京實勝寺大喇嘛一人永安寺大喇嘛一人瑪
　　　哈噶喇樓大喇嘛二人東西南北四塔大喇嘛
　　　各一人○西勒圖庫倫扎薩克大喇嘛一人扎
　　　薩克喇嘛四人○西安廣仁寺大喇嘛一人○
　　　五臺山扎薩克喇嘛一人射虎川臺麓寺大喇
　　　嘛一人(屬五臺山扎薩/克喇嘛管轄)○科爾沁以下二十四
　　　部落大喇嘛各一人○西寧大喇嘛察汗諾們
　　　汗一人○松山報恩寺大喇嘛達克隆胡圖克
　　　圖一人○紅山堡報恩寺都綱一人○河州普
　　　綱寺靈慶寺𢎞化寺都綱各一人○西寧縣西
　　　那寺塔爾寺扎藏寺元覺寺沙衝寺仙密寺佑
　　　寧寺僧綱各一人○碾伯縣瞿曇寺𢎞通寺羊
　　　爾貫寺普化寺僧綱各一人○大同衞廣化寺
　　　僧綱一人○歸德所二疊闡寺僧綱一人○洮
　　　州衞禪定寺國師一人(停/襲)垂巴廟瑪尼寺著落
　　　族僧綱各一人閻家寺龍元寺圓成寺僧正各
　　　一人
　　　凡慶祝禮(即丹/舒克)西藏達賴喇嘛暨班臣額爾德
　　　尼間年一進喀爾喀澤卜尊丹巴胡圖克圖遇
　　國家有大慶典則進貢物有佛像金經銀塔五色
　　　帕八吉祥之屬各具奏書遣使以
　聞達賴喇嘛班臣額爾德尼於慶祝之外别具夀帕
　　　珊瑚琥珀數珠藏香氆氌以貢貢使還國均降
　勅慰問賜金幣有差
　　　　柔逺清吏司
　　國家聲教所被無逺弗屆大漠以北流沙以西諸
　　　部君長稽首偕來畫疆置吏有如郡縣其來朝
　　　述職諸政事分𨽻本司
　　　凡朝覲喀爾喀厄魯特及駐劄額濟内之土爾
　　　古特分四班一班扎薩克圖汗及部内貝勒一
　　　人一等台吉三人土謝圖汗部内親王一人輔
　　　國公三人一等台吉二人車臣汗部内貝子輔
　　　國公各一人一等台吉二人賽因諾顔部内郡
　　　王世子輔國公一等台吉各一人土爾古特貝
　　　勒烏蘭烏蘇厄魯特貝子賀蘭山厄魯特鎮國
　　　公推河厄魯特一等台吉各一人二班土謝圖
　　　汗及部内輔國公一等台吉各一人賽因諾顔
　　　部内親王貝勒鎮國公各一人輔國公二人一
　　　等台吉四人車臣汗部内郡王一人鎮國公二
　　　人輔國公一人一等台吉三人扎薩克圖汗部
　　　内鎮國公一人輔國公二人一等台吉四人賀
　　　蘭山厄魯特郡王鎮國公各一人三班車臣汗
　　　及部内貝勒輔國公各一人一等台吉四人土
　　　謝圖汗部内親王郡王貝子各一人輔國公二
　　　人一等台吉四人扎薩克圖汗部内鎮國公一
　　　等台吉各一人賽因諾顔部内輔國公二人一
　　　等台吉三人烏蘭烏蘇厄魯特貝子一人四班
　　　賽因諾顔扎薩克親王及部内郡王貝勒鎮國
　　　公各一人輔國公三人一等台吉二人車臣汗
　　　部内親王貝勒貝子鎮國公各一人一等台吉
　　　四人土謝圖汗部内貝子輔國公一等台吉各
　　　一人扎薩克圖汗部内鎮國公一人輔國公四
　　　人一等台吉一人○青海分四班一班厄魯特
　　　郡王貝子各二人鎮國公一等台吉土爾古特
　　　一等台吉各一人二班厄魯特貝勒輔國公各
　　　一人一等台吉三人回特輔國公土爾古特一
　　　等台吉各一人三班厄魯特親王一人輔國公
　　　二人一等台吉三人土爾古特一等台吉一人
　　　四班厄魯特郡王貝子各一人一等台吉四人
　　　土爾古特一等台吉喀爾喀一等台吉各一人
　　　○都爾伯特西藏不分班閱數年奏請得
　㫖則來覲
　　　凡貢期喀爾喀厄魯特土爾古特青海各如其
　　　朝覲之班西藏間年一貢附達賴喇嘛以進貢
　　　道喀爾喀厄魯特土爾古特由張家口獨石口
　　　喜峯口青海由西寧西藏由四川之打箭鑪貢
　　　物喀爾喀厄魯特以駝馬湯羊土爾古特青海
　　　以藏香氆氌馬西藏貢與達賴喇嘛同(詳典/屬司)
　　　凡俸幣喀爾喀三汗都爾伯特汗俸各二千五
　　　百兩幣四十世子俸千五百兩幣二十八品官
　　　俸二十兩達爾漢奉
　㫖給俸者與八品官同加幣四游牧察哈爾有職任
　　　官按品給全俸無職任者半俸親王以下俸幣
　　　及燕饗賞賚餼廩牧芻均與漠南二十四部落
　　　同汗之賞賚廩芻與親王同世子與郡王同
　　　凡澤卜尊丹巴胡圖克圖之貢以九白白駝一
　　　白馬八(喀爾喀之車臣汗/土謝圖汗隨之)嵗一遣使貢道與喀
　　　爾喀同其番僧入貢者紅山報恩寺五年一貢
　　　貢道由莊浪衞圓覺等二十六寺分四班三年
　　　一貢貢道由岷州衞貢物各以馬及延夀果青
　　　木香之屬西寧瞿曇等九寺西納演教寺河州
　　　𢎞化等寺均入貢貢無常物亦無定期或力不
　　　能來即交所在有司官轉進貢使還賞澤卜尊
　　　丹巴胡圖克圖銀幣番僧表裏各有差
　　　　徠逺清吏司
　　國家既平準噶爾凡天山以南諸回部素為準夷
　　　所苦者一時如觧倒懸歸仁恐後厥後餘孽未
　　　靖逆回負
　恩搆亂致煩征討
　天戈所指臣服彌遐拓西域版圖數萬里而遥今自
　　　嘉峪關以外舊部若哈密若闢展吐魯番新疆
　　　若哈拉沙拉若庫車若沙雅爾若賽里木若拜
　　　若阿克蘇若烏什若喀什噶爾若葉爾羌若和
　　　闐碁布星羅同屬内地其哈薩克之左右部布
　　　魯特之東西部以及安集延瑪爾噶朗霍䍐那
　　　木干塔什䍐㧞達克山博羅爾愛烏䍐竒齊玉
　　　斯烏爾根齊等部列我藩服並隸所司
　　　凡疆理哈密東至塔爾納沁接喀爾喀界西至
　　　喀拉都伯通吐魯番界西南至半池泉星星峽
　　　博羅特口接安西府界南至沙磧北至天山接
　　　巴里坤界城二舊城周四里新城周里許堡五
　　　曰蘇門哈爾輝曰阿思他納曰桃和氣曰喀拉
　　　都伯曰拉卜楚喀至京七千百八十里○闢展
　　　東至塔庫西至伊拉里克接哈拉沙拉界南至
　　　沙磧北至博克達山接天山北路界城一周里
　　　許所屬城村二十有九最著者曰吐魯番至京
　　　八千百有十里○哈拉沙拉東至烏沙克他爾
　　　出蘇巴什山口東南至察䍐通格出那林氣拉
　　　山口接闢展界西至第納爾河接庫車界北至
　　　天山踰山接烏魯木齊界南至沙山入沙磧城
　　　二舊城在海杜河西新城在特博爾古西所屬
　　　城村十有五最著者曰庫爾勒曰布古爾至京
　　　九千一百里○庫車東至第納爾河接哈拉沙
　　　拉界西至鄂根河(一名渭/甘河)接賽里木界南至鄂
　　　根河接沙雅爾界北至額什克巴什山通伊犁
　　　界城一周四里六分六釐至京萬有八十里○
　　　沙雅爾東至托衣坡羅的接哈拉沙拉界南至
　　　特里木濵大河西至荅阿什根科接阿克蘇界
　　　北至鄂根河接庫車界城一周二里許北距庫
　　　車城百五十里至京萬二百三十里○賽里木
　　　東至赫色爾河接庫車界西至哈拉烏蘇接拜
　　　界南至穆薩爾河踰河接沙雅爾西南境外界
　　　北至天山踰山接伊犁西北路界城一周一里
　　　九分在赫色爾河西四十里東北距庫車城二
　　　百十里所屬村莊十有一至京萬二百九十里
　　　○拜東至哈拉烏蘇接賽里木界南至穆薩爾
　　　河踰河接沙雅爾西南境外界西至沙拉爾岱
　　　接阿克蘇界北至天山踰山接伊犁西北路界
　　　城一踞山岡周一里三分在哈拉烏蘇西三十
　　　里賽里木西九十里所屬村莊二十有二至京
　　　萬三百八十里○阿克蘇東至雅爾漢接拜界
　　　西至遮爾格吉克得通烏什界北至他木哈他
　　　什通伊犁界南至喀什噶爾河城四踞髙崖二
　　　三十丈四城連峙每城周里許東西南三靣環
　　　一大城垣垣外以溝界之東距雅爾漢三百二
　　　十里所屬村莊三十有六至京萬七百九十里
　　　○烏什東至噶斯漢接阿克蘇界西至色波爾
　　　拜通喀什噶爾界南至庫魯克山踰山通葉爾
　　　羗和闐北路界北至天山踰山通伊犁西北路
　　　界城一周三里二分南踞髙崖北帯長流在阿
　　　克蘇西境遮爾格吉克得西九十里所屬村莊
　　　十有一至京萬九百九十里○喀什噶爾東至
　　　阿爾古通烏什界東南至赫色爾布依通葉爾
　　　羗界西北皆至蔥嶺通布魯特安集延界城一
　　　周四里餘在巴爾昌西南百四十里烏什西南
　　　九百三十五里所屬城村十有六最著者曰英
　　　阿薩爾至京萬一千九百二十五里○葉爾羗
　　　東至查特齊林接阿克蘇界西至他克布依入
　　　蔥嶺通拔達克山界東南至皮雅爾瑪接和闐
　　　界北至喀什噶爾河接喀什噶爾界城一周十
　　　餘里凡六門東道由阿克蘇八百里西道由喀
　　　什噶爾五百里至其地所屬城村甚多最著者
　　　二十有七至京萬二千四百二十五里○和闐
　　　東至克里雅河入沙磧西至皂瓦河接葉爾羌
　　　界南至南山北盡和闐河接阿克蘇界城六曰
　　　伊立齊曰哈拉哈什曰玉隴哈什曰齊喇曰塔
　　　克曰克里雅至京萬二千百五十里
　　　凡部長回部之久經内屬者一如䝉古之制設
　　　扎薩克以理旗務哈密以功晋郡王品級貝勒
　　　一人闢展郡王一人其哈拉沙拉以西諸回城
　　　皆設伯克伯克之秩以三品至七品為差其綜
　　　理城村庶務者曰阿竒木伯克伊沙噶伯克貳
　　　之掌田賦者曰噶雜那齊伯克尚伯克職掌同
　　　回民買賣田宅産業掌其質劑平其爭訟兼收
　　　其税入者曰密圖瓦里伯克整飭回教者曰摩
　　　提沙布伯克掌兵馬冊籍兼遞送文檄者曰都
　　　管伯克理刑名者曰哈子伯克導水泉以資灌
　　　溉者曰密拉布伯克董匠作營造之事曰訥克
　　　布伯克又有明伯克以分領回衆頭目有阿爾
　　　把布伯克以司徵比有巴濟格爾伯克以評市
　　　價有克勒克雅拉克伯克以𣙜商税有雜布提
　　　摩克塔布伯克以掌經典有什呼爾伯克以供
　　　行人芻糧路費有巴克瑪塔爾伯克以典園林
　　　蔬果有達魯䍐伯克以警斥堠有帕提沙布伯
　　　克以司廵邏偵緝及主守罪人有塞衣得里伯
　　　克以平治道塗哈拉沙拉三品四品伯克各二
　　　人五品六品伯克各四人七品伯克十人(分設/於庫)
　　　(爾勒布/古爾)庫車三品四品伯克各一人五品六品
　　　伯克各二人七品伯克十有四人沙雅爾三品
　　　伯克一人四品五品伯克各二人六品伯克一
　　　人七品伯克六人賽里木三四五六品伯克各
　　　一人七品伯克二人拜四五六品伯克各一人
　　　七品伯克三人阿克蘇三品四品伯克各一人
　　　五品伯克二人六品伯克六人七品伯克三十
　　　四人烏什三品四品伯克各一人五品伯克二
　　　人六品伯克六人七品伯克二十八人喀什噶
　　　爾三品伯克一人四品五品伯克各七人六品
　　　伯克二十七人七品伯克十有七人葉爾羌三
　　　品伯克一人四品伯克四人五品伯克十有四
　　　人六品伯克二十四人七品伯克八人和闐三
　　　品伯克一人四品伯克六人五品伯克五人六
　　　品伯克七人七品伯克三十一人管理臺站回
　　　子頭目哈密阿克蘇喀什噶爾葉爾羌和闐各
　　　一人闢展哈拉沙拉各二人
　　　凡户口以乾隆二十六年版籍計之闢展千八
　　　百六十三户八千二百四十口哈拉沙拉千一
　　　百三十户四千五百二十口庫車八百十有五
　　　户二千六百十口沙雅爾四百二十户千二百
　　　十口賽里木五百四十九户千六百七十口拜
　　　四百八十三户千二百七十口阿克蘇五千七
　　　百五十三户萬八千六百口烏什二千九百六
　　　十七户萬二千六百三十口喀什噶爾萬五千
　　　五百有六户五萬五百四十口葉爾羌萬五千
　　　有二十五户六萬四百五十口和闐萬三千八
　　　百三十八户四萬三千五百十口各有竒
　　　凡權量回俗以内地重十斤者為一查拉克八
　　　查拉克為一噶爾布爾八噶爾布爾為一帕特
　　　瑪計一帕特瑪之數得内地倉斛五石三斗其
　　　錢曰普兒計一普兒之重得内地庫平二錢直
　　　銀一分每普兒百文為一騰格直銀一兩○普
　　　兒以紅銅為之其輪廓孔方鼓鑄之法一如内
　　　地靣用乾隆通寳漢字以葉爾羌阿克蘇諸地
　　　名回字附於背
　　　凡田賦回地不計頃畝率以秄種為度官田嵗
　　　徵其十之五次者十之二民田十之一厥有常
　　　額所納來牟榖糜之屬不一色惟其土之宜各
　　　回城同喀什噶爾葉爾羌和闐於嵗糧之外並
　　　徵普兒有差
　　　凡雜賦銅鉛以供鼓鑄硝硫黄以供軍器火藥
　　　棉花紅花以供織染(多則變/價歸公)水碓之徵雜糧與
　　　普兒各半果園之徴本色與折色各半○𣙜税
　　　外藩商人在回部貿易者三十分抽一皮幣二
　　　十分抽一回部商人自外藩貿易者二十分抽
　　　一皮幣十分抽一其牲畜貨物不及抽分之數
　　　者視所直低昻以普兒折算
　　　凡土貢哈密以乾𤓰葡萄紬帕佩刀闢展同闢
　　　展之羅布淖爾以哈什翎毛水獺皮喀什噶爾
　　　以黄金緑葡萄金絲段毛毯及木𤓰蘋果秋梨
　　　石榴諸果品葉爾羌以黄金葡萄和闐以黄金
　　　嵗有常額和闐之哈拉哈什玉隴哈什以玉無
　　　常額
　　　凡駐劄哈密大臣二人軍臺筆帖式四人(皆委/署下)
　　　(同/)闢展大臣一人軍臺筆帖式十有三人哈拉
　　　沙拉大臣一人筆帖式二人軍臺筆帖式九人
　　　庫車大臣一人兼轄沙雅爾筆帖式二人軍臺
　　　筆帖式十人賽里木侍衞一人兼理拜城軍臺
　　　筆帖式三人阿克蘇大臣二人兼轄賽里木拜
　　　城侍衞十人隨印司官一人筆帖式一人理回
　　　官一人筆帖式二人軍臺筆帖式十有四人烏
　　　什大臣一人侍衞一人坐卡官三人筆帖式一
　　　人喀什噶爾大臣二人侍衞十有二人隨印司
　　　官一人筆帖式二人理回官一人筆帖式一人
　　　軍臺筆帖式二人英阿薩爾侍衞一人軍臺筆
　　　帖式三人葉爾羌大臣二人侍衞十有五人隨
　　　印司官一人筆帖式二人理回官一人筆帖式
　　　一人軍臺筆帖式十有七人和闐總兵官一人
　　　軍臺筆帖式四人大臣由
　特簡候
　㫖輪替侍衞官員筆帖式三年更代如制
　　　凡兵防哈密駐兵五百名哈密之塔爾納沁二
　　　百名闢展五百名哈拉沙拉七百名庫車二百
　　　六十名賽里木百五十名阿克蘇八百名(内馬/兵四)
　　　(分之/一)烏什百五十名喀什噶爾九百名(馬兵三/之一)
　　　所屬之英阿薩爾四百名(馬兵/半之)葉爾羌九百名
　　　(馬兵三/之一)和闐二百名皆以緑旗兵有馬兵駐防
　　　者則滿洲索倫緑旗兵兼設○臺站卡倫嘉峪
　　　闗至哈密千四百七十五里設臺二十一哈密
　　　西路至闢展九百八十里設臺十有二闢展至
　　　吐魯番二百四十里設臺三吐魯番至庫車千
　　　七百九十里設臺二十一庫車至阿克蘇六百
　　　九十里設臺八阿克蘇至葉爾羌千一百七十
　　　里設臺十有七阿克蘇西路至烏什二百四十
　　　里設臺二葉爾羌西路至喀什噶爾四百九十
　　　里設臺七葉爾羌南路至和闐六百五十里設
　　　臺六每臺設回民十户緑旗兵五名駝四隻馬
　　　十五匹有可通車行者設車二兩以營員及筆
　　　帖式領之卡倫駐守則視其地之大小簡要為
　　　差滿洲回兵叅用以侍衞統之
　　　凡回部王貝勒俸幣與䝉古之制同伯克則按
　　　其品級而授之地三品給二百帕特瑪秄種地
　　　種地人百名四品百五十帕特瑪秄種地種地
　　　人五十名五品百帕特瑪秄種地種地人三十
　　　名六品五十帕特瑪秄種地種地人十有五名
　　　七品三十帕特瑪秄種地種地人八名○駐劄
　　　大臣給養亷銀口糧官弁兵丁給薪水銀口糧
　　　各有差
　　　凡移駐伊犁之回民設三品四品伯克各一人
　　　五品伯克二人六品伯克一人七品伯克七人
　　　以掌其耕種畜牧之政户口以乾隆二十七年
　　　版籍計之得户千三百三十有二計口三千百
　　　四十有竒
　　　凡外藩朝貢哈薩克左右部布魯特東西部安
　　　集延瑪爾噶朗霍䍐那木干四城塔什䍐㧞達
　　　克山博羅爾愛烏䍐竒齊玉斯烏爾根齊諸部
　　　落汗長皆重譯來
　　朝遣使入貢或三年或間年無常期厥貢罽刀馬
　　　匹
　　　　理刑清吏司
　　國家控馭藩服仁至義盡爰按䝉古土俗酌定律
　　　例以靖邊徼死刑之外罪止鞭責不及流徒統
　　　於罰例
　　　凡罰例以五論者犍牛一乳牛一㸬牛(二嵗/牛)一
　　　犙牛(三嵗/牛)二以九論者馬二犍牛二乳牛二㸬
　　　牛二犙牛一(去二馬/為一七)至九九而止罰馬者自五
　　　至百而止○因公犯罪䝉古王等應罰馬百或
　　　九九牲畜貝勒貝子公應罰馬七十或七九牲
　　　畜台吉應罰馬五十或五九牲畜者皆罰俸一
　　　年王等應罰馬四十或五九牲畜貝勒貝子公
　　　應罰馬三十或四九牲畜台吉應罰馬二十或
　　　三九牲畜者皆罰俸九月王等應罰馬三十及
　　　二十或三九牲畜貝勒貝子公應罰馬二十及
　　　十有五或二九牲畜台吉應罰馬十或一九牲
　　　畜者皆罰俸六月王等應罰馬十或一九牲畜
　　　貝勒貝子公應罰馬七或一七牲畜台吉應罰
　　　馬五或一五牲畜者皆罰俸三月如犯私罪及
　　　所犯雖公而本秩無俸者仍依本法○應罰馬
　　　匹牲畜除給主外餘交扎薩克辦公充賞每年
　　　彚奏一次
　　　凡死罪由扎薩克審明報院由院㑹三法司定
　　　擬具奏其應監候秋後處決者刑部秋審時㑹
　　　滿九卿議奏減等者僉發鄰近盟長給効力台
　　　吉為奴
　　　凡重囚繫科爾沁扎賴特杜爾伯特郭爾羅斯
　　　敖漢奈曼扎魯特喀爾喀左翼土黙特喀喇沁
　　　旗分者送八溝理事同知監禁繫翁牛特巴林
　　　阿禄科爾沁克西克騰烏朱穆秦阿霸垓蒿齊
　　　忒蘇尼特阿霸哈納爾及喀爾喀土謝圖汗車
　　　臣汗西套厄魯特旗分者送多倫諾爾理事同
　　　知監禁繫歸化城土黙特四子部落喀爾喀右
　　　翼吳喇忒毛明安鄂爾多斯及喀爾喀扎薩克
　　　圖汗賽因諾顔部落親王旗分者送歸化城理
　　　事同知監禁
　　　凡聽訟邊内人在邊外犯罪依刑部律邊外人
　　　在邊内犯罪依䝉古律八旗游牧察哈爾有犯
　　　均依䝉古律治罪
　　　凡疑獄及犯罪應罰而無力者均令設誓完結
　　　　銀庫
　　　舊制䝉古王台吉等來
　　朝由户工二部及光禄寺備器用具廩餼自康熙
　　　四十六年建立銀庫設官經理計賓館所需按
　　　直給貲以惠逺人
　　　凡庫帑額貯賓館廩給銀五萬兩薪芻銀五千
　　　兩於户部支領嵗或一支或再支視人數之衆
　　　寡若頒給等次視爵秩之崇卑以為差(詳見王/會柔逺)
　　　(二司/則例)
　　　凡奏銷下嫁䝉古公主郡主等館於
　　京師擢侍
　御前之額駙台吉及來
　　朝公主額駙王公台吉給過廩餼薪芻月要其數
　　　具奏嵗一㑹計列冊具疏以
　聞
　
　
　
　
　
　
　
　
　
　
　
　
欽定大清㑹典卷八十
欽定四庫全書
欽定大清㑹典卷八十一
　　　都察院
　　　左都御史滿漢各一人左副都御史滿漢各二
　　　人掌察覈官常整飭綱紀右都御史右副都御
　　　史(均為督/撫兼銜)○經歴滿漢各一人都事滿漢各一
　　　人筆帖式十人
　　　給事中滿漢各十有二人掌傳達
　綸音稽考庶政○吏科掌印給事中滿漢各一人給
　　　事中滿漢各一人分稽銓衡注銷吏部順天府
　　　文卷○戸科掌印給事中滿漢各一人給事中
　　　滿漢各一人分稽財賦注銷户部文卷○禮科
　　　掌印給事中滿漢各一人給事中滿漢各一人
　　　分稽典禮注銷禮部宗人府理藩院太常寺光
　　　禄寺鴻臚寺國子監欽天監文卷○兵科掌印
　　　給事中滿漢各一人給事中滿漢各一人分稽
　　　戎政注銷兵部太僕寺鑾儀衞文卷○刑科掌
　　　印給事中滿漢各一人給事中滿漢各一人分
　　　稽刑名注銷刑部通政使司大理寺文卷○工
　　　科掌印給事中滿漢各一人給事中滿漢各一
　　　人分稽工程注銷工部文卷○筆帖式吏科户
　　　科兵科刑科各十有五人禮科工科各十人
　　　監察御史滿漢各二十八人(宗室二人䝉古二/人在滿御史額内)
　　　掌糾劾官邪條陳治道○京畿道掌印監察御
　　　史滿漢各一人監察御史滿漢各一人分理院
　　　事及直𨽻
　　盛京刑名稽察内閣順天府大興宛平縣○河南
　　　道掌印監察御史滿漢各一人監察御史滿漢
　　　各一人分理河南刑名照刷部院諸司卷宗稽
　　　察吏部詹事府步軍統領五城○江南道掌印
　　　監察御史滿漢各一人監察御史滿漢各三人
　　　分理江南刑名稽察户部寳泉局宣課司左右
　　　翼監督在京十有二倉總督漕運磨勘三庫月
　　　終奏銷之籍○浙江道掌印監察御史滿漢各
　　　一人監察御史滿漢各一人分理浙江刑名稽
　　　察禮部都察院○山西道掌印監察御史滿漢
　　　各一人監察御史滿漢各一人分理山西刑名
　　　稽察兵部翰林院六科中書科總督倉場坐糧
　　　㕔大通橋監督通州二倉○山東道掌印監察
　　　御史滿漢各一人監察御史滿漢各二人分理
　　　山東刑名稽察刑部太醫院總督河道催比五
　　　城命盜案牘緝捕之事○陜西道掌印監察御
　　　史滿漢各一人監察御史滿漢各一人分理陜
　　　西刑名稽察工部寳源局覈勘在京工程○湖
　　　廣道掌印監察御史滿漢各一人監察御史滿
　　　漢各一人分理湖廣刑名稽察通政使司國子
　　　監○江西道掌印監察御史滿漢各一人監察
　　　御史滿漢各一人分理江西刑名稽察光禄寺
　　　○福建道掌印監察御史滿漢各一人監察御
　　　史滿漢各一人分理福建刑名稽察太常寺○
　　　四川道掌印監察御史滿漢各一人分理四川
　　　刑名稽察鑾儀衞○廣東道掌印監察御史滿
　　　漢各一人分理廣東刑名稽察大理寺○廣西
　　　道掌印監察御史滿漢各一人分理廣西刑名
　　　稽察太僕寺○雲南道掌印監察御史滿漢各
　　　一人分理雲南刑名稽察理藩院欽天監○貴
　　　州道掌印監察御史滿漢各一人分理貴州刑
　　　名稽察鴻臚寺○筆帖式京畿道江南道各三
　　　人河南浙江山西山東陜西湖廣江西福建四
　　　川廣東廣西雲南貴州道各二人
　　　廵視五城分中東南西北每城給事中或御史
　　　滿漢各一人(於六科十五道内/奏委二年更代)掌彈壓地方釐
　　　剔姦弊其屬兵馬司指揮副指揮吏目各一人
　　　凡憲綱左都御史給事中御史皆許風聞言事
　　　事闗
　　朝政得失民生利弊大臣徇私骩法不飭簠簋並
　　　聽據實陳奏摭拾陳言及瑣屑傷治體者不得
　　　瀆告○官民寃枉所司不受理及受理不得伸
　　　者許赴院陳愬鞠實大事奏請
　上裁小事立予昭雪○奏章奉
　㫖後給事中録送吏科御史録送京畿道封貯如奉
　㫖褒奬或經
　訓飭備著於冊三年一次進
　　呈
　　　凡科鈔中外疏章既上
　㫖下内閣日以給事中一人詣内閣祗領分致各科
　　　備録
　諭㫖及原疏發所司奉行豫定注銷日期事涉數衙
　　　門者以主稾衙門為正鈔㑹稾及應闗白之衙
　　　門為外鈔鈔畢别録二通敬謹校對鈐蓋印信
　　　一送内閣曰史書一貯科垣曰録書嵗終還原
　　　疏於内閣
　　　凡封駮奉
　㫖事理確有未便施行者封還執奏閣臣擬
　㫖批答字句舛錯部院督撫疏章事有謬誤者並聽
　　　駮正
　　　凡頒給
　勅書直省總督廵撫由吏科總督漕運總督倉場坐
　　　糧㕔監督各闗監督各鹽政由户科學政由禮
　　　科提督總兵官由兵科總督河道及各闗監督
　　　之隸工部者由工科均於
　　午門外授本官祗領如由外任升轉給該省提塘
　　　官齎徃任滿各送科繳内閣
　　　凡掌察部院諸司所治之事以六科十五道分
　　　掌稽察月以已結未結之數兩次具冊分送注
　　　銷月終各具題○直省督撫題達之案具揭各
　　　科道察覈事有難結者嵗終彚題罣漏及易結
　　　不結者劾○宗人府以宗室御史二人内務府
　　　以滿御史二人專司稽察别給印信注銷具題
　　　同○八旗各以滿給事中或御史一人稽察月
　　　一注銷月終奏
　聞滿洲䝉古漢軍同○八旗暨九卿奉
　㫖㑹議之事以滿漢御史各一人稽察無故不到者
　　　劾○廵視五城科道審理之事嵗委滿漢御史
　　　各一人督催月具冊申院送刑部者兩月具題
　　　○五城振濟平糶左都御史左副都御史分城
　　　親察以絶弊端
　　　凡考覈中外文武官三嵗京察大計五嵗軍政
　　　均由本院吏科兵科京畿道㑹吏兵二部覈實
　　　具疏○宗人府吏部有奉
　㫖議處之事由院咨取職名定議○各闗監督任滿
　　　由户科考覈○鹽政任滿由京畿道考覈○驗
　　　視月選官列掌印給事中御史名咨吏部奏請
　簡命滿漢各二人隨班察覈○文職司道以下武職
　　　副將以下由吏兵二科給與赴任文憑違限者
　　　劾○五城司坊官三年俸滿堪列薦剡者廵城
　　　科道詳具政蹟申院覈實咨吏部引
　見
　　　凡監試順天鄉試禮部會試外場以滿漢御史
　　　各二人外簾同内簾各一人
　　殿試各二人順天武鄉試兵部會試外場兼外簾
　　　滿漢御史各二人會試内簾一人
　　殿試各二人考校見任筆帖式考取中書官學教
　　　習各館謄録生選㧞貢生
　　朝考貢監生考授職銜均滿漢御史各一人有潛
　　　通關節懷挾及傳遞文字冒名代考武場選入
　　　好字號覆校技勇不符者並劾○順天府考試
　　　文童滿漢御史各一人會府丞審音劾冒籍者
　　　凡讞獄重囚審案
　勅下三法司會覈定擬者虚公擬斷期於明允或所
　　　見不同徃復詳議以歸一是若始終不能畫一
　　　許兩議並陳恭候
　上裁不得一衙門為一議及用夾單申明前議指駮
　　　後議○刑部見審之犯罪應死者承審司官録
　　　初供移知該道定期滿漢御史各一人至刑部
　　　會大理寺官公審既定讞左都御史左副都御
　　　史會刑部大理寺堂官詳審覈擬具題不得據
　　　稾定擬草率從事○秋審給事中御史皆與議
　　　御史不掌印者則分省與議
　　朝審給事中及各道之掌印者與議(京畿道不/掌印亦與)秋
　　　審勾決由各道具題刑科覆奏
　　朝審勾決由京畿道具題刑科三覆奏均候
　命下各道御史齎本授刑部施行
　　朝審決囚刑科給事中監視行刑○熱審期内薄
　　　刑小罪院道皆與議○刑部獄囚及各門枷犯
　　　每月滿漢御史各一人稽察
　　　凡侍儀
　　朝㑹
　御殿左都御史左副都御史均於
　　殿檐下西第三柱序立
　躬祀
壇
廟滿漢各一人於西南隅序立
　　　凡糾儀
　　朝㑹
　御殿以滿御史十有四人漢御史八人
　皇帝率羣臣詣
皇太后宫行禮以滿御史四人漢御史六人
　御門給事中御史滿漢各二人
　御經筵給事中御史滿漢各一人
　車駕出入午門
　耕耤
　　常朝坐班
　　天安門宣
　詔
　　午門
　頒朔
　頒賞中式舉人進士詣
　　闕謝
　恩均滿漢御史各二人有紊越班行言語喧譁威儀
　　　不肅者劾○
壇
廟祭祀以滿漢御史各四人告祀各二人救護
　日
　月食各四人祈雨報祀各二人祭祀宰牲監視各一
　　　人有臨事不共牲幣不潔或刑餘喪服有隱疾
　　　之人濫與祀典齋期有違戒令齋宿不於其所
　　　及行禮失儀者並劾
　　　凡差遣廵視鹽政長蘆河東兩淮各一人均給
　勅書一年更代○廵察
　　京師通州十有四倉每倉給事中或御史一人一
　　　年更代○廵視漕運以給事中或御史瓜儀濟
　　　寧每處一人楊村通州每處二人(舊駐淮安今/移瓜儀舊駐)
　　　(天津今/移楊村)嵗以次奏請各給闗防事竣復
　命濟寧廵漕兼理疏濬運河之事○廵察
　　盛京吉林黒龍江各以滿給事中或御史一人福
　　　建䑓灣府以給事中或御史滿漢各一人均閲
　　　三年奏請候
　㫖差遣事竣復
　命○稽察宗人府銀庫理藩院内外館銀庫鄂羅斯
　　　來京貿易各以滿給事中或御史一人銀庫三
　　　年期滿奏請更代餘事竣即還○給事中御史奉
　㫖離任在一年外者題請署理一年内者由院委署
　　　先奉差不離任繼奉别差離任其任其差署
　　　理亦如之
　　　凡升遷給事中御史三年内升滿漢各一人外
　　　轉(宗室/不與)各一人由院覆無降革事故者序俸列
　　　疏並彚其任内敷陳奏章繕冊進
　　呈候
　㫖簡用○六科給事中員闕由院列御史無降革事
　　　故者咨吏部引
　見簡用○科道掌印六科及京畿河南兩道由院於
　　　給事中御史内簡選正陪疏請補授餘以本道
　　　見任資深者轉補
　　　凡五城地方各以廵視科道為統轄官指揮為
　　　專管官副指揮吏目為分管官各治一坊中城
　　　中西中東二坊東城崇南朝陽二坊南城東南
　　　正東二坊西城宣南闗外二坊北城日南靈中
　　　二坊
　　　凡條教每月朔望廵城科道率司坊各官集衆
　　　於公所令鄉約一人宣講
聖諭孝父母敬長上睦鄉里教子孫各安生理毋作非
　　　為
　　　凡辭訟司坊各官分職而理各依限審訊録供
　　　詳報應觧審者觧犯送本城覆審定議完結事
　　　有疑竇駮令再審不得草率結案徒罪以上槩
　　　送刑部每月二次以已結未結之數造冊申院
　　　注銷
　　　凡禁令首嚴邪教傳造妖言私銷私鑄聚衆開
　　　窰燒炭及書吏招揺骫法役滿逗遛寺院坊店
　　　容留行踪詭秘之人廵城科道率所屬隨時稽
　　　察以儆姦邪至於使酒罵街見即逮治不得以
　　　地非所屬過而不問
　　　凡平糶五城各設厰二遇米價騰貴由户部奏
　　　請酌撥京倉成色米分給各城減價平糶廵城
　　　科道率指揮副指揮經理其事
　　　凡振濟嵗於十月初一日至次年三月二十日
　　　每城各設厰二日支京倉米二石柴薪銀一兩
　　　煮飯以振貧民廵城科道率指揮副指揮吏目
　　　經理其事
　　　凡棲流所中東南北城各一西城二流民無依
　　　及衢巷卧病者總甲即報指揮悉令入所日給
　　　薪米病給醫藥冬給絮衣布被病故者給棺木
　　　廵城科道以時親察勿致屯膏
　　　凡承追承緝承變承驗傷痕並内外問刑衙門
　　　行提人犯或逓觧回籍及各公事差委令副指
　　　揮吏目分任驗屍專委指揮
　　　通政使司
　　　通政使滿漢各一人副使滿漢各一人叅議滿
　　　漢各一人掌達天下章奏○經歴滿漢各一人
　　　知事滿二人掌出納文移○筆帖式滿六人漢
　　　軍二人掌繙譯登聞鼓筆帖式滿一人漢軍一
　　　人
　　　凡内外臣工封事許自達其陳事之疏在京徑
　　　送内閣在外皆郵逓至司移送内閣進
　　呈
　御覽
　　　凡疏章定式每幅六行行二十格平行空二格
　　　疏語稱
　　宫殿者上一格稱
　皇帝
　上諭稱
　㫖稱
　御者上二格稱
天地
宗廟
山陵
廟號
列祖諭㫖者逾格一字首列官銜姓名末書年月日鈐
　　　以印别紙摘録疏中要語黏於疏尾曰貼黄
　　　凡疏章不拘字數期於辭達其頌而諛繁以支
　　　者禁之
　　　凡上疏陳事在内由部院堂官在外由將軍督
　　　撫提鎮餘令上司官代奏毋得越職陳事
　　　凡接受疏章設案於堂正中經歴知事二人左
　　　右侍立通政使或副使叅議一人出聽事至案
　　　側齎奏人奉疏及霤跪經歴恭接陳案上退廼
　　　校閱封送内閣五日後以隨疏齎到之牒應致
　　　各部院者授提塘官分投
　　　凡馳奏程限由具疏官計程刻日登注文内鈐
　　　印申司覈驗違限者罪坐所由失注日期者並
　　　劾之如雨潦阻行致逾定限由所在官司具結
　　　申司者免議
　　　凡封發疏章篋内汚損議處具疏之官篋外汚
　　　損有專差者罪奉差官吏無專差者罪驛逓官
　　　役其錯誤遺漏及不合體式者由司勘明重則
　　　叅處輕則請
　㫖飭行
　　　凡軍民實有寃抑所司不受理擊登
　聞鼔陳訴者(初專設登𨽻本聞/鼔院後裁    司)由司覈實奏
　聞得
　㫖下所司昭雪誣控越訴者論如法
　　　大理寺
　　　卿滿漢各一人少卿滿漢各一人掌平反重辟
　　　以貳邦刑
　　　左寺正滿一人漢軍一人漢一人評事漢一人
　　　右寺正滿一人漢軍一人漢一人寺副漢一人
　　　評事漢一人分掌
　　京師五城順天府屬直省府州縣衞死罪之刑
　　　堂評事滿一人掌文案○司務滿漢各一人掌
　　　收發文移○筆帖式滿四人漢軍二人掌繙譯
　　　凡直省重辟寺受各省牒下其事於左右寺司
　　　讞者凖律定讞卿受其中竢刑部簡正既孚致
　　　辭於寺迺叅覈焉議合者弊之不合者反之刑
　　　部重辟囚以左右寺司讞者暨御史㑹刑司察
　　　其辭辨其死刑之罪而要之致辭於卿廼詣刑
　　　部暨都御史㑹聽之各麗其法以議獄議合者
　　　弊之不合者覆之必盡合廼㑹疏互異者各疏
　　　所見以
　聞
　　　凡秋審直省候決之囚刑部㑹其獄成寺受而
　　　覈之嵗以八月㑹九卿詹事科道於
　　天安門外察於獄辭之麗而求其情别其情實者
　　　緩決者矜疑者㑹疏以
　聞以為處決畱繫減等之差
　　　凡
　　朝審刑部候決之囚嵗以霜降後旬日出囚於
　　天安門外㑹九卿詹事科道察於獄辭之麗而質
　　　訊之别其情實緩決可矜疑者與秋審同
　　　凡熱審每嵗小滿後旬日刑部小大之獄以左
　　　右寺官暨御史㑹刑司聽之質其成於卿笞者
　　　免杖者折減荷校者暫釋竢立秋浹旬一㑹疏
　　　俾夏暑無留獄至立秋前一日廼蕆事
欽定大清㑹典卷八十一
欽定四庫全書
欽定大清會典卷八十二
　　　太常寺
　　　卿滿漢各一人少卿滿漢各一人掌典守
壇壝
廟
　社以歲時序其祭祀所屬寺丞滿一人漢二人博士
　　　滿一人漢軍一人漢一人讀祝官滿八人贊禮
　　　郎滿二十四人漢十有四人掌相儀序事備物
　　　絜器典簿滿漢各一人掌文移筆帖式滿九人
　　　漢軍一人掌繙譯
　　　司庫滿一人庫使滿二人掌庫藏
　　　犧牲所牧滿漢各一人掌繫牲牷而芻牧之以
　　　待祭祀
　　　神樂署漢署正一人署丞二人協律郎五人司
　　　樂二十三人掌樂舞之節奏以詔樂舞生執事
　　　生九十人樂生百八十人舞生三百人咸隸焉
　　　凡題奏祭祀禮部於豫歲以題定祭期劄寺大
　　　祀
天
地前二十五日由寺具疏謹以
　皇帝親詣行禮或遣官恭代並列分獻官名題請
太廟
　社稷中祀
　日
　月恭遇
　皇帝親詣之歲均前二十日具疏亦如之其餘中祀
　　　前二十日羣祀前十有五日均列承祭分獻官
　　　名具疏恭候
　簡命
永陵
福陵
昭陵前四十日
昭西陵
孝陵
孝東陵
景陵
泰陵
　孝賢皇后陵寢
　　端慧皇太子園寢前二十日列承祭官名疏請
　　　凡進齋戒牌銅人恭遇
　皇帝親詣行禮於齋期前一日具奏屆期黎明卿率
　　　屬補服(遇朝期/朝服)奉齋戒牌銅人入至
　　乾清門恭設於中門左楹前祀
天祭
地如遇
　皇帝宿齋宫至第三日恭設齋戒牌銅人於
　　齋宫丹陛左如不宿
　　齋宮恭設於
　　乾清門三日饗
太廟祭
　社稷恭設於
　　乾清門三日朝
　日夕
　月饗
　前代帝王
　先農恭設於
　　乾清門二日如
　皇帝不親詣則不奏設齋戒牌銅人
　皇后親饗
　先蠶進齋戒牌銅人於
　　乾清門轉交内監恭設於
　　交㤗殿二日
　　　凡
　親閲祝版大祀
南郊
　皇帝御太和殿閲祝版玊帛香大祭
北郊
　御中和殿閲祝版均御龍袍衮服執事官咸采服(如/遇)
　　　(朝期執事官咸朝服/遇忌辰服亦如之)
太廟
　社稷以下諸祭均
　御中和殿
　皇帝衮服執事官補服(如遇朝期執事官咸朝服遇/忌辰閲      太廟祝版素)
　　　(服執事/官常服)前二日司祝奉祝版送内閣恭書祝文
　　　前一日卿詣
　　乾清門恭請
　皇帝御殿廼率屬奉祝版入
　　殿内恭設黄案上
　皇帝恭閲如儀禮畢奉送各
壇廟恭設
　　神庫遣官及羣祀祝版均司祝自内閣奉送祭所
　　　凡大祀
天
地
　皇帝御齋宮日詣
神位前上香恭視
壇位於祀前五日奏請前期二日奏
　御齋宫儀並奏遣分獻官恭視籩豆牲牢如遣官恭
　　　代奏遣承祭官恭視
壇位並視籩豆牲牢
　　　凡祀日請
　駕大祀
天
地於日出前七刻饗
太廟祭
　社稷於日出前四刻朝
　日於日出前八刻夕
　月於酉時前四刻饗
　前代帝王
　先師均於日出前六刻祗告
　　傳心殿於日出前三刻饗
　先農於已時前六刻均先期行欽天監取候時官二
　　　人至時卿詣
　　宫門請
　駕
　　　凡遣官恭代
天
地
太廟
太廟後殿
　社稷以親王郡王有事祗告同
　日
　月以王貝勒貝子公
　先農
　太歲以親王郡王
　先蠶以内務府總管奉宸苑卿奏遣承祭
　前代帝王以領侍衞内大臣散秩大臣都統尚書釋
　　　奠於
　先師祗告
　　傳心殿
　親詣釋奠日祭
　　崇聖祠均以大學士丁祭
　　崇聖祠以祭酒承祭
　　先醫廟以禮部尚書侍郎
　　火神廟
　　顯祐宮
　　東嶽廟
　　龍神廟以本寺卿少卿
　　都城隍
　　闗帝廟以領侍衞内大臣散秩大臣都統尚書
　　　賢良祠
　　　昭忠祠
　　　雙忠祠如之
　　礮神以漢軍都統
　　后土
　　司工
　　窰神
　　門神以禮工二部尚書侍郎均豫期行取職名疏
　　　請
　簡命
　　興京
永陵
　　盛京
福陵
昭陵由
　　盛京禮部以
　命往盛京居住奉祀
祖陵之宗室將軍開送
昭西陵
孝陵
孝東陵
景陵
㤗陵
　孝賢皇后陵寢
　　端慧皇太子園寢由宗人府以王公開送均列名
　　　具疏有事祗告同
　　闗帝廟後殿附疏聲明各功臣祠不具題均以本
　　　寺卿承祭
　　　凡分獻
兩郊從位
太廟兩廡以領侍衞内大臣散秩大臣都統尚書
　皇帝親夕
　月分獻
　　從位亦如之
　親祭
　帝王廟分獻兩廡均以尚書左都御史遣官承祭以
　　　侍郎内閣學士左副都御史
　親釋奠於
　先師分獻
　　四配以尚書十二哲兩廡以侍郎均列名疏請遣
　　　官釋奠於
　先師及
　　四配分獻十二哲以翰林院編修檢討
　太歲殿兩廡以本寺卿少卿
　先醫兩廡以太醫院使院判均附疏聲明分獻
　　大成殿兩廡及
　　崇聖祠四配兩廡以國子監監丞博士助敎
　　　賢良祠
　　　昭忠祠後室兩廡配室以本寺卿少卿博士典
　　　簿均不具題
　　　凡祭日執事
　皇帝親祭以禮部堂官本寺卿二人贊引對引典儀
　　　贊行禮之節典樂贊舉樂通贊贊
賜福胙引禮引分獻官傳贊贊王公百官拜跪司香奉
　　　香槃司玉帛奉篚司爵獻爵司祝讀祝司饌奉
　　　饌槃掌燎視燎掌瘞視瘞司麾示樂節司旌節
　　　導干戚羽籥之舞大祀
南
北郊進俎以挈壺官沃俎
天
地
　日
　月
　先農之祭
　皇帝拜位司拜牌拜褥官均以本寺官充之
太廟司帛司爵以宗室覺羅官
太廟
　社稷
　帝王
　先師之祭司拜褥以鑾儀衞官遣官承祭贊引以贊
　　　禮郎不設司拜牌拜褥官分獻司香帛爵以本
　　　寺執事生遣官釋奠於
　先師以國子監官及肄業諸生若因事祗告設贊引
　　　典儀司祝司香司帛司爵掌燎掌瘞與正祭同
　　　凡祭祀備物歲支户部庫帑五千兩以供各祀
　　　籩豆之實夏季具疏題銷
　　　凡犧牲入滌大祀九旬中祀六旬羣祀三旬既
　　　入滌牲有病者易之斃則埋之每歳牛二百四
　　　十由順天府行近畿各州縣市儥及張家口外
　　　牧場選供羊四百三十有九豕三百九十有九
　　　由左右翼税務分四時市儥均由寺卿會順天
　　　府尹及兩翼税務監督選收鹿四十有五供自
　　　内務府奉宸苑兎四百四十有九供自光禄寺
　　　均每祀行取豫日送寺歲支户部倉豆草價及
　　　兩翼税課銀千六百兩以供芻牧犧牲所牧率
　　　牧人謹飼之博士五日一赴所驗視所牧勤職
　　　者五年送吏部兵部議敘如洗滌失宜侵冐芻
　　　牧者論如法
　　　凡簠簋之實以黍稷稻粱歳取
　帝耤所登謹貯
　　神倉以供齍盛登之實以大羮鉶之實以和羮籩
　　　豆之實形鹽藳魚鹿脯果以棗栗榛菱芡菹以
　　　韭菁芹笋醢以豕鹿兎魚脾析用牛豚拍用脅
　　　白餅黑餅用麥糗餌粉餈用米粉食用稻均雍
　　　人治之監以博士等官
　　　凡祝版制帛香燭薪炭行户工二部支取酒醴
　　　形鹽行光禄寺葦行大興宛平二縣均豫日送
　　　寺
　　　凡
陵寢祭物
永陵
福陵
昭陵供祭果品由寺驗送制帛香燭茗鹻行户工二部
　　　支取香越嵗彚送無常期餘於季秋月兵部具
　　　路引供人夫工部供藤篋氊索由寺委官齎送
昭西陵
孝陵
孝東陵
景陵
泰陵
　孝賢皇后陵寢
　　端慧皇太子園寢祭物由寺庫撥銀治備祝版制
　　　帛香燭行户工二部羊行左右翼税務支取春
　　　秋二季各
陵奉祀禮部移本寺祗領歲終具册移寺覈銷
　　　凡朔望上香
南郊
北郊以本寺卿
太廟以王公咸朝服
　社稷以典守官
　日
　月
　先農以奉祀咸補服各詣
　神位前上香行三跪九叩禮
　帝王廟
　太歲殿
　　都城隍廟
　　闗帝廟
　　　賢良祠
　　　昭忠祠
　　　雙忠祠均以典守官
　　傳心殿以寺丞上香行禮
太廟日以典守官常服詣各
寢室上香與朔望同
　　　凡祭祀習儀大祀前四十日中祀前三十日每
　　　旬三六九日卿率讀祝贊禮等官及執事樂舞
　　　集
天壇神樂署習儀於凝禧殿饗
太廟以王公一人監視宗室覺羅官
　先師以國子監祭酒司業監視國子師生同日習樂
　　　於殿廷會樂部典樂監視亦如之
陵寢讀祝官贊禮郎每旬三六九日習儀於
皇陵奉祀禮部與
　　京師同孟秋寺卿二人分詣
東西陵閲驗第其優劣囘日奏
　聞
　　　凡典守官
南郊
北郊各設壇尉五品各一人六品各七人掌扃鑰宿直
　　　奉祀祀丞各一人掌庫藏祭器
太廟設廟尉四品二人掌殿庫扄鑰五品八人主宿直
　　　門庫
　社稷壇設壇尉五品一人六品四人
　日
　月壇各設奉祀一人
　先農壇設奉祀祀丞各一人職掌皆同卿時稽其勤
　　　惰而申警之
　　　凡執役
太廟首領内監一人内監二十人
　社稷壇首領内監一人内監四人
　　傳心殿如之各壇壇户九十四人廟户二十三人
　　　祠户二十六人
　　齋宮夫十有六人
　　具服殿夫八人執灑掃啟閉之役守寺庫兵二十
　　　人神樂署庫夫四人執宿直廵防之役本寺雍
　　　人二百九十人執刲牲烹㸑之役犧牲所所軍
　　　十有九人夫二十七人執芻牧洗滌之役壇廟
　　　祠户及宫殿所夫由順天府和雇庫兵由八旗
　　　撥送均一年更代
　　　凡歲修
壇廟有土木興修之工奏交工部督修委官㑹本寺官
　　　監視若止繕完塗塈奏支工部庫帑委本寺官
　　　董其事工竣咨部覆覈歲秋彚册題銷
　　　凡升補本寺屬官滿寺丞員闕由卿於博士典
　　　簿讀祝官贊禮郎内選擬正陪引
　見録用讀祝官滿贊禮郎各
陵讀祝官贊禮郎行取八旗人員内選擬正陪引
　見録用
　　盛京
陵讀祝官贊禮郎由
　　盛京禮部㑹將軍及户兵刑工各部選擬正陪送
　　　寺引
　見亦如之漢寺丞員闕由協律郎贊禮郎贊禮郎員
　　　闕由司樂奉祀員闕由祀丞神樂署署正員闕
　　　由署丞協律郎員闕由司樂各如例升補司樂
　　　員闕由樂舞生祀丞署丞由執事生拔補均由
　　　寺咨名吏部補授執事生闕於樂舞生遴選充
　　　補
欽定大清㑹典卷八十二
欽定四庫全書
欽定大清會典卷八十三
　　　太常寺
　　　　祝文
　　　冬日至大祀
圜丘祝文
　　　維乾隆　　　年歲次　　十一月　　朔越
　　　　　日　　嗣天子(臣/)御名敢昭告於
皇天上帝曰時維冬至六氣資始敬遵典禮謹率臣僚
　　　以玊帛犧齊粢盛庶品備此禋燎祇祀於
上帝奉
太祖承天廣運聖德神功肇紀立極仁孝睿武端毅欽
安𢎞文定業髙皇帝
太宗應天興國𢎞德彰武寛温仁聖睿孝敬敏昭定隆
道顯功文皇帝
世祖體天隆運定統建極英睿欽文顯武大德𢎞功至
仁純孝章皇帝
聖祖合天𢎞運文武睿哲恭儉寛裕孝敬誠信中和功
德大成仁皇帝
世宗敬天昌運建中表正文武英明寛仁信毅大孝至
誠憲皇帝配尚
　饗
　　　正月上辛祈穀祝文
　　　維乾隆　　　年歲次　　正月　　朔越
　　　　日辛　嗣天子(臣/)御名敢昭告於
皇天上帝曰(臣/)仰承
眷命撫育萬方念切民生亟圖康乂兹者候屆上辛春
　　　耕將舉爰攄誠悃上迓
洪庥謹率臣僚以玉帛牲醴粢盛庶品恭祀
上帝伏祈
昭鑒時若雨暘俾百榖用成三農攸賴奉
太祖承天廣運聖德神功肇紀立極仁孝睿武端毅欽
安𢎞文定業髙皇帝
太宗應天興國𢎞德彰武寛温仁聖睿孝敬敏昭定隆
道顯功文皇帝
世祖體天隆運定統建極英睿欽文顯武大德𢎞功至
仁純孝章皇帝
聖祖合天𢎞運文武睿哲㳟儉寛裕孝敬誠信中和功
德大成仁皇帝
世宗敬天昌運建中表正文武英明寛仁信毅大孝至
誠憲皇帝侑
神尚
　饗
　　　孟夏常雩祝文
　　　維乾隆　　　年歲次　　四月　　朔越
　　　　日　　嗣天子(臣/)御名敢昭告於
皇天上帝曰(臣/)㳟承
帝命率育寰區民爲邦本深思稼穡之艱難食迺民天
　　　惟冀雨暘之時若用蠲吉日肅展明禋兹當龍
　　　見之期爰舉祈年之典惟皇
上帝鑒兹將饗之誠用康兆民咸受明昭之賜俾五風
　　　十雨黍稷惟馨九榖三農順成有慶奉
太祖承天廣運聖德神功肇紀立極仁孝睿武端毅欽
安𢎞文定業髙皇帝
太宗應天興國𢎞德彰武寛温仁聖睿孝敬敏昭定隆
道顯功文皇帝
世祖體天隆運定統建極英睿欽文顯武大德𢎞功至
仁純孝章皇帝
聖祖合天𢎞運文武睿哲恭儉寛裕孝敬誠信中和功
德大成仁皇帝
世宗敬天昌運建中表正文武英明寛仁信毅大孝至
誠憲皇帝侑
神尚
　饗
　　　夏日至大祭
方澤祝文
　　　維乾隆　　　年歲次　　五月　　朔越
　　　　日　　嗣天子(臣/)御名敢昭告於
后土皇地祇曰時當夏至羣物方亨生長發育有生咸
　　　頼功德至厚上配
皇天謹以玉帛牲醴粢盛庶品用將祗祭奉
太祖承天廣運聖德神功肇紀立極仁孝睿武端毅欽
安𢎞文定業髙皇帝
太宗應天興國𢎞德彰武寛温仁聖睿孝敬敏昭定隆
道顯功文皇帝
世祖體天隆運定統建極英睿欽文顯武大德𢎞功至
仁純孝章皇帝
聖祖合天𢎞運文武睿哲㳟儉寛裕孝敬誠信中和功
德大成仁皇帝
世宗敬天昌運建中表正文武英明寛仁信毅大孝至
誠憲皇帝配尚
　饗
　　春分朝
　日祝文
　　　維乾隆　　　年歲次　　二月　　朔越
　　　　日　　嗣天子御名謹告於
　大明之神曰惟
　神陽精之宗列神之首
　神光下照四極無遺功垂今昔率土仰賴兹當仲春
　　　式遵古典謹以玊帛牲醴之儀㳟祀於
　神伏惟
　　鑒歆賜福黎庶尚
　　饗
　　　秋分夕
　月祝文
　　　維乾隆　　　年歲次　　八月　　朔越
　　　　日　　嗣天子御名謹告於
　夜明之神曰惟
　神配陽之德鍾隂之精周環九野普照萬方繼明於
　　　夕天下共賴兹當仲秋式遵古典謹以玊帛牲
　　　醴庶品之儀致祀惟
　神歆鑒福我兆民尚
　　饗
　　　四孟時饗
太廟祝文
　　　維乾隆　　　年歲次　　(正四/七十)月　　朔越
　　　　日　　孝孫嗣皇帝御名敢昭告於
太祖承天廣運聖德神功肇紀立極仁孝睿武端毅欽
安𢎞文定業髙皇帝
孝慈昭憲敬順仁徽懿徳慶顯承天輔聖髙皇后
太宗應天興國𢎞德彰武寛温仁聖睿孝敬敏昭定隆
道顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲恭懿至德純徽翊天啟聖文皇后
世祖體天隆運定統建極英睿欽文顯武大德𢎞功至
仁純孝章皇帝
孝惠仁憲端懿慈淑恭安純德順天翼聖章皇后
孝康慈和莊懿恭惠温穆端靖崇天育聖章皇后
聖祖合天𢎞運文武睿哲㳟儉寛裕孝敬誠信中和功
德大成仁皇帝
孝誠㳟肅正惠安和淑懿儷天襄聖仁皇后
孝昭静淑明惠正和安裕欽天順聖仁皇后
孝懿温誠端仁憲穆和恪奉天佐聖仁皇后
孝㳟宣惠温肅定裕慈純贊天承聖仁皇后
世宗敬天昌運建中表正文武英明寛仁信毅大孝至
誠憲皇帝
孝敬恭和懿順昭惠佐天翊聖憲皇后曰時屆孟(春夏/秋冬)
　　　謹以牲帛醴齊粢盛庶品用展追思伏惟尚
　饗
　　　時饗
後殿祝文
　　　維乾隆　　　年歲次　　(正四/七十)月　　朔越
　　　　日　　孝孫嗣皇帝御名謹遣　　敢昭告
　　　於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰時屆孟(春夏/秋冬)謹以牲帛醴齊粢盛庶品用展
　　　追思伏惟尚
　饗
　　　大祫前期祗告
後殿祝文
　　　維乾隆　　　年歲次　　十二月　　朔越
　　　二十　日　　孝孫嗣皇帝御名謹遣　　敢
　　　昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹者歲暮特修祫祭之禮於
太廟㳟迎同格饗祀伏惟
鑒知謹
　告
　　　大祫前期祗告
中殿祝文
　　　維乾隆　　　年歲次　　十二月　　朔越
　　　二十　日　　孝孫嗣皇帝御名謹遣　　敢
　　　昭告於
太祖承天廣運聖德神功肇紀立極仁孝睿武端毅欽
安𢎞文定業髙皇帝
孝慈昭憲敬順仁徽懿德慶顯承天輔聖髙皇后
太宗應天興國𢎞德彰武寛温仁聖睿孝敬敏昭定隆
道顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲㳟懿至德純徽翊天啟聖文皇后
世祖體天隆運定統建極英睿欽文顯武大德𢎞功至
仁純孝章皇帝
孝惠仁憲端懿慈淑恭安純德順天翼聖章皇后
孝康慈和莊懿㳟惠温穆端靖崇天育聖章皇后
聖祖合天𢎞運文武睿哲㳟儉寛裕孝敬誠信中和功
德大成仁皇帝
孝誠恭肅正惠安和淑懿儷天襄聖仁皇后
孝昭静淑明惠正和安裕欽天順聖仁皇后
孝懿温誠端仁憲穆和恪奉天佐聖仁皇后
孝㳟宣惠温肅定裕慈純贊天承聖仁皇后
世宗敬天昌運建中表正文武英明寛仁信毅大孝至
誠憲皇帝
孝敬㳟和懿順昭惠佐天翊聖憲皇后曰兹者歲暮特
　　　修祫祭之禮恭迎
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后同格饗祀伏惟
鑒知謹
　告
　　　歲暮大祫祝文
　　　維乾隆　　　年歲次　　十二月　　朔越
　　　二十　日　　孝孫嗣皇帝御名敢昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后
太祖承天廣運聖德神功肇紀立極仁孝睿武端毅欽
安𢎞文定業髙皇帝
孝慈昭憲敬順仁徽懿德慶顯承天輔聖髙皇后
太宗應天興國𢎞德彰武寛温仁聖睿孝敬敏昭定隆
道顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲恭懿至德純徽翊天啟聖文皇后
世祖體天隆運定統建極英睿欽文顯武大德𢎞功至
仁純孝章皇帝
孝惠仁憲端懿慈淑㳟安純德順天翼聖章皇后
孝康慈和莊懿㳟惠温穆端靖崇天育聖章皇后
聖祖合天𢎞運文武睿哲㳟儉寛裕孝敬誠信中和功
德大成仁皇帝
孝誠㳟肅正惠安和淑懿儷天襄聖仁皇后
孝昭静淑明惠正和安裕欽天順聖仁皇后
孝懿温誠端仁憲穆和恪奉天佐聖仁皇后
孝㳟宣惠温肅定裕慈純贊天承聖仁皇后
世宗敬天昌運建中表正文武英明寛仁信毅大孝至
誠憲皇帝
孝敬恭和懿順昭惠佐天翊聖憲皇后曰氣序已周歳
　　　事告成謹以牲帛醴齊粢盛庶品特修大祫禮
　　　於
太廟用申追感之情伏惟尚
　饗
　　　元日
後殿祝文
　　　維乾隆　　　年歲次　　正月　　朔孝孫
　　　嗣皇帝御名謹遣　　敢昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹逢元旦歲序方新歲事更始謹以香帛醴
　　　齊粢盛庶品特修祀禮用申追慕之情伏惟尚
　饗
皇太后聖夀
後殿祝文
　　　維乾隆　　　年歲次　　十一月　　朔越
　　　二十五日　　孝孫嗣皇帝御名謹遣　　敢
　　　昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹逢
皇太后聖節仰荷
恩佑追慕良深謹以香帛醴齊粢盛庶品特修祀禮用
　　　申報忱伏惟尚
　饗
　萬夀聖節
後殿祝文
　　　維乾隆　　　年歲次　　八月　　朔越十
　　　三日　　孝孫嗣皇帝御名謹遣　　敢昭告
　　　於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹臣誕辰深承
啟佑莫罄報私謹以香帛醴齊粢盛庶品特修祀禮用
　　　展微忱伏惟尚
　饗
　　　春秋上戊祈謝
　社稷壇祝文
　　　維乾隆　　　年歲次　　(二/八)月　　朔越
　　　日戊
　皇帝御名敢昭告於
　社
　稷之神曰惟
　神贊輔
(皇天/皇祇)𤼵生嘉榖粒我烝民萬世永賴兹當仲(春/秋)謹以玉
　　　帛牲醴庶品(致祭/報謝)配以
　　后土句龍氏
　　后稷氏尚
　　饗
　　　春秋祭
　帝王廟祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　太昊伏羲氏
　炎帝神農氏
　黄帝軒轅氏
　帝金天氏
　帝髙陽氏
　帝髙辛氏
　帝陶唐氏
　帝有虞氏
　夏十四王
　商二十六王
　周三十二王
　漢二十一帝
　唐十五帝
　遼六帝
　宋十四帝
　金五帝
　元十一帝
　明十三帝曰仰惟
　諸帝應運代興作君作師撫育黎烝創治維艱基業
　　　用宏守文不易謨烈是承風敎既逺功德可稱
　　　報於仲(春/秋)
　神其式慿尚
　　饗
　　　春秋上丁釋奠
　先師祝文
　　　維乾隆　　　年歲次　　(二/八)月　　朔越
　　　日丁
　皇帝遣　　致祭於
　至聖先師孔子曰惟
　師德配
天地道冠古今删述六經垂憲萬世兹當仲(春/秋)祗奉舊
　　　章謹以牲帛酒果致祭配以
　　復聖顔子
　　宗聖曾子
　　述聖子思子
　　亞聖孟子尚
　　饗
　　崇聖祠祝文
　　　維乾隆　　　年歲次　　(二/八)月　　朔越
　　　日
　皇帝遣　　致祭於
　肇聖王
　裕聖王
　詒聖王
　昌聖王
　啟聖王曰惟
　王誕生至聖爲萬世王者之師功德顯著兹因仲(春/秋)
　　　謹以庶品之儀致祭配以
　　先賢顔氏
　　先賢曽氏
　　先賢孔氏
　　先賢孟孫氏尚
　　饗
　　　春秋
　經筵祭告
　　傳心殿祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　皇師伏羲氏
　皇師神農氏
　皇師軒轅氏
　帝師陶唐氏
　帝師有虞氏
　王師夏禹王
　王師商湯王
　王師周文王
　王師周武王
　先聖周公
　先師孔子神位前曰兩儀既闢開治統道統之原干
　　　聖同歸建作君作師之極自上古鴻濛而降迄
　　　一中授受以來
　五帝開天乗時而迭運
　三王治世異尚而同功制作大備於
　元公刪述集成於
　宣聖繼修明之後仰溯傳心綜道法之詳緬惟典學
　　　羮牆如見㑹列聖於一堂俎豆用馨紹斯文於
　　　萬禩惟啟承之永賴冀陟降之匪遥肅薦明禋
　　　伏祈
　　歆格尚
　　饗
　　　仲春吉亥饗
　先農壇祝文
　　　維乾隆　　　年歲次　　(二/三)月　　朔越
　　　　日　亥
　皇帝致祭於
　先農之神曰惟
　神肇興農事萬世永賴兹當東作之時躬耕耤田祈
　　　諸物豐茂爲民立命謹以牲帛酒醴庶品之儀
　　　致祭尚
　　饗
　太歲祝文
　　　維乾隆　　　年歲次　(十正/  二)月　　朔越
　　　　日
　皇帝遣　　致祭於某甲
　太歲之神曰兹當孟春(歳暮祭歲既云/暮節屆新春)謹以牲帛酒
　　　果庶品之儀致祭尚
　　　饗
　　顯佑宮祝文
　　　維乾隆　　　年歲次　　八月　　朔越十
　　　三日
　皇帝遣　　致祭於
　　北極佑聖真君曰兹朕誕辰惟
　　神永垂黙佑謹以茶果庶品之儀致祭尚
　　　饗
　　火神廟祝文
　　　維乾隆　　　年歲次　　六月　　朔越二
　　　十三日
　皇帝遣　　致祭於
　　司火之神曰惟
　　神令司赤帝德炳離明屆此良辰爰修專祀鑒兹
　　　特典綏我烝民尚
　　　饗
　　　季秋朔祭
　　礮神祝文
　　　維乾隆　　　年歲次　　九月　　朔
　皇帝遣　　致祭於
　　神威無敵大將軍
　　神功將軍
　　制勝將軍
　　神威將軍之神曰惟
　　神欽
天命而無私助揚威武有功國家兹當季秋之時特以
　　　牲醴遣官致祭
　　神其鑒之尚
　　　饗
　　都城隍祝文
　　　維乾隆　　　年歲次　　九月　　朔越
　　　　日
　皇帝遣　　致祭於
　　都城隍之神曰惟
　　神正直實贊靈化捍禦之功都邑所賴祇嚴歲祀
　　　用答
　　神庥尚其歆兹永福黎庶尚
　　　饗
　萬夀節致祭祝文
　　　維乾隆　　　年歲次　　八月　　朔越十
　　　三日
　皇帝遣　　致祭於
　　都城隍之神曰兹予初度之辰仰荷
　　神庥永垂䕶佑謹以牲醴致祭尚
　　　饗
　　東嶽廟祝文
　　　維乾隆　　　年歲次　　八月　　朔越十
　　　三日
　皇帝遣　　致祭於
　　東嶽㤗山之神曰兹朕誕辰惟
　　神永垂黙佑謹以牲醴庶品之儀致祭尚
　　　饗
　　　黒龍潭
　　龍神廟祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　　昭靈沛澤龍王之神曰惟
　　神澤潤生民膏流甸服雨暘時若夙彰孚應之靈
　　　年榖順成溥被盈寧之福念
　　神庥之丕著惟典祀之宜崇兹值仲(春/秋)用申時饗
　　　尚其歆格鑒此精誠尚
　　　饗
　　　玉泉
　　龍神祠祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　　惠濟慈佑龍王之神曰惟
　　神潤下流膏應時澤物珠泉湧地毓靈脈於山林
　　　玉液成川暢清流於畿甸滋畇畇之繡壤允資
　　　灌注之功通翼翼之漕艘長助輓輸之利聿昭
　　　靈貺宜奉明禋蠲二仲以薦馨潔粢表敬永千
　　　秋而崇報備物明䖍
　　神式憑依尚其歆格
　　　仲春仲冬甲日饗
　先醫廟祝文
　　　維乾隆　　　年歲次　(十二/  一)月　　朔越
　　　　日
　皇帝遣　　致祭於
　太昊伏羲氏
　炎帝神農氏
　黄帝軒轅氏曰古昔聖人德澤深宏創治醫藥拯濟
　　　斯世仁夀庶民兹當(春/冬)時謹以牲醴致祭惟
　神慈惠蠲除疾疢篤佑朕躬致和天下配以
　　句芒氏之神
　　祝融氏之神
　　風后氏之神
　　力牧氏之神尚
　　饗
　　　五月十三日致祭
　　闗帝廟前殿祝文
　　　維乾隆　　　年歲次　　五月　　朔越十
　　　三日
　皇帝遣　　致祭於
　　闗聖大帝曰惟
　　帝純心取義亮節成仁允文允武迺聖迺神功高
　　　當世德被生民兩儀正氣歴代明禋英靈丕著
　　　封號聿新敬修歲事顯佑千春尚
　　　饗
　　　後殿祝文
　　　維乾隆　　　年歲次　　五月　　朔越十
　　　三日
　皇帝遣　　致祭於
　　闗帝之
　　曾祖光昭公
　　祖裕昌公
　　父成忠公曰禮隆報祀誼重推恩當崧生嶽降之
　　　期溯木本水源之始輝煌棟宇憑依已妥於上
　　　公修潔豆籩將饗告䖍於仲夏惟
　　神昭鑒尚其格歆
　　　春秋祭前殿祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　　闗聖大帝曰惟
　　神秀毓河山名垂今古英風正氣世歴乆而彌新
　　　大節純心史相傳而莫匹念神靈之顯著命典
　　　禮以優隆兹當仲(春/秋)用昭時饗尚其歆格鑒此
　　　精虔尚
　　　饗
　　　後殿祝文
　　　維乾隆　　　年歲次　　(二/八)月　　朔越
　　　　日
　皇帝遣　　致祭於
　　闗帝之
　　曾祖光昭公
　　祖裕昌公
　　父成忠公曰惟
　　公盛德相承令儀足式歴數傳之積累遂鍾河嶽
　　　精靈儲曠代之威名堪作巖廊矩矱殊恩既沛
　　　於三世時饗宜錫於上公兹當仲(春/秋)用昭祀事
　　　豆籩致潔典禮加隆尚
　　　饗
　　　春秋致祭
　　　昭忠祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭八旗直省盡節立功之和碩敬謹親王等之靈
　　曰周禮有司勲之職名勒旂常祭法載勤事之文
　　光生俎豆蓋舍生取義臣子抒報國之忱而服德
　　酬庸朝廷示作忠之典英標如在渥澤宜頒爾和
　　碩敬謹親王等丹心自勵正氣挺生果敢本於性
　　成見危授命忠誠矢於敵愾視死如歸生當開創
　　之年執鋭披堅實賴干城之佐運際承平之日安
　　邊除暴亦資禦侮之才或陷陣以爭先或守土而
　　盡職或被誘不辱迺授首以從容或深入無援遂
　　致身於倉卒雖天戈所指如振槁而摧枯迺大義
　　爲昭可凌霄而貫日我
皇考軫懐曩烈誕賁殊榮命立專祠俾膺特典王公將
　　帥躋正宇之輝煌士卒偏裨列兩廡而陪侍蓋所
　　以表忠貞於既往昭節義於無窮朕洪紹丕基遵
　　行常祀功書竹帛既揚乆逺之芳徽禮薦牲牢勿
　　替春秋之血食苾芬在列靈爽歆承
　　　賢良祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭賢良祠王大臣和碩怡賢親王大學士榜式達
　　海等之靈曰功銘鐘鼎尚書崇元祀之文德冠巖
　　廊周禮著大烝之典蓋旂常載績本臣子之素懐
　　而俎豆薦馨迺朝廷之崇報爾和碩怡賢親王望
　　重親賢粹鍾川嶽竭忠誠而體國著勲德於當年
　　大學士榜式達海等或當
列祖開基之日佐命立功或際熙朝極盛之時宣猷贊
　　化或驅除暴亂定疆宇於域中或震耀聲靈收版
　　圖於海外内則台星卿月奏亮工熙載之勲外則
　　賜鉞授麾襄阜物安民之治老成謀國者進黄髪
　　之嘉猷清白持身者表素絲之高節純勤盡職則
　　夙夜匪躬密勿承休則堂亷一德我
皇考追思前蹟特焕褒綸崇廟宇於神京布几筵而時
　　祭蓋以表揚既往沛酬庸褒德之恩激勸將來勵
　　懐古欽風之志朕寅承丕緒嗣舉舊章撫節物以
　　懐賢潔牲牢而致饗英靈如在尚克歆承
　　　雙忠祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於襄烈伯傅清壯果伯拉布敦之靈曰臣子効
　　匪躬之節報禮斯隆國家昭異數之恩褒忠罔替
　　既旂常之永勒宜俎豆之世延惓撫流光長懐往
　　績爾傅清拉布敦共矢精誠同宣義烈捐生絶塞
　　已銘殊績於鐘鏞晉爵崇階用妥貞魂於廟食兹
　　當(春/秋)仲爰命祠官載考彞章聿修秩祀馨香申薦
　　閲日月以如新琬琰揚芳與山河而共乆爾靈不
　　昧尚克歆承
　　　定南武壯王祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於定南武壯王孔有德之靈曰人臣盡忠仗節
　　矢天日而不渝朝廷䘏死酬勲撫歲時而増感爾
　　定南武壯王孔有德膚功早著偉烈常存兹當仲
　　(春/秋)之辰益念忠良之績特頒祭典用慰幽靈王如
　　有知尚克歆饗
　　　宏毅公祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於宏毅公額宜都巴圖魯之靈曰誼重酬庸茂
　　典聿加於勲舊禮隆展祀歲時宜備於馨香爾宏
　　毅公額宜都巴圖魯開國名臣從龍上佐表成勞
　　於鐘鼎青史揚芬紀偉績於旂常豐碑示寵既叨
　　恩於廟食更賜祭於專祠式賁新綸允符彞憲時
　　當(春/秋)仲用布几筵靈如有知尚其歆格
　　　恪僖公祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於恪僖公遏必隆之靈曰沛隆恩於勲舊國有
　　彞章展時祭於春秋禮踰常格爾恪僖公遏必隆
　　名垂青簡績著豐碑矧追
椒寢於所生宜薦專祠以有永兹當(春/秋)仲申侑几筵靈
　　如有知尚克歆饗
　　　勤襄公祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於勤襄公佟圖賴公妻一品夫人覺羅氏忠勇
　　公佟國綱公妻一品夫人塔他喇氏公妻一品夫
　　人温都氏端純公佟國維公妻一品夫人何舍里
　　氏之靈曰崇功報德禮首逮於元臣錫類推恩誼
　　尤敦於懿戚考彞章而立廟因時序以薦觴惟爾
　　一門宣猷累葉効忠貞而體國名著旂常秉孝義
　　以型家芳傳國史望高閥閲蔚爲勲舊之宗慶衍
　　庭幃光啓
聖慈之範兹當(春/秋)仲特遣專官設奠几筵靈其歆饗
　　　文襄公祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於文襄公圖海之靈曰義重酬勲眷鈞衡之舊
　　德禮隆秩祀因節序以申恩爾文襄公圖海望高
　　國器功贊王猷表世德於㦸門生膺茀禄贈崇階
　　於鼎爵殁被榮名渙新綍而建祠遣專官而致祭
　　時當(春/秋)仲式布几筵靈如有知尚其歆格
　　　恪僖公祠祝文
　　　維乾隆　　　年歲次　　(二/八)月　　朔越
　　　　日
　皇帝遣
　諭祭於恪僖公哈什屯公妻一品夫人覺羅氏敏果
　　公米思漢公妻一品夫人穆溪覺羅氏博爾濟吉
　　特氏莊慤公李榮保公妻一品夫人覺羅氏之靈
　　曰禮隆念舊千秋之俎豆攸光義重酬庸奕代之
　　馨香勿替考彞章而秩祀因時序以申恩惟爾一
　　門夙稱望族忠誠體國數傳紀績於旂常端敬型
　　家累葉垂芳於圖史祥開坤極早錫榮封佑啓勲
　　賢復新廟貌命祠官而陳芬苾落成已賁恩綸隨
　　節候而展几筵歲薦彌昭懿典兹當(春/秋)仲常祀聿
　　修靈如有知尚其歆格
　
　
　
　
　
　
　
　
　
　
　
欽定大清會典卷八十三
欽定四庫全書
欽定大清會典卷八十四
　　　翰林院
　　　掌院學士兼禮部侍郎滿漢各一人掌
　　國史圖籍制誥文章之事○侍讀學士侍講學士
　　　侍讀侍講均滿漢各三人修撰編修檢討無定
　　　員掌撰述編輯儤直
　　經幄○庶吉士無定員入館肄業不任以事○典
　　　簿滿漢各一人掌出納文移○孔目滿漢各一
　　　人掌收貯圖籍○待詔滿漢各二人掌校對章
　　　疏文史○筆帖式滿四十人漢軍四人掌繕書
　　　繙譯
　　　凡
　　經筵講官滿漢各八人滿講官以由閣院升任之
　　　三品以上官漢講官以由院升任之三品以上
　　　官疏請
　簡用以原官兼充歲二月八月兩舉
　　經筵講書滿漢各一人講經滿漢各一人由院列
　　　名請
　㫖經書講義由講官掌院學士㑹擬奏請
　欽定屆期
　上御文華殿講官同諸臣於階下行禮入
　　殿出班進講如儀(儀詳/禮部)講畢恭聆
　御論即日同講義進
　　呈
　　　凡
　　日講官滿八人漢十有二人自掌院學士詹事以
　　　下坊局編檢以上皆得以原官充補兼
　　起居注官(起詳見/  居注)
　　　凡撰文祭告
郊
廟
陵寢
　社稷
　嶽鎮海瀆暨
　帝王陵寢
　先師闕里各祝文由院撰擬奏請
　欽定○恭上
皇太后徽號
　尊封
　　太妃
　册立
　皇后
　册封
　　妃
　　嬪王貝勒貝子公將軍及外藩屬國各
　册文寳文印文由院撰擬奏請
　欽定○恭加上
尊諡
升祔
　册諡各
　册文寳文内外文武官奉
　㫖予諡者各碑文祭文均由院撰擬奏請
　欽定
　　　凡㳟纂
實録
聖訓以掌院學士充副總裁官讀講學士以下充纂修
　　　官恭修
玊牒及各館編輯諸書以修撰編檢充纂修官
　　　凡侍直
　皇帝御殿掌院學士於
　　殿左門外侍班班在閣臣之次
　御門編檢四人於
　　乾清門右階下侍班班在科道之上
　駐蹕圓明園掌院學士於直班日以編檢十人更番
　　　引
　見亦曰侍班其入直
　　南書房者並由
　特簡無定員
　　　凡扈從
　躬謁
陵寢
　廵狩方岳掌院學士列本院官名具奏以二人從並
　　　參用詹事府官
　　　凡春秋仲月上丁遣官釋奠於
　先師以資深之修撰編檢二人分獻十二哲本院
　先聖祠以本院官資深者一人主祭餘均助祭
　　　凡鄉會試墨卷本院會禮部録其文之佳者進
　呈由禮部刋本頒行
　　　凡升除由院列應升官銜名咨送吏部其應會
　　　詹事府者㑹咨吏部奏請
　簡用考選御史以編檢保送
　　　凡考選庶吉士
　　殿試臚傳後集諸進士於
　　保和殿試以論詔奏議詩賦録其佳者進
　御特
　命王大臣簡選分三等入奏吏部牒院請期掌院學
　　　士以諸進士引
　見入選者授翰林院庶吉士次日以庶吉士名單送
　　　内閣分讀清漢書
　　　凡敎習庶吉士給館舍充貯
　　内府經史詩文月有廩餼由院列内閣學士掌院
　　　學士銜名咨吏部具疏請
　簡用滿漢各一人掌敎習事遴選讀講以下學優品
　　　端者分司訓課
　　　凡庶吉士敎習三年期滿疏請散館試以詩賦
　上親定甲乙越日引
　見留館者二甲授編修三甲授檢討餘以主事知縣
　　　用或令再肄業三年與次科庶吉士同散館考
　　　試
　　　凡讀講學士以下編檢以上間奉
　特㫖考試引
　見便殿
　親定甲乙而進退之俾木天儲彦無濫員焉
　　起居注館
　　　記注官滿八人漢十有二人以翰林詹事官充
　　　之均兼
　　日講官掌侍直
　　起居記言記動○主事滿二人漢一人掌出納文
　　　移校對典籍○筆帖式滿十有四人漢軍二人
　　　掌繙譯章奏
　　　凡恭逢
　　朝㑹
　御殿
　御門聽政有事
郊
廟
　閲祝版
　御經筵
　耕耤
　視學
　　殿試讀卷外藩來
　　朝上元歲除
　錫燕
　大閲
　校射出師
　命將凱旋
　迎勞受俘及每歲勾決重囚記注官皆分日侍直
　　　凡
　謁
陵
　校獵
　駐蹕南苑
　廵狩方岳記注官皆扈從
　　　凡侍直敬聆
　綸音退而謹書之具年月日及當直官姓名於籍每
　　　月成帙封鐍於匱歲以十二月具疏送内閣收
　　　藏記注官㑹内閣學士監視貯庫
　　　詹事府
　　　詹事(兼翰林院/侍讀學士)少詹事(兼翰林院/侍講學士)均滿漢各一
　　　人掌經史文章之事與翰林院學士同○主簿
　　　滿漢各一人掌文移○筆帖式滿六人掌繙譯
　　　左春坊
　　　左庶子(兼翰林/院侍讀)滿漢各一人左中允(兼翰林/院編修)滿
　　　漢各一人左贊善(兼翰林/院檢討)滿漢各一人掌記注
　　　纂修與翰林院讀講編檢同
　　　右春坊
　　　右庶子(兼翰林/院侍講)右中允右贊善(兼翰林院編修/檢討與左同)
　　　均滿漢各一人職掌與左春坊同
　　　司經局
　　　洗馬(兼翰林/院修撰)滿漢各一人掌經籍圖書○正字
　　　漢一人掌判正文字
　　　凡
　經筵講官詹事府少詹事以原官兼充
　　日講官
　　起居注自詹事以下暨坊局各官以原官兼充均
　　　與翰林院同
　　　凡少詹以下中允贊善以上間奉
　特㫖考試與翰林院官一同引
　見
　親定甲乙以慎文章之選
　　　凡奉
　㫖下九卿翰詹科道㑹議之事及驗看月選官秋審
　　　朝審詹事少詹事均入班與議
　
　
　
　
　
欽定大清㑹典卷八十四
欽定四庫全書
欽定大清㑹典卷八十五
　　　光禄寺
　　　兼管寺事大臣(無定特簡/    員)卿滿漢各一人少卿
　　　滿漢各一人掌
　　大内膳羞及燕饗饔餼之需辨其物品以待供饋
　　　所屬大官署正滿漢各一人丞滿二人珍羞署
　　　正滿漢各一人丞滿二人良醖署正滿漢各一
　　　人丞滿二人掌醢署正滿漢各一人丞滿二人
　　　分掌餼牽禽魚酒醴鹽醢果蔬之物以時供具
　　　○典簿滿漢各一人掌奏疏文移○司庫滿二
　　　人掌庫帑出納○筆帖式十有八人掌繙譯
　　　凡祭祀執事
　皇帝親祀
壇
廟前期本寺卿一人詣祭所監視刲牲祭日
　皇帝飲福受胙以卿一人進爵一人進胙祭畢署官
　　　率厨人舁福胙進尚膳房頒膰肉於陪祀各官
　　　凡
　大内膳羞視尚膳房來文供具恭遇
　車駕巡幸日需膳羞視内務府來文供具委署官二
　　　人隨行經理
　　　凡祭祀供具
奉先殿毎月薦新由大官珍羞掌醢三署節序忌辰應
　　　用牲牷由大官署各備物以進○奠筵凡近前
　　　饌筵隨筵午奠筵用麪一百二十斤以下及牲
　　　牷酒醴之屬均由寺供具其據内務府掌儀司
　　　來文取用者物價仍歸寺覈銷
　　　凡燕筵滿席視用麪多寡定以六等價直以是
　　　為差
　萬夀聖節及元日
　賜燕
　　皇子成婚公主下嫁
　賜福晉父母額駙父母燕除夕
　賜下嫁外藩公主䝉古王公台吉等酒饌用四等筵
　　　燕朝鮮國及達賴喇嘛貢使用五等筵
　御經筵講書衍聖公來朝安南琉球西洋暹羅緬甸
　　　蘇禄南掌諸國貢使朝鮮國押貢官都綱喇嘛
　　　番僧用六等筵均滿席○文武㑹試入闈出闈
　　　燕均用漢席正副考官知貢舉上席同考官監
　　　試御史提調中席内簾收掌外簾四所及禮部
　　　光禄寺鴻臚寺太醫院各執事官下席
實録㑹典告成燕與㑹試燕同文武進士
　恩榮燕㑹武燕讀卷執事各官上席進士中席
　　　凡饔餼下嫁外藩公主郡主暨額駙館於
　　京師月給牲禽朝鮮等諸國貢使日給脯資餼牽
　　　果蔬鹽醬
　　盛京住持西藏番僧遣徒入貢陜西岷州諸寺番
　　　僧來
　　京朝貢日給牲牽肉鹽分飭四署供具
　　　凡饋餼除夕
　賜下嫁外藩公主郡主暨額駙䝉古王公台吉筵席
　　　牲酒從官從人酒肉衍聖公入
　覲至
　　京日應饋食品均由四署供具
　　　凡廪給咸安宫教習景山教習及内藥房製藥
　　　醫生欽天監通曉天文之西洋人各日給以肴
　　　饌
　　盛京禮部送
陵寢供品
　　盛京吉林黒龍江將軍進水陸土産各官役
　　盛京住持番僧領香徒衆給肉鹽十日戸部内務
　　　府所屬之捕牲烏喇進人參貂皮赫徵費雅喀
　　　等部落鄉長來
　　京娶婦給肉鹽二十日歸并上三旗佐領之厄魯
　　　特䕶軍驍騎校給肉鹽一月
　　盛京以北人戸移家來
　　京計口給肉鹽三年索倫貢貂皮官兵壯丁朝鮮
　　　諸國貢使從人日給肉鹽飭四署按數供具(應/給)
　　　(各數詳禮/部精膳司)
　　　凡典守司庫收貯金器銀器及銅器之屬大官
　　　署收貯几席蓐墊之屬珍羞署收貯瓷器錫器
　　　及龍旗御杖之屬良醖署收貯釡甑勺箸釀具
　　　碾碓之屬有年乆損壊者以時修整
　　　凡奏銷嵗支戸部庫帑六萬兩及嵗入果園地
　　　租治備供用飲食物品設黄册房選滿漢署官
　　　各一人專司綜覈
　　内用物品按月具奏内外支應銀數按月題銷嵗
　　　終彚奏仍具册彚題浮冒侵尅者論
　　　凡承應戸役設茶長以煎乳茶設園長以供果
　　　實均給之地以任其役設行戸以和買牲牽禽
　　　魚果蔬醯醬均隨物定直因時而酌劑焉
　　　太僕寺
　　　卿滿漢各一人少卿滿漢各一人掌兩翼牧馬
　　　場均齊賞罰之政所屬有左右二司
　　　左司員外郎滿一人䝉古一人主事滿一人䝉
　　　古一人掌䭾載幔城網城之駝以備
　巡幸之用
　　　右司員外郎滿一人䝉古一人主事滿一人䝉
　　　古一人掌察騐牧場馬匹盈虧以時印烙
　　　主簿滿一人掌章奏文移○筆帖式滿八人䝉
　　　古八人掌繙譯
　　　凡扈從恭遇
　車駕巡幸列卿及少卿名奏請一人隨蹕豫備幔城
　　　網城䭾載橐駝於八旗取用沿途有罷憊者奏
　　　請更換
　　　凡司牧統轄兩翼牧場總管一人兩翼牧場總
　　　管二人副管一人防禦二人翼領四人驍騎校
　　　三人䕶軍校八人協領十人䕶軍三百十有四
　　　人馬群百九十二每群牧長牧副各一人牝馬
　　　群百六十每群牧丁八人牡馬群三十二每群
　　　牧丁十有四人統轄總管員闕以副都統等兼
　　　理總管員闕於察哈爾佐領世爵等官内簡選
　　　一人牧場翼領等官内簡選一人擬定正陪副
　　　管以下各員闕各將應用之人均擬定正陪由
　　　寺引
　見補授
　　　凡牧場分界左翼四旗自布濩衣卜拉克至察
　　　漢齊勞臺東西百五十里自都什山至巴顔托
　　　羅垓南北百三十里右翼四旗自努赫圖溝至
　　　烏赫爾齊勞東西百五十里自克衣格達瓦都
　　　得衣哈喇至布爾噶蘇臺河岸南北三十二里
　　　彼此不得侵越總管翼領各住適中之地約束
　　　牧長等加意牧放副管防禦驍騎校䕶軍校各
　　　於本翼本旗場内巡察嚴緝盗馬及墾耕者
　　　凡牧群左右兩翼設牝馬一百六十群毎群二
　　　百四十六匹至一百三十二匹有差扇馬三十
　　　二群毎群二百有五匹至五十九匹有差
　　　凡牧課毎年夏季列卿及少卿名請
　簡一人率屬赴牧場稽其孳生斃損之數分注於册
　　　三年均齊一次以定賞罰仍以均齊册送兵部
　　　覈奏○牝馬群毎三馬三嵗徵孳生駒一以孳
　　　生正數外餘百六十匹者為上八十匹以上次
　　　之八十匹以下又次之正數内少百匹者為下
　　　五十匹以上次之五十匹以下又次之牧長牧
　　　副視上下等次以定賞罰牡馬群以在場見牧
　　　者為十分視馴習及斃損之多寡以定賞罰至
　　　協領以上各官各統計所管之馬按其孳生馴
　　　習及斃損之多寡賞罰有差
　　　順天府
　　　兼管府事大臣(無定特簡/    員)尹一人丞一人掌
　　京畿治理所屬治中一人通判一人經歴一人照
　　　磨一人司獄一人○知大興縣一人知宛平縣
　　　一人○府學教授滿漢各一人訓導滿漢各一
　　　人(均京/朝官)
　　　凡進春嵗以六月移欽天監按年建干支辨春
　　　牛之色先立春一月具疏
　　進春設場東直門外豫製芒神土牛前一日率僚
　　　屬迎春於東郊立春日隨禮部恭
　　進春於
皇太后
　皇帝
　皇后(儀詳/禮部)退率僚屬鞭春牛以示勸耕之意遂頒春
　　　於民間
　　　凡
　耕耤襄事恭製
　親耕耒耜絲鞭色黄從耕耒耜絲鞭色赤具青箱實
　　　穜稑先一日隨戸部恭進於
　　保和殿竢
　皇帝閲畢送詣耕所至日具
　親耕黄犢尹進鞭丞奉青箱戸部侍郎播種從耕三
　　　王九卿黝牛治中以下官奉青箱播種禮畢率
　　　僚屬及耆老農夫行三跪九叩禮(儀詳/禮部)畢視農
　　　夫終畝迺頒
　賞於耆農及秋玉粒告成呈禮部具疏交太常寺納
　　　於
　神倉以供祭祀粢盛
　　　凡經理錢穀府屬州縣田賦出納倉穀收支由
　　　尹就近稽覈㑹直𨽻總督奏銷
　　　凡祭祀供具嵗交太常寺犧牛二百以備入滌
　　　飭所屬州縣動帑和買
壇戸廟戸庫夫犧牲所夫飭所屬州縣和雇禮部太常
　　　寺救䕶日月
　　京師寺觀祈禱雨暘飭大興宛平二縣供香燭致
　　　祭金元明陵飭大興宛平房山縣昌平州供犧
　　　牲
　　　凡提督本府學政嵗科兩試八旗及大興宛平
　　　兩縣童生由丞校文録名册送學院考取入學
　　　凡順天鄉試以尹為監臨丞為提調三場試題
　　　由尹恭進試畢疏報掲曉日期榜發送題名録
　　　於内閣恭進
皇太后
　皇帝
　皇后翼日㑹主考同考執事各官朝服集
　　闕下率貢士謝
　恩畢赴府筵燕(儀詳/禮部)
　　　凡㑹試供具豫提直𨽻布政使庫帑呈送禮部
　　　以大宛兩縣丞簿充外委官治備饔餼内委官
　　　入闈支應均聽禮部供給所稽覈事竣㑹部題
　　　銷
　　　凡
　　殿試傳臚設采棚於
　　長安左門外尹丞為一甲三進士簪花披紅赴府
　　　燕畢以鼓樂送狀元歸第
　　　凡鄉飲酒禮嵗以正月望十月朔舉行豫擇賓
　　　介具疏以
　聞至期集僚屬師儒延賓介於府學禮部堂官監禮
　　　樂部和聲署設樂府學諸生侍執事歌詩飲酒
　　　揖讓獻酬均如儀(儀詳/禮部)
　　　凡豫備公事支戸部庫帑分貯大興宛平縣庫
　　　各萬兩遇辦公急需詳府動用嵗終由尹覈實
　　　報部請領還項
　　　凡和雇民車公事需用之車内務府豫期移府
　　　飭大興宛平房山三縣專雇毎車行程日給費
　　　七錢二分守候日五錢二分囘空與守候同計
　　　重載程塗十日囘空準七日
　　　凡畫界分治大宛兩縣與五城兵馬司接壤之
　　　地五城以京營所轄為界兩縣以在外營汛所
　　　轄為界各治境内以重官守
　　　凡分發流徒部㫁三流道里逺近由尹定地撥
　　　配部㫁五徒年限由尹發驛安置
　　　奉天府
　　　尹一人丞一人掌
　　畱京治化兼轄錦州府府屬治中一人理事通判
　　　一人熊岳理事通判一人經歴一人司獄一人
　　　凡治賦丁賦口率出銀田賦銀米分徵米貯倉
　　　銀供地方祭祀官役俸廩之用餘解
　　盛京戸部嵗終彚疏以册達戸部覈銷
　　　凡立學奉天所屬滿洲䝉古漢軍及民籍童生
　　　由府丞考取入學生員嵗科兩試補廪補増序
　　　貢拔貢與直省學政同○
　　盛京立宗學設教習以教宗室覺羅子弟敎習勤
　　　惰子弟優劣由府尹㑹
　　盛京將軍稽察期滿分别叙用
　　　凡
　先農
　先師
　　社稷
　　雲雨風雷
　　山川
　　都城隍之祭府尹暨丞率其屬以時致祭儀與直
　　　省同
　　　凡讞獄奉天所屬民訟之事由所在州縣官審
　　　訊上其事於府尹尹定其讞旗民交訟之事州
　　　縣官㑹所在理事官審訊尹㑹
　　盛京刑部侍郎共定其讞皆㑹侍郎詳慎分别由
　　　部造册解刑部覆奪
　　　鴻臚寺
　　　卿滿漢各一人少卿滿漢各一人掌朝㑹祭祀
　　　燕饗之儀○鳴贊滿十有六人漢二人掌導引
　　　行禮唱贊○序班漢四人掌序百官之班位○
　　　主簿滿漢各一人掌文移○筆帖式滿四人掌
　　　繙譯
　　　凡常朝
　御殿豫期由寺奏請得
　㫖傳知王公百官届期疏謝
　恩官姓名陳於
　　殿内東案
　　　凡紏察文武各官有失誤朝賀及行禮失儀者
　　　由寺題叅外任官員辭朝逾期叅劾亦如之
　　　凡習儀新進士傳臚習儀於禮部外國貢使入
　　　朝習儀於本寺均委鳴贊序班教以升降拜跪
　　　之儀
　　　凡贊相禮儀
　皇帝詣
皇太后宫行禮宫門檐下鳴贊四人階下引王公
　　長信門外引二品以上官鳴贊各二人
　　午門外引三品以下官鳴贊序班各二人自
　　永康左門至
　　午門傳示行禮鳴贊序班七人○
　皇帝大朝御殿
　　中和殿引執事各官行禮鳴贊二人○
　　太和殿檐下鳴贊四人丹陛上引王公卿二人鳴
　　　贊二人丹墀内引百官鳴贊序班各二人引外
　　　國貢使每國鳴贊二人○
　賜茶引王公入殿卿二人○
　　太和殿大燕殿檐下鳴贊四人丹陛上引王公卿
　　　二人鳴贊二人引大臣鳴贊二人丹墀内引百
　　　官鳴贊序班四人○
　　保和殿大燕殿檐下鳴贊四人丹陛上引䝉古王
　　　公額駙鳴贊二人○恭遇
　　慶典
　頒詔引百官跪聽行禮鳴贊序班各二人○常朝
　御殿請
　駕導
　駕卿二人鳴贊二人○
　册立遣使傳
　制官一人引正副使受節行禮鳴贊一人○
　視學進講經書引王公大臣入彞倫堂春秋
　　經筵引講官侍班官入
　　文華殿卿二人進講行禮鳴贊四人○恭進
實録
玉牒前引卿二人○
　臨軒䇿士隨禮部請
　駕卿二人
　　殿檐下鳴贊二人引讀卷官及諸進士行禮鳴贊
　　　各二人傳臚請
　駕卿二人
　　殿檐下鳴贊二人引讀卷執事官行禮鳴贊二人
　　　宣
　制臚唱三傳鳴贊三人引一甲進士出班行禮鳴贊
　　　三人引諸進士行禮鳴贊二人○
　耕耤進耒耜進鞭鳴贊四人引從耕三王九卿鳴贊
　　　序班十有二人引順天府官屬及耆農行禮鳴
　　　贊序班各二人贊禮鳴贊四人○
　頒朔宣
　制官一人贊禮鳴贊四人引王公百官行禮鳴贊序
　　　班各二人○
　頒賞
　賜燕
　賜茶謝
　恩辭朝進書進表齎榜受
　勅印救䕶日月食各官行禮引班唱贊均鳴贊各二
　　　人○
壇
廟祭祀引陪祀王公百官鳴贊各二人
堂子行禮卿二人贊禮鳴贊二人引王公大臣鳴贊各
　　　二人拜
　　纛贊禮鳴贊四人引王公鳴贊二人引大將軍從
　　　征將士鳴贊二人
　　　凡
　巡狩方嶽豫期奏請行知守土官朝服於道右百步
　　　外跪迎
　囘鑾時跪送亦如之
　　　凡簡選鳴贊序班滿鳴贊由寺於八旗内選擇
　　　引
　見補授漢序班於直𨽻生員在寺學習者選取漢鳴
　　　贊由序班遞升咨送吏部題補
　　　國子監
　　　兼管監事大臣(無定特簡/    員)祭酒滿漢各一人司
　　　業滿䝉古漢各一人掌成均之法以教國子及
　　　俊選之士監丞掌學規以督教課糾勤惰均廪
　　　餼博士掌闡明經説以助啟迪典簿掌簿書以
　　　稽文移之出入均滿漢各一人典籍漢一人掌
　　　經史以備諸生誦習○率性堂漢助敎一人學
　　　正一人修道堂漢助教一人學正一人誠心堂
　　　漢助教一人學正一人正義堂漢助教一人學
　　　正一人崇志堂漢助敎一人學録一人廣業堂
　　　漢助教一人學録一人掌教直省俊選之士八
　　　旗官學助教滿洲十有六人䝉古八人掌分教
　　　八旗子弟算法館助敎漢一人掌分教算學生
　　　鄂羅斯學助教滿漢各一人掌分教鄂羅斯子
　　　弟於官學及六堂助教内委員兼司之○筆帖
　　　式滿四人䝉古漢軍各二人掌文移繙譯
　　　凡成均之教分經義治事以教諸生經義以
　御纂經説為宗旁及諸家治事若兵刑天官河渠樂
　　　律之類各名一家皆綜其源流詳其得失助教
　　　學正學録課以制藝䇿論司業月試祭酒季考
　　　以辨其詣力之勤惰學業之優劣而董勸之
　　　凡直省貢監生到監持本籍文書赴監考到分
　　　堂學習貢生積十有四月期滿監生積二十四
　　　月期滿恩貢生選拔貢生副榜貢生嵗貢生優
　　　貢生願就教職及州縣佐貳者移吏部分班序
　　　選遇鄉試之年與援例貢監均送吏部考職廕
　　　監生由
　覃恩者積二十四月由
　賜䘏者積六月均移吏部銓用
　　　凡畱學肄業貢監生考到列一二等者復加考
　　　騐恩拔副嵗優貢生考列一二等援例貢監生
　　　考列一等者準其肄業在學肄業者百五十六
　　　人在外肄業赴學考課者百二十人積三十六
　　　月擇其才學優異者保薦引
　見録用餘移吏部滿肄業生以筆帖式用遇官學助
　　　教員闕同與考選漢軍準簡選川廣雲貴州縣
　　　佐貳官漢肄業生以教職先用恩拔副優貢生
　　　選入
　　武英殿供書者由該管處按年議叙
　　　凡官學之教八旗各立學選子弟年少資敏者
　　　滿洲六十人䝉古漢軍各二十人令入學讀書
　　　滿助教教以清文國語䝉古教習教以䝉古語
　　　言文字漢教習教以經書文藝月試繙譯四子
　　　書藝校射各六次祭酒司業以時入學稽其勤
　　　惰春秋㑹文㑹射於太學三年學成者請
　命大臣考試取其尤者升為監生工繙譯者考充各
　　　部寺庫使在學年乆者考充本旗外郎
　　　凡算學之教設肄業生滿洲十有二人䝉古漢
　　　軍各六人於各旗官學内考取漢十有二人於
　　　舉人貢監生童内考取附學生二十四人由欽
　　　天監選送教以天文算法諸書五年學業有成
　　　舉人引
　見以欽天監博士用貢監生童以天文生補用
　　　凡四夷之學番夷諸國有願遣其子弟詣學觀
　　　光者準其肄業以滿漢助教各一人教以語言
　　　文字所司供其居室服食器用業成願歸國者
　　　聽
　　　凡考取教習䝉古教習於領催䕶軍内選補五
　　　年期滿以本旗䕶軍校驍騎校用漢敎習奏請
　欽命大臣㑹本監於肄業之恩拔副嵗及優貢生内
　　　考取按名次序補三年期滿以知縣教職用均
　　　由監引
　見候
　㫖咨吏兵二部銓選漢教習有勤職列一等者請
　㫖再畱學三年以知縣即用○算學教習於習算有
　　　成之學生内考補五年期滿以欽天監博士叙
　　　用
　　　凡録送鄉試在監肄業貢監生及
　　武英殿供書各學教習欽天監天文生遇大比之
　　　嵗均由監集試校文録科册送順天府鄉試
　　　凡進士題名毎科進士詣學釋褐後移取工部
　　　庫帑百兩按諸進士甲第先後詳其姓名里居
　　　勒碑於㦸門外
　　　凡成均膏火嵗支戸部庫帑六千兩月給内外
　　　肄業生廪餼有差
　　　凡各學膏火教習月給銀二兩米二斛學生給
　　　銀有差均於戸部支領○官學漢教習嵗給夏
　　　衣秋衣各一襲二嵗給冬裘一襲均於工部支
　　　領
欽定大清㑹典卷八十五
欽定四庫全書
欽定大清㑹典卷八十六
　　　欽天監
　　　兼管監事大臣(無定特簡/    員)監正滿一人西洋一
　　　人監副滿漢各一人左右監副各西洋一人掌
　　　測候推步之法占天象以授人時所屬時憲科
　　　春夏中秋冬五官正滿二人䝉古二人漢軍一
　　　人漢五人博士滿三人漢軍二人漢十有六人
　　　天文生滿十有二人漢軍八人漢二十四人五
　　　官司書漢一人掌推天行之度騐嵗差以均節
　　　氣○天文科五官靈臺郎滿三人漢軍一人漢
　　　四人五官監候漢一人博士滿三人漢二人天
　　　文生滿二人漢三十二人掌觀天象之垂書雲
　　　物以協嵗占○漏刻科五官挈壺正滿二人漢
　　　二人五官司晨漢軍一人博士漢六人天文生
　　　滿二人漢六人隂陽生漢十人掌調壺漏測中
　　　星相隂陽以卜營建○主簿滿漢各一人掌章
　　　奏文移簿籍○筆帖式十有七人掌繙譯
　　　凡推步之法遵
御製厯象考成以推日月交食七政經緯躔度合朔弦
　　　望節氣交宫月五星相距遵
　欽定儀象考成以測星度遵
　欽定萬年書以注
　御覽及民用時憲書遵
　欽定協紀辨方書以選擇年月日時
　　　凡測量儀器
御製天體儀赤道儀黄道儀地平經儀均徑六尺地平
　　　緯儀一名象限儀紀限儀一名距度儀均半徑
　　　六尺地平經緯儀地平徑五尺象限徑六尺
　御製璣衡撫辰儀徑六尺設於觀象臺上○測日圭
　　　表立表高一丈平案長一丈六尺二寸末植立
　　　表長三尺五寸設於臺下晷影堂○候時壺漏
　　　播水壺三分水壺一受水壺一中浮時籌水盈
　　　籌盡洩水於池設於堂下壺室
　　　凡測候之法設觀象臺於
　　京城東南隅日以滿漢官各一人率天文生十有
　　　五人登靈臺考儀器以窺乾象毎時以四人分
　　　觀四方晝夜輪直按時記風雷雲氣流星諸象
　　　次日報監應奏者按占宻題不應奏者注册○
　　　元日寅時騐風起之方八節如之雷始發聲騐
　　　雷起之方皆即時報監按占宻題晴雨按日記
　　　注彚録一册至次年二月一日恭進
　　京師直省及各䝉古部落朝鮮國日出入晝夜時
　　　刻以實測北極出地之度為定節氣早晩以實
　　　測東西偏度為定遇
　册封外國遣官隨徃測騐
　　　凡時憲書嵗以二月一日進來嵗時憲書式四
　　　月一日頒式直省刋刻十月一日恭進
皇太后
　皇帝
　皇后
　　皇貴妃
　　貴妃
　　妃
　　嬪
　頒賜王公百官(詳見/禮部)
　　　凡日月交食豫推
　　京師直省見食分秒時刻方位前期五月繪圖具
　　　疏以
　聞
　㫖下禮部頒行中外臨期集官吏於公所救䕶監正
　　　以下赴觀象臺同禮部官測騐按占宻題别委
　　　官赴救䕶衙門候時如隂雲不見不占食不及
　　　一分不救䕶
　　　凡相度風水遇
　　大工營建委官相隂陽定方嚮諏吉興工
　　　凡春牛圖順天府嵗以六月移監校嵗建干支
　　　按五行以辨牛色迺繪圖繕本進
　　呈
　　　凡直更候時嵗委博士二人率隂陽生十人輪
　　　直譙樓日委博士一人輪直
　　神武門指示更㸃恭遇
　車駕巡幸委官隨從直更亦如之
　　内廷時辰房日委天文生一人看香候時朝祭慶
　　　典由各衙門行文諏日委官候時
　　　凡升除於應升官内論俸擬正簡選擬陪咨送
　　　吏部保舉應升及考取應用者指名咨吏部均
　　　引
　見補授天文生滿洲䝉古漢軍由算學㑹同本監考
　　　定算學生名次送吏部注册按旗依次補用時
　　　憲天文兩科漢天文生由算學㑹同本監考定
　　　算學生暨肄業生名次送監漏刻科漢天文生
　　　隂陽生由監考取肄業生均與世業子弟分班
　　　補用
　
　
　
　
　
　
　
　
　　　謹按漢初洛下閎造渾天儀後漢張衡製渾象
　　　隋志云渾天象者其制有璣而無衡
　　本朝康熙十二年製天體儀即古之渾象也鑄銅
　　　為球徑六尺兩端中心為南北極以鋼軸貫之
　　　面刻黄赤二道平分十二宫布列星漢以肖穹
　　　象其外為子午圏徑六尺一寸兩面刻去極度
　　　東面兩極開半圓孔以受天體之軸别以半圓
　　　合而固之其下為地平圏徑與子午圏等面濶
　　　七寸周為水渠外刻四象限度及地平時刻方
　　　位下施四足承以圓座設螺柱以取平南北正
　　　中嚮西開闕口以受子午圏半入地平下半出
　　　地平上自天頂設高弧帶地平遊表以察諸曜
　　　地平經緯度北極安時盤定於子午圏設遊表
　　　於極樞令能自轉以指日度又能隨天體旋轉
　　　以指時座下又設機輪使北極能升降則各地
　　　天象隠見之界皆可暸然尤古制所未及焉
　
　
　
　
　
　
　
　
　　　謹按渾天儀制為儀三重外曰六合儀次内曰
　　　三辰儀最内曰四遊儀凡七圏
　　本朝康熙十二年製赤道經緯儀二重凡三圏盖
　　　合三辰於六合而又省一地平圏也其外正立
　　　為子午圏外徑六尺一寸兩面皆刻去極度數
　　京師天頂距北極五十度五分北極出地南極入
　　　地各三十九度五十五分兩極側面各安鋼軸
　　　以半圓合而固之距兩極各九十度横直赤道
　　　緯圏外徑五尺九寸内規面及上側面刻周天
　　　時刻外規面及下側面刻周天度分又自南極
　　　兩旁承以兩象限弧使不傾墊次内為赤道經
　　　圏外徑五寸六寸四面刻赤道緯度貫於南北
　　　極之兩軸其内又為通軸徑一寸中半安横表
　　　長三寸赤道上設遊表對直軸以測赤道經度
　　　經圏上設遊表對横表以測赤道緯度其下
　　　為半圓雲座以龍架承之
　
　
　
　
　
　
　
　
　　　謹按渾天儀制有黄道緯圏而無黄道經圏
　　本朝康熙十二年製黄道經緯儀三重凡四圏其
　　　外正立為子午圏制與赤道儀子午圏同次内
　　　為過極至圏外徑五尺五寸規面濶二寸三分
　　　側面厚一寸一分兩面皆刻去極度數貫於南
　　　北極之兩軸以象天之左旋距赤道極二十三
　　　度三十一分三十秒為黄道極距黄極九十度
　　　横置黄道緯圏其徑及濶厚皆與過極至圏等
　　　四面皆刻黄道經度以象七政之右旋又次内
　　　為黄道經圏外徑五尺一寸四分規面濶九分
　　　側面厚二寸三分四面皆刻黄道緯度以鋼軸
　　　貫於黄極以象黄道之四遊兩極安直軸徑一
　　　寸中半安横表長三寸緯圏上設遊表對直軸
　　　以測黄道經度經圏上設遊表對横表以測黄
　　　道緯度其下為半圓雲座以龍架承之
　
　
　
　
　
　
　
　
　　　謹按渾天儀制有地平圏能測三辰當地平之
　　　經度而不能測地平上之經度
　　本朝康熙十二年製地平經儀平置地平圏外徑
　　　六尺二寸濶二寸四分厚一寸二分上面側面
　　　皆刻四象限度上面自南北起初度側面自東
　　　西起初度東西設通徑下設圓盤四面以立龍
　　　承之地平圏之下中心安立柱高與地平圏等
　　　適當地平圏之圓心上出圓軸地平圏之上東
　　　西植二龍柱結為横梁中心開孔下與圓心相
　　　直中間安立表長四尺四寸上應天頂下應地
　　　心立表之末結十字横表與地平圏相切長與
　　　地平圏全徑等立表中空上下設倒正小圓柱
　　　頂開一孔旁開二孔中結直線斜貫於横表之
　　　兩端成兩三角形凡測日月星無論距地平上
　　　若干度但將横表推轉令三線與所測叅直視
　　　横表所指度分即得各曜之地平經度焉
　
　
　
　
　
　
　
　
　　　謹按渾天儀制有地平圏而無地平經圏元郭
　　　守敬簡儀設立運圏以測三辰出地之度即地
　　　平經圏也
　　本朝康熙十二年製象限儀為全圓四分之一亦
　　　名地平緯儀其制上正方角為圓心縱横兩邊
　　　皆為半徑各長六尺濶二寸一分厚一寸一分
　　　象限弧濶二寸六分厚一寸一分正面刻九十
　　　度分外規面刻度數字其數自上而下者以紀
　　　地平高度自下而上者以紀距天頂度中間聨
　　　以雲龍背面正中為立軸以運之立軸與儀之
　　　直邊平行長九尺七寸濶二寸一分厚一寸七
　　　分圓其兩端東西立柱高九尺四寸上下為横
　　　梁濶七尺八寸飾以雲龍正中設圓孔以受立
　　　軸東西運轉圓心安横軸長三寸一分軸本安
　　　遊表濶二寸一分厚三分長與半徑等遊表之
　　　末設立耳以測地平緯度較之全圓尤便焉
　
　
　
　
　
　
　
　
　　　謹按諸曜在天之度赤道經緯以南北二極為
　　　宗黄道經緯以黄極為宗地平經緯以天頂為
　　　宗至於兩曜斜距之度古無測器
　　本朝康熙十二年製紀限儀亦名距度儀其制一
　　　弧一幹弧為圓周六分之一通弦六尺面濶二
　　　寸五分中至兩旁各列三十度幹為圓之半徑
　　　長亦六尺幹末安柄以便推移半徑上端為圓
　　　心設立柱以安遊表長與半徑等遊表之末設
　　　立耳為測一曜之用弧背左右各設窺表為别
　　　測一曜之用又於幹之兩旁設兩立柱相距應
　　　弧背之十度以為借測之用儀面聨以流雲背
　　　安樞紐可使低昻承以半圜周施輪齒可使平
　　　側其下立柱入於儀座可使轉旋而凡兩曜相
　　　距之度皆可測焉
　
　
　
　
　
　
　
　
　　　謹按康熙五十四年
聖祖仁皇帝命監臣紀利安製地平經緯儀合地平象
　　　限二儀而為一其制平置地平圏外徑五尺濶
　　　七寸七分周圍刻四象限度下設四柱以圓座
　　　承之地平圏之中心倒安螺柱上出立軸東西
　　　安立柱高一丈一尺上結曲梁正中開孔以容
　　　立軸之上端中間安象限儀圓心在下半徑六
　　　尺弧濶二寸七分正面刻九十度中聨方圓及
　　　弧矢形背面結於立軸以運之圓心安遊表長
　　　八尺本設横耳末設横柱以備仰窺凡測諸曜
　　　將象限儀推轉又將遊表低昻令與諸曜參直
　　　則横半徑所指即地平經度遊表所指即地平
　　　緯度是一測而經緯悉得矣
　
　
　
　
　
　
　
　
　　　謹按虞書舜典在璿璣玉衡以齊七政孔疏曰
　　　璣衡者王者正天文之器漢世以來謂之渾天
　　　儀者是也乾隆九年
　御製璣衡撫辰儀徑六尺其外即古之六合儀而不
　　　用地平圏正立子午雙環為天經兩面刻去極
　　　度數以雲座承之北極出地三十九度五十五
　　　分天頂距北極五十度五分距兩極九十度結
　　　赤道單環為天緯兩面刻周日十二時九十六
　　　刻以龍柱扶之次内即古之三辰儀而不用黄
　　　道圏兩極綰赤經雙環兩面刻去極度數中要
　　　結遊旋赤道兩面刻周天度分以象七政之運
　　　行最内即古之四遊儀通徑設直距中心施窺
　　　衡以測七政之經緯架座施螺柱以取平天頂
　　　施垂線以取正體制仿乎渾天之舊而時度倍
　　　為整齊運量同於赤道新儀而重環更能合應
　　　至用遊表窺測則上下左右無不宜焉
　
　
　
　
　
　
　
　
　　　謹按周禮考工玉人土圭尺有五寸以致日宋
　　　史云何承天始立表候日影前明觀象臺下設
　　　晷影堂南北平置銅圭於石臺上長一丈六尺
　　　二寸濶二尺七寸周設水渠以為平準南端植
　　　銅表高八尺上設横梁用影符以取中影
　　本朝加二尺表高一丈上端安銅片中開圓孔徑
　　　二分午正太陽之影自圓孔射至圭面成橢圓
　　　形南界為日體上邊之影北界為日體下邊之
　　　影中心為中影
　　京師夏至之影長二尺九寸四分八釐是為最短
　　　過此則漸長冬至之影長一丈九尺九寸四分
　　　是為最長過此又漸短因圭長不及長影之數
　　　又於北端設立圭高三尺五寸冬至之影上立
　　　圭二尺七寸四釐用以比例太陽高度亦同於
　　　平圭之比例焉
　
　
　
　
　
　
　
　
　　　謹按隋志云黄帝創觀漏水制器取則以分晝
　　　夜其後因以命官周禮挈壺氏則其職也宋志
　　　有求壺複壺廢壺建壺及平水壺之制
　　本朝因前明舊制播水壺三形方承以木架上名
　　　日天壺即宋之求壺水欲常滿上濶一尺九寸
　　　下濶一尺三寸高一尺七寸次名夜天壺即宋
　　　之複壺次名平水壺高濶皆遞減一寸分水壺
　　　一如平水壺之度置於平水壺後稍下即宋之
　　　廢壺受水壺一形圓徑一尺四寸高三尺一寸
　　　置於架前地平上名萬水壺即宋之建壺播水
　　　三壺前面近下皆有龍口以次漏於萬水壺平
　　　水壺後面近上開孔洩於分水壺以平其水而
　　　均其漏萬水壺盖安銅人抱時刻漏箭下安箭
　　　舟浮於水面水長則箭上出周日水盈箭盡則
　　　啟其下口洩之於地而時刻復起午正壺安室
　　　内各設水盖龍口小管以玉為之
　　　太醫院
　　　院使一人左右院判各一人掌醫之政令率其
　　　屬以供醫事其屬御醫十有五人吏目三十人
　　　醫士四十人醫員三十人掌九科之法(大方脈/小方脈)
　　　(傷寒科婦人科瘡瘍科鍼/灸科眼科口齒科正骨科)以治疾醫生二十六
　　　人掌炙製之法以治藥咸給事
　内庭供使令焉○敎習二人課醫人習醫簡御醫吏
　　　目之能者任之
　　　凡升補院使院判由院申禮部擬正陪咨吏部
　　　奏補御醫吏目由院奏補申禮部轉咨吏部注
　　　册均循資叙俸各以次升醫士以下由院考選
　　　申禮部拔補醫士有内直者有外直者升則先
　　　内後外其考選皆如定制
　　　凡進院業醫人察其身無過惡且通醫者由本
　　　院官士任之迺令進院發教習㕔肄業院使院
　　　判以時試其能否而進退之
　　　凡侍直自院使至醫士以所業專科分班侍直
　　　給事宫中者曰宫直給事外廷者曰六直宫直
　　　於各宫外班房侍直六直於東藥房侍直各以
　　　其次更代
　　　凡扈從
　行在或奉
　特㫖隨行或按班次其應給車馬器物餼廩之類申
　　　所司發給
　　　凡
　御藥本院官定方具奏以藥二劑合煎同近臣監視
　　　候熟分貯二器一器本院官暨近臣次第先嘗
　　　一器進
　御如合和誤不依本方或封題錯者以不敬論
　　　凡奉
　㫖視諸王公主暨文武大臣疾者既事仍具狀覆奏
　　　外藩公主額駙台吉大臣遇疾請醫奉
　㫖徃視者亦如之○文武㑹試以醫士一人入闈供
　　　職由院簡送禮部聽委○軍前需醫由院遴選
　　　二人具奏得
　㫖即馳驛徃兵部遣官䕶行其隨征醫人私以庸醫
　　　充代者罪之○刑部設醫士二人令獄囚之病
　　　者受其藥由院簡送六嵗一更更之日稽其醫
　　　事之優劣優者升吏目劣者斥之
　　　凡祭
　先醫禮嵗兩舉春二月冬十一月上甲日致祭於本
　　　院之
　　景福殿以院使院判二人分獻兩廡餘均陪祭(詳/見)
　　　(禮/部)
　
　
　
欽定大清㑹典巻八十六
欽定四庫全書
欽定大清會典卷八十七
　　　内務府
　　　總管無定員於滿洲文武大臣或王公内
　簡用掌内府一切事務奉宸苑武備院上駟院並𨽻
　　　焉所屬廣儲會計掌儀都虞慎刑營造慶豐七
　　　司
　　　廣儲司管理六庫郎中二人郎中四人員外郎
　　　十有二人主事一人司庫十有二人掌理内府
　　　庫藏筆帖式二十六人○管理江寧府蘇州府
　　　杭州府織造官各一人(於内務府司官内/奏簡仍帶原銜)司庫
　　　各一人庫使各二人筆帖式各二人
　　　㑹計司郎中三人員外郎六人主事一人掌理
　　　内府帑項筆帖式二十六人○内管領三十人
　　　副内管領三十人筆帖式八人○管理三旗納
　　　銀莊郎中一人員外郎六人主事一人筆帖式
　　　十有二人
　　　掌儀司郎中二人員外郎八人主事一人掌内
　　　府典禮司俎官五人贊禮郎十有七人筆帖式
　　　二十二人○尚膳正尚茶正一等侍衞各一人
　　　二等侍衞各二人尚膳副尚茶副三等侍衞各
　　　一人尚膳三等侍衞六人尚茶三等侍衞三人
　　　尚膳藍翎侍衞七人尚茶藍翎侍衞四人主事
　　　一人筆帖式十有二人○
　　中正殿員外郎二人筆帖式三人○
　　雍和宮郎中員外郎各一人筆帖式三人○咸安
　　　宮官學筆帖式一人○南府景山筆帖式各二
　　　人○藥房主事一人未入流庫掌二人筆帖式
　　　十有五人
　　　都虞司郎中二人員外郎五人主事一人掌府
　　　屬武職陞補及内府䕶軍供應畋漁筆帖式二
　　　十六人○掌
　御舟筆帖式二人尚虞筆帖式一人鷹房鶻房筆帖
　　　式各二人狗房筆帖式三人
　　　慎刑司郎中二人員外郎四人主事一人掌内
　　　府刑罰筆帖式二十人
　　　營造司郎中二人員外郎八人主事一人掌理
　　　造作兼司薪炭筆帖式二十六人○官房租庫
　　　筆帖式七人未入流庫掌一人○刋刻
　御書處監造一人未入流庫掌三人署庫掌四人筆
　　　帖式二人○
　　武英殿修書處監造二人庫掌四人署庫掌五人
　　　筆帖式五人○
　　飬心殿造辦處郎中二人員外郎二人主事一人
　　　庫掌六人筆帖式十有六人
　　　慶豐司郎中二人員外郎十人主事一人掌牧
　　　館廐牛羊及口外牧場孳生蕃息筆帖式十有
　　　六人
　　　堂郎中一人主事二人掌治堂事凡府屬文職
　　　升補(武職隸/都虞司)及章奏文移皆隸焉筆帖式三十
　　　八人○稽察内務府御史所屬筆帖式八人
　　　凡升除郎中至八品苑副由府及該處簡選引
　見補授未入流司庫以下由府除授其升選調補均
　　　依成法
　　　凡京察府屬官員每三年由總管考察一次分
　　　别去留具題請
　㫖
　　　凡遇三大節
　　太和殿
皇太后宮行禮均與百官同
　皇后宮行禮於内右門外
　躬祀
壇廟
　車駕出入於
　　午門外跪候迎送
　駕經由内務府衙門總管率所屬官排班祗候
　　　凡常朝内務府總管率所屬文武官於
　　右翼門外總管於門階上各官以次列坐於階下
　　　以都虞司司官察班
　　　凡直宿日以總管一人如因事不能入直以郎
　　　中代恭遇
　皇帝宿
　　齋宮
　行幸駐蹕
皇太后
　皇后在宮中奏留總管一人在京如遇
　皇帝進宮
皇太后
　皇后在
　　圓明園奏留總管一人在園
　　　凡恭遇
皇太后
　皇后
　　妃
　　嬪出入總管一人率内府䕶軍統領叅領内府䕶
　　　軍豹尾班扈從如總管乏人行丈領侍衞内大
　　　臣以散秩大臣一人代
　　　凡用
　御寶恭遇
　行幸駐蹕總管一人同内閣學士於
　　乾清門監視
　　　凡輿制
皇太后
　皇后輿重頂上層六方各面濶一尺四寸二層深四
　　　尺四寸濶三尺六寸皆飾以金垂幨二層均黄
　　　綾銷金鳯覆以黄雲綺風衣上安鈒花金頂輿
　　　屋髙四尺五寸深三尺五寸濶二尺八寸幃用
　　　黄雲綺輪轅均髤以黄轅兩端輪鐗轄均以鐵
　　　爲之鋄以金
　　皇貴妃輿鋄以金銀餘同
　　貴妃輿安鈒花鋄金頂幃用金黄綺餘同
　　皇貴妃之制
　　妃輿用金黄綾銷金鳳覆以金黄雲綺風衣幃用
　　　金黄雲綺餘如
　　貴妃之制
　　嬪貴人輿頂深四尺四寸濶三尺六寸幨幃均用
　　　金黄雲綺輪轅髤以金黄餘如
　　妃之制常在以下幨幃均用青雲綺銅頂輪轅髤
　　　以朱鋄以銀餘如
　　貴人之制
　　皇子福晉輿幨幃均用絳雲綺上安銀頂餘同前
　　　　廣儲司
　　　凡府庫有六曰銀庫曰叚庫曰衣庫曰茶庫曰
　　　皮庫曰瓷器庫各有專司物相類者則兼掌之
　　　總管率郎中司庫等官慎出納時供奉每月終
　　　奏銷次年彚造黄册具題閲五年奏
　簡司官清釐庫藏
　　　凡供奉
皇太后
　皇帝
　皇后御用冠服
　　妃
　　嬪暨
　　皇子公主朝冠朝服皆依禮部定式敬謹成造○
　　　歲進
皇太后宮金珠表裏
　皇后
　　妃
　　嬪宮表裏均按數供奉○隨時應用器物皆準宮
　　　殿監督領侍移文恭進○恭遇
　車駕時廵齎金錢皮幣及應用器物以從
　　　凡出納山西歲貢潞紬由工部江南浙江貢茶
　　　由户部光禄寺䝉古王公台吉外國君長番部
　　　喇嘛朝貢方物由禮部理藩院均移送至府付
　　　各庫驗收捕牲烏喇貢珠索倫烏亮海貢貂㑹
　　　户工二部區别等次
　　盛京寧古塔貢人參寧古塔瓜爾察貢貂由府區
　　　别等次均具奏貯庫山海闗外屯衞貢狼狐水
　　　獺等皮
　　盛京貢布棉鹽靛張家口貢紅花三旗游牧處貢
　　　羊皮玉草(即得勒/蘇草)均送庫驗收其支發庫物見
　　　有者不得逾六日移取户工二部者不得逾十
　　　日均準各處文移發給
　　　凡遣官製造江南江寧蘇州二府浙江杭州府
　　　差織造官各一人司庫各一人筆帖式各二人
　　　庫使各二人設機募匠分織龍衣采幣錦叚紗
　　　紬絹布棉甲及採買金絲織絨之屬歲由府擬
　　　定色様及應用之數奏行織造
　上用者陸運官用者水運各依限輸庫驗收以數咨
　　　户部奏銷○江西九江府景德鎮差官製造瓷
　　　器輸庫收貯歳終由府奏銷
　　　凡供用
　　宮中祭
神
奉先殿制帛並需用金銀幣布及香紙之屬由銀庫叚
　　　庫茶庫封開
　御寶需用鑪鐙爵盆由銀庫瓷器庫年節張鐙
　躬祀
壇
廟
堂子
　駕前及各門擎執引鐙由皮庫瓷器庫各
　　宫殿寺廟供花
　御燕前所用采花由茶庫均準移文恭進
　　　凡賞賚王公大臣侍衞每歲冬至前應
　賜朝冠朝服端罩
　閲校大臣侍衞内府三旗所屬官兵騎射奉
　㫖賞鞍馬銀幣均由府具奏
　頒賜
　視學
　幸魯禮成
　賜衍聖公朝冠朝服恭纂
實録告成賞監修總裁纂修官表裏來朝之䝉古王公
　　　台吉進貢之朝鮮安南琉球西洋暹羅緬甸蘇
　　　禄南掌諸國王西藏番部喇嘛及其使臣賞貂
　　　皮表裏瓷器直省舉報夀民夀婦年逾百歲者
　　　奉
　㫖加賞銀幣均準禮部理藩院移文發給
　　　凡官給衣物朝祭燕㑹豹尾班侍衞蟒袍
　　内朝筵燕及饗
　先𧖟執事命婦朝衣鹵簿内執兵仗馭馬親軍䕶軍
　　　冠服宿衞之侍衞至領催歩軍冬夏被褥準領
　　　侍衞内大臣鑾儀衞掌儀司移文按時給𤼵㑹
　　　試舉子禦寒棉襏準禮部移文兵丁操演棉甲
　　　準八旗移文支領均事畢交還敝則補製
　　　凡優䘏内府三旗官兵婚喪給
　恩賞銀年七十以上男婦給銀幣
　　宮殿内監歲給衣服守護
陵寢内監尚茶尚膳婦女供奉
奉先殿㕑役内管領下内外執事男婦及匠作夫役之
　　　𨽻内府者歲給羊裘叚布各有差
　　　凡匠作七等銀作銅作皮作染作衣作繡作花
　　　作各有定數皆以執藝之優劣定役食之多寡
　　　長以領催總以司匠闕則召募惰則革除
　　　　㑹計司
　　　凡
　　皇莊各有等次
　　盛京莊八十有四一等莊三十五二等七三等八
　　　四等三十四山海闗外莊二百十有一一等莊
　　　六十六二等四三等二十四等百二十一喜峯
　　　口古北口外莊百三十八均一等歸化城莊十
　　　有三捕牲烏喇莊五駐馬口外彌陀山莊十有
　　　五均不分等次
　　畿輔莊三百二十有二一等莊五十七二等十有
　　　六三等三十八四等二百十有一半莊七十一
　　　豆糧莊六稻田莊三均不分等次每莊設莊長
　　　一人瓜田菜圃置莊設長亦如之别給耕地以
　　　飬其家衆
　　禁苑稻麥田供
　上幾餘觀省委官一人董率莊長祗承厥事
　　　凡莊賦共地萬三千二百七十二頃八十畆賦
　　　糧九萬三千四百四十石菽二千二百二十五
　　　石芻八萬一千九百四十束各有竒
　　　凡徵糧
　　盛京一等莊每莊歲納糧三百八十二石二等三
　　　百五十二石三等三百有七石四等百九十二
　　　石除給三旗丁糧外以三萬石貯窖萬石貯奉
　　　天府倉由
　　盛京内務府總管徴收闗外一等莊歲納糧三百
　　　二十二石二等二百九十二石三等二百六十
　　　二石四等百九十二石每糧十石折銀二兩每
　　　莊於正數外不論等次各納雜糧二十九石一
　　　斗六升折銀四十一兩有竒由錦州副都統徴
　　　收口外每莊歲納糧二百五十石每糧二石折
　　　米一石貯熱河倉每運米十石抵糧一石正數
　　　内各納雜糧三十三石折銀四十兩有奇由熱
　　　河總管徴收歸化城每莊歲納糧二百石貯本
　　　城旗倉由都統徴收捕牲烏喇每莊歲納糧六
　　　百有四石八斗以二萬石貯倉餘糧平糶由總
　　　管徴收駐馬口外每莊歲納米二百石貯本處
　　　旗倉由右衞將軍徴收
　　畿輔一等莊每莊歲納糧二百五十石二等二百
　　　二十石三等一百九十石四等百二十石半莊
　　　六十石每糧十石折銀五兩一二等莊於正數
　　　内納雜糧三十三石折銀六十八兩三四等莊
　　　納雜糧二十九石折銀六十兩各有奇豆糧六
　　　莊歲納菽二千二百二十五石芻八萬一千九
　　　百四十束稻田三莊每畝納米二斗四升至三
　　　斗六升有差旱地每畝納糧四斗五升均由司
　　　徴收○芻菽除豆糧莊歲輸所入外餘按内外
　　　廐圏牧羣所需之數分撥於各莊歲於九月望
　　　至次年二月杪出場游牧以前計日飼秣近者
　　　以馬就莊逺者運料供馬均準抵正糧○雜徴
　　盛京及闗外每莊均歲輸鵞一闗外並納茜草線
　　　麻及蔞蒿黄花薤諸蔬
　　畿輔一二等莊歲納豕三三四等莊歲納豕二及
　　　麻麥稻秫諸秸並紅花蓼子芥子菜子瓢箒飄
　　　翎之屬
　　　凡
　　内廷歲時祭
神暨
奉先殿應用黍稷稻梁之屬均令朝陽門外八莊供奉
　　　貯於官三倉
　　　凡徴輸考成按各莊應納糧數析爲十分欠一
　　　分至十分者枷責有差五分以下者於次年并
　　　徴六分以上者革所欠豁免芻菽雜徴同莊長
　　　輸將急公閲四五十年無逋欠者給八品頂帶
　　　閲二三十年及經年無欠因年老告退者均給
　　　九品頂帶領催於承催之莊三年無欠者亦給
　　　九品頂帶逾限不完者與莊長並論
　　　凡勘災
　　畿輔各莊偶遇旱潦即報府由地方官履勘具册
　　　結於總督轉達於府如與原報相符給口糧議
　　　蠲免揑報者莊長治罪
　　盛京及闗外口外各莊同由總管將軍都統副都
　　　統達府至於鹵磽沙瘠不能按則輸將者勘實
　　　大莊改半莊半莊交地方官召佃
　　　凡莊長闕各以其親屬承充欠糧或縁事革退
　　　及新設之莊均於本莊及别屬壯丁内選補除
　　　縁罪没入及投充之人選爲莊長外餘陳人子
　　　弟均準應試
　　　凡編審壯丁每三年一次
　　盛京及闗外口外各莊由總管將軍都統副都統
　　畿輔由府委官各具册於府由府彚册奏
　聞以周知各莊壯丁之數若莊長自買之人不準入
　　　册其自
　　國初投充及無罪撥遣之壯丁内有力能謀生者
　　　令莊長報府聽入民籍
　　　凡奏銷
　　内廷祭
神金銀牲幣於十二月官三倉黏稻蜜鹽於六月米蠟
　　　於八月
　　畿輔莊糧於十二月各莊芻菽於四月
　　盛京及闗外口外莊糧於文到一月内各具題均
　　　於次年覈銷上年之數
　　　凡
　　皇子分封各按爵秩給以莊地人丁公主郡主贈
　　　嫁亦如之
　　　凡選宮女於内府三旗佐領内管領下女子年
　　　十三以上者造册送府奏交宮殿監督領侍等
　　　引
　見入選者留
　　宮餘令其父母擇配其留
　　宮之女至二十五歲遣還擇配
　　　凡宮中乳母保姥於各佐領内管領下選充仍
　　　别雇乳母以哺乳母之子女
　　　凡尚膳尚茶及鷹鷂鶻狗房執事人各廐圏廐
　　　丁均以佐領内管領下應選之人送該管處選
　　　用
　　　凡收録内監由禮部册列姓名籍貫移府總管
　　　察其來由無異迺委年老内監一人驗實具奏
　　　候
　㫖分撥年老者聽其囘籍爲民
　　　凡支給内監月費執事人匠役餼廩
　　盛京三旗内管領下人丁口糧守熱河
　　行宮倉庾兵丁月餉
　　盛京捕送鹿兔捕牲烏喇貢珠官役廩給芻秣均
　　　行文所司支領辨其多寡増減之數各有差
　　　凡
　恩䘏三旗佐領内管領下鰥寡孤獨者月給銀米飬
　　　贍孤子竢成人能執役迺止○絶嗣有産業者
　　　爲立祭田及守墓奴僕餘給其女暨姊妹有差
　　　凡
　　宮中祭
神
　　内廷供奉均以内管領率所屬男婦敬謹從事
　　　凡官三倉分貯米鹽蜜蠟每倉以内管領副内
　　　管領各二人經理出納每年一次或二次於户
　　　部支領歲終具册奏銷
　　　凡瓜菜園菜園六十丁瓜園三十丁各給畦地
　　　一頃八十畝或以旱地五畝準畦地一畆畦地
　　　園丁各納瓜蔬有差旱地園丁徴銀如果園丁
　　　例(見掌/儀司)
　　　凡監造醯醢以内管領二人未入流庫掌二人
　　　庫守四人董其事
　　　凡造辦餅餌設造辦房二所一以内管領分班
　　　輪直監視造辦進
　御者一以内管領一人專司造辦供品
　　　凡車輿設庫收貯以内管領四人典守
　　　凡器皿日用有額以内管領二人典守非常用
　　　之器别貯於廣儲司庫歲一檢稽
　　　凡納銀莊順治初年
　　畿輔之民攜地來投者各就其地而立之莊計莊
　　　百三十有二不立莊者並仍其户計户二百八
　　　十有五(内有棉靛户/改入者六)又蜜户三十有八葦户七
　　　各攜地自三十畆至二十八頃有差其以身來
　　　投給官地四十二畆耕種者曰繩地人計户二
　　　十有九
　　　凡田賦共地五千七百四十八頃三十畆賦銀
　　　三萬八千九百二十兩芻十有二萬一千七百
　　　九束各有奇
　　　凡徴收各視其地之多寡肥磽以定則二十八
　　　頃之莊一歲徴銀七百兩二十七頃之莊一徴
　　　銀三百兩二十一頃之莊一徴銀四百兩畦地
　　　二頃三十八畆之莊一徴銀二百五十兩十八
　　　頃之莊二十有九各徴銀二百兩九頃莊二各
　　　徴銀百兩七八頃之莊九十七每畆徴銀一錢
　　　一分有竒不立莊者每畆徴銀三分芻一束(束/重)
　　　(七/斤)逺户每束折銀三分蜜户每六畆徴蜜五斤
　　　葦户每畆徴銀一分至八分有差内徴蘆葦六
　　　千二百五十斤每斤準扺銀三釐五毫有奇繩
　　　地人與不立莊者賦同均照例徴銀交廣儲司
　　　貯庫芻交廐館蜂蜜蘆葦交官三倉○雜徴各
　　　莊户歲納栁條檾麻繩箒之屬共折銀千四百
　　　八十三兩有奇令催長採買交官三倉
　　　凡徴輸勸懲莊地勘災編審各莊户壯丁均如
　　　例莊長闕各以其子弟充補奏銷以次年之十
　　　二月
　
　
　
　
　
　
　
　
　
欽定大清㑹典卷八十七
欽定四庫全書
欽定大清㑹典卷八十八
　　　内務府
　　　　掌儀司一
　　　凡饗
奉先殿之禮
　　國初
　定鼎燕京崇建
太廟以奉
列祖歲時祫饗又於
　　大内景運門之東建
奉先殿朔望瞻拜時節薦新生忌祭饗出入啟告以展
　　　孝思
前殿
後殿均九間中爲穿堂以聯前後繚以周垣
前殿設
列聖
列后龍鳯神寳座籩豆案香帛案祝案尊案
後殿同殿異室各設神龕寳牀寳倚楎椸前設供案鐙
　　　檠均如事生之儀中室奉安
太祖髙皇帝神位居左
孝慈髙皇后神位居右左室奉安
太宗文皇帝神位居中
孝端文皇后神位居左
孝莊文皇后神位居右右室奉安
世祖章皇帝神位居中
孝惠章皇后神位居左
孝康章皇后神位居右左第二室奉安
聖祖仁皇帝神位居中
孝誠仁皇后神位居左
孝昭仁皇后神位居右
孝懿仁皇后神位居左次
孝恭仁皇后神位居右次右第二室奉安
世宗憲皇帝神位居左
孝敬憲皇后神位居右左第三室奉安
　孝賢皇后神位均南嚮
　　　凡朔望
皇太后聖夀
　萬夀聖節元正冬日至及國有大慶均恭奉
列聖
列后神牌於
前殿祭饗禮成還御
後殿寢室
前殿正中設
太祖髙皇帝位於左
孝慈髙皇后位於右左間設
太宗文皇帝位於右次
孝端文皇后位次
孝莊文皇后位右間設
世祖章皇帝位於左次
孝惠章皇后位次
孝康章皇后位左第二間設
聖祖仁皇帝位於右次
孝誠仁皇后位次
孝昭仁皇后位次
孝懿仁皇后位次
孝恭仁皇后位右第二間設
世宗憲皇帝位於左次
孝敬憲皇后位均南嚮
帝后同案左第三間設
　孝賢皇后位西嚮皆簠二簋二籩十有二豆十有二
　　　篚一鑪一鐙二各登一鉶一奉先制帛一(孝賢/)
　　　(皇后用/素帛)尊一金爵三金七一金箸二帛共篚尊
　　　實酒疏布羃勺具其登鉶簠簋籩豆尊篚陳設
　　　一如
太廟之制惟不設牲俎不行飲福受胙禮王公百官不
　　　陪祀祭前一日本司官率所屬進祝版於
　　神庫祝案迺省齍展器刲牲瘞毛血樂部及本司
　　　内監設中和韶樂於階上分左右懸祭日讀祝
　　　官詣
　　神庫祝案前行一跪三叩禮恭奉祝版贊禮郎二
　　　人前引由
　奉先門中門入進
殿中門跪設於西旁祝案三叩退内府奉請
神牌各官進至
後殿内各就
寢室前上香一跪三叩恭奉
神牌依次行至
前殿各依次奉安於
寳座一跪三叩退司拜褥官設
　御拜褥於
殿門内正中及各香案前掌儀司官詣
　　乾清門奏請
　皇帝御衮服乗金輿出宮由
　　景運門至
　　誠肅門降輿前引大臣十人次贊引太常卿二人
　　　恭導
　皇帝入
　奉先門左門大臣二人後扈及豹尾班侍從如儀内
　　　監跪進盥盤帨巾於階下
　皇帝盥洗由左階陞進至
殿内拜位前北嚮立豹尾班侍衞至階下左右前引導
　　　十大臣至
殿陛上兩旁均止立東西面後扈二大臣隨入於
　皇帝後兩旁僉立典儀官贊樂舞生登歌執事官各
　　　共迺職引舞官二人執旌節引武舞八佾進贊
　　　引官奏就位
　皇帝就拜位立典儀官贊迎
神司香官各奉香盤進贊樂官唱舉迎
神樂奏貽平之章司香官進至各香案旁立贊引官奏
　　　就上香位恭導
　皇帝詣
太祖髙皇帝香案前司香官跪進香贊引官奏跪
　皇帝跪奏上香
　皇帝上柱香次三上瓣香興以次詣
列聖香案前上香儀同贊引官奏復位各香案司拜褥
　　　官起拜褥
　皇帝復位奏跪拜興
　皇帝行三跪九拜禮
　孝賢皇后位司香官奉香盤進贊引官恭導
　皇帝詣
　孝賢皇后香案前司香官跪進香
　皇帝立上柱香次三上瓣香恭導
　皇帝復位樂止典儀官贊奠帛爵行初獻禮司帛侍
　　　衞奉篚司爵侍衞奉爵以次進北面立贊樂官
　　　唱舉初獻樂奏敉平之章樂作舞干戚之舞司
　　　帛詣
列聖
列后神位前跪奠帛篚於案三叩司爵詣案前立獻爵
　　　奠於爵墊正中皆退司祝至祝案前跪三叩奉
　　　祝版跪案左樂暫止贊引官奏跪
　皇帝跪贊引官贊讀祝司祝讀祝畢(祝版内不書諡/  孝賢皇后)
　　　(號/)奉祝版詣
太祖神位前跪安於帛篚三叩退贊引官奏拜興樂作
　皇帝行三拜禮興樂止引武功之舞退引舞官二人
　　　執旌節引文舞八佾進典儀官贊行亞獻禮司
　　　爵奉爵以次進贊樂官唱舉亞獻樂奏敷平之
　　　章舞羽籥之舞司爵獻爵奠於爵墊左儀如初
　　　獻樂止典儀官贊行終獻禮司爵如前進贊樂
　　　官唱舉終獻樂奏紹平之章(舞同/亞獻)司爵獻爵奠
　　　於爵墊右儀如亞獻樂止引文德之舞退典儀
　　　官贊徹饌贊樂官唱舉徹饌樂奏光平之章樂
　　　止贊禮郎一人趨至中間左旁北面跪奏禮成
　　　請
還宫三叩退贊樂官唱舉
還宮樂奏乂平之章贊引官奏跪拜興
　皇帝行三跪九拜禮樂止典儀官贊奉祝帛恭送燎
　　　所司祝司帛各詣
神位前跪三叩奉祝奉帛司香跪奉香興恭送燎所贊
　　　引官恭導
　皇帝轉立拜位東旁西嚮司拜褥官起拜褥候祝帛
　　　過仍設贊引官恭導
　皇帝復位祝帛燎半奏禮成恭導
　皇帝由
殿左門
　奉先門左門出内府官各詣
神位前行禮恭奉
神牌還御
後殿寢室
　皇帝至誠肅門外陞金輿還宮○遣官行禮奠獻均
　　　如前儀贊禮讀祝用内府贊禮郎遣
　　皇子行禮具補服至
　　誠肅門本司官贊禮郎二人前導
　　皇子由
　奉先門右門入升西階至正中行禮上香由
殿右門出入祝帛送燎時避立西旁禮成仍由西階降
　　　由原進門出遣王公内大臣行禮同
　　　凡恭上
徽號
　册立
　册封
　御經筵
　耕耤
　謁
陵廵狩
　囘鑾及諸慶典均祗告於
後殿前一日本司官一人視刲牲瘞毛血祭日陳香鐙
神位前各設爵三每案籩六豆二讀祝官詣
　　神庫祝案前一跪三叩恭奉祝版贊禮郎二人前
　　　引入
後殿中門跪設於西旁祝案三叩退内監啓
神龕司拜褥官設
　御拜褥於
後殿門内正中至時掌儀司官詣
　　乾清門奏請
　皇帝御衮服乗金輿出宮由
　　景運門至
　　誠肅門降輿内大臣侍衞前引後扈如儀贊引太
　　　常卿二人恭導
　皇帝入
　奉先門左門由
殿東夾道門入至
後殿左階下豹尾班止於門外内監跪進盥盤帨巾
　皇帝盥洗由左階陞入
後殿左門至拜位前北嚮立後扈二大臣隨進在後僉
　　　立前引十大臣至穿堂内兩旁東西面立典儀
　　　官贊執事官各共迺職贊引官奏就位
　皇帝就拜位立司香官各舉香合進贊引官恭導
　皇帝詣
太祖寢室香案前立贊引官奏跪
　皇帝跪奏上香
　皇帝接香合拱舉仍授司香官興三上香贊引官恭
　　　導
　皇帝依次詣左右
寢室前上香畢贊引官奏復位恭導
　皇帝復位奏跪拜興
　皇帝行三跪九拜禮興恭導
　皇帝至
　孝賢皇后寢室前立上香畢復位典儀官贊奠帛爵
　　　行初獻禮司帛爵侍衞各奉篚奉爵進至
神位前司帛跪奠帛於案三叩司爵立獻爵奠於爵墊
　　　正中皆退司祝進至祝案前跪三叩奉祝版跪
　　　案左贊引官奏跪
　皇帝跪贊讀祝司祝讀祝畢奉祝版詣
太祖寢室前跪安於帛篚三叩退贊引官奏拜興
　皇帝行三拜禮興典儀官贊行亞獻禮司爵獻爵奠
　　　於爵墊左儀同初獻典儀官贊行終獻禮司爵
　　　獻爵奠於爵墊右儀同亞獻贊引官奏跪拜興
　皇帝行三跪九拜禮興典儀官贊奉祝帛恭送燎所
　　　司祝司帛各詣
神位前一跪三叩奉祝帛恭送燎所贊引官恭導
　皇帝轉立拜位東旁西嚮司拜褥官起拜褥候祝帛
　　　過仍設贊引官恭導
　皇帝復位奏禮成恭導
　皇帝由
後殿左門東夾道
　奉先門左門出至
　　誠肅門外陞金輿還宮○遣官行禮
　　皇子具補服至
　　誠肅門本司官贊禮郎導引由
　奉先門右門入由
殿西升穿堂右階至穿堂正中行禮上香由
後殿右門出入祝帛送燎時避立西旁禮成仍由右門
　　　出遣王公内大臣行禮同
　　　凡恭遇
列聖聖誕
列聖
列后忌辰及元宵清眀霜降歲除等日於
後殿行禮
神位前各陳香鐙設酒脯果實畢内監啓
神龕掌儀司官詣
　　乾清門奏請内務府總管同内府贊禮郎恭導
　皇帝入
後殿詣各
寢室上香所司設
　御拜褥於
殿内正中
　皇帝就位行禮一如祗告儀(均不/奏贊)忌辰御素服節令
　　　御衮服○遣官行禮與祗告同
　　　凡立春端陽重陽等節及四月八日於
後殿陳香鐙每
神位前設酒脯果實(四月八日/不設酒脯)畢内監啓
神龕本司官一人具補服上香行禮○
夀皇殿尊奉
聖祖仁皇帝
世宗憲皇帝
御容凡遇
聖誕忌辰及元正令節
　皇帝躬率諸
　　皇子及近支王等展謁行禮其歳時奠獻一如事
　　　生儀
　　　凡祀
堂子之禮建
堂子於
　　長安左門外街門北嚮内門西嚮建祭
神殿於正中南嚮前爲拜
天圜殿殿南正中設
　　大内致祭立杆石座次稍後兩翼分設各六行行
　　　各六重第一重爲諸
　　皇子致祭立杆石座次親王郡王貝勒貝子公各
　　　依次序列均北嚮東南建
　上神殿南嚮歲正朔
　皇帝率王公滿一品文武官詣
堂子行拜
天禮(由禮部豫期/請    㫖)是日内府官設
　皇帝拜位於
圜殿外甬道正中鴻臚卿率鳴贊官夾甬道東西面序
　　　立有司陳香鐙内務府總管一人率諸王一等
　　　䕶衞各一人豫詣
圜殿内進楮帛鑾儀衞陳法駕鹵簿於
　　午門外日出前十刻禮部堂官詣
　　乾清門奏請
　皇帝詣
堂子行禮
　皇帝御禮服乗禮輿出宮前引大臣十人後扈大臣
　　　二人豹尾班執槍佩刀侍衞二十人佩弓矢侍
　　　衞二十人翊衞如儀
　駕𤼵警蹕
　　午門鳴鐘法駕鹵簿前導不與行禮之百官及外
　　　藩䝉古王公台吉朝鮮諸國使臣咸朝服跪送
　　　導迎鼓吹設而不作
　皇帝由
堂子街門入禮部堂官二人恭導至内門降輿
　皇帝由中門入至
圜殿前就拜位南嚮立鴻臚官引王公於丹陛上各官
　　　於丹陛下均南嚮序立東位西上西位東上鴻
　　　臚官奏跪拜興
　皇帝率羣臣行三跪九拜禮奏禮成禮部堂官恭導
　皇帝出内門陞輿法駕鹵簿前導導迎樂作奏祐平
　　　之章
　皇帝囘鑾王公從各官以次退不與行禮之百官及
　　　䝉古王公台吉諸國使臣於
　　午門外跪迎
　　午門鳴鐘王公隨
　駕入至内金水橋恭候
　皇帝還宮王貝勒貝子赴
　　乾清門竢入
　　坤寧宮祭
神殿行禮
　　　凡立杆祭
神於
堂子之禮歲以季春季秋月朔(或二四八十月/或上旬諏吉)舉行祭
　　　前一日有司立杆於
圜殿南正中石座祭日懸黄幡繫采繩綴五色繒百縷
　　　楮帛二十有七備陳香鐙司俎官由
　　大内恭請
神位安奉於祭
神殿内南嚮陳餻餌九盤酒琖三
圜殿陳餻餌三盤酒琖一楮帛如前數設
　御座於祭
神殿檐下西旁鑾儀衞陳法駕鹵簿日出前十刻禮部
　　　堂官詣
　　乾清門奏時
　皇帝御龍袍衮服乗禮輿出宮警蹕扈從如元正儀
　　　禮部堂官朝服自街門恭導
　皇帝至内門降輿由中門入至祭
神殿陞階至檐下就
　御座東嚮坐王貝勒於丹陛上貝子入八分公於丹
　　　陛下均按翼北上東西面相嚮坐贊祀二人先
　　　於祭
神殿次於
圜殿内均九酌獻三致禱司俎官率執事奏樂舉和畢
　　　所司設
　御拜褥一於祭
神殿一於
圜殿禮部堂官恭導
　皇帝詣祭
神殿
圜殿贊祀各致祝辭
　皇帝各行一跪三拜禮王公百官序立丹陛下兩旁
　　　不隨行禮禮畢恭導
　皇帝至檐下就
　御座南嚮坐王公等各就原處列坐司俎尚膳徹餕
　　　尚茶徹酒
　皇帝命分賜王公各祗受訖降丹陛下序立禮部堂
　　　官跪奏禮成恭導
　皇帝由中門出陞輿奏樂還宮百官跪迎儀均與元
　　　正同司俎官恭奉
神位還御如
　皇帝不親詣行禮王公百官不齊集以贊祀致辭行
　　　禮○王公等致祭日立杆於各班位石座至街
　　　門外下馬自内門右門入坐於西檐前階下東
　　　面○
　　大内致祭後越日爲馬祭
神於
堂子如儀○官員庶人不得設立
堂子有違例致祭並王公不按爵次爭祭者論
　　　凡月祭之禮孟春上旬三日餘月朔日
　　大内遣司俎官率
堂子官吏於
圜殿奠獻餻酒楮帛贊祀六酌獻三致禱司俎官率執
　　　事奏樂舉和贊祀祝辭行禮如儀是日内管領
　　　一人於
　上神殿獻餻酒楮帛親王郡王各遣䕶衞一人於
　上神殿獻楮帛執事者均令先期齋戒
　　　凡浴
佛之禮歳以孟夏上旬八日司俎官率執事人等自
　　大内請
佛至
堂子祭神殿陳香鐙獻餻酒王公各遣人獻餻執事設
　　　盥盤贊祀二人浴
佛畢六酌獻三致禱如儀禮成奉
佛還御是日
　　大内及軍民人等不祈禱不祭神禁屠宰不理刑
　　　名
　　　凡
　　大内祭
神之禮奉晨祀
神位於祭
神殿西位東嚮奉夕祀
神位於西北南嚮日昧爽於晨祀
神位前設餻餌九盤尊一琖一鑪三寅刻進二豕於庭
　　　贊祀就
神位酌獻祝禱司俎官率所屬奏樂舉和畢贊祀跪致
　　　辭迺刲牲先薦血次熟而薦於俎贊祀酌獻致
　　　辭行禮畢徹饌分胙如儀申刻於夕祀
神位前陳琖五鑪五不酌獻祝禱時伐鼓餘均與朝薦
　　　同
　皇帝躬祭
壇
廟齋戒日忌辰清明禁屠日不祭餘皆日以爲常月朔
　　　之翼日昧爽立杆於庭陳豕一以祀
天司祝致辭畢刲牲先薦血次倫膚爲膾並炊榖飯以
　　　薦司祝致辭如前○歲以四孟月用馬牛金幣
　　　祗薦於
神贊祀致辭如儀
　　　凡出師展拜
堂子之禮
　皇帝親征諏吉啓行内府官豫設
　御拜褥於
圜殿外及内門外
　御營黄龍大纛前兵部陳螺角鑾儀衞陳鹵簿均如
　　　儀
　皇帝先詣
圜殿次詣
　　纛前均行三跪九拜禮六軍凱旋
　皇帝入都門先詣
堂子行禮如儀○
　命將出師
　皇帝率大將軍及隨征將士詣
堂子行禮次拜
　　纛儀均與
　親征同凱旋日詣
堂子行告成禮(以上詳見/禮部軍禮)
　　　凡祀
　　羣神之禮建
　　凝和廟於
　　紫禁城之東以奉
　　雲師之神歲以秋分後三日致祭建
　　宣仁廟於
　　紫禁城之東北隅前殿奉
　　風伯之神後殿奉
　　八風之神歲以立春後丑日致祭建
　　昭顯廟於
　　紫禁城之西以奉
　　雷師之神歲以立夏後申日致祭建
　　時應宮於
　　紫禁城之西北隅前殿奉
　　四海
　　四瀆龍神中殿奉
　　京畿龍神後殿奉
　　八方龍神歲以季夏旬有三日致祭均素羞香燭
　　　遣内府官行禮○如遇亢旱遣官祈雨各
　　神位前均陳帛一果饌十有五盤尊一爵三鑪一
　　　鐙二祭日設樂於西階下(自迎神至望/燎皆奏樂)日出前
　　　二刻遣官及執事官皆雨冠素服詣
　　廟内府贊禮郎二人引遣官入
　　廟左門贊引贊盥洗遣官盥手畢引升左階進
　　殿左門就正中拜位前北嚮立典儀贊執事官各
　　　共廼職贊引贊就位遣官就拜位典儀贊迎
　　神樂作司香奉香盤進贊引贊就上香位引遣官
　　　詣香案前贊上香司香跪奉香遣官立上柱香
　　　次三上瓣香畢贊復位遣官復位贊跪叩興遣
　　　官行三跪九叩禮典儀贊奠帛爵行初獻禮司
　　　帛奉篚司爵奉爵進至
　　神位前司帛跪奠帛三叩司爵立獻爵奠正中皆
　　　退司祝至祝案前跪三叩奉祝版跪案左贊引
　　　贊跪遣官跪贊讀祝司祝讀祝畢奉祝版詣
　　神位前跪安於帛篚叩如初退贊叩興遣官行三
　　　叩禮典儀贊行亞獻禮司爵獻爵奠於左贊行
　　　終獻禮司爵獻爵奠於右儀均如初獻贊送
　　神贊引贊跪叩興遣官行三跪九叩禮典儀贊奉
　　　祝帛詣燎所有司奉祝次帛次香恭送燎所引
　　　遣官避立拜位西旁東面候祝帛過引復位祝
　　　帛燎半贊望燎引遣官出望燎贊禮成引退○
　　　得雨後報祀陳帛一羊一豕一果實五盤餘同
　　　祈告遣官及各執事官咸朝服行禮○建
　　城隍廟於
　　紫禁城内西北隅奉
　　紫禁城城隍之神建
　　永佑廟於
　　皇城西安門内奉
　　皇城城隍之神一如祭
　　都城隍廟之禮歲以
　萬夀聖節並季秋遣内務府總管各一人致祭
　萬夀聖節
　　神位前陳帛一羊一豕一果實五盤尊一爵三鑪
　　　一鐙二秋祭陳鉶二簠簋各二籩豆各十餘同
　　　祭日均設樂於西階下(自迎神至望/燎皆奏樂)日出前二
　　　刻遣官具朝服詣
　　廟内府贊禮郎二人引遣官入
　　廟左門贊引贊盥洗遣官盥手畢引升左階進
　　殿左門就正中拜位前北嚮立典儀贊執事官各
　　　共廼職贊引贊就位遣官就拜位典儀贊迎
　　神樂作司香奉香盤進贊引贊就上香位引遣官
　　　詣香案前贊上香司香跪奉香遣官立上柱香
　　　次三上瓣香畢贊復位遣官復位贊跪叩興遣
　　　官行三跪九叩禮典儀贊奠帛爵行初獻禮司
　　　帛奉篚司爵奉爵進至
　　神位前司帛跪奠帛三叩司爵立獻爵奠正中皆
　　　退司祝至祝案前跪三叩奉祝版跪案左贊引
　　　贊跪遣官跪贊讀祝司祝讀祝畢奉祝版詣
　　神位前跪安於帛篚叩如初退贊叩興遣官行三
　　　叩禮典儀贊行亞獻禮司爵獻爵奠於左贊行
　　　終獻禮司爵獻爵奠於右儀均如初獻贊送
　　神贊引贊跪叩興遣官行三跪九叩禮典儀贊奉
　　　祝帛饌香詣燎所有司奉祝次帛次饌次香恭
　　　送燎所引遣官避立拜位西旁東面候祝帛過
　　　引復位祝帛燎半贊望燎引遣官出望燎贊禮
　　　成引退如儀
　
　
　
　
　
　
　
　
　
　
　
　
　
　
　
欽定大清㑹典卷八十八
欽定四庫全書
欽定大清㑹典卷八十九
　　　内務府
　　　　掌儀司二
　　　凡朝賀設樂
　皇帝率羣臣朝賀
皇太后(朝儀均/詳禮部)設中和韶樂於
　慈寧宮左右檐下設丹陛大樂於
　　長慶門内左右
　　太和殿朝賀禮成
　皇帝御
　　乾清宮
　皇后率
　　貴妃
　　妃
　　嬪朝賀諸
　　皇子皇孫咸朝賀設中和韶樂於
　　乾清宮左右檐下設丹陛大樂於
　　乾清門内左右
　皇后受
　　貴妃
　　妃
　　嬪暨
　　皇子皇孫公主福晉命婦期賀設中和韶樂於
　　交㤗殿左右檐下設丹陛大樂於
　　乾清宮後左右均北嚮作樂咸以内監
　　　凡賜茶恭遇
　皇帝御殿移文尚茶備茶屆期分委䕶軍執事人等
　　　分賜丹墀兩翼文三品武二品以上各官及外
　　　國使臣茶由内務府官監視
　　　凡燕外藩之禮歲除及正月十五日
　賜外藩䝉古燕奏請
　欽命進酒大臣内管領備筵九十席及期武備院張
　　　黄幕於
　　保和殿南正中内管領設反坫於幕下廣儲司陳
　　　尊罍巵爵於坫上尚膳正豫陳
　御筵於
　寳座上正中稍南
　寳座下左右設外藩䝉古王公三旗内大臣及與燕
　　　文武大臣席各五行左右各二十有六東西嚮
　寳座左右設後扈大臣席各一僉嚮
　寳座前左右設前引大臣席各二東西嚮
　寳座後左右豹尾班侍衞席各一次西設
　　日講起居注官席一均南嚮
　　殿外丹陛左右設台吉塔布囊侍衞席各三行左
　　　十有三右十有二東西嚮丹陛東設理藩院堂
　　　官席一慶隆舞大臣席一均西嚮黄幕旁左設
　　　禮部堂官右設内務府堂官席各一東西嚮樂
　　　部設中和韶樂於
　　保和殿左右檐下設丹陛大樂於
　　中和殿後檐下左右均北嚮屆時鴻臚寺理藩院
　　　官引䝉古王公台吉入領侍衞内大臣序王公
　　　暨與燕大臣等各就班次班齊掌儀司官奏請
　御保和殿中和韶樂作奏隆平之章
　皇帝陞寳座樂止䝉古王公暨與燕文武大臣侍衞
　　　台吉各就席行一叩禮坐尚膳正尚膳副䕶軍
　　　叅領升邇
　御筵降迺進茶丹陛清樂作奏海宇昇平日之章尚
　　　茶正率尚茶侍衞執事等舉茶案由中道進至
　　　檐下正中北嚮跪注茶於椀進茶大臣奉茶入
　　　中門羣臣皆就本位跪進茶大臣由中陛升至
　御前跪進茶退立於西旁
　皇帝飲茶與燕之䝉古王公内大臣各官均行一叩
　　　禮進茶大臣跪受茶椀由右陛降出中門衆皆
　　　坐侍衞分
　賜䝉古王公各官茶皆於本位一叩飲畢復行一叩
　　　禮尚茶正等徹茶案退樂止展席羃迺進酒掌
　　　儀司官二人自反坫奉壺爵一人奉巵由中道
　　　進至檐下左楹前丹陛清樂作奏玉殿雲開之
　　　章進酒大臣出席釋端罩(元宵/補服)羣臣皆起立進
　　　酒大臣入
　　殿内正中北面跪羣臣皆於坐次跪掌儀司官奉
　　　壺酌酒於爵由中門入西嚮跪授大臣退進酒
　　　大臣奉爵興由中陛升跪
　御座右進酒興由右陛降至原位跪
　皇帝進酒進酒大臣行一叩禮羣臣皆隨行禮進酒
　　　大臣由右陛升跪受爵仍由中陛降跪掌儀司
　　　官入跪受爵退羣臣皆起掌儀司官一人酌金
　　　巵以入
　賜進酒大臣酒大臣受巵一叩卒飲掌儀司官立受
　　　巵退進酒大臣一叩興羣臣皆坐進酒大臣出
　　　加端罩(元宵/補服)入席坐尚膳正等率尚膳進饌殿
　　　廷清樂作奏萬象清寧之章尚膳正等承
　㫖分賜食品於各席徧樂止笳吹作奏畢慶隆舞進
　　　舞揚烈舞畢隊舞大臣進殿中舞喜起舞所司
　　　舉反坫進至
　　殿陛下
　御前侍衞酌巵酒升至
　御座前
　皇帝簡召王公大臣賜酒領侍衞内大臣起立視侍
　　　衞徧
　賜殿陛王公大臣台吉侍衞酒羣臣咸跪受一叩卒
　　　飲一叩坐隊舞退朝鮮國俳進百伎並作退尚
　　　膳正副䕶軍叅領等升徹
　御筵降與燕䝉古王公大臣等謝燕行一跪三叩禮
　　　丹陛大樂作奏治平之章禮成
　皇帝還宮中和韶樂作奏顯平之章樂止鴻臚寺理
　　　藩院官引外藩暨衆官以次退○正月十四日
　頒賜外藩䝉古燕於各邸第筵席之數六十席
　　　凡
　慈寧宮筵燕恭遇
皇太后聖夀元日(於正月初/二日設燕)各慶典前期禮部疏請得
　㫖命所司庀饌尚膳内管領庀
皇太后
　皇后御筵肴饌
　　貴妃
　　妃
　　嬪饌筵親王郡王各進饌筵牲酒不足者光禄寺
　　　備具以足四十席豫期請
　命進酒大臣命婦至日武備院張黄幕於
　慈寧門外階下正中内管領設反坫於幕下廣儲司
　　　陳尊罍巵爵於坫上内鑾儀衞設
皇太后儀駕本司内監設樂懸如儀尚膳女官内管領
　　　妻設
皇太后御筵於
寳座正中稍南東設
　皇后筵西南嚮稍後設
　　貴妃
　　妃
　　嬪筵又後設公主福晉以下鄉君入八分公夫人
　　　以上席重行丹陛上設公侯伯子男滿一二品
　　　大臣命婦侍衞妻席重行均東西相嚮屆時内
　　　監引公主福晉以下二品以上命婦咸朝服自
　　永康右門入進
　慈寧門序立於丹墀禮部堂官轉傳内監奏請
　皇后率
　　貴妃
　　妃
　　嬪禮服乗輿出
　　啟祥門前引命婦八人恭導由
　　慈祥門入至
　　徽音左門外降輿入
　皇后進殿内東旁西嚮立
　　貴妃
　　妃
　　嬪隨入東西面序立公主福晉命婦按翼於丹陛
　　　上東西面序立均北上引禮女官奏請
皇太后御慈寧宮内監接奏
皇太后禮服出宮中和韶樂作奏豫平之章
皇太后陞座樂止引禮女官引公主福晉以次入
　　殿大臣命婦於丹陛上各就位
　皇后
　　貴妃以下皆一拜就坐尚膳女官内管領妻升邇
　御筵降迺進茶丹陛清樂作奏海宇昇平日之章尚
　　　茶女官率尚茶婦舉茶案由中道至檐下閾外
　　　正中北嚮跪注茶於椀進茶女官奉茶由中陛
　　　升至
皇太后座前跪進茶退立西旁
皇太后飲茶
　皇后率
　　貴妃
　　妃
　　嬪以下均行一拜禮進茶女官跪受茶椀由右陛
　　　降出中門
　皇后坐衆皆坐侍衞妻等進
　皇后茶及分
　賜貴妃
　　妃
　　嬪公主福晉命婦茶
　皇后率
　　貴妃
　　妃
　　嬪以下於本位行一拜禮飲畢復行一拜禮尚茶
　　　女官率尚茶婦等徹茶案退樂止展席羃迺進
　　　酒内管領妻二人自反坫奉壺爵一人奉巵由
　　　中道進至檐下左楹前丹陛清樂作奏玊殿雲
　　　開之章進酒大臣命婦出席
　皇后以下皆起立於本位進酒大臣命婦入
　　殿正中北面跪
　皇后率
　　貴妃
　　妃
　　嬪以下跪於坐次内管領妻奉壺酌酒於爵由中
　　　門入西嚮跪授進酒大臣命婦退進酒大臣命
　　　婦奉爵興由中陛升跪
皇太后座右進酒興由右陛降至原位跪
皇太后進酒進酒大臣命婦行一叩禮
　皇后率
　　貴妃
　　妃
　　嬪以下行一拜禮進酒大臣命婦由右陛升跪受
　　　爵仍由中陛降跪内管領妻入跪受爵退
　皇后以下皆起内管領妻一人酌金巵以入
　賜進酒大臣命婦酒大臣命婦受巵一叩卒飲内管
　　　領妻立受巵退進酒大臣命婦一叩興
　皇后以下皆坐進酒大臣命婦出就席坐尚膳女官
　　　率尚膳婦進饌殿廷清樂作奏萬象清寧之章
　　　尚膳女官内管領妻承
懿㫖分賜食品於各席徧樂止内監下
　慈寧宮簾
　御前大臣禮部滿堂官引笳吹作奏畢慶隆舞進至
　　　丹陛舞揚烈舞畢引隊舞大臣進至丹陛舞喜
　　　起舞尚茶婦等舉反坫進至
　　殿陛下大臣命婦進
　皇后酒侍衞妻分
　賜貴妃
　　妃
　　嬪公主福晉命婦等酒
　皇后率
　　貴妃
　　妃
　　嬪以下一拜飲畢一拜坐隊舞退次朝鮮國俳進
　　　百伎並作退尚膳女官内管領妻升徹
　御筵降
　皇后
　　貴妃
　　妃
　　嬪於殿内公主福晉命婦於丹陛上排班謝燕行
　　　二肅一跪一拜禮丹陛大樂作奏正平之章禮
　　　畢樂止女官跪奏禮成
皇太后還宮中和韶樂作奏履平之章樂止引禮女官
　　　恭導
　皇后
　　貴妃
　　妃
　　嬪降階出
　　徽音左門陞輿還宮内監引公主福晉命婦各退
　　　○
　　皇子成婚公主下嫁設燕
皇太后宮儀同
　　　凡恭進饌筵元日正月十四十五歲除日
皇太后宮
　皇帝
　皇后宮皆進饌筵内務府總管一人省視恭進
　　貴妃
　　妃
　　嬪暨諸
　　皇子公主均備饌筵有差○恭遇
皇太后聖夀
　皇帝萬夀聖節
　皇后千秋令節各進饌筵如儀○每歲正月十六日
皇太后燕下嫁外藩公主郡主縣主郡君縣君鄉君䝉
　　　古王公福晉夫人儀均與正月初二日大燕同
　　　凡
　　皇子婚禮先期移文欽天監諏吉以
　聞迺
　命夫婦偕老之大臣傳
　制曰以某官某人之女某氏作配
　　皇幾子爲福晉傳
　制畢福晉父率闔族謝
　恩行三跪九叩禮擇吉
　簡内大臣侍衞隨
　　皇子詣福晉家行定親禮福晉父率闔族采服迎
　　　於大門外延
　　皇子入至正寢於福晉父母前行三叩禮畢
　　皇子囘宮福晉父率族送於大門外諏吉行納采
　　　禮金領約一金耳飾六皆飾以東珠金簪大小
　　　各三皆飾以珠表裏百端棉三百斤貂皮百四
　　　十白狐皮九十狐皮百六十以内務府總管宮
　　　殿監督領侍充使賜福晉父母冠服簪環金帶
　　　鞍馬筵燕五十席羊三十六酒五十尊及門福
　　　晉父母迎入中堂謝
　恩行三跪九叩禮與燕大臣陪福晉父及族人之在
　　　官者燕於中堂内務府總管命婦女官同與燕
　　　命婦陪福晉母暨諸婦燕於内室迺作樂陳戲
　　　賓主酬酢畢中堂謝燕行一跪三叩禮内室謝
　　　燕行二肅一跪一叩禮内務府總管暨宮殿監
　　　督領侍等囘朝復
　命成婚前一日
　　皇子於
皇太后
　皇帝
　皇后前行禮福晉母率諸婦至
　　皇子所居宮中設牀帳妝奩工部於箭亭及
　　皇子所居宮皆結采成婚日設燕六十席羊四十
　　　五酒六十尊禮部傳集與燕大臣侍衞各官暨
　　　與燕命婦延福晉父暨族人福晉母暨諸婦内
　　　外筵燕如納采儀屆吉時於
　　皇子宮設錦褥二東西嚮設酒饌案於前置兩爵
　　　兩卺於案請
　　皇子西面福晉東面相嚮行兩拜禮各就坐執事
　　　者執金缾女官以卺爵酌酒合和以進
　　皇子與福晉皆飲迺進饌酒饌三行
　　皇子與福晉皆起仍行兩拜禮徹饌案次日
　　皇子偕福晉朝見
皇太后
　皇帝
　皇后女官二人引
　　皇子居左稍前行三跪九叩禮福晉居右稍後行
　　　六肅三跪三叩禮○
　　皇孫婚禮與
　　皇子同惟納采儀物羊酒饌筵有差
　　　凡公主下嫁之禮前期欽天監諏吉以
　聞迺
　命夫婦偕老之大臣傳
　制曰以某官某之子某尚某公主傳
　制畢本官率闔族謝
　恩行三跪九叩禮擇吉納采授額駙爵額駙詣
皇太后
　皇帝
　皇后宮門前行禮恭進納采禮於
　　午門外(詳見/禮部)是日於
　　保和殿設燕集三品以上大臣燕額駙額駙之父
　　　及族人在官者王公有
　特召者亦與禮儀均如歲除筵燕之制下嫁前一日
　　　内府女官率執事婦女至額駙府第設牀帳陳
　　　妝奩下嫁日
　欽命皇子福晉或近支王福晉貝勒夫人送至公主
　　　府第是日設燕延額駙父暨族人在官者與納
　　　采禮同屆吉時女使設錦褥二於室東西嚮設
　　　酒饌案於前置兩爵兩巹於案請公主東面額
　　　駙西面相嚮行兩拜禮各就坐女官一人執金
　　　缾一人以巹爵酌酒合和以進公主與額駙皆
　　　飲迺進饌酒饌三行公主與額駙皆起仍行兩
　　　拜禮徹饌案次日額駙偕公主見舅姑行兩拜
　　　禮舅姑立受一拜答一拜擇吉公主偕額駙進
　　　宮於
皇太后
　皇帝
　皇后前行禮公主行禮於
　　宮中額駙行禮於
　　宮門外○王公之女奉
　㫖授爲和碩公主郡主暨宗女撫飬
　　宮中者其下嫁之禮各視爵秩以别差等筵燕㑹
　　　禮部辦理
　　　凡進時憲書歲以十月朔欽天監堂官奉至
　　太和門授本司官奉至
　　乾清門
　慈寧門各授内監恭進
　　　凡進春歲以立春日禮部率順天府官恭進
皇太后宮春山土牛本司官補服導引由
　　永康左門至
　慈寧門授内監接進安設於
皇太后宮恭進
　皇帝
　皇后春山土牛於
　　後左門外本司官導引至
　　乾清門授内監奉進恭呈
　皇帝御覽仍奉出安設於
　　太和殿東暖閣恭進
　皇后春山土牛安設於
　　保和殿東暖閣
　　　凡恭紀
玉牒黄册據宗人府来文具奏請
　㫖竢宮殿監督領侍等承
　㫖以未載入
玉牒之
　　妃
　　嬪等封號姓氏父族未載入
玊牒黄册之
　　皇子皇女
　　皇孫皇孫女其行幾某年月日時生及母氏收生
　　　婦詳書於册授内務府總管封送宗人府載入
玉牒
　　　凡
　親蠶爲壇於西苑
　皇后躬饗
　先𧖟(儀詳/禮部)執事女官典儀一人贊引二人傳贊三人
　　　司香一人司帛一人司爵一人奉福酒接福酒
　　　各一人奉福胙接福胙各一人(以上各/備一人)前引十
　　　人相儀二人補闕八人(執事有遺/闕者補之)均於宮人内
　　　選充如不足數於内府及八旗命婦内選充置
　　　桑田於
　先𧖟壇東南建繭館織室𧖟宮二十七從室於
　壇東北設𧖟母二人於内外命婦中擇髙年嫻禮儀
　　　者充之𧖟婦二十七人擇内苑熟悉𧖟事者充
　　　之均由府選充𧖟初生
　皇后躬採桑於桑田(儀詳/禮部)從採
　　妃
　　嬪二位由府奏請
　欽命公主親王福晉以下縣君輔國公夫人以上三
　　　人文三品武二品官以上命婦四人由各旗開
　　　列送府奏請𧖟母率𧖟婦助採𧖟婦居𧖟室視
　　　𧖟之眠起而謹飼之董以𧖟宮令一人丞一人
　　　由宮殿監督領侍於首領内監内選擬奏請歌
　　　採桑辭十人司金鼓拍版六人司笙簫篴十有
　　　八人執采旗四十人皆以内監充之及繭成
　皇后獻繭於
皇太后
　皇帝
　親詣織室繅三盆手(儀詳/禮部)皆以𧖟母襄其禮
　
　
　
　
　
　
　
　
　
　
　
　
欽定大清㑹典卷八十九
欽定四庫全書
欽定大清會典卷九十
　　　内務府
　　　　掌儀司三
　　　凡
列聖
列后大事
　　皇太子
　　皇貴妃
　　妃嬪之事皆由司豫行知㑹禮部檢稽案卷工部
　　　營造司備物材器皿兵部備守衞光禄寺備供
　　　用其一切應行典禮皆㑹同禮部具題請
　㫖按例遵行(詳見禮部/祠祭司)所需白布取於户部
梓宮大事應用幣帛取諸内庫
　　金棺之事取諸户部其製造定式及應用事宜自
　　　初喪以及除服内務府實司之
　　　凡陳設初喪設
几筵奉安
梓宮於殿中南嚮覆以幃帳前設寶榻藉以錦茵榻前
　　　設香案陳銀香鼎燭檠花缾案前設香几陳博
　　　山鑪香合筯缾案左右設鐙几陳羊角鐙幃帳
　　　左右設白綾幔障數架以别内外幔前列几四
　　　陳
册於左
寳於右次設金蓮花缾左右各一地皆藉以氊席每奠
　　　暫移香案香几鐙几於旁奠畢復設如初皆内
　　　監司其事　(金棺前不設香几鐙几同/  册寳金蓮花缾餘皆)建織金
　　　九龍綺丹旐於
　　宮門外之左旐懸以竿承以座竿及座皆髤以黄
　　　日以工部内務府廣儲司營造司司官各一人
　　　守之每日暮下旐廣儲司官恭奉内務府總管
　　　一人率至
　　宫門授宮殿監督領侍等首領内監一人接受奉
　　　入設
几筵左側次日黎明宮殿監督領侍等率首領内監奉
　　　出至
　　宮門外授内務府總管廣儲司官接受升懸至暮
　　　仍送進如前○
列后丹旐用織金九鳯綺建於
　　宮門外之右暮則陳於
几筵右側餘皆同
　　金棺以下皆織金丹旐竿座各如金棺槓轝之色
　　　由司官送至
　　宮門授内監奉進餘如前
　　　凡奠獻朝夕奠設肴饌筵一計槃十有五羮飯
　　　椀各一饌筵下設承案一左右設几二陳熟牲
　　　午奠設果實餅餌筵一餘並同午奠以正午朝
　　　夕奠隨月令之氣候以爲制恭理喪儀王公大
　　　臣内務府總管率尚茶尚膳正尚茶尚膳人員
　　　内管領掌儀司官等執事屆時舉饌筵至
　　宮門皆辦内監啓門衆皆舉哀恭理喪儀王公大
　　　臣内務府總管率尚茶正尚膳正舉承案尚茶
　　　副一人舉茶几尚茶奉茶筩茶椀尚膳舉肴饌
　　　案牲几羮飯内管領舉奠盆奠几掌儀司官奉
　　　壺爵以次進至
几筵殿前尚茶尚膳正進承案由中門入陳於
几筵前迺進茶几尚茶奉茶由中門入跪奠於茶几退
　　　行一叩禮進前舉茶出酹於門外階上尚茶副
　　　徹茶几各退尚膳舉饌案奠於承案設牲几於
　　　兩旁尚膳正進羮飯於饌案畢由右門退出(如/用)
　　　(尚茶尚膳内監則由/殿門授受奠獻如儀)　内管領進奠几於正中
　　　(如如/爵)　(親祭酒設於酒殿内正中進爵大臣進/皇子大臣祭  設於丹陛正中掌儀司)
　　　(官進/爵)祭酒行禮畢徹奠几(進爵大臣/掌儀司官)舉奠盆酹
　　　酒畢尚膳正等入
　　殿徹饌奠几前行次饌案牲几次茶几承案以次
　　　出恭理喪儀王公大臣内務府總管隨後出哀
　　　止内監闔門(遇元正仍奠獻惟内外輟哭一日/      列后喪三大節皆輟哭)
列后几筵前奠獻用女官恭理喪儀王公大臣内務府
　　　總管率尚茶尚膳進至二門授内管領妻尚茶
　　　尚膳女官率婦女進奠午奠饌筵内監進奠如
　親臨祭酒奠几壺爵授内監惟恭理喪儀王公大臣
　　　内務府總管引入○
　　妃嬪以下喪儀如
　　皇子祭酒内務府總管率入内管領進奠几於
　　殿内掌儀司官進爵酹酒餘皆内管領妻率諸女
　　　官婦女奠獻内管領妻祭酒於
　　殿外階上女官進爵酹酒内務府總管掌儀司官
　　　於二門下監視
　　　凡祭日内監陳冠服於
几筵工部張黄幕於
　　宮門外之右東嚮内管領設反坫於黄幕正中廣
　　　儲司官陳尊罍掌儀司光禄寺陳牲二十七及
　　　環餅飥餌於反坫兩旁前列酒尊四十(皆内務/府光禄)
　　　(寺官將事饌筵羊酒各/按品位遞減詳見禮部)禮部内務府光禄寺堂
　　　官立幕下皆東嚮内務府總管率内管領所屬
　　　人員由左右門豫進隨筵七十九席列於
几筵殿外丹陛兩旁各加牲體(夏月每筵/隨瓜一筐)次率尚茶尚
　　　膳正内管領等豫進承案稍前設餅餌饌筵於
几筵殿内皆北嚮積楮帛於燎位設奉安冠服牀於前
　　　屆時啓
　　宮門進茶進饌奠獻如儀讀文祭酒舉哀行禮畢
　　　迺徹饌以次出内管領舉奠几至燎位立於右
　　　竢陳冠服於牀迺進奠几於牀前正中南嚮祭
　　　酒行禮酹酒畢各退内務府總管同宮殿監督
　　　領侍内監等視燎畢率内管領所屬由左右門
　　　入徹饌筵及兩旁隨筵出
　　　凡臨喪
　皇帝親臨
皇祖
皇考太妃之喪内監進奠几於殿内北嚮内監跪進爵
　皇帝跪祭酒行三拜禮餘皆左旁設榻内監進奠几
　　　西嚮衆皆跪内監跪進爵
　皇帝坐祭酒不行禮衆仍行一叩禮致祭日如
　皇帝親臨由内務府豫進儀注
　　　凡果園徴收
　　南苑五園各給地一頃十有九畆别給贍家地各
　　　二頃十畆歲納桃李不徴地賦
　　盛京百三十六園給地自七十畆至二頃十畆
　　畿輔置百四十八園地自一頃至五十頃每園設
　　　園長一人徴收之法以丁計者丁給地三十五
　　　畆歲徴銀三兩家不過六丁如有餘丁止編名
　　　入籍地不増給丁不起徴以地計者投充果園
　　　每畆徴銀五分新増果園每畆徴銀一錢通計
　　　地千頃四十畆有奇丁千二百六十賦九千二
　　　百三兩有奇完欠以十分定殿最覈功過偶有
　　　水旱偏災蠲賦與㑹計司糧莊同歲納時果按
　　　其直以抵丁賦不準抵者與雜徴同○各園貢
　　　果及由司置備之乾鮮各果均貯内果房設未
　　　入流掌果二人署掌果二人司果執事十有二
　　　人專司出納歲委司官二人筆帖式二人經理
　　　以供
　　内廷之用其由司置備之果即支丁賦和買均於
　　　歲終奏銷
　　畿輔果園各選三人爲承催免其身及子孫一人
　　　丁賦
　　盛京設筆帖式一人催長一人領催三人副領催
　　　三人廣寧設催長一人領催三人均𨽻
　　盛京内務府總管三旗佐領闕則依次選補各園
　　　充補園長及三年一次編審均與㑹計司糧莊
　　　同
　　　凡内監品級及升降黜陟據宮殿監督領侍來
　　　文呈堂移咨吏部
　　　　官學
　　　凡學舍景山六學清書漢書學各三萬善殿漢
　　　書學一咸安宮十有六學清書學四漢書學十
　　　有二
　　　凡敎習滿敎習簡選八旗之善於書射者充補
　　　漢敎習景山及萬善殿官學於舉人貢生咸安
　　　宮官學於進士舉人考選充補均三年期滿引
　見咨送吏部
　　　凡官學生景山官學選内府三旗幼丁每滿洲
　　　佐領下八名旗鼓佐領下四名内管領下六名
　　　萬善殿官學選幼年内監無定額咸安宮官學
　　　於八旗及内府三旗貢監生員及官學生内選
　　　其秀者每旗不過十名
　　　凡考校滿漢敎習各以時訓課毋或曠廢景山
　　　官學每三年咸安宮官學每五年一次奏請
　欽命大臣考試考列優等者引
　見以筆帖式庫使録用未録用者分别奨賞劣者黜
　　　之
　　　　藥房
　　　凡合藥醫生十名召募合藥民醫生二十名
　　　凡合和
　御藥由藥房官會同太醫院醫官敬謹監視
　　　凡藥料由太醫院醫官詳驗擇其佳者送藥房
　　　備貯
　　　凡奏銷每歲伏暑設暑湯除夕進蒼术及隨時
　　　所用藥味均三月一次具奏人參無定額每次
　　　酌量斤兩奏請備用用畢以某人某月日患某
　　　症服參若干繕册進
　　呈如前奏請於廣儲司茶庫支領
　
　
　
　
　
　
　
　
　
　
　
　
　
　
欽定大清㑹典卷九十
欽定四庫全書
欽定大清㑹典卷九十一
　　　内務府
　　　　都虞司
　　　凡内府三旗之制䕶軍營鑲黄旗正黄旗正白
　　　旗䕶軍統領各一人䕶軍叅領各五人副䕶軍
　　　叅領各五人䕶軍校委署叅領各三人䕶軍校
　　　各三十三人䕶軍委署䕶軍校各五人䕶軍共
　　　千有六十五人○前鋒營前鋒校委署叅領各
　　　二人前鋒校各二人前鋒委署前鋒校各二人
　　　前鋒共百十有四人○驍騎營掌關防叅領三
　　　旗各五人以司官兼攝副叅領各五人滿洲佐
　　　領各五人旗鼓佐領各六人正黃旗朝鮮佐領
　　　二人驍騎校正黄旗十有三人鑲黃正白二旗
　　　各十有一人共領催百四十人三旗三十内管
　　　領下共領催百二十人驍騎五千二百五十人
　　　均隸於内務府總管由司掌其升選僉補及咨
　　　行俸餉之事
　　　凡
　　圓明園三旗之制四品營總一人䕶軍叅領副䕶
　　　軍叅領䕶軍校委署叅領旗各一人䕶軍校各
　　　三人䕶軍共百二十人由
　　圓明園總統王公大臣掌其升選僉補仍隸於司
　　　凡
　　盛京三旗之制佐領各一人驍騎校各一人司庫
　　　二人主事一人筆帖式十有六人催長一人領
　　　催十有八人庫使十有六人頭目及執事人六
　　　十七人委署領催之驍騎六十人驍騎六百四
　　　十八人均隸
　　盛京内務府總管仍由司掌其升選
　　　凡軍器内府三旗䕶軍凖兵部奏定日期由内
　　　務府總管察驗官員各隨本旗由兵部暨
　欽命之王公大臣察驗
　　　凡訓練内府䕶軍驍騎歲以春秋二季由該管
　　　官督率操演前鋒營隨時練習賞罰各有差
　　　凡宿衛
　　大内宮禁以内府䕶軍統領内管領䕶軍叅領䕶
　　　軍校次以䕶軍叅領䕶軍校次以驍騎叅領
　　紫禁城内外重地以䕶軍叅領散秩官䕶軍校驍
　　　騎校餘以各佐領内管領下之有頂帶領催率
　　　驍騎分班直宿其合䕶軍驍騎歩軍及三旗服
　　　役人鑾儀衛校尉别立班次者曰防範兵專司
　　　戒火
　　　凡導引扈從
　車駕出入
　躬祀各
壇
廟以䕶軍校二人庫使七人䕶軍二十一人擎執引鐙
　　　以庫守二十人䕶軍二十人於
　　午門外設鐙以庫守十人䕶軍十人於
堂子街門内外設鐙均委司官䕶軍叅領䕶軍校專司
　　　稽察○
皇太后
　皇后
　　妃
　　嬪出入以内務府總管或散秩大臣一人司官八
　　　人内府䕶軍統領一人䕶軍叅領四人䕶軍校
　　　十人率䕶軍豹尾班執槍者十人佩儀刀者十
　　　人翊衛䕶軍百人導引扈從公主
　　皇子福晉出入内府官䕶軍叅領䕶軍校䕶軍導
　　　引隨從各有差
　　　凡畿輔
　　行宮京東七處京西四處京北六處口外十有三
　　　處各設千總自一人至七人委署千總自一人
　　　至十有二人兵自四人至二百七十一人有差
　　　分隸湯泉盤山黄新莊熱河各總管管轄
　　　凡稽察
壇
廟祭祀齋戒以司官二人
　御殿賜茶以司官䕶軍校各四人䕶軍三十人各執
　　　事三十人監領俸餉毎旗以叅領佐領驍騎校
　　　内副管領各一人管安河橋豐益倉歲以司官
　　　内管領各一人稽察内管領下服役人毎月以
　　　司官四人若典守工程帑項及慎刑司起解犯
　　　人應用八旗綠旗官兵均由司呈堂轉咨兵部
　　　撥給
　　　凡捕牲烏喇官弁總管一人翼領二人驍騎校
　　　七人筆帖式七人副驍騎校七人領催三人委
　　　署領催十有一人管理虞人採捕之事弓匠鐵
　　　匠各一人
　　　凡虞人地賦新舊牲丁共二千三百八十有二
　　　丁賦四千四百八兩七錢地千七百七十二頃
　　　二十四畝地賦八千八百六十一兩各有竒
　　　凡採捕捕牲烏喇珠軒各歲納東珠十六顆參
　　　丁毎丁納人參七兩五錢蜜户毎丁納蜂蜜七
　　　十斤
　　盛京牛莊諸處網戸毎丁納魚五百斤鷹手毎丁
　　　納雉百狐戸毎丁納狐皮四張蜜戸毎丁納蜂
　　　蜜五十斤王多羅樹獵户毎丁納野豕二鹿腊
　　　九十束水獺戸毎丁納水獺皮四張鸛戸毎丁
　　　納鸛翎十有五副漁戸毎丁納細鱗魚五十尾
　　　密雲縣槍手毎丁納鹿二鷹手毎丁納雉一百
　　　有十薊州蜜戸毎丁納蜜四十斤永平府蜜户
　　　毎丁納蜜六十斤張家口鷹手毎丁納雉百冷
　　　口鷹手毎丁納雉百有六其
　　畿輔各州縣投充牲丁及以地來投之鷹手鵪鶉
　　　戸狐戸雀戸鵰戸野鴨戸所納鷹鷂諸物各如
　　　應用之數無定額東珠人參及水獺狐皮交廣
　　　儲司蜂蜜交内管領鸛翎交武偹院鷹鷂海青
　　　交鷹鷂房餘交尚膳房均按則折銀準抵正賦
　　　凡雇車恭遇謁
陵
　巡幸計内府所屬應用車數行順天府和雇按日給
　　　費以行程駐
　蹕及輜重囘空為差由府屬扈從官沿塗稽察
　　　凡官馬内府三旗䕶軍營共養官馬四百六十
　　　三匹前鋒營百三十二匹驍騎營九十九匹分
　　　給官兵各支馬乾銀牧養○
　　盛京聽差馬三羣羣各五十匹各設牧長一人牧
　　　丁六人歲無倒斃牧長以下均給賞倒斃六匹
　　　以上議罰各有差
　　　凡府屬公文均由司轉發兵部齎送
　　　　愼刑司
　　　凡處分内府所屬文武官員遇有議處之案皆
　　　依吏部兵部例定議
　　　凡審讞内府所屬人犯罪在杖一百以下者依
　　　刑部律例議結杖一百以上及旗民交渉之案
　　　槩送刑部定擬如遇首告機密及事干職官者
　　　請
　㫖推鞫
　　　凡奉
　特㫖交司及由府奏準審理之犯罪應死者㑹同三
　　　法司覈擬由府主稾具題得
　㫖交刑部依原題治罪
　　　凡軍流徒罪折枷及本罪應枷之犯皆送刑部
　　　枷示滿日仍由司責放
　　　凡發遣人犯應發黑龍江寧古塔者咨兵部應
　　　發雲貴川廣煙瘴等處者咨刑部應發捕牲烏
　　　喇者移都虞司應發各莊屯安置者移㑹計司
　　　皆呈堂轉發其安置莊屯之犯身故後妻子願
　　　囘京者聽
　　　凡律例於吏兵刑部咨取刑具於刑部取用屍
　　　傷㑹刑部司官檢騐
　　　凡監禁除奉
　㫖收禁人犯外其情罪重大者職官請
　㫖收禁無職人即行收禁按其情罪加以縲絏撥官
　　　兵防守女犯别置一室皆日給薪米夏給氷塊
　　　病給醫藥一如刑部之制
　　　凡清理贓贖内府人犯應追還官入官等贓及
　　　收贖納贖諸鍰追繳廣儲司庫
　　　凡内監私逃按其次數分别自首被獲治以枷
　　　責發遣之罪
　　　　營造司
　　　凡廵視
　　皇城歲簡本司員外郎與直年歩軍協尉分班輪
　　　直掌修城垣肅清街道
　　　凡恭遇
　車駕出入
皇太后
　皇后
　　妃
　　嬪出入均移咨歩軍統領工部街道㕔先期清
　蹕司屬内監謹備歩障
　　　凡匠役均有定額内府所屬人在官執藝者於
　　　佐領内管領下選取召募民匠於工部咨取分
　　　隸於司六庫及諸作長以庫掌承以庫守又設
　　　司匠領催以督率之均月給銀米闕則取補惰
　　　則革除
　　　凡修造
　　紫禁城内工程小修大修建造皆㑹工部
　　大内繕完由内監匠人
　　皇城墻垣有應修理者奏交工部均由欽天監諏
　　　吉興工
　　宮殿苑囿春季疏濬溝渠夏月搭蓋涼棚秋冬
　　禁城牆垣芟除草棘冬季掃除積雪均移咨工部
　　　及各該處隨時舉行○府屬公廨館廐及官用
　　　器物有應修造者據各該處咨文修理成造按
　　　則報銷
　　　凡直殿及營繕内監
　　太和殿
　　中和殿
　　保和殿
　　文華殿及内造匠作各設首領内監副首領内監
　　　内監各有差首領内監闕於内監遴選充補内
　　　監闕移咨掌儀司撥補均由司領月費歲給裘
　　　帽悉如定制
　　　凡徴輸石灰煤炭設灰丁煤丁炭丁毎丁地三
　　　十五畝草子匠每匠地四十二畝坐落大宛昌
　　　平等州縣各設千總二人把總四人董之又設
　　　外郎四人專司簿籍免其本身丁賦○灰丁五
　　　百三十一人草子匠八人計地百八十九頃二
　　　十一畝應徴銀九百四十六兩有竒歲納青白
　　　灰毎萬斤準銀十有一兩二錢五分包金土毎
　　　千斤準銀三兩餘銀徴交廣儲司庫○煤丁五
　　　百三十五人草子匠三人計地百八十八頃五
　　　十一畝應徴銀五百六十五兩有竒歲納煤毎
　　　萬斤準銀十有六兩五錢餘銀徴交廣儲司徴
　　　草萬八千八百五十一束交㑹計司分發各廐
　　　○炭丁五百二十八人計地百八十四頃八十
　　　畝應徴銀五百五十四兩均納白黑炭毎白炭
　　　千斤準銀十兩五錢黑炭千斤準銀三兩三錢
　　　有竒徴草萬八千四百八十束交㑹計司同○
　　　官三倉歲需筐筥之屬令各丁分納均抵正賦
　　　凡長夫除官員執事人䕶軍驍騎及工匠服役
　　　人等不編夫外内府三旗佐領下每十有六丁
　　　編長夫一名内管領下毎八丁編一名共計長
　　　夫二百五十八名每夫月徴銀二錢一分有奇
　　　歲徴銀六百七十三兩有竒(遇閏/加増)以備
　　紫禁城内外及
　　行宮運送物材雇覓人夫之用
　　　凡徴賦考成以十分為率編審軍丁以三年為
　　　期其法並與㑹計司同
　　　凡官給印票昌平州炭丁歲給票三百出大水
　　　峪河防口外伐木燒炭
　　盛京匠人歲給票八十有四出口外伐取木槽箭
　　　杆均由司呈堂轉咨戸部給發並限次年繳銷
　　　陳票
　　　凡支取官物内府祭祀焚帛應用蘆葦楊木柴
　　　造辦應用物材各公廨應用器皿内外牛羊各
　　　廐圏應用牧具均由司呈堂於戸工二部及廣
　　　儲司官三倉支領
　　　凡奏銷各司領取工部物材器具均造册送司
　　　月要其數與工部同日具奏本司歲支工部柴
　　　薪煤炭及徴收各丁本色折色計一歲所用及
　　　見貯若干並於五月内覈明題銷
　　　凡入官房舍由司召民賃住歲收其直以供六
　　　庫及諸匠作採買物材之用歲終題銷
　　　　慶豐司
　　　凡牧所定額設内三圏於
　　西華門外養扇牛十有二□牛六牡牛三青牛一
　　　乳牛無定數視用乳之多寡為増減設外三圏
　　　於
　　南苑養扇牛八乳牛同内圏又專供乳餅之乳牛
　　　百别為一圏設六圏於豐臺養羖羊千有八百
　　　一等者六百二等者千二百牝羊四十烏朱穆
　　　秦羊二十設牛羊牧羣於張家口外養牛三萬
　　　以百二十為一羣羊二十一萬以四百為一羣
　　　設羊羣百有十於逹里岡崖毎羣以五百為率
　　　設牛羣五於養什木毎羣養扇牛五牡牛五乳
　　　牛九十各牧所牛羊均由該管官烙印○内圏
　　　牧數不足則取諸外圏外圏牧數不足則取諸
　　　張家口外牧羣有老羸不堪畜飬者並歸口外
　　　牧放
　　　凡典牧
　　京城内外牛羊各圏共設廐長十有三人廐副二
　　　十五人廐丁百八十五人司芻服役三十九人
　　　壯丁十有四人司菽壯丁六人壯丁頭目一人
　　　張家口外牛羊牧羣總管一人副管二人効力
　　　筆帖式二人牛羣恊領三人委署恊領六人筆
　　　帖式六人牧長六十人牧副六十人牧丁三百
　　　六十人羊羣恊領三人委署恊領六人筆帖式
　　　六人牧長百五十人牧副百五十人牧丁九百
　　　人逹里岡崖羊羣恊領一人委署恊領二人筆
　　　帖式二人牧長五十人牧副五十人牧丁二百
　　　人隸張家口外總管管轄均由司咨行俸餉養
　　　什木牛羣牧長一人牧副一人牧丁十人隸
　　盛京將軍管轄均由司咨行俸餉
　　　凡供用
壇
廟祭祀供黝牛
　　大内四季敬
神供全牛
奉先殿及
　　皇城
　　紫禁城城隍諸祀供餼羊
　　内廷尚茶尚膳供膳羊乳酪乳餅
　　皇子公主婚嫁供禮羊毎年馬羣出牧及由京補
　　　授游牧察哈爾之官校犒賚牛羊均由内外各
　　　牧所如數供奉
　　　凡芻菽歲由各廐長約計應用之數册呈本司
　　　由司移㑹計司令各
　　皇莊供給不敷於戸部支領或動帑採買芻計束
　　　菽計升按日給發牛以供用備用羊以一等二
　　　等為差游牧各羣不給芻菽
　　　凡出牧歲以三月十五日後四月初一日前均
　　　於
　　南苑寛閒豐草之地牧放停給芻菽以九月二十
　　　五日後十月十五日前各歸原圏飼養内圏牛
　　　及烏朱穆秦羊不令出牧
　　　凡支領官物煮豆給煤炭夜給鐙油伏暑給冰
　　　塊造乳餅給布口外取送牛羊給路費出牧給
　　　帳房圏圯給修理之貲及牧養所須諸器物均
　　　由各廐長報司移文各該處給領
　　　凡勸懲内外各圏視牛犢斃損之多寡以别功
　　　過游牧諸羣毎三牛三年孶生一犢三羊三年
　　　孶生二羔於定數内闕少者治罪定數外孶生
　　　者由該總管奏
　聞
　　　凡交納官物牛皮羊毛交武備院羊皮及牛羊
　　　變價銀交廣儲司庫均無定數惟游牧總管歲
　　　交牛皮八百小牛皮二千犢皮二百○張家口
　　　外牛羊羣達里岡崖羊羣每羣給牡馬一牝馬
　　　二閲三歲各納駒一○游牧處報墾地畝歲徴
　　　米二百五十石附納於宣化府萬全縣倉
　　　凡奏銷每年内外十三圏牛羊出入之數以次
　　　年之二月游牧各羣孶生牛羊以該總管具奏
　　　得
　旨後一月内各由司具題覈銷
　
　
　
　
　
　
　
　
　
　
　
　
　
　
　
欽定大清㑹典巻九十一
欽定四庫全書
欽定大清㑹典卷九十二
　　　内務府
　　　　上駟院
　　　兼管院事大臣(無定特簡/    員)卿二人掌羣牧之政
　　　所屬左司郎中一人侍衛員外郎各二人主事
　　　一人掌均齊賞罰右司侍衞員外郎各二人主
　　　事一人掌俸餉芻菽堂主事二人掌章奏文移
　　　筆帖式二十五人分隸堂司掌繙譯○侍衞二
　　　十一人掌侍直内八人兼試
　　御馬司鞍長二人司鞍八人司轡二十人○
　　皇子每位司鞍二人司轡八人掌服駕
　　　凡圉牧設内廐於
　　皇城外廐於
　　南苑設牧羣於
　　盛京及張家口外以畜馬蕃庶籍其數而頒之○
　　　内廐
　　御馬副馬川馬各一廐均無定數仗馬一廐七十
　　　匹公馬五廐廐各二百附橐駝十匹駕車馬二
　　　廐廐各馬五十驘五十匹○外廐
　　御馬内馬(備/充)　(御馬之選及/皇子乗騎)凡六廐内挏馬(備取/湩)
　　　一羣騰馬四牝馬三十有六餘無定數安河公
　　　馬一廐二百匹○又應差廵羣馬二百十匹附
　　　各廐○大凌河牝馬二十四羣扇馬十羣每羣
　　　附駝三匹○張家口外上都達布遜諾爾牝馬
　　　百三十四羣扇馬二十四羣扇駝六羣達里岡
　　　崖牝馬六十羣走馬一羣牝駝十有六羣烏良
　　　海牝馬三羣○各牧羣每羣馬自二百匹至五
　　　百匹駝自百匹至二百匹有差
　　　凡典牧設牧長五人副牧長五人牧副十人牧
　　　丁百名内外廐每廐設廐長一人廐副二人川
　　　馬廐以公馬廐長兼轄廐丁二十人草夫自十
　　　有四人至四十四人有差凡五百八十六人内
　　　百總六人外郎十有四人駕車馬二廐各設驍
　　　騎四十人○大凌河牧羣設總管一人翼領二
　　　人効力筆帖式二人每羣牧長一人副牧長一
　　　人牧副一人署牧副一人(在牧丁/數内)扇馬羣牧丁
　　　各二十人牝馬羣各十有五人○上都達布遜
　　　諾爾牧羣總管一人(兼轄達里/岡崖牧羣)副管一人翼領
　　　五人署翼領九人筆帖式七人効力筆帖式三
　　　人達里岡崖牧羣翼領二人署翼領三人効力
　　　筆帖式二人每羣皆牧長一人上都達布遜諾
　　　爾毎扇馬羣牧副二人餘羣皆一人牧丁每駝
　　　羣十人馬羣七人
　　　凡捍牧官兵上都達布遜諾爾牧羣設防禦三
　　　人驍騎校二人護軍校十有二人(兼充/牧長)護軍三
　　　百四十五人(内以二百八十/五人兼充牧丁)達里岡崖牧羣防
　　　禦一人驍騎校一人護軍校三人(兼充/牧長)䕶軍百
　　　人(内以四十人/兼充牧丁)司巡羣緝匪如馬駝有被竊者
　　　論如法
　　　凡考牧内外各廐院卿歲一按視各牧羣每三
　　　歲由總管申院奏遣堂屬官二人徃驗牝駝羣
　　　間六歲奏遣所屬官一人徃驗亦如之各具息
　　　耗實數以
　聞惟苑廐挏馬歲閲積三歲具奏不議賞罰其餘疲
　　　瘠斃損及孳生各計其數以賞罰廐牧長副有
　　　差内外廐疲瘠之數於百匹内計多寡一二匹
　　　議賞三四匹免議五六匹罰責游牧羣同六匹
　　　以上及游牧羣五匹以上皆議賠斃損之數内
　　　外廐合較分數少數平數多為三等以定賞罰
　　　上都達布遜諾爾達里岡崖牧羣賞罰與内外
　　　廐同大凌河牧羣及上都扇駝羣以百匹計自
　　　一匹至四匹五匹至八匹皆議賞十匹至十二
　　　匹免議十三匹至十六匹以上皆罰責上都達
　　　布遜諾爾達里岡崖每三歲牝馬三匹額生駒
　　　一大凌河每三歲牝馬五匹額生駒二扇馬合
　　　羣馴養之牝駝及達里岡崖駝羣每六歲牝駝
　　　五匹額生駝二各牧長牧副孳生馬浮額百六
　　　十匹以上八十匹以上一匹以上闕額百匹以
　　　上五十匹以上一匹以上孳生駝浮額闕額二
　　　十一匹以上十有一匹以上一匹以上均分為
　　　三等賞罰有差總管副管合計所轄各羣原數
　　　以多五百匹為一分闕二百匹為一分依分數
　　　以議賞罰上都翼領賞罰如之餘翼領合所轄
　　　馬駝作十二羣計之以各羣之賞罰多寡為賞
　　　罰賞罰均者免議
　　　凡出牧歲四月朔以内外廐公馬四百匹就草
　　　張家口外限九月望囘廐豫月奏遣侍衞二人
　　　率廐長廐副經理出入
　　南苑六廐廵羣馬以九十匹挏馬全羣卽
　　南苑就草出入期如之大凌河牧羣歲四月朔始
　　　迄九月底以扇馬牝馬全羣就草均典牧官掌
　　　其出入之事
　　　凡供直馬日以内廐
　　御馬四齊其毛具鞍轡立院門外
　行幸駐蹕以
　　御馬六立園門右如之直班侍衞司鞍司轡咸侍
　　　恭遇
　車駕巡幸日以十馬備
　上乘御由掌御馬大臣奏請於
　　御馬内馬内簡其尤良者以從其需用駕車馬公
　　　馬及橐駝之數附疏以
　聞由院奏遣卿及侍衞各一人掌御馬侍衞一人沿
　　　塗監視支放馬駝芻菽若扈
　蹕之尚茶尚膳各執事官役及内監所乘之馬由所
　　　司行院如數以公馬撥給囘日繳院不足具數
　　　奏行兵部以八旗官馬撥給
　　皇子出行撥給官役應乘公馬如之
　　　凡禂馬歲春秋二季禱馬於
神繫絳帛於御馬鬛尾以為識凡三十匹大凌河扇馬
　　　羣繫青帛者三十匹牝馬羣繫絳帛者千三百
　　　匹青帛者百七十六匹仗馬廐附養四色馬四
　　　十匹　(香初堂子青馬花馬於天命黑馬/    黄馬䝉古      神前繫記)今祭
堂子率以十匹詣
神前受釐繫綠帛亦如之
　　　凡用馬歲四孟月敬
神用青白馬二
　　皇子婚禮薦幣以馬旣婚迺給乘馬
　　公主釐降薦幣以馬駝生子彌月以馬充賞分封
　　　王貝勒貝子給馬駝公給馬直省將軍都統副
　　　都統督撫提鎭入
　覲各錫馬朝鮮國使臣來朝如之均由所司行院於
　　　公馬中選其良者給用
　　　凡貢馬䝉古歲貢馬駝由理藩院具奏送院
　欽命掌御馬大臣侍衞視選不入選者罷還之其選
　　　受者行廣儲司如例給賞駝發内廐馬發
　　南苑六廐芻秣索倫貢馬選取給賞亦如之歸化
　　　城兩旗䝉古歲貢馬喀爾喀澤卜尊丹巴胡圖
　　　克圖歲貢馬駝陜西岷州各寺番僧歲貢馬均
　　　由理藩院咨送發各廐芻秣其發
　　南苑貢馬掌御馬大臣率本院侍衞詣廐盤試辨
　　　御馬内馬公馬之屬疏其等以
　聞
　　　凡汰補馬駝御馬之不馴者汰入公馬廐疲瘠
　　　病斃應補者
　上乘御馬闕以内廐御馬補内廐御馬闕以外廐御
　　　馬補外廐御馬闕簡内馬之良者奏補仗馬及
　　　祭
神受釐四色馬闕行取大凌河良馬充補川馬闕行崇
　　　文門税務駕車驘闕行戸部轉行左右翼税務
　　　各監督買補駕車馬闕以公馬補公馬及應差
　　　巡羣馬闕彚數行各牧羣總管
　　盛京應差馬闕由内務府行院轉行大凌河總管
　　　各如數撥補
　　　凡公使乘騎大臣應乘馬十侍衞六筆帖式四
　　　廐牧長各五廐牧副各三廐丁牧丁二人共馬
　　　三均於公馬中撥給廐長記所給馬數於冊月
　　　申院卿每三月卿彚數以
　聞行該管官覈對其馬有塗次病斃者歲終彚數奏
　　　銷如調習失宜致疲瘠及遺失者牧人鞭責議
　　　革
　　　凡馬駝皮革
　　京師各廐所出用左司印記交武備院每月彚數
　　　咨覈上都達布遜諾爾達里岡崖牧羣由總管
　　　咨張家口税務監督大凌河牧羣由總管咨錦
　　　州城守尉送院各以皮革轉交武備院覈收
　　　凡芻菽
　　京師各廐所需黑豆穀草均令各莊輸納倉米行
　　　㑹計司呈堂轉行戸部羊草行奉宸苑各如數
　　　支取如豆不敷用於户部支取如之猶不敷用
　　　由院委官彚計實數行㑹計司轉行廣儲司支
　　　銀和買穀草不敷用由院和買如之豆米穀草
　　　歲於季秋羊草於季冬各豫計一年應用之數
　　　行取分給各廐廐長月三次以馬駝増減之數
　　　報院歲終彚具已用見存芻菽各數行㑹計司
　　　覈銷大凌河所需芻菽每歲季秋由院行㑹計
　　　司轉行
　　盛京所屬各莊輸納(游牧羣芻菽由各總/管掌其支取之事)
　　　凡巫馬設醫長䝉古二人醫師䝉古十有八人
　　　癩醫六人獸醫漢十有六人主治馬駝之疾由
　　　院行所司支取藥物諸醫受而治之歲終㑹計
　　　於次年二月奏銷
　　　凡本院官升除郎中員外郎主事員闕移内務
　　　府應升人員内上駟侍衞移領侍衞内大臣簡
　　　送左右司侍衞於上駟侍衞内掌試御馬侍衞
　　　於上駟侍衞司鞍長司鞍司轡内司鞍長於司
　　　鞍内司鞍於司轡内司轡於散司轡領催廐丁
　　　牧丁及三旗親軍内府䕶軍内
　　南苑廐長於各廐長牧長内各廐長牧長於副牧
　　　長内副牧長於廐副牧副内廐副牧副於司轡
　　　散司轡領催廐丁牧丁内各遴選引
　見補授筆帖式員闕行内務府籤掣送補
　　皇子司鞍司轡於廐丁牧丁内簡補醫長醫師移
　　　八旗獸醫移禮部轉飭五城各簡送充補癩醫
　　　於廐丁牧丁内簡補廐丁牧丁移内務府於壯
　　　丁内駕車馬廐驍騎行都虞司於驍騎内各簡
　　　送充補各廐百總以草夫充補草夫以草夫本
　　　戸子弟充補○各牧羣總管員闕於内務府司
　　　官本院侍衞司官内由院簡選引
　見補授上都副管於翼領内翼領於署翼領内大凌
　　　河翼領於牧長内牧長於副牧長内副牧長於
　　　牧副内牧副於署牧副内均由各總管簡送由
　　　院引
　見補授上都署翼領於䝉古筆帖式牧長内牧長於
　　　牧副内䝉古筆帖式及牧副於牧丁内牧丁於
　　　牧丁子弟内均由總管簡補大凌河署牧副於
　　　牧丁内牧丁於義州錦州駐防各兵丁子弟内
　　　由總管簡補効力筆帖式由牧丁充補者三年
　　　期滿由候補人員充補者一年有半期滿總管
　　　保送由院轉行内務府以筆帖式補用○各牧
　　　羣防禦員闕由總管於驍騎校䕶軍校内簡選
　　　驍騎校䕶軍校於䕶軍什長内簡選均送院引
　見補授䕶軍由總管於牧丁内拔補
　　　　奉宸苑
　　　兼管苑事大臣(無定特簡/    員)卿二人掌苑囿之政
　　　所屬郎中二人員外郎四人主事一人分管苑
　　　囿諸事筆帖式十有六人○
　　南苑郎中一人員外郎二人主事一人○
　　暢春園郎中一人○
　　圓明園兼管大臣(無定特簡/    員)協理二人(或郎中或/員外郎)
　　　主事一人○
　　清漪園兼管大臣(無定特簡/    員)員外郎一人○
　　靜宜園員外郎一人○六品苑丞十人七品苑丞
　　　五人七品苑副十有六人七品庫掌一人八品
　　　苑丞十有七人八品苑副二十三人未入流苑
　　　丞十有三人未入流苑副三十人筆帖式三十
　　　九人分置
　　禁苑各供典守○稻田場六品庫掌一人筆帖式
　　　三人未入流催長一人掌徴收銀穀
　　　凡稻田玉泉山十有五頃九十七畝供
　　上方玉粒餘田三十六頃三十六畝歲徵銀二千
　　　四十三兩旱地九頃三十一畝歲徵銀二百二
　　　十九兩各有奇其
　　御河三海諸處歲各有蓮藕之租均量地薄徴以
　　　供
　　内庭蒔植花卉之用餘交廣儲司庫
　　　凡
　　京城内外河道橋牐均由苑經理督率牐軍隨宜
　　　蓄洩
　　　凡苑囿亭臺池沼林麓船塢均由苑隨時稽察
　　　應修理者即為葺治動帑金至五十兩者奏
　聞興工各
　　禁苑所設之園戸園丁及執事人役均由苑於内
　　　府三旗人丁内選補
　　　凡網戸沙河二十六人覇州四十六人江南六
　　　人霸州網戸江南網戸歲給銀米有差
　　　凡升除苑丞庫掌員闕由苑及各該處簡選應
　　　升人員引
　見補授未入流苑丞苑副催長闕由苑簡補筆帖式
　　　員闕由内務府掣籤補用
　　　　織染局
　　　管局大臣及兼攝局務之司官均奏請
　簡用(無定/員)司庫一人筆帖式三人庫使六人司匠二
　　　人領催六人
　　　凡繒幣先擬色様奏準如式織造歲以三節進
　　呈
　　　凡物材絲移浙江布政使司解送顔料由戸工
　　　二部支取均歲終造具清冊送戸部覈銷
　　　凡靛戸百人各給地二十四畝每戸歲輸藍靛
　　　百斤除供染外餘靛折徵銀納廣儲司庫
　　　凡匠役八十二人三織造選送十有二人餘由
　　　局募民充補各給以工食房屋
　　　凡蠶户十有三人各給以工食衣服房屋
　　　　武備院
　　　兼管院事大臣(無定特簡/    員)卿二人掌供
　御用武備製造兵仗郎中一人掌章奏及庫帑出納
　　　主事二人掌文移所屬四庫各設員外郎二人
　　　庫掌二人未入流庫掌二人筆帖式二十八人
　　　庫守五十九人○司函長一人司函六人司弓
　　　(下五旗司弓/五人並𨽻焉)司矢各三人掌
　御用甲胄弓矢掌蓋三人掌擎
　御蓋司幄三人掌
　御幄帳殿司匠七人分掌各作匠役成造器物
　　　凡扈從
　乘輿恭遇
　親祭
壇
廟以司弓司矢各一人奉
　御用弓矢櫜鞬隨侍左右
　巡狩方岳及
　大閲軍旅先期奏請以
　御用甲胄從並繪帷宮帳殿幔城網城圖呈
　覽卿一人管領輜重咨取䕶軍叅領張設城幄
　　　凡
　御蓋
　皇帝御太和殿受朝設黃綺繡九龍三幨曲柄華蓋
　　　以掌蓋一人執西嚮立
　　殿門外正中恭遇祭祀
　親詣行禮掌蓋率擎蓋六人自
　　太和殿丹陛擎蓋出
　　午門外乘馬前導至
壇
廟門下馬仍導至降輦處止立
　巡幸鹵簿設黃羅繪金九龍三幨曲柄華蓋掌蓋率
　　　擎蓋六人自
　　殿陛擎蓋出
　　紫禁城門外乘馬前導亦如之
　　　凡鞍轡鹵簿仗馬鞍十均鋄金雕龍勒繡龍黄
　　　綺䩞韉夏秋繁纓用茜朱氂牛尾春冬用青狐
　　　尾均於換季日更易
　　　凡設褥
　　太和殿
　　中和殿
　　保和殿
　　文華殿
　　乾清宮
　御座各設褥春冬用黑貂夏秋用黄龍綺均於換季
　　　日更易
　　　凡兵仗豹尾班豹尾朱氂槍十琢龍大儀刀十
　　　由院成造
皇太后
　皇后豹尾班成造槍刀如之
　　紫禁城内各門給兵仗内務府總管同直班叅領
　　　㸃驗交代遇有朽敝移院修整如致毁壞由院
　　　察叅
　　　凡採伐木材鞍版歲令古北口外鞍工採送以
　　　百有四具貯北鞍庫六百具貯南鞍庫弓榦歲
　　　遣司弓一人弓人族長每旗各一人弓人十名
　　　各給官馬備四十日糧徃牆子嶺採取
　御用弓榦六百具官用弓榦四千六百具以二千具
　　　貯庫餘交兵部陸續取用弓弰弓靶需用椿樹
　　　皮庫貯者不敷用時
　　奏派弓匠族長一名三旗匠役各三名㑹兵部官
　　　一人前徃保定府屬望快等處採取矢笴由
　　盛京内務府總管歲採送楊木笴七千收貯氊庫
　　　凡徵納物料象皮由光禄寺鹿麅熊豕皮由尚
　　　膳房馬牛駝皮由牧羣隨時交納外藩歲貢薰
　　　皮由理藩院移送均無定數張家口税務監督
　　　歲納牛皮八百小牛皮二千犢皮二百
　　盛京將軍歲納
　上用皂皮十有五禮部移送朝鮮國歲貢佩刀十鹿
　　　皮百牧場歲剪羊毛由慶豐司熟皮羊毛由廣
　　　儲司張家口牧場歲剪羊毛由税務監督㑹游
　　　牧總管選擇運送均無定數寒羊毛行文戸部
　　　轉行山東廵撫歲納三千斤羊羢由院採買䝉
　　　古王公台吉歲貢鵰翎由理藩院捕戸捕取鵰
　　　翎由都虞司孔雀翎由奉宸苑等處移交鶴翎
　　　雉翎雁翎於需用時行都虞司轉飭捕戸交送
　　盛京將軍歲納鵰鸛等翎令司矢閲驗分别等第
　　奏
　聞折賞有差牛角由牛羣鹿角鹿筋鱏鰾由尚膳房
　　　隨時交納魚鰾廣鰾於需用時行戸部支取樺
　　　皮由吉林將軍每二歲納呈様樺皮二百片
　上用樺皮四千八百片官用樺皮五千片送兵部移
　　　交
　　　凡採買物料歲支崇文門税務銀千兩以五百
　　　兩貯庫供採辦物材餘銀交廣儲司庫收貯如
　　　庫貯銀不敷用於廣儲司庫支取歲終覈數奏
　聞
　　　凡奏銷歲將成造已用及見存之物分款覈銷
　御用黄蓋乘鞍氊幄坐褥及甲胄櫜鞬槍刀弓矢應
　　　用物材均移戸部支領於次年四月繕本具題
　　　庫貯物材於次年八月繕四柱黃冊具題餘繕
　　　藍冊於次年九月呈結每月將支領廣儲司金
　　　銀數目奏
　聞仍各造冊移稽察内務府御史稽察
　　　凡賞給田廬沙河氊作及司匠筆帖式領催庫
　　　守氊工共官房三百三十間氊工頭目每名給
　　　官地一畝二分其餘工匠各一畝均令新舊交
　　　替牛羊牧羣牧人每羣給帳房一具間歲更易
　　　凡俸餉掌蓋給六品俸司幄給七品俸司弓給
　　　七品俸司矢司匠均給八品俸司函長司函由
　　　散秩官充補者給原俸由䕶軍充補者給原餉
　　　幄長月給銀四兩未入流庫掌各給三兩由驍
　　　騎充補之幄人擎蓋均給原餉由閒散人充補
　　　者各月給銀二兩庫守領催司弓司矢鳴鏑長
　　　弓工矢工各應役人給銀亦如之其餘工匠月
　　　各給銀一兩沙河氊工月給米二斛○馬銀掌
　　　蓋司弓鳴鏑長幄長月給銀三兩司函承應人
　　　隨侍弓人及各應役人給銀半之隨侍矢人馬
　　　銀限三十分擎蓋人限二十分每分與應役人
　　　同
　　　凡升除郎中員外郎主事闕由内務府於内府
　　　及本院應升人員内簡選庫掌以下員闕於院
　　　屬應升人員内各作司匠員闕於筆帖式庫守
　　　領催内掌蓋員闕於擎蓋班領内司幄司弓司
　　　矢鳴鏑長員闕於署司幄司弓司矢署鳴鏑長
　　　内均由院簡選引
　見補授擎蓋班領闕由擎蓋人内擎蓋人闕由内府
　　　䕶軍驍騎閒散人内署司幄闕於幄長内署司
　　　弓司矢鳴鏑長闕於各工族長内幄長闕於幄
　　　人内矢工族長闕於隨侍矢人内弓工鳴鏑工
　　　族長闕於弓工鳴鏑工内隨侍矢人闕於滿洲
　　　矢工内滿洲矢工闕於八旗滿洲䝉古人内漢
　　　矢工闕於内府三旗閒散壯丁内弓工闕於該
　　　旗滿洲人員内鳴鏑工闕於内府三旗驍騎及
　　　閒散壯丁内席伯鳴鏑闕於八旗席伯教養兵
　　　内幄人闕於該旗驍騎内氊工闕於各工子弟
　　　内其餘工匠闕均於該旗閒散壯丁内各簡選
　　　充補領催闕於庫守各工頭目及幄人應役人
　　　内簡補内監領催闕行掌儀司撥補内監釘工
　　　闕亦如之
　
　
　
　
　
　
　
　
　
　
　
　
　
　
欽定大清㑹典卷九十二
欽定四庫全書
欽定大清㑹典卷九十三
　　　鑾儀衞
　　　掌衞事内大臣一人鑾儀使滿二人漢一人掌
　乘輿供奉秩序鹵簿所屬左右中前後五所馴象一
　　　所旗手一衞○左所冠軍使滿一人雲麾使滿
　　　三人漢二人治儀正滿四人漢四人整儀尉滿
　　　二人漢九人掌輦輅○右所冠軍使滿一人雲
　　　麾使滿三人漢一人治儀正滿三人漢三人整
　　　儀尉滿三人掌繖蓋儀刀弓矢槍殳㦸○中所
　　　冠軍使滿一人雲麾使滿三人漢一人治儀正
　　　滿三人漢三人整儀尉滿二人漢二人掌麾氅
　　　旛幢纛幟節鉞仗馬○前所冠軍使滿一人雲
　　　麾使滿三人漢一人治儀正滿三人漢五人整
　　　儀尉滿二人漢二人掌扇拂鑪合盂槃几倚星
　　　御仗引仗椶薦静鞭品級山○後所冠軍使滿
　　　一人雲麾使滿三人漢二人治儀正滿三人漢
　　　三人整儀尉滿二人掌旗𤓰吾仗○馴象所冠
　　　軍使滿一人雲麾使滿三人漢一人治儀正滿
　　　三人漢二人整儀尉滿一人漢一人掌儀象騎
　　　駕鹵簿鐃歌前部大樂○旗手衞冠軍使滿一
　　　人漢一人雲麾使滿二人治儀正滿一人漢二
　　　人整儀尉滿一人漢二人掌金鉦鼔角鐃歌大
　　　樂○贊鳴鞭八人(於滿冠軍使以/下各官内委用)○陪祀冠軍
　　　使漢二人主事滿一人經歴漢一人筆帖式十
　　　人
　　　凡鹵簿
　皇帝大祀
南郊乘
　　玉輦陳
　　大駕鹵簿前列導象四民尉二十八人次寳象五
　　　民尉八十人雲麾使一人治儀正二人次静鞭
　　　四民尉十有四人治儀正一人次前部大樂大
　　　銅角四小銅角四金口角四和聲署史十有二
　　　人次革輅駕馬四民尉三十二人木輅駕馬六
　　　民尉三十二人象輅駕馬八民尉三十四人金
　　　輅駕象一民尉四十四人玉輅駕象一民尉四
　　　十四人雲麾使一人治儀正二人次鐃歌大樂
　　　金二金鉦四鈸二鼓二㸃二篴四雲璈二管二
　　　笙二金口角八大銅角十有六小銅角十有六
　　　金鉦四紅鐙二畫角二十四掆鼓二十四紅鐙
　　　二篴十有二拍版四仗鼓四金二掆鼓二十四
　　　紅鐙二署史四十八人民尉百八十八人冠軍
　　　使一人整儀尉二人次引仗六御仗十有六吾
　　　仗十有六立𤓰十有六臥𤓰十有六星十有六
　　　鉞十有六出警入蹕旗各一旗尉九十人民尉
　　　六十七人五色幟四十旗尉三十人民尉四十
　　　人雲麾使一人整儀尉二人次翠華旗二金鼓
　　　旗二門旗八日月旗各一五雲旗五五雷旗五
　　　八風旗八甘雨旗四民尉七十二人列宿旗二
　　　十八五星旗五五嶽旗五四瀆旗四神武朱雀
　　　白虎青龍旗各一民尉九十二人天馬天鹿辟
　　　邪犀牛赤熊黄羆白澤角端遊麟彩獅振鷺鳴
　　　鳶赤烏華蟲黄鵠白雉雲鶴孔雀儀鳳翔鸞為
　　　旗二十民尉四十人五色龍纛四十前鋒纛八
　　　䕶軍纛八驍騎纛二十四旗尉四十人民尉百
　　　二十人雲麾使一人治儀正二人整儀尉二人
　　　次黄麾四儀鍠氅四金節四進善納言敷文振
　　　武旌各二褒功懷遠行慶施恵明刑弼教教孝
　　　表節旌各二民尉五十六人龍頭旛四豹尾旛
　　　四絳引旛四信旛四羽葆幢四霓幢四紫幢四
　　　長夀幢四民尉六十四人雲麾使二人治儀正
　　　二人整儀尉二人次鸞鳳赤扇八雉尾扇八孔
　　　雀扇八單龍赤扇八單龍黄扇八䨇龍赤扇八
　　　䨇龍黄扇二十夀字黄扇八旗尉二十四人民
　　　尉百二十八人雲麾使一人治儀正二人整儀
　　　尉二人次赤素方繖四紫素方繖四五色花繖
　　　二十間以五色九龍繖十旗尉三十人民尉八
　　　十四人九龍黄盖二十紫芝蓋二翠華蓋二九
　　　龍曲柄黄蓋四旗尉三十人民尉八十四人鑾
　　　儀使一人雲麾使一人治儀正二人整儀尉二
　　　人次㦸四親軍八人殳四親軍八人豹尾槍三
　　　十䕶軍六十人弓矢三十儀刀三十親軍各六
　　　十人雲麾使一人治儀正二人整儀尉四人次
　　　仗馬十䕶軍二十人冠軍使雲麾使二人次金
　　　方几一金交倚一金缾二金盥槃一金盂一金
　　　合二金鑪二拂二旗尉二十二人雲麾使一人
　　　治儀正二人次九龍曲柄黄華蓋一執蓋武備
　　　院掌蓋司蓋四人前引佩刀大臣十人提鑪二
　　　執鑪侍衞二人
　　玉輦在中左右奉輦鑾儀使二人扶輦冠軍使一
　　　人雲麾使一人治儀正二人整儀尉二人旗尉
　　　民尉各十有八人後扈佩刀大臣二人豹尾班
　　　執豹尾槍侍衞十人佩儀刀侍衞十人佩弓矢
　　　侍衞二十人領侍衞内大臣一人侍衞班領二
　　　人次後管散秩大臣一人前鋒䕶軍統領一人
　　　給事中御史二人各部郎中員外郎四人侍衞
　　　班領一人署侍衞班領一人侍衞什長二人次
　　　黄龍大纛二領侍衞内大臣或散秩大臣一人
　　　司纛侍衞什長二人建纛親軍四人佩鳴螺親
　　　軍六人禮成
　回鑾乘禮輿(大駕鹵簿/    同)扈從大臣侍衞從官均自
　　午門外乘馬至祀所門外止(各祭/祀同)○大祭
北郊乘
　　金輦陳
　　法駕鹵簿前列導象次寳象次静鞭次前部大樂
　　　次五輅與
　　大駕同民尉署史雲麾使治儀正數均如之次鐃
　　　歌大樂大銅角八小銅角八金鉦四角二十四
　　　掆鼓二十四篴十有二拍版四杖鼔四金二掆
　　　鼔二十四(署史十有二人民尉百八十八人/間以紅鐙從以冠軍使整儀尉同)次
　　　引仗御仗吾仗立𤓰臥𤓰星鉞各六出警入蹕
　　　旗各一五色幟二十次翠華金鼔門旗日月雲
　　　雷風雨列宿五星五嶽四瀆神武朱雀白虎青
　　　龍天鹿天馬辟邪犀牛赤熊黄羆白澤角端遊
　　　麟彩獅振鷺鳴鳶赤烏華蟲黄鵠白雉雲鶴孔
　　　雀儀鳳翔鸞各旗如
　　大駕之數五色龍纛二十前鋒纛八䕶軍纛八驍
　　　騎纛二十四次麾氅節旌旛幢次鸞鳳赤扇雉
　　　尾扇孔雀扇單龍赤扇單龍黄扇雙龍赤扇夀
　　　字黄扇均如
　　大駕之數雙龍黄扇八(民尉百二十八人從以雲/麾使治儀正整儀尉皆同)
　　　次赤素紫素繖各四五色花繖十間以五色九
　　　龍繖十(民尉六/十四人)九龍黄蓋十紫芝翠華蓋各二
　　　九龍曲柄黄蓋四(民尉五十四人從以鑾/儀使雲麾使整儀尉同)次㦸
　　　殳如
　　大駕之數(親軍/同)豹尾槍二十䕶軍四十人弓矢二
　　　十儀刀二十親軍各四十人次仗馬如
　　大駕之數(䕶軍/同)次几倚缾槃盂合鑪拂(旗尉/同)次九
　　　龍曲柄黄華蓋(執以掌蓋/司蓋同)前引佩刀大臣十人
　　　提鑪二執鑪侍衞二人
　　金輦在中左右奉輦鑾儀使二人扶輦冠軍使雲
　　　麾使各一人治儀正整儀尉各二人旗尉民尉
　　　各十有四人後扈佩刀大臣豹尾班執豹尾槍
　　　佩儀刀佩弓矢侍衞領侍衞内大臣侍衞班領
　　　後管散秩大臣前鋒䕶軍統領給事中御史郎
　　　中員外郎侍衞班領署侍衞班領侍衞什長黄
　　　龍大纛領侍衞内大臣散秩大臣司纛侍衞什
　　　長建纛佩鳴螺親軍均與
　　大駕同○饗
太廟祭
　社稷不設前部大樂祭
堂子朝
　日夕
　月
　耕耤饗
　先農
　親饗
　前代帝王
　先師乘
　　禮輿(乘禮輿則并/陳玉輦金輦)餘均與
郊大祀同○
　　朝㑹
　御殿陳
　　法駕鹵簿華蓋在
　　太和殿門外正中拂鑪合盂槃缾在
　　殿檐東西儀刀弓矢豹尾槍殳㦸在丹陛東西九
　　　龍曲柄黄蓋翠華蓋紫芝蓋九龍黄蓋五色九
　　　龍繖五色花繖自丹陛三成相間達於兩階階
　　　下静鞭仗馬在甬道東西紫素赤素繖扇及幢
　　　旛旌節氅麾纛旗幟出警入蹕鉞星𤓰仗在丹
　　　墀東西玉輦金輦在
　　太和門外五輅在
　　午門外寳象在五輅之南鐃歌大樂在寳象之南
　　　朝象(卽導/象)在
　　天安門外從官旗尉民尉及各執事均與前同○
　御樓受俘陳法駕鹵簿設丹陛鹵簿於
　　午門外左右兩觀下設丹墀鹵簿於
　　闕左右門至
　　端門北設仗馬於兩角樓前設歩輦五輅寳象於
　　天安門外設静鞭於兩角樓前夾御道左右設前
　　　部大樂於
　　午門下設金鼓鐃歌大樂於鹵簿之南
　駕出鳴
　　午門鐘○
　廵幸皇城内陳
　　鑾駕鹵簿前列御仗四吾仗四立𤓰四臥𤓰四星
　　　四鉞四次五色幟十五色龍纛十雙龍黄扇十
　　　九龍黄繖十(均旗尉/擎執)次九龍曲柄黄華蓋一
　乘輿在中前引後扈大臣豹尾班執豹尾槍佩儀刀
　　　如常儀○
　時廵省方陳
　　騎駕鹵簿前列鐃歌大樂金二金鉦四鈸二鼔二
　　　㸃二篴四雲璈二管二笙二金口角八大銅角
　　　八小銅角八次御仗六吾仗六立𤓰六臥𤓰六
　　　星六鉞六次五色幟十五色龍纛十單龍赤扇
　　　六雙龍黄扇六五色花繖十次豹尾槍弓矢儀
　　　刀各十次九龍曲柄黄華蓋一
　御騎在中(間乘/歩輿)前引後扈大臣左右侍衞均佩刀屬
　　　櫜鞬豹尾班侍衞殿於後以領侍衞内大臣一
　　　人侍衞班領二人率之次黄龍大纛領侍衞内
　　　大臣司纛侍衞什長建纛佩鳴螺親軍均與
　　大駕同扈從内大臣侍衞及親軍䕶軍均乘馬擎
　　　執用旗尉乘馬亦如之○駐宿
　御營每朝鳴角每夕奏鐃歌樂(起/請)　　(鑾前/旨)○恭遇
　大閱陳騎駕鹵簿於
　　行宫門外
　駕出奏鐃歌大樂開操時率鳴角軍鳴畫角于臺上
　囘鑾奏鐃歌清樂○
皇太后宫陳
　儀駕(均内監擎/執後同)拂二金香鑪二金合二金槃一金盂
　　　一金缾二金方几一金交倚一次九鳳曲柄黄
　　　蓋一節二黄花繖四赤素方繖四五色九鳳繖
　　　十龍鳳黄扇四龍鳳赤扇四黄雉尾扇四赤雉
　　　尾扇四五色龍鳳旗十臥𤓰四立𤓰四吾仗四
　　　明黄八人儀轎二儀輿二十六人鳳轎一鳳輿
　　　一○
　皇后宫陳
　　儀駕同(惟旗扇繪繡/均用鳳文)○
　　皇貴妃儀仗拂二金鑪合槃盂各一金缾二金方
　　　几一金交倚一次七鳳明黄曲柄蓋一節二明
　　　黄赤黒花繖各二赤黑瑞草繖各二金黄赤黒
　　　素扇各二赤黒雉尾扇各二金黄金鳳旗二赤
　　　黒金鳳旗各二赤黒素旗各二卧𤓰立𤓰吾仗
　　　各四明黄八人儀轎一儀輿一八人翟轎一○
　　貴妃儀仗減金黄赤黒素扇各二金黄金鳳旗二
　　　赤黒素旗各二臥𤓰立𤓰吾仗各二七鳳曲柄
　　　蓋花繖及轎輿色用金黄餘與
　　皇貴妃同○
　　妃綵仗拂二銀鑪合槃盂各一銀缾二銀方几一
　　　銀交倚一次金黄七鳳曲柄蓋一節二金黄素
　　　繖二赤黒花繖各二赤黒素扇各二赤黒金鳳
　　　旗各二卧𤓰立𤓰各二吾仗二四人儀轎一儀
　　　輿一金黄八人翟轎一○
　　嬪采仗減拂二金黄素繖二黒花繖二黒素扇二
　　　黒金鳳旗二増金花繖二七鳳曲柄蓋色用赤
　　　餘與
　　妃同
　　　凡朝㑹執事
　皇帝御
　　太和殿受朝賀及慶典筵燕先一日司椶薦官鋪
　　　椶薦於
　　殿陛至日五鼓陳設鹵簿委官率校尉自禮部舁
　　　表箋亭陳於
　　午門外冠軍使等官立於丹陛西階三成每成二
　　　人傳賛鳴鞭
　駕出宫
　　午門嚴鼔鳴鐘
　皇帝御殿三傳鳴鞭禮成傳鳴鞭如初○
　頒詔設雲盤黄蓋於
　　太和殿丹陛下設龍亭引仗於
　　午門外
　詔至三成階下承以雲盤張黄蓋出
　　午門載以龍亭校尉舁亭引仗前導至
　　天安門宣讀畢金鳳銜下仍設龍亭由
　　大清門出送至禮部
　　殿試榜舁出
　　長安門餘同○
　御經筵講書
　臨軒策士考選庶吉士御史主考
　廷試博學宏辭庶吉士散館均委官率校尉執事
　　　凡祭祀執事冬日至大祀
圜丘孟春
祈榖孟夏
常雩先一日
　皇帝恭閲祝版玉帛香委官率校尉舁香亭龍亭詣
　　太和殿竢禮成舁至祀所
　　神庫安設夏日至大祀
方澤先一日設亭於
　　午門外竢太常官奉祝版出納於亭校尉舁至祭
　　所(下由太太廟以/      常寺)是日陳設鹵簿
　皇帝詣
　　齋宫
　　午門鳴鐘鹵簿前導前部鐃歌大樂設而不作祭
　　　日請
神位委官率校尉恭舁
神亭
　皇帝於大次前盥手以冠軍使雲麾使恭奉盥盤進
　　　帨巾禮成
　囘鑾作前部鐃歌大樂陳鹵簿鳴鐘如初○時饗
太廟
　駕出
　　午門嚴鼓
　囘鑾鳴鐘春秋祭
　社稷朝
　日夕
　月祭
堂子饗
　前代帝王
　先農
　先師
　駕出
　　午門鳴鐘陳設鹵簿盥手進盤巾
　囘鑾作樂鳴鐘均如前儀○謁
陵
　駕出入
　　午門均鳴鐘
　行幸出入
　　午門鳴鐘亦如之
　　　凡本衞官除授掌衞事内大臣員闕由領侍衞
　　　府以領侍衞内大臣内大臣列名疏請補授滿
　　　鑾儀使員闕於冠軍使及一等侍衞内簡選冠
　　　軍使於雲麾使内簡選雲麾使治儀正於治儀
　　　正整儀尉内以次簡選如選不得人移領侍衞
　　　府簡選三旗三等侍衞擬補雲麾使藍翎侍衞
　　　擬補治儀正整儀尉於滿洲䝉古世爵及佐領
　　　内簡選均由衞引
　見補授漢鑾儀使員闕由兵部以直省提督總兵官
　　　本衞漢冠軍使列名疏請補授冠軍使雲麾使
　　　治儀正於雲麾使治儀正整儀尉内以次簡選
　　　整儀尉於漢軍領催驍騎閒散人内簡選均由
　　　衞引
　見補授○大計軍政届期均由衞注考冠軍使以下
　　　密咨兵部主事以下密咨吏部彚疏以
　聞
　　　凡軍尉儀刀弓矢殳㦸用親軍豹尾槍仗馬用
　　　䕶軍䝉古畫角用䝉古鳴角軍奉輦擎執各校
　　　尉由内府選充者為旗尉五城選充者為民尉
　　　奉輦旗尉百六十八人民尉六十人各執事旗
　　　尉二百四十六人民尉三百二十二人左右中
　　　前後五所民尉計千三百二十八人馴象所民
　　　尉二百有六人八旗漢軍更夫四十人
　　　凡譙漏
　　神武門及鐘鼓樓每夕委官率校尉直更
　廵幸
　駐蹕率更夫直更亦如之○恭遇
　大閲前夕於
　　行宫門前鳴角鼔鼜
　
　
　
　
　
　
　
　
　
　
　
欽定大清㑹典卷九十三
欽定四庫全書
欽定大清會典卷九十四
　　　領侍衞府
　　國初以八旗將士平定海内鑲黄正黄正白三旗
　　　皆
　天子所自將爰選其子弟命曰侍衞用備隨侍宿衞
　　　統以勲戚大臣視古虎賁旅賁氏職綦重焉
　　　領侍衞内大臣六人(三旗各/二人)内大臣六人散秩
　　　大臣無定員掌統領侍衞親軍以先後
　宸御左右翊衞侍衞一等六十人二等百五十人三
　　　等四等二百七十人藍翎侍衞九十人三旗宗
　　　室侍衞一等九人二等十有八人三等六十三
　　　人每十人各設什長一人
　御前侍衞
　　乾清門侍衞皆無定員(於三旗侍衞/内    簡擢)隨印協理事
　　　務侍衞班領十有二人(於班領署班領/什長内選用)漢侍衞
　　　無定員(分一二三等及/藍翎侍衞同)主事一人筆帖式十有
　　　二人貼寫筆帖式十有五人掌辦理章奏收發
　　　文移
　　　凡宿衞更畨輪直凡六班班分兩翼各設侍衞
　　　班領一人署班領一人侍衞三十人宿衞
　　乾清門(為内/班)散秩大臣一人侍衞親軍十人宿衞
　　中和殿侍衞什長三人侍衞親軍三十人宿衞
　　太和門(為外/班)以領侍衞内大臣一人總統之内大
　　　臣散秩大臣二人隨班入直
　行幸駐蹕宿衞一如
　　宫禁之制
　　　凡扈從後扈二人於領侍衞内大臣内
　簡命前引十人於内大臣散秩大臣曁統領副都統
　　　内
　簡用豹尾班侍衞於三旗侍衞内選功臣後裔六十
　　　人日以二十人直
　　後左門
　乘輿出入以十人執豹尾槍十人佩儀刀侍於
　　乾清門階下左右
　駕出豹尾班侍衞殿於後以領侍衞内大臣一人侍
　　　衞班領二人領之
　駕還宫隨至
　　乾清門退歸直
　皇帝詣
皇太后宫行禮前引大臣自
　　隆宗門内導引至
　慈寧門階止豹尾班至門階下牆角左右止立後扈
　　　大臣隨升階稍後立
　皇帝御殿前引大臣自
　　太和殿後導引由
　寳座兩旁趨至
　寳座前左右東西面立後扈大臣二人自
　　宫内隨出升至
　御座左右僉立豹尾班於
　寳座後左右南嚮立
　躬祀
壇
廟以一二等侍衞二十人佩弓矢竢於
　　太和門於豹尾班之次隨行前引後扈大臣均佩
　　　刀引扈如儀
南郊前引大臣立於三成階上豹尾班立於内壝門外
祈年殿
太廟前引大臣立於第一成階上
殿門前豹尾班立於三成階下
北郊
　日壇
　月壇前引大臣立於階下豹尾班立於内壝門外
　社稷壇前引大臣立於内壝門外豹尾班立於拜殿
　　　南門外展拜
堂子前引大臣立於甬道北豹尾班立於祭
神殿兩旁
　先農壇前引大臣立於階下豹尾班立於樂懸南均
　　　分左右序立後扈大臣均隨升降於
　皇帝後左右僉立○
　廵狩方岳
　御前大臣侍衞曁
　　乾清門侍衞均隨從輪直侍衞以二班或三班隨
　　　從日行以侍衞二十人前導左右各十人豹尾
　　　班侍衞二十人扈從領侍衞内大臣侍衞班領
　　　率之次二班侍衞列隊行次王公一二品文武
　　　大臣隨行次領侍衞内大臣或内大臣散秩大
　　　臣一人侍衞什長二人率黄龍大纛行餘侍衞
　　　曁扈從各官均於大纛後以次行仍分令侍衞
　　　稽察踰越喧譁者○
　駐蹕行營以内大臣一人散秩大臣二人入直
　御前内大臣侍衞暨
　　乾清門侍衞分宿
　　御營兩廂
　　御營黄幔城旌門以侍衞班領一人署班領一人
　　　内班侍衞二十人四隅班領二人署班領二人
　　　率内班侍衞各十人網城門内以侍衞什長三
　　　人率外班侍衞親軍三十人環共宿衞○
　大閲日前引後扈大臣均甲胄前引後扈豹尾班侍
　　　衞甲胄殿後如儀
　御前大臣侍衞等均甲胄隨行其次黄龍大纛隨行
　　　上三旗侍衞親軍均甲胄按次隨行
　駕御帳殿豹尾班侍衞按翼排列左右建設黄龍大
　　　纛三旗侍衞親軍按隊環衞
　　　凡常朝三旗領侍衞内大臣内大臣散秩大臣
　　　侍衞除直宿出差外日於黎明㑹集於
　　太和門按翼坐班
　　　凡朝㑹班次嵗於十二月將應入坐次之一品
　　　大臣散秩大臣前鋒䕶軍統領曁外省来京將
　　　軍都統職名開列進
　　呈恭候
　欽定
　　　凡升除領侍衞内大臣員闕除奉
　特㫖補授外將滿洲都統内大臣散秩大臣前鋒䕶
　　　軍統領曁各省滿洲將軍職名開列具奏恭候
　簡命○内大臣員闕以散秩大臣曁都統前鋒䕶軍
　　　統領各省滿洲將軍職名開列亦如之○散秩
　　　大臣多由
　特恩補授或人員不敷於宗室鎮國輔國公鎮國輔
　　　國將軍宗室一等侍衞曁公侯伯子男内簡選
　　　引
　見或授散秩大臣或署散秩大臣恭候
　欽定○世襲散秩大臣員闕移咨該旗將應襲人員
　　　開送引
　見補授○鑾儀衞掌衞事内大臣員闕由府以領侍
　　　衞内大臣内大臣列名疏請補授○隨印協理
　　　事務侍衞班領員闕於侍衞班領署班領什長
　　　内不論等級遴選引
　見補授侍衞班領員闕於署班領什長内遴選署班
　　　領什長員闕於侍衞内遴選均引
　見補授侍衞初選均授為三等侍衞藍翎侍衞嵗以
　　　冬月推升一等侍衞員闕以二等侍衞引
　見升補二等三等侍衞員闕以次遞行引
　見升補至勲戚後裔内有
　特㫖初選卽授為一二等侍衞者卽坐補本旗員闕
　　　宗室侍衞不論鎮國輔國奉國奉恩將軍先選
　　　三等四等侍衞遇闕以次升補亦如之
　　上駟院侍衞每旗七人司轡司鞍侍衞無定員隸
　　上駟院其兼尚虞鷹鷂房鶻房狗房十五善射善
　　　騎射善射鵠善强弓善撲䓁處侍衞各有専管
　　　統在三旗額内無定員○漢一等侍衞以一甲
　　　一名武進士補授二等以一甲二名三名武進
　　　士補授三等於二甲内簡選藍翎侍衞於三甲
　　　内簡選○侍衞主事員闕於三旗侍衞筆帖式
　　　内遴選引
　見補授移咨吏部注册照保題例按俸升轉筆帖式
　　　員闕於貼寫筆帖式内按資開列咨吏部考試
　　　補用三年期滿如題留者候補本府主事移送
　　　吏部者調選貼寫筆帖式員闕於親軍内考試
　　　補用
　　　凡習射三旗侍衞按期於該旗侍衞教場騎射
　　　二次歩射六次領侍衞内大臣曁侍衞班領察
　　　驗遇閲軍器之年更番擐甲胄騎射○親軍按
　　　期習騎射於侍衞教場協理事務侍衞班領及
　　　親軍校察驗
　　　凡考察遇京察之年主事筆帖式由領侍衞内
　　　大臣甄别賢否册送吏部都察院吏科京畿道
　　　考覈侍衞例不入兵部軍政有庸惰老疾者班
　　　領什長隨時呈領侍衞内大臣覈奏以别去留
　
　
　
　
　
　
　
　
　
　
欽定大清㑹典巻九十四
欽定四庫全書
欽定大清㑹典卷九十五
　　　八旗都統
　　　滿洲八旗旗各都統一人副都統二人掌宣布
　　　教養整詰戎兵以治旗人所屬叅領五人副叅
　　　領五人掌頒都統副都統之政令以達於佐領
　　　佐領(所治以三百人為率人户滋生則増設/佐領蒙古漢軍旗同今以見數計之)鑲
　　　黄旗八十五人正黄旗九十三人正白旗八十
　　　六人正紅旗七十四人鑲白旗八十四人鑲紅
　　　旗八十六人正藍旗八十四人鑲藍旗八十七
　　　人驍騎校毎佐領一人掌稽所治人户田宅兵
　　　籍以時頒其職掌
　　　蒙古八旗旗各都統一人副都統二人所屬叅
　　　領二人副叅領二人佐領鑲黄旗二十八人正
　　　黄旗二十四人正白旗二十九人正紅旗二十
　　　二人鑲白旗三十一人鑲紅旗三十二人正藍
　　　旗三十人鑲藍旗二十五人驍騎校每佐領一
　　　人(以上職掌與/滿洲八旗同)
　　　漢軍八旗旗各都統一人副都統二人所屬叅
　　　領五人副叅領五人佐領鑲黄正黄正白三旗
　　　各四十人正紅旗二十八人鑲白旗三十人鑲
　　　紅旗二十九人正藍旗三十人鑲藍旗二十九
　　　人驍騎校每佐領一人(以上職掌均與/滿洲八旗同)
　　　　旗制
　　國家以神武開基
　　龍興之初建旗辨色用飭戎行厥後歸附旣衆卽
　　　按行軍旗色以定户籍設官分職以養以教而
　　　兵寓其中始立四旗重為八旗合滿洲蒙古漢
　　　軍為二十四旗制度備焉及
　定鼎燕京分田授宅辨方定位居則環衞周防出則
　　　折衝禦侮臂指之使磐石之固誠超越百代垂
　　　治萬年者矣
　　　凡八旗序次曰鑲黄曰正黄曰正白為上三旗
　　　曰正紅曰鑲白曰鑲紅曰正藍曰鑲藍為下五
　　　旗行軍蒐狩以鑲黄正白鑲白正藍四旗居左
　　　為左翼正黄正紅鑲紅鑲藍四旗居右為右翼
　　　官職除授公差踐更以上下旗為辨朝祭班列
　　　旗籍界止以左右翼為辨
　　　凡八旗方位左翼自北而東自東而南鑲黄旗
　　　在安定門内正白旗在東直門内鑲白旗在朝
　　　陽門内正藍旗在崇文門内右翼自北而西自
　　　西而南正黄旗在徳勝門内正紅旗在西直門
　　　内鑲紅旗在阜成門内鑲藍旗在宣武門内皆
　　　四周星共以環衞
　宸居
　　　凡八旗直班各有定所更畨宿直(詳見/則例)内城九
　　　門安定徳勝東直西直朝陽阜成崇文宣武八
　　　門各按軍士居止方位八旗滿洲蒙古漢軍分
　　　直惟城門領安定門以正藍旗徳勝門以鑲藍
　　　旗東直門以鑲白旗西直門以鑲紅旗朝陽門
　　　以正白旗阜成門以正紅旗崇文門以鑲黄旗
　　　宣武門以正黄旗
　　正陽門八旗輪直以滿洲蒙古九門外舊營房以
　　　滿洲蒙古新營房以滿洲蒙古漢軍外城七門
　　　鑲黄旗直東便門正黄旗直西便門正白旗直
　　　廣渠門正紅旗直廣寧門鑲白鑲藍二旗直左
　　　安門鑲紅旗直右安門正藍旗直永定門均以
　　　漢軍○凡遇
　皇帝恭謁
陵寢
　行幸駐蹕及逄年節於城上設堆撥六處
　廵幸口外及遠省設十有五處均以八旗滿洲蒙古
　　　漢軍官自叅領以下驍騎校以上一人至四人
　　　領催自一人至四人驍騎自二人至五十人分
　　　班輪直晝夜廵宿以専責成
　　　凡防禦火災每旗以都統或副都統一人叅領
　　　三人散秩官八人領催八人驍騎七十二人更
　　　番輪直遇旗界内及接壤之地有不戒於火者
　　　直班官兵㑹歩軍統領卽徃撲救乘火攫物者
　　　逮治之
　　　　户口
　　　凡編審丁册閱三年各旗都統飭所屬佐領驍
　　　騎校領催稽新舊壯丁五尺以上及已食餉未
　　　及嵗者咸登諸册每户書氏族官爵無職者曰
　　　閒散某備載其父兄子弟兄弟之子及户下人
　　　舊册之應開除者注名裁除編印册二一貯旗
　　　一達户部部彚疏以
　聞
　　盛京將軍各省駐防將軍都統副都統等飭所屬
　　　編丁亦如之有以未成丁及非正身子弟冒入
　　　册以應入册及不應開除之壯丁隠漏者皆論
　　　如律
　　　凡分晰户丁八旗氏族册籍可稽及以軍功勞
　　　績奉
　㫖入册者曰正户至世系溷淆年遠無考别載册籍
　　　者撫養漢人為子者户下家人本主念其勤勞
　　　願令開除出户者皆聼其為民由本旗詢明願
　　　居何省何府州縣行文地方官收入民籍仍册
　　　送户部存案設法贖身私入民籍事發作為開
　　　户者或充内務府莊園壯丁或準其改入民籍
　　　由本旗詳察根源㑹户部分晰請
　㫖
　　　凡閲選秀女以三年為率届期户部移文八旗
　　　都統飭各佐領取具族長保結叅佐領詳覈申
　　　都統造册咨送户部請
　㫖閲選有故後期及未及嵗者竢下次補閲各省駐
　　　防協領等官暨文官同知以下武官游擊以下
　　　之女不送選有隠匿遺漏扶同徇縱及不待選
　　　私自聘嫁者論
　　　凡改籍八旗漢軍本貫有廬墓田宅及他省有
　　　婣戚族黨可依或習藝操作自能食力者許改
　　　歸民籍移居外省内申都統外呈督撫均於年
　　　終達部彚奏從龍勲舊之子孫不與
　　　凡撫養嗣子八旗官兵無子者許以兄弟之子
　　　及遠近族人昭穆相當者入繼為後若本宗無
　　　人許撫正户親屬之子為嗣均取族長叅佐領
　　　印甘各結詐稱無同宗溷立異姓及繼户下人
　　　並漢人為子者論如律
　　　凡旗人僮僕越旗買賣者禁滿洲蒙古家僮私
　　　鬻與漢軍漢人者禁旗人買旗僕由領催買漢
　　　人由司坊官及大宛二縣各覈真偽注册驗以
　　　印票持文契赴兩翼輸税吉林黒龍江等處官
　　　兵有奉差来
　　京買僕攜回者如之駐防旗員不許於所治買民
　　　為僕兵丁之無家人者買不得過二名違者皆
　　　論如法
　　　凡旗人逃失在
　　京者以五日二百里内以十日四百里内以十五
　　　日為限投遞逃牌開具姓名年貌日期移咨刑
　　　部通行順天府五城直隸總督八溝熱河副都
　　　統
　　盛京等處將軍蒙古扎薩克等委官兵嚴緝解刑
　　　部詳鞫按律治罪失察之該管官及地方官並
　　　論
　　　　田宅
　　國初王公勲戚下逮禁旅以近畿曠土分為恒產
　　　承平嵗乆漸有遷移而隨時經理之道起焉所
　　　以通變經乆垂利頼於萬年也
　　　凡授田之法始給畿輔閒田除其賦税永為世
　　　業厥後户口繁滋
　　盛京東北及諸邊口外新闢之壤咸分授焉
　　　凡經理旗産官軍移外駐防應退之田未徹者
　　　户絶不報佃人乘機隠匿者冒首墾荒占為民
　　　業者均令八旗都統委所屬叅領㑹直省地方
　　　官勘丈清釐作為公産徵租解部分給八旗以
　　　贍貧乏○民典旗産動支公帑取贖以典後十
　　　年為率十年内給原價十年外減原價十之一
　　　以次按年遞減至五十年外給半價均令退田
　　　還官旗下開户人承典正户田者照民典減價
　　　之法户下人承典本主田者十年内減原價十
　　　之一十年外減十之二均以次按年遞減官為
　　　取贖令原業人交價領田無力交價許以俸餉
　　　分五年扣抵無原業人許其子孫及親伯叔兄
　　　弟兄弟之子承領如無力交價又無俸餉可抵
　　　及原繫賣絶之田均入官作為公產嵗計所入
　　　之租彚疏以
　聞為八旗贍貧之用有私相典賣者追田價入官與
　　　受旗民及失察徇隠之該管各官咸論如法○
　　　開濬河道動用旗地令地方官丈明界址畆數
　　　開具原業姓名旗色册申户部轉行各旗限半
　　　年覈明具結咨覆按數補償
　　　凡授宅之法始定八旗界止方位授宅分居厥
　　　後户口繁滋視里衖隙地及市廛廢業有願售
　　　者動支公帑買建官房給貧乏旗人棲止得房
　　　私售者論○調旗官兵準住原分旗界有願買
　　　宅遷居者聽願自築室者給以本旗官地索倫
　　　達虎里厄魯特等部落新附官兵移家来
　　京者按所分旗界動支公帑買屋授居無出售之
　　　屋行工部建築
　　　凡承買入官房地交價領買者銀輸户部庫即
　　　咨該旗行兩翼給以印照以俸抵者分五限完
　　　日行兩翼給照皆免輸税託名領買轉售圗利
　　　及拆毁者禁如房地原繫典契限一年内命原
　　　業領贖或以俸扣抵不願者聽
　　　凡承追公帑外任虧空官行旗變産賠償者按
　　　限催交就近完納給予執照其銀由都統咨交
　　　户部行知直省免其解送歸欵變抵足數有餘
　　　産者給還祀田墳園守墳人口槩免入官私債
　　　自理完公不準開欠抵追如家産盡絶該管佐
　　　領驍騎校叅領覈實申都統保題豁免不得濫
　　　及親族追賠豁免後有隠匿發覺者該管官皆
　　　論如法
　
　
　
欽定大清㑹典卷九十五
欽定四庫全書
欽定大清會典卷九十六
　　　八旗都統
　　　　兵制
　　　凡八旗設兵之制滿洲蒙古旗每佐領下親軍
　　　二人上三旗隸領侍衞内大臣下五旗隸宗室
　　　王公前鋒二人𨽻前鋒統領䕶軍十有七人隸
　　　䕶軍統領歩軍領催二人歩軍十有八人隸歩
　　　軍統領鳥槍䕶軍三人鳥槍驍騎四人礮驍騎
　　　一人隸火器營(詳見各/營典則)領催五人驍騎二十人
　　　弓匠一人鐵匠或鞍匠一人各隸本旗都統○
　　　口外八旗游牧察哈爾每佐領下親軍二人前
　　　鋒二人䕶軍二十五人領催六人驍騎三十五
　　　人每旗捕盗兵二十人各屬本旗總管管轄統
　　　隸於八旗蒙古都統○
　　圓明園䕶軍營䕶軍三千八百人教養兵四百八
　　　十人○健鋭營前鋒軍千人委前鋒千人教養
　　　兵百人○漢軍旗每佐領下領催五人鳥槍驍
　　　騎四十二人每旗藤牌軍百人於驍騎内選充
　　　各隸本旗都統歩軍領催一人歩軍十有二人
　　　隸歩軍統領
　　　凡教養兵八旗餘丁及孤子未成丁者給餉養
　　　贍教之藝業以備軍伍之選各旗佐領下多寡
　　　不齊於本叅領下均匀選取
　　　凡守衞
陵寢(官員詳/見官制)
永陵
福陵
昭陵
昭西陵
孝陵
孝東陵
景陵
泰陵
　孝賢皇后陵寢各總管所屬均驍騎八十人
景陵皇貴妃園寢
　　妃園寢
㤗陵妃園寢勝水峪
　　妃園寢
　　端慧皇太子園寢各防禦所屬均驍騎四十人
　　　凡
　　畿輔駐防(官員詳見官/制後仿此)鄭家莊城守尉所屬八旗
　　　滿洲蒙古兩旗合設一佐領每佐領下領催四
　　　人驍騎九十六人弓匠一人鐵匠一人漢軍左
　　　右翼各立一佐領每佐領下鳥槍領催四人鳥
　　　槍驍騎九十六人弓匠一人鐵匠一人共領催
　　　十有六人鳥槍領催八人驍騎三百八十四人
　　　鳥槍驍騎百九十二人匠役十有二人○昌平
　　　州防守尉所屬正黄旗滿洲領催四人驍騎三
　　　十三人蒙古領催一人驍騎十有二人良鄉縣
　　　防守尉所屬正紅旗滿洲蒙古寳坻縣防守尉
　　　所屬鑲白旗滿洲蒙古固安縣防守尉所屬鑲
　　　紅旗滿洲蒙古東安縣防守尉所屬鑲藍旗滿
　　　洲蒙古霸州防守尉所屬正黄正紅兩旗滿洲
　　　雄縣防守尉所屬鑲紅旗滿洲蒙古鑲藍旗滿
　　　洲蒙古均領催五人驍騎四十五人采育里防
　　　守尉所屬正藍旗滿洲領催四人驍騎二十九
　　　人蒙古領催一人驍騎十有六人○保定府城
　　　守尉所屬正紅鑲紅兩旗滿洲蒙古領催四十
　　　人驍騎鳥槍驍騎共四百六十人弓匠二人鐵
　　　匠二人○天津府水師營都統所屬八旗滿洲
　　　蒙古領催百二十八人前鋒百人驍騎二千七
　　　百三十二人礮軍四十人教養兵百九十二人
　　　戰船八號水手七十二人兼轄之滄洲城守尉
　　　所屬八旗滿洲蒙古領催三十一人驍騎四百
　　　八十人弓匠二人鐵匠二人○山海關副都統
　　　所屬八旗滿洲蒙古漢軍領催四十人前鋒四
　　　十人鳥槍驍騎二百人驍騎四百四十人礮軍
　　　八十人兼轄之永平府防守尉所屬鑲白正藍
　　　二旗滿洲蒙古三河縣防守尉所屬正白旗滿
　　　洲蒙古均領催十人驍騎九十人順義縣防守
　　　尉所屬鑲黄旗滿洲蒙古領催五人驍騎四十
　　　五人玉田縣防守尉所屬鑲黄正白二旗滿洲
　　　領催八人驍騎六十人蒙古領催二人驍騎三
　　　十人冷口防守尉所屬正黄正藍二旗滿洲蒙
　　　古領催十有二人驍騎百三十八人喜峯口防
　　　守尉所屬八旗滿洲蒙古領催十有六人驍騎
　　　百八十四人羅文峪防禦所屬鑲白正藍二旗
　　　滿洲蒙古領催八人驍騎九十二人○張家口
　　　總管所屬八旗滿洲蒙古領催十有六人驍騎
　　　二百八十四人○古北口防守尉所屬正黄正
　　　紅鑲白正藍四旗滿洲領催十有二人驍騎百
　　　八十八人○獨石口防守尉所屬八旗滿洲領
　　　催四人驍騎九十六人兼轄之千家店防禦所
　　　屬八旗滿洲領催四人驍騎三十六人○熱河
　　　副都統所屬八旗滿洲蒙古委前鋒校八人前
　　　鋒九十二人領催百人鳥槍驍騎五百人驍騎
　　　千二百人礮手四十人弓匠箭匠鐵匠各二十
　　　人
　　　凡
　　盛京駐防
　　盛京將軍所屬八旗滿洲蒙古漢軍領催五百二
　　　十八人前鋒二百人驍騎四千九百三十四人
　　　弓匠六十六人守門軍八人庫軍二十四人守
　　　黄寺軍八人守
　　御花園軍八人歩軍領催八十人歩軍七百二十
　　　人鐵匠六十六人箭匠六十三人夜捕手二十
　　　九人
　　盛京將軍統轄之
　　興京城守尉所屬八旗滿洲蒙古漢軍領催六十
　　　四人驍騎四百十有一人又鐵匠十人
　　興京城守尉兼轄之撫順防禦所屬席伯及左翼
　　　四旗漢軍領催十有六人驍騎百二十四人又
　　　鐵匠二人○開原城守尉所屬八旗滿洲領催
　　　六十八人驍騎九百二十三人弓匠九人又鐵
　　　匠十人開原城守尉兼轄之鐵嶺防禦所屬席
　　　伯及右翼四旗漢軍領催十有六人驍騎百二
　　　十四人又鐵匠二人法庫邊門防禦所屬領催
　　　一人驍騎三十七人臺領催二人○遼陽州城
　　　守尉所屬八旗滿洲蒙古領催五十四人驍騎
　　　六百有二人又鐵匠九人○廣寧縣協領所屬
　　　八旗滿洲蒙古漢軍領催四十八人驍騎四百
　　　五十二人弓匠五人又鐵匠六人廣寧協領兼
　　　轄之巨流河白旗堡小黒山閭陽驛各佐領所
　　　屬滿洲漢軍均領催十有六人驍騎百二十四
　　　人又鐵匠二人彰武臺邊門防禦所屬滿洲漢
　　　軍領催一人驍騎三十九人○牛莊協領所屬
　　　滿洲漢軍領催四十人驍騎三百六十人又鐵
　　　匠二人○鳳凰城城守尉所屬滿洲蒙古漢軍
　　　領催六十二人驍騎六百三十五人弓匠八人
　　　又鐵匠十二人○錦州府副都統所屬八旗滿
　　　洲領催百有四人驍騎八百八十八人弓匠八
　　　人又鐵匠十有三人錦州府兼轄之義州城守
　　　尉所屬八旗滿洲蒙古漢軍領催百二十四人
　　　驍騎千一百五十八人弓匠十有八人又鐵匠
　　　二十人寧遠州小凌河中前所中後所佐領所
　　　屬席伯漢軍領催均十有六人驍騎均百二十
　　　二人弓匠二人又鐵匠二人松嶺邊門新臺邊
　　　門兩防禦所屬均領催一人騎騎三十九人臺
　　　領催二人白石觜邊門防禦所屬領催一人驍
　　　騎三十九人臺領催一人梨樹溝邊門明水塘
　　　邊門兩防禦所屬均領催一人驍騎二十九人
　　　臺領催一人義州城守尉兼轄之清河邊門防
　　　禦所屬領催一人驍騎三十九人臺領催一人
　　　白土廠邊門防禦所屬領催一人驍騎二十九
　　　人臺領催一人九關臺邊門防禦所屬領催一
　　　人驍騎三十九人臺領催二人○熊岳副都統
　　　所屬八旗滿洲蒙古領催七十八人驍騎九百
　　　十有八人弓匠九人又鐵匠十一人熊岳副都
　　　統兼轄之復州城守尉所屬八旗滿洲蒙古領
　　　催六十二人驍騎六百二十五人弓匠九人又
　　　鐵匠十一人金州協領所屬八旗滿洲蒙古漢
　　　軍領催七十四人驍騎七百五十七人弓匠九
　　　人又鐵匠九人水師營漢軍領催二十六人水
　　　師五百七十四人水手百人岫巖城守尉所屬
　　　八旗滿洲蒙古領催五十四人驍騎五百四十
　　　一人弓匠九人又鐵匠十三人蓋州協領所屬
　　　八旗滿洲蒙古漢軍領催四十人驍騎三百五
　　　十八人弓匠二人又鐵匠二人○威遠堡邊門
　　　領催九人驍騎四十一人英額邊門領催八人
　　　驍騎四十二人
　　興京邊門領催九人驍騎四十一人鹻廠靉陽二
　　　邊門各領催四人驍騎四十六人鳳凰城邊門
　　　領催五人驍騎四十五人以為防禦
　　　凡吉林駐防吉林將軍所屬八旗滿洲二千五
　　　百七十人漢軍百二十人巴爾虎三百五十人
　　　席伯六十人内前鋒八十人領催二百八十八
　　　人驍騎二千七百三十二人又漢軍鳥槍領催
　　　四十八人鳥槍驍騎九百五十二人水師營運
　　　糧船三十號槳船二十號水手二百五十八人
　　　修船匠四十五人江上捕魚處滿洲領催六十
　　　人捕魚兵九百四十人○吉林將軍統轄之寧
　　　古塔副都統所屬八旗滿洲前鋒四十人領催
　　　六十人驍騎九百人○白都訥副都統所屬八
　　　旗滿洲三百人蒙古百人𤓰爾察六百人内前
　　　鋒四十人領催七十二人驍騎八百八十八人
　　　○三姓地方副都統所屬八旗滿洲前鋒四十
　　　人領催百二十人驍騎千三百六十人○渾春
　　　協領所屬八旗滿洲領催十有八人驍騎二百
　　　三十二人○拉林副都統所屬原設八旗滿洲
　　　領催四十八人驍騎四百六十四人後増設千
　　　三百人又増設三千人(自乾隆二十一年至辛/巳年分六年由  京師)
　　　(發徃見/未發齊)○伊屯佐領所屬八旗滿洲領催十有
　　　二人驍騎百八十八人○鄂黙黒索羅佐領所
　　　屬八旗滿洲領催六人驍騎一百十有四人○
　　　伊屯邊門鑲黄正白二旗赫爾索邊門正黄正
　　　紅二旗巴顔俄佛羅邊門鑲白正藍二旗布爾
　　　圗庫蘇巴爾漢邊門鑲紅鑲藍二旗各滿洲領
　　　催一人驍騎十有九人
　　　凡黒龍江駐防齊齊哈爾將軍所屬八旗滿洲
　　　九百六十人索倫達虎里九百六十人巴爾虎
　　　二百四十人漢軍二百五十二人内前鋒八十
　　　人領催二百四十人驍騎二千四十人驛站哨
　　　兵五十三人水師營領催七人水手二百六十
　　　八人吉林伐木領催八人水手三百人官屯領
　　　催二人○齊齊哈爾將軍統轄之黒龍江副都
　　　統所屬八旗滿洲九百六十人索倫達虎里四
　　　百八十人漢軍百人内前鋒四十人領催百五
　　　十六人驍騎千三百四十四人水師營領催八
　　　人水手四百十有九人官屯領催三人○黙爾
　　　根副都統所屬八旗索倫達虎里九百人漢軍
　　　百人内前鋒四十人領催百有二人驍騎八百
　　　五十八人水師營領催一人水手四十三人官
　　　屯領催一人○呼倫布兪爾總管所屬八旗索
　　　倫達虎里九百六十人巴爾虎九百六十人厄
　　　魯特八十人内領催二百人驍騎千八百人○
　　　湖蘭城守尉所屬八旗滿洲領催四十五人驍
　　　騎四百五十五人運糧船領催四人水手四十
　　　人官屯領催一人
　　　凡直省駐防山東青州府將軍所屬八旗滿洲
　　　蒙古委前鋒校十有六人前鋒百八十四人鳥
　　　槍領催四十八人鳥槍驍騎七百五十二人礮
　　　領催八人礮驍騎八十人領催四十人驍騎八
　　　百七十二人步軍四百人弓匠鐵匠十有六人
　　　○德州城守尉所屬鑲黄正黄兩旗滿洲蒙古
　　　領催三十四人驍騎二百六十六人鳥槍驍騎
　　　二百人弓匠二人鐵匠二人
　　　河南開封府城守尉所屬八旗滿洲蒙古鳥槍
　　　領催十有五人鳥槍驍騎二百八十五人領催
　　　二十五人驍騎四百七十五人弓匠十人鐵匠
　　　十人
　　　江南江寧府將軍所屬八旗滿洲蒙古委前鋒
　　　校十有六人前鋒百八十四人鳥槍領催五十
　　　六人鳥槍驍騎七百四十四人礮驍騎九十人
　　　領催二百八十人驍騎二千七百二十人歩軍
　　　八百人弓匠箭匠鐵匠各五十六人教養兵九
　　　百人○江寧將軍統轄之京口副都統所屬八
　　　旗漢軍領催四百有二人驍騎千五百九十八
　　　人礮手七十二人歩軍千人弓匠鐵匠各八人
　　　銅匠二人
　　　福建福州府將軍所屬八旗滿洲委前鋒校十
　　　六人前鋒百八十四人領催百六十人驍騎千
　　　二百人歩軍四百人弓匠鐵匠共四十人○水
　　　師營左翼四旗漢軍領催三十人鳥槍二百四
　　　十人弓箭七十人礮四十人大刀四十人挑刀
　　　四十人藤牌九十人修船匠八人外郎二人水
　　　手四十二人
　　　浙江杭州府將軍所屬八旗滿洲蒙古委前鋒
　　　校十有六人前鋒百八十四人鳥槍領催十有
　　　六人鳥槍驍騎百八十四人領催百六十人驍
　　　騎千有四十人步軍四百五十人弓匠箭匠鐵
　　　匠各三十二人四旗漢軍鳥槍領催百人鳥槍
　　　驍騎七百人領催百人驍騎七百人礮手十六
　　　人歩軍二百五十人鐵匠三十七人○杭州將
　　　軍統轄之乍浦副都統所屬左右營八旗滿洲
　　　領催七十二人驍騎千一百二十八人蒙古領
　　　催二十四人驍騎三百七十六人弓匠箭匠鐵
　　　匠各十有六人
　　　湖廣荆州府將軍所屬八旗滿洲蒙古前鋒二
　　　百人烏槍領催百十有二人鳥槍驍騎千七百
　　　八十八人領催二百二十四人驍騎千六百七
　　　十六人礮手八十人教養兵四百人歩軍七百
　　　人弓匠箭匠鐵匠各五十六人
　　　山西綏遠城將軍所屬八旗滿洲蒙古漢軍委
　　　前鋒校十有六人前鋒百八十四人領催百二
　　　十八人驍騎二千八百七十二人箭匠鐵匠各
　　　二十八人○綏遠城將軍統轄之右衞副都統
　　　所屬八旗滿洲蒙古漢軍前鋒八十人領催二
　　　百有八人驍騎三千二百十有六人箭匠鐵匠
　　　各四十人○太原府城守尉所屬正藍鑲藍兩
　　　旗滿洲蒙古領催四十人驍騎四百六十人教
　　　養兵四十人弓匠鐵匠各二人
　　　陕西西安府將軍所屬八旗滿洲委前鋒校二
　　　十四人前鋒二百七十六人領催二百十有六
　　　人驍騎三千七十人礮手八十二人歩軍五百
　　　有六人教養兵七百二十人弓匠箭匠鐵匠各
　　　四十人蒙古委前鋒校八人前鋒九十二人領
　　　催八十八人驍騎千二百二十六人礮手三十
　　　二人歩軍百九十四人教養兵二百八十人弓
　　　匠箭匠鐵匠各十有六人漢軍領催二百人驍
　　　騎千八百人礮手四十六人歩軍三百人弓匠
　　　八人
　　　寧夏府將軍所屬八旗滿洲蒙古委烏槍前鋒
　　　校十有六人鳥槍前鋒百八十四人鳥槍領催
　　　四十八人鳥槍驍騎千三百五十有二人礮領
　　　催八人礮驍騎百六十有二人領催七十二人
　　　驍騎三百五十八人鳥槍歩軍四百人歩軍二
　　　百人教養兵六百人弓匠箭匠鐵匠各二十四
　　　人
　　　凉州府將軍所屬八旗滿洲蒙古漢軍委前鋒
　　　校十有六人前鋒百八十四人鳥槍領催五十
　　　二人鳥槍驍騎八百四十八人領催五十二人
　　　驍騎八百四十八人礮手五十二人歩軍六百
　　　人弓匠箭匠鐵匠各二十四人○凉州將軍統
　　　轄之莊浪副都統所屬八旗滿洲蒙古漢軍委
　　　前鋒校八人前鋒九十二人鳥槍領催二十六
　　　人鳥槍驍騎四百二十四人領催二十六人驍
　　　騎四百二十四人礮手二十八人歩軍四百人
　　　弓匠箭匠鐵匠各十有二人
　　　四川成都府副都統所屬八旗滿洲蒙古委前
　　　鋒校八人前鋒百五十二人領催百四十四人
　　　驍騎千二百九十六人礮手四十八人歩軍四
　　　百人弓匠箭匠鐵匠各三十二人
　　　廣東廣州府將軍所屬八旗滿洲領催百六十
　　　人驍騎千三百四十人漢軍領催百六十人驍
　　　騎千三百四十人礮手三十人弓匠鐵匠二十
　　　六人○水師營八旗漢軍領催三十人水師四
　　　百七十人修船匠十有二人教習綠旗兵百人
　　　内正工五十人遇闕仍選緑旗兵充補副工五
　　　十人遇闕以八旗壯丁選補
　　　凡㧞補兵丁親軍前鋒鳥槍䕶軍於䕶軍驍騎
　　　歩軍教養兵壯丁内簡㧞䕶軍於驍騎歩軍教
　　　養兵壯丁内簡㧞驍騎於歩軍教養兵壯丁内
　　　簡㧞棉甲軍於教養兵壯丁内簡㧞歩軍礮手
　　　於壯丁内簡㧞弓匠於驍騎内選充鐵匠於壯
　　　丁内選充領催於䕶軍驍騎内簡㧞均由叅領
　　　佐領擇取應補之人呈都統統領副都統覈定
　　　凡八旗軍實毎旗都統龍纛一毎佐領纛一毎
　　　領催小旗一都統以下驍騎校以上各甲一胄
　　　一弓二櫜鞬一佩刀一都統矢四百副都統三
　　　百五十叅領二百五十佐領二百驍騎校百驍
　　　騎弓一矢五十二人合長槍一餘同海螺毎叅
　　　領下各二毎佐領下各一漢軍毎佐領下鹿角
　　　一連耞棍四藤牌兵毎人藤牌㓲刀各一毎旗
　　　海螺五毎旗鳥槍營礮營各鼔一金五鑲黄旗
　　　漢軍礮局貯礮六十有九正黄旗七十有九正
　　　白旗六十有九正紅旗七十有四鑲白旗六十
　　　有三鑲紅旗六十有八正藍旗六十有五鑲藍
　　　旗七十有二
　　　凡八旗馬駝滿洲䝉古佐領下各牧馬二十三
　　　或二十四匹駝二匹毎旗
　簡都統或副都統一人専掌牧政佐以叅領驍騎校
　　　等官嵗以孟夏上旬視馬駝之肥瘠計差務之
　　　繁簡酌留應用外其餘悉出牧場以就青草毎
　　　營以副都統一人總理官校佐之擇䕶軍驍騎
　　　勤慎者充芻牧之役約百五十日仍還
　　京歸原牧遇有斃損準其變價並豫支馬亁銀買
　　　補呈驗烙印至官軍扈從行圍所需官馬駝責
　　　令謹於飼秣不得以疲乏者繳還及交價抵銷
欽定大清㑹典卷九十六
欽定四庫全書
欽定大清會典卷九十七
　　　八旗都統
　　　　訓練
　　　凡
　大閱
　皇帝躬擐甲胄御櫜鞬
　廵閱軍營登臺視操(詳見/兵部)八旗將領簡精銳飭器械
　　　集教場結陣肅聽軍令陣法前列漢軍火器營
　　　左翼四旗以次而東西上右翼四旗以次而西
　　　東上每旗鹿角二十舁鹿角棉甲兵八十人引
　　　繩棉甲兵四人長槍二十連耞棍二十鹿角兩
　　　旁礮營神威將軍礮十䕶礮鳥槍百藤牌百礮
　　　手三十人御礮車驍騎百有十人鳥槍驍騎百
　　　人藤牌兵百人叅領纛十執纛驍騎三十人隨
　　　礮小旗二十負旗領催二十人紅旗二麾旗領
　　　催二人金五鼓一鳴金驍騎十人舁鼓棉甲兵
　　　四人擊鼓驍騎二人海螺五鳴螺驍騎五人每
　　　旗叅領三人散秩官十人驍騎校十人每旗鳥
　　　槍二百二十鳥槍領催二十人驍騎二百人大
　　　纛一執纛領催一人驍騎三人隨纛散秩官一
　　　人領催二人驍騎二十人叅領纛五執纛驍騎
　　　十五人紅旗二麾旗領催二人小旗二十二金
　　　五鼓一鳴金驍騎十人舁鼓棉甲兵四人擊鼓
　　　驍騎二人海螺十有三鳴螺驍騎十三人每翼
　　　都統二人每旗副都統一人叅領二人散秩官
　　　五人給使官二人驍騎校七人共八旗漢軍火
　　　器營都統四人副都統八人官校三百二十人
　　　礮手二百四十人隨礮領催驍騎二千二百三
　　　十二人藤牌兵八百人鳥槍領催驍騎二千三
　　　百四人舁鹿角舁鼓引繩棉甲兵七百三十六
　　　人通計兵六千三百十二人鹿角百六十長槍
　　　百六十連耞棍百六十神威將軍礮八十鳥槍
　　　二千五百六十藤牌八百大纛八叅領纛百二
　　　十紅旗三十二小旗三百三十六鼔十有六金
　　　八十海螺百四十四火器營左翼四旗在漢軍
　　　左翼之左右翼四旗在漢軍右翼之右鳥槍䕶
　　　軍營鳥槍百二十䕶軍百二十人總統五人每
　　　旗纛二執纛䕶軍四人紅旗一麾旗䕶軍二人
　　　小旗十二負旗烏槍什長十二人海螺十鳴螺
　　　䕶軍十人䕶軍叅領二人䕶軍校十四人驍騎
　　　營子母礮六每礮小旗一負旗隨礮領催一人
　　　驍騎九人纛一執纛驍騎二人叅領一人散秩
　　　官五人驍騎校五人烏槍驍騎營鳥槍百二十
　　　驍騎百二十人纛二執纛驍騎四人紅旗一麾
　　　旗驍騎二人小旗十有二負旗領催十二人海
　　　螺十鳴螺驍騎十人叅領二人散秩官七人驍
　　　騎校十四人共八旗火器營總統五人官校四
　　　百人鳥槍什長九十六人鳥槍䕶軍九百六十
　　　人鳥槍領催九十六人鳥槍驍騎九百六十人
　　　礮營領催驍騎四百八十人執旗鳴螺䕶軍領
　　　催驍騎二百七十二人通計兵二千八百六十
　　　四人鳥槍千九百二十子母礮四十八纛四十
　　　紅旗十有六小旗二百四十海螺百六十頭隊
　　　前鋒營每翼前鋒統領一人每翼前鋒叅領一
　　　人前鋒侍衞一人前鋒校八人(於前鋒/内委用)每佐領
　　　下前鋒一人每前鋒二人用鳥槍前鋒一人小
　　　旗八海螺四䕶軍營每翼䕶軍統領一人每旗
　　　䕶軍叅領五人每佐領下䕶軍二人每旗䕶軍
　　　統領纛一八旗海螺共五十四每䕶軍四人用
　　　小旗一驍騎營每翼都統二人每旗副都統一
　　　人叅領二人每叅領下散秩官二人驍騎校二
　　　人每佐領下領催驍騎二人每旗叅領纛七海
　　　螺七每驍騎四人用小旗一共頭隊將領十六
　　　人官校二百九十六人兵四千四百十人(兵額/各按)
　　　(佐領分撥/後倣此)纛六十四小旗六十四海螺百四十
　　　二此内撥出前鋒營前鋒統領一人前鋒叅領
　　　二人前鋒侍衞二人前鋒二百人䕶軍營䕶軍
　　　統領一人䕶軍叅領八人䕶軍四百人驍騎營
　　　副都統二人叅領八人散秩官十六人驍騎校
　　　十六人驍騎三百二十人再於火器營内撥出
　　　鳥槍䕶軍叅領四人烏槍䕶軍百六十人鳥槍
　　　驍騎叅領二人鳥槍散秩官四人鳥槍驍騎百
　　　六十人共將領四人官六十二人兵千二百四
　　　十人於退兵時殿後次隊䕶軍營每翼䕶軍統
　　　領一人每旗䕶軍叅領三人每佐領下䕶軍三
　　　人每旗䕶軍統領纛一八旗海螺共四十八每
　　　䕶軍六人用小旗一驍騎營每翼都統一人副
　　　都統二人每旗驍騎叅領一人每叅領下散秩
　　　官一人驍騎校一人每佐領下驍騎一人每旗
　　　叅領纛四海螺四每驍騎四人用小旗一共將
　　　領八人官校百四十四人兵三千五百二十八
　　　人纛四十海螺八十左右兩翼應援兵䕶軍營
　　　每翼䕶軍統領一人每旗䕶軍叅領二人每佐
　　　領下䕶軍一人每旗䕶軍統領纛一每䕶軍四
　　　人用小旗一驍騎營每翼都統一人副都統二
　　　人每旗驍騎叅領一人每叅領下散秩官一人
　　　驍騎校一人每佐領下驍騎一人每旗叅領纛
　　　三海螺三每驍騎四人用小旗一共左右兩翼
　　　應援兵隊將領八人官校百三十六人兵千七
　　　百六十四人纛三十二海螺二十四鑾儀衛䝉
　　　古畫角十官七人鳴角軍二十一人五旗諸王
　　　䝉古畫角十官十人鳴角軍二十人海螺十有
　　　二鳴螺親軍十二人共䝉古畫角二十官十有
　　　七人鳴角鳴螺軍五十三人禁約喧譁每旗䕶
　　　軍叅領一人䕶軍校一人䕶軍四十人滿洲䝉
　　　古漢軍三旗合委散秩官八人驍騎校八人驍
　　　騎三百二十人共官三十二人兵六百四十人
　　　滿洲䝉古漢軍三旗合委傳宣官八人驍騎校
　　　八人䕶軍校八人共二十四人以上八旗各營
　　　將領四十九人官校千三百六十九人兵萬九
　　　千五百七十一人陣後共設三十四營左翼漢
　　　軍四旗四營火器營四旗四營前鋒四旗一營
　　　四旗䕶軍與驍騎相間立八營右翼漢軍四旗
　　　四營火器營四旗四營前鋒四旗一營四旗䕶
　　　軍與驍騎相間立八營每營廣二十四丈長四
　　　十丈各營相距各一丈共三十二丈自立營處
　　　至次隊相距七十五丈次隊䕶軍驍騎列陣每
　　　旗廣一百十有一丈共廣八百八十八丈自次
　　　隊至頭隊相距十有五丈頭隊䕶軍驍騎列陣
　　　每旗廣一百十有一丈共廣八百八十八丈頭
　　　隊左右應援兵列陣每旗廣五十五丈五尺共
　　　廣四百四十四丈合計頭隊護軍驍騎兩翼護
　　　軍驍騎列陣共廣千三百三十二丈頭隊之前
　　　前鋒列陣每旗廣十有二丈共廣九十六丈自
　　　頭隊至鹿角相距二十五丈漢軍鹿角火礮鳥
　　　槍列陣廣三百三十八丈火器營鳥槍護軍驍
　　　騎列陣每旗廣三十七丈共廣二百九十六丈
　　　合漢軍鹿角火礮鳥槍火器營兵列陣共廣六
　　　百三十四丈自鹿角至初次進步相去二十丈
　　　自初次進步七丈五尺以至九進共六十七丈
　　　五尺頭隊兵出鹿角外列陣去鹿角十有五丈
　　　呼譟前進五十步駐立去鹿角外列陣處二十
　　　五丈殿軍殿後處去前進駐立處十有五丈前
　　　離八旗號纛五丈八旗號纛與
　閲武臺相距百五十丈自立營處至
　閲武臺相去四百十有二丈五尺
　大閲陣法及將士甲兵槍礮旗纛金鼔畫角鳴螺鹿
　　　角之數均以是為定制
　　　凡操兵八旗官軍歲以春月分操於本旗教場
　　　二次合操於鑲黄正黄二旗敎場一次秋月豫
　　　奏操期會八旗諸營大操於仰善窪二次其大
　　　操隊伍號令及官軍旗纛器械之數均如
　大閲之制○漢軍旗藤牌軍每歲春秋二季均四旗
　　　合操二次八旗合操一次遇
　大閲及八旗諸營大操之時仍守護大礮入陣演習
　　　○八旗鳴螺歲以春二月十五日至三月一日
　　　秋七月十五日至八月一日晨集軍士吹演兵
　　　部委官稽察
　　　凡演試火器漢軍歲以春二月十六日秋八月
　　　十六日為始各演鳥槍四十五日本翼四旗仍
　　　合操二次春秋各演標準三次歲由兵部奏演
　　　神威將軍等礮鑲黄旗漢軍都統㑹八旗列名
　　　奏請
　簡命都統副都統各二人監視先期運礮至蘆溝橋
　　　樹的以百弓為率自九月一日始每礮日演十
　　　出至一月止鳥槍營及礮營每三歲一合操其
　　　金鼓號令均如
　大閲之制
　　　凡校射八旗驍騎營以每月上旬四八日中下
　　　旬三八日為校射之期都統以下各官親往閲
　　　視若遇奏事及會議之日畱副都統一人往閲
　　　春秋擐甲胄步射二次由本旗定期移文兵部
　　　馬射由兵部定期通行八旗均遣官稽察叅校
　　　一二次失操者記過三次叅處軍士一二次失
　　　操者鞭責三次責革都統副都統不親詣敎場
　　　或徇庇官軍者察出幷論先期以閲射官銜名
　　　册送稽察御史臨期視操有不遵定例者叅劾
　　　凡練習步獵歲以初冬依行圍之法步獵二次
　　　或三次直年都統等會八旗定期具奏各旗都
　　　統副都統簡校選兵率往郊野親視操演
　　　　授官
　　　凡授官拔擢論才品推升計資俸保舉視政績
　　　記名即升與卓異應升分先後以定正陪繫本
　　　旗及兩旗公補之官由本旗及兩旗都統繫八
　　　旗公補之官由直年都統均引
　見候
　㫖補授六品以下注册五品以上咨兵部彙疏以
　聞○八旗都統副都統駐防將軍都統副都統均由
　　　兵部疏請補授(詳見/兵部)○滿洲叅領由本旗都統
　　　列副叅領五人並移宗人府領侍衛府簡選宗
　　　室侍衛鎮國將軍以下奉國將軍以上咨送列
　　　名蒙古漢軍叅領列副叅領五人均引
　見補授○副叅領於印房理事之佐領世爵及應升
　　　各官内選擬正陪引
　見補授○世襲佐領三等
　　國初各部落長率其屬來歸授之佐領以統其衆
　　　爰及苖裔者曰勲舊佐領繫適長房承襲者員
　　　闕以其子孫擬正以支庶曾管此佐領之子孫
　　　擬陪如承襲人無嗣及以罪廢子孫例不得襲
　　　仍於適長房分出之支簡選擬正繫支庶承襲
　　　者員闕亦以其子孫擬正以適長房之子孫擬
　　　陪如承襲人無嗣及以罪廢子孫例不得襲於
　　　適長房無佐領之支簡選擬正於通族内簡選
　　　擬陪及列名備用奉
　㫖分給各支者按支分襲奏明衆支均與者每支選
　　　擬一人不分正陪適長房之子孫願讓與支庶
　　　子孫承襲者繫曾管此佐領人子孫方準義讓
　　　始授佐領人無嗣未經立後有親兄弟暨伯叔
　　　之子孫者不論曾否管此佐領均得與正陪之
　　　選若伯叔祖雖曾管此佐領其子孫均不得與
　　　承襲人無嗣繼族子為後者得與正陪之選繼
　　　異姓為後不得與一支有兩三佐領者以未管
　　　佐領人子孫擬正已襲佐領人子孫擬陪兩支
　　　各管一佐領者以承襲本支佐領人子孫擬正
　　　别支擬陪兩支族人列名擬備○攜挈族里倡
　　　義歸誠或功在旂常得
　賜戸口爰立佐領奕葉相承者曰世管佐領繫始授
　　　佐領人子孫承襲者員闕以其子孫擬正以别
　　　支曾管此佐領人子孫擬陪繫始授佐領人伯
　　　叔兄弟之子孫承襲者員闕仍以始授佐領人
　　　子孫擬正以其伯叔兄弟之子孫擬陪族人均
　　　列名擬備始授佐領人無嗣未經立後以兄弟
　　　之子孫承襲無兄弟子孫次及伯叔之子孫無
　　　伯叔子孫次及近族不論曾否管此佐領均得
　　　擬正擬陪若兄弟之子孫未襲以伯叔之子孫
　　　承襲者員闕以兄弟之子孫擬正其伯叔之子
　　　孫與選正陪伯叔祖曾伯叔祖曾管此佐領者
　　　其子孫但準擬陪髙祖以上及於遠族曾管此
　　　佐領者其子孫但準列名均不得擬正始授佐
　　　領人子孫願讓與伯叔兄弟子孫及遠族承襲
　　　者不論曾否管此佐領均準義讓因本支已有
　　　佐領於别支有分之佐領不願與選者聽至一
　　　族編成之佐領以承襲人子孫擬正於通族簡
　　　選擬陪及列名擬備○戸少丁稀合編佐領兩
　　　姓三姓迭為是官者曰互管佐領員闕以未管
　　　佐領人子孫擬正已管佐領人子孫擬陪餘與
　　　勲舊佐領同皆由都統等造具譜牒分系列名
　　　名下注應襲所由進
　　呈
　御覽引
　見補授
　　盛京八旗及游牧察哈爾世襲佐領同○公中佐
　　　領以本旗不兼部務之世爵及一品以下五品
　　　以上文武官内簡選○滿洲䝉古驍騎校於本
　　　佐領下䕶軍領催内選二人擬正陪引
　見漢軍驍騎校於本佐領下領催内選擬正陪領催
　　　不得人於出征効力年久之驍騎内選擬如本
　　　佐領下不得其人於本旗内選擬均由本旗都
　　　統等引
　見補授○信礮總管於八旗輕車都尉騎都尉信礮
　　　官内簡選由直年都統等引
　見補授監守信礮官於騎都尉雲騎尉䕶軍校驍騎
　　　校及六七八品官内選擬正陪城門吏於前鋒
　　　䕶軍領催驍騎内選擬正陪均由本旗都統引
　見補授○犧牲所牧於八旗騎都尉雲騎尉内選擬
　　　守䕶
陵寢總管由旗調取本處翼領一人翼領調取本處防
　　　禦一人均由直年都統等引
　見補授翼領距京路逺者列名以請或在外無應列
　　　名之人於在京應升人内簡選防禦由總管於
　　　本處應升驍騎校及由前鋒䕶軍選補之贊禮
　　　郎内簡選一人擬正送京其原官効力已逾數
　　　世者子弟亦準與選本旗都統等於親軍前鋒
　　　䕶軍驍騎諸校及七八品官内選一人擬陪驍
　　　騎校由總管於本翼驍騎内選擬正陪送京均
　　　由本旗都統引
　見補授○直省駐防協領由將軍等於本翼叅佐領
　　　内遴選山海闗協領由副都統於所屬之永平
　　　等處防守尉並本處佐領内遴選城守尉由將
　　　軍等於本處佐領世爵内遴選叅領佐領於本
　　　翼防禦内遴選防禦於本翼驍騎校内遴選均
　　　咨送來京驍騎校遠省於記名一二等之領催
　　　及恩騎尉内選補近省於領催驍騎内遴選送
　　　京均由本旗都統引
　見補授其在外無應送之人令該旗都統於應升人
　　　内遴選引
　見補授德州城守尉應兩黄旗公補滄州城守尉應
　　　兩白旗公補保定府城守尉應兩紅旗公補太
　　　原城守尉應兩藍旗公補由兩旗都統於所屬
　　　叅領侍衛内遴選鄭家莊河南開封府城守尉
　　　應八旗公補由直年都統等於八旗叅領侍衛
　　　内遴選防守尉由本旗都統於前鋒侍衛䕶軍
　　　驍騎副叅領佐領二等三等侍衛内遴選均引
　見補授○游牧總管由本旗䝉古都統會理藩院於
　　　本翼一等侍衛前鋒䕶軍驍騎各叅領各部院
　　　䝉古郎中内簡選四人副管由總管於本處子
　　　男輕車都尉叅領騎都尉内選一人送京游牧
　　　捕盜官於前鋒䕶軍領催内遴選送京均由本
　　　旗都統引
　見補授○黑龍江寧古塔四五六品管水手官由將
　　　軍於水手官領催驍騎内以次選擬正陪送京
　　　八旗直年都統等引
　見補授○王府長史貝勒司儀長由本旗都統於下
　　　五旗前鋒䕶軍驍騎各叅領佐領散騎郎一二
　　　等䕶衛子男輕車都尉騎都尉内每旗選二人
　　　送兵部會領侍衛内大臣該王貝勒定擬䕶衛
　　　以下由王公等選擬均會兵部引
　見補授府屬叅領佐領均由本旗都統於本屬下䕶
　　　衛内選擬正陪引
　見補授
　　　凡兼攝職事各旗隨印協理事務叅領以本旗
　　　驍騎叅領兼攝印房理事官以本旗世爵及佐
　　　領驍騎校兼攝均由都統選擬正陪引
　見簡委筆帖式於本旗䕶軍領催驍騎内簡選外郎
　　　咨取漢軍官學生均送吏部考補○管轄舊營
　　　房於滿洲䝉古世爵内擬正陪管轄新營房以
　　　每旗叅領世爵選擬正陪均由都統引
　見簡委驍騎校由都統等簡委○八旗俸餉房馬册
　　　房理事官由都統以本旗叅佐領驍騎校簡委
　　　兼攝
　　　凡文武官改補旗員授緑旗營將弁五年任滿
　　　不宜營務者由督提咨送兵部交旗改補八旗
　　　武職副將以步軍翼尉城守尉協領用游擊以
　　　前鋒䕶軍驍騎各叅領用都司以前鋒侍衛副
　　　叅領步軍協尉佐領防守尉用守備以步軍尉
　　　防禦用○文職改補者給事中御史道府以副
　　　叅領佐領城門領用員外郎同知知州以步軍
　　　尉監守信礮官用主事通判知縣以驍騎校用
　　　小京官府州縣首領筆帖式以城門吏用均試
　　　職一年擬補
　　　凡降補一品官降一級調用由兵部列名請
　㫖降二級以下二品至五品官降一級以下各照所
　　　降之級按品擬補於正升人後列名請
　㫖一二品官應降補六品者令在旗効力三年無過
　　　進一級擬補三品官降四級四品官降三級五
　　　品官降二級調用均以城門吏擬補無官可補
　　　者罷職
　　　　襲爵
　　　凡列爵五等曰公曰侯曰伯曰子曰男其次三
　　　等曰輕車都尉曰騎都尉曰雲騎尉自輕車都
　　　尉以上又各分三等為等二十有六以酬勲庸
　　　以推
　恩澤
　　　凡授爵自雲騎尉始積功至兩雲騎尉為騎都
　　　尉積三為騎都尉兼一雲騎尉積四為三等輕
　　　車都尉積五為二等輕車都尉積六為一等輕
　　　車都尉積七為一等輕車都尉兼一雲騎尉以
　　　上視此遞積累加計二十六雲騎尉至一等公
　　　凡襲次
　　開創之初不分爵秩大小或世襲罔替或定以世
　　　次皆以原奉
　誥勅為據海宇混壹之後雲騎尉襲一世騎都尉襲
　　　二世騎都尉兼一雲騎尉襲三世三等輕車都
　　　尉襲四世二等輕車都尉襲五世一等輕車都
　　　尉襲六世一等輕車都尉兼一雲騎尉襲七世
　　　三等男襲八世二等男襲九世一等男襲十世
　　　一等男兼一雲騎尉襲十一世三等子襲十二
　　　世二等子襲十三世一等子襲十四世一等子
　　　兼一雲騎尉襲十五世越十五世者世襲罔替
　　　凡承襲必以受爵人子孫無子孫次及兄弟之
　　　子孫無兄弟之子孫次及伯叔之子孫無伯叔
　　　之子孫次擇近族一人承襲爵繫適長承襲者
　　　員闕以其子孫擬正支庶之子孫擬陪如承襲
　　　人無嗣及以罪廢子孫例不得襲仍於適長分
　　　出之支簡選擬正繫支庶承襲者員闕亦以其
　　　子孫擬正適長之子孫擬陪如承襲人無嗣及
　　　以罪廢子孫例不得襲即以適長之子孫擬正
　　　於通族簡選擬陪及列名備用適長之子孫願
　　　讓與支庶子孫承襲者聽其義讓○受爵人子
　　　孫未襲以兄弟之子孫承襲者員闕以受爵人
　　　子孫承襲兄弟之子孫止於譜内注承襲次數
　　　受爵人無嗣有兄弟之子孫未襲以伯叔之子
　　　孫承襲者員闕以兄弟之子孫承襲伯叔之子
　　　孫止於譜内注承襲次數均不得與正陪之選
　　　繼本族子孫為後者與選正陪繼異姓為後者
　　　不得與○一人前後受封合為一爵者其子孫
　　　仍令合襲一人兼襲數爵合為一爵者其子孫
　　　準與分襲兩爵幷授一人經長次兩房子孫承
　　　襲尚有别房子孫者員闕以承襲人子孫擬正
　　　未襲之子孫擬陪一支承襲兩爵者以未襲之
　　　子孫擬正擬陪受封人因有衆子奏明均許與
　　　選者每支簡選一人不分正陪各按宗系造具
　　　譜牒分支列名名下注應襲所由進
　　呈
　御覽引
　見子襲
　　　凡推
　恩續封
　誥勅内載有承襲世次及襲數在十五世以下者載
　　　稽始封繫由陣亡授爵竢世次已盡續封恩騎
　　　尉俾世襲罔替
　　　凡承襲譜牒各鈔錄二本一鈐本旗都統印送
　　　内閣收貯一鈐叅佐領闗防圖記送本旗公署
　　　存貯有應增入者歲終纂輯積十年再鈔錄一
　　　本送内閣
　　　凡察覈世次
　誥勅内世襲罔替及載明襲次者順治八年
　恩詔未加爵及加爵注銷餘應準襲者
　詔後未立功及初立軍功得爵者均由本旗奏請承
　　　襲得
　㫖後以
　誥勅送吏部増注承襲人名若
　誥勅内有應注銷者送部覈定然後請襲
　　　　教養
　　　凡旗學八旗各設官學以教官軍子弟之頴秀
　　　者國子監掌之各設義學以教貧不能延師者
　　　禮部掌之(詳見禮部/國子監)本旗月委叅領會禮部司
　　　官稽察○兩翼各設世爵官學
　簡滿洲大臣十人分蒞其事各委叅領二人更番稽
　　　察世爵十八歲以下十歲以上均令入學習國
　　　語騎射三年期滿疏
　簡王大臣考試一等者引
　見錄用二等按品補用旗員三等留學更閲三年再
　　　試無成除爵别襲敎習國語於滿洲散秩官筆
　　　帖式及因公罣誤之廢官敎習騎射於滿洲䕶
　　　軍校前鋒䕶軍内每翼選補四人期滿議叙不
　　　善教者罰斥有差滿洲䝉古每叅領下漢軍每
　　　旗各設學舍一十二歲以上子弟滿洲漢軍令
　　　習淸文國語䝉古兼習䝉古語其教習滿洲䝉
　　　古於前鋒䕶軍領催驍騎漢軍於滿洲散秩官
　　　筆帖式及因公罣誤之廢官内各由該都統擇
　　　通繙譯者二人充補别委一二人敎以騎射都
　　　統叅領等隨時稽察課程期滿分别等差請
　㫖叙錄
　　　凡錄送考試八旗滿洲䝉古漢軍童生遇歲科
　　　試各由本旗佐領取本旗廩生保結俾無溷冒
　　　申都統定期行咨翰詹衙門滿官一人會叅佐
　　　領考錄錄畢呈都統送禮部咨兵部請
　簡大臣校試騎射合式乃準入場臨試該叅領等仍
　　　偕至識别○諸生屆歲科試由都統轉飭各叅
　　　佐領嚴催赴考有不能如期應試者各叅佐領
　　　確察申都統以事由咨學政分别定限補考託
　　　故規避及徇隠苛索者論○遇鄉會試由兵部
　　　咨取銜名疏請
　欽命副都統叅領散秩官每翼各一人率領催五人
　　　入闈巡視試竣乃出試日唱名每旗委叅領散
　　　秩官一人送考繙譯生員三載兩試由各佐領
　　　彚造名册申送直年都統疏請
　欽命滿大臣考試清文錄取無定額中式者咨吏部
　　　以中書筆帖式庫使選用
　　　凡旌表建昭忠祠於
　　京師八旗及直省駐防官兵有授命行陣者由都
　　　統詳具事蹟疏請入祀八旗分左右翼建忠義
　　　孝弟祠節孝祠由各旗佐領驍騎校確勘本旗
　　　之孝子順孫義夫孝婦節婦送叅領申都統覈
　　　實咨禮部彙疏請旌得
　㫖題坊於祠故則設位春秋遣官致祭皆給戸部庫
　　　銀三十兩令自建坊節婦之僅合年例者酌量
　　　嘉奬題名於碑附疏以
　聞
　　　　優䘏
　　　凡優給職官領侍衛内大臣滿洲都統給親隨
　　　兵八名䝉古漢軍都統前鋒䕶軍統領各六名
　　　步軍統領五名滿洲副都統四名䝉古漢軍副
　　　都統各三名翼尉一名前鋒䕶軍驍騎叅領各
　　　二名副䕶軍驍騎叅領前鋒侍衛均一名有半
　　　每名月給餉銀三兩歲折米價十有二兩由戸
　　　部闗支給都統副都統銜有職掌者部院堂官
　　　兼都統副都統郎中兼叅領佐領及額外旗員
　　　之任事者皆按等兼支又歲給養廉銀領侍衛
　　　内大臣九百兩滿洲都統七百兩䝉古漢軍都
　　　統前鋒䕶軍統領各六百兩滿洲副都統步軍
　　　統領各五百兩蒙古漢軍副都統步軍翼尉各
　　　四百兩按兩季支給叅領各六十兩副叅領前
　　　鋒侍衛各四十兩印房官視副叅領均於歳終
　　　分給
　　　凡公費八旗各給入官房地入租以充公用滿
　　　洲每旗歲約千餘兩蒙古旗三百兩漢軍旗五
　　　百兩本旗用不敷許於别旗通融動支餘貯戸
　　　部庫需用時請領
　　　凡䘏賞歲於戸部移取長蘆兩淮鹽課銀十二
　　　萬兩賞䘏官軍滿洲每旗月七百兩蒙古旗三
　　　百兩漢軍上三旗各三百兩下五旗各二百二
　　　十兩均於四季支取按旗分貯喪葬有䘏婚嫁
　　　有賞前鋒親軍䕶軍驍騎諸校領催驍騎步軍
　　　教養兵各執事人及休退閒散病廢孤寡者各
　　　按等差給與由叅佐領驍騎校領催族長覈實
　　　具保結支領兵丁之在屯者亦如之歲終該都
　　　統彙疏以
　聞有虛冐者罪之該管稽察各官論如律
　　　凡出征官軍月餉給本家以資養贍無家者餉
　　　銀由佐領收貯米咨戸部存倉凱旋日按數給
　　　與
　　　凡優給休退官兵武職引年量軍功給全俸半
　　　俸有差文職予告者同世爵未及歲者給半俸
　　　及歲給全俸世爵無嗣族人襲者以三分俸之
　　　一無人襲者以其俸之半給孀婦終其身驍騎
　　　患病傷殘及年六十以上告退者有軍功月給
　　　銀一兩米一斛僅從征者無嗣亦準給官兵身
　　　故給其妻俸餉之半一年駐防官兵之妻歸旗
　　　者亦如之無嗣者終身給與敎養兵餉
　　　凡隨任留養外任旗員子弟獨子準隨任所有
　　　二三子者留一子四五子者酌留二三子餘均
　　　至十八歳以上送京選充執事人其考取之進
　　　士舉人貢生廪膳生繙書房生監咸安宮國子
　　　監學生皆不咨送直省駐防官兵降革病休及
　　　兵丁之已退者願就養於在外子孫無子孫及
　　　兄弟之子願就養於戸下之人食餉者皆聽病
　　　故官兵妻亦如之無嗣歸旗者該管官給郵符
　　　遣官押送
　　　凡貸給庫帑八旗大小官員願借俸銀者喪葬
　　　準借六月婚嫁準借四月按季扣除如先有坐
　　　扣之項展限扣還前鋒親軍䕶軍驍騎諸校準
　　　借三十兩前鋒親軍䕶軍領催及族長二十兩
　　　驍騎十有五兩按月坐扣循環出納以資生計
　　　不願借者聽病故告休及獲罪力不能完者豁
　　　免
　　　　公式
　　　凡軍政五歲一舉二品以上由兵部疏其官階
　　　治績以
　聞餘均考察於其長定為四格格分三等一操守曰
　　　廉曰平曰貪一才能曰長曰平曰短一騎射曰
　　　優曰平曰劣一年歲曰壯曰中曰老注上考者
　　　弊以五事曰行止端方曰居官勤慎曰弓馬嫻
　　　習曰馭兵有律曰給餉無虛具五事者薦舉卓
　　　異注下考者議以八法曰貪曰酷曰罷軟無為
　　　曰不謹曰年老曰有疾曰浮躁曰才力不及干
　　　一法者糾劾各官有出征受傷及得功者考列
　　　中平不入舉劾者均注册於本年九月初旬送
　　　兵部候部疏請
　欽命大臣考察
　　　凡計功以功紀錄者繫職官奏請得
　㫖用兵部印紙填注咨部領催應得紀録注册存貯
　　　旗部竢得官日咨部覈給有議處之案附咨抵
　　　銷
　　　凡劾過五品以上官身干法紀具疏糾叅因人
　　　連及與失察等事及六品以下官有犯均咨兵
　　　部劾議彙疏以
　聞○以曠職記過者歲終考察一次免議官二次以
　　　上議處領催三次責懲○在京三品以下五品
　　　以上旗員因公罪降革者咨送都察院覈覆該
　　　管官出具考語駐防降調官由駐防該管官出
　　　具考語送在京本旗轉咨都察院覈覆均引
　見候
　㫖○世爵兼文武職任者犯貪汚及行止不端爵秩
　　　兼革若公罪獲譴應否留世爵疏請候
　㫖奉
　特㫖革職者按其獲罪所由或在兼任或在本爵疏
　　　請亦如之世管佐領世爵於所兼任内軍政考
　　　察以浮躁議降者留世爵以才力不及議降者
　　　並留佐領其選補侍衛以力不勝任咨回者留
　　　世爵佐領怠惰曠職有玷官箴者兼革緣事降
　　　級無論留任或調任皆降罰世爵本俸以抵降
　　　調降級留任者三年無過革職留任者四年無
　　　過奏請開復
　　　凡班聨大朝慶賀常朝坐班東左翼西右翼按
　　　品序列均如儀(詳見/禮部)每月朔及月之十日二十
　　　日補服
　皇帝巡狩方嶽每日常服均於
　　午門外列坐
　萬壽聖節元正均七日上元節三日咸朝服上三旗
　　　四品以上官於
　　太和門外五品以下及下五旗官於
　　午門外列坐均與常朝同下五旗王公所屬佐領
　　　官員元正七日上元三日於本王公府第會集
　　　餘日仍於
　　午門外坐班○八旗分班奏事每旗各以所屬官
　　　十人侍班引
　見與六部同内有兼文武階或充
　御前
　　乾清門侍衛及部院司官者不與
　　　凡稽察大祀豫期列都統副都統名奏請
　簡命稽察齋戒册有舛漏官有規避者劾論每旗各
　　　委官一人巡察
壇
廟有䙝越不恭者逹於其長劾論如之○朝會每旗各
　　　委驍騎校二人同門衞官稽察各官傔從有出
　　　入喧雜者逮治之○京倉每倉以都統或副都
　　　統一人稽察出入率三歲奏代廒有滲漏米有
　　　盜竊者移倉場侍郎治之京通各倉每倉以叅
　　　領一人往會監督監視支放有通賄舞弊者聽
　　　倉場侍郎劾論
　　　凡闗支俸餉俸銀禄米歲以春秋二季支領與
　　　部官同兵米以四季每季鑲黄正黄二旗以孟
　　　月正白正紅鑲白三旗以仲月鑲紅正藍鑲藍
　　　三旗以季月赴倉支領餉及馬銀以每月赴部
　　　支領先由旗册送俸册内以見任官俸糈為一
　　　則有降罰者詳書恩䘏俸糈為一則世爵任外
　　　官留京俸糈為一則餉册内以見額兵餉為一
　　　則恩䘏兵餉為一則(詳見/戸部)各册送部之限俸册
　　　春季於豫歲之十二月秋季於六月均以十五
　　　日餉册以豫月之十五日馬銀册以豫月之十
　　　八日逾限不送者論限外由閒散人升補之京
　　　官在春秋孟月晦日前者許具册補支緣事開
　　　復官亦如之由外省升調來京其原俸以離任
　　　截支者並得補支原俸餘均不得援擬歲終各
　　　旗彙繕黄册以
　聞
　　　凡出入符信旗人以事請假往外省者均由旗
　　　具結移咨兵部給以路引往
　　盛京及
　　畿輔近地者職官給引如之兵丁由叅領給票注
　　　限期及所往之地鈐以闗防前鋒䕶軍各執事
　　　人憑來文給票亦如之閒散人鈐票以圖記均
　　　於回日繳銷其逾限不回回不繳引票及不請
　　　假私往或往非所指之地者並論○駐防旗人
　　　及隨任外省各官之子弟以事來京者所司册
　　　具籍貫年貎行在京本旗並注年貎於咨文給
　　　本人齎投回日由旗行知該管官仍給回咨其
　　　不候咨私行或領咨而潛往他處及所司留難
　　　不給咨者論○夜行憑本旗印帖為驗有事須
　　　速傳者臨期填注時日給傳事人傳逹次日繳
　　　銷該管官豫發印帖及繳帖漏銷者論
　　　凡服制父母所後父母故及為祖父母承重者
　　　在外任以聞訃日出征以凱旋日為始皆持服
　　　百日京官由本旗駐防官由該管官各咨兵部
　　　準假其自駐防回京者往返日月皆不入限假
　　　滿呈本旗行部銷假各復原任供職二十七月
　　　内文官停升餘均如常直省文武官由督撫咨
　　　部行旗十日内具結送部轉發各省飭令回京
　　　持服停升與在京文官同
　　　凡終養祖父母父母老疾家無次丁援例呈請
　　　者京官由叅佐領覈實具結申都統奏咨兵部
　　　注册停升外任外官由所司咨部行旗取結調
　　　回引
　見候
　㫖以旗員改補如繫佐雜無改補之職者咨旗簡委
　　　差使其不願就者聽○駐防官兵已離職役衰
　　　老貧困與已故官兵之妻呈請留養外省者必
　　　有子孫兄弟及奴僕可倚者迺準留駐防兵丁
　　　呈請歸養者必在京有祖父母父母或親伯叔
　　　祖父母年老家無次丁迺準歸養若兵丁離京
　　　歲久戸絶以無人守墓呈請者準令一人挈屬
　　　回京承祀餘人不得偕回均由旗覈實具結咨
　　　兵部各準所請
　　　凡公署治事設八旗公署歲列都統副都統銜
　　　名奏請
　簡命直年掌八旗會理之事選左右翼官校之賢能
　　　者分治之領催驍騎掌書鈔各舉職以從其長
　　　課事考成每事率限十日其需行文會覈者二
　　　十日給餘限各如正限之數歲終則會已結未
　　　結之事彙疏以
　聞所屬之稱職者於每歲更代日咨本旗以應升注
　　　册○各旗專理之事正餘各限與直年同其叅
　　　領以歲計佐領驍騎校領催以三歲計各議功
　　　罪有差
欽定大清會典卷九十七
欽定四庫全書
欽定大清㑹典卷九十八
　　　前鋒統領
　　　統領左右翼各一人(或以王公/大臣兼領)掌本翼四旗前
　　　鋒之政令前鋒叅領前鋒侍衛左右翼各八人
　　　署前鋒叅領各四人掌督率前鋒警蹕宿衛每
　　　翼隨印協理事務前鋒叅領侍衛各一人前鋒
　　　校二人筆帖式二人
　　　凡營制鑲黄正白鑲白正藍為左翼正黄正紅
　　　鑲紅鑲藍為右翼前鋒校左右翼各四十八人
　　　每旗十有二人為一隊鳥槍什長左右翼各二
　　　十四人隊長如之前鋒八旗滿洲䝉古每佐領
　　　二人本旗教場操演步射月六次騎射嵗二次
　　　或四次三年考驗一次又於左右翼内各分前
　　　鋒之半兼習鳥槍月演十次均由統領督率叅
　　　衛校長如法訓練以定黜陟
　　　凡卡倫距
　御營一二里外安設立前鋒旗二以為門戸左右以
　　　次列帳日則瞭望夜則守衛以前鋒叅領前鋒
　　　侍衛共八人前鋒校前鋒共百二十人董其役
　　　犯卡倫者坐以軍法
　　　凡升除統領由兵部列名奏請
　簡命筆帖式由吏部補用外前鋒叅領員闕於本旗
　　　䕶軍叅領一二等侍衛宗室將軍一二等侍衛
　　　前鋒侍衛内遴選六人或七人前鋒侍衛員闕
　　　以署前鋒叅領一人列於前再於本旗二三等
　　　侍衛䕶衛副䕶軍叅領前鋒校内遴選五人或
　　　六人署前鋒叅領員闕於本翼前鋒校内遴選
　　　正陪前鋒校員闕於本旗鳥槍什長隊長内遴
　　　選正陪若闕多人少於前鋒内每闕遴選四人
　　　或五人均由統領引
　見補授協理事務前鋒叅領侍衛員闕於本翼前鋒
　　　叅領侍衛内各遴選正陪引
　見補授隨印前鋒校闕於本翼前鋒校内選委前鋒
　　　烏槍什長闕於本旗隊長隊長闕於本旗前鋒
　　　各遴選充補
　　　凡拔補前鋒由統領㑹本旗䕶軍統領於䕶軍
　　　驍騎執事人教養兵閒散壯丁内遴選補用
　　　凡兩翼前鋒統領遇一人奉差外出者即以未
　　　出差之人兼攝如二人均差奏請
　簡署
　　　䕶軍統領
　　　䕶軍統領每旗一人掌䕶軍之政令䕶軍叅領
　　　每旗滿洲十人蒙古四人内司鑰長署司鑰長
　　　各一人副䕶軍叅領如叅領之數䕶軍校署䕶
　　　軍叅領每旗七人隨印協理事務䕶軍叅領副
　　　䕶軍叅領各一人䕶軍校各二人筆帖式各二
　　　人門筆帖式鑲黄正黄正白三旗各十人䕶軍
　　　校八旗滿洲䝉古每佐領各一人䕶軍每佐領
　　　各十有七人
　　　凡宿衛
　　景運門統領一人司鑰長一人䕶軍校三人門筆
　　　帖式二人閲門籍䕶軍(即巴/克什)一人䕶軍十有七
　　　人
　　隆宗門協理事務䕶軍叅領一人䕶軍叅領二人
　　　䕶軍校三人門筆帖式一人閲門籍䕶軍一人
　　　䕶軍十有七人
　　後左門
　　後右門各䕶軍叅領一人䕶軍校三人門筆帖式
　　　一人閲門籍䕶軍一人䕶軍十有二人
　　左翼門
　　右翼門各䕶軍校二人閲門籍䕶軍一人䕶軍八
　　　人
　　中左門
　　中右門各䕶軍校二人閲門籍䕶軍二人䕶軍八
　　　人
　　太和殿
　　體仁閣
　　𢎞義閣
　　昭徳門
　　貞度門各䕶軍校二人䕶軍八人
　　太和門左右門各親軍校二人親軍八人
　　協和門
　　熈和門各䕶軍校二人䕶軍八人
　　中和殿䕶軍校二人䕶軍三人東廊西廊各䕶軍
　　　校一人䕶軍四人
　　蒼震門䕶軍叅領一人䕶軍校三人閲門籍䕶軍
　　　二人䕶軍十有二人
　　啓祥門䕶軍叅領一人䕶軍校三人閲門籍䕶軍
　　　一人䕶軍十有二人
　　吉祥門西北隅銀庫各䕶軍叅領一人䕶軍校二
　　　人䕶軍八人
　　凝華門
　　中正殿後門東北隅東南隅
　　文華殿箭亭
　　紫禁四門内磴道柵䦨各䕶軍校二人䕶軍八人
　　　防範火班䕶軍校一人䕶軍七人
　　午門䕶軍叅領一人左門閲門籍䕶軍二人左右
　　　門各䕶軍校三人䕶軍十有二人
　　東華門
　　西華門
　　神武門各䕶軍叅領一人䕶軍校四人閲門籍䕶
　　　軍二人䕶軍十有六人
　　北上門䕶軍校二人䕶軍八人恭遇
　車駕巡幸東華門西華門神武門各増統領或協理
　　　事務前鋒䕶軍叅領一人以鑲黄正黄正白三
　　　旗官軍按日分班直宿每班五百二十五人
　　闕左門司鑰長一人䕶軍校一人䕶軍九人
　　闕右門䕶軍叅領一人䕶軍校一人
　　端門
　　天安門
　　大清門各䕶軍叅領一人䕶軍校二人䕶軍十有
　　　八人
　　紫禁城外周環十六堆舖各叅領一人䕶軍校一
　　　人䕶軍九人四柵䦨各䕶軍校一人䕶軍九人
　　　以正紅鑲白鑲紅正藍鑲藍五旗官軍分班直
　　　宿每班三百有一人統𨽻於
　　景運門直班統領稽察曠誤者論如法
　　　凡禁門啓閉各以其時
　車駕出入啓中門以
　　景運門直班統領率
　　隆宗門叅領祇承其事並令䕶軍清蹕每夕
　　景運門直宿司鑰長自
　　後左門後右門
　　中左門中右門
　　左翼門右翼門
　　太和門
　　昭徳門
　　貞度門以次驗視扃鐍
　　午門以
　　隆宗門䕶軍叅領
　　東華門以
　　蒼震門䕶軍叅領
　　西華門以
　　啓祥門䕶軍叅領
　　神武門以
　　吉祥門䕶軍叅領分視扃鐍畢各遣䕶軍校納鑰
　　　於司鑰長司鑰長受驗諸門鑰彙貯於篋復加
　　　扃鐍詰朝各門校以次領鑰啓門
　　紫禁城外各門啓閉由
　　闕左門司鑰長委䕶軍叅領一人驗視扃鐍
　　紫禁城内
　　景運門
　　隆宗門
　　東華門
　　西華門
　　神武門各
　頒隂文合符如遇夜間有
　㫖啓門
　　大内出陽文合符該䕶軍叅領即取隂文合符驗
　　　明啓鑰其
　　蒼震門
　　啓祥門等門報統領齎隂文合符至門與陽文合
　　　符比驗迺啓均於次日奏
　聞
　　　凡門禁百官執事人出入
　　紫禁城門皆凴門籍籍内備書爵秩姓名於經由
　　　之門各置一通擅入及縱入者並論
　　　凡禁門軍器
　　紫禁城内各門各堆舖及
　　午門
　　東華門
　　西華門
　　神武門外班房均陳列櫜鞬弓矢長槍之屬弓日
　　　令弓人張弛矢旬日簡視必利必整槍及弢嵗
　　　終皆易以新櫜鞬以八年弓矢以十年槍以十
　　　五年移文武備院更換一次損失者論
　　　凡扈蹕恭遇
　親祀
壇
廟統領一人同内大臣侍衛於豹尾班後管束
　駕宿齋宫
南郊
　輦路清蹕䕶軍叅領三十二人䕶軍校䕶軍八百人
　　　神樂署周圍清蹕䕶軍叅領八人䕶軍校䕶軍
　　　八十人
圜丘外清蹕叅領二人䕶軍校䕶軍二十人門五以統
　　　領一人協理事務叅領二人䕶軍叅領五人司
　　　鑰長二人䕶軍校䕶軍百人宿衛設十四堆舖
　　　以䕶軍叅領六人䕶軍校䕶軍百五十四人巡
　　　守
北郊
　輦路清蹕與
南郊同
壇外清蹕䕶軍叅領十有一人䕶軍校䕶軍百有十人
　　　門四以統領一人協理事務叅領二人司鑰長
　　　二人䕶軍叅領四人䕶軍校䕶軍八十人宿衛
　　　設十一堆舖以䕶軍叅領八人䕶軍校䕶軍百
　　　有十人巡守
　車駕經行城内以上三旗官軍城外以八旗官軍衛
　　　道清蹕均由
　　景運門直班統領計程逺近隨時酌委以統領一
　　　人率䕶軍叅領一人稽察
　回鑾亦如之
　　　凡
　　行在宿衛扈蹕以統領三人營總三人掌其政令
　御營宿衛網城三門以上三旗䕶軍叅領六人䕶軍
　　　校䕶軍六十人設九堆舖以上三旗䕶軍叅領
　　　九人䕶軍校䕶軍九十人外連帳四門以下五
　　　旗䕶軍叅領八人䕶軍校䕶軍八十人設四堆
　　　舖以下五旗䕶軍叅領四人䕶軍校䕶軍四十
　　　人警蹕以八旗䕶軍叅領八人䕶軍校䕶軍百
　　　二十人頓營守衛以䕶軍叅領二人䕶軍校䕶
　　　軍四十人每日扈從及合圍官軍並於八旗内
　　　酌簡
　　　凡訓練月以初二初六十一十六二十一二十
　　　六等日步射六次嵗以春秋擐甲胄騎射各一
　　　次或二次三年考驗一次均由統領督率叅校
　　　軍士如法訓練以嚴黜陟
　　　凡升除統領由兵部列名奏請
　簡用筆帖式咨吏部考取補用外協理事務叅領員
　　　闕於䕶軍叅領内司鑰長署司鑰長員闕於䕶
　　　軍前鋒鳥槍叅領内䕶軍叅領員闕於本旗驍
　　　騎叅領冠軍雲麾使一二等侍衛䕶衛前鋒侍
　　　衛副䕶軍叅領宗室一二等侍衛鎮國輔國等
　　　將軍子男輕車都尉等官内選六人或七人副
　　　䕶軍叅領員闕以署䕶軍叅領一人列於前再
　　　於本旗副驍騎叅領雲麾使治儀正二三等侍
　　　衛䕶衛宗室二三等侍衛奉國奉恩將軍佐領
　　　騎都尉雲騎尉等官内選二人並於䕶軍校内
　　　選一人署䕶軍叅領員闕於本旗䕶軍校内均
　　　由該統領會本翼四旗統領遴選正陪引
　見補授䕶軍校員闕於本佐領下前鋒親軍䕶軍領
　　　催及食四兩餉銀之執事人内遴選二人擬定
　　　正陪由該旗統領會同本翼四旗統領引
　見補授
　　　凡拔補䕶軍由該統領㑹同本旗都統於本佐
　　　領下驍騎執事人教養兵步軍閒散壯丁内遴
　　　選善於國語弓馬嫻熟人材壯健者補用
　　　凡官員親隨兵養亷支借俸銀官軍優䘏均與
　　　八旗驍騎營同
　　　嚮導
　　　總統無定員以前鋒統領䕶軍統領八旗副都
　　　統兼理於八旗前鋒營䕶軍營内選叅領侍衛
　　　四人前鋒校䕶軍校前鋒䕶軍六人佐之恭遇
　時巡省方以嚮導總統一人先期率官校詣
　車駕經行之地周覽山川通橋梁夷險隘計程入告
　駕行佩櫜鞬前導既駐
　蹕以次日程塗及駐
　蹕之所奏
　聞交
　　行在兵部曉諭闔營
　回鑾亦如之○駐蹕
　御營及頓營看城均由嚮導總統先期指示飭所在
　　　有司修築營盤
　
　
　
　
欽定大清會典卷九十八
欽定四庫全書
欽定大清會典卷九十九
　　　步軍統領
　　　提督九門巡捕三營步軍統領一人掌管門禁
　　　鎖鑰統率八旗步軍三營將備以肅清
　　輦轂協理刑名部臣一人掌叅酌刑律所屬文職
　　　十有七人武職六百六十人
　　　員外郎二人主事二人掌句檢旗營簿書○司
　　　務一人掌稽察簿書兼理俸餉○筆帖式十有
　　　二人掌文移繙譯
　　　左右翼步軍翼尉各一人八旗步軍協尉副尉
　　　各二十四人掌董率守衞廵警掃除步軍尉每
　　　旗滿洲二十四人䝉古漢軍各九人委署步軍
　　　尉每旗滿洲各五人䝉古漢軍各二人掌分汛
　　　警夜清道詰姦捕盜步軍尉滿洲每旗各三人
　　　䝉古漢軍每旗各一人(步軍尉/遴委)緝捕盜賊稽察
　　　姦宄領催二千三十一人步軍萬七千八百四
　　　十七人(養廉名糧六百八人門軍/六百四十人不入數内)城門領内九
　　　門每門二人外七門每門一人城門吏同門千
　　　總内外門每門均二人掌嚴啟閉出入以稽詐
　　　偽
　　　信礮總管一人五品官八旗各一人掌監守白
　　　塔信礮
　　　中南北三營叅將各一人游擊各一人掌訓練
　　　弁兵分駐巡緝守備十有九人千總十有五人
　　　把總三十人掌分守營汛緝捕姦匪外委千總
　　　十有五人外委把總二十六人分汛協防隨營
　　　差委馬兵千四百四十人步兵三千五百六十
　　　人(内養廉公費名糧扣除馬兵百/七十六人步兵三百六十四人)
　　　凡本屬文武官升除員外郎員闕咨吏部轉行
　　　各部院遴選主事移送與本衙門主事同簡選
　　　主事於司務筆帖式内選擬正陪由統領引
　見補授司務於筆帖式内選擬正陪咨送吏部筆帖
　　　式咨吏部行各部院保送筆帖式簡選擬調由
　　　吏部引
　見補授○步軍翼尉㑹該翼滿洲都統䕶軍統領各
　　　選驍騎叅領䕶軍叅領一人引
　見補授協尉於該旗城門領副尉步軍尉内選擬如
　　　步軍營不得其人㑹同該旗都統於男以下騎
　　　都尉以上世爵内選擬正陪副尉於該旗步軍
　　　尉等官内選擬步軍尉㑹該旗都統於委署步
　　　軍尉雲騎尉前鋒䕶軍驍騎諸校城門吏隨旗
　　　行走之五六七八品官及調旗部員内選擬正
　　　陪委署步軍尉㑹同該旗都統於雲騎尉䕶軍
　　　驍騎諸校及隨旗行走之五六七八品官内選
　　　擬均引
　見補授捕盜步軍尉於該旗步軍尉内遴委○城門
　　　領内九門以八旗滿洲外七門以八旗漢軍均
　　　於該旗步軍副尉步軍尉内選擬步軍營無可
　　　升授者㑹該旗於騎都尉雲騎尉内選擬正陪
　　　城門吏由該旗都統於前鋒䕶軍領催驍騎内
　　　選擬均引
　見補授門千總移咨兵部銓補○監守信礮總管由
　　　八旗直年都統等以八旗三四品世爵及監守
　　　信礮官内簡選十人引
　見補授監守信礮五品官該旗都統於騎都尉雲騎
　　　尉䕶軍驍騎校及六七八品官内擬正陪引
　見補授○巡捕三營叅將游擊守備以次升補均簡
　　　選引
　見補授千總以把總選補把總以外委千把總及馬
　　　兵並𤼵營補用之人拔補外委千把總皆循次
　　　拔補
　　　凡拔補軍士步軍領催於該旗步軍内拔補步
　　　軍咨該旗册送正身閒散壯丁及旗下家人選
　　　補捕盜步軍(三百二十人/在步軍數内)於該旗步軍内拔補
　　　城門驍騎三百人内九門以滿洲䝉古外七門
　　　以漢軍各咨取該旗年壯驍騎調補門軍六百
　　　四十人内九門以滿洲䝉古外七門以漢軍各
　　　於該旗步軍内選補均不得以教養兵充選礮
　　　手每門各二人内九門咨取漢軍旗礮手外七
　　　門以該門城門驍騎各選取充補監守信礮領
　　　催四人礮手八人咨該旗於漢軍領催礮手内
　　　移送步軍十有六人即以漢軍旗步軍選驗調
　　　補○三營馬兵咨取八旗漢軍内府閑散壯丁
　　　與召募良民一同選充其開戸人充兵後有技
　　　優能効力者以拔補外委千把總為限○番捕
　　　人役皆召募民人充當
　　　凡城門朝啟以昧爽夕閉以日入
　　皇城諸門自
　　大淸天安端門而外皆屬八旗步軍官兵守衞遇
　　朝㑹之期委步軍協尉副尉各四人步軍尉十有
　　　六人酌撥步軍於
　　大淸門内
　　午門外
　　御道左右廵警掃除逐止從役又委捕盜步軍尉
　　　四人於
　　長安左右門外稽察出入
　　京城諸門頒隂文合符於步軍統領及正陽西直
　　　二城門領如遇夜間有
　㫖啟門
　大内出陽文合符正陽西直二城門領即取隂文合
　　　符驗明啟鑰其餘各門報統領齎隂文合符至
　　　門與持至之陽文合符比驗迺啟次日奏
　聞朝祭
　御門及
　行幸駐蹕王公百官有應早啟城門出入者兵部覈
　　　所經由限以時刻轉行統領傳知各門早啟平
　　　時啟閉均循常制
郊祀先一日
　駕宿齋宫統領於附近城門内翼尉一人協尉副尉
　　　四人於祀所直宿外垣以内八旗步軍設汛巡
　　　警外垣以外三營弁兵設汛稽察恭遇
　時巡省方奏請翼尉一人扈蹕仍委協尉一人筆帖
　　　式守備千總把總各一人八旗捕盜步軍尉八
　　　人健步官十人三營馬步軍捕役六七十人隨
　　　從
　　皇城及正陽崇文宣武門内外通衢要道均增置
　　　汛防别委旗營官弁倍常巡警各門亦嚴加守
　　　衛竢
　回鑾日迺撒
　　　凡守衞
　　皇城内專隸八旗滿洲分汛九十列栅一百十有
　　　六
　　皇城外八旗滿洲䝉古漢軍分汛六百二十有五
　　　列栅千一百九十有九均令步軍尉督率步軍
　　　按所轄地界防守稽察夜則擊柝傳籌巡更黎
　　　明迺止外城分隸三營中營所屬馬兵汛五十
　　　有四步兵汛五十有五列栅百九十有三南營
　　　所屬馬兵汛六十有二步兵汛八十有二列栅
　　　百四十有五北營所屬馬兵汛四十有九步兵
　　　汛四十列栅百有二各統以叅游轄以專汛守
　　　備分防以千把總率兵巡警如前○内九門城
　　　上設步軍汛八十七所恭遇
　行幸駐蹕増八旗驍騎汛四十八所如
　車駕省方巡狩撤步軍分防通衢城上汛守悉易以
　　　八旗驍騎外七門城上設汛四十三所營兵更
　　　番防守轄以千把總三人○
　　圓明園八旗步軍汛凡五十三營馬兵汛十有五
　　　步兵汛五十有二○
　　靜明園三營馬兵汛十有二○
　　静宜園三營馬兵汛一步兵汛十西山小屯村及
　　　冷泉各設三營馬兵汛一步兵汛四凡遇
　駐蹕叅將一人率各汛守備於通衢千把總等於僻
　　　巷晝夜嚴謹稽巡
　乘輿經由内外城統領率所部官兵先時除道設幛
　　　衢巷以蹕行人
　　　凡緝姦
　　京城内外遇有强竊横惡負罪潛逃私毁私鑄賭
　　　博鬬毆者均責成八旗三營專汛兼轄等官隨
　　　時緝獲按名議叙有差逾限不獲諱匿不報軍
　　　捕受財縱放該管官扶同徇隱者並論如法
　　　凡斷罪八旗三營緝䕶違禁犯法之民罪止笞
　　　杖者即時審㫁發落不得拘畱徒罪以上送刑
　　　部審擬旗人犯姦應坐流罪折枷責以下者依
　　　律㫁結罪至死㑹三法司滿堂官審擬具奏
　　　凡訓練八旗步軍習步射城門驍騎習鳥槍均
　　　春秋操練步軍翼尉同城門領更番考閲内九
　　　門設大礮各十外七門設大礮各五每門礮手
　　　二名三營叅將游擊月考其屬之弓矢守備千
　　　總把總各練汛兵春秋習烏槍與城門驍騎同
　　　凡優䘏給入官房千四百三十四間地四百畝
　　　有竒歳収租銀以為辦差公費及賞賚番捕之
　　　用○官有養廉武職給兵糧統領馬兵九名翼
　　　尉四名協尉步軍三名副尉二名步軍尉委署
　　　步軍尉各一名叅將馬八步十有二游擊馬六
　　　步九守備馬三步五千總馬一步四把總馬一
　　　步三外委千把總均步一每營設公費名糧馬
　　　兵步兵各五名○文職給以房租員外郎主事
　　　司務皆歲支銀百兩筆帖式八十兩○軍有䘏
　　　賞八旗步軍婚喪之事於本旗優䘏銀内賞給
　　　(詳見八/旗典則)三營軍士以房地餘租九千兩生息喪
　　　葬䘏以四兩婚嫁賞以二兩○步軍尉隨圍捕
　　　盜步軍尉差委緝捕視其日之久暫給路費三
　　　十兩或二十兩於生息銀内動支步軍差巡墊
　　　道每旗統備帳房四十架俾避雨雪於工部咨
　　　取
　　　凡禁令
　　京城内傳更閉栅王公官民皆禁行走惟奉
　㫖差遣各部院傳事民間婚喪祭祀或疾病産娩延
　　　醫召媼均詢明聽出若無故夜行及弁兵疎縱
　　　與非時妄拏者論如律○火災隨時防範偶遇
　　　有失官兵各按旗營界址即時赴救曠誤者論
　　　○五城米厰平糶禁商賈囤販肩負數寡者聽
　　　○送葬者禁出正陽門夏日至祭
北郊春秋祀
　東西郊臨期朝陽阜成安定諸門禁亦如之○八旗
　　　官軍躭於優劇内外城闤闠侵占街塗送死者
　　　用火化三冬風髙演放起火以及番捕擅設白
　　　役偵探部院事端擾害良善者皆有嚴禁
　
　
　
　
　
　
　
　
　
　
　
　
欽定大清會典卷九十九
欽定四庫全書
欽定大清會典卷一百
　　　火器營
　　　總統六人(以王公領侍衛内大臣都/統前鋒䕶軍各統領兼任)掌教演火
　　　器之政令八旗鳥槍䕶軍叅領十有六人旗各
　　　二人鳥槍驍騎叅領二十四人滿洲旗各二人
　　　䝉古旗各一人管鳥槍散秩官五十六人管礮
　　　散秩官四十人鳥槍䕶軍校一百十有二人鳥
　　　槍驍騎校一百十有二人管礮驍騎校四十人
　　　八旗滿洲䝉古每佐領下鳥槍䕶軍三人鳥槍
　　　驍騎四人礮驍騎一人(以上鳥槍䕶軍叅領為/該營專設官餘均以八)
　　　(旗滿洲蒙古/官兵兼任)
　　　凡訓練歲於七月十七日始(遇閏七月即於閏/七月十七日為始)
　　　至次年四月十八日止(封印日至開/印日暫停)月以初四
　　　初九十四十九二十四二十九等六日演礮初
　　　二初七十二十七二十二二十七等六日演鳥
　　　槍初六十六二十六等三日校射春秋㑹操於
　　　安定門外教場大操日隨大隊列陣合操於仰
　　　善窪每年秋後奏請於蘆溝橋演放子母礮得
　㫖率官軍前往蘆溝橋演放十日開演日一應祭礮
　　　儀節均與漢軍同
　　圓明園八旗䕶軍營
　　　總統無定員(以王公大/臣兼任)掌
　　圓明園翊衛之政令營總八人䕶軍叅領八人均
　　　旗各一人副䕶軍叅領十有六人旗各二人署
　　　䕶軍叅領三十二人旗各四人䕶軍校百二十
　　　八人副䕶軍校百二十八人均旗各十有六人
　　　䕶軍三千六百七十二人旗各四百五十九人
　　　敎養兵四百八十人旗各六十人
　　　凡翊衛於
　　圓明園周圍相度地勢建營房八處分旗駐劄
　　圓明園設堆舖七十有六日以營總䕶軍叅領各
　　　二人副䕶軍叅領署䕶軍叅領十有五人䕶軍
　　　校䕶軍七百六十人守衛
　　長春園設堆舖二十日以䕶軍叅領一人副䕶軍
　　　叅領署䕶軍叅領四人䕶軍校䕶軍二百人守
　　　衛
　　清漪園設堆舖六日以副䕶軍叅領或署䕶軍叅
　　　領一人䕶軍校䕶軍六十人守衛恭遇
　駐蹕靜宜園設堆舖五十有一日以營總二人䕶軍
　　　叅領一人副䕶軍叅領署䕶軍叅領十有三人
　　　䕶軍校䕶軍五百十人守衛
　　暢春園設堆舖十有九日以營總一人副䕶軍叅
　　　領署䕶軍叅領五人䕶軍校䕶軍一百九十人
　　　守衛恭遇
　車駕行幸官軍沿塗清蹕隨時酌委
　　　凡訓練步射騎射鳥槍步獵及軍政考驗均與
　　　八旗䕶軍營同又於八旗營房内各設學舍以
　　　繙繹生員六人充敎習分敎本營肄業子弟
　　　凡升除總統員闕由本處奏請
　特簡營總員闕於本營䕶軍叅領及京中䕶軍叅領
　　　内䕶軍叅領員闕於本營署䕶軍叅領内副䕶
　　　軍叅領員闕於本營署䕶軍叅領内署䕶軍叅
　　　領員闕於本營䕶軍校内䕶軍校員闕於副䕶
　　　軍校内均由總統遴選擬正陪引
　見補授副䕶軍校筆帖式均於䕶軍内䕶軍於敎養
　　　兵閒散壯丁内遴選均由總統考驗拔補
　　　凡八旗牧養官馬三千一百十有二匹每遇
　車駕巡狩需用官馬回時繳還一如京中八旗之制
　　　其官員親隨兵養亷官軍優䘏均與
　　京城同
　　　健銳營
　　　總統無定員(以公侯大/臣兼任)翼領二人前鋒叅領八
　　　人副前鋒叅領八人署前鋒叅領十有六人前
　　　鋒校五十人副前鋒校四十人什長五十人筆
　　　帖式四人前鋒千人(副校什長筆/帖式均在内)委前鋒千人
　　　習雲梯馬步射鳥槍馳馬躍馬舞鞭舞刀水戰
　　　駕船駛風之技翼領督率所屬隨時訓練恭遇
　巡狩視
　　京城䕶軍營官軍十分之二委叅副校士隨蹕
　　　凡升補翼領員闕於前鋒叅領内前鋒叅領員
　　　闕於副前鋒叅領内副前鋒叅領員闕於署前
　　　鋒叅領内署前鋒叅領員闕於前鋒校内前鋒
　　　校員闕於副前鋒校筆帖式内均由總統遴選
　　　擬定正陪引
　見補授副前鋒校闕由總統於筆帖式什長内選補
　　　什長筆帖式闕於前鋒内前鋒闕於委前鋒内
　　　委前鋒闕於教養兵閒散壯丁及八旗驍騎敎
　　　養兵内敎養兵闕於壯丁内拔補
　　　凡官軍俸餉優䘏親隨兵養廉均與
　　圓明園䕶軍營同
　　　三旗虎槍營
　　　總統一人(以公侯領侍衛/内大臣簡任)總領六人(以内大臣/都統前鋒)
　　　(䕶軍統領副都統/侍衛叅領簡補)
　　　三旗虎槍六百人旗各二百人(於侍衛叅領親/軍前鋒䕶軍驍)
　　　(騎校親軍前鋒䕶軍領催/驍騎及閒散人内選用)虎槍長旗各七人副
　　　長七人(於虎槍人内簡選/引    見補授)恭遇
　車駕巡狩虎槍總統總領日以十人佩虎槍於前導
　　　侍衛前行安營後偵虎豹出入備伏弩箭犁刀
　行田遇大獸則列槍從之奉
　㫖殺虎或追踪或㝷山得實具奏有
　㫖則殺虎以獻以首先刺虎一二人名奏
　聞○如差往
　　畿輔近地或於口外殺虎量地方遠近奏請
　簡總統或總領酌帶虎槍人前往○選八旗善騎射
　　　者旗各叅領二人前鋒䕶軍校二人前鋒䕶軍
　　　十有八人共一百六十人
　行田時於䝉古圍後列隊隨行獸有逸出圍外者馳
　　　騁射獵以厲士氣以整軍容
　
　
　
　
　
　
　
　
　
　
　
　
欽定大淸會典卷一百
