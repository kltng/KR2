#+TITLE: 欽定續通典-清-嵇璜
#+DATE: 2016-06-11 12:22:30
#+SOURCE: github.com/kanripo/KR2m0016 master efd675ce                
欽定四庫全書　　　　　史部十三
欽定續通典總目　　　　　政書類一(通制之屬/)
　食貨(凡一十六卷/)
　　卷一(至/)卷十六
　選舉(凡六卷/)
　　卷十七(至/)卷二十二
　職官(凡二十二卷/)
　　卷二十三(至/)卷四十四
　禮(凡四十卷/)
　　卷四十五(至/)卷八十四
　樂(凡七卷/)
　　卷八十五(至/)卷九十一
　兵(凡十五卷/)
　　卷九十二(至/)卷一百六
　刑(凡十四巻/)
　　巻一百七(至/)卷一百二十
　州郡(凡二十六卷/)
　　巻一百二十一(至/)卷一百四十六
　邊防(凡四卷/)
　　卷一百四十七(至/)卷一百五十止
　　　　(臣/)等謹案
　　欽定續通典一百四十四卷乾隆三十二年奉
　　勅撰杜佑通典終於天寶之末是書所續自唐肅
　　　　宗至徳元年訖明崇禎末年凡選舉六卷職
　　　　官二十二卷禮四十一卷樂七卷兵十二卷
　　　　刑十六卷州郡十八卷邊防四卷食貨十八
　　　　卷篇目一仍杜氏之舊惟杜氏以兵制附刑
　　　　後今則兵刑各為一篇稍有不同考古者虞
　　　　廷九官有士而無司馬凡蠻夷冦賊一隸於
　　　　士魯語臧文仲稱大刑用甲兵其次用斧鉞
　　　　中刑用刀鋸其次用鑚笮薄刑用鞭朴則兵
　　　　刑可以為一又左傳紀少昊以祝鳩為司馬
　　　　爽鳩為司冦而秋官夏官周禮亦分兩職則
　　　　可為二以事迹多寡卷帙繁簡酌為門目之
　　　　分合其宏㫖仍不異也至於編纂之例唐代
　　　　年祀稍逺舊典多亡五代及遼文獻靡徵史
　　　　書太畧則旁搜圖籍以求詳明代見聞最近
　　　　雜記實錄宋金及元著作本多遺編亦夥則
　　　　嚴核異同以傳信總期於既精既博不濫不
　　　　遺按宋史藝文志有宋白續通典二百卷今
　　　　其書已亡陳振孫書錄解題載其咸平三年
　　　　奉詔四年九月書成起唐至徳初迄周顯徳
　　　　末又載王欽若言杜佑通典上下數千載為
　　　　二百巻而其中四十巻為開元禮今之所載
　　　　二百餘年亦如前書卷數時論非其重複兹
　　　　編仰禀
　　聖裁酌乎繁簡之中而九百七十八年内典制之
　　　　源流政治之得失條分件繁綱舉目張誠所
　　　　謂記事提要纂言鉤元較諸杜氏原書實有
　　　　過之無不及宋白所續更區區不足道矣乾
　　　　隆四十八年十二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　總　校　官　(臣/)　陸　費　墀
　　　職名
　　　三通館總裁
經筵日講起居注官大學士兼翰林院掌院學士(臣/)嵇　璜
經　筵　講　官　吏　部　尚　書(臣/)劉　墉
經　筵　講　官　户　部　右　侍　郎(臣/)曹文埴
　　纂修兼總校官
　日　講　起　居　注　官　翰　林　院　侍　讀(臣/)曹仁虎
　　　翰　　　林　　　院　　　侍　　　講(臣/)莊承籛
　　　詹　事　府　右　春　坊　右　贊　善(臣/)陳昌齊
　　　翰　　　林　　　院　　編　　　修(臣/)祝徳麟
　　　翰　　　林　　　院　　編　　　修(臣/)陳嗣龍
　　　翰　　　林　　　院　　　編　　　修(臣/)黄瀛元
　　　翰　　　林　　　院　　　檢　　　討(臣/)王坦修
　　　翰　　　林　　　院　　　編　　　修(臣/)吴錫麒
　　　纂修兼校對官
　　　翰　　　林　　　　院　　編　　　修(臣/)勵守謙
　　翰　　　林　　院　　編　　修(臣/)秦　泉
　　翰　　　林　　院　　編　　修(臣/)吴　典
　　翰　　　林　　院　　編　　修(臣/)周厚轅
　　翰　　　林　　院　　編　　修(臣/)李　潢
　　翰　　　林　　院　　編　　修(臣/)蘇青鰲
　　翰　　　林　　院　　編　　修(臣/)余　集
翰　林　院　編　修　革　職　留　任(臣/)汪　鏞
　　翰　　　林　　院　　編　　修(臣/)王春煦
　　翰　　　林　　院　　編　　修(臣/)翟　槐
　　翰　　　林　　院　　編　　修(臣/)徐如㴻
　　翰　　　林　　院　　編　　　修(臣/)許　烺
　　翰　　　林　　院　　編　　修(臣/)何　循
　　翰　　　林　　院　　編　　　修(臣/)周　瓊
　　翰　　　林　　院　　編　　　修(臣/)蔡廷衡
　　翰　　　林　　院　　編　　　修(臣/)孫希旦
　　翰　　　林　　院　　修　　　撰(臣/)汪如洋
　　　翰　　　林　　院　　編　　修(臣/)程昌期
　武　英　殿　纂　修　翰　林　院　編　修(臣/)陸伯焜
　　　翰　　　林　　院　　編　　修(臣/)甘立猷
　　　翰　　林　　院　　編　　修(臣/)劉汝謩
　　　翰　　林　　院　　檢　　討(臣/)徐　準
　　　翰　　林　　院　　編　　修(臣/)陳萬青
　　　翰　　林　　院　　編　　修(臣/)祝　堃
　　文　淵　閣　檢　閱　内　閣　中　書(臣/)顧宗泰
　武　英　殿　纂　修　翰　林　院　庶　吉　士(臣/)吴　璥
　　　翰　　林　　院　　庶　　吉　　　士(臣/)陳廷慶
　　　翰　　林　　院　　庶　　吉　　　士(臣/)俞廷掄
　　　翰　　林　　院　　庶　　吉　　士(臣/)歐陽健
　　　翰　　林　　院　　庶　　吉　　士(臣/)萬承風
　武　英　殿　纂　修　翰　林　院　庶　吉　士(臣/)曾　燠
　　　翰　　林　　院　　庶　　吉　　士(臣/)屈為鼎
　　　滿纂修官
　　理　　藩　　院　　主　　事(臣/)巴達爾呼
　　候　　補　　筆　　帖　　式(臣/)齡　椿
　　内　　　　閣　　　　中　　　書(臣/)嵩　年
　　候　　補　　筆　　帖　　式(臣/)嵩　年
　　提調官
　　内　　　　閣　　　侍　　　讀(臣/)索寧安
　文淵閣校理　武英殿提調翰林院檢討(臣/)彭元珫
　　收掌官
　　刑　　　部　　　主　　　事(臣/)伊　敏
　　翰　　林　院　　筆　帖　　式(臣/)庫䝉額
　　　凡例十四則
　　一杜佑作通典之後至宋時嘗命宋白續修而其
　　　書已不傳今續通典循杜氏之例仍分為八門
　　　自各代正史之外如唐六典唐㑹要五代㑹要
　　　冊府元龜太平御覽山堂考索契丹國志大金
　　　國志元典章明集禮明㑹典諸書皆参酌引用
　　　以期無舛無漏
　　一通典所纂止於天寳之末今續纂自唐肅宗至
　　　徳以後迄於明季按年編次至五代兵争典章
　　　未備諸門細目中有一代所全闕者則仍從畧
　　　若五代史止有司天職方二考餘俱闕如其有
　　　可考者仍從㑹要册府元龜等書搜輯補載
　　一通典自紀事而外凡古今名賢議論有闗典要
　　　者靡不甄收今從其例凡唐宋元明人文集奏
　　　議及唐文粹文苑英華宋文鑑元文類厯代名
　　　臣奏議明經世編各書擇其立論精確可資考
　　　核者依類采入
　　一杜氏首列食貨典以食乃民之司命也有土斯
　　　有財故列田制水利田屯田諸目有人斯有土
　　　故列鄉黨版籍戸口諸目而賦稅錢幣漕運鹽
　　　鐵各條又皆所以經理乎食者也顧厯代沿革
　　　不同杜典諸細目内如土斷之法起於晉南渡
　　　後算緡之法起於漢孝武時而後世史志巾罕
　　　有其目則在所從删至於茶課至唐末而始興
　　　則類載於雜稅之後互市至宋遼金元明而特
　　　重則類載於平準均輸之後其餘諸典之或併
　　　或増或刪各隨時代所有以期徴實
　　一杜氏選舉典列於食貨之後職官之前所謂欲
　　　行富教在乎設職官欲設職官在乎得人才也
　　　後世選舉之法不一其途大約設科以取士分
　　　銓以授官率行之不變杜典於厯代制之下復
　　　綴雜議論三卷盖利弊得失之故必博采議論
　　　庶可見之施行今亦倣其例若宋司馬光歐陽
　　　修吕大臨真徳秀葉適之徒其所敷陳皆可為
　　　選舉之衡鏡元趙天麟之太平金鏡䇿明王鏊
　　　之制科議歸有光之三途並用議並能切中事
　　　宜今亦各摭其要叙次於篇
　　一杜氏職官典其前巻先叙官制之要畧以下復
　　　分門臚列凡内外文武諸職各繫以沿革顧厯
　　　代設官之制其稱名各異職掌各殊五代史無
　　　職官志其時廢置不常自宰輔諸職而下無可
　　　紀述宋時官制已與唐異遼之官號多用國語
　　　金則有省有院有臺有寺監諸職元又從而損
　　　益之明革中書省復大加更定今仍以通典所
　　　列官名為目而以厯代或有或無或名雖異而
　　　實則同分叙於下庶幾有條不紊至於明代宦
　　　官執政國柄下移爵以公侯䕃及弟姪實為紊
　　　亂名器之尤考内監給事宫闈本不應與命官
　　　朝士相齒卷中宦官諸品秩謹遵
聖諭從刪以彰建官之體且以示炯戒焉
　　一杜氏禮典凡一百巻於諸典中為最詳以帝王
　　　制作之大莫過於禮也惟是風㑹遞遷代有所
　　　尚其因革損益亦惟禮為最繁杜氏原門曰吉
　　　禮曰嘉禮曰賔禮曰軍禮曰凶禮復采公私論
　　　述條次於各目之後以為禮議大約吉禮莫重
　　　於郊廟前代之主凡遇大祀多命有司攝行雖
　　　復考定儀文終無當於誠敬之本嘉禮莫重於
　　　冠婚朝賀至于冕服采章本屬不相沿襲如遼
　　　金元之輕改衣冠蔑棄舊制卒至國勢浸微
聖訓昭彰垂戒萬禩其所闕正匪淺鮮他若賓禮本指
　　　天子諸侯之朝覲㑹同後世封建不行賔禮亦
　　　畧則取累朝接見蕃國之儀入之軍禮自田獵
　　　大射而外天子親征之典代不恒舉故杜氏於
　　　出師儀制之下惟載各代揚兵講武之事今仍
　　　以閲兵之禮叙於卷内凶禮自國恤而下杜氏
　　　雜載羣議最為詳贍今亦擇其有闗喪制者依
　　　類増入
　　一杜氏樂典于厯代沿革之下復載十二律五聲
　　　八音名義諸目夫樂之聲容節奏固因代而殊
　　　若十二律五聲八音則亘古不易者也惟是聲
　　　音之道至為微𣺌非有夙解神悟者未易遽得
　　　中聲宋大儒若司馬光范鎮朱子蔡元定之流
　　　皆留心樂律明則韓邦竒黄佐輩並著有成書
　　　毎多託諸空言而手定一代之樂者或不盡洞
　　　悉律元之人今仍依杜典原目而節采諸家之
　　　説以備參考
　　一杜氏以大刑用甲兵故列兵制于刑典之前其
　　　所分諸目由叙兵收衆以至氣候雜占多至一
　　　百四十餘條所謂兵以竒勝因機而𤼵凡有合
　　　於兵法者悉條之為目不厭其詳也今所叙列
　　　自唐季迄明凡英君良將戰陣之事蹟以及兵
　　　家之議論亦分類入之以合原書之體
　　一杜氏刑典於刑制之外備列雜議及寛恕峻酷
　　　諸目其自序又謂善用則治不善用則亂不在
　　　乎寛與峻者盖世輕世重惟視乎人之所用也
　　　自唐而降刑制互有重輕説者謂宋自仁宗以
　　　後法制不立浸至柔弱又有過寛之弊明之律
　　　令頗為簡當而厰衛之興毒流海内則用法與
　　　用人兩失之今總其得失具著於篇
　　一杜氏州郡典統以禹九州顧自州郡既興而禹
　　　蹟益難深考往往有一郡之地而錯出於兩州
　　　者且杜典既以禹九州為綱而於九州之外仍
　　　别為古南越郡府一巻己未免自亂其例宋遼
　　　金元迄明或分為路或分為道或分為省各成
　　　一代之制若仍分屬於九州未免紛紜割裂欲
　　　徇上古建州之名而轉失後世分土之實今稍
　　　變其例即以代為綱
　　一杜氏邊防典分東西南北四裔顧邊外之地通
　　　阻不常或同是國而名已遞更或同是地而境
　　　已兼併故杜典所載諸部毎有見於前史而後
　　　史即無聞者遼金與元起自塞外東北諸部皆
　　　其境土而宋則白溝以北即屬邊防明則邊墻
　　　以外儼成敵國此又形勢之不同非可執一以
　　　論也今並依時代據實編載
　　一續通典皆載唐以下五朝事蹟但史書所載或
　　　有是非失當若綱目續編之發明廣義於遼金
　　　元三朝時事其議論尤多私謬兹謹遵通鑑輯
　　　覽
御批以昭定論
　　一遼金元人名地名官名對音舊多譌誤兹悉遵
欽定遼史索倫語解金史滿洲語解元史䝉古語解另
　　　為譯正
欽定四庫全書
欽定續通典卷一
　食貨
　　(臣/)等謹案杜佑作食貨典以糓為人之所仰地為
　　糓之所生人為君之所治三者相資於政尤切故
　　其述田制水利屯田所以經地鄉黨版籍户口所
　　以料人而賦稅錢幣市𣙜諸條則皆所以治糓也
　　第歴朝制度互有詳略通典文字簡質不拘尺幅
　　其所叙述自隋以前率舉其大要而於唐制加詳
　　又其意嘗欲推而行之卓然近於可用故其序次
　　之間凡詔令章疏有詞㫖開明敷陳婉切者具見
　　採録而一時通達治體曉暢時事學士大夫居恒
　　論著之文亦間掇其要可謂勤已今悉凖其例以
　　所引開元令天下之田五尺為步二百有四十步
　　為畝百畝為頃凡給田之制有差(按舊唐書食貨/志武德七年已)
　　(有此/令)載在六典者為㫁其自肅宗代宗而後至於
　　明季輙以次纂輯又杜典分注三代以上文出經
　　傳者往往詮釋意者三代以下文有繁複未可遽
　　刪則大書旁注意存互見亦勢然也兹於注文詮
　　釋無多而旁推詳説分注於下葢宋元以來事繁
　　於前而文顯於昔無取疏解云
　第一田制上
　第二田制中
　第三田制下
　第四水利田
　第五屯田上
　第六屯田下
　第七鄉黨版籍(職役附/)
　第八賦稅上
　第九賦稅下
　第十户口丁中
　第十一錢幣上
　第十二錢幣中
　第十三錢幣下
　第十四漕運　鹽鐵
　第十五𣙜酤(醋稅附/)　雜稅　𣙜茶
　第十六平凖均輸　互市　平糶常平義倉(社倉附/)
　　田制上(唐/)　(五代/)　(宋/)
唐代宗廣德二年勅如有浮客願編附請射逃人物業
者便准式據丁口給授如二年以上種植家業成者雖
本主到不在却還限任别給授大厯元年制逃户復業
給復二年如百姓先賣田業盡者委本州縣取逃死户
田宅量丁口充給德宗貞元中陸贄言曰古者百畝地
號一夫葢一夫受田不過百畝欲使人不廢業田無曠
耕今富者萬畝貧者無容足之居依託强家為其私屬
終嵗服勞常患不充有田之家坐食租稅京畿田畝稅
五升而私家收租畝一石官取一私取十穡者安得足
食宜為占條限裁租價損有餘優不足此安富恤窮之
善經不可捨也穆宗長慶元年勅節文應諸道管内百
姓或因水旱兵荒流離死絶見在桑産如無親承佃委
本道觀察使於官健中取無莊田有人丁者據多少給
付便與公驗任充永業不得令有力職掌人妄為請射
其官健仍借種糧放三年租稅懿宗咸通十一年勅諸
道州府百姓承佃逃亡田地如已經五年須准承前赦
文便為佃主不在論理之限仍令所司准此處分(先是/宣宗)
(大中中以逃户桑田被人代納毁折遂成閒田勅許校/勘送縣任人佃納五年不復佃人為主至是復有是勅)
後唐明宗天成四年詔曰今年夏苗委人户自供手狀
具頃畝多少仍以五家為保委無隐漏攢連手狀送于
本州本州具帳送省州縣不得差人檢括如或人户隐
欺許令保内陳告其田並令倍長興二年勅凡置營田
比召浮客若取編户實紊常規如有係税之人宜令却
還本縣應三京諸道營田祗耕佃無主荒田及召浮客
此後若敢違越其官吏及投名稅户當行重㫁愍帝應
順元年諸處籍沒田宅並屬户部除賜功臣外禁請射
晉高祖天福二年以杜簉䇿言荒田一任百姓開種三
年檢照所開種頃畝多少量納一半租稅勅曰闢彼汙
萊期于富庶方當開創正切施行往日雖曾指揮漸恐
廢墮當在申于勸誘期共樂于豐穰宜令逐處長吏遍
下管内應是荒田有主者一任本主開耕無主者一任
百姓請射佃蒔三年内並不在收稅之限(三年六月金/部郎中張鑄)
(奏臣聞國家以務農是本勸課為先用廣田疇乃資倉/廪竊見所在鄉村浮居人户方思懇闢正切耕耘種木)
(未滿于十年樹糓未臻于三頃似成産業㣲有生涯便/被縣司繫名定作鄉村色役懼其重斂畏以嚴刑遂捨)
(所居却思他適覩兹阻隔何以舒蘇既乖撫卹之門徒/有招携之令伏乞皇帝陛下明示州府特降條流應所)
(在無主空閒荒地一任百姓開耕候及五頃以上三年/外即許縣司量户科徭如未及五頃以上者不在騷擾)
(之限則致荒榛漸少賦稅增多非/唯下益蒸黎寔亦上資邦國從之)
周太祖廣順二年勅應諸處户部營田人户租稅課利
除京兆府莊宅務贍軍國外其餘並割屬州縣所徵租
稅課利官中祇管户部營田舊徵課額其户部營田職
員一切停廢其客户元佃係省莊田桑土舍宇便令充
為永業自立户名仍具元佃動用實數陳狀縣司給與
凴由仍放下户三年差遣若不願立户名許召主卸佃
不得有失元額租課其車牛動用屋舍樹木亦各宣賜
(是年九月勅京兆府耀州莊宅三白渠使所管莊宅宜/並屬州縣鎮郭下店宅外應有係官桑土屋宇園林車)
(牛動用並賜見佃人充本業如已有莊田自来被本務或/形勢影占令出課利者並勒見佃人為主依例納租條)
(理未盡委三司區分仍差尚書刑部/員外郎曹匪躬專往㸃檢割屬州縣)世宗顯德二年勅
逃户莊田許人請射承佃供納租稅如三周年内本户
來歸業者桑土不以荒熟并莊園交還一半其承佃户
自出力葢造屋舍及栽種樹木園圃並不在交還之限
如五周年後歸業者莊田除本户墳塋不在交付如有
荒廢桑土承佃户自來無力佃蒔祇仰交割與歸業户
佃蒔其近北諸州限畨人户來歸業者五周年内三分
交還二分十周年内還一半十五周年内三分還一分
此外不在交還之限五年七月上將均定天下民租(均/田)
(之名始見漢書王嘉傳注孟康曰自公/卿以下至于吏民名曰均田皆有頃數)詔曰朕以寰宇
雖安烝民未泰當乙夜觀書之際校前賢阜俗之方近
賢元􁂴長慶集見在同州時所上均田表較當時之利
病曲盡其情俾一境之生靈咸受其賜傳于方册可得
搜尋因令製素成圖直書其事庶公卿觀覽觸目警心
利國便民無亂條制背經合道盡繫變通但要適宜所
冀濟務繫乃勛舊共庇黎元今賜元􁂴所奏均田及圖
一面至可領也十月賜諸道均田詔曰朕以干戈既弭
言念地征罕臻藝極須議並行均定所議冀永適重輕
卿受任方隅深窮治本必能副寡昧平分之意察鄉閭
致弊之源明示條章用分寄任竚令集事允屬推公今
差使臣往彼檢括餘從别勅乃命左散騎常侍艾頴等
三十四人于諸州檢定民租
宋太祖建隆二年遣使度民田課民種樹每縣定民籍
為五等第一等種雜樹百每等減二十為差桑棗半之
男女十嵗以上種韭一畦闊一步長十步乏井者鄰伍
共鑿之令佐春秋巡視書其數秩滿第其課為殿最諸
州各隨風土所宜其不宜種藝者不須責課遇豐嵗則
諭民謹葢藏節費用以備不虞民伐桑棗為薪者罪之
剥桑三工以上為首者死從者流三千里不滿三工者
為首配役從者徒三年太宗端拱二年詔興置方田命
知定州張永德等各兼方田都總管詔諭邊將令縁邊
作方田量地里逺近列置寨栅以為戰守之備至道元
年詔曰近嵗以來天災相繼民多轉徙田卒汙萊招誘
雖勤逋逃未復宜申勸課之㫖更示蠲復之恩應州縣
曠土並許民佃為永業仍蠲三嵗租三嵗外輸二分之
一州縣官吏勸民墾田之數悉書于印紙以俟旌賞二
年陳靖言逃民復業及浮客請佃者委農官勘驗以給
授田土收附版籍州縣未得議其差役其田制為三品
以膏沃而無水旱之患者為上品雖沃壤而有水旱之
患埆瘠而無水旱之慮者為中品既埆瘠復患于水旱
者為下品上田人授百畝中田百五十畝下田二百畆
並五年後收其租亦只計百畝十收其三一家有三丁
者請加受田如丁數五丁者從三丁之制七丁者給五
丁十丁給七丁至二十三十丁者以十丁為限若寛鄉
田多即委農官裁奪以賦之其室廬蔬韭及梨棗榆桞
種藝之地每户十丁者給百五十畝七丁者百畝五丁
者七十畝三丁者五十畝不及三丁者三十畝除桑功
五年後計其租除悉蠲其課詔以靖為京西勸農使按
行陳許蔡潁襄鄧唐汝等州勸農墾田以皇甫選何亮
副之選亮言功難成願罷之事遂寢(竇儼曰小畝步百/周之制也中畝二)
(百四十漢之制也大畝三百六十/齊之制也今所用者漢之中畝)真宗咸平中令閣館
檢校故事申定職田之制以官莊及逺年逃亡田充悉
免租稅佃户以浮客充所得課租均分如鄉原例州縣
長吏給十之五自餘差給其兩京大藩府四十頃次藩
鎮三十五頃防禦團練州三十頃中上刺史州二十頃
下州及軍監十五頃邊逺小州上縣十頃中縣八頃下
縣七頃轉運使副十頃兵馬都監押砦主釐務官録事
參軍判司等比通判幕職之數而均給之二年詔請佃
荒田未定賦稅無田稅者方許請射係官荒土及逺年
落業荒田候及五年官中依前勅于十分内定稅二分
為永額如見在莊田土窄願于側近請射及舊有莊産
後來逃移已被别人請佃礙勅無路歸業者亦許請射
六年静戎軍王能言于軍城東新河之北開方田廣袤
相去皆五尺深七尺以限隔戎馬仍以地圖來上帝以
圖示宰臣李沆等對曰縁邊所開方田專委邊臣可以
為備乞與施行威虜順安軍亦宜興置從之(先是三年/知雄州何)
(承矩言兵有三陣日月風雲天陣也山陵泉水地陣也/兵車士卒人陣也今用地陣設險以水泉作固相髙下)
(建陂塘縱有敵騎何懼奔衝自後河北/塘治相循不廢仍領于沿邊屯田司)乾興元年(是時/仁宗)
(已即/位)制衙前將吏各免户役者除見莊業外不得更與
買田土如違將所典買没官其罷任前資官元無田者
許置五頃為限又勅應以田産虚立契與買于形勢户
下隐庇差役者命官使臣除名公人百姓決配又准臣
僚奏命官所買莊田定以三十頃為限衙前將吏合免
户役者定以十五頃為限所典買田只得于一州之内
如祖父遷葬别有塋地者數外許更置墳地五頃(時洺/州肥)
(鄉田賦不平郭諮攝令以千步方田法四出量括遂得/其數除無地之租四百家正無租之地者百家收逋賦)
(八十萬㑹三司議均稅法知諫院歐陽修言天下不知/均括之術惟諮方田法簡而易行詔諮與孫琳均蔡州)
(與上蔡稅三司議均田/租諮陳均括之法十條)仁宗天聖初詔民流積十年者
其田聴人耕三年而後收賦減舊額之半後又詔流民
能自復者賦亦如之既而又與流民期百司復業蠲賦
役五年減舊賦十之八期盡不至聽他人得耕明道二
年劉平奏自邊吴淀望長城口東西不及五十里請引
水植稻以開方田四面穿溝屈曲為徑路纔令通步兵
引曹鮑徐河及鷄距泉分注溝中數載之後必有成績
從之(始置弓箭手斥塞上弃地人角力勝者給田二頃/一百人以上團為一指揮即要害處為築堡使自)
(塹其地為方田以環之塞上諸塹率以大五尺為深廣/之限山險不塹者但治使峭絶而已後皆以為法時曹)
(韋知鎮戎軍請自隴山而東循古長城鑿塹為/限弓箭手給閒田蠲其稅春秋耕歛出兵䕶之)慶厯中
詔限職田有司始申定其數凡大藩長吏三十頃通判
八頃判官五頃幕職官四頃凡節鎮長吏十五頃通判
七頃判官四頃幕職官三頃五十畝凡防團以下州軍
長吏十頃通判六頃判官三頃五十畝幕職官三頃其
餘軍監長吏七頃判官幕官並同防團以下州軍凡縣
令萬户以上六頃五千户以上五頃不滿五千户並四
頃凡簿尉萬户以上三頃五千户以上二頃五十畝不
滿五千户二頃録事叅軍比本判官曹官比倚郭簿尉
發運制置轉運使副武臣總管比節鎮長吏發運制置
判官比大藩府通判安撫都監路分都監比節鎮通判
大藩府都監比本府判官黄汴河許汝石塘河都大催
綱比節鎮判官節鎮以下至軍監諸路走馬承受并砦
主都同巡檢提舉捉賊提㸃馬監都大巡河不得過節
鎮判官在州監當及催綱撥發巡捉私茶鹽賊盜駐泊
捉賊不得過簿尉皇祐中帝聞天下廢田尚多民罕土
著或棄田流徙為閒民每下赦令輙以招輯流亡募人
耕墾為言民被災而流者又優其蠲復緩其期招之詔
諸州長吏令佐能勸民修陂池溝洫之久廢者及墾闢
荒田增税二十萬以上議賞監司能督責部吏經畫賞
亦如之神宗熙寧間復詔詳定職田凡知大藩府二十
頃節領十五頃餘州及軍並十頃餘小軍監七頃通判
藩府八頃節鎮七頃餘州六頃留守節度觀察判官藩
府五頃節鎮四頃掌書記以下幕職官三頃五十畆防
禦團練軍事推官軍監判官三頃令丞簿尉萬户以上
縣令六頃丞四頃不滿萬户令五頃丞三頃不滿五千
户令四頃丞二頃五十畆簿尉減令之半藩府節鎮録
叅視本州判官餘視幕職官藩府節鎮曹官視萬户縣
簿尉餘視不滿户者發運轉運使副視節鎮知州開封
府尉提㸃視餘州發運轉運判官常平倉司提舉官視
藩府通判同提舉視萬户縣令發運司幹當公事視節
鎮通判轉運司管幹文字提刑司檢法官提舉常平倉
司幹當公事視不滿萬户縣令蔡河許汝石塘河都大
催綱管幹機宜文字府界提㸃司幹當公事視節鎮判
官總管視節鎮知州路分鈐轄視餘州知州安撫路分
都監州鈐轄視節鎮通判藩府都監視本州判官諸路
正將視分都監副將視藩府都監走馬承受諸州都監
都同巡都大巡河並視節鎮判官巡檢堡砦都監砦主
在州監當及催綱撥發巡捉私茶鹽賊盜駐泊捉賊並
視幕職官巡轄馬遞舖監堰并縣鎮砦監當並視本縣
簿尉諸路州學教授京朝視本州判官選人視本州曹
官又詔成都府路提㸃刑獄司以本路職田令逐州軍
嵗以子利稻麥等拘斛變錢從本司以一路所收錢數
又紐而為斛斗價直然後等第均給自熙寧三年始五
年帝患田賦不均重修定方田法詔司農以均税條約
并式頒之天下以東西南北各千步當四十一頃六十
六畆一百六十步為一方嵗以九月縣以令佐分地計
量隨陂原平澤而定其地因赤淤黑壚而辨其色方量
畢以地及色參定肥瘠而分五等以定税若瘠鹵不毛
及衆所食利山林陂塘溝路墳墓皆不立税凡田方之
角立土為峰植其野之所宜木以封表之有方帳有莊
帳有甲帖有户帖其分煙析産典賣割移官給契縣置
簿皆以今所方之田為正令既具乃以濟州鉅野尉王
曼為指教官先自京東路行之諸路倣焉六年詔土色
分五等疑未盡下郡縣物其土宜多為等以期均當勿
拘以五七年詔從鄧潤甫之請京東十七州選官四員
各主其方分行郡縣各以三年為任又詔每方差大甲
頭二人小甲頭三人同集方户令各認步畆方田官驗
地色更勒甲頭方户同定諸路及開封府界秋田災傷
三分以上縣權罷外餘候農隙河北西路提舉司乞通
一縣災傷不及一分勿罷元豐五年開封府言方田取
税之最不均縣先行即一州而定五縣嵗不過兩縣今
府界十九縣准此行之十年乃定請嵗方五縣從之其
後嵗稔農隙乃行而縣多山林者或行或否(八年帝知/官吏擾民)
(詔罷之天下之田已方而見于籍者至是二百四十八/萬四千三百四十九頃先是熙寧五年詔開方田至是)
(遂/罷)哲宗時畢仲游言曰有人則有田有田則有分田有
瘠薄人有衆寡以人耕田相其瘠薄衆寡而分之謂之
分分定而以名自占之謂之名田無甚難行者而至今
不行則其制未均而恤之太甚故也葢周井田之法一
夫一婦受田百畆餘夫二十五畆以至工商士人受田
亦各有等而又分之不易一易再易之差以一夫一婦
而受百畆無主客之别比今二百畆矣以不易一易再
易之相掩而又有餘夫則比今三百畆矣什一而征無
他賦斂而又嵗用其力不過三日則比今四百畆矣而
何武之制自諸侯王及于吏民皆無過三十頃以一諸
侯王而財七八農夫此所謂制未均者也名田之議起
于董仲舒申于何武師丹至晉泰始限王公之田以品
為差而均田之制起于後魏至唐開元亦嘗立法而卒
皆不行夫名田之不行非下之人不行也乃上之人不
行也非賤者而不行乃貴者而不行也在上而貴者戴
高位食厚禄官其子孫而賞賜狎至雖田制未均猶當
行也而何師之議則革于丁傅董賢晉魏有存則名存
而實去此則所謂恤之太甚者也今將議占田之數酌
復除之法則周官之書漢魏隋唐之制有可行者有不
可行者董仲舒以秦變井田民得買賣富者連阡陌貧
者無置錐之地宜少近古限民名田以贍不足塞兼并
之路其説雖正而不聞其制度何武之制太狹今日之
制大無限宜約周官授田之數與唐世業口分之法參
其多少而用之士大夫則因其品秩之高下與其族類
之衆寡無使貴者有餘而貧者不足要之仰足以事父
母俯足以畜妻子旁可以及兄弟朋友而不為兼并則
善矣昔周官小司徒辨征役之施舍卿大夫國中貴者
賢者能者服公事者老者疾者皆舍征秦民耕織致粟
帛多與漢之孝弟力田皆復其身而丞相之子返與戌
邊為踐更卒則今日之復除亦可因而為法九品者復
其身七品者復其子孫五品以上乃復其家而戍邊之
制可易以助今齊民之役雖丞相子必使出泉以助之
則下貧之室不困于重煩而在上貴者亦不純于僥倖
然田制之未均可以均也非今日之患也迫于富家大
室而恤之甚者則自漢以來未有以處之今日之患也
夫事稽之于古而不合驗之于今而未見其利害測之
于人情未得其中若是者誠難行也今占田之數復除
之法稽之于古無不合驗之于今已見其利害測之于
人情得其中加之無丁傅董賢之用事而今日之議過
于何武師丹則無以富家大室為難而行之天下幸甚
徽宗崇寧三年宰臣蔡京等言自開阡陌使民得以田
私相貿易富者恃其有餘厚立價以規利貧者迫于不
足薄移税以速售而天下之賦調不平久矣神宗講究
方田利害作法而推行之方為之帳而步畆高下丈尺
不可隐户給之帖而升合尺寸無所遺以賣買則民不
能容其巧以推收則吏不能措其姦今文籍具在可舉
而行詔諸路提舉常平官選官習熟其法諭州縣官吏
各以豐稔日推行自京西北兩路始政和中品官限田
一品百頃以差降殺至九品為十頃限外之數並同編
户差科三年河北西路提舉常平司奏所在地色極多
不下百數及至均税不過十等雖出十分之税地土肥
沃尚以為輕第十等只均一分多是瘠鹵出税雖少猶
以為重若不入等則積多而至一頃止以柴蒿之值為
錢自一百而至五百比次十等全不受税既收入等但
可耕之地便有一分之税其間下色之地與柴蒿之地
不相逺乃一例每畆均税一分上輕下重欲乞土色十
等如故外即十等之地再分上中下三等折畆均數謂
如第十等地每十畆合折第一等一畆折十等之上受
税十一不改元則十等之中數及十五畆一等之下數
及二十畆方比上等受一畆之税庶幾上下輕重皆均
詔諸路既行其法五年福建利路茶户山園如鹽田例
兌方量均税七年詔内外宫觀捨置田在京不得過五
十頃在外不得過三十頃不免科差徭役支移雖奉御
筆許執奏不行宣和元年臣僚言方量官憚於䟦履並
不躬親行繵拍峰驗定土色一付之胥吏至御史臺受
訴有二百餘畆方為二十畆者有二頃九十六畆方為
一十七畆者䖍之瑞金縣是也有租税十有三錢而增
至二貫二百者有租税二十七錢則増至一貫四百五
十者䖍之㑹昌縣是也望詔常平使者檢察二年遂詔
罷之民因方量流徙者守令招誘歸業荒閒田土召人
請佃自今諸司毋得起請方田諸路已方量者賦税不
以有無訴論悉如舊額輸納民逃移歸業已前逋欠税
租並與除放(按方田之制自崇寧三年蔡京請開五年/詔罷大觀二年復詔行之四年罷其賦税)
(依未方舊則至/是遂不復行)北宋田制自太祖開寶末天下墾田二
百九十五萬三千三百二十頃太宗至道二年墾田三
百一十二萬五千二百五十一頃景德中丁謂著㑹計
録云總得一百八十六萬餘頃以是嵗七百二十三萬
餘户計之是四户耕田一頃繇是而知天下隐田多矣
又川陜廣南之田頃畝不備第以五賦約之至天聖中
國史則云開寶末墾田二百九十五萬三千三百二十
頃至道二年三百一十二萬五千二百五十一頃天禧
五年五百二十四萬七千五百八十四頃而開寶之數
乃倍于景德則謂之所録固未得其實皇祐治平三司
皆有㑹計録而皇祐中墾田二百二十八萬餘頃治平
中四百四十萬餘頃其間相去不及二十年而墾田之
數增倍以治平數視天禧則猶不及而叙治平録者以
謂此特計其賦租以知頃畆之數而賦租所不加者十
居其七率而計之則天下墾田無慮三千餘萬頃是時
累朝相承重於擾民未嘗窮按故莫得其實而廢田見
於籍者猶四十八萬頃
　
　
　
　
　
　
　
　
　
　
欽定續通典卷一
欽定四庫全書
欽定續通典巻二
　食貨
　　田制中(南宋/)　(遼/)　(金/)
南宋高宗時中書舍人洪遵上言限田之制本於抑兼
并恤編户寛力役可謂盡善然州縣猾吏因縁為姦至
於墓地蔬圃例皆紐計中下之家惟恐頃畝溢格至有
貨鬻墳山以避徭役者甚非立法利民之本意而奉行
之官不能體國漫弗加省望聖慈命户部行下令品官
之家止限見在田産山林園圃墳塋地段並行豁除仍
以逐縣為率依新制各計頃畝不通一州之數庶幾田
制稍寛不致重擾建炎元年命有司招誘農民歸業者
振貸之蠲欠租免耕牛税三年廣州州學教授林勲獻
本政書十三篇大畧謂國朝兵農之政大抵因唐末之
故今農貧而多失職兵驕而不可用是以饑民竄卒類
為盜賊宜倣古井田之制使民一夫占田五十畝其羡
田之家毋得市田其無田與遊惰末作者皆使為農以
耕田之羡雜紐錢榖以為什一之税本朝二税之數視
唐増至七倍今本政之制每十六夫為一井提封百里
為三千四百井率税米五萬一千斛錢萬二千緡每井
賦二兵一馬率為兵六千八百人馬三千四百匹歲取
五之一以為五番之額以給征役無事則又分為四番
以直官府以給守衛是民凡三十五年而役始一徧也
悉上則歲食米萬九千餘斛錢三千六百餘緍無事則
減四分之三皆以一同之租税供之匹婦之貢絹三尺
綿一兩百里之縣歲收絹四千餘匹綿二千四百觔非
蠶鄉則布六尺麻二兩所收視綿絹倍之行之十年則
民之口算官之酒酤與凡茶鹽香礬之𣙜皆可弛以予
民其説甚備又詔天下官田令民依鄉例自陳輸租紹
興元年以軍興用度不足詔盡鬻諸路官田初閩以福
建八郡之田分三等膏腴者給僧寺道院中下者給土
著流寓自劉䕫為福州始貿易取貲迨張守帥閩上倚
以拊循凋瘵存上等四十餘刹以待高僧餘悉令民請
買歲入七八萬緡以助軍衣餘寛百姓雜科民皆便之
是時帝懼職田不均詔諸路提刑司依法標撥官多田
少即於隣近州縣通融須管數足又詔將空閒之田為
他司官屬所占者撥以足之仍先自簿尉始其有無職
田選人并親民小使民每員月支茶湯錢一十貫文内
雖有職田每月不及十貫者皆與補足所以厚其養亷
之利懼其病民則委通判縣令覈實除其不可力耕之
田損其已定過多之額若其頃畝多寡具有成式知藩
府二十頃發運轉運使及知節鎮一十五頃知餘州及
廣濟永康諸軍并路分鈐轄十頃發運轉運判官及通
判藩府八頃知餘軍及發運司幹辦公事七頃通判餘
州及軍滿萬户縣令六頃藩府判官録事㕘軍及同巡
檢都大巡河提㸃馬鹽四頃節度掌書記及軍監都監
三頃五十畝軍監判官及監堰滿五千户縣丞滿萬户
簿尉并三頃餘州及不滿五千户縣丞二頃五十畝不
滿五千户縣簿尉及監堰二頃三年户部言人户抛棄
田産已詔三年外許人請射十年内雖已請射及撥充
職田者並聽理認歸業官司占田不還許越訴如孤幼
兒女及親屬依例合得財産之人委守令面問來歴取
索契照勾勒耆保鄰佐照證得實即時給付或偽冒指
占者論如律從之五年詔諸官田比鄰田租召人請買
佃人願買者聽佃及三十年以上者減價十之二六年
詔諸路總領諭民投買户絶入官及江漲河田海退泥
田七年以賊徒田充官莊其没官田依舊出買十二年
左司員外郎李椿年言經界不正十害一侵耕失税二
推割不行三衙門及坊場户虛供抵當四鄉司走弄税
名五詭名寄産六兵火後税籍不失争訟日起七倚閣
不實八州縣𨼆賦多公私俱困九豪猾户自陳詭籍不
實十逃田税偏重人無肯售經界正則害可轉為利且
言平江歲入二十萬不及昔之一半望考按覈實自平
江始然後施之天下則經界正而仁政行矣上謂宰執
曰椿年之論頗有條理秦檜曰其説簡易可行程克俊
曰比年百姓避役止縁經界不正行之乃公私之利翌
日甲午以椿年為兩浙運副專委措置經界椿年條畫
來上請先往平江諸縣俟其就緒即往諸州要在均平
為民除害更不増税額如水鄉秋收後妄稱廢田者許
人告陂塘塍埂之壊於水者官借錢以修之縣令丞之
才短者聽易置圖寫墟畝選官按覆令各户各鄉造砧
基簿仍示民以賞罰開諭禁防靡不周盡吏取財者論
如法又詔人户田産多有契書而今來不上砧基簿者
皆没官用椿年請也十四年椿年權户部侍郎仍舊措
置經界十二月椿年以母憂罷兩浙運副王鐵權户部
侍郎措置經界十五年詔户部及所遣官委曲措置務
使賦税均而無擾又因興國軍守臣宋時言詔諸州縣
違期歸業者其田佃及官賣者即以官田之所耕者給
還十七年李椿年再權户部侍郎專一措置經界言已
打量及用砧基簿計四十縣乞結絶其餘未打量及不
曽用砧基簿止令給甲縣分欲展期一月許人户首實
昨已起新税依額理納俟打量寛剩畝角即行均減更
不増添税額仍令都内人各書實狀遇有兩争即對換
産税詔可十九年冬十一月經界之事始畢初朝廷以
淮東西京西湖北四路被邊姑仍其舊又漳汀泉三州
未畢行二十年詔凡没官田域空田户絶房廊及田并
撥𨽻常平司轉運提刑茶鹽司没入田亦如之又詔瓊
州萬安昌化吉陽軍海外土産瘠薄已免經界又瀘南
帥臣馮檝抗疏論不便於是瀘敘州長寧軍並免渠果
州廣安軍既行亦復罷自餘諸路州縣皆次第有成(是/年)
(詔勅令所刪定官鄭克行四川經界法克頗峻責州縣/所謂有莊田者雖蔬果桑柘莫不有征而卭蜀民田至)
(什税其伍二十年詔兩淮沃壤宜榖置力田科募民就/耕以廣官莊知資州楊師錫言有司奉行失當田畝不)
(分腴瘠市居文尺隙田亦充税産於是降詔曰椿年乞/行經界去民十害今聞寖失本意凡便民者依已行害)
(民者與追正二十六年王之望上書言蜀中經界利害/甚悉明年以之望提㸃刑獄畢經界事三月户部言蜀)
(地狹人夥而京西淮南膏腴官田尚多許人承佃官貸/牛種時通判安豐軍王時升言淮南土皆膏腴然地未)
(盡闢民不加多者縁豪强虛占良田而無徧耕之力流/民襁員而至而無開耕之地凡荒閒田許人剗佃户部)
(議期以二年未墾者即如所請京西路如之湯鵬舉言/離軍添差之人授以江淮湖南方田人一頃為世業)
二十一年以大理寺主簿丁仲京言凡學田為勢家侵
佃者命提學官覺察又命撥僧寺常住絶産以贍學户
部議併撥無勅額庵院田詔可二十六年以諸路賣官
田錢七分上供三分充常平司糴本初盡鬻官田議者
恐佃人失業未賣者失租侍御史葉義問言今盡鬻其
田立為正税田既歸民税又歸官不獨絶欺𨼆之弊又
可均力役之法浙中刑獄使者邵大受亦乞承買官田
者免物力二年至十年於是詔所在常平役官户絶田
已佃未佃添租未添租並拘賣二十八年詔户部員外
郎莫濛同浙西江東淮南漕臣視諸路河田蘆場(先是/言者)
(謂江淮間河田蘆場為人冒占歲失官課至多故有是/命已而言者極言累民未便詔止為勢家詭名冒占其)
(三等以下户/勿例根括)詔浙西江東河田蘆場官户十頃民户二
十頃以上並増租隸提領官田所尋罷之(乾道間復梁/俊彦等措置)
(括得河田蘆場二/百八十餘萬畝)孝宗隆興元年詔凡百姓逃棄田宅
出二十年無人歸認者依户絶法乾道四年知鄂州李
椿奏江南荒田甚多請佃者開墾未幾便征税度田追
呼不任其擾旋即逃去今欲召人請射免税三年後為
世業光宗時知漳州朱熹條奏經界狀畧曰臣自早年
即為縣吏實在泉漳兩郡之間中歲為農又得備諳田
畝之事竊見經界一事最為民間莫大之利其紹興年
中已推行處至今圖籍尚存獨泉漳汀州不曽推行細
民業去産存苦不勝言而州縣坐失常賦勢將何底然
而豪家大姓猾吏奸民皆所不便向議輒為浮言所沮
甚至以汀州盜賊藉口不知往歲汀州累次盜賊正以
不曽經界貧民失業更被追擾無所告訴是以輕於從
亂今者議臣之請且欲先行泉漳次及臨汀既免一州
盜賊過計之憂又慰兩郡貧民延頸之望誠不易之良
策也一推行經界在於推擇官吏乞朝廷先令監司一
員專主其事使擇一郡守察其屬縣或不能則擇於其
佐又不能則擇於他官一州不足則取於一路見任不
足則取於得替待缺之中果得其人則事克濟而民無
擾矣一經界之法打量一事最費功力而紐折算計之
法又人所難曉者紹興中户部行下打量攢算格式印
本乞特詔户部根檢謄録㸃對行事一圖帳之法始於
一保大則山川道路小則人户田宅必要東西相連南
北相照以至頃畝之濶狹水土之高低亦須當衆共定
各得其實其十保合為一都則其圖帳但取山水之連
接與逐保之大界總數而已不必更開人户田宅也其
諸都合為一縣則其圖帳亦如保之於都而已不必更
為諸保之别也如此則其圖帳之費亦當少減若朝廷
矜三郡之民不忍使更煩費則莫若令役户只作草圖
草帳而官為買紙雇工以造正圖正帳費就兩司上供
錢内截撥應副也如此則大利可成而民亦不至於甚
病矣龍巖縣劉璧申經界之行惟里之正長其役最為
煩重疆理畎畝分别土色均攤税賦其在當時動經歲
役出入阡陌妨廢家務固已不勝其勞一有廣狹失度
肥磽失宜輕重失當則詞訴並興而督責又隨至矣然
有産則有役適當重難使出心力以應役使亦無可奈
何彼皆鄉民安知經界書算則必召募書人以代此役
而書人必嘗為胥吏之桀㸃者莫不乘時要求高價執
役之人急於期限不免隨索則酬而又簿書圖帳所用
紙札亦復不貲竊謂經界之在今日不可不行行之亦
不患無成若里正里長書人紙札之費有以處之則可
舉行若坐視其殫力耗財如曩日恐非仁政之意也竊
詳此意與臣所奏大抵畧同一紹興經界打量既畢隨
畝均産而其産錢不許過鄉此葢以算數太廣難以均
敷而防其或有走弄失陷之弊也若使諸鄉産錢租額
素來均平則此法善矣若隨鄉已有輕重人户徒然攢
算不免有害多利少之歎乞特許産錢過鄉通縣均紐
庶幾百里之内輕重齊同實為利便一本州民間田有
産田有官田有職田有學田有常平租課田名色不一
而其所納租税輕重亦各不同年來産田之税既已不
均而諸色之田散漫㕘錯尤難檢計奸民滑吏並縁為
奸實佃者或申逃閣無田者反遭俵寄至於職田俵寄
不足則或撥到諸色官錢以充之其弊不可徧舉今莫
若將見在田土打量歩畝一槩均産毎田一畝隨入等
高下定計産錢幾文而總合一州諸色租税錢米之數
以産錢為母定等則一例均敷每産一文納米若干錢
若干米只一倉受納錢亦一庫交收却以到官之數照
元分數分隸若干為省計若干為職田若干為學糧若
干為常平逐旋撥入諸色倉庫除逐年二税造簿之外
每遇辰戌丑未之年逐縣更令諸鄉各造一簿開具本
鄉所管田數四至歩畝等第各注某人管業有典賣則
云某年典賣某人又造合鄉都簿一扇類聚諸簿通結
逐户田若干畝錢産若干文其有田業散在諸鄉者併
就烟㸑地分開排總結並隨秋科税簿送州印押下縣
知佐通行收掌人户遇有交易將契書及兩家砧基照
鄉縣簿對行批鑿則版圖一定而民業有經矣或者尚
疑如此則本州産田納税本輕而今當反重官田納租
本重而今當反輕施行之後争競必多須俟打量了畢
灼見多寡實數方可定議説似有理乞聖照并與行下
一本州荒廢寺院田産頗多目今並無僧行住持田土
為人侵占逐年失陷税賦不少乞特降指揮許令本州
出榜召人實封請買不惟一時田業有歸民益富實亦
免向後官司税賦因循失陷而又合於韓愈所謂人其
人廬其居之遺意誠厚下足民攘斥異教不可失之機
㑹也先是漳泉二州被命相度而泉州操兩可之説朝
廷疑焉著作郎黄艾輪對又言之且云今日以天下之
大公卿百官之家商量一經界累年不成大於此者若
之何上乃諭輔臣令先行於漳州明年春詔漕臣陳公
亮同熹協力奉行南方地暖農務既興非其時也熹猶
冀嗣歲可行益加講究條畫既備徧榜郡縣細民知其
不擾而利於已莫不鼓舞而貴家豪右占田隐税侵漁
貧弱者胥為異論以揺之至有進狀言不便者前詔遂
格閱兩月熹請去尋命持湖南使者節猶以經界不行
自劾議者惜之寧宗開禧元年䕫路轉運判官范蓀言
本路施黔等州荒逺綿亘山谷地曠人稀其占田多者
須人耕墾富豪之家誘客户舉室遷去乞將皇祐官莊
客户逃移之法校定凡為客户者許役其身毋及其家
屬凡典賣田宅聽其離業毋就租以充客户凡貸錢止
憑文約交還毋抑勒以為地客凡客户身故其妻改嫁
者聽其自便女聽其自嫁庶使深山寂谷之民得安生
理嘉定間知婺州趙㦛夫行經界於其州整有倫序後
守魏文豹行之益力於是向之上户析為貧下之戸實
田𨼆為逃絶之田者粲然可考凡給甲冊户産簿丁口
簿魚鱗圖類姓簿二十三萬九千有竒剏庫遷以藏之
歴三年而後上其事於朝八年詔職田蠲放如民田違
者坐之理宗淳祐二年勅自今凡民有契劵界至分明
所在州縣屯官隨即歸還六年殿中侍御史謝方叔言
豪强兼并之患至今而極非限民名田有所不可是亦
救世道之微權也今百姓膏腴皆歸貴勢之家租米有
及百萬石者小民百畝之田頻年差充保役則獻其産
於巨室以規免役小民田日減而保役不休大官田日
増而保役不及可不嚴立經制以為之防乎去年諌官
嘗以限田為税朝廷付之悠悠不知國用邊餉皆仰和
糴然權勢多田之家和糴不容以加之保役不容以及
之乞諭臣僚論奏使經制以定兼并以塞從之景定四
年賈似道以國計困於造楮富民困於和糴思有以變
法而未得其説知臨安府劉良貴浙西轉運使吳勢獻
買公田之䇿似道乃命殿中侍御史陳堯道曹孝慶上
疏請將官户田産逾限之數抽三分之一以充公田帝
從之詔買公田置買官田所以劉良貴提領臨安府通
判陳訔為檢閲副之良貴請下都省嚴立賞罰究歸併
之弊帝曰求免和糴無如買逾限之田為良法然東作
方興權俟秋成續議施行當始於浙西諸路視之為則
似道乃上疏條陳其制帝悉從之由是浙西六郡買田
三百五十餘萬畝每鄉置官以一所民為官耕者曰官
佃為官督者曰莊官莊官以富饒者充應兩歲一更每
租一石明減二斗不許多收(既而言者歴言其弊甚至/民本無田而以歸併抑買)
(自經分置莊官催租騷擾至度宗咸淳四年始罷莊官/而令諸郡公租以三千石為一莊聽民於分司承佃不)
(許盜易至徳祐始盡/除之而宋祚訖矣)度宗咸淳元年監察御史趙順孫
言經界將以便民雖窮閻下户之所深願而未必豪家
大姓之所甚樂今之所謂推排非昔之所謂自實推排
者委之鄉都則徑捷而易行自實者責之於人户則散
漫而難集嘉定以來之經界時至近也官有正籍鄉都
有副籍為鄉都者不過按成牘而更業主之姓名若夫
紹興之經界其時既逺而籍之存者寡矣因其鱗差櫛
比而求焉由一而至百至千至萬稽其畝歩訂其主佃
亦莫如鄉都之便朱熹所以主經界而闢自實者正謂
此也州縣能守朝廷鄉都任責之令又隨諸州之便宜
而為之區處當必人情悉孚不令而行矣從之三年司
農卿季鏞言經界之法必多差官吏悉集都保徧走阡
陌盡量歩畝審定等色紐折計等奸弊轉生若推排之
法不過以縣統都以都統保選任才富公平者定田畝
税色載之圖冊凡民有定産産有定税税有定籍吳門
紹興及湖南一路俱已告成竊惟東南諸郡皆奉行惟
謹其或田畝未實則令鄉局釐正之圖冊未備則令縣
局程督之監司郡守遞相稽察如周官日成月要以綜
核之於是詔諸路施行史臣論曰南渡後水田之利富
於中原故水利大興而諸籍没田募民耕者皆仍私租
舊額每失之重輸納之際公私事例逈殊私租額重而
納輕承佃猶可公租額重而納重則佃不堪命州縣胥
吏與倉庫百執事之人皆得為侵漁之道於耕者也季
世金人乍和乍戰戰則軍需浩繁和則歲幣重大國用
常苦不繼於是因民苦官租之重命有司括賣官田以
給用其初弛其力役以誘之其終不免於抑配此官田
之弊也嘉定以後又有所謂安邊所田(乃籍没權倖而/圍田湖田之在)
(官者皆/隸焉)收其租以助歲幣至其將亡又限民名田買其
限外所有謂之公田初議欲省和糴以紓民力而其弊
極多其租尤重宋亡遺患猶不息也
遼太宗㑹同三年詔於諧里河臚朐河之近地給賜南
院鄂津圖嚕伊遜巴勒北院烏納哈喇錫林人為農田
聖宗統和中蕭達林為西北路招討使以準布部落伺
隙而動欲増戌兵又恐餽餉不給問於耶律昭昭以書
答曰竊聞治得其要則仇敵為一家失其術則部曲為
行路夫西北諸部每當農時一夫為偵候一夫治公田
二夫給糺官之役大率四丁無一室處芻收之事仰給
妻奴一遭冦掠貧窮立至春夏賑恤吏多雜以糠粃重
以掊克不過數月又復告困且商牧者富國之本有司
防其𨼆没聚之一所不得各就水草便地兼以逋亡戍
卒隨時補調不習風土故日瘠月損馴至耗竭為今之
計若賑窮薄賦給以牛種使遂耕穫置游兵以防盜掠
頒俘獲以助伏臘散商牧以就便地期以數年富彊可
望然後練簡精兵以備行伍何守之不固何動而不克
哉七年詔括民田又詔燕樂宻雲二縣荒地許民耕種
免賦役十三年詔昌平懐柔等縣諸人請業荒地十五
年詔諸道勸民種樹又詔品部曠地令民耕種又募民
耕灤州荒地免其租賦
金之田制量田以營造尺五尺為歩濶一歩長二百四
十歩為畝百畝為頃民田業各從其便賣質與人無禁
但令隨地輸租而已凡桑棗民户以多植為勤少者必
植其地十之三明安穆昆户少者必課種其地十之一
除枯補新使之不缺凡講射荒地者以最下第五等減
半定租八年始徵之作已業者以第七等減半為税七
年始徵之自首冒此鄰地者輸官租三分之二佃黄河
退灘者次年納租海陵天徳二年定制凡職田畝取粟
三斗草一稱倉場隨月俸支正三品三十頃從三品二
十一頃正四品十七頃從四品十四頃正五品十三頃
從五品七頃正六品從六品六頃正七品從七品五頃
正八品四頃從八品三頃正九品從九品二頃諸防刺
以上女真契丹司吏譯史通事不問千里内外公田三
頃諸親王受任朝官兼外官者職田從職(金制二品而/下無職田三)
(品而下在京/者亦無職田)正隆元年遣刑部尚書赫舍哩羅索等分
行大興府山東真定府拘括荒閒牧地及官民占射逃
絶户地戌兵占佃官地外路官本業外増置土田及大
興府平州路僧尼道士女冠等地益以授所遷之明安
穆昆户且令民請射而官得其租也世宗大定十一年
正月上謂宰臣曰往歲清暑山西近路禾稼甚廣殊無
商牧之地因命五百里外乃得耕種今聞民皆去之他
所甚可矜憫其令依舊耕種(先是十年禁/侵耕圍場地)十七年邢州
男子趙廸簡言隨路不附籍官田及河灘皆為豪强所
占而貧民土瘠税重乞遣官拘籍冒佃者定立税課復
量減人户税數庶得輕重均平詔付有司將行而止復
以近都明安穆昆所給官地率皆薄瘠豪民租佃官田
歲久往往冒為已業令拘籍之又謂省臣曰官地非民
誰種然女真人户自鄉土三四千里移來盡得薄地若
不拘刷良田給之久必貧乏其遣官察之時省臣言官
地所以人多蔽區由盜耕罪輕乃更條約立限令人自
陳過限則告者有賞十九年帝謂宰臣曰亡遼時所撥
與本朝地畝民或指射為無主地租地及新開荒為已
業者可以拘括其間播種歲久若遽奪之恐民失業因
詔括地官張九思戒之復謂宰臣曰朕聞括地事所行
極不當如皇后莊太子務之類止以名稱便為官地百
姓所執􁛫驗一切不問其相鄰冒占官地復有幸免者
能使軍户稍給民不失業乃朕之心也二十年以行幸
道隘詔沿路頓舍側近官地勿租與民耕種又詔山東
路撥地一百四十頃大定初又於中都路賜田百頃命
拘山東之地入官又諭有司曰白石門至野狐嶺其間
淀濼多為民耕植者而官民雜畜往來無牧放之所可
差官括元荒地及冒佃之數二十一年帝謂宰臣曰山
東大名等路明安穆昆之民往往驕縱不親稼穡盡令
漢人蒔種取租已禁買奴婢委閲實户數計口給地必
令自耕力不足者方許佃於人時言者謂豪强之家多
占奪田者(有一家一口至三十頃/以致小民無田可耕)因令占官地十頃以
上者皆括籍入官均賜貧民(又以山東路所括民田民/分給女真屯田人户餘地)
(還/民)又尚書省奏山東所刷地數上曰此雖民地然無明
據括為官地亦無不可黄河已移故道梁山濼水退民
嘗恣意種之後遣使安置屯田民懼徵租逃者甚衆因
免徵赦罪别以官地給之二十二年省臣張仲愈等謂
民初無得地之由撫定後未嘗輸税妄通為已業者刷
之上謂太刻但令明安穆昆人户隨宜分處計其丁壯
牛具合得土田實數給之不足則以前所刷地二萬餘
頃補之二十三年奏明安穆昆户墾田一百六十九萬
三百八十頃有竒牛具三萬四千七百七十一在都宗
室將軍司墾田二千六百八十三頃七十六畝牛具三
百四徳呼勒唐古二部墾田萬六千二十四頃一十七
畝牛具五千六十六二十七年隨處官豪之家多侵占
官地轉與他人種佃規取課利命有司拘刷見數以與
貧難無地者每丁授五十畝庶不致失所餘佃不盡者
方許豪家驗丁租佃二十九年擬再立限令貧民請佃
官地縁今已過期計已數足其占而有餘者若容告訴
恐滋姦弊況續告漏遺地勅㫖已革今限外告者宜却
之止付元佃兼平陽一路地狹人稠官地當盡數拘籍
驗丁以給貧民上曰限外指告多佃官地者却之當矣
如無主不願承佃方許諸人告請其平陽路宜計丁限
田如一家三丁巳業止三十畝則更許存所佃官地一
頃二十畝餘者拘籍給付貧民可也又從言官請招他
路流民量給閒田耕河南曠地願作官地者免税八年
願為巳業者免税三年並不許貿易章宗明昌元年六
月以明安穆昆户不務栽植桑果令毎十畝中栽一畝
仍下各路栽之三年議行區種法四年勅令農田百畝
以上如瀕河易得水之地須區種三十餘畝多種者聽
無水之地則從民便承安元年四月初行區種法男年
十五以上六十以下有土田者丁種一畝丁多者五畝
止二年二月九路提刑馬百禄奏地肥瘠不同乞不限
畝數制可泰和四年令所在長官及按察司隨宜勸諭
亦竟不能行是年定制軍人所撥地止十里内自種種
數每丁四十畝續進丁同此餘者許令便宜租賃及兩
和分種違者錢業還主時六路括地其間屯田軍户多
冒名増口以請官地及包取民田而民有空輸税賦虛
抱物力者應命於税内每歲續刻之八年户部尚書高
汝礪以舊制人户請佃荒地者納租之時多巧避匿由
元限太逺請佃之初無人保識請自今請佃者可免三
年作已業者免一年以鄰首保識為長制宣宗貞祐三
年宰臣以既徙河北軍户於河南請以官田及牧地分
界之已為民佃者處之劉元規曰括地之議聞者無不
駭愕向者河北山東已為此舉民之塋墓井竈悉為軍
有若復行之大失衆心荒田不可耕徒有得地之名而
無享利之實縱得熟土不能親耕而復令民佃之所得
無幾而使紛紛交病哉遂罷之(時北方侵及河南由是/盡起諸路軍户南來保)
(守軍糧無出衆議益賦或與軍田二者不知所擇汝礪/言河南官民地相半又多全佃官地之家一旦奪之何)
(以自活如山東撥地時腴地盡入勢家瘠者乃付貧户/無益於軍而民有損惟當倍益官租以給軍食復以係)
(官荒田牧地量數與之令其自耕為便從之其後軍户/日給不足應授以荒官田及牧地可耕者人三十畝汝)
(礪既總括荒田旋又奏頃畝之數甚少軍户復不能自/耕必以與人取租數百里外請罷給但半給種半實直)
(焉四年省院又議軍户願佃者計口給之其餘僻逺不/願者宜准近制係官荒地許軍民耕闢亦未能遽減其)
(種遲以歲月俟成倫次漸可以省官廪耳後乃定擬民/有能開牧馬地及官荒地作熟田者以半給之為永業)
(半給/軍户)興定三年尚書右丞侯摯言河南軍民田總一百
九十七萬頃見耕種者九十六萬餘頃合上中下十一
取之歲得九百六十萬石自可優給歲支民不疲而軍
用足詔有司議行之四年伊喇布言軍户自徙於河南
尚未給田移徙不常貧者甚衆請括諸屯處官田人給
三十畝仍不移屯他所宰臣議先撥授之為永業俟有
獲即罷其家種從之五年京南行三司舒穆嚕斡魯言
京南東西三路屯軍四十萬口歲費種一百四十餘萬
石皆坐食民租宜括逋户舊耕田南京一路舊墾田三
十九萬八千餘頃内官田民耕者九萬九千頃饑民流
離猝難復業不若分給軍户人三十畝使之自耕或召
人佃種令省臣議更不能行
　
　
　
　
　
　
　
　
　
　
　
　
　
　
欽定續通典卷二
欽定四庫全書
欽定續通典卷三
　食貨
　　田制下(元/)　(明/)
元世祖時趙天麟上策曰井田之法六尺為步步百為
畝畝百為夫夫三為屋屋三為井井方一里凡九百畝
其中為公田八家皆私百畝同養公田井百為成成方
十里成百為同同方百里同百為畿畿方千里臣嘗計
方千里之地提封百萬井山川城市等除百分提封之
三十六外定六十四萬井為私田五萬一千二百萬畝
其井中區除宅居二十畝之餘為公田五千二十萬畝
又乗除粟稻等子粒之多寡每畝嵗只率一石五斗而
計之則私田子粒可得七萬六千八百萬石公田子粒
七千六百八十萬石其鰥寡孤獨無告者須先賑惠焉
上下相睦貧富相均此隆周所以旁作穆穆迓衡而孟
子所以不憚區區告人也自嬴秦變法之後富者田連
阡陌而貧者無置錐之地越至於今迫於豪富官貴而
不能復聖朝東西南北地境無窮國家用費之資僅足
下民愁嘆之聲未絶且古者方千里之地得公田子粒
七千六百八十萬石今能得之乎臣知其斷不能也方
今之務莫如興復井田尚恐驟然騷動宜限田以漸復
之望陛下一新田制凡宗室王公之家限田幾百頃凡
無族官民之家限田幾十頃凡限外退田者賜其家長
以空名告身每田幾頃官階一級不使之居實職也凡
限田之外蔽欺田畝者坐以重罪凡限外之田有佃户
者就令佃户為主凡未嘗墾闢者令無田之民占而闢
之且全免第一年租税次年減半第三年依例科徴凡
占田不可過限凡無田之民不欲占田者聴凡以後有
賣田者買田亦不可過限也私田既定乃定公田公田
之法凡九等一品者二十頃二品者十八頃三品者十
五頃四品者十二頃其以下俱以二頃為差至九品但
二頃而已庶乎民獲恒産官足養亷行之五十年之後
井田可以興復矣至元三年定隨路府州縣官員職田
上路達嚕噶齊一十六頃總管同同知八頃治中六頃
府判五頃下路達嚕噶齊一十四頃總管同同知七頃
府判五頃散府達嚕噶齊一十頃知府同同知六頃府
判四頃上州達嚕噶齊一十頃州尹同同知五頃州判
四頃中州達嚕噶齊八頃知州同同知四頃州判三頃
下州達嚕噶齊六頃知州同州判三頃警巡院達嚕噶
齊五頃警使同警副四頃警判三頃録事司達嚕噶齊
三頃録事同録判二頃縣達嚕噶齊四頃縣尹同縣丞
三頃主簿二頃縣尉主簿兼尉並同經歴四頃又定按
察司職田各道按察使一十六頃副使八頃僉事六頃
七年立司農司頒農桑之制十四條其最善者縣邑所
屬村疃凡五十家立一社擇髙年曉農事者一人為之
長増至百家者别設長一員不及五十家者與近村合
為一社地逺人稀不能相合各自為社者聴其合為社
者仍擇數村之中立社長官司長以教督農桑為事凡
種田者立牌橛於田側書某社某人於其上社長以時
㸃視勸誡不率教者籍其姓名以授提㸃官責之其有
不敬父兄及凶惡者亦然仍大書其所犯於門俟其改
過自新乃毁如終嵗不改罰其代充本社夫役社中有
疾病凶喪之家不能耕種者衆為合力助之一社之中
災病多者兩社助之凡為長者復其身郡縣官不得以
社長與科差事農桑之術以旱暵為先凡河渠之利委
本處正官一員以時濬治或民力不足者提舉河渠官
相其輕重官為導之地髙水不能上者命造水車貧不
能造者官具林木給之俟秋成之後騐使水之家俾均
輸其直田無水者鑿井井深不能得水者聴種區田其
有水田者不必區種仍以區田之法散諸農民種植之
制每丁嵗種桑棗二十株土性不宜者聴種榆栁等其
數亦如之種雜果者每丁十株皆以生成為數願多種
者聴其無地及有疾者不與所在官司申報不實者罪
之仍令各社布種苜蓿以防饑年凡荒閒之地悉以付
民先給貧者次及餘户毎年十月令州縣正官一員巡
視境内設法除蝗十二年江陵行省亷希憲以宋引水
扞敵是以城闉之外濟水彌望因引還江流遂得陸地
數百萬畝招諭富民隨力耕種約以三年後減半収租
貧民趨之曽未期年已成沃壤二十一年定江南行省
及諸司職田比腹裏減半上路達嚕噶齊八頃總管同
同知四頃治中三頃府判二頃五十畝下路達嚕噶齊
七頃總管同同知三頃五十畝府判二頃五十畝經歴
二頃知事一頃提控案牘同散府達嚕噶齊六頃知府
同同知三頃府判二頃提控案牘一頃上州達嚕噶齊
五頃知州同同知二頃州判同提控案牘一頃中州達
嚕噶齊四頃知州同同知二頃州判一頃五十畝都目
五十畝下州達嚕噶齊三頃知州同同知二頃州判一
頃五十畝上縣達嚕噶齊二頃縣尹同縣丞一頃五十
畝主簿一頃縣尉同中縣同上(無縣/丞)下縣達嚕噶齊一
頃五十畝縣尹同主簿兼尉一頃録事司達嚕噶齊一
頃五十畝録事同録判一頃司獄一頃巡檢同按察使
八頃副使四頃僉事三頃經歴二頃知事一頃運司官
運使八頃同知四頃運副三頃運判同經歴二頃知事
二頃提控案牘同鹽司官鹽使二頃鹽副二頃鹽判一
頃各場正同管勾各一頃成宗大徳二年凡在官之地
許民佃種輸租七年浙省平章政事徹爾以松江填淤
民不可稻因導水入海民得良田若干萬頃武宗至大
二年苗好謙獻種蒔之法其説分農民為三等上户地
一十畝中户五畝下户三畝或一畝皆築垣牆圍之以
時収採桑椹依法種植武宗善而行之三年申命大司
農總挈天下農政修明勸課之令除牧養之地其餘聴
民秋耕(秋耕者掩陽氣于地中蝗蝻遺種皆為/日所曝死次年所種必盛於常禾也)仁宗延
祐元年平章章閭言經理大事世祖已嘗行之但其間
欺𨼆尚多未能盡實以熟田為荒地者有之懼差而析
户者有之富民買貧民田而仍其舊名輸税者亦有之
由是嵗入不増小民告病若行經理之法俾有田之家
及各位下寺觀學校財賦等田一切從實自守庶幾税
入無𨼆差徭亦均於是遣官經理然期限猝迫富民黠
吏並縁為姦以無為有虛具於籍者往往有之明年命
河南自實田自延祐五年為始每畝止科其半(按河南/省總計)
(官民荒熟田一百一十八萬七百六十九頃江西省官/民荒熟田四十七萬四千六百九十三頃江浙省官民)
(荒熟田九十九萬/五千八十一頃)英宗至治三年張珪上疏曰天下官
田嵗入所以贍衛士給戍卒自至元三十一年以後累
朝以是田分賜諸王公主駙馬及百官宦者寺觀之屬
遂令中書酬直海漕虚耗國儲其受田之家各任土著
姦吏贓官催甲斗級巧名多取又且驅迫驛傳徴求餼
廪折辱州縣償補逋負至倉之日變鬻以歸官司交忿
農民窘竄臣等議惟諸王公主駙馬寺觀如所與公主
僧格勒及普安三寺之制輸之公廪計月直折支以鈔
令有司兼領輸之省部給之大都其所賜百官及宦者
之田悉拘還官著為令時不能從文宗天厯中詔諸路
農民請佃荒田者與免租賦三年作已業者一年自首
冒佃及諸佃黄河退灘地者不在免例順帝至正二年
六月命江浙撥賜僧道田還官徴糧以備軍儲四年六
月立松江等處稻田提領所(時賜托克托/松江田故也)十三年正月
命烏蘭哈達烏克遜良楨兼大司農卿給司農分司印
西自西山南至保定河間北至檀順州東至還民鎮凡
係官地及元管各處屯田悉從分司農司立法佃種合
用工價牛具農器榖種召募農夫諸費給鈔五百萬錠
以供其用三月以各衙門在官田地并宗仁等衛屯田
地土並付司農分司播種四月以禮部所轄掌薪司并
地土給付司農分司又詔取勘徐州汝寧南陽鄧州等
處荒田并户絶籍没入官者立司牧署掌司農分司耕
牛又立玉田屯署十四年二月詔河南淮南兩省並立
義兵萬户府建清河大夀元忠國寺以江浙廢寺田歸
之十六年三月臺臣言係官牧馬草地俱為權豪所占
今後除規運總管府見種外餘盡取勘令大司農召募
耕墾嵗収租課以資國用從之十九年三月置大都督
兵農司仍置分司十道專督屯糧以博囉特穆爾領之
所在侵奪民田不勝其擾
明土田之制凡二等曰官田曰民田初官田皆宋元時
入官田地厥後有還官田没官田斷入官田學田皇莊
牧馬草場城壖苜蓿地牲地園陵墳地公占隙地諸王
公主勲戚大臣内監寺觀賜乞莊田百官職田邊臣養
亷田軍民商屯田通謂之官田其餘為民田太祖即位
遣使覈浙西田畝又以中原田多荒蕪命省臣議計民
授田(令各處田土兵燹之後他人開墾成熟者聴為已/業業主已還有司于附近莊田撥補又令復業人)
(民丁少而舊田多者不得依前占䕶丁/多而舊田少者於附近荒田驗丁撥補)設司農司開置
河南臨濠之田驗其丁力計畝給之不得兼并北方近
城地多不治召民耕人給十五畝蔬地二畝免租三年
每嵗中書省奏天下墾田數官給牛及農具者乃収其
税凡民田五畝至十畝者栽桑麻木棉各半畝十畝以
上倍之民有犯法應籍没者田土令拘入官洪武三年
徙蘇州松江嘉興湖州杭州民無業者田臨濠給資糧
牛種復三年五年詔流民復業者各就丁力耕種毋以
舊田為限十年賜百官公田(勲臣公侯丞相以下莊田/多者百頃親王莊田千頃)
(又賜公侯暨武臣公田又賜百官公田以其租入充禄/指揮没于陣者皆賜公田二十四年給公侯嵗禄歸賜)
(田於/官)二十年命國子生武淳等分行州縣隨糧定區區
設糧長四人量度田畝方圎次以字號悉書主名及田
之丈尺編類為冊狀如魚鱗號曰魚鱗圗冊(先是詔天/下編黄冊)
(以户為主詳其舊管新収開除實在之數為四柱式而/魚鱗圗以土田為主諸原坂墳衍下隰沃瘠沙鹵之别)
(畢具魚鱗冊為經土田之訟質焉黄冊為緯賦役之法/定焉凡質賣田土備書税糧科則官為籍記之毋令産)
(去税存以/為民害)二十一年徙澤潞民無業者墾河南北田賜
鈔備農具二十四年令公侯大官以及民人不問何處
惟犂到熟田方許為主但是荒田俱係在官之數若有
餘力聴其再開其山場水陸田地亦照原撥賜則例為
主不許過分占為己有又令山東概管農民務見丁著
役限定田畝著令耕種敢有荒蕪田地流移者論如律
二十六年覈天下土田總八百五十萬七千六百二十
三頃凡田以近郭為上地迤逺為中地下地五尺為步
步二百四十為畝畝百為頃仍元里社之制河北諸州
縣土著者以社分里甲遷民分屯之地以屯分里甲社
民先占畝廣屯民新占畝狹故屯地謂之小畝社地謂
之廣畝時又令開墾荒蕪官田俱照民田起科二十八
年詔河南山東桑棗及二十七年後新墾田毋徴税(按/宣)
(徳間墾荒田永不起科及洿下斥鹵無糧者皆覈入賦/額數溢于舊有司乃以大畝當小畝以符舊額有數畝)
(當一畝者步尺參差不一人得以意贏縮土地不均未/有如北方者貴州田無頃畝尺籍悉徴之土官而諸處)
(土田日乆頗淆/亂與黄冊不符)成祖永樂元年發流罪以下墾北京田
英宗正統三年詔各處凡有入額納糧田地不堪耕種
另自開墾補數者有司勘實不許重復起科五年令北
直隸府州縣將富豪軍民人等包耕田地除原納糧田
地外其餘均撥貧民及衝塌田地人户耕照例起科其
貧民典當田宅年乆無錢取贖及富豪軍民占種逃民
田地待復業之日照舊斷還原主十三年令各處寺觀
僧道除洪武年間置買田土其有續置者悉令各州縣
有司查照散還於民若廢弛寺觀遺下田莊令各該府
州縣踏勘悉撥與招還無業及丁多田少之民毎户男
子二十畝三丁以下者三十畝若係官田照依減輕則
例毎畝改科正糧一斗俱為官田如有户絶仍撥給貧
民不許私自典賣景泰帝二年令各處寺觀量存六十
畝為業其餘撥與小民佃種納糧英宗天順二年敕皇
親公侯伯文武大臣不許强占官民田地事發坐以重
罪八年(時憲宗/已即位)以順義縣安樂里板橋村太監曹吉祥
抄没地一處撥為宫中莊田(皇莊之名/由此始)憲宗成化五年
彭韶疏言奉命㑹勘真定府土地按真定在堯舜時為
冀州之域其賦第一等或雜出第二等説者以為如周
官田一易再易之類盖以其地有間一嵗一収者有間
二嵗一収者所以賦有不同則是未嘗逐畝定賦而一
畝必兼數畝之地明矣我太祖皇帝於洪武二十八年
户部官奉㫖百姓供給煩勞已有年矣山東河南民人
除額入田地照舊徴科新開荒地不問多少永不起科
有力者聴其自種宣徳六年本部官又奏北京八府供
給尤多欽䝉宣宗皇帝准令照例是祖宗之心即堯舜
之心也以此真定所屬武强等縣新開地土向不起科
至天順二年太監韓諒奏討武强縣踏勘得無糧地五
百一頃三十五畝䝉英宗皇帝欽撥一百頃與韓諒外
有四百餘頃仍舊與民耕種不曽科糧是英宗皇帝之
心即祖宗之心也後因廣寧侯家人劉聰等累年攪擾
民間方將前地并韓諒還官地減輕起科誠出無奈今
指揮同知周彧等又奏前地有司不能明白敷奏再量
出無糧地七十餘頃盖其地間有多餘故也然地雖間
有勢難盡量臣等不敢欺蔽請陳其實頃者親詣本縣
見其地有髙阜者有低窪者有平坦磽薄者天時不同
地利亦異且如亢旱則低處得遇而髙處全無水潦則
髙處或可而低處不熟沿河者流徙不常鹹薄者數年
一収截長補短取彼益此必須數畝之地僅得一畝之
入是以堯舜行錯法於前我祖宗許開種於後良為此
也即今彼處人民追賠馬匹起運糧草砍柴人夫京班
皂隸等項一年約有數班差役以致丁丁皆授役之人
嵗嵗無空閒之日所深賴者顧戀地業盡力耕種以取
給朝夕而已今若一畝只量與一畝餘皆奪為閒地則
仰事俯育且無所資其餘糧差何暇復計臣知其非死
則徙耳自古立國皆重根本今真定近在畿内理宜加
厚此臣等所謂不可盡量者也而戚里功臣之家錦衣
美食與國咸休但能存心忠厚自然富貴兩全奚待與
民争艱食之利哉況聖朝卜世無疆法當垂後土地有
限而求者務多亦恐終不能有所應付也伏望特憫其
祖宗開墾艱難其子孫衣食所托量加寛恤庶幾民間
知有生生之樂六年從原傑奏凡軍民有告訐不起科
者不聽又題准各王府及功臣之家賜田土佃户照原
定則例將該納子粒毎畝徴銀三分送赴本管州縣上
納令各該人員闗領不得自行収受二十一年令遼東
地方軍人有開墾抛荒土地(不係/屯田)分上中下三等起科
孝宗𢎞治二年令順天等六府入官田地俱撥與附近
無田小民耕種起科毎名不過三十畝三年禁宗室勲
戚奏請田土及受人投獻實在田土總計四百二十三
萬八千五十八頃内官田五十九萬八千四百五十六
頃民田三百六十萬九千六百一頃武宗正徳十六年
差夏言樊繼祖張希尹等往順天等府查勘各項莊田
地土共二十萬九百一十九頃又外係先年侵占民者
共二萬二百二十九頃各給主遂罷皇莊及宫莊等而
宦戚輩復中撓之帝命覈先年頃畝數以聞改稱官地
不復名皇莊(又定凡公主國公莊田世逺存什三嘉靖/三十九年遣御史奪𨼆冐莊田萬六千餘)
(頃穆宗復定世次遞減之限勲臣五世限田二百頃戚/畹七百頃至七十頃有差初世宗時承天六莊二湖地)
(八千三百餘頃領以中官又聴校舍兼并増八百八十/頃分為十二莊至是始領之有司兼并者還民宗室買)
(田不輸役者没官皇親田俱令有司徴之賜額有定徴/収有制民害少衰神宗賚予過侈福王分封括河南山)
(東湖廣田為皇莊至四萬頃羣臣力争乃減半王府官/丈地徵税旁午於道時復更定勲戚莊田世次遞減法)
(視舊制稍寛其後應議減/者輒奉詔姑留不能革也)是年覈馬房地土頃畝設立
碓開挑濠塹呈部照驗世宗嘉靖初因給事中底藴奏
正徳以來無籍之徒揑稱湖蕩等項無人之地投獻勢
要奏建皇莊命刑部尚書林俊查勘俊疏言竊查皇莊
及皇親功臣各莊田所占各府州縣地自正徳十一年
以前已有三百八十餘處毎處地土動計數千百頃中間侵
占混奪之弊積襲已非一朝為厲之階實起於姦人欲
盡規地利以媚朝廷究其流弊則壊于勢家盡奪民産
以肥私室其在宫闈者則中官禁卒旁午肆出而郡縣
恣其騷擾其在勲戚者則豪奴悍僕肆行威斷而官府
莫敢誰何節經差官查勘終於患害不除盖由私人貴
戚慿藉寵靈猾少姦徒盤據窟穴是以積垢宿蠧莫可
爬梳合勢朋計動行沮撓此實累朝弊政至于先朝而
極畿輔軍民剥膚摧髓之害莫有甚于此者也兹者伏
荷皇上至仁體物軫念民窮故因言官建議亟䝉俞允
之音繼因該部執奏特降諄切之㫖既將管莊人員盡
數取回復禁皇親功臣不許自行収受厲階禍本一旦
剗除中外人心不勝歡慶但先經該部具題節行撫按
衙門去後續因差科道等官止令前去㑹同本處巡按
御史而於巡撫衙門顧未之及臣等愚昧以為鋤擊豪
强則於巡按之體為切至于檢覈田土則於巡撫之職
為宜必須彼此㑹同方於事體穏便且順天等八府雖
云近在畿甸然地方遼濶周延千里故撫按付以四人
分理今皇莊並各項莊田所占之地幾遍八府以正徳
十一年以前所有計之無慮九萬餘頃至于近年以來
嵗増日益踰鄉跨邑無處無之且先年祇因一二處奏
辦告争朝廷差官亦不過一二處踏勘尚有經年閲月
方得事竣今舉列郡皇莊之多百年積習之弊一旦付
臣等清理是宜舉措之間要必先有次第訪得各該撫
按官員見今巡歴各在一方相去隔逺卒難期㑹請查
照該部原議先行撫按衙門遵照先令即奉欽依事理
一面委官分頭親詣各處皇莊逐一查出四至段落并
原額頃畆數目及審有無侵占等弊開具畧節聴候臣
等領敕親詣各該地方備出告諭嚴加督責宻行體訪
中間或權豪勢要沮壊行事或侵奪𨼆占積乆難明或
姦猾刁徒乗機詆詐或貪官枉法欺弊或冗官玩法稽
行俱聽臣等㑹按施行疏上敕順天等八府畿内重地
朝廷累有優恤禁例近姦猾無籍之徒妄以軍民田地
指作空閒投獻奏改皇莊以致失業朕深惻然兹特命
爾與山西道監察御史樊繼祖等㑹同撫按親詣覆勘
給主召佃凡有益國家有利軍民者悉聴㑹同議處施
行俊又疏曰伏讀詔書内一欵京通二倉水次倉皇城
各門京城九門各房倉場各皇莊凡正徳中額外増置
者内城司禮監照洪武初年例查奏取回又禮科給事
中底藴奏為應詔查處皇莊事奉㫖該部查覆本部議
依轉行查勘既而兵部又稱差管皇莊内臣官校數多
移咨勘報臣等益加駭愕竊惟太祖以應天等處為興
王之地特將夏税不時全免太宗建都北平恪守成憲
列聖相承益隆無替正徳以來無籍之徒輒取畿内逋
田投獻近倖奏為皇莊況管莊内臣又慿城狐社鼠之
勢而収租官校即係設謀投獻之人横征巧取莫敢誰
何而皇親駙馬功臣人等莊田散布其間乗機侵奪往
往有之幸賴陛下聖明入繼大統即有前項裁革管莊
内臣之詔甚盛心矣旬月之間乃復許皇莊責令私人
管理不意惟新之初有此厲民之漸伏望陛下垂念畿
輔根本収回成命又查勘事宜重大必須差科道部屬
假以事權公同查勘庶幾克濟奉㫖姦猾之徒侵奪民
田朕在藩邸已知其弊便寫敕遣官查勘給主管莊人
員盡數撤回務使積弊盡革欽此臣等遵敕請以順天
等府州縣㑹同前巡撫順天等府地方都察院右副都
御史李昆今接管右副都御史孟春并巡撫保定等府
地方都察院右副都御史周季鳳前巡撫直隸監察御
史王琳宋鉞今接管監察御史郭楠選官親詣各處召
集地隣里老等嚴加查勘旋據順天等府經歴司以委
官治中王槐等所查勘各州縣原額莊田并投獻侵占
額外地土各頃畝數目及取具業主召佃人户退認供
給領狀造冊呈繳臣等覆勘訖竊臣等奉命以來按行
八府閲歴三時仰希明恩俯詢民瘼凡成化𢎞治及正
徳年間皇莊及皇親功臣莊田凡屬姦民投獻勢要侵
占者盡數查出給主召佃還官歸民一切遵㫖施行所
據查勘順天等府地方各項莊田地土計二十萬九百
一十九頃二十八畝退斷侵占過民地計二萬二百二
十九頃二十八畝閭閻歡忻鼓舞歌頌但臣等區區尚
有進於是者臣聞古者四民各有常職而農者十居八
九故衣食足而民無困洪惟我太祖立國之初檢覈天
下官民田土収種俱有定額乃令山東河南額外荒田
任民開墾永不起科至我宣宗皇帝又令北直隸地方
比聖祖山東河南例民間新開荒田不問多寡永不起
科至正統六年則令北直隸開墾荒田從輕起科實于
祖宗之法畧有背戾至景皇帝尋亦追復洪武舊例不
許額外丈量起科至今所當遵行盖縁北方地土平夷
廣衍中間大半㵼鹵瘠薄之地葭葦沮洳之場且地形
率多窪下一遇驟雨即成渰沒不必滛潦之乆輒有害
稼之虞祖宗有見於此曲為體恤是以北人雖有水潦
災傷猶得隨處耕墾不致坐窘衣食夫何近年權倖親
暱之臣妄聴姦民投獻輒自違例奏討由是公私莊田
踰鄉跨邑小民恒産嵗剥月削至于本等原額徴糧養
馬産鹽入站之地一例奪據權勢横行何所控訴産業
既失糧税究存徭役苦於並充糧草困於重出饑寒流
轉靡所底止以致强者起為盗賊弱者轉死溝壑其巧
黠者則或投充勢家莊頭家人名目資其勢力轉擾良
民或匿入海户陵户勇士校尉等籍脱差徭以重困敦
本之人凡所以蹙民命竭民膏者百孔千瘡不能枚舉
臣等伏查各宫莊田祖宗以來未之有也惟天順八年
以順義縣安樂里板橋村太監吉祥抄沒地一處撥為
宫中莊田其地原額一十頃一十三畝初吉祥占過軍
地二十四頃八十七畝共三十五頃立莊今次查勘又
占過民地四十頃見在共七十五頃此則宫闈莊田之
始而數十年間侵占之數過於原額已十倍也舉此一
處其他可知至成化年間惟増寳坻縣王浦營莊田一
處原係㑹州衛草場當時止増豐潤新城雄縣莊田三
處至𢎞治十八年十月乃孝廟升遐之後先帝踐阼之
初一月之間建立皇莊七處曰大興縣十里鋪皇莊曰
大王莊皇莊曰深溝兒皇莊曰髙宻店皇莊曰石㜑營
皇莊曰六里屯皇莊曰土城皇莊自此之後設立漸多
而皇莊之名始著其在昌平州則有蘇家口皇莊在三
河縣則有白塔皇莊在真定府寧晉縣則有鋪頭村皇
莊大劉村皇莊在平隂縣則有大灰窑皇莊在新河縣
則有仙汪莊皇莊在南宫縣則有南莊村皇莊此皆正
徳元年之新設也又東安縣則有南葛里皇莊寳坻縣
則有李子沽皇莊通州則有神樹皇莊武清縣則有灰
蝸口皇莊王慶陀皇莊静海縣則有四當口皇莊此皆
正徳二年之所設也至正徳四年則立大興縣三里河
皇莊二處正徳五年則立六里屯皇莊一處正徳七年
則立武清縣尹兒灣大直沽皇莊二處正徳八年則立
昌平州樓子村皇莊静海縣衛河兩岸皇莊青縣孫兒
莊皇莊保定府安州騸馬廟皇莊清苑縣閻莊社皇莊
正徳九年則又立安肅縣龍化社皇莊數年之間設立
皇莊如此之夥共計占地三萬七千五百九十五頃四
十六畝皇莊既立則有管理之太監有奏帶之旗校有
跟隨之名下毎處動至三四十人其初管莊人員出入
及裝運租税並自備車輛夫馬不干有司正徳以來權
姦用事於是有符驗之請闗文之給經過州縣有廪餼
之供有車輛之取有夫馬之索其分外生事巧取財物
又有言不能盡者及抵所轄莊田處所擅作威福肆行
武斷其甚不靖者則起葢房屋駕控橋梁擅立闗隘出
給票帖私刻闗防凡民間撑駕舟車放牧牛馬採捕魚
蝦螺蚌莞蒲之利靡不括取而相鄰地土展轉移築封
堆包打界至見畝徴銀本土豪猾之民投為莊頭撥置
生事幫助為虐多方括尅獲利不貲輸宫闈者曽無十
之一二而私入囊槖者盖不啻什八九矣是以小民脂
膏吮削無餘丁壯逃竄户口消耗里分減併糧差愈難
卒致輦轂之下生理寡遂閭閻之間貧苦刻骨道路嗟
怨邑里蕭條此弊不革將見數十年後人民離散土地
日蹙盗賊蠭起姦雄藉口不知朝廷何以為國此可為
太息流涕者也幸遇皇上天縱仁智入繼大統曩在潛
邸已知其弊即位之初首下明詔管莊人員盡數革回
乃者復採廷議委臣等以查勘前項地土草萊之人始
得披雲霧而睹青天脱水火而就袵席矣臣等勘報文
冊將在京附郭大興縣地方各宫莊田原不係占奪民
田不滿數十頃者請一切改為各宫親蠶厰公桑園等
項名額以備宫中蠶事其餘一應莊田逺在各府州縣
動以千百頃計者臣願陛下一切弛以利民或勒歸户
部造入版籍令民照舊輸納以為在官地土不必更屬
宫闈如宫中常年供用不能頓缺敢乞令户部每嵗進
納上供銀兩若干分進各宫以充支用則光明正大何
必虛受莊田之名而貽小民之害哉至于皇親功臣欽
賞莊田查得洪武初年公侯駙馬伯禄米皆給官田令
量原定官糧私租之數依主佃分數収取至洪武二十
五年皆給禄米賜田還官竊惟洪武初年天下甫定干
戈之後土地有餘彼時受封者又皆佐命元臣比今之
戚畹恩澤封拜萬萬不同然而給禄之後原賜土田急
令還官誠以土地乃農業所資國家之本夫古之有田
禄者各食其田之所出以為世禄今既官給之禄奈何
又與之田是重出則過制矣然功臣之中勛勞大者至
今仍有莊田不過數家管業已定侵占亦少惟近年皇
親侯伯慿藉寵暱奏討無厭害民奪業甚失人心今臣
等仰遵敕㫖退給伏望陛下敕部自功臣家外將累朝
皇親侯伯受賜莊田據臣等勘報文冊通融數目多寡
定為中制量給養贍其過多者一切裁損以還之官臣
等又查勘過各項田土數目並是退給侵牟開豁荒鹹
覈實之數比與先年妄報投獻奏討原數不同乞敕部
一以新冊為定移出所給執照以便徴収其山東河南
奉例開墾之地亦有姦猾之徒投獻王府勢與畿甸之
弊大抵相類請敕下凡皇莊及各皇親莊田處分既訖
一併出榜頒示天下其有違例投獻奪至百頃以上者
處以極刑則法重而民不敢犯恩溥而民得安生矣六
年令各處板荒積荒抛荒田地不拘本府别府軍民匠
竈儘力耕墾給與由帖永逺管業七年題准今後應賞
地土隨品級定制凡逺遺莊田别其世之親疎量為裁
革至于戚畹開墾置買不行報官納糧者照功臣律例
一體追斷八年霍韜奉命修㑹典言自洪武迄𢎞治百
四十年矣天下額田已減强半而湖廣河南廣東失額
尤多非撥給於王府則欺𨼆於猾民廣東無藩府非欺
𨼆即委棄於冦賊矣司國計者可不究心是時桂萼郭
宏化唐龍簡霄先後疏請覈實田畝而顧鼎臣請履畝
丈量丈量之議由此起江西安福河南裕州首行之而
法未詳具人多疑憚其後福建諸州縣為經緯二冊其
法頗詳然率以地為主田多者猶得上下其手又令各
撫按官查有荒廢寺觀無僧行住持及遺下田産無人
管業者照彼中時價召人承買改名入冊辦納糧差又
令陜西抛荒田土最多州縣分為三等第一等召募墾
種量免税三年第二等許諸人承種三年之後方納輕
糧毎石照例減納五斗第三等召民自種不徴税糧抛
荒不及三分有附近及本里本甲本户人丁堪以均派
帶種者勸諭自相資借牛種及貧無力者官為借給責
令開墾不必勘報又令西安等府田土果係抛荒無人
承種者即召人耕種官給牛具種子不徴税糧若有水
崩沙厭不堪耕種者即與除豁九年查順天六府所屬
通州大興等六十七州縣勲戚内臣寺觀莊田共四百
一十九處計地四萬四千一百二十五頃四畝十一年
令薊州永平沿邊闗營抛荒山場地畝係有糧原為民
業者附近軍餘承佃任納民糧其冊籍不載并原係附
近官山官地撥給附近正軍耕種量収輕税作為屯田
餘地其建昌等營裁革鎮守守備内臣遺下田土房屋
係占奪者給還原主當辦糧差係官山官地分給貧軍
耕種量収税價以充各邊賞勞修理公用十三年題准
各處但有抛荒堪種之地聴招流移小民或附近軍民
耕種照例免税三年官給牛具種子不許科擾如地主
見其開種成熟復業争種者許赴官告明量撥三分之
一給主二分仍聴開荒之人承種各照畝納糧十年之
上方行均分敢有恃强奪占者官司問罪又裁汰陜西
鎮守太監其養亷地一百五十四頃令原佃軍民承種
附入實徴冊十四年以通州曬米厰地四頃召佃為修
理公廨之用十五年以陜西中䕶衛外地九頃抛荒田
二十五頃召佃以備軍儲二十一年以總兵官東紅花
等莊田三頃革任太監所遺荒田二頃副總兵遊擊將
軍各一頃皆軍餘開墾屯田聴軍人佃種至各邊將官
能于邊外自開地者任其開墾耕種不在此例二十二
年令陜西查勘朝邑縣地方(潼闗以西/鳳翔以東)黄河退灘堪以
耕種地二百九十一頃八十三畝令居民照舊耕種収
入實徴冊自本年為始每畝起科三升二十四年詔流
民復業與牛種開墾閒田者給復十年二十九年令凡
公主國公下莊田世逺者以十分為率内儘一處撥給
三分其餘七分盡數追出還官徴銀解部以補宫莊備
邊之需若爵級已革除補足宫莊額數外餘剰地畝照
例徴銀解部濟邊或量留五分給與的親承繼人員管
業以備䕶墳香火之用其餘五分還官寺觀太監下自
買營造丘隴奏免糧差地不及三頃者容令照舊若至
三頃之外量免其養馬均徭差役毎畝督辦納子粒解
部穆宗隆慶元年御史董堯封奏查出蘇松常鎮四府
投詭田一百九十九萬五千四百七十畝花分田三百
三十一萬五千五百六十畝因條上便宜事一議丈量
二定糧冊三均糧役四明優免五平均徭役六裁供億
七申法守八嚴責成户部覆丈量均賦私兑恐煩擾難
行優免雖有定例但吳中起科甚重若止論糧石均為
不均宜視田畝之數為差其餘悉如議報可二年題准
以後奏請莊田乞欽定數目撥給其年逺勲戚行屯田
御史自封爵之日為始傳派五世親服已盡者止留莊
田百頃或支派已絶並爵級已革盡數追奪還官又題
准元勲後裔傳派五世者原議百頃之外今再留一百
頃如係勲戚相半者再留五十頃神宗萬厯二年召人
墾種甘州荒地俟六年量徴四年詔鳳陽淮安力舉營
田六年張居正以田賦失額小户多存虛糧致里甲賠
累從言官疏詔令二直隸十三布政司府州縣通行丈
量限三年之内竣事居正用開方法以徑圍乗除畸零
截補於是豪猾不得欺𨼆里甲免賠累而小民無虛糧
總計田七百一萬二千九百七十六頃視𢎞治時贏三
百萬頃然居正尚綜核頗以溢額為功有司争改小弓
以求田多或掊克見田以充虗額北直隸湖廣大同宣
府遂先後按溢額田増賦時詔江北諸府民年十五以
上無田者官給牛一頭田五十畝開墾三年後起科又
詔蘇州諸府開墾荒田七年覈兩畿山東陜西勲戚田
十一年議陜西延寧二鎮丈出荒田不在屯田舊額内
者俱聴軍民隨便領種永不起科各邊但有屯餘荒地
可墾者視此十九年詔定戚臣莊田二十六年正月大
學士沈一貫奏山東一省六府地廣民稀宜令巡撫得
自選亷幹官員將該省荒蕪地土逐一查核頃畝的數
多方招致能耕之民如江西福建浙江山西及徽寧等
處不問逺近凡願入籍者悉許報名擇便官為之正疆
定界置署安插辨其衍汰原隰之宜以生五榖六畜之
利其新籍之民則為之編户排年為里為甲循阡履畝
勸耕勸織禁絶苛暴罷免追呼止奢僭以養淳朴之性
興禮讓以厚親睦之俗以錢穀為市使姦民無所覬覦
貪吏無所漁獵或有聴其寄學應舉量増解額以作興
之聴其試武科充吏役納粟授官以榮進之毋籍為兵
以駭其心毋重其課以竭其財有恩造于新附而無侵
損於土著務令相安相信相生相養既有餘力又為之
淘濬溝渠内接漕流以輕其車馬負擔之力使四方輻
輳其間則商賈紛來魚鹽四出而其利益廣不數年可
稱天府詔可二十八年詔查僧道廢絶山田南直隸寺
院俱優免(詔謂畿輔重地焚/修香火概免清查)
　
　
　
　
　
　
　
　
　
　
　
　
欽定續通典卷三
欽定四庫全書
欽定續通典卷四
　食貨
　　水利田(唐/)　(宋/)　(遼/)　(金/)　(元/)　(明/)
唐代宗大厯五年朗州刺史韋夏卿治槎陂溉田千餘
頃十二年昇州句容令王昕因絳巖湖周五百里為塘
立二斗門以節旱暵開田萬頃十三年勅毀白渠支流
碾磑以溉田徳宗貞元二年明州刺史任侗修鄮縣仲
夏堰溉田數千頃又漢州刺史盧士程於雒縣立堤堰
溉田四百頃憲宗元和三年福州長樂令李茸於舊海
堤築立十斗門以禦潮旱則瀦水雨則洩水遂成良田
又江南西道觀察使韋舟築堤扞江長十二里竇以疏
漲凡為陂塘五百九十八所灌田萬二千頃穆宗長慶
初朗州刺史温造開後鄉渠百里溉田二千頃號古史
渠後遷節度河陽復懐州古秦渠枋口樞以溉田濟源
温河内武陟四縣田五千頃
宋太祖開寳八年知瓊州李易上言州南五里有度靈
塘開修渠堰溉水田三百餘頃居民賴之太宗至道元
年正月度支判官梁鼎陳堯叟上鄭白渠利害按舊史
鄭渠本引涇水自仲山西抵瓠口並北山東注洛三百
餘里溉田四萬頃畝収一鍾白渠亦引涇水起谷口入
濼陽注渭水長二百餘里溉田四千五百頃兩渠溉田
凡四萬四千五百頃今所存者不及二千頃皆近代改
修渠堰浸隳舊防由是灌溉之利絶少於古鄭渠難為
興工今請遣使先詣三白渠行視復修舊迹於是詔大
理寺丞皇甫選光禄寺丞何亮乘傳經度選等使還言
周覽鄭渠之制用功最大並仲山而東鑿斷岡阜首尾
三百餘里連亘山足堙廢已久其始涇河平淺直入渠
口暨年代浸逺涇河陡深水勢漸下與渠口相懸水不
能至實難致力其三白渠溉涇陽櫟陽髙陵雲陽三原
富平六縣田三千八百五十餘頃此渠衣食之源也望
令増築堤堰以固䕶之舊設節水斗門一百七十有六
皆壊請悉繕完渠口舊有六石門謂之洪門今亦隤圮
若復議興置則其功甚大且欲就近度其岸勢别開渠
口以通水道嵗令渠官行視岸之缺薄水之淤填即時
浚治嚴豪民盜水之禁涇河中舊有石堰廢壊已久其
後止造木堰梢樁出於縁渠之民水潦時漂流散失秋
復率民葺之數歛重困自今溉田既畢命水工拆堰木
置於岸側可充二三嵗修堰之用所役縁渠之民計田
出丁凡調萬三千人疏渠造堰各獲其利固不憚其勞
也選能吏司其事置署於涇陽縣側以時行視往復甚
便真宗景徳三年鹽鐵副使林特度支副使馬景盛陳
關中河渠之利請遣官行視鄭白渠興修古制乃詔太
常博士尚賔乘傳經度率丁夫治之賔言鄭渠久廢不
可復今自介公廟迴白渠洪口直東南合舊渠以畎涇
河灌富平櫟陽髙陵等縣經久可以不竭工既畢而水
利饒足民獲數倍大中祥符七年涇原都鈐轄曹瑋言
渭北有古池連帶山麓今濬為渠令民導以溉田詔嘉
奬之天禧四年淮南勸農使王貫之導海州石闥堰水
入漣水軍溉民田亦賜詔嘉奬神宗即位志在富國故
以勸農為先仁宗景祐初遣尚書職方員外郎沈厚載
出懐衛磁相邢洺鎮趙等州教民種水田神宗熙寧元
年詔諸路監司比嵗所在陂塘堙没瀕江圩垾浸壊沃
壤不得耕宜訪其可興者勸民興之具所増田畝税賦
以聞二年權三司使吳充言前宜城令朱紘治平間修
復木渠不費公家束薪斗粟而民樂趨之渠成溉田六
千餘頃詔遷紘大理寺丞知比陽縣或云紘之木渠繞
山渡溪以行水數勤民而終無功是後置三司條例司
具農田利害條約詔頒諸路凡有能知土地所宜種植
之法及修復陂湖河港或原無陂塘圩垾堤堰溝洫而
可以創修或水利可及泉而為人所擅有或田去河港
不逺為地界所隔可以均濟流通者縣有廢田曠土可
糾合興修大川溝瀆淺塞荒穢合行濬導及陂塘堰埭
可以取水灌溉若廢壊可興治者各述所見編為圖籍
上之有司其土田迫大川數經水害或地勢汙下雨潦
所鍾要在修築圩垾堤防之類以障水澇或疏導溝洫
畎澮以泄積水縣不能辦州為遣官事闗數州具奏取
㫖民修水利許貸常平錢糓給用初條例司奏遣劉彛
等八人行天下相視農田水利又下諸路轉運司各條
上利害又詔諸路各置相度農田水利官至是以條約
頒焉秘書丞侯叔獻言汴岸沃壤千里而夾河公私廢
田略計二萬餘頃多用牧馬計馬而牧不過用地之半
則是萬有餘頃常為不耕之地觀其地勢利於行水欲
於汴河兩岸置斗門泄其餘水分為支渠及京索河并
三十六陂以灌溉田詔叔獻提舉開封府界常平使行
之以著作佐郎楊汲同提舉叔獻又引汴水淤田而祥
符中牟之民大被水患都水監或以為非四年前知襄
州光禄卿史炤言開修古淳河一百六十里灌田六千
六百餘頃修治陂堰民已獲利慮州縣遽欲増税詔三
司應興修水利墾開荒梗毋増税五年程昉奏引漳洺
河淤地凡二千四百餘頃帝曰灌溉之利農事大本但
陕西河東民素不習此茍享其利後必樂趨三白渠為
利尤大有舊迹可用力修治凡疏積水須自下流開導
則畎澮易治書所渭濬畎澮距川是也其時人人爭言
水利提舉京西常平倉陳世修乞於唐州引淮水入東
西邵渠灌注九子等十五陂溉田二百里提舉陕西常
平沈披乞復京兆府武功縣古迹六門堰於石渠南二
百步傍為土洞以木為門回改河流溉田三百四十里
大抵迂闊少效六年程昉言得共城縣舊河漕若疏導
入三渡河可灌西垙稻田從之五月詔諸創置水磑碾
碓妨灌溉民田者以違制論命贊善大夫蔡朦修永興
軍白渠七年程昉言滄州増修西流河堤引黄河水淤
田種稻増灌塘泊并深州開引滹沱水淤田及開回胡
盧河并回滹沱河下尾又金州西城縣民葛徳出私財
修長樂堰引水灌溉鄉户土田授本州司士參軍又詔
司農寺具所興農田水利次第八年發京東常平米募
饑民修水利又管轄京東淤田李孝寛言礬山漲水甚
濁乞開四斗門引以淤田權罷漕運再旬從之深州静
安令任迫乞俟來年刈麥畢全放滹沱胡盧兩河又引
永静軍雙陸口河水淤溉南北岸田二萬七千餘頃河
北安撫使沈披請治保州東南沿邊陸地為水田皆從
之又右班殿直幹當修内司楊琰言開封陳留咸平三
縣種稻乞於陳留界舊汴河下口因新舊二堤之間修
築水塘用碎甓作虛堤五步以取汴河清水入塘灌溉
從之又江寧府上元縣主簿韓安厚引水溉田二千七
百餘頃遷光禄寺丞太原府草澤史守一修晉祠水利
溉田六百餘頃又知河中府陸經奏管下淤官私田約
二千餘頃下司農覆實九年程師孟言河東多土山高
下旁有川谷每春夏大雨衆水合流濁如黄河礬山水
俗謂之天河水可以淤田絳州正平縣南董村旁有馬
璧谷水嘗誘民置地開渠淤瘠田五百餘頃其餘州縣
有天河水及泉源處亦開渠築堰凡九州二十六縣新
舊之田皆為沃壤前畢功纘成水利圖經二巻今已十
餘年聞南董村田畝舊直三兩千収榖五七斗自灌淤
後其直三倍所収至三兩石今臣權領都水淤田竊見
累嵗淤京東西鹹鹵之地盡成膏腴為利極大尚慮河
東猶有荒廢之田可引大河淤溉者於是遣都水監丞
耿琬淤河東路田十年師孟琬引河水淤京東西沿汴
田九千餘頃又前權提㸃開封府界劉淑奏淤田八千
七百餘頃三人皆減磨勘年以賞之元豐元年都大提
舉淤田司言京東西淤官司瘠地五千八百餘頃乞差
使臣管幹許之又詔闢廢田興水利建立堤防修貼圩
垾之類民力不給者許貸常平倉糓哲宗元祐中知杭
州蘇軾奏杭之為州本江海故地水泉鹹苦居民零落
自唐李泌始引湖水作六井然後民足於水井邑日富
百萬生聚待此而食今湖狹水淺六井盡壊若二十年
後盡為葑田(按臨安西湖源出於武林泉錢氏有國始/置撩湖兵士専一開濬至宋稍廢不治水)
(涸草生/漸成田)則舉城之人復飲鹹水勢必耗散又放水溉田
瀕湖千頃可無凶嵗今雖不及千頃而下湖數十里間
茭菱糓米所獲不貲請募民開治禁自今不得侵佔種
植及臠葑為界以新舊菱蕩課利錢送錢塘縣収掌謂
之開湖司公使庫以備逐年雇人開葑撩淺後湖既開
因積葑草為堤相去數里横跨南北兩山夾道植栁林
榜曰蘇公堤行人便之因為軾立祠堤上髙宗紹興元
年詔宣州太平州守臣修圩三年定州縣圩田租額充
軍儲建康府永豐圩租米嵗以三萬石為額圩四至相
去皆五六十里有田九百五十餘頃五年明州守臣李
光奏明越陂湖専溉農田自慶厯中始有盜湖為田者
三司使切責漕臣嚴立法禁宣和以後廢湖為田自是
有水旱之患乞行廢罷盡復為湖其江東西圩田蘇秀
圍田令監司守令條上詔逐路轉運使相度聞奏十六
年知袁州張成已言江西良田多占山岡望委守令講
陂塘灌溉之利其後比部員外郎李詠言淮西髙原處
舊有陂塘請給錢米以時修濬知江陰軍蔣及祖亦言
濬治本軍五缷溝以洩水修復横河支渠以溉旱乃並
詔諸路常平司行之孝宗乾道七年修興元府山河堰
委御前諸軍統制吳珙經理發卒萬人助役盡修大堰
濬大小渠六十五凡溉南鄭襃城田二十三萬餘畝是
時詔漕臣王炎開浙西勢家新圍田草蕩荷蕩菱蕩及
陂湖溪港岸際旋築塍畦圍裹耕種者所至守令同共
措置淳熙八年襄陽府守臣郭杲言本府有水渠在中
廬縣界擁漹水東流四十五里入宜城縣後溪南都太
守王寵嘗鑿之以引蠻水謂之木里溝可溉田六千餘
頃嵗久堙没乞行修治寧宗慶元二年襄陽守臣程九
萬言募工修作鄧城永豐堰為農田灌溉之利是時户
部尚書袁説友等言浙西圍田相望皆千百畝陂塘漊
瀆悉為田疇有水則無地可瀦有旱則無水可戽不嚴
禁之後將益甚嘉泰元年以大理司直留佑賢宗正寺
主簿李澄措置凡官民圍褁者盡開之又令知縣並以
㸃檢圍田事入銜
遼太宗㑹同初詔以烏爾古之地水草豐美命諤尔昆
錫林居之益以海勒水之善地為農田
金章宗明昌五年言事者謂郡縣有河者可開渠引以
溉田詔下州郡中都路言安肅定興二縣可引河溉田
四十餘畝詔命行之其時傅慎微權陜西諸路轉運使
復修三白龍首等渠以溉田募民屯種盧庸為定平令
治舊堰引涇水溉田民賴其利六年定制縣官任内有
能興水利田及百頃以上者陞本等首注除穆昆所管
屯田能創増三十頃以上賞銀絹二十兩疋其租税止
從陸田承安二年敇放白蓮潭東牐水與百姓溉田三
年命勿毀高梁河閘從民灌溉泰和三年遣官行視中
都田禾水澤分數八年詔諸路按察司規畫水田部官
謂水田之利甚大沿河通作渠如平陽掘井種田俱可
灌溉比年邳沂近河布種豆麥無水則鑿井灌之計六
百餘頃比之陸田所収數倍以此較之他境無不可行
者遂令轉運司因出計㸃就令審察若諸路按察使因
勸農之便按問開河或掘井如何為便規畫具申以俟
興作宣宗貞祐三年諭尚書省嵗旱議弛諸處碾磑以
其水溉民田又禁隨朝職官奪民碾磑以自營利四年
言事者程淵言碭山諸縣陂湖水至則畦為稻田水退
種麥則所収倍於陸地宜募人佃之官取三之一嵗可
得十萬石詔從之興定五年南陽令李國瑞創開水田
二百餘頃詔陞職二等仍録其最狀徧諭諸道其冬議
興水田省奏漢召信臣於南陽灌溉三萬頃魏賈逵堰
汝水為新陂通運二百餘里人謂之賈侯渠鄧艾修淮
陽百尺二渠通淮潁大冶諸陂於潁之南穿渠三百餘
里溉田二萬頃今河南郡縣多古所開水田之地収獲
多於陸地數倍勑令分治户部按行州郡有可開者誘
民赴功其租止依陸田不復添徴仍以官賞給之陜西
除三白渠設官外亦宜視例施行元光元年正月遣户
部郎中楊大有詣京東西南三路開水田
元太宗十二年梁泰奏請修成渠堰比之旱地其収數
倍所得糧米可以供軍遂令泰充宣差規措三白渠使
郭時中副之置河渠司於雲陽縣世宗中統元年懐孟
路旱總管譚澄令民鑿塘造渠引沁水以溉田教之種
植地無遺利二年王允中等奉詔開沁河渠計六百七
十七里經濟源河内河陽温武陟五縣渠成甚益於民
名曰廣濟溉田四百六十餘所三年左丞張守謙薦郭
守敬習水利帝召見守敬陳水利言順徳灃河東至古
任城失其故道没民田千三百餘頃此水開修成河其
田即可耕種又磁相東北滏漳二水合流處引水由滏
陽邯鄲洺州永年鷄澤合入灃河可灌田三千餘頃又
懐孟沁河雖澆灌猶有漏堰餘水東與丹河餘水相合
引東流至武陟縣北合入御河可灌田二千餘頃又黄
河自孟州西開引少分一渠經由新舊孟州中間順河
古岸下至温縣南復入於河其間亦有可灌田二千餘
頃乃授守敬提舉諸路河渠時王允中亦請開邢洺等
處漳滏灃河達泉以溉民田遂皆從之至元二年郭守
敬以河渠副使從張文謙行省西夏視古渠之在中興
者一名唐來長四百里一名漢延長二百五十里他州
正渠十皆長二百里支渠大小六十自兵興後皆廢壊
淤淺守敬更立牐堰皆復其舊灌田九萬餘頃七年二
月立司農司専管農桑水利仍分布勸農官及知水利
者巡行郡邑九年詔諸路開濬水利又𠡠巴圖軍於哈
哩納之地開渠耕田是時帝加意農田十餘年中屢興
水利於是導任河復民田三千餘頃導肥河入於酅淤
陂盡為良田又發肅州等處軍民鑿渠溉田浚竒􁏋以
溉衮諾爾黄土山民田又開安山渠鑿通州至都河改
引渾水溉田其時能興水利之臣西夏行省郎中董文
用疏唐來漢延秦家等渠墾中興西涼甘肅𤓰沙等州
之土為水田平陽路總管鄭鼎導汾水溉民田千餘頃
荆南行省㢘希憲決江陵城外蓄水得良田數萬畝長
葛令趙志以地卑濕使為水田旱則決瀵水灌之清苑
令耶律伯堅毀勢家水磑以溉民田事聞省部著為定
制大理等處巡行勸農使張立道以昆明池環五百餘
里夏潦暴至必冒城郭役丁夫二千人治之洩其水得
良田萬餘頃衛輝守王昌齡因清水出輝縣入衛河創
浚溝澮溉田數百餘頃三十一年(即成宗元/貞元年)平章特爾
格奏太湖澱山湖世祖時嘗役民夫二十萬疏掘今諸
河日受兩潮漸致沙漲乞即以澱山湖田糧二萬石就
募民夫四千調軍夫四千依舊宋例屯守立都水防田
使司修治河渠圍田從之成宗大徳二年立浙西都水
庸田司専主水利置浙西平江湖渠閘堰凡七十八所
武宗至大初江浙行省言去嵗水旱為災百姓艱食農
作將興各處田圍髙下不等陂塘圍岸髙渠宜依法修
治遇旱則車水灌救遇潦則洩水通流修浚之際田主
出糧佃户出力係官圍田無力修浚者官為借貸収成
日如數還官其抛荒積水田租額無人承佃者勸諭富
戸自備工本修築塍圍聴令佃種抛荒官田止納原租
初年免徴三年後依民田輸税(其圍岸體式以水為平/田與水為平者第一等)
(圍岸高七尺五寸底濶一寸面濶五尺田高一尺為第/二等圍岸高六尺五寸底濶九尺靣濶四尺五寸田高)
(三尺為第三等圍岸高五尺五寸底濶八尺面濶四尺/田高三尺為第四等圍岸髙四尺五寸底濶七尺面濶)
(三尺五寸田髙四尺者為第五等止添備水圍岸高三/尺底濶六尺面濶三尺若迫近諸湖之處自願増高者)
(聴/)時哈喇哈斯行省和林浚古渠溉田數千頃三年陕
西行臺御史王承徳言涇陽洪口展修石渠為萬世之
利由是㑹集奉元路三原涇陽臨潼高陵諸縣洎涇陽
渭南櫟陽諸屯官及耆老議如準所言展修石渠八十
五步計四百二十五尺深二丈廣一丈五尺計用石十
二萬七千五百尺官給糧食用具丁夫就役使水之家
顧匠傭直使水户均出陕西省議計所用錢糧不及二
年之費可謂一勞永逸委屯田府達嚕噶齊珠拉濟督
工二百四十二日畢工英宗至治元年陜西屯田府言
洪口渠自秦漢至唐宋年例八月差使水户自涇陽縣
西仲山下截河作洪堰改涇水入白渠下至涇陽縣北
白公斗分為三限北限入三原櫟陽雲陽中限入高陵
南限入涇陽澆灌官民田約七萬餘畝三年省臣奏委
官體究呉江松江還言宜開浚者常熟七處上海十四
處其通海大江舊有河港聫絡官民田土藉以灌溉者
亦須疏通以利耕種至泰定帝元年乃浚滌之並立牐
以節水勢三年立都水庸田使司於松江掌江南河渠
水利文宗大厯二年因屯田總管兼管河渠司事郭嘉
議言奉元洪口渠應令涇陽近限水利户添差修築三
年懐孟路同知阿哈瑪特言天久亢旱夏麥枯槁秋糓
種不入土民匱於食近因訪聞耆老咸稱舟水澆溉近
山田土居民深得其利有沁水亦可溉田中統間嘗開
廣濟渠設官提調遇旱則官為斟酌騐工多寡分水灌
濟源河内河陽温武陟五縣民田三千餘頃後因豪家
截河起堰立碾磨壅遏水勢又經霖雨害渠河渠司尋
亦革罷今五十餘年舊蹟可考若將舊渠開濬禁安磨
碾設立牐堰旱則放牐澆田澇則閉牐退水公私俱利
從之順帝至正十二年立都水庸田使司於汴梁掌種
植稻田事十三年右丞相托克托言京畿近水地利召
江南人耕種嵗可収粟麥百萬餘石不須海運而京師
足食於是立分司農司以左丞鳥克遜良棟右丞烏蘭
哈達兼大司農卿托克托領大司農事西自西山南至
保定河間北至澶順州東至遷民鎮凡係官地及各處
屯田悉從分司農司引水立法佃種給鈔五百萬錠以
供工價牛具農器糓種之用又以武衛所管鹽臺屯田
荒閑之地及各衙門係官田地宗仁衛屯田禮部所轄
掌薪司地土並付分司農司播種又取勘徐州汝寧南
陽鄧州等處荒田并户絶籍没入官者立司牧署掌分
司農司耕牛中書省又議於江浙淮東召募能種水田
及修築圍堰之人各一千名為農師教民播種從之是
嵗大稔十五年詔凡有水田處設大司農司招集人夫
有警乘機進討無事栽植耕種凡置保定河間武清景
薊四處二十年陜西行省左丞相特哩特穆尔遣都事
楊欽修治涇渠凡溉農田四萬五千餘頃
明太祖立國之初以元帥康茂才為都水營田使諭之
曰比因喪亂隄防頽圮民廢耕耨故設營田司以修築
隄防専掌水利春作方興慮旱澇不時其分巡各處務
在蓄洩得宜毋負付任之意遂詔所在有司民以水利
條上者即陳奏洪武元年修和州銅城堰閘周迴二百
餘里四年修興安靈渠為陡渠者三十六其渠水發海
陽山秦時鑿溉田萬頃馬援葺之後圮至是始復八年
命耿炳文濬涇陽洪渠堰溉涇陽三原醴泉高陵臨潼
田二百餘里九年修彭州都江堰十七年決荆州嶽山
壩以溉民田二十四年濬定海鄞二縣東錢湖灌田數
萬頃二十七年特諭工部陂塘湖堰可蓄洩以備旱澇
者皆因其地勢修治之乃分遣國子生及人材徧詣天
下督修水利至明年冬郡邑交泰凡開塘堰四萬九百
八十七處三十一年洪渠堰圮命耿炳文修治之復濬
渠十萬三千餘丈成祖永樂元年命夏原吉治蘇松嘉
興水患濬華亭上海運鹽河金山衛閘及漕涇分水港
原吉言浙西諸郡蘇松最居下流嘉湖常頗高環以太
湖綿亘五百里納杭湖宣歙溪澗之水散注澱山諸湖
以入三泖頃為浦港湮塞漲溢害稼拯治之法在濬吳
淞諸浦按吳淞江袤二百餘里廣一百五十餘丈西接
太湖東通海前代嘗疏之然當潮汐之衝旋疏旋塞自
吳江長橋抵下界浦百二十餘里水流雖通寔多窄淺
從浦抵上海南倉浦口百三十餘里潮汐淤塞已成平
陸灧沙遊泥難以施工嘉定劉家港即古婁江徑入海
常熟白茒港徑入海皆廣川急流宜疏吳淞南北兩岸
安亭等浦引太湖諸水入劉家白茒二港使其勢分松
㳋大黄浦及遇吳淞要道今下流壅塞難濬旁有范家
濵至南倉浦口徑達海宜濬深濶上接大黄浦達泖湖
之水庶㡬復禹貢三江入海之舊水道既通乃相地勢
各置石閘以時啟閉每嵗水涸宜修圩岸以防暴流則
水患可息帝命發民開濬原吉晝夜徒步以身先之明
年九月畢功農田大利二年復興安分水塘興安有江
源出海陽山江中横築石埭上叠石如鱗以防衝溢自
嚴震直撒石増埭水迫無所洩衝塘岸盡趨北渠南渠
淺澁民失利至是修復如舊又諭工部安徽蘇松浙江
江西湖廣凡湖泊卑下圩岸傾頽亟督有司治之夏原
吉復奉命治水蘇松盡通舊河港又濬蘇州千墩等處
二萬九千餘丈松江大黄浦等處萬二千丈以通太湖
下流五年又築高要銀岡金山等潰堤溉田五百餘頃
九年濬濰縣干丹河定襄故渠六十三里引滹沱河水
灌田六百餘頃又麗水縣民言縣有通濟渠截松陽遂
昌諸溪水入焉上中下三源流四十八𣲖溉田二千餘
頃上源民洩水自利下源流絶沙壅渠塞請修堤堰如
舊部議從之十三年吳江縣丞李昇言蘇松水患太湖
為急宜洩其下流若常熟白茒諸港崑山千墩等河長
洲十八都港汊吳縣無錫近湖河道皆宜循其故迹濬
而深之仍修蔡涇等閘候潮來往以時啟閘則泛溢可
免而民獲耕種之利從之十七年蕭山民言境内河渠
四十五里溉田萬頃比年淤塞乞疏濬仍置閘錢清小
江壩東庶旱澇無憂山東新城民言縣東鄭黄溝源出
淄川下流壅沮滛潦妨農陳家莊南有乾河上與溝接
下通烏江乞濬治並從之二十一年修嘉定抵松江潮
圮圩岸五千餘丈又文水縣民言文谷山常稔渠分引
文谷河流袤三十餘里灌田今河潰洩水應請修葺從
之宣宗宣徳二年浙江歸安知縣華嵩言涇陽洪渠堰
溉五縣田八千四百餘頃洪武時長興侯耿炳文前後
修濬未久堰壊永樂間老人徐齡言於朝遣官修築㑹
營造不果乞専命大臣起軍夫協修從之三年臨海民
言胡巉諸閘瀦水灌田近年閘壊而金鼇大浦湖淶舉
嶼等河遂皆壅阻乞為開築帝曰水利急務使民自訴
於朝此守令不得人爾命工部即敇郡縣秋収起工仍
詔天下凡水利宜興者有司即舉行毋緩視時巡按江
西御史許勝言南昌瑞河兩岸低窪多良田洪武間修
築水不為患比年水溢岸圮二十餘處豐城安沙繩灣
圩岸三千六百餘丈永樂間水衝改修三十餘丈近者
久雨江漲堤壊乞敇有司募夫修理中書舍人陸伯倫
言常熟七浦塘東西百里灌常熟崑山田嵗租二十餘
萬石乞聽民自濬之皆詔可四年潛江民言蚌湖陽湖
皆臨襄河水漲岸決害荆州三衛荆門江陵諸州縣官
民屯田無筭乞令軍民築治從之福清民言先賢里官
民田百餘頃堤障海水堤壊已久田盡荒蕪永樂中命
修治迄今未舉民不得耕帝責有司亟治而諭尚書吳
中嚴飭郡邑陂池堤堰及時修濬慢者治以罪六年巡
撫侍郎周忱言溧水永豐圩周圍八十餘里環以丹陽
石臼諸湖舊築埂壩通陟門石塔農甚利之今頽敗請
葺治教諭唐敏言常熟耿涇塘南接梅里通昆承湖北
達大江洪武中濬以溉田今壅阻請疏導並從之七年
修眉州新津通濟堰堰水出彭山分十六渠溉田二萬
五千餘畝英宗正統三年疏泰興順徳鄉三渠引湖溉
田寧夏巡撫都御史金濓言鎮有五渠資以行溉今明
沙州七星漢伯石灰三渠久塞請用夫四萬疏濬溉蕪
田千三百餘頃從之五年令天下有司秋成時修築圩
岸疏浚陂塘以便農作仍具數繳報俟考滿以慿黜陟
九年浚無錫谷里諸河東南接蘇州苑山湖塘北通揚
子江西接新興河引水灌田又開海陽縣隆津等溝引
長溪水溉田十三年以雲南鄧川州民田與大理屯田
接壤湖畔積水壅沙禾苗揜没命州衛軍民疏治十四
年浚和州姥鎮河張家溝并建閘以溉降福等七十餘
圩及南京諸衛屯田時范衷知夀昌縣闢荒田二千六
百餘畝興水利三百四十六區景帝景泰四年雲南總
兵官沐璘言城東有水南流源發邵甸㑹九十九泉為
一抵松花壩分為二支一繞金馬山麓入滇池一從黒
窯村流至雲澤橋亦入滇池舊於下流築堰溉軍民田
數十萬頃霖潦無所洩請令受利之家自造石閘啟閉
以時報可五年疏靈寳黎園莊渠通鴻瀘澗溉田萬頃
七年尚書孫原貞言杭州西湖為勢豪侵佔湖水淺狹
閘石毀壊今民田無灌溉資乞敇有司興濬築禁侵占
以便軍民從之英宗天順二年修彭縣萬工堰灌田千
餘頃五年僉事李觀言涇水出涇陽仲山谷道高陵至
櫟陽入渭袤二百餘里漢開渠溉田宋元俱設官主之
今雖有瓠口鄭白二渠而堤堰摧決溝洫壅瀦民弗䝉
利乃命有司濬之都御史項忠又言瓠口鄭白二渠宣
徳間遣官修鑿畝収三四石無何復塞渠旁之田遇旱
為赤地昨請於涇水上源龍潭左側疏濬訖舊渠口尋
以詔例停止今宜畢其役邳州知州孟琳言榆行諸社
并臨沂河久雨岸崩二十八處低田盡渰乞興修築並
從之憲宗成化十年廷臣㑹議江浦北城圩古溝北通
滁河浦子口城東黒水泉古溝南入大江二溝相望岡
壠中截宜鑿通成河旱引澇洩從之十二年巡按御史
許進言河西十五衛東起莊浪西抵肅州綿亘㡬二千
里所資水利多奪於勢豪宜設官専理詔屯田僉事兼
之十八年濬雲南東西二溝自松華壩黒龍潭抵西南
栁壩南村灌田數萬頃二十年修嘉興等六府海田堤
岸特遣京堂官往督之時張瑄為廣東布政使修陂塘
圩岸四千六百雍泰知吳縣太湖漲没田千頃作堤為
民利稱雍公堤孝宗𢎞治七年濬南京天潮二河備軍
衛屯田水利特命侍郎徐貫與都御史何鑑經理浙西
水利巡撫都御史王珣請於靈州金積河口開渠灌田
給軍民佃種從之武宗正徳十五年御史成英言應天
等衛屯田在江北滁和六合者地勢低屢為水敗從金
城港抵濁河達烏江三十餘里因舊迹濬之則水勢洩
而屯田利詔可世宗嘉靖二十四年吕光洵按吳奏蘇
松水利五事一曰廣疏濬以備瀦洩開吳淞江等處洩
澱山之水以達於海濬白茒等處之水以注於江導田
間之水悉入小浦使流者皆有所歸瀦者皆有所洩則
下流之地治而澇無所憂矣乃濬艾祁通波以溉青浦
濬顧浦吳塘以溉嘉定濬大瓦等浦以溉崑山之東濬
許浦等塘以溉常熟之北濬臧村等港以溉金壇濬澡
港等河以溉武進凡隴岡支河堙塞不治者皆濬之深
廣使復其舊則上流之地亦治而旱無所憂矣一曰修
圩岸以固横流向來民間足食有餘力治圩岸田益完
美近皆空乏無暇修繕故田圩漸壊嵗多水災合敇所
在官司耑治圩岸岸高則田自固雖有霖澇不能為害
一曰復板閘以防淤塞一曰量緩急以處工費一曰重
委任以責成功詔悉如所議二十六年給事中陳斐請
仿江田水田法開江北溝洫以袪水患益嵗収報可三
十八年總督尚書楊博請開宣大荒田水利從之是時
有司能以水利益民者亷州府知府張岳督民墾棄地
教以桔橰運水紹興知府湯紹恩因山陰㑹稽蕭山三
邑之水滙三江口入海潮汐日至良田盡為巨浸乃遂
建閘三十有八築石堤四百餘丈刻水則石間以時啟
閉自是數百里無水患徐九思治張秋河道漕河與鹽
河近而不相接漕水溢則泛濫為田患九思議築減水
橋於沙灣俾二水相通漕水溢則有所洩而不侵田少
則有所限而不至於涸工成遂為永利龎嵩為應天治
中江寧縣葛仙永豐二鄉頻遭水患居民止存七户嵩
為治隄築防得田三千六百畝立惠民莊四召貧民佃
之瞿晟知廣平府鑿長渠三百里引水為四閘得田數
十萬畝神宗萬厯十三年以尚寳司少卿徐貞明兼御
史領墾田使貞明為給事中嘗請興西北水利如南人
圩田之制引水成田工部覆議畿輔諸郡邑以上流十
五河之水洩於猫兒一灣海口又極束隘故所在横流
必多開支河挑濬海口而後水勢可平疏濬可施然役
大費繁而今以民勞財匱方務省事請罷其議乃已後
貞明謫官著潞水客譚一書論水利當興者十四條時
巡撫張國彦副使顧養謙方開水利於薊永有效於是
給事中王敬民薦貞明特召還賜敇勘水利貞明乃先
治京東州邑如密雲燕樂莊平峪水峪寺龍家務莊三
河塘㑹莊順慶屯地薊州城北黄厓營城西白馬泉鎮
國莊城東馬伸橋夾林河而下别山舖夾陰流河而下
至於陰流遵化平安城夾運河而下沙河舖西城南鐵
厰湧珠湖以下韭菜溝上素河下素河百餘里豐潤之
南則大寨刺榆坨史家河大王莊東則榛子鎮西則鴉
紅橋夾河五十餘里玉田青莊塢後湖莊三里屯及大
泉小泉至於瀕海之地自水道沽關黒巖子墩至開平
衛南宋家營東西百餘里南北百八十里墾田三萬九
千餘畝至真定將治滹沱近堧地御史王之棟言滹沱
非人力可治徒耗財擾民帝是其言將罪諸建議者申
時行言墾田興利謂之害民議甚舛顧為此説者其故
有二北方民游惰好閒憚於力作水田有耕耨之勞胼
胝之苦不便一也貴勢有力家侵占甚多不待耕作坐
収蘆葦薪芻之利若開墾成田歸於業户𨽻於有司則
已利盡失不便二也然以國家大計較之不便者小而
便者大惟在斟酌地勢體察人情沙鹻不必盡開黍麥
無煩改作應用夫役必官募之不拂人情不失地利乃
謀國長策耳於是貞明得無罪而水田終罷三十年保
定都御史汪應蛟言易水可溉金臺滹水可溉恒山溏
水可溉中山滏水可溉襄國漳水可溉鄴下而瀛海當
衆河下流故號河中視江南澤國不異至於山下之泉
地中之水所在皆有宜各設壩建閘通渠築堤高者自
灌下用車汲用南方水田法六郡之内得水田數萬頃
畿民從此饒永無旱澇之患不幸濵河有梗亦可改折
於南取糴於北此國家無窮利也報可應蛟乃於天津
葛沽何家圈雙溝白塘令防海軍丁屯種人授田四畝
共種五千餘畝水稻二千畝収多因上言墾地七千頃
嵗可得糓二百餘萬石是時有司能興水利者陳邦瞻
為河南布政使開水田千頃陳㓜學為中牟令縣有大
澤積水占膏腴田二十餘里㓜學疏為河者五十七為
渠者百三十九俱引入小清河民獲大利大莊諸里多
水為築堤十三道障之真定知府郭勉濬大鳴小鳴泉
四十餘穴溉田千頃邢臺達活野狐二泉流為牛尾河
百泉流為澧河建二十一閘二堤灌田五百餘頃熹宗
天啟元年御史左光斗用應蛟策復天津屯田令通判
盧觀象管理屯田水利明年巡按御史張慎言自枝河
而西静海興濟之間萬頃沃壤河之東尚有鹽水沽等
處為膏腴之田惜皆蕪廢今觀象開宼家口以南田三
千餘畝溝洫蘆塘之法種植疏濬之方皆具而有法人
何憚而不為大抵開種之法有五一官種謂牛種器具
耕作雇募皆出於官而官亦盡収其田之入也一佃種
謂民願墾而無力其牛種器具仰給於官待納稼之時
官十而取其四也一民種佃之有力者自認開墾若干
迨開荒既熟較數嵗之中以為常十一而取是也一軍
種即令海防營軍種葛沽之田人耕四畝収二石縁有
行月糧故収租重也一屯種祖宗衛軍有屯田或五十
畝或百畝軍為屯種者嵗入十七於官即以所入為官
軍嵗支之用國法兵農之善制也四法已行惟屯種則
今日兵與軍分而屯僅存其名當選各衛之屯餘墾津
門之沃土如官種行之章下所司命太僕卿董應舉管
天津至山海屯田規畫數年開田十八萬畝積榖無算
莊烈帝崇禎二年兵部侍郎申用懋言永平濼河諸水
逶迤寛衍可疏渠以防旱潦山坡隙地便栽種宜令有
司相地察源為民興利從之
　
　
　
　
　
　
　
　
　
　
　
　
欽定續通典巻四
欽定四庫全書
欽定續通典巻五
　食貨
　　屯田上(唐/)　(五代/)　(宋/)　(遼/)　(金/)
唐德宗建中初宰相楊炎請置屯田於豐州發關輔民
鑿陵陽渠以增溉京兆尹嚴郢嘗從事朔方知其利害
以為不便疏奏不報郢又奏五城舊屯其數至廣以開
渠之糧貸諸城約以冬輸又以開渠功直布帛先給田
者據估轉榖如此則關輔免調發五城田闢比之浚渠
利十倍也時楊炎方用事郢議不用憲宗元和中振武
軍饑宰相李絳請開營田可省度支漕運及絶和糴欺
隱憲宗稱善乃以韓重華為振武京西營田和糴水運
使起代北墾田三百頃出贓罪吏九百餘人以耒耜耕
牛假種糧使償所負粟二歲大熟因募人為十五屯每
屯百三十人耕百頃就髙為堡東起振武西逾雲州極
於中受降城凡六百餘里列柵二十墾田三千八百餘
里歲收粟三十萬石省度支錢二千餘萬緡重華入朝
奏請益開田五千頃法用人七千可以盡給五城㑹李
絳已罷後宰相持其議而止至憲宗末天下營田皆雇
民或借庸以耕又以瘠地易上地民間苦之穆宗即位
詔還所易地而耕以官兵耕官田者給三之一以終身
靈武邠寧土廣肥而民不知耕文宗太和末王起奏立
營田後党項大擾河西邠寧節度使畢諴亦募士開營
田歲收三十萬斛省度支錢數百萬緡貞觀開元後邊
土西舉髙昌龜兹焉耆小勃律北抵薛延陀故地縁邊
數十州戍重兵營田及地租不足以供軍於是始有和
糴
周太祖廣順三年敇悉罷戸部營田務以其民隸州縣
其田廬牛農器並賜見佃者為永業自唐末中原宿兵
所在皆置營田以耕曠土其後又募高貲戸使輸課佃
之戸部别置官司總領不𨽻州縣或丁多無役或容庇
奸盗州縣不能詰梁太祖擊淮南掠得牛以千萬計給
東南諸州農民使歲輸租自是歴數十年牛死而租不
除民甚苦之帝素知其弊㑹閤門使知青州張凝請罷
營田務李榖亦以為言遂敇罷之
宋太宗端拱二年六宅使何承矩請於順安砦西引易
河築堤為屯田及承矩知雄州又言宜因積潦蓄為陂
塘大作稻田以足食㑹滄州臨津令閩人黄懋上書言
閩地唯種水田縁山導泉倍費功力今河北州軍多陂
塘引水溉田省功易效三五年間公私必大獲其利詔
承矩按視還奏如懋言遂以承矩為制置河北沿邊屯
田使懋為大理寺丞充判官發諸州鎮兵一萬八千人
給其役凡雄莫霸州平戎順安等軍興堰六百里置斗
門引淀水灌溉初年種稻值霜不成懋以晩稻九月熟
北霜早而地氣遲江東早稻七月即熟取其種課令種
之是歲八月稻熟初承矩建議沮之者頗衆武臣習攻
戰亦恥於營葺既種稻不成羣議愈甚事幾為罷至是
承矩載稻穂數車遣吏送闕下議者乃息又度支判官
陳堯叟等言漢魏晉唐於陳許鄧潁暨蔡宿亳至於壽
春用水利墾田陳迹具在請選官大開屯田以通水利
發江淮下軍散卒及募民充役給官錢市牛置耕具導
溝瀆築防堰每屯十人給一牛治田五十畝雖古制一
夫百畝今且墾其半俟久而古制可復也畝約收三斛
歲可收十五萬斛七州之間置二十屯可得三百萬斛
因而益之數年可使倉廩充實省江淮漕運帝覧奏嘉
之遣大理寺丞皇甫選光禄丞何亮乗傳按視經度真
宗咸平中大理丞王宗旦請募民耕潁州陂塘荒地凡
千五百頃部民應募者三百餘戸詔令未出租稅免其
徭役然無助於功利而汝州舊有路南務内園兵人種
稻至是命京朝官專掌募民二百餘自備耕牛立團長
墾地六百頃導汝水灌溉歲收二萬三千石又知襄州
耿望請於舊地括荒田置營田上中下三務調夫五百
築堤堰仍集鄰州兵每務一百人荆湖市牛七百分給
之是歲種稻三百餘頃四年陜西轉運使劉綜亦言宜
於古原州建鎮戎軍置屯田今本軍一歲支給芻糧四
十餘萬石束約費茶鹽五十餘萬倘更令逺民輸送其
費益多請於軍城四面立屯田務開田五百頃置下軍
二千人牛八百頭耕種又於軍城前後及北至水峽口
各置堡砦分居其人無寇則耕寇來則戰就命知軍為
屯田制置使自擇使臣充四砦監押每砦五百人充屯
戌從之既而原渭州亦開方田戎人内屬者皆依之得
安其居是時兵費浸廣言屯營田者輙詔邊臣經度行
之順安軍兵馬都監馬濟請於靖戎軍東壅鮑河開渠
入順安威虜二軍置水陸營田於其側命莫州部署石
普䕶其役知保州趙彬奏决雞距泉自州西至蒲城縣
分徐河水南流注運渠廣置水陸屯田詔駐治都監王
昭遜共成之自是定州亦置屯田五年罷襄州營田下
務六年耿望又請於唐州赭陽陂置務如襄州歲種七
十餘頃方城縣令佐掌之調夫耘耨景德二年令縁邊
有屯營田州軍長吏並兼制置諸營田屯田事舊兼使
者如故大中祥符九年改定保州順安軍營田務為屯
田務凡九州軍皆遣官監務置吏屬淮南兩浙舊皆有
屯田後多賦民而收其租第存其名在河北者雖有其
實而嵗入無幾利在蓄水以限戎馬而已天禧末諸州
屯田總四千二百餘頃河北歲收二萬九千四百餘石
而保州最多逾其半焉繼右正言田况言鎮戎原渭地
方數百里舊皆民田今無復農事可即其地大興營田
以其兵之不習戰者分耕五百人為一堡三兩堡置一
營田官領之播種以時農隙則習武事䟽奏不用後乃
命三司戸部副使夏安期等議並置邊屯田迄不能成
神宗熈寧三年著作佐郎王韶言渭原城而下至秦州
成紀旁河五六百里良田不耕者無慮萬頃治千頃可
得三十萬斛因知秦州李師中等奏韶妄指實無其地
降韶官其後韓鎮知秦州乃言實有古渭砦地空地四
千餘頃遂復韶故官從其所請行之明年河北屯田司
奏豐歲屯田入不償費於是詔罷縁邊水陸屯田務募
民租佃收其兵為州廂軍時陜西多曠土未耕屯戍不
可撤逺方有輸送之勤知延州趙卨請募民耕以紓朝
廷憂詔下其事經略安撫使郭逵言懐寧砦所得地百
里以務弓箭手無閒田卨又言之遂括地得萬五千餘
頃募漢蕃兵幾五千人為八指揮詔遷卨官賜金帛而
熈州王韶又請以河州蕃部近城川地招弓箭手以山
坡地招蕃兵弓箭手每砦五指揮以二百五十人為額
人給地一頃蕃官二頃大蕃官三頃七年以熈河多良
田詔委提㸃秦鳯路刑獄鄭民憲興營田許奏辟官屬
以集事樞宻使吳充上疏曰今之屯田誠未易行古者
一夫百畆又受田十畆為公田莫若因弓箭手倣古助
田法行之熈河四州田無慮萬五千頃十分取一以為
公田大約中歲畆一石則公田所得十五萬石官無屯
營牛具廩給之費借用衆力而民不勞大荒不收而官
無所損省轉輸平糴價如是者其便有六而提㸃刑獄
鄭民憲言祖宗時屯營田皆置務屯田以兵營田以民
固有異制然襄州營田既調夫矣又取鄰州之兵是營
田不獨以民也邊州營田不限兵民皆取給用是屯田
不獨以兵也至於招弓箭手不盡之地復以募民則兵
民㕘錯固無異也而前後施行或侵占民田或差借耨
夫或諸郡括牛或兵民雜耕或諸州廂軍不習耕種不
能習水土頗致煩擾至於歲之所入不償其費遂又報
罷惟因弓箭手為助田法一夫受田百畝别以十畝為
公田俾之自備種糧功力歲畝收一石水旱三分除一
官無廩給之費民有耕鑿之利若可以為便然弓箭手
招至者未安其業而種糧無所仰給又責其借力於公
田慮人心易揺乞候稍稔推行九年詔熈河弓箭手耕
種不及之田經略安撫司㸃廂軍耕之官置牛具農器
人一頃歲終㕘較弓箭手廂軍所種優劣為賞罰弓箭
手逃地并營田召佃租課許就近於本城砦輸納仍免
折變支移元豐二年改定州屯田司為水利司及章惇
築元州亦為屯田務其後遂罷之募民租佃役兵各還
所𨽻五年詔提舉熈河等路弓箭手營田蕃部共為一
司𨽻涇原制置司提舉熈河營田康識言新復土地乞
命官分畫疆界選知田廂軍人給一頃耕之餘悉給弓
箭手人加一頃有馬者又加五十畝每五十畝為一營
四保砦見缺農作廂軍許於秦鳯涇原熈河三路選募
廂軍及馬逓舖卒願行者人給装錢二千詔皆從之知
太原府吕惠卿嘗上營田疏曰今葭蘆米脂裏外良田
不啻一二萬頃夏人名為真珠山七寳山言其多出禾
粟也若耕其半則兩路新砦其費已不盡資内地况能
盡闢之乎前此所不敢進耕者外無捍衛也今於葭蘆
米脂相去一百二十里間各建一砦又其間置小堡舖
相望則延州之義合白草與石州之吳堡尅明以南諸
城砦千里邊面皆為内地而河外之州荒閒之地皆可
墾闢以贍軍用凡昔為夏人所侵及蘇安靖棄之以為
兩不耕者皆可為法耕之於是就糴河外而使河内之
民被支移者量出脚乗之直革百年逺輸貴糴以免困
公之弊財力稍豐又通葭蘆之道於靈州之神木其通
堡砦亦如葭蘆米脂之法而横山膏腴之地皆為吾有
矣七年恵卿雇五縣耕牛發將兵外䕶而耕新疆葭蘆
吳堡間膏腴地號木𤓰原者凡得地五百餘頃麟府豐
州地七百三十頃弓箭手與民之無力及異時兩不耕
者又九百六十頃恵卿自謂所得極厚可助邊計乞推
之陜西八年樞宻院奏去年耕種木𤓰原凡用將兵人
馬之費所收禾粟蕎麥不償所費因詔止恵卿其河東
進築堡砦自麟石鄜延南北近三百里及涇原環慶熈
河蘭㑹新復城砦地土悉募廂軍配卒耕種免役已而
營田司使言諸路募發廂軍皆不嫻耕作遂各遣還其
州高宗紹興元年知荆南府解潛奏辟宗綱樊賔措置
屯田詔除宗綱充荆南府歸峽州荆門公安軍鎮撫使
司措置五州營田官樊賔副之渡江後營田盖始於此
其後荆州軍食仰給省縣官之半焉三年懐安府復州
漢陽軍鎮撫使陳規倣古屯田凡軍士相險隘立堡砦
且守且耕耕必給費斂復給糧依助田法餘並入官凡
民水田畝賦稅米一斗陸田豆麥夏秋各五升滿二年
無欠給為永業兵民各處一方流民歸業寖衆亦置堡
砦屯聚之凡屯田事營田司兼之營田事府縣兼之廷
臣因規奏推廣謂一夫受田百畝古制也今荒田甚多
當聽百姓請射其有闕耕牛者宜用人耕之法以二人
曵一犁凡受田五人為甲别給蔬地五畝為廬舎場圃
兵屯以大使臣主之民屯以縣令主以歲課多少為殿
最下諸鎮推行之詔江東西宣撫使韓世忠措置建康
營田如陜西弓箭手法世忠言沿江荒田大半有主難
如陜西例乞募民承佃都督府奏如世忠議仍蠲三年
租滿五年田主無自陳者給佃者為永業詔湖北浙西
江西皆如之其徭役科配並免五年詔淮南川陜荆襄
屯田六年都督張俊奏改江淮屯田為營田凡官田逃
田並拘籍以五頃為一莊募民承佃其法五家為保共
佃一莊以一人為長每莊給牛五具耒耜及種副之别
給十畝為蔬圃貸錢七十千分五年償命樊賔王弗行
之尋命五大將劉光世韓世忠張俊岳飛吳玠及江淮
荆襄利路師悉領營田使遷賔司農少卿提舉江淮營
田置司建康弗屯田員外郎副之官給牛種撫存流移
一歲中收榖三十萬石有竒殿中侍御史石公揆監中
嶽李寀及王弗皆言營田之害張俊亦覺其擾請罷司
以監司領之於是詔帥臣兼領營田九月以川陜宣撫
吳玠治廢堰營田六十莊計田八百五十四頃歲收一
十五萬石以助軍儲賜詔奨諭二十二年督視湖北京
西軍馬汪澈言荆湖兩年屯守襄漢糧餉浩瀚襄陽古
有二渠長渠溉田七千頃水渠溉田三千頃兵後堙廢
今先築堰開渠募邊民或兵之老弱耕之其耕牛耒耜
種糧令湖北京西轉運使措置既省餽運又可安集流
亡從之孝宗隆興元年臣僚言州縣營田之費其説有
十曰擇官必審募人必廣穿渠必深鄉亭必修器用必
備田處必利食用必充耕具必足定稅必輕賞罰必行
且欲立賞格以募人及住廣西馬綱三年以市牛㑹有
訴襄陽屯田之擾者上欲罷之工部尚書張闡言今日
荆襄屯田之害以其無耕田之民而課之游民游民不
足而强之百姓於是百姓舎已熟田而耕官生田或逺
百里徴呼以來或名雙丁而役其强壮老稚無食一方
騷然罷之誠是也然自去歲以來置耕牛農器修長水
二渠費已十餘萬一旦舉而棄之則荆襄之地終不可
耕也比見兩淮歸正之民動以萬計官不能給食則老
弱饑死强者轉而之他若使就耕荆襄之田非唯可免
流離抑使中原之民聞之知朝廷有以處我率皆襁負
而至矣異時墾闢既廣取其餘以輸官實為兩便詔除
見耕者依舊餘令虞仲文同王珏措置二年江淮都督
府㕘贊陳俊卿言欲以不披帶人擇官荒田標旗立砦
多買牛犁縱種其中官不收租人自樂從數年之後墾
田多則榖必賤所在有屯則村落無盗賊之憂軍食既
足則饋餉無轉運之勞此誠經久守淮之策詔從之乾
道五年四川宣撫使鄭剛中撥軍耕種以歳收租米對
减成都路對糴米一十二萬石贍軍然兵民雜處村疃
為擾百端又數百里差民保甲教耕有二三年不代者
民甚苦之知興元府晁公武欲以三年所收最高一年
為額等第均數召佃放兵及保甲以䕶邊從之八月詔
鎮江都統司及武鋒軍三處屯田兵並拘收入隊教閲
六年罷和揚州屯田八年復罷廬州兵屯田淳熈十年
鄂州江陵府駐劄副都統制郭杲言棗易屯田興置二
十餘年未能大有益於邊計非田有不良葢人力有所
未至今邊陲無事正宜修舉為實邊之計本司有荒熟
地七百五十頃乞降錢三萬緡收買耕牛農具便可施
功如將來更有餘力可括荒田接續開墾從之光宗紹
熈元年知和州劉煒以剰田募民充萬弩手分耕寧宗
嘉定三年國子監司業劉爚接伴金使於盱眙軍還言
兩淮之利藩蔽江南干戈盗賊之後宜加經理必於招
集流散之中就為足食足兵之計淮東地平博膏腴有
陂澤水泉之利而荒蕪實多其民勁悍勇敢習邊鄙戰
鬬之事而安集者誠能經畫郊野招集散亡約頃畝以
授田使無廣占抛荒之患列溝洫以儲水且備戎馬馳
突之虞為之具田器貸種糧相其險易聚為室廬使相
保䕶聨以什伍教以擊刺使相糾率或鄉為一團里為
一隊平居則耕有警則守有餘力則戰帝嘉納之七年
以京西屯田募人耕種十三年四川宣撫使安丙總領
任處厚言紹興十五年諸州共墾田二千六百五十餘
頃夏秋輸租米一十四萬一千餘石餉所屯將兵罷民
和糴為利可謂博矣乾道四年以從屯兵歸軍教閱而
營田付諸州募佃遂致租利䧟失驕將豪民乗時占據
其弊不可概舉今豪强移徙田土荒閒正當拘種之秋
合自總領所與宣撫使措置其逃絶之田關内外亦多
有之為數不貲其利不在營田之下乞併括之十五年
詔江淮荆襄四川制置監司條畫營田來上十七年復
命淮東西湖北路轉運司提督營屯田理宗端平元年
命王旻守隨州王安國守棗陽蔣成守光化楊恢守均
並益兵飭備經理唐鄧屯田又以臣僚言屯五萬人於
淮之北且田且守置屯田判官一員經紀其事暇則教
以騎射初弛田租三年又三年則取其半知大寧監邵
潛言昔鄭剛中營於蜀之關隘雜兵民屯田歲收粟二
十餘萬石是後屯田之利既廢糧運之費益增宜詔帥
臣縱兵民耕之所收之粟計直以償之則總所無轉輸
之苦邊關有儲峙之豐戰有餘勇守有餘備矣從之嘉
熈四年孟珙為宣撫四川兼屯田大使軍無宿儲遂大
興屯田調夫築堰募農給種首秭歸尾漢口為屯二十
為荘百七十為頃十八萬八千二百八十上屯田始末
與所减劵食之數降詔奨諭又令流民於邊江七十里
内分田以耕遇警則用以守江於邊城三五十里内亦
分田以耕遇警則用以守城在砦者則耕四野之田而
用以守砦田在官者免其租在民者則以所收十之三
歸其主俟三年事定則各還原業淳祐十二年詔襄樊
已復措置屯田修渠堰寳祐三年詔撥封椿庫十八界
㑹十萬銀二千兩付李夢康措置襄陽屯田又詔沿邊
耕屯課入登羡管屯田官推賞荆襄兩淮及山砦如之
度宗咸淳元年詔曰淮蜀荆襄之民所種屯田既困重
額又困苛取流離之餘口體不充及遇水旱收租不及
而催輸急於星火民何以堪其日前舊欠並除之復催
者以違制論
遼太宗㑹同五年詔以契丹分屯南邊聖宗統和十二
年賜南京統軍司貧户耕牛耶律昭言西北諸郡每當
農時一夫偵候一夫治公田二夫給糺官之役大率四
丁無一室處芻牧之事仰給妻孥一遭冦掠貧窮之室
春夏賑恤吏多雜以糠粃重以掊克不過數月又復告
困且畜牧者富國之本有司防其隱没聚之一所不得
各就水草便地兼以逋亡戍卒隨時補調不習風土故
日積月損馴至耗竭為今之計莫若賑窮薄賦給以牛
種使遂耕穫置游兵以防盗掠頒俘獲以助伏臘散畜
牧以就善地期以數年富强可望時皆以為切論太平
七年詔諸屯田在官斛粟不得擅貸在屯者力耕公田
不輸賦税興宗重熈十三年詔選南北府兵富者援山
西路餘屯田於天徳軍道宗大安初年西蕃多叛上欲
為守禦計命耶律唐古督耕稼以給西軍唐古率衆田
臚胊河側歳登上熟移屯鎮州凡十四稔積粟數十萬
斛每斗不過數錢
金太祖收國元年敗遼軍於阿婁岡獲其耕具數千給
賜諸軍天輔五年二月分諸路明安穆昆之民萬戸屯
㤗州賜耕牛五十其時伐遼取㤗州徙遼降人居之命
千戸穆昆宗雄按視泰州地戸宗雄包其土來奏曰其
土如此可種植也由是徙萬家屯田泰州以博勒和為
都統太宗天㑹九年詔新徙戍邊戸乏耕牛者給以官
牛别委官勸督田作其續遷戍戸在中路者姑止之即
其地種藝俟畢穫而行及來春農時至戌所熈宗天眷
初年以既取江南慮中原士民懐貳始創屯田軍凡女
真奚契丹之人皆自本部徙居中州與百姓雜處計其
戸口授以官田使自播種春夏量給其衣遇出師始給
錢米凡屯田之所自燕南至淮隴之北俱有之皆築壘
於村落間世宗大定三年以正隆兵興農桑失業明安
穆昆屯田多不如法遣戸部侍郎魏子平等分道勸農
二十一年以山東路所括民田分給女真屯田人戸又
時以黄河移故道梁山濼水退地甚廣遣使安置屯田
民時帝意不欲明安穆昆人戸與民戸雜居凡山東兩
路屯田與民田互相犬牙者皆以官田對易御史中丞
張九思言屯田明安人戸為盗徴償家貧輙賣屯地凡
家貧不能徴償者止令事主以其地招佃收其租入估
價與徴償相當即以其地還之臨洮尹完顔讓亦論屯
田貧人徴償賣田乞用九思議詔可二十二年以山東
屯田戸鄰于邊鄙命聚之一處俾恊力耕種章宗明昌
元年勅當軍人所授田止令自種力不足者方許承佃
亦止隨所産納租其有自願折錢輸納者從民所願不
願承佃者毋强又勅隨處係官閑地百姓已請佃者仍
舊未佃者付明安穆昆屯田承安二年差戸部郎中李
敬義往臨潢等路規畫農事舊令軍人所授之地不得
租賃於人違者苗付地主五年中都山東河北屯駐軍
人地土不贍官田多為民所冐佔主兵者言比歲征伐
軍多敗衂盡由屯田地寡不免饑寒故無鬬志願括民
田之冐稅者分給之則士氣自倍朝議已定平章政事
張萬公獨上書言其不可者五大略以為軍旅之後瘡
痍未復百姓拊摩之不暇何可重擾一也通檢未久田
有定籍括之必不能盡適足増猾吏之弊長告訐之風
二也浮費侈用不可勝計推之以養軍可斂不及民而
無待於奪民之田三也兵士失於選擇强弱不别而使
同田共食振勵者無以盡其力疲劣者得以容其奸四
也奪民而與軍得軍心而失天下心其禍有不可勝言
者五也必不得已乞以冐地之已括者召民蒔之以所
入贍軍則軍有坐獲之利而民無被奪之患矣書奏不
報命樞宻使宗浩禮部尚書賈鉉佩金符行省山東等
路括地給軍凡得地三十餘萬給軍順天軍節度使張
行簡上言比者括官田給軍既一定矣有告欲别給者
輙從其告至今未已名曰官田實取之民以與之臣所
管已撥深澤縣地三百餘頃復告水占沙鹻者三之一
若悉從之何地可定臣謂當限以月日不許再告為便
下尚書省議奏請如實有水占河塌不可耕種按視覆
同然後改撥若沙鹻瘠薄當凖已撥為定制曰可泰和
四年定制所撥地止十里内者自種之每丁四十畝續
進丁同此餘者許令便宜租賃及兩和分種違者錢業
還主五年二月帝又聞六路括地時其間屯田軍戸多
冐民増口以請官地及包取民田而民有空輸稅賦虚
抱物力者應詔陳言人多論之遣官分清追照案憑尚
書省奏遣官徒滋訟言乃令虚抱稅石已輸送入官者
於稅内續扣之宣宗貞祐三年以時方南遷徙河北軍
戸於河南議所以處之者宰臣言當指官田及牧地分
畀之已為民田者則俟秋穫後仍日給米一升折以分
鈔大常丞舒穆嚕世勣曰荒田牧地耕闢費力奪民素
墾則民失所帝欲從宰臣議侍御史劉元規復上言帝
乃罷之後因北方侵及河南盡起諸路軍戸南來共圖
保守復議得軍糧之術或益賦或與軍田二者孰便㕘
政髙汝礪言河南官民地相半又多全佃官地之家一
旦奪之何以自活小民易動難安一時避賦遂有捨田
之言及與人又復悔悔則忿心生矣如山東撥地時腴
地盡入富家瘠者乃付貧户無益於軍而民有損惟當
倍益官租以給軍食復以係官荒田牧地量數與之令
其自耕則民不失業官不厲民矣從之又言河北軍戸
徙居河南者幾萬口(疑當作百萬口/或係史之誤)人日給粟一升歳
費三百六十萬石半以給直猶支三百萬(疑當作/二百萬)河南
租地計二十四萬頃嵗租計一百五十六萬乞於經費
之外倍徴以給之帝命右司諫馮開等五人分行諸郡
就授以荒官田及牧地可耕者人三十畝至十一月又
以括荒田及牧馬地給軍事命汝礪總之汝礪還奏今
頃畝之數較之舊籍甚少復多瘠惡不可耕又僻逺之
處必徙居以就之彼皆不能自耕必以與人又當取租
於數百里之外况今農田且不能盡闢豈有餘力以耕
叢薄交固草根紏結之荒地哉詢諸軍戸皆欲得半糧
猶足自養得田不能耕復罷其廩將何所頼臣知初籍
地之時未嘗按閱其實所以不如其數不得其處也若
復考計州縣必各妄承風㫖追呼䆒訐以應命不足其
數則妄指民田以充之所在又騷然矣今民之賦役三
倍平時飛輓轉輸日不暇給而復為此舉將何堪之且
軍户蹔遷行有還期何為以此病民病民而軍獲利猶
不可為况無所利乎遂詔罷給田但半給糧半給實直
焉四年復遣官括河南牧馬地既籍其數帝命省院議
所以給軍者宰臣言今軍户當給糧者四十四萬八千
餘口計當口占六畝有竒繼來者不與焉相去數百里
者豈能以六畝之故逺來兼月支口糧不可遽罷臣等
竊謂軍戸願佃者即當計口給之其餘僻逺不願者宜
凖近制係官荒地許軍民耕闢例令軍民得占蒔之院
官言牧馬地少且久荒難耕軍戸復乏農器不給之則
彼自支糧外更無從得食非蓄銳待敵之計給之則未
能遽减其糧若得遲以歳月俟頗成倫次亦漸可以省
官廩今奪於有力者即以授之其無力者恐無以耕乞
令司縣官勸率民者借牛破荒至來春然後給之司縣
官能率民户以助耕而無騷動者量加官賞庶幾有所
激勸宰臣又言若如所言則司縣官貪慕官賞必將抑
配以擾民况民家之牛量地而畜之比年以來農功甫
畢併力轉輸猶恐不及豈有暇耕他人之田唯如前奏
為便詔再議之乃議民有能開牧馬地及官荒地作熟
田者以半給之為永業半給軍戸奏可省臣又奏自古
用兵且耕且戰是以兵食交足今諸帥分兵不啻百萬
一充軍伍咸仰於官至於婦子居家安坐待哺盖不能
屯田為經久之計也願下明詔令諸帥府各以其軍耕
耨亦以逸待勞之策詔從之興定二年帝諭樞宻院曰
中京商虢諸州軍人願耕屯田比已括地授之聞徐宿
軍獨不願受意謂予田必絶其廩給也朕肯爾耶其以
朕意曉之因命諸軍徧授屯田邳州行省侯摯言東平
以東屢經殘燬邳海之間貧民失業者甚衆日食野菜
無所依倚恐因而嘯聚以益敵乞募邊為兵自十月給
糧使充戍役至二月罷之人授地三十畝貸之種粒而
騐其收穫量數取之逮秋復𨽻兵伍且戰且耕公私交
利亦望被俘之民易於招集也至三年籍邳海等州義
軍及脅從歸國而充軍者人給地三十畝有力五十畝
仍蠲差稅日支糧二升四年移刺不言軍戸自徙河南
數歳尚未給用兼以移徙不常莫得安居故貧者甚衆
請括諸屯處官田人給三十畝仍不移屯他所如此則
軍戸可以得所官糧可以漸省宰臣奏前此亦有言授
地者樞宻院謂俟事緩而行之今河南罹水災流亡者
衆所種麥不及五萬頃殆减往年大半歳入不能足若
撥授之為永業俟有穫即罷其家糧亦省費之一端也
從之五年京南行三司舒穆嚕斡魯言京南東西三路
屯軍老幼四十萬口歲費糧百四十餘萬石皆坐食民
租甚非善計宜括逋户舊耕田南京一路舊墾田三十
九萬八千五百餘頃内官田民耕者九萬九千頃有竒
今饑民流離者大半東西南路計亦如之朝廷雖招使
復業民恐既復之後生計未定而賦歛隨之往往匿而
不出若分給軍户人三十畝使之自耕或召人佃種可
數歲之後蓄積漸饒官糧可罷令省臣議之仍不果行
　
　
　
　
　
　
欽定續通典卷五
欽定四庫全書
欽定續通典卷六
　食貨
　　屯田下(元/)　(明/)
元太祖時舒穆嚕拜達勒為霸州等路元帥鎮守固安
水寨令軍士屯田且耕且戰披荆棘立廬舍數年之間
城市悉完為燕京外蔽憲宗初以有宋兵世祖請立經
略司於汴以䝉古史天澤等為使授之兵牛敵至則禦
敵去則耕乃置屯田萬户於鄧完城以備之三年汪特
格修治利州且屯田七月屯田於鳳翔中統二年詔鳳
翔府種田户𨽻平陽兵籍毋令出征務耕屯以給軍餉
又詔諸道括逃軍還屯田嚴其禁三年始立左衛屯田
調樞宻院二千人於東安州南永清縣東荒土及本衛
元占牧地立屯開耕分置左右手屯田千户所(其官屬/詳載職)
(官典武官/下卷中)為軍二千名為田一千三百一十頃六十五
畆又置右衛屯田調本衛軍二千人於永清益津等處
立屯開耕分置左右手屯田千戸所其屯軍田畆之數
與左衛同至元元年以益都武衛軍千人屯田燕京官
給牛種二年詔孟州之東黄河之北南至八栁樹枯河
徐州等處凡荒閒地土可令阿珠阿嘍罕等所領士卒
立屯耕種并摘各萬戸所管漢軍屯田又詔西川山東
南京等路戍邉軍屯田四年置中衛屯田於武清香河
等縣繼以各屯地界相去百餘里往來耕作不便遷於
河西務荒荘楊家口青臺楊家白等處其屯軍之數與
左衛同為田一千三十七頃八十二畆六年以攻襄樊
軍餉不足𤼵南京河南歸徳諸路編民二萬餘户於康
鄧申裕等處立屯七年創立髙麗屯田是時東征日本
欲積糧餉為進取之計遂以王綧洪茶邱等所管髙麗
户二千人及𤼵中衛軍二千人合婆娑府咸平府軍各
一千人於王京東寧府鳳州等處一十處置立屯田設經
略司以領其事每屯用軍五百人八年僉𤼵己未年隨
州鄂州投降人民一千一百七十戸往中興居住繼即
編為屯田户凡二千四百丁(至二十三年續僉/漸丁得三百人)為田一
千八百頃十一年徙生劵軍屯田和林置陜西屯田總
管府以安西王府所管編民二千戸立櫟陽涇陽終南
渭南屯田又置寧夏路放良官屯田從安撫司請以招
良人民九百四戸編聚屯田為田四百四十二頃五十
畆又置敘州宣撫司民屯命西蜀四川經略司起立屯
田又置潼州府民屯僉本府編民及義士軍二千二百
二十四戸立屯又置䕫路總管府民屯僉本路編民至
五千二十七户又置重慶路民屯於江津巴縣瀘州忠
州等處僉撥編民二千三百八十七戸并召募共三千
五百六十五戸十二年置大理金齒等處宣慰司都元
帥府軍民屯命於所轄州縣拘刷漏籍人户得六千六
百有六戸立屯田繼又僉本府編民四百户及永昌府
編民一千二百七十五户増益之後立大理軍屯於㸑
僰軍内撥二百户續僉二百八十一戸又増一百一十
九戸總計民屯三千七百四十一户軍屯六百户為田
軍民已業二萬二千一百五雙又置曲靖等處宣慰兼
管軍萬戸府軍民屯田拘刷所轄州郡諸色漏籍人戸
七百四十戸立曲靖路民屯續僉民一千五百戸増入
其所耕之田官給一千四百八十雙自備已業田三千
雙復立澂江民屯所僉屯戸與曲靖同凡一千二百六
十戸後立軍屯於㸑僰軍内僉一百六十九戸復僉一
百二十六戸増入又立仁徳府民屯所僉屯戸與澂江
同凡八十戸給田一百六十雙後立軍屯僉㸑僰軍四
十四户續僉五十六戸増入所耕田畆四百雙俱係軍
人已業置順慶路民屯僉順慶民三千四百六十八户
置立屯田又置成都路民屯僉隂陽人四十户辦納屯
種又置鶴慶等路軍民屯田僉鶴慶路編民一百戸立
民屯後又僉㸑僰軍一百五十二戸立軍屯軍屯六百
八雙民屯四百雙俱已業又置中慶路軍民屯田於所
屬州縣内拘刷漏籍人户得四千一百九十七戸官給
田一萬七千二十二雙自備已業田二千六百二雙繼
立軍屯用㸑僰軍人七百有九户官給田二百三十四
雙自備已業田二千六百一雙又置臨安宣慰司兼管
軍萬户府軍民屯田於所屬州縣拘刷漏籍人户開耕
宣慰司所管民屯三百户田六百雙本路所管民屯二
千戸田三千四百雙繼又續立㸑僰軍屯為戸二百八
十八田一千一百五十二雙十三年置廣元路民屯從
利路元帥言廣元實東西兩川要衝支給浩繁經理係
官田畆得九頃六十畆遂以褒州刷到無主人口偶配
為十戸立屯開種十五年置威楚提舉司屯田於威楚
提舉鹽使司拘刷漏籍人户充民屯本司就領其事為
户三十三為田一百六十五雙又置威楚路軍民屯田
拘刷本路漏籍人户得一千一百一户内八百六十六
户官給無主荒田四千三百三十雙餘戸自備已業田
一千一百七十五雙繼立屯軍於本路㸑僰軍内僉三
百九十九戸内一十餘戸官給荒田六十雙餘戸自備
已業田一千五百三十六雙又置前衛屯田以各省軍
人備侍衛者於霸州保定涿州荒閑地土屯種分置左
右手屯田千戸所屯軍與左衛同為田一千頃又置後
衛屯田以永清等處田畆低下遷昌平縣之太平荘屯
軍與左衛同為田一千四百二十八頃十六年給千戸
瑪尼部下巴圖軍及土渾川軍屯田牛具置淮東淮西
屯田打捕總管府募民開耕連海州荒地官給禾種自
備牛具所得子粒官得十之四民得十之六仍免屯户
徭役為戸一萬一千七百四十三為田一萬五千一百
五十三頃三十九畆又置寳坻屯僉大都屬邑編民三
百户立屯於大都之寳坻縣為田四百五十頃又置額
齊納屯田調歸附軍人於甘州至十八年置武衛屯田
發迤南軍人三千名於涿州保定定興等處置立屯田
分設廣備萬益等六屯為田一千八百四頃四十五畆
以充屯田軍後又遷甘州新附軍二百人往屯額齊納
合即渠開種為田九十一頃五十畆又置虎賁親軍都
指揮使司屯田因阿爾婁官人言近於瑪納齊圖沁納
沁髙州呼蘭達巴等處改置驛傳臣等議可於舊置驛
所設立屯田從之後發虎賁親軍二千人入屯又増軍
一千凡立三十四屯於上都置司為軍三千人佃户七
十九為田四千二百二頃七十九畆是時又置徳安等
處軍民屯田總管府以各翼取到漢軍及各路拘收手
號新附軍分置十屯立屯田萬户府繼又改立總管府
為民九千三百七十五名軍五千九百六十五名為田
八千八百七十九頃九十六畆又置甘肅管軍萬户府
屯田𤼵軍於甘州黑山子滿峪泉水渠鴨子翅等處立
屯田為户二千二百九十為田一千一百六十六頃六
十四畆又置汀漳屯田以福建調軍糧儲用依腹裏例
置立屯田命管軍總管鄭楚等𤼵鎮守士卒年老不堪
備征戰者得百有十四人又募南安等縣居民一千八
百二十五户立屯耕作十九年置陜西等處萬户府屯
田以盩厔南係官荒地𤼵歸附軍立孝子林張馬村軍
屯繼以南山把口子巡哨軍人八百戸於盩厔之杏園
荘寧州之大昌原屯田又發文州鎮戍新附軍九百人
立亞栢鎮軍屯復以燕京戍守新附軍四百六十三戸
於徳順州之威戎立屯開耕為户孝子林屯三百一户
張馬村屯三百一十三户杏園荘屯二百三十三户大
昌原屯四百七十四戸亞栢鎮屯九百戸威戎屯四百
六十三户為田孝子林二十三頃八十畆張馬村七十
三頃八十畆杏園荘一百一十八頃三十畆大昌原一百
五十八頃七十九畆亞栢鎮二百六十八頃五十九畆
威戎一百六十四頃八十畆又置桂齊延安府屯以拘
收贖身放良布哷齊及漏籍户計於延安路特黙齊草
地屯田為戸二千二十七為田四百八十六頃又置寧
夏等處新附軍萬户府屯田發迤南新附軍一千三百
八十二戸往寧夏等處屯田又遣塔塔喇千户所管軍
人九百五十八户屯田為田一千四百九十八頃三十
三畆又置紹慶路民屯於木路未當差民户内僉二十
三名置立屯田繼於彭水縣籍管萬州寄戸内僉撥二
十户又僉彭水縣未當差民户三十二户増入後以屯
户貧乏者多負逋復僉彭水縣編民一十六户補之又
置嘉定路民屯僉亡宋編民四户置立屯田繼又撥成
都義士軍八户増入二十一年置嶺北行省屯田併和
林阿拉克岱元領軍一千人入五條河後又摘六衛漢
軍一千名赴青海屯田以五條河漢軍併入青海後又
屢増軍戸共為戸四千六百四十八為田六千四百餘
頃又置金復州萬户府屯田發新附軍一千二百八十一
户於根敦扎卜置立屯田繼又分京師應役新附軍一
千人屯田哈斯罕闗東荒地後又以伊嚕音特穆爾塔
斯哈雅兩萬户新附軍一千三百六十户併入金復州
立屯耕作為戸三千六百四十一為田二千五百二十
三頃又置芍陂屯田萬户府因江淮行省言安豐之芍
陂可溉田萬餘頃乞置三萬人立屯中書省議𤼵軍士
二千人行之屯戸共一萬四千八百八名又置䕫府萬
户府軍屯從四川行省議除沿邉重地分軍鎮守餘軍
一萬人命官於諸處擇膏腴地立屯開耕為户三百五
十一人為田五十六頃七十畆凡創立十四屯其成都
等路萬户府軍屯於本路崇慶州義興鄉楠木園置立
為戸二百八十九人為田四十二頃七十畆河東陕西
等路萬户府軍屯置立於灌州之青城陶壩及崇慶州
之大柵頭等處為戸一千一百二十八名為田二百八
頃七畆廣安等處軍屯置立於成都路崇慶州之七寳
壩為户一百五十名為田二十六頃二十五畆保寧萬
户府軍屯置立於崇慶州之金馬為户一百六十四名
為田七十五頃九十五畆敘州萬户府軍屯置立於灌
州之青城為户二百二十一名為田三十八頃六十七
畆五路萬户府軍屯置立於成都之大柵鎮孝感鄉及
灌州青城縣之懐仁鄉為戸一千一百六十一名為田
二百三頃一十七畆興元金州等處萬户府軍屯置立
於崇慶州晋源縣之孝感鄉為户三百四十四名為田
五十六頃隨路八都萬户府軍民屯置立於灌州青城
温江縣為户八百三十二名為田一百六十二頃五十
七畆舊附等軍萬户府軍屯置立於灌州青城縣崇慶
州等處為戸一千二名為田一百二十九頃五十畆砲
手萬戸軍屯置立於灌州青城縣龍池鄉為戸九十六
名為田一十六頃八十畆順慶軍屯置立於晋源縣義
興鄉江源縣将軍橋為戸五百六十五名為田九十八
頃十七畆平陽軍屯置立於灌州青城崇慶州大柵頭
為戸三百九十八名為田六十九頃六十五畆遂寧州
軍屯為户二千名為田三百五十頃又置嘉定府萬戸
軍屯摘䝉古漢軍及嘉定新附軍三百六十人於崇慶
州青城等處屯田為田二頃二十畆二十二年置廣濟
署屯田以崔黄口空城屯田歳澇不收遷於青滄等處
以尚珍署舊領屯夫二百三十户歸之既又遷濟南河
南五百五十户平灤真定保定三路屯夫四百五十户
併入共為戸一千二百三為田一萬二千六百頃三十
八畆又置豐潤署屯田於大都路薊州之豐潤縣為戸
八百三十七為田三百四十九頃二十三年置尚珍署
屯田於濟寧路之兖州為户四百五十六為田九千七
百一十九頃七十二畆又置洪澤萬戸府屯田初於洪
澤南北三屯設萬户府以統之因江淮行省言國家經
費錢糧為急今屯田之利無過兩淮况芍陂洪澤皆漢
唐舊立屯之地若令江淮新附漢軍屯田可歳得糧百
五十餘萬石從之繼罷三屯萬户止立洪澤屯田萬户
府以統之其置立處所在淮安路之白水塘黄家疃等
處為户一萬五千九百九十四名為田三萬五千三百
一十二頃二十一畆二十四年置左右欽察衛屯田發
本衛軍一千五百一十二名分置左右手屯田千戸所
及欽察屯田千戸所於清州等處屯田後又創立龍翊
侍衛復𨽻焉為軍左手千戸所七百五名右手千戸所
四百三十七名欽察千戸所八百名為田左手千戸所
一百三十七頃五十畆右手千户所二百一十八頃五
十畆欽察千戸所三百頃又置永平屯田總管府以北
京採取材木百姓三千餘户於灤州立屯設官署以領
其事為户三千二百九十為田一萬一千六百一十四
頃四十九畆又置管田提舉司設立於大都漷州之武
清縣為戸軍二百五十三民一千二百三十五析居放
良四百八十布哷齊二百三十二和卓一百三十口獨
居布呼齊一十二口哈喇穆爾丹八十二名為田三千
五百二頃九十三畆二十五年置湖南宣慰司衡州等
處屯田調徳安萬户府軍士一千四百六十七名分置
衡州之清化永州之烏符武岡之白倉置立屯田二十
六年置左翼屯田萬戸府罷䝉古軍人之屯田者别以
鄂端巴實伯里回還漢軍及大名衛輝兩翼新附軍與
前後二衛迤東還戍士卒合併屯田設左右翼屯田萬
户府以領之遂於大都路霸州及河間等處立屯開耕
置漢軍左右手二千戸新附軍六千戸所為軍二千五
十一名為田一千三百九十九頃五十二畆其右翼屯
田萬户府繼發真定軍人三百名於武清縣崔黄口増
置屯田分置漢軍千戸所三别置新附軍千户所為軍
一千五百四十人為田六百九十九頃五十畆又置保
寧萬戸府軍屯因保寧府言本管軍人一户或二丁三
丁父兄子弟應役實為重併若又遷於成都屯種去家
隔逺逃匿必多乞令本府在營士卒及䕫路守鎮軍人
止於保寧沿江屯種從之僉軍一千二百名繼發屯軍
一百二十九人從萬户伊蘇岱爾西征别僉漸丁軍人
入屯為戸一千三百二十九名為田一百一十八頃二
十七畆又置順慶等處萬戸府軍屯發軍於沿江下流
漢初等處屯種為户六百五十六名為田一百一十四
頃八十畆二十七年置武定路總管府軍屯以雲南戌
軍糧餉不足於和曲禄勸二州㸑僰軍内僉一百八十
七戸立屯耕種為田七百四十八雙又置烏撒宣慰司
軍民屯田其烏撒路軍屯以㸑僰軍一百一十四户屯
田又立東川路民屯屯户亦係㸑僰軍人八十六户皆
自備已業又置羅羅斯宣慰司兼管軍萬户府軍民屯
田其㑹通民屯屯戸係㸑僰土軍建昌民屯撥編民一
百四戸又立㑹川民屯發本路所轄州邑編民四十户
徳昌路民屯發編民二十一户二十九年置忠翊侍衛
屯田命各萬户府摘大同隆興太原平陽等處軍人四
千名揚珠格爾齊勤地面及紅城周迴置立屯田開耕
荒田二千頃仍命西京宣慰司領其事後改立大同等
處屯儲萬户府以領之又改為侍衛親軍都指揮使司
仍領屯田三十年置梁千户翼軍屯因梁王遣使詣雲
南行省言以漢軍一千人置立屯田後發三百人備鎮
戍巡邏止存七百人於烏䝉屯田後遷於新興州為田
三千七百八十九雙又置海北海南道宣慰司都元帥
府民屯召募民户并發新附士卒於海南海北等處置
立屯田繼以其地多瘴癘縱屯軍二千人還各翼留二
千與召募之民屯種後罷屯田萬户府屯軍悉令還役
止令民戸八千四百二十八戸屯田瓊州路五千五百
一户雷州路一千五百六十六户髙州路九百四十八
户化州路八百四十三戸亷州路六十戸為田瓊州路
二百九十二頃雷州路一百六十五頃五十一畆髙州
路四十五頃化州路五十五頃二十四畆亷州路四頃
八十八畆成宗元貞元年置肇州䝉古屯田萬户府以
納延布拉噶齊及打魚碩達勒達女真等户於肇州旁
近地開耕為户布拉噶齊二百二十戸碩達勒達八十
户歸附軍三百户續増漸丁五十二户二年置敘州等
處萬戸府軍屯遷遂寧屯軍二百三十九於敘州宣化
縣喁口上下荒地開墾為田四十頃八十三畆大徳二
年置廣西兩江宣慰都元帥府獞兵屯田部民吕瑛言
募牧蘭等處及融慶溪洞猺獞民丁於上浪等處開屯
耕種繼又平大任洞以所遺地産續置藤州屯田為户
上浪屯一千二百八十二户忠州屯六百一十四户那
扶屯一千九户雷留屯一百八十七户水口屯一千五
百五十九戸又置贛州路南安寨兵萬户府屯田以贛
州路所轄信豐㑹昌龍南安逺等處賊人出没發寨兵
及宋舊役弓手與抄數漏籍人户立屯耕守以鎮遏之
為户三千二百六十五為田五百二十四頃六十八畆
四年置大同等處屯儲總管府屯田以西京黄華嶺等
處田土頗廣發軍民九千餘人立屯開耕為戸軍四千
二十民五千九百四十五為田五千頃武宗至大元年
置左衛率府屯田於大都路漷州武清縣及保定路新
城縣置立屯田仁宗延祐二年置烏䝉等處屯田總管
府軍屯因雲南行省言烏䝉乃雲南咽喉之地别無屯
戍軍其地皆古昔屯田之跡乞發輝和爾及新附軍屯
田鎮遏從之七年置重慶五路守鎮萬户府軍屯發軍
一千二百人於重慶路三堆中曹趙市等處屯耕為田
四百二十頃英宗至治二年置宗仁衛屯田發五衛漢
軍二千人於大寧等處創立屯田分置兩翼屯田千户
所為田二千頃文宗至順元年置宣忠衛屯田命收聚
訖一萬俄羅斯給地一百頃立宣忠扈衛親軍萬户府
屯田
明太祖初立民兵萬戸府寓兵於農其法最善又令諸
将屯兵龍江等處惟都水營田司康茂材績最著乃下
令褒之因以申飭将士曰興國之本在於強民足食自
兵興以來民無寧居連年饑饉田地荒蕪若兵食盡資
於民則民力重困故令将士屯田且耕且戰今各将帥
已有分定地鎮然隨處地利未能盡墾數年未見功緒
唯康茂材所屯得榖一萬五千餘石以給軍餉尚餘七
千石以此較彼地力均而入有多寡盖人力有勤惰故
耳自今諸将宜督軍士及時開墾以收地利繼於兩京
各省直建設衛所置屯田以都司統攝之洪武三年中
書省請稅太原朔州等衛屯田官給牛種者十税五自
備者税其四帝命弗徴明年中書省言河南山東北平
陕西山西及直𨽻淮安諸府屯田凡官給牛種者十税
五自備者十税三詔且弗徴三年後畆收租一斗是年
募鹽商於各邉開中謂之商屯因大同糧儲自陵縣運
至太和嶺路逺費重從山西行省言令商人於大同倉
入米一石太原倉入米一石三斗者給淮鹽一小引以
省途費而充邉儲謂之開中繼各行省邉境多召商中
鹽輸米諸倉以為軍儲計道里逺近自五石至一石有
差先後増减則例不一率視時緩急米石髙下中納者
利否道逺地險則減而輕(後至𢎞治中户部尚書葉淇/變法而開中始壊諸淮商悉)
(撤業歸西北商亦多徙家於淮邉地為虛米石值銀五/兩邉儲枵然至嘉靖時陕西巡撫楊一清復請召商開)
(中龎尚鵬總理江北鹽屯尋於九邊與總督/王崇古區畫屯政然因循日久卒鮮實效)四年從中
書右丞相徐達請徙山後民一萬七千餘戸屯北平又
令於山北口外東勝蔚州安豐雲應等州極邉沙漠之
地各設千百户收撫邊民無事則耕有事則戰就以所
儲草給之達又以沙漠遺民三萬二千餘戸屯田北平
凡置屯二百五十四開田一千三百四十三頃六年太
僕丞梁額森特穆爾言寧夏境内及四川西南至船城
東北至塔灘相去八百餘里土田膏沃宜招集流民屯
田從之是時遣鄧愈湯和諸将屯陕西彰徳汝寧北平
徙山西真定民屯鳳陽又因海運餉遼有溺死者遂益
講屯政天下衛所州縣軍民皆事墾開其移民就寛鄉
或召募或罪徙者為民屯皆領之有司軍屯則領之衛
所邊地三分守城七分屯種内地二分守城八分屯種
每軍受田五十畆為一分給耕牛農具教樹植復租賦
遣官勸輸誅侵暴之吏初税畆一斗後定科則軍田一
分正糧十二石貯屯倉聽本軍自支餘糧為本衛所官
軍俸糧十九年以雲南既平諸蠻未附命西平侯沐英
鎮之英奏雲南土地甚廣而荒蕪居多宜置屯田命軍
士開耕以備儲蓄乃諭户部曰屯田可以紓民力立兵
食邊方之計莫善於此然邉地久荒榛莽蔽翳用力實
難宜緩其歳輸使樂耕作數年之後徴之可也英奉詔
自永寧至大理六十里設一堡留軍屯田後景川侯曹
震又屯田品甸普定侯陳桓靖寧侯葉昇屯田定邉姚
安畢節諸衛二十一年敇五軍都督府曰養兵而不病
於農者莫若屯田今海宇寧謐邉境無虞若使兵坐食
於農農必受敝非長治久安之術其令天下衛所督兵
屯種庶幾兵農兼務國用以舒自是歳得糧五百餘萬
石二十三年延安侯唐勝宗督貴州屯田二十四年又
諭後軍都督沐春曰今塞外清寧已置大寧都司及廣
寧諸衛足以守邊而守闗軍士已令撤之而山海闗猶
循故事其七站軍士雖名守闗實廢屯田養馬自今一
片石等闗每處止存軍士十餘人譏察逋逃餘悉令屯
田二十五年詔天下衛所軍以十之七屯田宋國公馮
勝頴國公傅友徳帥開國公常昇等分行山西籍民為
軍屯田於大同東勝立十六衛建文四年令直𨽻屯田
差御史比較各都司屯田巡按御史比較後改増按察
使僉事盤查屯田或令各省布按三司提督或令巡按
御史提督或令總兵官鎮守提督或差户部郎中巡屯
御史隨時更改沿革不一成祖永樂元年命靖安侯王
忠往北京整理屯田工部尚書黄福奏陕西所屬行都
司所屬屯田多缺耕牛耕具合准北京例官市牛給之
耕具於陕西布政司所屬鑄造從之二年定屯田官軍
賞罰例歳食米十二石外餘六石為率多者賞鈔缺者
罰俸又以田肥瘠不同法宜有别命軍官各種様田以
其歳收之數相考較太原左衛千户陳淮所種様田每
軍餘糧二十三石帝命重賞之寧夏總兵官何福積榖
尤多賜勅褒美户部尚書郁新言湖廣諸衛收糧不一
種請以米為凖凡粟榖穈黍大麥蕎穄二石稻薥秫二
石五斗䅟稗三石皆凖米一石小麥麻豆與米等從之
著為令又更定屯守之數臨邉險要守多於屯地僻處
及輸糧艱難者屯多於守屯兵百名委百戸三百名委
千戸五百名以上指揮提督之屯設紅牌列則例於上
年六十與殘疾及幼者耕以自食不限於例屯軍以公
事妨農務者免徴子粒並禁衛所差撥宣宗宣徳中屢
覈各屯以征戍罷耕及官豪勢要占匿者减餘糧之半
迤北來歸就屯之人給車牛農器分遼東各衛屯軍為
三等丁牛兼者為上丁牛有一為中俱無為下兵科給
事中戴弁言自山海闗至薊州守闗軍萬人列營二十
三所操練之外無他差遣若稍屯種亦可實邉請取勘
營所附近荒田斟酌分給且屯且守帝命戸部兵部各
遣官與都督陳景先經理兵部黄福言永樂間雖營建
北京南討交阯北征沙漠資用未嘗乏比國無大費而
歳用僅給即不幸有水旱征調將何以濟請設操備營
繕軍士十萬人於濟寧以北衛輝真定以東縁河屯種
初年自食次年人收五石三年收倍之既省京食口糧
六十萬石又省本衛月糧一百二十萬石歳可得二百
八十萬石帝善之下户兵二部議部奏縁河屯田實便
請先以五萬頃為率發附近居民五萬墾之但山東近
年旱饑流徙初復衛卒多力役宜先遣官行視田以俟
開墾遂令吏部郎中趙新等經理福總其事既而有言
軍民各有常業若復分田役益勞擾事竟不行繼遣侍
郎羅汝敬督陕西屯田柴車經理山西屯田分遣御史
巡視寧夏甘州屯田水利至七年帝從户部議令他衛
軍戍宣府者悉遣還屯種左都督譚廣上言臣所守邊
一千四百餘里敵人窺伺竊發無時脱有警徴兵數百
里外勢豈能及屯種之議臣愚未見其可帝以邉卒戍
守有餘但命永樂中調戍者勿遣英宗正統元年發禁
軍三萬人屯田畿輔二年免軍田正糧歸倉止徴餘糧
六石後又免沿邉開田官軍子粒减各邉屯田子粒有
差景帝景㤗初邉方多事令兵分為兩畨六日操守六
日耕種時學士商輅言邉外田地極廣先因在京功臣
等将附近各城堡膏腴之産占作荘田其餘閒田又為
鎮守總兵㕘将等占為已業以致軍士無田可耕夫且
耕且守如漢趙充國諸葛亮晉羊祜皆有明效今日守
邉之要莫要於此下所司議行憲宗成化初宣府巡撫
葉盛買官牛千八百并置農具遣軍屯糧收糧易銀以
補官馬耗損邉人稱便自正統後屯政稍弛而屯糧總
存三之二其後屯田多為内監軍官占奪法盡壊憲宗
之世頗議釐復而視舊所入不能什一矣孝宗𢎞治間
屯糧愈輕有畆止三升者而定制各省屯糧又折以銀
雖有徴糧違限之罰强占屯田之禁終無大禆十四年
户部尚書秦紘總制三邉見固原迤北延袤千里閒田
數十萬頃曠野近邉無城堡可依議於花馬池迤西至
小鹽池二百里每二十里築一堡堡周四十八丈役軍
五百人固原迤北諸處亦各築屯堡募人屯種每頃歳
賦米五石可得五十萬石下詔行之武宗正徳時遼東
屯田較永樂間田贏萬八千餘頃而糧乃縮四萬餘石
初永樂時屯田米常溢三之一常操軍十九萬以屯軍
四萬供之而受供者又得自耕邉外軍無月糧以是邉
餉恒足及是屯軍多逃死常操軍止八萬皆仰給於倉
而邉外數擾棄不耕劉瑾擅政遣官分出丈田責逋希
瑾意者偽増田數披括慘毒至遼卒脇衆為亂撫之乃
定世宗嘉靖時遼東巡撫李承勛招逋逃三千二百人
開屯田千五百頃僉都御史劉天和督甘肅屯政請以
肅州丁壮及山陕流民於近邉耕牧且推行於諸邉奏
當興革者十事田利大興總督宣大兼督河南山東軍
務翟鵬浚濠築垣修邉墻三百九十餘里得地一萬四
千九百餘頃募軍千五百人人給五十畆省倉儲無算
大同巡撫詹榮以近邉𢎞賜諸堡三十一所延亘五百
餘里闢治之皆膏腴田可數十萬頃乃奏請召軍佃作
復租徭移大同一歳市馬費市牛賦之秋冬則聚而遏
宼帝從之時楊一清復請召商開中又請倣古募民實
塞下之意招徠隴右闗西民以實邉其後周澤王崇古
林富陳世輔王畿王朝用唐順之吴桂芳等爭言屯政
龎尚鵬總理江北鹽屯尋移九邉與總督王崇古先後
區畫屯政甚詳然卒鮮實效給事中管懐理言屯田不
興其弊有四疆場戒嚴一也牛種不給二也丁壮亡徙
三也田在敵外四也如是而管屯者猶欲按籍増賦非
扣月糧即按丁賠補耳屯糧之輕至𢎞正而極嘉靖中
漸増穆宗隆慶中復畆收一斗然屯丁逃亡者益多管
糧郎中不問屯田有無月糧止半給沿邊屯地或變為
斥鹵沙磧糧額不得减屯田御史又於額外増本折屯
軍益不堪命時給事中鄭大經言薊屯當量地利而定
其則遼屯當改營田而足其額此興復屯政之大較也
御史李叔和言遼東屯田半廢近行營田之法撥軍耕
種致行伍空虛且歳收田租止備修邊工費而各軍支
餉如故有損無益盖此法止可行於河西人少之處若
河東則當廣召種之今授田徴税悉抵歳餉以省内輸
簡回壮勇以實行伍仍特勅官董之如内地屯田之制
從之時又給宣大屯田官養亷田宣大開墾田已成業
令每十頃内給將官五十畆為養亷之資若副㕘開種
不及百頃守備以下或不及一十頃㕘論戒飭又詔各
邉自墾田永不起科如歳增粟十萬五萬石自墾至百
頃千頃者重加陞賞神宗萬厯時山東巡撫鄭汝璧請
開登州海州北長山諸島田福建巡撫許孚逺墾閩海
檀山田成復請開南日山澎湖又言浙江海濵諸山若
陳錢金塘補陀玉環南麂皆可經理天津巡撫汪應蛟
則請於天津興屯或留中不下或不久輒廢時方征倭
寇濟陽衛舍餘李大用等請以萬人自備資糧隨行給
事中郝敬上疏曰臣閲李大用等奏畿輔附近濟陽等
衛屯牧額兵共四十八萬願以萬人隨行征倭衆軍自
貼糧餉臣訪其故自永樂時靖難功成剰精兵四十八
萬内一十二萬選入十二團營餘三十六萬給賜屯田
牧地種納子粒馬價分置七十八衛於順天所屬州縣
俱属三千營統轄聴調征𠞰今二百餘年生齒繁衍與
民混雜有司派以馬户撐船運米等役衆軍脫卸無計
昨者寧夏之役各餘丁議自備糧隨行征𠞰求免前差
未幾寧夏平議遂寝兹縁倭奴告警重復申奏盖彼以
三十六萬之衆止出萬人是三十六十中抽一人耳以
三十六萬衆共餉萬人是三十六家共贍一軍耳又得
概免民差圖此便利今東征師可勿復用此惟是遼左
空虚宜因羣情為轉移之計即於各衛原籍中十名抽
一據三十六萬原數除六萬作耗外可得壮丁三萬人
擇亷幹官數員統領赴遼東開種屯田於存留三十萬
中各十名幫貼屯田一名牛種廬舍之費令概免前差
開墾田成即給本兵為永業大率每兵一名墾田二十
五畆内除五畆為官田每畆量收子粒五六升則三萬
人可墾田七十五萬畆一歳收官田子粒可八千餘石
以備緩急之需因願赴之人心蠲不急之徭役一呼而
得勝兵三萬坐收兵食兩利之效備門庭之警扶肘腋
之危何憚而久不為此熹宗天啟初巡按張慎言復議
天津屯田而御史左光斗命管河通判盧觀象大興水
田之利太常少卿董應舉踵而行之光斗更於河間天
津設屯學試騎射為武生給田百畆保定巡撫汪應蛟
亦請興天津屯田疏言天津葛沽一帶地從來斥鹵不
耕種臣謂地無水則鹹得水則潤以閩浙治地之法行
之未必不可為稻田今春買牛制器開渠築堤葛沽白
塘二處耕種五千餘畆内水稻畆收四五石種薥荳者
得水灌溉亦畆收一二石惟旱稻以鹻立槁始信閩浙
之法可行於北海而斥鹵可變為膏腴也天津為神京
牖户開府設鎮其地益重見在水陸兩營兵四千人歳
費餉六萬四千餘兩俱加派民間天津荒田奚啻六七
千頃若盡依今法為之開渠以通蓄洩築隄以防水澇
每千頃各致榖三十萬石以七千頃計之可得榖二百
餘萬石非獨天津之餉取給而省司農之轉饋無不可
者且地在三岔河外海潮上溢取以灌溉於河無妨白
塘以下地無糧差白塘以上為靜海縣或五畆十畆而
折一畆糧差每畆不過一分八釐民願賣則給價不願
則給種於民情無拂請以防海官軍用之於海濱墾地
每歳開渠築隄可成田數百頃一面召募居民承種數
年之後荒田漸闢各軍兵且屯且守民間可省養兵之
費重地永資保障之安矣得㫖允行李繼貞巡撫天津
亦力於屯務然仍歳旱蝗往往弗克底成效也五年貴
州巡按傅宗龍討諸叛苖大破平越毁其砦百七十宗
龍乃條上屯守策一曰清衛所原田一曰割逆賊故壤
而以衛所之法行之盖黔不患無田患無人客兵聚散
不常不能久駐莫若倣祖制盡舉屯田以授有功因功
大小為官髙下自指揮至總小旗畀以應得田為世業
禁其私買賣不待招徕户口是實臣所謂以守為屯者
如此部議從之荘烈帝崇禎九年總督宣大山西軍務
盧象昇大興屯政積粟二十餘萬諭九邉皆式之十年
陜西巡撫孫傅庭釐正西安三衛屯糧疏言洪武時每
軍額地一頃歳徴正糧十二石餘糧十二石盡行收貯
屯倉以正糧按月支給本軍以餘糧支給官軍糧俸餉
不煩轉輸而倉廩充實兵不煩召募而士卒精强法至
善也至永樂二十年奉詔减免餘糧六石然正餘一十
八石猶然交倉按支法尚未壊也至正統二年以正糧
十二石兊給本軍充餉免納免交止徴餘米六石入倉
而屯法大壊矣至後復將餘糧六石改為正糧一併充
軍免納而屯糧既不入倉屯地幾為私産莫可究詰矣
陜西省下舊四衛因檄行西安府推官王鼎鎮清查除
右䕶衛名𨽻秦府外先将左前後三衛各地查明推情
定法按地起課即責辦於見今承種之人每上地一頃
徴糧十八石中地量免三石下地又免三石每石折銀
七錢總計三衛起課地三千二十七頃零徴銀三萬五
千餘兩寛平易從無不翕然相安不呼籲以窘大農不
加派以厲孑遺疏上帝褒嘉之
　
　
　
　
　
　
　
　
　
　
欽定續通典卷六
欽定四庫全書
欽定續通典卷七
　食貨
　　鄉黨版籍(職役附宋/五代)　(遼/)　(金/)　(元/)　(明/)
　　(臣/)等謹按杜典食貨立鄉黨版籍一門而所載徐
　　偉長中論齊髙帝建元之詔皆及職役今考宋以
　　後各史及厯朝㑹要㑹典諸書凡鄉黨里保雖代
　　異其制而必兼職役焉故以職役附於鄉黨版籍
　　以補杜氏之未備云
周世宗顯徳五年詔諸道州府令團併鄉村大率以百
户為一團每團選三大户為耆長凡民家之有奸盜者
三大户察之田民之有耗登者三大户均之仍每及三
載即一如是
宋因前代之制有衙前里正户長耆長太宗太平興國
七年令兩京諸州應部民有乏種及耕具人丁者許衆
共推擇一人練土地之宜明種植之法者縣補為農師
相視田畝及五種所宜即令鄉三老里胥與農師周勸
各民於曠土種蒔俟歳熟共取其利為里農師者蠲税
免其他役淳化五年令諸縣以第一等户為里正第二
等為户長勿冒名以給役然自承平既久姦偽滋生命
官形勢占田無限皆得復役衙前將吏得免里正户長
應役之户困於繁數偽為劵售田於形勢之家假佃户
之名以避徭役仁宗慶厯中委二府大臣裁減科役不
均以鄉村坊郭户均差王逵為荆南轉運使率民輸錢
免役得緡錢三十萬由是他路競為掊克知并州韓琦
上疏曰州縣生民所苦無甚於里正衙前每鄉被差疎
宻與貲力髙下不均假有一縣甲乙二鄉甲鄉第一等
户十五户計貲為錢三百萬乙鄉第一等五户計貲為
錢五十萬畨休遞役富者休息有餘貧者敗廢相繼豈
朝廷為民父母意乎請罷里正衙前命轉運司以州軍
見役人數為額令佐視五等簿通一縣計之籍皆在第
一等選貲最髙者一户為鄉户衙前後差人放此即甲
縣户少而役繁乙縣户多而役簡者簿未盡實聽换取
他户里正主督租賦請以户長代之二年一易下其議
京畿河北河東陜西京東西轉運使度利害皆以為便
而知制誥韓絳蔡襄極論江南福建里正衙前之弊絳
請行鄉户五則之法襄請以産錢多少定役重輕至和
中命絳襄與三司參定繼遣尚書都官員外郎吴幾復
趨江東殿中丞蔡禀趨江西與長吏轉運使議可否因
請行五則法凡差鄉户衙前視貲産多寡置籍分為五
則又第其役輕重放此於是立法下三司頒焉自罷里
正衙前民稍休息至神宗熈寧時王安石為相又設保
甲之法籍鄉村之民十家為保保丁皆授其弓弩教之
戰陣參知政事吕惠卿及其弟曲陽縣尉和卿皆請行
手寳法其法官為定立田産中價使民各以田畝多少
髙下隨價自佔仍併屋宅分有無蕃息立等將造簿預
具式示民令依式為狀縣受而籍之以其價列定髙下
分為五等既該見一縣之民物産錢數乃參㑹通縣役
錢本額而定所當輸明書其數使衆悉知之詔從其請
於是司農寺乞廢户長坊正令州縣坊郭擇相鄰户三
二十家排比成甲迭為甲頭督輸税賦苗役一税一替
其後諸路皆言甲頭催税未便遂詔耆户長壯丁仍舊
募充其保正甲頭丞帖法並罷哲宗元祐中殿中侍御
史劉次莊言近制許雇耆户長須三等已上户不知三
等已上户不願受雇郡縣仍用差法不若立法明差之
為便繼又定制鄉差役人有應募者可以更代即罷遣
之許借坊場河渡及封樁錢以為雇直耆户長壯丁召
雇不得以保正保長保丁充髙宗紹興初㕘政李回言
於帝曰前詔官户役錢勿減半民户役錢概增三分官
給庸錢以募户長及立保甲未㡬廢保甲起推割推排
之制民間纎㣲細瑣皆得籍之唯江之東西以畝頭計
税不待推排保正長之立也五家相比五伍為保十大
保為都保有保長有都副保正餘及三保亦置長五大
保亦置都保正其不及三保五大保者或為之附厯或
為之均并户則以物力之髙下為役次之久近凡差役皆
當因時制宜其應免應募毋膠前制云
遼聖宗統和三年樞密奏契丹諸役户多困乏請以富
户代之上因閲諸部籍有二部户少而役重者併量減
之興宗重熈八年北院樞密使蕭孝穆請籍天下户口
以均徭役由是通括户口政賦稍平云
金制以民户内有物力者為課役户無者為不課役户
令民以五家為保太宗天㑹三年禁内外官及宗室毋
得私役百姓權勢家不得買貧民為奴世宗大定二年
詔免二稅户為民(遼時以良民賜諸寺分其税一半/輸官一半輸寺故謂之二税户)金
制又倣周禮大司徒三十一大比作通檢推排之法是
時承正隆師旅之後民之貧富變更賦役不均世宗下
詔曰粤自國初有司常行大比正隆時兵役並興調𤼵
無度富者今貧不能自存版籍所無者今為富室而猶
幸免是用遣信臣泰寧節度使張宏信等十三人分路
通檢天下物力而差定之以革前弊俾元元無不均之
嘆以稱朕意凡規措條理命尚書省畫一以行又命凡
監户事産除官所撥賜之外餘凡置到百姓有税田宅
皆在通檢之數五年有司奏諸路通檢不均詔再以户
口多寡貧富輕重適中定之既而又定通檢地土等第
税法十五年上以天下物力自通檢以來十餘年貧富
變易賦調輕重不均遣濟南尹梁肅等二十六人分路
推排後又制明安穆昆户科差之法均其貧富及量其
奴婢之多寡定之詔宰臣明安穆昆多新強舊弱差役
不均其令推排當自中都路始二十二年詔令集耆老
推貧富騐土地牛具奴婢之數分為上中下三等以同
知大興府事完顔烏林先推中都路續遣户部主事諳
逹等十四人與外官同分路推排後或推排通檢之法
舉行不一章宗泰和六年以舊定保伍法有司滅裂不
行其令結保有匿奸細盜賊者連坐宰臣謂舊以五家
為保恐人易為計搆而難覺察遂令從唐制五家為隣
五隣為保以相檢察京府州縣郭下則置坊正村社則
隨户衆寡為鄉置里正以按比户口催督賦役勸課農
桑村社三百户以上則設主首四人二百户以上三人
五十户以上二人以下一人以佐里正禁察非違置壯
丁以佐主首巡警盜賊明安穆昆部村寨五十户以上
設寨使一人掌同主首寺觀則設綱首凡坊正里正以
其户十分内取三分富民均出雇錢募強幹有抵保者
充人不得過百貫役不得過一年凡户口計帳三年一
籍自正月初州縣以里正主首明安穆昆則以寨使詣
編户家責手實具男女老幼姓名以實轉報縣申州再
逹上司到部呈省凡漢人渤海人不得充明安穆昆户
明安穆昆之奴婢免為良者止𨽻本部為正户凡籍官
良人𨽻宫籍為監户籍官奴婢𨽻太府監為官户七年
勅中物力户有役則多逃避有司令以次户代之事畢
則復業以致大損不逃之户令省臣詳議宰臣奏舊制
太輕遂命課役全户逃者徒二年賞告者錢五萬如實
銷乏者内從御史臺外從按察司體究免之宣宗貞祐
三年河北民遷徙河南者甚衆侍御史劉元規上言僑
户宜與土民均應差役上留中而自以其意問宰臣丞
相布薩端平章穆延盡忠以為便尚書左丞賈益謙曰
僑户應役甚非計也河北人户避兵而來稍息即歸今
旅寓倉皇之際又與地著者並應供億必騷動不能安
居上甚嘉賞興定五年省言隨處土民久困徭役客户
鬻販坐獲厚利官無所歛亦宜稍及客户以寛土民從
之
元太宗時耶律楚材條便宜事言中原之地財用所出
宜存恤其民州縣非奉上命不得擅一行科差世祖至元
七年令縣令所屬村疃凡五十家立一社擇髙年曉農
事者為之長増至百家别設長一員不及五十家者與
近村合為一社地逺人稀不能相合各自為社者聽其
合為社者仍擇數村之中立社長官司長以教督農桑
為事凡種田者立牌橛於田側書某社某人於其上社
長以時㸃視勸誡不率教者籍其姓名以授提㸃官責
之其有不敬父兄及兇惡者亦然仍大書所犯於門俟
其改過自新乃毁如終嵗不改罰其代充本社夫役社
中有事不能耕種者衆為合力助之一社之中多事者
兩社助之凡為長者復其身郡縣官不得以社長與科
差事十年令特黙齊隨處列社與編民等十三年詔民
之蕩析離居及僧道漏籍諸色人不當差役者萬餘人
充貴徹後又詔京師勢家等皆與民均役焉英宗至治
三年詔行助役法遣使考視税籍髙下出田若干畝使
應役之人更掌之收其税租以充役用官不得與時浙
右苦於徭役民充坊里正者皆破家朝廷令行省召八
郡集議便民之法杭州總管趙璉獻議以屬縣坊正為
雇役里正用田賦以均之民稱其便泰定帝泰定二年
命江南民户有田一頃之上者於所輸税外每頃量出
助役之田具書於冊里正以次掌之嵗收其租以充助
役之用凡寺觀田除宋舊額其餘亦騐其多寡令出田
助役民賴以不困吕思誠為蓚縣令差民力為三等均
其徭役又刻孔子像令社學事之印識文簿畀社長記
其善惡季月報縣不孝弟不事生業者罰其輸作
明太祖洪武十四年詔天下編賦役黄冊以一百十户
為一里推丁糧多者十户為長餘百户為十甲甲凡十
人嵗役里長一人甲首一人董一里一甲之事先後以
丁糧多寡為序凡十年一週曰排年在城曰坊近城曰
廂鄉都曰里里編為冊冊首總為一圖其諸不能任役
者附十甲後為畸零僧道給度牒有田者編冊如民科
無田者亦為畸零有司定其冊凡四一上户部其三則
布政使府縣各存一焉上户部者謂之黄冊進呈送後
湖東西二庫庋藏之嵗命户科給事中一人御史一人
户部主事四人釐校訛舛其後黄冊祇具文有司徴税
編徭則自為一冊凡户三等曰民曰軍曰匠以其業著
籍人户以籍為斷禁數姓合户附籍漏口脱户許自實
里設老人選年髙為衆所服者導民為善平鄉里争訟
其人户避徭役者曰逃户年饑或避兵他徙者曰流民
有故而僑於外者曰附籍朝廷所移民曰移徙凡逃户
明初督令還本籍復業賜復一年其不能歸與不願歸
者令在所著籍授田輸賦英宗正統時造逃户周知冊
核其丁糧凡流民初令勘籍編甲互保屬所在甲長管
轄之憲宗成化初荆襄寇亂流民百萬項忠楊璿為湖
廣巡撫下令逐之祭酒周洪謨著流民説引東晉時僑
置郡縣之法使近者附籍逺者設州縣以撫之都御史
李賓上其説命原傑出撫招流民十二萬户給閒田置
鄖陽府立上津等縣統治之凡附籍者正統時令家屬
離籍千里者許收附不及千里者𤼵還景泰中令民籍
者收附軍匠竈役冒民籍者𤼵還其移徙者明初户部
郎中劉九臯言狹鄉之民遷于寛鄉可使地無遺利太
祖採其議屢有遷徙永樂中又遷太原諸郡之民以實
北平焉至明代役法洪武初造黄冊成以上中下户為
三等凡應役者編第均之銀力從所便曰均徭他雜役
曰雜泛二十六年定各處三等人户仍開軍民竈匠等
籍除排年里甲依次充當外其大小雜泛差役各照所
分上中下三等人户㸃差景泰元年令里長户下空閒
人丁與甲首户下人丁皆同差成化十五年令各處差
徭户分九等門分三甲凡有差派定民輸納然上供京
繇主納為中官留難不易中納往復改貿其弊甚多且
役民自里中正辦外如糧長解户名色甚繁因事僉編
嘉靖後行一條鞭法通計一省丁糧均派一省徭役於
是均徭里甲與兩稅為一小民得無擾而事亦易集然
糧長里長名罷實存條鞭規制漸紊不能盡遵也明中
葉以後工役日煩京營之兵悉為所役軍政皆廢弛云
　
　
　
　
　
欽定續通典卷七
欽定四庫全書
欽定續通典巻八
　食貨
　　賦税上(唐/)　(五代/)　(宋/)
唐憲宗時分天下之賦以為三一曰上供二曰送使三
曰留州宰相裴垍又令諸道節度觀察調費取於所治
州不足則取於屬州而屬州送使之餘與其上供者皆
輸度支後討淮西判度支楊於陵坐饋運不繼貶以司
農卿皇甫鏄代之由是益為刻剥司農卿王遂京兆尹
李翛號能聚歛乃以為宣歙浙西觀察使予之富饒之
地以辦財賦鹽鐵使王播言劉晏領使時自按租庸然
後知州縣錢榖利病虛實乃以副使程異巡江淮覈州
府上供錢榖至江淮得錢百八十五萬貫穆宗即位姑
息戎臣武卒多非時賞賜饋運不能給帛粟未至而諸
軍或彊奪於道盖自建中定兩税而物輕錢重民以為
患至是四十年當時為絹二匹半者今為八匹大率加
三倍豪家大商積錢以逐輕重故農人日困末業日増
帝亦以貨輕錢重民困而用不充詔有司議革其弊而
議者多請重挾銅之律户部尚書楊於陵奏王者制錢
以權百貨貿遷有無通變不倦使物無甚貴甚賤其術
非他在上而已何則上之所重人必從之古者權之於
上今索之於下昔散之四方今藏之公府昔廣鑄以資
用今減鑪以廢功開元中天下鑄錢七十餘鑪嵗盈百
萬今纔十數鑪嵗僅十五萬而已大厯以前淄青太原
魏博雜鉛鐵以通時用嶺南雜以金銀丹砂象齒今一
用錢貨故錢不足宜使天下兩税𣙜酒鹽利上供及留
州送使錢悉輸以布帛榖粟則人寛於所求然後出内
府之所積収市􁇋之滯廣山鑄之數限邊裔之出禁私
家之積則貨日重而錢日輕矣宰相善其議由是兩税
留州皆易以布帛絲纊租庸課調不計錢而納布帛唯
鹽酒本以榷率計錢與兩税異不可去錢太和九年以
天下回殘錢置常平義倉本錢嵗増市之非遇水旱不
増者判官罰俸書下考文宗嘗召監倉御史崔虞問太
倉粟數對以二百五十萬石帝曰今嵗用廣而蓄少奈
何乃詔出使郎官御史督察州縣壅遏錢榖者時豪民
侵噬産業不移户州縣不敢徭役而征税皆出下貧至
於依富為奴客役罰峻於州縣長吏嵗輒遣吏巡覆田
税民苦其擾宣宗以後四方兵興役重賦繁公私俱困
竭矣初乾元末天下上計百六十九州户百九十三萬
一百三十四不課者百七十萬四千五百九十二口千
六百九十九萬三百八十六不課者千四百六十一萬
九千五百八十七減天寳户五百九十八萬二千五百
八十四口三千五百九十二萬八千七百二十三元和
中供嵗賦者浙西浙東宣歙淮南江西鄂岳福建湖南
八道户百四十四萬比天寳開元四之一兵食於官者
八十三萬加天寳三之一通以二户養一兵京西北河
北以屯兵廣無上供至長慶中户三百三十五萬而兵
九十萬率三户以奉一兵至武宗即位户二百一十一
萬四千九百六十㑹昌末户増至四百九十五萬五千
一百五十一宣宗既復河湟天下兩税榷酒茶鹽錢嵗
入九百二十二萬緡嵗之常用率少三百餘萬有司逺
取後年乃濟及羣盜起諸鎮不復上計云
後唐莊宗同光三年勅城内店宅園囿比來無税頃因
偽命遂有配徴後來以所徴物色添助軍裝衣賜將令
通濟宜示矜蠲今據𦂳慢去處於見輸税絲每兩作三
等酌量納錢其絲仍與除放吏部尚書李琪上疏謂救
人瘼者以重歛為病源料兵食者以惠能為軍政伏惟
深留宸鑒如以六軍方闕未可輕徭兩税之餘猶須重
歛則但不以折納為事一切以本色輸官又不以紐配
為名止以正税加納天下幸甚勅本朝徴科唯配有兩
税至於折納本不施為宜依李琪所論應逐嵗合納錢
物斛斗鹽錢等宜令租庸司指揮並准元徴本色輸納
明宗天成四年户部奏三京鄴都諸道州府逐年所徴
夏秋税租兼折徴諸般錢榖等徴條流所有各處節候
早晩以差等作期納足長興三年三司奏請諸道上供
税物充兵士衣賜不足其天下所納斛斗及錢除支贍
外請依時折納綾羅絹帛從之
晉髙祖天福四年勅應諸道節度刺史不得擅加賦役
及於縣邑别立監徴所納田租委人户自量自槩
周世宗顯徳三年勅應天下今後公私織造到絹帛紬
布綾羅錦綺及諸色匹帛其幅尺觔兩並須合向來制
度不得輕弱假偽妄冒取價又勅舊制織絁絹布綾羅
錦綺紗縠等幅其幅濶俱有準制來年所納官絹觔兩
不得差誤
宋制嵗賦之類有五公田之賦凡田之在官賦民耕而
収其租者民田之賦百姓各得専之者城郭之賦宅税
地税之類丁口之賦百姓嵗輸身丁錢米雜變之賦牛
革蠶鹽之類太祖建隆四年令諸州受民租籍不得稱
分毫合龠銖釐絲忽錢必成文絹帛成尺粟成升絲緡
成兩薪蒿成束金銀成錢開寳三年詔諸州府兩税所
科物非土地所宜者不得抑配八年詔今後民輸税紬
絹不滿匹者許計丈尺納價錢毋得以三户五户聚合
成匹送納煩擾真宗大中祥符元年以連嵗豐稔邊儲
有備河北諸路賦税並聴於本州軍輸納二年頒幕職
州縣招徠户口旌賞條制九年詔諸路支移税賦勿至
兩次仍許以粟麥蕎菽互相折輸凡嵗賦糓以石計錢
以緡計帛以匹計金銀絲緡以兩計藁秸薪蒸以圍計
他物各以數計至道末總七千八十九萬三千自唐以
來民計田輸賦外増取他物復折為賦謂之雜變亦謂
之沿納名品煩細其類不一官司嵗附帳籍並縁侵擾
民以為患仁宗明道中詔三司以類併合於是悉除諸
名品併為一物夏秋税苐分粗細二色百姓便之諌官
王素奏天下田賦輕重不等請均定歐陽修亦言秘書
丞孫琳嘗往洺州肥鄉縣與大理寺丞郭諮以千歩方
田法括定民田願詔二人者任之三司亦以為然且請
擇諸州之尤不均者均之於是遣郭諮往蔡州括一縣
得田二萬六千九百三十餘頃均其賦於民後以州縣
多逃田未可盡括遂罷初湖廣閩浙因舊制嵗歛丁身
錢米大中祥符間詔除丁錢而米輸如故既而漸次蠲
免自郭諮均税之法罷論者謂朝廷徒恤一時之勞而
失經逺之意至皇祐中天下墾田視景徳増四十一萬
七千餘頃而税榖乃減七十一萬八千餘石田賦不均
故其弊滋甚後田京知滄州均無棣田蔡挺知博州均
聊城高唐田嵗増賦榖帛無棣總一千一百五十二聊
城高唐總萬四千八百四十七乃復詔均定遣官分行
諸路秘書丞髙本在遣中獨以為不可纔均數郡田而
止神宗元豐二年詔諸路支移折税並具所行月日上
之中書權發三司户部判官李琮根究逃絶税役江浙
所得逃户凡四十萬一千三百有竒為書上之明年除
琮淮南轉運副使兩路凡得逃絶詭名挾佃簿籍不載
并闕丁凡四十七萬五千九百有竒正税并積負凡九
十二萬二千二百貫石匹兩有竒然每遇水旱輒輕弛
賦租或蠲放倚閣賦輸逺方不均皆遣使按之陜西轉
運使吕大忠令農户支移斗輸脚錢十八御史劾之乃
定制均輕重之等以税賦户籍在第一等第二等者支
移三百里三等四等者二百里五等一百里不願支移
而願輸道里脚價者亦酌度分為三等以從其便徽宗
崇寧二年諸路嵗稔遂行増價折納之法民以榖菽物
帛輸積負零税者聴之又詔天下租賦科撥價折當先
富後貧自近及逺乃者漕臣失職有不均之弊其定為
令支移本以便邊餉内郡罕用折變之法視嵗豐稔以
定物之低昻俾官吏毋得私其輕重又詔比聞慢吏廢
期凡輸官之物違期促限蠶者未絲農者未穫追胥旁
午民無所措自今前期督輸者加一等坐之致民逃徙
者論更加等政和以後天下户口類多不實於是立法
比較鈎考嵗終㑹其數按籍櫽括脱漏又詔諸路凡奏
户口令提刑司及提舉常平司參考保奏終莫能拯其
弊故租税亦不得而均是時國用不給凡府畿之外南
暨襄唐西及澠池北踰大河民田有溢於初劵者輒使
輸公田錢宣和初州縣主吏催科失職逋租數廣令轉
運司察守貳勤惰聴專達於内侍省浙西荒田天荒草
田葑茭蕩湖濼退灘等皆計籍召佃立租以供應奉置
局命官有措置水利農田之名部使者且自督御前租
課高宗紹興元年五月詔民力久困州縣因縁為奸今
頒式諸路凡因軍期不得已而貸於民者並許計所用
之多寡量物力之輕重依式開具使民通知凡税額減
去大觀三分之一十五年户部議准法輸官物用四鈔
户鈔付民執慿縣鈔闗縣司銷簿監鈔納官掌之住鈔
倉庫藏之所以防冒偽備毁失也繼而兩浙州縣合輸
綿納税絹茶絹雜錢米六色皆以市價折錢却别科米
麥有畞輸四五斗者京西括田租加於舊湖南有土户
錢折絁錢醋息錢麵引錢名色不一荆南户口十萬冦
亂以來㡬無人迹議者希朝廷意謂流民已復可使嵗
輸十二積逋至二十餘萬緡民力重困右承議郎魯冲
上書論郡邑之弊以臣前任宜興一縣言之漕計合収
其名甚繁有丁鹽坊場課利錢租地錢租絲租紵錢每
嵗不過一萬五千餘緡其發納之數有大軍錢上供錢
糴本錢造船錢軍器物料錢天申節銀絹錢之類嵗支
不啻三萬四千餘緡又有見任寄居官請奉過往官兵
批劵州郡督索拖欠畧無虛日今之為令者茍以寛恤
為意而拙於催科旋踵以不職罷何暇承流宣化哉吏
部侍郎許興古言今銓曹有知縣令二百餘闕無願就
者正縁財賦督廹所以畏避如此若蠲民積欠謹擇守
臣則吏稱民安矣詔如所奏行而兩浙江東西積逋悉
蠲焉孝宗淳熙五年詔曰比年以來五榖豐登蠶絲盈
箱嘉與海内共享阜康之樂尚念耕夫蠶婦終嵗勤動
價錢不足以償其勞郡邑兩税除折帛折變自有常制
當輸正色者毋以重價强之折錢臨安府刻石徧賜諸
路光宗紹熙元年臣僚言古者賦租出於民之所有不
强其所無今之為絹者一倍折而為錢再倍折而為銀
銀愈貴錢愈艱得榖愈不可售使民賤糶而貴折則大
熟之嵗反為民害願詔州郡凡多取而多折者重置於
罰民有糶不售者令常平就糴異時嵗歉平價以糶度
於民無傷於國有補詔從之秘書監楊萬里奏輸粟於
民謂之苗舊以一斛輸一斛今以二斛輸一斛矣輸帛
於官謂之税舊以正絹為税絹今正絹外有和買矣舊
和買官給其直或以錢或以鹽今皆無之又以絹估直
而倍折其錢矣舊税畞一錢輸免役一錢今嵗増其額
不知所止矣既一倍其粟數倍其帛又數倍其錢而又
有月樁錢版帳錢不知㡬倍於祖宗之舊又㡬倍於漢
唐之制乎此猶東南之賦可知也至於蜀賦之額外無
名者不可得而知也陛下欲薄賦斂當節用度用節而
後財可積財積而後國可足國足而後賦可減賦減而
後民可富民富而後邦可寧也二年乃詔郡守縣令毋
得科斂先期競務辦集理宗嘉熙二年臣僚言陛下自
登大寳蠲賦之詔無嵗無之而百姓未霑實惠盖民輸
率先期歸於吏胥攬户乃遇詔下則所放者吏胥之物
所倚閣者攬户之錢是以寛恤之詔雖頒然民未霑惠
嘗觀漢史恤民之詔多減明年田租今宜倣漢故事如
遇朝廷行大惠則以今年下詔明年減租示民先知減
數則吏難為欺民慶實賜矣從之淳祐八年監察御史
崇政殿説書陳求魯奏本朝仁政有餘而王制未備今
之兩税本大厯之弊法也常賦猶足困民況預借乎以
百畞之家計之罄其永業豈足支數年之借操縱出於
權宜官吏得以簸弄公私俱困臣愚謂今日救弊之策
其大端有四焉宜採夏侯太初併省州縣之議俾縣令
得以直達於朝廷用宋元嘉六年為斷之法俾縣令得
以究心於撫字法藝祖出朝紳為令之典以重其權遵
光武擢卓茂為三公之意以激其氣然後為之正其經
界裁其横斂則預借可革民亦獲利矣議者以為切於
當時之弊然宋自南渡以後川蜀之賦最重科斂繁多
有諸路常平司坊場錢激賞絹竒零絹估錢布估錢常
平積年本息對糴米及他酒鹽諸名色錢大抵於常賦
外嵗増錢二千六十八萬緡而茶不預焉軍儲稍充蜀
民始困後雖屢經蠲減而其弊不去天下諸郡每年常
貢京畿路開封府貢方紋綾方紋紗蘆席麻黄酸棗仁
京東路青州貢仙紋綾梨棗密州貢絹牛黄濟南府貢
綿絹陽起石防風沂州貢仙靈脾紫石英茯苓鍾乳登
州貢金牛黄石器萊州貢牛黄海藻牡礪石器濰州貢
綜絲素絁淄州貢綾防風長理石淮陽軍貢絹應天府
貢絹襲慶府貢大花綾墨雲母紫石英防風茯苓徐州
貢雙絲綾紬絹興仁府貢絹葶􁬦子東平府貢絹阿膠
濟州貢阿膠單州貢蛇床防風濮州貢絹京西路襄陽
府貢麝香白榖漆器鄧州貢白菊花隨州貢絹綾葛覆
盆子金州貢麩金麝香枳殻實杜仲白膠香黄檗房州
貢麝香紵布鍾乳石笋均州貢麝香唐州貢絹河南府
貢蜜蠟磁器潁昌府貢絹藨席鄭州貢絹滑州貢絹孟
州貢粱米蔡州貢綾淮寧府貢紬絹順昌府貢紬絁綿
汝州貢絁絹信陽軍貢紵布河北路大名府貢花紬綿
紬平紬紫草開徳府貢莨莠席南粉滄州貢大紬大栁
箱冀州貢絹河間府貢絹博州貢平絹棣州貢絹鄚州
貢綿雄州貢紬霸州貢絹徳州貢絹濵州貢絹思州貢
白氊永靖軍貢簟絹清州貢絹信安軍貢絹保定軍貢
絁真定府貢羅相州貢暗花牡丹花紗知母胡粉絹建
徳府貢白紵簟衛州貢絹綿洺州貢紬深州貢絹祁州
貢花絁慶源府貢絹綿保州貢絹安肅軍貢素絁廣信
軍貢紬順安軍貢絹河北路太原府貢大銅鑑甘草人
參礜石隆徳府貢人參蜜墨平陽府貢蜜蠟燭絳州貢
防風蠟燭墨澤州貢白石英禹餘糧人參代州貢麝香
青碌忻州貢解玉砂麝汾州貢土絁石膏遼州貢人參
憲州貢麝香嵐州貢麝香石州貢蜜蠟隰州貢蜜蠟麟
州貢柴胡府州貢甘草豐州貢甘草柴胡威勝軍貢土
絁平定軍貢絹岢嵐軍貢絹寧化軍貢絹火山軍貢柴
胡保徳軍貢絹陕西路京兆府貢鞾氊蠟席酸棗仁地
骨皮解州貢鹽花陜州貢紬絁括蔞根栢子仁商州貢
麝香枳殻實虢州貢麝香地骨皮硯同州貢白蒺䔧生
熟乾地黄華州貢茯苓細辛茯神耀州貢瓷器延安府
貢黄蠟麝香鄜州貢麝香後改貢蠟燭坊州貢弓弦麻
席保安軍貢毛叚蓯蓉慶陽府貢紫茸白花氊麝香黄
蠟環州貢甘草邠州貢火筯蓽豆剪刀寧州貢菴閭荆
芥硯席秦州貢席芎藭鳯翔府貢蠟燭榛實席成階州
貢羚羊角蠟燭渭州貢紬蓯蓉涇州貢紫茸毛毼叚原
州貢甘草徳順軍貢甘草鎮戎軍貢白氊熙州貢毛毼
叚麝香鞏州貢麝香蘭州貢甘草兩浙路臨安府貢綾
藤紙紹興府貢越綾輕紗紙平江府貢葛蛇床子白石
脂花席鎮江府貢羅綾湖州貢白紵婺州貢綿藤紙慶
元府貢綾乾山蕷烏賊魚骨常州貢白紵紗席瑞安府
貢鮫魚皮蠲糨紙台州貢甲香鮫魚皮處州貢綿黄連
衢州貢綿藤紙建徳府貢白紵簟嘉興府貢綾淮南路
揚州貢白苧布莞席銅鏡亳州貢縐紗絹宿州貢絹楚
州貢苧布海州貢絹獐皮鹿皮泰州貢隔織滁州貢絹
興州貢麻紙通州貢獐皮鹿皮鰾膠安東州貢葛布石
斛廬州貢紗絹蘄州貢苧布簟安慶府貢白术濠州貢
絹糟魚光州貢石斛葛布黄州貢苧布連翹無為州貢
絹江寧府貢筆寧國府貢紵布黄連筆徽州貢白苧紙
池州貢紙紅白薑饒州貢􁀙金竹簟信州貢蜜葛粉水晶
器大平州貢紗南康州貢茶芽廣徳軍貢茶芽隆興府
貢葛江州貢雲母石斛贑州貢白苧吉州貢苧布袁州
貢紵布撫州貢葛瑞州貢紵興國軍貢紵南安軍貢紵
臨江軍貢絹建昌軍貢絹荆湖南北路江陵府貢綾紵
碧澗茶芽柑橘鄂州貢銀徳安府貢青紵常徳府貢紵
布練布澧州貢五加皮芒硝杜若峽州貢綾竹簟岳州
貢紵歸州貢紵辰州貢硃砂水銀沅州貢硃砂水銀靖
州貢白絹潭州貢葛茶衡州貢麩金犀通州貢白苧零
陵香永州貢葛石燕郴州貢紵寳慶府貢犀角銀全州
貢葛零陵香桂陽州貢銀福建路福州貢荔枝鹿角菜
紫菜建寧府貢火箭石乳龍茶元豐貢龍鳯等茶泉州
貢松子元豐貢綿蕉葛橄欖淳祐貢苧布南劍州貢土
茴香元豐貢茶漳州貢甲香鮫魚皮柑橘汀州貢蠟燭
邵武軍貢紵興化軍貢綿葛布成都府路成都府貢花
羅錦高紵牋紙眉州貢春羅單絲羅綿州貢綾紵布漢
州貢紵布嘉定府貢麩金卭州貢絲布簡州貢綿紬麩
金黎州貢紅椒雅州貢麩金茂州貢麝香威州貢當歸
羌活仙井監貢苦藥子續隨子潼州府路潼州府貢綾
曽青空青遂寧府貢摴蒱綾順慶府貢絲布天門冬資
州貢麩金普州貢葛天門冬昌州貢麩金絹叙州貢葛
合州貢牡丹皮白藥子滎州貢班布渠州貢綿紬買子
木懐安軍貢紬寧西軍貢絹利州路興元府貢胭脂紅
花利州貢金銅鐵洋州貢隔織閬州貢蓮綾隆慶府貢
巴㦸巴州貢綿紬沔州貢蜜蠟蓬州貢紵絲綾綿紬鎮
州貢麩金羚羊角䕫州路紹慶府貢硃砂蠟施州貢黄
蓮没藥咸淳州貢綿紬萬州貢金木藥子開州貢白紵
達州貢紬涪州貢絹重慶府貢葛布牡丹皮雲安軍貢
絹梁山軍貢綿大寧監貢蠟廣南東路廣州貢胡椒石
髪糖霜檀香肉豆䓻丁香母子零陵香補骨脂舶上茴
香没藥没石子元豐貢沉香甲香詹糖香石斛龜殻水
馬鼊皮藤簟韶州貢絹鍾乳循州貢絹藤潮州貢蕉布
甲香鮫魚皮連州貢苧布官桂元豐貢鍾乳梅州貢銀
布南雄州貢絹英徳府貢紵布賀州貢銀封州貢銀肇
慶府貢銀石硯新州貢銀徳慶府貢銀南恩州貢銀惠
州貢甲香藤箱廣南西路静江府貢銀桂心容州貢銀
硃砂邕州貢銀融州貢金桂心象州貢金藤器槵子昭
州貢銀梧州貢銀藤州貢銀龔州貢銀潯州貢銀栁州
貢銀貴州貢銀慶逺府貢生豆䓻草豆䓻元豐貢銀賔
州貢銀藤器横州貢銀化州貢銀髙良薑髙州貢銀雷
州貢髙良薑元豐貢斑竹欽州貢高良薑翡翠毛白州
貢銀縮砂鬰林州貢縮砂㢘州貢銀瓊州貢銀㯽榔
南寧軍貢高良薑元豐貢銀萬安軍貢銀吉陽軍貢高
良薑
　
　
　
　
　
　
　
　
　
　
　
　
　
　
欽定續通典巻八
欽定四庫全書
欽定續通典卷九
　食貨
　　賦税下(遼/)　(金/)　(元/)　(明/)
遼賦税之制自太祖任韓延徽始制國用太宗籍五京
户丁以定賦税聖宗太平七年詔諸在屯者力耕公田
不輸税賦此公田制也十五年募民耕灤河曠地十年
始納租此在官閑田制也又詔山前後未納税户並於
宻雲燕樂兩縣占田置業入税此私田制也各部大臣
從上征伐俘掠人户自置郛郭為頭下軍州凡市井之
賦即歸之此頭下軍州賦制也其餘若南京嵗納三司
鹽鐵錢折絹大同嵗納三司税錢折粟又開逺軍民嵗
輸税向例斗粟折五錢耶律穆濟守郡時表請折六錢
各隨地異宜當時稱為利民之政焉
金制官地輸租私田輸税其輸租之制不傳大率分田
之等為九而差次之夏税畝取三合秋税畝取五升又
納秸一束每束計十有五觔夏税六月至八月止秋税
十月至十二月止分為初中末三限州三百里以外者
紓其期一月屯田户佃官地者有司移明安穆昆督之
章宗泰和五年改秋税以十一月為初限中都西京北
京上京遼東臨潢陜西地寒稼穡遲熟夏税以七月為
初限凡輸送粟麥在三百里外者石減五升以上每三
百里遞減五升粟折秸百秤者百里内減三秤二百里
減五秤不及三百里減八秤三百里及輸本色槀草各
減十秤計民田園邸舍車乗牧畜種植之資藏鏹之數
徴錢有差謂之物力錢遇差科必按版籍先及富者勢
均則以丁多寡定甲乙其或不可分析者率以次户濟
之宣宗興定四年鎮南軍節度使温特赫思敬上書言
今民輸税其法大抵有三上户輸逺倉中户次之下户
最近然近者不下百里逺者數百里計道路之費倍於
所輸而雨雪有稽違之責遇賊有死傷之患不若止輸
本郡令有司檢算倉之所積稱屯兵之數使就食之若
有不足則增斂於民民計所斂不及道里之費將忻然
從之矣此外又有牛頭税即牛具税明安穆昆部女直
户輸之税也其制每耒牛三頭為一具限民口二十五
受田四頃四畝有竒嵗輸粟不過一石官民占田無過
四十具太宗天㑹三年以嵗稔官無儲積無以備饑饉
詔令一耒賦粟一石每穆昆别為一廪貯之四年詔内
地諸路每牛一具賦粟五斗為定制世宗大定元年詔
諸明安不經遷移者徴牛具税粟即命穆昆監其倉有
虧損則坐之二十三年以版籍嵗久貧富不同明安穆
昆又皆年少不練時事一旦軍興按籍徴之必有不均
之患乃令騐實推排閲其户口畜産之數尚書省詳定
入奏
元之取民大率以唐為法其取於内郡者曰丁税曰地
税此倣唐之租庸調也取於江南者曰秋税曰夏税此
倣唐之兩税也丁税地税之法自太宗始行之初每户
科粟二石後又以兵食不足增為四石至丙申年乃定
科徴之法令諸路騐民户成丁之數每丁嵗科粟一石
驅丁五升新户半之老幼不與其間有耕種者或騐其
牛具之數或騐其土地之等徴焉丁税少而地税多者
納地租地税少而丁税多者納丁税工匠僧道騐地官
吏商賈騐丁虚配不實者罪之仍命嵗書其數於冊由
課税所申省以聞世祖申明舊制於是輸納之期收受
之式闗防之禁㑹計之法莫不備焉中統二年命逺倉
之糧止於沿河近倉輸納每石帶收脚價中統鈔三錢
或民户赴河倉輸納者每石折輸輕賫中統鈔七錢五
年詔僧道儒人等凡種田者白地每畝輸税三升水地
每畝五升軍站户除地四頃免税餘悉徵之至元三年
詔窵户種田他所者其丁税於附籍之郡騐丁其地税
於種田之所騐地漫散之户逃於河南等路者依見居
民户細税八年又定西夏中興路西寧州烏梁海三處
之税其數與前僧道同十七年遂命户部大定諸例全
科户丁税每丁粟三石驅丁粟一石每畝粟三升減半
科户丁税每丁粟一石新收交參户第一年五斗第三
年一石二斗五升第四年一石五斗第五年一石七斗
五升第六年入丁税協濟户丁税每丁粟一石地税每
畝粟三升隨路近倉輸粟如在逺倉每粟一石折納輕
賫鈔二兩富户輸逺倉下户輸近倉每石帶納䑕耗三
升分例四升凡糧到倉以時收受其輸納之期分為三
限初限十月中限十一月末限十二月成宗大徳六年
申明税糧條例復定上都河間輸納之期上都初限以
次年五月中限六月末限七月河間初限九月中限十
月末限十一月至於秋税夏税之法惟行於江南初世
祖平宋時除江東浙西其餘獨徵秋税而已至元十九
年用姚元之請命江南税糧依宋舊例折輸綿絹雜物
尋又令輸米三之一餘並折鈔以七百萬為率嵗得羡
鈔十四萬錠其輸米者止用宋斗斛葢以宋一石當七
斗故也二十八年又命江淮寺觀田宋時舊有者免租
續置者輸税至成宗元貞二年始定徵江南夏税之制
於是秋税止命輸租夏税則輸木棉布絹絲綿等物其
所輸視糧之數每糧一石者輸鈔自三貫以至一貫五
百文有差輸三貫者若江浙省婺州等路江南省龍興
等路輸一貫者若福建省泉州等五路輸一貫五百文
者若江浙省紹興路福建省漳州等五路皆因其地利
之宜人民之衆酌其中數而取之其折輸之物各隨時
估之髙下以為值獨湖廣則異於是初阿爾哈雅克湖
廣時罷宋夏税依中原例改科門攤每户一貫二錢視
夏税約增鈔五萬餘錠大徳三年改門攤為夏税而併
徵之每石計三貫四錢有贏視江浙江西為差重云其
在官之田許民佃種若江北兩淮等處荒閑之地令佃
種至第三年輸租後又以地廣人稀更寛令第四年始
輸凡係官田則夏税皆不科泰定之初又有所謂助役
糧者其法命江南民户有田一頃以上者於所輸税外
每頃量出助役之費具書於冊里正以次掌之嵗收其
入凡寺觀田除宋舊額其餘亦騐其多寡令出助役焉
天下嵗入糧數腹裏二百二十七萬一千四百四十九
石江浙省四百四十九萬四千七百八十三石江西省
一百十五萬七千四百四十八石湖廣省八十四萬三
千七百八十七石遼陽省七萬二千六十六石河南省
二百五十九萬一千二百六十九石四川省十一萬六
千五百七十四石陜西省二十二萬九千二十三石甘
肅省六萬五百八十六石雲南省二十七萬七千七百
十九石其江浙等三省夏税以天厯元年鈔數計之江
浙省五萬七千八百三十錠四十貫江西省五萬二千
八百九十五錠十一貫湖廣省一萬九千三百七十八
錠二貫此外復有科差之法其名有二曰絲料曰包銀
各騐其户之上下而科焉絲料之法太宗丙申年始行
之每二户出絲一觔并隨路絲線顔色輸於官包銀之
法憲宗乙卯年始定每包銀四兩一半輸銀其半折收
絲絹等物至世祖中統元年立十路宣撫司定户籍科
差條例然户各不一有元管户交參户漏籍户協濟户
於諸户之中又有絲銀全科户減半科户止納絲户止
納鈔户外又有攤絲户有儲伊蘇岱爾所管納絲户復
業户并漸成丁户户既不等數亦不同至絲料包銀之
外又有俸鈔之科其法亦以户之髙下為等全科户輸
一兩減半户輸五錢於是以合科之數作門攤分為三
限輸納如有被災之地聽輸他物折焉其物各以時估
為則凡儒士及軍站僧道等户皆不與二年復定科差
之期絲料限八月包銀初限八月中限十月末限十二
月三年又命絲料限無過七月包銀限無過九月及平
江南其制益廣至元二十八年以至元新格定科差法
諸差税皆司縣正官監視人吏置局均科諸夫役皆先
富強後貧弱其貧富等者先丁多之户後丁少之户成
宗大徳六年又定絲料限八月包銀俸鈔限九月布限
十月大率因世祖之舊而增損之云科差總數以中統
四年計之絲七十一萬二千一百七十一觔鈔五萬六
千一百五十八錠其後逐年遞增逮及至元四年絲一
百九萬六千四百八十九觔鈔七萬八千一百二十六
錠天厯元年包銀差𤼵總數凡鈔九百八十九錠􁧍一
百十三萬三千一百十九索絲一百九萬八千八百四
十三觔絹三十五萬五百三十疋綿七萬二千十五觔
布二十五萬一千二百二十三疋
明制賦役之法一以黄冊為凖冊有丁有田丁有役田
有租曰夏税曰秋糧凡二等夏税無過八月秋糧無過
明年二月丁曰成丁曰未成丁凡二等役曰里甲曰均
徭曰雜泛凡三等以户計曰甲役以丁計曰徭役上命
非時曰雜役皆有力役有雇役兩税洪武時夏税曰米
麥曰錢鈔曰絹秋糧曰米曰錢鈔曰絹𢎞治時㑹計之
數夏税曰大小米麥曰麥荍曰絲綿并荒絲曰税絲曰
絲綿折絹曰税絲折絹曰本色絲曰農桑絲折絹曰農
桑零絲曰人丁絲折絹曰改科絹曰棉花折布曰苧布
曰土苧曰紅花曰麻布曰鈔曰租鈔曰税鈔曰原額小
絹曰幣帛絹曰本色絹曰絹曰折色絲秋糧曰米曰租
鈔曰賃鈔曰山租鈔曰租絲曰租絹曰租粗麻布曰課
程棉布曰租苧布曰牛租米糓曰地畝棉花絨曰棗子
易米曰棗株課米曰課程苧麻折米曰棉布曰魚課米
曰改科絲折米萬厯時小有所增損大略以米麥為主
而絲絹與鈔次之夏税之米唯江西湖廣廣東廣西麥
荍唯貴州農桑絲遍天下唯不及川廣雲貴餘各視其
地産此明代賦役制之大概也太祖初立國即下令凡
民田五畝至十畝者裁桑麻木棉各半畝十畝以上倍
之麻畝徵八兩木棉畝四兩裁桑以四年起科不種桑
出絹一疋不種麻及木棉出麻布棉布各一疋此農桑
絲絹所由起也洪武九年天下税糧令民以銀鈔錢絹
代輸銀一兩錢千文鈔十貫皆折輸米一石小麥則減
直十之二棉貯一疋折米六斗麥七斗麻布一疋折米
四斗麥五升絲絹等各以輕重為損益願輸米者聽十
七年雲南以金銀貝布漆丹砂水銀代秋租於是謂米
麥為本色而諸折納税糧者謂之折色越二年又令户
部侍郎楊靖㑹計天下倉儲存糧二年外並收折色唯
以北方諸布政司需糧餉邊仍使輸粟三十年諭户部
自二十八年以前天下逋租咸許任土所産折收米絹
棉花及金銀等物著為令於是户部定鈔一錠折米一
石金一兩十石銀一兩二石絹一疋石有二斗棉布一
疋一石苧布一疋七斗棉花一斤二斗帝曰折收逋賦
葢欲蘇民困也今賦重若此將愈困民金銀每兩折米
加一倍鈔止二貫五百文折一石餘從所議成祖永樂
中既得交趾以絹漆蘇木翠羽紙扇沉速安息諸香代
租賦廣東瓊州黎人肇慶徭人内附輸賦比内地天下
本色税糧三千餘萬石絲鈔等二千餘萬計是時米粟
自輸京師數百萬石外府縣倉廪蓄積豐滿嵗貢銀三
十萬兩有竒而民間交易用銀仍有厲禁英宗正統元
年副都御史周銓言行在各官俸支米南京道逺用度
甚多輒以米易貨貴買賤售十不及一朝廷虗糜廪禄
各官不得實惠請於南畿浙江江西湖廣不通舟楫地
折收布絹白金解京充俸江西巡撫趙新亦以為言户
部尚書黄福復條以請帝以問行在户部尚書胡濙濙
對以太祖嘗折納税糧於陜西浙江民以為便遂倣其
制米麥一石折銀二錢五分南畿浙江江南湖廣福建
廣東廣西米麥共四百餘萬石折銀百萬餘兩輸内承
運庫謂之金花銀其後概行於天下自起運兑軍外糧
四石收銀一兩解京以為永例諸方賦税折銀而倉廪
之積漸少矣明初官民田賦凡官田畝税五升三合民
田減二升重租田八升五合五勺没官田一斗二升唯
蘇松嘉湖籍諸豪族及富民田以為官田按私租簿為
税額而司農卿楊憲又以浙西地膏腴增其賦畝加二
倍故浙西官民田視他方倍蓰畝税有二三石者洪武
十三年命户部裁其額畝科七斗五升至四斗四升者
減十之二四斗三升至三斗六升者俱止徴三斗五升
其以下者仍舊惠帝建文二年詔曰江浙賦獨重而蘇
松凖私租起科特以懲一時頑民豈可為定則以重困
一方宜悉與減免畝不得過一斗成祖革建文政浙西
之賦復重宣宗即位廣西布政使周幹巡視蘇常嘉湖
諸府民多逃亡詢之耆老皆云重賦所致如呉江崑山
民田租舊畝五升小民佃種富民田畝輸私租一石復
困事故輸官輒如私租例盡取之十分取八民猶不堪
况盡取乎請將没官田及公侯還官田租俱視彼處官
田起科畝税六斗宣徳四年令江南府縣官督察各屬
糧屯(按明洪武四年令天下有司度民田以/萬石為凖設糧長一名専督其鄉賦税)凡有倚恃
富豪交結有司承攬軍需買辦移用米糧假以風濤漂
流為詞重復追徵者重加究治又令推陞郎中員外及
御史長史等六員為各部侍郎分往浙江江南湖廣河
南山東山西等布政司并南北直𨽻府州縣督收税糧
五年二月詔舊額官田租畝一斗至四斗者各減十之
二四斗一升至一石以上者減十之三著為令於是江
南巡撫周忱等曲計減蘇糧七十餘萬他府以為差正
統元年令蘇松浙江等處官田凖民田起科糧四斗一
升至一石以上者減作三斗二斗一升以上至四斗者
減作二斗一斗一升至二斗者減作一斗景帝景泰十
三年奏准兩京農桑夏税絹匹不及五十匹以上者俱
送該府掌印官看騐又令各司府州縣夏税農桑絹匹
務織造𦂳宻厚重雙經雙緯凈織鈔尺長三丈二尺濶
二尺每五十匹作一束印封糧長大户人等赴部交納
天順時令鎮守浙江尚書孫原貞等定杭嘉湖則例以
起科重者徵米宜少起科輕者徵米宜多乃定官田畝
科一石以下民田七斗以下者每石嵗徵平米一石三
斗民田四斗以下者每石嵗徵平米一石五斗官田二
斗以下民田二斗七升以下者每石嵗徴平米一石七
斗官田八升以下民田七升以下者每石嵗徵平米二
石二斗凡重者輕之輕者重之欲使科則適均而畝科
一石之税未嘗減云世宗嘉靖二年御史黎貫言國初
夏秋二税麥四百七十餘萬石今少九萬米二千四百
七十餘萬石今少二百五十餘萬而宗室之蕃官吏之
冗内官之衆軍士之增悉取給其中賦税則日損支用
則日加請覈祖宗賦額及經費多寡之數一一區畫於
是户部議令天下官吏考滿遷秩必嚴覈任内租税徴
解足數方許給由交代仍乞朝廷躬行節儉帝納之既
而諭徳顧鼎臣條上錢糧積弊四事一曰察理田糧舊
額請責州縣官於農隙時令里甲等倣洪武正統間魚
鱗風旗之式編造圖冊細列原額田糧字圩則號條段
坍荒成熟步口之數官為覆勘分别界址履畝檢蹋丈
量具開墾改正豁除之數刋刻成書收貯官庫給散里
中永為稽考一曰催徵嵗辦錢糧成𢎞以前里甲催徵
糧户上納糧長收斛州縣監收糧長不敢多收斛面糧
户不敢雜以水榖糠粃兌糧官軍不敢阻難多索近者
有司不復比較經催里甲負糧人户但立限追比糧長
令下鄉追徵豪強者則大斛倍收多方索取孱弱者為
勢豪所凌不免變産補納至或舊役侵欠責償新簽且
往時每區糧長不過正副二名近多至十人以上其實
收掌管糧之數少而科斂打㸃使用年例之數多州縣
一年之間輒破中人百家之産害莫大焉宜令户部議
定事例轉行所司審編糧長務遵舊規又其二則遣官
綜理及復預備倉法也時議雖不行切中時弊至十八
年鼎臣為大學士復言蘇松常鎮嘉湖杭七府供輸甲
天下而里胥豪右蠧弊特甚宜將欺𨼆及坍荒田土一
一檢覈改正於是應天巡撫歐陽鐸檢荒田二千餘頃
計租十一萬石有竒以所欺𨼆田糧六萬餘石補之餘
請豁免時嘉興知府趙瀛建議田不分官民税不分等
則一切以三斗起徵鐸乃與蘇州知府王儀盡括官民
田裒益之履畝清丈定為等則所造經賦冊以八事定
税糧曰元額稽始曰事故除虚曰分項别異曰歸總正
實曰坐派起運曰運餘撥存曰存餘考積曰徵一定額
又以八事考里甲曰丁田曰慶賀曰祭祀曰鄉飲曰科
賀曰䘏政曰公費曰備用以三事定均徭曰銀差曰力
差曰馬差著為例徴一者總徴銀米之凡而計畝均輸
之其科則最重與最輕者稍以耗損益推移重者不能
盡損唯遞減耗米派輕賫折除之隂予以輕輕者不能
加益為徵本色遞增耗米加乗之隂予以重時豪右多
梗其議鼎臣獨以為善顧其時上不能損賦額長民者
私以已意變通田是官田不至偏重而民田之賦愈加
矣時又有綱銀一串鈴諸法綱銀者舉民間應役嵗用
丁四糧六總徵之易知而不繁猶網之有綱也一串鈴
則課收分解法也自是民間輸納止收本色及折色銀
矣穆宗隆慶元年十月巡按御史董堯封奏查出蘇松
常鎮四府投詭田一百九十九萬五千四百七十畝花
分田三百三十一萬五千五百六十畝因條上便宜事
一議丈量二定糧冊三均糧役四明優免五平均徭六
裁供億七申法守八嚴責成户部覆丈量均賦私兌恐
煩擾難行優免雖有定例但呉中起科甚重若止論糧
石似為不均宜視田畝之數為差其餘悉如議報可户
部又覆應天撫臣林潤奏復糧額議改折二事謂各省
糧額俱以夏税秋糧馬草為正賦差徭編增為雜派唯
是蘇松諸郡不分正雜而混徵之名曰平米其中如馬
役料價義役原非户部之加增如輕賫脚米户口鹽鈔
亦非額糧之正數雜派漸多常賦遂累誠有如潤所言
者宜令逐項清查舊額所徴之數通行造冊送部以慿
裁減至於兩京各衙門俸銀改折之議則當斟酌輕重
事難盡從葢南京水陸四道米榖饒裕便於改折若一
概施之北地亦或未便請將南京各衙門官吏人等月
糧及嘉靖四十年以前積欠京儲盡行改折每石七錢
在北者量折十分之二每石一兩米貴仍復本色從之
四年巡撫保定朱大器條陳田賦五弊言祖宗時糧有
定額當全徴也近年務為姑息遂謂完及八分者官得
轉遷是即無災祲輒自蠲二分矣即二分之數而類計
之一郡千計十郡萬計積而上之可知也弊一糧有定
數當完解也近年創為截解之法官吏藉已完者以邀
虚聲姦民視後納者以為得計所解者少所負者多兼
以糧長之侵欺吏胥之漁獵其弊不可勝窮弊二國家
存留糧係宗藩所在則抵補禄米無宗藩則數多餘羡
今之官府率以不急視之勾管無専官嵗㑹無定法秖
以為奸民之利而已弊三官必任事而後食禄軍必在
伍而後支餉此定制也今官有遷代軍有逃亡而俸廪
未聞扣減則必有侵冒者矣弊四屯田在邊鄙則多抛
荒在腹裏則多欺𨼆地與糧俱失舊額久矣議者不察
乃為兑支之説夫官為收支其權猶在上也若聽其私
兑則地之埋没數之虚報者曷從稽考弊五以上五弊
皆今日所當釐正者部覆詔如議六年南京河南道御
史陳堂奏言國制十年大造黄冊凡户口田賦事役新
舊登耗之數無不備載所以重國本而存故實也今沿
襲弊套取應虚文奸吏得以那移豪強因之影射其弊
不可勝窮葢有司徴錢錢編徭役者為一冊名曰白冊
而此解後湖之黄冊又一冊也有司但以白冊為重其
於黄冊唯付之里胥任其增減凡錢糧之完欠差役之
重輕户口之消長名實相懸曾不得其彷彿即解至後
湖而清查者以為不謬於舊冊斯已矣竊謂欲理圖籍
必専責成必嚴綜覈夫書算豪猾類非守令之法所能
制也頃蘇松常鎮添設督糧通政一員請賜之勅責令
兼理黄冊事務凡人丁事産悉照白冊攅造其欺𨼆脱
漏者如例問遣駁回者依限完報田至十萬畝以上者
倣古限田之法量為裁抑如勢要阻撓有司阿縱聽撫
按官㕘奏庶冊籍清而賦役可均部覆詔如議然自嘉
靖以後國用不足屢行加派後乃行一條鞭法一條鞭
法者總括一州縣之賦役量地計丁丁糧畢輸於官一
嵗之役官為僉募力差則計其工食之用量為增減銀
差則計其交納之用加以增耗凡額辦派辦京庫嵗需
與存留供億諸用度以及土貢方物悉併為一條皆計
畝徴銀折辦於官故謂之一條鞭立法頗為簡便其天
下每年常貢(按明初有土貢方物中葉以後悉計畝徵/銀折辦於官其所貢者唯茶藥野味及南)
(京起運雜/物而已)南直𨽻宜興縣貢茶一百觔廬州府六安州
貢茶三百觔廣徳州貢茶七十五觔建平縣貢茶二十
五觔浙江湖州府長興縣貢茶三十五觔紹興府嵊縣
貢茶八觔㑹稽縣貢茶三十二觔温州府永嘉縣貢茶
一十觔樂清縣貢茶一十觔杭州府臨安縣貢茶二十
觔富陽縣貢茶二十觔寧波府慈谿縣貢茶二百六十
觔處州府麗水縣貢茶二十觔金華縣貢茶二十二觔
衢州府龍逰等縣貢茶共二十觔台州府臨海等縣貢
茶一十五觔嚴州府建徳縣貢茶五觔淳安縣貢茶五
觔遂安縣貢茶三觔夀昌縣貢茶三觔桐廬縣貢茶二
觔分水縣貢茶一觔江西南昌府貢茶七十五觔南康
府貢茶二十五觔贑州府貢茶一十一觔袁州府貢茶
一十八觔臨江府貢茶四十七觔九江府貢茶一百二
十觔瑞州府貢茶三十觔建昌府貢茶二十三觔撫州
府貢茶二十四觔吉安府貢茶一十八觔廣信府貢茶
二十二觔饒州府貢茶二十七觔南安府南康縣貢茶
一十觔湖廣武昌府貢茶六十觔岳州府湘隂縣貢茶
六十觔寶慶府邵陽縣貢茶二十觔武岡州貢茶二十
四觔新化縣貢茶十八觔長沙府安化縣貢茶二十二
觔寧鄉縣貢茶二十觔益陽縣貢茶二十觔福建建寧
府建安縣貢茶一千三百五十四觔内探春二十一觔
先春六百四十三觔次春二百六十二觔紫笋二百二
十七觔薦新二百一觔崇安縣貢茶九百九十一觔内
探春三十三觔先春三百八十觔次春一百五十觔薦
新四百二十八觔又寧國府宣城縣貢木𤓰三千三百
枚廣西思明府貢消毒藥五百三十四味四川成都府
貢藥材七味又南京每年起運各物司禮監制帛一起
筆料一起鮮梅四十扛或三十五扛枇杷四十扛或三
十五扛楊梅四十扛或三十五扛尚膳監笋四十五扛
鰣魚二起各四十四扛守備處鮮橄㰖等五十五扛鮮
茶十二扛木樨十二扛石榴柿子四十五扛甘橘甘蔗
五十扛尚膳監天鵞等二十六扛醃菜薹等一百三十
二罈筍一百一十罈乾鰣魚等物一百二十罈紫蘇糕
等物二百四十八罈木樨花煎等物一百五罈鷀鳩等
物十五扛司苑局荸薺七十扛苗薑一百擔薑種芋頭
等物八十扛十様菓一百四十扛魚藕六十五扛内府
供用庫香稻五十扛苗薑等物一百五十五扛十様菓
一百一十五扛御馬監苜蓿種四十扛又各直省辦貢
野味一萬四千五百一十四隻活鹿二百六十七隻活
天鵞三百二十隻雜皮二十四萬七百六十一張翎毛
二千二百七十六萬六千五百五十根
　
　
　
　
　
　
　
欽定續通典卷九
欽定四庫全書
欽定續通典卷十
　食貨
　　户口丁中(五代/)　(宋/)　(遼/)　(金/)　(元/)　(明/)
　　(臣/)等謹按杜典户口丁中各自為目而丁中仍雜
　　以户口未能條分縷析今依通考之例合户口丁
　　中為一凡正史所載以及他書之可以援據者備
　　為捃摭詳列於左又按丁中之制自唐後惟宋金
　　明可考五代及遼元則未詳云
五代亂亡相繼疆土分裂中原户口之數梁唐晉漢紀
載莫詳(梁開平二年尚書令户部奏請詔天下州府准/舊章申送户口帳籍從之唐天成三年殿中監)
(李延範奏請指揮諸道州府每逃户歸業後委州司各/與公慿二年内放免兩税差科如有違者許州論訴勘)
(責若州縣官招得五百户/以上乞等第奨酬從之)周廣順三年勅天下州府及
縣除赤縣畿縣次赤次畿外其餘三千户以上為望縣
二千户以上為𦂳縣一千户以上為上縣五百户以上
為中縣不滿五百户為中下縣户部奏據今年諸州府
所管縣户數目合定為望縣六十四𦂳縣七十上縣一
百二十四中縣六十五下縣九十七顯徳六年總簡户
二百三十萬九千八百一十二此周之户數略可考見
者也
宋太祖建隆元年户九十六萬七千三百五十三乾徳
元年令諸州嵗奏男夫二十為丁六十為老是年平荆
南得户十四萬二千三百平湖南得户九萬七千三百
八十八三年平蜀得户五十三萬四千三十九開寶四
年平廣南得户十七萬二百六十三八年平江南得户
六十五萬五千六十五九年天下主客户三百九萬五
百四太宗太平興國三年陳洪進錢俶獻閩浙諸州之
地四年平太原又得户七十三萬七千八百七十八是
時天下既一疆理幾復漢唐之舊而户數不及其半歴
百餘年招徠降附休養生息至神宗元豐三年天下總
四京一十八路(按元豐間又析為二十三後/復置京畿路合二十四路)户主客一
千四百八十五萬二千六百八十四口主客三千三百
三十萬三千八百八十九丁主客一千七百八十四萬
六千八百七十三徽宗崇寧元年計天下増至户二千
一萬九千五十口四千三百八十二萬七百六十九視
漢唐盛時葢有加焉政和三年詳定九域圖志蔡攸等
言天下户口數類多不實且以河北二州言之徳州主
客户五萬二千五百九十九而口纔六萬九千三百八
十五霸州主客户二萬二千四百七十七而口纔三萬
四千七百一十六通二州之數率三户四口則户版刻
𨼆可知乞詔有司申嚴法令務在覈實又淮南轉運副
使徐閎中言九域志在元豐間主客户共一千六百餘
萬大觀初已二千九十一萬乞詔諸路應奏户口嵗終
再令提刑提舉司參考同保從之(按馬氏通考云古今/户口之盛無如崇寧)
(大觀之間然觀當時諸人所言則版/籍殊欠覈實所載似難憑據謹附識)髙宗南渡中原陜
右盡入於金所存止十五路紹興八年尚書劉大中奏
自中原陷沒東南之民死於兵火疫癘水旱以至為兵
為緇黄及去為盜賊餘民之存者十無二三姦臣虐用
其民誅求過數丁鹽紬絹最為疾苦愚民寧殺子而不
願輸生女者又多不舉乞守令滿日以生齒増減為殿
最又詔諸州縣鄉村五等坊郭七等以下户及無等第
貧乏之家生男女不能養贍者於常平錢内人攴四貫
仍委守令勸諭父老曉譬禍福若奉行如法所活數多
監司保明推賞至寧宗嘉定十六年諸路主客户一千
二百六十七萬八百一口二千八百三十二萬八十五
較之崇寧葢已減半理宗以後國勢日蹙景定五年户
部獻今年民數僅户五百六十九萬六千九百八十九
口一千三百二萬六千五百三十二而宋旋以亡此宋
代户口盛衰之數大略如此也
遼時户口之數不甚可考據地理志所載五京道民户
僅得五千餘萬諸州縣不可計者尚多(按遼史營衛兵/衛志載有宫衛)
(之户曰正户曰蕃漢轉户共二十萬三千丁四十萬八/千又有五京鄉丁其可考見者約一百一十萬七千三)
(百為鄉兵并/附錄如此)太祖初年以兵四十萬攻下河東河北九
郡獲其生口九萬五千伐女直獲其户三百先是徳祖
俘奚七千户徙饒樂之清河至是創實喇部分十三縣
五年討東西奚盡有錫忻之衆東際海南暨白檀西踰
松漠北抵潢水凡五部咸入版籍神冊元年親征突厥
吐渾党項小番沙陀諸部俘户一萬五千六百四年修
遼陽故城以漢民渤海户實之十月破烏爾古部俘獲
生口一萬四千二百五年擒天徳節度使宋瑶徙其民
於隂州六年分兵掠檀順安逺三河良鄉望都潞滿城
遂城俘其民徙内地十二月晉新州防禦使王郁率其
衆來降徙其衆於潢水之南又徙檀順民於東平瀋州
天贊三年五月徙薊州民實遼州地天顯三年詔遣耶
律羽之徙東丹民實東平其民或亡入新羅女直因詔
困乏不能遷者許上國富民給贍而𨽻屬之四年二月
閲約尼氏户籍太宗會同九年吐谷渾獻生口千户大
同元年四月俘晉主重貴歸順七十六處得户一百九
萬百一十八時籍上京户丁以定賦税聖宗統和元年
南京統軍使耶律善補招宋邊七十餘村來附又招亡
入宋者得千餘户歸國詔令慰撫八年七月詔東京路
併省州縣以其民分𨽻他郡九年七月通括户口十三
年四月詔諸道民户應歴以來脅從為部曲者仍籍州
縣十四年三月詔安集朔州流民十五年正月徙梁門
遂城泰州北平民於内地三月通括宫分人户開泰二
年四月詔從上京請以韓斌所括贍國達掄河奉豪等
州户二萬五千四百有竒置長霸興仁保和等十縣四
年四月以耶律世良所獲于厥衆并達勒達所獲實黙
里部民城臚胊河上居之八年五月遷寧州渤海户於
遼土二河之間道宗咸雍時遣使括三京𨼆户不得以
耶律引吉代之得三千餘户馬人望為三司度攴判官
㑹檢括户口末兩旬而畢同知留守蕭保先怪而問之
人望曰民户若括之無遺他日必長厚歛之弊大率十
得六七足矣保先謝曰君慮逺吾不及也太康九年六
月詔諸檢括脱户罪至死者原之大安三年以民多流
亡除安泊逃户徵償法天祚帝天慶三年籍諸道户徙
大牢古山圍場地居民于别土八年六月通祺雙遼四
州之民八百餘户降於金是時蕭博和哩等十五人各
率户降於金劉宏亦以懿州户三千降金而遼不能國
矣
金制户有數等有課役户不課役户本户雜户正户監
户官户(按有物力者為課役户無者為不課役户女直/為本户漢人及契丹為雜户明安之奴婢免為)
(良者止隷本部為正户沒入官良人𨽻宫籍監/者為監戸沒入官奴婢𨽻太府監者為官户)奴婢户
二税户(金承遼制多以良民賜諸寺分其税/一半輸官一半輸寺故名二税户)男女二嵗
以下為黄十五以下為小十六為中十七為丁六十為
老無夫為寡妻妾諸廢篤疾不為丁凡户口計帳三年
一籍自正月初州縣以里正主首明安穆昆則以寨使
詣編户家責手實具男女老幼年與姓名生者増之死
者除之正月二十日以實數報縣二月二十日申州以
十日内達上司無逺近皆以四月二十日到部呈省凡
漢人渤海不得充明安穆昆户太祖收國元年六月遼
通祺雙遼等州八百餘户來歸命分置諸部擇膏腴地
處之太宗天會元年十一月徙遷潤來隰四州之民於
瀋州後海陵南侵遣使籍諸路明安部族及契丹奚人
不限丁數悉僉之凡二十四萬又僉中都南都中原渤
海丁壯年二十以上五十以下者皆籍之凡二十七萬
雖親老丁多求一子留侍亦不聴世宗大定三年詔流
民未復業者増限招誘十七年五月省奏咸平府路一
千六百餘户自陳皆長白山錫忻察遜河女直人遼時
移居於此號移典部今乞釐正詔從之二十一年六月
徙銀山側民于臨潢又命避役之户舉家逃於他所者
元貫及所寓司縣官同罪為定制二十三年奏明安穆
昆户口之數明安二百二穆昆一千八百七十八户六
十一萬五千六百二十四口六百一十五萬八千六百
三十六(内正口四百八十一萬二千六百六十九/奴婢口一百三十四萬五千九百六十七)在都
宗室将軍司户一百七十口二萬八千七百九十(内正/口九)
(百八十一奴婢口/二萬七千八百八)徳哷勒唐古二部五乣户五千五百
八十五口十三萬七千五百四十四(内正口十萬九千/四百六十三奴婢)
(口一萬八/千八十一)先是大定初舉國户纔三百餘萬至二十七
年户六百七十八萬九千四百四十九口四千四百七
十萬五千八十六章宗明昌元年奏舉國户六百九十
三萬九千口四千五百四十四萬七千九百六年奏舉
國内女直契丹漢户七百二十二萬三千四百口四千
八百四十九萬四百泰和七年奏舉國内户七百六十
八萬四千四百三十八口四千五百八十一萬六千七
十九此金版籍之極盛也衛紹王時軍旅不息宣宗南
遷所在凋敝户口日耗軍費日急賦歛皆仰給於河南
民不堪命率棄田廬相繼亡去雖屢諭招撫卒無還者
自是户口之數不復可紀
元代幅員既廣户口殷繁計其盛時雖漢唐之世有不
逮焉初太宗併金得中原州郡七年下詔籍民自燕京
順天等三十六路户八十七萬三千七百八十一口四
百七十五萬四千九百七十五憲宗二年籍漢地民户
増二十餘萬世祖中統二年計天下户一百四十一萬
八千四百九十九三年天下户一百四十七萬六千一
百一十六四年天下户一百五十七萬九千一百十至
元元年天下户一百五十八萬八千一百九十五二年
天下户一百五十九萬七千六百一三年天下户一百
六十萬九千九百三四年天下户一百六十四萬四千
三十五年天下户一百六十五萬三百八十六六年天
下户一百六十八萬四千一百五十七七年天下户一
百九十二萬九千四百四十九八年天下户一百九十
四萬六千二百七十九年天下户一百九十五萬五千
八百八十十年天下户一百九十六萬二千七百九十
五十一年天下户一百七十六萬七千八百九十八十
二年天下户四百七十六萬四千零十三年平宋全有
版圖二十七年籍天下户一千六百八十四萬八百有
竒於是南北之户總書於策者一千三百一十九萬六
千二百有六口五千八百八十三萬四千七百一十有
一而山澤溪洞之民不與焉文宗至順元年户部錢糧
户數一千三百四十萬六百九十九視前世又増二十
萬有竒矣
明制户凡三等曰民曰軍曰匠民有儒有醫有隂陽軍
有校尉有力士弓舖兵匠有厨役裁縫馬船之類瀕海
有鹽竈寺有僧觀有道士畢以其業著於籍丁有二等
曰成丁曰未成丁民始生籍其名曰不成丁年十六曰
成丁成丁而役六十而免其人户避徭役者曰逃户年
饑或避兵他徙者曰流民有故而出僑於外者曰附籍
朝廷所移者曰移徙凡逃户督令還本籍復業賜復一
年老弱不願歸者令在所著籍授田輸賦凡流民令勘
籍編甲互保屬在所甲長管轄之設撫民佐貳官歸本
者勞徠安輯給牛種口糧憲宗成化初荆襄寇亂流民
百萬湖廣巡撫項忠楊璿下令逐之死者無算祭酒周
洪謨著流民説引東晉僑置郡縣之法使近者附籍逺
者設州縣以撫之都御史李賔上其説於是帝命招撫
流民十二萬户給閒田置鄖陽府立上津等縣統治之
河南巡撫張瑄亦請輯西北流民並從其請凡附籍者
英宗正統時令老疾致仕事故官家屬離本籍千里者
許收附不及千里者發還代宗景泰中令民籍者收附
軍匠竈役冐民籍者發還其移徙者明初嘗徙蘇松嘉
湖杭民之無田者四千餘户往耕臨濠給牛種車糧以
資遣之三年不征其税徐達平沙漠徙北平山後民三
萬五千八百餘户散處諸府衛籍為軍者給衣糧民給
田又以沙漠遺民三萬二千八百餘户屯田北平置屯
二百五十四開地一千三百四十三頃復徙江南民十
四萬於鳳陽户部郎中劉九臯言古狹鄉之民聴遷之
寛鄉欲地無遺利人無失業也太祖採其議遷山西澤
潞民於河北後屢徙浙西及山西民於滁和北平山東
河南又徙登萊青民於東昌兖州徙直𨽻浙江民二萬
户於京師充倉脚夫成祖時覈太原平陽澤潞遼沁汾
丁多田少及無田之家分其丁口以實北平自是以後
移徙者鮮矣又太祖初懲元季餘弊豪强侮貧弱立法
多右貧抑富嘗命户部籍浙江等九布政司應天十八
府州富民一萬四千三百餘户徙其家以實京師謂之
富户成祖時復選應天浙江富民三千户充北京宛大
二縣廂長(按明制在城曰坊近/城曰廂鄉都曰里)附籍京師仍應本籍徭
役供給日久貧乏逃竄輒選其本籍殷實户僉補宣宗
宣徳間定制逃者發邊充軍官司鄉里𨼆匿者俱坐罪
孝宗𢎞治五年始免解在逃富户每户徴銀三兩與廂
民助役世宗嘉靖中減為二兩以充邊餉太祖立法之
意本倣漢徙富民實闗中之制其後事久弊生遂為厲
階今按歴朝户口之數増減不一其可考者洪武二十
六年天下户一千六百五萬二千八百六十口六千五
十四萬五千八百十二𢎞治四年户九百十一萬三千
四百四十六口五千三百二十八萬一千一百五十八
萬厯六年户一千六十二萬一千四百三十六口六千
六十九萬二千八百五十六此明代户口之大略也
欽定續通典卷十
欽定四庫全書
欽定續通典巻十一
　食貨
　　錢幣上(唐/)　(五代/)　(宋/)
唐肅宗上元元年詔曰因時立制頃議新錢且是從權
知非經久如聞官鑪之外私鑄頗多吞併小錢踰濫成
弊扺罪雖衆禁奸未絶況物價益起人心不安事藉變
通期於折衷其重稜五十價錢宜減作三十文行用其
開元舊時錢宜一當十文行用其乾元十當錢宜依前
行用仍令中京及畿縣内依此處分諸州待進止尋勅
重稜五十價錢先令畿内減至三十價行其天下諸州
並宜準此又詔應典貼莊宅店舖田地碾磑等先為實
錢典貼者令還以實錢贖先以虛錢典貼者令虛錢贖
其餘交闗並依前用給賞價錢(由是錢有/虛實之稱)寳應元年(時/代)
(宗已/即位)改行乾元錢一以當三乾元重稜小錢亦以一當
二重稜大錢一以當三尋又改行乾元大小錢並以一
當一其私鑄重稜大錢不在行用之限人甚便之其後
破錢鑄器不復出矣時諸道鹽鐵轉運使劉晏以江嶺
粗賤之貨積之江淮易銅鉛薪炭廣鑄錢嵗得十餘萬
緡輸京師及荆揚二州代宗大歴四年闗内道鑄錢等
使户部侍郎第五琦請於絳州汾陽銅原兩監增置五
鑪鑄錢許之七年禁天下新鑄造銅器唯鏡得鑄其器
舊者不得貨鬻徳宗建中元年户部侍郎韓洄上言江
淮錢監嵗共鑄錢四萬五千貫輸於京師度工用轉送
之費每貫計錢二千是本倍利也今商州有紅崖冶出
銅益多又有洛源監久廢不理請增工鑿山以取銅興
洛源錢監置十鑪鑄之嵗計出錢七萬二千貫度工用
轉送之費貫計錢九百則利浮本也其江淮七監請皆
停罷又天下銅鐵之冶是曰山澤之利當歸於王者非
諸侯方岳所宜有今諸道節度都團練使皆占之非宜
也請總𨽻鹽鐵使皆從之二年諸道鹽鐵使包佶奏江
淮百姓近日市肆交易錢多粗惡揀擇納官者三分纔
有二分餘並鉛錫銅盪不敷斤兩致使絹價騰貴惡錢
漸多訪聞諸州山野地窖皆有私錢轉相貿易奸濫漸
深今後委本道觀察使明立賞罰切加禁斷貞元初禁
錢出駱谷散闗九年張滂奏諸州府公私諸色鑄造銅
器雜物等伏以國家錢少損失多門興販之徒潛將銷
鑄錢一千為銅六斤造寫器物則斤直六百餘其利既
厚銷鑄遂多江淮之間錢實減耗伏請準從前勅文除
鑄錢外一切禁斷又禁陌内欠錢時商賈至京委錢諸
道進奏院及諸道諸使以輕裝趨四方合劵乃取之號
飛錢(元和四年禁之後民有滯藏物價浸輕判度支盧/坦請許於户部度支鹽鐵三司飛錢每千錢増給)
(百錢然商/人無至者)又禁賣劒銅器天下有銅山任人採取其銅
官買除鑄鏡外不得鑄造十年勅鑄造銅器不須禁止
其每斤買賣價直不得過一百六十文如有銷錢為銅
者以盜鑄錢罪論十四年鹽鐵使李若初奏諸道州府
多以近日泉貨數少繒帛價輕禁止見錢不令出界致
使課利有闕商賈不通請指揮見錢任其往來勿使禁
止從之憲宗元和元年以錢少禁用銅器二年禁鉛錫
錢三年鹽鐵使李㢲以郴州平陽銅坑二百八十餘井
以兩鑪日鑄錢二十貫一年鑄成七千貫有益于人從
之時天下嵗鑄錢十三萬五千緡又詔曰泉貨之法義
在通流若錢有所壅貨當益賤故藏錢者得乗人之急
居貨者必損已之資今欲著錢令以出滯藏加鼔鑄以
資流布使商旅知禁農桑獲安義切救時情非欲利若
革之無漸恐人或相驚應天下商賈先蓄見錢者委所
在長吏令收市貨物官中不得輒有程限逼迫商人任
其貨易以求便利計周嵗之後此法遍行朕當别立新
規設蓄錢之禁所以先有告示許其方圓意其他時行
法不貸又天下有銀之山必有銅鑛銅者可資于鼓鑄
銀者無益于生人權一重輕使務專一其天下自五嶺
以北見採銀坑並宜禁斷採銀一兩者流他州官吏論
罪(按韓愈錢重物輕狀云五嶺買賣一以銀元微之錢/貨議狀自嶺以南以金銀為貨幣其時天下惟用錢)
(白金尚未/通行也)四年京師用錢緡少二十文陌内欠錢及有
鉛錫錢者捕之勅五嶺以北所有銀坑依前任百姓開
採禁見錢出嶺六年詔貿易錢十緡以上參用布帛河
東節度使王鍔奏請于當管蔚州界加置鑪鑄銅錢廢
管内錫錢許之仍令加至五鑪七年詔令度支量支錢
三萬貫充蔚州鑄錢本復詔曰錢重物輕為弊頗甚詳
求適變將以便人所貴緡貨通行里閭寛息宜令百寮
各隨所見作利害狀以聞八年以内庫錢五十萬貫令
兩市收市布帛每端匹估加十之一時兵興七道經費
屈竭皇甫鎛建議内外用錢每緡墊二十外復抽五十
送度支以贍軍十二年復給京兆府錢五十萬緡市布
帛而富家錢過五千貫者死王公重貶沒入于官以五
之一賞告者京師區肆所積皆方鎮錢少亦五十萬緡
乃争市第宅然富賈倚左右神策軍官錢為名府縣不
敢劾問民間墊陌有至七十者鉛錫錢益多十四年勅
時用錢每貫除二十文足陌内欠錢有鉛錫者宜令京
兆府枷項收禁穆宗即位京師鬻金銀十兩亦墊一兩
糴米鹽百錢墊七八長慶元年以所在用錢墊陌不一
詔從俗所宜内外給用每貫一例除墊八十以九百二
十文成貫不得更有加除及陌内欠少户部尚書楊於
陵曰王者制錢以權百貨貿遷有無變通不倦使物無
甚貴甚賤其術非他在上而已何則上之所重人必從
之古者權之于上今索之于下昔散之四方今藏之公
府昔廣鑄以資用今減鑪以廢功昔行之於中原今洩
之於邊裔又有閭井送終之唅商賈貸舉之積江湖壓
覆之耗則錢焉得不重貨焉得不輕開元中天下鑄錢
七十餘鑪嵗盈百萬今纔十數鑪嵗入十五萬而已大
歴以前淄青太原魏博雜鉛鐵以通時用嶺南雜以金
銀丹砂象齒今一用泉貨故宜不足今宜天下兩税𣙜
酒鹽利上供及留州送使錢悉輸以布帛榖粟則人寛
于所求然後出内府之積收市㕓之滯廣山鑄之數限
邊裔之出禁私家之積則貨日重而錢日輕矣敬宗寳
歴元年河南尹王起請銷錢為佛像者以盜鑄錢論制
可文宗太和三年中書門下奏元和四年勅應有鉛錫
錢並令納官如有人糺得一錢賞百錢當時勅條貴在
峻切今詳事實必不可行宜立節文令可遵守臣等商
量自今已後有用鉛錫錢交易者一貫已下州府常行
杖決脊杖二十十貫已下決六十徒三年過十貫已上
集衆決殺其受鉛錫錢交易者亦準此處分其所用鉛
錫錢並納官其能糺告者每一貫賞錢五十不滿一貫
者準此詔可之四年詔積錢以七千緡為率除合貯數
外一萬緡至十萬緡者期以一年出之十萬至二十萬
者以二年凡交易百緡以上者匹帛米粟居半河南府
揚州江陵府以都㑹之劇約束如京師未㡬皆罷五年
鹽鐵使奏湖南管内諸州連接嶺南山洞深邃百姓依
模監司錢樣競鑄造到脆惡姦錢轉將賤價博易與好
錢相和行用其江西鄂岳桂管鑄濫錢並請委本道觀
察條疏禁絶詔從之八年河東錫錢復起鹽鐵使王涯
置飛狐鑄錢院于蔚州天下嵗鑄錢不及十萬緡時文
宗病幣輕錢重詔方鎮縱榖交易時雖禁銅為器而江
淮嶺南列肆鬻之鑄千錢為器售利數倍宰相李珏請
加鑪鑄于是禁銅器官一切為市之天下銅坑五十嵗
采銅二十六萬六千斤武宗㑹昌六年二月勅縁諸道
鼔鑄佛像鐘磬等新錢已有次第須令舊錢流布絹帛
價稍增文武百寮俸料宜起三月一日並給見錢其一
半先給虗估匹段對估價支給勅比縁錢重幣輕生人
坐困今加鼓鑄必在流行通變救時莫切于此京城及
諸道起今年十月以後公私行用並取新錢其舊錢權
停三數年如有違犯同用鉛錫惡錢例科斷其舊錢並
納官事竟不行復廢浮屠法永平監官李郁彦請以銅
像鐘磬鑪鐸皆歸巡院州縣銅益多矣復許諸道皆得
置錢坊淮南節度使李紳請天下以州名鑄錢京師為
京錢大小徑寸如開元通寳交易禁用舊錢㑹宣宗即
位盡革㑹昌之政新錢復鑄為像昭宗末京師用錢八
百五十為貫每陌纔八十五河南府以八十為陌哀帝
天祐二年勅每貫抽除外以八百五十文為貫每陌八
十五文聞坊市多以八十為陌更有除折今後委河南
指揮市肆交易並須以八十五文為陌
後唐莊宗同光二年詔曰錢者古之泉布蓋取其流行
天下布散人間無積滯則交易通多貯藏則士農困故
西漢興改幣之制立告緡之條所以權蓄賈而妨大奸
也宜令所司不得令富室分外收貯見錢又工人銷鑄
為銅器兼沿邊州鎮設法鈐轄勿令商人搬載出境知
唐州駢晏平奏市肆間㸃檢錢帛内有錫蠟小錢揀得
不少皆是江南綱商挾帶而來詔曰泉布之幣雜以鉛
錫惟是江湖之外盜鑄尤多市肆之間公行無畏因是
綱商挾帶舟檝往來换易好錢藏貯富室實為蠧弊須
有條流宜令京城諸道于坊市行使錢内㸃檢雜惡鉛
錫並宜禁斷沿江州縣每有舟船到岸嚴加覺察若私
載往來並宜收納明宗天成元年勅諸道州府及諸城
門所出見錢如五百以上不得放出至行使銅錢不得
挾帶蠟錢如違其所使錢不限多少並納入官仍科深
罪二年度支奏三京諸道買賣見錢舊有條流每陌八
十文近市肆人户皆將短陌轉换長錢若不條約轉啟
倖門請指揮買賣並須使八十陌錢從之時銅器貴市
人多銷錢為器及以鐵蠟鉛錫錢夾用廢帝時屢禁之
終不能行
晉髙祖天福三年詔曰國家所資泉貨為重令三京鄴
都諸道州府曉示無問公私應有銅者並許鑄錢仍以
天福元寳為文左環讀之委鹽鐵使鑄樣頒下諸道令
每一錢重二銖四參十錢重一兩仍禁以鉛鐵鑄造雜
亂銅錢凡久廢銅冶處許百姓取便開鍊官中不取課
利除鑄錢外不得接便别鑄銅器尋以逐處銅闕難依
先定銖兩令天下有銅欲鑄錢者取便酌量輕重鑄造
不得入錫并鐵及缺漏不堪久逺用使四年勅今後祇
官鑄錢私下禁復建泉罏于欒州為石豹冶
漢𨼆帝時三司使王章征利剥下緡錢出入原以八十
為陌章每出錢陌必減其三始使七十七陌錢時膳部
郎中羅周允上言曰錢刀之貨古今通行從古自來鑄
造不息長無積聚蓋被銷鎔若不峻設隄防何以絶其
奸宄臣請勅三京鄴都諸道州府凡器物服玩民間百
物舊有銅者今後禁斷不得用銅諸郡邑州府鄽市已
成銅器及腰帶幞頭線及門户飾許勅出後一月並令
納官官中約定銅價支給候諸處納畢請在京置罏鑄
錢俾銅盡為錢以濟軍用除錢外只令鑄鏡其餘並不
得用銅疏奏不報
周太祖廣順元年勅銅法今後官中更不禁斷一任興
販所有一色即不得瀉破為銅器貨賣如有犯者有人
糾告所犯人不計多少斤兩並處死其地方所由節級
徒三年鄰保人杖七十其告事人給與賞錢一百貫世
宗顯徳二年勅國家之利泉貨為先近朝以來久絶鑄
造至于私下不禁銷鎔嵗月漸深奸弊尤甚今採銅興
冶立監鑄錢冀便公私宜行條制起今後除朝廷法物
及火珠鈴鐸其餘一切禁斷應兩京諸道所有銅器限
勅到五十日内並須毁折送官所納到銅據斤兩給價
如出限及有𨼆藏五斤以上處死一兩至五斤罪各有
差初以髙麗地産銅銀遣尚書水部員外郎韓彦卿以
帛數千匹市銅于髙麗以鑄錢六年其王髙昭遣使者
貢黄銅五萬斤(南唐元宗既失江北困于用兵鍾謨請/鑄大錢以一當十曰永通泉貨未㡬廢)
(時韓熈載又鑄/鐵錢以一當十)
宋之錢法有銅鐵二等而折二折三當五折十則隨時立
制因地定規時西川湖南福建皆用鐵錢與銅錢兼行
江南舊用鐵錢十當銅錢一太祖初鑄錢文曰宋通元
寳凡諸州輕小惡錢及鐵鑞錢悉禁之(自平廣南朝廷/聴權用舊錢勿)
(過本路/之境)其私鑄者皆棄市江南錢不得至江北蜀平聴
仍用鐵錢乾徳四年令所在悉用七十七百為貫重四
斤半以上(初輸官錢用八十或八十五為百然諸州/私用隨俗至有以四十八為百至是始定)開
寳四年詔雅州百丈縣置監冶鑄鐵錢嵗鑄九千餘貫
増十罏禁銅錢入兩川(太平興國初復令兼/行銅錢一當鐵錢十)九年昇州
言嵗鑄三十萬緡命通判杜見素經度采銅時復取唐
飛錢故事許民入錢京師于諸州便換其法商人入錢
左藏庫先經三司投牒乃輸于庫(開寳三年置便錢務/令商人入錢詣務陳)
(牒即輦至左藏庫給以劵仍勅諸州凡商人賫券至當/日給付違者科罰至道末商人入便錢一百七十餘萬)
(貫天禧末増一百一十三萬貫至是乃復増定加饒/之數每百緡河東京西加饒三千在京餘路四千)太
宗即位改元太平興國更鑄太平通寳錢二年樊若水
言江南舊用鐵錢于民非便宜于昇鄂饒等州産銅之
地大鑄銅錢銅錢既不渡江益以新錢則民間錢愈多
鐵錢自當不用悉鎔鑄為農器什物以給江北流民之
歸附者除銅錢渡江之禁從之四年聴銅錢入蜀而鐵
錢不出境令民輸租及𣙜利鐵錢十納銅錢一時銅錢
已竭民甚苦之商賈争以銅錢入川界與民互市銅錢
一得鐵錢十四五年轉運副使張諤言川峽鐵錢十直
銅錢一輸租即十取二舊用鐵錢千易銅錢四百自平
蜀沈倫等悉取銅錢上供及増鑄鐵錢易民銅錢益買
金銀裝發頗失裁制物價滋長鐵錢彌賤請市畨人銅
斤鐵錢千可大獲銅鑄錢民租當輸錢者許且輸銀絹
候銅錢多即漸令輸詔令市銅斤給錢五百餘皆從之
然銅卒難得而轉運副使聶詠轉運判官范祥皆言民
樂輸銅錢請嵗遍増一分後十嵗則全取銅錢詔如所
請祥等以俸所得銅錢市與民厚取其直于是増及三
分民益為苦坐罪者甚衆知益州辛仲甫具言其弊帝
使吳承勲馳傳審度因集諸縣令佐皆言不便尋令川
峽輸租𣙜利勿復徴銅錢詠祥等皆坐罪免西北戎人
多賫貨帛于秦階州易銅錢出塞銷鑄為器詔吏民闌
出銅錢百已上論罪至五貫以上送闕下饒州永平監
用唐開元錢料鑄錢最善轉運使張齊賢即詣闕面陳
八年詔増市鉛錫炭價于是得銅八十一萬斤鉛二十
六萬斤錫十六萬斤嵗鑄錢三十萬貫(天聖間嵗鑄百/餘萬貫慶厯間)
(至三百萬熈寧六年後嵗/鑄銅鐵錢六百餘萬貫)時奚嶼請于建州鑄大鐵錢
文曰太平通寳尋罷之雍熙初令江南諸州貯庫雜錢
每貫及四斤半者送闕下不及者銷毁時復禁用惡錢
京城居民蓄銅器者限兩月送官端拱元年詔察民私
鑄及銷鎔好錢作薄惡者並棄市輒以新惡錢與蠻人
博易者抵罪江北諸州用錢非甚薄惡者新舊大小兼
用江南仍用舊大錢淳化間鑄淳化元寳錢自後改元
更鑄皆曰元寳又令川峽路改鑄一當十大錢御書錢
式諸州舊貯小鐵錢悉輦送官(從趙安/易請也)未㡬罷仍以銅
錢一當鐵錢十四年詔每貫及前詔斤數有官監字號
者皆許用不分新舊五年令荆南嶺南民輸税須大錢
民以小錢二或三易大錢一官屬以俸錢易于民以規
利詔禁之令民輸納但常所通行錢至道二年池州新
置錢監賜名永豐真宗咸平初又申新小錢之禁令官
置場盡市之二年宰臣張齊賢請置監廣鑄命虞部郎
馮亮等按視至建州置豐國監江州置廣寧監(凡鑄錢/用銅三)
(斤十兩鉛一斤八兩錫八兩得錢千重/五斤唯建州増銅五兩減鉛如其數)三年凡鑄一百
二十五萬四年詔犯銅滿五十斤以上取裁餘從第減
(舊禁犯銅七斤以上者/處死多䝉減斷因詔)景徳中嵗鑄一百八十三萬貫
大中祥符間銅坑多不發時鐵錢有三監邛州曰恵民
嘉州曰豐逺興州曰濟衆大錢貫十二斤十兩嘉邛二
州所鑄錢貫二十五斤八兩銅錢一當小鐵錢十兼用
盜多鎔鐵為器每二十五斤鬻之直二千七年從凌䇿
請詔減景徳之制嵗鑄總二十一萬貫四方由此錢重
而貨輕時張詠鎮蜀患蜀人鐵錢重不便貿易設質劑
之法一交一緡以三年為一界而換之六十五年為二
十二界謂之交子(交㑹之法蓋取/于唐之飛錢)富民十六户主之後
富民資稍衰不能償所負争訟不息仁宗時轉運使薛
田張若谷請置益州交子務以𣙜其出入私造者禁之
帝從其議界以百二十五萬六千三百四十緡為額景
祐初度支判官許申建議以藥化鐵與銅雜鑄輕重如
銅錢法銅三分鐵六分費省而利厚詔命申鑄萬緡工
人苦鐵之流澁而多不就逾月纔得萬錢申知言無效
乃求為江東轉運使欲行其法于江州朝廷從之詔申
即江州鑄百萬緡卒無成功寳元間命錢以皇宋通寳
為文(慶厯以後復/冠以年號)是時軍興陜西移用不足用知商州
皮仲容議采洛南縣江崖山虢州青水冶青銅置阜民
朱陽二監以鑄錢既而陜西都轉運使張奎知永興軍
范雍請鑄大銅錢與小錢兼行大錢一當小錢十奎等
又請因晉州積鐵鑄小錢及奎徙河東又鑄大鐵錢以
一當十以助闗中軍費未㡬三司奏罷河東鑄大錢鐵
錢而陜西復采儀州竹尖嶺黄銅置博濟監鑄大錢因
勅江南鑄大銅錢而江池饒儀虢州又鑄小鐵錢悉輦
至闗中數州錢雜行大約小銅錢三可鑄當十大銅錢
一以致民間盜鑄者衆錢文大亂公私患之于是奎復
奏晉澤石三州及威勝軍日鑄小鐵錢獨留用河東河
東鐵錢既行盜鑄獲利十六錢輕貨重其患如陜西言
者皆以為不便知并州鄭戩請以河東鐵錢二當銅錢
一行之一年又以三當一或以五當一罷官罏日鑄且
行舊錢知澤州李昭遘亦言河東民燒石灰家有槖冶
之具盜鑄者莫可詰而契丹亦鑄鐵錢以易并邊銅錢
朝廷遣魚周詢歐陽修分察兩路錢利害至慶厯末遂
命學士張方平宋祁御史中丞楊察與三司雜議時葉
清臣復為三司使與方平先上陜西錢議曰闗中用大
錢本以縣官取利太多致奸人盜鑄其用日輕比年以
來皆虚髙物估始増直于下終取償于上縣官雖有折
當之虚名乃罹虧損之實害救弊不先自損則法未易
行請以江南儀商等州大銅錢一當小銅錢三又言姦
人所以不鑄小銅錢者以鑄大銅錢得厚利而官不能
必禁若鑄大銅錢無利又將鑄小鐵錢以亂法請以小
鐵錢三當銅錢一既而河東小鐵錢如陜西亦以三當
一且罷官所置罏朝廷皆用其言自是奸人稍無利猶
未能絶濫錢皇祐中詔商州罷鑄青黄銅錢又令陜西
大銅錢大鐵錢皆以一當二盜鑄乃止然令數變兵民
耗于用類多咨怨久之始定時興元府西縣増置濟逺
監(尋/廢)而韶州天興銅大發嵗采二十五萬斤詔即州置
永通監饒池江建韶五州鑄錢百四十六萬緡嘉邛興
三州鑄大鐵錢二十七萬緡至和二年韶州岑水場銅
發詔漕司益鑄錢嘉祐四年詔停鑄十年以休民力至
是獨興州鑄錢三萬英宗治平四年置恵州阜民監神
宗熙寧初立偽造交子罪賞如官印文書法二年以河
東運鐵錢勞費乃詔置交子務于潞州尋致鹽礬不售
有害入中糧草遂罷之三年陜西興置鑄錢監市岑水
場銅鉛増鑄百萬緡四年令行交子于陜西而罷永興
軍鹽鈔場陜西轉運副使皮公弼奏自行當二錢銅費
相當盜鑄衰息請以舊銅鉛盡鑄詔聴之自是折二錢
遂行于天下五年交子二十二界將易而後界給用已
多詔更造二十五界百二十五萬以償二十三界之數
(交子之有兩/界自此始)時交子給多而錢不足致價大賤既而竟
無實錢法不可行于是罷陜西交子法六年又詔京西
淮南兩浙江西荆湖各置鑄錢監一又于興國軍睦衡
舒鄂恵州置十監通舊六監為十六監時諸路大率務
于増額(恵州永通阜民舊額八十萬至七年増三十萬/及折二凡五十萬衞州黎陽監嵗増折二五萬)
(緡西京阜財監嵗増十萬緡興州濟衆監嵗増/七萬二千餘緡陜西銅錢監三嵗各増五萬緡)又于陸
徐梧萬皆置監秦鳳等路即鳳翔府斜谷置監至是法
弊私錢雜用不能禁詔在官惡錢不堪用者别為模以
鑄八年于商虢洛南増置三監耀鄜又權置二監合通
永興華河中共為監九以給改鑄令候改鑄罷并其工
作歸永興等四監專鑄大錢知太原韓絳請倣陜西令
本重模精以息私鑄之弊元豐元年興州濟衆監増鑄
并舊為七萬二千餘緡二年通逺軍監改鑄銅錢自是
而後西師大舉邊用匱闕同渭秦隴等州監并廢置而
又自弛錢禁民之銷毁與夫闌出境外者為多張方平
嘗極諫曰禁銅造幣盜鑄者抵罪至死示不與天下共
其利也故諸監所鑄錢悉入于王府嵗出其竒羨給之
三司方流布于天下然自太祖平江南江池饒建置罏
嵗鼔鑄至百萬緡積百年所入宜乎貫朽于中藏充足
于民間矣比年公私上下並苦乏錢百貨不通人情窘
迫謂之錢荒不知嵗所鑄錢今將安在夫鑄錢禁銅之
法舊矣令勅具載而自熈寧七年頒行新勅刪去舊條
削除錢禁以此邊闗重車而出海舶飽載而回聞沿邊
州軍錢出外界但每貫收税錢而已錢本中國寳貨今
乃與四海共用又自廢罷銅禁民間銷毁無復可辦銷
鎔十錢得精銅一兩造作器用獲利五倍如此則逐州
置罏每罏増數是猶畎澮之益而供尾閭之洩也三年
計諸路鑄錢總二十七監鑄銅鐵錢五百九十四萬九
千二百三十四貫(銅錢十七監鑄五百六萬鐵錢九監/鑄八十八萬九千二百三十四貫鐵)
(錢惟成都梓州利州䕫州四路行使/其餘開封府管十三路俱行使銅錢)八年復申錢幣闌
出之禁(時哲宗/已即位)勅罷徐州寳豐鼔鑄及凡増置鑄錢監
罷者十四陜西行鐵錢至陜府以東即銅錢地民以鐵
錢換易有輕重不等之患哲宗元祐二年置河中府龍
門韓城錢監八年命公私給納貿易並專用鐵錢而官
帑銅錢以時計置運致内郡商旅願于陜西内郡入銅
錢給據請于别路者聴罷二廣鑄折二錢時鐵錢寖輕
以銅錢千易鐵錢二千五百(熈豐間銅鐵錢嘗並行銅/錢千易鐵錢千五百未有)
(輕重/之弊)因定鈎致折二銅錢之法欲復舊止行于本路議
者謂闗東諸路既已通行奪彼予此理亦非便且陜右
所用折二鐵錢止當一小銅錢即折二銅錢盡歸陜西
猝難鈎致且與鐵錢一等慮鐵錢轉更加輕乃令折二
銅錢寛所行地聴行于陜西及河東晉絳等州餘路則
禁仍限二年無更用尋詔更鑄小銅錢紹聖二年施州
置廣積監時交子界率増造以給陜西沿邊之用少者
數十萬緡多則百萬而成都之用乂請印造故每嵗無
定數元符二年詔陜西悉禁銅錢在民間者盡送官取
就京西置監徽宗嗣位議者謂鐵錢重滯難以齎逺而
銅錢積貯州縣反無所用乃詔銅鐵錢聴民間通行而
銅錢止用糴買時鐵錢多而銅錢少有請鑄銅錢者(陜/西)
(轉運副/使孫傑)有請罷鑄鐵錢者(轉運判/官都貺)會蔡京當政令陜西
鑄當十錢及夾錫錢許天啟推行其法當十錢除陜西
四川河東係鐵錢地方不得行使外諸路並行之如有
私鑄即以一文計小錢十定罪夾錫錢以一折銅錢二
既而河東轉運使洪中孚言二敵以中國錢鐵為兵器
請鑄夾錫當三當十錢通行于天下(㑹蔡京罷/相乃止)又令陜
西及江池饒建州以嵗所鑄小平錢増料改鑄當五大
銅錢以聖宗通寳為文既而并令舒睦衡鄂錢監用陜
西式鑄折十錢是時諸州所積折二錢甚多法不許轉
運京師發運司請以官帑所有折二錢改鑄折十錢崇
寧三年罷鑄小平錢及折五錢置監于京城復徐州寳
豐衛州黎陽監並改鑄折二錢為折十折二期一嵗勿
用大嚴私鑄之令民間所用鍮石器物並官造鬻之又
令二廣于産鐵處鑄小鐵錢止行于兩路于潯州置鐵
錢監依陜西料鑄當二錢時令京西北路通行交子四
年令諸路用錢引惟閩浙湖廣不行罷在京并永興軍
交子務又立錢綱騐樣法崇寧監以所鑄當十錢來上
緡重銅九斤七兩有竒鉛半之錫居三之一詔頒式于
諸路令赤仄及烏背書畫分明時尚書省言東南諸路
盜鑄當十錢者多令福建廣南毋行用第鑄以上供及
給他路行使其本路别鑄小平錢又命荆湖南北江南
東西兩浙並以折十錢為折五舊折二錢仍舊乃以江
為界淮南重寳錢亦作當五用五年盜鑄尤甚小平錢
益少命以折五折十為上供小平錢留本路錢監嵗課
以八分鑄小平錢二分鑄當十錢又詔福建淮南等處
以折二錢改鑄折十復罷鑄當十二分之令盡鑄小平
錢荆湖江南兩浙淮南重寳錢作當三在京畿及熙河
等處作當五旋復詔當十錢仍舊兩浙作當三江南淮
南荆湖作當五尋詔當十錢止行于京師陜西河東河
北俄畿内并用之餘路悉禁期以一季送官償以小錢
私錢亦限一季自致計銅直増二分償以小錢(尋令外/路每一)
(私錢計小平錢三以小錢易/于官在京以四小平錢易之)𨼆匿者論如法又詔鄭州
西京亦聴用折十錢尚書省言錢引本以代鹽鈔而諸
路行之不通欲權罷印製在官者如舊法更印改解鹽
鈔民間者許貿易漸赴買鈔所如鈔法分數計給從之
大觀元年復主用折十錢京畿置錢監専鑄之衡鄂舒
暨廣南皆鑄夾錫錢(時蔡京/復相)轉運使宋喬年鑄烏背漉
銅錢進詔以漉銅式頒諸路并頒大觀新修錢法于天
下又置真州鑄錢監以本路不依式錢及當二錢用舊
式改鑄當十錢改四川交子務為錢引務更界年新交
子一當舊者四故更張之以四十三界引準書放數(時/用)
(兵湟廓西寜籍其法以助邊費較/天聖一界逾二十倍而價愈損)二年詔永興軍更置
務納換陜西河東引令江池饒建州錢監自來嵗以鑄
當十五分鑄小平錢復申私鑄之法三年申當十錢行
使之令益以京東京西行使而河北並邊州縣鎮砦四
𣙜場及登萊宻州縁海縣鎮等皆禁復以兩浙鑄夾錫
錢擾民詔東南皆罷鑄(時蔡京/復罷相)又詔錢引四十一界至
四十二界毋收易四年假四川提舉司封樁錢五十萬
緡為成都務本又詔鼔鑄當十錢多慮法隨以弊其止
鑄舊額小平錢時利州路錢輕貨重提刑司言欲將折
二大鐵錢以一折一雖稍減錢數錢必稍重詔許陜西
鐵錢仍舊入蜀其河北河東京東皆罷鑄夾錫錢産銅
郡縣改鑄小平錢政和元年詔官私當十錢可並作當
三以為定制時御府之用日廣東南錢額不敷宣和以
後尤甚乃令饒贑錢監鑄小平錢尋又令江池饒錢監
盡以小平錢改鑄當二錢以紓用度二年復鑄夾錫錢
如故廣西湖北淮東如之且令諸路以銅錢監復改鑄
夾錫遂以政和錢頒式焉未㡬以夾錫錢不以何路所
鑄並許通行陜西用政和通寳舊大鐵錢與夾錫錢雜
慮流轉諸路四年詔無更行用致令諸監改鑄夾錫錢
鄭居中劉正夫為相奏禁淮南諸路夾錫錢并罷各監
各監鑄造止用舊法鼓鑄重和元年權罷京西鑄夾錫
錢繼以闗中糴買用復命鼔鑄專給闗中行欽宗靖康
元年令川引並如舊即成都府務納換以置務成都便
利嵗久至諸州則有料次相雜之弊
　
　
欽定續通典卷十一
欽定四庫全書
欽定續通典卷十二
　　食貨
　　錢幣中(南宋/)　(遼/)　(金/)
南宋經兵革之後州縣困敝鼓鑄皆廢髙宗建炎元年
工部郎李士觀言江池饒建州四監嵗鑄錢百三十三
萬餘緡多未輸者請令發運司委官催督時東南小平
錢甚重張夀言改當十為當三無私鑄之利請行於東
南於是當三大錢始通於淮浙荆湖諸路又鑄建炎通
寳錢二年罷益利夔三州鑄三年命江池饒錢監以二
萬五千緡為一綱紹興初併廣寧監於䖍州併永豐監
於饒州嵗鑄纔及八萬緡銅鐵鉛錫之入不及於舊而
官吏稍廪工作之費仍各如故毎鑄錢一千率用本錢
二千四百文工部進真篆當二小平銅鐵錢様詔下鑄
錢司時張浚因婺州屯兵請樁辦合用錢而路不通舟
錢重難致乃造闗子付婺州召商人入中執闗於𣙜貨
務請錢願得茶鹽香引者聴於是州縣以闗子充糴本
未免抑配而𣙜貨務又止以日輸三分之一償之人皆
嗟怨六年詔置行在交子務造百五十萬緡充糴本(先/是)
(張澄請依四川法造交子三/十萬行於江淮至是遂置務)臣僚言朝廷措置見錢闗
子有司寖失本意改為交子官無本錢民何以信於是
罷交子務令𣙜貨務儲見錢印造闗子時復歛民間銅
器詔民私鑄銅器者徒二年提㸃官趙伯瑜以贑饒二
監為得不償費請罷鼓鑄九年詔陜西諸路復行鐵錢
十三年韓球為使復鑄新錢興廢坑冶至於發冡墓壞
廬舍籍冶户姓名以膽水盛時浸銅為嵗額無銅可輸
者至鎔錢為銅然所鑄亦纔及十萬緡十五年置利州
紹興鑄錢監鑄錢十萬緡以救錢引二十二年復嘉之
豐逺邛之惠民鑄小平錢二十三年詔利州並鑄折二
錢後又鑄折三錢二十四年罷鑄錢司歸之漕司二十
七年出版漕錢八萬緡為鑄本嵗權以十五萬緡為額
復饒贑韶鑄錢監二十八年出御府銅器千五百事付
泉司大索民間銅器得銅二百餘萬斤寺觀鐘磬鐃鈸
既籍定投税外不得添鑄二十九年印公據闗子付三
路總領所淮西湖廣闗子各八十萬緡淮東公據四十
萬緡皆自十千至百千凡五等内闗子作三年行使公
據二年許銀錢中半入納又令命官之家留見錢二萬
貫民庶半之餘限二年聴轉易越數寄隐許人告以李
植提㸃鑄錢公事植言嵗額内藏庫二十三萬緡右藏
庫七十餘萬緡皆至道以後數也紹興以來嵗收銅二
十四萬斤鉛二十萬斤錫五百斤僅可鑄錢一十萬緡
諸道拘到銅器二百萬斤附以鉛錫可鑄六十萬緡然
拘者不可以常唯當據坑冶所産工部權以五十萬緡
為額又明年纔鑄及十萬緡今泉司嵗額增至十五萬
緡小平錢一萬八千緡折二錢六萬六千緡嵗費鑄本
及起綱糜費約二十六萬緡司屬之費又約二萬緡東
南十一路一百一十八州之所供有坑冶課利錢木炭
錢錫本錢約二十一萬緡比嵗所收不過十五六萬緡
耳嵗額金一百二十八兩銀無額以七分入内庫三分
歸本司銅三十九萬五千八百斤鉛三十七萬七千九
百斤錫一萬九千八百七十五斤鐵二百三十二萬八
千斤比嵗所𣙜十無二三毎當二錢千重四斤五兩小
平錢千重四斤十三兩視舊制銅少鉛多錢愈鍥薄矣
三十年錢端禮為户部侍郎被㫖造㑹子端禮委徽州
創樣撩造紙五十萬(續造于成都/又造于臨安)邉幅皆不翦裁初以
分數給朝士俸而於市肆要閙處置五塲輦見錢收換
毎一千别輸錢十以為吏卒用商賈入納外郡綱運悉
同見錢無欠數陪償及脚乗之費公私便之三十一年
始立㑹子務分一千二千三千凡三等詔𨽻都茶塲明
年定偽造㑹子法初止行於兩浙後通行於淮浙湖北
京百除亭户鹽本用錢其路不通舟處上供等錢許盡
輸㑹子其沿流州縣許錢㑹中半民間典賣田宅馬牛
舟車等如之全用㑹子者聴孝宗隆興元年詔鑄當二
小平錢又令㑹子以隆興尚書户部官印㑹子之印為
文更造五百及三百二百文㑹置江州㑹子務又於大
軍庫儲見錢印造五百并一貫直便㑹子發赴湖廣襄
郢等處大軍當見錢流轉止行於本路(三年收其印板/自後屢以闗子)
(鈔引及新㑹換易至光宗紹熈初詔湖廣㑹子倣行在/立界收換寧宗嘉定中以舊楮二而易其一又令以一)
(楮半而易其一軍民便之/嘉熈寳祐以後因仍行之)二年㑹子印造益多實錢浸
少至於十而損一帝念其弗便出内庫銀二百萬兩售
於市以錢易楮焚棄之僅解一時之急(洪邁容齋隨/筆作三年)餉
臣趙沂諸添印錢引二百萬(北宋時蜀交出放兩界每/界一百二十餘萬後三界)
(通行為三千七百八十餘萬至紹興末積至四千一百/四十七萬餘貫時所貯鐵錢僅及七十萬貫以鹽酒等)
(隂為稱提是以餉臣王之望亦謂添印錢引以救目/前詔添印三百萬之望止添印一百萬至是又増印)乾
道初詔兩淮京西悉用鐵錢荆門地接襄峴亦用鐵錢
二年詔别印二百三百五百一貫交子三百萬止行使
於兩淮其舊㑹聴對易凡入輸買賣並以交子及錢中
半如往來不便以交子㑹各二十萬付鎮江建康府𣙜
貨務使淮人之過江江南人之渡淮者皆得對易循環
以用尋以交子不便復詔銅錢并㑹子依舊過江行用
民間交子許作見錢輸官三年詔造新交子一百三十
萬付淮南漕司分給州軍行使不限以年尋以民間㑹
子破損别造五百萬换給又詔損㑹貫百錢數可騐者
並作上供錢入輸巨室以低償收者坐之四年以取到
舊㑹毁抹付㑹子局重造三年立為一界界以一千萬
貫為額隨界造新换舊凡舊㑹破損貫百字存印文可
騐者即與兑換五年令行在𣙜貨務都茶塲将請筭茶
鹽香􁧢鈔引權許收换第一界㑹子(後每界收/换如之)其州縣
諸色綱錢以七分收錢三分收㑹六年舒蘄黄各置監
鑄折二錢令兩淮通行九年大江之西及湖廣間多毁
錢夾以泥沙重鑄號尾錢詔嚴禁之淳熈二年又併贑
司歸饒州三年詔第三界第四界㑹子各展限三年令
都茶塲㑹子庫以第四界續印㑹子二百萬貯南庫時
户部嵗入一千二百萬其半為㑹子(南庫以金銀换收/者四百萬流行於)
(界外者二/百萬耳)五年以蜀引增至四千五百餘萬立額不令
再増九年詔廣泉明秀漏泄銅錢坐其守臣(舶商往來/錢寳多泄)
(因/詔)十年併舒州宿城監入同安監十二年詔舒蘄鑄錢
以淳熈通寳為文十五年四川餉臣言大安軍及嘉川
縣産鐵七十餘萬斤乞従鼓鑄光宗紹熈元年詔第七
第八界㑹子各展三年臣僚言㑹子界以三年為限今
展至再則為九年何以示信於是詔造第十界立定年
限二年詔川引展界行使三年詔造交子二百萬付淮
東造一百萬付淮西每貫准鐵錢七百七十文足以三
年為界寧宗慶元元年詔㑹子界以三千萬為額三年
禁銅器期兩月鬻於官復神泉監以所括銅器鑄當三
大錢四年詔兩淮第二界㑹子限滿明年六月更展一
界嘉泰三年罷舒蘄鼓鑄開禧三年復之時川引兩界
出放凡五千三百餘萬緡通三界出放益多嘉定初川
引毎緡止直鐵錢四百以下餉臣陳咸出金銀度牒一
千三百萬收囘半界期以嵗終不用諸州去總所逺者
千數百里期限已逼受給之際吏復為奸於是商賈不
行民皆嗟怨一引之直僅售百錢制司乃諭人除易一
千三百萬引三界依舊通行又檄總所取金銀就成都
置塲收兑民心稍定自後引直鐵錢五百又即利州鑄
當五大錢二年以三界㑹子數多稱提無䇿㑹十一界
除已收換尚存一千三百六十萬餘貫十二界十三界
除燒毁尚存一萬二百餘萬貫詔封樁庫撥金一百五
萬兩度牒七千道官告綾紙乳香凑成三千餘添貼臨
安府官局收易舊㑹品搭入輸以舊㑹之二易新㑹之
一五年江北以銅錢一易鐡錢四詔禁之時銅錢之在
江北者悉以鐵錢易之或以㑹子一貫易銅錢一貫(乾/道)
(以後/皆然)其銅錢輸送行在易京西銅錢亦如兩淮例九年
四川安撫制置大使司言川引每界舊例三年一易自
開禧軍興以後用度不給展年收兑遂至兩界三界通
使然卒以三年界滿方出令展界以致民聴惶惑今欲
以十年為一界著為定令則民旅不復懷疑従之青田
縣主簿陳耆卿奏言錢猶母也楮猶子也母子所以相
權不可重子而輕母也夫有錢而後有楮益多則其壅
滯益甚甚則稱提之説興焉厥今在朝在野日夜講畫
而奉行未嘗有言及錢者楮日多錢日少禁楮之折閲
者日嚴而禁錢之漏泄者日寛非果寛也寛於大而獨
嚴於小則雖謂之寛可也闉堵之間有腰百金以出者
吏卒已目送之積而至於數百則攟摭之鞭笞之矣髙
檣巨舳出没江海有豪家窟穴其中則人不敢仰視間
能捐豪末以餌邏卒則如履康莊矣若是者知㡬數百
耶夫豪家之弊猶可言也富商之弊不可言也豪家泄
之於近而富商泄之於逺泄於近猶在中國也泄於逺
則轉及外夷而不可復返矣夫一金之鑄其為費不啻
數金一金之博易其為利亦不啻數金朝廷常以數金
之費而為富商謀數金之利錢既日耗則其命遂歸於
楮其弊遂積於楮而上下之間遂一切併力於楮不知
楮之所以難行者不獨以楮之多而亦正以錢之少也
存者既少藏者愈牢故雖以重法欲散出之彼将曰吾
之錢吾所自有吾所藏也彼以中國之所有而散之外
夷上不之禁而何以咎我是故家可空身可辱而心不
可服盍亦反其本乎故臣以為今日之務不専在於稱
提楮弊又在於稱提銅錢也盖今銅錢之法大率犯者
罰輕而捕者賞輕犯者罰輕則人易為奸捕者賞輕則
吏不盡力臣愚欲望聖慈申飭攸司嚴漏泄之憲優掩
獲之典其捕至若干者特與附類獲盜改秩以風厲之
庶㡬各務罄竭以従上之令誠使錢不甚荒則楮不偏
勝此稱提本務也江西提舉袁燮疏曰我孝宗皇帝頒
楮幣於天下常通而不壅常重而不輕無他道焉有以
收之而已自開禧用兵造幣甚廣知散而不知收故其
價甚賤今日更定其法固将流通而不窮其可不法孝
宗所以收之者乎盖楮之為物也多則賤少則貴收之
則少矣賤則壅貴則通收之則通矣雖然朝廷收之可
也州郡若何收之曰是在長吏而已長吏而賢何事不
集今公清者少貪濁者衆肆為蟊賊無所忌憚尚何望
其財用之積而楮幣之收乎我朝家法最為忠厚而獨
於贓吏之罰甚峻深知其蠧不得不然當今之務謂宜
痛懲貪濁崇奬公清盖公清之士必能正身律下而黠
吏莫措其奸必能愛惜財物而冗費無所不節必能選
擇官僚講理財之䇿必能寛裕民力養豐財之源薄闗
市之征則商旅四集謹鉟銷之防則銅錢不耗嚴交易
税契之法則泉貨頓增守錢㑹相半之制則藏鏹可出
財既裕矣視時楮價其賤耶亟從而收之何憂其不貴
至日月浸乆價将復賤則又收之非常收也賤而後收
也此孝宗之規模也今為郡守者或拘民間米鹽並從
官賣或科有餘之家强以買㑹或令民間輸納非買楮
於官者不與收接甚者課吏牧豕聴其自賣而輸緡錢
於官朝夕紛紛與民争利甚非治民之事也惟聖主速
救之又上便民疏曰臣聞楮幣之用至今而窮立法而
稱提之所以濟其窮也然今日之所謂稱提者果能有
濟乎始以法令従事兑不以省陌者必罰無赦未㡬従
民之便又未㡬而有三分七分之説展轉屢變而卒歸
於銅錢楮幣之相半是復其舊也是猶未始稱提也經
乆可行之策顧不在兹乎今議者急於豐財欲用鐵錢
與銅錢並行當不足之時倐焉有餘寧不可喜而其實
有不然者往時楮幣多故銅錢少而又益以鐵錢不愈
少乎往時楮幣多故物價貴今又益以鐵錢不愈貴乎
銅鐵之價固不相若鑄以為錢孰貴孰賤兼用之於市
而實得銅錢之直得無徒費鐵錢乎兩淮虗耗甚矣運
鐵錢於江南貿易而歸固将裕之也然江南之楮幣易
淮甸之鐵錢厥價三倍奸巧之民争先取之此盈而彼
虛矣鐵錢日以朘削銅錢禁不得往淮人將安所用哉
名曰裕之其實蹙之臣不知其可也且夫鐵錢之易就
非若銅錢之難成盜錢如雲而起楮之輕也滋甚譬之
人方病寒又以凉劑投之祇益其病而已内不足以權
楮外不足以裕淮将何便於此哉且今日楮幣之輕得
非以銅錢之寡歟海舶之洩未始無法也而檢空之委
得於情懇納其私賄縦其私載則連檣而去奸民相結
貯錢小舟潜往海洋納諸巨舶稇載而歸此錢之所由
少也獨不可申嚴其禁乎銷錢為器未始無法而獲利
十倍人競趨之所在公行若當然者句容天台四明池
陽臨川之所鑄者以精巧名人皆貴之此錢之所以銷
也獨不可痛懲其奸乎鼓鑄之司令至嚴也毎嵗増之
何可勝用自黠吏既漁其利而塲户復濟其奸憚取銅
之難銷錢以輸之幸其精煉無復致詰錢安得而不耗
獨不可堅明其約束乎邦有常典講若畫一人不畏法
以法繩之誰敢不服若夫守法之地人皆觀瞻而先自
廢法罪莫大焉銅楮相半之制其來舊矣乃創為新例
輸楮於官者必令貼納是利其贏也是弛相半之法而
置錢於無用之地也奸民乘之逞其私欲毁之匿之者
不勝其衆是孰為之倡哉臣竊觀當今州郡大抵兼行
楮幣所在填委而錢常不足間有純用銅錢不雜他幣
者而錢每有餘以是知楮惟能害銅非能濟銅之所不
及也加之貼納豈貨泉之利也哉朝廷深懲往事革三
分七分之弊而復二者均平之法此乾道淳熈之美意
也人情翕然僉曰至當守法之便昭晰如此夫法有常
守則觀聴不惑而民有定志法不一定則前後相戾而
人無信心守銅楮相半之法悠乆不變而異時謀利撓
法之蠧蕩滌無餘尚何憂銅錢之寡而楮幣之輕乎此
當今之急務也唯明主留意焉理宗寳慶元年新錢以
大宋元寳為文紹定五年兩界㑹子已及三億二千九
百餘萬端平元年復申嚴銅錢入海之禁二年臣僚請
以兩界舊㑹付封樁庫收貯以備緩急從之嘉熈元年
詔新錢當二并小平錢並以嘉熈通寳為文當三錢以
嘉熈重寳為文淳祐二年宗正丞韓祥奏壞楮弊者只
縁變更救楮弊者無如收減自去年至今楮價粗定不
至折閲者不變更之力也今已罷諸造楮局及諸州科
買楮皮更多方收減則楮價有可增之理帝善之三年
臣僚言今官印之數雖損而偽造之劵愈増且以十五
十六界㑹子言之其所入之數宜減於所出之數今收
换之際元額既溢舉者未已若非偽造其何能致多如
是大抵前之二界盡用川紙物料既精工製不茍民欲
為偽尚或難之迨十七界之更印以雜用川杜之紙至
十八界則全用杜紙矣紙既可以自造價且五倍於前
故昔之為偽者難今之為偽者易人心循利甚於畏法
况利可立致而刑未即加者乎臣愚以為抄撩之際増
添紙料寛假工程務極精緻使人不能為偽者上也禁
捕之法厚為之勸厲為之防使人不敢為偽者次也四
年復申嚴銅錢漏泄之禁七年以十八界十七界㑹子
更不立限永逺行使八年監察御史陳求魯言議者謂
楮便於運轉故錢廢於蟄藏自稱提之屢更圜法為無
用急於扶楮者至嗾盜賊以窺人之閫奥峻刑法以發
人之窖藏然不思患在於錢之荒而不在於錢之積夫
錢貴則物宜賤今物與錢俱重此一世之所共憂也蕃
舶巨艘若山嶽乗風駕浪深入遐陬販於中國者皆浮
靡無用之異物而泄於外地者乃國家富貴之操柄所
得㡬何所失者不可勝計矣京城之銷金衢信之鍮器
醴泉之樂具皆出於錢臨川隆興桂林之銅工尤多於
諸郡姑以長沙一郡言之烏山銅爐之所六十有四麻
潭鵞羊山銅户數百餘家錢之不壞於器物者無㡬今
京邑鍮銅器用之類鬻賣公行於都市畿甸之近一繩
以法由内及外觀聴聿新則鉟銷之奸知畏矣香藥象
犀之類異物之珍竒可悦者本無適用之實服御之間
昭示儉徳自上化下風俗丕變則漏泄之弊少息矣此
端本澄源之道也詔従之十年以㑹價低復申嚴下海
之禁十一年以㑹價増減課其官吏十二年申嚴鉟銷
之禁及偽造漏泄之法寳祐元年詔新錢以皇宋元寳
為文時賈似道當國請稱提楮幣改造金銀見錢闗子
以一準十(闗子之制上一黒印如西字中三紅印相連/如目字兩傍各一小長黒印宛然一賈字)
銀闗既行物價頓踴矣四年臺臣奏川引銀㑹之弊皆
因自印自用有出無收當拘印造之權歸之朝廷倣十
八界㑹子造四川會子視淳祐之令作七百七十陌於
四川州縣公私行使兩料川引並毁見在銀㑹姑存舊
引既清新㑹有限則楮價不損物價自平公私俱便矣
従之景定四年以收買逾限之田復増印㑹子一十五
萬貫度宗咸淳元年復申嚴鉟銷漏禁四年以近頒見
錢闗子貫作七百七十文足十八界每道作二百五十
七文足三道準闗子一貫同見錢轉使公私擅減者官
以贓論吏則配籍五年復申嚴闗子減落之禁復以㑹
板發下成都運司掌之七年以行在紙局所造闗子紙
不精命四川制使抄造輸送每嵗以二千萬作四川綱
引
遼太祖以土産多銅廣造錢幣遂致富强以開帝業太
宗置五冶太師以總四方錢鐵石敬塘又獻沿邉所積
錢以備軍實景宗乾亨中以舊錢不足於用始鑄乾亨
新錢錢用流布聖宗統和十四年鑿大安山取劉守光
所藏錢㪚諸五計司又出内藏錢賜南京諸軍司太平
中兼鑄太平錢新舊互用興宗重熈二十二年長春州
置錢帛司道宗清寧二年詔行東京所鑄錢九年令諸
路不得貨銅鐵以防私鑄又定銅鐵入囘鶻法禁益嚴
矣大康九年禁外官部内貸錢取息十年禁毁銅錢為
器大安四年禁錢出境是時錢有四等曰咸雍大康大
安夀隆皆以改元易名(肉好銖數/不可考)後經費浩繁鼓鑄仍
舊國用不給至天祚之世更鑄乾統天慶(天祚帝/年號)二等
新錢而上下窮困府庫無餘積矣
金初用遼宋舊錢太宗天㑹末亦用齊(劉豫/國號)阜昌元寳
阜昌重寳錢海陵貞元二年置印造鈔引庫及交鈔庫
用宋張詠交子法製鈔(一貫二貫三貫五貫十貫為大/鈔一百二百三百五百七百為)
(小/鈔)以七年為限與錢並行尋罷七年之限令民得常用
嵗乆字文磨滅許於所在官庫納舊换新毎貫取工墨
錢十五文正隆二年始議鼔鑄又禁銅越境外懸罪賞
格括民間銅鍮器三年中都置監二(東曰寳源/西曰寳豐)京兆置
監一(曰利/用)鑄錢文曰正隆通寳輕重如宋小平錢而肉
好字文峻整過之與舊錢通用世宗大定元年命陜西
參用舊鐵錢四年以鐵錢不行詔罷之八年禁銷錢鑄
鏡者十年以官錢多積恐民間不得流通令諸處貿易
金銀絲帛以圖流轉時吏多抑配反害百姓帝切責之
十一年禁私鑄銅舊有銅器悉送官給其直之半惟神
佛像鐘磬魚袋之屬則存之十二年以銅少遣使諸路
規措銅貨能指坑冶得實者賞十三年命非屯兵之州
府以錢市易金帛運致京師使錢幣流通以濟民用十
六年遣使分路訪察銅鑛苖脉十八年代州立監(二十/年命)
(名阜/通)鑄錢命工部郎中張大節吏部員外郎麻珪監保
徳軍鑄錢監(初命李天吉知軍事髙季孫往監之而所/鑄斑駁黒澁不可用詔削天吉季孫官兩)
(階仍杖季/孫八十)其錢文曰大定通寳字文肉好二十年詔與
舊錢並用初新錢之未行也以宋大觀錢當五用之又
令官民用錢皆以八十為陌(従斡魯補請也時獨民間/以八十為陌為短錢官司)
(用足陌為長錢/至是遂定為制)二十三年令交鈔易新不拘貫例毎張
取工墨錢八文二十六年命諸路官錢非屯兵處可盡
運至京師從丞相克寧請止運其半二十七年曲陽縣
鑄錢别為一監(名利/通)二十九年以代州曲陽二監嵗鑄
錢十四萬餘貫而嵗所費至八十餘萬遂罷之(時章宗/已即位)
章宗明昌二年防銷錢鑄鏡減賣鏡價(大定間定制民/間以銅鏡申賣)
(入官每斤三/百十四文)三年勑民間流轉交鈔當限其數毋令多
於見錢四年令籍錢貯於庫以備緩急時陜西交鈔多
於見錢民艱流轉令本路𣙜税及諸名色錢折交鈔五
年令官民之家以品從物力限見錢多不過三萬貫明
安穆昆以牛具為差不得過萬貫凡有餘令易諸物收
貯之承安二年交鈔工墨錢令收十二文以鈔買鹽引
毎貫權作一貫一百文時交鈔所出數多民間成貫例
艱於流轉詔西北二京遼東路従宜給小鈔且許於官
庫换錢與他路通行又鑄銀名承安寳貨(一兩至十兩分/五等每兩折錢)
(二/貫)公私同見錢用仍定銷鑄及接受稽留罪賞格(舊例/銀毎)
(鋌五十兩其直百貫民/有截鑿者價亦隨低昻)凡官兵俸及邉戍軍須皆以銀
鈔相兼行使三年令以錢與外方人使及與交易者徒
五年三斤以上死駔儈同罪捕告人官先代給賞五百
貫其接引館伴等以次坐罪仍令均償時交鈔稍滯命
西京北京臨潢遼東等路一貫以上俱用銀鈔寳貨一
貫以下聴民便復以一貫以下交鈔許易錢用之時官
民多不遵限錢法遂復減元限之數更定官民存留錢
法三分為率親王公主品官許留一分餘皆半之其贏
餘之數期五十日内盡易諸物違者以違制論以錢賞
告者又於兩行部各置囘易務以綿絹物服易銀鈔亦
許本務納鹽鈔赴𣙜塲出鹽引納鈔於山東河北河東
等路従便易錢各降補官及徳號空勑三百度牒一千
從兩行部指定處限四月進納補换又置四庫更造一
百例小鈔以代鈔本並許官庫易錢一貫二貫例並支
小鈔三貫例則支銀一兩小鈔一貫若五貫十貫例則
四分支小鈔六分支銀欲得寳貨者聴有限滯及輙減
價者罪之四年以銀鈔阻滯令院務諸科名錢除京師
河南陜西銀鈔従便餘路並許收銀鈔各半仍於鈔四
分之一許納其本路隨路所收交鈔除本路者不復支
發餘通行者並循環用之𣙜貨所鬻鹽引收納寶貨與
鈔相半銀每兩止折鈔兩貫許人依舊詣庫納紗隨路
漕河所收除額外羡餘者亦如之所支官錢亦以銀鈔
相兼銀已零截者令交鈔庫不復支若寳貨數少可復
增鑄銀鈔既通則物價自平雖有禁法亦安所施因除
阻滯銀鈔罪制又命在部官錢𣙜貨務鹽引並聴收寳
貨附近監司貼錢數亦許帯納民間寳貨有所歸自然
通行不至銷毁時復令不須印造小鈔俟其换錢既盡
可罷四庫但以大鈔騐錢數支易見錢時私鑄承安寳
貨者多雜以銅錫寖不能行京師閉肆五年罷承安寳
貨泰和元年通州刺史盧構言銀出多入少市價不平
若令諸税以錢銀鈔三分均納庶革其弊下省議宰臣
謂軍興用交鈔以出多遂滯如欲均納必至偏勝至欲
銀價之平宜令諸名各鋪馬軍須等錢許納銀半無者
聴便二年令諸税各𢃄納三合同交鈔一分(先是嘗行/之後止行)
(於民間而官不收/歛朝廷慮其病民)雖止係本路者亦許不限路分通納
户部見徴累年鋪馬錢亦聴收其半尋廢不用至是國
虚民貧其弊彌甚四年罷限錢法五年欲増鑄錢命百
官議足銅之術中丞孟鑄謂銷錢作銅及盜用出境者
不止宜罪其官及隣太府監梁􁧉等言鑄錢甚費率費
十錢得一錢識者謂費雖多猶增一錢也乞採銅拘工
以鑄宰臣謂鼓鑄未可速行其銅冶聴民煎煉官為買
之凡寺觀不及十人不許畜法器民間鍮銅器期以兩
月送官給價匿者以私法坐限外人告者以知而不糾
坐其官寺觀許童行告者賞又定便易錢法聴人輸納
於京師而於山東河北大名河東等路依數支取後鑄
大錢一直十篆文曰泰和重寳與鈔參行時又令交鈔
工墨錢貫止收六文六年陜西交鈔不行以見錢十萬
貫為鈔本與鈔相易復以小鈔十萬貫相參用之時復
許諸路各行小鈔於各路府州官庫易錢又令户部印
小鈔五等附各路同見錢用七年勑在官毋得支出大
鈔在民者令赴庫易小鈔及見錢院務商税及諸名錢
三分須納大鈔一分惟遼東從便時貨幣屢更民多嗟
怨户部尚書髙汝礪等議立鈔法條約凡民間交易典
質一貫以上並用交鈔須立契者三分之一用諸物六
盤山西遼河東以五分之一用鈔東鄙屯田户以六分
之一用鈔不須立契者惟遼東錢鈔従便工墨錢每張
止收二錢商旅賫見錢不得過十貫所司籍辨鈔人以
防偽冐品官及民家存留見錢比舊減其數若舊有錢
多者許送官易鈔十貫以上不得出京民間有宋㑹子
亦令同見錢用十貫以上不許特行𣙜鹽許用銀絹餘
市易及俸並用交鈔其竒數以小鈔足之銀絹不足應
支亦給鈔隨處州府各有辦鈔庫去都逺之地設置合
同换錢客旅經之皆可相易納昬鈔者受而不支積半
嵗赴都易新鈔又令州縣委官於市肆要處置庫支换
以出首之鈔為鈔本易錢者人不得過二貫帝従之勑
捕獲偽造交鈔者皆以交鈔為賞尋復議更鈔法帝從
髙汝礪言命在官大鈔更不許出聴民以五貫十貫例
者赴庫易小鈔欲得錢者五貫内與一緡十貫内與兩
緡惟遼東従便河南陜西山東及他行鈔諸路院務諸
税及諸科名錢並以三分為率一分納十貫例二分五
貫例餘並收見錢八年京師鈔滯收毁大鈔行小鈔時
孫鐸言院務税諸名錢可盡收鈔秋夏税納本色外亦
令收鈔不拘貫例農民知漸重鈔可以流通并請罷諸
州縣鈔局以免市肆抑配買鈔令赴省庫易小鈔各限
路分亦甚未便可令通行帝命亟行之又令官兵俸以
十分為率軍兵給錢三分官員承應人給二分多不過
十貫餘皆給鈔民間舊鈔故暗者許所在庫易新若舊
限已滿當更展五十日許令變易鈔引諸物宣宗貞祐
二年乃更作二十貫至百貫例交鈔又造二百貫至千
貫例者時交鈔有出無入輕而不行鈔毎貫僅直一錢
三年河東宣撫使胥鼎請權禁見錢令計司以軍須為
名量民力徴歛則泉貨通而物價平矣自是泉貨不用
富家皆至窘敗時謂之坐化商人往往舟運貿易於江
淮錢多入於宋矣又詔改交鈔名為貞祐寳劵時京師
榖價翔踴帝令尚書省集議開封府議謂寳劵初行民
甚重之但以河北陜西諸路所支既多人遂輕之商賈
争收入京以市金銀銀價昂榖亦隨之若令寳劵路各
殊制則不可復入河南則河南金銀賤而榖自輕帝從
其議而河北寳劵遂不復行於河南由是愈滯詔集百
官議従陜西行省令史惠吉言更造劵以貞祐通寳為
名(惠吉言自百至三十等之為十聴各路轉/運司印造仍不得過五千貫與舊券參用)興定元年
始詔行之凡一貫當貞祐寳劵千貫重偽造阻格罪及捕
獲之賞時製鈔紙用桑皮故紙皆取於民至是鈔法屢
更得紙甚艱令計價但徴寳劵通寳名曰桑皮故紙錢
五年宰臣奏向者寳劵既弊乃造貞祐通寳以救之迄
今五年其弊又復如寳劵之末初通寳四貫為銀一兩
今八百餘貫矣宜復更造興定寳泉子母相權與通寳
兼行毎貫當通寳四百貫以二貫為銀一兩隨處置庫
許人以通寳易之縣官能使民流通者進官一階陞職
一等其或姑息以致壅滯則亦追降的决為差州府官
以所屬司縣定罪賞命監察御史及諸路行部官察之
定撓法失糾舉法失舉則御史降决行部官降罰集衆
妄議難行者徒二年告捕者賞錢三百貫元光元年始
詔行之二年更造每貫當通寳五十又以綾印製元光
珍貨同銀鈔及餘鈔行之三年寳泉㡬於不用乃定法
銀一兩不得過寳泉三百貫凡物可直銀三兩以下者
不許用銀以上者三分為率一分用銀二分用寳泉及
珍貨重寳京師及州郡置平準務以寳銀相易哀宗正
大間民間但以銀市易天興二年印天興寳㑹於蔡州
自一錢至四錢四等同見銀流轉
　
　
　
　
欽定續通典卷十二
欽定四庫全書
欽定續通典卷十三
　食貨
　　錢幣下(元/)　(明/)
元初倣唐宋金之法有行用鈔其制無文籍可考太宗
時有于元者奏行交鈔耶律楚材曰金章宗時初行交
鈔與錢通行有司以岀鈔為利收鈔為諱謂之老鈔至
以萬貫惟易一餅民力困竭國用匱乏當為鑒戒今印
造交鈔宜不過萬錠從之憲宗時立交鈔提舉司印鈔
以佐國用世祖中統元年造交鈔以絲為本每銀五十
兩易絲鈔一千兩諸物之直並從絲例又造中統元寳
鈔其文以十計者四曰一十文二十文三十文五十文
以百計者三曰一百文二百文五百文以貫計者二曰
一貫文二貫文每一貫同交鈔一兩兩貫同白銀一兩
又以文綾織為中統銀貨其等有五曰一兩二兩三兩
五兩十兩每一兩同白銀一兩而銀貨盖未及行云是
時新鈔行銀鈔不用真定以太后命用銀鈔交通燕趙
以及唐鄧之間數計八千餘中統新鈔將行銀鈔之價
頓虧公私囂然不知措手宣撫司劉肅言救之之法有
三舊鈔不行下損民財上廢天子仁孝之名依舊行用
一也新舊兼用二也必欲令行新鈔直須如數收換庶
幾小民不致虗損三也省議嘉之從其第三䇿遂降鈔五
十萬貫三年勅私市金銀應支錢物止以鈔為准四年
詔立燕京平凖庫均平物價通利鈔法五年給平凖庫
鈔一萬二千鋌以為鈔本至元三年以楊湜為諸路交
鈔都提舉上鈔法便宜事謂平準行用庫白金出入有
偷盗之弊請以五十兩鑄為鋌文以元寳用之便時有
賈胡恃制國用使阿合馬欲貿交鈔本私平準之利以
増嵗課為辭帝以問馬亨亨對曰交鈔可以權萬貨者
法使然也法者主上之柄今使一賈擅之將何以令天
下事遂寢十二年議以中統鈔易宋交㑹禁私造銅器
又添造釐鈔其例有三曰二文三文五文初鈔印用木
為板十三年鑄銅易之是年平宋回至揚州丞相巴延
令搜檢將士行李所得撒花銀子銷鑄作錠每重五十
兩銀鋌上字號揚州元寳後朝廷亦自鑄(十四年鑄重/四十九兩十)
(五年鑄重/四十八兩)又置宣慰司於濟寧路掌印造交鈔供給江
南軍儲置行户部於大名府掌印造交鈔通江南貿易
雲南行省言雲南貿易與中州不同鈔法實所未諳莫
若以交㑹􁧍子公私通行庶為民便從之十四年禁江
南行用銅錢罷濟寧大名印鈔局十五年以釐鈔不便
於民復命罷印十七年江淮等處頒行鈔法廢宋銅錢
并括江淮銅及銅錢銅器中書省臣議流通錢法凡賞
宜多給幣帛課程宜多收鈔制曰可二十一年勅中書
省整治鈔法定金銀價及私自回易官吏奉行不䖍者
罪之二十二年右丞盧世榮整治鈔法言天下嵗課鈔
九十三萬二千六百錠之外臣更經畫不取於民裁抑
權勢所侵可増三百萬錠初未行下而中外已非議臣
請與臺院靣議上前行之帝以為不必如此卿但言之
世榮奏古有𣙜酤之法今宜立四品提舉司以領天下
之課嵗可得鈔千四百四十錠自王文統誅後鈔法虚
弊為今之計莫若依漢唐故事括銅鑄至元錢及製綾
劵與鈔參行因以所織銀劵上之上曰便益之事當速
行之又増壊鈔倒换工墨費每貫二分為三分(至元二/年例用)
(三十文三年減為二十文至是復/増大德二年定昬鈔為二十五様)二十三年中書傳㫖
議更鈔用錢同知江西宣慰司事劉宣獻議曰原交鈔
所起漢唐以來皆未嘗有宋紹興初軍餉不繼造此以
誘商旅為沿邊糴買之計比銅錢易於擎齎民甚便之
稍有滯礙即用見錢尚存古人子母相權之意日増月
益其法侵弊欲求目前速效未見良䇿新鈔必欲創造
權用舊鈔只是改换名目無金銀作本稱提軍國支用
不復抑損三數年後亦如元寳矣宋金之弊足為殷鑒
鑄造銅錢又當詳究秦漢隋唐宋利病著在史冊不待
縷陳國朝廢錢已久一旦用之功費不貲非為逺計大
抵利民權物其要自不要用始若欲濟邱壑之用非惟
鑄造不敷抑亦不久自弊矣二十四年以征遼東所得
銀鑄遼陽元寳是年以元寳交鈔行之既久物重鈔輕
遂改造至元寳鈔自二貫至五文凡十有一等與中統
鈔通行每一貫文當中統鈔五貫文依中統之初隨路
設立官庫貿易金銀平準鈔法每花銀一兩入庫其價
至元鈔二貫出庫二貫五分赤金一兩入庫二十貫岀
庫二十貫五百文偽造鈔者論如例告者賞鈔五錠仍
以犯人家産給之(時衆欲計至元鈔二百貫贜滿者死/趙孟頫曰始造中統時以銀為本虚)
(實相權今二十餘年間輕重相去至數十倍故中統為/至元又二十年後至元鈔必復如中統矣若計鈔抵法)
(疑於太重或詰之曰今朝廷用鈔故犯法者以鈔計贓/汝以為非欲阻格至元鈔耶孟頫曰頫奉詔與議不敢)
(不言今中統鈔虛故改至元鈔/謂至元鈔終無虚時寧有是理)二十五年桑哥言中統
鈔行垂三十年省官皆不知其數今已更用至元鈔宜
差官分道置局鉤考中統鈔本詔燬中統鈔板二十六
年桑哥又言初改至元鈔欲盡收中統鈔故令天下鹽
課以中統至元鈔相半輸官今中統鈔尚未可急歛宜
令稅賦並輸至元鈔商販有中統鈔料聽易至元鈔以
行然後中統鈔可盡從之(至元間許楫為徽州路總管/時新舊楮幣並行以新易銀)
(或患數夥楫極言部内民貧不堪/宰臣嘉其誠懇視他郡銀減十八)成宗大德九年以鈔
萬錠給雲南行省命與􁧍參用其􁧍非岀本土者同偽
鈔論(按雲南􁧍以一為莊四莊/為錢四錢為苗四苗為槖)十一年庫爾巴雅爾請
更用銀鈔銅錢中書集議以為不便而止武宗至大二
年樂實言鈔法大壊請更之圖新鈔式以進塔思不花
言此大事請與老臣更議不從乃更造銀鈔頒行之詔
曰昔世祖始造中統交鈔以便民用嵗久法隳更造至
元寳鈔今二十三年物重鈔輕不能無弊乃循舊典造
至大銀鈔自二兩至二釐定為一十三等每一兩准至
元鈔五貫白銀一兩赤金一錢隨路立平準行用庫買
賣金銀倒换紙鈔或民間絲綿布帛赴庫回易依估給
價設常平倉豐年收糴遇歉減價岀糶以遏沸踴金銀
私相買賣及海舶興販金銀銅錢絲綿布帛下海者並
禁之中統鈔到日百日盡數赴庫倒換茶鹽酒醋商稅
諸色課程至大銀鈔與至元鈔一體收受如收至大銀
鈔以一當五三年尚書省言以銀鈔為母至元鈔為子
宜與銅錢通行大都立資國院山東河東遼陽江淮湖
廣四川立泉貨監六産銅之地設提舉司十九鑄錢曰
至大通寳每一文準至大銀鈔一釐又鑄大元通寳每
一文準至大通寳錢十文歴代銅錢悉依古例與至大
通用其當五當三折二並以舊數用之尋以銀鈔與銅
錢兼行品目煩碎恐民未悟或有相妨令省臣議之尚
書省言昔至元鈔初行即以中統鈔本供億及毁其板
今既行至大銀鈔乞以至元鈔輸萬億庫銷毁其板止
以至大鈔與銅錢相權通行為便從之四年(時仁宗/已即位)罷
至大錢鈔詔曰我世祖皇帝參酌古今立中統至元鈔
法天下流行公私䝉利五十年於茲矣比者尚書省不
究利病率意變更既創至大銀鈔又鑄大元至大銅錢
鈔以倍數太多輕重失宜錢以鼓鑄弗給新舊資用曽
未再期其弊滋甚爰咨廷議允協輿言皆願變通以復
舊制其罷資國院及各處泉貨監提舉司買賣銅器聽
民自便應尚書省已𤼵各處鈔本及至大銅錢截日封
貯民間行使者赴行用庫倒换(仁宗時復下詔鼓鑄尋/罷後遂專用至元中統)
(鈔/)文宗天厯元年監察御史言户部鈔法嵗㑹其數易
故以新期於流通不岀其數邇者倒剌河以上都經費
不足命有司刻板印鈔二事既定宜急收毁從之二年
更鑄鈔法仍毁其刻者順帝至正十年丞相脫脫欲更
鈔法乃集省臺兩院共議之先是左司郎中武祺以鈔
法不行請如舊凡合支名目於總庫轉支從之至是與
吏部尚書偰哲篤請以鈔一貫文省權銅錢一千文鈔
為母而錢為子國子祭酒吕思誠言中統至元自有母
子豈有以故紙為母而立銅為子者乎又錢鈔用法以
虚换實也今歴年錢與至正錢中統至元鈔交鈔分為
五項慮下民藏其實而棄其虗恐不為國家利且至元
偽鈔人猶識之交鈔人未之識偽將滋多若錢鈔兼行
輕重不論何者為母何者為子脫脫不從遂定更鈔之
議以中統交鈔一貫文省權銅錢一千文準至元鈔二
貫仍鑄至元通寳鈔與歴代銅錢並用以實鈔法至元
鈔通行如故令民間通用行之未久物價騰踴至逾十
倍十六年禁銷毁販賣銅錢十七年京師立便民六庫
倒易昬鈔十八年以陜西軍旅事劇供費艱難遂分户
部寳鈔等官就陜西置局印造寳鈔
明太祖初置寳源局於應天鑄大中通寳錢與歴代錢
兼行以四百文為一貫及平陳友諒命江西行省置貨
泉局頒大中通寳錢大小五等錢式即位頒洪武通寳
錢其制凡五等曰當十當五當三當二當一當十錢重
一兩餘逓降至重一錢止各行省皆設寳泉局與寳源
局並鑄而嚴私鑄之禁洪武四年改鑄大中洪武通寳
大錢為小錢(初寳源局錢鑄京字於背後多不鑄民/間無京字者不行故改鑄小錢以便之)尋
令私鑄錢作廢銅送官償以錢七年帝以有司責民出
銅民毁器皿輸官頗以為苦而商賈沿元之舊習用鈔
多不便用錢乃設寳鈔提舉司八年令造大明寳鈔令
民間通行以桑穰為料(其制方髙一尺廣六寸質青色/外為横文花欄横題其額曰大)
(明通行寳鈔其内上兩旁復為篆文八字曰大明寳鈔/天下通行中圖錢貫十串為一貫其下云中書省奏準)
(印造大明寳鈔與銅錢通行使用偽造者斬告捕者賞/銀二十五兩仍給犯人財産若五百文則畫錢文為五)
(串餘如其制/而逓減之)其等凡六曰一貫曰五百文四百文三百
文二百文一百文每鈔一貫準錢千文銀一兩四貫準
黄金一兩禁民間不得以金銀貨物交易違者罪之以
金銀易鈔者聽遂罷寳源寳泉局十年復設寳泉局鑄
小錢與鈔兼行百文以下止用錢商稅兼收錢鈔錢三
鈔七十三年令所在置行用庫許軍民商賈以昬鈔納
庫易新鈔量收工墨直十五年置户部寳鈔廣源庫廣
惠庫入則廣源掌之出則廣惠掌之二十二年詔更定
錢式生銅一斤鑄小錢百六十折二錢半之當三至當
十準是為差更造小鈔自十文至五十文二十四年諭
𣙜稅官吏凡鈔有字貫可辨者不問爛損即收受解京
抑勒與偽充者罪之二十五年設寳鈔行用庫於東市
凡三庫各給鈔三萬錠為鈔本倒收舊鈔送内府令大
明寳鈔與歴代錢兼行鈔一貫準錢千文提舉司於三
月内印造十月内止所造鈔送内府充賞賚二十六年
罷行用庫又罷寳泉局時兩浙江西閩廣民重錢輕鈔
有以錢六十文折鈔一貫者由是物價翔貴而錢法益
壊不行二十七年令軍民商賈所有銅錢有司收歸官
依數換鈔不許行使三十年乃更申交易用金銀之禁
成祖初犯者以姦惡論(二年詔犯/者免死)惟置造首飾器皿不
在禁例户部尚書夏原吉請更鈔板篆文為永樂帝命
仍其舊永樂二年都御史陳瑛言比嵗鈔法不通皆縁
朝廷出鈔太多收歛無法以致物重鈔輕莫若暫行户
口食鹽法天下人民不下千萬户官軍不下二百萬家
誠令計口納鈔食鹽可收五千餘萬錠帝令户部㑹羣
臣議大口月食鹽一斤納鈔一貫小口半之從其議設
北京寳鈔提舉司稅糧課程贓罰俱折收鈔其直視洪
武初減十之九後又令鹽官納舊鈔支鹽發南京抽分
場積薪龍江提舉司竹木鬻之軍民收其鈔應天嵗辦
蘆柴徴鈔十之八九年令差官於浙江江西廣東福建
四布政司鑄永樂通寳錢仁宗洪熙元年以鈔不行詢
夏原吉原吉言鈔多則輕少則重民間鈔不行縁散多
歛少宜為法歛之請肆市門攤諸稅度量輕重加其課
程鈔入官官取昬軟者悉燬之自今官鈔宜少岀民間
得鈔難則自然重矣乃下令曰所増門攤課程鈔法通
即復舊金銀布帛交易者亦暫禁止(是時民/卒輕鈔)宣宗宣德
初米一石用鈔五十貫乃弛布帛米麥交易之禁凡以
金銀交易及匿貨増直者罰鈔府縣衛所倉糧積至十
五年以上者鹽糧悉收鈔秋糧亦折鈔三分門攤課鈔
増五倍塌房店舍月納鈔五百貫果園驘車並令納鈔
俟鈔法通止又禁交易用銀一錢者罰鈔千貫贓吏受
銀一兩者追鈔萬貫更追免罪鈔如之九年令南京工
部并浙江等布政司鑄宣德通寳錢英宗正統初收賦
有米麥折銀之令遂減諸納鈔者而以米銀錢當鈔弛
用銀之禁朝野率皆用銀其小者乃用錢惟折官俸用
鈔鈔壅不行(代宗景泰四年令民間將銅/錢折鈔阻壊鈔法者論如律)天順四年令
民間除假錢錫錢外凡歴代并洪武永樂宣德銅錢及
折二當三依數准使憲宗成化三年令内外課程俱錢
鈔中半兼收如應納一貫者止納鈔一貫不在兼收之
例十七年令京師内外止許行歴代及洪武永樂宣德
舊錢每錢八文折銀一分八十文折銀一錢不得以私
造新錢攙入阻壊錢法孝宗𢎞治元年詔稅課司順天
山東河南户口食鹽俱收鈔各鈔關錢鈔兼收其後改
折用銀洪武永樂宣德錢積不用詔發之令與歴代錢
兼用(户部請鼓鑄乃/復開局鑄錢)凡納贖收稅歴代錢制錢各收其
半無制錢即收舊錢二以當一(時制錢七百/當銀一兩)其後私錢
盛行楮鈔壅滯大學士邱濬言臣按金銀之屬細分之
則耗布帛之屬片析之則廢惟鑄銅為錢物多則予之
以多物少則予之以少惟所用而得焉且金銀岀於天
幣帛成於人錢也者合天人以成其器銅天生者也而
成錢則人為之矣自古論錢法者惟南齊孔顗所謂不
惜銅不愛工二語者萬世不易之良法也體質厚而肉
好適均製作工而輪廊周正本多而工費雖驅之使鑄
彼亦不為矣况冐禁而盗為之哉然自太府圜法以來
以銅為泉或為半兩或為榆莢或為八銖或為四銖惟
漢之五銖為得其中五銖之後或為赤仄或為當千或
為鵝眼綖繯或為荷葉惟唐之開元為得其中二者之
外或以一當三以一當十以一當百然皆行之不久而
遽變惟其質製如開元者則至今通行焉惜古鑄之存
世者無幾凡市肆流行而通使者皆盗鑄之偽物耳銷
古為今廢真售偽滔滔者然莫如之何為今之計莫若
拘盗鑄之徒以為工收新造之錢以為銅本孔顗此說
别為一種新錢以新天下之耳目革天下之宿弊利天
下之人民每錢以十分為重中間錢文必以古篆或用
年號别製佳名其靣上加識以楷書二字上皇下明輪
廓之旁周廻鑿以花紋每文計用銅十五分又令天下
輸舊錢於官以易新錢所得舊錢週以細紋如新錢製
式然後散之天下仍詔非此二様錢勿用則錢法流通
而公私俱便矣又曰本朝制銅錢寳鈔相兼行使然錢
之弊在於偽鈔之弊在於多請稽古三幣之法以銀為
上幣錢為中幣鈔為下幣以中下二幣為公私通用之
具而一準上幣以權之焉盖自國初以來有銀禁恐其
或閡錢鈔也而錢之用不岀於閩廣宣德正統以後錢
始用於西北自天順成化以來鈔之用益㣲矣必欲如
寳鈔屬鏹之刑每一貫準錢一千銀一兩以復初製之
舊必不可也今莫若銀與錢鈔相權而行每銀一分易
錢十文新製之鈔每貫易錢十文四角完全未中折者
每貫易錢五文中折者三文昏爛而有一貫字者一文
通詔天下以為定制而嚴立擅自加減之罪則銀與錢
鈔交易之數一定而永不易矣十六年鑄𢎞治通寳(每/文)
(重錢/二分)武宗正德初司鑰庫太監龎􁀙言自𢎞治間𣙜關
折銀入承運庫錢鈔缺乏支放不給請遵成化舊制錢
鈔兼收從之三年以太倉積錢給官俸十分為率錢一
銀九又從太監張永言𤼵天財庫及户部布政司庫錢
關給徴收每七十文徴銀一錢且申私鑄之禁七年令
稅課俱收舊錢與國朝銅錢相兼行用世宗嘉靖四年
令宣課分司收稅鈔一貫折銀三釐錢七文折銀一分
是時鈔久不行錢亦大壅六年大鑄嘉靖錢每文重一
錢三分且補鑄累朝未鑄者南京吏部司務朱希臯奏
稱户工二部請開納銀入監開礦煎銀不若採銅鑄錢
下户部議尚書梁材奏曰兩京見有寳源局設官鑄錢
良法羙意固未嘗費至於嚴禁偽錢使歴代好錢與制
錢法兼行使具在律令及岀榜禁約至再至三并天下
户口食鹽每月進納本色錢鈔俱用制錢及歴代好錢
送廣恵庫交收聽候光禄太常二寺開領貿易疏通錢
法具在但法久弊生盗鑄輙起緝捕一懈偽錢四行若
不痛加嚴治何以屏息姦頑及查嘉靖制錢尚有一萬
四千五百七十九萬九千三百六十文未曽補鑄通合
議處欲候命下户部移咨兩京工部將未鑄嘉靖制錢
一萬四千五百七十九萬九千三百六十文工部監造
九千七百一十九萬九千五百七十三文南京工部監
造四千八百五十九萬九千七百八十七文俱送太倉
銀庫交收以備給商等項支用及咨都察院并天下巡
按御史申明禁約不拘洪武永樂宣德𢎞治嘉靖通寳
及歴代制錢相兼行使每好錢七十文准銀一錢皮混
低錢以二折一若有藏蓄私鑄小錢許赴所在官司首
岀照依鉛錫時價動支官銀給領仍免其罪違者論如
律從之十九年以鑄錢所得不償所費暫行停止三十
二年令照新式鑄洪武至正德紀元九號錢每號一百
萬錠每錠五千文嘉靖錢一千萬錠内工部六分南京
工部四分若分鑄稅課抽分諸厰専收嘉靖錢民患錢
少乃𤼵内庫新舊錢八千一百萬文折給俸糧又令通
行歴代錢有銷新舊錢及以銅造像製器者罪比盗鑄
(先是民間行濫惡錢率以三四十錢當銀一分後益雜/鉛錫薄劣無形製至以六七十文當銀一分後楮夾其)
(中不可辨用給事中李用敬言以制錢與前代雜錢相/兼行上品者俱七文當銀一分視錢髙下為三等下者)
(二十一文當銀一分私造濫惡錢/悉禁不行時小錢行久民頗不便)四十三年以私鑄盛
行錢法阻滯大學士徐階奏連日錢法雖稱已通然其
實僅通十分之五臣等訪求弊源非民之梗法實局鑄
造制錢之不如法有以致之也盖制錢之解自南京者
其背或以金塗之謂之金背或以火熏其背使黑謂之
火漆其雲南所解及寳源局先年所鑄純用銅錫不攙
以鉛每錢一文重一錢二分錢邊皆鏇其色黄羙其質
堅重其邊圓整謂之鏇邊近年局中所鑄革去車鏇止
用鑄剉二匠工匠又侵盗銅料色雜質輕其邊剉磨麄
糙謂之一條棍鏇邊工料重大不利私鑄一條棍者工
費輕省私鑄盛行且一條棍與私鑄之錢相似而難辨
民間不肯行使并將金背等項亦皆不行前日依法禁
治而無藉之徒乘機以假錢脇制接受於是民間閉門
罷市官司只得令使金背等錢而於一條棍等從其便
夫錢曰金背火漆鏇邊一條棍盖四名矣然其實寳源
局所鑄一條棍之數多而南京所解金背之數少故今
所通僅得十分之五也臣竊謂一條棍既已不能强民
行使若寳源局仍鑄不已有五害焉户工二部每年以
二萬八千有用之銀投諸無用之地一也中奸猾之計
開私鑄之門二也朝廷以此賞中外之人彼賞者得錢
而無用三也官府給與民商有虧抑之怨四也錢法因
之阻滯禁治之令不行虧損國體五也不若令工部停
止寳源之鑄造而令户部以南京雲南所解及稅課司
所收金背等錢每年輳一千萬文送司鑰庫備賞賜之
用部中合給錢者則以鑄錢之銀代給則銀不虚費錢
不乏用奸弊革而私鑄止矣從之四十四年寳源局鑄
嘉靖錢行於市後因鏇邊勞費以鑢盪代之而鑄工競
用鉛錫以便剉奸徒盗鑄并金背亦不售後部議止勿
鑄公費惟用白銀(先是御史何廷鈓請許民用小錢以/六十文當銀一分又嘉靖錢七文洪)
(武諸錢十文前代錢三十文當銀一分然濫惡小錢雖/奉㫖間行竟不復用而民間競鑄嘉靖通寳錢與官錢)
(並行焉後給事中殷正茂請採雲南銅鑄錢工本銀三/十九萬可得錢六萬五千萬文直銀九十三萬餘兩足)
(以稍助國家之急數年巡按王諍言宣課司收稅以七/文當一分奸民乘機阻撓錢多則惡濫相欺錢少則増)
(值望利自今準折聽民便不必定文數而課稅及官俸/俱用銀乃罷雲南鑄錢于是階陳五害帝乃鞫治工匠)
(侵料減工罪而停鼔鑄自後嵗課徴銀而不/徴錢民間止冇制錢不用古錢而私鑄者多)穆宗隆慶
初錢法不行兵部侍郎譚綸言欲富民必重粟帛而賤
銀欲賤銀必置錢法以濟銀之不足今錢惟布於下而
不以輸上故其權在市井請令民得以錢輸官則錢法
自通於是課稅銀三兩以下復收錢(時錢八文/折銀一分)髙拱再
相言錢法朝議夕更迄無成説小民恐今日得錢而明
日不用是以愈更愈亂請勿多為制亂人耳目帝深然
之錢法復通(時寳鈔不用垂百餘年惟俸錢支鈔如/故四年始議新鑄隆慶錢給京官俸)是
時巡撫山西都御史靳學顔上書議鑄錢曰臣聞人之
所由生衣食為大王者利用厚生必先乎此此出於天
時地利人力相待而共成三才之用者也有此三才即
有此布帛五糓増虧相乘有無相貿而非有水旱之災
兵革之奪癘疫之妨以一嵗之功而供一年之用也今
民愁居懾處司計者日夜憂煩遑遑以匱乏為慮者豈
布帛五糓之不足哉謂銀不足耳夫銀者寒不可衣饑
不可食不過貿遷以通衣食之用爾而銅錢亦貿遷以
通用與銀異質而通神者猶雲南不用錢而用海巴三
者不同而致用一焉今獨奈何用銀而廢錢惟時天下
用錢者曾不什一而錢法久矣其不舉矣錢益廢則銀
益獨行銀獨行則豪右之藏益深而銀益貴銀貴則貨
益賤而折色之辨益難而豪右者又乘其賤而收之時
則貴而糶之銀之積在豪右者愈厚而銀之行於天下
者愈少再踰數年臣不知其又何如也則錢法不行之
故爾計者又欲開礦夫礦不可開開無益也一禁而不
可弛弛則亂矣臣試根極錢説而司計者擇焉臣聞錢
者泉也如水之行地中不得一日廢者從成周漢唐宋
以來史籍可覩未有用銀廢錢如今日之甚者也而用
錢之多鑄錢之盛者尤莫如宋故宋太祖欲集錢至五
百萬而贖山後諸郡於遼靖康中趙良嗣奉使嵗加稅
銀一百萬餘金其平時賂契丹寧夏也嵗幣率有常額
其外國亦用錢可知又宋之饒州處州江寧等處皆其
鼔鑄之地今江南人家嘗有發地得窖錢者則無南北
皆用錢可知其餘書史所嘗言幾百萬無慮鉅萬累鉅
萬之説率多以錢計今去宋不逺故所用錢多宋之物
夫用錢則民生日裕鑄錢則國用益饒惟人主得為之
故曰聖人之大寳曰位因位而制權因權而制用故又
曰錢者權也一代之興則制之一主之立則制之改元
則制之軍國不足則制之此經國足用之一大政也奈
何廢而不舉臣竊聞江南富室有積銀至數十萬兩者
今皇上天府之積亦不過百萬兩以上若使銀獨行而
錢遂廢焉是不過數十里富室之積足相擬矣皇上試
一舉其權而振之則彼富室者知勇豪俊者將奔走於
吾權之不暇彼敢冐萬死而盗鑄一文者哉故曰權也
權者立之無形而達之無窮用之則天下求我而有餘
不用則日擾擾焉求天下而不足為騐甚明也且夫富
貴其權一也皇上今岀數寸之符移片紙之檄以匹夫
而拜將相焉又能使同姓王異姓侯焉於公帑未有損
也此馭貴之權若是乎其易也若乃今日與人以千金
焉明日與人以萬金焉曽不踰年而太倉告匱矣夫何
馭富之權若是乎其不侔與誠以有權而不用與無權
等爾昔漢文帝寵鄧通也曰吾能富之賜以蜀山之銅
而鄧氏之錢滿天下呉王濞擅鑄山之利而輙稱兵與
漢廷抗夫以竊一日之權尚足以得民而抗漢况以萬
乗而自振其權可勝用哉今之為計者謂錢法之難有
二一曰利不酬本所費多而所得鮮矣臣愚以為此取
效於旦夕計本利於岀入盖民間之算非天府之算也
夫天府之算以山海之産為材以億兆之力為工以修
潔英達之士為役果何本而何利哉此所謂本猶不免
用銀之説爾臣所謂本盖無形之權是已何則鑄錢之
須一曰銅料一曰炭一曰轉致一曰人工夫此四者在
民間之計銀一分而得錢四分誠不酬五矣自臣愚計
之皆可不用銀而取辦者誠將天下出産銅料之處贖
軍徒以下之罪而定其則以收銅於西山産煤之窯以
法司有罪之人而准其罪以納炭其運炭則請岀府庫
見有之錢或於京城或於近縣或於營軍如係官身則
量給以工食如係民户則平給以脚價如是而患無材
與夫轉致之難臣不信也至於人工取之見役而皆足
則又不煩銀兩而可辦也臣不知工部及寳源局額匠
役若干見今坐食否耶即以營軍九萬人論之抽用其
一二千人足矣而謂妨訓練耶今京城之内鍜金刺繡
聲技力作之徒與夫靠衙門而衣食者孰非營軍奚啻
二千也而未嘗患其妨凡此皆不用銀而可以成務固
無本利之足較矣其二曰民不願行强之恐物情之沸
騰也臣愚以為歴代無不可之至稱為錢神我朝又用
之祇見其利不聞其病正德嘉靖以前猶盛行之盖五
六百而值一兩今七八十嵗人固多尚可一召而訊也
獨至於今屢行而屢廢甫行而輒輟焉何哉臣竊詳之
錢比鈔異於小民無不利也獨所不便者奸豪耳一曰
盗不便一曰官為奸弊不便一曰商賈持挾不便一曰
豪家盖藏不便此數不便者與小民無與也臣竊聞往
時但一行錢法則輙張告示戒厰衛不先於賣菜之傭
則責之以荷擔之役愚而相煽既閉匿觀望之不免而
奸豪右族依托城社者又從旁簧鼔之以濟其不便之
私一日而下令二日而閉匿不三四日而中阻矣務大
計者宜若是之易動哉臣聞施恩澤者自無告始行法
令者自貴近始豈惟貴近自朝廷始可也請自今以後
追抵贖者除折榖外而責之以納錢上事例者除二分
納銀外而一分以納錢存留户口則兼收錢榖商稅課
程則純用收錢此謂自朝廷始又因而賜予之費宗室
之禄百官之俸則銀錢兼支又因而驛逓應付雇夫雇
馬則惟錢是用又因而軍旅之餉則分其主客量其逺
近或以代花布或以充折色此謂自貴近始矣此數者
有岀有入而民間無底滯之患誠以上下交㑹血脈流
通故也輕斂輕散官府有餘積之藏誠以正賦之銀既
以無減於常額而一切之費又取辦於一權故也此權
不可通之於天下以啟盗權之釁請於寳源局或西倉
専設侍郎或即用左右侍郎一員督於上以十三司員
外或主事分理十三省事於下以科道各一員監之銅
料工材各有攸掌各省歛散悉照分司先以區書條議
計定而行而又輕重適均無駭於俗仍唐宋以來舊錢
兼之或上施下或下納上著之以必行之令遲之以嵗
月之效久之而本末兼利公私循環可以輟鼓鑄之勞
而罷工作之使也昔我祖宗先制鈔時下令甚嚴有以
金銀貨物交易者輙没給告者然不徒責之下也後又
令各處稅糧課程贓罪俱折收鈔此固血脈流通之意
所謂泉也而法以佐之所謂權也神宗萬厯四年命户
工二部准嘉靖錢式鑄萬厯通寳錢金背及火漆錢一
文重一錢二分五釐又鑄鏇邊錢一文重一錢三分頒
行天下俸糧兼給銀錢後神宗宫費稍侈令工部鑄錢
給用大學士張居正疏曰按工部議製錢二萬錠該錢
一萬萬文用工本銀十四萬九千兩大半太倉銀庫此
奉㫖鑄錢之大略也臣等伏見先朝鑄造制錢原以通
幣使民鑄成之後諒進少許呈様非所以進供上用者
也萬厯二年鑄造之初亦止進様錢一千萬文其後以
一半通用已非進幣便民之本意今若以賞用闕錢徑
行鑄造通用則是以外府之儲取充内庫大失舊制矣
且京師民間嘉靖錢最多自鑄萬厯錢後愚民訛為止
行新錢不行舊錢甚以為苦今若廣鑄新錢則嘉靖舊
錢必至阻滯不行於民甚為不便又與原奉聖㫖與嘉
靖隆慶等錢兼行之意相背伏望暫停鑄造從之六年
定嘉靖隆慶萬厯制錢每金背八文準銀一分火漆鏇
邊各十文準銀一分洪武等錢與古錢十二文準銀一
分十年詔暫停各處錢局俟錢法疏通聽鼓鑄十三年
鑄萬厯通寳錢十五萬錠南京工部分鑄六萬錠十四
年湖廣撫臣奏武荆衡三局所鑄各限一式民間俱不
通用武局者不能行之荆州衡局者不能行之武昌請
今後不得妄分新舊揀擇彼此(按萬厯中雲南巡按郭/庭梧言國初京師有寳)
(源局各省有寳泉局至嘉靖間省局停廢滇中産銅不/行鼓鑄而反以重價購海􁨤非利也遂開局鑄錢尋命)
(十三布政司皆開局以五銖錢為準用四火黄銅鑄金/背二火黄銅鑄火漆盖以費多利少私鑄自息也久之)
(户部言錢之輕重不常輕則歛重則散故無壅閼匱乏/之患初鑄時金背十文折銀一分今萬厯金背五文嘉)
(靖金背四文折銀一分火漆鏇邊亦如之僅踰十/年而輕重不啻相半宜發庫貯以平其直從之)熹宗
天啟元年鑄泰昌錢兵部尚書王象乾請鑄當十當百
當千三等大錢略倣白金三品之制後有言大錢之弊
者詔停鑄莊烈帝崇禎三年御史饒京言鑄錢開局本
通行天下今苦於無息旋開旋罷各局所鑄之息不盡
歸朝廷復苦無鑄本盖以買銅而非採銅也乞遵洪武
初及永樂九年嘉靖六年例遣官各省鑄錢採銅於産
銅之地倣銀礦法十取其三銅山之利朝廷擅之小民
所採仍予以直從之已而荆州主事朱大受専督鑄錢
定錢式每文重一錢每千直銀一兩南都錢輕薄乃定
每文重八分初嘉靖錢最重隆萬錢加重半銖自啟禎
新鑄出舊錢悉棄置然日以惡薄末年勅鑄當五錢竟
未及行史臣曰明制歴代錢與制錢通行自神宗初從
僉都御史龎尚鵬議古錢止許行民間輸稅贖罪俱用
制錢啟禎時廣鑄錢始括古錢以充廢銅民間市易亦
擯不用矣莊烈帝初即位御平臺召對給事中黄承昊
疏有銷古錢之語大學士劉鴻訓言北方皆用古錢若
驟廢之於民不便帝以為然既而以御史王爕言收銷
舊錢但行新錢於是古錢銷毁頓盡盖自隋時盡銷古
錢至是凡再見之鈔法自𢎞正間廢天啟時給事中惠
世揚復請造行崇禎末有蔣臣者申其説擢為户部司
務倪元璐方掌部事力主之然終不可行而止
　
　
　
　
　
　
　
欽定續通典卷十三
欽定四庫全書
欽定續通典卷十四
　食貨
　　漕運
唐至徳以後因史朝義分兵出宋州淮運於是阻絶租
庸鹽鐵泝漢江而上河南尹劉晏為户部侍郎兼勾當
度支轉運鹽鐵鑄錢使以江淮粟帛由襄漢越商於以
輸京師代宗出陜州關中空窘於是盛轉輸以給用廣
徳二年廢勾當度支使以劉晏専領東都河南淮西江
南東西轉運租庸轉輸至上都凡漕事皆决於晏晏即
鹽利雇傭分吏督之隨江汴河渭所宜故其時轉運船
由潤舟陸運至揚子費錢十九晏命囊米而載以舟減
錢十五由揚州距河隂斗米費錢百二十晏為歇艎支
江船二千艘每船受千斛十船為綱毎綱三百人篙工
五十人自揚州遣將部送至河隂上三門號上門填闕
船斗米減錢九十調巴蜀襄漢麻葈竹條為綯挽舟未
十年人人習河險江船不入汴汴船不入河河船不入
渭江南之運積揚州汴河之運積河隂河船之運積渭
口渭船之運入太倉嵗轉粟至百一十萬石無升斗溺
者又分官吏主丹陽湖禁引溉自是河漕不涸大厯時
李芄為陳州刺史復開陳頴路以通漕輓八年以闗内
豐穰減漕十萬石自揚炎為相修晏素隙罷其職以户
部郎中崔河圖代之而漕事漸壊徳宗貞元初闗輔宿
兵斗米千錢詔浙江東西至今年入運送上都米七十
五萬石更於本道兩税折納米一百萬石并江西湖南
鄂岳福建等道先支米并委浙江東西節度使韓滉處
置船運數内送一百萬石至東渭橋輸納餘賑給河北
等諸軍及行營粮料其淮南及夀濠等道先支米洪潭
屯米并委淮南節度使杜亞勾當其船運數内送二十
萬石至東渭橋餘支充行營糧料天下兩税錢物並委
本道觀察使本州刺史遣官部送上都復陜虢觀察使
李泌益鑿集津倉山西逕為運道屬於三門倉治上路
以回車又為入渭船方五板輸東渭倉米至凡百三十
萬石遂罷南路陸運十五年詔令江淮轉運米宜二百
萬石邇來雖有此命而運米不過四十萬石舊例江淮
米嵗運抵河隂者數五十萬斛久不盈其數惟李㢲為
度支轉運使乃登足數焉至太和初嵗旱河涸掊沙而
進米多耗咸陽令韓遼請修秦漢時興城堰自咸陽抵
潼闗三百里可以罷車挽之勞文宗從其議堰城罷輓
車之牛以供農闗中實賴其利云
梁羅紹威鎮魏博日以臨淄海岱罷兵嵗久儲庾山積
唯京師軍民多而食寡願於太行伐木下安陽淇門斵
船三百艘置水運自大河入洛口嵗以給宿衛太祖深
然之
後唐莊宗同光二年勅鄆州差兵二千自黎陽開河以
通漕運明宗天成元年四月制曰先縁漕運京師租庸
司多借水船今既分兵就食漕運並停其諸河渡水船
即付本主時洋州修魏門倉一百間充貯轉運下峽漕
米斛斗三司使張延朗奏於洺中預備一二年軍糧除
水運外深冬百姓稍閑請差運一轉又請諸道運粮百
石以實京師詔然之時車駕在汴論者以運糧百萬勞
民託近臣奏之帝乃命東地數州運糧十萬石至汴州
司勲員外郎夏侯晤上言曰諸道運轉為實輦下軍儲
今聞多是輕齎却至京中糴納請下令禁止長興元年
鳯州奏開修唐倉湖田路通鳯翔饋運又幽州進新開
東南河路圖自王馬口至淤口長一百六十五里可勝
漕船千石又三司使奏河水運自洺口至京往年牽船
下卸皆用水運衙官今洺岸至倉門稍逺衙官轉運艱
難欲於洺河北岸别鑿一灣引船直至倉門下卸其功
役欲於諸軍内差借從之
周世宗顯徳二年詔曰今州戍兵舊制沿江發運務差
均鄧兩州人户自備舟船水運粮鹽供饋軍食近聞彼
民頗甚勞弊及今有司按本州税積所納常賦可以嵗
給軍儲其水運舟船並宜停廢四年詔疏汴水一派北
入於五丈河又東北達於濟由是齊魯舟楫皆至京師
六年命侍衛馬軍都指揮使韓令坤自京東疏汴水入
於蔡河侍衛歩軍都指揮使袁彦浚五丈河以通漕運
宋都大梁有四河以通漕運(汴河黄河惠/民河廣濟河)本祖建隆二
年給事中范陽劉載往定陶督漕軍丁夫三萬浚五丈
渠自都城北厯曹濟及鄆以通東方之漕開寳五年計
汴蔡兩河公私船運江淮米數十萬石以給兵食是時
京師嵗費有限漕事尚簡至太宗太平興國初兩浙既
獻地嵗運米四萬石雇民挽舟吏因縁為奸所在附載
錢帛雜物乃擇幹彊之臣在京分掌水陸路發運事以
革其弊端拱元年罷京城水陸發運以其事𨽻排岸司
及下卸司先是四河所運未有定制太平興國六年汴
河嵗運江淮米三百萬石粟一百萬石(按李燾續通鑑/長編章俊卿山)
(堂考索皆作/二百萬石)黄河粟五十萬石菽三十萬石惠民河粟
四十萬石菽二十萬石廣濟河粟十二萬石凡五百五
十萬石非水旱蠲放民租未嘗不及其數至道初汴河
運米計五百八十萬石真宗大中祥符初至七百萬石
江南淮南兩浙荆湖路租糴於真揚楚泗州置倉受納
分調舟船泝流入汴以達京師諸州嵗造運船至道末
三千二百七十餘艘(按三千二百七十餘艘非/止運糧兼緡錢布帛在内)天禧末
減四百二十一先是諸河漕數嵗久益增景徳四年定
汴河嵗額六百萬石仁宗天聖四年荆湖江淮州縣和
糴上供小民闕食自五年後權減五十萬石慶厯中又
減廣濟河嵗漕二十萬石後黄河嵗漕益減纔運菽三
十萬石嵗剏漕船市材木勞費甚廣嘉祐四年罷所運
菽減漕船三百艘自是嵗漕三河而已江河上供米舊
轉運使以本路綱輸真楚泗州轉船倉(按宋史作轉般/倉似誤今按通)
(鑑長編山堂考/索皆作轉船倉)載鹽以歸舟還其郡卒還其家汴州詣
轉船倉運米輸京師嵗摺運者四河冬涸舟卒亦還營
至春復集名曰放凍卒得畨休逃匿者少汴船不渉江
路無風波沉溺之患後發運使權益重六路上供米團
綱發船不復委本路獨専其任文移坌并事目繁夥不
能檢察撡舟者賕諸吏得詣富饒郡市賤貿貴以趨京
師自是江汴之舟混轉無辨籍多空名漕事大弊嘉祐
三年以諸路綱不集下詔切責英宗治平初詔復依舊
日成例大加振刷漕粟至京師汴河五百七十五萬五
千石惠民河二十六萬七千石廣濟河七十四萬石諸
路剏漕船二千五百四十艘京師税米支五嵗餘而漕
運吏卒上下共為侵盗貿易甚則託風水沉溺以滅迹
官物陷折嵗不減二十萬斛神宗熙寧二年薛向為江
淮等路發運使始募客舟與官舟分運互相稽察舊弊
乃去嵗漕常數既足募商舟運至京師者又二十六萬
餘石乃請充明年嵗計之數三司吳充言宜自明年減
江淮漕米二百萬石令發運司易輕貨二百萬緡計五
年所得無慮緡錢千萬轉儲備邊王安石謂驟變米二
百萬石米必陡賤驟致輕貨二百萬貫貨必陡貴當令
發運使度米貴州郡折錢變為輕貨儲之河東陜西要
便州軍用常平法糶糴為便詔如安石議七年京東路
察訪鄧潤甫等言山東沿海州郡地廣豐嵗則榖賤募
人為海運山東之粟可轉之河朔以助軍食詔京東河
北路轉運司相度後江淮上供榖至京師者三分不及
一宣徽南院使張方平言今京師古所謂陳留天下四
衝八達之地利漕運而贍師旅國初浚河渠三道以通
漕運計各河之數立上供年額近罷廣濟河而惠民河
粟又不入太倉衆所賴者汴河議者屢作改更并致汴
河日失其舊十二月詔濬廣濟河增置漕舟其後河成
嵗漕京東榖六十萬石東南諸路上供雜物舊陸運者
増舟水運押汴河江南荆湖綱運七分差三班使臣三
分軍大將殿侍又令真楚泗州各造淺底舟百艘分為
十綱入汴元豐五年罷廣濟河輦運司及京北排岸司
移上供物於淮陽計置入汴立清河輦運司言者謂廣
濟安流而上與清河泝流入汴逺近險易不同詔轉運
提㸃刑獄比較利害蔣之竒陳祐甫等開龜山運河乃
免風濤之患詔各遷兩官餘官減年循資有差八年罷
嵗運百萬石赴西京先是常運東南粟入洺下至是户
部奏罷之徽宗崇寧三年户部尚書曾孝廣言往年南
省真州江岸北至楚州淮堤以堰瀦水不通重船船剥
勞費遂於堰旁置轉船倉受逐州所輸更用運河船載
之入汴以達京師雖免推舟過堰之勞然侵盗之弊由
此而起請將六路上供斛斗依東南輕貨雜運直至京
師詔可其奏自是六路郡縣各認嵗額雖湖南北至逺
處亦直抵京師號直達綱繼因鹽法已壊迴舟無所得
舟人逃散法亦大壊政和中譚正上言祖宗建立真楚
泗州轉船倉一以備中都緩急二以防漕渠阻節三則
綱船裝發資次運行更無虛日自其法廢河道日益淺
澁遂致中都糧儲不繼淮南三轉船倉不可不復乞自
泗州為始次及真楚既有糴本(按糴本宋史作瓦木乃/傳刻之誤今從文獻通)
(考及名臣/奏議改正)順流而下不甚勞費俟嵗豐計置儲蓄仍立
轉船倉依前法計置至欽宗靖康元年又詔東南六路
上供額斛除淮南兩浙依舊直達其江湖四路並措置
轉船髙宗建炎元年詔諸路綱米以三分之一輸送行
在餘輸京師二年詔二廣湖南北江東西綱運赴江寧
府福建兩浙路輸送平江府(按宋史輸送平江府句上/脱赴江寧府福建兩浙路)
(九字文義不明今據玊/海及山堂考索增入)京畿淮南京東西河北陜西及
川綱輸送行在其二廣湖南北綱運如過兩浙許便輸
送平江府福建綱運過江東西亦許乗便輸送江寧府
三年又詔糧運輸送建康府至紹興初因地之宜以兩
浙之粟供行在以江東之粟餉淮東以江西之粟餉淮
西荆湖之粟餉鄂岳荆南量所用之粟責漕臣將輸而
歸其餘於行在三十年定制科撥上供米鄂兵嵗用米
四十五萬餘石於全永郴邵道衡潭鄂鼎科撥荆南兵
嵗用米九萬六千石於徳安荆南澧純潭復荆門漢陽
科撥池州兵嵗用米十四萬四千石於吉信南安科撥
建康兵嵗用米五十五萬石於洪江池宣太平臨江興
國南康廣徳科撥行在合用米一百一十二萬石就用
兩浙米外於建康太平宣科撥其宣州見屯殿前司牧
馬嵗用米并折輸馬料三萬石於本州科撥其諸路轉
運司樁發時計内外諸軍嵗費米三百萬斛而四川不
與焉
遼聖宗太平九年燕地饑户部副使王嘉請造船募習
海漕者移遼東粟餉燕後因道險不便而止
金世宗大定初劉璣同知漕運司事奏言漕户顧直太
髙虛費官物宜酌量裁損若減三之一嵗可省官錢一
十五萬餘貫宣宗元光元年六月造舟運陜西糧由大
慶闗渡以抵湖城哀宗天興元年八月發丁壯五千人
運糧以餉喀齊喀喀齊喀時為樞宻使將兵應完顔錫
林等自汝州急入援故餉之
元世祖中統四年詔北京運米五千石赴開平其車牛
之費並從官給至元十三年遣瀘州屯田軍四千轉漕
重慶丞相巴顔獻海運策江南之糧分為春夏二運當
巴顔平江南時嘗命朱清張瑄等以宋庫藏圖籍自崇
明州從海道載入京師而運糧則自浙西涉江入淮由
黄河逆水至平灤旱站陸運至淇門入御河以達於京
後又開濟州泗河自淮至新開河由大清河至利津河
入海因海口沙壅又從東河旱站運至臨清入御河又
開膠萊河道通海勞費不貲卒無成功十九年巴顔追
憶海道載宋圖籍之事以為海運可行於是請於朝廷
命上海總管羅璧朱清張瑄等造平底海船六十艘運
糧四萬六千餘石從海道至京師然創行海洋沿山求
澳風信失時明年始至直沽時朝廷尚未知其利是年
十二月立京畿江淮都漕運司二仍各置分司以督綱
運毎嵗令江淮漕運司運糧至平灤京畿漕運司自平
灤運至大都二十年又用王積翁議令阿巴齊等廣開
新河然新河候潮以入船多損壞民亦苦之而䝉古岱
所督海運之舟悉皆至焉於是罷開新河頗事海運立
萬户府二以朱清為中萬户張瑄為千户䝉古岱為萬
户府達嚕噶齊未幾又分新河軍士水手及船於揚州
平灤兩處運糧命三省造船二千艘於濟州河運糧猶
未専於海道也濟州役夫萬二千人初江淮嵗漕米百
萬石於京師海運十萬膠萊六十萬石而濟之所運三
十萬石水淺舟不能達更以百石之舟運用四人故夫
數增多二十四年始立行泉府司専掌海運增置萬户
府二遂罷東平河運糧二十五年内外分置漕運司二
其在外者於河西務置司領接運海道糧事二十八年
又用朱清張瑄之請併各府為都漕運萬户府止令清
瑄二人掌之其屬有千户百户等官分為各翼以督嵗
運先是中統二十九年從郭守敬言開通惠河守敬嘗
陳水利十一事其一欲道昌平縣白浮村神仙泉過雙
塔榆河引一𤱔玊泉諸水入城滙於積水潭從東折而
南入舊河毎十里置一牐以時蓄洩帝稱善復置都水
監命守敬領之丞相以下皆親撡畚鍤為之倡置牐之
處往往於地中得舊時磚木人服其識逾年畢工自是
免都民旱運之勞上悦賜名通惠武宗至大四年遣官
至江浙議海運事時江東寧國池饒建康等處運糧率
令海船從揚子江逆流而上江水湍急又多石磯走沙
漲淺糧船俱壊嵗嵗有之又湖廣江西之糧運至真州
入海船船大底小亦非江中所宜於是以嘉興松江秋
糧并江淮江浙財賦府嵗辦糧悉充海運海漕之利至
是益博初海運之道自平江劉家港入海經揚州路通
州海門縣黄連沙頭萬里長灘開洋沿山㠗而行抵淮
安路鹽城縣歴西海州海寧府東海縣宻州膠州界放
靈山洋投東北路多淺沙行月餘始抵成山計其水程
自上海至楊村馬頭凡一萬三千三百五十里至元二
十九年朱清等言其路險惡復開生道自劉家港開洋
至撑脚沙轉沙觜至三沙揚子江過匾擔沙大洪又過
萬里長灘放大洋至青水洋又經黒水洋至成山過劉
島芝罘沙門二島放萊州大洋抵界河口其道差為徑
直後千户殷明畧又開新道從劉家港入海至崇明州
三沙放洋向東行入黒水大洋取成山轉西至劉家島
又至登州沙門島放萊州大洋入界河當舟行風信有
時自浙西至京師不過旬日而已視前二道較便然風
不測船易漂没亦有船壊而棄其米云
明太祖洪武元年命浙江江西及蘇州等九府運糧三
百萬石於汴梁已而大將軍徐達令忻崞代堅臺五州
運糧大同中書省符下山東行省募水工發萊州洋海
倉餉永平衛其後海運餉北平遼東令户部於蘇州太
倉儲糧二千萬石以備海運供給遼東其西北邊則浚
開封漕河餉陜西自陜西轉餉寧夏河州其西南令川
貴納米中鹽以省逺運於時各路皆就近輸得利便矣
成祖永樂元年納户部尚書郁新言始用淮船受三百
石以上者道淮及沙河抵陳州頴岐口跌坡用淺船可
載一百石以上者運至跌坡别以巨舟入黄河抵八栁
樹等處車運赴衛河輸北平與海運相參其時海運糧
六十五萬一千二百二十石於北京時車駕數臨幸百
費仰給不止餉邊也淮海運道凡二十二年海運糧四
十八萬四千八百一十石於通州又衛河儧運糧四十
五萬二千七百七十六石於北京所謂海陸兼運也自
濬㑹通河(按㑹通河濬於九年春二月己未命工部尚/書宋禮都督周長開㑹通河自濟寧至臨清)
(舊通舟楫先是洪武中河岸衝缺河道淤塞故於河道/置八遞運所毎所用民丁三千車二百輛嵗久民困其)
(役永樂初屢有言開河便者上重民力未許至是濟寧/同知潘叔正言㑹通河道四百五十餘里其淤塞者三)
(之一浚而通之非唯山東之民免轉輸之勞實國家無/窮之利也乃命禮等往視禮等極言疏濬之便且言天)
(氣和霽宜及時用工於是遣侍郎金純發山東直𨽻徐/州民丁及應天鎮江等府民丁併力開浚民丁皆給糧)
(犒賞蠲他役及今年田租命宋禮總督之功成以汶泗/為源河水出寧陽縣泗水出兖州至濟寧而合置閘以)
(分其流南流通於淮而新開河則居其西北流由新開/河道東昌入臨清計三百八十五里自濟寧至臨清置)
(十五閘以時啓閉又於寧陽築堽城壩遏汶水盡入漕/河禮還京上言㑹通河源於汶泗夏秋霖潦泛溢則馬)
(常泊之流亦入焉汶泗合流至濟寧分為二河一入徐/州一入臨清河流深淺舟楫通塞繫乎泊水之消長泊)
(水夏秋有餘冬春不足非經理河源及引别水以益之/必有淺澁之患今汶河上流上自寧陽縣已築壩堰使)
(其水盡入新河東平州之東境有沙河一道本汶河支/流至十里口通馬常泊比年流沙淤塞河口宜及時開)
(濬况沙河至十里口故道具存不必施工河口當/濬者僅三里河身宜築堰者計百八十丈從之)功既
迄成乃復命都督賈義尚書宋禮以舟師運禮以海船
大者千石工窳輒敗乃造淺船五百艘運淮揚徐兖糧
百萬以當海運之數(按㑹通河既成後令浙江嘉湖杭/與直𨽻蘇松常鎮等秋糧除存留)
(并起運南京供内府等項外其餘原坐太倉海運之數/盡改撥運淮安倉交收揚州鳯陽淮安三府秋糧内毎)
(嵗定撥六十萬石運至徐州倉交收徐州幷山東兖州/府秋糧内毎嵗定撥三十萬石俱令民運赴濟寧倉交)
(收河南山東税糧令民運至臨清倉交收仍令淺河船/於㑹通河以三千隻支淮安糧運至濟寧倉以二千隻)
(支濟寧糧運赴通州倉毎嵗通運四次其天津并通州/等衛各撥官軍於通州接運至京於是海運不復行矣)
平江伯陳瑄繼之於各路置倉運以就近官軍而支運
之法舉行海陸二運俱廢惟存遮洋船毎嵗於河南山
東小灘等水次兑糧三十萬石十二輸天津十八由直
沽入海輸薊州而已不數年官軍多所調遣道逺數愆
期宣宗宣徳四年瑄及尚書黄福建議復支運法乃令
江西湖廣浙江民運百五十萬石於淮安倉蘇松寧池
廬安廣徳民運糧二百七十四萬石於徐州倉應天常
鎮淮揚鳯太滁和徐民運糧二百二十萬石於臨清倉
令官軍接運入京通二倉民糧既就近入倉力大減省
乃量地近逺糧多寡抽民船十一或十三五之一以給官
軍惟山東河南北直𨽻則徑赴京倉不用支運尋令南
陽懷慶汝寧糧運臨清倉開封新徳衛輝糧運徳州倉
其後山東河南皆運徳州倉六年瑄言江南民運糧諸
倉往返幾一年誤農業令民運至淮安𤓰洲兑與衛所
官軍運載至北給與路費耗米則軍民兩便是為兑運
命羣臣㑹議吏部蹇義等言官軍兑運民糧加耗則例
以地逺近為差如有兑運不盡仍令民自運赴諸倉不
願兑者亦聴其自運軍既加耗又給輕齎銀為洪閘盤
撥之費且得附載他物皆樂從事而民亦多以逺運為
艱於是兑運者多而支運益少計運糧之數四百萬石
京倉貯十四通倉貯十六英宗正統初計四百五十萬
石而兊運者二百八十萬餘石淮徐臨徳四倉支運者
十之三四耳土木之變復盡留山東直𨽻軍操備蘇松
諸府運糧仍屬民景帝景泰六年乃復軍運憲宗成化
初以運糧未有定額乃定制四百萬石七年乃有改兊
之議時應天巡撫滕昭令運軍赴江南水次交兑加耗
外復石增米一斗為渡江費後數年帝乃命淮徐臨徳
四倉支運七十萬石之米悉改水次交兊由是悉變改
兊而官軍長運遂為定制孝宗𢎞治五年户部尚書葉
淇言蘇松諸府連嵗荒歉民買漕米毎石銀二兩而北直
𨽻山東河南嵗供宣大二邉糧料毎石亦銀一兩去嵗
蘇州兊運已折五十萬石毎石銀一兩今請推行於諸
府而稍差其直災重者石七錢稍輕者石仍一兩俱解
部轉發各邉抵北直𨽻三處嵗供之數而供三處本色
以輸京倉則費省而事易集從之自後嵗災輒權宜折
銀而折價以六七錢為率無復至一兩者穆宗隆慶中
運道艱阻議者欲開膠萊河復海運由淮安清浦口歴
新壩馬家壕至海倉口徑抵直沽止循海套不泛大洋
疏上遣官勘報以水多沙磧而止神宗萬厯時折銀漸
多三十年漕運抵京僅百三十八萬餘石而撫臣議截
留漕米以濟河工倉場侍郎趙世卿争之言太倉入不
當出計二年後六軍萬姓將待新漕舉炊倘輸納愆期
勢事不可問矣原其初災傷折銀本折漕糧以抵京軍
月俸其後更以給邉餉世卿故力争之自後倉儲漸匱
漕政益弛矣
　　(臣/)等謹案漕運之制必視水道所宜以裕民而益
　　國唐都闗中置轉輸之倉由江淮汴河以達于渭
　　宋都大梁以四河通漕運皆行水之正道也至元
　　人始重海運其講求海道沿山求澳與夫相風避
　　磧之法可謂備矣今考之元史至元二十八年漂
　　米至二十四萬五千有竒至大三年漂米至二十
　　萬九千有竒而毎嵗漂溺以什百千萬計者不與
　　焉原其立法之初本欲省經費而罷牽挽究乃舉
　　倉庾之正供及轉漕之官吏士卒悉棄諸不測之
　　淵利害昭然無俟較量然終元之世不能廢海運
　　者以運渠未濬舎此更無以便漕也自明臣宋禮
　　陳瑄等濬㑹通河以通漕舟後復改為兑運省民
　　間輸挽之勞倉儲正額嵗有常經不同海運之輕
　　為嘗試至天啓以後徐鴻儒李青山相繼為亂有
　　司𠞰治無方運道為梗沈廷揚復議海運終於難
　　行明末綱紀不振即此可見矣
　　鹽鐵
唐肅宗乾元二年鹽鐵鑄錢使第五琦立鹽法就山海
井竈近利之地置監院游民業鹽者為亭户免雜徭盗
鬻者論以法及琦為諸州𣙜鹽鐵使盡𣙜天下鹽斗加
時價百錢而出之及劉晏為鹽鐵使復上鹽法輕重之
宜出鹽之鄉因舊監置吏亭户糶商人縱其所之江嶺
去鹽逺者有常平鹽毎商人不至則減價以糶民官收
厚利而人不知貴晏又以鹽生霖潦則鹵薄暵旱則土
溜墳乃隨時為令遣吏曉導倍於勸農吳越揚楚鹽廪
至數千積鹽二萬餘石有漣水湖州越州杭州四塲嘉
興海陵鹽城新亭臨平蘭亭永嘉太昌侯官富都十監
嵗得錢百餘萬緡以當百餘舟之賦晏之始至也鹽利
嵗四十萬緡至代宗大厯末六百餘萬緡天下之賦鹽
利居半宫闈服御軍鑲百官俸禄皆仰給焉至包佶為
汴東水陸運兩税鹽鐵使屢更其法鹽估益貴商人乗
時射利逺鄉貧民困髙估至有淡食者其後軍費日增
鹽價浸貴有以榖一斗易鹽一升憲宗元和時鹽鐵使
李錡奏減江淮鹽價然錡多専利於巳旋以罪誅仍增
所減鹽價至李巽為鹽鐵使始復劉晏之制
後唐莊宗同光三年勅應税鹽錢宜令租庸司指揮並
淮元徴本色輸納不得更改折紐之法明宗為監國下
教百姓合散蠶鹽毎嵗祗二月内一度俵散依夏税限
納錢長興元年制曰應天下府州所徴各税土地節氣
各有早晚訪聞天下州縣官吏於省限前預先徴促致
百姓生持送納博買供輸既不利其生民今特議其改革
宜令所司更展期限於是户部奏三京鄴都諸道州府
逐年所徴鹽麴起徴條流内河南府華耀陜絳鄭孟懐
陳齊棣延兖沂徐宿汶申安滑濮澶商襄均房雍許邢
鄧雒磁唐隨郢蔡同鄆魏汴潁復曹鄜宋亳蒲等州節
候常早其蠶鹽六月五日起徴至八月二十日納足幽
定鎮滄晉隰燕宻青登淄萊邠寧慶衍等州節侯較晚
蠶鹽六月十日起徴八月二十五日納足
晉髙祖天福中以百姓犯鹽禁乃以食鹽錢於諸道計
户配之作五等令人逐便興販其後鹽貨頓賤乃重置
税
周世宗顯徳三年勅齊州管内元於秋苗上俵配蠶鹽
謂之察頭鹽毎一石徴錢三千文苗𤱔雖減於舊時鹽
數不少於往日且聞黎庻頗亦艱辛其滄棣濵淄青五
州管内祈請蠶鹽毎一石徴絹一匹地理相接苦樂頓
殊輸輕者量與增添賦重者時宜蠲減庻無偏黨用示
均平其齊州所納鹽價錢特與減放一半只徴錢一千
五百文其滄棣濵淄青等州毎鹽一石舊徴絹一匹起
來年後加一匹
宋自削平諸國天下鹽利皆歸縣官官鬻通商隨州郡
所宜然亦變革不常而尤重私販之禁凡禁𣙜之地官
立標識候望以曉民其顆鹽通商之地京西則蔡襄鄧
隨唐金房均郢州光化信陽軍陜西則京兆鳯翔府同
華耀乾商涇原邠寧儀渭鄜坊丹延環慶秦隴鳯階成
州保安鎮戎軍及澶州諸縣之在河北者其末鹽通商
之地京東則登萊州河北則大名真定府貝冀相衛邢
洺深趙滄磁徳博棣祁定保瀛莫雄覇州徳清通利永
静乾寧定逺保定廣信安肅永定軍唯益州煮井鹽禁
不得出川峽真宗咸平中度支使梁鼎言陜西沿邊解
鹽請勿通商官自鬻之詔以鼎為陜西制置使又以内
殿崇班杜承睿同制置陜西青白鹽事承睿言鄜延環
慶儀渭等州自禁青鹽之後今商人入芻粟運解鹽於
邊貨鬻其直與青鹽不至相懸是以民食賊鹽頗知畏
法而蕃部青鹽難售今聞運解鹽於邊欲與内地同價
邉民必冐法圖利却入蕃界私販青鹽是助㓂資而結
民怨矣繼又有上疏言其不便者鼎請侯至邊部幹運
及乗傳至解池即禁止商販旋運鹽赴邊公私大有煩
費而邉民頓無入市物論紛擾於是命判鹽鐵勾院林
特知永興軍張詠詳議以為公私非便請復舊商販詔
切責鼎罷度支使後定制禁𣙜之地皆官役鄉户衙前
及民夫謂之帖頭水陸漕運而通商州軍並邊秦延環
慶渭原保安鎮戎徳順又募人入中芻粟以鹽償之繼
又以禁𣙜之法賦税反致不給軍官輦運百姓困於轉
輸仁宗天聖八年上書者言縣官禁鹽得利微而為害
博兩池積鹽為阜其上生木合抱數莫可較宜聴通商
平估以售可以寛民力詔翰林學士盛度御史中丞王
隨議更其制度因條奏通商五利上之曰方禁商時伐
木造船輦運兵民不勝疲勞今去其弊一利也陸運既
差帖頭又役軍户貧人懼役連嵗逋逃今悉罷之二利
也船運有沉溺之患綱吏侵盗雜以泥沙硝石其味苦
惡今皆得食真鹽三利也錢幣國之貨泉欲使流通富
家多藏鏹不出民用益蹙今嵗得商人出緡錢六十餘
萬助經費四利也嵗減鹽官兵卒畦夫傭作之給五利
也十月詔罷三京二十八州軍𣙜法聴商人入錢若金
銀其法既定嵗課頓增慶厯中復行禁𣙜之法兵民輦
運不勝其苦州郡騷然法又大壞太常博士范祥極言
其弊以祥為陜西提㸃刑獄兼制置解鹽事使推行之
其法舊禁鹽地一切通商聴鹽入蜀罷九州軍入中芻
粟令入實錢償以鹽視入錢州軍逺近及所指東西南
鹽第優其直東南鹽又聴入錢授以要劵即池騐劵按
數而出盡弛兵民輦運之役又以延慶環渭原保安鎮
戎徳順地近烏白池奸人私以青白鹽入塞侵利亂法
乃募人入中池鹽予劵優其估還以池鹽償之以所入
鹽官自出鬻禁人私售峻青白鹽之禁又令三京及河
中河陽陜虢解晉絳濮慶成廣濟官仍鬻鹽須商賈流
通乃止行之數年黠商貪賈無所僥倖闗中之民得安
其業公私便之其後祥縁事罷職以轉運使李恭代之
並邊復聴入芻粟以當實錢而虗估之弊滋長劵直亦
從而賤嵗損官課無慮百萬三司使張方平及包拯請
復用祥乃復以祥總鹽事法又復舊神宗時王安石當
國復為官賣民間騷怨安石去位乃罷之後沈希顔復
行安石之法侍御史黄降劾之又復舊制通商徽宗宣
和三年大改鹽法舊税鹽並易為鈔鹽凡未賣税鹽鈔
引及已請算或到倉已投暨未投者並赴𣙜貨務改給
新法鈔引方許通販南渡以後雖屢改鈔法而日久弊
生理宗端平二年都省言淮浙嵗額鹽九十七萬四千
餘袋近二三年積虧一百餘袋民食貴鹽公私俱病有
㫖三路提舉茶鹽司各置主管文字一員専以興復鹽
額收買散鹽為務
遼太祖時以所得漢民數多即八部中分古漢城别為
一部冶城在炭山南有鹽池之利即後魏滑鹽縣也八
部皆取食之及征幽薊還次於和拉濼命取鹽給軍自
後濼中鹽益多上下足用太宗㑹同初晉獻十六州地
而瀛莫在焉始得河間煮海之利置𣙜鹽院於香河縣
於是燕雲迤北暫得滄鹽一時産鹽之地如渤海鎮城
海陽豐州陽洛城廣濟湖等處五京計司各以其地領
之
金地濵海多産鹽上京東北二路食肇州鹽率賔路食
海鹽臨潢之北有大鹽濼烏庫哩實壘部有鹽池皆足
以食境内之民嘗徴其税及得中土鹽塲倍之故設官
立法加詳世宗大定以後定制置山東滄寳坻莒解北
京西京七鹽司定軍私煮鹽及盗官鹽之法命明安穆
昆巡捕凡部族值饑嵗罷其鹽池税章宗時諭有司曰
比因獵知百姓多有鹽禁獲罪者民何以堪宜從平灤
均辦例令民自煎詔百官議之户部尚書鄧儼等謂若
令民計口定課民既輸乾辦錢又必别市而食是重費
民財而徒增煎販之利且今之鹽價葢昔日錢幣易得
時之所定今昔不同况太平日久户口蕃息食鹽税課
宜有羡增而反無之何哉縁官估髙貧民利私鹽之賤
致虧官課爾近已減寳坻山東滄鹽價所售必多自有
羡餘乞令平灤乾辦鹽課亦宜減價各路巡鹽弓手不
得自専巡捕庻革誣罔之弊禮部尚書李晏亦請減價
使公私價同而刑部尚書郭邦傑左諌議大夫圖克坦
鎰皆請乾辦宰臣復集議以減價為是其鹽官出巡約
所屬同往不同獲者不坐上命寳坻山東滄鹽毎斤減
價餘從所請又以大理司直伊喇久勝努廣寧推官宋
扆議北京遼東鹽司利病復置北京遼東鹽使司承安
三年尚書省奏鹽利至大今天下户口蕃息食者倍於
前軍儲支引者不甚多况日用不可闕之物豈以價之
低昻而有多寡若不隨時取利則失矣於是各鹽司俱
酌增其價泰和四年以七鹽司課額七年一定為制毎
斤増其價後以涿州刺史𤓰爾佳博諾言以萊州民所
納鹽錢聴輸絲錦銀鈔宣宗貞祐二年户部言陽武延
津原武滎澤河隂諸縣饒鹹鹵民私煎不能禁遂詔置
塲設判官管勾各一員𨽻户部河東南權宣撫副使烏
庫哩慶夀言河中乏糧既不能濟而又邀糴以奪之夫
鹽乃官物有司陸運至河復以舟達京兆鳯翔以與商
人貿易艱得而甚勞而陜西行部毎石復邀糴二斗是
官物而自糴也夫轉鹽易物本濟河中而陜西復强取
之非奪而何乞彼此悉聽民便則公私皆濟上從之興
定中以延安行六部員外郎盧進建言綏徳之嗣武城
義合克戎寨近河地多産鹽請設鹽場管勾一員輸錢
以佐軍詔用其言設官鬻鹽給邊用又以李復亨言以
河中西岸解鹽舊所易粟麥充闗東之運尋命解鹽不
得通陜西以北方有警河禁方急也元光二年内族鄂
和言民運解鹽有助軍食詔修石墻以固之
元制鹽法各路異其制大抵皆因時制宜隨時捄弊其
大都之鹽順帝元統二年御史臺奏竊覩京畿民居繁
盛日用鹽不可闕大徳中因商販把握行市民食貴鹽
乃置局設官賣之泰定間因所任局官不得其人在上
者失於鈐束致有短少之弊於是巨商趨利者營屬當
道以局官侵盗為由輒奏罷之復從民販賣無籍之徒
私相犯界煎賣獨受其利官課為所侵礙而民食貴鹽
益甚貧者多不得食甚不副朝廷恤民之意宜仍舊設
局官為𤼵賣省部議如所奏於南北二城置十有五處
毎局日賣十引設賣鹽官二員以嵗一周為滿責其奉
公𤼵賣至正三年監察御史王思誠侯思禮等建言京
師自大徳七年設官賣鹽法久弊生其起運在船則有
侵盗滲溺之患到局則有和雜灰土之弊官鹽起運凡
運司所遣之人擅作威福南抵臨清北自通州所至索
截河道舟楫往來無不被擾又其舟小而不固滲漏侵
盗弊病多端當時設局置官但為民食貴鹽殊不料官
賣之弊反不如商販之賤宜將元設監局合准革罷聴
從客旅興販奏上如所議行其餘各路行鹽之處如河
間山東陜西河東遼陽兩淮兩浙福建廣東廣海四川
諸路俱商販而辦其課至嵗額多寡往往隨時酌定或
以運司領其事或兼轄於行御史臺及行中書省皆無
定制祗以合時宜也
明太祖初起即立鹽法置局設官令商人販鬻二十取
一以資軍餉既而倍征之尋用胡深言復初制後於産
鹽之地次第設官其鹽一引嵗額多隨時酌辦因所産
之地制法不同故課亦各有多少解州之鹽風水所結
寧夏之鹽刮地得之淮浙之鹽熬波川滇之鹽汲井閩
粤之鹽積鹵淮南之鹽煎淮北之鹽曬山東之鹽有煎
有曬(按畿輔通志明洪武初年長蘆嵗辦鹽引即有正/課正統中議准長蘆鹽課量場分逺近為四等召)
(商中/賣云)然明代鹽法莫善於開中洪武三年山西行省言
請令商人於大同倉入米一石太原倉入米一石三斗
給淮鹽一小引商人鬻畢即以原引赴所在官司繳之
如此則轉運費省而邊儲充帝從之召商輸糧而與之
鹽謂之開中其後各行省邊境多召商中鹽以為軍儲
鹽法邊計相輔而行四年定中鹽例輸米臨濠開封陳
橋襄陽安陸荆州歸州大同太原孟津北平河南府陳
州北通州諸倉計道里近逺自五石至一石有差先後
増減則例不一率視時緩急米直髙下納者利否道逺
地險則減而輕之編置勘合及底簿發各布政司及都
司衛所商納糧畢書所納糧及應支鹽數齎赴各轉運
提舉司照數支鹽其法頗善成祖即位以北京諸衛糧
乏悉停天下中鹽専於京衛開中唯雲南金齒衛楚雄
府四川鹽井衛陜西甘州衛開中如故不數年京衛糧
米充羡而大軍征安南多費甘肅軍糧不敷百姓疲於
轉運迨安南新附餉益難繼於是諸所復召商中鹽他
邊地復以次及矣仁宗立以鈔法不通議所以斂之之
道户部尚書夏原吉請令有鈔之家中鹽宣宗宣徳元
年停中鈔例三年夏原吉以北京官吏軍匠糧餉不支
條上預備策言中鹽舊例太重商賈少至請更定之乃
定毎引自二斗五升至一斗五升有差召商納米北京
英宗正統三年寧夏總兵官史昭以邊軍缺馬而延慶
平凉官吏軍民多飬馬乃奏請納馬中鹽上馬一匹與
鹽百引次馬八十引既而定邊諸衛遞増二十引其後
河州中納者上馬二十五引中減五引松潘中納者上
馬三十五引中減十引久之復如初制中馬之始騐馬
乃掣鹽既而納銀於官以市馬銀入布政司宗禄屯糧
修邊賑濟展轉支銷銀盡而馬不至而邊儲亦自此告
匱矣於是召商中淮浙長蘆鹽以納之令甘肅中鹽者
淮鹽十七浙鹽十三淮鹽惟納米麥浙鹽兼收豌豆青
稞淮鹽直貴商多趨之故令淮浙兼中然舊例中鹽户
部出榜召商無徑奏者富人吕銘等託勢要奏中兩淮
存積鹽中㫖允之户部尚書馬昻不能埶正鹽法之壞
自此始由是勢豪多攙中商人失利江南北私販愈多
課亦漸減憲宗末宦侍竊勢奏討淮浙鹽無算兩淮積
久至五百餘萬引商引壅滯户部及巡鹽御史屢有建
白終無補益後清理兩淮鹽法侍郎請令商人買餘鹽
補官引(按餘鹽乃竈户正課外所/餘之鹽或係不取正課者)且停各邊開中葢以
餘鹽補充正課而鹽法一小變然是後餘鹽盛行正鹽
守支日久願中者少餘鹽第領勘合即時支賣願中者
多自𢎞治時以餘鹽補正課初以償逋課後令商人納
價輸部濟邊至世宗嘉靖時延綏用兵遼左缺餉盡發
兩淮餘鹽之引於二邊開中自是餘鹽行又設處置科
罰名色於是正鹽未𣲖先估餘鹽商竈俱困給事中管
懷理言鹽法之壞其弊有六開中不時米價騰貴召糴
之難也勢豪大家専擅利權報中之難也官司科罰吏
胥侵索輸納之難也下塲俟掣動以數年守支之難也
定價太昻息不償本取贏之難也私鹽四出官鹽不行
市易之難也有此六難正課壅矣而司計者因設餘鹽
以佐之餘鹽利厚商固樂從然不以開邊而以解部雖
嵗入鉅萬無益軍需嘗考祖宗時商人中鹽納價甚輕
而竈户煎鹽工本甚厚今鹽價十倍於前而工本不能
十一何以禁私鹽使不行也故欲通鹽法必先處餘鹽
欲處餘鹽必多減正價大抵正鹽賤則私販自息定價
之後不必解赴太倉俱令開中闗支餘鹽以盡收為度
正鹽價輕既利於商餘鹽收盡又利於竈未有商竈既
利而國課不充者也事下所司户部復以為餘鹽銀仍
解部如故而邊餉益虚矣神宗萬厯二十六年以鴻臚
寺主簿田應璧奏命中官魯保鬻沒官餘鹽給事中包
見㨗極陳利害不聽保既視事遂議開存積鹽户部尚
書楊俊民言明㫖覈沒官鹽而存積非沒官也額外加
增必虧正課保奏不可從御史馬從聘亦争之俱不聴
保乃開存積鹽越次超掣壓正鹽不行商民大擾而姦
人争起董璉吳應麒等争言鹽利山西福建諸税監皆
領鹽課而鹽法更壞至莊烈帝崇禎中給事中黄承昊
條上鹽政頗欲有所釐革時兵餉大絀迄不能行
鐵課自宋時稍弛無一定税法孝宗乾道四年謝師稷
為福建提刑奏免輸鐵葉錢
遼太祖父色勒迪始置鐵冶教鼓鑄太祖併室韋其地
産銅鐵其人善作銅鐵器又有哈凖部多鐵部置三冶
及征幽薊師還次山麓得銀鐵命置冶後得東平縣本
漢襄平縣故地産鐵置採鍊者三百户隨賦供納及征
渤海遷其民於遼城建長樂縣民四千户令一千户納
鐵又廣州本渤海鐵利府太祖改曰鐵利州亦多鐵置
冶興宗重熙二年禁夏國使沿路私市金鐵道宗清寧
八年禁南京不得私貨鐵咸雍六年禁鬻生熟鐵於回
紇卓木布等界
金太祖開國之初税牛具耕器海陵正隆三年遣使檢
視諸路鐵冶章宗泰和時李復亨奏民間銷毁農具以
給軍器臣竊以為未便汝州魯山保豐鄧州南皆産鐵
募工置治可以獲利且不厲民從之
元世祖中統三年諸王塔齊爾請置鐵冶從之六月勅
武寧軍嵗輸産鐵又立小峪蘆子武寧軍赤泥泉鐵冶
四所至元四年阿哈瑪特請興河南等處鐵冶以漏籍
户一萬八千八百附籍四千三百各處起冶嵗課鐵四
百八十萬七十斤又以禮部尚書摩和納領已括户三
千興煽鐵冶嵗輸鐵一百三萬七十斤就鑄農器二十
萬事易粟四萬石輸官河南隨處城邑市鐵之家令仍
舊鼓鑄十二年阿哈瑪特等以軍興國用不足議復立
都轉運司量增課程元額鼓鑄鐵器官為局賣又立鐵
冶總管府從綦公直言設冶場於伯什巴里鼓鑄農器
成宗元貞元年又置河東山西鐵冶提舉司武宗至大
元年罷順徳廣平鐵冶提舉司聴民自便有司税之如
舊後各路所設鐵冶之官或歸中政院或仍以其事𨽻
有司或以年饑而免其課皆因時制宜無定制也然設
法較各代差詳其鐵之等亦不一有生黄鐵生青鐵青
𤓰鐵蕳鐵其制鐵法亦有引如鹽例禁私販之條較鹽
法稍輕云
明太祖洪武六年置江西進賢新喻分宜湖廣興國黄
梅山東萊蕪廣東陽山陜西鞏昌山西吉州二太源澤
潞各一凡十三所嵗輸鐵七百四十六萬餘斤河南四
川亦有鐵冶繼又益以茶陵十五年廣平吏王允道言
磁州産鐵元時置官嵗收百餘萬斤請如舊帝以民生
甫定復設必重擾杖而流之海外十八年罷各布政司
鐵冶既而工部言山西交城産雲子鐵舊貢十萬斤繕
治兵器他處無有乃復設已而武昌吉州以次復焉後
以工部言復盡開令民得自採鍊每三十分取其二永
樂時設四川龍州遼東都司三萬衛鐵冶孝宗𢎞治十
七年廣東歸善縣請開鐵冶有司課外索賂因以致亂
旋復討平武宗正徳十四年廣州置鐵厰以鹽課提舉
司領之禁私販如鹽例世宗嘉靖二十四年開建寧延
平諸府鐵冶隆萬以後率因舊制未嘗特開恐致擾也
　
　
　
　
　
　
　
　
　
　
　
欽定續通典卷十四
欽定四庫全書
欽定續通典卷十五
　食貨
　　𣙜酤
唐徳宗貞元二年復禁京城畿縣酒天下置肆以酤者
每斗𣙜百五十錢憲宗元和六年京兆府奏𣙜酒錢除
出正酒户外一切隨兩税青苗錢據貫均率從之十二
年户部奏准勅文如配戸出𣙜酒錢處即不得更置官
店𣙜酤其中或恐諸州府先有不配戸出錢者即須𣙜
酤請委州府長官據當處錢額約米麴時價收利應額
足即止武宗㑹昌六年勅揚州等八道州府置𣙜麴并
置官店酤酒代百姓納𣙜酒錢并充資助軍用昭宗世
以用度不足易京畿邊鎮麴法并𣙜酒以贍軍鳯翔節
度使李茂貞方専其利按兵請入奏利害天子遽罷之
梁太祖開平三年勅聽諸道州府百姓自造麴官中不
禁
後唐明宗天成三年勅三京鄴都諸道州府鄉村人户
今後於夏秋田苖上每畝納麴錢一任百姓造麴醖酒
供家其錢隨夏秋徴納其京都及諸道州府縣鎮坊界
及闗城草市内應逐年買官麴酒户便許自造麴醖酒
貨賣長興二年放麴錢官中自造麴逐州減舊價一半
在城貨賣除在城居人不得私造外鄉村人户或祇供
家用一任私造令下人甚便之
周世宗顯徳四年勅停罷先置賣麴都務鄉村人户今
後並許自造米醋及買糟造醋供食仍許於本州縣界
酤賣(按吴曾能改齋漫録所𣙜苦酒即醋/則五代以前不特𣙜酒即醋亦𣙜也)
宋𣙜酤之制諸州城内皆置務釀酒縣鎮鄉閭或許民
釀而定其課若有遺利所在多請官酤三京官造麴聽
民納直以取陳滑蔡潁隨郢鄧金房州信陽軍舊皆不
𣙜太宗太平興國初京西轉運使程能請𣙜之所在置
官吏局署取民租米麥給釀以官錢市薪槱及吏工奉
料所獲無幾而主吏規其盈羡及醖齊不良酒多漓薄
至量户太小令酤民被其害太宗知其弊淳化五年詔
募民自釀輸官錢減常課三之二使其易辦真宗咸平
以後其𣙜酤嵗課如麴錢之制附兩税均率先是募民
掌𣙜太宗雍熙二年詔曰有司請罷杭州𣙜酤使豪舉
之家坐専其利貧弱之户嵗責所輸本欲惠民乃成侵
擾宜仍舊𣙜酒罷納所均錢真宗天禧四年轉運副使
方仲荀言本道酒課舊額十四萬貫遺利尚多乃嵗増
課九萬八千貫初著作郎張師徳使淮南上言鄉村酒
户年額少者望並停廢從之乾興初言者謂諸路酒
課所増無有藝極非古者禁羣飲教節用之義遂詔鄉
村毋得增置酒場仁宗慶厯間三司言陜西用兵尤資
𣙜酤之利請較監臨官嵗課增者第賞之繼令蕭定基
王琪等商度利害初酒場有課不登州縣多責衙前或
伍保輸錢以充其數景祐後數戒止之英宗治平四年
手詔蠲京師酒户所負𣙜錢十六萬緡又江南所增酒
場强率人酤酒者禁止神宗熙寧三年詔諸郡遇節序
毋得以酒相饋初知渭州蔡挺言陜西有醖公使酒交
遺至踰二十驛道路煩苦詔禁之至是都官郎中沈行
復言知莫州柴貽範饋他州酒至九百餘瓶用兵夫踰
一百人故并諸路禁焉四年令式所刪定官周直孺言
在京麴院酒户鬻酒虧額原於麴數多則酒亦多多則
價賤賤則損利為今之法宜減數增價使酒有限而必
售請以百八十萬斤為定額遇閏則增十五萬斤後乃
令外居宗室酒止許於舊官院寄醖哲宗紹聖二年左
司諫翟思言諸郡釀酒非沿邊郡者請並復熙寧之數
詔熙寧五年以前諸郡不釀酒及有公使錢而無酒者
所釀並依熙寧編敇數仍令諸郡所減勿逾百石舊不
及數者如舊毋得於例外供饋後又以陜西沿邊官監
酒務所課不足乃令邊郡非帥府並酌條制定釀酒數
諸將并城砦止許於官務寄釀徽宗大觀四年以兩浙
轉運之請官監鬻糟錢别立額比較又詔諸郡𣙜酒之
地酒米並别遣倉官督之渡江後屈於養兵隨時增課
髙宗建炎三年總領四川財賦趙開遂大變酒法自成
都始先罷公帑實供給酒即舊坊場設官主之民以米
付之於官自釀計斛輸錢明年徧下其法於四路其課
増至六百九十餘萬緡凡官糟四百所私店不與焉於
是東南酒額亦日加增先是酒有定價每增湏上請是
後郡縣始自增而價不一紹興七年以户部尚書章誼
等言行在置贍軍酒庫後又改為贍軍激賞庫自軍興
以來諸帥擅𣙜酤之利紹興末始歸縣官孝宗乾道元
年以浙東西犒賞庫六十四隸三衙輸庫於左藏南庫
餘錢充隨年贍軍及造軍器之需焉(按宋㑹要大郡課/多者除錢之外又)
(有絲絹布之類史志不/載或以偶行之法也)𣙜醋之制徽宗崇寧二年知漣
水軍錢景允言建立學舍請以承買醋坊錢給用詔常
平司計無害公費如所請仍令他路準行之初元祐臣
僚請罷𣙜醋户部謂本無禁文後翟思請以諸郡醋坊
日息用餘悉歸常平至是景允有請故令常平計之徽
宗大觀四年詔諸郡𣙜酒之地入出酒米並别遣倉官
賣醋毋得越郡城五里外凡縣鎮村並禁其息悉歸轉
運司舊屬常平者如故
遼制酒税皆赴納上京遼東新附之地不𣙜酤又禁職
官不得擅造酒糜穀有事用酒則有司給文始聽
金𣙜酤之法多因宋遼之舊太宗天㑹三年始命𣙜官
以周嵗為滿十三年熙宗即位詔公私禁酒世宗大定
三年詔宗室私釀者從轉運使鞫治省奏中都酒户多
逃以故課額愈虧上曰此官不嚴禁私釀所致也命設
軍百人隸兵馬司同酒使副合千人廵察雖權要家亦
許搜索奴婢犯禁杖其主百並令大興少尹招復酒户
二十七年議以天下院務依中都例改収麴課而聽民
酤户部遣官詢問遼東來逺軍南京路新息虞城西京
路西京酒使司白登縣達喇部族天城縣七處除税課
外願自承課賣酒上曰自昔監官多私官錢若令百姓
承辦庶革此弊其試行之章宗承安五年省奏隨處酒
税務所設杓欄人以射糧軍歴過隨朝差役者充大定
中罷去其隨朝應役軍人各給添支錢粟酬之今擬將
元收杓欄錢以代添支令各院務騐所收之數百分取
三隨課代輸以佐國用泰和中令隨處酒務元額上取
三分作糟酵錢又判院務賣酒數各有差嚴禁其數外
賣焉其醋税之法自大定初以國用不足設官𣙜之以
助經用後府庫充牣罷之明昌五年又設官𣙜之尋又
罷承安三年以國用浩大復𣙜之五百貫以上設都監
千貫以上設同監
元太宗時立酒醋務坊場官𣙜酤辦課仍以各州府司
縣長官充提㸃官隸徴收課税所後又頒酒麴醋貨條
禁世祖至元十六年以大都河間山東酒醋商税等課
併鹽運司二十二年詔免農民醋課又用右丞盧世榮
等言罷上都醋課其酒課亦改𣙜酤之制令酒户自具
工本官司拘買每石輸鈔二十八年詔江西酒醋之課
不隸茶運司福建酒醋之課不隸鹽運司皆令有司辦
之二十九年丞相旺扎勒言杭州湖廣所辦酒課輕重
不均於是減杭州省十分之二令湖廣龍興南京三省
分辦成宗大徳八年大都酒課提舉司設槽房一百所
九年併為三十所武宗至大三年又增為五十四所其
累朝之課程撥賜諸王公主及各寺者凡九所云
　　(臣/)等謹案明史食貨志及明㑹典諸書獨無酒税
　　盖𣙜酤之制起於漢至明代始廢云
　　雜税
唐徳宗時以國用不給陳京請借富商錢得五百萬緡
以户部侍郎趙贊判度支總京師豪人田宅奴婢之估
得八十萬緡又取僦匱納質錢又粟麥糶於市者四取
其一長安為罷市後又以軍用不給乃税間架算除陌
其間架法屋二架為間或有宅屋多而無他資者出錢
動數百緡除陌法公私給與及買賣每緡留數十錢給
他物及相貿易者約錢為率算之市牙各給印紙人有
買賣即為署記日合算之文宗開成二年武寧軍節度
使薛元賞奏泗口税場應是經過衣冠商客金銀羊馬
斛㪷見錢茶鹽綾絹等一物已上並税今量其雜税物
請停絶勅行之
後唐莊宗同光二年勑歴代以後除桑田正税外只有
茶鹽銅鐵出山澤之利有商税之名其餘諸司並無税
額偽朝已來通言雜税有形之類無税不加為弊頗深
今則軍需尚重國力未充猶且權宜未能全去仰所司
速簡勘天下州府户口正額墾田實數待慿條理以息
煩苛三年勑魏府小菉荳税每畝與減放三升明宗長
興二年勑今後諸州府所納稈草每二十束别納加耗
一束充場司耗折三年三司使奏諸道上供税物充兵
士衣賜不足其天下兩税所納斛斗及錢除支贍外請
依時估折納綾羅綿絹從之
周太祖廣順二年制牛皮法勑約每嵗民間所輸牛皮
三分減二計田十頃税取一皮餘聽賣買惟禁賣於敵
國(按自兵興以來禁民私賣買牛皮悉令輸官受直唐/明宗之世有司止儐以鹽晉天福中并鹽不給漢法)
(犯私牛皮一寸抵死然民間日用實不可/無至是李榖建議均於田畆公私便之)
宋初詔除五代之制太祖建隆元年詔除滄德棣淄齊
鄆乾渡三十九處所監税錢或水漲聽民置渡勿収其
算太宗淳化元年詔諸處魚池舊皆省司管係與民争
利非朕素懐自今池塘河湖魚鴨之類任民採取如經
市貨賣乃収税(按先是淮南江浙荆湖廣南福建當僭/偽之時江湖及池潭陂塘聚魚之處皆)
(納官錢或令人户占賣輸課或/官遣吏主持至是乃詔除之)神宗元豐二年導洛通
汴司言綱船為商人附載有留阻之弊今洛水至汴無
湍駛請置堆垜場於泗州賈物至者先付官塲官以船
運至京稍輸船算從之又因新法既行悉鬻坊場河渡
利析秋毫其最甚者若沿汴州縣創增鎖柵以牟税利
如水磨錢侵街廊房錢廟圖錢掏河金錢諸名雜出不
可盡紀至南渡後孝宗淳熙八年詔應税臨安府及諸
路官私房僦不限貫陌十分減三光宗紹熙元年夏議
者請令監司州郡寛屬縣無名之取以紓民力以東南
多月樁等錢故也又有版帳錢軍興後諸邑皆有之浙
中猶甚知岳州劉俁等議減之
遼聖宗統和三年耶律隆運為大丞相以南京嵗不登
請免百姓農器錢十五年弛東京魚濼之禁末帝乾統
三年弛武清縣陂澤之禁
金制租税之外算其田園屋舍車馬牛羊樹藝之數及
其藏鏹多寡徴錢曰物力其外又有鋪馬軍需輸庸司
吏河夫桑皮故紙等錢及牛具税太宗天㑹時詔明安
穆昆户每牛一具賦粟一石内地諸路五斗海陵貞元
元年以都城隙地賜隨朝大小職官及護駕軍各徴錢
有差世宗大定二十九年户部言天下河泊已許與民
同利其各處設官可罷之章宗明昌元年正月罷坊場
免賃房税
元制有額外課其名三十有二如河泊山場房地租門
攤課之類各路皆有定額間亦有詔弛減唯竹木課則
河南之懐孟陜西之京兆鳯翔皆有在官竹園立司竹
監掌之
明初因宋元頗繁瑣務簡約其後增置漸多行齎居鬻
所過所止各有税官司有都税有宣課有司有局有分
司有抽分場局有河泊所所收税務有本色有折色又
有門攤課鈔領於有司仁宗洪熙元年增市肆門攤課
鈔凡諸鈔闗量舟大小修廣而差其額謂之船料神宗
萬厯十一年革天下私設無名税課凡諸課程始収鈔
間折収米已而収錢鈔半後乃折収銀而折色本色輪
収本色歸内庫折色歸太倉
　　𣙜茶
　　(臣/)等謹案杜典以𣙜茶叙於雜税之中盖唐時茶
　　未盛行故也考新舊唐書食貨志及唐㑹要諸書
　　所載𣙜率之法增税之令不過因事立文雜諸課
　　税之内而已是茶税雖始於唐末而實則用茶者
　　尚少故課𣙜無幾焉至宋以後𣙜茶之制日繁而
　　嵗入之課亦漸增謹别為標目附於雜税之後
唐徳宗建中元年納户部侍郎趙贊議税天下茶漆竹
木十取一以為常平本錢時軍用廣常賦不足所税亦
隨盡亦莫能充本儲詔罷之貞元九年復税茶先是諸
道鹽鐵使張滂奏去嵗水災詔令減税今之國用須有
供儲伏請於出茶州縣及茶山外商人要路委所由定
三等時估每十税一充所放兩税其明年以後所得税
錢外貯若諸州遭水旱賦税不辦以此代之詔可仍委
張滂具處置條目每嵗得錢四十萬貫茶之定税自此
始穆宗時鹽鐵使王播增天下茶税江淮浙東西嶺南
福建荆襄播自領之兩川以户部領之文宗時王涯為
相徙民茶樹於官場焚其舊積者後令狐楚代為鹽鐵
使復令納𣙜加價武宗即位鹽鐵轉運使崔珙又增江
淮茶税諸道置邸以收税謂之搨地錢宣宗大中初鹽
鐵轉運使裴休請委彊幹官吏於出茶山口及各界内
布置把捉曉諭招収量加半税從之
宋𣙜茶之制擇要㑹之地如江陵府真州海州漢陽軍
無為軍蘄州之蘄口為𣙜貨務六官自為場置吏總之
謂之山場采茶之民謂之園户作茶輸租悉官市之其
龍鳯石乳白乳之類十二等以充貢及邦國之用民之
飲茶者售於官給其日用謂之食茶出境則給劵商賈
貿易付錢或金帛於京師𣙜貨務以射六務十三場茶
給劵隨所射與之願就東南付錢及金帛者聽計直於
茶如京師之例天下茶皆禁唯川陜廣南聽民自買賣
禁其出境凡民茶折税外匿不送官及私販鬻者禁之
茶園荒薄采造不充其數者蠲之當以茶代税而無茶
者許輸他物其雍熙後用兵切於餽餉多令商人賦芻
粟塞下酌地之逺近而為其直取市價而厚增之授以
要劵謂之交引至京師給以緡錢又移文江淮荆湖給
以茶太宗端拱二年置折中倉聽商人輸粟京師優其
直給茶於江淮淳化三年監察御史薛映秘書丞劉式
等請罷諸𣙜務令商人就出茶州軍官場算買詔以三
司鹽鐵副使雷有終為諸路茶鹽制置使廢沿江八務
大減茶價詔下商人頗以江路回逺非便有司又以損
直虧課為言乃復置八務後又以作坊使楊允恭言禁
淮南十二州軍鹽官鬻之商人先賦金帛於京師者及
揚州折博務者悉償以茶自是茶無滯積其後輸邊粟
者持交引詣京師有坐賈置鋪𨽻名𣙜貨務懐交引者
湊之若行商則鋪賈為保任詣京師𣙜務給錢南州給
茶若非行商則鋪賈自售之轉鬻與茶賈行之既久至
交引愈賤官私俱無利真宗景徳二年别為定制增減
其價天禧時左諫議大夫孫奭言茶法屢改商人不便
非示信之道三司言陜西所中芻糧請量增其直乃從
其請後以茶法日壊樞密副使張士遜等請行貼射法
其法以十三場茶買賣本息併計其數罷官給本錢使
商人與園户自相交易一切定為中估而官収其息然
必輦茶至官隨商人所指予之給劵為騐以防利害故
有貼射之名若無人貼射則官市之仁宗天聖三年翰
林侍講學士孫奭等言十三場茶積而未售者甚多盖
因許商人貼射則善者悉為商人所得其餘積於官者
皆粗惡不時故人莫肯售侵奪官利其弊不可不革乃
罷貼射法復令官給本錢後復行見錢法初北商持劵
至京師舊發交引鋪為之保任并得三司符騐然後給
錢以是京師坐賈率多邀求三司吏稽留為奸乃悉罷
之令商持劵徑趣𣙜貨務騐實立償其錢其時茶禁甚
嚴盖官既𣙜茶民私蓄盜販皆有禁乃下詔曰古者山
澤之利與民共之故民足於下而君裕於上自唐建中
時始有茶禁如聞比來為患益甚朕心惻然念此久矣
間遣使者往就問而皆驩然願弛其禁俾通商利歴世
之弊一旦以除著為經常勿復更制損上益下以休吾
民自是唯臘茶禁如舊餘茶肆行天下矣南渡髙宗建
炎初於真州印鈔給賣東南鹽茶三年置行在都茶場
捕私茶法視捕私鹽孝宗乾道二年户部言商販至淮
北𣙜場折博除輸販引錢外更輸通貨儈息錢至蜀茶
變制之法最多宋初經理蜀茶者置互市於原渭徳順
三郡以市夏人之馬熙寧間又置場於熙河南渡以來
文黎珍叙南平長寧階和凡八場率皆良馬以互市為
利宋代曲示懐逺之意亦以此羈縻之也
金制茶皆貿易於宋界𣙜場世宗大定十六年以私販
茶者多乃更定香茶格章宗承安三年以茶靡國用而
資敵命設官製之以尚書省令史劉成往河南造茶不
親嘗其味民言謂温桑實非茶也還白上上以為不職
罷之左諫議大夫賈鉉上書論山東採茶事大概謂茶
樹隨山皆有一切邏䕶已奪民利因揀茶樹執誣小民
取其賄賂宜嚴禁止仍令按察司約束上從之四年淄
密寧海蔡州各置一坊造新茶依南方例每斤為袋以
商旅未能販運命山東河北四路轉運司付各司縣鬻
之買引者納錢及折物各從其便泰和四年上謂宰臣
曰比令近侍察新茶知山東河北四路悉樁配於人未
免强民按察司當閱實以聞并令每袋減價六年尚書
省奏茶飲食之餘非必用之物近來上下俱啜農民尤
甚市井茶肆相屬商旅多以絲絹易茶所用不下百萬
是以有用之物易無用之物也若不禁止恐消財彌甚
遂令七品以上官其家方許食茶仍不得賣及饋獻八
年言事者以茶乃宋土草芽而易中國絲綿錦絹有益
之物不可國家之鹽貨出於鹵水取之不竭可令易茶
省臣議所易不廣遂奏令兼以雜物博易宣宗元光二
年省臣以國蹙財少乃奏言金幣錢穀世不可一日缺
者也茶本出於宋地非飲食之急而自昔商賈以金帛
易之泰和間嘗禁止之後以宋人求和乃罷兵興以來
復舉行之然邊民又規利越境私易今河南陜西凡五
十餘郡郡日食茶率二十袋所用甚大奈何以有用之
貨而資敵乎乃制親王公主及現任五品以上官素蓄
者存之禁不得賣餽餘者並禁之
元之茶課大率因宋之舊而為之制世祖至元五年用
運使白賡言𣙜成都茶於京兆鞏昌置局發賣私自採
賣者其罪與私鹽法同六年始立西蜀四川鹽𣙜茶場
使司掌之十二年既平宋復用左丞吕文煥言𣙜江西
茶繼又定長引短引之法以三分取一長引每引計茶
一百二十斤短引九十斤皆收其鈔十七年置𣙜茶都
轉運使於江州總江淮荆湖福廣之税遂除長引専用
短引税額遂增十九年以江南茶課官為置局令客買
引通引貨賣至二十一年轉運使言各處食茶課程抑
配於民非便於是革之三十年又改江南茶法凡管茶
提舉司一十六所罷其課每茶商貨茶必令賫引無引
者與私茶同引之外又有茶由以給賣零茶者其由以
斤數多寡分為十等成宗元貞元年有獻利者言舊法
江南茶商至江北者又税之其在江南買者亦宜更税
如江北之制於是朝議復增江南課是後制雖屢更唯
以增課為能文宗天厯二年始罷𣙜司而歸諸州縣焉
至順帝元統二年復立𣙜茶運司江浙河南江西湖廣
皆置至正二年李宏陳言𣙜茶之制古所未有自唐以
來其法始備國朝既於江州設立𣙜茶都轉運使仍於
各路出茶之地設立提舉司七處専任散據賣引規辦
國課分司所發據引不能隨期又吏貼需求各滿所欲
方能給付據引正課之外又多要取以為分司官吏餽
贐之資提舉雖以𣙜茶為名不過為運司官吏營辦貲
財上行下效勢所必至提舉司既見分司官吏所為如
是亦復倣傚茶户之苦已不可言至如得據在手碾磨
方興吏胥踵門催併初限不知茶未發賣何從得課間
有充裕之家别行措辦其力薄者無非典鬻家私以應
官限皆由運司給引之遲分司苛取之過茶户情實堪
憫宜申明舊制運司宜將據引給付提舉司隨時派散
無得停留違者從肅政亷訪司糾治命如所言行之
明制有官茶有商茶皆貯邊易馬官茶間徴課鈔商茶
輸課略如鹽制初太祖令商人於產茶地買茶納錢請
引不及引曰畸零别置由貼給之無由引及茶引相離
者人得告捕置茶局批騐所稱較茶引不相當即為私
茶凡私茶之制與私鹽同洪武初定令凡賣茶之地令
宣課司三十取一四年户部言陜西漢中金州石泉漢
陰平利西鄉諸縣茶園四十五頃茶八十六萬餘株四
川巴茶三百十五頃茶二百三十八萬餘株宜定令每
十株官取其一無主茶園令軍士薅采十取其一以易
番馬從之於是諸産茶地設茶課司定税額陜西二萬
六千斤有竒四川一百萬斤設茶馬司於秦洮河雅諸
州自碉門黎雅抵朶甘烏斯藏行茶之地凡五千餘里
山後歸徳諸州西方諸部落無不以馬售者後永寧成都
筠連皆設茶局川人故以茶易毛布毛纓諸物以償茶
課自定課額立倉收貯専用以市馬民不敢私採課
額不足民多賠納四川布政司以為言乃聽民採摘與
番易貨又詔天全六番司民免其徭役専令蒸烏茶易
馬三十年改設秦州茶馬司於西寧勅右軍都督曰近
者私茶出境互市者少馬日貴而茶日賤檄秦蜀二府
發都司官軍於松潘碉門黎雅河州臨洮及西畨闗口
外廵禁私茶之出境者成祖永樂以後其制屢更先是
洪武末置成都重慶保寧播州茶倉四所令商人納米
中茶宣宗宣徳中中茶者赴甘州西寧而支鹽於淮浙
商人持文憑恣私販官課數年不完英宗正統初都御
史羅亨信言其弊乃罷運茶支鹽例令官運如故以京
官總理之初以行人廵茶憲宗成化中改用御史至民
饑待賑時仍令商人納粟中茶後因開中茶私造莫遏
易馬不利遂停中茶之制至都御史楊一清兼理馬政
復議開中言召商買茶官貿其三之一茶五六十萬斤
可得馬萬匹帝從其請武宗正徳元年一清又建議商
人不願領價者以半與商令自賣遂著為例永行焉後
户部又以全陜災震邊餉告急國用大絀上言先時正
額茶易馬之外多開中以佐公家有至五百萬斤者近
者御史劉良卿亦開百萬後止開正額八十萬斤并課
茶私茶通計僅九十餘萬宜下巡茶御史議召商多中
御史楊美益言饑䘲民貧即正額尚多不足安有贏羡
今宜守九十萬斤招畨易馬之規凡通内地以息私販
增開中以備賑荒悉宜停罷毋使與馬分利户部以帑
藏不足請如𢎞治六年例易馬外仍開百萬斤召納邊
鎮以備軍餉詔從之後陜西巡按御史畢三才言課茶
徴輸本有定額先因茶多餘積園户解納艱難以此改
折今商人絶跡五司茶空請令漢中五州縣仍輸本色
招商中五百引可得馬萬一千九百餘匹部議西寧河
洮岷甘莊浪六茶司共易馬九千六百匹著為令熹宗
天啟時增中馬二千四百匹明初嚴禁私販久而奸弊
日生洎乎末造商人多給賞由票使得私行畨人上駟
盡併於奸商茶司所市者乃其中下也至産茶之地南
直隸常廬池徽浙江湖嚴衢紹江西南昌饒州南康九
江吉安湖廣武昌荆州長沙寳慶四川成都重慶嘉定
䕫瀘商人中引則於應天宜興杭州三批騐所徴茶課
則於應天之江東𤓰埠蘇常鎮徽廣徳及浙江河南廣
西貴州皆徴鈔雲南則徴銀其上供茶天下貢額四千
有竒凡供茶第按額以供焉
　
欽定續通典卷十五
欽定四庫全書
欽定續通典卷十六
　食貨
　　平準均輸
唐徳宗時趙賛請置常平官兼儲布帛於兩都江陵成
都揚汴蘇洪置常平輕重本錢積米粟布帛絲麻貴則
下價而出之賤則加估而收之并𣙜商賈錢以贍常平
本錢帝從之
後唐明宗天成元年詔省司及諸府置稅茶場院自湖
南至京六七處納稅以至商旅不通及州使置雜稅務
交下煩碎宜定合稅物色名目商旅即許收稅不得邀
難二年勅應三京諸道州府商旅等多不係屬州府皆
是省司差置場官特議改更貴除繁屑自今以後諸商
稅並委逐處州府撲㫁依省司常年定額勾當辦集冀
除生事之端不爽豐財之理
漢髙祖乾祐元年詔軍國之費務在豐財關市之征資
于行旅所宜優假俾遂流通應天下商旅往來所在並須
饒借不得妄有邀勒
周太祖廣順元年李筠乞除放黄澤關商稅課利從之
宋制調絹紬布絲綿以供軍須又就所産折科和市東
京置榷貨務所收平羅小綾以供服用真宗大中祥符
三年河北轉運使李士衡言本路所給軍士之帛請令
官司預給帛錢俾民及時輸送則民亦獲利而官亦足
用從之仍令優予其直自是諸路亦如之或蠶事不登
則許以大小麥折納(按吳曽能改齊漫録宋代預買紬/絹謂之和買又按僧文瑩玉壺清)
(話及王闢澠水燕談皆載祥符初王旭知潁州時大饑/出府錢十萬緡與民約曰來年蠶熟每貫輸一縑謂之)
(和買自爾為例後李士衡行之陜西民以/為便遂行于天下即前代平準之遺制也)又制官所須
物多有司下諸州從風土所宜及民産厚薄而率買謂
之科率神宗熙寧二年立均輸市易之制其時制置三
司條例言今天下財用無餘典領之官拘于弊法内外
不相知盈虚不相補諸路上供本有常數豐年便道可
以多致而不能贏儉年物貴難以供億而不敢不足逺
方有倍蓰之輸中都有半價之鬻徒使富商大賈乗公
私之急以擅輕重斂散之權今發運使實總六路之賦
而其職以制置茶鹽礬酒稅為事軍儲國用多所仰給
宜假以錢貨資其用度周知六路財賦之有無而移用
之凡糴買稅斂上供之物皆徙貴就賤用近易逺令預
知中都帑藏年支見在之定數所當供辦者得以從便
變易蓄買以待上令稍收輕重斂散之權歸之公上而
制其有無以便轉輸庶幾國用可足民財不匱詔令本
司具條例以聞以發運使薛向領均輸平準事時議慮
其為擾多以為非向既董其事乃請置官設屬帝依其
奏乃辟置劉忱衛琪孫珪張穆之陳倩為屬又請有司
具六路所當上供之數中都所用及所儲度支之數凡
當計置幾何皆預降付司從之權開封府推官蘇軾言
均輸立法之初其說尚淺徒言徙貴就賤用近易逺然
而廣置官屬多出緡錢豪商大賈皆疑而不敢動以為
雖不明言販買然既已許之變易變易既行而不與商
賈爭利未之聞也夫商賈之事曲折難行其買也先期
而與錢其賣也後期而取直多方相濟委曲相通倍稱
之息由此而得今官買是物必先設官置吏簿書廪禄
所用必多非良不售非賄不行是以官買之價比民必
貴及其賣也弊復如前商賈之利何縁而得縱使其間
薄有所獲而征商之額所損必多諫官李常亦極論之
後有魏繼宗者自稱草澤上言京師百貨所居市無常
價貴賤相傾富能奪貧能與始可以通天下之利乃下
詔曰天下商旅物貨至京多為兼并之家所困宜出内
藏庫錢帛選官于京師置市易務中書奏市易務監官
二提舉官一勾當公事官一許召在京諸行鋪牙人充
然至後均輸之制究不能行市易雖行之而究無利也
其時置市易司者秦鳯市易司則制于古渭城兩浙市
易司則置于杭州䕫路市易司則置于黔州其他則成
都廣州鄆州皆置司設官焉
遼太祖神册三年置羊城于炭山之北以通市易太宗
置南京城北有市東平郡城中置看樓分南北市聖宗
統和三年詔禁行在市易布帛不中尺度者七年詔以
南北府市場人少通易州市耶律隆運又請平諸郡商
賈價從之
金宣宗興定三年議行均輸又勅和市邊城軍輸毋至
抑配貧民
元世祖中統四年詔立燕京平準庫以均平物價至元
二年立諸路平準庫十三年立市易庫于諸路凡十有
一掌市易幣帛諸物又勅上都和顧和買並依大都
明太祖洪武二年令凡内外軍民官司並不得指以和
顧和買擾害于民如果官司缺用之物照依時值對物
兩平收買英宗正統二年令買辦物料該部委官一員
㑹同府縣委官拘集該行舖户估計時價關出官錢仍
委御史一員㑹同給與舖户收買送納穆宗隆慶四年
户部條議恤商事宜言物價與時低昂而錢糧因時辦
納若先期估計則貴賤無憑或倉場逺近所用多寡遥
度懸㫁豈盡合宜此後九門鹽法委官與十三司掌印
官及巡青科道估價務在隨時定其價值其内庫鹽局
召買物料亦倣此
　　互市
　　(臣/)等謹按互市之制其來尚矣自漢初與南越通
　　關市後漢通交易于烏桓北單于鮮卑北魏立互
　　市于南陲隨唐通貿易于西北然第用以通有無
　　廣懋遷而已立制未備史志不詳故杜典未之載
　　也宋遼金疆宇分錯敵國所産各居其有物滯而
　　不流人艱于所匱于是特重互市之法和則許之
　　戰則絶之既以通貨兼用善鄰所立𣙜場皆設場
　　官嚴厲禁廣屋宇以易二國之所無而權其稅入
　　亦有資于國用焉今别立一門敘于平準均輸之
　　後而明代互市之制亦畧見于篇
宋初與南唐通市太祖乾徳二年不許商旅涉江于建
安漢陽蘄口置三榷署開寶三年徙建安榷署于揚州
及江南平𣙜署仍舊置專掌茶貨四年置市舶司于廣
州以知州兼使通判兼判官太宗太平興國二年令鎮
易雄霸滄州各置榷務命常㕘官與内侍同掌輦香藥
犀象及茶與遼交市後有范陽之師乃罷端拱元年復
詔許互市淳化二年令雄霸州靜戎軍代州鴈門砦置
榷署如舊制尋復罷真宗咸平五年契丹求復置署朝
議以其翻覆不許知雄州何承矩繼請乃聴置于雄州
六年罷景徳初復通好請商賈即新城貿易詔北商齎
物貨至境上則許之二年令雄霸州安肅軍置三𣙜場
北商趨他路者勿與為市遣都官員外郎孔揆等乗傳
詣三𣙜場與轉運使劉綜并所在長吏平互市物價稍
優其直予之又于廣信軍置場皆廷臣專掌通判兼領
焉三年詔民以書籍赴沿邊榷場博易者非九經書疏
悉禁之凡官鬻物如舊髙宗紹興十二年盱眙軍置榷
場官監與北商博易淮西京西陜西榷場亦如之
遼聖宗統和二十三年置𣙜場于振武軍興宗重熙八
年禁朔州易羊于宋道宗咸雍五年禁朔州路羊馬入
宋
金太祖時于西北招討司之燕子城北羊城置榷場以
易畜牧熙宗皇統元年夏國請置榷場許之後許宋人
之請各置榷場于内界以通互市興兵則罷通好則復
置焉
元世祖中統元年置互市于漣水軍至元十三年定江
南凡鄰海諸郡舶貨其貨嘉者以十分取一粗者以十
五分取一
明成祖永樂間設馬市三一在開原南關以待海西一
在開原城東五里一在廣寧皆以待朶顔三衛定直四
等既而城東廣寧市皆廢惟開原南關馬市獨存大同
馬市始英宗正統三年巡撫盧睿請令軍民平價市駝
馬遣官指揮李原等通譯語禁市兵器銅鐵帝從之憲
宗成化十四年陳鉞撫遼東復開三衛馬市繼令入市
開原廣寧等處世宗嘉靖三十年以總兵仇鸞言詔于
宣府大同開馬市命侍郎史道總理之後召道還然諸
部嗜馬市利未敢公言大舉而邊臣亦多畏懾以互市
㗖之穆宗隆慶四年宣大互市復開神宗萬厯二十二
年又開遼東義州木市二十六年從巡撫張思忠奏罷
之遂并罷馬市其後總兵李成梁力請復而薊遼總督
萬世徳亦疏于朝三十九年復開馬木二市後以為常
　　平糶常平義倉(社倉附/)
　　(臣/)等謹案杜典食貨門終之以輕重盖取管子輕
　　重斂散之義而具列平糶常平義倉諸細目因敘
　　述自管子始故以輕重為名今續纂所載即以平
　　糶常平義倉為目而不復以輕重標名循其實也
　　至宋始有社倉之名亦附見焉
唐徳宗貞元四年詔京兆府于時價外加估和糴差清
強官先給價直然後貯納憲宗即位之初有司以豐年
請畿内和糴當時府縣督限甚緊白居易時為畿尉上
疏曰和糴之事以臣所觀有害無利何者凡曰和糴則
官出錢民出榖兩和商量然後交易今則督限蹙迫甚
于賦稅何名和糴今若令有司出錢開場自糴比時價
稍有優饒利之誘人人必情願必不得已則不如折糴
折糴者折青苗稅錢使納斗斛免令賤糶别納見錢在
于農人亦真為利矣憲宗元和元年正月制嵗時有豐
歉榖價有重輕將備水旱之虞在權聚斂之術應天下
州府每年所稅地丁數内宜十分取二分均充常平倉
仍各逐穏便收貯以時糶糴至元和六年制京畿舊榖
已盡粟麥未登宜以常平義倉粟貸借百姓十三年户
部侍郎孟簡奏天下州府常平義倉等斗斛請準舊例
減估出糶但以石數奏申有司更不收管州縣得專以
利百姓從之敬宗寶厯元年以兩京河西大稔委度支
和糴以備災沴文宗開成元年户部奏諸州府所置常
平義倉復請今後通公私田畝别納粟一升添貯義倉
斂之至輕事必通濟行之既久自至盈充從之
後唐莊宗同光三年勅自春以來水澇為患物價騰踴
宜令京西諸道州府凡閉糶斛斗不得輙有稅率及經
過水陸關坊鎮縣妄有邀難明宗天成二年中書舍人
張文寶上言今嵗時雨不愆秋苗倍熟應大熟處望下
勅收糴以備歉嵗長興元年右司郎中盧導奏請置常
平義倉以備凶嵗
周太祖廣順元年勅天災流行分野代有茍或閉糴豈
是愛人宜令江淮渡口鎮鋪不得止淮南人糴易
宋太祖乾徳元年詔曰多事之後義倉廢寢偶或小歉
失于預備宜令諸州于所屬縣各置義倉自今官所收
二稅石别稅一斗貯之遇歉則給與民太宗端拱二年
置折中倉許商人輸粟令執劵抵江淮給其茶鹽此其
通輕重之時宜也(詳載鹽/鐵門)淳化五年令諸州置恵民倉
如榖稍貴即減價糶與貧民(按此即常平倉之/制特異其名耳)真宗景
徳三年詔于京東京西河北河東陜西淮南江南兩浙
各置常平倉逐州量留上供錢付司農司係帳三司不
問出入令轉運使併本州委幕職一人專其事每夏秋
加錢收糴遇貴減價出糶凡收糴比市價量増出糶稍
為減價神宗熙寧二年制置三司條例司請以常平倉
斗斛可通融轉運司依陜西青苗錢例願預給者聽之
令隨稅納半為夏料半為秋料内有願請本色或依時
價納錢者皆許從便如遇災歉許展至次料豐熟日納
非惟足以待荒歉之患民既受貸則兼併之家不得乗
新陳不接以邀倍息又常平廣恵之物收藏積滯必待
荒歉物貴然後出糶所及不過城市遊手之人今通一
路有無貴發賤歛以廣蓄積使農人得以趨時赴事而
兼并不得乗其急凡以利民而公家無所利亦先王散
恵興利以為耕斂補助之意也欲量諸路錢榖多少分
遣官提舉仍先自河北京東淮南三路施行有緒乃推
之諸路從之諸路各置提舉一人以朝官為之管勾一
人以京官為之右諌議大夫司馬光言常平倉者乃三
代聖王之遺法榖賤不傷農榖貴不傷民民賴其食而
官收其利法之善者無過于此比來所以隳廢者由官
吏不得其人非法之失也今聞條例司盡以常平倉錢
為青苗錢又以其榖換轉運司錢是欲盡壊常平專行
青苗也國家每遇凶歉供軍倉自不能足用固無羨餘
以濟饑民所賴者只有常平倉錢榖耳今一旦盡散之
若有豐年將以何錢平糴若有荒歉將以何榖賙贍乎
後帝以諸路旱災常平司未能振濟諭輔臣曰天下常
平倉若以一半散錢取息一半減價糶賣使二者如權
衡之相依不得偏重民必受賜自是詔諸路州縣據已
支錢榖通數常留一半外方得給散高宗建炎二年臣
僚言常平和糴州縣視為具文以新易舊法也間有損
失而未嘗問不許借貸法也間有悉充他用而實無所
儲乃詔委官徧行按視紹興二十八年趙令詪言州縣
義倉米積欠陳腐乞出糶及水旱災荒不拘檢放及七
分便許賑濟沈該奏在法義倉止許賑濟若出糶恐失
初意乃令量糶三之一樁收價錢次年收糴撥還孝宗
淳熈八年浙東提舉朱熹言乾道四年間建民艱食熹
請于府得常平米六百石請本鄉土居朝奉郎劉如愚
共任賑貸夏受粟于倉冬則加息以償自後逐年斂散
或遇少歉即蠲其息之半大饑則盡蠲之行之既久得
息米造成倉厫以為社倉不復收息雖遇荒歉人不闕
食其後真徳秀帥長沙倣其制行之于是各州縣亦間
有行之者皆以熹之已行者為式然南渡以後行和糴
科糴之法寧宗嘉定時為尤甚陳耆卿奏曰臣聞豐歉
在天而制其豐歉者在人制豐歉之法莫如和糴和糴
將以利民也而民或為害其故何哉夫有粟者之欲錢
猶有錢者之欲粟也彼既欲之則唯恐和糴之不行耳
而乃以為害者非其不識事情盖由民與民為市此其
所樂也民與官為市此其所畏也畏官而復虐于官故
寧閉户以失利毋傾囷以賈害何則市之價増官之價
減一害也市無斛面而官有斛面二害也市以一人操
槩量無他用焉而官之監臨者多誅求無厭三害也市
先得錢而官先槩粟有趨候之苦有錢陌不足之弊四
害也四害不去則荒歉未得其利而豐年已受其擾故
朝廷降度牒以收糴此意甚溥苐恐所在州縣未能戢
其吏奸萬一如前之害則其關係邦本不輕度宗咸淳
元年詔豐儲倉撥公田米付平糴倉遇米貴平價出糶
監察御史趙頫孫上言今日急務莫過于平糴方粒食
翔踴未知所留市井之間見楮而無米推原其由實富
家大姓所至閉廩所以糴價愈高而楮價隂減陛下念
小民艱食為之發常平義倉然為數有限安得人人而
濟陛下宜嚴課官吏使楮價不因之而輕物價不因之
而重後臣僚又言州縣交量科糴之弊乞行令下江西
湖南運司各仰遵守已降指揮遴選諸郡清強正佐幕
職等官往鄰郡和糴勿令右選及權豪貪謬人充仍牒
本路州軍守倅毋使淹滯過者從御史臺覺察聞奏(糶/糴)
(散斂之法宋制特詳和糴昉于唐而宋元豐初于河東/路十三州行之結糴行于熙寧八年所糴多散官寄糴)
(行于元豐二年于内郡權輕重俵糴行于熙寧八年其/法省嵗漕費權河北入中之價均糴行于政和元年其)
(法以人户田土分上下等均敷數多數少博糴行于熈/寧七年其法以常平及省倉餘糧聴民秋成博糴兌糴)
(行于熈寧九年其法于麥熟州郡及時兑糶括糴行于/元符元年其法諭民毋得與公爭糴括索蓄家量存所)
(用盡糴入官盖宋代糴法為軍餉邊儲一大/事熈豐而後立法既繁其名目亦不一云)
遼聖宗統和十三年令郡縣置義倉秋熟社民隨所獲
出粟儲倉社司籍其數遇荒歉發以賑民後東京咸信
蘇復辰海同銀烏遂春泰等五十餘城内沿邊諸州各
有和糴倉依舊法出舊易新許民自願假貸收息所儲
甚多雖累兵興未嘗乏用道宗泰康時耶律孟簡以中
京饑減價糶粟以賑民
金世宗大定十四年定常平倉之制詔中外行之其法
尋廢至章宗明昌元年御史請復設勅省臣詳議大定
舊制豐年則增市價十之二以糴荒歉則減市價十之
一以出令諸處官兵三年食外可充三月免糴其不及
者俟豐年糴之并令提刑司各路計司兼領之郡縣吏
沮格者糾之能推行者加擢用三年勅常平倉往往有
名無實况逺縣人民豈肯跋涉以就州府糶糴可各縣
置倉命州府縣官兼提控管勾遂定制縣距州六十里
内就州倉六十里外特置郡縣吏受代所糴粟無壊一
月内同管勾交割給由豐稔而收糴不及一分者本等
内降提刑司體察直申尚書省至日斟酌黜陟又勅置
常平倉之地令州府官提舉之縣官兼督其事以所糴
多寡約量升降為制又勅華州下邽縣置武定殖倉京
兆櫟陽縣置粟邑鎮倉許州武陽縣置北舞渡倉各設
倉場都監一人領之其和糴和糶之法則皇統二年燕
西東京河東河北山東汴京等秋熟詔有司増價和糴
其後屢詔行之宣宗貞祐三年帝聞近京郡縣多糴于
京師榖價翔踴令尚書省集户部講議所開封府轉運
使議所以制之者户部及講議所言以五斗出城者可
闌糴其半轉運使謂宜悉禁其出上從開封府議謂寶
劵初行民甚重之但以河北陜西諸路所支既多人遂
輕之商賈爭收至京以市金銀金銀昻榖亦隨之若令
寶劵路各殊制則不可復至河南河南金銀賤而榖自
輕若閉京城粟不出則外亦自守不復至京糓當益貴
宣諭郡縣小民無妄増價官為定制務従其便後上封
事者有言近來艱食雖由調度征斂之煩亦兼并之家
有以奪之也熟收則乗賤多糴困急則貸人私立質劵
名為無利而實數倍饑民唯恐不得莫敢較者故農工
甫畢官賦未償而積已空矣此富者益富而貧者益貧
也國朝立法舉財物者月利不過三分積久至倍則止
今或不期月而息三倍願明勅有司舉行舊法豐熟之
日増價和糴則在公有益而私無損矣乃詔宰臣行之
哀宗天興二年蔡州加設四隅和糴官
元初設義倉于鄉社又置常平于路府世祖至元六年
乃立増糴減糶之制以和糴糧及諸河倉所撥糧貯焉
二十三年又以鐵課糴糧充焉義倉亦于至元六年更
立其法其制社置一倉以社長主之豐稔則納粟荒歉
則就給遇水災饑歉皆發義倉賑之其和糴和糶之法
則中統二年置和糴于開平以户部郎中宋紹祖為提
舉和糴官以後屢行其法于各路府(按和糴之名有二/曰市糴糧鹽折草)
(率皆増其直而市于民于是兵不乏食馬不乏芻而民/亦不困其為法盖亦善矣苐行之既久官吏之需求百)
(出價值之髙下懸殊名雖和而實強也市糴糧之法每/年酌量行之其鹽折草之法成宗大徳八年定其則例)
(每年以河間鹽令有司于五月預給京師郡縣之民至/秋成各騐鹽數輸草以給京師秣馬之用每鹽二斤折)
(草一束重一十斤嵗用草/八百萬束折鹽四萬引云)
明太祖時州縣東西南北設預備倉四以賑荒歉即前
代常平之制成祖永樂中置天津及通州左衛倉且設
北京三十七衛倉益令天下府縣多設倉儲預備倉之
在四鄉者移置城内迨㑹通河成始設倉于徐州淮安
徳州臨清并天津凡五倉以資轉運英宗正統四年大
學士楊士竒上言堯湯之世不免水旱堯湯之民不聞
困瘠者有備故也太祖篤意養民備荒有制天下郡縣
悉出官鈔糴榖貯倉以時散斂厯久弊滋豪猾侵漁榖
盡倉毁風憲官不行舉正守令漫不究心事雖若緩所
繫甚切請擇遣京官亷幹者往督有司凡豐稔州縣各
出庫銀平糴儲以備荒具實奏聞郡縣官以此舉廢為
殿最風憲巡厯各務稽考有欺蔽怠廢者具奏罰之庶
幾官有備荒之積民無旱澇之虞仁政所施無切于此
詔户部急行之乃制侵盜之罰納穀一千五百石者敕
奬為義民免其徭役孝宗𢎞治三年限州縣十里以下
積萬五千石二十里積二萬石衛千户所萬五千石百
户所三百石考滿之日稽其多寡以為殿最不及三分
者奪俸六分以上降調初預備倉皆設倉官至是革之
令州縣官及管糧倉官領其事嘉靖初諭徳顧鼎臣言
成𢎞時每年以存留餘米入預備倉緩急有偹今秋糧
僅足兑運預備無粒米一遇災傷輒奏留他糧及勸富
民借榖以應故事乞急復預備倉糧以裕民帝乃令有
司設法多積米榖仍倣古常平法春賑貧民秋成還官
不取其息府積萬石州四五千石縣二三千石為率既
又定十里以下萬五千石累而上之八百里以下至十
九萬石其後積粟盡平糶以濟貧民儲積漸減穆宗隆
慶時劇郡無過六千石小邑止千石久之數益減科罰
亦益輕神宗萬厯中上州郡至三千石止而小邑或僅
百石有司沿為具文屢下詔申飭率以虗數欺罔而已
𢎞治中江西巡撫林俊嘗請建常平及社倉世宗嘉靖
八年乃令各撫按設社倉令民二三十家為一社擇家
殷實而有行義者一人為社首處事公平者為社正能
書筭者一人為社副每朔望㑹集别户上中下出米四
斗至一斗有差斗加耗五合上户主其事年饑上户不
足者量貸稔嵗還倉中下户酌量賑給不還倉有司造
冊送撫按嵗一察覈倉虛罰社首出一嵗之米其法頗
善其和糴和糶之制惟成化十八年南京荒歉米貴南
京户部議減糶倉米以濟民候秋成平糴還倉
　
　
　
　
　
欽定續通典卷十六
欽定四庫全書
欽定續通典卷十七
　選舉
　　(臣/)等謹按杜佑作選舉典始自周官大司徒賔興
　　之制其自序以為成周俊造之目已不及唐虞之
　　官人三代而降選舉之法日増大約以科目取士
　　以銓除注官非後之制不古若也時勢然也唐代
　　選舉多循隋制中葉以後令格間存兩宋迄明士
　　人出身較易設科加少流内外官注選亦遞變司
　　衡之較文司銓之勘籍公私互進毁譽紛岐欲立
　　法以救弊貴因時為變通夫州縣察舉一也兩漢
　　則理魏晉則亂吏部集選一也神龍則紊開元則
　　理昭在前事未可槩非苐設官多則舉士之門不
　　得不稍廣廣且濫焉而其得官益壅滯而愈難孔
　　子曰一張一弛文武之道也廣薦論之門杜倖冒
　　之路後之科目銓除猶上世之疇咨詢考士大夫
　　患不為三代上之人材毋以不如三代上之造士
　　論官為患也考言惟華佑雖不滿薦召徴辟詎盡
　　宜今賢不拘方典不祧近得失具在因之革之蓋
　　亦選舉之衡鏡也歟佑歴代制三巻前二巻先舉
　　後選按時代直叙不主行文第三巻專叙唐制文
　　遂錯綜馬端臨譏其孝秀與銓選不分意盖指此
　　今續采唐代宗以後至前明故實若徳宗貞元間
　　佑有蒐輯未盡者並著於篇其行文畧依佑前二
　　巻而雜議論亦兼采云
　第一歴代制上
　第二歴代制中
　第三歴代制下(考績附/)
　第四雜議論上
　第五雜議論中
　第六雜議論下
　　歴代制上(唐/)　(五代/)
唐代宗廣徳元年勅兩館生(崇文/𢎞文)皆以資廕補充其經
業楷體通七者與出身永泰元年始置兩都貢舉(先是/廣徳)
(二年侍郎賈至言嵗方囏歉舉人赴省者兩都試之至/是勅禮部侍郎官號皆以知貢舉為名兩地别放及第)
(大厯七年停東都貢舉太和元年復/勅權置其國子監舉人試上都如故)上嘗御宣政殿親
試諷諫主人茂才異等智謀經武博學專門等四科舉
人帝親慰勉賜御厨珍饌茶酒禮甚優異(時方炎暑帝/其朝衣永日)
(危坐讀太宗貞觀政要及舉人䇿成悉皆觀覽一百餘/道將夕有䇿未成者命大官給燭令盡其才夜分而罷)
登科者凡一十五人徳宗貞元五年詔明經舉人所習
爾雅多是草木鳥獸之名無益理道宜令改習道徳經
(十二年司業/裴肅奏復之)六年禮部侍郎親故移試考功謂之别頭
至十六年罷之嗣是屢復屢罷十八年勅今後每年考
試所取明經不得過一百人進士不得過二十人憲宗
元和元年命宰臣已下監試應制舉人於尚書省以制
舉人皆先朝所徴故不親試三年明經停口義復試墨
義十條(七年侍郎韋貫之奏停/墨義依舊格問口義)五經取通五明經取通
六其嘗坐法及為州縣小吏雖藝文可采勿舉穆宗長
慶元年侍郎錢徽所舉送覆試多不中選徽坐貶(段文/昌奏)
(徽取士以私詔白居易王起覆試而黜者過半後故事/進士唱第訖所試雜文及䇿送中書門下詳覆  廢建)
(中三年復行長慶三年侍郎王起言向放榜而始詳/覆今請先詳覆而後放榜議者多以避嫌失職非之)二
年立三史科及三傳科(從諫議大夫/殷侑請也)先是進士試詩賦
及時務䇿五道明經䇿三道徳宗時中書舍人趙贊權
知貢舉乃以箴論表贊代詩賦而皆試䇿三道文宗太
和七年勅貢舉人先帖大小經二十帖次對正義十道
次議論各一道不試詩賦策八年貢院奏復試詩賦上
從内出題試之謂侍臣曰吾患文格浮薄昨試差勝乃
詔禮部嵗取登第者三十人無人不必充數文宗好學
嗜古鄭覃以經術位宰相深嫉進士浮薄屢請罷之帝
曰敦厚浮薄色色有之進士科取人二百年矣不可遽
廢故事禮部試進士將及第人名先呈宰相然後放榜
是年宰相王涯奏禮部取士反先以牓示中書非至公
之道請罷先呈之例一以委有司九年中書門下奏每
年貢士僅千人據格所取其數絶少望付所司精求行
藝添滿四十人及第仍委禮部於所試諸色貢舉人元
格内減一十五人都守每年放出身黄衣人數庶令才
人速得自効從之開成元年詔勲臣子弟有能應進士
明經及通諸科者有司先加奬引五年中書門下奏貢
舉人並不許於京兆河南兩府取解仰於兩都國子監
就試(大中六年仍准/於兩府集試)武宗㑹昌五年定公卿百寮子弟
及京畿士人寄客外州府等修明經進士業者並𨽻名
所在監及官學精加考試所送人數其國子監明經舊
格每年三百五十人今請送二百人進士依舊格三十
人其𨽻名明經請送二百人宗正寺進士送二十人東
監同華河中所送進士不得過三十人明經不得過五
十人鳳翔山南西道東道荆南鄂岳湖南鄭滑浙西浙
東鄜坊宣商涇邠江南江西淮南西川東川陜虢等道
所送進士不得過一十五人明經不得過二十人河東
陳許汴徐泗易定齊徳魏博澤潞幽孟靈夏淄青鄆曹
兖海鎮冀麟勝等道所送進士不得過一十人明經不
得過十五人金汝鹽豐福建黔府桂府嶺南安南邕容
等道所送進士不得過七人明經不得過十人其諸支
郡所送人數請申觀察使為解都送不得諸州各自申
解所試進士雜文據元格合封送省宣宗大中元年禮
部侍郎魏扶奏封彦卿崔瑑鄭延休三人皆因貴胄不
敢選取所試詩賦並封進奏命翰林學士韋琮等考之
中程奉進止並放及第又諭有司考試只合在公如渉
徇私自有刑典令後但依常例取捨不得别有奏聞吏
部嘗試宏辭舉人漏洩題目為御史臺所糾其登科人
並落下時諸科取人猶濫中書門下奏禮部貢院見置
九科(開元禮三禮三傳三史學/究道舉明算明法童子)徒添入仕之門曾無實
藝請起大中十年權停三年滿後赴試者令有司先進
名令中書舍人覆問本業精通堪備朝廷顧問即作等
第進名候勅處分如事業荒蕪考官當議朝責其諸道
州府薦送童子須實年十一二仍須精熟一經能自書
寫者(廣徳二年停童子嵗貢大厯三年再停開成三年/勅諸道不得更以童子闗薦然雖有是命而薦者)
(仍比比/有之)如違條例本道長吏亦議懲罰懿宗咸通四年
進士皮日休請以孟子為學科不報十年以軍興停舉
(通考作十一年/今從册府元龜)於十二年别許三十人及第昭宗天復
元年令新及第進士中有久在名場才沾科級年齒已
高者不拘常例各授一官禮部以王希禹等聞時人謂
之五老榜哀帝天祐四年禮部奏朝廷累年多事在逺
舉人併阻隨計逐年所司放榜皆量其人數臨事增減
今干戈稍戢水陸漸通求試雖不廣於往年而貢籍頗
甚其屈譽擬於去年數外更放三數人報可唐制舉之
名多至八十有六凡七十六科其尤貴者進士嵗貢常
不減八九百人縉紳雖位極人臣不由進士者終不為
美其推重謂之白衣公卿又曰一品白衫其艱難謂之
三十老明經五十少進士其都㑹謂之舉場通稱謂之
秀才投刺謂之鄉貢得第謂之前進士互相推敬謂之
先輩俱捷謂之同年有司謂之座主京兆府考而升者
謂之等第州府不試而貢者謂之拔解將試各相保謂
之合保羣居而賦謂之私試造請權要謂之闗節激揚
聲價謂之還往既捷列名於慈恩寺㙮謂之題名大燕
於曲江亭子謂之曲江㑹籍而入選謂之春闗不捷而
醉飽謂之打毷氉匿名造謗謂之無名子退而肄業謂
之過夏執業以出謂之夏課(亦謂之/秋卷)挾藏入試謂之書
䇿其大畧如此若賢良方正直言極諫才識兼茂明於
體用諸科亦稱得人中葉以後未嘗廢置然前代皆天
子䇿覽升黜之權一出於上唐則全以付之有司故牛
僧孺輩以直言忤權倖考官坐累而劉蕡所陳尤忠憤
鯁切宰相而下皆不敢為之明白雖當時閹宦之勢可
畏亦由素無親覽之事故此輩得以刦制衡鑑之人也
至銓法自肅宗至徳後天下戰討啟丐填委永泰後稍
稍平定而元載用事非賄謝不與官常衮為相思革其
弊凡奏請一杜絶之惟文辭入第乃得進然無所甄異
賢愚同滯崔佑甫代之欲收時望薦引無虚日作相未
踰年除官八百人前後相矯終不得其適(徳宗謂佑甫/曰人或謗卿)
(所用多渉親故何也對曰茍生平之未/識何以諳其才行而用之上以為然)又河西隴右河
南河北不上計吏員大率減天寶三之一而入流者加
一故士人二年居官十年待選而考選遷除之法浸壊
徳宗興元四年以京師寇盜之後天下蝗旱穀貴選人
不能赴調乃命吏部侍郎劉滋知洪州選事以便江嶺
之人貞元四年吏部奏艱難以來兩都士類散在逺方
三庫勅甲又經失墜人多罔冒吏或詐欺分見官者謂
之擘名承已死者謂之接脚所以集選加衆真偽混然
謹其由歴狀様乞委觀察使諸州府縣於界内應有出
身以上合依様通狀發到所司攢勘八年從宰相陸贄
請以内外員三分之計闕集人嵗以為常天下稱便(唐/制)
(嵗集以孟冬而選盡季春之月乾元後率三嵗一調稽/壅淆冒吏緣為奸士或十年不得官員闕亦累年不補)
九年中丞韋正伯奏按選格銓狀自書試日書跡不同
即駁放殿選憲宗元和二年制江淮大縣每嵗據闕委
三省御史臺諸司長官節度觀察使各舉堪任縣令不
限選數許赴集臺省官及刺史赤令有闕先於縣令中
揀擇如有能否與元舉人同賞罰復置具員簿以序内
外庶官三年四月詔重定舉縣令之法委吏部精加考
覈仍令四時注擬其觀察刺史所舉不得授以本州府
縣令(是年三月詔秘書省𢎞文館左春坊司經局校書/郎正字宜委吏部於平留選人中擇行藝注擬綜)
(覈限考入畿縣/簿尉任依常格)七年八月令州府五品以上官替後本
道觀察使量其才行幹能堪奬用者每嵗冬季聞薦穆
宗長慶二年詔諸道薦送大將其隨節使歸朝者令神
策六軍使及南衙常參官具由歴功績牒送中書門下
量加奬擢其常參武官准具年月日改轉諸道軍府大
將監察以上官三年改轉蓋自憲宗御宇凡朔方呉蜀
洎山東兩河累興問罪之師帝自藩邸習聞謂戎臣武
卒常宜姑息降詔優假復有工賈胥吏窺昇朝籍者厚
持緡貨納於方鎮方鎮嗜利即以大將文符給之偽其
職秩年月未幾則求薦聞必曰某以嵗久宜遷某以殊
勲合奬宰臣奏擬下得王官流弊有不可詰者文宗即
位宰臣次第矯舉太和元年勅諸道諸軍諸使應奏判
官并每年冬薦者除新開幕府據元額署外向後闕某
職奏某人充如更奏者即云某職某人縁某事停奏某
人替臺省官兩考者不在冬薦限又勅釐革兩畿及諸
道奏請散官州縣等官惟三劍三川硤内及諸道比逺
許奏縣令録事參軍每道不得過三五人其餘並停二
年詔曰内外官曹上自要重下至卑散班行府縣更無
闕員薦請沿替為弊滋深況文武名分授受各殊其諸
使諸道等今後宜依注例除舊有正官外不得兼受正
官三年權停東選(大宗時東人選者集/於洛州謂之東選)又詔諸道進奏
官有奏請帶正官者不得兼簡較及憲官如准諸道諸
軍諸使例請簡較兼憲官充則不得帶正員官四年中
書門下奏河北諸道滄景徳棣之類經破傷之後靈夏
邠寧鄜坊涇原振武豐州全無俸料有出身人及正員
官悉不肯去吏部從前多不注擬如假攝有勞許於諸
色人中量事奏三數員從之六年從御史臺奏諸道節
度觀察防禦經畧等使有子孫授京城及諸州府官勒
歸本任不得奏請勾留七年中書門下奏親人之切無
如縣令又録事參軍糾察屬縣課責下僚一郡紀綱藉
其提舉吏曹注擬真偽難知豈若考績効於理所聽善
惡於甿謠望令京兆河南尹及天下刺史各於本府本
道常選人中擇堪為縣令司録録事參軍人名具課績
才能聞薦其諸州先申牒觀察使都加考覈申吏部集
選(吏部尚書侍郎引詣銓曹試時務狀一道訪以理/人之術及陳歴仕課績但取事理明切不假詞華)取
理識優長者為等第便於大縣難理處注擬(仍取稅五/萬貫以下)
(縣注授免占/常選人闕員)如有犯贓以本州長吏處分(百貫已下刺/史量削階秩)
(百貫已上移/守僻逺小郡)觀察使委中書門下奏聴進止其犯贓官
縱遇恩赦不在收叙之限八年正月吏部奏准疏理諸
色入仕人等今諸司流外令吏府史掌固禮生楷書醫
工及諸軍諸使承優官典(總一千九百七十二員/請減六百五十七員)兵部
奏應管左右仗千牛僕寺殿中省進馬左右金吾仗長
上(共一百六十一員/請減六十七員)文簡武簡三衛每年定數(六十/人)禮
部奏明經𢎞文館生太廟郊社齋郎掌坐等(共五百五/十二人減)
(一百三/十人)並請權減從之初中書門下以諸色科目選人
凡未有出身未有官只合於禮部應舉其有出身有官
者方合於吏部赴科目選比年格文差互多有白身及
用散試官并稱鄉貢者及注擬之時即妄論資次曾無
格例其宏詞拔萃學究一經則有定例然亦不在用散
試官限其三禮三傳一史三史明習律令並令所司薦
試及第明習律令同明經一史三禮三傳同進士三史
當年闗送吏部(唐選舉之法州府所升者試之禮部禮/部所升試之吏部其法截然然觀貞元)
(九年御史中丞韋正伯劾奏七年冬京兆府踰濫解送/之人已授官六十六人則未經禮部者徑入吏部知唐)
(中葉以後法度/廢紊者多矣)至太和九年又奏國家取士逺法前代
進士科得人為盛然於入仕須更練達起來年進士及
第後三年任選委吏部依資盡補州府參軍𦂳縣簿尉
宦滿之後來年許選三考後聽諸使府奏用便入協律
郎四衛佐未滿者不在奏限(如任江淮官特/與免其綱使)開成二年
二月左衛大將軍張克勤請以叙一子官迴與外甥不
允(前請迴授並䝉允許至是准左司員外郎裴夷直斷/若無已子許及周親自有息男不得妄移他族遂定)
(為/例)時諸道有以試御奏授州縣官者上曰每年選人辛
苦尚無缺員與之試御奏授不可輕許(惟河北道吏部/不注許其奏請)
由是倖進暫息又詔曰近日諸色入流人多官途隘窄
諸道軍將自有衣糧月俸若更占州縣員闕則文吏無
所容身今後諸道節度團練防禦等使不得更奏軍將
充巡内上佐等官京有司有專知別當及諸色職掌近
日諸司奏請州縣及六品已下充本司職掌援引舊例
色目漸多致溢舊額今後各於本司見任官内揀擇差
署不得别更奏官四年停嶺南五管及黔中道選補初
兩道得任土人遣郎官御史為選補使亦有不遣御史
者元和間令五年一集選前一年南曹先牒催文解太
和五年(玉海作/三年)權停至是吏部以請詔曰兩道選補停
罷多時極為利便隔年舉奏撓動逺情議者以人逺地
便不足為慮不知一方之政得其人則一境之人受其
福苟非其人則假攝之官皆授里人至有胥賈用賄求
假本州令録裒剥恣私宜更停五年七月詔諸道並不
得奏人唯河北諸道河東澤潞山劍三川京北京西管
内官員稍多假攝之中悉有勞效每年許奏兩三人(仍/須)
(元額闕不得替見任人時嶺南節度使盧鈞奏海嶠擇/吏與江淮不同若非諳熟土風即難搜求人瘼且嶺中)
(往弊南選今弊北資臣嘗管二十二州惟韶廣官僚每/年吏部選授道路遐逺瘴癘交侵更以俸入單微號為)
(比逺非下司貧弱即逺處無能之流比及到官皆有積/債鮮識亷恥臣任四年備知情狀其潮州官吏伏望特)
(循往例不令吏部注擬且委本道求才若攝/官亷慎有聞依前許觀察使奏正勅㫖依之)至武宗時
以州縣攝官常懐茍且委本州刺史於當州諸縣分配
公事勾當如官員數少力實不逮即於前資官選擇差
攝不得取散試官充又令進士至合選年許諸道依資
奏授試官充職如奏授州縣官即不在兼職之限又縣
令闕人許觀察使於前資攝官内薦論宣宗大中六年
令縣令司録録事參軍今任四上考減兩選餘官得四
上考縣令司録參軍得三上考並減一選懿宗咸通十
二年依中書門下奏河東潞府邠寧涇原靈武鹽夏振
武天徳鄜坊滄徳易定三川等道觀察防禦等使及嶺
南五管每道每年除令録外許量奏簿尉及中下州判
司縣丞共三人(偏州不在奏/州縣官限)諸道節度及都團練防禦
使下將校奏轉試官及憲御等令諸節度使每年量許
五人都團練防禦量許三人其御史中丞已下須有戰
伐功勞任具事績申奏簡勘處分以外不得更有奏請
僖宗廣明元年勅選人粟錯長名駁放者除身名踰濫
及欠選欠考外以比逺殘闕收注(文宗開成二年帝以/粟錯長名駁放選人)
(經冬窮悴哀訴可矜勅吏部簡勘如非大段瑕病即與/重收注擬不得用平留闕如員闕不相當一唱不伏官)
(者便任冬集其未經中書門下陳狀者/勅下後不得續收今年以後亦不為例)哀帝天佑二年
詔曰吏曹注擬申到中書過驗酌量三銓曠務今後州
府令録委吏部注擬中書門下不除授時選人多有重
疊磨勘之際各有争論銓司言具狀須與注擬到任替
闕參差請准舊條殿選如是格式申送員闕不得更妄
指射旋以梁王朱全忠請令三銓處分常調選人並准
舊例其四鎮管内官員候本道申闕到省方與注擬
五代當干戈搶攘之嵗貢舉未嘗廢也惟土宇分割人
士流離故每年所取進士其多者僅及唐盛時之半但
三禮三傳學究明經諸科唐時所取甚少而晉漢後明
經諸科中者動以百人計葢帖書墨義承平之時士鄙
其學國家亦賤其科而不取喪亂以來文字墜廢為士
者往往從事帖誦之末國家亦姑以為士子進取之途
故其所取反數倍於唐盛時也
梁太祖開平元年凡諸道貢舉人秋薦時藩方不加親
試號為拔解者並令止絶又勅禮部貢院每年所放明
經及第不得過二十人先後詔求卓犖不羈沈潛用晦
究古今刑政之源達禮樂質文之奥者奏試所長待以
不次然有其制而無其實也禮部所放進士薛鈞以父
延珪為左司侍郎勅令落下其後兵部尚書知貢舉(唐/開)
(元時以禮部侍郎専知貢舉其後或以他官領多用中/書舍人及諸司四品清資官惟㑹昌中命太常卿王起)
(知貢舉時亦檢校僕射至五代時或以兵部尚書或以/户部刑部侍郎為之不復専主禮部葢自乾化元年以)
(尚書左僕射楊/渉知貢舉始也)姚洎言曩時進士不下千人近嵗觀光
之士人數不多加以在位臣僚罕有子弟就其寡少復
避嫌疑實恐因循漸為廢墜請令在朝公卿親屬將相
子孫有文行可取者許所在州府薦送以廣毓才之義
從之翰林學士鄭珏連知貢舉鄴人趙都賂之人報翌
日登第都鄉人聶嶼聞不捷詬來人以嚇之珏懼亦與
嶼第時吏部擬官中書除授多行請託但假貨財雖嚴
勅有司官長仍徇私情而靡才實焉
後唐莊宗同光二年中書門下請權停貢選一年不允
三年以新進士符䝉正等不塞輿望勅翰林院覆試(宣/徽)
(使李紹宏之毁也升王徹為第一桑/維翰第二符䝉正第三成僚第四)並勅今後禮部所
試委中書門下子細詳覆奏聞又童子科委本州府依
諸色舉人例考試結解送省任稱鄉貢童子長吏不得
表薦若無本處解送本司不在考試之限(長興元年勅/每年所放童)
(子不得/過十人)四年正月五科舉人許維岳等一百人進狀言
伏見新定格文三禮三傳每科祗放兩人方今三傳一
科五十餘人三禮三十餘人三史學究一十人若每年
祗放兩人及一人逐年又添初舉縱謀脩進皆恐滯㽞
伏見長慶咸通年放舉人元無定式又同光元年春榜
亦一十三人請依此例以勸進脩奉勅依為永例明宗
天成三年趙鳳知貢舉備陳場中利病七月勅今後應
三傳三禮三史開元禮學究等考試本業畢後引試對
䇿時宜令主司於時務中取要當䇿題精詳考校但能
周通典切即放及第不及此格者本業雖精亦須黜落
應九經五經明經帖書及格後引試對義主司於大經
泛出問義五通於簾下書於試紙令隔簾逐段解說但
不失疏註義理通二通三始得入䇿䇿並於時務中採
取對䇿許直言其事初進士帖經通三者准放五年禮
部貢院奉勅進士帖經本朝舊制近來此道稍墜負藝
者雖多能帖經者甚少恐此一節或滯羣材今年應進
士舉所試文䇿及格帖經或不及通三與放及第來年
秋詞賦人所習一大經許令對義今逐處解到進士當
司引試雜文帖經後令别於所習一大經内對義目五
道考試通二通三准帖經例予其入格長興元年二月
勅此後貢院應試三傳三禮宜令准進士九經五經明
經例逐場去留不得候終場方定仍具所通否粗一一
於牓内告示其學究不在念書可特示墨義三十道亦
准上指揮(五科中惟學究文書最少乃令念其經而通/其義故曰學究今祗許墨義即學者皆専於)
(此科時/論非之)五月停宏詞拔萃明算道舉百篇等科復明法
科時及第新進士李飛賦内犯韻李穀犯韻一處又詩
内錯寫一字中書門下奏恕其誤其餘多放再解就試
師門門生諸稱及落第舉人無故改名者悉予禁止四
年禮部貢院奏貢人至元日列在方物之前以備充庭
之禮(始於唐長夀三年從/左拾遺劉承慶之請)近來直至臨鎖院前赴天應
門外朝見今後請令舉人復赴正仗如舊法並從之(或/以)
(人數不少祗取諸科解頭一人就/列其餘續至者俟齊日别令朝見)舊例舉人就試日皇
城司差人於院門前聽察舉人挾帶文書放榜日設棘
於門又閉院門以防下第不逞者貢舉考試官侵星便
出及第人赴五鳳樓前謝恩赴國學謝先師和凝知貢
舉徹棘啟門至晚始出請令舉子於朝堂謝恩訖即赴
國學永為定制自唐末喪亂縉紳之家或以告勅鬻於
族姻至有舅叔拜甥姪者選人偽濫郭崇韜奏革其弊
令未合格人及無名駁放者將偽濫人陳論其見任官
及諸道選人身死並須申報本州令録於告身書身死
月日選人亦不得周嵗逗留致作京債有懼罪逃移者
所司申奏勿齒時澄汰甚嚴放棄田閭塗毁告身者十
七人(左拾遺李慎儀吏部員外王松上言崇韜行矯枉/過直之道成欲益反損之文選人一事闕違並渉)
(踰濫文書一紙有誤數任皆不勘詳自天下亂離將五/十載無人不遇兵革無處不遭焚燒文書保全固應極)
(少至二年以來選人不敗赴集諸道皆是攝官恩澤不/行禄秩皆廢且攝官祗自州府多因賄賂朝廷不知姓)
(名所司不考課績皆無拘束得恣貪殘若不别為條例/不惟時病難息益亂國章請委銓曹子細簡量但可去)
(其踰濫不失本規酌中以為定制從之惟諸道猶奏請/州縣乃令節度使管三州已上者每年許奏管内官三)
(人三州已下者許奏二人防禦使每年許奏一人天成/二年許各多奏一人其刺史無薦奏之例不得指請)
天成二年令選人過格十年外不在赴集之限有隠憂
者殿五選(制曰人倫之責孝道為先既/有負於尊親定不公於州縣)初馮道等議常
調選人限於格例銓注以至留滯而州縣吏員多以顔
情兼攝乃議減選補吏以杜倖門然是時九州既未混
同十道半違聲教吏員多益州縣無添至長興四年行
減選之勅(一選者無可減兩選三選者減一選四選五/選者減兩選六選七選者減三選八選九選)
(者減四選十選十一選者/減五選十二選者減六選)諸色勸進人及山陵行事官
兼每年黄衣選人數千皆援減選並合除官宰相將至
内門則數百為羣喧訴詰難騶吏不能止後追罷此勅
廢帝清泰二年三銓注擬選人有自超一資至五資亦
有三兩人超六資七資八資者門下省言天成三年已
前許超折一資者不過三兩人天成三年後格不許超
折而中書以重議改移便成淹滯今年請據所注押定
從之三年詔以内外臣僚迭均勞逸其兩使判官畿赤
縣長取郎中員外補闕拾遺三丞五博少列官僚選擢
晉高祖天福三年翰林學士承㫖兵部侍郎權知貢舉
崔梲奏今年就舉比常嵗倍多科目之中兇豪甚衆每
駁榜出時有喧張互相朋扇請令舉人落第後或不甘
心令自投狀披陳却請所試與疏義對證兼令其日一
甲共較儻實負抑屈所司難逭憲章如妄有陳論痛加
懲斷其明年停舉又明年罷明經童子宏詞拔萃明算
道舉百篇等科(先是廢及第人與主司選勝宴及中書/舎人靸鞋接見舉人兵部禮部引人過)
(堂日幕次酒食/㑹客悉皆罷之)惟明法一科勅令五選集合格注官優
與處分出帝開運元年復明經童子二科其考試進士
仍以三條燭為限有懐藏書册者不令就試(長興二年/改晝試時)
(又有容縱懐藏者乃從/知貢舉竇貞固所請)高祖初行軍副使等例從替罷
者許就家居一年赴闕後即據資比擬以免候闕委困
又令正官滿日長吏預前奏聞不得朝攝暮替又令參
選考驗時所司簡㸃文書如有粟錯詳酌事理非藏奸
隠倖者免其駁放然是時選格甚繁每月送闕不過五
員七員開運中吏部侍郎王易簡請南曹詳定解様兼
備録長定格取解條例各下諸州如禮部貢院版様立
州縣門每選人取解時各准條件遵給行從之
漢隠帝時刑部侍郎邊歸儻言每年貢舉人動應五舉
六舉多至二千三千事業不精人文何取請勅三京鄴
都就道州府長官合發諸色貢舉人文解者精加考校
不得濫有舉送其選法多依後唐及晉事例令州縣官
幕府官曾受命契丹者追文書毁廢者取唐晉出身文
書本選外仍殿兩選降三資注擬凡唐晉諸科及第人
於契丹年號内出給冬集者許追毁換給仍據新給年
月日理選又從右拾遺高守瓊言勅年未三十者不得
任縣令七十者並宜注優散官
周太祖廣順三年禮部侍郎趙上交請增改貢院諸科
規條時翰林學士承㫖刑部侍郎權知貢舉徐合符又
參酌新舊陳奏條制(九經元格帖經一百二十帖對墨/義泛義口義共六十道䇿五道趙)
(上交請罷帖書泛義口義對墨義一百五十道今去泛/義口義都對墨義六十道其帖書對䇿依元格五經元)
(格帖書八十帖對墨義五十道今請對墨義十五道明/法元格帖律令一十帖對律令墨義二十道䇿試十條)
(去年罷帖對義六十道今請依元格學究元格念書對/墨義各二十道䇿五道去年罷念書都對墨義五十道)
(今請依去年起請三禮對墨義九十道去年添四十道/今請依元格三傳對墨義一百一十道去年對四十道)
(今請依元格開元禮三史元格各對墨義三百道䇿五/道去年加對五十道請依元格進士試雜文詩賦帖經)
(二十帖對墨義五十道去年代帖經對義别試雜文二/首今請依别試雜文其帖書對義依元格童子念書二)
(十四道請添念五十/道及三十通者放)有勅宜依仍於引試之時精加考
校逐場去留無藝者雖應舉年深不得饒借場數有藝
者雖遭黜落並許陳訴祗不得於街市省門故為喧競
及投無名文字訕毁主司違者配流邊逺同保人永不
得赴舉又今後舉人須取本貫文解逺者祗許兩京給
解世宗顯徳二年禮部侍郎劉温叟於進士十六人勅
令看詳黜落十二人五年右諫議大夫劉濤於東京試
士後率新進士劉坦已下十五人赴行在以所試詩賦
進呈上以其詞多紕繆命翰林學士覆試退落七人濤
坐責官翰林學士尚書禮部侍郎竇儀奏比來取解者
譸張薦託舉送者啟倖徇情致令就試不下三千登科
罕踰一百且明經童子二科尤宜勅罷其進士請今後
省卷限納五卷以上於中須有詩賦論各一巻餘外雜
文歌篇並許同納祗不得有神道碑誌文之類其帖經
對義並須實考通三以上為合格將來却復晝試其不
及第人以文藝優劣定為五等文字乖舛詞理紕繆甚
者為第五等殿五舉次者為第四等殿三舉以次稍優
者為第三第二第一等並許次年赴舉三禮解試省試
第一場禮記第二場周禮第三場儀禮三傳第一場左
氏第二場公羊第三場穀梁並終而復始學究周易尚
書併為一科每經對墨義三十道仍問經考試毛詩依
舊為一科對墨義六十道及第後並為上選集諸科舉
人第一場十否者殿五舉第二場三場十否者殿三舉
其三場内有九否者並殿一舉其進士及諸科所殿舉
數並於試巻朱書封送中書門下考試及第進士先具
姓名雜文申送中書覆奏訖下當司與諸科一齊放榜
四年詔天下諸色人中有賢良方正能直言極諫經學
優深可為師法詳閑吏治達於教化者不限前資見任
職官黄衣草澤並許應詔其逐處州府依每年貢舉人
式例差官試解尚書吏部(試策論三道共三千字已上/取文理俱優人物爽秀者方)
(得解/送)取來年十月集上都其登朝官亦許上表自舉自
晉漢以來設官分治釐革失中廣順初頗加更定前資
朝官罷令赴闕(漢隠帝時楊邠以前資官在/外慮有游說祗令兩京居止)州郡不得
奏薦無前官及無出身人親沒未𦵏者不得輙求仕進
而百司奏補官吏不擇事言筆札至有不能舉其條目
者顯徳二年勅曰諸司寺監收補職員須無訛濫今後
勒諸司闗送吏部騐考其中者更具引騐可否連所試
書跡並本州府不係色役迴文及正身引送中書後吏
部具名聞奏候勅下勒本司補收
　
　
　
　
　
　
　
　
　
　
欽定續通典巻十七
欽定四庫全書
欽定續通典卷十八
　選舉
　　厯代制中(宋/)　(遼/)　(金/)　(元/)
宋禮部貢舉設進士九經五經開元禮三史三禮三傳
學究明經明法等科皆秋解冬集春試合格及第者列
名放榜于尚書省凡進士試詩賦論各一首䇿五道帖
論語十帖對春秋或禮記墨義十條九經帖書一百二
十帖對墨義六十條五經帖書八十帖對墨義五十條
三禮對墨義九十條三傳一百一十條開元禮三史各
三百條學究毛詩對墨義五十條論語十條爾雅孝經
共十條周易尚書各二十五條明法對律令四十條兼
經並同毛詩之制各間經引試通六為合格仍抽卷問
律(本科/則否)皆本貫發解若鄉貫阻越得于開封府投牒奏
候朝㫖諸州本判官試進士録事參軍試諸科或不曉
經藝即以次官充而判官監之監官試官對考通否仍
朱書通否署名其下逐埸定去留具元請解及已落見
解人數並進士文卷諸科義卷帖由随解文送貢院或
應解而不解不應解而解者(其有殘廢篤疾/並不得與解)停所任受
賂者以枉法論長官聴朝㫖凡應舉家狀并試巻之首
署年及舉數埸第鄉貫不増損移易以仲冬收納月終
而畢將臨試期知舉官先引問聯保(十人或五人同/保不許有大逆)
(人緦麻以上親及諸不孝不悌/隠匿工商異類僧道歸俗之徒)與狀僉同而定焉凡就
試禁挾書為姦(進士試詞賦惟/切韻玉篇不禁)及口相授受者進士文
理紕繆諸科不(讀作否/後倣此)者俱循周顯徳間格殿舉初知
舉官將赴貢院臺閣近臣得薦所知進士之負藝者號
曰公薦太祖建隆三年有詔禁止乾徳元年詔九經一
舉不第者一依諸科舉人許令再應後併詩書易學究
為一科(明經試帖書墨義者大概如兒童挑誦之狀故/自唐以来賤其科不第者不許再應舊制禮部)
(試貢院進士設香案于階前主司與舉人對拜所坐設/位供帳甚盛至試學究則悉撤帳幕氈席之類亦無茶)
(湯渇取硯水致黔其吻葢防氈席供應人私傳所試經/義當有敗者歐陽修詩焚香禮進士撤幕待經生以為)
(禮數重輕其/實自有謂也)其明年置制舉三科一賢良方正能直言
極諌二經學優深可為師法三詳閑吏理逹于教化並
州府解送吏部試䇿論三道限三千字以上(四年召陶/穀竇儀等)
(同試賢良諸科郝益姜渉/等文理䟽略賜酒遣之)五年詔舉人有父兄食禄者
覆試(上聞陶穀不能訓子而穀子邴擢上第/詔參政薛居正覆試皆合格又下是詔)初遠方寒
士與鄉薦欲試禮部假丐不可得則寜寄舉不試開寶
二年乃詔西川山南荆湖等道所貢士並給来往公劵
有挾商旅干闗節者罪之三年詔州府萬五千户舉孝
悌徳行一人五千户舉孝悌徳業一人籍貢士及十五
舉以上嘗終場者得司馬浦等一百六人並賜本科出
身(此特奏名/恩例之始)五年知貢舉扈䝉奏進士十一人及諸科
十七人上召對講武殿始下詔制放榜六年御講武殿
覆試進士宋準等御試舉人自茲始(知貢舉李昉奏宋/準以下十一人上)
(黜進士武濟川三傳劉睿而濟川/為昉鄉人遂有訴昉用情取舍者)時又籍終場下第姓
名得三百六十人皆召見擇一百九十五人并準以下
各賜紙札别試詩賦上親閲之放進士二十六五經四
開元禮七(是嵗開寶通禮成詔鄉貢開元禮/改稱鄉貢通禮並以新書試問)三禮三十
八三傳二十六三史三學究十八明法五皆賜及第殿
試遂為常式八年覆試合格舉人以禮部所定第一人
王式居第四而以王嗣宗為首自是御試與省試别為
升降而省元狀元之名别矣(唐時或禮部所取未當命/中書門下詳覆然未嘗再)
(試至宋藝祖太宗御殿覆試然不過審其繆濫者黜之/元在前列者未嘗别定升降景徳後多别取狀元然省)
(元亦皆置前列故事南省奏名第一人殿試唱過三名/不及則越衆抗聲自陳雖在下列必得升等吳春鄉歐)
(陽修皆由是升第一甲獨范景仁避不肯出至第十九/人方及徐出拜命時服其靜退自此遂為故事葢當時)
(殿試雖曰别命官糊名考校然賜第之時往往亦參採/譽望乃定掄魁又凡貢士當賜第者考定必召其高第)
(數人並見參擇材/質可者賜第一)太宗即位天下已定有意修文嘗謂
治道長乆之術莫若參用文武之士太平興國二年御
試合格舉人内出詩賦題(以訓練將士為賦主聖臣賢/為詩唐時試題不皆有所出)
(或以意為之舉子得進問題意謂之上請宋既増殿試/進士由循禮部故事景祐中始詔御藥院具試題書經)
(史所出模印給/之罷上請之制)賦韻平仄間次得吕䝉正以下一百九
人(李參政至張僕射齊賢王參政化基皆在其間自/是連放五榜通取八百一人一時名臣悉自兹出)及
諸科及第二百人十舉以上進士諸科一百八十餘人
並賜出身賜袍笏賜宴開寶寺上自為詩賜之(太宗博/求俊彦)
(科場得人之盛唐以来所無然太平興國末年孟州進/士張兩光試不合格縱酒大罵于街衢言渉指斥上怒)
(斬之同保九輩永不/赴舉恩威並行如此)第一第二等進士及九經授將作
監丞大理評事通判諸州餘皆優等注擬五年上覆試
進士並分甲乙第時顔明遠等四人以見任官舉進士
上惜科第不與皆授近藩掌書記(是嵗有趙國昌者求/應百篇舉上出雜題)
(二十字曰松風雪月天花竹鶴雲烟詩酒春池雨山僧/道柳泉令各賦五篇篇八句逮日旰僅成數十首率無)
(可觀上以此科乆廢特賜及第以勸来/者仍詔有司後應百篇舉約此題為式)八年進士諸科
始試律義十道進士免帖經(明年進士復帖經分三甲/第一甲並知縣諸科仍試)
(律/)雍熙二年以三小經附明法科准考官婣族别試(先/是)
(國子監開封府所貢士與舉送官為婣/戚則兩司更互試之至是始别遣官)上每閲試卷累
日方畢至四年宰相請如唐故事始詔嵗命官知舉應
舉者不得有吏人自端拱初年有擊鼔訴校試不公者
次年知貢舉固請御試至淳化三年知貢舉蘇易簡受
詔後徑赴貢院以避請求後遂為例旋停舉五年至真
宗咸平元年始詔禮部放榜得進士五十人高麗賔貢
一人時密州發解官坐薦送非人特詔停任三年詔西
京諸路所解舉人宜先訪行實或藝文可採其操履有
虧匿名訕上者並加懲斷勒歸鄉縣課役罪解送所由
官吏先是咸平二年令舉人應三舉者是嵗免取解四
年淄青齊州及河北經蕃冦處並免取解泛解之令始
此明年陳恕知貢舉所取甚少諸州舉送官被黜責者
甚衆初京師多外方托籍為便進取(咸平元年榜自第/一人至十四人惟)
(第九名貫河南餘皆開封貫/其下亦然大抵多係寄籍)後禮部貢院奏令諸色舉
人各歸本貫取解不得寄應有鄉里遐遠乆住京師者
許本卿命官委保附國子監取解景徳四年上嘗問輔
臣天下貢舉人數王旦曰萬三千有餘約常例奏名十
一而已上曰若此則當黜者不啻萬人矣典領之官必
須審擇命晁逈知貢舉滕元晏封印卷首先是雍熙二
年殿試糊名至是用之禮部迨明道二年而諸州無不
用之矣凡封卷首及㸃檢詳試别命官始此(初陳彭年/舉進士以)
(輕俊為宋白所出至是彭年與逈等更定條制闗防不/復㨂擇文行雖杜絶請託然置科甲者多非人望矣)
時又定親試進士條制凡䇿士即殿兩廡張帟列几席
標姓名其上先一日以次序掲示闕外試日拜闕下乃
入就席試卷内臣收付編排官其卷首鄉貫狀别以字
號第之付封彌官校勘用御書院印付考官定等畢復
封彌送覆考官再定等編排官閲其同異未同者再考
之如復不同即以相附近者為定合鄉貫狀字號第其
姓名差次并試卷以聞(學識優長詞理精純為第一才/思該通文理周率為第二文理)
(俱通為第三文理中平為/第四文理踈淺為第五)然後臨軒唱第上二等曰及
第次出身次又次俱同出身大中祥符三年四年先後
試東封路汾隂路服勤詞學經明行修科賜進士俱三
十一人是二年未嘗貢舉以封禪特恩親試如後来
免省到殿也五年令録諸州發解試題以聞慮廷試
複出也(徽宗時詔禮部藉内外試題/遇試頒付考官以防複出)八年始置謄録院
(封彌官封卷後付吏録本監以内侍二人京/官校對訖復送封印院始送知舉定去取)仁宗初明
經嘗問䇿一道對䇿紕繆上以執經者不善為文命勿
黜落又嚮用上第不數年輒貴顯天聖七年復制舉六
科(一賢良方正直言極諫二博逹墳典明于教化三才/識兼茂明于體用四詳明吏理可使從政五識洞韜)
(略運籌決勝六軍/謀閎遠才任邊寄)應舉者進䇿論十卷下兩制㸔詳優
者召赴祕閣試論六合格試制第一許京朝官太常博
士以卞應之又置書判㧞萃科應舉者納所録判詞三巻
本銓差官看詳優者召試判十(共二千/字以上)合格即御試(景/祐)
(元年/罷)又置高蹈邱園沉淪草澤茂材異等科並許白衣
投應仍投䇿論十巻差官看詳委有可稱封送禮部選
擇召試寶元中帝以進士試詩賦䇿論先後訪李淑淑
列陳唐代因革之制請先䇿次論次賦及詩次帖經墨
義分試四埸通校工拙有司議稍行焉慶厯四年羣僚
請改進士所試四埸先後知諌院歐陽修言凡貢舉法
若二千人就試常額不過選五百人是于詩賦䇿論六
千巻中(毎一人/三卷)選五百人而日限又促考官疲心竭慮
因勞致昏雖有公心而所選多濫此舊法之弊今請寛
其日限先試以䇿而考之二千人可汰去五六百其留
者試以論又可汰二三百其留而試詩賦者于千人而
選五百少而易精矣時論以䇿論汗漫難知詩賦聲病
易考乃詔一依舊除又知制誥富弼言殿試有三短考
官濫取不擇一也一日試詩賦論三篇不能盡人之長
二也考校不過十日不暇研精差次三也必慮恩歸有
司則宜使禮部次高下以奏而引諸殿廷唱名賜第與
殿試無異也遂詔罷殿試議者多言其輕上恩隳故事
乃止時上書者言四年一舉士子客京師待試者六七
千人一不幸有故不應詔沈滯輒十數年以此毁行冐
法干進者不可勝數宜間嵗一貢舉中分舊數而薦之
㑹王洙侍邇英閣講周禮至三年大比大考州里以賛
鄉大夫廢興帝曰古之選士如此今率四五年一下詔
故士有抑不得進者不若裁其數而屢舉乃詔間嵗貢
舉進士諸科悉解舊額之半増設明經試法凡明兩經
三經五經各問大義十條兩經通八三經通六五經通
五為合格兼以論語孝經䇿時務三條出身與進士等
而罷説書舉英宗時令禮部三嵗一貢舉天下解額取
未行間嵗之前四之三為率明經諸科毋得過進士之
數士得休息官亦不煩神宗初王安石請罷詩賦明經
諸科而以其元數増進士額詔兩制兩省三司三舘議
韓維議罷詩賦各習一大經問大義十道不必全記註
䟽通七為合格蘇頌議先士行而後文藝去封彌謄録
之法直史館蘇軾言自文章言之則䇿論為有用詩賦
為無益自政事言之則詩賦䇿論俱為無用矣然自祖
宗以来莫之廢者以為設法取士不過如是也近世文
章華麗無如楊億使億尚在則忠清鯁亮之士也通經
學古無如孫復石介使復介尚在則迂濶誕謾之士也
矧自唐至今以詩賦為名臣者不可勝數何負于天下
而必欲廢之上得軾議曰吾固疑此今釋然矣他日以
問王安石安石曰不然今人材乏少以少壯時正當講
求天下正理乃閉門學作詩賦及其入官世事皆所不
習此乃科法敗壊人才致不如古于是卒如安石議罷
明經及諸科進士罷詩賦各治易書詩周禮禮記一經
兼論語孟子每試四埸初大經次兼經大義凡十道次
論一首次䇿三道禮部試増二道又立新科明法以待
諸科之不能改試進士者(試以律令刑統大義斷案中/格即取六年詔進士諸科及)
(選人任子並令試斷案律令大/義又詔進士第一人以下並試)九年詔唱名盡四甲而
禮部正奏名上十人未與者奏聴裁決(因殿試進士初/覆考官陳澤等)
(考上一甲文卷失當/贖金有差故有是命)元豐元年御史黄亷言别試所解
業詩者十人而取至四五書經止取一人願分經立額
均收其長乃詔詩易悉占三分書二分周禮禮記通二
分八年濟博棣三州諸科舉人訴于禮部言諸科舊額
多歸進士又盡解新科明法今試而中無額可解于是
常留諸科舊額十分之一以待不能改業者時王安石
詩書周禮義學官謂之三經新義哲宗元祐初尚書省
言近嵗治經者專守一家不識諸儒傳記之説左僕射
司馬光亦極言新義明法之弊乃詔更科埸試法(進士/第一)
(埸試本經義二語孟義各一第二埸賦及律詩各一第/三埸論一四埸子史時務䇿二經義進士不兼詩賦人)
(許増治一經詩賦人兼一經以詩禮記周禮左氏春秋/為大經周易公羊穀梁儀禮為中經願習二大經者聴)
(不得偏占/兩中經)八年從中書請今後御試習詩賦人用祖宗
法試詩賦論䇿三題專經人且試䇿自後槩試三題明
年禮部定御試三題條約旋詔進士罷詩賦專習經義
仍除字説之禁(神宗念字學缺廢王安石乃進其説/學者習焉元祐禁勿用至是除之)並
罷春秋科凡試取二禮兩經占全額之半而以其半及
他經徽宗崇寜三年罷州郡發解及省試法凡取士悉
由學校升貢其嵗試上舍悉差知舉如禮部試時州縣
悉行三舍法其免試入學者多當官子弟而在學則嵗
月累試乃得應貧且老者甚病之五年詔大比嵗叅用
科舉取士一次葢科舉未遽廢也大觀四年侍御史毛
注請以解額之歸升貢者一二分不絶科舉遂詔更行
科舉一次自崇寜以後立科造士之大指以安石新義
故尊經書以司馬光通鑑故抑史學以蘇黄酬唱故廢
詩賦其論似正而羣憸借以行其奸政和中猶有以禁
習詩賦請者而逹官貴胄以上書獻頌令直赴廷試葢
多有焉高宗建炎元年駐蹕揚州命諸路憲司選官即
漕司所在州類省試率十四人取一二年定詩賦經義
取士又詔下第進士年四十以上六舉經御試(御試尚/有黜落)
(嘉祐二年始㮣賜出身元祐初知貢舉蘇軾孔文仲請/特奏名與試者量取一二千人誠有學問即予出官其)
(餘皆補文學長史之類不理選限遂詔定特奏名考取/數進士入四等以上諸科入三等以上通在試者計之)
(毋得取過全額之半馬端臨謂嘉祐初即免黜落今自/建炎距嘉祐七十餘年豈復有曽經御試之人恐是為)
(試入下等不理選限未出官者而設葢此曹/亦曽經御試故令其再試而官之以示恩渥)八舉經省
試五十以上四舉經御試五舉經省試者河北河東陕
西人減一舉元符以前到省兩舉者不限年一舉年五
十五以上者所司以名聞令直赴廷試是秋帝親䇿試
第為五等賜及第出身同出身四百五十一人川陕河
北京東正奏名不赴者一百三人皆即家賜第紹興元
年令有司講求舊制毎科埸年中丞給舍諌議大夫學
士待制三人舉一人不拘已仕未仕先具詞業(䇿論共/五十篇)
送兩省侍從參考文理優長為上次優為中常平為下
上中者並召赴閣試試以九月學士兩省官為試官御
史監之試六論(每首五百/字以上)于九經十七史七書國語荀
揚管子文中子正文内出題通四以上為合格仍分五
等以試巻繳奏御前拆號入四等以上召赴殿試其日
上臨軒親䇿(限三千/字以上)宰相撰題差初覆考官詳定赴試
人引見賜坐殿廊兩廂差楷書官祗應内侍賜茶菓對
䇿先引出處然後言事第三等為上恩數視廷試䇿第
一人第四等為中視廷試第二三人皆賜制科出身第
五等為下視廷試第四人賜進士出身不入等與簿尉
差遣(已上並謂/白身者)有官人進一官與陞擢三年立博學宏
辭科(唐有詞藻宏麗文章秀異科大觀中有詞學兼茂/科宣和五年詔附省試自辛卯至戊申中選者三)
(十六人至是工部侍/郎李擢奏請改立)試題十二于制誥詔表露布檄箴
銘記賛頌序内雜出六題分為三塲毎塲一古一今試
人先投所業三卷朝廷降付學士院考其能者召試除
歸明流外入貲及嘗犯贓者皆得試每次所取不得過
五人推恩比舊制加優分三等上等轉一官選人改秩
無出身人賜進士及第並免詔試除舘職中等減三年
磨勘與堂除無出身人賜進士出身下等減二年磨勘
無出身人賜進士出身並許召試館職先是紹興二年
侍御曽統請廢經義專用詞賦上意鄉之吕頣浩不可
而止十三年國學初建從司業高閌言頭場試本經語
孟義各一次場試詩賦各一末場試子史論時務䇿各
一十五年分經義詩賦兩科于是學者競習詞賦經學
寖㣲上嘗諭沈守約曰恐數年後經學遂廢二十七年
詔舉人並兼兩科(内大小經/義共三道)三十一年言者以為老成
經術之士强習辭章不合音律請復分科取士仍詔經
義合格人有餘許以詩賦不足之數通取不得過三分
初舉人兼經義詩賦䇿論因號四科然更制後惟紹興
十四年二十九年兩行之而止葢舉人所習已是為二
不可復合矣(熈寜四年始罷詞賦專用經義取士凡十/五年至元祐元年復試賦與經義並行至)
(紹聖元年復罷詩賦專用經義凡三十五年至建炎二/年又兼用經賦然則自熈寜以来士無不習經義之日)
(矣然元祐初始復賦欲經賦中分取人而蘇軾上䟽言/自更法以来士工習詩賦者十人而七欲朝廷随經賦)
(人數多少各自立額取人則知當時士雖不習詩賦者/十五年而變法之餘一習即工且多至建炎紹興之間)
(以經義取士者且五六十年其間兼用詩賦纔十餘年/耳然共試則經拙而賦工分試則經少而賦多流傳既)
(乆所至埸屋賦率/居其三之二云)御史中丞廖剛言國朝三嵗一舉每
以今年大禮明年科場又明年省殿試為準故注授人
先後到部不至攙併今科試明堂同在嗣嵗省司財計
難以應辦一不便也近嵗初官待闕率四五年若使進
士䕃人同時差注二不便也更展一年則舊制合矣乃詔
紹興十年諸州應發解者改于紹興十二年正月省試
三月殿試自後視此為準又諸州舊以八月選日試士
舉子有就數州取解者乃詔諸道發解並以中秋日
引試(四川則用季春/而仲秋類省)孝宗即位欲令文士能射御武臣
知詩書命討論殿最之法淳熙二年御試唱第後二日
引按文士詹騤以下一百三十九人射藝翌日又引文
士第五甲及特奏名一百五十二人其日進士具襴笏
入殿起居易戎服各給箭六弓不限斗力射者莫不振
厲自獻命中者以次注官餘亦賜帛四年罷同文舘試
六年詔諸道試官隔一道選差又詔特奏名三名取一
寘第四等以前餘並入第五等其末等納敕者舊許再
試今止許一試濳藩及五路舊升甲者今但升名後並
不許納敕三次帝䇿士陞黜不盡由有司十四年嘗擢
進士第三王容為第一時儒生迭興辭章雅正號乾淳
體焉寜宗慶元二年以諒隂不親䇿試知貢舉葉翥阿
韓侂胄意上言士專習語録之説中庸大學之書以文
其非又傳誦葉適進卷陳傳良待遇集毎用輒效請令
太學州軍學各以月試合格前三名程文上御史臺考
察其舊習不改坐學官提學司罪是舉也語渉道學者
皆落至四年言者以經義一科全用套類初無本領請
令有司所出經題各于本經摘出兩叚文意相類者合
為一題以杜挟册售偽之計從之(嘉定末祕書郎何澹/言經義宜考注䟽而)
(辨異同命有司命題斷章裂/句破碎經文乃詔釐革舊習)時舉子姦弊日滋(其弊凡/五曰傳)
(義曰换卷曰易號曰卷/子外出曰謄録滅裂)理宗寶慶二年從左諌議大夫
朱端常言命試院申嚴門禁入試日一切不許傳遞士
人投巻時親書簿厯投匱中封彌官躬親封鐍巻匱俟
舉人盡出院然後啟封分類即付謄録所明旦申逐場
名數于御史臺檢核其撰號法上一字許同下二字各
異以杜訛易謄録人選書手充不許代名考官容情任
意者臺諌風聞彈奏初省試勅差知貢舉一同知二内
差臺諌官一參詳官若干内差監察御史一俾㑹聚考
校㣲示彈察寜宗初韓侂胄用事將鈐制士人遂于三
知舉外别差一諌官為同知專董試事不復干預考校
參詳官亦不差察官于是約束峻切氣燄薫灼嘉泰間
更名監試製造簿履嚴立程限其失愈甚至紹定元年
乃復舊制(端平初御史李鳴復等又言臺諌充知舉參/詳既留心考校不能檢柅姦弊乞仍舊差臺)
(諌為監/試從之)二年有言蜀士嗜利多引商貨押船以致留滯
闗津廷試展待乃定四月上旬廷試更不移展時場屋
士子日盛卷軸如山有司廹于日限去取不能皆當葢
士子本名納卷後或别易名字一人納二三卷不禁挟
書又許見燭浙閩諸郡又間日引試中有一日之暇甚
至次日午方出于是經義可作二三道詩賦可成五六
篇幸皆中選往往以兄弟承之或轉售同族姦詐百端
四年乃命諸郡于投卷初責鄉鄰覈實處偽縱容者罪
之其弊稍息是年詔避親人與漕舉及待補國子生同
試于别院(舊制避親舉人與鏁㕔同試自紹熙分埸各/試其額七人取一朝士之被差為大院考官)
(者恐妨其親多不願差而寒士于千百取一之中得預/鄉舉數千里辛勤赴省省闈差官又當相避遂有隠身)
(匿名不認親以求免者有憤懣憂/沮狼狽旅邸者故有是詔尋罷之)四川類試復遣官(四/川)
(類試敕差始于紹興二十九年然監試考官十員内惟/大院别院監司主文各一員從朝命餘聴制司選差後)
(權委成都帥守從近取其至是/仍朝命四員餘從制司分選)嘉熙元年以士子數多
于禮部及臨安轉運司兩試院外紹興安吉各置一院
朝命官前詣同日引試分各路士人就試焉(是年已失/京西諸州)
(軍士多徙寓江陵鄂州命京湖制置司于江陵别立貢/院取德安府荆門軍歸峡復三州及随郢均房京西七)
(郡士人别差官混試用十/二郡元額混取以優之)淳祐元年言者以諸路漕試
合國子試兩項科舉及免舉人不下千數大院既患巻
冗小院又患額窄宜復撥漕舉胄舉同避親人並就别
院引試(三年仍令試别/院者歸大院)時淮南諸州郡嵗有兵禍士子
不得以時赴鄉舉且漕司分差試官路梗不可徑逹乃
命各附近秋試(淮東州郡附鎮江府淮西州郡附/建康蘄黄光三州安慶府附江州)各増
差試官二員别項考校照各元額取放又以場中程文
多有傳寫雷同四年添差檢㸃官一員仍差監察御史
一員鈐試十二年廣南分東西兩路考試(廣南西路言/所部二十五)
(郡科選于春官者僅一二葢山林質樸不/能與中土同工因援兩淮荆襄例别考)寶祐二年監
察御史陳大方言士風日薄文場多弊乞令初請舉士
人從所司給帖赴省别給一厯如命官印紙之法批書
發解之年及本名年貫保官姓名執赴禮部又批赴省
之年長貳印署赴監試者同將来免解免省到殿亦如
之如無厯則不收試至度宗朝丞相賈似道欲制東南
士心令御史陳伯大請置士籍開具姓名年甲三代妻
室令鄉鄰結勘于科舉條例無礙方許納卷自是嚴行
天下或稍有瑕疵不敢有功名之望至似道潰師後臺
中始首劾伯大焉宋承唐制科目亦以進士為貴南渡
後毎科進士及第動至四五百人葢倍于唐有餘矣唐
時及第者未即入仕尚待吏部試宋則登第之後即為
入仕之期故其冗更數倍于唐制舉皆天子親試無常
科惟召試館職及博學宏詞或起之山林或取之朝著
召之州縣多至大用至五經學究特為時所輕其外則
有胄試(始于景德三年陞朝/官嫡親許附國學)鏁㕔試(見任官應進士舉/者天禧二年詔自)
(今鏁㕔應舉人所在長吏先考試藝合/格者聴解如至禮部不及格當停見任)類試(景祐四年/從賈昌朝)
(議有親戚仕本州及或為發解官及侍父祖遠宦距本/州二千里宜敕轉運司選官類試由是諸路始有别頭)
(試/)宗子試(凡祖宗袒免親已命附鏁㕔試非袒免以外/例許應國子監禮部皆别試廷試䇿問與進)
(士同别考累舉不中年及四十以間而録用之至紹興/二十九年孫道夫極論請託之弊乃敕御史一員監之)
經明行修試(元祐初倣古制創立此科間/取禮部試黜之士附寘恩科)八行科(以孝/友睦)
(婣任䘏中和八行全偏為三舍高下不問/内外皆不試而補請託狥私其弊尤甚)明法新科(舊/附)
(銓試熙豐間始立紹興間又降敕差試官二員專撰刑/法問題號為假案後又就諸路秋試毎五人解一名省)
(試七人取一名皆不兼經御藥院又擬恩例分為二等/第一等本科及第第二等本科出身言者以為濫十六)
(年罷/之)童子科(十五嵗以下能通經作詩賦州升諸朝而/天子親試之其命官免舉無常格真宗時)
(晏殊姜葢始賜出身自仁宗至大觀末賜出身者僅二/十人高宗時或誦經史子集或誦御製詩文或誦兵書)
(習歩射孝宗淳熙八年始分三等凡全誦六經孝經語/孟及能文如六經義三道語孟義各一道或賦一詩一)
(為上等與推恩誦書外能通一經為中/等免解二次止誦書者下等免解一次)五代時皆以軍
卒為將故武舉乆廢仁宗天聖七年以西邊用兵將帥
乏人復置武舉明年親試武舉十二人先閲其騎射而
試之以䇿為去留弓馬為高下皇祐初復廢英宗治平
元年復置神宗熙寜時樞密院修武舉試法不能答䇿
者答兵書墨義王安石言武舉復試墨義則亦學究之
流禦侮之用何事記誦乃悉從中書所定凡武舉于祕
閣試義䇿于殿前司試武藝及殿試則試騎射及䇿于
庭俱優為右班殿直武藝次優為三班奉職又次借職
末等三班差使減磨勘年䇿平武藝優者除奉職次優
借職又次三班差使減磨勘年武藝末等者三班差使
元豐元年立大小使臣試弓馬藝業出官法第一等歩
射一石矢十發三中馬射七斗馬上武藝五種孫吴義
十通七䇿五道文理優長律令義十通七中五以上免
短使減一任監當三事以上免短使升半年名次兩事
升半年一事升一季第二等歩射八斗矢二中馬射六
斗馬上武藝三種孫吴義通五䇿三道成文理律令義
通五五事免短使升半年三事升半年兩事升一季一
事與出身官第三等歩射六斗矢一中馬射五斗馬上
武藝兩種孫吴義通三䇿三道成文理律令義通三計
算錢榖文書五通三中五事升半年三事升一季兩事
與出身官其歩射發兩矢馬射發三矢皆著為格先是
樞密請建武學于武成王廟額選生員百人分三舍又
保任者附入外舍偕上舍生發解崇寜間諸州立武學
倣儒學制立考選升貢法徽宗宣和時州縣武學既罷
有願𨽻京城武學者許補試欽宗靖康元年詔諸路有
習武藝知兵書者州長二以禮遣送闕下毋限數高宗
建炎三年詔武舉人先經兵部騐視弓馬于殿前司仍
權就淮南轉運司别埸附試七書義五道兵機䇿二首
孝宗乾道五年始令武舉廷試依文舉給黄牒榜首賜
武舉及第餘並賜武舉出身初武臣試换文資須從官
三人薦舉紹興中令敦五郎以下聴召保官二人以經
義詩賦求試其後太學諸生乆不第者多去從武舉同
鏁㕔之制(後以林頴秀言武士舍棄弓矢更習程文襃/衣大䄂專傚舉子夫科以武名不得雄健喜)
(功之士徒啟其僥倖名爵之心于/是詔罷鏁㕔换試寜宗初旋復之)至其入仕授官有貢
舉奏䕃攝署流外從軍五等吏部銓惟注擬州縣官舊
幕職皆使府辟召宋則吏曹擬授京諸司六品以下官
皆無選中書特授周朝每藩郡有闕或遣朝官權知太
祖始削外權止令文臣權涖其後但以差遣為資厯皆
非本職京朝官則審官院主之使臣則三班院主之少
卿監以上中書主之武臣刺史副率以上内職樞密院
主之後又分為四選文選曰審官東院曰流内銓武選
曰審官西院曰三班院元豐定制銓注悉歸選部以審
官東院為尚書左選(文臣寄禄官自朝議大夫職事官/自大理正以下非中書省敕授者)
(歸/之)流内銓為侍郎左選(自初仕至州/縣幕職歸之)審官西院為尚書
右選(武臣升朝官自皇城使職事官自金吾/階衛仗司以下非樞密院宣授者歸之)三班院為
侍郎右選(自借差監當至供/奉官軍使歸之)凡非登科及特㫖者年三
十五方注官其大制如此建隆四年選朝士分治劇邑
又詔諸州吏民不得詣京師舉留節度觀察等使刺史
知州通判幕職等官開寶四年罷諸道攝官闕員處即
時奏聞委有司除注又令經三聶無曠敗者不在此限
時荆益交廣内附遠吏多闕是以嵗常放選而取解季
集之制漸廢(諸州印廢春季選人文解以遠近分限並/于正月十五日前到省餘季准此其因選)
(部闕官特詔免解非/時赴集謂之放選)六年復四時選應引對者每季一
時引對之凡選人試判三道二道全通一道稍次文俱
優為上一道全通二道稍次文稍堪為中三道全次文
紕繆為下判上者職事官加一階州縣官超一資判中
依資判下入同類惟黄衣人降一資至太宗太平興國
元年増為四等以三道全次文翰無取為中下依舊判
下格其全不通而文又紕繆為下殿一選六年詔京朝
官除兩省御史臺自少卿監以下奉使從政于外受代
歸者令中書舍人郭贄膳部郎中兼侍御史知雜事滕
中正等考績論材以中書所下闕員擬定引對以遣謂
之差遣院時庶僚引對其敷納可采者多有超擢上慮
有幸冐復詔應引對遣命者中書門下考審進止端拱
三年令宰相以下至御史中丞各舉朝官(前代自一品/以下皆曰常)
(參官宋曰朝官祕書郎/以下未常參者曰京官)一人為轉運使真宗咸平初從
祕書郎陳彭年請令兩省御史臺官尚書省六品以上
諸司四品以上官授訖詣閤門投表讓一人自代方得
入謝在外者授訖三日内具表附驛以聞至大中祥符
五年詔翰林學士以下常參官嵗各舉外任京朝官三
班使臣幕職州縣官各二人諸司使副承制曽任西北
邉川廣銓轄親民者並同此例諸路轉運使副提㸃刑
獄官知州通判結罪奏舉部内官屬不限名數仁宗初
吏部奏天下幕職州縣官期滿無代者八百餘員川廣
尤多未代帝曰此豈人情所樂耶其令亟代天聖六年
詔審刑院舉常參官在京刑法司者為詳議官大理寺
詳斷刑部詳覆法直官皆舉幕職州縣曉法令者為之
自請試律者須五考有舉者乃得試律三道疏二道又
斷中小獄案二道通者為中格時舉擢不常國子監闕
講官嘗詔諸路轉運使舉經義通明者欲不次用人嘗
詔近臣舉常參官厯通判無贓罪而才任繁劇者(已之/親及)
(執政近屬/毋得舉)欲官諸邊要嘗詔節度使至閤門使知州軍
鈐轄諸司舉殿最以上材勇使邊任者或令三司使下
至大章閣待制舉奏之邊有警又或詔諸轉運使提㸃
刑獄升朝官舉所部官才任將帥者三路知州通判縣
令皆詔近臣舉㢘幹吏選任之至于文行之士錢榖之
才刑名之學各因時所求而薦焉自天聖後進者頗多
物議患其冗始戒近臣非受詔毋輒舉官英宗治平三
年上語中書曰水潦為災言者云咎在不能進賢何也
歐陽修曰往時入館有三路今塞其二矣(宋以史館昭/文館集賢院)
(為三館皆寓崇文院其實無别舍但各以庫藏書列于/廊廡間耳直館直院謂之舘職以它官兼者謂之貼職)
(凡狀元制科一任還即試詩賦各一而入否則用大臣/薦而試謂之入館自崇文院廢為祕書監建祕閣于中)
(自監少以至正字列為職事官罷直閣直院之名而書/庫仍在獨以直祕閣為貼職之首皆不試而除葢特以)
(為恩數/而已)進士高科一路也大臣薦舉一路也因差遣例
除一路也往年進士五人以上皆得試第一人及第有
不十年即至輔相者今第一人兩任方得試而第二人
以下不復試是高科路塞矣往時大臣薦舉即召試今
只令上簿候缺人乃試是薦舉路塞矣惟因差遣例除
者半是年勞老病之人此臣所謂薦舉路狭也上乃命
宰執舉館職各五人熙寜二年罷初入兩府舉官之制
(故事二府初入得舉所知者三人時陳升之拜相循例/為侯叔獻程顥皆與堂除又升一任帝以不考材實罷)
(其/制)時御史又乞罷堂選曽公亮執不可王安石謂中書
所總已多不能精擇宜歸有司自此輕重失倫無進賢
退不肖之實矣明年以樞輔任重不當親有司之事乃
置審官西院專領閤門祗候以上諸司後磨勘常程差
遣其内外舉官之制皆罷初吏部選格其法各随所任
職事以入任功狀立格以待擬注至哲宗元祐時司馬
光為相請在位逹官人舉所知設十科以舉士一曰行
義純固可為師表(有官無官/皆可舉)二曰節操方正可備獻納
(舉有/官人)三曰智勇過人可備將師(舉文武/有官人)四曰公正聰明
可備監司(舉知州以/上資序)五曰經術精通可備講讀(有官無/官人皆)
(可/舉)六曰學問該博可備顧問(同/上)七曰文章典麗可備著
述(同/上)八曰善聴獄訟盡公得實(舉有/官人)九曰善治財賦公
私俱便(同/上)十曰練習法令能斷請讞(同/上)應職事官自尚
書至給舍諌議寄禄官自開府儀同三司至大中大夫
職自觀文殿大學士至待制毎嵗各随所知于十科中
共舉三人嵗終不舉及人數不足按劾施行或不如所
舉(謂舉行義純固而/違犯名教之類)其舉主從貢舉非其人律科罪犯
正入已贓舉主減三等科罪若受賄狥私自從重法詔
從之又詔大臣奏舉舘職並如制召試除授高宗建炎
初選籍㪚亡乃下諸道州府軍監籍屬吏寓官之爵里
年甲出身厯任功過舉主到罷月日上之時赴調者盡
萃東南選法留滯乃詔京畿京東西河北河東士夫在
部注授雖銓未中而年及者聴注官二年又令京官赴
行在者非政和以後進書頌及直赴殿試之人乃聴參
選在部諸州軍通判簽判及京朝官知縣監當權以二
年為任(舊以三/年為任)四年戒吏部長貳堂中或取部闕並須
執守毋得供報(言者以京黼用事有詣堂及闕者判一/取字雖已注人亦奪予之甚至部有佳)
(闕密獻以自効為寒逺/患踰二十年乞下此令)紹興元年詔曰亂離以来士夫
流徙有徒跣而赴行在者注授牓闕姦弊日滋宜令三
省議除其弊于是議立八事曰注擬藏闕申請徼幸去
失艱難刷闕減裂闗㑹淹延審量疑似給付邀求保明
退難令長貳機柅之二年吕頣浩言近世堂除多侵部
注請倣故事外自監司郡守及舊格堂除通判内自察
官省郎以上館職書局編修官外餘闕并寺監丞法寺
官六員等武臣自準備將領正副將以上其部將巡尉
指使以下並歸部注至二十二年復以進士及門䕃子
弟不復參部自干堂除下詔申禁是年從侍郎凌景夏
言令吏部七司凡换給之期限戰功之定處去取之保
任書填之審實奏薦之限隔酬賞之用否凡經申請或
白堂或取㫖者毎一事已郎官以次擬定而長貳書之
于册永以為例舊制宗室文資與外官文臣參注窠闕
武資則不得與武臣參注但注添差孝宗時始聴注釐
務闕又詔宗室曽應舉得解者許參選餘並銓試其三
試終場不中人聴不拘年限調官先時選人應改官必
引對便殿毎五日引二人神宗令毎甲引四人元祐變
法三人為甲月三引見積累至紹聖初待次者二百八
十餘人乃令五日而引一甲然改官無定數紹興之季
遂至百十三人孝宗患之稍嚴陞改之令淳熈六年引
見改官不及七十員(明年吏部請以七十員定額自是/嵗改京官者僅百員遂為永制)
是年又以嵗舉京官數濫(初無常數有/其人則舉)王中行時兼給
事中議請六曹寺監嵗減舉員三之一諸路監司減四
之一禮部國子監長貳減三之二前執政嵗減二員諸
州無縣者嵗止一員嵗終不除運副而判官補發者不
理為職司至寜宗慶元元年復詔判官補發副狀理為
職司又詔職司狀不得用二紙(用姚/愈奏)嘉定十二年詔侍
臣兩省臺諌各舉文武可用之才二三人又命監司守
臣舉十科政績所知自代露章列薦並籍記審察任滿
則擢其舉數多有政績行誼者理宗紹定元年臣僚上
言銓曹之患員多闕少注擬甚難自乾道以来嘗命選
部職官窠闕各于元出闕年限之上與展半年用闕厯
年寖久入任者多今吏部參注之籍文臣選人武臣小
使臣校尉以下不下二萬七千餘員率三四人共注一
闕固宜壅滯乃命吏部録參司理司法令丞監當酒官
于元展限上更展半年淳祐四年以臺諌耳目之官例
由親擢不許大臣薦進七年監察御史陳垓建言銓法
十弊一添差數多破法耗財(謂倅貳幕職參議機宜/總戎鈐轄監押之類)二
抽差員衆州縣廢職(謂監司帥守幕屬多差/見任州縣他官權攝)三攝屬違
法蠧政害民(謂監司帥守狥/私差權幕職)四須入不行徼幸撓法(初/改)
(官者必由知縣謂之須入此謂規免作令茍圖/京局躐求倅貳遂使不曽厯縣之人冐常郡寄)五奏辟
不應奔競日甚(謂未經仕人在法不許奏辟今或以/初任或以闕次遠而改辟見次者)六
改任巧㨗紊亂官常(謂在法已援差遣人不得干求换/易今既授是官復謀他職辭卑居)
(尊棄彼/就此)七薦舉不公多歸請託八借補繁多官資泛濫
九癏曠職守役心外求十匿過居官翫視國法(謂曽經/罪犯必)
(俟赦宥今既遭劾初/未經赦者經營差遣)八年令未厯郡者不得為郎已為
郎者更迭補外未厯縣者必令須入已作縣者須及任
滿其闕次不得差改其後又詔改官班引者先赴都堂
或御史臺各試書判不通者且令為丞俟再試中方與
集注若夫文武䕃補之制自期親至餘親奏薦最廣太
祖時定任子之法臺省六品諸司五品登朝嘗厯兩任
然後得請太宗淳化改元恩文班中書舍人武班大將
軍已上並許䕃補(如遇轉品許/更䕃一子)至道二年始有聖節奏
薦之例大中祥符元年始有東封禮畢推恩之令熙寜
時定限年限員之法宣和中中大夫至帯職朝奉郎入
官十五年諸衛大將軍至武翊大夫入官二十年内侍
官武功大夫至武翊郎累奏不得二人淳熙九年更務
裁抑立郊䕃補恩正數宰相十人(開府儀同三/司以上同)執政八
人侍從六人(觀察使至節度/使侍御史同)中㪚大夫至中大夫(右武/大夫)
(至通侍/大夫同)𢃄職朝奉郎朝儀大夫三人(武翊大夫至/武功大夫同)致仕
遺表恩澤文臣見任宰相八年曽任宰執七名見任執
政六名曽任執政五名在内侍從在外待制以上或不
帯職大中大夫以上二名無遺表止得致仕者侍御史
中㪚中奉至中大夫朝奉郎至朝儀大夫一名武臣見
任使相七名曽任使相六名見任執政太尉六名曽任
執政節度使五名諸衛上將軍至承宣使四名觀察使
三名通侍大夫二名正侍至右武大夫諸衛大將軍武
功至武翊大夫一名大中祥符時門䕃授京官年二十
五十求差使者令于國學聴習經書以二年為限仍令
審官院與判監官考試以聞其初皆試律暨詩已任而
無勞績舉薦及無免試恩皆試判更制以後暨試律義
斷案議後又増試經義中選者皆得随銓擬注其入優
等者往往特㫖賜進士出身
遼太祖起自朔漠干戈倥偬未置科目至後設鄉府省
三試鄉中曰鄉薦府中曰府解省中曰及第程文
分兩科一詩賦一經義其試進士貢院以二寸紙書
及第者姓名給之號為喜帖明日舉案而出樂作
及門擊鼓十二面以法雷震殿試臨期取㫖第一
人特増一官授奉直大夫翰林應奉文字第二第三
人以下並授從事郎詞賦為正科法律為雜科聖
宗統和六年詔開貢舉九年放進士及第祗一人十一
年始放二人太平五年幸南京内果園宴求進士得
七十二人命賦詩第其工拙以張昱等十四人為祕
書郎餘並崇文館校書郎九年皇城進士張人紀等二
十三人入朝試以詩賦皆賜及第興宗重熙五年十月
幸南京御元和殿以日射三十六熊賦(是秋獵黄花山/獲熊三十六因)
(以命題金時亦嘗/以此題試進士)幸燕詩試進士于廷賜馮立趙徽等
四十九人進士第以立為右補闕徽以下皆太子中舍
賜緋衣銀魚御試進士自此始又從宰臣張儉請幸禮
部貢院宴賚甚渥將軍庻箴子富魯舉進士主文以國
制無遼人試進士之條聞于上上以庶箴擅令子就科
目鞭二百尋命富魯為牌印郎君賦詩稱㫖洊被恩禮
而涿州王棠鄉貢禮部廷對皆第一時醫卜屠販奴𨽻
及倍父母或犯者逃亡者不得舉進士道宗咸雍六年
設賢良科應舉者先以所業十萬言進十年御永安殿
䇿之是嵗放進士二百三十八人以馬希白詩才十吏
不能給召試之天祚中禁商賈家應進士舉云太宗㑹
同初選約尼氏九帳子弟可任官者聖宗初華喇部請
今後詳穩止從本部選授上以諸部官惟在得人命勿
以所部為限統和七年宋進士挈家来歸者十七人命
有司考其中第者補國子官餘授縣主簿尉十二年詔
宋俘中官吏儒生抱器能者諸道軍勇健者具以名聞
授衛德升等六人官其後又以國舅及南北王府乃國
之貴族賤庶不得任本部官興宗重熙十六年詔世選
之官擇各部耆舊材能者任用道宗太康九年定諸令
史譯史遷叙等級凡任子之令文武並得奏䕃各限員
數聖宗定制其没于王事録其子孫
金承遼後先後設詞賦經義䇿試律科經童諸科又有
女直進士科(專試女直文字初但試䇿後/増試論亦謂之䇿論進士)又嘗制舉宏詞科
以待非常之士其詞賦經義䇿論中選者謂之進士律
科經童中選者謂之舉人太宗天㑹改元急欲得漢士以撫輯
新附始置科舉至明年二月八月凡再行焉五年令因南
北素所習業以取號為南北選各以經義詞賦兩科
取士海陵天徳二年併南北選為一明年罷䇿試科
諸進士舉人由鄉至府由府至省至殿廷凡四試(章宗/明昌)
(初言者以舉人四試而/鄉試為虗設乃詔罷免)鄉試以三月二十日府試若䇿
論進士則以八月二十日試䇿間三日試詩詞賦進士
則以二十五日試賦及詩間三日試䇿論經義進士又
間詞賦後三日試所治經義又三日試䇿次律科次經
童每埸皆間三日試㑹試則䇿論進士以正月二十日
試䇿餘以次間如前御試則以三月二十日䇿論進士
試䇿二十三日試詩論二十五日詞賦進士試賦詩論
而經義進士亦以是日試經義二十七日乃試䇿論若
試日雨雪則候晴日御試唱名後試䇿則禀奏宏詞則
作二日程試(舊試女直進士在試漢進/士後大定末更定是制)府試䇿論進士
凡四處(大定間令于中京/上京咸平東平試)後増為七處(明昌初増北/京西京益都)兼
試女直經童(上京海蘭率賓呼尔哈扶餘東北招討司/赴㑹寜府咸平隆州博索東京葢州懿州)
(赴咸平府中都河北東西路赴大興府西京并西南西/北二招討司赴大同府北京臨潢宗州興州全州赴大)
(定府山東西大名南京赴東/平府山東東路則就益都試)詞賦經義進士及律科經
童凡六處(大定間令于大興大定/大同開封東平京兆)後増為十處(明昌初/増遼陽)
(平陽益都後又増太原其中都河北赴大興府/上京東京咸平等路赴遼陽府餘各試于其境)初經義
于易書詩禮春秋專治一經内出題(天徳三年罷大/定二十八年復)詞
賦以經傳子史出題嗣又逐年改一經(以詩書易禮春/秋為次注内亦)
(許出/題)海陵正隆元年用五經三史正文章宗初用五經
子史皆于題下注其本傳士子程文所用事得自注出
處承安後令考試詞賦官各作程文一道式示舉子後
以考官離筆硯久擬作不工恐起謗議乃罷此制當世
宗大定時㑹試取詞賦進士不得過五百人章宗令合
格則取承安二年至九百二十五人㤗和二年始令䇿
論三取一詞賦經義五取一又令武舉終埸年四十五
以上四舉終場年五十以上者方授恩例(世宗末令五/次御簾進士)
(止以文之高下定其次而不黜落謂之恩榜明昌初令/省元直就御試不中者許綴榜末府元被黜者許来舉)
(直赴部仍一日試三題五舉者止賦詩所試文惟犯御/名廟諱及不成文理始黜女直進士亦同此例承安二)
(年令四舉該恩㤗和三年以經義㑹元與他科進士不/同不得以御試被黜優附榜末然又與四舉者不同遂)
(依府試解元免府試之例㑹試下第再舉直赴御試至/宣宗時終場人年五十以上者即行該恩河北舉人中)
(選而阻兵者/免後舉府試)䇿論進士專選女直人大定初擇良家子
習女直文字教以古書作詩䇿十三年始令每埸試䇿
一道限五百字以上免鄉府試止赴㑹試御試二十年
以䇿詩試三埸(䇿用女直大/字詩用小字)依漢進士例三年一舉時
又以試䇿既久人能預備宜于五經内出題加試以論
二十九年増試論題俟第三舉後通定去留以詩䇿合
格為中選以論定名次承安二年定限丁習學之制凡
内外官員諸局分承應人武衞軍若明安穆昆女直及
諸色人户惟一丁者不許應試兩丁一人四丁二人六
丁以上止許三人明年令女直進士年四十五以下者
府試十日前委佐貳官善射者試射其制以六十歩立
垜去射者十五歩對立兩竿相去二十歩去地二丈以
繩横約之弓不限强弱不計中否以張弓巧便發箭迅
正者為熟閑射十箭中兩箭出繩下至垜者為中選餘
路委提刑司在都委監察體究赴㑹試御試者大興府
佐貳官試騐三舉終場者免之宣宗興定元年制中都
西京等路䇿論進士權于南京東平博索上京四處府
試至五年賜第者僅二十八人其賢良方正能直言極
諫博學宏材逹于從政等科試無常期上意欲行則告
天下聴内外文武六品以下職官無公私過者從内外
五品以上官薦試之若草澤之士徳行為鄉里所推者
從州府薦之凡試先投所業䇿論三十道于學士院視
其優者委官以羣經子史内出題一日試論三道可則
廷試䇿一道通貫者優等遷擢之宏詞科試詔誥章表
露布檄書皆用四六誡諭頌箴銘序記或依古今體于
每舉賜第後進士及在官六品以下從在外官薦令試
䇿官出題就考凡四題分二等上等遷兩官次等遷一
官皆明昌初所置也四年以後郡縣所舉徳行才能之
士往往賜同進士出身或賜及第焉凡府㑹試每四人
則一人監檢御試䇿進士則人各一名泰和元年從省
臣請依大定故事使與試者就沐浴官置衣為之更之
又嘗以竹林寺憫忠寺為場屋其放第唱名天眷初嘗
于析津廣陽門西一僧寺遷都後改從宣陽門律科以
律令出題府試十五題每五人取一大定二十二年㑹
試每場十五題三場共通三十六條以上為中選二十
九年加語孟小義一道府㑹試别作一日令經義試官
出題與本科通考經童凡士庶子年十三以下能誦二
大經三小經又誦論語諸子及五千字以上府試十五
題通十三以上㑹試每場十五題三場共通四十一以
上為中選貴㓜而多誦者若年同則多誦大經者為勝
大定末限以三十或四十人能擢進士第者同進士任
用如中府㑹試視其次數優其等級幾舉不得薦者從
本出身泰和元年定試武舉之制分上中下三等能挽
一石力弓以重七錢竹箭百五十歩立貼十箭内府試
中一箭省試中二箭程試中三箭又遠射二百二十歩
垜三箭内一箭至者又百五十歩内每五十歩設高五
寸長八寸卧鹿二能以七斗弓二大鑿頭鐵箭馳射府
試則許射四反省試三反程試二反皆能中二箭者又
百五十歩内每三十歩左右錯置高三尺木偶人戴五
寸方板者四以槍馳刺府試則許馳四反省試二反程
試一反左右各刺落一板者又依廕例問律一條又問
孫吳書十條能説五者為上等凡程試一有不中者皆
黜之若射貼弓八斗遠射二百一十歩射鹿弓六斗孫
吳書通四為中等射貼弓七斗遠射二百五歩射鹿弓
五斗孫吳書通三為下等解律刺板皆欲同前不知書
者上為中中為下其中下願再試者聴三年定武舉出
職遷授格上甲第一名遷忠勇校尉第二三名遷忠翊
校尉中等遷修武校尉收充親軍不拘有無廕視舊格
減一百月出職下等遷敦武校尉亦收充親軍減五十
月出職終金之世科目得人為盛諸宫䕶衞及省臺部
譚史令史通事其餘仕進皆得列正班文武選皆統于
吏部自從九品至從七品職事官部擬正七品以上呈
尚書省以聴制授凡文散官謂之文資官自餘皆武散
官謂之右職又謂之右選文資則進士為優右職則軍
功為優自舉人勞効應襲恩例之外入仕之途尚多若
牌印䕶衞令史之出職則皇統時所定也檢法知法國
史院書冩則海寜所置也若宗室將軍宫中諸局承應
人宰相書表太子䕶衞妃䕶衞王府祗候郎君内侍及
宰相之子并譯史通事省祗候郎君親軍驍騎諸格則
定于世宗之時及章宗所置之太常檢討内侍寄禄官
皆仕進之門户也凡外任循資官謂之常調朝官謂之
随朝吏部選者謂之部選分按四季擬授尚書省選者
謂之省選專理資考升遷凡銓注取仕官解由撮行績
資厯之要為銓頭以定其能否其有犯公私罪贓汚者
謂之犯選格雖遇恩不得除叙太宗天㑹四年始置三
省法古立官海陵初河南北選人並赴中京吏部各置
局銓法世宗大定初除授從八品以下令勿奏聞又随
季選人如無過或有功酬者依格銓注有亷能及汚濫
者約量升降呈省十年令民願留守令以下官者直赴
部告呈省遣使覆實可超升之明昌三年令随季部人
依舊制識字者試書判不識字者問以疑難二事優者
量除示勸(除朝及外路六品以上官則随長任外路正/七品官升六品縣令一等除授任滿合降者)
(免降從七品以下于各等資厯内減兩任擬注若見任/縣令升中上者并掌錢榖及丁憂去者候解由到部諸)
(局分人亦候將来出職日準上/擬注明安穆昆随門户減一資)泰和初以縣令丞簿員
闕不相副令散官犯選格及虧永者廣威注令明威注
承簿宣宗南遷時詔吏部以秋冬于南京春夏于中都
置選而赴調者憚于北行遂併于南京設之至省選資
考之制監察御史尚書省具才能者䟽名以聴制授任
滿御史臺視其所察公事具書于解由以送尚書省稱職
者升擢庸常者臨時取㫖不稱者除任其常調正七品
兩任升六品六品三任升從五品從五品兩任升正五
品正五品三任升刺史内外官俱以三十月為考随朝
官以三十月為任升職一等自非制授尚書選在外官
命左司移文勾取大定中内外三品官以五十月為任
泰和元年命内外官通算合得升等而少十五月者
依舊在職補足而後升除或有餘月日以後積算三年
凡文資右職官應遷三品職事者五品以上厯五十月
六品以下及門廕雜流職事至四品以上而散官應至
三品者皆厯六十月方許告遷後又令内外四品官以
四十月理考通八十月遷三品復以門廕官職事至四
品者絶少令刺史有散官應至三品者即許告遷三品
又令資考各減一任臨時量人材辛苦資厯年甲以次
奏稟先是上嘗以選舉十事命尚書省定擬(一減資考/使可用者)
(不致衰老二随朝考滿人果才能免回降三随路提刑/所訪亷能官就令随宜遷注四許宰相與求仕官相見)
(以訪才能五薦賢毋避親故如數各舉所知不舉者罪/之六舉自代七内外五品以上官長于僚屬内舉才能)
(官一人數外舉者聴八監臨諸物料内及草澤隠逸之/士皆聴薦舉九親軍出職内有尤長武藝勇敢過人者)
(令内外官舉提刑司察之十/定前項各數随色嵗舉一人)又嘗以太拘資厯不足以
得人至宣宗時以兵興故恩命數出賤職下僚或階極
品乃從言者請非親王子及職一品餘人雖散官至一
品皆不許封公其已封者儀衛降從二品之制初女直
進士上甲除上簿中甲下甲除中簿下簿大定二十五
年上甲甲首遷四重餘各遷兩重第二三甲授随路教
授三十月為一任第一任注九品三任四任注録事軍
判五任下令自添試論後皆依漢格經義進士第一擬
縣令第二當除察判以無闕遂擬軍判第二第三甲随
各人住貫擬軍判丞簿凡進士注職上甲者初上簿軍
判丞簿尉中甲下甲者中下簿軍判丞簿尉大定二年
文資官不除縣尉二十三年上甲初録事防判二下令
三中令中甲初中簿二上簿三下令下甲初下令二中
簿三下令䇿試中者(進士授章服後再試/時務䇿一謂之䇿試)上甲初録事
防判二中令三上令中甲初上簿二下令三中令下甲
初中簿二録事防判三中令二十六年上甲初録事防
判二中令三四五上令中甲初中簿二下令三中令四五
上令䇿試者初録事防判二三四五上令其次初上簿
二中令三四五上令又次初中簿二下令三中令四五
上令下甲初下簿二下令三中令四五上令狀元舊授
承徳郎後改為承務郎貞祐間至奉直大夫上甲舊授
儒林郎更為承事郎貞祐間仍儒林郎中甲以下舊
授從仕郎更為將仕郎貞祐間授徴事郎其右職遷除
自皇統八年制凡帯一命昭信校尉以上者初除主簿
及諸司副使二主簿及諸司使三下令四中令五上令
或通注鎮軍都指揮使及正將其官不及昭信及無官
者自初至三任通注丞簿四下令五中令六上令及知
城寨若門廕之例自天眷中凡一品至八品皆不限所
廕之人至貞元二年定制一品至七品各限以數(削八/品用)
(廕之/制)大定五年十月制亡宋官當廕子孫者並同亡遼
官例十七年四月詔世襲明安穆昆出身者雖年未六
十欲令子孫襲者聴又以明安穆昆皆國家勤勞有功
之人世襲官不宜以小罪奪泰和二年更定廕叙法年
六十以上退與患疾身故者雖非文武官資擬令係班
除存習本業者聴廕一人止一子者不須習即廕凡諸
色出身文武官一品廕子孫至曽孫及弟兄姪孫六十
因門䕃則五人二品子孫至曽孫及弟兄姪五人四品
五品三人因門廕則二人六品二人七品一人因門廕
則六品七品皆一人凡進納官正班三品廕四人雜班
三人正班武略子孫兄弟一人雜班明威一人懐遠以
上二人鎮國以上三人司天太醫遷至四品换文武官
者廕一人哀宗時詔有司為死節士立褒忠廟又書其
子孫于御屏以備擢用雖時迫危亡為激勵人心之計
要亦勸忠之典也
元太祖初得中原中書令耶律楚材即請用儒術選
士至九年命斷事官扎哈岱及山西東路課税所長
官劉中厯諸路考試以論及經義詞賦分為三科作
三日程專治一科能兼者聴但以不失文義為中選
復其賦役令與各處長官同署公事尋復中止世祖
中統二年命宣撫司官舉文學才職可以從政及
茂材異等至元四年翰林學士承㫖王鶚等請行貢
舉法命中書左三部與翰林學士議立程式十八年詔
求山林隠逸名士(元初用人多由薦授後雖科舉間行/而以徴授官者未可一二數其辭不)
(受職屢召不起者/皆見于隠逸傳)二十一年丞相和爾果斯等請以貢
舉進士繼而許衡議罷詩賦重經學定為新制事卒未
行至仁宗皇慶二年中書省臣言經學實修已治人之
道詞賦乃摛章繪句之學自隋唐以来專尚詞賦故士
習浮華臣等擬罷律賦省題詩小義而專立徳行明經
科以取士乃命中書參酌古今定條制科場每三嵗一
開舉人從本貫官司于諸色户内擇年及二十五以上
經明行修者結罪保舉遣上路府或狥私濫舉并應舉
不舉者監察御史肅政亷訪司察治凡考試䝉古色目
人第一場經問五條大學論語孟子中庸内設問用朱
氏章句集註第二場䇿一道以時務出題限五百字以
上漢人南人第一場明經經疑二問大學論語孟子中
庸内出題並用朱氏章句集註復以已意結之限三百
字以上經義一道各治一經詩主朱氏尚書主蔡氏周
易主程氏朱氏(已上三經兼/用古注䟽)春秋主三傳及胡氏傳禮
記用古注䟽限五百字以上不拘格律第二場古賦詔
誥章表内科一道古賦詔誥用古體章表四六參用古
體第三場䇿一道經史時務内出題限一千字以上䝉
古色目人願試漢人南人科目中選者加一等注授䝉
古色目人為左榜漢人南人為右榜第一甲第一名賜
進士及第從六品第二名以下及第二甲皆正七品第
三甲皆正八品流官子孫廕叙並依舊制願試中選者
優升一等在官未入流品願試者聴若中選之人已有
九品上資級加一等注授若無品級止依試例從優銓
注其三試各定日期所在官司遲悞者論罪(鄉試八月/二十日第)
(一場二十三日第二場䝉古色目漢人南人同二十六/日第三場止謨人南人㑹試省部于次年二月初一日)
(試第一場初三日第二場初五日第三場御試三月初/七日前期奏委考試官二員監察御史二員讀巻官二)
(員入殿廷考試每舉子一名集賽台一人看守漢人南/人試䇿一道限一千字以上䝉古色目人等試時務䇿)
(一道限五/百字以上)選考試監試等官(行省與宣尉司及腹裏各/路有行臺及亷訪司處與)
(臺選官一同商議選差上都大都從省部選差在内監/察御史在外亷訪司官一員監試每處差考試官同考)
(試官各一員並于見任并在閒有徳望文學常選官内/選差封彌官謄録官各一員于亷幹文資正官選充凡)
(謄録試卷并行移文字皆用朱書省部㑹試都省選委/知貢舉同知貢舉官各一員考試官四員監察御史二)
(員封彌謄録對讀/監門等官各一員)其試選合格人數視都省大小有差
(鄉試行省十一河南陕西遼陽四川甘肅雲南嶺北征/東江浙江西湖廣又河東山東二宣尉司及直𨽻省部)
(之真定東平大都上都四路凡選合格者三百人赴㑹/試于内取中選者一百人内䝉古色目漢人南人分卷)
(考試各二十五人䝉古取七十五人大都十五上都六/河東五真定等五東平等五山東四遼陽五河南五陕)
(西五甘肅三嶺北三江浙五江西三湖廣三四川一雲/南一征東一色目人取七十五人大都十上都四河東)
(四東平等四山東五真定等五河南五四川三甘肅二/陕西三嶺北二遼陽二雲南二征東一湖廣七江浙十)
(江西六漢人取七十五人大都十上都四真定等十一/東平等九山東七河東七河南九四川五雲南二甘肅)
(二嶺北一陕西五遼陽二征東一南人取七十五/人湖廣十八江浙二十八江西二十二河南七)延祐
二年三月始開科左右榜凡五十六人文宗天厯間至
九十七人順帝元統初増名額及百人至元初從徹尔
特穆尔之議詔罷科舉叅政許有壬爭之不得至六年
復之仍稍變程式(減䝉古色目人明經二條増本經義/易漢人南人第一場四書疑一道為)
(本經疑増第二場古賦外/于詔誥章表内又科一道)至二十五年兵興多阻其鄉
試者惟燕南河南山東陕西河東數路而已乃倍増鄉
貢之額所放進士復優其品秩焉(第一甲授承直郎第/二甲承務郎第三甲)
(從仕/郎)元選法從七品以下屬吏部正七品以上屬中書
三品以上非有司所與奪由中書取進止自六品至九
品為敕授中書牒署之自一品至五品為宣授以制命
之三品以下用金寶二品以上用玊寶有特㫖者有告
詞凡諸王分地與所受湯沐邑得自舉其人以聞(各投/下總)
(管府長官不遷外其所屬州縣/長官于本投下分到城邑遷轉)凡路府州縣除逹嚕噶
齊外長官並選用漢人佐貳官以色目漢人並用文武
散官降職事官二等䝉古色目初授散官或降職事雖
不降必俟官資合轉然後升職漢人初授官不及職再
授則降職授官又覃官或准實授或普減資升等或内
升等或外減資或外減内不減皆謂之恩數臺官于省
部選人則與省官議省官于臺憲選人則與臺官議凡
選人解由到部即行照勘合得七品者呈省從七以下
本部注擬其餘流外人員不拘多寡並以一月銓注一
次凡遷叙随朝以三十月為滿在外以三周嵗為滿錢
榖官以得代為滿出職職官轉補與職官同成宗元貞
元年命中書振理選法先是至元十九年御史中丞崔
彧言選用臺察官若由中書必有偏狥之弊宜聴本臺
選擇至是省臣言樞密院御史臺例應奏舉官屬其餘
諸司不宜奏請今皆請之非便因詔自後諸司無得奏
舉官屬專令中書奏擬至大徳七年又詔諸司舉用人
員並經中書省毋得擅奏又以翰林院國子學官員文
翰師儒難同常調須求資格相應之人不得預保十一
年武帝即位八月中書省臣言内降㫖與官者八百八
十餘人已除三百未議者猶五百請自今越奏者勿與
又御史臺臣言中書省樞密院御史臺宣政院得自選
官具有成憲今監察御史亷訪司官非本臺公選而從
諸臣所請自内降㫖非祖宗成法帝俱納之九月中書
省臣言内外選法向者遵世祖成制兩宫近侍銓叙惟
上所命比有應入常調者夤縁驟遷其已仕廢黜及未
嘗入仕者亦復自内降㫖臣等先經奏禁而内㫖所
降復有百餘整飭實難自今銓請如前制非由中書議
者毋得越奏仁宗皇慶元年省臣言今春以内降㫖除
官千餘人其欺偽豈能悉知且亂選法乃詔凡内降㫖
勿行文宗至順二年監察御史陳思謙言入仕之門太
多黜陟之法太簡州郡之任太淹朝省之除太速欲設
三䇿以救四弊一至元三十年以後増設衙門冗濫不
急者從實減并其外有選法者并入中書二參酌古制
設辟舉之科令三品以下各舉所知得才則賞失實則
罰三古者刺史入為三公郎官出宰百里葢使外職識
朝廷治體内官知民間利病今後厯縣尹有能聲善政
者授郎官御史厯郡守有竒才異績者任憲使尚書其
餘各騐資品通選在内者不得三考連任京官在外者
須兩任乃遷内職績非出類守不敗官者則循以年勞
處以常調凡朝缺官員須二十月之上方許遷除帝可
其奏命中書議行之至順帝元統元年命臺憲部官各
舉才堪守令者一人至正八年詔京官三品以上嵗舉
守令一人守令到任三月亦舉一人自代十二年詔随
朝一品職事及省臺院部諸正官各舉循良才幹智勇
兼全堪充守令者二人知人多者不限員數各處試用
守令可兼管義兵防禦諸軍鄂囉勸農事所在上司不
許擅差守令既已優升其佐貳官員比依入廣例量升
二等任滿騐守令全治者與真授不治者全削二等依
本等叙半治者減一等叙雜職人員其有智勇之士並
依上例凡除常選官于殘破郡縣及迫近賊境之處升
四等稍近賊境升二等十六年命六部諸監院正官各
舉才堪守令者一人中書省斟酌用之或任内害民受
贓者舉官量事輕重降職至元四年定廕叙之法凡廕
諸品官止廕一人以嫡長子同母弟及其子孫曽元如
無則次及旁推皆于合叙品級降一等諸九品依例遷
至正三品者止于本等流轉二品以上選自特㫖五年
令三品至七品廕叙人員年二十五以上者當儤使一
年並不支俸滿日三品至五品子孫量材叙用六品七
品子准上銓注監當差使其諸路逹嚕噶齊子弟廕充
散府諸州逹嚕噶齊其散府諸州子弟充諸縣逹嚕噶
齊其諸縣子弟充巡檢凡主兵官有功升擢其舊職宜
别援有功者若陣亡許其子弟承襲(元帥招討司子孫/襲為萬户摠管子)
(孫為千户摠把子孫為百户給元佩金/銀符管其元軍陣亡者仍以本等承襲)二十四年詔凡
舊臣勲伐有戰功者其子弟當先試以小職果才能則
大用之大徳四年定制正一品子廕正五品從一品子
從五品以次而降至從五品子則從九品正六品子流
官于巡檢内用雜職于省劄錢榖官内用從六品子近
上錢榖官正七品子酌中錢榖官從七品子近下錢榖
官諸色目人視漢人優一等逹嚕噶齊子孫與民官同
傍廕依例降等至大四年令承廕子孫試一經一史通
大義者免儤使不通者發還習學䝉古色目願試者聴
仍量進一階
　
　
　
　
欽定續通典卷十八
欽定四庫全書
欽定續通典卷十九
　選舉三
　　歴代制下(明/)　(考績附/)
明代取士規制與元略同而專取宋朱子所定四書及
易書詩春秋禮記命題其文略仿宋經義然代古人語
氣為之體尚排偶謂之八股通謂之制義直𨽻就京府
各省就布政司試曰鄉試中式者為舉人以之試禮部
曰會試又中式則天子策試於廷曰廷試亦曰殿試分
一二三甲為次一甲止三人曰狀元授修撰榜眼探花
授編修俱賜進士及第二甲三甲若干人賜進士同進
士出身俱得考選庶吉士子午夘酉年鄉試辰戌丑未
年會試鄉試以八月會試以二月皆初九日為第一場
又三日為第二場又三日為第三場廷試以三月朔舉
子則國子生及府州縣學生員之學成者儒士未仕官
未入流者其文行由有司申舉應之太祖初下金陵辟
儒士范祖幹葉儀克婺州召儒士許元胡翰等日講經
史治道克處州徴耆儒宋濂劉基章溢葉琛至建康創
禮賢館處之甲辰三月勅中書省有能上書陳言敷宣
治道武略出衆者參軍及都督府具以閒或不能文章
許詣闕面陳其事於是州縣嵗舉賢才及武勇謀略通
曉天文之士間及兼通書律者洪武元年遣文元吉詹
同等分行天下訪求賢才三年詔曰漢唐及宋取士各
有定制然貴文學而不求徳藝前元待士甚優而權要
每納奔競之人夤緣阿附輒竊仕祿其懐材抱道者恥
與並進自今年八月始特設科舉務取經明行修博通
古今名實相稱者朕将親策於廷第其髙下而官之使
中外文臣皆由科舉而進非科舉者毋得與官於是舉
鄉試初場試經義二道限五百字以上四書義一道二
場論一道俱限三百字以上三場策一道限一千字以
上中式後十日復以騎射書算律五事試之各省貢額
有差(直𨽻百人河南山東山西陜西北平福建江西浙/江湖廣皆四十人廣西廣東皆二十五人其才多)
(或不及者不拘額數髙麗安南占城/國士子許於本國鄉試貢赴京師)明年會試中式百
二十人帝親策試於奉天殿時以天下初定令各行省
連試三年且官多缺員舉人俱免會試得赴選至四年
乃定三年一舉六年旋令罷去而設聰明正直賢良方
正孝弟力田儒士孝㢘秀才人才耆民諸科目以徳行
為本文藝次之有司察遣京師不次擢用至十五年復
設科舉十七年禮部以定式頒行初場試四書義三道
每道二百字以上經義四道每道三百字以上未能者
許各減一道四書主朱子集注易主程傳朱子本義書
主蔡氏傳及古注疏詩主朱子集傳春秋主左氏公羊
榖梁及胡安國張洽傳禮記主古注疏(永樂間頒四書/五經大全廢注)
(疏春秋亦不用張洽傳/禮記専用陳澔集説)二場試論一道三百字以上判
五道詔誥表内科一道三場試經史時務策五道俱三
百字以上未能者許減二道凡舉子巻首備書姓名年
甲籍貫三代本經前期在内赴應天府在外赴各布政
司置簿登記巻縫皆用鈐印卷尾署印卷官姓名及長
條印記試之蚤入場每人以軍一人守之禁講問代冒
至昏納卷未畢者給燭三條燭盡不成者扶出其納卷
赴受卷所類送彌封所以字號編記送謄錄所謄録畢
送對讀所凡所官皆謂之外簾官對讀畢送内簾主者
同考官校閲監試官不得干預凡舉子用墨筆謂之墨
巻謄錄用硃謂之硃卷至主考復用墨筆鄉會試同先
是呉伯宗嘗以廷試第一授禮部員外郎至十八年擢
一甲丁顯等為修撰二甲馬京等為編修吳文為檢討
而其餘皆觀政於諸司其在翰林承敇監等衙門者曰
庶吉士其在六部都察院通政司大理寺等衙門者仍
稱進士進士有庶吉士及觀政進士之名自此始也時
科舉薦舉並用中外大臣下至倉庫司局諸雜流皆得
舉文學才幹之士其被薦至者令又轉薦又嘗諭禮部
徴經明行修練達時務之士年六十以上者置翰林備
顧問至成祖永樂二年既授一甲三名翰林官復於第
二甲擇文學優等者五十人及善書湯流等十人俱為
翰林院庶吉士而吉士遂専屬翰林翰林無不由科舉
者矣尋復命學士解縉等選曽棨以下二十八人就學
文淵閣庶吉士周忱自陳年少願學乃増為二十九人
司禮監月給筆墨紙光祿寺給朝暮饌禮部月給膏燭
鈔人三錠工部擇近第宅居之帝時至館召試五日一
休沐必使内臣隨行且給校尉騶從其後開科或不選
所選亦無定額(永樂十三年選六十二人宣徳二年止/邢恭一人以其在翰林院習四夷譯書)
(久也孝宗時大學士徐溥言自永樂二年以來選取庶/吉士無定制今後請每科選用令新進士錄平日所作)
(論策詩賦序記等文呈之禮部送翰林考訂擇其詞藻/文理可取者按號行取禮部以糊名卷偕閣臣出題考)
(試於東閣試巻與所投之文相稱即收預選每科所選/不過二十人每選所留不過三五輩将來成就必有足)
(賴者乃詔内間同禮吏二部考選以為永例然自嘉靖/癸未至萬厯庚辰中間有九科不選萬厯甲戌張居正)
(以子下第故不選崇禎甲戌丁丑亦不選凡與選者謂/之館選以翰詹官髙資深者一人課之謂之教習三年)
(學成優者留翰林為編修檢討/次者出為給事御史謂之㪚館)又是時内閣七人非翰
林者居半纂修亦諸色參用(天順二年李賢奏纂修専/選進士由是非進士不入)
(翰林非翰林/不入内閣)三年北直𨽻於順天府鄉試十三年二月
行在禮部會試天下貢士三月策士於北京於國子監
立題名石(洪武二十一年始立石於應/天府太學至是皆在北京)十四年命貴州
士子附雲南鄉試(雲南郷試始於六年至是貴州亦附/焉嘉靖十四年巡按御史王杏癸貴)
(州去雲南道里艱險士子/附試不便乃就本省開科)時會試有副榜仁宗洪熈元
年定鄉試取士額南京國子監及南直𨽻共八十名北
京國子監及北直𨽻共五十名江西五十名浙江福建
各四十五名湖廣廣東各四十名河南四川各三十五
名陜西山西山東各三十名廣西二十名雲南交阯各
十名(宣徳四年増雲南五名七年定順天八十名正統/二年令不拘額五年定順天仍八十名應天百名)
(浙江福建皆六十名江西六十五名河南廣東皆五十/名湖廣五十五名山東四川皆四十五名陜西山西皆)
(四十名廣西三十名雲南二十名六年増順天二十名/景泰元年又令不拘額數四年南北直𨽻各増三十五)
(名浙江江西福建河南湖廣山東各増三十名廣東四/川陜西山西廣西各増二十五名雲南増十名成化三)
(年又増雲南十名十年増五名𢎞治七年増雲貴共五/名嘉靖十四年定雲南四十名貴州二十五名十九年)
(増湖廣至九十名萬厯十三年増雲南/五名交阯初定十名尋以棄其地止)會試令不過百
名其後増損不一皆臨時取㫖初會試取士無定額少
至三十二名多至四百七十二名又不分南北自洪武
丁丑考官劉三吾白信蹈所取宋琮等五十二人皆南
士三月廷試擢陳䢿為第一帝怒所取之偏命侍讀張
信等覆閲䢿亦與焉帝猶怒不已親自閲卷取任伯安
等六十一人六月復廷試以韓克忠為第一皆北士也
然訖永樂間未嘗分地而取至仁宗始命楊士竒等定
取士之額南人十六北人十四後又令南北各退五卷
為中卷南取五十五卷北取三十五卷中取十卷仍百
人為率景泰初禮部請取士不分南北户給事中李侃
等謂北人拙於文辭向制分南北巻不可改禮部言鄉
舉里選之法不可行矣取士若不以文考官焉據且北
方中土人才所生以古言之大聖如周孔大賢如顔曽
思孟皆非南人以今言之如靖逺伯王驥左都御史王
翺王文皆永樂間不分南北所取士今豈可預謂北無
其人乃從禮部請五年從給事中徐廷章言復分南北
中卷南卷應天及蘇松諸府浙江江西福建湖廣廣東
北卷順天山東山西河南陜西中卷四川廣西雲南貴
州及鳳陽廬州二府滁徐和三州也神宗萬厯十一年
申定鄉試遣官之制初鄉試主考二人兩京用翰林同
考四人用教職而各省則先期於儒官内聘明經公正
者為之景泰二年命在京在外鄉試同考官五經用五
人三年命布按二司同巡按御史推舉見任教官年五
十以下三十以上文學㢘謹者聘充考官於是教官主
試遂為成例其後聘取或非其人監臨官又往往侵奪
其職掌世宗嘉靖七年用兵部侍郎張璁言各省皆遣
京官或進士每省二人馳往主試兩京房考亦各加科
部官一員閲兩科旋罷二十五年從給事中萬虞愷言
各省鄉試精聘教官不足則聘外省推官知縣益之四
十三年又命兩京同考用京官進士易書詩各二人春
秋禮記各一人其餘仍參用教官至萬厯四年復議兩
京同考教官衰老者遣回北京取足於觀政進士及候
補甲科南京於附近知縣推官内選取至是詔定科場
事宜禮部復舉張璁之説言彼時因主考與監臨官禮
節小嫌故行之兩科而止今宜仍遣廷臣由是浙江江
西福建湖廣皆用編修檢討他省用部科官而同考亦
多用甲科教職僅取一二而已會試主考二人同考八
人洪武十八年命臨期具奏於翰林内用主考二人并
同考三人餘用教職景泰五年從尚書胡濙請俱用翰
林部曹其後主考率以閣臣為正翰詹一人副之熹宗
天啟二年命大學士何宗彦朱國祚主會試嗣後主會
試皆用二輔臣以為常同考自景泰後亦漸増至武宗
正徳六年用翰林十一人科部各二人分詩經房五易
書各四春秋禮記各二至是以易卷多減書之一以増
於易十四年書卷復多乃増翰林一人以補書之缺(四/十)
(四年詩易各増一房共為二十房翰/林十二人科部各四人至明季不變)舊制宗室無就試
者萬厯二十三年鄭世子載堉請宗室得儒服就試視
才器使始詔奉國中尉以下入試輔國以上爵尊不得
與繼而禮臣言封爵科目原自兩途彼既願從科目入
仕應照士子出身資格銓除從之惟不得除京朝官然
制屢定未果行至三十三年誕育元孫頒詔復及後熹
宗天啟二年會試始開宗科朱慎䤰成進士從主考何
宗彦朱國祚請即授中書舍人荘烈帝崇禎四年朱統
飾成進士初選庶吉士至歴科事變𢎞治十二年大學
士李東陽少詹事程敏政主會試給事中華㫤劾敏政
鬻題與舉人唐寅徐泰乃命東陽獨主給事中林廷玉
復劾之敏政坐謫官寅泰斥遣嘉靖十六年禮臣嚴嵩
摘應天廣東試錄序語激帝怒應天主考及廣東巡按
御史俱逮問二十二年帝手批山東試錄序譏訕御史
葉經及布政使以下皆得罪亦嵩所中也萬厯三十八
年會試御史孫居相劾同考官庶子湯賔尹與各房互
換闈卷皆以私韓敬故時吏部方考察因寘賔尹敬察
典四十四年會試吳江沈同和第一同和素不能文文
出第六名同里趙鳴陽手事發並論戍天啟二年中允
錢謙益主浙江試所取錢千秋卷七篇俱用大結有以
闗節訐者謙益亦自檢舉千秋論戍崇禎初謙益以禮
部侍郎與推閣臣而尚書温體仁摘千秋事訐攻謙益
謙益由此罷終明世不復起事跡較異者永樂七年己
丑會試中九十五人皇太子以帝北征令送太學至九
年廷試天順七年試日舉場火死者九十餘人俱贈進
士出身改期八月會試次年三月廷試時英宗以大喪
未踰嵗御西角門策之正徳十五年以南巡未及廷試
次年世宗即位亦御西角門策之嘉靖八年帝親閱廷
試巻批奨一甲羅洪先楊名歐陽徳二甲唐順之陳束
任瀚六人大學士楊一清等遂選順之等二十人為庶
吉士疏其名上請教習忽降諭云吉士之制不必選留
唐順之等一切除授吏禮二部翰林院會議以聞尚書
方獻夫遂謂順之等不必留并限翰林官員數而故事
幾廢迨十一年壬辰巳罷館選至九月復舉焉崇禎七
年舉人顔茂猷文兼五經作二十三藝知貢舉林釬以
聞詔送内簾既副榜矣命特賜進士以其名刻於試錄
第一名之前武科自洪武二十年立武學並令武臣子
弟於各直省應試三嵗武舉六嵗會試天順八年令文
武官舉通兵法謀勇出衆者各省撫按三司直𨽻巡按
御史考中後兵部同總兵官於帥府試策略教場試弓
馬荅策二道騎中二矢步中二矢以上為合式中半者
次之成化十四年詔武科鄉會悉視文科例至𢎞治六
年定武舉六嵗一行先策略後弓馬不中者不許騎射
十七年復令三年一舉正徳三年兵部議上武舉條格
每文舉鄉試之年預行兩京十三省布政司有究韜略
精武藝者報所在官司軍衛送都司有司送布政司從
撫按同三司分場考試(無三司者從/撫按考試)兩京亦送巡撫考
試中式者以次年四月初九十二十五日會試兵部第
一場校騎射人發九矢須中三矢以上二場校步射亦
發九矢須中一矢以上俱於京營将臺前較閱(及期或/風雨不)
(便騎射/則移期)於文舉場試三場荅策二道論一道凡試巻皆
彌封謄錄書中馬步箭若干送内簾詳配等第其策論
弓馬俱優為上等次弓馬稍次者次弓馬既優論策文
藻不及者俱列中等餘並黜落以俟後舉其榜張兵部
前次日引見畢於中府賜會武宴嘉靖元年定各省應
武舉者巡按御史於十月考試兩京武學於兵部選取
俱送兵部次年四月會試以翰林二員為考試官給事
中部曹四員為同考官後又倣文闈南北巻例分邊方
腹裏每十名邊六腹四以為常萬厯之季科臣請設将
材武科初場試馬步箭及鎗刀劍㦸擊刺等法二場試
營陣地雷火藥戰車等法三場各就其兵法天文地理
所知者言之報可而未行崇禎四年以時方需才命殿
試傳臚悉如文例乃賜王來聘等及第有差武舉殿試
自此始也其任官則文歸吏部武歸兵部吏部凡四司
文選掌銓選考功掌考察其職尤要選人有三途曰進
士曰舉人貢生官生監生儒士曰吏員承差知印書算
篆書譯字通事諸雜流初授者曰聴選陞任者曰陞遷
其法每年吏部六考六選凡引選六類選六逺方選二
聴選考定陞降者雙月大選改授改降丁憂候補者單
月急選其㨂選三嵗一舉行凡陞遷必滿者若員缺應
補不待滿者曰推陞内閣大學士吏部尚書由廷推或
奉特㫖侍郎以下及祭酒吏部會同三品以上廷推太
常卿以下部推通參以下吏部於宏政門會選詹事由
内閣各衙門由各掌印在外官惟督撫廷推九卿共之
吏部主之布按員缺三品以上官會舉監司則序遷其
防邊兵備率由選擇保舉付以勅書其在外府州縣之
正佐在内大小九卿之屬員皆常選官選授遷除一切
由吏部太祖洪武中仕進多由薦舉耆儒鮑恂余詮全
思誠張長年等起家為文華殿大學士儒士王本杜斆
趙民望吳源特置為四輔官兼太子賔客賢良郭有道
秀才范敏曾泰税户人才鄭沂儒士趙翥為尚書儒士
張子源張宗徳為侍郎耆儒劉堉闗賢為副都御史明
經張文通阮仲志為僉都御史人才赫從道為大理少
卿孝㢘李徳為府尹儒士吳顒為祭酒賢良欒世英徐
景昇李延中儒士張璲王㢘為布政使孝弟李好誠聶
士舉賢良蔣安素薛正言張端文學宋亮為參政儒士
鄭孔麟王徳常黄桐生賢良余應舉馬衛許安范孟宗
何徳宗孫仲賢王福王清聰明張大亨金思存為參議
其以漸而躋貴顯者又無算也吏部奏薦舉當除官者
至三千七百餘人少亦至一千九百餘人南人官北北
人官南其後祇令避本省學官不避仁宗洪熈元年吏
部尚書蹇義言布按二司及府州縣官以承流宣化撫
字為職必須銓選精嚴薦舉有法方可得人請令在内
文職七品以上在外五品以上及州縣正官各舉所知
賢能㢘幹堪任牧民及風憲者一人吏部考驗酌用其
所保非才或授職後闒冗卑汚連坐舉主乃定制凡遇
布按二司知府缺令三品以上京官保舉其後以知府
多由資格不稱任宣宗宣徳六年復命大臣薦舉英宗
正統元年詔京官三品以上舉堪任御史者四品及侍
從言官舉堪任知縣者各一人二年大學士楊士竒言
宣徳七年以前藩臬二司及府州縣正官惟吏部所舉
權衡獨擅聞見不廣未盡得人乃勅大臣保舉得人遂
多間有一二非才葢緣舉主審察不至或徇私不公所
致昔唐太宗命在京三品以上舉郡守縣令遂致斗米
三錢之效近來有等京官無人舉保造為謗語欲隳良
法伏望仍遵先帝勅㫖行其所舉之人籍記舉主後有
犯贓必正舉主之罪詔從之十二年給事中余忭復言
方面郡守有缺吏部當奏諸上裁尚書王直等以方面
郡守由保舉陞用者多稱職未可擅更詔從直等言而
仍採忭疏許言官指劾自宣徳三年況鍾趙豫等以薦
擢守蘇松諸府賜勅行事十年用郭濟姚文等為知府
亦如之其所奏保者郎中員外御史及司務行人寺副
皆與不依常調也部曹及御史由堂上官薦引類能其
官帝又慮諸臣以連坐故畏不舉嘗語大學士楊溥全
才甚難一言之薦亦豈能保其終身欲得賢才當厚教
養時吏治稱極盛焉英宗遵行舊典然日久生弊所舉
或僚屬門下親舊私比方面官方正謝荘等由保舉得
罪而無人保舉之御史知府往往九年不遷景泰三年
詔罷職文官無贓犯而才學可用者聴在京四品以上
在外撫按方面及府州縣正官薦用孝宗𢎞治六年詔
各撫按及布按二司遇府州縣官才行俱優者無分舉
貢吏員出身一體保舉五品以上果有才徳出衆者開
報吏部奏請定奪初太祖嘗御奉天門選官且諭毋拘
資格選人或即授侍郎進士監生與辟薦者互用給事
御史亦初授陞遷各半永宣後漸循資格而臺省尚多
初授至是資格始拘舉貢雖與進士並稱正途而軒輊
逈異故有是詔(嘉靖四十四年詔各撫按於所屬中不/論舉貢進士但有賢能一體保舉隆慶)
(三年掌吏部大學士髙拱言國初進士舉人並用乃後/進士偏重而舉人甚輕至於今極矣宜破拘攣之見以)
(開功名之路凡自授官以後惟考政績不必問其出身/吏部自行體訪茍係賢能即一體陞取各撫按官一體)
(保薦毋有輕重詔嘉納之/然勢已積重不能復返)世宗嘉靖四十四年吏部尚
書嚴訥請令本年朝覲官各舉所屬府佐以下治行卓
異者如國初馮堅以典史擢都御史王興宗以直㕔擢
布政司故事超擢一二以鼔其志從之穆宗隆慶四年
令於諸部寺屬及南京科道各省藩臬中有志行共推
者遇京堂缺每嵗間擢數人(從大學士陳/以勤請也)神宗萬厯二
十二年吏部尚書孫丕揚患中人請託乃行掣籖法(初/選)
(人常用拈􁡂尚書李戴擬/行此法報可至是始行)凡大選急選聴選人自掣一
時誦為至公而銓政自此一變明制給事中御史謂之
科道洪武至天順成化間進士舉貢監生皆得選補其
選擢者推官知縣而外或由學官其後監生及新科進
士皆不得與或庶吉士改授或取内外科目出身三年
考滿者内則兩京五部主事中行評博國子監博士助
教等外則推官知縣自推知入者謂之行取其有特薦
則俸雖未滿亦得與焉嘉靖萬厯間嘗令部曹不許改
科道復亦間行之京官惟進士得與考選推知行取則
舉貢皆與天下守令進士十三舉貢十七推知行取則
進士十九舉貢纔十一又率有臺無省多南少北嘉靖
間嘗令監生與選旋罷不行其考選之例優者授給事
中次者御史又次者以部曹用雖臨時考試而先期有
訪單出於九卿臺省諸臣之手往往據以為髙下崇禎
二年考選畢吏部以中書二人訪單互異上請帝責以
推諉不悟訪單之非也武臣除授内則中左右前後五
府留守司外則各都司各衛所及三宣六慰流官八等
都督及同知僉事都指揮使同知僉事正副留守世官
九等指揮使及同知僉事衛所鎮撫正副千户百户試
百户直省都指揮使二十一留守司二衛九十一守禦
屯田羣牧千户所二百十一及苗蠻土司皆聴兵部武
選司選凡大選曰色目曰狀貌曰才行曰封贈曰襲䕃
其途有四曰世職曰武舉曰行伍曰納級任子之制明
初文武官自正從一品至正七品子孫許廕一人其廕
由正從五品以至流外之上中下三等以次逓降大槩
與元制同而旁廕降等及補試之法亦略如之武官爵
至六品其職死者襲老疾者替世久而絶以旁支繼之
凡襲職子弟年二十者比試初試不中受職署事食半
俸二年再試中者食全俸仍不中者謫為軍永樂以後
在京三品以上滿考著績方得請廕遇國家有大典禮
(如登極奉徵號冊/后建儲併皇子生)屢有加恩亦率皆勲戚及政府大臣
得之而陣亡克敵及卒於王事者或以功廕或以難廕
例皆錄用其子孫終明之世不變也孝宗時廕子未仕
亡殁許其補廕若應得廕子恩而身故許其子孫自陳
其有子而願廕其兄弟子者聴後又漸減其制焉(正徳/八年)
(定制補廕只許一人已補而又故者毋得再補萬厯/十一年詔凡廕子未仕而故年逺親盡者毋得補廕)隆
慶五年詔凡以廕入監後中科目者仍令補廕又先由
錄廕國子生後以軍功改授錦衣衛千百户者許以嫡
次子孫補之葢明時文武二廕文廕如國子生中書舍
人尚寶丞光祿丞通政知事大理評事之類大抵文臣
三品以上子孫為之武廕則勲戚之家與閫帥及文臣
有軍功者其廕如錦衣各衛千百户指揮僉事同知及
都指揮僉事之類或世襲或一世二世皆酌其功之小
大請㫖裁定無常制若夫貂璫子弟濫膺勲爵是則明
之亂政不足述也
　　考績
唐自肅宗後考課混淆内外悉考中上徳宗貞元五年
趙宗儒領考功事入中上者纔五十人六年以刺史縣
令弊在數更令以四考為限七年令縣令四考無替者
竢五考又諸司朝官須據每年功過行能比類格文以
定陞降凡考第不得槩申中上憲宗元和二年中書門
下奏請京常參官五品以上前資見任俱量定考數於
中書置具員簿以序内外庶官應諸州刺史次赤府少
尹次赤令諸陵令五府司馬及東宫官除左右庶子王
府官四品已下並請五考其臺官先定月數令丞侍御
史滿十三月殿中侍御史滿十八月監察御史依前二
十五月與轉三省官並三考外餘官並四考外其文武
官四品以下並三考量改尚書省四品已上餘文武官
三品已上不限此例有進改臨時奏聴進止其權知官
至兩考與正授未經正授不得用權知官資改轉其緣
官闕需人及緣事須移者不在常格敘遷之限諸道及
諸使副使行軍司馬判官參謀掌書記支使推官巡官
等有勅充職掌帶檢校五品以上官及臺省官三考與
改轉餘官四考十五年正月穆宗即位考功員外郎李
渤請考宰相蕭俛段文昌崔植翰林學士杜元穎等中
下李絳張惟素李益等諫幸驪山鄭覃等陳畋游宜考
上下會渤墜馬請急馮宿判考功以三品上為清望官
嵗進名聴内考舊事非有司所得與渤議遂廢宣宗大
中五年吏部奏刺史縣令凡尋常賦税判斷户口差科
及修整廨館開通道路之類不合計課惟開田招户辨
獄雪寃及新制置之事任其錄由申上又近年刺史自
錄課績申省務衒者張皇其事謙退者緘黙不言今請
並委本道觀察使定考錄申又州府申官人覆得冤獄
書殊考者其元推官多不懲殿或當書下考至時又不
提舉今請書殊考日並書元推官下考如以為屈任經
㢘使及臺省陳論其官人殿犯官長斷於書考日與下
考如至時不舉本判官當書下考省司校其所犯如與
令式相符便申奏候勅並各牒州府又諸州府申奏每
書兩考三考前課績以冀褒升省司檢勘不精便有僥
倖今後不得更申前績又諸州府所申考解皆不指言
善最或漫稱考秩或廣説門資今後如有此色請令降
其考第從前應得考之人並給考牒為據又近年考牒
或一人而數處請給或數年後方請今後得殊考及上
考人省司於勅下後便據人數給與
後唐明宗初兩班考績皆以恪勤匪懈清慎明著為辭
祠部郎中王承弁請明書考課以示勸懲而卒未果行
時内外文武臣寮每嵗有司定考将相俱用御筆黜陟
下中書門下商行廢帝清泰二年定令錄參軍一年依
限征科了絶者加階二年與試銜三年與服色攝令三
年内總及限予真本判官一年加階二年改試銜三年
轉官本曹官省限内征了與試銜轉官諸節級三年内
總了賞三十千
晉髙祖天福二年勅朝臣中以才特除外任秩滿無遺
闕者将來擬官之時在外一任同在朝一任昇進其就
便自求外職及非特任者不在此限出帝時以經費尚
多公私重困令諸州帳籍錢榖徴科一季一奏兩年賦
税及限聴三周年為滿三年皆得辦事即與遷陟如或
纔到任所課績不前亦即罷替
漢隠帝乾祐二年令諸州府長吏隨户勸蒔桑棗(小户/十本)
(至二十本中户三十四/十大户五十至一百)受代時批於厯子省司據為考
課又以外州解由虚増農户税額無添葢有拆居耕種
各立户名或是避税逃移併未歸業今後解由内將本
處添出户口與合徴税賦開坐
周以前皆以三十月為三考至世宗顯徳五年勅自後
授官並以三周年為限閏月不在其内尚書考功奏言
當司所書校内外六品以下赴選官員考第今後以一
周年校成一考三考滿後未有替人在任更一年與成
四考(次日俱不/在計限)逐年須具到任月日自前課績第二考
不得叠計其末考須具得替年月日比類升降諸司諸
色流内出身人逐年於六月初一日後投狀所司省司
據狀却牒本司簡勘九月前較奏須畢有公事出外及
在職功過俱須牒報考功不得有妨逐年書較
宋太祖置審官院考課中外職事受代京朝官引對磨
勘葢復序進之制其後稍立法文臣五年武臣七年曽
犯贓罪則文臣七年武臣十年治平三年九月詔待制
以上六嵗至諌議大夫止京朝官四嵗至前行郎中止
少卿監以七十員為額於是始有止法元豐四年中書
擬定磨勘轉官諫議大夫待制以上自通直郎至大中
大夫三年大中大夫以上進士八年餘十年承務郎以
上至朝請大夫進士八年餘十年崇寧四年改朝請大
夫至中散大夫七年中大夫非兩制不得轉大中大夫
紹興四年修立承務以上四年即轉奉直朝議中散中
奉中大夫者七年(紹興八年添/入中大夫)諸朝議奉直大夫并特
恩人以八十員為額餘如舊法武臣大使臣修武郎至
武徳大夫五年武功大夫七年轉遥郡刺史以後十年
至遥郡防禦使止而止法尤為嚴宻矣進納人至從義
郎止吏職非泛補授至訓武郎止樞宻院人亦至訓武
郎止三省人至朝請大夫止已出官不得轉中大夫内
侍至武功郎止駙馬都尉至承宣使止而醫官不過和
安大夫太史局不過春官大夫横行非戰功不得除授
至選人七階以考第資歴無過犯或有勞績者逓遷謂
之循資若磨勘應格自令錄以上及六考者皆改著作
佐郎無出身及十考者改大理寺丞其有功賞者減一
考若未該磨勘循格至支使及八考者有出身人改太
子中允餘改太子中舍其四色判官及九考以上者改
秘書丞無出身人止殿中丞十二考以上改太常博士
仁宗時以考第改官者猥多遂詔用帥守通判監司保
舉以嵗改百員為額元豐稍鐫改官之額觀察判官以
上改奉議郎無出身人改通直郎掌書記改通直郎支
使以下一例改宣徳郎初文武常參官各以曹務閒劇
為月限考滿即遷太祖謂非循名責實之道會監門衛
將軍魏仁滌等以治市征有羡詔並増秩因罷嵗月敘
遷之制非有勞者勿進秩建隆三年定州縣官損户口
一分以上者降考令尉任内無盜者書上考後又令廨
舍倉庫損壊者殿一選完葺而不煩民力者減一選太
宗即位詔諸道漕臣㢘訪官吏能否為三等(臨事簡慢/為下職務)
(粗治為中治/狀尤異為上)端拱三年令户部侍郎王沔等磨勘京朝
官吏部侍郎張宏等磨勘幕職州縣官樞宻院都承㫖
趙鎔等磨勘三班唐制以考功郎中專主考課宋初特
重其事嘗命清望官兼任之至是典益重焉明年立審
官院考課院以翰林學士錢若水樞宻直學士劉昌言
同知審官院事判流内銓翰林學士蘇易簡虞部員外
郎知制誥王旦同知考課院事真宗景徳四年始令京
朝官及三年磨勘後方得遷官仁宗時凡選人遷京官
引對當與者帝必省察當否嘗令選人私罪如衙謝弗
至對揚失儀皆弗聴磨勘慶厯三年自朝官至郎中少
卿須清望官五人保任乃得遷(范仲淹/等請之)後言者以適長
奔競乃止至和初承平日久職業因循賈黯判流内銓
稍以風義整救(推官桑澤官益州三年不知文死代還/當遷投牒自陳人莫肯為作文書澤始)
(發喪以不得家問為解喪除求勘黯謂三年不與其父/通即非匿喪猶之不孝澤遂廢歸不齒晉州推官李亢)
(初以貲進有私罪引去匿所得官以白衣應舉及/第積十嵗當勘乃自首初事黯以罔冒坐罷之)至英
宗治平二年黯復言磨勘選人未引對者至二百五十
餘人皆由薦吏嵗限定員濫舉充數明年乃詔嵗舉京
官以三分率之一分復以蔡抗言罷知雜御史觀察使
以上嵗得舉官法先是自發運使至知州歸考課院専
以監司所第為據至考監司則總其甄别部吏副以採
訪才行為課悉書中等無所髙下神宗即位凡職皆課
凡課責實監司所上守臣不占等者展年降資其治状
優異者増秩賜金帛以璽書奨勵若監司以上則命御
史中丞侍御史考校又詔考課縣令以斷獄平允賦入
不擾均役止盜勸課農桑賑恤饑窮導修水利户籍増
衍整治簿書為最而參用徳義清謹公平勤恪為善參
定上中下等能否尤殊絶者别立優劣二等嵗上其状
以昭賞罰其入優劣者賞罰尤峻髙宗南遷禮部員外
郎舒清國言諸道郡縣頃罹兵燬請以户口増否别考
守令知通考縣令監司考知州分上中下三等(每等又/分上中)
(下/)會考功較優劣孝宗興隆初著對用之令凡恩例減
磨勘者須對一年實歴乾道二年廷臣言國朝盛時以
審官院考京朝官考課院考幕職州縣官皆中書或兩
制臣僚校其能否以施賞罰熈寧中始罷之自此州縣
之吏不復知有殿最雖有批書徒為文具若身為侍從
幷批書俱亡矣望遵故事監司郡守朝辭日别給御前
厯子如薦賢才幾人若為治錢榖若為理獄訟興某利
除某害每考令當職官吏從實批書代還詔執事考覈
其風績有聞者増秩無状者罰之寧宗時以郡國按刺
多徇私情乃倣舊制於御史臺别立考課一司以刺舉
多者為中無刺舉為下嵗終各以能否之實上聞以昭
升黜度宗咸淳三年酌覈舊制凡文武官公勤㢘恪又
職事修舉為上公勤㢘恪有一長為中既無㢘聲又多
謬政為下御史臺總帥閫監司監司總守倅守倅總州
縣屬官戎司及屯司軍大壘則總之制司無制司則併
各郡總管鈐轄並總於帥司或以逐路所部州縣分𨽻
轉運提舉提刑三司守倅月一考州縣屬官監司會所
𨽻守倅制司㑹戎司軍壘遵照舊制互用文移會其兵
甲獄訟金榖之數及各司屬官書擬公事拘𣙜錢物招
軍備器之數次月置冊各申御史臺至半年類考三年
定為三等中者無所賞罰上者或轉官或減磨勘下者
降官展磨勘
遼聖宗統和九年詔諸道察貪酷十二年詔州縣長吏
有才能無過者減一資考太平六年詔南北諸部㢘察
州縣及錫林美稜之官不治者罷之又詔大小職官有
貪殘虐民者立罷之終身不錄其不㢘直雖處重任即
代之能清勤自勵者在卑位亦聴薦拔興宗時詔東京
留守察官吏㢘幹清强者以聞又詔諸職事官以禮受
代及以罪去者置籍
金制凡内外官所歴資考及更代之期去就之故秩滿
備陳於解由吏部據定能否又撮解由之要於銓擬讀
之謂之銓頭又會歴任銓頭書於行止簿(其簿以姓為/類書各人所)
(歴資考/功過)其犯公私罪贓汙者謂之犯選格以㢘察升者
為㢘升東北沿邊州郡升者為邊升其常調制正七品
兩任升六品六品三任升從五品從五品兩任升正五
品正五品三任升刺史凡内外官皆以三十月為考隨
朝官以三十月為任升職一等章宗時定制正七品已
上皆兩任而後陞明昌四年以前制有職官已帶三品
者不許告遷迺定制已帶三品散官實歴五十月從有
司照勘格前進官一階格後為始再算宣宗貞祐三年
詔河北山東等路及平涼慶陽臨洮府涇邠秦鞏徳順
諸州經兵四品以下職事官並以二十月為滿興定元
年制鄜坊丹州四品以下州縣官視環慶例自熈宗天
春三年令温都思忠㢘問諸路得㢘吏杜遵晦以下百
二十四人各進一階罷貪吏張軫以下二十一人皇統
以後常遣朝官㢘察官吏章宗泰和元年十月命監察
御史分四路巡行每路女直漢人各一人同往宣宗貞
祐二年臣僚請依大定舊制以監察御史及審錄官分
詣諸道考覈庶幾使人自勵興定初以縣令或非材監
察御史一過不能備知遂令每嵗遣御史巡察仍别選
官巡訪以行黜陟之政并定監察御史失察法哀宗至
大元年設司農司自卿而下迭出巡察吏治凡職官㢘
能及汙濫不職各第三等黜陟㢘能官第一等進官一
階升一等其次約量注授汙濫官第一等殿三年降二
等次二年又次一年皆降一等明安穆昆㢘能者第一
等遷兩官其次遷一官汙濫者第一等決杖百罷去擇
其兄弟代之次杖八十又次杖七十皆令復職佛寧決
則罷去永不補差凡功酬虧永之制諸提㸃院務官三
十月遷一官周嵗為滿取無虧月日用之大定四年定
制一任内虧一分以上降五人二分以上降十人三分
以上降十五人若有増羡則依此升遷其升降不盡之
數於後任充折二十一年以舊例監當官責決並得赴
調而不顧㢘恥者不以刑罰為畏迺命虧永及一酬以
上依格追官殿一年外虧永不及酬者亦殿一年二十
九年罷年遷之法更定制比永課増及一酬遷一官兩
酬遷兩官如虧課則削亦如之各兩官止又罷使司小
都監與使副一體論増虧及餘前升降不盡之數後任
充折之制泰和元年制犯選虧永者右職漢人至宣武
将軍從五品女直至廣威将軍正五品方注縣令又女
直至武義從六漢人諸色人至武略從六皆注諸司兩
除一差至明威方注丞簿宣宗貞祐三年制虧永犯選
者遷至宣武注諸司至懐逺從四下方注丞薄至安逺
從四上注下令初世宗嘗諭宰臣曰今天下州縣闕員
朕欲不限資歴何以徧知其能欲遣使㢘問又慮擾民
而未得其真若辟舉法久則生弊不如選人暗察明㢘
如其相同始與升黜又諭曰凡在官若不為隨朝職任
便不能離常調宜驗入仕名項或㢘等第用之若不稱
職即與外除又諭隨朝之官自計歴一考則得某職兩
考則得某職第務因循碌碌而已自今外路官公勤者
始與内除茍簡者不須滿任即以本品出之至明昌三
年上以老病不任職及不堪親民者舊由隨路提刑司
察實即改除他路他路覆察若實勿復注親民之職因
問考課法可行否尚書右丞劉瑋曰考課之法綜覈名
實今提刑司體察㢘能贓濫以行賞罰亦其意也若别
議設法恐涉太煩又問唐時何如瑋對以四善二十七
最泰和中遂酌唐制定為四善十七最頒行之四善曰
徳義有聞曰清慎明著曰公平可稱曰勤恪匪懈十七
最曰禮樂興行肅清所部為政教之最曰賦役均平田
野加闢為牧民之最曰決斷不渝予奪當理為判事之
最曰鈐束吏卒姦盜不滋為督領之最曰按簿分明評
擬均當為檢校之最(以上謂縣令丞簿警巡/使副錄事司候判官)曰詳讞合
宜咨執當理為幕職之最曰盜賊消弭使人安静為巡
捕之最曰明於出納物無損失為倉庫之最曰訓導有
方生徒充業為學官之最曰檢察有方行旅無滯為闗
津之最曰提防堅固備禦無虞為河防之最曰出納明
敏數無濫失為監督之最曰禁察禁囚慎重無怨為獄
官之最曰物價得實姦濫不行為市司之最(謂市/令)曰戎
器完肅扞守有方為邊防之最(謂正副隊/将鎮防官)曰議獄得情
處斷公平為法官之最曰差役均平盜賊止息為軍職
之最(謂都軍/軍轄)凡縣令以下三最以上有四善或三善者
為上升一等三最以上有二善者為中減兩資歴三最
以上有一善為下減一資歴節度判官防禦判官軍判
以下一最而四善或三善為上減一資歴一最而二善
為中升為榜首一最而一善為下升本等首宣宗興定
元年以六事考舉縣令一田野闢二户口増三賦役平
四盜賊息五軍民和六詞訟簡六事俱備為上等升職
一等兼四事者中等減二資歴其次為下等減一資歴
否則罷降平常者依本格
元初中原略定事多草創東平行臺所統五十餘城州
縣官或自将校或起民伍多昧從政甚以掊克聚斂為
能太祖乃命宋子貞為右司郎中仿前代觀察采訪之
制立糾察官吏程式黜貪惰奨㢘勤至元元年令官吏
員數計月日以考殿最凡理算論日月遷轉憑散官内
任以三十月為滿外任以三嵗為滿錢榖典守以二嵗
為滿而理考通以三十月為則内任官率一考升一等
十五月進一階京官率一考視外任減一資外任官或
一考進一階或兩考升一等或三考升二等四品則内
外考通理前任少則後任足之或前任多則後任累之
一考及二十七月兩考及五十四月三考及八十一月
以上遇升則借升而補以後任十年以三十月遷轉太
速六十月太遲乃定三嵗一遷十九年定職官迴降之
制江淮官已受宣勅資品例陞二等遷去者依舊於江
淮任用考滿者並免迴降不及考者例存一等有出身
未入流品受宣者任迴三品擬同六品四品同七品五
品同正八品受勅者六品同從八品七品八品同九品
九品同提領案牘巡檢無出身及白身人受宣者三品
同七品四品同八品五品同正九品受勅者六品同從
九品七品八品同提領案牘巡檢九品擬院務監當官
已上有資品人員再於接連福建兩廣溪洞州郡任用
擬陞一等兩廣福建别議陞轉是嵗又定内外官三年
為考滿任滿始許遷敘二十八年更定隨朝以三十月
為滿在外以三周嵗為滿錢榖官以得代為滿吏員以
九十月日出職是嵗改提刑按察司為肅政㢘訪司每
道仍設官八員除二使留司以總制一道餘六人分臨
所部凡民事錢榖官吏奸弊一切委之俟嵗終省臺遣
官考其政效武宗至大二年令州縣正官以九年為任
三年令考功印厯給親民長吏嵗終監治官驗其行蹟
書而上之㢘訪御史臺尚書吏部考校以為升黜先是
至元十九年集賢直學士程鉅夫奏國朝建御史臺有
考課之目而未得其要乞照前朝體例應諸道府州司
縣下至曹掾等各給出身印紙厯子一卷書本人姓名
出身於其前俾各處長吏聨銜状保書其歴任月日功
過於後秩滿有司詳視而差其殿最則賢否一覽而知
是秋始頒行之仁宗皇慶元年臺臣言比年㢘訪司多
不悉心奉職宜令監察御史檢覈名實黜升之制可時
御史中丞郝天挺言國初論最在内須三十月在外須
三周嵗比者省院臺部之臣久者一二嵗少者三五月
甚有旬日遷易者奔走往來之不暇何暇宣布參理乞
今惟大臣可急闕選授其餘内外大小官屬必候任滿
考績方許選調庶免朝除夕改啟倖長奸之弊從之文
宗天厯二年中書省臣言比年朝官多不久於其職或
數月改遷於典制不類且治績無從考驗請如舊制勅
除風憲官外其餘朝官不許二十月内選調
明制有考滿考察考滿者論一身所歴之俸有上中下
三等曰稱職曰平常曰不稱職三年給田曰初考六年
曰再考九年曰通考依職掌事例考覈升降諸部寺所
屬初止署職必考滿始實授外官率逓考以待覈凡府
以十五萬石以上州七萬石以上縣三萬石以上或親
臨王府都布按三司并有軍馬守禦路當驛道邊方衝
要供給處為繁其田糧不及僻静處為簡繁簡或不相
當則許互調謂之調繁調簡在京諸司俱從繁例太祖
洪武十四年制在京六部五品以下聴本衙門正官察
驗行能勤怠其四品以上及一切近侍官與御史并太
醫院欽天監王府官不在常選者任滿黜陟取自上裁
(十六年凡京官考覈俱/由其長開具送部覈考)其直𨽻有司首領官及屬官亦
從本司正官考覈任滿從監察御史覈考各布政司首
領官俱從按察司考覈其茶馬鹽馬鹽運鹽課提舉司
軍職首領官俱從布政司考覈仍送按察司覆考其布
政司四品以上按察司鹽運司五品以上任滿黜陟取
自上裁内外入流幷雜職官九年任滿給由赴吏部考
覈依例黜陟有殊勲異能超邁等倫者取自上裁又以
事之繁簡與歴官之殿最參覈等第以為升降考察者
通天下内外官計之其目有八曰貪曰酷曰浮躁曰不
及曰老曰病曰罷曰不謹京官自四品以上自陳候上
裁外五品以下分致仕(老/病)降調(浮躁/不及)閒住(罷不/謹)為民(貪/酷)
有差具冊奏請謂之京察初五品以下官十年一考孝
宗𢎞治十四年從南京吏部尚書林瀚言六年一察察
以己亥嵗大臣既自陳定去留而居官有遺行者給事
御史得糾劾謂之拾遺所攻擊無獲免者(後至嘉靖十/七年始禁之)
外官凡州縣以月計上之府府上下其考以嵗計上之
布政司至三嵗撫按通核所屬官事状造冊報送麗以
八法亦以致仕降調閑住為民為差謂之大計計處者
不復敘用定為永制自洪武五年勅考課有司必書農
桑學校之績六年二月令御史臺御史及各道按察司
察舉有司官有無過犯奏報黜陟考察之始也十年七
月遣御史巡按州縣設巡按之始也十一年三月命吏
部課朝覲官殿最朝覲考覈之始也(入覲官吏部第為/三等稱職而無過)
(者為上賜坐而宴有過而稱職者為中宴而不坐有過/而不稱職者為下不預宴序立於門宴者出然後退至)
(十八年帝令稱職者升平常者復職不稱職/者降貪汙者付法司罪之闒茸者免為民)成祖永樂
二年九月命自今御史巡行察吏毋得摭拾人言賢否
皆具實蹟以聞仁宗即位以御史巡察外官奉命者不
能無私諭吏部尚書嚴加戒飭並命考察布按二司官
不職者降為縣官憲宗朝吏科給事中王瑞等言三載
黜陟朝廷所以勵庶官之典今天下諸司除土官外無
慮九千餘處諸司官除隂陽醫僧道外無慮千萬餘員
吏部於各官之賢否在布按二司則據撫按掲帖在諸
司則參布按等官掲帖上之詢訪雖出公心下之奏報
多任私意或假公市恩或乗機償怨毁譽失真賢否失
實其他弊端不一而足乞諭吏部榜示各官凡掲帖所
報失實者連坐或有當黜而留者許本處撫按論奏有
當黜而妄訴者亦罪之命俱如所言武宗正徳十四年
以吏部侍郎張綵請不時考察京官時六年京察之令
已久然有以初即位而考察有以災異而考察至考察
科道則或以輔臣去位而及其黨者惟嘉靖三十五年
輔臣李本掌吏部(以尚書李/黙治獄故)悉取部寺九卿自尚書至
尚寶丞及六科十三道分别去留葢帝以星變欲除舊
布新而嚴嵩以此伸恩怨也吏部嘗上言舊制在外有
司官員九年考滿稱職者給與應得誥勅至正統十四
年凡外官曽經撫按官保舉政績果有卓異不拘三六
年考滿先與應得誥勅旌異葢九年封贈所以待常流
三六年先得旌異所以優異等國家之制未為不備但
舊例薦舉官員必須轉行巡按御史覈實方與奏請文
移往返動經嵗月以致恩典稽遲人不知勸夫在外官
員職在臨民比之京官勤勞數倍顯揚之願人情所同
第近年保舉每病冗濫請今後撫按官薦舉所屬應旌
異官員務遵正統間例将本人任内卓異政績明白開
奏不許濫及通候各官考滿到部察訪相同即與比照
京官事理按月類題免其再行移核穆宗隆慶四年掌
吏部事大學士髙拱言數十年來考察澄汰之數大較
不相上下以是襲為故常其數既足雖有不肖姑置弗
論其數不足雖無其人强索以充其稱為不肖者又多
苛求隠細茍應故事而大奸大惡或有所不問又考察
半嵗前撫按論劾俱不題覆夫為不善者方其未露猶
或有僥倖之心少存顧忌若其既露明知必去則将無
所不至矣而乃留之半嵗民何以堪自今撫按官凡有
糾劾疏既具即革任聴處疏下即覆其去者如考察例
不得復用其留者檄到乃覆至考察懲汰必大奸惡一
切隠細勿論斥去不肖從其多寡惟求至當毋襲故常
又言外官才力不及者不徒曰調用而必曰酌量調用
原無定議然部院考察與撫院論劾概以不及則銓補
之日無所適從尚得遷就其間自今方面有司有才不
宜於地者當移其地不易其官署曰調簡僻有官不稱
其才者雖易其官當仍其品署曰調簡散亦有操守未
壊性氣稍偏尚有他長可錄年勞當敘者署曰降級或
才力不宜有司文學猶堪造士者署曰改教四者皆麗
不及之條者也至於先以調簡再考不及者即從罷斥
置罷軟之下詔俱從之明於察典最重其責貪官尤深
故每遇恩詔凡冠帶閒住致仕為民復冠帶者必曰不
係朝覲考察嘉靖元年下詔迺除此語𢎞正以來士大
夫㢘恥自重以掛察典為終身之玷萬厯時閣臣有所
徇庇間留一二以撓察典至三十九年二月御史徐兆
魁以顧憲成貽葉向髙孫丕揚書盛稱鳳陽巡撫李三
才㢘直遂劾東林黨人隂持計典時尚書孫丕揚既劾
罷御史金明時主事秦聚奎而侍郎王圖復考罷祭酒
湯賔尹(宣城/人)諭徳顧天埈(崑山/人)其黨力攻圖圖遂引去
黨局既成互相報復至國亡乃已武臣考察軍政自成
化二年定五年一行之制以現任掌印帶俸差操及初
襲官一體考核十三年令兩京通考以為常五府大臣
及錦衣衛堂上官自陳候㫖直省總兵官如之在内五
府所屬幷直省衛所官悉由巡視官及部官注送在外
都司衛所官由撫按造冊繳部副參以下千户以上由
都布按三司察注送府咨部考舉題奏錦永衛管戎務
者倍加嚴考南北鎮撫咨之各衛所及地方守禦并各
都司𨽻巡撫者例同惟管漕運者不與考
　
　
　
　
　
　
　
　
　
　
　
　
　
　
　
欽定續通典卷十九
欽定四庫全書
欽定續通典卷二十
　選舉
　　雜議論上
唐代宗寳應二年禮部侍郎楊綰言進士科起隋大業
中是時猶試䇿而已髙宗朝劉思立為考功郎又奏進
士加雜文明經加帖故為進士者皆誦當代之詩文而
不通經史明經者但記帖括又投牒自舉非古先哲王
仄席待賢之意請依古制令縣令察孝亷其有孝義廉
恥之行而通經者薦之于州州試其所通之學送于省
自縣至省皆勿自投牒其到狀保辨識牒皆停而所習
取大義聴通諸家之學每經問義十條問畢對䇿三道
皆通為上第吏部官之經義通八䇿通二為中第與出
身下第罷歸論語孝經孟子兼為一經其明經進士及
道舉並停詔議之給事中李栖筠尚書左丞賈至等議
曰三代之選士任賢皆取實行故能風俗淳一運祚長
逺秦坑儒士二代而亡漢興監其然尊儒術尚名節雖
王莽竊位强臣擅權弱主外立母后專政而亦能終彼
四百豈非學行之效耶魏晉以來專尚浮侈徳義不修
故子孫速顛享國不永也今綰所請實為正論然自晉
室之禍南北分裂人多僑處必欲復古鄉舉里選竊恐
未盡請兼廣學校以明訓誘雖京師州縣皆立小學兵
革之後生徒流離儒臣師氏禄廩無向請増博士員厚
其廩稍選通儒碩生閒居其職十道大郡置太學館遣
博士出外兼領郡官以教生徒保桑梓者鄉里舉焉在
流寓者庠序推焉朝而行之夕見其利而衆論以為舉
進士久矣廢之恐其失業乃詔明經進士與孝廉兼行
廣徳元年綰復上貢舉條目曰孝廉舉人取精通一經
每經問義二十條試䇿三道每日問一道經義䇿全通
為上第付吏部便與官義通七策通二為中第與出身
下第者罷之習論語孝經孟子此三者為一經其試如
上先取在家有孝義廉恥謙恭之行好學不倦通經義
并堪對䇿者縣令徵于鄉里送名于州刺史與曹官對
試以其通者送省隨朝集使以十月二十五日到省又
冦難之故衣冠多去故鄉許所在州縣舉所諳知者秀
才舉人準舊格試方略䇿五條望人之精通五經毎經
準孝廉例問義二十條對䇿五條每日試一道全通為
上第送中書門下超與處分經通七䇿通四為中第送
吏部與官下者罷之凡舉人自縣至州不得自陳牒比
來到狀保辨識牒等請並停明法舉人付刑部考試疏
入帝問翰林學士或以進士明經行來頗久不可頓令
改業遂勅與舊制兼行徳宗始任楊炎盧杞引植私黨
排陷忠良後懲艾其失凡條用庶官必反覆參詰乃下
及陸䞇秉政請臺閣長官得自薦其屬帝初許之或言
諸司所舉皆親䣊招賂遺無實才贄乃上狀畧曰知人
之難聖哲所病聴其言則未保其行求其行則或遺其
才校勞考則巧偽繁興而貞方之人罕進徇聲華則趨
競彌長而沈退之士莫升孔子云視其所以觀其所由
察其所安人焉廋哉夫欲觀視而察之固非一朝一夕
之所能也是以前代有鄉里選舉之法長吏辟舉之制
所以明厯試廣旁求敦行能息馳騖也昔周以伯冏為
太僕命之曰慎簡乃寮㒺以巧言令色便辟側媚其惟
吉士是古之王朝但命其大官而大官得自揀寮屬之
明騐也漢朝務求多士其選不惟公府辟召而已又有
父任兄任皆得為郎選任之初雜居三署臺省有闕即
補用之是古之郎官皆以任舉充選此其明驗也魏晉
以後暨于國初採擇庶官多由部選惟髙位重職乃由
宰相考庶官之有成效者請而命焉故晉代山濤為吏
部尚書中外品員多所啟授宋朝以蔡廓為吏部尚書
先使人謂宰相徐羨之曰若得行吏部之職則拜不然
則否羨之答曰黄散已下悉委廓猶憤恚以為失職遂
不之官是黄門散騎侍郎皆由吏部選授不必朝廷列
位盡合揀在台司此其明驗也國朝之制庶官五品以
上制勅命之六品以下則並旨授制勅所命者蓋宰相
商議奏可而除拜之也㫖授者蓋吏部銓材授職然後
上言詔旨但畫聞以從之而不可否者也開元中吏部
注擬選人奏置循資格限自起居遺補及御史等官猶
並列于選曹銓綜之例著在格令至今不刋未聞常參
之官悉委宰臣選擇此又近事之明驗也其後舊典失
序倖臣專朝捨僉議而重已權廢公舉而行私恵是使
周行庶品茍不出時宰之意者則莫致焉任衆之道益
微進善之途漸隘近者每須任使常苦乏人臨事選求
動淹旬朔姑務應用難盡當才豈不以薦舉凌遲人物
衰少居常則求精太過有急則備位不充欲令庶績咸
熙固亦難矣臣待罪宰相懷竊位之懼乏知人之明自
揣庸愚終難上報惟廣求才之路使賢者各以彚征啟
至公之門令職司皆得自達爰初受命即以上陳求賢
審官粗立綱制凡百司之長兼副貳等官及兩省供奉
之職并因察舉勞効須加奬任者並宰臣叙擬以聞其
餘臺省屬僚請委長官選擇指陳才實以狀上聞一經
薦揚終身保任各于除書之内具標舉授之由示衆以
公明彰得失得賢則進考増秩失實則奪俸贖金亟得
則褒升亟失則黜免非止搜揚下位亦可閲試大官前
志所謂達觀其所舉即此義也自䝉允許即以宣行南
宫舉人纔至十數或非臺府舊吏則是使府佐僚累經
薦延多歴仕任議其資望既不愧于班行考其行能又
未聞于闕敗而議者遽以騰口上煩聖聰陛下勤求理
道務徇物情因謂薦舉非冝復委宰臣揀擇其為崇任
輔弼博採輿詞可謂聖徳之盛者也然于委任責成之
道聴言考實之方閑邪存誠猶恐有闕所謂委任責成
者将立其事先擇其人既得其人慎謀其始既謀其始
詳慮其終終始之間事必前定有疑則勿果于用既用
則勿復有疑待終其謀乃考其事事愆于素者革其弊
而黜其人事協于初者賞其人而成其羙使受賞者無
所與讓見黜者莫得為辭夫如是則茍無其才孰敢當
任茍當其任必得竭才此古之聖王委任責成無為而
理之道也所謂聴言考實者虗受廣納宏接下之䂓明
目達聰廣濟人之道欲知事之得失不可不聴之于言
欲辨言之真虛不可不考之于實言事之得者勿即謂
是必原其所得之由言事之失者勿即謂非必窮其所
失之理稱人之善者必詳徴行善之跡論人之惡者必
明辨為惡之端凡聴其言皆考其實既得其實又察以
情既盡其情復稽于衆衆議情實必參相得然後信其
説奬其誠如或矯誣亦置明罰夫如是則言者不壅聴
者不勞無浮妄亂教之談無陰邪傷善之説無輕信見
欺之失無潛䧟不辨之寃此古之聖王聽言考實不出
户而知天下之方也陛下既納臣言而用之旋聞横議
而止之于臣謀不責成于横議不考實此乃謀失者得
以辭其罪議曲者得以肆其誣率是以行觸類而長固
無必定之計亦無必實之言計不定則理道難成言不
實則小人得志國家所病恒必由之昔齊桓將啟霸圖
問管仲以害霸之事管仲對曰得賢不能任害霸也任
賢不能固害霸也固始而不能終害霸也與賢人謀事
而與小人議之害霸也所謂小人者不必悉懐險詖故
覆邦家蓋以其意性憸邪趣向狹促以沮議為出衆以
自異為不羣趨近利而昧逺圖效小信而傷大道故論
語曰言必信行必果硜硜然小人哉夫以能信于言能
果于行惟以硜硜淺近不克宏通宣尼猶謂其小人管
仲尚憂其害霸况又有言行難保而恣其非心者乎此
皆任不責成言不考實之弊也聖㫖以為外議云諸司
所舉皆有情故兼受賄賂不得實才者臣請陛下當使
所言之人詳陳所犯之狀某人受賄某舉有情陛下然
後以事質于臣臣復以事質于舉主若便首伏則據罪
抵刑如或有詞則付法閱實謬舉者必行其罰誣善者
亦反其辜自然憲典克明邪慝不作懲一沮百理之善
經何必貸其姦贓不加辯詰私其公議不出主名使無
辜見疑有罪獲縱枉直同貫人何賴焉聖主又以官長
舉人法非穏便令人並自㨂擇不可信任諸司者伏以
宰輔常職不過數人人之所知固有限極必不能徧諳
多士備閲羣才若令悉命羣官理湏展轉詢訪是則變
公舉為私薦易明􁧑以暗投倘如議者之言所舉多有
情故舉于君上且未絶私薦于宰臣安肯無詐失人之
弊必又甚焉所以承前命官罕有不渉私謗雖則秉鈞
不一或自行情亦由私訪所親轉為所賣其弊非逺聖
鑒明知今又將徇浮言專任宰臣除吏宰臣不徧諳識
踵前須訪于人若訪于親朋則是悔其覆車不易前轍
之失也若訪于朝列則是求其私薦必不如公舉之愈
也二者利害惟陛下更詳擇焉恐不如委任長官謹揀
寮屬所揀既少所求亦精得賢有鑒識之名失實當闇
謬之責人之常性莫不愛身况于臺省長官皆是當朝
髙選孰肯徇私妄舉以傷名取責者乎所謂臺省長官
即僕射尚書左右丞侍郎及侍御史大夫中丞是也陛
下比擇輔相多亦不出其中今之宰相則往日臺省長
官也令之臺省長官乃将来之宰相也但是職名暫異
固非行業頓殊豈有為長官之時則不能舉一二屬吏
居宰臣之位則可擇千百具寮物議悠悠其惑斯甚聖
人制事必度物宜無求備于一人無責人于不逮尊者
領其要卑者任其詳是以人主擇輔臣輔臣擇庶長庶
長擇佐僚所任愈崇故所擇愈少所試漸下故所舉漸
輕進不失倫選不失類以類則詳知實行有倫則杜絶
儌求将務得人無易于此是故選自卑逺始升于朝者
各委長吏任舉之則下無遺賢矣寘于周行既任以事
者于是宰臣序進之則朝無曠職矣才徳兼茂歴試不
渝者然後人主倚任之則海内無遺士矣夫求才貴廣
考課貴精求廣在于各舉所知長吏之薦擇是也考精
在于按名責實宰臣之進序是也求不廣則下位罕進
下位罕進則用常乏人用常乏人則懼曠庶職懼曠庶
職則茍取備員是以考課之法不暇精也考不精則能
否無别能否無别則砥厲漸衰砥厲漸衰則職業不舉
職業不舉則品格浸微是以賢能之功不克彰也皆失
于不廣求人之道而務選士之精不思考課之行而望
得人之美是以望得彌失務精益麤塞源浚流未見其
可臣欲詳徵舊説伏恐聴覽為煩麤舉一端以明其理
往者則天太后踐阼臨朝欲收人心尤務拔擢宏委任
之意開汲引之門進用不疑求訪無倦非但人得薦士
亦得自舉其才所薦必行所舉輒試其于選士之道豈
不傷于容易哉然而課責既嚴進退皆速不肖者旋黜
才能者驟升是以當代謂知人之明累朝賴多士之用
此乃近于求才貴廣考課貴精之效也陛下誕膺寳厯
思致理平雖好賢之心有踰前哲而得人之盛未逮往
時蓋由鑒賞獨任于聖聰搜擇頗難于公舉但速登延
之路罕施揀覈之方遂使先進者漸益凋訛後來者不
相接續施一令則謗沮互起用一人則瘡痏立成此乃
失于選才太精制法不一之患也則天舉用之法傷易
而得人陛下慎揀之規太精而失士是知雖易于舉用
而不易于茍容則所易者適足廣得人之資不為害也
不精于法制而務精于選才則所精者適足梗進賢之
途不為利也人之才行自昔罕全茍有所長必有所短
若録長補短則天下無不用之人責短捨長則天下無
不棄之士加以情有憎愛趣有異同假使聖如伊周賢
如楊墨求諸物議孰免譏嫌昔子貢問于孔子曰鄉人
皆好之何如子曰未可也鄉人皆惡之何如子曰未可
也不如鄉人之善者好之其不善者惡之蓋以小人君
子意必相反其在小人之惡君子亦如君子之惡小人
將察其情在審其聴聴君子則小人道廢聴小人則君
子道消今陛下慎選宰臣必以為重于庶品精擇長吏
必以為愈于末流及至宰臣獻規長吏薦士陛下則但
納横議不稽始謀是乃任以重者輕其言待以輕者重
其事且又不辨所毀之虛實不校所議之短長人之多
言何所不至是將使人無所措其手足豈獨選任之道
失其端而已乎按馬端臨曰唐選舉之法州府所升者
試之禮部禮部所升者試之吏部其法截然且禮部所
升之士其中吏部之選十不及一可謂難矣然觀御史
韋正伯所劾奏貞元七年冬京兆府踰濫觧送之人已
授官總六十六人則似未經禮部者徑入吏部又㑹要
稱太和元年中書門下奏凡未有出身未有官如有文
學祇合于禮部應舉有出身有官方合于吏部赴科目
選近年以來格文差互多有白身及散官并稱鄉貢者
並赴科目選及注擬之時即妄論資次曽無格例有司
不知所守則知唐中葉以後法度大段隳廢紊亂矣又
曰唐取人之法禮部則試以文學故曰策曰大義曰詩
賦吏部則試以政事故曰身曰言曰書曰判四者之中
判為尤切蓋臨政治民必通曉事情諳練法律明辨是
非發擿隠伏皆可以此覘之今主司之命題則取諸僻
書曲學傲以所不知而出其所不備選人之試判則務
為駢四儷六引援必故事而組織皆浮詞然則雖名曰
判而與禮部所試詩賦雜文無以異殊不切于從政而
吏部所試為贅疣矣至于五代所謂試判遂有一詞莫
措傳冩定本或只書未詳亦可應舉蓋判詞雖工亦本
無益及其末流上下皆以具文視之耳洪邁曰唐世科
舉之柄顓付之主司仍不糊名又有交朋之厚者為之
薦達謂之通牓故其取人也畏于譏議多公而審亦或
脅于權勢或撓于親故或累于子弟皆常情所不能免
者若賢者臨之則不然未引試之前其去取髙下固已
定于胸中矣韓愈與祠部陸員外書曰執事之與司貢
士者相知誠深矣彼之所望于執事執事之所以待乎
彼者可謂至而無間矣彼之職在乎得人執事之志在
乎進賢如得其人而授之所謂兩得愈之知者有侯喜
侯雲長劉述古韋羣玉(摭言作/韋紓)此四子皆可以當首薦
而極論者期于有成而後止可也沈杞張苰(登科記/作𢎞)尉
遲汾李紳張後餘李翊皆出羣之才與之足以收人望
而得才實主司廣求焉則以告之可也往者陸相公司
貢士愈時幸在得中(貞元八年陸贄知舉賈稜/等二十二人登第愈與焉)所與及
第者皆赫然有聲原其所以亦繇梁補闕肅王郎中礎
佐之梁舉八人無有失者其餘則王皆與謀焉陸相待
王與梁如此不疑也至今以為美談此書在集中不注
嵗月按摭言貞元十八年權徳輿主文陸傪員外通牓
韓愈薦十人于傪徳輿凡三牓共放六人餘不出五年
内皆捷以登科記攷之貞元十八年徳輿以中書舎人
知舉放進士二十三人尉遲汾侯雲長韋紓沈杞李翊
登第十九年以禮部侍郎放二十人侯喜登第永貞元
年放二十九人劉述古登第通三牓共七十二人而韓
所薦者預其七元和元年崔邠放李紳三年放張後餘
張𢎞皆與摭言合又曰銓選以身言書判擇人既以書
為藝故唐人無不工楷法以判為貴故無不習熟而判
語必駢儷今所傳龍筋鳳髓判及白樂天集甲乙判是
也自朝廷至縣邑莫不皆然非讀書善文不可也宰臣
每啟擬一事亦必偶數十語今鄭畋勅語堂判猶存世
俗喜道瑣細遺事參以滑稽目為花判其實乃如此非
若今人握筆据案只署一字亦可國初尚有唐餘波久
而革去之但體貌豐偉用以取人未為至論
後唐明宗時禮部貢院新立條件一九經五經明經呈
帖經之時試官書通不後有不及格者唱落後請置筆
硯將所納貼由分明却令自看或是試官錯書通不當
與改正如懐疑者許請本經面前撿對如實是錯悞即
更于帖上書名而退一五科常年駮牓出多稱屈塞今
並明書所對經書墨義云第㡬道不第㡬道粗第㡬道
通任將本經書疏照證如考官錯書不粗請别狀陳訴
再加考較如實錯悞妄陳文狀當行嚴斷一舉人有抱
屈落第者許將狀披訴貢院當與重試如貢院不理即
詣御史臺論訴御史臺受狀并引本身勘問所論事件
或知貢舉官及考試官已下取受貨賂昇擢親情屈塞
藝能應副囑託及不依格去留請行朝典一懷挾書策
舊例禁止自後入省門搜得者不計多少扶出殿將來
一舉上鋪後搜得者扶出殿兩舉一遥口授人迴授試
處及抄義題帖書時諸般相救準例扶出殿三舉一藝
業未精準格落下及見駮牓妄扇屈聲擬為將來基址
及誣陷别人帖對數多者並當收禁牒送御史臺請勘
如知貢舉官及考試官徇私屈塞請行朝典虛妄者痛
行科斷牒行本道重處色役永不得舉同保人連坐各
殿三舉
晉髙祖天福五年禮部侍郎張允奏曰前代未設諸科
始以明經俾昇髙第自有九經五經之後及三禮三傳
已來孝亷之科遂因循而不廢縉紳之士亦緘黙而無
言以至相承未能改作每嵗明經一科少至五百已上
多及一千有餘舉人如是繁多試官豈能精當況此等
多不究義惟攻帖書文理既不甚通名第豈可妄與且
當年登科者不少相連起選者甚多州縣之間必無貢
闕輦轂之下須有稽留怨嗟自此而興謗讟因兹而起
但令廣場大啟諸科並有明經者悉包于九經五經之
中無出于三禮三傳之内若無釐革恐未便冝其明經
一科伏請停廢又奏國家懸科待士貴務搜揚責實求
才須除訛濫童子每當就試止在念書背經則雖似精
詳對卷則不能讀誦及名成貢院身返故鄉但刻日以
取官更無心而習業濫蠲徭役虚占官名其童子一科
亦請停廢勅明經童子宏詞拔萃明算道舉百篇等科
並停
漢秦薦條格一諸道奏薦州縣官使相每年許薦五人
(舊許/三人)不帶使相藩侯毎年許薦三人(舊許/二人)防禦團練使
每年許二人(舊許/一人)只奏巡屬員闕不得薦于他處州府
不得薦新罷任過格人所薦人厯任文書隨表送中書
門下未有官者當别比擬應諸道見任州縣官申奏考
滿後未有替人本道或藉其幹能且令勾當(准長興三/年五月節)
(文/)一諸道應奏薦州縣官員未有正官者只許奏授初
官不得奏為令録(准長興四年/五月節文)一應諸道藩鎮防禦團
練使舊奏薦并前項州縣等官准勅許奏薦見在幕中
攝職及見攝管内州縣官據合奏人數皆正所攝不許
横薦及不得薦外管前資州縣官(准長興四年/八月節文)一諸州
防禦團練刺史奏薦攝試官充判官及推官巡官者今
後宜加選擇或未任官職及無出身者不在奏舉之限
(准天福四年/七月節文)一諸道藩鎮防禦團練刺史如本幕有闕
合奏薦除授者不得横薦前資州縣官及諸色職員
　
　
　
　
　
　
　
　
　
　
　
欽定續通典巻二十
欽定四庫全書
欽定續通典卷二十一
　選舉
　　雜議論中
宋太祖以唐末進士不第多至失職乃廣開科舉然每
嵗放榜所取極少如安徳裕作魁日九人而已蓋天下
未混一也至太宗朝所得率江南之秀真宗景徳二年
帝謂㓂凖等曰方今文武多士豈無才識優異未升進
者耶至於將帥之任尤難得人前代試以制策觀其能
否用求才實亦為國之達圖也因出唐制科之目採其
六用之四年中書門下言應制科之陳絳夏竦史良等
三人文論稍優可預召試上謂輔臣曰比設此科欲求
才識若但考文藝則積學者方能中選茍有濟時之才
安得而知朕以為六經之㫖聖人用心固與子史異矣
今策問宜有經義參之時務王旦曰文風丕變由陛下
道化因命兩制各上策問而擇用之時魯宗道又言守
令去民近而無以區别能否今除一守令雖資材低下
而考任應格則左司無擯斥故天下親民者黷貨害政
十常二三漢宣帝除刺史守相必親見而考察之今守
佐雖未暇親見宜令大臣延之中書詢考以言察其應
對以觀其施為才不肖皆得進退之吏部之擇縣令倣
此庶得良守宰宣助聖化帝從其言仁宗慶厯八年翰
林學士張方平言祖宗時文武官不立磨勘年嵗不為
升遷次序有才用名實之人或從下位便見超擢否則
有守一官十餘年不改轉者其任監當或知縣通判知
州有至數任不得遷者故當時人皆自勉非有勞効知
不得進自祥符後朝廷之議益循寛大故令自監當入
知縣知縣入通判通判入知州皆以兩任為限又守官
及三年例得磨勘行之人自知恩未見有弊及今嵗年
深乆習以為常皆謂本分無賢不肖莫知所勸願陛下
稍革此制其應磨勘叙遷者必有勞績可褒或特敇擇
官保任者即與轉遷如無勞績不因保任更増展年考
其保任之法不當一例應選擇清望有才識之人即命
舉之如此則委執政之臣舉清望官委清望官舉親民
官有員闕隨員數令舉又足以見聖恩急才愛民之意
也英宗治平初同知知諫院司馬光請貢院逐路取人
其略曰朝廷每次科場所差試官率皆兩制三館之人
其所好尚即成風俗在京舉人追趨時好易知體面淵
源漸染文采自工使避逺孤陋之人與之為敵混同封
彌考較長短勢不侔矣孔子曰十室之邑必有忠信如
某者焉言雖微陋之處必有賢材不可誣也是以古人
取士以郡國户口多少為率或以徳行或以才能隨其
所長各有所取近自族姻逺及夷狄無小無大不可遺
也今或數路中全無一人及第則所遺多矣國家用人
之法非進士及第者不得美官非善為詩賦論策者不
得及第非逰學京師者不善為詩賦論策以此之故使
四方學士皆棄背鄉里違去二親老於京師不復更歸
其間或有身負過惡或隱憂匿服不敢於鄉里取解者
往往私買監牒妄冒户貫於京師取解自間嵗開場以
來逺方舉人憚於往來只於京師寄應者比舊尤多國
家雖重為科禁至於不用蔭贖然冒犯之人嵗嵗滋甚
所以然者蓋由每次科場及第進士大率皆是國子監
開封府解送之人則人之常情誰肯去此而就彼哉夫
設美官厚利進取之塗以誘人於前而以苛法空文禁
之於後是猶決洪河之尾而捧土以塞之其勢必不行
矣參知政事歐陽修曰國家取士之制比於前世最號
至公蓋累聖留心講求曲盡以謂王者無外天下一家
故不問東西南北之人盡取諸路貢士混合為一而惟
才是擇又糊名謄録而考之使主司莫知為何方之人
誰氏之子不得有所憎愛厚薄於其間故議者謂國家
科場之制雖未復古法而便於今世其無情如造化至
公如權衡祖宗以來不可易之制也傳曰無作聰明亂
舊章又曰利不百者不變法今言事之臣偶見一端即
議更改此臣所以區區欲為陛下守祖宗之法也臣所
謂偶見一端者蓋言事之人但見每次科場東南進士
得多而西北進士得少故欲改法使多取西北進士爾
殊不知天下至廣四方風俗異宜而人性各有利鈍東
南之俗好文故進士多而經學少西北之人尚質故進
士少而經學多所以科場取士東西多取進士西北多
取經學者各因其材性所長而各隨其多少取之今以
進士經學合而較之則其數均若必論進士則多少不
等此臣所以偏見之一端其不可者一也國家方以官
濫為患取士數必難増若欲多取西北之人則却須多
減東南之數今東南州軍進士取解者二三千人處只
解二三十人是百人取一人蓋已痛裁抑之矣西北州
軍取解至多處不過百人而解至十餘人是十人取一
人比之東南十倍假借之矣若至南省又減東南而増
西北則是已裁抑者又裁抑之已假借者又假借之此
其不可者二也東南之士於千人中解十人其初選已
精矣故至南省所試合格者多西北之士學業不及東
南當於解時又十倍優假之蓋其初選已濫矣故至南
省所試不合格者多今若一例以十人取一人則東南
之人合格而落者多矣西北之人不合格而得者多矣
至於他路理不可齊偶有一路合格人多亦限以十一
落之偶有一路合格人少亦須充足十一人之數使合
落者得合得者落取舍顛倒能否混淆其不可者三也
且朝廷専以較藝取人而使有藝者屈落無藝者濫得
不問繆濫只要諸路數停此其不可者四也且言事者
本欲多取諸路土著之人若此法一行則寄應者争趨
而往今開封府寄應之弊可騐矣此所謂法出而姦生
其不可者五也今廣南東西路進士例各絶無舉業諸
州但據數解發其人亦自知無藝只来一就省試而歸
冀作攝官爾朝廷以嶺外烟瘴北人不便須籍攝官亦
許其如此今若一例與諸路十人取一人此為繆濫又
非西北之比此其不可者六也凡此六者乃大概耳若
舊法一壊新議必行則弊濫隨生何可勝數故臣謂且
遵舊制乃務擇人推朝廷至公待四方如一惟能是選
人自無言此乃當今可行之法爾若謂士習浮華當先
考行就如新議亦須只考程試安能必取行實之人議
者又謂西北近邊士要牢籠此甚不然之論也使不逞
之人不能為患則已茍可為患則何方無之前世亂賊
之臣起於東南者甚衆其大者如項羽蕭銑之徒是已
至如黄巢王仙芝之輩又皆起亂中州者爾不逞之人
豈専西北矧貢舉所設本待賢材牢籠不逞前别有術
不在科場也惟事乆不能無弊有當留意者然不須更
改法制止在振舉綱條耳近年以来舉人盛行懐挾排
門大譟免冠突入虧損士風傷敗善類此由舉人既多
而君子小人雜聚所司力不能制雖朝廷素有禁約條
制甚嚴而上下因循不復申舉惟此一事為科場大患
而言事者獨不及之願下有司議革其弊此當今科場
之患也論者謂光之説主於均額以息奔競之風修之
説主於覈實以免繆濫之弊要之朝廷既以文藝取人
則修説為是神宗從王安石議罷明經及諸科進士罷
詩賦用經義哲宗元祐初司馬光極陳其弊曰取士之
道當先徳行後文學就文學言之經術又當先於詞采
神宗罷詩賦及諸科専用經義論䇿此乃復先王令典
百世不易之法但王安石不當以一家私學欲蓋掩先
儒命天下學官講解及科場程試同已者取異已者黜
使聖人坦明之言轉陷於竒僻先王中正之道流入於
異端若已論果是先儒果非何患學者不棄彼而從此
何必以利害脅誘如此其急也至於律令敇式皆當官
者所須何必置明法一科使為士者預習之夫禮之所
去刑之所取為士者果能知道義自與法律㝠合若其
不知但日誦徒流絞斬之書習鍛鍊文致之事為士已
成刻薄從政豈有循良非所以長育人材敦厚風俗也
帝乃更科場法太學博士吕大臨嘗上選舉六事曰古
之長育人材者以士衆多為樂今之主選舉者以士衆
多為患古之以禮聘士常恐士之不至今之以法抑士
常恐士之競進為治必欲得人惟恐人才之不足不患
乎衆多也治事皆任其責惟恐士之不至不憂乎競進
也宜立士規以養徳厲行更學制以量才進藝立貢法
以興賢歛才立試法以試用養才立辟法以興能備用
立舉法以覈實得人立考法以責任考功先是仁宗朝
尤以選人改京官為重蘇軾曰國家取人有制策有進
士有明經有諸科有任子有府史雜流凡此者雖衆無
害也其終身進退之決在乎召見改官之日此尤不可
以不愛惜慎重者也今之議不過曰多其資考而責之
以舉官之數且彼有勉彊而已資考既足而舉官之數
亦以及格則將執文墨以取必於我雖千百為輩莫敢
不盡與臣竊以為今之患正在於任文太過是以為一
定之制使天下可以嵗月必得甚可惜也方今之便莫
若使吏六考以上皆得以名聞於吏部吏部以其資考
之逺近舉官之衆寡而次第其名然後使一二大臣雜
治之參之以其材器之優劣而定其等嵗終而奏之以
詔天子廢置度天下之吏每嵗以物故罪免者㡬人而
増損其數以所奏之等補之及數而止使其予奪亦雜
出於賢不肖之間而無有一定之制則天下之吏不敢
有必得之心將自奮厲磨淬以求聞於時而向之所謂
用人之大弊者將不勞而自去然而議者必曰法不一
定而以才之優劣為差則是好惡之私有以啟之也臣
以為不然夫法者本以存其大綱而其出入變化固將
付之於人昔者唐有天下舉進士者羣至於有司之門
唐之制惟有司之信也是故有司得以搜羅天下之賢
俊而習知其為人至一日之試則固已不取也唐之得
人於斯為盛今以名聞於吏部者毎嵗不過數十百人
使一二大臣得以訪問參考其才雖有失者蓋已寡矣
如必曰任法而不任人天下之人必不可信則夫一定
之制臣亦未知其果不可以為姦也又曰夫天下之吏
不可以人人而知也故使長吏舉之又恐其舉之以私
而不得其人也故使長吏任之他日有敗事則以連坐
其過惡重者其罰均且夫人之難知自堯舜病之矣今
日為善而明日為惡猶不可保况於十數年之後其幼
者已壯其壯者已老而猶執其一時之言使同被其罪
不已過乎天下之人仕而未得志也莫不勉彊為善以
求舉惟其既已改官而無憂是故蕩然無所不至方其
在州縣之中長吏親見其亷謹勤幹之節則其勢不可
以不舉彼又安知其終身之所為哉故曰今之法責人
以所不能者謂此也一縣之長察一縣之屬一郡之長
察一郡之屬職司者察其屬郡者也此三者其屬無㡬
耳其貪其亷其寛猛其能與不能不可謂不知也今且
有人牧牛羊者而不知其肥瘠是可復以為牧人歟夫
為長而屬之不知則此固可以罷免而無足惜者今其
屬官有罪而其長不即以聞他日有以告者則其長不
過為失察而去官者又以不坐夫失察天下之㣲罪也
職司察其屬郡郡縣各察其屬此非人之所不能而罰
之甚輕亦可怪也今之世所以重發贓吏者何也夫吏
之貪者其始必詐亷以求舉舉者必皆王公貴人其下
者亦卿大夫之列以身任之居官莫不愛其同類等夷
之人故其樹根牢固而不可動連坐者常六七人甚者
至十餘人此如盗賊質刦良民以求茍免耳為法之弊
至於如此亦可變矣如臣之策以職司守令之罪罪舉
官以舉官之罪罪職司守令今使舉官與所舉之罪均
縱又加之舉官亦無如之何終不能逆知終身之亷官
而後舉特推之於幸不幸而已茍以其罪罪職司守令
彼其勢誠有以督察之臣知貪吏小人無容足之地又
何必於舉官焉艱之至孝宗朝朱子嘗作改官議曰一
諸州教官以經明行修登第人充罷去試法如不足則
令侍從兩省臺諫及諸路監司雜舉嵗無定員有闕則
降指揮令舉一近制新改官人並令作縣其舉狀内只
言犯入已贓甘與同罪即不言若本人改官之後任親
民差遣日如有疲懦殘酷違法害民即與同罪是以舉
者徇私妄舉多不擇人及至負敗又無譴責今欲乞於
狀中添入此項如有違戾必罰無赦一今改官人雖有
引見之法然未嘗親見玉音詢考治行所以人得妄舉
而昏繆不材之人或與其間欲乞今後引見之日每十
人中特宣兩人升殿詢其前任職事及民間利害如有
庸繆即行退黜仍將舉主降官放罷(有職名者/即令落職)則舉者
知畏而庸妄之徒不敢僥倖求進矣一改官之人設使
所舉皆當然其才亦有大小之不同而今之縣官亦有
難易之别今銓部之法未嘗為官擇人而使人自擇官
是以才髙者審於擇地多注優閒易辦之縣才短者昧
於所向多注繁劇難辦之縣使人與官兩失其所所以
縣多不治而人有遺才也欲乞將天下諸縣分其難易
又以大小為次委自尚書將合注知縣之人精加考究
分作四等以可任繁難大縣者為上繁難小縣者次之
優閒大縣又次之小縣為下其已任繁難者後任便與
注權通判其任優閒縣者後任須管再入知縣一次不
得别注差遣願注縣丞者聴但亦以三年為任一累任
教官不曽實歴治民之人不許薦舉改官又嘗為私議
曰古者學校選舉之法始於鄉黨而達於國都教之以
徳行道義而興其賢者能者盖其所以居之者無異處
所以官之者無異術所以取之者無異路是以士有定
志而無外慕蚤夜孜孜惟懼徳業之不修而不憂爵禄
之未至夫子所謂言寡尤行寡悔禄在其中孟子所謂
修其天爵而人爵從之盖謂此也若夫三代之教藝為
最下然皆猶有實用而不可闕其為法度之密又足以
為治心養氣之助而進於道徳之歸此古之為法所以
能成人材而厚風俗濟世務而興太平也今之為法不
然雖有鄉舉而其取人之額不均又設太學利誘之一
途監試漕試附試詐冐之㨗徑以啟其奔趨流浪之意
其所以教者既不本於徳行之實而所謂藝者又皆無
用之空言至於甚弊則其所謂空言者又皆怪妄無稽
而適足以敗壞學者之心志是以人材日衰風俗日薄
朝廷州縣每有一事之可疑則公卿大夫官人百吏愕
眙相顧而不知所出是亦可以驗其為教之得失矣而
議者不知其病源之所在反以程試文字之不工為患
而唱為混補之説以益其弊或者知其不可又欲斟酌
舉行崇寧州縣三舍之法而使嵗貢進士於大學其説
雖若賢於混補之云然果行此則士之求入乎州學者
必衆而今州郡之學錢糧有限將廣其額則食不足將
仍其舊則其勢之徧選之艱而途之狹又將有甚於前
日之解額少而無所容也正使有以處之然使㳺其間
者較計得失於旦暮錙銖之間不得寧息是又不惟無
益而損莫大焉亦非計之得也盖嘗思之必欲棄時改
制以漸復先王之舊而善今日之俗則必如明道先生
熙寧之議然後可以大正其本而盡革其末流之弊如
曰未暇則莫若且均諸州之解額以定其志立徳行之
科以厚其本罷去詞賦而分諸經子史時務之年以齊
其業又使治經者必守家法命題者必依章句答義者
必通貫經文條舉衆説而斷以已意學校則遴選實有
道徳之人使専教導以求實學之士裁減解額舍選繆
濫之恩以塞利誘之塗至於制科詞科武舉之屬亦皆
究其利病而頗更其制則有定志而無奔競之風有實
行而無空言之弊有實學而無不可用之材矣時楊萬
作選法論以進其上篇曰選法之弊在於信吏而不信
官信吏而不信官故吏部之權不在官而在吏三尺之
法適足以為吏取富之源而不足以為朝廷為官擇人
之具所謂尚書侍郎二官者據案執筆閉目以書紙尾
而已且夫吏之犯法者必治而受賄者必不赦朝廷之
意豈真信吏而不信官者耶非朝廷之意也法也意則
信官也法則未嘗信官也朝廷亦不自信也天子不自
信則法之可否孰決之決之吏而已矣夫朝廷之立法
以防吏之為姦而其用法也則取於吏以為決則是吏
之言勝於法而朝廷之權輕於吏也其言至於勝法而
其權至重於朝廷則吏部長貳安得而不吏之奉哉長
貳非曰奉吏也曰吾奉法也然而法不決之於官而決
於吏非奉吏而何夫是之為信吏而不信官今有一事
於此法曰如是而可如是而不可士大夫之有求於吏
部有持牒而請曰我應夫法之所可行而吏部之長貳
亦曰可宜其為可無疑也退而吏出寸紙以告之曰不
可既曰不可矣宜其為不可無改也未㡬而又出寸紙
以告之曰可且夫可不可者有一定之法而用可不可
之法者無一定之論何為其然也吏也士大夫之始至
也恃法之所可亦恃吏部長貳之賢而不謁之吏故與
長貳面可之退而問之吏吏曰法不可也長貳無以語
則亦曰然士大夫於是不決之法不請之長貳而以市
於吏吏曰可也而勿亟也伺長貳之遺忘而畫取其諾
昨奪而今與朝然而夕不然長貳不知也朝廷不訶也
吏部之權不歸之吏而誰歸夫其所以至此其始也有
端其積也有漸而其成也植根甚固而不可動揺矣然
則曷為端其病在於忽大體謹小法而已矣吏者從其
所謹者而中之并與其所忽者而竊之此其為不可破
也且朝廷何以思之曰吾之銓選果止於謹小法而已
則一吏執筆而有餘也又焉用擇天下之賢以為尚書
侍郎也哉則吾之所以任尚書侍郎殆不止於謹小法
而已是故莫若畧小法而責大體使知小法之有所可
否初無繫於大體之利害則吏部長貳得以出意而自
决之要以不失夫銓選之大體而不害夫立法之大意
而已責大體而畧小法則不決於吏而吏之權漸輕吏
漸輕然後長吏之賢者得以有為而選法可漸革也其
下篇曰臣聞吏部之權不異於宰相亦不異於一吏夫
宰相之與一吏不待智者而知其懸絶也既曰吏部之
權不異於宰相又曰不異於一吏者何也今夫進退朝
廷之百官賢者得以用而不肖者得以黜此宰相之權
也注擬州縣之百官下至於簿尉而上至於守貳此吏
部之權也朝廷之百官自大科異等與夫進士科甲之
首者未有不由於吏部也未有不由於吏部而官者今
日之簿尉未必非他日之宰相而况今日宰相之所進
退者臺閣之所布列者皆前日之升階揖侍郎者也故
曰吏部之權不異於宰相雖然吏部之所謂注擬何也
始入官者則得簿尉自簿尉来者則得令丞推而上之
至於幕職由是法也又上之至於守貳由是法也其宜得
者則曰應格其不宜得者則曰不應格曰應格矣雖貪
者疲愞者老耋者乳臭者愚無知者庸無能者皆得之
得者不之愧與者不之難也曰不應格矣雖真賢實能
㢘潔守志之士皆不得也不得者莫之怨不與者莫之
恤也吏部者曰彼不愧不怨吾事畢矣如募焉書其役
之髙下而甲乙之按其役之逺近而勞逸之呼一吏而
閲之簿盡矣此縣令之以止小民之争也吏部注擬百
官而寄之以天下之民命乃亦止於止争而已矣故曰
亦不異於一吏今吏部亦有所謂銓量者矣揖之使書
以觀其能書乎否也召醫而視之以探其有疾與否也
贊之使拜以試其視聴之明暗筋力之老壯也曰銓量
者如是而已矣而賢不肖愚智何别焉昔晉用山濤為吏
部尚書而中外品員多所啟拔宋以蔡廓為吏部尚書
廓先使人告宰相徐羨之曰若得行吏部之職則拜不
然則否羨之答曰黄散以下皆委廓猶以為失職遂不
拜蓋古之吏部雖黄門散騎皆由吏部之較選是當時
之為吏部者豈亦止取若今所謂應格者而為黄散耶
抑將止取今所謂銓量者而為黄散耶(宋史蘇紳傳上/言古者自黄散)
(而下及隋之六品唐之五品皆吏部得専去留今審官/院流内銓則古之吏部三班院古之兵部不聞官職之)
(閒劇才能之長短惟以資厯深淺為先後有/司但主簿籍而已欲賢不肖有别不可得也)臣願朝廷
稍增重尚書之權使之得以察百官之能否而與奪之
如丞簿以下官小而任輕者固未能人人而察之也至
於縣宰之寄以百里之民者守貳之寄以一郡之民者
豈不重哉且天下㡬州一州㡬縣一嵗之中居者待者
之外到部而注擬縣宰者㡬人守貳又㡬人則亦不過
三數百而已以一嵗三數百之守貳縣宰而散之於三
六旬之日月則一日之注擬者絶多補寡亦無㡬爾一
嵗之間而不能察三數百人之能否則其為尚書者亦
偶人而已矣月計之而不粗嵗計之而不精則其州縣
之得人豈不十而五六哉雖不五六豈不十而三四哉
以此較彼不猶愈乎或曰尚書之權重則將得以行其
私奈何是不然昔陸贄請令臺省長官各舉其屬而徳
宗疑諸司所舉皆有情故或受賂者贄諫之曰陛下擇
相亦不出臺省長官之中豈有為長官則不能舉一二
屬吏居宰相則可擇千百具僚其要在於精擇長吏贄
之説盡矣今朝廷百官執非宰相進擬者而不疑也至
於吏部長貳之注擬而獨疑其私乎精擇尚書而假之
以與奪之權使得精擇守貳縣宰而無専拘之以文法
庶乎天下不才之吏可以汰而天下之治猶可以復起
也與至寧宗嘉定中嘗命監司守臣舉十科政績所知
自代江東轉運司副使真徳秀奏刺舉之法曰太平興
國中嘗詔諸道轉運使司察訪部下官吏凡罷軟不勝
任及黷於貨賄者俾條上其事狀其清白自守幹局不
凡者亦許其明揚臣仰見祖宗盛時選用監司付以事
權者蓋欲其公於刺舉責任之意不輕也自嘉泰開禧
以来公道不行請囑日盛郡縣之官有罪狀彰灼為監
司者甫欲按核已求要路之援以自脱甚者得以施其
反噬之計於是刺之權有不行矣嵗舉之員往往奪於
權貴之命孤寒無援者雖盡心職業不免陸沉之嘆膏
梁庸騃茍有所挾則若執劵以取償焉於是舉之權又
有所不行矣是以州縣之間賢否不分民受其病今陛
下更新大政公道昭明寖還乾道淳熙之舊矣獨縉紳
間新故請托之弊未能盡革臣愚欲望聖慈詔戒中外
士大夫相與維持公道使將旨承命者得以展澄清之
志而賢不肖有所甄别於治道豈小補哉項安世擬對
學士院試策曰科舉之法此今日不可如何之法也自
太平興國以来科名日重實用日輕以至於今二百餘年
舉天下之人才一限於科目之内入是科者雖檮杌饕
餮必官之出是科者雖周公孔子必棄之習之既久上
不以為疑下不以為怨一出其外而有所取捨則上蓄縮
而不安下睥睨而不服共知其弊而甘心守之不敢復
議矣故曰此今日不可如何之法也不論伊傅周召如
何但使諸葛亮王猛處此必當自出意度别作爐鞴以
陶鎔天下之人物以收拾天下之才智以共了當時之
事決不矻矻受此纒縳也自王導謝安以下隨世就事
人欲於妥帖平静之中宻致分數劑量之效則必不敢
變今之説取今之士矣此固無以議為也然則用王謝
之術為之調度亦有道乎曰有時於尋常尺寸之中畧
出神明特達之舉稍更闒茸已甚之習薄伸渾厚平直
之氣則猶愈於已也蓋天下之事雖貴於法守而亦不
可以一付於法法者所以抑僥倖非所以抑豪傑也夫
所謂徼倖者其才不應得之之謂也一人得之衆人攀
之其門一開不可復禁故上之人立法以拒之使之欲
進而無隙欲求而無辭是則法之效也若夫豪傑之士
其徳宜為人上其才宜為世用非所謂徼倖者此法之
所求非法之所拒也人所共服莫敢與比以此為例誰
敢攀之有若是者時出而用之以示天下不専以操筆
弄墨取人主之官爵則亦足以補風化隆實行扶善人
而愧惡子也又曰夫科目之盛自李唐起而唐之取士
猶未盡出於此也有上書而得官如和逢堯員半千之
類是也有隠逸而召用如陽城李渤之類是也有出於
辟舉如韓愈之出於張建封董晉是也有出於延譽者
如吳武陵之薦杜牧之是也至於本朝法令始宻科場
條貫如縳胥吏而鄉舉里選之意纎悉無遺矣然祖宗
之時猶有度外之事如張詠當為舉首而以遜其鄉人
則猶有朋友之義也宋祁當為第一而令與兄則猶有
兄弟之恩也延入客次先通所為文則猶有禮意也李
畋張及等三人並解則猶未立額也此外又有陳乞之
恩聘召之禮元祐經行之舉三舎行藝之規則其意亦
知徒文之不足以盡士矣故孫復蘇洵之用猶出於常
法之外而雷簡夫姚嗣宗之官或由於特達之授然意
欲不安而法已一定雖或少出常度然亦千萬中之一
二耳須叟之才行不足以勝二百年之科目也葉適論
制科曰用科舉之常法不足以得天下之才其偶然得
之者幸也自明道景祐以来能言之士有是論矣雖然
原其本以至其末亦未見有偶然得之者要以為壊天
下之才而使之至於舉無可用此科舉之敝法也至於
制科者朝廷待之尤重選之尤難使科舉不足以得才
則制科者亦庶㡬乎得之矣雖然科舉所以不得才者
謂其以有常之法而律不常之人則制舉之庶乎得之
者必其無法焉而制舉之法反宻於科舉今夫求天下
豪傑特舉之士所以恢聖業而共治功彼區區之題目記
誦明數暗數制度者胡為而責之而又於一篇之䇿天文
地理人事之紀問之畧徧以為其説足以酬吾之問則
亦可謂之竒才矣當制舉之盛時置學士立師以法相
授浮言虗論披抉不窮號為制科習氣故科舉既不足
以得之而制舉又或失之然則朝廷之求為一事也必
先立為一法若夫制科之法是本無意於得才而徒立
法以困天下之泛然能記誦者耳此固所謂豪傑特起
者輕視而不屑就也又有甚此者葢昔以三題試進士
而為制舉者以答策為至難彼其能之則猶有以取之
自熙寧以䇿試進士其説蔓延而五尺之童子無不習
言利害以應故事則制舉之䇿不足以為能故哲宗以
為今進士之䇿有過此者而制科由此再廢矣是以八
九十年其薦而不得試者其試而不見取者其幸而取
者其人才凡下徃徃不逮於科舉之俊士然且三年一
下詔而追復不俟科舉之嵗皆得舉之將何所為乎設
之以至宻之法與之以至美之名使其得與此者為急
官爵計耳且天下識治知言之人不應如是之多則三
嵗以䇿試進士使肆言而無所用是誠失之矣今又使
制舉者自以其所謂五十篇之文泛指古今敷陳利害
其言泛雜見者厭視聞者厭聴且士之猥多無甚於今
世挾無以大相過之實而冐不可加之名則朝廷所以汲
汲然而求之者乃為譏笑之具今宜暫息天下之多言
進士無親䇿制舉無記誦無論著稍稍㤀其故歩一日
天子慨然自舉之三代之英才未可驟得亦不至如近
世之冗長無取非唯無益而反有害也論宏詞曰法或
生於相激宏詞之廢久矣紹聖初既盡罷詞賦而患天
下應用之文由此遂絶始立博學宏詞科其後又為詞
學兼茂其為法尤不切事實何者朝廷詔誥典冊之文
當使簡直宏大敷暢義理以風曉天下典謨訓誥諸書
是也孔子録為經常之詞以教後世而百世不能易可
謂重矣至两漢詔制詞意短陋不復髣髴其萬一葢當
時之人所貴者武功所重者經術而文詞者雖其士人
譁然自相矜尚而朝廷忽畧之大要去刀筆吏之所能
無幾也然其深厚温雅猶稱雄於後世而自漢以來莫
有能及者若乃四六對偶銘檄贊頌循沿漢末以及宋
齊此真两漢刀筆吏能之而不作者而今世謂之竒文
絶技以此取天下士而用之於朝廷何哉自詞科之興
其最貴者四六之文然其文最為陋而無用士大夫以
對偶親切用事精的相誇至有以一聫之工而遂擅終
身之官爵者此風熾而不可遏七八十年矣前後居
卿相顯人祖父子孫相望於要地者率詞科之人也其
人未甞知義其學未甞知方也其才未甞中器也操紙
援筆以為比偶之詞又未甞取成於心而本其源流於
古人也是何所取而以卿相顯人待之相承而不能革
哉且又有甚悖戾者自熙寧之以經術造士也固患天
下習為詞賦之浮華而不適於實用凡王安石之與神
宗徃反極論至於盡擯斥一時之文人其意曉然矣紹
聖崇寜號為追述熙寧既禁其求仕者不為詞賦而反
以美官誘其已任者使為宏詞是始以經義開迪之而
終以文詞蔽滛之也士何所折衷故既以為宏詞則其人
已自絶於道徳性命之本統而以為天下之所能者
盡於區區之曲藝則其患又不特舉朝廷之髙爵厚禄
輕以與之而已也反使人才䧟入於不肖而不可救且
昔以罷詞賦而置詞科今詞賦經義並行久矣而詞科
迄未甞有所更易是何創法於始而不能考其終使不
自為背馳也葢進士制科其法猶有可議而損益之者
至宏詞則直罷之而已矣理宗寶慶間漕試藪弊禮部
侍郎曹彦約奏曰科舉之弊莫甚於牒試而牒試之弊
莫甚於作偽葢解額之有廣狹士子之有衆寡廣而寡
者固已安其分則狹而衆者必思所以為之計朝廷以
承平日久士子日盛設為牒試之法寛其進取之門末
節細故未暇深察於是改鄉里以就他人之貫改三族以
認他人之親甚者改其祖父改其姓氏若得若失尚
未可知而欺君之迹已昭昭不可掩矣今國子監牒試
其弊尚少臣不知其本末未敢遽議惟是漕試之弊積
習既久士大夫互相欺詐恬不為怪壊士之心術莫甚
於此時舉摘一二尤者而懲戒之於事無補律以科舉
之法無一可者則更改張之不可緩也好事者深知其
不便求其説而不得欲増解額則難立限制欲均解額
則侵及他郡欲廢漕額以益諸郡不特舊額不等極費
區處而所部之親戚故舊有决不可不避者變舊法以
起爭端終不可久無已則有一焉在内有職事官朝廷
之所選用也在外有監司帥守朝廷之所責任也大郡
之有通判小郡之有簽判轉運司之有主管文字諸路
之有川廣福建又逺地之多士子處也與其詐偽避親
而使之冒試孰若嚴其保任而使之牒試隨其官職分
其差等若監司帥守可舉十五人則大郡可舉十人中
下郡可舉七八人通判可舉五人主管文字與簽判可
舉三人川廣福建不在此位者不過一二人職事官之
牒門客者當如其舊以其川廣福建牒者郎官以上不
得過下郡之數寺監丞以下不得過通判之數明載公
牘參以法令如是行之不増發解不拂人情而解額之
狹處與士子之衆處受其利如前日也但前之為法不
許其保任而容其詐偽後之為法不容其詐偽而許其
保任其利害相去何如哉然州縣之牒本路可以稽考
而監司帥守之牒鄰路容有泛濫且如两浙路與江東
福建為鄰而又與淮東為鄰湖北一路與湖南江西為
鄰而又與淮西京西䕫路為鄰若止許一處則地里有
不便或分之數路則渙散而無統須合與之闗防立為
限制應監司帥守牒過員數並限九月三十日以前具
申禮部禮部總其名數並限九月三十日具申部省備牒
御史臺諌院其弊可革矣時詔見供職及在外帶職從
官依元祐十科舊制嵗舉三人從右正言糜洒請也權
司封郎官許應龍曰臣聞天下固有不一之才人主當
無執一之見葢人才之在天下若十指然小大長短雖
若不齊而皆適於用兼收並蓄人則皆有以自見而天
下無不舉之事茍用一而廢一則互相傾軋必有分朋
植黨之弊夫人才不同彼此異見其來非一日矣足
一躡軍門視文士如仇讐首一戴儒冠輕武弁如草芥
矯矯特立則以靜重為茍容處事詳審則以剛直為沽
譽長於吏才則以明經術者為腐儒專於學問則以了
官事者為俗吏少俊則以老成為遲鈍寛厚則以嚴明
為苛刻各分黨與判乎其不相入也人主用才惟求其
辦吾事濟吾治而已安可主一而廢一哉陛下建用皇
極無黨無偏耆徳者召之文學者用之吏事者任之或
長於將畧或精於財計或以循良稱或以讜直名莫不
擢用固無一毫好惡之私然求賢之詔屢下剡薦之牘
交馳而人心多私罕以實應靖退不兢者無由自達單
寒寡援者未免見遺臣願陛下開衆正而達四聰使任
薦舉者悉參公論舉能其官則錫以進賢之賞稱匪其
人則加以謬舉之罰如此則真才實能皆為吾用何事
不立惟陛下與大臣亟圖之章如愚曰前輩謂進士一
科為宰相科則其人可知也當時取士兼采譽望廷唱或
先審人物有以翰林學士之子而令覆試者陶穀之
子(翰/)有以宰相參政之子弟而皆罷之者李昉之子(宗/)
吕蒙正之弟(䝉/亨)有以陞黜未公而再行考試者(王曽/等言)有
以取舍非當至擊鼓自陳者(徐士/庶)有以賦落韻而特取
之者(李/迪)有以注䟽異説而特黜之者(賈/邊)有以上書可用
而道榜皆為通判者(張齊/賢)有以儀狀秀偉而召見擢為
第一者(蔡/齊)國初取士之際猶不拘於法也或欲罷封彌
之法(范仲淹/范鎮等)或欲隆學校之教(歐陽/修)或欲還田里之選
(趙師/民)或欲置經明行修之科(司馬/光)皆欲考其素履兼采
譽望如國初之制然時異事變難於卒行則亦相視太
息而已又論舉主曰擇舉主於未用之先察舉人於方
用之始責舉主於己用之後此祖宗之良法也咸平初
上語李至曰凡所舉官多聞謬濫不若先擇舉主此擇
舉主法也太平興國之詔曰九品之賤一命之㣲未甞
專望於有司必須召對於便殿此察舉人法也乾徳
之詔曰除授之制書舉主姓名或不知舉者並連坐之
此責舉主法也擇之於其先則人知所勸責之於其後
則人知所懼天子又於其中而致察焉則其權又不專
在有司矣祖宗朝舉京朝官委之蘇易簡陳恕舉御史
委之樂黄知陳自㣲謂其人足以堪是選也今之逹官
不能皆偉人一當其任例可揀拔亷謹者舉清幹贓汙
者舉貪濁比之匪人如薦賢何祖宗朝髙惠連之績用
面授朝官張祥之自新授以令長此皆親得於顧問者
也今之班引特為文具去黼座於數十歩之外聴唱姓
名而已旅進旅退何以知人若乃連坐之法則祖宗之
所嚴而今日之所寛也昔邵餘慶劾舉主邵煜舉非其
人已經數宥猶至停官其法之嚴也如此雖曰改節中
變許自陳首而又有不在陳首之限者今也不然罪犯
已著不可芘䕶舉主乃以陳首而免連坐不罰而懼能
幾何人三法皆壊而薦舉之弊有不可勝言者矣竊甞
因賈黯之言而深思焉舊制薦人不限員數自張易所
舉猥多乃始限之舊常參官得論薦其後常參官不許
論薦舊以不在任及所統屬皆得論薦其後惟在任及
統屬方許論薦是向之法疎而後之法宻矣然天聖中
改官者止數十人皇祐中已六七十人至於治平則三
倍其數法之疎者其數省法之宻者其數増此其故何
哉大抵有勅舉有限舉勅舉者闕其人則舉不闕則不
舉也限舉者毎嵗有舉雖不闕亦舉也祖宗時闕令長
則詔舉令長闕幕職則詔舉幕職闕京朝官則詔舉京
朝官士大夫終身所舉一二人而已故可以選可以責
天子亦可以聞視自夫監官郡守嵗舉限員不問賢否
但欲充數一人之身更六七任則所舉不勝其衆限舉
不可行勅舉不可復善謀國者亦付之無可奈何而已
矣噫薦李師錫者凡三十餘人擢之不次可也而尚與
循資賈積善史用昭厯任書攷薦之者無一人終身選
調可也而特以京官與之祖宗權衡固有出於是法之
外者神而明之存乎其人又論堂除及資格曰國初官
人之法文臣屬中書武臣屬樞宻太宗分中書之權而
置審官院神宗分樞宻之權而置審官西院遂以文臣
之審官為東焉於後合東西審官之權而歸之左右尚
書文臣之差注吏部若得專其責矣然監司郡守及御
史省郎以上皆中書主之正將副將准備將以上皆樞
宻主之此堂除所以為重本也祖宗以來資格甚嚴其
用某人也必曰嘗歴某資也由守而憲由憲而漕由漕
而三路使而三司副使至是方除待制焉由正將而邊
守州銓由邊守州鈐而邊帥路鈐由邊帥路鈐而都鈐
總管官至是方選管軍馬一資一級至不輕也自熙寧
大臣引用新進有邑宰資序而為監司郡守者有選人
未改官而亦預俊拔者官制既行資序止於吏部朝廷
所除出於臨時而文臣之資格壞矣自政和之官爵日
濫而横行之任下及匪人邊郡之除無異正任官制復
行武臣直博皇城使雖樞臣莫之能改而武臣之資格
壊矣夫待常才以資待非常之才以望如徒以資而已
則盛徳善行瑰竒偉雋之士或拘格而遲回然専捨資
用望則狂繆之流矯抗之士或以虚名進矣其用望之
弊當有甚於資也且祖宗之朝聞有不次而舉者有特
㫖而授者畢士安以侍讀學士兩遷而正端揆宋琪以
兵部員外三遷而居端揆王顯閤門使也其正西府止
於兩遷王繼英客省使也其知西府止於一遷此固非
純用資格者然資格終不可廢也李定以資淺入臺三
舍人不奉詔武功大夫之轉横行則紹興廷臣深非之
焉蓋資格嚴則入望為足貴用望者多僥倖者至斯亦
不足貴也已昔范文正公為百官圖以進指其遷進遲
速次序曰如此則為叙遷如此則為不次噫必有范公
而後可以用資㓂忠愍議擢指揮使吏以例籍進公曰
用一牙官尚須檢例安用我輩噫必有㓂公而後可以
用望否則資望俱失矣又久任論曰官守數易弊法也
而將相之數易監司郡守之數易其弊為尤甚祖宗朝
趙中令之相凡十一年王文正之相凡十二年向文簡
之相亦十年皇祐用相逺者五七年次者二三年而亟
用亟罷何郯已切議之良以道揆之任非百官有司比
任之則勿疑疑則勿任祖宗朝郭進之守西山凡二十
年李漢超之守闗南凡十七年董遵晦之守通逺凡十
四年其餘或九年或十年或十餘年蓋不可悉數夫閫
外之任古人所重委之也専任之也久則可以責其成
效擢之未㡬而遷之隨至雖有頗牧何所用之祖宗朝
宋博轉運使河東凡十一年宋璫之知秦州凡六年蔣
元振之知白州凡七八年在蜀者或至三任宰相在廬
者或七年不遷而知滄州未半年而更三任授發運使
未數日而又遷諫議則呉申力言之夫親民之職不可
屢易監司一易則擾一路郡守一易則擾一州令宰一
易則擾一縣送故迎新勞擾萬狀五日京兆奸者侮之
雖百龔黄何所容其技耶祖宗朝曰相曰將曰監司曰
守令無一不乆其職者正為是也不寧惟是張質之在
樞密五十年王貽永為樞密十五年古之以司馬為氏
不過是也陳恕之在三司十二年李士衡之任筦計二
十年古之以倉庫為民不過是也趙師民楊安國之在
經筵或十餘年或二十七年所以養君徳者多矣司馬
光劉温叟之在臺諫或五年或十二年所以格君心者
乆矣張師徳九年在西掖章徳象十二年在翰林所以
出納王命者當矣雖然亦視其才徳如何宋琪自外郎
嵗中三遷為真相何敏中自外郎嵗中三遷為真相向
敏中自外郎百餘日正西府可以速則速又不容以乆
任之法拘之孫洙論資格曰三代而下選舉之法紛紛
其始終一切皆失者其國家資格之制乎今賢材之佚
於下者資格閡之也職業之廢於官者資格牽之也士
之寡亷鮮恥者争於資格也民之困於虐政暴吏資格
之人衆也萬事之所以抏弊百吏之所以廢弛法制之
所以頺爛決潰而不之救者皆資格之失也惟天之生
大賢大徳也非以私厚其人將使之輔生民之治者也
惟人之有大材大智者非以獨樂其身將以振生民之
窮者也今小人累日而取貴仕君子側身而困卑位賢
者戴不肖於上而愚者役智者於下爵不考徳禄不授
能故曰賢材之伏於下者資格閡之也才足以堪其任
小拘嵗月而防之矣力不足以稱其位増累考級而得
之矣所得非所求也所求非所任也位不度才功不索
實故曰職業之廢於官者資格牽之也今夫計嵗閥而
争年勞者日夜相鬭也有司躐一名差一級則攝衣而
羣争愬矣其甚者或懷黄敇而置於丞相之前也其行
義去市賈者亡㡬耳故曰士之寡亷鮮耻者争於資格
也来而暴一邑既嵗滿矣又去而虐一州也非以贓敗
至死不黜虎吏劘牙而食於民賢者鬱死於巖穴而赤
子不得養其父母也故曰民之困於虐政暴吏者資格
之人衆也夫資格之法起於後魏崔亮而復行之於唐
之裴光庭是二子者其當世固已罪之不待後人之譏
矣然而行之前世不過數十年者也後得稱職者矯而
更之故其患不大今資格之弊流漫根結踵為常法方
且世世而遵行之矣往者不知非来者不知矯故曰萬
事抗弊百吏廢弛法制頺爛決潰而不之救也雖然不
無小利也小便也利之者蠢愚而廢滯者也便之者耋
老而庸昏者也而於天下國家焉則大失也大害也然
而提選部者亦以是法為簡而易守也百品千羣不復
銓叙人物而綜覈功實一吏在前勘簿呼名而授之矣
坐廟堂者亦以是法為要而易行也大官大職列籍按
氏差第日月還然而登之矣上下相冐而賢材去愈逺
可為太息也為今之急誠宜大蠲弊法簡拔異能爵以
功為先後用以才為序次無以積勤累勞者為髙叙無
以深資乆考者為優選智愚以别善否陳前而萬事不
治庶功不熙者臣愚未嘗聞也林駉曰有文學有武學
養之於未用之先也有文選有武選用之於既養之後
也然則科舉之法既有文學矣焉可不設武舉乎宋朝
制科有六而武事居其二又外置武舉以待方略武勇
之士時盖天聖七年也行之二十年而罷罷之十有五
年而復是故以策論定去留以弓馬定髙下寶元制也
先試大義次試時務邊防策又别試弓馬熙寧制也以
此而取士則其得人當不居唐之郭子儀下而或者猶
曰弓馬不過麄材策論亦為無用蘇老泉之論謂不若
方畧有謀者之可用也武舉者蹶張馳射儕於卒伍稍
有亷恥則焉肯為富文忠公之論謂不若威果武略之
堪任將帥也是則然矣然亦嘗觀嘉祐議臣之奏乎今
朝廷所聞稍有聲稱者皆由武舉而得此其所取豈得
謂之無益於世者如富如蘇之論特不過謂来者猥多
取者不擇而豪傑之士有不屑就焉爾如執此以議武
舉君子謂之不知務李日華曰宋三年一郊官無大小
皆廕子其各自轉考必蔭蔭授之官又行蔭典凡一官
出身子孫弟侄以及外孫與甥惟不及壻耳兩制大臣
平生有瀕死之疾遇醫得起者有恩可推亦准本官陳
乞何其濫也
金世宗大定初每季選人至吏部托以檢閲舊籍謂之
檢卷有留滯至後季尚不得去者髙衎三為吏部知其
弊及授尚書嵗餘銓事修理選人便之十九年九月命
各道提刑按察司舉亷能吏加等遷叙監察御史魏初
曰舊制常參官諸州刺史上任三月舉一人自代况風
紀之職與常員異請自今監察御史按察使官在任一
嵗各舉一人自代所不當有罰不惟砥礪風節亦可為
國得人章宗明昌初上封事者乞鄉以八行貢春官及
設制舉宏詞事下尚書省集百官議户部尚書鄧儼等
謂成周鄉舉里選法卒不可復設科取士各隨其時八
行者乃亡宋取周禮之六行孝友睦婣任恤加之以中
和為八也凡人之行莫大於孝亷今已有舉孝亷之法
及民有才能徳行者令縣官薦之犯十惡姦盜者不得
應試亦六徳六行之遺意也夫制舉宏詞盖天子待非
常之士若設此科不限進士并選人試之中選擢之臺
閣則人自勉矣從之於是設賢良方正能直言極諫博
學宏材逹於學政等科聴内外文武六品以下職官無
公私過者從内外五品以上薦於所屬詔試之若草澤
士徳行為鄉里所服者則從府州薦之三年平章政事
完顔守貞言經童之科非古制也自唐諸道表薦或取
五人或十人近代宋仁宗以為無補罷之本朝皇統間
取及五十人因以為常天徳時或廢今復置取輒以百
數恐乆積多不勝銓擬乞約取之帝曰若所誦皆及格
如何守貞曰視幼最誦而不訛者精選之則數亦不多
也復問參知政事胥持國對曰所誦通否易見豈容其
濫帝曰限以三十或四十人若百人皆通亦可復取其
精者持國曰是科盖資教之術耳夫幼習其文長玩其
義使之蒞政人才出焉如中選者加之修習進士舉業
則所記皆得為用臣謂可勿令遽登仕途必習舉業而
後官之若能擢進士第自同進士任用如中府薦或㑹
試視其次數優其等級㡬舉不得薦者從本科出身似
可以激勸而得人矣時又特賜棣州孝子劉瑜錦州孝
子劉慶祐絹粟旌其門閭復其身因問宰臣從来孝義
之人曽官使者㡬何守貞以世宗時劉政對且言若輩
多淳質不及事帝曰豈必盡然孝義之人素行已備稍
可用即當用之後雖有希覬作偽者然偽為孝義猶不
失為善其檢勘前後所申有可用者具以聞八月有司
奏寧海州文登縣王震孝行以嘗業進士并試其文特
賜同進士出身仍注教職一等職任十一月尚書省奏
益都府舉王樞事親至孝兼博學善書特賜同進士出
身附王澤榜宣宗貞祐四年三月監察御史完顔素蘭
言臣近被命體問外路官亷幹者擬以差遣若懦弱不
公者罷之具申朝廷别議擬注臣伏念彼懦弱不公之
人雖令罷去不過止以待闕者代之其能否又未可知
或反不及前官盖徒有選賢之虚名而無得人之實跡
古語云縣令非其人百姓受其殃今若後官更劣則為
患滋甚豈朝廷恤民之意哉夫守令治之本也乞命隨
朝七品外路六品以上官各舉堪充司縣長官者仍明
著舉官姓名他日察其能否同定賞罰庶㡬其可乃詔
隨朝七品外路六品以上官二嵗舉縣令一人時御史
中丞李英又言兵興以来百務皆弛其要在於激濁揚
清奬進人才耳近来改定四善十七最之法徒為虗文
大定間數遣使分道考察亷能當時號為得人願改前
日徒設之文遵大定已試之效庶㡬人人自勵以為國
家用從之興定二年賜經義進士王彪等十三人及第
時謂宰臣曰從来廷試進士日晡後即遣出宫恐文思
遲者不得盡其才令待至暮時及覽彪程文愛其詞藻
咨嗟乆之至五年三月省試經義進士考官於常格外
多放喬松等十餘人有司奏請駁放帝以旱傷和氣不
許按李世弼金登科記序略曰金天㑹改元始設科舉
有詞賦有經義有同進士有同三傳有同學究凡五等
詞賦初以經傳子史内出題次又令逐年改一經亦許
注内出題以詩書易禮春秋為次循遼舊也天眷三年
於析津府試天徳三年始親試於兩京貞元二年遷都
於燕自後止試於析津府正隆二年以五經三史正文
内出題明昌二年改令五經子史内出題仍與本傳此
詞賦之大略也經義初試於真定府所放號七十二賢
榜後及蔚州析津令易書詩禮春秋専治一經内出題
盖循宋舊天徳三年罷此經義之大略也天眷三年令
大河以南别開舉場謂之南選貞元三年遷都遂合南
北通試於燕正隆二年令每二年一開科立定程限日
月更不擇日府試初分六路次九路後十路此日月路
分格也天徳二年詔舉人鄉府省御四試中第明昌三
年罷去御試止三試中第府試五人取一依大定例不
過五百人後以舉人漸多㑹試四人取一得者常不下
八九百人御試取奏㫖此場數人數格也天眷三年析
津放第於廣陽門西一僧寺唱名遷都後於宣陽門唱
名後為定例此唱名之格也明昌初五舉終場人直赴
御試不中者别作恩榜賜同進士出身㑹元御試不中
者榜末安插府元被黜者許来舉直赴部又貞祐三年
終場人年五十以上者即行該恩此該恩之格也大定
三年孟宗獻四元登第特授奉直大夫第二第三人授
儒林郎餘皆從仕郎後不為例明昌間以及第者多第
一甲取五六人狀元授十一官第二人授九官餘皆授
三官此授官之格也進士第一授丞簿軍防判第二授
縣令此除授之格也五朝文獻通考曰金進士之制特
重而諸紀中於廷試事多闕而不書孫承澤春明夢餘
録友學典惟載李世弼一序而其言與金史頗有異同
未知孰是而特賜人姓氏之可見者天徳前蘇保衡以
宗衡薦賜進士出身天徳中曹望之以户部郎中特賜
進士及第世宗朝則有完顔匡以太孫侍讀試進士不
中賜及第章宗朝則有胡光謙㳺總孔端甫魏汝翼劉
震亨崔秉仁翟駒齊文乙孫可乆陳信仁董戣李天祺
康晉侯時琦劉摯升傅礪趙摯田扈方張介然李貞固
等並以學行舉光謙端甫汝翼介然賜進士及第餘俱
賜同進士出身宣宗興定五年康琚以林州行元帥府
經歴官乞赴廷試賜進士及第哀宗天興二年王輔以
下十六人並以終場賜進士出身若海陵時孫梅以貴
妃唐古鼎格家奴賜進士及第則濫甚矣
　
　
　
欽定續通典卷二十一
欽定四庫全書
欽定續通典卷二十二
　選舉
　　雜議論下
元世祖時亷希憲在中書嘗言國家自開創以来凡納
土及始命之臣咸令世守至今将六十年子孫皆奴視
部下都邑長吏皆其皂𨽻僮使前古所無宜更張之使
考課黜陟始議行遷轉法左史侍御鄂爾根薩里嘗勸
帝治天下必用儒術宜招致山林道徳之士以偹任使
乃遣使求賢置集賢館待之即以鄂爾根薩里為集賢
館學士凡士之應詔者命館榖之飲食供帳車服皆甚
盛即弗稱㫖者亦請加賚遣還有官宣徽者欲隂敗其
事故盛陳所給廪餼於内前帝過問焉對曰此一士之
日給也帝怒曰汝欲使朕見而損之耶十倍此以待天
下士猶恐不至况欲損之誰肯来耶東平布衣趙天麟
上太平金鏡策略曰今國家選法腹外三年為一考腹
内二年半為一考自非負罪之員皆有進而無退臣以
為選法宜以賢能為先不宜以日月為上請凡内外官
員三年第一考為初考上等加官階二級中階一級下
則仍舊階而上中下三等皆復守其本職六年再考如
初考而覆守本職九年終考如再考然後黜陟其職凡
考法令亷訪司官重其保結考其行實而牒司路以逹
於上司銓定階次籍記倚閣凡三考黜陟其事業循常
者依累次官階而除之以次第所宜其才徳超異者雖
階次甚卑而待之以不次之位如是則居官守禄者既
思階次之升超而盡其公道又懼憲職之知覺而滅其
邪心庶幾乎選法有以定矣又論考幽明曰國家入仕
之門太多考選之方太闕臣謹依經史斷以愚意條陳
聖人之九徴及當今所切之二十六美之三十九類與
夫三要惟陛下察之所謂九徴者一曰逺使之而觀其
忠二曰近使之而觀其敬三曰煩使之而觀其能四
曰卒然問焉而觀其智五曰急與之期而觀其信六曰
委之以財而觀其仁七曰告之以危而觀其節八曰醉
之以酒而觀其則九曰雜之以處而觀其色所謂二十
六羙之三十九類者一曰文史之羙三類草制飾詔諄
悉詞情也校書正字可為定體也教誨後學材徳多成
也二曰禮官之羙三類補衮拾遺将順其羙也朝㑹祭
祀儀章丕舉也宣慰風俗雍熈聿致也三曰樂官之羙
一類金石宫商條理聲正也四曰知人之羙一類善惡
周覽洞曉于心也五曰敬賢之羙一類推轂進士常若
不及也六曰考校之羙一類彰善癉惡照文無失也七
曰糾察之羙一類弹劾所至不避權豪也八曰亷訪之
羙二類亷察官吏儆懼肅清也訪問風俗化成禮義也
九曰宿衛之羙一類小心周宻京輦増威也十曰籌計
之羙二類幃幄畫計折衝倒戈也排壘整陣臨時合權
也十一曰督領之羙三類器械精完士卒閑習也號令
嚴明部伍整齊也臨陣耀威身先士伍也十二曰鎮防
之羙一類守堅持重冦盜難窺也十三曰屯田之美一
類勸勵稼穡勤事多獲也十四曰芻養之羙一類孳畜
頭匹茁壮繁滋也十五曰使臣之羙二類喉舌宣納成
羙昭光也委幹事務辦濟平允也十六曰决斷之羙三
類勾檢考覈瑕隙無隐也要察圎明囚無間言也疑獄
得情處置合律也十七曰農桑之羙一類董督樹藝水
旱有偹也十八曰董役之羙一類監役合宜丁夫悦事
也十九曰闗津之羙一類奸詐不漏行旅不壅也二十
曰營造之羙一類練事分公㨗于供奉也二十一曰明
利之羙一類出納有常簿籍易照也二十二曰算數之
美一類多寡有方了然胸臆也二十三曰僧官之羙一
類宏宣釋教守戒精嚴也二十四曰道官之羙一類宏
宣道教守徳精嚴也二十五曰醫官之羙二類科品分
明舉無不應也開彂後學成材者衆也二十六曰隂陽
之羙二類厯法推歩授時無舛也卜筮經循不為詭異
也所謂三要者一曰公二曰亷三曰勤徑情服事不邀
功利謂之公賄賂在前不以為念謂之亷服勞王室悉
心竭力謂之勤請以九徴考左右擕僕以二十六羙之
三十九類與夫三要之説明諭選曹及内外百官值三
年當考之時凡一羙三要者為上等一美二要者為中
等一羙一要及有要無羙有羙無要者皆為下等若羙
要並無雖無大罪亦停免之如此則自中及外大小官
吏並玉壺之氷秋霜之月凛乎其清皎乎其明矣成宗
大徳元年副萬户阿喇卜丹御史中丞崔彧等陳臺憲
諸事省臺集議言乞依舊例御史臺不立選其用人則
于常調官選之惟監察御史首領官令御史臺自選亷
訪司必擇䝉古人為使或闗則以色目世臣子孫為之
其次參以色目漢人各省文案行臺差官檢覈宿衛近
侍奉特㫖令臺憲擢用者必湏明奏然後任之行臺御
史任滿而有效績者或遷内臺或呈中書省遷調亷訪
司亦如之其不稱職者省臺擇人代之未歴有司者授
以牧民之職經省臺同選者聽御史臺自調中書省或
用臺察之人亦宜與御史臺同議各官府憲司官毋得
輒入體察制可翰林學士王惲嘗上論政事書一曰議
亷司以勵庶官古之善為國者不使人有隋怠不振之
氣今州郡之官品流淆雜既無選舉甄别紛紛籍籍聚
散于吏部例得一官誰不因循茍且以嵗月養資考而
已嘗觀漢唐之馭吏也能者増秩賜金公卿缺則補之
以表其賢否者放田里而不事事唐則召七品以上官
集于闕廷親與訪問究得失而進退之然二者不過爵
禄為勸爵禄極則意滿足意滿足則怠心生亦有無如
何者故持斧直指採訪黜陟等使嵗相望于道而本朝
之舉髙出前代比者亷司初設中外之官悚然有改過
自新之念行無幾何法禁稍寛使監視者勁挺之氣不
息而自歛聽從者姦弊之萌潛滋而復枿夫刑罰崇寛
固是國家美政然分别善惡以示勸懲豈得專務寛恤
昔金大定間尚書省奏順州軍判崔伯時受贓不枉法
准制當削官停職世宗曰受財不至枉法以習知法律
故也所謂奸狡習與性成後復任用豈能自悛雖所犯
止于追官非奉特㫖無復録用以致犯禁者鮮此先事
之明騐也今風俗澆薄遇有所犯茍免無耻法宜人法
並任憲綱既立公道大行我之氣既伸彼安得不振我
之政既肅彼安敢或私将見風采百倍有登攬澄清之
望矣一曰議保舉以覈名實方今親民與參佐官莫縣
令經歴為重縣令廼百姓師帥師帥賢則徳澤宣參署
為一路紀綱紀綱振則政務舉今例出常流安取殊績
臣愚以為若行品官保舉法庶得其人其法品量舉主
與所保者資歴相應既皆兩可復精加磨勘無謬妄私
意然後許令入状相大小之才授繁簡之任限以嵗月
(如唐制釐務出/二百日者是也)課其殿最升黜舉主得人者受知賢之
賞不職者坐不當之罰其南選尤宜施用此法何則江
南比定凡所𨽻附秋毫無犯只以前省調官賄而海放
行省注擬尤為濫雜侵漁掊克慘于兵㓙至盜賊竊發
指此為名仰頼天恩幸無其事今宜委官分揀以行此
法其停革人員不至罷黜者降之邊逺邊逺見職委有
聲迹者使之内選亦激勸一法兹葢自漢唐五代迄於
金皆遵而行之當時號稱得人然必湏内設審官考功
等職専掌其事一曰設科舉以収人材方今名儒碩徳
既老且盡後生晚進既無進望例多不學州府鄉縣雖
立教官講書㑹課祇皆虚名略無實效臣愚以為不若
開設選舉取騐之速也夫進士選歴代號取士正科将
相之材皆從此出若限以嵗月而考試之将見士争力
學人材輩出可計日而待也論者必曰今以員多闕少
見行壅滯若復此舉是愈壅而滯之也臣謂不然葢科
舉之設本以覈實學而取多士清仕途而息雜流得全
材備大用也豈不愈于學校徒設汗澷而無所成乎一
曰試吏員以清政務前代取吏之法條目甚嚴如宰相
子辟舉令取充省雜終塲舉人試補臺掾品官子孫吏
員班祇閤門等人出身者試補六部令史夫明法令曰
令通經史曰史令府州司縣應用一切胥吏多自帖書
中来官無取材勢湏及此所習既凡聞見或寡欲望明
刑政識大體務清弊革難矣臣愚以為莫若将合嵗貢
吏人以吏員法試之中選者仍許上貢補充随朝身役
外州府郡見役者從亷司以校法試驗庶幾激之積漸
肯學其月請俸給亦合定奪能使得糊其口然後可責
以亷何則今亷司専抑吏權察非違少有貪鄙不計養
亷即按而治之是縦之竊而責以何盜之為豈理也哉
又嘗為貢舉議曰貢舉之法宜先選教官定所明經史
為所習科目以州郡大小限其生徒揀俊秀無玷汚者
充員數以生徒員數限嵗貢人數期以嵗月使盡修習
之道然後州郡官察行考學極其精當貢于禮部經試
經義作一塲史試議論作一塲廷試策兼用經史斷以
已意以明時務如是則士無不通之經不習之史進退
用舍一出于學既復古道且革累世虛文妄舉之弊必
収實學通用之效矣武宗至大三年七月給親民長吏
考功郎厯令監治官嵗終驗其行蹟書而上之亷訪官
御史臺尚書禮部考校以為升黜先是世祖至元十九
年集賢直學士程鉅夫奏陳五事朝廷多采之其一立
考功厯略曰國朝建御史臺雖有考課之目而未得其
要莫可致詰乞照前朝體例應諸道府州司縣下至曹
掾等各給出身印紙厯子一卷書本人姓名出身于其
前俾各處長吏聨銜給狀保明書其歴任日月及在任功
過于後秩滿有司詳視而差其殿最則人之賢否一覽
而知考核得實庶無僥倖至是始須行焉元時入官之
途畧見于經世大典序録曰國家初得中原損益古今
之制度而行之而用人之途不一親近莫若禁衛之臣
所謂集賽者然而任使有親踈職事有繁易歴時有久
近門第有貴賤才器有大小故其得官也或大而宰輔
或小而冗散不可齊也國人之偹宿衛者浸長其屬則
以自貴不以外官為逹方天下未定軍旅方興介胄之
士莫先焉故攻取有功之士皆世有其軍而官之事在
樞府不統于吏部惟簿書期㑹金榖營造之事供給應
對習于刀筆者為適用扵當時故自宰相百執事皆由
此起而一時號稱人材者亦出于其間而政治繫之矣
擇吏之初頗由於儒而所謂儒者姑貴其名而存之爾
其由學校為教官顯逹者葢鮮獨國學初以貴近就學
而用之無常制其後嵗有貢法而寖失初意其以文學
見用于朝廷時有尊異者不皆然也至元以来數欲以
科舉取進士議輙中止延祐始置進士科一二年一取
不及百人耳世祖置國字以通語言其用人略如儒學
之制至于奉上官之任使奔走服役嵗月既久亦皆得
官雖細大有殊要皆為正流矣乃宗王之有分地官府
而保任之者與夫治酒漿飲食者執樂伎者為弓矢衣
甲車廬者治厯數隂陽醫藥者出納財賦者逺人掌其
部落者或身終其官或世守其業不得遷他官而恩幸
遭遇驟至貴近者有之非有司所得制而陳言獻策納
粟捕盜與勲舊之後裔權要之引進皆有其人焉而不
常也余闕曰我國初有金宋天下之人惟才是用之無
所専主然用儒者為居多也自至元以下始浸用吏雖
執政大臣亦以吏為之由是中州小民粗識字能治文
書者得入臺閣共筆劄累日積月皆可以致通顯而中
州之士見用者遂浸寡况南方之地逺士多不能自至
於京師其抱材藴者又徃徃不屑為吏故其見用者尤
寡也乃其久也則南北之士亦自町畦以相訾甚若晉
之與秦不可與同中國故夫南方之士微矣延祐中仁
皇初設科目亦有所不屑而甘自沒溺于山林之間者
不可勝道是可惜也汪克寛曰國家興崇文治取士以
徳行為首較藝則以經史時務兼之將欲求治道於經
術其中選者俱授州縣之官夫古者賔興賢能而升之
司徒司馬論定然後官之後世舉之於郡國今選舉之
法不必更定也但核薦舉而革冐濫厚敦遣而公遴選
棄其小以取其大因其文以觀其心數年之後人才既
盛又増中選之額則選舉衆而風化行矣自州縣官以
五事考殿最給由銓注則騐之所謂稽撫字稽本末稽
亷冐稽聽斷稽禁禦者也然長吏給由而不述其事吏
部銓注而不考其績雖風憲糾察而或失其詳五事之
偹徃徃未觀其成效非周縣之官未盡出於科舉而政
治不本於經術之故歟抑朝廷千里之逺給由或得以
詐偽考績者猶未盡其實也陶安曰有虞世賞岐周世
禄而不世官者人賢否殊也逮至周官以禮樂徳行掌
國子之教然猶考藝進退未嘗悉世其官而必任焉後
世廕補法行或曰顯官必公卿子弟為之以㓜習其業
熟朝廷臺閣之儀或曰驕驁不通古今無益于民宜明
選求賢除任子之令是皆偏見耳及考漢制二千石以
上得任子弟擇茂亷者補令丞其法良而未偹今制廕
補五品以上受命于朝降自六品省銓掌金穀且第其
上中下以嵗月為差至滿始受朝命許典民政葢治民
者為國之大端理財者經國之要務將俾因仕知學練
世故渉艱難以培其才然後移以治民故不得不自理
財始此則古所無也葉子竒曰元世當治平之時臺省
要官皆北人為之漢人南人萬中無一二其得為者不
過州縣卑秩後有納粟獲功二途富者徃徃以此求進
令之初行尚猶與之及後求之者衆亦絶不與又獲功
之官非得風憲體覆牒文不輙命官憲使招權非得數
千緍不得行遣故有功無錢者徃徃事從中輟皆抱怨
望其後盜塞寰區空名宣勑遇微功即填給人已不榮
之矣方國珍之初亂也有宣數道𠡠十數道縣以購人
立功及有功亦竟不與云王圻曰元舊制銓曹有行正
科吏主之日具内外官十名上中書省中書籍以遷擢
其後吏怠不為意仕者淹滯有待選十餘年者至正時
危素責吏日具五名五日一上中書吏樂易集各思奉
職而久滯者獲伸胡粹中曰古之人君患不能知賢才
而用之以治天下故設科取士使懐才抱徳敦行者由
之以進若漢之鄉舉里選察亷對筞非一途也然人之
徳行難知藝能易見徳行者多自晦藝能者多自衒於
是乎聽其所言以察其所藴即其所習以審其所尚故
唐之明經進士宋之制策詞學非一科也猶以為有徳
者必有言有言者不必有徳則又即其言以考其實若
稽諸故典而本于經不失乎先聖之㫖則有取焉非但
取其言語之工文藻之華而已也元之用人大抵偏于
國族勲舊貴㳺子弟故選舉之法久而未行仁宗决意
行之由此中華縫掖之士僅得㧞什一於千百若謂科
舉遺賢才則可謂妨選法則非也邵逺平曰臧晉叔云
元以曲取士設十有二科其説甚為無據自至元入年
設國學出筞題試問所對精通者為中選皇慶二年制
科舉皆用經書時務為題並無詞曲一項此明証也汪
琬曰按輟耕録元反宋金餘習初試論賦其後一以經
義為本及考選舉志春秋兩試皆未嘗用論終元之世
亦未嘗廢賦不用也或有司校閲稍重經疑經義則有
之耳
明太祖詔舉孝弟力田之士又令府州縣正官以禮遣
孝亷之士至京徃徃待以不次其後遇國家覃恩海内
輙以詔書從事有司以孝行上禮部請旌者嵗不下數
十人又資格洊重甲科縣令徃徃以卓異被徴梯取臺
省遂為成例終明之世以科目取士以資格用人而其
弊亦相因而起仁宗洪熈元年四月鄭府審理正俞廷
輔言近年賓興之典士率記誦虚文求其實才十無二
三或有年纔二十者未嘗學問一旦掛名科目而使之
臨政治民職事廢隳民受其弊自今各處鄉試宜令有
司先行審訪務得博古通今行止端重年過二十五者
許令入試上雖嘉納而未果行至孝宗𢎞治中吏部侍
郎王鏊為制科議曰國家設科取士之法先之經義以
觀窮理之學次論表以觀其博古之學終策問以觀其
時務之學行之百五十年宜得其人超軼前代卒未聞
有如古之豪傑者出乎其間而文詞終有愧于古雖人
才髙下係于時然亦科目之制為之也三代取士之法
姑未暇論唐宋以来科有明經有進士明經即今經義
之謂也進士則兼以詩賦當時二科並行而進士得人
為盛名臣将相皆是焉出明經雖近正而士之拙者則
為之謂之學究詩賦雖近于浮艶然必博取泛觀出入
經史百家葢非詩賦之得人而博古之為益于治也至
宋王安石為相黜詩賦崇經學科塲以經義論策取士
可謂一掃歴代之陋然士専一經白首莫究其餘經史
付之度外謂非已事後安石言初意驅學究為進士不
意驅進士為學究蓋安石亦自愧悔之矣今科場雖兼
策論而百年之間主司所重士子所習惟在經義以為
經義既通則策論可無俟乎習夫古之通經者通其義
焉耳今也割裂粧綴穿鑿支離以希合主司之求窮年
畢力莫可㡳止偶有科目棄如弁髦始欲從事于學而
精力竭矣人才之不如古其實由此然則進士之科可
無易乎曰科不竢易也經義取士其學正矣所恨者其
學稍狹不能盡天下之才耳愚欲于進士之外别立一
科如前代制科之類必兼通諸經博洽子史詞賦乃得
預焉有官無官皆得應之其甲授翰林次科道次部屬
而有官者則遞陞焉如此天下之士皆將奮志于學雖
有官者亦翹翹然有興起之心無復専經之陋矣正嘉
之間文體日偷楊慎極論其弊曰太祖始制科學詔舉
子經義無過三百字不得浮詞異説近時舉子之文冗
贅至有千餘言者不根朱程妄自穿鑿破題謂之馬籠
頭處處可用也又謂之舞单鎗思一跳而上也起語百
餘言謂之夀星頭長而虛空也其中例用存乎存乎謂
之謂之此之謂此之謂有見乎有見乎名曰救命索不
論與題合否篇萹相襲師以此授徒上以取此士何所
㡳止又曰本朝以經學取人士子自一經之外罕所通
貫近日稍知務博以譁名然不究本源如五經諸子則
割取其碎語而用之謂之蠡測歴代諸史則抄節其碎
事而綴之謂之策套其割取抄節之人已不通渉經史
章句血脈皆失其真有以漢人為唐人唐事為宋事者
有以一人析為二人二事合為一事者嘗見考官程文
引制氏論樂而以制氏為致仕仕子墨卷引漢書律厯
志先其算命作先算其命近日為書坊刻布轉相差訛
士習愈下矣黄尊素曰本朝取士之法大略依倣宋制
然其間有不同者而小小節目不與焉今天下取士悉
由學校升貢宋則科舉學校絶不相闗每秋試自縣令
佐察行義保任之上於州州長貳復審察得實即入試
院其士子未嘗繫名學校其後三舍法行是為學校之
科舉其不由學校而為科舉者如故也今三年鄉試一
省彚所屬郡邑而試之宋則諸州各自為試各自發解
與路分無與惟有官鏁㕔應舉者及避嫌逺鄉之人試
於轉運使反謂之别頭試今士人一經鄉舉則當㑹試
之期徑偕計吏不復取解宋則有恩例始得免解或減
一舉而已其下第進士雖曽中省試(即今/㑹試)来科仍復解
試中格然後得上省試也今殿試不過名次升降無有
黜落宋初于御試特重茍不中格則省試皆虛也所謂
特奏名者凡貢士于鄉而屢絀于吏部或御試所不録
積前後舉數參其年而差等之遇親策士徑許附試其
薦舉者不試于州郡惟試禮部不中亦許赴御試故有
免解免省之條今必層累而上更無越次而舉者宋必
賜出身然後注官今則一經解牒便可釋褐州縣宋之
御試第一人不過僉書判官第六人以下司户簿尉而
已今則第一甲三人即為清要官最下者亦不失守令
總而論之宋之出身易而入官難今之出身難而入官
易出身難故多枉才入官易故多敗類此本朝之人物
所以逺不及于宋也至科塲之弊亦略相同有傳義有
換卷有易號有卷子出外有謄録滅裂而取解之試有
一人而趁數州者有一人而納二二卷者今惟童子試
有之解試之所無也然此之為弊也小其率天下而歸
大弊者在主司去留止以初塲餘束不觀出題强裂句
讀離絶㫖意春秋越年牽合在士子専讀時義一題之
文必有坊刻稍換首尾强半雷同雷同之中有得有失
不可程凖至使天下盡出於空踈不學不知經史為何
物是科舉為敗壊人才之具其轍一也錢曽曰制科以
人為重如寳祐四年登科録宋末稱為文天祥榜進士
是也明太祖洪武四年十七年開科十八年㑹試循元
舊例作經疑至二十一年始定三塲之制三百年来小
生爛熟時藝影掠論策刺取利録自通籍以来罕聞仕
優則學之大夫是又人以科制為重而非制科以人為重
也邱氏濬嘗言士子有登名前列不知史冊名目朝代
先後字書偏傍者假令倣唐宋射策决科詩賦取士之
法一洗舊習重興儒雅豈非斯文之大幸歟顧炎武曰
大明㑹典洪武四十六年定凡舉人出身第一甲第一
名從六品第二第三名正七品賜進士及第第二甲從
七品賜進士出身第三甲正八品賜同進士出身而一品
衙門提控正七品出身二品衙門都吏從七品出身一
品二品衙門掾吏典吏二品衙門令史正八品出身其
與進士不甚相逺也後乃立格以限其所至而吏員之
與科第髙下天淵矣故國初之制謂之三塗並用薦舉
一塗也進士監生一塗也吏員一塗也或以科與貢為
二塗非也又曰明初三塲之制雖有先後而無重輕乃
士子之精力多専于一經略于考古主司閲卷復獲初
場所中之卷而不深求其二三場夫昔之所謂三場非
下帷十年讀書千卷不能有此三場也今則務于㨗得
不過于四書五經之中擬題一二百道竊取他人之文
記之入場之日抄謄一過便可僥倖中式而本經之全
文有不讀者矣率天下而為欲速成之童子學問由此
而衰心術由此而壊宋嘉祐中知諌院歐陽修上言今
之舉人以二千人為率請寛其日限先試以策而考之
擇其文詞鄙惡者文意顛倒重雜者不識題者不知故
實略而不對所問者誤引事跡者雖能成文而理識乖
誕者雜犯舊格不考式者凡此七等之人先去之計二
千人可去五六百以其留者次試以論又如前法而考
之又可去其二三百其留而試詩賦者不過千人矣于
千人而選五百少而易考不至昏勞考而精當則盡善
矣縱使考之不精亦當不至大濫葢其節抄剽盗之人
皆以先策論去之矣今縱不能復兩漢取士之法不得
已而以言取人則修之論亦似可取葢救今日之弊莫
急乎去節抄剽盜之人而七等在所先去則闇劣之徒
無所僥倖而至者漸少科場亦自此而清也又曰科場
之法欲其難不欲其易使更其法而予之以難則覬倖
之人少少覬倖之人則少一營求患得之人而士類可
以漸清抑士子之知其難也而攻苦之日多多一攻苦
之人則少一羣居終日言不及義之人而士習可漸以
正矣太祖初設科舉嚴斥吏胥又詔凡選舉毋録吏卒
之徒然嘗與羣臣言初有憲官疾吏徃候之憲官起扶
杖而行因以杖授吏吏拱手郤立不受憲官悟其意他
日見吏謝之吏曰某為屬吏非公家僮不敢避勞慮傷
理體是則吏卒中未嘗無正直之人顧上所以陶鎔成
就之者何如爾成祖嘗言刀筆之吏不可使任風紀然
如况鍾之守蘇州黄子威之守松江並治行超卓為一
時良二千石其他由掾吏顯者如滕懋徳張度胡禎徐
輝李友直李信徐晞李質郎本中萬祺俱累官至尚書
王鍾劉本道李亨陳寜汪河葉春王春劉敏王詔吴復
俱累官至侍郎樂韶鳯累官至祭酒吕本累官至太常
卿楊時習汪懋俱累官至大理卿黄政累官僉都御史
余節累官御史中丞張苖累官通政使郝郁累官光禄
卿平思累官陜西左參政葢其時資格未行選用之途
尚廣而不嚴考察連坐之罰憲宗成化十九年大理寺
評事申安言旌異之典朝廷所以激勸有司今撫按官
于亷能者未必旌異旌異者未必亷能乞詔大臣議自
今旌異必待三年考滿之後若所舉不公後以姦貪敗
者連坐庻幾吏稱其職民安其業至是吏科給事中王
瑞等復言三載黜陟朝廷所以勵庻官之典也今天下
諸司除土官外無慮九千餘處諸司官除隂陽醫僧道
外無慮千萬餘員吏部于各官之能否在布按二司則
據撫按掲帖在諸司則參布按等官掲帖上之詢訪雖
出於公心下之奏報多任其私意或假公以市恩或乘
機以償怨毁譽失真賢否失實其他姦端不一而足乞
諭吏部榜示各官凡掲帖所報失實者連坐或有當黜
而留者許本處撫按論奏有當黜而妄訴者亦坐之命
俱如所言𢎞治三年王恕以考課之法廢格不行甚非
政體請今後考滿官俱令給由赴部照例考覈及王瓊
為吏部尚書乃言四方之逺一官赴京考滿徃回勞費
且誤公務許本處廵撫廵按開報考語令就任復職待
朝覲定黜渉于是成法盡壊而政體日偷李夢陽曰今
之弊官不久任國初臺省不甚通如御史陞按察僉副
或徑陞使使久則入為都副則左右副僉則左右僉如
知府久則陞左右布使或參左右使久則入為各部侍
郎尚書等如此則法吏敢持䋲糾之權民吏無不更事
之嫌今臺省既大相通融而任又弗久也葢官非良久
必敗故今之官利數遷太相夤縁求速故私奸易規避
大事無了絶途路迎送甚者一官至民不知姓名去矣
猶過客也今又為小轉法如知府轉按察副使按察僉
事轉參議等或年資未應轉又為更調法如此府調彼
府此縣調彼縣此臬調彼臬此省調彼省甚者廵撫都
御史亦調法愈巧而官愈廢故曰今弊邱濬曰今日選
法文武並用文選主于吏部武選主于兵部兵部之選
武臣其始也以功次而用其後也純用任子之法父死
子繼無子兄及弟繼之有定格也若夫都指揮以至都
督則以才能擢用焉又不専于資格矣文臣入仕之途
非一端其大者有三進士也監生也吏員也吏員資格
其崇者止于七品用之為佐貳幕職監當筦庫之職非
有保薦者不得為州郡正員監生則出自學校之貢選
及舉人試進士不第者其肄業太學也循資以出先歴
事于府部諸司然後厠其名于選曹循資而考之以定
其髙下而授以職也進士初仕亦循其甲第及其不次
擢用徃徃越常調焉是又不専在于資格也然而用之
既久不能無弊古人用人貴于人法兼用守一定之法
而任通變之人使其因資厯之所宜随材器之所能而
量加任使非不用資格亦不純用資格不用資格所以
待非常之材任要重之職釐煩劇之務用資格所以待
才器之小者任資歴之淺者釐職務之冗雜者其立為
法一定如此而又得公平之人以掌銓衡随才任授因
時制宜而調停消息之人以漸而用而出類之才則不
以漸官以次而升而切要之職則不以次非有大功徳
大才能及國家猝有非常之變决不㧞卒為將徒歩而
至卿相也若夫以百官考課之法屬之吏部内外官皆
以三年為一考六年再考九年通考始行黜陟之典是
則有虞之制也其以御史考核即漢宣命御史考殿最
也書之考語即唐人第其善最也稽其牌册引以奏對
即宋人之引對磨勘也王世貞曰三代而後稱治者獨
漢然非其才之獨髙也所以用才者簡易而無不盡當
是時天子所寄以共事者内不過丞相太尉御史大夫
九卿諸將軍外不過守令而已即舉守而言其獄訟軍
興錢榖辟召賞罰靡不悉推而付之不以私人察也不
以文法牽也第課其治而為之殿最以行吾典耳三公
闕于九卿郡守取選焉而不為他曹以顓之也九卿為
將軍矣太尉為丞相矣而不為分途以限之也獄吏而
通經也武弁而習吏也書生而閑武也故漢之才有過
盡而無不盡之累國家于内為三公九卿大約延訪古昔
而制于外為獨詳守之上有監司以領之矣而又有中丞
以攝之御史以察之即不得自論鬼薪以上賦税雖斗斛弗
敢顓也其内軍府得以治兵事而不得與其權兵部得以與
其權而不得治其事其大小之相制也若犬牙然其頫首
而聽于法也若束縛然故雖擁連城將百萬之衆一赤衣
吏以片紙詔而縶其項弗敢動也得意而今日為公卿
以掌握國家之命失意而明日為髠鉗短後之衣蹩蹩
長安中而弗敢怨也可謂詳于弭亂而略于求治者也故
巧如莽戾如卓雄如操不得而盡用其巧與戾與雄也
聖如周召不得而盡用其聖也無他法為之束也今其
制不可盡變獨有通融酌之而稍為之裁節而已論恩賛
輔之職則必遴夫徳行之賢者而不必盡兩制之人新
進之士備詞林者必使之補外以習吏州郡冗散之吏
有異才者時召入以補其闕撫臣而監司守令非九載
弗遷間為之増秩賜金璽書以作其勞者秩滿而為之
峻擢以大報其賢者貪墨苛暴誅其甚者而斥其次者
至于進取之途毋顓科甲而廣其選毋限文武而通其
用使詩書與案牘弓矢比而無低昂焉而後人人自奮
礪于事功天下之才庶得以盡其所用也歸有光試吏
工部時其長令有光作三途並用議議曰所謂三途者
進士也科貢也吏員也國初用人有徴聘有經明行修
有人材有賢良方正有材識兼人有楷書有童子諸科
其後率多罷廢承平以来専用進士科貢吏員是二者
初未嘗廢而邇者欲新天下之吏治于科貢吏員之中
稍加不次之擢故有三途並用之説其實前此未嘗不
並用也愚以為朝廷欲収用人之實效于科貢吏員所
宜加之意者當先清其源葢清其源而後其末流可治
也士之與科貢皆出學校皆用試經義論策試進士不中
入國子為舉人監生試舉人不中循年資而貢之入國
子為嵗貢監生非若漢世賢良孝亷對策與博士弟子
判然為二也然進士升于禮部為髙選舉人之下第與
嵗貢國家亦不輕以待之故使之學于太學以觀其成
茍成矣雖任以進士之官可也今成均教養之法不具
獨令以資厯待選而已非復如古之舍法此其科貢之
源不清也吏員之在古本與士大夫無别異迨後流品
既分遂為異物士人不復肯詘辱于此故本朝資格吏
員崇者止于七品多用為掾幕監當筦庫之職非保薦
不得為州郡則吏道本不可與儒者並然其始皆自藩
憲衛府州縣所署置猶有前代辟舉之遺法而今則自
始為吏先責其輸納自提控以下至于吏典但以所輸
之貲第其出身之差等此吏員之源未清也夫欲使舉
貢之得人在于修太學之法而科貢可用矣欲使椽幕
監當筦庫之得人在于遵辟舉之舊而掾幕監當筦庫
可用矣然吏者止可以循資如祖宗之制非得與科貢
並也愚于科貢猶有説焉㑹試有甲乙榜葢乙榜即亦
舉人之中式者特限于欽定之制額故次之乙榜授以
教職其實進士無異今特以敗巻置乙榜而與乞恩者
槩與教職則教官之選輕矣嵗貢本以州縣之俊如徃
年所謂貢選者今不本洪武舊制而專累日月則嵗貢
無少俊者可施以成均之教矣愚又怪夫今之未有以
清其源而壅其源者又不止也自納粟買馬穵運納級
之例日開吏道雜而多端官方所以日繆也而科貢史
員皆由此而妨閼矣故欲振飭吏治莫若清其源而無
壅之凡此皆于格例之中修其廢壊耳于此二者其源
既清于格例已復其常而于其間簡其卓異加不次之
擢葢天下竒俊之士少而中庸之士多王者之道先為
其法以就天下中庸之士而精神運用獨可於竒俊之
士加于其法之外而不為法之所限此其所以能鼔舞
一世之人才也或曰子謂吏道不得與儒並先朝如尚
書徐晞知府况鍾皆至顯用者何也曰此又不可以吏
之途論也葢先朝用人時取之常格之外宋濓一代文
章之宗楊士竒三朝輔相之首皆以布衣特起乃遂掌
帝制典機密豈謭謭于循途者葢自古中世猶未嘗不事
旁招俊又博採聲望側席幽人思遲多士今百餘年寥
寥未之見而専以資格進叙今亦頗苦其膠束伏隘而
未能曠然也是以思為三途並用之説愚以為非大破
因循之論考國家之故事追三代兩漢之髙踪以振作
鼔舞一世之人材恐不足以剗累世之宿弊而収用人
之實效也神宗萬厯十一年副都御史邱橓陳吏治積
弊八事曰京官考滿河南道例書稱職外吏給由撫按
官槩與保留以朝廷甄别之典為人臣市交之資此考
績之弊一也御史巡方未離國門而宻屬之姓名已盈
私牘甫臨所部而請事之竿牘又滿行臺以豸冠持斧
之威束手俯眉聽人頤指此請托之弊二也撫按定監
司考語必托之有司有司不顧是非侈加善考監司徳
且畏之彼此結納上下之分蕩然其考守令也亦如是
此訪察之弊三也貪墨成風生民塗炭而所劾罷者大
都單寒輭弱之流茍百足之蟲傅翼之虎即贓穢狼籍
還登薦剡嚴小吏而寛大吏詳去任而略見任此舉劾
之弊四也懲貪之法在提問乃徒有其名㦯隂縱之使
去或略逮而不行或批駁以相延或朦朧以幸免即或
終竟其事亦必博長厚之名而以盡法自嫌苞苴或累
萬金贓止坐之銖黍草菅或數十命罰不傷其毫釐此
提問之弊五也薦舉糾劾所以勸儆有司也今薦則先
進士而舉監非有慿藉者不與劾則先舉監而進士縱
有訾議者罕及晉接差委専計出身之途于是同一官
也不敢接席而坐比肩而行助成驕縱之風大䘮賢豪
之氣此資格之弊六也州縣佐貳雖卑亦臨民之官必
待以禮然後可責以法今也役使譴訶無殊輿𨽻獨任
其汚黷害民不屑禁治禮與法兩失之矣學校之職賢
才所闗今不問職業而一聽其所為及至考課則曰此
寒官也槩與上考若輩知上官不我重也則因而自棄
知上官必我憐也又從而日偷此處佐貳教授之弊七
也科場取士故有門生座主之稱若廵按舉劾其職也
乃劾者不任其怨舉者獨冐其恩尊之為舉主而以門
生自居篚筐問遺終身不廢假明揚之典開賄賂之門
此饋遺之弊八也有詔稱善𠡠撫按痛懲夙弊不如詔
者罪之胡安國曰陸子元嘗言今吏部之職擬古宰相
而其黜陟之柄有宰相所不及者如前代人主有所簡
㧞或不闗中書祖宗時用人亦徃徃出親擢今凡不由
吏部擬上而特㫖遷除者謂之傳奉官必不久而罷人
亦耻為之又如有過降黜雖奉特㫖他日尚可復起獨
由吏部考察者永不録用其體勢之重古未有也愚以
為考察之法未必人人水鏡安知無徇已而私徇人而
謬者且單詞類于匿名中傷慘于密告遂使一時萋菲
終身禁錮以朝廷黜幽之典為讒人修怨之資立法之
弊孰甚于此時選人請托權貴吏部尚書孫丕揚創為
掣籖之法以杜其弊一時稱公而識者徃徃非之孫承
澤曰丕揚大選掣籖之法于慎行嘗議其非體謂古人
見除吏條格却而不視以為一吏足矣奈何衡鑑之地
自處于一吏之職而無所秉成亦已陋矣至于人才長
短各有所宜員格髙下各有所便地方繁簡各有所合
道里逺近各有所凖而以探丸之智為挈瓶之守是掩
鏡可以索照而持衡可以懸决也熹宗初趙南星掌吏
部疏言掣籖之法自古未有自萬厯年間始用之以示
公其初即不能行遂有造籖之弊討缺者無不如意御
史翟學程之䟽至以為可笑良亦無􁁣其然荀卿曰探
籌取鈎所以為公此假飾以見行法之在人耳而不意
天下之果有此事也似宜變之以復祖宗之舊遂停抽
籖之法至天啓末復行終明世不復更人因譏銓部為
籤部云明制銓政最嚴如户部官不許蘓松浙江人為
之以其地多賦税恐飛詭為姦也然弊孔蠧竇皆由吏
胥堂司官遷轉不常何姦之有又上自閣部下至驛處
倉廵大抵以虚文相酬應京師猶可外吏則愈甚焉官
之政事一切付之胥曹而胥曹之所奉者不過已徃之
舊牘厯年之陳規上之人既以是責下下之人得不以
故事虚文應之一有不應則上之胥曹又乘隙而䋲以
法矣故吏治卒以不振萬厯間選六科給事中多未惬
人望編修張元楨言當以器識逺大學問該博文章優
贍者充之不必拘體貌長大議者以不拘體貌一言有
碍遂不果行陸容曰六科繫近侍官兼主奏對不選體貎
端厚言語的確者以壮觀班行表儀朝宁但在前居此
地者體貎非不端厚而其器識學問文章徃徃過人葢
出自精選號為得人如姚䕫葉盛尹旻張寧輩是已以
後則専以體貎為主而其所重者反不之計所謂出題
考選亦不過借此以掩人耳目虗應故事耳使為吏部
者以公天下為心不隂厚鄉里遇缺選其體貎豐偉音
吐正當者五倍其數試其奏議弹文數萹每五六人中
其優者一人奏上如此而不得人吾未之信也至資選
之法孝宗𢎞治時吏部尚書王恕言永樂宣徳正統間
天下亦有災傷各邊亦有軍餉當時無捐粟例糧不聞
不足軍民不聞困弊比年来一遇災歉輙行捐例則人
既己財進身欲其砥厲亷隅為循吏豈可得也帝即命
止之王圻嘗考論之曰貲算入官昉于西漢謂任富可
不貪也厥後邊費不足輸選成俗雖張釋之黄覇卜式
司馬相如咸由是出不以為諱然終西漢之世得人四
五而已唐宋以来亦間行之大抵由軍興糧匱非獲已
也我朝宣徳以前科貢之途入太學者猶湏精擇戒其
庸濫至于景泰始以邊境多虞開生員納粟納馬入監
之例然是時多不過八九百人已而吏部尚書王直禮
部郎中張綸咸以為言禮部侍郎姚䕫議覆遂尼不行
成化初復開納糧納草納馬之例未久而止二十年山
陜大饑民相食大臣以救荒無策不得已又令納粟入
監限年餘即止時入監者已至六七千人于是令入監
者過兩月則放依親有願自偹薪米寄監讀書者聽尋
又令納粟監生年二十四以下願坐監者自偹薪米寄
監讀書扣年二十五嵗以上方凖食糧収撥二十二年
令納銀米監生到監兩月放回原籍収充増廣生員年
二十以下者八年二十以上者五年滿日咨取入監復
班序撥正徳以後或以賑濟或以防禦或以傳奉開上
粟入監之例于是納銀之途益廣矣世宗入繼大統詔
嚴止之嘉靖四年又復暫開然須提學官考其能通文
義者兩京十三省限不過五千人時各王府典膳引禮
等官青衣社學生亦皆得援例入監近年太僕缺馬户
部缺邊費乃開例益濫遂至市井恒人皆得借俊秀名
目輸粟入監注選銓部者至數萬人厯考先朝雖不獲
已而行此例然亦必各提學官試其文理通者而後許
之又各地方俱限以名數又年二十五以下者雖寄監
不得食糧収撥近時此例俱未申明其間英俊由此而
擢名科第表樹勲猷夫豈無人然千百而十一耳
　
欽定續通典卷二十二
欽定四庫全書
欽定續通典卷二十三
　職官
　　(臣/)等謹案杜佑作職官典上溯黄農下迄唐代歴
　　朝官制之沿革件繫條分分二十二卷首敘官制
　　要畧曰三公曰三省尚書曰御史共六卷曰諸卿
　　曰武官曰東宫官曰王侯封爵曰州郡曰文武散
　　官曰禄秩曰秩品共十六巻自長貳以至隸屬階
　　品命數以次詳載竊以唐之職官杜典畧備自天
　　寶以後無大改革所有増置不過十數條而已至
　　五代官制紊雜廢置不常歐陽修作史序云亂世
　　分離文字殘缺故無職官志今考其帝紀列傳并
　　參以㑹要及冊府元龜等書敘及官職者宰輔諸
　　卿而外無可紀述宋初官無定員員無專職三省
　　二十六曹四司類有他官主判迄於元豐肇新官
　　制罷去空名咸遵職守銜名員額類承唐制而加
　　以詳備建炎中率多省併然或廢或復猶不盡更
　　初制也遼初建國事簡職專神冊六年詔正班爵
　　因習聞河北藩鎮受唐官名故太師太保司徒司
　　空樞宻使之名施於部族其伊勒希巴多囉倫穆
　　騰特哩衮林牙裕悦之類則從其初號也既得燕
　　代十六州乃用唐制立三省六部臺院寺監諸衞
　　東宫之官名曰南面官以治漢人金自景祖始建
　　官屬其官皆踵遼之舊類多國語天㑹四年建尚
　　書省遂有三省之制至熙宗始頒官制及改易官
　　格除拜内外官始以勲封食邑入銜而後其制定
　　自省而下為院為臺為府為司為寺為監為局為
　　署為所各統所屬以修其職事員簡而不濫職定
　　而不移終金之世未嘗稍改元自世祖即位命劉
　　秉忠許衡酌古今之宜定内外之官總政務者中
　　書省秉兵柄者樞宻院司黜陟者御史臺在内者
　　有寺監衞府在外者有行省行臺宣慰㢘訪諸司
　　及路府州縣官而一代之制始備若其因事而置
　　事已則罷與夫異教雜流世襲之屬名類實繁雖
　　正史亦畧而不載至正兵興増設之官不循舊制
　　平章有添設之號樞宻有行院之稱紀律紊而官
　　益濫矣明制沿漢唐之舊而加損益自洪武十三
　　年罷丞相不設析中書省之政歸於六部以尚書
　　任天下之事侍郎貳之糾劾責之都察院章奏達
　　之通政司平反參之大理寺亦漢九卿之遺意也
　　始置大學士特備顧問鮮所參決洪熙宣徳中加
　　至公孤遂為宰相位次冠六卿矣其餘司寺監苑
　　咸設專官以率其屬外官則以總督巡撫總領其
　　綱紀而巡按糾察之立法之初庶績咸理至於建
　　都北平而南省猶設官屬朝廷猥以是為儲才臣
　　子遂因之而養望終明之世不廢亦一代之制也
　　是書一遵杜佑體例取其有闗沿革及制度之大
　　者分門纂輯其政蹟可紀及立言行事足備考核
　　者間為詮註以存掌故自唐肅宗至徳以後官制
　　有所更定者則標舉而類敘之無所更改則仍依
　　杜佑舊文纂集遼金元明四朝其職掌同而銜名
　　稍異仍依其職司所繫按類遞詳間有増補一二
　　者亦依次附敘並著於篇至於宦官削去秩品仍
　　纂録内侍省官職於治亂得失之由尤資考鏡恭
　　奉
聖諭特於本篇下敬詳焉
　第一歴代官制要畧
　第二三公總敘(四輔二/大附)　太師　太傅　太保　太
　　　宰　太尉　司徒　司空　大司馬　總敘三
　　　師三公以下官屬
　第三宰相(并官屬/)
　　　門下省　侍中(侍郎大給事中居散騎常侍拾/諫議  夫  起    補闕)
　　　(遺/)　(典儀/)　(城門郎/)　(符寳郎/)　(宏文館校書/)
　　　中書省　中書令(侍郎學舍人史通事舍人/集賢  士    官  主書)
　第四尚書上
　　　尚書省(并總論/尚書)　録尚書　尚書令　僕射(左/右)
　　　(丞/中)　(左右司郎/員外郎附)　歴代尚書　歴代郎官　歴
　　　代都事主事令史　行臺省
　　　樞宻院　知院事(同知院事同樞宻副使/書院事    簽書院事)　(簽/都)
　　　(承㫖客副都承㫖事檢詳官/官    省使  斷  官)　(計議官/)　(編修/)
　第五尚書下
　　　吏部尚書(侍郎外郎中司員外郎/  員  郎    勲郎中)　(司封郎中/員外郎)
　　　(考功郎中/)　(員外郎/)　(主事附/)
　　　户部尚書(侍郎外郎中金員外郎/  員  郎    部郎中)　(度支郎中/員外郎)
　　　(倉部郎中/)　(員外郎/)　(主事附/)
　　　禮部尚書(侍郎外郎中膳員外郎/  員  郎    部郎中)　(祠部郎中/員外郎)
　　　(主客郎中/)　(員外郎/)　(主事附/)
　　　兵部尚書(侍郎外郎中駕員外郎/  員  郎    部郎中)　(職方郎中/員外郎)
　　　(庫部郎中/)　(員外郎/)　(主事附/)
　　　刑部尚書(侍郎外郎中比員外郎/  員  郎    部郎中)　(都官郎中/員外郎)
　　　(司門郎中/)　(員外郎/)　(主事附/)
　　　工部尚書(侍郎外郎中虞員外郎/  員  郎    部郎中)　(屯田郎中/員外郎)
　　　(水部郎中/)　(員外郎/)　(主事附/)
　第六御史臺　御史大夫(中丞/御史)　(侍御史御殿中侍/監察侍  史  主)
　　　(簿/)　(典事檢法經歴都事附/)
　第七諸卿上
　　　總論諸卿(少卿附/)
　　　太常卿(丞律主簿兩博士社太祝太奉禮郎鼔/協  郎    京郊  署    樂署)
　　　(吹署公太醫院/  太  廟署)　(太卜署/)　(廩犧署/)　(汾祠署/)
　　　光禄卿(丞/署)　(主簿署大官署/掌醢)　(珍羞署/)　(良醖/)
　　　衞尉卿(丞/署)　(主簿司武庫署左武器署/公車  馬令    右都候)　(守宫/)
　　　宗正卿(丞/署)　(主簿/)　(崇元署/)　(諸陵署/)　(太廟/)
　　　太僕卿(丞/署)　(主簿署乗黄署署典廐署/車府    諸牧)　(典牧/)
　　　大理卿(正監丞/)　(主簿/)　(獄丞/)　(司直/)　(評事/)
　第八諸卿
　　　鴻臚卿(丞/)　(主簿/)　(典客署/)　(司儀署/)
　　　司農卿(丞/署)　(主簿署上林署監太倉署監鈎盾/䆃官    苑總    諸倉    司)
　　　(竹監農温泉湯監官諸屯監/  典  中郎將等)　(搜粟都尉等官/)
　　　太府卿(丞署主簿平諸市署/藏    常  署)　(平準署/)　(左右/)
　　　祕書監(丞/郎)　(祕書郎校校書郎附正字史著作/佐郎    書正字    太  局令)
　　　　(丞/)
　　　殿中監(丞局尚食局局尚藥局局尚衣局/舍    尚乘    尚輦    奉御)　(尚/直)
　　　(長/)
　第九諸卿下
　　　内侍省(内侍寺内常侍庭内給事闈内謁者監/  内  伯  掖  局  宫  局  奚官)
　　　(局/)　(内僕局/)　(内府局/)
　　　少府監(少監/織染)　(丞冶主簿/掌  等署)　(中尚左尚右尚/暴室等丞)
　　　將作監(丞/署)　(主簿署左校署主右校署/中校    東園  章令)　(甄官/)
　　　國子監(祭酒教司業學丞廣主簿四國子博士/  助    太      文    門  律學)
　　　　(書學/)　(算學等博士/)
　　　軍器監(丞/)　(主簿/)　(甲坊署/)　(弩坊署/)
　　　都水使者(丞/)　(主簿/)　(舟檝署/)　(河渠署/)
　第十武官上
　　　將軍總敘　左右衞(并親/衞)　左右驍衞　左右
　　　武衞　左右威衞　左右領軍衞　左右金吾
　　　衞　左右監門衞　左右千牛衞　左右羽林
　　　衞　左右龍武軍(左右神武等軍附/)
　第十一武官下
　　　大將軍(并官/屬)　車騎將軍　衞將軍　前後左
　　　右將軍　四征將軍　四鎮將軍　四安將軍
　　　　四平將軍　雜號將軍　監軍(軍師祭酒附/理曹掾屬)
　　　　三署郎官敘　中郎將(五官中郎將/左右中郎將)　虎賁
　　　中郎將　四中郎將(東西/南北)　雜中郎將　折衝
　　　府(果毅别將等附/)
　　　三都尉(奉車/)　(駙馬/)　(騎/)　(奉朝請附/)
　第十二東宫官
　　　太子六傅(三太/三少)　太子賓客　太子詹事(丞簿/主)
　　　(直司/)　太子庶子(中允/舍人)　(司議郎人中舍人/通事舍    諭徳)
　　　(贊善/正字)　(崇文館學士/典膳  藥藏)　(洗馬/内直)　(文學/典設)　(校書等郎/宫門)
　　　　太子家令(丞典主簿/    倉署)　(食官署/司藏署)　太子率
　　　更令(丞簿/主)　太子僕(丞廐主簿/    牧署)　左右衞率府
　　　(副率以/下官屬)　左右司禦率府　左右清道率府
　　　左右監門率府　左右内率府　太子旅賁中
　　　郎將　太孫官屬附
　第十三王侯總敘　歴代王侯封爵(公主并官屬附/)
　第十四州郡上
　　　司隸校尉　州牧刺史　總論州佐(别駕主治/中    簿)
　　　(酒功曹書佐正部郡□從事/  從事  中)　(典郡書佐/)　(祭/)
　　　都督(總管節度團練都統等使附/)
　　　都䕶
　第十五州郡下
　　　京尹(京兆尹南左馮翊守右扶/風  河  尹  留  附)　郡太守　總
　　　論郡佐(郡丞司别駕司長史司司馬司録事參/軍    功    倉    户    兵  司)
　　　(法正司士守參軍事椽經學博士郡醫博士/中    通    五官    督郵      尉)
　　　縣令　總論縣佐(丞/)　(主簿/)　(尉/)　(五百附/)
　　　鄉官　鎮戍闗市官
　　　致仕官
　第十六文散官　開府儀同三司　特進　光禄大
　　　夫以下
　　　武散官　驃騎將軍　輔國將軍　鎮軍將軍
　　　以下　諸校尉附
　　　勲官
　　　内官(命婦附/)
　第十七禄秩(幹力/帳内)　(白直/執衣)　(仗身/防閣)　(庶僕/邑士)　(親事/士力)
　　　(門夫等/並附)　致仕官禄　職田公廨田
　第十八秩品一(并命數/)
　第十九秩品二(并命數/)
　第二十秩品三(幷命數/)
　第二十一秩品四(并命數/)
　第二十二秩品五
　　歴代官制要畧(官數公官品相設官沿革更封爵/  三    宰    三老五    禄)
　　　(秩/)
　　官數
宋二萬四千員
遼官數無考(案遼史百官志所紀官屬如北南院官名/約一百一十有竒北面官官名約一千五)
(百有竒南面官官名約八百有竒苐紀銜名不載員額/至所載六部職名總目祇書某人曽任某職以實之葢)
(修遼史時已/難盡考矣)
金一萬九千七百員(章宗泰和七年在位者四萬/七千餘員較大定時多三倍)
元一萬六千四百二十五員
明二萬四千六百八十三員(内官一千九百七十四員/外官二萬二千七百九員)
　　官品
唐自一品至九品又置勲官九品(已詳/通典)其勲品自正四
品起各分上下(正四品上曰正議大夫正四品下曰通/議大夫從四品上曰太中大夫從四品)
(下曰中大夫正五品上曰中散大夫正五品下曰朝議/大夫從五品上曰朝請大夫從五品下曰朝散大夫正)
(六品上曰朝議郎正六品下曰承議即從六品上曰奉/議郎從六品下曰通直郎正七品上曰朝請郎正七品)
(下曰宣徳郎從七品上曰朝散郎從七品下曰宣義郎/正八品上曰給事郎正八品下曰徵事郎從八品上曰)
(承奉郎從八品下曰承務郎正九品上曰儒林郎正九/品下曰登仕郎從九品上曰文林郎從九品下曰將仕)
(郎/)
宋自一品至九品各有正從凡十八品銓法分流内流
外(流内所銓視其出身其流/外出官之法共三十七條)文階三十有七(元豐時止/二十四階)
(政和時始定/三十七階)武階五十有二封爵十二勲十二
遼官品無考(案遼史百官志北面官率用本部族人至/有以太子親王用事者南面官兼使漢人)
(為之銜名採用唐制北南面皆有長貳以率/其屬但品秩之崇卑資格之陞轉失傳久矣)
金自一品至九品各有正從凡十八品文階四十有二
武職一二品皆用文資正三品以下階與文資同勲十
二
元自一品以至九品各有正從凡十八品文階四十有
二(外司天散官各有十四階内侍散官各有十四階/太醫散官各有十五階教坊散官各有十五階)武
階三十有四勲十等
明自一品至九品各有正從凡十八品不及九品曰未
入流文階四十有二(以歴考/為差)武階三十文勲十等武勲
十二等
　　設官沿革
唐集賢院大學士　通元院(即武徳時太史局肅宗乾/元元年改通元院置主簿)
(等/官)行營都元帥　行營都都統
梁崇政院(唐為樞宻院梁改崇/政院後又為樞宻院)
宋樞宻使(樞宻之名始於唐代宗任宦者置内極宻使/掌機宻文書如漢中書謁者令是也若内中)
(處分則令内樞宻使宣付中書門下施行其/權任已侔宰相矣五代置樞宻使宋亦因之)三司使(職/在)
(總國計應貢賦秦為治粟内使漢改為/大農令魏為司農梁為卿後魏加大)觀察使(唐置宋/因之)
承宣使　防禦使(唐置宋/因之)團練使(唐置宋/因之)宣徽院(遼金/元因)
(之/)大學士　參知政事(職掌體制降宰相/一等具宰相篇)左右諭徳(轉/導)
(儲闡者天聖熙寧建/儲時置遼明因之)都副承㫖(五代時有承㫖副承㫖/以諸衞將軍充太宗太)
(平興國中以楊守一充都/承㫖都承㫖自守一始也)檢詳(檢詳之職古無之神宗/熙寧四年詔以編修經)
(武要畧官四人王存陳伺陳奉世蘇液檢/詳樞宻院諸房文字禮□視中書檢正官)編修官(編修/官古)
(無之仁宗慶厯四年史館王洙承㫖/單士寧編修例冊編修之名自此始)崇政殿説書(古無/此官)
(仁宗景祐元年命賈昌朝趙希言王宗道/楊安國並為崇政殿説書日輪二員祇候)開封府牧尹
(為畿甸民牧漢為京/兆尹唐亦為京兆尹)制置使　經畧安撫使　走馬承
受(古無是官職在有/邊警則馳驛上聞)撫諭使(高宗建炎時以金兵退後/人情未安以路文廸等為)
(撫諭使後/諸路皆置)都副鈐轄(宋初以朝官及諸司使以上充或/一州或一路或兩路三路亦有無)
(都字者仁宗嘉祐中詔内臣為鈐轄都監逐路止置一/員初不常置成都大府帥臣苐帶兵馬鈐轄兩武臣之)
(為鈐轄者/與均禮)兵馬都監(宋兵馬都監有路分掌本路禁旅/屯戌邊防訓練之政令以肅清所)
(部建炎三年以要郡守臣帶本路兵馬都監武臣一員/充副都監紹興三年罷守臣兼兵職而副都監如故州)
(都監則以大小使充掌本城屯駐兵甲訓練差使之事/在城巡檢資淺者為監押或雜用文臣其後止用武臣)
路分都監　客省引進使副使　宣撫使(英宗治平時/以樞宻院簽)
(事郭逵宣撫陜西後韓絳即以宣撫使拜相仍領使事/建炎時以宰相出為宣撫或加處置二字入銜紹興後)
(或以武/臣充之)
遼大裕悦　北南樞宻院　北南大王院　總知軍國
事　知國事　門下省(遼南面設門下省金初亦/設海陵正隆時廢元不設)符寳
郎(遼南面符寶司屬門下省其官有符寶郎金設符寶/郎四員掌御寶及金銀等牌屬殿前都㸃檢司元世)
(祖至元初立符寳局後/改典瑞監明為尚寳司)大特哩衮(治皇族之政教宋為/宗正寺卿元為大宗)
(正明為/宗人令)伊勒希巴(以治刑獄宋為刑部/金元明亦為刑部)多囉倫穆騰(宋/為)
(禮部金元明/亦為禮部)大林牙院(遼北面有大林牙院掌文翰之/事南面有翰林院掌天子文翰)
(之事金元明俱/止有翰林院)大詳衮(遼有大詳衮司與大將軍並官/曰大詳衮曰都監曰將軍曰小)
(將軍曰軍/校曰隊師)䕶軍司徒　衞軍司徒(皆大詳/衮所屬)御帳官　著
帳官　大横帳詳衮司(掌九帳皇族之事有詳衮太/師太保司空郎君知事等官)便
宜從事　都副部署(掌行在行宫之政令有都/部署副部署判官等官)審計院
(掌錢穀出/入之政)轉運司(遼設金/元因之)
金鎮撫彈壓官(宣宗貞祐元年九月設京/城鎮撫彈壓官置招賢所)益政院(哀宗/正大)
(元年詔設益政院於/内廷置説書官二人)機察官(哀宗天興二年設/蔡州四隅機察官)審官院
(有知院同知審官院事等官掌奏駮除/授失當事如御史臺明為六科給事中)衞尉司(有中衞/尉等官)
(掌宫中諸務/及扈從儀仗)行中書省(貞祐二年置行省於陜西元從/之制行中書省凡十秩掌國庶)
(務統郡縣鎮邊鄙/與都省為表裏)惠民司　四方館使　警巡院使(平/理)
(獄訟警察别部/設於諸京者)中都都麴司使副使(𣙜酒醋税/宋為監税)提舉譏
察使　文思署(隸於少/府監官)綾錦院(置於真定平陽太原河/間懷州掌織造織染等)
(事皆屬/於工部)明安　穆昆　諸乣詳衮(守戍/邊堡)
元中政院(供奉中/官之事)都䕶(順帝至正時置鎮北庭都䕶府/於畏吾境以托克托穆爾等領)
(其事秩從二品遼金皆無此官明亦不設/惟世宗幸承天以郭勲為都䕶大將軍)提刑按察使
(元初立提刑按察司四道曰山東山西道曰山北/東西道曰河東陜西道曰河北河南道明因之)經畧
使(遼金不設至正時命經畧使問民疾/苦明不專設有兵事則暫敕行事)行樞宻院(唐制/内樞)
(宻五代及宋皆置樞宻世祖中統/時置行樞宻院掌征伐事還則罷)行院(中統時置行院/為一方一事而)
(設事已/則罷)左右翼屯田萬户府(經理斡端别十八里迴/環漢軍及新附之軍)行
御史臺(至元中設於各/道品秩同内臺)制國用使(至元時立掌國用經/制悉統千户𨽻兵工)
(二/部)都總制庸田司使(至正時置總理軍民/屯田事以重臣為之)水軍元帥府
(至正/時置)藝文監(文宗天厯時置專以國語敷譯儒/書及儒書之宜校讐者俾兼治之)侍正府
(有侍正同知僉府等/官掌内廷近侍之事)儲政院(天厯二年改詹/事院為儲政院)左右都威
衞使司(以侍衞親軍為之/設以䕶衞宫禁)内宰司(有内宰司丞等官/掌内府飲膳之事)内
史府(至元時置有内史中尉司/馬諮議等官為王府掾屬)長信寺(古無此官成宗/大徳時置長信)
(寺領大鄂爾多/齊哩克昆諸事)長秋寺(仁宗皇慶時置掌武宗五鄂/爾多户口錢糧營繕諸事)承
徽寺(英宗至治時立掌達爾瑪實/哩皇后位下錢糧營繕等事)長寧寺(至治時立掌/蘇喀巴拉皇)
(后位下户口錢/糧營繕等事)寧徽寺(天厯時置隸班布/爾實皇后位下)長慶寺(泰定/時立)
(掌成宗鄂爾多及常歲管辦□失/房子行幸集賽台人等衣糧之事)武備寺(至元時置掌/繕治戎器兼)
(典受/給)尚乗寺(至元時置掌御/馬及羣牧事)利用監(至元時置掌出納/皮貨衣物之事)
章佩監(武宗至大時置/掌御用帶服)經正監(掌營盤納鉢及標撥投/下草地有詞訟則治之)
尚供總管府(掌守䕶行宫及/遊獵供需之事)雲需總管府(掌守䕶行宫/及行營供辦)
(之/事)徽政院(世祖至元三十一年太子裕宗薨以詹事院/錢糧選法工役悉歸太后位下改為徽政院)
(以掌之順帝元統時依太皇后故事復為/皇太后置設立官屬三百六十有六人)都總裁(至正/三年)
(詔修遼金宋三史以右丞相托克托為都總裁平章特/穆爾達寶右丞賀惟一中丞張起嚴翰林學士歐陽元)
(侍御史吕思誠翰林侍講/學士掲傒斯為總裁官)大禧宗禋院(掌禋享/之禮)大撫軍
院(至元二十七年皇太子總/天下軍馬置大橅軍院)大都督分府(至正十/八年立)
明内閣大學士(太祖洪武時革去中書省倣宋制置殿/閣學士以翰林等宮參預機務成祖永)
(樂時始名内閣/班在六部之上)都察院左右都御史　左右副都御史
　左右僉都御史　總督　提督倉場　督餉侍郎
督理錢法侍郎(皆隸/户部)總督京營戎政(世宗嘉/靖時置)巡撫　操
江　巡按　巡江　巡視京營　提學　巡倉　巡庫
　巡視光禄　巡青　恤軍　監課　清軍　刷卷
巡鹽　巡河　巡闗　巡茶　印馬　屯田　捕盜(皆/御)
(史/差)協理京營戎政(嘉靖時命兵部尚書劉天和/輟部務另給闗防專理戎政)翰林院
庶吉士(洪武時置掌制誥史/冊文翰之事無定員)五經博士(皆以先聖先/賢後裔為之)行
人司司正司副　錦衣衞指揮使(洪武時置職掌緝捕/刑獄之事及鹵簿儀)
(仗扈從宿/衞等職)鎮撫司(永樂時置/治詔獄)府尹　府丞(應天順/天兩府)少詹
事　苑馬寺正卿　少卿　行太僕寺正卿　少卿
　布政司(明置承宣布政使司初為行中書省或分中/書省六部尚書往往出為參知政事參政入)
(為尚/書)左右參政　左右參議　按察司副使　僉事
鹽運同知　五軍都督府　留守司　宣慰司　宣撫
司　安撫司　掛印將軍　總兵　副總兵　參將
遊擊　守備　備倭　把總
　　封爵
唐王(正一/品)嗣王郡王國公(從一/品)開國郡公(正二/品)開國縣
公(從二/品)開國縣侯(從三/品)開國縣伯(正四/品)開國縣子(正五/品)
開國縣男(從五品凡上皇兄弟皇子皆封國為親王皇/太子子為郡王親王之子承嫡者為嗣王諸)
(子為郡公以恩進者封郡王襲郡王嗣王者封國公案/通典封爵内載唐國王郡王國公郡公開國郡公縣公)
(開國縣侯伯子凡九等今考史所載畧異或/係天寶後更定而史不傳其年月因並詳之)
五代多沿唐制其時封王及郡王國公者為多(梁李仁/福封朔)
(方王葛從周封陳留郡王高萬興封渤海郡王馮行襲/封長樂郡王後唐封張全義為齊王晉桑維翰封魏國)
(公周高行/周封齊王)
宋王嗣王郡王國公郡公開國公開國郡公開國縣公
開國侯開國伯開國子開國男十二等(兄弟封國為親/王親王嫡子為)
(嗣王宗室近親封郡王或封郡公其開國公侯伯子男/皆隨食邑二千户以上封公一千户以上封侯七百户)
(以上封伯五百戸以上/封子三百戸以上封男)
遼封爵無考(案百官志載遼制屬國屬部官大者擬王/封小者準部使而爵之差等不載焉及考)
(皇子表雅斯哈封太平王廸里封冀王隆祐封鄭王撻/魯封燕國王布古台封栁城郡王侯古封混同郡王考)
(諸臣列傳韓延徽封魯國公韓徳樞封趙國公趙延夀/封魏王室昉封鄭國公蕭相封蘭陵郡王耶律實魯封)
(韓王都嚕封漆水郡王耶律休格封宋國公薩巴封武/寧郡王蕭阿嚕封蘭陵縣公獨侯伯子男鮮見豈是時)
(王公以外即無封/爵抑史之失傳與)
金王郡王國公郡公郡侯郡伯(舊曰縣伯承/安二年改)縣子縣男
凡八等食邑王萬户實封一千户郡王五千户實封五
百户國公三千户實封三百户郡公二千户實封二百
户郡侯一千户實封一百户郡伯七百户縣子五百户
縣男三百户皆無實封
元王郡王國公郡公郡侯郡伯縣子縣男凡八等(内郡/侯有)
(正二品從三品之分郡伯/有正四品從四品之分)惟郡王國公時有除拜餘則
止於封贈用之
明公侯伯凡三等(封功臣及外戚皆有流有世功臣則/給鐡劵封號四等曰開國輔運推誠)
(曰奉天靖難推誠曰奉天翊運推誠曰奉天翊/衞推誠武臣曰宣力武臣文臣曰守正文臣)歲禄以
功為差已封而又有功則進爵増禄(案明史職官志封/爵祇有公侯伯三)
(等較前代封爵為獨少惟駙馬都尉在伯上考列傳載/徐達封中山王常遇春封開平王李文忠封岐陽王鄧)
(愈封寧河王湯和封東甌王沐英封黔寜王皆卒後追/封者諸王世表凡宗支嫡𣲖分藩於外者皆王號考功)
(臣世表又有旴𣅿縣子王清羅山縣子王鳳顯定逺縣/子姜潤梁縣子石明等十二人當塗縣男王愷丹陽縣)
(男孫炎合肥縣男徐明五河縣男王理等十人皆從征/死事者此係明初追贈所封故洪武後即不㮣見自建)
(文至崇禎凡功臣外戚以及恩倖所得封者惟金忠以/外藩歸附封忠勇王而其外皆公侯伯焉故史所載封)
(爵止此/三等)
　　三公
唐親王拜三公者不親事祭祀闕則攝(唐以太尉司徒/司空為三公已)
(詳杜佑/通典)三師自代宗廣徳以後始以授宰相勲臣及藩
鎮(唐以太師太傅/太保為三師)
五代時不常置
宋以太師太傅太保為三師太尉司徒司空為三公
遼以裕悦為三公復置南面官以太師太傅太保為三
師太尉司徒司空為三公(案遼史百官志載裕悦坐而/論議以象公師其敘大裕悦)
(府則云無職掌位在百僚之上遼之尊官猶南面之有/三公又載南面朝官三師府有太師太傅太保三公府)
(有太尉司徒司空是裕悦為國制之崇秩而三師三/公則既得燕代十六州以後採用唐制而設者也)
金以太師太傅太保為三師太尉司徒司空為三公
元以太師太傅太保為三公
明以太師太傅太保為三公少師少傅少保為三孤
　　宰相
唐肅宗至徳以後宰相率領他職(如用兵時則加節度/使銜崇儒學則為大)
(學士急財用則為鹽鐡轉運使又其甚則為延資/庫使至於國史太清宫之類史所稱品類頗多)
梁以門下侍郎及中書侍郎同中書門下平章事為宰
相
後唐晉漢並因其舊後唐復有行臺左丞相右丞相
周以中書令及中書侍郎同中書門下平章事為宰相
宋以三公及同平章事為宰相左右僕射亦為宰相後
又改左右僕射為左右丞相親王樞宻使留守節度使
有兼侍中中書令同平章事者皆謂之使相不預政事
非宰相也
遼有北宰相府左右宰相南宰相府左右宰相南面官
有東京中京南京左右宰相左右平章政事
金以尚書令左丞相右丞相平章政事為宰相
元以中書令左丞相右丞相平章政事為宰相
明初有左右相國(洪武元年改/為左右丞相)平章政事左右丞參知
政事等官屬中書省以掌庶政後革中書省置殿閣大
學士列六部之上遂為相職
　　三老五更
三老五更自唐至宋遼金元明皆無
　　禄秩
唐自天寳十四載兵興後權臣増領諸使月給厚俸比
開元制禄數倍(制禄法已詳/杜佑通典)至徳初以用物不足内外
官不給料錢郡府縣官給半禄
五代時官制不常文臣多兼武職或權領諸使禄亦無
定制
宋自仁宗嘉祐時始著禄令宰相而下至嶽瀆廟主簿
凡四十一等熙寧已前無所損益元豐一新官制職事
官職錢以寄禄官高下分行守試三等大率官以禄令
為準而在京官司供給之數皆併為職錢如大夫為郎
官既請大夫奉復給郎官職錢視嘉祐時賦禄為優至
徽宗崇寧間蔡京秉政吳居厚張康國軰於奉錢職錢
外復増供給食料等錢如京僕射奉外又請司空奉其
餘傔從錢米並支本色餘執政皆然視元豐時増倍矣
南渡之初兵興費絀宰執禄奉權損半支給其後内外
官有添支料錢職事官有職食厨食錢職纂修者有折
食錢在京釐務官有添支錢添支米選人使臣職田不
及者有茶湯錢其餘禄粟傔人悉還疇昔有宋制禄之
法先後凡三變其奉數職田詳見後禄秩篇中
遼聖宗統和四十六年四月詔罷民輸官奉給自内帑
金百官奉給正一品錢粟自三百貫石至二百二十貫
石有差麴米麥各五十稱石至三十五稱石有差(春秋/衣羅)
(綾絹疋綿兩及職田/詳後禄秩篇下倣此)從一品錢粟二百貫石至一百八
十貫石有差麴米麥各三十稱石至二十五稱石有差
正二品錢粟一百五十貫石麴米麥各二十二稱石從
二品錢粟一百四十貫石至一百二十貫石有差麴米
麥各二十稱石至十八稱石有差正三品錢粟一百貫
石至七十貫石有差麴米麥各十六稱石至十二稱石
有差從三品錢粟六十貫石麴米麥各十四稱石至十
稱石有差正四品錢粟五十貫石至四十五貫石有差
麴米麥各十二稱石至八稱石有差從四品錢粟四十
八貫石至四十貫石有差麴米麥各十稱石至七稱石
有差(明安無/麴米麥)正五品錢粟三十五貫石至三十貫石有
差麴米麥各八稱石至六稱石有差從五品錢粟三十
貫石至二十貫石有差麴米麥各六稱石至四稱石有
差(穆昆無/麴米麥)正六品錢粟二十五貫石至二十貫石有差
或麥五石或麴米麥各三稱石從六品錢粟二十二貫
石麥五石正七品錢粟二十二貫石至一十八貫石有
差或麥四石或麴米麥各二稱石從七品錢粟一十八
貫石至一十五貫石有差麴米麥各二稱石一稱石有
差正八品錢粟一十五貫石至一十貫石有差或麥三
石或麴米麥各一稱石或無從八品錢粟一十三貫石
或麥三石二石有差或麴米麥各一稱石正九品錢粟
或同從八品或一十二貫石至一十貫石有差或麴米
麥各一稱石或麥二石至一石有差從九品錢粟一十
二貫石至七貫石有差麥二石一石有差
元世祖至元二十二年定百官奉例各品又分差等從
一品有六定五定之差正二品有四定二十五兩四定
一十五兩之差從二品分三等四定及三定三十五兩
三定二十五兩正三品分三等三定二十五兩三定一
十五兩及三定從三品分三等三定及二定三十五兩
二定二十五兩正四品分三等二定二十五兩二定一
十五兩及二定從四品分三等二定及一定四十五兩
一定四十兩正五品已下皆二等正五品一定四十兩
一定三十兩從五品一定三十兩一定二十兩正六品
一定二十兩一定一十五兩從六品一定一十五兩一
定一十兩正七品一定一十兩一定五兩從七品一定
五兩及一定正八品一定及四十五兩從八品四十五
兩及四十兩正九品四十兩及三十五兩從九品三十
五兩其米數畧備後禄秩篇中
明正一品月俸米八十七石從一品至正三品遞減十
三石至三十五石從三品二十六石正四品二十四石
從四品二十一石正五品十六石從五品十四石正六
品十石從六品八石正七品至從九品遞減五斗至五
石而止
　
　
　
　
　
　
欽定續通典卷二十三
欽定四庫全書
欽定續通典卷二十四
　職官
　　(臣/)等謹案杜佑通典官制要略篇宰相已後禄秩
　　已前有三老五更一條而於此卷三公總敘條前
　　復專設三老五更之目卷中所載事蹟略同大約
　　前敘其人後明其禮今考自唐以後此禮不行無
　　可綴輯故於前卷仍存其目而此從刪省衍複也
　　三公總敘(四輔二大附/)
唐肅宗至徳後三師不常置多為藩鎮勲臣宰臣優禮
之官三公亦不常置五代三公三師不常置多以畀藩
鎮及贈官宋以太師太傅太保為三師太尉司徒司空
為三公為宰相親王使相加官其特拜者不預政事遼
以大裕悦為三公惟有大功徳者始得除授焉其制南
面官置三師府有太師太傅太保少師少傅少保三公
府有太尉司徒司空金三師有太師太傅太保師範一
人儀刑四海三公有太尉司徒司空論道經邦燮理隂
陽元三公有太師太傅太保各一人特賜銀印以道燮
隂陽經邦國示尊崇也太宗即位始建三公至世祖之
世其職常缺僅置太保一員至成宗武宗時三公並建
無虚位明三公有太師太傅太保三孤有少師少傅少
保掌佐天子經邦宏化其職至重無定員無專授建文
永樂間罷公孤官仁宗復設宣宗宣徳三年敕太師英
國公張輔少師吏部尚書蹇義少傅兵部尚書華葢殿
大學士楊士竒少保兼太子少傅户部尚書夏原吉各
輟所領侍左右咨訪政事公孤之官幾於專授自此以
後公孤但存虚銜為勲戚文武大臣加官贈官而文臣
無生授者惟洪武九年四月増置四輔官告太廟以王
本杜祐龔斆為春官杜斆趙民望吳源為夏官兼太子
賓客秋冬官缺以本等攝之一月内分司上中下三旬
位列公侯都督之次寵任特專後雖改罷其制亦異於
前代焉
　　太師
太師古官唐昭宗乾寧元年以李克用守太師唐制以
太師師範一人儀刑四海其職至重終唐之世拜是官
者惟克用一人
梁太師不常置末帝龍徳時加韋震太師
後唐太師不常置莊宗同光初拜張全義太師明宗天
成中贈霍彦威太師
晉以太師為贈官出帝開運中贈烏震為太師
周亦以太師為贈官世宗顯徳中贈王進為太師
宋以太師為異數趙普以開國元勲拜太師文彦博以
累朝耆徳拜太師曽公亮除守司空檢校太師神宗元
豐三年以曹佾檢校太師徽宗大觀二年蔡京為太師
政和二年九月詔以太師太傅太保古三公之官今為
三師古無此稱合依三代為三公宣和末蔡京童貫鄭
紳皆拜太師光宗紹熙初史浩為太師自後韓侂胄史
彌逺賈似道皆至太師焉
遼大裕悦如南面之有三公太祖以約尼氏裕悦受禪
終遼之世以裕悦得重名者三人耶律赫嚕烏哲仁先
謂之三裕悦南面官太師穆宗應厯三年有太師唐古
特
金三師府置太師一員可考者共十一人烏雅宗强宗
賢宗磐宗幹宗弼張浩塔延温屯思忠圖克坦克寧圖
克坦恭赫舍哩執中追贈者六人宗傑宗敏宗雄宗望
達春圖克坦貞
元太師最為尊崇太祖十二年以國王置太師一員自
後其職常缺
明太師其秩最尊大祖洪武三年授李善長太師宣宗
宣徳三年授張輔為太師以後加至太師者朱永張懋
張鶴齡徐光祚郭勛朱希忠張居正
　　太傅
太傅古官唐太傅不常置至徳以前未有拜是官者文
宗太和三年以王智興為太傅九年以李載義守太傅
昭宗光化元年以韓建守太傅
五代以太傅為贈官梁太祖贈劉捍為太傅後唐明宗
長興中贈趙光逄為太傅閔帝應順中贈周知裕為太
傅晉高祖天福中贈楊思權為太傅周太祖廣順中贈
趙瑩為太傅
宋初以王旦為太傅任宰相者二十年徽宗宣和末拜
太傅者四人王黼燕王侯越王偲鄆王楷南渡後拜張
俊韓世忠為太傅以武臣之有大勲業而特拜焉以後
楊沂中吳璘並為太傅
遼大裕悦擬太傅南面朝官則太宗㑹同元年命馮道
守太傅彌文耶律楊六亦為太傅
金三師府置太傅一員其可考者二人宗本蕭仲恭
元初三公之位或置或不置太祖本紀有太傅額特
明初拜徐達太傅以其開國元勲而特命焉藍玉亦領
太傅其後世宗嘉靖二年以張居正拜太傅郭勛由太
子太傅加太傅
　　太保
太保古官唐太保不常置至徳以前未有是官代宗廣
徳元年以僕固懐恩為太保憲宗元和七年杜佑罷宰
相後以太保致仕文宗太和四年以平章事李載義守
太保僖宗中和三年以建王震守太保光啟三年以宰
臣韋昭度為太保
梁以太保為贈官末帝貞明中贈馬嗣勲太保
後唐太保不常置天成中以趙光逄為太保
晉太保不常置開運中以劉煦為太保
宋制凡除拜必自司徒遷太保元豐八年以曹佾守太
保至宣和末除拜者蔡攸肅王樞儀王㮙紹熙初嗣秀
王亦為太保
遼大裕悦擬太保南面官太宗㑹同元年劉煦守太保
金三師府太保一員可考者五人宗隽宗翰宗固宗昻
李石
元三公不常置世祖時祇置太保一人
明初贈常遇春太保郭勛先加太保朱希忠由太子太
傅加太保大同總兵官周尚文亦加太保
　　太宰
太宰於殷為六太唐及五代皆無是官至宋徽宗政和
中設改左僕射為太宰(欽宗靖康元年詔依元/豐舊制仍改為左僕射)遼金元
明無之
　　太尉
太尉秦官唐制非有大功者不授是官肅宗至徳二載
以廣平郡王俶為太尉上元二年加李光弼太尉代宗
廣徳二年加郭子儀太尉大厯八年加田承嗣為太尉
徳宗建中二年朱泚為太尉貞元三年以李晟為太尉
武宗㑹昌四年以宰臣李徳裕守太尉
梁太尉不常置貞明中加牛存節太尉亦為贈官王景
仁曽贈太尉
後唐以太尉為贈官明宗贈孔循王師範為太尉
晉開運中加馮道為太尉閻寳為檢校太尉亦為贈官
天福中贈房知温劉審交為太尉
宋初制在位久近或已任司空司徒者則拜太尉故太
傅王旦司徒吕夷簡各任宰相二十年始得以太尉致
仕又文彦博以定䇿功除守太尉大觀元年蔡京為太
尉至政和二年九月詔以太尉係秦主兵之任非三公
之官罷之乃定為武階之首秩在節度使上秩正一品
高宗建炎三年劉光世始以檢校太保除太尉自後或
以檢校三少或以節度使不帶檢校皆繼進太尉則進
使相竟為除授之序
遼南面朝官有太尉太宗天顯元年除授太尉趙思温
金三公府置太尉一員秩正一品其可考者五人沃稜
梧桐完顔匡裴滿達布薩師恭追贈者二人承暉富察
鼎夀
元初三公三師之職常缺史載太尉之屬或置或不置
或開府或不開府仁宗延祐五年御史上言比年名爵
濫冒太尉等官接迹於朝前奉詔裁罷中外莫不忻悦
近聞禮部奉㫖鑄太尉等印二十有九誠恐載在史冊
貽誚將來請將閥閾貴重勲業昭著者留存一二餘並
革去制曰可可見仁宗以後較中統至元時多置矣
明制三師三孤内無太尉(三公三孤/詳見前)故生受者既無此
職追贈者亦無此銜
　　司徒
司徒古官唐司徒不常置代宗廣徳二年以李抱玉為
司徒大厯十四年以同平章事李正已為司徒徳宗貞
元三年以馬燧為司徒憲宗元和元年以同平章事杜
佑為司徒穆宗長慶四年加横海節度使李光顔守司
徒文宗太和元年加天平節度使烏重允守司徒武宗
㑹昌元年以李徳裕為司徒宣宗大中六年以白敏中
檢校司徒懿宗咸通三年以同平章事杜悰為司徒僖
宗中和元年以王懌為司徒
梁開平中拜趙光逄為司徒
周為贈官顯徳中贈盧文紀為司徒
宋制授司徒始得遷太保或再加太尉吕夷簡為司徒
任宰相二十年熙寧六年文彦博除守司徒元豐三年
以曹佾守司徒兼中書令富弼亦守司徒録定䇿功也
政和二年九月詔司徒為周六卿之官本非三公宜罷
之仍考周制立三孤少師少傅少保亦稱三少為次相
之任而司徒之職遂闕焉
遼南面官有司徒世宗天禄元年見司徒劃設
金三公府置司徒一員可考者一人張通古追贈者一
人永慶
元初三公或置或不置或開府或不開府考李孟傳言
司徒等官自大徳以來封爵繁多宜汰罷從之仁宗時
馬祖常言司徒古三公之流近歲如沈宗攝汪元昌亦
授此職實為非便其時拜司徒者必多矣
明制三公三師内無司徒故生授者無此官追贈者亦
無此爵
　　司空
司空古官唐司空不常置至徳二載以同平章事郭子
儀李光弼為司空寳應元年以李輔國為司空廣徳元
年以李抱玊為司空元和三年以于頔守司空十五年
以裴度守司空太和九年以同平章事王涯守司空㑹
昌二年以同平章事李徳裕為司空大中六年以白敏
中守司空咸通六年以福王綰為司空三年以同平章
事杜悰守司空僖宗廣明元年榮王㥽守司空乾寧二
年以孔緯徐彦若為司空
梁司空不常置開平中以趙光逄為司空
後唐廢帝清泰時以馮道為司空亦為贈官長興中贈
鄭珏為司空
晉天福中以劉煦為司空以馮道守司空
周司空不常置廣順中以盧文紀為司空
宋初制為三公已任司空則拜太尉熙寧二年富弼除
守司空三年曽公亮除守司空以兩朝定䇿功也元豐
八年王安石守司空哲宗元祐元年吕公著守司空同
平章軍國重事徽宗崇寧三年蔡京授司空政和二年
九月詔以三師為三公司空為周六卿之官並非三公
因裁罷
遼南面官有司空聖宗統和三十年有司空邢抱質
金三公府有司空一員可考者二人劉筈高楨
元初三公不常設李孟傳言司空之職冗濫請裁汰詔
可其奏仁宗延祐五年監察御史上言近聞禮部鑄司
空等印此軰無功於國家請革去從之是成宗時此職
甚多非國初之制
明制三師三公内無司空故無生拜者亦無追贈者
　　大司馬
大司馬古官五代及宋遼金元明並無之(案杜佑通典/曰大司馬古)
(官也掌武事自隋無之考周官司馬掌邦政統六師平/邦國白虎通曰司馬主兵韋昭辨釋名曰司馬武也大)
(總武事也大司馬掌軍漢官序曰司馬主兵是古之司/馬掌國家之兵政有大征伐則主之宋設樞宻院掌軍)
(國機務兵防邊備戎馬之政令出納宻命以佐邦治遼/設北樞宻院掌兵機武銓羣牧之政金元皆設樞宻院)
(掌武備機宻其與古之大司馬官名異而職任同明則/始建樞宻院繼改為大都督府尋添設五府都督掌軍)
(旅之事有大征伐則掛將軍印以出/既事而納之亦即古之大司馬也)
　　總敘三師三公以下官屬
三師(太師太傅太保五代及宋金元明皆同遼大裕悦/即是南面官三師府與宋金元明同明以三師為)
(三/公)三公一太(太尉司徒司空五代及宋金元同遼大裕/悦即是南面三公府與宋金元同明無)
三孤(少師少傅少保稱/三孤惟明有之)有實授有加銜宋政和二年九
月詔以太師太傅太保古三公之官今為三師古無此
稱合依三代為三公為真相之任宰相佐天子總百官
平庶政事無不統故其時太傅王旦司徒吕夷簡任宰
相二十年富弼除守司空兼侍中平章事曽公亮除守
司空大師兼侍中文彦博除守司空兼侍中曹佾檢校
太師守司徒兼中書令宋承唐制以同平章事為真宰
相即以三師三公為之侍中中書令亦相職也其時三
師三公為宰臣之晉秩或褒功徳或奬賢勞特除拜加
銜耳宰臣自有本職官屬也三師三公下不特設官屬
遼大裕悦無職掌班百寮之上故大裕悦府無官屬南
面朝官三師府三公府亦無官屬金三師三公府無官
屬元初三公之職常缺至大後史稱或置或不置亦無
官屬明三公三孤皆為宰臣加銜或為贈官不置府無
官屬
　
　
　
　
　
　
　
　
　
　
　
　
欽定續通典卷二十四
欽定四庫全書
欽定續通典卷二十五
　職官
　　宰相(并官屬/)
唐肅宗至徳後或以藩鎮領宰相職員數最多(是時劍/南節度)
(使崔圖朔方節度使郭子儀河東節度使李光弼並同/中書門下平章事憲部侍郎房琯河西行軍司馬裴冕)
(文部侍郎韋見素蜀郡守崔渙憲部尚書/李麟侍御史張鎬並同中書門下平章事)是時朝廷新
復百度未修故偹位者衆然為侍中者惟李光弼中書
令惟郭子儀而已至代宗時員數較少而時政最急者
率以宰相領其官故元載以中書侍郎領句當轉運租
庸支度使又兼判元帥行兵司馬杜鴻漸以平章事兼
莊宅使復持節山南西道劍南東川西川卭南西山等
道副元帥王縉以侍中都統河南淮南淮西山東道行
營節度使徳宗興元以後宰臣所領之官更多舛雜其
時同平章事盧翰加太微宫使劉從一領集賢殿大學
士李勉加太清宫使為中書令者惟李晟然又兼鳳翔
隴右諸軍涇原四鎮北庭行營兵馬元帥憲宗元和已
來宰臣員數漸减然多領鹽鐵及判度支(皇甫鎛竇易/直裴度李石)
(李紳盧商崔元式周墀崔龜從蕭鄴劉瑑杜悰曹確蕭/遘張濬韋貽範獨孤損皆同平章事兼判度支程異王)
(播王涯李固言李石楊嗣復杜悰馬植裴休夏侯/孜于琮劉鄴韋貽範皆同平章事兼鹽鐡轉運使)僖宗
光啓後宰臣易置不常加司徒司空者極乎冗濫制度
尤日紊矣
梁以中書門下兩侍郎及同中書門下平章事為宰相
然是時改樞密院為崇政院命敬翔知院事以備顧問
參謀議承上㫖宣於宰相而行之宰相非時奏請皆因
以聞是亦相職也後唐以門下侍郎及中書侍郎同中
書門下平章事為宰相又置中門使樞密使典領機密
權與宰相等晉以中書侍郎同門下平章事為宰相是
時宰相每兼樞密使(桑維翰李崧皆同/平章事兼樞密使)間有特拜中書
令及侍中者(出帝開運二年以趙瑩/為中書令李崧守侍中)漢亦以中書侍郎
同中書門下平章事為宰相周亦以中書侍郎同中書
門下平章事為宰相亦有拜中書令者(太祖廣順元年/拜馮道中書令)
五代時日相征討武臣用事任宰相者多則一二年少
或數月廢置不常無可載焉
宋初宰相不專任置中書禁中是為政事堂與樞密院
對掌大政以同平章事為宰相之職無常員有二人則
分日知印以丞郎以上至三師為之其上相為昭文舘
大學士監修國史其次為集賢院大學士或置三相則
昭文館集賢院二學士併監修國史並除因唐以來三
大館皆宰相兼故仍其制如范質昭文學士王溥監修
國史魏仁浦集賢學士此三相例也參知政事掌副宰
相毗大政參庶務太祖乾徳二年以樞密直學士薛居
正兵部侍郎吕餘慶並本官參知政事(先是已命趙普/為相欲置之副)
(而難其名稱以問陶穀曰下宰相一等有何/官對曰唐有參知機務參知政事故以命之)不押班不
知印不升政事堂殿廷别設磚位敇尾署銜降宰相月
奉雜給之半開寶六年始詔居正餘慶於都堂與宰相
同議政事太宗至道元年詔宰相與參政輪班知印同
升政事堂押敇齊銜行則並馬自宼準始以後不易神
宗時定元豐新制於三省置侍中中書令尚書令以官
髙不除人而以尚書令之貳左右僕射為宰相左僕射
兼門下侍郎以行侍中之職右僕射兼中書侍郎以行
中書令之職廢參知政事置門下中書二侍郎尚書左
右丞以代之哲宗元祐中以文彦博吕公著平章軍國
重事序班在宰臣上所以處老臣碩徳特命以寵之也
或兩日或五日一朝非朝日不至都堂時待老臣禮遇
極優司馬光疾詔免朝覲許乘肩輿三日一入省徽宗
政和中改左右僕射為太宰少宰仍兼兩省侍郎靖康
中復改為左右僕射髙宗建炎三年吕頥浩請酌三省
之制左右僕射並加同中書門下平章事門下中書二
侍郎並改為恭知政事廢尚書左右丞從之孝宗乾道
八年詔尚書左右僕射可依漢制改為左右丞相詳定
敇令所言近承詔㫖改左右僕射為左右丞相令刪去
侍中中書尚書令以左右丞相充縁舊左右僕射非三
省長官故為從一品今左右丞相係充侍中中書尚書
令之位即合為正一品從之丞相官以大中大夫以上
充參政以中大夫以上充常除二員或一員寧宗嘉泰
三年始除三員故事丞相謁告參預不得進擬惟丞相
未除則參預輪日當筆多不踰年少纔旬月獨孝宗淳
熙初葉衡罷相龔茂良行相事近三年亦創見也及寧
宗開禧元年韓侂胄拜平章討論典禮乃以平章軍國
事為名蓋省重字則所預者廣去同字則所任者專邉
事起乃命一日一朝省印亦歸其第宰相不復知印其
後賈似道竊位專權尊寵日隆位皆在丞相上其與元
祐中之文彦博吕公著同例矣至於親王樞密使留守
節度使兼侍郎中書令同平章事者皆謂之使相不預
政事不書敇惟宣敇除授者敇尾存其銜而已
遼北宰相府有左右宰相掌佐理軍國之大政皇族四
帳世預其選南宰相府有左右宰相掌佐理軍國之大
政國舅五帳世預其選太祖天顯元年大東丹國置中
臺省有左大相右大相左次相右次相其屬部設有某
部左宰相某部右宰相(位在大/王下)屬國設有某國左相某
國右相(位在大王/裕悦下)命其酋長與遼人區别而用之恩威
兼制此皆北面宰相之制聖宗統和二十一年七月召
北府宰相蕭塔喇葛宰相漢王貼不及等賜坐論古今
至道倣古制也其南面官則於中書省設大丞相左丞
相右丞相同中書門下平章事參知政事尚書省有左
僕射右僕射其三京宰相府(遼有五京上京為皇都朝/官京官皆有之四京隨宜)
(制官為制不一西京多邉防官南京中/京多財賦官三京謂東京中京南京也)有左相右相左
平章事右平章事蓋既得燕代後倣唐制也
金左丞相右丞相各一員平章政事二員從一品金鍍
銀印鍍金三字為宰相左右丞各一員正二品參知政
事二員從二品印與郡王及一品官同(金制二品官金/鍍銅印惟宰相)
(與親王/一品同)為執政官為宰相之貳俱例於尚書省位在尚
書令下熈宗時率以宗室王公除拜丞相平章政事或
參知政事往往帶元帥銜出則統軍入則佐政禮遇亦
極優焉海陵正隆元年罷平章政事(時平章政事張暉/罷遂不置平章政)
(事官至世宗大定元年/始復置以移刺充之)世宗即位重任宰臣屢加飭諭
(大定元年諭宰臣曰進賢退不肖宰臣之職二年又諭/宰臣當參民間利害及時事之可否以時陳奏四年諭)
(宰臣奏事當以治國安民為要五年又諭宰臣盡公舉/薦六年又諭宰臣當知人才優劣舉實才為國用八年)
(又諭宰臣當輔不逮毋阿順取容十年諭/宰臣朕居深宫不知外事卿等當注意)大定二十四
年制外任官曾為宰執者凡吏牘上省部依親王例免
書名二十五年以宰臣年老艱於乆立命左右置小榻
廊下使少休息章宗明昌元年幸宰臣圖克坦克寧第
視疾賜銀一千五百兩絹二千疋詔尚書省曰太傅年
髙每趨朝而又赴省恐不易自今旬休外四日一居休
庶得調攝常事他相理問惟大事白之可也六年賜宰
臣手詔以風俗不淳官令茍且責之承安三年詔有司
宰相遇雨可循廊廡出入五年上與宰臣論置相曰圖
克坦鎰朕志先定賈鉉如何皆曰知延安府事孫即康
可平章政事張萬公亦曰即康及第先鉉一榜上曰至
此安問榜次特以賈才可用耳其所以慎擇宰臣者如
此泰和元年諭刑部官凡上書人言及宰相者不得申
省是時平章政事張萬公乞致仕已三四次矣優詔不
許宣宗興定三年以天暑詔宰相四日一奏事又詔宰
相執政以下不得召部寺官
元之相職較前代獨多曰中書令曰左右丞相曰平章
政事曰左右丞曰參政雖分長貳皆佐天子出令太祖
嘗以相臣為中書令典領百官會決庶務(元制中書令/位在丞相上)
(往往以皇/太子兼領)右丞相左丞相各一員統六官率百司居令
之次令缺則總省事佐天子理萬幾國初職名未創太
宗始置右丞相一員左丞相一員世祖中統元年置丞
相一員二年復置右丞相二員左丞相二員至元二年
增至五員七年立尚書省置丞相三員八年罷尚書省
乃置丞相二員二十四年復立尚書省其中書省丞相
二員如故二十九年以尚書省再罷專任一相武宗至
大二年復置尚書省丞相二員中書省丞相二員四年
尚書省仍歸中書丞相凡二員自後因之不易文宗至
順元年專任右相其一或置或不置(以上/丞相)平章政事掌
機務貳丞相凡軍國重事無不由之世祖中統元年置
平章二員二年置平章四員至元七年置尚書省設尚
書平章二員八年尚書併入中書平章復設三員二十
三年詔清冗職平章汰為二員二十四年復尚書省中
書尚書兩省平章各二員二十九年罷尚書省增中書
平章為五員而一員為商議省事三十年又增平章為
六員成宗元貞元年改商議省事為平章軍國重事武
宗至大二年再立尚書省平章三員中書省平章五員
四年罷尚書省歸中書平章仍五員文宗至順元年定
置四員自後因之(以上平/章政事)右丞左丞副宰相裁成庶務
號左右轄世祖中統二年置左右丞各一員三年增為
四員至元七年立尚書省中書右丞左丞仍四員八年
尚書併入中書左右丞各一員二十三年汰冗職右左
丞如故二十四年復立尚書省左右丞各一員而中書
省缺員二十八年復罷尚書省三十年設右丞二員而
一員為商議省事成宗元貞元年右丞商議省事罷又
以昭文大學士與中書省事武宗至大二年復立尚書
省右左丞二員中書右左丞五員四年罷尚書右左丞
中書右左丞止設四員文宗至順元年定置右丞一員
左丞一員以後不復增損(以上右/左丞)參政副宰相以參大
政而其職亞於右左丞世祖中統元年始置參政一員
二年增為二員至元七年立尚書省參政三員八年尚
書省併入中書參政二員二十三年汰冗職參政二員
如故二十四年復立尚書省參政二員中書參政二員
二十八年罷尚書省參政武宗至大二年復置尚書省
參政二員中書參政二員四年併尚書省入中書參政
三員文宗至順元年定參政為二員自後亦不復增損
焉(以上/參政)至順帝時法度不常紀綱日紊置宰臣輙更祖
制元統三年七月中書省奏請自今不置左丞相十月
命巴延獨掌台司至元五年十月復加巴延為大丞相
六年十月命托克托為右丞相復置左丞相至正七年
置議事平章四人十二年二月以賈魯為添設左丞三
月以悟良哈台為添設參知政事七月又以杜秉彛為
添設參政八月以哈瑪爾為添設右丞十四年九月以
吕思誠為添設左丞二十七年八月以樞密知院曼濟
為添設第三平章以太尉特哩特穆爾為添設左丞相
以添設為銜名亦古所未見也
明太祖建官之始皆承前制設中書省置左右相國以
李善長為右相國徐達為左相國後命百官禮儀俱尚
左改右相國為左相國左相國為右相國尋又改為左
右丞相置平章政事左右丞參知政事等官以統領衆
職洪武九年汰平章政事參知政事等官十三年正月
革去中書省盡罷其官置四輔官位列公侯都督之次
尋即汰罷分其權於六部十五年倣宋置華蓋殿武英
殿文淵閣東閣諸大學士以禮部尚書邵質為華蓋檢
討吳伯宗為武英翰林學士宋訥為文淵典籍吳忱為
東閣又置文華殿大學士徴耆儒鮑恂余詮張長年等
為之以輔導太子秩皆正五品二十八年敇諭羣臣國
家罷丞相設府部院寺以分理庶務立法至為詳善以
後嗣君其毋得議置丞相臣下有奏請設立者論以極
刑當是時以翰林春坊詳看諸司奏啓兼司平駮大學
士特侍左右備顧問而已帝方自操威柄學士鮮所參
決惠帝建文中改大學士為學士成祖永樂初年特簡
觧縉胡廣楊榮等參預機務閣臣自此始預務焉至仁
宗以楊士竒楊榮皆東宫舊臣擢士竒為禮部侍郎兼
華蓋殿大學士榮為太常卿兼謹身殿大學士賜士竒
榮等繩愆紏謬銀印官亦擢至尚書而閣臣之體統益
尊職亦甚重遂為真宰相矣宣宗時大學士累加至三
公三孤銜名政無大小悉付叅決宣徳三年敇宰臣楊
士竒等卿等春秋髙尚典繁劇可輟所務朝夕在朕左
右討論至禮職名俸禄悉如舊用示眷注老臣至意其
時大學士竟專授公孤之官矣是時帝亦屢幸内閣凡
中外章奏宰相俱用小票墨書貼名疏面以進謂之條
㫖(條㫖之/名始此)世宗嘉靖四十一年新建三殿改奉天曰皇
極華蓋為中極謹身為建極閣銜因之自此以後大學
士朝位班次俱列六部之上遣行人齎敕優詔存問少
師兼太子太師吏部尚書華蓋殿大學士劉徢并賜羊
酒命有司餽官廩八石嵗給輿𨽻十名神宗萬厯九年
特遣行人齎敇優詔存問少師兼太子太師吏部尚書
建極殿大學士徐階并賜銀五十兩大紅紵絲蠎衣一
襲綵幣四表裏以表異數是時宰臣雖退居林下而帝
眷仍注重若此然舊制紅本到閣首輔票擬莊烈帝崇
禎中始用分票首輔之權畧分(時御史倪元璐請分票/自後本下即令中書分)
(之/)故内閣之職同於古相者以其主票擬也
宋三省屬官(門下省中書省尚書省為三省/時三省官皆宰相職理大政者)門下省有
通進司掌受三省樞密院六曹寺監百司奏牘文武近
臣表疏及章奏房所領章奏具事目進呈而頒布於中
外有進奏院掌受詔敕及三省樞密院宣劄六曹寺監
百官符牒頒於諸路凡章奏至則具事目上門下省若
案牘及申禀文書則分納諸官司中書省有舍人四人
掌行命令為制詞其大除拜宰相召舍人面受詞頭元
豐六年詔中書省置㸃檢房令舍人通領元祐元年詔
舍人各簽諸房文字其命詞則輪日分草有檢正官掌
紏正省務熈寧三年置以京朝官充選人即為習學公
事元豐新官制行罷之而其職歸於左右司建炎三年
中書門下省奏言軍興以來天下多事中書省無屬官
元豐以前有檢正官因置左右司遂不差致朝廷及應
報四方文移稽留無檢舉催促今欲差官二員充中書
門下省檢正諸房公事詔從之尚書省有左右司郎中
左右司員外郎各一人掌受六曹之事而舉正文字之
稽失分治省事左司治吏戸禮奏鈔班簿房右司治兵
刑工案鈔房號為都司亦曰左右曹元豐六年都司置
御史房主行彈劾御史按察失職建炎三年詔減左右
司郎官二員置中書門下省檢正諸房公事二員次年
罷檢正諸房公事官左右司郎官仍四員
遼北面官北宰相府宰相下有總知軍國事知國事等
官南宰相府亦有總知軍國事知國事等官南面官中
書省有堂後官主事守當官尚書省有左右司郎中左
右司員外郎
金尚書省屬有左司郎中員外郎各一員掌本司奏事
總察吏戸禮三部受事付事兼帶起居注官每月朔朝
則先集是日秩滿者為簿名曰闕本及行止簿貼黄簿
并官制同進呈御覽畢則受而藏之每有除拜凡尚書
省所不敢擬注者則一闕具二三人以聴制授焉都事
二員掌本司受事付事檢勾稽失省署文牘兼知省内
宿直檢校架閣等事右司郎中員外郎各一員掌本司
奏事總察兵刑工三部受事付事兼帶修注都事二員
所掌與左司同祇候郎君管勾官掌祇候郎君謹其出
入及差遣之事(承安二年以走馬郎君擬注泰和/時以都事兼正大時改用親從人)架閣
庫管勾同管勾掌察左右司大程官追付文牘並提控
小都監給受紙筆直省局局長掌都堂之禮及官員參
謝之儀副局辰貳其事
元中書省有參議中書省事典左右司文牘為六曹之
管轄軍國重事咸預決焉元統元年始置一員至元三
十二年累增至六員成宗大徳元年止置四員遂為定
額左司郎中二員員外郎二員都事二員掌吏禮房之
科有九一曰南吏二曰北吏三曰貼黄四曰保舉五曰
禮六曰時政記七曰封贈八曰牌印九曰好事除房之
科有五一曰資品二曰常選三曰䑓院選四曰見闕選
五曰伯爾克選户雜房之科有七一曰定俸二曰衣裝
三曰羊馬四曰置計五曰田土六曰太府監七曰會總
科糧房之科有六一曰海運二曰儹運三曰邉逺四曰
賑濟五曰事故六曰運匠銀鈔之科有二一曰鈔法二
曰課程應辦房之科有二一曰飲膳二曰草料右司郎
中二員員外郎二員都事二員掌兵房之科有五一曰
邉關二曰站赤三曰鋪馬四曰屯田五曰牧地刑房之
科有六一曰法令二曰弭盗三曰功賞四曰禁治五曰
枉勘六曰鬬訟工房之科有六一曰横造軍器二曰常
課段疋三曰嵗賜四曰營造五曰應辦六曰河道初中
統元年統置左右司及至元二十五年始分置兩司所
掌亦各分焉其掾屬有監印二人掌監視省印知印四
人掌執用省印斷事官掌刑政之屬員數增損不常客
省使四員副使二員掌直省舍人宣使等員選舉差遣
之事照磨一員掌勘左右司錢榖出納營繕料例凡數
計文牘簿籍之事管勾一員掌出納四方文移緘縢啓
拆之事郵遞之程期曹屬之承受兼主之架閣庫管勾
二員專掌收藏省府籍帳案牘凡備稽考之文即掌故
之任
明太祖初承前代之制中書省屬亦置左右司郎中員
外郎都事檢校照磨管勾等官洪武十三年罷中書省
其官屬亦盡罷革置殿閣大學士分理政務後漸至宰
相至景帝景泰中王文始以左都御史進吏部尚書入
内閣自後誥敕房皆設中書舎人置文華殿東房中書
舍人掌奉㫖篆冩冊寶圖書冊頁内閣誥敇房中書舍
人掌書辦文官誥敕繙譯敇書并外國文書揭帖兵部
紀功勘合底簿制敇房中書舍人掌書辦制敇詔書誥
命冊表寶文玉牒講章碑額題奏揭帖一應機密文書
各王府敇符底簿俱無定員嘉靖二十年以他官帶原
銜分直兩房其後中書員缺令吏部以舉人考選而部
選與試職者又分為兩途焉(具中書/省篇)
　　門下省
唐制門下省已詳杜佑通典五代時以門下侍郎為宰
相門下省多不備官宋制門下省掌受天下之成事審
命令駮正違失受發通進奏狀進請寶印凡中書省畫
黄録黄樞宻院録白畫㫖則留為底及尚書省六部所
上有法式事皆奏覆審駮之給事中讀侍郎省侍中審
進入被㫖畫聞則授之尚書省樞密院即有舛誤應舉
駮者大則論列小則改正凡文書自内降者著之籍章
奏至則受而通進俟頒降分送所𨽻諸司凡吏部擬六
品以下職事官則給事中較其仕厯功狀侍郎侍中引
騐審察非其人則論奏凡遷改爵秩加叙勲封四選擬
注奏鈔之事有舛誤退送尚書省覆刑部大理寺所斷
獄審其輕重枉直不當罪則以法駮正之凡官十有一
侍中侍郎左散騎常侍各一人給事中四人左諫議大
夫起居郎左司諫左正言各一人遼南面官中書省所
設官屬畧與宋制同多置東上閤門使西上閤門使東
頭承奉班西頭承奉班及知匭院使誥院給事金太宗
天會四年有三省之制至海陵正隆元年罷門下省以
太師領三省事是初置而旋廢故官屬多不可考(金史/帝紀)
(列傳百官志/中皆不載)元初無門下省世祖至元七年議立三省
侍御史髙鳴奏言政貴得人不貴多官詔從其奏終不
復設明亦不設門下省其給事中尚寶司等官無所𨽻
屬
　　侍中(侍郎/起居)　(給事中遣散騎常侍城諫議大夫寳/補闕拾    典儀    門郎  符)
　　　　(郎/)　(𢎞文館校書郎等/)
侍中之名秦始有之唐制侍中掌出納帝命相禮儀凡
國家之務與中書令參總而顓判省事下之通上其制
有六一曰奏鈔以度支國用授六品以下官斷流以下
罪及除免官用之二曰奏彈三曰露布四曰議五曰表
六曰狀自露布以上乃審其餘覆奏畫制可而授尚書
省行幸則負寶以從版奏中嚴外辦還宫則請降輅觧
嚴皇帝齋則請就齋室將奠則捧玉幣盥則捧匜取盤
酌罍水贊洗酌泛齊受虚爵進福酒皆左右其儀饗宗
廟進瓚而贊酌鬱酒既課贊酌醴齊耤田則捧来四夷
朝見則承詔勞問臨軒命使冊皇后皇太子則承詔降
宣命慰問聘名則涖封題發驛遣使則給角符凡官爵
廢置刑政損益授之史官既書復涖其記注職事官六
品以下進擬則審其稱否而進退之自天寶初改為左
相後及至徳二載復改為侍中時苗晉卿以中書侍郎
同中書門下平章事行侍中廣徳二年王縉以黄門侍
郎同中書門下平章事為侍中以後其職常闕(至徳中/以苗晉)
(卿為侍中晉卿練達吏事謹身固位時人比之胡廣至/代宗即位年已衰暮諸事尤慎密焉又源乾曜進位侍)
(中建言大臣子並求京職俊乂率任外官非平施之道/臣三息俱任京師請出二息補外以示自近始詔曰乾)
(曜身率庶僚以讓既請外其子又復下遷傳不云乎范/宣子讓其下皆讓其令文武官父子昆仲三人在京師)
(者分任/於外)宋制門下省侍中掌佐天子議大政審中外出
納之事大祭祀則版奏中嚴外辦導輿輅詔升降之節
大朝會則承㫖宣制告成禮祭祀亦如之冊后則奉寶
以授司徒宋初以秩髙罕除自建隆至熈寧直拜侍中
者僅五人雖有用他官兼領而實不任其事元豐官制
行以左僕射兼門下侍郎行侍中職别置侍郎以佐之
南渡後置左右丞相罷侍中不置遼門下省有侍中太
宗會同元年以趙思忠為侍中金自罷門下省後無侍
中元不設門下省亦無侍中明亦無之
門下侍郎亦始於秦之黄門侍郎至漢而與門下侍中
同理衆事唐乾元元年改門下侍郎為黄門侍郎大厯
二年復改為門下侍郎設二人掌貳侍中之職大祭祀
則從盥則奉巾既帨奠巾奏匏爵贊獻元日冬至奉天
下祥瑞侍中闕則涖封符劵給傳驛五代時門下侍郎
多以宰相兼之宋制門下省侍郎掌貳侍中之職省中
外出納之事大祭祀則前導輿輅詔進止大朝賀則授
表以奏祥瑞冊后則奉節及寶位與知樞密院同知樞
密院中書侍郎尚書左右丞為執政官南渡後復置參
知政事罷門下侍郎不置遼門下省有侍郎道宗清寧
時以楊晢為門下侍郎金自罷門下省後無門下侍郎
元不設門下省明亦無之
給事中亦始於秦本為加官至後而漸掌獻納及封駮
唐制給事中四人掌侍左右分判省事察宏文館繕寫
讎校之課凡百司奏抄侍中既審則駮正違失詔敇不
便者塗竄而奏還謂之塗歸季終奏駮正之目凡大事
覆奏小事署而頒之三司詳決失中則裁其輕重發驛
遣使則與侍郎審其事宜六品以下奏擬則校功狀殿
最行藝非其人則白侍中而更焉與御史中書舍人聴
天下冤滯而申理之寶應元年以給事中為理匭使(貞/元)
(中以袁髙為給事中時帝復用盧杞為饒州刺史命髙/草詔書髙執詞頭揭宰相曰盧杞作相三年矯詐陰賊)
(退斥忠良若史授大郡恐失天下之望宰相不悦命舍/人草之詔出髙執之不下乃奏論之元和中李遜為給)
(事中常論時政以為事居之義有犯無隱陳誠啓沃不/必擇辰今君臣敷奏乃候隻日是畢嵗臣下罕覩天顔)
(獻可替否能幾何帝嘉之乃許不擇時奏對有郭承嘏/為給事中文宗開成元年出為華州刺史給事中盧載)
(封還詔書言承嘏封駮稱職宜在𤨏闥牧守之才易為/推擇帝因謂宰相曰承嘏乆在黄扉故優其俸禄暫令)
(亷問近關而諫列拜章惜其稱/職甚羙事也乃復留為給事)宋制門下省給事中四
人分治六房掌讀中外出納及判後省之事若政令有
失當除授非其人則論奏而駮正之凡章奏日録目以
進考其稽違而紏治之元豐五年五月詔給事中許書
畫黄不書草著為令遼門下省有給事中統和二年以
郭嘏為給事中金給事中為内侍寄禄之官屬宣徽院
置審官院無所𨽻屬知院一員同知審官院事一員掌
奏駮除授失當事職與給事中同元給事中無所𨽻屬
掌隨朝省臺院諸司凡奏聞之事悉紀録之如古左右
史不主封駮銜則循古之名實起居注之職明給事中
無所𨽻屬吏户禮兵刑工六科各都給事中一人左右
給事中一人給事中吏科四人户科八人禮科六人兵
科十人刑科八人工科四人六科掌侍從規諫稽察六
部百司之事凡制敕宣行大事覆奏小事署而頒之有
失封還執奏凡内外所上章疏下分類抄出參署付部
駮正其違誤吏科凡吏部引選則掌科同至御前請㫖
外官領文憑皆先赴科畫字内外官考察自陳後則與
各科具奏紏其不職者户科監光禄寺嵗入金榖甲字
等十庫錢鈔雜物與各科兼涖之皆三月而代内外有
陳乞田土隱占侵奪者紏之禮科監訂禮部儀制凡大
臣曽經紏劾削奪有玷士論者記録之以核贈謚之典
兵科凡武臣貼黄誥敕本科一人監視其引選畫憑之
制如吏科刑科每嵗二月下旬上前一年南北罪囚之
數嵗終類上一嵗蔽獄之數閲十日一上實在罪囚之
數皆憑法司移報而奏御焉工科閲試軍器局同御史
巡視節慎庫與各科稽查寶源局凡日朝六科輪一人
立殿左右珥筆記㫖凡題奏日附科籍五日一送内閣
備編纂(洪武中卓敬為給事中時制度未備諸王服乗/多僭敬奏論之上曰爾言是朕慮不及此永樂)
(時陳諤為給事中彈劾不避權貴常奏事/聲洪大聽者竦然帝毎見呼為大聲秀才)散騎常侍唐
制左散騎常侍二人掌規諷過失侍從顧問宋門下省
左散騎常侍掌規諫諷諭遼門下省有散騎常侍天祚
帝乾統中馬人望除左㪚騎常侍又别有常侍官金元
明皆不設
諫議大夫唐置四人掌諫諭得失侍從贊相徳宗建中
二年以諫議大夫一人為知匭使宋門下省有左諫議
大夫左司諌左正言掌規諫諷諭元祐八年詔執政親
戚不除諫官遼南面官左諫院有左諫議大夫𨽻門下
省金設諫院置左諫議大夫右諫議大夫左司諫右司
諫無所𨽻屬元無諫議大夫明洪武十三年設諫院置
左右司諫各一人左右正言各二人十五年又置諫議
大夫以兵部尚書唐鐸為之尋皆罷
起居郎唐制二人掌録天子起居法度秉筆隨宰相入
殿直二螭首後唐亦置起居郎天成二年以趙熈為起
居郎宋制門下省起居郎一人掌記天子言動御殿則
侍立行幸則從大朝會則立於殿下凡朝廷命令赦宥
禮樂法度損益因革賞罰勸懲皆書授著作官(元祐中/王巖叟)
(為起居舍人入侍邇英司馬康講洪範至又用三徳帝/曰只此三徳為更有徳巖叟退而疏曰陛下既能審而)
(問之必能體而行之三徳者人君之大本臣備職史官/敬已書之於冊以示萬世紹興中起居郎洪遵奏言臣)
(幸得以記注陪侍經幄伏聞元祐中起居舍人吕陶常/乞侯講讀臣僚再留奏事並許侍立以見講退猶且入)
(侍何由不許奏事乞下經筵所依講讀官例施行/於是詔起居郎舍人自今後許依講讀官奏事)遼南
面官門下省屬有起居舍人知起居注起居郎等官金
設記注院無所𨽻屬修起居注掌記言動明昌元年詔
毋令諫官兼或以左右衞將軍兼宣宗貞祐三年以左
右司首領官兼遂為定制元至元六年始置起居注掌
隨朝省臺院諸司凡奏聞之事悉紀録之至十五年改
為給事中遂為定制明起居注𨽻翰林院洪武九年置
起居注二人秩正七品後即省罷以翰林院史官兼攝
之凡國家大政及詔敕王言皆籍而記之以備實録
補闕拾遺自唐始置各六人(貞元中韋渠牟為右補闕/内供奉同列初輕之帝在)
(延英既對宰相多使中貴召渠牟於官次於是同輩始/注目矣元和中王源遷左補闕時典禁軍者不循法度)
(源上疏曰臺憲者紀綱之地府縣者責成之所設有罪/犯宜歸司存安有北軍勢重於南衙輦下權輕於仗内)
(乞還法司庶守職分帝可其請開成中以魏謩為左補/闕帝謂宰相曰太宗得魏徴採拾闕失弼成聖政今我)
(得魏謩於疑似之間必極匡□雖不敢希及貞觀之政/庶幾處於無過之地命授謩左補闕詔中書善為之詞)
(宣宗大中時右補闕陳嘏左拾遺王譜等上書諫遣中/使往羅浮山迎軒轅先生詔答云閲視來章深納誠意)
宋太宗端拱中改左右補闕為左右司諌左右拾遺為
左右正言所掌與諫議大夫同孝宗淳熈十五年兵部
侍郎林栗奏言諫諍之官尚有闕員居其位者往往分
行御史之職至於箴規闕失寂無聞焉願依唐制置拾
遺補闕左右各一員專掌諫諍不許紏彈從之以許深
父薛象先充其職班在監察御史上尋復省罷遼南面
官門下省有左補闕左拾遺二員(右補闕右拾/遺屬中書省)金諫院
有左右拾遺左右補闕皆無所𨽻屬元至元六年置左
右補闕至十五年改為左右侍儀奉御兼修起居注明
建文中罷六科左右給事中增設拾遺補闕至永樂中
仍置左右給事中革去拾遺補闕
典儀亦起於唐設二人其職領贊唱之節及殿廷版位
之次𨽻門下省宋制東西閤門不𨽻門下省東上閤門
使西上閤門使各三人副使各二人宣贊舍人十人祇
候十有二人掌朝會宴幸供奉贊相禮儀之事使及副
使承㫖禀命舍人傳宣贊謁祇候分佐舍人凡文武官
自宰臣宗室自親王外國使臣以下朝見謝辭皆掌之
視其品秩以為引班叙班之次贊其拜舞之節而紏其
違失若慶禮奉表則東上閤門掌之慰禮進名則西上
閤門掌之職與典儀同遼亦有東上閤門使副使供奉
官西上閤門使副使供奉官皆𨽻門下省金東上閤門
使二員副使二員僉事一員掌僉判閤門事西上閤門
使二員副使二員僉事一員掌贊導殿庭禮儀閤門祇
候二十五人通事舍人二員掌通班贊唱承奏勞問之
事𨽻宣徽院元侍儀司掌凡朝會即位冊后建儲奉上
尊號及外國朝覲之禮有左右侍儀通事舍人引進使
等官𨽻禮部明司儀署丞司賔署丞鳴贊序班等官掌
贊百官行禮及序班次皆𨽻鴻臚寺
城門郎掌宫殿城門之管鑰即古之衞尉至隋為城門
郎唐因之唐制城門郎四人掌京城皇城官殿諸門開
闔之節奉管鑰而出納之開則先外後内闔則先内後
外啓閉有時不以時則詣闔覆奏宋制置皇城司幹當
官七人無所𨽻屬以武功大夫以上及内侍都知押班
充掌宫城出入之禁令凡周廬宿衞之事宫門啓閉之
節皆𨽻焉每門給銅符二鐵牌一左符留門右符請鑰
鐵牌則請鑰者自隨以時參騐而啓閉之總親從親事
官名籍辨其宿衞之地以均其畨直人物偽冐不應法
則譏察以聞遼制北面御帳官有左右䕶衛司宿衞司
掌禁衞宿直太祖時未有城郭宫室之固而宿衞綦嚴
御帳之官職與城門郎等金亦無城門郎置左右宿直
將軍掌總領親軍凡宫城諸門衞禁并行從宿衞之事
始置八員大定二十九年置十員後又增至十一員𨽻
殿前都㸃檢司明初亦設城門郎洪武十八年革以門
禁鎻鑰銅牌命中軍都督府掌之
符寶郎即周之典瑞掌節及符璽厯代沿革不一至唐
為符寶郎唐制符寶郎四人掌天子八寶及國之符節
有事則請於内既事則奉而藏之大朝會則奉寶進於
御座行幸則奉以從焉大事出符則藏其左而班其右
以合中外之契兼以敇書小事則降函封使合而行之
凡命將遣使皆請旌節旌以顓賞節以顓殺宋制符寶
郎亦屬門下省掌外庭符寶之事禁中别有内符寶郎
徽宗大觀初八寶成詔依唐六典增置遼門下省有符
寶司興宗重熈初以耶律玦為符寶郎金符印圖書皆
掌於禮部不專設官元中統元年始置符寶郎二員掌
寶璽金銀符牌至大徳十一年陞為典瑞院置院使四
員同知二員簽院二員同簽院二員院判二員經厯二
員都事二員明初設符璽郎後改尚寶司卿一人少卿
一人司丞三人掌寶璽符牌印章而辨其所用寳二十
有四舊寳十有七(嘉靖十八年/增製者七)凡寳之用必奏請而待
發每大朝會本司官二員以寳導駕俟陞座各置寳於
案立待殿中禮畢捧寳分行至中極殿置案而出駕出
幸則奉以從焉嵗終移欽天監擇日和香物入水洗寳
於皇極門籍奏一嵗用寳之數凡請寳用寳捧寳隨寳
洗寳繳寶皆與内宫尚寳監俱凡金牌之號五以給勲
戚侍衞之扈從及班直者半字銅符之號四以給巡城
寺衞官廵者左半守者右半合契而㸃察焉令牌之號
六以給金吾諸衞及五城之警夜者銅牌之號一以稽
守卒牙牌之號五以察朝參祭牌之號三以給陪祀供
事執事官役雙魚銅牌之號二以肅直衞錦衣校尉之
正直者以餙光禄胥役之供事者符騐之號五凡親王
之藩及文武出鎮撫行人通使命者則給之御史出廵
察則給印事竣咸騐而納之稽出入之令而辨其數職
邇而任重也
𢎞文館唐髙祖武徳初始置後改為昭文館置詳正學
士講經博士校書等官掌校理圖籍穆宗長慶二年罷
詳正學士講經博士等官專以五品以上曰學士六品
以上曰直學士未登朝為直館宋制以秘書郎掌昭文
館圖籍以甲乙丙丁為部各分其類校書郎四人正字
二人掌校讐書籍判正訛謬𨽻秘書監遼南面官昭文
館置直學士無所𨽻屬金𢎞文院無所𨽻屬置知院同
知校理掌校譯經史元文宗天厯二年置藝文監專以
國語敷譯儒書及儒書之合校讐者俾兼治之太監二
員掌檢校書籍事少監二員同檢校書籍事監丞二員
參檢校書籍事又置監書博士二員品定書畫擇朝臣
之博識者為之藝林庫提㸃一員大使一員副使一員
掌藏貯書籍明洪武三年置𢎞文館以明鉉為學士又
命劉基危素王本中睢稼皆兼𢎞文館學士未幾罷宣
宗宣徳間復建𢎞文閣於思善門右以翰林學士楊溥
掌閣印尋併入文淵閣
　　中書省
中書省之名起於魏晉厯朝官屬沿革不一唐初改為
西臺及鳳閣又改為紫㣲令繼仍復為中書省至宋沿
唐之舊置中書省掌進擬庶務宣奉命令行臺諫章疏
羣臣奏請興創改革及内外無法式事應取㫖事凡除
省臺寺監長貳以下及侍從職事官外任監司節鎮知
州軍通判武臣遥郡横行以上除授皆掌之凡命令之
禮有七曰冊書曰制書曰誥命曰詔書曰敇書曰御札
曰敕牓皆承制畫㫖以授門下省令宣之侍郎奉之舍
人行之留其所得㫖為底大事禀奏得㫖者為畫黄小
事擬進得㫖者為録黄凡事干因革損益而非法式所
裁者論定而上之諸司傳宣特㫖承報審覆然後行下
設官十有一令侍郎右散騎常侍各一人舍人四人右
諫議大夫起居舍人右司諫右正言各一人遼太祖始
置政事省建設官屬重熙十三年改為中書省置中書
令大丞相左右丞相知中書省事中書侍郎同中書門
下平章事參知政事堂後官主事守當官令史中書舍
人右諫議大夫補闕拾遺等官金太宗天會四年詔循
宋遼之舊建三省之制未幾至海陵正隆元年即罷中
書省止置尚書省元中書省有中書令一員左右丞相
各一員居令之次平章政事四員貳於丞相以理政務
左右丞各一員參政二員皆副丞相者其屬有參議左
右司郎中等官又置行中書省掌國庶務統郡縣鎮邉
鄙與都省為表裏國初有征伐之後分任軍民之事皆
稱行省未有定制中統至元間始分立行中書省因事
設官不必備皆以省官出領其事其丞相皆以宰執行
某處省事繋銜其後嫌於外重改為某處行中書省凡
錢糧兵甲屯種漕運軍國重事無不領之每省丞相一
員平章二員右丞一員左丞一員參知政事二員所屬
有郎中員外郎都事等官其丞相或置或不置尤慎於
擇人至正十一年置中書分省於濟寧十二年置中書
分省於彰徳率以中書省官出掌之明洪武元年承前
代制設中書省置左右丞相平章政事左右丞參知政
事以統領衆職其屬官有左右司郎中員外郎都事檢
校照磨管勾參議府參議參軍斷事官斷事經厯知事
等官十三年罷中書省盡革其官屬繼以翰林春坊等
官參預機務遂名内閣贊理政務宣揚徳意同於古之
中書省焉
　　中書令(侍郎/史官)　(舍人/主書)　(通事舍人/)　(集賢學士/)
中書令漢武帝初置出納帝命掌尚書奏事盖周官内
史之任唐天寳中改為右相至徳初復為中書令掌佐
天子執大政而總判省事凡王言之制有七曰冊書立
皇后皇太子封諸王臨軒冊命則用之二曰制書大賞
罰赦宥慮囚大除授則用之三曰慰勞制書褒勉贊勞
則用之四曰發敕廢置州縣增減官吏發兵除免官爵
授六品以上官則用之五曰敇㫖百官奏請施行則用
之六曰論事敕書戒約臣下則用之七曰敕牒隨事承
制不易於舊則用之皆宣署申覆然後行焉大祭祀則
相禮親征纂嚴則戒飭百官臨軒冊命則讀冊若命於
朝則宣授而已冊太子則授璽綬凡制詔文章獻納以
授記事之官至徳以後其職常闕(至徳以後郭子儀進/拜中書令厯二十四)
(考以身繋天下安危又裴度拜中書令上已曲江宴集/唯度不赴帝因賜以詩後徙東都留守仍加中書令銜)
(自後授是職者唯崔/圎李晟渾瑊而已)五代時中書令之職常闕非有大
功勲者不授後唐以安重誨王晏球為中書令晉以桑
維翰趙瑩拜中書令漢隱帝乾祐時以趙在禮為中書
令周以馮道為中書令皆宰臣之崇秩也宋制中書令
掌佐天子議大政授所行命令而宣之祀大神祇則升
壇享宗廟則升阼階而相其禮臨軒冊命則讀冊建儲
則升殿宣制持冊及璽綬以授太子大朝會則詣御坐
前奏方鎮表及祥瑞未嘗真拜以他官兼領者不預政
事然止曹佾一人餘皆贈官元豐後以右僕射兼中書
侍郎行令之職别置侍郎以佐之南渡以後置左右丞
相省令不置遼太祖時以韓延徽為政事令(中書省初/名政事省)
(詳見/前)天顯初以韓知古為中書令金自正隆元年罷中
書省後無中書令之官元以中書令為極尊重之官銀
印典領百官會决庶務太宗以相臣為之(時耶律楚材/為中書令事)
(無鉅細皆/令先白之)世祖以皇太子兼之至元十年立皇太子行
中書令成宗大徳十一年以皇太子領中書令仁宗延
祐三年復以皇太子領中書令置屬監印二人明自洪
武十三年罷中書省後設内閣大學士掌獻可替否票
擬批答以平允庶政凡遇大典禮大政治九卿科道官
會議已定則按典制相機宜裁量其可否斟酌入告頒
詔則捧授禮部會敇則稽其由狀亦中書令之職也中
書侍郎起於魏沿及唐制設二人掌貳令之職朝廷大
政參議焉臨軒冊命為使則持冊書授之四夷來朝則
受其表疏而奏之獻贄幣則受以付有司開元中為紫
㣲侍郎大厯五年乃復為中書侍郎率以宰臣兼之(元/和)
(中裴度為中書侍郎先是宰臣歸私第百官不敢及門/度以方討不庭宰臣宜日接多士冀有所聞因奏請私)
(家通賔客帝/方屬意許之)五代時拜中書侍郎者即為宰相宋制中
書侍郎掌貳令之職參議大政授所宣詔㫖而奉之凡
大朝會則押表及祥瑞案臨軒冊命則押冊引案以所
奏文及冊書授令外藩來朝則奏其表疏以贄幣付有
司南渡後復置參知政事省中書侍郎不置遼南面官
中書省有中書侍郎道宗夀隆初以韓資讓為中書侍
郎金罷中書省後無中書侍郎元中書省有左右丞相
平章政事左右丞參政等官其職皆貳於令佐令理庶
政凡軍國大事皆預參决即宋之中書侍郎也明無此
官
中書舍人晉官厯代皆有此職唐制中書舍人六人掌
侍進奏參議表章凡詔㫖制敕璽書冊命皆起草進畫
既下則署行其禁有四一曰漏洩二曰稽緩三曰違失
四曰忌誤制敇既行有誤則奏改之大朝會諸方起居
則受其表狀大㨗祥瑞百寮表賀亦如之冊命大臣則
使持節讀冊命將帥有功及大賔客則勞問與給事中
及御史三司鞫冤滯百司奏議考課皆預裁焉以乆次
者一人為閣老判本省雜事又一人知制誥専進畫給
食於政事堂其餘分署制敕以六人分押尚書六曹佐
宰相判案同署乃奏唯樞密遷授不預至徳初以他官
知中書舍人事兵興急於權便政去臺閣决遣皆由宰
相自是舍人不復押六曹之奏寳應元年以中書舍人
為理匭使會昌末李徳裕建議臺閣常務州縣奏請復
以舍人平處可否大中時皆選尚書郎為之(長慶時韋/處厚為中)
(書舍人時帝不親政務處厚以既居納誨之地宜有以/啟道性靈乃詮擇經義雅言以類相從為二十卷謂之)
(六經法言獻之又郗髙卿為中書舍人處事不回為宰/相元載所忌魚朝恩署牙將李琮為兩街功徳使琮暴)
(横於銀臺門毁辱京兆尹崔昭髙卿立詣元載抗論請/速論奏載不從髙卿遂以疾辭居東洛清名髙節稱於)
(天下敬宗初登極拜路隨為中書舍人有以金帛謝除/制者必叱而却之曰吾以公事接私財耶終無所納會)
(昌中封敖以學士拜中書舍人敖搆思敏速語近而/理勝不務竒澁嘗草賜陣傷將詔稱㫖因賜宫錦)後
唐置中書舍人長興中以陳義為中書舍人冊公主於
太原晉天福五年詔依唐六典例置中書舍人掌侍奉
進奏參議表章凡詔㫖制敇璽書冊命皆按故事起草
進畫既下則署而行之并詔翰林學士院公事宜并歸
中書舍人周亦置中書舎人或兼知貢舉(時王延為中/書舍人權知)
(貢舉有崔頎者協之子也來應進士延將入貢院舊相/盧文紀素與協不睦謂延曰舍人以謹厚聞於時當求)
(實才以副公望慎毋以名下取士也延過而嗤曰盧公/之言為崔頎也縱與其父不悦何至此耶卒以頎登甲)
(科其仁而/徇公如此)宋制中書省舍人四人(舊六/人)掌行命令為制
詞分治六房隨房當制事有失當及除授非其人則論
奏封還詞頭(時制拜中書舍人者詔試之再授元祐七/年以起居郎楊景畧左司郎中錢勰並為)
(中書舍人免試二人奉使髙麗方還在道並擢之又除/起居舍人蘇軾直龍圖閣劉攽為中書舍人並免試時)
(曾肇為中書舍人門下侍郎韓維面奏范百禄所為不/正黜維知鄧州肇不草制兩上章論之又洪适除中書)
(舍人内直如故方羽檄交馳書詔填委或夜召或細札/咨訪适獨當内外制時時奉詔言事多契帝心始有大)
(用之意又王巖叟除中書舍人滕元發自太原易許昌/巖叟封還詞頭言今以走馬承受一言便易詞頭此風)
(寖長非委任安邉之福命遂寢又林大中遷中書舍人/風裁如臺中時韓侂胄來見大中接之無他語使人通)
(問因願納交又笑却之彭龜年抗論侂胄甚切冇㫖龜/年除職與郡大中在西掖與樓鑰連名上疏又同繳奏)
初太祖建隆時為所遷官實不任職復置知制誥及直
舍人院主行詞命與學士對掌内外制凡有除拜中書
吏赴院納詞頭其大除拜亦有宰相召舍人面授詞頭
者若大誥命中書并敇進入從中而下餘則發敇官受
而出之元豐六年詔中書省置㸃檢房令舍人通領元
祐元年詔舍人各簽諸房文字其命詞則輪日分草九
月詔暫時闕官依門下尚書省例送本省官兼權紹聖
四年蹇序辰請自今命詞以元行遣文書同檢送兩制
舍人從之建炎後同他官兼攝者則稱權舍人資淺者
為直舍人院遼南面官中書省有中書舍人院道宗咸
雍三年以馬鉉為中書舍人金罷中書省後無中書舍
人其時一應制誥詞命皆以翰林學士承㫖及待制為
之元中書省無中書舍人明中書舍人屬内閣掌制誥
詔令及一切機密文書凡大朝會則侍班東宫令節朝
賀則導駕侍班於文華殿冊封宗室則充副使大祀南
郊則隨駕而供事員無正貳印用年深者掌之洪武七
年初設直省舍人十人秩從八品𨽻中書省九年為中
書舍人改正七品尋又改從七品十年與給事中皆𨽻
承敇監建文中革中書舍人改為侍書入文翰館𨽻翰
林院永樂時復舊制尋設中書科署於午門外定設中
書舍人二十人(其恩廕帶俸/者不在額内)宣徳間内閣置誥敕制敕
兩房皆設中書舍人嘉靖二十年選各部主事大理寺
評事帶原銜直誥敕制敇兩房四十四年兩房員缺命
吏部考選舉人為中書舍人初永樂時命内閣學士典
機務詔冊制誥皆屬之而謄付繕正皆中書舍人入辦
事竣輒出宣徳初始選能書者處於閣之小西房謂之
西制敕房而諸學士掌誥敕者居閣東具稿付中書繕
進謂之東誥敕房及英宗正統後學士不能視誥敕内
閣悉委於中書序班譯字等官於是内閣又有東誥敕
房其直文華武英兩殿供御筆札者初為内官職繼以
中書分直後亦專舉能書者舍人有兩途由進士部選
者得遷科道部屬其直兩殿兩房舍人不必由部選自
甲科監生生儒布衣能書者俱可為之不由科甲者初
授序班及試中書舍人不得遷科道部屬後雖加銜九
列仍帶銜辦事(洪武中以宋璲為中書舍人濂次子也/工書法真行草篆俱入能品時人稱為)
(威鳳翀霄祥雲捧日又宣嗣宗為中書舍人時宣宗幸/内閣以銀錢撒地令諸從官競取嗣宗俟諸臣取畢徐)
(拾一文英宗天順中盧儒博學能文以薦舉授中書舍/人嘗在翰林院奉命撰雪賦甚急儒援筆立就一時驚)
(嘆/)
通事舍人之名起於後魏唐時掌通奏引納辭見承㫖
宣勞設十六人皆以善辭令者為之𨽻四方館而文屬
中書省至宋置客省引進使副使各二員掌國信使見
辭宴賜及四方進奉外藩朝覲貢獻之儀受其幣而賔
禮之還則頒詔書授以賜予宰臣以下節物則視其品
秩以為等使闕則引進四方館閤門使副互權此即通
事舍人之職大觀元年詔客省四方館不𨽻臺察欽宗
靖康元年詔客省引進司四方館西為殿庭應奉同𨽻
中書省遼南面官通事舍人院有通事舍人統和七年
以李琬為通事舍人屬門下省不𨽻中書省金有閤門
通事舍人二員掌通班贊唱承奏勞問之事𨽻宣徽院
元世宗至元十二年置通事舍人十四員凡大典禮皆
掌之三十年減通事舍人七員為侍儀舍人英宗至治
元年增置通事舍人六員侍儀舍人四員𨽻禮部明設
提督四譯館掌外國來朝貢者通譯其語言文字以國
子監生及官民子弟委官教肄充譯字生通事初隸翰
林院孝宗宏治七年始增設太常寺卿少卿各一員為
提督遂改隸太常寺嘉靖中裁卿止少卿一人
集賢殿書院置於唐開元中及至徳二年置大學士貞
元元年置編録官四年罷大學士八年罷校理置校書
四人正字二人元和二年復罷校書正字四年集賢御
書院學士直學士皆用五品如開元故事以學士一人
年髙者判院事非登朝官者為校理餘皆罷宋為集賢
院以宰相一人充大學士以給諫卿監以上充學士以
朝官充修撰以京官以上充直院校理皆無常員掌古
今經籍圗書國史實録天文厯數之事職事與昭文館
同政和五年詔秘書省殿以右文為名改集賢殿修撰
為右文殿修撰屬秘書省遼無集賢殿置宣政殿觀書
殿昭文館崇文館乾文閣有大學士直學士學士等官
金貞祐五年置集賢院設知院哀宗正大元年以吏部
郎中馬璘為知集賢院官又有同知集賢院司儀官諮
議官皆無常員元集賢院掌提調學校徵求隠逸召集
賢良凡國子監元門道教陰陽祭祀占卜祭遁之事悉
隸焉至元二十二年置大學士三員學士一員直學士
二員典簿一員大徳十一年置院使六員武宗至大四
年罷之後定制置大學士五員學士二員侍讀侍講學
士各二員直學士三員官屬有經厯都事待制修撰管
勾承發架閣庫等官中統初與翰林國史同一官署及
至元二十二年始特置院時許衡以集賢館大學士兼
國子祭酒教國子與䝉古大姓四集賽人員大學士品
秩特重焉(至元中程鉅夫為集賢直學士奉詔求賢於/江南鉅夫薦趙孟頫等二十餘人皆擢置臺)
(憲及文學之職還朝拜集賢學士又李泂為承制學士/既為帝所知遇乃著書曰輔治篇以進帝嘉納之時詔)
(修經世大典泂方卧疾即強起曰此大制作也吾豈可/以不預力疾同修書成進奏謁告以歸至正中汪澤民)
(預修遼金宋三史書成遷集賢直學士未兩月即移出/告老大學士和尚曰集賢翰林實養老尊賢之地先生)
(何為遽去願少留以副上意澤民謂以/布衣叨榮三品志願足矣遂致仕歸)明太祖吳元年
五月初置禮賢館尋即罷革設翰林院
史官古官唐屬中書省元和六年宰相裴垍建議登朝
官領史職者為修撰以官髙一人判館事未登朝官皆
為直館大中八年廢史館直館二員增修撰四人分掌
四季至宋設國史實録院置提舉國史監修國史提舉
實録院修國史同修國史史館修撰同修撰實録院修
撰同修撰直史館編修官檢討官校勘檢閲校正編校
官等員紹興三年詔置國史院修神宗哲宗實録以從
官充修撰以左僕射吕頥浩提舉國史右僕射朱勝非
監修國史四年置直史館及檢討校勘各一員五年置
修撰官三員校勘官無定員是時國史實録皆寓史館
未有置此廢彼之分九年修徽宗實録詔以實録院為
名仍以宰臣提舉以從官充修撰同修撰餘官充檢討
無定員明年以未修正史詔罷史館官吏併歸實録院
二十八年實録書成詔修三朝正史復置國史院以宰
臣監修侍從官兼同修餘官充編修明年詔國史院以
宰臣提舉置修國史同修國史共二員編修官二員又
置都大提舉諸司官承受官諸司官各一員以内侍省
官充孝宗隆興元年以編修聖政所併歸國史院命起
居郎胡銓同修國史二年𠫭政錢習禮權監修國史乾
道元年参政虞允文權提舉國史皆前所未有二年詔
置實録院修欽宗實録其修撰檢討官以史院官兼領
四年詔修欽宗正史以右僕射蔣芾提舉四朝國史增
置編修三員淳熈三年特命李燾以秘書監權同修國
史權實録院同修撰四年專置史院十五年四朝國史
成詔罷史院復開實録院修髙宗實録置修撰四員檢
討官六員為額寧宗嘉泰元年開實録院修光宗實録
二年復開國史院自是國史與實録院並置其外又設
編修敇令置提舉同提舉詳定刪定等官掌裒集詔㫖
纂類成書率以宰相及侍從等官兼之遼南面官置國
史院有監修國史史館學士史館修撰修國史等官重
熙中耶律谷欲奉詔與林牙耶律庶成蕭韓家奴編纂
遼國上世事蹟及諸帝實録金設國史院初以諫官兼
其職明昌元年始詔諫官不得兼修國史置監修國史
官掌監修國史事修國史官掌修國史判院事同修國
史二員編修官八員檢閲官十員外置修遼史刋修官
一員編修官三員元制翰林兼國史院中統時未立官
署至元元年始置至元統時以右丞相參知政事等官
充之至正三年詔修宋遼金三史以右丞相托克托為
都總裁四年以阿魯圖代托克托為右丞相兼總裁明
以翰林院修撰編修檢討為史官掌修國史凡天文地
理宗潢禮樂兵刑諸大政及詔敕書檄批答王言皆籍
而記之以備實録國家有纂修著作之書則分掌考輯
撰述之事凡記注起居編纂六曹章奏謄黄冊封等咸
充之洪武十八年改為文史館後又復為翰院
主書晉官隋加令史唐除之至宋制中書省有録事主
事令史書令史守當官共四十三人遼中書省置令史
道宗咸雍三年耶律儼為中書省令史金元明皆無是
官
　
　
　
欽定續通典卷二十五
欽定四庫全書
欽定續通典卷二十六
　職官
　　尚書上
　　尚書省(並總論尚書/)
尚書省事無不總所以領紀綱熈庶績百寮所統屬王
命所出納也唐制尚書省典領百官管屬吏户禮兵刑
工六部尚書庶務皆㑹决焉凡上之逮下其制有六一
曰制二曰勅三曰册天子用之四曰令皇太子用之五
曰教親王公主用之六曰符省下於州州下於縣縣下
於鄉下之達上其制有六一曰表二曰狀三曰牋四曰
啓五曰辭六曰牒諸司相質其制有三一曰闗二曰刺
三曰移凡授内外百官之事皆印其發日為程一曰受
二曰報諸州計奏達京師以事大小多少為之節凡符
移闗牒必遣於都省乃下天下大事不决者皆上尚書
省凡制勅計奏之數省符宣告之節以嵗終為斷尚書
令一人左右僕射左右丞各一人肅宗至徳以後其職
常闕左右郎中員外郎各一人都事六人主事六人至
宋而列於門下中書兩省之後有法式事上門下省審
覆其權較前代已輕矣宋制尚書省掌施行制命舉省
内綱紀程式受付六曹文書聴内外辭訢奏御史失職
攷百官庶府之治否以詔廢置賞罰曰吏部曰戸部曰
禮部曰兵部曰工部曰刑部皆𨽻焉凡天下之務六曹
所不能與奪者總决之應取裁者隨所𨽻送中書省樞
宻院事有成法則六曹準式具鈔令僕射丞檢察簽書
送門下省畫聞審察吏部文武官注擬及封爵承襲賜
勲定賞之事朝廷有疑事則集百官議其可否凡更改
申明勅令格式一司條法則議定以奏覆太常考功諡
議亦如之季終具賞罰勸懲事付進奏院頒行於天下
大祭祀則警戒執事官設官九令左右僕射左右丞左
右司郎中員外郎各一人神宗元豐四年詔尚書都省
及六曹各輪郎官一員宿直五年詔得㫖行下並用劄
子哲宗紹聖元年詔在京官司所受傳宣内降隨事申
尚書省或樞宻院覆奏二月詔尚書省彈奏六察御史
糾不當者理宗寳祐元年罷尚書省以呈白房代之遼
南面官尚書省有尚書令左右僕射左右丞左右司郎
中員外郎等官金尚書省總領六部尚書為端揆首席
自正隆元年罷中書門下兩省政務專歸尚書省職隆
權重幾同於古之尚書省矣設官十五尚書令一員左
右丞相二員平章政事二員叅知政事二員左右司郎
中二員左右司員外郎二員都事四員其官屬有尚書
省祗候郎君架閣庫管勾同管勾堂食公使酒庫使副
使直省局局長副局長管勾尚書省樂工等官又設行
臺尚書省凡官品皆下中臺一等始自太宗天㑹元年
封劉豫為蜀王置行臺尚書省於汴以後大名路撫州
北京婆速路上京益都陜西河北東平平陽邳州京兆
衛州鞏昌閺鄉京東路陜州京東山東路鄧州徐州陳州
皆置行省焉因事設官官不必備元尚書省罷而復置
置而旋罷自世祖至元七年罷制國用使遂立尚書省
以阿合馬麥术丁等為之舊制銓選各官吏部按資品
呈尚書省由尚書省咨中書省然後聞奏是時不由部
擬不闗白中書以尚書省奏定條畫頒天下尋併入中
書省二十四年仍立尚書省以僧格特穆爾為平章等
官詔天下除行省與中書議行餘並聴尚書省從便以
聞向宣勅尚由中書至是併歸尚書省其權至重二十
八年罷之成宗大徳十一年詔復立尚書省分理財用
仍令自舉官屬政務皆從宜處置併勅尚書省事務繁
重諸司有才識明達者併從尚書省選任樞宻院御史
臺及諸有司毋輒奏用是時中書省與樞宻院皆無權
職焉仁宗即位即罷之明不置尚書省設四部屬中書
省分掌錢榖禮儀刑名營造之事太祖洪武元年始置
六部設尚書侍郎郎中員外郎主事仍𨽻中書省是時
政事皆由中書省出尚書待申覆於中書省十三年革
中書省盡分其政於六部而尚書之權始重孝武兩朝
機務悉掌於内閣尚書漸輕至世宗以後部臣竟聴命
於内閣矣自成祖永樂元年以北平為北京置北京行
部尚書二人侍郎四人其屬置六曹清吏司後又分置
六部各稱行在某部十八年定都北京罷行部及六曹
以六部官屬移之北不稱行在其留南京者加南京字
仁宗洪熈元年復置各部官屬於南京去南京字而以
在北京加行在字仍置行部宣宗宣徳三年復罷行部
英宗正統六年於北京去行在字於南京仍加南京字
遂為定制南京部臣政權不屬職事髙簡為人臣養望
之地非古之行尚書省也
　　録尚書
録尚書自隋已無宋遼金元明皆無之
　　尚書令
唐自太宗為秦王時曽任尚書令髙宗龍朔後即廢此
職至代宗廣徳二年以郭子儀勲業隆髙進拜尚書令
懇辭不聽詔趣詣省視事並勅射生五百騎執㦸寵衛
子儀確讓奏言太宗嘗踐此官故累聖曠不置員皇太
子為雍王定闗東乃得授詎可猥私老臣隳大典且用
兵以來僭賞者多至身兼數官冒進無恥今作法審官
之時從老臣始帝不獲已許之具以所讓付史官自是
之後終無拜此官者宋制尚書令掌佐天子議大政奉
所出命令而行之其屬有六曹凡庶務皆㑹而决之凡
官府之紀綱程式無不總焉大事三省統議則同執政
官合班小事尚書省獨議則同僕射丞分班論奏若事
由中書門下而有失當應奏者亦如之與三師三公侍
中中書令俱以册拜自建隆以來不除惟親王元佐元
儼以使相兼領不與政事徽宗政和二年詔尚書令太
宗皇帝曽任今宰相之官已多不須置然是時説者謂
為令者唐太宗宋太宗未嘗任此係時相蔡京不學之
過宣和七年詔復置令亦虚設其名無有置者南渡後
並省不置遼尚書省有尚書令景宗保寧中以蕭思温
為尚書令金尚書令為最尊之官總領紀綱儀刑端揆
統屬六部尚書金印駞紐世宗大定九年除拜李石為
尚書令詔曰太后兄弟惟卿一人故命領尚書事軍國
大事涉於利害議其可否細務不煩卿也是時尚書令
不輕授張浩以舊官完顔守道以功徒單克寧以顧命
他罕有授者元尚書省置罷不常其置省時設丞相二
人平章二人參政二人武宗至大二年立尚書省詔太
子兼尚書令飭百官有司振紀綱重名器夙夜以赴事
功至四年即罷不設尚書省無尚書令
　　僕射(左右丞/)　(左右司郎中/)　(員外郎附/)
左右僕射唐制各一人掌統理六官為令之貳令闕則
總省事劾御史糾不當者徳宗興元以後率以左右僕
射為宰相(貞元三年以左僕射張延賞同中書門下平/章事九年以右僕射賈躭同中書門下平章)
(事文宗太和元年以左僕射王播同中書門下平章事/開成四年以右僕射李徳裕同中書門下平章事武宗)
(會昌二年以右僕射李紳同中書門下平章事懿宗咸/通二年以左僕射杜悰同中書門下平章事昭宗天復)
(三年以右僕射裴樞/同中書門下平章事)宋制左右僕射掌佐天子議大政
貳令之職與三省長官皆為宰相之任大祭祀則掌百
官之警戒視滌濯告潔贊玉幣爵坫之事自官制行不
置侍中中書令以左僕射兼門下侍郎右僕射兼中書
侍郎行侍中中書令職事(哲宗元祐中范純仁為右僕/射務以博大開上意忠厚革)
(士風又司馬光為左僕射既而詔免朝覲許乗肩輿三/日一入省每過闕廷衛士皆以手加額又李沆為右僕)
(射日取四方水旱盜賊之事奏之王旦以為細事不足/煩帝聴沆曰人主少年當使知四方艱難不然恐留意)
(聲色也達者/服其逺見)政和中詔曰昔我神考訓迪厥官有司不
能奉承仰惟前代以僕臣之賤充宰相之任可改左僕
射為太宰右僕射為少宰欽宗靖康元年詔依元豐舊
制復為左右僕射南渡後置左右丞相省僕射不置遼
尚書省置左右僕射大祖神册三年以韓知古為左僕
射太宗㑹同元年以烈束為右僕射太祖初以康黙記
為左尚書金尚書省不設僕射置左丞相右丞相各一
員平章政事二員即為丞相掌輔天子平章萬機佐尚
書令統領庶政職與古之僕射同元置尚書省時有丞
相平章叅政等官無僕射之職明亦無僕射之官
左右丞唐制各一人掌辨六官之儀劾御史舉不當者
左丞總吏戸禮三部右丞總兵刑工三部貞元九年盧
邁以尚書右丞同中書門下平章事太和四年宋申錫
以尚書右丞同中書門下平章事宋制左右丞掌參議
大政通治省事以貳令僕射之職僕射輪日當筆遇假
故則以丞權當筆知印大祭祀酌獻薦饌進熟則受爵
酒以授僕射舊班六曹尚書下官制行升其秩為執政
元豐五年詔左右僕射丞合治省事南渡後復置叅知
政事省左右丞不置遼尚書省置左丞右丞金尚書省
置左丞右丞各一員叅知政事二員為執政官為宰相
之貳佐治省事元至元二十四年立尚書省置左右丞
各一人二十八年即罷至大二年復立尚書省置左右
丞各一人四年即罷後不復置明不設尚書省無左右
丞
左右司郎中左右司員外郎唐制各一人為丞之貳初
置驛百人乘傳送符至徳後廢宋制尚書省有左右司
郎中左右司員外郎各一人(所掌見宰/相官屬)髙宗建炎三年
詔減左右司郎官二員四年仍置四員遼尚書省置左
右司郎中左右司員外郎金尚書省左右司郎中各一
員左右司員外郎各一員(所掌詳宰/相官屬)元尚書省廢置不
常官屬少見其中書省有左司郎中二員員外郎二員
右司郎中二員員外郎二員(所掌詳宰/相官屬)明置中書省時
有左右司郎中左右司員外郎洪武十三年罷中書省
後即不置
　　厯代尚書
唐承隋制分為吏部戸部禮部兵部刑部工部為六部
每部尚書一人共六人皆屬於尚書省𤣥宗天寳十一
載改吏部曰文部兵部曰武部刑部曰司憲至徳二載
復舊宋承唐制分吏部戸部禮部兵部刑部工部為六
部每部尚書一人共六人元豐以前皆以他官判部事
官制行始令每部尚書一人各掌其事元祐時六曹皆
置權尚書以處未應資格之人南渡後六部長貳互置
惟吏部尚書不省亦惟吏部官階獨崇於别部焉(吏部/以金)
(紫光禄大夫换授戸禮兵刑/工以銀青光禄大夫换授)遼南面官六部各有尚書
員數不可考(按遼史百官志紀六部職名總目祗載開/泰元年見吏部尚書劉績他部俱不詳載)
(是時六部為南面之官其職分皆倣唐制大約六部皆/置尚書而史僅載某部尚書某人以實之者殆修遼史)
(時已無/可考也)金制吏部户部禮部兵部刑部工部為六部各
置尚書一人共六人元制吏部户部禮部兵部刑部工
部為六部每部置尚書三人共十八人較前代為獨多
自中統迨至元中増損不一中統元年以吏戸禮為左
三部置尚書二人兵刑工為右三部置尚書二人至元
元年以吏禮自為一部置尚書三人分立戸部置尚書
三人以兵刑自為一部置尚書四人分立工部置尚書
四人五年又合為吏禮部尚書仍二人分立戸部尚書
一人合兵刑部置尚書二人其工部如舊十三年分置
吏部置尚書七人戸部増尚書一人别立禮部置尚書
一人别立兵部置尚書一人刑部置尚書一人工部置
尚書二人十九年裁吏部尚書二人二十八年定六部
尚書員額各二人繼即加増一人自後每部各置三人
遂為定制以後不易明制分吏部戸部禮部兵部刑部
工部為六部各部置尚書一人景帝景泰中吏部嘗設
二尚書至英宗天順初復罷其一别立總督倉場户部
尚書一人(宣徳中始命官專理糧儲不治部事其/後或用尚書或用侍郎具户部尚書篇)提督
團營兵部尚書一人(景泰中始設是官其後/廢置具兵部尚書篇)或置或罷
沿革不一南京仍置吏部戸部禮部兵部刑部工部六
部每部尚書一人(兵部尚書帶/叅贊機務銜)事權不屬職位髙簡惟
六部中最重吏部以其表率百寮進退庶官銓衡重地
其禮數殊異無與並者成祖永樂初選翰林官入直内
閣其後大學士楊士竒等加至三孤兼尚書銜其品叙
總列吏部尚書蹇義夏原吉下孝宗𢎞治六年内宴大
學士邱濬遂以太子太保禮部尚書居太子太保吏部
尚書王恕之上自後由侍郎詹事入閣者班皆在六部
尚書上矣
　　厯代郎官
唐制尚書省郎中二人員外郎二人六曹郎中二十四
人員外郎二十五人宋尚書省左右司郎中各一人左
右司員外郎各一人建炎三年詔減左右司郎官兩員
四年復舊孝宗乾道七年復添置右司郎官二人六曹
郎中二十七人員外郎二十七人時以郎官為重任詔
非曽任監司不除郎官郡守以上資任者為郎中通判
以下資序者為員外郎除授皆視寄禄官髙一品以上
者為行下一品者為守下二品以上者為試自是館學
寺監臣拘礙資格遷除不行郎曹闕員但得兼攝旋即
外補間有不次擢用者則自二著躐升二史以至從列
其自外召至為郎則資給已髙曽不數月必序進卿少
而郎有正員者益少矣遼南面官尚書省有左右司郎
中左右司員外郎(按遼南面官六部當皆有郎中員外/郎而史未詳就所載者劉輝道於大)
(安時為禮部郎中王景運于開泰時為禮部員外郎崔/祐於統和時為虞部郎中則知六部之皆設是官矣)
金尚書省左右司郎中左右司員外郎(詳見/前)六曹郎中
八人員外郎増省不一海陵貞元二年定左右郎官宫
中出身並進士内史三色人内通選三年又定以監察
御史相應人取次禀奏不復擬注元尚書省左右司郎
中各二人左右司員外郎各二人六曹郎中十二人員
外郎共十三人明初設中書省有左右司郎中左右司
員外郎洪武十三年罷中書省後盡革六部郎中四十
二人員外郎四十二人南京六部郎中四十二人員外
郎十八人
　　厯代都事主事令史
唐制尚書省都事六人掌受事發辰察稽失監印給紙
筆宋尚書省都事三人遼無此官金尚書省左右司都
事(詳見/前)都元帥府都事一人樞宻院都事一人皆掌受
事付事兼知宿直之事元中書省左右司都事各二人
共四人樞宻府都事四人大都督府都事二人行御史
臺都事二人大宗正府都事二人大司農司都事二人
宣政院都事四人宣徽院都事三人大禧宗禋院都事
二人太常禮儀院都事一人典瑞院都事二人太史院
都事一人太醫院都事一人侍正府都事一人通政院
都事一人都䕶府都事一人大都留守司都事二人行
中書省都事二人皆為所司首領明初中書省有都事
洪武十三年罷中書省後革去都察院都事一人五軍
都督府毎府都事一人南京都察院都事一人五軍都
督府每府都事一人各省布政司都事一人各省都指
揮使司都事一人留守司都事一人皆為所司首領掌
受發文移
唐制尚書省主事六人吏部主事四人司封主事四人
司勲主事四人考功主事三人戸部主事四人度支主
事二人金部主事三人倉部主事三人禮部主事二人
祠部主事二人膳部主事二人主客主事二人兵部主
事四人職方主事二人駕部主事二人庫部主事二人
刑部主事四人都官主事二人比部主事四人司門主
事二人工部主事三人屯田主事二人虞部主事二人
水部主事二人凡尚書省吏部考功禮部主事其秩悉
髙於諸司主事宋尚書省主事六人吏部司勲主事一
人遼樞宻院有戸房主事中書省有主事官尚書省無
金吏部主事四人掌知管差除校勘行止分掌封勲資
考之事惟選事則通署及掌受事付事檢勾稽失省署
文牘兼知本部宿直檢校架閣熈宗皇統四年六部主
事始用漢士人世宗大定三年用進士非特㫖不得授
章宗承安五年増女直主事一人戸部主事五人女直
司二人通掌尸度金倉等事漢人司三人同員外郎分
掌曹事兼提控編附條格管勾架閣等事禮部主事二
人兵部主事二人宣宗貞祐五年以承發司管勾兼之
刑部主事二人工部主事二人貞祐五年以主事兼同
管勾元吏部主事三人戸部主事八人禮部主事二人
兵部主事二人刑部主事二人工部主事五人各部皆
以主事為首領官明初每部設主事司務各四人為首
領官有主事印洪武二十九年改主事為司官乃專以
司務為首領每部各設二人凡六部主事缺出率以進
士選用(按主事一官自唐宋以來或為首領官或與吏/令史同職自洪武時改為司官乃與郎官並列)
(故明代主事員額分/載於六部各司之下)
唐制三省六部及臺監皆有令史及書令史少或四
五人多或三四十人宋三省及六部御史臺皆有令史
或書令史或三四人或數十人遼中書省有令史金尚
書省及六部臺司皆有令史或三四人或二十餘人皆
分女直漢人元中書省及六部臺院各有令史少或二
人多或五六人又置回回令史其數各同明各部院有
吏及令史
　　行臺省
唐元宗開元二年置按察採訪處置使有判官兼判尚
書行事即行臺遺制天寳末又兼黜陟肅宗乾元元年
改曰觀察處置史宋遼無行省金天㑹十五年罷劉豫
置行臺尚書省於汴熈宗天眷元年以河南地與宋遂
改燕京樞宻為行臺尚書省三年復移置於汴京皇統
二年定行臺官品皆下中臺一等承安二年命戸部侍
郎温昉行六部尚書於撫州以胥持宻為樞宻副使行
省於北京貞祐二年置大名府路行尚書省三年以左
丞相僕散端兼都元帥行省於陜西以侯摰為叅知政
事行省於河北宣宗興定元年以完顔阿里不孫為叅
知政事行尚書省元帥府於婆速路蒲察五斤權叅知
政事行尚書省元帥府於上京哀宗正大二年以胥鼎
平章政事行省於衛州至天興中行省四出而朝置暮
廢紛不可紀矣元初設行中書省至元二十四年改行
中書省為行尚書省至大二年以尚書省條畫詔天下
立行工部領行工部三人行工部尚書二人後即廢罷
明不設行省
　　樞宻院
　　(臣/)等謹按唐至徳以前無樞宻院故杜氏通典本
　　無是官代宗永泰元年始設内樞宻使至僖昭時
　　其權漸重五代雖廢置不一然皆出納帝命權併
　　宰相間以宰臣領其事至宋而與中書省號稱兩
　　府獨操兵柄每朝奏事與中書先後上殿建炎以
　　後定制以宰相兼之遼北面官則列在宰相府大
　　王院之前南面官則叙於三省之首金元亦為握
　　兵重任秩皆一品至明則改為大都督府且兵柄
　　悉歸於兵部故省罷之今補載於三省之後尚書
　　之前以其位同宰相而秩崇於尚書也
　　樞宻使　知院事(同知院事簽樞宻副使都簽書/院事  同  書院事    承㫖)
　　(副都承㫖客檢詳官斷計議官/編修官    省使    事官)
樞宻院唐代宗永泰元年始置設内樞宻使以宦者為
之職掌内外表奏凡帝有所處分則宣付中書門下施
行而已僖宗時楊復恭欲奪宰相權乃於堂狀後貼黄
指揮公事自是樞宻使始重梁改為崇政院(以敬詳為/使自後始)
(不用/宦者)後唐莊宗同光元年復改崇政院為樞宻院(時以/宰臣)
(郭崇韜為使又制院/使一人權侔宰相)晉髙祖天福元年復置樞宻院(以/桑)
(維翰知樞/宻院)四年罷之出帝開運元年復置周亦置樞宻
院(世宗顯徳六年以范/質王溥叅知院事)宋置樞宻院掌軍國機務兵防
邊備戎馬之政令出納宻命以佐邦治凡侍衛諸班直
内外禁兵招募閱試選補屯戍賞罰之事皆掌之除授
内侍省官及武選官將領路分都監縁邊都巡檢使以
上大事則禀奏其付授者用宣小事則擬進其付授者
用劄先具所得㫖闗門下省應給告者闗中書省命詞
樞宻使無定員率以宰臣兼之熈寧中陳升之三至樞
府神宗欲稍異其禮乃以為知院事官制行定置知院
一人(宋初曹彬為樞宻使位兼將相不以等威自異遇/士大夫於途必引車避之又王顯授樞宻使帝謂)
(之曰卿世家本儒遭亂失學今典朕機務無暇博覽羣/書能熟軍戒三篇亦可免於面墻矣因取是書賜之仁)
(宗慶厯中杜衍為樞宻使范仲淹出衍門下時為叅知/政事數爭事上前衍無慍色而仲淹亦敬服之又龎籍)
(為樞宻使以近世繕兵之弊多而國用困竭於是大加/簡閲揀放為民者六萬餘人減其衣糧之半者二萬人)
(邊儲由是稍蘇焉又文彦博為樞宻使時以陳升之為/宰相詔彦博朝廷重臣其令升之位彦博下以稱遇賢)
(之意彦博曰國朝樞宻無位宰相上者臣忝知禮義不/敢紊朝廷大典固辭乃止又周必大拜樞宻使上諸軍)
(升差籍時㸃召一二察能否主帥悚激無敢容私創諸/軍典試法其在外解發而親閲之池州李忠孝自言正)
(將二人不能開弓乞罷軍帝/曰此樞宻使措置之效也)建炎元年置御營司以宰
相為使四年罷以其事歸樞宻院機速房仍以宰臣兼
樞宻使遼北樞宻院掌兵機武銓羣牧之政有北院樞
宻使(南樞宻院掌文銓部屬丁賦/之政同吏部亦有樞宻使)南面官樞宻院有樞
宻使(太宗大同元年以/李崧為樞宻使)金樞宻院有樞宻使一人掌武
備機宻之事(章宗泰和六年嘗改為/元帥府後復為樞宻院)元樞宻院掌天下
兵甲機宻之務不置樞宻使以知院領之又有行樞宻
院有大征伐則置專為一方一事而設官無定員(中統/四年)
(置西川成都行樞宻院設官二員至元十年又於重慶/别置行樞宻院設官一員十三年并為一院尋復分東)
(川行院十六年罷兩川行院二十八年復立四川行院/於成都江南行樞宻院山東行院揚州岳州行院松江)
(行院江西行院江淮行院俱於至元二十八年罷歸行/省甘肅行院至大四年置後遂罷河南行院泰定帝致)
(和元年置文宗天厯元年罷二年置/嶺北行樞宻院掌邊廷軍務故不罷)明初亦置行樞宻
院後罷之改為大都督府尋又改為五軍都督府(五軍/都督)
(府係武職應列在武/官卷中故不載其官)
知院事宋置神宗熈寧時以陳升之三至樞府時文彦
博吕公弼為使韓維邵允為副使乃以升之為知院事
自後知院與副使並置元豐官制行乃定知院二人為
制遼北面官有知北院樞宻使事知北院樞宻院事南
樞宻院亦有知南院樞宻使事知南院樞宻院事南面
官有知樞宻使事知樞宻院事金無知院事元知院事
即樞宻使至元二十八年始置知院一人大徳十年増
置二人至大三年置七人仁宗延祐四年以分鎮北邊
増置一人五年定知院員額為六人
同知院事宋始置為樞宻使知院事之貳元豐官制行
定同知院事為二人(時向敏中同知樞宻院事值西北/用兵敏中明敏有才略遇事敏速)
(凡二邊道路斥堠走集之所莫不周知乾道中劉珙同/知樞宻院珙以職操兵柄於諸將之能否不可不周知)
(乃自諸管軍統職官下至禆佐日召數人與語得其才/用所宜輒筆記之以待選用又葉顒同知樞宻院事武)
(臣梁俊彦請税沙田蘆場帝以問顒對曰沙田乃江濱/地田隨沙漲出没不常蘆場非臣所知也且辛巳軍興)
(蘆場田租並復今沙田又不勝其擾矣帝/曰誠如卿言是日詔沙田蘆場並罷稅)遼北面官北
樞宻院有同知北院樞宻使事南樞宻院亦有同知南
院樞宻使事南面官樞宻院有同知樞宻院事(聖宗太/平六年)
(以耶律迷離已/同知樞宻院事)金無同知樞宻院事元至元七年置同
知樞宻院事一人二十八年又以中書平章商量院事
大徳十年増至五人至大三年定同知為二人罷議事
平章延祐時増同知為四人遂為定額(時康里托克托/同知樞宻院事)
(微伯爾率諸王同附詔特設宴於大廷托克托即席陳/西北諸藩始終離合之由去逆效順之義詞㫖明暢聴)
(者悦/服)
樞宻副使宋初置為樞宻使知院事之貳元豐五年罷
之(韓琦為樞宻副使兩府合班奏事琦必盡言雖屬中/書琦亦對上陳其實同列多不悦帝獨識之曰韓琦)
(剛直又歐陽修為樞宻副使考天下兵數及三路屯戍/多少地里逺近更為圖籍凡邊防闕屯戍者必加増補)
(又吕公著拜樞宻副使初自河陽入朝士民/相慶既受命出殿門武夫衛卒皆懽忭咨歎)遼北面官
北樞宻院有北院樞宻副使知北院樞宻副使事南樞
宻院有南院樞宻副使知南院樞宻副使事南面官樞
宻院有樞宻副使知樞宻副使事(興宗重熈十二年以/楊晳知樞宻院副使)
(事/)金樞宻副使一人泰和四年増一人後即罷元中統
四年置樞宻副使二員成宗大徳十年増至五人武宗
至大三年減至二人後遂為定制
簽書院事宋初以直學士為簽書院事元豐官制行罷
之元祐初復置仍以直學士充(胡松年簽書樞宻院事/首奏八事立規模以定)
(中興之基振紀綱以尊朝廷之勢馭將帥使知畏撫士/卒使知勸收予奪之柄察毁譽之言無以小疵棄人才)
(無以虚文/廢實學)遼北面官北樞宻院有簽書北樞宻院事南
樞宻院有簽書南樞宻院事南面官有樞宻直學士(聖/宗)
(統和二年郭嘏/為樞宻直學士)金置簽書樞宻院事一人元中統四年
置簽書樞宻事一人大徳十年増至五人至大三年減
至一人延祐四年定以二人為額
同簽書院事宋英宗治平末始置以殿前都虞侯郭逵
為之後以逵改除宣徽南院使知鄆州即不復置政和
六年以内侍童貫帶同簽樞宻院銜宣撫陜西河東北
三路後又改為權領樞宻院髙宗紹興後仍為同簽並
為端明殿學士恩數特依執政或以武臣為之亦異典
也遼北南面樞宻院皆無同簽書之官金同簽樞宻院
事一人大定十七年増一人尋罷章宗明昌初復増一
人尋又罷三年九月復増一人元大徳十年設同簽三
人至大三年減為一人延祐四年復増一人
都承㫖宋置掌承宣㫖命通領院務初用院吏熈寧五
年以同修起居注曽孝寛兼之叅用儒臣自孝寛始元
豐四年以客省使張誠一為都承㫖用武臣自誠一始
其後文武臣並用焉遼北面官北樞宻院有北院都承
㫖南樞宻院亦有南院都承㫖南面官樞宻院有都承
㫖(聖宗開泰元年以韓紹/芳為樞宻院都承㫖)金無都承㫖元置院判二人
叅議二人亦不置都承㫖
副都承㫖宋置掌貳都承㫖文武臣並除遼北面官北
樞宻院有北院副承㫖南樞宻院有南院副承㫖南面
官樞宻院有副承㫖(重熈中以楊遵/最為副承㫖)金元皆無
檢詳官宋熈寧四年始置稽察文移檢正公事元豐初
定以三人官制行罷之建炎三年復置二人紹興二年
減一人遼無檢詳官其北面官北樞宻院有北南樞宻
院㸃檢中丞司事總知中丞司事左右中丞同知中丞
司事侍御等官南院亦如之南面官樞宻院有吏兵戸
􁨃四房丞㫖金置經厯一人都事一人掌受事付事檢
勾稽失省署文牘兼知宿直之事即宋檢詳之職元置
經厯二人都事四人職掌與金同
計議官宋初置建炎四年罷御營使司併歸樞宻院為
機速房隨司減罷屬官别置幹辦官四人詔並改為計
議官紹興十一年罷之遼金皆不設
編修官宋初置無定員多以本院官兼之熈寧紹聖之
間隨事而置紹興初乃定置二人遼不設金置知法二
人掌檢斷各司取法之事職與編修官畧同元亦不設
客省使元置大使二人副使二人屬樞宻院
斷事官元置掌處决軍府之獄訟至元元年始置斷事
官二人八年増置二人十九年又増一人二十年又増
一人大徳十年又増四人仁宗皇慶元年省罷二人後
定置八人所屬經厯一人𨽻樞宻院
　
　
　
　
　
欽定續通典卷二十六
欽定四庫全書
欽定續通典卷二十七
　職官
　　尚書下
　　吏部尚書(侍郎郎郎中勲員外即員司封即中功/員外    司  郎中    外郎  考)
　　　　　　(郎中/)　(員外郎/)　(主事附/)
唐肅宗至徳二載仍改文部曰吏部尚書一人　侍郎
二人為尚書之貳掌文選勲封考課之政以三銓之法
官天下之材以身言書判徳行才用勞效較其優劣而
定其留放為之注擬其屬有四曰吏部曰司封曰司勲
曰考功各有郎中員外郎掌其事(自肅代兵興官員冗/濫銓注日淆徳宗建)
(中時太常寺協律郎沈既濟建言近世爵禄失之者乆/請五品以上及羣司長官宰臣進叙吏部得叅議焉六)
(品以下或僚佐之屬聽州府辟用則銓擇之法委於四/方結奏之成歸於吏部使接名偽命之徒菲才薄行之)
(人下詔之日隨聲而廢通大數十去八九矣帝善其言/而不能用是時吏部數嵗一集選人文簿紛雜吏得因)
(縁為姦士至蹉跌或十年不得官而闕員亦累嵗不補/陸贄為相乃懲其弊命吏部内外員三分之計闕集人)
(嵗以/為常)　郎中二人掌文官階品朝集禄賜給其告身假
使一人選補流外官　員外郎二人一人判南曹皆為
尚書侍郎之貳　司封郎中一人　員外郎一人掌封
命朝會賜予之級　司勲郎中一人　員外郎二人掌
官吏勲級　考功郎中一人　員外郎一人掌文武百
官功過善惡之考法及其行狀若死而傳於史官諡於
太常則以其行狀質其當否其欲銘於碑者則㑹百官
宜述者以聞報其家
宋制吏部尚書一人掌文武官吏選試擬注資任遷叙
䕃補考課之政封爵䇿勲賞罰殿最之法(尚書共掌二/選曰尚書左)
(選曰尚書右選文臣京朝官以上及職任非中書省除/授者左選掌之武臣升朝官以上及職任非樞宻院除)
(授者右選掌之太道至道二年置判部事二人以帶職/或無職京朝官充哲宗元祐初置權尚書序在試尚書)
(之下時吏部資望重於他部説在厯代尚書篇孝宗乾/道九年葉顒權吏部尚書召對便殿賜坐賜茶帝因言)
(吏部條例朕置一通在禁中卿當以何者為先對曰以/公忠為先又蘇頌前後掌天官四選每選人改官闗陞)
(磨勘吏故為稽滯頌勅吏云某官縁官/事當㑹某處合用某例時稱其明允)　侍郎一人為
尚書之貳(侍郎共掌二選曰侍郎左選曰侍郎右選自/初任至幕職州縣官左選掌之自副尉以上)
(至從義郎右選掌之元祐初置權侍郎如未厯給事中/中書舍人及待制以上者帶權字禄賜比諫議大夫)
　郎中四人　員外郎四人分尚左尚右侍左侍右參
掌選事而分治之舊主判二人以朝官充元豐官制行
置郎中員外郎凡郎官並用知府資序以上人充未及
者為員外郎(髙宗建炎四年詔權攝添差郎官吏部郎/官掌選事其職不輕授初神宗熙寧中劉)
(述為侍御史十一年不奏課帝知具乆次授/吏部郎中胡銓亦以奏對稱㫖遷尚書左郎)　司封郎
中一人　員外郎一人掌官封叙贈承襲之事凡三師
三公以下至升朝官褒贈祖考母妻親王郡王内外命
婦以下保任宗屬封爵諸親皆因其位叙而為之等凡
宗室當賜名訓具鈔擬官凡庶姓孔柴氏折氏之後應
承襲者辨其嫡庶舊制司封判事一人初以無職事朝
官充凡封爵之制一出於中書本司但掌定諡先期戒
本部赴集而已元豐官制行始置郎中員外郎實行本
司事　司勲郎中一人　員外郎一人掌勲賞之事孝
宗隆興元年省併以司封郎中兼領淳熙元年復以司
農寺丞范仲苞兼司勲未幾改除復省　考功郎中一
人　員外郎一人掌文武官選叙磨勘資任考課之政
令凡命官隨所𨽻遷以其職事具法於歴給之於其屬
州若司嵗書其功過應陞遷授者騐歴按法而叙進之
有負殿則正其罪罰以七事考監司以四善三最考守
令凡應諡者覆太常所定行狀報尚書省集議以聞(哲/宗)
(紹聖四年河東提刑司徐君平奏乞凡將集議前三日/持考功狀徧示當議之官使先紬繹而後集於都堂以)
(詢之庶幾有所見者得以自申以/稱朝廷博謀盡下之意詔從之)舊制判司事一人以
帶職朝官或無職事朝官充元豐官制行置郎中員外
郎實行本司事
遼北面官有南樞宻院掌文銓視吏部而部族丁賦之
政亦與焉南面官吏部有尚書侍郎郎中員外郎
金吏部尚書一人掌文武選授勲封考課出給制誥之
政以才行勞效比仕者之能否以行止文册貼黄簿制
各闕之機要正七品以上以名上省聽制授從七品以
下毎至季月則循資格而擬注自八品以上則奏以下
則否　侍郎一人為尚書之貳　郎中二人一人掌文
武選流外遷用官吏差使行止名簿封爵制誥一人掌
勲級酬賞承襲用䕃循遷致仕考課議諡之事　員外
郎分判曹務及叅議事所掌與郎中同(凡内外官之政/績所歴之資考)
(更代之期去就之故秩滿皆備陳於解由㨿以定能否/又撮解由之要於銓擬時讀之謂之銓頭又會歴任銓)
(頭而書於行止簿以資考功過章宗泰和四年定/考課法凖唐令作四善十七最之制而遷叙之)
元吏部尚書三人掌天下官吏選授之政令凡職官銓
綜之典吏員調補之格勲封爵邑之制考課殿最之法
悉以任之世祖中統元年以吏戸禮為左三部尚書二
人至元元年以吏禮自為一部尚書三人三年復為左
三部五年又合為吏禮部尚書仍二人七年始專立吏
部尚書一人八年仍為吏禮部尚書一人十三年又專
立吏部尚書增至七人十九年減為二人二十八年增
尚書為三人遂為定制(皇慶延祐中由進士入官者僅/百之一由吏致位顯要者常十)
(之九泰定帝欲以中書參議傳巖起為吏部尚書御史/韓鏞上言吏部掌天下銓衡巖起於法不可用詔從之)
　侍郎二人為尚書之貳中統元年設左三部侍郎二
人至元元年以吏禮自為一部侍郎仍二人五年又合
為吏禮部侍郎一人七年專立吏部侍郎一人八年仍
合為吏禮部侍郎一人十三年專立吏部侍郎三人十
九年定侍郎為一人遂為永制　郎中二人　員外郎
二人中統元年設左三部郎中四人員外郎六人五年
合為吏禮部郎中員外郎各一人七年專置吏部郎中
二人員外郎二人十三年員外郎置四人十九年裁置
郎中一人員外郎二人二十三年定郎中員外郎各二
人遂為永制　考功郎中一人　員外郎一人元初無
是職順帝至正元年巴延等奏請置吏部考功郎官詔
從之
明吏部尚書一人掌天下官吏選授勲封考課之政令
以甄别人才贊天子治盖古冢宰之職洪武元年始設
六部部設尚書𨽻中書省六年部設尚書二人十三年
罷中書省倣周官六卿之制陞六部秩各設尚書一人
而吏部視五部為特重(明制吏部表率百僚進退庶官/銓衡重地不輕制授信任特專)
(宣宗宣徳中蹇義為吏部尚書有除官不得善地訴其/不公者帝皆斥之王翺為吏部尚書嚴考察公銓注抑)
(奔競杜請寄一時任使並稱得人上進退大臣時召翺/面詢可否憲宗成化中李裕拜冢宰裕感上知遇精白)
(思報每大選先二日於後堂設一木榻上書皇天鑒之/與二侍郎傍坐文選司官前立以缺員與選人一一第)
(資格可否注牘至期引奏填牓更無舛錯故庶官皆得/其人孝宗𢎞治中召王恕拜吏部尚書言官謂恕老而)
(賢不當勞以繁劇宜用之内閣備顧問帝曰朕用蹇義/王直故事官恕吏部謀議無所不聽從何必内閣恕在)
(吏部訪海内之士隨器薦用馬文升遷冢宰明年當大/計帝面諭之曰天下覲吏畢集卿其用心採訪以彰黙)
(陟文升頓首日陛下圖治若此宗社福也敢不仰承乃/令中貴人掖之下階自是汰不職者二千餘人世宗嘉)
(靖中唐龍為吏部尚書兼論資望殊勞異能疎逺必用/中才不得越次以進有所用舍聚同僚共謀衆議合然)
(後署疏/以請)　侍郎二人為尚書之貳惠帝建文中改六部
尚書為正一品設左右侍中位侍郎上永樂時悉復舊
制(吏部侍郎為重任嘉靖時侍郎缺出廷臣以應補者/上帝不用諭欲得老成持法者以南京兵部侍郎歐)
(陽鐸上乃用之鐸佐吏部/不携家曰吾敢家此官哉)　文選郎中一人　員外郎
一人洪武二十九年置文選郎官即前代之吏部郎中
也掌官吏班秩遷陞改調之事以贊尚書凡選法有六
咸登資簿釐其流品平其銓注而序遷之　主事一人
職掌與郎中員外郎同(按各部郎官終明之世増省選/不一兹特載其初設者明制)
(郎職任最重英宗天順中黄孔昭為都水員外郎郎署/無故例不得改調以孔昭賢特奏改文選郎中孔昭持)
(法最慎汲汲以人才為慮凡詢訪有所得必書於册往/往隨地量才各得其用嘉靖中屠楷歴文選郎中几職)
(官繁簡人才賢不肖咸書之於册以髙下其任先節行論/後才藝抑奔競奨亷能每注選因才授職權勢請託抗)
(不從侍郎霍韜見其自任始不能平乆而益信且服之/及出部遺以所服寓傳衣之意侍郎張邦竒署部事楷)
(乆任當遷邦竒奏留之曰/四十年來無此文選云)　驗封郎中一人　員外郎
一人　主事一人驗封即古司封之職掌封爵襲䕃褒
贈吏算之事　稽勲郎中一人　員外郎一人　主事
一人稽勲即古司勲之職掌勲級名籍喪養之事　考
功郎中一人　員外郎一人　主事一人掌官吏考課之
事　南京吏部尚書一人(自成祖初建北京分置六部及定/都後以京官屬移之北仁宗洪熙)
(元年復置六部官屬於南京其時或稱行在以別南/京或去行在字加南京字以别北京説在尚書省篇)
右侍郎一人侍郎自𢎞治後始專設右神宗萬歴三年
俱革十一年復設熹宗天啟中每部添設侍郎一人莊
烈帝又除之　文選郎中一人　主事一人　騐封郎
中一人　稽勲郎中一人　考功郎中一人　主事一
人凡南京官六年考察考功掌之不由北吏部
　　户部尚書(侍郎郎即中部員外即員度支郎中部/員外    金  郎中    外郎  倉)
　　　　　　(郎中/)　(員外郎/)　(主事附/)
唐制户部尚書一人掌天下土地人民錢榖之政賦貢
之差以佐邦治(元宗間元以後賦法漸壞代宗廣徳中/始以畆定税歛以夏秋徳宗建中時楊)
(炎作兩税法置兩税司以總之復遣黜陟/使按比諸道已改貞觀時租庸調之法矣)　侍郎二人
為尚書之貳　郎中二人　員外郎二人掌户口土田
賦役貢獻蠲免優復婚婣繼嗣之事以男女之黄小中
丁老為之帳籍以永業口分園宅均其土田以租庸調
歛其物以九等定天下之戸以佐尚書侍郎(自憲宗元/和以後兵)
(興悉厚歛以饋餉令諸道節度觀察調費取於所治州/不足則取於所屬州而屬州送使之餘因其上供者皆)
(輸户部至會昌咸通/末而制度日更矣)　度支郎中一人　員外郎一人
掌天下租賦物産豐約之宜水陸道途之利嵗計而支
調之以近及逺與中書門下議定乃奏至徳時率以諸
行郎官分判錢穀會昌二年著令以本行郎官分判錢
榖時以財賦之任最重故李紳以中書侍郎同門下平
章事判度支鄭肅盧商皆以中書侍郎同門下平章事
判度支自此以後判度支悉歸宰臣焉　金部郎中一
人　員外郎一人掌天下庫藏出納權衡度量之數建
中時罷鹽鐡等使天下錢榖皆歸金部中書門下揀兩
司郎官準格式調掌(元和時復制/置鹽鐡諸使)　倉部郎中一人
員外郎一人掌天下庫儲出納租税禄糧倉廩之事以
木契百合諸司出給之數以義倉常平倉備凶年平穀
價
宋户部尚書一人掌軍國用度以周知其出入盈虛之
數凡州縣廢置户口登耗則稽其版籍若貢賦征税歛
散移用則會其數而頒其政令焉太祖建隆時以天下
財計歸之三司本部無職掌止置判部事一人以兩制
以上充元豐官制行始並歸户部建炎兵興嘗以知樞
宻院張慤提領措置户部財用後遷中書侍郎仍兼之
五年復以參知政事孟庾提領措置後罷專委户部孝
宗淳熙十年詔左藏南庫撥𨽻户部(自罷三司後寺監/兼理財用元祐元)
(年司馬光奏言户部尚書宜兼領左右曹而舊散在五/曹寺監者宜並歸户部則利權歸一乃詔尚書省立法)
(李常為户部尚書作元祐會稽録三十卷韓忠彦為户/部尚書因會稽録初成入狹而用廣因言歛財節用遂)
(栽冗費置/屬於户部)　侍郎二人為尚書之貳建炎時止除長貳
各一員紹興四年詔置户部侍郎二員通治左右曹自
此相承不改(侍郎分左右曹右曹侍郎兼水利元祐五/年主議者執開河減水之䇿户部侍郎蘇)
(轍上疏諫曰臣為右曹户部休戚計在此河/若復緘黙誰當言者惟斷在聖心盡罷其議)　郎中二
人　員外郎二人分左右曹各治其事建炎三年詔省
併郎曹惟户部以職事繁劇不併仍各置一員紹興中
專置提舉帳司總天下帳狀以戸部左曹郎官兼之右
曹嵗具常平錢物總數每秋季具册以聞初置主管左
右曹總稱戸部郎官紹興七年閻彦昭以太府寺丞兼
左曹郎官紹興三十二年徐康正除左曹郎官自是相
承不改是年又詔户部事有可疑難裁決者許長貳與
衆郎官聚議文字皆令連書有定議然後付本曹行遣
　度支郎中一人　員外郎一人掌計度軍國之用量
貢賦税租之入以為出凡軍需邊備㑹其盈虛而通其
有無嵗終則會諸路財用出入之數奏於上而以其副
申尚書省乾道四年置會稽都籍度支掌之　金部郎
中一人　員外郎一人掌天下給納泉幣計其嵗之所
輸歸於受藏之府以待邦國之用　倉部郎中一人
員外郎一人掌國之倉庾儲積及其給受之事元祐元
年省郎官一員後復置建炎三年罷司農寺以所司皆
歸倉部
遼北面官有北南大王二院掌部族軍民之政視户部
南面官有户部尚書侍郎郎中員外郎並同吏部
金户部尚書一人掌土田財賦之事(世宗大定以後重/理財官是時命伊)
(喇道為户部尚書帚曰朕初即位卿為户部員外郎聞/孳孳為善進卿郎中果有可稱及貳京尹亦能善治户)
(部經理□用卿其勉之道頓首謝又馬琪拜户部尚書/帝稱之曰琪不肯欺官亦不肯害民真可用也泰和中)
(髙汝礪拜户部尚書時鈔法不能流轉汝礪/隨事上言多所更定帝皆從其議民甚便之)　侍郎二
人為尚書之貳章宗泰和七年減一人承安二年復置
二人　郎中二人海陵天徳二年置五人泰和中省二
人又増至四人宣宗貞祐四年増至八人五年減至六
人後定為二人一人掌户籍物力婚婣繼嗣田宅財業
鹽鐵酒麴香茶􁧢錫丹粉坑冶𣙜場市易等事一人掌
度支國用俸禄恩賜錢帛寳貨貢賦租税府庫倉廪積
貯權衡度量法式給授職田拘收官物并照磨計帳等
事　員外郎三人佐郎中分掌曹事泰和中置二人後
増一人貞祐四年增置八人五年減四人後定為三人
元户部尚書三人掌天下户口錢糧田土之政令凡田
賦出納之經金幣轉通之法府藏委積之實物貨貴賤
之直歛財准駁之宜悉以任之中統元年以吏戸禮為
左三部尚書二人至元元年特置户部尚書三人三年
復為左三部五年復分為户部尚書一人十三年增置
尚書一人二十三年定為二人明年増二人成宗大徳
五年減一人　侍郎二人為尚書貳中統元年設左三
部侍郎二人至元元年特立户部侍郎四人七年始立
六部員額定侍郎二人(至元中楊湜拜户部侍郎兼交/鈔提舉時用壬子舊籍定民賦)
(役之髙下湜言貧富不常嵗乆浸易其可以昔時之籍/而定今之賦役哉廷議善之俾第其輕重人以為平)
　郎中二人　員外郎三人中統元年設左三部郎中
四人員外郎六人至元元年特立户部郎中四人員外
郎三人十九年郎中員外郎俱増至四員大徳五年定
郎中二人員外郎三人(時户部條例繁劇桂山為戸部/郎中老成練達剛介不阿部務)
(繁劇剖/决不遺)
明户部尚書一人掌天下户口田賦之政令稽版籍嵗
會賦役實徴之數以下所司天子耕耤則尚書進耒耜
統屬十三司凡所司各掌其分省之事兼領所分兩京
直𨽻貢賦及諸衛所禄俸邊鎮糧餉并各場鹽課鈔闗
之事(時財計皆歸户部别無司監分領嘉靖時尚書缺/出廷臣上議言司徒乃國計大臣總領財賦得人)
(實難惟梁材操心亷直終始不渝且綜理/既閉出納有執實人才之望帝乃用之)　侍郎二人
為尚書之貳(洪武時郁新為户部侍郎每奏事廷中帝/問以天下地理隂陽户口漕運之數民間)
(利害無鉅細皆響應無所遺謬謝璉陞户部侍郎㑹尚書/楊公致政璉獨主部事夙夜勤勞釐姦剔蠧創便宜六)
(事為經乆可繼之規端/正嚴直最有大臣風度)　總督倉場尚書一人掌督在
京及通州等處倉場糧儲洪武時置軍儲倉二十所各
設官司其事永樂中遷都北京置京倉及通州諸倉以
户部司員經理之宣徳五年始命李昶為户部尚書專
督其事後或不置尚書專置侍郎一人理之嘉靖十五
年又命兼督西苑農事　督餉侍郎一人始於萬歴四
十七年至崇禎間有督遼餉冦餉宣大餉増設至三四
人　督理錢法侍郎一人天啟五年増置　浙江司郎
中一人　員外郎一人　主事二人掌理一省財賦之
事(帶管在京羽林右留守左龍虎應天/龍驤義勇右康陵七衛及神機營)　江西司郎中
一人　員外郎一人　主事二人掌理一省財賦之事
(帶管在京旗手金吾前金/吾後金吾左濟陽五衛)　湖廣司郎中一人　員外
郎一人　主事二人掌理一省財賦之事(帶管國子監教坊/司在京羽林前通)
(州和陽豹韜永陵昭陵/六衛及興都留守司)　福建司郎中一人　員外郎
一人　主事二人掌理一省財賦之事(帶管順天府在/京燕山左武驤)
(左武驤右驍騎右虎賁右留守後武成中茂陵八衛五軍/巡捕勇士四衛各營及北直𨽻永平保定河間真定順徳)
(廣平大名七府延慶保安二州大寧都司萬全/都司并北直所轄各衛所山口永盈通濟各倉)　山東
司郎中一人　員外郎一人　主事二人掌理一省財
賦之事(帶管在京錦衣大寧中大寧前三衛及遠鹽/東都司兩淮兩浙長蘆河東山東䙄建各)
(運司四川廣東海北雲南黑鹽井白鹽井安寧五井/各鹽課提舉司陜西靈州鹽課司江西南贛鹽税)
山西司郎中一人　員外郎一人　主事二人掌理一
省財賦之事(帶管在京燕山前鎮南興武永清左/永清右五衛及宣府大同山西各鎮)　河
南司郎中一人　員外郎一人　主事二人掌理一省
財賦之事(帶管在京府軍前燕山右大興左裕陵四衛/牧馬千户所及北直𨽻潼闗衛蒲州千户所)
　陜西司郎中一人　員外郎一人　主事二人掌理
一省財賦之事(帶管宗人府五軍都督府六部都察院/通政司大理寺詹事府翰林院太僕寺)
(鴻臚寺尚寳司六科中書舍人行人司欽天監太醫院/五城兵馬司京衛武學文思院皮作局在京留守右長)
(陵獻陵景陵四衛神樞隨侍二/營及延綏寧夏甘肅固原各鎮)　四川司郎中一人
員外郎一人　主事二人掌理一省財賦之事(帶管在/京府軍)
(後金吾右騰驤左騰驤右武徳神䇿忠義後武功中武/功左武功右彭城十一衛及應天府南京四十九衛南)
(直𨽻安慶蘓州松江常州鎮江徽州寧國池州太平廬/州鳳陽淮安揚州十三府徐滁和廣徳四州中都留守)
(司并南京直𨽻/所轄各衛所)　廣東司郎中一人　員外郎一人
主事二人掌理一省財賦之事(帶管在京羽林左留守/中鷹揚神武左義勇前)
(義勇後六衛蕃牧/奠靖二千户所)　廣西司郎中一人　員外郎一人
　主事二人掌理一省財賦之事(帶管太常寺光禄寺神/樂觀犧牲所司牲司太)
(倉銀庫内府十庫在京瀋陽左瀋陽右留守前寛河蔚州/左五衛及二十三馬房倉各象房牛房倉京府各草埸)
　雲南司郎中一人　員外郎一人　主事二人掌理
一省財賦之事(帶管在京府軍府軍左府軍右虎賁左/忠義右忠義前泰陵七衛及大軍倉皇)
(城四門倉并在外臨清徳/州徐州淮安天津各倉)　貴州司郎中一人　員外
郎一人　主事二人掌理一省財賦之事(帶管上林苑/監寳鈔提舉)
(司都税司正陽門張家灣各宣課司徳勝門安定門各/税課司崇文門分司在京濟州㑹州富峪三衛及薊州)
(永平宻雲昌平易州各鎮臨清滸墅/九江淮安北新揚州河西務各鈔闗)　南京戸部尚書
一人　右侍郎一人　總督糧儲侍郎一人加都御史
銜　浙江司郎中一人　員外郎一人　主事一人
江西司郎中一人　員外郎一人　主事一人　湖廣
司郎中一人　員外郎一人　主事一人　廣東司郎
中一人　員外郎一人　主事二人穆宗隆慶三年裁
革一人　廣西司郎中一人　員外郎一人隆慶中裁
革　主事二人　福建司郎中一人　員外郎一人
主事一人　山西司郎中一人　員外郎一人嘉靖三
十七年裁革　主事二人　陜西司郎中一人　員外
郎一人嘉靖三十七年裁革　主事一人　雲南司郎
中一人　員外郎一人隆慶中裁革　主事一人　山
東司郎中一人　主事一人　河南司郎中一人　主
事一人　四川司郎中一人　主事一人　貴州司郎
中一人　主事一人
　　禮部尚書(侍郎郎郎中部員外即員祠部即中客/員外    膳  郎中    外郎  主)
　　　　　　(郎中/)　(員外郎/)　(主事附/)
唐禮部尚書一人掌禮儀祭享貢舉之政(穆宗長慶以/後率以宰臣)
(兼之如杜元穎牛僧孺李宗閔崔鉉皆以中書門下平/章事檢校禮部尚書王鐸令狐綯裴澈皆以禮部尚書)
(兼中書門/下平章事)　侍郎一人為尚書之貳(時制以侍郎掌知/貢舉職任綦重崔)
(郾為侍郎凡兩試貢士平心閲試所擢者無非名士為/公輔名卿者十人韋純為禮部侍郎取士抑浮華先行)
(實嘗從容奏曰禮部侍郎重於宰相帝曰侍郎是宰相/除安得為重因對曰為陛下徠宰相者得無重乎帝善)
(其/言)　郎中一人　員外郎一人掌禮樂學校衣冠符印
表疏圖書冊命祥瑞鋪設及百官宫人喪𦵏贈􁎚之數
(至徳以後員外郎已乆不知貢舉宣宗大中時許孟容/為員外郎有公主之子請補宏文館諸生孟容舉令式)
(不許公主訴於上遣中使問/狀孟容執奏遂得遷郎中)　祠部郎中一人　員外
郎一人掌祠祀享祭天文漏刻國忌廟諱卜筮醫藥僧
尼之事　膳部郎中一人　員外郎一人掌陵廟之牲
豆酒膳諸司供奉之事　主客郎中一人　員外郎一
人掌二王後諸畨朝見之事
宋禮部尚書一人掌禮樂祭祀朝會宴享學校貢舉之
政令舊制禮儀院掌其事以樞宻使參知政事等官充
禮部止設判部一人官制行始設尚書建炎三年詔鴻
臚光禄寺悉併歸禮部太常國子監亦𨽻焉　侍郎一
人為尚書之貳奏中嚴外辦同省牲及視饌腥熟之節
祭天地則與尚書迭為亞獻祀神則與尚書迭為初獻
建炎中禮部不備官長貳互置詔興七年置侍郎二人
隆興元年詔除尚書不常置外侍郎常置一人(時吕廣/問為禮)
(部侍郎老成持重帝/嘗對廷臣面奬之)郎中一人員外郎一人參預
禮樂祭祀朝㑹宴享學校貢舉之事有所損益則審訂
以次諮决凡慶會若謝掌撰表文與祠部主客膳部並
列為四建炎三年併省部曹禮部領主客祠部領膳部
隆興元年復詔禮部祠部一員兼領自是併行四司之
事矣(時李燾除禮部員外郎中興祭典未備燾上言嶽/鎮海瀆先農先蠶風雨雷師九祀乃以酒脯代牲)
(牢雨暘失節郡國水哭未/必不由於此詔許復舊)　膳部郎中一人　員外郎
一人掌牲牢酒醴膳羞之事　主客郎中一人　員外
郎一人掌以賔禮待四夷之朝貢凡郊勞授館宴享賜
予辨其等而以式頒之元祐六年兵部奏言畨夷授官
向例由主客郎官令畨國進奉人陳乞下主客郎曹看
詳請今後令主客闗報兵部詔從之　祠部郎中一人
　員外郎一人掌天下祀典道釋祠廟醫藥之政
遼北面官以多囉倫穆騰司掌禮儀視禮部南面官有
禮部尚書侍郎郎中員外郎
金禮部尚書一人掌凡禮樂祭祀燕享學校貢舉儀式
制度符印表疏圖書冊命祥瑞天文漏刻國忌廟諱醫
卜釋道四方使客諸國進貢犒勞張設之事(熙宗天眷/中以張浩)
(為禮部尚書穀穀事起臺省一空浩行/六部事簿書叢委决遣無留人服其才)　侍郎一人
郎中一人　員外郎一人
元禮部尚書三人掌天下禮樂祭祀朝會燕享貢舉之
政令凡儀制損益之文符印簡冊之信神人封諡之法
忠孝貞義之褒送迎聘好之節文學僧道之事婚姻繼
續之辨音藝膳供之物悉以任之中統元年設左三部
置尚書二人至元七年分立禮部尚書三人二十三年
定為二人成宗元貞元年復増一人領會同館事(時制/大樂)
(諸坊悉𨽻禮部庫庫拜禮部尚書監羣玉内司正色率/下每遇公讌衆伎畢陳庫庫視之泊如僚佐以下皆肅)
(然許扆除禮部尚書提㸃太醫院事每外國使至必命/與之語詞理明辨莫不傾服賜日月龍鳳文綺衣三襲)
　侍郎二人為尚書之貳中統元年設左三部侍郎二
人至元七年别立禮部侍郎一人二十三年定員額為
二人　郎中二人　員外郎二人中統元年設左三部
郎中四人員外郎六人至元七年别立禮部郎中二人
員外郎四人二十三年定員額郎中仍二人員外郎二
人
明禮部尚書一人掌天下禮儀祭祀宴饗貢舉之政令
凡典樂典教内而宗藩外而諸藩上自天官下逮醫師
膳夫伶人之屬靡不兼綜職任綦重成化以後率以翰
林諸臣為之其由此登公孤任輔導者最多盖冠於諸
部焉(𢎞治以後費宏靳貴蔣冕毛紀袁宗皋賈詠張璁/李時顧鼎臣張璧徐階李春芳髙拱陳以勤趙貞)
(吉殷士儋髙儀吕調陽張四維馬自强余有丁許國王/錫爵趙志皋陳于陛沈一貫沈鯉朱賡于慎行李廷機)
(葉向髙方從哲吴道南沈㴶何宗彦韓曠朱國祚孫如/㳺顧秉謙朱國禎朱延禧魏廣㣲周如磐黄立拯丁紹)
(軾施鳳來張瑞圖李國□來宗道楊景厥周道登錢龍/錫李標劉鴻訓成基命周延儒何如寵錢象坤温體仁)
(吴宗達鄭以偉徐光啟錢士升王應熊何吾騶黄士俊/孔貞運賀逢聖劉宇亮傅冠楊嗣昌方逢年蔡國用姚)
(明恭張四知魏炤乘蔣徳璟黄景昉/吴甡皆以禮部尚書入閣為大學士)　侍郎二人為尚
書之貳洪武十三年設侍郎一人尋復增置一人(天順/以後)
(為侍郎者多入閣許彬薛瑄李賢陳文劉健李東陽馮/銓文震孟張至發范復粹陳演皆以禮部侍郎入閣為)
(大學/士)　儀制郎中一人　員外郎一人　主事一人洪
武二十九年改儀部為儀制掌禮文宗封學校貢舉之
事凡諸司之印信領其制度刓弊則換給之　祠祭郎
中一人　員外郎一人　主事一人洪武二十九年改
祠部為祠祭掌諸祀典及國恤廟諱之事凡有諡則定
議以聞　精膳郎中一人　員外郎一人　主事一人
洪武二十九年改膳部曰精膳掌宴饗牲豆酒膳之事
　主客郎中一人　員外郎一人　主事一人掌諸畨
朝貢接待給賜之事考稽四夷館譯字生通事之能否
置主事一人提督㑹同館　南京禮部尚書一人　右
侍郎一人　儀制郎中一人　主事一人　祠祭郎中
一人　主事一人　精膳郎中一人　主客郎中一人
　　兵部尚書(侍郎郎郎中部員外郎員職方郎中部/員外    駕  郎中    外郎  庫)
　　　　　　(郎中/)　(員外郎/)　(主事附/)
唐兵部尚書一人掌武選地圖車馬甲械之政凡將出
征告廟授斧鉞發兵降勅書於尚書始下文符(至徳以/後有九)
(節度恢復大功武夫戰卒以功起行陣列為王侯者皆/除節度使由是方鎮相望兵驕逐帥自擇留後以邀命)
(於朝廷天子不能制而/姑息之兵制遂漸壞焉)　侍郎二人為尚書之貳　郎
中二人一人判帳及武官階品衛府衆寡校考給告身
之事一人判部及軍戒調遣之名數朝集禄數告假之
事　員外郎二人一人掌貢舉雜請一人判南曹部嵗
選解狀則覈簿書資厯考課　職方郎中一人　員外
郎一人掌地圖城隍鎮戍烽候防人道路之逺近及四
夷歸化之事凡圖經非州縣增廢五年乃修嵗與版籍
偕上凡畨客至訊其國山川風土為圖奏之殊俗入朝
者圖其容貌衣服以聞　駕部郎中一人　員外郎一
人(唐時要家勢人以處駕曹為辱畢誠/為駕部員外郎恬然處之如美官)　庫部郎中一
人　員外郎一人掌武庫器仗兵部長官涖其修完
宋兵部尚書一人掌兵衛武選車輦甲械廐牧之政令
以天下郡縣之圖而周知其地域凡陳鹵簿設仗衛飭
官吏整肅畨夷除授奉行其制命凡軍兵以名籍統𨽻
者閲習按試選募遷補及武舉校試之事皆總之舊設
判部事一人以兩制充官制行乃設尚書一人掌之乾
道時詔將下班祗應并進義校尉守闕進義副尉進武
校尉守闕進武副尉並𨽻兵部(時尚書即為鹵簿使蘇/軾以兵部尚書充鹵簿)
(使從帝祀南郊至青城有赭傘犢車青盖犢車百餘乘/衝突而來軾呼御營巡檢使立車前曰西來誰何敢爾)
(亂行曰皇后并某國夫人某大長公主軾即於青/城上疏劾之明日使傳命申飭有司嚴整仗衛)　侍
郎一人為尚書之貳建炎時長貳互置續置侍郎二人
紹興後常置一人　郎中一人　員外郎一人參掌本
部長貳之事建炎三年詔以郎中員外郎兼理職方事
　職方郎中一人　員外郎一人掌天下圖籍以周知
方域之廣袤及郡邑鎮砦道里之逺近凡土地所産風
俗所尚州為之籍遇閏嵗造圖以進四夷歸附則分𨽻
諸州度田屋錢糧之數以給之舊設判司一人以無職
朝官充掌受閏年圖經令天下每閏年造圖納儀鸞司
太宗淳化四年令再閏一造真宗咸平四年令上職方
轉運畫本路諸州圖十年一上　駕部郎中一人　員
外郎一人掌輿輦車馬驛置廐牧之事舊設判司事一
人以無職事朝官充官制行始置郎官掌其事建炎三
年併太僕寺𨽻焉　庫部郎中一人　員外郎一人掌
鹵簿儀仗戎器供帳之事國之武庫𨽻焉建炎三年以
駕部兼庫部
遼北面官有北樞宻院掌兵機武銓羣牧之政視兵部
南面官有兵部尚書侍郎郎中員外郎
金兵部尚書一人掌兵籍軍器城隍鎮戍廐牧舖驛車
輅儀仗郡邑圖志險阻障塞逺方歸化之事　侍郎一
人為尚書之貳　郎中一人　員外郎二人
元兵部尚書三人掌天下郡邑郵驛屯牧之政令凡城
池廢置之故山川險易之圖兵站屯田之籍逺方歸化
之人官司芻牧之地駞馬牛羊鷹隼羽毛皮革之徴驛
乗郵運祗應公廨皂𨽻之制悉以任之中統元年以兵
刑工為右三部置尚書二人至元元年以兵刑自為一
部置尚書四人七年特立兵部尚書一人二十三年定
尚書員額為二人英宗至治三年増置一人　侍郎二
人為尚書之貳中統元年設右三部侍郎二人至元元
年以兵刑自為一部置侍郎三人二十三年定侍郎員
額為二人　郎中二人　員外郎二人中統元年設右
三部郎中五人員外郎五人七年特立兵部郎中一人
員外郎一人二十三年定郎官員額各置二人(時郎中/掌驛傳)
(往來之事至元中頫孟頫為兵部郎中是時天下諸驛/繁甚使客飲食之費十倍於前吏無以供給强取於民)
(不勝其擾孟頫請/於中書増鈔給之)
明兵部尚書一人掌天下武衛官軍選授簡練之政(𢎞/治)
(中劉大夏為兵部尚書知遇最深每朝罷傳宣循御陛/而上帝面與商確時事雖公輔貴近冇不預聞者嘗召)
(對自旦至午憊不能行命/司禮大監李榮扶掖而出)　侍郎二人隆慶四年增添
註侍郎二人㝷罷萬厯中復置　協理京營戎政一人
或尚書或侍郎皆隨時置掌京營操練之事永樂初設
三大營總於武將景泰元年設提督團營命兵部尚書
于謙兼領之後罷成化三年復設以本部尚書兼之嘉
靖二十年始命尚書劉天和輟部務另給闗防專理戎
政二十九年以總督京營戎政之印畀仇鸞改設本部
侍郎協理戎政萬厯九年裁革崇禎二年復増一人以
庶吉士劉之綸為兵部侍郎充之　武選郎中一人即
前代兵部郎中之職掌衛所土官選授陞調襲替功賞
之事凡軍政五年一考凡除授出自中㫖者必覆奏然
後行之(𢎞治中陳愷為武選司主事歴陞郎中武選繁/劇怨叢勢軋愷一意奉公私謁不行一時武選)
(稱得人本部長官舉薦/謂愷可勝方岳之任)　員外郎一人　主事二人
職方郎中一人掌輿圖軍制城隍鎮戍簡練征討之事
凡天下地理險易逺近邊腹疆界俱有圖本三嵗一報
與官軍車騎之數偕上(劉大夏調驗方郎中舉用守將/有暮夜懐金謝之者却不受明)
(練於天下事所奏覆皆當上/意本部長官倚之如左右手)　員外郎一人　主事二
人　車駕郎中一人洪武六年為駕部二十九年改為
車駕掌鹵簿儀仗禁衛驛傳廐牧之事稽查太僕苑馬
二寺之簿籍以時呈其登耗　員外郎一人　主事二
人　武庫郎中一人洪武十三年增置庫部二十九年
改為武庫掌戎器符勘尺籍武學薪𨽻之事凡武職幼
官及子弟未嗣官者於武學習業以主事一人監督之
考稽學官之賢否肄習之勤怠以聞　員外郎一人
主事二人　南京兵部尚書一人參贊機務宣徳八年
黄福為南京兵部尚書始加參贊機務銜成化二十三
年始奉勅諭專以本部尚書參預機務同内外守備官
操練軍馬禁戢盗賊振舉庶務其職視五部為重云
武選郎中一人　主事一人　車駕郎中一人　員外
郎一人　主事二人　職方郎中一人　員外郎一人
　主事一人　武庫郎中一人　主事一人
　　刑部尚書(侍郎郎郎中部員外郎員都官郎中門/員外    比  郎中    外郎  司)
　　　　　　(郎中/)　(員外郎/)　(主事附/)
唐刑部尚書一人掌律令刑法徒𨽻按覆讞禁之政令
凡刑法之書有四一曰律二曰令三曰格四曰式凡决
大獄以尚書侍郎與御史中丞大理卿為三司使凡國
有大赦集囚徒於闕下以聴(建中時詔中書門下選律/學之士取至徳以來制勅)
(奏讞掇其可為法者藏之元和中刑部侍郎許孟容等/刪天寳以後勅為間元格後勅大和中命尚書省郎官)
(各刪本司勅而與侍郎覆視中書門下參其可否而用/之大中時左衛率府倉曹參軍張戣以刑律分類為門)
(而附以格勅為大中刑/律統類詔刑部頒行之)　侍郎一人為尚書之貳(文宗/間成)
(三年狄兼謩為刑部侍郎採開元二十六年/以後至於開成制删其繁者為開成詳定格)　郎中二
人　員外郎二人贊尚書侍郎治其事　都官郎中一
人　員外郎一人掌俘𨽻部録給衣糧醫藥而理其訴
免　比部郎中一人　員外郎一人掌勾㑹内外賦歛
經費俸禄公廨勲賜贓贖徒役課程逋欠之物及軍資
械器和糴屯收所入京師倉庫三月一比諸司諸使京
都四時勾會於尚書省以後季勾前季諸州則嵗終總
勾焉(建中時以武元□有才/名特召授比部員外郎)　司門郎中一人　員外
郎一人掌門闗出入之籍及闌遺之物凡著籍月一易
之流内記官爵姓名流外記年齒狀貎非遷解不除凡
有召者降墨𠡠勘銅魚木契然後入監門校尉巡日送
平安凡奏事遣官送之晝題時刻夜題更籌闌遺之物
揭於門外牓以物色期年沒官凡闗二十有六有上中
下之差度者本司給過所出塞踰月者給行牒獵手所
過給長籍三月一易畨客徃來閲其裝重入一闗者餘
闗不譏
宋刑部尚書一人掌天下刑獄之政令凡麗於法者審
其輕重平其枉直淳化二年置審刑院知院事一人以
郎官以上至兩省充詳議官以京朝官充掌詳讞大理
所斷案牘而奏之凡獄具上先經大理斷讞既定報審
刑然後知院與詳議官定成文草奏記上中書中書以
奏真宗大中祥符二年置糾察刑獄司糾察官二人以
兩制以上充官制行悉罷歸刑部徽宗崇寧二年詔刑
部通治左右曹(初設審刑院以燕肅知院事是時天下/疑獄雖聽奏而州郡懼得罪不敢讞寃)
(獄常多肅建請諸路疑獄皆聽讞/有不當者釋其罪自是全活者衆)　侍郎二人為尚書
之貳一治左曹一治右曹如獨員即通治建炎後長貳
互置隆興中常置一員淳熙十二年詔依崇寧專法奏
獄及法令事請大理寺官赴部共議之用侍郎吴博古
之請也(時張九成為刑部侍郎一日法寺以成案上大/辟九成□首未得其情因請覈實囚果誣服者)
(也奏黜之時法官扺罰而朝論欲以平反為/賞九成辭曰職在詳刑而賣衆以邀賞可乎)　郎中二
人　員外郎二人分左右㕔掌詳覆叙雪之事建炎三
年刑部郎官以二員為額闗掌職事無分異紹興二十
六年詔依元豐舊法分㕔治事永為定制(是特右司汪/應辰言刑部)
(郎官分為左右左以詳覆右以叙雪同僚異事祖宗有/深意倘無分異有不當於理者孰為追改乞遵用舊制)
(要使官各有守人各有見參/而用之以稱欽恤之意從之)　都官郎中一人　員外
郎一人舊制判司事一人以無職朝官充官制行始置
郎中員外郎掌徒流配𨽻凡天下役人與在京百司吏
職皆有籍以考其役放及増損廢置之數若定差副尉
則計其所歴而以役之輕重均其勞逸給印紙書其功
過展減磨勘嵗月元祐八年以綱運差使闗歸吏部省
副尉員三百紹聖間復其額崇寧中侍郎劉賡奏副尉
差遣有立定優重等第都官條雖特㫖亦許執奏從之
建炎三年詔比部兼司門隆興元年詔都官比部共置
一員自此都官兼比部司門之事矣(建炎初滕庾擢都/官員外郎時庶事)
(革創賞功補副尉者不可勝計/庾隨事爬梳聞諸朝嚴其籍)　比部郎中一人　員
外郎一人掌勾覆中外帳籍凡場務倉庫出納在官之物
皆月計季考嵗㑹從所𨽻監司檢察以上比部至則審
覆其多寡隠耗之數有陷失則理納鈎考百司經費有
隠昧則會問同否而理其侵負舊帳案𨽻三司官制行
釐其事悉歸比部元祐元年用司馬光奏總於户部三
年釐正倉部勾覆理欠慿由案及印發鈔引事仍歸比
部徽宗政和六年詔寺監先期檢舉加庫務監官所造文
帳委無未備方許批書違者御史臺奏劾用郎官梅執
禮之請也建炎以後率以都官兼比部之事　司門郎
中一人　員外郎一人掌門闗津梁道路之禁令及其
廢置移復之事建炎以後率以都官兼司門之事
遼北面官伊勒希巴院掌刑獄之事視刑部南面官有
刑部尚書侍郎郎中員外郎等官
金刑部尚書一人　侍郎一人　郎中一人　員外郎
二人一人掌律令格式審定刑名闗津譏察赦詔勘鞫
追徴給没等事一人掌監戸官户配𨽻訴良賤城門唘
閉官吏改正功賞捕亡等事(大定中賈少冲為刑部郎/中往北京决獄奏誅首惡)
(誤牽連其中者皆釋不問全活凡千人以本職攝右司/員外郎嘗執奏刑名甚堅帝謂侍臣曰少冲居下位有)
(守如/此)
元刑部尚書三人掌天下刑部法律之政令凡大辟之
按覆繫囚之詳讞拏収産沒之籍捕獲功賞之式冤訟
疑罪之辨獄具之制度律令之擬議悉以任之中統元
年設右三部置尚書二人至元元年合兵刑為一部尚
書四人七年特立刑部尚書一人二十三年定尚書員
額為二人大徳四年增置一人(仁宗皇慶中詔以吏多/滯事責曹屬按不如程)
(令刑部尚書謝讓曰刑獄非錢穀銓選之比寛以嵗月/尚慮失實豈可律以常法乎因入白宰相由是刑曹獨)
(得不責/稽遲)　侍郎二人為尚書之貳中統元年設右三部侍
郎二人七年特立刑部侍郎一人二十三年定六部侍
郎員額仍置二人　郎中二人　員外郎二人中統元
年設右三部置郎中五人員外郎五人至元元年合兵
刑為一部置郎中四人員外郎五人七年特置刑部郎
中一人員外郎二人二十三年定郎官員額各置二人
明刑部尚書一人掌天下刑名及徒𨽻勾覆闗禁之政
令領十三司毎司各掌其分省及兼領所分京府直𨽻
刑名以贊尚書(成化時杜銘為刑部尚書時飭其屬吏/以人命至重勿以喜怒用法度足以正)
(邦典而彰至徳一時用刑號稱平允楊志學為刑部尚/書刑部獄詞既經侍郎詳定尚書多不覆視惟死罪始)
(自裁决志學凡笞以/上必經親覽而後定)　侍郎二人為尚書之貳(武宗正/徳中衛)
(道官刑部侍郎清直之操終始不渝劉/季箎為刑部侍郎獄多平反尤重人命)　浙江司郎中
一人　員外郎一人　主事二人掌其所分一省之事
(帶管崇府中軍都督府刑科内官御用司設等監在京/金吾前騰驤左瀋陽右留守中神䇿和陽武功右廣洋)
(八衛蕃牧千户所及兩浙鹽運司/直𨽻和州涿鹿左涿鹿中二衛)　江西司郎中一人
　員外郎一人　主事二人掌其一省之事(帶管淮益/弋陽建安)
(樂安五府前軍都督府御馬監火藥酒醋麵觔等局在/京府軍前燕山左留守前龍驤寛河忠義前忠義後永)
(清右龍江左龍江右十衛及直𨽻廬州府/廬州六安九江武清宣府前龍門各衛)　湖廣司郎
中一人　員外郎一人　主事二人掌其一省之事(帶/管)
(楚岷吉榮遼五府右軍都督府司禮尚寳尚膳神宫等/監天財庫在京留守右虎賁右忠義右武功左茂陵永)
(陵江淮濟川水軍右九衛及興都留守司直𨽻寧國池/州二府宣州神武中定州茂山保安左保安右各衛渤)
(海千/戸所)　福建司郎中一人　員外郎一人　主事二人
掌其一省之事(帶管戸部太僕寺戸科寳鈔提舉司印/綬都知等監甲字等十庫在京金吾後)
(應天㑹州武城中武功中孝陵獻陵景陵裕陵奉陵十/衛牧馬千户所及福建鹽運□直𨽻帝州府廣徳州中)
(都留守左留守中定邊開/平中屯各衛美峪千戸所)　山東司郎中一人　員外
郎一人　主事二人掌其一省之事(帶管魯徳衡涇四/府左軍都督府宗)
(人府兵部尚寳司兵科典牧所會同館供用庫戈㦸司/苑局在京羽林右瀋陽左長陵三衛奠靖千户所及山)
(東鹽運司中都留守司遼東都司遼東行太僕寺直𨽻/鳳陽府滁州鳳陽皇陵長淮泗州夀州滁州沂州徳州)
(徳州左保定後各衛安東中䕶/衛潮河龍門寧靖各千戸所)　山西司郎中一人
員外郎一人　主事二人掌其一省之事(帶管晉代瀋/懐仁慶成五)
(府翰林院欽天監上林苑南北二城兵馬司混堂司甜/食房在京旗手金吾右驍騎右龍虎大寧中義勇前義)
(勇後英武八衛及直𨽻鎮江府徐州潘陽中/屯各衛瀋陽中䕶衛倒馬闗平定各千户所)　河南司
郎中一人　員外郎一人　主事二人掌其一省之事
(帶管周唐趙鄭徽伊汝七府禮部太常寺光禄寺詹事鐘/府國子監禮科中書舍人神樂觀犧牲所兵仗局靈臺)
(鼓等司東城兵馬司教坊司在京羽林左府軍右武徳/留守後神武左彭城六衛及兩淮鹽運司直𨽻淮安揚)
(州二府淮安大河邳州揚州髙郵儀真宿州武平歸/徳寧山神武右各衛海州鹽城通州汝寧各千户所)
陕西司郎中一人　員外郎一人　主事二人掌其一
省之事(帶管奉韓慶肅四府後軍都督府大理寺行人/司尚衣監針工局西城兵馬司在京府軍後騰)
(驤右豹韜鷹揚興武義勇右康陵昭陵龍虎左横海江/隂十一衛及河東鹽運司陕西行太僕寺甘肅行太僕)
(寺直𨽻大平府建陽保定左保定右/保定中保定前各衛平涼中䕶衛)　四川司郎中一
人　員外郎一人　主事二人掌其一省之事(帶管蜀/府工部)
(工科巾帽織染二局僧道録司在京府軍金吾左濟川/武驤右大寧前蔚州左永清左廣武八衛及直𨽻松江)
(大名二府金山懷安懷/來各衛神木千戸所)　廣東司郎中一人　員外郎
一人　主事二人掌其一省之事(帶管應天府在京錦/衣府軍左虎賁左濟)
(陽留守左水軍左飛熊七衛/及直𨽻延慶州懷來千戸所)　廣西司郎中一人　員
外郎一人　主事二人掌其一省之事(帶管靖江府通/政司五軍斷事)
(司中城兵馬司寳鈔銀作二局在京羽林前燕山右燕/山前大興左通州武驤左鎮南富峪八衛及直𨽻安慶)
(徽州二府安慶新安通州左通/州右延慶延慶左延慶右各衛)　雲南司郎中一人
員外郎一人　主事二人掌其一省之事(帶管順天府/太醫院儀衛)
(惜薪等司承運庫及直𨽻永平廣平二府鎮海真定永/平山海盧龍東勝左東勝右撫寧宻雲中宻雲後大同)
(中屯潼闗營州五屯萬全左萬全/右各衛寛河武定蒲州各千户所)　貴州司郎中一人
　員外郎一人　主事二人掌其一省之事(帶管吏部/吏科司菜)
(局及長蘆鹽運司大寧都司萬全都司直𨽻蘇州保定/河間真定順徳五府蘇州太薊州遵化鎮朔興州五屯)
(忠義中涿鹿河間天津天津左天津右徳州宣府左宣/府右開平保安蔚州永寧各衛梁城興和廣昌各千户)
(所/)　南京刑部尚書一人　右侍郎一人　浙江司郎
中一人　員外郎一人　主事二人　江西司郎中一
人　員外郎一人　主事一人　湖廣司郎中一人
主事一人　福建司郎中一人　主事一人　山東司
郎中一人　主事一人　山西司郎中一人　主事一
人　河南司郎中一人　員外郎一人　主事一人
陜西司郎中一人　員外郎一人　主事一人　四川
司郎中一人　主事一人　廣東司郎中一人　員外
郎一人　主事二人　雲南司郎中一人　主事一人
　貴州司郎中一人　主事一人　廣西司郎中一人
　主事一人
　　工部尚書(侍郎郎郎中部員外即員屯田郎中部/員外    虞  郎中    外郎  水)
　　　　　　(郎中/)　(員外郎/)　(主事附/)
唐工部尚書一人掌山澤屯田工匠諸司公廨紙筆墨
之事(至徳以後多以宰臣檢校各部尚書惟工部最少/會昌六年鄭肅以同中書門下平章事兼工部尚)
(書大中二年裴休以同中書門下平章事守工部/尚書餘無所見大抵中唐以後此職不為要任)　侍
郎一人為尚書之貳(長慶中李栖筠為工部侍郎闗中/舊仰鄭白二渠溉田而豪戚㨿上)
(游取磑利百所奪農用十七栖筠請/皆撤毁嵗得租二百萬民賴其入)　郎中一人　員
外郎一人掌城池土木之工役程式凡京都營繕皆下
少府將作共其用役千工者先奏凡工匠以州縣為團
五人為火五火置長一人四月至七月為長功二月三
月八月九月為中功十月至正月為短功雇者日為絹
三尺内中尚巧匠無作則納資凡津梁道路治以九月
　屯田郎中一人　員外郎一人掌天下屯田及在京
文武職田諸司公廨田以品給焉　虞部郎中一人
員外郎一人掌京都衢衖苑囿山澤草木及百官畨客
時蔬薪炭供頓畋獵之事凡郊祀神壇五嶽名山樵採
芻牧皆有禁距壝三十步外得耕種春夏不伐木京兆
河南府三百里内正月五月九月禁弋獵　水部郎中
一人　員外郎一人掌津濟般艫渠梁堤堰溝洫漁捕
運漕碾磑之事凡坑䧟井穴皆有標京畿有渠長斗門
長諸州堤堰刺史縣令以時檢行而涖其決築有埭則
以下戸分牽禁争利者
宋工部尚書一人掌百工水土之政令稽其功緒以詔
賞罰凡制作營繕計置採伐所用材物按其程式以授
有司舊制判部事一人以兩制以上充官制行始制尚
書總其事建炎時併將作少府軍器監並歸工部紹興
二年詔行在别置作院造器甲工部長官提㸃　侍郎
一人為尚書之貳建炎時長貳互置隆興初詔各置一
人　郎中一人　員外郎一人凡制作營繕計置採伐
材物按程式以授有司則參掌之建炎三年詔工部郎
官兼虞部紹興二年詔郎官㸃檢行在别置作院所造
器甲　屯田郎中一人　員外郎一人掌屯田營田職
田學田官莊之政令及其租入種刈興修給納之事凡
塘濼以時増減堤堰以時修葺并有司修葺種植之事
以賞罰詔其長貳而行之紹聖元年詔屯田虞部互置
郎官一人　虞部郎中一人　員外郎一人掌山澤苑
囿塲冶之事辨其地之産而為之厲禁凡金銀銅鐵鉛
錫鹽􁧢皆計其所入登耗以詔賞罰　水部郎中一人
　員外郎一人掌溝洫津梁舟楫漕運之事凡堤防决
溢䟽導壅底以時約束而計度其嵗用之物修治不如
法者罰之規畫措置為民利者賞之元祐元年省水部
郎官一人建炎三年詔屯田郎官兼水部
遼北面官有宣徽北南二院掌御前祗應之事視工部
南面官有工部尚書侍郎郎中員外郎等官
金工部尚書一人掌修造營建法式諸作工匠屯田山
林川澤之禁令江河堤岸道路橋梁之事(大定中河决/於衛詔劉瑋)
(兼工部尚書往塞瑋齋戒禱/於河功役齊舉河復故道)　侍郎一人為尚書之貳
　郎中一人　員外郎一人
元工部尚書三人掌天下營造百工之政令凡城池之
脩濬土木之繕葺材物之給受工匠之程式銓注局院
司匠之官悉以任之中統元年設右三部置尚書二人
至元元年分立工部置尚書四人七年裁尚書二人二
十三年定尚書員額仍以二人為額明年以曹務繁劇
增尚書二人二十八年省尚書二人　侍郎二人中統
元年設右三部置侍郎二人至元元年分立工部置侍
郎三人七年裁革一人二十三年定侍郎員額為二人
　郎中二人　員外郎二人中統元年置右三部郎中
五人員外郎五人至元元年分立工部郎中四人員外
郎五人七年裁革郎中一人二十三年定郎中員外郎
員額各以二人
明工部尚書一人掌天下百工山澤之政令嘉靖後增
置尚書一人專督大工(正徳時以孫需為工部尚書務/釐宿弊不欲以浮冗多耗民財)
(先是諸營建給領料價率匠魁專之涖部事者或與為/市故羣匠無所得而工不完需令匠魁及羣匠同領而)
(均分之稱便如一毛伯温陞工部尚書奉命提督天夀/山工程諸陵石柱道逺車推勞費千百伯温以意制八)
(輪車前後聨絡隨地險夷為低昻工/作易就帝聞之喜賜繡嚢銀勺各一)　侍郎二人為尚
書之貳　營繕郎中一人即前代工部郎中之職　員
外郎一人　主事三人掌經營興作之事凡宫殿陵寢
城郭壇埸祠廟倉庫廨宇營房王府邸第之役鳩工會
材以時程督之凡鹵簿儀仗樂器移内府及所司各以
其職治之凡置獄具必如律(時制以工部居六曹後仕/進者冷局視之嘉靖間興)
(大工添設郎官數倍營繕司尤盛郎官多至十餘員驟/得陞京堂或有先賜四品服者人始慕之而為語云馬)
(前雙馬後方督工郎/雙者棍方者杌也)　虞衡郎中一人　員外郎一人
　主事二人掌山澤採捕陶冶之事凡軍装兵械下所
司同兵部省之洪武六年設虞部二十九年改為虞衡
　都水郎中一人　員外郎一人　主事二人掌川陂
池橋道舟車織造劵契量衡之事凡諸水要㑹遣京朝
官專理以督有司凡公侯伯鐵劵差其髙廣凡祭器冊
寳乗輿符牌襍器皆會則於内府凡度量權衡謹其校
勘而頒之懸式於市而罪其不中度者洪武六年為水部
二十九年改為都水　屯田郎中一人　員外郎一人
　主事二人嘉靖中増置一人掌屯種抽分薪炭夫役
墳塋之事凡軍馬守鎮之處其有轉運不給則設屯以
益軍儲凡抽分征諸商視其財物各有差凡薪炭南取
洲汀北取山麓凡墳塋及堂碑碣獸之制第宗室勲戚
文武官之等而定其差　提督易州山厰主事一人掌
督御用柴炭之事景泰間以本部尚書或侍郎督厰事
嘉靖八年罷革改設主事管理　南京工部尚書一人
　右侍郎一人　營繕郎中一人　員外郎一人　主
事三人　虞衡郎中一人　主事二人　都水郎中一
人　員外郎一人嘉靖三十七年裁革　主事二人
屯田郎中一人　主事一人
　
　
　
　
欽定續通典卷二十七
欽定四庫全書
欽定續通典卷二十八
　職官
　　御史臺
唐肅宗至徳以後諸道使府參佐皆以御史為之謂之
外臺復有檢校裏行内供奉或兼或攝諸使下官亦如
之武宗會昌初升大夫中丞品東都留臺有中丞一人
侍御史一人殿中侍御史二人監察御史主留臺務三
院御史皆不常備焉宋置御史臺其制與唐畧同有御
史大夫中丞侍御史殿中侍御史監察御史等官凡遇
大事則廷辨小事則奏彈凡祭祀朝會則率其屬正百
官之班序真宗咸平四年以御史二人充左右巡使文
官右巡主之武官左巡主之糾其違失常參班簿禄料
假告皆主之祭祀則兼監祭使掌受誓戒致齋檢視糾
劾又有廊下使専掌入閣監食監香使掌國忌行香皆
臨時充神宗元豐正官名悉罷之遼置御史臺設大夫
中丞侍御等官金制與宋畧同登聞檢院亦𨽻御史臺
凡御史多有出使者元始無臺職世祖至元五年始設
臺建官制與唐宋畧同惟諸道皆設行臺其品秩與内
臺同凡諸道肅政㢘訪使皆𨽻於内臺明初亦置御史
臺設左右御史大夫御史中丞侍御史治書侍御史殿
中侍御史監察御史等官尋罷御史臺更置都察院設
監察都御史八人分監察御史為浙江河南山東北平
山西陜西湖廣福建江西廣東廣西四川十二道各道
置御史或五人或三四人每道鑄印二一畀御史久次
者掌之一藏内府有事受印以出既事納之文曰繩愆
糾繆以秀才李原明為都御史吳荃等為試監察御史
太祖洪武十六年都察院設左右都御史左右副都御
史左右僉都御史二千三年左副都御史袁泰言各
道印篆相同慮有詐偽乃更鑄監察御史印曰某道監
察御史印巡按印曰巡按某處監察御史印惠帝建文
元年改設都御史一人革僉都御史二年改為御史府設
御史大夫改十二道為左右兩院設御史二十八人成
祖永樂元年悉復舊制洪熙宣徳以後凡在外之督撫
經畧等員兼銜以便行事(具御史/大夫篇)御史之居職奉差者
名數實繁(具監察倚/御史篇)盖所以寄其察姦糾弊之權者較
前代為特詳焉
　　御史大夫
唐御史大夫一人為御史長官掌以刑法典章糾正百
官之善惡(至徳中韋陟為御史大夫時右拾遺杜甫上/表論房琯尚有大臣度真宰相器帝令陟同)
(崔光逺顔真卿同訊之陟入奏甫所陳讜言不失諫臣/體帝由是疏之崔渙為御史大夫時元載輔政與中官)
(董秀蟠結固寵渙因進見面劾之帝黙然宣宗大中時/李景讓為御史大夫甫視事即劾免御史孫玉汝等威)
(肅當/朝)凡有御史彈劾必先白大夫大事以方幅小事署
名而已至徳以後率有以大夫為宰臣者(徳宗建中二/年盧杞以御)
(史大夫為門下侍郎兼中書門下平章事貞元五年竇/參以御史大夫為中書侍郎同門下平章事憲宗元和)
(十三年李夷簡以御史大夫為門下侍郎同中書門下/平章事武宗會昌元年陳夷行以御史大夫為門下侍)
(郎同中書門下平章事宣宗大中三年崔鉉以/御史大夫守門下侍郎同中書門下平章事)蓋重職
也五代惟後唐明宗天成元年以李琪為御史大夫自
後不復除宋初御史大夫不除正員為加官檢校官帶
憲銜有至檢校御史大夫者官制行亦並除去遼南面
官有御史大夫太宗會同元年以耶律呼哩為御史大
夫金初置御史大夫掌糾察朝儀彈劾官邪勘鞫官府
公事凡内外刑獄所屬理斷不當有陳訴者付御史臺
治之元御史臺置於至元五年設御史大夫一人後又
増一人掌糾察百官善惡政治得失(順帝至正六年賀/惟一拜御史大夫)
(故事臺端非國姓不授因賜䝉古姓而改其名額琳沁/巴勒拜御史大夫性剛正動有禮法盡選中外㢘能之)
(官置諸風憲一/時號稱得人)十四年置江南行御史臺於揚州尋徙
杭州又徙江州二十三年遷於建康以監臨東南諸省
統置各道憲司而總諸内臺置御史大夫一人品秩與
内臺等領中丞御史等官統淮東淮西湖北淛東淛西
江東江西湖南八道提刑按察司十五年増江南湖北
嶺南廣西福建廣東三道二十三年以淮東淮西山南
三道撥𨽻内臺三十年又增海北海南一道成宗大徳
元年定為江南諸道行御史臺自御史大夫以下設官
九員以監江淛江西湖廣三省統江東江西淛東淛西湖
南湖北廣東廣西福建海南十道是年置陜西諸道行
御史臺統漢中隴北四川雲南四道置御史大夫一人
其品秩悉與内臺同(至元中姜衛拜行臺御史大夫奏/曰陛下以臣為耳目臣以監察御)
(史按察司為耳目倘非其人是臣之耳目先自閉塞下/情何由上達帝嘉之命御史臺清其選英宗至治中桑)
(節為行臺御史大夫時承平日久内外方以觀望為政/桑節獨持風裁御史行部必勅厲而遣之時有所屬御)
(史彈劾不實/桑節奏白之)及至正之末於福建更設分臺時政紛淆
用人非次不足編紀明初置御史臺設左右御史大夫
諭之曰國家立三大府中書總政事都督掌軍旅御史
掌糾察朝廷綱紀盡繋於此而臺察之任尤清要卿等
當正已以率下忠勤以事上毋委靡因循以縱姦毋假
公濟私以害物時以鄧愈湯和為御史大夫洪武十五
年罷御史臺置都察院設監察都御史八人十六年設
左右都御史各一人權位赫然同六部尚書稱為七卿與
前代之御史大夫無異矣其職掌糾劾百司辨明寃枉提
督各道為天子耳目風紀之司凡大臣姦邪小人搆黨
作威福亂政者劾凡百官猥茸貪冒壞官紀者劾凡學
術不正上書陳言變亂成憲希進用者劾遇朝覲考察
同吏部司賢否黜陟大獄重囚㑹鞫於外朝偕刑部大
理讞平之其奉勅内地拊循外地各専其勅行事(建文/初練)
(子寜為御史大夫時李景隆姦邪懷異志屢敗召還于/寜執景隆於朝數其罪請誅之不聽憤激叩首言此賣)
(國賊臣備員執法不能除姦請先伏誅遂罷朝英宗天/順中髙明為南京都御史肅清綱紀劾罷諸貪吏軒輗)
(為左都御史嚴毅待人時詣禮部拜表慶賀屏居一室/撤燭朝服端坐寂無一言行禮畢即御肩輿歸僚儕聞)
(輗來輒避去不樂與輗處孝宗𢎞治元年拜馬文升為/左都御史是春帝耤田雜劇出狎語文升厲色曰新天)
(子當知稼穡艱難豈宜以此凟亂宸聰即令斥去戴珊/為左都御史務持風紀雖簿書之細必極精覈帝親鞫)
(大獄諸司震悚珊從容應/對時有開析天威頓霽)至外省之總督提督巡撫經
略總理贊理巡視撫治等官必加左右都御史銜以便
行事非元之行臺也(總督漕運兼提督軍務巡撫鳳陽/等處兼管河道都御史一員總督)
(薊遼保定等處軍務兼理糧餉都御史一員總督宣大/山西等處軍務兼理糧餉都御史一員總督陜西三邊)
(軍務都御史一員總督兩廣軍務兼理糧餉帶管鹽法/兼巡撫廣東地方都御史一員總督四川陕西河南湖)
(廣等處軍務都御史一員總督浙江福建江南兼制江/西軍務都御史一員總督陕西山西河南湖廣四川五)
(省軍務都御史一員總督鳳陽地方兼制河南湖廣軍/務都御史一員總督保定地方軍務都御史一員總督)
(河南湖廣軍務兼巡撫河南都御史一員總督九江地/方兼制江西湖廣軍務都御史一員總理南直𨽻河南)
(山東湖廣四川軍務都御史一員總理河漕兼提督軍/務都御史一員總理糧儲提督軍務兼巡撫應天等府)
(都御史一員巡撫浙江等處地方兼提督軍務都御史/一員巡撫福建地方兼提督軍務都御史一員巡撫順)
(天等府地方兼整飭薊州等處邊備都御史一員巡撫/保定等府提督紫荆等闗兼管河道都御史一員巡撫)
(河南等處地方兼管河道提督軍務都御史一員巡撫/山西地方兼提督雁門等闗軍務都御史一員巡撫山)
(東等處地方督理營田兼管河道提督軍務都御史一/員巡撫遼東地方贊理軍務都御史一員巡撫宣府地)
(方贊理軍務都御史一員巡撫大同地方贊理軍務都/御史一員巡撫延綏等處贊理軍務都御史一員巡撫)
(寜夏地方贊理軍務都御史一員巡撫甘肅等處贊理/軍務都御史一員巡撫陜西地方贊理軍務都御史一)
(員巡撫四川等處地方兼提督軍務都御史一員巡撫/湖廣等處地方兼贊理軍務都御史一員巡撫江西地)
(方兼理軍務都御史一員巡撫南贛汀韶等處地方提/督軍務都御史一員巡撫廣東地方兼贊理軍務都御)
(史一員巡撫廣西地方都御史一員巡撫雲南兼建昌/畢節等處地方贊理軍務兼督川貴糧餉都御史一員)
(巡撫貴州兼督理湖北川東等處地方提督軍務都御/史一員巡撫天津地方贊理軍務都御史一員巡撫登)
(萊地方贊理軍務都御史一員巡撫安廬地方贊理軍/務都御史一員巡撫偏沅地方贊理軍務都御史一員)
(巡撫宻雲地方贊理軍務都御史一員巡撫淮揚地方/贊理軍務都御吏一員巡撫承天贊理軍務都御史一)
(員撫治鄖陽等處地方兼提督軍務都御/史一員贊理松潘地方軍務都御史一員)其南京之都
察院設右都御史一人總理糧儲加都御史銜一人
　　中丞
唐制中丞二人為御史大夫之貳東都留臺亦設中丞
一人専掌糾察(至徳後以御史中丞為重職裴度為御/史中丞恪恭盡職作相後舉侍御史崔)
(從為御史中丞薛存誠初為給事中時瓊林庫使奏召/工徒太廣存誠以為此皆姦人竄名以避征徭不可許)
(咸陽尉袁儋與軍鎮相競軍人無禮遂肆侵侮儋反受/罰二敕繼至存誠皆執之帝聞甚悦命中使嘉勞由是)
(選拜存誠為御史中丞開成中髙元裕為御史中丞風/望整嚴上言曰御史府紀綱之地官屬選用宜得實材)
(其不稱者臣請出之㑹昌中李回為御史中丞宣慰河/北回為人嚴毅竣厲至河朔何宏敬王元逵張仲武皆)
(具櫜鞬郊迎立於道左敬待/制使自兵興以來未之有也)宋設中丞一人為臺長舊
兼理檢使掌糾察百官姦慝肅清朝廷綱紀凡除中丞
而官未至者皆除右諌議大夫權神宗熙寧五年以知
雜御史鄧綰為中丞初除諌議大夫王安石言礙近制
止以綰為龍圖閣待制權御史中丞下遷諌議大夫自
綰始九年鄧潤甫自正言知制誥為中丞以宰相屬官
不可掌憲府於是復遷右諫議大夫權元豐五年以丞
議郎徐禧為知制誥權中丞禧言中丞糾彈之任赴舍
人院行詞疑若未安適官制行罷知制誥職乃以本官
試中丞(仁宗皇祐中帝以張昇清直可任風憲乃拜為/御史中丞時富弼為相歐陽修為翰林學士論)
(者所謂三得人也時帝以昇切指時事無所避因對廷/臣嘉之曰卿孤特之操乃能如是哲宗元祐中胡宗愈)
(為御史中丞進六事曰端本正治知難加意守法畏天/疏入帝嘉納之時臺中故事有閽吏服役迨四十年以)
(所執之梃驗中丞賢否賢則横其梃不賢則直其梃范/諷為中丞一日視其梃忽直問曰爾梃竟直豈我之失)
(耶吏曰昨日中丞召客諭庖人造食指揮者數四又教/戒之數四某不自知其梃之直諷笑而頷之明日視之)
(梃復/横矣)髙宗建炎中除官最多孝宗初被擢寖少淳熙十
年始除黄洽十三年再除蔣繼周臺諌例不兼講讀熈
寧中命吕正獻亦止命時赴講筵髙宗時万俟卨羅汝
檝皆以秦檜意得兼寧宗慶元以後司諫以上無不預
經筵者矣遼御史臺有御史中丞金御史臺亦設御史
中丞世宗大定二十四年另鑄中丞印凡中丞之從幸
上京者佩之元御史臺中丞二人仁宗皇慶中增置一
人英宗至治二年定員額為二人掌貳大夫事(武宗至/大時中)
(丞久闕擇人甚殷仁宗時在東宫奏薦張珪乃以珪為/中丞登極後嘉珪正直引奏多所延納皇慶中郝天梃)
(拜御史中丞入見首陳綱紀之要以獵為喻曰御史職/在擊奸猶鷹揚焉禽之弱者易獲其力大者必借人力)
(不然不惟失其前禽仍或/有傷鷹之患帝嘉其言)江南諸道行御史臺中丞二
人陜西諸道行御史臺中丞二人(伊嚕布哈拜行臺御/史中丞陛辭之日帝)
(御嘉徳殿慰勞之且賜以上尊金董士選亦為行/臺中丞㢘威並著不嚴而肅凜然有大臣之風)明初
設御史中丞洪武元年以章溢能存大體儀表百司拜
御史中丞劉基亦曾為之十三年專設左右中丞為臺
長十六年都察院設左右副都御史各一人左右僉都
御史各二人掌貳於都御史提督各道以專糾察職與
中丞同(仁宗洪熙中吳納為僉都御史昌詞義色風采/凜然雖心存恕厚而姦贓不法之徒自然消沮)
(武宗正徳中王雲鳳為副都御/史立朝正色彈劾不避權貴)世宗嘉靖中以清屯增
副都御史三人尋亦罷南京設右副都御史一人右僉
都御史一人其提督操江一人或以副都御史或以僉
都御史為之領上下江防之事
　　侍御史
唐制侍御史六人掌糾察百寮及入閤承詔知推彈雜
事凡彈劾則大夫中丞押奏大事法冠朱衣纁裳白紗
中單小事常服凡臺内事以久次者一人專决號臺端
次一人知公廨次一人知彈分京城諸司及諸州為東
西次一人知西推贓贖二司受事號副端次一人知東
推理匭等有不糾察者罰之以殿中侍御史第一人同
知東推莅太倉出納第二人同知西推莅左蔵出納號
四推御史次御史一人分司東都臺至徳以後宰相以
侍御史權重建議彈奏先白中丞大夫復通狀中書門
下然後得奏自是御史之任輕矣徳宗建中元年以侍
御史分掌公廨糾彈自是雜端之任輕矣憲宗元和八
年命四推御史受事周而復始罷東西分日之限(敬宗/寶厯)
(中溫造為侍御史時夏州節度使李祐入朝有達詔命/造彈之祐趨出待罪股戰流汗驚謂人曰吾夜半入蔡)
(州城擒吴元濟未嘗心動/今日膽落于溫御史矣)宋仍唐制設侍御史一人以
貳中丞其職不常除(英宗治平中趙瞻為侍御史請攬/威權明功罪廣聰明更積弊帝嘉)
(納之又劉摯擢侍御史自熙寧中以言去位踰十六年/至是復任一時姦佞刻薄之吏事狀顯著皆正色彈劾)
(多所貶黜/中外肅然)凡侍御史必由監察御史轉授遼南面官御
史臺有侍御史興宗重熙七年命準格爾為南面侍御
史金御史臺有侍御史二人掌奏事判事治書侍御史
二人掌同侍御史元御史臺置侍御史二人治書侍御
史二人掌同中丞糾察百官善惡政治得失江南諸道
行御史臺置侍御史二人治書侍御史二人陜西諸道
行御史臺置侍御史二人治書侍御史二人明洪武元
年置侍御史治書侍御史九年汰罷後不復設
　　殿中侍御史
唐制殿中侍御史九人掌殿庭供奉之儀一人同知東
推監太倉出納一人同知西推監左藏出納二人為廊
下食使二人分知左右巡三人内供奉(肅宗乾元初張/鎰累遷殿中侍)
(御史華原令盧樅以公事譙責邑人齊令詵令詵宦人/也銜之誣樅罪鎰按騐當免官有司承風以死論鎰不)
(直之乃白其母曰今理樅之免死而鎰坐貶黙則負官/貶則貽母憂敢問所安母曰兒無累於道吾所安也乃)
(執正/其罪)宋殿中侍御史二人掌以儀法糾百官之失凡大
朝㑹及朔望六㕘則東西對立彈其失儀者舊制殿中
侍御史兼左右巡使元豐八年詔殿中侍御史兼察事
(仁宗天聖中何郯為殿中侍御史善為諫諍帝常嘉之/又吕誨為殿中侍御史彈劾無所避公主夜叩禁門劾)
(奏公主閣宦者竄逐之英宗即位以傅堯俞為殿中侍/御史皇太后同聴政帝疾平堯俞上疏請太后還政未)
(聴聞内侍任守忠有惎語堯俞又上疏太后遂還政而/逐守忠等又常同為殿中侍御史不數月劾罷監司之)
　(不才者二十三/人中外聳然)遼南面官有殿中司殿中丞即殿中侍
御史之職金殿中侍御史二人毎遇朝對立于龍墀之
下專劾朝者儀矩凡百僚告假具奏目進呈元至元五
年置殿中司殿中侍御史二人凡大朝㑹百官班序其
失儀失列則糾罰之在京百官到任告假事故出三日
不報者則糾舉之大臣入内奏事則隨以入凡不可預
聞之人則糾避之明洪武元年置殿中侍御史九年裁
罷之以後朝㑹糾儀即以監察御史任之
　　監察侍御史
唐制監察御史十五人掌分察百僚巡按州縣獄訟軍
戎祭祀營作太府出納皆涖焉知朝堂左右廂及百司
綱目凡十道巡按以判官二人為佐務繁則有支使其
一察官人善惡其二察户口流散籍帳隠没賦役不均
其三察農桑不勤倉庫減耗其四察妖猾盗賊不事生
業為私蠧害其五察徳行孝弟茂材異等藏器晦迹應
時用者其六察黠吏豪宗兼并縱暴貧弱冤苦不能自
申者(至徳中李勉授監察御史時朝廷右武勲臣恃寵/多不知禮大将軍管崇嗣于行在朝堂背闕而坐)
(勉即劾之帝歎曰吾有李勉始知朝廷尊矣代宗永泰/初趙涓為監察御史時禁中失火與東宫稍近帝深疑)
(東宫涓乃深歴壖囿按據跡狀乃奏上知中官失火也/徳宗時在東宫乃深感涓及涓刺衢州年考既深與韓)
(滉不相得奏免涓官徳宗見其名謂宰臣曰豈/永泰初御史趙涓乎對曰然即拜為尚書左丞)代宗大
厯十四年以監察御史一人知兩京館驛號館驛使徳
宗興元元年以第一人察吏部禮部兼監察使第二人
察兵部工部兼館驛使第三人察户部刑部嵗終議殿
最元和中以新人不出使無以觀能否乃命專察尚書
省號曰六察官宋監察御史六人掌分察六曹及百司
之事糾其謬誤(孝宗乾道八年宰臣進呈御史臺事分/𨽻六察虞允文奏曰祖宗時監察御史)
(却許言事帝曰今既分𨽻六察可/許随事彈奏自此朝綱肅清矣)大事則奏劾小事則
舉正迭監祠祭嵗詣三省樞宻院以下輪治凡六察之
事稽其多寡當否嵗終條具殿最以詔黜陟百官應赴
臺叅謝辭者以拜跪書札體驗其老疾凡事經郡縣監
司不能直者直牒閤門上殿論奏官卑而入殿中監察
御史者謂之裏行治平四年中丞王陶言奉詔舉臺官
多以資淺不應格乃詔舉三丞以上知縣為裏行熙寧
二年詔御史闕委中丞奏舉毋拘官職髙下兼權三年
孫覺薦秀州軍事推官李定奏對稱㫖為太子中允監
察御史裏行由選人為御史自定始元豐八年裁減監
察御史二員餘許盡兼言事哲宗紹聖二年復置元祐
元年詔臺諫官許二人同上殿又令六曹差除更改事
畫黄到即報臺又改六察旬奏為季奏元符二年詔吏
部守令課績最優者闗臺考察不實者重行黜責徽宗
崇寧二年都省申明臺官職在繩愆糾繆自宰臣至百
官三省至百司不循法守有罪當劾者皆得糾正政和
七年中丞王安石奏以本臺覺察彈奏事刋為一書録
本給付從之欽宗靖康元年詔宰臣不得薦舉臺官舊
臺令御史上下半年分詣行省樞宻院㸃檢諸房文字
輪詣尚書六曹按察奉行稽違付受差失咸得糾彈渡
江後稍濶不舉髙宗紹興三年始復其舊是年殿中侍
御史常同言元豐始置六察上自諸部寺監下至廩庫
場務無不分𨽻近有夤緣申請乞不𨽻臺察者恐非法
意宜遵舊制從之孝宗乾道二年詔自今非曽經兩任
縣令不得除監察御史(仁宗嘉祐中程顥權監察御史/前後奏説最多要以正心窒欲)
(求賢育才為先常言人主當防未萌之欲帝嘉納之又/傅堯俞為監察御史朱晦子頴士以内降監汳口鎮而)
(都水監復薦之堯俞言宻院既不治頴士求内降罪而/都水又安知其可用而舉之上下相結迭為阿徇其盗)
(名器将不但一汳口而已乃罷頴士權倖憚焉又張戩/除監察御史争新法章數十上最後言今大惡未去横)
(斂未除不正之司尚存無名之使方擾又詣中書争之/王安石以扇掩面而笑戩曰戩之狂直當為參政所笑)
(天下之人笑參/政亦不少矣)遼御史臺無監察御史金御史臺監察
御史十二人掌糾察内外非違刷磨諸司察帳并監祭
禮及出使之事凡選監察御史尚書省具才能者疏名
進呈以聴制任滿御史臺奏其能否仍視其所察公事
具書於解由以送尚書省如所察事皆無謬戾為稱則有
陞擢庸常者臨期取㫖不稱者降除任未滿者不許改
除至二十七年前常令六十以上者為之後臺官以年
老多廢事乃勅尚書省於六品七品内取六十以下㢘
幹者備選大定二十九年令臺官得自辟舉章宗明昌
三年復命尚書省擬註每一缺或具三人或五人取㫖
授之宣宗貞祐五年詔監察御史所彈事同列不得與
聞元御史臺置監察御史三十三人司耳目之寄任刺
舉之事至元五年始置十一人八年増置六人十九年
又増置一十六人二十二年參用南儒二人(中統時魏/初拜監察)
(御史帝宴羣臣於上都行宫有不能飲大巵者免其冠/服初上疏曰臣聞尊卑之禮不可不肅昨聞錫宴大臣)
(威儀弗謹非所以尊朝廷正上下也疏入帝欣納之仍/諭侍臣曰自後母為此舉又馬祖常為監察御史彈劾)
(不避權貴/聲震一時)明監察御史一百十人較前代為最多主糾
察内外百司之官邪或露章面劾或封章奏劾分十三
道惟河南道監察御史獨專諸内外考察其餘各道協
管兩京直𨽻衙門浙江道監察御史十人(協管中軍都/督府在京府)
(軍左金吾左金吾右金吾前留守中神䇿應天和陽廣/洋武功中武功後茂陵十二衛牧馬千户所及直𨽻廬)
(州府廬州/六安二衛)江西道監察御史十人(協管前軍都督府在/京府軍前燕山左龍)
(江左龍江右龍驤豹韜天策寛河八衛及直/𨽻淮安府大河邳州九江武清龍門各衛)福建道監
察御史七人(協管户部寳鈔提舉司抄紙印鈔二局承/運廣恵廣積廣盈贓罰甲乙丙丁戊字天)
(財軍儲供用行用各庫在京金吾後武城中飛熊武功/左武功右武功前獻陵景陵裕陵泰陵十衛及直𨽻常)
(州池州二府定邊開平/中屯二衛吴峪千户所)四川道監察御史七人(協管工/部營繕)
(所文思院御用司設神宫尚衣都知等監惜薪司兵仗/銀作中帽鍼工器皿盔甲軍器寶源皮作鞍轡織染柴)
(炭抽分竹木各局僧道録司在京府軍濟州大寜前蔚/州左永清左五衛蕃牧千户所及直𨽻松江府廣徳州)
(金山懷安懷來各衛神木千户所播州宣慰/司石砫酉陽等宣撫司天全六畨招討司)陜西道監
察御史八人(協管後軍都督府大理寺行人司在京府/軍後鷹揚興武義勇右横海江隂康陵昭)
(陵八衛敢勇報効二營韓秦慶安化四/府及直𨽻和州保定左右中前四衛)雲南道監察御
史十一人(協管順天府廣備庫在京羽林前通州二衛/及直𨽻永平廣平二府通州左通州右涿鹿)
(涿鹿左涿鹿中宻雲中宻雲後永平山海盧龍撫寜東勝左/東勝右大同中屯營州五屯延慶延慶左延慶右萬全左)
(萬金右各衛居庸闗黄花/鎮寛河武定各千户所)河南道監察御史十人(協管/禮部)
(都察院翰林院國子監太常寺光禄寺鴻臚寺尚寳司/中書舍人欽天監太醫院司禮尚膳尚寳直殿等監酒)
(醋局鐘鼓司教坊司在京羽林左留守前留守後神武/左神武前彭城六衛伊唐周鄭四府及兩淮鹽運司直)
(𨽻揚州大名二府揚州髙郵儀真歸徳寜山/潼闗神武右各衛泰州通州汝寧各千户所)廣西道監
察御史七人(協管通政司六科在京燕山右燕山前大/興左騰驤左騰驤右武驤左鎮南瀋陽左)
(㑹州富峪忠義前忠義後十二衛及直𨽻安慶徽州保/定真定四府安慶新安鎮武真定各衛紫荆闗倒馬闗)
(廣昌各/千户所)廣東道監察御史七人(協管刑部應天府在京/虎賁左濟陽武驤右瀋)
(陽右武功左武功右孝陵長陵八/衛及直𨽻延慶州開平中屯衛)山西道監察御史八
人(協管左軍都督府在京錦衣府軍右留守左驍騎左/驍騎右龍虎龍虎左大寧中義勇前義勇後英武水)
(軍左十二衛晉府長史司及直𨽻鎮江太平二府/鎮江建陽瀋陽中屯各衛平定蒲州二千户所)山東
道監察御史十人(協管宗人府兵部㑹同館御馬監典/牧所大通闗在京羽林右永清右濟)
(川三衛及中都留守司遼東都司直𨽻鳳陽府徐滁二/州中都留守左留守中鳳陽鳳陽中鳳陽右皇陵長淮)
(懷逺徐州滁州泗州夀州宿州武平沂州徳/州徳州左保定後瀋陽中各衛洪塘千户所)湖廣道監
察御史八人(協管右軍都督府五城兵馬司在京留守/右武徳忠義右虎賁右廣武水軍右江淮)
(永陵八衛遼梁岷吉華陽五府荆襄楚三府長史司及/興都留守司直𨽻寧國府寜國宣州神武中定州茂山)
(各/衛)貴州道監察御史七人(協管吏部太僕寺上林苑監/内官印綬二監在京旗手衛)
(及長蘆鹽運司大寜都司萬全都司直𨽻蘇州河間順/徳三府保安州蘇州太倉鎮海薊州遵化鎮朔興州五)
(屯忠義中河間天津天津左天津右宣府前宣府左宣/府右開平保安右蔚州永寜各衛嘉興吴淞江梁城滄)
(州興和長安龍/門各千户所)在内兩京刷卷巡視京營監臨鄉㑹試
及武舉巡視光禄巡視倉場巡視内庫皇城五城輪值
登聞鼔在外巡按(北直𨽻二人南直𨽻三人宣大一人/遼東一人甘肅一人十三省各一人)
清軍提督學校(兩京各一人萬厯/中南京增一人)巡鹽(兩淮一人兩浙/一人長蘆一人)
(河東/一人)茶馬巡漕巡闗儹運印馬屯田師行則監軍紀功
各以其事專監察巡按則代天子巡狩所按藩服大臣
府州縣官請考察舉劾尤専大事奏裁小事立斷按臨
所至必先審録罪囚弔刷案卷有故出入者理辨之諸
祭祀壇場省其墻宇祭器存恤孤老巡視倉庫查算錢
糧勉勵學校表揚善類剪除豪蠧出按復命都御史覆
劾其稱職不稱職以聞洪武十五年始置監察御史為
浙江河南山東北平山西陕西湖廣福建江西廣東廣
西四川十二道每道或置五人或三四人不等建文二
年改十二道為左右兩院設御史二十八人永樂初復
舊宣宗宣徳十年定為十三道(増貴/州道)定員額一百十人
南京監察御史亦分十三道浙江江西河南山東山西
陕西四川雲南貴州九道各二人福建湖廣廣東廣西
四道各三人嘉靖以後不全設或以一人兼數道凡刷
卷巡倉巡江巡城屯田印馬巡視糧儲監收糧斛㸃閘
軍士管理京營比驗軍器皆叙而差之清軍則偕兵部
兵科覈後湖黄冊則偕户部户科
　　主簿(典事檢法經歴都事附/)
唐制主簿一人掌印受事發辰覈臺務宋制置檢法一
人掌檢詳法律主簿一人掌受事發辰勾稽簿書紹興
初詔御史臺檢法主簿即令殿中侍御史奏辟光宗紹
熙中侍御史林大中以論事不合去所奏辟檢法官李
謙主簿彭龜年亦乞同罷自寧宗嘉定元年劉榘除檢
法官范之柔除主簿後其職常闕遼無是官金亦無主
簿設典事二人檢法四人為御史臺首領元御史臺設
經歴一人都事二人為御史臺首領明都察院設經歴
一人都事一人為都察院首領南京都察院同穆宗隆慶
四年革都事
　
　
　
　
　
欽定續通典卷二十八
欽定四庫全書
欽定續通典卷二十九
　職官
　　諸卿上
　　總論諸卿(少卿附/)
唐制九年與北齊及隋同(太常寺光禄寺衞尉寺宗正/寺太傼寺大理寺鴻臚寺司)
(農寺太府寺/是為九寺)置卿各一人少卿或二人或一人(太常二/人光禄)
(一入衞尉二人宗正二人太僕一人大/理二人鴻臚二人司農二人太府二人)丞以下各有差
(詳見/各寺)宋九年與唐同初各置判寺事一人以朝官以上
充元豐正官名乃各置卿一人少卿一人惟大理司農
置少卿二人遼南靣官太常光禄(後改為崇禄以/避太宗諱也)衞尉
宗正太僕大理鴻臚司農八寺與唐宋同各置卿少卿
惟改太府為監置太監少監等官金惟太常寺大理寺
設卿少卿等官元太常光禄太僕大理司農五寺與唐
宋同各置卿少卿初設太常寺卿一人少卿五人後改
為院改置院使同知等官光禄寺卿少卿各一人太僕
寺卿少卿各二人大理寺置後即廢司農寺卿少卿各
二人其外如掌謁司卿四人少卿四人掌醫監卿四人
太卿五人羣牧監卿三人太卿各二人二人武備寺卿
四人少卿四人尚乗寺卿四人少卿二人長信寺卿四
人少卿二人長秋寺卿五人少卿二人承徽寺卿五人
少卿二人長寜寺卿六人少卿二人長慶寺卿六人少
卿二人寜徽寺卿六人少卿四人太府監太卿六人中
尚監卿八人章佩監卿五人經正監太卿一人秘書監
卿四人皆前代之所無其大宗正府之扎爾古齊大司
農司之達嚕噶齊同知宣政院宣徽院大禧宗禋院太
常禮儀院典瑞院太史院太醫院将作院通政院中政
院儲政院之院使同知副使同僉僉院院判等官皆前
代之卿職至少府監掌織染技巧之事将作監掌土木
工匠之政累朝職掌略同元改少府監為大都留守其
官司與将作院所掌互相替易亦一代變制也明太常
光禄太僕太理鴻臚五寺各置卿一人少卿二人南京
所設亦如之其外如尚寳司行太僕寺(太祖洪武三十/年置於山西北)
(平陜西甘肅/遼東等處)苑馬寺亦各置卿少卿一人焉
　　太常寺(丞郎主簿京博士署太祝樂奉禮部吹協/律    兩  郊社    太  署  鼓  署)
　　　　　　(太醫署署太卜署吏廪犧署/太公廟    檢討  目附)　(汾祠署/)
唐太常寺卿一人少卿二人卿掌禮樂郊廟社稷之事
總郊社太樂鼓吹太醫太卜廪犠諸祠廟等署少卿為
之貳凡大禮則贊引有司攝事則為亞獻三公行園陵
則為副大祭祀省牲器則謁者為之導小祀及公卿嘉
禮命謁者贊相凡巡幸出師克獲皆擇日告太廟宋初
置判寺無常員以兩制以上充别置太常禮儀院雖隸
本寺其實専達有判院同知院四人與禮院事不相兼
仁宗康定元年置判寺同判事始並兼禮院事元豐官
制行置太常寺卿一人少卿一人掌禮樂郊廟社稷壇
壝陵寢之事少卿為之貳祭祀有大祠有小祠其犧牲
幣玉酒醴薦獻器服各辨其等掌樂律樂舞樂章以定
宫架特架之制祭祀享則分樂而序之凡親祠及四孟
月朝獻景靈宫郊祀告享太廟掌贊相禮儀升降之節
嵗時朝拜陵寢則視法式辦具以授祠官凡祠事差官
卜日齋戒皆檢舉以聞郊祀已頒御札則撰儀以進宫
架鼓吹警場率前期按閲即習餘祀及朝㑹宴享上夀
封册之儀物亦如之若禮樂有所損益及祀典神祇爵
號與封爵繼嗣之事當考定者擬上於禮部哲宗元祐
三年詔各寺監互置長貳惟太常寺長貳兼置徽宗宣
和三年令本寺因革禮五年一檢舉接續編修孝宗隆
興元年以光禄寺並歸太常(太祖乾徳中以雅樂聲髙/近於哀思不合中和令判)
(太常寺和峴改定峴以王朴律凖較洛陽司天臺影表/石尺制律吕音始和暢又賈黄中判太常禮儀院每詳)
(定典禮損益得中仁宗天聖中同禮院王暉言開國以/來禮儀沿革文字重複編成六十卷名禮閣新義又英)
(宗治平中修禮書百卷名曰太常因革禮自歐陽修同/判太常寺事奏禮院文字散失請差官編修後張洞奏)
(用姚闢蘇洵編纂至是成書又曽肇同知太常禮院肇/在職多所釐正上親祀皇地祇於北郊盖自肇發之)
遼南面官有太常寺卿少卿掌祭祀之事金熈宗皇統
三年始置太常寺凡太廟廪犧郊社諸陵大樂等署隸
焉設卿一人少卿一人掌禮樂郊廟社稷祠祀之事元
設太常禮儀院掌大禮樂祭享宗廟社稷封贈謚號等
事凡大廟郊祀廪犧社稷大樂等署隸焉世祖中統元
年中都立太常寺止設寺丞一人至元二年翰林兼攝
太常寺九年立太常寺設卿一人少卿以下五人十三
年以侍衞司省併太常寺(至二十年又/别置侍儀司)十六年又増法
物庫子掌公服法服之藏武宗至大元年改陞為院設
官十二員四年復為太常寺仁宗延祐元年復改陞院
以大司徒領之文宗天厯二年定置院使二人同知二
人僉院二人同僉二人院判二人又置大禧宗禋院設
院使都典制神御殿事六人同知兼佐儀神御殿事二
人副使兼奉贊神御殿事二人僉院兼祇承神御殿事
二人同僉兼肅治神御殿事二人院判供應神御殿事
二人叅議二人掌朔望嵗時諱忌日辰禋享禮典眀洪
武元年置太掌司設卿少卿等官三十年改司為寺卿
一人少卿二人掌祭祀禮樂之事總其官屬籍其政令
以聽於禮部洪武以後間有以樂舞生累資陞至卿甚
或加禮部尚書侍即銜者穆宗隆慶初乃始定制重推
科甲出身者為卿凡天神地祇人鬼嵗祭有常先冬十
二月朔奏請明年祭日天子御奉天殿受之乃頒於諸
司天子親祭則贊相禮儀大臣攝事亦如之凡國有册
立册封冠婚營繕征討大喪諸典禮嵗時旱澇大災變
則請告宗廟社稷薦新則移光禄寺供其品物祭祀先
期請省牲進祝版銅人殿殿奏請齋戒親署御名省牲
偕光禄卿惟大祀車駕親省大臣日一省之凡祭滌器
爨理香燭玉帛整拂神幄掌燎看燎讀祝奏禮對引司
香進俎舉麾陳設收支導引設位典儀通贊奉帛執爵
司樽司罍洗凡卿貳皆率屬各供其事(洪武二十一年/以盧原質為太)
(常少卿事惠帝屢有建白靖難後召見不屈遂殉節焉/又廖昇為太常少卿建文元年勅修髙皇實録以昇為)
(副總裁時稱博雅又世宗嘉靖中李開先/為太常少卿㑹九廟災上疏自陳竟罷歸)孝宗𢎞治七
年増設卿少卿各一人提督四譯館事世宗嘉靖中裁
卿止設少卿一人用本寺銜名不治寺事(所掌詳見中/書省通事舍)
(人/篇)南京太常寺卿一人少卿一人
丞唐置二人掌判寺事凡享太廟則修七祝於西門之
内宋制丞一人叅領寺事太祖建隆乾徳時以禮官乆
次官髙者充元豐官制行始置丞專其職髙宗建炎初
併省冗職罷之紹興三年復置隆興元年又以光禄寺
併歸太常復罷丞明年又詔依舊制(隆興初以李浩為/太常丞召對時首)
(論聖學人稱其純正又石待問少以詩賦名累官至太/常丞時丁謂畏其直錢易竒其文楊億李諤服其議論)
(范希純為太常丞舊制太廟薦享逐室設常食一/牙盤元豐時奏罷之希純奏請復舊制名曰薦羞)遼南
靣官有太常寺丞金亦置一人佐卿少卿理寺事元中
統元年中都立太常寺止設寺丞一人延祐元年改為
太常禮儀院置院使等官罷丞不置明置丞二人為卿
少卿之貳(洪武初張羽舉賢良不出徵起廷對稱㫖擢/太常丞兼翰林院同掌文淵閣事十六年帝)
(親藳滁陽王事實命羽撰廟/碑當時以大制作推重之)
主簿唐置二人宋仁宗皇祐中宋祁乞増置一人勾檢
在寺文書及掌出納遂除胡瑗為主簿後省罷元豐官
制行復置髙宗建炎三年又罷之紹興十年復置(是時/太常)
(少卿王賞言本寺主簿劉榮强記洽聞又深/禮樂所有討論文字欲與共同討論詔從之)遼各卿寺
有主簿金無之元無主簿設經歴一人都事一人為本
寺首領照磨兼管勾承發架閣收掌文書即主簿之職
也明置典簿二人仁宗洪熈元年置犧牲所吏目一人
典掌文移南京大常寺典簿一人
博士唐置四人掌辦五禮按王公三品以上功過善惡
為之諡大禮則贊卿導引(徳宗貞元中帝親郊時更兵/亂禮物殘替博士張薦為叅)
(綴典儀畧如舊章又王彦威淹博古今典禮求為太常/散吏卿知其經生𥙷檢討官彦威採隋唐凡禮沿革皆)
(條次彚分號元和新/禮上之遂拜博士)宋置博士四人掌定五禮儀式有
改革則據經審議凡於法應諡者考其行状撰定諡文
有祠事則監視儀物掌凡導引之事徽宗大觀元年以
太常寺所被㫖及施行典禮事每季輪博士詮次成籍
以備討論建炎初併省冗職僅置博士一人紹興九年
臣僚奏言元豐正名太常主議論者博士四人乞叅稽
舊典添置博士以稱朝廷蒐補闕軼緝熙彌文之意詔
添博士一人隆興元年又併省一人(建隆中和峴為太/常博士從祀南郊)
(峴贊導乗輿進退閒雅太祖謂近侍曰誰氏之子何相/禮之明辨乎左右以峴閥閲對尋拜刑部員外郎兼判)
(太常寺又常安民字希古為成都教授上書論治國之/本曰勸忠厚勵名節元祐公卿皆薦其才召為太常博)
(士/)遼南面官有太常寺博士金太常寺博士二人掌檢
討典禮章宗眀昌元年更置檢討二人泰和元年置檢
閲官一人為博士貳所掌與博士同四年即罷元博士
二人(虞集為太常博士丞相拜珠方為院使間從集問/禮器祭義甚悉集為言先王制作以及古今因革)
(損益之由拜珠歎息深許益信儒者可用又王守誠性/好學從鄧文原虞集遊文詞日進泰定中為太常博士)
(續編太常集禮以進又李好文除太常博士時有詔為/集禮令各省及各郡縣纂修乆而未成好文白長院請)
(自選僚屬數人仍請出架閣文牘以/資采録三年書成名曰太常集禮)明博士二人講習
禮文請帝填名祝版大禮導贊其儀南京太常寺博士一人
太祝唐置六人掌出納神主祭祀則跪讀祝文卿
省牲則循牲告充牽以授太官宋太祝一人掌讀册辭
授摶黍以嘏告飲福則進爵酌酒受其虚爵遼南面官
太常寺有太祝金太祝掌奉祀神主元置十人較前代
為獨多眀置贊禮郎九人掌讀祝兼贊導之事嘉靖中
増至三十三人後罷二人建文中設太祝一人後罷之南
京贊禮郎七人嘉靖中罷一人
奉禮郎唐置二人掌君臣版位以奉朝㑹祭祀之禮宗
廟則設皇帝位於庭九廟子孫列焉昭穆異位去爵從
齒凡樽彛勺冪篚坫簠簋登鉶籩豆皆辨其位凡祭祀
朝㑹拜跪之節皆贊導之公卿巡行諸陵則主其威儀
皷吹而相其禮宋奉禮郎一人掌奉弊帛授初獻官大
禮則設親府版位遼南靣官太常寺有奉禮郎金奉禮
郎所掌亦同元亦置二人又有奉禮兼檢討一人品與
奉禮郎同明設贊禮郎無奉禮郎
協律郎唐置二人掌和律吕(又有録事二人禮院修撰/檢討官各一人貳其事)
宋置一人掌律吕以和陰陽之聲正官架特樂樂舞之
位大祭祀享燕用樂則執麾以詔作止之節舉麾鼓柷
而樂作偃麾戛敔而樂止凡樂掌其序事遼南面官太
常寺有協律郎金亦有協律郎職掌與唐宋同元置二
人眀隆慶三年罷協律郎等官四十八員神宗萬厯六
年復設又設司樂二十人考協雅樂凡舞人韻聲人籍
覈其名數而審肄之凡祭先期演樂太和殿
兩京郊社署唐置令一人掌五郊社稷明堂之位與奉
禮郎設樽罍篚冪而太官令實之立燎壇積柴合朔有
變則巡察四門以俟變過則罷宋置郊社令掌巡視四
郊及社稷壇壝掌凡掃除之事祭祀則省牲太廟令掌
宗廟薦新七祀及功臣從享之禮籍田令掌帝籍耕耨
出納之事植五穀蔬果藏冰以待用官闈令掌率其屬
以汛洒廟廷几修治潔除之事遼亦有署令署丞等官
金有太廟署令一人丞一人及郊社署令一人丞一人
掌宗廟社稷祠祀祈禱并㕔舍祭器等物諸陵署提㸃
山陵令一人涿州刺史兼丞一人掌守山陵元至元三
年置太廟署令二人丞一人掌宗廟行禮兼廪犧署事
成宗大徳九年置郊祀署令二人丞一人掌郊社行禮
兼廪犧署事大徳元年置社稷署令二人丞一人眀天
壇地壇朝日壇夕月壇先農壇帝王廟祈穀殿各陵各
祠祭署俱置奉祀一人祀丞二人南京太常寺各祠祭
署奉祀八人祀丞七人
大樂署唐置令二人丞一人樂正八人掌調鐘律以供
祭饗凡習樂立師以教而嵗考其師之課業為三等以
上禮部宋置大晟府以大司樂為長典樂為貳次曰大
樂令秩比丞次曰主簿協律郎又有按協聲律製撰文
字運譜等官遼亦有大樂署金大樂署亦置令丞直長
大樂正大樂副正等官掌調和律吕教習音聲并施用
之法及祠祀行禮陳設樂縣之事元中統五年始置大
樂署令二人丞一人掌管禮生樂工共四百七十九戸又
儀鳯司大使五人副使四人掌樂工供奉祭饗之事𨽻
宣徽院至元二十五年撥歸禮部明洪武十二年置神
樂觀設提㸃知樂等官掌樂舞事
鼓吹署唐置令二人丞二人掌鼓吹之節宋無之遼有
鼔吹署金以大樂署兼元明皆無之
太醫署唐置令二人丞二人醫監四人醫正八人掌醫
療之法宋太醫局有丞有教授有九科醫生額三百人
嵗終則㑹其全失而定其賞罰隆興元年併省醫官而
罷局生光宗紹熈二年復置太醫局局生以百人為額
餘并依未罷局前體例仍隸太常寺遼南面官有湯藥
局置都提㸃勾當湯藥等官屬内侍省不隸太常寺金
有尚藥局提㸃使副使掌進湯藥太醫院提㸃使副使
判官等官掌諸醫藥御藥院提㸃直長都監同監等官
掌進御湯藥屬宣徽院不隸太常寺元别設太醫院不
隸太常寺中統元年置宣差提㸃太醫院事給銀印掌
醫事奉御藥物二十年改為尚醫監二十二年復為太
醫院仍給銀印置提㸃四人院使副使判官各二人太
徳五年設官十六人十一年増院使二人仁宗皇慶元
年増院使二人明年増院使一人英宗至治二年定置
院使一十二人同知二人僉院二人同僉二人院判二
人屬官有經歴都事各二人照磨兼承發架閣庫一人
所屬廣恵司卿四人少卿二人司丞二人掌修制御用
回回藥物及和劑以療諸宿衞士及在京孤寒者御藥
院達嚕噶齊一人大使二人副使三人直長一人都監
一人掌受各路鄉貢諸番進獻珍貴藥品修造湯煎御
藥局達嚕噶齊一人局使二人副使二人掌兩京行篋
藥餌行御藥局達嚕噶齊一人司使一人副使一人掌
修合御餌御香局提㸃一人司令一人掌脩合御用諸
香醫學提舉司提舉一人副提舉一人掌考較諸路醫
生科義試騐太醫教官校勘名醫撰述文字辨騐藥材
訓誨太醫子弟領各處醫學官醫提舉司提舉掌醫戸
差役詞訟大都保定彰徳東平四路置提舉司提舉副
提舉各一人河間大名晉寜大同濟寜廣平冀寜濟南
遼陽興和十路設提舉副提舉各一人衛輝懷慶大寜設提
舉一人明太醫獨設一院亦不𨽻太常寺洪武元年置
太醫院設院使同知院判典簿等官十四年改置令一
人丞一人吏目一人御醫四人二十二年復改令為院
使改丞為院判二人掌醫療之法凡醫術十三科醫官
醫生醫士専科習業凡醫家弟擇師而教之三年五年
一試再試三試乃黜陟之凡藥辨其土宜擇其良楛慎
其條製而用之四方解納藥品院官収貯生藥庫時其
燥濕禮部委官一員以稽察之南京大醫院院判一人
吏目一人惠民藥局生藥庫各大使一人
太卜署唐置令一人丞二人卜正博士各二人掌卜筮
之法宋以太卜司隸天臺不置專官遼金元皆無之明
洪武十七年置稽疑司令一人左右丞各一人屬官司
筮無定員以掌卜筮後即罷
廪犧署唐置令一人丞二人掌祭祀粢盛之事宋廪犧
署屬光禄寺有牛羊司供應所掌大中小祀之牲牷及
大官宴享膳羞之用監官三人以諸司使副及三班使
臣充監棧圈三人以三班使臣充遼無之金廪犧署有
丞直長等官掌薦犧牲及養餇等事明昌三年罷之以
太廟令丞兼元廪犧署置令二人丞二人(郊祀/署兼)明洪武
三年置神牲所吏目一令大使副使等官四年罷洪熈
時置犧牲所吏目一人
汾祠署齋太公廟署唯唐置有令丞等官宋遼金元明
皆無之
　　光禄卿(丞掌主簿/    醢署)　(大官署/)　(珍羞署/)　(良醖署/)
唐制光禄卿一人少卿二人掌酒醴膳羞之政凡祭祀
省牲鑊濯溉三公攝祭則為終獻朝㑹享則節其等差
宋初光禄寺置判寺事一人以朝官以上充光禄卿少
卿皆為寄禄元豐官制行始置卿一人少卿一人卿掌
祭祀朝㑹宴饗酒醴膳羞等事修其儲備而謹其出納
之政少卿為之貳元祐三年詔長貳互置徽宗政和六
年監察御史王桓奏祭祀牢醴之具掌於光禄而寺官
未嘗臨視請大祠以長貳朔祭及中祠以丞簿監視宰
割從之建炎以後廢寺併入禮部遼南面官初設光禄
後改為崇禄寺有卿少卿丞主簿等官金宣徽院監知
御膳太府監掌造酒醴無光禄寺元至元十五年設光
禄寺卿一人少卿一人二十三年増卿一人二十四年
増少卿一人隸宣徽院二十五年撥隸省部三十四年
復隸宣徽院定置卿四人少卿二人明初置宣徽院設
院使同知院判典簿等官以尚食尚醴二局隸之繼即
改為光禄寺設卿一人少卿二人掌祭享宴勞酒醴膳
羞之事率其官屬辨名數㑹出入量豐約以聽於禮部
凡祭祀同太常寺省牲天子祭親進飲福受胙薦新循
月令獻其品物凡筵宴酒食及外使降人俱差其等而
供給之監以科道官一人察其出入　糾禁其姦弊(嘉靖/中馮)
(惟訥以光禄寺鄉致仕歴官已三十年圖書詩卷外無長/物撰漢魏六朝詩紀自上古以迄陳隋網羅放失殊有)
(功於/藝苑)南京光禄寺卿一人少卿一人隆慶四年罷少卿
丞唐置二人宋一人元二人明二人
主簿唐置二人宋一人元置主事二人眀置典簿二人
録事一人南京典簿一人
大官署唐置令二人丞四人掌供祠宴朝㑹膳食宋元
祐初罷大官令二年復置徽宗崇寜二年置尚食局大
官令惟掌祠事遼尚食局有奉御金尚食局有提㸃使
副使等官掌總知御膳進食先嘗兼管從官食屬宣徽
院元置尚食局大使一人副使二人直長一人掌供御
膳明大官署署正一人署丞四人供祭品宫膳節令筵
宴畨使宴犒之事(隆慶中楊鎔奏請以舉人出身知縣/教官亷能素著者入𥙷光禄寺署正)
(而間以例貢叅之優其超擢或/徑於聼選舉人中除𥙷從之)監事四人南京光禄寺
大官署署正一人署丞一人
珍羞署唐置令一人丞二人掌供祭祀朝㑹賔客之庶
羞榛栗脯脩魚鹽菱芡之名數宋珍羞署有供備庫太
宗太平興國中改為内物料庫有使及副使掌供尚食
及内外膳羞米麫飴蜜棗豆百品之料隸御厨其光禄
寺有翰林司掌供果實及茶茗湯藥有外物料庫掌収
貯米鹽雜物以待膳食之須金有果子都監同監各一
人掌給受進御果子隸宣徽院元沙糖局達嚕噶齊一
人提㸃一人大使一人副使一人掌沙糖蜂蜜煎造及
方貢果木等物明珍羞署署正一人署丞四人監事四
人供宫膳肴核之事南京光禄寺珍羞署署正一人署
丞一人萬厯中罷署丞
良醞署唐置令二人丞二人掌供五齊三酒享太廟則
供鬱鬯進御則供春暴秋清酴醿桑落之酒宋有法酒
庫内酒坊掌造酒以待供進及祭祀給賜金尚醖署有
令丞直長等官掌進御酒醴屬宣徽院不隸光禄寺元
中統四年置大都尚飲局大使一人副使一人俱帯金
符掌醖造上用細酒至元十二年増副使二人十五年
置提㸃一人後定制置提㸃一人大使一人副使二人
明良醖署署正一人署丞四人監事四人供酒醴之事
南京光禄寺良醖署署正一人署丞一人嘉靖中罷署
丞
掌醢署唐置令二人丞二人掌供醯醢之物宋油醋庫
監官一人掌供油及鹽胾遼金無元亦不特設官明掌
醢署署正一人署丞四人監事四人南京光禄寺掌醢
署署正一人署丞一人嘉靖中罷署丞
　　衛尉卿(丞公主簿馬武庫署右武器署/    車司  令  左  都候)　(守宫署/)
衛尉寺卿唐置一人少卿二人掌器械文物總武庫武
器守宫三署兵器祭祀朝㑹則供羽儀節鉞金鼓帷帟
茵席宋初衞尉寺置判事一人以郎官以上充凡武庫
武器歸内庫守宫歸儀鸞司本無所掌元豐官制行乃
歸本寺始置卿一人少卿一人掌儀衛兵械甲胄之政
令凡内外作坊輸納兵器辨其名數騐其良窳以歸於
武庫嵗終上計帳於兵部掌凡幄帟及鹵簿儀伏遇大
禮則長貳晝夜廵徼察其張設不如儀者凡仗衛器物
之敝者移少府軍器監修焉建炎以後廢衛尉寺併入
工部遼北面官有北面御帳官侍衛司近侍詳衮司北
䕶衛府南䕶衛府宿衛司官屬掌巡徼御帳南面官亦
有衛尉寺金衛尉司有中衛尉副尉掌中宫事務左右
常侍掌周護導從儀仗之事元至元二十年立衛尉院
改軍器監為武備監隸衛尉院二十一年改監為寺與
衛尉院並立二十四年罷衛尉院專卿武備寺卿四人
同判六人少卿四人丞四人掌繕治戎器兼典受給明
初置拱衛司後改為拱衛指揮使司尋又改為都尉司
屬都督府設儀鸞司隸焉洪武十五年罷儀鸞司改置
錦衣衛恒以勲戚都督領之凡朝㑹巡幸則具鹵簿儀
仗率大漢將軍等侍從扈行宿衛則分畨入直其屬有
鑾輿擎蓋扇手旌節旛幢班劒斧鉞弋㦸弓矢馴馬十
司各領將軍校尉以備法駕其營造軍噐之事俱掌於
兵部
丞唐置二人掌判寺事辨器械出納之數大事丞制勅
小事則聽於尚書省宋置一人叅領寺事遼金元明皆
無之
主簿唐二人宋一人遼金元明皆無之
武庫署唐制兩京各置令二人丞二人監事一人掌藏
兵械有赦建金雞置宫城門之右大理及府州縣囚徒
至則擊之宋衛尉寺有内弓箭庫内外庫軍器庫槍庫
軍器弩劒箭庫掌藏兵杖器械甲胄以備軍國之用金
武庫署有令丞直長等官以曉軍器女直人充掌收貯
諸路常課甲杖屬殿前都㸃檢司不隸衛尉寺元至元
十年改衣甲庫為壽武庫置提㸃二人大使二人副使
四人隸武備寺明戎噐掌於兵部武庫司
武器署唐置令一人丞二人監事二人掌外戎器祭祀
行幸則納於武庫給六品以上𦵏鹵簿棨㦸宋設六軍
儀仗司掌清道徼巡排列奉引儀仗以肅禁衛凡儀物
以時修飭金武器署有提㸃令丞直長頓舍等官掌祭
祀朝㑹巡幸及公卿婚𦵏鹵簿儀仗旗皷笛角之事隸
殿前都㸃檢司元利器庫提㸃三人大使二人副使二
人掌隨路軍器明無是官
守官署唐置令一人丞二人監事二人掌公帳帟宋置
儀鸞司掌供幕帟供帳之事金置儀鸞局有提㸃使副
使直長等官掌殿庭鋪設帳幕香燭等事收支都監二
人一人掌給受鋪陳諸物一人掌萬寕宫收支庫屬宣
徽院又置法物庫使副使直長等官掌鹵簿儀仗車輅
法服等事隸兵部元設中尚監卿八人太監二人少監
二人監丞二人掌領資成庫氊作供内府陳設帳房帟
幕車輿雨衣之用明設御用監司設監皆以宦官掌之
(詳内待/省篇)
公車司馬令及左右都候自唐以後歴代皆無
　　宗正卿(丞大主簿司崇元署/    宗正  附)　(諸陵署/)　(太廟署/)
唐制宗正卿一人少卿二人掌天子族親屬籍以别昭
穆凡親有五等先定於司封(代宗永泰二年宗正卿吴/王祇奏上皇室永嘉新譜)
(二十卷太常栁房所撰房精於譜學按宗正譜牒自武/徳以來宗支昭穆相承撰皇室譜二十卷穆宗長慶元)
(年宗正寺奏准貞元二十一年勅宗子陪位放五百七/十人出身今年勅放三百人伏縁人數至多不沾恩澤)
(白身之輩將老村閭乞䧏特/恩更放二百人出身許之)宋初宗正寺置判寺一人
以宗姓兩制以上充真宗大中祥符八年以兵部侍郎
趙安易兼卿判寺事趙世長改為知寺事元豐官制行
詔宗正長貳不專用國姓蓋自有大宗正司以統皇族
也卿一人少卿一人卿掌叙宗派屬籍以别昭穆而定
其親疎少卿為之貳(真宗咸平時趙安仁為宗正卿帝/以安仁舊徳大業特令知寺事自)
(是多所規制重修玉牒屬籍神宗元豐時以宗景知大/宗正事先是宗景父允弼司宗乆故帝復選而用之使)
(諭其母先正乆司宗正徳及皇族今命而子繼之又趙/仲忽入判大宗正事帝賜之甲第及建賢懋功之閣以)
(示寵仲忽鯁亮端毅動/循禮法立宗正司法式)遼太祖神册二年置大特哩衮
司掌皇族之政令設官曰特哩衮(又名徳/爾吉)知特哩衮司事
特哩衮司事(興宗重熈中耶律義先拜特哩衮戒族人/曰國家三父房最為貴族凡天下風化之)
(所自出不孝不義雖小不可為其妻晉國長公主之/女每見中表必具禮服義先以身率先國人化之)南
面官有宗正寺屬大特哩衮司金置大宗正府章宗泰
和六年避睿宗諱改為大睦親府判大宗正寺一人舊
以皇族中屬親者充掌敦睦宗族親奉王命是年乃改
為大睦親事同判大宗正事一人改為同判大睦親事
同簽大宗正事一人改為同簽大睦親事元初大宗正
府未有官制首置斷事官曰扎爾古齊㑹决未務特賜
銀印至元二年置十人三年置八人理䝉古公事以諸
王為府長餘悉御位下及諸王之有國封者又有集賽
人員奉㫖署事别無頒受宣命十四年置十四人十五
年置十三人二十一年置二十一人二十二年増至三
十四人二十八年増至四十六人大徳四年省五人皇
慶元年又省二人先是宗正府兼理漢人刑名事泰定
帝致和元年定制以上都大都所屬䝉古人并集賽軍
站色目與漢人相犯者歸宗正府處斷其餘路府州縣
漢人䝉古色目詞訟悉歸有司刑部掌官(時多爾濟巴/勒掌宗正府)
(事聴訟之際引論律令曲當事情有同僚年老者嘆曰/吾居是官四十年見公論事殆神人也又至元時哈剌)
(哈斯由掌宿衛拜大宗正用法平允時欲以江南獄𨽻/宗正哈喇哈斯曰江南新附教令未孚且相去數千里)
(欲遥制其刑獄得/無寃乎事遂止)明洪武三年置大宗正院二十二年
改為宗人府置宗人令一人左右宗正各一人左右宗
人各一人並以親王領之(時秦王樉為令晉王棡燕王/棣為左右宗正周王橚楚王)
(植為左/右宗人)掌皇九族之屬籍以時修其玉牒書宗室子女
適庶名封嗣襲生卒婚嫁諡𦵏之事其後以勲戚大臣
攝府事不備官而所領亦盡移之禮部永樂初建都北
京宗人府為行在命駙馬都尉永春侯王寜署府事英
宗正統三年始建府治以駙馬都尉西寜侯宋璞掌之
以所領皆宗室重事故品秩特序文職之首
丞唐置二人叅領寺事宋初以宗姓朝官以上知丞事
掌奉諸廟諸陵薦享之事元豐官制行始置丞一人初
除趙君錫明年以楊畏為宗正寺丞詔宗正寺除長貳
外自今後更不專差國姓建炎三年罷孝宗隆興二年
復置遼無之金置二人一人於宗室中選能幹者充一
人不限親疎分司上京泰和六年改為大睦親丞元設
郎中二人員外郎二人都事二人明亦無之
大宗正司宋仁宗景祐三年始置以皇兄寜江軍節度
使濮王知大宗正事皇姪彰化軍節度使觀察留後守
節同知大宗正事元豐官制行仍置知大宗正及同知
大宗正各一人選宗室團練觀宗使以上有徳望者充
丞二人以文臣京朝官以上充掌糾合族屬而訓之以
徳行道藝受其詞訟而糾正其愆違季終類奏嵗録存
亡之數報宗正寺有記室一人教授十二人崇寜三年
置南外宗正司於南京西外宗正司於西京各置敦宗
院詔各擇宗室之賢者一人為知宗掌外居宗室詔復
定宗學博士正録員數皆隸大宗正司遼金元明無之
主簿唐置二人宋真宗天禧時以衞尉丞兼元豐官制
行除楊完為主簿建炎三年罷紹興十年復置金置知
事一人檢法一人元置承發架閣庫管勾一人明置經
歴一人典出納文移
崇元署唐置令一人丞二人掌京都諸親名數與道士
帳籍齊醮之事宋制宫觀寺院之政令及神祠封爵之
名號皆祠部掌之屬禮部亦掌於禮部元集金賢院兼
攝元門道教陰陽祭遁之事有大學士學士直學士等
官明亦掌於禮部祠祭司
諸陵署唐制毎陵置令一人丞一人掌守衛山陵宋宗
正寺丞掌奉諸陵薦享之事金諸陵署(詳見/前)園陵署令
以宛平縣丞兼宣宗貞祐三年以園陵遷大興縣境遂
以大興縣令丞兼明各陵設祠祭署奉祀祀丞屬太常
寺
太廟令唐𤣥宗開元二十四年以宗廟所奉不可以名
署太常少卿常縚奏廢太廟署以少卿一人知太廟事
二十五年以濮陽王徹為宗正卿恩遇甚厚建議以宗
正司屬籍乃請以陵寝宗廟隸宗正天寳十二載駙馬
都尉張垍為太常卿得幸又以太廟諸陵署隸太常十
三載改獻昭乾定橋五陵署為臺升令品永康二陵稱署
如故肅宗至徳二年復以陵廟隸宗正代宗永泰元年
太常卿姜慶初復奏以陵廟隸太常大厯二年仍歸宗
正寺以後不易宋以宗正寺丞奉諸廟祭祀金皇統八
年太廟成設署置令丞並兼廪犧署事屬太常寺元太
廟令二人丞一人掌宗廟行禮併兼廪犧署事亦屬太
常明制同
　　太僕卿(丞車主簿/    府署)　(乗黄署/諸牧署)　(典廐署/)　(典牧署/)
唐制太僕寺卿一人少卿二人掌廐牧輦輿之政凡監
牧籍帳嵗受而㑹之上駕部以議考課(天寳中張暐為/太僕卿還鄉拜)
(墓特賜錦袍施繒綵御賜詩以寵異之乗傳來徃敕郡/縣供擬元和中劉昌為四鎮北庭行營兼涇原節度使)
(子士涇遷太僕卿給事中韋宏景與薛存慶封還制書/上疏論之帝曰昌有功於邉士涇又尚主官少卿已十)
(餘年制書宜下/宏景等乃奉詔)宋初置判寺事一人以朝官以上充元
豐官制行置卿一人少卿一人掌車輅廏牧之政令國
有大禮供其輦輅屬車前期戒有司教閲象馬若有事
於南北郊侍中請升輅卿授綏總國之馬政凡閲馬差
次其髙下應給賜則如格授嵗終鈎覆帳籍以上駕部
建炎後廢太僕寺併入兵部(咸平中錢維演入朝博學/能文詞召試學士院以笏)
(起草立就帝稱/善改太僕少卿)遼北靣官有尚廐使尚廐副使飛龍使
飛龍副使總領内外廐馬等官南靣官亦設太僕寺金
無太僕寺設尚廐局提㸃使副使掌御馬調習牧養直
長一人司馬牛羣所屬有掌廐都轄副轄隸殿前都㸃
檢司元中統四年設羣牧所至元十六年改尚牧監十
九年又改為太僕院二十年改為衛尉院二十四年罷
院立太僕寺又别置尚乘寺以管鞍轡而太僕寺止管
阿迪斯馬匹二十五年隸中書省置提調官二人大徳
十一年復改太僕院至大四年仍為寺卿二人少卿二
人明洪武四年置羣牧監於達勒達錫里營所隨水草利
便立官署専司牧養六年更置羣牧監於滁州旋改為
太僕寺設卿少卿三十年置行太僕寺於北平後定都
北京遂去行字其舊在滁州者改為南京太僕寺遂定
制卿一人少卿二人正徳十一年増設少卿一人卿掌
牧馬之政令以聽於兵部少卿一人佐寺事一人督營
馬一人督畿馬(正統中孫緒為太僕卿時大司馬王徳/華交結錢寜移文太僕語渉不遜緒以)
(書數之徳華引咎又淮安鳳陽諸郡饑饉馬俱小弱緒/察其故即與交兊省費至於萬緡民頼之不破産者千)
(餘家又金弼為太僕少卿慨然以馬政修舉為己任屢/奉命督理虧耗自衞使郡守而下悉聼决無不畏法有)
(順聖川者水草甘肥永樂中嘗牧馬蕃息天順初命弼/徃視築二城用養天閑之馬増二驛於中道以便徃來)
(詔嘉/納之)南京太僕寺卿一人少卿二人隆慶中罷少卿一
人(𢎞治中張謙陞南京太僕寺卿一以正率下剗除積/弊禁革貪汚嵗省費甚鉅㝷奏馬政便民四事多見)
(施行又明時馬政之弊南畿苦賦北畿苦養嘉靖中田/濡為太僕寺卿奏請以額馬賦十之三其七以金代而)
(輸之北寺即有軍興以便宜召買使兩畿民力有所蘇/息上嘉其議行之後二十餘年山東河南相踵以請數)
(省民不困而冏寺有餘藏/常輸以給邊皆濡之力也)行太僕寺洪武三十年置於
山西北平陕西甘肅遼東等處卿一人少卿一人掌各
邉衞所營堡之馬政以聼於兵部以時督察三嵗一稽
比布按二司不得與有瘠損則聼兵部叅罸永樂四年
許令寺官按治所轄衛所鎮撫首領官苑馬寺又置
北直𨽻遼東平涼甘肅共四處卿一人少卿一人
掌六監二十四苑之馬政而聽於兵部凡苑視廣狹為
三等上苑牧馬萬匹中苑七千下苑四千凡馬駒嵗籍
其監苑之數上於兵部以聽考課𢎞治十七年都御史
楊一清奏行太僕苑馬二寺員缺簡選才望叅政副使
𥙷陞卿叅議僉事𥙷陞少卿以振馬政(永樂中命楊砥/簡閲北京郡縣)
(馬匹陞太僕寺卿明年兼苑馬寺卿砥率僚屬凡孳牧/之法與民之利病悉條奏行之馬甚蕃息嘉靖中周仕)
(以髙州守薦為苑馬寺少卿在/任三年諸所建置有禆馬政)
丞唐置四人宋一人元二人明初置四人正統中又増
八人共十二人以一人領京衞一人領順徳廣平二府
一人領開封衞輝彰徳三府九人分領順天保定真定
河間永平大名濟南兖州東昌九府孳牧寄牧各馬匹
𢎞治六年罷四人正徳九年復増一人專領寄牧之事
嘉靖八年又罷三人共六人分領三年更代而以寄牧
者令府州縣兼理隆慶三年又罷三人止設三人以一
人提督庫藏兼協理京邉二人分理東西二路馬政南
京太僕寺寺丞二人隆慶中罷一人行太僕寺寺丞無
定員苑馬寺寺丞無定員
主簿唐置二人宋置一人元祐三年罷之元置經歴一
人知事一人照磨一人管勾一人明亦置主簿一人南
京太僕寺及行太僕寺苑馬寺皆一人
乗黄署唐置令一人丞一人掌供車輅及馴馭之法宋
車輅院掌乗輿法物鞍轡庫應奉御馬鞍勒遼南靣官
太僕寺有乗黄署金尚輦局置使副使掌承奉輿輦等
事典輿都轄収支都監同監掌給受之事隸殿前都御
檢司元尚乗寺卿四人少卿二人丞二人掌上御鞍轡
輿輦等事明御馬監以宦官掌之掌印監督提督太監
各一員騰驤四衞各設監官
典廐署唐置令二人丞四人掌飼馬牛給養雜畜宋置
致遠務掌分養雜畜以供負載遼北靣官有某羣太保
某羣侍中某羣敞史總典羣牧部籍使羣牧都林牙羣
牧使羣牧副使各路羣牧使司諸處馬牛羣司掌牧牛
馬之政令金尚廏局(詳見/前)元尚乗寺兼掌阿迪斯羣牧
騸馬驢騾之政眀良牧署典署一人署丞一人録事一
人掌牧牛羊豕蕃育並鵝鴨鷄皆籍其牝牡之數而課
孳卵焉𨽻上林苑
典牧署唐置令三人丞六人掌諸牧雜畜給納及酥酪
脯腊之事宋牛羊供應所掌牧大中小祀之牲牷乳酪
院掌供造酥酪屬光禄寺元尚舎寺太監二人少監二
人監丞二人掌牧養駱駞及供進愛蘭乳酪屬宣徽院
眀孳牧所大使一人副使一人掌牧養雜畜屬光禄寺
車府署及諸牧監唐以後厯代皆不置
　　大理卿(正/監)　(丞副主簿/寺  附)　(獄丞/)　(司直/)　(評事/)
唐置大理寺卿一人少卿二人掌折獄詳刑凡罪抵流
死皆上刑部覆於中書門下(建中初蔣沅為大理寺卿/時帝幸奉天沅奔赴行在)
(為賊侯騎所拘欲以偽職誘之因絶粒稱病潛竄閭里/間京師平首䝉旌擢長慶時王正雅為大理卿會宋申)
(錫事起獄自内出卒無證騐是時王守澄鄭注權勢正/盛雖宰相重臣無敢顯言其事者惟正雅與京兆尹崔)
(綰上疏請出造事者付外考騐其事别具状聞由是申/錫止於貶官中外翕然推重之又張仁愿為大理卿隰)
(州刺史王澈犯贓朝廷以功臣子欲/宥之仁愿執奏竟遣伏法議者賞之)宋初置判寺一人
兼少卿事一人建隆三年以工部尚書竇儀判寺事(竇/儀)
(判大理寺奉詔重定刑統援引律疏勒格恭/酌重輕増為三十卷尤為詳備太祖嘉之)凡獄訟之
事隨官司決劾本寺不復聽訊但掌斷天下奏獄送審
刑院詳訖同署以上於朝元豐時帝以國初廢大理獄
非是以問孫洙洙對合㫖遂命官起寺十七日而成至
官制行置卿一人少卿二人手詔大理寺近舉墜典俾
治獄事宜依推制院及御史臺例不供報糾察司三年
詔依舊供報及詔糾察司察訪本寺斷徒以上出入不
當者索案㸃檢(時向敏中判大理寺有以沒入祖吉贓/錢分賜法吏敏中引鍾離意委珠事獨)
(不受又大理寺奏治獄帝顧輔臣曰棘寺當得剛正如/李浩者為之已而大理卿闕帝曰無過李浩遂除大理)
(卿故事寺獄空上表賀浩獨不奏紹興中秦檜矯詔下/岳飛於大理獄大理卿薛仁輔寺丞李若樸何彦猷皆)
(言其/無罪)遼聖宗統和十二年南面官置大理寺有提㸃大
理寺大理正等官金海陵天徳二年置大理寺卿少卿
掌檢斷刑名元世祖至元二十年置大理寺掌領舊州
城及畏吾兒之居漢地者有詞訟則聽之二十二年改
為大都䕶府置大都䕶四人同知二人副都䕶二人廢
大理不置眀大理寺卿一人左右少卿各一人掌審讞
平反刑獄之政令(正統中王振問楊士竒等吾鄉誰可/為大臣者皆薦薛瑄召為大理右少)
(卿士竒以用瑄出振意欲瑄一見振瑄正色曰安有授/官公朝而拜私門者耶時人呼瑄為薛夫子後忤王振)
(下獄振老奴伏竈下抱薪而泣人問之曰聞欲殺薛夫/子故泣耳振心動乃免天順中王槩遷大理卿出入十)
(年凡兩法司及畿藩讞奏叅錯情法多所平反美/時吏諳律例者類多深刻槩獨持平允濟以長)南京大
理寺卿一人(憲宗成化中夏時正為南京大理卿七年/嵗大祲巡視江西斥貪墨吏革沉徭理庾)
(賦放無名之税勸民出粟七十萬石賑饑長河洞人/叛單車撫定疏時弊二十事當路人不悦遂致仕歸)
正唐置二人凡丞斷罪不當則以法正之宋亦二人元
豐五年刑部奏定凡斷案先上正看詳當否論難改正
然後上於長貳遼金皆有之明左右二寺各寺正一人
寺副二人各隨其所轄而覆審之情罪允服始呈堂具
奏南京大理寺左右寺正各一人
丞唐置六人分判寺事宋置推丞四人斷丞六人(天聖/中石)
(延年為大理丞上書陳十策乞選練兵甲言西夏必叛/朝廷不以為然及元昊反帝思其言乃召見乞奉使河)
(東籍兵回稱㫖帝甚喜之紹興二十六年帝以大/理寺宜叅用士人乃除河涇楊邦弼為大理丞)遼金
皆有之明左右寺丞各一人南京右寺丞一人
主簿唐置二人宋元豐中始置二人建炎三年省後復
金置知法十一人明法二人明置司務二人
獄丞唐置二人宋元豐官制行置大理獨丞四人遼金
元明皆無
司直唐置六人宋因之金置四人明無
評事唐置八人宋元豐官制行始命張仲頴等十二人
為評事隆興二年詔大理評事以八員為額金置三人
掌同司直明置左右寺評事各四人南京大理寺左右
評事各三人隆慶三年革左右評事各一人
監自唐以後歴代皆無
　
　
　
　
　
欽定續通典卷二十九
欽定四庫全書
欽定續通典卷三十
　職官
　　諸卿中
　　鴻臚寺(丞附主簿/班)　(典客署/)　(司儀署/)　(鳴贊序/)
唐鴻臚寺卿一人少卿二人凡四國君長以番望高下
為簿朝見凡大臣喪葬則本寺官贊相之示以禮制(肅/宗)
(至徳初西域朝貢及安西北庭校吏嵗集京師者數千/人隴右既陷不得歸皆仰給鴻臚禮賓月四萬緡凡四)
(十年養子孫如編民至徳宗建中時擢王鍔為鴻臚少/卿遂悉以隸名王以下幾及四千人其所畜馬二千皆)
(停/給)宋初置判寺事一人以朝官以上充官制行置卿一
人少卿一人卿掌四方朝貢宴勞給賜送迎之事及國
之凶儀中都祠廟道釋籍帳除附之禁令少卿為之貳
高宗建炎後罷鴻臚寺併入禮部(真宗景徳中戚綸判/鴻臚寺綸以三公尚)
(書九列之任唐末以來有司漸繁綱目不一宜采/通禮六典令式比類沿革著為大典時論稱之)遼北
面官有客省局使副使等官南面官客省有都客省(興/宗)
(重熙十年以囘鶻/崇格為都客省)客省使(太宗會同五年以耶/律華格為客省使)左客省
使(穆宗應厯中以蕭/和斯為左客省使)右客省使客省副使等官南面官鴻
臚寺亦置卿少卿金不設鴻臚寺有客省使副使掌接
伴人使見辭之事引進使副使掌進外方人使貢獻禮
物事内承奉班押班掌總率本班承奉之事御院通進
四員掌諸貢獻禮物及薦享編位次序屬宣徽院元不
設鴻臚寺有侍儀司㑹同館屬禮部廩給司屬通政院
其侍儀司掌外國朝覲之禮世祖至元八年始置左右
侍儀奉御二人禮部侍郎知侍儀事一人引進使知侍
儀事一人左右侍儀使二人左右直侍儀使二人左右
侍儀副使二人左右侍儀僉事二人引進副使侍儀令
各一人以後増損不一英宗至治元年定置侍儀司四
人引進使知侍儀事二人通事舍人十六人侍儀舍人
十四人㑹同館領館事一人大使一人副使二人掌接
伴引見諸畨蠻及峒官之來朝貢者成宗元貞元年以
禮部尚書領館事遂為定制廩給司提領一人司令一
人司丞一人掌諸王諸畨各省四方邊逺使客飲食供
帳等事明初置侍儀司太祖洪武四年定侍儀使引進
使品秩俱為七品以下官十三年改使為司正分左右
司副各一人二十二年増設左右司丞四人三十年改
為鴻臚寺卿一人左右少卿各一人掌朝㑹賓客吉凶
儀禮之事(英宗復辟後擢楊宣為鴻臚少卿凡朝廷宴/饗朝賀大禮皆出職掌宣修幹美髯奏對明)
(暢日見寵遇憲宗立陞鴻臚卿時荆襄叛冦劉千斤伏/誅戎帥械繫餘黨多誤陷于辜者宣亟上章論救大要)
(欲重人命謹天戒詞甚婉切有詔法曹詳鞫竟得矜宥/又施純陞鴻臚寺卿純習禮度每旦侍朝為磬折狀甚)
(恭特䝉寵眷擢禮部侍郎未幾陞尚書加太子太保純/長身偉然表出羣類不十數年驟登峻秩前此未有也)
南京鴻臚寺卿一人(世宗嘉靖間胡森為南京鴻臚寺/卿以局閒事省減去直役談説理)
(學講明/國是)
丞唐置三人宋置二人明左右寺丞各一人
主簿唐置一人宋因之明亦置一人
典客署唐置令一人丞三人掌二王後及四方歸化在
藩者朝貢送迎皆預焉宋置往來國信所掌大遼使介
交聘之事都亭西驛及管幹所掌河西番部貢奉之事
禮賓院掌囘鶻吐蕃党項女貞等國朝貢館設及互市
驛語之事懐逺驛掌南番交州西番龜兹大食于闐甘
沙宗格等國貢奉之事皆唐典客署之職建炎後廢鴻
臚寺並歸禮部遼金元無典客署明司賓署署丞一人
典外國朝貢之使辨其等而教其拜跪儀節
司儀署唐置令一人丞一人掌凶禮喪葬之具宋以後
皆不置明司儀署署丞一人掌吉凶禮之事
鳴贊明置四人掌贊儀禮凡内贊通贊對贊接贊傳贊
咸職之
序班明置五十人掌侍班齊班糾儀及傳贊
　　司農卿(丞䆃主簿/    官署)　(上林署/苑總監)　(太倉署/諸倉監)　(鈎盾署/司竹監)
　　　　　　(溫泉湯監將諸屯監/典農中郎  等官)　(騪粟都尉等官/)
唐司農寺卿一人少卿二人掌倉儲委積之事(憲宗元/和中郭)
(釗累官司農卿時帝寢疾宦豎或妄議廢立者穆宗問/計于釗答曰殿下為太子當朝夕視膳何外慮乎時稱)
(得元舅體文宗太和中杜中立以駙馬都尉遷司農卿/繩吏急反為中傷左徙慶王傅久之復拜司農卿入奏)
(帝曰卿用法深信乎對曰轂下有司養名不肯苛事如/司農尤叢劇陛下無信流言假臣數月當諸弊肅清帝)
(許之向例度支度六宫餐錢移司農司農季一出付吏/大吏盡舉所給于人權其子母以給之既不以時黄門)
(來督責慢罵杜中立為司農卿取錢納帑/舍率五日一出吏不得為姦後遂以為法)宋初司農寺
置判寺事二人以兩制朝官以上充神宗熙寧二年置
制置條例司立常平斂散法遣諸路提舉官推行之三
年詔制置司均天下之財以常平新法付司農寺而農
田水利免役保甲等法悉自司農講行以太子中允吕
惠卿判司農寺改同判寺胡宗愈為兼判官制行寺監
不治外事司農事舊職務悉歸户部右曹置卿一人少
卿二人卿掌倉儲委積之政令總苑囿庫務之事而謹
其出納天子有事親耕則奉耒耜少卿為之貳建炎三
年罷司農寺以事務併隸倉部紹興四年復置寺仍置
卿少卿(時新法行鬻河渡坊場司農併斥賣天下祠廟/宋閼伯微子廟皆為賈區張方平上言宋王業)
(所基閼伯封于商邱以主大火微子為始封之君是二/祠者亦不得免乎帝震怒批牘尾曰慢神辱國莫甚于)
(此于是天下祠廟皆得不鬻孝宗隆興中李浩自台州/除司農少卿時朝廷和糴米八萬董其事者賤糴濕惡)
(隠尅官錢戸部不敢詰浩白發其姦下有司窮究戸部/欲就支稽見數大理附會之浩爭曰非但惠姦且虧軍)
(實上是其言又李椿除司農卿椿㑹大農嵗用米百七/十萬斛而省倉見米僅支一二月歎曰真所謂國非其)
(國矣力請嵗除二百/萬斛為一年之蓄)遼南面官有司農寺置卿少卿等
官金宣宗興定六年置司農司設兼採訪公事大司農
一人卿三人少卿三人于陜西河南置行司農司哀宗
正大元年又于歸徳許州置行司農司各設卿少卿等
官凡卿以下各出巡按察官吏臧否而陞黜之使節所
過姦吏屏息數年之間民政修舉實賴其力元至元七
年始置大司農司設官五人凡農桑水利學校饑荒之
事悉掌之十四年罷以按察司兼領勸農事十八年改
立農政院置官六人二十年又改立務農司置達嚕噶
齊一人務農使一人同知二人是年又改為司農寺達
嚕噶齊一人司農卿二人二十三年仍改為大司農司
成宗大徳元年増領大司農寺一人仁宗皇慶二年増
大司農一人繼又定置四人大司農卿二人少卿二人
(至元中張文謙拜大司農卿奏立諸道勸農使巡行勸/課請開籍田祭先農先蠶時阿哈瑪特專政議拘民間)
(鐵官鑄農器髙其價以配民文謙于帝前極論罪之又/董文用為大司農時欲以民田為屯田文用固執不可)
(乃/止)順帝至正十三年置分司農司命中書右丞烏蘭哈
達左丞烏克遜良楨兼大司農卿給分司農印西自西
山南至保定河間北至檀順州東至遷民鎮凡係官地
及元管各處屯田悉從分司農司立法募民耕種明初
置司農司設卿少卿等官㝷即罷洪武三年復置司農
司開治所于河南設卿一人少卿一人四年又罷之悉
以其所掌歸户部
丞唐置六人總判寺事宋熙寧五年置丞四人元豐四
年省三人建炎三年罷司農寺不設丞紹興三年復設
丞二人凡有合行事務由户部施行(熙寜中熊本判司/農寺丞帝嘉其績)
(謂廷臣曰熊本不傷財不害民一旦去百年之患深可/嘉也又王覿由司農寺主簿轉丞時以司農為要官進)
(用者多由此選覿拜命一日即求外用人服其恬退又/葉顒為司農寺丞在朝二年非公事未嘗至丞相府樞)
(密王綸知其恬退而未知其徳性一日官誥院失錦令/治之顒請寛慢藏之罪于是綸大喜謂其客曰葉寺丞)
(介而通嚴而/恕真重器也)金置行司農司丞一人元至元二十年置
司丞一人皇慶二年改置大司農丞一人明洪武三年
置司農丞四人四年罷之
主簿唐置二人宋初置六人元豐四年減三人哲宗元
祐五年以本寺主簿兼檢法尋皆罷紹興十年復置隆
興元年省罷二年詔復舊制金不設元亦不設有經歴
一人都事二人明洪武三年設寺有主簿二人四年罷
之
上林署唐置令二人丞四人掌苑囿園池植果蔬以供
朝㑹祭祀及尚食諸司常料藏氷啓氷之事宋園苑官
無常員以三司判官内侍都知諸司使以上充玉津瓊
林宜春瑞聖四苑官掌種植蔬蒔以待供進修飭亭宇
以偹逰幸宴設金章宗泰和八年置上林署提㸃及丞
直長等官掌諸苑園池沼種植花木果蔬及承奉行幸
舟船之事又置都監同監等官掌花木局事皆屬工部
不隸司農司元至元二十四年置上林署令一人丞一
人直長一人掌宫苑栽植花卉供進蔬果種苜蓿以飼
駝馬備煤炭以給營繕又置養種園提領二人花園管
勾二人苜蓿園提領三人皆屬大都留守司不隸司農
明洪武二十五年議開上林苑度地城南自牛首山接
方山西並河涯圖上太祖謂有妨農事乃上成祖永樂
五年始置上林苑監設良牧蕃育嘉蔬林衡川衡氷鑑
及典察左右前後十屬署仁宗洪熙中併為蕃育嘉蔬
二署宣宗宣徳十年始定四署置左右監正各一人掌
苑囿園池牧蓄樹種之事左右監副各一人左右監丞
各一人其良牧蕃育林衡嘉蔬四署各典署一人署丞
一人録事一人正徳中增設監督内臣九十九人嘉靖
元年裁汰八十人並罷蕃育嘉蔬二署典署林衡嘉蔬
二署録事
太倉署唐置令三人丞五人監事八人掌廩藏之事宋
元豐中以京城二十五倉屬司農每倉設監官以京朝
官及三班使臣充官吏軍兵禄食及綱運受納封樁支
用月具數以報司農紹興後又置豐儲倉置監官一人
監門官二人金制府庫倉廩積貯之事以戸部員外郎
掌之又太倉使副使掌九穀廩藏出納之事屬太府監
不隸司農司元京都二十二倉各倉置監支納一人大
使二人副使二人皆屬户部不隸司農寺明永樂中遷
都北京置京倉及通州諸倉以户部司員經理之宣徳
五年始命李昶為户部尚書專督其事遂為定制以後
或尚書或侍郎俱不治部事專理糧儲
鈎盾署唐置令二人丞四人監事十人供薪炭鵞鴨蒲
萑陂池藪澤之物以供祭祀朝㑹燕饗賓客宋置柴炭
庫炭場掌儲薪炭以給宫城及百司之用金章宗明昌
三年改勾盾署為典給署有令丞直長等官掌宫中所
用薪炭氷燭屬太府監元柴炭局置提領一人大使一
人副使一人掌薪炭以供用屬内宰司不隸司農寺又
置内正司卿四人少卿二人丞二人掌孶畜内産之儲
以供膳服備賜屬中政院亦不隸司農明初以尚書侍
郎提督易州山厰掌督御用柴炭之事至嘉靖八年改
設主事管理
䆃官署唐置令二人丞四人監事十人掌䆃擇米麥及
油燭之事宋都麴院掌造麴以供内庫酒醴之用水磨
務掌水磑磨麥以供尚食及内外之用金儀鸞局掌御
前所用香燭之事(官職詳/見前)元司農司有供膳司置提㸃
一人司令一人丞一人掌供給應需貨買百色生料油
戸提領一人大使一人副使一人嵗辦油十萬斤以供
内庖又醴源倉提舉一人大使一人副使一人掌受香
莎蘇門等酒材糯米鄉貢麴藥以供上醖又尚食局置
提㸃一人大使一人副使一人掌出納油麴諸物皆屬
宣徽院不隸司農司明供膳之事皆歸光禄寺不專設
官
苑總監唐置每宫苑監一人副監一人丞二人主簿二
人掌苑内宫館園池禽魚果木之事宋苑囿官無常員
(詳見上/林署)金北太一宫同樂園管勾二人掌守宮園繕修
之事其各花園置小都監一人各宫苑置使一人元尚
供總管府達嚕噶齊一人總管一人同知一人副總管
一人判官一人掌守䕶東涼亭行宫及逰獵供奉之事
明苑囿事悉掌于上林苑監
諸倉監唐各倉設監一人丞二人掌倉廩儲積出納之
事宋鎮江建康諸倉各置監官金諸倉置監支納使副
使等官掌倉廩畜積受納租税支給禄廩之事元諸倉
官(詳見前太/倉署門)明京倉皆總于戸部
司竹監温泉湯監唐以後皆不置
諸屯監唐置監一人丞一人掌營種屯田勾㑹之事宋
遼金皆無是官元中衛右衛左衛前衛後衛有都指揮
使副都指揮使僉事等官掌宿衛扈從兼屯田每衛皆
置屯田左右千戸所二置達嚕噶齊二員或一員千户
二員百戸四十員彈壓二員又有武衛親軍都指揮使
司掌修治城隍及京城内外工役兼大都屯田等事所
屬有屯田千户所六達嚕噶齊一員千戸六員百戸六
十員彈壓六員又有左右翼屯田萬戸府二分掌鄂端
巴實伯里迴還漢軍及大名衛輝新附之軍并迤東迴
軍合為屯田兩府各置達嚕噶齊各一員萬戸各一員
副萬戸各一員經歴各一員知事各一員又有左衛率
府屯田千戸所三置達嚕噶齊三員千户三員百户三
員彈壓三員又有右阿蘇衛親軍都指揮使司掌宿衛
城禁兼營潮河蘇沽兩川屯田供給軍儲至元九年初
立阿蘇巴圖達嚕噶齊置屬官二十三年遂名為阿蘇
之軍至大二年改立右阿蘇衛親軍都指揮使司置達
嚕噶齊三員都指揮使三員副都指揮使二員僉事二
員四年省達嚕噶齊三員後定置達嚕噶齊一員都指
揮使三員副都指揮使二員僉事二員經歴二員知事
二員承發架閣照磨一員左阿蘇衛親軍都指揮使司
職掌同右阿蘇衛設官略同又有延安屯田打捕總管
府管析居放良人户并烏蘭濟蘇田地北來蒙古人戸
至元十八年始設定置達嚕噶齊一員總管一員同知
一員經歴知事各一員其屬官打捕屯田官一十二員
大寧海陽等處屯田打捕所掌北京平灤等路析居放
良布哷齊等戸至元二十二年置總管府元貞元年罷
總管府置打捕所定置達嚕噶齊一員長官一員又忠
翊侍衛親軍都指揮使司所屬有屯田左右手千戸所
二翼達嚕噶齊一員千户二員百户四十員彈壓四員
又宗仁䝉古侍衛親軍都指揮使司所屬有屯田千戸
所千户四員百户四十員彈壓四員又奇圖噶萬户府
所屬有洪澤屯田千户趙國宏翼達嚕噶齊一員千户
一員副千戸一員百户一十四員彈壓二員凡各衛屯
田之官悉屬樞密院不隸司農寺又右欽察衛所屬有
屯田千戸所二置達嚕噶齊二員千户二員百户二十
員彈壓二員左欽察衛所屬屯田千戸所一翼達嚕噶
齊一員千戸一員百戸十員彈壓一員龍翊侍衛親軍
都指揮使司所屬屯田一翼欽察千戸所達嚕噶齊一
員千户一員百户二十二員彈壓二員皆屬大都督府
不隸司農寺其隸司農司者唯永平屯田總管府置達
嚕噶齊一員總管一員同知一員知事一員至元二十
四年始立於永平路南馬城縣以北京採木三千人隸
之所轄昌國濟民豐贍三署各置署令一員署丞一員
又有左都威衛使司屯田左右千戸所二千戸二員都
目一員百户每所二十員彈壓一員右都威衛使司屯
田千户所一百户七員餘設官同明無專管屯田之官
騪粟都尉及典農中郎將等官唐以後皆無
　　太府卿(丞/署)　(主簿署諸市署/常平)　(平凖署/)　(左右藏/)
唐制太府寺卿一人少卿二人掌財貨廩藏貿易總京
都四市左右藏常平七署凡四方貢賦百官俸秩謹其
出納賦物任土所出定精粗之差祭祀幣帛皆供焉宋
初置判寺事一人以兩制或帶職朝官充同判寺一人
以京朝官充凡廩藏貿易四方貢賦百官俸給時皆隸
三司本寺但掌供祭祀香幣帨巾神席及校造升斗衡
尺而已元豐官制行始正職掌置卿少卿各一人卿掌
邦國財貨之政令及庫藏出納商税平凖貿易之事少
卿為之貳凡四方貢賦之輸于京師者辨其名物視其
多寡别而受之儲于内藏者以待非常之用頒于左藏
者以供經常之費凡官吏軍兵奉禄賜予以法式頒之
先給歴從有司檢察書其名數鈎覆而後給焉供奉之
物則承㫖以進審奉得畫乃聴除之若春秋授軍衣則
前期進樣定其頒日畿内將校營兵支請月具其數以
聞凡商賈之賦小賈即門征之大賈則輸于務貨之不
售者平其價鬻于平凖乘時賒貸以濟民用若質取于
官則給用多寡各從其抵嵗以香茶鹽鈔募人入豆穀
實邊即京都闕用物預報度支凡課入以盈虧定課最
行賞罰大祀晨祼則卿置幣奠玉則入陳玉帛餘祀供
其帨巾元祐初以倉部郎官印發文鈔三年復歸本寺
五年詔長貳每月分巡庫務遼南面官置太府監有太
監少監監丞主簿等官金太府監置監少監等官掌出
納邦國財用錢穀之事元太府監太卿六人太監六人
少監五人掌錢穀出納之數至元四年為宣徽太府監
凡内府藏庫悉隸焉大徳九年改為院武宗至大四年
始定為太府監明無太府監
丞唐置四人掌判寺事凡元日冬至以方物陳于庭者
受而進之㑹賜及别敇六品以下賜者給于朝堂以一
人主左右藏署帳凡在署為簿在寺為帳三月一報金
部宋置二人掌參領寺事哲宗元符元年増置一人徽
宗崇寧中因置藥局七所再増一人㸃檢宣和三年減
罷金置二人元置五人
主簿唐置二人掌印省鈔目勾檢稽失平權衡度量嵗
以八月印署然後用之宋置二人金無之元置經歴一
人知事一人照磨一人
諸市署唐置兩京諸市署令一人丞二人掌財貨交易
度量器物辨其真偽輕重市肆皆建標築土為候禁𣙜
固及參市自殖者宋置都提舉市易司掌提㸃貿易其
上下界及諸州市易務雜買務雜賣場皆隸焉其市易
上界掌斂市之不售貨之滯于民者乘時貿易以平百
物之直市易下界掌飛錢給劵以通邊糴雜買務掌和
市百物凡宫禁官府所需以時供納雜賣場掌受内外
幣餘之物計直以待出貨或準折支用𣙜貨務掌折博
斛斗金帛之屬交引庫掌給印出納交引錢鈔之事抵
當所掌以官錢聴民質取而濟其緩急和濟局惠民局
掌修合良藥出賣以濟民疾店宅務掌管官屋及邸店
計置出僦及修造之事石炭場掌受納出賣石炭香藥
庫掌出納外國貢獻及市舶香藥寶石之事遼無市署
之官金置市買司有使副使等官掌收買宫中所用果
實生料諸物又置𣙜貨務有使副使等官賞發賣給隨
路香茶鹽鈔引交鈔庫有使副使判官都監等官掌諸
路交鈔及檢勘錢鈔換易收支之事印造鈔引庫有使
副使判等官掌監視印造勘覆諸路交鈔鹽引兼提控
抄造鈔引紙鈔紙坊有使副使判等官交鈔庫物料
場官掌收支交鈔物料又有隨處交鈔庫使凡上京西
京北京東平大名益都咸平真定河間平陽太原京兆
平涼廣寧等府瑞蔚平清通順薊等州皆設焉皆屬戸
部不隸太府監元置大都宣課提舉司掌諸色課程併
領京城各市其官有提舉二人同提舉一人副提舉一
人亦屬户部不隸太府監
平凖署唐署令二人丞四人掌官市易宋遼皆無是官
金平凖務有使副使勾當官等官屬戸部不隸太府寺
元明亦無是官
左右藏署唐置左藏署令三人丞五人掌錢帛雜綵天
下賦調卿及御史監閲右藏署令二人丞三人掌金玉
珠寶銅鐵骨角齒毛綵畫宋左藏東西庫掌四方財賦
之入以待邦國之經費給官吏軍兵俸禄賜予舊分南
北兩庫徽宗政和六年修建新庫以東西庫為名又西
京南京北京各置左藏庫又内藏庫掌受嵗計之餘積
以待邦國非常之用奉宸庫掌供内庭凡金玉珠寶良
貨賄藏焉祗候庫掌受錢帛器皿衣服以備傳詔班給
及殿庭賜予元豐庫掌受諸路積剩及常平錢物凡封
樁者皆入焉布庫掌受諸道輸納之布辨其名物以待
給用茶庫掌受江浙荆湖建劔茶茗以給翰林諸司及
賞賚出鬻雜物庫掌受内外雜輸之物以備支用遼内
藏庫有内藏庫提㸃屬内省(道宗清寧元年見内藏/庫提㸃耶律烏爾古)金
左藏庫有使副使等官掌金銀珠玉寶貨錢幣右藏庫
有使副使等官掌錦帛絲緜毛褐諸道常課諸色雜物
又有支應所都監二人掌宫中出入御前支賜金銀幣
帛元左藏有提㸃四人大使二人副使二人掌收支常
課和買紗羅布絹絲緜絨鋪木緜錦陳衣服諸物右藏
有提㸃四人大使二人副使二人掌收支金銀寶鈔濟
遜緞疋水晶瑪瑙玉璞諸物内藏庫提㸃四人大使二
人副使二人至元二年置署上都十九年始署大都以
宦者領之復有行内藏二十八年省之明寶鈔廣惠庫
大使一人副使二人廣積庫大使一人副使二人典史
一人贓罰庫大使一人副使二人甲字乙字丙字丁字
戊字庫大使五人副使六人廣盈庫大使一人副使二
人外承運庫大使二人副使二人承運庫大使一人副
使一人行用庫大使一人副使一人太倉銀庫大使一
人副使一人皆隸戸部其内府供用庫及内承運庫甲
字乙字丙字丁字戊字承運廣盈廣惠等庫皆以宦官
掌之(詳内侍/省門)
常平署唐置令一人丞二人掌平糴倉儲出納宋以常
平新法付司農寺熙寧二年立常平斂散法遣諸路提
舉官推行之其提舉常平司掌常平義倉免役市易坊
場河渡水利之法視嵗之豐歉而為之斂散以惠農民
凡役錢産有厚薄則輸有多寡及給利祿亦視其職役
之重輕難易以為之等商有滯貨則官為斂之復售于
民以平物價皆總其政令仍専舉刺官吏之事立法之
初先遣官提舉河北陜西路常平未幾諸路悉置提舉
官元祐初罷之併其職于提㸃刑獄司紹聖初復置元
符以後因之遼金無専管常平之倉官元至元六年始
置常平倉于路府其法豐年米賤官為増價糴之歉年
米貴官為減價糶之八年以和糴糧及諸河倉所撥糧
貯焉二十三年定鐵法又以鐵課糴糧充焉皆隨路府
以隸于有司不設専管明嘉靖初諭徳顧鼎臣奏言成
𢎞時每年以存留餘米入預備倉緩急有備今秋糧僅
足兌運預備無粒米一遇灾傷輒奏留他糧及勸富民
借穀以應故事乞急復預備倉糧以裕民帝乃命有司
設法多積米穀仍倣古常平法春賑貧民秋成還官不
取其息府積萬石州積四五千石縣二三千石為率既
又定十里以下萬五千石累而上之八百里以下至十
九萬石其後積粟盡平糶以救濟貧民儲積漸減自隆
慶至萬厯其數益減然皆掌于有司不設専官
　　秘書監(丞佐秘書郎書校書郎/    郎  校  正字附)　(正字局著作郎/太史  令  丞)
唐置秘書省監一人専掌經籍圖書之事少監二人為
之貳(元和中李益為故宰相揆族子素長于詩每一篇/成樂工爭取之憲宗雅知益名召為秘書少監)
宋置秘書省監一人少監一人掌古今經籍圖書及國
史實錄天文厯數之事嵗于仲夏曝書尚書學士侍郎
待制兩省諌官御史並赴大典禮則長貳預集議所以
待遇儒臣非他司比宴設賜予率循故事(孝宗淳熙五/年帝幸秘書)
(省御製詩一首賜宰臣史浩以下/秘書監陳騤少卿陳丙賜紫章服)遼南面秘書監有太
監少監金秘書監有監一人少監一人掌經籍圖書元
秘書監卿四人太監二人少監二人掌歴代圖籍并陰
陽禁書(泰定初虞集遷秘書少監天子幸上都以講臣/多高年命集與集賢學士王結執經以從行經)
(筵之制取經史中切于心徳治道者用國語漢文兩進/讀潤譯之際每選一時精于其學者為之猶數日乃成)
(一篇集為反覆以通之然後得以無悮又李孝光隠居/雁宕山五峰下四方之士逺來受學名譽日聞至正七)
(年詔徵隠士以秘書監著書郎召赴京師見于宣/文閣進孝經圖説帝大悦賜上尊明年陞秘書監)明洪
武三年置秘書監除監丞一人直長二人尋定設令一
人丞直長各二人掌内府書籍十三年并入翰林院典
籍遂不復設秘書監
丞唐置一人宋置一人參領省事(太宗淳化初冦準掌/選薦錢若水等五人)
(文學高第召試翰林若水/最優擢秘書丞直史館)遼南面秘書監有監丞金亦
置丞一人元置監丞二人皆用大臣奏薦選世家名臣
子弟為之
秘書郎唐置三人掌四部圖籍以甲乙丙丁為部皆有
三本一曰正二曰副三曰貯凡課寫功程皆分判宋置
二人掌集賢院史館昭文館秘閣圖籍以甲乙丙丁為
部各分其類(孝宗淳熙元年朱熹始拜命帝欲奬用廉/退以勵風俗龔茂良行相事以熹名進除)
(秘書/郎)遼南面秘書監有秘書郎金秘書郎二人元置一
人
秘書校書郎唐置八人宋置四人(淳熙中鄭鑑召試館/職帝問今合除何官)
(龔茂良曰前此學官召試止除正字帝曰可除校書郎/賞其盡言又王雲舉進士從使高麗撰雞林志以進擢)
(秘書省校書郎又李宗諤宰相昉子也七嵗能為文恥/以父任得官獨由鄉舉第進士授校書郎又李淑參知)
(政事若谷子也年十二真宗幸蜀獻文行在所/帝竒之命賦詩賜童子出身試秘書省校書郎)遼南面
秘書監有校書郎(統和中楊佶/為校書郎)金校書郎一人章宗承
安五年置二人泰和五年以翰林院官兼衛紹帝大安
二年減一人専掌校勘在監文籍元置二人掌辨驗書
畫
秘書正字唐置四人掌校讐典籍刋正文字宋置二人
(太宗雍熙初楊億年甫十一帝聞其名詔江南轉運使/張去華就試詞藝送闕下連三日得對試詩賦五篇下)
(筆立成帝深加奬異宰相削革為賀翌日下制曰汝方/髫齔不由師訓精爽神助文字生知越長絶塵一日十)
(里予有望于汝也即授秘書省正字又用必大紹興二/十年第進士中博學宏詞科召試館職帝讀其䇿曰掌)
(制手也授秘書省正字又洪适皓長子也與弟遵同中/博學宏詞科後三年弟邁亦中是選由是三洪名滿天)
(下改秘書/省正字)遼亦有正字(聖宗開泰元年/見正字李萬)金無正字元亦
無之置直長一人
著作局郎著作佐郎唐各置二人宋置著作郎一人著
作佐郎二人掌修纂日厯遼亦有著作郎著作佐郎(統/和)
(十一年楊哲/為著作佐郎)金熙宗皇統六年設著作局置著作郎一
人著作佐郎一人編修日厯以學士院兼領之(世宗大/定中孟)
(宗獻發解第一是嵗宗獻府試省試廷試皆第一號孟/四元故事狀元官從七品階承務郎世宗以宗獻獨異)
(等與從六品/改著作郎)元著作郎二人著作佐郎二人其著作局
唯唐設校書二人正字二人唐以後皆統于秘書省不
復别置
太史局令至唐改為司天監設監一人少監二人掌察
天文稽厯數凡日月星辰風雲氣色之異率其屬而占
肅宗乾元元年改曰司天臺藝術人韓穎劉烜建議改
令為監置通元院及主簿置五官監候及五官禮生十
五人掌布諸壇神位其通元院以藝學召至京師者居
之凡天文圖書器物非其任不得與焉每季祿祥眚送
門下中書省紀于起居注嵗終上送史館嵗頒厯于天
下(其屬有春官夏官秋官冬官中官正各一人掌司四/時各司其方之變異冠加一星珠以應五緯衣從其)
(方色元日冬至朔朢朝㑹及大禮各奏方事而服以朝/見五官保章正二人五官監候三人五官司厯二人掌)
(厯法及測景分至表準五官靈臺郎各一人掌候天文/之變五官挈壺正二人五官司農八人漏刻博士六人)
(掌知漏刻凡孔壺為漏浮箭為刻以考中/星昏明更以擊鼓為節㸃以擊鐘為節)宋初置司天
監設官有監少監(其屬有春官正夏官正秋官正冬官/正中官正靈臺郎保章正挈壺正各)
(一/人)元豐官制行罷司天監立太史局隸秘書省其官有
令有正掌測驗天文考定厯法凡日月星辰風雲氣候
祥眚之事日具所占以聞嵗頒厯于天下則預造進呈
祭祀冠婚及大典禮則選所用日(其屬有春官正夏官/正秋官正冬官正中)
(官正丞直長靈臺/郎保章正等官)遼南面官司天監有太史令(其屬有/司厯靈)
(臺郎挈壺正五官正丞主簿五官靈臺郎保章正/司厯監候挈壺正司晨刻漏博士典皷二人等官)金司
天臺有提㸃監少監掌天文厯數風雲氣色密以奏聞
(其屬有教授司/天管勾等官)元司天監提㸃一人司天監三人少監
五人掌凡厯象之事(其屬官有提學二人教授二人學/正二人天文科管勾二人算厯科)
(管勾二人三式科管勾二人測驗科管勾二人漏刻科/管勾二人陰陽管勾一人押宿官二人司晨官八人中)
(統元年因金舊制立司天臺設官屬至元八年以上都/承應闕官增置行司天監十五年别置太史院與臺並)
(立頒厯之政歸院學校之設隸臺二十/三年置行監二十七年又立行少監)又有回回司天
監提㸃一人司天監三人少監二人掌觀象衍厯之事
(其屬有教授一人天文科管勾一人算厯科管勾一人/三式科管勾一人測驗科管勾一人漏刻科管勾一人)
又置太史院院使五人同知二人僉院二人同僉二人
院判二人掌天文厯數之事(其屬經厯一人都事一人/管勾一人春官正兼夏官)
(正一人秋官正兼冬官正中官正一人保章正五人保/章副五人掌厯五人腹裏印厯管勾一人各省司厯十)
(二人印厯管勾二人靈臺郎一人監候六人副監候六/人星厯生四十四人挈壺正一人司晨郎二人燈漏直)
(長一人教授一人學/正一人校書郎二人)明洪武元年徴元太史張佑張沂
等十四人改太史院為司天監設監令少監監丞等官
又徴元回回司天監鄭阿里等議厯置回回司天監設
監令少監監丞等官三年改司天監為欽天監二十二
年改令為監正丞為監副三十一年罷回回司天監以
其厯法隸本監置監正一人監副二人掌察天文定厯
數占候推步之事凡日月星辰風雲氣色率其屬而測
候焉有變異密疏以聞凡習業分四科曰天文曰漏刻
曰回回曰厯自五官正下至天文生陰陽人各分科肄
業每嵗冬至日呈奏明嵗大統厯移送禮部頒行其御
覽月令厯七政躔度厯六壬遁甲厯四季天象錄並先
期進呈(其屬主簿一人春官正夏官正秋官正冬官正/中官正各一人五官靈臺郎八人五官保章正)
(二人五官挈壺正二人五官監候三人五官/司厯二人五官司晨八人漏刻博士六人)南京欽天
監監正一人監副一人(其屬主簿一人五官正一人五/官靈臺郎二人五官監候一人)
(五官司/厯一人)
丞唐置二人宋遼皆有之金設判官無丞元司天監丞
四人回回司天監監丞二人其太史院無丞明自洪武
二十二年改丞為監副後遂不設丞
　　殿中監(丞尚尚食局尚藥御尚衣長尚舍/    輦等    奉    直)　(尚乘/)
唐置殿中省監一人少監二人掌天子服御之事凡聴
朝率屬執繖扇列于左右大朝會祭祀則進爵行幸則
侍宋殿中省監一人少監一人掌供奉天子玉食醫藥
服御幄帟輿輦舍次之政令遼南面官殿中司隸御史
臺有殿中之官(開泰元年見/殿中高可恒)金殿中省之職多領于殿
前都㸃檢司及宣徽院元亦不設殿中省置侍正府侍
正十四人同知二人參府二人侍判二人掌内廷近侍
之事其屬經歴一人都事一人照磨一人明内廷近侍
之事俱屬内侍不専設官不具載
丞唐置二人宋置一人遼亦有殿中丞
尚食局唐置奉御二人直長五人奉御掌儲供直長為
之貳進御必辨時禁先嘗之饗百官賔客則與光祿視
品秩而供凡諸陵月饗視膳乃獻宋尚食局有典御奉
御等官掌膳羞之事遼南面官殿中司所屬亦有尚食
局奉御金尚食局屬宣徽院元尚食局亦屬宣徽院(俱/詳)
(見光/祿寺)明尚膳監掌于内府
尚藥局唐置奉御二人直長二人掌和御藥診視凡藥
供御中書門下長官及諸衛上將軍各一人與監奉御
涖之藥成醫佐以上先嘗疏本方具嵗月日涖者署奏
餌日奉御先嘗殿中監次之宋尚藥有典御奉御等官
掌和劑診候之事遼北面官著帳戸司承應實達爾局
有湯藥實達爾金尚藥局御藥院屬宣徽院元明御用
藥物皆掌于太醫院(俱詳見太常/寺太醫署)
尚衣局唐置奉御二人直長四人掌供冕服几案祭祀
則奉鎮圭于監而進于天子大朝㑹設案宋尚衣有典
御奉御等官掌衣服冠冕之事遼南面官殿中司有尚
衣局奉御金尚衣局有提㸃使副使都監直長同監等
官掌御用衣服冠帶等事屬宣徽院元侍正府有尚衣
奉御二人副奉御二人尚冠奉御二人副奉御二人尚
鞶奉御二人副奉御二人尚沐奉御二人副奉御二人
明尚衣監掌于内侍
尚舍局唐置奉御二人直長六人掌殿庭祭祀張設湯
沐燈燭汛掃行幸則設三部帳幕有古帳大帳次帳小
次帳小帳凡五等各三部其外則蔽以排城大朝㑹設
黼扆施躡席薰爐朔望設幄而已宋尚舍局有典御奉
御等官掌次舍幄帟之事遼南面官殿中司有尚舍局
奉御金儀鸞局提㸃等官或以少府監官兼或兼少府
監(職掌詳衛尉/司守宫署)元中尚監掌供内府陳設帳房帟幕車
輿雨衣之用(員額詳衛尉/司守宫署)明司設監掌于内侍
尚乘局唐置奉御二人直長十人掌内外閑廏之馬左
右六閑(一曰飛黄二曰吉良三曰龍媒/四曰騊駼五曰駃騠六曰天苑)凡外牧嵗進良
馬印以三花飛鳳之字飛龍廏日以八馬列宫門之外
號南衙立仗馬仗下乃退宋殿中省無尚乘寺凡御馬
皆掌于太僕寺遼南面官殿中司有尚乘局奉御金尚
廏局有提㸃使副使等官掌御馬調習牧養隸殿前都
㸃檢司元尚乘局專掌御馬(詳見太/僕寺)明御馬監掌于内
侍
尚輦局唐置奉御二人直長三人尚輦二人掌輿輦繖
扇大朝㑹則陳于庭大祭祀則陳于廟皆繖二翰一扇
一百五十有六既事而藏之宋尚輦局有典御奉御等
官掌輿輦之事遼南面官殿中司有尚輦局奉御金尚
輦局有使副使等官掌承奉輿輦等事有直長職專典
輿屬殿前都㸃檢司元侍正府有尚飾兼尚輦奉御二
人副奉御二人明輿輦之事掌于錦衣衛
　
　
　
　
　
　
　
　
　
　
　
　
　
　
　
欽定續通典卷三十
欽定四庫全書
欽定續通典卷三十一
　職官
　　諸卿下
　　内侍省(内侍伯内常侍局内給事局内謁者監/内寺    掖庭    宫闈    奚官局)
　　　　　(内僕局/)　(内府局/)
　　(臣/)等謹按唐六典尚書門下中書三省之後接載
　　祕書殿中内侍三省稱為六省杜佑作通典改秘
　　書殿中兩省為監次以内侍省並列於諸卿竊惟
　　周官有宫正宫伯内宰宫人内小臣閽人寺人之
　　職悉統於冡宰宫正乃總領宿衞之官宫伯副之
　　秦之郎中令漢之光禄勲即其遺制其六寢六宫
　　之奄寺内豎不過十九人而内小臣之得稱為上
　　士者止四人而已漢内官猶參選明經之士如揚
　　雄位執㦸孔安國掌御唾壺是也東京而後乃悉
　　用奄人唐代因之預社稷之謀操軍國之柄覆踵
　　相尋如同一轍沿至有明寵任中涓員數日增權
　　任尤重濫觴於永樂之時燎原於神熹之代竊弄
　　魁柄國祚遂亡伏考宦官備灑掃之職祇以給宫
　　闈使令而累朝粃政相沿已大失成周命官之本
　　意今是書秩品仰承
聖訓釐定削去宦官而内侍省一門仍按歴代史志臚
　　載俾覽者知所鑒戒焉
唐制内侍省監二人少監二人掌内侍奉宣制令皇后
親蠶則升壇執儀大駕出入為夾引宋制入内内侍省
内侍省太祖建隆時有内班院太宗淳化五年改為黄
門又改為内侍省入内内侍省與内侍省號為前後省
而入内省尤為親近通侍禁中役服䙝近者隸入内内
侍省拱侍殿中備灑掃之職役使雜品者隸内侍省入
内内侍省有都都知都知副都知押班内東頭供奉官
内西頭供奉官内侍殿頭内侍高品内侍高班内侍黄
門内侍省有左班都知副都知右班都知副都知押班
内東頭供奉官内西頭供奉官内侍殿頭内侍高品内
侍高班内侍黄門其官稱又有内客省使延福宫使宣
政使宣慶使昭宣使徽宗政和二年以通侍大夫易内
客省使正侍大夫易延福宫使中侍大夫易景福殿使
中亮大夫易宣慶使中衞大夫易宣政使拱衞大夫易
昭宣使供奉官易内東頭供奉官左侍禁易内西頭供
奉官右侍禁易内侍殿頭左班殿直易内侍高品右班
殿直易内侍高班而黄門之名如故遼内省有内省使
内省副使内藏庫提㸃内侍省有黄門令内謁者内侍
省押班内侍左廂押班内侍右廂押班契丹漢兒渤海
内侍都知左承宣使右承宣使金内侍省俱屬宣徽院
元内廷近侍之事俱掌于侍正府(詳見殿/中監)明置十二監
(司禮監内官監御用監司設監御馬監神宫監/尚膳監尚寳監印綬監直殿監尚衣監都知監)四司(惜/薪)
(司鐘鼓司寳/鈔司混堂司)八局(兵仗局浣衣局銀作局巾帽局鍼/工局内織染局酒醋麫局司苑局)其
餘又有内府供用庫司鑰庫内承運庫甲字乙字丙字
丁字戊字承運廣盈廣惠贓罰御酒房御藥房御茶房
牲口房刻漏房更鼓房甜食房彈子房靈臺絛作盔甲
厰安民厰皇城京城及内外各宫門提督東厰提督西
厰提督京營文書房禮儀房中書房御前近侍等職皆
設長貳其外則守備織造鎮守市舶監督倉場諸陵神
宫監監軍採辦糧税礦闗等使紛不可紀諸宦官内惟
司禮監位最尊而權重其寵任専者率由别監陞司禮
監職批紅者權同元輔焉(太祖洪武時帝嘗謂侍臣曰/朕觀周禮奄寺不及百人後)
(世至踰數千因用階亂此曹止可供洒掃給使令非别/有委任毋令過多又言此曹善者千百中不一二惡者)
(常千百若用為耳目則耳目蔽用為心腹則心腹病馭/之之道在使之畏法不可使有功畏法則檢束有功則)
(驕恣時有内侍事帝最久徴言及政事立斥之終其身/不召因定制内侍毋許識字洪武十七年鑄鐡牌文曰)
(内臣不得干預政事犯者斬置宫門中又勅諸司毋得/與内官監文移往來然二十五年命聶慶童往河州勅)
(諭茶馬中官奉使行事已自此始成祖亦嘗云朕一遵/太祖訓無御寳文書即一軍一民中官不得擅調發有)
(私役應天工匠者立命錦衣逮治顧中官四出實始永/樂時元年李興等齎勅勞暹羅國王此奉使外國之始)
(也三年命鄭和等率兵二萬行賞西洋古里滿剌諸國/此將兵之始也八年勅王安等監都督譚青等軍馬靖)
(巡視甘肅此監軍巡視之始也及仁宗洪熙元年以鄭/和領下畨官軍守備南京遂相沿不改勅王安鎮守甘)
(肅而各省鎮皆設鎮守矣宣宗宣徳四年特設文書房/命大學士陳山専授小内使書而太祖不許識字讀書)
(之制由此而廢賜王瑾金英印記則與諸宻勿大臣同/賜金英范宏等免死詔則又無異勲臣之鐡劵也英之)
(王振憲之汪直武之劉瑾熹之魏忠賢太阿倒握威福/下移神宗礦税之使無一方不罹厥害其他怙勢薫灼)
(不可勝紀而䕃弟䕃姪封伯封公則撓官制之大者莊/烈帝初翦大憝中外頌聖既而鎮守出征督餉坐營等)
(事無一不命中官為/之而明亦遂亡矣)
内侍唐置四人掌奉宣制令遼内侍省有黄門令明司
禮監提督太監一人掌印太監一人又有秉筆太監隨
堂太監書籍名畫等庫掌司内書堂掌司六科廊掌司
典簿無定員提督掌督理皇城内一應儀禮刑名及鈐
束長隨當差聴事各役闗防門禁催督光禄供應等事
掌印掌理内外章奏及御前勘合秉筆隨堂掌章奏文
書照閣票批硃掌司各掌所司典簿典記奏章及諸出
納號簿宦官之有權而職重者也
内常侍唐置六人通判省事金有中常侍
内給事唐置十人掌承㫖勞問分判省事遼有内侍省
左承宣使右承宣使金有給事中
内謁者監唐置十人掌儀法宣奏承勅令及外命婦名
帳凡諸親命婦朝㑹者籍其數上内侍省遼内侍省有
内謁者金亦有内謁者
内寺伯唐置六人掌糾察宫内不法宋置内東門司勾
當官四人掌宫禁人物出入周知其名數而譏察之
掖庭局唐置令二人丞三人掌宫人簿帳女工凡宫人
名籍司其除附公桑養蠶㑹其課業供奉物皆取焉
宫闈局掌侍宫闈出入管鑰金置宫闈局設提㸃使副
使掌宫中閤門之禁明設午門東華門西華門奉天門
元武門左右順門左右紅門皇宫門坤寧門宫左右門
東宫春和門後門左右門皇城京城内外諸門各設門
正一員管事無定員司晨昏啟閉闗防出入
奚官局唐置令二人丞二人掌奚隸工役宫官之品宫
人病則給醫藥死給衣服明浣衣局掌印太監一人僉
書監工無定員掌凡宫人年老及罷退廢者發此局居
住
内僕局唐置令二人丞二人掌中宫車乘遼有内侍省
押班内侍左廂押班内侍右廂押班明司設監掌印太
監一人總理管理僉書典簿掌司寫字監工無定員掌
鹵簿儀仗帷幙諸事御馬監掌印太監一人驣驤四衞
營各設監官掌司典簿寫字拏馬等員象房有掌司等
員
内府局唐置令二人丞二人掌中藏寳貨給納之數及
供燈燭湯沐張設凡朝㑹五品以上及有功將士番酋
辭還皆賜於庭宋置天章寳文閣勾當四人掌藏祖宗
文章圖籍及符瑞寳玩之物遼内侍省内庫有都提㸃
内庫尚衣庫有尚衣庫使湯藥局有都提㸃勾當官金
内藏庫有使副使掌内府金寳財物率隨庫都監等供
奉其事明内官監掌印太監一人總理管理僉書典簿
掌司寫字監工無定員掌木石瓦土塔材東行西行油
漆婚禮火藥十作及米鹽庫營造庫皇壇庫凡國家營
造宫室陵墓并銅錫粧奩器用暨氷窖諸事御用監掌
印太監一人裏外監把總二人典簿掌司寫字監工無
定員凡御前所用圍屏牀榻諸木器及紫壇象牙烏木
螺甸諸玩器皆造辦之又有仁智殿監工一人掌武英
殿中書承㫖所寫書籍畫册等奏進御前神宫監掌印
太監一人僉書掌司管理無定員掌太廟各廂灑掃香
燈等事尚膳監掌印太監一人提督光禄太監一人總
理一入管理僉書掌司寫字監工及各牛羊等房厰監
工無定員掌御膳及宫内食用并筵宴諸事尚寳監掌
印一人僉書掌司無定員掌寳璽敇符將軍印信印綬
監掌印一人僉書掌司無定員掌古今通集庫并鐵劵
誥勅貼黄印信勘合符驗信符諸事直殿監掌印一人
僉書掌司無定員掌各殿及廊廡掃除之事尚衣監掌
印太監一人管理僉書掌司監工無定員掌御用冠冕
袍服及屨舄靴韈之事都知監掌印太監一人僉書掌
司長隨奉御無定員隨駕前導警蹕惜薪司掌印太監
一人總理僉書掌道掌司寫字監工及外厰北厰南厰
新南厰新西厰各設僉書監工俱無定員掌所用薪炭
之事鐘鼓司掌印太監一人僉書司房學藝官無定員
掌管出朝鐘鼓及内樂傳竒過錦打稻諸雜戲寳鈔司
掌印太監一人僉書管理監工無定員掌造粗細草紙
混堂司掌印太監一人僉書監工無定員掌沐浴之事
兵仗局掌印太監一人提督軍器庫太監一人管理僉
書掌司寫字監工無定員掌製造軍器火藥司屬之銀
作局掌印太監一人管理僉書寫字監工無定員掌打
造金銀器飾巾帽局掌印太監一人管理僉書掌司監
工無定員掌宫内使帽靴駙馬冠靴及藩王之國諸旗
尉帽靴鍼工局掌印太監一人管理僉書掌司監工無
定員掌造宫中衣服内織染局掌印太監一人管理僉
書掌司監工無定員掌染造御用及宫内應用緞疋酒
醋麫局掌印太監一人管理僉書掌司監工無定員掌
宫中食用酒醋糖醬麫豆諸物司苑局掌印太監一人
管理僉書掌司監工無定員掌蔬菜瓜果内府供用庫
掌印太監一人總理掌司寫字監工無定員掌宫内及
山陵等處内官食米及御用黄蠟白蠟沈香等香司鑰
庫掌印太監一人總理管理掌司寫字監工無定員掌
收貯制錢以給賞賜内承運庫掌印太監一人近侍僉
書太監十人掌司寫字監工無定員掌大内庫藏凡金
銀及諸寳貨總隸之十庫甲字掌庫一人貼庫僉書無
定員掌貯銀硃黄丹烏梅藤黄水銀諸物乙字掌庫一
人貼庫僉書無定員掌貯奏本等紙及各省所解胖襖
丙字掌庫一人貼庫僉書無定員掌貯絲綿布疋丁字
掌庫一人貼庫僉書無定員掌貯生漆桐油等物戊字
掌庫一人貼庫僉書無定員掌貯所解弓箭盔甲等物
承運掌庫一人貼庫僉書無定員掌貯黄白生絹廣盈
掌庫一人貼庫僉書無定員掌貯紗羅諸帛疋廣恵掌
庫一人貼庫僉書無定員掌造貯巾帕梳籠刷抿錢貫
鈔錠之類贓罰掌庫一人貼庫僉書無定員掌没入官
物御酒房提督太監一人僉書無定員掌造御用酒御
藥房提督太監正副二人分兩班近侍醫官無定員職
掌御用藥餌與太醫院官相表裏御茶房提督太監正
副二人分兩班近侍無定員職司供奉茶酒瓜果及進
御膳牲口房提督太監一人僉書無定員收養異獸珍
禽刻漏房掌房一員僉書無定員掌管每日時刻每一
時即令直殿監官入宫換牌夜報刻水更鼓房以有罪
内官職司之甜食房掌房一員協同無定員掌造辦虎
眼􁨀絲等糖及諸甜食彈子房掌房一員僉書數員専
備泥彈靈臺掌印太監一人僉書近侍看時近侍無定
員掌觀星氣雲物測候災祥絛作掌作一人協同無定
員掌造各色兜羅絨及諸絛綬盔甲厰掌厰大監一人
貼厰僉書無定員掌造軍器安民厰掌厰太監一人貼
厰僉書無定員掌造銃礟火藥之類
　　少府監(少監掌丞等主簿暴中尚左尚右尚/染    冶  署    室等丞)　(織/)
唐制少府監一人少監二人掌百工技巧之政總中尚
左尚右尚織染掌冶五署及諸冶鑄錢互市等監供天
子器御后妃服飾及郊廟圭玉百官儀物凡武庫袍襦
皆識其輕重乃藏之冬至元日以給衞士諸州市牛皮
角以供用牧畜角筋腦革悉輸焉細縷之工教以四年
車路樂器之工三年平漫刀矟之工二年矢鏃竹漆屈
栁之工半焉冠冕弁幘之工九月教作者傳家技四季
以令丞試之嵗終以監試之皆物勒工名宋初置判監
事一人以朝官充凡進御器玩后妃服飾雕文錯綵工
巧之事分隸文思院後苑造作所本監但掌造門㦸神
衣旌節郊廟諸壇祭玉法物鑄牌印諸記百官拜表案
褥之事凡祭祀則供祭器爵瓉照燭元豐官制行始置
監一人掌百工技巧之政令少監為之貳凡乗輿服御
寳册符印旌節度量權衡之制與夫祭祀朝㑹展采備
物皆率其屬以供焉庀其工徒察其程課作止勞逸及
寒暑早晚之節視將作匠法物勒工名以法式察其良
窳凡金玉犀象羽毛齒革膠漆材竹辨其名物而頒其
制度事當損益則審其可否議定以聞遼南面官亦有
少府監金少府監有監少監掌邦國百工營造之事尚
方圖畫織染文思裁造文繡等署隸焉元以大都留守
司兼知少府監事仁宗皇慶元年别置少府監延祐七
年罷少府監復以留守兼監事其大都留守五人同知
二人副留守二人判官二人其屬經歴一人都事二人
管勾承發架閣庫一人照磨兼覆料官一人部役官兼
壕寨一人掌守衞宫闕都城調度本路供億諸務兼理
營繕内府諸邸都宫原廟尚方車服殿廡供帳内苑花
木及行幸湯沐宴遊之所門禁闗鑰啟閉之事明不設
少府監皆總於工部
丞唐置六人掌判監事給五署所需金石齒革羽毛竹
木所入之物各以名數州土為籍工役衆寡難易有等
差而均其勞逸宋置一人參領監事(太宗太平興國中/吕文仲為少府監)
(丞預修太平御覽廣/輿記文苑英華諸書)金置二人
主簿唐置二人宋置一人
中尚署唐置令一人丞二人掌供郊祀圭璧及天子器
玩后妃服飾雕文錯綵之制凡金木齒革羽毛任土以
時而供赦日樹金雞於仗南竿長七丈有雞高四尺黄
金飾首銜絳幡長七尺承以綵盤維以綘繩將作監供
焉擊棡鼓千聲集百官父老囚徒坊小兒得雞首者官
以錢購或取絳幡而已嵗二月獻牙尺寒食獻毬五月
獻綬帶夏至獻雷車七月獻細針臘日獻口脂唯筆琴
瑟絃月獻金銀暨紙非㫖不獻製魚袋以給百官畨客
賜寳鈿帶魚袋則授鴻臚寺宋文思院掌造金銀犀玉
工巧之物金采繪素裝鈿之飾以供輿輦册寳法物凡
器服之用裁造院掌裁制服飾又南郊祭器庫監官二
人太廟祭器庫監官二人掌祠祭器服之名物各有専
典旌節官二人鑄印篆文官二人諸州鑄錢監監官一
人金圖畫署有令丞直長等官掌圖畫鏤金裁造署有
令丞直長等官掌造龍鳯車具亭帳鋪陳諸物宫中隨
位牀榻屏風簾額絛結等及陵廟諸物并省臺部内所
用物元别置中尚監無所隸屬(官職互見衞尉司守宫/署及殿中監尚舍局各)
(門/)又别置章佩監亦無所隸屬設監卿五人太監四人
少監二人監丞二人掌宦者舒庫爾齊所收御服寳帶
其屬御帶庫提㸃三人大使三人副使二人掌繫腰偏
束等帶併絛環諸物供奉御用以備賜予異珍庫提㸃
三人大使三人副使二人掌御用珍寳后妃公主首飾
寳貝
左尚署唐置令一人丞五人掌供翟扇葢繖五路五副
七輦十二車及皇太后皇太子公主王妃内外命婦王
公之車路凡畫素刻鏤與宫中蠟炬雜作皆領之金尚
方署有令丞直長等官掌造金銀器物亭帳車輿牀榻
簾席鞍轡傘扇及裝釘之事文思署有令丞直長等官
掌造内外局分印合􁡣浮圖金銀等尚輦儀鑾局車具
亭帳之物文繡署有令丞直長等官掌繡造御用及妃
嬪等服飾燭籠照道花卉元大都留守司所屬有器物
局設大使一人副使一人直長二人吏目一人掌御用
各位下鞍轡叟克轎子帳房車輛金寳器物凡精巧之
藝雜作匠户皆隸焉
右尚署唐置令二人丞四人掌供十二閑馬之轡毎嵗
取於京兆河南府加飾乃進凡五品三部之帳刀劍斧
鉞甲胄紙筆茵席履舄皆儗其用皮毛之工亦領焉宋
鞍轡庫掌御用鞍勒(屬太僕寺詳/見太僕寺)金殿前㸃檢司所屬
有器物局設提㸃使副使直長都監同監等官掌進御
器械鞍轡諸物不隸少府監元御用鞍轡諸物掌於尚
乗寺(詳見太/僕寺)
織染署唐置令一人丞二人掌供冠冕組綬及織絍色
染錦羅紗縠綾紬絁絹布皆廣尺有八寸四丈為疋布
五丈為端錦六兩為屯絲五兩為絇麻三斤為綟凡綾
錦文織禁示於外高品一人専莅之嵗奏用度及所織
每掖庭經錦則給酒羊七月七日祭杼宋染院掌染絲
枲幣帛文繡院掌纂繡以供乗輿服御及賔客祭祀之
用金織染署有令丞直長等官掌織絍色絲諸供御及
宫中錦綺幣帛紗縠元將作院所屬有異樣文繡提舉
司提舉一人同提舉一人副提舉一人綾錦織染提舉
司紗羅提舉司設官並同紗金顔料總庫大使一人副
使一人徽政院所屬有織染局局使一人副使一人相
副官一人隨路諸色人匠都總管府所屬染局大使一
人副使一人管領本投下大都等路齊哩克昆民匠總
管府所屬有織染提舉司提舉一人同提舉一人副提
舉一人都目一人掌織造緞疋管領諸路齊哩克昆民
匠都總管府所屬有織染局設大使副使相副官各一
人掌織染之事江淮等處財賦都總管府所屬杭州織
染局有大使副使相副官各一人建康織染局黄池織
染局設官並同昭功萬户都總使司所屬有織染雜造
人匠都總管府達嚕噶齊一人總管一人同知一人副
總管二人經歴知事提控案牘照磨各一人専管領織
染縀疋匠人其屬有織染局綾錦局紋錦局各設大使
一人副使一人中山局管領教習織造大使副使各一
人真定局掌織染造作大使副使各一人𢎞州蕁麻林
納竒實局各設大使一人副使一人(世祖至元十五年/招收析居放良等)
(户教習人匠織造納竒實/於𢎞州蕁麻林二處置局)大名織染雜造兩提舉司各
設提舉同提舉副提舉一人供用庫大使副使各一人
初為綾錦總庫至元二十一年改為供用庫繕工司屬
大都織染提舉司提舉同提舉副提舉各一人管領保
定織染局達嚕噶齊提舉同提舉副提舉各一人管領
涿州成錦局異錦局管領上用織染局設官並同管領
大都涿州織染提舉司達嚕噶齊提舉各一人其屬於
工部者不可備載明内織染局掌於宦官(詳見内/侍省)其織
染所雜造局大使一人副使一人屬工部
掌冶署唐置令一人丞二人掌笵鎔金銀銅鐵及塗飾
琉璃玉作銅鐵人得採而官收以税唯鑞官市邊州不
置鐵冶器用所須皆官供凡諸冶成器上數於少府然
後給之宋場冶之事掌於工部虞部郎中員外郎(詳見/工部)
遼北面官五冶官有太師元中政院所屬金銀場提領
所(凡七所梁家寨銀場明世銀場宻務銀場寳山/銀場燒炭峪銀場胡寳峪金場七寳山􁀙炭場)各設
提領同提領副提領各一人鐵冶管勾所凡二處各設
管勾同管勾副管勾各一人隨路諸色人匠都總管府
所屬鐵局大使一人副使一人大都留守司銅局提領
一人同提領一人管勾一人鐵局提領三人管勾三人
提控一人明場冶掌於工部虞衡司(詳見/工部)
暴室丞海丞果丞唐時已無宋遼金元明皆無
　　將作監(丞甄主簿/    官署)　(左校署章右校署/東園主  令)　(中校署/)
唐制將作監監一人少監二人掌土木工匠之政總左
校右校中校甄官等署百工等監太明興慶上陽宫中
書門下六軍仗舍閑廏謂之内作郊廟城門省寺臺監
十六衞東宫王府諸廨謂之外作自十月距二月休冶
功自冬至距九月休土功凡治宫廟太常擇日以聞宋
初制判監事一人以朝官以上充凡土木工匠之政京
都繕修隸三司修造案本監但掌祠祀之事元豐官制
行始置監一人少監一人監掌宫室城郭橋梁舟車營
繕之事少監為之貳遼南面官將作監有太監少監等
官金不設將作監有修内司有使副使等官掌宫中營
造之事(兵匠一千六十五人兵夫二/千人仍命少府監長官提控)直長二人部役官
二人掌監督工役受給官二人掌支納諸物都城所有
提舉同提舉等官掌修完廟社及城隍門鑰百司公廨
係官舍屋并栽植樹木工役等事左右廂官各二人掌
監督工役受給官二人掌支納諸物及埏埴等事祇應
司有提㸃令丞直長等官掌給宫中諸色工作覆實司
管勾一人掌覆實營造材物工匠價值等事屬工部元
將作院置院使七人同知二人同僉二人院判二人經
歴一人都事一人照磨管勾一人掌成造金玉珠翠犀
象寳貝冠佩器皿織造刺繡段疋紗羅異樣百色造作
銜號同而職掌與古異焉其昭功萬戸都總使司所屬
有繕工司卿一人少卿二人丞二人經歴知事照磨提
控案牘管勾承發架閣各一人掌人匠營造之事大都
留守司所屬有修内司提㸃一人大使一人副使一人
直長一人吏目照磨各一人部役七人司吏六人掌修
造宫殿及大都造作等事領工匠一千二百七十有二
户祇應司大使一人副使一人直長三人吏目一人掌
内府及諸王邸第異巧工作修禳應辦寺觀營繕領工
匠七百户上都留守所屬修内司大使一人副使三人
直長三人掌營修内府之事祇應司大使一人副使二
人直長三人掌粧鑾油染裱褙之事明宫殿陵寢城郭
壇場祠廟廨宇營房王府邸第之役掌於工部營繕司
(詳見/工部)不設將作監
丞唐置四人掌判監事凡外營繕大事則聴制勅小事
則須省符宋置二人哲宗元祐八年詔本監營造檢計
畢長貳隨事給限丞覆檢之(宋制進士解褐授將作監/丞如李迪舉進士第一授)
(將作監丞王曽試禮部廷對皆第一以將作監丞通/判濟州韓琦第進士亦以將作監丞通判淄州也)遼
將作監有監丞
主簿唐置二人宋置二人元祐八年詔與丞共覆檢本
監營造事(仁宗天聖中唐詢以父任為主簿時詔許天/下士獻文章應詔者百數有司第其善者唯)
(詢數人而已詔賜進士及第又范諷以/䕃補主簿獻東封賦遷太常寺奉禮郎)遼將作監亦有
主簿
左校署唐置令二人丞一人掌工匠之事樂縣簨簴兵
械喪葬儀物皆供焉宫室之制自天子至士庶有等差
凡官修者左校為之宋修内司掌宫城太廟繕修之事
東西八作司掌京城内外繕修之事竹木務掌修諸路
水運材植及抽算諸河商販竹木以給内外營造之用
事材場掌計度材物前期樸斵以給内外營造之用作
坊物料庫第三界掌儲積財物以備給用退材場掌受
京城内外退棄材物掄其長短有差其曲直中度者以
給營造餘備薪爨簾箔場掌抽算竹木蒲葦以供簾箔
内外之用元修内司所屬有大木局提領七人管勾三
人掌殿閣營繕之事小木局提領二人同提領一人副
提領三人管勾二人提控四人竹作局提領二人提控
一人繩局提領二人木場提領一人大使一人副使一
人掌受給營造宫殿材木
右校署唐置令二人丞三人掌版築塗泥丹堊匽厠之
事有所須即審其多少而市之宋麥􁀙場掌受京畿諸
縣夏租􁀙䴬以給圬墁之用丹粉所掌燒變丹粉以供
繪飾元大都留守司修内司所屬泥厦局提領八人管
勾二人祇應司所屬油漆局提領五人同提領一人副
提領一人掌兩都宫殿髹漆之工畫局提領五人管勾
一人掌諸殿宇藻繪之工銷金局提領一人管勾一人
掌諸殿宇裝鋈之工裱褙局提領一人掌諸殿宇裝潢
之工燒紅局提領一人掌諸殿宇所用心紅顔料上都
採山提領所提領一人副提領一人提控一人掌採伐
材木錬石為灰明顔料局大使一人屬工部
中校署唐置令一人丞三人掌供舟車兵械雜器行幸
陳設則供竿柱閑廏繫秣則供行槽禱祀則供棘葛内
外營作所須皆取焉宋舟車之事掌於工部水部(詳見/工部)
金上林署有提㸃令丞直長等官掌承奉行幸舟船之
事屬工部
甄官署唐置令一人丞二人掌琢石陶土宋窑務掌陶
為塼瓦以給營繕及缾缶之器金甄官署有令丞直長
等官掌劖石及埏埴之事屬工部元大都留守司所屬
大都四窑場提領一人大使一人副使一人領匠夫三
百餘户營造素白琉璃磚瓦其南窑場西窑場琉璃局
各設大使一人副使一人明黒窑厰琉璃厰以陶瓦器
屬工部虞衡司
東園主章令漢時之官唐已無宋遼金元明皆無
　　國子監(祭酒/助教)　(司業/太學)　(丞文主簿門國子博士書/廣    四    律學)
　　　　　(學/)　(算學等博士/)
唐制國子監祭酒一人掌儒學訓導之政總國子太學
廣文四門律書算凡七學天子視學皇太子齒胄則講
義釋奠執經論議奏京文武七品以上觀禮凡授經以
周易尚書周禮儀禮禮記毛詩春秋左氏傳公羊傳榖
梁傳各為一經兼習孝經論語老子嵗終考學官訓導
殿最(憲宗元和中韓愈拜國子祭酒奏儒生為學官日/使㑹講生徒奔走聴聞皆相喜曰韓公來為祭酒)
(國子監不寂寞矣又鄭覃以宰相兼判國子祭酒奏太/學置五經博士各一人縁無職田請依王府官例賜禄)
(廪從/之)宋初置判監事二人以兩制或帶職朝官充凡監
事皆總之元豐官制行始置祭酒一人掌國子太學武
學律學小學之政令凡諸生之隸於太學者分三舍始
入學驗所隸州公據以試補中者充外舍齋長諭月書
其行藝於籍(行謂率教不戾規/矩藝謂治經程文)季終考於學諭次學録
次學正次博士然後考於長貳嵗終校定具注於籍以
俟覆試視其校定之數參驗而序進之凡私試孟月經
義仲月論季月策公試初場以經義次場以論策試上
舍如省試法凡内舍行藝與所試之等俱優者為上舍
上等取㫖命官一優一平為中以俟殿試一優一否或
俱平為下以俟省試唯國子省不預考選凡課試升黜
教導之事長貳皆總焉車駕幸學則率官屬諸生班迎
即行在距學百步亦如之凡釋奠於先聖先師及武成
王則率官屬諸生共薦獻之禮嵗計所隸三舍生升降
多寡之數以為學官之殿最賞罰(宋初以崔頌判國子/監建隆三年夏始㑹)
(生徒講説帝遣中使以酒果賜之每臨幸國學召頌與/語因及經史頌應答無滯及郊祀以頌攝太僕升車執)
(綏帝問以一時典禮頌占對閒雅帝甚重之又邢昺為/國子祭酒真宗景徳二年上幸國子監閱庫書問昺經)
(版幾何昺曰國初不及四千今十餘萬斯儒者逢時之/幸也上方興起道術令昺與張雍杜鎬孫奭舉經術該)
(博德行端良者以廣學員又吕公著為祭酒所舉學官/如王回吳政姜潜張載皆一世大儒王存顧臨為元祐)
(名臣常秩吳申黄履/朱臨盛僑亦顯於世)遼南面上京國子監(太祖/置)有祭酒
中京亦有國子監設官與上京同金國子監亦有祭酒
元至元初以許衡為集賢館大學士國子祭酒教國子
與蒙古大姓四集賽人員選七品以上朝官子孫為國
子生隨朝三品以上官得舉凡民之俊秀者入學為陪
堂生伴讀二十四年始置監設祭酒一人屬集賢院(時/帝)
(久欲開太學以許衡為資政殿大學士兼國子祭酒衡/聞命喜曰此吾事也國人子太樸未散視聴専一若置)
(之善類中涵養數年將必為國用乃請徴其弟子王梓/劉季偉韓思永耶律有尚吕端善姚燧高凝白棟蘇郁)
(姚燉孫安劉安中十二人詔驛召之來京師分處各齋/以為齋長時所選弟子皆幼穉衡待之如成人愛之如)
(子出入進退其嚴若君臣其為教因覺以明善因明以/開蔽相其動息以為張弛課誦少暇即習禮或習書算)
(少者則令習拜跪揖讓進退應對或射或投壺負者罰/讀書若干遍久之諸生人人自得下至童子亦知三綱)
(五常之道又富珠哩翀為國子祭酒帝師至京師有㫖/朝臣一品以下皆乘白馬郊迎大臣俯伏進觴帝師不)
(為動唯翀舉觴立進曰帝師釋迦之徒天下僧人師也/余孔子之徒天下儒人師也請各不為禮帝師笑而起)
(舉觴卒飲衆/為之慄然)又䝉古國子監祭酒一人屬䝉古翰林院
仁宗延祐元年又别置回回國子監學屬翰林國史院
明國子監祭酒一人掌國學諸生訓導之政令凡舉人
貢生官生恩生功生例生土官外國生幼勲臣及勲戚
大臣子弟之入監者奉監規而訓課之有不率者扑以
夏楚不悛徙謫之其率教者有升堂積分超格叙用之
法課業倣書季呈翰林院考校文册嵗終奏上毎嵗仲
春秋上丁遣大臣祀先師則總其禮儀車駕幸學則執
經坐講新進士釋褐則坐而受拜(太祖洪武時太學初/成中外嵗貢生徒日)
(夥適選愞者掌之師生相訐教尼不行十六年以文淵/閣大學士宋訥為國子監祭酒請於上嚴立學規諸生)
(皆知敬畏帝慮功臣子弟有不服扑罰者命曹國公李/文忠兼領監事由是貴胄肅然受教年八十卒於官帝)
(自製文遣官致祭其後嵗辛未太學生有連舉大魁者/帝思訥曰此宋祭酒訓迪之功也凡諸生守官稱職者)
(多出訥門帝每舉訥為教國子者楷法又英宗正統中/李時勉為祭酒嚴毅正大極意造就人材初至令坐堂)
(一月後乃散處於廂房列格致誠正四號號房有家室/者居外晨入饌堂讀書俱朔朢升堂其於四號督勵尤)
(切夜讀務盡二更將五鼓復令膳夫提鈴循號房喚起/讀書或自潜行以察勤惰無燈者令人暗記明示責罰)
(自是燈光達旦書聲不歇學者感激競相/勸勉諸生貧病者節縮餐錢力為贍給)南京國子監
祭酒一人(時陳敬宗為南京祭酒以師道自任/與北監祭酒李時勉稱南陳北李)洪武八
年又置中都國子學命國子學分官領之十五年改為
國子監設祭酒司業監丞典簿博士助教學正學録掌
饌等官二十六年罷之明初祭酒司業擇有學行者任
之後皆由翰林院官遷轉
司業唐置二人(代宗大厯中歸崇敬為國子司業時皇/太子欲以仲秋月行齒胄之禮崇敬以)
(為國學及官名不稱請改國子監為辟雍省又以祭酒/之名非學官所宜按周禮師氏掌以義詔王教國子請)
(改為太師氏又司業者禮記云樂正司業正長也言樂/官之長司主此業按周頌設業設簴則業是懸鐘磬之)
(栒簴也今太學於義無所取請改司業一為左師一為/右師詔下議者以為重難改作其事不行又陽城下遷)
(國子司業引諸生告之曰凡學者所以學為忠與孝也/諸生有久不省親者乎明日謁城還養者二十輩有三)
(年不歸侍者斥之簡孝秀徳行升堂上酗酒不/率教者皆罷之躬講經籍生徒斤斤皆有法度)宋置一
人(髙宗紹興時高閌為國子司業時興太學閌奏宜先/經術帝曰士習詩賦已久遽能使之通經乎閌曰先)
(王設太學唯講經而已國初猶循唐制用詩賦神宗始/以經術造士遂罷詩賦又慮不足以盡人材乃設詞學)
(一科今宜以經學為主而加詩賦帝然之閌於是條具/其法以六經語孟義為一場詩賦次之史論時務䇿又)
(次之太學課試及郡/國科舉皆以此為法)遼國子監有司業金亦有之元置
二人蒙古國子監亦置二人明置一人(洪武中以吳源/杜斆龔斆趙民)
(望李祐俱召為四輔官兼太子賔客後帝以源賢復召/為國子監司業又王嘉㑹為國子監右司業時宋訥為)
(祭酒太學生常數千人嘉㑹與訥及左司業龔斆嚴立/楷範三人者春秋已高鬚鬢翯如正其衣冠旦夕端坐)
(諸生雲集階下肅然望而畏之以是士類率教多所造/就帝知其勞眷待殊厚葢洪武時有左右兩司業也)
南京國子監司業一人
丞唐置一人掌判監事每嵗七學生業成與司業祭酒
莅試登第者上於禮部宋置一人遼國子監有監丞金
置二人章宗明昌二年增一人兼提控女直學元置一
人専領監務䝉古國子監監丞一人明置一人(洪武中/張顯被)
(薦自王府教授為國子學正秩滿陞監丞莅事公勤六/館皆敬重之乃條陳百務成法益備時北監初建唯司)
(業貝泰署印教尼不行朝議以顯素諳典章乃奏改北/詔報可遂兼程以往經理學舍勸懲淑慝百廢畢興輔)
(泰所不逮泰舊嘗為南監助教顯降意下之協恭和衷/嚴申學規激厲後進於是諸生數千人肅然敬服莫不)
(以顯為能盡職又林大猷舉鄉薦遷國子學録勤於啟/迪執經從遊者無慮數百輪畨聴講又約日通集太學)
(諸生聴講謂之普講祭酒耿裕待以賔禮進/監丞滿九載陞翰林院檢討仍管監丞事)南京國子
監監丞一人
主簿唐置一人掌印勾督監事七學生不率教者舉而
免之宋置一人(時仁宗患縉紳奔競諭近臣曰恬退者/旌擢則躁進者知耻於是宰相文彦博)
(宋庠等言韓維好學嗜古安於静退乞加甄録以厚風/俗乃除維為國子監主簿宋制國子監有書庫官以京)
(朝官充掌經史羣書以備朝廷宣索/賜予之用隆興間詔主簿兼書庫)遼國子監亦有主
簿金無主簿有校勘掌校勘文字書寫官掌書寫實録
元置典簿一人明典簿亦一人典籍一人掌饌二人南
京國子監典簿一人典籍一人掌饌一人
國子博士唐置五人掌教三品以上及國公子孫從二
品以上曾孫為生者五分其經以為業周禮儀禮禮記
毛詩春秋左氏傳各六十人暇則習隸書國語説文字
林三倉爾雅每嵗通兩經求仕者上於監秀才進士亦
如之學生以長幼為序習正業之外教吉凶之禮公私
有事則相儀五經博士各二人掌以其經之學教國子
周易尚書毛詩左氏春秋禮記為五經論語孝經爾雅
不立學官附中經遼國子監有博士(武白為上京/國子博士)金國
子博士二人分掌教授生員考藝業元國子學博士二
人掌教授生徒考較儒人著述教官所業文字(成宗大/德間尚)
(野為國子博士誨人先經學而後文藝每謂諸生曰學/未有得徒事華藻若持錢買水所取有限能自鑿井及)
(泉而汲之不/可勝用矣)䝉古國子學博士二人明國監所屬博士
㕔五經博士五人(洪武中趙俶除國子博士既教胄子/隨扣輒應莫不樂得經師帝一日御)
(奉天殿俶偕諸儒侍側召至前諭之曰經學必宗孔子/毋以儀秦縱横語示諸生也俶頓首謝歸告誡士子屏)
(去戰國策諸書勿讀明年詔擇諸生之聰悟能文者二/十五人命俶領而顓教之且令修詞以漢司馬遷班固)
(唐韓愈宋歐陽修蘇軾為法㝷於諸生中擢李擴黄義/等入文華武英二堂説書多至大用俶自専師席旦夕)
(誨迪不倦/士多成業)南京國子監博士三人世襲五經博士孔氏
二人(武宗正徳元年授孔子五十九世孫彦繩主衢州/廟祀宋孔端友從高宗南渡家於衢州此孔氏南)
(宗也二年授孔聞/禮奉子思廟祀)顔氏一人(景帝景泰二年授顔/子五十九世孫希惠)曾氏
一人(世宗嘉靖十八年授/曽子六十代孫質粹)仲氏一人(神宗萬厯十五年/授子路裔孫仲吕)
孟氏一人(景泰三年授孟/子裔孫希文)周氏一人(景泰七年授先儒/周敦頤裔孫冕)
程氏一人(景泰六年授先儒程頤裔孫克仁莊烈/帝崇禎三年授先儒程顥裔孫接道)邵氏
一人(崇禎三年授先儒/邵雍裔孫繼祖)張氏一人(熹宗天啟二年以先/儒張載裔孫文運為)
(博/士)朱氏二人(景泰六年授先儒朱熹裔孫挻嘉靖/二年又授墅為博士主婺源廟祀)劉氏
一人(景泰七年授誠意伯/劉基七世孫禄後革)又設教授司教授學録學司
孔曾顔孟四氏各一人又尼山洙泗二書院各學録一
人(按元代封孔子後裔為衍聖公賜三品印洪武元年/以孔希學襲封衍聖公進秩二品賜以銀印正徳元)
(年又賜世襲五經博士二人自景泰以後凡先聖先賢/先儒之後皆賜以五經博士世襲葢有博士之銜號而)
(無職掌今/附載於此)
助教唐置五人掌佐博士分經教授宋置正録各五人
遼國子學有助教金置二人(女直漢人/各一人)教授四人元置
六人學正二人學録二人蒙古國子學助教二人教授
二人正録各二人明六堂助教十五人(率性修道誠心/正義崇志廣業)
學正十人學録七人南京國子監助教六人學正五人
學録二人
太學博士唐置六人助教六人掌教五品以上及郡縣
公子孫從三品曾孫為生者五分其經以為業每經百
人宋太學博士十人(舊係國子監直講神宗元豐三/年詔改為太學博士每經二人)武
學博士二人金太學博士四人(衞紹王大安/二年減二人)助教四人
元明所置博士皆不分國子學太學
廣文館唐置博士四人助教二人掌領國子學生業進
士者宋遼金元明皆不置
四門館唐置博士六人助教六人直講四人掌教七品
以上侯伯子男子為生及庶人子為俊士生者(元和中/韓愈再)
(為四門博士才高數詘官又下遷乃作進學解以自喻/又歸崇敬擢明經調國子直講又舉博通墳典科對第)
(乃遷四/門博士)
律學唐置博士三人助教一人掌教八品以下及庶人
子為生者律令為顓業兼習格式法例宋置律學博士
一人
書學唐置博士二人助教一人掌教八品以下及庶人
子為生者石經説文字林為顓業兼習餘書唐以後即
無
算學唐置博士二人助教一人掌教八品以下及庻人
子為生者三分其經以為業宋元豐七年詔四選命官
通算學者許於吏部就試其合格者上等除博士中次
次為學諭隸太史局徽宗崇寧三年令附於國子監大
觀三年太常寺考究以黄帝為先師自常先力牧至周
王朴以上從祀凡七十人四年仍併入太史局宣和二
年詔並罷官吏以後即無
　　軍器監(丞/)　(主簿/)　(甲坊署/)　(弩坊署/)
唐制軍器監一人掌繕甲弩以時輸武庫宋初戎器之
職領於三司胄曹案官無専職神宗熙寧六年廢胄案
乃案唐令置監以從官總判元豐官制行始置監一人
少監一人監掌監督繕治兵器什物以給軍國之用少
監為之貳凡利器以法式授工徒其弓矢干戈甲胄劍
㦸戰守之具因其能而分任之量用給材旬㑹其數以
考程課而輸於武庫遼不設軍器監其北面官八坊内
有軍器坊金軍器監有監少監等官掌修治邦國戎器
之事元至元五年立軍器監二十年改為武備監二十
一年改監為寺設卿四人同判六人少卿四人掌繕治
戎器兼典受給明軍器局大使一人副使一人屬工部
凡造軍裝兵械虞衡司同兵部省之兵部武庫司掌之
南京工部所屬亦有軍器局大使一人
丞唐置一人宋置二人元祐三年省一人紹聖中復置
金亦有之元武備寺丞四人
主簿唐置一人宋因之金置直長二人元武備寺經歴
一人知事一人照磨兼提控案牘一人承發架閣庫管
勾一人
甲坊署唐置令一人丞一人掌出納甲胄綅繩筋角雜
作及工匠宋置東西作坊掌造兵器旗幟戎帳什物辨
其名色謹其繕作以輸於受藏之府兵校工匠其役有
程視精麤利鈍以為之賞罰金置軍器庫有使副使等
官掌收支河南一路并在京所造常課横添和買軍器
甲坊署亦設令丞直長等官(章宗泰和/四年廢)元夀武庫利器
庫(詳見衞/尉司)廣勝庫達嚕噶齊大使副使各一人掌平陽
太原等處嵗造兵器以給北邊征戍軍需大同路軍器
人匠提舉司達嚕噶齊提舉同提舉副提舉各一人豐
州甲局院長一人應州甲局院長一人平地縣甲局院
長一人山隂縣甲局院長一人白登縣甲局頭目一人
平陽路軍器人匠提舉司達嚕噶齊提舉同提舉副提
舉各一人絳州甲局大使一人太原軍器人匠局達嚕
噶齊局使副使吏目各一人保定軍器人匠提舉司達
嚕噶齊提舉同提舉副提舉各一人河間甲局院長一
人祈州安平縣甲局院長一人真定路軍器人匠提舉
司達嚕噶齊提舉同提舉副提舉各一人冀州甲局院
長一人懐孟河南等路軍器人匠局局使一人局副一
人汴梁路設官並同其屬常課甲局院長一人彰徳路
軍器人匠局大使一人副使一人大名軍器局大使一
人副使一人上都甲匠提舉司提舉同提舉副提舉各
一人興州白局子甲局院長一人興州千户寨甲局院
長一人松州五指厓甲局院長一人松州勝安甲局院
長一人遼河等處人匠提舉司達嚕噶齊一人提舉一
人同提舉一人蓋州甲局局使一人奉聖州軍器局大
使一人副使一人蔚州軍器人匠提舉司達嚕噶齊提
舉同提舉副提舉各一人宣徳府軍器人匠提舉司達
嚕噶齊提舉同提舉副提舉各一人廣平路甲局院長
一人東平等路軍器人匠提舉司達嚕噶齊提舉同提
舉副提舉各一人通州甲匠提舉司達嚕噶齊提舉同
提舉副提舉各一人薊州甲匠提舉司設官並同欠州
武器局大使一人副使一人大都甲匠提舉司達嚕噶
齊提舉同提舉副提舉各一人大寧路軍器人匠提舉
司達嚕噶齊提舉同提舉副提舉各一人歸徳府軍器
局院長一人汝寧府陳州各局設官並同許州軍器局
亦有大使副使咸平府軍器人匠局達嚕噶齊大使副
使各一人隆興路設官並同平灤路軍器人匠局大使
一人副使一人
弩坊署唐置令一人丞一人掌出納矛矟弓矢排弩刄
鏃雜作及工匠宋置作坊物料庫掌收鐵錫羽箭油漆
之屬皮角場掌收皮革筋角以供作坊之用遼北面官
有弩手軍詳衮司掌强弩之事金利器署(本都作院宣/宗興定二年)
(改為利/器署)有令丞直長等官掌收弓弩刀槊之屬元置辨
驗弓官二人辨驗筋角翎毛等官二人豐州弓局使一
人賽富鼎弓局頭目一人陵州箭局頭目一人懐孟路
弓局院長一人汴梁路軍器局常課弓局院長一人益
都濟南箭局局使一人遼葢弓局大使一人副使一人
大都箭局大使一人副使一人大都弓匠提舉司達嚕
噶齊提舉同提舉副提舉各一人雙撘弓局大使一人
副使一人成格勒弓局大使一人副使一人通州弓局
院長一人大都弦局大使一人副使一人
　　都水使者(丞/)　(主簿/)　(舟檝署/)　(河渠署/)
唐制都水監使者二人掌川澤津梁渠堰陂池之政總
河渠諸津監署凡漁捕有禁溉田自逺始先稻後稑渠
長斗門長節其多少而均焉府縣以官督察宋初隸三
司河渠案仁宗嘉祐三年始専置監以領之判監事一
人以員外郎以上充同判監事一人以朝官以上充置
局於澶州號曰外監元豐官制行置使者一人掌中外
川澤河渠津梁堤堰疏鑿浚治之事凡治水之法以防
止水以溝蕩水以澮㵼水以陂池瀦水凡江河淮海所
經都邑皆頒其禁令視汴洛水勢漲涸增損而調節之
凡河防謹其法禁嵗計筊揵之數前期儲積以時頒用
各隨其所治地而任其責興役以後月至十月止民功
則隨其先後毋過一月若導水溉田及疏治壅積為民
利者定其賞罰凡修堤岸植榆栁則視其勤惰多寡以
為殿最遼南面都水監有太監少監金都水監街道司
隸焉置司監掌川澤津梁舟楫河渠之事興定五年兼
管勾漕運事又有少監兼漕事少監又置分治監専規
措黄沁河衞州元都水監置都水監二人少監一人掌
治河渠并隄防水利橋梁牐堰之事順帝至正六年以
連年河決為患置河南山東都水監以専疏塞之任八
年河水為患詔於濟寧鄆城立行都水監九年又立山
東河南等處行都水監又有都水庸田使司置庸田使
二人副使二人僉事一人(至元二年置於平江既而罷/之至五年復立十二年因海)
(運不通京師闕食詔河南窪下水泊之地/置屯田八處於汴梁添立都水庸田使司)又置都總制
庸田使司又都總制庸田使二人副使二人僉司六人
(至正十年置於/河南江北等處)明水利之事掌於工部都水司
丞唐置二人掌判監事凡京畿諸水因灌溉盜費者有
禁水入内之餘則均王公百官宋置二人參領監事遼
南面都水監亦有監丞金置二人又置掾正掌與丞同
元亦置二人
主簿唐置一人掌運漕漁捕程會而糾舉之宋置一人
遼亦有之金無主簿置勾當官四人准備分治監差委
元置經歴一人知事一人
舟檝署唐置令一人丞二人掌天下津濟舟梁宋舟檝
之政掌於工部水部遼金元明俱不設専官
河渠署唐置令一人丞二人掌河渠陂池隄堰魚醢之
事凡溝渠開塞漁捕時禁皆顓之饗宗廟則供魚鮍祀
昊天上帝有司攝事則供腥魚日供尚食及給中書門
下嵗供諸司及東宫之冬藏渭河三百里内漁釣者五
坊捕治之供祠祀則自便橋至東渭橋非供祠不採魚
宋不設河渠署水土之産掌於工部虞部金都巡河官
掌巡視河道修完堤堰栽植榆栁凡河防之事分治監
巡河官同此其盧溝崇福上下埽都巡河兼石橋使通
濟河節巡官兼建春官地分河道諸都巡河官掌提控
諸埽巡河官散巡河官(凡二十/六埽)黄汴都巡河官下六處
河隂雄武滎澤原武陽武延津各設散巡河官一人黄
沁都巡河官下四處懐州孟津孟州城北各設黄沁散
巡河官一人衞南都巡河官下四處新鄉崇福上崇福
下衞南淇上散巡河官各一人滑濬都巡河官下四處
武城白馬書城教城散巡河官各一人曹甸都巡河官
下四處東明西佳孟華陵城散巡河官各一人曹濟都
巡河下四處定陶濟北寒山金山散巡河官各一人諸
埽物料場官掌受給本場物料分治監物料場官同此
惟崇福上下埽物料場官與當界官通管收支南京延
津渡河橋官兼譏察事管勾一人同管勾一人掌橋船
渡口譏察濟渡給受本橋諸物等事元大都河道提舉
司提舉一人同提舉一人副提舉一人明運河之官以
封疆大吏兼之北運河以保定巡撫兼管河道黄河以
河南巡撫兼管河道東河以山東巡撫兼管河道並督
理營田(互見御/史臺)運河又以總督漕運總兵官兼理河道
　
　
　
　
　
　
　
　
　
　
　
　
　
　
欽定續通典卷三十一
　欽定四庫全書
欽定續通典卷三十二
　　職官
　　武官上
　　將軍總敘
唐肅宗至徳以後十六衛及六軍(左右龍武左右神武/左右神䇿號為六軍)
大將軍將軍員數無所改置(已詳杜/佑通典)宋左右金吾衛左
右衛左右驍衛左右武衛左右屯衛左右衛官軍衛左
右監門衛左右千牛衛俱有上將軍大將軍將軍為環
衛官無定員名雖沿唐制而别無所領其禁軍皆𨽻三
衙(殿前司及侍衛馬軍/步軍二司為三衙)其驃騎輔國鎮國冠軍懐化五
大將軍雲麾歸徳忠武壯武宣威明威定逺寧逺遊騎
遊擊十將軍皆為武散官遼北面官北大王院詳衮司
有北院將軍北院小將軍南大王院有南院將軍南院
小將軍近侍詳衮司有近侍將軍近侍小將軍宿直司
有宿直將軍宿直小將軍四帳都詳衮司有將軍小將
軍錫里司有錫里將軍錫里小將軍約尼糺詳衮司有
約尼糺將軍約尼糺小將軍國舅伊蘇濟勒翁帳詳衮
司有國舅本族將軍國舅本族小將軍部族詳衮司有
部族將軍部族小將軍大詳衮司有將軍小將軍大將
軍府有大將軍小將軍將軍小將軍西南路巡察司有
西南路巡察將軍其屬國有某國將軍某國小將軍遼
制將軍本非崇秩位多在詳衮都監之下惟大將軍府
各統所治軍之政令故以大將軍統之而小將軍及將
軍小將軍屬焉其南面官各衛亦有大將軍上將軍將
軍金制置殿前都㸃檢有左右衛將軍副將軍宿直將
軍侍衛將軍其左右屯衛將軍左右領軍衛大將軍千
牛將軍殿前侍御衛大將軍専值扈從其龍虎衛金吾
衛驃騎衛三上將軍奉國輔國鎮國三上將軍昭武昭
毅昭勇安逺定逺懐逺六大將軍廣威宣威明威信武
顯武宣武武節武徳武義武略十將軍皆為武臣散官
章宗泰和六年伐宋權設平南撫軍上將軍平南冠軍
大將軍平南龍驤將軍平南虎威將軍平南盪江將軍
軍還即罷元監門大將軍將軍武衛將軍左右衛大將
軍將軍金吾大將軍將軍羽林將軍殿前將軍領軍將
軍夾輅將軍皆扈從官殿内將軍殿外將軍宿直將軍
皆執事官其龍虎衛金吾衛驃騎衛奉國輔國鎮國六
上將軍昭武昭勇昭毅安逺定逺懐逺六大將軍廣威
宣威明威信武顯武宣武武節武徳武義武略十將軍亦為
武臣散官明太祖洪武中命徐逹為大將軍有節鉞其
後總兵掛印稱將軍者雲南曰征南將軍大同曰征西
前將軍湖廣曰平蠻將軍兩廣曰征蠻將軍遼東曰征
東前將軍宣府曰鎮朔將軍甘肅曰平羌將軍寧夏曰
征西將軍交趾曰副將軍延綏曰鎮西將軍又各總兵
官下有遊擊將軍京營有佐擊將軍其驃騎金吾龍虎
鎮國定國奉國昭勇昭毅昭武懐逺定逺安逺明威宣
威廣威宣武顯武信武武徳武節武略武毅各將軍皆
武臣散階之職無所職掌
　　左右衛(并親衛/)
唐制左右衛上將軍各一人大將軍各一人將軍各三
人掌宫禁宿衛凡五府三衛及折衝驍騎畨上者受其
名簿而配以職皇帝御正殿則守諸門及内廂宿衛仗
非上日亦將軍一人押仗將軍缺以中郎將代將軍掌
貳上將軍之事宋左右衛亦有上將軍大將軍為環衛
官無定員皆命宗室為之亦為武臣之贈典大將軍以
下又為武臣責降散官徽宗政和中改武臣官制而環
衛如故盖雖有四十八階别無所領故也宋制禁兵分
𨽻殿前及侍衛兩司所稱十二衛將軍皆空官無實髙
宗時多不除授孝宗隆興中始命學士洪遵等討論典
故復置十六衛號環衛官以承宣使領左右衛上將軍
在内則兼帶在外則不帶正任為上將軍遥郡為大將
軍正親兄弟子孫試充又詔祖宗諸后自明肅至欽慈
諸后及后妃嬪御之家各具本宗堪充諸衛官以名銜
聞其殿前司有都指揮使副都指揮使都虞候各一人
掌殿前諸班直及步騎諸指揮之名籍凡統制訓練畨
衛戌守遷補賞罰皆總其政令而有都檢㸃副都檢㸃
之名在都指揮之上後不復置入則侍衛殿陛出則扈
從乘輿大禮則提㸃編排整肅禁衛鹵簿儀仗掌宿衛
之事都指揮使以節度使為之副都指揮使都虞候以
刺史以上充資序淺則主管本司公事馬步軍亦如之
備則通治闕則互攝其騎軍有殿前指揮使内直散員
散指揮散都頭散祗候金鎗班東西班散直鈞容直及
捧日以下諸軍指揮步軍有御龍直骨朶子直弓箭直
弩直及天武以下諸軍指揮其諸班有都虞候指揮使
都軍使都知副都知押班其御龍諸直有四直都虞候
本直各有都虞候指揮使副指揮使都頭副都頭十將
將虞候騎軍步軍有捧日天武左右四廂都指揮使捧
日天武左右廂各有都指揮使每軍有都指揮使都虞
候每指揮有指揮使副指揮使每都有軍使副兵馬使
十將將虞侯承局押官各以其職𨽻於殿前司渡江後
都指揮間虛不除則以主管殿前司一員任其事専掌諸
班直禁旅扈衛之事捧日天武四廂𨽻焉宿衛親兵並
聽節制其下有統制統領將佐等分任其事初渡江時
制多草創各衛之制未備稍稍招集填置三帥資淺者
各有主管某司公事之稱又别置御營司擢王淵為都
統制其後外州駐劄又有御前諸軍都統制之名又併
入神武軍以舊統制統領改充殿前統制統領官淳熙
以後四廂之職多虛而殿前職司有權管幹有時暫照
管之號愈非乾道以前之比矣其侍衛親軍馬軍及歩
軍各有都指揮使副都指揮使都虞候各一人各掌其
本軍諸指揮之名籍凡統制訓練畨衛戌守遷補賞罰
皆總其政令侍衛扈從及大禮宿衛所掌如殿前司馬
軍自寵衛而下有左右四廂都指揮龍衛左右廂各有
都指揮使每軍有都指揮使都虞候每指揮有指揮使
副指揮使毎都有軍使副兵馬使十將將虞候承局押
官各以其職𨽻於馬軍司髙宗建炎已後復置主管侍
衛馬軍司一人掌出入扈衛守宿之事步軍自神衛左
右四廂而下其設官及職掌與馬軍同建炎後復置主
管侍衛步軍司一人所掌與侍衛馬軍司同遼北面官
侍衛司掌御帳親衛之事有侍衛太師侍衛太保侍衛
司徒侍衛司空侍衛北䕶衛府掌北院䕶衛之事有北
䕶衛太師北䕶衛太保北䕶衛司徒總領䕶衛司有總
領左右䕶衛左䕶衛司有左䕶衛太保左䕶衛右䕶衛
司有右䕶衛太保右䕶衛其南䕶衛司設官亦如之宿
衛司専掌宿衛之事有總宿衛事亦曰典宿衛事總知
宿衛事同掌宿衛事宿衛官禁衛局有總禁衛事禁衛
長宿直司掌輪直官員宿直之事有宿直詳衮宿直都
監宿直將軍宿直小將軍宿直官宿直䕶衛皆為北面
御帳官南面官有左右衛大將軍(聖宗開㤗七年皇子/宗簡為右衛大將軍)
上將軍金殿前左衛將軍副將軍殿前右衛將軍副將
軍掌宫禁及行從宿衛警嚴仍總領䕶衛又有左右宿
直將軍掌總領親軍皆𨽻殿前都㸃檢司其殿前都㸃
檢兼侍衛將軍都指揮使掌行從宿衛闗防門禁督攝
隊仗總判司事殿前左副都㸃檢兼侍衛將軍副都指
揮使右副都㸃檢同專掌宫掖及行從元世祖至元八
年改侍衛為右衛掌宿衛扈從及屯田(凡屯田各官詳/見諸卿司農寺)
國有大事則調度之二十年置都指揮使一人副都指
揮使一人二十一年置僉事二人成宗大徳十一年已
後増省不一後定置都指揮使二人副都指揮使二人
僉事二人在衛中衛官職省置略與左衛同前衛後衛
置於至元十六年設官與左衛同又置右阿蘇衛親軍
都指揮使司掌宿衛城禁置達嚕噶齊一人都指揮使
三人副都指揮使二人僉事二人其屬有經歴知事承
發架閣照磨等官其左阿蘇衛親軍都指揮使司設官
職掌與右阿蘇衛同皆𨽻樞宻院其左右衛大將軍將
軍皆為扈從執事之官明京衛指揮使司指揮使一人
指揮同知二人指揮僉事四人鎮撫司鎮撫二人其畨
直宿衛名親軍者二十有六曰錦衣衛(主巡察緝捕理/詔獄以都督都)
(指揮領之蓋特/異於諸衛馬)曰旗手衛曰金吾前衛曰金吾後衛曰
羽林左衛曰羽林右衛曰府軍衛曰府軍左衛曰府軍
右衛曰府軍前衛曰府軍後衛曰虎賁左衛(是為上十/二衛太祖)
(洪武/中置)曰金吾左衛曰金吾右衛曰羽林前衛曰燕山左
衛曰燕山右衛曰燕山前衛曰大興左衛曰濟陽衛曰
濟州衛曰通州衛(是為上十衛成/祖永樂中置)曰騰驤左衛曰騰驤
右衛曰武驤左衛曰武驤右衛(宣宗宣徳/八年置)因畨上宿衛
故名親軍不𨽻五都督府其京衛𨽻都督府者三十有
三曰留守左衛曰鎮南衛曰驍騎右衛曰龍虎衛曰瀋
陽左衛曰瀋陽右衛𨽻左軍都督府曰留守右衛曰虎
賁右衛曰武徳衛𨽻右軍都督府曰留守中衛曰神策
衛曰應天衛曰和陽衛𨽻中軍都督府曰留守前衛曰
龍驤衛曰豹韜衛𨽻前軍都督府曰留守後衛曰鷹揚
衛曰興武衛曰大寧中衛曰大寧前衛曰會州衛曰富
峪衛曰寛河衛曰神武左衛曰忠義右衛曰忠義前衛
曰忠義後衛曰義勇右衛曰義勇前衛曰義勇後衛曰
武城中衛曰蔚州左衛𨽻後軍都督府又京衛非親軍
而不𨽻都督府者十有五曰武功中衛曰武功左衛曰
武功右衛𨽻工部曰永清左衛曰永清右衛曰彭城衛
曰長陵衛曰獻陵衛曰景陵衛曰裕陵衛曰茂陵衛曰
泰陵衛曰康陵衛曰永陵衛曰昭陵衛
長史唐置一人掌判諸曹五府外府廩禄卒伍軍團之
名數器械車馬之多少宋遼金元明皆無之
錄事叅軍唐置一人掌受諸曹及五府外府之事勾稽
抄目印給紙筆宋遼金皆無之元各衛置經歴二人知
事二人照磨二人明諸衛亦有經歴知事吏目各一人
倉曹叅軍唐置二人掌五府文官勲考假使祿俸公廨
田園食料醫藥宋遼金元皆無明諸衛有倉大使副使
各一人
兵曹叅軍唐置二人宋遼金元明皆無
騎曹叅軍唐置一人宋遼金元明皆無
冑曹叅軍唐置一人宋遼金元明皆無
親衛唐置親衛之府一曰親府勲衛之府二曰勲一府
曰勲二府翊衛之府二曰翊一府曰翊二府凡五府每
府中郎將一人左右郎將一人兵曹叅軍事各一人凡
中郎將掌領校尉旅師親衛勲衛之屬宿衛者而總其
府事左右中郎將郎貳焉宋三衛官置郎一人秩比中
大夫中郎為之貳文武各一人秩比朝議大夫博士二
人主簿一人其親衛府郎十人中郎十人親衛官以后
妃嬪御之家有服親及翰林學士并管軍正任觀察使
以上子孫為之勲衛府郎十人中郎十人以勲臣之世
賢徳之後有服親大中大夫以上及正任團練使遥郡
觀察使以上子孫為之翊衛府郎二十人中郎二十人
文武各四十人以卿監正任刺史遥郡團練使以上子
孫為之凡三衛郎治其府之事率其屬日直於殿陛長
在左立起居郎之前貳分左右文東武西立都承㫖之
後仗退治事於府博士掌教道校試三衛所習文武之
藝親衛立於殿上兩旁勲衛立於朶殿翊衛立於兩階
衛士之前遼南面官亦有親衛勲衛翊衛金元親衛翊
衛皆扈從之官明不設
　　左右驍衛
唐制左右驍衛上將軍各一人大將軍各一人將軍各
二人掌同左右衛所置官屬亦與左右衛同宋左右驍
衛亦有上將軍大將軍將軍並為環衛官無定員與左
右衛將軍同遼南面官亦有左右驍衛大將軍上將軍
將軍金元皆無(明諸衛詳載/左右衛中)
　　左右武衛
唐制左右武衛上將軍各一人大將軍各一人將軍各
二人掌同左右衛所置官屬亦與左右衛同宋左右武
衛亦有上將軍大將軍將軍並為環衛官無定員與左
右衛將軍同遼南面官亦有左右武衛(聖宗統和十二/年加王□忠左)
(武衛上/將軍)金無之元武衛親軍置都指揮使司至元二十
六年樞宻院以六衛六千人大都屯田三千人近路迤
南萬户府一千人總一萬人立武衛設官五員成宗元
貞大徳年間累増都指揮使四人武宗至大三年省四
人後定置衛官達嚕噶齊一人都指揮使三人副都指
揮使二人僉事二人其屬經歴二人知事二人照磨一
人屬樞宻院其武衛將軍為扈從執事之官(明諸衛詳/載左右衛)
(中/)
　　左右威衛
唐制左右威衛上將軍各一人大將軍各一人將軍各
二人掌同左右衛所置官屬亦與左右衛同宋無威衞
有屯衛上將軍大將軍將軍亦為環衛官遼南面官有
左右威衛金亦無之元左都威衛使司使三人副使二
人僉事二人經歴知事照磨各一人其右都威衛設官
與左都威衛同(明諸衛詳載/左右衛中)
　　左右領軍衛
唐制左右領軍衛上將軍各一人大將軍各一人將軍
各二人掌同左右衛宋無領軍衛有左右衛官軍衛上
將軍各一人大將軍各一人將軍各二人為環衛官無
定員與左右衛將軍同遼南面官亦有左右領軍衛金
左右領軍衛大將軍專直扈從元領軍將軍亦專直扈
從明不設
　　左右金吾衛
唐制左右金吾衛上將軍各一人大將軍各一人將軍
各二人掌宫中京城巡警烽候道路水土之宜其官屬
與左右衛同宋左右金吾衛有上將軍大將軍將軍為
環衛官無職掌往往以節度使領左右金吾衛上將軍
又置皇城司幹當官七人以武功大夫以上及内侍都
知押班充掌宫城出入之禁令凡周廬宿衛之事宫門
啟閉之節皆𨽻焉每門給銅符二鉄牌一以時叅驗而
啟閉之總親從親事官名籍辨其宿衛之地以均其畨
直人物偽冒不應法則譏察以聞遼北面官設御帳官
(詳見左/右衛)南面官有左右金吾衛金宫城諸門衛禁掌於
殿前司左右宿直將軍又置武衛都指揮使司有都指
揮使副都指揮使副都判官等官掌防衛都城警捕盜
賊其屬有鈐轄同鈐轄十人都鈐轄四人都將二十人
掌管轄軍人防衛警捕之事其職掌與唐金吾衛同其
金吾衛上將軍為武臣散官元置哈喇婁萬户府達嚕
噶齊一人萬户一人掌守禁門等處應直宿衛𨽻大都
督府其大都留守司亦掌守衛宫闕及門禁闗鑰啟閉
之事所屬城門尉凡十有一門每門設尉一人副尉二
人至元二十年置以四集賽巴爾噶齊為之二十四年
復以六衛親軍叅掌上都留守司亦同不設尉其金吾
衛上將軍為武臣散官大將軍將軍為扈從執事官明
洪武三年置留守衛指揮使司專領軍馬守禦各城門
及巡警皇城與城垣造作之事後陞為留守都衛統轄
天䇿豹韜飛熊鷹揚江隂廣洋横海龍江水軍左右十
衛八年復為留守衛與天䇿等八衛俱為親軍指揮使
司並𨽻大都督府十一年改為留守中衛増置左右前
後四衛仍為親軍十三年始分𨽻五都督府其金吾羽
林等十九衛亦掌守衛巡警
　　左右監門衛
唐制左右監門衛上將軍各一人大將軍各一人將軍
各二人掌諸門禁衛及門籍文武官九品以上每月送
籍於引駕仗及監門衛衛以帳報内門凡朝叅奏事待
詔官及繖扇儀仗出入者閲其數行幸則率屬於衙門
監寺宋左右監門衛有上將軍大將軍將軍為環衛官
無定員與左右衛將軍同遼南面官亦有左右監門衛
金不設元監門大將軍將軍為扈從執事官明無
　　左右千牛衛
唐制左右千牛衛上將軍各一人大將軍各一人將軍
各二人掌侍衛及供御兵仗以千牛備身左右執弓箭
宿衛以主仗守戎器朝日領備身左右升殿列侍親射
則率屬以從凡御仗之物二百一十有九羽儀之物三
百宋左右千牛衛有上將軍大將軍將軍為環衛官無
定員與左右衛將軍同又有帶御器械選三班以上武
幹親信者佩櫜鞬御劒或以内臣為之止名御帶真宗
咸平元年改為帶御器械仁宗景祐二年詔自今無得
過五六人慶厯元年詔遇闕員曽歴邊任有功者補之
南渡已後諸將在外皆帶職蓋假禁近之名為軍旅之
重髙宗紹興二十九年詔中外舉薦武臣無闕可處増
置帶御器械四人然近侍亦或得之亦唐千牛衛之職
也遼南面官有左右千牛衛(聖宗太平四年見/千牛衛將軍蕭順)金直仗
之官掌於殿前都㸃檢司無千牛衛其千牛將軍專直
扈從元直仗之官即在五衛(左右前後中五/衛詳見左右衛)無千牛衛
明錦衣衛凡朝㑹巡幸率大漢將軍(共一千五/百七人)侍從扈
行宿衛則分畨入直朝日夕月耕耤視牲則服飛魚服
佩繡春刀侍左右其府軍前衛掌統領幼軍輪畨帶刀
侍衛又有騰驤等衛掌帥力士直駕隨駕
　　左右羽林衛
唐制左右羽林軍大將軍各一人將軍各三人掌統北
衙禁兵督攝左右廂飛騎儀仗大朝㑹則周衛階陛巡
幸則夾馳道為内仗凡飛騎畨上者配其職宋禁兵悉
𨽻殿前及侍衛兩司(詳見左/右衛)無羽林衛遼南面官有左
右羽林軍金不設元羽林將軍為扈從執事官明無
　　左右龍武軍(左右神武等軍附/)
唐制左右龍武軍大將軍各一人統軍各一人將軍三
人徳宗興元元年六軍各置統軍貞元元年増將軍一
人其掌同羽林左右神武軍大將軍各一人統軍各一
人將軍三人總衙前射生兵左右神䇿軍大將軍各一
人統軍各二人將軍三人掌衛兵及内外八鎮兵昭宗
天復三年廢神䇿軍四年復置宋親軍皆𨽻侍衛二司
(詳見左/右衛)遼南面官有左右龍虎軍左右神武軍左右神
䇿軍左右神威軍金龍虎衛上將軍為武臣散官元龍
虎衛上將軍亦為武臣散官明龍虎將軍亦武臣之散
階無專職
　
　
欽定續通典卷三十二
欽定四庫全書
欽定續通典卷三十三
　職官
　　武官下
　　大将軍(并官屬/)
唐制十六衛皆有大将軍(互見十/六衛)其左右衛左右驍衛
左右武衛左右威衛左右領軍衛左右金吾衛左右監
門衛左右千牛衛左右羽林軍各大将軍皆正三品左
右龍武軍左右神武軍左右神䇿軍各大将軍皆正二
品已非漢魏晉宋北齊時之崇秩矣其驃騎輔國鎮軍
冠軍懷化歸徳六大将軍為武臣散階無所職掌宋左
右金吾衛左右衛左右驍衛左右武衛左右屯衛左右
衛官軍衛左右監門衛左右千牛衛各有大将軍(互見/十六)
(衛/)在上将軍之下為環衛官無定員皆空官無實故南
渡初多不除授孝宗復置十六衛設大将軍等官(具左/右衛)
(篇/)其驃騎等五大将軍(具總/敘篇)皆為武臣散階遼北面官
　将軍本非要職建置較前代獨多唯大将軍府統所治
　軍之政有大将軍以領之其五押招討司亦有大将軍
　視各詳衮司之将軍為較重焉南面官各衛俱有大将
　軍(互見十/六衛)在上将軍之上金殿前侍御衛大将軍僅為
　儀衛扈從之官其昭武等六大将軍(具總/叙篇)亦為武臣散
　階并非武階之崇職章宗泰和六年置平南冠軍大将
　軍暫設即罷元監門及左右衛金吾三大将軍亦係儀
　衛扈從官其昭武等六大将軍階秩與金同明初命徐
達為大将軍授節鉞訖出勒所部建牙鳴鼓角正行列
擎節鉞鼓吹前𨗳百官以次送其時大将軍任重職專
儀亦極盛他如常遇春等不過稱副将軍焉(時徐達為/大将軍遣)
(人自軍中請事上勞之曰将軍忠義出於天性雖古豪/傑之士不能過今所請事悉欲禀命而行此賢臣事君)
(之道所請事多可行/者将軍從宜行之)後成國公朱能征安南亦為大将
軍凡有大征討率以五府(中軍左軍右軍前軍後軍為/五府毎府冇左右都督都督)
(同知都/督僉事)都督及公侯伯充大将軍盖隋以前之大将軍
其位或在三司上或次三司下或與大司馬同秩兼理
政事故置掾屬唐以後或為環衛官或為武臣散階之
官或為儀衛扈從之官不開府無掾屬明徐達雖特拜
大将軍禮數雖異然亦統軍馬專征討而已亦不設掾
屬
　　車騎将軍
車騎将軍唐已無之宋遼金元明皆無
　　前後左右將軍
前後左右将軍唐已無之宋遼金元皆無明總兵掛印
稱将軍者(明制總兵官副總兵參将遊擊将軍守備把/總無品級無定員總鎮一方者為鎮守獨鎮)
(一路者為分守各守一城一堡者為守備與主将同守/一城者為協守又有提督提調巡視備禦領班備倭等)
(名凡總兵副總兵率/以公侯伯都督充之)大同曰征西前将軍遼東曰征東
前将軍皆外鎮之銜名亦非唐以前之前後左右将軍
也
　　四征将軍
四征将軍(征東征西征南/征北號為四征)唐已無之宋遼金元皆無之
明總兵掛印稱将軍者雲南曰征南将軍(太祖洪武中/命潁川侯博)
(友徳為征南将軍率三十萬衆征雲南遂城烏撒得七/星闗以通畢節又克可渡河於是東川烏䝉芒部諸蠻)
(望風降附又廖永忠充征南将軍率舟師取兩廣永忠/自福州遣人諭何真真以廣循恵降破邵宗愚山寨獲)
(宗愚等諸郡相繼降檄諭九真日南朱崖儋耳三十餘/城皆納印請吏又顧寰為征南将軍鎮貴州征五開六)
(洞一百三十七寨悉平又沐璘為征南將軍由副指/揮陞右都督充總兵官掛將軍印繼沐琮鎮守雲南)大
同曰征西前将軍寧夏曰征西将軍(陳懋佩征西将軍/印為總兵鎮守寜)
(夏賜寳鏹白粲牛羊以為戒嚴之費懋至鎮號令一新/凡降附者撫綏之務得其歡心又周尚文拜征西将軍)
(鎮守寜夏歴鎮山西延綏俱有戰功鎮大同條/上禦敵四十餘事修補牆堡七百里墾田五萬)
　　四鎮将軍
四鎮将軍(鎮東鎮西鎮南/鎮北謂之四鎮)唐時已無宋遼金元皆無之
明掛印總兵官稱将軍者宣府曰鎮朔将軍延綏曰鎮
西将軍(其稱鎮守而不加将軍銜者鎮守薊州總兵官/一人穆宗隆慶二年改為總理練兵事務兼鎮)
(守駐三屯管協守副總兵三人鎮守遼東總兵官一人/舊設駐廣寜隆慶元年令冬月移駐河東遼陽適中之)
(地調度防禦應援海州瀋陽協守副總兵一人鎮守保/定總兵官一人孝宗𢎞治十八年初設保定副總兵後)
(改為參将武宗正徳九年復為分守副總兵世宗嘉靖/二十年改為鎮守三十年改設鎮守總兵官神宗萬厯)
(元年令春秋兩防移駐浮圖峪遇有警移駐紫荆闗以/備入援鎮守宣府總兵官一人協守副總兵一人鎮守)
(大同總兵官一人協守副總兵一人鎮守山西總兵官/一人嘉靖二十年改設駐寧武闗防秋移駐陽方口防)
(冬移駐偏闗協守副總兵一人鎮守延綏總兵官一人/協守副總兵一人鎮守寜夏總兵官一人協守副總兵)
(一人鎮守甘肅總兵官一人協守副總兵一人分守副/總兵一人鎮守陜西總兵官一人舊駐㑹城後移駐固)
(原分守副總兵一人鎮守四川總兵官一人隆慶五年/添設駐建武所分守副總兵一人鎮守雲南總兵官一)
(人鎮守貴州總兵官一人嘉靖三十二年加提督麻陽/等處地方職銜駐銅仁府鎮守湖廣總兵官一人鎮守)
(廣西總兵官一人鎮守廣東總兵官一人舊為征蠻将/軍兩廣總兵官嘉靖四十五年分設駐潮州府協守副)
(總兵一人提督狼山副總兵一人鎮守浙江總兵官一/人鎮守福建總兵官一人鎮守山東總兵官一人其同)
(為鎮守總兵而不稱/将軍者皆非掛印也)
　　四安将軍
四安將軍(安東安西安南/安北謂之四安)唐時已無宋遼金元明皆無
　　四平将軍
四平将軍(平東平西平南/平北謂之四平)唐宋遼皆無金泰和六年伐
宋權設平南撫軍上将軍平南冠軍大将軍平南龍驤
将軍平南虎威将軍平南盪江将軍軍還即罷元不設
明總兵掛印稱将軍者湖廣曰平蠻将軍甘肅曰平羌
将軍
　　雜號将軍
五押招討(遼西南面有五/押招討大将軍)冠軍　龍驤　虎威　盪江
(皆金泰和/六年所設)領軍　夾輅　殿前　殿外(皆元時設為/儀衛扈從官)佐
擊　遊擊(皆明設佐擊唯京營有/之遊擊各總兵下皆有)大漢(扈從之官/屬錦衣衛)平邊
(王越為平/邊将軍)
　　監軍(軍師祭酒/)　(理曹掾屬附/)
唐開元後監軍之職多以中官為之宋不設遼北面官
北院都統軍司有北院統軍都監北院詳衮司有北院
都監南院亦如之近侍詳衮司有近侍都監四帳都詳
衮司(掌四帳軍/馬之事)有都監其部族節度使司下有某部族
都監北面軍官大詳衮司有都監諸部署有兵馬都監
諸指揮使有某軍都監北面行軍官行軍都統所有監
軍有行軍諸部都監有監戰南面官諸指揮使司下有
某軍都監金太宗天㑹二年置都元帥府有元帥左監
軍一人元帥右監軍一人左都監一人右都監一人元
不設明以監察御史為監軍亦以宦官為監軍不常設
無定員
軍師祭酒理曹掾屬唐時無宋遼金元明皆無
　　三署郎官叙
三署郎官漢時所置唐之各左右翊中郎府悉屬各衛
遇将軍缺則以中郎将代其職掌亦為上将軍大将軍
将軍之貳大率皆供奉儀衛宿直巡警之事宋各衛中
郎将郎将皆為環衛其皇城司亦以副使為中郎将使
臣為左右郎将較環衛又稍有職掌若金之殄㓂中郎
将殄㓂郎将専掌兵戎之官暫為武臣之階軍罷即廢
更非常職自唐以後皆為武官要非前代之三署郎官
員額多而率遷他職者可比也
　　中郎将(五官中郎将/)　(左右中郎将/)
中郎將至唐時皆屬十六衛中無五官中郎将及特設
左右中郎将其親衛五府中郎将已附左右衛篇中其
左右驍衛左右翊中郎将府中郎将各一人左郎将一
人右郎将一人左右武衛左中翊中郎将府中郎将各
一人左郎将一人右郎将一人左右威衛左右翊中郎
将府中郎将各一人左郎将一人右郎将一人左右領
軍衛左右翊中郎将府中郎将各一人左郎将一人右
郎将一人左右金吾衛左右翊中郎将府中郎将各一
人左郎将一人右郎将一人其中郎将掌領府屬督京
城左右六街舖巡警以果毅二人助巡探入閤日中郎
将一人升殿受狀衛士六百為大角手六畨閲習吹大
角為昏明之節諸營壘候以進退左右監門衛左右翊
中郎将府中郎将掌涖宫殿城門皆左入右出中郎将
各四人左右千牛衛中郎将府中郎将掌供奉侍衛凡
千牛及備身左右以御刀仗升殿供奉者皆上将軍領
之中郎将佐其職有口敕通事舍人承傳聲不下聞者
中郎将宣告左右羽林軍左右翊中郎将府中郎将一
人左右中郎将一人左右郎将一人宋環衛官左右金
吾衛有中郎将郎将左右衛有中郎将郎将左右千牛
衛有中郎将郎将徽宗政和五年詔皇城司(所掌詳載/左右金吾)
(衛/)可剏置親從第五指揮以七百人為額使為将軍副
使為中郎将使臣以下為左右郎将金元中郎将郎将
為儀衛扈從之官遼明不設
　　虎賁中郎将
虎賁中郎将唐時已無宋遼金元明皆無
　　四中郎将
四中郎将漢時東西南北各置中郎将唐時已無宋遼
金元明皆無
　　雜中郎将
唐宋遼皆無金泰和六年伐宋置殄㓂中郎将殄㓂郎
将又有内供奉郎将(儀衛扈/從之官)元明皆無
　　折衝府(果毅别将等附/)
唐制諸衛折衝都尉府毎府折衝都尉一人左右果毅
都尉各一人折衝都尉掌領屬備宿衛師役則總戎具
資粮左右果毅都尉掌貳都尉宋不設遼各衛皆有折
衝都尉果毅都尉金泰和六年伐宋置殄㓂折衝都尉
殄冦果毅都尉又有折衝果毅都尉内果毅都尉折衝
都尉皆為儀衛扈從之官元折衝都尉果毅都尉金吾
折衝金吾果毅亦皆儀衛扈從之官明不設
　　三都尉(奉軍/)　(駙馬/)　(騎/)　(奉朝請附/)
唐制奉車都尉掌馭副車有其名而無其人大陳設則
他官攝駙馬都尉無定員皆尚主者為之秩與奉車都
尉同五品上騎都尉騎都尉皆為勲官宋無奉車都尉
有駙馬都尉其上騎都尉騎都尉為勲官駙馬都尉班
在上騎都尉之下與騎都尉同其朝請大夫朝請郎為
文散官遼北面官有駙馬都尉府駙馬都尉掌公主帳
宅之事無奉車都尉騎都尉金駙馬都尉秩正四品其
上騎都尉騎都尉亦為勲官無奉車都尉元尚主者皆
稱駙馬都尉封王爵其上騎都尉騎都尉亦為勲官無
奉車都尉明亦無奉車都尉其駙馬都尉位在伯上凡
尚大長公主長公主公主並曰駙馬都尉惠成之間駙
馬都尉有典兵出鎮及掌府部事者(惠帝建文時梅殷/為鎮守淮安總兵)
(官李坚為左副将軍成祖永樂時李讓掌北京行部/事以後沐昕宋琥並守備南京趙輝掌南京左府事)其
餘唯奉祀孝陵攝行廟祭署宗人府事往往一充其上
騎都尉騎都尉並為武臣之勲官凡功臣及外戚之封
公侯伯者有流有世其才而賢者充官營總督五軍都
督府掌僉書南京守備或出充鎮守總兵官否則食禄
奉朝請而已
　
　
　
　
　
　
　
　
　
　
欽定續通典卷三十三
欽定四庫全書
欽定續通典卷三十四
　職官
　　東宫官
唐制東宫官置諸坊局皆因隋制(詳見杜佑通典/東宫官總叙)宋東
宫官或以他官兼或置或省其制不常有太子太師太
傅太保少師少傅少保太子賔客太子詹事左右庶子
左右諭徳太子侍讀侍講(侍讀侍講皆/前代所無)太子中舍人舍
人資善堂翊善贊讀直講説書皇太子宫小學教授資
善堂小學教授(翊善贊讀直講皆舊制/説書而下南渡後增置)其左右春坊有
主管左右春坊事一人以内臣兼同主管左右春坊事
二人以武臣兼承受官一人以内侍充遼北面官皇太
子特哩衮司有皇太子特哩衮又有皇太子祇應司南
面官東宫官有太子太師太𫝊太保少師少傅少保太
子賓客太子詹事少詹事丞主簿太子司直其左右春
坊多因唐宋之制金海陵天徳四年置宫師府三師三
少詹事院詹事三寺十率府皆𨽻焉無左右春坊庶子
有左右諭徳贊善元世祖至元十元年立詹事院備左
右輔翼皇太子之任置左右詹事各一人副詹事詹事
丞院判各二人吏屬六十有二人别置宫臣賓客二人
左右諭徳賛善各一人校書郎二人中庶子中允各一
人三十一年改為徽政院成宗大徳九年復為詹事院
尋罷十一年更置詹事院以後復廢置不一文宗天厯
元年改為儲慶使司二年復為詹事院未㡬改為儲政
院院使六人同知二人僉院二人同僉二人院判二人
至順帝至正六年立皇太子宫傅府九年立端本堂為
皇太子學宫置諭徳一人贊善二人文學二人正字二
人司經二人十三年冊立皇太子増置賔客二人中庶
子中允各一人未幾復立詹事院罷宫傅府置詹事三
人同知詹事二人副詹事二人丞二人首領官四人中
議長史各二人管勾照磨掾史之屬員數有差明太祖
洪武初置大本堂充古今圗籍其中召四方名儒訓導
皇太子親王諸儒専經面授分畨夜直已而太子居文
華堂諸儒迭班侍從又選才俊之士入充伴讀時時賜
宴賦詩商𣙜今古評論文學是時東宫官屬自太子三
少賓客外則有左右詹事同知詹事院事副詹事詹事
丞左右率府使同知左右率府事左右率府副使諭徳
贊善大夫皆以勲舊大臣兼領其職又有文學中舍正
字侍正洗馬庶子及贊讀等官十五年更定左右春坊
官各置庶子諭徳中允贊善司直郎又各設大學士尋
定司經局官設洗馬校書正字二十二年以官聫無統
始置詹事院二十五年改院為府凡坊局皆各有印而
事總於詹事府二十九年増設左右春坊清紀郎司諌
通事舍人恵帝建文中増少卿寺丞各一人賓客二人
又置資徳院資徳一人資善二人其屬贊讀贊書著作
郎各二人掌典籍一人成祖復舊制英宗初命大學士
提調講讀官然明時詹事府多由他官兼掌天順以前
或尚書侍郎都御史憲宗成化以後率以禮部尚書侍
郎由翰林出身者兼掌之其協理者無常員春坊大學
士自景帝景泰間倪謙劉定之而後僅楊廷和一任之
後不復設其司直司讀清紀郎亦不常置唯世宗嘉靖
十八年以陸深為詹事崔詵為少詹事王教羅洪先華
察等為諭徳贊善洗馬皇甫涍唐順之等為司直司諌
皆天下名儒自明初宋濓諸人後宫僚莫盛於此嗣是
出閣講讀毎㸃别員本府坊局僅為翰林官遷轉之階
而已其南京詹事府止設主簿一人
　　太子六傅(三太/)　(三少/)
唐制太子太師太傅太保各一人掌輔導太子少師少
傅少保各一人掌曉三師徳行以諭皇太子奉皇太子
以觀三師之道徳自太師以下唯其人不必備(泰和初/趙宗儒)
(進太子太傅文宗召訪政理對曰堯舜之化慈儉而已/願陛下守之帝納其言又盧鈞守太子太師帝元日大)
(饗含元殿鈞年八十升降/如儀音吐洪暢舉朝咨歎)宋太子太師太傅太保太子
少師少傅少保皆不常設仁宗升儲置三少各一人㕘
政李昉兼掌賔客及升首相遂進少傅此宰相兼官僚
之始也丁謂兼少師馮拯兼少傅曹利用兼少保(時丁/謂馮)
(拯曹利用皆為太子少傅謂請師傅等十日一/赴資善堂賔客以下隻日互陪侍講學上從之)是時實
為東宫官餘多以前宰執為致仕官若太子太師太傅
太保以待宰相官未至僕射者及樞宻使致仕亦隨本
官髙下除授太子少師少傅少保以待前執政唯少師
非經顧命不除若因遷轉則遞進一官至太師即遷司
空真宗天禧末皇太子同聴政乃以首相兼少師自後
神宗欽宗孝宗光宗在東宫皆不置寧宗開禧後建置
不常多以時宰兼之遼南面官有太子太師(太宗大同/元年見太)
(子太師/李崧)太子太傅(世宗天禄五年見/太子太傅趙瑩)太子太保(大同元/年見太)
(子太保/趙瑩)太子少師(聖宗太平十一年見/太子少師蕭從順)太子少傅(興宗/重熈)
(中耶律哈里/為太子少傅)太子少保(大同元年見太/子少保馮玉)金亦有太子太
師太傅太保少師少傅少保掌保䕶東宫導以徳義(石/琚)
(於世宗時拜左丞兼太子少師嘗請命太子習知故事/或譖之曰琚希恩東宫世宗察其無他以此言告之琚)
(對曰臣本孤身䝉陛下㧞擢備位執政兼師保之任臣/愚以為太子天下本當使知民事遂言及之耳因請解)
(少/師)元東宫三師三少不恒有明太子太師太傅太保掌
以道徳輔導太子而謹䕶翼之太子少師少傅少保掌
奉太子以觀三公之道徳而教諭焉無定員無専授洪
武元年太祖有事親征慮太子監國别設宫僚或生嫌
隙乃以朝臣兼宫職李善長兼太子太師徐達兼太子
少傅常遇春兼太子少保三年禮部尚書陶凱請選人
専任東宫官罷兼領庶於輔導有所責成帝諭以江充
之事可為明鑑立法兼領非無謂也由是東宫師傅止
為兼官加官及贈官唯永樂間成祖幸北京以姚廣孝
専為太子少師留輔太子自是以後終明世皆為虚銜
於太子輔導之職無與也
　　太子賔客
唐制太子賔客四人掌侍從規諌贊相禮儀宋仁宗至
道元年建儲初置賔客二人以他官兼真宗天禧四年
㕘政任中正樞副錢惟演㕘政王曽並兼太子賔客執
政兼東宫官始此南渡後不置寧宗開禧三年景憲太
子立始以執政兼賔客後復省理宗景定元年度宗升
儲以朱熠皮龍榮沈炎並兼賔客遼南面官太子賔客
院有太子賔客金無此官元武宗至大元年仁宗在藩
邸開宫師府姚燧年已七十遣正字吕誠如漢四皓故
事起燧為太子賔客明太子賔客與三師三少俱為東
宫大臣無定員無専授洪武元年太祖有事親征太子
監國以治書侍御史文元吉范顯祖兼太子賔客十三
年九月置四輔官以王本杜祐龔斆為春官杜斆趙民
望吴源為夏官皆兼太子賔客
　　太子詹事(丞/)　(主簿/)　(司直/)
唐制詹事府詹事一人少詹事一人掌統三寺十率府
之政少詹事為之貳宋自仁宗升儲置詹事二人神宗
欽宗升儲並置二人皆以他官兼登位後省孝宗乾道
元年莊文太子立置詹事二人踰月詔太子詹事遇東
宫講讀日並徃陪侍七年光宗正儲位以敷文閣直學
士王十朋敷文閣待制陳良翰為太子詹事不兼他官
非常制也理宗景定元年度宗升儲以楊棟兼詹事遼
南面官太子詹事院有太子詹事少詹事金詹事院有
太子詹事少詹事掌總統東宫内外庶務(世宗大定初/顯宗為皇太)
(子選東宫官屬張浩薦楊伯雄遂起為少詹事後進左/諫議大夫翰林直學士會太子詹事闕宰相復舉伯雄)
(上曰伯雄不可一日去朕左右而東宫亦湏輔導遂以/太子詹事兼諌議伯雄知無不言匡救甚多後宫僚有)
(詭隨者人必稱/楊詹事以媿之)元世祖至元時立詹事院置左右詹事
各一人副詹事各二人(時完顔澤以大臣子選為裕宗/王府僚屬及裕宗為皇太子署)
(詹事長入㕘謀議出掌環衛小心慎宻太子甚重之又/王約為太子副詹事仁宗以詹事院諸事循軌大喜嘗)
(字而不名諭羣臣曰事未經王彦博議者勿啓又謂中/丞托迪曰在詹事而不求賜予者唯彦博與汝二人耳)
以後廢置不常至文宗天厯中改為儲政院置院使六
人同知二人僉院二人同僉二人院判二人順帝至正
中復立詹事院増置同知詹事二人掌輔翼皇太子之
任明詹事府詹事一人少詹事二人詹事掌統府坊局
之政事以輔導太子少詹事佐之凡入侍太子與坊局
翰林官畨直進講尚書春秋資治通鑑大學衍義貞觀
政要諸書前期纂輯成章進御然後赴文華殿講讀講
讀畢率其僚屬以朝廷所處分軍國重事及撫諭諸畨
恩義陳說於太子凡朝賀必先奏朝廷乃具啓本以進
其所屬府僚暨坊局官與翰林職互相兼試士修書皆
與焉(孝宗時張元禎以太常卿兼翰林學士仍侍經筵/日講掌詹事府事上疏勸經筵宜講太極圖西銘)
(東宫兼講孝經小學孝宗欣然嘉納亟索太極圖以觀/曰天生斯人以開朕也又吴寛為詹事府詹事孝宗在)
(東宫學少閒寛率僚屬上疏曰竊唯東宫講學自寒暑/風雨朔望令節外一嵗之中不過數月一日之内不過)
(數刻况其間又多閒歇人生八嵗出就外傅居宿於外/誠欲離近習親正人也庶民且然況有天下者乎借曰)
(習讀於内終不若出就外傅親/近儒臣講明正道所得為多乎)
丞唐置二人掌判府事知文武官簿假使凡勅令尚書
省二坊符牒下東宫諸司者皆發焉宋無遼南面官太
子詹事院有詹事丞金亦無之元至元時詹事院有詹
事丞二人明詹事府亦有府丞二人
主簿唐制一人宋無遼南面官太子詹事院有詹事主
簿金亦無之元儲政院有照磨二人管勾二人明詹事
府主簿㕔主簿一人南京詹事府主簿一人
司直唐置二人掌糾劾官僚及率府之兵皇太子朝則
分知東西班監國則詹事庶子為三司使司直一人與
司議郎舍人分日受理啓狀太子出則分察鹵簿之内
宋無遼南面官太子司直司有太子司直金元皆無明
春坊有左司直郎二人左清紀郎一人右春坊亦如之
俱不常設掌弹劾宫僚糾舉職事文華殿講讀畢諸臣
班退有獨留奏事及私謁者則共糾之
　　太子庶子(中允人司議郎/事舍    諭徳)　(中舍人崇舍人學通/贊善    文館  士)
　　　　　　　(洗馬/藥藏)　(文學/内直)　(校書/典設)　(正字等典膳/宫門  郎)
唐制左春坊左庶子二人掌侍從贊相駮正啓奏總司
經典膳藥藏内直典設宫門六局皇太子出則版奏外
辦中嚴入則解嚴右春坊右庶子二人掌侍從獻納啟
奏(徳宗時趙宗儒罷相為太子右庶子屏居慎靜奉朝/請而已遷吏部侍郎帝召見勞曰知卿杜門六年故)
(有此/拜)宋左右庶子不常設盖以儲闈之建隨宜制官以
備僚寀多以他官兼領(仁宗出閤帝選僚佐謂宰臣曰/翊善記室府屬也王皆受拜今)
(王尚少宜以張士遜為友令王答拜於是以户部郎中/直昭文館為夀春王友遷諫議大夫兼太子右庶子改)
(左庶子士遜言詣資善堂升階列拜而皇太子總跪受/宜詔皇太子坐受之帝不許又邵元為頴王府翊善及)
(東宫建為右庶子又髙宗以普安郡王為皇子進封建/王詔建王府置直講贊讀各一人史浩兼直講一日講)
(周禮言膳夫掌膳羞之事嵗終則㑹唯王及后世子之/膳不㑹至酒正講掌飲酒之事嵗終則㑹唯王及后之)
(酒不㑹而世子不與焉以是知世子膳羞可以不㑹世/子飲酒不可以無節也王作而謝曰敢不佩斯訓及建)
(王為皇太子浩除起居郎兼太子右庶子又梁周翰字/元褒真宗在儲宫知其名徴為左庶子因令取其所為)
(文章周翰/悉纂以獻)遼南面官左春坊有太子左庶子右春坊有
太子右庶子金無此官元世祖至元時置詹事院有中
庶子一人至正時宫傅府同眀左右春坊有大學士及
庶子各一人大學士掌太子上奏請下啓箋及講讀之
事皆審慎而監省之庶子等各奉其職以從(成祖永樂/時周述進)
(左春坊右諭徳兼侍讀從皇太子居守南都上諭之曰/汝素厚重尤資匡弼太子雖聰明純謹然智或未逮行)
(或過中必湏盡言庶稱朕意仁廟居守中外無失政徳/澤洽於人心述力為多宣徳中陞左庶子世宗嘉靖間)
(童承叙為講官上御文華殿承叙進講周書立政篇極/陳王業艱難周公夾輔之忠詞意婉切上改容聴焉及)
(冊正儲位乃以承叙為左春坊左庶子兼翰林院侍講/慎輔導之選也又鄒濟擢左春坊左庶子在輔導之職)
(言無不從寵遇殊厚奉令㫖授皇孫經明於啓迪又呉/寛廷對第一侍孝宗於東宫及即位以舊臣進春坊左)
(庶/子)
中允唐置二人宋東宫官中不設以中允為階官(太宗/太平)
(興國中和㠓擢進士第遷光禄寺丞獻所著文賦五十/軸召試中書擢太子中允又神宗熈寧初程顥以吕公)
(著薦為太子中允監察御史裏行前後進説神崇/以正心窒欲求賢育才為言務以誠意感動主上)遼南
面官左春坊有太子中允(聖宗太平五年見/太子中允馮若谷)金無此官
元至元中立詹事院有中允一人順帝至正時宫傅府
同明左右春坊左右中允各二人(太祖洪武初趙文授/教諭歴任岳州府學)
(教授成祖時詔選老學之士能講說者尚書蹇義以文/名上成祖召至御前面諭授左春坊左中允賜宴俾輔)
(仁宗於東宫文進講經史敷繹明/盡應制有作悉寓箴規睿㫖嘉奨)
司議郎唐置二人掌侍從規諌駮正啓奏宋無此官遼
南面官左春坊有太子司議郎金不設元儲政院有司
議二人明左春坊有左司諌二人右春坊亦如之皆不
常設掌箴誨鍳戒以拾遺補過凡有啓事於東宫與司
直清紀執筆紀令㫖規正其偽謬者
中舍人唐置二人貳右庶子掌侍從獻納啓奏皇太子
監國下令書則畫日至春坊右庶子宣𫝊中舍人奉行
宋至道天禧時置中舍人一人神宗欽宗升儲亦置寧
宗嘉定初除二人遼南面官右春坊亦有太子中舍人
金元明皆無
舍人唐置太子舍人四人掌令書表啓宋置一人或二
人不常設遼南面官有太子舍人金元明皆無
通事舍人唐置八人掌導宫臣辭見承令勞問宋不設
遼南面官右春坊有太子通事舍人金元皆無明置詹
事府有通事舍人二人
左右諭徳唐制左右各一人宋左右諭徳不常設或置
一人或二人多以他官兼領(真宗時馮元通五經常召/見講易遷太子中允皇子)
(為夀春郡王王旦又薦元宜講經資善堂乃擢左正言/兼太子右諭徳又仁宗以夀眷郡王開府詔宰相擇耆)
(徳方正有學術之士咸薦崔遵度命與張士遜並為王/友上作七言詩以寵之儲宫建命為左諭徳又神宗出)
(閣簡選宫僚韓琦薦齊恢賢乃進左諭徳/又孝宗乾道十年詔庶子諭徳輪日入宫)遼南面官左
右春坊有左右諭徳金詹事院有左右諭徳掌贊諭道
徳侍從文章元至元時立詹事院有左右諭徳各一人
(至元時焦養直以集賢院侍講學士傅太子於宫中啓/沃誠至帝聞之大悦陞太子諭徳又李好文為諭徳以)
(孝經大學論語孟子中庸摘其要畧釋以經義又取史/傳及先儒論説有闗治體而協經㫖者倣真徳秀大學)
(衍義之例為書十一卷名曰端本堂經訓/要義奉本以進詔付端本堂命太子習焉)明左右春坊
諭徳各一人
贊善唐置左右贊善大夫各五人宋有資善堂翊善(髙/宗)
(時范冲厯官侍讀㑹皇子建國公出就傅命冲以徽猷/閣待制為資善堂翊善而朱震兼贊讀時冲震皆名徳)
(老人極天下之選/一時號稱得人)遼南面官左右春坊有左右贊善大
夫金亦有左贊善右贊善掌同諭徳元詹事院亦有左
右贊善各一人至正時宫傅府同明左右贊善各二人
崇文館學士唐置二人宋無遼南面官左春坊文學館
有崇文館學士崇文館直學士金元明皆無
洗馬唐置司經局洗馬二人掌經籍出入侍從圖書上
東宫者皆受而藏之宋無此官遼南面官左春坊司經
局有太子洗馬(道宗大安時劉/輝為太子洗馬)金有司經正副掌經史
圖籍筆硯等事元無此官明司經局洗馬一人掌經史
子集制典圖書刋輯之事立正本副本以備進覽凡天
下圖冊上東宫者皆受而藏之
文學唐制三人分知經籍侍奉文章宋無遼南靣官司
經局有太子文學金不設元至正時宫傅府置文學二
人明亦不設
校書唐置四人掌校刋經史宋無遼南面官司經局有
太子校書郎(太平五年見太/子校書郎張昱)金亦無之元詹事院有校
書郎二人明司經局亦有校書二人
正字唐置二人宋無遼南面官司經局有太子正字金
不元宫傅府置正字二人明司經局正字二人
典膳郎唐置典膳局典膳郎二人丞二人掌進膳嘗食
丞為之貳毎夕更直於厨宋無遼北面官有皇太子祇
應司金詹事院有典食令丞承奉膳羞掌飲令丞承奉
茶及酒果之事元太子飲膳之事掌於家令明無
藥藏郎唐置藥藏局郎二人丞二人掌和醫藥丞為之
貳皇太子有疾侍醫診候議方藥將進宫臣涖嘗如尚
藥局之職宋遼皆無金詹事院有侍藥奉藥承奉醫藥
元儲政院置典醫監達嚕噶齊二人卿三人太監二人
少監二人丞二人經厯知事各一人領東宫太醫修合
供進藥餌其屬廣濟提舉司達嚕噶齊一人提舉同提
舉副提舉各一人行典藥局達嚕噶齊一人大使副使
各二人典藥局達嚕噶齊一人大使副使直長各二人
明無
内直郎唐置内直局内直郎二人丞二人掌符璽衣服
繖扇几案筆硯垣墻宋遼皆無金掌寳二人掌奉寶謹
其出入侍正侍丞掌冠帶衣服給使之事又有内直郎
元典寳監卿太監少監丞各二人經厯知事各一人明
無
典設郎唐置典設局典設郎四人承二人掌湯沐燈燭
汛掃鋪設宋無遼南面官左春坊典設局有典設郎金
元明皆無
宫門郎唐置宫門郎二人丞二人掌宫門管鑰宋無遼
南面官宫門局有宫門郎金元明皆無
　　太子家令(丞/署)　(主簿/)　(食官署/)　(典倉署/)　(司藏/)
唐制家令寺家令一人皇太子出入則乘輅車為導祭
祀賔客則供酒食賜予則奉金玉貨幣凡牀几茵席器
物非取於將作少府者皆供焉總食官典倉司藏三署
宋有主管左右春坊事二人以内臣兼同主管左右春
坊事二人以武臣兼承受官一人以内侍兼遼南面官
太子家令寺有太子家令金有家令掌營繕栽植鋪設
及燈燭之事元家令司家令二人掌太子飲膳供帳倉
庫又設府正司府正廢置不常明無
丞唐置二人掌判寺事宋無遼南面官太子家令寺有
丞金亦有家丞掌同家令元亦置家丞二人又設府正
司府丞廢置不常明無
主簿唐置一人宋無遼亦有之金無元家令司有典簿
二人照磨一人府正司同明無
食官署唐置食官署令一人掌飲食酒醴凡四時供送
設食皆顓焉供六品以下元日冬至食於家令厨者宋
遼金皆無元儲膳司卿四人少卿二人丞二人主事二
人照磨一人掌皇太子飲膳之事明無
典倉署唐置令一人丞二人掌九榖醯醢庶羞噐皿燈
燭凡園圃樹藝皆受令焉宋遼皆無金置司倉副掌倉
廪出納薪炭等事元明皆無
司藏署唐置令一人丞二人掌庫藏財貨出納營繕宋
遼皆無金置司藏副掌庫藏財貨出入之事元典用監
卿四人太監二人少監二人經厯知事照磨各一人掌
供須文成藏珍三庫内府供給縀疋寳貨等物明無
　　太子率更令(丞/)　(主簿/)
唐置率更寺令一人掌宗族次序禮樂刑罰及漏刻之
政太子釋奠講學齒胄則總其儀出入乘軺車為導居
家令之次宋無遼南面官太子率更寺有太子率更令
金元明皆不設
丞唐置一人宋無遼亦有之金元明皆無
主簿唐置一人宋無遼亦有之金元明皆無
　　太子僕(丞/)　(主簿/)　(廐牧署/)
唐制僕寺僕一人掌車輿乗騎儀仗䘮𦵏太子出則率
廐牧令進路親馭宋無遼南面官太子僕寺有太子僕
金有僕正副僕掌車馬廐牧弓箭鞍轡器物等事元置
資武庫提㸃大使各一人掌軍器冀用庫提㸃大使各
一人掌鞍轡明無
丞唐置一人宋無遼金亦有之元明皆無
主簿唐置一人宋無遼亦有之金元明皆無
廐牧署唐置令一人丞二人掌車馬閑廐牧畜凡羣牧
𨽻東宫者皆受其職事宋遼金皆無元典牧署卿二人
太監二人少監二人丞二人經厯知事各一人掌孳畜
之事明無
　　左右衛率府(副率以下官屬/)
唐制太子左右率府率各一人掌兵仗儀衛凡諸曹及
三府外府皆𨽻焉元日冬至皇太子朝宫臣諸方使則
率衛府之屬為衛毎月三府三衛及五府超乘番上者
配以職宋太子左右衛亦有率府率遼南面官亦有太
子左右衛率府金左右衛率府掌周衛導從儀仗元武
宗至大元年撥江南行省萬户府精銳漢軍為東宫衛
軍立衛率府設官十一員仁宗延祐四年始改為中翊
府又改為御臨親軍指揮使又以御臨非古典改為羽
林六年復𨽻東宫仍為左衛率府定置率使三人其属
有鎮撫所鎮撫行軍弩軍屯田各千戸所達嚕噶齊千
户副千戸百户弹壓各員又有䝉古字儒學陰陽各教
授其右衛率置率使二人𨽻属亦減於左(屬樞宻院不/𨽻儲政院)
明洪武初亦有左右率府使同知左右率府事皆以勲
舊大臣兼領其職後罷
副率唐置二人長史一人(唐置各率府長史以下/胄曺以下職掌皆同)宋左
右衛皆有副率其各率府皆無官屬元左右衛率府皆
有副使明洪武初亦有左右率府副使皆以勲舊大臣
兼領其職後罷
録事㕘軍唐各置一人唐後歴代皆無
倉曹㕘軍唐各置一人歴代皆無
兵曹㕘軍唐各置一人歴代皆無
胄曹㕘軍唐各置一人歴代皆無
親府勲府翊府唐各置中郎將一人左右郎將各一人
兵曹㕘軍事一人唐以後歴代皆無
　　左右司禦府
唐制太子左右司禦率府率各一人副率各二人其屬
官皆與左右衛率府同宋亦有左右司禦率府率副率
官存而無職司遼南面官亦有太子左右司禦率府金
元明皆無
　　左右清道率府
唐制太子左右清道率府率各一人副率各二人掌晝
夜巡警其官属與左右衛率府同省騎曹宋亦有左右
清道率府率副率太宗至道元年東宫置左清道率府
率副率兼左春坊謁者主贊引真宗即位而省真宗天
禧二年又以左清道率郭承慶兼左右春坊謁者仁宗
即位復省遼南面官亦有太子左右清道率府金元明
皆無
　　左右監門率府
唐制太子左右監門率府率各一人副率各二人掌儲
門禁衛長史録事兵曹與左右衛率府同倉曹胄曹㕘
軍事各一人兼領宋亦有左右監門率府率副率南渡
後以為環衛官遼南面官亦有太子左右監門率府金
亦有左右監門掌門衛禁鑰元明皆無
　　左右内率府
唐制太子左右内率府率各一人副率各二人掌千牛
供奉之事長史録事兵曹與左右衛率府同倉曹胄曹
㕘軍事各一人兼領宋亦有左右内率府率府率官存而
無職司遼南面官亦有太子左右内率府金元明皆無
　　太子旅賁中郎將
唐髙宗永徽三年太子名忠改諸率府中郎將為旅賁
郎郎將為翊軍郎太子廢復舊以後厯代皆無
　　太孫官屬附
唐至武后天授二年始置皇孫府官宋孝宗淳熈七年
皇孫英國公始就傅詔置皇太子宫小學教授一人十
二年詔建魏恵憲王府置小學教授二人以館職兼充
掌訓皇孫既長趨朝謁則不以小學名而講習如故元
世祖至元二十六年皇孫出鎮懐孟帝為選老成練達
舊臣䕶之乃以屬王倚陛辭帝目之良乆謂侍臣曰倚
修潔人也左右皇孫得人矣及行營幕所在軍政肅然
明成祖永樂十三年為皇太孫特選㓜軍置府軍前衛
設官屬指揮使五人指揮同知十人指揮僉事二十人
衛鎮撫十人經歴五人
　
　
　
　
　
　
　
　
欽定續通典卷三十四
欽定四庫全書
欽定續通典卷三十五
　職官
　　王侯總叙
封建起於黄唐郡縣創自秦漢師古者欲復封建宜今
者必置郡縣唐臣杜佑作王侯總叙雖備陳其利病而
終之曰莫可究詳曹冏陸機著論謂必宜法古魏徴李
百藥上疏又力排其議夫救分離之難莫若建諸侯削
尾大之勢莫若置守宰而今昔異時欲行古道勢莫能
遵故自唐以迄宋遼金元皆無封建至明初封皇子為
諸王置藩府於各直省雖非如三代之分茅胙土得専
生殺而䕶衛甲士為數甚夥其不能謹守藩條者毎足
滋生民之擾是以恵帝始立方欲因事削除致有靖難
之師且成祖既併取寜藩徙之南昌傳世未幾宸濠踵
而生變徒貽國患古法之不可復泥又其明騐然五等
之號歴代不廢品秩之差前後各殊史傳所載及各朝
㑹典典章集禮所傳班班可考爰列叙於左
　　歴代王侯封爵(公主并官屬附/)
唐制爵九等一曰王食邑萬戸正一品二曰嗣王郡王
食邑五千戸從一品三曰國公食邑三千戸從一品四
曰開國郡公食邑二千戸正二品五曰開國縣公食邑
千五百戸從二品六曰開國縣侯食邑千戸從三品七
曰開國縣伯食邑七百户正四品上八曰開國縣子食
邑五百户正五品上九曰開國縣男食邑三百戸從五
品上皇兄弟皇子皆封國為親王皇太子子為郡王親
王之子承嫡者為嗣王諸子為郡公以恩進者封郡王
襲郡王嗣王者封國公凡名山大川及畿内諸縣皆不
以封至郡公有餘爵聽迴授子孫其國公皆特封凡封
户三丁以上為率嵗租三之一入於朝廷食實封者得
真户分食諸州其王府傳一人諮議㕘軍事一人友一
人侍讀無定員文宗開成元年改諸王侍讀曰奉諸王
侍讀宣宗大中初復舊文學一人東西閤祭酒各一人
長史一人司馬一人掾一人屬一人主簿一人記室㕘
軍事二人録事㕘軍事一人録事一人功倉戸兵騎法
士等七曹㕘軍事各一人㕘軍事二人行㕘軍事四人
典籖二人自典籖以上為府官郡王嗣王不置長史親
事府典軍二人副典軍二人校尉五人旅帥隊正隊副
自旅帥以下視親事多少乃置帳内府典軍二人副典軍
二人自校尉以下員品如親事府親王國令一人大農
一人尉一人(按杜佑通典作大農二/人尉二人兹㨿新唐志)丞一人學官長丞
各一人食官長丞各一人廐牧長丞各二人典府長丞
各二人皇姑為大長公主正一品姊為長公主女為公
主皆視一品皇太子女為郡主從一品親王女為縣主
從二品凡王公十五以上預朝集宗親女婦諸王長女
月㕘凡公主邑司令一人丞一人主簿一人録事一人
宋爵一十二等王嗣王郡王國公郡公開國公開國郡
公開國縣公開國侯開國伯開國子開國男皇子兄弟
封國謂之親王親王之子承嫡者為嗣王宗室近親承
襲特㫖者封郡王遇恩及宗室祖宗後承襲及特㫖者
封國公餘宗室近親並封郡公食邑沿唐制王食五千
戸郡王國公三千戸特加者無定數其開國公侯伯子
男皆隨食邑二千户以上封公一千戸以上封侯七百
戸以上封伯五百戸以上封子三百戸以上封男分國
三等大國二十七次國二十小國百二十見任前任宰
相食邑實封共萬戸王為正一品嗣王郡王國公為從
一品開國郡公為正二品開國縣公為從二品開國侯
為從三品開國伯為正四品開國子為正五品開國男
為從五品太祖開寳六年詔晉王位望俱崇親賢莫並
宜位在宰相之上太宗太平興國八年楚王廣平郡王
出閤令宰相立親王之上真宗景徳中皇姪武信軍節
度使惟吉加同平章事時駙馬都尉石保吉先為使相
史館引唐制宗室在同品官上遂升唯吉焉凡親王府
有傳長史司馬諮議參軍友記室參軍王府教授小學
教授傳及長史司馬有其官而未嘗除太平興國八年
諸王出閤楚王府置諮議參軍二人翊善一人陳王府
置諮議翊善各一人後又置記室及諸王府侍講一人
並以常參官充其後多不置諮議翊善記室或止一員
真宗大中祥符九年仁宗初封夀春郡王置友二員亦
以常參官充天禧二年進封昇王友遷諮議仍置記室
一人皇姪皇孫侍教南北伴讀無定數凡公主亦分大
長公主長公主公主郡主縣主皆不置官屬
遼之封爵唯有國王郡王國公三等率以漆水栁城混
同蘭陵國名則屢進屢改有加至二國者其初宗室與
勲戚無異道宗太康五年十一月詔唯王子封一字王
餘並削降其爵號大約採唐宋之制其王府北面官有
親王祇應司王子院有王子太師王子太保王子司徒
王子司空王子班郎君南靣官王傅府有王傅(興宗重/熙十五)
(年蕭惟信為/燕趙王傅)親王内史府有内史(道宗太康三年/見内史吴嘉努)長史
參軍諸王文學館有諸王教授(重熙中姚景行為/燕趙國王教授)諸王
伴讀(聖宗太平八年長沙郡王/宗允等奏選諸王伴讀)
金封爵正從一品曰郡王曰國公正從二品曰郡公正
從三品曰郡侯正從四品曰郡伯(舊曰縣伯章宗/承安二年更)正五
品曰縣子從五品曰縣男凡封王者食邑萬戸實封一
千戸郡王五千戸實封五百戸國公三千戸實封三百
戸郡公二千户實封二百户郡侯一千戸實封一百戸
郡伯七百戸縣子五百戸縣男三百戸凡封王大國之
號二十次國三十小國三十封王之郡號十封公主之
縣號三十其王府官有傅府尉長史司馬文學記室參
軍
元爵八等王正一品郡王從一品國公正二品郡公從
二品郡侯正三品郡伯正四品亦有從四品縣子正五
品縣男從五品其初宗室駙馬通稱諸王制度簡樸位
號無稱惟視印章以為輕重後始有國邑之名其制封
一字王者金印獸紐兩字王者金印螭紐次有金印駝
紐金鍍銀印駝紐金鍍銀印龜紐有止用銀印龜紐各
分等級有同姓無國邑而稱王者但曰宗王諸王𫝊官
庫春布哈太子至齊王位下凡四十五王毎位下各設
王傅傅尉司馬三員傅尉庫春布哈額布根鄂蘭烏克
三王有之自此以下皆稱府尉别於王傅之下司馬之
上而三員並設又多寡不同或少至一員或多至三員
者齊王則又獨設王傅一員
明太祖洪武三年詔立長子標為皇太子封第二子椿
為秦王次棡晉王棣燕王櫹吴王楨楚王槫齊王樟潭
王杞趙王檀魯王姪孫守謙靖江王皆授以册寳設置
相傅官屬及諸禮儀八年定諸王宗人禄米毎嵗親王
五萬石靖江王二萬石郡王六千石郡王諸子年十五
人賜田六十頃為永業除其租九年定王府官制又定
諸王及公主嵗供之等十七年更定册寳親王俱授以
金册金寳皇太子之次嫡子及庶子年十嵗皆封郡王
授以塗金銀册銀印親王嫡長子年十嵗立為王世子
授以塗金銀册銀印次子及庶子年十嵗皆封郡王册
印亦如之郡王次子授鎮國次孫輔國次曽孫奉國皆
將軍凡三等次元孫鎮國次五世孫輔國次六世孫奉
國皆中尉凡三等其王府官屬長史司左右長史各一
人其屬典簿一人審理所審理正一人副一人典膳所
典膳正一人副一人奉祠所奉祠正一人副一人典樂
一人典寳所典寳正一人副一人紀善所紀善二人良
醫所良醫正一人副一人典儀所典儀正一人副一人
伴讀四人教授無定員引禮舎人三人倉大使副使各
一人郡王府教授一人典膳一人鎮國將軍教授一人
神宗萬歴間周府設宗正一人後各府亦漸置郡王府
増設教授一人凡王府䕶衛指揮使司設官如京衛其
王府儀衛司儀衛正一人儀衛副二人典仗六人儀衛
掌侍衛儀仗䕶衛掌防禦非常䕶衛王邸有征調則聽
命於朝凡功臣外戚封爵三等曰公侯伯皆有流有世
功臣則給鐵劵嵗禄以功為差已封而又有功仍爵或
進爵増禄其才而賢者則出司戎政(具三都/尉篇)否則食禄
奉朝請而已年幼而嗣爵者咸入國子監讀書世宗嘉
靖八年定外戚封爵毋許世襲其有世襲一二代者出
特恩駙馬亦有封侯者若恩親侯李貞永春侯王寜京
山侯崔元以恩澤封侯非制也公主亦有大長公主長
公主凡尚主者並曰駙馬都尉其尚郡主縣主郡君縣
君鄉君者並曰儀賓洪武七年公主府設家令一人司
丞一人録事一人二十三年改家令司為中使司以内
使為之
　
　
　
　
　
　
　
　
欽定續通典卷三十五
欽定四庫全書
欽定續通典卷三十六
　職官
　　州郡上
　　司𨽻校尉
司𨽻周官唐時已無元宗開元十七年置京都兩畿按
察使二十年改曰採訪處置使天寳末又兼黜陟肅宗
乾元元年改曰觀察處置使掌察所部善惡即隋以前
司𨽻之職也
宋沿唐制亦置觀察使又置提㸃開封府界諸縣鎮公
事掌察畿内縣鎮刑獄盜賊塲務河渠之事
遼南面官中京東京上京皆有觀察使司又置採訪使
(太宗㑹同三年命/于固靈為採訪使)皆非司𨽻之職其五京警巡院有警
巡使警巡副使中京有巡邏使司(聖宗開泰中耶律古/裕為中京巡邏使)
即古司𨽻也
金諸京置警巡院使掌平理獄訟警巡别部總判院事
副一人掌警巡之事判官二人掌檢稽失簽判院事
元上都有警巡院達嚕噶齊警巡使各一人副使二人
判官二人屬留守司大都路兵馬都指揮使司有都指
揮使二人副指揮使五人知事一人掌京城盗賊姦偽
鞫捕之事世祖至元九年以刑剖尚書一人提調司事
其屬有左右警巡二院置達嚕噶齊使各一人副使判
官各一人又置大都警巡院達嚕噶齊使各一人副使
判官二人
明有巡視五城御史又置中東西南北五城兵馬指揮
司各指揮一人副指揮四人吏目一人巡捕盗賊疏理
街道溝渠及巡視火禁之事其不職者巡城御史糾劾
之又置巡按御史北直𨽻二人南直𨽻三人所按藩服大
臣府州縣官諸考察舉劾尤専大事奏裁小事立斷與
漢司𨽻唐京畿採訪使職位皆同
　　州牧刺史
州牧刺史漢以後皆為監郡大臣或統領軍事其職在
按治所部官吏權位綦重唐髙祖武徳以後罷郡置州
改太守為刺史官名雖存職非其舊故唐之採訪處置
使理於所部之大郡天寳末兼理黜陟即古之州牧刺
史也(互見司/𨽻校尉)乾元元年改曰觀察處置使其東都西都
北都置牧各一人掌宣徳化嵗巡屬員觀風俗録囚恤
鰥寡
宋開封府河南應天府皆置牧次府亦置牧而觀察使
及諸州刺史皆無定員又置提㸃刑獄公事掌察所部
獄訟兼舉刺官吏之事
遼南面方州官無牧有某州刺史
金諸州置刺史一人其刺史紀綱一州之衆務其上京
東京等處置按察司糾察貪官汚吏豪猾之人並勸農
桑職與唐之採訪處置使同
元至元三年定一萬五千戸之上者為上州六千戸之
上為中州六千戸之下為下州二十年既平宋又定其
地五萬戸之上者為上州三萬户之上者為中州不及
三萬户者為下州毎州置達嚕噶齊無刺史其江南諸
道行御史臺陜西諸道行御史臺及各道肅政亷訪司
職掌監臨諸省統制各道憲司(詳載御史/臺門内)亦唐採訪使
之遺制也
明州次於府凡州有二屬州則𨽻於府直𨽻州則視府
而秩次於府無刺史之官設總督巡撫提督經略贊理
巡視撫治於各省加都御史或副僉都御史銜(詳載御/史臺)
贊軍務理粮儲巡視所部舉劾其所屬官吏位崇於唐
之採訪使職亞於古之持節刺史焉
　　總論州佐(别駕從治中典主簿佐功曹書佐事部/郡國  事    郡書    祭酒從)
　　　　　　(中正/)
漢時分天下為十二州州刺史之佐有别駕治中主簿
功曹書佐部郡國從事史典郡書佐祭酒從事等官其
中正一官始於陳勝為楚王時而晉以後廢置不一歴
代互相因襲雖小更變而大抵不異至隋以州為郡無
復軍府州府之吏變為郡官自後皆然故州佐之官别
載於郡丞篇今舉官之擬於州刺史者臚列其佐職於
左
唐十五道觀察使有副使支使判官掌書記推官巡官
衙推隨軍要籍進奏官各一人
金按察使有副使簽事判官知事知法等官
元行御史臺有經歴都事照磨架閣庫管勾承發管勾
兼獄丞等官其肅政亷訪司有經歴知事照磨兼管勾
等官
　　都督(總管節度團練都統等使附/)
唐制大都督府都督一人長史一人司馬二人録事㕘
軍事一人録事二人功曹㕘軍事倉曹㕘軍事戸曹㕘
軍事田曹㕘軍事兵曹㕘軍事法曹㕘軍事士曹㕘軍
事各一人㕘軍事五人市令一人文學一人醫學博士
一人中都督府都督一人别駕一人長史一人司馬一
人録事㕘軍事一人録事二人功曹㕘軍事倉曹㕘軍
事戸曹㕘軍事田曹㕘軍事兵曹㕘軍事法曹㕘軍事
士曹參軍事各一人參軍事四人市令一人文學一人
醫學博士一人下都督府都督一人别駕一人長史一
人司馬一人録事參軍事一人録事二人功曹參軍事
倉曹參軍事戸曹參軍事田曹參軍事兵曹參軍事法
曹參軍事士曹參軍事各一人參軍事三人文學一人
醫學博士一人都督掌督諸州兵馬甲械城隍鎮戍糧
廩總判府事唐初曰總管後改為都督惟朔方仍稱大
總管宋大都督府有都督長史左右司馬録事參軍司
戸司法司士司理文學參軍助教大都督及長史掌司
牧尹與唐制畧相似南渡後以見任宰相充都督次有
同都督有督視軍馬多執政為之雖名稱略同然掌總
諸路軍馬督䕶諸將非舊制比也髙宗紹興二年吕頤
浩以左僕射出都督江淮兩浙荆湖諸軍事置司鎮江
其後趙鼎張浚湯思退皆以宰相兼之頤浩還朝孟庾
始以參知政事為權同都督代後落權字趙鼎先以知
樞宻院事為都督川陜荆襄諸軍事其後與浚並相並
帶兼都督諸路軍馬入銜未幾浚獨被㫖江上視師置
都督行府行移文字並依三省體式其召赴行在以其
事分𨽻三省樞宻院思退初以左相出都督時楊存中
即以太傅寜逺軍節度使同都督思退不行即以楊存
中充都督非宰執而為都督自存中始後葉義問以知
樞宻院事督視江淮荆襄軍馬汪徹以參知政事湖北
京西路都督視軍馬執政為督視於是見焉王之望辭
同都督有曰朝廷於兩淮前以二大將為招撫使後以
二從臣為宣諭使憂其不相統攝則以宰相為都督欲
事權歸一也此可見朝廷開府之意凡簽㕔文字並依
尚書左右司樞宻院檢詳房體式設屬諮議軍事㕘謀
參議並以從官充書寫機宜文字幹辦官凖備差遣前
後員數不一至開禧用兵或以簽樞督視或以元樞代
之或以㕘知政事督視四川軍馬然皆未有底績而罷
又府州軍監有兼都總管者太原府延安府慶州渭州
熙州秦州則兼經略安撫使馬步軍都總管定州真定
府瀛州大名府京兆府則兼安撫使馬步軍都總管葢
宋制以文武官㕘為知州軍事各相鈐制軍監則加是
銜非唐之總管也遼㑹同二年置遼陽大都督府以都
督和勒博等關防遼陽東都為南面官其總管北面官
則有南京都總管府興宗重熙四年改為都元帥府又
置南京兵馬都總管府有兵馬都總管有總領南面邊
事有總領南面軍務事有總領南面戍兵等官其南面
官則五京皆有都總管府又有諸軍兵馬都總管府兵
馬都總管兵馬副總管又有兵馬都總管府歸聖軍兵
馬都總管府五州都總管府(穆宗應歴初耶律蘇色為/義霸祥順聖五州都總管)
山後五州都管司(聖宗統和四年普努/寜為山後五州都管)金海陵正隆六
年置左右領軍大都督府三十二總管有神䇿神威神
㨗神鋭神毅神翼神勇神果神略神鋒武勝武定武威
武安武㨗武平武成武毅武鋭武揚武翼武震威定威
信威勝威㨗威烈威毅威震威略威果威勇之號其諸
總管府皆載入郡太守篇元文宗天厯二年立欽察親
軍都督府後改為大都督府置大都督三人同知二人
副都督三人僉事都督二人經歴二人都事二人管勾
一人照磨一人其屬有左右欽察衛龍翊衛哈喇婁萬
戸府(官屬詳載司農/卿諸屯監中)其總管府則有管領齊哩克昆諸
色民匠都總管府達嚕噶齊一人總管同知各一人副
總管二人經歴知事提控案牘照磨管勾各一人隨路
諸色人匠都總管府達嚕噶齊一人總管二人同知一
人副總管二人經歴知事照磨提控案牘各一人管領
大都等路打捕鷹房臙粉人戸總管府達嚕噶齊總管
首領官各一人管領本投下大都等路齊哩克昆民匠
總管府達嚕噶齊總管同知副總管各一人管領諸路
齊哩克昆民匠都總管府達嚕噶齊總管各一人同知
副總管各二人經歴知事提控案牘兼照磨各一人汴
梁等路管民總管府達嚕噶齊總管同知府判各一人
經歴知事提控案牘各一人江淮等處財賦都總管府
達嚕噶齊總管同知各一人副總管二人經歴知事照
磨兼提控案牘各一人隨路諸色民匠打捕鷹房都總
管府達嚕噶齊二人都總管同知各一人副總管二人
經歴知事提控案牘各一人管領保定等路阿哈探馬
兒諸色人匠總管府達嚕噶齊總管同知副總管各一
人知事一人管領打捕鷹房民匠達嚕噶齊總管府達
嚕噶齊總管同知副總管知事各一人管領隨路諸色
民匠打捕鷹房等戸總管府達嚕噶齊總管同知副總
管知事各一人管領隨路打捕鷹房諸色匠齊哩克昆
總管府達嚕噶齊總管同知副總管各一人經歴知事
提控案牘兼照磨各一人隨路打捕鷹房諸色民匠總
管府達嚕噶齊總管同知副總管知事各一人尚供總
管府達嚕噶齊總管同知副總管判官一人經歴知事
提控案牘各一人雲需總管府達嚕噶齊總管同知副
總管判官各一人經歴知事提控案牘各一人大都路
管領諸路打捕鷹房總管府達嚕噶齊總管副達嚕噶
齊同知副總管各一人經歴知事各一人昭功萬戸府
屬管領諸路打捕鷹房納綿等戸總管府達嚕噶齊都
總管同知治中府判各一人經歴知事提控案牘各一
人諸府所掌率皆帝后諸王鄂爾多位下事務及管領
造作採捕諸色人匠或各屯佃戸不治兵馬與前代制
度稍異其諸路總管府别載於郡太守篇明中軍左軍
右軍前軍後軍五都督府(互見武官/上中篇)毎府有左右都督
都督同知都督僉事其屬有經歴都事都督掌軍旅之
事各領其都司衛所以達於兵部不開府辟屬於外省
非唐宋時之都督也亦無總管
節度使始於唐有節度使副大使知節度事行軍司馬
副使判官支使掌書記推官巡官衙推各一人同節度
副使十人館驛巡官四人府院法直官要籍逐要親事
各一人隨軍四人節度使封郡王則有奏記一人兼觀
察使又有判官支使推官巡官衙推各一人又兼安撫
使則有副使判官各一人兼支度營田招討經略使則
有副使判官各一人支度使復有遣運判官巡官各一
人節度使掌總軍旅顓誅殺初授具帑抹兵仗詣兵部
辭見賜雙旌雙節宋初節度使無職掌無定員思數與
執政同以待宗室近屬外戚國壻年勞久次者又遵唐
制以節度使兼中書令侍中中書門下平章事皆謂之
使相以待勲賢故老及宰相久次罷政者隨其舊職或
檢校官加節度使出判大藩通謂之使相徽宗宣和末
節度使五六十人議者以為濫南渡後諸將有兼兩鎮
三鎮者實為希濶之典其後相承宰執從官及后妃之
族拜者不一遼北面官其大郡族有某部節度使副使
判官其屬國亦有某國某部節度使副使聖宗統和二
十九年専置準布國扎拉部諸部别部節度使司南面
官上京道懷州等十二軍東京道開州等二十一軍中
京道成州等七軍南京道幽州等二軍西京道雲中等
六軍皆置節度使副使同知節度使事其屬有行軍司
馬軍事判官掌書記衙官金諸節鎮節度使一人掌鎮
撫諸軍防刺總判本鎮兵馬之事元明皆無
團練使唐肅宗乾元元年置有團練使副使判官推官
巡官衙推各一人團練使以安民為上考懲姦為中考
得情為下考宋團練使無定員遼各州皆置團練使副
使判官又置諸軍都團練使司團練使副使判官漢軍
都團練使司金不設元順帝至正十八年置奉元延安
等處團練安撫勸農使司於耀州鞏昌等處團練安撫
勸農使司於邠州以行省丞相托多行臺大夫鄂勒哲
特穆爾領之各設㕘謀一人毎道置使二人同知副使
各二人檢督六人經歴知事照磨各二人明無
都統置於唐天寳之末代宗大厯八年罷宣宗大中後
以康承訓討徐州以王鐸討黄巢皆為都統宋有諸軍
都統制副都統制統制統領舊制出師征討諸將不相
統一則㧞一人為都統制以總之未為官稱也髙宗建
炎初置御營司擢王淵為都統制名官自此始其後神
武五軍及川陜宣撫使都督府樞宻院皆置遼北面官
北大王院有北院都統軍司南大王院有南院都統軍
司北面邊防官有東京都統軍使司保州都統軍司東
北路都統軍使司(道宗大安六年/置有掌法官)南京都統軍司東路
都統軍使司西南面都統軍司山西兵馬都統軍司又
北面行軍官有行軍都統所(有行軍都統/行軍副都統)先鋒都統所
左右翼及中軍都統所御營都統所河南道北道東北
面西北面西南面各有行軍都統所金正隆六年立三
道都統制府元明皆無
　　都䕶
唐制大都䕶府大都䕶一人副大都䕶二人副都䕶二
人長史司馬録事參軍事各一人録事二人功倉户兵
法各曹㕘軍事各一人㕘軍事三人宋遼金皆不設元
置都䕶府(官屬聫掌詳/諸卿大理寺)明不設唯世宗幸承天以郭勲
為都䕶大將軍
　
　
欽定續通典卷三十六
欽定四庫全書
欽定續通典卷三十七
　職官
　　州郡下
　　京尹(京兆尹/守附)　(左馮翊/)　(右扶風/)　(河南尹/)　(留/)
唐制西都東都北都各置牧一人尹一人通判府務牧
缺則尹行其事(其鳯翔成都河中江陵興/元興徳府亦各置尹一人)掌宣徳化歲
廵屬縣觀風俗録囚恤鰥寡親王典州則歲以上佐廵
縣少尹二人掌貳府州之事歲終則更次入計其屬司
録參軍事二人録事四人功曹倉曹戸曹田曹兵曹法
曹士曹參軍事各二人參軍事六人文學一人醫學博
士一人宋開封府牧尹不常置權知府一人以待制以
上充掌尹正畿甸之事以教法導民而勸課之中都獄
訟皆受而聽焉小事則専决大事則禀奏其屬有判官
推官四人日視推鞫分事以治而佐其長領南司者一
人督察使院非刑獄訟訴則主行以司錄參軍一人折
戸婚之訟而通書六曹之案牒功曹倉曹戸曹兵曹法
曹士曹參軍各一人視其官曹分職涖事左右軍廵使
判官各二人分掌京城爭鬬及推鞫之事左右廂公事
幹當官四人掌檢覆推問(開封典司轂下自太祖建隆/以來為要劇之任至神宗熈)
(寧間增給吏禄禁其受賕省衙前役以寛民力釐折獄/訟歸於廂官而治事視前日省去十四哲宗元祐元年)
(詔府界捕盗官吏𨽻本府與都大提舉司同管轄而掌/其賞罰置新城内左右二廂三年以罷大理寺獄置軍)
(廵院判官一人四年罷新置二廂六年王巖叟言左右/㕔推官公事詞状初無通治明文請事繋朝省及奏請)
(通治外餘並據號分治紹聖六年知府事錢勰言自祖/宗以來並分左右㕔置推官各一人近年止除推官一)
(人元祐中並令分治請依故事分左右㕔各除推官一/人作兩㕔共治職事又言熈寧中置舊城左右廂元豐)
(初増置於新城内四年罷増置兩廂請復置從之尋又/詔開封府所薦推官並召對取㫖徽宗崇寧三年蔡京)
(奏乞罷權知府置牧一人尹一人少尹二人分左右二/府之政治牧以皇子領之尹以文臣充在六曹尚書之)
(下侍郎之上少尹在左右司郎官之下列曹郎官之上/以士戸儀兵刑工為六曹次序司錄二人六曹各二人)
(參軍事八人易胥吏之稱略依唐六典制度又請移開/封府治所於舊尚書省從之五年詔開封府屬官並依)
(舊員額大觀元年李孝夀乞増置府學博士一人從之/二年詔皇子領牧禄令如執政官又仁宗慶厯中賈昌)
(朝言漢唐都雍置三輔内翼京師朝廷都汴而近今諸/郡皆屬他道制度不稱王畿請析京東之曹州京西陳)
(許滑鄭皆𨽻開封府以四/十二縣為東畿帝從之)髙宗建炎三年詔改杭州為
臨安府其守臣帶安撫使置知府通判簽書節度判官
㕔公事節度推官觀察推官觀察判官録事㕘軍左右
司理㕘軍司戸參軍司法㕘軍各一人本府掌畿甸之
事籍其户口均其賦役頒其禁令城内外分左右南北
廂各置廂官以聽民之訟訴孝宗乾道七年皇太子領
尹事廢臨安府通判簽判職官置少尹一人日受民詞
以白太子間日率僚屬詣宫禀事置判官二人推官三
人九年皇太子解尹事臨安府知通簽判推判官依舊
置(孝宗時張枃以直徽猷閣改知臨安府都城浩穰姦/盜聚慝杓畫分地以警捕夜戸不閉光宗時再為府)
(尹内侍毛伯益冒西河茭地為亭外戚有殺其僕者獄/具夤緣宣諭求免枃執奏論如律孝宗觀湖枃以彈壓)
(伏謁道左孝宗止輦問勞賜以酒炙枃天分高爽吏材/敏給所至以治辦稱南渡以來論尹京者以枃為首)
遼南面官五京留守司兼府尹(聖宗統和元年見上京/留守行臨潢尹事吳王)
(稍/)又有某府少尹(太平四年見臨/潢少尹鄭宏節)金大興府尹一人掌
宣風導俗肅清所部總判府事兼領本路兵馬都總管
府事置同知少尹總管判官府判各一人推官二人(世/宗)
(大定初唐古安禮為大興尹上曰京師好訛言府中姦/吏為民患卿雖年少有治才去其宿弊毋為因仍又章)
(宗時承暉知大興府事豪民與人爭種稻水利不直厚/賂元妃兄左宣徽使李仁惠仁惠使人屬承暉右之承)
(暉即杖豪民而遣之曰可以此報宣徽矣又宣宗貞祐/時胥鼎知大興府以在京貧民缺食者衆宜立法賑救)
(乃奏曰京師官民有能贍給貧人者宜計所贍遷官陞/職以勸奬之遂定權宜鬻恩例格入粟草各有數全活)
(甚/衆)元大都路都總管府達嚕噶齊二人都總管一人副
達嚕噶齊二人同知二人治中二人判官二人推官二
人經歴二人知事二人提控案牘四人照磨兼管勾一
人國初為燕京路總管大興府世祖中統五年稱中都
路至元九年改號大都二十一年始置大都路總管府
置都達嚕噶齊都總管等官二十七年改為都總管府
領府一州十有一凡本府官吏唯達嚕噶齊一人及總
管推官専治路政其餘皆分任供需之事故又號曰供
需府焉(成宗大徳中姚天福拜大都路總管兼大興/府尹畿甸大治後之尹京者以天福為稱首)明
順天府尹一人府丞一人治中一人通判六人推官一
人儒學教授訓導各一人經歴知事照磨檢校各一人
府尹掌京府之政令宣化和人勸農問俗均貢賦節征
徭謹祭祀閱實戸口糾治豪强隱恤窮困疏理獄訟務
知百姓之疾苦天子耕耤行三推禮則奉青箱播種於
後府丞為之貳兼理學校治中參理府事以佐尹丞通
判分理糧儲馬政軍匠薪炭河渠堤涂之事推官理刑
名察屬吏(順天府即舊北平府太祖洪武二年置北平/行省九年改為北平布政司皆以北平為㑹)
(府成祖永樂初改為順天府十年陞為府尹設官如應/天府王賢為順天府尹嘗以柴炭為民病言於大司空)
(石璞曰京民勞疲極矣今採運夫役與真保諸郡等無/乃不可乎石黙然為逓減之又惜薪中貴縱其下非法)
(凌府屬叱跪於庭賢聞趨至欲縳其人以聞主者固謝/乃已景帝景泰間再疏乞休上曰卿年七十禮當致仕)
(然京畿冗繁非爾不治英宗復辟之初/顧謂近臣曰府尹如賢者何可得哉)南京應天府府
尹一人府丞一人治中一人通判二人推官一人經歴
知事照磨檢校各一人儒學教授一人訓導六人(自洪/武三)
(年改應天府知府為府/尹秩正三品賜銀印)
左馮翊右扶風漢時之官職同京兆漢以後皆不置
河南尹唐自元宗開元元年改京兆河南府長史復為
尹通判府務牧缺則行其事十一年太原府亦置尹及
少尹(互載前京/兆尹篇内)宋河南應天府亦有牧尹少尹其屬官
大略與開封府同
留守唐自太宗伐高麗置京城留守其後車駕不在京
都則置留守以右金吾大將軍為副留守開元以後以
三都尹為留守少尹為副留守謂之三都留守宋天子
廵守親征則命親主或大臣總留守事建隆元年親征
澤潞以樞宻使吳廷祚為東京留守其西南北京留守
各一人以知府兼之(西京河南南京/應天北京大名)留守掌宫鑰及京
城脩葺彈壓之事畿内錢穀兵民之政皆屬焉南渡初
其東京北京並置留守以開封大名知府兼又以掌兵
官為副留守其後河南已復南京西京置留守紹興四
年高宗將親征以參知政事孟庾為行宫留守遼南面
官五京留守司皆兼府尹(互見京兆/尹篇中)其某京皆有留守
副留守知某京留守事(聖宗開泰二年蕭/惠知東京留守事)同知某京留
守事同簽某京留守事(太平四年耶律頁為中京同知/六年蕭廸里同簽南京留守事)
某京留守判官(世宗天禄中室昉/為南京留守判官)某京留守推官(開泰/元年)
(見中京留守/推官李可舉)金車駕廵幸則大興府置留守同知少尹
判官等官其諸京留守司留守一人帶本府尹兼本路
兵馬都總管同知留守事一人帶同知本府尹兼本路
兵馬都總管副留守一人帶本府少尹兼本路兵馬副
都總管留守判官一人都總管判官一人推官一人元
大都留守司留守五人同知二人副留守二人判官二
人掌守衛宫闕都城調度本路供億諸務兼理營繕内
府諸邸諸宫原廟上方車服殿廡供帳内苑花木及行
幸湯沐宴游之所門禁關鑰啓閉之事其上都留守司
兼本路都總管府品秩職掌如大都留守司而兼治民
事車駕還大都則領上都諸倉庫之事置留守六人同
知二人副留守二人判官二人國初置開平府中統四
年改上都路總管府至元三年又給留守司印十九年
併為上都留守司至明則廵狩親征皆命東宫監國以
大臣為留守故留守亦不常置非如前代以京尹充居
留之職也其所置留守司正留守一人副留守一人指
揮同知二人専掌中都興都守禦防䕶之事洪武二年
詔以臨濠為中都置留守衛指揮使司𨽻鳯陽行都督
府十四年始置中都留守司統鳯陽等八衛防䕶皇陵
設留守一人左右副留守各一人世宗嘉靖十八年改
荆州左衛為顯陵衛置興都留守司統顯陵承天二衛
防䕶顯陵設官如中都焉
　　郡太守
唐自天寶以後改州為郡刺史為太守肅宗至徳二載
十二月敇近日所改百司額及郡名官名一切依故事
罷郡為州改太守為刺史上州中州下州各置一人品
秩有差(戸四萬以上為上州秩從三品戸二萬五千以/上為中州秩正四品上戸不滿二萬者為下州)
(正四品下憲宗元和中陸亘為兖州守對延英具陳節/度使分兵屯屬州刺史不能制故易亂帝因詔屯士得)
(𨽻刺史又白居易遷杭州始築堤捍錢塘潮衝洩其水/溉田千頃復浚李泌六井民頼以汲又崔郾守鄂州治)
(尚撫綏經月不笞一人及鎮郢則用法嚴峻一毫不貸/又薛珏入為司農卿時詔舉堪任刺史縣令者且百人)
(延問民間疾苦屬吏得失取尤通達者什二宰相欲校/以文辭珏曰求良吏不可責以文學宜以上愛人之本)
(為心也宰相多其計所用皆稱職又李吉甫為相建言/州刺史不得擅見本道使罷諸道歳終廵勾以絶苛斂)
(吉甫連蹇外遷十餘年䆒知閭里疾苦常病方鎮强恣/至是為帝從容言使屬郡刺史自為政則風化可成帝)
(然之出郎吏十餘人為刺史又元和三年詔刺史於宣/政門謝訖遣之任舊制凡命都督刺史皆臨軒冊命後)
(雖無冊命而牧守覆命便殿召對賜衣服時河南尹/裴復求速之任李吉甫為奏請遂有是命非舊制也)宋
初革五季之患召諸鎮節度㑹於京師賜第以留之分
命朝臣出守列郡號權知軍州事(軍謂兵州/謂民政)其後文武
官參為知州軍事其二品以上及帶中書樞宻院宣徽
使職事稱判某府州軍監諸府置知府事一人州軍監
亦如之掌總理郡政宣布條教導民以善而紏其姦慝
歲時勸課農桑旌别孝弟其賦役錢榖獄訟之事兵民
之政皆總焉(其河南應天大名府則兼留守司公事太/原延安府慶渭熈秦各州則兼經略安撫)
(使馬歩軍都總管定州真定府瀛州大名府京兆府則/兼安撫使馬歩軍都總管瀘潭廣桂雄各州則兼安撫)
(使兵馬鈐轄潁昌府青鄆許鄧各州則兼安撫使兵馬/廵檢其餘大藩府或沿邊州郡或當一道衝要者並帶)
(兵馬鈐轄廵檢或帶沿邊安撫提轄兵甲沿邊溪洞都/廵檢餘州軍則别其地望之髙下與職務之繁簡而置)
(之分曹以理之而總其綱/要凡屬縣之事皆統焉)高宗建炎初詔河北京東西
路除帥司外舊差文臣知州去處許通差武臣一次又
要郡文臣一員帶本路兵馬都監武臣一員充副鈐轄
次要郡文臣一員帶本路兵馬都監武臣一員充副都
監紹興三年詔守臣罷帶路分鈐轄都監後帝又以守
令皆帶勸農公事多不奉職自今有治效顯著者可令
中書省籍記姓名特加擢用初除授見闕及自外罷任
赴闕並令引見上殿孝宗乾道二年令非曽任守臣不
得為郎定諸郡合文武臣通差去處並依舊制(張詠知/益州時)
(李順搆亂王繼恩上官正總兵攻討援師不進詠以言/激正勉其親行仍盛為供帳餞之酒酣舉爵屬軍校曰)
(汝曹䝉國厚恩無以塞責此行當直抵冦壘平蕩醜類/若老師曠日即此地為爾死所矣正由是决行深入克)
(捷又劉敞徙知鄆州鄆比易守政不治市邑攘奪公行/敞决獄訟明賞罰境内肅然有客行夀張道中遺一囊)
(錢人莫敢取以告里長里長為守視客還取得之又有/暮遺物市中者旦往訪之猶在又蔡襄以樞宻直學士)
(知福州郡士周希孟陳列陳襄鄭穆以行義著襄備禮/招延訓諸生經學知泉州距州二十里萬安渡絶海而)
(濟往來畏其險襄立石為梁其長三百六十丈民至今/頼之又王大寳知連州代還言連英循惠新恩六州居)
(民纔數百非懋遷之地月輸免行錢宜蠲減高宗詔大/臣曰守臣上殿令陳民事遂得知田里疾苦所陳五六)
(得一可行其利亦不細矣又馬亮以工部侍郎徙知杭/州先是江濤大溢調兵築堤而工未就詔問所以捍江)
(之䇿亮裒詔禱伍員祠下明日潮為之却出横沙數里/堤遂成又趙抃加龍圖閣直學士出為外守為政善因)
(俗施設猛寛不同於成都尤為世所稱道神宗每詔郡/守必以抃為言又种世衡知環州畨部有牛家族努額)
(者素倔彊未嘗出謁郡守聞世衡至遽郊迎世衡與約/明日當至其帳往勞部落是夕大雪深三尺左右曰地)
(險不可往世衡曰吾方結諸𦍑以信不可失期遂縁險/而進努額方卧帳中謂世衡必不能進世衡蹵而起之)
(努額大驚曰前此未有官至吾部者公乃不疑我耶率/其族羅拜聴命其後百餘帳皆自歸莫敢貳又真徳秀)
(進徽猷閣待制復知泉州迎者塞路深邨百歲老人亦/扶杖而出城中歡聲動地徳秀涖任以後凡决訟自卯)
(至申未巳或勸其嗇養精神徳秀曰無力惠民唯有政/平訟理自當勉耳又蔣元振知亷州清苦勵節家屬悉)
(寄住潭州在任啜粥飲水自奉甚薄為政簡易民甚愛/之又王十朋守泉初至任㑹七邑宰勸酒厯告以愛民)
(之意出詩示之曰九重天子愛民深令尹宜懐惻隱心/今日黄堂一杯酒使君端為庶民斟又陸九淵知荆門)
(軍其境内官吏之貪亷民俗之習尚善惡皆素知之郡/以為神逾年政行令脩民俗為變諸司交薦丞相周必)
(大嘗稱荆門之政以為躬行之效焉又陳希亮代還執/政以為大理少卿希亮願得一郡以自效乃以知宿州)
(州跨汴為橋水與橋爭常壊舟希亮始作飛橋無柱以/便往來詔賜縑以褒之仍下其法自畿甸以至泗州皆)
(為飛橋又神宗召趙抃知諫院帝曰聞卿匹馬入蜀以/一琴一鶴自隨為政簡易亦如是乎又歐陽修在滁州)
(自號醉翁晚更號六一居士凡歴數郡不見治迹不求/聲譽寛簡而不擾故所至民便之或問為政寛簡而不)
(弛廢何也曰以縱為寛以略為簡則政事弛廢而民受/其弊吾所謂寛者不為苛急簡者不為煩碎耳又曾鞏)
(為知州務去民疾苦急奸盗而寛貧弱曰為害者不去/則吾民不寧齊俗悍强喜攻刼至是豪宗大姓斂手不)
(敢動冦攘屏迹州即肅清又孫甫知鄧州有惠/政慶歴中范仲淹洎甫相繼守郡皆號良吏)遼南面
官黄龍府有知黄龍府事(興宗重熈十三年見知/黄龍府事耶律烏魯斯)興中
府有知興中府事(道宗咸雍元年有/知興中府事楊績)其某州亦有州刺
史(蕭文知易州兼西南安撫使高陽土沃民富吏其邑/者每黷於貨民甚苦之文至悉去舊弊務農桑崇禮)
(教民皆化之時大旱百姓憂甚文禱之輙雨屬縣又蝗/反躬自責蝗盡飛去遺者亦不食苖散在草莽為烏鵲)
(所食霪雨不止復/禱而霽是嵗大熟)金諸總管府則府尹兼領都總管其
諸府(非總/管府)則置尹一人諸防禦州則置防禦使一人諸
州則置州刺史一人其掌皆同府尹(翟永固以尚書左/丞罷為真定尹尚)
(書省奏固自執政出為尹其繖蓋當用/何制度上曰用執政制度遂著為令)元至元初置諸
路總管府二十年定十萬戸之上者為上路十萬戸之
下者為下路當衝要者雖不及十萬戸亦為上路置達
嚕噶齊一人總管一人兼管勸農事江北則兼諸軍鄂
囉秩各有差(上路逹嚕噶齊總管皆/正三品下路皆從三品)其散府(秩正/四品)則置
逹嚕噶齊一人知府或府尹一人領勸農鄂囉其諸州
亦有達嚕噶齊州尹(順帝至正時朝廷慎選守令參知/政事魏中立言於帝當今欲得賢)
(守無如韓鏞者乃特署鏞名授饒州路總管饒俗尚鬼/有覺山廟者自昔為妖以禍福人為盗賊者事之尤至)
(將為必卜之鏞至即撒其祠宇沈土偶人於江人初大/駭已而歎服又董文用出為衛輝路總管十六年受代)
(歸里茅茨數椽僅蔽風雨讀書/賦詩怡然燕居人皆服其亷潔)明改諸路為府每府置
知府一人(自宣宗宣徳以後統計天/下府凡一百五十有九)掌一府之政宣風
化平獄訟均賦役以教養百姓每三歲察屬吏之賢否
上下其考以達於省上吏部凡朝賀弔祭視布政司直
𨽻府則專達(宣德初以雄劇十郡慎選良牧尚書胡濙/舉况鍾典蘇郡請賜敇以行鍾始以吏起)
(家洞灼郡弊涖任後吏胥抱牘請署欲以嘗鍾鍾黙然/若無能為者既三日復請署鍾乃歴舉前牒中之故為)
(出入隱竄顛倒者立撲殺之僚屬震慄因并舉僚屬之/貪虐庸懦者立黜之置善惡二簿察民善惡籍其名以)
(示勸懲民咸感化凡奏減正賦田糧及停徴渰没舊欠/糧草共數百萬辨明誣入軍籍者千八百餘家蘇人語)
(減三分糧當一代軍民到於今受其賜述職日上錫宴/賜詩英宗正統五年九載滿去郡民赴闕乞留者百萬)
(餘人遂再遣還任終於官又何文淵為温州守入為少/司冦特薦侍御劉謙代已治郡九年善政甚多嘗語人)
(曰守與令雖官階不同皆職民牧赫赫為威民不近也/察察為明民罔容也平易近民守令之道也人以為名)
(言又郁山為溫州守時元輔張孚敬雖歸上眷猶厚部/使以下望風争趨山獨處之以禮孚敬建寶綸樓大治)
(第宅又廣求基地强買不休山自往止之曰夫居第當/遺之子孫公今移易幾何家匝垣已里餘矣而意猶未)
(足殆非所以善後計也且公居朝嘗喜稱伊傳周召之/為相奈何所以處家者顧出蕭何李沆下哉張怒作色)
(山不顧而出自/後地不再廣)其直𨽻州各州置知州一人(明制有直/𨽻州有屬)
(縣視府其品秩雖與散州同而職實/知府也計天下州凡二百三十有四)
　　總論郡佐(郡丞司别駕司長史司司馬司録事㕘/軍    功    倉    戸    兵  司)
　　　　　　(法士司士正㕘軍事/博    中    通守)　(經學博士督醫/五官掾    郵)
　　　　　　　(郡尉/)
唐制諸州郡有别駕長史錄事參軍事司功司倉司戸
司田司兵司法司士各參軍事市令丞文學醫學博士
等官其上州中州下州皆同宋諸州郡有通判及幕職
官諸曹官教授等官太祖建隆四年詔知府公事並須
長史通判簽議連書方許行下其諸曹官與唐制略同
遼南面官黄龍府興中府皆有同知判官博士助教等
官金諸總管府諸府諸州皆有同知判官推官等官元
諸路諸府諸州皆有同知治中判官推官等官明各府
皆有同知通判推官各直𨽻州皆有同知判官皆無定
員視其事之煩簡以為差
郡丞唐不置有别駕長史元宗天寶以後諸郡皆廢别
駕下郡置長史一人肅宗上元二年諸州復置别駕徳
宗時復省元和長慶之際兩河用兵禆將有功者補東
宫王府官久次當進及受代居京師者常數十人訴宰
相以求官文宗時宰臣韋處厚建議復置兩輔六雄十
望十𦂳州别駕宋諸州皆置通判(卞衮通判宣州太宗/淳化間上命采庻僚)
(之亷幹者給御書印紙課最仍賜實俸以旌異之衮與/焉又李肅之通判澶州時北使將過郡而樓堞壊圮肅)
(之謂郡守曰吾州為景德破敵之地當示雄强今保障/若是且奈何遂鳩工搆城屋凡千區規制一新人皆服)
(其幹濟又王十朋擢紹興府簽判既至咸以書生易之/十朋裁决如神吏姦不行又陳堯佐通判潮州修孔子)
(廟作韓吏部祠以風示潮人又周敦頤為合州判官事/不經手吏不敢决雖下之民亦不肯從又張忠恕通判)
(杭州能撥煩理劇/拳拳以體國為心)大郡置二人餘置一人貳郡政凡兵
民錢糓戸口賦役獄訟聴斷之事可否裁决與守臣通
簽書施行所部官有善否及職事修廢得刺舉以聞南
渡後設官如舊入則貳政出則按縣既而諸州通判有
兩員處减一人凡軍監之小者不置遼南面官黄龍府
興中府皆有同知判官金諸總管府皆有同知都總管
掌通判府事兵馬副都總管所掌與同知同總管判官
掌紀綱總府衆務府判與總管判官同又有推官其職
掌亦同諸府亦有府判推官掌紀綱衆務諸州有同知
通判州事有判官簽判防刺州事元諸路總管府有同
知治中判官各一人推官二人専治刑獄諸散府有同
知判官推官各一人諸州亦有同知判官明知府亦有
同知(景泰間彭鏡初遷大理同知所隷多土官舊俗謁/見有儀䕃襲有饋鏡初一切峻却之滇民尚鬼鏡)
(初所至必毁滛祠海上有獵神頗著靈異鏡初奉上臺/命竟往毁之方航海浪高於屋從者膽落獨無所怖已)
(至風止水靜卒毁而還又施奎調南安同知刑威/不用専尚徳化不踰年人吏洽和民悉感其德惠)通判
(宣德間戴浩為東昌通判兼徴租陶河之役九載秩滿/民歌曰戴别駕公實為我儂亷慎忘躬能使年豐又譚)
(讓改衢州通判政務尚嚴厲夜有人書廨壁者曰虎豹/在山雷行於天人宜自度不可犯譚譚顧視笑曰為政)
(不能使民無犯而使不可犯耶更治簡緩民愈稱順又/劉容通判黄州單車赴任布袍蔬食不殊寒士風亷平)
(之譽孚於上下黠/吏悍卒相戒斂戢)分掌清軍廵捕管糧治農水利屯田
牧馬等事無常職各府所掌不同延安延綏同知又兼
牧民其邉府同知有增至六七員者洪武三年設各府
推官理刑名贊計典其各直隸州亦有同知判官
司馬唐置一人宋遼金元明皆無
錄事參軍唐置一人宋制録事參軍掌州院庻務糾諸
曹稽違宋以後皆不置
司功參軍唐上州中州置一人下州不置宋遼金元明
皆無
司倉參軍唐置一人宋有戸曹參軍掌戸籍賦稅倉庫
受納即唐之司倉參軍也金諸府以府判分判吏戸禮
案事元明皆以同知通判分掌其事
司戸參軍唐上州置二人中州下州各置一人宋遼金
元明皆無
司兵參軍唐上州中州置一人下州不置宋遼皆無金
諸總管府以總管判官分判兵案事諸府以推官判兵
刑工案事元明皆無
司法參軍唐上州置二人中州下州各置一人宋亦有
之掌議法斷刑又置司理參軍掌獄訟勘鞫之事明以
推官理之
司士參軍唐上州中州置一人下州不置唐以後歴代
皆無
參軍事唐上州置四人中州下州逓減一人唐以後皆
無
經學博士唐置一人宋仁宗景祐四年詔藩鎮始立學
他州勿聽慶厯四年詔諸路州軍監各令立學置教授
以經術行義訓導諸生而掌其課試之事(胡瑗教授蘇/湖間弟子以)
(千計時尚詞賦獨湖學以經義及時務故有經義齋治/事齋經義齋者擇疏通有器局者居之治事齋者人各)
(治一事又兼一事如邊防水利之類故天下謂湖學多/秀彦其出而筮仕往往取高第及為政多適於用又胡)
(安國除荆南教授正身律物凡所訓説務明忠孝之大/端又廖徳明為潯州教授為學者講明心性之要手植)
(三栢於學潯士/愛敬之如甘棠)遼南面官黄龍府興中府皆有博士助
教等官金諸府皆有教授元諸總管府諸府諸州有儒
學教授學正學録等官又有䝉古學教授明諸府有教
授一人訓導四人(胡儼為華亭教諭時年尚少能抗師/道訓勵諸生敦行檢講說經史寒暑)
(不輟又魏驥為松江府學訓導汲汲成就人士諸生讀/書學宫或親往勞問諸生益感激自奮滿九載諸生楊)
(珙等詣/闕乞留)諸州學正一人訓導三人學正掌教誨所屬生
員訓導佐之
醫學博士唐置一人宋遼金皆不置元諸路總管府有
醫學教授一人恵民藥局提領一人明各府有醫學正
科一人各州有典科一人置於洪武十七年設官不給
禄
中正通守五官掾督郵郡尉唐時已無宋遼金元明皆
無
　　縣令
唐制各縣令一人掌宣導風化察冤滯聼獄訟凡民田
收授縣令給之每歲季冬行鄉飲酒禮籍帳傳驛食庫
盗賊隄道雖有専官皆通知之其品秩各有差(長安萬/年洛南)
(洛陽太原晉陽六縣謂之京縣正五品上京兆河南太/原所管諸縣謂之畿縣正六品下諸州上縣從六品上)
(諸州中縣正七品上諸州中下縣從七品上諸州下縣/從七品下代宗大歴中詔以郎官宰畿輔韋夏卿授奉)
(天令課為第一改長安令又韓愈為監察御史上疏論/宫市貶陽山令有愛在民民生子多以其姓字之又裴)
(行立遷衛尉少卿口陳願治民試/一縣令自效除河東令寛猛皆當)宋建隆元年令天下
諸縣除赤畿外有望𦂳上中下掌總治民政勸課農桑
平决獄訟有徳澤禁令則宣布於治境凡戸口賦役錢
榖賑濟給納之事皆掌之若京朝幕官則為知縣事有
戍兵則兼兵馬都監或監押高宗建炎初多差武臣紹
興中詔専用文臣然沿邊溪洞處仍許武臣指射邑大
事煩則堂除(冦凖知巴東縣其治一以恩信為主後知/成安縣每期令賦役唯令具鄉里姓名掲)
(縣門而百姓争赴之無稽違者又蘓頌知江寧縣時建/業承李氏後稅賦圖籍一皆無藝每發斂高下出吏手)
(頌因治訊他事互問民間鄰里丁産識其詳及定戸産/民或自知不悉以告頌警之曰汝有某丁某産何不言)
(民駭懼皆不敢隱遂剗剔夙蠧成賦一邑簡而易行諸/令皆視以為法又范純仁為襄邑令有牧地衛士牧馬)
(踐民稼純仁捕一人杖之牧地初不𨽻縣主者怒曰天/子宿衛令敢爾耶白其事於上劾治甚急純仁言養兵)
(出於稅𤱔若使暴民田而不得問稅將安出詔釋之且/聽牧地𨽻縣凡牧地隸縣自純仁始又周敦頤知南昌)
(縣南昌人曰是能辨分寧獄者吾屬得所訴矣盖以敦/頤初為分寧主簿有獄久不决敦頤至一訊立辨邑人)
(驚服故也其時富家大姓黠吏惡少惴惴焉唯恐得罪/一時善政最多又程顥遷晉城令凡民以事至縣者必)
(告以孝弟忠信鄉必有校暇時親至召父老與語兒童/所讀書親為正句讀擇子弟之秀者聚而教之鄉民為)
(社㑹為立科條旌别善惡有勸有恥在縣三歲民愛之/如父母又趙方知青陽縣告其守史彌逺云催科不擾)
(是催科中撫字刑罰無差是刑罰中教化又陳良翰知/遂安縣俗號强梗吏治尚嚴良翰獨撫以寛催科不下)
(文符但揭示名物民競樂輸聽訟咸得其情或問何術/良翰曰無術但公此心如虚堂懸鏡耳又葉顒知上虞)
(縣凡徭役令民自推排貨力甲乙不以付吏民忻然皆/以實應催租各盡其數與民約使自持戸租至庭親視)
(人咸便之又李南公調楚江令郡猾吏恃守以陵縣不/輸負租南公捕繫之守怒通判為謝曰能按郡吏健令)
(也卒寘諸法又董文炳以父任為藁城令同列皆父時/人輕文炳年少吏亦不之憚文炳嚴於聽斷以恩濟威)
(未幾同列束手下之吏抱案求署字不敢仰視里人亦/大化服又李衡知厯陽縣専以誠意化民夏秋二稅以)
(期日牓縣門鄉無吏迹而自輸送催課先他邑辦完又/陳希亮以殿中丞徙知鄠縣巫覡歲斂民財祭鬼謂之)
(春齋否則有火灾希亮禁之民不敢犯火亦/不作毁滛祠數百區勒巫為農者七十餘家)遼南面官
縣皆有令金縣各有令品秩有差(大興宛平為赤縣從/六品次赤縣又曰劇)
(縣正七品諸縣從七品凡縣二萬五千戸以上為次赤/為劇二萬戸以上為次劇在諸京倚郭者曰京縣自京)
(縣而下以萬戸以上為上三千戸/以上為中不滿三千戸為下中)元諸縣置逹嚕噶齊
一人尹一人品秩各有差(至元三年合併江北州縣六/千戸以上為上縣二千以上)
(為中縣不及二千者為下縣二十年又定江淮以南三/萬戸以上為上縣秩從六品一萬戸以上為中縣秩正)
(七品一萬戸以下為下縣秩從七品吕思誠受蓨縣尹/差民戸為三等每春行田樹育勤敏者賞以農器地無)
(遺力印識文簿令社長藏之季月報縣不孝弟不事生/産者悉出之罰其輸作胥吏至社者何人用飲食若干)
(多者責償其直又歐陽元調蕪湖縣尹縣多疑獄久不/决元察其情皆為平反貢賦徴發必及時民樂趨事又)
(干文傳歴長洲烏程兩縣尹所至俱為善政長洲為文/傳鄉邑徙榻公署無事未嘗輙出而親舊莫敢通私謁)
明各縣置知縣一人掌一縣之政秩皆正七品唯順天
府之宛平大興秩正六品(洪武元年徴天下賢才為府/州縣職敕命厚賜以勵其亷)
(恥又敇諭之至於再三十七年定府州縣條例八事頒/示天下永為遵守是時天下州府縣官亷能正直者必)
(遣行人齎敇往勞増秩賜金仁宣之際猶然英憲而下/日罕自後益重内輕外此風絶矣計天下縣凡一千一)
(百七十有一范希正舉賢良方正拜曹邑令九載考滿/民懐其惠争持金帛贈遺皆不納有里長陳彬伺希正)
(獨居懐金潛入投於地疾趨而出時無吏卒無能追及/明旦出召彬彬不至乃召其父至庭諭之曰大丈夫不)
(為昭昭信節不為冥冥墮行命領其子所遺金去其父/赧愧領金而去又御史盛顒以言石亨出知束鹿邑豪)
(士聞其來相戒曰是嘗劾石總兵者其人不可犯也顒/至變搏擊而為拊循吏畏而民安之不復用刑罰有爭)
(訟者諭之以理輙聽受不復辨鄰邑訟多年不决者各/來詣顒訴折以片言必心服而去時人有清如水明如)
(鏡之謡又徐九思令句容生平不嗜肉惟啜菜佐脫粟/又嘗圖一青菜於堂曰民不可有此色士不可無此味)
(又徐甫為武平令邑當閩越之界山冦蟠結時擾城邑/吏無寧廨他吏得此輙不欲往甫拜命欣然擕一僕兼)
(程就道至則拊循其民歲餘逺近化之即藪澤諸冦亦/皆傾心向化又以計擒他盗藪澤一空臺使者奏其績)
(為一時縣/令之最)
　　總論縣佐(丞/)　(主簿/)　(尉/)　(五百附/)
唐制各縣有丞主簿尉等官員數品秩各有差宋如唐
制遼金亦如之元諸縣或置或兼視其縣之繁簡别置
典史或二人或一人明亦有丞簿無尉各置典史與元
同
丞唐制京縣二人畿縣上縣中縣中下縣下縣皆一人
貳知縣事宋初不置仁宗天聖中因蘓耆請開封兩縣
始各置丞一人於有出身幕職令録内選充神宗熙寧
四年諸路州軍繁劇縣令戸二萬以上者増置丞一人
(徽宗大觀中仇愈調髙宻丞俗尚嚚訟愈攝縣事剖决/如神事無淹夕又劉清之調萬安縣丞時江右大祲郡)
(檄視旱徒歩阡陌親與民接凡所蠲除悉得其實請均/境内之地為八俾有粟者分賑其鄉官為主之規畫防)
(閑使大家得錢細民得/米兩適其便民甚頼之)建炎元年詔縣丞係嘉祐以前
員缺并萬戸處存留一員餘並罷寧宗嘉定後小邑不
置丞以簿兼遼南面官各縣皆有丞金亦各縣置一人
掌貳縣事元惟上縣置丞一人中縣下縣皆不置明亦
各縣置丞一人(洪武初周再由進士為新化縣丞在官/以亷謹聞騐民貧富及丁稅多寡第為)
(上中下籍記之遇有賦役隨輕重使之故民不擾而事/易集由是流民歸者益衆以課最陞考功主事既而縣)
(民詣闕乞令再任上命復以為縣丞仍令吏部宴賞而/遣之又劉亨為武進縣丞有治行惠帝建文三年賜璽)
(書又劉幹為長洲縣丞每出勸農周行塍壠呼老畯問/疾苦慈孺之色溢於顔面所至民歡迎曰父母來矣又)
(陶魯為新㑹丞方弱冠時廣有猺賊流刦盡雷亷髙肇/之境魯率民守城築寨堡中立以捍東西冦之衝築輔)
(城以衛城浚外溝以輔衛城布鐡蒺藜植刺以衛溝立/寨分兵相援邑之勢如腹心相聨絡賊至不得犯父老)
(曰吾等保妻子長子/孫皆陶丞之功也)分掌糧馬廵捕之事
主簿唐於京縣置二人餘俱一人宋真宗咸平四年王
欽若言川陜縣五千戸以上請並置主簿其餘仍以尉
兼從之自後川蜀及江南諸縣各増置主簿南渡後置
簿掌出納官物銷注簿書遼南面官各縣皆有主簿世
宗天禄五年詔縣主簿政事省差注金各縣皆有主簿
一人掌同縣丞元各縣皆有簿一人明亦置一人與縣
丞分掌糧馬廵捕之事
尉唐制京縣六人畿縣上縣俱二人中縣中下縣下縣
皆一人分判衆曹收率課調宋建隆三年每縣置尉一
人後開封祥符増置一人掌閲習弓手戢姦禁暴南渡
後沿邊諸縣間以武臣為尉遼南面官各縣皆有尉金
赤縣置四人各縣皆置一人元各縣亦有之主捕盗之
事别有典史或二人或一人明無尉有典史一人典文
移出納
五百本為執楚導引之人各代皆不特置唐以後皆無
此職名
　　鄉官
鄉官自宋迄明皆不置止為職役
　　鎮戌關市官
唐制上鎮將一人鎮副二人中鎮將一人鎮副一人下
鎮將一人鎮副一人上戍主一人戍副一人中戍主一
人下戍主一人掌捍防守禦上關令一人丞二人中關
令一人丞一人下關令一人掌禁末游察姦慝宋有鎮
砦官無定員遼南面邊防官有安撫使司招安使廵檢
使金有諸知鎮知城知堡知寨潼關關使兼譏察官掌
關禁譏察姦偽及管鑰啓閉副譏察掌任使之事其居
庸關紫荆關通㑹關㑹安及他關皆設使大慶關管勾
河橋官兼譏察事一人掌解繫浮橋濟渡兼管譏察姦
偽同管勾一人孟津渡譏察一人副譏察一人掌譏察
姦偽又有提舉秦藍兩關提舉同提舉提舉三門集津
南北岸㳂淮譏察使其諸邊將正將一人副將一人部
將一人掌廵守邊境元各處置托克托和斯正一人副
一人掌辨使臣奸偽明洪武二年以廣西地接猺獞始
於關隘衝要之處設廵檢司以警奸盗後遂増置各處
十三年二月特賜敇諭尋改為雜職(按杜佑通典云關/令古官戍主普宋)
(之顯職鎮將後周之通班以唐所置卑賤與隋制同故/舉隋而已今考金之各關使譏察官提舉官及諸知鎮)
(知城知堡知寨并各邊將皆六七八品官元之托克托/和斯為從五品明之廵檢為從九品均非顯職惟遼之)
(安撫招安廵檢諸使/則莫能知其品秩也)
　　致仕官
唐制致仕之官五品以上及解官充侍者各給半禄宋
凡文武朝官内職引年辭疾者多増秩從其請或加恩
其子孫太祖乾德元年太子太師致仕侯益來預郊祀
帝優待之因詔曰羣臣列位自有通規舊徳來朝所宜
加禮且表優賢之意用敦尚齒之風自今一品致仕官
曾帶平章政事者每遇朝㑹宜綴中書門下班二年令
藩鎮帶平章政事求休致者亦如之真宗咸平五年詔
文武官年七十一以上求退者許致仕景徳元年三月
詔凡升朝官遇慶恩父在者授致仕官仁宗景祐三年
詔致仕官如大兩省大卿監正刺史閤門使以上歲時
賜羊酒米麫令所在長吏常加存問侍御史司馬池言
文武官年七十以上不自請致仕者許御史臺糾劾以
聞神宗元豐三年詔自今致仕官遇誕節及大禮許綴
舊班徽宗政和中提督廣東學事孫璘言諸州致仕官
居鄉者乞許令赴貢士宴從之明唯宰臣致仕在籍或
遣行人賜敕諭存問或賜白金綵幣然終明之世亦不
過數人而已
　
　
　
　
　
　
　
　
　
　
　
欽定續通典卷三十七
欽定四庫全書
欽定續通典卷三十八
　職官
　　文散官
　　開府儀同三司
唐制開府儀同三司秩從一品為文散官不帶職事官
者朝㕘祿俸並同職事仍𨽻吏部宋開府儀同三司亦
為文散官秩從一品(潘美初為北院使太宗大平興國/中改南院使三年加開府儀同三)
(司又徽宗時以觀文殿大學士召范純仁純仁乞歸養/疾帝許之後贈開府儀同三司御書碑額曰世濟忠貞)
(又趙雄宇温叔孝宗時拜右丞相改知江陵府光宗将/受禪召雄雄上萬言書陳修身齊家以正朝廷之道甚)
(劉切詔授寧武軍節度使開府儀同三司又韓世忠平/湖南授太尉賜帶笏仍勅樞宻以功頒示内外諸将帥)
(髙宗建炎三年進開府儀同三司又安丙鎮蜀授開府/儀同三司遣閤門舍人致錫命錫旌節金印衣帶鞍馬)
遼北面官南面官皆以此為散階金文階從一品上曰
開府儀同三司中曰儀同三司(韓時為禮部尚書在職/七年是時朝廷方議禮)
(制度或因或革故時在禮部兼領太常甚久熙宗皇統/間乞致仕仍加開府儀同三司又豫王永成世宗子風)
(姿竒偉博學善屬文世宗尤愛重之大定二十五/年命留守中都判吏部尚書進開府儀同三司)元文
散官開府儀同三司儀同三司皆正一品明無此官
　　特進
唐制文散官正二品曰特進宋因唐制(神宗元豐三年/王安石復拜左)
(僕射觀文殿大學士换特進又張浚以却敵功除特進/趙葵辭右丞相以觀文殿學士判潭州湖南安撫使加)
(特/進)遼無此官金從一品文散階中次曰特進下曰崇進
元亦有特進崇進皆正一品明文散官正一品初授特
進榮祿大夫陞授特進光祿大夫(武宗正徳間楊廷和/梁儲同在内閣皆特)
(進張居正父亦由少保少/師加特進劉健亦加特進)
　　光祿大夫以下
唐制文散官從二品曰光祿大夫正三品曰金紫光祿
大夫從三品曰銀青光祿大夫(裴度平淮西策勲進金/紫光禄大夫宏文館大)
(學士晉/國公)宋文散官光祿大夫金紫光祿銀青光祿品秩
皆與唐制同(元豐官制行王珪由禮部侍郎超授銀青/光禄大夫及哲宗立進金紫光祿大夫又)
(慶元内使王徳謙建節謝深甫三疏力陳不可蹈大觀/覆轍乃斥徳謙進深甫金紫光禄大夫拜右丞相累乞)
(避位寧宗曰卿能為朕守/法度惜名器不可以言去)遼無此官金文散官正二品
上曰金紫光禄大夫下曰銀青光祿大夫從二品上曰
光祿大夫下曰榮祿大夫元文散官正一品曰金紫光
祿大夫銀青榮祿大夫從一品曰光禄大夫榮祿大夫
(巴延進金紫光禄大夫知樞宻院事又仁宗延祐元年/李孟進金紫光禄大夫又李好文為翰林學士承㫖皇)
(太子深敬禮之屢引年乞致仕至再三遂拜光禄大夫/河南省平章事仍以一品禄終其身又尚文為尚書右)
(丞武宗仁宗之世屢延致訪以國事/進階自光禄大夫轉銀青光禄大夫)明文散階從一品
初授榮禄大夫陞授光祿大夫(太祖洪武三年大封功/臣常茂馮勝李文忠鄧)
(愈皆榮/祿大夫)
唐制正四品上曰正議大夫下曰通議大夫皆文散官
宋正四品上曰正奉大夫下曰中奉大夫遼無金正三
品上曰資徳大夫中曰資政大夫下曰資善大夫(皆唐/宋所)
(無/)從三品上曰正奉大夫中曰通奉大夫下曰中奉大
夫正四品上曰正議大夫中曰通議大夫下曰嘉議大
夫元正二品曰資徳大夫資政大夫資善大夫從二品
曰正奉大夫通奉大夫中奉大夫正三品曰正議大夫
通議大夫嘉議大夫明正二品初授資善大夫陞授資
政大夫加授資徳大夫從二品初授中奉大夫陞授通
奉大夫加授正奉大夫正三品初授嘉議大夫陞授通
議大夫加授正議大夫
唐制從四品上曰太中大夫下曰中大夫宋從四品上
曰太中大夫下曰中大夫遼無金從四品上曰大中大
夫中曰中大夫下曰少中大夫元從三品曰太中大夫
中大夫亞中大夫(舊承金制曰少/中延祐時改亞)明從三品初授亞中
大夫陞授中大夫加授大中大夫
唐制正五品上曰中散大夫下曰朝議大夫從五品上
曰朝請大夫下曰朝散大夫宋正五品上曰中散大夫
下曰朝奉大夫從五品上曰朝散大夫下曰朝請大夫
遼無金正五品上曰中議大夫中曰中憲大夫下曰中
順大夫從五品上曰朝請大夫中曰朝散大夫下曰朝
列大夫(舊曰奉徳大夫海陵天/徳二年改曰朝列大夫)元正四品曰中議大夫
中憲大夫中順大夫從四品曰朝請大夫朝散大夫朝
列大夫正五品曰朝正大夫奉議大夫從五品曰奉直
大夫奉訓大夫明正四品初授中順大夫陞授中憲大
夫加授中議大夫從四品初授朝列大夫陞授朝議大
夫加授朝請大夫正五品初授奉議大夫陞授奉政大
夫從五品初授奉訓大夫陞授奉直大夫
唐制正六品上曰朝議郎下曰承議郎宋正六品曰朝
奉郎曰承直郎從六品曰奉直郎曰通直郎遼無金正
六品上曰奉政大夫下曰奉議大夫從六品上曰奉直
大夫下曰奉訓大夫元正六品曰承徳郎曰承直郎從
六品曰儒林郎曰承務郎明正六品初授承直郎陞授
承徳郎從六品初授承務郎陞授儒林郎吏材幹授宣
徳郎
唐制正七品上曰朝請郎下曰宣徳郎從七品上曰朝
散郎下曰宣義郎宋仍唐制改宣義郎曰宣奉郎遼無
金正七品上曰承徳郎下曰承直郎從七品上曰承務
郎下曰儒林郎元正七品曰文林郎承事郎從七品曰
徴事郎從事郎明正七品初授承事郎陞授文林郎吏
材幹授宣議郎從七品初授從仕郎陞授徴仕郎
唐制正八品上曰給事郎下曰徴事郎從八品上曰承
奉郎下曰承務郎宋正八品曰給事郎曰承事郎從八
品曰承奉郎曰承務郎遼無金正八品上曰文林郎下
曰承事郎從八品上曰徴事郎下曰從事郎元正八品
曰登仕郎曰将仕郎從八品曰登仕佐郎曰将仕佐郎
明正八品初授迪功郎陞授修職郎從八品初授迪功
佐郎陞授修職佐郎
唐制正九品上曰儒林郎下曰登仕郎從九品上曰文
林郎下曰将仕郎宋與唐同遼無金正九品上曰登仕
郎下曰将仕郎從九品上曰登仕佐郎下曰将仕佐郎
(此二階世宗大定/十四年始創増)元無九品散階明正九品初授将仕
郎陞授登仕郎從九品初授将仕佐郎陞授登仕佐郎
　　武散官
　　驃騎将軍
唐制武散階從一品曰驃騎大将軍宋與唐同金驃騎
衛上将軍係正三品與龍虎衛上将軍金吾衛上将軍
同秩其武散官正從一品者皆用文資元驃騎衛上将
軍正二品其武散官無一品者明驃騎将軍為正二品
初授之職(顧成為驃騎将軍右軍都督府僉事佩征南/将軍印總兵征水西叛冦生擒賊首敬徳斬)
(之餘冦悉降又朱榮為驃/騎将軍敗賊於嘉林江)陞授金吾将軍加授龍虎将
軍其一品散官用文資
　　輔國将軍
唐制正二品曰輔國大将軍宋與唐同金輔國上将軍
係從三品官與奉國上将軍同秩元正二品有輔國上
将軍與奉國上将軍同秩明從二品有定國将軍奉國
将軍
　　鎮軍将軍以下
唐制從二品曰鎮軍大将軍宋正二品有鎮國大将軍
無從二品武散官金鎮國上将軍從三品元鎮國上将
軍從二品明從二品初授鎮國将軍
唐制正三品上曰冠軍大将軍懐化大将軍下曰懐化
将軍宋與唐同(無懐化/将軍)元正三品曰昭武大将軍昭勇
大将軍昭毅大将軍明正三品武散官與元制同
唐制從三品上曰雲麾将軍歸徳大将軍下曰歸徳将
軍宋與唐同(無歸徳/大将軍)元從三品曰安逺大将軍定逺大
将軍懷逺大将軍明從三品初授懷逺将軍陞授定逺
将軍加授安逺将軍
唐制正四品上曰忠武将軍下曰壮武將軍懷化中郎
将宋與唐同(無懷化/中郎将)金正四品上曰昭武大将軍中曰
昭毅大将軍下曰昭勇大将軍元正四品有廣威将軍
宣威将軍明威将軍明與元同
唐制從四品上曰宣威将軍下曰明威将軍歸徳中郎
将宋與唐同(無歸徳/中郎将)金從四品上曰安逺大将軍中曰
定逺大将軍下曰懷逺大将軍元從四品曰顯武将軍
宣武将軍明與元同又有信武将軍
唐制正五品上曰定逺将軍下曰寧逺将軍懐化郎将
宋與唐同(無懐化/郎将)金正五品上曰廣威将軍中曰宣威
将軍下曰明威将軍元正五品有武節将軍武徳将軍
明與元同
唐制從五品上曰逰騎将軍下曰逰擊将軍歸徳郎将
宋與唐同(無歸徳/郎将)金從五品上曰信武将軍中曰顯武
将軍下曰宣武将軍(其正六品上曰武節将軍下曰武/徳将軍從六品上曰武義将軍下)
(曰武略将軍唐宋六品武階無/将軍元明六品武階亦無将軍)元從五品有武義将軍
武略将軍明與元同惟改武義為武毅
　　諸校尉附
唐制諸校尉正六品上曰昭武校尉下曰昭武副尉懐
化司階從六品上曰振威校尉下曰振威副尉歸徳司
階正七品上曰致果校尉下曰致果副尉懐化中候從
七品上曰翊麾校尉下曰翊麾副尉歸徳中候正八品
上曰宣節校尉下曰宣節副尉懐化司戈從八品上曰
禦侮校尉下曰禦侮副尉歸徳司戈正九品上曰仁勇
校尉下曰仁勇副尉懐化執㦸長從九品上曰陪戎校
尉下曰陪戎副尉歸徳執㦸長自四品以下皆畨上於
兵部宋諸校尉名號品秩皆與唐同惟改禦侮校尉曰
禦武(無司階中候司/戈執㦸長等階)金諸校尉自七品始正七品上曰
承信校尉下曰昭信校尉從七品上曰忠武校尉下曰
忠顯校尉正八品上曰忠勇校尉下曰忠翊校尉從八
品上曰修武校尉下曰敦武校尉正九品上曰保義校
尉下曰進義校尉從九品上曰保義副尉下曰進義副
尉元諸校尉正六品曰承信校尉昭信校尉從六品曰
忠武校尉忠顯校尉正七品曰忠勇校尉忠翊校尉從
七品曰修武校尉敦武校尉正八品曰保義校尉進義
校尉無九品武散階明諸校尉沿元制無七品以下武
散階
　　勲官
唐制十有二轉為上柱國視正二品十有一轉為柱國
視從二品宋與唐同金亦如之元上柱國為正一品柱
國為從一品明與元同易上為左右(張君正父為少保/少師加至左柱國)
(劉健亦加/左柱國)
唐制十轉為上䕶軍視正三品九轉為䕶軍視從三品
宋與唐同金亦如之元上䕶軍為正二品䕶軍為從二
品明與元同
唐制八轉為上輕車都尉視正四品七轉為輕車都尉
視從四品宋與唐同金亦如之元上輕車都尉為正三
品輕車都尉為從三品明與元同
唐制六轉為上騎都尉視正五品五轉為騎都尉視從
五品宋與唐同金亦如之元上騎都尉為正四品騎都
尉為從四品明與元同
唐制四轉為驍騎尉視正六品三轉為飛騎尉視從六
品二轉為雲騎尉視正七品一轉為武騎尉視從七品
宋與唐同金亦如之元驍騎尉為正五品飛騎尉為從
五品無六品以下勲階明驍騎尉亦正五品飛騎尉亦
從五品其正六品曰雲騎尉從六品曰武騎尉無七品
以下勲階
　　内官(命婦附/)
唐制貴妃恵妃麗妃華妃各一人正一品掌佐皇后論
婦禮於内無所不統淑儀徳儀賢儀順儀婉儀芳儀各
一人正二品掌教九御四徳率其屬以賛后禮美人四
人正三品掌率女官修祭祀賓客之事才人七人正四
品掌敘燕寝理絲枲以獻歳功(其宫官尚宫局尚宫二/人正五品六尚皆如之)
(掌導引中宫凡六尚事物出納文籍皆涖其印署司記/二人正六品二十四司皆如之掌宫内文簿出入錄為)
(抄目審付行焉牒狀無違然後加印典記佐之典記二/人正七品二十四典皆如之掌記二人正八品二十四)
(掌皆如之司言典言各二人掌承敕宣付别鈔以授司/閽傳外掌言二人掌宣傳外司附奏受事者司簿典簿)
(掌簿各二人掌女史以上名簿司闈六人典闈掌闈各/六人掌諸閤啟閉尚儀局尚儀二人掌禮儀起居司籍)
(典籍掌籍各二人掌供御經籍司樂典樂掌樂各四人/掌宫縣及諸樂司賓典賓掌賓各二人掌賓客朝宴司)
(賛典賛掌賛各二人掌賓客朝宴賛相導引彤史二人/正六品尚服局尚服二寳司寳二人典寳掌寳各二人)
(掌寳及符契司衣典衣掌衣各二人掌御服首飾司飾/典飾掌飾各二人掌湯沐巾櫛司仗典仗掌仗各二人)
(掌仗衛之器尚食局尚食二人司膳二人典膳掌膳各/四人掌供膳羞司醖典醖掌醖各二人掌酒醴司藥典)
(藥掌藥各二人掌醫藥司饎典饎掌饎各二人掌給宫/人餼食尚寝局尚寝二人掌燕見進御之次司設典設)
(掌設各二人掌牀帷茵席司輿典輿掌輿各二人掌輿/輦繖扇司苑典苑掌苑各二人掌蒔植蔬果司燈典燈)
(掌燈各二人掌門閤燈燭尚功局尚功二人掌女工司/製典製掌製各二人掌供御衣服裁縫司珍典珍掌􁦵)
(各二人掌􁦵珠錢貨司綵典綵掌綵各二人掌錦綵縑/帛絲枲司計典計掌計各二人掌給衣服飲食薪炭宫)
(正一人正五品司正二人正六品典正/二人正七品掌戒令糺禁讁罰之事)宋内命婦之品
五曰貴妃淑妃徳妃賢妃曰大儀貴儀淑儀淑容順儀順
容婉儀婉容其官告用遍地銷金龍五色羅紙昭儀昭
容昭媛修儀修容修媛充儀充容充媛曰媫妤曰美人
曰才人曰貴人其官告用遍地銷金鳳子五色羅紙其
宫官與唐制略同遼内官亦多採用唐制聖宗開泰二
年正月詔以馬氏為麗儀耿氏為淑儀尚寝白氏昭儀
尚服李氏順儀尚功艾氏芳儀尚儀孫氏和儀金内命
婦品元妃貴妃淑妃徳妃賢妃正一品昭儀昭容昭媛
修儀修容修媛充儀充容充媛曰九嬪正二品婕妤正
三品美人正四品才人正五品各九員曰二十七世婦
寳林正六品御女正七品采女正八品各二十七員曰
八十一御妻宣宗貞祐後貴妃下有貞妃淑妃下有麗
妃柔妃而無徳妃賢妃九嬪曰媫妤下有麗人才人為
正三品順儀淑華淑儀為正四品尚宫夫人尚宫左夫
人尚宫右夫人宫正夫人寳華夫人尚儀夫人尚服夫
人尚寝夫人欽聖夫人資明夫人為正五品尚儀御侍
尚服御侍尚寝御侍尚正御侍寳符宸侍奉恩令人奉
光令人奉徽令人奉美令人為正六品司正御侍寳符
御侍司儀御侍司符御侍司寝御侍司飾御侍司設御
侍司衣御侍司膳御侍司藥御侍仙韶使光訓良侍明
訓良侍遵訓良侍從訓良侍為正七品典儀御侍典膳
御侍典寝御侍典飾御侍典設御侍典衣御侍典藥御
侍仙韶副使承和良侍承恵良侍承宣良侍為正八品
掌儀御侍掌服御侍掌寝御侍掌飾御侍掌設御侍掌
衣御侍掌膳御侍掌藥御侍仙韶掌音祇肅良侍祇敬
良侍祇愿良侍為正九品内官之多前此未有也其宫
官六尚二十四司品秩員數皆同唐制其皇后位下别
有女職(有司閨一人掌宫中諸事并給散宫俸給食料/秉儀一人承儀一人掌左右給事宣傳啟奏經)
(籍紙筆之事直閤一人司陳一人掌帳幕牀褥輿繖洒/掃鋪陳薪炭燈燭之事秉衣一人奉衣一人掌衣服首)
(飾器玩諸寳貨財裁製縑緑之事掌饌之事/一人奉饌一人掌飲食湯藥酒醴蔬果)元明内官與唐
宋略同明宫官六尚二十四司皆用唐制太祖洪武二
十二年授宫官敕服勞多者或五載六載得歸父母聴
婚嫁年髙者許歸願留者聴現授職者皆給與祿六局
皆鑄印給之成祖永樂後職盡移於宧官其宫官所存
者惟尚寳四司而已唐外命婦封號已詳杜佑通典其
制凡命婦朝㕘視夫子之品宋外命婦之號曰國夫人
曰郡夫人曰淑人曰碩人曰令人曰恭人曰宜人曰安
人曰孺人徽宗政和二年詔封母則隨所封五等(謂如/封南)
(陽縣開國男則隨其爵稱南陽縣人之類/男令人封魏國公則稱魏國公夫)其婦人不因夫子得
封號(謂命官非升朝而母年九十以上/或士庶人婦女年百歳若迴授者)或因子孫得封
贈其夫至升朝或非升朝應封贈者並孺人太祖建隆
三年詔太皇太后皇太后皇后曽祖母祖母母應封夫
人皆加太字金親王母妻封一字王者舊封王妃為正
從一品次室封王夫人章宗承安二年勅王妃止封王
夫人次室封孺人郡王母妻封郡王夫人國公母妻封
國公夫人郡公母妻封郡公夫人郡侯母妻舊封郡君
承安二年更為郡侯夫人四品文散少中大夫武散懐
逺大将軍以上母妻舊封縣君承安二年改為郡君五
品文散朝列大夫武散宣武将軍以上母妻舊封鄉君
承安二年改為縣君元一品封國夫人二品封郡公夫
人三品封郡侯夫人四品封郡君五品封縣君六品封
恭人七品封宜人明洪武二十六年定制一品封贈夫
人二品亦封贈夫人三品封贈淑人四品封贈恭人五
品封贈宜人六品封贈安人七品封贈孺人凡功推封
制封某國公者即封某國夫人封某侯者即封某侯夫
人伯子男同後又詔封贈公侯伯子男者其公侯夫人
各從其爵伯子男夫人止封夫人不得用爵凡命婦因
子孫官爵封母并祖母者並加太字追封則否
　
　
　
　
欽定續通典卷三十八
欽定四庫全書
欽定續通典卷三十九
　職官
　　禄秩(幹力衣白直閣仗身士庶僕力親事夫帳内/  執    防    邑    士    門  等並)
　　　　(附/)
唐制禄秩之數至徳以前已詳載杜佑通典至徳宗建
中三年復減百官料錢以助軍李泌為相又増百官及
畿内官月俸復置手力資課嵗給錢六十一萬六千餘
緡文官千八百九十二員外官八百九十六員左右衛
十將軍以下又有六雜給一曰糧米二曰鹽三曰私馬
四曰手力五曰隨身六曰春冬服私馬則有芻豆手力
則有資錢隨身則有糧米鹽春冬服則有布絹絁紬綿
射生神策軍大將軍以下増以鞋比大厯以前制禄又
厚矣
後唐明宗天成中百官奉錢皆折估自五月給
漢隠帝乾祐中仍後唐制加其估直
周世宗顯徳五年詔凡諸色俸户並勒歸州縣
宋禄粟之制宰相叅知政事樞密使同中書門下平章
事樞密使副使知院事同知院事及宣徽使簽書樞密
院事節度觀察留後知樞密院事及充樞密副使同知
樞密院事并帶宣徽使簽書檢校太保簽書及三司使
中書門下侍郎尚書左右丞太尉月各一百石樞密使
帶使相節度使同中書門下平章事以上及帶宣徽使
并前兩府除節度使樞密使副知院事帶節度使月各
二百石三公三少一百五十石權三司使公事七十石
權發遣使三十五石内客省使二十五石節度使一百
五十石(管軍同知皇族節度使同中書門下平章留/事并散節度使及帶王爵者並一百石)後
後改承宣使觀察防禦使一百石(管軍并兩省都知押/班諸衛大將軍横行)
(遙領者同惟皇族遙/領防禦使七十石)團練使七十石(管軍并皇族及軍/班除充者同其餘)
(正任並五十石若皇族並兩省都知押/班諸衛大將軍將軍横行遙領者同)刺史五十石(皇/族)
(並軍班除充者同其餘正任並管軍三十石兩省都知/押班通侍大夫遙領者二十五石諸衛大將軍將軍遙)
(領者十石横行遙領者全分二十五石減定十石捧日/天武左右廂都指揮使龍衛神衛右廂都指揮使帶遙)
(郡團練使五十石殿前諸班直都虞候龍衛神/衛及諸軍都指揮使帶遙郡刺史二十五石)凡一石
給六斗米麥各半(管軍支六分/米四分麥)赤令七石丞四石京府
司録五石諸曹參軍四石至三石有二等畿縣知縣六
石至三石有四等主簿尉米麥三石至二石有二等諸
州録事五石至三石有三等司理司法四石至三石有
二等司戸三石二石有二等諸縣令五石至三石有三
等(惟河南洛縣/令隨戸口支)簿尉三石二石有二等西京軍巡判官
四石軍監判官防團推官二石司天監丞四石主簿靈
臺郎保章正二石(以上並/給米麥)入内内侍省供奉官至打牧
祗應四石至一石五斗不一(以上並/給粳米)祇候殿頭至後苑
散内品三石雲韶部内品一石(以上並給月糧惟/雲韶内品給細色)内侍
省供奉官至黄門三石至一石五斗不一(以上並/給粳米)黄門
内品至入内小黄門二石至一石不等寄班小底四石
(以上並給月糧惟入/内小黄門給細色)殿頭内侍入内高班各一石(米麥/各半)
神宗熙寧二年中書門下言天下選人奉薄多少不一
不足以勸亷吏欲月増米麥料錢縣令録事參軍三百
七十六員舊請米麥三石者並増至四石司理司法司
户主簿縣尉二千五百十三員舊請米麥二石者並増
至三石防團軍事推官軍監判官一百七十二員舊請
米二石者並増至三石每月通増米三千七十餘石從
之其禄奉匹帛宰相樞密使月三百千(春冬服各綾二/十匹絹三十匹)
(各綿/百兩)樞密使帶使相以下樞密使副知院帶節度使以
上四百干參知政事以下三司使以上二百千(春冬各/綾十匹)
(春絹十匹冬二十匹綿五十兩/自宰相而下春冬加羅一匹)節度觀察留後以下簽
書樞密院事以上三百千(綾絹羅綿同/參知政事)各殿閣大學士
直學士學士三師三公百二十千(綾絹諸/物遞減)東宫三師僕
射九十千東宫三少御史大夫尚書六十千門下中書
侍郎以下御史中丞以上五十千太子賓客四十五千
左右散騎常侍六十千給事中以下詹事以上四十五
千諫議四十千權三司使并權發遣公事副使五十千
(以上綾綿等/物各以次減)左右諭徳至郎中三十五千左右庶子以
下赤令以上各三十千丞十五千少詹事二十九千左
右正言以下大理正以上各二十千太子率更以下殿
中省五尚奉御以上各十八千(以上綾綿等物亦各/因其品秩而差等之)司
天十五千正十三千秘書郎至大理寺丞各十四千諸
寺監丞十二千大理評事十千太祝奉禮八千司天監
丞主簿各五千靈臺郎三千保章正二千(以上各有綾/絹等物惟靈)
(臺郎冬隨/衣錢三千)節度使四百千節度觀察留後三百千觀察
使二百千防禦使三百千團練使百五十千(以上春冬/各給綾絹)
(羅綿等物各隨/其職事為差等)六軍統軍百千諸衛上將軍六十千左
右金吾衛大將軍三十五千諸衛大將軍二十五千將
軍二十千率府率副率中郎將十三千(以上春冬亦各/有綾綿等物)
内客省使六十千客省使三十七千延福宫及昭宣閤
門各使俱二十七千皇城以下諸司使二十五千客省
及皇城以下諸司副使二十千内殿承制十七千崇班
十四千供奉官十千侍禁七千殿直五千三班奉職借
職四千下茶酒班殿侍一千下班殿侍七百(以上各有/春冬綾絹)
(綿不/給羅)皇親任諸衛大將軍領刺史八千(据宋志原文當/有脱字謹闕疑)
將軍刺史六十千將軍三十千率府率二十千副率十
五千(其春冬綾絹/外加給羅)其入内内侍省及内侍省有職事黄
門月給錢自二十五千至五百三百不等(亦有絹綿等/物不給綾)
各省院堂後官主書令史亦月給錢帛其各省院寺監
正任權試各官多一分給錢二分給物外任亦然其在
廣東川陜者並給見錢元豐官制行又加増減然亦無
大損益其武臣奉給在内自殿前司都指揮使下至各
班各直各軍逐分為等以次差降奉錢多者三十千少
者一千禄粟多者十五石少者二石侍衛馬軍歩軍司
都虞候下至六軍諸衛官士奉錢自二十千遞降至三
百粟自五石至二石各有差在外諸道州府廂軍自馬
步軍都指揮使至牢城副都頭月給奉錢自十五千至
五百凡十有二等(其嵗給春冬服絹油絹/而外各加綿布錢有差)太祖乾徳四
年詔曰州縣官奉皆給他物頗聞貨鬻不充其直責以
亷隅斯亦難矣至有賦于㕓肆重増煩擾漢乾祐中置
州縣奉户除二税外蠲其他役周顯徳中始革其制自
今宜遂處置囬易料錢户每本官所受物凡一千分納
兩戸恣其貿易户輸錢五百蠲役之令悉如漢詔所賦
官物令諸州計度充一嵗所給之數與蠶鹽同時並給
之其萬戸縣令五萬户州録事兩京司録舊月奉錢二
萬者給四十戸率是為差簿尉及戸法掾舊月奉六千
者增一千如其所增之數給與奉戸是嵗令西川官全
給實錢開寶三年令西川州縣官常奉外别給鐵錢五
千四年十二月詔節度防團副使權知州事節度掌書
記自朝廷除授及判别㕔公事者亦如之副使非知州
掌書記奏受而不釐務者悉如故給以折色太宗太平
興國元年詔曰耕織之家農桑為本奉戸月輸緡錢蠢
兹庶民不易營置罷天下奉戸其本官奉錢並給以官
物令貨鬻及七分仍依顯徳五年十二月詔増給米麥
二年二月詔諸道所給幕職州縣官奉頗聞官佑價高
不能充七分之數宜令三分給一分見錢二分折色令
通判面估定官物不得虧損其價又令西川諸州幕職
官奉外更給錢五千雍熙三年文武官折支奉錢舊以
二分者自今並給以實價端拱元年詔曰州郡從事之
職皆參贊謀畫助宣條教而州縣之任並飭躬蒞政以
綏吾民廩禄之制宜從優異庶幾豐泰責之亷隅除川
陜嶺南已給見錢外其諸州府幕職州縣官料錢舊三
分之二給以他物自今半給緡錢半給他物淳化三年
十一月令京東西河北河東陜西幕職州縣官料錢當
給他物者每千給錢七百至道二年詔先是京官滿三
十月罷給自今續給之真宗即位以三司估百官奉給
折支直率增數倍詔有司重定率優其數咸平元年六
月詔文武羣臣有分奉他所而身殁未聞訃已給者例
追索可憫自今川陜廣南福建一季餘處兩月悉蠲之
三年九月詔羣臣月奉折支物無收其算五年七月増
川陜路朝官使臣等月給奉支景徳四年九月帝以承
平日久賦斂至薄軍國用度之外未嘗廣費自奉且以
庶官食貧勸事遂詔自今掌事文武官月奉給折支京
師每錢一千給實錢六百在外四百願給他物者聴大
中祥符五年詔文武官並増奉自乾興以後更革為多
至嘉祐始著禄令元豐一新官制職事官職錢視嘉祐
為優崇寧而後較元豐制禄復倍増矣
遼禄秩無考
金百官奉給正一品三師錢粟三百貫石麴米麥各五
十稱石(春秋衣羅綾各五十匹/絹各二百匹綿千兩)三公錢粟二百五十貫
石麴米麥各四十稱石(春秋衣羅綾各四十匹絹/各一百五十匹綿七百兩)親王
尚書令錢粟二百二十貫石麴米麥各三十五稱石(春/秋)
(衣羅綾各三十五匹絹各/一百二十匹綿六百兩)熙宗皇統二年定制皇兄弟
及子封一字王者為親王給二品奉餘宗室封一字王
者以三品奉給之海陵天徳二年以三師宰臣以下有
以一官而兼數職者又有親王食其禄而復領他事者
前此並給以奉今宜從一高其兼職之奉並不重給至
世宗大定二十六年詔有一官而兼數職其兼職得罪
亦不能免而無廩給可乎遂以職務煩簡定為分數給
兼職之奉從一品左右丞相都元帥樞密使郡王開府
儀同三司錢粟二百貫石麴米麥各三十稱石(羅綾各/三十匹)
(絹各一百匹/綿五百兩)平章政事錢粟一百九十貫石麴米麥各
二十八稱石(羅綾各二十五匹絹各九/十五匹綿四百五十兩)大宗正錢粟一
百八十貫石麴米麥各二十五稱石(羅綾同上絹各九/十匹綿四百兩)
正二品東宫三師副元帥左右丞錢粟一百五十貫石
麴米麥各二十二稱石(羅綾各二十二匹絹各/八十匹綿三百五十兩)從二品
錢粟一百四十貫石麴米麥各二十稱石(羅綾各二十/匹絹各七十)
(五匹綿/三百兩)同判大宗正錢粟一百二十貫石麴米麥各十
八稱石(羅綾各十八匹絹各七/十匹綿二百五十兩)正三品錢粟七十貫石
麴米麥各十六稱石(羅綾各十二匹絹各/五十五匹綿二百兩)外官錢粟一
百貫　麴米麥各十五稱石(絹各四十匹/綿二百兩)統軍使招討
使副使錢粟八十貫石麴米麥十三稱石(絹各三十五/匹綿一百六)
(十/兩)都運府尹錢粟七十貫石麴米麥十二稱石(絹各三/十匹綿)
(百四/十兩)從三品錢粟六十貫石麴米麥各十四稱石(羅綾/各十)
(匹絹各五十匹/綿一百八十兩)外官錢粟六十貫石麴米麥各十稱石
(絹各二十五匹/綿一百二十兩)正四品錢粟四十五貫石麴米麥各十
二稱石(羅綾各八匹絹各四/十匹綿一百五十兩)外官錢粟四十五貫石副
統軍錢粟五十貫石麴米麥各八稱石(絹二十二匹二/十疋綿八十兩)
(七十兩/有差)從四品錢粟四十貫石麴米麥各十稱石(羅綾/各六)
(匹絹各三十匹/綿一百三十兩)外官錢粟四十貫石麴米麥各七稱石
(絹各十八匹/綿六十兩)明安錢粟四十八貫石烏爾古使同(大定/二十)
(年詔明安穆昆奉給令運使折支銀絹省臣議若估粟/折支各路運司儲積多寡不均宜令依舊支請牛頭税)
(粟如遇凶年盡貸與民其奉則于錢多路/府支放錢少則支銀絹亦未晚也從之)正五品錢粟
三十五貫石麴米麥各八稱石(羅綾各五匹絹各二/十五匹綿一百兩)外
官刺史知軍鹽使錢粟三十五貫石麴米麥各六稱石
(絹各十七匹綿/各五十五兩)餘官錢粟三十貫石麴米麥六稱石從
五品官(羅綾各五匹絹各/二十匹綿八十兩)外官錢粟二十五貫石麴米
麥各四稱石(絹各十匹/綿四十兩)穆昆錢粟二十貫石正六品錢
粟二十五貫石麥五石(絹各十七匹/綿七十兩)外官與從六品皆
錢粟二十貫石麴米麥三稱石(絹各八匹/綿三十兩)從六品錢粟
二十二貫石麥五石(絹各十五匹/綿六十兩)烏爾古副使同正七
品錢粟二十二貫石麥四石(絹各一十二匹/綿五十五兩)外官諸同
知州軍都轉運判諸府推官諸節度判諸觀察判諸京
縣令諸劇縣令提舉南京京城規措渠河官諸都巡檢
諸酒麴鹽税副諸正將錢粟一十八貫石麴米麥各二
稱石(絹各七匹綿/二十五兩)潼闗使錢粟一十八貫石麴米麥各
一稱石(絹各六匹/綿三十兩)從七品錢粟一十七貫石麥四石(絹/各)
(十匹綿/五十兩)外統軍司知事錢粟一十七貫石麥四石(絹綿/同上)
諸鎮軍都指揮使錢粟一十八貫石麴米麥各二稱石
(絹各七匹綿/二十五兩)諸招討司勘事官諸縣令諸警巡副京兆
府竹監管勾五品鹽使司判諸部圖埓同提舉上京皇
城司同提舉南京京城所黄河都巡河官諸河税𣙜場
使錢粟一十七貫石麴米麥各二稱石(絹各七匹綿/二十五兩)㑹
安闗使諸知鎮城堡寨錢粟一十五貫石麴米麥各一
稱石(絹各六匹/綿二十兩)正八品朝官錢粟一十五貫石麥三石
(絹各八匹綿/四十五兩)外官市令諸録事諸防禦判赤縣令丞尉
崇福索多巡河官諸酒税使醋使𣙜場副諸都巡檢錢
粟一十五貫石麴米麥各一稱石(絹各六匹/綿二十兩)烏爾古判
官奉同按察使知事大興府知事招討司知事諸副都
巡檢使錢粟一十三貫石麴米麥各一稱石(絹各六匹/綿二十兩)
諸司屬丞奉同上諸節鎮以上司獄諸副將錢粟一十
三貫石(絹各三匹/綿十兩)南京京城所管勾京府諸司使管勾
河橋諸闗渡稽察官同樂園管勾南京皇城使通州倉
使錢粟一十二貫石(絹各三匹/綿十兩)節鎮諸司使中運司柴
炭場使錢粟一十貫石(絹各二匹/綿八兩)從八品朝官錢粟一
十三貫石麥三石(絹各七匹/綿四十兩)外官南京交鈔庫使諸統
軍按察司知法錢粟一十三貫石麥三石(絹各七匹/綿四十兩)諸
州軍判官諸京縣丞諸次劇縣丞諸三品鹽司判官漕
運司管勾永豐廣備庫副使左右别貯院木場使錢粟
一十三貫石麴米麥各一稱石(絹各六匹/綿二十兩)諸黙濟格諸
額勒金錢粟一十三貫石麥二石(絹各五匹綿/一十五兩)正九品
朝官錢粟一十二貫石麥二石(絹各六匹綿/三十五兩)外官交鈔
庫副錢粟一十二貫石麥二石(絹六匹綿/三十五兩)諸警巡院判
官錢粟一十三貫石麴米麥各一稱石(絹六匹/綿十兩)諸縣丞
諸酒税副使錢粟一十二貫石麥一石五斗(絹各五匹/綿十七兩)
市丞諸司候諸主簿諸録判諸縣尉散巡河官黄河場
物料場官錢粟一十二貫石麥一石(絹各三匹/綿十兩)管勾泗
州排岸廵檢副都巡檢諸巡檢奉例同諸鹽場管勾左
右别貯院木場副永豐廣備庫判錢粟一十二貫石(絹/各)
(三匹綿/一十兩)諸都將隊將錢粟一十二貫石麥一石(絹各三/匹綿一)
(十/兩)店宅務管勾錢粟一十二貫石(綿絹/同上)京府諸司副南
京皇城副通州倉副同管勾河橋諸副譏察錢粟一十
一貫石(絹各二匹/綿八兩)諸州軍司獄錢粟一十一貫石(絹各/二匹)
(綿八/兩)節鎮諸司副中運司柴炭場副錢粟一十貫石(綿/絹)
(同/上)從九品朝官錢粟一十貫石麥二石(絹各五匹/綿三十兩)外官
諸教授錢粟一十二貫石麥一石(絹各三匹/綿十兩)三品以上
官司知法錢粟一十貫石(絹各三匹/綿十兩)司候判官錢粟
一十貫石(絹各二匹/綿八兩)諸防次軍轄奉同諸𣙜場同管勾
左右别貯院木場判錢粟亦同(絹各三匹/綿六兩)諸京作院都
監通州倉判五品以上官司知法錢粟九貫石(絹各二/匹綿六)
(兩/)諸府作院都監諸埽物料場都監錢粟八貫石(絹各/一匹)
(綿六/兩)諸節鎮作院都監諸司都監錢粟八貫石(絹各/二匹)諸
司同監錢粟七貫石(絹同/上)陜西東徳州世襲畨巡檢分
例月支錢粟一十貫石(絹各二匹/綿十兩)陜西西京原州世襲
畨巡檢月支錢二貫三百九十文米四石五斗(絹三/匹)河
東北路葭州等處世襲畨巡檢月支錢粟一十貫石(絹/二)
(匹綿/十兩)其宫闈嵗給太后太妃每嵗各給錢二千萬(綵二/百段)
(絹千匹綿/五千兩)諸妃嵗給錢千萬(綵百段絹三百/匹綿三千兩)嬪以下錢
五百萬(綵五十段絹二/百匹綿二千兩)海陵貞元初妃嬪婕妤美人及
供膳女侍并仙韶長春院供應人等嵗給錢帛各有差
至宣宗貞祐時定内職之制正一品嵗錢八千貫(幣百/段絹)
(五百匹綿/五千兩)正二品嵗錢六千貫(幣八十段絹三/百匹綿四千兩)正三品
嵗錢五千貫(幣六十段絹二/百匹綿三千兩)正四品嵗錢四千貫(幣四/十段)
(絹百五十匹/綿二千兩)正五品尚宫夫人嵗錢二千貫(幣二十段/絹百匹綿)
(千/兩)尚宫左右夫人至宫正夫人錢千五百貫(幣十九段/絹九十匹)
(綿九/百兩)寶華夫人以下至資明夫人錢千貫(幣十八段絹/八十匹綿八)
(百/兩)正六品尚儀御侍以下錢五百貫(幣十六段絹五/十匹綿二百兩)正
七品司正御侍以下錢四百貫(幣十四段絹四十/匹綿一百五十兩)正八
品典儀御侍以下錢三百貫(幣十二段絹三/十匹綿百兩)正九品掌
儀御侍以下錢二百五十貫(幣十段絹二十/六匹綿百兩)
元初無禄秩之制世祖即位乃命給之自中統元年至
至元十八年屢定其制未有成規至至元二十二年始
定百官奉給每品又分上中下三等視其職事以為差
從一品(六定或/五定)正二品(四定二十五兩/或四定十五兩)從二品(四定或/三定三)
(十五兩或三/定二十五兩)正三品(三定二十五兩或三/定一十五兩或三定)從三品(三定/或二)
(定三十五兩或/二定二十五兩)正四品(二定二十五兩或二/定一十五兩或二定)從四品(二/定)
(一定四十五兩/或一定四十兩)正五品(一定四十兩或/一定三十兩)從五品(一定三/十兩或)
(一定二/十兩)正六品(一定二十兩或/一定十五兩)從六品(一定一十五兩/或一定十兩)
正七品(一定十兩或/一定五兩)從七品(一定五兩/或一定)正八品(一定或/四十五)
(兩/)從八品(四十五兩/或四十兩)正九品(四十兩或/三十五兩)從九品(三十/五兩)其
内外官錢粟之數太師府太師俸一百四十貫米一十
五石諮議參軍奉四十五貫米四石五斗長史奉三十
四貫有奇米三石(太傅太保府同監修/國史參軍長史同)中書省右左丞
相奉一百四十貫米十五石平章政事奉一百二十八
貫有奇米十二石左右丞奉一百十八貫有奇米十二
石參知政事奉九十五貫有奇米九石五斗參議奉五
十九貫米六石其郎中以下及所屬官各依其職事品
級次減之六部尚書奉七十八貫米八石侍郎奉五十
三貫有奇米五石郎中以下遞減之樞密院知院奉一
百二十九貫有奇米十三石五斗同知奉一百六貫米
十一石副樞奉九十五貫有奇米九石五斗僉院奉九
十貫有奇米同副樞同僉奉五十九貫有奇米六石院
判奉四十二貫米四石五斗參議奉三十九貫有奇米
三石五斗其所屬經歴各官及客省使副使以次減之
右衛都指揮使奉七十貫米七石五斗副都指揮使奉
五十九貫有奇米六石僉事奉四十八貫有奇米四石
五斗其屬官經歴以下各官以次減之(左衛前衛後衛/中衛武衛左阿)
(蘇衛右阿蘇衛左都威衛右都威衛左欽察衛右欽察/衛左衛率府宗仁衛西域司瑭固司貴徹司並同右衛)
(例/)忠翊侍衛都指揮使奉一百貫副使奉八十三貫有
奇僉事奉六十六貫有奇其所屬經歴以下各官以次
減之(隆鎮衛右翊䝉古侍/衛並同忠翊侍衛例)御史臺御史大夫奉一百一
十八貫有奇米十二石中丞奉一百六貫米十一石侍
御史奉九十六貫有奇米九石五斗治書侍御史奉九
十貫有奇米九石五斗殿中奉四十八貫有奇米四石
五斗監察御史奉二十八貫米三石其首領經歴等以
次減之奎章閣學士院大學士奉一百一貫有奇米十
石五斗侍書學士奉九十五貫有奇米九石五斗承制
學士奉七十八貫米八石供奉學士奉五十九貫有奇
米六石其首領官參書以下各官遞減之大禧宗禋院
院使奉一百十八貫有奇米一十二石同知奉一百貫
米十石副使奉九十五貫有奇米九石五斗僉院奉九
十貫有奇米九石同僉奉五十九貫有奇米六石院判
奉四十二貫米四石五斗參議奉三十九貫有奇米三
石五斗其所屬經歴以下各官以次減之(宣政宣徽兩/院畧異其大)
(數並/同)翰林國史院承㫖奉一百十八貫有奇米十二石
學士奉一百六貫米十一石侍讀學士奉九十五貫有
奇米九石五斗(侍講學/士同)直學士奉五十九貫有奇米六
石其經歴等官遞減之(翰林集賢院同大學士/同承㫖餘並同上例)中政院
院使奉一百一貫有奇米十石五斗同知奉八十二貫
有奇米八石五斗僉院奉七十貫米七石五斗同僉奉
五十九貫有奇米六石院判奉四十三貫有奇米四石
五斗司議奉三十六貫有奇米三石其長史以下遞減
之(太醫院典瑞院將作院/太史院儲政院並同)太常禮儀院院使奉八十二
貫有奇米八石五斗同知奉七十二貫米七石五斗僉
院奉四十八貫有奇米四石五斗同僉奉四十二貫米
四石五斗院判奉三十七貫有奇米四石其所屬經歴
等官遞減之(通政院副使奉五十九貫有奇米六石/餘與太常禮儀院畧異其大數並同)大
宗正府伊克扎爾古齊其一員奉一百十八貫有奇米
十二石二十七員奉八十二貫有奇米八石五員奉六十
七貫有奇米六石五斗其郎中以下遞減之大司農司
大司農奉一百一十八貫有奇米十二石卿奉一百三
貫米十一石少卿奉九十五貫有奇米九石五斗丞奉
九十貫有奇米九石五斗其所屬經歴等官遞減之内
吏府内史奉一百四十三貫有奇諮議奉四十六貫有
奇記室以下遞減有差皆無米大都留守司留守奉一
百一貫有奇米十石五斗同知奉八十二貫有奇米八
石五斗副留守奉五十九貫有奇米六石留判奉四十
二貫有奇米四石五斗其經歴以下遞減之都䕶府大
都䕶奉八十二貫有奇米八石五斗同知奉七十二貫
有奇米七石五斗副都䕶奉五十九貫有奇米六石其
經歴等官遞減之崇福司司使奉八十二貫有奇米八
石同知奉七十貫米七石五斗副使奉五十九貫有奇
米六石司丞奉三十九貫有奇米三石五斗其經歴以
下遞減之給事中奉五十三貫有奇米五石左右侍儀
奉御奉四十八貫有奇米四石五斗武備寺卿奉七十
貫米七石五斗同判奉五十九貫有奇米六石少卿奉
四十二貫米四石五斗寺丞奉三十九貫有奇米三石
五斗其經歴各官以次減之(太僕無同判餘皆同光禄/長慶長新長秋承徽長寜)
(尚乗長信/等寺並同)尚舍寺太監奉四十八貫有奇米四石少監
奉三十九貫有奇米三石五斗監丞以下遞減之侍儀
司侍儀使奉七十貫米七石五斗引進使奉四十八貫
有奇米四石五斗典簿以下各官遞減之拱衛司都指
揮使奉七十貫米七石五斗副都指揮使奉五十九貫
有奇米六石僉事奉四十八貫有奇米四石五斗經歴
以下各官次減之内宰司内宰奉七十貫米七石五斗
司丞奉四十五貫米四石五斗典簿以下各官遞減之
(翊正/司同)延慶司延慶使奉一百貫同知奉六十三貫有奇
副使奉四十六貫有奇司丞奉三十四貫有奇米三石
典簿以下遞減之内正司司卿奉七十貫米七石五斗
少卿奉四十七貫米四石五斗司丞奉三十九貫有奇
米三石五斗典簿以下遞減之(中瑞/司同)京畿運司運使奉
五十六貫米六石同知奉三十九貫有奇米三石五斗
運副奉三十四貫有奇米三石運判奉二十六貫有奇
米二石五斗經歴以下各官遞減之太府監卿奉七十
貫米七石五斗太監奉五十九貫有奇米六石少監奉
四十二貫米四石五斗監承奉三十九貫有奇米三石
五斗經歴以下各官遞減之(秘書章佩利用中/尚度支等監並同)國子監
祭酒奉五十九貫有奇米六石司業奉三十九貫有奇
米三石五監丞以下遞減之(䝉古國/子監同)經正監卿奉七十
貫米七石五斗太監奉五十貫米五石少監奉四十二
貫米四石五斗監丞以下遞減之闌遺監太監奉四十
八貫有奇米四石少監奉三十九貫有奇米三石監丞
以下遞減之司天監提㸃奉五十九貫有奇米六石司
天監奉五十三貫有奇米五石監丞以下各官遞減之
(回回司天監少監奉四十/二貫米四石五斗餘皆同)都水監都水卿奉五十三貫
米六石少監奉三十九貫有奇米三石五斗監丞以下
遞減之大都路達嚕噶齊及總管奉一百三十貫副達
嚕噶齊一百二十貫同知及治中八十貫判官五十五
貫推官五十貫經歴以下遞減之外官行省左丞相二
百貫平章政事一百六十六貫有奇右左丞同參知政
事一百三十三貫有奇郎中以下及一切首領官依其
品秩遞減之宣慰司腹裏宣慰使奉中統鈔五百八十
貫有奇同知五百貫副使四百十六貫經歴以下遞減
之行省宣慰使奉至元鈔八十七貫有奇同知四十九
貫副使四十二貫經歴以下遞減之亷訪司亷訪使奉
中統鈔八十貫副使四十五貫僉事三十貫經歴以下
遞減之鹽運司腹裏運使奉一百二十貫同知五十貫
副使三十五貫判官三十貫經歴以下遞減之行省運
使八十貫同知五十貫運副四十貫判官三十貫經歴
以下遞減之上路達嚕噶齊及總管奉八十貫同知四
十貫治中三十貫判官二十貫推官十九貫經歴以下
遞減之下路達嚕噶齊及總管奉七十貫同知三十五
貫判官二十貫推官十九貫經歴以下遞減之散府達
嚕噶齊及知府奉六十貫同知三十貫判官推官十八
貫知事以下遞減之上州達嚕噶齊及州尹奉五十貫
同知二十五貫判官十八貫知事以下遞減之中州下
州達嚕噶齊及州尹以次減十貫其下各減三四五貫
不等上縣達嚕噶齊及縣尹奉二十貫中縣減二貫下
縣減三貫縣丞以下遞減之中下縣無丞有典史皆一
十五貫其諸署諸局各官名目甚繁奉數不能悉載
明太祖洪武十三年重定内外文武官嵗給半奉鈔之
制正從一二三四品官自千石至三百石每階遞減百
石皆給奉鈔三百貫正五品二百二十石從減五十石
鈔皆一百五十貫正六品百二十石從減十石鈔皆九
十貫正從七品視從六品遞減十石鈔皆六十貫正八
品七十五石從減五石鈔皆四十五貫正從九品視從
八品遞減五石鈔皆三十貫勒之石至二十五年更定
百官禄正一品月奉米八十七石從一品至正三品遞
減十三石至三十五石從三品二十六石至四品二十
四石從四品二十一石正五品十六石從五品十四石
正六品十石從六品八石正七品至從九品遞減五斗
至五石而止自後遂為永制
幹力白直仗身庶僕親事帳内執衣防閤邑士士力門
夫等唐以後歴代皆無其役或有有制而異其名者惟
宋之待臣下最優奉養獨厚有隨身傔人(任宰相執政/及使相至正)
(任刺史以上者有/隨身餘止有□人)宰相并文臣充樞密使同中書門下
平章事及樞密使七十人樞密使帶使相侍中樞密使
節度使同中書門下平章事已上及帶宣徽使並前兩
府除節度使及節度使移鎮樞密使副知院事帶節度
使一百人參知政事文臣充樞密副使知院事同知院
事及宣徽使不帶節度使僉書樞密院事節度觀察留
後知樞密院事并充樞密副使同知樞密院事並帶宣
徽使僉書樞密院事三司使門下侍郎中書侍郎尚書
左右丞五十人檢校太保僉書樞密院事三十五人權
三司使三十人權發遣公事十五人副使判官判三司
五人(副使判官權/并權發遣同)觀文殿大學士二十人觀文殿學士
資政殿大學士十人資政端明翰林侍讀侍講龍圖天
章學士樞密直學士保和宣和延康殿學士寶文顯謨
徽猷閣學士七人玉清昭應宫景靈宫會靈觀三副使
十人判官五人節度使留後改承宣使觀察使五十人
(管軍同皇族節度使同中書門下平章事并散節度使/帶王爵及節度觀察留後帶郡王五十人觀察使二十)
(人兩省都知押班帶諸司使領節度觀察留後五/十人兩省都知押班并横行領觀察使十五人)防禦
使三十人(管軍同皇族并遙領二十人兩省都知押班/帶諸司使并諸衛大將軍及横行遙領十五)
(人/)團練使三十人(管軍及軍班除充者同其餘除授者/二十人皇族充及帶領十五人兩省)
(都知押班帶諸司使/並横行遙領者十人)刺史二十人(軍班除充者同其餘/除授并管軍十人皇)
(族充者十五人兩省都知押班帶諸司使/五人横行遙領全分者五人減定者不給)内客省使二
十人樞密都承㫖十人副都承㫖副承㫖諸房副承㫖
中書堂後官提㸃五房公事七人逐房副承㫖五人中
書堂後官至樞密院主事以上各二人録事令使寄班
小底一人凡隨身則給衣糧傔人則給餐錢其殿閣學
士又有茶酒(日給五升及/一升不等)節度副使以下各給厨料六
斗麴一石二斗其内臣自宰相至中書提㸃五房又給
薪蒿炭鹽外臣不給炭又給馬芻粟及紙(外官/不給)其内外
官又給公用錢京師分月給嵗給月給者自三百千至
十千不等嵗給者惟尚書都省銀臺司審刑院提舉諸
司庫務司不限年月用盡則續給自五千至百千凡十
三等外官刺史千五百貫至五百貫凡三等遞増至節
度使兼使相有至二萬貫者
金諸司都監皆給食直自六十貫至十貫不等其馳驛
及長行馬職官日給一品(三貫/文)二品(二貫/文)三品(一貫五/百文)
四品(一貫二/百文)五品(一貫/文)六品(八百/文)七品(六百/文)八品九品
(四百/文)
　　致仕官禄
宋太宗淳化元年五月詔致仕官有曽歴外職任者給
半奉以他物充仁宗景祐三年詔曰致仕舊皆給半奉
而未嘗為顯官者或貧不能自給非所以遇高年養亷
恥也其大兩省大卿監正刺史閤門使以上致仕官自
今給半奉如分司官例徽宗大觀二年詔致仕官年八
十以上應給半奉者以緡錢充
金熙宗皇統元年二月詔諸官職俱至三品而致仕者
禄奉傔人各給其半
明宰臣致仕者間或遣行人存問賜白金數十兩然皆
出自特恩一朝如徐階輩數人而已非常制也
　　職田公廨田
宋真宗咸平中令館閣檢閲故事申定職田之制以官
莊及逺年逃亡田充悉免租税田戸以浮客充所得課
租均分如鄉原例州縣長吏給十之五其兩京大藩府
(四十/頃)次藩鎮(三十/五頃)防禦團練州(三十/頃)中上刺史州(三十/頃)
下州及軍監(十五/頃)邊逺小州上縣(十/頃)中縣(八/頃)下縣(七/頃)轉
運使副(十/頃)兵馬都監押砦主釐務官録事參軍判司等
比通判幕職之數而均給之仁宗慶歴中又申定其數
凡大藩長吏(二十/頃)通判(八/頃)判官(五/頃)幕職官(四/頃)凡節鎮長
吏(十五/頃)通判(七/頃)判官(四/頃)幕職官(三頃五/十畝)凡防團以下州
軍長吏(十/頃)通判(六/頃)判官(三頃五/十畝)幕職官(三/頃)其餘軍監長
吏(七/頃)判官幕官並同防團以下州軍凡縣令萬户以上
(六/頃)五千户以上(五/頃)不滿五千戸(四/頃)凡簿尉萬户以上(三/頃)
五千戸以上(二頃五/十畝)不滿五千户(二/頃)録事參軍比本判
官曹官比倚郭簿尉發運制置轉運使副武臣總管比
節鎮長吏發運制置判官比大藩府通判安撫都監路
分都監比節鎮通判大藩府都監比本府判官黄汴河
許汝石塘河都大催綱比節鎮判官節鎮以下至軍監
諸路走馬承受并砦主都同巡檢提舉捉賊提㸃馬監
大都巡河不得過節鎮判官在州監當及催綱撥發巡
捉私茶鹽賊盗駐泊捉賊不得過簿尉熙寧以後復加
詳定無大損益
金制二品已上無職田三品而下在京者亦無職田外
官正三品(公田三/十頃)統軍使招討使副使(公田二/十五頃)從三品
(公田二/十一頃)正四品副統軍(職田十七頃餘/官公田十五頃)從四品(公田十/四頃)
正五品刺史知軍鹽使(公田十三頃餘/官職田十頃)從五品(公田/七頃)正
六品(公田/六頃)從七品統軍司知事諸鎮軍都指揮使諸招
討使勘事官諸縣令諸警巡副京兆府竹監管勾五品
鹽使司判諸部圖埓同提舉上京皇城司同提舉南京
京城所黄河都巡河官諸河税𣙜場使(職田/五頃)會安闗使
諸知鎮城堡寨(職田/四頃)正八品市令諸録事諸防禦判赤
縣丞尉崇福索多巡河官諸酒税使醋使𣙜場副諸都
巡檢(職田/四頃)按察司知事大興府知事招討使知事諸副
都巡檢諸節鎮以上司獄諸副將(職田/二頃)從八品諸州軍
判官諸京縣丞諸次劇縣丞諸三品鹽使判官漕運使
管勾永豐廣備庫副使左右别貯院木場使諸黙濟格諸
額勒金(職田/三頃)正九品諸警巡院判官諸縣丞諸酒税副
使(職田/三頃)市丞諸司候諸主簿諸録判諸縣尉散巡河官
黄河埽物料場官諸鹽場管勾左右别貯院木場副使
永豐廣備庫判諸都將隊將諸州軍司獄(職田/二頃)從九品
諸教授司候判官(職田/二頃)天徳二年省臣奏職官公田嵗
入有數前此百姓各隨公宇就輸而吏或多取以傷民
宜送之官倉均定其數與月奉隨給然田之多寡不均
有無不一或亦隨其一時之權宜而定者也
元世祖至元三年定隨路府州縣官員職田上路達嚕
噶齊及總管(十六/頃)同知(八/頃)治中(六/頃)府判(五/頃)下路達嚕噶
齊及總管(十四/頃)同知(七/頃)府判(五/頃)散府達嚕噶齊及知府
(十/頃)同知(六/頃)府判(四/頃)上州達嚕噶齊及州尹(十/頃)同知(五/頃)州
判(四/頃)中州達嚕噶齊及知州(八/頃)同知(四/頃)州判(三/頃)下州達
嚕噶齊及知州(六/頃)州判(三/頃)警巡院達嚕噶齊及警使(五/頃)
警副(四/頃)警判(三/頃)録事司達嚕噶齊及録事(三/頃)録判(二/頃)縣
達嚕噶齊及縣尹(四/頃)縣丞(三/頃)主簿(二/頃)縣尉主簿兼尉並
同經歴(四/頃)十四年定各道按察使(十六/頃)副使(八/頃)僉事(六/頃)
至二十一年定江南行省及諸司職田比腹裏減半如
上路達嚕噶齊及總管十六頃皆八頃餘各官悉依此
制増運司官運使(八/頃)同知(四/頃)運副及運判(三/頃)經歴及知
事提控案牘(二/頃)鹽司官鹽使及鹽副(二/頃)鹽判(一/頃)各場正
同管勾(一/頃)
明初諸王公主勲戚及内監寺觀皆有賜乞莊田百官
皆有職田皆謂官田英宗正統元年令蘇松浙江等處
官田凖民田起科
　
　
　
　
　
　
　
　
　
　
　
　
欽定續通典卷三十九
欽定四庫全書
欽定續通典卷四十
　職官
　　秩品一(唐/)
　　(臣/)等謹按新舊唐書所載唐代職官品秩與杜佑
　　通典互異者甚多或開成以後有所更定故歟今
　　悉依新唐書增入其與舊唐書舛異而杜典所未
　　備者别為詮註以資考核且以補杜氏之闕云
唐官品
　　正一品
　太師　太傅　太保　太尉(杜典未載按唐制以太/尉為三公太宗貞觀二)
　(十三年六月癸未以長孫無忌為太尉高宗宏道元/年十二月庚午以韓王元嘉為太尉以後如宋王成)
　(器朔方節度使郭子儀及李懐光李晟皆拜太尉蓋/優禮勲臣之崇秩也而杜典遺之或因有其官而不)
　(常置/故歟)　司徒　司空　王爵
　　從一品
　太子太師　太子太傅　太子太保　開府儀同三
　司(文散散按杜典載開府儀同三司於東宫三師之/前考  階之官雖朝參禄奉而無職事間或為勲)
　(戚宰輔之加銜非國家有職掌大/臣可比今俱改列於正官之後)　驃騎大將軍(武/散)
　　嗣王　郡王爵　國公爵
　　正二品
　尚書令(杜典及舊唐書皆未載唐代拜是官者唯武/德三年太宗曽為之代宗廣德二年十二月)
　(乙丑拜郭子儀為尚書令/辛未以子儀固讓即罷之)　侍中(杜典及舊唐書/皆作正三品)
　中書令(杜典及舊唐書/皆作正三品)　左右龍武軍　左右神策
　軍等大將軍(杜典未載舊唐書/載在正三品内)　特進(文/散)　輔國大
　將軍(武/散)　開國郡公爵　上柱國勲
　　從二品
　尚書左右僕射　太子少師　太子少𫝊　太子少
　保　西都東都北都牧　大都督　大都䕶　左右
　衛　左右驍衛　左右武衛　左右威衛　左右領
　軍衛　左右金吾衛　左右監門衛各上將軍(左右/衛以)
　(下杜典及舊/唐書未載)　光祿大夫(文/散)　鎮軍大將軍(武/散)　開
　國縣公爵　柱國勲
　　正三品
　吏部户部禮部兵部刑部工部尚書　門下侍郎(杜/典)
　(及舊唐書皆/作正四品)　中書侍郎(杜典及舊唐書/皆作正四品)　御史大
　夫(杜典及舊唐書/皆作從三品)　太常卿　左右衛　左右驍衛
　　左右武衛　左右威衛　左右領軍衛　左右金
　吾衛　左右監門衛　左右千牛衛各大將軍　左
　右羽林軍大將軍　左右龍武軍　左右神武軍
　左右神䇿軍各統軍(龍武軍以下杜典/及舊唐書皆未載)　太子詹事
　　太子賔客　中都督　上都䕶　金紫光禄大夫
　(文/散)　冠軍大將軍(武/散)　懐化大將軍　懐化將軍(杜/典)
　(及舊唐/書未載)　上䕶軍勲
　　從三品
　秘書監　光禄　衛尉　宗正　太僕　大理　鴻
　臚　司農　太府卿　左右散騎常侍　國子祭酒
　　殿中監　少府監　將作大匠　諸衛羽林千牛
　將軍　左右龍武神武神䇿各軍將軍(杜典及舊唐/書皆未載)
　　下都督　上州刺史　大都督府長史　大都䕶
　府副都䕶　親王𫝊　銀青光禄大夫(文/散)　開國侯
　爵　雲麾將軍(武/散)　歸徳大將軍　歸德將軍　䕶
　軍勲
　　正四品
　尚書左丞　尚書吏部侍郎　太常少卿　太子左
　庶子　太子少詹事　太子左右衛　左右司禦
　左右清道　左右監門率府率府率　中州刺史
　軍器監　上都䕶府副都䕶　上府折衝都尉　正
　議大夫(文/散)　開國伯爵　忠武將軍(武/散)　上輕車都
　尉勲
　　　以前上階
　尚書右丞　尚書諸司侍郎　御史中丞(杜典及舊/唐書皆作)
　(正五/品)　諫議大夫(杜典及舊唐書/皆作正五品)　太子右庶子
　太子左右諭德　左右千牛衛　左右監門衛中郎
　將　親衛勲衛翊衛羽林中郎將　下州刺史　通
　議大夫(文/散)　壯武將軍(武/散)　懐化中郎將(杜典及舊/唐書未載)
　　從四品
　秘書少監　八寺少卿　殿中少監　太子家令
　太子親勲翊衛中郎將　太子左右衛司禦清道内
　率　監門副率　太子率更令　太子僕内侍　上
　都䕶府親王府長史　太中大夫(文/散)　宣威將軍(武/散)
　　輕車都尉勲
　　　以前上階
　國子司業　少府少監　將作少匠　京兆河南太
　原府少尹　上州别駕　大都督大都䕶府親王府
　司馬　中府折衝都尉　中大夫(文/散)　明威將軍(武/散)
　　歸德中郎將(杜典及舊/唐書未載)
　　正五品
　國子博士　給事中　中書舎人　太子中允　太
　子左右贊善大夫　都水使者　萬年長安河南洛
　陽太原晉陽奉先縣令　親勲翊衛羽林郎將　中
　都督上都䕶府長史　親王府􁦽議叅軍　親王府
　典軍　中散大夫(文/散)　定逺將軍(武/散)　開國子爵
　上騎都尉勲
　　　以前上階
　太子中舎人　尚食尚藥奉御　太子親勲翊衛郎
　將　中都督上都䕶府司馬　中州别駕　下府折
　衝都尉　朝議大夫(文/散)　寧逺將軍(武/散)　懐化郎將
　(杜典及舊/唐書未載)
　　從五品
　尚書左右諸司郎中　秘書丞　著作郎　太子洗
　馬　殿中丞　尚衣尚舎尚乘尚輦奉御　獻陵昭
　陵乾陵恭陵定陵橋陵等令　親王府副典軍　下
　都督府上州長史　下州别駕　朝請大夫(文/散)　遊
　騎將軍(武/散)　開國男爵　騎都尉勲
　　　以前上階
　大理正　太常丞　太史丞　太子内坊局令(杜典/及舊)
　(唐書皆作典内元宗開元/二十七年改典内曰令)　上牧監　下都督府上
　州司馬　駙馬都尉　奉車都尉　親王友　宫苑
　總監　上府果毅都尉　朝散大夫(文/散)　遊撃將軍
　(武/散)　歸德郎將(杜典及舊/唐書未載)
　　正六品
　太學博士　太子詹事丞　太子司議郎　太子舎
　人　中州長史　親勲翊衛校衛　太子典膳藥藏
　郎　京兆河南太原府諸縣令　鎮軍兵滿二萬人
　以上司馬　親王府椽屬　武庫中尚署令　諸衛
　左右司階　中府果毅都尉　朝議郎(文/散)　昭武校
　尉(武/散)　驍騎校勲
　　　以前上階
　千牛偹身　備身左右　太子文學　下州長史
　中州司馬　中牧監　上牧副監　上鎮將　承議
　郎(文/散)　昭武副尉(武/散)　懐化司階(杜典及舊/唐書未載)
　　從六品
　起居郎　起居舎人　尚書諸司員外郎　八寺丞
　　大理司直　國子助教　城門郎　符寳郎　通
　事舎人　秘書郎　著作佐郎　侍御醫　諸衛羽
　林長史　兩京市署令　下州司馬　左右監門校
　尉　親勲翊衛旅帥　親王府文學　親王府主簿
　　記室錄事參軍　諸州上縣令　諸帥府左右司
　階　鎮軍兵不滿二萬人司馬　奉議郎(文/散)　振武
　校尉(武散杜典作旅威校/尉舊唐書亦作振威)　飛騎尉勲
　　　以前上階
　侍御史　少府將作　國子監丞　太公廟令　太
　子内直典設宫門郎　司農寺諸園苑監　王府校
　尉　下牧監　宫苑總監副監　牙市監　中牧副
　監　下府果毅都尉　通直郎(文/散)　振威副尉(武散/杜典)
　(作旅威舊唐/書亦作振威)　歸徳司階(杜典及舊/唐書未載)
　　正七品
　四門博士　詹事司直　左右千牛衛長史　尚食
　尚藥直長　太子左右衛司禦清道率府長史　軍
　器監丞　太子千牛　諸州中縣令　親勲翊衛隊
　正　京兆河南太原府司錄參軍　大都督大都䕶
　府錄事參軍　中鎮將　親王府諸曹參軍　親衛
　　朝請郎(文/散)　致果校尉(武/散)　雲騎尉勲
　　　以前上階
　尚衣尚舎尚乘尚輦直長　太子通事舎人　親勲
　翊衛副隊正(杜典作正/七品上階)　京兆河南太原府大都督
　大都䕶諸曹府參軍　中都督上都䕶府錄事參軍
　　諸倉諸冶司竹溫湯監　諸衛左右中候　上府
　别將長史　上鎮副　下鎮將　下牧副監　宣徳
　郎(文/散)　致果副尉(武/散)　懐化司候(杜典及舊/唐書未載)
　　從七品
　殿中侍御史　左右補闕　太常博士　太學助教
　　門下省録事　尚書都事　中書省主書　九寺
　主簿　太子詹事主簿　左右監門直長　太子左
　右内率監門率府長史　太子侍醫　太子三寺丞
　　都水監丞　諸州中下縣令　親王府東西閤祭
　酒　京縣丞　下都督府上州錄事參軍　中都督
　上都䕶府諸曹參軍　中府别將長史　中鎮副
　勲衛　太子親衛　朝散郎(文/散)　翊麾校尉(武/散)　武
　騎尉勲
　　　以前上階
　太史局丞　御史臺　少府將作　國子主簿　上
　署令(郊射/乘黄)　(太樂/典廐)　(鼔吹/典客)　(太醫/上林)　(太官/太倉)　(左藏/平凖)
　(常平/右尚)　(左尚/典牧)　諸州下縣令　太廟諸陵署丞　司
　農寺諸園苑副監　太子左右監門直長　宫苑總
　監丞　下都督府諸曹參軍　太子内坊丞　親王
　國令　公主家令　上州諸府參軍　親王府旅帥
　　下府别將長史　下鎮副　諸屯監　諸率府左
　右中候　鎮軍兵滿二萬人以上諸曹判司　諸折
　衝府校尉　宣議郎(文/散)　翊麾副尉(武/散)　歸德中候
　(杜典及舊/唐書未載)
　　正八品
　協律郎　諸衛羽林錄事參軍　中署令(鈎盾織右/藏    染)
　(冶掌/)　中州錄事參軍　翊衛　太子勲衛　太醫
　署醫博士　太子典膳藥藏丞　軍器監主簿　武
　庫署丞　兩京市署丞　上牧監丞　親王府執仗
　執乘親事　鎮軍兵不滿二萬人以上諸曹判司
　給事郎(文/散)　宣節校尉(武/散)
　　　以前上階
　監察御史(杜典及舊唐書皆/作正八品上階)　下署令(大卜/珍饈)　(廪犧/良醖)
　(官掌醢校守官校武器校車府官司儀渠崇元坊䆃/    左    中    右    甄    河    弩)
　(甲坊/)　備身　諸衛羽林諸曹參軍　中州諸司參
　軍　親王府京兆河南太原府大都督大都䕶府參
　軍　尚藥藏局司醫　京兆河南太原諸縣丞　太
　子内直宫門局丞　太公廟丞　諸宫農圃監　牙
　市監丞　司竹副監　司農寺諸園苑監丞　靈䑓
　郎　上戌主　諸衛左右司戈　徴事郎(文/散)　宣節
　副尉(武/散)　懐化司戈(杜典及舊/唐書未載)
　　從八品
　左右拾遺　太醫署針博士　四門助教　左右千
　牛衛錄事參軍　下州録事參軍　諸州上縣丞
　中牧監丞　京縣主簿　太子左右衛司禦清道内
　率府録事參軍　中都督上都䕶府參軍　太子翊
　衛　親王府行參軍　京兆河南太原府大都督府
　博士　諸倉諸冶司竹溫湯監丞　保章正　諸折
　衝府旅帥　承奉郎(文/散)　禦侮校尉(武/散)
　　　以前上階
　大理評事　律學博士　太醫署丞　太子左右春
　坊録事　左右千牛衛諸曹參軍　太子備身　下
　州諸司參軍　太子諸署令　都水監主簿　中書
　門下尚書都省兵部吏部考功禮部主事　上署丞
　　上都督府上州參軍　中都督下都督府上州博
　士　諸州中縣丞　親王府典籖　京縣尉　親王
　國大農　公主家丞　親王府隊正　諸屯監丞
　上闗令　上府兵曹　上鎮倉曹兵曹參軍　挈壺
　正　中戌主　上戌副　諸率府左右司戈　承務
　郎(文/散)　禦侮副尉(武/散)　歸徳司戈(杜典及舊/唐書未載)
　　正九品
　校書郎　太祝　太子左右内率監門率府録事參
　軍　太子内坊典直　中署丞　典客署掌客　親
　勲翊衛府羽林兵曹參軍　嶽凟令　諸津令　下
　牧監丞　諸州中下縣丞　中州博士　京兆河南
　太原府諸縣主簿　武庫署監事　儒林郎(文/散)　仁
　勇校尉(武/散)
　　　以前上階
　正字　太子校書　尚食局食醫　尚藥局醫佐
　尚輦局掌輦　尚乘局奉乘　司庫　司廪　太史
　局司辰　典廐署主乘　太子左右内率監門府率
　府諸曹參軍　太子三寺主簿　詹事府録事　太
　子親勲翊衞府兵曹參軍　諸州下縣丞　諸州上
　縣主簿　中州參軍　下州博士　京兆河南太原
　府諸縣尉　上牧監主簿　諸宫農圃監丞　中闗
　令　中府兵曹　親王國尉　上闗丞　諸衞左右
　執㦸　中鎮兵曹參軍　下戌主　諸折衝隊正
　登仕郎(文/散)　仁勇副尉(武/散)　懷化執㦸長上(杜典及/舊唐書)
　(未/載)
　　從九品
　尚書御史臺秘書省殿中省主事　奉禮郎　律學
　助教　太子正字　𢎞文館校書　太史局司厯
　太醫署醫助教　京兆河南太原府九寺少府將作
　監録事　都督都䕶府上州録事市令　宫苑總監
　主簿　諸州中下縣主簿　中牧監主簿　諸州上
　縣中縣尉　下府兵曹監漕　文林郎(文/散)　陪戎校
　尉(武/散)
　　　以前上階
　國子監親王府録事　太子左右春坊主事　崇文
　館校書　書學博士　算學博士　門下典儀　太
　醫署按摩呪禁博士　太卜署博士　太醫署醫正
　　大醫署針助教　大卜署卜正　太史局監候
　親王國丞　太子典倉署園丞　太子廐牧署典丞
　　太子諸署丞　諸監作諸監計事官　太官署監
　膳　大樂鼔吹署樂正　親王府隊副　大理寺獄
　丞　下州參軍　中州下州醫博士　諸州中下縣
　尉　京縣録事　下牧監主簿　下闗令　中闗丞
　　諸衛羽林長上　公主邑寺録事　諸津丞　下
　鎮兵曹參軍　諸折衝府隊副　諸率府左右執㦸
　　將仕郎(文/散)　陪戎副尉(武/散)　歸徳執㦸長上(杜典/及舊)
　(唐書/未載)
　　右内外文武官員數及視流内流外品已詳載杜
　　典(按唐太宗省内外官定制七百三十員曰吾以/此待天下賢才足矣然是時已有員外置其後)
　　(又有特置同正員至於檢校兼守判知之類皆非/本制又有置使之名或因事而置事已而罷或遂)
　　(置而不廢其名類繁多史已莫能徧載中世以後/盜起兵興又有軍功之官統計内外官萬二千五)
　　(百七十六人官旣冗而職益不振甚至藩鎮得自/辟僚屬府罷則又廢之由其時不能慎守祖制而)
　　(狥一切苟且之政也又考翰林之名起於唐代開/元以前名曰翰林供奉以後改為學士别置學士)
　　(院専掌内命憲宗時又特置學士承㫖而通典未/載其官史亦未序其品秩或以他官兼攝且無所)
　　(𨽻屬載籍莫考/故不入卷中)
　　(臣/)等謹按内侍官秩明代旣恭奉
諭㫖刪汰兹自唐以下槩不具録以符體例其厯代職
　　守參用宦䜿者則不當以人廢官如金之宣徽院
　　所𨽻尚食等局元之儀鸞局長信寺中尚章珮等
　　監仍按品分載以存一代之官制若宋之通侍正
　　侍中侍中亮中衛拱衛諸大夫之稱徽宗增置為
　　武臣横班散階而又以易内侍内客省等使之號
　　殊為紊亂今悉按史志載入武階注明横班以誌
　　區别云
欽定續通典卷四十
欽定四庫全書
欽定續通典卷四十一
　職官
　　秩品二(宋/)
宋官品
　　正一品
　太師　太𫝊　太保　左右丞相　少師　少𫝊
　少保　王爵
　　從一品
　諸樞宻使　太子太師　太子太𫝊　太子太保
　開府儀同三司(文/散)　特進　驃騎大將軍(武/散)　嗣王
　　郡王　國公爵
　　正二品
　　(臣/)等謹按宋置三省長官為宰相之任如門下有
　　侍中有侍郎中書省有令侍郎尚書省有令有左
　　右僕射熈寕以前皆有拜是職者而史不載其品
　　秩蓋以紹興以後設左右丞相及參知政事三省
　　長官之稱皆省罷故也
　知樞宻院事　同知樞宻院事　參知政事　太尉
　　金紫光禄大夫(文/散)　輔國大將軍(武/散)　鎮國大將
　軍　開國郡公爵　上柱國勲
　　從二品
　簽書樞宻院事　觀文殿大學士　太子少師　太
　子少𫝊　太子少保　御史大夫　吏部户部禮部
　兵部刑部工部尚書　左右金吾衛　左右衛各上
　將軍　冀兖青徐掦荆豫梁雍九州牧　殿前都指
　揮使　節度使　銀青光禄大夫(文/散)　開國縣公爵
　　柱國勲
　　正三品
　觀文殿學士　資政保和殿大學士　翰林學士
　承㫖　翰林學士　資政保和端明殿學士　龍圖
　天章寳文顯謨徽猷敷文閣學士　樞宻直學士
　左右散騎常侍　權六曹尚書　宣奉大夫(文/散)　正
　奉大夫　冠軍大將軍(武/散)　懐化大將軍　上䕶軍
　勲
　　從三品
　龍圖天章寳文顯謨徽猷敷文閣直閣事　御史中
　丞　開封尹　尚書列曹侍郎　諸衛上將軍　太
　子賔客　詹事　正議大夫(文/散)　通奉大夫　雲麾
　將軍(武/散)　歸徳將軍　開國侯爵　䕶軍勲
　　正四品
　給事中　中書舎人　太常卿　宗正卿　秘書監
　　諸衛大將軍　殿前副都指揮使　承宣使　通
　議大夫(文/散)　忠武將軍(武/散)　壯武將軍　開國伯爵
　　上輕車都尉勲
　　從四品
　保和殿龍圖天章寳文顯謨徽猷敷文閣待制　左
　右諫議大夫　權六曹侍郎　七寺卿　國子祭酒
　　少府將作監　諸衛將軍　大中大夫(文/散)　宣威
　將軍(武/散)　明威將軍　輕車都尉勲
　　正五品
　馬歩軍都指揮使　副都指揮使　觀察使　諸中
　大夫(文/散)　通侍正侍宣正履正協忠中侍大夫(横班/散階)
　　定逺將軍　寧逺將軍　開國子爵　上騎都尉
　勲
　　從五品
　太常宗正少卿　秘書少監　太子左右庶子　樞
　宻都承㫖　殿前馬歩軍都虞候　防禦使　捧日
　天武龍神衛四廂都指揮使　團練使　諸州刺史
　　駙馬都尉　中奉大夫(文/散)　中散大夫　中亮中
　衛翊衛親衛大夫(横班/散階)　遊騎將軍(武/散)　遊擊將軍
　　開國男爵　騎都尉勲
　　正六品
　集英殿修撰　七寺少卿　中書門下省檢正諸房
　公事　尚書左右司郎中　國子司業　軍器監
　都水使者　太子少詹事左右諭徳　樞宻承㫖
　副承㫖　朝議大夫(文/散)　奉直大夫　拱衛左武右
　武大夫(横班/散階)　昭武校尉(武/散)　昭武副尉　驍騎尉
　勲
　　從六品
　起居郎　起居舎人　侍御史　尚書省左右司員
　外郎　樞宻院檢詳諸房文字　右文殿秘閣修撰
　　開封少尹　尚書諸司郎中　開封府判官　推
　官　少府將作軍器少監　靈䑓令　朝請大夫(文/散)
　　朝散大夫　朝奉大夫　和安成和成安大夫(醫/官)
　(散/階)　振威校尉(武/散)　振威副尉　飛騎尉勲
　　正七品
　殿中侍御史　左右司諫　尚書諸司員外郎　侍
　講　直龍圖天章寳文閣　開封府司録參軍事
　太子侍讀　侍講　兩赤縣令　翰林良醫　朝請
　郎(文/散)　朝散郎　朝奉郎　武功大夫(横班/散階)　武徳
　大夫　武顯大夫　武節大夫　武畧大夫　武經
　大夫　武義大夫　武翼大夫　成全大夫(醫官/散階)
　平和大夫　保安大夫　致果校尉(武/散)　致果副尉
　　雲騎尉勲
　　從七品
　左右正言　符寳郎　監察御史　直顯謨徽猷敷
　文閣　太常宗正秘書丞　大理正　著作郎　崇
　政殿說書　翰林醫官　閤門宣贊舎人　太子中
　舎人　舍人　諸率府率　親王府翊善　贊讀
　直講　判太醫局令　翰林醫効醫痊　諸承議郎
　(文/散)　正侍郎(横班/散階)　宣正郎　履正郎　協忠郎
　中侍郎　中亮郎　中衛郎　翊衛郎　拱衛郎
　左武郎　右武郎　武功郎　武徳郎　武顯郎
　武節郎　武畧郎　武經郎　武義郎　武翼郎
　和安郎(醫官/散階)　成和郎　成安郎　成全郎　平和
　郎　保安郎　翊麾校尉(武/散)　翊麾副尉　武騎尉
　勲
　　正八品
　七寺丞　秘書郎　太常博士　樞宻院計議官
　編修官　敕令所刪定官　直秘閣　著作佐郎
　國子監丞　諸王宫大小學教授　國子博士　大
　理司直　評事　開封府諸曹參軍事　軍廵使判
　官　京府判官　京畿縣令　兩赤縣丞　三京赤
　縣畿縣令　太史局五官正　中書門下省録事
　尚書省都事　諸奉議郎(文/散)　通直郎　訓武郎(横/班)
　(散/階)　修武郎　宣節校尉(武/散)　宣節副尉
　　從八品
　御史臺檢法官　主簿　少府將作軍器都水監丞
　　寺監主簿　秘書省校書郎　正字　太常寺奉
　禮郎　太祝　武學律學博士　主管太醫局　閤
　門祗候　樞宻院逐房副承㫖　東西頭供奉官
　太子諸率府副率　親王府記室　節度觀察防禦
　團練軍事監判官　節度掌書記　觀察支使京府
　節度觀察防禦團練軍事推官　諸州簽判　節鎮
　上中下州録事參軍　京府諸曹參軍事　軍廵判
　官　京畿縣丞　三京赤縣畿縣丞　諸州上中下
　縣令丞　兩赤縣主簿尉　諸府諸曹節鎮上州諸
　司參軍事　節度副使行軍司馬　防禦團練副
　使　太史局丞直長　靈䑓郎　保章正　翰林醫
　愈醫証醫診醫候　三省樞宻院主事　守闕主事
　　令史書令史　諸宣教郎(文/散)　宣義郎　承直郎
　　儒林郎　文林郎　從政郎　從事郎　修職郎
　　從義郎(横班/散階)　秉義郎　禦武校尉(武/散)　禦武副
　尉
　　正九品
　郊社籍田太官令　國子太學正録　武學諭　律
　學正　太醫局丞　挈壺正　京畿縣主簿尉　三
　京赤縣主簿尉　諸州别駕長史　司馬　樞宻院
　守闕書令史　諸承事郎(文/散)　承奉郎　忠訓郎(横/班)
　(散/階)　忠翊郎　成忠郎　保義郎　仁勇校尉(武/散)
　仁勇副尉
　　從九品
　下州諸司參軍　諸州上中下縣主簿尉　城砦馬
　監主簿　諸州司士　文學　助教　翰林醫學
　諸承務郎(文/散)　承節郎(横班/散階)　承信郎　廸功郎
　陪戎校尉(武/散)　陪戎副尉
　　右内外官統計二萬四千員(按元豐寄禄格以階/易官雜取唐及宋初)
　　(舊制自開府儀同三司至將仕郎定為二十四階/徽宗崇寧初因刑部尚書鄧洵武請又換選人七)
　　(階大觀初又増宣奉正奉中奉奉直等階政和末/又改從政修職廸功而寄禄之格始備自開府至)
　　(廸功凡三十七階又武選自客省使至閤門副使/為横班自皇城至供備庫使為諸司正使副為諸)
　　(司副使自内殿承制至三班借職為使臣元豐未/及更正政和二年乃詔易以新名正使為大夫副)
　　(使為郎横班十二階使副亦然六年又増置宣正/履正協忠翊衛親衛大夫郎凡十階通為横班自)
　　(太尉至下班祇應凡五十二階又改醫官十四階/唯爵則終宋之世無所改革又宋初三省六曹二)
　　(十四司類皆以他官主判雖有正官非别敕不治/本司事元豐定制之後始以本官行本職事然極)
　　(重資格故有試有權至政和大觀時日漸紛更員/既冗濫名且繁雜甚至走馬承受外擁使華黄冠)
　　(道流亦濫朝品建炎之初參酌潤色然時值艱虞/政尚權宜如御營置使國用置使修政置提舉軍)
　　(馬置都督同都督宣諭使宣撫使總領使經畧安/撫使招討使招撫使撫諭使鎮撫使或以宰臣兼)
　　(之或以樞要充攝因事設官/廢置不一故秩品無考云)
　
　
　
　
　
　
　
　
　
　
欽定續通典卷四十一
欽定四庫全書
欽定續通典巻四十二
　職官
　　秩品三(遼/)　(金/)
遼官品
　　(臣/)等謹案遼太祖神册六年詔正班爵太宗兼制
　　中國官分南北以國制治契丹以漢制治漢人其
　　時採用唐制三省六部臺院寺監之官稍稍増置
　　别之曰南面朝官今考遼史及契丹國志諸書皆
　　未載其品秩員數或修遼史時已無可考故祗載
　　某人曽為某官以實之兹不録
金官品
　　正一品
　太師　太𫝊　太保　太尉　司徒　司空　尚書
　令　郡王爵　國公爵
　　從一品
　尚書省左右丞相　尚書省平章政事　都元帥
　樞宻使　大宗正府判大宗正事(泰和六年避睿宗/諱改大宗正府為)
　(大睦親府改判大宗/正事為判大睦親事)　宣撫司使　開府儀同三司
　(文/散)　儀同三司　特進　崇進　郡王爵　國公爵
　　正二品
　尚書左右丞　左右副元帥　司農司大司農　太
　子太師　太子太𫝊　太子太保　金紫光禄大夫
　(文/散)　銀青榮禄大夫　郡公爵　上柱國勲
　　從二品
　尚書省參知政事　翰林學士承㫖　御史大夫
　樞宻副使　同判大宗正事(泰和六年改為/同判大睦親事)　三司
　使　光禄大夫(文/散)　榮禄大夫　郡公爵　柱國勲
　　正三品
　吏部戸部禮部兵部刑部工部尚書　元帥府左右
　監軍　簽書樞宻院事　同簽大宗正事(泰和六年/改為同簽)
　(大睦/親事)　宣撫司副使　勸農司使　三司副使　翰
　林學士　殿前都㸃檢　宣徽院左右宣徽使　大
　興府尹　諸京留守司留守　監察採訪使(上京東/京等路)
　(設按察司并安/撫司使職掌同)　諸總管府都總管　諸府尹　都
　轉運司使　統軍司使　招討司使　太子少師
　太子少傅　太子少保　資徳大夫(文/散)　資政大夫
　　資善大夫　龍虎衛上將軍(武/散)　金吾衛上將軍
　　驃騎衛上將軍　郡侯爵　上䕶軍勲
　　從三品
　元帥府左右都監　御史中丞　翰林侍讀學士
　翰林侍講學士　審官院知院　太常寺卿　殿前
　左右副都㸃檢　秘書監　武衛軍都指揮使司都
　指揮使　衛尉司中衛尉　太子詹事　太后兩宫
　衛尉　諸節鎮節度使　諸部族節度使　正奉大
　夫(文/散)　通奉大夫　中奉大夫　奉國上將軍(武/散)
　輔國上將軍　鎮國上將軍　郡侯爵　䕶軍勲
　　正四品
　吏部戸部禮部兵部刑部工部侍郎　同簽樞宻院
　事　司農卿　簽三司事　同知宣徽院事　國子
　監祭酒　太府監　少府監　都水監　左右諫議
　大夫　大理寺卿　親王府傅　駙馬都尉　同知
　留守司事　按察司副使　諸府同知　統軍司副
　統軍　提控諸烏爾古　正議大夫(文/散)　通議大夫
　　嘉議大夫　昭武大將軍(武/散)　昭毅大將軍　昭
　勇大將軍　郡伯爵(舊曰縣伯承/安二年改)　上輕車都尉勲
　　從四品
　大宗正府丞　翰林直學士　同知審官院事　拱
　衛司都指揮使　知集賢院　諫院左右司諫　武
　衛軍都指揮使司副都指揮使　副都　衛尉司副
　尉　少詹事　親王府府尉　太后兩宫副衛尉
　大興府同知　副留守　同知都總管　諸防禦州
　防禦使　都轉運使同知　招討司副使　諸明安
　　諸烏爾古使　大中大夫(文/散)　中大夫　少中大
　夫　安逺大將軍(武/散)　定逺大將軍　懐逺大將軍
　　郡伯爵　輕車都尉勲
　　正五品
　尚書省左右司郎中　勸農副使　司農少卿　同
　簽三司事　翰林待制　太常寺少卿　諸陵署提
　㸃山陵　司天臺提㸃　宫籍監提㸃　器物局提㸃　尚
　廐局提㸃　鷹坊提㸃　同簽宣徽院事　客省使　引進
　使　東西上閤門使　四方館使　尚衣局提㸃
　儀鸞局提㸃　尚食局提㸃　尚藥局提㸃　太醫
　院提㸃　教坊提㸃　秘書少監　國子監司業
　太子左右諭徳　簽按察使事　諸總管府副都總
　管　諸同知節度使　諸州刺史　都轉運使副使
　　諸鹽使司使　漕運司提舉　諸總管府節鎮兵
　馬司都指揮使　大興府少尹　諸府少尹　提舉
　譏察使　中議大夫(文/散)　中憲大夫　中順大夫　廣
　威將軍(武/散)　宣威將軍　明威將軍　縣子爵　上
　騎都尉勲
　　從五品
　吏部户部禮部兵部刑部工部郎中　樞宻院經厯
　　侍御史　左右宿直將軍　宫籍監　器物局使
　　尚廐局使　尚輦局使　鷹坊使　武器署提㸃
　　拱衛司副都指揮使　尚衣局使　儀鸞局使
　尚食局使　尚藥局使　太醫院使　教坊使　内
　藏庫使　司天臺監　太府監少監　少府監少監
　　軍器監　大理寺少卿　都水少監兼漕事　𢎞
　文院知院　知登聞鼓院　知登聞檢院　同知集
　賢院　衛尉司左右常侍　修内司使　祗應司提
　㸃　上林署提㸃　提舉南京𣙜貨司提舉　提舉
　倉場司使　太子左右衛率府　親王府長史　觀
　察使副使　大興府總管判官　府判　留守判官
　　都總管判官　諸節鎮節度副使　諸部族節度
　副使　南京提控規運柴炭使　提舉譏察副使
　提舉秦藍兩闗提舉　㳂淮譏察使　統軍司判官
　　諸穆昆　諸糺詳衮　朝請大夫(文/散)　朝散大夫
　　朝列大夫　信武將軍(武/散)　顯武將軍　宣武將
　軍　縣男爵　騎都尉勲
　　正六品
　尚書省員外郎　司農丞　太常寺丞　拱衛司鈐
　轄　閤門副使　秘書監丞　都水監少監　大理
　寺正　同知登聞鼓院事　同知登聞檢院　武衛
　軍都指揮使司鈐轄　太子左右監門　僕正　左
　右賛善　同知防禦使事　諸京警廵院使　鹽使
　司副使　漕運司同提舉　諸總管府節鎮兵馬副
　都指揮使　南京提控規運柴炭副使　提舉秦藍
　兩闗同提舉　提舉三門集津南北岸　奉政大夫
　(文/散)　奉議大夫　武節將軍(武/散)　武徳將軍　驍騎
　尉勲
　　從六品
　吏部戸部禮部兵部刑部工部員外郎　治書侍御
　史　三司判官　翰林修撰　太廟署令　郊社署
　令　武成王廟署令　諸陵署令　大樂署令　宫
　籍監副監　殿前都㸃檢判官　器物局副使　尚
　廐局副使　尚輦局副使　鷹坊副使　武庫署令
　　武器署令　宣徽判官　客省副使　引進副使
　　閤門簽事　尚衣局副使　儀鸞局副使　尚食
　局副使　尚藥局副使　太醫院副使　教坊副使
　　内藏庫副使　宫苑司令　尚醖署令　典客署
　令　侍儀司令　著作郎　司天臺少監　國子監
　丞　太府監丞　左右藏庫使　太倉使　典給署
　令　少府監丞　尚方署令　圖畫署令　文繡署令
　裁造署令　織染署令　文思署令　軍器監少監　利器
　署令　大理寺丞　同知𢎞文院事　𣙜貨務使
　平準務使　惠民司令　四方館副使　法物庫使
　　萬寧宫提舉司提舉　修内司副使　都城所提
　舉　祗應司令　甄官署令　上林署令　京東西
　南三路檢察司使　提舉南京𣙜貨司同提舉　提
　舉倉場司副使　太子掌寳　典儀　親王府司馬
　　提舉衛紹王家屬提舉　大興府推官　留守推
　官　上京提舉皇城司提舉　按察使判官　總管
　判官　諸府府判　赤縣(大興/宛平)令　都轉運使判官
　　支度判官　鹽鐡判官　中都都麴司使　諸總
　管節鎮兵馬指揮使　諸府州兵馬鈐轄　招討司
　判官　烏爾古副使　奉直大夫(文/散)　奉訓大夫
　武義將軍(武/散)　武略將軍　飛騎尉勲
　　正七品
　尚書省都事　都元帥府經厯都事　知事　樞宻
　院都事　司農司知事　諸宗室將軍　殿中侍御
　史　監察御史　三司㕘議規措審計官　太常寺
　博士　左右振肅　承奉班都知　押班　侍儀司
　直長　秘書郎　著作佐郎　國子監博士　太學
　博士　都水監丞　左右補闕　左右拾遺　大理
　寺司直　慶寧宫提舉司提舉　京東西南三路檢
　察使副使　太子副僕　侍正　内直郎　南京提
　舉京城所提舉　諸總管府推官　諸府推官　諸
　節鎮節度判官　觀察判官　諸州同知　次赤縣
　劇縣令　鹽使司判官　中都都麴使司副使　規
　措京兆府耀州三白渠公事規措官　諸總管府節
　鎮兵馬都指揮使軍使　諸府鎮都軍司都指揮使
　　諸都巡檢使　潼闗使兼譏察官　諸邊將正將
　　承徳郎(文/散)　承直郎　承信校尉(武/散)　昭信校尉
　　雲騎尉勲
　　從七品
　尚書省祗候郎君管勾官　吏部戸部禮部兵部刑
　部工部主事　戸工二部覆實司管勾　兵部承發
　司管勾　御史臺典事　三司知事　翰林應奉文
　字　大宗正府知事　郊社署丞　武城王廟署丞
　　諸陵署丞　大樂署丞　殿前都㸃檢知事　宫
　籍監丞　武庫署丞　武器署丞　閤門通事舍人
　　承奉班通事舍人　宫苑司丞　尚醖署丞　典
　客署丞　秘書監校書郎　左右藏庫副使　太倉
　副使　典給署丞　尚方署丞　圖畫署丞　裁造
　署丞　文繡署丞　織染署丞　文思署丞　軍器
　監丞　利器署丞　武衛軍都指揮使司都鈐轄
　𣙜貨務副使　平準務副使　法物庫副使　萬寧
　宫提舉司同提舉　祗應司丞　甄官署丞　上林
　署丞　太子贊儀　親王府文學　提舉衛紹王家
　屬同提舉　上京提舉皇城司同提舉　南京京城
　所同提舉　京城十四門尉　都巡河官　諸京警
　巡院使副　諸縣令　諸知鎮　知城　知堡　知
　寨　中都廣備庫使　永豐庫鍍鐡院使　京兆府
　司竹監管勾　居庸等闗闗使　譏察使　統軍司
　知事　招討司勘事官　諸圖哩　承務郎(文/散)　儒林
　郎　忠武校尉(武/散)　忠顯校尉　武騎尉勲
　　正八品
　尚書省架閣庫管勾　吏部戸部禮部兵部刑部工
　部管勾　左右三部檢法司司正　樞宻院管勾
　三司勾當官　管勾　國史院編修官　大樂署直
　長　宫籍監直長　器物局直長　鷹坊直長武庫
　署直長　武器署直長　頓舎官　尚衣局直長
　儀鸞局直長　尚食局直長　尚藥局直長　宫苑
　司直長　尚醖署直長　筆硯局直長　書畫局直
　長　國子學助教　教授　太學助教　典給署直
　長　尚方署直長　圖畫署直長　裁造署直長
　文繡署直長　織染署直長　文思署直長　軍器
　監直長　利器署直長　惠民司直長　法物庫直
　長　都水監掾　大理寺評事　𢎞文院校理　集
　賢院司議官　慶寧宫提舉司同提舉　修内司直
　長　部役官　受給官　都城所左右廂官　受給
　官　祇應司直長　甄官署直長　上林署直長
　交鈔庫使　南京豐衍東西庫使　監支納　太子
　侍丞　典食令　侍藥　掌飲令　家令　司經
　親王府記室參軍　大興府知事　留守司司獄
　南京提舉京城所管勾　皇城使　管勾北太一宫
　同樂園　按察使知事　諸節鎮司獄諸州判官
　諸府節鎮録事司録事　赤縣丞尉　市令司令
　軍器庫使　中都都麴使司都監　中都都商税務
　司使　中都流泉務使　南京交鈔庫使　諸綾錦
　院使　諸倉使　南京諸倉監支納官草場監支納
　官　諸州副都巡檢　大慶闗管勾河橋官兼譏察
　事　孟津渡譏察　譏察副使　諸邊副將　招討
　司知事　烏爾古判官　文林郎(文/散)　承事郎　忠
　勇校尉(武/散)　忠翊校尉
　　從八品
　尚書省架閣庫同管勾　堂食公使酒庫使　直省
　局局長　吏部戸部禮部兵部刑部工部同管勾
　檢法　都元帥府檢法　樞宻使知法　御史臺管
　勾　檢法　三司知法　太常寺太祝　奉禮郎
　協律郎　太醫院判官　教坊判官　國子校勘
　國子書冩官　酒坊使　市買局使　大理寺知法
　明法　登聞鼓院知法　交鈔庫副使　印造鈔引
　庫使　鈔紙坊使　隨處交鈔庫鈔紙坊使承發司
　同管勾　南京豐衍東西庫副使　太子司藏　司
　倉　大興府知法　按察使知法　諸州判官　都
　轉運使都孔目知法　中都廣備庫副使　永豐庫
　鍍鐡院副使　中都左右廂别貯院使　中都木場
　使　中都買物司使　漕運司勾當官　統軍司知
　法　招討司知法　京西規運柴炭場使　諸黙濟
　格　諸額勒金司額勒金　烏爾古知法　徴事郎
　(文/散)　從仕郎　修武校尉(武/散)　敦武校尉
　　正九品
　尚書省堂食公使酒庫使副　直省局副局長　酒
　坊副使　市買局副使　軍器庫副使　集賢院諮
　議官　交鈔庫判官　南京交鈔庫副使　印造鈔
　引庫副使　判官　鈔紙坊副使　交鈔庫物料場
　場官　惠民司都監　提舉南京𣙜貨司勾當官
　太子僕丞　典食丞　奉藥　掌飲丞　家丞　司
　經副　京城十四門副尉　都水監街道司管勾
　皇城副使　諸京警巡院判官　諸府節鎮録事司
　判官　諸州司候司司候　赤縣主簿　次赤縣劇
　縣諸縣丞　主簿　尉　諸司獄司司獄　市令司
　丞　鹽使司管勾　中都都商税務司副使　中都
　廣備庫判官　永豐庫鍍鐡院判官　中都左右廂
　别貯院副使　中都木場副使　判官　中都買物
　司副使　諸綾錦院副使　諸倉副使　京西規運
　柴炭場副使　散巡檢　潼闗闗使副譏察　孟津
　渡副譏察　管勾泗州兼排岸巡檢　諸邊部將
　隊將　登仕郎(文/散)　將仕郎　保義校尉(武/散)　進義
　校尉
　　從九品
　管勾尚書省樂工　御史臺獄丞　國史院檢閲官
　　太常寺檢閲官　檢討　大樂正　副正　鷹坊
　管勾　拱衞司都轄　太醫院管勾　教坊諧音郎
　　司天管勾　武衛軍鈐轄司都將　鈔紙坊判
　太子司藏副　司倉副　諸防刺州知法　教授
　司軍　軍轄兼巡捕使　諸防刺州司候司司判
　軍器庫副使　中都都商税務司都監　中都左右
　廂别貯院判官　中都買物司都監　登仕佐郎(文/散)
　　將仕佐郎　保義副尉(武/散)　進義副尉
　　右内外官世宗大定二十八年一萬九千七百員
　　章宗明昌四年奏見在官一萬一千四百九十九
　　員内女直四千七百五員漢人六千七百九十四
　　員至泰和七年在仕官四萬七千餘員
　
　
　
　
　
　
　
　
　
　
　
　
　
　
　
欽定續通典巻四十二
欽定四庫全書
欽定續通典卷四十三
　職官
　　秩品四(元/)
元官品
　　正一品
　太師　太傅　太保　大司徒　司徒　太尉　中
　書令(案元初止置太保一人至成宗武宗之世三公/始無虗位至大司徒司徒太尉偶一拜職不乆)
　(即罷其中書令必以皇太/子兼之然亦或置或不置)　中書省右左丞相(案元/初立)
　(尚書省置右左丞相秩品同中書武宗至大四年併/尚書省入中書自後因之不易平章右左丞參政參)
　(議等官仿此/故不具録)　開府儀同三司(文/散)　儀同三司　特
　進　崇進　金紫光禄大夫　銀青榮禄大夫　王
　爵　上柱國勲
　　從一品
　中書省平章政事　樞宻院知院　御史大夫　大
　宗正府扎爾古齊　大司農司大司農　翰林兼國
　史院承㫖(䝉古翰林院銜/秩同後仿此)　集賢院大學士　宣政院
　院使　宣徽院院使　大禧宗禋院院使　行中書
　省丞相　平章　行樞宻院知院(不常設後同知以/下秩品不具載)
　　光禄大夫(文/散)　榮禄大夫　郡王爵　柱國勲
　　正二品
　中書省右左丞　樞宻院同知　大都督府大都督
　　御史中丞　大司農卿　翰林學士　集賢院學
　士　宣政院同知　宣徽院同知　太常禮儀院院
　使　典瑞院院使　太醫院院使　太史院院使
　奎章閣大學士　將作院院使　中政院院使　儲
　政院院使(按文宗天厯已前為詹事院詹事或置或/罷秩從一品二年改為儲政院至順帝至)
　(正中復立詹事院員秩畧/同故詹事院官屬不具載)　徽政院羣牧監卿　内
　史府内史　大都留守司留守　上都留守司留守
　　隨路諸色民匠打捕鷹房都總管府都總管　行中
　書省右丞　左丞　資徳大夫(文/散)　資政大夫　資
　善大夫　龍虎衞上將軍(武/散)　金吾衛上將軍　驃
　騎衛上將軍　國公爵　上䕶軍勲
　　從二品
　中書省㕘政　樞宻院副樞　山東河北蒙古軍大
　都督府大都督　侍御史　大司農少卿　翰林侍
　讀侍講學士　集賢院侍讀侍講學士　宣政院副
　使　宣徽院副使　奎章閣侍書學士　通政院院
　使　都䕶府大都䕶　崇福司使　隆祥使司使
　太僕寺卿　宣慰使司宣慰使　都元帥府宣慰使
　　管領保定等路阿哈探馬兒諸色人匠總管府達
　嚕噶齊　總管　都總制庸田使　行中書省㕘知
　政事　正奉大夫(文/散)　通奉大夫　中奉大夫　奉
　國上將軍(武/散)　輔國上將軍　鎮國上將軍　郡公
　爵　䕶軍勲
　　正三品
　中書省斷事官　吏部戸部禮部兵部刑部工部尚
　書　京畿都漕運使司運使　御河等處都漕運使
　司運使　各路都轉運鹽使司使　侍儀使　領㑹
　同館事　樞宻院僉院　斷事官　右衛左衛中衛
　前衛後衛都指揮使　武衛親軍隆鎮衛親軍都指揮
　使　左右衛率府率使　河南淮北䝉古軍都萬戸
　府都萬戸　右左阿蘇衛達嚕噶齊　都指揮使
　回回砲手軍匠上萬戸府達嚕噶齊　萬戸　唐
　古衛親軍都指揮使　貴徹衛親軍都指揮使　忠
　翊侍衛親軍都指揮使　西域親軍達嚕噶齊　都
　指揮使　宗仁䝉古侍衛親軍都指揮使　左右翊
　蒙古侍衛親軍都指揮使　虎賁親軍都指揮使
　大都督府同知　右左欽察衛達嚕噶齊　都指揮
　使　龍翊侍衛親軍都指揮使　治書侍御史　肅
　政㢘訪使　宣政院僉院　禮店文州䝉古漢軍西
　畨軍民元帥府達嚕噶齊　元帥　吐蕃等處招討
　使　圖沙瑪探馬軍四萬戸府萬戸　宣徽院僉院
　　光禄寺卿　隆禧㑹福崇祥夀福等總管府達嚕噶
　齊　總管　太常禮儀院同知　典瑞院同知　太
　史院同知　太醫院同知　廣惠司卿　奎章閣承
　制學士　羣玉内司監司　將作院同知　諸路金
　玉人匠總管府達嚕噶齊　總管　異様局總管府
　達嚕噶齊　通政院同知　中政院同知　中瑞司
　卿　内正司卿　翊正司令　各管領總管府達嚕
　噶齊　總管(有秩正五品/者隨路為别)　各萬戸府達嚕噶齊
　萬戸　儲政院同知　家令司家令　延慶司使
　典醫監達嚕噶齊　卿　太監　典牧監卿　太監
　　儲膳司卿　典寳監卿　太監　掌謁司卿　甄
　用監卿　延福司令　章慶使司使　左右都威衛
　使司衛使　内宰司内宰　各都總管府達嚕噶齊
　　都總管　昭功萬戸都總使司都總使　繕工司
　卿　内史府中尉　内史府延慶使　斷事官　大
　都留守司同知　廣誼司令　武備寺卿　尚乘寺
　卿　長信寺卿　長秋寺卿　承徽寺卿　長寧寺
　卿　長慶寺卿　寧徽寺卿　太府監太卿　度支
　監卿　利用監卿　中尚監卿　章佩監卿　經正
　監太卿　秘書監卿　上都留守司同知　尚供總
　管府達嚕噶齊　總管　雲需總管府達嚕噶齊
　總管　九府元帥府達嚕噶齊　元帥　宣撫司達
　嚕噶齊　宣撫使　安撫司達嚕噶齊　安撫使
　招討司達嚕噶齊　招討使　上萬戸府達嚕噶齊
　　萬戸　海道運糧萬戸府達嚕噶齊　萬戸　諸
　上路總管府達嚕噶齊　總管　屯田使司　屯田
　打捕總管府總管　黎兵萬戸府萬戸　正議大夫
　(文/散)　通議大夫　嘉議大夫　昭武大將軍(武/散)　昭
　勇大將軍　昭毅大將軍郡侯爵　上輕車都尉勲
　　從三品
　儀鳳司大使　各隨路打捕總管府達嚕噶齊(𨽻兵/部)
　　總管　管領隨路打捕鷹房諸色人匠怯憐口總
　管府達嚕噶齊　總管　右衛左衛中衛前衛後衛
　副都指揮使　武衛親軍副都指揮使　隆鎮衛親
　軍副指揮使　左右翼屯田萬戸府達嚕噶齊　萬
　戸　左右衛率府副使　河南淮北都萬戸府副都
　萬戸　右左阿蘇衛副都指揮使　唐古衛親軍副
　都指揮使　貴徹衛親軍副都指揮使　延安屯田
　打捕總管府達嚕噶齊　總管　忠翊侍衛親軍副
　都指揮使　西域親軍副都指揮使　宗仁䝉古侍
　衛副都指揮使　山東河北蒙古軍大都督府同知
　　左右翊䝉古侍衛親軍副都指揮使　虎賁親軍
　副都指揮使　大都督府副都督　右左欽察衛副
　都指揮使　龍翊侍衛親軍副都指揮使　大司農
　丞　翰林院直學士　䝉古國子監祭酒　集賢院
　直學士　集賢院國子監祭酒　宣政院斷事官
　太常禮儀院僉院　典瑞院僉院　太史院僉院
　羣玉内司司尉　藝文監太監　通政院副使　中政院僉院
　　儲政院僉院　府正司府正　昭功萬戸府都總使司
　同知　都䕶府同知　崇福司同知　武備寺同判
　　太府監太監　度支監太監　利用監太監　中
　尚監太監　章佩監太監　經正監太監　都水監
　　秘書監太監　宣慰使司同知　上萬戸府副萬
　戸　中萬戸下萬戸府達嚕噶齊　萬戸　洮州元
　帥府十八族元帥府各達嚕噶齊　元帥　四川茶
　鹽運司使　海道運糧副萬戸　都總制庸田副使
　　下路總管府達嚕噶齊　總管　大中大夫(文/散)
　中大夫　亞中大夫　安逺大將軍(武/散)　定逺大將
　軍　懐逺大將軍　郡侯爵　輕車都尉勲
　　正四品
　㕘議中書省事　吏部戸部禮部兵部刑部工部侍
　郎　戸部各庫都提舉　諸路寳鈔提舉司達嚕噶
　齊　都提舉　京畿都漕運使司同知　御河等處
　都漕運使司同知　檀景等處採金鐡冶都提舉司
　都提舉　引進使知侍儀事　教坊司達嚕噶齊
　大使　㑹同館大使　樞宻院同僉　各衛僉事
　各親軍僉事　左右衛率府僉事　山東河北蒙古
　軍大都督府副使　大都督府僉都督事　右左欽察
　衛僉事　殿中司殿中侍御史　㢘訪副使　宣政
　院同僉　大都上都各規運提㸃所達嚕噶齊　提
　㸃　宣徽院同僉　尚舍寺太監　闌遺監太監
　普明集慶萬夀元興萬寧各營繕都司達嚕噶齊
　司令　大使　太常禮儀院同僉　典瑞院同僉
　太史院同僉　太醫院同僉　奎章閣供奉學士
　羣玉内司亞尉　給事中　將作院同僉　通政院
　僉院　中政院同僉　中瑞司丞　翊正司丞　内
　正司少卿　儲政院同僉　衛候直都指揮使司達
　嚕噶齊　都指揮使　管領大都等路打捕鷹房臙
　粉人戸總管府達嚕噶齊　總管　各管領總管府
　同知(有正五/品者)　昭功萬戸都總使司副使　内史府
　司馬　大都副留守　廣誼司同知　司天監提㸃
　　監　回回司天監提㸃　監　上都副留守　大
　都路兵馬都指揮使司都指揮使(上都/同)　行中書省
　理問　宣慰副使　諸路中萬戸府副萬戸　各都轉
　鹽運使同知　諸散府達嚕噶齊　知府　府尹
　中議大夫(文/散)　中憲大夫　中順大夫　廣威將軍
　(武/散)　宣威將軍　明威將軍　郡伯爵　上騎都尉
　勲
　　從四品
　儀鳳司副使　山東河北䝉古軍都督僉事　光禄
　寺少卿　羣玉内司僉司　藝文監少監　通政院
　同僉　都䕶府副都䕶　崇福司副使　武備寺少
　卿　太僕寺少卿　尚乗寺少卿　長信寺少卿
　長秋寺少卿　承徽寺少卿　長寧寺少卿　長慶
　寺少卿寧徽寺少卿太府監少監度支監少監　利用監少
　監　中尚監少監　章佩監少監　經正監少監
　秘書監少監　尚供總管府同知　雲需總管府同
　知　下萬戸府副萬戸　上千戸所達嚕噶齊　千
　戸　廣海鹽課提舉司都提舉　上州達嚕噶齊
　州尹　都總制庸田僉司　朝請大夫(文/散)　朝散大
　夫　朝列大夫　信武將軍(武/散)　顯武將軍　宣武
　將軍　郡伯爵　騎都尉勲
　　正五品
　中書省左右司郎中　客省使　戸部各庫提舉
　檀景等處採金鐡冶都提舉司同提舉　諸路寳鈔
　提舉司副達嚕噶齊　副提舉　京畿都漕運使司
　副使　新運糧提舉司達嚕噶齊　都提舉　御河
　等處都漕運使司副使　教坊副使　樞宻院院判
　　㕘議　樞宻院各衛千戸所千戸　㢘訪司僉事
　　翰林待制　䝉古國子監司業　集賢院待制
　國子監司業　宣政院院判　宣徽院院判　闌遺
　監少監　太常禮儀院院判　典瑞院院判　太史
　院院判　太醫院院判　羣玉内司司丞　藝文監
　監書博士　將作院院判　通政院院判　中政院院判
　　儲政院院判　上都掌設署令　掌醫監領監官
　達嚕噶齊卿　各管領總管府副總管(有從五/品者)　大都留
　守判官　儀鸞局大使(上都/同)　太府監丞　中尚監
　丞　章佩監丞　經正監丞　都水少監　司天少
　監　五官正　上都留守判官　萬億庫達嚕噶齊
　　提舉　税庫提舉司提舉　上萬戸府鎮撫　中千
　戸所達嚕噶齊　千戸　各都轉鹽運司副使　中
　州達嚕噶齊　知州　奉政大夫(文/散)　奉議大夫
　武節將軍(武/散)　武徳將軍　縣子爵　驍騎尉勲
　　從五品
　吏部戸部禮部兵部刑部工部郎中　戸部各庫同
　提舉　寳鈔總庫達嚕噶齊　大使　大都酒課司
　提舉　各市提舉　禮部儀鳳司雲和安和天樂各
　署令　禮部法物庫提㸃　兵部大都陸運提舉司
　提舉　樞宻院經厯　樞宻院客省使大使　御史
　臺經厯　大宗正府郎中　大司農司經厯　大司
　農供膳司達嚕噶齊　提㸃　翰林院經厯　集賢
　院經厯　宣政院經厯　宣政院客省使大使　大
　都提舉資善庫達嚕噶齊　提舉　宣徽院經厯
　光禄寺丞　宣徽院各倉庫署局提㸃　令　太常
　禮儀院經厯　典瑞院經厯　太史院經厯　太醫
　院所屬各院各局達嚕噶齊　大使　奎章閣㕘書
　　藝文監丞　將作院經厯　將作院屬各大使(有/正)
　(從六品從八/品正九品者)　通政院經厯　中政院司議　内正
　司丞　尚工署令　各處千戸所達嚕噶齊　千戸
　儲正院司議　徽政院屬各提舉司達嚕噶齊　提
　舉　司藥各司局達嚕噶齊　使　内宰司屬各庫
　提㸃　内史府諮議　各長官司達嚕噶齊　長官
　(有正五品從六品正七/品從七品視地為别)　各人匠提舉司達嚕噶齊
　　提舉(工部所屬有正六品從七品者宣徽中政院/所屬都提舉為正四品復有正五品正六品)
　(者將作院内史府武備寺所屬有從四品正五品正/從六品正從七品從八品從九品者視地與職而别)
　(之/)　崇福司丞　大都修内司提㸃　大使(上都/同)
　祗應司大使(上都/同)　器物局大使(上都/同)　凡山採木
　提舉司達嚕噶齊　提舉　武備寺丞　武偹寺各
　庫達嚕噶齊　提㸃　太僕寺丞　尚乗寺丞　資
　乗庫提㸃　長信寺丞　長秋寺丞　承徽寺丞
　長寧寺丞　長慶寺丞　寜徽寺丞　太府監内藏
　庫提㸃　度支監丞　資用庫提㸃　貂䑕庫提舉
　　資成庫提㸃　秘書監丞　大都河道提舉司提
　舉　尚供總管府副總管　景運倉提㸃　雲需總
　管府副總管　行中書省郎中　副理問　中萬戸
　府鎮撫　中千戸所副千戸　下千戸所達嚕噶齊
　　千戸　儒學提舉司提舉　蒙古提舉學校官提
　舉　廣東鹽課提舉司提舉　廣海鹽課司同提舉
　　市舶提舉司提舉　下州達嚕噶齊　知州　各處
　托克托赫伸　奉直大夫(文/散)　奉訓大夫　武義將
　軍(武/散)　武略將軍　縣男爵飛騎尉勲
　　正六品
　中書省右左司員外郎　中書省客省副使　京畿
　都漕運使判官　御河等使都漕運使運判　䝉古
　國子監丞　集賢院國子監丞　中政院長史　儲
　政院長史　宣徽院屬各大使(有従六品正從七品/正八品從九品者)
　　資乗庫大使　資用庫大使　資成庫大使　䦨
　遺監丞　都水監監丞　司天監丞　回囘司天監
　丞　上都警巡院達嚕噶齊　警巡使　開平縣達
　嚕噶齊　尹　尚供總管府判官　景運倉大使
　雲需總管府判官　大都左右警巡院達嚕噶齊
　警巡使　大都路提舉學校所提舉　教授　大都
　城門尉　廣誼司判官　宛平大興二縣達嚕噶齊
　　尹　下千戸所副千戸　各都轉鹽運使司運判
　　上州同知　承徳郎(文/散)　承直郎　承信校尉(武/散)
　　昭信校尉
　　從六品
　吏部戸部禮部兵部刑部工部員外郎　戸部各庫
　副提舉　諸路寳鈔副提舉　大都酒庫同提舉
　各市同提舉　檀景等處採金鐵冶副提舉　禮部法
　物庫大使　常和興和祥和各署令　㑹同館副使
　　各人匠提舉司同提舉(秩品/不一)樞宻院客省副使
　大都督府經厯　大宗正府員外郎　籍田署令
　翰林院修撰　集賢院修撰　興文署令　太常禮
　儀院各署令　藝文監藝林庫提㸃　内史府記室
　　都䕶府經厯　崇福司經厯　大都留守司經厯
　　犀象局四窑提㸃大使　器備庫大使　儀鸞局
　副使　太府監各藏庫大使　利用監各庫大使
　大都河道同提舉　秘書監著作郎　宣慰司經厯
　　官醫提舉司提舉　廣東鹽課提舉司同提舉
　廣海鹽課提舉司副提舉　市舶提舉司同提舉
　下萬户府鎮撫　都總制庸田司經厯　中州同知
　　上縣達嚕噶齊　尹　上百戸所百戸　儒林郎
　(文/散)　承務郎　忠武校尉(武/散)　忠顯校尉
　　正七品
　中書省都事　檢校官　戸部寳鈔總庫副使　印
　造寳鈔庫達嚕噶齊　京師河西務通州各倉監支
　納(河倉一十有七館陶等四倉監支納從/七品秦家渡等十三倉監支納從八品)　禮部侍
　儀司承奉班都知　掌薪司令　樞宻院都事　御
　史臺都事　監察御史　䝉古國子學博士　集賢
　院國子學博士　宣徽院屬各副使(有從七品正八/品正九品者)
　　太醫院屬各副使　太常禮儀院博士　太史院
　保章正　靈臺郎　羣玉内司典簿　藝林庫大使
　　副使　資乗資用資成三庫副使　將作院屬各
　副使(秩品/不一)　管領諸路哲琳琨口民匠總管府各局
　大使　各路提領所提領　武偹寺各局局使(有從/七品)
　(者/)　太府監各藏庫副使　秘書監著作佐郎　秘
　書郎　大都各司局副使(上都/同)　甸皮局大使　各
　鹽場批騐所提領　上州判官　下州同知　中縣
　逹嚕噶齊　尹　各處托克托赫伸副　文林郎(文/散)
　　承事郎　忠勇校尉(武/散)　忠翊校尉
　　從七品
　戸部印造寳鈔庫大使　行用六庫提領　大都宣
　課提舉司副提舉　各市副提舉　提領　各倉大
　使(河倉十七大使有/從八品從九品者)　戸部屬各鹽場經厯　司令
　　禮部侍儀司典簿　通事　舍人　法物庫副使
　拱衛直都指揮使司經厯　儀從庫大使　儀鳳司
　經厯　大都陸運副提舉　工部銀銅石木油漆等局
　各大使　各人匠提舉司副提舉(秩品/不一)　樞宻院客
　省使經厯　各衛各親軍經厯　各總管萬戸府經
　厯　大都督府都事　各㢘訪司經厯　大宗正府
　都事　大司農司都事　翰林院應奉翰林文字
　集賢院都事　興文署典簿　宣政院都事　宣徽
　院都事　光禄寺主事　太常禮儀院都事　各署
　丞　典瑞院都事　太史院都事　太醫院經厯
　都事　藝文監廣成局大使　將作院都事　通政
　院都事　中瑞司典簿　内正司典簿　翊正司典簿
　　内宰司各提領　昭功萬戸都總司各局大使
　都䕶府都事　崇福司都事　大都留守司都事
　大都所屬各路管匠官大使　採石局使　上林署
　令　南北二寺收支諸物庫提領　河道副提舉
　上都留守司都事　各行中書省都事　檢校所檢
　校　宣慰司都事　各行中書省儒學副提舉　蒙
　古提舉學校官同提舉　各都轉鹽運使司經厯
　各鹽場司令　廣東鹽課提舉司副提舉　市舶提
　舉司副提舉　海道運糧萬戸府經厯　總制庸田
　使都事　中州判官　下縣達嚕噶齊　尹　下百
　戸所百戸　徴事郎(文/散)　從事郎　修武校尉(武/散)
　敦武校尉
　　正八品
　中書省照磨　管勾　架閣庫管勾　戸部印造寳
　鈔庫副使　鈔紙坊提領　燒鈔東西二庫達嚕噶
　齊　各倉副使　榮陽等三十綱各綱官　禮部鑄
　印局大使　掌薪司司丞　刑部司獄　工部鑌鐡
　局瑪瑙玉局各大使　左三部照磨　左右部架閣庫
　管勾　樞宻院承發兼照磨　御史臺照磨　承發
　管勾兼獄丞　各㢘訪司知事　大司農司架閣庫
　管勾　照磨　翰林院編修官　檢閲　典籍　䝉
　古國子學助教　教授　集賢院管勾兼承發架閣
　庫　國子學助教　宣政院照磨　管勾　宣徽院
　屬各直長　照磨　承發架閣庫　太常禮儀院照
　磨　典瑞院照磨　太史院保章副　掌厯　校書
　郎　太醫院照磨　廣成局副使　將作院照磨
　管勾　通政院照磨　中政院照磨　儲政院照磨
　　管勾　都䕶府照磨　崇福司照磨　大都留守
　司管勾　各司各局直長(上都/同)　秘書監校書郎
　辨騐書畫直長　大都路兵馬指揮使司司獄　各
　行中書省照磨　架閣庫管勾　各鹽運使批騐所
　大使　各路總管府録事　下州判官　登仕郎(文/散)
　　將仕郎　保義校尉(武/散)　進義校尉
　　從八品
　戸部各庫知事　寳鈔提舉司知事　燒鈔庫大使
　　行用六庫大使　各市大使　煤木所提領　鈔
　紙坊大使　京畿都漕運司知事　各鹽場司丞
　管勾　禮部所屬各司知事　儀從庫副使　白紙
　坊大使　各衛各親軍知事　照磨　大宗正府管
　勾　闌遺監知事　太常禮儀院奉禮郎　奉禮兼
　檢討　協律郎　太祝　太史院監候　挈壺正
　教授　翊正司照磨　各總管府知事　利用監各
　局大使　内史府照磨兼管勾　各路萬戸府知
　事　大都諸色庫大使　太廟收支諸物庫大使
　各都轉鹽運司知事　各鹽場司丞　庸田司照磨
　兼管勾海道運糧萬戸府知事　上千戸所彈壓
　登仕佐郎(文/散)　將仕佐郎　保義副尉(武/散)　進義副
　尉
　　正九品
　刑部獄丞　工部諸物庫提領　樞宻院架閣庫管
　勾　御史臺架閣庫管勾　各㢘訪司照磨兼管勾
　　大司農司輔用庫大使　太史院各省司厯　副
　監候　司晨郎　廣成局直長　内正司照磨　宣
　慰司照磨　大都收支庫提㸃　各都轉鹽運司批
　騐所副使　諸路總管府儒學教授　䝉古教授
　巡檢司巡檢　中千戸所彈壓
　　從九品
　戸部四庫照磨兼架閣庫管勾　諸路寳鈔提舉司
　照磨　燒鈔庫副使　行用六庫副使　各市副使
　　煤木所大使　鈔紙坊副使　侍儀舍人　㑹同
　館收支諸物庫大使　樞宻院同管勾　太常禮儀
　院禮直管勾　太史院管勾　腹裏印厯管勾　印
　厯管勾　學正　司天監提學　教授　學正　各
　科管勾　各都轉鹽運司照磨　各鹽場管勾　海
　道運糧萬戸府照磨　下千戸所彈壓
　　視二品
　内八府宰相
　　右内外官共計一萬六千四百二十五員(按唐以/後設官)
　　(之多莫過元代弓劍一器之細玉石一物之微必/設數職以董之史亦有載其官而不書其職掌且)
　　(不序其秩品今纂其可考者列陳於左其至正兵總/興以後因事而置已置即罷添設之員皆以各處)
　　(兵官便宜行事隨所索而給之疆宇日􁕟之時名/器極其冗濫概刪不録以遵杜佑原書簡嚴之例)
　　(云/爾)
　
　
　
　
　
欽定續通典卷四十三
欽定四庫全書
欽定續通典卷四十四
　職官
　　秩品五(明/)
明官品
　　正一品
　宗人府宗人令　左右宗正　左右宗人　太師
　太傅　太保　中軍左軍右軍前軍後軍五都督府
　左右都督(按明之武職唯五府都督位尊而任重在/内則掌各衛之軍政在外則充將軍總兵)
　(洪武永樂時㕘將遊擊把總亦率以都督充之故總/兵副總兵㕘將遊擊將軍守備把總無品級無定員)
　(獨鎮一方無所統轄中葉而後五府皆為恩廕寄禄/之官官無定額而命職亦不若洪武時之鄭重矣)
　　特進榮禄大夫(文散武散/勲官並同)　特進光禄大夫　左
　右柱國勲(文武同子按自元以前各朝封爵皆有王/公侯伯  男列於一品至四五品不等至)
　(明則異姓爵唯公侯伯三等且皆不列於秩品之内/而駙馬都尉則位在伯上衍聖公則又秩居二品袍)
　(帶誥命朝/班居一品)
　　從一品
　少師　少傅　少保　太子太師　太子太傅　太
　子太保　中軍左軍右軍前軍後軍五都督府都督
　同知　榮禄大夫(文散武散/勲官並同)　光禄大夫　柱國勲
　(文武/同)
　　正二品
　太子少師　太子少傅　太子少保　吏部戸部禮
　部兵部刑部工部尚書　都察院左右都御史　衍
　聖公　中軍左軍右軍前軍後軍五都督府都督僉
　事　留守司正留守　都指揮使司都指揮使　龍
　虎山正一真人　資善大夫(文/散)　資政大夫　資徳
　大夫　驃騎將軍(武/散)　金吾將軍　龍虎將軍　正
　治上卿(文/勲)　上䕶軍(武勲文按明制武散官正從一/品與  散官同其武勲亦與文)
　(勲官同考元以前各代勲皆/為武職分為文武唯明制也)
　　從二品
　承宣左右布政使司左右布政使　都指揮同知
　中奉大夫(文/散)　通奉大夫　正奉大夫　鎮國將軍
　(武/散)　定國將軍　奉國將軍　正治卿(文/勲)　䕶軍(武/勲)
　　正三品
　太子賓客(按太子賓客唯洪武元年文原吉范顯祖/常任之以其時帝親征太子監國故也自)
　(後無是/官矣)　吏部户部禮部兵部刑部工部左右侍郎
　　都察院左右副都御史　通政使司通政使　大
　理寺卿　詹事府詹事　太常寺卿順天府府尹
　　應天府府尹　提刑按察使司按察使　京衛指
　揮使司指揮使　留守司副留守　都指揮僉事
　嘉議大夫(文/散)　通議大夫　正議大夫　昭勇將軍
　(武/散)　昭毅將軍　昭武將軍　資治尹(文/勲)　上輕車
　都尉(武/勲)
　　從三品
　光禄寺卿　太僕寺卿　行太僕寺卿　苑馬寺卿
　　承宣布政司左右㕘政　都轉運鹽使司都轉運
　使　京衛指揮同知　留守司指揮同知　宣慰使
　司宣慰使　亞中大夫(文/散)　中大夫　大中大夫
　懷逺將軍(武/散)　定逺將軍　安逺將軍　資治少尹
　(文/勲)　輕車都尉(武/勲)
　　正四品
　左右僉都御史　左右通政　謄黄右通政　大理
　寺左右少卿　詹事府少詹事　太常寺少卿　太
　僕寺少卿　鴻臚寺卿　順天府府丞　應天府府
　丞　行太僕寺少卿　苑馬寺少卿　按察使副使
　　各府知府　京衛指揮僉事　宣慰司同知　中
　順大夫(文/散)　中憲大夫　中議大夫　明威將軍(武/散)
　　宣威將軍　廣威將軍　贊治尹(文/勲)　上騎都尉
　(武/勲)
　　(臣/)等謹按明初設宦官十二監太監秩正四品見
　　明㑹典迨至中葉凡鎮守出征督餉坐營等事悉
　　委任之於是賜以印記體同元輔爵以公侯蔭及
　　弟姪名器濫而祖制紊威福專而國事壞跡其覆
　　轍甚於漢唐考中官給事宫闈本非班聫有職掌
　　命官可比今内侍省設官分職仍按歴代史志纂
　　入以見寵任宦䜿者必致國是日非而内官秩品
　　恭承
聖訓指示削去明代諸銜俾知閽寺微賤不得與朝士
　　齒(臣/)等仰體
聖意自唐已下各朝概從刪省庶體例歸於畫一且以
　　昭萬世之炯戒云
　　從四品
　國子監祭酒　布政使左右㕘議　都轉運鹽使司
　同知　宣撫司宣撫使　宣慰司副使　朝列大夫
　(文/散)　朝議大夫　朝請大夫　宣武將軍(武/散)　顯武
　將軍　信武將軍　贊治少尹(文/勲)　騎都尉(武/勲)
　　正五品
　中極殿大學士　建極殿大學士　文華殿大學士
　　武英殿大學士　文淵閣大學士　東閣大學士
　　吏部戸部禮部兵部刑部工部郎中　宗人府經
　歴　通政司左右㕘議　大理寺左右寺丞　詹事
　府通事舍人　左右春坊大學士　左右春坊庶子
　　翰林院學士　光禄寺少卿　尚寶司卿　欽天
　監監正　太醫院院使　上林苑監左右監正　順
　天府治中　應天府治中　按察使僉事　各府同
　知　王府左右長史　王府儀衛司儀衛正　千戸
　所正千戸　宣慰司僉事　宣撫司同知　奉議大
　夫(文/散)　奉政大夫　武徳將軍(武/散)　武節將軍　修
　正庶尹(文/勲)　驍騎尉(武/勲)
　　從五品
　吏部戸部禮部兵部刑部工部員外郎　詹事府左
　右諭徳　司經局洗馬　翰林院侍讀學士　侍講
　學士　鴻臚寺左右少卿　尚寶司少卿　都轉運
　鹽副使　鹽課提舉司提舉(遼東煎鹽提舉/司秩正七品)　市舶
　提舉司提舉　各州知州　五軍都督府經歴
　　京衛鎮撫司鎮撫　王府儀衛副　千戸所副千
　户　宣撫司副使　安撫司安撫使　招討司招討
　使　奉訓大夫(文/散)　奉直大夫　武略將軍(武/散)武
　毅將軍　協正庶尹(文/勲)　飛騎尉(武/勲)
　　正六品
　吏部户部禮部兵部刑部工部主事　都察院經歴
　　大理寺左右寺正　詹事府丞　左右中允　翰
　林院侍讀侍講　國子監司業　太常寺寺丞　太
　僕寺寺丞　行太僕寺寺丞　尚寶司司丞　欽天
　監監副　五官正　太醫院院判　上林苑監左右
　監副　中東西南北五城兵馬司指揮司指揮　順
　天府通判　宛平大興二縣知縣　應天府通判
　上元江寧二縣知縣　僧録司左右善世　道録司
　左右正　神樂觀提㸃　王府審理正　行太僕寺
　丞　苑馬寺寺丞　各府通判　王府典仗　都指揮司
　經厯　留守司經厯　百户所百户　宣撫司僉事　安
　撫司同知　招討司副招討　長官司長官　承直郎(文/散)
　承徳郎　昭信校尉(武/散)　承信校尉　雲騎尉(武/勲)
　　從六品
　大理寺寺副　詹事府左右贊善　左右司直郎
　翰林院修撰　光禄寺寺丞　署正　鴻臚寺左右
　寺丞　順天府推官　應天府推官　僧録司左右
　闡教　道録司左右演法　布政使經歴　理問
　都轉運鹽判官　鹽課提舉司同提舉(遼東同提舉/秩正八品)
　　市舶提舉司副提舉　各州同知　千户所鎮撫
　　安撫司副使　承務郎(文/散)　儒林郎　宣徳郎(吏/材)
　(幹出/身)　忠顯校尉(武/散)　忠武校尉　武騎尉(武/勲)
　　正七品
　工部營繕所所正　監察御史　都察院都事　通
　政司經歴　大理寺評事　翰林院編修　太常寺
　典簿　博士　吏户禮兵刑工六科都給事中　行
　人司司正　上林苑監左右監丞　各典署　五城
　兵馬指揮司副指揮　宛平大興二縣縣丞　上元
　江寧二縣縣丞　按察使經歴　各府推官　各縣
　知縣　王府審理副　留守司都事　副斷事　都
　指揮司都事　副斷事　安撫司僉事　承事郎(文/散)
　　文林郎　宣議郎(吏材幹/出身)
　　從七品
　詹事府主簿　翰林院檢討　太常寺各祠祭署奉
　祀　光禄寺典簿　署丞　太僕寺主簿　六科左
　右給事中　給事中　各中書舎人　行人司左右
　司副　欽天監五官靈臺郎　順天府經歴　應天
　府經歴　布政司都事　副理問　行太僕寺主簿
　　苑馬寺主簿　都轉運鹽司經厯　鹽課提舉司
　副提舉(遼東副提舉/秩正九品)　各州判官　五軍都督府都
　事　京衛指揮司經歴　宣慰司經歴　長官司副
　長官　從仕郎(文/散)　徴仕郎
　　正八品
　户部照磨　寶鈔提舉司提舉　刑部照磨　工部
　營繕所所副　廣積通積蘆溝橋通州白河各抽分
　竹木局大使　副使　大通闗提舉司提舉　都察
　院照磨　通政司知事　翰林院五經博士　國子
　監監丞　太常寺協律郎　行人司行人　欽天監
　主簿　五官保章正　太醫院御醫　上林苑監各
　署丞　宛平大興二縣主簿　上元江寧二縣主簿
　　僧録司左右講經　道録司左右至靈　龍虎山
　法官　贊教　掌書　諸山靈官　王府典膳正
　奉祠正　典寶正　紀善　良醫正　工正　郡王
　府典膳　按察使知事　各府經歴　各縣縣丞
　京衛指揮司知事　宣慰司都事　迪功郎(文/散)　修
　職郎
　　從八品
　詹事府左右清紀郎　翰林院典籍　國子監五經
　博士　助教　典簿　太常寺各祠祭署祀丞　光
　禄寺録事　監事　鴻臚寺主簿　欽天監五官挈
　壺正　順天府知事　應天府知事　僧録司左右
　覺義　道録司左右元義　知觀　布政司照磨
　都轉運鹽司知事　宣撫司經歴　迪功佐郎(文/散)
　修職佐郎
　　正九品
　户部檢校　寶鈔司副提舉　鈔紙坊大使　寶鈔
　廣恵庫大使　廣積庫大使　贓罰庫大使　甲字
　乙字丙字丁字戊字庫大使　外承運庫大使　承
　運庫大使　行用庫大使　兵部㑹同館大使　刑
　部檢校　工部營繕所所丞　文思院大使　皮作
　局大使　鞍轡局大使　寶源局大使　顔料局大
　使　軍器局大使　織染所雜造局大使　都察院
　檢校　司獄司司獄　詹事府録事　司經局校書
　　翰林院侍書　國子監學正　太常寺贊禮郎
　太僕寺常盈庫大使　鴻臚寺司儀司賓二署署丞
　　欽天監五官監候　五官司歴　上林苑監録事
　　典簿　教坊司奉鑾　王府典簿　典樂　典儀
　正　布政司檢校　按察使照磨　苑馬寺各牧監
　監正　茶馬司大使　各府知事　各縣主簿　宣
　撫司知事　將仕郎(文/散)　登仕郎
　　從九品
　吏部户部禮部兵部刑部工部司務㕔司務　户部
　寶鈔廣恵庫副使　廣積庫副使　贓罰庫副使
　甲字等庫副使　廣盈庫大使　外承運庫副使
　承運庫副使　御馬倉大使　軍儲倉大使　兵部
　㑹同館副使　刑部司獄司司獄　工部文思院副
　使　皮作局副使　鞍轡局副使　寶源局副使
　軍器局副使　節慎庫大使　織染所雜造局副使
　　柴炭司大使　都察院司務㕔司務　司獄司司
　獄　大理寺司務㕔司務　詹事府左右司諫　司
　經局正字　翰林院待詔　國子監學録　典籍
　衍聖公屬教授　太常寺司樂　犧牲所吏目　光
　禄寺司牲司大使　鴻臚寺鳴贊　序班　欽天監
　五官司晨　漏刻博士　太醫院吏目　順天府儒
　學教授　照磨　司獄　都税司大使　宣課司大
　使　税課司大使　武學京衛武學教授　教坊司
　左右韶舞　左右司樂　王府伴讀　教授郡王府
　教授　鎮國將軍教授　布政司司獄司司獄　庫
　大使　倉大使　雜造局軍器局寶源局織染局各
　大使　按察使檢校　司獄司司獄　苑馬寺各牧
　監監副　録事　各苑圉長　鹽課提舉司吏目
　市舶提舉司吏目　茶馬司副使　各府照磨　各
　州吏目　各府教授　巡檢　副巡檢　税課司大
　使　各府倉大使　各府織染雜造局大使　各府
　醫學正科　各府陰陽學正術　各府僧綱司都綱
　　各府道紀司都紀　司獄司司獄　京衛指揮司
　吏目　宣撫司照磨　安撫司吏目　招討司吏目
　　將仕佐郎(文/散)　登仕佐郎
　　未入流(按唐以後各代設官皆制為九品品有正今/從共十八品品之外有未入流自明始也)
　　(詳叙之以垂/一朝典制)
　兵部大通闗大使副使　工部柴炭司副使　詹事
　府通事舍人　翰林院孔目　國子監掌饌　衍聖
　公屬學録學司　光禄寺銀庫大使　五城兵馬指
　揮司吏目　武學京衛武學訓導　布政司各局副
　使　都轉運鹽司庫大使副使　各場鹽課司大使
　副使　各鹽倉大使副使　各批騐所大使副使
　鹽課提舉司吏目　庫大使副使　鹽倉大使副使
　　各場各井鹽課司大使副使　各府檢校　各府
　司獄司司獄　各縣典史　各府訓𨗳　各州學正
　訓𨗳　各縣教諭訓𨗳　驛丞　府倉副使　各州
　　縣倉大使副使　各州縣庫大使　各州縣織染雜
　　造局大使副使　河泊所官　批騐所大使副使
　　逓運所大使副使　鐵冶所大使副使　州醫學典
　　科　縣醫學訓科　州陰陽學典術　縣陰陽學訓
　術　州僧正司僧正　縣僧㑹司僧㑹　州道正司
　道正　縣道㑹司道㑹　留守司吏目　長官司吏
　目　蠻夷長官司長官副長官
　　右内外官共二萬四千六百員内官一千九百七
　　十四員外官二萬二千七百九員(按明制總督提/督巡撫經畧總)
　　(理贊理巡視撫治皆以都御史充之其品即視其/所帶之銜督糧道督□道分守道皆以布政使㕘)
　　(政㕘議充之提督學道清軍道驛傳道分巡道皆/以按察司副使僉事充之其品亦即視其所帶之)
　　(銜故秩品中不特載其官至於初設後革及因事/而置事已即罷者亦不備録南京各部院寺監秩)
　　(品畧同並從刪/汰以省繁冗云)
　
　
　
　
　
　
欽定續通典卷四十四
欽定四庫全書
欽定續通典卷四十五
　禮
　　(臣/)等謹案杜佑作禮典分吉嘉賓軍凶五門以類
　相從每門詳晰其條目而當代典章其儀節度數
　見于施行者别為開元禮纂附載于後佑之意在
　于遞述沿革博采異同以求實用于經訓之文有
　典奥者則為之説以導達之參差之論有不齊者
　　則為之評以品節之而時又申明成説更標為議
　　俾得稽古考今衷于至是其卷端所述禮經𫝊述
　　之源流與夫每代議禮之書咸能擇其精而括其
　　要矣今續纂其書彚核典制考前人撰述唐憲宗
　　元和中韋公肅撰禮閣新儀三十卷實繼開元禮
　　而作後唐明宗時詔劉岳等刪定書儀周世宗命
　　竇儼編大周集禮其書皆不𫝊宋初劉温叟定開
　　寳通禮仁宗時王皥又撰禮閣新編為當時所遵
　　用其後朝臣編纂日以繁富其著者有若賈昌朝
　　太常新禮文彦博大享明堂記歐陽修蘇洵等太
　　常因革禮蘇頌閤門儀制之類至私門著述若陳
　　祥道禮書司馬光書儀范祖禹吕大防諸家祭式
　　祭儀並見稱于世而政和時鄭居中纂五禮新儀
　　嘉泰時費士寅奏進續禮書尤能詳覈其端末焉
　　遼史所載有遼朝雜禮重熙中又嘗命詞臣撰禮
　　書三卷金明昌間有纂修雜録四百餘卷後惟𫝊
　　集禮一書元泰定中李好文撰太常集禮五十卷
　　王守誠續編集禮又三十卷明初詔宋濂劉基等
　　撰洪武集禮洪武禮法禮制集要諸書世宗又頒
　　嘉靖祀典郊社通典及壇廟陵殿諸圗就其存者
　　胥可與厯代禮志相參考凡夫臣僚章奏名臣論
　　著考核禮文見于紀𫝊文集者皆議禮家所藉以
　　疏通證明者也至于杜典門類有宜變通者如吉
　　禮載立尸之儀祓禊之制嘉禮載被召未謁稱故
　　吏之儀凶禮載秀孝為舉將服議在古人本非定
　　典不過舉行一時未嘗施于後世其廢已久無庸
　　續纂吉禮有諸侯立學自封建不行宜改為郡縣
　　學嘉禮則士庶之冠服與夫士庶妻之首飾服制
　　庶人車制皆杜典所闕賓禮則載接見藩國之儀
　　軍禮則詳閲兵習武之禮凶禮則述諸王服制各
　　据史志㑹要以補原書之闕遺而通洽其義藴所
　　謂損益從時而制禮之意相承也夫自唐季以迄
　　明季中厯八百餘年風㑹變遷文質屢易制度有
　　因有革議論或駁或醇方策所𫝊法戒具在今采
　　正史所載儀制證以他書文汰其繁事舉其要分
　　門標目仍杜典之舊俾列代禮文有所徵信云(按/漢)
　　(魏至唐議禮之家通典俱列其姓氏以備考稽唐/自開元以後辨論朝章綴緝故事見于正史及傳)
　　(記諸書者有顔真卿栁珵韋公肅王彦威王經李/隨獨孤儀陸贄孟詵徐閏鄭正則賈瑱鄭餘慶裴)
　　(度韓愈李翺楊瑒五代有劉岳馮道田敏竇儼王/朴宋有王溥聶崇義劉温叟陶穀宋白李昉賈昌)
　　(朝張知白宋綬文彦博髙若訥歐陽修韓琦許洞/王安石李徳芻陳襄司馬光范祖禹吕大防張載)
　　(程頤鄭居中朱熹黄幹蔡元定王栢范寅賓鄭樵/史定之張維葉克陳暘陳祥道陸佃王普李如圭)
　　(史浩馬希孟方愍陳傅良汪應辰項安世楊復真/徳秀魏了翁李心𫝊王應麟吳仁傑劉彛孫奭周)
　　(端朝遼有王鼎耶律儼金有韓企先張瑋張行簡/元好問元有曽巽申申屠致逺袁桷李好文虞集)
　　(歐陽元掲徯斯明有李善長傅瓛宋濓王禕劉基/陶安詹同朱升樂韶鳳李原名徐一䕫梁寅周子)
　　(諒胡行簡劉宗弼滕公琰夏言張璁郭正琙焦竑/陳仁錫謝鐸何塘朱載堉俞汝楫等或纂輯舊聞)
　　(或撰定法式舉其/尤者不能徧及也)
　第一吉禮　郊天上
　第二吉禮　郊天中
　第三吉禮　郊天下
　第四吉禮　大雩　大享明堂
　第五吉禮　朝日　夕月　大䄍　靈星　風師雨
　　　師及諸星等祠　太一(九宫貴/神附)
　第六吉禮　方丘(神州后/土附)社稷　山川　藉田　先
　　　蠶
　第七吉禮　天子宗廟　原廟　后妃廟　皇太子
　　　及皇子廟
　第八吉禮　諸侯大夫士家廟(庶人祭/寢附)天子皇后及
　　　諸侯大夫士神主(藏主室及/題版制附)時享(薦新/附)禘祫
　第九吉禮　功臣配享　天子七祀　喪廢祭議
　　　祭遷日及攝事議　上陵(拜掃及諸/節上食附)太學　郡
　　　縣學　釋奠　祀先代帝王(名臣/附)老君祠
　第十吉禮　孔子祠(先儒及/弟子附)太公廟　巡狩　封禪
　　　　告禮　厯代所尚　享司寒　禜　高禖
　　　諸雜祠及淫祠興廢
　第十一嘉禮　天子加元服　皇太子冠(皇子皇/孫附)士
　　　大夫冠　庶人冠　女筓
　第十二嘉禮　冕　通天冠(承天冠衮金文金冠重/寳里薛  冠  七寳)
　　　(頂冠鳳珠子捲雲冠/  金  頂漆紗冠)逺逰冠(七梁額花冠冠進/徳冠  保和)
　　　(忠静/冠)進賢冠(貂蟬冠布連蟬/冠  緇  冠)獬豸冠(氈/冠)翼善冠
　　　(紗冠/騎冠)　(金梁冠/刻期冠)　(甲/)武弁(皮/弁)幘(平巾幘/頂幘)　(空/)㡌
　　　(烏紗㡌/子煖㡌)　(硬㡌答小㡌㡌金錦煖㡌㡌紅金答/白金  子煖    銀鼠煖    白藤)
　　　(寳貝㡌㡌七寳漆紗帶後簷㡌金學士㡌/㡌  雨    遮陽㡌  烏紗描  曲脚㡌)　(錦/烏)
　　　(紗小頂㡌/  金鵝㡌)巾(皂紗折上巾軟紫皂幅巾進幅巾/  吐鶻巾    角唐巾    士巾)
　　　(巾四方平定巾/    四帶巾)　(軟/)幞頭(交角幞頭幞鳳翅幞/頭  控鶴  頭  花)
　　　(角幞頭漆皂縐紗幞頭脚練省/幞頭    紗幞頭  交  幞頭)簮戴　重戴
　　　鈸笠
　第十三嘉禮　天子納妃后(冊后/附)天子冊妃嬪夫人
　第十四嘉禮　皇太子納妃(皇子諸/王附)公主下降儀(宗/室)
　　　(附/)大夫士婚禮　庶人婚禮
　第十五嘉禮　君臣服章制度(袍/附)
　第十六嘉禮　后妃命婦首飾制度　后妃命婦服
　　　章制度
　第十七嘉禮　君臣玉佩劍綬璽印
　第十八嘉禮　天子五輅　副輅　耕根車　進賢
　　　車　明逺車　羊車　指南車　記里鼓車
　　　白鷺車　鸞旗車　崇徳車　皮軒車　黄鉞
　　　車　豹尾車　屬車　五車　涼車
　第十九嘉禮　皇太后皇后車輅　皇太子親王車
　　　輅(皇太/孫附)公侯大夫等車輅　主妃命婦等車
　第二十嘉禮　輦輿
　第二十一嘉禮　鹵簿(旌旗/附)
　第二十二嘉禮　鹵簿(旌旗/附)
　第二十三嘉禮　養老　異姓為後議　讀時令
　　　元正冬至受朝賀(朔望朝參/常朝  附)　(及/)
　第二十四嘉禮　聖節朝賀　策命皇太子　皇太
　　　子與百官相見　冊命諸王侯　天子追尊祖
　　　考妣(上尊/號附)天子崇所生母議(追崇/附)支庶立為天
　　　子追尊本親議　五宗　公子二宗　九族
　　　鄉飲酒
　第二十五賔禮　天子受諸侯藩國朝宗覲遇
　第二十六賔禮　天子受諸侯遣使來聘　天子遣
　　　使迎勞諸侯
　第二十七賔禮　三恪二王後　天子朝位　天子
　　　上公及諸侯卿大夫士等贄　信節
　第二十八軍禮　天子諸侯將出征類宜造禡並祭
　　　所過山川　軷祭　天子諸侯四時田獵　大
　　　閲　命將出征　宣露布
　第二十九軍禮　天子諸侯大射鄉射　天子合朔
　　　伐鼓　馬政(馬祭/附)時儺
　第三十凶禮　大喪初崩及山陵制　總論喪期
　　　奔大喪(奔山/陵附)國有大喪受他國弔慰服議
　　　遣使弔他國君
　第三十一凶禮　未踰年天子崩議　天子為繼兄
　　　弟統制服議　天子不降服及降服議　天子
　　　為皇后父母服議(皇后為祖/父母服附)天子為庶祖母持
　　　重服議　天子為母黨服議　天子弔大臣服
　　　議　天子為大臣及諸親舉哀議　公主服所
　　　生議
　第三十二凶禮　臣民為太皇太后皇太后服議
　　　臣民為天子服議　皇太后皇后以下為天子
　　　服議　宗室童子為天子服　皇后為親屬舉
　　　哀議　皇后親為皇后服議　臣民為皇后服
　　　議　皇太子為皇后不終三年服議　皇太子
　　　為所生母服議　皇太子為庶母服議　諸王
　　　出後為本生父母服議　為皇太子服議　為
　　　太子妃服議　為皇子服議　為宫主服議
　　　為諸王服議　為諸王妃服議　為王子殤服
　　　議
　第三十三凶禮　喪制上　初喪　復(始卒事位及/奠訃告等附)
　　　大夫士弔服　三不弔議　沐浴　含　襲
　　　設冰　設銘　懸重　始死服變　始死襚(大/斂)
　　　(襚/附)小斂　既小斂斂髪服變　小斂奠(代哭/附)
　　　棺槨制
　第三十四凶禮　喪制中　大斂　大斂奠　殯(設/熬)
　　　(附/)將葬筮宅(卜日/附)啓殯朝廟　薦車馬明器及
　　　飾棺　祖奠　賵賻　遣奠　器行序　挽歌
　第三十五凶禮　喪制下　葬儀(合喪/附)虞祭　卒哭
　　　祭　祔祭　小祥變　大祥變　禫變　五服
　　　成服及變除附　五服衰裳制度　五服制度
　　　考
　第三十六凶禮　五服年月降殺　斬衰三年　孫
　　　為祖持重議　適孫亡無後次孫為祖承重議
　　　　適孫承重在喪而亡次孫代之議　齊衰三
　　　年　後妻子為前母服議　為髙曾祖母及祖
　　　母持重服議　父卒母嫁復還及庶子為嫡母
　　　繼母改嫁服議　父卒為嫁母服議　齊衰不
　　　杖周　齊衰三月　大功殤服九月七月　為
　　　衆子婦　小功殤服五月　小功成人服五月
　　　　嫂叔服　緦麻成人服三月　舅之妻及堂
　　　姨舅
　第三十七凶禮　三公諸侯大夫降服議　奔喪及
　　　除喪而後歸制　士為所生母服議　大夫士
　　　為慈母服議　繼適母黨服　妻已亡為妻父
　　　母服議　總論為人後議　近親無繼官為繼
　　　絶議　間代立後議　夫為祖曾祖髙祖父母
　　　持重妻從服議　出後者為本父母服議　出
　　　後子為本親服議　為庶子後為庶祖母承重
　　　服議　並有父母之喪議　有適母喪而所生
　　　母死為服位議　居重喪遭輕喪易服議　居
　　　所後父喪有本親喪服議
　第三十八凶禮　祖先亡父後卒而祖母亡服議
　　　祖與父先後喪亡服議　生不及祖父母不税
　　　服議　小功不税服議　庶祖母慈祖母服議
　　　　父母乖離知死亡及不死亡服議　為姑姊
　　　妹女子子無主後者服議　昬有期而夫死服
　　　議　喪遇閏月議　忌日議　國忌日議　忌
　　　日祭奠議　忌日祭祀停樂議　忌日易服議
　　　　忌日不廢軍務議　立春遇忌日議　慶節
　　　遇忌日議　忌日輟經筵議　祧廟廢忌日議
　　　　忌日舉樂議
　第三十九凶禮　師弟子相為服議　朋友相為服
　　　議　除心喪議　周喪察舉議　丁憂終制議
　　　　改葬服議　改葬反虞議　父母墓毁服議
　　　　三年而後葬變除議　久喪不葬服議　招
　　　魂葬議
　第四十凶禮　卒哭後諱及七廟諱字議　上書犯
　　　帝諱議　山川與廟諱同應改變議　誄議
　　　喪禮雜制　服術有六　從服有六　絶族無
　　　移服　上殺下殺旁殺　親疎嫌疑同異　五
　　　服十制四疑　冠制　筓總制　經帶制　杖
　　　制　履制　喪不用樂　喪不宴客　喪不嫁
　　　娶　匿喪不舉　釋服從吉　停喪不葬　神
　　　像　墓祭　禮從簡約　居喪讀禮
　　吉禮
　　(臣/)等謹案吉禮以郊廟為重杜佑通典述歴代郊天明
　堂社稷山川宗廟祫禘之制與夫太學釋奠巡狩
　告禮以及享禜諸雜祀其儀文可謂備矣夫祭必
　躬親致慤致䖍交于神明以通昭假前代毎遇大
　　祀人君多遲疑畏葸憚于對越屇期或遣官攝行
　　縱使辨章舊聞核定儀度豈有當于誠敬之本哉
　　況夫所議之禮又未協于中也如南北郊之分祀
　　開元禮頗為合宜至天寳而即自紊其制改為合
　　祀至宋而舉行益稀議論徒為繁蕪明堂之制遼
　　金元俱未舉行明嘉靖中始議舉祀然大享卒未
　　親舉内殿殷薦亦祇有司攝事則當時所為更正
　　祀典及于羣廟百神者亦僅事虛文耳今自天寳
　　以後每門存其儀注證以議論以備考覈惟杜典
　　載禋于六宗及移廟主師行奉主諸儀與夫兄弟
　　俱封各得立禰廟諸議悉後世所不行兹不復續
　　纂老君祠附見先賢頗乖名制亦為釐正焉
　　郊天(唐/)　(五代/)　(宋/)
唐𤣥宗天寶元年二月丙戌詔曰凡所祭享必在躬親
朕不親祭禮將有闕其皇地祇宜就南郊合祭辛邜親
享𤣥元皇帝于新廟(二年三月改西京/𤣥元廟為太清宫)甲午親享太廟
(按唐自天寶以後凡將郊祀必先親享太清宫次日親/享太廟次日合祭天地謂之三大禮宋人因之先郊三)
(日奉謚冊寳于太廟次日親享玉清昭應/等宫非禮之禮吕升卿議之是矣語見後)三月丙申合
祭天地於南郊(按唐書禮樂志𤣥宗既定開元禮至是/合祭天地于南郊其後遂以為故事終)
(唐之世莫/能改也)自後有事圜丘皆天地合祭若冊命大事告
圜丘有司行事亦如之五載十二月詔曰祈榖上帝春
祀先王永惟因心敢忘如在頃以詳諸舊典創以新儀
清廟陳牲加特于嘗餼昊天冬祭重增以時享況履兹
霜露載感惟深瞻彼郊壇有懷昭事宜以來嵗正月朕
親謁太廟便于南郊合祭仍令中書門下即與禮官詳
定儀注九載十一月制自今告獻太清宫及太廟改為
朝獻以告者臨下之義故也十載正月壬辰朝獻太清
宫次日朝饗太廟又次日有事于南郊合祭天地(是載/五月)
(已前郊祭天地以髙祖神堯皇/帝配座先日廟告神堯皇帝室)徳宗貞元六年十一月
有事于南郊詔以皇太子為亞獻親王為終獻吏部郎
中桞冕曰準開元禮獻官受誓戒詞云各揚其職不供
其事國有常刑今以皇太子為亞獻請改舊詞云各揚
其職肅奉常儀從之穆宗長慶三年太常禮院奏郊壇
祠祀遇大雨雪廢祭其禮物條件如後御署祝版既未
行祭禮無焚毁之文請于太常告敇庫收貯而其小祀
雖非御署准此玉幣燎柴神酒燎幣醴齊並榛栗脯醢
及應行事燭等請令郊社署各牒充次祭支用牲牛參
牲既未行祭禮無進胙賜胙之文請比附禮記及祠令
牲死則埋之例委監察使及禮官于祠所瘞埋其小祀
不全用牢牲舊例用猪羊肉亦准此粢盛𤓰葅笋葅應
已造成饌物請隨牲瘞埋行事官明衣絹布等准式既
祭前給訖合充潔服既已經用請便收破公卿已下明
房油煖幕炭應齋宿日所破用物請收破㫖依永為定
式文宗太和元年王起判太常卿充禮儀詳定使創造
禮神九玉奏議曰邦國之禮祀為大事珪璧之儀經有
前規謹按周禮以蒼璧禮天黄琮禮地青珪禮東方赤
璋禮南方白琥禮西方黑璜禮北方又云四圭有邸以
祀天兩圭有邸以祀地圭璧以祀日月星辰凡此九器
皆祀神之玉也又云禋祀祀昊天上帝鄭元云禋煙也
為玉幣祭訖燔之而升煙以報陽也今與開元禮義同
此則焚玉之騐也又周禮掌國之玉鎮大寳器若大祭
既事而藏之此則收玉之證也梁代崔靈恩撰三禮義
宗云凡祭天神各有二玉一以禮神一則燔之禮神者
訖事却收祀神者與牲俱燎則靈恩之義合于禮經今
國家郊天祀地祀神之玉常用禮神之玉則無請下有
司精求良玉創造九器祭訖蔵之其燎玉即依常制從
之昭宗龍紀元年將有事于圜丘上宿齋武徳殿宰相
百僚朝服于位時兩軍中尉楊復恭及兩樞密皆朝服
侍上太常博士錢珝李綽等奏論之曰皇帝赴齋宫内
臣皆服朝服臣檢故事及近代禮令並無内官朝服助
祭之文伏惟陛下聖祚中興祗見宗祧克承大禮皆禀
髙祖太宗之成制必循虞夏商周之舊經軒冕服章式
遵彛憲禮院先准大禮使牒稱得内侍省牒要知内臣
朝服品秩禮院先准禮令報訖今參詳近朝事例若内
官及諸衞將軍必須製冠服即各依所兼正官隨資品
依令式服本官之服事存𫝊聴且可俯從然亦不分明
著在禮令乞聖慈允臣所奏狀入至晚不報錢珝又進
狀曰臣今日巳時進狀論内官冠服制度未奉聖㫖伏
以陛下䖍祀郊禋式遵彛範凡闗典禮必守憲章今陛
下行先王之大禮而内臣遂服先王之法服來日朝獻
大聖祖臣贊導皇帝行事若侍臣服章有違制度是為
非禮上凟祖宗臣期不奉敇狀入降朱書御扎曰卿等
所論至當事可從權勿以小瑕遂妨大禮于是内四臣
遂以法服侍祠
梁太祖開平二年正月卜郊于西都時宰臣上表請郊
天謁廟命有司擇日備儀因先布告岳牧方伯儀仗車
輅鹵簿法物祭器樂懸各令所司修飭以河南尹充都
㸃集諸司法物使後禮院改卜來年正月親祭南郊可
之其郊使有詳定禮儀使南郊儀仗使車輅法物使南
郊大禮使(故事大禮使以宰相為之時用/河南尹張宗奭充非常例也)三年詔曰初
宅雒都將行郊祀應嶽瀆名山大川及諸州有靈迹封
崇聖祠各宜差官吏精䖍祭告
後唐莊宗同光二年二月有事于南郊先期禮儀使奏
南郊朝饗太廟合祭天地于圜丘舊制以親王充亞獻
行事詔以皇子繼岌為亞獻皇弟存紀為終獻明宗長
興元年二月有事于南郊(按五代郊天之禮史書未詳/晉漢二代竟無所書惟遼史)
(太宗本紀載㑹同三年晉遣使請/南郊許之則晉代郊天之明文也)
周太祖廣順三年十月内出御札曰王者承天事地尊
祖敬宗燔柴于泰壇用昭乾徳瘞玉于方澤以答坤靈
朕受命上元宅心下土時已厯於三載漸至小康禮未
展于二儀深虧大典宜叶蓍龜式陳籩豆庶展吉蠲之
禮用傾昭事之忱以來年正月一日於東京有事南郊
宜令所司各備儀注務從省約無致煩勞凡有供需並
用官物府縣不得因便差配是年九月太常禮院奏准
敕定郊廟制度洛陽郊壇在城南七里丙己之地圜丘
四成各髙八尺一寸下廣二十丈再成廣十五丈三成
廣十丈四成廣五丈十有二陛毎節十二等燎壇在泰
壇之丙地方一丈髙一丈二尺開上南出户方六尺請
下所司修奉從之
宋太祖乾徳元年十一月始有事於南郊(初詔冬至南/郊有司言冬)
(至當晦前一日皇帝始郊不宜近晦乃改/用十六日甲子此因近晦改卜郊期者)自五代以來
典章制度多所散逸至是詔有司講求遺逸遵行典故
遂合祭天地於圜丘初有司議配享請以僖祖升配張
昭獻議曰隋唐以前雖追立四廟或六七廟而無徧加
帝號之文梁陳南郊祀天皇配以皇考北齊圜丘祀昊
天以神武升配隋祀昊天於圜丘以皇考配唐貞觀初
以髙祖配圜丘梁太祖郊天以皇考烈祖配恭惟宣祖
皇帝積累勲伐肇基王業伏請奉以配享從之(按梁及/後唐郊)
(壇皆在洛陽宋初始作璮于東都南薫門外四成十二/陛三壝設燎壇於内壇之外丙地髙一丈二尺設皇帝)
(更衣大次于東壝東/門之内道北南向)是年禮儀使陶榖(五代宰相為大/禮使太常卿為)
(禮儀使御史中丞為儀仗使兵部尚書為鹵簿使京府/尹為橋道頓遞使宋制大禮頓遞如舊而大禮使或以)
(親王為之又耑以翰林學士為禮儀使其儀仗鹵/簿使或以他官充太平興國元年始鑄五使印)言饗
廟郊天兩日行禮從祀官前七日皆合於尚書省受誓
戒自來一日之内受兩處誓戒有虧䖍潔今擬十一月
十六日行郊禮望依禮文十八日先受從享太廟誓戒
九日别受郊天誓戒其日請放朝參從之自後百官受
誓戒於朝堂宗室受於太廟祭之日均用丑時秋夏以
一刻春冬以七刻前二日遣官奏告配帝之室(凡郊壇/值雨雪)
(即齋宫門望祭殿望拜祭日不設登歌祀官以公服行/事皆給明衣其常祀天地皆内降御封香仍製漆匱付)
(光祿司/農寺)時吏部尚書張昭等奏議曰案聶崇義稱祭天
蒼璧九寸圓好祭地黄琮八寸無好圭璋琥並長九寸
自言周顯徳三年與田敏等案周官玉人之職及阮諶
鄭元舊圖載其制度臣等案周禮玉人之職只有璧琮
九寸瑑琮八寸及璧羡度尺好三寸以為度之文即無
蒼璧黄琮之制兼引注有爾雅肉倍好之説此即是注
璧羨度之文又非蒼璧之制又詳鄭元自注周禮不載
尺寸豈復别作畫圗違經立異又配合羨度肉好之言
彊為尺寸古今大禮順非改作于理未通又據尹拙所
述禮神之六玉稱取梁桂州刺史崔靈恩所撰三禮義
宗内昊天及五精帝圭璧琮璜皆長尺二寸以法十二
時祭地之琮長十寸以傚地之數又引白虎通云方中
圓外曰璧圎中方外曰琮崇義非之以為靈恩非周公
之才無周公之位一朝撰述便補六玉闕文尤不合禮
臣等以靈恩所撰之書聿稽古訓祭玉以十二為數者
葢天有十二次地有十二辰日有十二時封山之玉牒
十二寸圜丘之籩豆十二列天子以鎮圭外守宗后以
大琮内守皆長尺有二寸又祼圭尺二寸王者以祀宗
廟若人君親行之郊祭登壇酌獻服大裘搢大圭行稽
奠而手秉尺二之圭神獻九寸之璧不及禮宗廟祼圭
之數父天母地情亦奚安是靈恩議論未為失也開寳
元年十一月癸夘日南至有事南郊以燎壇稍逺不聞
告燎之聲始用爟火令光明逺照通於祀所四年七月
詔冬至郊祀十一月戊午親享太廟始用繡衣鹵簿(考/鹵)
(簿凡四等大駕法駕鑾駕黄麾仗先是大駕鹵簿衣服/旂幟皆五綵繪畫至是盡易以繡凡郊祀藉田薦獻玉)
(清昭應景/靈宫用之)己未合祭圜丘九年詔曰定鼎洛邑我之西
都燔柴大壇國之大事今江表底定方内大同祗遹景
靈用申報謝乃眷西顧郊兆存焉將飭駕以時巡躬展
誠於陽位朕今幸西京以四月有事於西郊宜令有司
各揚所職(按梁太祖建都于汴而郊壇則在洛陽開平/二年帝自東京至洛都行禮後唐莊宗同光)
(二年張全義亦請亟幸洛陽謁廟畢即祀南郊以均王/將祀南郊儀物具在是梁唐郊壇在洛之明證也太祖)
(親郊凡四獨是嵗行之于洛陽又在四月葢本非彛典/苐以洛都元有郊兆是年欲徙都于洛故因西幸而特)
(行其/禮云)太宗太平興國三年十一月祀天地於圜丘始奉
太祖升侑(按宋初南郊四祭及感生帝皇地祗神州凡/七祭並以四祖迭配太祖親郊者四並以宣)
(祖配太宗即位其七祭但以宣祖太祖更配及是乃奉/太祖升侑雍熙元年冬至親郊復議配享禮官始以為)
(舜郊嚳商郊㝠周郊后稷王業所因也若漢髙之太公/光武之南頓君雖有帝父之尊而無預配天之祭故自)
(太平興國三年六月再郊並以太祖配于禮為允及是/將東封扈蒙定議曰嚴父莫大于配天請以宣祖配天)
(自雍熙元年罷封禪為郊/祀遂行其禮識者非之)雍熙四年正月禮儀使蘇易
簡言親祀圜丘以宣祖配此則符聖人大孝之道成嚴
父配天之儀太祖皇帝光啓丕圗恭臨大寳以聖授聖
𫝊於無窮案唐永徽中以髙祖太宗同配上帝欲望將
來親祀郊丘奉宣祖太祖同配其常祀祈榖神州明堂
以宣祖崇配圜丘北郊雩祀以太祖崇配奏可淳化三
年將以冬至郊前十日皇子許王薨有司言王薨在未
受誓戒之前凖禮天地社稷之祀不廢詔曰尚書省議
吏部尚書宋琪等奏以許王薨謝去郊禮裁十日至尊
成服百僚皆當入慰當愁惨之際行對越之儀臣等實
慮上帝之弗歆下民之斯惑況郊天之禮嵗有四焉載
於禮經非有差降請以來年正月上辛合祭天地從之
是年禮儀使言皇帝親郊故事在京并去圜丘十里内
神祠及所過橋道並差官致祭而獨遺太社太稷文宣
武成王等廟今請自出宫前一日遣官致祭從之至道
三年十一月(時真/宗立)有司言冬至圜丘孟夏雩祀夏至方
丘請奉太宗配上辛祈榖季秋明堂奉太祖配上辛祀
感生帝孟冬祭神州地祗奉宣祖配其親郊奉太祖太
宗並配詔可真宗景徳三年鹵簿使王欽若言漢以五
帝為天神之佐今在第一龕天皇大帝在第二龕與六
甲岳瀆之類接席帝座天市之尊今與二十八宿積薪
騰蛇杵臼之類同在第三龕卑主尊臣甚未便也若以
北極帝座本非天帝葢是天帝所居則北極在第二帝
座在第三亦髙下未等又太微之次少左右執法子星
之次少孫星望令司天監参驗乃詔禮儀使太常禮院
司天監檢定之禮儀使趙安仁言案開寳通禮元氣廣
大則稱昊天據逺視之蒼然則稱蒼天人之所尊莫過
於帝託之於天故稱上帝天皇大帝即北辰耀魄寳也
自是星中之尊易曰日月麗乎天百榖草木麗乎土又
曰在天成象在地成形葢明辰象非天草木非地是則
天以蒼昊為體不入星辰之例又郊祀錄壇第二等祀
天皇大帝北斗天一太一紫微五帝座差在行位前餘
内官諸位及五星十二辰河漢都四十九坐齊列俱在
十二陛之間唐建中間司天冬官正郭獻之奏天皇北
極天一太乙凖天寳敕並合升第一等貞元二年親郊
以太常議詔復從開元禮仍為定制郊祀錄又云壇第
三等有中宫天市垣帝座等十七坐並在前開元禮義
羅云帝有五座一在紫微宫一在天角一在太微宫一
在心一在天市垣即帝坐者非直指天帝也又得判司
天監史序狀天皇大帝一星在紫微勾陳中其神曰耀
魄寳即天皇是星五帝乃天帝也北極五星在紫微垣
内居中一星曰北辰第一主月為太子第二主日為帝
王第三為庶子第四為嫡子第五為天之樞葢北辰所
主非一又非帝坐之比太微垣十星有左右執法上將
次將之名不可備陳故總名太微垣星經舊載孫星而
壇圗止有子星辨其尊卑不可同位竊惟壇圗舊制悉
有明據天神定位難以躋升望依星經悉以舊禮為定
欽若復言舊史天文志並云北極北辰最尊者又勾陳
口中一星曰天皇大帝鄭元注周禮謂禮天者冬至祭
天皇於北極也後魏孝文禋六帝亦升天皇五帝上案
晉天文志帝座光而潤則天子吉威令行既名帝座則
為天子所占列於下位未見其可又安仁議以子孫二
星不可同位陛下方洽髙禖之慶以廣維城之基茍因
前代闕文便為得禮實恐聖朝茂典尤未適中詔天皇
北極特升第一龕又設孫星于子位次帝座如故欽若
又言帝座止三紫微太微者已列第二等惟天市一座
在第三等案晉志大角及心中星但云天皇座實與帝
坐不類詔特升第二龕舊郊丘神位板皆有司題署命
欽若改造之至是欽若奉板便殿壇上四位塗以朱漆
金字餘皆黑漆第一等金字第二等黄字第三等以降
朱字悉貯漆匣覆以黄縑帊帝降階觀之即付有司又
以新定壇圗五帝五岳中鎮河漢合在第三等四年職
方員外郎判太常禮院孫奭言凖禮冬至祀圜丘有司
攝事以天神六百九十位從祀今惟有五方上帝及五
人神十七位天皇大帝以下並不設位且太昊勾芒惟
孟夏雩祀季秋大享及之今乃祀于冬至恐未叶宜翰
林學士晁逈等言案開寳通禮圜丘有司攝事祀昊天
配帝五方帝日月五星中外官衆星總六百八十七位
雩祀大享昊天配帝五天帝五人帝五官總十七位方
丘祭皇地祇配帝神州岳鎮海瀆七十一位今司天監
所設圜丘雩祀明堂方丘並十七位即是方丘有岳瀆
從祀圜丘無星辰而及以人帝從祀望如奭請以通禮
神位為定其有增益者如後敕奏可乾興元年(時仁/宗立)詔
禮官定遷郊祀配帝乃請祈榖及祭神州地祇以太祖
配雩祀及昊天上帝及皇地祇以太宗配感生帝以宣
祖配明堂以真宗配親祀郊丘以太祖太宗配奏可是
年九月太常丞同制禮院謝絳言伏覩本院與崇文院
檢討官詳定以宣祖配感生帝竊尋宣祖非受命開統
義或未安唐武徳初圜丘方丘雩祀並以景帝配祈榖
大享並以元帝配太宗初奉髙祖配圜丘明堂北郊元
帝配感生帝髙宗永徽二年祀髙祖於圜丘祀太宗於
明堂兼感生帝作主又以景帝元帝稱祖萬代不遷停
配以符古義臣以為景帝厥初受封為唐始祖葢與宣
祖不侔宣祖於唐是為元帝之比唐有天下裁越三世
而景元二祖已停配典有宋受命既自太祖于今四聖
而宣祖侑祀未停恐非往典之意請依永徽故事停宣
祖配仍用太宗故事宗祀真宗于明堂兼感生帝作主
若據鄭氏説則曰五帝迭王王者因所感别祭尊于南
郊以祖配之今若不用武徳永徽故事請以太祖兼配
正符鄭説詳鄭之意非受命始封之祖不得配故引周
后稷配靈威仰之義為證惟太祖始造基業躬受符命
配侑感帝處理甚明如恐祠日相妨當以太宗配祈榖
太祖配雩祀亦不失尊嚴之㫖臣以為宣廟非惟不遷
而迭用配帝于古為疑禮祖有功宗有徳但非受命之
祖親盡必毁況配享乎翰林承㫖李維等議案禮祭法
正義曰郊為夏正建寅之月祭感生帝於南郊此則崇
祀之文也竊惟感帝比祈榖禮秩差輕宣祖比太祖功
業有異今以太祖配祈榖宣祖配感帝稱情立文於禮
斯協詔從所定仁宗天聖二年詔加真宗諡上謂輔臣
曰郊祀重事朕欲就禁中習儀其令禮官草具以聞先
郊三日奉諡冊寳於太廟次日薦享玉清昭應景靈宫
宿太廟既享赴青城至大次就更衣壇改服兖冕行事
(按故事三嵗一親郊不郊輒代以他禮慶賞與郊同而/五使皆輔臣不以官之髙下是年翰林學士領儀仗御)
(史中丞領鹵/簿姑用官次)五年十一月郊以翰林學士宋綬攝太僕
陪玉輅上問儀物典故因使綬集羣官撰集天聖鹵簿
圗記之上禮儀使劉筠請郊後詣玉清昭應景靈宫詔
郊前享景靈近臣奏告玉清昭應擇日恭謝大禮使王
曾請節廟樂帝曰三年一享不敢憚勞也三獻終增禮
生七人各引本寳太祝升殿徹豆三日又齋長春殿謝
玉清昭應宫(按沈括筆談上親郊廟冊文皆曰恭薦嵗/事先景靈宫謂之朝獻次太廟謂之朝享)
(末乃事于南郊予集郊式時曾預討論常疑其次序若/先為尊則郊不應在廟後若後為尊則景靈宫不應在)
(太廟之先求其所從來葢有所因案唐故事凡有事于/上帝則百神皆預遣使祭告惟太清宫太廟則皇帝親)
(行其冊祝皆曰取某月某日有事于某所不敢不告宫/廟謂之奏告餘皆謂之祭告惟有事于南郊方為正祠)
(至天寳九載乃下詔曰告者上告下之詞今後太清宫/宜稱朝獻太廟稱朝饗自此遂失奏告之名冊文皆為)
(正/祠)六年始築外壝周以短垣置靈星門親郊則立表於
青城表三壝(宋初南郊青城久占民土妨其耕稼又其/中煖殿止是搆木結綵至尊所御非所以)
(備不虞天聖中魏餘慶上言乞優價給值/收買民田除放租税為瓦殿七間依奏)景祐二年郊
詔以太祖太宗真宗三廟萬世不遷南郊以太祖定配
二宗迭配親祀皆侑常祀圜丘皇地祇配以太祖祈榖
雩祀神州配以太宗感生帝明堂以宣祖真宗配如舊
是年禮院言周官朝日祀五帝則張大次小次説者以
為祀昊天上帝亦然大次在壇壝外猶更衣幄小次在
壇側今所未行請設小次于皇帝版位少東毎獻畢降
壇若獻就小次俟終獻徹豆復就版位慶厯元年判太
常寺吕公綽言厯代郊祀配位無側向真宗示輔臣封
禪圗曰嘗見郊祀昊天上帝不以正坐葢皇地祇次之
今修登封上帝宜當子位太祖太宗配位宜比郊祀而
斜置之其後有司不諭先帝以告成報功酌宜從變之
意毎郊儀範既引祥符側置之文又載西向北上之禮
臨時擇一未嘗考定乃詔南郊祖宗之配並以東方西
向為定公綽又以郊廟祭器未完制度多違禮請悉更
造又以嵗大中小祠凡六十一禘祫二祼獻興俯玉帛
奠彛菁茒醯醢鍾石歌奏集為郊祀總儀上之十月公
綽言案開元禮崇祀錄昊天上帝皇地祇六罇太罇為
上實以汎齊著罇次之實以醴齊犧罇次之實以醍齊
壺罇次之實以沈齊山罍為下實以三酒配帝著罇為
上實以汎齊犧罇次之實以醴齊象罇次之實以盎齊
山罍為下實以清酒皆加明水明酒實於上罇五方北
極天皇大帝神州地祇大明夜明太罇實以汎齊五星
十二辰河漢象罇實以醍齊中官壺罇五方山林川澤
蜃罇並實以沈齊外官概罇五方邱陵墳衍原隰散罇
並實以清酒衆星散罇實以㫖酒皆用明酒各實於上
罇宗廟每室設斚彛黄彛著罇之上罇皆寳以明水黄
彛實鬱鬯著罇實以醴齊又司烜氏以鑑取明水於月
鄭康成云鑑類取水者世謂之方諸取月之水欲得陰
陽之潔氣也臣謹以古制考五齊三酒即非難得之物
將來郊廟祭享宜詔酒官依法制齊酒分實罇罍仍命
有司取明水對明酒實於上罇或陰鑑方諸之類未能
猝辨請如唐制以井水代之下博士議而奏曰比郊廟
祠祀壇殿上下所設罇罍惟酌獻飲福二罇實以祠祭
酒餘皆徒設器而不實以五齊三酒明水明酒誠於禮
為缺然五齊三酒鄭康成注周禮惟引漢時酒名擬之
而無制造之法今欲仍舊用祠祭酒一等其壇殿上下
罇罍有司不得更設空器其明水明酒並以井水代之
其正配逐位酌獻飲福舊用酒二升者各增二升從祀
神位並用舊升數實諸罍罇配以明水明酒從之三年
禮官余靖言祈榖祀感生帝同日其禮當異不可皆用
四圭有邸色尚赤乃定祈榖明堂蒼璧尺二寸感生帝
四圭有邸朝日日圭夕月月圭皆五寸從祀神州無玉
報社稷兩圭有邸祈不用玉皇祐五年正月㑹靈宫灾
是嵗冬至郊以二帝並配明年大旱胡宿言五行火禮
也去嵗火而今又旱其應在禮此殆郊丘並配之失也
即建言並配非古宜用迭配如初嘉祐六年禮院言對
越天地神無二主唐垂拱中始用三祖同配後遂罷之
皇祐初三聖並侑後復迭配未幾復並侑以為定制雖
出孝思然頗違經典下兩制議翰林學士王珪等曰推
尊以享帝義之至也然尊尊不可以瀆故郊無二主今
三后並侑欲以致孝也而適所以瀆乎享帝非所以寧
神也請如禮官議七年正月詔南郊以太祖定配英宗
治平二年正月上辛祈榖禮院言凖閤門儀制祀天地
致齊皇帝不遊幸作樂緣聖夀節在致齊内若用慶厯
元年嘉祐七年元㑹例更用中辛當在十六日又十四
日例詣慈孝等寺集禧觀行禮觀燈作樂若遣官攝事
無不聴樂元日朝賀聖夀節多與上辛相近常改用中
辛非尊事天神之意嘉㑹合禮又不宜撤樂因詔遇元
正御殿聖節上夀雖在上辛祠官致齊日亦用樂大宴
移日或就賜(按祈榖之儀慶厯用犢一羊二豕二共日/祀感生帝羊二豕二正配簠簋俎各增為)
(二前一日太祝讀祝視/祭王餘如冬至攝事)是年十一月合祭天地於南郊
以太祖配故事皇帝將就版位祠官回班向皇帝須就
位乃復侍臣跪讀冊至御名則興至是詔以尊奉祠勿
回班及興時吕公著攝太僕卿參乘為上言仁宗親祠
撤黄道以登虛小次不入上皆循用之(按治平將郊而/雨或議改祫享)
(英宗訪諸宗晟對曰陛下初郊見上帝盛禮也豈敢/改卜至誠感神在陛下精意而已帝嘉納及郊雨霽)神
宗熙寧元年詔令兩制以上至臺諫官與太常禮院同
詳定今年冬至當與未當親行郊禮翰林學士承㫖王
珪上議曰按王制喪三年不祭惟祭天地社稷為越紼
而行事𫝊謂不敢以卑廢尊是則居喪而可得見天地
也春秋僖公三十三年𫝊凡君薨卒哭而祔祔而作主
特祀於主烝嘗禘於廟杜預以謂新主既特祀於寢則
宗廟四時常祀自當如舊是則居喪而可得見宗廟也
周公稱商髙宗諒闇三年不言子張疑之以問仲尼仲
尼答曰何必髙宗古之人皆然髙宗不云服喪三年而
云諒闇三年者杜預又謂古者天子諸侯三年之喪既
葬而服除諒闇以居心喪不與士庶同禮也然則服除
之後郊廟之祭可勿舉乎南齊以前人君嗣位或仍前
郊之年或别自為郊下有司議而王儉乃援晉宋以來
皆改元即郊而不用前郊之年自漢文以來皆即位而
謁廟至唐徳宗以後亦踰年而行郊況本朝景徳二年
真宗居明徳皇太后之喪既易月而服除明年遂享太
廟而合祀天地於圜丘伏請皇帝將來冬至躬行郊廟
之禮其服冕車輅儀物音樂緣神事者皆不可廢詔恭
依典禮其車服儀物除神事外令太常禮院詳定以聞
禮院看詳欲乞除郊廟及景靈宫禮神用樂外所有鹵
簿鼓吹及樓前宫架諸軍音樂皆備而不作其逐處警
場止鳴金鉦鼓角從之十一月帝齊於郊宫故事車駕
至青城少休即詔從臣幸後苑閲水嬉復登端門觀太
常警嚴至是帝精意奉祀悉罷遊觀遂減徹門闕亭苑
省草木禽獸千七百餘事(按沈括𫝊括為館閣校勘刪/定三司條例故事三嵗郊丘)
(之制有司按籍而行藏其副吏沿以干利壇下張幔距/城數里為園囿植采木刻鳥獸綿絡其間將事之夕法)
(駕臨觀御端門陳仗衞以閲嚴警遊幸登賞類非齊祠/所宜乘輿一器而百工侍役者六七十輩括考禮沿革)
(為書曰南郊式即照令檢㸃事務/執新式從事所省萬計神宗稱善)至十年又罷去寢殿
後至寳華門磚砌道著為定制四年參知政事王珪言
南郊乘輿所過必勘箭然後出入此師行之法不可行
施於郊祀從之嗣以詳定所請又罷太廟及宣徳朱雀
南薰諸門勘契又皇帝自大次至版位内臣二人執翟
羽前導號曰拂翟失禮尤甚請除之六年春正月後僖
祖為太廟始祖以配感生帝(宋充國知太常禮院英宗/祔廟議者欲祧僖祖藏夾)
(室充國請配感生/帝為宋始祖從之)七年詔中書門下參定青城殿宇門
名先是毎郊撰進至是始定名前門曰泰禋東偏門曰
承和西偏門曰迎禧正東門曰祥曦正西門曰景曜後
三門曰拱極内東側門曰夤明西側門曰肅成大殿門
曰端誠大殿曰端誠殿前東西門曰左右嘉徳便殿曰
熙成後園門曰寳華著為定式元豐元年正月詔詳定
郊廟禮儀二月詔内壝之外衆星位周環每二步植一
杙繚以青繩以為限域既而詳定奉祀禮文所言周官
外祀皆有兆域葢設一位而已後世稍增其制東漢壇
位天神從祀者至一千五百一十四神故外設重營以
為等限日月在中營内南道而北斗在北道之西至於
五星中宫星之屬則其位皆中營二十八宿外宫星之
屬則其位皆外營然則為重營者所以等神位也唐因
齊隋之制設為三壝天神列位不出内壝而御位特設
壇下之東南若夫公卿分獻文武從祀與夫樂架饌幔
則皆在中壝之内而大次之設乃在外壝然則為三壝
者所以序祀事也葢古者神位寡祀者簡故兆守有域
以為遮列屬禁而已後世神位既衆祀者亦繁故為三
壝以嚴内外之限也伏請除去青繩儀注為三壝從之
九月詔祀天地及配帝並用特牲四年四月詔罷南郊
合祭天地九月詳定郊廟奉祀禮文知禮院陸佃上議
曰冕服有六而周官弁師云掌王之五冕則大裘與衮
同冕矣故禮記曰郊之日王被衮以象天戴冕璪十有
二旒則天數也又曰服之襲也充美也禮不盛服不充
故大裘不裼此明王服大裘以衮衣襲之也先儒或謂
周祀天地皆服大裘而大裘之冕無旒非是矣葢古者
裘不徒服則其上必皆有衣故曰緇衣羔裘黄衣狐裘
素衣麑裘如郊祀徒服大裘則是表裘以見天地表裘
不入公門而乃欲以見天地可乎且先王之服冬裘夏
葛以適寒暑葢未有能易之者也郊祀天地有裘無衮
則夏祀赤帝與夏至日郊祭地示亦將被裘乎然則王
者冬祀昊天上帝中裘而表衮明矣至於夏祀天神地
示則去裘服衮以順時序周官曰凡四時之祭祀以宜
服之明夏必不衣裘也或曰王被衮以象天此魯禮臣
以為記曰周之始郊日以至王被衮以象天則豈得以
為魯哉或曰祭天尚質故特服大裘王被衮則非所以
尚質臣以為謂之尚質者明有所尚而已不皆用質也
如蒼璧以禮天黄琮以禮地旂有十二旒龍章設日月
此豈用質也哉故曰祭天掃地而祭焉于其質而已矣
牲用騂尚赤也用犢貴誠也王被衮以象天戴冕璪十
有二旒則天數也旂十有二旒龍章而設日月以象天
也夫理豈一端而已亦各有所當也今欲冬至禋祀昊
天上帝服裘被衮其餘祀天及祠地示並請服衮去裘
各以其宜服之(按宋故事南郊車駕服通天冠絳紗袍赴/青城祀日服靴袍至大次臨祭始更服)
(冕旒元豐中詔定奉祀儀有司建言周官祀昊天上帝/則服大裘而冕禮記郊祭之日王被衮以象天王肅援)
(家語臨燔祭服衮冕葢先衮而後裘因請更製大裘以/衮用于祀日大裘用于臨祭議者頗疑家語不可據黜)
(之則周官禮記所載相牴牾時陸右丞佃知禮院請服/大裘被以衮遂為定制大裘黑羔皮為之而緣以黒繒)
(乃唐/制也)十月禮官言古之王者行則嚴輿衛處則厚宫闕
所以示盛重備非常也故周禮王㑹同則為壝宫食息
則設帷宫漢祀甘泉則有行宫至于江左亦有瓦殿本
朝沿唐舊制親祀南郊行宫獨設青城幔殿宿者有風
雨之憂而又無望祭之位且青城之費嵗以萬數臣等
欲乞仿青城之制創立齋宫一勞而省重費或遇風雨
可以行望祭之禮詔送太常禮院候修尚書省了日取
㫖(按是時以修尚書省未畢未及建立其後哲宗既建/齋宫謂臣下曰三嵗郊青城之費縑帛三十餘萬工)
(又倍之易以屋室一勞永逸所省多矣徽宗修建南北/郊齋宿宫殿南郊曰齋宫北郊曰帷宫有司請曰事體)
(如一而名稱不同/宜並稱齋宫從之)六年十月太常丞吕升卿言曰近以
郊祀致齋之内不當詣景靈宫及太廟朝享具奏伏聞
止罷景靈宫諸處朝謁而天興殿及太廟朝享如故臣
伏以郊丘之祀國之大事有天下者莫重乎享帝臣厯
考載籍不聞為祀天致齋乃於其間先享宗廟者也獨
有唐天寳之後用田同秀之言立老子廟號曰太清宫
是嵗將行郊祀以二月辛邜先躬享焉祠用青詞饋用
素饌甲午又親享於太廟丙申乃有事於南郊終唐之
世奉而行之莫知其非雖論者以為失禮然考其初致
齋之日乃辛邜享於太清宫至丙申殆且五日乃得雍
容休息以見上帝今陛下致齋三日其一日於大慶殿
而用其二日三行禮焉古之大祀未有不齋三日而敢
與神明交者今陛下行禮於天興殿纔齋一日爾其之
太廟與郊宫也前祀之一日皆嘗用之矣謂之一日之
齋尚非全也夫用一日之齋以修大祀未見其可況非
全日乎於以奉宗廟則齋之日不足於以事上帝則齋
之儀不専陛下恭嚴寅畏三嵗一修大禮將以受無疆
之休其為致齋者乃如此殆未稱昭事之意也今太廟
嵗有五大享皆如古矣又於郊祀復修徧享之禮此為
何名乎論者曰宗廟之禮未嘗親行故因郊祀恭展薦
獻臣曰不然人主於宗廟之享自當嵗時躬修其事其
不親享者葢後世之失禮也今曰必因郊禮以行之則
義尤不可矣夫因者不致専之謂也七世聖神儼在清
廟朝廷不特講嵗時親行之禮而因以享之此非臣之
所聞也臣愚以謂今郊禮宜如故事致齋於大慶殿二
日徑赴行宫其宫廟親享並乞寢罷或車駕必欲至太
廟即乞正告太祖一室以侑神作主之意撤去樂舞以
盡尊天致齋之義其天興朝享乞更不行請如新降朝
㫖俟禮畢而恭謝伏請繼今日以往别修太廟躬祀之
制嵗五大享乘輿親臨其一焉仍望自今嵗臘享為首
於明年行春祠之禮禴與烝嘗自次年以叙終之每遇
行廟享之時則罷景靈宫一孟朝謁之禮廟享致齋乞
於内殿出入如常儀如此則祀天享親兩得其當矣(按/宋)
(初郊祀先三日宿齋于崇元殿翌日赴太廟五鼓朝享/質明日赴南郊齋于帷宫又二日行郊祀禮自仁宗天)
(聖二年從禮官言玉清昭應宫景靈宫太廟同日行禮/五年禮儀使劉筠以謂一日之内數次展禮不勝勞役)
(請南郊禮畢别定日詣各宫行恭謝禮景佑五年侍講/賈昌朝則請自廟告享侑之外景靈諸宫朝謁本唐世)
(太清宫之陋則一切改革郊畢詣景靈宫謝成如下元/朝謁儀俱未見從至是升卿復為此論而岳珂謂升卿)
(論古之大祀未有不齋三日之言甚當至廟享嵗五而/臨其一乃常禮非大禮不應大禮祀天地而常禮祀祖)
(宗不如仁宗嘉祐/之行祫以代郊也)光禄卿吕嘉問言光禄掌酒醴祠祭
罇罍相承用法酒庫三色法酒以代周禮所謂五齋三
酒恐不足以上稱陛下崇祀之意近於法酒庫内酒庫
以醖酒法式考之禮經五齊三酒今醅酒共齊冬以二
十五日春秋十五日夏十日撥醅瓮而浮蟻湧於面今
謂之撥醅豈所謂泛齊耶接取撥醅其下齊汁與滓相
將今謂之醅芽豈其所謂醴齊耶既取醅芽置篘其中
其齊䓤白色入焉今謂之帶醅酒豈其所謂盎齊耶冬
一月春秋二十日夏十日醅色變而微赤豈其所謂醍
齊耶冬三十五日春秋二十五日夏十五日外撥開醅
而觀之上清下沈豈其所謂沈齊耶今朝廷因事而醴
造者葢事酒也今踰嵗成熟烝醖者葢昔酒也同天節
上夀照所供臘醅酒者皆冬醸夏成葢清酒也此皆酒
非所謂齊也是知齊者因自然之齊故稱名酒者成就
而人功為多故享神以齊養人以酒竊恐典禮如此又
司尊彛曰醖齊縮酌盎齊涗酌依經𫝊則泛齊醴齊以
事酒和之用茅縮酌其盎齊醍齊沈齊則以清酒和之
不用茅縮酌如此則所用五齊不多而供具亦甚易葢
醖酒料次不一此五種者成而皆自然伏望聖㫁以今
之所造酒與典禮相詳審或不至差謬乞自今年郊廟
供奉從之是年郊祀昊天上帝以太祖配始罷合祭不
設皇地祇位先是樞密院陳襄等詳定郊廟禮文上言
曰伏承聖意以天地合祭於圜丘為非典禮之正詔令
更定臣謹案周禮大司樂冬日至圜丘六變以祀天神
夏日至方丘八變以祭地示夫祀必以冬日至者以其
陽氣來復於上天之始也祭必以夏日至者以其陰氣
潜萌於下地之始也又大宗伯以禋祀實柴槱燎祀其
在天者而以蒼璧禮之以血祭沈薶疈辜祭其在地者
而以黄琮禮之皆所以順其陰陽辨其時位倣其形色
此二禮之不得不異也漢元始中姦臣妄議不原經意
附㑹周官大合樂之説謂當合祭平帝從而用之故天
地共犢禮之失自此始矣由漢厯唐千有餘年之間而
以五月親祠北郊者惟四帝而已如魏孝文之太和周
武帝之建徳隋髙祖之開皇唐睿宗之先天皆希濶一
時之舉也然而隨得隨失卒無所定垂之本朝未遑釐
正恭惟陛下恢五聖之述作舉百王之廢墜臣以為已
罷合祭則南北二郊自當别祀伏望陛下每遇親祠之
嵗先以夏日至祭地示於方丘然後以冬日至祀昊天
於圜丘此所謂大者正也然議者或謂先王之禮其廢
已久不可復行古者齋居近(古者致/齋路寢)儀衞省用度約賜
予寡故雖一嵗徧祀而國不費人不勞今也齋居逺儀
衞繁用度廣賜予多故雖三嵗一郊而猶或憚之況一
嵗而二郊乎必不獲已則三年而迭祭或如後漢以正
月上丁祠南郊禮畢次北郊或如南齊以上辛祀昊天
而次辛瘞后土不亦可乎臣竊謂不然記曰祭不欲疎
疎則怠夫三年迭祭則是昊天大神六年始一親祀無
已怠乎記曰大事必順天時二至之郊周公之制也捨
是而從後王之失可謂禮與彼議者徒知茍簡之便而
不睹尊奉之嚴也伏惟陛下鑑先王已行之明效舉曠
世不講之大儀約諸司儀衞而幸祠宫均南郊之賜予
以給衞士蠲青城不急之務損大農無名之費使臣得
以講求故事參究禮經取太常儀注之文以正其訛謬
稽大駕鹵簿之式以裁其繁冗惟以至恭之意對越大
祗以迎至和格純嘏庶成一代之典以示萬世又曰臣
等恭惟本朝冬至祀天南郊夏至祀地北郊毎嵗行之
皆合於古猶以有司攝事為未足以盡志於是三年一
郊而親行之夫三年一郊而親行葢所謂因時制宜者
也施之於今誠不可易惟合祭之禮在所當正禮曰魯
人將有事於上帝必先有事於泮宫所以然者告祖為
配之謂也又曰晉人將有事於河必先有事於惡池齊
人將有事於泰山必先有事於配林所以然者先卑後
尊之謂也臣等推古以知今推諸侯以知天子欲乞每
遇親郊七日戒之後三日宿之時宿太廟以告宿北郊
以祭宿南郊以祀所以先太廟者告祖為配也所以先
北郊者先卑後尊也雖然自北郊至南郊相去為逺則
中道不可以無舍請為帷宫止而後進如允所奏乞下
有司施行禮後漢因祠南郊即祠北郊明堂世祖廟及
太廟謂之五供唐因祀南郊即祀太清宫及太廟謂之
三大禮本朝三嵗郊祀必先景靈宫及太廟葢因前制
然毎嵗夏日於北郊自有常祀常嵗有司攝事於南郊
亦不合祭天地其合祭之意止緣親祀欲徧及爾若以
親祀欲徧及之則因南郊同時告祭北郊自因舊儀亦
不背違禮意近於可行於是詔禮官講求翰林學士張
璪以為冬至祀天夏至祀地不易之理今祀地欲改用
他月無所據依必不得已宜於郊祀之嵗夏至之日盛
禮容興樂舞一如南郊之儀命宰攝事而王存曾肇言
今北郊常差中書門下官乃冢宰之任樂舞之類亦開
元開寳舊禮所載特近世廢缺二者皆有司攝事常行
之典未足以代親祀之重恐於父天母地之文有所未
順判太常寺陳薦言議者以天地合祭始於王莽故欲
罷之臣按周頌昊天有成命郊祀天地也漢郊祀歌曰
惟泰元尊媪神蕃釐泰元天也媪神地也又曰涓選休
成天地並況此天地同祀可以概見恐非王莽始也議
者又謂方丘之祀盛夏不躬行宜選冢宰攝事亦恐未
必合古然終不若天地合祭也乞且循舊制知禮院曾
肇言今冬至若罷合祭而夏至又使有司行事則於父
天母地之義若有隆殺願陛下遇親祀南郊之嵗以夏
至日躬欵北郊以合先王之制遂詔罷南郊合祭親祀
北郊並依南郊儀如不親祀上公攝事(按元豐初議郊/祀陳㐮以周禮)
(大司樂圜鐘函鐘異宫六變八變異數圜丘方丘異地/冬至夏至異時為分祭之證陳薦據詩序周頌昊天冇)
(成命郊祀天地也漢郊祀歌惟泰元尊媪神蕃釐涓選/休成天地並况為古人合祀之證而陳襄謂魏太和周)
(建徳隋開皇唐先天四事為五月北郊親祀之徴而惜/其僅見考開元禮則𤣥宗定制冬至北郊夏至南郊文)
(甚明晰唐史不書五月親祀之文恐史書偶缺惜/開元初復古制而天寳旋改合祭南郊失初意耳)是年
詳定禮文所議禮記曰郊特牲而社稷大牢又曰祭天
地之牛角繭栗配位亦特牲書曰用牲於郊牛二是也
宋朝儀注昊天上帝皇地祇太祖皇帝之位各設三牲
俎非尚質貴誠之義請親祀圜丘方澤正配皆用犢不
設羊豕俎及鼎七有司攝事亦如之郊之祭也器用陶
匏以象天地之性樿因白木以素為質今郊祀簠簋罇
豆皆非陶又用龍杓未合禮意請圜丘方澤正配位所
設簠簋罇豆改用陶器仍以樿為杓祀天之有禋柴槱
祭地之有瘞血享廟之大祼鬯皆歆神於始非謂於祭
之末燔燒胙餘也後世燔瘞牲帛於祭末而不知致神
於其始則是備於後而缺於先也請南北郊先行升煙
瘞血之禮至薦奠禮畢即如舊儀於壇坎燔瘞牲幣北
郊祭皇地祇及神州地祇當為坎瘞埋今乃建壇燔燎
祝版考先儒所説地祇即無槱燎之文請祭皇地祇祝
版牲帛並瘞於埳不設燎壇熙寧祀儀惟昊天上帝皇
地祇髙禖燎瘞犢首自感生帝神州地祇而下皆不燔
瘞牲體殊不應禮又按周禮羊人祭祀割羊牲登其首
禮記曰升首報陽也首為陽則脅與髀為陰可知矣報
陽宜以陽報陰宜以陰各從其類也請自今昊天上帝
感生帝皆燔牲首以報陽皇地祇神州地祇太社太稷
凡地祇之祭皆瘞牲之左髀以報陰凡薦享太廟皆升
首於室又言臣等見親祀南郊儀注並云祀前三日儀
鑾司鋪御座黄道褥謹按唐故事郊壇宫廟内壝及殿
庭天子步武所及皆設黄道褥壇上立位又施赤黄褥
將有事命撤之武徳貞觀之制用紫至徳以來用黄開
元禮開寳通禮郊廟並不設黄道褥太常因革禮曰舊
制皇帝升壇以褥籍地象天黄道太祖命撤之設拜於
地和峴請宣付史館天聖二年儀注又增設郊壇壝門
道北御座黄道褥康定初有司建議謂配帝褥用緋以
示損於天地而自小次之前至壇上諸位其道褥以黄
葢非典禮是嵗有詔自小次至壇下撤黄道臣等伏詳
禮記郊祭之日汜掃反道鄭氏注謂剗令新土在上也
其藉神席天地尚質則用蒲越藁鞂宗廟尚文則設莞
筵紛純加繅席畫純加次席黼純而已天子受胙乃有
席周禮司几筵所謂胙席是也今郊壇黄道褥欲更不
設又言古者祭祀用牲有豚解有體解薦腥則解為十
一體今親祀南郊正配位之俎不殊左右胖不分貴賤
無豚解體解之别請郊廟薦腥解其牲兩體兩肩兩脇
並脊為七體左右胖俱用其載於俎以兩體左端兩肩
兩脇次之脊居中皆進末至薦熟沈肉於湯止用右胖
脾不升俎前後肱骨離為三曰肩臂臑後髀股骨去體
離為二曰肫胳前脊謂之正脊次直謂之脡脊濶於脡
脊謂之横脊皆二骨脅骨最後二為短脅旁中二為正
脅最前二為代脅若升俎則肩臂臑在上端膊胳在下
端脊脅在中央其俎之序則肩臂臑正脊脡脊代脅短
脅膊胳凡十一體而骨體升俎進神坐前如少牢禮皆
進下其牲體各預以半為腥俎半為熟俎腸胃膚俎亦
然又請親祀飲福酒訖倣儀禮佐食摶黍之説命大官
令取黍於簋摶以授祝祝受以豆以嘏乎皇帝而無嘏
辭又本朝親祀南郊習儀於壇所明堂習儀於大慶殿
皆近於凟伏請南郊習儀於青城明堂習儀於尚書省
以逺神為㳟又賜胙三師六公侍中中書令門下中書
侍郎尚書左右丞知樞密同知院事禮儀儀仗鹵簿頓
遞使牛羊豕肩臂臑各五太子三師三少特進觀文大
學士學士御史大夫六尚書金紫銀青光禄大夫節度
使資政殿大學士觀文翰林資政端明龍圗天章寶文
承㫖侍講侍讀學士左右散騎常侍尚書列曹侍郎龍
圗天章寳文直學士光祿正議通議大夫御史中丞太
子賓客詹事給事中中書舍人節度觀察留後左右諫
議龍圗天章寳文待制大中中大夫秘書殿中丞太常
宗正卿牛豕肩臂臑各三入内内侍省押班副都知光
祿卿監禮官博士牛羊脊脅各三太祝奉禮司尊彛郊
社太廟宫闈令監牲牢供應祠事内官羊髀膊胳三應
執事職掌樂工門幹宰手馭馬御車人並均給脾肫觳
及腸胃膚之類
　
　
　
　
　
　
　
　
　
　
欽定續通典卷四十五
欽定四庫全書
欽定續通典卷四十六
　禮(吉/)
　　郊天(宋/)　(遼/)　(金/)　(元/)
哲宗元祐元年禮部言元豐所造大裘雖用黒羊皮乃
作短袍様襲於衮衣之下仍與衮服同冕未合典禮下
禮部太常寺共議上官均呉安詩常安民劉唐老龔原
姚勔請依元豐新禮丁隲請循祖宗故事王愈請倣唐
制朱光庭周秩請以元衣襲裘獨禮部員外郎何洵直
在元豐中嘗預詳定以陸佃所議有可疑者八按周禮
節服氏掌祭祀朝覲衮冕六人維王之太常郊祀裘冕
二人既云衮冕又云裘冕是衮與裘各有冕乃云裘與
衮同冕當以裘襲之裘既無冕又襲於衮中裘而表衮
何以示裘冕之别哉古人雖質不應以裘為夏服葢冬
用大裘當暑則以同色繒為之記曰郊祭之日王被衮
以象天若謂裘上被衮以被為襲則家語亦有被裘象
天之文諸儒或言臨燔柴脱冕著大裘或云脱裘服衮
蓋裘衮無同冕兼服之理今乃以二服合為一可乎且
大裘天子吉服之最上若大圭大路之比是裘之在表
者記曰大裘不裼説者曰無别衣以裼之葢他服之裘
褻故表裘不入公門事天以報本復始故露質見素不
為表襮而冕亦無旒何必假他衣以藩飾之乎凡裘上
有衣謂之裼裼上有衣謂之襲襲者裘上重二衣也大
裘本不裼鄭志乃云裘上有元衣與裘同色葢趙商之
徒附㑹為説不與經合襲之為義本出於重㳫非一衣
也古者齋祭衣冠齋服降祭服一等祀昊天上帝五帝
以裘冕祭則衮冕齋故鄭氏云王齋服衮冕是衮冕者
祀天之齋服也唐開元及宋開寶禮始以衮冕為齋服
裘冕為祭服兼與張融臨燔柴脱衮服裘之義合請從
唐制兼改製大裘以黒繒為之佃復破其説曰夫大裘
而冕謂之裘冕非大裘而冕謂之衮冕則裘冕必服衮
衮冕不必服裘今特言裘冕者主冬至言之周禮司裘
掌為大裘以供王祀天之服則祀地不服大裘以夏日
至不可服裘故也今謂大裘當暑以同色繒為之尤不
經見兼裼襲一衣而已初無重㳫之義被裘而服之則
曰襲袒而露裘之美則曰裼所謂大裘不裼則非衮而
何玉藻曰禮不盛服不充故大裘不裼則明不裼而襲
也充美也鄭氏謂大裘之上有元衣雖不知覆裘以衮然
尚知大裘不可徒服必有元衣以覆之玉藻有尸襲之
義周禮裘冕注云裘冕者從尸服也夫尸服大裘而襲
則王服大裘而襲可知且裘不可以徒服敌被以衮豈
借衮以為飾哉今謂祭天用衮冕為齋服裘冕為祭服
此乃襲先儒之謬誤後漢顯宗初服日月星辰十二章
以祀天地自魏以來皆用衮服則漢魏祭天嘗服衮矣
雖無大裘未能盡合於禮固未嘗有表裘而祭者也且
裘内服也與袍同袍䙝矣而欲襌以祭天以明示質是
欲衩衣以見上帝也洵直復欲為大裘之裳纁色而無
章飾夫裘安得有裳哉請從先帝所志其後詔如洵直
議去黒羊皮而以黒繒制焉五年五月尚書右丞許將
言王者父天母地三歲冬至天子親祀徧享宗廟祀天
圜丘而夏至方澤之祭乃止遣上公則皇地祇遂永不
在親祀之典此大闕禮望博詔儒臣講求典故明正
祀典為萬世法詔禮部太常寺及兩省侍從官集議以
聞於是翰林學士兼侍讀顧臨等八人請合祭天地如
祖宗故事俟將來親行北郊之禮則合祭可罷臨與范
祖禹又言天地特祭經有明文然自漢以來千有餘年
不能行之宋興一祖六宗皆合祭天地其不合祭者唯
元豐六年一郊耳去所易而就所難虚地祇之大祭失
今不定後必悔之吏部侍郎范純禮彭汝礪戸部侍郎
范子奇禮部侍郎曽肇刑部侍郎王覿豐稷權知開封
府韓宗道樞密都承㫖劉安世中書舍人孔武仲陳軒
太常少卿盛陶宇文昌齡侍御史王畏監察御史董敦
逸黄慶基左司諫虞䇿禮部郎中孫路員外郎歐陽棐
太常丞韓治博士朱彦宋景年閻本等二十二人皆主
北郊之議而武仲又請以孟冬純隂之月詣北郊親祠
如神州地祇之祭杜純議請南郊之嵗設望祠位於苑
中置爟火夏至命上公攝事每獻舉爟火詔依王欽臣
議宜如祖宗故事並祭天地一次汝礪肇復上疏論合
祭非是(文多/不載)九月三省上顧臨等議太皇太后曰宜依
仁宗皇帝故事吕大防言國朝以來大率三歲一親郊
並祭天地宗廟因行赦宥頒賞軍士遂以為常今諸儒
獻議欲南郊不設皇地祇位唯祭昊天上帝於祖宗之
制未見其可蘇轍曰自熙寧十年神宗皇帝親祀南郊
合祭天地今十五年矣皇帝即位又已八年未嘗親見
地祇乃朝廷缺典不可不正范百禄言圜丘無祭地之
禮記曰有其廢之莫可舉也先帝所廢稽古據經未可
輕改大防又言先帝因禮文所建議遂令諸儒議定北
郊祭地之禮然未經親行今皇帝臨御之始當親見天
地而地祇之位獨不設恐亦未安況本朝祖宗以恩霈
四方慶賚將士非三嵗一行則國力有限今日宜為國
事勉行權制俟異時議定北郊制度及太廟享禮行之
未晚太皇太后以吕大防之言為是而蘇頌鄭雍皆以
古者人君嗣位之初必郊見天地今皇帝初郊而不祀
地恐未合古乃下詔曰國家郊廟特祀祖宗以來命官
攝事則三嵗一親郊先享清廟冬至合祭天地於圜丘
元豐間有司援周制以合祭不應古義先帝乃詔定親
祠北郊之儀未之及行是嵗郊祀不設皇地祇之位而
宗廟之享率如權制朕方修郊見天地之始其冬至日
南郊宜依熙寧十年故事設皇地祇位以嚴並況之報
厥後躬行方澤之祀則修元豐六年五月之制俟郊禮
畢集官詳議典禮以聞八年詔議郊祀禮部尚書蘇軾
言議者欲變祖宗之舊圜丘祀天而不祀地不過以謂
冬至祀天夏至祀地以類求神也是大不然冬至南郊
既祀上帝則天地百神莫不從祀古者秋分夕月西郊
亦可謂隂時隂位矣至於從祀上帝則冬至而祀月於
南郊議者不以為疑今皇地祇亦從上帝而合祭於圜
丘獨以為不可則過矣詩之序曰昊天有成命郊祀天
地也此乃合祭天地經之明文而説者乃以比之豐年
秋冬報也曰秋冬各報而皆歌豐年則天地各祭而皆
歌昊天有成命也是大不然豐年之詩曰豐年多黍多
稌亦有髙廩萬億及秭為酒為醴烝畀祖妣以洽百禮
降福孔皆歌於秋可也歌於冬亦可也昊天成命之詩
終篇言天而不及地今祭地於北郊獨歌天而不歌地
豈有此理哉議者乃謂合祭天地始於王莽臣竊謂禮
當論其是非不當以人廢光武皇帝親誅莽者也嘗采
用元始合祭故事謹按後漢書郊祀志建武二年初制
郊兆於洛陽為圜丘八陛中又為重壇天地位其上皆
南向西上此則漢世合祭天地之明騐也議者欲冬至
祀天夏至祀地葢以為用周禮也臣請言周禮與今禮
之别古者一歲祀天者三明堂享帝者一四時迎氣者
五祭地者二享宗廟者四此十五者皆天子親祭也太
祖建隆初郊先享宗廟乃祀天地自真宗以來三歲一
郊必先有事於景靈宫享太廟乃祀天地此國朝之禮
也周禮親祭如彼其多今禮親祭如此其少葢古者天
子出入儀物不繁用財有節天子所治不過王畿千里
唯以齋祭禮樂為政事後世海内為一四方萬里機務
之繁億倍於古日力有不能給自秦漢以來天子儀物
日以滋多有加無損以至於今非如古之簡易今之所
行皆非周禮獨於地祇則曰周禮不當祭於圜丘此何
義也哉議者又曰夏至不能行禮則遣官攝祭周禮大
宗伯若王不與祭祀則攝位鄭注曰王有故則代行賈
公彦曰王有故謂疾及哀慘皆是後世人主不能嵗嵗
親祭故命有司行事若親郊之嵗遣官攝事是無故用
有故之禮也議者曰省去繁文末節一嵗可以再郊夫
古者以親郊為常禮故無繁文今為大禮則繁文有不
能省也王者父事天母事地不可偏異事天則備事地
則簡是於父母有隆殺也三年一郊傾竭帑藏猶恐不
足郊賚之外豈有復加分而與之人情豈不失望議者
曰三年一祀天又三年一祀地夫三年已為疎闊若獨
祭地而不祭天是因事地而逾疎於事天也議者曰當
郊之嵗以十月神州之祭易夏至方澤之祀則可以免
方暑舉事之患夫所以議此者為欲舉從周禮今以十
月易夏至以神州代方澤豈周禮之經耶議者曰當郊
之嵗以夏至祀地於方澤上不親郊天子於禁中望祀
書之望秩周禮之四望春秋之三望皆謂山川在四郊
者故逺望而祭也今云望祭是為京師不見地乎是時
軾建議主合祭從之者五人劉安世主分祭從之者四
十人又有為禁中望拜之議者於是詔送下三狀再令
詳定安世復言云臣等昨奉詔㫖講議大典皆祖周制
而或者欲於當郊之嵗以十月神州地祇之祭易夏至
方澤之祀可以免盛暑舉事之勞夫神州地祇乃天子
建都之所一方之神爾非皇地祇之比也或者又欲於
夏至之日上不親郊止設爟火天子望祀於禁中如西
漢行宫故事此皆出於臆説違經害義不可施行内有
蘇軾一狀以合祭圜丘於禮為得不可復有更改臣等
謹按祭祀之禮莫大於天地二儀敵體禮宜均一豈可
親祀乃有隆殺古者祭天於冬至國南圜丘祭地於夏
至國北方澤求神以類也今議者猥用王莽不經之説
至引夫婦同牢私媟之語黷亂天地决不可從議者引
周頌昊天有成命以為合祭之證竊詳是詩終篇未嘗
有合祭之文所謂郊祀天地乃後儒叙詩者之辭耳葢
成周之世圜丘祭天方澤祭地皆歌此詩以為樂章非
謂易北郊之祀使就享南郊也借如其説潛之序曰季
冬獻魚春薦鮪也豐年詩之序曰豐年秋冬報也噫嘻
序曰春夏祈榖於上帝也如此之類謂一祭耶二祭耶
(彭汝礪上議曰先王之交於神明也既祭之以禮又求/之以類春為陽故以正月迎於東郊秋為隂故以七月)
(迎於西郊使易地迎之樵野猶怪況鬼神乎先皇帝稽/古是正何疑何恤而欲更之家人小祀尚慎廢舉天地)
(重大豈容私議又曰合祭之議臣等謂不可者二十二/人謂可者八人周禮聖人之言也合祭肇於漢末其言)
(甚不經今委聖言而從不經不可也或曰合祭今世行/之莫之改也夫先帝固已改之善矣今欲變之可不可)
(也或曰親祀未能且從合祭可乎曰親祀非不可行以/有事而攝焉亦禮也合祭非禮也先是禮部侍郎曽肇)
(上奏乞分祭畧曰天地合祭使於承祀神祇無不順之/理雖非先王之禮何為而不可葢以聖人之於祭求之)
(於茫昧不可知之中故必因其方順其時而用其類以/致之先王以為求之如此其盡庶幾神之來享也茍為)
(反是則其於格神也難矣論者謂夏月行禮為難欲因/南郊併舉此施於人事以求自便也且屈己以從神與)
(屈神以從己二者孰安又曰今世之人家有尊長所居/異宫子弟致敬必即其處尚不敢屈致一堂況天子祀)
(地可不如家/人之禮哉)安世議未上㑹降㫖罷集議詔依元祐七
年故事合祭天地紹聖元年五月右正言張商英言元
祐諸臣復請合祭之非詔下禮官議御史中丞黄履謂
南郊合祭因王莽謟事元后遂躋地位合席同牢迨先
帝親郊大臣以宣仁同政復用莽意合祀凟亂典禮帝
詢輔臣章惇曰北郊止可謂之社黄履曰郊者交於神
明之義所以天地皆稱郊社者土之神爾大祇不可謂
之社乃以履奏下禮部禮部侍郎盛陶大常丞王誼等
皆言宜用北郊儀注罷合祭禮已而三省言盛夏祭地
必難親行詔兩省臺諫同議曽布錢勰范純禮韓宗師
王古井亮采常安民李琮虞䇿劉定𫝊楫黄裳豐稷葉
祖洽等言互有是否蔡京林希蔡卞黄履呉安持晁端
彦翟思郭知章劉拯黄慶基董敦逸等請罷合祭從之
然北郊親祀終帝之世未嘗克舉元符元年左司員外
郎曽􁆙言周人以氣臭事神近世易之以香按何佟之
議以為南郊明堂用沈香本天之質陽所宜也北郊用
上和香以地於人親宜加雜馥今令文北極天皇而下
皆用濕香至於衆星之位香不復設恐於義未盡又言
先儒以為實柴所祀者無玉槱燎所祀者無幣今衆星
皆不用幣葢出於此考典瑞玉人之官皆曰圭璧以祀
日月星辰則實柴所祀非無玉矣槱燎無幣恐或未然
於是每陛各設香命衆星各隨其方色用幣徽宗建中
靖國元年詔初祀南郊權合祭天地於圜丘起居郎周
常等以合祭為非禮曽布主其説乃詔罷合祭(按是年/仍合祭)
政和三年詔有司討論壇壝之制禮制局言古所謂地
上圜丘澤中方丘皆因地形之自然王者建國或無自
然之丘則於郊擇吉土以兆壇位為壇之制當用陽數
今定為壇三成一成用九九之數廣八十一丈再成用
六九之數廣五十四丈三成用三九之數廣二十七丈
每成髙二十七尺三成總八十一尺九九之數也陛級
二百一十有六乾之䇿也為三壝壝三十六步亦乾之
䇿也成與壝俱三參天地之數也詔從之(舊制壇四成/一成二十丈)
(再成十五丈三成十丈四成五丈成髙八尺一寸十二/陛陛十二級三壝共二十五步又按政和郊制上帝版)
(位長三尺取參天之數厚九寸取乾元用九/廣尺二寸取天之備數書以蒼色象天之色)南宋髙宗
建炎二年築壇於揚州南門内江都縣之東南詔東京
官吏奉祭器大樂儀仗法物赴行在所冬至祀昊天上
帝以太祖配(是年獨/祭上帝)紹興十二年臣僚言自南巡以來
三歲三祀獨於明堂而郊天之禮未舉來嵗乞行大禮
詔建壇於臨安府行宫東門之外十三年建圓壇一成
廣七丈二成廣十二丈三成廣十七丈四成廣二十二
丈一十二陛陛七十二級毎成十二綴三壝第一壝去
壇二十五步中壝去内壝外壝去中壝各半之燎壇方
一丈髙一丈二尺開上南出戸方六尺三出陛在壇南
二十步丙地其青城及望祭殿與行事陪祀官宿齋幕
次並令絞縳不修葢(中興不建齋宫惟設幕屋以架木/葦障上下四旁周以幄帟謂之幕)
(殿及行事又於壇所設大小次外又有望祭殿遇雨則/行事於中東都時為瓦屋五間中興後惟設帷屋而已)
太常少卿程瑀言皇地祇當一依祀天儀式詔從之是
年禮部言郊祀大禮合依禮經皇帝服大裘被衮行禮
據元豐詳定郊廟禮文何洵直議以黒繒創作大裘如
衮惟領袖用黒羔乞如洵直議詔如祖宗故事以羔製
之禮部又言闗西羊羔係天生黒色今有司湼白羔為
之不中禮制不如權以繒代又元祐中有司欲為大裘
度用百羔哲宗以為害物遂用黒繒請以太常所言從
之遂以衮襲裘冕亦十有二焉(按徽宗政和中禮局上/大裘青衣纁裏黒羔皮)
(為領褾襈朱裳被以衮服冬至祀昊天上帝服/之立冬祀黑帝立冬後祭神州地祇亦如之)紹興郊
祀神位昊天上帝位皇地祇位於壇上北方南向西上
席以藁秸太祖皇帝位太宗皇帝位於壇上東方西向
北上席以蒲越天皇大帝五方帝太明夜明北極神州
地祇十位於第一龕北斗天一太一帝座五星十二辰
河漢等内官五行五岳神位六十有九於第二龕二十
八宿等中官五鎮四海四瀆神位百七十有二於第三
龕外官山林川澤邱陵墳衍原隰神位百五十有六於
内壝之内衆星神位三百有六十於内壝之外第一龕
席以藁秸餘以莞而席皆内向其祭玉昊天上帝以蒼
璧皇地祇以黄琮青帝以青珪赤帝以赤璋黄帝以黄
琮白帝以白琥黒帝以黝璜神州地祇以兩圭有邸日
月以璧五岳以兩圭有邸皆盛於匣昊天上帝配帝帛
皆以蒼皇地祇以黄日月内官以下冬從其方色其祭
品正配位籩四行以右為上第一行糗餌在前粉餈次
之第二行麷在前蕡白黒形鹽膴鮑魚鱐次之第三行
乾棗在前濕棗栗濕桃乾桃濕梅乾䕩榛實又次之第
四行菱在前芡㮚鹿脯又次之豆四行以左為上第一
行酏食在前糝食次之第二行韭菹在前醓醢昌本麋
臡菁菹鹿臡茆菹麋臡又次之第三行葵菹在前蠃醢
脾析蠯醢蜃蚳醢豚拍魚醢又次之第四行芹菹在前
兔醢深蒲醓醢菭菹雁醢笋菹魚醢又次之簠實以稻
粱粱在稻前簋實以黍稷稷在黍前登實以太羔籩前之
俎實以牛腥七體兩髀兩肩兩脅并脊兩髀在兩端兩
肩兩脅次之脊在中豆右之俎二為二重以北為上第
一重實以牛腥腸胃肺離肺一在上端寸肺三次之腸
三胃三又次之第二重實以牛熟腸胃其載如腥若配
位即以東為上著尊二一實元酒一實醴齊皇帝酌之
壺尊二一實元酒一實盎齊亞終獻酌之太尊二一實
泛齊一實醴齊山尊二一實盎齊一實醍齊犧尊二一
實沈齊一實事酒象尊二一實昔酒一實清酒並設而
不酌凡罍之實皆視其尊從祀諸神第一龕每位籩三
行以右為上第一行乾䕩在前乾棗形鹽魚鱐次之第
二行鹿脯在前榛實乾桃次之第三行菱在前芡㮚次
之豆三行以左為上第一行芹菹在前笋菹葵菹菁菹
次之第二行韭菹在前魚醢兔醢次之第三行豚拍在
前鹿臡醓醢次之簋實以稻粱粱在稻前簋實以黍稷
稷在黍前籩前之俎實以羊腥髀一豆前之俎實以承
腥髀一登實以太羔爵實以酒其餘諸神位每位左二
籩㮚在前鹿脯次之右二豆菁菹在前鹿臡次之簠實
以稷簋實以黍俎實以羊豕腥肉登實以太羔爵實以
酒神州地祇五行五官五岳又實盤以毛血太尊實以
泛齊犧尊實以醴齊壺尊實以沈齊各以一尊實明水
概尊實以清酒散尊實以昔酒各以一尊實元酒著尊
象尊俱實明水上帝配帝之饌升夘階其餘神位各由
其階升孝宗隆興二年詔今嵗冬至日當郊見上帝可
令有司除事神儀物諸軍賞給依舊制外其乗輿服御
及中外之費並從省約(是年孝宗初行大禮上問郊與/明堂之費如何户部尚書韓仲)
(通曰郊之費倍於明堂侍郎錢靖禮言不過二十萬若/從祖宗故事一切從儉自宜大有減省上以為然乃詔)
(除賞軍事神/外並宜省約)太常少卿洪适言陛下盛徳重華度越古
昔初講郊禋之禮宜進胙慈幃並受帝祉乞下有司草
具儀注進呈從之初降詔以十一月行事以冬至適在
晦日以至道典故改用獻嵗上辛遂改來年元為乾道
以正月一日有事南郊禮成進昨於徳夀宫以牛腥體
肩三臂二臑二導駕官自端成殿簮花從駕至徳夀宫
上夀飲福稱賀寧宗嘉泰三年秘書省言看詳福州進
士張容圖繳進南郊辨駁冊内太子庶子之星以謂皇
儲未慶理宜加祀並宋星乃國朝受命之符興王之地
及感生帝本朝係火徳尤宜尊崇乞並特加祀於圜丘
容圖所陳數事實闗國體辭理可採乞下禮寺施行從
之五年臣僚言樂工瞽師聲音之所自出今登歌之樂
列於壇上簉於上龕葢上帝地祇太祖太宗並侑之側
也而宫架之樂列於午階之下則百神之所同聴也夫
樂莫尚於和平今戛擊摶拊鼔吹八佾之工葢數百人
寠人賤工安能蠲潔此不可不嚴者一也自圜壇之上
暨於層龕之相承位列甚衆所謂籩豆簠簋登鉶罇俎
之實唯牲牢至期宰擊餘如膴鮑魚鱐與夫兔雁蠯蚳
之醢麋鹿之臡皆各司之所豫造也餌餈酏糝黍稷稻
粱之食芹笋之菹則皆神厨至期之所造也竊聞豫造
者先後遲速或不能指掯已分至有色惡臭惡之慮而
先期呈饌之時或浹兩辰所供之物或不可用有司掌
之者不過一巡視之而已以至酒齊之設凡有數等京
尹之司不過委之右選趨走之人其為醇醨既不可品
嘗其不中度者甚多也矧又有最甚者名為供官殆百
餘人祭之日凡籩豆簠簋登鉶罇俎之屬滌濯固已鹵
莽而夜半設實於器皆其手所敷頓此曹繫籍奉常平
時所給微甚籃縷垢穢殆不可近而況執事之夕又復
無所止宿半夜而興靧面濯手皆所不及而可令之供
祭實乎至若贊引之人亦百餘輩平時亦皆供官之類
耳以垢汙之人而䝉之以漫漶之服是皆不可進退於
神位儀物之間者也此不可不嚴者二也昔魯人之祭
也日不足繼之以燭雖有彊力之容肅敬之心皆倦怠
矣有司跛倚則為不敬之大今圜丘一龕之位通二龕
三龕至壝埒之内外為位者八百分獻之官贊禮之人
不能審候壇上疾徐之節但欲速於竣事獻官既多而
禮生率常抽差六部寺監帥漕之貼吏為之既不􁋯習
於禮而贊引捷給獻官跪拜俛興酌奠皆不及於禮其
為怠慢甚矣此不可不嚴者三也臣愚以為郊禋大禮
百司所供之物所造之物各有攸司固不可不分任之
也而提綱總要當出於一奉常為九卿之長郊禋大禮
又奉常所掌臣前所陳登歌宫架之工奉常固自有籍
矣其有不足用則未免以寄名者足之今名為色長者
當攷見絲竹管弦有無㫁闕速行修補仍必拘集羣工
洗沐澣濯存其衣裝之可者其有不整之人責限令其
措辦可也若供官贊引之人垢弊已甚又非樂工之比
乞從御史臺行下奉常於一行人㸃名之外更加逐一
檢察合用若干人除其間稍可備數之人自餘垢弊已
甚必不可責其自辦者令奉常具申朝廷行下外祇備
庫將先來檢計退下漫漶舊弊之物置造衲衣一褐一
褲先期發下奉常見名責領色長至期盡去其垢弊之
衣而外襲之以法服表裏咸潔可以執事於籩豆簠簋
登鉶罇俎之間矣若夫一行合干等人名數猥衆乞下
臨安府令先期一夕分就民居止宿夜半而興各靧面
濯手整束衣服以趨祭所仍周環壇下約每十數步為
置一盥帨俾供官禮生等人必先盥帨而後升壇所逐
位鋪設務令極其嚴潔所設神厨雖已差官監造亦必
奉常譏察之仍乞下臨安府大禮酒庫専差文官監造
而豫造之厨從所司亟撥人員徑過奉常躬親監造可
也分獻贊引之人必令詳緩如禮亦從御史臺行下約
束夫以郊禋大禮鉅費至數百萬而四方之犒費不與
焉皆非切於事神也聲音氣臭之用莫嚴於圜丘一處
耳此而不嚴則鉅費數百萬皆所謂不揣其本而齊其
末也其可不亟正之以對越天地祖宗之威靈從之度
宗咸淳二年權工部尚書趙汝暨等奏臣等竊惟帝王
受命郊見天地不可緩也古者有改元即郊不用前郊
三年為計況今適在當郊之嵗既踰大祥之期圜丘之
祀豈容不舉於是降札以十一月十七日欵謁南郊適
太史院言十六日太隂交蝕遂改來年正月一日南郊
行禮太常寺言皇帝既已從吉請依儀用樂其十二月
二十九日朝獻景靈宫三十日朝享太廟尚在禫制之
内所有迎神奠幣酌獻送神作樂外其盥洗升降行步
等樂備而不作是年將舉郊祀時復議以髙宗參配吏
部侍郎兼中書門下省檢正洪燾等議以為物無二本
事無二初舜之郊嚳商之郊契周郊后稷皆所以推原
其始也禮者所以别等差視儀則逺而尊者配於郊近
而親者配於明堂明有等也臣等謂宜如紹興故事奉
太宗配將來明堂遵用先皇帝彛典以髙宗參侑庶於
報本之禮奉先之孝為兩盡其至詔恭依(按周密南渡/典儀三嵗一)
(郊豫於元日降詔以冬至有事於南郊或用次年元日/行事先於五六月内擇日命漕帥及修内司修飾郊壇)
(及絞縳青成齋殿等屋凡數百間悉覆以葦蓆䕶以青/布幷差官兵修築泥路自太廟至泰禋門又自嘉㑹門)
(至麗正門計九里三百二十步皆以潮沙填築其平如/席以便五輅之往來每隊各有歌頭以綵旗為號兩街)
(居民各以綵段錢酒為犒又命象院教象前導朱旗以/二金三鼔為節各有幞頭紫衣蠻奴乗之手執短钁旋)
(轉跪起悉如人意又以車五乗壓之以鐵多至萬斤與/輅輕重適等以觀疾徐傾側之勢至前一月進呈謂之)
(閃試及駕出前一日縳大綵屋於太廟前置輅其中許/都人觀瞻自前一月以來次第按試習儀殆無虗日郊)
(前十日執事陪祀等官並受誓戒於尚書省前三日百/官奏請皇帝致齋於大慶殿是日上服通天冠絳紗袍)
(綪結佩升髙座侍中奏請降座就齋室次日車駕詣景/靈宫服衮冕行禮禮畢駕囘就赴太廟齋殿宿是夕四)
(鼔上服衮冕詣祖宗諸室行朝饗之禮是夜鹵簿儀仗/軍兵於御路兩旁分列間以籸盆蕡燭自太廟直至郊)
(壇泰禋門輝映如晝宰執親王貴家巨室列幕櫛比皆/不逺千里不憚重費豫定於數月之前而至期猶有為)
(有力所奪者歌舞遊遨工藝百物輻輳爭售通宵駢闐/至五更則䂍矟先驅所至皆滅燈火葢清道祓除之義)
(黎明上御玉輅從以四輅導以訓象千官百司法駕儀/仗錦繡雜還葢十倍孟饗之數聲容文物不可盡述次)
(第出嘉㑹門至青城宿齋四壁皆三衙諸軍周廬坐甲/軍幕旌旗布列前後𫝊呼唱號列燭互巡往來如織行)
(宫至暮則嚴更警惕鼔角轟振又有衛士十餘隊每隊/十餘人互相唱探至三鼔執事陪祀官並入就黄壇排)
(立凡齪燈皆自為誌號如捧俎官則畫一人為捧俎之/狀用丑時一刻行事至期上服通天冠絳紗袍乗輦至)
(大次禮部侍郎奏中嚴外辦禮儀使奏請皇帝行事上/服衮冕步至小次升自午階天步所臨皆藉以黄羅謂)
(之黄道中貴一人以大合貯片腦迎前撒之禮儀使導/殿中監進大圭至版位禮直官奏有司謹具請行事時)
(壝壇内外凡數萬衆皆肅然無譁祀訖登門肆赦郊壇/天盤至地髙三丈四尺二寸通七十二級分四成上廣)
(七丈共十二階分三十六龕午階闊一丈主上升降由/此階其餘各闊五尺圜丘之上止設昊天上帝皇地祇)
(二神位及太祖太宗配天十六龕共祀五帝太一感生/北極北斗及分祀衆星三百六十位儀仗用六千八百)
(八十九人自太廟排列至青城玉輅下祇應人共三百/二十一人呵唱人員二人教馬二人挾捧輪將軍四人)
(推掄車子官健八人駕士班直二百三十二人千牛衛/將軍二員抱太常龍旗官六員職掌五人専知官一名)
(手分一名庫子八人裝掛匠二人諸作工匠十五人葢/覆儀鑾司十一人監官三員金象革木輅每輅下一百)
(五十六人玉輅青飾金輅黄飾象輅紅飾革輅淺色飾/墨輅黒飾輅下有人冠服並依輅色玉輅前儀仗騎導)
(騎導官左壁文臣右壁武臣六軍儀仗官兵二千二百/二十二人左右諸將軍十三員中道五員左右八員金)
(吾衙仗司孰䂍矟八十人攝將軍八員仗下監門二十/六員鼓吹五百八十三人導駕樂人三百三十人大禮)
(後擇日行恭謝禮第一日駕出如四孟儀詣景靈宫天/興殿聖祖前行恭謝禮次詣中殿祖宗神御前行禮還)
(齋殿進膳訖引宰臣以下賜茶茶畢還内第二日將至/太一宫道士率衆執威儀於萬夀觀前入圍子内迎駕)
(起居作法事前導入太一宫門降輦候班齊詣靈休殿/參神次詣五福十神太一次詣申佑殿本命北辰殿通)
(直殿佑聖順福殿太后本命延夀殿南極火徳殿禮畢/宣宰臣已下合赴坐官並簮花對御賜宴上服幞頭紅)
(上葢玉束帶不簮花御筵畢百/官侍衛吏卒等並賜簮花從駕)
遼太祖神冊元年正月庚寅命有司設壇燔柴告天即
皇帝位七年五月癸丑以黒白羊祭天地丙寅以青牛
白馬祭天地(按遼制凡國有大故及行軍必以黒白羊/祭天地或以青牛白馬祭天地用青牛白)
(馬者誌其發祥/所自不忘本也)十一月祠木葉山(按祭山儀設天神地/祇位於木葉山東向)
(中立君樹前植羣樹以象朝班又偶植二樹以為神門/皇帝皇后至額掄安班具禮儀牲用赭白馬元牛赤白)
(羊皆牡僕臣曰旗鼔蘇拉殺牲體割懸之君樹太巫以/酒酧牲禮官曰多隆郭黙徳奏儀辨皇帝服金文金冠)
(白綾袍絳帶懸魚三山絳埀飾犀玉刀錯絡縫烏靴皇/后御絳帓絡縫紅袍懸玉佩雙結帕絡縫烏靴皇帝皇)
(后御鞍馬羣臣在南命婦在北服從各部旗幟之色以/從又按太祖幸幽州大悲閣遷白衣觀音像建廟木葉)
(山尊為家神於拜山儀過樹之後増詣菩薩堂/儀一節然後拜神非約尼和隆郭汗之故也)十二月
戊子燔柴於蓮花濼(按遼制行燔柴禮或一嵗/舉行或數嵗一行無定時)穆宗應
厯二年九月戊午詔以白黒羊元酒祭天嵗以為常興
宗朝先有事於菩薩堂及木葉山遼河神然後行拜山
儀冠服節文多所變更後因以為常
金初因遼舊俗有拜天之禮(以重五中元重九日行之/重五於鞠場中元於内殿)
(重九於都城外其制刳木為盤如舟狀赤為質畫雲鶴/文為架髙五六尺置盤於上薦食物其中聚宗族拜之)
(若至尊則以常武/殿築臺為拜天所)太宗即位告祀天地設位而祭天徳
以後始有南北郊之制(南郊在豐宜門外當闕之已地/圜壇三成成十二陛各案辰位)
(壝牆三匝四面各三門齋宫東北厨庫在南壇壝皆/以赤土圬之冬至日合祀昊天上帝皇地祇於圜丘)世
宗大定十一年始郊命宰臣議配享之禮左丞石琚言
案禮記萬物本乎天人本乎祖此所以祖配上帝也葢
配之者侑神作主也自外至者無主不止故推祖考配
天尊之也兩漢魏晉以來皆配以一祖至唐髙宗始以
髙祖太宗崇配垂拱初又加以髙宗遂有三祖同配之
禮至宋亦嘗以三帝配後禮院上議以為對越天地神
無二主由是止以太祖配臣謂冬至親郊宜從古禮帝
曰唐宋以私親不合古不足為法今止當以太祖配又
謂宰臣曰本國拜天之禮甚重今汝等言以古制築壇
亦宜我國家絀遼宋主據天下之正郊祀之禮豈可不
行乃以八月詔曰國莫大於祀祀莫大於天振古所行
舊章咸在仰唯太祖之基命紹我本朝之燕謀奄有萬
邦於今五紀因時制作雖増飾於國容推本奉承猶未
遑於郊見況天麻滋至而年榖屢豐敢不敷繹曠文明
昭大報取陽升之至日將親饗乎圜壇嘉與臣工共圖
熙事以今年十一月十七日有事於南郊咨爾有司各
揚乃職相子祀事罔或不欽乃於郊見前一日徧見祖
宗告以郊祀之事其日備法駕鹵簿躬詣郊壇行禮章
宗承安元年將郊禮官言禮神之玉當用真玉燔玉當
用次玉昔大定十一年天地之主皆以次玉代之臣等
疑其未盡禮貴有恒不能繼者不敢以獻若燔真玉常
祀用之恐有時或缺反失禮制若從近代之典及本朝
儀禮真玉禮神次玉燔瘞於禮為當近代郊自第二等
升天皇大帝北極於第一等前八位舊各有禮玉燔玉
而此二位尚無之案周禮典瑞云以圭璧祀日月星辰
近代禮九宫貴人大火星位猶用周禮之説其天皇大
帝北極二位固宜用禮神之玉及燔玉也帝命俱用真
玉省臣又言前時郊天地配位各用一犢五方帝日月
神州天皇大帝北極十位皆大祀亦當用犢當時止以
羊代第二等以下從祀神位則分刲羊豕以獻竊意天
地之祀籩豆尚多者以備隂陽之物鼎俎尚少者以人
之烹薦無可以稱其徳則貴質而已故天地日月星辰
之位皆用一俎前時第一等神位偏用二俎似為不倫
今第一等神位亦當各用犢一餘位以羊豕分獻從之
二年十一月有事於南郊齋戒用唐制大祀散齋四日
致齋三日中祀散齋二日致齋一日天子親祀皆前期
七日攝太尉誓亞終獻官親王陪祀皇族於宫省皇族
十五以上官雖不及七品者亦助祭受誓又誓百官於
尚書省昊天上帝皇地祇神座在壇上北方南向地祇
位在東稍却席皆以藁秸太祖配位座在東方西向席
以蒲越五方帝日月神州地祇天皇大帝北極神座於
壇上第一等席皆藁秸内官五十四座五神五官嶽鎮
海瀆二十九座在壇第二等中官一百五十有八座崑
崙山林川澤二十一座在壇上第二等外官一百六座
邱陵墳衍原隰三十座於内壝之内衆星三百六十座
在内壝之外席皆以莞天地配位各左十有二籩右十
有二豆俱為三行登三在籩豆間簠二簋二於登前簠
在左簋在右俎四毛血豆一各於神座前藉以席天地
太尊著尊犧尊山罍象尊壺尊各二山罍各四配位著
尊犧尊象尊壺尊各二山罍各四皆有坫左以明水右
以元酒第一等皆左八籩右八豆登在籩豆間簠一簋
一在登前爵坫一在神座前俎四第二等每座籩二豆
二簠一簋一俎一爵坫一第三等内壝内外官内壝外
衆星每位籩二豆二簠一簋一俎一爵一第一等每位
大尊著尊各二皆有坫第二等每位山尊二第三等每
位蜃尊二内壝内外每辰概尊二皆用勺自第二等以
下皆用匏爵其玉幣昊天上帝以蒼璧蒼幣皇地祇以
黄琮黄幣配位以蒼幣黄帝以黄琮青帝以青珪赤帝
以赤璋大明以青珪璧白帝以白琥黒帝以元璜北極
以青珪璧天皇大帝以元珪璧神州地祇以元色兩珪
有邸五帝之幣各從其方色昊天上帝皇地祇配位每
位籩三行以右為上形鹽在前魚鱐糗餌粉餈次之第
二行榛實在前乾桃乾䕩乾棗次之第三行乾菱在前
乾芡乾栗鹿脯次之豆三行以左為上芹菹在前笋菹
葵菹次之第二行韭菹在前菁菹魚醢兔醢次之第三
行豚胉在前醓醢飽食糝食鹿臡次之簠黍簋稷登太
羔第一等每位籩三行以右為上形鹽在前魚鱐次之
第二行乾䕩在前桃棗次之第三行乾芡在前榛實鹿
脯次之豆三行以左為上芹菹在前笋菹次之第二行
菁菹在前韭菹魚醢次之第三行豚胉在前醓醢鹿臡
次之簠黍簋稷登太羔第二第三等每位籩二鹿脯乾
棗豆二鹿臡菁菹俎羊一體内壝内内壝外每位籩鹿
脯豆鹿臡俎羊一體昊天上帝皇地祇太尊為上實以
汎齊著尊次之實以體齊犧尊次之實以盎齊象尊次
之實以體齊壺尊次之實以沈齊山罍為下實以三酒
配位著尊為上實以汎齊犧尊次之實以醴齊象尊次
之實以盎齊壺尊次之實以醍齊山罍為下實以三酒
第一等每位太尊實以汎齊著尊實以醴齊第二等山
尊實以醍齊第三等及内壝内蜃尊實以汎齊内壝外
及衆星概尊實以三酒五年五月勅重五拜天服公裳
者拜禮仍舊諸便服者並用女直拜(按金之拜制先袖/手微俯身稍復却)
(跪在膝左右搖肘若舞蹈狀凡跪搖䄂下拂膝上則至/左右肩者凡四如此者四跪復以手按右膝單跪左膝)
(而成禮圖言搖手而拜謂之察楚是年五月上諭有司/曰女直漢人拜數可以相從者酌中議之禮官奏曰周)
(官九拜一曰稽首拜中至重拜君之禮也乞自今凡公/服則用漢拜若便拜則用本俗之拜主事陳松曰本朝)
(拜禮其來久矣乃便服之拜也可令公服則朝拜便服/則從本朝拜平章政事張萬公謂拜禮各便所習不須)
(改也司空完顔襄曰今請袵髪皆從本朝之制宜從本皆/朝拜禮松言是也上乃命公裳則朝拜諸色人便服則)
(用本/朝拜)
元興朔漠代有拜天之禮衣冠尚質祭器尚純帝后親
之宗戚助祭憲宗即位之年秋八月始以冕服拜天於
日月山其十二月又用孔元措言合祭昊天后土始大
合樂作牌位以太祖睿宗配享嵗甲寅㑹諸王於庫庫
淖爾之西丁巳秋駐蹕於凖淖爾皆祭天於其地世祖
中統元年夏四月躬祀天於舊桓州之西北灑馬湩以
為禮十二年十二月以受尊號遣使豫告天地下太常
檢討唐宋金舊儀於國陽麗正門東南七里建祭臺設
昊天上帝皇地祇位二行一獻禮自後國有大典禮皆
即南郊告謝焉十三年五月以平宋遣使告天地以國
禮行事成宗即位之四月為壇於都城南七里大徳六
年春三月祭天遣左丞相哈喇哈斯攝事(此元代祀/天攝事之)
(始/)命獻官以下諸執事各具公服行禮是時大都未有
郊壇大禮用公服自此始時翰林國史院檢閲官袁桷
進十議曰天無二日天既不得有二五帝不得謂之天
作昊天五帝議祭天嵗或為九或為二作祭天名數議
圜丘不見於五經郊不見於周官作圜丘非郊議后土
社也作后土即社議三嵗一郊非古也作祭天無間嵗
議燔柴見於古經周官以禋祀為大其義各有㫖作燔
柴泰壇議祭天之牛角繭栗用牲於郊牛二合配而言
之増羣祀而合祠非周公之制矣作郊不當立從祀議
郊質而尊之義也明堂文而親之義也作郊明堂禮
儀異制議郊用辛魯禮也卜不得常為辛作郊非辛日
議北郊不見於三禮尊地而遵北郊鄭元之説也
作北郊議禮官推其博多采用之九年二月右丞相
哈喇哈斯等言天子親祀者三曰天曰祖宗曰社稷今
宗廟社稷嵗時攝官行事祭天國之大事也陛下雖未
及親祀宜如宗廟社稷遣官攝祭嵗用冬至儀物有司
豫備制曰可於是翰林集賢太常禮官皆㑹中書集議
博士疏曰冬至圜丘唯祀昊天上帝至西漢元始間始
合祭天地厯東漢至宋十有餘年分祭合祭迄無定論
集議曰周禮冬至圜丘禮天夏至方丘禮地時既不同
禮樂亦異王莽之制何可法也今當循唐虞三代之典
唯祀昊天上帝其方丘祭地之禮續議以聞案周禮壇
三成近代増外四成以廣天文從祀之位集議曰依周
禮三成之制然周禮疏云每成一尺不見縱廣之度恐
壇上陿隘器物難容擬四成制内減去一成以合陽奇
之數每成髙八尺一寸以合乾之九九上成縱廣五丈
中成十丈下成十五丈四陛陛有十二級外設二壝内
壝去壇二十五步外壝去内壝五十四步壝各四門壇
設於丙巳之地以就陽位案古者親祀冕無旒服大裘
而加衮臣下從祀冠服厯代所尚其制不同集議曰依
宗廟見用冠服制度案周禮大司樂云凡孤竹之管雲
和之琴瑟雲門之舞冬至日於地上之圜丘奏之若樂
六變則天神皆降可得而禮矣集議曰樂者所以動天
地感鬼神必訪求深知音律之人審五聲八音以司肄
樂夏四月中書復集議博士言舊制神位版用木中書
議改用蒼玉金字白玉為座博士曰郊祀尚質合依舊
制遂用木主長二尺五寸闊一尺二寸上圓下方丹漆
金字木用松柏貯以紅漆匝黄羅帕覆之造畢有司議
所以藏議者復謂神主廟則有之今祀於壇對越在上
非若他神無所見也所製神主遂不用七月九日博士
又言古者祀天器用陶匏席用藁秸自漢甘泉雍畤之
祀以迄後漢晉魏南北二朝隋唐其壇壝玉帛禮器儀
仗日益繁縟浸失古者尚質之意宋金多循唐制其壇
壝禮器考之於經固未能全合其儀法具在當時名儒
輩出亦未嘗不援經而定也酌古今而行禮亦宜焉今
檢討唐宋金親祀攝行儀注并雅樂節次合從集議太
常議曰郊祀之事聖朝自定金宋以來未暇舉行今欲
修嚴不能一舉而大備然始議之際亦須酌古今之儀
垂則後來請從中書㑹翰林集賢禮官及明禮之士講
明去取以聞中書集議曰合行禮儀非草創所能備唐
宋皆有攝行之禮除從祀受胙外一切儀注悉依唐制
修之八月太常寺言尊祖配天其禮儀樂章别有常典
若俟至日議之恐匆遽有誤於是中書省臣奏曰自古
漢人有天下其祖宗皆配天享祭臣等與平章何榮祖
議宗廟已依時祭享今郊祀止祭天制曰可是嵗南郊
配位遂省是年築郊壇於麗正文明門之南丙位設郊
祀署令丞各一員太祝三員奉禮郎二員恊律郎一員
法物庫官二員時齊履謙攝司天臺舊制享祀司天雖
掌時刻無鐘鼓更漏往往至旦始行事履謙白宰執請
用鐘鼓更漏俾早宴有節從之武宗至大二年十一月
尚書省及太常禮儀院言郊祀國之大禮今南郊之禮
已行而未備北郊之禮尚未舉行今年冬至祀天南郊
請以太祖配明年夏至祀地北郊請以世祖配制可三
年十一月丙申有事於南郊尊太祖皇帝配享昊天上
帝五方帝日月星辰從祀英宗至治二年九月有㫖議
南郊祀事中書平章邁拉御史中丞曹立禮部尚書張
埜學士蔡文淵袁桷鄧文原太常禮儀院使王緯田天
澤博士劉致等㑹都堂議一曰年分按前代多三年一
祀天子即位以及三年當有㫖欽依二曰神位周禮大
宗伯以禋祀祀昊天上帝注謂昊天上帝冬至圜丘所
祀天皇大帝也又曰蒼璧禮天注云此禮天以冬至謂
天皇大帝也在北極謂之北辰又曰北辰天皇耀魄寶
也又名昊大上帝又名太乙帝君以其尊大故有數名
今按晉書天文志中宫勾陳口中一星曰天皇大帝其
神耀魄寶周禮所祀天神正言昊天上帝鄭氏以星經
推之乃謂即天皇大帝然漢魏以來名號亦從不一漢
初曰上帝曰太乙曰皇天上帝魏曰皇皇帝天梁曰天
皇大帝唯西晉曰昊天上帝與周禮合唐宋以來壇上
既設昊天上帝第一等復有天皇大帝其五天帝與太
乙天乙等皆不經見本朝大徳九年中書圓議止依周
禮祀昊天上帝至大三年圓議五帝從享依前代通祭
三曰配位孝經曰孝莫大於嚴父嚴父莫大於配天又曰
郊祀后稷以配天此郊之所以有配也漢唐以來莫不
皆然至大三年冬十月三日奉㫖十一月冬至合祭南
郊太祖皇帝配圓議取㫖四曰告配禮器曰魯人有事
於上帝必先有事於頖宫注告后稷也告之者將以配
天也告用牛一宋㑹要於致齋二日宿廟告配凡遣官
犧尊豆籩行一獻禮至大三年十一月二十一日質明
行事初獻攝太尉同太常禮儀院官赴太廟奏告圓議
取㫖五曰大裘冕周禮司裘掌為大裘以共王祀天之
服鄭司農云黒羊裘服以祀天示質也弁師掌王之五
冕注冕服有六而言五者大裘之冕葢無旒不聨數也
禮記郊特牲曰郊之祭也迎長日之至也祭之日王被
衮以象天戴冕璪十有二旒則天數也陸佃曰禮不盛
服不充葢服大裘以衮襲之也謂冬祀服大裘被之以
衮開元及開寶通禮鑾駕出宫服衮冕至大次質明改
服大裘冕而出次宋㑹要紹興十三年車駕自廟赴青
城服通天冠絳紗袍祀日服大裘衮冕圓議用衮冕六
曰匏爵郊特牲曰郊之祭也器用陶匏以象天地之性
也注謂陶瓦器匏用酌獻酒開元禮開寶禮皆有匏爵
大徳九年正配位用匏爵有坫圓議正位用匏配位飲
福用玉爵七曰戒誓唐通典引禮經祭前期十日親戒
百官及族人太宰總戒羣官唐前祀七日宋㑹要十日
纂要太尉南向司徒亞終獻一品二品從祀北向行事
官以次北向禮直官以誓文授之太尉讀今天子親行
大禮止令禮直局管勾讀誓文圓議令管勾代太尉讀
誓刑部尚書蒞之八曰散齋致齋禮經前期十日唐宋
金皆七日國朝親祀太廟七日散齋四日於别殿致齋
三日於大明殿圓議依前七日九曰藉神席郊特牲曰
莞簟之安而蒲越藁鞂之尚注蒲越藁鞂藉神席也漢
舊儀髙帝配天紺席祭天用六綵綺席六重成帝即位
丞相衡御史大夫譚以為天地尚質宜皆勿修詔從焉
唐麟徳二年詔曰自處以厚奉天以薄改用裀褥上帝
以蒼餘各視其方色宋以褥加席上禮官以為非禮元
豐元年奉㫖不設國朝大徳九年正位藁鞂配位蒲越
冒以青繒至大三年加青綾褥青錦方座圓議合依至
大三年於席上設褥各依方位十曰犧牲郊特牲曰郊
特牲而社稷太牢又曰天地之牛角繭栗秦用騮駒漢
文帝五帝共一牲武帝三年一祀用太牢光武採元始
故事天地共犢隋上帝配帝蒼犢二唐開元用牛宋正
位用蒼犢一配位太牢一國朝大徳九年蒼犢二羊豕
各九至大三年馬純色肥腯一牲正副一鹿一十八野
猪一十八羊一十八圓議依舊儀神位配位用犢外仍
用馬其餘並依舊日已行典禮十一曰香鼎大祭有三
始煙為歆神始宗廟則􁃚蕭祼鬯所謂臭陽達於牆屋
者也後世焚香葢本乎此而非禮經之正至大三年用
陶瓦香鼎五十神座香鼎香合案各一圓議依舊儀十
二曰割牲周禮司士凡祭祀率其屬而割牲禮運云腥
其俎熟其殽體其犬豕牛羊注云腥其俎謂豚解而腥
之為七體也熟其肴謂體解而爓之為二十一體也體
其犬豕牛羊謂分别骨肉之貴賤以為衆俎也七體謂
眷兩肩兩拍兩髀二十一體謂肩臂臑膊胳正脊脡脊
横眷正脅短脅代脅并腸三胃三拒肺一祭肺三也宋
元豐三年詳定禮文所言古者祭祀用牲有豚解有體
解豚解則為七以薦腥體解則為二十一以薦熟葢犬
豕牛羊分别骨肉貴賤其解之為體則均也皇朝為牛
馬豕鹿並依至大三年割牲用國禮圓議依舊儀十三
曰大次小次周禮掌次王旅上帝張氊案設皇邸唐通
典前祀三日尚舍直長施大次於外壝東門之内道北
南向宋㑹要前祀三日儀鑾司率其屬設大次於外壝
東門之内道北南向小次於午階之東西向曲禮曰踐
阼臨祭祀正義曰阼主階也天子祭祀履主階行事故
云踐阼宋元豐詳定禮文所言周禮宗廟無設小次之文
古者人君臨位於阼階葢阼階者東階也唯人主得位
主階行事今國朝太廟儀注大次小次皆在西葢國家
尚右以西為尊也圓議依祀廟儀注又續具末議一曰
禮神玉周禮大宗伯以禋祀祀昊天上帝注禋之言煙
也周人尚臭煙氣之臭聞者積柴實牲體焉或有玉帛
正義曰或有玉帛或不用玉帛皆不定之詞也(按正義/本文云)
(或有玉帛則有不用玉帛者因引肆師大祀用玉帛次/祀用牲幣小祀用牲玉帛惟昊天上帝具之餘則或有)
(或無是或之為言對中祀以下言之非不定之/詞也禮官誤引而増不定之詞一語失其㫖矣)崔氏云
天子自奉玉帛牲體於柴上引詩圭璧既卒是燔牲玉
也葢卒者終也謂禮神既終當藏之也正經即無燔玉
明証漢武帝祠太一胙餘皆燔之無玉晉燔牲幣無玉
唐宋乃有之顯慶中許敬宗等修舊禮乃云郊天之有
四圭猶宗廟之有圭瓚也並事畢收藏不在燔列宋政
和禮制局言古者祭祀無不用玉周官典瑞掌玉器之
藏葢事已則藏焉有事則出而復用未嘗有燔瘞之文
今後大祀禮神之玉時出而用無得燔瘞從之葢焚者
取其煙氣之臭聞玉既無煙又且無氣祭之日但當奠
於神座既卒事則收藏之二曰飲福特牲饋食禮曰尸
九飯親嘏主人少牢饋食禮曰尸十一飯尸嘏主人嘏
長也大也行禮至此神明已享盛禮俱成故膺受長大
之福於祭之末也自漢以來人君一獻纔畢而受嘏唐
開元禮太尉未升堂而皇帝飲福宋元豐三年改從亞
終獻既行禮皇帝飲福受胙國朝至治元年親祀廟儀
注亦用一獻畢飲福三曰升禋禋之言煙也升煙所以
報陽也祀天之有煙柴猶祭地之瘞血宗廟之祼鬯厯
代以來或先燔而後祭或先祭而後燔皆為未允祭之
日樂六變而燔牲首牲首亦陽也祭終以爵酒饌物及
牲體燎於壇天子望燎柴用柏四曰儀注禮經出於秦
火之後殘缺脱漏所存無幾至漢諸儒各執所見後人
所宗唯鄭康成王子雍而二家自相矛盾唐開元禮杜
佑通典五禮畧完至宋開實禮并㑹要與郊廟奉祀禮
文中間講明始備金國大率依唐宋制度聖朝四海一
家禮樂之興正在今日況天子親行大禮所用儀注必
合講求大徳九年中書集議合行禮儀依唐制至治元
年已有廟祀儀注宜取大徳九年至大三年并今次新
儀與唐制參酌増損修之侍儀司編排鹵簿太史院具
報星位分獻官員數及行禮並諸執事官合依至大三
年儀制亞終獻官取㫖是歲太皇太后崩有㫖南郊祀
事可權止泰定帝泰定四年春正月御史臺臣言自世
祖迄英宗咸未親郊唯武宗英宗親享太廟陛下宜躬
禮郊廟制曰朕遵世祖舊典其命大臣攝行祀事文宗
至順元年以將親郊勅有司繕治南郊齋宫太常博士
言按前代典禮親郊前七日百官習儀於郊壇今既與
受戒誓相妨合於致齋前一日告示典祭執事者各具
公服赴南郊習儀凡與祭執事齋郎樂工舊不設盥洗
之位殊非涓潔之道今合於饌殿齊班㕔前及齋宿之
所隨宜設置盥洗數處俱用鍋釡温水置盆杓巾帨令
人掌管省諭必盥洗然後行事違者治之祭日太常院
分官提調神厨監視割烹上下燈燭籸燎已前雖有剪
燭提調籸盆等官率皆虚應故事或減刻物料燭燎不
明又常見奉禮贊賜胙之後獻官方退所司使服徹俎
壇上燈燭不時俱滅因而襍人登壇攘奪不能禁止甚
為䙝慢今宜禁約省牲之前凡入壝門之人皆服窄紫
有官者公服禁治四壝紅門宜令所司添造闗木鎖鑰
祭畢即令闗閉毋使雜人得入其藁鞂匏爵事畢合依
大徳九年例焚之御史臺臣言祭日宜敕股肱近臣及
諸執事人毋飲酒制可十月戊午致齋於大明殿己未
遣亞獻官中書右丞相雅克特穆爾終獻官特穆爾布
哈告廟請以太祖皇帝配享南郊庚申出次郊宫辛酉
帝服大裘衮冕祀昊天上帝於南郊以太祖皇帝配元
自世祖混一六合至文宗凡六世而南郊親祀之禮始
克舉焉其壇壝在麗正門外丙位凡三百八畝有奇壇
三成每成髙八尺一寸上成縱横五丈中成一丈下成
十五丈(至大三年冬至以三成不足以容從祀版位以/青繩代一成繩二百各長二十五尺以足四成)
(之/制)四陛午貫地子午夘酉四位陛十有二級外設二壝
内壝去壇二十五步外壝去内壝五十四步壝各四門
外垣南櫺星門三東西櫺星門各一圓壇周圍上下俱
䕶以甓内外壝各髙五尺壝四面各有門三俱塗以赤
燎壇在外壝内丙巳之位髙一丈二尺四方各一丈周
圍亦䕶以甓東西南三出陛開上南出戸上方六尺深
可容柴香殿三間在外壝南門之外少西南向饌幕殿
五間在外壝南門之外少東南向省饌殿一間在外壝
東門之外少北南向外壝之東南為别院内神厨五間
南向祠祭局三間北向酒庫三間西向獻官齋房二十
間在神厨南垣之外西向外壝南門之外為中神門五
間諸報事齋房六十間以翼之皆北向兩翼端皆有垣
以抵東西周垣各為門以便出入齊班㕔五間在諸獻
官齋房之前西向儀鑾局三間法物庫三間都監席五
間在外垣内之西北隅皆西向雅樂庫十間在外垣西
門之内少南東向演樂堂七間在外垣内之西南隅東
向獻官厨三間在外垣内之東南隅西向滌養犠牲所
在外垣南門之外少東西向犠牲房三間南向昊天上
帝位天壇之中少北地祇位次東少却皆南向神席皆
縁以繒綾褥素座昊天上帝色皆用青皇地祇色皆用
黄藉皆以藁秸配位居東西向神席綾褥錦方座色皆
用青藉以蒲越其從祀圓壇第一等九位青帝位寅赤
帝位巳黄帝位未白帝位申黒帝位亥主皆用柏素質
元書大明位夘夜明位酉北極位丑天皇大帝位戌用
神位版丹質黄書神席綾褥座各隨其方色藉皆以藁
秸第二等内官位五十有四釣星天柱元枵天厨柱史
位於子女史星紀御女位於丑皆西上帝座嵗星大理
河漢析木尚書位於寅帝座居前行南上隂徳大火天
槍元戈天牀位於夘北上太陽守相星夀星輔星三師
位於辰南上天一太一内厨熒惑鶉尾勢星天理位於
巳天一太一居前行西上北斗天牢三公鶉火文昌内
階位於午北斗居前行填星鶉首四輔位於未皆東上
太白實沈位於申北上八榖大梁杠星華葢位於酉五
帝内座降婁六甲𫝊舍位於戌五帝内座居前行皆南
上紫微垣辰星陬訾勾神位於亥東上神席皆藉以莞
席内壝外諸神位皆同第三等中官百五十人位虛宿
女宿牛宿織女人星司命司非司危司禄天津離珠羅
堰天桴奚仲左旗河鼓右旗位於子虚宿女宿牛宿織
女居前行月星建星斗宿箕宿天雞輦道漸臺敗𤓰扶
筐匏𤓰天弁天棓帛度屠肆宗星宗人宗正位於丑月
星建星斗宿箕宿居前行皆西上日星心宿天紀尾宿
罰星東咸列肆天市垣解斗星車肆天江宦星市樓候
星女牀天籥位於寅日星心宿天紀尾宿居前行南上
房宿七公氐宿帝席大角亢宿貫索鍵閉鈎鈐西咸天
乳招搖梗河亢池周鼎位於夘房宿七公氐宿帝席大
角亢宿居前行北上太子星太微垣軫宿角宿攝提常
陳幸臣謁者三公九卿五内諸侯郎位郎將進賢平道
天田位於辰太子星太微垣軫宿角宿攝提居前行南
上張宿翼宿明堂四帝座皇帝座長垣少微靈臺虎賁
從官内屏位於巳張宿翼宿明堂居前行西上軒轅七
星三台栁宿内屏太尊積薪積水北何位於午軒轅七
星三台栁宿居前行鬼宿井宿參宿天尊五諸侯鉞星
座旗司怪天闗位於未鬼宿井宿參宿居前行皆東上
畢宿五車諸王觜宿天船天街礪石天髙三柱天潢咸
池位於申畢宿五車諸王觜宿居前行北上月宿昴宿
胃宿積水天説巷舌天河積尸大陵左更天大將軍軍
南門位於酉月宿昴宿胃宿居前行婁宿奎宿壁宿右
更附路閤道王良䇿星天廐土公雲雨霹靂位於成婁
宿壁宿居前行皆南上危宿室宿車府墳墓虗梁葢屋
臼星杵星土公吏造父離宫雷電騰蛇位於亥危宿室
宿居前行東上内壝内外官一百六位天壘城離瑜代
星齊星周星晉星韓星秦星魏燕星楚星鄭星位於子
越星趙星九坎天田狗國天淵狗星鱉星農丈人杵星
糖星位於丑皆西上車騎將軍天輻從官積卒神宫𫝊
説龜星魚星位於寅南上陣車車騎騎官頓頑折威陽門
五柱天門衡星庫樓位於夘北上土司空長沙青邱南
門平星位於辰南上酒旗天廟東甌器府軍門左右轄
位於巳西上天相天稷爟星天記外厨天狗南河位於
午天社天星水位闕邱狼星狐星老人星四瀆野雞軍
市水府孫星子星位於未皆東上天節九州殊口附耳
參旗九斿玉井軍并屏星代星天厠天矢丈人位於申
北上天園天隂天廩天苑天囷芻藁天庾天倉鐵鑕天
溷位於酉外屏大司空八魅羽林位於戌皆南上哭星
泣星天錢天綱北落師門敗臼斧鉞壘壁陣位於亥東
上内壝外衆星三百六十位每辰神位三十自第二等
以下神位版皆丹質黄書内官中官外官則各題其星
名内壝外三百六十位唯題曰衆星凡從祀位皆内向
十二次微左旋子居子陛東午居午陛西夘居夘陛南
酉居酉陛北祝版長各二尺四寸闊尺二寸厚三分木
用楸柏其圭幣昊天上帝以蒼璧一青璧一燎玉一皇
地祇黄琮一黄幣一配帝青幣一黄帝黄琮一青帝青
圭一赤帝赤璋一白帝白琥一黒帝元璜一幣皆如其
方色大明青圭有邸夜明白圭有邸天皇大帝青圭有
邸北極元圭有邸幣皆如其玉色内官以下皆青幣凡
玉幣皆有篚尊罍上帝太尊一寶泛齊著尊一寶體齊
犧尊一實盎齊山罍一實三酒在壇上東南隅皆北向
西上設而不酌者衆尊二實體齊壺尊二實沈齊山罍
四實三酒在壇下午陛之東皆北向西上馬湩設於尊
罍之前注於器而冪之皇地祇亦如之在上帝酒尊之
東皆北向西上配帝著尊二實泛齊犧尊二實體齊象
尊二實盎齊在地祇酒尊之東皆北向西上設而不酌
者犧尊二實醍齊壺尊二實沈齊山罍四實清酒在壇
下酉陛之北東向北上亦有馬潼五帝日月北極天皇
皆太尊一實泛齊著尊二實醍齊内官十二次各象尊
二實體齊中官十二次各壺尊二實沈齊外官十二次
各槩尊二實清酒衆星十二次各散尊二實昔酒凡尊
各設於神座之左而右向皆有坫有勺加羃冪之繪以
雲唯設而不酌者無勺凡尊罍皆有上尊五齊之上尊
實明水山罍之上尊實元酒散齊之上尊亦實明水籩
豆之屬昊天上帝皇地祇及配帝籩十二其實魚鱐糗
餌粉餈棗乾橑形鹽鹿脯榛桃菱芡栗豆十二其實芹
菹韭菹菁菹筍脾析酏食魚醢豚拍鹿臡兔醢醓醢糝
食豋三實以太羔簋二實以黍稷簠二實以稻梁俎八
皆有七筯匏爵一有坫沙池一青甆牲盤一從祀九位
籩八無糗餌粉餈菱栗豆八無脾析酏食兔醢糝食簠
一實以稷簋一實以黍豋一俎一匏爵一有坫沙池一
内官位五十四籩二實鹿脯乾棗豆二實鹿臡菁菹簋
一簋一豋一俎一匏爵有坫沙池十二次各一中官百
五十八皆籩一實鹿脯豆一實鹿臡簋一簠一俎一匏
爵有坫沙池十二次各一外官位一百六皆籩一豆一
簋一簠一豆一匏爵沙池十二次各一衆星位三百六
十皆籩一豆一簠一簋一俎一匏爵沙池十二次各一
凡籩豆之設居神位左豆居右豋簠簋居中俎居後籩
皆有巾巾之繪以斧其牲昊天上帝蒼犢皇地祇黄犢
配位蒼犢大明青犢夜明白犢天皇大帝蒼犢北極元
犢皆一馬純色一鹿十有八羊十有八野豕十有八兔
十有二葢參以國禮割牲為七體左肩臂臑兼代脅長
脅為一體右肩臂臑代脇長脇為一體右脾肫胳為一
體脊連背膚短脇為一體膺骨臍腹為一體項脊為一
體馬首報陽升煙則用之毛血盛以豆或青甆盤饌未
入置俎上饌入徹去之親祀御版位一飲福位及大小次
盥洗爵洗版位各一皆青質金書亞獻終獻飲福版位一
黒質黄書天壇椽燭四皆銷金絳紗籠自天壇至内壝
外及樂縣南北通道絳燭三百五十素燭四百四十皆
絳紗籠御位椽燭六銷金絳紗籠獻官椽燭四雜用燭
八百籸盆二百二十有架黄桑條去膚一車束之置燎
壇以焚牲首順帝至正十五年冬十月甲子帝謂右丞
相鼎珠等曰敬天地尊祖宗重事也近年以來闕於舉
行當選吉日朕將親祀郊廟務盡誠敬不必繁文卿等
其議典禮從其簡者行之遂命右丞外蘭左丞吕誠領
其事癸酉哈瑪爾奏言郊祀之禮以太祖配皇帝出宫
至郊祀所便服乗馬不設内外儀仗教坊隊子齋戒七
日内散齋四日於别殿致齋三日二日於大明殿西幄
殿一日在南郊祀所是年先以郊祀命皇太子祭告太
廟十一月親祀上帝於南郊以皇太子為亞獻攝太尉
右丞相鼎珠為終獻(元制天子親郊冕無旒服大裘而/加衮搢大圭執鎮圭皇太子侍祠)
(服衮冕而執圭諸臣奉祀三獻官司徒大禮使七梁冠/加籠巾貂蟬助奠以下諸執事官冠制加貂蟬無籠巾)
(而有六梁四梁三梁二梁之異御史冠二梁/加獬廌俱青羅服裳紱綬環並同笏以木)
　
　
　
　
　
　
　
　
欽定續通典卷四十六
欽定四庫全書
欽定續通典卷四十七
　禮(吉/)
　　郊天(明/)
明太祖洪武元年始建圜丘定郊社宗廟禮嵗必親祀
先是中書省臣李善長等奉勅撰進郊祀議略言王者
事天明事地察故冬至報天夏至報地所以順隂陽之
義也祭天于南郊之圜丘祭地于北郊之方澤所以順
隂陽之位也自秦立四畤以祀白青黄赤四帝漢髙祖
復增北畤兼祀黑帝至武帝有雍五畤及渭陽五帝甘
泉太乙之祀而昊天上帝之祭則未嘗舉行魏晉以後
宗鄭元者以為天有六名嵗凡九祭宗王肅者以為天
體唯一安得有六一嵗二祭安得有九雖因革不同大
扺多參二家之説元始間王莽奏罷甘泉泰畤復長安
南北郊以正月上辛若丁天子親合祀天地于南郊由
漢歴唐千餘年間皆因之合祭宋元豐中議罷合祭紹
聖政和間或分或合髙宗南渡以後唯用合祭之禮元
成宗始合祭天地五方帝已而立南郊専祀天泰定中
又合祭文宗至順以後唯祀昊天上帝今當遵古制分
祭天地于南北郊冬至祀昊天上帝于圜丘以大明夜
明星辰太嵗從祀太祖從其議建圜丘于鍾山之陽壇
二成上成廣七丈髙八尺一寸四出陛各九級正南廣
九尺五寸東西北廣八尺一寸下成周圍墻面縱横皆
廣五丈髙視上成陛皆九級正南廣一丈二尺五寸東
西北殺五寸五分甃甎欄楯皆以琉璃為之壝去壇十
五丈髙八尺一寸四面靈星門南三門東西北各一外
垣去壝十五丈門制同神庫五楹在外垣北南向厨房
五楹在外壇東北西向庫房五楹南向宰牲房三楹天
池一又在外庫房之北執事齋舍在壇外垣之東南坊
二在外門外横甬道之東西燎壇在内壝外東南丙地
髙九尺廣七尺開上南出戸神位正壇第一成昊天上
帝南向第二成東大明星辰次之西夜明太嵗次之神
版長二尺五寸以栗木為之祝版依唐制長一尺一分
廣八寸厚二分用楸梓木為之(時議郊車上曰以玉飾/車考之古禮唯祀天用)
(之若常乗之車只宜用孔子所謂殷輅然祀天之際玉/輅或未備木輅亦未為不可參政張昶對曰木輅戎輅)
(也不可以祀天上曰孔子斟酌四代禮樂實為萬世之/法乗木輅何損于祭祀况祀事在誠敬不在儀文也)
是年始有事于郊丘有司議配祀太祖謙讓不許二年
八月禮部尚書崔亮奏宋祥符九年議南郊壇祀天或
值雨雪則就太尉齋所望祭元經世大典載社稷壇壝
外垣之内北垣之下亦嘗建屋七間南望二壇以備風
雨曰望祀堂(即望祭/殿也)請依此制上從之是年翰林學士
朱升等奉勅撰齋戒文大祀七日前四日戒後三日齋
上曰凡祭祀天地社稷宗廟山川等神為天下祈福宜
下令百官齋戒若自有所禱不關民事者不下令又以
致齋七日五日為期太乆人心易怠止臨祭齋戒三日
務致精専又從禮部尚書崔亮奏大祀前七日陪祀官
詣中書省受誓戒各揚其職不共其事國有常刑十一
月祀上帝于圜丘以皇考仁祖淳皇帝配時崔亮言禮
運曰禮行于郊則百神受職今宜增天下神祇壇于圜
丘之東方澤之西又言郊特牲器用陶匏周禮疏外祀
用瓦今祭祀用瓷與古意合而盤盂之屬與古尚異宜
皆易以瓷惟籩用竹從之亮又奏考古省牲之儀逺神
壇二百步從之時仁祖已配南北郊而郊祀禮成後復
詣太廟恭謝亮言宜罷惟先祭三日詣太廟以配享告
詔可帝欲増郊壇從祀之神亮執奏漢唐煩凟不宜取
法乃止帝問郊祀天地拜位正中而百官朝參則班列
東西何故對曰天子祭天升自午陛北向答陽之義也
祭社升自子陛南向答隂之義也若羣臣朝參當避君
上之尊故升降皆由邜陛朝班分列東西以避馳道其
郊祀儀物神位配帝位板並黄質金字從祀風雲雷雨
並赤質金字其神席上帝用龍椅龍案上施錦座褥配
位同從祀位置于案不設席其祭器上帝籩豆各十二
簠簋各二豋一爵三壇上太尊二著尊一犠尊一山罍
一皆有勺有幂壇下太尊一山罍二有幂配帝位同從
祀籩豆各十簠簋各二豋一東西各設著尊二犧尊二
其禮神之玉用蒼璧幣正配位以蒼大明以紅夜明星
辰太嵗皆以白牲上帝及配帝各蒼犢一大明夜明星
辰太嵗各純色犢一酒齊正配位大尊實泛齊醴齊著
尊實盎齊犠尊實醍齊山罍實昔酒在壇上太尊實沈
齊山罍實事酒清酒在壇下從祀著尊實醴齊盎齊犧
尊實事酒籩豆之實正配位籩實以形鹽藁魚棗栗榛
菱芡鹿脯黑餅白餅糗餌粉粢豆實以韭葅醓醢菁葅
鹿醢芹葅兎醢筍葅魚醢脾析葅豚拍􁏙食糝食從祀
籩豆各十籩減糗餌粉粢豆減􁏙食糝食其祭服奉祀
侍祠官正從一品七梁冠國公丞相貂蟬二品六梁冠
三品五梁冠四品四梁五品三梁六品七品二梁八品
九品一梁臺官加獬廌梁數各如其品通服青羅衣其
壽革帶則有差笏以象及木其褥位拜褥用緋不用黄
道褥版位皇帝方一尺二寸厚三寸紅質青字皇太子
位方九寸厚二寸紅質青字陪祀官位並黑字白質三
年二月太常少卿陳昧言按周禮天府孟冬祀司民司
禄而獻民數榖數則受而藏之盖民食皆命于天故民
數有拜受之禮今圜丘郊祀宜以戸口錢穀之籍陳于
臺下禮畢藏于内府以見拜受民數穀數于天之義從
之五月建齋宫于圜丘之西前後皆為殿左右各小殿
為庖湢之所繚以都垣垣内外為將士宿衛之所外環
以渠前為櫺星門為橋三左右及後門各一橋帝以郊
祭之牲與羣祀牲同牢芻牧不足以别祀天之敬乃因
其舊地改作而加繪飾中三間以養郊祀牲左三間以
養后土牲右三間以養太廟社稷牲餘屋以養山川百
神之牲凡大祀犧牲前一月帝躬視滌養繼命羣臣更
日往視嵗以為常(犧牲所建于/神樂觀之南)又諭禮部尚書陶凱曰
人心操舍無常必有所警而後無所放乃命禮部鑄銅
人一髙尺有五寸手執牙簡大祀則書致齋三日中祀
則書致齋二日太常司進寘于齋所是嵗圜丘壇増風
雲雷雨從祀四年正月建郊壇于中都(先是詔以臨濠/府為中都築新)
(城門十有二立圜丘于洪武門/外方澤于左甲第門外後皆廢)時翰林學士陶安奏古
者天子五冕祭天地社稷諸神各有所用請製之上以
五冕禮太繁令祭天地宗廟則服衮冕社稷等祀則服
通天冠絳紗袍餘不用三月改築圜丘上成面廣四丈
五尺髙二尺五寸下成毎面廣一丈六尺五寸髙四尺
九寸上下二成通徑七丈八尺壇至内壝墻四靣各九
丈八尺五寸内壝墻至外壝墻南十三丈九尺四寸北
十一丈東西各十一丈七尺是年太常寺引周禮及唐
制與祭官擬用武官四品文官五品以上從之(後定郊/祀六科)
(都給事中皆與/陪祀餘祭不與)又定凡南北郊先期賜陪祀執事官明
衣布樂舞生各給新衣制陪祀官入壇牙牌凡天子親
祀則佩以入其制有二圓者與祭官佩之方者執事人
佩之俱藏内府遇祭則給無者不得入壇五年命諸司
各置木牌刻文其上曰國有常憲神有鍳焉祭祀則設
之又從陶凱奏凡親祀皇太子宫中居守親王戎服侍
從皇太子親王雖不陪祀一體齋戒六年復定齋戒儀
凡祭天地正祭前五日午後沐浴更衣處外室次早百
官于奉天門觀誓戒牌次曰告仁祖廟退處齋宫致齋
三日七年更定内壝之内東西各三壇星辰二壇分設
于東西其次東則太嵗五嶽西則風雲雷雨五鎮内壝
之外東西各二壇東四海西四瀆次天下神祇壇東西
分設(凡大祀前期四日太常卿至天下神祇壇奠告中/書丞相詣京師城隍廟發咨次日皇帝詣仁祖廟)
(請配享祭祀日期欽天監選擇太常寺預于十二月朔/至奉天殿具奏盖古卜法不存而擇支干之吉以代卜)
(也/)又定大祀拜禮始迎神四拜飲福受胙四拜送神四
拜共十二拜而畢又以舊儀太常司奏中嚴外辦及盥
洗升壇飲福受胙各致贊詞又凡祀俱設爵洗位滌爵
拭爵初升壇再拜祭酒唱賜福胙之類俱為煩凟悉去
之又以古人祭用香燭所以導逹隂陽以接神明無上
香之禮命凡祭祀罷上香上又謂學士詹同曰大祀終
獻方行分獻禮未當同乃與學士宋濓議以上初獻奠
玉帛將畢分獻官即行初獻禮亞獻終獻皆如之十年
秋命作大祀殿于南郊(太祖感齋居隂雨覧京房灾異/之説謂分祭天地情有未安)
十一月冬至以殿工未成乃合祀于奉天殿親製祝文
意謂人君事天地猶父母不宜異處遂定毎嵗合祀于
孟春為永制即圜丘舊制而以屋覆之名曰大祀殿凡
十二楹中石臺設昊天上帝皇地祇座毎嵗正月中旬
擇日合祭具冕服行禮殿東西廣三十二楹正南大祀
門六楹接以步廊與殿廡通殿後天庫六楹瓦皆黄琉
璃厨庫在殿東北宰牲亭井在厨東北皆以步廊通殿
兩廡繚以圍墻南石門三洞以逹大祀門謂之内壇外
周垣九里三十步石門三洞南為甬道三中神道左御
道右黄道道兩傍稍低為從官之道齋宫在外垣内西
南東向其後殿瓦易青琉璃勅太常曰古人祀天于南
郊盖以義起耳故曰南郊祀天以其陽生之月北郊祭
地以其隂生之月至隂祭之于陽月于理可疑且掃地
而祭其來甚逺盖言祀地尚實而不尚華後世執古而
不變遂使天地之享反不如人之享若使人之享亦執
古而不變則當汙尊而坏飲茹毛而飲血巢居而穴處
也以今言之世果可行乎斯必不然也今命太常毎嵗
合祭天地于春首正三陽交泰之時人事之始也十二
年正月始合祀天地于南郊大祀殿太祖親作大祀文
并歌九章命魏國公徐達等分獻從祀諸神祀畢勅中
書省臣胡惟庸等曰凡有國者必以祀事為先祀事之
禮起于古先聖王其周旋上下進退奠獻莫不有儀然
儀必貴誠而人心難測至誠者少不誠者多暫誠者或
有之若措禮設儀文飾太過使禮煩人倦而神厭弗享
非禮也朕周旋祀禮十有一年見其儀太煩乃以義起
更其儀式合祀社稷既祀神乃歡洽今十二年春始合天
地大祀而上下胥悦若有肸蠁答于朕心爾中書下翰林
令儒臣紀其事以彰上帝神祇之昭格是年建神樂觀
于郊壇之西(設提㸃知觀/教習樂舞生)二十一年三月増修南郊壇
位丹墀内疊石為臺四大明壇在東夜明壇在西星辰
壇東西各一内壝外石臺凡二十東十壇北嶽北鎮東
嶽東鎮東海太嵗帝王山川神祇四瀆西十壇北海西
嶽西鎮西海中嶽中鎮風雲雷雨南嶽南鎮南海臺髙
三尺有竒周以石欄陟降為磴道臺之上琢石為山形
鑿龕以置神位壇後樹以松栢外壝東南鑿池凡二十
區冬月藏氷以供夏秋祭祀之用是年定大祀殿祭品
祭器正殿昊天上帝南向犢一豋一籩十二豆十二簠
簋各二玉用蒼璧一帛一(蒼色織成郊/祀制帛四字)皇地祇南向犢
一豋一籩十二豆十二簠簋各二玉用黄琮一帛一(黄/色)
(郊祀/制帛)仁祖配位在東西向犢一豋一籩十二豆十二簠
簋各二玉用蒼璧一帛一(蒼色郊/祀制帛)共設酒尊六爵九篚
三于殿東南西向祝文案一于殿西(洪熙以後改奉太/祖太宗並配正殿)
(增一壇加犢一酒/尊二爵三帛篚一)丹墀四壇大明夜明各犢一豋一籩
十豆十簠簋各二帛一(紅色禮神/制帛下同)酒尊三爵三篚一星
辰二壇各犢一羊三豕三豋一鉶二籩豆各十簠簋各
二酒盞三十帛一(白/色)酒尊三爵三篚一壝外二十壇各
犢一羊一豕一豋一鉶二籩豆各十簠簋各二酒盞十
(帝王山川四瀆風雲雷雨神祇壇酒盞各三十中嶽壇/附鍾山加酒盞十永樂以後北嶽壇増附天壽山加酒)
(盞/十)酒尊三爵三篚一帛一(五嶽五鎮四海各如其方色太嵗神/祇白色山川帛二風雲雷雨帛四帝)
(王帛十六俱白色四凟帛四黒色中徽/加帛一永樂以後北嶽亦加帛一)恵帝建文初以
太祖配南郊罷仁祖配享成祖遷都北京永樂十八年
建郊壇于正陽門南之左中為大祀殿十二楹中四楹
飾以金餘施三采正中作石臺設昊天上帝皇地祇神
座正南為大祀門繚以周垣周九里三十步規制禮儀
悉如南京惟増祀天壽山于北嶽壇十九年正月命皇
太子詣壇奉安昊天上帝后土皇地祇神主仁宗洪
熙元年敕曰太祖受命上天肇興皇業太宗中興宗
社再奠寰區聖徳神功咸配天地朕崇敬祖考永惟
一心今年正月十五日大祀天地神祇奉皇祖皇考配
神仍著典章垂範萬世世宗嘉靖六年正月大祀先期
禮官以宴請帝曰郊祀慶成次日設宴乃祖宗朝故典
蓋以上帝監歆君臣歡會其禮不可廢可也今四方災
異非常方欲上下同加修省恐多費勞民可暫免一年
以見朕奉天恤民之意惟四夷使臣賜宴如故九年世
宗既定明倫大典益覃思制作之事郊廟百神咸欲斟
酌古法釐正舊章乃問大學士張璁書稱燔柴祭天又
曰類于上帝孝經曰郊祀后稷以配天宗祀文王于明
堂以配上帝以形體主宰之異言也朱子謂祭之于壇
謂之天祭之屋下謂之帝今大祀有殿是屋下之祭帝
耳未見有祭天之禮也况上帝皇地祗合祭一處亦非
専祭上帝璁言國初遵古禮分祭天地後又合祀説者
謂大祀殿下壇上屋屋即明堂壇即圜丘列聖相承亦
孔子從周之意帝復諭璁二至分祀萬代不易之理今
大祀殿擬周明堂或近矣以為即圜丘實無謂也璁乃
備𫐠周禮及宋陳襄蘇軾劉安世程頤所議分合異同
以對且言祖制已定無敢輕議帝鋭欲定郊制卜之奉
先殿太祖前不吉乃問大學士翟鑾具述因革以對復
問禮部尚書李時時請少需日月博選儒臣議復古
制帝復卜之太祖不吉議且寢會給事中夏言請舉親
蠶禮帝以古者天子親耕南郊皇后親蠶北郊適與所
議郊祀相表裏因令璁諭言陳郊議言乃上疏言國家
合祀天地及太祖太宗之並配諸壇之從祀舉行不于
長至而于孟春俱不應古典宜令羣臣博考詩書禮經
所載郊祀之文及漢宋諸儒匡衡劉安世朱熹等之定
論以及太祖國初分祀之舊制陛下稱制而裁定之此
中興大業也禮科給事中王汝梅等詆言非是帝切責
之乃敕禮部令羣臣各陳所見且言汝梅等舉召誥中
郊用二牛謂明言合祭天地夫用二牛者一帝一配位
非天地各一牛也又或謂天地合祀乃人之事父母之
道擬之夫婦同牢此等言論䙝慢已甚又或謂郊為祀
天社稷為祭地古無北郊夫社乃祭五土之祗猶言五
方帝耳非皇地祇也社之名不同自天子以下皆得隨
所在而祭之故禮有親地之説非謂祭社即方澤祭地
也璁因録上郊祀考議一冊時詹事霍韜深非郊議且
言分祀之説惟見周禮莽賊偽書不足引據于是言復
上疏言周禮一書于祭祀為詳大宗伯以祀天神則有
禋祀實柴槱燎之禮以祀地祇則有血祭薶沈疈辜之
禮大司樂冬至日地上圜丘之制則曰禮天神夏至日
澤中方丘之制則曰禮地祇天地分祀由來乆矣故宋
儒葉時之言曰郊丘分合之説當以周禮為定今議者
既以大社為祭地則南郊自不當祭皇地祇何又以分
祭為不可也合祭之説實自莽始漢之前皆主分祭而
漢之後亦間有之宋元豐一議元祐再議紹興三議皆
主合祭而卒不可移者以郊賚之費毎傾府藏故省約
安簡便耳亦未嘗以分祭為非禮也今之議者往往以
太祖之制為嫌為懼然知合祭乃太祖之定制為不可
改而不知分祭固太祖之初制為可復知大祀文乃太
祖之明訓為不可背而不知存心録固太祖之著典為
可遵且皆太祖之制也從其禮之是者而已敬天法祖
無二道也周禮一書朱子以為周公輔導成王垂法後
世用意最深切何可誣以莽之偽為耶且合祭以后配
地實自莽始既偽為是書何不削去圜丘方丘之制天
地神祇之祭而自為一説耶于是禮部集上羣臣所議
郊禮奏曰主分祭者都御史汪鋐等八十二人主分祭
而以慎重成憲及時未可為言者大學士張璁等八十
四人主分祭而以山川壇為方丘者尚書李瓚等二十
六人主合祭而不以分祭為非者尚書方獻夫等二百
六人無可否者英國公張崙等一百九十八人臣等祇
奉敕諭折衷衆論分祀之義合于古禮但壇壝一建工
役浩繁禮屋祭曰帝夫既稱昊天上帝則當屋祭宜仍
于大祀殿専祀上帝改山川壇為地壇以専祀皇地祇
既無創建之勞行禮亦便帝復諭當遵皇祖舊制露祭
于壇分南北郊以二至日行禮言乃奏曰南郊合祀循
襲已乆朱子所謂五千六百年無人整理而陛下獨破
千古之謬一旦舉行誠可謂建諸天地而不悖者也已
而命戸禮工三部偕言等詣南郊相擇南天門外有自
然之丘僉謂舊丘地位偏東不宜襲用禮臣欲于具服
殿少南為圜丘言復奏曰圜丘祀天宜即髙敞以展對
越之敬大祀殿享帝宜即清閟以盡昭事之誠二祭時
義不同則壇殿相去亦宜有所區别乞于具服殿稍南
為大祀殿而圜丘更移于前體勢峻極可與大祀殿等
制曰可于是作圜丘是年十月工成明年夏北郊及東
西郊亦以次告成而分祀之制遂定禮臣言圜丘之制
大明集禮壇上成濶五丈存心録則第一層壇濶七丈
集禮二成濶七丈存心録則第二層壇靣周圍俱濶二
丈五尺蓋集禮之二成即存心録之一層存心録之二
層即集禮之一成矣臣等無所適從惟皇上裁定詔圜
丘第一層徑濶五丈九尺髙九尺二層徑十丈五尺(禮/志)
(作九/丈)三層徑二十二丈(禮志作/二二丈)俱髙八尺一寸地面四
方漸墊起五丈又定祭時上帝南向太祖西向俱一成
上其從祀四壇東大明西夜明次東二十八宿五星周
天星辰次西風雲雷雨俱二成各成面磚用一九七五
陽數及周圍欄板柱子皆青色琉璃四出陛陛各九級
白石為之内壝圓墻九十七丈七尺五寸髙八尺一寸
厚二尺七寸五分櫺星石門五正南三東西北各一外
壝方墻二百有四丈八尺五寸髙七尺一寸厚二尺七
寸櫺星門如前又外圍方墻為門四南曰昭亨東曰泰
元西曰廣利北曰成貞内櫺星門南門外東南砌緑磁
燎爐傍毛血池西南望燈臺長竿懸大燈外櫺星門南
門外左設具服臺東門外建神庫神厨祭器庫宰牲亭
北門外正北建泰神殿後改為皇穹宇藏上帝太祖之
神版翼以兩廡藏從祀之神版又西為鑾駕庫又西為
犧牲所少北為神樂觀成貞門外為齋宫迤西為壇門
壇北舊天地壇即大祀殿也給事中夏言又疏言太祖
太宗並配父子同列稽之經㫖未能無疑臣謂周人郊
祀后稷以配天太祖足當之宗祀文王于明堂以配上
帝太宗足當之禮臣集議以為二祖配享百有餘年不
宜一旦輕改帝降敕諭欲于二至日奉太祖配南北郊
嵗首奉太宗配上帝于大祀殿大學士張璁翟鑾等言
二祖分配于義未恊且録仁宗所撰敕諭及告廟文以
進帝復命集議于東閣皆以為太廟之祠列聖昭穆相
向無嫌並列况太祖太宗功徳並隆圜丘大祀殿所祀
均之為天則配天之祖不宜闕一臣等竊議南北郊及
大祀殿毎祭皆宜二祖並配帝終以並配非禮諭閣臣
講求璁等言古者郊與明堂異地故可分配今圜丘大
祀殿同兆南郊冬至禮行于報而太宗不與孟春禮行
于祈而太祖不與心實有所不安帝復報曰萬物本乎
天人本乎祖天惟一天祖亦惟一祖故大報天之祀止
當以髙皇帝配文皇帝功徳豈不可配天但開天立極
本髙帝肇之耳如周之王業武王實成之而配天止以
后稷配上帝止以文王當時未聞爭辨功徳也因命寢
其議已而夏言復疏言虞夏殷周之郊惟配一祖後儒
穿鑿分郊丘為二及誤觧大易配考孝經嚴父之義以
致唐宋變古乃有二祖並侑三帝並配之事望斷自宸
𠂻依前敕㫖帝報曰禮臣前引太廟不嫌一堂夫配帝
與享先不同此説無當仍命申議大學士張璁乃言郊
祀之議聖見已决獨臣不忍無言皇上信以分配之説
盡古禮乎大祀殿非明堂之位孟春祈穀又非季秋大
享之禮則未免有失于古也皇上信以並配之説非今
宜乎太祖百有餘年之神座豈忍言撤文皇百有餘年
配天之報豈忍言廢則又未免有失于今也竊以天地
分祀宜從古禮彰我皇上善繼善述之孝祖宗並配宜
從今制彰我皇上不愆不忘之心疏入帝乃責璁前後
變志非忠愛之道于是禮臣復上議南北郊雖曰祖制
實今日新創請如聖諭奉太祖獨配至大祀殿則太祖
所創今乃不得侑享于中竊恐太宗之心有所未安
宜仍奉二祖並配則既復古禮又存祖制禮意人情兩
不為失疏入諭璁曰二至祀典自今日始當奉太祖獨
配孟春特名祈穀實存祖制當如仁宗之舊可委曲依
朕意行之璁對皇上議郊祀大典本乎至當可行之道
今議以圜丘方澤皆以太祖配以為皇上新制以大祀
殿祀上帝以二祖配以為祖宗舊制皆一時遷就之説
非至當不易之論夫冬至報天之禮重孟春祈穀之禮
輕天與帝一也大祀殿既可以二聖並配圜丘何獨不
可用新制舊制之説臣之所不解也臣竊惟斯禮之議
本因天地不可並祭嫌于龎雜若祖宗並配原無可議
既有大祀殿又建圜丘同兆南郊益非禮制夫禮時為
大古今異宜非可一律蓋古圜丘因丘陵為之非積土
而壇方澤因陂澤為之非掘地而坎今儀文大備屋而
祀之掃地之儀安可復用或謂屋祭為帝壇祭為天臣
觀思文之詩祭后稷配天而歌者也一詩之中天帝並
稱我將之詩祭文王配帝而歌者也一詩之中止稱天
而不稱帝則天之與帝原自無異臣惟今日郊祀之義
有簡易可行之道足可繼承者因南郊大祀殿以祀昊
天上帝配以二祖冬至大報天可也孟春祈穀可也萬
一雨雪屆期亦可備而成禮北郊建壇以祀皇地祇亦
以二祖配之夫天地分祀三代之彛典也不可龎雜故
臣將順皇上為之祖宗者一代之祖宗功徳俱隆並配
天地當代之定制也孝子慈孫不可輕有議擬故臣不
敢將順皇上為之蓋宜于古而古宜于今而今惟求心
之安而已帝意終不可奪乃下禮部申議且責之曰祖
宗並配在禮為黷但朕所定祈穀原因曲全祖制與明
堂舉事不同依擬奉二祖並侑二至之祀奉皇祖獨配
禮儀俱從儉詳擬以聞時定南郊陳設上帝南向犢一
蒼玉一郊祀制帛十二(俱青/色)豋簠簋各二籩十二豆十
二蒼玉爵三酒尊三青漆團龍篚一祝案一配帝西向
犢一奉先制帛一(白/色)豋一簠簋各二籩十二豆十二蒼
玉爵三酒尊三雲龍篚一從祀四壇俱在壇之二成大
明在東西向犢一豋一禮神制帛一(赤/色)簠簋各二籩十
豆十酒盞二十青瓷爵三酒尊三篚一夜明在西東向
陳設同禮神制帛一(白/色)星辰在東西向北上犢一羊一
豕一豋一鉶一(實以/和羮)簠簋各二籩十豆十酒盞三十帛
十(青色一赤色一黄色/一白色六黑色一)青瓷爵三酒尊三篚一雲雨風
雷在西東向北上陳設同帛四(青色一白色一/黄色一黑色一)十一年
冬至尚書言前此有事南郊風寒莫備乃采禮書天子
祀天張大次小次之説請作黄氊御幄為小次毎大祭
所司以隨值風雪則設于圜丘下帝就幄中對越而陟
降奠獻以太常執事官代之命著為令十三年二月詔
更圜丘為天壇方澤為地壇禮部尚書夏言言圜丘方
澤本法象定名未可遽易苐稱圜丘壇省牲則于名義
未恊今後冬至大報啟蟄祈穀祀天夏至祭地祝文宜
仍稱圜丘方澤其省牲及諸公事有事壇所稱天壇地
壇從之十七年冬撤大祀殿十一月更上昊天上帝泰
號曰皇天上帝改泰神殿曰皇穹宇二十四年又即故
大祀殿之址建大享殿(詳見明/堂篇)穆宗隆慶元年禮部會
議罷祈穀及明堂大享禮圜丘方澤分祀已乆宜照例
于冬至夏至日親祭仍奉太祖髙皇帝配禮部又言郊
廟社稷諸祭太常寺先期具奏行禮止奏日不奏時以
故陪祀諸臣失期者衆請以後並奏時日從之神宗萬
厯三年十一月内閣臣張居正進郊禮圖冊曰國初建
圜丘于鍾山之陽以冬至祀天建方丘于鍾山之隂以
夏至祀地洪武二年始奉仁祖淳皇帝西向配享十年
春始定合祀之制仍奉仁祖配享三十二年更奉太祖
髙皇帝配享永樂十八年北京天地壇成毎嵗仍合祀
如儀南京壇有事則遣官祭告洪熙元年奉太祖髙皇
帝太宗文皇帝同配享嘉靖九年初建圜丘于大祀殿
之南建方澤于安定門外俱止奉太祖一位配享而罷
太宗之配其大祀殿則以孟春上辛日行祈榖祭奉太
祖太宗同配享十年又改以啟蟄日行祈穀禮于圜丘
仍止奉太祖一位配享十七年秋九月詔舉明堂大享
禮于大内之元極寳殿奉睿宗獻皇帝配享(元極殿即/舊欽安殿)
十八年春行祈穀禮于元極寳殿不奉配二十四年拆
大祀殿改建大享殿命禮部嵗用季秋奏請卜吉行大
享禮隨又命仍暫行于元極寳殿隆慶元年詔罷祈穀
大享二祭而天地則分祀如世宗所更定云謹案天地
分祀至洪武十年聖祖乃定為合祀之制毎嵗正月上
辛日行禮于南郊大祀殿列聖遵行百六十餘年至世
宗皇帝始案周禮古文復分建南北郊俱壇而不屋南
郊以冬至北郊以夏至行禮而二至之外復有孟春祈
穀季秋大享嵗凡四焉隆慶改元詔廷臣議郊祀之禮
時議者並請罷祈穀大享復合祀天地于南郊先帝深
維三年無改之義獨以祈穀大享在大内行禮不便從
禮官議罷之而分祀姑仍其舊蓋亦有待云爾夫禮因
時宜本乎人情者也髙皇帝初制郊禮分祀十年矣而
竟定于合享者良以古今異宜適時為順故舉以嵗首
人之始也卜以春初時之和也嵗惟一出事之節也為
屋而祭行之便也百六十餘年列聖相承莫之或易者
豈非以其至當允恊經乆而可守乎今以冬至極寒而
祼獻于星露之下夏至盛暑而駿奔于炎歊之中一嵗
之間六飛再駕以時以義斯為戾矣且成祖文皇帝再
造宇宙功同開創配享百餘年一朝而罷之于人情亦
大有不安者故世宗雖分建圜方之制而世宗以後竟
不親行雖肇舉大享之禮而嵗時禋祀止于内殿是斯
禮之在當時已窒礙而難行矣况後世乎臣等愚昧竊
以為宜遵髙皇之定制率循列聖之攸行嵗惟一舉合
祀之禮而奉二祖並配斯于時義允恊于人情為順顧
郊禋禮重今且未敢輕議謹稽新舊規制禮儀而略述
其槩以俟聖明從容裁斷焉上從之(案居正以萬厯三/年進新舊禮圖欲)
(改合祀然四年七年五月俱嘗祀地北郊固未嘗改為/合祀故神宗熹宗莊烈帝三紀始終皆書祀天特祭地)
(之禮不/行耳)
　
　
　
　
　
　
　
欽定續通典卷四十七
欽定四庫全書
欽定續通典卷四十八
　禮(吉/)
　　大雩(唐/)　(五代/)　(宋/)　(遼/)　(金/)　(元/)　(明/)
唐肅宗乾元二年以久旱徙東西二市祭風伯雨師修
雩祀壇為泥土龍望祭名山大川徳宗貞元元年五月
分命朝臣禱羣神以祈雨憲宗元和十二年四月帝以
自春以來時雨未降正陽之月可雩祀遂幸興慶宫祈雨
梁太祖開平二年二月以久無時雨命庶官遍祀羣聖
近鎮按古法祈禳
後唐莊宗同光元年有司上言孟夏雩祀請奉太宗配
從之
晉少帝天福八年五月以所在旱蝗命宰臣等分詣寺觀
禱雨尋遣供奉官詣嵩山投龍祈雨
宋制孟夏雩祀昊天上帝為大祀太祖建隆二年夏旱
翰林學士王著請令近臣按舊禮告天地宗廟社稷及
望告嶽鎮海瀆於北郊以祈甘澤詔用其禮惟不設配
坐及名山大川雨足報賽如禮開寶九年幸西京以四
月有事南郊躬行大雩之禮太宗雍熙四年正月禮儀
使蘇易簡言太祖皇帝光啟丕圖恭臨大寶以聖授聖
傳於無窮欲望將來雩祀以太祖崇配奏可至道三年
十一月有司言孟夏雩祀請奉太宗配詔可(按是年三/月真宗已)
(即位故以/太宗配享)真宗咸平二年旱詔有司祠雷師雨師内出
李邕祈雨法(其法以甲乙日擇東方地作壇取土造青/龍長吏齋三日詣龍所汲流水設香案茗)
(菓餈餌率羣吏鄉老日再至祝酹不得用音樂巫覡雨/足送龍水中餘四方皆如之飾以方色大凡日干及建)
(壇取土之里數器之大小及/龍之修廣皆以五行成數焉)詔頒諸路(按宋志有祈有/報祈用酒脯醢)
(郊廟社稷或用少牢其報如常祀或親禱諸寺觀或再/幸或撤樂減膳進蔬饌或分遣官告天地大廟社稷嶽)
(鎮海瀆或望祭于南北郊或五龍堂城隍廟九龍堂浚/溝廟諸祠如子張子夏信陵君段木扁鵲張儀吳起單)
(雄信等廟亦祀之或啟建道場于諸寺觀或遣内臣分/詣州郡如河中之后土廟太寧宫毫之太清明道宫兖)
(之會真景靈宫太極觀鳯翔之太平宫舒州之靈仙觀/江州之太平觀泗州之延祥觀皆函香本祀驛往禱之)
(凡旱蝗水潦無/雪皆禜禱焉)景徳三年詔有司詳定諸祠祭事有司
言今年四月五日雩祀昊天上帝十三日立夏祀赤帝
按月令立夏之日天子迎夏于南郊注云迎夏為祀赤
帝於南郊又云是月也大雩注云春秋傳曰龍見而雩
謂建巳之月陽氣盛而常旱萬物待雨而長故祭天以
祈雨龍星謂角亢也立夏後昏見東方又案五禮精義
云自周以來嵗星差度今以龍見或在五月以祈甘雨
於時已晩但四月上旬十日今則唯用改朔不待時節
祭于立夏之前違兹舊禮之意茍或龍見於仲夏之時
雩祀於季春之節相去遼濶于理未周欲請自今並於
立夏後卜日如立夏在三月則待改朔庶節氣協于純
陽典禮符于舊史奏可是年五月旱又以畫龍祈雨法
付有司刋行(其法擇潭洞或湫濼林木深邃之所以庚/辛壬癸日刺史守令帥耆老齋㓗先以酒)
(脯告社令訖築方壇三級髙二丈濶一丈三尺壇外二/十步界以白繩壇上植竹枝張畫龍其圖以縑素上畫)
(黑魚左顧環以元黿十星中為白龍吐雲黑色下畫水/波有龜左顧吐黑氣如綫和金銀朱丹飾龍形又設皂)
(旛刎鵞頸血置盤中栁枝洒水龍上俟/雨足三日祭以豭豕取畫龍投水中)大中祥符二年
旱遣司天少監史序祀元㝠五星于北郊除地為壇望
祭已而雨足遣官報謝及社稷初學士院不設配位及
是問禮官言祭必有配報如常祀當設配坐又諸常祠
天齊五龍用牛祀奥祀城隍用羊一八籩八豆舊制不
祈四海帝曰百谷之長潤澤及物安可闕禮特命祭之
仁宗慶厯中大雩之儀皆用犢羊豕各一神宗熙寧十
年四月以夏旱内出蜥蜴祈雨法(其法捕蜥蜴數十納/甕中漬之以雜木業)
(擇童男十二嵗以下十嵗以上者二十八人分兩畨衣/青衣以青飾面及手足人持栁枝霑水洒散晝夜環繞)
(誦咒曰蜥蜴蜥蜴興雲吐/霧令雨滂沱放汝歸去)元豐四年詳定郊廟奉祀禮
文所言近詔宗祀明堂配以上帝其餘從祀羣神悉罷
今大雩猶循舊制羣神從祀恐與詔㫖相戾請孟夏大
雩惟祀上帝以太宗皇帝配餘從祀羣神悉罷又請改
築雩壇於國南以嚴祀事祈用少牢並從之五年始建
雩壇禮部言雩壇當立于圜丘之左已地髙一丈廣輪
四丈周十二丈四出陛為三壝各二十五步周垣四門
一如郊壇之制從之髙宗紹興八年以時雨愆候令臨
安府迎天竺觀音赴法慧寺建道場如法祈求其後率
以為常或差官就天竺祈禱(按髙宗南渡天竺山亦在/境内山川能興雲雨之列)
(但髙宗以後或迎觀音入城或就山祈禱亦與/雖非祀典祈求有應皆一體祈禱之言有合)紹興後
孟夏雩祀上帝在城西惠照院望祭齊宫行禮其後又
於圓壇行禮孝宗時因雨澤愆期太常朱時敏言通典
載雩禮用舞僮歌雲漢晉蔡謨議謂雲漢之詩興于宣
王歌之者取其修徳禳災以和陰陽之義乞用舞童六
十四人衣元衣歌雲漢之詩詔亟從之(按唐開元祈雨/雩壇謂之特祀)
(不以/樂薦)孝宗淳熙十四年七月太常寺言亢陽為沴檢㸃國朝
典禮凡京都旱則祈嶽鎮海瀆及諸山川能興雲雨者
於北郊望告又祈宗廟社稷及雩祀上帝皇地祇八月
得雨禮官謂有祈必有報上曰既是天地宗廟社稷宫
觀亦不容已王淮等奏報謝只是酒脯上曰如何無牲
牢淮等奏國朝典禮祈用酒脯謝如常祀但紹興以來
並只是酒脯唯雩祀用牲然雩無報謝之理
遼制嵗旱行色克色哩禮儀以祈雨前期置百柱天棚
及期皇帝致奠於先帝御容乃射栁皇帝再射親王宰
執以次各一射中栁者質誌栁者冠服(誌栁者植栁為/記之人葢擇親)
(王或宰執為之質謂質當/也取誌栁者之冠服為質)不中者以冠服質之(質於誌/栁者)
不勝者進飲於勝者然後各歸其冠服又翼日植栁天
棚之東南巫以酒醴黍稷薦植栁祝之皇帝皇后祭東
方畢子弟射栁皇族國舅羣臣與禮者賜物有差既三
日雨則賜多囉倫穆騰四匹衣四襲否則以水沃之穆
宗應厯十二年五月以旱命左右以水相沃頃之果雨
金世宗大定四年五月乙未詔禮部尚書王競禱雨於
北嶽以定州長貳官充亞終獻又卜日於都門北郊望
祀嶽鎮海瀆有司行事用酒脯醢後七日不雨祈太社
太稷又七日祈宗廟不雨仍從嶽鎮海瀆如初祈其設
神座實尊罍如常儀其尊罍用瓢齊擇甘瓢去蒂以為
尊祝版惟五嶽宗廟社稷御署餘則否後十日不雨乃
徙市禁屠宰殺斷繖扇造土龍以祈雨足報祀送龍水
中
元無雩禮遇水旱或遣官行事或命西僧致禱泰定中
泰定三年三月乙巳朔帝以不雨自責命審決重囚遣
使分祀五嶽四瀆名山大川及京城寺觀文宗天厯二
年三月壬申以去冬無雪今春不雨命中書及百司官
分禱山川羣祀
明初凡水旱災傷或躬禱或露告於宫中或於奉天殿
陛或遣官祭告郊廟陵寢及社稷山川無常儀太祖洪
武二年以春久不雨祈告諸神祇中設風雲雷雨嶽鎮
海瀆凡五壇東設鍾山兩淮江西兩廣海南北山東燕
南燕薊山川旗纛諸神凡七壇西設江東兩浙福建湖
廣荆襄河南北河東華州山川京都城隍凡六壇中五
壇奠帛初獻帝親行禮兩廡命官分獻每壇牲用犢羊
豕各一幣則太嵗風雲雷雨用白餘各隨其方色籩豆
簠簋視社稷登一實以大羮鉶二實以和羮儀同常祀
三年五月旱六月帝親禱于山川壇越五日雨宣宗宣
徳三年四月旱遣成國公朱勇祭大小青龍之神孝宗
𢎞治十七年五月畿内山東久旱遣官祭告天夀山分
命各巡撫祭告北嶽北鎮東嶽東鎮東海世宗嘉靖八
年帝諭禮部去冬少雪當春雨不降朕當親祭南郊社
稷山川尚書方獻夫等具上儀注二月親禱南郊山川
同日社稷用次日不降道冠服淺色羣臣同文五品武
四品以上于大祀門外館官于南天門外就班陪祀是
秋帝欲親祀山川諸神禮部尚書李時言舊例山川等
祭中夜行禮先一日出郊齋宿祭畢清晨回鑾兩日畢
事禮太重宜比先農壇例昧爽行禮因具儀以進制可
祭服用皮弁迎神送神各兩拜九年帝欲於奉天殿丹
陛上行大雩禮夏言請築雩壇每嵗孟春祈穀後雨暘
時若則雩祭遣官攝行如雨澤愆期則躬行禱祝乃建
崇雩壇於圜丘壇外泰元門之東為制一成嵗旱則禱
奉太祖配十二年夏言等言古者大雩之祀命樂正習
盛樂舞皇舞葢假聲容之和以宣陰陽之氣請於三獻
禮成之後九奏樂止之時樂奏雲門之舞仍命儒臣括
雲漢詩詞制雲門一曲使文武舞士並舞而合歌之且
請増鼔吹數畨教舞童百人青衣執羽繞壇歌雲門之
曲而舞曲凡九成因上其儀視祈榖禮帝從之十七年
四月大雩時將躬禱郊壇帝諭禮部禱雨乃修省事不
用全儀亦不奉祖配乃定青衣上香進帛三獻八拜成
禮百官陪拜祭用酒果脯醢牛一以熟薦前一日戌刻
詣郊壇中夕行禮神宗萬厯十三年上親禱郊壇却輦歩行
其歩禱儀前期一日預告于奉先殿太常寺進祝版上
親填御名太常寺預設酒果脯醢香帛于圜丘牛一熟
薦設上拜位於壇壝及期上具青衣青服至昭亨門導
引官導上至櫺星門外幕次少憩禮部太常寺奏詣壇
位行初獻禮内贊奏獻帛爵訖奏請讀祝位奏跪繼而
行亞獻三獻禮上還仍詣奉先殿參謁如常儀
　　大享明堂(唐/)　(後唐/)　(宋/)　(明/)
唐初季秋大享于圜丘行事武后稱制始毁東都之乾
元殿為明堂以正月朔行大享禮明皇開元中以武后
所造明堂有乖體制毁去上層易以真瓦仍為乾元殿
自是終唐之世季秋大享皆寓圜丘代宗永泰二年禮
儀使杜鴻漸奏季秋大享明堂祀昊天上帝請以肅宗
配制可憲宗元和元年以順宗配十五年穆宗即位以
憲宗配
後唐莊宗同光元年有司上言季秋大享明堂請奉太
祖配從之
宋初因唐舊制季秋大享昊天上帝率以有司攝事太
宗雍熙元年以太祖配淳化四年以宣祖配真宗時以
太祖配仁宗即位以真宗配皇祐二年二月十八日乙
亥上謂輔臣曰孝莫大於嚴父嚴父莫大於配天今冬
至日當親祀圜丘欲以季秋有事於明堂行饗帝饗親
之禮以極孝恭然前代諸儒議論皆異將安適從先是
宋庠建議請季秋享明堂(是嵗當郊而日至在晦庠引/建隆故事宜有所避因請季)
(秋大/享)文彦博奏曰臣等檢討舊典昊天上帝一嵗四祭
皆於南郊惟日至圜丘率三嵗一親祀開寶中藝祖幸
西京以四月庚子有事於南郊行大雩禮淳化四年至
至道二年太宗皆以正月上辛躬行祈榖之祀唯季秋
大享缺而未舉真宗祥符初議行此禮以有事岱宗故
未遑合宫之事將上帝祖宗之意以俟陛下三月一日
戊子朔御札曰事天事地邦國之善經享帝享親聖王
之盛節緬稽先憲祇事穹祇祈榖于春祭雩以夏迨升
禋於景至嘗親展於國容惟明堂布政之方尊嚴父配
天之禮雖崇精享未即躬行言念及兹心焉載惕今取
今年九月二十七日辛亥百事於明堂其今年冬至親
祀南郊宜即輟罷恩賞依南郊例至日御宣徳門行禮
己丑詔以大慶殿為明堂(先是禮官議王者郊用辛葢/取齋戒自新之義又通禮祀)
(明堂亦用辛遂下/司天擇日得辛亥)戊戌詔羣臣毋得請上尊號於時宰
相文彦博為大禮使宋庠為禮儀使王貽永為儀仗使
龎籍為鹵簿使髙若訥為橋道頓遞使己亥詔輿輿服
裁簡丙辰判太常禮儀事宋祁上明堂通議二十篇四
月丁巳朔禮院言周禮夏世室鄭𤣥云堂上有五室象
五行木室於東北火東南金西南水西北土中央崔靈
恩亦如之請如崔鄭之説設五室于大慶殿又舊禮五
帝位為縵室今旁帷上幕宜用青繒朱裏四户八牖赤
綴戸白綴牖宜飾以朱白繒從之乙丑詔曰祖宗親郊
合祭天地祖宗並配百神從祀今祀明堂正當親郊之
期而禮官所定祭天不及地祇配坐不及祖宗未合三
朝之制且移郊為大享葢亦為民祈福宜合祭皇地祇
奉太祖太宗真宗並配而五帝神州亦親獻之日月河
海諸神悉如圜丘從祀之數禮官議諸神位未決帝諭
文彦博等曰郊壇第一龕者在堂第二第三龕設于左
右夾廡及龍墀上在壝内外者列於堂東西廂及後廡
以象壇壝之制(太常禮院言昨赴大慶殿詳度陳列天/地以下神位今參比郊壇壝兆上下位)
(叙如左殿上五室内太室中北昊天上帝位皇地祇在/左皆南面太祖太宗真宗位在東西向黄帝在太室中)
(西南北面人帝在左少退青帝赤帝白帝黒帝各從本/室人帝在左少退神州地祇日月北極天皇大帝並設)
(於五室之間其位少退五帝神州日月北極天皇大帝/郊壇為第一龕位五官勾芒以下設於明堂廷中少東)
(南别為露幄五緯十二次紫㣲垣内官五方嶽鎮海瀆/嵗星元枵鈎星以下七十二位于東西夾廡下版設於)
(郊壇為第二龕位二十八舎黄道内天官角宿攝提五/方山林川澤以下一百七十九位於丹墀龍墀道東西)
(版設于郊壇為第三龕位黄道外天官及衆星五方墳/衍原隰以下四百九十六位並東西廡周環殿後版設)
(以北為上於郊壇為内壝之内外位倣古明堂之制又/稍與壇壝位叙相類及令修内司貟少府司天監量廣)
(深丈尺約陳列祭器不至併隘如/得允當望下司天監繪圖以進)因謂彦博等曰禮非
天降地出縁人情耳禮官習拘儒之舊𫝊捨三聖之成
法朕甚不取彦博曰惟聖明能達禮之情適禮之變翌
日奏五帝神州命官分獻上曰朕于大祀豈敢憚勞甲
午禮院上明堂五室制度圖五月丁亥朔作明堂禮神
玉及燔玉(初上謂輔臣曰前代禮神有祭玉燔玉今獨/有燔玉無乃於祀典缺乎文彦博對曰唐太)
(和中太常卿王起以當時祀事止有燔玉因請造璧琮/等九器止用珉葢唐以來禮神之玉已不復備上曰朕)
(奉天地祖宗盡物盡志豈於玉寶有所愛乎其冇司備/製之時沙州適貢玉乃擇其良者製為琮璧等九器其)
(黝璜尤粹/祭玉始備)乙酉御製明堂樂曲及二舞名六月己巳鹵
簿使言用法駕鹵簿減大駕三分之一九月丁亥御崇
政殿閲試雅樂五日詔乗新玉輅庚子御篆大慶殿榜
明堂二字飛白明堂之門四字祠已藏宗正寺戊申齋
於文徳殿閣輔臣宗室夕於齋次百官致齋明堂先是
積雨彌旬上度禱方午而霽至夜月星明朗己酉上服
通天絳紗具法駕乗玉輅薦享景靈宫禮畢謁太廟庚
戌祼獻七室質明還文徳殿次辛亥未明三刻服鞾袍
乗小輦至大次侍中奏嚴辦衮冕執圭禮儀使太常卿
奉導入明堂中門至版位樂舞乃作大階升詣天地一
祖二宗坐奠玉帛每詣神坐行禮畢鞠躬却行須盡褥
位方改歩移嚮又令侍臣徧諭獻官及進徹俎豆悉安
徐謹嚴質明禮畢還大次解嚴改服乗輦御紫宸殿百
僚稱賀仁宗嘉祐七年七月詔復有事於明堂有司言皇祐
參用南郊百神之位不應祭法宜如隋唐舊制設昊天
上帝五方帝位以真宗配而五人帝五官神從祀皆罷
又前一日親享太廟當時嘗停孟冬之薦詳考典禮宗
廟時祭未有因嚴配而輟者今明堂去孟冬日尚逺請
復薦廟前者祖宗並侑今用典禮獨配前者地祇神州
並享今以配天而罷是皆變于禮中之大者也開元開
寶二禮五帝無親獻儀舊禮先詣昊天上帝五帝並行
分獻以侍臣奠幣皇帝再拜次詣真宗神坐于禮為允
而帝欲盡恭於祀事五方帝位並親獻焉英宗治平元
年禮院奏乞與兩制同議仁宗皇帝配侑明堂錢公輔
等奏曰三代之法郊以祭天而明堂以祭五帝郊之祭
以始封之祖有聖人之功者配焉明堂之祭以剏業繼
體之君有聖人之徳者配焉故孝經曰昔者周公郊祀
后稷以配天宗祀文王於明堂以配上帝臣竊謂聖宋
崛起非有始封之祖也則創業之君是為太祖矣太祖
則周之后稷配祭于郊者也太宗則周之文王配祭於
明堂者也此二配至重萬世不遷之法也真宗則周之
武王宗乎廟而不祧者也雖有配天之功而無配天之
祭未聞成王以嚴父之故廢文王配天之祭而移于武
王也仁宗則周之成王也雖有配天之功而無配天之
祭亦未聞康王以嚴父之故廢文王配天之祭而移於
成王也下至兩漢去聖甚逺明堂配祭東漢為得在西
漢時則孝武始營明堂而以髙帝配之其後又以景帝
配之孝武之後無明焉在東漢時則孝明始建明堂而
以光武配其後孝章孝安之後無聞焉當始配之代適
符嚴父之説及時異事遷而章安二帝亦弗之變此最
為近古而合乎禮者也唐中宗時以髙宗配在明皇時
以睿宗配永泰時以肅宗配禮官杜鴻漸王涯輩皆不
能推明經訓務合古初反雷同其説以惑時主延及於
今牢不可破願陛下深詔有司博謀羣賢循宗周之典
禮替有唐之曲學於是詔臺諌及講讀官與兩制再詳
定以聞觀文殿學士孫抃等曰易稱先王作樂崇徳薦
之上帝以配祖考葢祖考並可配天符于孝經之説不
可謂必嚴其父也祖考並可配郊與明堂而不同位不
可謂嚴祖嚴父其義一也雖周家不聞廢文配而移於
武廢武配而移于成然易之配考孝經之嚴父歴代循
守不為無説魏明帝祀文帝于明堂以配上帝史官謂
是時二漢之制具存則魏所損益可知亦不可謂章安
之後配祭無𫝊遂以為未嘗嚴父也唐至本朝講求不
為少所以不敢異者舎周孔之言無所本也今以為我
將之詩祀文王于明堂而歌者安知非孔子刪詩存周
全盛之頌被于管絃者獨取之也仁宗繼體守成置天
下于泰安者四十二年功徳可謂極矣今祔廟之始抑
而不得配帝其非所以宣章嚴父之大孝諫官司馬光
吕誨曰孝子之心孰不欲尊其父聖人制禮以為之極
不敢踰也詩曰思文后稷克配彼天又我將祀文王于
明堂下此皆不見于經前漢以髙祖配天後漢以光武
配明堂以是觀之自非建邦啟土造有區夏者皆無配
天之文故雖周之成康漢之文景明章徳業非不美也
然而不敢推以配天避祖宗也孔子以周公有聖人之
徳成太平之業制禮作樂而文王適其父故引以證聖
人之徳莫大于孝以答曽子非謂凡有天下者皆當尊
其父以配天然後為孝也近代祀明堂者皆以其父配
上帝此乃誤釋孝經之義而違先王之禮也景祐中禮
院官議以太祖為帝者之祖比周之后稷太宗真宗為
帝者之宗比周之文武然則祀真宗於明堂以配上帝
亦未失古禮仁宗雖豐功美徳洽于四海而不在二祧
之位議者乃欲舎真宗而以仁宗配恐於祭法不合詔
從抃議以仁宗配享明堂焉(御史趙鼎請遞遷真宗配/雩祭太宗配祈穀神州用)
(唐故事學士王珪等以為天地大祭有七皆始封受命/剏業之君配神作主明堂用古嚴父之道配以近考故)
(在真宗時以太宗配在仁宗時以真宗配今則以仁宗/配仁宗始罷太宗明堂之配太宗先以配雩祀祈穀及)
(神州之祭本非遞遷今明堂既用嚴父之道則真宗配/天之祭于禮當罷不當復分雩祭之配也時詔近臣議)
(仁宗配祭故事冬夏至祀昊天上帝皇地祇以太祖配/正月丄辛祈穀孟夏雩祀孟冬祀神州地祇以太宗配)
(正月上辛祀感生帝以宣祖配季秋大享明堂祀昊天/上帝以真宗配而學士王珪等與禮官上議以為季秋)
(大饗宜以仁宗配為嚴父之道知制誥錢公輔獨謂仁/宗不當配帝給事中王疇以為珪等議遺真宗不得配)
(公輔議遺宣祖真宗仁宗俱不得配于禮意未安乃請/依王珪等議奉仁宗配饗明堂以符大易配考之説孝)
(經嚴父之禮奉遷真宗配孟夏雩祀以仿唐貞觀顯慶/故事太宗依舊配正月上辛祈穀孟冬祀神州地祇餘)
(依本朝故事如此則列聖並侑對越昊穹厚澤流光聖/裕萬祀必如公輔之議則陷四聖為失禮導陛下為不)
(孝違經戻古莫此為甚因此公輔不説/廷以疇論事有補帝與執政大臣皆器)　(而朝/異之)四年
七月(詔明堂/已即位)詔明堂以英宗配神宗熙寧四年親祀明
堂帝親獻昊天上帝英宗皇帝及五方帝其五人帝五
官神位命官分獻元豐三年詳定禮文所言祀帝南郊
以天道事之則雖配帝用犢禮所謂帝牛不吉以為稷
牛是也享帝明堂以人道事之則雖天帝用大牢詩所
謂我將我享維羊維牛是也自梁明堂用特牛隋唐因
之非所謂以人道享上帝之意也皇祐大享用犢七以
薦上帝配帝五方帝羊豕各五以薦五人帝熙寧禮院
議上帝配帝用犢與羊豕各一五帝五人帝用犢與羊
豕各五皆未應禮今明堂親祀上帝配帝五方帝五人
帝請用牛豕各一太常禮院言今嵗明堂尚在慈聖光
獻皇后三年之内請如熙寧元年南郊故事惟祀事用
樂鹵簿鼓吹宫架皆備而不作警場止鳴金鉦鼓角而
已自是凡國有故皆用此制六月詔曰歴代以來合宫
所配雜以先儒六天之説朕甚不取將來祀英宗皇帝
於明堂以配上帝餘從祀羣神悉罷知太常禮院趙君
錫等議案周官掌次職曰王大旅上帝則張氊案祀五
帝則張大次小次又司服職曰祀昊天上帝則服大裘
而冕祀五帝亦如之明上帝與五帝異則孝經所謂宗
祀文王以配上帝者非可兼五帝也自鄭氏之學興乃
有六天之説而事非經見晉泰始初論者始以為非遂
於明堂惟設昊天上帝一坐而已唐顯慶禮亦然請如
詔祀英宗於明堂惟配上帝以稱嚴父之意又請以莞
席代槀桔蒲越以玉爵代匏爵其豆登簋俎尊罍並用
宗廟之器並從之六年詳定禮文所言本朝親祠明堂
習儀於大慶殿近于凟伏請明堂習儀于尚書省以逺
神為恭哲宗元祐元年九月親享明堂以神宗配六年
太常博士趙叡言本朝親享之禮自明道以來即大慶
殿以為明堂至於有司攝事之所乃尚寓於圜丘竊見
南郊齋宫有望祭殿請就行禮從之元符元年尚書左
丞蔡卞言每嵗大享明堂即南郊望祭殿行禮制度隘
窄未足以仰稱嚴事之意今新作南郊齋宫端誠殿實
天子潔齋奉祀及見羣臣之所髙明邃深可以享神即
此行禮于義為合初元豐禮官以明堂寓大慶路寢别
請建立以盡嚴奉而未暇講求至蔡京為相始以庫部
員外郎姚舜仁明堂圖議上詔依所定營建明年正月
以彗出東方罷徽宗大觀元年大享猶寓大慶殿政和
五年(文獻通考/作三年)秋八月詔以秘書省地為明堂又詔明
堂之制朕取考工互見之文得其制作之本益夏后氏
世室之度兼商人四阿重屋之制從周人度以九尺之
筵上圓象天下方法地四戸以合四序八牕以應八節
五室以象五行十二堂以聽十二朔九階四阿每室四
戸夾以八牕享帝嚴父聽朔布政于一堂之上於古皆
合其制大備宜令明堂使司遵圖建立於是内出圖式
宣示於崇政殿命蔡京為明堂使開局興工日役萬人
京言三代之制修廣不相襲世每近制每廣今若以二
筵為大室方一丈八尺則室中設版位禮器已不可容
理當増廣今從周制以九尺之筵為度太室修四筵(三/丈)
(六/尺)廣五筵(四丈/五尺)共為九筵木火金水四室各修三筵益
四五(三丈一/尺五寸)廣四筵(三丈/六尺)共七筵益四尺五寸十二堂
古無修廣之數今亦度以九尺之筵明堂元堂各修四
筵廣五筵左右个各修廣四筵青陽總章各修廣四筵
左右个各修四筵廣三筵益四五四阿各四筵堂柱外
基各一筵堂總一十九筵(一十七/丈一尺)廣二十四筵筵(十十/八丈)
(九/尺)蔡攸言明堂五門諸廊結瓦古無制度漢唐或葢以
茅或葢以瓦或以木為瓦以夾紵漆之今酌古之制適
今之宜葢以素瓦而用琉璃縁裏及頂葢鴟尾綴飾上
施銅雲龍其地則隨所向甃以五色之石欄楯柱端以
銅為文鹿或辟邪象明堂設飾雜以五色而各以其方
所尚之色八窻八柱則以青黄緑相間堂室柱門欄楯
並塗以朱堂階為三級級崇三尺共為一筵庭樹松梓
檜門不設㦸殿角皆垂鈴詔以元堂犯聖祖諱取平在
朔易之義改為平朔門亦如之仍改敷祐門曰左敷佑
左承天門曰右敷佑右承天門曰平秩更衣大次曰齋
明殿七年四月明堂成有司請頌常視朝聽朔詔明堂
專以配帝嚴父餘悉移于大慶文徳殿羣臣五表陳請
乃從之禮制局言祀天神于冬至祀地祇于夏至乃有
常日無所事卜季秋享帝以先王配則有常月而未有
常日禮不卜常祀而卜其日所謂卜日者卜其辛爾葢
月有上辛次辛請以吉辛為正又禮制局列上明堂七
議一曰古者朔必告廟示不敢專請視朝聽朔必先奏
告以見繼述之意二曰古者天子負扆南向以朝諸侯
聽朔則各隨其方請自今御明堂正南向之位布政則
隨月而御堂其閏月則居門焉三曰禮記月令天子居
青陽總章每月異禮請稽月令十二堂之制修定時令
使有司奉而行之四曰月令以季秋之月為來嵗受朔
日請以每嵗十月于明堂受新厯退而頒之郡國五曰
古者天子負扆公侯伯子男蠻夷戎狄四塞之國各以
内外尊卑為位請自今元正冬至及朝㑹並御明堂遼
使依賓禮蕃國各隨其方立于四門之外六曰古者以
明堂為布政之宫自今若有御札手詔並請先于明堂
宣示然後榜之廟堂頒之天下七曰赦書徳音舊制宣
於文徳殿自今請非御樓肆赦並請于明堂宣讀九月
詔頒朔布政自十月為始其月皇帝御明堂平朔左个
頒天運政治及八年戊戌嵗運厯數于天下百官常服
立明堂下乗輿自内出出負扆坐于明堂大晟樂作百
官朝於堂下大臣陞階進呈所頒布時令左右丞二員
跪請付外施行宰相承制可之左右丞乃下授頒政官
頒政官受而讀之訖出閤門奏禮畢皇帝降御座百官
乃退自是以為常髙宗紹興元年合祭天地于明堂奉
太祖太宗配禮畢不受賀文武百官拜表稱賀如儀四
年九月有事於明堂合祭天地以太祖太宗配兼祀百
神(按是時依禮部新儀一遵皇祐詔書仍/以明堂大禮為稱於常御殿設位行禮)先時有司請
議郊祀明堂祫享之宜禮部侍郎陳與義議曰謹按皇
祐詔書國朝自祖宗以來三嵗一郊今祀明堂正當三
嵗親郊之期而禮官所定配坐不及祖宗宜並配以稱
朕恭事祖宗之意葢太祖則周之后稷當配祭於郊者
也太宗則周之文王當配祭于明堂者也郊當祭太祖
而以當郊之嵗舉明堂之禮則不可以遺太祖而不祭
稽之神理本之人情則皇祐詔書之本意可以為萬世
不刋之典詔從之葢中興郊祀明堂合祭天地並配祖
宗之禮參考推明至與義之議而始定七年九月辛巳
合祭天地于明堂時徽宗升遐上躬行三年之喪禮部
太常寺言景徳熙豐南郊故事皆在諒陰中當時親郊
行禮除郊廟景靈宫合用樂外所有鹵簿鼓吹及樓前
宫架諸軍音樂皆備而不作其逐處警場止鳴金鉦鼓
角乞依累朝故事行太常博士孫邦乞自受誓戒日皇
帝暨百僚禁衛等權易吉服至禮成還内仍舊中書舎
人傅崧卿援嚴父之文欲陞徽宗配享詔令侍從臺諫
禮官同議禮部侍郎陳公輔言道君皇帝神靈方在几
筵豈可遽預配祭之禮吏部尚書孫近等議引司馬光
之説曰近世祀明堂者皆以其父配此乃誤認孝經之
意而違先王之禮不可以為法况梓宫未還几筵未除
山陵未卜而遽議配侑之事乎臣等伏請今年明堂大
禮權依紹興元年詔書請俟削平僭亂恢復大業然後
定郊祀明堂之議一從成周庶不失禮經之正詔從之
十年九月復行明堂禮太常定儀注自誓戒致齋至飲
福燎瘞是嵗始用大樂三十一年九月大享明堂罷合
祭奉徽宗配孝宗乾道五年太常少卿林栗乞四祭並
即圜壇禮部侍郎鄭聞謂明堂堂從屋祭不當在壇有
司攝事當于望祭殿行禮從之(中興後昊天上帝四祀/春祈夏雩秋享冬報其)
(二在南郊圜壇其二在城西恵照院望祭齋宫紹興十/九年八月葺恵照望祭殿建齋宫于其西凡十有一區)
淳熙六年九月大享明堂合祭天地復奉太祖太宗配
先時詔今嵗得明堂大禮令禮部太常寺詳議宰執進
呈禮寺議狀竊觀黄帝拜祀上帝于明堂唐虞祀五帝
於五府歴時既久其詳莫得而聞至禮記始載明堂位
一篇言天子負斧依南向而立内之公侯伯子男外之
蠻夷戎狄以序而立故曰明堂也者明諸侯之尊卑也
孟子亦曰明堂者王者之堂也周禮大司樂有冬至圜
丘之樂夏至方丘之樂宗廟九變之樂三者皆大祭祀
唯不及明堂豈非明堂者布政㑹朝之地周成王時嘗
於此歌我將之頌宗祀其祖文王乎後暨漢堂雖有沿
革至于祀帝而配以祖宗多由義起未始執一本朝仁
宗皇祐中破諸儒異同之論即大慶殿行親享之禮並
侑祖宗從以百神前期朝獻景靈宫享太廟一如郊祀
之制太上皇帝中興斟酌家法舉行皇祐之制於紹興
之初亦在殿庭合祭天地並配祖宗葢得聖經之遺意
且國家大祀有四春祈榖夏雩祀秋明堂冬郊祀是也
陛下即位以來固嘗一講祈榖四躬冬祀唯合宫雩壇
之禮猶未親行今若據已行典禮及用神宗時名儒李
覯明堂嚴祖説并治平中吕誨司馬光錢公輔等集議
近嵗李燾奏劄所陳特舉秋享於義為允上曰明堂合
祭天地並侑祖宗從祀百神並依南郊禮例可依詳議
事理施行十六年光宗既受禪閏王月禮官言冬祀配
以太祖而春夏秋皆配以太宗祖有功宗有徳故推以
配上帝髙宗身濟大業紹開中興揖遜之美超越千古
功徳茂盛為宋髙宗秋享明堂宜奉以升侑又謂我將
祀文王實在成王之時錢公輔司馬光吕誨皆以為嚴
祖今以髙宗配於周制為合于是髙宗始配上帝寧宗
嘉定八年九月合祭天地于明堂呉泳繳進明堂御劄
狀曰臣嘗出入禮經讀郊特牲謂祭有祈有報有由辟
焉讀周官太祝謂祝有祈福祥有求永貞有弭灾兵馬
所謂肇禋于郊宗祀于明堂者不但曰報而已葢海内
乂安兵革不興年至于屢豐則鋪張揚厲而主報疆埸
多事水旱間作民未有寧宇則禬禳祠禱而主祈此皆
成周之令典國家列聖以來成法所不能廢也粤自近
嵗詞臣所撰赦詔類多頌美形容之詞而少愛人惻怛
之意矧今兵祲未解民食孔艱陛下畏威一念如對上
帝毖祀一忱若保赤子所宜因此時力致祈天永命之
請臣用是輒援仁祖髙宗兩朝故實載之御劄所有將
來合降赦書更宜推廣此意深自貶損明示四方庶㡬
可以迓續天命感動人心仰昭陛下寅畏懷保之實矣
理宗淳祐三年用樞宻都承㫖韓詳言明堂以太祖太
宗寧宗並侑寶祐五年三月詔以髙宗皇帝克紹大業
光復我家宜倣有夏之祀少康法元和之尊光武於是
明堂大享以一祖三宗並配度宗咸淳五年祀明堂奉
理宗升侑(起居舎人髙斯得進郊天故事疏曰臣聞人/主事天之道唯質與忱而已大路越席掃地)
(不壇器用陶匏牲用繭栗皆尚質也立澤聽誓皮弁聽/報齋明盛服三宿七戒皆致忱也外盡乎質内盡乎忱)
(則天之親徳享道也宜矣秦漢之後文縟而掩其質故/弛而泊其忱千乗萬騎以為華寳鼎天馬以為飾而事)
(天之本廢之牡㓝靈旗以禱兵方士秘術以求福而事/天之心蕩矣欲以感動天地逆釐三神不亦難乎陛下)
(穆卜季秋中辛以行暘館之祀今有日矣自乾淳以來/毎遇郊禋必詔冇司自事天儀物及諸軍賞給之外凡)
(車服伏衛聲明文物之具莫不裁約而歸于儉錫賚推/恩亦减承平之半或三之一可謂尚質之至矣至于前)
(期齋殿致其精明以對越在天者尤極其嚴行事之際/避黄道而不履虚小次而不御可謂至忱之極矣是以)
(神天顧歆或積雨而頓霽或微恙而立瘳以樂成熙事/此則陛下之家法也厥今四郊多壘財力單匱逺不逮)
(乾淳之時臣願陛下于阜陵節約之外損之又損庶幾/曰祀曰戎二者兼得乃若以忱事天又其大本記曰齋)
(者防其邪物絶其嗜慾言不敢散其志也今距齊宿之/期雖曰尚賒然臣願陛下以聖人久禱為心兢兢業業)
(已如上帝臨汝神在其上之時則積此精神用于一日/天人相與如響應聲天神之不降地祇之不格風雨之)
(不節寒暑之/時臣不信也)
明初無明堂之制世宗嘉靖十七年六月致仕揚州府
同知豐坊上䟽言孝莫大于嚴父嚴父莫大于配天請
復古禮建明堂加尊皇考獻皇帝廟號稱宗以配上帝
下禮部㑹議尚書嚴嵩等言若以功徳論則太宗再造
家邦功符太祖當配以太宗若以親親論則獻皇帝陛
下之所自出陛下之功徳即皇考之功徳當配以獻皇
帝至稱宗之説則臣等不敢妄議帝降㫖明堂秋報大
禮於奉先殿行其配帝務求畫一之説皇考稱宗何為
不可再㑹議以聞於是户部左侍郎唐胄抗疏言三代
之禮莫備于周孝經曰郊祀社稷以配天宗祀文王於
明堂以配上帝又曰嚴父莫大於配天則周公其人也
説者謂周公有聖人之徳制作禮樂而文王適其父故
引以證聖人之孝答曽子問而已非謂有天下者必皆
以父配天然後為孝不然周公輔成王踐阼其禮葢為
成王而制於周公為嚴父於成王則為嚴祖矣然周公
歸政之後未聞成王以嚴父之故廢文王配天之祭而
移於武王也後世祖明堂者皆配以父此乃誤孝經之
義而違先王之禮今禮臣不能辨嚴父之非不舉文武
成康之盛而乃濫引漢唐宋不足法之事為言謂之何
哉帝怒下胄詔獄嵩乃再㑹廷臣先議配帝之禮言考
季秋成物之指嚴父配天之文宜奉獻皇帝配帝侑食
因請奉文皇帝配祀於孟春祈榖帝從獻皇帝配帝之
請而却文皇議不行已乃設為臣下奏對之詞作明堂
或問以示輔臣大畧言文皇逺祖不應嚴父之義宜以
父配稱宗雖無定説尊親崇上義所當行既稱宗則當
祔廟豈有太廟中四親不具之禮帝既排正議崇私親
心念太宗永無配享無以謝廷臣乃定獻皇配帝稱宗
而改稱太宗號曰成祖時未建明堂迫季秋遂大享上
帝於元極寶殿奉睿宗獻皇帝配殿在宫右乾隅舊名
欽安殿禮成禮部請帝陞殿百官表賀如郊祀慶成儀
帝以大享初舉命賜宴羣臣於謹身殿已而以足疾不
御殿令羣臣勿賀並罷宴令光祿寺分給是年定大享
禮上帝位犢一玉用蒼璧一帛十二(青/色)登一簠簋各二
籩十二豆十二玉爵三酒尊三篚一祝案一(配帝位同/惟不用玉)
(祭儀與/祈穀同)二十一年敇諭禮部季秋大享明堂成周重典
與郊祀並行曩以享地未定特祭於元極寶殿朕誠未
盡南郊舊殿原為大祀之所昨嵗已令有司撤之朕自
作制象立為殿恭薦名曰泰亨用昭寅奉上帝之意乃
定嵗以秋季大享上帝奉皇考睿宗配享行禮如南郊
陳設如祈榖二十四年禮部尚書費宷以泰亨殿工將
竣請帝定殿門名門曰泰亨殿曰皇乾及殿成而大享
仍於元極寶殿遣官行禮嵗以為常穆宗隆慶元年禮
臣言我朝大享之禮自皇考舉行追崇睿宗以昭嚴父
配天之孝自皇上視之則睿宗為皇祖非周人宗祀文
王于明堂之義于是帝從其請罷大享禮仍改元極殿
殿為欽安殿
　　(臣/)等謹案明堂之禮遼金元俱未舉行明初亦未
　　議及世宗嘉靖中豐坊首剏嚴父配天之説迎合上意
　　由是特舉斯禮追隆所生元極既配之後明年幸
　　承天享帝于龍飛殿亦奉獻皇帝配其後自定規
　　制更建泰享殿三年而後成然大享之禮終未舉
　　行内殿殷薦亦止遣官攝事葢帝之排羣議崇私
　　親雖矯强于一時終有惄然不自安者故禮臣敦
　　請屢諭緩行非僅躭奉元修憚乗輿之一出也古
　　聖所云名不正言不順而事不成者詎不信哉
　
　
　
　
　
　
　
　
　
　
欽定續通典巻四十八
欽定四庫全書
欽定續通典巻四十九
　禮(吉/)
　　朝日　夕月(唐/)　(宋/)　(遼/)　(金/)　(元/)　(明/)
唐𤣥宗天寳三載三月戊寅詔曰祭之為典以陳至敬
名或不正是相奪倫日月照臨下土式瞻既超言象之
外宜極尊嚴之禮立為中祀頗紊大猷自今已後升為
大祀仍以四時致祭庶昭報之誠格於上下欽崇之稱
合于典則(按開元禮日月列中祀祭/以二分朝夕至是俱改)
宋真宗天禧初太常禮院以監察御史王博文言詳定
凖禮春分朝日於東郊秋分夕月於西郊國語大采朝
日少采夕月又曰春朝朝日秋夕夕月唐栁宗元論云
夕之名者朝拜之隅也古者旦見曰朝暮見曰夕按禮
秋分夕月蓋其時晝夜平分大陽當午而隂魄已生遂
行夕拜之祭以祀日未前十刻大官令率宰人割牲未
後三刻行禮蓋是古禮以夕行朝祭之儀又按禮云從
子至已為陽從午至亥為隂參詳典禮合於未後三刻
行禮仁宗慶厯三年定朝日夕月之圭皆五寸其祭品
羊豕各二籩豆十二簠簋俎二皇祐五年定朝日壇舊
髙七尺東西六步一尺五寸增為八尺廣四丈如唐郊
祀録夕月壇與隋唐制度不合從舊則壇小如唐則坎
深今定坎深三尺廣四丈壇髙一尺廣二丈四方為陛
降入坎中然後升壇壇皆二壝壝二十五步增大明夜
明壇山罍二籩豆十二神宗元豐六年禮部言熈寧祀
儀朝日壇廣四丈夕月壇廣二丈以唐王涇郊祀録考
之夕月壇方廣四丈今止二丈蓋禮儀之誤請依制度
改造夜明壇從之髙宗紹興三年司封員外郎鄭士彦
言春分朝日秋分夕月祀典未舉望詔禮官講求從之
其後於城外惠照院望祭位版日書曰大明月書曰夜
明玉用圭璧大明幣用赤夜明幣用白禮如祀感生帝
遼太祖天贊三年九月拜日於蹛林穆宗應厯二年日
南至始用舊制行拜日禮聖宗綂和元年十二月千齡
節拜日月(按遼史拜日儀皇帝升露臺設褥向日再拜/上香應拜臣僚殿左右階陪位再拜皇帝升)
(座奏牓訖時相以下通名/再拜奏聖躬萬福又再拜)
金初朝日用本國禮太宗天㑹四年正月始朝日於乾
元殿(按金制朝日壇曰大明在施仁門外之東北當闕/之夘地門壝之制皆同方丘夕月壇曰夜明在彰)
(義門外之西北當闕酉地掘地汙之為壇其中春分朝/日於東郊秋分夕月於西郊朝日玉用青璧夕月用白)
(璧幣皆如玉之色牲各用羊一/豕一有司攝三獻司徒行事)熙宗天眷二年定朔朢
朝日儀皆就殿南向再拜世宗大定二年以無典故罷
十五年言者謂今正旦并萬春節宜令有司定拜日之
禮有司援據漢唐春分朝日升煙奠玉如圜丘之儀又
按唐開元禮南向設大明神位天子北向皆無南向拜
日之制今已奉勅以月朔拜日宜遵古制殿前東向拜
詔姑從南向十八年上拜日於仁政殿始行東向之禮
如常儀章宗明昌五年初定日月常祀(宣宗貞祐後毎/月吉拜日以為)
(常/)
元世祖至元二十五年正月祭日於司天臺(按司天臺/為測日觀)
(星之地非交神明之所蓋/未嘗特設壇坎故祭於此)
明太祖洪武三年禮部言古者祀日月之禮有六(按明/史載)
(原疏文歴引周禮禮記等書經/注舛訛與本文不合今從刪輯)其因郊而祀之非正祀
也類禜而祀之與覲諸侯而禮之非常祀也唯春分朝
之於東門外秋分夕之於西門外者祀之正與常也蓋
天地至尊故用其始而祭以二至日月次天地春分陽
氣方永秋分隂氣方長故祭以二分為得隂陽之義自
秦祭八神六曰月主七曰日主雍又有日月廟漢郊太
乙朝日夕月改周法常以郊泰畤質明出行宫東向揖
日西向揖月又於殿下東西拜日月宣帝於成山祠日
萊山祠月魏明帝始朝日東郊夕月西郊唐以二分日
朝日夕月於國城東西宋人因之升為大祀元郊壇以
日月從祀其二分朝日夕月皇慶中建議立而未行今
當稽古正祭之禮各設壇專祀朝日壇宜築於城東門
外夕月壇宜築於城西門外朝日以春分夕月以秋分
星辰則祔祭於月壇從之其祀儀與社稷同其壇制朝
日壇髙八尺方廣四丈夕月壇髙六尺方廣四丈俱兩
壝每壝二十五步燎壇方八尺髙一丈開上南出户方
三尺神位版以松柏為之長二尺五寸濶五寸趺髙五
寸朱漆金字祭器並設太尊二著尊二山罍二在壇上
東南隅北面象尊二壺尊二山罍二在壇下籩豆各十
簠簋各四玉幣玉並用圭璧五寸幣大明用赤夜明星
辰並用白牲大明用赤犢夜明用白犢星辰用純色犢
酒齊太尊實醴齊著尊實盎齊山罍實清酒其明水元
酒各實于上尊籩豆之實籩實以石鹽乾魚乾棗栗黄
榛子仁菱仁芡仁鹿脯白餅黑餅豆實以韭葅醯醢菁
葅鹿醢芹葅兔醢筍葅魚醢脾析葅豚胉祭服服衮冕
四年正月詔定親祀朝日夕月服兖冕陪祭官各服本
品梁冠祭服九月乙亥詔親祀日月齋三日降香齋一
日著為令二十一年三月增修南郊壇壝於大祀殿丹
墀内疊石為臺四東西相向以為日月星辰四壇從祀
其朝日夕月禜星之祭悉罷之世宗嘉靖九年帝謂大
報天而主日配以月大明壇當與夜明壇異且日月照
臨其功甚大太嵗等神嵗有二祭而日月星辰止一從
祭義所不安大學士張璁亦以為缺典遂定春秋分之
祭如舊儀朝日壇於甲丙戊庚壬年親祭餘遣文大臣
攝之夕月壇於丑辰未戍年親祭餘遣武大臣攝之朝
日無從祀夕月以五星二十八宿周天星辰共一壇南
向祔焉春祭時以寅迎日出也秋祭時以亥迎月出也
祭品用犢一羊一豕一登一鉶一簠簋各二籩十豆十
玉爵三夕月金爵三酒尊三紅瓷夕月白瓷酒盞三十
紅瑪瑙玉一夕月白璧一帛一紅色夕月白色篚一祝
案一夕月有從位一壇南向籩十豆十帛十青紅黄𤣥
各一白六祝版朝日紅楮版朱書夕月白楮版墨書上
親填於文華殿如遇遣官之嵗則中書官代填是年用
夏言議改建四郊兆日於東郊兆月於西郊朝日壇在
朝陽門外二里許西向為制一成方廣五丈髙五尺九
寸壇面甎用紅色琉璃(按王圻續通/考作青琉璃)四出陛九級圓壝
墻七十五丈髙八尺一寸厚二尺三寸櫺星門六正西
三東南北各一西門外為燎爐瘞池西南為具服殿東
北為神庫神厨宰牲亭燈庫鐘樓北為遣官房外圍墻
前方後圓西北各三門曰天門北天門外西北有石坊
曰禮神街西天門外迤南為陪祀齋宿房䕶壇地一百畆
夕月壇在阜城門外南二里許東向為制一成方廣四
丈髙四尺六寸壇面甎白色琉璃四岀陛六級方壝墻
二十四丈髙八尺厚二尺二寸八分櫺星門六正東三
南北西各一東門外為瘞池東北為具服殿南門外為
神庫西南為宰牲亭神厨祭器庫北門外為鐘樓遣官
房外圍方墻東北各三門曰天門東天門外北有石坊
亦曰禮神街䕶壇地三十六畆十年禮部上朝日夕月
儀朝日迎神四拜飲福受胙兩拜送神四拜(先是朝日/儀自迎神)
(至送神皆再/拜夕月儀同)夕月迎神飲福受胙送神皆再拜餘並如
舊儀是年夕月壇以鐵爐置於坎上焚燎不必造燎壇
以稱祭月於坎之義穆宗隆慶三年禮部上朝日儀言
正祭遇風雨則設小次於壇前駕就小次行禮其升降
奠儀俱以太常寺執事官代制曰可
　　大䄍(宋/)
宋初以有司言用木德木生火宜以火德王遂以戍日
為臘太祖建隆三年十二月戊戌臘有司畫日以前七
日辛夘䄍太常博士和峴奏議曰䄍始於伊耆後歴三
代及漢其名雖改而臘與䄍其實一也唐貞觀間以前
寅日䄍百神夘日祭社宫辰日饗宗廟開元定禮三祭
皆於臘辰以應土德聖朝臘用戌而以辛夘日䄍禮官
之失也事下有司請凖唐禮䄍百神祀社稷享宗廟皆
同用臘日從之䄍百神壇髙四尺東西七步二尺南北
六步四尺仁宗天聖三年禮官陳詁言䄍祭一百九十
二位而祝文所載一百八十二位無五方田畯五方郵
表畷一十位請增入慶厯用羊豕各二大明夜明壇增
山罍為二籩豆十二皇祐定壇髙八尺廣四丈嘉祐加
羊豕各五神宗元豐六年詳定禮文所言記曰八䄍以
記四方年不順成八䄍不通歴代䄍祭獨在南郊惟周
隋有四郊之兆又月令以䄍與息民為二祭故隋唐息
民祭在䄍之後日請䄍祭四郊各為一壇有不順成之方
則不修報其息民仍在䄍後從之徽宗政和三年禮局
上新儀臘前一日䄍百神四方䄍壇廣四丈髙八尺四
出陛兩壝每壝二十五步東方設大明位西方設夜明
位以神農后稷氏配配位以北為上南北壇設神農氏
位以后稷氏配五星二十八宿十二辰五官五嶽五鎮
四海四瀆及五方山林川澤丘陵墳衍原隰井泉田畯
蒼龍朱鳥麒麟白虎𤣥武五水庸五坊五虎五鱗五羽
五介五毛五郵表畷五臝五猫五昆蟲各依其方設位
中方鎮星后土田畯設於南方䄍壇酉階之西中方嶽鎮
以下設於南方䄍壇午階之西伊耆氏設於北方䄍壇
夘階之南其位次於星辰髙宗紹興中有司檢㑹五禮
新儀以臘前一日䄍東方西方百神為大祀禮料視感
生帝南方北方百神為中祀禮料視嶽鎮海瀆孝宗乾
道四年太常少卿王瀹請於四郊各為一壇以祀其方
之神如政和之制其後南䄍於圜壇望祭殿行禮北䄍
於餘杭門外精進寺行禮(元明䄍祭不行明邱濬曰大/䄍之祭三代已有之夏曰嘉)
(平殷曰清祀而在周則曰大䄍焉本朝於古祀典所當/舉者未嘗或廢惟於䄍祭闕焉蓋此祭也與藉田相為)
(始終當夫東作方興之始既舉藉田之禮以祀先農於/春而以帥先農民以興其務本之心則夫百穀告成之)
(後載舉大䄍之禮以報先嗇於冬而以勞來農民以報/其勤動之苦是故舉先王莫大之禮是亦廣聖君莫大)
(之恩也陸東䄍議云按八䄍神祠制也相沿以春秋仲/月戌日致祭考之典禮於義未當禮曰䄍索也嵗十二)
(月合聚萬物而索享之蓋終嵗勞農是日飲樂以享君/恩也亦曰臘也漢應劭曰周曰大䄍漢改曰臘漢火行)
(衰於戌故此日臘也由是觀之䄍之祭當以十二月漢/戌魏丑日則不一王肅謂丑之明日便寅則丑之義為)
(長議立春於除前則用立春前丑日立春於/來嵗則用下旬丑日庶祭義協而祀事專矣)
　　靈星(宋/)　(明/)
宋諸星祠有靈星之祭仁宗慶厯以立秋後辰日祀靈星
為小祀其壇東西丈三尺南北丈二尺皇祐定如唐制壇
周八歩四尺其享禮籩八豆八在神位前左右重三行俎
二在籩豆外簠簋一在二俎間象尊二在壇上東南隅北
向西上徽宗政和新儀立秋後辰日祀靈星如舊制
明太祖洪武元年太常寺奏漢髙帝命郡國立靈星祠
唐制立秋後辰日祀靈星今擬如唐制為壇於城南從
之二年禮部尚書崔亮奏八月望日祀靈星遣官行禮
三年罷之
　　風師雨師及諸星等祠(唐/元)　(五代/明)　(宋/)　(遼/)　(金/)
唐德宗貞元二年詔問風師雨師祝版署訖合拜否太
常寺奏本是小祀准禮無至尊親祭之文今雖請御署
檢詳經據並無拜禮詔曰風師雨師為中祀有烈祖成
命况在風雨至切蒼生今禮雖無文朕當屈己再拜以
申子育萬民之意仍永為常式三年徙風師壇於滻水
東憲宗元和十五年太常奏來年正月三日皇帝有事
於南郊同日立春後丑日宜祀風師按徧祭之儀百神
咸秩風師既是星神禮當厭降如非遇郊祀其特祭如
常儀
梁太祖乾化二年五月詔委中書省各差官祈風師雨
師
後唐莊宗同光二年九月置水於城門以禳熒惑
宋制以立春後丑日祀風師立夏後申日祀雨師真宗
咸平二年旱詔有司祀雷師雨師景德三年知樞密院
事王欽若請祀壽星詔有司詳定請以秋分日饗壽星
及角亢七宿用靈星小祀禮其壇制亦如之大中祥符
初澤州請立風伯雨師廟令禮官考儀式頒之有司言
唐制諸郡置風伯壇於社壇東雨師壇於社壇西各稍
北數十步卑下於社壇祀用羊一籩豆各八簠簋各二
奏可仁宗康定元年十二月詔南京祠大火(時南京鴻/慶宫災集)
(賢校理胡宿請祠大火禮官議國家有天下之號實本/於宋五運之次又感火德宜因興王之地商邱之舊為)
(壇北祀大火以閼伯配建辰建戌出内之月内降祝版/留同長吏奉祭行事乃上壇制髙五尺廣二丈四出陛)
(一壝壝祀用羊豕/一器器凖中祀)慶厯四年靈臺郎王大明言按占書主
河江淮濟溝渠溉灌之事十九星汴口祭河瀆七位而
不及星司天監詳定亢池北河南河土司空皆不主江
淮濟箕計奎三星顓主津瀆請與東井天津天江咸池
積水天淵天潢水位水府四瀆九坎天船王良羅堰等
十七星在天河内者當祠二月詔汴口祭河兼祠十七
星神宗元豐詳定局言周禮兆五帝於四郊四類亦如之鄭
氏曰日月星辰運行無常以氣類為之位兆日於東郊
兆月與風師於西郊兆司中司命於南郊兆雨師於北
郊各以氣類祭之謂之四類漢儀縣邑常以丙戌日祠
風伯於戍地以己丑日祀雨師於丑地亦從其類也熈
寧祀儀兆風師於國城東北兆雨師於國城西北司中
司命於國城西北亥地則是各從其星位而不以氣類
也請稽舊禮兆風師於西郊祠以立春後丑日兆雨師
於北郊祠以立夏後申日兆司中司命司禄於南郊祠
以立冬後亥日其壇兆則各從其氣類其祭辰則各從
其星位仍依熈寧儀以雷師從雨師之位以司民從司
中司命司禄之位又言國朝秋分享壽星於南郊於壇
上設壽星一位南向壇下夘階之南設角亢氐房心尾
箕七位東向按爾雅壽星角亢也說者曰數起角亢列
宿之長故曰壽星非此秋分所享之壽星也晉天文志
老人一星在弧南一曰南極見則治平主壽昌常以秋
分候之南郊後漢於南郊立老人星廟以仲秋祀之則
壽星謂老人星矣請依後漢於壇上設壽星一位祀老
人星其壇下東方七宿位不宜復設從之徽宗建中靖
國元年建陽德觀以祀熒惑既又建熒惑壇于南郊赤
帝壇壝外令有司以時致祭增用圭璧以閼伯配俱南
向五方火精神等為從祀政和三年禮局定風師壇廣
二十三步雨師雷師壇廣十五步皆髙三尺四陛並一
壝二十五步其雨雷壇同壝又請祀風師雨師司中司
命用樂仍製樂章以為降神之節祭以少牢仍用體解
並從之南渡後壽星風師雨師雷師諸祠並仍舊制髙
宗紹興三年太常寺言應天府祀大火今道路未通宜
於行在春秋設位七年五月命舉熒惑壽星之祀
遼聖宗統和二年四月辛夘祭風伯道宗清寧元年皇
帝射栁訖詣風師壇再拜
金章宗明昌五年為壇於景風門外東南闕之巽地嵗以立
春後丑日祀風師牲幣進熟又為壇於端禮門外西南闕之
坤地嵗以立夏後申日祀雨師羊豕各一儀並如中祀是日
祭雷師於位下禮同小祀一獻羊一無豕並令有司攝之
元世祖至元初勅二分二至及聖誕節日祭星於司天
臺七年大司農請於立春後丑日祭風師於東北郊立
夏後申日祭雷雨師於西南郊(延祐五年始立/壇壝其儀注闕)二十六
年十二月命回回司天臺祭熒惑(元祀儀皆禮官所擬/而定於中書日星始)
(祭於司天臺而回回司/天臺遂以禜星為職事)成宗初即位五月壬子祭太陽
太嵗火土等星於司天臺庚申祭紫㣲星於雲仙臺仁
宗即位禜五星於司天臺
明太祖洪武初以太嵗風雷雨師從祀圜丘增雲師於
風師之次其司中司命司民司禄壽星依唐制分日而
祀二年以太嵗風雲雷雨諸天神合為一壇又從禮部
尚書崔亮奏每嵗聖壽日祭壽星同日祭司中司命司
民司禄皆遣官行禮三年罷壽星等祀從禮部議於城
南諸神享祭壇正南向増九間以聖壽節前三日於此
祭周天星辰四年帝躬祀周天星辰正殿共十壇中設
周天星辰位儀如朝日六年命天下祀風雲雷雨之神
世宗嘉靖十一年釐正祀典改叙雲雨風雷祭期每嵗
仲春秋上旬擇日行事並同社稷儀注
　　太一(九宫貴神附/)　(唐/)　(五代/)　(宋/)　(金/)　(元/)
　　(臣/)等謹按漢書郊祀志神君最貴者曰太一其佐
　　曰太禁司命之屬皆從之宋馬貴與謂太一莫知
　　其何神天官書言中宫天極星其一明者太一常
　　居則其為星象也明矣武帝惑於方士之說具太
　　一祠壇在五帝之上諂瀆不倫至唐始祀九宫貴
　　神其後别置太一神壇宋時祀十神太一又别建
　　九宫貴神壇壝所謂九宫者太一天一招揺軒轅
　　咸池青龍太隂天符攝提是也十神者五福君基
　　大遊小遊天一臣基直符民基四神地一是也其
　　說鮮有經據大抵出於星厯五行之家繆悠支離
　　難可訂證然自唐暨元遞相附㑹祀典所載非復
　　司中司命等祠可比而同考杜佑通典朝日夕月
　　後别列禋六宗一條其禮迄於後魏而止自唐以
　　還罕有述者固宜缺而弗書而諸星祠内隋代祀
　　天一太一杜典本無專條然唐宋九宫十神之典
　　已升為大祀不當復在風伯雨師之列今謹稽諸
　　正史類紀其異同沿革之故以備議禮者之參考
　　亦以見違經訓崇淫祀之無當於禮意云
唐肅宗乾元二年初置太一神壇於圜丘東命宰相王
璵攝行祠事二年親祀九宫貴神(先是明皇天寶三載/術士蘓加慶上言請)
(於朝日壇東置九宫貴神壇其壇三成成三尺四陛其/上依位置九壇壇尺五寸東南曰招揺正東曰軒轅東)
(北曰太隂正南曰天一中央曰天符正北曰太一西南/曰攝提正西曰咸池西北曰青龍五為中數戴九履一)
(左三右七二四為上六八為下符於遁甲以四孟曰祭/禮次昊天上帝而在太清宫太廟上用牲牢璧幣類於)
(天地神祇明皇親祀之如/有司行事即宰相為之)初九宫神位四時改位乾元
以後不易位文宗太和二年監察御史舒元輿奏臣伏
見祀九宫貴神祝版陛下親署御名稱臣王者父天母
地兄日姊月此九神於天地猶子男於日月猶侯伯也
陛下尊為天子豈可稱臣於天之子男耶詔都省議皆
如元輿言乃降為中祀祝版稱皇帝不署名武宗㑹昌
元年中書門下奏九宫貴神司水旱兵荒累年水旱愆
侯恐是有司禱請誠敬稍虧請自今以後用大祀之禮
御署祝版以社稷為凖勅依
梁太祖乾化二年五月詔委中書省各差官祈九宫貴
神
宋太宗太平興國八年詔作太一宫於都城南雍熈元
年八月親祀太一宫真宗咸平四年從直秘閣杜鎬請
二仲祭九宫貴神為大祀仁宗天聖六年作西太一宫
景祐二年學士承㫖章得象等定司天監生于淵等所
請祀九宫太一依逐年飛移位次之法按郗良遇九宫
法有飛棊立成圖每嵗一移主九州災福事請依唐禮
遇祭九宫之時遣司天監官一員詣祠所隨每年貴神
飛棊之方以定祭位仍自天聖己巳入歴太一在一宫
嵗進一位飛棊廵行周而復始詔可神宗熈寧四年司
天中官正周琮言五福太一自國朝雍熈元年甲寅嵗
入東南巽宫修東太一宫天聖七年己巳嵗入西南坤
位修西太一宫今五福太一移入中都請稽詳故事崇
建祠宇迎之京師詔建中太一宫於集禧觀元豐六年
太常博士何洵直言祀九宫貴神祝版宜依㑹昌故事
及開寳通禮書御名而不稱臣又貴神九位共用二少
牢於腥熟之俎骨體不備謂宜每位一牢凡九少牢詔
下太常修入祀儀哲宗元祐七年監察御史安鼎言十
神太一九宫太一與漢所祀太一共是一神今祀十神
用素饌而九宫並薦羊豕似非禮意詔禮官詳定言十
神九宫各有所主即非一神故自唐訖今九宫皆用牲
牢别無祠壇用素食禮遂依舊制徽宗政和三年禮局
上五禮新儀立春日祀東太一宫立夏季夏土旺日祀
中太一宫立秋日祀西太一宫立冬日祀中太一宫髙
宗紹興間詔擇地建太一宫太常寺主簿林大鼐言十
神太一九宫太一皆天之貴神國朝分而為二並為大
祀比新太一宫而九宫貴神尚寓屋而不壇乃詔臨安
府於國城之東建九宫貴神壇壝其儀如祀上帝
金宣宗興定元年七月以久旱祀九宫貴神於東郊
元成宗大德元年建五福太一壇以道流主之文宗至
順元年以立冬祀五福十神太一真君二年正月勅每
嵗四祭五福太一星二月建五福太一宫於京城乾隅
　
　
　
　
　
　
　
　
　
　
欽定續通典卷四十九
欽定四庫全書
欽定續通典卷五十
　禮(吉/)
　　方丘(神州后土附/)　(唐/)　(宋/)　(遼/)　(金/)　(元/)　(明/)
唐𤣥宗天寳五載詔尊莫大於天地禮莫崇於祖宗嚴
配昭升豈宜異數今蒸嘗之獻既著於常式南北之郊
未展於時享自今已後毎載四時孟月擇吉祭昊天上
帝其皇地祗合祭令宰臣行禮代宗大厯十二年秋八
月增修北郊壇齋宫文宗太和三年六月太常寺奏北
郊祀皇地祗壇先闕齋宫請准祠例置一所可之
宋初方丘在宫城北十四里以夏至祭皇地祗别為壇
於北郊以孟冬祭神州地祗其南郊親祀昊天上帝則
併設皇地祗之位太祖建隆以來迭奉四祖崇配太宗
太平興國以後但以宣祖太祖更配真宗時以太宗配
方丘宣祖配神州地祗景徳三年以太常寺言神州壇
迫隘徙於方丘之西四年正月以朝陵遣工部尚書王
化基詣汾隂后土祠(漢武帝所/立脽上祠)致祭用大祀禮大中祥
符三年八月朔詔明年春有事於汾隂以陳堯叟為經
度制置使詣脽上築壇如方丘之制四年正月備鑾駕
出京師二月詣脽壇如封禪禮仁宗景祐二年詔有司
孟冬祭神州地祗遣内臣降香慶厯時夏至祭皇地祗
用犢羊豕各一後加羊豕各五神宗元豐四年詔親祀
北郊並如南郊之儀有故以上公攝事六年禮部太常
寺上親祀儀並如南郊其攝事惟改舞名及不備官其
爼頭樂器圭弊之數並如親祀(元祐後分祭合/祭詳見郊天)徽宗崇
寧元年禮部尚書黄裳言南郊壇十二龕從享星位具
載其名至於北郊第以岳鎮海瀆山林川澤丘陵墳衍
原隰之目别以四方寘於成壝而不列其名今講行大
禮宜詔禮官考其名位二年禮部員外郎陳暘奏五行
之帝既從享於南郊第一成則五行之神亦當從祀於
北郊第一成崑崙神州宜列從祀之位又地莫尊於大
祗而五岳帝次之欲陞之第一成並從之政和三年詔
禮制局議方壇制度是嵗新壇成(初元豐三年詔改北/郊圓壇為方丘六年)
(命禮部太常定北郊壇制紹聖間詔禮部再為詳定至/是禮制局言方壇舊制三成第一成髙三尺第二成第)
(三成皆髙二尺五寸上廣八丈下廣十有六丈夫圓壇/既則象於乾方壇當效法於坤今議方壇定為再成一)
(成廣三十六丈再成廣二十四丈毎成崇十有八尺積/三十六尺其廣與崇皆得六六之數以坤用六故也為)
(四陛陛為級一百四十有四為再壝壝二/十有四步成與壝俱再皆應坤地之數)四年夏五月
夏至親祭地於方澤配以太祖其行事並如郊祀儀是
後七年至宣和二年五年親祀者凡四髙宗紹興元年
禮部太常寺討論夏至日祭皇地祗以太祖配正配二
位毎位設尊爵籩豆各一實以酒脯鹿臡以獻官一員
行禮立冬祭神州地祗以太宗配於天慶觀望祭二年
太常少卿程瑀言皇地祗當一依祀天儀式又言國朝
祀皇地祗設位於壇之北方南向政和四年禮局議設
於南方北向今北面望祭北向為難且於經典無據請
仍南向並從之
遼祀木葉山不建郊丘以國俗行事(詳見/郊天)
金海陵天徳以後始有南北郊之制北郊方丘在通元
門外當闕之亥地方壇三成成為子午夘酉四正陛方
壝三周四面三門夏至日祭攝官行三獻禮
元世祖時毎嵗遣使代祀后土至元五年建后土祠於
大寧宫十三年又立后土祠於平陽之監湯(按元史世/祖紀作臨)
(汾今據王圻/續通考輯)成宗大徳九年禮官博士奏冬至圜丘惟
祀昊天上帝其方丘祭地之禮續議以聞制曰可武宗
至大二年尚書省臣及太常禮官言郊祀者國之大禮
今南郊之禮已行而北郊之禮未舉明年夏至祀北郊
請以世祖配制可三年中書禮部移太常禮儀院擬定
北郊從祀禮儀博士李之紹蔣汝礪疏曰案方丘之禮
夏以五月啇以六月周以夏至其丘在國之北禮神之
玊以黄琮牲用黄犢幣用黄繒配以后稷其方丘之制
厯代不同然無出於三成之式今擬取坤數用六之義
於都城北六里壬方擇地中為方壇三成四陛外為三
壝仍依古制自外壝之外治令稍下以應澤中之義宫
室牆圍器皿色並用黄其神州地祗以下從祀自漢以
來制度不一至唐始因隋制以岳鎮海瀆山林川澤丘
陵墳衍原隰各從其方從祀今盍參配舉行仁宗延祐
元年太常寺臣請立北郊帝謙讓未遑北郊之議遂輟
泰定帝泰定四年特加皇地祗黄犢一將祀之夕勅送
新臘鹿二其犧牲品物香酒皆參用國禮而豐約不同
明初建方丘於太平門外鐘山之隂壇二成成皆四出
陛陛八級太祖洪武二年夏至祀方丘皇地祗南向奉
仁祖配以岳鎮海瀆從祀其儀惟迎神後瘞毛血祭畢
奉牲帛祝饌而埋之與郊天異餘並同圜丘三年帝親
祀方丘增祀天下山川之神於壇兆皇地祗玊用黄琮
帛用黄色配位用白牲用黄犢配位用純犢籩豆之實
以下同圜丘四年改築方丘(初建方丘二成上成髙六/尺廣六尺四出陛南一丈)
(東西北八尺下成四靣各廣二丈四尺髙六尺四出陛/南一文二尺東西北一丈壝去壇十五丈髙六尺外垣)
(四面各六十四丈至是改築上成髙三尺九寸廣二丈/九尺四寸下成毎面廣丈五尺五寸髙三尺八寸通徑)
(七丈四寸壇至内壝牆四面皆八丈九尺/五寸内壝牆至外壝牆四靣各八丈二尺)十年定合祭
天地於南郊(詳見/郊天)成祖永樂十八年北京大祀殿成合
祀天地制如南京世宗嘉靖九年建方澤於安定門外
壇制二成繚以垣牆毎嵗夏至祭地以太祖配神宗萬
厯三年張居正進郊祀圖册請復合祭天地於大祀殿
以二祖配從之
　　社稷(五代/)　(宋/)　(金/)　(元/)　(明/)
周太祖廣順三年九月太常禮院奏社稷制度社壇廣
五丈髙五尺五色土築之稷壇如社壇之制社壇石主
長五尺方二尺剡其上方其下半根在上中四垣華飾
毎神門屋三間一門門二十四㦸四隅連飾罘罳如廟
之制中可樹槐凖禮左宗廟右社稷在國城内請下所
司修奉從之
宋制嵗以春秋二仲月及臘日祭太社太稷為大祀州
縣則春秋二祭刺史縣令初獻上佐縣丞亞獻州博士
縣簿尉終獻牲用少牢太祖壇廣五丈髙五尺五色土
為之稷壇在西如其制社以石為主形如鐘長五尺方
二尺剡其上培其半四面宫垣飾以方色面各一屋三
門毎門二十四㦸四隅連飾罘罳如廟制中植以槐其
壇三分宫之一在南無屋仁宗慶厯間定牲牢籩豆之
數祭社稷用羊豕各二正配位籩豆十二山罍簠簋爼
二祈報象尊一報用兩圭有邸祈不用玊神宗元豐三
年詳定禮文所言社稷祝版牲幣饌物請並瘞於坎不
設燔燎又言周禮大宗伯以血祭祭社稷社為隂祀血
者幽隂之物是以類求神之意今社稷不用血祭違背
經典請祭以埋血為始又古者祭社君南向於北墉下
所以答隂也今社稷壝内不設北墉而有司攝事乃設
東向之位於禮非是請設北墉以備親祀南向答隂之
位其有司攝事則立北墉下少西又王制天子社稷皆
太牢諸侯社稷皆少牢今太社太稷用少牢不應禮請
加角握二牛先是州縣社主不以石禮部以為社稷不
屋而壇當受霜露風雨以達天地之氣故用石主取其
堅久請令州縣社主用石尺寸廣長半太社之制遂下
太常修入祀儀七年詔諸州社稷於壇側建齋㕔三楹
以備望祭哲宗元祐中從博士孫諤言祭太社太稷皆
設登歌樂髙宗紹興元年以春秋二仲及臘前祭太社
太稷於天慶觀以酒脯一獻明年望祭於臨安天寧觀
八年改祀於惠照齋宫始用羊豕皆四籩豆皆十有二
備三獻如祀天地之儀十三年二月製社稷祭器十四
年詔築壇壝於觀橋之東置太社令一員孝宗淳熙四
年命臨安守臣立望祭殿及庖室齋廬儀視神州設太
社太稷位於壇之南方北向后土氏勾芒氏后稷氏位
其西東向
金熙宗皇統三年五月初立社稷海陵貞元元年有司
奏建社稷壇於上京世宗大定七年建壇於中都社壇
之制外四周為垣南向開一神門門三間内又四周為
垣東西南北各開一神門門三間各列二十四㦸連飾
罘罳無屋於中稍南為壇令三方廣濶一級四陛以五
色土各飾其方中央覆以黄土其髙廣主石與宋同壇
南栽栗以表之近西為稷壇制如社壇無石主四壝門
各五間兩塾三門門列十二㦸壝有角樓樓之面皆隨
方色飾之有望祭堂三楹堂下齋舎二十楹南北相向
外門止一間不施鴟尾祭用春秋二仲上戊日樂用登
歌禮三獻遣官行事其州縣祭享一如唐宋舊儀
元世祖至元七年十二月詔嵗祀太社太稷十一年八
月頒諸路立社稷壇壝儀式二十年二月定以春秋仲
月上戊日祭社稷三十年正月用御史中丞崔彧言於
和義門内少南得地四十畆為壝垣近南為二壇壇南
五尺社東稷西相去約五丈社壇用青赤白黒四色依
方位築之中間實以常土上以黄土覆之依方面以五
色泥飾之四面當中各設一陛道其廣一丈亦各依方
色稷壇如社壇之制惟土不用五色純用黄土壇皆北
向立北墉於社壇之北以塼為之飾以黄泥瘞坎二於
稷壇之北少西深足容物二壇周圍壝垣以塼為之髙
五丈廣三十丈四隅連飾内壝垣櫺星門四所外垣櫺
星門二所毎所門三列㦸二十有四外壝内北垣下屋
七間為望祀堂以備風雨社主用白石制如宋金稷不
用主樹松於二壇之南各一以后土氏配社后稷氏配
稷玊幣社稷皆黝圭一繅藉瘞玊一以黝石代之正配
位皆𤣥幣一牲用黝牛一其角握副羊豕各四祭日以
春秋二仲月上戊三十一年成宗即位八月戊子初祀
社稷用堂上樂元貞二年冬下太常復議州縣置壇於
城西南方廣視太社太稷殺其半牲用羊豕無樂餘與
太社太稷同三獻官以州縣長貳為之仁宗延祐六年
改祀社稷於中戊
明太祖洪武元年建社稷壇於宫城西南太社在東太
稷在西壇皆北向壇髙五尺濶五丈四出陛五級二壇
同一壝嵗以春秋二仲上戊親祀以勾龍后稷配行三
獻禮正位用玊兩邸幣用黒色牲用犢羊豕各一配位
並同惟不用玊又頒制於天下郡邑壇皆建於城西北
左社右稷規制殺於太社太稷之半毎嵗春秋二仲月
上戊日長官行三獻禮餘官陪祭三年於太社太稷壇
北建祭殿五間以備風雨四年定王國社稷之制立於
王國宫門之右壇方三丈五尺髙三尺五寸四出陛其
制上不同於太社下異郡邑之制十年上以太社太稷
分祭配祀皆因前代制欲更建之為一代之典遂下禮
部議尚書張籌厯引禮經及漢唐以來之制請改建於
午門之右社稷共為一壇合祭設木主而丹漆之祭則
設於壇上祭畢收藏仍用石主埋壇中(先是社主用石/仿唐宋之制髙)
(五尺濶二尺上微尖立於社壇/半埋土中近南北向稷不用主)罷勾龍與棄配位奉仁
祖配以成一代之典以明社尊而親之義上善其奏遂
定合祭之禮十月新建社稷壇成升為大祀(按勾龍后/稷配享厯)
(代相同籌奏議内援引禮文亦無祖宗配食之據乃罷/勾龍后稷而以仁祖配殊為創典揆之禮建國神位右)
(社稷而左宗廟之/文其背戾也甚矣)十一年春祭社稷行新定儀迎神飲
福送神凡十二拜餘如舊禮臣言太社太稷既同壇合
祭王國各府州縣亦宜同壇稱國社國稷之神不設配
位詔可十三年九月復定制兩壇一壝如初式惠帝建
文元年祀社稷奉太祖配撤仁祖位成祖永樂十九年
建北京社稷壇壇制祀禮一如其舊仁宗洪熙元年二
月祭社稷奉太祖太宗並配命禮部永為定式世宗嘉
靖九年改正社稷配位仍以勾龍后稷配十年立帝社
帝稷壇於西苑豳風亭西(初親耕禮成以給事中王璣/言欲推衍耕耤之道禮部議)
(西苑地寛宜令農夫墾藝其中上以春秋臨幸觀省收/其所入輸之神倉帝可其議命建土榖壇於豳風亭西)
(至是改為/帝社帝稷)以仲春秋次戊日上躬行祈報禮如次戊在
望後則以上已日壇趾髙六尺方廣二丈五尺繚以土
垣神位以木為之穆宗隆慶元年禮部言帝社稷之名
自古所無嫌於煩數宜罷從之(按漢書郊祀志有太社/太稷又别立官社臣瓚)
(注所為王社是也自魏晉至唐皆有帝社其制相沿已/久嘉靖時帝社稷之名不為無據隆慶禮臣謂自古所)
(無未免失考以為煩/數而罷之則可矣)
　　山川(唐/)　(五代/)　(宋/)　(遼/)　(金/)　(元/)　(明/)
唐肅宗至徳二年勅改汧陽郡吳山為西嶽増秩以祈
靈助上元二年改封華山為太山(按時并改華陽縣為/太隂縣葢本白虎通)
(西方太隂用事萬物生華之義且/以别於少華山故改封華為太云)文宗開成二年勅封
終南山為廣惠公凖四鎮例以本府都督刺史充獻官
毎年以季夏土王日祭之僖宗乾寧五年勅封少華山
為佑順侯昭宗天祐二年勅封洞庭湖君為利渉侯青
草湖君為安流侯
梁太祖開平三年八月詔令中書侍郎平章事于兢往
東嶽祭告
後唐愍帝應順元年詔三京諸道州府界内名山大川
祠廟有益於民者以時精䖍祭祀潞王清泰元年詔封
吳嶽成徳公為靈應王其享祀官屬凖舊儀並視五嶽
晉髙祖天福二年五月勅青草湖安流侯進封廣利公
洞庭湖利渉侯進封靈濟公十月命使祀五嶽四瀆詔
下各州府量事修崇所有近廟山林仍禁樵採出帝開
運三年二月詔令復祭中嶽差河南少尹行禮
周太祖廣順二年親征兖州遣翰林學士祭東嶽廟世
宗顯徳四年止祭沂山其諸鎮不祭七年就差登州刺
史張順祭海
宋初沿舊制祭東嶽於兖州西嶽於華州北嶽於定州
中嶽於河南府太祖乾徳元年湖南平四月遣使祭南嶽六
年從有司奏祭南嶽於衡州東鎮沂山於沂州南鎮㑹
稽山於越州西鎮吳山於隴州中鎮霍山於晉州東海
於萊州南海於廣州西海河瀆並於河中府北海濟瀆
並於孟州淮瀆於唐州江瀆於成都府其北鎮醫巫閭
在營州界未行祭享開寳四年廣南平遣使使祀南海
除去劉鋹所封偽號及宫名易以一品服五年詔嶽瀆
并東海南海廟各以本縣令兼廟令尉兼廟丞専掌祀
事常加案視六年遣使奉衣冠劍履送西鎮吳嶽廟太
宗太平興國八年河决滑州遣樞宻直學士張齊賢詣
白馬津以一太牢沈祀加璧自是凡河决溢修塞皆致
祭淳化二年秘書監李至請遵舊制就五郊迎氣日祭
各方嶽鎮海瀆於所𨽻之州長吏以次為獻官北鎮就
北嶽廟望祭真宗景徳三年令澶州置河瀆廟春秋致
祭太中祥符元年封禪禮畢詔加號泰山為仁聖天齊
王又封泰山通泉廟為靈派侯亭山廟為廣禪侯嶧山
廟為靈巖侯十一月車駕至澶州幸河瀆廟進號顯聖
靈源公四年祀汾隂命官祭西海及汾河車駕至潼闗
遣官祭西嶽及河瀆並用太牢備三獻禮已復親謁華
隂西嶽廟羣臣陪位廟垣内外列黄麾仗遣官分奠廟
内諸神加號嶽神為順聖金天王還至河中親謁奠河
瀆廟及西海望祭壇五月加上東嶽曰天齊仁聖帝南
嶽曰司天昭聖帝西嶽曰金天順聖帝北嶽曰安天元
聖帝中嶽曰中天崇聖帝其玊冊如宗廟諡冊又加上
五嶽帝后號東曰淑明南曰景明西曰肅明北曰靖明
中曰正明又改唐州上源桐柏廟為淮瀆長源公仁宗
康定元年增封東海為淵聖廣徳王南海為洪聖廣利
王西海為通聖廣潤王北海為冲聖廣澤王江瀆為廣
源王河瀆為靈源王淮瀆為長源王濟瀆為清源王
皇祐五年益封南海洪聖廣利昭順王(按文獻通考/作慶厯二年)
(益封今㨿宋/史禮志輯)神宗元豐三年集賢校理陳侗言案周禮
小宗伯之職兆五帝於四郊四望四類亦如之鄭氏注
四望謂五嶽四瀆也今四郊無四望壇請依禮建之下
詳定禮文所議請兆岱山沂山東海大淮於東郊衡山
㑹稽山南海大江嵩山霍山大海於南郊華山吳山西
海大河於西郊常山醫巫閭山北海大濟於北郊毎方
嶽鎮則共為一壇海瀆則共為一坎以五時迎氣日祭
之皆用血祭瘞埋有事則禱之又以四方山川各附於
本方嶽鎮海瀆之下别為一壇一坎水旱則禱之其北
郊從祀及諸州縣就祭如故詔毎方嶽瀆共為一壇餘
從之八年益封西鎮吳山為成徳王徽宗政和三年禮
局定嶽鎮海瀆壇各髙五尺周四十歩四出陛兩壝毎
壝二十五歩壇飾衣方色祭嶽鎮海瀆設位南向以西
為上山川從祀西向以北為上是年詔四鎮並為王沂
山東安王㑹稽山永濟王醫巫閭廣寧王霍山應靈王
髙宗紹興七年修嶽鎮海瀆之祀嵗以四立日及季夏
土王日設祭如祭五方帝禮孝宗乾道五年太常少卿
林栗言國家駐驆東南東海南海實在封域之内南海
廣利王廟時降御書祝文令廣州行禮紹興七年加封
至八字王爵東海之利以萊州隔絶不曾令沿海官司
致其時享不知通泰明越温台泉福皆東海分界元豐
初嘗建廟於明州定海縣乞依廣州祭南海禮遣官下
明州行禮併請加封八字王爵詔可
遼尊木葉山為鎮嵗時臨幸致祭兼及遼河之神國俗
毎嵗冬至屠白羊白馬白鴈各取血和酒天子望黒山
(黒山在境北猶中國之岱宗云毎嵗是日/五京進紙造人馬萬餘事祭山而焚之)太祖天贊三
年八月登阿勒坦音徳爾山以麃鹿祭穆宗應厯十二
年六月祀木葉山及潢河十四年七月以酒脯祀黒山
聖宗統和七年二月遣巫覡祭名山大川十三年詔修
山澤祠宇以時祀之
金世宗大定四年禮官言嶽鎮海瀆當以五郊迎氣日
祭之詔依典禮以四立土王日就本廟致祭其在他界
者遥祀立春祭東嶽於泰安州東鎮於益都府東海於
萊州東瀆於唐州立夏望祭南嶽南鎮於河南府南海
南瀆於萊州季夏土王日祭中嶽於河南府中鎮於平
陽府立秋祭西嶽於華州西鎮於隴州望祭西海西瀆
於河中府立冬祭北嶽於定州北鎮於廣寧府望祭北
海北瀆於孟州其封爵並仍唐宋之舊(時有言前代都/長安及汴洛以)
(太華等山為五嶽今既都燕當别議五嶽名太常寺言/或取嵩髙疏周都豐鎬以吳嶽為西嶽范拱以為非是)
(議畧曰軒轅居上谷在恒山之西舜居蒲阪在華山/之北以此言之未嘗據所都而改嶽祀也後遂不改)十
二年有司言長白山在興王之地理合尊崇奉勅㫖封
興國靈應王即其北山地建廟宇十五年奉定長白山
封册儀物冠九旒服九章玊圭玊冊函香幣祝冊遣使
副各一員詣㑹寧府行禮自是毎嵗降香命有司春秋
二仲擇日致祭十九年有司言盧溝河水勢泛决乞官
為封册神號禮部難之已而特封為安平侯建廟二十
一年冊封山陵地大房山神為保陵公冕八旒服七章
圭冊香幣使副持節行禮並如冊長白山之儀二十五
年封混同江神為興國應聖公致祭如長白山儀冊禮
如保陵公故事二十七年加號鄭州河陰縣聖后為昭
應順濟聖后章宗明昌四年冊長白山神為開天宏道
聖帝六年八月冊封静寧山神為鎮安公瑪達哈山神
為瑞聖公嵗春秋二仲命有司擇日致祭十二月詔加
五鎮四瀆王爵(㑹稽山永興王江瀆/㑹源王餘與宋同)
元嶽鎮海瀆代祀自世祖中統二年始凡十有九處分
五道後乃以東嶽東海東鎮北鎮為東道中嶽淮瀆濟
瀆北海南嶽南海南鎮為南道北嶽西嶽后土河瀆中
鎮西海西鎮江瀆為西道既又以驛騎迂逺復為五道
道遣使二人集賢院奏遣漢官翰林院奏遣䝉古官出
璽書給驛以行至元三年定嵗祀嶽鎮海瀆之制正月
東嶽鎮海瀆土王日祀泰山於泰安州沂山於益都府
界立春日祀東海於萊州界大淮於唐州界三(疑當/作四)月
南嶽鎮海瀆土王日遥祭㑹稽山於河南府界立夏日
遥祭南海大江於萊州界遥祭衡山於河南府界六月
中嶽鎮土王日祀嵩山於河南府界霍山於平陽府界
七月西嶽鎮海瀆土王日祀華山於華州界吳山於隴
縣界立秋日遥祭西海大河於河中府界十月北嶽鎮
海瀆土王日祀恒山於曲陽縣界醫巫閭山於遼陽廣
寧縣界立冬日遥祭北海於登州界濟瀆於濟源縣祀
官以所在守土官為之既有江南乃罷遥祭四年正月
勅封昔木土山為武定山其神為武定公泉為靈淵其
神曰靈淵侯十六年五月進封桑乾河神洪濟公為顯
應洪濟公二十一年閏五月加封衛輝路小清河神曰
洪濟威惠王二十八年二月加上東嶽為齊天大生仁
聖帝南嶽司天大化昭聖帝西嶽金天大利順聖帝北
嶽安天大貞元聖帝中嶽中天大寧崇聖帝加封江瀆
廣源順濟王河瀆靈源宏濟王淮瀆長源博濟王濟瀆
清源善濟王東海廣徳靈㑹王南海廣利靈孚王西海
廣潤靈通王北海廣澤靈祐王詔遣重臣代祀漢人選
名儒及道士習祀事者其禮物毎處嵗祀銀香盒一重
二十五兩五嶽組金幡二鈔五百貫四瀆織金幡二四
海五鎮銷金幡二鈔並二百五十貫皇帝登寳位遣官
致祭降香幡盒如前禮惟加銀五十兩他有禱禮亦如
之成宗元貞二年三月加封東鎮為元徳東安王南鎮
昭徳順應王西鎮成徳永靖王北鎮貞徳廣寧王中鎮
崇徳應靈王勅有司嵗時與嶽瀆同祀著為令式泰定
帝泰定三年七月遣使祀海神天妃作天妃宫於海津
鎮文宗天厯二年十月加封天妃為䕶國庇民廣濟福
惠明著天妃順帝至正十年加封河瀆神為靈源神佑
宏濟王仍重建河瀆及西海神廟
明初建山川壇於天地壇之西正殿七間祭太嵗風雲
雷雨嶽鎮海瀆鍾山之神東西廡各十五間祭京畿山
川四季月將及都城隍之神皆躬自行禮定祭日毎嵗
以清明霜降後又改定驚蟄秋分後三日遣官致祭太
祖洪武三年詔依古制凡嶽鎮海瀆並去其前代所封
名號止以山水本名稱其神(泰山則曰東嶽泰/山之神餘倣此)七年詔
令春秋仲月上旬擇日祭山川壇先是天下山川祔祭
嶽瀆壇安南髙麗占城諸國山川並列各省山川之後
八年禮部尚書牛掠言京都既罷祭天下山川其外國
山川非天子所當親祀禮臣請附祭各省從之(廣西附/祭安南)
(占城真臘暹羅鎖里廣東附祭三佛齊𤓰哇福建附祭/日本琉球渤泥遼東附祭髙麗陜西附祭甘肅朶甘烏)
(思/藏)九年復定壇制凡十三壇正殿太嵗風雲雷雨五嶽
五鎮四海四瀆鍾山七壇東西廡各三壇東京畿山川
夏冬二季月將西春秋二季月將京都城隍十年定正
殿七壇帝親行禮東西廡遣功臣分獻二十一年増修
大祀殿諸神壇壝乃勅十三壇諸神並停春季毎嵗八
月中旬擇日祭之命禮部更定山川壇儀與社稷同成
祖永樂時北京建山川壇於正陽門南之右悉如南京
舊制惟正殿鍾山之右增祀天夀山神世宗嘉靖八年
凡親祀山川等神皆用皮弁服行禮以别於郊廟十一
年改山川壇為天地神祗壇天神壇在左南向雲雨風
雷凡四壇地祗壇在右北向五嶽五鎮五陵山四海四
瀆凡五壇從祀京畿山川西向天下山川東向以辰戍
丑未年仲秋皇帝親祭餘年遣大臣攝祭其太嵗月將
城隍别祀之穆宗隆慶元年禮臣言天神地祗已從祀
南北郊其仲秋神祗之祭不宜復舉令罷之
　　耤田(唐/)　(宋/)　(元/)　(明/)
唐肅宗乾元二年春正月行耤田禮先期至先農壇因
閲耒耜有雕刻文飾命徹之詔有司依農用常式即别
改造翌日致祭神農氏以后稷配享冕而朱紘躬秉耒耜
九推禮官奏天子合三推今過禮帝曰朕以身率下自
當過之恨不能終千畆耳既而佇立久之觀公卿諸侯
王公以下耕畢憲宗元和五年詔以來嵗正月耤田太
常修撰韋公肅言耤田禮久廢有司無可考乃據禮經
參採開元乾元故事草具其儀未及舉行而罷
宋太宗雍熙四年詔以來年正月擇日有事於東郊行
耤田禮所司詳定儀注依南郊置五使除耕地朝陽門
七里外為先農壇髙九尺四出陛周四十歩飾以青二
壝壝内立觀耕臺及御耕位其青城設於千畆之外用
竹木為青箱無葢兩端設襻飾以青中分九隔隔盛一
種覆以青帊穜稑之種用黍稷秫稻粱大小豆大小麥
御耒耜二具並盛以青縚凖唐乾元故事不加雕飾其
祭先農用純色犢一如郊祀例進胙餘並權用大祀之
制大禮使李昉請乗玊輅載耒耜於耕根車鹵簿使賈
黄中等言用象輅載耒耜以重其事五年正月乙亥親
享神農以后稷配備三獻遂行三推之禮畢事解嚴還
行宫百官稱賀御乾元門大赦改元端拱文武遞進官
有差二月七日宴羣臣於大明殿行勞酒禮真宗景徳
四年判太常禮院孫奭言來年畫日正月一日享先農
九日上辛祈榖祀上帝春秋傳曰啓蟄而郊郊而後耕
月令曰天子以元日祈榖於上帝乃擇元辰躬耕帝籍
先儒皆云元日謂上辛元辰謂郊後吉亥請改用上辛
後亥日享先農用符禮文仁宗明道元年詔以來年二
月丁未行耤田禮而罷冬至親郊遣官奏告天地宗廟
諸陵景靈宫州都就告嶽瀆宫廟其禮如端拱之制而
損益之禮成遣官奏謝如告禮神宗元豐二年詔於京
城東南度地千畆為耤田置令一員徙先農壇於中神
倉於東南取卒之知田事者為耤田兵乃以郊社令辛
公佑兼令公佑請因舊鏺麥殿規地為田引蔡河水灌
其中并種果蔬冬則藏氷凡一嵗祠祭之用取具焉先
薦獻而後進御有餘則貿錢以給雜費輸其餘於内藏
庫著為令又權管幹耤田王存等議以南郊鏺麥殿前
地及玊津園東南菱地并民田共千一百畆充耤田外
以百畆建先農壇兆開阡陌溝洫置神倉齋宫并耕作
人牛廬舎之屬繪圖以進已而殿成詔以思文為名徽
宗政和元年有司議享先農為中祀命有司攝事帝止
行耕耤之禮罷命五使及稱賀肆赦之類太史局擇日
不必専用吉亥耕耤所乗改用耕根車罷乗玊輅尋復
以耕耤為大祀依四孟朝享例行禮髙宗紹興七年五
月命禮官舉先農之祀以立春後亥日行一獻禮十四
年十一月詔以來年春祗祓青壇躬三推之禮命臨安
府守臣度城南之田得五百七十畆有竒建思文殿觀
耕臺及表親耕之田又詔母建殿宇設幕殿席屋如南
郊事畢撤去庻不擾民十五年(按禮志作十六年/今據文獻通考輯)親耕
耤田並如舊制光宗紹熙五年太社令陳峴奏先農壇
蕪廢不治請下臨安府守臣葺築以嚴祀從之
元世祖至元七年六月立耤田大都東南郊九年二月
始祭先農如祭社之儀武宗至大三年四月從大司農
請建先農壇博士議壇式與社稷同不設外壝是嵗命
祀先農如社稷禮樂用登歌日用仲春上丁後或用上
辛或甲日行三獻禮畢以次詣耕地所耕訖而退
明太祖洪武元年諭廷臣以來春舉行耤田禮禮官議
耕耤之日皇帝躬祀先農禮畢躬耕耤田以仲春擇日
行事從之二年建先農壇於南郊在耤田北親祭以后
稷配器物祀儀與社稷同祀畢行耕耤禮御耒耜二具
韜以青絹御耕牛四被以青衣禮畢還大次應天府尹
及上元江寧兩縣令率庻人終畆是日宴勞百官耆老
於壇所二十一年更定祭先農儀遣應天府官致祭不
設配位祭畢猶親耕耤田成祖永樂中建壇北京如南
京制在太嵗壇西南每嵗仲春上戊順天府尹致祭後
凡遇登極之初行耕耤禮則親祭孝宗𢎞治元年定耕
耤儀前期百官致齋順天府官以耒耜及穜稑種進呈
内官仍捧出授之由午門左出置綵輿鼓樂送至耤田
所至期帝祭先農畢太常卿引至耕耤位南向立三公
以下各就位户部尚書北向跪進耒耜順天府官北向
跪進鞭帝秉耒三推三反訖户部尚書跪受耒耜順天
府官跪受鞭太常卿奏請復位府尹挾青箱以種子播
而覆之帝御外門南向坐觀耕畢帝還具服殿升座府
尹率兩縣令耆老人行禮畢引上中下農夫各十人執
農器朝見令其終畆百官行慶賀禮賜酒饌三品以上
丹陛上東西坐四品以下臺下坐並宴勞耆老於壇旁
晏畢還宫鼓吹振作農夫人賜布一疋世宗嘉靖十年
更定耕耤儀先二日順天府尹以耒耜穜稑種置綵輿
至耕耤所並罷百官慶賀後又議造耕根車載耒耜府
尹於祭日進呈畢以耒耜載車内前玊輅行其御門觀
耕地位卑下議置觀耕臺一詔皆可
　　先蠶(宋/)　(元/)　(明/)
宋真宗景徳三年從王欽若請詔有司檢討故事以聞
禮院言按開寳通禮季春吉已享先蠶於公桑前享五
日諸與享官散齋三日致齋二日享日未明五刻設先
蠶氏神座於壇上北方南向尚宫初獻尚儀亞獻尚食
終獻女相引三獻之禮女祝讀文飲福受胙如常儀又
按唐㑹要皇帝遣有司享先蠶如先農禮乃詔自今依
先農例遣官攝祭禮院又言周禮蠶於北郊以純隂也
漢蠶於東郊以春桑生請築壇東郊從桑生之義壇髙
五尺方二丈四陛陛各五尺一壝二十五步祀禮如中
祀仁宗慶厯時用羊豕各一攝事獻官太尉太常光禄
卿不用樂神宗元豐四年詳定禮文所言季春吉巳享
先蠶氏唐月令注以先蠶為天駟按先蠶之義與先農
先牧先炊同當是始蠶之人故開元禮享先蠶為瘞塪
於壇之壬地無燔柴之儀明不祀天駟星也今請就北
郊為壇以享始蠶之人不設燎壇但瘞埋以祭餘如故
事徽宗政和時禮局言禮天子必有公桑蠶室今請倣
古制於先蠶壇側築蠶室度地為宫四面為牆髙仞有
三尺上被棘中起蠶室二十七别搆殿一區為親蠶之
所倣漢制置繭館立織室飬蠶於薄度所用之數為桑
林築採桑壇於先蠶壇南相距二十歩方三丈髙五尺
四陛置蠶官令丞以供郊廟之祭服又周官内宰詔后
帥内外命婦蠶於北郊鄭氏謂婦人以純隂為尊則蠶
為隂事可知開元禮享先蠶幣以黒葢以隂祀之禮祀
之也今請用黒幣以合至隂之義詔從其議命親蠶殿
以無斁為名又詔親蠶所供不獨衮服凡施於祭祀者
皆用之宣和元年三月皇后親蠶即延福宫行禮命有
司享先蠶氏於本壇其儀屆期内命婦妃嬪以下詣殿
庭起居訖皇后首飾鞠衣乗龍飾肩輿出内東門至左
昇龍門降輿升獻翟車出宣徳東偏門至親蠶所内侍
導詣壇行禮尚功詣採桑位前奉鈎以進皇后受鈎採
桑司製奉箱以受桑皇后採桑三條止内外命婦依次
採桑訖内侍奏請歸殿後閣解嚴六年復行親蠶之禮
髙宗紹興七年從黄積厚請以季春吉巳日享先蠶視
風師之儀十五年太常王湛言請按政和禮建親蠶殿
蠶室繭館請皇后就禁中行親蠶之禮詔送禮部下太
常寺討論不果行
元武宗至大三年從大司農請建先蠶壇博士議壇式
與社稷同趙天麟奏述古公桑之製勸中宫倣古親蠶
然祀事未舉其禮儀無可考云
明初先蠶未列祀典世宗嘉靖時都給事中夏言請改
各官莊田為親蠶厰公桑園令有司種桑柘以備宫中
蠶事九年復疏言耕蠶之禮不宜偏廢帝乃勅禮部具
儀以聞大學士張璁等請於安定門外建先蠶壇帝親
定其制壇方二丈六尺疊二級髙二尺六寸四出陛東
西北俱樹桑柘内設蠶宫令署採桑臺髙一尺四寸方
十倍三出陛鑾駕庫五間後葢織堂三月皇后親蠶於
北郊祭先蠶氏儀與宋政和禮同四月蠶事告成行治
繭禮選蠶婦善繅絲及織者各一人卜日皇后出宫導
從如常儀至織堂内命婦一人行三盆手禮布於織婦
以終其事蠶宫令送尚衣織染監局造服其祀先蠶止
用樂不用舞樂女生冠服俱用黒十年改築先蠶壇於
西苑仁夀宫側毁北郊蠶壇四月皇后行親蠶禮於西
苑十六年詔罷之仍命進蠶具如常嵗遣女官祭先蠶
四十一年並罷所司奏請
　
　
　
　
　
　
欽定續通典卷五十
欽定四庫全書
欽定續通典卷五十一
　禮(吉/)
　　天子宗廟(唐/)　(五代/)　(宋/)　(遼/)　(金/)　(元/)　(明/)
唐肅宗至徳二載九月復京師十一月作九廟神主告
享於長樂殿代宗廣徳元年(唐書禮樂志/作寳應二年)祧獻祖懿祖
祔𤣥宗肅宗自是之後常為九室大厯十四年遷元皇
帝於夾室祔代宗於太廟(禮儀使顔真卿奏議王制天/子七廟三昭三穆與太祖之)
(廟而七七廟之外去祧為壇去壇為墠厯代制迭毀之/禮皆以親盡伏以太宗七代之祖髙祖萬葉所承太祖)
(受命於天始封於唐皆在不毀之典唯代祖元皇帝地/非開統親在七廟之外代宗皇帝升祔有日元皇帝神)
(主禮合祧遷請依三昭/三穆之義永為通典)徳宗貞元十九年三月遷獻懿
二祖神主權祔徳明興聖廟之幕殿順宗永貞元年十
一月遷髙宗神主於西夾室祔徳宗神主憲宗元和元
年祧中宗神主袝順宗十五年禮部奏凖貞觀故事遷
廟之主藏於夾室西壁南北三間第一間代祖室第二
間髙宗室第三間中宗室今睿宗皇帝理合祧遷夾室
西壁三室外無置室處請於夾室北壁以西為上置睿
宗神主石室從之武宗㑹昌五年八月中書門下奏東
都太廟九室神主共二十六座自禄山叛後取太廟為
軍營所司潛收神主見在太㣲宫内其太廟屋並在可
以修崇望令尚書省集公卿及禮官學官詳議六年太
常博士鄭路等奏臣與學官等詳議東都太㣲宫神主
自獻祖暨孝敬哀皇后已前十二座親盡迭毀請權藏
於太廟夾室未題神主十四座請告遷之日但瘞於舊
太微宫空閒之地制可(時太常博士段瓌等議以為廟/不可修主宜藏瘞工部尚書薛)
(元賞等議以為廟可偕立主不並設吏部郎中鄭亞等/又以為廟固合修主不可瘞衆議紛紜太常博士顧徳)
(章厯引經據嚴辨修崇之謬詳盡確實制以徳章所陳/最為淺近令有司擇日修崇其事旋寢至宣宗時竟以)
(太微神主/祔太廟焉)是年五月禮儀使奏敬宗文宗武宗兄弟相
及已厯三朝昭穆之位與承前不同請復代宗神主於
太廟(代宗神主於文宗升/祔時以親盡祧遷)以存髙曾之親以敬宗文宗
武宗同為一代於太廟東間添置兩室為九代十一室
之制以全臣子恩敬之義勅下尚書省兩省御史臺等
集議以聞尚書左丞鄭涯等奏伏自敬宗文宗武宗三
朝嗣位皆以兄弟謹詳禮院所奏並上稽古文旁摭史
氏協於通義允為得宜請依禮官所議從之僖宗光唘
三年二月車駕自興元還京勅付所司修奉太廟宰相
鄭延昌奏太廟大殿十一室二十三間十一架功績至
大計料支費不少兼宗廟制度有素難為損益今不審
依元料修奉或更有商量請下禮官詳議太常博士殷
盈孫奏議言如依元料難以速成况帑藏方虚須資變
禮伏聞先有詔㫖欲以少府監大㕔權充太廟其㕔五
間陳設隘狹請更修建十一間以備十一室薦享之所
從之
梁太祖開平元年追尊皇髙祖黯廟號肅祖皇曾祖茂
琳(按五代㑹要作茂/林今據五代史輯)廟號敬祖皇祖信廟號憲祖皇考
誠廟號烈祖
後唐莊宗同光元年追尊皇曾祖執宜廟號懿祖皇祖
國昌廟號獻祖皇考克用廟號太祖仍奉唐髙祖太宗
懿宗昭宗為七廟二年太常禮院奏國家興建之初已
於北都置廟今尅復天下遷都洛陽復本朝宗廟案禮
無二廟之文其北都宗廟請廢從之明宗天成二年追
尊皇髙祖聿廟號惠祖皇曾祖敖(五代㑹/要作教)廟號毅祖皇
祖琰廟號烈祖皇考電(五代㑹/要作霓)廟號徳祖立廟於應州
西京七廟仍同光之舊(按明宗為太祖養子實奪莊宗/之位故毆史以反書其仍西京)
(七廟特/縁飾耳)愍帝應順元年明宗應祔廟中書門下奏今太
廟見享七室髙祖太宗懿宗昭宗獻宗太祖莊宗大行
升祔禮合祧遷獻祖下尚書集議從之(時議者以懿祖/賜姓於懿宗以)
(支庶繫大宗例宜以懿為始祖次昭宗可也不必祖神/堯而宗太宗若依漢光武則宜於代州立獻祖而下親)
(廟其唐廟依舊禮行之可也而議諡者忘咸通之懿宗/又稱懿祖父子俱懿於理可乎將朱邪三世與唐室四)
(廟連叙昭穆非禮也議祧者不知懿祖受氏於唐而祧/之今又及獻祖以禮論之始祧昭宗次祧懿宗可也而)
(懿祖如唐景皇帝豈可祧乎功按五代史莊宗本紀咸/通間朱邪赤心以從討龎勛  賜姓名曰李國昌是受)
(氏於懿宗者係獻祖而非懿/祖今據通考及五代㑹要輯)
晉髙祖天福二年中書門下奏皇帝到京未立宗廟所
司請立髙祖以下四親廟其始祖一廟未敢輕議令都
省百官集議御史中丞張昭議臣讀十四代史書唯殷
周二代以契稷為太祖漢魏以來皆於親廟之中以有
功者為太祖無追崇始祖之例請依隋唐有國之初創
立四廟推四世之中名位髙者為太祖謹議以聞勅令
尚書省集議奏聞乃倣唐舊制追尊皇髙祖璟(五代㑹/要作景)
廟號靖祖皇曾祖彬(五代㑹/要作郴)廟號肅祖皇祖昱廟號睿
祖皇考紹雍廟號獻(五代㑹/要作憲)祖四年十一月太常禮院
奏請以至徳宫正殿隔為五室三分之南去地四尺以
石為埳中容二主廟之南一屋三門門㦸二十有四東
西一屋一門門無棨㦸帝后神主舊在青化里之寢宫
祭前二日迎置新廟少帝天福七年十一月祔髙祖神
主於太廟
漢髙祖天福十二年(時漢髙祖已即位/尚仍天福之號)太常博士段顒
奏請立髙曾祖禰四廟更上追逺祖光武皇帝為百代
不遷之廟居東向之位吏部尚書竇貞固等議古者四
親廟之外祖功宗徳不拘定數今除四親廟外更請尊
髙皇帝光武皇帝為世祖於是追尊皇髙祖湍廟號文
祖皇曾祖昻廟號徳祖皇祖僎廟號翼祖皇考琠廟號
顯祖以髙皇帝為髙祖光武皇帝為世祖皆不祧共六
廟(時論者以天子建國各從其所起堯自唐侯禹生大/夏是也立廟皆祖其功商之契周之后稷是也髙祖)
(起於晉陽而追嗣兩漢徒以同姓為逺祖甚非其/義貞固又以四親匹庶上合髙光失之彌逺矣)
周太祖廣順元年有司議立四親廟因追尊皇髙祖璟
廟號信祖皇曾祖諶廟號僖祖皇祖藴廟號義祖皇考
簡廟號慶祖三年九月太常禮院言准洛京廟室一十
五間中分為四室兩頭有夾室四神門每門屋三間㦸
二十四别有齋宫神厨屋宇在國城請下有司修奉從
之十二月四廟神主至自西京迎之於西郊祔於太廟
世宗顯徳五年夏四月庚申祔五室神主於新廟
宋太祖建隆元年有司請立宗廟太常寺奏上皇髙祖
文安府君曰文獻皇帝廟號僖祖皇曾祖中丞府君曰
惠元皇帝廟號順祖皇祖驍衛府君曰簡恭皇帝廟號
翼祖皇考武清府君曰昭武皇帝廟號宣祖太祖御崇
元殿備禮冊四親廟奉安神主行上諡之禮太宗太平
興國二年正月有司言唐制長安太廟凡九廟同殿異
室其制二十一間皆四柱東西夾室各一前後靣各三
階東西各二側階本朝太廟四室室三間今太祖升祔
共成五室請倣唐制東西留夾室外餘十間分為五室
室二間從之四月己卯奉神主祔廟真宗咸平元年判
太常禮院李宗納等言伏見僖祖稱曾髙祖太祖稱伯
今請僖祖正稱廟號順祖而下依爾雅稱考妣王父母
及世父之文事下尚書省議户部尚書張齊賢等言為
人後者為之子所以尊本祖而重正統也又禮云天子
絶朞安得宗廟中有伯氏之稱請自今有事於太廟太
祖及諸祖室稱孝孫孝曾孫太宗室稱孝子其爾雅之
文於宗廟無取詔下禮官議奏言兄弟繼統同為一代
每大祭太祖太宗昭穆同位祝文宜並稱孝子詔都省
復議仍主為人後者為之子之説禮官再議歴引經據
無兄弟相為後之文又案太宗享祀太祖二十有二載
稱曰孝弟此不易之制又安可追改乎自今合祭日太
祖太宗依典禮同位異坐皇帝於太祖仍稱孝子餘並
遵舊制(按兄弟同昭穆此自不易之理必以一帝為一/世則兄弟四人相襲為君固冇祭不及禰者矣)
(至以伯氏之稱為無/妨於義未免失之)仁宗景祐二年五月詔王者奉祖
宗尚功徳禋天祀地則侑神作主審諦合食則百世不
遷其今禮官辨崇配之序定二祧之位禮院請以太祖
為定配二宗為迭配其將來皇帝親祠請以三聖並侑
上顯對越之盛申遹追之感詔恭依康定元年直祕閣
趙希言奏天子七廟親廟五祧廟二倣古定制則僖順
二祖有當祧之義宜毎主為一廟一寢或前立一廟以
今十六間為寢更立一祧廟逐室各題廟號釦寶神御
物宜銷毀之同判太常寺宋祁言鄭康成謂周制立二
昭二穆與太祖文武共為七廟此一家之説未足援正
自荀卿王肅皆云天子七廟諸侯五大夫三士一降殺
以兩則國家七世之數不用鄭氏之説僖祖至真宗方
及六世不應便立祧廟又周漢每帝各立廟晉宋以來
多同殿異室國朝以七室代七廟相承已久不可輕改
又周禮天府掌祖廟之守藏寳物世𫝊者皆在焉其神
御法物請别為庫藏之自是室題廟號而建神御庫
焉嘉祐八年仁宗將祔廟孫抃等請增為八室以備天
子事七世之禮修奉太廟使蔡襄上八室圖廣廟室并
夾室為十八間盧士宗司馬光以為太祖以上之主雖
屬尊於太祖親盡則遷今議升祔僖祖當遷夾室孫抃
等復議自唐至周廟制不同而皆七世自周以上所謂
太祖非始受命之至特始封之君今僖祖雖非始封之
君要為立廟之祖方廟數未過七世遂毀其廟遷其主
考之三代禮未有此乃存僖祖室以備七室英宗治平
三年詔遵皇太后訓立濮王園廟俾王子孫主祠事(英/宗)
(濮安懿王子仁宗在位年久無嗣乃立為皇子及即位/宰相韓琦等奏請下有司議濮安懿王合行典禮詔徐)
(議之二年乃詔禮官與待制以上議翰林學士王珪等/奏宜率先朝封贈期親尊屬故事中書省奏禮與今及)
(五服年月勅出繼之子於所繼所生皆父母又漢宣帝/光武皆稱父為皇考今珪等議稱濮王為皇伯於典禮)
(未冇明據請下尚書省集三省御史臺議奏於是御史/吕誨等彈奏歐陽修首建邪議韓琦曽公亮趙槩附會)
(不正之罪固請如王珪等議既而内出太后手詔濮安/懿王稱皇譙國夫人王氏襄國夫人韓氏仙遊縣君任)
(氏並稱后英宗即日手詔曰稱親之禮謹尊恩訓追崇/之典豈易克當且欲以塋為園即園立廟俾王子孫主)
(祠事翌日誨等以所論列彈奏不見聴/用力辭臺職誨等既去而濮議亦寢)四年九月祧藏
僖祖神主於西夾室祔英宗神主於太廟神宗熙寧五
年中書門下言僖祖以上世次不可得而知則僖祖有
廟與商周契稷疑無以異今毀其廟而藏主夾室替祖
考之尊而下祔於子孫殆非所以順祖宗事亡如存之
義請付兩制議取其當者翰林學士元絳等議自古受
命之主皆以功徳享有天下必推其本統以尊事其祖
當太祖受命之初建四親廟自僖祖以上世次不可知
則僖祖之為始祖無疑今遷僖祖之主藏於太祖之室
則是祫祭之日皆降而合食也請以僖祖之廟為始祖
庶合禮意時王安石為相力主絳議六年春正月復僖
祖為太廟始祖祧順祖於夾室(時翰林學士韓維議曰/昔先王有天下迹其基)
(業之所起以為太祖故子夏序詩稱文武之功起於后/稷後世有天下者前無所因故以創業之主為太祖本)
(朝太祖皇帝功徳卓然為宋太祖無少議者僖祖雖為/髙祖然仰跡功業未見所因上尋世系又不知所始若)
(以所事契稷奉之恐於古無考而於今亦所未安今之/廟室與古殊制古者毎廟異官今祖宗同處一室而西)
(夾室在順祖之右考之尊卑之次似亦無嫌帝以維之/説近是而安石以維言夾室右為尊為非理帝亦然之)
(遂從/絳議)元豐元年詳定禮文所圖上八廟異宫之制以始
祖居中分昭穆為左右自北而南僖祖為始祖翼祖太
祖太宗仁宗為穆在右宣祖真宗英宗為昭在左皆南
靣北上陸佃言太祖之廟百世不遷三昭三穆親盡則
迭毀説者以昭常為昭穆常為穆則尊卑失序復圖上
八廟昭穆之制以翼祖太祖太宗仁宗為昭在左宣祖
真宗英宗為穆在右皆南靣北上何洵直圖上八廟異
官引熙寧儀僖祖正東向之位順祖宣祖真宗英宗南
靣為昭翼祖太祖太宗仁宗北靣為穆又以晉孫毓唐
賈公彦言始祖居中三昭在左南靣西上三穆在右南
靣東上為兩圖上之詔俟廟制成日取㫖八年太常寺
言詔書定七世八室之制今神宗皇帝崇祔翼祖在七
世之外應與簡穆皇后祧藏於兩夾室石室中十一月
祔神宗神主於第八室自英宗上至宣祖以次升遷哲
宗元符三年禮部太常寺言哲宗升祔宜如晉成帝故
事於太廟殿增一室候祔廟日神主祔第九室詔下侍
從官議皆如所言帝從之(先是李清臣為禮部尚書首/建增室之議至是蔡京陸佃)
(等議以哲宗嗣神宗大統父子相承自當為世宜以神/宗為昭上遷宣祖以合古三昭三穆之義㑹清臣為門)
(下侍郎辨説甚力京/佃等議遂格不行)徽宗即位詔仁宗神考廟永祀不
祧崇寧二年詔祧宣祖以哲宗神主祔太廟第八室三
年詔復翼祖宣祖令有司議禮部尚書徐鐸言唐之獻
祖中宗代宗與本朝僖祖皆嘗祧而復今存宣祖於當
祧之際復翼祖於已祧之後以備九廟禮無不稱乃命
鐸為修奉使增太廟殿為十室髙宗紹興五年吏部員
外郎董棻言仰惟太祖受命混一區宇推原功徳所起
宜於祫亨之日正東向之尊仁宗時嘗議太祖東向廷
論僉同是以當時大祫上列昭穆而虗東向葢不敢以
非受命之君而居之也暨熙寧之初僖祖以世次當祧
適王安石用事議尊僖祖為始祖肇居東向士大夫皆
以太祖不得東向為恨至崇寧之時宣祖當祧值蔡京
用事建言請立九廟其已祧翼祖宣祖並即依舊相沿
至今太祖尚居第四室遇大祫處昭穆之列今若正太
祖東向之尊委合禮經太常寺丞王普又言自古羣廟
迭毀而太祖不遷以太祖即廟之始祖是廟號非諡號
也惟我太宗嗣服之初太祖廟號已定迨熙寧時尊僖
祖為始祖百世不遷祫享東向而太祖嘗居穆位則名
實舛矣如以熙寧之禮為是僖祖當稱太祖而太祖當
改廟號然則太祖之名不正前日之失大矣今宜奉太
祖神主居第一室永為廟之始祖祫祭則正東向之尊
禘祭則迎宣祖神主而以太祖配焉帝然之於是始建
太廟於臨安奉迎安置七年四月築太廟於建康以臨
安府太廟為啓祖殿十二月祔徽宗於太廟十六年增
建太廟從太常寺奏體倣在京廟制作祏室光宗紹熙
五年(時寧宗/已即位)吏部尚書鄭僑等奏請祧僖宣二祖正太
祖東向之位尋立僖祖别廟以藏順翼宣三祖之主十
二月祔孝宗於太廟(按太祖東向之議熙寧時韓維等/已力請南渡後董棻王普首建此)
(議髙宗亦以太祖開創基業始受天命祫享宜居東向/之位至是鄭僑等奏請遂祧僖順翼宣四祖而正太祖)
(東向之位此自不刋之典然其時朱子熹在講筵獨入/議狀條其不可者四大畧以元祐大儒程頥曾是王安)
(石之論遂以為義理人心之所同至不憚以去就争之/馬氏端臨以朱子為膠柱鼓瑟黨同伐異此可見議禮)
(之難/矣)理宗寳慶元年四月寧宗祔廟御史臺言太祖為
帝者太祖之廟太宗祔於太祖為一世之廟真宗仁宗
神宗髙宗各有制書不祧不在三昭三穆之中則固不
在九廟之數自太祖以至寧宗皇帝始為六廟合增展
一室以崇升祔不當議祧於禮為合於義為安詔從之
遼諸帝各有廟聖宗開泰八年建景宗廟於中京九年
十二月詔中京建太祖廟制度祭器皆從古制興宗重
熙二十一年七月追尊太祖之祖為簡獻皇帝廟號𤣥
祖太祖之考為宣簡皇帝廟號徳祖天祚帝乾統三年
十一月追尊太祖之髙祖為昭烈皇帝廟號肅祖太祖
之曾祖為莊敬皇帝廟號懿祖
金初無宗廟太祖天輔七年建寧神殿於上京以時薦
享自是諸京皆立廟惟在京師者則曰太廟太宗天㑹
三年十月詔建太祖廟於西京熙宗立之二年(時仍太/宗年號)
(稱天㑹/十四年)定始祖景祖世祖太祖太宗廟皆不祧皇統三
年初立太廟於上京八年廟成海陵貞元初增廣燕京
舊廟奉遷祖宗神主於新都正隆中營建南京宗廟其
廟制殿規一屋四間限其北為神室其前為通廊東西
二十六楹為間二十有五每間為一室廟端各虛一間
為夾室中二十三間為十一室從西三間為一室為始
祖廟祔徳帝安帝獻祖昭祖景祖祧主五餘皆兩間為
一室世祖室祔肅宗穆宗室祔康宗餘皆無祔世宗大
定十二年議建閔宗(後改廟號/曰熙宗)别廟禮官援晉惠懐唐
中宗後唐莊宗升祔故事武靈亦合升祔(初有司擬奏/熙宗無嗣不)
(稱宗以武/靈為廟號)今廟制為七世十一室升祔武靈請用晉唐
舊制增作十二室依春秋尊尊之典武靈當在十一室
禘祫合食當在太宗之下而居昭位又當稱宗然前升
祔睿宗已在第十一室累遇祫亨睿宗在穆位與太宗
昭位相對若更改祏室及昭穆序非有司所敢輕議宜
取聖裁十九年四月禘祔閔宗遂增展太廟為十二室
二十九年世宗將祔廟有司言太廟十二室自始祖至
熙宗雖係八世然世宗與熙宗為兄弟不相為後用晉
成帝故事止係七世若特升世宗顯宗即係九世於是
遂祧獻祖昭祖升祔世宗顯宗於廟宣宗貞祐二年遷
都南京廟社諸祀並委中都時謁之禮盡廢四年禮官
言廟社國之大事今駐蹕陪京列聖神主已遷於此宜
重修太廟社稷以奉嵗時之祭按中都廟制自始祖至
章祖凡十二室今廟室止十一若增建恐難卒成擬權
祔肅宗主於世祖室始祖以下諸神主隨室奉安從之
元世祖中統四年初建太廟至元元年定太廟七室之
制三年九月始作八室設祏室十月廟成製尊諡廟號
烈祖第一室太祖第二室太宗第三室皇伯卓齊特第
四室皇考察克台第五室皇考睿宗第六室定宗第七
室憲宗第八室十一月泰安神主於祏室十四年八月
詔建太廟於大都十五年五月太常卿還自上都議廟
制據博士言同堂異室非禮以古今廟制畫圖貼説令
博士齎往上都分議可否以聞其議同堂異室之制謂
自後漢明帝遺詔無起寢廟但藏主於光武廟中更衣
别室章帝復如之後世遂不敢加而公私之廟皆用同
堂異室之制先儒朱子以謂至使太祖之位下同孫子
而更僻處於一隅無以見七廟之尊羣廟之神則又上
厭祖考不得自為一廟之主且如命士以上其父子婦
姑猶且異處况天子貴為一人富有四海而祖宗神位
數世同處一堂殊失人子事亡如存之義十八年博士
李時衍等議厯代廟制不同欲尊祖宗當從都宫别殿之
制欲崇儉約當從同堂異室之制尚書段諾海及太常
禮官奏曰始議七廟除正殿寢殿正門東西門已建外
東西六廟不湏更造餘依太常卿新圖建之遂為前廟
後寢廟分七室三十一年四月成宗即位追尊皇考為
皇帝廟號裕宗成宗大徳十一年五月武宗即位於上
都中書右丞相等集議皇帝嗣登寳位追尊皇考為皇
帝廟號順宗皇考成宗同母兄也二帝祔廟之禮依兄
弟次序太祖之室居中睿宗西第一室世祖西第二室
裕宗西第三室順宗東第一室成宗第二室制可(按睿/宗裕)
(宗順宗未居帝位當祔食於所出之帝况成宗時順宗/為臣乃依兄弟之次躋順宗於成宗之上失禮孰甚焉)
仁宗延祐七年議增置廟室升祔(仁宗為武宗弟時以/兄弟同為一代議増)
(廟/室)禮官集議太廟七室皆有神主増室不及依前代典
故權於廟内設幄座安奉乃結綵為殿置武宗室南權
奉神主英宗至治三年建大殿十五間以世祖所建廟
為寢殿中三間通為一室餘十間各為一室東西兩旁
各留一間為夾室又建大次殿於宫城西北泰定帝泰
定元年追尊皇考晉王為皇帝廟號顯宗四月中書省
臣因博士劉致議請太祖居中南向奉睿宗祔左一室
世宗祔右一室裕宗袝睿宗室之左顯宗順宗成宗兄
弟也以次祔世祖室之右武宗仁宗亦兄弟也以祔裕
宗室之左英宗祔成宗室之右從之五月祔顯宗英宗
凡十室文宗天厯元年毀顯宗室升順宗祔右穆第二
室成宗第三室英宗第四室武宗祔左昭第三室仁宗
第四室至順元年三月祔明宗神主序於英宗之上順
帝至元六年撤文宗廟主至正三年帝告祭太廟至寧
宗室問曰朕寧宗兄也當拜否太常博士劉聞對曰寧
宗雖弟其為帝時陛下為之臣於禮當拜帝乃拜(按元/宗廟)
(未有定制支庶嗣統各顧其私親武宗繼體而追王順/宗泰定入立而推尊顯廟又躋順宗於成宗之上序明)
(宗於英宗之前皆干逆祀之譏不知顯順二君不當稱/宗併睿裕二宗亦不當立廟揆之古制昭穆之次祧毀)
(之宜胥/無當也)
明太祖洪武元年命中書省集儒臣議祀典李善長等
詳考古今沿革請追尊髙曾祖考四代因作四親廟於
宫城東南各為一廟上皇髙祖諡曰元皇帝廟號徳祖
皇曾祖諡曰恒皇帝廟號懿祖皇祖諡曰裕皇帝廟號
熙祖皇考諡曰淳皇帝廟號仁祖八年改建太廟前殿
後寢殿翼皆有兩廡寢殿九間奉藏神主為同堂異室
之制中室奉徳祖東第一室奉懿祖西第一室奉熙祖
東第二室奉仁祖皆南向惠帝即位奉太祖主祔廟正
殿神座次熙祖東向寢殿神主居西第二室南向成祖
遷都建廟如南京制仁宗洪熙元年太宗(後改號/成祖)神主
祔太廟奉安寢殿東第三室宣宗宣徳二年奉安仁宗
神主西第三室其後俱準此孝宗即位憲宗將升祔時
九廟已備議者咸謂徳懿熙仁四祖宜以次奉祧禮臣
謂國家自徳祖以上莫推世次則徳祖視周后稷不可
祧憲宗升祔當祧懿祖宜於太廟寢殿後别建祧廟如
古夾室之制嵗暮則奉祧主合亨如古祫祭之禮帝從
所議(時吏部侍郎楊守陳言禮天子七廟祖有功宗有/徳徳祖非契稷比宜并祧徳懿熙三祖自仁祖下)
(為七廟異時祧盡則太祖擬契稷而祧主藏於後寢祫/禮行於前殿時享尊太祖祫祭尊徳祖則功徳並崇恩)
(義亦備帝/不能用)𢎞治十八年奉祧熙祖升祔孝宗世宗嘉靖
二年奉祧仁祖升祔武宗四年光禄寺丞何淵請於太
廟内立世室以獻皇帝與祖宗同享有㫖集廷臣議吏
部尚書廖紀等皆以為不可上曰世室之建自古有之
朕膺天命入紹大統皇考百世之室胡為不可乃命於
太廟左隙地立廟其前殿後寢一如太廟制定名世廟
云十年正月勅諭禮部以太祖髙皇帝肇運開基四時
享祭壓於徳祖不得正南面之位命祧徳祖奉安太祖
神主寢殿正中為不遷之祖太宗而下皆以次奉遷九
月上諭大學士以宗廟之制父子兄弟同處一堂於禮
非宜太宗以下宜皆立専廟尚書夏言以為未便議上
不報十四年更建世室及昭穆羣廟於太廟之左右其
制皆正殿五間寢殿三間各有門垣以次而南統於都
宫太廟専奉太祖世室在左三昭之上奉太宗餘依昭
穆之次用本廟號十五年廟成奉安徳懿熙仁四祖神
主於祧廟太祖神主於太廟翌日奉安太宗以下神主
列於羣廟十七年上太宗廟號成祖獻皇帝廟號睿宗
遂奉睿宗神主祔太廟躋武宗上二十年四月九廟災
燬成祖仁宗主二十二年十月以舊廟基隘命相度規
制久之命復同堂異室之舊二十四年廟成禮官以太
廟安神請定位次帝曰既無昭穆亦無世次只序倫理
太廟居中左四序成宣憲睿右四序仁英孝武皆南向
穆宗隆慶六年禮官議當祧廟室禮科陸樹徳言宣宗
於穆宗僅五世請仍祔睿宗於世廟而宣宗勿祧䟽下
禮部議宣宗世次尚近祧之未安請於寢殿左右各增
一室則尊祖敬宗並行不悖帝命如舊勅行遂祧宣宗
熹宗天啓元年七月光宗將祔廟太常卿洪文衡請無
祧憲宗而祧睿宗不聴(按明廟制太祖首建四親廟世/宗定太祖南向之位皆得禮之)
(正其闕而未備者建文祭享無聞景泰廟號不立神宗/時禮科都給事中萬象春嘗上疏極言未獲俞允而睿)
(皇帝以私親躋武宗之上終明之/世莫之或改亦失禮之甚者矣)
　　原廟(唐/)　(宋/)　(遼/)　(金/)　(元/)　(明/)
　　(臣/)等謹案原廟始於漢叔孫通漢書注原者重也
　　先已有廟今更立之故云重也北魏明元帝永興
　　時立太祖道武帝廟於白登山又立太祖别廟於
　　宫中唐中宗神龍後東西二都皆立廟嵗時並享
　　宋真宗景徳間建神御殿又奉安御容於禪院仁
　　宗皇祐時於滁并等州遣使奉安御容倣漢郡國
　　廟意自後遞相沿襲與太廟典禮畧同遼金元皆
　　有神御殿明建奉先殿以奉神御皆本漢原廟之
　　意杜典載唐以前廟制原廟本畧故無専條今詳
　　考唐宋以後典制别為一條附載宗廟之下以資
　　考訂云
唐初建東西二都而東都無廟則天皇后僣號稱周立
周七廟於東都中宗神龍元年復位遷武氏廟主於西
京為崇尊廟以東都武氏故廟為唐太廟祔光皇帝以
下七室由是東西二都皆有廟嵗時並享武宗㑹昌五
年七月中書門下李徳裕奏孟州汜水縣虎牢闗太宗
擒王竇之地闗城東峯有髙祖太宗像請如漢郡國立
廟故事制可十月作昭武廟於虎牢闗
宋真宗景徳四年詔西京建太祖神御殿又奉安太祖
御容於應天禪院以宰臣向敏中為奉安聖容禮儀使
權安於文徳殿百官班列帝行酌獻禮鹵簿導引升綵
輿進發帝辭於正陽門外百官辭於瓊林苑門外遣官
祭告畢羣臣稱賀大中祥符五年十二月作景靈宫(按/志)
(稱聖祖臨降故/為宫以奉之)仁宗天聖五年詔修景靈宫之萬夀殿
以奉真宗署曰奉真皇祐五年以滁州通判王靖請於
滁州大慶寺殿奉安太祖名曰端命於并州崇聖寺殿
奉安太宗名曰統平於澶州舊寺殿奉安真宗名曰信
武既而統平殿災諫官范鎮言并州素無火災自建神
御殿未幾輒焚天意若曰祖宗御容非郡國所宜奉安
者近聞下并州復加崇建是徒事土木重困民力非所
以答天意也(先是睦親廣親二宅並建神御殿翰林學/士歐陽修言神御非人臣私家之禮下兩)
(制臺諫禮官議以為漢用春秋之義罷郡國廟今睦親/宅廣親宅所建神御殿不合典禮宜悉罷詔以廣親宅)
(置已久唯罷/修睦親宅)神宗熙寧二年正月奉安英宗神御於景
靈宫英徳殿帝親行酌獻仍詔嵗以十月望朝享四年
七月詔宗室不得祀祖宗神御諸宗室宫院祖宗神御
迎藏天章閣自是臣庶之家凡有御容悉取藏禁中元
豐五年作景靈宫十一殿在京宫觀寺院神御皆迎入
禁中所存惟萬夀觀延聖廣愛寧華三殿而已景靈宫
朝獻孟春用十一日孟夏擇日孟秋用中元日孟冬用
下元日天子常服行事遇南郊先詣宫行薦享禮如太
廟儀哲宗元祐元年正月立神宗原廟二年三月奉安
神宗神御於景靈宫宣光殿紹聖二年奉安神宗御容
於顯承殿徽宗即位宰臣請特建景靈西宫奉安神宗
於顯承殿為神御之首昭示萬世尊異之意建哲宗神
御殿於西以東偏為齋殿右正言陳瓘言五不可且論
蔡京矯誣不從建中靖國元年名哲宗神御殿曰觀成
崇寧元年更名重光髙宗建炎三年正月奉安西京㑹
聖宫累朝御容於揚州夀寧寺十一月奉安累朝御容
於越州天慶觀四年奉安祖宗神御於福州紹興十三
年臣僚言竊見神宗始廣景靈宫以奉祖宗衣冠之遊
即漢之原廟也自艱難以來原廟神遊猶寄永嘉四孟
即便朝設位薦獻未副廣孝之意乞命有司倣景靈宫
舊規隨宜建置迎還晬容從之十五年秋復建神御殿
於崇政殿之東朔望節序帝后生辰帝親酌獻行香用
家人禮
遼諸帝各有原廟如凝神殿之類聖宗統和十三年奉
安景宗及太后石像於延芳淀十四年又奉安於乾州
開泰元年奉遷南京諸帝石像於中京觀徳殿景宗及
宣獻皇后於上京五鸞殿
金熙宗天眷二年立太祖原廟於慶元宫皇統四年建
原廟於東京海陵天徳四年有司言燕京興建太廟復
立原廟三代以前無原廟制至漢惠帝始置廟於長安
渭北薦以時果其後又置於豐沛不聞享薦之禮今兩
都告享宜止於燕京所建原廟行事於是名其宫曰衍
慶殿曰聖武門曰崇聖世宗大定十七年正月詔以衍
慶宫聖武殿西建世祖神御殿東建太宗睿宗神御殿
二十一年四月奉安昭祖以下三祖三宗御容於衍慶
宫行親祀禮哀宗正大元年三月奉安宣宗御容於孝
嚴寺
元神御殿舊稱影堂所奉祖宗御容皆紋綺局織錦為
之仁宗延祐五年敕大永福寺創殿安奉順宗御容英
宗至治元年作仁宗神御殿於普慶寺泰定帝泰定元
年二月作顯宗影堂二年正月奉安顯宗像於永福寺
給祭田百頃三年(按元史志/作二年)建顯宗神御殿於盧師寺
賜額曰大天源延聖寺(按元史本紀/作延夀寺)文宗天厯元年立
太禧院奉祖宗神御至順(按元史志/作天厯)二年三月詔累朝
神御殿之在諸寺者各製名以冠之(世祖曰元夀裕宗/曰明夀成宗曰廣)
(夀順宗曰衍夀武宗曰仁夀仁宗/曰文夀英宗曰宣夀明宗曰景夀)順帝元統元年奉安
文宗御容於大承天䕶聖寺至元六年正月立司禋監
奉太祖太宗睿宗三朝御容於石佛寺二月立延徽寺
以奉寧宗祀事至正十四年立寧宗影堂
明太祖洪武三年冬上以太廟時亨未足以展孝思復
建奉先殿於宫門内之東以太廟象外朝以奉先殿象
内朝正殿五間南向前軒五間製四代帝后神位衣冠
其祔祧送遷之禮如太廟寢殿儀成祖遷都北京建如
制
　　后妃廟(唐/)　(五代/)　(宋/)　(金/)　(明/)
唐昭宗大順元年將行禘祭有司請以三太后神主祔
享於太廟(三太后者宣宗母孝明太皇太后鄭氏敬宗/母恭僖皇太后王氏文宗母貞獻皇太后韋)
(氏當時並置别廟每年五享及三年一禘五年一裕皆/於本廟行事無神主入太廟之文至是舊章散失禮官)
(憑曲臺禮/故有是請)博士殷盈孫獻議列五不可且言祫合祭也
合猶不入太祖之廟而况禘乎請皆禘於别廟為宜宰
相孔緯是之但以禮院所奏儀注已勅下大祭日廹不
可遽改且依行之遂以三太后祔合太廟
後唐廢帝清泰二年追尊魯國太夫人魏氏為皇太后
於京師河南府東立寢宫
宋太祖建隆三年追冊㑹稽郡夫人賀氏曰孝惠皇后
就陵所置祠殿奉安神主乾徳元年十二月始議為孝
明皇后王氏置廟及二后先后之次太常博士和峴請
共殿别室以孝明正位内朝請居上室孝惠居次室禮
院又言后廟祀事一凖太廟亦當立㦸太宗太平興國
二年以懿徳皇后符氏淑徳皇后尹氏祔别廟(淑徳皇/后太宗)
(在周時娶及即位追冊為后并諡懿徳皇后周顯/宗中歸太宗建隆間累封越國夫人後追冊並諡)至道
三年孝章皇后宋氏(太祖/繼后)祔享有司言孝章正位中壼
宜居上室懿徳追崇后號宜居其次詔孝章殿室居懿
徳下(按孝章祔享乃祔孝惠别號也其序/當在懿徳前而反易之失其宜矣)真宗即位追
尊賢妃李氏為元徳皇太后(太宗時封夫人生真宗及/楚王元佐尋薨帝即位先)
(封賢妃旋進尊諡徳按真宗即位後本紀不載封母為/賢妃事其追尊元  即在本年十二月恐賢妃之號太)
(宗時冊封而史文不備今/仍據本𫝊輯以誌闕疑云)有司請修奉廟室為殿三間
設神門齋房神厨以備為享判太常禮院李宗納等言
元徳皇太后别建廟室淑徳皇后亦在别廟同是帝母
請加太字遷就元徳新廟居第一室以元徳次之詔下
中書集議兵部尚書張齊賢等奏宗廟神靈務乎安静
况懿徳(按史志作懿徳據上下文義似疑淑徳廟號/不當雜出懿徳但無别本可據謹仍其舊)作
合之始逮事舅姑躬執婦道祔享之禮宜從後先伏請
仍舊又帝母稱皇太后檢詳去嵗議狀請加淑徳太字
而詔不加之者縁當時元徳皇太后未行追冊今册命
已畢望依禮官所言景徳四年帝祀汾隂謁廟畢親詣
元徳皇太后廟躬謝自門降輦歩入酌獻如太廟設登
歌遣官分告孝惠諸后廟又詔太廟元徳皇太后廟享
用犢諸后廟親享用犢攝事用羊豕仁宗明道二年八
月作奉慈廟十月祔莊獻明肅太后劉氏莊懿太后李
氏神主於廟(帝為莊懿太后所生劉太后撫以為己子/帝不知也莊懿在真宗朝為婉儀明道元)
(年始進位宸妃二年莊獻將祔廟燕王為帝言陛下乃/李宸妃所生帝感動不視朝累日追尊宸妃為皇太后)
(於是泰寧軍節度使錢惟演請以莊懿莊獻與莊穆皇/后郭氏並祔真宗室詔三省與禮院議皆以為莊穆位)
(崇中壺已祔真宗廟室自協一帝一后之文莊獻明肅/處坤元之尊莊懿感日符之貴宜崇建新廟同殿異室)
(嵗時薦享一用太廟之儀仍别立廟名以崇世享翰林/學士馮元等請以奉慈為名詔從之慶厯中改諡莊並)
(為章二后俱祔太/廟序於章穆之次)至和元年正月追冊貴妃張氏為后
賜諡温成七月詔立温成皇后廟樂章祭器數視皇后
廟後以諫官言改為祠殿嵗時令宫臣薦以常饌神宗
元豐六年詳定所言案禮夫婦一體故昏則同牢合卺
終則同穴祭則同几同祝饌未嘗有異廟者也惟周人
以姜嫄為禖神而帝嚳無廟又不可下入子孫之廟乃
以别廟而祭自漢以來不祔不配者皆援姜嫄為比或
以其微或以其繼而已不知始㣲終顯前娶後繼皆嫡
也寘之别廟不得申同几之義則非禮意恭惟太祖孝
惠皇后太宗淑徳皇后真宗章懐皇后實皆元妃而孝
章則太祖繼后乃皆祭以别廟在禮未安請升祔太廟
增四室以時配享七月遂自别廟升祔焉髙宗紹興十
二年七月上皇后邢氏諡曰懿節(髙宗居康邸聘后為/婦封嘉國夫人金人)
(至京師夫人從三宫北/遷及即位遙册為皇后)禮部侍郎施垌言懿節皇后神
主候至卒哭擇日祔廟合依顯恭皇后禮於太廟内修
建殿室以為别廟三十二年禮部太常寺言故妃郭氏
追冊為皇后合依懿節皇后祭於别廟所有廟殿見安
懿節皇后神主行禮狹隘乞分為二室以西為上各置
户牖王普又請各置祏室並從之
金世宗大定二年有司援唐典昭徳皇后合立别廟擬
於太廟内垣東北起建從之後以廟制小又於太廟之
東别建一位十二年八月廟成正殿三間東西各空半
間以兩間為室從西一間西壁上安置祏室廟置一便
門與太廟相通仍以舊殿為册寳殿二十六年勅别建
昭徳皇后影廟於太廟内有司言皇后廟西有隙地廣
三十四歩袤五十四歩可以興建制可仍於正南别創
正門以坤儀為名仍留舊有便門遇禘祫祔享由之(后/烏)
(凌噶氏世宗在濟南時海陵召后來中都后奉詔去濟/南至良鄉得間自殺及世宗即位追冊為昭徳皇后後)
(改諡/明徳)
明孝宗即位追上母妃紀氏孝穆太后諡以不得祔廟
於奉先殿右别建奉慈殿以祀一嵗五享薦新忌祭俱
如太廟奉先殿儀𢎞治十七年以大學士劉健謝遷李
東陽議别祀孝肅太后周氏於奉慈殿(孝肅太后憲宗/生母也先撫育)
(孝宗於宫中及即/位事太后至孝)不祔廟世宗嘉靖元年十一月别祀
孝惠太后邵氏於奉慈殿(孝惠太后憲宗妃興獻帝母/也世宗入繼大統上尊號曰)
(夀/安)十五年帝以三太后别祀奉慈殿不若奉於陵殿為
宜廷臣議古天子宗廟唯一帝一后所生母薦於寢身
没而已孝宗奉慈殿之祭盖子祀生母以盡終身之孝
焉耳今陛下於孝肅曾孫也孝穆孫屬也孝惠孫也禮
不世祭考宋熈寧罷奉慈廟故事與今畧同宜遷主陵
廟嵗時祔享如故報可遂罷奉慈殿二十六年十一月
禮臣請奉安孝烈皇后方氏主於奉先殿東夾室帝曰
奉先殿夾室非正也可即祔太廟(按時廷臣俱以祔廟/為不可世宗必欲祔)
(廟預定位次/其不經甚矣)遂祧仁宗祔后於太廟第九室穆宗隆慶
時移后主於𢎞孝殿神宗萬厯三年遷祔奉先殿
　　皇太子及皇子廟(唐/)　(金/)　(元/)　(明/)
　　(臣/)等謹案杜典載皇太子及皇子宗廟一門竊以
　　宗有小大皆本子孫奉祀而言若官為致享則但
　　當稱廟不得稱宗今續輯唐以後太子廟無立後
　　稱宗之事謹刪削宗字以符體制云
唐文宗開成三年兵部尚書王起等狀奏三代以降廟
制不同伏准國初太子廟散在諸方至天寳六載勅章
懐節愍惠宣等太子宜與隱太子列次同為一廟應縁
祭事並合官給號為七太子廟又准大厯三年以榮王
天寳中追贈静恭太子神主未祔詔祔七太子廟加一
室今以懐懿太子神主祔惠昭及悼懐太子廟獻亨得
宜請於惠昭太子廟添置一室擇日升祔從之
金世宗大定二十五年六月有司奉依唐典故太子置
廟設官屬奉祀擬於法物庫東建殿三間南垣及外垣
皆一屋三門東西垣各一屋一門門設九㦸齋房神厨
度地之宜又奉㫖太子廟既安神主宜别建影殿有司
定擬制度於見建廟稍西中門限以磚墉内建影殿三
間南面一屋三門垣周以甓無缺角神厨齋房各二屋
三間十月廟成奉安宣孝太子神主及畫像
元世祖至元二十二年十二月太常博士議明孝皇太
子宜立别廟奉祀三十年十月祔於太廟文宗至順二
年正月命繪皇太子真容奉安慶夀寺之東鹿頂殿祀
之如累朝神御殿儀
明世宗嘉靖二十八年帝命莊敬太子與哀冲太子並
建寢園嵗時祭祀從諸陵後
　
欽定續通典卷五十一
欽定四庫全書
欽定續通典卷五十二
　禮(吉/)
　　諸侯大夫士家廟(庶人祭寢附明唐/  宋  元)
　　(臣/)等謹案宗廟猶云祖廟自天子以至大夫士皆
　　得通稱故杜佑通典此條亦稱宗廟苐制隨時改唐宋
　　以來羣下之廟見於史傳者或稱私廟或稱家廟
　　無敢僭擬稱宗兹據宋史志羣臣家廟之文改宗
　　為家庶以昭别嫌之義云
唐徳宗貞元十三年敕贈太傅馬燧祔廟宜令所司供
少牢仍給鹵簿憲宗元和七年太子少傅判太常卿事
鄭餘慶建立私廟將祔四代神主廟有二夫人疑於祔
配請禮院詳定太學博士韋公肅議曰古者一娶九女
自秦漢以下不行此禮遂有再娶之説前娶後繼並是
正嫡則偕祔之義於禮無嫌案晉温嶠相繼有三妻疑
並為夫人以問太學博士陳舒議以妻雖前没榮辱隨
夫既生娶以正禮没不可貶自後諸儒咸用舒議且嫡
繼於古則有殊制於今則無異等今王公再娶無非禮
聘所以祔祀之議不得不同至於卿士之家寢祭亦二
妻位同几席豈廟享之禮而有異乎厯數禮文參諸故
事二夫人並祔於禮為宜武宗㑹昌五年詔京城不許
羣臣作私廟但准古禮即所居立廟宣宗大中五年太
常禮院議奏崔龜從請立私廟伏以事亡如存典禮攸
重今百官悉在京師若不許於京内置廟則烝嘗之禮
難復躬親若悉令於居處置廟又縁近北諸坊便於朝
謁百官第宅布列坊中其間雜以居人棟宇悉皆連接
今廣開則鄰無隙地廢廟則禮闕敬親若依㑹昌五年
敕文盡勒於所居置廟恐十數年間私廟漸逼於官墻
齊民必苦於吞併臣具詳本末請夾天門街左右諸坊
不得立私廟其餘外圍逺坊任取舊廟及擇空間地建
立廟宇並請准開元禮及曲臺禮為定制其享獻之禮
除依古禮用少牢特牲饋食外有設時新及今時熟饌
者並聼仍請永為定式敕㫖依奏
宋仁宗慶歴元年南郊赦書中外文武官並許依舊式
立家廟功臣不限品數賜㦸至和二年宰臣宋庠請詳
定家廟制度下兩制禮官議定正一品平章事以上立
四廟樞密使知樞密院事參知政事樞密副使同知樞
密院事簽書院事見任前任同宣徽使尚書節度使東
宫少保以上皆立三廟餘官祭於寢凡得立廟者使嫡
子襲爵主祭其爵世降一等死即不得作主祔廟别祭
於寢自當立廟者即祔其主其子孫承代不計廟祭寢
祭並以世數疏數遷祧始得立廟者不祧以比始封有
不祧者通祭四廟五廟廟因衆子立而嫡長子在則祭
以嫡長子主之嫡長子死即不傳其子而傳立廟者之
子凡立廟聼於京師或所居州縣其在京師者不得於
裏城及南郊御路之側仍别議襲爵之制既以有廟者
之子孫或官㣲不可以承祭而朝廷又難盡推襲爵之
恩事竟不行嘉祐三年禮部尚書同中書門下平章事
文彦博言伏覩禮官詳定私廟制度平章事以上許立
四廟臣欲於河南府營創私廟乞降敕指揮從之徽宗
大觀二年議禮局議執政以上祭四廟餘通祭三廟古
無祭四世者又侍從官以至士庻通祭三世無等差多
寡之别豈禮意乎請文臣執政官武臣節度使以上祭
五世文武升朝官祭三世餘祭二世應有私第者立廟
於門内之左如狹隘聼於私第之側力所不及仍許隨
宜又言王制諸侯五廟二昭二穆與太祖之廟而五所
謂太祖者盖始封之祖不必五世非臣下所可通稱今
髙祖以上一祖未有名稱欲乞稱五世祖其家廟祭器
正一品毎室籩豆各十有二簠簋各四壺尊罍鉶鼎爼
篚各二尊罍加勺羃各一爵各一諸室共用胙爼罍洗
一從一品籩豆簠簋降殺以兩正二品籩豆各八簠簋
各二餘皆如正一品之數詔禮制局制造仍取㫖給賜
孝宗淳熙五年權戸部尚書韓彦古請以臨安前洋街
賜第建父世忠家廟就賜舍宇房緍以給嵗時祭祀之
用輔臣論世忠廟器中書舍人陳騤以禮難行駁之上
問本朝羣臣廟制如何賜器如何時趙雄等奏仁宗雖
因赦論建廟未暇行也唯文彦博曾酌唐制為之未嘗
賜器政和始命禮制局範銅以賜宰臣上曰漢唐而下
既未有賜器祭者唯器與名不可以假人命禮官考厯
代及本朝之制八年十月中書舍人崔敦詩謂中興廟
器改用竹木省去雕文然一啟其端援者必衆謂宜詳
講必傳古義乃恊今宜禮賜圭瓚然後為鬯盖諸侯嗣
位不敢專祭待命於天子必賜以圭瓚者祭祀交神唯
灌為重舉其重以賜之餘得自用臣謂銅為祭器可以
𫝊逺今以竹木為之壞而不易則墜上之賜易而自制
則棄君之命宜略倣古制命有司鑄爵勺各一賜之餘
令祀官定當用之式繢圖以畀俾以竹木自制從之
元英宗至治初右丞相拜珠得立五廟同堂異室
明太祖洪武六年春詔定公侯以下家廟禮儀時禮部
官議奏凡公侯品官别立祠堂三間於所居之東以祀
髙曽祖考併祔位如祠堂未備奉主於中堂享祭二品
以上羊一豕一五品以上羊一五品以下豕一皆分四
體熟而薦之不能具牲者設饌享之所用器皿隨官品
第稱家有無祭之前二日主祭者聞於上免朝參凡祭
四仲之月擇吉日或春秋分冬夏至亦可世宗嘉靖十
五年夏言疏請依宋儒程頤之議詔令天下臣民冬至
祭始祖立春祭先祖但不許立廟以踰分庶上廣錫類
之孝下無禘祫之嫌又禮官疏請官自三品以上為五
廟以下皆四廟為五廟者倣唐制五間九架兩旁隔板
為五室中祔五世祖旁四室祔髙曾祖禰為四廟者三
間五架中為一室祔髙曾左右二室祔祖禰若當祀始
祖先祖則如宋朱子所云臨祭時作紙牌祭訖焚之然
三品以上雖得為五廟若上無應立廟之祖不得為世
祀不遷之祖惟以第五世之祖奉為五世只名曰五世
祖必待世窮數盡則以今之得立廟者為世祀之祖世
祀而不遷焉其牲牢爼豆等物一依官品制可
　　天子皇后及諸侯大夫士神主(藏主室及題版制/附  唐  宋  金)
　　(元/)　(明/)
　　(臣/)等謹案杜佑通典神主題版析為數條大約引據漢
　　魏諸儒雜議分配各條以便省覽其實等差隆殺
　　之間比類參稽彌資訂證今詳考唐宋以來正史
　　所載兼及先儒所定成式合為一條其移主立尸
　　等議皆後代所無謹從闕焉
唐宣宗大中三年十二月追尊順宗憲宗諡號禮院奏
廟中神主已題舊號請改造及重題左司郎中楊發等
議以謂古者已祔之主無改造之文加諡追尊始於則
天太后攝政之後然猶不改主易書今宜以新諡寳册
告於陵廟時宰臣覆議以為士族之廟皆就易書乃就
舊主易書新諡焉
宋神宗元豐三年禮文所言古者宗廟為石室以藏主
謂之宗祏夫婦一體同几共牢一室之中有左主右主
之别正廟之主各藏廟室西壁之中遷廟之主藏於太
祖太室北壁之中其埳去地六尺一寸今太廟藏主之
室帝后異處遷主仍藏西夾室於禮未合請新廟成並
遵古制從之髙宗紹興十六年太常寺言在京廟制毎
室東設戸西設牖西墻祏室藏祖宗帝后神主今行在太
廟未曾安設祏室宜體倣舊制殿東西作兩夾室其兩
夾室止設戸十一室即依廟制設戸牖其殿南北深七
丈每室於西壁從北以南一丈二尺作厚墻隨宜安設
祏室其西夾室亦合設祏室藏順祖室神主詔從之
金宣宗貞祐四年禮官言遷廟事主用栗依唐制皇統
九年所定也祏室旁及上下皆石門東向以木為闔室
中帝主居左前設曲几后主居右設直几
元世祖至元三年命太保劉秉中考古制定神主髙一
尺二寸頂圓徑二寸八分四廂合剡一寸一分上下四
方穿中央通孔徑九分以光漆題尊諡於背上匱跌底
盖但方底自下而上盖從上而下底齊趺方一尺厚三
寸皆凖元祐古尺圖主及匱趺皆栗木匱趺並用𤣥漆
設祏室以安奉帝主用曲几后主用直几十二年五月
檢討張謙呈昔者因修太廟奉遷金牌位於饌募殿設
以金椅其栗主却與舊主牌位各貯箱内安置金椅下
禮有非宜今擬合以金牌位遷於八室内其祏室栗主
宜用綵輿遷納舊主并牌位安置於箱為宜武宗至大
二年將加諡太祖睿宗擇日請諡於天改製金表神主
題冩尊諡廟號自是主皆範金作之如金表之製(案虞/主用)
(桑吉主用栗禮有明文元初考定神主用栗最為得禮/武宗改為範金戾古已甚泰定帝初盗入太廟竊仁宗)
(及荘懿慈聖皇后金主/其亦有以招之也夫)
明制作主用栗取法於時日月辰趺方四寸象嵗之四
時髙尺有二寸象十二月身博三十分象月之日厚十
二分象日之辰剡上五分為圓首首之下勒前為額而
判之一居前二居後(前四分/後八分)陷中以書爵姓名行合之
植於趺竅其旁以通中如身厚三之一(圓徑/四分)居二分之
上粉塗其前以書屬稱旁題主祀之名加賜易世則筆
滌而更之外改中不改(案主之制不見於經何休謂主/狀正方穿中央逹四方天子長)
(尺二寸諸侯長一尺衛仲次又謂右主八寸左主七寸/廣厚三寸右主父也左主母也漢舊儀后主長七寸圍)
(九寸帝主長九寸其制不可考宋程顥考定其制朱子/家禮遵用之明時品官家廟儀式一本家禮此條載㑹)
(典中今/據輯入)
　　時享(薦新附金唐元五代/  遼          明)　(宋/)
唐𤣥宗開元六年有司撰享太廟儀注祭之日車駕發宫
中帝謂宋璟蘇頲曰祭必先齋所以齊心也宜於廟所
設齋宫先期赴行宫齋宿質明行事庻合於禮又儀注
自大次至殿前施行褥帝不許但履地而行十五年敕
享宗廟差丞相尚書嗣王郡王攝三公行事若人數不
足通取諸司三品以上長官二十五年敕太廟五享之
日應攝三公令中書門下及丞相師傅尚書御史大夫
嗣王郡王擇徳望髙者通攝諸司不在差限二十七年
敕太廟五享宜於宗子及嗣郡王中擇有徳望者令攝
三公行事其異姓官更不湏差攝天寳三載詔頃四時
廟享兩京同日自今以後宜各别擇日告享五載詔享
太廟毎室加常食一牙盤九載制承前宗廟皆稱告享
自今毎親告享宗廟為廟享有司行事為薦享諸事告
宗廟並改為奏徳宗貞元九年太常博士韋彤裴堪議
謹案禮經前代故事宗廟無朔望祭食之儀惟寢園有
之國家貞觀開元修定禮文皆遵舊典至天寳時始别
令尚食朔望進食於太廟自太廟以下毎室奠饗當時
祀官王璵不本禮意妄推縁生之義毎用宴私之饌此
則可薦於寢宫而不可凟於太廟也又礿祠嘗烝聖人
之中制今太廟毎嵗五享祭不為數若令牲牢爼豆之
司更備膳羞盤盂之饌朔日月半將以為常為數既甚
黷亦隨之宜遵開元之則省天寳權宜之制帝以此禮
經先帝所定未遽改移憲宗元和十四年太常丞王涇
疏請去太廟上食事亦不行
梁太祖開平三年正月十月並享於太廟
後唐莊宗同光元年四月立七廟於太原二年正月神
主至自太原(案唐建太㣲宫於洛京後唐莊宗本紀載/同光元年十一月甲子如洛京二年正月)
(神主至自太原當屬自太/原至洛京朝獻太㣲宫也)朝獻於太㣲宫享於太廟明
宗長興元年二月享於太廟
周太祖廣順三年十二月享於太廟
宋太祖乾徳元年十一月帝以親郊齋於崇元殿翼日
服通天冠絳紗袍執鎮圭乘玉輅鹵簿前導赴太廟宿
齋翼日未明三刻服衮冕行享禮於四室自是毎郊祀
前一日朝享太廟六年判太常卿和峴上言唐天寳中
詔享太廟祭料外毎室加常食一牙盤將來享廟宜遵
此制(時帝親享太廟見所陳籩豆簠簋問此何物左右/以禮器對帝曰吾祖宗寜識此亟命撤去進常膳)
(如平生既而曰古禮不可廢也命復設/之於是和峴請如唐故事别設牙盤食)太宗太平興國
六年十二月太常禮院言今月二十三日臘享太廟縁
孟冬已行時享冬至又嘗親祀慮成煩數請罷臘日薦
享之禮從之雍熙二年狩於近郊以所獲獻太廟著為
令端拱二年詔以八月親享太廟有司詳定儀注旋以
彗孛停止淳化三年正月詔仲春開氷獻羔祭韭十月
太常禮院言今年冬至親祀南郊前期朝享太廟及奏
告宣祖太祖室常例遇親祀設朔望兩祭又行奏告之
禮煩則不恭又十一月二十日朝享去臘享日月相隔
未為煩數欲望權停是月朔望之祭其臘享如常儀從
之真宗景徳三年十一月狩近郊以親獲兎付有司薦
新大中祥符元年十一月癸未帝齋於長春殿翼日甲
申奉太祖太宗尊諡册寳授攝太尉王旦持節奉册升
輅鸞駕親詣太廟酌奠六室嗣後上祖宗尊諡册寳皆
親行朝享八年兼宗正卿趙安仁言太廟朔望上食品
味望自今委御厨取親享廟日所上牙盤例參以四時
珍膳選上局食手十人赴廟造饌詔所上食味委宫闈
令監造訖安仁省視之天禧三年十一月己巳謁景靈
宫庚午享太廟(先是咸平二年奉安太宗聖容於啟聖/院帝拜而慟四年謁啟聖院太宗神御)
(殿普安院元徳皇后聖容至是始謁景靈宫嗣後/景靈宫朝享嵗必親行而太廟皆令有司攝事云)仁宗
明道二年正月皇太后服衮衣儀天冠享太廟皇太妃
亞獻皇后終獻命宰臣撰謝太廟記檢討宋祁言皇太
后謁廟非後世法乃止景祐三年宗正丞趙良規言通
禮著薦新凡五十餘物今太廟祭享之外唯薦氷其餘
薦新之禮皆寢不行宜以品物時新所司送宗正令尚
食簡擇滋味與新物相宜者配以薦之於是禮官宗正
條定逐室時薦以京都新物略依時訓恊用典章凡二
十八種卜日薦獻如開寳通禮皇祐二年九月以大饗
明堂具大駕鹵簿赴景靈宫行薦享禮畢齋於太廟翼
日詣七廟行朝享禮降神樂作帝密諭樂卿令備音節
禮儀使請憩小次帝拱立益莊神宗熙寧五年詔太廟
時享以宗室使相以上攝事元豐元年宗正寺奏據太
常寺報選日薦新兔藷藇栗黄今三物久粥於市而廟
猶未薦頗違禮意盖節序有蚤宴品物有後先自當變
通安能齊一又唐開元禮薦新不出神主今兩朝薦新
及朔望上食並出神主請下禮官參定所宜於是刋定
凡新物及時出者即日登獻不卜日不出主八年太常
寺請罷太廟朔望薦食從之哲宗元祐七年從禮官吕
希純議復用牙盤食更其名曰薦羞希純又請帝后各
奠一爵后爵謂之副爵亦如其議徽宗大觀四年定太
廟簠簋籩豆之儀盡依周制髙宗建炎二年十一月帝
幸揚州詣壽寧寺朝享(時太廟神主/奉於壽寜寺)三年帝在杭州太
廟祭享皆差官攝事以禮器未備權用酒脯行禮(時奉/安太)
(廟神主/於温州)紹興五年始謁太廟(時詔建太/廟於臨安)孝宗隆興二年
朝享太廟禮部言牲牢禮料酒齊等物並如五享行之
十六年光宗受禪親享太廟
遼太宗天顯元年十一月壬戌即皇帝位癸亥謁太祖
廟嗣後毎嵗有事於太廟或薦新或告謁必親享焉逮
穆宗景宗聖宗皆遵行勿替道宗清寧元年十一月壬
申有事於太宗穆宗廟戊寅冬至有事於太祖景宗興
宗廟不受羣臣賀
金熙宗天眷元年四月朝享於天元殿十一月以康宗
以上畫像工畢奠獻於天元殿三年九月親享太祖廟
海陵天徳二年命有司議薦新依典禮合用時物令太
常寺卿行禮正隆二年初定太廟時享牲牢禮儀世宗
大定三年十月大享於太廟有司言毎嵗太廟五享若
復薦新似渉繁數擬遇時享之月以所薦物附於籩豆
薦之制可九年十月詔宗廟之祭以鹿代牛著為令十
年正月有司謂自周以來下逮唐宋祫享無不用牛者
唐開元禮時享毎室一太牢天寳六年始減牛數太廟
毎享用一犢宋政和五禮新儀時享太廟親祠用牛有
司行事則不用又開寳二年詔昊天上帝皇地祇用犢餘
皆以羊豕代之合二羊五豕足代一犢今三年一祫乃
為親祀其禮至重毎室一犢恐難省減遂命時享與祭
社稷如舊若親祀宗廟則共用一犢有司行事則不用
十一年尚書省奏唐禮四時各以孟月享太廟嵗終又
臘享凡五祀若依海陵時止二享非天子禮宜嵗五享
從之享日並出神主前廊序列昭穆以太子為亞獻親
王為終獻二十六年以内外祖廟不同定擬太廟毎嵗
五享山陵朔望忌辰及節底祭奠並依前代典故章宗
泰和二年五月初薦新於太廟宣宗興定二年七月以
旱災享太廟
元祖宗祭享之禮割牲奠馬湩以䝉古巫祝致辭盖國
俗也(國俗舊禮毎嵗太廟四祭用司禋監官一員名䝉/古巫祝當省牲時法服同三獻官升殿詣室户告)
(腯還至牲所以國語呼累朝帝后名諱而告之明旦三/獻禮畢獻官御史太常卿博士復升殿分詣各室䝉古)
(博囉齊跪割牲太僕卿以朱漆盂奉馬乳酌奠巫祝以/國語告神訖太祝奉祝幣詣燎位獻官以下復版位再)
(拜禮畢飲凡大祭祀尤貴馬湩将有事勅太僕司挏馬/官奉尚  者革囊盛送其馬牲既與三牲同登於爼而)
(割奠之祭品與籩豆俱設将奠牲盤酹馬湩則䝉古太/祝升詣第一座呼帝后神諱以致祭年月日數牲齊品)
(物致其祝語以次詣列室皆如之禮畢則以割奠之餘/撤於南櫺星門外名曰抛撒茶飯盖以國禮行事尤其)
(所重/也)世祖中統元年七月設神位於中書省用登歌樂
遣筆且齊致祭(筆且齊譯/典書記者)十二月始制祭享太廟祭器
法服三年十二月享太廟即中書省備三獻官大禮使
司徒攝祀事禮畢神主復藏瑞像殿四年三月詔建太
廟於燕京十一月仍寓祀事於中書省以親王等攝事
至元二年九月以將有事於太廟取大樂工於東平預
習禮儀命滌養犧牲冬十月享於太廟六年十二月始
作佛事於太廟(時命國師僧薦佛事始造木質金表牌/位十有六設大榻金椅奉安祏室前帝)
(位於右后位於左題號其靣籠以銷金絳紗/其制如櫝此為太廟薦佛事之始後以為常)七年十月
敕來年太廟牲牢勿用豢豕以野豕代之時果勿市取
之内園十年九月敕自今秋獵鹿豕先薦太廟十五年
十月享於太廟常饌外益野豕鹿羊蒲萄酒十七年十
二月大都重建太廟成自舊廟奉神主於祏室遂行大
享之禮二十五年冬享制送白馬一二十九年始命毎
月薦新及春秋圍獵始獲之物成宗大徳九年始定郊
廟親享禮文武宗至大二年十二月始親享太廟仁宗
延祐七年二月英宗即位四月有事於太廟告即位十
月時享太廟詔太常院臣曰朕將以四時躬祀太室宜
與羣臣集議其禮此追逺報本之道毋以朕勞於對越
而有所損其悉遵典禮十一月以親祀太廟禮成御大
明殿受朝賀英宗至治元年正月帝服衮冕享太廟以
左丞相拜珠亞獻知樞密院事科綽巴終獻禮成坐大
次謂羣臣曰朕纉承祖宗丕緒夙夜祗慄無以報稱嵗
惟四祀使人代之不能致如在之誠實所未安自今以
始嵗必親祀以終朕身二年正月始備法駕設黄麾大
仗帝服通天冠絳紗袍親享太廟二月以新作廟正殿
命權止夏秋二祭三年泰定帝即位太常院臣言世祖
以來太廟嵗止一享先帝始復古制請裁擇之帝曰祭
祀大事也朕何敢簡其禮仍命一嵗四祭泰定帝致和
元年御史鄒惟亨言時享太廟三獻官舊皆勲戚大臣
近以戸部尚書為亞獻人既疏逺禮難嚴肅請仍舊制
以省臺樞密宿衛重臣為之文宗天歴元年禮官請時
享之禮改用仲月順帝元統二年罷夏秋時享至元六
年六月監察御史言嘗聞五行傳曰簡宗廟廢祭祀則
水不潤下近年雨澤愆期四方多旱而嵗減祀事變更
成憲原其所致恐有感召古者宗廟四時之祭皆天子
親祀莫敢使有司攝也盖天子之職莫大於禮禮莫大
於孝孝莫大於祭伏自陛下即位於今七年未嘗躬詣
太廟似為闕典時帝在上都臺臣以聞有㫖俟到大都
親祭九月中書省奏以十月初四日皇帝親祀太廟制
可
明太祖洪武元年二月定宗廟之祭毎嵗四孟月及嵗
除凡五享皆親祀以為常又定月朔薦新儀物其禮皆
天子躬行未幾以屬太常二年改定時享之制春以清
明夏以端午秋以中元冬以冬至嵗除如舊太廟毎室
初用幣一至是從禮臣議改用白繒二又詔凡時物先
薦宗廟然後進御三年禮部尚書崔亮言孟月者四時
之首因時變致孝思故備三牲黍稷品物以祭至仲季
之月不過薦新而已既行郊祀則廟享難舉宜從舊制
其清明等節各備時物以薦從之亮又言周禮大宗伯
以肆獻祼享先王灌以鬱鬯今宗廟之祭宜作圭瓉舉
灌禮是年冬享用家人禮次年始行灌禮時又定獻新
之儀四方别進新物在月薦外者太常卿與内使監官
常服獻於太廟不行禮九年新建太廟凡時享孟春擇
上旬日三時用朔日嵗除如舊二十一年定時享儀更
前制迎神飲福禮畢各四拜二十五年定時享若國有
䘮事樂偹而不作二十六年詳定時享禮儀英宗正統
三年正月享太廟禮部言故事先三日太常寺奏祭祀
御正殿受奏是日宣宗皇帝忌辰例不鳴鐘鼓苐視事
西角門帝以祭祀重事仍宜升殿天順六年以皇太后
䘮閣臣請改孟冬時享於除服後從之憲宗成化四年
以慈懿太后䘮禮部請改孟秋享廟於初七日不從世
宗嘉靖三年定太廟和羔准依福胙脯□豚胉例另用
一牛不許牲上取辦其牲體分為六塊一首一背四肢
不許零碎九年正月行特享禮初太祖立四親廟徳懿
熙仁同宫異廟各南向孟春特享於羣廟三時及嵗除
合祭於徳祖廟序用昭穆後改建太廟同堂異室亦各
南向四孟及嵗除俱祭於中室中設徳祖帝后神座南
向左懿祖右熙祖東西向仁祖次懿祖凡神座俱不奉
神主止設衣冠禮畢藏之遂罷特享禮至英宗升祔九
室悉備憲宗將祔用禮官議祧懿祖孝宗祔祧熙祖武
宗祔祧仁祖惟徳祖不祧時享則太祖太宗以下俱東
西向至是帝諭張孚敬曰朕欲自今春享奉太祖居中
太宗以下各俱一室行特享禮三時仍聚羣廟於太祖
之室昭穆相向行時祫禮季冬中旬並享太廟親王功
臣配食兩廡以存太祖當代之制嵗暮節祭行於奉先
殿世廟止行四時之祭嵗暮祭於崇先殿庻祭義明而
萬世可行也乃命祠官於殿内設幃幄如九廟奉太祖
居中南向羣宗遞遷就室皆南向各奠獻讀祝三餘如
舊於是退徳祖於祧廟不復預時享矣十一年大學士
張孚敬言太廟祭祀但設衣冠今改行出主誠合古禮
但徧詣羣廟躬自啟納不免過勞請太祖神主躬自安
設羣廟帝后神主則以命内外捧主諸臣從之十五年
秋罷中元節内殿之祭著為令十七年九月尊皇考廟
睿宗祔享太廟躋武宗上改太宗廟號為成祖定享祫
禮凡立春特享親祭太祖遣大臣八人分獻諸帝内臣
八人分獻諸后立夏時祫各出主於太廟太祖南向成
祖西向序七宗之上餘東西相向秋冬時祫如夏禮季
冬中旬大祫出四祖太祖成祖七宗主於太廟祭畢各
歸主於其寢二十四年重建太廟成復定享祫止設衣
冠不出神主孟春仍於上旬擇日三時仍用孟月朔日
俱合享神宗萬厯十九年夏四月享太廟是後廟祀皆
遣代
　　(臣/)等謹案國之大事莫先於祀宗廟時享尤祀事
　　之大者非躬親行之無以致其孝敬之誠焉由唐
　　以來毎嵗四孟月及季冬太廟五享制為定典而
　　自開元時遣官攝祭後乃相沿成習至宋之世終
　　三百年未一親行甚至禘祫大禮亦命有司攝事
　　惟郊祀時先期朝享乃親行之外此景靈神御時
　　復駕臨仍後代之失乖先王之典雖復考正禮文
　　詳定儀注抑亦末矣慶厯中御史蔡禀言今寺觀
　　車駕一嵗再臨未嘗薦獻宗廟非奉先教民意元
　　豐中太常丞吕升卿言禮重享帝不聞於致齋先
　　享宗廟今郊時宜罷享廟别修太廟躬祀之制嵗
　　五大享親臨其一則祀天享親兩得其當其言可
　　謂深切惜當時皆不能行也
　　禘祫(唐/)　(五代/)　(宋/)　(金/)　(明/)
唐初以景皇帝為太祖而世近在三昭三穆之内禘祫
乃虛東向之位太祖與羣廟並列昭穆代宗即位祔𤣥
宗肅宗而遷獻祖懿祖於夾室於是太祖居第一室禘
祫得正東向之位而獻懿不合食徳宗建中二年太常
愽士陳京請立獻祖懿祖别廟敕下尚書省集議於是
禮儀使顔真卿引普蔡謨議請以獻祖居東向自懿祖
太祖以下左右為昭穆自是議者紛然至貞元十九年
將行禘祭陳京復奏禘祭大合祖宗必尊太祖位正昭
穆請詔百官議左僕射姚南仲等請奉獻懿主祔徳明
興聖廟鴻臚卿王權因獻議曰周人祖文王宗武王故
詩清廟章曰祀文王也不言太王王季則太王王季而
上皆祔后稷故清廟得祀文王也太王王季之尊私禮
也祔后稷廟不以私奪公也古者先王遷廟主以昭穆
合藏於祖廟獻懿主宜祔興聖廟則太祖東向得其尊
獻懿主歸得其所時言祔興聖廟者什七八帝尚猶豫
至是羣臣稍顯言二祖本追崇非開國受命之主又權
援据詩禮明白遂定遷二祖於興聖廟詔増廣興聖二
室凡禘祫一享自建中初陳京獻議逾二十年景皇帝
始正位東向諸儒乃無後言文宗開成四年宰臣楊嗣
復奏今年當禘祭臣案讓皇帝本封寧王𤣥宗親兄𤣥
宗感其能讓帝位贈以鴻名復為置廟享獻禘祫與九
廟同至肅宗時杜鴻漸奏停時享而禘祫尚存今𤣥宗
肅宗已歸夾室而讓皇帝猶禘祫不闕於禮未安詔下
有司詳議議者以讓皇帝追尊位號恩出一時别立廟祠
不渉正統當時杜鴻漸議禘祫之月時一祭者以時近
恩深未可頓忘今睿宗𤣥宗既已祧去則讓皇帝之廟
不宜獨存請從廢罷
後唐明宗長興二年四月禘享太廟
後周太祖顯徳五年六月禘於太廟先是言事者以宗
廟無祧室不當行禘祫國子司業聶崇義上言前代宗
廟追尊未毁皆有禘祫援故事九條以證從之
宋宗廟之制三年一祫以孟冬五年一禘以孟夏真宗
咸平二年大常禮院言今年冬祭畫日以十月六日薦
享太廟案禮三年一祫以孟冬又疑義云三年䘮畢遭
禘則禘遭祫則祫請改孟冬薦享為祫享仁宗天聖元
年四月遣官禘享太廟遂以薦享為禘享八年太常禮
院言自天聖六年夏行禘享之禮至此年十月請以孟
冬薦享為祫享嘉祐四年三月御札曰惟祫享之義著
禮經之文大祭先王合食祖廟追孝奉先莫斯為重兹
享之廢歴年居多有司所行出於假攝禮之將墜朕深
惜之卜以孟冬備兹法駕欵於太室親薦嘉籩所有合
行諸般恩賞依南郊例施行(楊復曰當時建明此議實必/出於富弼弼言國朝三嵗)
(親郊祀獨於宗廟秖遣大臣攝行望詔有司講求祫祭/大禮所有降赦推恩並用南郊故事夫聖王事親如事)
(天其以祫祭之禮比於南郊誠哉是言也然南郊推恩/肆赦本非古典乃人主一時之優恩其後遂以為故事)
(今孟冬祫享冬至南郊二禮並行恩難再降於是祫享/行而南郊權罷是雖有以盡宗廟事親之文而又失南)
(郊祀天之禮此豈聖主之本心然哉夫三年一祫固宗/廟祀典之大者其實亦常禮也常禮則非異事也何欲)
(矯其輕而遂至於/過重不可繼哉)十月帝親詣太廟行祫享禮以宰臣
富弼為大禮使韓琦為禮儀使樞密使宋庠為儀仗使
參知政事曾公亮為橋道頓遞使樞密副使程戡為鹵
簿使同判宗正寺趙良規請正太祖東向位禮官不敢
决觀文殿學士王舉正等議曰太祫之禮所以合昭穆
辨尊卑必以受命之祖居東向之位本朝以太祖為受
命之君然僖祖以降四廟在上故毎遇大祫止列昭穆
而虛東向宜如舊便禮官張洞韓維言國朝毎遇禘祫
奉别廟四后之主合食太廟臣謂毎室既有定配則餘
后不當參列義當革正學士孫抃等議春秋傳曰大祫
者何合祭也未毁廟之主皆升合食於太祖國朝事宗
廟百有餘年大中祥符中已曾定議他時有司攝事四
后皆預今甫欲親祫而四后見黜不亦疑於以禮之煩
故耶宗廟之禮至尊至重茍未能盡祖宗之意則莫若
守舊禮學士歐陽修等曰古宗廟之制皆一帝一后後
世有以子貴者始著並祔之文其不當祔者則有别廟
之祭本朝禘祫乃以别廟之后列於配后之下非惟於
古無文於今有四不可淑徳太宗元配列元徳之下章
懷真宗元配列章懿之下一也升祔之后統以帝樂别
廟之后以本室樂章自隨二也升祔之后同牢而祭牲
器祝册亦統於帝别廟諸后乃從専享三也升祔之后
聯席而坐别廟之后位乃相絶四也章獻章懿在奉慈
廟毎遇禘祫本廟致享最為得禮若四后各祭於廟則
其尊自申而於禮無失以為行之已乆重於改作則是
失禮之舉無復是正也請從禮官詔四后祫享依舊湏
大禮畢别加討論英宗治平元年有司凖畫日孟冬薦
享改為祫祭案春秋閔公䘮未除而行吉禘三𫝊譏之
真宗以咸平二年六月䘮除至十月乃祫祭仁宗天聖
元年在諒隂有司誤通天禧舊禘之數在再期内案行
禘祭以理推之是二年冬應祫而誤禘於元年夏故四
十九年間九禘八祫例皆太速事失於始則嵗月相乘
不得而正今在大祥内禮未應祫明年未禫亦未應禘
至六月即吉十月合行祫祭乞依舊時享庻合典禮二
年翰林學士王珪等議云同知太常禮院吕夏卿狀古
者新君踐阼之三年先君之䘮二十七月為禫祭然後
新主祔廟特行禘祭自此五年再行禘祫䘮除必有禘
祫者為再大祭之本也今當祫祭縁陛下未終三年之
制納有司之説十月依舊時享然享廟祫祭其禮不同
故事郊享之年遇祫未嘗權罷唯罷臘祭是則孟享與
祫享嘗併行之矣其禘祫年數乞一依太常禮院請今
年十月行祫祭明年四月行禘祭仍如夏卿議權罷今
年臘享神宗熙寧八年有司言僖祖已尊為太廟始祖
孟夏禘祭當正東向之位自順祖而下昭穆各以南北
為序自今禘祫著為定禮元豐四年(按四年史志作元/年今據馬氏通考)
(輯/)詳定郊廟禮文所言禘祫之義存於周禮春秋而不
著其名行禮之年經皆無文惟公羊傳曰五年而再盛
祭禮緯曰三年一祫五年一禘而又分為二説鄭氏謂
前三後二則禘後四十二月而祫祫後十八月而禘徐
邈謂前二後三則二祭相去各三十月以二説考之惟
鄭氏曰魯禮三年䘮畢祫於太廟明年禘於羣廟自後
五年而再盛祭一祫一禘實為有據本朝慶厯初用徐
邈説毎三十月一祭熙寧八年既禘而祫此有司之失
也請今十八月而禘禘四十二月而祫庶舉事不煩事
神不凟太常禮院言本朝自慶厯以來皆三十月而一
祭至熙寧五年後始不通計遂至八年禘祫併在一嵗
昨元豐三年四月已行禘禮今年若依舊例十月祫享
即復踵前失請依慶厯以來之制通計年數皆三十月
而祭詔如見行典禮詳定所又言古者祼獻饋食禴祠
烝嘗並為先王之享未嘗廢一時之祭故孔頴逹正義
以為天子夏為大祭之禘不廢時祭之礿秋為大祭之
祫不廢時祭之嘗本朝沿襲故常乆未釐正請毎禘祫
之月仍行時享以嚴天子備禮丕崇祖宗之義其郊禮
親祠凖此從之五年帝謂宰臣曰禘者所以審諦祖之
所自出故禮不王不禘秦漢以來譜牒不明莫知祖之
所自出則禘禮可廢也宰臣蔡確等以為聖訓得禘之
本意非諸儒所及乃詔罷禘祭至南渡後亦有祫而無
禘徽宗大觀四年議禮局言古者祫祭朝踐之時設始
祖之位於戸西南靣昭在東穆在西相向而坐薦籩豆
脯醢王北靣而事之此堂上之位也徙饌之後設席於
室在戸内西方東靣為始祖位次北方南靣布昭席次
南方北靣布穆席餘各以次序此室中之位也考漢舊
儀宗廟三年大祫諸帝以昭穆坐於髙廟髙祖南靣則
自漢以前堂上之位未嘗廢也元始以後初去此禮專
設室中東向之位普宋隋唐所謂始祖位者皆不過室
中耳以儀禮考之大夫士無薦腥朝踐之事故惟饋食
於室至天子之祭則堂事室事皆舉堂上位廢而天子
北靣事神之禮缺矣伏請毎行大祫堂上設南面之位
室中設東面之位始祖南靣則昭穆東西相向始祖東
面則昭穆南北相向以應古義詔依所議髙宗建炎二
年祫享於洪州紹興二年祫享於温州時儀文草創奉
遷祖宗及祧廟神主别廟神主各設幄合食於太廟始
祖東面昭穆以次南北相向五年吏部員外郎董棻言
宗廟之祭禘祫為重仰惟太祖皇帝受天明命混一區
宇是宜郊祀以配天宗祀以配上帝祫享以居東向之
尊𫝊千萬世而不易者也國初稽前代追崇之典止及
四世故於祫享用魏晉故事虛東向之位至仁宗嘉祐
時嘗詔有司詳議太祖東向用昭正統暨熙寧初僖祖
以世當祧禮官韓維等據經有請援證明白適王安石
用事奮其臆説乃尊僖祖為始祖肇居東向神宗皇帝
初未為然再三訪問故馮京奏謂士大夫皆以太祖不
得東向為恨安石復肆言以折之迨元祐初翼祖既祧
至於崇寧當祧宣祖適蔡京用事一遵安石之術乃請
建九廟至今太祖尚居第四室毎遇祫祭處昭穆之列
識者恨焉又言漢魏之制太祖而上毁廟之主皆不合
食唐以景帝始制故規規然援后稷為比而獻懿乃在
其先是以前後議論紛然迨後廟制既定始尊神堯為
太祖以獻懿而上毀廟之主藏於徳明興聖之廟遇祫
即廟而享焉以全太祖之尊盖合於漢不以太公居合
食之列魏晉武宣而上皆不合食之義當時剛勁如顔
真卿儒宗如韓愈雖各有依據皆不能易陳京之説以
其當理故也太常寺丞王普奏曰僖祖非始封之君而
尊為始祖太祖實創業之主而列於昭穆其失自熙寧
始宣祖當遷而不遷翼祖既遷而復祔其失自崇寧始
此皆出於一時用事之臣私意臆説非天下之公論臣
竊惟太祖始受天命追崇四廟以致孝享行之當時可
也至於今日世逺親盡迭毀之禮古今所同所當推尊
者太祖而已董棻所奏深得禮意而其言尚有未盡盖
前日之失其甚大者有二曰太祖之名不正大禘之禮
不行是也今日之議其可疑者有四曰奉安之所祭享
之期七世之數感生之配是也臣愚欲乞考騐古今定
七廟之禮成一王之制自僖祖至宣祖親盡之廟當遷
自太宗至哲宗昭穆之數已備宜奉太祖神主第一室
永為廟之始祖每嵗告朔薦新止於七廟至三年大祫
則太祖正東向之位太宗仁宗神宗南向為昭真宗英
宗哲宗北向為穆五年一禘則迎宣祖神主享於太廟
而以太祖配焉庻合於禮經而無復前日之失矣乃若
可疑者臣竊謂四祖神主其奉安之所宜倣唐禮祔於
景靈宫天興殿方今廵幸或寓於天慶觀聖祖殿其祭
享之期四祖神主祔於天興大祫之嵗亦當就行享禮
既以全太祖之尊又以極追逺之孝至禮云天子七廟
三昭三穆與太祖之廟而七則太祖之廟固不以世數
為限惟我宣祖雖為陛下七世祖已在三昭三穆之外
則其禮當毀考之前代無可疑者願詔有司定七廟之
禮正太祖之位庶幾先王舊典不廢墜於我朝使天下
後世無得而議詔侍從臺諫禮官赴尚書省集議時諸
臣議者皆謂太祖開基創業為本朝太祖正東向之位
萬世不祧理無可疑廖剛謂四祖神主當遷之别宫祫
祭則即而享之五年一禘則當禘僖祖任中先謂祫祭
既正太祖東向之位則大禘之禮僖祖實統系之所自
出太祖暫詘而以世次叙位在理為當晏原復謂正太
祖東向之位以遵祫享之正禮四祖則参酌漢制别為
祠所而異其祭享議上不果行自是遇祫享設幄僖祖
仍舊東向順祖而下以昭穆為序孝宗乾道三年禮部
太常寺言孟冬祫享其别廟懿節皇后神主依禮例祔
於神宗室祖姑之下安穆皇后安恭皇后神主例祔於
徽宗室祖姑之下詔禮官等参擬定申尚書省李燾等
擬以懿節皇后神座設於神宗幄内欽慈皇后之右少
却安穆安恭二后神座設於徽宗幄内顯仁皇后之左
皆少却其籩豆鼎爼并祝詞等别設並如舊制仍候酌
獻祖宗位畢方詣三后位詔從之(時太常少卿林栗言/祫享之禮古人不以)
(别廟祔姑而祔於祖姑以别嫌也案曲臺禮别廟神主/祔於祖姑之下有三人則祔於親者既祔於祖姑又各)
(祔於親者之下明共一幄同享一位之薦若别設幄次/當在舅姑之下豈得上祔於祖姑乎今懿節皇后祔於)
(神宗幄祖姑之下别設幄次在哲宗徽宗之上此其不/可一也神宗與三后共享一位犧牲粢盛之薦徽宗與)
(三后亦然而懿節祔神宗幄獨享其一安穆安恭祔徽/宗幄共享其二此其不可二也且祔之為言附也禮無)
(不順祔豐而尊殺祔伸而尊屈將得為順乎竊謂别廟/神主祔於祖姑之下宜執婦禮不當别設幄次及籩豆)
(鼎爼并别致祝詞但於本幄祖姑之下/添入别廟祔享某皇后某氏於禮為稱)淳熈元年詔議
祫享東向之位吏部侍郎趙粹中言乃者紹興五年董
棻建議乞正藝祖東向之尊時臣叔父渙任將作監丞
因陛對奏陳甚力光堯皇帝深以為然即擢董棻為侍
從叔父渙為御史時趙霈為諫議大夫以議不已出倡
邪説以害正然亦不敢以太祖東向為非今若稽以六
經典禮三代之制度則三年一祫當奉藝祖東向為受
命之祖太祖常享則奉藝祖居第一室永為不祧之祖
其次奉太宗居第二室永為不祧之宗若僖順翼宣四
祖或别建一廟為四祖之廟若欲事省而禮簡或祔景
靈宫天興殿或藏太廟西夾室每遇祫享則四祖就夾
室之前别設一幄庶合典禮既而衆議不同乃詔有司
止遵見行祫享舊制光宗紹熈五年詔别建廟遷僖順
翼宣四帝神主始以太祖正太廟東向之位孟冬祫享
先詣四祖廟室行禮次詣太廟逐幄行禮
金宗廟之制每禘祫出始祖主東向羣主依昭穆南北
相向東西序列室戸外之通廊世宗大定三年有司議
祫享犧牲品物貞元正隆時方禁獵所用獐鹿兔肉皆
以羊代禮殊未備詔從古制十一年尚書省奏禘祫之
儀曰禮緯三年一祫五年一禘自大定九年已行祫禮
當於祫後十八月孟夏行禘禮詔以三年冬祫五年夏
禘為常禮享日並出神主前廊序列昭穆應圖功臣配
享廟廷各配所事之廟以位次為序以太子為亞獻親
王為終獻或並用親王或以大尉為亞獻光祿卿為終
獻其月則停時享二十九年章宗即位禮官言自大定
二十七年十月祫享至今年正月世宗升遐故四月不
行禘禮故事三年䘮畢遇祫則祫遇禘則禘宜於辛亥
嵗為大祥三月禫祭踰月即吉則四月一日為初吉適
當孟夏禘祭之時可為親祠詔從之及期以孝懿皇后
崩而止五月禮官言世宗升祔已三年尚未合食於祖
宗乞依故事於明昌四年四月一日釋心䘮親禘於太
廟從之宣宗貞祐二年有司奏請權止今年禘祭(按元/史祭)
(祀志不詳禘祫之禮而親祀禘祫樂章自入門升殿以/迄迎神送神諸典則見於禮樂志者甚詳疑當時禮文)
(散佚是以史志未備或擬定樂章而/祀典未舉今姑從其闕而附識於此)
明太祖洪武元年以嵗除日祫享太廟德祖皇考妣居
中南向懿祖熈祖仁祖皇考妣東西向七年御史荅禄
與權請舉禘祭下羣臣議禮部太常寺翰林院議以為
虞夏商周四代其始祖所自出可得而推故禘禮行焉
自漢唐以來世系莫考當時所謂禘者不過合已祧之
主序昭穆而祭之迺古之大祫非禘也今國家追尊四
廟而始祖所自出者未有所考禘祭之禮似難遽行遂
寢孝宗𢎞治元年憲宗升祔用禮官議祧懿祖乃建祧
廟於寢後殿嵗暮奉祧主至太廟行祫祭禮先期遣官
祭告太廟又遣官祭告懿祖於祧廟俱用祝文酒果祭
畢太常寺設懿祖神座於正殿西向居熙祖上祭如儀
世宗嘉靖十年帝以禘祫義詢大學士張璁令與夏言
議言撰禘義一篇略言我祖宗之有天下固以德祖為
始祖百六十年來居中南向享太廟嵗時之祭今陛下
定大祫之祭又以德祖統羣廟之主若使主禘之祭仍
尊徳祖夫既身為太祖之始祖矣而又為始祖之所自
出恐無是理朱子亦曰禘自始祖之廟推所自出之帝
設虚位以祀之而以始祖配夫三代以下必欲如虞夏
商周之禘黄帝帝嚳則既無所考若強求其人如李唐
之祖聃又非孝子慈孫之所忍為臣以為宜設初祖虗
位而以大祖配蓋太祖初有天下寔始祖也帝深然之
㑹中允廖道南言朱氏為顓頊裔請以太祖寔錄為據
禘顓頊復詔禮部㑹議諸臣咸謂稱虛位者茫昩無據
尊顓頊者世逺難稽廟制既定高皇帝為始祖當禘徳
祖為正帝意主虛位令再議夏言復論禘徳祖有四可
疑且今所定太祖為太廟中之始祖非王者立始祖廟
之始祖乃設虚位以禘皇初祖(神牌令中書官書曰皇/初祖帝祖位至曰設太)
(廟殿中祭/畢燎之)南向奉太祖配西向禮臣因言大祫既嵗舉
大禘請三嵗一行帝定丙辛年舉行敕禮部具儀擇日
四月禮部上大禘儀注前期告廟致齊三日備香帛牲
醴如時享儀錦衣衛設儀衛太常卿奉皇初祖神牌太
祖神位於太廟正殿安設至日行禮如大祀圜丘儀其
年冬帝諭禮官曰太祖以恩隆德祖今日當以義尊太
祖祫祭奉四祖同太祖皆南向庶見太廟為特尊太祖
之意夏言奏禮合羣廟之主祭於太祖之廟是為大祫
亦以尊太祖也太廟太祖之廟不當與昭穆同序太祖
太廟之祖不可與子孫並列自今大祫宜奉徳祖居中
懿熈仁三祖及太祖東西序皆南向列聖左右序東西
向如故不惟我太祖列羣聖之上足以伸皇上之心而
懿熙仁三祖得全其尊尤足以體太祖之心帝稱善焉
十五年定大祫儀前期太常寺奏請欽定捧主官及齋
戒省牲如常儀正祭日帝至廟㦸門東帷幕具祭服出
自㦸門左入率捧主官至祧廟及寢殿出主捧主官請
各廟主至太廟門外候五祖主至闢殿門入帝安徳祖
主捧主官各安懿祖以下主帝至御拜位如常儀懿祖
而下上香奠帛獻爵俱捧主官代二十年禮官議嵗暮
大祫當陳祧主而景神殿隘請暫祭四廟於後寢用連
几陳籩豆以便周旋詔可
　
　
　
　
　
　
　
　
　
　
　
　
欽定續通典卷五十二
欽定四庫全書
欽定續通典卷五十三
　禮(吉/)
　　功臣配享(唐/)　(五代/)　(宋/)　(遼/)　(金/)　(元/)　(明/)
唐𤣥宗時定開元禮祫禘以功臣配享(按貞觀禮禘及/時享功臣皆不)
(配享馬氏通考以禘祭配享為/非舊典則亦以貞觀禮為當矣)配位在各帝廟庭太階
之東少南西面以北為上
後唐明宗長興二年詔以故昭義節度使李嗣昭故幽
州節度使周徳威故汴州節度使符存審配享莊宗廟
庭
宋初禘祫皆以功臣配享有司先事設幄次布褥位於
廟庭東門内道南當所配室西向設位版籩豆各二簠
簋爼各一知廟卿奠爵再拜神宗熈寧末詔太常禮院
講求親祠太廟不及功臣禮例元豐三年詳定所言謹
按書盤庚曰兹予大享於先王爾祖其從與享之周禮
司勲凡有功者祭於大烝然則書之所謂大享即禮之
所謂大烝也烝冬祭也謂之大者物成衆多之時其祭
比三時為大也方是時百物皆報焉祭有功宜矣禮記
祭統衛孔悝之鼎銘曰勤大命施於烝彛後世烝祭不
及功臣既不合禮而禘祫及之事不經見梁初誤禘功
臣何佟之以為夏物未成而禘功臣為非典禮唐韋挺
亦云今禘祫以功臣配享而冬烝不及與經不合葢因
仍之誤也伏請每遇冬烝以功臣配享其禘祫配享罷
之詔凡冬享禘祫及親祠功臣並配享又從太常禮院
請配享功臣以見贈官書版位孝宗乾道五年九月太
常少卿林栗等言欽宗皇帝廟庭尚虛配享當時遭值
艱難淪胥莫救罕可稱述而以身殉國名節暴著不無
其人雖生前官品不應配享之科事變非常難拘定制
乞特詔集議吏部尚書汪應辰奏當時死事之臣皆有
次第褒贈若今配享欽廟典故所無如創行之又當訪
究本末差次輕重有所取舍尤不可輕易竊謂配享功
臣若依唐制各廟既無其人則當缺之迺罷集議欽宗
廟遂無配享
遼興宗重熙二十一年八月太尉烏哲薨詔配享聖宗
廟
金海陵天徳二年二月太廟祫享有司擬上配享功臣
世宗大定八年上命圖功臣於太祖廟有司第祖宗佐
命之臣勲績之大小官資之崇卑以次上聞十一年尚
書省奏禘祫之儀功臣配廟庭各配所事之廟以位次
為序享日並出神主前廊序列昭穆
元世祖至元三年太廟成丞相安圖巴延言祖宗世數尊
諡廟號功臣配享等事皆宜以時定英宗初博士言今冬
祭即烝也天子親祼太室功臣宜配享事弗果行
明太祖洪武二年孟春享太廟設青布幃六於太廟庭
中内列功臣配位毎座籩豆簠簋各二羊豕體各一遣
官分獻讀祝三年定配享功臣春夏於仁祖廟西廡秋
冬於徳祖廟西廡設位東向遂罷幃次之設更定三獻
禮皇帝初獻時獻官即分詣行禮不拜四年太祖謂中
書省臣太廟之祭以功臣配列廡間今既定太廟合祭
禮朕以祖宗具在使功臣故舊没者得少依神靈以同
享祀不獨朝廷宗廟盛典亦以寓朕不忘功臣之心於
是禮官議凡合祭時為黄布幄殿中祖考神位旁設兩
壁以享親王及功臣令大臣分獻制可已而命去布幄
惠帝建文時禮部侍郎宋禮言功臣自有雞籠山廟請
罷太廟配享帝以先帝所定不從且令候太廟享畢别
遣官即其廟祭之世宗嘉靖二十四年進諸配位於新
太廟西壁罷分獻神宗萬厯十四年太常卿裴應章言
廟中列后在上異姓之臣禮當别嫌且至尊拜俯於下
諸臣之靈亦必不安命改復西廡遣官分獻(按明世惟/太祖成祖)
(廟有配享功臣餘皆無之又二祖配享之臣半皆武臣/惟劉基姚廣孝為文臣後廣孝以僧故移祀大興隆寺)
(文臣配享惟基一人而已嘉靖時禮官夏言奏禮有功/宗之祀漢祭功臣於廟庭魏祀尚書令荀攸於太祖廟)
(唐髙祖至憲宗廟或七八人或三四人宋太祖至光宗/亦然如魏徴李沆司馬光皆文臣不必皆武功也守成)
(諸君亦各有輿享者不必皆創業也我朝二祖開國靖/難固有功臣仁宗以後無事武功其間相與輔贊治平)
(豈無有魏徴李沆輩者今侑享二祖十七人惟基廣孝/二人文臣耳自後六廟缺焉無聞乞下廷議考求六朝)
(文武大臣有功在當時澤在後世者請上裁定/進侑廟庭其言頗為平允而帝弗之察惜哉)
　　天子七祀(宋/)　(金/)　(元/)　(明/)
宋制七祀春祀司命及戸夏祀竈季夏祀中霤秋祀門
及厲冬祀行為小祀用羊一豕一不飲福神宗熈寧八
年詔寘太廟司命戸竈中霤門厲行七祀版位元豐三
年太常禮院請禘享徧祭七祀詔從之四年詳定郊廟
奉祀所請立春祭戸於廟室户外之西祭司命於廟門
之西制脾於爼立夏祭竈於廟門之東制肺於爼季夏
土王日祭中霤於廟庭之中制心於爼立秋祭門及厲
於廟門外之西制肝於爼立冬祭行於廟門外之西制
腎於爼皆用特牲更不隨時享分祭有司攝事以太廟
令攝禮官服必元冕獻必薦熟親祀及臘享即依舊禮
徧祭從之徽宗政和時議禮局上五禮新儀太廟七祀
四時分祭如元豐儀臘享祫享則徧祭設位於殿下横
街之北道東西向北上
金七祀隨時享春戸司命夏竈中霤秋門厲冬行鋪設
祭器入實酒饌俟終獻將升獻獻官行禮并讀祝文章
宗承安四年六月祭中霤(按金史禮志時享條下云設/七祀司命戸二位不言春祭)
(後載夏竈中霤秋門厲冬行而不及/春祀史文脱漏今依前後改訂輯入)
元制七祀神位附祭於廟庭中街之東西向其分為四
時之祭並與宋同唯中霤則附於七月之祭特祭則徧
設之毎位籩豆各二簠簋各一尊二爼二
明太祖洪武二年尚書崔亮奏周官天子五祀曰門曰
戸人之所出中霤人之所居竈與井人之所養故杜佑
曰天子諸侯必立五祀所以報徳也今擬周官五祀止
於嵗終臘享通祀於廟門外從之八年禮部奏五祀之
禮周漢唐宋不一今擬孟春祀戸設壇皇宫門左司門
主之孟夏祀竈設壇御厨光禄寺官主之季夏祀中霤
設壇乾清宫丹墀内官主之孟秋祀門設壇午門左司
門主之孟冬祀井設壇宫内大庖井前光禄寺官主之
四孟以有事太廟日季夏以土王日牲用少牢制可後
定中霤於奉天殿外文樓前又嵗暮合祭五祀於太廟
西廡下太常寺官行禮成祖永樂間改定四孟祭戸竈
門井於四立日中霤於季夏土王後戊日皆遣内臣祭
各少牢一嵗暮太常少卿合祀於太廟丹墀西東向用
少牢五(按明祭五祀而不及行厲洪武三年定制京都/别設泰厲壇於𤣥武湖中嵗以清明及十月朔)
(日遣官致祭前期七日檄京都城隍届期設城隍位於/壇上無祀鬼神位於壇下之東西羊三豕三飯米三石)
(其各府州縣並設壇於城北一年二祭如京師後定郡/邑厲鄉厲毎嵗以清明七月十五日十月朔日凡三祭)
(此倣祭法泰厲國厲族厲而/變通之亦合於五祀者也)
　　喪廢祭議(宋/)　(元/)　(明/)
宋髙宗紹興七年帝祀明堂於建康時有徽宗之喪先
是太常少卿吳表臣乞於大祀前二日朝獻景靈宫前
一日朝享太廟及是援熈寧元年故事謂是時英宗喪
未除不廢景靈宫太廟之禮請如故事翰林學士朱震
以為不然謂王制喪三年不祭唯天地社稷得越紼行
事監察御史趙渙言升祔以後宗廟常祭皆不當廢而
當喪享廟亦有顯據左氏𫝊曰烝嘗禘於廟曽子問曰
已𦵏而祭此不當廢也詩頌成王即位諸侯來助祭春
秋文公四年十一月成風薨六年十月猶朝于廟此顯
據也疏奏詔侍從臺諌議吏部尚書孫近等言謹按春
秋三十三年𫝊凡君薨卒哭而祔祔而作主特祀於寢
烝嘗禘於廟杜預謂新主既特祀於寢則宗廟四時常
祀自當如舊又按景徳三年明徳皇后之喪改易而服
除真宗遂享太廟合祭天地於圜丘熈寧元年神宗居
諒闇復用景徳故事躬行郊廟之禮則是攷古及今居
喪得見宗廟將來明堂大禮已在以日易月服除之後
前一日皇帝合詣太廟朝享從之禮部太常寺言將來
明堂大禮依已降㫖前一日朝享太廟檢㸃景徳熈豐
南郊故事皆在諒闇之中當時親行郊禮除郊廟景靈
宫合用樂外所有鹵簿鼓吹及樓前宫架諸軍音樂皆
備而不作其逐處巡警埸止鳴金鉦鼓角而已今臣僚
欲議罷宗祀奏樂受胙故事即無去奏樂受胙之文兼
祖宗故事三載大饗明堂葢亦為民祈福奏樂受胙合
依祖宗累朝已行故事從之
元英宗至治二年八月太皇太后崩太常院官奏國哀
以日易月旬有二日外乃舉祀事有司以十月戊辰有
事於太廟取聖裁制曰太廟禮不可廢迎香去樂可也
明穆宗隆慶元年孟夏時享以世宗几筵未撤遵正徳
元年例先一日帝常服祭告几筵祗請諸廟享祀其後
時享祫祭在大祥内者皆如之
　　祭遷日及攝事議(劉宋/)　(宋/)
　　(臣/)等謹按杜佑通典天子七祀下載雜議數條以資
　　議禮者之考鏡其間如庶子攝祭等皆後代所無或
　　從續輯或有附見他處者如兄弟不合繼位昭穆
　　議見之天子宗廟門内不必更為纂集今仿其大
　　畧補所未備如此條遷日攝事亦足為一朝典故
　　其他體例有量為變通者大率類此云
宋世祖大明三年十一月有司奏四時廟祀吉日已定
遇雨及舉哀舊停親奉以有司行事乞下禮官博議於
禮得遷日與否博士江長議禮記祭統君之祭也有故
則使人而君不失其儀鄭𤣥云君雖不親祭禮無闕君
徳不損愚以為有故則必使人者明無遷移之文茍有
司充事謂不宜改日太常丞陸澄議案周禮宗伯之職
若王不與祭祀則攝位鄭𤣥曰王有故行其祭事也臣
以為此謂在致齋祭事盡備神不可凟齋不可久而王
有他故則使有司攝焉晉太始七年四月世祖將親祠
於太廟庚戊車駕夕牲辛亥雨有司行事此雖非人故
葢亦天硋也求之古禮未乖周制按禮記孔子答曽子
當祭而日蝕太廟火如牲至未殺則廢然則祭非無可
廢之道也但權所為之輕重耳日蝕廟火變之甚者故
乃牲至尚猶可廢推此而降可以理尋今散齋之内未
及致齋而有輕哀甚雨日時展事可以延敬不愆義情
無傷正典改擇令日唯入致齋及日月逼晚者乃使有
司行事耳又前代司空顧和啓南郊車駕已出遇雨宜
遷日更郊事見施用郊之與廟其敬可均至日猶遷况
散齋耶殿中郎殷淡議曽子問日蝕太廟火牲未殺則
廢縱有故則使人清廟敬重郊禋禮大故廟焚日蝕許
以可遷輕哀㣲故事不合改是以鼷鼠食牛改卜非禮
晉世祖有司行事顧司空之改郊月既不見其當時之
宜此不足為凖愚謂日蝕廟火天譴之變迺可遷日至
於舉哀小故不宜改辰衆議不同參議既有理據且晉
氏遷郊宋初遷祠並有成凖謂孟月散齋之中遇雨及
舉哀宜擇吉更遷無定限數唯入致齋及侵仲月節者
使有司行事詔可
宋哲宗紹聖三年十月帝詣天興諸殿朝獻翼日大雨
詔差已致齋官分獻熈文七殿自是雨雪用為例云
　　上陵(拜掃及諸上食附/  金  明)　(唐/)　(五代/)　(宋/)　(遼/)
唐代宗大厯十四年(時徳宗/已即位)禮儀使顔真卿奏元陵請
朔望節祭日薦如故事泰陵惟嵗冬至寒食伏臘社一
祭而罷日薦制可憲宗元和二年宰臣建言禮有著定
後世狥一時之慕過於煩并故陵廟有薦新而節有遣
使請嵗太廟以時享朔望上食諸陵以朔望奠親陵以
朝晡奠其餘享及忌日告陵皆停穆宗長慶元年吏部
奏公卿拜陵通取尚書省及四品以上清望官中書省
及諸司五品以上清望官及京兆少尹充從之
後唐莊宗同光三年寒食望祭於西郊潞王清泰三年
車駕北幸路當徽陵乃至陵所朝謁
晉髙祖天福八年(時出帝即/位次年)寒食望祭顯陵
漢髙祖乾祐三年(時隠帝即/位之三年)寒食望祭於南園
周太祖廣順元年二月寒食望祭於蒲池二年三月寒
食望祭於郊顯徳元年(時世宗/已即位)車駕征太原回拜嵩陵
至陵所哀泣感左右祭奠而退
宋初春秋命宗正卿朝拜安陵太祖乾徳三年始令宫
人詣陵上冬服嵗以為常開寳九年太祖幸西京過鞏
縣謁安陵奠獻太宗雍熈二年宗正少卿趙安易言昨朝
拜安陵永昌陵有司止設酒脯香以未明行事不設燭
燎又先赴永昌陵後赴安陵及帝后二位不徧拜頗愆
於禮事下有司議曰按開元禮春秋二仲月司徒司空
巡陵不設牲牢之祀今請如宗廟薦享少加減除不設
登鉶牙槃食及太常登歌餘悉如大祠先赴安陵次永
昌陵次孝明孝惠懿徳淑徳皇后陵真宗景徳三年帝
將朝諸陵太常禮院言唐貞觀中太宗朝獻陵至小次
素服乘馬檢㑹今年正月車駕朝拜明徳櫕宫止服素
白衣當時皇帝在大祥之内今既服除望止服淡黄袍
餘如唐制詔特服素白衣四年正月車駕次鞏縣齋於
永安宫素服乘馬至安陵歩入司馬門行奠獻禮諸陵
亦然又詣下宫凡上宫用牲牢祝册有司奉事下宫備
膳羞内臣執事百官陪位又詣元徳太后陵奠獻别於
陵西南設幄殿祭如下宫禮畢徧詣孝明等七后陵遂
單騎從内臣巡視陵闕辰後暫詣幄次更衣復詣諸陵
奉辭有司以朝拜無辭禮帝不忍故復往省視大中祥
符四年命禮官定春秋二仲遣官朝陵儀注以祭服行
事専差宗正卿一員朝拜三陵别遣官二員分拜諸陵
其後添差陵廟行禮官四員選京朝官宗姓者充翰林
學士錢惟寅言春秋朝陵載於舊式公卿親徃葢表至
恭唐顯慶中始詔三公行事天寳以後亦遣公卿巡謁
葢取朝廷大臣不必須同國姓後叅用太常寺正卿晉
開運中亦命禮部侍郎近年以來止遣宗正等官人輕
位卑實虧舊制望自今於丞郎諸司三品内遣官闕則
差兩省諌舍以上所兾仰副追孝之心以成稽古之美
仁宗景祐初滄州觀察使守節言寒食節例遣宗室拜
陵而十月令内司賔徃非所以致恭乃詔宗室正刺史
以上一員朝拜神宗熈寧中詔文臣自兩省武臣閤門
使以上經過陵下並許朝拜又詔臣僚朝拜諸陵除見
任嘗任執政官許進湯餘止奠獻薦新不特拜髙宗紹
興三年禮部太常寺言春秋二仲薦獻諸陵乞於行在
法惠寺設位望祭行禮從之
遼制孟冬朔拜陵有司設酒饌於山陵皇帝皇后駕至
多囉倫穆騰奏儀辦閤門使賛皇帝皇后詣位四拜訖
巫賛祝燔胙及時服酹酒薦牲大臣命婦以次燔胙四
拜皇帝皇后率羣臣命婦循諸陵各三匝還宫
金海陵天徳四年正月朝謁世祖太祖太宗徳宗陵世
宗大定二年正月如大房山享獻山陵三年十二月臘
獵於近郊以所獲薦山陵奉以為常八年命涿州刺史
兼提㸃山陵每以朔望致祭朔則用素望則用肉仍以
明年正月為首章宗泰和三年諸親王公主毎嵗寒食
十月朔聽謁興裕二陵
明太祖洪武元年三月遣官祭仁祖陵二年定熈祖陵
每嵗冬至正旦以三太牢致祭并望祭徳祖懿祖二陵
清明中元孟冬及月朔望以三太牢本署官行禮仁祖
陵每嵗冬至正旦以太牢俱署官行禮朔望以少牢中
都留守司官行禮成祖永樂後太祖陵每嵗聖旦正旦
孟冬忌辰酒果行香清明中元冬至太牢致祭特遣勲
舊大臣一員行禮南京各衙門文武官俱陪祭英宗正
統十年謁三陵命百官具淺色衣服如洪武永樂制世
宗嘉靖十四年帝諭禮部尚書夏言清明節既遣官上
陵内殿復祭似渉煩複言因言我朝以清明中元冬至
凡三上陵但中元俗節事本不經冬至既行大報配天
之禮則陵事為輕可罷冬至上陵而移中元於霜降惟
清明如舊葢清明禮行於春所謂雨露既濡君子履之
有怵惕之心者也霜降禮行於秋所謂霜露既降君子
履之有悽愴之心者也二節既遣官上陵則内殿之祭
可省遂著為令穆宗隆慶二年春詣天夀山祭長陵質
明帝服青袍乗板輿至長陵門外降輿入至拜位上香
四拜獻帛爵訖復位亞獻終獻令執爵者代隨詣永陵
行禮是日遣官分祭六陵神宗萬厯間謁長永昭三陵
禮亦如之
　　太學(唐/)　(五代/)　(宋/)　(遼/)　(金/)　(元/)　(明/)
唐憲宗元和二年定生員額西京國子館生八十人太
學七十人四門三百人廣文六十人律館二十人書算
館各十人東都國子館十人太學十五人四門五十人
廣文十人律館十人書館三人算館二人武帝㑹昌五
年公卿百官子弟及京畿内士人寄客修明經進士業
者並𨽻名太學外州寄士人並𨽻名所在官學
後唐明宗天成三年正月中書門下奏伏以祭酒之資
厯朝所貴爰從近代不重此官况屬聖明方勤庶政須
宏雅道以振時風望令宰臣一員兼判國子祭酒勅令
宰臣崔協兼判八月協奏請國子毎年祗置監生二百
員候解送至十月滿數為定太學書生不得因此便取
公牒輙免本戸差役又毎年於二百人數内不繫時節
有投名者先令學官考試其學業深淺方議收補姓名
勅依
宋初國子監因周舊制増置學舍以應䕃子孫𨽻學受
業太祖開寳八年國子監上言生徒舊數七十人奉詔
分習五經然繫籍者或久不至而在京進士諸科常赴
講習肄業請以補監生之闕從之仁宗慶厯三年立四
門學以士庶子弟為生員又額置太學内舍生二百人
神宗熈寧元年増置一百人尋詔以九百人為額四年
建講書堂及諸生齋舍掌事者直廬又増置直講十員
分生員為三等始入學為外舍額定七百人外舍升内
舍員二百内舍升上舍員百各執一經從所講官受學
元豐二年頒學令太學置八十齋齋各五楹容三十人
外舍生二千人内舍三百人上舍百人月一私試嵗一
公試増學正為五人學録十人學録參以學生為之又
學制所言國子監以國子名而實未嘗教習國子乃詔
許清要官親戚入監為國子生聴讀額二百人髙宗紹
興十三年始建太學置祭酒司業各一員博士三員正
録各一員上舍生三十員内舍生百員外舍生五百七
十員尋又増至千員自外舍有月校而公試入等曰内
舍自内舍有月校而舍試入等曰上舍凡升上舍者皆
直赴廷對
遼上京國子監太祖置祭酒司業監丞主簿等官聖宗
統和十三年九月以南京太學生員浸多特賜水磑莊
一區道宗清寧元年十二月詔設學養士頒五經𫝊疏
置博士助教各一員(按遼五京各有學其規制無可考/姑從遼史本紀及百官志輯入)
金海陵天徳三年始置國子監定詞賦經義生百人小
學生百人以宗室及外戚皇后大功以上親諸功臣及
三品以上官兄弟子孫年十五以上者入學不及十五
者入小學世宗大定間定五品以上官兄弟子孫百五
十人曽得府薦及終場人二百五十人凡四百人為太
學生三月一私試作䇿論詩賦又有女直國子學習本
國語言
元太宗六年以馮志常為國子學總教命侍臣子弟十
八人入學世祖至元七年命侍臣子弟十有一人入學
二十四年立國子學設博士通掌學事分教三齋生員
設助教同掌學事専守一齋正録申明規矩其生員之
數定二百人成宗大徳八年定國子生䝉古色目漢人
三嵗各貢一人十年定䝉古色目漢人生員一百人三
年各貢二人武宗至大四年定生員額三百人立國子
學試貢法䝉古授官六品色目正七品漢人從七品仁
宗延祐二年増置生員百人陪堂生二十人用集賢學
士趙孟頫禮部尚書元明善等所議貢試之法更定之
一曰陞齋等第(六齋東西相向上兩齋左曰時習右曰/日新中兩齋左曰據徳右曰志道下兩)
(齋左曰㳺藝右曰依仁毎/季考其所習以次逓陞)二曰私試規矩(私試孟月試/經疑一道仲)
(月試經義一道季月試䇿問表章詔誥内科一道辭理/俱優為上等凖一分理優辭平為中等凖半分每嵗通)
(計積至八分以上者充髙等生員以四十/名為額内䝉古色目各十名漢人二十名)三曰黜罰科
條(應私試積分生員不事課業違戻規矩初犯罰一分/再犯罰二分三犯除名應已補髙等生員違戾規矩)
(初犯殿試一/年再犯除名)泰定帝泰定三年更積分為貢舉並依世
祖舊制
明太祖洪武元年設國子學令品官子弟及民俊秀通
文義者並充學生後改學為監設祭酒司業等官分六
堂以館諸生(曰率性曰修道曰誠心/曰正義曰崇志曰廣業)成祖永樂元年設
北京國子監十八年遷都乃以京師國子監為南京國
子監六堂諸生仿元制行積分法命司業二員分為左
右各提調三堂宣宗宣徳八年命禮部尚書胡濙與大
學士楊士竒等選副榜舉人入監孝宗𢎞治中准南京
祭酒章懋奏請行選貢之法令提學考選諸生學行兼
優年力富强者充貢世宗嘉靖元年令公侯伯未經任
事年三十以下者送監讀書尋令已任者亦送監其例
監之始自景泰初以邊事孔棘其後或嵗荒或邊警或
大興工作率援例行之矣
　　郡縣學(後魏/明)　(唐/)　(五代/)　(宋/)　(遼/)　(金/)　(元/)
　　(臣/)等謹按杜佑通典太學後載諸侯立學一條而所
　　輯祗後漢東普一二事殊未該備且自漢以來封建
　　久廢安得所謂侯國之學哉今裒集郡縣立學自
　　六朝以訖元明凡規制沿革之可考證者具著於
　　篇而條教試補諸目則仍從大畧云
後魏顯祖天安初立鄉學郡置博士二人助教二人學
生六十人後令大郡立博士二人助教四人學生百人
次郡立博士二人助教四人學生八十人中郡博士一
人助教二人學生六十人下郡立博士一人助教一人
學生四十人
唐髙祖武徳七年詔諸州縣及鄉並令置學有明一經
以上者有司試䇿加階𤣥宗開元二十六年正月敇古
者鄉有序黨有塾將以宏長儒教誘進學徒化民成俗
率由於是其天下州縣每鄉之内里别各置一學仍擇
師資令其教授
後唐明宗天成三年宰臣兼判國子祭酒崔協奏請頒
下諸道州府各置官學如有鄉黨備諳文行可舉者録
其事實申監司方與解送但一身就業不得影庇門戸
宋仁宗即位命藩輔皆得立學慶厯四年詔曰儒者通
天地人之理明古今治亂之原可謂博矣然學者不得
騁其説而有司務先聲病章句以拘牽之則吾豪雋竒
偉之士何以奮焉士以純明朴茂之美而無斆學養成
之法使與不肖並進則夫懿徳敏行何以見焉此取士
之甚敝而學者自以為患夫遇人以薄者不可責其厚
也今朕建學興善以尊子大夫之行更制革敝以盡學
者之才有司其務嚴訓導精察舉以稱朕意學者其進
徳修業無失其時其令州若縣皆立學本道使者選部
屬官為教授員不足取於鄉里宿學有道業者由是州
郡奉詔興學而士有所勸神宗熈寧四年詔置京東西
河東北陜西五路學以陸佃等為諸州學官仍令中書
採訪逐路有經術行誼者各三五人雖未仕亦給簿尉
俸使權教授他路州軍命近日選薦京朝官有學行可
為人師者堂除逐路官令兼所任州教授州給田十頃
為學糧仍置小學教授哲宗元符二年初令諸州行三
舍法考選升補悉如太學髙宗紹興三年詔淮西路州
縣教授並行減罷令逐州有出身官兼攝
遼黄龍府興中府俱設府學西京上京東京諸道各立
州學
金世宗大定十六年置府學十七處共千人以嘗與廷
試及宗室皇家袒免以上親并得解舉人為之後増州
學遂加以五品以上官曽任隨朝六品官之兄弟子孫
餘官之兄弟子孫經府薦者同境内舉人試補三之一
凡試補學生以提舉學校官主之二十九年戸部尚書
鄧儼等議計州府户口増養士之數於大定舊制京府
十七處千人之外置節鎮防禦刺史州學六十處増養
千人各設教授一員府學二十四學生九百五人節鎮
學三十九六百十五人防禦州學二十一二百三十五
人凡千八百人
元世祖中統二年始命置諸路學校官凡諸生進業者
嚴加訓誨務使成材以偹選用至元十九年命雲南諸
路皆建學
明太祖洪武二年上諭中書省臣曰治國以教化為先
教化以學校為本京師雖有太學而天下學校未興宜
令郡縣皆立學校延師儒授生徒講論聖道使人日漸
月化以復先王之舊於是大建學校府設教授州設學
正縣設教諭各一俱設訓導府四州三縣二生員之數
府學四十人州縣以次减十後又命増廣不拘額數宣
宗宣徳中定増廣之額尋又於額外増取附於諸生之
末謂之附學生員凡初入學者止謂之附學而廪膳増
廣以嵗科試等第髙者充補焉
　　釋奠(唐/)　(五代/)　(宋/)　(遼/)　(金/)　(元/)　(明/)
唐代宗永泰二年二月上丁釋奠於國學賜宰臣百官
飱錢八月丁亥國子監釋奠復用牲牢(肅宗上元二年/詔諸祠獻熟至)
(是從魚朝恩/請復用舊制)宰相常參官軍將盡㑹於講堂京兆府置
食講論觀軍容使魚朝恩説易又於講論堂畫周易鏡
圖徳宗貞元二年二月丁夘有司釋奠於文宣王廟自
宰臣以下畢集於國學學官升講座陳五經大㫖先聖
之道九年季冬貢舉人謁先師日與親享廟同有司言
上丁釋奠與大祠同即用中丁乃更用日謁於學十五
年膳部郎中歸崇敬奏每年春秋釋奠祝版御署訖北
面而揖其禮太重按大戴禮師尚父授武王丹書東面
受之請參酌輕重庶得其中
後唐明宗長興元年尚書比部員外郎知制誥崔棁奏
臣伏見開元五年勅每年貢舉人見訖宜引就國子監
謁先聖先師學者謂之開講質疑義所司設食其日清
晨(按五代㑹要作其日/清資官與通考互異)五品已上併朝集使並徃觀禮
永為常式自經多故其禮久廢請再舉行從之三年國
子博士蔡同文奏伏見毎年春秋二仲月上丁釋奠於
文宣王以兖公顔子配座以閔子騫等為十哲排祭奠
其有七十二賢圖形於四壁靣前皆無酒脯自今後乞
准本朝舊規四壁畫像前各設一豆一爵中書帖太常
禮院詳檢郊祀録文宣王從祀諸座每位設籩二豆二
簠簋各一爵一無一豆一爵之儀自此每釋奠宜准郊
祀録各陳脯醢等物以祭
宋太祖建隆中凡三幸國子監謁文宣王廟開寳通禮
諸州釋奠並刺史致齋三日從祭之官齋於公館祭日
刺史為初獻上佐為亞獻博士為終獻真宗大中祥符
三年判國子監孫奭言上丁釋奠舊禮以祭酒司業博
士充三獻官新禮以三公行事近嵗止命獻官兩員臨
時通攝未副崇祀向學之意望自今備差太尉太常光
禄卿以充三獻是年六月命崇文院刋釋奠儀注及祭
器圖頒之諸路(太常禮院定州縣釋奠器數先聖先師/每座酒尊一尊加勺羃置于坫籩豆各)
(八簠簋各二爼三罍一冼一篚一巾共二燭二從/祀諸座各籩二豆二簠簋各一爼一燭一爵一)仁宗
景祐元年詔釋奠用登歌慶厯四年五月帝幸國子監
謁孔子有司言舊儀止肅揖帝特再拜神宗熈寧五年
國子監言舊例遇貢舉嵗禮部貢院集諸州府所貢第
一人謁奠先聖如春秋釋奠儀按春秋自有釋奠禮請
罷貢舉人謁奠從之哲宗元祐六年幸太學先詣至聖
文宣王殿行釋奠禮一獻再拜徽宗大觀初大司成强
淵明言考之禮經士始入學有釋菜之儀請自今毎嵗
貢士始入辟雍並以元日釋菜于先聖其儀獻官一員
以丞或博士分奠官八員以博士正録大祝一員以正
録前釋菜一日應祀官赴學各宿其次至日詣文宣王
殿常服行禮貢士初入學者陪位於庭他亦畧倣釋奠
之儀髙宗紹興十年用王普請以釋奠文宣王為大祀
加籩豆十二其禮如社稷又在京為大祀州縣為中祀
孝宗乾道八年宰臣請討論上丁釋奠及太子入學之
儀帝曰文王世子篇載此甚詳令有司討論以聞光宗
紹熈元年知漳州朱熹條上釋奠禮儀數事後不果行
理宗景定二年詔皇太子謁孔子於太學手詔畧曰虎
門齒胄太子事也此禮廢久矣如釋奠舍菜之事我朝
未嘗廢也然尊師敬道又不可拘舊制令太子謁拜焉
度宗咸淳三年正月戊申帝詣太學行舍菜禮禮部尚
書陳宗禮國子祭酒陳宜中進讀中庸越日宗禮宜中
各進一秩宜中賜紫章服諸齋長諭及起居學生推恩
有差
遼太祖神册三年詔建孔子廟命皇太子春秋釋奠四
年秋八月謁孔子廟道宗清寧六年中京置國子監命
以時祭先聖先師
金熈宗皇統元年二月上親祭孔子廟北面再拜世宗
大定十四年禮官參酌唐開元禮定擬釋奠儀數(文宣/王兖)
(國公鄒國公每位籩豆各十犧尊一象尊一簠簋各二/爼二祝版各一皆設案從祀先賢先儒毎位籩一豆一)
(爵一兩廡各設象/尊二尊皆有坫)章宗承安二年春上親祀以親王攝
亞獻終獻皇族陪祀文武羣臣助奠其諸州釋奠並遵
唐儀
元太祖置宣聖廟于燕京世祖中統二年六月詔宣聖
廟及管内書院有司嵗時致祭月朔釋奠八月丁酉命
開平守臣釋奠于宣聖廟至元十年三月中書省命春
秋釋奠執事官各公服如其品陪位諸儒襴衫唐巾行
禮成宗大徳六年詔建文宣王廟于京師十年八月丁
巳行釋奠禮牲用太牢樂用登歌製法服三襲武宗至
大二年正月定制大成至聖文宣王春秋二丁釋奠用
太牢
明太祖洪武元年二月丁未以太牢祀先師孔子於國
學又定制毎嵗春秋上丁皇帝降香遣官祀於國學以
丞相初獻翰林學士亞獻國子祭酒終獻四年禮部奏
定儀物改初制籩豆之八為十又令進士釋褐詣國學
行釋菜禮十五年太學落成帝親詣釋奠詔天下通祀
孔子并頒釋奠儀注凡府州縣學籩豆以八器物牲牢
皆殺於國學三獻禮同十哲兩廡一獻其祭各以正官
行之十七年勅每月朔望祭酒以下行釋菜禮郡縣長
以下詣學行香成祖永樂四年三月朔帝幸學釋奠於
先師孔子十九年北京國子監既定其南監春祭命祭
酒行禮稱皇帝謹遣憲宗成化十二年從祭酒周洪謨
言増樂舞為八佾籩豆各十二二十二年二月朔當釋
菜值上丁令以次日釋菜孝宗𢎞治九年増樂舞為七
十二人如天子之制武宗正徳元年三月釋奠於先師
孔子世宗嘉靖九年令南京國子監遵國初舊制十籩
十豆天下各學八籩八豆樂舞止六佾十年以釐正祀
典服皮弁謁廟用特奠帛行釋奠禮迎神送神各再拜
樂三奏文舞六佾
　　祀先代帝王(名臣附/)　(唐/)　(宋/)　(金/)　(元/)　(明/)
唐𤣥宗天寳九載立周武王漠髙祖廟于京城代宗大
厯五年鄜坊節度使上言坊州軒轅皇帝陵闕請置廟
四時列於祀典昭宗乾寧四年建漢昭烈帝廟于涿州
西南樓桑村
宋太祖乾徳元年詔厯代帝王國有常享五代亂離百
司廢墜匱神乏祀闕孰甚焉按祀令先代帝王毎三年
一享以仲春之月牲用太牢祀官以本州長官有故以
上佐行事官造祭器送諸陵廟又詔先代帝王載在祀
典或廟貌猶在久廢牲牢或陵墓雖存不禁樵採其太
昊炎帝黄帝髙辛唐堯虞舜夏禹成湯周文王武王漢
髙帝光武唐髙祖太宗各置守陵五戸嵗春秋祠以太
牢商中宗太戊髙宗武丁周成王康王漢文帝宣帝魏
太祖晉武帝後周太祖隋髙祖各置三户嵗一享以太
牢秦始皇帝漢景帝武帝明帝章帝魏文帝後魏孝文
帝唐𤣥宗肅宗憲宗宣宗梁太祖後唐莊宗明宗晉髙
祖各置守陵兩戸三年一祭以太牢其餘諸陵禁樵採
開寳三年詔有司詳定前代功臣烈士勲業優劣第為
三等孫臏等各置守塜三户趙簡子等各兩户悉蠲其
役慕容徳等禁樵採(按明臣丘濬曰宋開寳時有司所/品第前代功臣烈士皆據其有塜)
(墓存者爾厯代勲徳之名固不止此且其所品第者乃/一人之見非萬世公論也兹據馬氏通考輯具大畧其)
(姓氏不/復備載)真宗大中祥符元年加謚太公望昭烈武成王
建廟青州周公旦追諡文憲王建廟兖州春秋委本州
長吏致祭四年祀汾陰駐蹕河中府遣官致祭縁路帝
王祠廟並加葺治令衡州葺神農廟六年詔諸州有黄
帝祠廟並加崇葺神宗元豐四年承議郎吳處厚言程
嬰公孫杵臼保全趙孤乞加封爵詔河東河北漕臣訪
其祠墓並追封侯爵立祠墓側載之祀典哲宗元祐六
年詔相州商王河亶甲冡沂州顔真卿墓並載祀典髙
宗紹興元年命祠禹于越州及祠越王勾踐以范蠡配
十一年從中書舍人朱翌言晉韓厥與程嬰公孫杵臼
並享春秋之祀立祚徳廟致祭後並改封公爵升為中
祀孝宗淳熈十四年詔衡州葺炎帝陵廟
金制前代帝王三年一祭以仲春之月祭伏羲於陳州
神農於亳州軒轅於坊州少昊於兖州顓頊於開州髙
辛於歸徳府陶唐於平陽府虞舜夏禹成湯於河中府
周文王武王於京兆府章宗泰和三年尚書省奏太常
寺言開元禮祭帝嚳堯舜禹湯文武漢祖祝版請御署
開寳禮羲軒顓頊帝嚳陶唐女媧成湯文武請御署自
漢髙祖以下不署勅命依期降祝版而不請署
元世祖中統四年建帝堯廟於平陽至元元年龍門禹
廟成命侍臣持香致敬有祝文十二年立伏羲女媧舜
湯等廟於河中解州洪洞趙城十五年修㑹川縣盤古
皇祠祀之二十四年勅春秋二仲丙日祀帝堯廟成宗
元貞元年初命郡縣通祀三皇如宣聖釋奠禮太皥氏
以勾芒配炎帝氏以祝融配軒轅氏以風后力牧配軒
轅臣俞跗以下十人從祀兩廡有司春秋行事泰定帝
致和元年太常議祀舜禹廟合依堯祠故事毎嵗春秋
仲月上旬卜日有司蠲潔致祭官給祭物文宗天厯二
年以岐陽周公廟為書院設學官春秋釋奠周文憲王
如孔子廟儀至順元年命湯隂縣北故羑里城周文王
廟有司奉祠如故事
明太祖洪武三年遣使訪先代陵寢仍命各行省具圖
以進凡七十有九禮官考其功徳昭著者凡三十有六
各製衮冕函香幣遣秘書監丞陶誼等徃修祀禮親製
祝文遣之六年帝以五帝三王及漢唐宋創業之君俱
宜於京師立廟致祭遂建厯代帝王廟於欽天山之陽
為正殿五室中一室三皇東一室五帝西一室夏禹啇
湯周文王又東一室周武王漢光武唐太宗又西一室
漢髙祖唐髙祖宋太祖元世祖毎嵗春秋仲月上旬甲
日致祭已而以周文王終守臣服唐髙祖由太宗得天
下遂寢其祀增祀隋髙祖未幾復罷九年遣官省厯代
帝王陵寢禁芻牧置守陵户三嵗一𫝊制遣道士奉香
詣諸陵令有司致祭二十一年令毎嵗郊祀附祭厯代
帝王於大祀殿仍以嵗八月中旬擇日遣官祭於本廟
其春祭停之又定每三年遣祭各陵之嵗則停廟祭是
年詔以厯代名臣從祀於東西廡定風后力牧臯陶䕫
龍伯夷伯益伊尹傅説周公旦召公奭太公望召虎方
叔張良蕭何曹參陳平周勃鄧禹馮異諸葛亮房𤣥齡
杜如晦李靖郭子儀李晟曹彬潘美韓世忠岳飛張浚
穆呼哩博勒呼博勒珠齊拉衮巴延凡三十七人成祖
遷都帝王廟遣南京太常寺官行禮世宗嘉靖九年罷
厯代帝王南郊從祀建厯代帝王廟於都城西嵗以仲
春秋致祭并罷南京廟祭十年春二月廟未成躬祭厯
代帝王於文華殿凡五壇丹陛東西名臣四壇禮部尚
書李時言舊儀有賜福胙之文賜者自上而下之義惟
郊廟社稷宜用厯代帝王止宜云答詔可二十四年以
禮科陳棐言罷元世祖陵廟之祀及從祀穆呼哩等復
遷唐太宗與宋太祖同室凡十五帝從祀名臣三十二
人
　　老君祠(宋/)　(元/)　(明/)
　　(臣/)等謹按杜佑通典載老君祠附以莊列等稱為先
　　賢此時代所尚義固應爾然揆之古今通誼竊以為
　　過至宋鄭樵撰述通志仍而弗改尤為失之今仿
　　杜氏體例纂集宋以來老君祠附以莊列諸人其
　　先賢名目則謹從刪削云
宋真宗大中祥符七年正月帝如亳州謁老子於太清
宫奉上太上老君混元上徳皇帝加號册寳夜漏上五
刻天書扶侍使奉天書赴太清宫二鼓帝乗玉輅駐大
次三鼓奉天書升殿行朝謁之禮相王元偓為亞獻榮
王元儼為終獻帝還大次太尉奉冊寳於玉匱纒以金
繩封以金泥印以受命之寳納於醮壇石匱將作監加
石葢其上羣臣稱賀於大次
元順帝至元三年加封文始尹真人為無上太初博文
文始真君徐甲為垂元感聖慈化徳御真君庚桑子洞
靈感化超蹈混然真君文子通𤣥光暢昇元敏誘真君
列子冲虚至徳遁世逰樂真君莊子南華至極雄文宏
道真君
明世宗嘉靖時於西苑建大髙元殿奉玉皇及三清
像
　
　
　
　
　
　
　
　
　
　
　
　
　
　
欽定續通典卷五十三
欽定四庫全書
欽定續通典卷五十四
　禮(吉/)
　　孔子祠(先儒及弟子附/元  明)　(唐/)　(五代/)　(宋/)　(金/)
唐徳宗建中三年以文宣王裔孫為兖州司馬襲文宣
王後憲宗武宗並有是命
周太祖廣順二年六月親幸曲阜謁孔子廟拜奠致敬
既畢其所奠金花銀爐十數事留於祠所以備享祀遂
幸孔林拜孔子墓以孔子裔孫前曲阜縣令孔仁玉復
為曲阜縣令仍賜緋魚袋以亞聖顔淵裔孫顔渉為縣
主簿仍敕修葺祠宇墓側禁樵採
宋真宗大中祥符元年十一月帝幸曲阜備禮謁文宣
王廟内外設黄麾仗孔氏宗屬並陪位帝服鞾袍行酌
獻禮命官分奠七十二弟子及先儒初有司定儀肅揖
帝特展拜以表嚴師崇儒之意復幸孔林以樹擁道降
輿乗馬至墓所設奠再拜詔追諡曰𤣥聖文宣王(五年/以國)
(諱改𤣥聖/為至聖)祝文進署祭以太牢修飾祠宇給便近十戸
奉塋廟仍追封叔梁紇為齊國公二年詔追封十哲為
公七十二弟子為侯先儒為伯或贈官(顔回兖國公閔/損琅琊公冉耕)
(東平公冉雍下邳公宰予臨淄公端木賜黎陽公冉求/彭城公仲由河内公言偃丹陽公卜商河東公曽參瑕)
(邱侯顓孫師宛邱侯澹臺滅明金鄉侯宓不齊單父侯/原憲任城侯公冶長高宻侯南宫縚龔邱侯公晳哀北)
(海侯曽㸃萊蕪侯顔無繇曲阜侯商瞿須昌侯高柴共/城侯漆雕開平輿侯公伯寮夀張侯司馬耕楚邱侯樊)
(須益都侯公西赤鉅野侯有若平隂侯巫馬期東阿侯/陳亢南頓侯梁鱣千乗侯顔辛陽穀侯冉孺臨沂侯冉)
(季諸城侯伯䖍沐陽侯公孫龍枝江侯秦冉新息侯秦/祖鄄城侯漆雕哆濮陽侯顔高雷澤侯漆雕徒父高苑)
(侯壤駟赤上邽侯林放長山侯商澤鄒平侯石作蜀成/紀侯任不齊當陽侯申棖文登侯公良孺牟平侯曹卹)
(上蔡侯奚容蒧濟陽侯句井疆滏陽侯申黨淄川侯公/祖句兹即墨侯榮旂厭次侯縣成武城侯左人郢南華)
(侯燕伋汧源侯鄭國朐山侯秦非華亭侯施之常臨濮/侯顔噲濟隂侯歩叔乗博昌侯顔之僕宛句侯蘧瑗内)
(黄侯叔仲㑹博平侯顔何堂邑侯狄黒林慮侯邽巽高/堂侯孔忠鄆城侯公西輿如臨朐侯公西蒧徐城侯琴)
(張頓邱侯左邱明瑕邱伯公羊高臨淄伯榖梁赤龔邱/伯伏勝乘氏伯高堂生萊蕪伯戴聖楚邱伯毛萇樂夀)
(伯孔安國曲阜伯劉向彭城伯鄭衆中牟伯杜子春緱/氏伯馬融扶風伯盧植良鄉伯鄭康成高宻伯服䖍滎)
(陽伯賈逵岐陽伯何休任城伯王肅贈司/空王弼偃師伯杜預贈司徒范寗新野伯)親製𤣥聖文
宣王贊命宰相等撰顔子以下贊天禧五年以文宣王
裔孫襲封文宣公仁宗至和二年封孔子後為衍聖公
神宗元豐六年封孟軻為鄒國公七年以孟子配食文
宣王封荀況揚雄韓愈為伯並從祀(荀況蘭陵伯揚雄/成都伯韓愈昌黎)
(伯/)元祐初命孔子後子孫襲封奉聖公專主祠事増賜
田百頃供祭祀徽宗崇寧元年封孔鯉泗水侯孔伋沂
水侯大觀二年繪子思像從祀于左邱明二十四賢之
間議禮局言孔子弟子唐㑹要七十七人開元禮止七
十二人又去取不一本朝議臣斷以七十二子之説取
琴張等五人而去公夏首等十人今以家語史記參定
公夏首(杜典/作守)后處公肩定顔祖鄡單罕父黒秦商原亢
樂欬亷潔唐㑹要開元禮亦互見之皆有伯爵載於祀
典請追贈侯爵使預祭從之(封公夏首鉅平侯后處膠/東侯公肩定梁父侯顔祖)
(富陽侯鄡單聊城侯罕父黒祁鄉侯秦商馮翊侯原亢/樂平侯樂欬建成侯亷潔胙城侯又改封曽參武城侯)
(顓孫師潁川侯南宫縚汝陽侯司馬耕睢陽侯琴張陽/平侯左邱明中都伯榖梁赤睢陵伯戴聖考城伯以所)
(封犯先聖/諱故也)政和三年詔封王安石舒王配享王雱臨川
伯從祀五年從太常寺請以樂正子配享兖州鄒縣孟
子廟公孫丑以下從祀並加封爵(樂正子克利國侯公/孫丑夀光伯萬章博)
(興伯浩生不害東阿伯孟仲子新蔡伯陳臻蓬萊伯充/虞昌樂伯屋廬連奉符伯徐辟仙源伯陳代沂水伯彭)
(更雷澤伯公都子平隂伯咸邱䝉須城伯高子泗水伯/桃應膠水伯盆成括萊陽伯季孫豐城伯子叔乗陽伯)
欽宗靖康元年右諌議大夫楊時言王安石學術之謬
請追奪王爵毁配享之像詔降為從祀孝宗淳熙四年
罷王雱從祀理宗淳祐元年以周敦頤(封汝/南伯)張載(封郿/伯)
程顥(封河/南伯)程頤(封伊/陽伯)朱熹(封徽/國公)從祀黜王安石景定二
年以張栻(封華/陽伯)吕祖謙(封開/封伯)從祀度宗咸淳三年詔封
曽參郕國公孔伋沂國公配享先聖封顓孫師陳國公
升十哲位復以邵雍(封新/安伯)司馬光從祀其位兖國公郕
國公沂國公鄒國公居正位之東面西向北上為配位
十哲居殿上分東西向北上為從祀東廡澹臺滅明以
下五十二人並西向西廡宓不齊以下五十二人並東
向(按高宗紹興八年六月以衍聖公孔玠渡江隔絶林/廟詔衢州於官田内撥給五頃以奉先聖祀事後玠)
(子孫俱襲封于/衢至元始罷)
金熙宗天眷三年以孔子裔孫襲封衍聖公奉孔子後
世宗大定十六年詔立兖州學闕里廟宅子孫年十三
以上入學者不限數二十年特授襲封衍聖公為曲阜
令封爵如故章宗明昌六年増修曲阜宣聖廟工畢賜
衍聖公以下三獻法服及登歌樂一部仍遣太常舊工
往教孔氏子弟以備祭禮承安二年加封從祀諸賢舊
為公者升國公侯升國侯伯皆升侯
元太宗五年六月詔以孔子裔孫襲封衍聖公十二月
勅修孔子廟成宗大徳十一年武宗即位詔曰葢聞先
孔子而聖者非孔子無以明後孔子而聖者非孔子無
以法所謂祖述堯舜憲章文武儀範百王師表萬世者
也朕纂承丕緒敬仰休風循治古之良規舉追封之盛
典加號為大成至聖文宣王遣使闕里祀以太牢仁宗
皇慶二年以宋儒周敦頤程顥顥弟頤張載邵雍司馬
光朱熹張栻吕祖謙及故中書左丞許衡從祀孔子廟
庭延祐六年追封周敦頤為道國公又封蘧瑗為内黄
侯從祀孔子文宗至順元年七月加封孔子父叔梁紇
為啟聖王加封顔子復聖公曽子宗聖公子思述聖公
孟子亞聖公程顥豫國公程頤洛國公十一月以董仲
舒從祀位列七十二子之下順帝元統二年改封顔子
考妣又割益都鄒縣牧地三十頃徵其歲入以給常祀
至正二十二年禮部定擬楊時李侗胡安國蔡沈真徳
秀封爵諡號俱贈太師從祀孔子廟庭(封楊時吳國公/李侗越國公胡)
(安國楚國公蔡沈建國公真徳秀/福國公又改封朱熹為齊國公)
明太祖洪武二年遣官降香致祭曲阜孔子廟御製祝
文衍聖公襲封及授曲阜令並如前代制三年令曲阜
廟庭歲官給牲幣俾衍聖公供祀事七年修曲阜廟庭
設孔顔孟三氏學二十九年黜揚雄從祀進董仲舒英
宗正統八年追封元吳澄為臨川郡公從祀世宗嘉靖
九年更正孔廟祀典定孔子諡號曰至聖先師孔子凡
及門弟子皆稱先賢餘並稱先儒盡去公侯伯爵號屏
撤塑像改製木主仍擬大小尺寸著為定式穆宗隆慶
五年以薛瑄從祀神宗萬厯中以羅從彦李侗從祀尋
又以陳獻章胡居仁王守仁從祀
　　太公廟(唐/)　(五代/)　(宋/)　(金/)　(元/)　(明/)
唐徳宗建中三年從禮儀使顔真卿奏武成王廟如月
令春秋釋奠用諸侯之數樂奏軒縣又詔史館考定可
配享者列古今名將凡六十四人圖形焉貞元二年刑
部尚書闗播奏太公古稱大賢乃置亞聖配享義有未
安又仲尼十哲皆當時弟子今以異時名將列之非類
也請但用古今名將配享去亞聖十哲之號自是惟享
武成王及留侯而諸將不復祭(按杜典載唐立太公廟/事至貞元四年兵部侍)
(郎李紓奏止顔真卿闗播疏請在/前俱未載入今據禮樂志補輯)
梁改武成王為武明王廢從祀
後唐明宗長興三年太常禮院準國子博士蔡同文奏
請武成王廟四壁從祀諸英賢各設籩二豆二簠簋各
一爵一
周世宗顯徳五年詔春秋上戊釋奠武成王廟每祭差
上將軍將軍充三獻官
宋太祖建隆三年詔修武成王廟與國學相對仍令檢
閲唐末以來謀臣名將勲績尤著者以聞四年帝幸武
成廟歴觀圖壁指白起像曰此人殺已降不武之甚何
受享於此命去之真宗大中祥符元年加諡太公為昭
烈武成王神宗元豐間國子司業朱服言釋奠武成王
舊以武學𨽻樞宻院且學官員數少故初獻以祭酒司
業而亞獻終獻及讀祝捧幣皆令三班院差使臣充今
武學𨽻國子監長貳丞簿官屬已多請並以本監官充
攝行事仍令太常寺修入祀儀徽宗宣和五年禮部請
加武成王從祀諸人封爵自張良管仲而下凡七十二
將擬孔廟七十二賢于釋奠日祀之高宗紹興十一年
國子監丞林保奏竊見昭烈武成王享以酒脯不用牲
牢非所以右武而勵將士乞今後上戊釋奠用牲牢從
之
金章宗泰和六年建昭烈武成王廟於闕庭之右麗澤
門内其制一遵唐舊禮祀用春秋仲月上戊儀用中祀
元制武成王廟立于樞宻院公堂之西以孫武子張良
等十人從祀每歲春秋仲月上戊以羊一豕一犧尊象
尊籩豆俎爵樞宻院遣官行三獻禮
明太祖洪武初禮部奏請立武學如前代故事建武成
王廟帝曰立武學是分文武為二輕天下無全才矣三
代以上文武兼備用無不宜如太公之鷹揚而授丹書
仲山甫之賦政而式古訓召虎之經營而陳文徳豈比
後世武學止講韜畧不事經書專習干戈不聞俎豆拘
拘於一藝偏長哉今建武學又立武成王廟是近世之
陋規也太公宜從祀帝王廟其武成王廟罷之遂為制
　　(臣/)等謹案古之聖賢未有不知兵者孔子曰我戰
　　則克知用兵特聖人盛徳大業中之一事未可以
　　與太學並也自戰國時以太公為兵家之祖後遂
　　有六韜三畧之書流𫝊於世其言頗渉淺鄙如晉
　　乘楚檮杌之類為後人妄作無疑至唐時建武成
　　廟以古來名將配享從祀宋因之設武學遂與太
　　學頡頏實為數百年來非禮之祀且以太公專主
　　武學似其所長在乎戰勝攻取疑無與于道徳性
　　命之故者其言兵已末而所以視太公者益淺事
　　有重之而反輕人有尊之而反卑此類是也明世
　　罷之當矣
　　巡狩(唐/)　(五代/)　(宋/)　(遼/)　(金/)　(元/)　(明/)
唐𤣥宗開元二十年十月如潞州命中書門下慮所過
囚赦潞州給復三年賜高年粟帛十一月如北都肆赦
給復如潞州尋至汾隂大赦免供頓州今歲税賜文武
官階勲爵諸州侍老帛武徳以來功臣三品以上一子
官民酺三日
晉高祖天福二年十一月中書門下奏車駕巡幸所在
州縣官人見在駕所祗承者賜㑹並同京官從之
宋因唐制車駕巡幸有告至肆覲考制度之儀太祖開
寳九年春幸西京賜河南府民今年田租之半真宗朝
諸陵所過賜巡警及行郵治道兵卒時服錢履父老綾
袍茶帛途中賜衞士緡錢命有司籍所過繫囚逋負者
日引對多原釋仍採訪民間疾苦賑恤鰥寡孤獨車服
度量權衡有不如法則禁之有竒材異徳政事尤異及
孝子順孫義夫節婦或不守亷隅昧于正理者並條析
以聞咸平中車駕每出金吾將軍率士二百人執撾周
繞謂之禁圍省方増二百人加執劍親王中書樞宻宣
徽行圍内餘官圍外
遼太宗天顯四年西巡駐蹕涼陘赦繫囚復如南京祠
木葉山聖宗統和四年冬幸南京復都民今年租賦十
三年正月幸延芳淀詔諸道勸農
金熙宗皇統中車駕如東京右諌議大夫程宷上言古
者天子巡狩省察風俗審理寃獄問民疾苦以宣布徳
澤今鑾輅省方將憲古行事願委之長貳釐整風俗或
置匭篋以申寃枉或遣使郡國問民無告皆古巡狩之
事也上嘉納之世宗大定元年十一月如中都詔中都
都轉運使左淵曰凡宫殿張設毋得増置毋役一夫以
擾百姓但謹圍禁嚴出入而已二十四年三月如上京
四月次東京給復東京百里内夏秋税租一年在城隨
闗年七十者補一官曲赦百里内犯徒二年以下罪
元世祖中統二年二月車駕幸開平(後升為/上都)詔減免民
間差發罷守隘諸軍秦蜀行省借民錢給軍以今年税
賦償之免平陽太原軍站户重科租税四年二月幸上
都八月自上都還自後歲以為常成宗武宗以後俱如
之
明成祖永樂六年詔明年二月巡北京改定巡狩儀車
駕將發奏告天地社稷太廟孝陵祭大江旗纛等神軷
祭于承天門縁塗當祭者遣官祭將至北京設壇祭北
京山川等神車駕至奏告天地祭境内山川宴羣臣耆
老賜百官及命婦鈔所過郡縣官吏生員耆老朝見分
遣廷臣考覈守令賢否即加黜陟分命給事中監察御
史存問高年賜幣帛酒肉七年二月帝啟行命皇太子
監國三月至北京御奉天殿受朝賀世宗嘉靖十八年
帝幸承天所過望祭北嶽中嶽河瀆遣官祭濟瀆武當
山至承天詣獻皇帝廟謁告越四日行告天禮奉獻皇
帝配更服皮弁詣國社稷及山川壇行禮次日謁顯陵
次日從駕官上表賀遂頒詔如儀回京親謝上帝皇祖
皇考遣官告郊廟社稷羣神如初
　　封禪(宋/)　(明/)
宋太宗太平興國八年兖州父老及瑕邱等七縣民詣
闕請封禪上謙讓不允既而羣臣頌功徳請封禪者不
可勝計雍熙元年詔以十一月有事於泰山尋以乾元
文明二殿災遂詔罷之真宗大中祥符元年兖州父老
及諸道貢舉人二千餘人詣闕陳請封禪宰臣王旦又
率百官諸軍將校州縣官吏蕃夷僧道父老二萬四千
餘人五上表請詔今年十月有事於泰山命翰林太常
禮院詳定儀注帝習儀於崇徳殿十月戊子朔禁天下
屠殺一月辛夘發京師帝自告廟即蔬食並禁音樂丁
未次奉高宫齋於穆清殿庚戌帝服通天冠絳紗袍乗
法駕至山門幄次(山上置圜臺徑五丈高九尺四陛上/飾以青四面如其方色一壝廣一丈)
(圍以青繩三周燎壇在其東南高丈二尺方一丈開上/南出户方六尺山下封祀壇四成十二陛如圜丘制上)
(飾以元四面如其方色外為三壝燎壇如山上壇制社/首壇八角三成八陛三壝四門如方丘制又為瘞塪于)
(壬地外壝之内又以玉為五牒各長尺二寸廣五寸厚/一寸刻字而填以金聨以金繩緘以玉匱置石䃭中正)
(座配位用玉冊六副每簡長一尺二寸廣一寸二分厚/三分簡數量文多少匱長一尺三寸檢長如匱厚二寸)
(闊五寸纒金繩五周封以金泥印以受命寳用石䃭藏/之䃭鑿中廣深足容玉匱又為石檢十以擫䃭金繩纒)
(之石泥封之泥用石/末和五色土為之)改服鞾袍乘歩輦登山鹵簿儀衞
列山下天門險峻人給横板二長三尺許繫綵兩端施
於背膺選從卒推引而上衞士皆給釘鞵供奉馬止于
中路自山趾盤道至太平頂凡兩歩一人綵繡相間樹
當道者不伐止縈以繒每經陿險必降輦徒歩是夕山
下罷警塲明日設昊天上帝位於圜臺奉天書於座左
(是年正月有黄帛曳左承天門南鴟尾上/帝命羣臣拜迎於朝元殿啟封號稱天書)太祖太宗並
配西北側向帝服衮冕升臺奠獻悉去侍衞命官享五
方帝及諸神於封祀壇上飲福酒攝中書令王旦跪稱
曰天賜皇帝太一神䇿周而復始永綏兆人三獻畢封
金玉匱王旦奉玉匱置於石䃭攝太尉馮拯奉金匱以
降將作監領徒封䃭帝登圜臺閲視訖還御幄宰臣率
從官稱賀山下𫝊呼萬歲聲動山谷壬子禪祭皇地祇
于社首奉天書升壇以祖宗配癸丑御夀昌殿受朝賀
大赦天下改乾封縣曰奉符縣徽宗政和六年時蔡京
當國將講封禪以文太平預具金繩玉檢及他物甚備
迄不能行
明成祖永樂十四年祠部郎中周訥請封禪尚書吕震
請如訥言帝曰今天下雖無事然水旱疾疫亦間有之
豈敢自謂太平之世且聖經未嘗言封禪唐太宗亦不
封禪魏徵每以堯舜望其君爾欲處朕於唐太宗之下
亦異於徵之愛君矣議遂不行
　　告禮(宋/)　(元/)　(明/)
　　(臣/)等謹案告禮歴代相承唐宋以來巡狩封禪即
　　位改元俱有告廟之文其制散見各條下今綜考
　　宋元明告禮每代各約舉一二事彚為專條以符
　　杜佑通典之舊云
宋太宗雍熙四年詔以來年正月擇日行藉田禮所司
詳定儀注大禮使李昉言前典不載告禮今請前二日
告南郊太廟仁宗明道元年詔以來歲二月行藉田禮
而罷冬至親郊遣官奏告天地宗廟諸陵景靈宫州郡
就告嶽瀆宫廟其禮一如端拱之制(端拱改元行藉田/禮即雍熙四年所)
(定/)而損益之徽宗時定五禮新儀凡命將出征太史擇
日造廟告官清齋行事先詣僖祖神位前以次詣翼宣
諸祖室俱酌獻讀祝文若凱旋祭告惟陳俘馘及軍實
於南門之外其告禮並如儀寧宗慶元元年吏部員外
郎李謙畧言事莫重于登極禮莫急於告廟葢即位必
告廟示敬親也告廟必於歲首大其事也請來年正月
躬行告廟之禮詔下禮官討論
元武宗至大四年三月仁宗即位四月戊申以即位告
天地於南郊戊午告於太廟
明成祖永樂六年改定巡狩儀車駕將發奏告天地社
稷太廟孝陵世宗嘉靖十八年南巡先期帝親奏告皇
天于元極寳殿同日告聞皇祖太廟皇考睿宗廟遣官
分告北郊成祖列聖羣廟大社稷帝社稷朝日夕月天
神地祇用祭服太常寺備脯醢酒果翰林院撰告文
　　歴代所尚(宋/)
宋初有司上言國家受周禪周木徳木生火則本朝運
膺火徳色當尚赤臘以戌日詔從之太宗雍熙元年布
衣趙垂慶上書言本朝當越五代而上承唐為金徳若
梁繼唐至本朝亦為金徳國初符瑞色白者不可勝紀
皆金徳之應也望改正朔易車旗服色以承天統事下
尚書集議常侍徐鉉等議頃以唐末喪亂朱梁簒殺莊
宗早編屬籍親雪國仇中興唐祚重新土運以梁室比
羿浞王莽不為正統自後相𫝊晉以金漢以水周以木
天造有宋運膺火徳況國初祀赤帝為感生帝于今二
十五年豈可輕議改易且五運迭遷親承厯數豈可越
數姓之上繼百年之運伏請祗守舊章以承天祐從之
真宗天禧時光禄寺丞謝絳言國家當黜五代紹唐之土徳
以繼聖祖猶漢之黜秦興周之火徳以繼堯大理寺丞
董行父又言宋當繼唐為金徳事下兩制議謂漢雖堯
之苗裔及序承正統乃越秦而繼周非用堯之行今國
家或用土徳即當越唐承隋彌以非順失其五徳𫝊襲
之序若越五代而紹唐則晉漢及周咸帝中夏太祖受
終周室豈可弗遵𫝊繼之序續於遐邈之統雍熙中徐
鉉等議之詳矣其謝絳董行父等所請難以施行詔可
　　享司寒(五代/)　(宋/)
後唐明宗長興元年冬十月丁酉始藏冰
周太祖顯徳元年詔築壇北郊以孟冬祭司寒其藏冰
開冰之祭俟冰室成即行之
宋太祖建隆二年始置藏冰署修其祀常以四月以黒
牡祭於𤣥㝠神乃開冰以薦太廟太宗淳化三年秘書
監李至言按詩七月曰四之日獻羔祭韭周之四月今
之二月也月令獻羔開冰先薦寢廟詳其開冰之祭當
在春分帝命正其禮仁宗天聖新令春分開冰祭司寒
於冰井務卜日薦冰於太廟季冬藏冰設祭亦如之神
宗元豐中詳定禮文所言熙寧祀儀孟冬選吉日祭司
寒春秋左氏𫝊曰古者日在北陸而藏冰西陸朝覿而
出之其藏之也黒牡秬黍以享司寒其出之也桃弧棘
矢以除其災古者享司寒惟以藏冰啟冰之日孟冬非
有事於冰不應祭享今請惟季冬藏冰則享司寒牲用
黒牡羊榖用黒秬黍仲春開冰則但用羔又孔頴達注
月令曰啟冰唯獻羔桃弧棘矢以禳除凶邪非禮神之
物當依孔氏説置於凌室之户從之徽宗大觀四年議
禮局言春秋左氏𫝊以少皥有四叔其二為𤣥㝠杜預
鄭𤣥皆以𤣥㝠為水官故歴代祀之為司寒則𤣥㝠非
天神矣今儀注享司寒禮畢燔燎是以祀天神之禮享
人鬼也請罷燔燎而埋祝幣從之(按元明無司寒之祭/明臣邱濬曰一歲之)
(間有春夏秋冬之時即有寒暑温凉之氣㝠㝠之間必/有神以司之古者各因其時而致其祭本朝於春秋二)
(時祭太歲及四時月將之神葢以四時之首合于太歲/四時之令分於月將其即古者祭時與寒暑之遺意歟)
　　禜(唐/)　(宋/)　(金/)　(元/)　(明/)
唐𤣥宗天寳十三載秋大霖雨害稼六旬不止九月閉
坊市北門葢井禁婦人入街市祭𤣥㝠大社禜明徳門
代宗大厯四年四月雨至於九月閉坊市北門置土臺
臺上立黄幡以祈晴
宋太祖太宗時凡京師水旱稍久帝親禱者則有建隆
觀大相國太平興國寺上清太乙宫甚則再幸或撤樂
減膳進蔬饌遣官禱者則天齊五龍城隍佛神四廟大
相國開寳報慈崇明崇夏五寺及建隆觀令開封祭九
龍浚溝黄溝子張子夏信陵君段干木扁鵲張儀吳起
單雄信廟至道後又于寺觀建道塲復遣常參官詣岳
瀆致祠真宗咸平後祈禱又増玉清昭應景靈宫祥源
觀太一宫高宗紹興後每祈水旱則迎天竺寺觀音入
城或就明慶寺建道塲或遣官就天竺祈禱理宗端平
三年以霖雨害稼命近臣禱于天地宗廟社稷及宫觀
嶽瀆等處
金世宗大定十七年夏六月京畿久雨遵祈雨儀祈晴
命諸寺觀啟道塲祈禱章宗明昌四年五月以久雨禜
六月丙辰以晴祭嶽鎮海瀆
元時凡遇淫雨不止祈禱山川岳瀆社稷宗廟或命西
僧致禱
明代凡水旱災傷或躬禱或露告于宫中及奉天殿陛
或遣官祭告郊廟陵寢及社稷山川無常儀英宗正統
四年以京畿水災祭告天地
　　高禖(宋金/)　(明/)
宋仁宗未有嗣景祐四年以殿中侍御史張奎請親祀
高禖詔有司詳定禮官以為月令雖可據然周官闕其
文漢志郊祀不及禖祠惟枚臯𫝊言皇子禖祀而已後
漢至江左畧見其事而儀典委曲不可周知惟高齊禖
祀最顯妃嬪參享黷而不蠲恐不足法唐明皇因舊月
令特存其事開元定禮以後不著朝廷必欲行之當築
壇於南郊春分日祀青帝本詩克禋以祓之義配以伏
羲帝嚳以禖神從祀依東漢晉隋之舊以石為主牲用
太牢樂以升歌儀視先蠶有司攝事祝版具言天子求
嗣之意乃以弓矢弓韣致神前祀已與胙酒進内以禮
所御使齋戒受之仍歲令有司申請俟㫖命曰特祀詔
即用其年春分遣官致祭為圜壇高九尺廣二丈六尺
四出陛三壝陛廣五尺壝各二十五歩青石主長三尺
八寸用木生成之數形準廟社主植壇上稍北露其首
三寸青玉青幣牲用牛一羊一豕一樂章祀儀並準青
帝罇器神位如勾芒唯受福不飲回授中人為異寳元
二年八月皇子生命輔臣報祀準春分儀惟不設弓矢
弓韣著為常祀慶厯三年太常博士余靖言皇祀未廣
不設弓矢弓韣非是詔仍如景祐之制嘉祐二年徙禖
壇於南郊壇東神宗元豐四年禮官言高禖壇迫狹按
祀儀青帝壇廣四丈高八尺今祀高禖既用青帝為主
其壇高廣請如青帝之制又言祀天以高禖配今郊禖
壇祀青帝以伏羲高辛配復于壇下設高禖位殊為爽
誤請準古郊禖改祀上帝以高禖配改伏羲高辛位為
高禖而徹壇下之位詔改壇制其典禮如舊徽宗政和
時定五禮新儀春分祀高禖以簡狄姜嫄從配皇帝親
祠並如祈榖儀高宗紹興元年太常少卿趙子晝請以
來春復行高禖之祀從之十七年二月帝親祀高禖如
政和之儀
金章宗明昌六年二月尚書省臣奏行高禖(時帝未/有子)築
壇於景風門外東南端當闕之夘辰地與圜丘東西相
望壇如北郊之制毎歲以春分日祀青帝伏羲氏女媧
氏凡三位壇上南向西上姜嫄簡狄位於壇之第二層
東向北上每位羊豕各一有司攝三獻司徒行事禮畢
進胙官備弓矢弓韣以進帝命后妃嬪御皆執弓矢東
向而射以次飲福享胙
明初無祀高禖禮世宗嘉靖中始設木臺于皇城東永
安門北震方壇上皇天上帝南向騂犢蒼璧奉獻皇帝
配西向牛羊豕各一高禖在壇下西向牛羊豕各一禮
三獻樂九奏舞八佾皇帝位壇下北向后妃嬪位壇南
數十丈外北向用帷壇下陳弓矢弓韣如后妃嬪之數
祭畢女官導后妃嬪至高禖前跪取弓矢授后妃嬪后
妃嬪受而納於弓韣
　　諸雜祠及淫祠興廢(唐/元)　(五代/明)　(宋/)　(遼/)　(金/)
　　(臣/)等謹案周禮大宗伯掌建邦之天神人鬼地示
　　之禮其不在祀典者概無致祀之文自秦漢以降
　　神祠遞興唐宋後尤為雜揉非出於流俗之𫝊聞
　　即本於道書之附㑹封號既無定名崇奉亦無常
　　數杜典載雜祠淫祠析為二條今詳考唐以來諸
　　雜祠之尤著者具於篇而其興廢亦縁以見焉又
　　杜典載祈禳祓禊訖於宋齊皆唐以後禮志所不
　　録今並從刪削云
唐𤣥宗開元二年詔祠龍池右拾遺蔡孚獻龍池篇公
卿以下撰擬共一百三十篇詔太常寺考其詞合音律
者為龍池樂章十首又詔増置壇及祠堂每歲仲春將
祭則奏之肅宗至徳二年道士李國正奏皇室仙系修
崇靈路請於昭應縣南置天華上宫露臺天地婆父三
皇道君太古天皇中古伏羲媧皇等祠堂又於縣南扶
谷故湫置祠並許之昭應令梁鎮上疏謂天地婆父祀
典無文言甚不經義無可取又湫者龍之窟也今湫竭
已久龍安所在何必崇飾祠宇豐潔薦奠其三皇五帝
則兩京及所都之處已建宫觀祠廟望並於本處依禮
齋祭制可
後唐明宗天成二年幸白司馬坡祭突厥神
宋京城東舊有五龍池因唐禮歲以仲春祭之用中祠
禮又有徳安公廟(祭夷門/山神)崔府君廟(唐滏/陽令)寧州普濟王
廟(祭要/冊湫)鎮戎軍靈澤廟(祭朝/那湫)鄭州靈顯王廟(俗𫝊李/靖神)炳
靈公廟(祭泰山/三郎)靈感廟(祭泰山/玉女池)三水府神(祭馬當采/石金山)杭
州吳山廟(祭濤/神)明應公廟(祭潤州/焦山)廣濟王廟(祭秦蜀/守李冰)劍
州英顯王廟(祭梓潼神/張亞子)梓州靈濟公廟(祭唐涪州/刺史陸弼)䢼亭
廟(祭䢼亭/湖中蛟)神宗元豐三年詔加號江州廬山太平興國
觀九天採訪使者為應元保運真君徽宗崇寧元年用
方士魏漢津之説備百物之象鑄鼎九於中太一宫南
為殿奉安之各周以垣上施埤堄墁如方色外築垣環
之名曰九成宫中央曰帝鼐其色黄祭以土王日為大
祠幣用黄樂用宫架北方曰寳鼎其色黒(通考/作白)祭以冬
至幣用皁東北曰牡鼎其色青(通考/作白)祭以立春幣用皁
東方曰蒼鼎其色碧祭以春分幣用青東南曰岡鼎其
色緑祭以立夏幣用緋南方曰彤鼎其色紫祭以夏至
幣用緋西南曰阜鼎其色黒祭以立秋幣用白西方曰
晶(通考/作皛)鼎其色赤祭以秋分幣用白西北曰魁鼎其色
白祭以立冬幣用皁八鼎皆為中祠樂用登歌享用素
饌復於帝鼐之宫立大角鼎星祠大觀三年詔以鑄鼎
之地作寳成宫總屋七十一區中置殿曰神靈以祀黄
帝東廡殿曰成功祀夏后氏西廡殿曰持盈祀周成王
及周公旦召公奭後置堂曰昭應祀唐李良及隐士嘉
成侯魏漢津又詔每歲八月二十七日舉祀事黄帝為
大祠成功持盈二殿為中祠昭應堂為小祀並用素饌
四年詔天下五龍神皆封王爵政和元年詔開封府毁
淫祠一千三十八區仍禁軍民擅立神祠(按禮志作神/宗熙寧中毁)
(淫祠若干此/據本紀輯)
遼太宗天顯三年四月祭麃鹿神景宗保寧三年十月
以黒白羊祀神七年五月祭神姑聖宗統和十六年五
月祭白馬神
金世宗大定時封䕶國林神嘉䕃侯七月致祭盧溝河
神安平侯春秋二次加封黄河神昭應順濟聖后春秋
致祭章宗明昌時封旺國崖鎮安公瑪達哈山瑞聖公
(章宗生/於此)又立貞獻郡王廟祭頁嚕古紳(二人始製/女直文字)
元世祖至元十五年正月封磁州崔府君為齊聖廣佑
王七月建漢祖天師正一祠於京城仁宗延祐七年四
月(時英宗/已即位)祭遁甲神於香山泰定帝泰定二年七月遣
使祀宅神於北部行幄又遣使祀龍虎武當二山文宗
天厯元年加封漢前將軍闗羽為顯靈義勇武安英濟
王遣官致祭順帝至元三年降香於龍虎三茅皁閣諸
山
明北京有真武廟洪恩靈濟宫(祀徐溫子/知證知諤)憲宗成化十
三年詔建漢夀亭侯廟(神宗萬厯時加封三界伏/魔大帝神威逺鎮天尊)又鳳
陽有顯應廟(神莫知所自明/初禱雨有應)滁州有豐山廟柏子潭廟
徐州靈源宏濟廟河平神廟平陽平水祠汾水靈澤廟
(稱白彪山馬/跑泉之神)沁州南山廟焦龍神廟龍泉神廟兖州青
山廟安平鎮顯惠等廟(孝宗𢎞治間改張秋為安平鎮/建真武龍王天妃三廟賜額顯)
(惠/)嚴州烏龍廟(三月三/日祀)宜春仰山廟(祀宜山/二龍神)常徳陽山
廟(祭山/神)沅山顯應廟(祭明/山神)長沙洞庭廟(祀龍四月/八日祭)馬湖
顯應廟(祀元人/于法)福州靈濟宫廣州天妃廟南海真武廟
瓊州靈山廟(祀毘耶/山之神)電白靈湫廟誠敬夫人祠(祭馮寳/妻洗氏)
皆終明之世有司歲時致祭不絶
　
　
欽定續通典卷五十四
欽定四庫全書
欽定續通典卷五十五
　禮(嘉/)
　　(臣/)等謹案杜典述嘉禮自冠婚朝賀追尊襲爵以
　　及鄉飲酒禮按代詳叙而于冠冕巾幘服章佩綬
　　車旂鹵簿之制尤為該備夫采章器服因時制宜
　　禮經所載上古唐虞迄于三代已不必其沿襲秦
　　漢而後代有改更創制顯庸辨等威而昭上下一
　　朝自有其法度前無待于相仿後不計其相仍惟
　　夫祖制留遺順乎土宜而審乎時勢者實可為子
　　孫臣民所世守遼金元輕改衣冠變易舊制尋至
　　衰㣲與後魏之更制而國弱者前後如一轍不誠
　　為千古之炯戒哉且夫後代定禮固有迴勝于前
　　代者即如開元禮載冠婚之節衣冠之辨止于士
　　而不及庶人以記有云禮不下庶人也夫禮樂不
　　可斯須去身無禮不立上下同之所云禮不下庶
　　人者謂升降周旋之儀寛于待庶人豈謂庶人不
　　當定其禮哉闕而弗載是為踈舛宋始定庶人冠
　　婚諸制至明加詳不可謂非申明禮意補前人所
　　未備矣舉此一端則知冠婚禮之相因尚有待于
　　補正者况夫采章器服又寧得易國制而輕言倣
　　古哉(臣/)等仰承
聖訓自唐以後嘉禮以代遞編而於服章制度門仍闡
　　繹加案以資考鏡以符杜典附存諸議之體前代
　　冠婚之禮繁簡以時其有史志所不載者俱從其
　　闕而據其所嘗舉行者用昭徵信焉
　　天子加元服(金/)　(明/)
金皇帝加元服禮告太廟或一室或徧告原廟並一獻
禮用祝幣(案新唐書所載冠禮與開元禮同至徳以後/無所更改宋遼元史志俱不載天子冠禮)
明太祖洪武三年定制先期太史院卜日工部製冕服
翰林撰祝文祝辭禮部具儀注中書省承制命某官攝
太師某官攝太尉既卜日遣官告天地宗廟行一獻禮
前一日内使監令陳御冠席於奉天殿正中其南設冕
服案及香案寶案侍儀司設太師太尉起居位於文樓
南西向設拜位於丹墀内道設侍立位於殿上御席西
東向設盥洗位於丹陛西其百官及諸執事位次如大
朝儀是日質明鼓三嚴百官入皇帝服空頂幘雙童髻
雙玉導絳紗袍御輿以出侍衛警蹕奏樂如常儀皇帝
升座鳴鞭報時訖通班贊各供事太師太尉先入就拜
位百官皆入贊拜樂作四拜興樂止引禮導太師先詣
盥洗位搢笏盥帨訖出笏由西陛升内贊接引至御席
西東向立引禮復導太尉詣盥洗位盥帨訖入立於太
師南侍儀奏請加元服太尉詣皇帝前少右跪搢笏脱
空頂幘以授内使内使跪受幘興置於箱太尉進櫛設
纚畢出笏興退立於西太師詣御前北向立内使監令
取冕立於左太師祝曰令月吉日始加元服夀考維祺
以介景福内使監令捧冕跪授太師太師搢笏跪受冕
加冠加簪纓訖出笏興退立於西御用監令跪奏請皇
帝著衮服皇帝興著衮服訖侍儀奏請就御座内贊贊
進醴樂作太師詣御前北向立光禄卿奉酒進授太師
太師搢笏授酒祝曰甘醴惟厚嘉薦令芳承天之休夀
考不忘祝訖跪授内使内使跪受酒捧進御前皇帝受
祭少許啐酒訖以虛盞授内使樂止内使受盞降授太
師太師受盞興以授光禄卿光禄卿受盞退太師出笏
退復位内贊導太師太尉出殿西門樂作降自西階引
禮導至丹墀拜位樂止贊拜樂作太師太尉及文武官
皆四拜興樂止搢笏三舞蹈山呼出笏俯伏興樂作復
四拜樂止侍儀奏禮畢皇帝興鳴鞭樂作入宫樂止百
官出皇帝改服通天冠絳紗袍拜謁太后如正旦儀擇
日謁太廟與時祭同明日百官公服稱賀賜宴謹身殿
(神宗萬厯三年正月帝擇日長髪命禮部具儀大學士/張居正等言禮重冠婚皇上前在東宫已行冠禮三加)
(彌尊執爵而酳鉅禮既成可略其細不必命部臣擬議/第先期至奉先殿𢎞孝殿神霄殿以長髪告禮畢詣兩)
(宫皇太后行五拜三叩頭禮隨御乾清宫受賀帝是之/遂著為令歸有光論曰儀禮有士冠禮無天子諸侯冠)
(禮非逸也記曰無大夫冠禮而有其昏禮古者五十而/後爵何大夫冠禮之有公侯之有冠禮夏之末造也天)
(子之元子猶士也天下無生而貴者也繼世以立諸侯/象賢也明天子諸侯大夫之無冠禮也冠者將責為人)
(子為人弟為人臣為人少之禮故冠必有主人孤子則/父兄戒宿葢父兄以成人之禮責子弟也天子為元子)
(之時以士禮冠所謂有父在則禮然也已奉宗統君臨/天下將又責之為人子為人弟為人臣為人少之禮乎)
(家語稱孔子答孟懿子之問吾取焉曰古者王世子雖/幼其即位則尊為人君人君治成人之事者何冠之有)
(曰諸侯之冠異天子歟曰君薨而世子主喪是亦冠也/與人君無所殊也諸侯之有冠禮也夏之末造也此孔)
(子之遺言也益以祝雍頌公冠之篇則誣矣公冠曰公/冠自為主迎賔揖升自阼立於席既醴降自阼饗之以)
(三獻之禮無介無樂其酬幣朱錦采四馬其慶也天子/擬焉曰自為主曰賔降阼嫌尊矣非為人子為人弟為)
(人臣為人少之禮也且禮自上達而曰天子擬冠何也/此非孔氏之言也公冠又曰公冠四加元冕左傳季武)
(子曰君冠必以祼享之禮行之以金石之樂節之以先/君之祧處之玉藻曰始冠緇布冠自諸侯下達冠而敝)
(之可也元冠朱組纓天子之冠也緇布冠繢緌諸侯之/冠也葢務為天子諸侯士庶之别而不知先王制冠禮)
(之義所以同之/於士庶者也)
　　皇太子冠(皇子皇孫附/)　(宋/)　(明/)
宋皇太子冠儀嘗行於大中祥符之八年徽宗親製冠
禮沿革十一卷命禮儀局倣以編次其儀前期奏告天
地宗廟社稷諸陵宫觀殿中監帥尚舍張設垂拱文徳
殿門之内設香案殿下螭陛間又為房於東朶殿大晟
展宫架樂於横街南太常設太子冠席東階上東宫官
位於後設褥位陳服於席南東領北上逺逰冠簪導衮
冕簪導同箱在服南設罍洗阼階東罍在洗東篚在洗
西實巾一加勺冪光禄設醴席西階上南靣實側尊在
席南又設饌於席加冪執事者並公服立罍洗酒饌之
所九旒冕逺遊冠折上巾各一匴奉禮郎三人執以侍
於東階之東西靣北上設典儀位於宫架東北贊者二
人在南西向禮直官通事舍人太常博士引太子詣朶
殿東房皇帝乗輦駐垂拱殿百官起居如月朔視朝儀
左輔版奏中嚴内外符寳郎奉寳先出左輔奏外辦皇
帝服通天冠絳紗袍詣文徳殿簾捲大樂正令撞黄鐘
之鐘右五鐘皆應殿上鳴鞭皇帝出西閣乗輦協律郎
俛伏跪舉麾興工鼓柷奏乾安之樂殿上扇合禮直官
太常博士引禮儀使導皇帝出降輦即座簾捲扇開鞭
鳴樂止爐烟升符寳郎奉寳陳於御座左右禮直官通
事舍人太常博士引掌冠贊冠者入門肅安之樂作至
位樂止典儀曰再拜在位者皆再拜左輔詣御坐前承
制降東階詣掌冠者前西向稱有制典儀贊在位官再
拜訖宣制曰皇太子冠命卿等行禮掌冠贊冠者再拜
訖文臣侍從官武臣節度使以上升殿東西立應行禮
官詣東階下立東宫官入詣太子東房次禮直官等引
太子内侍二人夾侍東宫官後從欽安之樂作即席西
向坐樂止引掌冠贊冠者以次詣罍洗所樂作搢笏盥
帨訖出笏升樂止執折上巾者升掌冠者降一等受之
右執項左執前進皇太子席前北向立祝曰咨爾元子
肇冠於阼筮日擇賔徳成禮具於萬斯年承天之祜乃
跪冠順安之樂作掌冠者興(席南北靣/立後準此)贊冠者進席前
北靣跪正冠興立於掌冠者之後太子興内侍跪進服
服訖樂止掌冠者揖太子復坐禮直官等引掌冠者降
詣罍洗如上儀贊冠者進席前北向跪脱折上巾置於
匴興内侍跪受興置於席執逺逰冠者升掌冠者降二
等受之右執項左執前進太子席前北向立祝曰爰即
令辰申加元服崇學以讓三善皆得副予一人受天百
福乃跪冠懿安之樂作掌冠者興贊官者進跪簪結紘
興太子興内侍跪進服服訖樂止掌冠者揖太子復坐
降詣罍洗及贊冠者跪脱逺逰冠並如上儀執衮冕者
升掌冠者降三等受之右執項左執前進太子席前北
向立祝曰三加彌尊國本以正無疆惟休有室大競懋
昭厥徳保兹永命乃跪冠成安之樂作掌冠者興贊冠
者如上儀跪簪結紘内侍進服服訖樂止禮直官等引
太子降自東階樂作由西階升即醴席南向坐樂止又
引掌冠者詣罍洗樂作盥帨訖升西階樂止贊冠者跪
取爵内侍注酒掌冠者受爵跪進太子席前北向立祝
曰㫖酒嘉薦有飶其香拜受祭之以定爾祥令徳夀豈
日進無疆太子搢圭跪受爵正安之樂作飲訖奠爵執
圭大官令設饌席前太子搢圭食訖樂止執圭興大官
令徹饌爵禮直官等引自西階詣東房易朝服降立横
街南北向東宫官復位西向太子初行樂作至位樂止
禮直官等引掌冠贊冠者詣前西向掌冠者少退字之
曰始生而名為實之賔既冠而字以益厥文永受保之
承天之慶奉敕字某太常博士請再拜太子再拜訖搢
笏舞蹈再拜奏聖躬萬福又再拜左輔承㫖降自東階
詣太子前西向宣曰有敕太子再拜宣敕曰事親以孝
接下以仁逺佞近義禄賢使能古訓是式大猷是經宣
訖太子再拜訖禮直官等引太子前俯伏跪奏稱臣雖
不敏敢不祗奉奏訖興復位再拜訖引出殿門樂作出
門樂止侍立官並降復位典儀曰拜贊者承𫝊在位者
皆再拜禮儀使奏禮畢鳴鞭大樂正令撞㽔賔之鐘左
五鐘皆應乾安之樂作皇帝降坐左輔奏解嚴放仗在
位官皆再拜退太子入内朝見皇后如宫中儀迺擇日
謁太廟别廟宿齋於本宫質明服逺遊冠朱明衣乗金
輅至廟改服衮冕執圭行禮羣臣稱賀皇帝賜酒三行
其皇子冠前期擇日奉告景靈宫太常設皇子冠席文
徳殿東階上稍北東向設褥席陳服於席南東領北上
九旒冕服七梁進賢冠服折上巾公服七梁冠簪導九
旒冕簪導同箱在服南設罍洗酒饌旒冕冠巾及執事
者並如皇太子儀其日質明皇帝通天冠絳紗袍御文
徳殿皇子自東房出内侍二人夾侍王府官從恭安之
樂作即席南向坐樂止掌冠者進折上巾北向跪冠修
安之樂作贊冠者進北向跪正冠皇子興内侍跪進服
訖樂止掌冠者揖皇子復坐以爵跪進祝曰酒醴和㫖
籩豆静嘉授爾元服兄弟具來永言保之降福孔皆皇
子搢笏跪受爵翼安之樂作飲訖太官令進饌訖再加
七梁冠進安之樂作掌冠者進爵祝曰賓贊既成肴核
惟旅申加厥服禮儀有序允觀厥成承天之祜皇子跪
受爵輔安之樂作太官奉饌三加九旒冕廣安之樂作
掌冠者進爵祝曰㫖酒嘉栗甘薦令芳三加爾服眉夀
無疆永承天休俾熾而昌皇子跪受爵賢安之樂作太
官奉饌饌徹皇子降易朝服立横街南北向掌冠者字
之曰嵗日云吉威儀孔時昭告厥字君子攸宜順爾成
徳永受保之奉敕字某皇子再拜舞蹈又再拜奏聖躬
萬福又再拜左輔宣敕戒曰好禮樂善服儒講藝蕃我
王室友于兄弟不溢不驕唯以守之皇子再拜進前俯
伏跪稱臣雖不敏敢不祗奉俯伏興復位再拜出殿上
侍立官並降復位再拜放仗明日百僚詣東上閤門賀
(真宗大中祥符八年十二月戊寅承天節羣臣上夀是/日皇子慶國公加冠司天言日煇珥直抱氣戊子集賢)
(校理晏殊上皇子/冠禮賦詔奬之)
明太祖洪武元年定皇太子冠禮前期太史監卜日工
部製衮冕逺逰冠折上巾服翰林院撰祝文祝辭禮部
具儀注中書省承制命某官為賔某官贊既卜日遣官
祭告天地宗廟前一日内使監令陳御座香案於奉天
殿設皇太子次於殿東房賔贊次於午門外質明執事
官設罍洗於東階設皇太子冠席於殿上東南西向設
醴席於西階上南向張帷幄於東序内設褥席於帷中
又張帷於序外御用監陳服於帷内東領北上衮服九
章逺逰冠絳紗袍折上巾緇纚犀簪在服南櫛又在南
司尊實醴於側尊加勺羃設於醴席之南設坫於尊東
置二爵進饌者實饌設於尊北諸執事者各立其所鼓
三嚴文武官入皇帝服通天冠絳紗袍升座如常儀賔
贊就位樂作四拜興樂止侍儀司跪承制降自東階詣
賔前稱有敕賔贊及在位官皆跪宣制曰皇太子冠命
卿等行禮皆俯伏興四拜文武侍從班俱就殿内位賔
贊執事官詣東階下位東宫官及太常博士詣殿前東
房導皇太子入就冠席内侍二人夾侍東宫官後從樂
作即席西南向樂止賔贊以次詣罍洗樂作搢笏盥帨
訖出笏樂止升自西階執事者奉折上巾進賔降一等
受之右執項左執前進太子席前北向祝畢跪冠樂作
賔興席南北靣立贊冠者進席前北靣跪正冠興立於
賔後内侍跪進服皇太子興服訖樂止賔揖皇太子復
坐賔贊降詣罍洗訖贊進前跪脱折上巾置於箱興以
授内侍執事者奉逺遊冠進賔降二等受之樂作進冠
如前儀贊進前北向跪簪結紘興立於賔後内侍跪進
服服訖樂止賔揖皇太子復坐賔贊又降詣罍洗訖贊
進前跪脱逺逰冠置於箱以授内侍執事者奉衮冕進
賔降三等受之樂作進冠如前儀畢贊進前北靣跪簪
結紘内侍跪進服服訖樂止太常博士導皇太子降自
東階樂作由西階升即醴席南向坐樂止賔詣罍洗樂
作盥帨訖樂止贊冠者取爵盥爵帨爵詣司尊所酌醴
授賔賔受爵跪進於皇太子祝畢皇太子搢圭跪受爵
樂作飲訖奠爵執圭進饌者奉饌於前皇太子搢圭食
訖執圭興樂止執事官徹爵與饌太常博士導皇太子
降自西階至殿東房易朝服詣丹墀拜位北向東宫官
屬各復拜位賔贊詣皇太子位稍東西向賔少進字之
辭曰奉敕字某皇太子再拜跪聴宣敕復再拜興進御
前跪奏曰臣不敏敢不祇承奏畢復位侍立官並降殿
復位四拜禮畢皇帝興樂作還宫樂止内給事導皇太
子入内殿見皇后如正旦儀百官以次出明日謁廟如
時享禮又明日百官朝服詣奉天殿稱賀退易公服詣
東宫稱賀錫宴憲宗成化十四年續定皇太子冠禮前
期一日遣官具特牲告廟行一獻禮錦衣衛設羃次於
文華殿東序鴻臚寺設節案香案冠席醴席盥洗司尊
所等具如儀内侍張帷幄陳袍服皮弁服衮服圭帶舄
等物置帷中案上具翼善冠皮弁九旒冕置於東階之
南案上質明皇帝御奉天殿𫝊制遣官持節行禮皇太
子迎於文華殿門外樂作持節官持節入置於案退樂
止禮部官導皇太子詣香案前樂作四拜樂止鴻臚寺
鳴贊贊行初加冠禮内侍奉翼善冠賔降階一等受之
祝曰吉月令辰乃加元服懋敬是承永介景福樂作賔
跪進冠興贊者跪正冠樂止禮部官啓易服皇太子入
幄易袍服出禮部官啓復坐鳴贊贊行再加冠禮内侍
奉皮弁賔降階二等受之祝曰冠禮申舉以成令徳敬
慎威儀惟民之式樂作内侍釋翼善冠賔跪進皮弁贊
者跪正皮弁樂止禮部官啓易服皇太子入幄易皮弁
服舄出禮部官啓復坐鳴贊贊行三加冠禮内侍奉冕
旒賔降階三等受之祝曰章服咸加飭敬有䖍永固皇
圖於千萬年樂作内侍釋皮弁冠賔跪進冕旒贊者跪
簪結紘樂止禮部官啓易服皇太子入幄易衮服出禮
部官啓復坐鳴贊贊行醮禮皇太子詣醴席樂作即坐
樂止光禄寺官舉醴案樂作贊酌醴授賔賔執爵詣席
前立樂止祝曰㫖酒孔馨嘉薦再芳受天之福萬世其昌
賔跪進爵皇太子搢圭受爵置於案教坊司作樂奏喜
千春之曲次啓進酒皇太子舉爵飲訖奠爵於案樂止
光禄寺官進饌樂作至案樂止饌訖出圭徹案賔贊復
位鳴贊贊受敕戒皇太子降階樂作至拜位樂止宣敕
戒官詣皇太子前稍東西向立曰有制皇太子跪宣敕
戒曰孝事君親友於兄弟親賢愛民居仁由義毋怠毋
驕茂隆萬世樂作四拜興樂止持節官奉出節樂作皇
太子送節至殿門外還東序内侍導還宫樂止賔贊等
官持節復命餘如舊儀是日皇太子詣皇太后皇帝皇
后前謝俱行五拜三叩頭禮用樂(又明㑹典載當日皇/太子具冕服謁祭奉)
(先殿詣太皇太后皇/太后及皇后前謝)明日皇帝及皇太子受羣臣賀如
儀(神宗萬厯中禮部尚書馮琦言舊制皇太子冠設冠/席醴席於文華殿内今文華殿為皇帝臨御遣官之)
(地則皇太子冠席醴席應移於殿東序又親王冠舊設/席於皇極門之東廡令皇太子移席於殿東序則親王)
(應移席於殿/西序從之)皇子冠禮初加進網巾祝詞曰兹惟吉日
冠以成人克敦孝友福禄來臻再加進翼善冠祝詞曰冠
禮斯舉實由成徳敬慎威儀維民之則三加進衮冕祝
詞曰冠至三加命服用章敬神事上永固藩邦酌醴祝
曰㫖酒嘉薦載芬載芳受兹介福百世其昌敕戒祠曰
孝於君親友於兄弟親賢愛民率由禮義毋溢毋驕永
保富貴其陳設執事及𫝊制謁謝並如皇太子儀(舊禮皇/子冠之)
(明日百官稱賀畢詣王府行禮憲宗成化二十三年皇/子冠之次日各詣奉天門東廡序立百官常服四拜)
成祖永樂中命皇太子嫡長子為皇太孫冠於華葢殿
其儀與皇太子同
　　士大夫冠(宋/)　(明/)
宋品官冠子儀將冠主人諏日擇賔告於襧廟戒賔而
宿之質明執事者設洗於東階東南陳服於房東領北
上平冕金鍍鍮石稜角簪素羅素裙蔽膝白綬巾單緋
白羅大帶金鍍銅華帶緋羅履襪二梁冠朝服金鍍銀
稜角簪銀立筆緋羅大袖白紗巾單皂襈白羅方心曲
領緋羅蔽膝緋白羅大帶銀褐綬勒帛金鍍銅束帶佩
方膝練鵲錦綾青絲網鍮石環折上巾公服巾總二梁
冠平冕笄組紘實於篚平冕二梁冠折上巾各一箱執
以待於西隅南靣東上主人公服立東階下西靣兄弟
各服其服立洗東西靣北上將冠者立房中南靣賔贊
立外門之外設主人位於東階上西靣賔贊位於西階
上東靣主人揖賔升就位贊冠者盥升立於房中設冠
位於主人東北西靣將冠者出房南靣贊冠者奠巾總
於席南端還即席坐設巾總賔降主人從降賔既盥揖
遜升主人復初位賔即冠者席前跪正巾興降西階一
等執折上巾者升授賔賔右手執項左手執前進揖冠
者席前東向立祝曰粤惟初冠考禮之稱正爾容體順
爾辭令盡革童心永膺大慶乃跪冠興復位贊冠者跪
正折上巾冠者興賔揖冠者適房服(折上/巾服)出房南靣立
賔主俱興賔揖冠者即席坐贊冠者跪脱折上巾設笄
賔降主人從降賔既盥揖遜升即冠者席前跪正巾興
降西階二等執二梁冠者升授賔賓右手執項左手執
前進冠者席前東向立祝曰載契爾龜載加爾服爾既
順序毋曰欲速自天申之申以百福乃跪冠興復位贊
冠者結紘冠者興賔揖冠者適房服(二梁/冠服)出房南靣立
賔主俱興賔揖冠者即席坐贊冠者跪脱二梁冠設笄
賔降主人從降賔既盥揖遜升賔即冠者席前跪正中
興降西階三等執平冕者升東靣授賔賔右手執項左
手執前進冠者席前東向立祝曰授時之吉迎天之休
抗以高明掖其進修三加彌尊百禄是遒乃跪冠興復
位贊官者結紘冠者興賔揖冠者適房服(平冕/服)出房南
靣立賔主俱興執事者徹折上巾二梁冠席於房布席
靣階上南靣設酒饌如常儀贊冠者以酒注於爵賔揖
冠者即席南靣立賔受爵進席前北向立祝曰㫖酒既
嘉載肴斯阜既曰克家亦維繼祖孝友慈祥受天之祜
冠者席西拜受爵賔答拜贊冠者薦饌冠者即座飲食
訖降席再拜賔答拜易服拜父父為起入拜母母為起
賔降當西序東靣立主人降當東序西靣立冠者出立
於西階東南靣賔少進字之曰卜筮云吉禮儀孔明爰
字爾徳嘉爾有成字曰伯某甫(仲叔季惟/其所當)冠者曰某雖
不敏敢不祗奉賔出主人請禮從者賔辭主人固請賔
乃就次如别儀冠者廟見及見諸父諸兄姑姊如常儀
冠訖主人釋服改席揖賔及贊冠者即席衆賔皆興執
事者奉幣酬賔會訖賔主俱興主人再拜賔答拜賔出
主人送於門外(司馬光曰古者二十而冠將責為人子/為人弟為人臣為人少者之行於其人)
(故其禮不可不重也近世人情輕薄生子猶飲乳已加/巾帽有官者或為製公服而弄之過十嵗猶總角者鮮)
(矣彼責以四者之行豈能知之故往往自㓜至長愚騃/如一由不知成人之道也古者惟稱二十而冠然世俗)
(之敝不可猝變若敦厚好古之君子俟其子年十五以/上能通孝經論語粗知禮義然後冠之斯為美矣又家)
(禮載嫡子三加皆祝而冠又祝而酌又祝而字庶子三/加既加然後酌而祝之又祝而字其即席而冠也嫡子)
(西南庶/子南靣)
明太祖洪武元年定品官冠禮之制始加緇布冠再加
進賢冠三加爵弁其儀前期擇日主者告於家廟乃筮
賔前二日戒賔及贊冠者明日設次於大門外之右南
向至日夙興設洗於阼階東南東西當東霤六品以下
當東榮南北以堂深罍水在洗東加勺羃篚在洗西南
肆實巾一於篚加羃設席於東房西牖下陳服於席東
領北上莞筵四藻席四在南側尊甒醴在服北加勺羃
設坫在尊北四品以下設篚無坫饌陳於坫北設洗於
東房近北罍在洗西篚在洗東北肆實以巾質明賔贊
至門外掌次者引之次賔贊公服諸行事者各服其服
就位冠各一笥各一人執之侍於西階之西東靣北上
設主席於阼階上西靣設賔席於西階東靣冠者席於
主者東北西靣主者公服立於阼階下當序西靣諸親
公服立於罍西東南西靣北上尊者在别室儐者公服
立於門内道東北靣冠者雙童髻空頂幘雙玉導綵摺
錦紳烏皮履六品以下導不以玉立於房中南靣主者
贊冠者公服立於房内户東西靣賔及贊冠者出次立
於門西東靣北上儐者進受命出立門東西靣曰敢請
事賔曰某子有嘉禮命某執事儐者入告主者迎賔於
大門外之東西靣再拜賔答拜主者揖贊冠者報揖又
揖賔賔報揖主者入賔贊次入及内門至階主者請陞
賔三辭乃陞主者自阼階立於席東西向賔自西階立
於席西東向賔贊冠者及庭盥於洗陞自西階入於東
房立於主贊冠者之南西靣主贊冠者導冠者立於房
外之西南靣賔贊冠者取纚櫛簪跪奠於筵南端退立
於席北少東西靣賓揖冠者冠者進升席西向坐賔贊
冠者進筵前東靣跪脱雙童髻櫛畢設纚興復位立賔
降至罍洗盥訖詣西階主者立於席後西靣賔立於西
階上東靣執緇布冠者升賔降一等受之右執項左執
前進冠者筵前東向立祝用士禮祝詞祝畢跪冠興復
位賔贊冠者進筵前東靣跪結纓興復位冠者興賔揖
之適房賔主皆坐冠者衣青衣素裳出户西南靣立賔
俱興賔揖冠者冠者進升席西向坐賔贊冠者跪脱
緇布冠櫛畢設纚賔進進賢冠立祝如初加禮祝畢跪
冠興復位賔贊冠者跪設簪結纓興復位冠者適房易
絳紗服出升席賔贊冠者跪脱進賢冠櫛畢設纚賔進
爵弁立祝如再加禮賔贊冠者設簪結纓如前冠者適
房著爵弁之服出主贊冠者徹纚櫛簪箱及筵入於房
又設筵於室户西南向冠者出房户西南靣立主贊洗
觶於房酌醴出南靣立賔揖冠者就筵西南靣立受醴
進冠者筵前北靣立祝畢冠者拜受觶賔復西階上答
拜執饌者進饌於筵冠者左執觶右執脯祭於籩豆間
贊者取胏一以授冠者奠觶於薦西以祭冠者坐取觶
祭醴奠觶再拜賔答拜冠者執觶興賔主俱坐冠者升
筵跪奠觶於薦東興進北靣跪取脯降自西階入見母
進奠脯於席前退再拜出母不在則使人受脯於西階
下初冠者入見母賔主俱興賔降當西序東靣立主者
降東序西靣立冠者出立於階東南靣賔少進西字之
辭同士禮冠者再拜跪曰某不敏夙夜祗承賔出主者
送於内門外西向請禮從者賔就次主者入初賔出冠
者東靣見諸親諸親拜之冠者答拜冠者西向拜賔贊
賔贊亦答拜見諸尊於别室亦如之賔主既釋服入醴
席一獻訖賔與衆賔出次立於門東西靣主者出揖賔
賔報揖主者先入賔及衆賔從之至階賔立於西階上
主者立於東階上衆賔立西階下主者授幣篚於賔贊
復位還阼階上北靣拜送賔贊降自西階主者送賔於
大門外西靣再拜而入孤子則諸父諸兄戒賔冠之日
主者紒而迎賔冠於阼階下其儀亦如之明日見廟冠
者朝服入廟南門中庭道西北靣再拜出
　　庶人冠(宋/)　(明/)
　　(臣/)等謹按古冠禮之存者唯士禮後世皆推而用
　　之故杜佑作禮典縁代厯叙所載甚詳獨無庶人
　　冠禮至宋政和始定其制有明之初詔定冠禮自
　　天子以至於庶人纎悉備具雖時俗鮮有行之者
　　然載之禮官存為典故亦一代之制也爰列載於
　　左
宋庶人子冠儀將冠主人諏日擇賔告於禰為位於㕔
事南靣主人北靣再拜乃告曰某子某年若干矣卜以
某甲子冠吉乃速賔某以始卒冠事庶幾臨之謹告前
期主人戒賔曰某日將冠於子某首願吾子莅之賔許
諾其日夙興張帷為房於㕔事之東陳服其中東領北
上酒饌在服北帽一折上巾一陳於西階之西為賔主
位如常儀為冠者席於主人東少北西向將冠者待於
房主人迎賔入冠者出主人曰敢勞吾子賔揖將冠者
即席坐執帽者升賔降受之進冠者席前東向立祝曰
令月吉日始加首服棄爾幼志茂爾成徳俾夀而臧以
介多福乃跪加帽興復位賔揖冠者適房易服出即冠
席復坐賔跪脱帽執折上巾者升賔降受之進冠者席
前東向立祝曰吉月令辰申加爾服欽爾威儀柔嘉維
則夀考不忘以終厥徳乃跪冠興復位賔揖冠者適房
執事者徹冠席為醴席於西階南向賔揖冠者即醴席
西向立賔受琖進席前北向立祝曰爾酒既醑爾肴既
旅拜受祭之自求多祜冠者席西多受賔答拜執事者
薦饌冠者坐飲食訖再拜賔答拜冠者興離席立於東
階之西南向賔少進字之曰爾服既莊爾儀既備兄弟
偕止爰告爾字永保受之令徳是似冠者拜賔答拜冠
者廟見如常儀拜父母諸父羣從之尊者主人饗賔賔
出主人送於門外(案宋政和五禮新儀庶人冠二加又考/宋史輿服志附載庶人冠禮初加緇布)
(冠深衣大帶納履再加帽子皂衫革帶繫鞵三加幞頭/公服革帶納鞾則是三加也與政和禮互異或亦因時)
(改定姑/備誌之)
明制庶人冠禮凡男子年十五至二十皆可冠將冠筮
日筮賔戒賔俱如品官儀是日夙興張幄為房於㕔事
東皆盛服設盥於阼階下東南陳服於房中西牖下席
二在南酒在服北次幞頭巾帽各盛以盤三人捧之立
於堂下西階之西南向東上主人立於阼階下諸親立
於盥東儐者立於門外以俟賔冠者雙紒袍勒帛素履
待於房賔至主人出迎揖而入坐定冠者出於房執事
者請行事賔之贊者取櫛總箆幧頭置於席南賔揖冠
者即席西向坐贊者為之櫛合紒施總加幧頭賔降主
亦降立於阼階下賔盥主人揖讓升自西階復位執事
者進巾賔降一等受之詣冠者席前東向祝詞同品官
祝訖跪著巾興復位冠者興賔揖之入房易服深衣大
帶出就冠席賔盥如初執事者進帽賔降二等受之進
祝跪冠訖興復位揖冠者入房易服襴衫要帶出就冠
席賔盥如初執事者進幞頭賓降三等受之進祝跪冠
訖興復位揖冠者入房易公服出執事者徹冠席設醴
席於西階南向贊者酌醴出房立於冠者之南賔揖冠
者即席西向立賔受醴詣席前北靣祝冠者拜受賔答
拜執事者進饌冠者即席坐飲食訖再拜賔答拜冠者
離席立於西階之東南向賔字之如品官詞冠者拜賔
答拜冠者拜父母父母為之起拜諸父之尊者遂出見
鄉先生及父之執友先生執友皆答拜賔退主人請禮
賔賔辭固請乃入設酒饌賔退主人酬賔贊侑以幣禮
畢主人以冠者見於祠堂再拜出
　　女笄(宋/)　(明/)
　　(臣/)等謹按杜典女笄祇載同制今考唐以後各正
　　史及六典㑹要諸書唯宋則獨有公主筓禮此外
　　無聞焉他如各代服飾之制有未嫁已嫁之分者
　　與周制許嫁筓而字之意相符亦並載之
宋制公主筓禮年十五雖未議下嫁亦筓筓之日設香
案於殿庭設冠席於東房坐東向西設醴席於西階上
坐西向東設席位於冠席南西向其裙背大袖長裙褕
翟之衣各設於椸冠筓冠朶九翬四鳯冠冬置於槃䝉
以帕首飾隨之陳於服椸之南執事者三人掌之櫛總
置於東房内執事宫嬪盛服旁立俟樂作奏請皇帝升
御座樂止提舉官奏曰公主行筓禮樂作贊者引公主
入東房次行尊者為之總髻畢出即席西向坐次引掌
冠者東房西向立執事奉冠筓以進掌冠者進前一歩
受之進公主席前北向立樂止祝曰令月吉日始加元
服棄爾幼志順爾成徳夀考綿鴻以介景福祝畢樂作
東向冠之冠畢席南北向立贊冠者為之正冠施首飾
畢揖公主適房樂止執事者奉裙背入服畢樂作公主
就醴席掌冠者揖公主坐贊冠者執酒器執事者酌酒
授於掌冠者執酒北向立樂止祝曰酒醴和㫖籩豆静
嘉受爾元服兄弟具來與國同休降福孔皆祝畢樂作
進酒公主飲畢贊冠者受酒器執事者奉饌食訖徹饌
復引公主至冠席坐樂止贊冠者至席前贊冠者脱冠
置於槃執事者徹去樂作執事者奉冠以進掌冠者進
前二歩受之進公主席前北向立樂止祝曰吉日令辰
乃申爾服飾以威儀淑謹爾徳眉夀永年享受遐福祝
畢樂作東向冠之冠畢席南北向立贊冠者為之正冠
施首飾畢揖公主適房樂止執事者奉大袖長裙入服
畢樂作公主至醴席掌冠者揖公主坐贊冠者執酒器
執事者酌酒授於掌冠者執酒北向立樂止祝曰賔贊
既成殽核唯旅申加爾服禮儀有序允觀爾成永天之
祜祝畢樂作進酒公主飲畢贊冠者受酒器執事者奉
饌食訖徹畢復引公主至冠席坐樂作贊冠者至席前
贊冠者脱冠置於槃執事者徹去樂作執事者奉九翬
四鳯冠以進掌冠者進前三歩受之進公主席前向北
而立樂止祝曰以嵗之吉以月之令三加爾服保兹永
命以終厥徳受天之慶祝畢樂作東向冠之冠畢席南
北向立贊冠者為之正冠施首飾畢揖公主適房樂止
執事者奉褕翟之衣入服畢樂作公主至醴席掌冠者
揖公主坐贊冠者執酒器執事者酌酒授於掌冠者執
酒北向立樂止祝曰㫖酒嘉薦有飶其香咸加爾服眉
夀無疆永承天休俾熾而昌祝畢樂作進酒公主飲畢
贊冠者受酒器執事者奉饌食訖徹饌復引公主至席
位立樂止掌冠詣前相對致辭曰嵗日具吉威儀孔時
昭告厥字令徳攸宜表爾淑美永保受之可字曰某祝
訖樂作掌冠者退引公主至君父之前樂止再拜起居
謝恩再拜少俟提舉進御坐前承㫖訖公主再拜提舉
乃宣訓詞曰事親以孝接下以慈和柔正順恭儉謙儀
不溢不驕毋詖毋欺古訓是式爾其守之宣訖公主再
拜前奏曰兒雖不敏敢不祇承歸位再拜見后母之禮
如之禮畢公主復坐皇后稱賀次妃嬪稱賀次掌冠贊
冠者謝恩次提舉衆内臣稱賀其餘班次稱賀並依常
式禮畢樂作駕興樂止其士庶之家女子在室者止用
冠子背子婦人則假髻大衣長裙
明制士庶之家女子在室者作三小髻金釵珠頭􁬈窄
袖背子婦人則用禮服
　
　
　
　
　
欽定續通典卷五十五
欽定四庫全書
欽定續通典卷五十六
　禮(嘉/)
　　冕(宋/)　(遼/)　(金/)　(元/)　(明/)
　　(臣/)等謹案冕制詳於唐然唐人紀當代之事已聞
　　見異辭如禮典所載天子大裘冕廣八寸長一尺
　　六寸新唐書載廣八寸長一尺二寸又禮典載諸
　　臣二品鷩冕七旒三品毳冕五旒四品絺冕四旒
　　五品元冕三旒舊唐書載二品鷩冕七旒三品毳
　　冕五旒四品繡冕四旒五品元冕同繡冕新唐書
　　載二品鷩冕八旒三品毳冕七旒四品絺冕六旒
　　五品元冕五旒記載互異今並誌之以資考核至
　　宋以後則並無鷩冕毳冕絺冕繡冕元冕之制
宋天子之服一曰大裘冕(神宗元豐四年詳定郊廟定/祀禮文所言周禮司表掌為)
(大裘以供王祀天之服司服王祀昊天上帝則服大裘/而冕祀五帝亦如之享先王則衮冕而禮記云郊祭之)
(日王被衮以象天戴冕璪十有二旒則天數也王肅據/家語以為臨燔柴脱衮冕著大裘則是禮記被衮與周)
(禮大裘郊祀並用二服事不相戾但服之有先後耳是/以開寳通禮皇帝服衮冕出赴行宫祀日服衮冕至大)
(次質明改服大裘而冕出次盖衮冕盛服而文之備者/故於郊之前期次以至大次既臨燔柴則脱衮冕服裘)
(以明天道至質故被裘以體之今儀注車駕赴青城服/通天冠絳紗袍祀之日乃服鞾袍至大次服衮冕臨祭)
(非尚質之義乞並依開寳通禮詔詳定所叅議又言臣/等詳大裘之制本以尚質而後世反以尚文故冕之飾)
(大為不經而禮書所載上冇垂旒加飾又異大裘不裼/之説今叅考諸説大裘冕無旒廣八寸長一尺六寸前)
(圜後方前低寸二分元表朱裏以繒為之玉筓以朱組/為紘玉瑱以元紞垂之為裘以黑羊皮領袖以黒繒纁)
(裳朱紱而無章飾佩白玉元組綬革帶博二寸玉鈎䚢/以佩紱屬之素帶朱裏綘純其外上朱下緑白紗中單)
(皂領青縹襈裙朱􁀙赤舄黒納繶純乞下所屬製造其/當著奉祠之服乞依梁陸瑋議以黒繒為裘及唐輿服)
(志以黒羔皮為縁詔重詳定光禄寺丞集賢校理陸佃/言臣詳冕服冇六周官弁師云掌王之五冕則大裘與)
(衮同冕故禮記云郊之日王被衮以象天又曰服之襲/也充美也禮不盛服不充故大裘不裼此明王服大裘)
(以衮衣襲之也先儒或謂周禮祀天地皆服大裘而大/裘之冕無旒非是葢古者裘不徒服其上必皆冇衣故)
(曰緇衣羔裘素衣麑裘黄衣狐裘如郊祀徒服大裘則/是表裘以祀天地表裘不入公門而乃欲以見天地可)
(乎且先王之服冬裘夏葛以適寒暑未有能易之者也/郊祀天地有裘無衮則夏祀赤帝與至日祭地祗亦將)
(被裘乎然則王者冬祀昊天上帝中裘而表衮明矣至/於夏祀天神地祗則去裘服衮以順時序周官曰凡四)
(時之祭祀以宜服之明夏不必衣裘也或曰祭天尚質/故徒服大裘被衮則非尚質臣以為尚質者明有所尚)
(而已不皆用質也今欲冬至禋祀昊天上帝服裘被衮/其餘祀天及配地祗並請服衮去裘各以其宜服之於)
(是詳定所言裘不可徒服禮記云大裘不裼則襲可知/所謂大裘之襲者衮也與衮及冕伏請冬祀昊天與黒)
(帝皆服大裘被以衮其餘非冬祀天夏至祭地則皆服/衮至六年始依所奏服大裘而加衮冕哲宗元祐元年)
(禮部言元豐所造大裘雖用黒羊皮乃作短袍襲於衮/衣之下仍與衮服同冕未合典禮下禮部太常寺共議)
(上官均等請依元豐新禮丁隲請循祖宗故事王悆請/倣唐制朱光庭周秩請以元衣襲裘獨何洵直在元豐)
(中嘗預詳定以陸佃所議有可疑者按周禮節服氏掌/祭祀朝覲衮冕六人惟王之太常郊祀衮冕二人既去)
(衮冕又云裘冕是衮與裘各冇冕乃云裘與衮各有冕/以衮襲之裘既無冕又襲於衮中裘而表衮何以示裘)
(衮之别哉古人雖質不應以裘為夏服葢冬用大裘當/暑則以同色繒為之記曰郊祭之日王被衮以象天若)
(謂裘上被衮以被為襲則家語亦有被衮象天之文諸/儒或言臨燔柴脱衮冕著大裘或云脱裘服衮盖裘衮)
(無同冕兼服之理今乃以二服合為一可乎且大裘天/子吉服之最上若大圭大路之比是裘之在表者記曰)
(大裘不裼説者曰無别衣以裼之盖他服之裘䙝故表/裘不入公門事天以報本反始故露質見素不為表暴)
(而冕亦無旒何必假他衣以藻飾之乎凡裘上有衣謂/之裼裼上有衣謂之襲襲者裘上重衮也大裘本不裼)
(鄭志乃云裘上有元衣與裘同色盖趙商之徒附㑹為/説不與經合襲之為義本出於重㳫非一衣也古者齋)
(祭異冠齋服降祭服一等祀昊天上帝五帝以裘冕祭/則衮冕齋故鄭氏云王齋服衮冕是衮冕者王之齋服)
(也唐開元及開寳禮始以衮冕為齋服裘冕為祭服兼/與張融臨燔柴脱衮服裘之義合請從唐制兼改製大)
(裘以黒繒為之佃復破其説曰夫大裘而冕謂之裘冕/非大裘而冕謂之衮冕則裘冕必服衮衮冕不必服裘)
(今特言裘冕者主冬至言之周禮司裘掌為大裘以供/王祀天之服則祀地不服大裘以夏至日不可服裘故)
(也今謂大裘當暑以同色繒為之尤不經見裼襲一衣/而已初無重㳫之義被而覆之則曰襲袒而露裘之美)
(則曰裼所謂大裘不裼則非衮而何玉藻曰禮不盛服/不充故大裘不裼則明不裼而襲也充美也鄭氏謂大)
(裘之上有元衣雖不知覆裘以衮然尚知大裘不可徒/服必有元衣以覆之玉藻有尸襲之義周禮裘冕注云)
(裘冕者從尸服也夫尸服大裘而襲則王服大裘而襲/可知且裘不可徒服故被以衮豈借衮以為飾哉今謂)
(祭天用衮冕為齋服裘冕為祭服此乃襲先儒之謬誤/後漢顯宗初服日月星辰十二章以祀天地自魏以來)
(皆用衮服則漢魏祭天嘗用矣雖無大裘未能盡合乎/禮固未嘗有表裘而祭者也且裘内服也與袍同袍襲)
(矣而欲禪以祭天以明示質是欲衩衣以見上帝也洵/直復欲為大裘之裳纁色而無章飾夫裘安得有裳哉)
(請從先帝所志其後詔如洵直議去黒羔皮而以黒/繒製焉至紹興以後遂以衮襲裘冕亦十二旒焉)二
曰衮冕廣一尺二寸長二尺四寸前後十二旒二纊並
貫真珠又有翠旒十二碧鳳銜之在珠旒外冕版以龍
鱗錦表上綴玉為七星旁施琥珀瓶犀瓶各二十四周
綴金絲網鈿以真珠雜寶玉加紫雲白鶴錦裏四柱飾
以七寶紅綾裏金飾玉簮導紅絲絛組帶亦謂之平天
冠(太祖建隆元年太常禮院言具衮冕令式垂白珠十/有二旒以組為纓色如其綬黈纊充耳玉簮導二年)
(太子詹事尹拙工部尚書竇儀議謹按周禮弁師掌王/之五冕朱裏綖紐五采繅十有二就皆五采玉十有二)
(玉笄朱紘諸侯之繅旒九就珉玉三采其餘如王之事/繅旒皆就玉瑱玉笄疏云王不言玉瑱於此言之者王)
(與諸侯互相見為義是以王言元冕朱裏延紐及朱紘/明諸侯亦有之諸公言玉瑱明王亦有之詳此經疏之)
(文則是本有充耳今請令君臣衮冕以下並畫充耳以/合正文從之乾德元年少府監楊格等上新造皇帝冠)
(冕先是郊祀冠冕多飾以珠玉帝以華而且重故命改/製之仁宗景祐二年又以帝后及羣臣冠服多沿唐舊)
(而循用之久則有司寖為繁文以失法度詔入内内侍/省御藥院與太常禮儀院詳典故造冠冕蠲減珍華務)
(從簡約俾圖以進由是改製衮冕天版元濶一尺二寸/長二尺四寸今製廣八寸長一尺六寸減翠旒并鳳子)
(前後二十四珠旒並合典制天版頂上元織成龍鱗錦/為表紫雲白鶴錦為裏今製青羅為表采畫出龍鱗紅)
(羅為裏采畫出紫雲白鶴所冇犀瓶琥珀瓶各二十四/今減不用金絲結網之上舊有金絲結龍八今減四亦)
(減絲令細天版四向花墜子素墜子依舊減輕造冠身/并天柱元織成龍鱗錦今用青羅綵畫出龍鱗金輪等)
(七寳元真玉碾成今更不用如補空却以雲龍鈿窠分/旒玉鈎二今減去之天河帶組帶欵幔帶依舊減輕造)
(納言元用玉製今用青羅采畫出龍鱗錦金棱上棱道/依舊用金即減輕製黈纊玉簮至和三年王洙奏天子)
(法服冕旒形度重大華飾稍繁願集禮官參定詔禮院/詳典禮上聞而禮院繪圖以進因勅御藥院更造其後)
(冕服稍侈如故英宗治平二年知太常禮院李育奏曰/郊廟之祭本尚純質衮冕之飾皆存法象非事繁侈重)
(其玩也冕則以周官為本凡十二旒間以采玉加以紘/綖笄瑱之飾東漢至唐史官名儒記前制皆無珠翠犀)
(寶之飾何則鷮羽蚌胎非法服所用琥珀犀缾非至尊/所冠龍錦七星已列采章之内紫雲白鶴近出道家之)
(語豈被衮戴璪象天則數之義哉自大裘之廢専用衮/冕古朴稍去而法度尚存夫明水太羮不可以衆味和)
(雲門咸池不可以新聲間衮冕之服不可以珍怪累也/若魏明之用珊瑚江右之用翡翠侈靡衰播之餘豈足)
(為聖朝道哉且太祖建隆元年少府監所造冕服及二/年博士聶崇義所進三禮圖嘗詔尹拙竇儀參校之皆)
(倣虞周漢唐之舊至四年冬服之合祭天地於圜丘用/此制也太宗亦嘗用命製於禁中不聞改作及真宗封)
(㤗山禮官請服衮冕帝曰前王服羔裘尚質也今則無/羔裘而有衮冕可從近制是豈有意於繁飾哉盖後之)
(有司率意妄増未嘗確議遂相循而用故仁宗嘗詔禮/官章得象等詳議之其所減過半然不經之飾重者多)
(去輕者尚存不能盡如詔書之意故至和三年王洙復/議去繁飾禮官畫圖以進漸還古禮而有司所造復如)
(景祐之前又按開寶通禮及衣服今冕服皆有定法悉/無寶錦之飾臣請復先王之制其與通禮衣服令三禮)
(圖制度不同者宜悉改正詔太常禮院少府參定遂合/奏曰古者冕服之用郊廟殊制自唐廢大裘而郊廟之)
(祭一用衮冕然旒章之數止以十二為節亦未聞有餘/飾也國朝増以珍異巧縟前所未有臣等以為宜如育)
(言叅酌通禮衣服令三禮圖及景祐三年減定之制一/切改造之孔子曰麻冕禮也今也純儉吾従衆純者絲)
(也變麻為絲盖已久矣則冕服之制宜依舊以羅為之/冕廣一尺二寸長二尺二寸約以景表尺前圓後方黝)
(上朱下以金飾版側以白玉珠為旒貫之以五綵絲繩/前後各有十二旒旒各十二珠相去一寸長二尺朱絲)
(組為纓黈纊充耳金飾玉簮導詔禮儀院再詳以聞而/内侍省奏謂景祐中已裁定可因而用也從之元豐六)
(年詳定郊廟禮文所言凡冕版廣八寸長一尺六寸與/古制相合更不復議今取少府監造様如以青羅為表)
(紅羅為裏則非弁師所謂元冕朱裏者也上用金稜天/版四周金絲結網兩旁用真珠花素墜之類皆不應禮)
(伏請改用朱組為紞玉笄玉填以元綻垂瑱以五采玉/貫於五色藻為旒以青赤黄白黒五色備為一玉每一)
(玉長一寸前後二十四旒垂而齊肩以合孔子所謂純/儉之義從之政和議禮局更上皇帝冕服之制冕版廣)
(八寸長一尺六寸前髙八寸五分後髙九寸五分青表/朱裏前後各有十二旒五采藻十有二就就間相去一)
(寸青碧錦織成天河帶長一丈二尺廣二寸朱絲組帶/為纓黈纊充耳金飾玉簮導長一尺二寸中興仍舊制)
(延以羅衣本元表朱裏長尺有六寸前低一寸一分四/旁縁以金覆於卷武之上繅以五色絲貫五色玉前後)
(各十二凡用二百八十有八玉笄充耳用黄綿紘以朱/組以其一屬於左笄上垂下又屈而屬於右笄繫之而)
(垂其/餘)皇太子亦有衮冕青羅表緋羅紅綾裏塗金銀鈒
花飾犀簮導紅絲組前後白珠九旒二纊貫水精珠(太/宗)
(至道元年太常禮院言南郊皇太子充亞獻各著祭祀/服凖制度衮冕以組為纓色如其綬青纊充耳詔依上)
(制/造)其諸臣則九旒冕塗金銀花額犀玳瑁簮導親王中
書門下祭祀服之無額花者三公奉祀服之七旒冕犀
角簮導九卿奉祀服之五旒冕四品五品為獻官服之
平冕無旒太祝奉禮服之
遼制衮冕金飾垂白珠十二旒以組為纓色如其綬黈
纊充耳玉簮導
金冕制天版長一尺六寸廣八寸前髙八寸五分後髙
九寸五分身圍一尺八寸三分并納言并用青羅為表
紅羅為裏周回用金稜天版下有四柱四面珍珠網結
子花素墜子前後珠旒共二十四旒各長一尺二寸青
碧線織造天河帶長一丈二尺濶二寸兩頭各有真珠
金碧旒三節玉滴子節花紅線組帶二上有真珠金翠
旒玉滴子節花下有金鐸子二枚紅線欵幔帶一黈纊
二真珠垂繋上用金萼子二簮窠欵幔組帶鈿窠各二
内組帶鈿窠四並玉鏤塵碾造玉簮一頂方二寸導長
一尺二寸簮頂刻鏤塵雲龍皇太子冕用白珠九旒紅
絲組為纓青纊充耳犀簮導
元衮冕制以漆紗上覆曰綖青表朱裏綖之四周匝以
雲龍冠之口圍縈珍珠綖之前後旒各十二以珍珠為
之綖之左右繫黈纊二繫以元紞承以玉瑱纊色黄絡
以珠冠之周圍珠雲龍網結通翠栁調珠綖上横天河
帶一左右至地珠鈿窠網結翠栁朱絲組組屬諸笄為
纓絡以翠栁調珠簮以玉為之横貫於冠(按太常集禮/載世祖至元)
(十二年博士議冕天版長一尺六寸廣八寸前髙八寸/五分後髙九寸五分身圍一尺八寸三分並納言用青)
(羅為表紅羅為裏周迴縁以黄金天版下四面珠網結/子花素墜子前後共二十四旒以珍珠為之青碧線織)
(天河帶兩頭各有珍珠金翠旒三節玉滴子節花全紅/線組帶二上冇珍珠金翠旒玉滴子下有金鐸二梅紅)
(繡欵幔帶一黈纊二珍珠垂繋上用金萼子二簮一面/幔組帶鈿窠各二内組帶窠四並鏤玉為之玉簮一面)
(鏤雲龍成宗大徳十一年九月博士議以唐宋之制奏/上事未果行至仁宗延祐七年七月英宗命禮儀使𫝊)
(㫖命省臣與太常禮儀院等官㑹議法服之制八月中/書省㑹集翰林集賢太常禮儀院官講議依秘書監所)
(蔵前代帝王衮冕法服/圖本命有司製如其式)皇太子衮冕用白珠九旒紅絲
組為纓青纊充耳犀簮導
明太祖洪武元年學士陶安請製五冕帝以其禮太繁
命祭天地宗廟服衮冕餘皆不用十六年定衮冕之制
冕前圓後方元表纁裏前後各十二旒旒五采玉十二
珠五采繅十有二就就相去一寸紅絲組為纓黈纊充
耳玉簮導二十六年更定衮冕十二章冕版廣一尺二
寸長二尺四寸冠上有覆元表朱裏餘如舊制成祖永
樂二年定冕冠以皂紗為之上覆曰綖桐板為質衣之
以綺元表朱裏前圓後方以玉衡維冠玉簮冠紐紐與
冠武并繋纓處皆飾以金綖以左右垂黈纊充耳繋以
元紘承以白玉瑱朱紘世宗嘉靖八年更其制冠以圓
匡烏紗冒之旒綴七采玉珠十二青纊充耳綴玉珠二
皇太子衮冕九章冕九旒旒九玉金簮導紅組纓兩玉
瑱永樂三年定冕冠元表朱裏前圓後方前後各九旒
每旒五采繅九就貫五采玉九赤白青黄黒相次玉衡
金簮元紞垂青纊充耳承以白玉瑱朱紘纓親王冕同
皇太子唯冕旒用五采親王世子冕三采玉珠七旒永
樂三年更定冕冠前後各八旒每旒五采繅八就貫三
采玉珠八赤白青色相次
　　通天冠(承天冠冠金文金冠雲實里薛衮冠漆七/寶重頂    珠子捲  冠  金鳳頂  紗)
　　　　　(冠/)　(宋/)　(遼/)　(金/)　(元/)　(明/)
宋制皇帝通天冠二十四梁加金博山附蟬十二髙廣
各一尺青表朱裏首施珠翠黒介幘組纓翠緌玉犀簮
導大祭祀致齋正旦冬至五月朔大朝㑹大冊命親耕
籍田皆服之仁宗天聖二年南郊禮儀使李維上言通
天冠上一字凖勅迴避詔改承天冠
遼制皇帝通天冠加金博山附蟬十二首施珠翠黒介
幘髪纓翠緌玉若犀簮導諸祭還及冬至朔日受朝臨
軒拜王公元㑹冬㑹冠之
金皇帝通天冠於行幸齋戒出宫御正殿冠之
眀皇帝通天冠加金博山附蟬十二首施珠翠黒介幘
組纓玉簮導於郊廟省牲皇太子諸王冠婚醮戒冠之
金文金冠遼皇帝大祀之冠
實里薛衮冠遼皇帝祭祀之冠行拜山禮則冠之
七寶重頂冠元皇帝之服冬則冠之
珠子捲雲冠元皇帝之服夏則冠之
金鳯頂漆紗冠元皇帝之服夏則冠之
　　逺逰冠(七梁額花冠/冠  宋  遼)　(進徳冠/金  明)　(保和冠/)　(忠静/)
宋制皇太子逺逰冠十八梁青羅表金塗銀鈒花飾犀
簮導紅絲組為纓博山政和中加附蟬
遼制皇太子逺逰冠三梁冠加金附蟬九首施珠翠黒
介幘髪纓翠緌犀簮每於謁廟還宫元日冬至朔日入
朝服之親王逺逰冠三梁加金附蟬黒介幘青緌導諸
王逺逰冠三梁黒介幘青緌
金皇太子逺逰冠十八梁金塗銀花飾博山附蟬紅絲
組為纓犀簮導
七梁額花冠宋皇太子之服(紹興三十二年十月禮官/奏皇子鄧慶恭三王遇行)
(事服朝服則冠/七梁額花冠)
進徳冠遼皇太子服九琪金飾
保和冠明制自親王及郡王長子以上服之其制以燕
弁為準用九緅去簮與五玉後山一扇分畫為四
忠静冠明制仿古元冠冠匡如制以烏紗冐之兩山俱
列於後冠頂仍方中微起三梁各壓以金線邉以金縁
之鎮國將軍以下至奉國中尉及長史審理紀善教授
伴讀等服之
　　進賢冠(貂蟬冠/元  明)　(連蟬冠/)　(緇布冠/)　(宋遼金/)
宋制進賢冠五梁塗金銀花額犀玳瑁簪導立筆
遼制進賢冠三品以上三梁寳瓶五品以上二梁金飾
九品以上一梁無飾
眀進賢冠無梁為侍儀舍人併御史臺知班引禮執事
之冠
貂蟬冠宋制冠三梁犀角簮導諸司三品御史臺四品
兩省五品侍祠朝㑹則服之
金貂蟬冠加籠巾七梁額花貂鼠立筆銀立筆犀簮導
正一品服之七梁銀立筆犀簮導正二品服之四品五
梁五品四梁六品七品三梁八九品二梁
元貂蟬冠加籠巾三獻官及司徒大禮使祭服有七梁
六梁五梁四梁三梁二梁之分皆助奠以下諸執事官
之法服
眀貂蟬冠八梁加籠巾立筆五折四柱香草五叚前後
玉蟬為公之冠七梁加籠巾立筆四折四柱香草四叚
前後金蟬為侯之冠七梁加籠巾立筆二折四柱香草
二叚前後玳瑁蟬為伯之冠俱插雉尾(駙馬與侯/不用雉尾)一品
亦七梁不用籠巾二品六梁三品五梁四品四梁五品
三梁六七品二梁八九品一梁皆為文武官朝服
連蟬冠元制為曲阜祭服(共四十有三七梁者三五/梁者三十有六二梁者四)
緇布冠宋制為冠禮初加之服　明制緇布冠亦為冠
禮初加之服
　　獬豸冠(氈冠/)　(宋/)　(遼/)　(金/)　(元/)
宋制獬豸冠御史大夫中丞服之冠有獬豸角兩梁犀
角簮導
金獬豸冠亦為監察御史之服
元獬豸冠惟祭社稷服之
氈冠遼制臣僚之國服金花為飾或加珠玉翠毛額後
垂金花織成夾帶中貯髪一總或紗帽制如烏紗帽無
簷不擫雙耳額前綴金花上結紫帶末綴珠
　　翼善冠(紗冠/  元)　(金梁冠/明)　(甲騎冠/)　(刻期冠/)　(遼/)
遼制皇帝翼善冠朔視朝用之
紗冠元制祭社稷之服
金梁冠元制祭社稷之服
甲騎冠元制以皮加黒漆雌黄為縁儀衛之服
刻期冠明從宋制為快行親從官之服
　　武弁(皮弁/)　(元/)　(明/)
元制武弁以皮加漆儀衛之服
明制皇帝武弁服親征遣將則服之其弁制上鋭色用
赤上十二縫中綴五采玉落落如星狀(世宗嘉靖八年/諭閣臣張璁㑹)
(典記親征類禡之祭皆具武弁服不可不備璁對周禮/有韋弁謂以韎韋為弁又以為衣裳國朝視古損益有)
(武皮弁之制今武弁當如皮弁但皮弁以黒紗冒之武/弁當以綘紗冒之隨具圖以進帝報曰覽圖有􁄊形但)
(無繫處冠制古象尚尖今皮弁則圓朕惟上鋭取其輕/利當如古制又衣裳韠舄皆赤色何謂且佩綬俱無於)
(祭用之可乎璁對自古服冕弁俱用革帶以前繋韍後/繋綬韋弁之韠正繋於革帶耳武事尚威烈故色純用)
(赤帝復報璁冠服衣裳韠舄俱加如古/増革帶佩綬及圭乃定制弁式如左)
皮弁明太祖洪武二十六年定皮弁用烏紗冒之前後
各十二縫每縫綴五采玉十二以為飾玉簮導紅組纓
皇帝朔望視朝降詔降香進表四夷朝貢外官朝覲䇿
士𫝊臚皆服之成祖永樂三年定皮弁如舊制惟縫及
冠武并貫簮繋纓處皆飾以金玉其皇太子皮弁冒以
烏紗前後各九縫每縫綴五采玉九縫及冠武并貫簮
繋纓處皆飾以金玉簮朱纓親王世子皮弁用烏紗冒
之前後各八縫每縫三采玉八餘制如東宫
　　幘(平巾幘/)　(空頂幘/)　(遼/)　(元/)　(明/)
遼制一品以下至六品皆冠幘纓簮導凡謁見東宫及
餘公事服之
平巾幘元制黒漆革為之形如進賢冠之籠巾或以青
或以白皆儀衛之服
空頂幘明未冠者之服
　　帽(烏紗帽/子煖帽)　(硬㡌答小帽帽金錦暖帽帽紅金答/白金  子煖    銀鼠煖    白藤)
　　　(寳貝㡌帽七寶漆紗帶後簷帽金學士帽/帽  雨    遮陽帽  烏紗描  曲脚帽)　(錦/烏)
　　　(紗小頂帽/)　(金鵞帽/)　(宋/)　(遼/)　(金/)　(元/)　(明/)
宋制烏紗帽天子閒居之服
明烏紗帽為文武官常服凡一品二品帽頂帽珠用玉
三品至五品帽頂用金帽珠除玉外隨所用六品至九
品帽頂用銀帽珠瑪瑙水晶香木
硬帽遼制天子小祀之服
小帽金制天子常朝之服
金錦煖帽元制天子冬則冠之
紅錦答子煖帽元制天子冬則冠之
白錦答子煖帽元制天子冬則冠之
銀䑕煖帽元制天子冬則冠之
白藤寶貝帽元制天子夏則冠之
七寶漆紗帶後簷帽元制天子夏則冠之
學士帽元制如唐巾兩角如匙頭下垂儀衛之服
錦帽元制以漆紗後幅兩旁前拱而髙中下後畫連錢
錦前額作聚文
雨帽明制文官官遇雨戴雨帽公差出外戴帽子入城
不許
遮陽帽明初士人貢舉入監者許戴之
烏紗描金曲脚帽明制内使之官
烏紗小頂帽明制内使年十五以下者戴之
金鵞冠明制校尉之冠
　　巾(皂紗折上巾唐紫皂幅巾巾幅巾方吐鶻巾/軟角唐巾    巾  進士    四  平定巾)
　　　(軟巾/)　(四帶巾/)　(宋/)　(遼/)　(金/)　(元/)　(明/)
宋制皂紗折上巾天子便坐視事則服之
遼制折上頭巾為皇帝常服
明烏紗折角向上巾為皇太子服亦名翼善冠親王郡
王及世子皆同
紫皂幅巾遼制皇帝之公服(道宗清寧元年詔非勲戚/之後及承應有職事人不)
(帶/巾)
幅巾遼制皇帝田獵服之
吐鶻巾金制以皂羅若紗為之上結方頂折垂於後頂
之下際兩角各綴方羅徑二尺許方羅之下各附帶長
六七寸當横額之下或為一縮襞積貴顯者於方頂上
循十字縫飾以珠其中必貫以大者謂之頂珠帶旁各
絡珠結綬長半帶垂之
軟角唐巾元制宣聖廟祭服
唐巾元制如幞頭而㰐其角兩角上曲作雲頭為儀衛
之服
進士巾明制如烏紗帽頂㣲平展角闊寸餘長五寸許
系以垂帶皂紗為之
四方平定巾明太祖洪武三年令士人戴四方平定巾
二十四年以士子巾服無異吏胥命工部製式以進太
祖親視凡三異乃定易以軟巾貢舉入監者不變所服
四帶巾明初為庶人之服
　　幞頭(交角幞頭縐鳳翅幞頭練控鶴幞頭漆花角/幞頭  皂  紗幞頭    省幞頭    紗幞)
　　　　(頭/)　(交脚幞頭/)　(宋/)　(遼/)　(元/)　(明/)
宋制幞頭君臣之通服初以藤織草巾子為裏紗為表
而塗以漆後惟以漆為堅去其藤裏前為一折平施兩
脚以鐡為之
遼制五品以上幞頭曰折上巾自五品以下皆曰幞頭
交角幞頭元制巾後交折其角儀衛之服
鳳翅幞頭元制如唐巾兩角上曲而作雲頭兩旁覆以
兩金鳳翅亦儀衛之服
控鶴撲頭元制如交角金鏤其額亦儀衛之服
花角撲頭元制如控鶴撲頭兩角及額上簇象生雜花
亦儀衛之服
皂縐紗撲頭長制郡王長子常服
練省撲頭明制輔國中尉之常服
漆紗幞頭明制文武官公服有二等展角長一尺二寸
雜職官幞頭垂帶後復令展角不用垂帶與入流官同
交角幞頭明初定執仗之士首服皆鏤金額交角幞頭
　　簮戴(宋/)
宋制幞頭簮花謂之簮戴中興郊祀明堂禮畢囘鑾臣
僚及扈從並簮花恭謝日亦如之大羅花以紅黄銀紅
三色欒枝以雜色羅大絹花以紅銀紅二色羅花以賜
百官欒枝卿監以上有之絹花以賜將校以下太上兩
宫上夀畢及聖節錫宴進士聞喜宴並如之
　　重戴(宋/)
重戴以皂紗為之方而垂簷紫裏兩紫纓組為纓垂而
結之頷下葢折上巾又加以帽焉(宋初御史臺皆重戴/餘官或戴或否後新)
(進士亦帶至釋褐則止太宗淳化二年御史臺言舊儀/三院御史臺及出使並重戴事已久廢其御史出臺為)
(省職及在京釐務者請依舊儀從之又詔兩省及尚書/省五品以上皆重戴樞密三司使副則否中興後御史)
(兩制知貢舉官新進/士上三人許服之)
　　鈸笠(元/)
元制寶頂金鳳鈸笠珠縁邊鈸笠並為皇帝之服
金鳳頂笠亦元制皇帝之服夏服大紅緑藍銀褐棗褐
金繡龍五色羅則冠之各隨其服之色
　
　
　
　
　
　
　
欽定續通典卷五十六
欽定四庫全書
欽定續通典卷五十七
　禮(嘉/)
　　天子納后妃(冊后附/)　(宋/)　(遼/)　(金/)　(元/)　(明/)
宋制自太祖建隆元年立瑯邪郡夫人王氏為皇后命
所司擇日備禮冊命自後凡制書云冊命者多不行冊
禮后妃皆寫冊命告身以金花龍鳳羅紙金塗褾袋有
司進入學士院草制宣於正殿近侍牧守宗室皆修貢
禮羣臣拜表稱賀又詣内東門奉牋賀皇后真宗冊徳
妃劉氏為皇后不欲令藩臣貢賀不降制於外廷止命
學士草詞付中書仁宗冊皇后曹氏其冊制如皇太子
玉用珉玉五十簡匣依冊之長短寶用金方一寸五分
髙一寸其文曰皇后之寳盤螭紐綬并緣冊寳法物依
約舊制為之匣盝並朱漆金塗銀其禮與通禮異不立
仗不設縣前一日守宫設次於朝堂設冊寶使副次於
東門外命婦次於受冊寶殿前外設皇后受冊寳位於
殿庭階下北向奉禮設冊寳使位於内東門外副使内
侍位於其南差退東向北上冊寳案位於使前南向又
設内給事位於北面南向其日百官常服早入次禮直
官通事舍人先引中書令侍中門下侍郎中書侍郎及
奉冊寳官執事人綘衣介幘詣垂拱殿門就次以俟冊
降禮直官通事舍人分引宰臣樞密冊寳使副百官詣
文徳殿立班東西相向内侍二員自内承㫖降皇后冊
寳出垂拱殿奉册寳官俱搢笏率執事人禮直官𨗳中
書侍郎押冊中書令後從門下侍郎押寳侍中後從由
東上閤門出至文徳殿庭權置禮直官通事舍人引使
副就位次引侍中於使前西向稱有制典儀曰再拜贊
者承𫝊使副在位官皆再拜宣曰贈尚書令冀王曹彬
孫女冊為皇后命公等持節展禮使副再拜侍中還位
門下侍郎帥主節者詣使東北主節以節授門下侍郎
門下侍郎執節授冊使冊使跪受興付主節幡隨節立
於使左次引中書令侍中詣冊寳東北西向立中書侍
郎引冊案立於中書令右中書令取冊授冊寳使冊寳
使跪受興置於案中書令中書侍郎退復班門下侍郎
引寳案於侍中之右取寳授冊寳使如上儀退復位典
儀贊拜訖禮直官通事舍人引使副押冊寳持節者前
𨗳奉冊寳官奉舁授衛如式以次出朝堂門詣内東門
附内臣入進内臣引内外命婦入就位内侍詣閤請皇
后服褘衣冊寳至使副俱東向内給事前北向跪稱冊
寳使李廸副使王隨奉制授皇后冊寳(其冊文曰天地/定位隂陽相成)
(人道貫之以綱大倫后徳配之以熈内治聖人有以端/其本也故造舟之迎言乎備詩人有以善其化也故周)
(南之風著乎始粤朕冲昧祗若丕構深唯負荷之重輔/佐攸艱用簡納賢明協於神人之望咨爾贈尚書令冀)
(王配饗太祖廟廷曹彬孫女唯乃祖克有武力勤勞王/家保勲不伐饗厥終慶教流後昆熏然慈和善祥慿積)
(生此邦媛其漸漬醇醲發聞馨香所從來逺矣起居祖/習不待􁋯姆氏之訓風容矩度自為宗黨之憲長秋曠)
(位隂教未序咨求訓範統正六列宗公鼎臣誦言於朝/願即嘉時聿修典禮朕以春秋之義必娶大國摯疇之)
(家乃稱福耦謀及奉筮聘以榖珪惟吉之從有命既集/今遣使工部尚書同平章事李廸副使户部侍郎參知)
(政事王隨持節册命爾為皇后欽哉夫唯肅恭可以侍/上夫唯謙裕可以接下㤗而能約則驕弗至動而慎思)
(則悔弗萌𢡟乃后徳修乃媛職奉承宗/廟儀刑家國永綏無疆之祚不其韙歟)俛伏興退復位
内給事入詣受冊寳殿門皇后前跪奏訖内侍進詣使
前西南跪受冊寳以授内謁者監使退復位内謁者監
主當内臣持冊寳入内東門内侍從之以次入詣殿庭
内侍贊引皇后降立庭中北向位内侍跪取冊次内侍
跪取寳立皇后右少前西向内侍二員進立皇后左少
前東向内侍稱有制内侍贊皇后再拜内侍捧冊進授
皇后皇后受以授内侍次内侍奉寳亦然復贊再拜訖
𨗳皇后升坐内臣引内外命婦稱賀如常儀禮畢内侍
導皇后降坐内臣還閤内外命婦朝退皇后易常服謝
皇帝皇太后用常禮百官詣東上閤門表賀哲宗元祐
五年八月太皇太后詔以皇帝納后令翰林學士御史
中丞兩省與太常禮官檢詳古今六禮沿革叅考通禮
典故具為成式羣臣又議勘昏御史中丞鄭雍等請不
用隂陽之說吕大防亦言不可太后納之六年八月三
省樞密院言六禮命使納采問名納吉納成請期差執
政官攝太尉充使侍從官或判宗正官攝宗正卿充副
使以舊尚書省為皇后行第納采問名同日次日納吉
納成告期納成用穀圭為贄不用雁請期依開寳禮改
為告期親迎命使奉迎納采前擇日告天地宗廟皇帝
臨軒發册同日先遣册禮使副次遣奉迎使令文武百
官詣行第班迎又言據開元禮納采問名合用一使納
吉納成各别遣使今未委三禮共遣一使或各遣使又
合依發册例立仗詔各遣使文徳殿發制依發册例立
仗七年正月詔尚書左丞蘇頌撰册文并書學士院上
六禮詞語(其納采制文略曰太皇太后曰咨某官封姓/名渾元資始肇經人倫爰及夫婦以奉天地)
(宗廟社稷謀於公卿咸以為宜率由舊典今遣使持節/太尉某宗正卿某以禮納采問名制曰兩儀合徳萬物)
(之統以聴内治必資令族重宣舊典今遣使持節某官/以禮問名納吉制曰人謀龜筮同符元吉恭順典禮今)
(使某官以禮納吉納成制曰咨某官某之女孝友恭儉/實維母儀宜奉宗廟永承天祚以黝纁榖圭六馬以章)
(典禮今使某官以禮納成告期制曰謀於公卿大筮元/龜罔冇不臧吉日唯某月某甲子可迎率遵典禮今遣)
(某官以禮告期奉迎制曰禮之大體欽順重/正其期維吉典圖是若今遣某官以禮奉迎)三月禮部
太常寺上納后儀注發六禮制書太皇太后御崇慶殿
内外命婦立班行禮畢内給事中出殿門置六禮制書
案上出内東門禮直官通事舍人引由宣祐門至文徳
殿後門入權置案於西閤門命使納采問名文徳殿宰
臣親王執政官宗室百僚大小使臣易朝服樂備而不
作班定内給事奉制書案置横街北稍東西向北上禮
直官通事舍人引門下中書侍郎次引使副就横街南
承制位北向東上内給事詣使者東北靣稱太皇太后
有制典儀曰再拜在位官皆再拜宣制曰皇帝納后命
公等持節行禮典儀曰再拜使副皆再拜授制訖典儀
曰再拜在位官皆再拜禮直官通事舍人太常博士引
使副從制案出載於油絡網犢車出宣徳鼓鼓吹備而
不作至皇后行第大門外令使二人對奉制案立主人
立大門内儐者立主人之左北靣進受命出曰敢請事
使者曰某奉制納采儐者入告主人曰某之女若而人
既䝉制訪臣某不敢辭儐者出告入引主人出大門外
再拜使者先入使者曰太皇太后制再拜宣制書畢主
人再拜受訖主人進表訖再拜使者出問名同上儀使
者曰將加卜筮奉制問名主人曰臣某之女若而人既
䝉制命臣某不敢辭命使納吉納成告期並同命使納
采問名儀納吉使者曰加請卜筮占曰從制使某納吉
主人曰臣某之女若而人龜筮云吉臣預有焉臣某請
奉典制告期使者曰某奉制告期主人曰臣某謹奉典
制以上納吉納成告期請見授制接表並如納采儀臨
軒命使册后及奉迎於文徳殿百官朝服皇帝常服乘
輦至殿後閤侍中奏中嚴外辦乃服通天冠絳紗袍乘
輦出自西房降輦即御座兩省官及待制權侍郎觀察
使以上分東西入殿門各就位東西相向立奉寳制御
坐前奉宣后册由東上閤門至文徳殿庭横行典儀曰
拜在位官皆再拜使副受册宣制曰册某氏為皇后命
公等持節展禮典儀曰拜使副再拜受册寳訖典儀贊
百官再拜宣制曰太皇太后制命公等持節奉迎皇后
典儀贊使副再拜受節又贊百官再拜侍中奏禮畢解
嚴百官再拜出皇帝常服還内册寳至皇后行第如納
采儀使者曰某奉制授皇后備物典册皇后受册寳内
外命婦序立如儀主人以書奉使者奉迎百官常服班
宣徳門外行第儐者請使者曰某奉制以禮迎儐者入
告主人曰臣某謹奉典制儐者出告入引主人出大門
外再拜使者先入曰有制主人再拜使者宣制畢主人
再拜受制答表又再拜姆導皇后尚宅前引升堂出立
房外典儀贊使副再拜使者曰令月吉日某等承制以
禮奉迎内侍受以入使副退主人以書授使者奉於司
言受以奏聞皇后降立堂下再拜訖升堂主人升自東
階西向曰戒之戒之夙夜無違命主人退母進西階上
東向施衿結帨曰勉之戒之夙夜無違命皇后升輿至
中門升車出大門使副及羣臣前引將至宣徳門百官
宗室班迎再拜訖分班皇后入門鳴鐘鼔班迎官退廼
降車入次升輿入端禮門文徳殿東上閤門文徳殿後
門入至内東門内降輿司輿前導詣福寧殿門大次以
俟晡後皇后車入宣徳門侍中版奏請中嚴内侍轉奏
皇帝服通天冠絳紗袍御福寧殿尚宫引皇后出次詣
殿庭之東西向立尚儀跪奏外辦請皇帝降坐禮迎尚
宫前引詣庭中之西東靣揖皇后以入導升西階入室
各就榻前立尚食跪奏具皇帝揖皇后皆坐尚食進饌
食三飯尚食進酒受爵飲尚食以饌從再飲如初三飲
用巹如再飲尚儀跪奏禮畢俱興尚宫請皇帝御常服
尚寢請皇后釋禮服入幄次日以禮朝見太皇太后皇
太后參皇太妃如宫中之儀詔從之四月太皇太后手
書曰皇帝年長中宫未建歴選諸臣之家以故侍衛親
軍馬軍都虞候贈太尉孟元孫女為皇后制詔六禮尚
書左僕射兼門下侍郎吕大防攝太尉充奉迎使同知
樞宻院事韓忠彦攝司徒副之尚書左丞蘇頌攝太尉
充發册使簽書樞宻院事王巖叟攝司徒副之尚書左
丞蘇轍攝太尉充告期使皇叔祖同知大宗正事宗景
攝大宗正卿副之皇伯祖判大宗正事髙宻郡王宗晟
攝太尉充納成使翰林學士范百禄攝宗正卿副之吏
部尚書王存攝太尉充納吉使權戸部尚書劉奉世攝
宗正卿副之翰林學士梁燾攝太尉充納采問名使御
史中丞鄭雍攝宗正卿副之五月甲午行納采問名禮
丁酉行納吉納成告期禮戍戍帝御文徳殿發册及命
使奉迎皇后己亥百官表賀於東上閤門次詣内東門
賀太皇太后又上牋賀皇后上牋賀皇太妃皇后擇日
詣景靈宫行廟見禮徽宗大觀四年册貴妃鄭氏為皇
后議禮局重定儀注臨軒册使皇帝御文徳殿服通天
冠絳紗袍百官朝服陳黄麾細仗依古用宫架册使出
殿門依近儀不乘輅權以穆清殿為受冊殿其日皇后
服褘衣其奉冊寳授皇后皆用内侍受冊訖皇后上表
謝皇帝内外命婦立班稱賀羣臣入殿賀皇帝於内東
門上箋賀皇后其禮儀注乞依進馬條令施行其㑹羣
臣及皇后㑹外命婦儀注並依開元開寳禮受冊之日
陳宫架用女工升降行止並依樂節而别定樂名樂章
皇后上表乞免受冊排黄麾仗及乘重翟車陳宫架鹵
簿等而於延福宫受册其朝謁景靈宫亦止依近例云
髙宗紹興十三年閏四月册貴妃吳氏為皇后前期於
文徳殿内設東西房東西閤凡香案宫架册寳幄次舉
麾位押案位權置册寳褥位受制承制宣制位贊者位
奉册寳位舉册舉寳官位及文武官僚應行事官執事
官位皆儀鸞司太常典儀分設之以俟臨軒發册其日
質明皇帝服通天冠絳紗袍出西閤協律郎舉麾奏乾
安之樂皇帝降輦即御坐樂止册使副以下應在位官
皆再拜侍中宣制曰册貴妃吳氏為皇后命公等持節
展禮册使副再拜參知政事以節授冊使册使跪受以
授掌節者中書令以册授册使侍中以寳授副使並權
置於案册使副以下應在位官皆再拜册使押册副使
押寳持節者前導正案之樂作出文徳殿門樂止至穆
清殿門外幄次權置以俟皇后首飾禕衣出閤協律郎
舉麾坤安之樂作皇后至殿上中間南向立定樂止册
使副就内給事前東向跪稱册使副姓某奉制授皇后
備禮典册内給事入詣皇后前北向奏訖册使舉册授
内侍内侍轉授内謁者監副使舉寳授内侍内侍授内
謁者監掌節者以節授掌節内侍持節前導册寳并案進
行入詣殿庭册寳初入門宜安之樂作至位樂止皇后降
自東階至庭中北向位初行承安之樂作至位樂止皇后
再拜舉册官搢笏跪舉册讀册官搢笏跪宣册内謁者監
奉册進授皇后皇后受以授司言又奉寳進授皇后皇后
受以授司寳司言司寳置册寳於案舉寳官并舉案官
俱搢笏舉册寳并案興詣東階之東西向位置定皇后
初受册寳成安之樂作受訖樂止皇后再拜禮畢
遼皇帝納后之儀擇吉日至日后族畢集詰旦后出私
舍坐於堂皇帝遣使及媒者以牲酒饔餼至門執事
者以告使及媒者入謁再拜平身立少頃拜進酒於
皇后次及后之父母宗族兄弟酒徧再拜納幣致詞
再拜訖后族皆坐達章錦夫人四拜請就車后辭父
母伯叔父母兄弟各四拜族長者皆再拜皇后升車父
母飲后酒如初教坊遮導贊祝后命賜以物后族追拜
進酒遂行將至宫門宰相𫝊勅賜皇后酒徧及送者既
至逹章錦夫人率皇族奉迎再拜皇后車至便殿東南七十
歩止達章錦夫人請降車負銀罌捧縢履黄道行後一
人張羔裘若襲之前一婦人捧鏡却行置鞍於道后過
其上乃詣神主室三拜南北向各一拜酹酒向謁者一
拜起居訖再拜次謁舅姑御容拜奠酒選皇族諸婦宜
子孫者再拜之授以罌縢又詣諸帝御容奠酒神賜襲
衣珠玉佩飾拜受服之后姊若妹陪拜者各賜物皇族
迎者后族送者徧賜酒皆相耦飲訖后坐别殿送后者
退食於次媒者𫝊㫖命送后者列於殿北俟皇帝即御
坐選皇族尊者一人當奥坐主婚禮命執事者徃来致
辭於后族引后族之長率送后者升當御坐皆再拜又
一人少進附奏送后之辭退復位再拜后族之長及送
后者向當奥者三拜南北向各一拜向謁者一拜后族
之長跪問聖躬萬福再拜復奏送后之詞又再拜當奥
者與媒者行酒三周命送后者再拜皆坐終宴翼日皇
帝晨興詣先帝御容拜奠酒訖復御殿宴后族及羣臣
皇族后族偶飲如初百戱角觝戯馬較勝以為樂又翼
日皇帝御殿賜后族及贐送后者各有差受賜者再拜
進酒再拜皇帝御别殿有司進皇后服飾之籍酒五行
送后者辭訖皇族獻后族禮物謝族以禮物謝當奥者
禮畢其册皇后儀至日北南臣僚内外命婦詣端拱殿
幕次皇后至閤侍中奏中嚴引命婦班入就東西相向
位立皇帝臨軒命使發册使副押册至端拱殿門外幕
次侍中奏外辦所司承㫖索扇扇上舉麾樂作皇后出
閤升坐扇開簾捲偃麾樂止引命婦合班靣殿起居八
拜皇后降坐樂作至殿下褥位樂止引册入置皇后褥
位前侍中𫝊宣皇后四拜命婦陪位皆拜引讀册官至
皇后褥位前俛伏跪讀訖皇后四拜陪位者皆拜引皇
后升殿使臣引册置皇后坐前册案退西向侍立命婦
當殿稱賀四拜引班首東階上殿致詞訖東階下殿復
位四拜侍中奏宣答稱有教㫖四拜宣答訖四拜班首
上殿進酒皇后賜押册使副等酒訖侍中奏禮畢承㫖
索扇樂止皇后起入閤樂止分引命婦等東西門出
金海陵天徳二年十月册妃徒單氏為皇后前一日儀
鸞司設座勤政殿南向設羣臣次於明堂大樂令展宫
縣於殿庭設協律郎舉麾位於樂縣西北東向閤門設
百官班位於庭並如常朝之儀又設典儀位於班之東
北贊者二人在南少却俱西向設册使副位於殿門外
之東又設册使副受命位於百官班前後設册寳幄次
二於殿後東廂俱南向其日諸衛勒所部畧列黄麾細
仗於庭符寳郎奉八寳置於左右吏部侍郎奉册禮部
侍郎奉寳匣皆置於床訖出就門外班大樂令協律郎
樂正典儀贊者各入就位羣臣等依時刻集朝堂俱就
次各服朝服侍中約刻板奏請中嚴通事舍人引羣官
入就庭東西相向立以北為上又引册使副於東偏門
西向門下侍郎引主節奉節立於殿下東廊横街北中
中書令中書侍郎帥舉捧冊官奉冊牀立於節南侍中
門下侍郎帥舉捧寳官奉寳牀立於冊牀之南俱西靣
侍中版奏外辦殿上索扇協律郎舉麾宫縣作皇帝服
通天冠綘紗袍出自東房曲直華盖警蹕侍衛如常儀
即座南向坐簾捲樂止通事舍人引冊使副入宫懸作
使副就受命位侍中中書令門下侍郎中書侍郎舉捧
官依舊西靣立羣臣合班横行北靣如常朝之儀立定
典儀曰再拜贊者承𫝊班首以下羣官在位者皆再拜
班首問起居又再拜閤門官引攝侍中出班承制降詣
使副東北西向稱有制使副稍前鞠躬再拜攝侍中宣
制曰命公等持節受后冊寳宣制訖又俱再拜侍中還
班門下侍郎引主節詣冊使所主節以節授門下侍郎
門下侍郎執節西向授太尉太尉授付主節主節立於
使副之左右門下侍郎退還班位中書侍郎引冊牀門
下侍郎引寳牀立於冊使東北西向以次授與太尉太
尉皆捧授冊牀置於北寳牀置於南侍中中書令禮儀
使舉捧冊寳官及舁牀者退於東西塼道之左右相向
立門下侍郎中書侍郎退還班典儀曰再拜贊者承𫝊
羣臣在位者皆再拜訖分班東西相向立捧舉舁冊寳
牀者進冊牀先行讀冊官次之寳牀次行讀寳官次之
舉舁官各分左右通事舍人引冊使隨之以行持節者
前導太尉初行宫縣樂作出殿門樂止攝侍中出班升
殿奏侍中臣言禮畢殿上索扇簾降宫縣作降座入自
東房樂止通事舍人引羣官在位者次出俟太尉司徒
徒復命禮畢還内先是有司預設太尉司徒本品革車
鹵簿於門外至殿門左右排列俟使副出鼔吹振作禮
儀使舉捧官執節者并舉舁人以冊寳少駐於泰和門
太尉司徒及讀冊寳官暫歸幕次内侍閤門引入泰和
殿俟至殿下位鼔吹止有司預供張太和殿設皇后座
於扆前殿上垂簾又設東西房於座之左右稍北又設
受冊位於殿庭西階之南東向又設内命婦次於殿之
左右大樂令設宫縣於庭協律郎設舉麾位於殿上又
册寳次於門外又設行事官次於門左右又設外命婦
次於門之内其日諸衛於殿門外略設黄麾仗有司設
二步障於殿之西階簾前設扇左右各十紅繖一在西
階欄干外又設舉册寳案位於使副之前北向又設宣
徽使位於北廂南向司贊設内外命婦以下陪列位於
殿庭磚道之左右每等重行異位北向内命婦在後又
設司贊位於東階東南贊者二人在南少退俱西向質
明執事官大樂令等各就位皇后常服乗龍飾肩輿至
泰和殿後閤近仗導衛如常儀宣徽使奏中嚴册使副
入門宫縣作俟册使庭中立樂止册在北寳在南使副
立於牀後禮儀使帥持節者立於前舉捧册寳官立於
册寳牀左右讀册寳官各立於其後宣徽使奏外辦内
侍閤門官引后出後閤宫縣作簾捲皇后降自西階左
右步障繖扇從至階下望勤政殿御閤所在立樂止册
使進立於右宣有制閤門使内侍贊再拜册使宣曰制
遣太尉臣某司徒臣某恭授皇后册寳閤門使内侍贊
贊再拜册使少退中書令侍中及舉捧官率舉舁人奉
册寳以次進於前宫縣作册寳牀自東階升並置於殿
之前楹間册牀在北寳牀在南中留讀册寳官立位並
去帕及盖舉舁人執之退立於西朶殿舉擡官分左右
相向立讀册寳官各立於牀之東西向立既定樂止閤
門使内侍贊再拜捧謝表官以表授左立内侍内侍以
授后受訖以付右立内侍持表立於右閤右閤門使贊
再拜訖册使退宫縣作持表内侍以表付閤門官隨册
使行册使副至門鼔吹振作如來儀入西偏門鼓吹止
册使副至御閤所在俛伏跪奏太尉臣某司徒臣某奉
制授册寳禮畢俛伏興退持表閤門官進表近侍接入
進讀訖退初册使退及門樂止閤門内侍引后自西階
升殿宫縣作繖扇止於簾外退於左右朶殿前歩障止
於階下卷之后於座前南向立樂止中書令詣册牀南
立北向稱中書令臣某謹讀册讀畢降自東階立於欄
外第一墀上西向次侍中詣寳牀南立北向楫稱侍中
臣某讀寳讀畢降階立於中書令之北西向内侍閣門
引升座宫縣作坐定樂止舉捧官以次招舉舁人持帕
盖覆匣牀東置殿之左右册牀在東寳牀在西置訖舉
捧官以次降階立於中書令侍中之後立定合班北向
閤門贊再拜拜訖降東階退出殿門其舉舁人置册寳
牀於東西訖各由朶殿下階於侍中等班後直出殿門
以俟復入舉舁入宫受册表謝訖内侍跪奏禮畢閤門
引内外命婦陪列者以次進就北向位班首初行宫縣
作至位樂止閤門曰再拜命婦皆再拜閤門引班首自
西階升樂作至階樂止進當座前北向躬致稱賀訖降
自西階樂作至位樂止閤門曰再拜舍人承𫝊命婦等
皆再拜閤門使前承令降自西階詣命婦前西北東向
稱有教㫖命婦等皆拜閤門使宣曰祗奉聖恩授以册
寳榮幸之至兢勵増深所賀知舍人曰再拜命婦皆再
拜訖内侍引内命婦還宫班首初行樂作出門樂止内
侍引外命婦出次宣徽使奏稱禮畢降座宫縣作入東
房樂止歸閣宫縣作至閣樂止更常服内侍承教㫖宣
外命婦入㑹並如常儀㑹畢閤門引外命婦降階横班
北向舍人曰再拜訖以次出還宫如來儀中書門下侍
郎復以引進司帥舉舁人進册寳入内付與都㸃檢司
退别日㑹羣臣㑹妃主宗室等賜酒設食簪花教坊作
樂如内宴之儀越日朝永夀永寧兩宫皇后既受册越
二日内侍設座於所御殿南向其日夙興宣徽使版奏
中嚴質明諸侍衛宫人俱詣寢殿奉迎宣徽使版奏外
辦后首飾褘衣御車内侍前導降自西階以出侍衛如
常儀至太后之裏門外降車障扇侍衛如常儀入立於
西廂東向將至宣徽使版奏請中嚴既降車宣徽使版
奏外辦太后常服宣徽使引升座南向宣徽使引后進
升至西階北靣再拜進跪致謝詞存撫賜酒食並如家
人之儀禮畢宣徽使贊再拜訖宣徽使引降自西階以
出出門宣徽使奏禮畢降座入宫
元册皇后儀前期二日儀鸞司設發册寳案於大明殿
御座前稍西設發寳案稍東掌謁設香案於皇后殿前
設册案於殿内座榻前稍西西寳稍東設受册案於座
榻上稍西設受寳案於稍東侍儀司設版位册使副位
於廷中北靣册官位於右寳位於左禮儀使位於册案
前主節位於太尉左皇后殿廷亦如之至期大昕引贊
叙太尉以下於闕廷各公服侍儀使禮儀使引册使引
册奉册舉册讀册捧册官由月華門入侍儀使禮儀使
引册副引寳奉寳舉寳讀寳捧寳官由日精門入至露
階下依班位立侍儀捧牙牌入至寢殿前跪報外辦内
侍入奏出𫝊制曰可侍儀使俛伏興皇帝出閣升輦鳴
鞭三侍儀使引導從導皇帝入大明殿陞御座鳴鞭三
司晨報時鷄唱畢尚引引殿前班入起居位起居贊拜
舞蹈山呼如儀宣贊唱曰各恭事引贊引册使以下入
就位掌儀舍人引承奉班都知侍儀使禮儀使主節捧
册捧寳官升自左階由東南門入至御座前分左右相
向立掌儀贊曰禮儀使稍前跪太尉以下皆跪禮儀使跪
奏請進發皇后册寳掌儀贊曰就拜曰興曰平身曰太
尉以下皆興曰復位掌儀贊曰内謁者稍前曰搢笏曰
捧册寳跪進皇帝曰以册寳授捧册寳官捧册寳跪受
興掌儀贊曰主節官搢笏持節禮儀使引節導册寳由
正門出至露階南向立禮儀使稱有制承奉班都知唱
曰太尉以下皆再拜通贊曰鞠躬曰拜曰興曰拜曰興
曰平身禮儀使宣制曰命太尉某等持節授皇后册寳
通贊贊曰鞠躬曰拜曰興曰拜曰興曰平身降至露階
下依次就位掌儀贊曰以册寳置於案曰出笏曰復位
方輿舁以行樂作侍儀使禮儀使引太尉及册寳官奉
隨至皇后宫庭奠案樂止掌儀贊曰捧册寳官稍前搢
笏捧册寳置於案曰出笏曰復位侍儀使稍前跪報外
辦内侍入啟出𫝊㫖曰可侍儀使俛伏興皇后出閣詣
褥位太尉稱制遣臣某等恭授皇后册寳内侍贊禮曰
跪掌儀贊曰太尉以下皆跪内侍贊皇后曰上香曰上
香曰三上香曰拜曰興曰拜曰興掌儀贊曰太尉以下
皆興皇后陞殿立於座榻前承奉班都知唱曰太尉以
下進册寳掌儀贊曰捧册寳官稍前搢笏捧册寳由正
門至殿内掌儀贊曰以册寳跪置於案曰捧册寳官出
笏興復位曰太尉以下皆跪曰舉册官興至案前跪曰
搢笏取册於匣置於盤對舉曰讀册官興至案前跪曰
讀册讀册官稱臣某謹讀册畢畢納册於匣掌儀贊曰
出笏舉寳官興至案前跪搢笏取寳於盝對舉曰讀寳
官興至案前跪曰讀寳讀寳官稱臣謹讀寳讀畢納寳
於盝掌儀贊曰出笏曰太尉以下皆就拜曰興曰平身
捧寳册官以册寳授太尉太尉以授掌謁掌謁以册寳
置於受册寳案掌儀贊曰太尉以下跪曰衆官皆跪太
尉致祝辭曰册寳禮畢伏願皇后與天同算司徒應曰
如所祝就拜興平身太尉進酒樂作皇后飲畢樂止禮
儀使引節引主節由正門以出侍儀使引太尉以下由
左門至階下北靣立承奉班都知唱曰太尉以下皆再
拜通贊曰鞠躬曰拜曰興曰拜興曰平立侍儀使引太
尉以下還詣皇帝御座前跪奏曰奉制授皇后册寳謹
以禮畢就拜興由左門出降詣旁折位侍儀使引導從
導皇后詣大明殿前謝恩掌謁贊曰拜曰興曰興侍儀
使分退掌謁導皇后升御座典引引丞相以下入起居
位起居贊拜如儀侍儀使詣右丞相前請進酒雙引升
殿至宇下褥位立侍儀使分左右北向立俟前行色曲
將半舞旋列定通贊唱曰分班樂作侍儀使引右丞相
由南東門入宣徽使奉隨至御榻前右丞相跪宣徽使
立於東南曲終右丞相祝贊曰册寳禮畢臣等不勝慶
忭同上皇帝皇后萬萬嵗夀宣徽使應曰如所祝右丞
相俛伏興退詣進酒位進酒進表章禮物贊拜僧道賀
獻大宴殿上並如元正儀宴畢鳴鞭三侍儀使導賀引
進使導后還寢殿如來儀
明初諸帝皆即位後行册立禮正統七年英宗大婚始
定儀注凢納采問名前期擇日遣官告天地宗廟至期
設御座制案節案鹵簿綵輿中和大樂如儀禮部陳禮
物於丹陛上及文樓下質明皇帝冕服陞座百官朝服
行禮訖各就位正副使朝服四拜執事舉制案節案由
中門出禮物隨之俱置丹陛中道𫝊制官宣制曰兹選
某官某女為皇后命卿等持節行納采問名禮正副使
四拜駕興舉制節案由奉天門中門出正副使取節及
制書置綵輿中儀仗大樂前導出大明門釋朝服乘馬
行詣皇后第第中設使者幕次於大門外左南向設香
案於正堂設制節案於南别設案於北使者至引禮導
入幕次執事官陳禮物於正堂使者出次奉制書於案
禮官先入立於東立婚朝服立於西禮官曰奉制建后
遣使行納采問名禮引主婚者出迎使者捧制書及節
主婚者隨至堂置制書及節於案正副使分立案左右
主婚者四拜詣案前跪正使取納采制書宣曰朕承天
序欽紹鴻圖經國之道正家為本夫婦之倫乾坤之義
實以相宗祀之敬協奉養之誠所資唯重祗遵聖母皇
太后命遣使持節以禮采擇宣訖授主婚者主婚者授
執事者置於北案上稍左副使取問名制宣曰朕唯夫
婦之道大倫之本正位乎内必資名家特遣使持節以
禮問名尚佇來聞宣訖授如前置案上稍右主婚者俯
伏興執事舉表案以表授主婚者主婚者跪授正使表
曰臣某伏承嘉命正使某官某等重宣制詔問臣名族
臣女臣夫婦所生先臣某官某之曽孫先臣某官某之
孫先臣某官某之外孫臣女今年若干謹具奏聞主婚
者俯伏退四拜使者出置表綵輿中主婚者前曰請禮
從者酒饌畢主婚者捧幣以勞使者使者出主婚者送
至大門外使者隨綵輿入大明門左門至奉天門外以
表節授司禮監復命次納吉納徴告期𫝊制遣使並如
前儀但納徵用元纁束帛六馬㲄璧等物制詞曰兹聘
某官某女為皇后命卿等持節行納吉納徵告期禮皇
后第陳設如前唯更設玉帛案使者至以制書玉帛置
案上六馬陳堂下執事先設皇后冠服諸物於正堂禮
官入主婚者出迎執事舉玉帛案正使捧納吉納徵制
書副使捧告期制書執事者捧節以次入各置於案主
婚者四拜詣案前跪正使取制書宣曰大婚之卜龜筮
師士恊從敬循禮典遣使持節告吉又宣曰卿女有貞靜
之徳稱母儀之選宜共承天地宗廟遣使持節以禮納
徵宣訖授主婚者正副使又捧圭及元纁以授主婚者
俱如前儀副使取制書宣曰嵗令月良吉日某甲子大
婚維宜特遣使持節以禮告期宣訖授如前儀主婚者
四拜使者持節出主婚者禮使者使者還復命如初次
發册奉迎所司陳設如前儀禮部陳雁及禮物於丹陛
上内官監陳皇后鹵簿車輅於奉天門外制詞曰兹册
某官某女為皇后命卿等持節奉册寳行奉迎禮正副
使以册寳置綵輿中隨詣皇后第至門取制書册寳置
案上禮官先入主婚者朝服出見禮官曰奉制册后遣
使持節奉册寳行奉迎禮主婚者出迎執事者舉案前
行使者捧制書及節執事者以雁及禮物從之至堂中
各置於案使者左右立主婚者四拜退主於西南女官
以九龍四鳯冠褘衣進皇后内官陳儀仗於中堂前設
女樂於堂下作止如常儀使者以節册寳授司禮監官
内贊導入中堂皇后具服出閣詣香案前向闕立四拜
贊宣册皇后跪宣册官宣訖以授皇后皇后搢圭受册
以授女官女官跪受立於西贊宣寳如宣册儀贊出圭
贊興四拜訖皇后入閣司禮監官持節出授使者報受
册寳禮畢主婚者詣案前跪正使取奉迎制宣訖授主
婚者副使進雁及禮物主婚者皆跪受如前儀主婚者
興使者四拜出主婚者禮使者如初女官奏請皇后出
閣自東階下立香案前四拜陞堂南向立主婚者進立
於東西向曰戒之敬之夙夜無違退立於東階毋進立
於西東向施衿結帨曰勉之敬之夙夜無違退立於東
階内執事請乗輿皇后降階升輿導從出儀仗大樂前
行次綵輿正副使隨次司禮監官擁導從大明門中門
入百官朝服於承天門外班迎候輿入乃退皇后至午
門外鳴鐘鼔鹵簿止正副使以節授司禮監復命授册
寳官捧册寳儀仗女樂前導進奉天門至内庭幕次司
禮監以册寳授女官皇后出輿由西階進皇帝由東階降
迎於庭揖皇后入内殿帝詣更服處具衮冕后詣更服
處更禮服同詣奉先殿行謁廟禮祭畢還宫合巹帝更
皮弁升内殿后更衣從陞各陞座東西相向執事者舉
饌案於前女官取四金爵酌酒以進既飲進饌復進酒
進飯訖女官以兩巹酌酒合和以進既飲又進饌畢興
易常服帝從者餕后之饌后從者餕帝之饌次日早帝
后皆禮服候太后陞座帝后進座前宫人以腵修盤立
於后左帝后皆四拜執事舉案至宫人以腵修盤授后
后捧於案女官舉案后隨至太后前進訖復位帝后皆
四拜三日早帝冕服后禮服同詣太后宫行八拜禮還
宫帝服皮弁升座女官導后禮服詣帝前行八拜禮后
還宫升座引禮導在内親屬及六尚等女官行八拜禮
次各監局内官内使行八拜禮是日皇帝御奉天殿頒
詔如常儀四日早皇帝服衮冕御華盖殿親王八拜次
執事者五拜遂陞奉天殿百官進表行慶賀禮是日太
后及皇后各禮服陞座親王入八拜出次内外命婦慶
賀及外命婦進表箋皆如常儀五日行盥饋禮尚膳監
具膳修皇后禮服詣太后前四拜尚食以膳授皇后皇
后捧膳進於案復位四拜退立於西南俟膳畢引出其
册皇后儀自太祖初定制凢册皇后前期三日齋戒遣
官祭告天地宗廟前一日侍儀司設册寳案於奉天殿
御座前設奉節官位於册案之東掌節者位於其左稍
退設承制官位於其南俱西向設立副使受制位於横
街之南北向設承制宣制官位於其北設奉節奉册奉
寳官位於其東北俱西向設正副使受册寳褥位於受
制位之北北向典儀二人位丹陛上南贊禮二人位正
副使北知班二人位贊禮之南東西相向百官及侍從
位如朝儀是日早列鹵簿陳甲士設樂如儀内官設皇
后受册位及册節寳案於宫中設香案於殿上設權置
册寳案於香案前設女樂於丹陛質明正副使及百官
入鼓三嚴皇帝衮冕御奉天殿禮部官奉册寳各置於
案諸執事官各入就殿上位立樂作四拜興樂止承制
官奏發皇后册寳承制訖由中門出降自中陛至宣制
位曰有制正副使跪承制官宣制曰册妃某氏為皇后
命卿等持節展禮宣畢由殿西門入正副使俯伏興執
事舉寳册案由中門出降自中陛奉節官率掌節者前
導至正副使褥位以案置於北掌節者脱節衣以節授
奉節官奉節官以授正使正使以授掌節者掌節者跪
受興立於正使之左奉節官退引禮引正使詣受册位
奉册官以册授正使正使跪受置於案退復位副使受
寳亦如之樂作正副使四拜興樂止正使隨册副使隨
寳掌節者前導舉案者次之樂作出奉天門樂止侍儀
奏禮畢駕興百官出掌節者加節衣奉册寳官皆搢笏
取册寳置龍亭内儀仗大樂前導至中宫門外樂作皇
后具九龍四鳯冠服禕衣出閣至殿上南向立樂止正
副使奉册寳權置於門外所設案上引禮引正副使及
内使監令俱就位正使詣内使監令前稱册禮使臣某
副使臣某奉制受皇后册寳内使監令入告皇后出復
位引禮引内外命婦入就位正使奉册授内使監令内
使監令跪受以授内官副使授寳亦如之各復位内使
監令率奉册奉寳内官入各置於案尚儀引皇后降陛
詣庭中位立内官奉册寳立於皇后之東西内使監令
稱有制尚儀奏拜皇后拜樂作四拜興樂止宣制訖奉
册内官以册授讀册内官讀訖以授内使監令内使監
令跪以授皇后皇后跪受以授司言奉寳如前儀受訖
以授司寳尚儀奏拜皇后拜如前内使監令出詣正副
使前稱皇后受册禮畢使者退詣奉天殿横街南北靣
西上立給事中立於正副使東北西向正副使再拜復
命曰奉制册命皇后禮畢又再拜給事中奏聞乃退皇
后既受册寳升座引禮引内命婦班首一人詣殿中賀
位跪致詞曰兹遇皇后殿下膺受册寳正位中宫妾等
不勝懽慶謹奉賀贊拜樂作再拜興樂止退復位又引
外命婦班首一人入就殿上賀位如内命婦儀禮畢俱
出皇后降座樂作還閣樂止次日百官上表箋稱賀皇
帝御殿受賀如常儀遂卜日行謁廟禮先遣官用牲牢
行事告以皇后將祗見之意前期皇后齋三日内外命
婦及執事内官齋一日設皇后拜位於廟門外及廟中
設内命婦陪祀位於廟庭南外命婦陪祀位於内命婦
之南司贊位皇后拜位之東西司賔位内命婦之北司
香位香案右陳盥洗於階東司盥洗官位其所至日内
外命婦各翟衣集中宫内門外皇后具九龍四鳯冠服
褘衣出内宫門升輿至外門外降輿升重翟車鼓吹設
而不作尚儀陳儀衛次外命婦次内命婦皆乗車前導
内使監扈從宿衛陳兵仗前後導從皇后至廟門司賔
引命婦先入皇后降車司贊導自左門外入就位北向
立命婦各就位北向立司贊奏拜司賔贊拜皇后及命
婦皆再拜興司贊請詣盥洗位盥手帨手由東陛升至
神位前司贊奏上香者三司香捧香於右皇后三上訖
導復位贊拜如前司贊奏禮畢皇后出自廟之左門命
婦以次出皇后升車命婦前導如來儀過廟鼓吹振作
皇后入宫是日皇帝宴羣臣於謹身殿皇后宴内外命
婦於中宫皆如正旦宴㑹儀及成祖即位册皇后徐氏
其制小異皇帝皮弁服御華盖殿翰林官以詔書用寳
訖然後御奉天殿𫝊制皇后受册禮畢翰林官以詔書
授禮部官禮部官奉詔書於承天門開讀皇帝還宫率
皇后具服謁奉先殿謁告畢皇后具服於内殿俟皇帝
升座贊引女官導詣拜位行謝恩禮樂作八拜興樂止
禮畢次日皇帝皇后受賀宴㑹如前儀天順八年増定
親王於皇帝前慶賀次詣皇太后慶賀次詣皇后前八
拜儀世宗嘉靖十三年册皇后方氏禮臣具儀注有謁
告内殿儀無謁告太廟世廟之禮帝命議増於是禮臣
以儀上先期齋三日所司陳設如時祫儀至日皇帝降
輅皇后妃御翟車同詣太廟命官奉七廟主升神座訖
皇帝奉髙皇帝主皇后奉髙皇后主出升神座迎神上
香奠帛祼獻樂作止皆如儀次詣世廟行禮同上儀穆
宗隆慶元年増頒詔次日命婦行見皇后禮
　　天子册妃嬪夫人(宋/)　(金/)　(明/)
宋内命婦有貴妃淑妃徳妃賢妃大儀貴儀淑儀淑容
順儀順容婉儀婉容昭儀昭容昭媛修儀修容修媛充
儀充容充媛媫妤美人才人貴人(其官誥貴儀淑儀淑/容順儀順容婉儀婉)
(容用遍地銷金龍五色羅紙張韜帶兩靣銷金雲鳯褾/紅絲網子金様鈒花塗帉錔滴粉縷金花鳯子中犀軸)
(媫妤才人貴人美人用遍地銷金鳯子五色羅紙張韜/帶銷金盤鳯褾紅絲網子金塗銀帉䤾滴粉金雲鳯玳)
(瑁/軸)
金内命婦元妃貴妃淑妃徳妃賢妃為正一品昭儀昭
容昭媛修儀修容修媛充儀充容充媛曰九嬪正二品
媫妤正三品美人正四品才人正五品各九人曰二十
七婦寳林正六品御女正七品采女正八品各二十七
人曰八十一御妻
明太祖洪武三年定前期一日禮部官奉册印入置於
謹身殿御座之前其日質明文武百官朝服序立於奉
天殿丹墀之兩旁使副入就奉天殿横街南北靣立承
制官奉節官奉册印官皆入詣謹身殿俟内臣𫝊㫖訖
出自横街南宣制妃服花釵翟衣出閣自本位宫中册
印至内使監令率内執事奉以入妃降詣庭中拜受畢
妃升階就位内命婦諸親以次賀内使監令引妃謝皇
帝皇后成祖永樂七年續定上御華盖殿具皮弁服𫝊
制執事官舉節册案由御道東出黄盖遮送至奉天門
用鼓樂迎至右順門内官捧入節册將至皇妃具禮服
宫人各執扇衛從出迎於宫門外是日上率詣奉天殿
行謁告禮畢皇妃詣上前行八拜禮囘宫妃升座長公
主公主親王妃及六尚等女官四品以上命婦俱行四
拜禮皇妃坐受憲宗成化二十二年册貴妃有寳先贊
授册後贊授寳徳妃無寳止贊授册謁告奉先殿畢先
詣皇太后前行禮世宗嘉靖十一年帝册九嬪禮官上
儀注先日所司陳設儀仗如朔望儀至期皇帝具衮冕
告太廟世廟訖易皮弁服御華盖殿百官公服入行禮
正副使朝服承制舉節册至九嬪宫九嬪迎於宫門外
隨至拜位女官宣册九嬪受册先後八拜送節出宫門
復命九嬪隨具服候皇后率詣奉先殿謁告還詣皇帝
皇后前恩俱如册妃禮唯圭用次玉穀文銀册少減於
皇貴妃五分之一二十年册徳妃張氏以妃將就室而
帝方静攝不𫝊制不謁告内殿餘並如舊
　
　
　
　
　
　
　
　
　
欽定續通典卷五十七
欽定四庫全書
欽定續通典卷五十八
　禮(嘉/)
　　皇太子納妃(皇子諸/)　(王附/)　(宋/)　(遼/)　(明/)
宋徽宗政和五年三月詔選皇太子妃六年六月詔選
少𫝊恩平郡王朱伯材女為皇太子妃令所司備禮册
命帝服通天冠絳紗袍御文徳殿發冊先是議禮局上
五禮新儀皇太子納妃乘金輅親迎皇太子三奏辭乗
輅及臨軒册命詔免乘輅而發冊如禮焉其諸王聘禮
賜女家白金萬兩敵門(即古之/納采)用羊二十口酒二十壺
綵四十匹定禮羊酒綵各加十茗百斤頭􁏓巾縀綾絹
三十匹黄金釵釧四雙條脫一副直珠琥珀瓔珞真珠
翠毛玉釵朶各二副銷金生色衣各一襲金塗銀合二
錦繡綾羅三百匹果盤花粉花羃眠羊卧鹿花餅銀勝
小色金銀錢等物納財用金器百兩綵千匹錢五十萬
錦綺綾羅絹各三百匹銷金繡畫衣十襲真珠翠毛玉
釵朶各三副函書一架纒束帛押馬函馬二十匹羊五
十口酒五十壺繫羊酒紅絹百匹花粉花羃果盤銀勝
等物親迎用塗金銀裝肩輿一行障坐障各一方團掌
扇四引障花十樹生色燭籠十髙髻釵挿并童子八人
騎分左右導扇輿其宗室子聘禮賜女家白金五千兩
其敵門定禮納財親迎禮皆减半逺屬族卑者又减之
政和三年四月議禮局上皇子納夫人儀采擇使者曰
奉制某王之儷屬子懿淑謹之重之使某行采擇之禮
儐者入告主人曰臣某之子顓愚不足以備采擇恭承
制命臣某不敢辭問名使者曰某王之儷采擇既諧將
加官占奉制問名儐者入告主人曰制以臣某之子可
以奉侍某王臣某不敢辭告吉使者曰官占既吉奉制
以告儐者入告主人曰臣某之子愚弗克堪占貺之吉
臣與有幸臣某謹奉典制告成使者曰官占之吉嘉耦
既定制使某以儀物告成儐者入告主人曰奉制賜臣
以重禮臣某謹奉典制告期使者曰涓辰之良某月某
日吉制使某告期儐者入告主人曰臣某謹奉典制前
期太史局擇日奏告景靈宫賜告前一日主人設使者
次如常儀又設告箱之次於中門外北向隨闕所向設
香案於寢庭其日大昕使者公服至主人出迎於大門
外北向再拜使者不答拜謁者引使者入門而左主人
入門而右舉告箱者同入主人立香案左使者在右舉
告箱者以告置於香案女相者引夫人出面闕立使者
稱有制女相者贊再拜使者曰賜某國夫人告又贊再
拜退使者出皇帝醮戒於所御之殿皇子乘象輅親迎
夫人朝見盥饋皇帝皇后饗夫人如儀其諸王以納采
賔曰某官以伉儷之重施於某王某王率循彞典以某
將事敢請納采儐者入告主人曰某之子弗嫻於姆訓
維是腵脩棗㮚之饋未知所以告䖍也某聽命於廟敢
不拜嘉問名賔曰合二姓之好必稽諸龜筮敢請問名
儐者入告主人曰某王恭謹重正昏禮將以加諸卜某
敢不以告納吉賔曰某王承嘉命稽諸卜筮龜筮協從
使某以告儐者入告主人曰某王不忘寒素欲施徳於
某未教之女而卜以告吉其曷敢辭納成賔曰某官以
伉儷之重施於某王某王率循彞典有不腆之幣以某
將事敢請納成儐者入告主人曰某王順彞典申之以
備物某敢不重拜嘉請期賔曰某王謹重嘉禮將卜諸
近日使某請期儐者入告主人再辭儐者出告賔曰某
既不獲受命於某官某王得吉卜曰某日敢不以告主
人曰謹奉命以從親迎前一日主人設賔次如常儀其
日大昕婿之父服其服告於祖廟子將行父醮之於聽
事贊者設父位中間南向設子位父位之西近南東向
父即坐子公服升自西階進立位前贊者注酒於醆西
向授子子再拜跪受贊者又設饌父位前子舉酒興即
坐飲食訖降再拜進於父位前命之曰躬迎嘉耦釐爾
内治子再拜曰敢不奉命又再拜降出詣女家主人服
其服告於祖廟如請期之儀賔將至主人設神位於寢
户外之西設醴女位於户内南向具酒饋賔至贊者引
就次女盛服於房中就位南向立姆位於右從者陪其
後父公服升自東階立於寢户外之東西向内贊者設
酒饌女就位坐飲食訖降再拜内贊者徹酒饌主人降
之東階東南西面贊者引賔出次立於門西東面儐者
進受命出請事賔曰某受命於父以兹嘉禮躬聽成命
儐者入告主人曰某固願從命儐者出告訖入引主人
迎賔大門外之東西面揖賔賔報揖主人入門而右賔
入門而左執雁者從入陳雁於庭主人升立於東階上
西面賔升西階進當寢户前北面再拜降出主人不降
送賔初入門母出立於寢門外之西南面賔拜訖姆引
女出於母左父命之曰往之女家以順為正無忘肅恭
母戒之曰必恭必戒無違舅姑之命庶母申之曰爾誠
聽於訓言毋作父母羞女出門婿先還第其同牢廟見
見舅姑諸禮皆如儀凡宗室婚姻英宗治平中宗正司
奏宗室女舅姑夫族未立儀制皆當剏法詔婿家有二
世食禄即許娶宗室女未仕者與判司簿尉已仕者隨
資序推恩即婿别祖女别房舊為婚姻而於今卑尊不
順者皆許婿之三代鄉貫生月人材書劄止令婚主問
騐以告宗正寺大宗正司寺司詳視如條保明所進財
皆賜婿家令止於本官納財媒妁使令之人非理求匄
許告宗室女事舅姑及見夫之族親皆如臣庶之家其
後又令宗室女再嫁者祖父有二代任殿直若州縣官
以上即許婚姻神宗熈寜十年又詔應袒免以上親不
得與雜類之家婚嫁若父母居化外及見居沿邉兩屬
之人其子孫亦不許為婚緦麻以上親不得與諸司胥
吏出職納粟得官及進納伎術工商雜類惡逆之家子
孫通婚應婚嫁者委主婚宗室擇三代有任州縣官或
殿直以上者列姓名家世州里嵗數奏上宗正司騐實
召保付内侍省宣繫聽期而行嫁女則令其婿召保其
冐妄成婚者以違制論主婚宗室與保同坐不以赦降
自首者减罪告者有賞非袒免者依庶姓法宗室離婚
委宗正司審察若如律有可出之實或不相安方聽若
無故捃拾者劾奏如許聽離追完賜予物給還嫁資再
娶者不給賜非袒免以上親與夫聽離再娶者委宗正
司審核其恩澤已追奪而乞與後夫者降一等尋詔宗
室女毋得與嘗娶人結婚再適者不用此法
遼道宗太平八年六月權北院大王耶律鄭留奏今嵗
十一月皇太子納妃諸族備㑹親之帳詔以豪盛者三
十户給其費
明皇太子納妃儀太祖洪武元年定制凡行禮皆遣使
持節如皇帝大婚儀納采問名制曰奉制納某氏女為
皇太子妃命卿等行納采問名禮至妃第儐者出詣使
者前曰敢請事使者曰儲宫納配屬於令懐邦有常典
使某行納采之禮儐者入告主婚者曰臣某之子昧於
壼儀不足以備采擇恭承制命臣某不敢辭儐者出告
使者入陳禮物於庭宣制曰某奉詔采擇奠雁禮畢使
者出儐者復詣使者前曰敢請事使者曰儲宫之配采
擇既詣將加卜筮奉制問名儐者入告主婚者曰制以
臣某之女可以奉侍儲宫臣某不敢辭儐者出告使者
復入陳禮奠雁如儀宣制曰臣某奉詔問名將謀諸卜
筮主婚者曰臣某第幾女某氏出次納吉儐者請事如
前使者曰謀諸卜筮其占協從制使某告吉儐者入告
主婚者曰臣某之子蠢愚懼弗克堪卜筮之吉惟臣之
幸臣謹奉典制儐者出告使者入陳禮奠雁如儀宣制
曰奉制告吉又次納徴儐者出告使者入陳玉帛禮物
不奠雁宣制曰某奉制告成又次請期辭曰詢於龜筮
某月某日吉制使某告期主婚者曰敢不承命陳禮奠
雁如儀又次告廟遣使持節授册寳儀注悉見前又次
醮戒皇帝服通天冠絳紗袍御奉天殿百官侍立引進
導皇太子至丹陛四拜入殿東門就席位東向立司爵
以饌進皇太子跪搢圭受盞祭酒司饌以饌進跪受亦
如之興就席坐飲食訖導詣御座前跪皇帝命之曰往
迎爾相承我宗事朂思以敬皇太子曰臣某謹奉制㫖
俯伏興出至丹陛四拜畢皇帝還宫皇太子出又次親
迎前一日有司設皇太子次於妃氏大門外南向東宫
官次於南東西相向至日質明東宫官具朝服陳鹵簿
鼓吹於東宫門外皇太子冕服乘輿出侍衛導從如儀
至宫門降輿升輅東宫官皆從至妃第回轅南向降輅
升輿至次降輿入就次東宫官皆就次先是皇太子將
至主婚者設㑹宴女至期妃服褕翟花釵出就閤南面
立傅姆立於左右主婚者具朝服立於西階之下引進
導皇太子出次立於大門之東西向儐者朝服出立於
門東曰敢請事引進跪啓訖皇太子曰某奉制親迎引
進受命興承傳於儐者儐者入告導主婚者出迎於大
門之西東向再拜皇太子答拜引進導皇太子入門而
左執雁者從儐者導主婚者入門而右皇太子升東階
進立於閤門户前北向立主婚者升西階立於西東向
引進者啟奠雁執雁者以雁進皇太子受雁以授主婚
者主婚者跪受興以授左右退立於西皇太子再拜降
自東階出至次以俟主婚者不降送初皇太子入門妃
母出立於閤門外奠雁位之西南向皇太子拜訖宫人
傅姆導妃出立於母左主婚者命之曰戒之戒之夙夜
恪勤毋或違命母命之曰勉之勉之爾父有訓往承惟
欽庶母申之曰恭聽父母之言宫人𫝊姆擎執導從妃
乘輿出門降輿乘鳳轎皇太子掲簾訖遂升輅侍從如
來儀至東宫門外降輅乘輿至閤降輿入俟於内殿門
外之東西面司閨導妃詣内殿門外之西東面皇太子
揖妃入行合巹禮如中宫儀又次朝見其日妃詣内殿
陛下候皇帝升座司閨導妃入北面立再拜自西階升
宫人奉棗栗盤進至御座前授妃妃奠於御前退復位
再拜禮畢詣皇后前奉腵脩盤如上儀又次醴妃次盥
饋次謁廟次羣臣命婦朝賀皆如儀四年册開平王常
遇春女為皇太子妃禮部上儀注太祖覽之曰贄禮不
用笄但用金盤翟車用鳯轎雁以玉為之古禮有親迎
執綏御輪今用轎則掲簾是矣其合巹依古制用匏妃
朝見入宫中乘小車以帷幕蔽之謁廟則皇太子俱往
禮成後三日乃宴羣臣命婦著為令憲宗成化三十二
年更定婚禮凡節册等案俱由奉天左門出皇太子親
迎由東長安門出親迎日妃服燕居服隨父母家廟行
禮執事者具酒饌妃飲食訖妃父母坐堂上妃詣前四
拜父命之曰爾往大内夙夜勤慎孝敬無違母命之曰
爾父有訓爾當奉承合巹前於皇太子内殿各設拜位
皇太子揖妃入就位再拜妃四拜然後各升座廟見後
百官朝賀致詞曰某官臣某等不勝欣忭之至謹當慶
賀帝賜宴如正旦儀命婦詣太后皇后前亦賜宴致詞
曰皇太子嘉聘禮成益綿景福餘大率如洪武儀
　　公主下降儀(宗室附/)　(宋/)　(遼/)　(元/)　(明/)
　　(臣/)等謹按杜佑禮典載婚禮自天子至皇太子諸
　　王納后納妃之儀靡不詳備至公主下降之儀載
　　在開元禮中而禮典則僅載唐世公主出降拜舅
　　姑一詔或唐以前未有定制故歟按公主貴敵諸
　　王宜有殊典今考宋遼元明其載於正史及㑹典
　　者以代類叙次於皇太子諸王之後以補杜氏之
　　　闕云
宋制公主下降初被選尚者即拜駙馬都尉賜玉帶襲
衣銀鞍勒馬采羅百疋謂之繫親又賜辦財銀萬兩進
財之數倍於親王聘禮出降賜申第餘如諸王夫人之
制掌扇加四引障花燭籠各加十皆行舅姑之禮諸親
遞加賜賚其縣主繫親以金帶賜辦財銀五千兩納財
賜賚大率三分减其二宗室女特封郡君者又差降焉
仁宗嘉祐初禮官言禮閤新儀公主出降前一日行五
禮古者納婚始用行卜告以夫家采擇之意謂之納采
問女之名歸卜太廟吉以告女家謂之問名納吉今選
尚一出朝廷不待納采公主封爵已行誕告不待問名
若納成則既有進財請期則有司擇日宜稍依五禮之
名存其物數俾知婚姻之事重而夫婦之際嚴如此亦
不忘古禮之義也時兖國公主下嫁李瑋詔賜出降日
令夫家主婚者具合用雁幣玉馬等物陳於内東門外
以授内謁者進入内侍掌事者受唯馬不入(神宗即位/詔以昔𫝊)
(先帝恭聞徳音以舊制士大夫之子有尚帝女者輒皆/升行以避舅姑之尊豈可以富貴之故屈人倫長㓜之)
(序宜詔有司革之以勵風俗於是著為令仍命陳國長/公主行舅姑之禮駙馬都尉王使約更不升行公主見)
(舅姑行禮自此始舊例長公主凡有表章不稱妾禮院/謂男子婦人凡於所尊稱臣若妾義實相對又宗室伯)
(叔近臣悉皆稱臣即公主理宜稱妾况家人之禮難施/於朝廷請自大長公主而下凡上牋表各据國封稱妾)
(從王師約/之請也)唐國公主下降太常寺言按令公主出降申
中書省請皇后帥宫闈掌事人送至第外命婦從今請
如令詔出降日婉儀帥宫闈掌事者送至第外命婦免
從徽宗改公主為姬下詔曰在熈寜初有詔釐改公主
郡主縣主名稱當時羣臣不克奉承近命有司稽考前
世周稱王姬見於詩雅姬雖周姓考古立制宜莫如周
可改公主為帝姬郡主為宗姬縣主為族姬其稱大長
者為大長帝姬仍以美名二字易其國號内兩國者以
四字其出降日婿家具五禮脩表如上儀太史局擇日
告廟親迎前一日所司於内東門外量地之宜西向設
婿次其婿父醮子如上儀乃命之曰徃迎肅雍以昭恵
宗祐子再拜曰祗率嚴命又再拜降出乘馬至東華門
内下馬禮直官引就次有司陳帝姬鹵簿儀仗於内東
門外候將升翟車引婿出次於内東門外鞠躬西向掌
事者執雁内謁者奉雁以進俟帝姬升車婿再拜先還
第同牢其日初昏掌事者設巾洗各二於東階東南一
於室北水在洗東尊於室中實四爵兩巹於篚婿至本
第下馬以俟帝姬至降車贊者引婿揖之以及寢門又
揖導之升階入室盥洗掌事布對位又揖帝姬皆即坐
受醆三飲俱興再拜贊者徹酒見舅姑夙興帝姬著花
釵服褕翟以俟見贊者設舅姑位於堂上舅位於東姑
位於西各服其服就位女相者引帝姬升自東階詣舅
姑前再拜贊者以棗栗授帝姬奉置舅位前舅即坐贊
者進徹以東帝姬退復位又再拜女相者引詣姑位前
再拜贊者以服脩授帝姬奉制姑位前姑即位贊者亦
徹以東帝姬退復位又再拜次醴婦盥饋饗婦如儀
遼公主下嫁儀選公主諸父一人為婚主凡當奥者媒
者致詞之儀自納幣至禮成大略如納后儀擇吉旦媒
者趣尚主之家詣宫竢皇帝皇后御便殿率其族入見
進酒訖命皇族與尚主之族相偶飲翼日尚主之家以
公主及婿率其族入見致安於皇帝皇后獻贐送者禮
物訖朝辭賜公主青幰車一螭頭蓋部皆餙以銀駕駞
送終車一車樓純錦銀􁀙懸鐸後垂大氈駕牛載羊一
謂之祭羊賜其婿朝服四時襲衣鞍馬凡所須無不備
選皇族一人送至其家凡親王女封公主者婚儀倣此
以親踈為差降
元制凡駙馬尚公主率封王爵其宗王之女皆稱公主
明制凡公主出降行納采問名禮婿家備禮物表文於
家庭望闕再拜掌婚者奉至内東門詣内使前曰朝恩
貺室於某官某之子某習先人之禮使臣某請納采以
表跪授内使内使跪受奉進内殿執雁及禮物者從入
内使出掌婚者曰將加卜筮使臣某問名進表如初内
使出曰有制掌婚者跪内使宣曰皇帝第幾女封某公
主掌婚者俯伏興入就次賜宴出納吉儀與納采同掌
婚者致詞曰加諸卜筮占曰從吉謹使臣某敢告納徴
婿家具元纁玉帛乘馬表文如儀掌婚者致詞曰朝恩
貺室於某官某之子某有先人之禮請臣某以束帛乘
馬納徴請期辭曰某命臣某謹請吉日親迎日婿公服
告廟曰國恩貺室於某日親迎敢告將行父醮於㕔隨
意致戒婿再拜至内東門内内使延入次執雁及奉禮
物者各陳於庭其日公主禮服辭奉先殿詣帝后前四
拜受爵帝后隨意訓誡受命訖又四拜降堦内命婦送
至内殿門外公主升輦至内東門降輦婿掲簾公主升
轎婿出次立執雁者以雁跪授婿婿受雁跪進於内使
内使跪受以授左右婿再拜先出乘馬還公主鹵簿車
輅後發公侯百官命婦送至府婿先候於門公主至婿
掲簾公主降同詣祠堂婿東公主西皆再拜進爵讀祝
又再拜出詣寢室婿公主同向再拜各就坐婿東公主
西進饌合巹如儀復相向再拜明日見舅姑舅姑坐於
東西向公主立於西東向行四拜禮舅姑答二拜第十
日駙馬朝見謝恩行五拜禮初洪武九年太祖以太師
李善長子祺為駙馬都尉尚臨安公主先期告奉先殿
下嫁前二日命使册公主册後次日謁奉先殿又定駙
馬受誥儀吏部官奉誥命置龍亭至太師府駙馬朝服
拜受次日善長及駙馬謝恩後十日始定婚期二十六
年稍更儀注然儀注雖存其拜姑舅及公主駙馬相向
拜之禮終明之世實未嘗行也明年又更定公主郡主
封號婚儀及駙馬儀賔品秩孝宗𢎞治二年册封仁和
長公主重定婚儀入府公主駙馬同拜天地行八拜禮
堂内設公主座於東西向駙馬東向座餘如前儀世宗
嘉靖二年工科給事中安磐等言駙馬見公主行四拜
禮公主受二拜雖貴賤本殊而夫婦分定於禮不安不
聽莊烈帝崇禎元年教習駙馬主事陳鍾盛言臣教習
駙馬鞏永固駙馬黎明於府門外月臺四拜云至三月
後則上堂上門上影壁行禮如前始視膳於公主前公
主飲食於上駙馬侍立於旁過此方議成婚駙馬饋菓
餚稱臣公主答禮書賜皆大失禮夫既合巹則儼然夫
婦安有跪拜數月稱臣侍膳然後成婚者㑹典再行四
拜於合巹之前明合巹後無拜禮也以天子館甥下同
隸役豈所以尊朝廷帝是其言令永固即擇日成婚(明/制)
(凡選駙馬禮部榜諭在京官員軍民子弟年十四至十/六容貌齊整行止端莊有家教者報名司禮内臣於諸)
(王館㑹選不中則博訪於畿内山東河内選中三人欽/定一人餘二人送本處儒學充廩生自宣徳時駙馬始)
(有教習用學官為之正統以後令駙馬赴監習禮/讀書嘉靖六年始定主事一人專在駙馬府教習)
　　大夫士婚禮(宋/)　(遼/)　(明/)
宋品官婚禮納采問名納吉納成請期親迎同牢廟見
見舅姑姑醴婦盥饋饗婦送者並如諸王以下婚四品
以下不用盥饋饗婦禮士與庶人同其無雁者三舎生
聽用羊假九品服
遼太宗㑹同三年十二月詔契丹人授漢官者從漢儀
聽與漢人婚姻
明太祖洪武五年詔曰古之婚禮結兩姓之歡以重人
倫近世以來專論聘財習染奢侈其儀制頒行務從節
儉以厚風俗其時品節詳明皆有限制凡品官婚娶或
為子聘婦皆使媒氏通書女氏許之擇吉納采主婚者
設席至日具祝版告廟訖賔至女氏第主婚者公服出
迎揖賔及媒氏入雁及禮物陳於㕔賔左主右媒氏立
於賔南皆再拜賔詣主人曰某官以伉儷之重施於某
某率循典禮謹使某納采主婚者曰某子弗􁋯姆訓既
辱采擇敢不拜嘉賔主西南相向坐徹雁受禮訖復陳
雁及問名禮物賔興詣主婚者曰某官慎重婚禮將加
卜筮請問名主婚者進曰某第幾女妻某氏出或以紅
羅或以銷金紙書女之第行年嵗賔辭主婚者請禮從
者禮畢送賔至門外納吉如納采儀賔致詞曰某官承
嘉命稽諸卜筮龜筮協從使某告吉主婚者曰某未教
之女既以吉告某何敢辭納徴如納吉儀加元纁束帛
函書不用雁賔致詞曰某官以伉儷之重加惠某官率
循典禮有不腆之幣敢請納徴主婚者曰某官貺某以
重禮某敢不拜受賔以函書授主婚者主婚者亦答以
函書請期亦如納吉儀親迎日婿父告於禰廟婿北面
再拜立父命之曰躬迎嘉偶釐爾内治婿進曰敢不承
命再拜媒氏導婿之女家其日女氏主婿者告廟訖醴
女如家人禮婿至門下馬就大門外之次女從者請女
盛服就寢門内南向坐婿出次主婚者出迎於門外揖
而入主婚者入門而右婿入門而左執雁者從至寢户
前北面立主婚者立於户東西向婿再拜奠雁出就次
主婚者不降送婿既出女父母南向坐保母導女四拜
父命之曰往之女家以順為正無忘肅恭母命之曰必
恭必戒毋違舅姑之命庶母申之曰爾忱聽於訓言毋
作父母羞保姆及侍女翼女出門升車儀衛導前送者
乘車後婿先還以俟婦車至門出迎於門内揖婦入及
寢門婿先升階婦從升入室婿盥於室之東南婦從者
執巾進水以沃之婦盥手於室之西北盥畢各就座婿
東婦西舉食案進酒進饌酒食訖復進如初侍女以巹
注酒進於婿婦前各飲畢皆興立於座南東西相向皆
再拜婿婦入室易服婿從者餕婦之餘婦從者餕婿之
餘明日見宗廟設婿父拜位於東階下婿於其後主婦
拜位於西階下婦於其後諸親各以序分立其日夙興
婿父以下各就位再拜贊禮引婦至庭中北面立婿父
升自東階詣神位前跪三上香三祭酒讀祝興立於西
婦四拜退復位婿父降自西階就拜位婿父以下皆再
拜禮畢次見舅姑其日婦立堂下伺舅姑即座就位四
拜保姆引婦升自西階至舅前侍女奉棗栗授婦婦進
訖降階四拜詣姑前進腵脩如前儀次舅姑醴婦如家
人禮次盥饋其日婦家備饌至婿家舅姑即座婦四拜
升自西階至舅前從者舉食案以饌授婦婦進饌執事
者加匕筯進饌於姑亦如之食訖徹饌婦降階就位四
拜禮畢舅姑再醴婦如前
　　庶人婚禮(宋/)　(金/)　(明/)
　　(臣/)等謹按杜佑通典婚禮載至大夫士而止而於
　　庶民則闕焉今考宋明諸史知制有等殺有不容
　　越分者謹列叙於左以存各朝之制度云
宋制庶人婚禮并問名於納采并請期於納成其無雁
奠者或以雉及鷄䳱代其詞稱吾子親迎質明掌事者
設禰位㕔事東間南向婿之父服其服北面再拜祝曰
某子某年若干禮宜有室聘某氏第幾女以某日親迎
敢告子將行父坐㕔事南向子服其服(服皂衫衣/折上巾)立父
位西小南東向贊者注酒於醆授子子再拜跪受贊者
又以饌設位前子舉酒興即坐飲食訖降再拜進立父
位前命之曰釐爾内治往求爾匹子再拜曰敢不奉命
又再拜降出初婚掌事者設酒饌室中置二醆於槃婿
服其服如前服至女家贊者引就次掌事者設禰位主
人受禮如請期之儀(主人謂/女父)女盛服立房中父升階立
房外之東西向(非南向者各隨其所向父/立於門外之左餘倣此)贊者注酒於
醆授女女再拜受醆贊者又以饌設於位前女即坐飲
食訖降再拜父降立東階下賔出次(賔謂/婿)主人迎於門
揖賔入賔報揖從入主人升東階西面賔升西階進當
房户前北面掌事陳雁於階賔曰某受命於父以兹嘉
禮躬聽成命主人曰某固願從命賔再拜降出主人不
降送初女出父戒之曰往之女家無忘肅恭母戒之曰
夙夜以思無有違命諸母申之曰無違爾父母之訓女
出婿先還俟於門外婦至贊者引就北面立婿南面揖
以入至於室掌事者設對位室中婿婦皆即坐贊者注
酒於醆授婿及婦婿及婦受醆飲訖設饌再拜贊者徹
酒饌見祖禰見舅姑禮婦饗送如儀
金章宗明昌元年十月制民庶聘財為三等上百貫次
五十貫次二十貫承安五年十二月詔官籍監户百姓
自願以女為昏者聽泰和六年十一月詔屯田軍户與
所居民為婚姻者聽
明太祖洪武元年定制依朱子家禮無問名納吉止納
采納幣請期下令禁指腹割衫襟為親者凡庶人娶婦
男年十六女年十四以上並聽婚娶常服或假九品服
婦服花釵大袖其納采納幣請期略倣品官之儀有媒
無賔詞亦稍異親迎前一日女氏使人陳設於婿之寢
室俗謂之鋪房至若告祠醮戒奠雁合巹並如品官儀
見祖禰舅姑舅姑醴婦亦略相率
　
　
　
　
　
　
　
　
　
　
　
欽定續通典卷五十八
欽定四庫全書
欽定續通典卷五十九
　禮(嘉/)
　　君臣服章制度(袍附/)　(宋/)　(遼/)　(金/)　(元/)　(明/)
宋制天子之服一曰大裘冕二曰衮冕三曰通天冠絳
紗袍四曰履袍五曰衫袍六曰窄袍七曰御閲服(中興/後有)
(之/)神宗元豐四年詳定禮文所言大裘黒羔皮為之領
袖以黒繒纁裳朱紱而無章飾佩白玉元組綬革帶玉
鉤䚢素帶朱裏其外上朱下緑白紗中單皂領青褾襈
裾朱韈赤舄黒絇繶純其當暑奉祠之服乞降梁陸瑋
議以黒繒為裘及唐輿服志以黒羔皮為縁詔重詳定
光禄寺丞集賢校理陸佃言禮記云郊之日王被衮以
象天又曰大裘不裼此明大裘以衮衣襲之先儒謂周
禮天地皆服大裘非是於是詳定所言裘不可徒服請
冬祀昊天與黒帝皆服大裘被以衮非冬祀天及夏至
祭地則皆服衮哲宗元祐元年禮部言元豐所造大裘
作短袍制襲於衮下未合典禮下禮部太常寺議禮部
員外郎何洵直言周禮節服氏既云衮冕又云裘冕是
裘與衮各有冕今裘既無冕又襲於衮中何以示裘衮
之别古人雖質不應以裘為夏服盖冬用大裘當暑則
以同色繒為之後詔如洵直議徽宗政和時議禮局上
大裘青表纁裏黒羔皮為領褾襈朱裳被以衮服中興
後無存者髙宗紹興十三年詔有司如舊制以羔造禮
部言闗西羔羊天生黒色今有司涅白羔為之不中禮
制不如權以繒代從之衮服初因五代之舊衣青色日
月星山龍雉虎蜼七章紅裙藻火粉米黼黻五章紅蔽
膝升龍二並織成間以雲朶飾以金鈒花鈿窠裝以真
珠琥珀雜寳玉紅羅襦裙繡五章青褾襈裾六采綬一
小綬三結玉環三素大帶朱裏青羅四神帶二繡四神
盤結白羅中單青羅抺帶紅羅勒帛鹿盧玉具劒白玉
雙佩金龍鳳革帶紅韈赤舄金鈒花四神玉鼻祭天地
宗廟朝太清宫饗玉清昭應宫景靈宫受冊尊號元日
受朝冊皇太子則服之太祖建隆元年太常禮院上衮
龍服令式元衣纁裳十二章升火於衣為八章裳四章
衣褾領如上為升龍皆織成山龍以下每章一行重以
為等每行十二白紗中單黼領青褾襈裾蔽膝龍山火
三章革帶玉鉤䚢大帶素帶朱裏玉劒佩大小綬玉環
朱韈赤舄加金飾仁宗景祐二年詔冠服蠲减珍華務
從簡約由是衮衣改用青羅紅羅襈繡八章間以雲疎
宻視所宜去細窠及珠璣飾裳用紅羅繡四章蔽膝繡
升龍二以雲補空地去細窠除帶首黄金葉用銷金英
宗治平二年詔衮服悉去繪畫龍鱗紫雲白鶴蹙金絲
龍裳繡服用繪神宗元豐元年詳定禮文所言古者朝
祭之裳皆前三幅後四幅殊其前後不相連屬今裳以
八幅考古不合請改用七幅幅廣二尺二寸兩旁各殺
縫一寸腰間辟積無數裳側有綼下有裼廣各寸半羣
臣祭服之裳准此政和議禮局上冕服之制衣八章裳
四章如舊制而升龍於山絳紗袍以織成雲龍紅金條
紗為之紅裏皂褾襈裾絳紗裙蔽膝如袍飾並皂褾襈
白紗中單朱領褾襈裾白羅方心曲領白韈黒舄佩綬
如衮大祭祀致齋正旦冬至五月朔大朝㑹大冊命親
耕藉田皆服之孝宗乾道九年又用履袍袍以絳羅為
之折上巾通犀金玉帶繫履則曰履袍服鞾則曰鞾袍
履鞾皆用黒革四孟朝獻景靈宫郊祀明堂詣宫宿廟
進胙上夀兩宫及端門肆赦並服之大禮畢還宫乗平
輦服亦如之若乗大輦則服通天冠絳紗袍如常儀衫
袍有赭黄淡黄玉裝紅束帶皂文鞾大宴則服之赭黄
淡黄䙆袍紅衫袍常朝則服之窄袍便坐視事則服之
皆皂紗折上巾通犀金玉環帶窄袍或御烏紗帽御閲
服以金裝甲乘馬大閲則服之皇太子之服一曰衮冕
二曰逺遊冠朱明衣三曰常服衮服青羅衣繡山龍雉
火虎蜼五章紅羅裳繡藻粉米黼黻四章紅羅蔽膝繡
山火二章白紗中單青褾襈裾革帶瑜玉雙佩四采大
綬結二玉環青羅抹帶紅羅勒帛玉具劒白羅韈朱履
金塗銀釦從祀則服之(太宗至道元年皇太子衮服元/衣纁裳赤舄加金飾謁廟加元)
(服納妃/則服之)朱明服紅花金條紗衣紅紗裏皂褾襈紅紗裳
紅紗蔽膝並紅紗裏白花羅中單皂褾襈白羅方心曲
領羅襪黒舄革帶劒佩綬餘同衮服抹帶勒帛執桓圭
受冊謁廟朝㑹則服之常服皂紗折上巾紫公服通犀
金玉帶諸臣祭服九旒冕青羅衣繡山龍雉火虎蜼五
章緋羅裳繡藻粉米黼黻四章緋蔽膝繡山火二章白
花羅中單玉裝劍佩革帶暈錦綬二玉環緋白羅大帶
緋羅韈履親王中書門下奉祀則服之其冕無額花者
元衣纁裳悉畫小白綾中單師子錦綬二銀環餘同上
三公奉祀則服之七旒冕衣畫虎蜼粉米三章裳畫黼
黻二章銀裝佩劒革帶餘同九旒冕九卿奉祀則服之
五旒冕青羅衣裳無章銅裝佩劒革帶餘同七旒冕四
品五品為獻官則服之六品以下無劒佩綬紫檀衣朱
(通考/作及)裳羅為之皂大綾綬銅裝劒佩御史博士服之平
冕無旒青衣纁裳無劒佩綬餘同五旒冕太祝奉禮服
之朝服進賢五梁冠緋羅袍白花羅中單緋羅裙緋羅
蔽膝並皂褾襈白羅大帶白羅方心曲領玉劒佩銀革
帶暈錦綬二玉環白綾襪皂皮履一品二品侍祠朝㑹
則服之中書門下則冠加籠巾貂蟬三梁冠無中單銀
劒佩獅子錦綬銀環餘同五梁冠諸司三品御史臺四
品兩省五品侍祠朝㑹則服之御史大夫中丞則冠有
獬豸角衣有中單兩梁冠銅劒佩練鵲錦綬銅環餘同
三梁冠四品五品侍祠朝㑹則服之六品以下無中單
無劒佩綬御史則冠有獬豸角衣有中單(仁宗康定三/年少府監言)
(每大禮法服庫準百官品位給朝服其諸司五品以上/實有官髙品卑及品髙官卑者請諸司五品國子博士)
(至内給事並依六品以下去劒佩綬御史則冠獬豸衣/有中單其諸司使副使以下至閤門祗候如有攝事合)
(請朝服者並同/六品詔從所請)袴褶紫緋緑各從本服色白綾中單白
綾袴白羅方心曲領本品冠導駕則騎而服之(建隆四/年范質)
(與禮官議袴褶制度先儒無説案令文武弁金飾平巾/幘簪導紫褶白袴玉梁珠寳鈿帶鞾騎馬服之金飾即)
(附蟬也詳此即是二品三品所配弁之制也又令文三/品以上紫褶五品以上緋褶七品以上緑褶九品以上)
(碧褶並白大口袴起梁帶烏皮鞾今請造袴褶如令文/之制其起梁帶形制尋檢未是望以革帶代之奏可是)
(嵗造成而未用乾徳六年郊祀始服而冠/未造乃取朝服進賢冠帶韈履參用焉)其公服因唐
之制三品以上服紫五品以上服朱七品以上服緑九
品以上服青其制曲領大袖下施横襴束以革帶幞頭
烏皮鞾自王公至一命之士通服之太宗太平興國三
年詔朝官出知節鎮及轉運使副衣緋緑者並借紫知
防禦團練刾史州衣緑者借緋衣緋者借紫其後江淮
發運使同轉運提㸃刑獄同知刺史州(雍熙初郊祀慶/成始許升朝官)
(服緋緑二十年者叙賜緋紫真宗登極京朝官亦聴叙/及東封西祀赦書京朝官並以十五年為限後每帝登)
(極亦/如例)仁宗景祐元年詔軍使曽任通判者借緋曽任知
州者借紫神宗元豐元年去青不用階官至四品服紫
至六品服緋九品以上則服緑太宗太平興國七年詔
以士庶車服頗有踰僭今翰林學士承㫖李昉詳定以
聞昉奏近年品官緑袍及舉子白襴下皆服紫色請禁
之其私第便服許紫皂衣白袍舊制庶人服白今請流
外官及貢舉人庶人通許服皂從之帽衫帽以烏紗衫
以皂羅為之角帶繫鞵東都士大夫交際常服之紫衫
　本軍校之服中興士大夫服之以便戎事髙宗紹興二
　十六年禁以戎服臨民自是士大夫皆服凉衫以為便
　服凉衫制如紫衫亦曰白衫孝宗乾道初以其似凶服
　禁之便服仍許用紫衫深衣用白細布圓袂方領曲裾
　黒縁大帶緇冠幅巾黒履士大夫家冠昏祭祀宴居交
　際服之襴衫亦白細布為之圓領大袖下施横襴為裳
　腰間有襞積進士及國子生州縣生服之
　　　(臣/)等謹按前世服物采章各有定式夏收殷􁇥三
　　　代已不相沿是以諸史輿服志所臚雖損益隨時
　　　而禮徴從朔敦本之義固然自北魏始啟澆風變
　　　移國俗以洎遼金元之世服飾並更未㡬而國勢
　　　浸㣲淪胥洊及載稽前蹟殷鑒具存洪惟
　皇朝鴻業肇興
列祖
列宗制作隆備
釐定冠服昭示來兹
　皇上念切紹衣訓行罔斁於
　序禮器圖暨
　評通鑑輯覽務懲輕易之弊至再至三近復以嘉禮典
　　　中叙按未能明晳
　諭(臣/)等悉心訂正且
　申示本
天本
祖饗
帝饗
親之
　至論(臣/)等跽聆心折實為發從來所未發仰見
　聖心所以範率由而綿
景祚者依古罕有比倫(臣/)等謹覈各代正史紀志竝各國
　　　志之文詳列改制年載仍各系按發明用誌縁起
　　　遼自太祖仲父述瀾以約尼氏裕悦之官占居潢
　　　河決壤始為桑麻組織之教王業之基實肇於此
　　太祖帝北方太宗制中國纎麗耎毳􁀙載而至㑹
　　同中大后北面臣僚並國服皇帝南面臣僚並漢
　　服乾亨五年聖宗冊承天太后給三品以上法服
　　自是大禮雖北面三品以上亦漢服興宗重熙五
　　年尊號冊禮皇帝服龍衮北南面臣僚並朝服自
　　是以後大禮並從漢服矣今先列國服而以漢服
　　次於後焉
遼祭山儀大祀皇帝服金文金冠白綾袍紅帶縣魚三
山紅垂飾犀玉刀錯絡縫烏鞾小祀皇帝服硬帽紅克
絲龜文袍臣僚服飾各從本部旗幟之色其朝服皇帝
服錫魯衮冠絡縫紅袍垂飾犀玉帶錯絡縫鞾謂之國
服衮冕太宗更以錦袍玉帶臣僚戴氈冠或紗冠紫窄
袍䩞鞢帶以黄紅色絛裹革為之用金玉水晶靛石綴
飾謂之盤紫太宗更以錦袍金帶公服皇帝紫皁幅巾
紫窄袍玉束帶或衣紅襖臣僚亦幅巾紫衣常服謂之
盤裹緑花窄袍中單多紅緑色貴者披貂裘以紫黒色
為貴青次之又有銀鼠尤潔白賤者貂毛羊鼠沙狐裘
田獵服皇帝幅巾擐甲戎裝以貂鼠或鵞項鴨頭為扞
腰蕃漢諸司使以上並戎裝衣皆左衽黒緑色其漢服
終遼世郊丘不建大裘其衮服元衣纁裳十二章八章
在衣四章在裳衣褾領為升龍織成文各為六等龍山
以下每章一行行十二白紗中單黻領青褾襈裾黻革
帶大帶劒佩綬舄加金飾通天冠絳紗袍白紗中單褾
領朱襈裾白裙襦絳蔽膝白假帶方心曲領革帶佩劒
綬韈舄皇太子逺遊冠絳紗袍白紗中單皂領褾襈裾
白裙襦白假帶方心曲領絳紗蔽膝革帶劒佩綬韈舄
與上同後改為白韈黒舄親王逺遊冠絳紗單衣白紗
中單皂領襈裾白裙襦革帶鉤鞢假帶曲領方心絳紗
蔽膝韈舄劒佩綬二品以上同七品以上去劒佩綬八
品以下同公服其公服皇帝翼善冠柘黄袍九環帶白
練裙襦六合鞾皇太子逺遊冠絳紗單衣白裙襦革帶
金鉤䚢假帶方心紛鞶囊白韈烏皮履一品至五品冠
幘纓絳紗單衣白裙襦帶鉤鞢假帶方心紛鞶囊六品
以下去紛鞶囊餘並同其常服皇帝柘黄袍衫折上頭
巾九環帶六合鞾皇太子進徳冠絳紗單衣白裙襦白
韈烏皮履五品以上幞頭紫袍牙笏金玉帶烏皮六合
鞾六品以下幞頭緋衣木笏銀帶魚袋佩九品幞頭緑
袍鍮石帶鞾並同
　　(臣/)等謹按宇文懋昭大金國志國主視朝服純紗
　　幞頭窄袖赭袍玉匾帶黄滿領金史輿服志太宗
　　即位始服赭黄是雖初變章飾而淳樸之風未盡
　　漓也熙宗天眷三年車駕將幸燕京始製通天冠
　　絳紗袍自是祭祀則衮服朝㑹則朝服而臣下祭
　　服尚闕至章宗泰和元年議制羣臣祭服於是繁
　　文彌勝而樸略之風益逺矣
金熙宗天眷三年有司以車駕將幸燕京合用通天冠
絳紗袍依式成造禮服袍裳方心曲領中單蔽膝革帶
大帶玉具劒綬佩舄韈其衮服用青羅夾製五綵間金
繪畫日一月一昇龍四山十二上下襟華蟲火各六對
虎蜼各六對背面星一昇龍四山十二華蟲火各十二
對虎蜼各六對中單一白羅單製羅領褾襈裳一帶褾
襈紅羅八幅夾製繡藻三十二粉十六米十六黼三十
二黻三十二蔽膝一帶褾襈並紅羅夾製繡昇龍二大
小綬施玉環緋白大帶紅羅勒帛青羅抹帶玉佩舄重
厎紅羅面白綾托裏如意頭銷金黄羅縁口玉鼻仁飾
以珠凡大祭祀加尊號受冊寳則服衮冕行幸齋戒出
宫或御正殿則通天冠絳紗袍皇太子衮服青衣朱裳
五章在衣山龍華蟲火宗彞四章在裳藻粉米黼黻白
紗中單青褾襈裾革帶蔽膝隨裳色為火山二章玉佩
大綬施玉環白韈朱舄舄加金塗銀釦謁廟則服之逺
遊冠朱明服紅裳白紗中單方心曲領絳紗蔽膝白韈
黒舄餘同衮服受冊寳則服之臣下朝服凡導駕及行
大禮文武百官皆服之梁冠佩劒緋羅大袖緋羅裙緋
羅蔽膝緋白羅大帶白羅方心曲領白紗中單銀褐勒
帛烏皮履白綾韈正二品以下不佩劒熙宗皇統七年
太常寺言太廟成後奉安神主祫享行禮凡行禮執事
助祭陪位官准古典當服衮冕虞夏殷並十二章周九
章後魏帝服衮冕與祭者皆朝服開元禮一品服九章
五禮新儀正一品服九旒冕衣畫降龍今汴京舊禮直
官言自宣和二年以後一品祭服七旒冕大袖無龍唐
雖服九章服當時司禮少常伯孫茂道已言飾龍名衮
尊卑相亂尚書省乃奏用後魏故事止用燕京大冊禮
時所服朝服以祭世宗大定三年八月詔遵皇統制攝
官則朝服散官則公服以皇太子為亞獻服衮冕章宗
泰和元年禮官言祭服朝服厯代各有分别國朝惟天
子備衮冕通天冠二等之服羣臣祭服尚闕每有祀事
但以朝服從事實於典禮未當請依漢唐故事祭服冕
旒畫章然三公法服有龍恐涉於僭國初禮官亦嘗駁
議乞叅酌古今改置祭服其冠則如朝冠而但去其貂
蟬豎筆其服用青衣朱裳白韈朱履非攝事者則用朝
服庶幾少有差别上曰朝祭之服固宜分也其公服大
定官制文資五品以上官服紫三師三公親王宰相一
品官服大獨科花羅徑不過五寸執政官服小獨科花
羅徑不過三寸二品三品服散搭花羅(謂無枝/葉者)徑不過
寸半四品五品服小雜花羅(謂花頭/碎小者)徑不過一寸六品
七品服緋芝麻羅八品九品服緑無紋羅應武官皆服
紫十五年制曰袍不加襴非古也遂命文資官公服皆
加襴(大定二年制百官趨朝赴省並須裹帶五品以上/官趨朝則朝服赴省則展皂雨雪沾衣則從便凡)
(朝叅主寳主符展紫御仙花或太平花金束帶近侍給/使供御筆硯直長符寳吏紫襖子塗金束帶輪直則近)
(侍給使並常服常服則展紫閤門六尚遇朝叅侍立則/服本品服若宫中當直則服窄紫金帶學士院官修起)
(居注補闕拾遺祕書丞郎朝叅侍立則服本品服色帶/當直則窄紫金帶東宫左右衛率僕正副僕正典儀贊)
(儀内直郎丞當直亦許服之太子太師出入/宫中則展紫至東宫則展皂三少則展紫)其常服四
帶巾盤領衣烏皮鞾其衣色多白三品以皂窄袖盤領
縫腋下為􁀙積而不缺袴其胷臆肩袖或飾以金繡其
從春水之服則多鶻捕鵞襍花卉之飾其從秋山之服
則以熊鹿山林為文其長中骭取便於騎也章宗明昌
六年制係籍儒生止服白衫領繫背帶止以紫圓絛羅
帶乾皂鞾餘人用純紫領不得用縁雜色圓板絛羅帶
不得用紫鞾用黄及黒油皂蠟等
　　(臣/)等謹按元憲宗二年八月祭天於日月山用冕
　　服自此始成宗大徳六年祭天於麗正門外命獻
　　官各公服行事大禮用公服自此始然史言至元
　　十二年大徳十一年博士皆嘗議上衮冕制度而
　　事未果行則憲宗之所服者特稀闊一時之舉而
　　後亦旋廢矣大徳祭天始以公服行事則前此殆
　　皆國服與至延祐七年英宗令省臣與太常禮儀
　　院速製法服於是中書省㑹翰林集賢太常禮儀
　　院官講議依袐書監所藏前代帝王衮冕法服圖
　　本命有司製如其式盖始變而公服繼變而冕服
　　淳朴之風離而日逺而元亦於是將季矣元國服
　　之制無可考今叙漢服之制如左
元天子衮龍服制以青羅飾以生色銷金帝星一日一
月一升龍四複身龍四山三十八火華蟲虎蜼各四十
八裳制以緋羅其狀如裙飾以文繡凡一十六行每行
藻二粉米二黼二黻二中單制以白紗絳縁黄勒帛副
之蔽膝制以緋羅有褾緋絹為裏其形如襜袍上著之
繡複身龍玉佩玉環綬紅羅鞾納竒實(金錦/也)履紅綾韈
皇太子衮服元衣纁裳中單蔽膝玉佩大綬朱韈赤舄
臣僚祭服三獻官及司徒大禮使有青羅服紅羅裙紅
羅蔽膝白紗中單白羅方心曲領赤革履白綾韈諸執
事官祭服有青羅服紅綾裙紅羅蔽膝紫羅公服白紗
中單白羅方心曲領皂鞾赤革履白綾韈社稷祭服有
青羅袍白紗中單紅梅花羅裙紅梅花羅蔽膝革履白
綾韈白羅方心曲領宣聖廟祭服有鴉青袍方心曲領
紅羅裙白絹中單紅羅蔽膝革履白絹韈曲享祭服有
青羅大袖夾衣紫羅公服褐羅大袖衣白羅衫白絹中
單白紗中單大紅羅夾蔽膝大紅夾裳緋紅羅夾蔽膝
緋紅夾裳黄羅夾裳白羅方心曲領皂鞾白羊毳韈大
紅羅鞋白絹夾韈其積蘇内庭大晏則服之冬夏之服
不同無定制凡勲戚大臣近侍賜則服之下至於樂工
衛士皆有其服天子積蘇冬之服十有一等夏之服十
有五等(詳見冠/冕篇)百官積蘇冬之服凡九等夏之服凡十
四等其百官公服制以羅大袖盤領俱右袵一品紫大
獨科花徑五寸二品小獨科花徑三寸三品散搭花徑
二寸四品五品小雜花徑一寸五分六品七品緋羅小
雜花徑一寸八品九品緑羅無文仁宗延祐元年詔曰
比年所在士民靡麗相尚尊卑混淆僭禮費財命中書
省定服飾等第凡䝉古人及見當集賽諸色人等不在
禁限唯不許服龍鳳文(龍謂五爪/二角者)其職官除龍鳯文外
一品二品服渾金花三品服金荅子四品五品服雲袖
帶襴六品七品服六花八品九品服四花(㪚官職事/從一髙)庶
人不得服赭黄惟許服暗花紵絲紬綾羅毳帽笠不許
飾用金玉鞾不得裁制花様
明皇帝衮服太祖洪武十六年定制元衣黄裳十二章
日月星辰山龍華蟲六章織於衣宗彞藻火粉米黼黻
六章繡於裳白羅大帶紅裏蔽膝隨裳色繡龍火山文
玉革帶玉佩大小綬玉環白羅中單黻領青緑襈黄韈
黄金舄二十六年更定元衣纁裳素紗中單紅羅蔽膝
綬佩稍易其色朱韈赤舄餘如舊制成祖永樂三年再
定衮服元衣八章日月龍在肩星辰山在背火華蟲宗
彞在袖皆織成本色領褾襈裾纁裳四章織藻粉米黼
黻各二前三幅後四幅前後不相連屬腰有襞積本色
綼裼素紗中單青領褾襈裾領織黻文十三蔽膝隨裳
色四章織藻粉米黼黻各二本色縁有紃施於縫中飾
以玉鈎玉佩加綬施玉環韈舄皆赤色世宗嘉靖八年
諭閣臣張璁衮冕有革帶今何不用璁對曰革帶前繫
黻後繫綬左右繫佩自古冕弁恒用之今惟不用革帶
前後佩服皆無所繫遂附屬裳腰之間失古制矣帝曰
冕服祀天地享祖宗若闕革帶非齊明盛服之意㑹典
蔽膝用羅織火山龍三章并大帶縁用錦皆與今所服
不合卿可并革帶繫蔽膝佩綬之式詳考繪圖以進又
曰衣裳分上下而今衣恒掩裳裳制如帷而今兩幅朕
意衣但當與裳要下齊而露裳之六章又曰衣有六章
古以繪今當以織朕命織染局考國初冕服日月各徑
五寸當從之裳六章古用繡亦當從之古色用元黄取
象天地今裳用纁於義無取當從古革帶即束帶後不
當用玉蔽膝繡龍火可不用山卿與内閤諸臣同考之
於是楊一清等言太祖皇帝定為十二章之制司造之
官仍習舛訛非制作初意伏乞聖斷不疑帝乃擇吉更
定其制元衣黄裳衣裳各六章日月徑五寸裳前後連
屬如帷章用繡蔽膝隨裳色繡龍火繫於革帶大帶素
表朱裏上縁以朱下以緑革帶前用玉其後無玉以佩
綬繫而掩之中單及圭俱如永樂間制朱韈赤舄通天
冠服絳紗袍深衣製白紗中單皂領褾襈裾絳紗蔽膝
白假帶方心曲領白韈赤舄其革帶佩綬與衮服同皮
弁服絳紗衣蔽膝隨衣色白玉佩革帶玉鈎䚢緋白大
帶白韈黒舄武弁服親征遣將服之嘉靖八年定制韎
衣靺裳俱赤色佩綬革帶如常制舄如裳色皇帝常服
洪武三年定烏紗折角向上巾盤領窄袖袍束帶永樂
三年更定翼善冠袍黄盤領窄袖前後及兩肩各織金
盤龍一帶用玉鞾以皮為之先是洪武二十四年帝㣲
行至神樂觀見有結網巾者翼日命取網巾頒示十三
布政使司人無貴賤皆裹網巾天子亦常服之嘉靖七
年帝以燕居冠服尚沿習俗諭張璁考古帝王燕居法
服之制璁乃采禮書元端深衣之文圖註以進帝為參
定其制更名曰燕弁服如古元端之制色元邊緣以青
兩肩繡日月前盤圓龍一後盤方龍二邊加龍文八十
一領與兩袪共龍文五九袵同前後齊共龍文四九襯
用深衣之制色黄袂圓袪方下齊負繩及踝十二幅素
帶朱裏青表緑縁邊腰圍飾以玉龍九元履朱縁紅纓
黄結白韈皇太子衮服九章元衣纁裳衣五章織山龍
華蟲宗彞火裳四章織藻粉米黼黻白紗中單黻領蔽
膝隨裳色織山火二章革帶金鉤䚢玉佩綬玉環白韈
赤舄永樂三年更定元衣五章龍在肩山在背火華蟲
宗彞在袖皆織成本色領褾襈裾纁裳四章織藻粉米
黼黻各二前三幅後四幅不相屬腰有襞積本色綼裼
素紗中單青領褾襈裾領織黻文十二蔽膝隨裳色四
章織藻粉米黼黻本色縁有紃施於縫中上玉鉤二玉
佩大帶大小綬施玉環韈舄皆赤皮弁服絳紗袍本色
領褾襈裾紅裳如冕服内制不織章素紗中單如深衣
制紅領褾襈裾領織黻文十一蔽膝隨裳色本色縁有
紃施於縫中玉鉤玉佩大小綬大帶韈舄赤色常服翼
善冠袍赤盤領窄袖前後及兩肩各金織盤龍一玉帶
鞾以皮為之親王衮冕之服青衣纁裳餘皆同東宫其
皮弁服常服皆與東宫同嘉靖七年酌燕弁及忠靖冠
之制為保和冠服頒賜宗室(自郡王世子/以上服之)其服青質青
縁前後方龍補身用素地邊用雲襯用深衣玉色帶青
表緑裏緑縁履用皂緑結白韈親王世子衮冕七章青
衣三章織華蟲火宗彞纁裳四章織藻粉米黼黻素紗
中單青領襈赤韍革帶佩白玉三采綬白玉環白韈赤
舄永樂三年更定冕服青衣三章火在肩華蟲宗彞在
兩袖皆織成本色領褾襈裾其纁裳玉佩帶綬之制俱
與親王同第領織黻文减二皮弁服制如親王其圭佩
帶綬韈舄如冕服内制常服亦與親王同郡王冕服青
衣三章粉米在肩藻宗彞在兩袖皆織成纁裳二章織
黼黻各二中單領織黻文七餘與親王世子同皮弁服
常服亦與親王世子同郡王長子朝服七梁冠大紅素
羅衣白素紗中單大紅素羅裳及蔽膝大紅素羅白素
紗二色夾帶玉朝帶丹礬紅花錦錦雞綬玉佩象笏白
絹韈皂皮雲頭履鞵公服皂縐紗幞頭大紅素紵絲衣
玉革帶常服烏紗帽大紅紵絲織金獅子開䙆圓領玉
束帶皂皮銅線鞾文武官朝服洪武二十六年定用梁
冠赤羅衣白紗中單青飾領縁赤羅裳青縁赤羅蔽膝
大帶革帶佩綬白韈黑履(初洪武元年命制公服朝服/以賜百官禮部言各官散官)
(與現任職事髙下不同服色不能無異乞定其制詔省/部臣定議禮部復言唐制服色皆以散官為凖元制散)
(官職事各從其髙者國初服色依散官與唐制同乃定/服色凖㪚官不計現職所賜袍帶亦如之三年禮部言)
(厯代異尚夏黒商白周赤秦黒漢赤唐服色黄旗幟赤/國家承元之後取法周漢唐宋服色所尚於赤為宜從)
(之/)凡親祀郊廟社稷文武官分獻陪祀則服祭服青羅
衣白紗中單俱皂領縁赤羅裳皂縁赤羅蔽膝方心曲
領其冠帶佩綬等差同朝服其家用祭服三品以上去
方心曲領四品以下并去佩綬嘉靖八年更定百官祭
服上衣青羅皂縁下裳赤羅皂縁蔽膝綬環大帶革帶
佩玉韈履俱與朝服同其視牲朝日夕月耕耤祭厯代
帝王廟獨錦衣衛堂上官大紅蟒衣飛魚烏紗帽鸞帶
佩繡春刀祭太廟社稷則大紅便服其公服每日早晚
朝奏事及侍班謝恩見辭則服之在外文武官每日公
座服之其制盤領右袵袍用紵絲或紗羅絹袖寛三尺
一品至四品緋袍五品至七品青袍八品九品緑袍未
入流雜職官與八品以下同(花様與/元制同)其常服洪武三年
定凡常朝視事以烏紗帽圓領衫束帶為公服六年禮
官議品官見尊長用朝君公服於理未安宜别製梁冠
絳衣裳革帶大帶大白韈烏舄其衣裳去縁襈三品以
上佩綬三品以下不用從之二十四年又定公侯駙馬
伯服繡麒麟白澤文官一品仙鶴二品錦雞三品孔雀
四品雲雁五品白鷴六品鷺鷥七品􁬫鶒八品黄鸝九
品鵪鶉雜職練鵲風憲官獬廌武官一品二品獅子三
品四品虎豹五品熊羆六品七品彪八品犀牛九品海
馬嘉靖七年既定燕居法服之制閣臣張璁因言品官
燕居之服未有明制乞更法古元端别為簡易之制昭
布天下使貴賤有等帝因復製忠靜冠服在京許七品
以上官及八品以上翰林院國子監行人司在外許方
面官及各府堂官州縣正堂儒學教官服之武官止都
督以上其餘不許濫服其服仿古元端色用深青以紵
絲紗羅為之三品以上雲四品以下素縁以藍青前後
飾本等花様補子深衣用玉色素帶如古大夫之帶制
青表緑縁邊并裏素履青緑絛結白韈其狀元及諸進
士冠服狀元冠二梁緋羅圓領白絹中單錦綬蔽膝紗
帽槐木笏光銀帶蕊玉佩朝鞾氊韈皆御前頒賜上表
謝恩日服之進士巾如烏紗帽頂㣲平展角濶寸餘長
五寸系以垂帶皂紗為之深藍羅袍縁以青羅袖廣而
不殺槐木笏革帶青鞓飾以黒角垂撻尾於後傳臚日
服之釋菜禮畢易常服生員襴衫用玉色布絹為之寛
袖皂縁皂絛軟巾垂帶貢舉入監者不變所服仁宗時
命監生易青圓領庶人四方平定巾雜色盤領衣不許
用黄不得僭用金繡錦綺紵絲綾羅止許紬絹素紗
　
　
　
　
　
　
欽定續通典卷五十九
欽定四庫全書
欽定續通典卷六十
　禮嘉
　　后妃命婦首飾制度(宋/)　(金/)　(元/)　(明/)
宋皇太后皇后首飾花十二株小花如大花之數并兩
博鬢冠飾以九龍四鳯受冊朝謁景靈宫服之妃首飾
花九株小花同并兩博鬢冠飾以九暈四鳯受冊服之
皇太子妃首飾花九株小花同并兩博鬢受冊朝㑹服
之中興之制龍鳯花釵冠大小花二十四株應乗輿冠
梁之數博鬢冠飾同皇太后皇后服之(髙宗紹興/九年定)花釵
冠大小花十八株應皇太子冠梁之數施兩博鬢去龍
鳯皇太子妃服之(孝宗乾道/七年定)命婦首服徽宗政和時議
禮局上花釵冠皆施兩博鬢寳鈿飾一品花釵九株二
品八株三品七株四品六株五品五株寳鈿準花數受
冊從蠶服之(七年臣僚言今文臣九品殊以三等之服/至於命婦已釐八等之號而服制未有名)
(稱詔有司視其夫之品秩而定其/服飾送禮制局定之其儀闕焉)
　　(臣/)等謹案遼史不載后妃命婦首飾服章惟言祭
　　山儀皇后御絳帓絡縫紅袍懸玉魚雙結帕絡縫
　　烏鞾命婦服飾各從本部旗幟之色餘無所見云
金皇后花珠冠用盛子一青羅表青絹襯金紅羅托裏
用九龍四鳯前面大龍銜穗毬一朶前後有花株各十
有二及鸂鶒孔雀雲鶴王母隊仙人浮動挿瓣等後有
納言上有金蟬鑻金兩博鬢以上並用鋪翠滴粉縷金
裝珍珠結製下有金圈口上用七寳鈿窠後有金鈿窠
二穿紅羅鋪金欵幔帶一其命婦首飾許用明金籠金
間金
元仁宗延祐元年詔定服色等第凡命婦首飾一品至
三品許用金珠寳玉四品五品用金玉珍珠六品以下
用金惟耳環用珠玉(同籍不限親疎期親/雖别籍及出嫁同)
　　(臣/)等謹案元史及元典章並不載后妃首飾服章
　　惟命婦首飾等差略見於史者如此其詳亦不可
　　得考云
明太祖洪武三年定皇后受册謁廟朝㑹禮服其冠圓
匡冒以翡翠上飾九龍四鳯大花十二樹小花數如之
兩博鬢十二鈿成祖永樂三年重定飾翠龍九金鳯四
中一龍銜大珠一上有翠盖下垂珠結餘皆口銜珠滴
珠翠雲四十片大珠花小珠花數如舊三博鬢飾以金
龍翠雲皆垂珠滴翠口圈一副上飾珠寳鈿花十二翠
鈿如其數托裏金口圈一副珠翠面花五事珠排環一
對皂羅額子一描金龍文用珠二十一其常服洪武三
年定雙鳯翊龍冠首飾釧鐲用金玉珠寳翡翠四年更
定龍鳯珠翠冠制如特髻上加龍鳯飾永樂三年又定
冠用皂縠附以翠博山上飾金龍一翊以珠翠鳯二皆
口銜珠滴前後珠牡丹二花八蕊翠葉三十六珠翠穰
花鬢二珠翠雲二十一翠口圈一金寳鈿花九飾以珠
金鳯二口銜珠結三博鬢飾以鸞鳯金寳鈿二十四邉
垂珠滴金簪二珊瑚鳯冠觜一副皇妃皇嬪及内命婦
冠洪武三年定皇妃受冊助祭朝㑹禮服冠飾九翬四
鳯花釵九樹小花數如之兩博鬢九鈿常服鸞鳯冠首
飾釧鐲用金玉珠寳翠又定山松特髻假鬢花鈿或花
釵鳯冠永樂三年更定禮服九翟冠二以皂縠為之附
以翠博山飾大珠翟二小珠翟三翠翟四皆口銜珠滴
冠中寳珠一座翠頂雲一座其珠牡丹翠穰花鬢之屬
俱如雙鳯翊龍冠制第減翠雲十又翠牡丹花穰花各
二面花四梅花環四珠環各二九嬪冠服世宗嘉靖十
年始定冠用九翟次皇妃之鳯内命婦冠服洪武五年
定三品以上花釵四品五品山松特髻貴人視三品以
皇妃燕居冠為禮服以珠翠慶雲冠為常服皇太子妃
冠洪武三年定禮服與皇妃同常服犀冠刻以花鳯首
飾釧鐲俱同皇妃四年定常服冠亦與皇妃同永樂三
年更定禮服九翬四鳯冠漆竹絲為匡冒以翡翠上飾
翠翬九金鳯四皆口銜珠滴珠翠雲四十片大珠花九
樹小珠花數如之雙博鬢飾以鸞鳯皆垂珠滴翠口圈
一副上飾珠寳鈿花九翠鈿如其數托裏金口圈一副
珠翠面花五事珠排環一對珠皂羅額子一描金鳯文
用珠二十一燕居冠以皂縠為之附以翠博山上飾寳
珠一座翊以二珠翠鳯皆口銜珠滴前後珠牡丹二花
八蕊翠葉三十六珠翠穰花鬢二珠翠雲十六片翠口
圈一副金寳鈿花九上飾珠九金鳯一對口銜珠結雙
博鬢飾以鸞鳯金寳鈿十八邉垂珠滴金簪一對珊瑚
鳯冠觜一副親王妃禮服洪武三年定九翬四鳯冠永
樂三年又定九翟冠制同皇妃公主與親王妃同親王
世子妃亦與親王妃同惟冠用七翟郡王妃七翟冠與
親王世子妃同郡主亦七翟冠惟減四珠環一對郡王
長子夫人鎮國将軍夫人及縣主並珠翠五翟冠輔國
将軍夫人奉國将軍淑人鎮國中尉恭人郡君並四翟
冠輔國中尉宜人奉國中尉安人縣君鄉君並三翟冠
其命婦冠服洪武元年定命婦一品冠花釵九樹兩博
鬢九鈿二品冠花釵八樹兩博鬢八鈿三品冠花釵七
樹兩博鬢七鈿四品冠花釵六樹兩博鬢六鈿五品冠
花釵五樹兩博鬢五鈿六品冠花釵四樹兩博鬢四鈿
七品冠花釵三樹兩博鬢三鈿四年以古天子諸侯服
衮冕后與夫人亦服禕翟今羣臣既以梁冠絳袍為朝
服不敢用冕則外命婦亦不當服翟衣命禮部議之奏
定命婦以山松特髻假鬢花鈿為朝服以珠翠角冠金
珠花釵為燕居服其首飾一品二品金玉珠翠三品四
品金珠翠五品金翠六品以下金鍍銀間用珠五年更
定品官命婦冠服一品禮服用山松特髻翠松五株金
翟八口銜珠結正面珠翠翟一珠翠花四朶珠翠雲喜
花三朶後鬢珠梭毬一珠翠飛翟一珠翠梳四金雲頭連
三釵一珠簾梳一金簪二珠梭環一常服用珠翠慶雲
冠珠翠翟三金翟一口銜珠結鬢邉珠翠花二小珠翠
梳一雙金雲頭連三釵一金壓鬢雙頭釵二金腦梳一
金簪二金脚珠翠佛面環一雙鐲釧皆金二品特髻上
金翟七餘同一品常服亦與一品同三品特髻上金孔
雀六正面珠翠孔雀一後鬢翠孔雀二餘同二品常服
冠珠翠孔雀三金孔雀二餘同二品四品特髻上金孔
雀五餘同三品常服亦與三品同五品特髻上銀鍍金
鴛鴦四正面珠翠鴛鴦一小珠鋪翠雲喜花三朶後鬢
翠鴛鴦二銀鍍金雲頭連三釵一小珠簾梳一鍍金銀
簪二小珠梳環一餘同四品常服冠上小珠翠鴛鴦三
鍍金銀鴛鴦二挑珠牌鬢邉小珠翠花二朶雲頭連三
釵一梳一壓鬢雙頭釵二鍍金簪二銀脚珠翠佛面環
一雙鐲釧皆用銀鍍金六品特髻上翠松三株銀鍍金
練鵲四口銜珠結正面銀鍍金練鵲一小珠翠花四朶
後鬢翠梭毬一翠練鵲二翠梳四銀雲頭連三釵一珠
縁翠簾梳一銀簪二常服冠上鍍金練鵲三又鍍金銀
練鵲二挑小珠牌鐲釧皆用銀餘同五品七品禮服常
服俱同六品八品九品禮服常服俱用小珠慶雲冠銀
間鍍金銀練鵲三又銀間鍍金銀練鵲二挑小珠牌銀
間鍍金雲頭連三釵一銀間鍍金壓鬢雙頭釵二銀間
鍍金腦梳一銀間鍍金簪二二十六年定一品冠用金
事件珠翟五珠牡丹開頭二珠半開二翠雲二十四片
翠牡丹葉一十八片翠口圈一副上帶金寳鈿花八金
翟二口銜珠結二二品至四品冠用金事件珠翟四珠
牡丹開頭二珠半開四餘同一品五品六品冠用抹金
銀事件珠翟三珠牡丹開頭二珠半開五翠口圈一副
上帶抹金銀寳鈿花八抹金銀翟二口銜珠結二餘同
四品七品至九品冠用抹金銀事件珠翟二珠月桂開
頭二珠半開六翠雲二十四片翠月桂葉一十八片餘
同六品内外官親屬凡祖母及母與子孫同居親弟姪
婦女禮服合以本官所居官職品級通用漆紗珠翠慶
雲冠唯山松特髻子止許受封誥敕者用之品官次妻
許用本品珠翠慶雲冠
　　后妃命婦服章制度(宋/)　(金/)　(明/)
宋制后妃之服一曰褘衣二曰朱衣三曰禮衣四曰鞠
衣后之褘衣深青織成翟文素質五色十二等青紗中
單黼領羅縠褾襈蔽膝隨裳色以緅為領縁用翟為章
三等大帶隨衣色朱裏紕其外上以朱錦下以緑錦紐
約用青組革帶以青衣之白玉雙佩黒組雙大綬小綬
三間施玉環三青韈舄舄加金飾受冊朝謁景靈宫服
之鞠衣黄羅為之蔽膝大帶革舄隨衣色餘同褘衣唯
無翟文親蠶服之其朱衣禮衣仍唐制但存其名而已
妃褕翟青羅繡為揺翟之形編次於衣青質五色九等
素紗中單黼領羅縠褾襈蔽膝隨裳色以緅為領縁以
揺翟為章二等大帶隨衣色不朱裏紕其外餘仿皇后
之制受冊服之皇太子妃褕翟青織為揺翟之形青質
五色九等素紗中單黼領羅縠褾襈皆以朱色蔽膝隨
裳色以緅為領縁以揺翟為章二等大帯隨衣色不朱
裏紕其外上以朱錦下以緑錦紐約用青組革帶以青
衣之白玉雙佩純朱雙大綬章采尺寸與皇太子同受
冊朝㑹服之鞠衣黄羅為之蔽膝大帶革帶隨衣色餘
與褕翟同唯無翟從蠶服之其常服后妃大袖生色領
長裙霞帔玉墜子背子生色領皆用絳羅與臣下不異
命婦服徽宗政和中議禮局上翟衣青羅繡為翟編次
於衣及裳一品翟九等二品八等三品七等四品六等
五品五等並素紗中單黼領朱褾襈通用羅縠蔽膝隨
裳色以緅為領縁加文繡重雉為章二等大帶革帶青
韈舄佩綬受冊從蠶服之
金皇后褘衣深青羅織成翬翟之形素質十二等領褾
襈並紅羅織成雲龍素青紗中單領織黼形十二褾袖
襈織成雲龍並織紅縠造裳八幅深青羅織成翟文六
等褾襈織成紅羅雲龍明金腰帶蔽膝深青羅織成翟
文三等領縁緅色羅織成雲龍明金𢃄大綬一長五尺
濶一尺黄赤白黑縹緑六彩織成小綬三色同大綬間
七寳鈿窠施三玉環上碾雲龍撚金線織成大小綬頭
紅羅花襯大帶青羅朱裏紕其外上以朱錦下以緑錦
紐約用青組撚金線織成帶頭玉佩二朶每朶上中下
璜各一半月墜子各二並玉碾縷金打鈒獸面箆鉤佩
子各一水葉子珍珠穿綴青衣革帶用縷金青羅裹造
上用金打鈒水地龍鵝眼䤩尾龍口攀束子共八事以
玳瑁襯金釘脚抹帶二紅羅青羅各一並明金造各長
一丈五寸舄以青羅製白綾裏如意頭明金黄羅準上
用玉鼻仁真珠裝韈青羅表裏並綴繫帯宗室及外戚
并一品命婦衣服聴用明金期親雖别籍女子出嫁並
同又五品以上官母妻許披霞帔唯首飾霞帔領袖腰
帶許用明金籠金間金之類其衣服止用明銀象金及
金條壓繡(金婦人服䄡裙多以黑紫上編繡全枝花周/身六􁀙積上衣謂之團衫用黒紫或皂及紺)
(直領左衽掖縫兩旁復為雙􁀙積前拂地後曳地尺餘/帶色用紅黄前雙垂至下齊年老者以皂紗籠髻如巾)
(狀散綴玉鈿於上謂之玉逍/遥此皆遼制也金亦襲之)
明太祖洪武三年定皇后褘衣深青繪翟赤質五色素
紗中單黻領朱羅縠褾襈裾蔽膝隨衣色以緅為領縁
用翟為章三等大帶隨衣色朱裏紕以朱緑錦紐約用
青組玉革帶青韈青舄以金飾成祖永樂三年重定翟
衣深青織翟文十有二等間以小輪花紅領褾襈裾織
黼文十三蔽膝隨衣色織翟為章三等間以小輪花四
以緅為領縁織金雲龍文玉榖圭剡其上瑑榖文黄綺
約其下韜以黄囊金龍文玉革帶青綺鞓描金雲龍文
玉事件十金事件四大帶表裏俱青紅相半末純紅下
垂織金雲龍文上朱縁下緑縁青綺副帶一綬五采黄
赤白縹緑纁質間施二玉環皆織成小綬三色同大綬
玉佩二各用玉珩一瑀一琚二衝牙一璜二瑀下垂玉
花一玉滴二瑑飾雲龍文描金自珩而下繫組五貫以
玉珠行則衝牙二滴與二璜相觸有聲上有金鉤有小
綬五采以副之纁質織成青韈舄飾以描金雲龍皂純
每舄首加珠五顆其常服洪武三年定諸色團衫金繡
龍文帶用金玉四年更定真紅大袖衣霞帔紅羅長裙
紅褙子衣用織金龍文加繡飾永樂三年又定大衫霞
帔衫黄霞帔深青織金雲霞龍文或繡或鋪翠圈金飾
以珠玉墜子瑑龍文四䙆襖子(即褙/子)深青金繡團龍文
鞠衣紅色前後織金雲龍文或繡或鋪翠圈金飾以珠
大帶紅綫羅為之有縁餘或青或緑各隨鞠衣色縁襈
襖子黄色紅領褾襈裾皆織金采色雲龍文縁襈裙紅
色緑縁襈織金采色雲龍文玉帶如翟衣内制第減金
事件一玉花采結綬以紅緑綫羅為結玉綬花一瑑雲
龍文綬帶玉墜珠六金垂頭花瓣四小金葉六紅綫羅
繫帶一白玉雲様玎璫二如佩制有金鉤金如意雲盖
一下懸紅組五貫金方心雲板一俱鈒雲鳯文襯以紅
綺下垂金長頭花四中小金鐘一末綴白玉雲朶五青
韈舄與翟衣内制同皇妃禮服洪武三年定翟衣青質
繡翟編次於衣及裳重為九等青紗中單黻領朱縠褾
襈裾蔽膝隨裳色加文繡重雉為二等以緅為領縁大
帶隨衣色玉革帶青韈舄佩綬其常服諸色團衫金繡
鸞鳯不用黄帶用金玉犀又定真紅大袖衣霞帔紅羅
裙褙子衣用織金及繡鳯文永樂三年更定大衫霞帔
燕居佩服之飾俱同中宫第織金繡瑑俱雲霞鳯文不
用雲龍文九嬪服世宗嘉靖十年定大衫鞠衣如皇妃
制其皇太子妃禮服常服洪武時俱與皇妃同永樂三
年更定翟衣青質織翟文九等間以小輪花紅領褾襈
裾織金雲龍文中單玉色紗為之紅領褾襈裾領織黻
文十一蔽膝隨衣色織翟為章二等間以小輪花三以
緅為領縁織金雲鳯文其玉圭帶綬玉佩韈舄之制及
常服大衫霞帔燕居佩服之飾俱同皇妃親王妃服同
東宫妃第金事件減一玉綬花瑑寳相花公主服與親
王妃同惟不用圭親王世子妃服與親王妃同郡王妃
服與親王世子妃同其大衫霞帔燕居佩服之飾俱同
親王妃第繡雲霞翟文不用盤鳯文郡主服與郡王夫
人同惟不用圭郡王長子夫人服大紅紵絲大衫深青
紵絲金繡翟褙子青羅金繡翟霞帔金墜頭鎮國將軍
夫人服與郡王長子夫人同輔國將軍夫人服與鎮國
將軍夫人同惟抹金銀墜頭奉國將軍淑人鎮國中尉
恭人縣主服皆與輔國將軍夫人同惟褙子霞帔金繡
孔雀文輔國中尉宜人郡君縣君服與鎮國中尉恭人
同惟褙子霞帔金繡鴛鴦文奉國中尉安人鄉君服與
輔國中尉宜人同惟大衫用丹礬紅褙子霞帔金繡練
鵲文命婦冠服洪武元年定一品翟衣繡翟九重素紗
中單黼領朱縠褾襈裾蔽膝隨裳色以緅為領縁加文
繡重翟為章二等玉帶青韈舄佩綬二品翟衣八等犀
帶餘如一品三品翟衣七等金革帶餘如二品四品翟
衣六等餘如三品五品翟衣五等烏角帶餘如四品六
品翟衣四等餘如五品七品翟衣三等餘如六品自一
品至五品衣色隨夫用紫六品七品隨夫用緋大帶如
衣色四年禮部議定命婦以真紅大袖衣珠翠蹙金霞
帔為朝服以濶袖雜色緑縁為燕居之服一品衣金繡
文霞帔金珠翠妝飾玉墜子二品衣金繡雲肩大雜花
霞帔金珠翠妝飾金墜子三品衣金繡大雜花霞帔珠
翠妝飾金墜子四品衣繡小雜花霞帔翠妝飾金墜子
五品衣銷金大雜花霞帔生色畫絹起花妝飾金墜子
六品七品衣銷金小雜花霞帔生色畫絹起花妝飾鍍
金銀墜子八品九品衣大紅素羅霞帔生色畫絹妝飾
銀墜子五年更定命婦冠服一品禮服大袖衫真紅色
(大袖衫領濶三寸兩領直下一尺間綴紐子/三末綴紐子二紐在掩紐之下拜則放之)霞帔褙子
俱深青色紵絲綾羅紗隨用霞帔上施蹙金繡雲霞翟
文鈒花金墜子(霞帔二條各繡禽七隨品級用前四後三/墜于巾鈒花禽一四面雲霞文禽如霞帔)
褙子上施金繡雲霞翟文常服長襖長裙各色紵絲綾
羅紗隨用長襖縁襈或紫或緑上施蹙金繡雲霞翟文
看帶用紅緑紫上施蹙金繡雲霞翟文長裙横豎金繡
纒枝花文二品與一品同三品霞帔上施蹙金雲霞孔
雀文褙子上施金繡雲霞孔雀文常服長襖縁襈看帶
或紫或緑並繡雲霞孔雀文長裙横豎襴並繡纒枝花
文餘同二品四品與三品同五品霞帔上施繡雲霞鴛
鴦文鍍金銀鈒花墜子褙子上施雲霞鴛鴦文常服長
襖縁襈繡雲霞鴛鴦文餘同四品六品七品大袖衫綾
羅紬絹隨所用霞帔施繡雲霞練鵲文鈒花銀墜子褙
子上施雲霞練鵲文常服長襖縁襈看帶或紫或緑繡
雲霞練鵲文餘同五品八品九品禮服惟用大袖衫霞
帔褙子大衫同七品霞帔上繡纒枝花褙子上繡摘枝
團花常服長襖縁襈看帶並繡纒枝花餘同七品又定
命婦團衫之制以紅羅為之繡重雉為等一品九等二
品八等三品七等四品六等五品五等六品四等七品
三等其餘不用繡雉凡品官祖母及母與子孫同居親
弟姪婦女禮服合以本官所居官職品級通用本品霞
帔褙子縁襈襖裙品官次妻許用本品褙子為禮服銷
金濶領長襖長裙為常服洪武三年定士庶妻首飾用
銀鍍金耳環用金珠釧鐲用銀服淺色團衫用紵絲綾
羅紬絹五年令民間婦人禮服惟紫絁不用金繡袍衫
止紫緑桃紅及諸淺淡顔色不許用大紅鴉青黄色帶
用藍絹布
　
　
　
欽定續通典卷六十
欽定四庫全書
欽定續通典卷六十一
　禮(嘉/)
　　君臣玉佩劍綬璽印(宋/)　(遼/)　(金/)　(元/)　(明/)
宋天子凡大祭祀大朝㑹服衮冕及通天冠絳紗袍皆
執圭(神宗元豐二年詳定所言周禮祭天地宗廟朝日/夕月則執鎮圭唐六典凡祭祀則搢大圭執鎮圭)
(若大朝㑹止進爵開寶通禮始著元㑹執圭淳化上夀/進酒又令内侍奉圭於周制唐禮皆不合其元㑹受朝)
(賀請不執圭從之哲宗元祐元年禮部言元豐新禮皇/帝祀天搢大圭其制圓首前詘於禮未合欲放西魏隋)
(唐玉笏之制方而不折上下皆博三/寸長尺二寸其厚以鎮圭為約從之)革帶玉鉤䚢大帶
素帶朱裏紕其外上朱下綠紐約用組鹿盧玉具劍大
珠鏢首(鏢首初用玉太祖/建隆元年改用珠)白玉雙佩(佩有衡有琚瑀有/衝牙繫於革帶衡)
(下垂三帶貫以蠙珠次則中有金獸面兩旁夾以雙璜/又次設琚瑀下則衝牙居中央兩旁有玉滴子行則擊)
(牙而有聲此徽宗政/和議禮局所上制也)元組雙大綬六采元黄赤白縹綠
純元質長二丈四尺五百首廣一尺小雙綬長二尺六
寸色同大綬而首半之間施三玉環皇太子執桓圭革
帶塗金銀鉤䚢大帶素帶不朱裏亦紕以朱綠紐約用
組朱組雙大綬四采赤白縹綠純朱質長一丈八寸三
百二十首廣九寸小雙綬長二尺六寸色同大綬而首
半之間施二玉環諸臣祭服九旒冕玉装劍佩革帶暈
錦綬二玉環(政和之事革帶以金塗/銀玉佩以金塗銀装)冕無額花者師子
錦綬二銀環餘同上(政和之制紅錦/綬金塗銀革帶)七旒冕銀装劍佩
革帶餘同九旒冕(政和之/制同上)五旒冕銅装劍佩革帶餘同
七旒冕(政和之制皂綾綬銅/環金塗銅革帶佩)六品以下無劍佩綬御史
博士則皂綾綬銅装劍佩笏文散五品以上皆用象九
品以上皆用木武臣内職並用象千牛衣綠亦用象廷
賜緋綠者皆給之魚袋以金為魚形公服則繫於前而
垂於後以明貴賤大宗雍熈元年南郊後内出魚袋以
賜近臣由是内外升朝官皆佩魚凡服紫者飾以金服
緋者賜以銀廷賜紫則給金塗銀者賜緋亦有特給者
京官幕職州縣官賜紫緋者亦佩親王武官内職将校
皆不佩真中大中祥符六年詔技術官未升朝賜紫緋
不得佩魚太祖受禪即受周廣順中所造二寶一曰皇
帝承天受命之寶一曰皇帝神寶又製大宋受命之寶
至太宗又别製承天受命之寶是後諸帝嗣服皆自為
一寶以皇帝恭膺天命之寶為文凡上尊號有司製玉
寶則以所上尊號為文寶用玉篆文廣四寸九分厚一
寸二分填以金盤龍鈕係以暈錦大綬赤小綬連玉環
玉檢高七寸廣二寸四分厚四分玉斗方二寸四分厚
一寸二分皆飾以紅錦金装裹以紅綿加紅羅泥金夾
帊納于小盝盝以金装内設金床暈錦褥飾以雜色玻
瓈碧石珊瑚金精石瑪瑙又盝二重皆装以金覆以紅
羅繡帊載以腰輿及行馬並飾以金又有香爐寶子香
匙灰匙火箸燭臺燭刀皆以金為之所謂緣寶法物也
别有三印一曰天下合同之印中書奏覆状流内銓厯
任三代状用之二曰御前之印樞宻院宣命及諸司奏
状内用之三曰書詔之印翰林詔勅用之皆鑄以金又
以鍮石各鑄其一太宗雍熈三年並改為寶别鑄以金
舊六印皆毁之真宗東封作天下同文之寶以印玉䃭
大小同御前之寶仁宗慶厯八年刻皇帝欽崇國祀之
寶皇祐五年作鎮國神寶哲宗紹聖三年咸陽縣民段
義得古玉印上之詔禮部御史臺以下參驗翰林學士
承㫖蔡京等奏按所獻玉璽色綠如藍温潤而澤其文
曰受命于天既夀承昌其背螭鈕五盤其玉乃藍田之
色其篆與李斯小篆體合其為秦璽可知陛下嗣守大
寶而神寶自出天之所畀烏可忽哉於是差官奏告天
地宗廟齋戒御大慶殿受寶羣臣上夀稱賀徽宗崇寧
五年作鎮國寶方四寸有竒螭鈕方盤上圓下方文倣
李斯蟲魚篆大觀元年又黜紹聖所得𫝊國璽自作受
命寶方四寸有竒琢以白玉篆以蟲魚合天子皇帝六
璽為八寶尚書省奏請鎮國受命寶唯封禪則用之皇
帝之寶答鄰國書用之皇帝行寶降御札用之皇帝信
寶賜鄰國書及物用之天子之寶答外國書用之天子
行寶封冊用之天子信寶舉大兵用之二年詔受命寶
加鎮國二字政和七年得于闐大玉又製一寶赤螭鈕
文曰範圍天地幽贊神明保合太和萬夀無疆號曰定
命寶篆以蟲魚製作之工幾於秦璽合前八寶為九詔
九寶以定命寶為首其後諸寶俱失惟大宋受命之寶
與定命寶獨存髙宗建炎初始作金寶三一曰皇帝欽
崇國祀之寶祭祀祠表用之二曰天下合同之寶降付
中書門下省用之三曰書詔之寶發號施令用之紹興
元年又作玉寶一文曰大宋受命中興之寶又得舊寶
二厯世寶之凡上太上皇尊號冊后太子皆用焉十六
年又作八寶一曰䕶國神寶以承天福延萬億永無極
九字為文二曰受命寶以受命子天既夀永昌為文三
曰天子之寶四曰天子信寶五曰天子行寶六曰皇帝
之寶七曰皇帝信寶八曰皇帝行寶藏之御府大朝㑹
則陳之上冊寶尊號冊后太子大禮設鹵簿亦如之寶
之制用玉尺度鈕鼻大小綬玉環檢如舊制太宗至道
元年製皇太子受冊金寶方二寸厚五寸係以朱組大
綬連玉環金斗金檢長五寸濶二寸厚二分裹以紅綿
加紅羅泥金帊納于小盝盝以金装内設金牀又盝二
重皆覆以紅羅銷金帊盝及腰輿行馬皆銀装金塗他
法物皆銀為之鈒花塗金中興寶龜鈕金塗銀檢及寶
斗黝漆盝三重並錦托裏外以金塗銀百花鳳葉子五
明装鑰以金鏁載以黝漆腰輿行馬諸臣之印沿唐制
用銅諸王及中書門下印方二寸一分樞宻宣徽三司
尚書省諸司印方二寸唯尚書省印不塗金餘皆塗金
節度使印方一寸九分塗金餘印並方一寸八分唯觀
察使塗金諸王節度觀察使州府軍監縣印皆有銅牌
長七寸五分諸王廣一寸九分餘廣一寸八分諸王節
度觀察使牌塗以金刻文云牌出印入印出牌入其奉
使出入或本局無印者皆給奉使印真宗景徳初别鑄
兩京奉使印又有朱記以給京城及外處職司及諸軍
将校等其制長一寸七分廣一寸六分中興仍舊制唯
三省樞宻院用銀印六部以下用銅印諸路監司州縣
亦如之寺監惟長貳給焉屬則從其長若倉庫闗涉財
用司存或給之監司州縣長官曰印僚屬曰記又下無
記者止令本道給以木朱記文大方寸或銜命出境者
以奉使印給之復命則納于有司後以朝命出州縣者
亦如之
遼祭山儀皇帝紅帶縣魚三山紅垂飾犀玉刀錯朝服
垂飾犀玉帶錯公服玉束帶其漢服衮服革帶大帶劍
佩綬其朝服革帶劍佩綬皇太子親王及羣臣皆同七
品以下去劍佩綬其公服皇帝九環帶皇太子革帶金
鉤䚢紛鞶嚢一品以下五品以上帶鉤䚢紛鞶嚢六品
以下去紛鞶囊常服皇帝九環帶五品以上牙笏金玉
帶文官佩手巾算袋刀子礪石金魚袋武官䩞鞢七事
佩刀刀子磨石契苾真噦厥針筒大石袋六品以下木
笏銀帶魚袋八品九品鍮石帶太宗㑹同九年伐晉末
帝表上𫝊國寶一金印三(三印其/文未詳)開泰十年馳驛取石
晉所上玉璽於中京天祚保大二年遺𫝊國璽於桑乾
河玉印大宗破晉北歸得於汴宫藏隨駕庫穆宗應厯
二年詔用太宗舊寶共御前寶金鑄文曰御前之寶以
印臣僚宣命詔書寶文曰書詔之寶凡書詔批答用之
契丹寶受契丹冊儀符寶郎捧寶置御坐東皇太子寶
未詳其制重熈九年冊皇太子儀中書令授皇太子寶
凡諸臣之印吏部印文曰吏部之印銀鑄以印文官制
誥兵部印文曰兵部之印銀鑄以印軍職制誥其契丹
樞宻院契丹諸行軍部署漢人樞宻院中書省漢人諸
行宫都部署印並銀鑄文不過六字以上以銀硃為色
南北王以下内外百司印並銅鑄以丹黄為色諸税務
以赤石為色碩翁寛印以碩翁寛為印紐(碩翁寛鷙鳥/之總名以為)
(印紐取疾/速之義)行軍詔賜将帥用之(道宗賜耶律仁/先鷹紐印即此)
金天子有鎮圭大圭(熈宗皇統九年禮部下太常書鎮/圭式大禮使據三禮以進用之世)
(宗太定十一年太常寺言今鎮圭已依古制惟無大圭/今御府有故宋白玉圭無上閷終葵首長尺有二寸雖)
(非先王之法葢後世玉難得隨宜/故也擬以御府所藏行禮就用)大綬以赤黄黑白綠
縹六采織紅羅托裏小綬三色同大綬銷金黄羅綬頭
上間施三玉環皆刻雲龍大綬五百首小綬半之緋白
大帶銷金黄羅帶頭鈿窠二十四紅羅勒帛青羅抹帶
玉佩二白玉上中下璜各一半月各二皆刻雲龍玉滴
子各二皆以真珠穿製金箆鉤獸面水葉環釘涼帶一
紅羅裏鏤金上有玉鵝七䤩尾束各一金攀龍口以玳
瑁板釘襯脚皇太子桓圭長九寸廣三寸厚半寸用白
玉若屋之桓楹為二稜瑜玉雙佩四采織成大綬間施
玉環三太子入朝起居及與宴則朝服紫袍上加玉帶
雙魚袋視事及見師少賔客則小帽皂衫玉束帶臣下
朝服正一品佩劍緋白羅大帶天下樂暈錦玉環綬一
玉珠佩二金塗銀革帶二品不佩劍雜花暈錦玉環綬
餘並同正四品白獅錦銀環綬珠佩銀革帶御史中丞
則青荷蓮綬餘並同正五品金鵰錦銅環綬銀珠佩餘
並同正六品七品黄獅錦銅環綬珠佩銅束帶餘並同
(大定二十七年/監察御史青綬)其公服皇太子玉帶佩玉雙魚袋親王
玉帶佩玉魚一品玉帶佩金魚二品笏頭毬文金帶佩
金魚三品四品荔枝或御仙花金帶並佩金魚五品服
紫者紅鞓烏犀帶佩金魚服緋者紅鞓烏犀帶佩銀魚
服綠者並皂鞓烏犀帶武官一品二品佩帶同三品四
品金帶五品至七品紅鞓烏犀帶皆不佩魚八品以下
並皂鞓烏犀帶司天大醫内侍教坊服同文武官惟不
佩魚其常服束帶曰吐鶻玉為上金次之犀象骨角又
次之銙周鞓小者間置於前大者施於後左右有雙䤩
尾納方束中其刻琢多如春水秋山之飾左佩牌右佩
刀刀貴鑌柄尚雞舌木黄黒相半有黒雙距者為上或
三事五事寳飾以醬瓣樺(謂樺皮斑文色殷/紫如醬中豆瓣也)􁖭口飾以
鮫(按大金國志金自太子至四品官皆用象簡五品/以下用象笏金史中不載附識之以資考核云)太
宗天㑹六年始詔給諸司印海陵王正隆元年以内外
官印新舊名及階品不一有用遼宋舊印及契丹字者
遂定制更鑄三師三公親王尚書令並金印方二寸重
八十兩駞紐一字玉印方一寸七分半金鍍銀重四十
兩鍍金二字諸郡王印方一寸六分半金鍍銀重三十
五兩鍍金三字國公無印一品印方一寸六分半金鍍
銀重三十五兩鍍金三字二品印方一寸六分金鍍銅
重二十六兩東宫三師宰執與郡王同三品印方一寸
五分半銅重二十四兩四品印方一寸五分銅重二十
兩五品印方一寸四分銅重二十兩六品印一寸三分
銅重十六兩七品印一寸二分銅重十六兩八品印一
寸一分半銅重十四兩九品印一寸一分銅重十四兩
凡朱記方一寸銅重十四兩(章宗泰和元年安國軍節/度使髙有鄰言本州所掌)
(印三曰安國軍節度使之印曰邢州觀察使印吏户禮/案用之曰邢州之印兵刑工案用之名實不正乞改鑄)
(宰臣奏節度使専行之事自當用節度使印觀察使亦/如之其六曹提典所軍兵民訟則當用本州印著為定)
(制上從之八年勑殿前都㸃檢司依總管府例鑄/印以金木水火土五字為號本司差人則給之)
元天子鎮圭制以玉長尺有二寸有袋副之玉佩珩一
琚一瑀一衝牙一璜二衝牙以繋璜珩下有銀獸面塗
以黃金雙璜夾之次又有衡下有衝牙旁别施雙滴以
鳴用玉大帶以緋白二色羅合縫為之玉環綬制以納
竒實上有三小玉環下有青絲織網皇太子衮服玉佩
大綬諸臣祭服三獻官及司徒大禮使有紅組金綬紳
象笏銀束帶玉佩助奠以下諸執事官有織金綬紳銅
束帶銅佩金荔枝帶烏角帶象笏銀杏木笏社稷祭服
有藍織錦銅環綬紳紅織錦銅環綬紳紅織錦玉環綬
紳黄綾帶佩銅珩璜玉珩璜藍素紵絲銀帶銅帶鍍金
銅荔枝帶角帶象笏木笏銅束帶宣聖廟祭服有絨錦
綬紳藍結帶銅佩曲享祭服有象牙笏木笏玉佩銅佩
藍鞓帶紅鞓帶烏角帶黃鞓帶烏角偏帶大紅金綬結
帶黃羅大帶紅羅綬帶黄絹大帶凡百官公服偏帶一
品以玉或花或素二品以花犀三品四品以黃金為荔
枝五品以下以烏犀並八􁧸鞓用朱革笏制以牙上圓
下方或以銀杏木天子八寶曰受命寶曰𫝊國寶曰天
子之寶曰皇帝之寶曰天子行寶曰皇帝行寶曰天子
信寶曰皇帝信寶寶輿紅銷金衣龍頭竿結綬盝用銷
金蒙覆襯複案諸臣之印皆掌於吏部刻印銷印皆掌
於鑄印局惟中書令右左丞相大宗正府扎爾古齊用
銀印
明太祖洪武元年定天子衮服白羅大帶紅裏玉革帶
玉佩大綬六采赤黄黒白縹綠小綬三色同大綬間施
三玉環二十六年更定革帶佩玉長三尺三寸大帶緣
上以朱錦下以綠錦大綬六采織成純元質五百首餘
如舊制成祖永樂三年定玉圭長一尺二寸剡其上刻
山四以象四鎮之山以黄綺約其下别以囊韜之金龍
文玉佩二各用玉珩一瑀一琚一衝牙一璜二瑀下垂
玉花一玉滴二瑑飾雲龍文描金自珩而下繫組五貫
以珠玉行則衝牙二滴與璜相觸有聲金鈎二有二大
綬六采纁質三小綬色同大綬間施三玉環龍文皆織
成通天冠絳紗袍革帶佩綬與衮服同皮弁服白玉佩
革帶玉鈎䚢武弁服佩綬革帶如常制玉圭視鎮圭差
小剡上方下有篆文曰討罪安民常服束帶間用金琥
珀透犀永樂三年更定翼善冠帶用玉皇太子衮服洪
武二十六年定圭長九寸九分革帶金鈎䚢玉佩綬五
采赤白元縹綠織成純赤質三百二十首小綬三色同
間施三玉環大帶白表朱裏上緣以紅下緣以綠永樂
三年更定其制玉佩二各用玉珩一瑀一琚一衝牙一
璜二瑀下垂玉花一玉滴二瑑雲龍文描金自珩而下
繫組五貫以玉珠上有金鈎小綬四采赤白縹綠以副
之纁質大帶素表朱裏在腰及垂皆有綼上綼以朱下
綼以綠紐約用青組大綬四采赤白縹綠纁質小綬三
采間施二玉環龍文皆織成絳紗袍玉佩如冕服但無
雲龍文有小綬四采以副之大帶大綬皆如冕服常服
玉帶親王與東宫同唯玉圭長九寸二分五釐親王世
子洪武二十六年定衮服革帶佩白玉元組綬紫質三
采紫黃赤織成間施三白玉環圭長九寸永樂三年更
定並與親王同郡王圭長九寸餘與親王世子同郡王
長子朝服大紅素羅白素紗二色夾帶玉朝帶丹礬紅
花錦錦雞綬玉佩象笏公服玉革帶常服玉束帶鎮國
将軍與郡王長子同輔國将軍帶用犀奉國将軍帶用
金鈒花鎮國中尉帶用素金佩用藥玉輔國中尉帶用
銀鈒花綬用盤鵰奉國中尉帶用素銀綬用練鵲文武
官朝服公侯伯及一品革帶與佩俱玉綬用黃綠赤紫
織成雲鳳四色花錦下結青絲網玉綬環二二品革帶
綬環犀餘同一品三品革帶金佩玉綬用黃綠赤紫織
成雲鶴花錦下結青絲網金綬環二四品革帶金佩藥
玉餘同三品五品革帶銀鈒花佩藥玉綬用黃綠赤紫
織成盤鵰花錦下結青絲網銀鍍金綬環一品至五品
笏俱象牙六品七品革帶銀佩藥玉綬用黃綠赤織成
練鵲三色花錦下結青絲網銀綬環二八品九品革帶
烏角佩藥玉綬用黃綠織成鸂鶒二色花錦下結青絲
網銅綬環二六品至九品笏俱槐木世宗嘉靖八年更
定朝服之制綬各從品級花様革帶之後佩綬繫而掩
之其環亦各從品級用玉犀金銀銅不以織於綬大帶
表裏俱素惟兩耳及下垂緣綠以青組約之革帶俱如
舊式佩玉一如詩𫝊之制去雙滴及二珩其三品以上
玉四品以下藥玉俱如舊式公服腰帶洪武二十六年
定一品用玉或花或素二品犀三品四品金荔枝五品
以下烏角鞓用青革仍垂撻尾於下笏依朝服公侯駙
馬伯與一品同其常服洪武三年定束帶一品玉二品
花犀三品金鈒花四品素金五品銀鈒花六品七品素
銀八品九品烏角公侯駙馬伯與一品同明初寶璽十
七其大者曰皇帝奉天之寶曰皇帝之寶曰皇帝行寶
曰皇帝信寶曰天子之寶曰天子行寶曰天子信寶曰
制誥之寶曰敇命之寶曰廣運之寶曰皇帝尊親之寶
曰皇帝親親之寶曰敬天勤民之寶又有御前之寶表
章經史之寶及欽文之璽丹符出驗四方成祖又製皇
帝親親之寶皇帝奉天之寶誥命之寶敇命之寶孝宗
宏治十三年鄠縣民毛志學於泥河濵得玉璽其文曰
受命于天既夀永昌色白微青螭紐陜西巡撫熊翀以
為秦璽復出遣人獻之禮部尚書傅瀚言秦璽久亡且
受命以徳不以璽帝從其言却而不用世宗嘉靖十八
年新製七寶曰奉天承運大明天子寶大明受命之寶
巡狩天下之寶垂訓之寶命徳之寶討罪安民之寶敇
正萬民之寶與國初寶璽共為御寶二十四尚寶司掌
之皇太子寶用金龜紐篆書親王亦金寶龜紐依周尺
方五寸二分厚一寸五分親王世子亦金寶郡王鍍金
銀印洪武初鑄中外諸司印信正一品銀印三臺方三
寸四分厚一寸六部都察院並在外各都司俱正二品
銀印二臺方三寸二分厚八分其餘正從二品官銀印
二臺方三寸一分厚七分唯衍聖公以正二品三臺銀
印則景泰三年賜也順天應天二府俱正三品銀印方
二寸九分厚六分五釐其餘正從三品官俱銅印方二
寸七分厚六分唯太僕光祿寺並在外鹽運司俱從三
品銅印方減一分厚減五釐四品銅印方二寸五分厚
五分五品銅印方二寸四分厚四分五釐惟在外各州
從五品銅印方減一分厚減五釐六品銅印方二寸二
分厚三分五釐七品銅印方二寸一分厚三分八品銅
印方二寸厚二分五釐九品銅印方一寸九分厚二分
二釐未入流者銅條記濶一寸三分長二寸五分厚二
分一釐以上俱直紐九疊篆文初雜職亦方印至洪武
十三年始改條記凡百官唯文淵閣銀印直紐方一寸
七分厚六分玉箸篆文誠重之也武臣受重寄者征西
鎮朔平蠻諸将軍銀印虎紐方三寸三分厚九分栁葉
篆文洪武中嘗用上公佩将軍印後以公侯伯及都督
充總兵官名曰掛印将軍有事征伐則命總兵佩印以
往旋師則上所佩印於朝此外唯漕運總兵印同将軍
其在外鎮守總兵參将掛印則洪熈元年始也有文臣
掛将軍印者王驥以兵部尚書征湖貴苗掛征蠻将軍
印王越以左都御史守大同掛征西将軍印其他文武
大臣有領敇而權重者或給以銅闗防直紐廣一寸九
分五釐長二寸九分厚三分九疊篆文雖宰相行邊與
部曹無異唯正徳時張永征安化王用金鑄嘉靖中顧
鼎臣居守用牙鏤闗防皆特賜也初太祖重御史之職
分河南等十三道每道鑄二印文曰繩愆糾繆守院御
史掌其一其一藏内府有事則受以出復命則納之洪
武二十三年都御史袁泰言各道印篆相類乃命改製
某道監察御史其奉差者則曰巡按某處監察御史銅
印直紐有眼方一寸五分厚三分八疊篆文
　
　
　
　
　
　
　
　
　
　
　
欽定續通典卷六十一
欽定四庫全書
欽定續通典卷六十二
　禮(嘉/)
　　天子五輅(宋/)　(遼/)　(金/)　(元/)　(明/)
宋初五輅多仍唐舊其玉輅自唐顯慶中傳之至宋曰
顯慶輅親郊則乗之制作精巧行止安重後載大常與
闟㦸分左右以均輕重世之良工莫能為其制箱上置
平盤黄屋四柱皆油畫刻鏤左青龍右白虎龜文金鳳
翅雜花龍鳳金塗銀裝間以玉飾頂輪三層各施銀耀
葉輪衣小帶絡帶並青羅繡雲龍周綴䋿帶羅文銀佩
穗毬小鈴平盤上布黃褥四角勾闌設圓鑑翟羽虚匱
内貼銀鏤香罨軾匱銀龍二銜香嚢銀香爐香寶錦帶
下有障塵青畫輪轅銀轂乗葉三轅銀龍頭横木上有
銀鳳十二左建青旂十有二旒皆繡升龍右載闟㦸繡
黻文並青繡綢杠又設青繡門簾銀飾梯一柘义二銀
錔頭銅裝行馬青繒裹輓索駕六青馬馬冇金面挿鵰
羽鞶纓攀胸鈴拂青繡屜錦包尾又誕馬二在輅前飾
同駕馬(餘輅及副/輅皆有之)駕士六十四人金輅色以赤駕六赤
馬建大旂駕士六十四人象輅色以淺黄駕六赭白馬
建大赤駕士四十人革輅色以黄駕六騧馬建大白駕
士四十人木輅色以黒駕六黑騮馬建大麾駕士四十
人自金輅而下其制皆同玉輅惟無玉飾徽宗政和三
年議禮局更上皇帝車輅之制詔頒行玉輅箱上平盤
黄屋以下皆如舊頂輪三層内一層素輪頂上施金塗
銀山花葉及翟羽青絲繡雲龍絡帶二周綴雜色䋿帶
八銅佩八銀穗毬二平盤上布紅羅繡雲龍褥曲几扶
几上下設銀螭首二十四四角勾闌設圓鑑一十六青
羅繡寶相花帶火珠二十八香匱設香爐紅羅繡寶相
花帶香嚢香寶銀結綬二紅羅繡雲龍結綬一紅錦織
龍鳳門簾一青畫輪轅銀轂乗葉軾匱横轅前轅並飾
以金塗銀螭首横轅上施銀立鳯一十二左建大常十
有二旒右載闟㦸繡黻文杠袴一以青繡杠首飾以銀
螭首金塗銅鈸青犛牛尾拂青繒裹索駕青馬六馬有
銅面挿鵰羽鞶纓攀胸鈴拂青線織屜紅錦包尾又踏
路馬二在輅前飾同駕馬凡大祭祀乗之金輅以下並
以次列其後若大朝㑹册命皇太子諸王大臣則設五
輅於大慶殿庭為充庭之儀金輅赤質以金飾諸末建
大旂餘同玉輅駕赤馬六凡玉輅之飾以青者金輅以
緋象輅淺黄質金塗銅裝以象飾諸末建大赤餘同玉
輅駕赭白六凡玉輅之飾以青者象輅以銀褐革輅黄
質鞔之以革建大白餘同玉輅駕騧馬六凡玉輅之飾
以青者革輅以黃木輅黒質漆之建大麾餘同玉輅駕
黑騮六凡玉輅之飾以青者木輅以皂凡玉輅用金塗
銀裝者象輅革輅木輅及五副輅並金塗銅裝尋詔玉
輅青質輪輈絡帶其色如之四柱平盤虚匱則用赤增
葢弓之數為二十八左右建旂常並青大常繡日月五
星二十八宿旂上則繡以雲龍朱杠青縚鈴垂十有二
就流蘇及佩各增十二之數樊纓飾以五采之罽衡式
之上又加鸞和輅之諸末耀葉螭頭雲龍垂牙鎚脚花
版結綬羅紋雜佩羽臺葱臺麻爐香寳壓貼牌字皆飾
以玉自後而升式匱不去既成高二丈七寸五分濶一
丈五尺(時禮制局言玉輅馬纓十二而無采不應古制/欲以五采罽飾樊纓十有二就輅衡軾並無和)
(鸞乞添置盖弓二十有二乞増為二十八以應星又司/常注云九旗之帛皆用絳禮記月令天子乗大輅載黃)
(旂今玉輅旂用青帛有升龍而無交龍又無三辰皆非/古制如依成周以所尚之色則用赤依月令兼四代之)
(制則用黃仍分縿旒之制又畫三辰於上又左傳言錫/鸞和鈴鈴在旂首今旂首無鈴乞增置又車葢周以流)
(蘓及佩各八無所法象欲各增為十二以應天數又輅/之諸末飾玉為稱而羅紋雜佩乃用塗金乞改為玉又)
(車箱兩轓有金塗龜文及鵾翅左龍右虎乃後代之制/欲改用蟉龍加玉為飾又大常當車之後則自後登車)
(冇妨曲禮言僕展軨效駕奮衣由右上則君亦當自右/由前而入今玉輅前有式匱不應古制恐當更革又禮)
(記言車得其式周官輿人三分其隧一在前二/在後以置其式今玉輅無式于是復詔定其制)四年詔
金象革木四輅並依新修玉輅制度旂常並建各與輅
一色除去闟㦸改車箱兩轓龜文鵾翅左龍右虎之飾
並用蟉龍增葢弓博山流蘇等數軾衡加和鸞以合于
古金輅朱質飾以金塗銀左右建大常大旂及輪衣絡
帶等色皆以黄龍旂九斿如周官金輅建大常之制駕
馬以騧飾樊纓五采九就象輅朱質凡制度裝綴名物
並同金輅飾以象及金塗銀銅鍮石左右建大常大赤
輪衣絡帶等色皆以紅大赤繡鳥隼七斿如周官象輅
建大赤之制駕馬以赤飾樊纓七就革輅朱質凡制度
裝綴名物並同金輅飾以金塗銅鍮石左右建大常大
白及輪衣絡帶等色皆以淺黄大白繡熊虎六斿如周
官革輅建大白之制駕馬以赭白飾樊纓五就木輅朱
質凡度制裝綴名物並同金輅飾以金塗鍮石左右建
大常大麾及輪衣絡帶等色皆以皂大麾繡龜蛇四斿
如周官木輅建大麾之制駕馬以烏飾樊纓三就駕馬
各六玉輅駕士六十四人餘皆四十人高宗紹興時復
制五輅(高宗渡江儀仗鹵簿悉燬於兵紹興十二年工/部尚書莫將户部侍郎張澄等以天禧宣和鹵)
(簿考究制度及故内侍工匠省記指説参酌制/度是年九月玉輅成明年遂作金象革木四輅)玉輅青
色飾以玉通高十九尺輪高六十三寸輻徑三十九寸
軸長十五尺三寸頂上剡為輪三層象天圜也外施青
玉博山八十一(一名/耀葉)鏤以金塗龍文覆以青羅曰輪衣
綴垂玉佩間以五色垂犛尾曰流蘇頂四角分垂青羅
曰絡帶表裏繡雲龍遇雨則油黄繒覆之輅之中四柱
象地方也前柱卷龍平槃上布錦褥前有横軾後垂錦
軟簾登車則自後卷簾梯級以登四面周以闌而闕其
中以備登降執綏官先自右升立於右柱下以備顧問
闌柱頭有玉蹲龍軾前有牌鏤曰玉輅以玉篆之上有
玉龍二中設御坐純以黄香木為之取其黄中之正色
也下有塗金蹲龍十六在平槃四圍下又有拓角雲龍
金彩飾之前後左右各二前有轅木三鱗體昻首龍形
轅木上束兩横竿在前者名曰鳯轅馬負之以行次曰
推轅班直推之以助馬力横於轅後名曰壓轅以人壓
於後欲取其平車輪三歳一易心用榆圜數尺圈以鐵
以防折裂横貫大木以為軸夾以兩輪輪皆彩畫此輅
下飾也左建大常右建龍旂挿於輅後兩柱之金環前
駕青馬六馬有鏤錫鞶纓金鈴紅旄繡屜金包騣錦包
尾青繒裹索引之駕士二百三十二人(誕馬十二人左/右索百二十八)
(人入轅馬十二人龍頭子二人前後抱轅各六人推竿/四人捧輪四人拓义四人浄席四人前攔人員一人後)
(攔人員一人前攔馬八人後攔馬八人踏道人員二人/踏道二十人小拓又四人小梯子二人燭臺二人香匙)
(翦子二人左右索人員二人又有呵喝人員二人教馬/官二人捧輪將軍四人千牛衛將軍二人推輪軸官健)
(八人抱大常龍旂官六人職掌五人専知官一人守分/一人庫子八人裝柱工匠二人諸工匠十五人葢覆儀)
(鸞司十一人/監官三員)金輅黄色飾以金塗銀博山輪衣絡帶轅
輻軸並以黄建大旂九斿駕黄馬六象輅朱色飾以象
及金塗銅博山輪衣絡帶並以朱建大赤七斿駕赤馬
六革輅淺黄白色飾以金塗銅博山輪衣絡帶並以淺
黄白建大白六斿駕黄白馬六木輅黒色飾以金塗銅
博山輪衣絡帶並以黒建大麾四斿駕黒馬六自金輅
以下制並如玉輅而高減五寸駕士並一百五十四人
五輅駕士服色平巾幘青絹抹額纈絹對花鳯袍緋纈
絹對花寛袖襖羅抹絹袴襪麻鞵其色從其輅大輅徽
宗政和六年徐秉哲言南北郊皇帝乗玉輅以赴齋宮
自齋宮赴壇正當祀天祭地乃乗大輦疑非禮意下禮
制局討論禮制局請造大輅如玉輅之制唯不飾以玉
所駕之馬其數如之唯鞶纓一就以稱尚質之義仍建
大旂十有二旒龍章日月以恊象天之義至禮畢還宮
則乗大輦於禮無嫌從之
遼國輿皇帝所乗畧見於臘儀祭山儀而史不詳其制
太宗㑹同元年晉使馮道等備車輅法物上皇帝皇太
后尊號冊禮自此有天子車服五輅太平中行漢冊禮
乗黄令陳車輅尚輦奉御陳輿輦唐輦輅盡在遼廷矣
其玉輅祀天祭地享宗廟朝賀納后用之青質玉飾黄
屋左纛十二鑾在衡二鈴在軾龍輈左建旂十二斿皆
畫升龍長曳地駕蒼龍金㚇鏤錫鞶纓十二就金輅饗
射祀還飲至用之赤質金飾餘如玉輅色從其質駕赤
騮象輅行道用之黃質象飾餘如金輅駕黃騮革輅巡
狩武事用之白質革鞔駕白翰木輅田獵用之黒質漆
飾駕黒駱
金象輅黃質以象飾諸末輪衣以銀褐建大赤餘同玉
輅革輅黃質鞔之以革金塗銀裝輪衣以黃建大白餘
同玉輅木輅黒質漆之輪衣以皂建大麾餘同玉輅(世/宗)
(大定十一年將冇事于南郊大常寺檢宋南郊鹵簿當/用玉輅金輅象輅革輅木輅耕根車明逺車指南車記)
(里鼓車崇徳車皮軒車進賢車黄鉞車白鷺車鸞旗車/豹尾車軺車羊車各一革車五屬車十二除見有車輅)
(外闕象革木輅耕根明逺皮軒進賢白鷺羊車大輦各/一革車三屬車四按五禮新儀玉輅以青金輅以緋象)
(輅以銀褐革輅以黃木輅以皂葢其物有合隨輅之色/者有當用别色者如玉輅用青絲繡雲龍絡帶青羅繡)
(寳相花帶青畫輪轅青氂牛尾此隨輅之色者也若象/革木輅則當用緋用銀褐用黃及皂若至尊乘御步武)
(所及非若餘物但為美觀其踏牀倚背踏道之褥皆用/紅錦座褥及行馬透壁輭簾並用銀褐黄青羅錦三色)
(又大輦宋陶榖創意這之至祥符中以其太重減七百/餘斤可見當時亦無定制各以意從長斟酌造之其制)
(金玉恪闕可見者象輅革輅木輅耕根皮軒/進賢明逺白鷺羊車革車大輦凡十有一)
元五輅玉輅青質金裝青緑藻井栲栳輪葢外施金裝
雕木雲龍内盤碾玉福海圓龍一頂上匝以金塗鍮石
耀葉八十一上圍九者二中圍九者三下圍九者四頂
輪衣三重上二重青繡雲龍瑞草下一重無文輪衣内
黃屋一黃素紵絲􁏏水下周垂朱絲結網青紵絲繡小
帶四十八帶頭綴金塗小銅鈴青紵絲繡絡帶二頂輪
平素面夾用青紵絲葢四周垂流蘇八飾以五色茸線
結網五重金塗銅鈸五金塗木珠二十有五又撃玉雜
佩八珩璜衝瑀全金塗鍮石鉤掛十六黄絨貫頂天心
直下十字繩二各長三丈葢下立朱漆柱四柱下直平
盤虚櫃中櫺三十下外桄一漆繪犀象鸚鵡錦雉孔雀
隔窠嵌裝花板櫃周朱漆勾闌雲拱地霞葉百七十有
九下垂牙䕶泥虗板并朱漆畫瑞草勾闌上玉行龍十
碾玉蹲龍十孔雀羽臺九水精面火珠七金圈焰銅照
八輿下周垂朱絲結網飾以金塗鍮石鐸三百綵畫鍮
石梅萼嵌網眼中輿之長轅三界轅勾心各三上下龍
頭六前轅引手玉螭頭三並繋以蹲龍後轅方罨頭三
桄頭十六絟以蹲龍三轅頭衡一兩端玉龍頭二上列
金塗銅鳯十二含以金塗銅鈴輿之軸一輪二軸之挲
羅二明轄蹲龍絟並青漆輪之輻各二十四轂首壓貼
金塗銅轂葉八十一金塗鍮石擎耳戀攀四櫃之前朱
漆金裝雲龍輅牌一牌字以玉裝綴輅之箱四壁雕鎪
漆畫填心隔窠龜文華板上層左畫青龍右畫白虎前
畫朱雀後畫元武輅之前額玉行龍二奉一水精珠後
額如之前兩柱青茸鈴索五貼金鸞和大響銅鈴十金
塗鍮石雙魚五下朱漆軾櫃一櫃上金香毬金香寳金
香合銀灰盤各一並黄絲綬帶輅之後朱漆後轛一金
塗曲戍黄紵絲銷金雲龍門簾一緋紵絲繡雲龍帶二
輅之中金塗鍮石較碾玉龍椅一靠背上金塗圈焰玉
明珠一左建大常旂十有二斿青羅繡日月五星升龍
右建闒㦸一九斿青羅繡雲龍中央黄羅繡青黒黼文
兩旗綢杠並青羅旗首金塗鍮石龍頭二金塗銅鈴二
金塗鍮石鈸青纓緌十二重金塗木珠流蘇十二重龍
椅上方坐一緑褥一皆錦銷金黄羅夾帕一方輿地褥
二勾闌内褥八皆用雜錦綺青漆金塗鍮石鉸葉踏道
一小褥五重青漆雕木塗金龍頭行馬一小青漆梯一
青漆柄金塗長托义二短托义二金塗首青漆推竿一
青茸引輅索二各長六丈餘金塗銅環二黄茸綏一輅
馬誕馬並青色鞍轡鞦勒纓拂靷並青韋金飾誕馬青
織金紵絲屜四青羅銷金絹裏籠鞍六葢輅黄絹大蒙
帕一黄油絹帕一駕士平巾大袖並青繪紵絲為之金
輅赤質制如玉輅凡輅與馬之飾玉輅以青者金輅以
赤凡玉輅之飾以玉者金輅以鍮石駕士平巾大袖並
緋繡紵絲為之象輅黃質制如玉輅凡輅與馬之飾玉
輅以青者象輅以黄凡玉輅之飾以玉者象輅以象牙
駕士平巾大袖並黄繡紵絲為之革輅白質制如玉輅
凡輅與馬之飾玉輅以青者革輅以白凡玉輅之飾以
玉者革輅以白檀駕士平巾大袖並白繡紵絲為之木
輅黒質凡輅與馬之飾玉輅以青者木輅以黒凡玉輅
之飾以玉者木輅以鑌鐵駕士平巾大袖並黒繡紵絲
為之
明大輅高一丈三尺九寸五分廣八尺二寸五分輅座
高四尺一寸有竒上平盤前後車櫺並雁翅及四垂如
意滴珠板轅長二丈二尺九寸有竒紅髹鍍金銅龍頭
龍尾龍鱗葉片裝釘平盤下方箱四周紅髹匡俱十二
槅内飾緑地描金繪獸六麟狻猊犀象天焉天禄禽六
鸞鳯孔雀朱雀翟鶴盤左右下有䕶泥板及車輪二貫
軸一每輪輻十有八其輞皆紅髹抹金銅鈒花葉片裝
釘輪内車心用抹金銅鈒蓮花瓣輪盤裝釘軸中纒黄
絨駕轅諸索輅亭高六尺七寸九分四柱長五尺八寸
四分檻座皆紅髹前二柱戧金柱首寳相花中雲龍文
下龜文飾前左右有門高五尺一寸九分廣二尺四寸
九分四周裝雕木沉香色描金香草板十二片門旁槅
各二及門栨俱紅髹以抹金銅鈒花葉片裝釘槅編以
黄線絛後紅髹屏風上雕描金雲龍五紅髹板戧金雲
龍一屏後地沉香色上四槅雕描金雲龍四其次雲板
如之下三槅雕描金雲龍三其次雲板亦如之俱抹金
銅鈒花葉片裝釘亭内黃線絛編紅髹匡軟座下蓮花
墜石上施花毯紅錦褥席紅髹坐椅靠背上雕描金雲
龍一下雕雲板一紅髹福夀板一并褥椅中黄織金椅
靠坐褥四圍椅裙施黄綺帷幔亭外青綺縁邊紅簾十
扇輅頂并圓盤高三尺有竒鍍金銅蹲龍頂帶仰覆蓮
座垂攀頂黄線圓絛盤上以紅髹其下外四面地沉香
色描金雲内四角地青繪五彩雲以青飾輅葢亭内貼
金斗栱承紅髹匡寳葢鬭以八頂冒以黄綺謂之黄屋
中并四周繡五彩雲龍九天輪三層皆紅髹上安雕木
貼金邊耀葉板八十一片内緑地雕木貼金雲龍文三
層間繪五彩雲襯板八十一片盤下四周黄銅釘裝施
黄綺瀝水三層每層八十一摺間繡五彩雲龍文四角
垂青綺絡帶各繡五彩雲升龍圓盤四角連輅坐板用
攀頂黄線圓絛并貼金木魚輅亭前有左右轉角闌干
二扇後一字帶左右轉角闌干一扇皆紅髹内嵌雕木
貼金龍間以五彩雲三扇共十二柱柱首雕木貼金蹲
龍及線金五彩蓮花抱柱䦨干内四周布花毯亭後樹
大常旗二以黄線羅為之皆十有二斿每斿内外繡升
龍一左旗腰繡日月北斗竿首用鍍金銅龍首右旗腰
繡黻字竿首用鍍金銅㦸各綴抹金銅鈴二垂紅纓十
二纓上施抹金銅寳葢下垂青線帉錔踏梯一紅髹以
抹金銅鈒花葉片裝釘行馬架二紅髹上有黄絨匾絛
用抹金銅葉片裝釘有黃絹幰衣(即遮/塵)油絹雨衣青氊
衣及紅油合扇梯紅油托义各一輅以二象駕之玉輅
亦駕以二象制如大輅而無平盤下十二槅之飾輅亭
前二柱飾以搏換貼金升龍屏風後無上四槅雲龍及
雲板之飾天輪内用青地雕木飾玉色雲龍文而大常
旗及踏梯行馬之類悉與大輅同(明初大朝會則拱衛/司設五輅於承天門)
(玉輅居中左全次革右象次木駕出則乘玉輅後有腰/輿以八人載之其後太祖考周禮五輅以玉輅太侈不)
(若止用木輅洪武六年命制木輅二乘一以丹漆祭祀/用之一以皮鞔行幸用之是冬大輅成命更造大輅一)
(象輅十中宫輅一後宫車十飾俱以鳯以將幸中立府/故也二十六年始定鹵簿大駕之制玉輅一大輅一九)
(龍車一步輦一後罷九龍車永樂三年更定鹵簿大駕/有大輅玉輅大馬輦小馬輦步輦大涼步輦板轎各一)
　　副輅(宋/)
宋五副輅並駕六馬駕士四十人當用銀飾者皆以銅
餘制如正輅政和三年禮制局上五副輅並金塗銅裝
四年増改舊飾舊副玉輅色青飾以金改用黄而飾以
玉樊纓如玉輅之制建大常色黄飾以組象日月於縿
星辰於斿其長曳地舊金輅改用青飾以金樊纓以五
采罽而九就建大旂色青飾以組象交龍於縿升龍於
斿其長齊軫象輅改用赤飾以象樊纓以五采罽而七
就建大赤色赤飾以組象鳥隼於縿斿其長齊較革輅
改用白飾以革龍勒絛纓建大白色白飾以組象熊虎
於縿斿其長齊肩三輅皆維以縷削幅為之木輅依舊
色而飾以漆其色黒前樊鵠纓建大麾色黑飾以組象
龜蛇於縿斿其長齊首維以縷充幅為之中興後副輅
不設
　　耕根車(宋/)　(遼/)　(金/)　(明/)
宋制耕根車青質葢三層餘如五輅之副駕六青馬駕
士四十人親祠具大駕法駕鹵簿並列於仗内若耕耤
則乘之(南渡制度同駕/士七十五人)
遼耕根車青質葢三重餘如玉輅耕耤用之
金耕根車青質葢三重制如玉輅而無玉飾
明世宗嘉靖十年帝將耕耤田詔造耕根車禮官上言
考大明集禮耕耤用宋制乘玉輅以耕根車載耒耜同
行第稽諸禮書祗有圖式而無高廣尺寸宜依今置車
式差小通用青質從之
　　進賢車(宋/)　(遼/)　(金/)
宋進賢車即古安車太祖乾徳元年改赤質兩壁紗牕
擎耳虚匱一轅緋幰衣絡帶門簾皆繡鳳紅絲網中設
朱漆牀香案紫綾案衣緋繒裹輓索朱漆行馬駕四馬
駕士二十四人
遼安車一名進賢車臨幸用之金飾重輿曲壁八鸞在
衡紫油纁朱裏幰朱絲絡網駕赤騮朱鞶纓
金進賢車赤質如革車緋輪衣絡帶門簾繡鳳上設朱
漆牀香案紫綾衣一轅
　　明逺車(宋/)　(遼/)　(金/)
宋明逺車即古四望車駕以牛太祖乾徳元年改仍用
四馬赤質制如屋重櫩勾闌上有金龍四角垂銅鐸上
層四面垂簾下層周以花板三轅駕士四十人服繡對
鳳
遼明逺車亦名四望車金飾青油纁朱裏通幰駕牛
金明逺車制如屋鋭頂重簷勾欄頂上有金四角垂鐸
上層四面垂簾下層周以花板三轅
　　羊車(宋/)　(遼/)　(金/)
宋羊車即古輦車亦為畫輪車駕以二小馬赤質畫龜
文金鳳翅緋幰衣絡帶門簾皆繡瑞羊童子十八人
遼羊車赤質兩壁龜文鳯翅緋幰絡帶門簾皆繡瑞羊
畫輪駕以牛童子十八人服繡瑞羊挽之
金羊車赤質兩壁油畫龜文金鳯翅幰衣絡帶並繡瑞
羊二轅
　　指南車(宋/)
宋指南車亦名司南車赤質兩箱畫青龍白虎四面畫
花鳥重臺勾欄鏤栱四角垂香囊上有仙人車雖轉而
手常南指一轅鳳首駕四馬駕士舊十八人太宗雍熈
四年増為三十人(仁宗天聖五年燕肅復創意造之其/法用獨轅車車箱外籠上有重構立)
(木仙人於上用大小輪九合齒一百二十足輪二高六/尺圍一丈八尺附足立子輪二徑二尺四寸圍七尺二)
(寸齒各二十四齒間相去三寸轅端横木下立小輪二/其徑三寸鐵軸貫之左小平輪一其徑一尺二寸齒十)
(二右小平輪一其徑一尺二寸齒十二中心大平輪一/其徑四尺八寸圍一丈四尺四寸齒四十八齒間相去)
(三寸中立貫心軸一其高八尺徑三寸上刻木為仙人/其車行木人南指若折而東推轅右旋附右足子輪順)
(轉十二齒擊右小平輪一匝觸中心大平輪左旋四分/之一轉十二齒車東行木人交而南指若折而西推轅)
(左旋附左足子輪隨輪順轉十二齒擊左小平輪一匝/觸中心大平輪右轉四分之一轉十二齒車正西行木)
(人交而南指若欲北行或東或西轉亦如之大觀元年/内侍省呉徳仁又獻指南車之制其制身一丈一尺一)
(寸五分濶九尺五寸深一丈九寸車輪直徑五尺七寸/車轅一丈五寸車箱上下為兩層中設屏風上安仙人)
(一執杖左右龜鶴各一童子四各執纓立四角上設闋/戾卧輪一十三各徑一尺八寸五分圍五尺五寸五分)
(出齒三十二齒間相去一寸八分中心輪軸隨屏風貫/下下有輪一十三中至大平輪其輪徑三尺八寸圍一)
(丈一尺四寸出齒一百齒間相去一寸二分五釐通上/左右起落二小平輪各有鐵墜子一皆徑一尺一寸圍)
(三尺三寸出齒一十七鹵間相去一寸九分又左右附/輪各一徑一尺五寸五分圍四尺六寸五分出齒二十)
(四齒間相去二寸一分左右疊輪各二下輪各徑二尺/一寸圍六尺三寸出齒三十二齒間相去二寸一分上)
(輪各徑一尺二寸圍三尺六寸出齒三十二齒間相去/一寸一分左右車脚上各立輪一徑二尺二寸圍六尺)
(六寸出齒三十二齒問相去一寸二分五釐左右後轅/各小輪一無齒繫竹䉡并索在左右軸上遇右轉使右)
(轅小輪觸落右輪若左轉使左轅小/輪觸落左輪行則仙童交而指南)
　　記里鼓車(宋/)
宋制記里鼓車一名大章車赤質四面畫花鳥重臺勾
欄鏤栱行一里則上層木人撃鼓行十里則次層木人
擊鐲一轅鳳首駕四馬駕士舊十八人太宗雍熈四年
増為三十人(仁宗天聖五年内侍盧道隆上記里鼔車/之制其制獨轅雙輪箱上為兩重各刻木)
(為人執木槌足輪各徑六尺圍丈八尺足輪一周而行/地三步以古法六尺為步三百步為里用較今法五尺)
(為步三百六十步為里立輪一附於左足徑一尺三寸/八分圍四尺一寸四分出齒十八齒間相去二寸三分)
(下平輪一其徑四尺一寸四分圍一丈二尺四寸二分/出齒五十四齒間相去與附立輪同立貫心軸一其上)
(設銅旋風輪一出齒三齒間相去一寸二分中立平輪/一其徑四尺圍丈二尺出齒百齒間相去與旋風等次)
(設小平輪一其徑三寸少半寸圍一尺出齒十齒間相/去一寸上平輪一其後三尺少半尺圍一丈出齒百齒)
(間相去與小平輪同其中平輪轉一周車行一里下一/層木人撃鼔上平輪轉一周車行十里上一層木人撃)
(鐲凡用大小輪八合二百八十五齒逓相鈎鏁周而復/始詔以其法下有司製之大觀元年内侍省呉徳仁獻)
(記里鼔車之制其法車箱上下為兩層上安木人二各/手執木槌輪軸共四内左壁車脚上立輪一安車箱内)
(徑二尺二寸五分圍六尺七寸五分二十齒齒間相去/三寸三分五釐又平輪一徑四尺六寸五分圍一丈三)
(尺九寸五分出齒六十齒間相去二寸四分上大平輪/一通軸貫上徑三尺八寸圍一丈二尺出齒一百齒間)
(相去一寸二分立軸一徑二寸二分圍六寸六分出齒/三齒間相去二寸二分外大平輪軸上有鐵撥子二又)
(木横軸上闗戻撥子各一其於車脚轉/一百遭通輪軸轉周木人各一擊鉦鼓)
　　白鷺車(宋/)　(金/)
宋白鷺車一名鼓吹車赤質周施花板上有朱柱貫五
輪相重輪衣以緋皂頂及緋絡帶並繡飛鷺柱杪刻木
為鷺銜鵞毛筩紅綬一轅駕四馬駕士十八人
金白鷺車赤質周施花板上有漆柱柱杪刻為鷺鷥銜
鵞毛筒紅綬帶柱貫五輪相重輪衣皂頂緋裙緋絡帶
並繡飛鷺一轅
　　鸞旗車(宋/)
宋制鸞旗車赤質曲壁一轅上載赤旗繡鸞鳥駕四馬
駕士十八人
　　崇徳車(宋/)
宋崇徳車本秦辟惡車上有桃弧棘矢所以禳除不祥
太祖乾徳元年改赤質周施花板四角刻辟惡獸中載
黄旗赤繡此獸大卜令一人在車中執旗駕四馬駕士
十八人(徽宗宣和元年禮制局言崇徳車載太卜令一/員畫辟惡獸於旗記曰前巫而後史𫝊曰桃弧)
(棘矢以供禦王事請以巫易/太卜弧矢易辟惡獸從之)
　　皮軒車(宋/)　(金/)
宋皮軒車漢前驅車也冒以虎皮為軒(取曲禮前有士/師則載虎皮之)
(義/)赤質曲壁上有柱貫五輪相重畫虎文駕四馬駕士
十八人政和之制用漆柱貫朱漆皮軒五
金皮軒車赤質上有漆柱貫五輪相重畫虎紋一轅
　　黃鉞車(宋/)
宋制黄鉞車赤質曲壁中設金鉞一錦囊綢杠左武衞
隊正一人在車中執鉞駕兩馬駕士十五人
　　豹尾車(宋/)
宋豹尾車制同黄鉞車上載朱漆竿首綴豹尾右武衛
隊正一人執之駕兩馬駕士十五人
　　屬車(宋/)
宋屬車十二乗黒質兩箱軬裝前有曲欄金銅鉓上施
紫通幰絡帶門簾皆繡雲鶴紫絲網帉錔每乘駕二牛
駕士十人
　　五車(宋/)
宋制鹵簿有青旌車赤質曲壁中載青旌以絳帛為之
畫青鳥於其上鳴鳶車赤質曲壁中載鳴鳶旌以絳帛
為之畫鳴鳶於其上飛鴻車赤質曲壁中載飛鴻旌以
絳帛為之畫飛鴻於其上虎皮車赤質曲壁中載虎皮
旌以絳帛為之縁以赤畫虎皮於上貔貅車赤質曲壁
旌以絳帛為之縁以赤畫貔貅於上其轅皆一(宣和元/年禮制)
(局言舊鹵簿記有白鷺鸞旗皮軒三車其制非古按曲/禮有青旌鳴鳶飛鴻虎皮貔貅萬乘一出五車必載所)
(以警衆也今欲改五車相次於中/道繼之以崇徳車於是為備五車)
　　涼車(宋/)　(遼/)
宋制涼車赤質金塗銀裝龍鳳五采明金織以紅黄藤
油壁緋絲絛龍頭梅紅羅褥銀螭頭穗毬雲朶踏頭蓮
花坐雁鈎火珠門沓􁘇鉞頻伽大小鐶駕以槖駝省方
在道及校獵迴乘之
遼制涼車省方罷獵用之赤質金塗銀裝五采龍鳯織
藤油壁緋絛蓮座駕以槖駝
　
　
　
　
　
　
　
　
　
　
　
　
　
　
欽定續通典卷六十二
欽定四庫全書
欽定續通典卷六十三
　禮(嘉/)
　　皇太后皇后車輅(宋/)　(金/)　(明/)
宋因唐制皇后車六等一曰重翟二曰厭翟三曰翟車
四曰安車五曰四望車六曰金根車厭翟車箱上有平
盤四角曲欄盤兩壁紗牕龜文金鳯翅前有虚匱香爐
香寶緋繡幰衣絡帶門簾三轅鳯首畫梯推竿行馬緋
繒裹索駕六馬金銅面纓轡鈴攀緋屜駕士三十人武
弁緋繡衫徽宗政和三年議禮局上皇后車輿之制重
翟車青質金飾諸末間以五采輪金根朱牙其箱飾以
重翟羽四面施雲鳯孔雀刻鏤龜文頂輪上施金立鳯
耀葉青羅幰衣一紫羅畫雲龍絡帶二青絲絡網二紫
羅畫帷一青羅畫雲龍夾幔二車内設紅褥及坐横轅
上施立鳯八香匱設香爐香寶香匱飾以螭首前後施
簾長轅三飾以鳯頭青繒裹索駕青馬六馬有銅面插
翟羽鞶纓攀胸鈴拂青屜青包尾若受冊謁景靈宫則
乘之厭翟車赤質其箱飾以次翟羽紫幰衣紅絲絡網
紅羅畫絡帶夾幔錦帷餘如重翟車駕赤騮四若親蠶
則乘之翟車黄質車側飾以翟羽黄幰衣黄絲絡網錦
帷絡帶餘如重翟車駕黄騮四安車赤質金飾間以五
采刻鏤龜文紫幰衣錦帷絡帶紅絲絡網前後施簾車
内設褥及坐長轅三飾以鳯頭駕赤騮四凡駕馬鞶纓
之飾並從車質四望車朱質青幰衣餘同安車駕牛三
金根車朱質紫幰衣餘同安車駕牛三自重翟車以下
備鹵簿則以次陳設
　　(臣/)等謹案遼元皇后之車輅皆不著于史遼之國
　　輿于納后儀見皇后就車于祭山儀見太后乘總
　　纛車而其制亦無考焉
金皇后之車六一曰重翟車青質金飾金塗銅鈒花葉
段裝釘耀葉二十四明金立鳯一紫羅銷金生色寶相
帷一青羅青油幰衣各一朱絲絡網紫羅明金生色雲
龍絡帶各二兩箱明金五彩間裝翟羽二金塗䃋石長
轅鳯頭三横轅立鸞八香爐香寶子一副宜男錦帶結
朱漆杌子踏床各一扶板扶魚一副紅羅明金衣褥紅
羅襯褥一青羅行道褥四青羅明金生色雲鳯夾幔一
紅羅明金緣紅竹簾二金塗銅葉斷行馬二朱紅漆金
塗銀葉裝釘梯一青羅梯尋儀褥二踏道褥十青絹裹
大麻索二油䝉帕一二曰厭翟車赤質倒仙錦帷一紫
羅紫油幰衣各一朱絲絡網宜男錦絡帶各二餘同重
翟惟行道夾幔尋儀褥羅及裹索等用紅三曰翟車黄
質金飾䃋石葉段裝釘宜男錦帷黄羅油幰衣䃋石長
轅鳯頭三無横轅立鸞餘同厭翟而羅色用黄四曰安
車赤質倒仙錦帷紫油幰衣朱絲絡網天下樂錦絡帶
䃋石長轅鳯頭三無横轅立鸞及香爐香寶子餘同翟
車而色皆用紅五曰四望車朱質宜男錦帷青幰衣轅
端螭頭二餘並同安車六曰金根車朱質紫羅紫油幰
衣朱絲倒仙錦絡帶各二踏床褥用紅綾衣尋儀褥踏
道褥並用綾餘並同安車又有九龍車一高二丈廣一
丈一尺長二丈六尺五鳯車四各高一丈八尺長廣如
之圓輅車一方輅車一重簷車一各高一丈七尺長一
丈八尺廣八尺皆駕馬四駕士各五十人並平巾幘生
色青緋黄三色寳相花三銀褐抺帶大口袴(案宇文懋/昭大金國)
(志金后妃並用殿車其車如五花樓之狀上以錦縁青/氊為蓋四圍以簾秋冬亦用氊並用錦縁柱廊月板䕶)
(泥皆飾以金玉或四輪或兩輪並用朱車之四角后/用金鳯妃用金孔雀所載與史差異附識之以資考)
(核/云)
明制皇后輅高一丈一尺三寸有竒平盤前後車􁂻並
雁翅四垂如意滴珠板轅長一丈九尺六寸皆紅髹轅
用抹金銅鳯頭鳯尾鳯翎葉片裝釘平盤左右垂䕶泥
板每輪輻十有八皆紅髹輞以抹金鈒花銅葉片裝釘
車轂用抹金銅鈒蓮花瓣輪盤裝釘軸中纒黄絨駕轅
諸索輅亭高五尺八寸有竒紅髹四柱檻座上沈香色
描金香草板十二片前左右有門高四尺五寸有竒廣
二尺四寸有竒門旁沈香色線金菱花槅各二下絛環
板有明栨抹金銅鈒花葉片裝釘後紅髹五山屏風戧
金鸞鳯雲文屏上紅髹板戧金雲文中裝雕木渾貼金
鳯一屏後紅髹板俱用抹金銅鈒花葉片裝釘亭底紅
髹上施紅花毯紅錦褥席紅髹坐椅一靠背雕木線金
五彩裝鳯一上下香草雲板各一紅福夀板一并褥椅
中黄織金綺靠坐褥四周有椅裠施黄綺帷幔外用紅
簾十二扇前二柱戧金上寶相花中鸞鳯雲文下龜文
錦輅頂并圓盤高二尺有竒抹金銅立鳯頂帶仰覆蓮
座垂攀頂黄線圓絛四盤上紅髹下四周沈香色描金
雲文内青地五彩雲文以青飾輅葢内寶葢紅髹匡鬭
以八頂冒以黄綺頂心及四周繡鳯九并五彩雲文天
輪三層紅髹上雕木貼金邊耀葉板七十二片内飾青
地雕木五彩雲鸞鳯文三層間繪五彩雲襯板七十二
片下四周黄銅裝釘上施黄綺瀝水三層間繡鸞鳯文
四垂青綺絡帶繡鸞鳯各一圓盤四角連輅座板用攀
頂黄線圓絛四輅亭前後有轉角䦨干各二扇内嵌絛
環板皆紅髹計十二柱柱首雕木紅蓮花線金青綠裝
蓮花抱柱其踏梯行馬之屬與大馬輦同(大馬輦/見下篇)安車
其制高九尺七寸有竒平盤前後車櫺並雁翅板轅二
長一丈六尺七寸有竒皆紅髹用抹金銅鳯頭鳯尾鳯
翎葉片裝釘平盤左右垂䕶泥板及輪二貫軸一每輪
輻十有八皆紅髹軸中纒黄絨駕轅諸索車亭高四尺
四寸紅髹方柱四上裝五彩花板十二片前左右有門
高三尺七寸有竒廣二尺二寸有竒門旁紅髹十字槅
各二後三山屏風屏後壁板俱紅髹用抹金銅鈒花葉
片裝釘亭底紅髹板上施紅花毯紅錦褥四周施黄綺
帷幔外用紅簾四扇車葢用紅髹抹金銅寶珠頂帶蓮
座高六寸四角抹金銅鳯頭用攀絛四並紅髹木魚葢
施黄綺瀝水三層銷金鸞鳯文鳯頭下垂紅帉錔其踏
梯行馬幰衣與輅同
　宋皇太子親王車輅(皇太孫附/)　(宋/)　(遼/)　(金/)　(明/)
宋皇太子車輅之制一曰金輅車二曰軺車三曰四望
車太宗至道初真宗為皇太子謁太廟乘金輅常朝則
乘馬真宗天禧中仁宗為皇太子亦同此制徽宗政和
三年議禮局上皇太子車輅之制金輅赤質金飾諸末
重較箱畫苣文鳥獸黄屋伏鹿軾龍輈金鳯一在軾前
設障塵朱葢黄裏輪畫朱牙左建旗九旒右載闟㦸旗
首飾金龍頭銜結綬及鈴綏八鸞在衡二領在軾駕赤
騮四金鍐方釳插翟尾鏤錫鞶纓九就從祀謁太廟則
供之軺車金飾諸末紫油通幰紫油纁朱裏駕馬一四
望車金飾諸末青油通幰青油纁朱裏朱絲絡網駕馬
一軺車四望車以次列於鹵簿仗内親王乘象輅
遼皇太子金輅從祀享正冬大朝納妃用之冊皇太子
儀乘黄令陳金輅皇太子升降金輅軺車金飾紫幰朱
裏駕一馬五日常朝享宫臣出入行道用之四望車金
飾紫油纁通幰駕一馬弔臨用之
金世宗大定六年奏皇太子金輅典故制度奉敕詳定
輈旗旂首及應用龍者更以麟為飾省去障塵等物上
用名件色數依上公以九為節軾前金龍改為伏鹿軾
上坐龍改為鳯簾褥用黄羅處改為梅紅(其制並與宋/皇太子金輅)
(同/)皇帝輅自頂至地高一丈七尺今減閷四分之一為
一丈三尺二寸脩廣之閷亦如之
明皇太子金輅高一丈二尺二寸有竒廣八尺九寸轅
長一丈九尺五寸輅座高三尺二寸有竒平盤滴珠板
輪輻輪輞悉同玉輅輅亭高六尺四寸有竒紅髹四柱
長五尺四寸檻座上四周線金五彩香草板前左右有
門高五尺有竒廣二尺四寸有竒門旁槅各二編紅線
絛及明栨皆紅髹後五山屏風青地上雕木貼金龍五
間以五彩雲文屏後紅髹板皆抹金銅鈒花葉片裝釘
紅髹匡軟座紅絨墜座大索四下垂蓮花墜石上施紅
毯紅錦褥席紅髹椅一納板一并褥椅中紅織金綺靠
背坐褥四周有椅裙施紅羅帷幔外用青綺緣邊紅簾
十二扇椅雕貼金龍彩雲下線金彩雲板一亭内編紅
線絛輅頂并圓盤高二尺五寸有竒又鍍金銅寶珠頂
帶仰覆蓮座高九寸垂攀頂紅線圓絛四盤上丹漆下
内外皆青地繪雲文以青飾輅葢亭内周圍青斗栱承
以丹漆匡寶葢鬬以八頂冒以紅綺頂心繡雲龍餘繡
五采雲文天輪三層皆紅髹上雕木貼金邊耀葉板七
十二片内飾青地雕木貼金雲龍文三層間繪五采雲
襯板七十二片四周黄銅裝釘上施紅綺瀝水三層每
層七十二摺間繡五采雲龍文四角之飾與大輅同第
圓絛用紅線輅亭前一字闌干一扇後一字帶轉角闌
干一扇左右闌干二扇内嵌丹漆五彩雲板計十四柱
柱首制與大輅同亭後建紅旗二以紅羅為之九斿每
斿内外繡升龍一左旗腰繡日月北斗竿用抹金銅龍
首右旗腰繡黻字竿用抹金銅㦸綴抹金銅鈴二垂紅
纓其踏梯行馬之屬與玉輅同親王象輅其高視金輅
減六寸其廣減一尺轅長視大輅減一尺輅座高三尺
有竒餘飾同金輅輅亭高五尺二寸有竒紅髹四柱檻
座上四周紅髹絛環板前左右有門高四尺五寸有竒
廣二尺二寸有竒門旁槅各二及明栨後五山屏風皆
紅髹用抹金銅鈒花葉片裝釘亭底紅髹施紅花毯紅
錦褥席其椅靠坐褥帳幔紅簾之制俱同金輅輅頂并
圓盤高二尺四寸有竒用抹金銅寶珠頂餘同金輅天
輪三層用紅髹上雕木貼金邊耀葉六十三片内飾青
地雕木五彩雲文三層間繪五采雲襯板六十三片四
周黄銅裝釘上施紅綺瀝水三層每層八十一摺繡瑞
草文前垂青綺絡帶二俱繡升龍五彩雲文圓盤四角
連輅座板用攀頂紅線圓絛四并紅髹木魚亭前後闌
干同金輅左右亦有闌干内納絛環板皆紅髹計十四
柱柱首雕木紅蓮花線金青綠裝蓮花抱柱前闌干内
布花毯紅旗二與金輅所樹同竿上祗垂紅纓五其踏
梯行馬之屬亦同金輅皇孫車成祖永樂中定皇太孫
婚禮儀仗如親王降皇太子一等用象輅郡王無輅
　　公侯大夫等車輅(宋/)　(金/)　(元/)　(明/)
宋制親王一品二品奉使及葬並給革輅制同乘輿之
副惟改龍飾為螭六引内三品以上乗革車赤質制如
進賢車無案駕四赤馬駕士二十五人其緋幰衣絡帶
旗㦸綢杠繡文司徒以瑞馬京牧以隼御史大夫以獬
豸兵部尚書以虎太常卿以鳯駕士衣亦同縣令乗軺
車黒質兩壁紗牕一轅金銅飾紫幰衣絡帶並繡雉銜
瑞草駕二馬駕士十八人真宗大中祥符三年知樞密
院事王欽若言王公車輅上並用龍裝乞下有司檢定
制度詔下太常禮儀院詳定本院言按鹵簿令王公以
下象輅以象飾諸末朱班輪八鸞在衡左建旂畫龍一
升一降右載闟㦸革輅以革飾諸末左建旃餘同象輅
木輅以漆飾之餘同革輅軺車曲壁青幰碧裏諸輅皆
朱質朱葢朱旂旃一品九旒二品八旒三品七旒四品
六旒其鞶纓如之神宗元豐三年詳定禮文所言鹵簿
記公卿奉引第一開封令乗軺車次開封牧隼旗次太
常卿鳯旗次司徒瑞馬旗次御史大夫獬豸旗次兵部
尚書虎旗而乗革車考之非是謹按周禮巾車職曰孤
乗夏篆卿乘夏縵大夫乘墨車司常職曰孤卿建旃大
夫建物請公卿以下奉引先開封令乘墨車建物次開
封牧乘墨車建旗太常卿御史大夫兵部尚書乘夏縵
司徒乘夏篆並建旃所以參備九旗之制詔從之徽宗
時政和議禮局又上王公以下車制象輅以象飾諸末
朱班輪八鸞在衡左建旗右載闟㦸駕馬四親王昏則
用之革車赤質載闟㦸緋羅繡輪衣簾旗韜杠絡帶駕
赤馬四大駕鹵簿六引法駕鹵簿三引開封牧乘之王
公一品二品三品備鹵薄皆供革車一乘其輪衣簾旗
韜杠絡帶繡文開封牧以隼大司樂以鳯少傅以瑞馬
御史大夫以獬豸兵部尚書以虎軺車黒質紫幰衣絡
帶並繡雉施紅錦簾香爐香寶結帶駕赤馬二鹵簿内
第一引官縣令乘之駕馬皆有銅面插羽鞶纓攀胸鈴
拂緋絹屜紅錦包尾六年禮制局言開封牧列職于朝
與御史大夫同其在周官則卿大夫之職乃乘墨車可
乎成周上公建常九斿侯伯七斿子男五斿大夫車旗
亦各視其命之數則卿建旃當六斿大夫建物當四斿
至於三斿則上士所建也其開封令宜乘墨車而建物
四斿開封牧御史大夫戸部禮部兵部尚書皆卿也宜
乘夏縵而建旗六斿其年詳定官蔡攸又言軺車非縣
令宜駕革車非公卿宜用鳯馬之繡無所經見闟㦸之
設尤為誤謬開封令秩比大夫開封牧古之諸侯其乘
皆宜墨車其駕之馬令以三牧以四御史大夫以六尚
書卿之任也其駕亦四則所乘之車稱矣司常曰孤卿
建旃大夫士建物師都建旗開封令秩視大夫宜建以
物開封牧師都之任宜建以旗尚書御史大夫古之卿
也宜建以旃從之七年禮制局又言昨討論大駕六引
車已經冬祀陳設訖所有駕士衣服尚循舊制宜改正
請墨車駕士衣皂夏縵駕士皂質繡五色團花於禮為
稱從之
金王公以下車制一品轅用銀螭頭涼棚杆子月板並
許以銀裝飾三品以上螭頭不得施銀涼棚杆子月板
亦聴用銀為飾五品以上轅獅頭六品以下轅雲頭庶
人坐車平頭止用一色黑油
元制車輿除不得用龍鳯文外一品至三品許用間金
裝飾銀螭頭繡帶青幔四品五品用素獅頭繡帶青幔
六品至九品用素雲頭素帶青幔庶人車輿黒油齊頭
平頂皂幔
明太祖洪武元年定品官車輿之飾與元同六年令大
臣得用安車後廢不用景帝景泰四年令在京三品以
上得乘轎孝宗宏治七年令文武官得乘轎者以四人
舁之其五府管事内外鎮守守備及公侯伯都督等無
問老少皆不乘轎
　　主妃命婦等車(宋/)　(遼/)　(金/)　(明/)
宋皇太子妃有厭翟車駕以三馬内外命婦之車銀裝
白藤輿檐内命婦皇親所乘白藤輿檐金銅犢車漆犢
車或覆以氊或覆以㯶内外命婦通乘
遼青幰車二螭頭葢部皆飾以銀駕用駞公主下嫁以
賜之送終車車樓純飾以錦螭頭以銀下懸鐸後垂大
氊駕以牛上載一羊謂之祭羊以擬送終之用亦賜公
主
金章宗明昌元年定妃嬪車同鍍金鳯頭黄結御妻
世婦同間金鳯頭梅紅結子
明皇妃車曰鳯轎與厯代異名其制青頂上抹金銅珠
頂四角抹金銅飛鳯各一垂銀香圓寶葢并綵結轎身
紅髹木匡三面篾織紋簟繪以翟文抹金銅鈒花葉片
裝釘紅髹掆飾以抹金銅鳯頭鳯尾青銷金羅緣邊紅
簾并看帶内紅交牀并坐踏褥紅銷金羅轎衣一頂用
銷金寶珠文瀝水香草文看帶并幃皆鳯文紅油絹雨
轎衣一東宫妃車亦曰鳯轎小轎制同皇妃親王妃車
亦曰鳯轎小轎制俱同東宫妃唯鳯轎衣用木紅平羅
小轎衣二一用礬紅素紵絲一用木紅平羅公主車初
沿宋制用厭翟車後定制用鳯轎如親王妃郡王妃郡
主俱用翟轎與皇妃鳯轎同第易鳯為翟
　
　
　
　
　
　
　
　
　
　
　
　
　
　
　
欽定續通典卷六十三
欽定四庫全書
欽定續通典卷六十四
　禮(嘉/)
　　輦輿(宋/)　(遼/)　(金/)　(元/)　(明/)
宋太祖建隆四年翰林學士承㫖陶榖為禮儀使創意
造為大輦赤質正方油畫金塗銀葉龍鳳装其上四面
行龍雲氣火珠方鑑銀絲囊網朱翠結條雲龍鈿窠霞
子四角龍頭銜香囊頂輪施耀葉中有銀蓮花坐龍紅
綾裏碧牙厭帖内設圓鑑銀絲香囊銀飾勾闌臺坐紅
絲絛網帉錔中施黄褥上置御坐扶几香爐錦結綬几
衣輪衣絡帶並緋繡壓金銀綫長竿四銀裹鐵鋦龍頭
魚鈎錦膊褥銀装畫梯拓义黄羅縁席褥帊梯杖褥朱
索緋繒油帊主輦六十四人親祀南郊謁太廟還及具
鸞駕黄麾仗省方還都則乗之真宗東封以舊輦太重
遂命别造凡减七百餘斤後常用焉神宗已後稍更其
制祀畢車駕還内若不進輅則進大輦徽宗政和之制
黄質冒以黄衣紘以黄帶車箱四圍於桯之外髙二尺
二寸設軾於前楹髙三尺二寸建大旂於後楹旂十二
斿其長曳地其色黄繪以交龍日月中興後更製名大
安輦(宋輦有七中興後惟存/大輦平頭逍遥而已)赤質正方髙十五尺三寸
方十一尺六寸四柱平槃上覆青緑錦上有天輪二層
外施金塗銀博山八十一内有圓鏡金塗銀頂龍一四
面行龍十六火珠四輪衣以青墜以金鈴頂有青羅十
字分垂四角曰絡帶四角出龍首銜犛牛五色尾曰旒
綏四面拱斗外施方鏡九柱圍以朱闌中設御坐曲几
屏風錦褥下舉以長竿四攅竹筋膠丹漆之竿為龍首
平槃下四圍結紅絲網輦官服色武弁黄纈對鳳龍袍
黄絹勒帛紫生色袒帶紫絹行縢芳亭輦黑質頂如幕
屋緋羅衣裙襴絡帶皆繡雲鳳兩面朱緑牕花版外施
紅絲網金銅帉錔前後垂簾下設牙牀勾闌長竿四銀
龍頭銀飾梯行馬主輦一百二十人政和之制簾以紅
羅繡鵝為額内設御坐長竿飾以金塗銅螭首横竿二
鳳輦赤質頂輪下有二柱緋羅輪衣絡帶門簾皆繡雲
鳳頂有金鳳一兩壁刻畫龜文金鳳翅前有軾匱香爐
香寳結帶下有勾闌二重内設紅錦褥長竿三銀飾梯
行馬主輦八十人法駕鹵簿不設逍遥輦以椶櫚為屋
赤質金塗銀装朱漆扶版二雲版一長竿二飾以金塗
銀龍頭常行幸所御魚鈎帉錔梅紅絛輦官十二人春
夏服緋羅衫秋冬服白師子錦襖真宗東封别造辟塵
逍遥輦加牕槅黄繒為裏賜名省方逍遥輦中興之制
赤質金塗四柱椶屋上有走脊金龍四中起火珠凸頂
四面不設襯板中有脚踏子制甚簡素祇應人員服㡌
子宜男方勝纈衫平輦又名平頭輦亦曰太平輦制如
逍遥輦而無屋輦官十二人服同逍遥輦東封别造升
山天平輦施機闗賜名登封輦中興之制赤質正方形
如一朱龍椅而加長竿二飾如逍遥輦而不施椶屋制
尤簡素惟施畫雲板而已又有七寳輦孝宗隆興二年
為徳夀宫製髙五十一寸闊二十七寸深三十六寸比
附大輦平輦制度為之上施頂輪耀葉角龍頂龍滴子
鐸子結穂毬下施梅紅絲裙網加綴七寳中設香木御
座引手為轉身龍靠背為龍首靠枰子綫以紅黄藤舁
以長竿二竿首為螭首金塗銀飾焉小輿赤質頂輪下
施曲柄加盖緋繡輪衣絡帶制如鳳輦而小下有勾闌
牙牀繡瀝水中設方牀緋繡羅衣錦褥上有小案坐牀
皆繡衣踏牀緋衣前後長竿二銀飾梯行馬奉輿二十
四人中興後去其輪盖方四十九寸髙三十一寸輿上
周以勾闌施翟羽玉照子中為方牀三級上設御座曲
几踏子曲柄緋羅繡盖輿下紅絲結五色花裙網舉以
長竿二竿為螭首宫殿從容所乗設鹵簿則陳之腰輿
前後長竿各二金銅螭頭緋繡鳳裙襴上施錦褥别設
小牀緋繡花龍衣奉輿十六人中興制赤質方形四面
曲闌下結繡裙網制如小輿惟無翟尾玉照子三級牀
曲柄盖而上設方御牀曲几竿無螭首用亦同小輿相
風烏輿上載長竿竿杪刻木為烏垂鵝毛筩紅綬帶下
承以小盤周以緋裙繡烏形輿士四人行漏輿制同鐘
鼓樓輿而大設刻漏如稱衡首垂銅鉢末有銅象漆匱
貯水渇烏注水入鉢中長竿四輿士六十人十二神輿
赤質四門旁刻十二辰神緋繡輪衣絡帶輿士十二人
交龍鉦鼓輿各一皆刻木為二青龍相交下有木臺長
竿一掛畫鼓一掛金鉦上皆有緋盖亦繡交龍輿士各
二人鐘鼓樓輿各一皆刻木為屋中置鐘鼓下施木臺
長竿如鉦鼓輿輿士各二十四人其自行漏輿以下舊
禮無文皆開寳定禮所増中興後相風行漏十二神鉦
鼓四輿皆不設其皇太后皇后所乗則有龍輿龍肩輿
東都皇太后垂簾皆抑損逺嫌不肯乗輦止用輿而已
(真宗咸平中為萬安太后製輿上設行龍六乾興元年/詔皇太后御坐檐子名大安輦神宗嗣位尊皇太后為)
(太皇太后其行幸依治平元年之制而皇太后皇后常/出止用副金塗銅装白藤輿覆以椶櫚屋飾以鳳輦官)
(服同乗輿平頭輦之制於是詔太皇太后岀入所乗如大/萬安太后輿上設行龍六哲宗紹聖元年議造皇太后)
(安輦而皇太后避嫌竟不製造又哲宗嗣位尊朱貴妃/為皇太妃出入乗檐子有司請用牙魚鳳為飾繖用青)
(元祐三年太皇太后詔有司尋繹典故於是檐子飾以/龍鳯繖用紅九年羣臣議改檐子為輿上設行龍五哲)
(宗以皇太后諭㫖令太妃坐六龍輿出入進黄􁍐於是/三省議皇太妃坐龍鳳輿繖紅黄兼用從皇太后出入)
(止用/紅)紹興奉迎皇太后詔造龍輿其制朱質正方金塗
銀飾四竿竿頭螭首赭窻紅簾上覆以椶加走龍六内
設黄花羅帳裀褥朱椅踏子紅羅黄羅繡巾二龍肩輿
一名椶檐子一名龍檐子舁以二竿故名檐子南渡後
所製也東都皇后備厭翟車常乗則白藤輿中興以太
后用龍輿后惟用檐子其制方質椶頂施走脊龍四走
脊雲子六朱漆紅黄藤織白花龍為障緋門簾㸔窻簾
朱漆藤坐椅踏子紅羅裀褥軟屏夹幔
遼國輿有大輿柴册再生儀載神主臘儀見皇帝皇后
升輿降輿祭山儀皇帝降輿祭東而其制不詳其漢輿
有大鳳輦赤質頂有金鳳壁畫雲氣金翅前有軾下有
勾闌絡帶皆繡雲龍銀梯主輦八十人芳亭輦黑質幕
屋緋欄皆繡雲鳳朱綠夾牕花板紅網兩簾四竿銀飾
梯主輦百二十人逍遥輦常用之椶屋赤質金塗銀装
紅絛輦官十二人春夏緋衫秋冬素錦服平頭輦常行
用之制如逍遥(冊承天太后儀/太后乗平頭輦)無屋又有大芳輦仙逰
輦小輦(永夀節儀皇/太后乗小輦)大玉輦小玉輦腰輿前後長竿各
二金銀螭頭緋繡鳳襴上施錦褥别設小牀奉輿十六
人小輿赤質青頂曲柄緋繡絡帶制如鳳輦而小上有
御座奉輿二十四人
金大輦赤質正方油畫金塗銀葉龍鳳装其上四面施
行龍雲朶火珠方鑑銀絲囊網珠翠結雲龍鈿窠霞子
四角龍頭銜香囊頂輪施耀葉中有銀蓮花坐龍紅綾
裏碧牙壓帖内設圓鑑香囊銀輪勾欄䑓坐紫絲絛網
帉錔中施黄褥上置御座曲几香爐錦結綬几衣輪衣
絡帶並緋繡雲龍寳相花金綫壓長竿四飾以金塗銀
龍頭畫梯托义行馬七寳輦制如大輦飾以玉裙網七
寳滴子用真珠皇后有平頭輦五華輦亭頭輦各髙一
丈九尺廣丈五寸長三丈舁士各九十六人並生色緋
寳相花衫銀褐抹帶大口袴
元腰輿制以香木後背作山字牙嵌七寳装雲龍屏風
上施金圈熖明珠兩旁引手屏風下施雕鏤雲龍牀坐
前有踏牀噶達爾錦褥一(噶達爾䝉/古語表也)坐上貂䑕縁金錦
條褥綠噶達爾方坐象轎駕以象凡巡幸則御之
明大馬輦髙一丈二尺五寸九分廣八尺九寸五分轅
長二丈五寸有竒輦坐髙三尺四寸有竒餘同大輅輦
亭髙六尺四寸有竒紅髹四柱長五尺四寸有竒檻座
髙與輅同四周紅髹絛環板前左右有門髙五尺有竒
廣二尺四寸有竒門旁槅各二後槅三及明栨皆紅髹
抹金銅鈒花葉片装釘槅心編以黄線絛亭内制與大
輅同第軟坐上不用花毯而用紅毯亭外用紅簾十二
扇輦頂并圓盤髙二尺六寸有竒上下俱紅髹以青飾
輦盖其銅龍蓮座寳盖黄屋及天輪輦亭悉與大輅同
大常旂踏梯行馬之屬亦同大輅駕以八馬備鞍韉鞦
轡鈴纓之飾小馬輦視大馬輦髙廣皆减一尺轅長一
丈九尺有竒餘同大馬輦輦亭髙五尺五寸有竒紅髹
四柱長五尺四寸有竒檻座紅髹四周絛環板前左右
有門髙五尺廣二尺二寸有竒門旁槅各二及明栨後
屏風壁板俱紅髹用抹金銅鈒花葉片装釘亭底紅髹
上施紅花毯紅錦褥席外用紅簾四扇駕以四馬餘同
大馬輦步輦髙一丈二尺二寸有竒廣八尺二寸有竒
輦坐髙三尺二寸有竒四周雕木五彩雲渾貼花龍板
十二片間以渾貼金仰覆蓮座下雕木線金五彩雲板
十二片轅四紅髹中二轅長三丈五尺九寸左右二轅
長二丈九尺五寸有竒俱以鍍金銅龍頭龍尾装釘輦
亭髙六尺三寸有竒四柱長六尺二寸有竒檻座紅髹
四周雕木沉香色描金香草板十二片抹金銅鈒花葉
片装釘前左右有門髙五尺七寸有竒廣二尺四寸有
竒門旁紅髹十字槅各二雕飾沉香色描金雲龍板八
片下雲板如其數後紅髹屏風上雕沉香色描金雲龍
五屏後雕沉香色描金雲龍板三片又雲板如其數俱
用抹金銅鈒花葉片装釘餘同馬輦唯紅簾用十扇輦
頂并圓盤髙二尺六寸有竒其蓮座輦盖天輪幰衣之
屬俱同馬輦大凉步輦髙一丈二尺五寸有竒廣一丈
二尺五寸有竒四面紅髹匡装雕木五彩雲板二十片
間以貼金仰覆蓮座下紅髹如意絛環板如其數紅髹
轅六中二轅長四丈三尺五寸有竒左右二轅長四丈
有竒外二轅長三丈六尺五寸有竒前後俱飾以雕木
貼金龍頭龍尾輦亭髙六尺五寸有竒廣八尺五寸有
竒四柱紅髹前左右有門髙五尺八寸有竒廣二尺五
寸有竒四周描金香草板十二片門旁槅各二後槅三
及明栨皆紅髹編以黄線絛亭底上施墊氊加紅錦褥
并席紅髹坐椅一四周雕木沉香色描金寳相花靠背
褥裙帷幔與馬輦同内設紅髹卓二紅髹闌干香卓一
闌干四柱首俱雕木貼金蹲龍鍍金銅龍盖香爐一并
香匙箸瓶紅錦墩二外紅簾三輦頂髙二尺七寸有竒
鍍金銅寳珠頂帶仰覆蓮座髙一尺三寸有竒垂攀頂
黄線圓絛四頂用丹漆上冒紅氊四垂以黄氊為如意
雲黄氊縁條四周施黄綺瀝水三層每層百三十二摺
間繡五彩雲龍文或用大紅羅冒頂以黄羅為如意雲
縁條瀝水亦用黄羅頂下四周以紅氊為帷黄氊縁條
四角鍍金銅雲四亭内寳盖繡五龍頂以紅髹木匡冒
以黄綺為黄屋頂心四周繡雲龍各一輦亭四角至輦
座用攀頂黄線圓絛四并貼金木魚輦亭前左右轉角
闌干二扇後一字帶轉角闌干一扇皆紅髹雕木渾貼
金龍間以五彩雲板闌干内四周布席其闌干十二柱
之飾及踏梯之屬俱與馬輦同其紅板轎即古肩輿遺
制髙六尺九寸有竒頂紅髹近頂装圓匡蜊房窻鍍金
銅火𦦨寳帶仰覆蓮座四角鍍金銅雲朶轎扛二前後
以鍍金銅龍頭龍尾装釘有黄絨墜角索四周紅髹板
左右門二用鍍金銅釘鉸轎内紅髹匡坐椅一福夀板
一并褥椅内黄織金綺靠坐褥四周椅裙下鋪席並踏
褥有黄絹轎衣油絹雨衣各一青氊衣紅氊縁條雲子
(宋中興以後皇后常乗龍肩輿又以征伐道路險阻詔/百官乗轎名曰竹轎子亦曰竹輿元皇帝用象轎至用)
(紅板轎則自明始也世宗嘉靖十三年謁廟帝及后妃/俱乗肩輿出宫至奉天門降輿升輅穆宗隆慶四年設)
(郊祀慶成宴帝乗板輿由歸極/門出入皇極門至殿上降輿)
　
　
　
　
　
　
　
　
　
　
　
　
　
　
欽定續通典卷六十四
欽定四庫全書
欽定續通典卷六十五
　禮(嘉/)
　　鹵簿(旌旗附/)　(五代/)　(宋/)　(遼/)　(金/)
　　(臣/)等謹按杜佑通典述嘉禮分旌旗鹵簿為兩門
　　雖本之開元禮然旌旗原屬於鹵簿事無二用若
　　分門别載勢不免互見複出體例未為完善考宋
　　綬鹵簿圖記車輅之等人物之列器用之宜旌麾
　　之制連類為圗次第明晰而鄭居中等所撰政和
　　五禮新儀亦以鹵簿旌旗合載並加精審焉今參
　　考宋遼金元明五朝史志詳述鹵簿即以旌旗附
　　載於後庶㡬義類貫通不致轇轕其一朝後先更
　　制者仍每條分註以偹參考云
梁太祖開平二年十一月南郊禮儀使奏皇帝赴南郊
法駕鹵簿自清逰以下諸衛将軍平巾幘緋兩襠大口
袴錦縢金帶刀弓箭佽飛執旗人引駕三衛並武弁緋
兩襠大口袴供奉官並武弁服色各一人歩從餘文武
官及導駕士絳衣平巾幘餘並戎服近侍導駕官引車
從本縣令州府御史大夫即朝服各乗輅車前導其引
駕官員不總備車輅自中書令侍中以下則公服内諸
司使並常服(按五代鹵簿新舊五代史及通考皆/失載今據五代會要南郊禮補輯)
宋鹵簿四等曰大駕曰法駕曰鸞駕曰黄麾仗大駕之
儀極盛郊祀耤田薦獻玉清景靈宫用之法駕减三分
之一泰山汾隂明堂用之鸞駕又减半謁陵封祀朝謁
太清奏告玉清宫用之黄麾仗又减於鸞駕親征御樓
省方還京六廟上册用之太祖建隆四年将郊祀大禮
使范質與鹵簿使張昭儀仗使劉温叟同詳定大駕鹵
簿之制禮儀使陶榖建議金吾及諸衛将軍導駕及押
仗舊服紫衣請依開元禮各服本色繡袍舊執仗軍士
悉衣五色畫衣隨人數給之以五行相生之色為次黑
衣先之青衣次之赤黄白又次之乾德三年蜀平命左
拾遺孫逢吉收蜀中法物其不中度者悉毁之是嵗太
祖親閲鹵簿四年始改畫衣為繡衣至開寳三年成謂
之繡衣鹵簿其後郊祀皆用之太宗至道中令有司以
絹畫為圗凡三幅中幅車輅六引及導駕官外兩幅儀
衛藏秘閣凡仗内自行事官排列職掌并捧日奉宸散
手天武外歩騎一萬九千一百九十八人真宗咸平五
年詔南郊儀仗引駕官不得多帶從人大中祥符元年
改小駕為鸞駕仁宗時宋綬定鹵簿為圗記凡大駕用
二萬六十一人皇祐二年将享明堂鹵簿使奏法駕减
大駕三分之一詔禮官與兵部考正用萬有一千八十
八人嘉祐二年祫享用禮儀使奏南郊仗金吾上将軍
六統軍左右千牛皆服紫繡戎服珂佩騎而前節度使
亦衣袴褶導駕如舊例是月禮官奏南郊還禮當乗金
輅而或詔乗大輦宜著為令常以大輦從神宗元豐元
年更定大駕儀仗鹵簿仗仗下官一百四十六人執仗
押引從軍員職掌諸軍諸司二萬二千二百二十一人
徽宗政和四年禮制局言鹵簿六引儀仗信幡承以䨇
龍惟乗輿器用並飾以龍今六引内係羣臣鹵簿而旗
物通畫交龍非便釐正之政和七年兵部尚書蒋猷請
取天聖鹵簿圗記更加考正髙宗紹興十二年檢會舊
儀始備黄麾仗慶册親饗皆用焉孝宗隆興二年令有
司條奏其可省者次年郊祀用六千八百八十九人明
堂用三千三百十九人乾道六年郊祀備五輅大安輦
六象人數如舊自後無所改革云
　　(臣/)等謹按宋史至道政和紹興皆有鹵簿之制至
　　道初得唐長興南郊鹵簿字圗規模草創制多濶
　　畧南渡後禮儀失墜務為簡省其見於國史㑹要
　　諸書者較承平時未及其半獨政和所定則自元
　　豐以来置立詳定禮文所議禮局考訂精審其文
　　最詳故具載之其法駕鹵簿與宣和沿革之制及
　　小駕屬車並附見焉
政和大駕鹵簿象六分左右次六引開封令開封牧大
司樂少傅御史大夫兵部尚書(各用本/部鹵簿)次金吾纛矟左
右皁纛各六(執托各一/人􁧡一人)押衙四人(並/騎)犦矟八(執各/一人)本衛
上将軍将軍各四人本衛大将軍二人(並/騎)犦矟四夾大
将軍(執各一人夾二人並騎各法駕犦矟/减二本衛上将軍將軍  减三人)次朱雀旗隊
(並/騎)金吾衛折衝都尉一人引隊犦矟二夾都尉(執旗一/人引夾)
(各二人凡仗内引/夾執人數凖此)弩四弓矢十六矟二十左右金吾衛
果毅都尉二人押隊(法駕弩减二弓矢减六矟减八宣/和引隊改天武都指揮使押隊改)
(天武指/揮使)次龍旗隊大将軍一人檢校(騎/)引旗十二人(並/騎)
風伯雨師雷公電母旗各一五星旗五左右攝提旗二
北斗旗一䕶旗十二人副竿二(執人並騎减法駕引旗/䕶旗人各  四宣和檢)
(校改左右衛大将軍雷/公電母旗去公母二字)次指南車記里鼓車各一駕馬
各四駕士各三十人白鷺車鸞旗車崇徳車皮軒車各
一駕士各十八人(法駕無白鷺崇徳宣和有青旌青雀/鳴鳶飛鴻虎皮貔貅六車在記里鼓)
(之下崇徳之前减白鷺鸞旗/皮軒三車駕士之數如前)次金吾引駕騎本衛果毅
都尉二人儀刀弩弓矢矟各八(法駕儀刀弩弓矢矟各/减二宣和改都尉為神)
(勇都指/揮使)次大晟府前部鼓吹令二人府史四人(按通考/作府史)
(二/人)管轄指揮使二人掆鼓金鉦各十二(帥兵官/八人領)大鼓一
百二十(帥兵官二/十人領)長鳴一百二十(帥兵官/六人領)鐃鼓十二(帥/兵)
(官四/人領)歌工拱宸管簫笳各二十四大横吹一百二十(帥/兵)
(官十/人領)節鼓二笛簫觱篥笳桃皮觱篥各二十四掆鼓金
鉦各十二(帥兵官/四人領)小鼓中鳴各一百二十(帥兵官/八人領)羽葆
鼓十二(帥兵官/四人領)歌工拱宸管簫笳各二十四(法駕前後/掆鼓金鉦)
(各减四大鼓减四十長鳴减四十鐃鼓减四拱宸管後/簫笳各減八大横吹减四十節鼓後笛簫觱篥笳桃皮)
(觱篥各减八小鼓中鳴各减四十羽葆鼓减/四最後簫笳各减八帥兵官共減十八人)次太史相
風行漏等與太史令及令史各一人(並/騎)相風烏輿一(輿/士)
(四/人)交龍鉦鼓各一(輿士各/六人)司辰典事各一人(並/騎)漏刻生
四人鼓樓鐘樓行漏輿各一(輿士各/一百人)太史正一人清道
二人十二神輿一(輿士十四人輿法駕行漏輿一輿士/各四十人神  一輿士多大駕二人)
(宣和鼓鐘樓並改為輿太史正前有捧日副/指揮使二人捧日節級十人神輿輿士増十)次持鈒前
隊左右武衛果毅都尉二人引隊左右武衛校尉二人
絳引旛一(􁧡二/人)左右有金節十二(執人/並騎)䍐罼各一朱雀
幢導盖青龍白虎幢各一义三(執人/並騎)隊長一人鈒㦸二
百八十人左右武衛将軍二人檢校左右武衛校尉四
人押隊(法駕金節减四鈒㦸减七十二宣和引隊改驍/騎都指揮使武衛校尉改驍騎軍使増朱雀幢)
(後之义一去龍虎幢後之义/三檢校改用左右驍騎将軍)次黄麾幡一(執一人騎􁧡/二人  法駕)
(前有殿中侍/御史二員)次六軍儀仗左右神武軍左右羽林軍左
右龍武軍各有統軍二人都頭二人(羽林又有/節級二人)押仗本
軍旗各一排闌旗各二十吏兵力士旗各五掩尾天馬
旗二(羽林有赤豹黄熊旗龍/武有龍君虎君旗各一)白柯槍五十哥舒棒十鐙
仗八(法駕神武軍减排䦨旗十羽林龍武軍各减四吏/兵力士旗减一宣和統軍改将軍神武軍旗改熊)
(虎排闌旗改平列哥舒棒改戈㦸鐙仗改矛㦸/羽林隊無節級黄熊改黄羆龍武旗改熊虎)次引駕
旗天王旗二排仗通直官二人押旗十二辰旗各一(法/駕)
(同/)次龍墀旗天下太平旗一排仗大将二人夾騎五方
龍旗各一金鸞金鳳旗各一獅子旗二君王萬嵗旗一
日月旗各一(法駕减鸞/鳳獅子旗)次御馬二十四控馬每匹天武
二人御馬直二人為十二重(法駕减八為八重宣/和御馬直改為習馭)次中
道隊大将軍一人檢校(法駕同宣和大将軍/改左右驍衛大将軍)次日月合
璧旗一苣文旗二五星連珠旗一祥雲旗二長夀幢二
(宣和苣文改慶/雲祥雲改祥光)次金吾牙門旗四監門校尉六人次金
吾細仗青龍白虎旗各一五嶽神旗五方神旗五方龍
旗五方鳳旗各五(以上執各一人􁧡各三人校法駕五/方龍鳳旗各减二宣和改  尉為使)
(臣五嶽神/旗去神字)次八寳鎮國神寳皇帝之寳皇帝行寳皇帝
信寳在左受命寳天子之寳天子行寳天子信寳在右
為四重香案八各以二列於寳輿之前碧襴二十四人
符寳郎行於碧襴之間(法駕减碧襴八人宣和増引寳/職掌二人香案職掌六人援衛)
(𫝊喝親從一百人奉寳輦官每寳二十八人節級一人/奉寳一十二人舁香案行馬執燭籠各四人持席褥油)
(衣共三人香案寳輿各九燭/籠二十六碧襴之數同前)次方繖二大雉尾扇四夾
(執繖扇各一人以/下准此法駕同)次金吾四色官六人押仗二人(法駕/减押)
(仗/)次金甲二人(宣和改/銅甲)次太僕寺進馬四人(並/騎)次引駕
千牛衛上将軍一人千牛八人中郎将二人(並乗/珂馬)千牛
二人(並騎宣和引駕改千牛衛大将/軍中郎将改為捧日都虞候)次長史二人(並騎/  宣)
(和/無)次金吾引駕官四人(並/騎)次導駕官(執政以上從六人/待制諌議防禦使)
(以上五人監察御史刺/史諸衛将軍以上四人)次繖扇輿輦大繖二中雉尾扇
四夾腰輿一小雉尾扇四夾(應奉一人十将将虞候節/級二人長行十六人排列)
(官二/人)中雉尾扇十二華葢二(執各/一人)香鐙一(執擎/八人)小輿一
(應奉人逍遥平輦/下長行二十四人)逍遥子一(應奉人十将将虞候節級/共九人長行二十六人)
平輦一(應奉人員七人餘同上尾法駕排列官後中雉/尾扇减四宣和去小雉  扇四腰輿一管押人)
(員二人都将四人僉押小輿排列官二人小輿一奉輿/二十四人都將九人逍遥子改為逍遥輦奉輦一十六)
(人平輦一奉輦人同上後有上輦奉御二人騎小輿/前又有大路一駕馬六太僕卿御駕士一百二十人)次
駕前東第五班開道旗一皁纛十二引駕六十二人鈞
容直三百人(引駕回/作樂)五方色龍旗五門旗四十御龍四
直歩執門旗六十天武駕頭下一十二人茶酒班執從
物十一人御龍直仗劔六人天武把行門八人麇旗一
殿前班擊鞭十人簇輦龍旗八日月麟鳳旗四青白赤
黒龍旗各一御龍直四十人踏路馬二夾輅大将軍二
人進輅職掌二人部押二人教馬官二人(法駕同宣和/無鈞容直開)
(道旗内増押班一人殿侍二人皁纛旗十二殿侍十二/人引駕二人長行六十人五方色吉字旗殿侍三人管)
(押十人門旗殿侍二人管押四十人又八門旗六十御/龍直一十二人骨朶直十二人御龍弓箭直弩直各十)
(八人御龍直仗劔六人執麋旗殿侍二人管押龍旗二/人都知副都知各一人執骨朶殿侍十六人内大将軍)
(改為千牛衛大将軍朝服歩從/将軍二人朝服陪乗掌輦四人)皇帝乗玉輅駕青馬六
駕士一百二十八人扶駕八人骨朶直一百三十四人
行門三十五人分左右陪乗将軍二人(法駕同宣和駕/士増為二百三)
(十四/人)次奉宸隊御龍直左廂骨朶子直右廂弓箭直弩
直御龍四直並以逐班直所管人數列為五重天武骨
朶大劔三百一十人次駕後東第五班大黄龍旗一鈞
容直三十一人扇筤下天武二十人茶酒班簇輦三十
一人招箭班三十三人(法駕同宣和止用/黄龍旗餘並無)次副玉輦一
駕青馬六駕士四十人(法駕無宣和駕士一/百人内人員二人)次大輦一
掌輦四人應奉人員十二人十将将虞候節級共十人
長行三百五十五人尚輦奉御二人殿中少監供奉職
官二人令史四人書令史四人(法駕同宣和増/奉輦為九十人)次太僕
御馬二十四為十二重(法駕减八為八/重宣和無太僕)次持鈒後隊左
右武衛旅帥二人(法駕同宣和改為/神勇都指揮使)次重輪旗二大繖
二大雉尾扇四小雉尾扇朱團扇各十二華葢二义二
睥睨矟十二御刀六真武幢一义一絳麾二細矟十二
(法駕小雉尾扁朱團扇睥睨矟各減四華盖/减一御刀减二宣和真武幢改為元武幢)次左右金
吾衛果毅都尉二人(並/騎)總領大角一百二十(法駕减四/十宣和改)
(都尉為驍騎/都指揮使)次大晟府後部鼓吹丞二人典事四人管
轄指揮使一人羽葆鼓十二(帥兵官/四人領)歌工拱宸管簫笳
各二十四(帥兵官/二人領)鐃鼓十二(帥兵官/四人領)歌工簫笳各二十
四小横吹一百二十(帥兵官/八人領)笛簫觱篥笳桃皮觱篥各
二十四(法駕羽葆鼓减四簫笳笛觱篥桃皮觱篥各减/八鐃鼓减四小横吹减四十帥兵官並减二人)
(宣和帥兵官改為天武/神勇宣武虎異四都頭)次黄麾幡一(執􁧡人數同前部/  法駕亦同有殿)
(中侍御/史二人)芳亭輦一(奉輦六/十人)鳳輦一(奉輦五十人芳法駕/去鳯輦宣和  亭奉)
(輦六十/二人)次金象革木四輅並有副輅金輅踏路赤馬二
正副各駕赤馬六駕士六十人餘輅正副駕馬數同而
色異象輅以赭白革輅以騮木輅以黒駕士各四十人
(法駕副輅宣和駕馬之色又異金以騮象以赤革以赭/白木以烏駕士正一百五十人副一百人管押人員各)
(二/人)耕根車一駕青馬六駕士四十人(法駕同/宣和無)進賢車一
駕士二十四人明逺車一駕士四人(法駕無宣和/各増駕馬四)次屬
車十二乗每乗駕牛三駕士十人(法駕减四乗宣和増/衙官二人管押節級)
(一/人)次門下中書秘書殿中四省局官各二人(法駕/同)次黄
鉞車豹尾車各一各駕赤馬二駕士十五人(法駕除進/賢明逺車)
(外並同宣和有黄鉞天武副/都頭及神勇副都頭各一)次掩後隊左右威衛折衝
都尉二人領隊大㦸刀盾弓矢矟各五十(法駕各减十/六宣和押隊)
(改用宣武都/指揮使二人)次真武隊金吾衛折衝都尉一人犦矟二
仙童旗一真武旗一螣蛇神龜旗各一矟二十五弓矢
二十弩五(法駕矟减六弓矢减五弩减一宣和改為元/武隊真武旗改元武旗又去仙童龜蛇旗改)
(都尉為虎翼/都指揮使)其大駕外仗清游隊次第六引外仗白澤
旗二左右金吾衛折衝都尉二人弩八弓矢三十二矟
四十(法駕次第三引外仗弩減二弓矢减八/矟减十宣和改都尉為捧日都指揮使)左右金吾
各十六騎帥兵官二人弩八弓矢矟各十二(法駕金吾/騎及弓矢)
(矟各减四宣和改/金吾為天武都頭)次佽飛隊左右金吾衛果毅都尉二
人分領(並/騎)虞候佽飛四十八人(並/騎)鐵甲佽飛二十四人
(並甲騎法駕前减十八人後减八人宣和改金/吾衛為拱聖都指揮使改都尉為都指揮使)次前隊
殳仗左右領軍衛将軍二人檢校(並/騎)犦矟四殳又分五
隊第一百六十人第二八十人第三一百人第四第五
各八十人逐隊有帥兵官左右領軍衛左右威衛左右
武衛左右驍衛左右衛各四人(法駕殳义第一隊减六/十第二第三各减三十)
(第四第五各减二十宣和改檢校為左右衛将軍領軍/衛為天武都頭威衛為神勇都頭武衛為宣武都頭驍)
(衛為虎翼都頭殳义第一隊减/六十増第二隊至五隊為一百)次後隊殳仗殳义分五
隊第一第二各八十人第三一百人第四八十人第五
一百六十人帥兵官左右衛左右驍衛左右武衛左右
威衛左右領軍衛凡前後隊殳仗前接中道北斗旗後
盡鹵簿後隊(法駕殳叉第一第二隊各减二十四第三/第四各减三十第五减六十宣和殳义各)
(一百天武神勇宣/武虎翼廣勇都頭)次前部馬隊凡十二皆以都尉二人
分領第一前左右金吾衛折衝領角亢斗牛宿旗四弩
十弓矢二十矟四十第二氐房女虚宿旗四第三心危
宿旗第四尾室宿旗各二以上四隊各以左右領軍衛
果毅領第五箕壁宿旗第六奎井宿旗各二各以左右
威衛折衝領第七婁鬼宿旗第八胃栁宿旗第九昴星
宿旗各二各以左右武衛果毅領第十畢張宿旗第十
一觜翼宿旗第十二參軫宿旗各二各以左右驍衛折
衝領弩弓矢矟人數同第一隊(法駕分二十八宿旗為/十隊逐隊弩减四弓矢)
(减六矟减二十宣和捧日拱聖神勇驍衛宣武五都指/揮使分領上十隊以虎翼廣勇都指揮使分領下二隊)
(訛按捧日等五指揮使宋史/  五為四今據通考改正)次歩甲前隊凡十二左右
領軍衛将軍二人檢校(並/騎)犦矟四逐隊皆有都尉二人
分領第一第三各以左右領軍衛第五以左右威衛第
七以左右武衛第九以左右驍衛第十一以左右衛並
折衝第二第四各以左右領軍衛第六以左右威衛第
八以左右武衛第十以左右驍衛第十二以左右衛並
果毅内有鶡貔玉馬三角獸黄鹿飛麟駃騠鸞麟馴象
玉兎辟邪等旗各二以序居都尉之後逐隊有弓矢刀
盾相間各六十人居旗之後(法駕止十隊每隊弓矢各/减二十宣和檢校改左右)
(衛将軍又去犦矟分領並改為都指揮使第一第二並/捧日第三第四並天武第五第六並拱聖第七第八並)
(神勇第九驍騎第十宣武第十一虎翼第十二廣勇稱/按宋制驍衛稱大将軍稱将軍都尉郎将若稱指揮)
(都頭者則驍騎也通考驍衛驍騎前/後互異據此驍衛應是驍騎訛文)次前部黄麾仗絳
引幡二十下分六部第一左右威衛第二左右領軍衛
第三左右威衛第四左右武衛第五左右驍衛第六左
右衛諸部各有殿中侍御史二人本衛大将軍二人檢
校本衛折衝都尉二人分領又各有帥兵官二十人龍
頭竿六重重各二十揭鼓三重重各二儀鍠五色幡小
㦸矟各一重重各二十弓矢三重重各二十朱緑縢絡
盾并刀二重重各二十(法駕止五部絳引幡帥兵官龍/頭竿幡㦸弓矢盾刀矟並减六)
(宣和六部驍衛武衛屯衛領軍衛監門衛千牛衛皆左/右上将軍天武神勇宣武虎異廣勇皆都指揮都頭逐)
(部上将軍都/頭各一人)次青龍白虎旗各一左右衛果毅都尉二
人分押旗及領後七十騎弩八弓矢二十二矟四十(法/駕)
(减後騎三十弩减二弓矢减八矟减/二十宣和改都尉為虎翼都指揮使)次班劔儀刀隊(並/騎)
左右衛将軍二人分領郎将二十四人左右親衛勛衛
各四人每衛班劔二百二十人諸翊衛左右衛六人領
儀刀四百八人左右驍衛二人領儀刀一百三十六人
左右武衛威衛領軍衛金吾衛各二(法駕親勛衛班劔/减八十四人翊衛)
(儀刀减一百三十二人增左右驍衛四人班劔儀刀九/十二人宣和分領改左右武衛将軍及捧日天武指揮)
(四人拱聖六人神勇驍騎驍/勝宣武虎異指揮使各二人)次親勛散手驍衛翊衛隊
(並/騎)左右衛供奉中郎将四人分領親勛翊衛四十八人
左右衛郎将二人分領散手翊衛六十人左右驍衛郎
将二人分領驍衛翊衛五十六人(法駕親勛减十六人/散手驍衛各减二十)
(人宣和改為中衛翊衛親衛隊中衛郎四人分領衛兵/四十八人翊衛郎二人分領衛兵六十人親衛郎二人)
(分領衛兵/五十六人)次左右驍衛翊衛三隊(並/騎)各有二人分領第
一本衛大将軍第二本衛将軍第三本衛郎将花鳳飛
黄吉利旗各二分為三隊逐隊弩十弓矢二十矟四十
(法駕弩减四弓矢矟各减半宣和分領第一第二隊左/右驍衛大将軍将軍苐三廣勇指揮使改花鳳旗為䨇)
(蓮/旗)次夾轂隊凡六逐隊都尉二人檢校第一第四左右
折衝第二第三第五第六並左右衛果毅逐隊刀盾各
六十人内第一第四有寳符旗二(法駕各减刀盾二十/宣和檢校改為捧日)
(天武拱聖/三指揮使)次捧日隊逐隊引一人押二人長行殿侍二
十八人旗頭三人槍手五人弓箭手二十人左右廂天
武約攔各一百五十五人(法駕/同)次後部黄麾仗分六部
左右衛左右驍衛左右武衛左右威衛左右領軍衛左
右武衛部内殿中侍御史大将軍都尉帥兵官絳引幡
龍頭竿等並同前部(法駕减第六部絳引幡减六宣和/六部第一改為左右驍衛大将軍)
(自二至六改為天武神勇/宣武虎翼廣勇五指揮)次歩甲後隊凡十二皆有都
尉二人分領第一以左右衛第三以左右驍衛第五以
左右武衛第七以左右威衛第九第十一各以左右領
軍衛以上並果毅第二以左右衛第四以左右驍衛第
六以左右武衛第八以左右威衛第十第十二各以左
右領軍衛以上並折衝内有貔鶡雞仙鹿金鸚鵡瑞麥
孔雀野馬犛牛甘露網子祥光翔鶴等旗各二以序居
都尉之後逐隊有弓矢刀盾相間各六十人居旗之後
(法駕止十隊宣和自第七隊以下分領改用都指揮使/七八並神勇九驍騎十宣武十一虎翼十二廣勇旗亦)
(改其半七天正堯瑞八日有戴/承十翔鶴十一紅光十二文石)次後部馬隊凡十二皆
以都尉二人分領第一第二各以左右衛第五第六第
七各以左右武衛第十第十一第十二各以左右領軍
衛並折衝第三第四各以左右驍衛第八第九各以左
右威衛並果毅内有角􁙎赤熊兕天下太平馴犀鵕䴊
騼䮷騶牙蒼烏白狼龍馬金牛等旗各二以序居都尉
之後每隊弩十弓矢二十矟四十(法駕止十隊弩减四/弓矢减六矟减十二)
(宣和改都尉為指揮使一二並以捧日三四並以天武/五六並以拱聖七八並以神勇九以驍騎十以宣武十)
(一以虎翼十二以廣勇内六有芝/禾並秀旗七有萬年連理木旗)以上鹵簿凡門有六
中道門二第一門居日月合璧等旗之後(法駕居龍/墀旗之後)第
二門居掩後隊之後(法駕同各有金吾牙門/旗四監門校尉六人)左右道門
四第一居歩甲前隊第六隊之後第二居十二隊之後
第三居夾轂隊之後第四居歩甲後隊第六隊之後(法/駕)
(同各有監門校尉四人宣和改校尉為使臣當按中道/門二各有金吾牙門旗四則左右道門四亦  各有金)
(吾牙門旗二後牙門旗一條左右門各/門二旗可互證也此處或宋史脱誤)其小駕减大駕
六引及象木革輅五副輅小輿小輦又减指南記里白
鷺鸞旗崇徳皮軒耕根進賢眀逺黄鉞豹尾屬車等十
一餘並减大駕之半屬車黒質兩箱軬裝前有曲欄金
銅飾上施紫通幰絡帶門簾皆繡雲鶴紫絲網帉錯並
因唐大駕之制
宋旌旗之制太祖創製錯繡諸旗著於通禮其殿廷立
仗旌旗正至五月一日御正殿設青龍白虎旗各一五
嶽旗五五星旗五五方龍旗二十五五方鳳旗二十五
紅門神旗二十八朱雀真武旗各一皁纛十二各分左
右(以上/金吾)天一太一旗各一攝提旗二五辰旗五北斗旗
一(木火北斗在左/金水土在右)二十八宿旗各一(角宿至壁宿在左/奎宿至軫宿在右)
風伯雨師旗各一白澤馴象仙鹿玉兎馴犀金鸚鵡瑞
麥孔雀野馬犛牛旗各二日月合璧旗一五星連珠旗
一雷公電母旗各一軍公旗六黄鹿飛麟兕騶牙白狼
蒼烏辟邪網子貔旗各二信幡二十二𫝊教告止幡各
十二黄麾二各分左右(以上/兵部)日旗月旗各一君王萬嵗
旗一天下太平旗一獅子旗二金鸞金鳳旗各一五方
龍旗各一(青赤在左黄白黒/在右  以上龍墀)龍君虎君旗各一赤豹黄
羆旗各五小黄龍旗一天馬旗一吏兵力士旗各五天
王旗四太嵗旗十二天馬旗六排攔旗六十左右幡氅
各五行行七十五大黄龍旗二大神旗六各分左右(以/上)
(六/軍)凡旗皆錯采為之漆竿鎞首纛頭錦帶腰火燄脚白
澤攝提金鸞金鳳獅子苣文天下太平君王萬嵗仙童
螣蛇神龜及在歩甲前後隊後馬隊三隊六軍儀仗内
並以赤日月及合璧連珠風雨雷電五星二十八宿祥
雲並以青北斗以黒五嶽四瀆五方四神十二辰五龍
五鳳龍虎君並以方色天王以赤黄二色排攔以黄紫
赤三色其牙門旗赤質錯采為神人象中道前後各一
門左右道五門(按門有六前有中道門二即此前後各/一門也前言左右道門四而此言五門)
(恐即四/門之訛)門二旗盖取周制樹旗表門及天子五門之制
神宗元豐元年詳定郊廟奉祀禮文所言鹵簿前用二
十八宿五星攝提旗有司乃取方士之說繪畫人形及
牛虎頭婦人小兒之類於禮無據伏請改製各著其象
以則天文從之哲宗元符三年徽宗即位兵部侍郎黄
裳請製旗號曰寳符曰重輪曰祥光曰瑞鶴從之政和
中大祀饗立仗大黄龍負圖旗一執􁧡二百人陳於闕
廷赤龍旗南少西大黄龍旗之北大黄龍旗一執􁧡六
十人陳於宿頓宫門外宣徳門次大黄龍負圗旗之南
正至受朝同龍墀旗陳於殿庭太廟在西櫺星門外路
南次赤龍旗少北青城在泰禋門外夏祭大禮在明禋
門外赤龍旗之南(宗祀祫饗大禮不設大/黄龍負圖旗大黄龍旗)大神旗六執
􁧡各九十人宣徳門泰禋門並陳於大黄龍旗之南東
西相望太廟陳於西櫺星門外大黄龍旗之西少南視
赤龍旗為列南北相望龍墀旗執􁧡各十二人左右有
日月旗各一次君王萬嵗旗一宣徳門太禋門在路東
太廟在門外路南次獅子旗二左右有金鸞金鳳旗各
一次五方龍旗各一青黄赤龍旗宣徳泰禋門在東太
廟在南黑白龍旗宣徳泰禋門在西太廟在北次天下
太平旗一宣徳泰禋門在路西太廟在路北其文徳殿
發冊設日旗君王萬嵗旗獅子旗金鸞旗青龍旗赤龍
旗各一在殿東階之東以西為上月旗天下太平旗獅
子旗金鳳旗白龍旗黑龍旗各一在西階之西以東為
上次皁纛旗一十二次青龍旗白虎旗次五方龍旗五
方鳳旗次五嶽神旗次五星神旗次朱雀旗真武旗以
上各分東西北向次紅門旗二十八分左右次寅夘辰
己午未旗六在東申酉戌亥子丑旗六在西天王旗四
分左右夾辰旗次龍君赤豹吏兵旗各五毎旗各為一
列毎列掩尾天馬旗一以次在東次虎君黄熊力士旗
各五毎旗各為一列毎列掩尾天馬旗一以次在西左
廂第一隊鶡雞白澤玉馬貔旗四瀆旗各一第二隊角
亢氐房心宿旗各一第三隊虚危室壁奎宿旗各一第
四隊參井鬼栁宿駃騠旗各一第五隊三角獸黄鹿苣
文馴象飛麟旗各一第六隊辟邪玉兎吉利仙鹿祥雲
旗各一第七隊花鳳飛黄野馬金鸚鵡瑞麥旗各一第
八隊孔雀兕甘露網子角􁙎旗各一並各為一列第九
隊犀牛旗一設於孔雀旗後右廂第一隊同左廂第二
隊尾箕斗牛女宿旗各一第三隊婁胃昴畢觜宿旗各
一第四隊星張翼軫駃騠旗各一第五隊至八隊並同
左廂第九隊騶牙旗蒼烏旗各二相間為一列(毎旗執/撦三人)
俱北向五色龍鳳旗之東西各設黄麾幡二次告止幡
𫝊教幡信幡各五次絳麾幡二次絳引幡五排攔旗三
十自黄麾幡東西排列以次於南(毎旗執/撦三人)俱北向又於
騶牙旗南設大小黄龍旗各一(大黄龍旗在殿門裏少/西執撦二十人小黄龍)
(旗在大黄龍旗後/少西執撦三人)次大神旗六凡大朝㑹儀衛有司皆
依令式陳設四年禮制局言鹵簿大黄龍負圗旗畫八
卦乞改畫九一三七二四六八五之數仙童網子大神
三旗無所經見乞除去從之初大觀三年西京潁陽縣
大慶觀聖祖殿東有嘉禾芝草並生嘉禾一本四穗芝
草葉圓而重起至是詔製芝禾並秀旗又以是年二月
日上生青赤黄戴氣日下生青赤黄承氣詔製日有戴
承旗又以元符二年武夷君廟有仙鶴迎詔政和二年
延福宫宴輔臣有羣鶴自西北来盤旋睿謨殿上及奏
大晟樂翔鶴屢至詔製瑞鶴旗八年禮部侍郎張邦昌
奏太祖時甘露降於江陵者十日瑞麥秀於濮陽者六
岐獲金鸚鵡於隴坻得三玉兎於鄆封馴象至而五嶺
平瓊管奏而白鹿出皆命製為旗章陳之望詔有司取
自崇觀至今凡中外所上瑞應悉掇其尤殊者増製旗
物上以丕承天貺下以聳動民瞻從之初宋制旗物最
盛中興後惟務簡約雖參用舊制然亦不無因革其太
常青質夾羅愇繡日月星而無龍下有網鬚謂之茀竿
頭為龍首銜青結綬垂青旄緌十二謂之旒盖幅下無
斿而竿首垂旒抑又取古者注旄及羽於竿首之遺制
竿用椆木䕶以剖竹膠以髹飾以藻玉輅建之大旗黄
質九幅每幅繡升龍一側幅二下垂黄絲網緌九金輅
建之大赤朱質七幅毎幅繡鳥隼二側幅如之下垂朱
絲網緌七象輅建之大白素質五幅毎幅繡熊一虎一
側幅如之下垂淺黄絲網緌五革輅建之大麾皁質四
幅毎幅繡五采龜蛇一側幅繡龜二下垂皁絲網緌四
木輅建之其黄龍負圗旗以百九十人維之其君王萬
嵗天下太平日月五星北斗招揺青龍朱雀白虎元武
等旗以十七人維之其祥瑞旗八髙宗紹興二十五年
所製是嵗適當郊祀而太廟生靈芝九莖贑州進太平
瑞木餘若道州連理木遂寧府嘉禾鎮江府瑞𤓰南安
軍䨇蓮花嚴州兠率寺信州玉山芝草黎州甘露禮部
侍郎王珉等請並繪旗以紀盛羙焉
遼鹵簿㑹同三年太宗在薊州觀導駕儀衛圗遂備法
駕幸燕自後御殿受朝賀以為常大同元年三月将幸
中京鎮陽詔收鹵簿法物委所司押領先徃未㡬鎮陽
入漢鹵簿法物隨世宗歸於上京穆宗應厯元年詔朝
㑹用漢禮聖宗統和元年車駕還上京迎導儀衛如式
四年燕京留守具儀衛導駕入京上御殿百僚朝賀其
儀仗歩行擎執二千四百一十二人坐馬執擎二百七
十五人坐馬樂人二百七十三人歩行教坊七十一人
御馬牽攏官五十二人御馬二十六匹官僚馬牽攏官
六十六人坐馬挂甲人五百九十八人歩行挂甲人一
百六十人金甲二人神輿十二人長夀仙一人諸職官
等三百五人内侍一人引稍押衙二人赤縣令一人府
牧一人府吏二人少尹一人司録一人功曹一人太常
少卿一人丞一人博士一人司徒一人太僕卿一人鴻
臚卿一人大理卿一人御史大夫一人侍御史二人殿
中侍御史二人監察御史一人兵部尚書一人侍郎一
人郎中一人員外郎一人符寳郎一人左右諸衛将軍
三十五人左右諸折衝二十一人左右諸果毅二十八
人尚乗奉御二人排仗承值二人左右夾騎二人都頭
六人主師十四人(教坊/司差)押纛二人左右金吾四人虞候
佽飛十六人鼓吹令二人漏刻生二人押當官一人司
天監一人令史一人司辰一人統軍六人千牛備身二
人左右親勛二人左右郎将四人左右拾遺二人左右
補闕二人起居舍人一人左右諌議大夫二人給事中
書舍人二人左右散騎常侍二人門下侍郎二人中書
侍郎二人鳴鞭二人(内侍/内差)侍中一人中書令一人監門
校尉二人排列官二人武衛隊正一人隨駕諸司供奉
官三十人三班供奉官六十人通事舎人四人御史中
丞二人乗黄丞二人都尉一人太僕卿一人歩行太僕
令一人職官乗馬三百四匹進馬四匹駕車馬二十八
匹人之數凡四千二百三十有九馬之數凡千五百二
十(天顯四年太宗幸遼陽府人皇王備乗輿羽衛以迎/乾亨五年聖宗東廵東京留守具儀衛迎車駕此故)
(渤海儀衛用于一時具載遼史今/統叙漢仗鹵簿儀注故從略云)
遼國仗要尼末主遺制迎十二神纛天子旗鼔置太子
帳前諸弟羅格等叛允丹逹實縱火焚行宫皇后命海
固勒救之止得天子旗鼓太宗即位置旗鼔神纛於殿
前
金大駕鹵簿世宗大定三年祫享用黄麾仗三千人分
四節第一節無縣令府牧即用黄麾前三部次前部鼓
吹次金吾牙門旗次駕頭次引駕龍墀隊次天王十二
辰等旗第二節黄麾第四第五部次君王萬嵗日月旗
次御馬内増控馬司圉挾馬司圉各一十六人(按控馬/司圍挾)
(馬司圉舊俱作圍以義考之從圉為是大明集禮云宋/㑹要天武一百五十人充圍子金集禮司圍四十人皆)
(不注其義今按圍子即響節也今之司圍自是司響節/者此明云控馬挟馬則司圉即圉人也不得以圍圉字)
(形相近彼/此牽混)次日月合璧五星連珠等旗次八寶内増執
黑杖𫝊唱一十八人在香案前次七寶輦第三節黄麾
後第一第二部次玉輅次栲栳隊次導駕門仗官第四
節黄麾後第三第四第五部次金輅次牙門旗次後部
鼓吹大定六年九月西京還都用黄麾仗二千五百四
十二人(攝官/在内)騎七百六十二匹分四節第一節攝官五
十四人執擎三百二人樂工一百七十人第二節攝官
三十二人執擎三百七十六人第三節仗内攝官四十
四人導駕官四十二人門仗官一百人玉輅青馬八駕
士一百四十人䕶駕栲栳隊五百人執擎二百四十二
人第四節攝官五十人金輅赤馬八駕士九十四人控
鶴二十二人樂工八十四人執擎二百九十人大定十
一年將有事於南郊朝享太廟右丞石琚奏其禮上曰
前朝漢人祭天唯務整肅儀仗此自奉耳非敬天也朕
謂祭天在誠不在儀仗之盛也其減半用之於是遂増
損黄麾仗為大駕鹵簿凡用七千人(攝官/在内)分八節第一
節第一引七十人縣令第二引二百六十四人府牧第
三引二百二十九人御史大夫名色與府牧同頗損其
數而増行止旗一第二節金吾皁纛旗一十二人朱雀
隊三十四人指南記里鼓車皆五十二人鸞旗車一十
八人前部鼓吹一百二十九人清游隊七十二人内白
澤旗二旗五人(緑貝裝冠緑皮甲勒皮錦臂鞲横/刀引夾加弓矢緑皮馬甲包尾全)折衝
都尉二人(黒平巾幘紫繡辟邪袍革帶銀/褐大口袴錦螣蛇横刀弓矢)弩六弓矢二
十四矟三十(並錦帽青繡寳相花/衫革帶銀褐大口袴)佽飛隊四十八人内
果毅都尉二(黑平巾幘紫繡飛麟袍革帶銀/褐大口袴錦縢蛇横刀弓矢)虞候佽飛
三十人(鐵甲兜牟横刀/弓矢黒馬甲全)鐵甲佽飛一十六人(服執/如上)前部
馬隊第一隊六十四人第二第三隊皆六十人第四第
五隊皆五十八人殳义仗五十四人内帥兵官二人(黒/平)
(巾幘緋寳相花衫革帶/銀褐大口袴執儀刀)殳义各二十六(五色寶相花衫/抹額抹帶行縢)
(鞋/襪)行止旗一(緋繡寳相花衫抹額/銀褐抺帶大口袴)第三節前部鼓吹第
二三百六十九人前歩甲隊第一至第五隊皆四十二
人牙門旗二十人黄麾前第一部一百五十人第二部
一百二十人殳义仗五十八人行止旗一第四節黄麾
幡三人六軍儀仗二百二十六人御馬三十三人黄麾
前第三至第五部皆一百二十人青龍白虎隊五十二
人殳儀仗五十六人行止旗一第五節八寶二百三十
二人平頭輦三十人七寶輦四十二人班劒儀刀隊二
百人内將軍二人折衝都尉二人(平巾幩緋辟邪袍革/帶銀褐大口袴錦螣)
(蛇執/儀刀)班劒儀刀各九十八(並平巾幘緋繡寶相花衫革/帶銀褐大口袴錦螣蛇執儀)
(刀/)驍衛翊衛隊六十人内供奉郎將二人(黒平巾幘緋/繡瑞馬袍革)
(帶銀褐火口/袴執儀刀)鳳旗二旗五人(服執/如前)弩弓矢矟皆一十六
(服如班/劒儀刀)夾轂隊第一隊九十二人内折衝都尉二人(平/巾)
(幘緋繡飛麟袍革帶/銀褐大口袴執儀刀)寶符旗二旗五人朱鍪甲刀盾八
十(朱甲錦臂鞲/行縢鞋襪)第二隊八十二人内果毅都尉二人(白/澤)
(袍/)飛黄旗二旗五人銀褐鍪甲刀盾七十第三隊八十
二人内果毅都尉二人(赤豹/袍)吉利旗二旗五人皁鍪甲
刀盾七十殳义仗五十六人行止旗一第六節馬步門
旗隊一百人駕頭一十五人廣武官茶酒班執從物者
二十三人御龍直四十人(紅錦團襖/鏕金束帶)内人員二(皁帽三/十八人)
(真珠/頭巾)玉輅一百五十一人栲栳隊五百人内金槍隊一
百二十六人分左右人員十八(並鐵甲皁帽紅錦背子/執小旗馬甲紅錦包尾)
長行一百八人(鐵甲兠牟紅錦背子錦臂/鞲甲馬紅錦包尾執金槍)銀槍隊一百
二十六人人員十八長行一百八人(服並如/上金槍)弓箭直歩
隊一百二十四人人員四(鐵甲皁帽紅錦團花戰袍/弓矢執銀骨朶馬甲全)長
行一百二十人(鐵笠紅錦團花戰/袍鐵甲弓矢骨朶)骨朶直步隊一百二
十四人人員四長行一百二十人(服甲同上/無弓矢)金吾牙門
旗二十人黄麾後第一部一百五十人第二部一百二
十人殳义五十二人行止旗一第七節扇筤二十五人
金輅九十四人大安輦一百八十一人内尚輦奉御二
人殿中少監二人奉職官二人(並公/服)令史四人書令史
四人(七人烏紤幘緋四䙆素衫銀褐抹帶大口袴/皁鞾一人長脚幞頭紫羅公服角帶皂鞾)掌輦
四人(武升黄繡寶相花衫/銀褐抺帶大口袴)人員十二(皁㡌紅錦團襖銅/束帶内指揮使一)
(人執銀/骨朶)舁士一百五十一人(服同/掌輦)御馬三十三人持鈒
隊三十九人後部鼓吹一百六十人黄麾後第三至第
五部皆一百二十人後步甲隊第一至第二隊皆四十
二人殳义仗五十六人行止旗一第八節後部鼓吹第
二一百四十人象輅革車木輅皆五十人進賢車二十
六人豹尾車一十八人屬車八十人元武隊六十一人
後步甲隊第三至第五隊皆四十二人金吾牙門旗二
十人後部馬隊第一隊七十六人第二隊六十四人第
三隊六十人殳义仗六十人行止旗一(後分行旗/止旗為二)
金殿庭内仗旌旗面北第一行牙門旗八第二行(監門/校尉)
(十二分左/右不列旗)第三行長夀幢一押旗大將軍一居中次東
五方龍旗十五次西五方鳳旗十五第四行自内而東
青龍旗五紅龍旗二十自内而西青龍旗五紅龍旗二
十第五行同上又君王萬嵗旗一居中日旗一在左月
旗一在右第六行自内而東天下太平旗苣文旗日月
合璧旗苣文旗青龍旗赤龍旗河瀆旗江瀆旗各一未
午巳辰卯寅旗各一青天王旗白天王旗各一自内而
西祥雲旗五星連珠旗祥雲旗黄龍旗白龍旗黑龍旗
淮瀆旗濟瀆旗各一申酉戌亥子丑旗各一緋天王旗
皁天王旗各一(按東西旗皆兩兩相偶如苣文與祥雲/偶合璧與連珠偶龍旗則青與白偶赤)
(與黑偶瀆旗則河與淮偶江與濟偶此自内而西者以/祥雲旗居首則與東方旗參差不相偶矣或西之黄龍)
(與東之太平為偶或二旗俱設在中其餘以/次相偶俱不可知然無從查訂姑仍其舊)第七行自
内而東孔雀旗一蒼烏旗兕旗犛牛旗騼䮷旗赤熊旗
白狼旗金鸚鵡旗馴犀旗角􁙎旗鵕䴊旗騶牙旗野馬
旗瑞麥旗甘露旗各一自内而西者同　外仗(在門外/自一行)
(至四行列/仗無旗)左第五行每大旗一均用小紅龍旗二間之
角亢氐房心尾箕斗牛宿旗各三人均用二女宿旗一
三人龍旗并黄排攔旗各一(按此云龍旗右行云紅龍/彼此差互上文云毎大旗)
(一均用小紅龍旗二間之此女宿旗亦當用紅龍旗葢/每大旗居中各以一小紅龍夾之下之紅龍則夾女宿)
(者也黄排攔與下虗宿旗下黄排攔則夾虗宿旗/其紅排攔則與下紅排攔夾危宿旗餘並倣此)虗宿
旗一三人黄紅排攔旗二危宿旗一三人紅紫排攔旗
二室宿旗一三人紫黄排攔旗二璧宿旗一三人黄紅
排攔旗二重輪旗一三人紅紫排攔旗二左攝提旗一
三人紫黄排攔旗二青龍旗一三人黄紅排攔旗二木
星旗一三人紅紫排攔旗二火星旗一三人紫黄排攔
旗二土星旗一三人黄紅排攔旗二金星旗一三人紅
紫排攔旗二水星旗一三人吏兵并紫排攔旗各一(按/諸)
(排攔旗皆以二小旗夾一大旗以黄紅紅紫紫黄為次/如上文云黄排攔者下則當云黄紅又次則云紅紫又)
(次則云紫黄又次則云黄紅舊史/頗為紊亂今悉正之右行倣此)北嶽旗一三人吏兵
并龍君旗各一東嶽旗一三人龍君并黄熊旗各一中
嶽旗一三人黄熊并赤豹旗各一西嶽旗一三人赤豹
并力士旗各一南嶽旗一三人力士并虎君旗各一朱
雀旗一三人虎君并天馬旗各一右第五行奎婁胃昴
畢觜參井鬼宿旗各三人均用二旗如前柳宿旗一三
人紅龍并黄排攔旗各一星宿旗一三人黄紅排攔旗
二張宿旗一三人紅紫排攔旗二翼宿旗一三人紫黄
排攔旗二軫宿旗一三人黄紅排攔旗二重輪旗一三
人紅紫排攔旗二右攝提旗一三人紫黄排攔旗二白
虎旗一三人黄紅排攔旗二東方神旗一三人紅紫排
攔旗二南方神旗一三人紫黄排攔旗二中央神旗一
三人黄紅排攔旗二西方神旗一三人紅紫排攔旗二
北方神旗一三人力士并紫排攔旗各一風伯旗一三
人力士并虎君旗各一雨師旗一三人虎君并黄熊旗
二雷公旗一三人黄熊并赤豹旗二電母旗一三人赤
豹并吏兵旗二北斗旗一三人吏兵并龍君旗二元武
旗一三人龍君并天馬旗二(三人執一旗者重立二/人執小旗者亦重立)
黄麾内仗面北第一行長夀幢一居中牙門旗八分左
右第二行君王萬嵗旗居中日旗在左月旗在右第三
行五方龍旗十五五方鳳旗十五第四行紅龍旗三十
四第五行紅鳯旗三十四皆分左右第六行自内而東
太平苣文合璧苣文赤龍青龍旗未午巳辰卯寅旗青
天王旗白天王旗各一自内而西祥雲連珠祥雲黄龍
白龍黒龍旗申酉戌亥子丑旗緋天王旗皁天王旗各
一第七行自内而東河瀆江瀆兕赤熊馴犀角􁙎鵕䴊
網子旗各一自内而西淮瀆濟瀆兕赤熊馴犀角􁙎鵕
䴊網子旗各一　外仗左邊第一行第二行(並不列/旗右同)第
三行從北角亢氐房心尾箕斗牛女虗危室壁旗各一
次重輪旗左攝提旗青龍旗各一木火土金水星旗各
一北東中南西嶽旗各一次紫排攔四黄排攔四紅排
攔四吏兵旗二天馬旗一右第三行從北奎婁胃昴畢
觜參井鬼柳星張翼軫旗各一次重輪旗右攝提旗白
虎旗各一東南中西北方神旗各一風伯雨師雷公電
母北斗旗各一次紫排攔四黄排攔四紅排攔四吏兵
旗二天馬旗一
　
　
　
　
　
　
　
　
　
　
　
　
欽定續通典卷六十五
欽定四庫全書
欽定續通典卷六十六
　禮(嘉/)
　　鹵簿(旌旗附/)　(元/)　(明/)
元崇天鹵簿中道頓遞隊象六飾以金裝蓮座香寶鞍
韂鞦轡罽勒犛牛尾拂跋塵鉸具導者六人馭者南越
軍六人(皆弓花角唐帽緋絁銷金䙆衫/鍍金束帶烏鞾横列而前行)次駝鼓九飾以
鍍金鉸具轡飾罽籠旗鼓纓槍馭者九人(服同馭象者/中道相次而)
(行/)次舍人二人(四品服騎分左/右夾駝而行)次青衣二人(武弁青絁/衫青勒帛)
(青鞾執/青杖)次清道官四人(本品/服騎)次信旛二執者二人引䕶
者四人(武弁黄絁生色寶相/花袍黄勒帛黄鞾)次騾鼓六飾騾以鍍金鉸
具轡罽籠旗鼓纓槍馭者六人(服同馭/駝者)次告止旛二執
者二人引䕶者四人(武弁緋絁生色寳相/花袍紅勒帛紅鞾)次𫝊教旛二
執者二人引䕶者四人(武弁黄絁生色寳相花袍/黄勒帛黄鞾並分左右)次橋
道頓遞使一人(本品服/騎中道)舍人清道官橋道頓遞使從者
凡七人(錦帽紫䙆衫小銀束帶行縢/鞋韈後凡從者之服皆同此)纛矟隊金吾將軍
二人(交角幞頭緋羅繡抺額紫羅繡辟邪裲襠紅錦/襯袍錦螣蛇金帶烏鞾横刀佩符騎分左右)次
弩而騎者五人(錦㡌青絁生色寳相/花袍銅帶緑雲鞾)次矟而騎者五人
(錦帽緋絁生色寶相/花袍銅帶朱雲鞾)次纛一執者一人夾者四人䕶者
二人(皆錦帽紫絁生色寶相花袍鍍金帶紫雲鞾衞紫/絁生色寳相花袍元史無絁字按輿服志儀  服)
(色云士卒袍制以絹絁繪寶相花下文押衙四人並與/此䕶者二人之服色同彼文云紫絁生色寶相花袍知)
(此文脱絁字也/今補入絁字)押纛官二人(皆騎本/品服)次馬鼓四飾如騾
鼓馭者四人(服同/馭騾)次佩弓矢而騎者五人(服同執/弩者)押衙
四人(騎而佩劒錦帽紫絁生色/寶相花袍鍍金帶雲頭鞾)犦矟者四人(騎錦帽緋/絁生色寳)
(相花袍銅帶朱鞾如犦矟元史訛犦為䂍按元史輿服/志儀仗云犦矟制  節頂刻犦牛首有袋上加碧油是)
(䂍以𫝊冩致/誤也今改正)控馬八人(錦帽紫衫/銀帶烏鞾)次矟而騎者五人(服/佩)
(同執/弩者)金吾將軍押纛官從者四人(服同/前隊)朱雀隊舍人一
人(四品服/騎而前)次朱雀旗一執者一人引䕶者四人(錦帽緋/羅生色)
(鳯花袍銅帶朱雲鞾皆/佩劒而騎䕶者加弓矢)次金吾折衝一人(交角幞頭緋/羅繡抺額紫)
(羅繡辟邪裲襠紅錦襯袍金帶錦螣蛇烏鞾横刀佩弓/矢而騎  按元史輿服志儀衛服色云抺額制以緋羅)
(緋寳相花原作緋絁係𫝊/寫訛文今據彼文改正)帥甲騎凡二十有五弩五人次
弓五人次矟五人次弓五人次矟五人(皆甲騎冠朱畫/甲青勒甲絛鍍)
(金環白繡汗胯束帶紅鞾帶弓/箭器仗馬皆朱甲具裝珂飾全)舍人金吾折衝從者凡
二人(服同/前隊)十二旗隊舍人一人(四品服/騎而前)金吾果毅二人
(交角幞頭緋羅繡抺額紫羅繡辟邪裲襠紅錦/襯袍金帶錦螣蛇烏鞾横刀佩弓矢騎分左右)帥引旗
騎士五(皆錦帽黄緋生色寶/相花袍銀帶烏鞾)次風伯旗左雨師旗右雷
公旗左電母旗右執者四人(甲騎冠青畫甲青勒甲絛/鍍金環白繡汗胯束帶青)
(雲鞾馬皆/青甲珂飾)次五星旗五執者五人(甲騎冠五色畫甲青/勒甲絛鍍金環白繡)
(汗胯束帶五色雲鞾馬/甲如其甲之色珂飾)次北斗旗一執者一人(甲騎冠/紫畫甲)
(青勒甲絛鍍金環白繡汗胯束帶/紫雲鞾馬甲如其甲之色珂飾)左右攝提旗二執者
二人(甲騎冠朱畫甲青勒甲絛鍍金環白/繡汗胯束帶紅雲鞾馬朱甲珂飾)執副竿者二
人(騎錦帽黄絁生色寶/相花袍銀帶烏鞾)執矟而䕶者五人(騎服同執/副竿者)舍
人金吾果毅從者凡三人(服同/前隊)門旗隊舍人二人(四品/服)
監門將軍二人(皆交角幞頭緋羅繡抺額紫羅繡獅子/裲襠紅錦襯袍金帶烏鞾横刀佩弓矢)
(騎馬甲珂飾全今按緋羅/元史作緋絁誤  改正)次門旗二執者二人(錦帽緋/絁生色)
(獅子文袍銅革帶/紅雲鞾劒而騎)引䕶者四人(服騎同執人/而加弓矢騎)次監門校
尉二人(騎服佩同監門/將軍分左右行)次鸞旗一執者一人引䕶者四
人(錦絹五色絁生色瑞鸞花袍束帶/五色雲鞾佩劒䕶人加弓矢皆騎)舍人監門將軍監
門校尉從者凡六人(服同/前隊)雲和樂雲和署令二人(朝服/騎分)
(左右/引)前行凡十有六人戲竹二排簫四簫管二龍笛二
板二歌工四(皆展角花幞頭紫絁生/色雲花袍鍍金帶紫鞾)次琵琶二十箏十
有六箜篌十有六􁐼十有六方響八頭管二十有八龍
笛二十有八已上工百三十有二人(皆花幞頭緋絁生/色雲花袍鍍金帶)
(朱/鞾)次杖鼓三十(工人花幞頭黄絁生色花襖紅絁/生色花袍錦臂鞲鍍金帶烏鞾)次板
八(工人服色同/琵琶工人)次大鼓二工十人(服色同杖/鼓工人)雲和署令
從者二人(服同/前隊)殿中黄麾隊舍人二人(四品/服)殿中侍御
史二人(本品服/皆騎)次黄麾一執者一人夾者二人(騎武弁/緋絁生)
(色寶相花袍紅/勒帛紅雲鞾)舎人殿中侍御史從者凡四人(服同/前隊)太
史鉦鼓隊太史一人(本品服/騎引)交龍掆鼓左金鉦右舁者
四人工二人(皆武弁緋絁生色寶/相花袍紅勒帛紅鞾)次司辰郎一人左典
事一人右(並四品/服騎)太史司辰郎典事從者三人(服同/前隊)武
衞鈒㦸隊武衞將軍一人(交角幞頭緋羅繡抺額紫羅/繡瑞鷹裲襠紅錦襯袍錦螣)
(蛇金帶横刀騎畧按武衛將軍冠服與監門/将軍金吾将軍  同亦當是烏鞾史文不具)領五色繡
旛一金節八䍐右罼左朱雀青龍白虎幢三横布導葢
一中道义四武衞果毅二人(服佩同武/衛將軍)鈒二十㦸二十
徒五十有九人(武弁緋絁生色寳相/花袍紅勒帛紅鞾)武衞將軍武衞果
毅從者凡三人(服同/前隊)龍墀旗隊舍人二人(四品/服)中郎將
二人(服佩同鈒㦸隊武/衞將軍騎分左右)帥騎士凡二十有四人執旗者
八人天下太平旗中道中嶽帝旗左中央神旗右次日
旗左月旗右次祥雲旗二分左右次皇帝萬歳旗中道
(執人皆黄絁巾黄絁生色寶/相花袍黄勒帛黄雲鞾横刀)引者八人(青絁巾青絁生/色寳相花袍青)
(勒帛青雲鞾/横刀執弓矢)䕶者八人(緋絁巾緋絁生色寶相花袍/紅勒帛紅雲鞾横刀執弓矢)舍
人中郎將從者凡四人(服同/前隊)御馬隊舍人二人(四品/服引)左
右衞將軍二人(緋羅繡抺額紫羅繡瑞馬裲襠紅錦襯/袍錦螣蛇全帶烏鞾横刀皆騎分左右)
(行軍按前隊金吾將軍金吾折衝果毅監門將軍武衞/將  皆交角幞頭緋羅繡抺額後隊亦然此文獨不著)
(交角幞頭疑/史志脫文)御馬十有二匹(分左右飾以/纓轡鞍複)馭士控鶴二
十有四人(交角金花幞頭紅錦/控鶴襖金束帶䩺鞋)次尚乗奉御二人(四品/服騎)
(分左/右行)舍人左右衞將軍從者四人(服同/前隊)拱衞控鶴第一
隊拱衞指揮使二人(本品服騎/分左右)帥步士凡二百五十有
二人負劒者三十人次執吾杖者五十人次執斧者五
十人次執鐙杖者六十人次執列絲骨朶者三十人(皆/分)
(左/右)次攜金水瓶者一人左金盆者一人右次執列絲骨
朶者三十人(皆分左右皆金縷額交角幞頭青/濟蘇控鶴襖塗金荔枝束帶䩺鞋)拱
衛指揮使從者二人(服同/前隊)安和樂安和署令二
人(本品服騎/分左右行)領押職二人(弓角鳯翅金花幞頭紅濟/蘓加襴袍金束帶花鞾)次
扎鼓八為二重次和鼓一中道次板二次龍笛四次頭
管二次羌笛二次笙二次􁐼二左右行次雲璈一中道
工二十有四人(皆弓角鳯翅金花幞頭紅錦/濟蘓襖金荔枝束帶花鞾)從者二人
(服同/前隊)金吾援寳隊舍人二人(四品/服引)金吾將軍二人(交角/幞頭)
(緋羅繡抺額紫羅辟邪裲襠紅錦襯袍錦螣蛇横刀佩/弓矢皆騎分左右前引  按史不著帶鞾疑當如纛矟)
(隊全吾將軍/金帶烏鞾)駕十二重甲士一十二騎弩四次弓四次
矟四為三重次香案二金爐合各二(分左/右)舁士十有六
人侍香二人(騎而/從)次典瑞使二人(本品服騎/而左右引)八寳受命
寳左傳國寳右次天子之寳左皇帝之寳右次天子行
寳左皇帝行寳右次天子信寳左皇帝信寳右(每輿寳/盝銷金)
(䝉複襯複案輿紅銷/金衣龍頭竿結綬)舁士八人朱團扇四人凡九十有
六人(皆交角金花幞頭青紅錦濟蘓/襖每輿前青後紅金束帶䩺鞋)援寳三十人(交角/金花)
(幞頭窄紫衫銷金紅汗胯/金束帶烏鞾執金縷黒杖)次符寳郎二人(四品服騎/分左右)次
金吾果毅二人(服佩同金吾將/軍騎分左右)次矟四人次弓四人次
弩四人為三重舍人金吾將軍侍香典瑞使符寳郎金
吾果毅從者凡十有二人(服同/前隊)殿中繖扇隊舍人二人
(四品服騎/分左右)領騎而執旗者四人日月合璧旗左五星連
珠旗右次金龍旗左金鳯旗右(黄絁巾黄絁生色寳相/花袍黄勒帛黄鞾佩劒)
騎而引旗者四人(青絁巾青絁生色寳相花袍/青勒帛青鞾佩劒執弓矢)騎而䕶
旗者四人(紅絁巾紅絁生色寳相花袍/紅勒帛紅鞾佩劒執弓矢)次朱團扇十有
六次小雉扇八次中雉扇八次大雉扇八為十重重四
人次曲葢二紅方繖二次紫方繖二次華葢二次大繖
二執者五十人(武弁紅絁生色寳相/花袍紅勒帛紅鞾)舍人從者二人(服/同)
(前/隊)控鶴圍子隊圍子頭一人執骨朶由中道(交角幞頭/緋錦濟蘓)
(襖鍍金荔/枝帶䩺鞋)領執圍子十有六人(分左右交角金花幞頭/白襯肩青錦濟蘓襖鍍)
(金荔枝/帶䩺鞋)次朱繖中道次金脚踏左金椅右(服如圍/子頭)拱衞
指揮使一人(本品服/騎中道)控鶴二十人(服同/上)拱衞指揮使從
者二人(服同/前隊)天樂一部天樂署令二人(本品服騎/分左右)領
押職二人(弓角鳯翅金花幞頭紅錦/齊蘓襖加襴金束帶花鞾)次琵琶二箜篌二
火不思二板二箏二胡琴二笙二頭管二龍笛一(按元/制凡)
(前後樂部龍笛皆係偶數此獨作一者葢/龍笛與響鐵為偶適符十八人之數也)響鐵一工十
有八人徒二人(皆弓角鳯翅金花幞頭紅/錦齊蘓襖鍍金束帶花鞾)控鶴第二隊
僉拱衞司事二人(本品服騎/分左右)帥步士凡七十有四人執
立爪者三十有六人(分左/右)次捧金杌一人左鞭桶一人
右次蒙鞍一人左繖手一人右次執立爪者三十有四
人(分左右皆交角金花幞頭緋/錦濟蘓襖鍍金荔枝帶䩺鞋)僉拱衞司事從者二人
(服同/前隊)殿中道從隊舍人二人(四品服騎/左右引)香鐙案一黄銷
金盤龍衣金爐合結綬龍頭竿舁者十有二人(交角金/花幞頭)
(紅錦濟蘓控鶴襖/鍍金束帶䩺鞋)侍香二人(騎分/左右)次警蹕三人(交角幞/頭紫窄)
(袖衫鍍金/束帶烏鞾)次舍人二人(四品服/騎引)天武官二人執金鉞(金/鳯)
(翅兠鍪金鎖甲青勒甲絛金環白繡汗胯金束帶馬珂/飾  按天武官冠服同夾輅將軍以彼文推之亦當緑)
(雲花/鞾)次金骨朶二次幢二次節二(分左/右)次金水盆左金
椅右次䝉複左副執椅右次金水瓶鹿盧左銷金淨巾
右次金香毬二金香合一(分左/右)次金唾壺左金唾盂右
金拂四扇十(分左/右)次黄繖中道繖衣從凡騎士三十人
(服如警蹕加/白繡汗胯)步卒四人執椅二人䝉複一人繖衣一人
(服如舁/香鐙)舍人天武官從者凡六人(服如/前隊)控鶴第三隊拱
衞直鈐轄二人(本品服/騎引)執卧爪八十人(服如第/二隊)拱衛直
鈐轄從者二人(服如前隊應按直鈐轄有本品服者係/領隊官不  無從者前控鶴圍子隊有)
(上拱衞指揮使從者二人控鶴第二隊有僉拱衛司/事從者二人此處例應如之史文當有脱漏今補)導
駕官引進使二人(分左右/前行)次給事中一人左起居注一
人右侍御史一人左殿中侍御史一人右次翰林學士
一人左集賢學士一人右次御史中丞一人左同知樞
密院事一人右次御史大夫一人左知樞密院事一人
右次侍儀使四人中書侍郎二人黄門侍郎二人侍中
二人(皆分/左右)次儀仗使一人左鹵簿使一人右次禮儀使
二人(分左/右)持劈正斧一人中道次大禮使一人左太尉
一人右(皆本品/服騎)從者三十人惟執劈正斧官從者二人
(服同/前隊)羽林宿衞舍人二人(四品服/前行)次羽林將軍二人(交/角)
(幞頭緋羅繡抹額紫羅繡瑞鷹裲襠紅錦襯袍/錦螣蛇金帶烏鞾横刀佩弓矢皆騎分左右)領宿衞
騎士二十人執骨朶六人次執短㦸六人次執斧八人
(皆弓角金鳯翅幞頭紫袖細/褶辮線襖束帶烏鞾横刀)舍人羽林將軍從者凡四
人(服同/前隊)檢校官(分布中道之外外仗之内之按檢校官/以下似皆應有騎史多失  觀下太常)
(博士一人皆朝服騎同檢校官/則此處檢校官之有騎可知)頓遞隊監察御史二人
(本品/服)次纛矟隊循仗檢校官二人次朱雀隊金吾中郎
將二人(皆交角幞頭緋羅繡抹額紫羅繡辟邪裲襠/紅錦襯袍錦螣蛇金帶烏鞾佩儀刀加弓矢)次
十二旗隊兵部侍郎二人(本品/服)次門旗隊糾察儀仗官
二人(本品/服)次雲和樂部金吾將軍二人(騎服佩如金/吾中郎將)知
隊仗官二人(本品/服)次武衞鈒㦸隊監察御史二人(夲品/服)
次外道左右牙門巡仗監門中郎將二人(交角幞頭緋/羅繡抹額紫)
(羅繡獅子裲襠紅錦襯袍錦/螣蛇金帶烏鞾佩儀刀弓矢)次金吾援寳隊兵部尚書
二人次循仗檢校官二人次殿中繖扇隊監察御史二
人次禮部尚書二人(皆本/品服)次圍子隊知隊仗官二人次
金吾大將軍二人(服佩同金吾將/軍各犦矟從)次殿中導從隊糾察
儀仗官二人次循仗檢校官二人次羽林宿衞隊左㸃
檢一人左右㸃檢一人右(紫羅繡瑞麟裲襠/餘同金吾大將軍)領大黄龍
負圖旗二執者二人夾者八人(騎錦㡌五色絁巾五色/絁生色雲龍袍塗金束)
(帶五色雲鞾佩劒夾/者加弓矢並行中道)控鶴外外仗内前後檢校仗内知
班六人(展角幞頭紫窄衫/塗金束帶烏鞾)承奉班都知一人太常博士
一人(皆朝/服騎)同檢校官前後巡察宿直將軍八人(服佩同/左右㸃)
(檢當按宿直將軍/亦  有騎史失之)夾輅檢校三衛陪輅隊誕馬二匹(珂/飾)
(纓轡/青屜)乗黄令二人(本品服/分左右)次殿前將軍二人(交角幞頭/緋羅繡抹)
(額紫羅繡辟邪裲襠紅錦襯/袍錦螣蛇金帶烏鞾横刀騎)玉輅太僕卿馭(本品/服)千牛
大將軍驂乗(交角幞頭紅抹額繡瑞牛裲襠紅/錦襯袍錦螣蛇金帶烏鞾横刀)左右衛
將軍(服如千牛大將軍/惟裲襠繡瑞虎文)陪輅輅馬六匹(珂餙纓轡青/屜牽套鞶帶)步
卒凡八十有二人馭士四人駕士六十有四人行馬二
人踏道八人推竿二人托义梯並一人(皆平巾青幘青/繡雲龍花袍塗)
(金束帶/青鞾)教馬官二人進輅職長二人(皆本/品服)夾輅將軍二
人(金鳯翅兠牟金鎖甲條環繡汗胯金束帶緑雲/花鞾  按夾輅將軍不云佩及騎葢史失之)青瀝
水扇二次千牛備身二人(皆分左右交角幞頭緋羅繡/抹額紫羅繡瑞牛裲襠紅錦)
(襯袍金帶烏鞾横刀佩弓矢知按從千牛備身後/者有騎則千牛備身有騎可  不云騎者史失之)獻官
二人殿中監六人内侍十人(皆本品朝服/騎分左右)千牛備身後
騎而執弓矢者十人尚衣奉御四人尚食奉御二人尚
藥奉御二人(皆騎本/品服)次腰輿黄紵絲銷金雲龍蒙複歩
卒凡十有三人舁八人道扇四人黄繖一人(皆交角金/花幞頭紅)
(濟蘓控鶴襖/金束帶䩺鞋)尚舍奉御二人(騎/左)尚輦奉御二人(騎右皆/朝服)
從者三十有四人(服同/前隊)大神牙門旗隊都㸃檢一人(騎/交)
(角幞頭緋羅繡抹額紫羅繡瑞麟裲襠紅/錦襯袍  按都㸃檢不云帶鞾亦史失之)次監門大將
軍二人(分左右騎服如都㸃/檢惟裲襠紫繡獅文)門凡三重親衛郎將帥甲
士分左右夾輅而陣繞出輅後合執氅者二為第一門
翊衛郎將帥䕶尉夾親衛而陣繞出輅後合為第二門
監門校尉二人騎左右衛大將軍帥甲士執五色龍鳯
旗夾䕶尉而陣繞出輅後合牙門旗二為第三門監門
校尉二人主之(服色詳/見外仗)雲和樂後部雲和署丞二人(本/品)
(服騎分/左右)領前行戲竹二排簫二蕭管二歌工二凡十人
(皆騎花幞頭紫絁生色花袍塗金帶烏鞾不按凡十人/句史或有誤雲和署丞二人係領部官當  在數内此)
(下戲竹排簫簫管歌工各二數之僅八人非十人也前/冇雲和署令二人其戲竹二排簫四簫管二龍笛二板)
(二歌工四凡十有六人而署令二人不與則此處十人/不當連署丞在内也此處或排簫誤四為二或歌工誤)
(四為二或誤八人為十人皆未/可知今仍史原文而闕其疑)次琵琶四箏四箜篌四
􁐼四頭管六方響二龍笛六杖鼓十工四十人(皆騎服/同上惟)
(絁色/紅)從者二人(服同/前隊)後黄麾隊元武幢一絳麾二徒三
人(皆武弁紫絁生色龜雲/花袍紫羅勒帛紫鞾)次黄麾執者一人夾者二人
(皆/騎)豹尾一執者一人夾者二人(皆騎武弁紫絁生色/寶相花袍紫勒帛紫)
(鞾/)元武黑甲掩後隊金吾將軍一人(騎中道交角幞頭/緋羅繡抹額紫羅)
(繡辟邪裲襠紅錦襯袍/金帶錦螣蛇烏鞾佩刀)後衛指揮使二人(騎分左右服/同各衛指揮)
(使/)帥甲騎五十有七人元武旗一執者一人夾者二人
小金龍鳯黑旗二執者二人(皆黑兠牟金飾黑甲絛環/汗胯束帶鞾帶弓矢器仗)
(馬黒金色獅子甲珂飾汗按此與下矟四/十人弩十人俱云絛環  胯葢從省文)矟四十人弩
十人(黒兠牟黒甲絛環汗胯束帶/鞾帶弓矢器仗馬黒甲珂飾)執衛司犦矟二人(錦/帽)
(紫絁生色辟邪文/袍鍍金帶烏鞾)從者三人(服同/前隊)　外仗金鼓隊金鼓
旗二執者二人引䕶者八人(皆五色絁巾生色寳相花/五色袍五色勒帛鞾佩劍)
(引䕶者加弓/矢分左右)次折衝都尉二人(交角幞頭緋羅繡抺額/紫羅繡辟邪裲襠紅錦)
(襯袍金帶錦螣蛇騎後按不云佩鞾者史失之/疑當如元武黒甲掩  隊金吾將軍烏鞾佩刀)帥步士
凡百二十人鼓鉦皆二十四人(並黄絁巾黄絁生色寶/相花袍黄勒帛黄鞾)
角二十四人(紅絁巾紅絁生色寶/相花袍紅勒帛紅鞾)車輻棒長刀皆二十
四人(並金飾靑兠牟青甲絛環/白繡汗胯束帶青雲靴)清游隊舍人二人(四品/服騎)
(導從按史不/言  者脱文)金吾折衝二人(交角幞頭緋羅繡抹額紫/羅繡辟邪裲襠紅錦襯袍)
(金帶錦螣蛇横刀佩弓矢騎分左右尉按金吾折衝果/毅服色畧同金吾將軍此及折衝都  史不云烏鞾者)
(脱/文)帥步士凡百有十人白澤旗二執者二人引䕶者八
人次執弩次執矟次執弓次執矟次執弓並二十人(皆/甲)
(騎冠金飾緑畫甲絛環白繡汗胯束帶緑雲/鞾佩弓矢器仗馬金飾朱畫甲珂飾分左右)佽飛隊鐵
甲佽飛執矟者十有二人(甲騎冠鐵甲佩弓矢器仗馬/鐵甲珂飾  按史不言絛環)
(汗胯帶鞾/者脱文)次金吾果毅二人(交角幞頭緋羅繡抹額紫/羅繡辟邪裲襠紅錦襯袍)
(金帶錦螣蛇/横刀弓矢騎)次虞候佽飛執弩二十人(錦㡌紅絁生色/寳相花袍塗金)
(帶烏/鞾)殳仗隊領軍將軍二人(交角幞頭緋羅繡抹額紫/羅繡白澤裲襠紅錦襯袍)
(金帶錦螣蛇/烏鞾横刀騎)帥歩士五十人執殳執义並二十五人(錯/分)
(左右皆五色絁生色巾寳相花/五色袍五色勒帛五色雲頭鞾)領軍將軍從者二人諸
衛馬前隊舍人二人(四品服/騎導)左右衛郎將二人(交角幞/頭緋羅)
(繡抹額紫羅繡瑞馬裲襠紅錦襯袍金/帶錦螣蛇烏鞾横刀佩弓矢騎分左右)帥騎士百五十
有六人前辟邪旗應龍旗次玉馬旗三角旗次黄龍負
圖旗黄鹿旗次飛麟旗駃騠旗次鸞旗鳯旗次飛黄旗
麒麟旗(皆分/左右)執旗十有二人(生色黄袍/巾勒帛鞾)引旗十有二人
(服同執人/惟袍色青)䕶旗十有二人(生色紅袍/巾勒帛鞾)執弓六十人(錦㡌/青絁)
(生色寶相花袍/塗金帶烏鞾)執矟六十人(服如執弓者/惟袍色紅)每旗弓五矟
五從者四人(服同/前隊)二十八宿前隊舍人二人(四品服/騎導)領
軍將軍二人(紫羅繡白澤裲襠餘如/前隊左右衛郎將皆騎)帥歩士百十有二
人井鬼栁星張翼軫旗在左參觜畢昴胃婁奎旗在右
執旗十有四人(生色黄袍/巾勒帛鞾)引旗十有四人(服如執人惟/袍巾色青)
䕶旗十有四人(服如執人惟/袍巾色紅)從以執刀盾者二十人弓
矢者三十人􁝀者二十人(皆五色兠牟甲絛環白/繡汗巾束帶五色雲鞾)舍人
領軍將軍從者四人(服同/前隊)領軍黄麾仗前隊舍人二人
(四品服/騎導)領軍將軍二人(服佩如二十八宿前隊/領軍將軍騎分左右)帥步士
凡一百五十人絳引旛十次龍頭竿繡氅十(皆分/左右)次江
瀆旗(左/)濟瀆旗(右/)次小㦸十次弓十(皆分/左右)次南方神旗
(左/)西方神旗(右/)次鍠十次緑縢絡盾加刀十(皆分/左右)次南
嶽帝旗(左/)西嶽帝旗(右/)次龍頭竿氅十次朱縢絡盾加
刀十(皆分/左右)次南天王旗(左/)西天王旗(右/)次小㦸十次弓
十(皆分/左右)次龍君旗(左/)虎君旗(右/)次鍠十次緑縢絡盾加
刀十(皆分/左右)執人一百三十人(武弁五色生色寶/相花袍勒帛鞾)引旗十
人(青絁生色寶相花/袍青絁巾勒帛鞾)䕶旗十人(服同惟袍/巾色紅)殳仗後隊領
軍將軍二人(騎/)帥步士凡五十人殳二十有五义二十
有五(錯分左右服/佩同前隊)左右牙門旗隊監門將軍二人(騎紫/羅繡)
(獅子裲襠餘如殳仗領軍將軍之服佩/按紫羅繡獅子裲襠史脱羅字今補入)　次牙門旗四
每旗執者一人引夾者二人(並黄絁巾黄絁生色寳相/花袍黄勒帛黄雲鞾皆騎)
次監門校尉二人(騎服佩同/監門將軍)從者四人(服同/前隊)左右青龍
白虎隊舍人二人(四品服/騎導)領軍將軍二人(服佩同殳仗/隊之領軍將)
(軍騎分/左右)帥甲士凡五十有六人(騎/)青龍旗左執者一人
夾者二人從以執弩五人弓十人矟十人(皆冠青甲騎/青鐵甲青絛)
(金環束帶白繡/汗胯青雲鞾)白虎旗右執者一人夾者二人從以執
弩五人弓十人矟十人(皆冠白甲騎白鐵甲青絛金/環束帶白繡汗胯白雲鞾)舍
人領軍將軍從者四人(服同/前隊)二十八宿後隊舍人二人
(四品服/騎導)領軍將軍二人(騎分/左右)帥步士百十有二人角亢氐房心
尾箕旗在左璧室危虚女牛斗旗在右執旗凡十四人引者
䕶者各十四人從以執刀盾二十人弓矢三十人􁝀盾二十
人舍人領軍將軍從者四人(執夾引從服/佩皆同前隊)諸衞馬後隊
舍人二人(四品服/騎導)左右衞果毅都尉二人(服佩如前隊/左右衞郎將)
(騎分左右服按左右衞果毅都尉及黄麾後隊之領軍/將軍不云  色疑當與與隊同然例當書曰服佩如前)
(隊某官史文/脱漏今補之)帥衞士百五十有六人角􁙎旗赤熊旗兕
旗太平旗騼䮷旗騶牙旗犀牛旗鵕䴊旗蒼鳥旗白狼
旗龍馬旗金牛旗(皆分/左右)舍人左右衞果毅都尉從者四
人(執夾引從服/佩同前隊)左右領軍黄麾後隊舍人二人(四品服/騎導)
領軍將軍二人(服佩如前隊領軍/將軍騎分左右)帥步士百六十人龍
頭氅十次朱縢絡盾加刀十(皆分/左右)次吏兵旗(左/)力士旗
(右/)次小㦸十次弓十(皆分/左右)次東天王旗(左/)北天王旗(右/)
次鍠十次緑縢絡盾加刀十(皆分/左右)次東嶽帝旗(左/)北嶽
帝旗(右/)次龍頭竿氅十次朱縢絡盾加刀十(皆分/左右)次東
方神旗(左/)北方神旗(右/)次小㦸十次弓十(皆分/左右)次淮瀆
旗(左/)河瀆旗(右/)次鍠十次綠縢絡盾加刀十(皆分/左右)次絳
引旛十(皆分左/右掩後)舍人領軍將軍從者四人(執夾引從服/佩並同前隊)
(十執夾下舊脱引從二字今補入盖前隊步士一百五/  人為執者百三十人并引者䕶者各十人也後隊執)
(者増多十人故為步士百六十人如闕引字則少十人/與百六十人不符又從者四人不云服佩執夾等人服)
(佩書於從者四人之下則執/夾引從四者同服佩可知)左右衛儀刀班劍隊舍人
二人(四品服/騎導)左右衛中郎將二人(交角幞頭緋羅繡抹/額紫羅繡瑞馬裲襠)
(紅錦襯袍錦螣蛇金/帶烏鞾騎分左右)帥步士凡四十人班劍二十人儀
刀二十人(並錦帽紅絁生色寳相/花袍塗金束帶烏鞾)舍人左右衛中郎將
從者四人(服同/前隊)供奉宿衛步士隊供奉中郎將二人(交/角)
(幞頭緋羅繡抺額紫羅繡瑞馬裲襠紅錦襯/袍錦螣蛇金帶烏鞾横刀佩弓矢騎分左右)帥步士凡
五十有二人執短㦸十有二人次執列絲十有二人次
义㦸十有二人次斧十有六人(分左右夾玉輅行皆弓/角金鳯翅幞頭紫袖細)
(褶辮線襖塗/金帶烏鞾)親衛步士隊親衛郎將二人(服同供奉中/郎將騎分左)
(右/)帥步士凡百四十有八人執龍頭竿氅四人次小㦸
十人次氅二人次儀鍠十人次氅二人次小㦸十人次
氅二人次儀鍠十人次氅二人次小㦸十人次氅二人
次儀鍠十人次氅二人次小㦸十人次氅二人次儀鍠
十人次氅二人次小㦸十人(皆分/左右)夾供奉宿衛隊次氅
二人次儀鍠十人次氅二人折繞宿衛隊後而合其端
為第一門(士皆金兠牟甲青/絛金環緑雲鞾)翊衛䕶尉隊翊衛郎將二
人(服同親衛/即將騎)帥䕶尉騎士百有二人(皆交角金花幞頭/窄袖紫衫紅銷金)
(汗胯塗金束帶烏鞾/執金装骨朶分左右)夾親衛隊行折繞隊後而合其端
為第二門左右衛甲騎隊左右衛大將軍二人(服如翊/衛即將)
帥騎士百人執青龍旗五人青鳯旗五人次赤龍旗五
人赤鳯旗五人次黄龍旗五人黄鳯旗五人次白龍旗
五人白鳯旗五人次黑龍旗五人黑鳯旗五人次五色
鳯旗二十五五色龍旗二十五(皆分/左右)曲繞輅後合牙門
旗為第三門(士皆冠甲騎冠金飾朱畫甲青絛鍍金環/白繡汗胯紅鞾佩弓矢器仗馬青金毛獅)
(子甲/珂飾)左衛青甲隊左衛指揮使二人(騎服紫羅繡雕虎/裲襠餘同左右衛)
(大將/軍)帥騎士三十有八人執大青龍旗二人大青鳯旗
二人小青龍旗二人小青鳯旗二人(分左/右)從以持青矟
者三十人(皆青兠牟金飾青畫甲青絛塗金環白繡汗/胯束帶鞾佩弓矢器仗馬青金毛獅子甲珂)
(飾/)折繞陪門前衛赤甲隊前衛指揮使二人(騎服佩同/左衛指揮)
(使/)帥騎士凡四十有八人執大赤鳯旗三人大赤龍旗
三人小赤鳯旗二人小赤龍旗二人(分左/右)從以持朱矟
者三十有八人(皆朱兠牟金飾朱畫甲絛環白繡汗/胯束帶鞾佩弓矢器仗馬朱甲珂飾)從
者二人(服同/前隊)折繞陪門中衛黄甲隊中衛指揮使二人
(騎服同前/衛指揮使)帥騎士凡五十有八人執大黄龍旗者三人
大黄鳯旗者三人小黄龍旗三人小黄鳯旗三人(分左/右)
從以持黄矟者四十有六人(皆黄兠牟金飾黄畫甲絛/環白繡汗胯束帶鞾佩弓)
(矢器仗馬/黄甲珂飾)從者二人(服同/前隊)折繞陪門右衛白甲隊右衛
指揮使二人(騎服同中/衛指揮使)帥騎士凡七十有四人執大白
鳯旗四人大白龍旗四人小白鳯旗三人小白龍旗三
人(分左/右)從以持白矟者六十人(皆白兠牟金飾白畫甲/絛環白繡汗胯束帶鞾)
(佩弓矢器仗/馬白甲珂飾)從者二人(服同/前隊)折繞陪門牙門四監門中
郎將二人(服佩同各衛指/揮使騎分左右)次左衛次前衛次中衛次右
衛牙門旗各二色並赤監門校尉各二人(騎服佩同各/衛之執旗者)
從者十人(服同/前隊)
元儀仗旗錡制十字木於下上四枝交拱置竅於其上
以樹旗漆以朱(按錡即坐也又扇錡制如栀形小六木/拱於上而制作精於旗錡並漆以朱)
風伯旗青質赤火燄脚畫神人犬首朱髪鬼形豹汗胯
朱袴負風囊立雲氣中雨師旗青質赤火燄脚畫神人
冠五梁冠朱衣黄袍黑襴黄帶白袴皂舄右手仗劒左
手捧鐘雷公旗青質赤火燄脚畫神人犬首鬼形白擁
項朱犢鼻黄帶右手持斧左手持鑿運連鼓於火中電
母旗青質赤火燄脚畫神人為女子形纁衣朱裳白袴
兩手運光金星旗素質赤火燄脚畫神人冠五梁冠素
衣皁襴朱裳秉圭水星旗黑質赤火燄脚畫神人冠五
梁冠皁衣皁襴緑裳秉圭木星旗青質赤火燄脚畫神
人冠五梁冠青衣皁襴朱裳秉圭火星旗赤質青火燄
脚畫神人冠五梁冠朱衣皁襴緑裳秉圭土星旗黄質
赤火燄脚畫神人冠五梁冠黄衣皁襴緑裳秉圭攝提
旗赤質赤火燄脚畫神人冠五梁冠素中單黄衣朱蔽
膝緑裳仗劒北斗旗黑質赤火燄脚畫七星角宿旗青
質赤火燄脚畫神人為女子形露髪朱袍黑襴立雲氣
中持蓮荷外仗角亢以下七旗並青質青火燄脚角宿
旗繪二星下繪蛟亢宿旗青質赤火燄脚畫神人冠五
梁冠素衣朱袍皁襴皁帶黄裳持黑等子外仗繪四星
下繪龍氐宿旗青質赤火燄脚畫神人冠小冠衣金甲
朱衣緑袍肚朱擁項白袴左手仗劍乗一鱉外仗繪四
星下繪貉房宿旗青質赤火燄脚畫神人烏巾白中單
碧袍黑襴朱蔽膝黄帶黄裙朱舄左手仗劍外仗繪四
星下繪兎心宿旗青質赤火燄脚畫神人冠五梁冠朱
袍皁襴右手持杖外仗繪三星下繪狐尾宿旗青質赤
火燄脚畫神人冠束髪冠素衣黄袍朱裳青帶右手仗
劍左手持弓外仗繪九星下繪虎箕宿旗青質赤火燄
脚繪神人烏巾衣淺朱袍皁襴仗劍乗白馬於火中外
仗繪四星下繪豹斗宿旗青質赤火燄脚畫神人被髪
素腰裙朱帶左手持杖外仗斗牛以下七旗並黑質黑
火燄脚斗宿繪六星下繪獬牛宿旗青質赤火燄脚畫
神人牛首皁襴黄裳皁舄外仗繪六星下繪牛女宿旗
青質赤火燄脚畫神人烏牛首衣朱服皁襴黄帶烏鞾
左手持蓮外仗繪四星下繪􁁜虗宿旗青質赤火燄脚
畫神人被髪裸形坐於甕中右手持一珠外仗繪二星
下繪鼠危宿旗青質赤火燄脚畫神人虎首金甲衣朱
服貔皮汗胯青帶烏鞾外仗繪三星下繪燕室宿旗青
質赤火燄脚畫神人了髪朱服乗舟水中外仗繪二星
下繪猪壁宿旗青質赤火燄脚繪神人為女子形被髪
朱服皁襴緑帶白裳烏舄外仗繪二星下繪㺄奎宿旗
青質赤火燄脚畫神人狼首朱服金甲緑包肚白汗胯
黄帶烏鞾仗劍外仗奎婁以下七旗並素質素火燄脚
奎宿繪十六星下繪狼婁宿旗青質赤火燄脚繪神人
烏巾素衣皁袍朱蔽膝黄帶緑裳烏舄左手持烏牛角
右手仗劍外仗繪三星下繪狗胃宿旗青質赤火燄脚
繪神人被髮裸形披豹皮白腰裙黄帶右手持劍外仗
繪三星下繪雉昴宿旗青質赤火燄脚繪神人黄牛首
朱服皁襴黄裳朱舄左手持如意外仗繪七星下繪鷄
畢宿旗青質赤火燄脚繪神人作鬼形朱裩持黑杖乗
赤馬行於火中外仗繪八星下繪烏觜宿旗青質赤火
燄脚繪神人冠緇布冠朱服皁襴緑裳持一蓮坐於雲
氣中外仗繪三星下繪猴參宿旗青質赤火燄脚繪神
人被髪衣黄袍緑裳朱帶朱舄左手持珠外仗繪十星
下繪猿井宿旗青質赤火燄脚繪神人烏巾素衣朱袍
皁襴坐於雲氣中左手持蓮外仗井鬼以下七旗並朱
質赤火燄脚井宿繪八星下繪犴鬼宿旗青質赤火燄
脚繪神人作女子形被髪素衣朱袍黄帶黄裳烏舄右
手持杖外仗繪五星下繪羊栁宿旗青質赤火燄脚繪
神人作女子形露髻朱衣黑襴黄裳皁舄撫一青龍外
仗繪八星下繪麞星宿旗青質赤火燄脚繪神人冠五
梁冠淺朱袍皁襴青帶黄裳烏舄持黄稱外仗繪七星
下繪馬張宿旗青質赤火燄脚繪神人衣豹皮朱帶素
鞾右手仗劍坐雲氣中外仗繪六星下繪鹿翼宿旗青
質赤火燄脚繪神人冠道冠皁袍黄裳朱蔽膝仗劍履
火於雲中外仗繪二十二星下繪蛇軫宿旗青質赤火
燄脚繪神人冠道冠衣朱袍黄帶黄裳左手持書外仗
繪四星下繪蚓日旗青質赤火燄脚繪日於上奉以雲
氣月旗青質赤火燄脚繪月於上奉以雲氣祥雲旗青
質赤火燄脚繪五色雲氣合璧旗青質赤火燄脚繪雲
氣日月連珠旗青質赤火燄脚繪五星東嶽旗青質赤
火燄脚繪神人冠七梁冠黄襴青袍緑裳白中單素蔽
膝執圭南嶽旗赤質青火燄脚繪神人冠七梁冠黑襴
緋袍緑裳黄中單朱蔽膝執圭中嶽旗黄質赤火燄脚
繪神人冠七梁冠皁襴黄袍緑裳白中單朱蔽膝執圭
西嶽旗白質赤火燄脚繪神人冠七梁冠青襴白袍緋
裳白中單素蔽膝執圭北嶽旗黑質赤火燄脚繪神人
冠七梁冠紅襴皁袍緑裳白中單素蔽膝執圭江瀆旗
赤質青火燄脚繪神人冠七梁冠青襴朱袍跨赤龍河
瀆旗黑質赤火燄脚繪神人冠七梁冠皁襴黄袍跨青
龍淮瀆旗素質赤火燄脚繪神人冠七梁冠皁襴素袍
乗青鯉濟瀆旗青質赤火燄脚繪神人冠七梁冠皁襴
青袍乗一鼈天下太平旗赤質青火燄脚錯采為字皇
帝萬嵗旗赤質青火燄脚錯采為字吏兵旗黑質赤火
燄脚繪神人具甲兠鍪緑臂鞲仗劍力士旗白質赤火
燄脚繪神人武士冠緋袍金甲汗胯皁履執戈盾東天
王旗青質赤火燄脚繪神人武士冠衣金甲緋裲襠右
手執㦸左手捧㙮履石南天王旗赤質青火燄脚繪神
人冠服同前西天王旗白質赤火燄脚繪神人冠服同
前北天王旗黑質赤火燄脚繪神人冠服同前大神旗
黄質黄火燄脚(詳見牙/門旗下)牙門旗赤質赤火燄脚繪神人
冠武士冠鎧甲緋裲襠襯肩包脚汗胯束帶長帶大口
袴執戈㦸金鼓旗黄質黄火燄脚書金鼓字朱雀旗赤
質赤火燄脚繪朱雀其形如鸞元武旗黑質黑火燄脚
繪龜蛇青龍旗青質赤火燄脚繪蹲龍白虎旗白質赤
火燄脚繪蹲虎龍君旗青質赤火燄脚繪神人冠通真
冠服青繡衣白裙朱履執㦸引青龍虎君旗白質赤火
燄脚繪神人冠流精冠服素羅繡衣朱裙朱履執斬蛇
劍引白虎大黄龍負圖旗青質青火燄脚繪複身黄龍
背八卦小黄龍負圖旗赤質青火燄脚繪複身黄龍背
八卦五色龍旗五色質五色直脚無火燄大四色龍旗
青赤黄白四色質具火燄脚小四色龍旗制同大四色
直脚無火燄應龍旗赤質赤火燄脚繪飛龍金鸞旗赤
質青火燄脚繪鸞而金色鸞旗制同前而繪以五采金
鳯旗赤質青火燄脚繪鳯而金色鳯旗制同前而繪以
五采五色鳯旗五色質五色直脚無火燄大四色鳯旗
青赤黄白四色質火燄脚色隨其質繪鳯小四色鳯旗
制同前直脚無火燄玉馬旗赤質青火燄脚繪白馬兩
膊有火燄駃騠旗赤質赤火燄脚繪白馬飛黄旗赤質
赤火燄脚形如馬色黄有兩翼騼䮷旗青質青火燄脚
繪獸形如馬白首虎文赤尾龍馬旗赤質青火燄脚繪
龍馬麟旗赤質青火燄脚繪麒麟飛麟旗赤質青火燄
脚繪飛麟其形五色身朱翼兩角長爪黄鹿旗赤質青
火燄脚繪獸如鹿而色深黄兕旗赤質青火燄脚繪獸
似牛一角青色犀牛旗赤質青火燄脚繪犀牛金牛旗
赤質青火燄脚繪獸形如牛金色白狼旗赤質青火燄
脚繪白狼辟邪旗赤質赤火燄脚繪獸形似鹿長尾二
角赤熊旗赤質赤火燄脚繪獸如熊色黄三角獸旗赤
質赤火燄脚繪獸其首類白澤緑髪三角青質白腹跋
尾緑色角􁙎旗赤質赤火燄脚繪獸如羊而小尾頂有
獨角騶牙旗赤質青火燄脚繪獸形似麋齒前後一齊
太平旗赤質青火燄脚金描蓮花四上金書天下太平
字鵕䴊旗赤質青火燄脚繪鳥似山鷄而小冠背黄眼
赤項緑尾紅蒼烏旗赤質青火燄脚繪鳥如烏而色蒼
白澤旗赤質赤火燄脚繪獸虎首朱髪而有角龍身東
方神旗緑質赤火燄脚繪神人金兠牟金鎧甲仗劍(已/下)
(四旗所/繪神同)西方神旗白質赤火燄脚中央神旗黄質赤火
燄脚南方神旗赤質青火燄脚北方神旗黑質赤火燄
脚凡立仗諸旗各火燄脚三條色與質同長一丈五尺
杠長二丈一尺牙門太平萬嵗質長一丈横濶五尺日
月龍君虎君横豎並八尺餘旗並豎長八尺横濶六尺
　　(臣/)等按宋元豐三年詳定禮文所言二十八宿五
　　星攝提旗有司乃取方士之說繪畫人形及牛虎
　　頭之類於禮無據伏請改製各著其象以則天文
　　從之今攷元制二十八宿旗其外仗則旗上各繪
　　六十星之象其下則繪角蛟亢龍之類内仗猶沿
　　宋初之制繪畫人形如方士所說惜未有以元豐
　　之制正之者
明制皇帝儀仗太祖吳元年十二月中書左相國李善
長率禮官以即位禮儀進是日清晨拱衞司陳設鹵簿
列甲士於午門外之東西列旗仗於奉天門外之東西
龍旗十二分左右用甲士十二人北斗旗一纛一居前
豹尾一居後俱用甲士三人虎豹各二馴象六分左右
布旗六十四門旗日旗月旗青龍白虎風雲雷雨江河
淮濟旗天馬天禄白澤朱雀元武等旗木火土金水五
星旗五嶽旗熊旗鸞旗(按明㑹典諸書俱載熊旗羆旗/此處失載羆旗或係史志脱落)
及二十八宿旗各六行毎旗用甲士五人内一人執旗
旗下四人執弓弩設五輅於奉天門外玉輅居中左金
輅次革輅右象輅次木輅俱並列丹墀左右布黄麾仗
黄葢華葢曲葢紫方繖紅方繖雉扇朱團扇羽葆幢豹
尾龍頭竿信旗𫝊教旛告止旛絳引旛㦸氅戈氅儀鍠
氅等各三行丹陛左右陳幢節響節金節燭籠青龍白
虎幢班劍吾杖(按明㑹典作梧杖/今依明史作吾杖)立瓜卧瓜儀刀鐙杖
㦸骨朶朱雀元武幢等各三行殿門左右設圓葢一金
交椅金脚踏金水盆金水罐團黄扇紅扇皆校尉擎執
洪武元年十月定元旦朝賀儀金吾衞於奉天門外分
設旗幟宿衞於午門外分設兵仗衞尉寺於奉天殿門
及丹陛丹墀設黄麾仗内使監擎執於殿上凡遇冬至
聖節冊拜親王及蕃使來朝儀俱同其宣詔赦降香則
惟設奉天殿門及丹陛儀仗殿上擎執云其陳布次第
午門外刀盾殳义各置於東西甲士用赤奉天門外中
道金吾宿衞二衞設龍旗十二分左右用青甲士十二
人北斗旗一纛一居前豹尾一居後俱用黑甲士三人
虎豹各二馴象六分左右左右布旗六十四左前第一
行門旗二每旗用紅甲士五人内一人執旗旗下四人
執弓箭第二行月旗一用白甲士五人内一人執旗旗
下四人執弩青龍旗一用青甲士五人内一人執旗旗
下四人執弩第三行風雲雷雨旗各一每旗用黑甲士
五人内一人執旗旗下四人執弓箭天馬白澤朱雀旗
各一每旗用紅甲士五人内一人執旗旗下四人執弓
箭第四行木火土金水五星旗各一隨其方之色每旗
用甲士五人内一人執旗旗下四人執弩其甲木青火
紅土黄金白水黑熊旗鸞旗各一(按明㑹典諸書俱載/熊旗羆旗此處失載)
(羆旗或係/史志脱落)毎旗用紅甲士五人内一人執旗旗下四人
執弩第五行角亢氐房心尾箕旗各一毎旗用青甲士
五人内一人執旗旗下四人執弓箭第六行斗牛女虚
危室壁旗各一每旗用青甲士五人内一人執旗旗下
四人執弩右前第一行門旗二毎旗用紅甲士五人内
一人執旗旗下四人執弓箭第二行日旗一用紅甲士
五人内一人執旗旗下四人執弩白虎旗一用白甲士
五人内一人執旗旗下四人執弩第三行江河淮濟旗
各一隨其方之色每旗用甲士五人内一人執旗旗下
四人執弓箭其甲江紅河白淮青濟黑天禄白澤元武
旗各一毎旗用甲士五人内一人執旗旗下四人執弓
箭天禄白澤紅甲元武黑甲第四行東南中西北五嶽
旗各一隨其方之色每旗用甲士五人内一人執旗旗
下四人執弩其甲東嶽青南嶽紅中嶽黄西嶽白北嶽
黑熊旗麟旗各一每旗用紅甲士五人内一人執旗旗
下四人執弩第五行奎婁胃昴畢觜參旗各一每旗用
青甲士五人内一人執旗旗下四人執弓箭第六行井
鬼栁星張翼軫旗各一每旗用青甲士五人内一人執
旗旗下四人執弩奉天門外拱衞司設五輅玉輅居中
左金輅次革輅右象輅次木輅俱並列典牧所設乗馬
於文武樓之南各三東西相向丹墀左右布黄麾仗凡
九十分左右各三行左前第一行十五黄葢一紅大繖
二華葢一曲葢一紫方繖一紅方繖一雉扇四朱團扇
四第二行十五羽葆幢二豹尾二龍頭竿二信旛二𫝊
教旛二告止旛二絳引旛二黄麾一第三行十五㦸氅
五戈氅五儀鍠氅五右前第一行十五黄葢一紅大繖
二華葢一曲葢一紫方繖一紅方繖一雉扇四朱團扇
四第二行十五羽葆幢二豹尾二龍頭竿二信旛二𫝊
教旛二告止旛二絳引旛二黄麾一第三行十五㦸氅
五戈氅五儀鍠氅五皆校尉擎執丹陛左右拱衞司陳
幢節等仗凡九十分左右為四行左前第一行響節十
二金節三燭籠三第二行青龍幢一班劍三吾杖三立
瓜三卧瓜三儀刀三鐙杖三㦸三骨朶三朱雀幢一右
前第一行響節十二金節三燭籠三第二行白虎幢一
班劍三吾杖三立瓜三卧瓜三儀刀三鐙杖三㦸三骨
三元武幢一皆校尉擎執奉天殿門左右拱衛司陳設
左行圓葢一金脚踏一金水盆一團黄扇三紅扇三右
行圓葢一金交椅一金水罐一團黄扇三紅扇三皆校
尉擎執殿上左右内使監陳設左拂子二金唾壺一金
香合一右拂子二金唾盂一金香爐一皆内使擎執和
聲郎陳樂於丹墀文武官拜位之南後禮部増設丹墀
儀仗黄繖華葢曲葢紫方繖紅方繖各二雉扇紅團扇
各四羽葆幢龍頭竿絳引𫝊教告止信旛各六㦸氅戈
氅鍠氅各十成祖永樂元年禮部言鹵簿中宜有九龍
車一乘請増置帝以禮貴得中過為奢不及為儉當遵
用舊豈可輒有損益以啟後世之侈九龍車既先朝所
無宜仍舊三年增定儀仗肅靖旗二金鼓旗二金龍畫
角二十四鼓四十八金四金鉦四杖鼓四笛四板四白
澤旗二門旗八黄旗四十金龍旗十二日月旗二風雲
雷雨旗四木火金水土星旗五列宿旗二十八北斗旗
一東嶽旗一南嶽旗一中嶽旗一西嶽旗一北嶽旗一
江淮河濟四瀆旗四青龍旗一白虎旗一朱雀旗一元
武旗一天鹿旗一天馬旗一鸞旗一麟旗一熊旗一羆
旗一紅纛二皂纛一紅節二小銅角二大銅角二纓頭
一豹尾一麾一戯竹二簫十二笙十二龍笛十二頭管
十二方響四􁐼八琵琶八箜篌八杖鼓三十六板四大
鼓二弓矢百御杖六十誕馬二十四領頭十二黄麾二
絳引旛十𫝊教旛十告止旛十信旛十龍頭竿十豹尾
四儀鍠氅二十戈氅二十㦸氅二十單㦸六龍㦸六班
劍六吾杖六立瓜六卧瓜六儀刀六金鐙六金鉞六骨
朶六羽葆幢十青龍幢一白虎幢一朱雀幢一元武幢
一響節二十四金節六方天㦸二十四鳴鞭四金馬杌
一金交椅一金脚踏一金水盆一金水罐一金香爐一
金香合一金唾盂一金唾壺一拂子四紅紗燈籠十二
紅油紙燈籠六魫燈六紫羅素方傘四紅羅素方傘四
紅羅直柄華葢繡傘四紅羅曲柄繡傘四黄羅直柄繡
傘四紅羅直柄繡傘四黄羅直柄繡傘二(銀鈴/全)青羅銷
金傘三紅羅銷金傘三黄羅銷金傘三白羅銷金傘三
黑羅銷金傘三黄油絹銷金雨傘一紅羅繡花扇十二
紅羅繡雉方扇二紅羅單龍扇十黄羅單龍扇十紅羅
雙龍扇二十黄羅雙龍扇二十紅羅素扇二十黄羅素
扇二十夀扇二黄羅銷金九龍傘一黄羅曲柄繡九龍
傘一仗馬六硃紅馬杌四鞍籠二金銅玲瓏香爐一寳
匣一板轎一步輦一大凉步輦一大馬輦一小馬輦一
玉輅一大輅一黄帳房一宣徳元年増定鹵簿儀仗有
具服幄殿一座金交椅一金脚踏一金盆一金罐一金
馬杌一鞍籠一金香爐一金香合一金唾盂一金唾壺
一御杖二擺錫明甲一百副盔一百弓一百箭三千刀
一百其執事校尉毎人鵞帽濟蘇衣銅帶鞾履鞋一副
凡常日奉天門早朝則設丹陛駕於午門外及金水橋
南祗用單龍㦸六雙龍㦸六班劍六吾杖六儀刀六立
瓜六卧瓜六鐙杖六金鉞六骨朶六單龍扇二十雙龍
扇二十黄葢繖二黄曲柄繖二五方繖五鳴鞭四弓矢
五十副(按常朝儀明史志所載未/備今依明㑹典諸書參輯)
明制鹵簿儀仗前後増置詳畧不同而旌旗之制亦遞
有更定焉肅旗黄質上濶七尺二寸下三尺二寸黑字
硃漆攅竹竿長八尺二寸下有鐵䂎靖旗制與肅旗同
但用靖字金鼓旗黄質濶一丈二尺五寸下七尺紅金
鼓二字硃漆攅竹竿長一丈四尺九寸内貼金木鎗頭
長一尺五寸八分上節紅纓下有鐵䂎金龍畫角木質
黑漆金為飾上節寳相花中節纒身單龍雲文下節八
寳雙海馬鼓四十八木匡加紅油冒以革面徑一尺七
寸匡畫寳相花面畫雙獅綵毬金四以銅為之徑一尺
七寸金鉦四銅質竹匡用紅綆繫鉦於匡鉦徑九寸五
分杖鼓四木匡細腰匡兩頭加黑漆戧金雲龍文鐵圈
二皆冒以革附於匡聫以紅絨綆加銅龍頭鈎子以青
絨匾絛懸之笛四截竹為之六竅長一尺六寸板四鐵
力木板各六貫以青綵組各長一尺一寸上濶一寸九
分下濶二寸五分白澤旗三紅質四旁加黄襴赤火燄
間綵脚傍竿加紅腰綵織白澤飛狀及雲文旗上旁有
素額織白澤二青字旗身黄襴火燄長六尺六寸廣二
尺九寸掲以硃漆攅竹竿長一丈三尺六寸九分内貼
金木鎗頭長一尺三寸五分飾以紅纓䂎用鐵一青質
但織白澤為走狀餘同前制凡繡旗襴脚腰額并字色
竿纓􁝀制皆同惟黄旗北斗旗稍異門旗紅質中織金
為門字餘同白澤制黄旗四十黄質上廣八尺下四尺
硃漆攅竹竿長一丈一尺三寸五分内貼金木鎗頭長
一尺三寸五分上飾紅纓下有鐵􁝀金龍旗十二青質
織金雲龍文額織龍旗二字日旗青質織為日紅色及
日字月旗青質織為月白色及月字風旗青質織箕星
四及風字雲旗青質織五色雲文及雲字雷旗青質織
雷文五及雷字雨旗青質織畢星八附耳一星在旁及
雨字木星旗青質織木星一及木字火星旗赤質織火
星一及火字土星旗一黄質織土星一及土字金星旗
白質織金星一及金字水星旗黒質織水星一及水字
角宿旗青質織角宿二及角字亢宿旗青質織亢宿四
及亢字氐宿旗青質織氐宿四及氐字房宿旗青質織
房宿四鈎連二小星在旁及房字心宿旗青質織心宿
三及心字尾宿旗青質織尾宿九神容小星一及尾字
箕宿旗青質織箕宿四及箕字斗宿旗青質織斗宿六
及斗字牛宿旗青質織牛宿六及牛字女宿旗青質織
女宿四及女字虚宿旗青質織虗宿二及虚字危宿旗
青質織危宿三及危字又四星在下室宿旗青質織室
宿二及室字又六星在旁壁宿旗青質織壁宿二及壁
字奎宿旗青質織奎宿十六及奎字婁宿旗青質織婁
宿三及婁字胃宿旗青質織胃宿三及胃字昴宿旗青
質織昴宿七及昴字畢宿旗青質織畢宿八及畢字附
耳一星在旁觜宿旗青質織觜宿三及觜字參宿旗青
質織參宿七及參字又四小星在左足下三星在内井
宿旗青質織井宿八及井字又一星在旁鬼宿旗青質
織鬼宿四及鬼字栁宿旗青質織栁宿八及栁字星宿
旗青質織星宿七及星字張宿旗青質織張宿六及張
字翼宿旗青質織翼宿二十二及翼字軫宿旗青質織
軫宿四及軫字又一星在中左右二星在旁北斗旗黑
質黄襴黑腰火燄間綵脚織北斗星七及北斗二字又
一星在旁東嶽旗一青質織綵為山形及東嶽二字南
嶽旗赤質織山形及南嶽二字中嶽旗黄質織山形及
中嶽二字西嶽旗白質織山形及西嶽二字北嶽旗黑
質織山形及北嶽二字江旗赤質織水文及江字河旗
白質織水文及河字淮旗青質織水文及淮字濟旗黑
質織水文及濟字青龍旗黑質織青龍形雲文及青龍
二字白虎旗白質織白虎形雲文及白虎二字朱雀旗
赤質織朱雀形雲文及朱雀二字元武旗黒質織龜蛇
形雲水文及元武二字天鹿旗赤質織天鹿形雲文及
天鹿二字天馬旗赤質織天馬形雲文及天馬二字鸞
旗赤質織鸞形雲文及鸞字麟旗赤質織麟形雲文及
麟字熊旗赤質織熊形雲文及熊字羆旗赤質織羆形
雲文及羆字紅纛朱竹竿長一丈三尺九寸用氂牛尾
染紅簇為纛上施抺金銀寳葢用圍瓷珠絡建於竿下
有鐵􁝀皁纛與紅纛制同但用黑氂牛尾抹金銅寳葢
紅節朱竹竿抹金銀寳珠頭用氂牛尾染紅簇成如圓
斗大凡四層每層上施抹金銀頂周圍綴瓷珠絡建於
竿下有鐵䂎竿長同紅纛黄麾硃竹竿長一丈二尺五
寸内龍頭鈎一尺銜抹金銅圏懸抹金銅頂四角紅羅
寳葢髙七寸五分圍二尺七寸五分用以緑羅腰黄羅
三簷銷金雲龍文中垂大紅羅旛長六尺三寸廣五寸
五分旛上節綵繡荷葉葢蓮花座其中青羅額金書黄
麾二字中節描金雙升龍下節描金雲日文旛下綴五
色横板絳引旛十制同黄麾但用五色羅為旛不加金
繡三簷用紫無額并字𫝊教旛十制同黄麾但額用黄
羅繡青𫝊教二字中描金升降雲龍無下節雲日三簷
用緑龍頭銜銅佩四銅鈴三十二其銅佩俱抹金告止
旛十制同黄麾但額用黄羅繡青告止二字描金升降
鸞鳯雲文三簷用青銅佩鈴如𫝊教之數信旛十制同
黄麾但用黄羅額繡青信字描金升降雙雲龍與𫝊教
同但三簷用黄銅佩鈴如𫝊教之數
　　(臣/)等謹案明鹵簿之制凡正旦冬至聖節會同冊
　　封遣祭諸典禮皆錦衣衞陳之其儀仗則兵部車
　　駕司掌之其造作則工部營繕司掌之其旌旗之
　　制亦多與前代不同昉於洪武增定於永樂更造
　　於宣徳初以鹵簿彌文務從節省後隨時增飾較
　　初制為備兹攷明史明會典及明集禮所載備著
　　於篇以見勝代儀衞之大畧云
　
　
　
　
　
欽定續通典卷六十六
欽定四庫全書
欽定續通典卷六十七
　禮(嘉/)
　　養老(五代/)　(宋/)　(遼/)　(金/)　(元/)　(明/)
後唐莊宗同光元年四月制曰諸道管内有髙年踰百
嵗者便與給復永俾除名自八十至九十者與一子免
役州縣不得差徭
晉髙祖天福二年四月詔天下百姓有年八十以上者
與免一丁差徭仍令逐處簡署上佐官
宋制養老於太學皇帝服通天冠絳紗袍乗金輅至太
學酌獻文宣王三祭酒再拜歸御幄比車駕初出量時
刻遣使迎三老五更於其第老更俱朝服乗安車導從
至太學就次國老庶老有司預戒之各服朝服集於其
次大樂正帥工人二舞入立於庭東上百官宗室客使
學生等以次入就位太常博士贊三老五更出次引國
老庶老立於後重行異位禮直官通事舍人引左輔奏
請中嚴少頃又奏外辦皇帝出大次侍衛如常儀大樂
正令撞黄鐘之鐘右五鐘皆應宫架乾安之樂作皇帝
即御座樂止典儀曰再拜在位官皆再拜三老五更杖
而入各左右二人夾扶太常博士前引史臣執筆以從
老更入門宫架和安之樂作至宫架北北面立東上奉
禮郎引羣老隨入位於其後樂止博士進揖三老在前
五更在後仍杖夾扶宫架和安之樂作至西階下樂止
博士引老更自西階升堂國老庶老立於堂下老更當
御座揖羣老亦揖皇帝為興奉禮郎揖國老升博士引
老更奉禮郎揖國老以下各於席後立典儀贊各就坐
贊者承𫝊宫架尊安之樂作三老五更就坐三公授几
九卿正履訖殿中監尚食奉御進珍羞及黍稷等先詣
御座前進呈遂設於三老前樂止尚食奉御詣三老座
前執醬而饋訖尚醖奉御詣酒尊所取爵酌酒奉於三
老次太官良醖令以次進珍羞酒食於五更羣老之前
皆食大樂正引工人升登歌奏惠安之樂三終史臣記
録三老所論善言善行宫架作申安之樂憲言成福之
舞畢文舞退作受成告功之舞畢三老以下降筵博士
引老更當御座前奉禮郎引羣老復位俱揖皇帝為興
老更降階至堂下宫架和安之樂作出門樂止禮直官
通事舍人引左輔前奏禮畢退復位典儀贊拜訖皇帝
降座太常卿導還大次百僚以次退車駕還宫三老五
更升安車導從還翼日詣闕表謝太宗淳化四年二月
召賜京城髙年帛百嵗者一人加賜塗金帶真宗咸平
二年十一月賜京城父老衣帛十二月駐蹕澶州賜澶
州父老錦袍茶帛大中祥符三年閏二月詔赤縣父老
本府宴犒年九十者授攝官賜粟帛終身八十者爵一
級
遼聖宗統和十六年六月詔婦人年踰九十者賜物太
平四年二月詔賜諸宫分耆老食
金世宗大定二十五年四月詔㑹寧府百姓年七十以
上者補一官九月次希沙河賜百嵗老嫗帛
元成宗大徳九年六月詔賜髙年帛八十者一匹九十
者二匹親年七十别無侍丁者從近遷除(時立皇子徳/壽為皇太子)
順帝至正元年十二月詔民年八十以上者䝉古人賜
繒帛二表裏其餘州縣旌以髙年耆徳之名免其家雜
役
明太祖洪武元年詔民年七十以上者許一丁侍養與
免雜泛差役五年詔中外學宫行養老之禮十九年詔
所在有司審耆老不係𨽻卒倡優年八十九十鄰里稱
善者備其年甲行實具狀奏聞貧無産業者八十以上
月給米五斗肉五斤酒三斗九十以上嵗加給帛一匹
絮五斤雖有田産僅足自贍者所給酒肉絮帛亦如之
其應天鳯陽二府富民年八十以上賜爵里士九十以
上賜爵社士皆與縣官平禮並免雜差正官嵗一存問
著為令世宗嘉靖中祭酒吕柟據開元禮參定視學養
老儀注嵗季春之月擇吉日行養老禮有司先奏定三
師三少致仕者用徳行年髙一人為三老次一人為五
更三品上下年徳髙卲者為羣老併開具致政之老與
其孤姓名事狀以聞前期一日祭先師孔子遣官行禮
如丁祭儀又設先老位於廟門前至日黎明鼓徴警衆
設六佾駕出宫至太學𫝊制迎三老五更於其第老更
俱朝服乗安車導從如常儀擇史官二人充惇史朝服
從之其羣老及致政之老則有司先戒之宿於太學以
俟駕至太學堂上命官釋奠於先老禮畢太常卿導帝
入御幄易冠服出升御座執大圭協律郎跪俯伏舉麾
金奏姑洗之均樂止太常卿導三老五更皆杖各二人
夾扶惇史執筆以從自西階升堂帝與揖遜欲拜三老
五更去杖攝齊皆稽首遜辭帝不果拜乃揖就座老更
皆坐三公授几九卿正履進珍羞及黍稷等帝省之遂
設於老更前工升歌鹿鳴三終太常卿引帝詣三老座
前以大圭授侍臣執醬而饋訖有司以次進珍羞酒食
於五更前又設酒食於羣老前太常卿引帝詣酒尊所
取爵贊酌酒訖引詣三老座前執爵而酳訖帝即座三
老以下皆坐光禄卿進酒上飲酒三老以下坐食飲酒
各三爵笙入三終光禄卿進加餚羹飲酒各三爵間歌
三終三老乃論父子君臣長㓜之道治政之要五更飲
亦如之帝俱虚躬聽受惇史録之乃大合六樂羽舞大
韶以雲門咸池合之干舞大武以大夏大濩合之帝興
冕而總干三老以下皆興稽首遜辭帝復即座三老以
下皆復坐飲酒各三爵樂九變畢太常卿跪奏樂闋致
政之老與其孤館於門外者飲食畢皆入侍制命有司
曰養爾老㓜毋違朕命三老以下趨出賜三老五更襲
衣冠帶牢醴綵帛其餘帛衣米肉三老以下序立於庭
皆拜三稽首興分班序立有司奏禮畢駕還宫明日三
老率五更以下詣闕表謝(按吕柟詳定儀注/明世迄不果行)
　　異姓為後議(宋/)
宋張栻曰原民之生與萬物並於天地之間父天而母
地本一而已而於其身莫不有父母之親兄弟之愛以
至於宗支之屬釐分縷析血脉貫通分雖殊而本實一
此性之所具而天之所為也聖人有作立姓以别其系
嚴宗以謹其承亦因夫性之自然理之所不可易者而
已茍强離其所系而合於其所不可合是豈性也哉是
故神不歆非祀民不祀非族以此防民而春秋之時猶
有身為諸侯而立異姓以涖祭祀如鄫子之為者聖人
書之曰莒人滅鄫謂其先無血食之理也豈不深切著
明哉
　　讀時令(唐/)　(宋/)
唐徳宗貞元六年制四孟月迎氣之日令所司宣讀時
令文宗太和八年六月中書門下奏天寳後盛典乆廢
請來年正月依舊禮讀時令命太常撰儀注
宋仁宗景祐四年三月詔五月朔行入閣之儀仍讀時
令先是詔國朝時令委編修官約唐月令撰定以備宣
讀於是賈昌朝等采國朝律厯典禮日度昬曉中星及
祠祀配侑諸事當以嵗時施行者改定一篇上之遂詔
因入閣行其禮後亦不果行徽宗初建明堂禮制局請
御明堂正南向之位布政則隨月而御堂又請以每嵗
十月於明堂受新厯退而頒之郡國政和七年詔頒朔
布政自十月為始是月一日帝御明堂平朔左个頒天
運政治及八年戊辰嵗運厯數於天下自是毎月御明
堂布是月之政先是羣臣五上表請負扆聽朝詔勿允
至是復再請始從之十一月一日帝御明堂南面以朝
百辟退坐於平朔頒政其禮百官朝服立明堂下乗輿
自内殿出負斧扆坐大晟樂作百官朝於堂下大臣升
階進呈所頒時令左右丞一員跪請付外施行宰相承
制可之左右丞乃下授頒政官頒政官受而讀之訖出
閤門奏禮畢百官乃退自是以為常宣和元年蔡京言
周觀治象於正月之始和以十二月頒告朔於邦國皆
不在十月後世以十月者祖秦朔故也今請以季冬頒
嵗運於天下詔自今以正月旦進呈宣讀四年二月太
常王黼編類明堂頒朔布政與詔書條例氣令應驗凡
六十二冊上之欽宗靖康元年罷頒朔布政
　　元正冬至受朝賀(朔望朝參及常朝日附元唐明/五代  宋  遼  金)
唐文宗開成元年正月詔以入閤日次對官班退立於
東階松樹下須宰臣奏事畢齊至香案前各言本司事
左右起居又待次對官奏事畢方出武宗㑹昌二年中
書門下奏元日御含元殿百官就列惟宰相及兩省官
皆於未索扇前立欄檻内及扇開便侍立於御前三朝
大慶萬邦稱賀唯宰相侍臣同介曺武夫竟不拜至尊
而退酌於禮意事未得中請御殿日昧爽宰相兩省官
對班於香案前俟扇開通事贊宰相兩省官再拜訖升
殿侍立從之昭宣帝天祐二年十二月勅漢宣帝中興
五日一聽朝厯代通規永為常式近代不循舊儀輟隳
制度須守舊規以循定制宜毎月只許一五九日開延
英計九度其入閤日仍於延英日一度指揮如有大段
公事中書門下具牓子奏請開延英不計日數付所司
(時又勑宫嬪女職本備内任近年以來稍失儀制宫人/出内宣命寀御參隨侍朝乃失舊規須為永制今後每)
(遇延英坐朝日只令小黄門祇候引從宫/人不得擅出内門庶循典儀免至紛雜)
後唐莊宗同光元年十二月中書門下奏毎日常朝百
官皆拜獨兩省官不拜准本朝故事朝退於廊下賜食
謂之廊飡百僚遂有謝食拜惟兩省官本省有厨不赴
廊飡故不拜竊以終日趨朝曽不一拜獨於班列有所
異同未為合禮若言官是近臣尤宜肅敬今後逐日常
朝除職事官押班不拜外其兩省官與東西兩班並齊
拜從之二年正月庚子朔帝衮冕御明堂殿受朝賀太
常樂左右金吾仗六軍諸衛如常儀明宗天成元年十
一月癸亥日南至帝御文徳殿百僚稱賀三年十月中
書奏按貞元四年中書侍郎李泌奏冬至日受朝賀請
凖元日從之十一月癸酉冬至帝御崇元殿受朝賀仗
衛如式(天成元年五月勑本朝舊日趨朝官置待漏院/候子城門開便入立班如遇不坐前一日晩便)
(宣來日兩衙不坐其日纔明閤門立班便宣不坐百官/各退歸司近年以來雖遇不坐正殿或是延英對宰臣)
(或是内殿親决機務所司不循舊制往往及辰巳之時/尚未放班今後若遇不坐日未御内殿前便令閤門使)
(宣不坐放/朝退班)長興元年二月郊祀畢勑宜放兩日朝叅以
百官行事之勞故也五月詔諸州得替防禦團練使刺
史並宜於班行比擬如未有員闕可隨常叅官逐日立
班
晉髙祖天福二年正月甲寅朔帝御文明殿受文武百
僚朝賀四年十二月禮官奏嵗正旦王公上壽皇帝舉
酒奏元同之樂再飲三飲並奏文同之樂三飲訖羣臣
再拜樂奏大同㽔賔之鐘左右皆應是月又奏正旦宫
懸歌舞未全且請雜用九部雅樂歌聲坊法曲從之五
年冬十一月冬至帝御崇元殿受朝賀始用二舞帝舉
觴奏元同之樂登歌奏文同之樂舉食文舞歌昭徳之
舞武舞歌成功之舞少帝開運元年十一月吏部侍郎
張昭逺奏文武常參官毎日於正衙立班閤門使宣不
坐後百僚俱拜舊制惟押班宰相押樓御史通事舍人
各縁提舉贊揚所以不隨庶官俱拜自唐天成末議者
不悉朝儀遽違舊典請依天成三年以前禮例施行殿
中侍御史賈元珪奏通事舍人居贊導之職押樓御史
當糾察之司一則示於紀綱一則防於謬誤俾令不拜
雅合其宜宰相押班儀型文武統冠羣僚所宜列拜不
得比贊導之職糾察之司致乖禮意帝從之
周太祖廣順三年正月壬子朔帝御崇元殿羣臣朝賀
樂縣仗衛如常儀班退太祖御永福殿羣臣百僚稱觴
獻壽舉教坊樂世宗顯徳四年二月詔文武百僚起今
後毎遇入閤日宣賜廊飡八月乙夘帝御崇元殿文武
百官入閤如儀既罷賜百官廊飡時帝御廣徳殿西樓
以觀命中黄門閲視酒饌無不腆
宋承前代之制以元日五月朔冬至行大朝㑹之禮太
祖建隆二年正月朔始受朝賀於崇元殿(按崇元殿宋/史作崇文殿)
(今據通/考輯)服衮冕設宫縣仗衛如儀仗退羣臣諸王太后
宫門奉賀帝常服御廣徳殿羣臣上壽用教坊樂五月
朔受朝賀於崇元殿帝服通天冠綘紗袍宫懸儀仗如
元㑹儀乾徳三年冬至受朝賀於文明殿四年冬至朝
元殿受朝畢常服御大明殿羣臣上壽始用雅樂登歌
二舞羣臣酒五行而罷太宗淳化三年正月朔命有司
約開元禮定上壽儀皆以法服行禮設宫懸萬舞酒三
行而罷仁宗天聖四年十二月詔明年正月朔先率百
官赴㑹慶殿上皇太后壽畢乃受朝天安殿仍令太常
禮院修定儀制五年正月朔曉漏未盡二刻宰臣百官
與遼使諸軍將校並常服班㑹慶殿内侍請皇太后出
殿後幄鳴鞭升座又詣殿後皇帝幄引皇帝出帝服鞾
袍於簾内北面褥位再拜跪稱賀訖詣皇太后御座稍
東内給侍酌酒授内謁者監進帝帝却就褥位跪奏謹
上千萬嵗壽再拜還幄通事舍人引百官横行典儀贊
再拜舞蹈起居太尉升自西階稱賀訖宰臣以下進壽
酒皆再拜宣徽使承㫖宣羣臣升殿再拜升及東西廂
坐酒三行侍中奏禮畢退樞宻使以下迎乗輿於長春殿
起居稱賀百官就朝堂易朝服班天安殿朝賀帝服衮
冕受朝既賀更服通天冠絳紗袍稱觴上壽止舉四爵
乗輿還内恭謝太后如常禮神宗元豐元年詔龍圖閣
直學士史館修撰宋敏求等詳定正旦御殿儀注其制
元正冬至大朝㑹有司設御座於大慶殿東西房於御
座之左右少北東西閤於殿後百官宗室客使次於朝
堂之内外五輅先陳於庭兵部設黄麾仗於殿之内外
大樂令展宫架之樂於横街南鼓吹令分置十二案於
宫架外協律郎二人一位殿上西階之前楹一位宫架
西北俱東向陳輿輦御馬於龍墀繖扇於沙墀貢物於
宫架南(冬至不/設貢物)餘則列大慶門外陳布將士於街左右
金吾六軍諸衛勒所部列黄麾大仗於門及殿庭百僚
客使等俱入朝文武常參官朝服陪位官公服近仗就
陳於閤外大樂令樂工協律郎入就位中書侍郎以諸
方鎮表案給事中以祥瑞案俟於大慶門之左右(冬至/不設)
(給事中位/祥瑞案)諸侍衛官各服其器服輦出至西閤降輦符
寳郎奉寳詣閤門奉迎百官客使陪位官俱入就位侍
中版奏中嚴又奏外辦殿上鳴鞭宫懸撞黄鐘之鐘右
五鐘皆應内侍承㫖索扇扇合帝服通天冠絳紗袍御
輿出協律郎舉麾奏乾安樂鼓吹振作帝出自西房降
輿即座扇開殿下鳴鞭協律郎偃麾樂止爐烟升符寳
郎奉寳置御座前中書侍郎給事中押表案祥瑞案入
詣東西階下對立百官宗室及遼使班分東西以次入
正安樂作就位樂止押樂官歸本班起居畢復案位三
師親王以下及御史臺外正任遼使俱就北向位典儀
贊在位者皆再拜起居訖太尉將升中書令門下侍郎
俱降至西階下立(凡太尉行則樂/作至位樂止)太尉詣西階下解劒
脱舄升殿中書令門下侍郎各於案取所奏文詣褥位
解劒脱舄以次升分東西立以俟太尉詣御座前北向
跪奏文武百僚太尉具官臣某等言元正啟祚萬物咸
新(冬至改為晷運/推移日南長至)伏惟皇帝陛下應乾納祐與天同休
俛伏興降階佩劒納舄(餘官/凖此)還位在位官俱再拜舞蹈
三稱萬嵗再拜侍中進當御座前承㫖退臨階西向稱
制宣答曰履新之慶(冬至易曰/履長之慶)與公等同之贊者曰拜
舞蹈三稱萬嵗横行官分班立中書令門下侍郎升詣
御座前各奏諸方鎮表及祥瑞訖户部尚書就承制位
俛伏跪奏諸州貢物請付所司禮部尚書奏諸蕃貢物
如之司天監奏雲物祥瑞請付史館侍中進當御座前
奏禮畢殿上承㫖索扇殿下鳴鞭宫懸撞㽔賔之鐘左
五鐘皆應協律郎舉麾宫懸奏乾安樂鼓吹振作帝降
座御輿入自東房扇開偃麾樂止侍郎奏解嚴百官退
還次客使陪位官並退有司設食案大樂令設登歌殿
上二舞入立於架南預坐當升殿者位御座前文武相
向異位重行北上非升殿者位於東西廊下尚食奉御
設壽尊於殿東楹少南設坫於尊南加爵一有司設上
下羣臣酒尊於殿下東西廂侍衛官及執事者各立其
位仗衛仍立俟上壽百官立班如朝賀儀侍中版奏中
嚴外辦帝御輿出東房儀如前光禄卿詣横街南跪奏
具官臣某請允羣臣上壽興侍中承㫖稱制可少退光
禄卿再拜復位三師以下皆拜舞三稱萬嵗太尉升殿
詣壽尊所北向尚食奉御酌御酒一爵授太尉搢笏執
爵詣御前跪進帝執爵太尉出笏俛伏興少退跪奏文
武百僚太尉具官臣某等稽首言元正首祚(冬至云天/正長至)
臣等不勝大慶謹上千萬嵗壽俛伏興降復位在位者
皆再拜如前侍中承㫖退西向宣曰舉公等觴在位者
再拜如前北向班分東西序立太尉自東階侍立舉第
一爵和安樂作飲畢樂止太尉受虚爵復於坫降階三
師以下贊拜舞蹈如上儀侍中進奏侍中具官臣某言
請延公王等升殿降復位承㫖稱有制在位者皆再拜
宣曰延公王等升殿皆再拜詣東階升立於席後尚食
奉御進酒殿中監進第二爵登歌作甘露之曲欽訖殿
中監受爵樂止羣臣升殿就横行位舍人曰各賜酒羣
臣皆再拜舍人曰就坐太官令行酒搢笏受酒宫懸作
正安之樂文舞入立宫架北觴行一周樂止尚食奉御
進食又設羣官食作盛徳升聞之舞三成止出殿中監
進第三爵羣臣立於席後登歌作嘉禾之曲飲訖樂止
殿中監受虗爵就行酒如上儀作正安之樂武舞進觴
又行一周樂止尚食奉御進食又設羣官食作天下大
定之舞三成止出殿中監進第四爵登歌作靈芝之曲
其禮如第三爵太官令行酒如第二爵又一周樂止舍
人曰可起百僚立於席後侍中進跪奏禮畢俛伏興與
羣官俱降階復位羣官皆再拜如儀皇帝還閤有司承
㫖放仗羣臣再拜退其常朝之制文武官每日赴文明
殿正衙常參宰相一人押班五日起居即崇徳長春二
殿中書門下為班首其長春殿常朝則内侍省都知押
班太祖建隆三年詔内殿起居日令百官以次轉對限
三人為定其封章於閤門通進復鞠躬自奏宣徽使承
㫖宣答拜舞而出真宗天禧四年十月中書門下言唐
朝故事五日一開延英隻日視事雙日不坐方今中外
晏寧政刑清簡望凖舊事三日五日一臨軒聽政隻日
視事雙日不坐除急大事須面對外餘並令中書樞宻
院附奏詔禮儀院詳定隻日視事或於長春殿或於承
明殿應内殿起居日羣臣並依常日起居餘如中書門
下之議俄又請隻日承明殿常朝依假日便服視事不
鳴鞭詔可神宗元豐三年(按禮志作熙寧六/年今據通考輯)引進使李
端慤言近朔望御文徳殿視朝初寒盛暑數煩清蹕而
紫宸朝嵗中罕御請朔日御文徳既望坐紫宸庶幾正
衙内殿朝儀並舉從之髙宗紹興十四年九月有司言
明年正旦朝㑹請權以文徳殿為大慶殿合設黄麾大
仗五千二十七人欲權減三分之一合設八寳座於御
座之東西及登歌宫架樂舞諸州諸蕃貢物行在致仕
官諸路貢士舉首並令立班詔從之明年正旦御殿受
朝賀如儀
遼正旦朝賀儀臣僚並諸國使昧爽入朝奏班齊皇帝
升殿坐契丹舍人殿上通訖引契丹臣僚東洞門入引
漢人臣僚並諸國使西洞門入合班舞蹈五拜鞠躬平
身引親王自東階上殿就欄内褥位俛伏跪自通全銜
臣某等祝夀訖下殿復位舞蹈五拜鞠躬宣徽使稱有
勑班首以下聽制訖再拜鞠躬宣云履新之慶與公等
同之舍人贊謝宣諭拜舞蹈五拜贊各祗候分班引出
引班首西階上殿奏表目訖教坊起居賀十二拜畢各
祗候引契丹漢人臣僚并諸國使東西洞門入合班再
拜親王自東階上殿就欄内褥位搢笏執臺琖進酒訖
退復褥位置臺琖出笏少前俛伏自通全銜臣某等謹
進千萬嵗夀酒與殿下臣僚皆再拜鞠躬俟宣徽使稱
有制親王以下再拜如初儀宣云飲公等酒與公等内
外同慶舍人贊謝宣諭如初贊各祇候親王搢笏執臺
琖殿下臣僚分班皇帝飲酒教坊奏樂殿上下臣僚皆
拜呼萬嵗贊各祗候樂止教坊再拜皇帝卒飲親王進
受琖復褥位置臺琖下殿復位合班再拜贊各祗候分
班引出皇帝起詣皇太后殿臣僚并諸國使兩洞門入
班稱賀進酒皆如皇帝之儀畢引出教坊入起居進酒
亦如之(按冬至朝賀儀畧同正旦唯/帝后並升殿坐與正旦異)常朝起居儀昧爽
臣僚朝服入朝各依幕次内侍奏班齊先引京官班於
三門外當直舍人放起居再拜各祗候依次兩府以下
文武官於丹墀内面殿立䜿班諸司并供奉官於東西
道外相向立定當直閤使副贊放起居再拜各祗候退
還幕次公服帝升殿坐兩府并京官丹墀内聲喏各祗
候教坊司同北班起居畢奏事
金元旦上夀儀皇帝升御座鳴鞭報時畢殿前班小起
居各復位立舍人引皇太子并臣僚使客合班入至丹
墀舞蹈五拜平立閤使奏諸道表目皇太子以下皆再
拜皇太子升殿就褥位搢笏捧盞盤進酒皇帝受置於
案皇太子退復褥位轉盤與執事者出笏二閤使齊揖
入欄子内拜跪致辭云元正啟祚品物咸新恭惟皇帝
陛下與天同休謹上夀巵伏願皇帝陛下萬嵗萬嵗萬
萬嵗祝畢拜興復褥位同殿下臣僚皆再拜宣答曰履
新上壽與卿等内外同慶詞畢舞蹈五拜齊立皇太子
搢笏執盤臣僚分班教坊奏樂皇帝舉酒殿上下侍立
臣僚皆再拜皇太子受虚爵退立褥位轉盤盞與執事
者出笏左下殿樂止合班在位臣僚皆再拜分引與宴
官上殿次引宋國人從至丹墀再拜不出班奏聖躬萬
福再拜唱有勅賜酒食又再拜各祗候平立引左廊立
次引髙麗夏人如上儀畢分引左右廊立御果牀入進
酒皇帝飲則坐宴侍立臣皆再拜進酒官接盞還位坐
宴官再拜復坐行酒𫝊宣立飲訖再拜坐次從人再拜
坐三盞致語揖臣使從人立誦口號畢坐宴侍立官皆
再拜坐次從人再拜坐食入七盞曲將終揖從人立再
拜畢引出聞曲時揖臣使起再拜下殿果牀出至丹墀
合班謝宴舞蹈五拜引出(按金史禮志無冬至受朝賀/之禮惟章宗本紀承安元年)
(十一月戊戌有事於南郊大赦改元己亥曹王永升率/親王百官賀然此以南郊禮成受賀非冬至受賀也冬)
(㑹之禮終金/之世未行)朝參常朝儀及朔望儀准前代制以朔日
六日十一日十五日二十一日二十六日為六參日後
又定制以朔望日為朝參餘日為常朝國初凡朔望常
朝日殿下列衛士簾下置甲兵海陵正隆初去甲兵惟
存錦衣弩手百人分立兩階世宗大定二年五月命臺
臣定朝參禮除殿前班外若遇朔望自七品以上職事
官皆赴其餘朝日五品以上職事官皆赴如左右司員
外郎侍御史記注院等官職雖不係五品亦赴朝參凡
親王宗室已命官者年十六以上皆隨班赴起居
元元正受朝儀前期習儀至期大昕侍儀使引導從䕶
尉各服其服入奏外辦皇帝出閤陞輦鳴鞭三侍儀使
并通事舍人分左右引擎執䕶尉劈正斧中行導至大
明殿外劈正斧直正門北向立導從倒卷序立惟扇置
於錡侍儀使導駕時引進使同内侍官引宫人擎執導
從入至皇后宫庭報外辦皇后出閤陞輦引進使引導
至殿東門外引進使分退押直至堊塗之次引導從倒
卷出俟兩宫陞座鳴鞭三劈正斧退立於露階東司晨
報時雞唱畢尚引引殿前班皆公服分入日精月華門
就起居位相向立通班舍人唱左右衛上將軍兼殿前
都㸃檢臣某以下起居尚引引至丹墀拜位知班報班
齊行三拜禮都㸃檢稍前宣贊報聖躬萬福都㸃檢復
位再拜舞蹈三跪左膝三叩頭山呼三復行三拜禮宣
贊唱各恭事兩班㸃檢宣徽將軍分左右升殿宿直以
下分立殿前俟后妃諸王駙馬以次賀獻禮畢尚引引
丞相以下入就起居位如前通班唱文武百僚開府儀
同三司録軍國重事監修國史右丞相(具官/無常)臣某以下
起居贊拜舞蹈山呼並如前儀侍儀使詣丞相前請進
酒雙引升殿前行樂工分左右引登歌者及舞童舞女
以次升殿登歌音中本月之律丞相至宇下褥位立侍
儀司分左右北向立俟前行色曲將半舞旋列定通贊
唱分班樂作侍儀司引丞相入宣徽使隨至御榻前丞
相跪宣徽使立於東南曲終丞相祝贊曰溥天率土祈
天地之洪福同上皇帝皇后億萬嵗壽宣徽使答曰如
所祝丞相俛伏興退詣進酒位尚醖官以觴授丞相丞
相搢笏奉觴北面立宣徽使復位前行色曲舞旋至露
階丄教坊奏樂樂舞至第四拍丞相進酒皇帝舉觴宣
贊唱殿上下侍立臣僚再拜丞相三進酒畢以觴授尚
醖官出笏復位樂止通贊合班禮部官押進奏表章禮
物至横階下讀表章官等至宇下跪宣表目畢退降第
一重階下立俟讀禮物舍人升階至宇下跪讀禮物目
如上儀同降至横階隨表章西行至右樓下侍儀仍領
禮物東行至左樓下太府受之贊拜山呼如前儀僧道
耆老外國蕃客以次賀禮畢大㑹諸王宗親駙馬大臣
宴饗殿上丞相等升殿侍宴四品以上賜酒殿上五品
以下賜酒於日精月華門下宴畢鳴鞭三侍儀使導駕
帝后還寢殿如來儀(按元史禮志無賀冬之禮常朝之/典亦未及舉每日宰執入延春閤)
(及别殿奏/事而已)
明太祖洪武二十六年定正旦冬至朝㑹儀先日尚寳
司設御座於奉天殿及寶案於御座東香案於丹陛南
教坊司設中和韶樂於殿内東西北向翌明錦衣衛陳
鹵薄儀仗於丹陛及丹墀設明扇於殿内列車輅於丹
墀鳴鞭四人左右北向教坊司陳大樂於丹陛東西北
向儀禮司設同文玉帛兩案於丹陛東金吾衛設䕶衛
官於殿内及丹陛陳甲士於丹墀至午門外錦衣衛設
將軍於丹陛至奉天門外陳旗幟於奉天門外俱東西
列典牧所陳仗馬犀象於文武樓南東西向司晨郎報
時位於内道東近北糾儀御史二位於丹墀北内贊二
位於殿内外贊二位於丹墀北𫝊制宣表等官位於殿
内俱東西向鼓初嚴百官朝服班午門外次嚴由左右
掖門入詣丹墀東西北向立三嚴執事官詣華蓋殿帝
具衮冕陞座鐘聲止儀禮司奏執事官行禮贊五拜畢
奏請陞殿駕興中和樂作尚寳司捧寳前行導駕官前
導扇開簾捲寳置於案樂止鳴鞭報時贊班齊大樂作
行四拜禮樂止典儀唱進表樂作給事中二人詣同文
案前導引序班舉案由東門入置殿中樂止宣目官跪
宣訖展表官取表宣表官至簾前衆官皆跪宣表訖序
班舉表案於殿東衆官皆跪代致詞官跪丹陛中致詞
云具官臣某兹遇正旦三陽開泰萬物咸新(冬至則云/律應黄鐘)
(日當/長至)恭惟皇帝陛下膺乾納祜奉天永昌賀畢衆官皆
俯伏興樂作四拜興樂止𫝊制官跪奏𫝊制由東門出
至丹陛東向立稱有制贊禮唱跪宣制云履端之慶(冬/至)
(則云履/長之慶)與卿等同之贊禮唱俯伏興搢笏三舞蹈山呼
百官拱手加額呼萬嵗三出笏俯伏興樂作四拜興樂
止侍儀奏禮畢中和樂作鳴鞭駕興尚寳官捧寳導駕
官前導至華盖殿樂止百官以次出世宗嘉靖十六年
改設蕃國貢方物案於丹陛中道左右定時鼓於文樓
上大樂陳奉天門内其常朝御殿儀凡早朝文官自左
掖門入武官自右掖門入如華盖殿朝至鹿頂外東西
序立鳴鞭訖守衛官至鹿頂内行禮訖就侍立位各衙
門官以次行禮訖有事奏者入奏事無事奏者四品以
上及應升殿者入殿内侍立五品以下官出至鹿頂外
列班北向立候鳴鞭以次出如奉天殿朝俱於華盖殿
行禮奏事畢五品以下官詣丹墀依品級列班重行北
向立四品以上及翰林院官給事中監察御史等官於
中左中右門伺候鳴鞭各詣殿内立候朝退捲班以次
出如先於奉天殿朝後却奏事者文武官於丹墀内依
品級重行北向立候鳴鞭行禮訖四品以上及翰林院
官給事中監察御史等官陞殿侍立五品以下仍前序
立候謝恩見辭人員行禮訖鳴鞭捲班退有事奏者於
奉天門或華盖殿進奏無事奏者以次出穆宗隆慶元
年都給事辛自修等以朝儀乆曠班行不肅請令禮官
考議成式禮部禮科㑹議國初定制百官以品序立其
後更定又有不拘於品者如内閣官錦衣衛升立寳位
之東西翰林學士列於僉都御史之上其他翰林官不
論品級叙於京堂之内科道官自為一等列於部屬之
先及鴻臚寺尚寳司列於西階三科六道與東班對侍
雖若次序參錯然或以顧問糾察或以奉事承㫖莫不
有因難以輕改今後常朝悉如此例其餘官員仍依品
級崇卑衙門次序為例如有紊越聽糾儀官糾奏從之
神宗萬厯三年令常朝日記注起居官四人列於東班
給事中上稍前以便觀聽午朝則列於御座西稍南(時/大)
(學士張居正奏國初設起居注官日侍左右實古者左/史記事右史記言之制後定官制乃設翰林院修撰編)
(修檢討等官盖以記載事重設官加詳原非有所罷廢/而自職名更定遂失朝夕記注之規以致累朝史文闕)
(畧臣等仰稽成憲凡常朝御皇極門每日輪該記注起/居並史官共四人列於東班各給事中之上午朝御㑹)
(極門列於御座西稍南/專記言動詔依擬行)
　
　
　
　
　
　
　
　
　
　
　
　
　
欽定續通典卷六十七
欽定四庫全書
欽定續通典卷六十八
　禮(嘉/)
　　聖節朝賀(唐/)　(五代/)　(宋/)　(遼/)　(金/)　(元/)　(明/)
　　(臣/)等謹按唐開元禮有千秋節朝賀儀前史未詳
　　其制故杜典不載五代時間舉上壽故事宋世聖
　　節上夀或在紫宸殿或在垂拱殿已御正衙非開
　　元時御樓之比自金迄明元日聖誕上壽并為一
　　儀則其禮與元正等今詳考史志别立專條附諸
　　朝儀之後以資考信云
唐元宗開元十七年八月癸亥以降誕之日大置酒張
樂宴百寮於花萼樓下終宴丞相源乾曜張説率文武
百官等上表請以八月五日為千秋節著之甲令播之
天下咸令宴樂休假三日十八年八月丁亥帝御花萼
樓設九部之樂百官袴褶陪位上公稱觴獻壽穆宗長
慶元年七月庚子降誕日百寮於紫宸殿稱賀畢詣昭
徳門外命婦詣光順門並進門奉賀皇太后文宗太和
七年八月中書門下奏請以十月十日為慶成節著在
令式是日陛下於宫中奉迎太皇太后與昆弟諸王盛
陳宴樂羣臣詣延英門奉觴上千萬嵗壽開成元年十
月慶成節宴於延英殿太常進雲韶樂宰臣及翰林學
士赴宴又錫百寮宴於曲江
晉高祖天福七年二月壬子天和節御武徳殿宰臣率
文武百官上壽
漢隠帝乾祐三年三月丙子嘉慶節御廣政殿文武百
寮上壽酒
周太祖廣順元年七月戊子永夀節御廣政殿百寮進
酒上壽世宗顯徳間嵗一舉行
宋眞宗至道三年十二月癸巳承天節羣臣上壽於崇
政殿英宗以正月三日為壽聖節禮官奏故事聖節上
壽親王樞密於長春殿宰臣百官於崇徳殿天聖諒闇
皆於崇政殿於是紫宸上壽羣臣升殿間飲獻一觴而
退又一日賜宴於錫慶院徽宗以十月十日為天寧節
定上壽儀高宗建炎元年詔天申節百官上壽常禮可
令寢罷止就佛寺啟散祝壽道場詣閤門或後殿拜表
稱賀
遼太宗天顯三年冬十月天授節帝御五鸞殿受羣臣
及諸國使賀㑹同四年冬十一月以永寧天授二節並
受賀著為令(皇太后生日/為永寧節)
金熙宗皇統三年正月乙巳萬春節受賀如正旦儀世
宗大定二十八年三月丁酉萬春節御慶和殿受羣臣
朝復宴於神龍殿諸王公主以次捧觴上壽帝懽甚以
本國音自度曲帝自歌之皇太孫等和之極懽而罷
元世祖至元八年八月己未聖誕節初立内外仗及雲
和署樂位如元正儀文宗至順元年二月中書省臣言
舊制正旦天夀節内外諸司各有䞇獻頃者罷之今江
浙省臣言聖恩公溥覆幬無疆而臣等殊無補報凡遇
慶禮進表稱賀請如舊制為宜從之
明太祖洪武元年定朝賀儀凡冬至聖節朝㑹宴享皆
同其聖節致詞皇太子則云兹遇父皇陛下聖誕之辰
謹率諸弟某等敬祝萬萬嵗壽丞相則云兹遇皇帝陛
下聖誕之辰謹率文武百僚敬祝萬萬嵗壽不傅制英
宗天順五年十一月丁未以冬至萬壽節同日改致詞
宣表等儀禮部言二節慶賀致詞各異又冬至𫝊制聖
節不𫝊制今請通致詞曰兹遇律應黄鍾日當長至恭
惟皇帝陛下萬夀聖節膺乾納祜奉天永昌臣某等誠
歡誠忭敬祝萬萬嵗壽然後惟以冬至制詞𫝊答羣臣
其各王府及在外文武衙門二節賀表若前後宣讀不
無重複請通宣表目又通宣表文曰忻逢長至恭遇聖
誕其在外文武衙門至曰行告天祝壽禮宜曰今兹冬
至恭遇聖誕聖壽益増從之
　　策命皇太子(宋/)　(遼/)　(金/)　(元/)　(明/)
宋太宗至道元年八月壬辰詔立皇太子命有司草具
册禮有司言前代無太子執圭之文請如王公之制執
桓圭餘如舊制九月丁夘太宗御朝元殿陳列如元㑹
儀百官就位太子常服乘馬就朝元門外幄次易逺遊
冠朱明衣所司贊引三師三少導從至殿庭位再拜起
居畢分班立太常博士引攝中書令就西階升殿詣御
坐前俯伏興奏宣制降由東階至太子位東南向稱有
制太子再拜中書侍郎引册案就太子東中書令北面
跪讀册畢太子冄拜受册以授右庶子門下侍郎進寳
授中書令中書令授太子太子以授右庶子各置於案
由黄道出太子隨案南行樂奏正安之曲至殿門樂止
太尉升殿稱賀侍中宣制答如儀太子易服乘馬還宫
百官賜食於朝堂中書門下樞密院師保以下詣太子
參賀皆序立於宫門之外庶子版奏外備内臣搴簾太
子常服出次坐中書門下樞密師保賓客而下再拜並
答拜四品以下官參賀升坐受之越三日具鹵簿謁太
廟常服乘馬出東華門升輅儀仗内行事官乘車者並
服禮衣餘皆袴褶乘馬導從神宗未及受册禮而即位
乃以册寳送天章閣遂為故事
遼制前期一日設幄坐於宣慶殿設文武官幕次於朝
堂并殿庭版位大樂令陳宫縣守宫設皇太子次於朝
堂北西向乘黄令陳金輅於朝堂門外西向皇太子儀
仗笳簫鼓吹等陳宣慶門外典儀設皇太子版位於殿
横街南近東北向設文武官五品以上位於樂縣東西
至日門下侍郎奉册中書侍郎奉寳綬各置於案令史
二人絳服對舉案立寳案在横街北西向册案在北門
下侍郎中書侍郎並立案後侍中版奏中嚴皇太子逺
遊冠綘紗袍秉珪出太子舍人引入就版位北面殿立
東宫官三師以下皆從立皇太子東南西向太子入門
樂作至位樂止典儀贊皇太子再拜在位者皆再拜中
書令立太子東北西向門下侍郎引册案中書侍郎取
册進授中書令退復位𫝊宣官稱有制皇太子再拜傳
宣訖再拜中書令跪讀册訖俯伏興皇太子再拜受册
退授左庶子中書侍郎取寳進授中書令皇太子進受
寳退授左庶子中書令以下退復位舁案者以案退典
儀贊再拜皇太子拜在位者皆再拜太子舍人引皇太
子退樂作出門樂止侍中奏禮畢皇太子升金輅左庶
子以下夾侍儀仗鼓吹等並列宣慶門外三師三少諸
宫臣於金輅前後導從還東宫文武宫臣序班稱賀禮
畢
金世宗大定八年正月册皇太子禮官擬奏前三日遣
使奏告天地宗廟前一日宣徽院帥鸞儀司設御座於
大安殿當中南向設皇太子次於門外之東西向又設
文武百僚應行事官東宫官等次於門外之東西廊又
設册寳幄次於殿後東廂俱南向又設受册位於殿庭
横階之南工部官與監造册寳官公服自製造所導引
册寳牀由宣華門入進呈畢赴幄次安置大樂令帥其
屬展樂縣於庭至日質明東宫官各朝服自東宫乘馬
導從至左翔龍門外通事舍人分引百官入立班東西
相向次引侍中中書令門下侍郎中書侍郎及捧舁册
寳官詣殿後幄次前立少頃奉册寳出幄次由大安殿
東降至庭中褥位權置訖皇太子服逺遊冠朱明衣出
次執圭三師三少以下導從立於門外侍中奏中嚴符
寳郎奉八寳由東西偏門分入升置御座之左右侍中
奏外辦皇帝出自東序即御座如常儀皇太子入門宫
縣樂作至位樂止師少以下從入立於皇太子位東南
西向典儀贊皇太子再拜搢圭舞蹈又再拜奏聖躬萬
福又再拜引近東西向立師少以下并奉引册寳官等
赴百官東班通事舍人引百官俱横班北向再拜舞蹈
起居畢各還東西班典儀引皇太子復受册位侍中承
㫖稱有制皇太子以下在位官皆再拜侍中宣制册某
王為皇太子又再拜通事舍人太常博士引中書令詣
讀册位中書侍郎引册匣置於前捧册官西向跪捧皇
太子跪讀畢俯伏興再拜中書令奉册授皇太子搢圭
跪受册以授右庶子中書令退復位通事舍人太常博
士引侍中詣奉寶位門下侍郎引寶盝立於其右侍中
奉寳授皇太子搢圭跪受以授左庶子册寳俱置於牀
侍中以下退復位典儀贊再拜皇太子退左右庶子帥
其屬舁册寳牀以出禮畢放仗以次出後二日皇太子
拜表朝謝如儀又後二日百官奉表稱賀
元制前期三日右丞相率百僚至金玉局册寳案前行
禮導至中書省正位安置前期二日儀鸞司設發册案
於大明殿御座西發寳案於東典寳官設册案於太子
殿前階東寳案於階西又設受册案於殿内座榻之西
受寳案於東右丞相率百僚朝服至中書省導册寳案
至闕前中道入崇天門升大明殿置於案至朝大昕皇
帝陞大明殿御座引寳引册使以下各就位禮儀使奏
請發册寳捧册寳官受册寶由正門出控鶴舁案至皇
太子殿庭皇太子出閤立中階香案前行再拜禮太尉
前稱制遣臣等恭授皇太子册寳皇太子詣褥位跪諸
執事官皆跪讀册官讀册畢納册於匣讀寳官讀寳畢
納寳於盝太尉進授册寳皇太子恭受以授左右庶子
奠於殿内受册寳案太尉以下皆再拜還詣大明殿御
座前跪復命侍儀使左右庶子導皇太子詣大明殿謝
恩畢還府右丞相祝贊進酒進表章禮物如儀駕還寢
殿皇太子還府陞殿典引引羣臣拜賀進酒進箋禮物
訖皇太子還閤
明制册皇太子所司陳設如儀先三日齋戒遣官祭告
天地宗廟至日皇帝衮冕御謹身殿皇太子冕服俟於
奉天門外辦皇帝陞奉天殿引禮導皇太子入奉天東
門由東階升至丹陛位百官各就丹墀位皇太子再拜
興承制官由殿中門出立於門外曰有制皇太子跪宣
制曰册長子某為皇太子俯伏興再拜引禮導皇太子
由殿東門入内贊導至御座前内贊贊跪宣册宣畢皇
太子搢圭跪受册以授内侍復贊授寳如授册儀皇太
子出圭俯伏興由殿東門出執事官舉節册寳隨出皇
太子復位四拜興由東階降儀仗鼓樂迎册寶至文華
殿持節官持節復命禮部官奉詔書赴午門開讀百官
迎詔至中書省頒行皇太子詣太廟謁告詣奉天殿謝
恩入謝中宫行朝謝禮禮畢親王世子俟於文華殿稱
賀次日百官進表箋慶賀内外命婦慶賀中宫如常儀
宣宗宣徳二年十一月皇子生羣臣表請立太子三年
二月行禮以太子尚㓜命正副使授册寳於文華門憲
宗成化十一年以册立皇太子禮成文武官分五等賜
綵緞有差
　　皇太子與百官相見(宋/)　(金/)　(元/)　(明/)
　　(臣/)等謹案杜典載羣臣侍坐太子後至一條又皇
　　太子監國及㑹宫臣議一條所引晉及北齊等故
　　事義類參錯與標目不皆比附攷宋以後史志載
　　皇太子與百官相見儀節頗詳謹倣志文别立標
　　題採輯大略以資援據亦庶與杜典所載互相證
　　明云
宋太宗至道元年有司言百官見皇太子自兩省五品
尚書省御史臺四品諸司三品以上皆答拜餘悉受拜
宫官自左右庶子以下悉用參見之儀其宴㑹位在王
公上徽宗政和時所定新儀太子與師保傅相見皇太
子再拜師保傅以下答拜若三少特見則三少先拜其
列仗設樂位次一如開元禮儀
金世宗大定二年定相見儀三師三公欄子内北向躬
揖班首稍前奉候皇太子離位稍前正南立答揖宰執
及一品職事官於欄子北向躬揖答揖如前二品職事
官欄子外向南躬揖皇太子起揖三品職事官露階稍
南躬揖皇太子坐揖四品以下職事官宫庭下躬揖跪
問候皇太子坐受東宫師傅保與隨朝三師同東宫三
少與隨朝二品同詹事以下並在庭下面北每品重行
以東為上再拜稍前問候又再拜皇太子坐受七年定
制皇太子赴朝許與親王宰執相見餘官宗室並迴避
後亦許與樞密使副御史大夫判宗正及東宫三師相
見
元制正旦大朝㑹之明日文武羣官以常服至東宫行
賀禮皇太子居偏殿南向坐羣官自丞相下以次入北
面行四跪拜禮
明太祖洪武元年十二月帝以東宫師傅皆勲舊大臣
當待以殊禮命議三師朝賀東宫儀禮官議曰唐制羣
臣朝賀東宫行四拜禮皇太子答後二拜三公朝賀前
後俱答拜近代答拜之禮不行而三師之禮不可不重
謹擬凡大朝賀設皇太子座於大本堂設答拜褥位於
堂中設三師賔客諭徳拜位於堂前皇太子常服陞座
三師賔客常服入就位北向立皇太子起立南向贊四
拜皇太子答後二拜十四年給事中鄭相同請如古制
百官詣皇太子止稱名惟宫臣稱臣詔下羣臣議編修
吳沈等議曰東宫國之大本所以繼聖體而承天位也
臣子尊敬之禮不得有二請凡啟事東宫者稱臣如故
從之
　　册命諸王侯(後唐/)　(宋/)　(遼/)　(明/)
後唐明宗天成二年以楚王馬殷為守太師尚書令封
楚國王中書奏馬殷為楚國王禮文不載國王之制請
約三公之儀用竹册從之
宋册命親王大臣之制具開寳通禮雖制書有備禮册
命之文多上表辭免而未嘗行每命親王宰臣使相樞
密使西京留守節度使並翰林草制夜中進入翼日自
内置於箱黄門二人舁之立御座東南朝退乃奉箱出
殿門外宣付閤門降置於案俟文徳殿立班閤門使引
制案置於庭宣付中書門下宰相跪受復位以授通事
舍人赴宣制位唱名訖奉詣宰相宰相受之付所司若
立后妃封親王公主即宣稱有制百官再拜宣制訖復
再拜舞蹈稱賀若宰相加恩制書即宣付通政舍人引
宰相於宣制石東北向再拜立聴訖拜舞復位若百官
受制即自班中引出聴麻文班於宣制石東武班於石
西並如宰相儀聽訖出赴朝堂其罷相者即引出赴朝
堂金吾仗舍諸王宰相朝謝前一日内降官告從内出
東上閤門外宣詞以賜授節者仍交旌節受者俯伏執
旌節交於頸上者三親王節度使相官告並載以綵輿
迎歸第徽宗政和時禮局上册命親王大臣議迄不果
行
遼册王妃公主儀至日押册使副并讀册等官押册東
便門入持節前導至殿册案置横街北少東引使副等
面殿鞠躬立侍中臨軒稱有制皆再拜鞠躬宣制訖舞
蹈五拜引册於宣慶門出使副等押領儀仗册案赴各
私第㕔前向闕陳列受册者就位立𫝊宣稱有制再拜
宣制畢舁册人舉册匣於褥前跪捧引讀册者與受册
者皆俯伏跪讀訖皆俯伏興受册者謝恩國王五拜王
妃公主四拜(案金元諸王惟降/制命之不行册禮)
明太祖洪武三年定制册命親王先期告宗廟至日皇
帝御奉天殿皇太子親王由奉天東門入樂作升自東
陛皇太子由殿東門入至御前侍立親王入至丹陛拜
位贊拜樂作再拜興樂止承制官承制如儀諸王皆跪
宣制曰封皇子某為某王某為某王宣畢諸王俯伏興
贊拜樂作再拜興樂止引禮導王由殿東門入樂作内
贊引至御座前拜位樂止王跪贊授册捧册官以册授
讀册官讀訖以授丞相丞相授王王搢圭受以授内使
授寳如上儀訖王出圭俯伏興引禮導王出復位以次
引諸王入殿授册寳如儀内使以册寳置綵亭訖贊拜
樂作諸王皆四拜興樂作内使舉亭前行親王由東階
降出奉天東門禮部尚書請詔書用寶赴午門開讀禮
畢皇帝還宫皇太子出王年㓜則遣官齎册寳授之丞
相承制至王所宣制最幼者保抱行禮是日親王朝謝
皇后太子親王各自行賀幼者詣長者行四拜禮百官
詣親王賀亦行四拜禮次日皇太子朝賀皇帝及中宫
百官進表箋賀皇帝及中宫東宫内外命婦賀中宫是
日百官及命婦各賜宴擇日諸王謁太廟憲宗成化末
封岐益衛衡雍五王帝親告奉先殿遣使就各王府册
之罷臨軒禮諸王當襲封者俱於嵗終遣官册封世宗
嘉靖中改於孟春著為令
　　天子追尊祖考妣(上尊號附明五代/金  元)　(宋/)　(遼/)
梁太祖開平元年追尊祖考為皇帝妣為皇后皇高祖
黯謚曰宣元妣范氏謚曰宣僖曽祖茂琳諡曰光獻妣
楊氏諡曰光孝祖信諡曰昭武妣劉氏諡曰昭懿考誠
諡曰文穆妣王氏諡曰文惠
後唐莊宗同光元年追尊祖考為皇帝妣為皇后曽祖
執宜妣崔氏皆諡曰昭烈祖國昌妣秦氏皆諡曰文景
考諡曰武
晉高祖天福元年追尊祖考為皇帝妣為皇后高祖璟
諡曰孝安妣秦氏諡曰孝安元后曽祖彬諡曰考簡妣
安氏諡曰孝簡恭后祖昱諡曰孝平妣來氏諡曰孝平
獻后考紹雍諡曰孝元妣何氏諡曰孝元懿后
漢高祖即位稱天福十二年追尊祖考為皇帝妣為皇
后高祖湍諡曰明元妣李氏諡曰明貞曽祖昻諡曰恭
僖妣楊氏諡曰恭惠祖僎諡曰昭憲妣李氏諡曰昭穆
考琠諡曰章聖妣安氏諡曰章懿
周太祖廣順元年追尊祖考為皇帝妣為皇后高祖璟
諡曰睿和妣張氏諡曰睿恭曽祖諶諡曰明憲妣申氏
諡曰明孝祖藴諡曰翼順妣韓氏諡曰翼敬考簡諡曰
章肅妣王氏諡曰章徳
宋太祖建隆元年奉玉册諡高祖曰文獻皇帝妣崔氏
曰文懿皇后曽祖曰惠元皇帝妣桑氏曰惠明皇后祖
曰簡恭皇帝妣劉氏曰簡穆皇后皇考曰武昭皇帝
遼興宗重熙二十一年秋七月追尊太祖之祖為簡獻
皇帝妣為簡獻皇后太祖之考為宣簡皇帝妣為宣簡
皇后
金熙宗天㑹十四年八月文武百僚太師宗磐等上議
追尊九代以下祖考妣曰皇帝皇后帝於郊稱天以誄
請上皇九代祖諡曰景元妣曰明懿八代祖諡曰徳妣
曰思七代祖諡曰安妣曰節六代祖諡曰定昭妣曰恭
靖五代祖諡曰成襄妣曰威順皇高祖諡曰惠桓妣曰
昭肅曽祖諡曰聖肅妣曰簡翼曽叔祖諡曰穆簡妣曰
静宣曽叔祖諡曰孝平妣曰貞惠皇伯祖諡曰恭簡妣
曰敬僖須廟室告成涓日備物奉上寳册藏於天府
元世祖至元三年追諡伊蘇凱烈祖神元皇帝(太祖/之父)妣
宣懿皇后
明太祖洪武元年追尊高祖考曰元皇帝曽祖考曰恒
皇帝祖考曰裕皇帝皇考曰淳皇帝妣皆皇后
　　天子崇所生母議(追崇附元唐明五代/  金)　(宋/)　(遼/)
唐武宗㑹昌元年追册所生母韋氏為皇太后上尊諡
曰宣懿(時有司奏太后陵宜别制號帝乃名所𦵏園曰/福陵既又下詔朕因誕日展禮於太皇太后謂)
(朕曰天子之孝莫大於承續今穆宗皇帝虚合享之位/而宣懿太后實生嗣君當以袝廟繇是奉后合食穆宗)
(室/)
後唐莊宗即位册尊母曹氏為皇太后而以嫡母劉氏
為皇太妃太妃往謝太后太后有慚色帝既滅梁使人
迎太后歸洛陽居長壽宫而太妃獨留晉陽太妃與太
后甚相愛其送太后於洛也涕泣而别
宋真宗即位追尊母賢妃李氏為太后咸平元年正月
上尊諡曰元徳(時有司言案禮春官大司樂之職奏夷/則歌仲吕以享先妣謂姜嫄也是帝嚳)
(之妃后稷之母特立廟曰閟宫晉簡文宣后以不配食/築室於外嵗時享祭唐先天元年始祔昭成肅明二后)
(於儀坤殿又元宗元獻楊后立廟於太廟之西稽於前/文咸有明據望令宗正寺於后廟内修奉廟室為殿三)
(間設神門齋房/神厨以備薦享)仁宗明道二年四月追尊母宸妃李氏
為皇太后上尊諡曰莊懿哲宗即位詔尊太后高氏為
太皇太后皇后向氏為皇太后尊生母徳妃朱氏為皇
太妃禮部議皇太妃生日節序其冠服之屬如皇后例
稱慈㫖慶賀用箋元祐三年宣仁太后詔母以子貴輿
葢仗衛冠服悉侔皇后高宗既即位遥尊母韋賢妃為
宣和皇后紹興十年遥上皇太后册寳於慈寧殿自後
每遇誕日至朔皆遥行賀禮十二年八月自北歸至臨
安入居慈寧宫
遼世宗即位尊母蕭氏為皇太后(世宗為太祖太子倍/長子倍以太祖命守)
(東丹後適唐遇害世宗立追尊為/義宗母蕭氏太子妃尊為太后)
金海陵天徳二年尊嫡母圖克坦氏為皇太后尊生母
大氏為皇太后章宗即位尊母圖克坦氏為皇太后(顯/宗)
(之/妃)
元武宗即位尊太母元妃達吉尼鴻吉喇特氏為皇太
后至大三年上尊號曰儀天興聖慈仁昭懿壽元仁宗
延祐二年加上尊號曰全徳泰寧福慶英宗即位尊為
太皇太后加上尊號曰徽文崇祐
明世宗即位尊祖母邵氏(憲宗妃/睿宗母)為皇太后所生母蔣
氏(睿宗/妃)為興國太后嘉靖七年上皇太后尊號曰壽安
改稱太皇太后上興國太后尊號曰慈仁十五年加上
康靖貞壽神宗即位尊生母貴妃李氏為慈聖皇太后
萬厯六年加上徽號曰宣文後又累加明肅貞壽端獻
恭熹
　　支庶立為天子追尊本親議(宋/)　(金/)　(元/)　(明/)
宋英宗治平三年正月皇太后下書中書門下封濮安
懿王宜如前代故事王與夫人王氏韓氏任氏皇帝可
稱親尊濮安懿王為皇夫人為后詔遵慈訓稱親不加
尊號又以塋為園置守衛吏即園立廟俾王子孫主祠
事如皇太后㫖仍令臣民避濮安懿王諱以王子宗懿
為濮國公(仁宗在位年久無子以濮安懿王第十三子/宗實為皇子及即位宰相韓琦等奏請下有)
(司議濮安懿王及譙國夫人王氏襄國夫人韓氏仙遊/縣君任氏合行典禮詔須大祥後議之治平二年詔禮)
(官與待制以上議翰林學士王珪等奏曰謹案儀禮喪/服為人後者𫝊曰何以三年也受重者必以尊服服之)
(又為人後者為其父母𫝊曰何以期不二斬也特重於/大宗降其小宗也為人後者為其昆弟傳曰何以大功)
(為人後者降其昆弟也先王制禮尊無二上若恭愛之/心分於彼則不得專於此故也是以秦漢以來帝王有)
(自旁支入承大統者或推尊其父母以為帝后皆見非/當時取議後世臣等不敢引以為聖朝法況前代入繼)
(者或援立之策出自臣下非如仁宗皇帝年齡未衰深/惟宗廟之重簡推聖明授以大業陛下親為先帝之子)
(然後繼體承祧光有天下臣等竊以為濮王宜準先朝/封贈期親尊屬故事尊以高官大國譙國襄國並封太)
(夫人攷之古今為宜稱於是中書奏王珪等所議未見/詳定濮安懿王當稱何親名與不名珪等議濮王於仁)
(宗為兄於皇帝宜稱皇伯而不名如楚王涇王故事中/書又奏禮與令及五服年月勅出繼之子於所繼所生)
(皆父母又漢宣帝光武皆稱父為皇考今珪等議稱濮/王為皇伯於典禮未有明據請下尚書省集三省御史)
(臺議奏方議而皇太后手詔詰責執政於是詔曰如聞/集議不一權宜罷議令有司博求典故以聞禮官范鎮)
(等又奏漢之稱皇考稱帝稱皇立寢廟序昭穆皆非陛/下聖明之所法宜如前議為便自是御史吕誨等彈奏)
(歐陽修首建邪議韓琦曽公亮趙槩附㑹不正之罪固/請如王珪等議既而内出皇太后手詔曰吾聞羣臣議)
(請皇帝封崇濮安懿王至今未見施行吾載閲前史乃/知自有故事濮安懿王譙國夫人襄國夫人仙遊縣君)
(可令皇帝稱親濮安懿王稱皇譙國襄國仙遊並稱后/事方施行而英宗即日手詔曰稱親之禮謹遵慈訓追)
(崇之典豈易克當且欲以塋為園即園立廟俾王子孫/主奉祠事既而議寢神宗元豐二年詔以濮安懿王及)
(三夫人可並稱/王稱夫人云)
金世宗即位於東京追尊皇考豳王為皇帝諡簡肅廟
號睿宗皇妣富察氏曰欽慈皇后李氏曰貞懿皇后(睿/宗)
(諱宗堯太/祖之子)
元武宗即位於上都追尊皇考曰皇帝諡曰昭聖廟號
順宗尊太母元妃為皇太后(順宗諱達爾瑪/巴拉世祖之子)泰定帝即
位追尊皇考皇妣請諡於南郊皇考晉王曰光聖仁孝
皇帝廟號顯宗皇妣晉王妃曰宣懿淑聖皇后(顯宗諱/噶瑪拉)
(裕宗/長子)
明世宗即位追尊父興獻王為興獻帝祖母憲宗貴妃
邵氏為皇太后母妃為興獻后嘉靖元年正月從宰臣
楊廷和等議稱孝宗為皇考慈壽皇太后為聖母興獻
帝后為本生父母不加皇字三年四月追尊興獻帝為
本生皇考恭穆獻皇帝尋定稱孝宗為皇伯考昭聖皇
太后為皇伯母興獻皇帝為皇考章聖皇太后為聖母
四年五月作世廟祀獻皇帝七年七月追尊孝惠皇太
后為太皇太后恭穆獻皇帝為恭睿淵仁寛穆純聖獻
皇帝章聖皇太后為章聖慈仁皇太后十七年九月上
獻皇帝廟號睿宗神主祔太廟躋武宗上辛夘大享上
帝於元極寶殿以睿宗配(興獻王諱祐杭憲宗第四子/母妃邵氏成化間封興王正)
(徳十四年薨諡曰獻王薨二年武宗崩無嗣慈夀皇太/后與大學士楊廷和定筞以遺詔迎興王世子於興邸)
(入繼大統禮臣毛澄等援漢定陶宋濮王故事考孝宗/改稱王為皇叔父興獻大王王妃為皇叔母帝命廷臣)
(集議未決進士張璁上書請考興獻王帝大悦㑹母妃/至自安陸止通州不入帝啟張太后欲避位歸藩奉母)
(羣臣惶懼太后命進王為興獻帝妃為興國后璁更為/大禮或問以進帝因諭輔臣楊廷和等帝后加稱皇廷)
(和合廷臣爭之未決嘉靖元年禁中火廷臣引五行五/事為廢禮之證乃輟稱皇加稱本生父母尊園曰陵黄)
(屋監衛如制設祠署安陸享用十二籩豆樂用八佾帝/心終未慊三年加稱為本生皇考恭穆獻皇帝興國太)
(后為章聖太后又建廟奉先殿西曰觀徳殿祭如太廟/七月諭去本生號九月詔稱孝宗皇伯考明年修獻皇)
(帝實録建世廟於太廟左七年命璁等集明倫大典成/加上尊諡十七年揚州同知豐坊請加尊皇考廟號稱)
(宗以配上帝九月加上尊諡廟號睿宗祔太廟位次武/宗上明堂大享奉主配天罷世廟之祭四十四年芝生)
(世廟柱復立/玉芝宫祀焉)
　　五宗(宋/)
宋吕大臨宗子議國君之嫡長為世子繼先君之正統
自母弟而下皆不得宗次嫡為别子别子既不得禰先
君則不可宗嗣君又不可無所統屬故為先君一族大
宗之祖其生也適庶兄弟皆宗之别子之母弟雖適子
與羣公子同不得謂之别子其死也子孫世世繼之為
先君一族之大宗凡先君所出之子孫皆宗之雖百世
不遷無後則族人以支子繼之此謂别子為祖繼别為
宗羣公子雖宗别子而自為五世小宗之祖死則其子
其孫為繼禰繼祖之小宗至五世以上則上遷其祖下
易其宗無子孫則絶此謂繼禰者為小宗每一君有一
大宗世世統其君之子孫故曰宗其繼别子之所自出
者百世不遷者也别子所自出謂别子所出之先君如
魯季友乃桓公之别子所自出為桓公一族之大宗公
子之公為其士大夫之庶者宗其士大夫之適者則别
子為先君一族大宗之祖羣公子皆宗之是謂有大宗
而無小宗若君無次適可立為别子止有庶公子數人
則不可無宗以統當立庶長一人為小宗使諸弟皆宗
之是為有小宗而無大宗若庶長死國君復追立庶長
為别子以為先君一族大宗之祖而以其子繼之此雖
不經見然以義求之則一君之大宗不可以絶後也若
君之正嫡外止有一公子既不可宗君又無昆弟宗已
是謂無宗亦莫之宗然此公子亦為其先君一族大宗
之祖没則百世相繼先君之子孫皆宗之如大宗法(按/宗)
(有五大宗一小宗四孔頴達疏别子之後族人衆多或/繼高祖與三從兄弟為宗或繼曾祖與再從兄弟為宗)
(或繼祖與同堂兄弟為宗或繼禰與親兄弟為宗一身/兼事四宗兼大宗為五杜典所載數條經義已晰宋以)
(後禮家訓釋畧同吕氏/議較為詳盡故備志之)
　　公子二宗(宋/)
宋朱子議宗子有公子之宗有大宗有小宗國家之衆
子不繼世者若其間有適子則衆兄弟宗之為大宗若
皆庶子則兄弟宗其長者為小宗此所謂公子之宗者
也别子即是此宗子既没之後其適長者各自繼此别
子即是大宗直下相𫝊百世不遷别子之衆子既没之
後其適長子又宗之即為繼禰之小宗每易一世高祖
廟毁則同此廟者是為袒免之親不復相宗矣所謂五
世而遷也又謂宗子只得立適雖庶長立不得若無適
子則亦立庶子所謂世子之同母弟世子是適若世子
死則立世子之親弟亦是次適也是庶子不得立也本
朝哲廟弟有申王次端王次簡王乃哲廟親弟當時章
惇欲立簡王向太后謂諸王皆庶子莫得如此分别當
以次立申王目眇不足以視天下乃立端王是為徽宗
章惇殊不知禮意同母弟須皆適子方可言既皆庶子
安得不依次第今臣庶家要立宗也難惟宗室與襲封
孔氏柴氏當立宗今孔氏柴氏襲封兄死弟繼與今俗
門長略同殊失宗法
　　九族(宋/)
宋陳祥道禮書云書與詩序皆言九族惟周禮小宗伯
儀禮士昏禮禮記仲尼燕居特言三族者三族父子孫
也九族高祖至元孫也三族舉其本九族極其末舉三
族則九族見矣白虎通夏侯歐陽何琦如淳之説父族
四母族三妻族二為九族其説葢以詩之葛藟刺平王
不親九族而言謂他人父謂他人母頍弁刺幽王不親
九族而言豈伊異人兄弟甥舅角弓亦刺不親九族而
言兄弟昏姻無胥逺矣則所謂九族者非特内宗而已
是惡知詩人之所主者因内宗而發哉爾雅於内宗皆
曰族於母妻皆曰黨又禮小功之未可以嫁娶妻之黨
固無妨於嫁娶昏禮不容慮其不虞也然則九族之説
當從孔安國鄭康成為正小記曰親親以三為五以五
為九上殺下殺旁殺而親畢矣此九族隆殺之差也葢
已上親父下親子三也以父親祖以子親孫五也以祖
親曽高以孫親曽元九也然已之所親以一為三祖孫
所親以五為九記不言者以父子一體而高與元曽同
服故不辨異之也(按九族自當以孔鄭説為正然尚書/堯典以親九族蔡𫝊雖主鄭義仍包)
(母族妻族在内殆以下文平章百姓協和萬邦推而廣/之不當獨略外姻致有滲漏而小記以三為五以五為)
(九之義自/不可易)
　　鄉飲酒(唐/)　(五代/)　(宋/)　(明/)
唐李栖筠為常州刺史行鄉飲酒禮登歌降飲人人知
勸
後唐時左僕射李愚請頒唐六典示百司使州縣貢士
行鄉飲酒禮時以其迂濶不果行
宋制州軍貢士之月以禮飲酒以知州軍事為主人學
事司所在以提舉學士為主人其次本州官行上舍生
當貢者與州之羣老為衆賓是月也㑹凡學之士及武
士習射唐貞觀所頒禮惟明州獨存太宗淳化中㑹例
行之徽宗政和時禮局定飲酒登降之節與舉酒作樂
器用之屬並參用辟雍宴貢士儀其有古樂處令用古
樂高宗紹興十三年比部郎中林保乞修定鄉飲儀徧
下郡國於是國子祭酒高閌草具其儀上之寧宗慶元
中朱熹以儀禮改定主賓僎介之位其主則州以守縣
以令位於東南賓以里居年高致仕者位於西北僎則
州以倅縣以丞或簿位東北介以次長位西南三賓以
賓之次者司正以衆所推服者相及贊以士之熟於禮
儀者其日質明主人率賔以下先釋菜於先聖先師退
各就次以俟肅賓介與衆賓既入主人序賓祭酒再拜
詣罍洗洗觶至酒尊所酌實觶授執事者至賓席前跪
以獻賓賓酬主人主人酬介介酬衆賓賓主以下各就
席坐訖酒再行次沃洗贊者請司正揚觶致詞司正復
位主人以下復坐主人興復至阼階楣下僎從賓介復
至西階下立三賓至西階立並南向主人拜賓介以下
再拜賓介與衆賓先自西趨出主人少立自東出賓以
下立於庠門外之右東鄉主人立於門外之左西鄉僎
從主人再拜賓介皆再拜退
明太祖洪武五年詔定鄉飲酒儀令有司與學官率士
大夫之老者行於學校民間里社亦行之十六年詔頒
鄉飲酒圖式於天下每嵗正月十五日十月初一日於
儒學行之其儀以府州縣長吏為主以鄉之致仕官有
徳行者為僎擇年高有徳者為賓其次為介其次為三
賓又其次為衆賓教職為司正贊禮贊引讀律皆使能
者里中鄉飲略同二十二年定鄉飲禮以善惡分列三
等為坐次不許混淆如有不遵序坐及有過之人不行
赴飲者以違制論
　
　
　
　
　
　
　
　
　
　
欽定續通典卷六十八
欽定四庫全書
欽定續通典卷六十九
　禮(賔/)
　　(臣/)等謹案杜典述賔禮七篇一曰諸侯朝覲二曰
　　諸侯遣使來聘三曰天子遣使迎勞四曰三恪二
　　王後五曰天子朝位六曰公卿執贄七曰信節皆
　　据經傳舊聞而於史事則畧今續纂其書則其體
　　例有宜於通變者夫三代以前分姓受氏各以君
　　國子民星羅碁布雖凛共主之義而疆界既分風
　　教各别其所以守王章而陳時夏者必頼乎朝覲
　　有時廵行有度誕敷政教兼以通上下之情要以
　　因時勢以制為典禮也自封建罷為郡縣天子統
　　莅四海之内雖在荒陬遐土一如畿甸之間其封
　　疆擁節星軺出使縱有方伯連帥之任實封建時
　　守土食采之臣既已天下一家中國一人自節鉞
　　使相以至州縣令長爵秩攸殊不過比肩以事共
　　主則無所謂諸侯朝覲與夫遣使來聘者矣惟是
　　參其義例有可以類相從如藩國朝聘本兼中外
　　而言唐五季以後每朝外蕃之朝㑹與夫宋遼金
　　元之交際儀文品節可据史書以覈其實定朝宁
　　之位簡縟異文存先代之後豐殺異制以及國信
　　勘契之通逹金符使節之往來義實本於古之信
　　節可据以推廣杜典之義也至於遣使迎勞公卿
　　執贄則後世不復舉其文在杜典已祗能敷叙經
　　言而不能詳述其史事古今異宜所謂禮不相沿
　　也今存其篇目而仍附著其說於後焉
　　天子受諸侯藩國朝宗覲遇(宋/)　(遼/)　(元/)　(明/)
　　(臣/)等謹按杜典諸侯藩國統指中外君長而言邦
　　畿千里所謂中也九州之外所謂外也其自周而
　　後所述乃止中國諸侯其外蕃之禮缺然蓋未嘗
　　有常典也今就累朝交際之儀雖不盡合於古各
　　取其近似者以類相附云
宋太祖乾徳三年五月宴近臣及孟昶於大明殿(按宋/史禮)
(志凡外國君長來朝皆宴於内殿/近臣及刺史都虞候以下皆預)太宗太平興國二年
三月吳越錢俶來朝宴於長春殿親王宰相節度使劉
鋹李煜皆預其君長來朝先遣使迎勞於候館使者朝
服稱制曰奉制勞某主國主迎於門外與使者俱入升
階使者執束帛稱有制國主北面再拜稽首受幣又再
拜稽首以土物儐使者再拜受國主送使者出鴻臚引
詣朝堂所司奏聞通事舎人承勅宣勞再拜就館翌日
遣使戒見日如儀又次日奉見於乾元殿設黄麾仗及
宫縣大樂典儀設國主位於縣南道西北向又設其國
諸官之位於其後所司迎引國主服其國服至明德門
外通事舎人引就位侍中奏中嚴皇帝服通天冠綘紗
袍出自西房即御位典儀贊拜國主再拜稽首侍中承
制降勞皆再拜稽首勅升坐又再拜稽首至坐俯伏避
席侍中承制曰無下拜國主復位次引其國諸官以次
入就位再拜並如上儀侍中又承制勞還館通事舎人
引國主降復位再拜稽首出其國諸官皆再拜以次出
侍中奏禮畢皇帝降坐(按宋史禮志太祖太宗朝藩鎮/沿五代舊制時或來朝自後非)
(詔命不得擅離治所其入覲及被召使廻客省齋籖賜/酒食節度使十日留後七日觀察使五日代還節度使)
(五日留後三日觀察使一日防禦團練刺史並賜生料/節度使以私故到闕下及歩軍都虞候以上出使廻者)
(亦賜酒/食熟羊)徽宗政和中定五禮新儀凡蕃國主來朝其遣
使迎勞前一日有司設次於館門之外道西南向其日
使者至掌次者引就次蕃主服其國服所司引立於東
階下西面(凡蕃主行止皆所司先/引制使皆謁者前導)使者朝服出次立於
門西東面從者執束帛立於使者之南蕃主有司出門
東西面曰敢請事使者曰奉制勞某主(稱其/國名)有司入告
蕃主迎於館門之外東西面再拜使者與蕃主俱入使
者升自西階執束帛者從升立於使者之南俱東面蕃
主升立東階上西面執束帛者以帛授使者稱有制蕃
主將下拜使者曰有後勅蕃主再拜宣勞訖又再拜使
者降出蕃主送於館門之外西向再拜使者還蕃國主
入其遣使戒見日前一日有司設次於候館門之外道
西南向其日使者至掌次者引就次蕃主服其國服降
立於東階下西面蕃國諸官立於蕃主之後西面北上
使者朝服出次立於門西東面蕃主有司出門東西面
曰敢請事使者曰奉制戒某主見日有司入告蕃主迎
於館門外之東西面再拜使者與蕃主俱入使者升自
西階東面蕃主升自東階西面使者稱有制蕃主再拜
宣制曰某日見蕃主又再拜使者降出蕃主送於館門
之外西面再拜使者還蕃國主入其陳設殿中監前期
帥其屬尚舎張設垂拱大慶殿門之内設御榻於大慶
殿當中南向設東西房於御榻之左右稍北設東西閤
於殿後之左右殿上前楹施簾設香案於丹墀螭堦間
大晟府展宫架之樂於殿庭横街之南設協律郎位於
宫架西北俱東向設大司樂押樂位於宫架之前北向
儀鸞司設文武百官等次於殿門之外又設蕃國主次
於宣徳門外之西蕃國諸官次於其後尚輦陳輿輦於
龍墀繖扇於沙墀陳五輅於宫架之南列御馬於龍墀
在輿輦之後尚書兵部帥其屬設黄麾仗於殿門之内
外張旗幟典儀設文武百官位於殿庭又設蕃主朝見
位於宫架之北稍西北向蕃國諸官在其後又設蕃主
賜座位於御榻之東稍南設典儀位於丹墀南稍東西
向贊者三人在其後餘並如大慶殿元正冬至大朝㑹
儀其朝見是日所司引蕃國主及蕃國諸官至宣德門
外次各服其國服闢大慶門文武百官等集於次服朝
服大樂正帥樂工先入就位協律郎入就舉麾位大司
樂入就押樂位典儀帥贊者先入就位並如大慶殿元
正冬至大朝㑹之儀凡執事者以次入垂拱殿簾降東
上閤門官先引武功大夫以下至保義郎并副承㫖次
通事舎人以下六尚局典御内符寳郎次知内侍省以
下次管勾六尚局次通侍大夫以下次知客省事以下
次樞宻都承㫖以下次之入内内侍省事以下立定皇
帝將出宫引知樞宻院事以下入就位如儀東上閤門
附内侍進班齊牌皇帝乗輦出殿上少駐簾卷殿上鳴
鞭先輦下應奉人行門指揮使禁衛諸班親從並自輦
常起居宣輦舎人揖樞宻以下躬赴當殿北向躬通樞
宻某官姓名以下大起居訖樞宻知客省事以下至僉
書東上閤門官樞宻都承㫖至諸房副承㫖分左右立
以俟前導六尚應奉官侍立武功大夫以下易朝服歸
侍立餘位並先退管軍目僚窄衣舎人贊四拜起居贊
祗候分左右引駕俟輦降東階垂拱殿門外禁衛親班
親從自贊四拜起居至大慶殿後管軍目僚易公服執
仗於殿階下分東西侍立皇帝降輦入西閤前導官易
朝服詣御榻前分左右侍立知樞宻院知客省事以下
在東同知簽書樞宻院事樞宻都承㫖至諸房副承㫖
在西帶御器械官及侍三閤門舎人以下兩朶殿立不
祗應舎人並丹墀東階外立諸軍將校先入内外符寶
郎奉寳俱詣閤奉迎次閤門御史臺太常寺四方館分
引文武百官殿門外序立並如大慶殿元正冬至大朝
㑹之儀内外符寶郎奉寳先出陳於御榻之左右禮直
官舎人引左輔版奏中嚴少頃又奏外辦皇帝服通天
冠絳紗袍簾卷大樂正令撞黄鐘之鐘右五鐘皆應殿
上鳴鞭禁衛諸班親從與輦下應奉人自贊四拜起居
皇帝輿御出西閤協律郎跪俯伏舉麾興工鼔柷作乾
安之樂(樂章俟國王朝日臨/時命詞臣撰後准此)皇帝出自西方内侍承㫖
率協舎各人北向贊起儀將士就位四拜起居皇帝降
輿升御榻東上閤門官於榻前班北稍東西向贊殿上
侍臣樞宻以下再拜贊拜閤門官贊拜訖北向隨班再
拜畢西向贊各祗候皇帝南向坐簾卷内侍又贊扇扇
開殿下鳴鞭偃麾戞敔樂止爐煙升禮直官舎人引殿
門外班官分東西入宫架作正安之樂俱就位(分東西/相向序)
(立/)樂止並如大慶殿元正冬至大朝㑹之儀通事舎人
引蕃國主立於大殿殿門南階下稍西蕃國諸官在其
後並北向東上(若諸蕃俱來朝以/國之大小為序)次禮直官通事舎人
引班者以下横行北向立(兩省官學士侍制上將軍/以下依舊東西相向立)典
儀曰再拜贊者承傳在位官皆再拜搢笏舞蹈又再拜
班首不離位奏聖躬萬福典儀曰拜贊者承傳在位官
皆再拜三公以下分東西相向立通事舎人引蕃國主
入就位(蕃國諸/官末入)蕃國主入門正安之樂作蕃國主至位
樂止通事舎人通某國蕃臣姓名見典儀曰拜贊者承
傳蕃國主再拜舞蹈又再拜蕃國主不離位奏聖躬萬
福又再拜左輔承㫖揮諸蕃國主東北稱有制蕃國主
再拜宣制訖又再拜左輔廻奏又承㫖降勞令升殿就
座蕃國主再拜通事舎人引蕃國主樂作至階樂止東
上閤門官接引升至座後贊就坐蕃主俯伏避席將下
拜左輔承㫖曰無下拜蕃國主復位再拜訖左輔廻奏
又承㫖勞還館通事舎人引蕃國主降自西階樂作出
門復位樂止蕃主再拜訖通事舎人引蕃國主出樂作
出門樂止初蕃主就位通事舎人引蕃國諸官以次入
就位立定典儀曰拜贊者承傳蕃國諸官俱再拜舞蹈
又再拜班首不離位奏聖躬萬福又再拜通事舎人承
㫖揮降自西階詣蕃國諸官東北稱勅㫖蕃國諸官俱
再拜宣㫖訖又再拜通事舎人囘奏又承㫖勞還館蕃
國諸官俱再拜至蕃主出通事舎人引蕃國諸官以次
出訖左輔進當御座前俯伏跪奏稱左輔具官臣某言
禮畢俯伏興羣臣俱降復北向立典儀曰拜贊者承傳
在位官皆再拜搢笏舞跪又再拜訖分東西序立内侍
承㫖贊扇合簾降鳴鞭大樂正令撞㽔賓之鐘左五鐘
皆應協律郎跪俯伏舉麾興工鼔柷作乾安之樂皇帝
降座閤門官贊殿上侍臣樞宻以下再拜御輿入自東
房還東閣侍衛如來儀内侍又贊扇扇開偃麾戛敔樂
止禮直官通事舎人引左輔版奏解嚴文武百官退伏
設如舊就位小休樞宻都承㫖以下退如别儀其㑹蕃
國主有司排設備大樂令設登歌於殿上二舞入立於
酇綴之間並如大慶殿元正冬至朝㑹之儀尚醖設御
酒尊酒器於御座之東尚食設御茶牀於御座之西俱
稍北有司設羣官酒尊酒器於殿下又設蕃國主座於
御榻之東稍南蕃國諸官之位於東西朶殿餘並如大
慶殿元正冬至大朝㑹之儀閤門御史臺太常寺引班
首以下及蕃國主蕃國諸官各就位(分東西相/向序立)禮直官
通事舎人先引左輔版奏中嚴少頃又奏外辦皇帝服
通天冠絳紗袍簾卷大樂正令撞黄鍾之鐘右五鐘皆
應殿上鳴鞭皇帝御輿出東閤協律郎跪俯伏舉麾興
工鼓柷奏乾安之樂皇帝出自東房降輿即御座向南
簾卷内侍又贊扇扇開殿下偃麾戞敔樂止爐煙升禮
直官通事舎人引班首以下及蕃國主蕃國諸官横行
北向(兩省學士侍制上/將軍以下依舊)典儀曰拜贊者承傳在位官皆
再拜隨拜三稱萬歲引班首以下及蕃國主蕃國諸官
分班東西序立禮直官引殿中監少監升殿詣酒尊所
侍進御茶牀次殿侍於横街南酹酒訖引班首以下及
蕃國主蕃國諸官横行北向立典儀曰拜贊者承傳在
位官皆再拜三稱萬歲禮直官通事舎人太常博士引
班首自東階升詣酒尊所北向立殿中監以爵授班首
官班首搢笏受爵詣御榻前少東西向立尚醖典御奉
御開爵殿中少監酌酒(凡進酒皆典御奉御/開爵殿中少監酌酒)禮直官太
常博士東上閤門官引班首升榻詣御座前躬進皇帝
執爵班首執盤虚跪興降榻以盤授殿中監班首執笏
詣御榻前俯伏跪(百僚/皆躬)奏稱文武百僚具官臣某等(詞/俟)
(蕃國主朝日/特命詞臣撰)臣等不勝大慶謹上千萬歲壽俯伏興(百/僚)
(直身/立)引退降階復位典儀曰拜贊者承傳在位官皆再
拜隨拜三稱萬歲躬身左輔詣御榻前承㫖退西向宣
曰舉公等觴典儀曰拜贊者承傳在位官皆再拜隨三
稱萬歲引班首以下及蕃國主蕃國諸官分班東西序
立禮直官通事舎人太常博士引班首自東階升至殿
中監前北向立搢笏接監升榻西向立皇帝舉第一爵
宫架作和安之樂止班首受虛爵訖虚跪興降榻以爵
授殿中監訖執笏引降階班首以下及蕃國主蕃國諸
官復北向立典儀曰再拜贊者承傳在位官皆再拜搢
笏舞跪又再拜(宗室遥郡刺史及武功大夫以/下并伎材官並退門外賜酒)禮直官
通事舎人引左輔自東階升進御榻前俯伏跪奏稱左
輔具官臣某官請延王公等升殿俯伏興降階復位又
引左輔詣御榻前躬身承㫖西向稱制典儀曰拜贊者
承傳在位官皆再拜宣曰延王公等升殿典儀曰拜贊
者承傳在位官皆再拜搢笏舞跪又再拜禮直官舎人
引王公等以下升殿兩廊羣臣立於席後殿中監升榻
詣御座東西向進皇帝第二爵酒(第三第四爵進酒並/如上儀每進酒舎人)
(揖蕃國主蕃國諸官並臣僚/興立席後進酒訖贊就位)登歌作某樂飲訖樂止殿
中監受虛爵殿上羣官就横行位不升殿者於席後立
舎人曰各賜酒典儀曰拜贊者承傳上下羣官皆再拜
隨拜三稱萬歲舎人曰就坐羣官皆坐大官令行羣官
酒羣官搢笏受酒宫架作正安之樂文舞入立宫架北
觴行一週(凡酒廵週並/大官令奏)樂止尚食典御奉御進食置御
座前大官令設羣官食(凡食徧並/大官令奏)宫架奏天下化成之
舞三成止出殿中監進皇帝第三爵酒羣臣立於席後
登歌作某樂飲訖樂止殿中監受虛爵舎人曰就坐羣
官皆坐大官令行羣官酒宫架作正安之樂武舞入觴
行一週樂止尚食典御奉御進食置御坐前大官令設
羣官食宮架奏四夷來王之舞三成止出殿中監進皇
帝第四爵酒登歌作某樂大官令行羣官酒並如第二
爵之儀觴行一週樂止舎人曰可起百僚皆立於席後
引左輔進當御榻前俯伏跪奏稱左輔具官臣某言禮
畢俯伏興羣官俱降復位典儀曰拜贊者承傳在位官
皆再拜搢笏舞蹈又再拜訖分東西序立内侍承㫖索
扇扇合簾降鳴鞭大樂正令撞㽔賓之鐘左五鐘皆應
協律郎跪俯伏舉麾興工鼔柷奏乾安之樂皇帝降
坐御輿入自東房還東閣侍衛如來儀内侍又贊扇
扇開偃麾戛敔樂止禮直官通事舎人引左輔版奏
解嚴所司承㫖放仗在位官皆再拜退宣詞令於横
街南慰勞將士(隨詞逐/自唱喏)再拜退次大晟府樂工退(賜酒/贊拜)
(殿上舎人/殿下典儀)
遼太祖神冊元年御正殿受諸國朝賀詔法度皆用漢
禮
元太祖元年大㑹諸侯王於鄂濃河即皇帝位始建
九斿白旗五年輝和爾國王伊塔固來朝世祖至元
元年勅髙麗國王植令修世見之禮六月植來朝於
上都其後蕃國來朝俟正旦聖節大朝㑹之日而行
禮焉(按元宗室諸王分封西北邊外極逺之地及魯/趙昌鄆髙昌髙麗諸國世世尚主比於宗王俱)
(得專制一方自任其陪臣有古封建之遺意其來朝/則有金銀鈔幣之賜史不絶書至受賀之儀史志未)
(之詳/焉)
明太祖洪武二十六年定凡各王大朝行八拜禮常朝
一拜叩頭禮伯叔兄見天子在朝行君臣禮於便殿内
行家人禮伯叔兄西向坐受天子四拜伯叔兄就於受
禮位坐天子居正中南面坐以尚親親之義存君臣之
禮(按洪武初令親王每歲朝覲不得一同至一王還國/無虞信報别王方聽來朝不拘歲月自長至幼以嫡)
(先至嫡者朝畢方及庶者亦分長幼而至周而復始毋/失其序其諸王居邊者無警則依期來朝有警從便不)
(拘常/期)天子伯叔五十不朝兄弟孫姪六十不朝俱令世
子代之英宗天順初親王無入朝者惟襄王瞻墡為英
宗叔父遘金符之嫌而王於景泰中疏奏皇太后問上
起居及勸景皇帝朝上於南城俱留中上見之大恱特
許入朝陛見後躬至内殿行家人禮宴賚加渥親送至
大明門而别再朝復如之蓋特典也穆宗隆慶元年令
親王朝見禮久不行自後但令禮部知㑹其蕃王來朝
儀先遣應天府官迎勞既至舘復遣省部設宴然後習
儀朝見於奉天殿及見皇太子於東宫朝見畢錫宴以
享之省府臺皆設席宴享及還遣官勞送出境蕃王至
龍江驛驛令具某國蕃王姓名及蕃國從官名數報應
天府應天府官禀知中書省及禮部禮部奏聞遣侍儀
通贊舎人二人接伴遣應天知府至龍江驛禮待前期
舘人於正㕔陳設蕃王座於㕔之西北東向設應天知
府座於㕔之東南西向中設酒案及食案又設蕃國從
官及應天府從官座位於㕔之耳房賓西主東中設酒
案及食案應天知府至館館人入告接伴舎人引蕃王
出迎蕃國從官後從既見接伴舎人引蕃王應天知府
分賓主而入蕃王升自西階應天府官升自東階至㕔
蕃王東向立應天知府西向立接伴舎人唱鞠躬拜興
(凡/二)平身蕃王及應天知府皆如禮應天府官進詣蕃王
前致禮待之意畢接伴舎人引蕃王及應天知府各就
座所引應天府從官詣蕃王前唱鞠躬拜興(凡/二)平身如
禮舎人又引蕃王從官詣應天知府前唱鞠躬拜興(凡/二)
平身如禮應天知府答拜如禮應天從官與蕃國從官
俱詣耳房各再拜訖分賓主東西相向坐執事者舉食
案進供於蕃王及應天知府之前耳房執事者各舉食
案進供於各官之前㕔上執事者斟酒凡酒五行湯五
品耳房亦酒五行湯三品宴畢舎人引應天知府降自
東階蕃王降自西階送至館門外王入應天府官還從
官皆以次出次日清晨應天府從官復伴送蕃王入至
㑹同館禮部尚書奉㫖即往館宴勞前期館人陳設蕃
王及禮部尚書座次於正㕔賓西主東中設酒案及食
案及設蕃國從官及禮部從官座位於㕔之耳房賓西
主東中設酒案食案禮部尚書至館館人入告接伴舎
人引蕃王服其國服出迎蕃國從官以次後從既見接
伴舎人引蕃王禮部尚書及蕃國從官禮部從官分賓
主而入蕃王升自西階禮部尚書升自東階至㕔蕃王
東向立禮部尚書西向立蕃王從官立於蕃王之南稍
後東向禮部從官立於尚書之南稍後西向接伴舎人
唱鞠躬拜興(凡/二)平身禮部尚書與蕃王皆如禮禮部尚
書進詣蕃王前致禮待之意畢接伴舎人引蕃王禮部
尚書詣座所引禮部從官詣蕃王前唱鞠躬拜興(凡/二)平
身如禮蕃王答拜舎人又引蕃國從官詣尚書前唱鞠
躬拜興(凡/二)平身如禮尚書答拜禮部從官與蕃國從官
俱詣耳房舎人引分賓主唱鞠躬拜興(凡/二)平身蕃國從
官及禮部從官俱如禮舎人引就東西相向坐執事者
舉食案進供於蕃王及禮部尚書之前耳房執事者各
舉食案進供於蕃國從官禮部從官之前㕔上執事者
斟酒凡酒五行湯五品上湯擊鼓行酒作細樂耳房酒五
行湯三品不設樂宴畢舎人引禮部尚書降自東階蕃
王降自西階出館門外蕃王乗馬行於道右禮部尚書
亦乗馬行於道左蕃王從官及禮部從官各乗馬於後
同至㑹同館門外下馬舎人引蕃王禮部尚書同入蕃
王升自西階禮部尚書升自東階至館次禮部尚書及
從官出蕃王及蕃國從官送至館門外對舉手揖蕃王
入尚書及從官還明日都堂又奏知命省臣一員詣
㑹同館宴勞其陳設座次酒數食品樂器皆如禮部尚
書宴勞之儀前期禮部告示侍儀司諸執事引蕃王及
蕃國從官具服於天界寺習儀三日擇日朝見前一日
内使監陳御座香案於奉天殿如常儀尚寳司設寶案
於御座前侍儀司設蕃王次及從官次於午門外設蕃
王拜位於丹墀中道稍西及御座之南俱北向設蕃國
從官拜位於蕃王後中道之東西依序重行北向設方
物案位於丹墀之北中道之東西設方物案於御前及
丹墀之中設受方物官位於方物案之東西設文官侍
立位於文樓之北西向北上武官侍立位於武樓之北
東向北上殿前班指揮司官三員位於丹陛上東向光
禄司官三員位於丹陛上西向侍從班起居注殿中侍
御史尚寶卿位於殿上西向指揮司懸刀武官位於殿
上東向拱衛司官位於奉天門之左右東西相向典牧
所官位於仗馬之前東西相向宿衛鎮撫位於丹陛階
下東西相向宿衛百戸二十四員於宿衛鎮撫之南稍
後東西相向䕶衛千戸八員於殿東西門左右東西相
向知班二人位於蕃王拜位之北東西相向贊禮二人
位於知班之北東西相向典儀二人位於丹陛上之南
東西相向内贊二人位於殿上東西相向引蕃王舎人
位於蕃王之北東西相向引蕃王從官舎人位於從官
之北東西相向引文武班舎人位於文武班之北稍後
東西相向舉方物執事位於方物案之東西鳴鞭四人
位於丹陛上之南北向天武將軍四人位於丹陛上之
四隅東西相向將軍二人位於殿上簾前東西相向將
軍六人位於奉天殿門之左右東西相向將軍六人位
於奉天門之左右東西相向是日金吾衛陳設甲士於
午門外之東西列旗仗於奉天門外之東西拱衛司陳
儀仗於丹陛上及丹陛之東西陳五輅於丹墀之南典
牧所陳仗馬於文武樓之南東西相向陳虎豹於奉天
門外和聲郎陳樂於丹墀蕃王拜位之南擊鼓初嚴禮
部以方物案陳於午門外舉案者就案催班舎人催文
武官各朝服擊鼓次嚴引班引文武百官依品從齊班
於午門外以北為上東西相向殿前班指揮光禄卿通
班贊禮典儀内贊宿衛鎮撫䕶衛鳴鞭殿内外將軍各
執事人俱入就位接伴舎人及引班引蕃王及蕃國從
官立於午門方物案之前諸侍衛官各服其器服及尚
寶卿侍從官入詣謹身殿奉迎擊鼓三嚴引班引文武
官入就侍立位引班舎人引執事舉方物案前行引蕃
王及從官由午門西入金水西橋奉天西掖門至丹墀
之西俟立侍儀版奏外辦御用監官跪奏皇帝服通天
冠絳紗袍御輿以出尚寶卿捧寶及侍儀侍衛導從警
蹕如常儀皇帝將出仗動大樂鼓吹振作陞御座樂止
將軍捲簾尚寶以寶置於案鳴鞭司辰郎報時雞唱訖
引禮引蕃王就位執事者舉案及蕃王從官各就位立
定舉案執事者退就位贊禮唱鞠躬拜興(凡/二)平身蕃王
及從官俱如禮樂止引禮導蕃王升殿行禮宣方物状
官取方物狀與展方物状官從行俱西陛陞樂作從西
門入引禮立伺於門外内贊接引蕃王至御座前行禮
位樂止宣方物状官以方物狀置於案與展方物状官
退立於殿西内贊唱鞠躬拜興拜興平身蕃王鞠躬拜
興拜興平身内贊唱跪蕃王跪蕃王稱兹遇欽詣皇帝
陛下訖宣方物状官詣案取状跪於御座前之西展方
物狀官同跪展宣訖俯伏興於西承制官前跪承制興
詣蕃王前宣制云云訖内贊唱俯伏興拜興(凡/二)平身如
禮内贊引蕃王及宣方物狀官展方物狀官由西門出
樂作降自西陛引禮引復位樂止贊禮唱鞠躬拜興(凡/四)
平身如禮樂止贊禮唱禮畢侍儀奏禮畢鳴鞭皇帝興
樂作警蹕侍從導引至謹身殿樂止引禮導蕃王及從
官出受方物官受方物舉案執事各舉案出引班引文
武百官以次出擇日錫宴蕃王於謹身殿拱衛司於殿
庭左右設黄麾仗内使擎執奉天殿受朝之儀内使監
陳設御座於殿中設皇太子座於御座東偏西向稍南
設諸王座以次而南皆西向又於御座西偏設諸王座
與東偏諸王相對以次而南皆東向設蕃王座於殿中
之西第一行東向次設文武一品陪宴座於第二行東
西相向二品陪宴於第三行東西相向於西廡設蕃國
從官座及文武官三品陪宴官依序坐以北為上俱東
向和聲郎於殿之南楹陳大樂細樂及歌舞隊光禄寺
設御酒尊於殿中之南設皇太子諸王蕃王文武一品
二品官酒尊於殿左右門之東西御位司壺二人尚酒
尚食二人東偏皇太子諸王司壺一人奉酒奉食二人
西偏諸王司壺一人奉酒奉食二人蕃王司壺一人奉
酒食一人文武官第一行各司壺四人兼供酒食文武
官左右第二行各司壺四人兼供酒食光禄寺直長西
廡各置酒尊及設司壺供酒食之人光禄寺卿陳御食
案及皇太子諸王食案及寺丞設蕃王食案於殿中直
長設殿上左右文武官食案各置於座前西廡蕃國從
官文武官食案亦各設於座前諸執事各供事舎人引
文武百官常服侍立於殿門之左右舎人引蕃王服其
國服侍立於百官之北引進引皇太子諸王常服侍立
於殿内之左右侍儀導引皇帝常服陞御座大樂鼔吹
振作鳴鞭樂止皇太子諸王各就座位禮部官取㫖導
蕃王入就座位丞相率禮部尚書光禄卿舉御食案進
於御前禮部侍郎光禄少卿舉食案各進於皇太子諸
王之前禮部郎中光禄寺丞舉食案進於蕃國王前殿
上文武官及西廡蕃國從官文武以次官各就座位内
使監令於御前斟酒司壺於皇太子諸王蕃王及文武
官前各斟酒細樂作奏太清之曲和聲郎北面立樂手
唱上酒皇帝舉第一爵飲皇太子及蕃王以下皆飲畢
樂止内使監令又於御前斟酒司壺於皇太子諸王蕃
王文武官前各斟酒細樂作奏感皇恩之曲和聲郎唱
上酒皇帝舉第二爵飲皇太子及蕃王以下皆飲畢樂
止内使監令於御前進食供食者於皇太子諸王蕃王
文武官前各供食大樂作和聲郎唱上食皇帝進食皇
太子及蕃王以下食畢樂止内使監於御前斟酒司壺
各斟酒細樂作奏賀聖朝之曲和聲郎唱上酒皇帝舉
第三爵飲皇太子及蕃王以下皆飲畢樂止進食奏大
樂如前内使監於御前斟酒司壺各斟酒細樂作奏普
天樂之曲和聲郎唱上酒皇帝舉第四爵飲皇太子及
蕃王以下皆飲畢樂止進食奏大樂如前内使監令於
御前斟酒司壺各斟酒細樂作舞諸國來朝之舞和聲
郎唱上酒皇帝舉第五爵飲皇太子及蕃王以下皆飲
畢樂止進食奏大樂如前内使監令復斟酒司壺各斟
酒細樂作奏朝天子之曲和聲郎唱上酒皇帝舉第六
爵飲皇太子及蕃王以下皆飲畢樂止内使監令又斟
酒司壺各斟酒細樂作奏醉太平之曲舞長生隊之舞
和聲郎唱上酒皇帝舉第七爵飲皇太子及蕃王以下
皆飲畢樂舞止進食奏大樂如前其西廡斟酒進食其
次如殿上但不作樂宴畢皇帝興樂作皇太子諸王侍
從還宫樂止引禮引蕃王出引禮引文武百官以次出
蕃王還館蕃王將還國禮部官奏知戒蕃王某日陛辭
仍於天界寺習儀訖前期内使監設御座香案於奉天
殿如常儀尚寶司設寳案於御座前侍儀司設蕃王拜
位於丹墀中道稍西及殿上御座前俱北向設蕃國從
官拜位於蕃王後中道之東西依序重行北向設承制
官位於殿上之東西向設文官侍立位於文樓之北西
向北上武官侍立位於武樓之北東向北上殿前班指
揮司官三員位於丹陛上東向光禄司官三員位於丹
陛上西向侍從班起居注殿中侍御史尚寶卿位於殿
上西向指揮司懸刀武官位於殿上東向拱衛司官位
於奉天殿門之左右東西相向典牧所官位於仗馬之
前東西相向宿衛鎮撫位於丹陛東西階下東西相向
䕶衛百戸二十四員於宿衛鎮撫之南稍後東西相向
䕶衛千戸八員位於殿東西門之左右東西相向知班
二人位於蕃王拜位之北東西相向贊禮二人位於知
班位之北東西相向典儀二人位於丹陛上之南東西
相向内贊二人位於殿上東西相向引蕃王舎人位於
蕃王之北東西相向引蕃王從官舎人位於從官之北
東西相向引文武班舎人位於文武班之北稍後東西
相向鳴鞭四人位於丹陛上之南北向天武將軍四人
位於丹陛上之四隅東西相向將軍二人於殿上簾前
東西相向將軍六人於奉天殿門之左右東西相向將
軍六人於奉天門之左右東西相向是日金吾衛陳設
甲士於午門外之東西列旗仗於奉天門外之東西拱
衛司陳儀仗於丹陛上及丹陛之東西陳五輅於丹陛
之南典牧所陳仗馬於文武樓之南東西相向陳虎豹
於奉天門外和聲郎陳樂於丹墀蕃王拜位之南擊鼓
初嚴催班舎人催文武官各具朝服擊鼓次嚴引班引
文武百官依品從齊班於午門外以北為上東西相向
殿前班指揮光禄卿通班贊禮典儀内贊宿衛鎮撫䕶
衛鳴鞭殿内外將軍各執事人俱入就位接伴舎人及
引班引蕃王及蕃國從官立於午門外諸侍衛官各服
其器服及尚寶卿侍從官入詣謹身殿奉迎擊鼓三嚴
引班引文武官入就侍立位引班舎人引蕃王及從官
由午門西入金水西橋奉天西掖門至丹墀之西俟立
侍儀版奏外辦御用監官跪奏皇帝服通天冠絳紗袍
御輿以出尚寳卿捧寶及侍儀侍衛導從如常儀皇帝
將出仗動大樂鼔吹振作陞御座樂止將軍捲簾尚寳
以寶置於案鳴鞭報時雞唱訖引班引蕃王及從官各
就拜位贊禮唱鞠躬拜興(凡/四)平身蕃王及從官俱如禮
樂止引班引蕃王由西陛陞樂作西門入引班立俟於
門外内贊接引蕃王至御座前立定樂止内贊唱鞠躬
拜興(凡/二)平身如禮樂止内贊唱跪蕃王跪承制官前跪
承制詣蕃王前宣制訖(或有賜/物就宣)内贊唱俯伏興鞠躬拜
興(凡/二)平身如禮内贊引蕃王自西門出樂作引班引復
位樂止贊禮唱鞠躬拜興(凡/四)平身俱如禮樂止贊禮唱
禮畢侍儀奏禮畢皇帝興樂作警蹕侍從導引至謹身
殿樂止引班引蕃王及蕃國從官出引文武官以次出
蕃王辭東宫畢中書省官率禮部官送出國門外至龍
江驛省臣還禮部官設宴如初至之儀宴畢禮部官還
應天府官送起行
　
　
　
　
　
　
　
欽定續通典卷六十九
欽定四庫全書
欽定續通典卷七十
　禮(賓/)
　　天子受諸侯遣使來聘(宋/)　(遼/)　(金/)　(元/)　(明/)
　　(臣/)等謹按杜佑通典所徴天子受諸侯遣使來聘皆殷
　　周封建諸侯之制故佑自注謂三代而下並無其
　　禮是也惟攷外蕃遣使來聘之儀自唐開元禮外
　　見於宋史禮志遼金禮志及明史禮志集禮諸書
　　尤為詳備則昔所無而後所有者今亦不得而遽
　　削之也苐宋與契丹約為兄弟凡信使往來如古
　　諸侯交聘非蕃國比其通金也亦用契丹故事暨
　　建炎南渡奉表稱臣訖於金亡未嘗一日正敵國
　　之禮也史臣所書自多隠諱然則南北通書等於
　　蕃國聘使豈實録哉但既無類例可歸採其儀注
　　附見此條下差有倫脊故并著其說如右
宋太祖建隆元年八月三日宴近臣於廣政殿江南吴
越朝貢使皆預開寳四年十一月五日江南李煜吳越
錢俶各遣子弟來朝宴於崇徳殿真宗景徳澶淵㑹盟
之後始有契丹國信使副元正聖節朝見其入聘儀注
前一日習儀於驛是日皇帝御崇徳殿宰臣樞宻使以
下大班起居訖至員僚起居後館伴使副一班入就位
東面立次接書匣閤門使升殿立次通事入不通喝拜
兩拜奏聖躬萬福又喝兩拜隨呼萬歳喝祇候赴東西
接引使副位舍人引契丹使副自外捧書匣入當殿前
立天武官擡禮物分東西向入列於殿下以東為上舎
人喝天武官起居兩拜隨呼萬嵗奏聖躬萬福喝各祇
候閤門從東階降至契丹使位揖使跪進書匣閤門側
身搢笏跪接舍人受之契丹使立閤門執笏捧書匣升
殿當御前進呈訖授内侍都知都知拆書以授宰臣宰
臣樞宻進呈訖遂擡禮物出舎人與館伴使副引契丹
使副至東階下閤門使下殿揖引同升立御前至國信
大使𫝊國主問聖體通事𫝊譯舎人當御前鞠躬𫝊奏
訖揖起北使皇帝宣閤門迴問國主北使跪奏舎人當
御前鞠躬奏訖遂揖北使起却引降階至辭見位面西
揖躬舎人當殿通北朝國信使某官某祇候見應喏絶
引當殿喝拜大起居(其拜舞並/依本國禮)出班謝面天顔歸位喝
拜舞蹈訖又出班謝沿路驛館御筵茶藥及𫝊宣撫問
復歸位喝拜舞蹈訖舎人宣有勅賜窄衣一對金蹀躞
子一金塗銀冠一鞾一兩衣著三百匹銀二百兩鞍轡
馬一(每句/應喏)跪受起拜舞蹈訖喝祇候應喏西出(凡𫝊語/并奏聖)
(躬萬福致辭並通事𫝊譯舍/人當殿鞠躬奏聞後同此)次通北朝國信副使某官
某祇候見其拜舞謝賜致詞並如上儀西出(其勅賜衣/一對腰帶)
(一幞頭靴笏衣著二百匹/銀器一百兩鞍轡馬一)次通事及舍人引舍人已下
分班入不通使引合班賛喝大起居拜舞如儀舎人喝
有勅賜衣服束帶衣著銀器分物應喏跪授擡擔床跪
起舞蹈拜訖喝各祇候分班引出次引差來通事以下
從人分班入不通使引合班喝兩拜奏聖躬萬福又拜
隨呼萬歳喝有勅各賜衣服腰帶衣著銀器分物應喏
跪授起喝兩拜隨拜萬歳喝各祇候喝喏分班引出次
行門殿直入起居訖殿上侍立文明殿樞宻直學士三
司使内客省使下殿舍人合班奏報閤門無事唱喏訖
卷班西出客省閤門使以下東出其排立供奉官已下
横行合班宣徽使殿上喝供奉官已下各祇候分班出
並如常儀皇帝降坐還内宴日契丹使副已下服所賜
承受引赴長春殿門外并侍宴臣僚宰執親王樞宻使
以下祇候俟長春殿諸司排當有備閤門使附入内都
知奏班齊皇帝坐鳴鞭宰臣親王以下並宰執分班舍
人引入其契丹使綴親王班入舎人通某甲以下喝喏
班首奏聖躬萬福喝各就坐兩拜隨呼萬歳喝就坐分
班引上殿或皇帝撫問契丹使副舎人便引下殿喝兩
拜如禮喝各就坐次舍人通事分引錫哩以下東
西分班兩拜喝就坐分引赴兩廊下次舍人引差
來通事從人東西分班入合班喝兩拜如禮喝就坐分
引赴兩廊次喝教坊已下兩拜班首奏聖躬萬福又喝
拜兩拜如禮喝各祇候次引㸔盞二人稍近前喝拜兩
拜如禮喝上殿祇候分東西班上殿立有司進茶床内
侍酹酒訖閤門使殿上御前鞠躬奏某甲以下進酒餘
如常儀宴起宰臣以下降階舎人喝兩拜搢笏舞蹈喝
各祇候分班出次錫哩合班喝兩拜舞蹈三拜拜謝訖
喝各祇候分班出次通事從人合班喝兩拜如禮喝各
祇候分班引出次喝教坊使以下兩拜如禮喝各祇候
如𫝊宣賜茶酒又喝謝茶酒拜兩拜如禮喝各祇候出
閤門使殿上近前側奏無事皇帝降坐鳴鞭還内辭日
皇帝坐内殿起居班欲絶諸司排當有備催合侍宴臣
僚東西相向班立崇徳殿庭俟奏班齊舎人喝拜東西
班殿侍兩拜奏聖躬萬福喝各祇候次舎人通館伴使
副某甲已下常起居次通契丹使某甲常起居次通副
使某甲常起居俱引赴西面立次通宰臣以下横行通
某甲以下應喏奏聖躬萬福喝各就坐應喏兩拜呼萬
歳分升殿東西向立次通事舎人引契丹錫哩以下次
差來通事從人俱分班入當殿兩拜奏聖躬萬福喝各
就坐兩拜呼萬嵗分引赴兩廊立次通教坊使㸔盞及
進茶床酹酒并閤門奏進酒並如長春宴日之儀酒五
巡起宰臣以下降階班立兩拜搢笏舞蹈三拜喝各祇
候宰臣以下並三司使文明殿學士樞宻直學士升殿
侍立其餘臣僚並契丹使並出次引錫哩及差來從人
俱兩拜呼萬歳分班引出如𫝊宣賜茶酒更喝謝拜如
前儀已上班絶舍人再引契丹使人西面揖躬舍人當
殿通北朝國信使某祇候辭通訖引當殿兩拜出班致
辭歸位又兩拜訖宣有勅賜跪受拜舞訖喝好去遂引出
次引副使致辭受賜拜舞如前儀次引錫哩以下次引
差來通事從人俱分班入舎人喝有勅賜衣服衣著銀
器分物各應喏跪受候擡擔床絶就拜起又兩拜萬歳
喝好去分班引出其使副各服所賜再引入當殿兩拜
萬歳訖喝祇候引升殿當御前立皇帝宣閤門使授㫖
𫝊語國主舍人揖國信使跪閤門使𫝊㫖通譯訖揖國
信使起立閤門使御前搢笏於内侍都知處奉授書匣
舎人揖國信使跪閤門使跪分付訖揖起下殿西出政
和詳定五禮有紫宸殿大遼使朝見儀紫宸殿正旦宴
大遼使儀紫宸殿大遼使朝辭儀崇政殿假日大遼使
朝見儀崇政殿假日大遼使朝辭儀其紫宸殿赴宴遼
使副位御座西諸位上將軍之南夏使副在東朶殿並
西向北上髙麗交趾使副在西朶殿並東向北上遼使
錫哩從人各在其南夏使從人在東廊錫哩之南諸蕃
使副首領髙麗交趾從人溪峒衙内指揮使在西廊錫
哩之南又至各就位有分引兩廊班首詣御坐進酒樂
作賛各賜酒羣官俱再拜就坐酒五行皆作樂賜華皇
帝再坐赴宴官行謝華之禮(按政和五禮有紫宸殿大/遼使朝見儀其陳設前期)
(殿中監帥其屬尚舍張設紫宸垂拱殿門之内設御座/於殿上當中南向尚醖設御酒尊酒器於垂拱殿御座)
(之東尚食設御茶床於御座之西俱稍北有司設羣官/酒尊酒器於垂拱殿下又設羣公座三公左輔右弼太)
(宰少宰在御座之東稍南知樞宻院事門下中書侍郎/尚書左右丞同知簽書樞宻院事在其東次觀文殿大)
(學士太子三少觀文殿學士資政殿大學士六曹尚書/翰林學士承㫖翰林學士資政端明殿學士閤學士左)
(右散騎常侍又開封尹六曹侍郎直學士閤學士又在/其東太子三師在樞宻之南御史大夫在散騎常侍之)
(南中丞在直學士之南並西向北上親王使相在御座/之西稍南太尉在其西次節度觀察留後觀察使又在)
(西大遼使副在節度使之南錫哩從人分位於兩廊其/日尚輦陳輿輦於紫宸東西朶殿繖扇於階下尚書兵)
(部列黄麾角仗及殿中細仗於紫宸殿其起居垂拱殿/皇帝將出宫讀奏目官以下横行立定如參儀東上閤)
(門附内侍進班齊牌皇帝出宫行門禁衛諸班親從迎/駕自贊常起居皇帝服黄袍坐鳴鞭讀奏目官以下常)
(起居次知内侍省事以下次御前忠佐馬步軍頭以下/次殿前都指揮使至諸軍副指揮使次駙馬都尉次殿)
(前司諸軍員僚次宗室將軍以下各逐班先面西立俟/班横行起居次行門指揮使起居俟舍人南階下置身)
(奏班絶皇帝降座鳴鞭詣紫宸殿後幄排立諸班親從/迎駕自贊常起居初垂拱起居班將軍紫宸殿樞宻以)
(下大班入各就位並如望參儀舎人稱𫝊警四色官趨/赴殿庭稱警東上閤門附内侍進班齊牌皇帝御紫宸)
(殿坐鳴鞭平輦逍遥下應奉人朶殿階下迎駕自贊常/起居訖升赴平輦逍遥下立舍贊執仗人四再起居次)
(宣贊舍人揖樞宻以下躬興對立舎人並北向通班起/居訖再鳴鞭樞宻以下分東西升殿侍立知客省事以)
(下庭東侍立次東上閤門官引親王就位揖躬退次侍/衛親軍馬步軍都指揮使至諸軍副指揮使次開府儀)
(同三司次馬步軍員僚三公以下百官門外序班立先/殿中侍御史入側宣大起居訖分班復覺察位舍人二)
(員各立其後知客省事以下退立東階下對立舍人退/立西階下宣贊舍人退近當南庭中立次舍人分引兩)
(省官入次東上閤門官舍人詣門外引班首以下分東/西入殿庭東西相向立定東上閤門官揖躬贊舍人當)
(殿通宰臣姓名以下起居東上閤門官引班首以下横/行北向並如望參儀宣贊舍人揖左班近前自班後東)
(階下立贊拜東上閤門官揖班首以下躬大起居東上/閤門官揖宰相執政官升殿宣贊東上閤門官復侍立)
(位引右班舍人由右班前出餘官分出殿中省押仗官/復押仗位次兩省官出次殿中侍御史對揖出知客省)
(事以下復侍立位贊宣對立舍人各復位次館伴官入/側宣大起居訖接書𫝊語知客省事官升殿引國信使)
(副自外捧書匣入舍人承受引天武舉禮物分東西入/國信使副堂殿立接書知客省事官降階至國信使前)
(舎人揖國信使稍前跪進書匣知客省事官側身搢笏/跪接出笏起揖國信使復位立知客省事官執笏捧書)
(匣升殿暫授入内省官知客省事官搢笏捧至御座前/進呈退復授入内省官天武常起居入内省官發匣取)
(書𫝊三省與樞宻同進讀殿下引禮物出殿東偏門進/書訖付入内省官各復侍立位舎人與館伴副使引國)
(信使副至殿東階下𫝊語知客省事官降階揖同升殿/國信使當新檻北向立舍人揖國信使稍前跪𫝊大遼)
(國主問聖體傳事譯授舍人舎人當國信使班前躬奏/訖揖起復位立知客省事官詣御座前躬承㫖近國信)
(使班前西向立具宣問授𫝊事舍人揖國信使稍前跪/𫝊事譯授訖具囘奏譯授舎人舎人當班前躬奏如初)
(揖起復位引降東階對見辭位西向立揖躬舍人側宣/引當殿大起居班首出班謝面天顔履位五拜又出班)
(謝沿路館驛茶樂御筵𫝊宣撫問復位五拜宣有勅各/等第賜對衣衣著銀器鞍轡馬跪受賜起五拜西出次)
(舍人傳事引錫哩分入當殿合班大起居宣有勅各等/第賜衣服束帶衣著銀器分物跪受賜起五拜分出次)
(舍人𫝊事引從人入當殿合班四拜起居奏聖躬萬福/宣有勅各等第賜衣服腰帶衣著銀器分物跪受賜訖)
(再拜分出次樞宻直學士下殿出舍人合班躬奏閤門/無事卷班西出皇帝降座鳴鞭知客省事以下排立使)
(臣並卷班出舍人當殿承㫖𫝊四色官趨赴殿庭稱奉/勅放仗押仗官再拜訖退其宴國信使以下服所賜衣)
(帶錫哩從人垂拱殿門外階下立赴宴官鞾笏同國信/使副屏門外分東西南向立諸司排當備俟内排𫝊立)
(東上閤門附内侍奏班齊皇帝出宫鳴鞭行門禁衛諸/班親從迎駕奏聖躬萬福皇帝即御座殿中監以下知)
(客省事以下知内侍省事以下帶御器械官二人尚局/應奉官祇應武功大夫以下鬪班各奏聖躬萬福次管)
(軍目僚奏聖躬萬福各復侍立祇應位次舎人引赴宴/官并國信使副依東西座位入當殿立定奏聖躬萬福)
(訖贊各就座再拜贊就座舎人分引升殿席前相向次/引錫哩次從人並分入當殿贊各就座再拜贊就座分)
(引升座訖次教坊使以下通班四拜起居次㸔琖人謝/升殿再拜内侍進御茶床殿侍酹酒訖東上閤門官詣)
(御座前躬奏班首姓名以下進酒舎人分引殿上臣僚/横行北向賛再拜舍人引班首稍前東上閤門官接引)
(詣御座東北向搢笏殿中監奉盤琖接首奉御啟琖班/首西向立殿中少監以酒注於琖班首捧酒詣御座前)
(躬進訖虚跪興以盤授殿中監出笏東上閤門官引退/舍人接引復位贊再拜舍人引班首稍前殿上臣僚席)
(前相向立東上閤門官接引班首詣御座前北向搢笏/殿中監授盤捧詣御座前西向立作樂皇帝飲訖舍人)
(分引臣僚横行東上閤門官引班首接琖訖少退虛跪/興授殿中監出笏引退舍人接引復位贊再拜舍人贊)
(各賜酒羣官再拜賛就座羣官俱立席後復贊就座羣/官俱坐酒初行羣官搢笏受酒先宰臣次百官皆作樂)
(尚食典御奉御進食大官令設羣官食皇帝再舉酒羣/官俱立席後樂作飲訖贊各就座復行羣官酒樂作第)
(三第四第五並如第二之儀若宣示琖即隨所向東上/閤門官以下揖稱宣示琖躬贊就座若宣勸即立席後)
(躬飲訖贊再拜内侍舉御茶床舎人引班首以下降階/横行再拜搢笏舞蹈又再拜分班出次錫哩五拜次從)
(人再拜並分出次教坊謝祇應並再拜如賜茶酒殿中/監以下知客省事以下知内侍省事以下帶御器械官)
(次尚局應奉官祇應武功大夫以下次行門禁衛諸班/親從教坊逐班贊謝茶酒再拜東上閤門官殿上側奏)
(無事皇帝降座鳴/鞭與此大同小異)徽宗宣和元年金使李善慶等來遣
直秘閤趙有開偕善慶等報聘已而金使復至用新羅
使人禮引見宣政殿徽宗臨軒受使者書自後屢遣使
來帝待之甚厚時引上殿奏事賜予不貲禮遇並用契
丹故事髙宗紹興三年十二月宰臣進呈金使李永夀
等正旦入見故事百官俱入上曰全盛之時神京㑹同
朝廷之尊百官之富所以夸示今暫駐於此事從簡便
舊日禮數豈可盡行無庸俱入使人見辭並賜食於殿
門外八年金國遣使副來就驛議和詔王倫就驛賜宴
十一年十一月金國遣審議使來入見時殿陛之儀議
猶未决議者謂兵衛單弱則非所以隆國體欲設仗衛
恐駭敵情乃設黄麾仗千五百人於殿廊蔽以帟幙班
定徹帷十二年扈從徽宗梓宫皇太后使副來十三年
十一月有司言賀正旦使初至於盱眙軍賜宴未審囘
程合與不合筵待詔内侍省差使臣二員沿路賜宴一
員於平江府一員於鎮江府一員於盱眙軍尋詔金國
賀正旦人使到闕赴宴等坐次合與宰臣相對稍南使
副上下馬於執政官上下馬處三節人從並於宫門外
上下馬立班則於西班與宰臣相對立仍權移西班使
相在東壁宰臣之東十四年正月一日宴金國人使於
紫宸殿文臣權侍郎以上武臣刺史以上赴坐自後正
旦賜宴倣此五月金國始遣賀天申節使來有司言合
照舊例北使賀生辰聖節使副隨宰臣紫宸殿上壽進
壽酒畢皇帝宰臣以下同使副酒三行教坊作樂三節
人從不赴既而三節人從有請乞隨班上壽詔許之仍
賜酒食遇賀正人使朝辭在上辛祠官致齋之内仍用
樂二十九年以皇太后崩其賀正使副止就驛賜宴見
辭日賜茶酒並不舉樂大率北使至闕先遣伴使賜御
筵於班荆館(在赤岸去/府五十里)酒七行翼日登舟至北郭稅亭
茶酒畢上馬入餘杭門至都亭驛賜褥被䤬鑼等明日
臨安府書送酒食閤門官入位具朝見儀投朝見牓子
又明日入見伴使至南宫門外下馬北使至隔門内下
馬皇帝御紫宸殿六參官起居北使見畢退赴客省茶
酒遂宴垂拱殿酒五行惟從官已上預坐是日賜茶器
名果又明日賜生餼見之二日與伴使階往天竺燒香
上賜沉香乳糖齋筵酒果次至冷泉亭呼猿洞而歸翼
日賜内中酒果風藥花餳赴守歳夜筵酒五行傀儡正
月朔旦朝賀禮畢上遣大臣就驛賜筵中使𫝊㫖宣勸
酒九行三日客省僉賜酒食内中賜酒果遂赴浙江亭
觀潮酒七行四日赴玉津園燕射命諸校善射者假管
軍觀察使伴之上賜弓矢酒行樂作伴射官與大使並
射弓館伴副使並射弩酒九行退五日大宴集英殿尚
書郎監察御史以上皆預學士撰致語六日朝辭退賜
襲衣金帶大銀器臨安府書送儘儀復遣執政官就驛
賜宴晚赴解换夜筵伴使與北使皆親勸酬且以衣物
為侑次日加賜龍鳳茶金鍍合乗馬出北闕門登舟宿
赤岸又次日復遣近臣押賜御筵自到闕朝見射朝辭
共賜大使金千四百兩副使金八百八十兩衣各三襲
金帶各三條都管上節各賜銀四十兩中下節各三十
兩衣一襲塗金帶一條使人到闕筵宴凡用樂人三百
人百戲軍七十人築毬軍三十二人起立毬門行人三
十二人旗鼔四十人並下臨安府差相撲一十五人於
御前等子内差並前期教習之(按宋志夏國進奉使見/辭儀夏國歳以正旦聖)
(節入貢元豐八年使來詔夏國見辭儀制依嘉祐八年/見於皇儀殿門外朝辭詣垂拱殿政和新儀夏使見日)
(俟見班絶謝班前使奉表函引入殿庭副使隨入西向/立舍人揖躬舍人當殿躬奏夏國進奉使姓名以下祇)
(候見引當殿前跪進奉表舍人受之副入内侍省官進/呈使者起歸位四拜起居舍人宣有勅賜某物兼賜酒)
(饌跪授箱過俯伏興再拜舍人曰各祗候揖西出次從/人入不奏即引當殿四拜起居舍人宣賜分物兼賜酒)
(食跪受箱過俯伏興再拜舍人曰各祇候揖西出辭日/引使副入殿庭西向立舍人揖躬舍人當殿躬奏夏國)
(進奉使姓名以下祇候辭引當殿四拜宣賜某物酒饌/再拜如見儀凡蕃使見辭同日者先夏國次髙麗次交)
(趾次海外蕃客次諸蠻○髙麗進奉使見辭儀見日使/捧表函引入殿庭副使隨入西向立舍人鞠躬當殿前)
(通髙麗國進奉使姓名以下祇候見引當殿使稍前跪/進表圅俯伏興訖歸位大起居班首出班躬謝起居歸)
(位再拜又出班謝面天顔沿路館券都城門外茶酒歸/位再拜搢笏舞蹈俯伏興再拜舍人宣有勅賜某物兼)
(賜酒食搢笏跪授箱過俯伏興再拜舍人曰各祇候揖/西出次押物以下入不通即引當殷四拜起居宣有勅)
(賜某物兼賜酒食跪受箱過俯伏興再拜起居舍人曰/各祇候揖西出辭日引使副入殿庭西向立舎人揖躬)
(舍人當殿躬通髙麗進奉使姓名以下祇候辭引當殿/四拜起居班首出班致詞歸位再拜舍人宣有勅賜某)
(物兼賜酒食搢笏跪授箱過俯伏興再拜舎人曰好去/揖西出次從人入辭如儀政和元年詔髙麗在西北二)
(國之間自今可依熈寧十年指揮𨽻樞宻院明年入貢/詔復用熈寧例以文臣充接伴使副仍往還許上殿七)
(年賜以籩豆各十二簠簋各四登一鉶二鼎二罍洗一/尊二銘曰惟爾令徳孝恭世稱東蕃有來顯相余一人)
(嘉之用錫爾寳尊以寧爾祖考子子孫孫其永保之紹/興二年髙麗遣使副來貢並賜酒食於同文館其交州)
(宜州黎州諸國見辭並如上儀唯迓勞宴賚之數則有/殺焉其授書皆令有司付之又有西蕃嘉勒氏西南諸)
(蕃占城囘鶻大食于闐三佛齊卭部川蠻及溪峒之屬/或比問數歳入貢層檀日本大理注輦蒲甘龜兹佛泥)
(拂菻真臘羅殿渤泥邈黎闍婆州眉流諸國入貢或一/再或三四不常至注輦三佛齊使者至以真珠龍腦金)
(蓮花等登陛跪散之謂之撒殿元祐二年知頴昌府韓/縝言交趾小國其使人將及境臣嘗近弼難以抗禮按)
(元豐中迓以兵官餞以通判使副詣府其犒設令兵官/主之請如故事仍詔所過郡凡前宰相執政官知判者)
(亦如之又詔立囘賜于闐國信分物法歳遣貢使雖多/止一加則又命于闐國使以表章至則間歳聴一入貢)
(餘令於熈秦州貿易禮部言元豐著令西南五姓蕃每/五年許一貢今西蕃秦平軍入貢期限未及詔特許之)
(學士院言諸蕃初入貢者請令安撫鈐轄轉運等司體/問其國所在逺近大小與見今入貢何國為比保明聞)
(奏庶待遇之禮不致失當宣和詔蕃國入貢令本路騐/實保明如涉詐偽以上書詐不實論建炎三年占城國)
(王遣使進貢適遇大禮遂加恩特授檢校少傅加食邑/自後明堂郊祀並倣此紹興二年占城國王遣使貢沉)
(香犀象玳瑁等荅以綾錦銀絹建炎四年南平王薨差/廣南西路轉運副使尹東珣充弔祭使賜絹布各五百)
(疋羊酒寓錢寓綵寓金銀等就欽州授其國迎接人制/贈侍中進封南越王封其子為交阯郡王遇大禮並加)
(恩如占城國王淳熈元年賜安南國王印銅鑄塗以金/紹興七年三佛齊國乞進章奏赴闕朝見詔許之令廣)
(東經略司酌量只許四十人到闕進貢南珠象齒龍涎/珊瑚琉璃香藥詔補保順慕化大将軍三佛齊國王給)
(賜鞍馬衣帶銀器賜使人宴於懷逺驛淳熈五年再入/貢計其直二萬五千緡囘賜綾錦羅絹等物銀二千五)
(百兩紹興三十一年正月安南獻馴象帝曰蠻荒貢方/物乃其職但朕不欲以異獸勞逺人其令帥臣告諭自)
(今不必以馴象入貢三十二年孝宗登極詔曰比年以/來累有外國入貢太上皇帝冲謙弗受况朕凉菲又何)
(以堪自今諸國有欲朝貢者令所在州軍以理諭遣毋/得以聞淳祐三年安南國王陳日煚來貢加賜功臣號)
(十一年再來貢景定三年六月日煚上表貢獻乞授其/位於其子陳威晃咸淳元年二月加安南大國王陳日)
(煚功臣増安善二字安南國王陳威晃功臣増守義二/字各賜金帶鞍馬衣服二年復上表進貢禮物賜金五)
(百兩賜帛一百/疋降詔嘉奬)
遼制髙麗使入見臣僚常服起居應上殿臣僚殿上序
立閤門奏牓子引髙麗使副面殿立引上露臺拜跪附
奏起居訖拜起立閤門𫝊宣王詢安否使副皆跪大使
奏臣等來時詢安引下殿面殿立進奉物入列置殿前
控鶴官起居畢引進使鞠躬通髙麗國王詢進奉宣徽
使殿上贊進奉赴庫馬出擔床出畢引使副退面西鞠
躬舍人鞠躬通髙麗國謝恩進奉使某官某以下祇候
見舞蹈五拜不出班奏聖躬萬福再拜出班謝面天顔
五拜出班謝逺接湯藥五拜贊各祇候使副私獻入列
置殿前控鶴官起居引進使鞠躬通髙麗國謝恩進奉
使某官某以下進奉宣徽使殿上贊如初引使副西階
上殿序立皇帝不入御牀臣僚伴酒契丹舍人通漢人
閤使贊再拜稱萬歳各就坐酒三行殽膳二味若宣令
飲盡就位拜稱萬歳贊各就坐殽膳不贊起再拜稱萬
歳引下殿舞蹈五拜賛各祇候引出於幕次内别差使
臣伴宴起宣賜衣物訖遥謝五拜畢歸館其曲宴髙麗
使儀臣僚入朝班齊皇帝升殿宣徽教坊控鶴文武班
起居皆如常儀謝宣宴賛各上殿祇候契丹臣僚謝宣
宴勾髙麗使入面南鞠躬舍人鞠躬通髙麗國謝恩進
奉使某官某以下起居謝宣宴共十二拜贊各上殿祇
候臣僚使副就位立大臣進酒契丹舍人通漢人閤使贊
上殿臣僚皆拜贊各祇候進酒大臣復位立贊應坐臣
僚拜贊各就坐行酒若宣令飲盡贊再拜贊各就坐教
坊致語臣僚皆起立口號絶贊再拜贊各就坐凡拜皆
稱萬歳曲破臣僚起下殿契丹臣僚謝宴中書令以下
謝宴畢引使副謝七拜贊各好去控鶴官門外祇候報
閤門無事供奉官捲班出來日問聖體其髙麗使朝辭
儀臣僚起居上殿如常儀閤門奏髙麗使朝辭牓子起
居戀闕如儀贊各上殿祇候引西階上殿立契丹舍人
贊拜稱萬歳贊各就坐中書令以下伴酒三行殽膳二
味皆如初見之儀既謝贊有勅宴五拜贊各好去引出
於幕次内别差使臣伴宴畢賜衣物跪受遥謝五拜歸
館西夏國進奉使朝見臣僚常朝畢引使者左入至丹
墀面殿立引使者上露臺立揖少前拜跪附奏起居訖
俯伏興復位閤使宣問某安否鞠躬聴㫖跪奏某安俯
伏興退復位引左下至丹墀面殿立禮物右入左出畢
閤使鞠躬通某國進奉使姓名候見共一十七拜贊祇
候平立有私獻過畢揖使者鞠躬贊進奉收訖賛祇候
引左上殿就位立臣僚使者齊聲喏酒三行引使左下
至丹墀謝宴五拜畢贊有勅宴五拜祇候引右出禮畢
於外賜宴客省伴宴仍賜衣物其西夏使朝辭常朝畢
引使者左入通某國某使祇候辭再拜不出班起居再
拜出班戀闕致詞復再拜賜衣物謝恩如常儀若賜宴
五拜畢贊好去引右出
金制外國使入見皇帝即御座鳴鞭報時畢殿前班小
起居畢至侍立位引臣僚左右入丹墀小起居引宰執
上殿其餘臣僚分班出閤門使奏使者入見牓子先引
宋使副出笏捧書左入至丹墀北向立閤使左下接書
捧書者單跪授書拜起立閤使左上露階右入欄内奏
封全轉讀畢引使副左上露階齊揖入欄内揖使副鞠
躬使少前拜跪附奏畢拜起復位立待宣問宋皇帝時
並鞠躬受勅㫖再揖鞠躬使少前拜跪奏畢起復位齊
退却引使副左下至丹墀北向立禮物右入左出盡揖
使副旁折通班再引至丹墀舞蹈五拜不出班奏聖躬
萬福再拜揖使副鞠躬使出班謝面天顔復位舞蹈五
拜再揖使副鞠躬使出班謝逺差接伴兼賜湯藥諸物
等復位舞蹈五拜各祇候引右出賜衣次引宋從人入
通名以下再拜不出班又再拜各祇候亦引右出次引
髙麗使左入至丹墀北向略立引使左上露階立定揖
横使鞠躬正使少前拜跪附奏畢拜起復位立閤使宣
問髙麗王時並鞠躬受勅㫖畢再揖横使鞠躬正使少
前拜跪奏畢拜起復位齊退却引左下至丹墀面殿立
定禮物右入左出盡揖使傍折通班畢引至丹墀通一
十七拜各祇候平立引左階立次引夏使見如上儀引
右階立次再引宋使副左入至丹墀謝恩舞蹈五拜各
祇候平立次引髙麗夏使並至丹墀三使並鞠躬有勅
賜酒食舞蹈五拜各祇候引右出次引宰執下殿禮畢
其曲宴儀皇帝即御座鳴鞭報時畢殿前班小起居至
侍立位引臣僚并使客左入旁折通班至丹墀舞蹈五
拜不出班奏聖躬萬福又再拜出班謝宴舞蹈五拜各
上殿祇候分引預宴官上殿其餘臣僚右出次引宋使
從人入至丹墀再拜不出班奏聖躬萬福又再拜有勅
賜酒食又再拜引左廊立次引髙麗夏從人入分引左右
廊立果牀入進酒皇帝舉酒時上下侍立官并再拜接
盞畢候進酒官到位當坐者再拜坐即行臣使酒𫝊宣
立飲畢再拜坐次從人再拜坐至四盞餅茶入致語聞
鼓笛時揖臣使并人從立口號絶坐宴并侍立官并再
拜坐次從人再拜坐食入五盞歇宴教坊謝恩畢揖臣
使起果牀出皇帝起入閤臣使下殿歸幕次賜花人從
隨出戴花畢先引人從人左右廊立次引臣使入左右
上殿位立皇帝出閤坐果牀入坐立並再拜坐次從人
再拜坐九盞将曲終揖從人至位再拜引出聞曲時揖
臣使起再拜下殿果牀出至丹墀謝宴舞蹈五拜分引
出朝辭儀皇帝即御座鳴鞭報時畢殿前班小起居至
侍立位引臣僚分班入至丹墀小起居引宰執上殿其
餘臣僚分班出閤使奏辭牓子先引夏使左入傍折通
班畢至丹墀再拜不出班奏聖躬萬福又再拜揖使副
鞠躬使出班戀闕致詞復位又再拜唱各好去引右出
次引髙麗使如上儀亦引右出次引宋使副左入傍折
通班畢至丹墀依上通六拜各祇候平立閤使賜衣馬
鞠躬聞勅再拜賜衣馬畢平身搢笏單跪受别録物過
盡出笏拜起謝恩舞蹈五拜有勅賜酒食舞蹈五拜引
使副左上露階齊揖入欄内揖鞠躬大使少前拜跪受
書起復位揖使副齊鞠躬受𫝊達畢齊退引左下至丹
墀鞠躬唱各好去引右出次引宰執下殿禮畢熈宗時
夏使入見改為大起居定制以宋使列於三品班髙麗
夏列於五品班皇統二年六月定臣使辭見臣僚服色
拜數止從常朝起居三國使班品如舊俟殿前班及臣
僚小起居引宰執升殿餘臣分班畢乃令行人見及朝
辭之禮凡入見則宋使先禮畢夏使入禮畢而髙麗使
入其朝辭則夏使先禮畢而髙麗使入禮畢而宋使入
夏髙麗朝辭之賜則遣使就賜於㑹同館唯宋使之賜
則庭授世宗大定六年詔外國使初見朝辭則於左掖
門出入朝賀賜宴則由應天門東偏門出入
元自太祖時輝和爾囘鶻西夏西域髙麗皆遣使入貢
世祖以後安南占城雲南金齒緬國大理拂郎等國亦
皆遣使貢獻(元蕃使朝貢於正旦聖節/大朝㑹之日隨班行禮)
明太祖洪武二年定蕃國遣使進表儀所司於王宫及
國城街巷結綵設闕庭於殿上正中前設表箋案又前
設香案使者位於香案東捧表箋二人於香案西設龍
亭於殿庭南正中儀仗鼓樂具備清晨司印者陳印案
於殿中滌印訖以表箋及印俱置於案王冕服衆官朝
服詣案前用印畢用黄袱裹表紅袱裹箋各置於匣中
仍各以黄袱裹之捧表箋官捧至於案引禮引王至殿
庭正中衆官位其後贊拜樂作再拜樂止王詣香案前
跪衆官皆跪三上香訖捧表官取表東向跪進王王受
表以進於使者使者西向跪受興置於案賛興王復位
贊拜樂作王與衆官皆四拜樂止禮畢捧表箋官捧表
前行置於龍亭中金鼓儀仗鼓樂前導王送至宫門外
還衆官朝服送至國門外使者乃行是年占城國遣陪
臣虎都蠻來貢髙麗遣陪臣禮部尚書洪尚載安南遣
陪臣同時敏等皆貢方物既至有司奏聞出國門以迎
勞擇日進表幣方物於奉天殿畢進箋及方物於中宫
東宫上位遣官於㑹同館賜宴畢東宫復遣官禮待省
府臺皆有宴將還遣使勞送出境如或常朝則中書接
授表箋方物次日使者隨班入見其宴賜上位東宫取
㫖禮待今具其儀　蕃使至龍江驛驛令具某國遣使
者姓某名某及從人名數詣應天府報知應天府官禀
知中書省及禮部禮部奏聞遣侍儀舎人二人接伴遣
應天府同知龍江驛禮待前期館人陳設蕃使及應天
府官坐次於正㕔賓左主右中設酒案及食案應天府
官至館館人入告蕃使接伴舍人引蕃使出迎於館門
之外贊引引應天府官與蕃使俱入蕃使升自西階應
天府官升自東階至㕔蕃使東向立府官西向立贊引
唱鞠躬拜興(凡/二)平身蕃使與應天府官皆如禮應天府
官進詣蕃使前致禮待之意畢贊引引蕃使與府官各
就位坐執事者各舉食案進供於蕃使及府官之前執
事者斟酒及進食凡酒五行食三品宴畢贊禮引蕃使
送應天府官出蕃使自西應天府官由東出至館門外
蕃使入明旦應天府官請使者出館俱上馬蕃使行近
右應天府官行近左從人後從至㑹同館下馬接待舍
人引蕃使由西而入應天府官由東而入至次訖報知
中書省中書省奏知命禮部侍郎至㑹同館禮待其陳
設位次食品一如前儀宴畢接待舍人引蕃使及禮部
侍郎出蕃使降自西階禮部侍郎降自東階出館門外
使者還館其受蕃國來附遣使進貢之儀前期侍儀司
引蕃使天界寺習儀三日擇日朝見前一日内使監設
御座香案於奉天殿中尚寳卿設寳案於御座前侍儀
司設表案於丹墀中道之北及殿上正中設方物位於
表箋案之南中道之東西舉方物案執事位於方物案
之左右設使者位於中道之東西方物案之南北向設
通事位於使者位之西北向設文武官侍立位於丹墀
之北東西相向設受表兼宣表官受方物兼宣方物官
位及展表官位於表案之西東向設承制官位於殿内
西向及使者之北設典儀二人位於丹陛上東西相向
設知班位於丹墀之北東西相向設贊禮位於知班之
北東西相向設内贊二人位於殿上東西相向引使者
舎人二人於使者拜位之西東向引文武官舍人四人
於文武班之北稍後東西相向侍從班起居注殿中侍
御史尚寳卿位於殿上西向指揮司懸刀武官位於殿
上東向拱衛司官位於奉天門之左右東西相向典牧
所官位於仗馬之前東西相向宿衛鎮撫位於丹陛東
西階下東西相向䕶衛百户二十四員於宿衛鎮撫之
南稍後東西相向䕶衛千戸八員於殿東西門之左右
東西相向將軍二人於殿上東西相向天武將軍四人
於丹陛上之四隅東西相向將軍六人於奉天殿門之
左右東西相向將軍六人於奉天門之左右東西相向
是日金吾衛陳設甲士於午門外之東西列旗仗於奉
天門外之東西拱衛司陳儀仗於丹陛上及丹墀之東
西陳五輅於丹陛之南典牧所陳仗馬於文武樓之南
東西相向陳虎豹於奉天門外和聲郎陳樂於丹墀諸
蕃使拜位之南撃鼓初嚴侍儀舎人入陳拜席引班引
文武百官各具朝服次嚴引班引文武百官齊班於午
門外東西相向以北為上禮部執事以方物各置於案
各執事俱入就位諸侍衛官各服其器服及尚寳卿侍
從官入詣謹身殿奉迎引班引使者服朝服奉表執事
者舁方物前行使者朝服後從由午門入就金水西橋
入西掖門至丹墀西東向序立撃鼓三嚴引班引文武
官入就侍立位侍儀版奏外辦御用監跪奏皇帝服皮
弁御輿以出尚寳卿捧寳及侍儀侍衛導從如常儀皇
帝将出仗動樂作陞御座樂止尚寳卿置寳於案鳴鞭
雞唱報時訖引禮引使者置表於案就位北向立執事
者舁方物入就位退立於左右知班唱齊班訖贊禮唱
鞠躬拜興(凡/四)平身使者及衆使者皆如禮樂止贊禮唱
進表引禮引使者詣表案前贊禮唱跪使者及衆使者
皆跪唱進表使者跪取表函捧進於受表官受表官受
表進方物狀者跪取方物狀授於受方物狀官受方物
狀官受方物狀與受表官展表官由西階陞西門入至
殿庭以表置於案俱退立於西内贊唱宣表宣表官詣
案取表跪宣於殿西展表官同跪展宣訖俯伏興宣表
官以表置於案退立於殿西宣方物狀官詣案取方物
狀跪宣於殿西展方物狀官同跪展宣訖俯伏興宣方
物狀官以方物狀置於案與宣表官展表官由殿西門
出復位贊禮唱俯伏興使者及衆使者皆俯伏興平身
贊禮唱復位引禮引使者退復位承制官承制自中門
出中階降詣使者前稱有制賛禮唱跪使者及衆使者
皆跪承制官宣制曰皇帝制問使者來時想爾某國君
安好使者荅畢贊禮唱俯伏興拜興(凡/四)平身使者及衆
使者皆如禮樂止承制官稱有後制贊禮唱跪使者及
衆使者皆跪承制官宣制曰皇帝又問爾使者逺來勤
勞使者荅畢贊禮唱俯伏興拜興(凡/四)平身使者及衆使
者皆如禮樂止承制官自西階升西門入囘奏訖復侍
立位贊禮唱鞠躬拜興(凡/四)平身使者及衆使者皆如禮
樂止禮部官收表及方物引使者出侍儀奏禮畢上興
駕囘樂作還宫樂止引班引文武百官及使者以次出
　　臣等謹按漢時呼韓邪單于入覲蕭望之謂單于
　　非正朔所加宜待以不臣之禮後代蕃使朝貢儀
　　注率多優假皆本於望之之議明初定蕃使入朝
　　宣制撫問國君並及使者略如敵國之儀此亦沿
　　習厯代具文而揆諸大一統之朝所以駕馭藩服
　　者其說固未當也夫溥天率土莫非王臣要荒之
　　裔以職事來朝正宜示以彛憲俾知共主之尊義
　　在則然即頑梗不率之風因之盡戢彼望之之議
　　特以威徳不能及逺聊為權宜之計耳後儒無識
　　遂至承訛襲繆豈知帝王撫臨中外予以拊循尤
　　當明其體制若槩以敵國待之轉致取輕殊俗於
　　恩威並用之道寧有當哉洪惟我
國朝以文徳武功撫一區宇䝉古内外扎薩克等歳時
　　分班入
覲秋獮行圍執櫜扈從迨西陲大定準噶爾囘部盡入
　　版圖而絶逺諸部若哈薩克布嚕特安集延巴達
　　克山等無不欵塞請吏願為臣僕近者土爾扈特
　　率其全部稽首歸降並𨽻編户自餘朝鮮安南琉
　　球暹羅南掌西洋之屬世世𨽻於典屬恭順彌加盖
天家徳威逺暨遐荒奉朔曉然識
共主之尊歳事請朝理藩院率領於班行之末九叩抒
　　誠或遇
錫宴賜幣拜跪如禮已為榮幸豈復有賓客之足言盖
　　時勢既殊儀文自别不獨破除因循陋習而已
蕃使每歳常朝於中書省接受表箋方物是日於省門
前執事者置方物於案引禮引使者捧表箋由中門入
方物隨行至堂上置方物於前丞相興使者捧表箋各
至丞相前丞相受表箋各授於執事使者退立於西司
壺舉杯者出舉杯者以杯先進於丞相丞相執杯使者
跪持酒飲畢退立引禮引使者由西廊出户部受方物
報侍儀司習儀次日各依品從具公服行五拜禮出午
門釋服於東宫行禮其受蕃使每歳常朝之儀中書省
受表箋侍儀司引蕃使於天界寺習儀擇日朝見前一
日内使監陳設御座香案於奉天殿如常儀侍儀司設
使者位於丹墀中道上之西北向承制官侍立位於殿
内之東宣制位於使者之北百官侍立位於丹墀之北
東西相向知班二人位於使者之北東西相向贊禮二
人位於知班之北東西相向典儀二人位於丹陛上東
西相向引使者二人位於使者之西東向引文武班四
人位於文武班之北稍後東西相向侍從班位於殿上
東西相向文東武西導駕官位於殿内東西相向將軍
六人位於奉天門之左右將軍六人位於奉天殿門之
左右將軍四人位於丹陛上之四隅將軍二人位於奉
天殿内簾前之左右宿衛鎮撫二人位於丹墀東西階
下東西相向䕶衛二十四人位於宿衛鎮撫之南稍後
東西相向䕶衛千户八員位於殿東西門之左右拱衛
司陳設儀仗於丹墀丹陛之東西鳴鞭四人於丹陛上
北向拱衛司光禄寺官侍立位於殿門之左右是日侵
晨擊鼓初嚴各執事陳設如儀引班催請使臣及百官
各具朝服次嚴執事各入就位引班引百官使者齊班
於午門外東西相向三嚴引班引百官入就侍立位引
使者入立於丹墀之西導駕官入謹身殿奉迎侍儀奏
外辦御用監官跪奏皇帝具通天冠綘紗袍侍從導引
出宫樂作陞御座樂止捲簾鳴鞭報時訖引班引使者
入就位知班唱班齊賛禮唱鞠躬拜興(凡/四)平身如禮樂
止承制官前跪承制由中門出中階降至使者前稱有
制贊禮唱某等跪聼使者跪承制官宣制曰皇帝制問
使者来時爾某國王某安好使者荅畢贊禮唱俯伏興
拜興(凡/四)平身使者如禮樂止承制官稱有後制使者跪
承制官宣制曰皇帝又問爾使介逺來勤勞使者又荅
畢贊禮唱俯伏興樂作拜興(凡/四)平身使者如禮樂止承
制官由西階陞西門入囘奏訖復侍立位贊禮唱鞠躬
拜興(凡/四)平身使者皆如禮樂止侍儀奏禮畢興駕回
樂作還宫樂止引班引文武百官及使者以次出　蕃
使進貢及㕘見畢禮部官奏奉聖㫖錫宴於㑹同館前
期館人陳設坐次於㑹同館正㕔賔西主東中設御酒案
於正中膳部主客命執事設酒案及食案於㕔之南楹
教坊司陳設樂舞於酒案之左右是日禮部官陳龍亭
於午門外光禄寺官取㫖捧御酒置於龍亭儀仗鼓樂
前導禮部官光祿寺官乗馬後隨至館門館人入報蕃
使出迎於館門之外執事者捧御酒前行引贊引奉㫖
官從行由中道入至㕔上置於案使者自西階陞立於
西隅奉㫖官立於御酒案之東稱有制使者望闕跪聼
宣制畢贊禮唱鞠躬拜興(凡/二)平身使者如禮奉㫖官舉
杯酌酒授使者飲北面同跪使者飲畢贊禮唱鞠躬拜
興(凡/二)平身如禮贊禮引使者及奉㫖官就席坐執事者
舉食案進供於使者及奉㫖官之前執壺者斟酒樂作
飲畢樂止酒七行湯七品上湯撃鼓行酒作細樂及陳
雜戲宴畢使者送奉㫖官出至館門外奉㫖官上馬使
者入擇日皇太子錫宴陳設食品禮部皆如前儀蕃使
將還國禮部奏知戒蕃使某日陛辭前二日於天界寺
習儀前一日内使監陳設御座香案於奉天殿侍儀司
設蕃使拜位於丹墀中道稍西北向設文武官侍立位
於丹墀之北東西相向承制官位於殿上之東及宣制
位於丹陛上之東南設知班二人位於蕃使之北設贊
禮二人位於知班之北典儀二人位於丹陛上之南俱
東西相向設引蕃使舍人二人位於蕃使之西東向引
文武班舎人四人位於文武班之北稍後東西相向侍
從班位於殿上之東西拱衛指揮光祿寺官位於殿門
前之左右内使擎執八人位於御座前之左右宿衛鎮
撫位於丹陛東西階下䕶衛百户二十四人位於鎮撫
之南稍後俱東西相向䕶衛千户八人位於殿東西門
之左右將軍二人位於殿之左右將軍六人位於殿門
之左右將軍四人位於丹陛之四隅將軍六人位於奉
天門之左右俱東西相向鳴鞭四人位於丹陛上之南
是日侵晨金吾衛陳設兵仗於午門外之東西拱衛司
陳儀仗於丹墀丹陛之東西樂工陳樂於丹墀之内擊
鼓初嚴禮部官於午門外以御酒禮物置於案執事者
若干人服窄紅衫舉案捧禮物官具朝服若干人從入
陳案於丹陛上東西(如賜詔則設詔書案於蓋物/案之北拱衞司用黄盖遮覆)執事
各入就位舎人催文武官及蕃使具朝服撃鼓次嚴侍
儀侍衛入迎車駕舍人引文武官齊班於午門外之東
西引使者立於武官之南東向擊鼓三嚴引班引文武
官入就侍立位引蕃使入立於丹墀之西南侍儀版奏
外辦御用監跪奏皇帝服皮弁服御輿以出侍儀侍衛
導從警蹕如常儀皇帝將出仗動樂作陞御座樂止將
軍捲簾鳴鞭雞唱報時訖引禮引蕃使入就位贊禮唱
鞠躬拜興(凡/四)平身蕃使皆如禮樂止承制官詣御座前
跪承制由殿中門出立於宣制位稱有制贊禮唱某官
跪聴蕃使皆跪承制官宣制曰皇帝制諭宣畢贊禮唱
俯伏興拜興(凡/四)平身蕃使皆如禮樂止承制官由殿西
門入跪奏云承制訖復侍立位贊禮唱鞠躬拜興(凡/四)平
身蕃使皆如禮樂止贊禮唱禮畢捧禮物官捧禮物自
丹墀中道降由奉天中門出(如有詔則黄蓋/遮覆詔書出)舎人引蕃
使由奉天西門出侍儀奏禮畢皇帝興樂作還宫樂止
引禮引百官以序出捧禮物官捧禮物至午門付使者
行每歳常朝具本品公服隨班行五拜禮蕃使辭東宫
禮部官率應天府官送出國門之外至龍江驛禮部官
還應天府官設宴如初至之儀宴畢應天府官還驛丞
送起行穆宗隆慶五年九月復朝鮮使臣引見舊班初
帝用鴻臚卿李際春言四夷貢使俱不得至御前引見
至是禮科都給事張國彦等奏朝鮮屬國乃冠帶禮義
之邦宜仍復舊班以示優禮從之
　　天子遣使迎勞諸侯
　　(臣/)等謹按杜佑所述天子遣使迎勞諸侯乃封建
　　舊制所謂小行人迎勞於畿大行人勞視館載於
　　禮經後世不行久矣宋與遼金則有國使往還如
　　古諸侯相交聘比附朝覲亦以類從耳非盡如古
　　所云也其諸侯來朝天子遣使迎勞獨明集禮所
　　載較詳然類敘天子受諸侯朝覲之下事無複出
　　義屬相通故不復敘
　
　
　
　
欽定續通典卷七十
欽定四庫全書
欽定續通典卷七十一
　禮(賔/)
　　三恪二王後(五代/)　(宋/)　(金/)　(元/)　(明/)
　　(臣/)等謹案三恪二王後之說經無正文鄭康成據
　　樂記武王克商封黄帝堯舜夏殷之後謂杞宋為
　　二王後祝薊陳為三恪杜預據左傳以備三恪之
　　文謂周封夏殷二王後又封舜後并之為三恪兩
　　說不同崔靈恩三禮義宗主鄭氏說而杜佑非之
　　謂尊賢不過二代黄帝堯舜自以功徳崇深特封
　　其後非古今通法故累朝皆以三代為三恪其說
　　近是然推古制禮之意盖以虞夏由於受禪湯武
　　起自藩臣於勝國子孫禮宜優異且嵗首迭用三
　　正樂懸具陳六代文質損益不可偏廢故必兼存
　　三統以備一王之制自封建改為郡縣革命之事
　　已異古初自不必更沿三恪之舊而魏晉以降猶
　　　相承不改者則以既假禪讓之故事不得不修備
　　　恪之空文然名雖託於賔王實則同於幽禁揆諸
　　　古昔隆禮先代之指相去絶逺若宋承周禪惟立
　　　周後不及前代且舍郭氏而立柴宗議者多訾其
　　　失元之瀛國公明之崇禮侯雖加封爵而未聞世
　　　及恩亦浸薄洪惟我
太祖
太宗肇基東土功徳綿長及明莊烈之末流冦作難神器
　　　不守我
世祖章皇帝命將専征殱除巨憝撫一中外𫝊祚萬世昔
　　　人謂三代以下惟漢與明崛起編户較之晉隋唐
　　　宋為得其正然漢髙帝明太祖雖未臣事於秦與
　　　元猶在食毛踐土之列揆之大義不無間然我
　　朝於明本為敵國至明季國祚已移中原無主然後
　　王師翦除流賊且為明之臣民雪不共之恥初非取天
　　　下於明也是則推得統之正不惟逺逾唐宋抑且
　　　度越漢明豈於明之後裔猶當有賔禮待之之義
　　　然猶追念前代恩禮頻加逮我
世宗憲皇帝御極之初仰承
聖祖仁皇帝成命訪求明裔爵之通侯世世㒺替我
　皇上肇錫嘉名寵以延恩侯之號俾與五等諸藩並荷
　　　榮封而永苗裔盖禮以義起逈非三恪作賔之文
　　　所可同年而語矣爰因叙賔禮而并析其義云
　梁太祖開平二年以唐宗室子鴻臚卿李嵸封萊國公
　為二王後時中書門下奏萊國公李嵸合於西都選地
　建立三廟以備四仲祠祭每祭仍令度支供給祭料從
　之是時禮儀使又奏唐朝以魏元氏子孫封韓國公為
　三恪以周宇文氏子孫封介國公隋楊氏子孫封酅國
　公為二王後今國家受禪封唐李氏宗室子李嵸為萊
　國公今請以介國公為三恪酅國公萊國公為二王後
　從之
　晉髙祖天福二年勅周以杞宋封夏殷之後為二王後
兼封舜之後為三恪唐以周隋之後封公為二王後又
封魏之後為三恪宜於唐朝宗屬中取一人封公世襲
兼隋之酅國公為二王後以後周介國公備三恪主祀
及赴大朝㑹委所司具典禮申奏其唐朝宗屬中舊在
朝及諸道為官者各據資厯考限滿日從品秩序選已
有出身仍令參選四年勅以郇國三千戸封唐許王李
從益為郇國公奉唐之祀服色旌旗一依舊制以西京
至徳宫為廟牲幣器用祭服悉從官給(按梁晉皆以唐/及隋為二王後)
(通周後/為三恪)
漢髙祖天福十二年夏五月甲午以邭國公李從益知
南朝軍國事
宋太祖建隆元年正月詔曰封二王之後備三恪之賔
所以示子𫝊孫興滅繼絶夏商之居把宋周隋之啓介
酅古先哲王實用兹道矧予涼徳厯試前朝雖周徳下
衰勉從於禪讓而虞賔在位豈忘於烝嘗其封周帝為
鄭王以奉周嗣正朔服色一如舊制又詔曰朕唯𦕈躬
逮事周室謳歌獄訟雖歸新造之邦廟貎園陵豈忘舊
君之禮其周朝嵩慶二陵及六廟宜令有司以時差官
朝拜祭饗永為定式仍命周宗正卿郭玘行禮仁宗天
聖六年録故虢州防禦使柴貴子肅為三班奉職七年
録故太子少傅柴守禮孫詠為三班奉職其後又録柴
氏之後曰熙曰愈曰若拙曰上善並為三班奉職曰餘
慶曰誠為州長史助教曰貽廓等十一人復其身仍各
賜錢一萬又録世宗曽孫揆柔及貴曽孫日宣守禮曽
孫若訥皆為三班奉職嘉祐四年著作郎何鬲言舜受
堯禹受舜之天下而封丹朱商均以為國賔周漢以降
以及於唐莫不崇奉先代延及苗裔本朝受周天下而
近代之盛莫如唐自梁以下皆不足以崇襲臣願考求
唐周之裔以備二王之後授以爵命封縣立廟世世承
襲永為國賔事下太常議曰古者立二王後不唯繼絶
兼取其明徳可法五代草創載祀不永文章制度一無
可考上取唐室世數已逺於經不合惟周則我受禪之
所自義不可廢宜訪求子孫如孔子後衍聖公授一京
官爵以公號使専奉廟嵗時存問賜之粟帛牲器祭服
每遇時祀並從官給其廟宇亦加嚴飭如此則上不失
繼絶之義度之於今亦簡而易行從之四月詔曰先王
推紹天之序尚尊賢之義褒其後嗣賔以殊禮豈非聖
人稽古報功之大典哉國家受命之元繼周而王雖民
靈欣戴厯數允集而虞賔將遜徳美丕顯頃者推命本
始褒及支庶每遇南郊許奏白身一名充班行恩則厚
矣而義未稱將上采姚姒之舊畧循周漢之典詳其世
嫡優以公爵異其仕進之路申以田土之錫俾廟寢有
奉饗祀不輟庶㡬乎春秋通三統厚先代之制矣宜令
有司取柴氏譜系於諸房中推最長一人令嵗時親奉
周室祀事如白身即與京主簿如為班行者即比類換
文資仍封崇義公與河南府鄭州合入差遣給公田十
頃専管勾陵廟應縁祭饗禮料所須皆從官給如至知
州資序即别與差遣却取以次近親令襲爵授官永為
定式八月太常禮院定到内殿崇班相州兵馬都監柴
詠於柴氏諸族最長詔換殿中丞封崇義公簽書奉寧
節度判官事以奉周祀又以六廟在西京而嵗時祭饗
無器服之數令有司以三品服一四品服二及所當用
祭器給之神宗熙寧四年西京留守司御史臺司馬光
言崇義公柴詠祭祀不以儀式周本郭姓世宗后姪為
郭氏後今存周後則宜封郭氏子孫以奉周祀帝閱奏
問王安石安石曰宋受天下於世宗柴氏也帝曰為人
後者為之子安石曰為人後於異姓非禮也雖受天下
於郭氏豈可以天下之故而易其姓氏所出帝然之五
年正月柴詠致仕詠長子早亡嫡孫夷簡當襲太常禮
院言夷簡有過合以次子西頭供奉官若訥承襲詔以
若訥為衛尉寺丞襲封崇義公簽書河南府判官㕔公
事徽宗政和八年詔曰昔我藝祖受禪於周嘉祐中擇
柴氏旁支一名封崇義公議者謂不當封周然禪國者
周而三恪之封不及禮蓋未盡除崇義公依舊外擇柴
氏最長見在者以其祖父為周恭帝後以其後世世為
宣義郎監周陵廟與知縣請給以示繼絶之仁為國二
恪永為定制(按世宗與恭帝後為二恪是郭氏子孫/終未見録也司馬光之言惜乎未行)髙
宗紹興五年詔周世宗元孫柴叔夏為右承奉郎襲封
崇義公奉周後二十六年叔夏升知州資序别與差遣
以子國器襲封令居衢州朝廷有大祀則入侍祠如故
事其柴大有柴安宅亦各補官理宗淳祐九年春正月
詔周世宗八世孫柴彦頴補承務郎襲封崇義公(按時/又求)
(隋唐及朱氏李氏石氏劉氏郭氏之後及吴越荆/南湖南蜀漢諸國之子孫皆命以官使守其祀)
金太宗天㑹三年八月遼主延禧入見降封海濵王六
年八月以宋二庶人入見封其父昬徳公子重昬侯熙
宗皇統元年二月改封海濵王耶律延禧為豫王昬徳
公趙佶為天水郡王(及齊劉豫/為三恪)重昬侯趙桓為天水郡
公十二月天水郡公趙桓乞本品俸詔賙濟之三年八
月詔給天水郡王孫及天水郡公壻俸禄
元世祖至元十三年夏五月布延以宋主㬎至上都制
授㬎開府儀同三司檢校大司徒封瀛國公
明太祖洪武元年詔封元皇孫邁達哩巴拉為崇禮侯
七年九月上謂廷臣曰草木無心遇春而茂遇秋而零
落氣之所感猶知榮悴况於人乎崇禮侯邁達哩巴拉
南來已五載今已長成豈無父母鄉土之思宜遣之還
於是厚禮而歸之
　　天子朝位(五代/)　(宋/)　(遼/)　(金/)　(元/)　(明/)
後唐明宗天成元年五月詔每月朔望日賜百官廊下
餐(按唐室升平日常參官每日退朝賜食謂之廊餐自/乾符亂離之後祇遇月旦入閤日賜食上初即位命)
(百官五日一起居御史中丞李琪以為非故事請罷之/唯每月朔望日入閤賜食至是宣㫖朔望入閤外依舊)
(五日一起居遂為定式又按葉夢得曰唐以宣政殿為/前殿謂之正衙即古之内朝也以紫宸殿為便殿謂之)
(上閤即古之燕朝也而外别有含元殿古者天子三朝/外朝内朝燕朝外朝在王宫庫門外有非常之事以詢)
(萬民於宫中内朝在路門外燕朝在路門内盖内朝以/見羣臣或謂之路朝燕朝以聼政猶今之奏事或謂之)
(燕寢鄭氏小宗伯注以漢司徒府有天子以下大㑹殿/為周之外朝而蕭何造未央宫言前殿則宜有後殿大)
(㑹殿設於司徒府則為外朝而宫中冇前後則為内朝/燕朝盖去周猶未逺也唐含元殿宜如漢之大㑹殿宣)
(政紫宸乃前後殿其沿習有自來矣方其盛時宣政盖/常朝日見羣臣遇朔望陵寢薦食然後御紫宸旋𫝊宣)
(喚仗入閤宰相押之由閤門進百官隨之入謂之喚仗/入閤紫宸殿言閤猶古之言寢此御朝之常制也中世)
(亂離宣政不復御正衙立仗之禮遂廢惟以隻日常朝/御紫宸而不設仗敬宗始復修之因以朔望陳仗紫宸)
(以為盛禮亦謂之入閤誤矣又曰唐正衙日見羣臣百/官皆在謂之常參喚仗入閤百官亦隨以入則唐制天)
(子未嘗不日見百官也其後不御正衙紫宸所見惟大/臣及内諸司百官俟朝於正衙者𫝊聞不坐即退則百)
(官無復見天子矣敬宗再舉入閤禮之後百官復存朔/望兩朝至五代又廢故後唐明宗始詔羣臣毎五日一)
(隨宰相入見謂之起居時李琪為中丞以為非禮請復/朔望入閤之禮明宗曰五日起居吾思見羣臣不可罷)
(朔望入閤可復遂以五日羣臣一入見中興便殿/為起居朔望天子一出御文明前殿為入閤訖)
宋因五代之制文武官每日赴文明殿正衙常參宰相
一人押班五日起居即崇徳長春二殿中書門下為班
首其長春殿常朝則内侍省都知押班率内供奉官以
下并寄班等先起居次閤門使次三班使臣(節度觀察/防禦團練)
(刺史等子弟充供奉官侍禁/殿直有㫖令預内朝起居者)次内殿當直諸班(殿前指/揮使左)
(右班都虞侯以下内殿直散/直散指揮散都頭金槍班等)次長入祇候東西班殿侍
次御前忠佐次殿前都指揮使率軍校至副指揮使次
駙馬都尉(任刺史以上/者綴本班)次諸王府僚次殿前司諸軍使
都頭次皇親將軍以下至直殿次行門指揮使率行門
起居(以上並内/侍贊謁)如𫝊宣前殿不坐即宰相與樞宻使文
明殿學士三司使翰林樞宻直學士中書舍人三司副
使知起居注皇城内監庫藏朝官諸司使副内殿崇班
供奉官侍禁殿直翰林醫官待詔等同班入(中書舍人/乾徳後始)
(令赴内朝三司判官太平興國前赴内殿其後罷之止/隨百官五日起居中書舍人知起居注遇五日起居之)
(時亦各/赴外朝)次親王次侍衛親軍馬步軍都指揮使率軍校
至副指揮使次使相次節度使次統軍次兩使留後觀
察使次防禦團練使刺史次侍衛馬軍步軍使都頭起
居畢見謝班入如御崇徳殿即樞宻使以下先就班俟
升坐(諸司使副以下至殿直分東西/對立餘皆北向長春殿皆北向)宰相參知政事最
後入(以上並閤/門贊謁)日止再拜朔望及三日假即樞宻使以
下皆舞蹈國初近侍執事之臣皆赴晩朝後罷之凡早
朝宰相樞宻宣徽使起居畢同升殿問聖體宰相奏事
樞宻宣徽使退候宰相對畢樞宻使復入奏事次三司
開封府審刑院(遇百官起居即樞宻宣徽使侍立俟左/右巡使出即退其崇徳殿三司使文明)
(樞宻直學士内客省使仍侍立舊三司使奏事副使判/官同對其後止副使司之大中祥符九年詔自今有大)
(事許判官/同上之)及羣臣以次升殿(大兩省以上領務京師者/有公事許即請對自餘受)
(使出入要切者欲面/議奏事則先聼進止)其見謝辭官以次入於庭(出使閑/散及未)
(升朝官或止拜於殿門外自秘書監上將軍觀察使内/客省使以上得拜殿前階上及升殿止拜御座前餘皆)
(庭中/也)凡見者先之謝次之辭又次之(其班次先宰相次/親王次樞宻副使)
(參知政事次内職内臣次使三司學士兩省/御史臺文武班節使以下次將軍校次雜班)惟宰相親
王使相赴崇徳殿即宣徽使通喚餘皆側立候通再拜
舞蹈致詞辭即不舞蹈見即將相升殿問聖體其賜分
物酒食及牧進奉物皆舞蹈稱謝(凡收進奉/物皆入謝)幕職州縣
官謝辭即判銓官引對兼於殿門外宣辭戒勵凡國有
大慶瑞出師勝㨗樞宻使率内職軍校入賀致詞閤門
使宣答訖當侍立者升殿次百官入宰相致詞宣徽使
宣答賜酒即預坐官後入作樂送酒如曲燕之儀凡視
朝退進食訖易服御崇政殿或承明殿先羣臣告謝(自/諌)
(舍知雜御史以上及帶三司官王府僚屬厯官醫官刺/史以上上將軍并發運使轉運使并許焉自非宣制並)
(捧官告敕叙謝其貴近者或賜坐賜茶/餘或改章服即謝訖易服又告詡再拜)次軍頭引見司
奏事於殿陛下次三班審官院流内銓刑部及諸司引
見官吏(後詔審官院引對京朝官奏課不得過三人差/遣不得過五人三使部選人差遣各不得過十)
(人/)如假日起居辭見畢即移御座臨軒視事既退復有
羣司奏或閲器物之式謂之後殿再坐太祖建隆二年
八月朔上御崇元殿行入閤儀置待制候對官賜廊下
食(按入閤唐制起於天寳明皇以無為守成詔晏朝喚/仗百官從容至閤門入盖唐前含元殿非正至大朝)
(㑹不御次宣政殿謂之正衙每坐朝必立仗於正衙或/御紫宸殿即喚正衙仗自宣政殿兩門入是謂東西上)
(閤門故謂之入閣其後遂為常朝之儀五代以來既廢/正衙立仗而入閤亦希闊不講至是復行之然御前殿)
(非唐舊矣崇元殿即大慶殿前殿也待制候對者亦唐/制也每正衙待制官兩員正衙退後又令六品以下於)
(延英候對皆所以備顧問其後毎入閤即有待制次對/官後唐天成中廢至是復行之廊下食起唐貞觀其後)
(常㕘官每日朝退賜食謂之廊餐唐末/浸廢但於入閤起居日賜食今循其制)神宗熙寧三年
知制誥宋敏求等言文徳殿入閤儀制考之國朝㑹要
與今儀制所載頗或異同按今文徳殿唐宣政殿也紫
宸殿唐紫宸殿也然祖宗朝皆嘗御文徳殿入閤唐制
常設仗衛於宣政殿或遇上坐紫宸即喚仗入閤如此
則當御紫宸殿入閤方恊舊制請下兩制及太常禮院
詳定詔學士院議翰林學士承㫖王珪等言按入閤者
乃唐隻日紫宸殿受常朝之儀也唐宣政殿即今文徳
殿唐紫宸殿今紫宸殿也唐制天子坐朝必立仗於正
衙若止御紫宸即喚正衙仗自宣政殿東西閤門入故
為入閤五代以來遂廢正衙立仗之制今閤門所載入
閤儀者止是唐常朝之儀非為盛禮不可遵行從之自
是入閤之禮遂罷之敏求又言本朝以來惟入閤乃御
文徳殿視朝今既不用入閤儀即文徳殿遂闕視朝之
禮請下兩制及太常禮院約唐制御宣政殿裁定朔望
御殿儀以備正衙視朝之制詔學士院詳定儀注學士
韓維等以入閤圖増損裁定上議曰朔日不值假前五
日閤門闗諸司排辦前一日有司供帳於文徳殿其日
左右金吾將軍常押本衛仗判殿中省官押細仗先入
殿庭東西對列文武官等分東西序立諸軍將校分入
北向立朝堂引贊官引彈奏御史二員入殿門踏道當
下殿北向立次催文武班分入並東西相向對立諸軍
將校即於殿庭北向立班(其班次並御/史臺祇應)皇帝服靴袍垂
拱殿坐鳴鞭内侍閣門管軍依朔望常例起居次引樞
宻宣徽使三司使副樞宻直學士内客省使以下至醫
官待詔及修起居注官二員並大起居皇帝乗輦至文
徳殿後閤門奏班齊皇帝自後閤出殿上索扇升榻鳴
鞭扇開簾捲儀鑾使焚香喝文武官就位四拜起居雞
人唱時舍人於彈奏御史班前西向喝大起居御史由
文武班後至對立位次引左右金吾將軍合班於宣制
石南大起居班首出班躬奏軍國内外平安歸位再拜
各歸東西押仗位通喝舍人於宣制石南北向對立舍
人退於西階次揖宰臣親王以下躬奏文武百僚宰臣
某姓名以下起居分引宰臣以下横行諸軍將校仍舊
立閤門使喝大起居舍人引宰臣至儀石北俯伏跪致
詞祝月訖(其詞曰文武百僚宰臣全銜臣某姓名等言/孟春之吉伏惟皇帝陛下膺受時祉與天無)
(窮臣等無任歡/呼舞蹈之至)歸位五拜閤門使揖中書由東階升殿
樞宻使帶平章事以上由西階升殿侍立(並依/圖)給事中
一員(以知門下封/駁事官充)歸左省位立轉對立於給事中之南
(如罷轉對官毎遇御史臺前期牒請文官/二員並依轉對官例先於閤門投進奏狀)吏部侍郎及
刑法官立於轉對官之南兵部侍郎於右省班南與吏
部侍郎東西相向立定搢笏各出班籍置笏上(吏部兵/部侍郎)
(以知審官東西院官充刑法/官以知審刑大理寺官充)親王使相以下分班出引
轉對官於宣制石南宣徽使殿上承㫖宣答如儀次吏
部兵部侍郎及刑法官對揖出(見謝辭班/自從别儀)次彈奏御史
無彈奏對揖出(如有彈奏/並如儀)引給事中至宣制石南揖躬
奏殿中無事喝祗候揖西出次引修起居注官次立排
立供奉官以下各合班於宣制石南躬喝祗候揖分班
出喝文武官等門外祗候出索扇垂簾皇帝降座鳴鞭
舍人當殿承㫖放仗四色官􁐸鞾急趋至宣制石南稱
奉敕放仗金吾將軍并判殿中省官對拜訖隨仗出親
王使相節度使至刺史學士臺省官文武百僚諸將軍
校等並序班朝堂謝賜茶酒皇帝御垂拱殿座中書樞
宻及請對官奏事不引見謝辭班後殿座臨時取㫖其
日遇有徳音制書御札仍候退御垂拱殿座制箱出外
應正衙見謝辭文武臣僚並依御史臺儀制喚班依序
分入於文武班後以北為首分東西相向重行異位依
見謝辭班序位餘押班臣僚於班稍前押班候刑法官
對揖出分引近前揖躬舍人當殿宣班引轉對班見謝
辭並如紫宸殿儀樞宻使不帶平章事㕘知政事至同
簽書樞宻院事宣徽使並立於宣制石稍北宰臣親王
樞宻帶平章事使相繋押班者立於儀石南(餘官並立/於宣制石)
(南并合贊/喝閤門使)引並如儀贊喝訖係中書樞宻並揖升殿謝
辭揖西出其合問聖體者並如儀餘官分班出(彈奏御/史候見)
(謝辭班絶對揖出其朝見如謝都城門外御筵及詔赴/闕謝茶藥撫問之類不可合班者各依别班中謝對賜)
(酒食等並門賜其係正衙/見門謝辭亦門外唱放)應正衙見謝辭臣僚前一日
於閤門投詣正衙牓子閤門下奏目又投正衙狀於御
史臺四方館應朔日或得㫖罷文徳殿視朝止御紫宸
殿起居其已上奏目正衙見謝辭班並放免依官品隨
赴紫宸殿引或值改依常朝文徳殿自有百官班日並
如舊儀應外國蕃客見辭候喚班先引赴殿庭東邊依
本國職次重行異位立候見謝辭班絶西向躬舍人當
殿通班轉於宣制石南北向立贊喝如儀西出其酒食
分物並門賜如有進奉候彈奏御史出入進奉入(惟御/馬及)
(檐牀自殿西偏門入東偏門出其進奉出入文武官起/居舍人通某國進奉宣徽使喝進奉出節次如紫宸殿)
(儀/式)候進奉出給事中奏殿中無事出其後殿再座合引
出者從别儀其日賜茶酒宰臣樞宻於閤子親王於本
㕔使相宣徽使觀文殿大學士至寳文閣直學士兩省
官待制三司副使文武百官皇親使相以下至率府副
率及四廂都指揮使以下至副都頭並於朝堂(如朝堂/位次不)
(足即於朝堂/門外序次)管軍節度使至四廂都指揮使節度使兩
使留後至刺史並於客省㕔詔依所定徽宗政和三年
九月引進使李端慤言近朔望御文徳殿視朝初寒盛
暑數煩清蹕而紫宸之朝嵗中罕御請朔日御文徳既
望坐紫宸庶㡬正衙内殿朝儀並舉從之十一月侍御
史知雜事滿中行言文徳正衙之制尚存常朝之虚名
襲横行之謬例有司失於申請未能釐正兩省臺官文
武百官赴文徳殿東西相向對立宰臣一員押班聞𫝊
不坐則再拜而退謂之常朝遇休假并三日以上應内
殿起居官畢集謂之横行自宰臣親王以下應見謝辭
者皆先赴文徳殿謂之過正衙然在京釐務之官例以
别勅免參宰臣押班近年已罷而武班諸衛本朝又不
常置故今之赴常朝者獨御史臺官與審官待次階官
而已今垂拱内殿宰臣以下既已日參而文徳常朝仍
復不廢舛謬倒置莫此為甚至於横行參假與夫見謝
辭官先過正衙雖沿唐之故事然必俟天子御殿之日
行之可也髙宗紹興十二年臣僚又奏乞明詔有司講
求祖宗故實常朝視朝正衙便殿朝㑹之儀舉而行之
以隆帝業用稱萬邦百辟尊君之心天下幸甚詔令禮
部太常寺閤門同共討論尋討論在京月朔日文徳殿
視朝紫宸殿日參望參垂拱殿日參四參假日崇政殿
坐聖節垂拱殿上壽今乞先次宰臣率百僚拜表奏請
皇帝御正殿視朝若降指揮許允其合行事務續令逐
處條具申請詔從之十一月三日權禮部侍郎王賞等
言契勘朝㑹之制正旦冬至及慶賀受朝係御大慶殿
其文徳紫宸垂拱殿禮制不同月朔視朝則御文徳殿
謂之前殿正衙仍設黄麾半仗其餘紫宸垂拱皆係側
殿不設儀仗今來已降指揮依臣僚所請乞降朝會之
儀縁元正在近大慶殿之禮事務至多欲乞先舉行文
徳殿視朝之制其朝㑹合服朝服并設樂上壽間飲三
周設祥瑞表案等并乞候來年冬至前别行取㫖詔依
從之
遼穆宗即位詔朝㑹依嗣聖皇帝故事用漢儀常朝起
居儀昧爽臣僚朝服入朝各依幕次内侍奏班齊先引
京官班於三門外當直舍人放起居再拜各祇候依次
兩府以下文武官於丹墀内面殿立侍班諸司并供奉
官於東西道外相向立定當直閤使副贊放起居再拜
各祇候退還幕次公服帝升殿坐兩府并京官丹墀内
聲喏各祇候教坊司同北班起居畢奏事燕京就嘉寧
殿西京就同文殿朝服以幞頭袍笏公服以紫衫帽正
座儀皇帝升殿座警聲絶契丹漢人殿前班畢各依位
侍立次教坊班畢捲退京官班入拜畢揖於右横街西
依位班立次武班入拜畢依位立文班入拜畢依位立
北班入起居畢於左横街東序班立次兩府班入鞠躬
通宰臣某官以下起居拜畢引上殿奏事已上六班起
居並七拜内有不帶節度使班首止通名亦七拜捲班
與常朝同直院有㫖入文班留守司三司統軍司制置
使謂之京官都部署司宫使副都丞以下令史北面主
事以下隨駕諸司為武官館閤大理寺堂後以下御史
臺隨駕閒員令史司天臺翰林醫官院為文官
金熙宗天眷二年詔詳定常朝及朔望儀准前代制以
朔日六日十一日十五日二十一日二十六日為六參
日後又定制以朔望日為朝參餘日為常朝凡朔望朝
參日百官卯時至幕次皇帝辰刻視朝供御弩手繖子
直於殿門外分兩面排立司辰入殿報時畢皇帝御殿
坐鳴鞭閤門報班齊執擎儀物内侍分降殿階兩旁面
南立宿衛官自都㸃檢至左右親衛祇應官自宣徽閤
門祇候先兩拜班首少離位奏聖躬萬福兩拜弩手􁍐
子先於殿門外東西向排立俟奏聖躬萬福時即就位
北面山呼聲喏起居畢即相向對立擎御傘直立左班
内侍上都㸃檢以次升殿副㸃檢在少南東西相向立
左右衛在殿下東西相向立閤門乃引親王班贊班首
名以下再拜訖班首少離位奏聖躬萬福歸位再拜畢
先退次引文武百僚班首以下應合朝參官并府運六
品以上官皆左入至丹墀之東西向鞠躬畢閤門通唱
復引至丹墀閤門贊班首名以下起居舞蹈五拜又再
拜畢領省宰執升殿奏事殿中侍御史對立於左右衛
將軍之北少前修起居東西對立於殿欄子内副階下
餘退右出初帝就坐置寳匣於殿階之上東南角後定
制師傅起居畢御案始東入置定捧案内侍東西分下
侍殿隅直日主寳捧寳當殿叩欄奏封前符寳郎及當
監印郎中各一員監當主分令史用印訖主寳吏封受
主寳俟奏事畢進封訖内侍徹案若常朝則親王班退
引七品以下職事官分左右班入丹墀再拜班首稍前
起居畢復位再拜宰執升殿餘官分班退世宗大定二
年命臺臣定朝參禮五品以上職官趨朝朝服入局治
事則展皂自來朝參除殿前班外若遇朔望自七品以
上職事官皆赴其餘朝日五品以上職事官得赴六品
以下止於本局司治事如左右司員外郎侍御記注院
等官職雖不係五品亦赴朝參若拜詔則但有職事及
七品以上散官皆赴朝參吏員令譯使通事撿法各於
本局待官員朝退赴局簽押文字不得於宫内署押七
品以下流外職遇朝日亦不合入宫如左右司都事有
須合奏事乃聴入宫七品以上職事官如遇使客朝辭
見日依朔望日皆赴若元日聖節拜詔車駕出獵迎送
詣祖廟燒飯但有職事并七品以上散官皆赴凡親王
宗室已命官者年十六以上皆隨班赴起居五年
右諌議大夫伊喇子敬言明安穆昆不得與州鎮官隨
班入見非軍民一體之意上是其言責宣徽院令隨班
入見凡班首遇朝參有故不赴以次押班凡五品以上
及侍御史尚書諸司郎中太常丞翰林修撰起居注殿
中侍御史補闕拾遺赴召或假一月以上若除官出使
之類皆通班入見辭謝除官於殿門外見謝班皆舞蹈
七拜辭班四拜門見謝辭並再拜
元世祖中統元年監察御史魏初上疏曰臣聞君猶天
也臣猶地也尊卑之禮不可不肅方今内有太常有史
官有起居注以議典禮記言動外有髙麗安南使者入
貢以觀中國之儀昨聞錫燕大臣威儀弗謹非所以尊
朝廷正上下疏入帝欣納之至元初尚未遑興建宫闕
凡遇稱賀則臣庶皆集帳前無尊卑貴賤之辨執法官
厭其喧雜揮杖撃逐之去而復來者數次翰林承㫖王
磐時兼太常卿慮將貽笑外國奏請立朝儀遂如其言
至元六年太保劉秉忠大司農博爾歡奉詔命趙秉温
史杠訪前代知禮儀者肄習朝儀既而秉忠奏曰一人習
之雖知之莫能行也得㫖許用十人遂徴儒生周鐸劉
允中尚文岳忱闗思義侯祐賢蕭琬徐汝嘉從亡金故
老烏庫哩居貞完顔復昭完顔從愈葛從亮于伯儀及
國子祭酒許衡太常卿徐世隆稽諸古典參以時宜沿
情定制而肄習之百日而畢秉忠及翰林太常奏曰今
朝儀既定請備執禮員有㫖命丞相安圖大司農博爾
歡擇䝉古宿衛士可習容止者二百餘人肄之期月至
七年二月奏以丙子觀禮前期一日布綿蕞於金帳殿
前帝及皇后臨觀於露階禮文悉無遺失是月立侍儀
司先是劉秉忠等奏請建官典朝儀帝命與尚書省論
定以聞至是以呼圖克濟蘇額森鼐為左右侍儀奉御
趙秉温為禮部侍郎兼侍儀司事周鐸劉允中為左右
侍儀使尚文岳忱為左右直侍儀事闗思義侯祐賢為
左右侍儀副使蕭琬徐汝嘉為僉左右侍儀事烏庫哩
居貞為承奉班都知完顔復昭為引進副使葛從亮為
侍儀署令于伯儀為尚衣局大使八年夏四月侍儀司
奏請制内外仗如厯代故事從之秋七月内外仗成遇
八月帝生日號曰聖夀聖節用朝儀自此始九年定受
宣勅官禮儀二十一年右丞相率百官奉玉册玉寳上
尊號曰憲天體道仁文義武大光孝皇帝諸王百官朝
賀如朔旦儀順帝元統二年十月正内外官朝㑹儀班
次一依品從蘇天爵奏曰朝覲㑹同國家大體班制儀
式不可不肅夫九品分官所以著尊卑之序四方述職
所以同逺近之風盖位序尊嚴則觀望隆重朝廷典憲
莫大於斯邇年以來朝儀雖設版位品秩率越班行均
為衣紫從五與正五雜居共曰服緋七品與六品齊列
下至八品九品莫不皆然夫既踰越班制遂致行立不
端因忘肅敬之心殊失朝儀之禮今後朝賀行禮聼讀
詔赦先儘省部院臺正從二品衙門次諸司局院各驗
職事散官叙列正從班次濟濟相讓與與而行如有踰
越品秩差亂位叙者同失儀論以懲不恪庶㡬貴賤有
章儀式不紊上尊朝廷之典禮下聳中外之觀瞻又馬祖
常曰百官朝見奏事古有朝儀今國家有天下百年典
章文物悉宜燦然光於前代况欽遇列聖文明之主如
科舉取士吏員降等之類屢復古制唯朝儀之典不講
而行使後世無以鑒觀則於國家太平禮樂之盛實為
闕遺且夫羣臣奏對之際御史執簡史官執筆縉紳佩
玊儼然左右則雖有懐奸利乞官賞者亦不敢公出諸
口如䝉聞奏命中書省㑹集文翰衙門官員究講參酌
古今之宜或三日二日一常朝則治道昭明生民之福
也
明太祖洪武三年定朔望朝儀凡朔望日上皮弁服御
奉天殿百官公服於丹墀東西對立俟引班引合班北
面立再拜班首詣前同百官鞠躬唱某官臣某起居贊
禮唱聖躬萬福班首平身復位同百官皆再拜引班引
百官分班仍對立省府臺部官諸衙門有事奏者由西
階陞殿奏事畢降自西階引班引百官以次出如無事
奏則侍儀由西階陞殿跪奏如之俟侍儀降階引班導
百官出(按洪武初凡早朝文官自左掖門入武官自右/掖門入如華蓋殿朝至鹿頂外東西序立鳴鞭)
(訖守衛官至鹿頂内行禮訖就侍立位各衙門官以次/行禮訖有事奏者入奏無事奏者四品以上及應陞殿)
(者入殿内侍立五品以下官出至鹿頂外列班北向立/候鳴鞭以次出如奉天殿俱朝於華蓋殿行禮奏事畢)
(五品以下官詣丹墀依品級列班重行北向立四品以/上及翰林院官給事中監察御史等官于中左中右門)
(伺候鳴鞭各詣殿内序立候退朝捲班以次出如先於/奉天殿朝後却奏事者文武官於丹墀内依品級重行)
(北向立候鳴鞭行禮訖四品以上及翰林院官給事中/監察御史等官陞殿侍立五品以下仍前序立候謝恩)
(見辭人員行禮訖鳴鞭捲班退有事奏者於/奉天門或華蓋殿進奏無事奏者以次出)十四年定
凡朔望日文武百官各具朝服俟鼓三嚴公侯一品二
品官入東西角門俟其餘三品以下先於丹墀内班横
行序立鐘三鳴公侯一品二品以次入班序立鐘鳴畢
儀禮司奏外辦導駕官導上位陞御座鳴鞭訖鳴贊唱
班齊通贊詣中道班首臣某等起居聖躬萬福畢百官
行五拜禮儀禮司奏禮畢而退十七年令百官凡遇朔
望免行起居禮後更定朔望日上御奉天殿百官各具
公服行禮常朝官序立於丹墀東西相向謝恩見辭官
序立於奉天門外北向候上陞座鳴鞭鴻臚寺贊排班
樂作常朝官行一拜三叩頭禮畢樂止復班鴻臚寺奏
謝恩見辭於奉天門外行五拜三叩頭禮畢鳴鞭駕興
二十二年令奉天殿常朝五府六部都察院通政司大
理寺錦衣衛等官於殿内侍立奏事止於華蓋殿二十
四年定侍班官員凡文武官除分詣文華殿啓事外如
遇陞殿各用履鞵照依品級侍班有違越失儀者從監
察御史儀禮司糾劾東班則六部堂上官各部堂掌印
官都察院堂上官十三道掌印御史通政司大理寺太
常寺太儀寺應天府翰林院春坊光禄寺欽天監尚寳
司太醫院五軍斷事官及京縣官西班則五軍都督及
首領官錦衣衛指揮各衙堂印指揮給事中中書舍人
(是年令禮部置百官朝班序牌大書品級列丹/墀左右木柵之上文武百官照品序立侍班)令朝參
將軍先入近侍官員次之公侯駙馬伯又次之五府六
部又次之應天府及在京雜職官員又次之二十六年
令公侯序於文武班首次駙馬次伯自一品而下各照
品級文東武西依次序立風憲糾儀官居下朝北紀事
官居文武第一班之後稍近上便於觀聼不許攙越如
有奏事須要從班末行至御前跪奏不許於班内横過
奏畢即便入班序立成祖永樂初令内閣官員侍朝立
在金臺東錦衣衛在西後移下貼御道東西對立至景帝景
泰三年令師保兼官品同者立班以衙門為次(景泰初/定凡午)
(朝上御左順門先期内官設御座於左順門之北設案/稍南文武執事奏事等項官員俱於左掖門内伺候駕)
(出視朝各官照班次序立内閣并五府六部奏事官六/科侍班官俱於案西序立侍班御史二員序班二員序)
(軍四員俱於案南面北立鴻臚寺鳴贊一員於案東向/西立錦衣衛鴻臚寺堂上官於奏事官班以次面東立)
(管將軍官并侍衛官立於將軍之西五府六部等衙門/官照依衙門次第出班奏事通政司官照依常例引入)
(奏事三法司官遇有奏事俱隨班其常日答應内刑部/大理寺郎中等官各一員答應都察院侍班御史答應)
(其餘衙門官有事者分管答應鴻臚寺官贊奏事畢/徹案各官退各衙門如有機宻重事許赴御前具奏)英
宗天順三年奏准凡方面官入朝遞降京官一班序立
憲宗成化十四年令朝參官員遇鼓起時俱於左右掖
門外拱候東西班次照依衙門品級序其進士各照辦
事衙門次序立於見任官後凡糾舉失儀洪武初令百
官有未嫺禮儀新任及諸武臣聴侍儀司官毎日於
午門外演習御史二員監視有不如儀者糾舉百官入
朝失儀者亦糾舉如律世宗嘉靖九年令常朝官叩頭
畢内閣官於東陛錦衣衛官於西陛各以次陞立於寳
座之東西錦衣衛官在司禮監官之南遇有欽差官及
外國人等領勅翰林院詹事府左右春坊司經局堂上
官輪流一人捧勅立於内閣官之後稍上候領勅官面
辭捧勅官下立於御前候承㫖訖由左陛而下循御道
邊行授與領勅官仍回至本班立神宗萬厯三年題准
常朝該日記注起居史官四員列於東班各科給事中
之上稍前以便觀聼四年議准五府都督官常朝班次
不當入候伯班仍照殿班立於錦衣衛官之後稍上待
錦衣衛堂上官詣金臺邉北司官於臺下各侍立仍與
南北司無執事官同班而序於其上十一年令於金水
橋邊増設序班三員北向站立俟東西兩班站定各於
班末熟視有回顧耳語咳𠻳吐唾者即時糾舉其京堂
四品以上翰林院學士及領勅官俱不面糾十二年議
令吉服朝參日期除祭祀齋戒不面糾外其餘照常糾
儀又令叅將見朝在京營者照京官儀不贊跪在外者
照外官儀贊跪失儀俱面糾
　　天子上公及諸侯卿大夫士等贄
　　(臣/)等謹案杜典載天子以下執贄儀物上溯虞典
　　五玊之文下及周記珪幣之制經𫝊所載三代典
　　章約畧可見兩漢以降封建之制不行玉帛冠裳
　　非復五等來賔之義顧三公卿監以下聨班分等
　　約以公侯卿士之遺法漢儀魏典往往得其一二
　　焉第儀物不詳制度莫究所自漢氏之公卿執贄
　　僅見於正會禮文援引所及未竟其言其稍可考
　　者獨曹魏青龍二年髙堂隆請時制畧擬周官尚
　　存典則故杜典缺漢而著魏制自後茫然無可摭
　　拾矣今按唐宋元明史志若㑹要典禮諸篇凡朝
　　儀覲典皆無執贄明文不可强為附益故著其說
　　如右仍存其篇目以備考鏡
　　信節(宋/)　(遼/)　(金/)　(元/)　(明/)
　　(臣/)等謹案杜典信節篇全録周官掌節之文而以
　　漢代銅虎符及符印使節諸名附注其下亦倣鄭
　　注引漢制釋經之例也自周以後缺而不載今騐
　　史志舊文若符璽制度當歸輿服徴發期㑹多屬
　　兵家其賔禮使節之條雖偶見旁文而不詳體制
　　杜氏之刋落不載有以哉惟趙宋而後國信往來
　　鄰國之文頗著今約採其有補於賔禮者附著於
　　後
宋神宗熙寧四年詔中外奉使除文臣兩省武臣横行
已上不以職務緊慢餘官如使外國接送伴體量安撫
制勘之類給奉使印餘給銅記以奉使朱記為名(先是/臣僚)
(差使不以官序髙下職務慢緊例給奉使印/而令式節文非劇司者記故宻院有請也)九年禮部
言政和令奉使官第二等以上給印餘給記差出者遇
替移事故元借印記隨所在寄納本部嵗終檢舉拘收
而寄納州縣占留給借無以防之乃詔有司立法應州
縣寄納禮部印記非奉朝㫖不許擅行給借
遼制有木契正面為陽背面為隂閤門喚仗則用之朝
賀之禮宣徽使請陽面木契下殿至於殿門以契授西
上閤門使云授契行勘勘契官聲喏跪受契舉手勘契
同俯伏興鞠躬(奏内外/勘契同)閤門使云准勅勘契行勘勘契
官執隂面木契聲喏平身立少退近後引聲云軍將門
仗官齊聲喏勘契官云内出喚仗木契一隻准勅付左
右金吾仗行勘勘契官云合不合門仗官云合凡再勘契
官云同不同門仗云同亦再勘契官近前鞠躬奏勘官
左金吾引駕仗勾畫都知某官某對御勘同平身少退
近後右手舉契云其契謹付閤門使進入閤門使引聲
喏門仗官下聲喏勘契官跪以契授閤門使上殿納契
宣徽使授契閤門使下殿奉勅喚仗其木箭之制内箭
為雄外箭為雌皇帝行幸則用之還宫勘箭官執雌箭
東上閤門使執雄箭如勘契之儀
金穆宗之世諸部長各刻信牌交互馳驛訊事擾人太
祖定議自非穆宗之命擅制牌號者寘重法自是號令
始一收國二年九月始制金牌後又有銀牌木牌之制
蓋金牌以授萬戸銀牌以授明安木牌則穆昆佛寧所
佩者也
元世祖中統三年賜䕫州行省楊大淵金符十銀符十
九賞麾下將士别給海青符二事有急速馳以上聞至
元十五年追江南工匠官虎符八月中書省臣言近有
㫖追諸路管民官所授金虎符其江南路臣宜仍所授
從之閏十一月羅施鬼國西南番王並内附詔各為其
地安撫使佩虎符十二月都掌蠻夷及其屬内附詔以
其長為安撫使賜虎符餘授宣勅金銀符有差十九年
勅出使人還不即以所給符上與有司不即收者皆罪
之二十三年給金齒國使臣圓符二十八年南丹州莫
國麟入覲授國麟安撫使三珠虎符成宗大徳四年賜
雲南王緬國十五驛驛給圓符四驛劵二十
明太祖洪武十五年製使節黄色三簷寳蓋長二尺黄
紗袋籠之又置丹漆架一以節置其上使者受命則載
以行使歸則持之以復命二十三年詔考定使節之制
禮部奏漢光武時以竹為節柄長八尺其毛三重而黄
公紹韻㑹注漢節柄長三尺毛三重以旄牛為之詔從
三尺之制
　
　
　
　
　
　
　
　
　
欽定續通典卷七十一
欽定四庫全書
欽定續通典卷七十二
　禮(軍/)
　　(臣/)等謹案杜典述軍禮較諸禮為畧盖以軍禮自
　　田獵大射而外其用之邦國者典不常舉儀亦最
　　簡也夫周官因田賦以出兵而儀禮不備其文後
　　世養兵之制多屬一時權宜儀文之畧有由來矣
　　然大刑用甲兵而古者必裁之以禮此大易所謂
　　以此毒天下而民從之也宋人立國本弱親征大
　　閱諸制徒為繁縟遼金元因其國俗用兵動合機
　　宜行師肄武因事以定為禮制簡而易行明初於
　　田獵大閱諸制間有修舉至中葉而紀綱不振營
　　制亦紊矣今据諸史禮志兵志營衛志之言軍禮
　　者自親征祭告以及時儺以次類纂其散見於帝
　　紀及續通鑑諸書者兼采以補史志所未備焉
　　天子諸侯將出征類宜造禡並祭所過山川(宋/)
　　(遼/)　(元/)　(明/)
宋太宗征河東出京前一日遣右贊善大夫潘慎修出
郊用少牢一祭蚩尤禡牙遣著作佐郎李巨源即北郊
望氣壇用香栁枝燈油乳粥酥蜜餅果祭北方天王太
平興國五年十一月太常禮儀院言車駕北征請出宫
前一日遣官祭蚩尤及禡牙於地並用少牢祭北方天
王於北郊迎氣壇從之仍遣内侍一人監祭咸平中詔
太常禮院定禡儀所司除地為壇兩壝繞以青繩張幄
帟置軍牙大纛位版版方七寸厚三分祭用剛日具饌
牲用太牢以羊豕代其幣長一丈八尺軍牙以白大纛
以皂都部署初獻副都部署亞獻部署三獻皆戎服清
齋一宿將校陪位禮畢焚幣釁鼓以一牢又擇日祭馬
祖馬社
遼皇帝親征儀常以秋冬應敵制變或無時將出師必
先告廟乃立三神主祭之曰先帝曰道路曰軍旅刑青
牛白馬以祭天地其祭常依獨樹無獨樹即所舍而行
之或皇帝服介胄祭諸先帝宫廟乃閱兵將行牝牡麃
各一為􁀙祭將臨敵結馬尾祈拜天地而後入下城克
敵祭天地牲以白黒羊班師以所獲牡馬牛各一祭天
地出師以死囚還師以一諜者植柱縛其上於所向之方
亂射之矢集如蝟謂之射鬼箭景宗乾亨二年十月辛
巳將南伐祭旗鼓聖宗統和六年九月癸卯祭旗鼓
元憲宗七年詔諸王出師征宋夏六月謁太祖行宫祭
旗鼓
明太祖洪武元年閏七月詔定軍禮中書省臣㑹儒臣
言古者天子親征所以順天應人除殘去暴以安天下
自黄帝習用干戈以征不享此其始也周制天子親征
則類於上帝宜於大社造於祖廟禡於所征之地及祭
所過山川師還則奏凱獻俘於廟社後魏有宣露布之
制唐仍舊典宋亦間行焉於是厯考舊章定為親征禮
奏之前期擇日祭告天地宗社皇帝服武弁乘革輅備
六軍具牲幣作樂皆行三獻禮其儀與大祀同又於國
南神祠行禡祭禮凡所過山川嶽鎮海瀆用太牢其次
少牢又次特牲若行速止用酒脯祭器籩豆各一前期
齋一日皇帝服通天冠絳紗袍省牲視滌祭之日服武
弁行一獻禮其禡祭儀制皇帝及大將陪祭官皆齋一
日前一日皇帝服通天冠絳紗袍省牲詣神厨視鼎鑊
滌溉執事設軍牙大纛於廟中之北軍牙東大纛西籩
豆十二簠簋各二鉶登俎各三設瘞坎位於神位西北
設席於坎前上置酒碗五雄雞五餘陳設如常儀祭日
建牙旗大纛於神位後皇帝服武弁自左南門入至廟
廷南正中北向立大將及陪祭官分文武重行班於後
迎神再拜奠幣行初獻禮先詣軍牙神位前再詣大纛
神位前俱再拜亞獻終獻如之惟初獻讀祝詣飲福位
再拜飲福受胙又再拜掌祭官徹豆贊禮唱送神復再
拜執事官各以祝幣掌祭官取饌詣燎所太常奏請望
燎執事殺雞刺血於酒碗中酧神燎半奏禮畢駕還若
遣將則於旗纛廟壇行三獻禮大將初獻諸將亞獻成
祖永樂八年二月以親征祓於承天門遣官祭太嵗旗
纛之神八月丁未遣祭旗纛世宗嘉靖十八年南廵遣
官祭旗纛之神用牲醴制帛三獻如常儀
　　軷祭
　　(臣/)等謹按軷祭之禮起於周天子將出師大馭掌
　　馭玊輅以祀及犯軷自是以後唯後周及隋唐用
　　之唐以後其禮乆廢明成祖時雖嘗舉行而儀文
　　不備茲不復續纂云
　　天子諸侯四時田獵(唐/元)　(五代/明)　(宋/)　(遼/)　(金/)
唐徳宗貞元十一年十二月上獵苑中戒多殺止行三
驅之禮勞士而還穆宗長慶二年獵於咸陽又獵於驪
山㑹昌二年十一月獵於白鹿原
後唐莊宗同光中屢畋於伊闕明宗天成二年畋於東
郊
晉高祖天福八年畋於近郊出帝開運七年畋於戚城
宋太祖建隆二年始校獵於近郊先出禁軍為圍場五
坊以鷙禽細犬從帝親射走兎三從官貢馬稱賀其後
多以秋冬或正月田於四郊從官或賜窄袍煖鞾親王
以下射中者賜焉太宗將北征因閱武獵近郊以多盜
獵狐兎者命禁之有衛士奪人獐當死帝曰若殺之後
世必謂我重獸而輕人特貰其罪帝嘗以臘日校獵諭
從臣曰出狩以從時令緩轡從禽是非荒也四幸講武
臺張樂賜羣臣飲其後獵西郊親射走兎五詔以古者
蒐狩以所獲之禽薦享宗廟而其禮久廢今可復之遂
為定式真宗時詔教駿所養鷹鶻以備諸王從時展禮
仁宗時臣僚言校獵之制所以順時令訓戎事請修此
禮於是詔樞密院奏定制度獵日五鼓帝御内東門賜
從官酒三行奏鈞容樂幸瓊林苑門賜從官食遂獵於
楊村宴於幄殿奏教坊樂遣使以所獲馳薦太廟既而
召父老臨問賜以飲食茶絹及五坊軍士銀絹有差宰
相賈昌朝等曰陛下暫幸近郊順時田獵取鮮殺而登
廟爼所以昭孝慎也即高原而閱軍實所以講武事也
問耆老而賜飲食所以養老也勞田夫而賜惠所以勸
農也乘輿一出而四美皆具伏望宣付史館從之明年
復獵於城南東韓村自玊津園去輦乘馬分騎士數千
為左右翼節以鼓旗合圍塲徑十餘里部隊相應帝按
轡道中親挾弓矢屢獲禽仍召父老存問欽宗靖康後
不復講
遼國俗以畜牧射獵為業獵無常時地無定所太祖七
年次烏林觀漁九年射魚於漠北神冊中射虎於東山
射龍於伊喇山陽水上天贊中獵於雅爾鼐都勒斡山
觀漁於烏勒呼河天顯中障鷹於近山蒐於潢水之曲
㑹同以後如射栁射鹿射鴨釣魚每歳舉行焉四時各
有行在之所謂之巴納春曰鴨子河濼皇帝正月上旬
起牙帳約六十日方至天鵞未至卓帳氷上鑿氷取魚
氷泮乃縱鷹鶻捕鵞雁晨出暮歸從事弋獵鴨子河濼
東西二十里南北三十里在長春州東北三十五里四
面皆沙渦多榆栁杏林皇帝每至侍御皆服墨緑色衣
各備連鎚一抦鷹食一器刺鵞錐一枝於濼周圍相去
各五七歩排立皇帝冠巾衣時服繫玊束帶於上風望
之有鵞之處舉旗探騎馳報逺泊鳴鼓鵞驚騰起左右
圍騎皆舉幟麾之五坊擎進海東青鶻拜授皇帝放之
鶻擒鵞墜勢力不加排立者舉錐刺鵞取腦以飼鶻救
鶻人例賞銀絹皇帝得頭鵞薦廟羣臣各獻酒菓舉樂
更相酬酢致賀語皆挿鵞毛於首以為樂賜從人酒徧
散其毛弋獵網釣春盡乃還夏巴納無常所多在圖爾
山道宗每歳先幸黒山拜聖宗興宗陵賞金蓮乃幸子
河避暑圖爾山在黒山東北三百里近饅頭山黒山在
慶州北十三里上有池池中有金蓮子河在圖爾山東
北三百里懐州西有清凉殿亦為行幸避暑之所四月
中旬起牙帳卜吉地為納凉所五月末旬六月上旬至
居五旬與南北臣僚議國事暇日遊獵七月中旬乃去
秋巴納曰伏虎林在永州西北五十里嘗有虎據林傷
害居民畜牧景宗領數騎獵焉虎伏草際戰慄不敢仰
視上舍之因號伏虎林毎歲車駕至皇族而下分布濼
水側伺夜將半鹿飲鹽水令獵人吹角效鹿鳴既集而
射之謂䑛鹻鹿又名呼鹿冬巴納曰廣平淀在永州東南
三十里本名白馬淀東西二十餘里南北十餘里地甚
坦夷四面皆沙磧木多榆栁其地饒沙冬月稍暖牙帳
多於此坐冬與南北大臣㑹議國事時出校獵講武兼
受南宋及諸國禮貢皇帝牙帳以槍為硬寨用毛繩連
繫每帳下有黒傘以庇衞士風雪槍外小氊帳一層每
帳五人各執兵仗為禁圍又定獵儀於十二月辰日前
期一日詔司獵官選獵地其日皇帝皇后焚香拜日畢
設圍命獵夫張左右翼司獵官奏成列皇帝皇后升輿
車多囉倫穆騰以酒二尊盤飱奉進北南院大王以下
進馬及衣皇帝降輿祭東畢乘馬入圍中皇太子親王
率羣官進酒分兩翼而行皇帝始獲兎羣臣進酒上夀
各賜以酒至中食之次親王大臣各進所獲及酒訖賜
羣臣酒還宫其服飾皇帝幅巾擐甲戎裝以貂䑕或鵞
頂鴨頭為杆腰蕃漢諸司使以上並戎裝皆左袵黒緑
色
金世宗大定三年十二月獵於近郊所獲薦山陵自是
嵗以為常章宗明昌元年制諸王任外路者許逰獵五
日過此禁之又遣諸王出獵毋越本境其從獵之服春
水以鶻捕鵞雜花卉為飾秋水以熊鹿山林為文
元制自御位及諸王皆有鷹人是故捕獵有戸使之致
鮮食以供宗廟天庖而齒革羽毛又皆足以備用然地
有禁取有時而違者則罪之春冬之交天子或親幸近
郊縱鷹隼搏擊之以為遊豫之度謂之飛放故鷹房捕
獵皆有司存世祖中統三年禁京畿田獵至元元年禁
上都畿内捕獵七年七月命達嚕噶齊烏蘭哈達給上
都扈從畋獵糧十年九月遼東饑弛獵禁戊子禁五百
里内射獵己丑敕自今秋獵鹿豕先薦太廟成宗大徳
元年禁民間捕鷹鷂命諸阿濟格自今出獵悉自供具
毋傷民力
明成祖永樂十年十月獵於城南武岡二十年五月
車駕度偏嶺命將士獵於道傍山下上顧從臣曰士卒
隨朕征討道中唯畋獵可以馳馬揮戈拒揚武士作其
驍勇之氣宣宗宣徳四年獵於谷口英宗天順二年上校獵
南苑苑在京城南二十里苑中有按鷹臺(一名晾/鷹臺)臺旁
有三海皆元之舊也
　　大閲(唐/)　(五代/)　(宋/)　(遼/)　(金/)　(元/)　(明/)
　　(臣/)等謹案杜典有出師儀制而揚兵講武附焉其
　　書本未載出師之儀悉叙各代閱兵講武之典今
　　考各代正史及㑹要㑹典諸書皆未特載出師儀
　　制大約所謂儀制者即親征之禮是也今改曰大
　　閱而以各代閱兵之禮纂序於左
唐肅宗至徳二載八月大閱乾元元年正月大閱諸軍
於含元殿庭上御棲鸞閣觀之寳應元年九月大閱兵
馬於鳴鳯門街
梁太祖開平元年冬十月講武於繁臺四年春正月講
武於榆林乾化元年八月大閱於興安鞠場十月大閱
於魏東郊
後唐天祐十有五年八月大閱於魏東郊明宗天成二
年十月御興教門觀兵
晉高祖天福二年十月勅習戰講武厯代通規選士練
兵其采舊制宜以每年農隙時講武乃准令式處分開
運元年正月講武於澶淵二年二月大閱於戚城
周世宗顯徳元年三月次澤州閲兵於北郊
宋太祖征伐四方親講武事故不盡用定儀亦不常其
處鑿講武池朱明門外以習水戰復築講武臺城西楊
村秋九月大閱與從臣登臺觀焉真宗詔有司擇地含
輝門外之東武村為廣場置臺臺上設屋搆行宫其夜
三鼓殿前侍衞馬歩諸軍分出諸門詰旦帝乘馬從官
並戎服賜以窄袍至行宫諸軍陣臺前左右相向歩騎
交屬亘二十里諸班衞士扈從於後有司奏成列帝升
臺東向御戎帳召從臣坐觀之殿前都指揮使王超執
五方旗以節進退於兩陣中起候臺相望使人執旗如
臺上之數以相應初舉黄旗諸軍旅拜舉赤旗則騎進
舉青旗則歩進每旗動則鼓駴士譟聲震百里外皆三
挑乃退次舉白旗諸軍復再拜呼萬歳有司奏陣堅而
整士勇而厲欲再舉詔止之遂舉黒旗以振旅軍於左
者略右陣以還由臺前出西北隅軍於右者略左陣以
還由臺前出西南隅並凱旋以還乃召從臣宴教坊奏
樂回御東華門閱諸軍還營鈞容奏樂於樓下復召從
臣坐賜飲明日又賜近臣飲於中書諸軍將校飲於營
中内職飲於軍器庫諸班衞士飲於殿門外神宗閱左
藏庫副使牙斌所教牌手於崇政殿乃命殿前歩軍司
擇驍健者依法教習自是營屯及更戍諸軍畿甸三路
民兵皆隨伎藝召見親閱焉凡閱武禁衛戍軍民兵總
率第其精粗賜以金帛而超等高者至命為吏選官其
典領者優加職秩孝宗乾道二年幸候潮門外教塲次
幸白石教塲應從駕臣僚自祥曦殿並戎服起居從駕
後幸白石教塲皇帝登臺三衙統制統領官等起居畢
舉黄旗諸軍皆三呼萬歳拜訖三衙管軍奏報取㫖馬
軍上馬打圍教塲舉白旗三司馬軍首尾相接舉紅旗
向臺合圍聴一金止軍馬各就圍地作圓形排立射生
官兵隨鼓聲出馬射獐兎一金止疊金射生官兵各歸
陣隊舉黄旗射生官兵就御臺下獻所獲帝遂慰勞賜
賚諸將鞍馬金帶以及士卒四年殿前司言相視龍王
堂北江岸以東茅灘一帶平地可作教塲已修築將壇
將來三司馬歩軍並合全裝披帶衣甲執色器械至日
先赴教塲下營排辦俟駕登臺鼓金鼓起居畢依資次
變陣教閱所有聖駕出郊除禁衞外欲於本司入陣馬
軍内摘差䕶聖馬軍八百人騎弓箭器械作十六隊於
前後儀衞引從各分八隊隊各五十人徃回沿路各奏
隨軍鼓笛大樂及摘差本司入教陣隊内諸軍歩親隨
一千人并統領將官三員至日先赴將臺下各分左右
於後壁周圍留空地三十歩以容禁衞分作三重環立
其日車駕至灘上諸軍前一日於教塲東列營宿營是
日三衙管軍與各軍統領將佐導駕乘馬至䕶聖歩軍
大教塲更御甲胄至灘上皇帝登臺三衙起居畢權主
管殿前司王逵奏三司人馬齊舉黄旗諸軍呼拜者三
逵奏請從頭教中軍鳴角倒門角旗出營馬歩軍簇隊
成收鼓訖連三鼓馬軍上馬歩人撮起旗鎗四鼓舉白
旗中軍鼓聲旗應變方陣為備敵之形别髙一鼓歩軍
四向作禦敵之勢且戰且前馬軍出陣作戰鬭之勢别
高一鼓各分歸地分五鼓舉黄旗變圓陣為自環内固
之形如前節次訖三鼓舉赤旗變鋭陣諸軍相屬魚貫
斜列前利後張為衝敵之形亦依前節次訖王逵奏人
馬教絶取㫖舉青旗變放教直陣收鼓訖一金止重鼓
三馬軍下馬歩人齪落旗槍皆應規矩帝大悦犒賞倍
之士卒歡呼謝恩如儀鳴角聲簇隊訖放教歩人分東
西引拽馬軍交頭於御臺下隨隊呈試驍鋭大刀武藝
繼而進呈車砲火砲煙槍及赭打圍射生馬歩軍統制
官蕭鷓巴以所獲獐鹿等就御臺下進獻人馬拽絶皇
帝復御常服乘馬至車子院宣喚殿前司撥發官馬定
逺侯彦昌等各賜馬一匹彦昌仍自凖備將特升副將
進御酒上並賜逵酒其時重定大閱儀制皇帝至祥曦
殿行門禁衞等並戎服迎駕常起居皇帝至知閤門官
以下並戎服常起居訖皇帝乘馬出從駕官從駕至候
潮門外大教塲御幄殿下馬入幄更衣訖皇帝被金甲
出幄行門禁衞等迎駕奏萬福皇帝乗馬至教塲臺下
馬升臺入幄從駕官宰執親王使相正任知閤御帶環
衞官升臺於幄殿分東西相向立管軍並令全装衣甲
帶御器械執骨朶升臺於幄殿稍南面西立俟入内官
喝排立皇帝出幄行門禁衞等迎駕奏萬福皇帝出閤
門分引殿前馬歩三司統制統領官常起居訖次三司
將佐以下聴鼓聲常起居次殿前帥執骨朶赴御座前
奏教直陣俟教閱畢再赴御座前奏教圓陣俟教閲畢再
赴御座前奏教鋭陣俟教閱畢再赴御座前奏教閱畢
歸侍立内侍𫝊㫖與殿前太尉某諸軍謝恩承㫖訖轉
與撥發官引三司統制統領將佐再拜謝恩訖各歸本
軍皇帝起入幄更衣訖皇帝出幄皇帝坐舍人引宰執
墪後立俟進御茶床舎人賛就坐宰執躬身應喏訖直
身立就坐進第一盞酒起立墪後俟皇帝飲酒訖舍人
賛就坐躬身應喏訖直身立俟宰執酒至接盞飲酒訖
盞付殿侍次舍人賛食並如儀至第四盞𫝊㫖宣勸訖
御藥𫝊㫖不拜舍人承㫖賛不拜賛就坐第五盞宣勸
如第四盞儀酒食畢舉御茶牀舍人分引宰執於幄殿
重行立御藥𫝊㫖不拜舎人承㫖訖揖宰執躬身賛不
拜各祗候直身立降踏道歸幕次皇帝起乘馬至車子
院門樓上出賜親王酒再拜謝訖次賜使相正任并管
軍知閤御帶環衞官酒訖一班再拜謝訖俟皇帝觀畢
降車子院門樓歸幄親王以下退皇帝乘馬出車子院
門行門禁衞等迎駕奏萬福皇帝乘馬至候潮門外大
教場應從駕官並戎服乘馬從駕回皇帝乘馬入和寧
門至祥曦殿上下馬還宫其後淳熙四年大閱於茅灘
十年大閱於龍山十六年大閱於城南教場並如前儀
寧宗慶元二年大閱於茅灘嘉㤗二年幸候潮門外教
場大閱
遼太宗天顯元年十二月閱旗鼓二年正月乙酉閱北
尅兵籍庚辰閱南尅兵籍丁巳閱皮室伊喇摩哩三軍
四年十月幸諸營閱軍籍庚戌以雲中郡未平大閱六
軍㑹同三年五月閱騎兵於南郊六月閱歩卒於南郊
七年十二月南伐次古北口閏月閱諸道兵於温榆河
九年八月自將南伐九月閱諸道兵於漁陽西棗林淀
聖宗統和元年十月上將親征高麗閱東京留守耶律
穆濟所總兵馬
金世宗大定二十二年三月命尚書省申勅西北路招
討司勒明安穆昆督部人習武備二十六年九月上謂
宰臣曰西南西北兩路招討司地隘明安人戸無處圍
獵不能閑習騎射委各明安穆昆官依時教練其弛慢
過期及不親監視並决罰之章宗承安四年九月詔訓
練軍士
元世祖至元十五年六月詔䝉古人總漢軍閱習水戰
武宗至大四年十月勅諸衞漢軍練習武事仁宗延祐
七年十一月遣使閱實各行省戍兵
明宣宗宣徳四年十月帝將閱武郊外命都督府整兵
文武各堂上一員屬官一員扈從正統間或閱於近郊
於西苑不著令穆宗隆慶二年大學士張居正言祖宗
時有大閱禮乞親臨校閱兵部引宣宗英宗故事請行
之命於明年八月舉行及期禮部定儀前期一日皇帝
常服告於内殿行四拜禮如出郊儀司設監設御幄於
將臺上總協戎政大臣巡視科道督率將領軍兵預肅
教場至日早遣官於教場祭旗纛之神三大營官軍具
甲仗將官四員統馬兵千扈駕文臣各堂上官科道掌
印官禮兵二科禮部儀制司兵部四司官糾儀監察御
史鴻臚寺供事官武臣都督以上錦衣衞堂上及南鎮
撫司掌印僉書官俱大紅便服闗領扈從牙牌懸帶先
詣教場是日免朝錦衣衞備鹵簿皇帝常服乗輦由長
安左門出官軍導從鉦鼓震作出安定門至閱武門外
總協戎政官率大小將佐戎服跪迎入將臺下北向序
立駕進閱武門内中軍舉號砲三各營鉦鼓震作扈從
官序立於行宫門外駕至門降輦兵部官導行入宫鳴
金止鼓候升座扈從官行一拜禮傳賜酒飯各官謝恩
出將臺下東西序立兵部官奏請大閱兵部鴻臚寺官
導駕登臺舉砲三京營將士叩頭畢東西侍立總協戎
政官立列於扈從官之北諸將列從官之南兵部尚書
奏請令各戎整㮶人馬臺上吹號笛麾黄旗總協戎政
及將佐等官各歸所部兵部尚書請閱陣舉砲三馬歩
官軍演陣如常法演畢復吹號笛麾黄旗將士俱回營
少頃兵部尚書請閱射總協戎政官以下及聴射公侯
駙馬伯錦衣衞等官俱於臺下較射馬三矢歩六矢中
的者鳴鼓以報御史兵部官監視紀錄把總以下及家
丁軍士射府部大臣并御史兵部官於東西㕔較閱鎗
刀火器等藝聴總協戎政官量取一隊於御前呈騐兵
部尚書奏大閱畢臺下舉號旗總協戎政官及諸將領
俱詣臺下北向序立鴻臚寺官奏傳制賛跪宣制訖賛
叩頭各官先退出門外賛扈從官行叩頭禮禮畢駕回
行宫少憇扈從等官趨至門内立皇帝升輦中軍舉砲
三各營皆鼓吹鹵簿及馬兵導從如來儀鉦鼓與大樂
相應振作總協戎政以下候駕至叩頭退馬兵至長安
左門外止鹵簿大樂至午門外止駕還仍詣内殿叅謁
如前儀百官不扈從者各吉服於承天門外橋南序立
送駕還迎如之次日總協戎政以下表謝百官侍班行
稱賀禮如常儀兵部以將士優劣及中箭多寡教練等
第奏聞越二日皇帝御皇極門賜勅勉勵將士總協戎
政官捧至綵輿將士迎導至教場開讀行禮如儀是日
即行賞賚并戒罰有差次日總協戎政官率將吏復謝
恩詔如議行駕還樂奏武成之曲神宗萬厯九年大閱
如隆慶故事
　　(臣/)等謹按明太祖洪武時屢命元勛宿將練兵而
　　其制未定成祖永樂中嘗較閱六師又勅秦晉周
　　肅諸王各選䕶衞軍五千命官督赴真定操練陜
　　西甘肅寧夏大同遼東諸守將及中都留守河南
　　等都司徐宿等衞遣將統馬歩軍分駐真定徳州
　　操練候赴京閱視是并閱各省之兵也而其時禮
　　儀未備景㤗後立十團營置總理協理軍營戎政
　　之官始制大閱之禮然其典亦不數舉云
　　命將出征(宋/)　(明/)
宋命將出征儀受旌節前一日儀鸞司設大將次於朝
堂其日大將常服入就次執事設褥位於東上閤門外
階下設制誥箱於褥位之前少西持旌節者少南謁者
引大將至就褥位北面立揖東上閤門官宣有勅大將
再拜躬聴口宣訖搢笏謁者二人持箱進於大將之前
大將受訖次少府監執事者交旌節大將俛伏興再拜
搢笏舞蹈又再拜訖出文徳殿門次端禮門入右昇龍
門出宣徳西偏門大將勒所部兵衞并偏將裨將各建
旗以正行列執擎旌節并押節人騎士搶牌歩兵樂工
等分左右前導至第引見之日大將常服入就殿門外
次舍人引詣殿庭進當殿陛北面立揖大將再拜興奏
聖躬萬福又再拜引大將稍前躬致詞歸位再拜西出
少頃舍人再拜再引大將詣殿庭進當殿陛北向再拜
訖引至東階揖升殿近御前之左大將奏事禀方畧訖
降東階下殿再拜西出其造廟前期太史擇日太常寺
具時日散告諸司前告二日儀鸞設告官以下次於常
所設大將次於南門之外道東西向前一日質明告官
以下赴祠所清齋行事執事官並集告官齋所肄儀太
祝習讀祝文眡禮饌香幣次賛者引監察御史南向西
上開瘞坎於西階之東北向方深取足容物設望瘞位
於瘞坎之南告官大將北向監察御史東向奉禮郎太
祝大官令位於其後西上光祿卿位於監察御史之東
北向又設監察御史之位於殿上之西東向奉禮郎太
祝於東西向北上大官令於酒尊所北向告日未明大
官令率其屬實饌具畢引光祿卿入定位贊者曰再拜
光祿卿再拜升自西階㸃眡禮饌畢次引監察御史升
殿㸃閱陳設糾察不如儀者光祿卿還齋所餘官各服
祭服引告官大將以下詣東神門外虛一揖位禮直官
贊揖訖贊者引監察御史奉禮郎太祝大官令先入就
位立定祠祭官於殿上贊奉神主次引宫闈令入室搢
笏於祏室内奉神主設於座執笏退復執事位祠祭官
於殿上賛奉神主訖禮直官稍前賛有司謹具請行事
賛者曰再拜在位者皆再拜引監察御史奉禮郎太祝
大官令升就位立定次引告官詣盥洗位北向立搢笏
盥手執笏升詣僖祖室神位前搢笏跪三上香引奉禮
郎搢笏西向跪執事者以幣授奉禮郎奉禮郎即以幣
授告官訖執笏興詣次室以候告官受幣奉奠訖執笏
俛伏興再拜訖引告官以次詣翼祖宣祖太祖太宗真
宗仁宗英宗神宗哲宗室奉奠並如上儀降復位少頃
引告官再詣盥洗位北向立搢笏盥洗閱禮饌畢退還
齋所未後一刻大官令率宰人以鸞刀引牲遂烹牲晡
後有司帥其屬清掃廟門之内外告日前三刻禮直官
贊者諸司職掌各服其服贊者先引宫闈令入詣殿庭
北向再拜升殿開室訖太常陳幣篚於神位之左祝版
於神位之右置於殿香爐并合置於案上次設祭器藉
以席光禄實之每位左十有二籩為四行以右為上右
十有二豆為四行以左為上爼二一在籩前一在豆前
又爼六在豆右為三重以北為上二在胙爼之北槃一
在室戸外之左㽅以二一在鉶之前一在籩之左鉶三
在㽅之後籩豆之間簠簋各一在籩豆外二爼間簠在
左簋在右設犧牲罇置於坫加勺幕置諸戸前楹間北
向太常設燭於神位前洗二於東階之東罍在洗東加
勺篚在洗西南肆實以巾執罍篚者於其後又設虗揖
位於齋宫内道南及東神門外告官大將在南北向監
察御史奉禮郎太祝大官令在北盥手帨手執笏詣爵
洗位北向立搢笏洗爵拭爵以爵授執事者搢笏升詣
僖祖神位前搢笏跪執事官以爵授告官告官執爵跪
三祭酒奠爵執笏俛伏興出室戸外北向少立太祝搢
笏於室戸外之右東向跪讀祝文訖執笏興復位告官
再拜訖引告官以次詣翼祖宣祖太祖太宗真宗仁宗
英宗神宗哲宗室酌獻並如上儀降復位禮直官曰賜
胙賛者曰再拜告官大將以下皆再拜祠祭官於殿上
贊奉神主入袥室引宫闈令搢笏奉神主入袥室訖次
引告官大將詣望瘞位有司詣神位前取祝幣置於瘞
坎次引監察御史奉禮郎太祝降望瘞位立定禮直官
曰可瘞置土半坎引告官以下復詣東神門外虛揖位
對立禮直官贊禮畢揖訖大官令帥其屬徹禮饌監察
御史升殿監眡收訖徹訖退宫闈令闔戸以降太常藏
祝於匱若凱旋祭告惟陳俘䤋及軍實於南門之外北
面東上其告禮並如上儀
明太祖洪武元年中書省臣㑹官議奏王者遣將所以
討有罪除民害也今定遣將禮皇帝武弁服御奉天殿
大將入就丹墀四拜由西陛入殿再拜跪承制官宣制
以節鉞授大將軍大將軍受之以授執事者俯伏興再
拜出降陛復位四拜駕還宫大將軍出至午門外勒所
部將士建旗幟鳴金鼓正行列擎節鉞奏樂前導百官
以次送出造廟宜社之禮即命大將軍具牲幣行一獻
禮與遣官祭告廟社儀同其告武成王廟儀前二日大
將省牲祭日大將於幕次僉祝版入就位再拜詣神位
前上香奠帛再拜進熟酌獻讀祝再拜詣位再拜飲福
受胙復再拜徹豆望燎其配位亦大將行禮兩廡陪祀
諸將分獻
　　宣露布(後唐/)　(宋/)　(遼/)　(明/)
後唐莊宗為晉王時擒幽州劉守光命掌書記王緘草
露布以練􁧡劉仁恭父子凱歌入於晉陽獻於太廟
宋太祖平蜀孟昶降詔有司約前代儀制為受降禮昶
至前一日設御座仗衞於崇元殿如元㑹儀至日大陳
馬歩諸軍於天街左右設昶及其官屬素案席褥於明
徳門外表案於横街北通事舎人引昶及其官屬素服
紗㡌北向序立昶跪捧表授閤門使復位待命表至御
前侍臣讀訖閤門使承㫖出昶等俯伏通事舎人掖昶
起官屬亦起宣制釋罪昶等再拜呼萬歳賜襲衣冠帶
陳於前昶等又再拜跪受改服乘馬至昇龍門下馬官
屬至啓運門下馬就次帝常服升坐百官先入起居班
立閤門使引昶等入舞蹈拜謝召昶升殿閤門使引自
東階升宣撫使承㫖安撫之昶至御座前躬承問訖還
位與官屬舞蹈出中書率百官稱賀遂宴近臣及昶於
大明殿嶺南平劉鋹就擒詔有司撰獻俘禮鋹至上御
明徳門列仗衞諸軍百官常服班樓前别設獻俘位於
東西街之南北向其將校位於獻俘位前北上西向有
司率武士係鋹等白練露布前引至太廟西南門鋹等
並下馬入南神門北向西上立監將校官次南面立俟
告禮畢於西南門出乗馬引至太社如上儀乃押至南
御路之西下馬立俟獻俘將校戎服帶刀攝侍中版奏
中嚴百官班定版奏外辦帝常服御坐百官舞蹈起居
畢通事舍人引鋹就獻俘位將校等詣樓前舞蹈訖次
引露布案詣樓前北向宣付中書門下如宣制儀通事
舍人跪受露布轉授中書門下轉授攝兵部尚書次攝
刑部尚書詣樓前跪奏以所獻俘授有司上召鋹詰責
鋹伏地待罪詔誅其臣龔澄樞等特釋其縛與其弟保
興等罪仍賜襲衣冠帶鞾笏器幣鞍馬各服其服列謝
樓下百官稱賀畢放仗如儀南唐平帝御明徳門露布
引李煜及其子弟官屬素服待罪初有司請如獻劉鋹
禮帝以煜奉正朔非若鋹拒命寢露布弗宣遣閤門使
承制釋之太宗征太原劉繼元降帝幸城北陳兵衛張
樂宴從臣於城臺繼元帥官屬素服臺下遣閤門使宣
制釋罪召繼元親勞之從臣詣行宫稱賀時以在軍中
故不備禮繼元至京師詔告獻太廟前一日所司陳設
如常告廟儀告日黎明博士引太尉就位通事舍人引
繼元西階下東向立其官屬重行立贊者贊太尉再拜
訖博士引就盥爵如常儀詣東階解劒脱舄升第一室
進奠再拜太祝跪讀祝文訖又再拜通事舍人引繼元
官屬詣室前西階下北向立舍人贊云皇帝親征收復
河東偽主劉繼元及偽命官見贊者曰再拜訖退位次
至第二第三第四第五室皆如第一室博士引太尉降
階佩劒納履復位贊者曰再拜太尉與繼元等皆再拜
退焚祝版於齋坊繼元既命以官故不稱俘焉哲宗元
符二年西蕃王隆贊邈川首領轄戬等降詔具儀注以
受降日御宣徳門設諸班直上四軍仗衛諸軍素服陳
列降者各服蕃服以見審問訖有㫖放罪依等第賜首
服袍帶百官稱賀御紫宸殿賜宴㑹哲宗崩樞密院留
隆贊等西京聴㫖詔罷御樓立仗但引見於後殿隆贊
一班契丹公主一班夏國囘鶻公主次之轄戬一班必
斯布結并族屬次之應族屬首領各從其長以次見僧
尼公主皆蕃拜並賜冠服謝訖賜酒饌横門外政和初
議禮局上受降儀皇帝乗輿升宣徳門樓降輿坐御幄
百官與降王蕃官各班樓下如大禮肆赦儀東上閤門
以紅絛袋班齊牌引升樓樓上東上閤門官附内侍承
㫖索扇扇合帝即御坐簾卷内侍又贊扇開侍衛如常
儀諸班親從并裏圍降王人等迎駕自輦常起居次舍
人贊執儀將士常起居次管幹降王使臣并隨行舊蕃
官常起居次禮直官舎人引百官横行北向贊者曰拜
在位官皆再拜舞蹈三稱萬歳又再拜班首奏聖躬萬
福又再拜退百官各就東西位舍人引降王服本國衣
冠詣樓前北向女婦少西立僧又少西尼立於後入内
省官詣御坐前承㫖𫝊樓上東上閤門官承㫖録訖以
紅絛袋降制樓下東上閤門官承㫖退降王以下俯伏
東上閤門官至令通事舍人掖之起首領以下皆起鞠
躬閤門宣有勅降王以下再拜僧尼止躬呼萬歳閤門
録勅㫖行管幹官降王等躬聴詰問如有復奏閤門録
訖仍以紅絛袋引升樓如無復奏入内省官詣御坐承
㫖傳樓上閤門官稱有勅放罪訖舍人贊謝恩降王以
下再拜稱萬嵗復序立入内省官詣御坐承㫖傳樓上
閤門官稱有勅各賜首服袍帶樓下閤門官承㫖引所
賜擔床陳於西舍人宣曰有勅降王以下再拜鞠躬舎
人稱各賜某物畢又再拜稱萬歳若賜官即贊謝再拜
並歸次易所賜服舍人先引降王以下至授遥郡以上
當樓前北向東上立贊再拜稱萬歳又再拜次贊服冠
帔婦女再拜僧尼别謝引還次贊樓上侍立官稱賀再
拜禮直官舎人分引百官横行北向立贊拜訖班首稍
前俛伏稱賀其詞中書隨事撰述賀訖復位在位者又
再拜舞蹈三稱萬歳又再拜東上閤門官進詣樓前承
㫖就班首宣曰有制贊者曰拜在位官皆再拜宣答其
詞學士院隨事撰述又贊再拜三稱萬歳又再拜樓上
樞密院前跪奏稱某官臣某言禮畢内侍索扇扇合簾
垂帝降坐内侍贊扇開所司承㫖放仗樓下鳴鞭百官
再拜退
遼制下城克敵班師以所獲牡馬牛各一祭天地
明太祖洪武四年蜀夏明昇降表至京師太祖命中書
集議受降禮省部請如宋太祖受蜀主孟昶故事擬明
昇朝見日皇帝御奉天門昇等於午門外跪進待罪表
侍儀使捧表入宣表官宣讀訖承制官出𫝊制昇等皆
俯伏於地侍儀舎人掖昇起其屬官皆起跪聴宣制釋
罪昇等五拜三呼萬歳承制官𫝊制賜衣服冠帶侍儀
舎人引昇入丹墀中四拜侍儀使𫝊㫖昇跪聴宣諭俯
伏四拜三呼萬歳又四拜出百官行賀禮帝以昇年㓜
事由臣下免其叩頭伏地上表請罪禮唯命昇及其官
屬朝見百官朝賀其奏凱獻俘之儀凡親征師還皇帝
率諸將陳凱樂俘馘於廟南門外社北門外告祭廟社
行三獻禮同出師儀祭畢以俘馘付刑部協律郎導樂
以退皇帝服通天冠絳紗袍升午門樓以露布詔天下
百官具朝服以聴儀與開讀詔赦同大將奏凱儀先期
大都督以露布聞内使監陳御坐於午門樓上前楹設
奏凱樂位於樓前協律郎位於奏凱樂北司樂位於協
律郎南又設獻俘位於樓前少南獻俘將校位於其北
刑部尚書奏位於將校北皆北向又設刑部尚書受俘
位於獻俘位西東向設露布於内道正中南向受露布
位於案東承制位於案東北俱西向宣露布位於文武
班南北向至日清晨先陳凱樂俘馘於廟社門外不奏
歌曲俟告祭畢復陳樂於午門樓前將校引俘侍立於
兵仗之外百官入侍立位皇帝常服升樓侍衛如常儀
大將於樓前就位四拜諸將隨之退就侍立位贊奏凱
樂協律郎執麾引樂上就位司樂跪請奏凱樂協律郎
舉麾鼔吹振作徧奏樂曲樂止贊宣露布承制官以露
布付受露布官引禮引詣案跪受由中道南行以授宣
露布官宣訖付中書省頒示天下將校引俘至位刑部
尚書跪奏曰某官某以某處所俘獻請付所司奏訖退後
位其就刑者立於西廂東向以付刑官其宥罪者樓上
承制官宣㫖有勅釋縛樓下承㫖釋訖贊禮贊所釋之
俘謝恩皆四拜三呼將校以所釋俘退如有所賜就宣
㫖賜之大將以下就拜位舞蹈山呼如常儀班前稍前
跪稱賀致詞訖百官復四拜禮畢還宫後定制凡大㨗
擇日以宣其日不奏事百官吉服賀即日遣官薦告郊
廟中㨗以下止宣㨗不祭告慶賀成祖永樂四年定凡
㨗兵部官以露布奏聞大將在軍則進露布官行禮次
日行開讀禮第三日行慶賀禮餘如日儀
　
　
　
　
　
　
　
欽定續通典卷七十二
欽定四庫全書
欽定續通典卷七十三
　禮(軍/)
　　天子諸侯大射鄉射(唐/)　(宋/)　(遼/)　(金/)　(明/)
唐制燕逰小射則服常服不陳樂懸不行㑹禮餘如大
射之儀(案大射儀/已詳杜典)
宋太宗命有司定大射之禮儀注定制羣臣朝謁如元
㑹酒三行有司言請賜王公以下射侍中稱制可皇帝
改服武弁布七埒於殿下王公以次射開樂懸東西廂
設熊虎等候陳賞物於東階以賚能者設豐爵於西階
以罰否者并圗其冠冕儀式表著埻埒之位以進帝覽
而嘉之謂宰臣曰俟弭兵當與卿等行之凡逰行池苑
或命宗室武臣射每帝射中的從官再拜奉觴貢馬為
賀苑中皆有射棚畫暈的射則用招箭班三十人服緋
紫繡衣帕首分立左右以唱中否節序賜宴則宗室禁
軍大校牧伯諸司使副皆令習射遂為定制外國使人
朝亦令帥臣伴賜射於園苑政和宴射儀皇帝御射殿
侍宴官公服繫鞵射官窄衣奏聖躬萬福再拜升殿酒
三行引射官降皆執弓矢謝恩再拜三公以下在右射
官在左不射者依坐次分立皇帝初射中舍人賛拜凡
左右祗應臣僚除内侍外並階上下再拜行門禁衛諸
班親從諸司祗應人並自賛再拜招箭班殿上躬奏訖
跪進椀射官先𫝊弓箭與殿侍側立内侍接椀訖就拜
起降階再拜有司進御茶牀天武引進奉馬列射垜前
員僚奏聖躬萬福東上閤門官詣御前躬進班首姓名
以下進酒班首以下横行立賛再拜班首奉進酒樂作
飲畢殿上臣僚再拜舍人賛各賜酒羣臣俱再拜賛各
就坐羣臣皆立席後引進司官臨階宣進奉出天武奉
馬出樂合復賛就位飲訖揖興諸司收坐物等射官左
側臨堦取弓箭侍立皇帝再射中的或雙中如上儀臣
僚射中引降堦再拜訖殿下側立御箭中招箭班進椀
如上儀舍人再引射中官當殿揖躬宣有勅賜窄衣金
帶跪受箱過再拜過殿側服所賜訖再引當殿再拜更
不射如宣再射或更賜箭令射如未退即就位再拜射
訖進御茶牀諸司復陳坐物等羣臣各立席後賛就坐
羣臣俱坐酒五行宣示醆宣勸如儀皆作樂宴畢内侍
舉御坐牀三公以下降階再拜訖孝宗乾道二年車駕
幸玉津園皇帝射訖次命皇太子次慶王次恭王次管
軍臣僚等射如是者三每射四發帝前後四中的淳熙元
年車駕幸玉津園命從駕文武官行宴射之禮皇太子
宰執以下酒三行樂作皇帝臨軒有司進弓矢皇帝中
的皇太子進酒率宰執以下再拜稱賀宣皇太子射射
中賜宣預射臣僚射使相鄭藻起居舍人王卿月環衛
官蕭多囉倫射中各賜襲衣金帶其鄉射之儀於鄉飲酒
前一日本州於射亭東西序量地之宜設提舉學事諸
監司知州通判州學教授應赴鄉飲酒官貢士幕次本
州兵馬教諭備弓矢應用物設樂其日初筵提舉學事
知州軍通判帥應赴鄉飲酒官貢士詣射亭執弓矢揖
人射乗矢若中則守帖者舉獲唱獲執算者以算投壺
畢多算勝少算射畢賛者賛揖酬酢如儀畢揖退
遼制有射栁儀皇帝再射親王宰執以次各一射中栁
者質誌栁者冠服不中者以冠服質之不勝者進飲於
勝者然後各歸其冠服又三月三日國俗刻木為兎分
朋走馬射之先中者勝負朋下馬列跪進酒勝朋馬上
飲之
金制凡重五日拜天地畢挿栁毬場為兩行當射者以
尊卑序各以帕識其枝去地約數寸削其皮而白之先
以一人馳馬前導後馳馬以無羽横鏃箭射之既斷栁
又以手接而馳去者為上㫁而不能接去者次之或㫁
其青處及中而不能㫁與不能中者為負每射必伐鼓
以助其氣
明太祖洪武三年定凡郊廟祭祀先期行大射禮工部
製射侯等器其射鵠有七虎鵠五采天子用之熊鵠五
采皇太子用之豹鵠五采親王用之豹鵠四采文武一
品二品者用之糁鵠三采三品至五品者用之狐鵠二
采六品至九品用之布鵠無采文武官子弟及士民俊
秀用之凡射時置乏於鵠右(乏又名容見周禮/大司馬服不氏職)執旗及
侍獲者以蔽身設楅及韋當射時置於前以齊矢設射
中五皮樹中天子大射用之閭中天子宴射用之虎中
皇太子親王射用之兕中一品至五品文武官用之鹿
中六品至九品及文武官子弟士民俊秀通用之其職
事設司正官二掌騐射者品級尊卑人力强弱而定耦
其中否則書於算兵部官職之司射二掌先以强弓射
鵠誘射以鼓衆氣武職官充之司射器官二掌辦弓力强
弱分為三等騐人力强弱以授工部官職之舉爵者掌
以馬潼授中者飲光禄寺官職之請射者掌定耦射射
畢再請某耦射侍儀司職之侍獲者掌矢納於司射器
者以𨽻僕供其役執旗者六人掌於容後執五色旗如
射者中的舉紅旗應之中采舉采旗應之偏西舉白旗
偏東舉青旗過於鵠舉黄旗不及鵠舉黒旗軍士二人
掌之引禮二掌引文武官進退侍儀司舍人職之太祖
又以先王射禮久廢弧矢之事専習於武夫而文士多
未解乃詔國學及郡縣生員皆令習射頒儀式於天下
朔望則於公𪠘或間地習之其官府學校射儀略倣大
射之式而殺其禮射位初三十歩自後累加至九十歩
射四矢以二人為耦成祖永樂時有擊毬射栁之制十
一年幸東苑擊毬射栁聴文武羣臣四夷朝使及在京
耆老聚觀分擊毬官為兩朋自皇太孫而下諸王大臣
以次擊射賜中者幣布有差
　　天子合朔伐鼓(唐/)　(宋/)　(明/)
唐徳宗貞元三年八月日有食之有司將伐鼓帝不許
太常卿董晋言伐鼓所以責隂而助陽也請聴有司依
經伐鼓不報由是其禮遂廢
宋太祖建隆元年司天監言日食五月朔請掩藏戈兵
鎧胄事下有司有司請皇帝避正殿素服百官各守本
司遣官用牲太社如故事真宗景徳四年五月朔日食
上避正殿不視事仁宗至和元年四月朔日食既内降
徳音改元易服避正殿减膳百官詣東上閤門拜表請
御正殿復常膳三表乃臨至日遣官祀太社而隂雨以
雷至申乃見食九分之餘百官稱賀仁宗嘉祐四年詔
正旦日食毋拜表自十二月二十一日不御前殿減常
膳宴遼使罷作樂至日仍遣官祀太社百官三表乃御
正殿復膳六年六月朔日食詔禮官騐詳典故皇帝素
服不御正殿不視事百官廢務守司合朔前二日郊社
令及門僕守四門廵門監察鼓吹令率工人如方色執
麾斿分置四門屋龍蛇鼓隨設於左東門者立北墪南
面南門者立東墪西面西門者立南墪北面北門者立
西墪東面隊正一人執刀率衛士五人執五兵之器立
鼓外矛處東㦸處南斧鉞在西矟在北郊社令立􁝀於
壇四隅縈朱絲繩三匝又於北設黄麾龍蛇鼓一次之
弓一矢四次之諸兵鼓俱静立俟司天監告日有變工
舉麾乃伐鼔祭告官行事太祝讀文其詞以責隂助陽
之意司天官稱止乃罷鼓如霿晦不見即不伐鼓自是
日有食之皆如其制英宗治平四年詔古者日食百官
守職盖所以祗天戒而備非常今獨闕之甚非王者小
心宣畏之道可令中書議舉行神宗熈寧六年四月朔
日食詔易服避殿减膳如故事降天下死刑釋流以下
罪政和中上合朔伐鼓儀有司陳設太社玉帛籩豆如
儀社之四門及壇下近北各置鼓一並植麾斿各依其
方色壇下立黄麾麾杠十尺斿八尺祭告日於時前太
官令帥其屬實饌具畢光禄卿㸃視次引監察御史奉
禮郎太祝太官令先入就位次引告官就位皆更拜次
引御史奉禮郎太祝升就位太官令就酌尊所告官盥
洗詣太社三上香奠幣玉再拜復位少頃引告官再盥
洗執爵三祭酒奠爵俛伏興少立引太祝詣神位前跪
讀祝文告官再拜退伐鼔其日時前太史官一員立壇
下視日鼓吹令率工十人如色服分立鼓左右以俟太
史稱日有變工齊伐鼔明復太史稱止乃罷鼓其日廢
務而百司各守其職如舊儀
明太祖洪武六年定救日食禮其日皇帝常服不御正
殿中書省設香案百官朝服行禮鼓人伐鼓復圓乃止
月食大都督府設香案百官常服行禮不伐鼓雨雪雲
翳則免又更定禮部設香案於露臺向日設金鼓於儀
門内設樂於露臺下各官拜位於露臺上至期百官朝
服入班樂作四拜興樂止跪執事官奉鼓班首擊鼓三
聲衆鼓齊鳴候復圓復行四拜禮月食則百官便服於
都督府救䕶如儀在外諸司日食則於布政司府州縣
月食則於都指揮使司衛所如儀
　　馬政(馬祭附/明)　(唐/)　(五代/)　(宋/)　(遼/)　(金/)　(元/)
唐制太僕寺卿掌廐牧輦輿之政凡監收籍帳嵗受而
㑹之乗黄令率駕士調習尚乗隨路色供馬典廐署掌
飼馬良馬一丁中馬二丁駑馬三丁其諸牧監上牧監
一人副監二人丞三人王簿一人南使西使丞各三人
録事一人北使鹽州使丞各二人掌羣牧孳課凡馬五
千為上監三千為中監不及為下監其羣有牧長有尉
馬之駑良皆著籍良馬稱左駑馬稱右每嵗孟秋羣牧
使以諸監之籍合為一以仲秋上送於寺送細馬則有
牽夫識馬小兒獸醫等凡馬游牝以三月駒犢在牧三
嵗别羣孳生過分有賞死耗亦以率除之嵗終監牧使
巡按以功過相除為考課凡祭馬祖先牧馬社馬歩皆
羊代宗永泰元年四月命太常復置馬祖壇依常式饗
祭
梁太祖開平四年頒奪馬令冒禁者罪之先是梁師攻
戰得敵人之馬必納官故出令命獲者有之
後唐莊宗同光三年下河南河北諸州和市戰馬官吏
除一匹外匿者有罪長興中上問見管馬數樞宻使范
延光奏天下近支草粟者近五萬匹見今西北諸蕃賣
馬者往來如市其郵𫝊之費中估之直日四五十貫以
臣計之國力十耗其七馬無所使財賦漸消朝廷甚非
所利上善之敕沿邊藩鎮或有蕃部賣馬可擇其良壯
者給劵具數以聞
晋髙祖天福九年發使於諸道州府括取公私馬以備
禦契丹
宋太祖初置左右飛龍二院以左右二使領之太宗太
平興國初改為天廐坊雍熈四年改為騏驥院左右天
駟監四左右天廐坊二皆𨽻焉真宗咸平三年置羣牧
使以内臣勾當制置羣牧司京朝官為判官景徳二年
改諸州牧龍坊悉為監賜名鑄印以給之在外之監十
有四凡廐牧之政皆出於羣牧司自騏驥院而下皆聴
命焉太平興國四年太宗觀兵於幽州得汾晋燕薊之
馬四萬二千餘匹内皂充牣分置諸州牧養其太僕卿
掌廐牧之政車輅院應奉御馬仲春祝馬祖仲夏祀先
牧仲秋祭馬社仲冬祭馬歩並擇日壇壝之制三壇各
廣九尺髙三尺四陛一壝
遼太祖懲約尼氏单弱撫諸部明賞罰不妄征討因民
之利而利之羣牧蕃息上下給足及即位伐河東下代
北郡縣獲牛羊駝馬十萬餘樞宻使耶律色珍獲馬二
十餘萬分牧水草便地數嵗所増不可勝算自太祖及
興宗垂二百年羣牧之盛如一日世宗天祚四年馬猶
有數萬羣毎羣不下千匹祖宗舊制常選南征馬數萬匹
牧於雄霸隙地間以備燕雲緩急復數萬給四時㳺畋餘
則分地以牧法至善也至末年累與金戰番漢戰馬十
損六七雖増價數倍竟無所買乃冒法買官馬從軍諸
羣牧私買日多田獵亦不足用遂為金所敗後松漠以
北善馬皆為達實林牙所有其北面官有尚廐使尚廐
副使飛龍使飛龍副使總領内外廐馬等官南面官亦
設太僕寺皆専掌馬政
金太宗天㑹三年七月詔南京括官豪牧馬以等第取
之分給諸軍其尚廐局副使掌御馬調習牧養
元世祖中統四年設羣牧所後改為尚牧監又改為太
僕院又改為衛尉院後又立太僕寺管阿克塔斯馬匹
明太祖洪武四年置羣牧監随水草利便立官署専司
牧養後改為太僕寺有卿少卿掌牧馬之政以聴於兵
部少卿一人佐寺事一人督營馬一人督畿馬其山西
等處行太僕寺掌各邊衛所營堡之馬政以聴於兵部
以時督察三嵗一考比布按二司不得與有瘠損則聴
兵部恭罰成祖永樂中置苑馬寺於北直𨽻等處有卿一人
少卿一人掌六監二十四苑之馬政而聴於兵部凡苑
視廣狹為三等上苑牧馬萬匹中苑七千下苑四千凡
馬駒嵗籍其監苑之數上於兵部其御馬監以宦官掌
之其祭馬祖始自洪武二年命祭馬祖先牧馬社馬歩
之神築壇後湖禮官言春祭馬祖天駟星也夏祭馬牧
始養馬者秋祭馬社始乗馬者冬祭馬歩乃神之災害
馬者隋用周制祭以四仲之月唐宋因之今定春秋二
仲月甲戊庚日遣官致祀為壇四樂用時樂行三獻禮
四年蜀明昇獻良馬十其一白者長丈餘不可加韉勒
太祖曰天生英物必有神司之命太常以少牢祀馬祖
囊沙四百斤壓之令人騎而逰苑中乆之漸馴帝乗之
以夕月於清凉山北還大悦賜名飛越峯復命太常祀
馬祖五年并諸神為一壇嵗止春祭永樂十三年立北
京馬神祠於蓮花池其南京馬神則以南太僕主之
　　時儺(宋/)　(遼/)　(元/)
宋季冬宫中行儺禮民間亦行之
遼制正旦以糯米飯和白羊髓為餅丸之若拳毎帳賜
四十九枚戊夜各於帳内忩中擲丸於外數偶動樂數
竒令巫十有二人鳴鈴執箭繞帳歌呼帳内爆鹽爐中
燒地拍鼠謂之驚鬼又嵗除夕敕使及伊勒希巴率執
事郎君至殿前以鹽及羊膏置爐中燎之巫及大巫以次
賛祝火神訖閤門使賛皇帝面火再拜
元制每嵗十二月下旬擇日於西鎮國寺墻下灑掃平
地太府監供綵幣中尚監供細氊鍼線武備寺供弓箭
環刀束稈草為人形一為狗一剪雜色綵叚為之腸胃
選達官世家之貴重者交射之列射至糜爛以羊酒祭
之祭畢帝后及太子嬪妃併射者各解所服衣俾䝉古
巫覡祝讃之祝讃畢遂以與之名曰脱災
　
　
　
　
　
　
　
　
　
　
　
　
　
　
欽定續通典卷七十三
欽定四庫全書
欽定續通典卷七十四
　禮(凶/)
　　(臣/)等謹按杜佑述凶禮典援經𫝊以徵史事而必
　　推言其變視諸禮較為詳備後世考凶禮者咸取
　　資焉第自唐初議禮諸臣置國恤於不論遂致儀
　　文散佚杜典縱廣為摭拾仍不能無遺漏也考儀禮
　　十七篇喪服之外但有士喪禮自士而上禮節闕
　　然大小戴禮記間載一二亦始末不具周官惟載
　　諸司職掌而無以考行禮之次第然漢儒已取喪
　　服𫝊别為之注六朝諸儒遂有専以喪服名家者
　　豈不以慎終之典自非講求於平日則無以致誠
　　信於臨時哉兹續纂凶禮凡唐以前服制為杜典
　　失載者採以補之其原書所載條目有後世所不
　　經見者則從其闕至於歴代史志舊五代史不載
　　凶禮遼志僅存其畧金元禮志亦約舉未備惟宋
　　史獨詳而明史亦分類編次今取紀傳雜志並
　　原書之有闗喪制者按代排纂先儒所議隨事命
　　題亦依例附録庶可與杜典互相証明焉
　　大喪初崩及山陵制(唐/元)　(五代/明)　(宋/)　(遼/)　(金/)
唐徳宗貞元二十一年正月二十三日癸巳崩(按是年/八月改)
(元永貞故司馬光資/治通鑑作永貞元年)二十四日宣遺詔(按資治通鑑永/貞元年正月癸)
(已倉卒召翰林學士鄭絪衞次公等至金鑾殿草遺詔/宦官或曰禁中議所立尚未定次公曰太子雖有疾地)
(居冢適中外屬心必不得已猶應立廣陵/王不然必大亂絪等從而和之議始定)皇太子衰服
見百寮二十六日即位太極殿(按前漢書有自崩至𦵏/不及旬日者嗣君即位)
(多在既𦵏之後至東漢則𦵏期漸遲於是/始制令以大行柩前即位而歴代遵之)以檢校司空
平章事杜佑攝冢宰兼䕶山陵使中丞武元衡為副使
宗正卿李紓為案行山陵使刑部侍郎鄭雲逵為鹵簿
使庚子百僚請聴政不許二月癸夘朝百寮於紫宸門
佑前進跪曰陛下居憂過禮羣臣懼焉願得覩聖顔左
右乃為皇帝舉帽百寮皆再拜
後唐莊宗同光三年七月貞簡皇太后(太祖皇后曹/氏諡貞簡)遺
令曰皇帝以萬幾至重八表所尊勿衣粗衰勿居諒闇
三年之制以日易月過三日便親朝政釋服後未御八
音勿廢羣祀勿斷屠宰勿禁晏㳺園陵喪制皆從簡省
故申遺令奉而行之其月太常禮院奏案故事中書門
下翰林學士在朝文武百官内諸司使供奉官以下從
成服三日每日赴長壽宫朝臨自後不臨其服以日易
月十三日除至小祥合釋服每至月朔月望小祥大祥
釋服日未除服者衰服臨已除服者則素服不臨並赴
長壽宫先拜靈訖移班近東進名奉慰從之長興四年
十一月戊戌明宗崩於雍和殿秘其喪六日(時召宋/王于鄴)十
二月癸夘朔發喪於西宫(按五代㑹要左僕射平章事/李愚撰哀册文吏部尚書平)
(章事劉尚/撰諡册文)愍帝即位於柩前(愍帝即宋王按五代㑹/要云自魏府入纘皇統)羣
臣見於東階復於喪位丙午成服於西宫馮道為大行
皇帝山陵使戸部尚書韓彦惲為副中書舎人王延為
判官禮部尚書王權為禮儀使兵部尚書李麟為鹵簿
使御史中丞龍敏為儀仗使左僕射權判河南府盧質
為橋道頓遞使(按晉漢周三代嗣君即位於柩前皆與/唐同其山陵諸使亦同惟晉漢皆無橋)
(道頓遞使疑當時不置或舊史/實録闕書歐陽修五代史因之)
宋太祖建隆二年六月皇太后杜氏崩於滋徳殿(按昭/憲杜)
(太后歸於宣祖生太祖太/宗太祖即位尊為皇太后)三日百官入臨明日百姓成
服羣臣服布斜巾四脚直領襴衫外命婦帕頭帔裙衫
九日帝見百官於紫宸門太常禮院言皇后長公主皇
弟合隨皇帝二十七日禫除畢服吉心喪終制從之開
寶九年十月太祖崩遺詔以日易月皇帝三日而聴政
十三日小祥二十七日大祥諸道州府臨三日釋服羣
臣叙班殿庭宰臣宣制發哀畢太宗即位號哭見羣臣
羣臣服布斜巾四脚直領布襴腰絰(鄭康成士喪禮注/麻在首在要皆曰)
(絰絰之言實也明孝子有忠實之心/要絰象大帶朱子曰兩頭長垂下)命婦布帕首裙帔
皇弟皇子文武二品以上加布冠斜巾帽首絰(士喪禮/注首絰)
(象緇布冠/之缺項)大袖裙袴竹杖士民縞素婦人素縵諸軍就
屯營三日哭羣臣屢請聴政始御長春殿羣臣喪服就
列帝去杖絰服斜巾垂㡌捲簾視事是月卜𦵏以翰林
學士杜彥圭為山陵按行使齊王廷美為山陵使兼橋
道頓遞又有禮儀鹵簿儀仗使皆以侍官為之太宗至
道三年三月崩真宗散髮號擗奉遺詔即位萬嵗殿之
東楹制永熙陵皇堂深百尺方廣八十尺陵臺方二百
五十尺大駕鹵簿用玉輅一革車五外用九千四百六
十八人有司定散髪之禮(按文獻通考初有司言皇帝/當聴政更不散髪帝曰豈有)
(居父之喪不盡禮/乎朕已散髪矣)皇帝皇后諸王公主縣主諸王夫人
六宫内人並左被髪皇太后全被髪帝服布斜巾四脚
大袖裙袴帽竹杖腰絰首絰直領布襴衫白綾襯服諸
王皇親以下如之加布頭冠絹襯服皇太后皇后内外
命婦布裙衫帔帕頭首絰絹襯服宫人無帔文武二品
以上布斜巾四脚頭冠大袖襴衫裙袴腰絰竹杖絹襯
服自餘百官並布幞頭襴衫腰絰兩省五品御史臺尚
書省四品諸司三品以上見任前任防禦團練刺史等
布頭冠幞頭大袖襴衫裙袴腰絰諸軍庶民白衫紙帽
婦人素縵不花釵三日哭而止山陵前朔望不視事真
宗景徳四年四月章穆皇后崩(初諡莊穆/後改章穆)皇帝七日釋
服後改用十三日(按真宗在襄邸太宗為聘之真宗嗣/位立為皇后崩上深嗟悼禮官奏七)
(日釋服時詔/增至十三日)羣臣三日釋服諸道州府官吏訃到日舉
哀成服三日而除司天監詳定園陵帝令棺椁等事無
得鐫花様務令堅固乾興元年二月十九日真宗崩仁
宗即位二十一日羣臣入臨見帝於東序閤門使宣口
勅曰先皇帝奄棄萬國凡在臣寮畢同號慕及中外將
校並加存撫羣臣拜舞稱萬嵗復哭盡哀退以宰相為
山陵使餘如舊制六月參知政事王曽言奉詔按視山
陵定皇堂之制深八十一尺上方百四十尺宰相請以
前後所降天書置陵中十月𦵏永定陵仁宗明道二年
三月章獻皇太后崩於寶慈殿遷座於皇儀殿宣遺詔
(按文獻通考太常寺言章獻明肅皇/太后遺詔十三日令在京百官除服)羣臣哭臨見帝於
殿之東廂奉慰司天監詳定山陵制度皇堂深五十七
尺神牆髙七尺五寸四面各長六十五歩乳臺髙一尺
九尺至南神門四十五歩鵲臺髙二丈三尺至乳臺四
十五歩嘉祐八年三月仁宗崩英宗立喪服制度及修
永昭陵(按宋文鑑仁宗皇帝哀冊文云皇帝崩於福寧/殿旋殯于殿之西階粤十月六日遷座於永昭)
(陵禮/也)並用定陵故事英宗治平四年正月崩遺詔山陵
務從省約神宗立喪禮如舊制(按名臣琬琰之章程頤/代父上書請奉遺詔凡)
(百規模盡依魏文之制范鎮奏上宫/下宫及兆域之數願一以安陵為祖)神宗元豐八年三
月崩哲宗立七月請諡於南郊九月讀諡寶册於福寧
殿十月𦵏永裕陵哲宗元符三年正月崩徽宗立詔山
陵制度並如元豐髙宗紹興五年四月徽宗崩於五國
城七年正月問安使何蘚等還以聞帝號慟擗踊終日
不食宰臣張浚等力請始進糜粥成服於几筵殿三十
一年五月金國使至以欽宗訃聞詔朕當持斬衰三年
之服以申哀慕禮臣請依典故以日易月從之南宋國
恤喪禮自聴遺詔始是日皇帝服白羅袍黒銀帶絲鞋
白羅軟折上巾(皇太后初喪皇帝服素紗軟幞頭白羅/衫黑銀帶太皇太后太上皇后初喪日)
(並/同)文武百寮並服常服黒帶(去金/玉飾)入詣殿下立班定禮
聴宣遺詔(讀遺/詔同)並舉哀一十五音再拜立班首稍前躬
身奉慰(几奉慰冇皇太后/並先慰皇太后)故事未成服以前文武百僚
諸司長吏以上及近臣列校每日朝晡臨(皇太后崩朝/晡臨至成服)
(後三日止餘並同皇后崩發哀次/日入臨成服後三日而止餘並同)大斂成服日(奉尸斂/於棺謂)
(之大/斂)皇帝服布斜巾四脚裙袴冠帽竹杖(皇太后喪/用桐木杖)腰
絰首絰直領大袖布襴衫白絹襯衫(皇太后喪用/白綾襯衫)小祥
日改用布四脚直領布襴衫腰布袴(按北宋諸帝喪儀/畧見宋史禮志南)
(宋以後則闕文獻通考載有國恤儀其上篇與宋史文/同盖通考作於前宋史撰於後故志文多本之其下篇)
(多載南宋帝后喪紀而隨事類序不分/前後兹特舉南宋大喪通儀著於篇)
遼太祖天顯元年七月次扶餘府崩八月奉梓宫西還
耀庫濟奔赴行在人皇王倍(即義/宗)繼至九月梓宫至皇
都殯于子城西北太宗大同元年四月崩于欒城世宗
嗣位發哀成服(按舊五代史歐陽史通鑑契丹國志俱/作五月嗣位唯遼史世宗紀作四月)
景宗乾亨四年九月次焦山崩十二月奉大行皇帝梓
宫于菆塗殿(按周禮賈公彦疏菆叢也謂用/木菆棺而四面塗之故名菆塗)聖宗太平
十一年六月崩興宗哭臨於菆塗殿大行之夕四鼓終
皇帝率羣臣三致奠奉柩出殿之西北門就輼輬車藉
以素裀巫者祓除之興宗重熙二十四年崩道宗親擇
地以𦵏道宗壽隆七年崩有司奉喪服天祚皇帝問禮
於總知翰林院事耶律固始服斬衰及至𦵏靈柩就轝
皇帝免喪服歩引至長福岡是夕皇帝入陵寢授遺物
於皇族外戚及諸大臣(按歐陽修五代史謂遼祖明殿/若中土陵寢之制其國君殂𦵏)
(於其墓側起殿置官屬職司嵗時奉表如事生置明殿/學士一人掌荅書詔每國有大慶弔學士以先君之命)
(為書/以賜)
金太宗天㑹十三年正月崩於明徳宫熙宗即位於柩
前(按天㑹十年宗翰宗輔希尹與宗幹議曰儲位久虚/今不早定恐授非其人合拉太宗嫡孫當立相與請)
(於太宗下詔定為/儲副合拉即熙宗)哀宗正大八年九月明惠皇太后崩
(宣宗后王氏哀/宗尊為皇太后)遺命園陵制度務從儉約(按金太祖天/輔七年八月)
(戊申崩于部堵濼西行宫太宗以九月丙辰即皇帝位/盖太宗為太祖母弟九月乙夘已𦵏太祖于宫城西諸)
(臣固請正位不許迨諸弟以赭袍被體寘璽于懐而後/即位其去八月戊申已九日其餘章宗以皇太孫衛紹)
(王以藩封哀宗以皇太子俱即位於柩/前皆與熙宗即位典禮無殊故不分載)
元國俗舊禮凡帝后有疾危殆度不可愈移居外氊帳
房有不諱則就殯殮其中𦵏後每日用羊二次燒飯以
為祭至四十九日而後已其帳房即以賜近臣凡宫車
晏駕棺用香楠木中分為二刳肖人形其廣狹長短僅
足容身太祖崩𦵏起輦谷谷在漢北不加築為陵諸帝
皆從𦵏於此
明太祖洪武三十一年崩遺詔天下臣民令到出三日
皆釋服嫁娶飲酒皆無禁毋發民哭臨宫殿中當臨者
皆以旦晡各十五舉哀禮畢當給喪事及哭臨者皆毋
跣絰帶毋過三寸無布車兵器禮部定議京官聞喪次
日素服赴内府聴遺詔於本署齋宿朝晡詣几筵哭越
三日成服朝晡哭臨至𦵏乃止自成服日始二十七日
除諸王世子王妃郡主内使宫人俱斬衰二十七月除
孝陵設神宫監并孝陵衛及祠祭署成祖永樂二十二
年遺詔喪服禮儀一遵太祖皇帝遺制禮部議奏宫中
自皇太子以下成服日為始服斬衰二十七月而除親
王世子郡王及王妃世子妃郡王妃公主郡主以下聞
喪皆哭盡哀第四日成服斬衰二十七月而除凡王視
事素服烏紗帽黑角帶退服衰服仁宗崩詔營獻陵帝
召尚書蹇義夏原吉曰國家以四海之富𦵏親豈宜惜
費然古聖帝明王皆從儉制况皇考遺詔天下所共知
宜遵先志於是建寢殿五楹左右廡神㕑各五楹門樓
三楹其制較長陵逺殺英宗正統七年誠孝皇太后崩
(仁宗誠孝張皇后宣宗即位上尊號/曰皇太后英宗即位加上太皇太后)遺誥喪服以日易
月二十七日而除哭臨三日即止君臣皆同皇帝成服
三日後即聴政天地宗廟社稷及百神之祀皆勿停宗
室諸王但遣官進香不必送喪在外大小文武衙門並
免進香臣民之家勿禁音樂嫁娶英宗崩遺詔不得以
宫妃殉𦵏
　　總論喪期(唐/)　(五代/)　(宋/)　(金/)　(元/)　(明/)
唐代宗大厯十四年崩徳宗即位下詔曰朕聞禮貴縁
情因心展孝髙宗得說其代予言今朝有股肱濟為舟
楫出納惟允足以保邦况荼蓼在懷日時猶淺欲遂權
奪抑就公除攀號痛心實所未忍朕將從禫服以終喪
制百弼卿士宜悉哀懐禮儀使禮部尚書顔真卿奏曰
哀號在疚開闢所無誠懇尚違庶僚增懼伏見百辟並
已釋除事既合權禮無獨異不可以吉凶兼制臣子殊
儀伏乞奉顧命之文節因心之孝順時即吉屈已臨朝
則萬姓心安四方事集又下詔欲以素服練巾聴政曰
昔髙宗諒隂三年舜為堯禹為舜亦服喪三年故禮曰
三年之喪自天子達是知罔極之恩昊天難報朕䖍奉
遺詔又迫於羣議將欲從吉未忍割哀其百僚宜以今
月十七日釋服朕以素服練巾銜哀聴政凡百在位知
朕意焉禮儀使又奏曰臣伏守遺詔禮從易月祥禫變
除儀注皆備若陛下未忍即吉更服練巾則遺詔不得
奉行羣僚無以覲見伏乞俯順人望仰遵先㫖實大孝
不虧萬方幸甚
後唐貞簡皇太后遺令皇帝三年之制以日易月過三
日便親朝政皇后諸妃及諸王公主服齊衰以日易月
十三日除長興四年明宗崩于雍和殿宋王從厚自鄴
都至是日發哀百僚縞素就位中書侍郎平章事劉昫
宣遺制宋王從厚于柩前即位服紀以日易月一如舊
制
漢乾祐元年正月髙祖崩二月辛巳内降大行皇帝遺
制云周王承祐可于柩前即皇帝位服紀日月一依舊
制
周宣懿皇后(按周家人𫝊符氏初世宗/納為繼室後冊為皇后)崩議者以方用
兵請殺喪禮於是百官朝臨於西宫三日而釋服帝亦
七日而釋世宗崩遺制服紀日月一依舊制
宋乾興元年二月十九日真宗崩仁宗即位二十四日
大斂成服三月一日小祥帝行奠釋衰服羣臣入臨退
赴内東門進名奉慰自是每七日皆臨至四十九日止
十三日大祥帝釋服服黲(按馬端臨曰時上雖用以日/易月之制改服臨朝而宫中)
(實行三/年之喪)元豐八年三月五日神宗崩十三日大斂帝成
服十七日小祥四月一日禫除(按此日成服至/除服僅十九日)秘書省
范祖禹言國朝自祖宗以來外廷雖用易月之制而宫
中實行三年之喪且易月之制前世所以難改者以人
君自不為服也今君上之服已如古典而臣下之禮猶
依漢制是以大行在殯而百官有司皆已復其故常(文/獻)
(通考但云是以百官有司皆已復/其故常今依歴代名臣奏議補正)豈人之性如此其薄
哉由上不為之制禮也今羣臣易月人主實行三年之
喪故十二日而小祥期而又小祥二十四日大祥再期
而又大祥既以日為之又以月為之此禮之無據者也
再期而大祥中月而禫禫者祭之名也非服之色也今
乃為之黲服三日然後禫此禮之不經者也既除服至
𦵏而又服之盖見梓宫不可以無服也(文獻通考宋史/禮志俱云盖不)
(可以無服也文義未明今/依歴代名臣奏議補正)祔廟後即吉纔八月矣而
遽純吉無所不佩此又禮之無漸者也詔禮官詳議
以聞其後禮部尚書韓忠彥等言朝廷典禮時世異宜
不必循古若先王之制不可盡用則當以祖宗故事為
法今言者欲令羣臣服喪三年民間禁樂如之雖過山
陵不去衰服庶協古之制縁先王恤典節文甚多必欲
循古又非特如臣僚所言故事而已今既不能盡用則
當循祖宗故事及先帝遺制從之孝宗淳熙十四年十
月八日髙宗崩孝宗號慟擗踊踰二日不進膳尋諭宰
執王淮欲不用易月之制如晉武魏孝文實行三年之
喪自不妨聴政淮等奏通鑑載晉武帝雖有此意後來
只是宫中深衣練冠帝曰當時羣臣不能將順其美司
馬光所以譏之後來武帝竟欲行之(謂皇太/后之喪)淮曰記得
亦不能行(按文獻通考及宋史禮志俱作王淮奏對而/周宻癸辛雜志作周必大語與周必大思陵)
(録/合)帝曰自我作古何害淮曰御殿之時人主衰絰羣臣
吉服可乎帝曰自有等降乃出内批朕當衰服三年羣
臣自行易月之令其合行儀制令有司討論詔百官於
以日易月之内衰服治事二十日丁亥小祥帝未改服
王淮等乞俯從禮制帝流涕曰大恩難報情所未忍二
十一日車駕還宫帝衰絰御輦設素仗軍民見者往往
感泣詔自今五日一詣梓宫前焚香帝欲衰服素幄引
輔臣及班次而禮官奏謂苴蔴三年難行於外庭奏入
不出十一月戊戌朔禮官顔師魯尤袤等奏乞大祥禮
畢(按宋史禮志不云大祥/今從文獻通考補正)改服小祥之服去杖絰禫祭
禮畢改服素紗軟脚折上巾淡黄袍黑銀帶神主祔廟
畢改服幞頭黒鞓犀帶遇過宫燒香則於宫中衰絰行
禮二十五月而除帝批淡黄袍改服白袍二日己亥大
祥四日辛丑禫祭禮畢五日壬寅百官請聴政不允八
日三上表引康誥被冕服出應門等語為證九日詔可
十五年三月二十日丙戌神主祔廟是日詔曰朕昨降
指揮欲衰絰三年縁羣臣屢請御殿易服故以布素視
事雖有俟過祔廟勉從所請之詔稽諸典禮心實未安
行之終制乃為近古宜體至意勿復有請於是徑行三
年之喪焉
金世宗大定二十九年章宗即位禮官言自大定二十
七年十月祫享至今年正月世宗升遐故四月不行禘
禮按公羊傳閔公二年吉禘於莊公言吉者未可以吉
謂未三年也注禘祫從先君數朝聘從今君數三年喪
畢遇禘則禘遇祫則祫故事宜於辛亥嵗為大祥三月
禫祭踰月即吉則四月一日為初吉適當孟夏禘祭之
時可為親祠詔從之及期以孝懿皇后崩而止五月禮
官言世宗升祔已三年尚未合食於祖宗若來冬遂行
祫禮皇帝見居心喪喪中之吉春秋譏其速恐冬祫未
可行乞依故事三年喪畢祫則祫禘則禘於明昌四年
四月一日釋心喪行禘禮上從之(按金史凶禮雖闕而/章宗時禮官所奏於)
(喪禮有闗/故録之)
元英宗至治二年九月丙辰(按元史祭祀志誤作八/月丙辰今從本紀改正)太
皇太后崩(諡昭獻/元聖)太常院官奏國哀以日易月旬有二
日外乃舉祀事(按元史本紀十月戊辰享/太廟以國哀迎香去樂)
明成祖永樂二十二年崩禮部尚書兼太常卿吕震奏太
行遺命喪服一如髙皇帝倣漢制以日易月今已踰二十
七日(按漢文帝三十六日釋服唐明皇肅宗之喪乃降/三十六日為二十七日後之議禮者以二十七日)
(為以日易月之漢制/皆沿應氏之失也)請上釋衰服服烏紗冠素服黑角
帶臨朝仁宗不聴命六部都察院詳議以聞震與六部
都察院奏上宜服素衣冠黑角帶羣臣從君服仁宗曰
梓宫在殯朕何忍遽易自是臨朝素冠麻衣麻絰朝退
仍衰服成化二十三年戊辰憲宗純皇帝之喪至是已
百日上以梓宫在殯仍不釋服視事百官素服朝𠫭如
舊丙子監察御史曹璘上疏請梓宫發引之日上衰絰
杖履至大明門外率百官拜哭而别仍率宫中行三年
之喪(時潘府請力排羣議斷自聖心定為三年之喪詔/禮官博士𠫭考載籍使喪不廢禮朝不廢政合於)
(古不戾於今行於上可通於下/則大本以立大經以正從之)
　　奔大喪(奔山陵附/)　(周/)　(漢/)　(宋/)　(遼/)　(元/)　(明/)
周書康王之誥太保率西方諸侯入應門左畢公率東
方諸侯入應門右(胡氏安國曰此奔成王之喪也諸侯/為天子服斬衰當以所聞前後而奔)
(喪安得以為修/服于國而可乎)春秋諸侯于天王崩而行郊禮受與國
之朝聘修禮於他國皆特書以致貶胡氏安國汪氏克
寛髙氏閌諸儒論之甚嚴此諸侯為天子奔喪制服之
舊制也
漢昭帝元平元年崩大將軍霍光徴昌邑王賀典喪至霸
上大鴻臚郊迎騶奉乘輿車王使僕壽成御郎中令龔
遂參乘旦至廣明東都門遂曰禮奔喪望見國都哭此
長安東郭門也白虎通曰禮曰王者崩諸侯悉奔喪何
臣子悲哀慟怛莫不欲觀君父之棺柩盡悲哀者也又
為天子守蕃不可頓空也故分為三部有始死先奔者
有得中來盡其哀者有得㑹喪奉送君者七月之間諸
侯有在京師親供臣子之事者有號泣悲哀奔走道路
者有居其國哭痛思慕竭盡所供以助喪事者是四海
之内臣下若喪考妣之義也(以上杜典不/載今補纂)
宋太祖開寶九年崩遺詔諸道節度防禦團練使刺史
知州等不得輒離任赴闕
遼義宗(按遼史宗室𫝊義宗名倍太祖/長子神冊元年立為皇太子)留治東土(即東/丹國)
太祖訃至即日奔赴山陵知皇太后本意欲立徳光讓
以大位
元太祖崩於薩里川哈喇圖之行宫(時率師/伐金)遺命以太
宗嗣位(太祖定西域太宗攻/城畧地之功居多)時太宗不在左右及訃至
始自和博之地來㑹喪乃遵遺詔即位於和林(和林本/唐回鶻)
(地自太祖定河北即建都於/此為㑹同之所後改和寧路)
明太祖遺詔諸王聞喪各於本國哭臨不必赴京中外
管軍戍守官員毋得擅離信地許遣人至京洪熙元年
仁宗崩皇太子還自南京至良鄉宫中始發喪宣遺詔
文武官常服於午門外四拜宣畢舉哀復四拜易素服
迎皇太子於盧溝橋橋南設幕次香案皇太子至常服
詣次四拜聴宣遺詔復四拜哭盡哀易素服至長安右
門下馬步哭至宫門外釋冠服被髪詣梓宫前五拜三
叩首哭盡哀就喪次
　　國有大喪受他國弔慰服議(宋/)　(遼/)
宋真宗之喪契丹遣殿前都㸃檢崇義軍節度使耶律
賽音翰林學士工部侍郎知制誥馬貽謀充大行皇帝
祭奠使副左林牙右金吾衛上將軍蕭日新利州觀察
使馮延林充太皇后弔慰使副右金吾衛上將軍耶律
寧引進使姚居信充皇帝弔慰使副所司預於滋福殿
設大行皇帝神御座又於稍東設御座祭奠弔慰使副
各素服由西上閤門入陳禮物於庭中書門下樞宻院
並立於殿下再拜訖升殿分東西立禮直官閤門舎人
贊引耶律賽音等詣神御座前階下俟殿上簾捲使副
等並舉哭殿上皆哭再拜訖引升殿西階詣神御座前
上香奠茶酒貽謀跪讀祭文畢降階復位又舉哭再拜
訖稍東立俟皇太后升座簾外侍立舎人引慰弔祭奠
使副朝見殿上舉哭左右皆哭弔慰使副蕭日新等升
殿進書訖降座俟皇帝升座舎人引弔慰祭奠使副朝
見皇帝舉哭左右皆哭弔慰使副耶律寧等升殿進書
訖賜賽音等襲衣冠帶器幣鞍馬隨行實里牙校等衣
服銀帶器幣有差淳熙十五年二月宰執進呈禮官閤
門國信所定弔慰使副徳壽宫宰執以下皆用常服周
必大奏昨顯仁時北使副至已是祔廟故用常服今大
行太上皇帝在殯陛下方縗絰受弔臣等亦難冠裳侍
立况啓殯發引服如初喪固未除也上曰宰執侍從當
如大祥服四脚幞頭縗絰去杖正得中矣
遼道宗崩天祚皇帝問禮於耶律固宋國遣使弔及致
祭歸賵皇帝喪服御游仙之北别殿使入門皇帝哭使
者詣柩前上香讀祭文訖又哭有司讀遺詔慟哭使者
出少頃復入陳賻賵於柩前皇帝入臨哭退更衣(杜典/原書)
(無受弔服議今/因宋遼事纂入)
　　君遣使弔他國君(宋/)　(遼/)　(金/)
宋仁宗天聖九月七月契丹使來告其主隆緒之喪遣
使祭奠弔慰至和元年九月契丹主宗真殂遣使祭奠
弔慰孝宗淳熙十六年三月金遣王元徳等來告哀遣
諸葛廷瑞沈揆等往弔祭
遼太宗天顯九年閏月戊午唐遣使告哀即遣弟弔祭
㑹同五年八月遣天城軍節度使蕭拜石弔祭於晉聖
宗太平十年宋真宗崩薛貽廓報哀入境幽州急遞先
聞帝不俟貽廓至闕集大臣舉哀詔沿邊州軍不得作
樂興宗重熙十七年夏國王李元昊薨遣永興宫使耶
律鈕斡哩等慰奠道宗清寧九年宋仁宗崩遣使祭大
行於皇儀殿遂見宋嗣帝英宗於東廟
金世宗大定二十八年正月遣宣徽使富察克忠為宋
弔祭使二月宋遣使獻先帝遺留物宋使朝辭以所獻
物中玉器五玻璃器二十及弓劒之屬使還遺宋曰此
皆爾前主珍玩之物所宜寶藏以無忘追慕今受之義
有不忍歸告爾主使知朕意也章宗承安五年十月宋
遣使來告孝宗哀以工部尚書烏庫哩誼等為弔祭使
十一月宋復遣使來告光宗哀以河南路統軍使充等
為弔祭使泰和四年正月髙麗嗣子韺遣使來告其父
晫哀四月遣西上閤門使張偁等為髙麗勅祭使東上
閤門使石慤等為慰問并起復横賜使
　
　
　
欽定續通典卷七十四
欽定四庫全書
欽定續通典卷七十五
　禮(凶/)
　　未踰年天子崩議(元/)　(明/)
元泰定帝致和元年三月崩懐王即位七月暴崩從葬
諸帝陵是月皇太子即位十二月知樞宻院事臣額布
勒等議請上尊諡曰翼獻景孝皇帝廟號明宗文宗至
順三年八月崩十月鄜王即位十一月崩葬起輦谷順
帝至元四年三月上諡曰冲聖嗣孝皇帝廟號寧宗(按/元)
(史順帝紀太常禮儀院禮部官定議寧宗皇帝尊諡廟/號在至元二年十二月而寧宗紀作四年三月元史之)
(前後互/異如此)
明神宗萬厯四十八年七月崩八月丙午朔太子即位
九月己丑崩熹宗即位從廷臣議上尊諡廟號光宗葬
慶陵
　　(臣/)等謹案杜典作未踰年天子崩諸侯薨議其所
　　載止北鄉侯一條北鄉侯是未踰年天子非諸侯
　　也諸侯自唐以來不見史冊明顧鼎臣等言今之
　　公卿即古之諸侯夏言駁之云世無諸侯久矣古
　　之諸侯建邦啓土世有其國今之所謂公卿者能
　　以君道自處乎故凡杜氏所載諸侯禮槩不續纂
　　藩王入繼大統為先君服議(宋/)
宋嘉祐八年三月晦日仁宗崩英宗立喪服制度並用
定陵故事禮院言故事大祥變除服制以四月二十九
日祥至五月二十九日禫六月二十九日禫除至七月
一日從吉已䝉降敕謹案禮學王肅以二十五月為畢
喪而鄭康成以二十七月通典用其說又加至二十七
月終則是二十八月畢喪而二十九月始吉盖失之也
元聖中更定五服年月敕斷以二十七月今士庶所同
遵用夫三年之喪自天子達不宜有異請以四月二十
九日為大祥五月擇日而為禫六月一日而從吉於是
大祥日不御前後殿開封府停决大辟及禁屠至四月
五日待制觀察以上及宗室管軍官日一奠二十八日
而羣臣俱入奠二十九日禫除羣臣皆奉慰焉時宰相
韓𤦺言濮安懿王徳盛位隆所宜尊禮陛下受命先朝
躬承聖統顧以大義後其私親請下有司議濮安懿王
及譙國太夫人王氏襄國太夫人韓氏仙遊縣君任氏
合行典禮詳處其當以時施行詔須大祥後議二年四
月詔議崇奉濮王典禮以聞翰林學士王珪等相顧不
敢先天章閣待制司馬光獨奮筆立議議成王珪即敕
吏以光手槀為案其議曰臣等謹案儀禮喪服為人後
者(按雷氏云此文當云為人後者為所後之父闕此五/字者以其所後之父或早卒又或後祖父或後曽髙)
(祖故闕/之也)𫝊曰何以三年也受重者必以尊服服之(按受/重謂)
(繼宗祀尊/服為斬衰)為所後者之祖父母妻妻之父母昆弟昆弟
之子若子若子者皆如親子也又為人後者為其父母
𫝊曰何以期也不二斬也持重於大宗者降其小宗又
為人後者為其昆弟𫝊曰何以大功也為人後者辟其
昆弟也以此觀之為人後者不敢顧私親聖人制禮尊
無二上若恭愛之心分施於彼則不専一於此故也是
以秦漢以來帝王有自旁支入繼大統或推尊父母以
為帝后皆見非當時取譏後世臣等不敢引以為聖朝
法前代之入繼者多宫車晏駕之後援立之䇿或出母
后或出近臣非如仁宗皇帝年齡未衰深惟宗廟之重
祇承天地之意於宗室衆多之中簡拔聖明授以大業
陛下身為先帝之子然後繼體承祧光有天下濮安懿
王雖於陛下有天性之親顧復之恩然陛下所以負扆
端冕富有四海子子孫孫萬世相承者皆先帝之徳也
臣等愚淺不達古今竊謂今日所以崇奉濮安懿王典
禮宜準先朝封贈期親尊屬故事髙官大國極其尊榮
襄國太夫人仙遊縣君亦改封大國太夫人考之古今
實為宜稱議上中書奏王珪等議未見詳定濮王當稱
何親珪等議濮王於仁宗為兄皇帝宜稱皇伯而不名
如楚王涇王故事中書又奏案儀禮為人後者為其父
母服及案令文五服年月敕並云為人後者為其所後
父母斬衰三年為其父母齊衰期即出繼之子於所繼
所生父母皆稱父母又漢宣帝光武皆稱其父為皇考
今珪等議皇伯於典禮未見明據請下尚書省集議從
之(按東都事畧歐陽修著濮議引喪服記以為為人後/者為其父母服降三年為期而不没其父母之名以)
(見服可降而名不可没也今議者欲以為人後之故使/一旦反視父母若未嘗生我者其絶之也甚矣與中書)
(議/同)臺誎皆是王珪太后聞之内出手書切責韓琦等不
當議稱皇考上命權宜罷議令有司博求典故以聞范
鎮時判太常率禮官上言漢宣帝於昭帝為孫光武於
平帝為祖則其父容可稱皇考然議者猶或非之謂其
以小宗而合大宗之統也今陛下既考仁宗又考濮王
則其失又非漢宣光武比也凡稱帝稱皇稱皇考立寢
廟論昭穆皆非是侍御史知雜事吕誨言臣竊原敕意
直欲加濮安懿王為皇考與仁廟同稱如是則尊有二
上服有二斬律禮之文皆相戾臣恭以陛下龍躍藩邸
入繼大統南面尊臨皆先帝之徳也方勤孝養上奉慈
顔猶懼其不足矧復顧私恩别親疎而忘大義哉人言
不已誠有累於聖躬欲解天下之疑莫若發睿斷特以
手詔自中而下以王珪等前議為定追封濮安懿王大
國諸夫人典禮稱是慰厭人心於體為順皆留中不下
司馬光又言聖人舉事與衆同欲故能下叶人心上順
天意洪範曰三人占從二人言盖國有大疑則決之於
衆自上世而然矣伏見向者詔諸臣議濮安懿王合行
典禮翰林學士王珪等二十餘人皆以為宜準先朝封
贈期親尊屬故事凡兩次會議無一人異辭盖欲奉濮
王以禮輔陛下以義也而政府之意獨欲尊濮王為皇
考巧飾詞説誤惑聖徳不顧先王之大典蔑棄天下之
公議使憲室疎屬皆已受奉贈而崇濮王之禮未能知
二議是非臣更為陛下别白言之政府言儀禮令文五
服年月敕皆云為人後者為其父母即出繼之子於所
生皆稱父母臣案禮法必須指事立文使人曉解今欲
言為人後者為其父母之服若不謂之父母不知如何
立文此乃政府欺罔天下之人謂其皆不識文理也又
言漢宣帝光武皆稱其父為皇考臣案宣帝承昭帝之
後以孫繼祖故尊其父為皇考而不敢尊其祖為皇考
以其昭穆同故也光武起布衣誅王莽親冒矢石以得
天下名為中興其實創業雖自立七廟猶非大過况但
稱皇考其謙損甚矣今陛下親為仁宗之子𫝊曰國無
二君家無二尊若復尊濮王為皇考則置仁宗於何地
乎誨前後十一奏乞依王珪等奏定濮王崇奉典禮不
報(杜典但載繼兄弟統制服議/今補纂繼大統為先君服議)
　　天子為繼兄弟統制服議(唐/)　(宋/)　(金/)　(明/)
唐陳貞節蘇獻等議曰按禮論晉太常賀循議云禮兄
弟不相為後也故殷之盤庚不序陽甲而上繼於先君
漢之光武(按唐志如此/或作武宣非)不嗣於孝成而承於元帝又曰
晉惠帝無後懐帝承絶懐帝自繼於世祖而不繼於惠
帝此盖禮之常例也
宋真宗咸平元年判太常禮院李宗訥等言太祖宜稱
皇伯后宜稱皇伯妣事下尚書省議戸部尚書張齊賢
等言王制天子七廟謂三昭三穆與太祖之廟而七前
代或有兄弟繼及亦移昭穆之列是以漢書為人後者
為之子所以尊本祖而重正統也又云天子絶期喪安
得宗廟中有伯氏之稱乎其唐及五代有所稱者盖禮
官之失非正典也請自今有事於太廟則太祖并諸祖
室稱孝孫孝曽孫嗣皇帝太宗室稱孝子嗣皇帝劉敞
為兄後議云天子諸侯或傳之諸兄或𫝊之諸弟既已
受國家天下則所𫝊者雖非子亦猶子道也𫝊之者雖
非其父亦猶父之道也以天下國家為重矣春秋僖公
實閔公之兄閔公遭弑僖不書即位明臣子一體也公
孫嬰齊卒春秋謂之仲嬰齊以謂為人後者為之子當
下從子例不得復顧兄弟之親稱公孫也儒者或疑禮
無後兄弟之文遂以春秋書仲嬰齊為不與子為父孫
非也子為父孫誠非禮之正有不得已者春秋正其為
臣子一體而已故實公孫嬰齊而謂之仲嬰齊若春秋
本不聴其為後者則當書曰公孫嬰齊卒學者問之曰
此仲嬰齊曷為謂之公孫嬰齊不與為兄後也乃可矣
夫春秋家猶重之况國乎國猶重之况天下乎故凡繼
其君雖兄弟必使子之繼其大宗雖兄弟必使子之如
繼其君繼其大宗而不使子是教不子而輕其所托也
此文公所以受逆祀之貶也自漢世以來其議尤衆皆
曰兄弟不相為後不當以昭穆格之妄也若不以昭穆
格之則天下受之誰乎凡人君以兄弟為後者必非有
子者也引而為嗣臣子一體矣而當嗣者反以兄弟之
故不繼所受國而繼先君則是所受國者竟莫有嗣之
者也不可一矣生則以臣子事之死則以兄弟治之忘
生悖死不可二矣已實受之後君不受之先君今當自
繼先君者不惟棄後君命已之命且廢先君命兄之命
不可三矣天下國家則歸之已而父子之禮則恥不為
不可四矣推生嗣死獨可悖哉(按禮為人後者為之子/本不指兄弟相後而言)
(所謂大宗無子則立支子是也若兄弟相繼雖亦為嗣/統究不同於以姪繼伯叔但當持三年之服而不得竟)
(以兄為父劉敞之議據三𫝊閔僖相繼以立言考杜預/范甯孔頴達諸說皆謂僖本閔兄而曽為之臣故不可)
(以逆祀非謂僖即當為閔之子其祖禰之説雖見於公/穀而左傳本無此文也盖不可紊者國繞之序而不可)
(改者天倫之名弟可以繼兄不可以禰兄設如劉氏之/說弟繼兄統即為兄之子則商時陽甲至小乙兄弟四)
(人相承陽甲當為小乙之曽祖考矣有是理乎宋真宗/為太祖之從子而張齊賢欲稱孝孫是禰太宗而祖太)
(祖矣真宗既以太祖為祖則太宗當以太祖為父太宗/之享太祖稱曰孝弟已二十餘年至真宗而追改之於)
(理亦為不順當日從宋湜言祭太/祖祝文並稱孝子殆為得其中云)哲宗元符三年正月
崩徽宗即位(按宋史本紀哲宗係神宗第/六子徽宗係神宗第十一子)太常寺言太
宗皇帝上繼太祖兄弟相及雖行易月之制實斬衰三
年以重君臣之義公除已後庶事相稱具載國史今皇
帝嗣位哲宗實承神考之世已用開寳故事為哲宗服
衰重今神主已祔百官之服並用純吉皇帝服御宜如
太平興國二年故事禮部言太平興國中宰臣薛居正
表稱公除以來庶事相稱獨命徹樂誠未得宜公除後
除不舉樂外釋衰從吉事理甚明今皇帝常服素紗展
脚幞頭淡黄衫黒犀帶請下有司裁制宰臣請從禮官
議乃詔候周期服吉時詔不由門下徑付有司給事中
龔原言喪制乃朝廷大事今行不由門下是廢法也臣
為君服斬衰三年古未嘗改且陛下前此議服禮官持
兩可之論陛下既察見其姦其服遂正今乃不得已從
之臣竊為陛下惜開寳時并汾未下兵革未弭祖宗櫛
風沐雨之不暇其服制權宜一時非故事也原坐黜知
南康軍於是詔依元降服喪三年之制其元符三年九
月自小祥從吉指揮改正髙宗紹興三十一年金國使
至以欽宗訃聞(按宋史本紀欽/宗係髙宗之兄)詔朕當持斬衰三年之
服以申哀慕權禮部侍郎金安節等請依典故以日易
月自五月二十二日立重安奉几筵至六月十七日大
祥所有衰服權留以待梓宫之還從之
金大定二十九年有司言世宗與熙宗為兄弟不相為
後
明武宗正徳十六年二月禮部尚書毛澄等言兹者大
行皇帝大喪成服已畢伏望皇上以宗廟社稷為重少
節哀情於西角門視事文武百官行奉慰禮上曰朕哀
痛方切未忍遽離喪次其以二十七日視朝具儀來聞
於是澄等具上儀注曰本月二十七日早上服衰服御
西角門視朝文武百官素服烏紗帽黒角帶皂靴行奉
慰禮二十八日以後上仍衰服御西角門視朝五月十
八日遵依遺詔二十七日服制已滿自十九日以後合
照孝宗敬皇帝服制上釋衰服易素翼善冠麻布袍腰
絰御西角門視事俱不鳴鐘鼓文武百官仍素服烏紗
帽黑角帶皂靴朝參至百日後變服如常候梓宫發引
之時另行奏請上從之(按世宗於武宗為兄弟而服用/二十七日之制是既服三年之)
(服矣繼乃恩禮漸/衰則議禮之後也)
　　天子不降服及降服議(周/)　(晉/)　(宋/)
周制喪服為祖父母期為曽祖父母齊衰三月賈公彦
曰天子七月而葬諸侯五月葬為之齊衰者皆三月藏
其服至葬更服之葬後乃除(按此則天子諸侯不降服/其曽祖父母也祖父母不)
(降可/知)又曰大功章曰適婦注云適子之婦𫝊曰何以大
功也不降其適也既無所指斥明闗之天子諸侯也
晉摯虞議天子無服殤之義絶期故也(以上杜典不/載今補纂)
宋太祖開寳元年皇姝燕國大長公主髙氏卒禮官言
皇帝為公主髙氏降服大功仁宗天聖二年五月申國
大長公主卒禮官言皇帝降服大功朱子語類期之喪
天子諸侯絶大夫降然諸侯大夫尊同則亦不絶不降
姊妹嫁諸侯者則亦不絶不降此皆貴貴之義楊信齋
云天子諸侯絶旁期尊同則不降正統之期不降於衆
子絶而無服
　　天子為皇后父母服議(皇后為父母祖父母服附/周  後魏  宋  明)
周制喪服為妻之父母緦子夏𫝊曰何以緦從服也宋
庾蔚之云嫡子為妻子父母服則天子諸侯亦服妻之
父母可知也(按小記云世子不降妻之父母初不言天/子諸侯也庾蔚之因世子而推及天子諸)
(侯未為/確論)
後魏孝靜帝武定五年正月齊獻武王(即髙/歡)薨時秘凶
問六日孝靜皇帝舉哀於太極東堂服齊衰三月(按妻/之父)
(母當服緦麻三月兹乃隆以齊衰三月是明畏其/勢而為此過情之禮也  以上杜典不載今補纂)
宋制皇帝臨皇后父母喪出宫服常服至所臨處變服
素服中宫為祖父母成服儀訃至命太史擇日成服前
一日有司於主人第正寢東設皇后次周以簾帷又設
内外命婦次於中門内外其日皇后服常服乗肩輿侍
衛如常儀至主人第次前降輿尚儀前引詣坐俟時至
皇后釋常服服素服訖尚儀詣次前俛伏跪奏具官臣
某姓名言請皇后為祖父某官薨成服(祖母曰祖妣某/夫人某氏餘喪)
(各随/所稱)奏訖俛伏興又躬奏請舉哭十五舉音又躬奏請
哭止皇后哭止贊者引内命婦詣次前奉慰次引外命
婦牋慰訖皇后釋素服服常服乗肩輿還内如常儀
明制凡中宫父母祖父母薨未成服前内使監令尚服
製皇后齊衰及應從臨命婦孝服俟喪家成服之日尚
服奉齊衰進於皇后服訖侍女扶引皇后哭詣靈前從
臨命婦亦服孝服立哭於其後(按宋政和禮中宫遇祖/父母喪服常服至主人)
(第俟成服時至始服素服逮哭止奉慰以後仍服常服/還内明集禮但云中宫為父母祖父母成服日至喪家)
(服齊衰則自宫中詣喪家及成服後還宫時仍當服常/服如宋制也  杜典冇皇后為父母服而祖父母無之)
(今採宋政和禮/明集禮補纂)
　　天子為庶祖母持重服議(五代/)　(明/)
晉出帝天命三年七月太皇太后劉氏崩(歐陽史髙祖/天福七年尊)
(太妃劉氏/為皇太后)髙祖之庶母也遺誥服紀園陵毋用后禮皇
帝不得廢軍國機務既而禮官奏準令式為祖父母齊
縗周又準喪葬令皇帝本服周者三哭而止請準後唐
同光三年皇太妃北京薨莊宗於洛京西内發哀素服
不視事三日從之(歐陽史皇祖母劉氏崩輟視朝三日/注云髙祖時尊為皇太后矣其崩也)
(喪葬不用后禮見恩禮之薄不書曰皇太/后者於帝為庶祖母也曰崩正其名也)
明世宗嘉靖元年十一月夀安皇太后崩(憲宗之妃興/獻王之生母)
(也/)世宗服喪二十七日而除(按自漢以後天子由支庶/登大位者莫不尊其所生)
(同之於適没則服以三年若没於其孫之世則其孫以/父之所尊也莫不奉以太皇太后之禮而亦服以三年)
(此後世之/常禮也)
　　天子為母黨服議(南/)　(北朝宋/)　(魏/)　(宋/)
宋文帝元嘉三年殷景仁為中領軍太祖所生章太后
早亡上奉太后所生蘇氏甚謹六年蘇氏卒車駕親往
臨哭下詔曰朕夙罹偏罰情事兼常每思有以光隆懿
戚少申罔極之懐而禮文遺逸取正無所鑑之前代用
否又殊故懐疑累年在心未遂蘇夫人奄至傾殂情理
莫寄追思逺恨與事而深日月有期將卜窀穸便欲粗
依春秋以貴之義式遵二漢推恩之典但動藉史筆𫝊
之後昆稱心而行或容未允可其詳論以求其中執筆
永懐益増感塞景仁議曰至徳之感靈氣厥祥文母俔
天實熙皇祚主上聿遵先典號極徽崇以貴之義禮盡
於此蘇夫人階縁戚屬情以事深寒泉之思實感聖懐
明詔爰發詢求厥中謹尋漢氏推恩加爵於時承秦之
弊儒術蔑如自君作故罔或前典懼非盛明所宜軌蹈
晉監二代朝政之所因君舉必書哲王之所慎體至公
者懸爵賞於無私奉天統者每屈情以申制所以孚作
王國貽則後昆臣豫䝉博逮謹露庸短帝從之(按魏明/宋文皆)
(欲為外祖母制服而廷臣執議不從盖皆據天子絶期/之義也乃杜典載譙周庾蔚之以為當服者特據諸侯)
(適子為外祖父母妻父母行服而推類言之耳不知諸/侯適子無君國子民之責其行服固宜天子而欲等之)
(於諸侯之子儗非其倫矣且天子於五服之旁親皆不/服則外戚無服可知也乃以為母族之正統而不降此)
(果何所本乎情固宜從厚而禮又貴/乎得中則殷景仁之議未可謂非也)
魏胡國珍女生肅宗即靈太后也神龜元年四月國珍
薨肅宗服小功服舉哀於太極東臺(以上杜典不/載今補纂)
宋章穆太后母楚國太夫人吴氏薨太常禮院言皇帝
為外祖母本服小功詳開寳通禮即有舉哀成服之文
又縁近儀大功以上方成服今請皇太后擇日就本宫
掛服雍王以下為外祖母給假其後太后適母韓國太
夫人薨亦用此制焉
　　天子弔大臣服議(宋/)　(明/)
宋制皇帝臨宗戚貴臣等喪出宫服常服至所臨處變
服素服天聖喪葬令皇帝臨臣之喪一品服錫衰三品
以上緦衰四品以下疑衰(按周禮司服王為三公錫衰/為諸侯緦衰為大夫士疑衰)
(鄭司農云錫麻之滑易者十五升去其半冇事其布無/事其縷緦亦十五升去其半有事其縷無事其布疑衰)
(十四升衰鄭康成云/疑之言擬也擬於吉)皇從兄節度使樂安郡王惟正薨
詔禮官議服奏言天子為羣臣二品宗室大功以上為
服據惟正本小功親本官三品禮不當掛服特詔擇日
掛服皇帝皇太后並素服(按期功以下天子絶服宋制/為二品宗室大功親以上為)
(服已為過當至惟正本小功親本官/三品而特為之服尤不足為據矣)
明制凡大臣訃奏太史監擇皇帝臨喪日期拱衛司設
大次於喪家大門外設御座於正㕔中其日鑾駕至大
次降輅升輿入易素服百官皆易服皇帝降輿詣靈座
前哭百官皆哭太常卿奏止哭三上香三祭酒出至正
㕔御座主喪以下詣㕔下拜位再拜承制官詣喪主前
云有制喪主以下皆跪宣制訖皆再拜退立於㕔西太
常卿奏禮畢皇帝升輿出就大次易服
　　天子為大臣及諸親舉哀議(五代/  明)　(宋/)　(遼/)　(金/)
周世宗顯徳二年樞宻使鄭仁誨薨其日世宗車駕幸
其私第贊禮者引喪主哭於大門内望見乗輿止哭再
拜引喪主立於庭皇帝至幕殿改服素服就臨升殿南
間喪主内外再拜皇帝哭十五舉音喪主内外皆哭皇
帝詣祭所三奠酒喪主以下再拜皇帝退止哭從官進
名奉慰皇帝改常服還内及五年王朴薨世宗臨喪更
不具儀
晉髙祖天福五年四月曹州防禦使石暉卒帝之從弟
也禮官奏天子為五服之内親本服周者三哭而止從
之
宋真宗時太尉兼侍中王旦薨上臨哭輟視朝三日發
哀於苑中仁宗時忠武軍節度使王徳用薨詔輟視朝
三日發哀於苑中其臨喪故事車駕將至所幸之第贊
禮者引喪主哭於大門内望見乗輿止哭再拜立於庭
皇帝至幕殿改素服就臨喪主内外再拜皇帝哭十五
舉音喪主内外皆哭皇帝詣祭所三奠酒喪主以下再
拜皇帝退止哭從官進名奉慰皇帝改常服還内(按朱/子語)
(類本朝於大臣之喪待之甚哀賀孫舉哲宗哀臨温公/事曰温公固是如此至於嘗為執政已告老而死祖宗)
(亦必為之/親臨罷樂)
遼興宗重熙十二年蕭孝忠薨帝素服哭臨赦死囚數
人為孝忠薦福葬日親臨賜官戸守冢
金熙宗皇統元年五月梁宋國王宗幹薨庚戌上親臨
百官奏戌亥不宜哭泣上曰君臣之義骨肉之親豈可
避之遂哭之慟六月紀王宗强薨上親臨如宗幹喪世
宗大定六年布薩忠義薨上親臨哭之慟輟朝奠祭賻
銀千五百兩重綵絹各五十世宗將幸西京復臨奠命
參知政事唐古安禮䕶喪事凡葬祭從優厚官為給之
十二年赫舍哩志寧薨上輟朝臨其喪行哭而入哀動
左右將葬上致祭見陳甲柩前復慟哭之賻銀千五百
兩重綵五十端絹五百匹葬事祠堂皆從官給宣宗興
定五年越王永功薨上親奠於殯所
明制乗輿為王公大臣舉哀凡王公薨訃報太常司告
示百官拱衛司前期於西華門内壬地設御幄南向陳
御座於正中上置素褥侍儀司設訃者位於御幄前之
南設文武官陪哭位於幄前東西相向奉慰位於訃者
位之北北向設贊禮二人位於訃者拜位之北東西相
向引訃者二人位於贊禮之南東西相向引文武官四
人於文武官之北東西相向其日拱衛司儀仗於奉天
門奉迎車駕引禮引文武官素服由西華門入就陪哭
位引訃者亦由西華門入立位於西南侍儀版奏外辦
皇帝素服乗輿詣幄儀仗分列於幄前之左右和聲郎
陳樂於御幄之南設而不作太常卿於幄西跪奏某官
來訃某年某月某日臣某官以某疾薨請舉哀皇帝哭
(十五/聲)文武官在位者皆哭(其哭音隨/上為節)太常卿跪奏請止
哭皇帝止哭百官在位者皆止哭(按明史禮志洪武二/年開平王常遇春卒)
(訃至禮官請如宋太宗為/趙普舉哀故事遂定制)
　　公主服所生議(宋/)
宋文帝元嘉二十三年七月白衣領御史中丞何承天
奏曰尚書剌海鹽公主所生母蔣美人喪海鹽公主先
離婚今應成服撰儀參詳宜下二學禮官博士議公主
所服輕重太學博士顧雅議今既咸用士禮便宜同齊
衰削杖布帶踈履期禮畢心喪三年博士周野王議又
云今諸王公主咸用士禮譙王衡陽王為所生太妃皆
居重服則公主情禮宜亦家中期服為允其博士庾邃
之顔測殷明王淵之四人同雅議何惔王羅雲二人同
野王議臺按今之諸王雖行士禮是施於旁親及自已
以下至於為帝王所厭猶一依古典又永初三年九月
符修儀亡廣徳三主以餘尊所厭猶服大功海鹽公主
體自宸極當上厭至尊豈得遂服臺據經𫝊正文并引
事例依源責失而博士顧雅周野王等悍不肯從方稱
自有宋以來皇子蕃王皆無厭降同之士禮著於故事
緦功之服不廢於末戚顧獨貶於所生是申其所輕奪
其所重豈縁情之謂臺伏尋聖朝受終於晉凡所施行
莫不上稽禮文兼用晉事又太元中晉恭帝時為皇子
服其所生陳氏練冠縓縁此則前代施行故事謹依禮
文者也又廣徳三公主為所生母符修儀服大功此先
君餘尊之所廢者也元嘉十三年第七皇子不服曹媫
妤止於麻衣此厭乎至尊者也博士既不據古又不依
今背違施行而多作浮辭自衛乃云五帝之時三王之
季又言長子去斬衰除禫杖皆是古禮今世博士雖復
引此諸條無救於失又詰臺云蕃國得遂其私情此意
出何經記臣按南譙衡陽太妃並受朝命為國小君是
以二王得遂其服豈可為美人比例尋蕃王得遂者聖
朝之所許也皇子公主不得申者由有厭而然也臺登
重更責失制不得過十日而復不詶答既被催攝二三
日甫輸怙辭雖理屈事窮猶聞義恥服臣聞喪紀有制
禮之大經降殺攸宜國家舊典古之諸侯衆子猶以尊
厭況在王室而欲同之士庶此之僻謬不俟言而顯太
常統寺曽不研却所謂同乎失者亦未得之宜加裁正
宏明國典謹按太學博士顧雅國子助教周野王博士
王羅雲顔測殷明何惔王淵之前博士遷員外散騎侍
郎庾邃之等咸䝉抽飾備位前疑既不謹守舊文又不
審據前準遂上背經典下違故事率意妄作自造禮章
太常臣敬叔位居宗伯問禮所司騰述往反了無硏却
混同兹失亦宜及咎請以見事並免今所居官解野王
領國子助教雅野王初立議乖舛中執捍愆失未違十
日之限雖起一事合成三愆羅雲掌押捍失三人加禁
錮五年詔敬叔白衣領職餘如奏(杜典不載/今補纂)
　
　
　
　
　
　
　
　
　
　
　
　
　
　
欽定續通典卷七十五
欽定四庫全書
欽定續通典卷七十六
　禮(凶/)
　　臣民為太皇太后皇太后服議(五代/)　(宋/)　(明/)
　　(臣/)等謹案太皇太后皇太后崩杜典見於大喪初
　　崩及山陵制其於臣民之服未甚詳悉茲特另著
　　於篇
後唐莊宗同光三年貞簡皇太后遺令中書門下翰林
學士在朝文武百官内諸司使及諸道節度觀察防禦
使刺史監軍及前資官并寮佐官吏士庶僧道百姓並
準本朝故事降服施行勿使過制其月太常禮院奏按
故事中書門下翰林學士在朝文武官内諸司使供奉
官以下從成服三日每日赴長夀宫朝臨自後不臨其
服以日易月十三日除每至月朔月朢小祥大祥釋服
日未除服者縗服臨已除服者則素服不臨並赴長夀
宫先拜靈訖移班近東進名奉慰又奏准故事文武前
資官及六品以下未升朝官並士庶等各於本家素服
一臨禁衛諸軍使已下各於本軍㕔事素服一臨僧尼
道士各於本寺觀一臨外命婦各於本家素服朝臨三
日諸道節度觀察防禦團練刺史及僚佐等聞哀後當
日成服三日改黲十三日除從之
宋太祖建隆二年六月二日皇太后杜氏崩於滋徳殿
三日百官入臨明日大斂欑於滋徳宫百官成服中書
門下文武百僚諸軍副兵馬使以上並服布斜巾四脚
直領襴衫外命婦帕頭帔裙衫神宗元豐二年太皇太
后崩(慈聖光獻曹皇后英宗即位冊為/皇太后神宗即位尊為太皇太后)是日文武百官
入宫宰臣王珪升西階宣遺誥已内外舉哭盡哀而出
哲宗元祐八年太皇太后崩(宣仁聖烈髙皇后神宗即/位尊為皇太后哲宗即位)
(尊為太/皇太后)遺誥皇帝成服三日聽政羣臣十三日諸州長
吏以下三日而除釋服之後勿禁作樂髙宗紹興元年
皇太后崩(昭慈聖獻孟皇后元祐七年冊為皇后元符/末號元祐皇后髙宗立尊為元祐太后尋以)
(所居宫稱/隆祐太后)太常寺言遇皇帝視事日宰相奏事去杖小
祥日奏事去冠餘官奏事皇帝聴政未釋服前其引班
若行弔臨之禮即服喪絰如遇内殿引班奏事及從駕
常服黒帶士庶以下服軍人百姓白衫紙帽婦人素縵
不花釵三日止士庶㛰嫁服除外不禁文武臣寮之家
至山陵祔廟畢並許嫁娶不用花綵仍禁樂定制皇太
后崩服齊衰服中書門下省樞密使副尚書翰林學士
節度使金吾衛上將軍文武官二品以上布頭冠布斜
巾四脚大袖襴衫裙袴腰絰桐木杖絹襯衫文武五品
以上並職事官監察御史以上内客省宣政昭宣使知
閤門事及入内都知押班布頭冠幞頭大袖襴衫裙袴
腰絰自餘文武百官三省樞密院書令史以上及御史
臺閤門太常寺引班祇應人布襴衫腰絰百日皇帝於
几筵前行燒香禮諸路庶民禁樂并屠宰一日宰臣率
百官入臨奉慰
明英宗正統七年誠孝太皇太后崩(誠孝張皇后洪武/中冊為燕世子妃)
(仁宗立冊為皇后宣宗即位上尊號/曰皇太后英宗即位加上太皇太后)禮部議奏事宜在
京文武官聞喪素服烏紗帽黒角帶自明日始至第三
日每旦詣思善門外哭退於本衙門齋宿不飲酒食肉
第四日具斬衰服至思善門外朝夕哭臨三日各十五
舉哀止凡入朝及在外衙門視事用布裹紗帽黒角帶
素服腰絰麻鞋退即服衰服通前二十七日而除一品
至四品命婦麻布大袖圓領長衫葢頭清晨由西華門
入至思善門外哭臨三日悉去金銀首飾仍素服通前
二十七日而除軍民素服婦人素服不妝飾俱以聞喪
日為始二十七日而除在外文武官員人等遺誥到日
素服烏紗帽黒角帶行四拜禮跪聴宣讀訖舉哀再行
四拜禮畢各置斬衰服於衙門内望闕設香案朝夕哭
臨三日各十五舉聲止其命婦聞喪素服舉哀三日各
十五舉聲(以上素服俱自聞喪之/日通計二十七日而除)軍民男女止素服十
三日
　　臣民為天子服議(唐/)　(宋/)　(明/)
　　(臣/)等謹案古天子與諸侯實各治其國禮惟諸侯
　　為天子服大夫之朝於天子者有服故杜典載諸
　　侯及公卿大夫諸侯之大夫為天子服議言諸侯
　　之大夫則侯國士庶不與矣古之諸侯畧如後世
　　之封疆大吏古諸侯之臣畧如後世之郡邑守長
　　乃古者自諸侯以下有斬衰繐衰之分而漢以後
　　之外吏與庶民率皆三日而釋服儀禮庶人為國
　　君齊衰三月註云天子畿内之民服天子亦如之
　　則畿外之民不服矣漢以後庶民之服徧於天下
　　其時分封諸侯王雖參錯郡縣之問而天子之聲
　　靈逮於遐荒已非各君其國者比矣葢古今異勢
　　服亦隨之而遞變吏則由重而減輕民則推近以
　　及逺此一統之所以異於封建也類而推之古諸
　　侯之夫人為天子齊衰不杖期諸侯之子嫌不敢
　　服士之子賤不制服大夫之子則與士俱服斬衰
　　多與後世之制不同自唐以下特立臣民為天子
　　服一條而去其諸侯及公卿大夫諸侯之大夫為
　　天子服二目以見古今之異禮也
唐代宗崩廷臣議羣臣喪服常衮以為禮臣為君斬衰
三年漢文權制猶三十六日𤣥宗以來始服二十七日
古者卿大夫從君而服羣臣當從皇帝二十七日而除
其天下吏人三日釋服以遵遺詔崔祐甫以為遺詔無
朝臣庶人之别但言天下人吏敕到後出臨三日皆釋
服則朝野中外何非天下凡百執事誰非吏職皆應三
日釋服相與力爭聲色陵厲衮不能堪乃奏祐甫率情
變禮貶之(案舊唐書崔祐甫𫝊衮排祐甫原出私心而/其論喪禮則是葢服制自三十六日降為二)
(十七日又欲易之以/三日祐甫之議非矣)
宋制有三等中書門下樞密使副尚書翰林學士節度
使金吾上將軍文武二品以上布梁冠直領大袖衫布
裙袴腰絰竹杖或布幞頭襴衫布斜巾絹襯服文武五
品以上並職事官監察御史以上内客省宣政昭宣知
閤門事殿前都知押班布梁冠直領大袖衫裙袴腰絰
或幞頭襴衫腰絰入局治事並不易服宰執奏事去杖
小祥去冠餘官奏事如之大祥素紗軟脚折上巾黲公
服白鞓錫帶禫除畢去黲服常服仍黒帶皁鞍韉祔廟
畢始純吉服宗室出則常服居則衰麻以終制軍人百
姓白衫紙帽婦人素縵不花釵三日止士庶㛰嫁服除
外不禁文武臣僚之家至山陵祔廟畢並許㛰嫁不用
花綵仍禁樂寧宗居光宗之憂復令百官以日易月禫
除畢服紫衫皁帶以治事從禮部侍郎陳宗召請也諸
路監司州軍縣鎮長吏以下服布四脚直領布襴衫麻
腰絰朝晡臨三日除内外命婦當入臨者布裙衫帔首
絰絹襯衫帕首士庶於本家素服三日而除(案朱子議/曰至尊之)
(服始三日用古冠服上衣下裳以後用今制四脚幞頭/等自京官以上是一等服京官以下是一等服士人又)
(一等服庶人又一等服/如此等級分明乃善)
明洪武三十一年太祖崩禮部議奏事宜在京五府六
部等衙門官員聞喪次日各易素服烏紗帽黒角帶赴
内府聴宣遺詔畢於本衙門齋宿素服朝晡詣几筵哭
仍各置孝服至第四日成服朝晡哭臨至塟畢而止仍
自成服日為始服孝服二十七日而除其命婦亦於第
四日各具孝服由西華門入哭臨不許戴金銀首飾在
外大小文武官員人等詔書到日素服烏紗帽黒角帶
跪聴宣詔訖舉哀各置孝服至第四日成服為始每旦
設香案哭臨三日而除永樂二十二年成祖崩禮部議
奏在京文武官初聞喪素服烏紗帽黒角帶明日晨詣
思善門外哭退各置斬衰服於本衙門歇宿不飲酒食
肉第四日成服具衰服詣思善門外哭臨三日又朝臨
十日(按仁宗及宣宗實/録俱朝臨七日)各十五舉聲成服日為始服衰
服二十七日聴選辦事等官服衰服監生吏典僧道人
等素服以成服為始皆赴順天府朝闕設香案朝夕哭
臨三日又朝臨十日(按仁宗及宣宗實/録俱朝臨七日)各十五舉聲仍
各素服二十七日而除文武官命婦(按仁宗及宣宗實/録俱云文武官員)
(一品至四/品命婦)聞喪第四日各服麻布大袖圓領長衫麻布
葢頭清晨由西華門入哭臨三日去金銀首飾素服二
十七日軍民素服婦人素服不妝飾俱二十七日在外
俱以聞喪日為始令到文武官員素服烏紗帽黑角帶
行四拜禮跪聴宣詔訖舉哀再行四拜禮畢各置斬衰
服於本衙門宿歇不飲酒食肉第四日成服每旦設香
案朝夕哭臨三日又朝臨十日(按仁宗及宣宗實/録俱朝臨七日)各十
五舉哀(餘與在京文/武官儀注同)文武官命婦聞喪素服舉哀三日
各十五舉聲去金銀首飾素服二十七日而除軍民男
女皆素服一十三日
　　皇太后皇后以下為天子服議(宋/)　(明/)
宋太宗之喪太常禮院上言皇太后皇后内外命婦布
裙衫帔帕頭首絰絹襯服六宫内人無帔皇帝皇后諸
王公主諸縣主諸王夫人六宫内人並左被髮皇太后
全被髮孝宗崩太皇太后有㫖皇帝以疾聴在内成服
太皇太后代皇帝行禮
明太祖崩將塟之夕設辭奠帝后太子以下皆衰服以
序致祭洪熙元年仁宗崩皇太子還自南京至良鄉宫
中始發喪自皇后以下皆被髮哭嘉靖四十五年肅皇
帝崩禮部議發喪皇貴妃等妃殿下妃皇孫涇簡王妃
等妃景恭王妃寧安公主舉哀各歸喪次成服日皇貴
妃殿下妃皇孫及各王妃公主皆成服各設祭一壇六
尚及宫人各隨祭禮畢各歸喪次
　　宗室童子為天子服(宋/)
宋制太上皇帝喪未冠者依皇孫服制(案白虎通童子/諸侯不朝而來)
(奔喪者何明臣子於其君父非有老少也/亦因喪質無盤旋之禮但盡悲哀而已)
　　皇后為親屬舉哀議(五代/)　(宋/)
晉髙祖天福七年三月皇后為妺契丹樞密使趙延夀
妻燕國長公主卒於幽州舉哀於外次
宋孝宗乾道三年孝明皇后姊太原郡君王氏卒中書
門下據太常禮院狀準禮例皇后合出就故新徳軍節
度使王饒第發哀成服文武百僚詣其第進名奉慰從
之
　　皇后親為皇后服議(宋/)
宋寧宗慶元六年恭淑皇后上仙太常寺言韓竢係皇
后兄合服大功九月竢之子照典故合解官持服三年
從之
　　臣民為皇后服議(宋/)　(明/)
宋真宗章穆皇后郭氏景徳四年四月十五日崩羣臣三
日釋服諸道州府官吏訃到日舉哀成服三日而除
明太祖洪武十五年髙皇后崩禮臣議定喪禮聞喪次
日文武百官素服行奉慰禮在京文武百官於聞喪之
四日清晨素服詣右順門外具喪服入臨臨畢素服行
奉慰禮第二日第三日禮同文官一品至五品武官一
品至三品命婦於聞喪之四日清晨素服至乾清宫具
喪服入臨行禮不許用金珠銀翠首飾及施脂粉喪服
用麻布葢頭麻布衫麻布長裙麻布鞋在京文武百官
及聴除等官人給布一疋自製喪服皆服斬衰自成服
為始二十七日而除仍素服至百日始服淺淡顔色衣
服在外文武官喪服服制與在京官同聞訃日於公㕔
成服三日而除命婦喪服與京官命婦同亦三日而除
軍民男女皆素服三日成祖永樂五年定文皇后喪禮
文武百官自次日為始各就公署齋宿至二十七日止
文武四品以上命婦成服日為始喪服詣思善門内哭
臨三日而止聴選辦事等官各喪服監生吏典僧道耆
老各素服自成服日為始赴應天府舉哀三日(案杜典/諸侯及)
(公卿妻為皇后服後世文武百官命婦遵行此義杜典/蕃國臣為皇后服後世在外文武官亦遵行此義而杜)
(典言臣而不及民後世/又加詳焉故備録之)
　　皇太子為皇后不終三年服議(唐/)　(明/)
唐徳宗貞元初昭徳皇后崩中外服除皇太子諸王將
服三年詔太常議太子服博士暢當與張薦等曰子為
母齊衰三年葢通喪也太子為皇后服古無文晉元皇
后崩亦疑太子服杜預議古天子三年喪既塟除服魏
亦以既塟為節皇太子與國為體若不變除則東宫臣
僕亦以衰麻出入殿省太子遂以卒哭除服貞觀十年
六月文徳皇后崩十一月而塟太子喪服之節國史不
書至明年正月以晉王為并州都督既命官當已除矣
今皇太子宜如魏晉制既塟而虞虞而卒哭卒哭而除
心喪三年宰相劉滋等請三十日除入謁則服黒黲還
宫衰麻右補闕穆質上疏曰三年之喪漢文帝以宗廟
社稷之重自貶乃以日易月太子人臣也不得如人君
之制母喪宜無厭降父在為母期古禮也國朝服之三
年臣謂三年則太重惟行古為得禮徳宗遣内常侍馬
欽叙謂質曰太子有撫軍監國問安侍膳之事有司以
三十日除既塟釋服以黒衰終是何疑邪質又奏曰太
子於陛下子道也臣道也君臣以義則撫軍監國有權
奪父子問安侍膳固無服衰之嫌古未有服衰而廢者
舒王以下服三年將不得問安侍膳耶詔宰臣與有司
更議太常卿鄭叔則草奏既塟卒哭十一月小祥十三
月大祥十五月禫内謁則黒服從之及董晉代叔則為
太常卿帝曰皇太子服期繇諫官初非朕意暢當等請
循魏晉故事至論也(案父在為母古禮原止期服至唐/始增為三年穆宗請依古服期雖)
(已違朝制然猶曰古禮可依也乃暢當輩堅守杜預之/説欲卒哭而除已為非禮之極而宰相猶以為過重然)
(則母喪竟可不服乎厥後徳宗雖從/太常之議終以暢當説為善誤矣)
明太祖洪武十六年八月孝慈皇后小祥皇太子服熟
布練冠九􁏖去首絰負版辟領衰見上及百官則素服
烏紗帽烏犀帶及成祖永樂六年七月仁孝皇后小祥
皇太子服亦如之(案明太祖太宗實録馬徐兩皇后初/崩禮官所上儀注俱不載太子服制)
(會典亦然至小祥則言去負版/辟領衰則初喪衰服可知矣)
　　皇太子為所生母服議
　　(臣/)等謹案杜典載晉廢帝海西公太和中太子所
　　生陳淑媛薨(晉書禮志孝武帝太元十五年淑媛/陳氏卒皇太子所出也海西公無太)
　　(子當從晉志作/太元中為是)徐邈議當依公子為母練冠麻衣
　　既塟除之殷仲堪以為當依庶子為後服所生母
　　緦皇子服乃練冠耳夫徐邈所引公子為母條乃
　　禮汎言諸侯之庶子非指為後者言也若主為後
　　者立論當以殷仲堪之説為長且禮言庶子為後
　　者為其母自必存亡同之豈可專謂父亡之後乎
　　雖既塟而除與緦麻三月其服之輕重無甚異然
　　一在五服之内一在五服之外其禮自有間矣況
　　古諸侯之妾視大夫三月而塟則既塟而除者尚
　　有三月之服後世皇家之塟或一月或二三月甚
　　者或止數日則既塟而除者多不及三月之期矣
　　而可乎徐邈之論雖詳終不若仲堪之核也
　　皇太子為庶母服議(明/)
明太祖洪武七年九月孫貴妃薨十一月一日孝慈録
成太祖既裁定喪禮太子當服齊衰杖期(案開元禮政/和禮書儀家)
(禮俱為庶母緦麻三月即明令與集禮亦皆/曰為庶母緦而孝慈録加為杖期會典同)太子曰在
禮惟士為庶母服緦大夫以上為庶母則無服又公子
為其母練冠麻衣既塟除之葢諸侯絶期以下無服諸
侯之庶子雖為其母亦厭於適母不得申其私故權為
此制也然則諸侯之世子不為庶母服也明矣今陛下
貴為天子臣忝居適長幸得備位儲副而為庶母服期
非所以敬宗廟明正體重繼世也上必欲太子服之桂
彦良持衰服之太子不得已乃服以拜謝(明史貴妃無/子太祖命吳)
(王橚主喪事服慈母服斬衰三年皇太子及諸王皆齊/衰杖期或曰太子即孫妃所出也故特為之加服云閻)
(若璩曰成穆貴妃薨上命呉王為之子則似無所出者/且果生懿文豈有命之杖期而如此執禮不少為感動)
(者乎古按懿文太子所執雖亦古制然新禮既行即不/宜泥  以違父命必如桂彦良所諫當縁君父之情不)
(可執小禮以虧/大孝斯得之也)
　　諸王出後為本生父母議(明/)
明武宗正徳八年十一月丁酉初淮寧王世子見濂卒
無子康王老請以次子清江王見澱攝府事逮康王薨
見澱尋卒其長子祐棨襲為淮王已而見濂得追封淮
安王其妃王氏為王妃時制冊稱安王為祐棨伯父故
其常祭祝號安王稱王伯清江王稱王考且安王妃王
氏仍居世子府宫而本生母趙氏入居永夀官輔導官
謂其非宜言於王王奏其生在安王卒後未嘗為嗣欲
加重其私親事下禮部移江西守臣令輔導官勘覆乃
謂安王伯父之稱本諸制詞惟稱清江王為王考於義
未恊案禮諸侯之子為天子後者禰於所後之天子而
不得禰於所生之諸侯别子之子為諸侯後者禰於所
後之諸侯而不得禰於所生之别子其不為人後者子
為天子而父非天子則必追尊之詔已播於天下乃可
禰其父為天子子為諸侯而父非諸侯則必追封之請
已允於天子乃敢禰其父為諸侯今之親王即古之諸
侯也今之郡王即古之别子也親王所主祭之皇考則
諸侯之禰廟也淮王既不後於其伯則非為人後者欲
乞以清江王追封入廟與安王同為三世之穆似兩得之
但今未得請王乃以親王之爵主祭郡王之廟祝號稱
為王考是即子為諸侯而父非諸侯請未允於天子而
輒稱父為諸侯又生母趙氏未得追封遽稱國母先居
永夀宫此則其非據者於是禮部尚書劉春謂安王雖未
封而卒今已追封為王祐棨雖生於安王卒後今既入
繼親王則實承安王後矣皆朝廷之命非無所承也又
更欲追封其所生之父則安王封諡之命將安委乎徒
欲顧其私親而不知繼嗣之重事體殊戾況安王既追
封入廟為三世之穆清江王又欲進封則一代二穆豈
禮哉祝號稱呼不可以制冊為據惟當以所後為稱其
清江王祀事宜令次子祐揆主之淮王無與也所居宫
則安王妃遷入永夀宫清江王妃退居清江府斯禮典
法令皆得矣詔以其援據甚明從之十一月甲子初交
成榮恵王薨無嗣姪表杋襲爵得追封本生父奇滽為
王至是管府事鎮國將軍奇洢請加封奇滽之女太平
郡君為縣主下禮部議尚書劉春言加封事例施於世
次應襲王爵而未得者若世次不應襲其子雖進襲王
爵惟以繼嗣為重不得加封至於子女尤所弗論所以
正統緒定名分也交成王表杋以姪繼伯追封其父已
為過分乃又欲加封其女不可許其請申論各王府今
後有旁支進襲王爵者不得奏請加封父母及其父母
所生之子女違者罪坐輔導官上是之九年八月壬寅
先是鄭康王祐枔薨無嗣詔以其從弟祐檡襲封為鄭
王葢簡王之孫而東垣端恵王之子也嘗為其父奏請
追封入廟凡三上疏禮部屢覆鄭王以旁支入繼親王
不得顧其私親詔如議至是復以為請下禮部議以鄭
王懇疏雖出於孝然非以禮事其親者執議如初詔曰
既於禮有悖其已之
　　為皇太子服議(宋/)　(明/)
宋孝宗乾道二年莊文太子薨(太子名愭孝宗適長子/乾道元年立為太子賢)
(孝上皇與/帝皆愛之)設素幄於太子宫正㕔之東皇帝自内常服
至幄俟時至易服皁幞頭白羅衫黑銀帶絲鞵就幄發
哀是日皇后服素詣宫隨時發哀如宫中之禮合赴陪
位官並常服吉帶入麗正門詣宫幕次俟時至常服黒
帶立班俟發哀畢易吉服退自發哀至釋服日皇帝不
視事權禁行在音樂仍命諸寺院聲鐘成服日皇帝服
期次麤布幞頭襴衫腰絰絹襯衫白羅鞵以日易月十
三日而除(案父為長子三年不獨儀禮為然唐開元宋/政和諸禮莫不皆然乃禮文則如彼而制服)
(則如此世咸謂長子服期由明太/祖始改不知前代已不行三年矣)皇后服次麤布葢頭
長衫裙帔絹襯服白羅鞵六宫人不從服皇太子妃及
本宫人並斬衰三年文武百官成服一日而除其文武
合赴官及御史臺閤門太常寺引班祇應人並服布幞
頭襴衫腰繫布帶本宫官僚並服齊衰三日服臨七日
而除釋衰服後藏其服至葬日服葬畢而除寧宗嘉定十三
年景獻太子薨(太子名詢燕懿王後藝祖十一世孫也/寧宗養於宫中賜名曮立為皇太子更)
(名懤又/更名詢)其發哀制服並如莊文太子之禮
明太祖洪武二十五年懿文皇太子薨(太子名標/髙帝長子)命禮
部議喪禮侍郎張智等議曰喪禮父為長子服齊衰期
年又云期之喪逹乎大夫今斟酌其宜皇帝當以日易
月服齊衰十二日祭畢釋之世宗嘉靖二十八年莊敬
太子薨禮部尚書徐階上議曰案查景泰四年成化八
年及嘉靖十二年雖節有皇太子喪儀但俱在下殤奉
㫖禮從簡殺今皇太子冊立已踰十年近又已成冠禮
所有先年簡殺儀文未敢援據為例臣等謹案本朝喪
服之制父為長子服期又案儀禮臣為君長子齊衰不
杖期𫝊曰何以期也從服也言從君而服也臣等謹參
酌古今事宜自十七日至十九日皇上服淺淡服色二
十日易素服凡十二日而除文武百官聞喪素服烏紗
帽黒角帶於本衙門宿歇至二十日早具齊衰服不杖
赴思善門舉哀行四拜禮二十二日百官素服烏紗㡌
黒角帶詣西角門行奉慰禮退易布裹紗帽絰帶麻履
本衙門辦事通十二日而除奏入上曰天子絶期況十
五嵗之外方出三殤朕服非禮止輟朝十日百官如制
成服無詣門哭臨之禮
　　為太子妃服議(明/)
明懿文太子常妃薨太祖素服輟朝三日中宫素服哀
臨皇太子服齊衰塟畢焚於墓所常服還内皇孫服斬
衰置靈座旁遇祭奠則服之諸王公主服如制神宗時
皇太子才人王氏薨命視皇太子妃郭氏例輟朝五日
不鳴鐘鼓帝服淺淡色衣百官青素服黒角帶朝參皇
長孫主饋奠
　　為皇子服議(宋/)
宋仁宗慶厯三年集賢校理余靖奏曰臣伏見隂陽尅
擇官狀申皇子故鄂王殮被服並取今月初四日又見
每年正月五日紫宸殿開宴管領契丹賀正人使恐有
司循故事申舉以遼使為重依例作樂開宴臣敢先事
言之故鄂王雖在襁褓是為無服之殤已賜爵命當同
成人之例今日服之明日宴樂情何以安且臣寮之家
遭此喪尚當給假況萬乗之主不得申其私恩深可痛
也昔周景王以子喪既塟而與宴春秋譏之以為失禮
古者卿佐之喪雖有祭祀尚猶廢樂況在親父子乎
　　為公主服議(唐/)　(宋/)　(明/)
唐太宗貞觀時豫章公主薨魏徴上奏曰自豫章公主
薨逝陛下久著素服羣情悚慄咸不自寧臣聞古之王
者絶於期服此乃前書典禮列代舊章陛下發上聖之
慈深下流之慟素服以來遂經旬月悼往之義足為加
隆伏願割無已之痛從先王之禮改御常服以副羣下
之心臣濫䝉重任不敢寢黙帝從之(案天子於公主本/無服唐太宗素服)
(經月則踰於禮制矣故魏徴諫正列在名臣奏議内杜/典未載今補纂并舉宋史禮志明㑹典列叙於後  唐)
(書豫章公主為/太宗第六女)
宋太祖開寳六年皇妹燕國大長公主薨禮官言皇帝
為已出適之公主降服大功請輟朝三日詔特輟五日
仁宗天聖二年申國大長公主卒禮官言皇帝降服大
功請輟朝一日詔特輟五日堂欑掩壙亦各輟一日
明制公主喪聞上輟朝一日各王孝服花冠等件内府
内官監等衙門成造其七七百日周年二周年除服御
祭各一壇
　　為諸王服議(宋/)　(明/)
　　(臣/)等謹案杜典於為太子妃服議下附諸王妃而
　　於諸王闕如今補纂
宋禮院例冊齊衰期大功各輟視朝三日小功緦麻輟
視朝一日咸平六年皇弟兖王元傑薨景徳二年皇弟
雍王元份薨禮官言皇帝為兖王雍王並齊衰期請輟
三日詔特輟五日堂欑啓欑發引掩壙日又各輟一日
天聖五年齊王元佐薨禮官言本服齊衰期不視事三
日詔特輟五日朝參
明太祖洪武二十八年秦王樉薨詔定喪禮禮部尚書
任亨泰言考宋制宜輟朝五日今遇時享請暫輟一日
皇帝及親王以下至郡主及靖江王宫眷服制皆與魯
王喪禮同皇太子服齊衰期亦以日易月十二日而除
素服期年從之定制親王喪輟朝三日禮部奏遣官掌
行喪塟禮翰林院撰祭文諡冊文壙志文工部造銘旌
遣官造墳欽天監官卜塟其服制王妃世子衆子及郡
王郡主下至宫人斬衰三年封内文武官齊衰三日哭
臨五日而除在城軍民素服五日郡王衆子郡君為兄
及伯叔父齊衰期年郡王妃小功
　　為諸王妃服議(宋/)　(明/)
宋制皇帝臨諸王妃喪出宫服常服至所臨處變服素
服
明太祖洪武九年五月晉王妃謝氏薨命議喪服之制
侍講學士宋濂等議曰按唐制皇帝為皇妃等舉哀宋
制皇帝為皇親舉哀今參酌唐宋之制皇帝及中宫服
大功東宫公主親王等皆服小功晉王服齊衰期靖江
王妃小功王妃服緦麻輟朝三日既成服皇帝素服入
喪次十五舉音百官奉慰皇帝出次釋服服常服制曰
可其後王妃喪視此(案明會典凡世子妃世孫/妃喪禮俱與郡王妃同)
　　為皇子殤服議(宋/)
宋仁宗康定二年皇子夀國公昕薨年二嵗禮官言已
有爵命宜同成人遂發哀成服神宗熙寧十年永國公
薨係無服之殤詔特舉哀成服
　
　
　
　
　
　
欽定續通典卷七十六
欽定四庫全書
欽定續通典卷七十七
　禮(凶/)
　　喪制上
　　初喪(宋/)　(元/)　(明/)
宋司馬光書儀疾病遷居正寢内外安静以俟氣絶男
子不絶於婦人之手婦人不絶於男子之手既絶諸子
啼兄弟親戚侍者皆哭各盡哀止哭朱子家禮疾病遷
居正寢既絶乃哭明邱濬補儀節云遷居正寢戒内外
書遺言加新衣屬纊廢牀寢地楔齒舉哀
元制凡有疾危殆移居外帳房死則殯殮其中
明品官喪屬纊以俟氣絶乃廢牀寢於地(庶人喪/禮同)
　　復(始卒事位及奠訃告等附/)　(宋/)　(明/)
宋政和五禮新儀品官喪位皆以服精麤為序復於正
寢復者三人(六品以下二人/婦人視其夫)皆常服以死者之上服左
荷之升自前東榮當屋履危(危屋/棟也)北面西上左執領右
執腰招以左每招曰臯某復三呼而止(丈夫稱字或伯/仲婦人皆稱姓)
投衣於前授以箱升自東階入以覆尸復者降自後西
榮復衣不以襲斂(浴則/去之)設牀第於室户内之西去脚舒
簟設帨施幄去裙遷尸於牀南首覆用夷衾(大斂時所/用之衾也)
(黄表素/裏下同)去死衣(疾困所/加新衣)即牀而奠(按𦵏以前皆謂之奠/其禮甚簡葢哀不能)
(文而於新死者亦未忍/遽以鬼神之禮事之也)贊者以脯醢酒用吉器升自東
階設於尸東當腢(内喪皆内賛者行事/受於户外入而設之)既奠贊者降出
帷堂司馬光書儀侍者一人以死者之上服左執領右
執腰就寢庭之南北靣招以衣呼曰某人復凡三呼畢
卷衣入覆於尸上然後行死事立喪主主婦䕶喪司書
司貨易服訃告䕶喪司書為之發書訃告於親戚及僚
友朱子家禮復立喪主主婦䕶喪司書司貨(按邱濬補/載諸器物)
(非盡始死時所需多有用于/既襲既斂之後者故不録)乃易服不食治棺訃告於
親戚僚友
明品官喪復於正寢復者以死者之上服左荷之升自
前東榮當屋履棟北面西上左執領右執腰招以左每
招曰某人復三呼而止以衣投於前承之以篋升自東
階入以覆尸復者降自後西榮乃立喪主主婦䕶喪司
書司貨執事者設牀於室户内之西去脚舒簟設枕施
幄遷尸於牀南首覆用斂衾去死衣即牀而奠奠者以
酒饌升自東階設於尸東當腢既奠贊者降出帷堂
　　大夫士弔服(宋/)　(遼/)
宋朱子家禮凡弔皆素服(幞頭衫帶皆以/生白絹為之)黄榦儀禮弔
服圖説大夫相為弔服弁絰錫衰士朋友相為服弔脤
加麻緦絰帶疑衰素裳庶人弔服素委貌白布深衣婦
人弔服吉笄無首素總服婦與夫同
遼制弔服用素服乗赭白馬
　　三不弔議(明/)
明吕坤四禮疑曰三不弔非人情也三族五服之親是
可已乎禮畏壓溺皆不弔正逺於人情父母妻族五服
血屬之親寧忍於不弔乎
　　沐浴(宋/)　(明/)
宋政和五禮新儀品官喪將沐掌事者淅稷米(六品以/下用粱)
(米/)取潘煮之又汲為湯以俟浴以盆承潘及沐盤升自
西階以授沐者(以侍者四人為之/六品以下二人)沐者執潘及盤入主
人以下皆出户外北靣西上(按沐浴裸裎主人出至設/明衣裳而後入人子之於)
(父母若有所避者古命士以上父子異宫必/無祼裎以見其子者死而沐浴猶此志也)俱立哭(丈/夫)
(在東婦人在西婦/人權障以帷下同)乃沐櫛束髪用組浴則四人抗衾二
人浴拭用巾挋用浴衣濡濯棄於坎設牀於尸東衽下
莞上簟浴者舉尸易牀設枕翦鬢斷爪盛以小囊大斂
納於棺著明衣裳(按此生時之齋服也陳用之/云明衣以致其精明之徳)以方巾
覆靣仍以大斂之衾覆之主人以下入就位哭士庶人
喪同惟淅粱米及浴不云四人與無抗衾二人為異耳
司馬光書儀將沐浴則以帷幛臥内侍者設牀於尸所
臥牀前縱置之施簀席簟枕不施氊褥遷尸於牀上南
首覆之以衾侍者掘坎於屏處潔地陳襲衣裳於堂前
東北藉以席西領南上幅巾一充耳二用白纊幎目一
用帛方尺二寸握手用帛長尺二寸廣五寸深衣大𢃄
屐又陳沐浴之具於堂前西壁下南上沐巾一浴巾二
設於筐櫛置於桌子上侍者以沐浴湯入主人以下皆
出立於帷外北面侍者沐髪櫛之晞之以巾撮為髻舉
衾而浴拭之以二巾翦爪如平時其沐浴餘衣及巾櫛
皆棄於坎遂築而實之侍者别設襲牀施薦席氊褥枕
如平時先置大帯深衣袍襖汗衫袴襪勒帛裹肚之類
於其上遂舉以入置浴牀之西遷尸於其上悉去病時
衣及復衣易以新衣但未著幅巾深衣屐移至堂中間
卑幼則各於其室中間執事者置脯醢酒於桌升自阼
階祝盥手洗盞斟酒奠於尸東當腢巾之(按士喪禮復/者降楔齒綴)
(足即奠脯醢醴酒於尸東開元禮五品以上如士喪禮/六品以下含而後奠宋不以官品髙下沐浴正尸然後)
(設奠於事為冝奠謂斟酒奉至桌上而不酹也主人虞/祭然後親奠酹巾者以辟塵蠅凡無两階者止以階之)
(東偏為阼階西偏為/西階祝選親戚為之)明邱濬家禮補有沐浴之具幃掘坎
為垼盆瓶沐巾浴巾櫛組
明制品官喪沐巾浴巾浴衣皆具於西序南上陳襲衣
於房中掌事者為湯以俟以浴盆及沐盤升自西階以
授沐者(以侍者四人為之/六品以下三人)沐者入喪主以下皆出户外
北面西上俱立哭乃沐櫛束髪用組抗衾而浴拭以巾
餘水棄於坎設牀於尸東下莞上簟浴者舉尸易牀設
枕翦髪斷爪盛於小囊大斂納於棺著明衣裳以方巾
覆面仍以大斂之衾覆之喪主以下入就位哭庶人喪
侍者以湯入喪主以下皆出幃外北面侍者沐髪櫛之
晞以巾撮為髻抗衾而浴拭以巾翦爪併沐浴餘水巾
櫛棄於坎而埋之
　　含(宋/)　(明/)
宋政和禮品官喪贊者奉盤水及笲(笲竹/器也)飯用稷含用
璧升堂(六品以下/用粱與貝)含者(六品以下主/人自為之)盥手於户外贊者
沃盥含者洗稷璧(粱貝/同)實於笲執以入賛者從入北面
徹枕奠笲於尸東含者坐於牀東西面發巾實飯含於
尸口訖主人復位(位在/尸東)庶人喪贊者舉奉盤以及笲飯
用粱含用貝升堂主人出盥手於户外洗粱貝實於笲
執以入徹枕奠笲於尸東主人坐於牀東西面發巾實
飯含於尸口訖主人復位司馬光書儀侍者陳飯含之
具於堂前西壁下南上錢三實於小箱(古者飯用米貝/今用錢猶古用)
(貝也大夫以上仍有珠玉錢多既不足貴又口所/不容珠玉則更為盜賊之招故但用三錢而已)米二
升實於􁁉(古者諸侯飯用粱大夫用稷士用稻今但用/卿士平日所食之米可也古升小故用四升)
(今升大故/用二升)明邱濬家禮補有含具錢箱米椀匙盥盆
明制品官喪贊者奉盤水及笲升堂含者(六品以下喪/主自為之)
盥手於戸外贊者沃盥含者洗飯玉實於笲執以入贊
者從入北面徹枕奠笲於尸東含者坐於牀東西面發
巾實飯含於尸口訖喪主復位庶人喪喪主盥手執錢
箱以入侍者一人挿匙於米椀執以從置於尸西以幎
巾徹枕覆面喪主就尸東由足而西牀上坐東面舉巾
以匙抄米實於尸口併實以錢侍者加幅巾充耳設幎
目納履乃襲深衣結大帶設握手覆以衾明史喪𦵏之
制飯含五品以上飯稷含珠九品以上飯粱含小珠
　　襲(宋/)　(明/)
宋政和五禮新儀品官喪飯含後襲者以牀升入設於
尸東布枕席如初執服者陳襲衣於席遷尸於席上而
衣之(凡衣死者/左衽不紐)祝去巾加面衣設充耳著握手納履若
舄覆以夷衾内外皆就位哭如初(諸尊者於卑幼之喪/及嫂叔兄弟娣姪婦)
(哭朝晡之間非有/事則休於别室)
明集禮品官喪與宋政和禮同
　　設氷(周/)
左傳昭公四年申豐曰大夫命婦喪浴用氷禮記䟽浴
時無席為漏水也設氷無席為通寒氣也人君仲春則
用氷卿大夫以下三月以後得用氷既襲謂大夫也既
小斂謂士也皆是死之明日若天子諸侯亦三日而設
氷在襲斂之前也(杜典不載/今補纂)
　　設銘(周/)　(宋/)　(明/)
檀弓銘明旌也以死者為不可别已故以其旗識之愛
之斯録之矣敬之斯盡其道焉耳(杜典不載/今𥙷纂)
宋政和禮品官設銘以絳廣充幅(四品以下/廣終幅)韜杠(杠銘/竿也)
(其長視絳四品以上長九尺六品/以上長八尺九品以上長七尺)書曰某官封之柩(婦/人)
(視其夫有官封則曰某官封某人姓氏/之柩未有封曰某妣或妻某氏之柩)庶人設銘於西
階下銘以絳廣充幅韜杠書云某人之柩
明品官喪設銘旌倚於靈座之右庶人喪亦立銘旌
　　(臣/)等謹案銘旌制度宋政和五禮新儀注四品以
　　上長九尺六品以上長八尺九品以上長七尺宋
　　史禮志詔𦵏禮院例三品以上長九尺五品以上
　　八尺六品以上七尺明制喪𦵏之制四品以上銘
　　旌絳帛長九尺諸説不一各因時以定制耳
　　懸重(宋/)
宋品官喪為重長八尺横者半之(五品以下七尺/七品以下六尺)置於
中庭參分庭一在南掌事者以沐之米為粥實於二鬲
(鬲各視/其數)幂用疏布繫以竹䈼垂於重覆用葦席北向屈
兩端交於後兩端在上綴以竹䈼祝取銘置於重又於
殯堂前楹下夾以葦席簾門以布又設葦障於庭厥明
乃斂庶人喪為重置於庭厥明乃小斂
　　始死服變(宋/)　(明/)
宋品官儀初終男子白布衣被髪徒跣婦人青縑衣被
髪不徒跣女子子亦然(父為長子為人後者為其本生/父母皆素冠不徒跣女子子嫁)
(者/髽)齊衰期以下丈夫素布巾婦人去首飾主人坐於牀
東餘在其後啼踊無算士庶人喪禮初終男子易以白
布衣被髪徒跣婦人青縑衣被髪不徒跣女子子亦然
期親以下丈夫素巾婦人去首飾主人坐於牀東餘次
之啼踊無算
明品官喪禮初終男子白布衣被髪徒跣婦人青縑衣
被髪不徒跣女子子亦然齊衰以下丈夫素冠婦人去
首飾孝子坐於牀東餘在其後啼踊無算庻人喪男子
扱上衽被髪徒跣婦人去冠被髪不徒跣諸有服者皆
去華飾王廷相喪未斂服説崔氏云凡親死将三年者
皆去冠而笄纚如故著十五升白布深衣扱上衽徒跣
交手而哭婦人去笄而纚如故不徒跣不扱衽亦著白
布深衣齊衰以下男子著素冠婦人骨笄而纚皆吉屨
無絇其服皆白布深衣此未小斂時所服也小斂畢斬
衰男子以麻括髪女子以麻為髽齊衰男子於主人括
髪之時皆去冠纚以布為免婦人皆去笄纚以布為髽
大功以下男子皆免而婦人不髽但素笄爾其服自斂
畢至成服皆白布深衣不改此小斂以後成服以前之
服也古今冠異冝今用其意可也其未斂也男子去冠
巾婦人去假髻然喪不可無飾也仍各以白布一幅裹
其首(漢時裹巾/帕頭之制)其既小斂也男子則去布以麻繩括其
髪仍帯白布巾而加環絰於其上腰絰散垂其末而加
絞帶婦人亦去布以麻繩纒其髪為髽齊衰男女免而
髽大功以下免而素笄皆如其制可也今之白布長衫
衣與裳連古深衣之變也男子初喪至成服不改可也
婦人白布衫裙不改亦可也
　　始死禭(大斂襚附/)　(漢/)　(宋/)
　　(臣/)等謹案士喪禮庶襚親者庶兄弟朋友所禭繼
　　襲衣之下陳之而不用以襲至小斂則用之惟君
　　禭至大歛乃用所以章君之賜也又禭之至者有
　　先後或於室或於堂先者以共小斂後者以共大
　　斂又有過期而至不及斂事者則衣無所用之特
　　致彼之意而已其未𦵏者則猶殯東致命委衣而
　　徹之以東杜典備載特總叙於此
漢劉向説苑衣衾曰襚知死者贈襚所以送死也白虎
通曰襚之為言遺也衣被曰襚(以上杜典不/載今補纂)
宋司馬光書儀其所賻襚者則先遣人以書致之然後
往弔既弔而致之亦可也
　　小斂(宋/)　(明/)
宋品官喪儀小斂之禮以喪之明日夙興陳斂衣九稱
(謂朝服公服各為一稱餘皆/常服不足各随所辦下同)於東房西領南上非正色
不入絺綌不入饌於東堂階下(隨宜設醴饌器/皆以素下倣此)具牀席
於堂西斂者盥訖執服者以斂衣入主人以下少退西
面主婦以下少退東面内外俱哭斂者斂訖覆以夷衾
設牀於两楹間衽(衽寝臥/之席也)下莞上簟設枕卒斂開帷(帷/堂)
(之帷事畢/則下之)主人以下西面慿(按喪大記君於臣撫之父/母於子執之子於父母慿)
　(之婦於姑舅奉之姑舅於婦撫之妻於夫拘之夫/於妻於兄弟執之此憑尸者身曲而伏之重也)哭踊
無算主婦以下東面慿亦如之庶人禮斂衣一稱司馬
光書儀注古者死之明日小斂又明日大斂顛倒衣裳
使之正方束以絞衾韜以衾冒皆所以保肌體也今世
俗有襲而無大小斂所闕多矣朱子家禮厥明執事者
陳小斂衣衾(髙閌曰襲衣所以衣尸斂衣則包之而已/此襲斂之辨也今之喪者衣衾既薄絞冒)
(不施懼夫形體之露也遽納之於棺乃以入棺為小斂/葢棺為大斂入棺既在始襲之時葢棺又在成服之日)
(則是小斂大斂/之禮皆廢矣)設小斂牀布絞衾衣遂小斂
明品官喪小斂之禮以喪之明日陳其斂衣於東序(四/品)
(五品以下/於東房)饌於堂東階下設牀施薦席褥于西階鋪絞
衾衣舉之升自西階置於尸南先布絞之横者三於下
以備周身相結乃布縱者一於上以備掩首及足也侍
者盥手舉尸男女共扶助之遷於牀上先於枕而舒絹
疊衣以藉其首仍卷两端以備两肩空處又卷衣夾其
两脛取其正方然後以餘衣掩尸左衽不紐裹之以衾
而未結以絞未掩其面葢孝子猶欲俟其復生欲時見
其面也斂畢覆以衾喪主西向憑尸哭擗主婦東向憑
尸哭擗斂者舉尸男女從奉之遷於堂中哭位如室内
庻人喪死之明曰厥明執事者陳小斂衣衾於堂東壮
壁下設桌子於阼階東南置奠饌及盃注於其上巾之
設盥盆帨巾各二於饌東設小斂牀施薦席褥於西階
之西鋪絞衾衣舉之升自西階置於尸南先布絞之横
者三於下乃布縱者一於上侍者盥手舉尸男女共扶
助之遷於牀上先去枕而舒絹疊衣藉其首乃卷两端
以補两肩空處又卷衣夾其两脛取其正方然後以餘
衣掩尸左衽不紐裹之以衾而未結其絞未掩其面斂
畢覆以衾喪主主婦憑尸哭擗乃遷尸牀於堂中
　　既小斂斂髪服變(宋/)　(明/)
宋政和禮品官喪斂訖男子括髪衰巾帕頭(六品以/下布束)婦
人括髪而髽斂者舉尸男女從奉之遷於堂覆以夷衾
哭位如室中踊無算庶人喪儀男子衰巾束髪婦人束
髪而髽司馬光書儀小斂具括髪麻免布及髽麻古者
主人素冠環絰視小斂既而男子括髪婦人髽皆有首
絰腰絰始死去冠二日去笄纚括髪男子括髪以麻婦
人髽帶麻髽者去纚為紒也今恐倉卒未能具冠絰故
於小斂訖男子婦人皆収髪為髻先用麻繩撮髻又以
布為頭􁏓斬衰者括髮紐麻為繩齊衰以下至同五世
祖者皆免裂布或縫絹廣寸婦人髽亦紐麻為繩齊衰
以下亦用布絹為免皆如幧頭之制自頂向前交於額
上却遶髻如著幧頭也為母雖齊衰亦用麻婦人惡笄
當用鏹釵或竹木骨角為簮至於環釧之類用金銀者
居喪盡當去之陳祥道禮書婦人之髽猶男子之括髪
免故括髪以麻則髽以麻矣免以布則髽以布矣以麻
則斬衰也以布則齊衰也小斂之髽不言笄則未成服
之髽無笄矣女子子適人者為其父母婦為舅姑惡笄
有首以髽孔子言髽而繼之以榛笄則成服之髽有笄
矣小記言齊衰惡笄以終喪則斬衰齊衰之髽皆終喪
矣男子之袒免及於五世婦人之髽不及於大功者以
髽不特對免而上同於括髪故也秃者不髽以疾也然
則髽雖麻與布之不同其為露紒一也楊復曰小斂變
服斬衰者袒括髮今人無袒括髪一莭何也縁世俗以
襲為小斂故失此變服一莭在禮奔喪入門詣柩前再
拜哭盡哀乃就東方去冠及上服被髪徒跣如始喪之
儀詣殯東面坐哭盡哀乃就東方袒括髪又哭盡哀如
小斂之儀明日後日朝夕哭猶袒括髪至第四日乃成
服夫奔喪禮之變也猶謹其序而况處禮之常可欠小
斂一莭又無袒括髪乎此則孝子知禮所當謹而不可
忽也
明品官喪斂畢喪主西向憑尸哭擗主婦東向憑尸哭
踊斬衰者袒以麻繩括髪齊衰以下裂布廣寸自頂向
前交於額上却繞髻如著掠頭婦人以麻撮髻而髽庶
人禮斂畢喪主主婦憑尸哭擗男子袒而括髪齊衰以
下袒而裂布以免婦人亦用麻繩髻
　　小斂奠(代哭附/)　(宋/)　(明/)
宋品官喪贊者盥手奉饌至階升奠於尸東徹襲奠自
西階降出下帷内外俱坐以親疎為之代哭宵為燎於
庭厥明滅燎乃大斂庶人喪賛者奉饌至階升奠於尸
東徹襲奠自西階降出下帷内外俱坐以親疎為之代
哭宵為燎於庭厥明滅燎乃大斂
明品官喪執事者盥手舉饌升自東階至靈座前祝焚
香洗盞斟酒奠之喪主以下哭盡哀乃代哭不絶聲宵
為燎於庭厥明滅燎乃大斂庶人禮執事者舉饌升自
阼階至靈座前祝焚香洗盞斟酒奠之喪主以下哭盡
哀乃代哭不絶聲
　　棺槨制(宋/)　(明/)
宋朱子語類云二棺共槨葢古者之槨乃合衆材為之
故大小隨人所為今用全木則無許大木可以為槨故
合𦵏者只同穴而各用槨也
明制諸王公主喪工部造棺槨其官民䘮𦵏棺槨之制
品官用油杉朱漆槨用土杉士庶人喪棺用堅木油杉
為上柏次之土杉松又次之用黒漆金漆不得用朱紅
　
　
　
　
　
　
　
　
　
　
　
　
　
　
欽定續通典卷七十七
欽定四庫全書
欽定續通典卷七十八
　禮(凶/)
　　喪制中
　　大斂(宋/)　(元/)　(明/)
宋品官喪大斂禮以小斂之明日(按次日小斂三日大/斂乃禮經之常夷槃)
(設氷用以備暑所謂秋凉而止者是也然士不用氷已/難與卿大夫同例而炎方盛夏又有地鮮蔵氷者則陳)
(龍正所稱三日而殯當暑宜先/之説正所以通禮經之變耳)夙興陳衣於東序十稱
(朝服公服各一稱餘皆/常服不足者隨所有)西領南上内喪則具花釵饌於
堂東階下如初掘殯坎於西階之上棺入内外哭止升
棺於殯所(灰炭枕席之屬/皆預設於棺内)升訖内外皆哭熬黍稷六箱
皆加魚腊燭俟於饌東贊者徹小斂之饌降出乃適新
饌所斂者盥訖與執服者以斂衣入内外皆少退立哭
斂者斂訖覆以夷衾卒斂開帷主人以下憑哭如初退
復位諸親以次憑哭斂者四人舉牀男女從奉尸斂於
棺乃加蓋覆以夷衾内外皆復位如初庶人大斂禮以
小斂之明日夙興陳衣三稱於東序西領南上饌於堂
東階下掘殯坎於西階之上棺入内外哭止升棺於殯
所升訖内外皆哭熬黍稷二箱加魚腊燭俟於饌東贊
者徹小斂之饌降出乃適新饌所斂者盥訖與執服者
以斂衣入内外皆少退立哭斂者斂訖覆以夷衾卒斂
開帷主人以下慿哭斂者四人舉牀男女從奉尸斂於
棺乃加蓋覆以夷衾内外皆復位如初
元武宗至大元年十二月涂全周呈甞觀聖經有曰𦵏
也者蔵也蔵也者欲人之勿得見也衣足以飾身棺周
於衣槨周於棺土周於椁又觀漢史則曰仲尼孝子延
陵慈父其𦵏骨肉皆微薄矣非茍為儉誠便於體徳彌
厚者𦵏彌薄知愈深者𦵏愈㣲切見江南流俗以侈靡
為孝凡有喪𦵏大其棺椁厚其衣衾有将寳鈔藉尸斂
𦵏習以成風非惟甚失古制於法似有未應今後喪𦵏
之家除衣衾棺椁依禮舉𦵏外不許輙用金銀寳玉器
玩裝斂違者以不孝坐罪以望無起盜心少全孝道惜
生者有用之資免死者無益之禍奉㫖盡行禁斷
明品官喪大斂之禮以小斂之明日夙興陳衣於東序
饌於堂東階下如小斂之儀舉棺以入置於堂中少西
侍者先置衾於棺中與子孫婦女俱盥手掩首結絞共
舉尸納於棺中實生時所落髪齒及所剪爪於棺角又
揣其空缺處卷衣塞之務令充實不揺動以衾先掩足
次掩首次掩左次掩右令棺平滿喪主主婦憑哭盡哀
乃召匠匠加葢下釘徹牀覆柩以衣庶人喪禮略同
　　大斂奠(宋/)　(明/)
宋司馬光書儀大斂祝帥執事者盥手舉新饌自阼階
升置於靈座前祝焚香洗盞斟酒奠之卑㓜再拜哭皆
如小斂奠之儀(士喪禮卒塗乃奠設於奥注自是不復/奠於尸既夕禮燕養饋羞湯沐之饋如)
(生日注孝子不忍一日廢其事親之禮於下室曰設之/如生也開元禮奠於室之西南隅六品以下設於靈座)
(前席上殯於外者施葢訖設大斂之奠於殯東既殯設/靈座於下室西間東向施牀几案屏幛服飾以時上膳)
(羞及湯沐皆如平生下室者謂燕寢無下室則設靈座/於殯東聽按古者室中牖在西户在東故設神席於西)
(南隅東面得其宜也今士大夫家既不可殯於聽事則/正室之外别無燕寝又朝夕之奠何常不用飯而更設)
(靈座於下室西間東向两處饋奠甚無謂也又靈座若/在殯而奠於殯東亦非禮也今但設奠於靈座前庶從)
(簡/易)朱子家禮大斂設靈牀於柩東乃設奠(如小斂/之儀)
明品官喪大斂畢設靈牀於柩東贊者以饌升入室西
向奠於席前内外皆就位哭如初喪主以下各歸喪次
庶人禮大斂畢設靈牀於柩東乃奠喪主以下各歸喪
次
　　殯(設熬附/)　(宋/)　(明/)
宋品官喪掘殯坎於西階之上棺入内外哭止升棺於
殯所設熬首足各一箱以木覆棺上乃塗卒塗乃設帟
於殯上祝取銘置於殯贊者盥手以饌升入室西面設
於殯前降出下帷内外皆就位哭如初既殯設靈座於
下室西間東向施牀案屏幛服飾以時上飲膳及湯沐
如平生大功以下異門者各歸其家庶人禮設熬榖首
足各一箱以木覆棺上乃塗卒塗乃設帟贊者以饌入
設於殯前降出下帷内外皆就位哭如初既殯設靈座
於殯東施牀案屏幛服飾以時上飲食及湯沐如平生
大功以下異門者各歸其家
明王廷相答趙生家禮疑問問有若喪次之居殯側之
居二者不知居孰為宜三日而斂斂而即殯殯於堂中
少西蓋疾病遷居正寢已在堂中記曰尸未設飾故帷
堂觀此則喪次與殯側一而已矣自喪者言之謂之喪
次自死者言之謂之殯側
　　將𦵏筮宅(卜日附/)　(宋/)　(明/)
　　(臣/)等謹案開元禮有卜宅卜曰之儀而政和禮無
　　之但云墓兆塟日皆前期擇之不知其所擇者用
　　何法也若用龜蓍必備詳其儀如開元禮矣今但
　　曰擇之而不載其儀則用地師之術可知也葢唐
　　之世相地擇日之書雖已行於時而儒臣之議禮
　　猶知依仿古人至宋則并此虚文而亡之矣司馬
　　光書儀古意尚存謹備録於右
宋司馬光書儀卜宅兆塟日(開元禮五品以上卜六品/以下筮今若不曉卜筮止)
(用杯珓可也若𦵏於/祖塋則更不卜筮)既殯以謀𦵏事(檀弓曰既殯旬而/布材與明器今但)
(殯畢則可/以謀塟事)既擇地得數處執事者掘兆四隅外其壤掘
中南其壤(按将為壙之地掘其四隅與中央略/以識之而已以神之從違未可必也)涖卜或
命筮者(擇逺親或/賔客為之)及祝執事者皆吉冠素服(雜記大夫/卜宅與𦵏)
(日有司麻衣布衰布帶因喪屨緇布冠不蕤占者皮弁/如筮則史練冠長衣以筮占者朝服注曰麻衣至緇布)
(冠非純凶也皮弁則純吉之尤者也長衣練冠純凶服/也朝服純吉服也今從簡易依開元禮皆非純吉亦非)
(純凶素服者但徹去/華采珠玉之飾而已)執事者布卜筮席於兆南北向主
人既朝哭適兆所立於席南當中壤北向免首絰(按免/首絰)
(除首絰也以對神不可純凶故/去絰而不用與袒免之免不同)左擁之涖卜筮者立於
主人之右北向卜筮者東向執龜筴進南面受命於主
人涖卜者從旁命之曰孤子姓名為父某官(為母則稱/哀子為母)
(某/封)度茲幽宅無有後艱卜筮者許諾右旋就席北面坐
述命(士喪禮不述命士禮略也開/元禮則既受命而申言之)指中封而卜筮(中封/中央)
(壤/也)占既得吉則執龜筴東向進告於涖卜筮者及主人
曰從主人絰哭若不從更卜筮他所如初儀兆既得吉
執事者於其中壤及四隅各立一標當南門立两標祝
帥執事者入設后土氏神位於中壤之左南向(古無此/開元禮)
(有/之)置倚卓盥盆帨架盞注脯醢(不能如此只/常食两三味)皆如常日
祭神之儀(但不用/紙錢)告者與執事者皆入(卜者/不入)序立於神
位東南重行西向北上立定倶再拜告者盥手洗盞斟
酒進跪酹於神座前俯伏興少退北向立搢笏執詞進
於神座之右東面跪念之曰維年月朔日子某官姓名
敢昭告於后土氏之神今為某官姓名(主人/也)營建宅兆
神其保佑俾無後艱謹以清酌脯醢祗薦於神尚饗訖
興復位告者再拜出祝及執事者皆西向再拜徹饌出
主人歸殯前北面哭卜筮𦵏日於三月之初(若墓逺則/卜筮於未)
(三月之前命/曰某月日)主人先與賔議定可𦵏日三日(謂可以辦/具及於事)
(便者必用三/日備不吉也)執事者布卜筮席於殯門外闑西北向主
人既朝哭與衆主人(謂亡者/諸子)出立於殯門外之東壁下
西向南上闔東扉主婦立於其内主人進立於門南北
向免首絰右擁之涖卜筮者立主人東北西向卜筮者
執龜筴東向進受命於涖卜筮者命之曰孤子某将以
今月某日(先卜逺日不/吉再卜近日)卜𦵏其父某官考降無有近悔
(考上也降下也言卜此日塟魂神上下無得近於咎悔/者乎  按近悔如雨不克塟之類筮宅為乆逺之計故)
(慮有後艱卜日乃目/前之事故期無近悔)卜筮者許諾右旋就席西向坐述
命卜筮不吉則又興受命述命再卜占既得吉興告於
涖卜者及主人曰某日從主人絰與衆主人皆哭又使
人告於主婦主婦亦哭主人與衆主人入至殯前北向
哭遂使人告於親戚僚友應㑹塟者(若孫為祖後則涖/卜筮者命之曰孤)
(孫某卜𦵏某祖某官夫曰乃夫某卜筮其妻某氏兄弟官/及他親為䘮主者各随其所稱曰某親某卜𦵏某親某)
明㑹典品官禮三月而𦵏前期擇地之可塟者葢地有
美惡地之美者則其神靈必安其子孫必盛地之惡者
則反是所謂美者土色之光潤草木之茂盛他日不為
道路不為城郭不為溝池不為貴勢所奪不為耕犂所
及即所謂美地也古人所謂卜其宅兆者正此意而非
若後世隂陽家禍福之説也既得地喪主帥執事者於
所得地掘兆四隅外其壌掘中南其壤各立一標當南
門立兩標庶人禮三月而𦵏擇地之可𦵏者土色光潤
草木茂盛之處即為羙地又須慎五患使他日不為道
路不為城郭不為溝池不為貴勢所奪不為耕犂所及
乃可世人多徇俗師隂陽之説既擇年月日時又擇山
水形勢以為子孫貧賤富貴夀夭賢愚盡繫於此至有
終身不𦵏者悖禮傷義無過於此既得地乃擇日開塋域
　　啓殯朝廟(宋/)
宋司馬光書儀啓殯之日執事者遷靈座及椸於旁側
(為将啓/殯也)祝凶服(無服者則去/華盛之飾)執功布止哭者北向立於
柩前抗聲三告曰謹以吉辰啓殯既告内外皆哭盡哀
止(既夕禮商祝袒免執功布入升自西階盡階不升堂/聲三啓三命哭開元禮祝三聲噫嘻今恐驚俗故但)
(用其/辭)婦人退避於他所(為役者/将入)主人及衆主人輯杖立
視唘殯祝取銘旌置靈座之側役者入徹殯塗及墼埽
地潔之祝以功布拂去棺上塵覆以裌衾(既夕禮祝取/銘置於重今)
(以魂帛代重故/置於靈座側)役者出婦人出就位立哭執事者復設
椸及靈座於故處乃徹宿奠置新奠如常日朝夕奠之
儀朝祖(按儀禮記有朝襧一莭禮畢乃適祖今/但言朝祖者祖襧共廟舉祖以包禰也)役者入
婦人退避主人立視如啓殯役者舉柩詣影堂前祝以
箱奉魂帛在前執事者奉奠及倚桌次之銘旌次之柩
次之(未明則柩前後/皆用二燭照之)主人以下皆從哭男子由右婦人
由左重服在前輕服在後各以昭穆長㓜為序侍者在
末無服之親男居男之右女居女之左不與主人主婦
並行婦人皆葢頭(為有役者在前故也/役者出則去葢頭)至影堂前置柩
於席北首(吕氏家􁐊按書儀置柩于席北首不唯於事/不便亦於理不合據儀禮既夕禮遷於祖正)
(柩於两間用夷牀是則古禮朝祖置柩於牀/不於席也今世俗置柩用凳亦夷牀之遺意)役者出祝
帥執事者設靈座及奠於柩西東向(若影堂前迫隘則/置靈座及奠於旁)
(近從地/之冝)主人以下就位(位在柩之左右/前後如在殯宫)立哭盡哀止役
者入婦人避位祝奉魂帛導柩右旋主人以下哭從如
前詣聽事置席上南首設靈座及奠於柩前南向餘如
朝祖主人以下就位坐於柩側藉以薦席如在殯宫乃
代哭如未殯之前(吕氏家􁐊按儀禮啓殯夙興設盥於/祖廟門外陳鼎皆如殯東方之饌亦)
(如之是陳鼎及饌皆在廟而不在殯所也遷於祖正柩/於两楹間質明乃奠如初升降自西階是行奠禮在朝)
(廟之時而不在啓殯之時也然啓殯動柩畧無奠祭似/於人情未盡故書儀從開元禮設唘奠而朝祖之時不)
(設遷祖奠/今從書儀)朱子家禮發引前一日因朝奠以遷柩告(設/饌)
(如朝奠祝斟酒訖北靣跪告曰今以吉辰遷柩敢告俯/伏興主人以下哭盡哀再拜葢古有啟殯之奠今既不)
(塗殯則其禮無所施又不/可全無節文故為此禮也)奉柩朝於祖又語類問朝祖
時有遷祖奠恐在祖廟之前祖無奠而亡者難獨享否
曰不須如此理會禮説有奠處便是合有奠無奠處便
合無奠更何用疑(按儀禮注疏之説分朝禰與朝祖為/二日敖氏則謂同在一日朝禰日並)
(無别事何須歴終日/之乆覺敖説為長)
　　薦車馬明器及飾棺(五代/)　(宋/)　(元/)　(明/)
五代喪葬之制三品以上輀車用開轍車油幰絲絡網
兩廂畫龍虎庶人喪車用合轍車工商諸色人吏無官
者諸人無職掌者無合轍車三品以上明器九十事四
神十二時在内不得過二尺五寸餘五品以上明器六
十事四神十二時在内九品以上明器四十事四神十
二時在内不得過一尺餘同光三年敕斷轝用錦繡祗
使常式素車不定人數使素紫白絹帶額遮幃轝上使
白粉埽木珠節子上使白絲五品六品升朝官使二十
人舁轝車竿高七尺長一丈三尺濶五尺以白絹全幅
為帶額婦人以紫絹為帶額並畫雲氣周迴遮蔽上安
白粉埽木珠節子二十道七品八品升朝官使一十六
人舁轝車竿髙七尺長一丈三尺濶五尺以白絹全幅
為帶額婦人以紫絹全幅為帶額周迴遮蔽上安白粉
埽木珠節子二十道六品至九品不升朝官使一十六
人舁轝車竿高六尺長一丈一尺濶四尺以白絹全幅
為𢃄額婦人以紫絹為帶額周迴遮蔽上安白粉埽木
為珠節子一十六道周太祖廣順元年葬故樞密使楊
邠等輴車魂車儀椁車買道車誌石車各一
宋太常因革禮諸輀車三品以上油幰朱絲絡網施襈
兩廂畫龍幰竿諸末垂六流蘇七品以上油幰施襈兩
廂畫雲氣垂四流蘇九品以下無流蘇司馬光書儀明
器刻木為車馬僕從侍女各執奉養之物象平生而小
多少之數依官品下帳(為牀帳茵席倚桌之類/皆象平生所用而小也)既夕禮
苞二注所以裹奠羊豕之肉檀弓曰國君七个遣車七
乗雜記曰遣車視牢具或問曽子曰君子既食則裹其
餘乎曽子曰大享既饗卷三牲之爼歸於賓館父母而
賓客之所以為哀也晉賀循用脯一篋以代所苞牲體
今遣奠既無牲體又生肉經宿則臭敗不若用循禮得
事之宜然遣奠之時亦當設脯既奠苞以蒲篋或箱或
竹掩耳或席簟之類包之可也既夕禮筲三黍稷麥今
但以竹器或小罌貯五穀各五升可也既夕禮罋三醯
醢屑鄭注屑薑桂之屑也今但以小罋二貯醯醢(按朱/子曰)
(苞筲罋以盛羊豕五穀酒醯醢雖古人不忍死其親之/意然實非冇用之物且脯肉腐敗生蟲聚蟻尤為非便)
(雖不用/可也)
元順帝至元七年十二月尚書刑部奉尚書省札付該
准中書省咨十一月十八日奏民間喪葬多有無益破
費畧舉一節紙房方相等近年起置有毎家費鈔一兩
定鈔底至甚無益其餘似此多端奉㫖紙房子無疑禁
了其餘商量行都省議得除紙錢外據紙糊房子金錢
人馬并綵帛衣服帳幙等物欽依聖㫖盡行禁斷咨請
照驗施行定喪事體例棺上貼畫靈馬走唱孝車前承
應合用的依體例行
明喪葬之制太祖洪武五年定牆翣公侯六三品以上
四五品以上二明器公侯九十事一品二品八十事三
品四品七十事五品六十事六品七品三十事八品九
品二十事引者引車之紼也披者以纁為之繫於輀車
四柱在旁執之以備傾覆者也五品以下二引二披左
右各二鐸羽旛竿長九尺五品以上一人執之以引柩
六品以下不用功布品官用之長三尺方相四品以上
四目七品以上兩目八品以下不用柳車上用竹格以
綵結之旁施帷幔四角垂流蘇(按設柩在旁為牆/牆冇帷在上為桞)初洪
武二年敇葬開平王常遇春於鍾山之隂給明器九十
事納之墓中鉦二鼓四紅旗拂子各二紅羅葢鞍籠各
一弓二箭三竈釡火爐各一俱以木為之水罐甲頭盔
臺盞杓壺瓶酒甕唾壺水盆香爐各一燭臺二香盒香
匙各一香筯二香匙筯瓶茶鍾茶盞各一筯二匙二匙
筯瓶一椀二楪十二橐二俱以錫造金裹之班劍牙仗
各一金裹立𤓰骨朶㦸響節各二交椅脚踏馬杌各一
誕馬六槍劍斧弩食桌牀屏風柱杖箱交牀香桌各一
櫈二俱以木為之樂工十六執儀仗二十四控士六女
使十青龍白虎朱雀元武神四門神二武士十并以木
造各高一尺雜物翣六璧一筐笥楎椸衿鞶各一笣二
筲二糧漿瓶二油瓶一紗厨煖帳各一束帛青三叚纁
二叚毎叚長一丈八尺後定制公侯九十事者准此行
之餘以次減殺
　　祖奠(宋/)　(明/)
宋司馬光書儀祖奠執事者具祖奠酒饌如殷奠其日
晡時(祖禮用日昃謂日過中時今/宜比夕奠差早用捕時可也)主人以下卑㓜皆立
哭祝帥執事者設酒饌於靈前祝奠訖退北面跪告曰
永遷之禮靈辰不留謹奉柩車式遵祖道俯伏興餘如
朝夕奠儀主人以下復位坐代哭以至於發引(按儀禮/既夕禮)
(稱奠者有四葬前一日柩遷於祖質明乃奠如初所謂/遷祖奠也日側乃載布席乃奠如初所謂祖奠也賓賵)
(者將命兄弟賵奠可也者所謂冇服之親奠也葬日厥/明陳鼎饌乃奠者所謂大遣奠也則是葬前一日先遷)
(祖奠次祖奠次乃有服親之奠書儀/親賓奠乃在祖奠之前似未合古)
明品官禮啟之夕發引祝帥執饌者設祖奠於柩東祝
以酒奠訖詣饌南北面跪曰永遷之禮靈辰不留謹奉
旋車式遵祖道尚饗少頃徹之庶人禮日晡時設祖奠
祝斟酒訖北面跪告曰永遷之禮靈辰不留今奉柩車
式遵祖道俯伏興厥明輿夫納大輿於中庭執事者徹
祖奠祝北靣跪告曰今遷柩就輿敢告遂遷靈座置旁
側
　　賵賻(五代/)　(宋/)　(明/)
後唐明宗長興元年勅太常禮院例凡賻匹帛言段不
言端匹毎二丈為段四丈為匹五丈為端近日三司支
遣多毎段全支端匹此後凡支賻贈匹帛祗言合支多
少段庫司臨時併計丈尺給付不得剰有支破二年中
書門下復奏尚書都官員外郎知制誥張昭逺丁母憂
伏以大臣枕凷有弔祭之恩羣寮寢苫無慰問之例髙
下之位君臣之事無偏况為卿士者甚多有父母者極
少固於孝道上軫聖懷張昭逺望量與恩賜自此朝臣
或有丁憂亦乞頒賚其狀尋已印出今具官員等第所
定支給數目文班左右常侍諫議給事舍人諸部尚書
太子賓客諸寺大卿御史中丞國子祭酒詹事左右丞
諸部侍郎絹三十匹布二十匹粟米各二十五石起居
補闕拾遺侍御史殿中監察御史左右庶子諸寺少卿
國子監司業河南少尹左右諭徳諸部郎中員外郎太
常博士絹二十匹布一十五匹粟麥各一十五石國子
博士五經博士兩縣令著作郎太常宗正殿中丞諸局
奉御大理寺太子中允洗馬左右贊善太子中舍司天
五官正絹布各一十五匹粟麥各一十石左右諸衛大
將軍左右諸衛將軍絹二十匹布一十五匹粟麥各一
十五石左右率府副帥絹布各一十五匹粟麥一十石
奉勅宜依其張昭逺所支絹布粟麥仍依所定官資領
給
宋制賻贈凡近臣及帯職事官薨非詔葬者如有喪訃
及遷葬皆賜賻贈鴻臚寺與入内内侍省以舊例取㫖
其嘗踐兩府或任近侍者多増其數絹自五百匹至五
十匹錢自五十萬至五萬又賜羊酒有差其優者仍給
米麥香燭自中書樞密而下至兩省五品三司三館職
事内職軍校并執事禁近者亡歿及父母近親喪皆有
贈賜宗室期功袒免乳母殤子及女出適者各有常數
其特恩加賜者各以輕重為隆殺焉太祖建隆元年十
月詔有死於矢石者人給絹三匹仍復其家三年長吏
存撫之仁宗慶歴二年詔陣亡軍校無子孫者賜其家
錢指擇使七萬副指揮使六萬軍使都頭副兵馬使副
都頭五萬神宗熙寜七年參酌舊制著為新式諸臣喪
兩人以上各該支賜孝贈只就數多者給官與職各該
賻贈者從多給諸兩府使相宣徽使并前任宰臣問疾
或澆奠已賜不願勅葬者并宗室不經澆奠支賜雖不
係勅葬並支賻贈餘但經問疾或澆奠支賜或勅葬者
更不支賻贈前兩府如澆奠只支賻贈仍加絹一百布
一百羊酒米麫各一十諸支賜孝贈在京羊毎口支錢
一貫以折第二等絹毎匹折錢一貫三百文餘支本色
在外米支白秔米麫毎石支小麥五斗酒支細色餘依
價錢諸文臣卿監以上武臣元係諸司使以上分司致
仕身亡者其賻贈並依見任官三分中給二(政和五禮/新儀品官)
(喪儀若遣使致賻使者至立於大門外之西東面從者/以箱奉𤣥纁束帛立於使者之側贊者入告主人立哭)
(贊者引使者入立于門内之西東靣從者以箱授使者/主人哭止使者奉箱少進東靣日某封某官使某賻主)
(人哭再拜使者又少進坐委之興復位掌事者進坐/舉之興以東使者出主人拜送庶人喪儀與此畧同)
明太祖洪武二十六年定優給例凡陣亡失陷傷故渰
沒者全支邊逺守禦出征并出海運糧病故者減半一
品米六十石麻布六十匹二品米五十石麻布五十匹
三品四品米四十石麻布四十匹五品六品米三十石
麻布三十匹凡公侯不分病故陣亡止給麻布一百匹
嘉靖六年定凡在京文武官員及夫人病故者止與應
得祭葬其齋糧麻布一體裁革
　　遣奠(宋/)　(明/)
宋開寳九年十月太祖崩明年四月十三日祖奠徹設
次明徳門外行遣奠禮司馬光書儀祖奠厥明執事者
具遣奠如殷奠轝夫納大轝於聽事前中庭執事者徹
祖奠祝奉遷靈座置旁祝北面告曰今遷柩就輿敢告
婦人避位召轝夫遷柩乃載(載謂升柩于轝也以新絙/左右束柩於轝乃以横木)
(楔柩足兩旁/使不動揺)男子從柩哭降視載婦人猶哭於帷中載
畢祝帥執事遷靈座於柩前南向乃設遣奠惟婦人不
在餘如朝夕奠之儀執事者徹所奠脯置舁牀上執事
者徹遣奠(若柩自他所將歸葬鄉里則但設酒果或/酺醢朝哭而行至葬日之朝乃行遣奠禮)祝
奉魂帛升靈舁焚香婦人蓋頭出帷降階立哭有守家
不送塟者哭於柩前盡哀而歸卑幼則再拜辭楊復
曰喪奠之禮有三變始死奠於尸東小斂奠亦如之既
殯奠於奥設席東面朝夕奠朔月奠薦新奠亦如之啟
殯入廟席設於柩西奠設如初如初者如室中之神席
東面也朝祖奠亦如之降奠及祖奠遣奠皆如之但設
於柩東為異
明品官禮柩動旌次之纛次之喪主以下從哭於柩後
婦人次之遂升柩就輿内外哭位如初在庭之儀乃設
遣奠於柩車前如祖奠之儀祝奠酒訖少頃徹饌祝奉
魂帛置靈車上别以箱盛主置帛後靈車動從者如常
庶人禮召役夫遷柩就輿喪主從柩哭視載婦人哭於
帷中載畢祝帥執事者遷靈座於柩前南向乃設遣奠
奠畢執事者徹奠
　　器行序(宋/)　(元/)　(明/)
宋朱子家禮柩行方相等前導如陳器之序明邱濬補
儀節云先方相次明器牀次銘旌次靈車次大轝夾以
功布及翣今世俗送葬有食案從俗用之亦可
元始祖至元二十一年九月行御史臺咨據陜西漢東
道按察司申所轄城郭内值喪之家往往盡皆使用祗
候人等掌打茶褐傘葢儀仗等物送殯權勢之家官為
差撥士庶之戸用錢僱倩詳此一端實違國家置備儀
從之禮擬合禁斷呈奉中書札付送禮部議得若品官
遇有婚喪止依品職合得儀從送迎外禁斷無官百姓
人等不得僭越似為中禮都省准呈施行武宗至大三
年禁止用樂出殯
明品官禮靈車動從者如常靈車後方相車次誌石車
次明器輿次下帳輿次米輿次酒脯輿次食輿次銘旌
次纛次鐸次挽歌次柩車喪主及諸子俱絰杖衰服徒
跣哭從餘各依服精麤為序庶人禮柩行明器銘旌等
前導喪主以下男女哭步從尊長次之無服之親又次
之賓客又次之
　　挽歌(五代/)　(宋/)　(元/)　(明/)
後唐明宗長興二年詔五品六品常㕘官喪轝舁者二
十人挽歌八人七品常㕘官挽歌六人
晉髙祖天福十二年葬故魏王周太祖廣順元年葬故
樞密使楊邠侍衛使史宏肇三使司王章例並用一品
禮挽歌三十六人
宋詔葬禮院例三品以上挽歌者四行十六人五品六
品挽歌八人七品八品挽歌六人九品挽歌四人白練
幘白練褠衣皆執鐸綍竝鞵襪
元喪事例靈馬走唱即挽歌之遺
明品官儀靈車動纛鐸之後次以挽歌
　
　
　
　
　
　
　
　
　
　
　
欽定續通典卷七十八
欽定四庫全書
欽定續通典卷七十九
　禮(凶/)
　　喪制下
　　𦵏儀(合𦵏附/)　(晋/)　(唐/)　(宋/)　(遼/)　(金/)　(元/)　(明/)
晉𦵏儀据漢魏故事將𦵏設吉凶鹵簿皆有鼓吹新禮
以禮無吉駕導從之文臣子不冝釋其衰麻以服𤣥黄
除吉駕鹵簿又凶事無樂遏宻八音除凶服之鼓吹摯
虞以為祥車曠左則今之容車也冝定新禮設吉服導
從如舊其凶服鼓吹冝除詔從之南渡後淮南小中正
王式繼母前夫終更適式父式父終喪服訖議還前夫
家前夫家亦有繼子奉養至終遂合𦵏於前夫式自云
父臨終母求去父許諾於是制出母齊衰期卞壼奏曰
就如式父臨終許諾必也正名依禮為無所據若夫有
命須顯七出之責當存時棄之無縁以絶義之妻留家
制服若式父臨困謬亂使去留自由者此必為相要以
非禮則存亡無所得從式冝正之以禮式母於夫生事
奉終非為既絶之妻夫亡制服不為無義之婦自云守
節非為更嫁離絶之斷在夫没之後夫之既沒是其從
子之日而式以為出母此母以子出也致使存無所容
居沒無所托地寄命於他人之門埋尸於無名之家閨
門之内犯禮違義開闢未有於父則無追亡之善於母
則無孝敬之道存則去留自由亡則合𦵏路人可謂生
事不以禮死葬不以禮者也虧損世教不可以居人倫
詮正之任䟽奏式遂廢棄終身(案合𦵏前夫此所僅見/使死而有知何以見前)
(夫於地下卞壼之持論正矣杜典載唐定安公主薨王/同皎子繇請其父合𦵏夏侯鈷駁之云生存之時已與)
(前夫義絶殂謝之日合/從後夫禮𦵏即此義)
唐中宗時韋庶人請妃公主命婦以上𦵏給鼓吹詔可
左臺侍御史唐紹言鼓吹本軍容黄帝戰涿鹿以為警
衛故曲有靈夔吼雕鶚爭石墜崖壯士怒之類惟功臣
詔𦵏得兼用之男子有四方功所以加寵雖郊祀天地
不參設容得接閨閫哉在令五官㛰𦵏無給鼓吹者惟
京官五品則假四品盖班秩在夫若子請置前詔用舊
典不省(以上杜典不/載今𥙷纂)
宋太祖乾徳六年孟昶薨詔令用本品鹵簿鼓吹儀仗
俟導引至城外分半導至西京墳下太宗太平興國七
年正月令翰林學士李昉等重定士庶喪葬制度昉等
奏議曰唐大歴七年詔喪𦵏之家送𦵏祭盤只得於喪
家及塋所置祭不得於街衢張設又長慶二年令百姓
喪葬祭奠不得以金銀錦繡為飾及陳設音樂𦵏物稍
渉僭越並勒毁除臣等參詳子孫之𦵏父祖卑㓜之𦵏
尊親全尚樸素即有傷孝道其所用錦繡伏請不加禁
斷其用音樂及攔街設祭身無官而葬用方相者望嚴
禁之其詔𦵏設祭者不在此限寧宗開禧三年成肅皇
后夏氏崩殯於永阜陵正北吏部尚書陸峻言伏睹列
聖在御間有諸后上仙縁無山陵可祔是致别𦵏若上
仙在山陵已卜之後無有不從𦵏者其他諸后𦵏在山
陵之前神靈既安並不遷祔惟元徳章懿二后方其𦵏
時名位未正續行追册其成穆皇后孝宗登極即行追
冊改殯所為攅官典禮已備與元徳章懿事體不同所
以更不遷祔竊稽典禮祇縁喪有前後勢所當然其於
禮意却無隆殺今從𦵏阜陵為合典故從之司馬光書
儀柩行自方相等皆前導主人以下男女哭歩從如從
柩朝祖之序出門以白幕夾障之尊長乗車馬在其後
無服之親又在其後賔客又在其後皆乗車馬(無服之/親及賔)
(客或先待於/墓及祭所)出郭不送至墓者皆辭於柩前卑㓜亦乘
車馬(若郭門逺則歩從/三里所可乗車馬)途中遇哀則哭無常準(若墓逺/經宿以)
(上則毎舎設靈座於柩前設酒果脯醢為夕哭之奠夜/必有親戚宿其旁守衛之明旦將行朝奠亦如之館舎)
(廹隘則設靈座於柩/之旁側隨地之冝)掌事者先張靈幄於墓道西設椅
桌又設親戚賔客之次男女各異又於羡道之西設婦
人幄蔽以簾帷柩將及墓親戚皆下車馬歩進靈幄前
祝奉祠版箱及魂帛置椅上設酒果脯醢之奠於其前
巾之大􁄫至墓道􁄫夫下柩舉之趣壙主人以下哭歩
從掌事者設席於羡道南􁄫夫置柩於席上北首乃退
掌事者陳明器下帳上服苞筲醯醢酒用飯牀於壙東
南北上銘旌施於柩上賔客送至墓者皆拜辭先歸(至/是)
(上下可以具/食既食而窆)主人拜賔客賔客答拜主人及諸丈夫立於
埏道東西向主婦及諸婦人立於埏道西幄内東向皆
北上以服之重輕及尊卑長㓜為序立哭􁄫夫束棺乃
窆諸子輟哭視窆既窆掌事者置上服銘旌於柩上慎
勿以金玉珍玩入壙中為亡者之累主人贈用制幣𤣥纁
束置柩旁再拜稽顙在位者皆哭盡哀(既夕禮注丈八/尺曰制二制合)
(之束十制五合疏𤣥纁之率𤣥居三纁居二或家貧不/能備𤣥纁束則隨家所有之帛為贈幣雖一制可也)
匠以甎塞壙門在位者皆還次掌事者設誌石蔵明器
下帳苞筲醯醢酒於便房以版塞其門遂實土親戚一
人監視之至於成墳
遼景宗乾亨五年二月神柩升輼輬車具鹵簿儀衛
金纂修雜錄圗吉凶二儀鹵簿十三節以備大𦵏金石
例金制諸𦵏儀一品官石人四事石虎石羊石柱各二事
元墓地禁歩之圗一品九十歩二品八十歩三品七十
歩四品六十歩五品五十歩六品四十歩七品以下二
十歩庶人九歩
明制品官𦵏禮柩車出郭門親賔還者權停柩車乘者
皆下哭賛者引親賔以次俱向柩立哭盡哀卑者再拜
而退婦人亦如之親賔既還乗車馬如初若墓逺其病
不堪歩者出郭喪主及諸子亦乗去塋三百歩乃下靈
車至帷門外逥南向遂薦食於靈座前少頃徹之柩車
至入凶帷南向祝設几席於柩車之東初至宿次内外
皆就柩車所分東西如常立哭遂設酒脯之奠柩車至
壙前迴南向哭位如在庭之儀掌事者陳明器於壙東
南西向北上乃下柩於席丈夫柩東婦人柩西以次憑
哭盡哀各退復位内外卑者哭再拜辭訣賛者引喪主
以下哭於羡道東西面北上妻及女子子以下哭於羡
道西東面北上哭踊無算婦人皆障以行帷掌事者設
席於壙内遂下柩於壙内席上北首覆以夷衾持翣者
入倚翣於壙内两廂遂以下帳張於柩東南向米酒脯
陳於帳東北食器設於帳前醯醢設於食器南藉以版
明器設於壙内之左右掌事者以𤣥纁授喪主喪主授
祝祝奉以置柩旁喪主拜稽顙施銘旌誌石於壙内乃
掩壙覆土喪主以下稽顙哭盡哀乃祠后土於墓左庶
人禮柩未至墓執事者先設靈幄在墓道西南向親賔
次在靈幄前十數歩婦人幄前靈柩後壙西明器等至
靈車至祝奉魂帛就幄座遂設奠而退執事者先布席
於壙内柩至脱載置席上北首執事取銘旌去杠置其
上喪主男女各就位哭賔客拜辭而歸乃窆喪主兄
弟輟哭臨視喪主奉𤣥纁置柩旁再拜稽顙在位者皆
哭盡哀乃實土而漸築之祠后土於墓左至於墳塋之
制定自太祖洪武三年一品塋地周圍九十歩墳髙一
丈八尺二品八十歩髙一丈四尺(案明會典作/一丈六尺)三品七
十歩髙一丈二尺(案明㑹典作/一丈四尺)以上石獸各六四品四
十歩(案明會典作四品塋地/六十歩墳髙一丈二尺)七品以下二十歩髙六尺
(案明㑹典五品塋地五十歩墳髙一丈六品塋地四十/步墳髙八尺七品塋地三十歩墳髙六尺明史不言五)
(六品疑/有脱誤)五年重定功臣沒後封王塋地周圍一百歩墳
髙二丈圍牆髙一丈石人四文武各二石虎羊馬石望
柱各二一品至六品塋地如舊制七品加十歩一品墳
髙一丈八尺二品至七品逓殺二尺一品墳牆髙九尺
二品至四品逓殺一尺五品四尺一品二品石人二文
武各一虎羊馬望柱各二三品四品無石人五品無石
虎六品以下無當太祖時旴𣅿楊王墳置守户二百一
十宿州徐王墳置墳户九十三滁州滁陽王墳亦置墳
户
　　虞祭(宋/)　(明/)
宋神宗元豐二年仁宗慈聖太皇太后崩秘閣校理何
洵直言按禮既𦵏日中還虞於正寢盖古者之𦵏近在
國城之北故可以平旦而徃至日中即虞於寢所謂𦵏
日虞弗忍一日離也後世之𦵏其地既逺則禮有不能
盡如古者今大行太皇太后𦵏日至第六虞自當行之
於外如舊儀其七虞及九虞卒哭謂宜行之於慶夀殿
又按春秋公羊傳曰虞主用桑士虞禮曰桑主不文伏
請罷題虞主太常言洵直所引士及諸侯之禮况嘉祐
治平並虞於集英殿宜如故事又嘉祐治平虞主已
不書諡當依所請南宋大喪通儀第一虞至第六虞祭
太常卿既行掩攅宫之禮並如遷奠之儀(惟不用陪位/官掩攅之後)
(總䕶使以下並/易常服黒帯)奉迎虞主依例用細仗五百人太常鼓
吹一百三十人(下兵部太常寺差撥/及神主祔廟日同)山陵等使並隨還
京文武百僚合出城奉迎第七至第九虞祭並皇帝親
行禮間日而祭其日有司設牙牀牲牢醴饌行禮前御
史臺閤門太常寺先引文武百官詣几筵殿裏外立班
定次禮直官引讀文官詣殿上東向立進幣爵酒官詣
殿上西向立酌酒官於殿上酒罇之後北向立定次禮
直官太常博士引太常卿詣幄前立定皇帝入御幄簾
降禮直官太常博士引太常卿當幄前俛伏跪奏稱太
常卿臣某言請皇帝行虞祭之禮奏訖俛伏興退復位
簾捲前導官導皇帝出幄詣殿上褥位西向立内侍啟
虞主匵於後以羅巾覆之訖奏請皇帝再拜在位官皆
再拜内侍進盤匜沃内侍奏請皇帝帨手内侍進爵又
奏請皇帝洗爵内侍進巾又奏請皇帝拭爵訖前導官
導皇帝詣虞主前奏請皇帝跪三上香進幣爵酒官搢
笏跪先進幣次進爵酒又奏請皇帝受幣奠執爵三祭
酒於茅苴奠爵訖俛伏興又奏請少立讀祝文官搢笏
跪讀祝文訖奏請拜皇帝再拜在位官皆再拜前導官
導皇帝還褥位西向立奏請拜皇帝再拜在位官皆再
拜訖内侍啟虞主巾捧匱覆虞主訖前導官導皇帝歸
御幄簾降禮直官太常博士次引太常卿當幄前俛伏
跪奏稱太常卿臣某言禮畢訖俛伏興退復位前導官
退陪位行事官以次退文武百僚進名奉慰第八第九
虞並如上儀司馬光書儀虞祭主人以下皆沐浴執事
者設盥盆帨巾各二酒一瓶注子及盞一蔬果七筯茶
酒盞醬楪香爐主人及諸子與有服之親皆入尊長坐
哭如反哭位卑㓜立哭於靈座前斬衰為一列最在前
齊衰以下以次各為一列無服之親又為一列丈夫處
左西上婦人處右東上各以昭穆長㓜為序皆北向頃
之祝止哭者主人降自西階盥手帨手詣靈座前焚香
再拜退復位及執事者皆盥手帨手執事者一人升取
盞斟酒西向酧之祝帥餘執事者奉饌設於靈座前主
人進詣酒注所北向執事者一人取酒盞立於主人之
左主人左執盞右執注斟酒授執事者置靈座前主人
進詣靈座前執事者取酒盞授主人主人跪酧執事者
受盞俛伏興少退立祝執辭出主人之右西向跪讀祝
興主人哭再拜退復位哭止主婦亞獻親戚一人或男
或女終獻不焚香不讀祝餘皆如初獻之儀畢主人以
下皆出祝闔門主人立於門左卑㓜丈夫在其後皆西
向主婦立於門右卑㓜婦人在其後皆東向尊長休於
他所如食間祝告啟門三乃啟門主人以下皆入就位
祝西向告利成斂祠版韜藉匣之置靈座主人以下皆
哭應拜者再拜盡哀止出就次執事者徹饌祝取魂帛
帥執事者埋於屏處潔地遇柔日再虞遇剛日三虞朱
子家禮虞祭主人以下皆沐浴執事者陳器具饌祝出
神主於座主人以下皆入哭降神祝進饌初獻亞獻終
獻侑食主人以下皆出祝闔門祝啟門主人以下入哭
辭神祝埋魂帛罷朝夕奠遇柔日再虞遇剛日三虞
明成祖永樂二十二年文皇帝喪禮𦵏日初虞柔日再
虞剛日三虞後間日一虞至九虞止在途皇太子行禮
還京皇帝親行禮(按隆慶初自初虞至七虞在途八虞在/城外俱䕶喪官行禮九虞還京皇帝)
(親行/禮)虞祭内侍陳醴饌拜位於几筵前如常祭儀内導
引官導皇帝衰服詣拜位皇太子親王以下衰服各就
拜位行四拜禮初獻奠帛獻酒讀祝亞獻終獻賛四拜
舉哀興哀止望瘞至於品官𦵏禮柩既入壙掌事者先
歸修虞事或墓逺則但不出是日可也喪主以下既沐
浴執事者陳器具僎設盥盆帨巾二於西階西南上酒
瓶并架一於靈座東南置桌子於其東設注子及盤盞
於其丄火爐湯瓶於靈座西南置桌子於其西設祝版
於其上設蔬果盤盞於靈座前桌上匕筯居内當中酒
盞在其西醋楪居其東果居外蔬居果内實酒於瓶設
香案於堂中炷火於香爐束茅聚沙於香案前具饌如
朝奠陳於堂門之東祝出神主於座喪主及兄弟倚杖
於室外及與祭者皆入哭於靈座前其位皆北面以服
為列重者居前輕者居後尊長坐卑㓜立丈夫處東西
上婦人處西東上逐行各以長㓜為序侍者在後乃降
神祝止哭者喪主降自西階盥手帨手詣靈座前焚香
再拜執事者皆盥帨一人開酒實於注西面跪以注授
喪主喪主跪受一人捧桌上盤盞東面跪於喪主之左
喪主斟酒於盞以注授執事者左手取盤右手執盞酧
於茅上以盤盞授執事者俛伏興少退再拜復位既降
神祝進饌執事者佐之喪主乃初獻進詣注子桌前執
注北面立執事者一人取靈座前盤盞立於喪主之左
喪主斟酒反注於桌上與執事者俱詣靈座前北面立
喪主跪執事者亦跪進盤盞三祭於茅束上俛伏興執
事者受盞奉詣靈座前奠於故處祝執版出於喪主之
右西向跪讀之云日月不居奄及初虞夙興夜處哀慕
不寧謹以潔牲庶羞粢盛醴齊哀薦祫事祝興喪主哭
再拜復位興止主婦為亞獻禮如初不讀祝親賔一人為
終獻禮如亞獻乃侑食執事者執注添盞中酒喪主以
下皆出祝闔門喪主立於門東西向卑㓜丈夫在其後
重行北上主婦立於門西東向卑㓜婦女亦如之尊長
休於他所祝進當門北面噫歆告啟門三乃啟門喪主
以下入就位祝立於喪主之右斂主匣之置故處喪主
以下哭辭神再拜盡哀止出就位執事者徹饌祝取魂
帛埋之屏處潔地罷朝夕奠遇柔日再虞禮如初儀(惟/前)
(期一日陳設具饌厥明夙興設蔬果酒醴質明行事/祝出神主於座祝辭改初虞為再虞祫事為虞事)遇
剛日三虞禮如再虞(祝辭改再虞為三虞虞事為成事/若去家經宿以上則初虞於所館)
(行之墓逺塗中遇柔日亦於所館行/之若三虞必須至家始可行禮)庶人禮葬之日日
中而虞或墓逺則但不出是日可也柩既入壙掌事者
先歸修虞事具饌於堂東既沐浴喪主以下内外俱詣
靈座所喪主及諸子倚杖於室户外内外俱哭掌饌者
以饌入設於靈座前降出賛者請喪主止哭盥手詣靈
座前以盞跪奠酒俛伏興西向立内外哭止祝進立於
靈座右跪讀祝文曰維年月日日辰孤子某敢昭告於
考某人之靈日月遄邁奄及初虞叩地號天五情糜潰
謹以清酌庶饈哀薦虞事尚享祝興喪主哭再拜退復
位内外哭盡哀喪主以下出杖降自西階就次妻妾女
子子還别室少頃徹饌祝取魂帛帥執事者埋於屏處
潔地罷朝夕奠遇柔日再虞遇剛日三虞
　　卒哭祭(宋/)　(明/)
南宋大喪通儀卒哭其日有司設牙牀牲牢醴饌行事
陪位官就位立班皇帝入御幄簾降次引皇太子宰執
從駕官立班太常當幄前跪奏請皇帝行卒哭之祭簾捲
前導官導皇帝出幄詣殿上褥位西向立内侍啟虞主
匱於後以白羅巾覆之(皇太后虞主/覆以青羅巾)奏請拜皇帝再拜
在位官皆再拜内侍捧盤匜帨手巾酒爵以進奏請皇
帝盥手帨手洗爵拭爵前導官導皇帝詣虞主前奏請
皇帝跪三上香進幣爵酒官跪進幣次進爵酒奏請皇
帝受幣奠幣執爵酒三祭酒於苞苴奠爵俛伏興奏請
少立讀祝文官跪讀祝文訖奏請拜皇帝再拜在位官
皆再拜前導官導皇帝還褥位西向立内侍啟虞主巾
捧匱覆虞主前導官導皇帝歸御幄簾降禮畢髙宗紹
興二十九年十二月五日禮部太常寺言檢照元豐二年
慈聖光獻皇太后上仙太常禮院言按禮葬而後虞
虞而後卒哭卒哭而後祔景徳中明徳皇后以百日為
卒哭盖古之士禮不當施於朝廷詔改卒哭為百日司
馬光書儀卒哭祭其日夙興執事者具饌如時祭陳之
於盥帨之東用桌子蔬果各五品膾炙羹殽軒脯醢庶
羞麺食米食共不過十五品器用平生飲食器設𤣥酒一
瓶於酒瓶之西主人既焚香帥衆丈夫降自西階衆丈
夫盥手帨手以次奉肉食升設靈座前主婦帥衆婦女
降自西階盥手帨手以次奉麺食米食設於肉食之北
主人既初獻祝東向跪讀祝辭既啟門告利成餘皆如
三虞之儀朱子家禮三虞後遇剛日卒哭設蔬果酒饌
祝出主主人以下皆入哭降神主人主婦進饌初獻亞
獻終獻侑食闔門啟門辭神自是朝夕之間哀至不哭
明品官禮三虞後遇剛日卒哭前期一日陳器具饌(並/同)
(虞祭惟更設𤣥酒/一瓶於酒瓶之西)其日厥明夙興設蔬果酒饌(並同/虞祭)質
明祝出主喪主以下皆入哭降神喪主奉魚肉主婦盥
帨奉麺米食喪主奉羹主婦奉飯以進乃初獻(並同虞/祭惟祝)
(執版立於喪主之左東向跪讀為異祝辭改三虞為卒/哭哀薦成事下云來日隮祔於祖考某官府君尚饗)
亞獻終獻侑食闔門啟門辭神其儀並與虞祭同自是
朝夕之間哀至不哭其朝夕哭猶故喪主兄弟疏食水
飲不食菜果寢席枕木庶人禮三月而卒哭其日夙興
掌事者具饌於堂東内外各衰服賛者引喪主以下俱
杖升立哭於靈座東西向南上婦人升詣靈座西東面
南上内外俱就位哭賛者升自東階入徹夕奠出執饌
者以饌升設於靈座前賛者引喪主降盥手訖進詣靈
座前以盞跪奠酒俛伏興少退西面祝入立於靈座南
北面内外哭止跪讀祝文曰維某年某月朔日辰孤子
某敢昭於考某人(母則曰哀子/曰妣某氏)日月不居奄及卒哭叩
地號天五情糜潰謹以清酌庶羞哀薦成事尚饗祝興
喪主再拜哭應拜者皆再拜喪盡哀喪主以下各還次
自卒哭後朝一哭夕一哭乃諱名喪主疏食水飲不食
菜果寢席枕木
　　祔祭(宋/)　(金/)　(元/)　(明/)
宋真宗景徳初禮官詳定明徳皇太后靈駕發引於京
師壬地權櫕依禮埋懸重升祔神主(案宋史禮志太宗/明徳皇后李氏於)
(景徳元年三月十五日崩九月二十二日遷坐於沙臺/櫕宫十月七日祔神主太宗室三年十月十五日帝)
(詣櫕宫/致奠)李安易上言曰禮云既虞作主虞者已𦵏設祭吉也
明未𦵏則未立虞主及神主所以周制但鑿木為懸重
以主神靈皇后七月而𦵏則埋懸重掩元堂凶仗輼輬
車龍輴之屬焚於栢城訖始可立虞主吉仗還京備九
祭復埋虞主然後立神主升廟堂自曠古至皇朝上奉
祖宗陵廟俱行此禮何以今日乃違典章茍且升祔方
權櫕妄立神主未大𦵏輙埋懸重且棺柩未歸園陵則
神靈豈入太廟奈栢城未焚凶仗則凶穢唐突祖宗望
約孝章近例但於壬地權櫕未立神主升祔凶儀一切
祇奉俟丙午年靈駕西去園陵東囘祔廟如此則免於
顛倒乃詔有司再加詳定判禮院孫何等上言案晉書
羊太后崩廢一時之祀天地明堂去樂不作又案禮皇
后崩五祀之祭不行既殯而祭所言五祀不行則天地
之祭不廢遂議以園陵年月不便須至變禮從冝又縁
先準禮文候神主升祔畢方行享祀若俟丙午歲則三
年不祭宗廟禮文有闕况明徳皇太后徳配先朝禮合
升祔遂與史館檢討同共參詳以為廟未祔則神靈不
至伏恐祭祀難行櫕既畢則梓宫在郊可以𦵏禮比祔
遂案禮云𦵏者蔵也欲人不得而見也既不欲穿壙動
土則龍輴攅木題凑䝉槨上四柱如屋以覆盡塗之所
合埋重一依近例便可升祔神主安易妄言以凶仗言
凶穢目羣官為顛倒指梓宫為棺柩令有司分析園陵
凂凟聖聴誣罔臣下安易又云昔日覩羣官盡公奉二
帝諸后並先山陵後祔廟今日覩羣官顛倒奉明徳皇
太后獨先祔廟後園陵者今詳當時先山陵後祔廟盖
為年月便順别無隂陽拘忌今則年月未便理合從冝
未埋重則禮文不備未升祔則廟祭猶闕須從變禮以
合聖情兼明徳皇太后將赴權櫕而安易所稱栢城未
焚凶仗則凶穢唐哭祖宗案檀弓云喪之朝也順死者
之孝心也鄭康成注云謂遷柩於廟又云其哀離其室
也故至於祖考之廟而後行商朝而殯於祖周朝而遂
𦵏今亦遥辭宗廟而後行豈可以禮經所出目為顛倒
吉凶具儀謂之唐突哉又云孝章皇后至道元年崩亦
縁有所嫌避未赴園陵出京權櫕之時不立神主入廟
直至至道三年西去園陵禮畢然後奉虞主還京易神
主祔廟以合典禮今詳當時文籍縁孝章為太宗嫂氏
上仙之時止輟五日視朝百官不曽成服與今不同初
亦無詔命令住廟享今明徳皇太后母儀天下主上孝
極曾顔况上仙之初即有遺命權停享祀今案禮文固
合如此安易荒唐庸昧妄有援引以大功之親比三年
之制欺罔乃至於此本院所議並明稱典故旁考時冝
雖曰從權粗亦稽古請依元議施行從之(案權攅未𦵏/不冝茍且祔)
(廟安易之言正合古禮而/孫何等乃重駁之謬矣)司馬光書儀卒哭之來日祔
於曾祖考(曽祖考曽祖妣/皆以主人言之)内外夙興掌事者具饌三分
(雜記曰男子祔於王父則配女子祔於王母則不配注/謂若祭王母則不祭王父也有事於尊者可以及卑有)
(事於卑不敢援尊祭饌如一祝/辭異不言以某妃配某氏耳)如時祭設曽祖考妣坐
於影堂南向(影堂窄則設座於他/所妣則但設祖妣座)設死者坐於其東南
西向各有椅桌設盥盆帨巾於西階下設承版桌子於
西方火爐湯瓶火筯在其東其日夙興設𤣥酒酒瓶盞
注桌子於東方設香桌於中央置香爐注香於其上質
明主人以下各服其服哭於靈座前奉曽祖考妣祠版
匣置承祠版桌子上出祠版置於座藉以褥次詣靈座
奉祠版匣詣影堂主人以下哭從如從柩之序至影堂
前止哭祝奉祠版置於座藉以褥主人及諸子倚杖於
階下與有服之親尊長卑㓜皆立於庭(曾祖考妣在焉/故尊長不敢坐)
以服輕重為列丈夫處左西上婦人處右東上(左右皆/據曽祖)
(考妣/言之)各以昭穆長㓜為序皆北向婢妾在婦人之後位
定俱再拜(參曽祖/考妣)其進饌先詣曽祖考妣前設之次詣
亡者前設之主人先詣曾祖考妣前北向跪酧酒俛伏
興少退立祝奉辭出主人之左東向跪讀曰維某年月
日孝曽孫某敢以柔毛嘉薦普淖明齊溲酒適於曽祖
考某官(不言以某封某氏配若妣祔於/祖妣則云適於祖姑某封氏)隮祔孫某官(妣/云)
(隮祔孫婦/某封某氏)尚饗祝興主人再拜不哭次詣亡者前東向
跪酧酒俛伏興少退立祝讀曰維年月日孝子某敢用
柔毛嘉薦普淖明齊溲酒哀薦祔事於先考某官(妣云/先妣)
(某/封)適祖考某官尚饗祝興降位主人再拜不哭降復位
主婦亞獻親賔終獻皆如主人儀祝闔門主人以下出
侍立於門左右不哭如食間祝告啟門三及啟門主人
以下各就位祝東向告利成主人以下不哭皆再拜辭
神祝先納曾祖考妣祠版於匣奉置故處次納亡者祠
版於匣奉之還靈座主人以下哭從如來儀
金制凡升祔神主用栗具依唐制諸侯用一尺刻諡於
背
元英宗即位將升祔仁宗皇帝并増置廟室太常禮儀
院下博士檢討厯代典故移書禮部中書集議曰古者
天子祭七代兄弟同為一代廟室皆有神主増置廟室
又議大行皇帝升祔太廟七室皆有神主増室不及依
前代典故權於廟内止設幄座南面安奉今相視得第
七室近南對室地位東西一丈五尺除設幄座外餘五
尺不妨行禮乃結綵為殿置武宗室内權奉神主
明文皇帝崩祔饗用卒哭之明日太常寺設醴饌於太
廟如時饗儀樂設而不作設儀衛繖扇於午門外内侍
進御輦於几筵殿前皇帝衰服四拜舉哀興哀止立於
拜位之東西向内侍奉請神主降座升輦詣太廟祔饗
至思善門外皇帝易祭服升輅隨至午門外詣御輦前
跪太常卿奏請神主降輦皇帝俛伏興捧主由左門入
至丹陛上典儀唱太宗文皇帝謁廟至廟前内侍捧主
至褥位皇帝於後行八拜禮毎廟俱同内侍捧主北向
太常卿立壇東西向唱賜坐皇帝搢圭奉神主安於座
詣拜位行祭禮如時饗儀太常卿奏請神主還几筵品
官祔祭之禮卒哭明日而祔卒哭之祭既徹即陳器具
饌於祠堂堂狹即於聽事隨便設亡者祖考妣位於中
南向西上設亡者位於其東南西向母喪則不設祖考
位置酒瓶𤣥酒瓶於阼階上火爐湯瓶於西階上具饌
如卒哭而三分母喪則两分祖妣二人以上則以親者
厥明設蔬果酒饌質明喪主兄弟皆倚杖於階下入詣
靈座前哭盡哀止乃詣祠堂祝軸簾啟櫝奉所祔祖考
之主置於座南執事者奉祖妣之主置於座西上喪主
以下還詣靈座所哭祝奉主櫝詣祠堂西階上桌子上
喪主以下哭從如從柩之次至門止哭祝啟櫝乃出主乃
降神祝進饌酌獻先詣祖考妣前祝版云孝孫某謹
以潔牲庶羞粢盛醴齊適於某考某官府君隮祔孫某
官尚饗(皆不/哭)内喪則云某妣某封某氏隮祔孫婦某封
某氏次詣亡者位前祝版云薦祔事於先考某官府君
適於某考某官府君尚饗二獻侑食闔門啟門辭神並
同卒哭儀禮畢祝奉主各還故處先納祖考妣神主龕
中匣之次納亡者神主西階桌子匣之奉而還於靈座
出門喪主以下哭從如來儀庶人禮卒哭之明日乃
祔其日夙興執事者具器陳饌喪主以下入哭於靈座
前乃詣祠堂奉所祔祖考之主置於座内執事者奉祖
妣之主置於座還詣靈座所哭祝奉新主以行喪主以
下哭從如從柩之次至祠堂門止哭祝出主置於座喪
主以下各就位賛者曰再拜在位皆再拜掌饌者以
饌升各陳於座前設訖降出賛者引喪主盥手酌酒先
詣祖考妣位前祝辭云孝孫某謹以清酌庶品適於某
祖之靈隮祔孫某人之靈内喪則云適於某祖妣某人
隮祔孫婦某人某氏次詣亡者位前祝辭云薦祔事於
先考之靈適於某考之靈尚饗喪主再拜興降出賛者
引喪主詣諸座前各再拜乃復位賛者曰再拜在位者
皆再拜祝先納祖考妣神主於龕中匣之次納亡者神
主匣之奉之反於靈座喪主以下哭從如來儀
　　小祥變(宋/)　(明/)
宋制十三日小祥(外朝以日/易月之制)行奠祭禮其日儀鑾司設
素幄於几筵殿之東陪位官就位立班皇帝服衰服詣
幄即御座簾降太常卿當幄前跪奏請皇帝行祭奠之
禮簾捲前導官導皇帝出幄詣殿下褥位向西立奏請
再拜舉哭皇帝再拜舉哭在位官皆再拜舉哭前導皇
帝升殿詣香案前三上香三奠酒俛伏興讀祝文官跪
讀祝文訖奏請哭盡哀皇帝哭盡哀在位官皆哭盡哀
奏請再拜皇帝再拜在位官皆再拜前導皇帝降階殿
下褥位西向立奏請皇帝再拜在位官皆再拜前導皇
帝還幄簾降奏禮畢皇帝改服大祥服理宗初真徳秀
論小祥不當從吉状伏覩指揮羣臣候過寧宗皇帝小
祥並服純吉等某案本朝列聖相承外庭雖用易月之
制而宫中實行三年之服迨至阜陵獨出宸斷易月之
外衰服如初朝衣朝冠皆以大布惜時臣不能并定臣
下執喪儀遂使人主衰服三年於上而羣臣易月公除
於下逮紹熈甲寅阜陵上賔羅㸃等建議乞令羣臣於
易月之後不釋衰服朝會治事權用公服黒帯毎遇七
日及朔望時節朝臨奉慰應於喪禮皆以衰服行事山
陵之後期與再期則又服衰服大祥而後除至於燕服
亦去紅紫之飾詔從之侂胄弄權一切反慶元初制故
光宗之喪羣臣復以小祥純吉揆之禮意參之人情有
未安者二焉皇帝以躬執三年之喪在宫則苴麻臨朝
則淺黄之服黒犀之帯而羣臣遽以無所不佩豈君服
斯服之義乎此其未安者一也八月三日實維小祥越
七日而遂純吉追念去年是時先皇帝負扆朝羣臣今
音容若存仙遊已邈臣子雖號慟泣血未足以洩其哀
乃遽即純吉之服忘憂戚之容揆之人情必所不忍此其
未安者二也欲望朝廷更下有司考求紹興甲寅已
定之例斟酌而行之其八月十日百官純吉指揮望姑
賜寢庶㡬稍合禮意足以貽示方來司馬光書儀云既
練男子去首絰負版辟領衰故朱子家禮據書儀云小祥去
首絰負版辟領衰但禮記既練男子除首絰婦人除要
𢃄家禮於婦人成服時並無婦人絰帶之文此為踈畧
故既練亦不言婦人除帯當以禮經為正
明品官禮期而小祥喪至此凡十三月(不計/閠)古卜日而
祭今止用初忌以從簡易前期一日喪主以下沐浴洒
掃滌濯主婦帥衆婦女滌釡鼎具祭饌(如卒/哭)設次陳練
服厥明夙興設蔬果酒饌質明祝出主喪主倚杖於門
外與期親各服其服而入皆哭盡哀止乃出就次易服
復入哭祝止哭乃降神初獻亞獻終獻侑食闔門啟門
辭神並同卒哭之儀祝版云日月不居奄及小祥夙興
夜處小心畏懼不惰其身哀慕不寧敢用潔牲庶羞粢
盛醴齊薦此常事尚享自是止朝夕哭始食菜果庶人
禮小祥前期一日喪主及諸子皆沐浴具饌陳器設次
陳練服於其所其日夙興祝入整拂几筵以出内外衰
服喪主以下倚杖於階東俱出就位哭盡哀賛者引喪
主杖就次主婦以下各就次乃陳練服賛者引喪主倚
杖如初乃升内外俱升就位哭賛者引喪主盥手奠酒
祝進立於靈座右内外止哭祝讀祝文曰維年月朔日辰
孤子某敢告於考某人之靈嵗月驚迫奄及小祥攀
慕永逺重增荼裂謹以清酌庶羞祇薦常事尚享祝興
喪主哭再拜退復位内外哭盡哀喪主以下出杖降自
西階就次妻妾女子子還别室自小祥之後止朝夕哭
　　大祥變(宋/)　(明/)
宋制二十五日大祥(外朝以日易月之制/行奠祭禮如前祭儀)是日皇帝改
服禫服髙宗紹興九年正月二十五日徽宗大祥髙宗
服白羅袍至禫祭祥服日服素紗軟脚幞頭淺色黄羅
袍黒銀帯及紹興三十一年八月太常寺檢㑹故事言
大祥日服素紗軟脚幞頭白羅黒銀𢃄孝宗淳熈十四
年十月十一日太常寺檢照大祥日服素紗軟脚折上
巾淡黄袍黒銀帯上批淡黄袍改服白袍自後毎御延
和殿並服大祥之服又不用皁幞頭其折上巾白袍並
以布為之宫中則布衫過宫則衰絰而杖
明品官禮再期而大祥喪至此凡二十五月亦止用第
二忌日祭前期一日沐浴陳器具饌(如小/祥)設次陳禫服
以酒果告遷於祠堂告畢改題神主遞遷而西虛東一
龕以候新者厥明行事皆如小祥之儀(祝版改小祥曰/大祥常事曰祥)
(事/)祝畢奉神主入於祠堂喪主以下哭從如祔之叙至
祠堂止哭執事者徹靈座斷杖棄之屏處奉遷主埋於
墓側始飲酒食肉而復寢庶人禮大祥前期一日喪主
及諸子俱沐浴具饌陳器陳禫服於次乃告遷於祠堂
告畢改題神主而遞遷之虚東一龕以俟厥明祝先入
拂几筵降出内外於次哭盡哀掌事者設饌於靈座前
内外俱就位哭賛者引喪主盥手奠酒祝立於靈座右
跪讀祝文曰維年月朔日辰孤子某敢告於考某人之
靈日月逾邁奄及大祥攀慕永逺無任荒踣謹以清酌
庶羞祇薦祥事尚享祝興喪主哭再拜退復位内外哭
盡哀祝奉神主入於祠堂喪主以下哭送掌事者徹靈
座斷杖棄之屏處始飲酒食肉而復寢
　　禫變(宋/)　(明/)
宋制二十七日禫(用以日易/月之制)奠祭是日皇帝釋禫服政
和禮品官喪儀禫前一日之夕掌事者先備内外禫服
各陳於别所主人及諸子俱沐浴具饌如初其日夙興
祝入設几筵於奥主人及諸子妻妾女子子仍祥服内
外俱升就位哭盡哀降釋服服禫服復升就位哭設饌
如初賛者引主人盥手奠酒如初祝進立於靈座右止
哭祝跪讀祝文曰維某年月朔日辰孤子某敢昭告於
考某官封諡(案庶人禮作敢昭/告於考某人之靈)尚饗餘如大祥之儀
明品官禮大祥之後間一月禫禫者淡淡然平安之意
盖喪至此計二十有七月前一月下旬卜來月三旬中
各一日或丁或亥設桌子於祠堂門外置香爐香合㺽
珓於其上喪主禫服西向衆兄弟次之子孫在其後重
行北上執事者北向東上喪主炷香薰珓命以上旬之
日曰某將以來月某日祇薦禫事於先考某官府君即
以珓擲於盤以一俯一仰為吉不吉更命中旬之日又
不吉則直用下旬之日(案司馬光書儀大祥後間一/月月中隨便擇一日不用卜)喪
主乃入祠堂本龕前再拜在位者皆再拜喪主焚香祝
執版立於喪主之左跪告曰孝子某將以來月某日祇
薦禫事於先考某官府君(案庶人禮作敢昭/告於考某人之靈)卜既得吉
敢告喪主再拜降興在位者皆再拜祝闔門退乃前期
一日沐浴設神位於靈座故處陳器具饌厥明行事皆
如大祥之儀
　　五服成服及變除附(宋/)
宋司馬光書儀衰裳之制斬衰用極粗生布為之不緝衣
縫向外裳縫向内裳前三幅後四幅毎幅作三㡇皆屈
两邉相著空其中負版方一尺八寸(此尺寸皆/用周尺)在背上
綴於領下垂放之辟領方四寸置於負版两旁各攙
負版一寸亦綴於領下衰長六寸廣四寸綴於前衿當
心衣長過腰足以掩裳上際衽用布三尺五寸留上一
尺正方不破旁入六寸乃向下邪裁之一尺五寸去下
畔亦六寸横斷之留下一尺正方以两正方左右相沓
綴於衣两旁垂之向下狀如燕尾掩裳旁際(案朱子/家禮同)齊
衰以布稍粗者為寛袖襕衫大功小功緦麻皆用生白
絹為襕衫凡緝者皆向外撚之小祥則除負版及衰大
祥後服皁布衫黄幹曰喪服婦人自斬至緦成服皆布
總其布之升數象男子冠數始死將斬衰婦人去筓至
男子括髪著麻髽之時猶不筓今成服始用箭筓(案箭/篠竹)
(也以箭篠/為筓也)箭筓長尺婦人箭筓終喪婦人有除無變也
(案喪服之制有變有除變者不遽除/除者不更變故變有受而除無受)
　　五服衰裳制度(五代/)　(宋/)
後唐始以五服制度著為令
宋楊復曰喪服制度惟辟領一節沿襲差誤自通典始
案喪服記云衣二尺有二寸盖指衣身自領至要之長
而言之也用布八尺八寸中斷以分左右為四尺四寸
者二又取四尺二寸四中摺以分前後為二尺二寸者
四此即尋常度衣身之常法也合二尺二寸者四疊
為四重從一角當領處四寸下取方裁入四寸乃記所
謂適博四寸注疏所謂辟領四寸是也案鄭注云適辟
領也則两物即一物也今記曰適注疏又曰辟領何為
而異其名也辟猶開也從一角當領處取方裁開方四
寸故曰辟領以此辟領四寸反摺向外加两肩上以為
左右適故曰適乃疏所謂两相向外各四寸是也辟領
四寸既反摺向外加两肩上以為左右適故後之左右
各有四寸虛處當脊而相並謂之闊中前之左右各有
四寸虛處當脊而相對亦謂之闊中乃疏所謂闊中八
寸是也此則衣身所用布之處與裁之之法也注又云
加辟領八寸而又倍之者謂别用布一尺六寸横闊八
寸又縱摺而中分之其下一半裁斷左右两端各四寸
除去不用只留中間八寸以加後之闊中元裁辟領各
四寸處而塞其闕當脊相並處此所謂加辟領八寸是
也其上一半全一尺六寸不裁以布之中間從項上分
左右對摺向前垂下以加於前之闊中與元裁斷處當
肩相對處相接以為左右領也夫下一半加於後之闊
中者用布八寸而上一半從項而下以加前之闊中者
又倍之而為一尺六寸此所謂又倍之者也此則衣領
所用之布與裁之之法也古者衣服吉凶異制故衰服
領與吉服領不同而其制如此也注又云凡用布一丈
四寸者周身八尺八寸衣領一尺六寸合為一丈四寸
也此是用布正數又當少寛其布以為鍼縫之用然此
即衣身與衣領之數若負衰帯下及两衽又在此數之
外矣但領必有袷此布何從出乎曰衣領用布闊八寸
而長一尺六寸古者布幅闊二尺二寸除衣領用布闊
八寸之外更餘闊一尺四寸長一尺六寸可以分作三
條施於袷而適足無餘欠也通典以辟領為適本用注
疏又自謂喪服記文難曉而用臆説以參之既别用布
以為辟領又不言制領所用何布又不計衣身衣領用
布之數失之矣但知衣身八尺八寸之外又别用布一
尺六寸以為凡用布共一丈四寸則文儀不待辨而自
明矣又曰儀禮婦人不殊裳衰如男子衰(案斬疏繐大/功小功緦裼)
(皆曰衰喪/正服也)下如深衣無𢃄又無衽夫衰如男子未知備
負版辟領之制與否下如深衣未知裳用十二幅與否
此雖無文可明但衣身必二尺二寸袂必屬幅裳必上
屬於衣裳旁两幅必相聨屬此所以衣不用帯下尺
裳旁不用衽也今考家禮則不用此制婦人用大袖長
裙盖頭男子衰服純用古制而婦人不用古制此則未
詳
　　五服制度考(宋/)
宋司馬光曰古者既𦵏練祥禫皆可受服變而從輕今
世俗無受服自成服至大祥其衰無變故於既𦵏别為
家居之服是亦受服之意也朱子曰温公儀凶禮斬衰
用古制而功緦又不用古制古者五服皆用麻但布有
差等皆有冠絰但功緦之絰小耳今定家禮斬衰衣裳
用極粗生布齊衰用次等粗生布杖期又用次等生布
不杖期及齊衰三月又用次等生布大功用稍粗熟布
小功用稍熟細布緦麻用極熟細布黄幹曰案練再受
服經傳雖無明文謂既練而服功衰則記禮者屢言之
服問曰三年之喪既練矣期之喪既𦵏矣則服其功衰
雜記曰三年之喪雖功衰不弔又曰有父母之喪尚功
衰而祔兄弟之殤則練冠是也案大功之布有三等七
升八升九升而降服七升為最重斬衰既練而服功衰
是受以大功七升布為衰裳也故喪服斬章賈氏疏云
斬衰初服粗至𦵏後大祥後漸細加飾斬衰裳三升冠
六升既𦵏後以其冠為受衰裳六升冠七升小祥又以
其冠為受衰裳七升冠八升女子子嫁反在父之室疏
云至小祥受衰七升總八升又案間𫝊小祥練冠孔氏
疏云至小祥以卒哭後冠受其衰而以練易其冠而横
渠張子之説又曰練衣必鍜煉大功之布以為衣故言
功衰功衰上之衣也以其著衰於上故通謂之功衰必
著受服之上稱受者以此得名受盖以受始喪斬疏之
衰而著之變服其意以喪乆變輕不欲摧割之心亟忘
於内也據横渠此説謂受以大功之衰則與傳記注疏
之説同謂煆鍊大功之布以為上之衣則非特練中衣
亦練功衰也又取成服之初衰長六寸博四寸縫於當
心者著之於功衰之上是功衰雖漸輕而長六寸博四
寸之衰猶在不欲哀心之遽忘也此説則與先儒異今
並存之
　
　
　
　
　
　
欽定續通典卷七十九
欽定四庫全書
欽定續通典卷八十
　禮(凶/)
　　五服年月降殺(杜典分為五卷今於原書已載及/唐以後與古制同者槩不録録杜)
　　(典所載古制未備及後/世増入者合為一卷)
　　斬衰三年(唐/)　(宋/)　(元/)　(明/)
唐律為人後者為所後父孫為祖後承重婦為舅(其夫/為祖)
(後者妻/亦從服)皆斬衰
宋政和禮婦為舅與唐律同(夫為祖曽髙祖後者/其妻從服亦如之)
元典章為人後者為所後父與唐律同
明㑹典(孝慈/録同)子為父母為人後者為所後父母女在室
為父母女嫁反在室為父母嫡孫為祖父母承重及曾
髙祖父母承重者同(父故適孫為祖承重服若父祖/俱亡而子孫為曾髙祖後者同)婦
為舅姑為人後者為所後祖父母承重庶子為所生母
子為繼母為慈母為養母夫為人後則妻從服庶子之
妻為夫之所生母俱斬衰
　　孫為祖持重議(宋/)　(元/)
宋神宗時知太常禮院蘓頌議承重法疏畧曰古者貴
賤不同禮諸侯大夫世有爵禄故有大宗小宗主祭𫝊
重之義則喪服從而異制匹士庶人亦何預焉何以言
之喪服𫝊曰父為長子何以三年也正體於上又乃將
所𫝊重也鄭康成曰重其當先祖之正體又以其將代
已為宗廟主也而經不言長孫為祖者葢有爵土則父
殁次當𫝊已其承重可知也近代仕不世爵宗廟因而
不立尊卑亦無所統其長子孫與衆子孫無以異也生
而情禮則一死而喪服獨異恐非先王制禮之本意也
而世俗之倫乃以三年之喪為承重故謂當服者為承
重而不知為承大宗之重也嘗聞慶厯中朝廷欲議臣
僚應任子者長子長孫差優與官餘皆降等此亦近古
立宗之法也然不果行慶厯末石中立卒未幾庶子從
簡又卒嫡孫祖仁先服期不知後服禮官以謂宜别制
斬衰嘉祐中劉煇祖母卒自言㓜孤鞠於祖母雖有諸
父亦乞解官行服禮官議煇長孫當承重臣謂祖仁官
丞郎列近職世荷賞延是有重可承者也煇乃庶官世
又非顯若云鞠於祖母報以三年可也有諸父在而令
承長孫重非也故熙寧八年六月詔書嫡子死無衆子
者然後嫡孫承重襲封爵者雖有衆子猶承重此明宗
子𫝊重正合古禮而未議無封爵者及庶人所以承重
之意故學禮者猶以為未盡也𫝊曰都邑之士則知尊
禰大夫及學士則知尊祖故諸侯及其太祖天子及其
始祖之所自出由是言之尊卑之禮有隆殺之異而喪
服從而為之制也明矣今服祖重者而無所以為重之
義又無大夫庶人之别是尊卑一統而貴賤同體也乞
詔禮官博士參議禮律若以無封爵者無𫝊重之義即
别立服制如在禮合承重亦參酌古今收族主祭之禮
立為宗子繼祖有以異於衆子孫之法及庶人與士大
夫不當同用一律頒布天下使人知尊祖不違禮教則
州郡用法斷於不疑也建炎以來朝野雜記髙宗之喪
孝宗為三年服及孝宗之喪有司請於易月之外用漆
紗淺黄之制葢循紹興以前之舊朱文公後入不以為
然奏言今已往之失不及追改惟有將來啟欑發引禮
當復用初喪之服則其變除之節尚有可議望明詔禮
官稽考禮律預行指定其官吏軍民方喪之服亦宜稍
為之制勿使肆為華靡其後詔中外百官皆以涼衫視
事葢用此也方文公上議時門人有疑者文公未有以
折之後讀禮記正義喪服小記為祖後者條因自識於
本議之末其畧云凖五服年月格斬衰三年嫡孫為祖
(謂承/重者)法意甚明而禮經無文但傳云父殁而為祖後者
服斬然而不見本經未詳何據但小記云祖父殁而為
祖母後者三年可以旁照至為祖後者條下疏中所引
鄭志乃有諸侯父有廢疾不任國政不任喪事之問而
鄭答以天子諸侯之服皆斬之文方見父在而承國於
祖服向來入此文字時無文字可檢又無朋友可問故
大約且以禮律言之亦有疑父在不當承重者時無明
白證驗但以禮律人情大意答之心常不安歸來稽考
始見此說方得無疑
元典章本宗五服之圖孫為祖父母齊衰不杖期若嫡
孫承祖同父母斬衰齊衰三年
　　適孫亡無後次孫為祖承重議(宋/)
宋神宗熙寧八年詔禮官立法自今承重者適子死無
諸子即適孫承重無適孫適孫同母弟承重
　　適孫承重在喪而亡次孫代之議(宋/)
宋仁宗皇祐元年博士宋敏求議承祖父重服曰自開
元禮以前嫡孫卒則次孫承重或謂已服期不當接服
斬而更為重制按儀禮子嫁反在父之室為父三年鄭
康成註謂遭喪而出者始服齊衰期出而虞則以三年
之喪杜佑通儒引其義附前問答之次况徐邈范宣之
說已為司馬操駁之是服可再制明矣
　　齊衰三年(五代/)　(宋/)　(金/)
宋政和禮家禮子為母不分父存殁俱齊衰三年如唐
律開元禮(明㑹典改為/母斬衰三年)
後唐明宗長興中太常卿劉岳奉勅刪定鄭餘慶書儀
定婦為姑齊衰三年
宋太祖乾德三年從僕射魏仁浦等奏依後唐之制婦
為姑齊衰三年開寳禮養母謂養同宗及三嵗以下遺
棄之子者與親母同(按養母之服不見於經葢古無異/姓相養之理有之自宋開寳禮始)
(載入齊衰三年章元典章因/之明孝慈録加為斬衰三年)神宗熙寧七年命官參酌
舊例定為新式父母及繼母慈母己所生母並三年(按/母)
(及繼母慈母之服自唐定為齊衰三年不分父存殁五/代及宋皆因之而不改何待神宗之更定乎至於生母)
(之服周世大夫士之庶子父卒皆服齊衰三年與子為/母同唐開元禮及宋初俱因之亦不待神宗之更定大)
(要當時不過申明故事而紀事者不/審舊章原自如此遂悞以為新式爾)
金章宗時霍王從彛母早死温妃舒穆嚕氏養之明昌
六年温妃薨帝問從彛喪服諫議大夫張暐奏慈母服
齊衰三年桐杖布冠禮也從彛近親至尊壓降與臣下
不同乞於未葬以前服白布衣絹巾既葬止用素服終
制朝㑹從吉帝從其奏
　　後妻子為前母服議(晉/)
晉初呉國朱某娶妻陳氏生子東伯入晉晉賜妻某氏
生子綏伯太康中某已亡綏伯將母以歸邦族兄弟交
愛敬之道二母篤先後之序雍雍人無間言及其終也
二子交相為服君子以為賢安豐太守程諒先已有妻
後又娶遂立二適前妻亡後妻子勲疑所服中書令張
華造甲乙之問曰甲娶乙為妻後又娶丙居家如二適
無有貴賤之差乙亡丙之子當何服本實並列適庶不
殊雖二適非正此失在先人人子何得専制析其親也
若為庶母服又不成為庶進退不知所從太𫝊鄭冲議
曰甲失禮於家二適並在誠非人子所得正則乙丙之
子並當三年禮疑從重車騎賈充侍中少𫝊任愷議畧
與鄭同太尉荀顗議曰春秋並后匹適古之明典也今
不可以犯禮並立二妻不别尊卑而遂其失也故當斷
之以禮先至為適後至為庶丙子宜以適母服乙乙子
宜以庶母事丙(杜典不載/今補纂)
　　為髙曾祖母及祖母持重服議(宋/)　(明/)
宋仁宗天聖四年大理評事杜杞言祖母潁川郡君鍾
没並無服重子婦餘孤孫七人臣最居長今已服斬衰
即未審解官與否禮院言按禮喪服小記曰祖父卒而
後為祖母後者三年正義曰此論適孫承重之服祖父
卒者謂適孫無父而為祖後祖父已卒今遭祖母喪故
云為祖母後也父卒為母故三年若祖父卒時父已先
亡亦為祖父三年若祖卒時父在已雖為祖期今父殁
祖母亡時已亦為祖母三年也又按令文為祖後者父
卒為祖斬祖父殁適孫為祖母承重者齊衰三年並解
官合依禮令二程全書州從事有既孤而遭祖母喪者
身為適孫未果承重先生為推典法意告之甚悉其人
從之至今遂為定令而天下搢紳始習為常朱子語類祖
在父亡祖母死亦承重家禮適孫父卒為祖母若髙曾
祖母承重皆齊衰三年
明制適孫為祖父母承重及曾髙祖父母承重者改為
斬衰三年
　　父卒母嫁復還及庶子為嫡母繼母改嫁服議
　　(臣/)等謹按杜典載喪服父卒繼母嫁從為之服報
　　並註鄭王諸說疏以從為之服為句從鄭康成義
　　也後儒於從字絶句用王肅說也以義斷之當以
　　王說為正葢繼母本非屬毛離裏之親又改嫁與
　　父絶族乃令前妻之子之自居其室者亦皆舍其
　　宗廟祭祀而為之服此於情為不稱而揆之理亦
　　未順唯從繼母而嫁者則為之服以其有撫育之
　　恩故也此不别其為父後與否者以從乎繼母而
　　嫁必有幼弱不能自存者也受恩既同持服豈得
　　而異故無分乎適庶也從母嫁則繼父同居者尚
　　有服況繼母乎況親母乎傳云貴終貴繼母之嫁
　　而能終撫字之恩也鄭以嘗為母子言非也
　　父在為出母服議(元/)
元典章八母服圖父在而母離棄被出者齊衰杖期
　　父卒為嫁母服議(宋/)　(金/)　(元/)　(明/)
宋仁宗景祐二年禮官宋祁言前祠部員外郎集賢校
理郭􁂴㓜孤母邊氏更嫁有子(按歴代名臣奏議母邊/氏適士人王渙生四子)
􁂴無伯叔兄弟獨承郭氏之祭今邊氏不幸訃聞􁂴解
官行服臣深用為疑按五服制度勅齊衰杖期降服之
條曰父卒母嫁及出妻之子為母其左方注曰謂不為
父後者若為父後者則為嫁母無服(按歴代名臣奏議/有云今詳邊氏嫁)
(則從夫已安於王室死則同穴永非於郭偶􁂴既為父/後則宜歸重本宗雖欲懷有慈之愛推無絶之義亦不)
(得為已嫁之母亢父而盡其/禮也此數語宋史禮志未載)詔議之(以下劉䕫等議歴/代名臣奏議中不)
(載今從宋史/禮志備載)侍御史劉䕫曰按天聖六年勅開元五服
制度開寳正禮並載齊衰降服條例雖與祁言不異然
假寧令諸喪斬衰三年並解官齊衰杖期及為人後者
為其父母若庶子為後為其母亦解官申心喪母出及
嫁為父後者雖不服亦申心喪注云皆為生已者律疏
云心喪者為妾子及出妻之子合降其服二十五月内
為心喪載詳格令子為嫁母雖為父後者不服亦當申
心喪又稱居心喪者釋服從吉及忘哀作樂冒哀求仕
者並同父母正服今龍圖閣學士王博文御史中丞杜
衍嘗為出嫁母解官行喪若使生為母子没為路人則
必虧損名教上玷孝治且杖期降服之制本出開元禮
文逮乎天寳降勅俾終三年然則當時已悟失禮晉袁
凖謂為父後猶服嫁母據外祖異族猶廢祭行服知父
後應服嫁母劉智釋疑云雖為父後猶為嫁母齊衰譙
周云非父所絶為之服周可也昔孔鯉之妻為子思之
母鯉卒而嫁於衛故檀弓曰子思之母死栁若謂子思
曰子聖人之後也四方於子乎觀禮子盍慎諸子思曰
吾何慎哉喪之禮如子云子聖人之後即父後也石苞
問淳于睿為父後者不為出母服嫁母猶出母也或者
以為嫁與出不異不達禮意雖執從重之義而以廢祭
見譏君為詳正睿引子思之義為答且言聖人之後服
嫁母明矣􁂴之行服是不為過詔兩制御史臺禮院再
議曰按儀禮父卒繼母嫁為之服期謂非生己者故父
卒改嫁降不為己母唐上元元年勅父在為母尚許服
三年今母嫁既是父終得申本服唐紹義曰為父後者
為母嫁杖周不為父後者請不降服至天寳六載勅五
服之紀所宜企及三年之數以報免懷其嫁母亡宜終
三年又唐八坐議吉凶加減禮云凡父卒親母嫁齊衰
杖期為父後者亦不服不以私親廢祭祀惟素服居堊
室心喪三年免役解官母亦心服之母子無絶道也按
通禮五服制度父卒母嫁及出妻之子為母及為祖後
祖在為祖母雖周除仍心喪三年侍講學士馮元言儀
禮禮記正義古之正禮開寳通禮五服年月勅國朝見
行典制為父後者為出母無服惟通禮義纂引唐天寳
六年制出母嫁母並終服三年又引劉智釋疑雖為父
後猶為出母嫁母齊衰卒哭乃除葢天寳之制言諸子
為出母嫁母故云並終服三年劉智言為父後者為出
母嫁母故云猶為齊衰卒哭乃除各有所謂固無疑也
況天聖五服年月勅父卒母嫁及出妻之子為母降杖
期則天寳之制已不可行又但言母出及嫁為父後者
雖不服亦申心喪即不言解官若專用禮經則是全無
服式若俯同諸子杖期又於條制相戾請凡子為父後
無人可奉祭祀者依通禮義纂劉智釋疑服齊衰卒哭
乃除踰月乃祭仍申心喪則與儀禮禮記正義通典通
禮五服年月勅為父後為出母嫁母無服之言不逺如
諸子非為父後者為出母嫁母依五服年月勅降服齊
衰杖期亦解官申心喪則與通禮五服制度言雖周除
仍心喪三年及刑統言出妻之子合降其服皆二十五
月内為心喪其義一也郭􁂴應得子為父後之條縁其
解官行服已過期年難於追改後當依此施行詔自今
並聽解官以申心喪(按范文正公年譜公生二嵗而孤/母夫人謝氏再適朱氏天聖四年)
(丁母夫人憂六年服除是為嫁母服三年喪也葢喪服/云父卒繼母嫁從為之服報王肅以從字絶句從母嫁)
(則繼母尚有服況公以二嵗從親母/乎此禮以義起故當世無議之者)
金世宗大定八年二月甲午朔制子為改嫁母服喪三
年
元典章八母服圖父亡母改嫁適人齊衰杖期
明太祖洪武二十三年進士王希曾言其母任氏之喪
以改嫁服止期年願終三年之制帝命禮部議之尚書
李原名奏曰不喪出母古之制也希曾之母既已失節
難渝定制詔從之
　　齊衰不杖周(宋/)　(明/)
宋開寳禮為父所生庶母政和禮嫁母出母為其子繼
母嫁為前夫之子從已者
明㑹典父母為適長子及衆子妾為家長父母
　　齊衰三月(宋/)
宋沈括曰喪服但有曾祖齊衰三月曾孫緦麻三月而
無髙祖𤣥孫服先儒皆謂同曾祖曾孫故不言可推而
知或曰經之所不言則不服皆不然也曾重也由祖而
上者皆曾祖也由孫而下者皆曾孫也茍有相逮者則
必為之服喪三月朱子語類沈存中(沈括字/存中)說喪服中
曾祖齊衰服曾祖以上皆謂之曽祖恐是如此如此則
皆合有齊衰三月服看來髙祖死豈有不為服之理須
合行齊衰三月也存中又云髙祖齊衰三月不特四世
祖為然自四世以上凡逮事皆當服衰麻三月髙祖葢
通稱爾
　　大功殤服九月七月
　　(臣/)等謹按儀禮有三殤之服漢晉迄元皆相沿不
　　廢朱子為家禮則畧之而贅其例於末云凡為殤
　　服者降一等明初編集禮及令皆仍古制至改制
　　孝慈録盡去殤服不載又按禮無七月之服惟殤
　　有之殤之中又惟中殤有之葢長殤降一等下殤
　　降二等中殤則無定其在大功之殤則中從上而
　　降一等在小功之殤則中從下而降二等降二等
　　者固與小功之服同其降一等者不可即與大功之服
　　同故特設七月以處之誠先王盡愛盡倫之善制也
　　大功成人九月
　　(臣/)等謹按宋政和禮司馬光書儀朱子家禮明集
　　禮㑹典多與唐律同惟元典章為嫡孫婦緦麻而
　　為衆孫婦大功此議禮者之誤也
　　為衆子婦(宋/)　(元/)
宋黄榦曰魏徴以兄弟子之婦同於衆子婦先師朱文
公曰禮經嚴適故儀禮適婦大功庶婦小功此固無可
疑者但兄弟子之婦則正經無文而舊制為之大功乃
更重於衆子之婦雖以報服使然然於親疎輕重之間
亦可謂不倫矣故魏公因太宗之問而正之然不敢易
其報服大功之重而但升適婦為期乃正得嚴適之義
升庶婦為大功亦未害於降殺之差也
元典章為嫡婦杖期為衆婦大功
　　小功殤服五月(周/)
喪服從父昆弟之長殤傳曰問者曰中殤何以不見也
大功之殤中從上小功之殤中從下(按成人當服大功/者其中殤與長殤)
(同成人當服小功者其中殤與下殤同凡不見/於經者皆當以此例求之  杜典不載今補纂)
　　小功成人服五月(唐/)　(宋/)
唐律為舅為從母顯慶禮為甥(杜典不載/今補纂)
宋政和禮女適人者為其兄弟姪之為人後者為人後
者為其從父兄弟
　　嫂叔服(唐/)　(五代/)　(宋/)　(元/)　(明/)
唐顔師古嫂叔服議原夫服紀之制異統同歸或本恩
情或申教義所以慎終追逺敦風厲俗輕重各順其適
名實不可相違喪過乎哀易象之明訓(按文苑英華易/象作承象誤)
其易寧戚聖道之遺㫖所議兩條實為舛駁特降絲綍
俾革遺謬歴代之所不寤儒者於是未詳超然逺覽獨
照深致竊以舊館脫驂尚云出涕鄰里有殯且輟巷歌
況乎昆弟之妻嚴親是奉夫之昆弟貲業本同遂乃均
諸百姓絶於五服當其喪没闔門縞素已獨晏然元黄
莫改靜言至理殊非宏通無益關防實開偷薄相為制
服孰謂非宜在昔子思仲尼之胄為位哭嫂事著禮文
哭既施位明其慘怛茍避凶服豈曰稱情愚謂昆弟之
妻服當五月夫之昆弟咸亦如之則親疎中節名數有
倫帷簿之制更嚴内外之序增睦(與魏徴等議同杜典/不載今從唐㑹要纂)
(入/)
後唐末帝清泰三年刑部侍郎權判太常卿馬縞(按冊/府元)
(龜作户/部侍郎)言衰麻喪紀所以别親疎辨嫌疑禮叔嫂無服
推而逺之也唐太宗時有司議為兄之妻服小功五月
今有司給假為大功九月非是廢帝下其議太常博士
段顒議嫂服給假以大功者令文也令與禮異者非一
而喪服之不同者五禮姨舅皆服小功令皆大功妻父
母壻外甥皆服緦令皆小功禮令之不可同如此右贊
善大夫趙咸又議曰喪與其易也寧戚儀禮五服或以
名加或因尊制推恩引義各有所當據禮為兄之子妻
服小功是輕重失倫也以名則兄子之妻疎因尊則嫂
非卑嫂服大功其來已久令國之典不可減也(按冊府元/龜諸博士)
(駁云律令國之大經馬縞知禮院時/不曾論定今遽上疏駁令式罪人也)司封郎中曹琛請
下其議并以禮令之違者定議詔尚書省集百官議左
僕射劉昫等議曰伏以嫂叔服小功五月開元禮㑹要
同其式令於喪服無正文而嫂服給大功假乃假寧附
令而勅無年月臣等集議嫂叔服并諸服紀請以開元
禮為定下太常具五服制度附於令從之
宋仁宗天聖五年侍講學士孫奭言伏見禮院及刑法
司外州執守服制詞㫖俚淺如外祖卑於舅姨大功加
於嫂叔顛倒謬妄難可遽言臣於開寳正禮録出五服
年月并見行喪服制度編附假寧令請下兩制禮院詳
定從之程氏遺書云問嫂叔古無服今有之何也曰古
之所以無服者只為無屬其夫屬乎父道者妻皆母道
也其夫屬乎子道者妻皆婦道也今上有父有母下有
子有婦叔父伯父父之屬也故叔母伯母之服與叔父
伯父同兄弟之子子之屬也故兄弟之子之婦服與兄
弟之子同若兄弟則己之屬也難以妻道屬其嫂此叔
嫂所以無服之義今之有服亦是豈有同居之親而無
服者又問既是同居之親古却無服豈有兄弟之妻死
而已恝然無事乎曰古者雖無服若哀慼之心自在且
如鄰里之喪尚不相舂不巷歌匍匐救之況至戚乎又
云嫂叔無服先王之權後聖有作雖復制服可矣張子
全書云韓退之以少孤養於嫂故為嫂服加等大抵族
屬之喪不可有加若為嫂養便以有恩而加服則是待
兄之恩至薄大抵無母不養於嫂更無處可養若為族
屬之親有恩而加等則待已無恩者可不服乎哉昔有
士人少養於嫂生事之如母死自處以齊衰或告之非
先王之禮聞而遂除之惟持心喪遂不復應舉人以為
得體朱子語類云問嫂叔無服而程先生云後聖有作
須為制服答曰看推而逺之便是合有服但安排不得
故推而逺之若有鞠養恩義心自住不得如何無服真
卿曰當如同爨緦今法從小功
元典章本宗五服之圖兄弟妻小功
明制叙服曰小功五月者為兄弟之妻婦人為夫之兄
弟曰緦麻三月者為同堂兄弟之妻婦人為夫之同堂
兄弟
　　緦麻成人服三月(宋/)　(明/)
宋政和禮為兄弟之曾孫為夫兄弟之曾孫為同堂兄
弟之孫為夫同堂兄弟之孫女適人者為兄弟之孫為
夫之兄弟之孫女適人者女適人者為從祖祖母為從
祖祖姑為從祖姑
明制以庶子為父後者為其母改入斬衰生母條以士
為庶母改入杖期庶母條其嫁女為同堂姊妹之出嫁
者增入緦麻三月(按杜典載有緦麻殤服一條儀禮云/為庶孫之中殤而鄭康成謂當為下)
(殤馬融謂冇中則冇下王肅謂大夫為孫服皆/無確據自唐以後亦無議及此者兹故不録)
　　舅之妻及堂姨舅(唐/)　(宋/)　(元/)
　　(臣/)等謹按杜典載開元制及裴耀卿張九齡等奏
　　而韋縚原奏崔沔等衆議未載今從舊唐書禮儀
　　志備叙并録宋黄幹儀禮經傳續解以備詳考
唐𤣥宗開元二十三年下制曰服紀之制或有所未通
宜令禮官學士詳議聞奏太常卿韋縚奏曰謹按儀禮
喪服舅緦麻三月從母小功五月𫝊曰何以小功以名
加也堂姨舅舅母恩所不及外祖父母小功五月𫝊曰
何以小功以尊加也舅緦麻三月並是情親而服屬疎
者也外祖正尊同於從母之服姨舅一等服則輕重有
殊堂姨舅親即未疎恩絶不相為服親舅母來承外族
同爨之禮不如竊以古意猶有所未暢者也且為外祖
小功此則正尊情甚親而服屬疎者也請加至大功九
月姨舅同儕親既無别服宜齊等請為舅加小功五月
堂姨舅疎降一等親舅母從服之例先無制服之文並
望加至袒免臣聞禮以飾情服從義制或有沿革損益
可明事體既大理資詳審望付尚書省集衆官吏詳議
務從折衷永為典則於是太子賓客崔沔建議曰竊聞
大道既隠天下為家聖人因之然後制禮禮教之設本
為正家家道正而天下定矣正家之道不可以貳總一
定議理歸本宗父以尊崇母以厭降豈忘愛敬宜在倫
序是以内有齊斬外服皆緦麻尊名所加不過一等此
先王不易之道也前聖所志後賢所𫝊其來久矣貞觀
修禮(按文苑英華作往修新/禮今從唐志及㑹要)時改舊章漸廣渭陽之恩
不遵洙泗之典及𢎞道之後唐元之間(按唐㑹要作唐/隆之間歴代名)
(臣奏議刪此句今從/唐志及文苑英華)國命再移於外族矣禮亡徴兆儻
或斯見天人之際可不誡哉開元初補闕盧履冰嘗進
狀論喪服輕重勅令僉議於時羣議紛拏各安積習太
常禮部奏依舊定陛下運稽古之思發獨斷之明至開
元八年特降别勅一依古禮事符故實人知向方式固
宗盟社稷之福更圖異議竊所未詳願守八年明㫖以
為萬代程法職方郎中韋述議曰天生萬物惟人最靈
所以尊尊親親别生分類存則盡其愛敬殁則盡其哀
戚縁情而制服考事而立言往聖討論亦已勤矣上自
髙祖下至𤣥孫以及其身謂之九族由近而及逺稱情
而立文差其輕重遂為五服雖則或以義降或以名加
教有所從理不踰等百王不易三代可知日月同懸咸
所仰也自㣲言既絶大義復乖雖文質有遷而必遵此
制謹按儀禮喪服𫝊曰外親之服皆緦麻鄭康成謂外
親異姓正服不過緦麻外祖父母小功五月以尊加也
從母小功五月以名加也舅甥外孫中外昆弟依本服
緦麻三月若以匹敵外祖則祖也舅則伯叔父之别也
姨舅伯叔則父母之恩不殊而獨殺於外氏聖人之心
良有以也且家無二尊喪無二斬人之所本不可貳也
特重於大宗者降其小宗為人後者減其父母之服女
子出嫁殺其本家之喪葢所存者逺所抑者私也今若
外祖及舅更加服一等堂舅及姨列於服紀之内則中
外之制相去幾何廢禮徇情所務者末古之制作者知
人情之易揺恐失禮之將漸别其同異輕重相懸欲使
後來之人永不相雜微㫖所在豈徒然哉且五服有上
殺之義必循源本方及條流伯叔父母本服大功九月
從父昆弟亦大功九月並以上出於祖其服不得過於
祖也族祖祖父母族祖父母族祖昆弟皆緦麻三月以
其出於髙祖其服不得過於髙祖也堂舅姨既出於外
曾祖若為之制服則外曾祖父母及外伯叔祖父母亦
宜制服矣外祖加至大功九月則外曾祖合至小功外
髙祖合至緦麻若舉此而舍彼事則不均棄親而録疎
理則不順推而廣之是與本族無異矣聖人豈薄其骨
肉背其恩愛情之親者服制乃輕然本於公者薄於私
存其大者畧其細義有所斷不得不然茍可加也亦可
減也往聖可得而非則禮經可得而隳矣先王之制謂
之彞倫奉以周旋猶恐失墜一紊其叙庸可正乎且舊
章淪胥為日已久矣所存者無幾又欲棄之雖曰未達
不知其可請依儀禮喪服為定禮部員外郎楊仲昌議
曰謹按儀禮曰外服皆緦又曰外祖父母以尊加從母
以名加並為小功五月其為舅緦鄭文貞公魏徴已議
同從母例加至小功五月迄今之所加豈異前㫖雖文
貞賢也而周孔聖也以賢改聖後聖何從堂舅堂姨舅
母並升為袒免則何以祖述禮經乎如以外祖父母加
至大功則豈無加報於外孫乎如外孫為報服大功則
本宗庶孫何同等而相淺乎儻必如是深所不便竊恐
内外乖序親疎奪倫情之所沿何所不至理必然也昔
子路有姊之喪而不除孔子問之子路對曰吾寡兄弟
而不忍也子曰先王制禮行道之人皆不忍也子路聞
而除之此則聖人因言以立訓援事抑情之明例也禮
不云乎無輕議禮明其播於天地並彼日月賢者由之
安敢小有損益也況夫喪服之紀先王大猷奉以周旋
以匡人道一辭寧措千載是遵涉於異端豈曰宏教伏
望各依正禮以厚儒風太常所謂增加愚見以為不可
又户部郎中楊百成左監門録事參軍劉秩並同是議
與沔等略同
宋黄榦曰本朝乾德三年左僕射魏仁浦等奏云唐明
皇增舅母服緦麻又堂姨舅服袒免迄今遵行遂為定
制及按今服制令與温公書儀等書並不見有舅母服
緦麻及堂姨舅袒免之文(按舅母之服唐朝既制於前/宋初復遵於後而服制令諸)
(書不載者葢前此禮院及刑法司所執姨舅嫂叔皆加/至大功婦翁女壻皆加至小功至天聖時學士孫奭請)
(兩制詳定因并舅母服而削之也夫舅母無服雖本古/禮然檀弓有同爨服緦之言明皇既定之為制則後世)
(因而仍之於/禮亦無害)
元典章外族服圖母兄弟妻小功母姊妹小功而不及
堂姨舅
　
　
　
　
　
　
　
　
　
　
　
　
欽定續通典卷八十
欽定四庫全書
欽定續通典卷八十一
　禮(凶/)
　　三公諸侯大夫降服議(隋/)　(唐/)　(宋/)　(明/)
隋劉炫為散騎尉吏部尚書牛𢎞建議以為禮議侯絶
旁期大夫降一等今之上柱國雖不同古諸侯比大夫
可也官在第二品宜降旁親一等議者以為然炫駁之
曰古之仕者宗一人而已庶子不得進繇是先王重適
其宗子有分禄之義族人與宗子雖疎逺猶服齊衰三
月良由受其恩也今之仕者位以才升不限適庶與古
既異何降之有今之貴者多忽近親若或降之民徳之
疎自此始矣遂寢其事(杜典不載/今補纂)
唐制皇家所絶旁親無服者皇弟皇子為之皆降一等
宋王安石降服議先王制服順性命之理而為之節恩
之深淺義之逺近皆於此乎權之貴之與賤或降或絶
或否葢在先王之時諸侯大夫各君其父兄欲尊尊之
義有所申則宜親親之恩有所屈此其所以降絶之意
也自封建之法廢諸侯大夫降絶之禮無所復施士大
夫無宗其適孫𫝊重之屬不可純用周制臣愚以為方
今惟諸侯大夫降絶之禮可廢而適子非𫝊爵者無衆
子乃可於適孫承重
明世宗嘉靖十三年孟夏享太廟先期命侍郎顧鼎臣
霍韜捧主㑹鼎臣韜皆有期功之服上言臣等考之古
禮期服諸侯絶大夫降今之公卿即古之諸侯而猶有
期制非禮也若律言緦麻以上皆不與祭者謂其身莅
之者也而百官聞期功之訃不過私家為位及踰月則
無容於避矣帝命禮官考議於是尚書夏言奏曰古之
諸侯建邦啟土世有其國伯叔兄弟皆其臣也故期可
絶今之所謂公卿者在位則為公卿釋位乃為族屬無
君道以臣其伯叔兄弟喪服之制人情所由生豈以在
位釋位而有隆殺哉夫哀有淺深故服有輕重定之三
月以哀不能忘於三月也定之期年以哀不能忘於期
年也而祭祀吉禮所以致敬於神明若情未忘哀則不
能專誠於祭故不與也今以其身不􁍤喪與夫時之過
者皆無可避臣未之前聞禮曰小功緦麻執事不與二
臣所服之喪非小功緦麻皆服之重者也太廟捧主又
禮之重者也以服之重而與夫禮之重者焉得謂之知
禮臣等職司典禮敢不據經守正以嚴瀆踰之防疏入
詔鼎臣韜迴避以侍郎黄宗明林㭿代之
　　奔喪及除喪而後歸制(宋/)
宋政和禮奔喪之禮始聞親喪以哭答使者盡哀問故
又哭盡哀服布深衣素冠遂行父母之喪見星而舍若
未得奔則成服而後行至家内外哭待於堂上奔喪者
入門而左升自西階殯東西面憑哭盡哀少退再拜退
於序東披髮復位坐哭又盡哀尊卑撫哭如常訖内外
各還次奔喪者乃還如未成服者三日成(若至在小斂/前與主人俱)
(成服小斂以/後自用日數)賔弔拜賔如常奔喪者非主人則主人為
之拜賔不及殯則先之墓北面近墓哭主人以下待於
墓左西面主婦以下於墓右東面皆北上奔喪者哭盡
哀再拜於墓東披髮復位哭盡哀贊者告禮畢奔喪者
又再拜遂冠而歸入門而左升自西階靈東西向憑靈
哭主人以下升哭如常盡哀再拜各還次三日成服司
馬光書儀始聞親喪以哭答使者盡哀問故又哭盡哀
裂布為四脚白布衫繩帶麻屨遂行日行百里不以夜
行惟父母之喪見星而行見星而舍道中哀至則哭避
市邑喧繁之處望其州境哭望其縣境哭望其城哭望
其家哭入門升自西階至殯前再拜哭盡哀乃就位方
去冠及上服被髮扱衽徒跣如始死之儀詣殯東西面
坐哭盡哀乃就東方袒括髮又哭盡哀丈夫婦又之待
之也皆如朝夕哭位無變也既哭奔喪者復著布四脚
布衫拜諸尊長及受諸卑幼拜皆哭盡哀明日後日朝
夕哭猶袒括髪至家四日乃成服而朝哭有弔賓至則
出見之可也若未得行須應過三日以上者則為位不
奠被髮扱衽徒跣皆如始死之儀明日斬衰者袒括髮
齊衰以下袒免代哭皆如小斂之儀聞喪後四日成服
而朝哭皆如在家之儀道中及至家惟不去冠及上服
被髮扱衽徒跣袒括髮其餘皆如未成服之儀入門至
殯前北面再拜哭盡哀拜諸尊長又受諸卑幼拜皆哭
盡哀弔賓至即出見之若奔喪者不及殯則先之墓望
墓而哭至墓北面哭盡哀再拜在家丈夫之待之也即
位於墓左婦人墓右皆哭盡哀未成服者去布四脚及
布衫袒括髮於墓東南即本位又哭盡哀復著布四脚
衫拜尊長及受卑幼拜如上儀遂歸至家入門去布四
脚及布衫袒括髮至靈座前北面哭盡哀如未葬之儀
已成服者不袒括髮齊衰以下聞喪則為位而哭若奔
喪則釋去華盛之服裝辦即行緩速惟所欲既至齊衰
望鄉而哭大功望門而哭小功以下至門而哭入門始
至殯前北向哭盡哀再拜乃易所服之服即本位又哭
盡哀乃見諸尊長及卑幼拜哭如主人儀若不奔喪則
齊衰始聞喪三日中朝夕為位㑹哭四日之朝成服又
為位㑹哭大功以下始聞喪為位㑹哭成服又為位㑹
哭自是每月朔為位㑹哭月數既滿次月朔為位㑹哭
遂除服其聞喪至各哭固無常準齊衰以上自有喪以
來親戚未常相見者既除服而相見不變服各哭盡哀
然後斂拜(朱子家禮/明㑹典同)
　　士為所生母服議(宋/)　(明/)
宋真宗大中祥符八年樞宻使王欽若言太常博士秘
閣校理聶震丁所生母服適母尚在望特免持服禮官
言按周制庶子在父之室則為其母不禫晉解遂問蔡
謨曰庶子喪所生適母尚存不知制服輕重答云士之
妾子服其母與凡人喪母同鍾陵胡澹所生母喪自有
適兄承統而適母存疑不得三年問范宣答曰為慈母
且猶三年况親所生乎適母雖尊然厭降之制父所不
及婦人無專制之事豈得引父為比而屈降支子也南
齊禇淵遭庶母郭氏喪葬畢起為中軍將軍後適母吳
郡公主薨葬畢今攝職則震當解官行服心喪三年
明㑹典改入斬衰三年
　　(臣/)等謹案齊衰三年首言父卒則為母下即及繼
　　母慈母知妾子之母亦包於為母之中也惟大夫
　　之妾子公子之於母為尊厭降庶子為父後不敢
　　服於私親經表此三者之異則士而下與不為後
　　者之從同不必言也小記云庶子在父之室則為
　　其母不禫是生母之服父在期而父卒三年當與
　　繼母慈母一例而推矣
　　大夫士為慈母服議(明/)
明董應舉湛誠慈母如母服議家禮三父八母圖慈母
齊衰三年葢義服也而律亦有為慈母服之説但家禮
慈母注云所生母死父令别妾撫育者謂之慈母當服
三年而父妾乳哺者謂之乳母只服緦麻迹雖相似而
恩有淺深服有輕重今湛誠所丁憂者顧氏乃其父之
媵妾有子則當杖期無子則當緦麻總有撫抱之恩亦
當先請後服
　　(臣/)等謹案禮有慈母之條非僅謂母死父使他妾
　　乳之也乃父命之為母子故行三年之服觀小記
　　為慈母後之語義自可見家禮於慈母條下謂庶
　　子無母父命他妾之無子者慈已明㑹典於慈母
　　條下謂母卒父命他妾養己者似與古所謂庶母
　　慈己者無異又何以有三年小功之别乎葢父之
　　命妾命子正是命之為後小記更有為祖庶母後
　　一語則知慈母如母自與庶母慈己者逈别故曰
　　貴父之命也然雖云如母而記稱不世祭有不得
　　盡同於母者矣
　　繼適母黨服
　　(臣/)等謹案禮有適母無繼嫡母之文葢自前母之
　　子視之則為繼母自庶子視之則正繼皆為適也
　　故開元禮政和禮家禮孝慈録明㑹典俱統於庶
　　子為適母之父母兄弟姊妹條内小功五月適母
　　亡則不服
　　妻已亡為妻父母服議(五代/)　(宋/)
後唐末帝清泰三年太常博士段顒言妻之父母舊服
緦麻今給假令式服小功下尚書省集議左僕射劉昫
等奏上諸服紀請一依開元禮從之
宋朱子家禮及明㑹典妻亡而别娶亦服妻之親母雖
嫁出猶服
　　總論為人後議(明/)
明邱濬曰古人大宗無子則以族人之子繼之而不及
小宗大明令及律雖許同宗立嗣然皆謂其人生前自
立而無死後追立之文聖祖之意葢以興滅繼絶必前
代帝王功臣賢人之後不可不使血食也先王制禮不
下庶人今庶人之家若生前將昭穆相應之人自幼鞠
養者從其自便既死之後告争承繼者無非利其財産
而已若死者係軍匠籍雖脇之使繼彼肯從哉今宜勅
禮官定制若前代名人之後或在今曽有大名顯宦者
以宗法為主先求繼禰小宗次繼祖之宗次繼曽祖之
宗次繼高祖之宗四宗俱無人然後及疎逺及同姓之
人若其人生前或養同宗之子世系雖逺而昭穆不失
序不必更求其有鞠育之恩氣雖不純而心已相孚故
也又凡為人後承父之命方許出繼已孤之子不許所
以然者為人後者為之子既為之子則稱其所生為伯
叔不承父命而輒稱己父母為伯叔可乎是貪利而忘
親也如此則𫝊序既明而争訟亦息矣田汝成立後論
曰古稱為父後者非謂諸子皆可以為父後也必適子
乃足以當之適子者大宗小宗之統也身為小宗之適
則五服之親皆其所統故禮曰適子不得後大宗以支
子可也而漢初之詔賜氏為父後者爵一級葢適子之
謂也古稱立後者非謂昆弟無子者人人為之立後也
惟大宗乃舉之故禮曰大宗不可絶故族人以支子後
大宗非大宗而立後者葢義舉也於禮未之有聞也古
稱為大宗後者非必親昆弟之子也有以從昆弟之子
後從世父者矣有以諸孫後祖者矣有以諸曽孫後曽
祖者矣有以諸𤣥孫後高祖者矣故禮曰為人後者斬
衰三年不名所後為父者以所後不定難以預著其名
也後世宗法不名而適子庶子皆稱父後立後之義不
明而同居異居昆弟之無子者皆為立後稱謂之義不
明而為人後者伯父叔父皆易為父而以孫後祖以無
服之孫後逺祖者禮既不行名亦不著非先王之本㫖
矣
　　近親無繼官為繼絶議(宋/)
宋哲宗元祐時南郊赦文户絶之家近親不為立繼者
官為施行徽宗大觀四年詔曰孔子謂興滅繼絶天下
之民歸心王安石子雱無嗣有族子棣已嘗用安石孫
恩例官可以棣為雱後以稱朕善善之意
　　間代立後議(晉/)　(宋/)
晉侍中荀顗無子以從孫徽嗣中興初以顗兄𤣥孫序
為顗後封臨淮公(杜典不載/今補纂)
宋神宗元豐中國子博士孟開請以姪孫宗顔為孫又
王彦林請以弟彦通為叔祖母宋繼絶孫詔皆如所請
　　(臣/)等謹案雷次宗釋儀禮為人後者之文以為不
　　言所後之父者或後祖或後高曽凡諸所後皆備
　　於其中庾純云為人後者三年或為子或為孫若
　　荀太尉養兄孫以為孫是小記所謂為祖後者同
　　三年也杜典載宋庾蔚之謂間代取嗣古未之聞
　　然自夫子之告子游已謂三代已後各親其親各
　　子其子自非大宗五世親盡則族屬絶茍兄弟之
　　子無當立者舍弟兄之孫弗立其於一氣感召之
　　義何故昭穆相續其常也不得已而立從孫為孫
　　如父子之誼仍不改其昭穆之倫毋亦勢之不得
　　不然歟
　　夫為祖曽祖高祖父母持重妻從服議(宋/)　(明/)
宋朱子家禮明㑹典孝慈録無正文惟妻從夫族服圖
凡諸承重並從夫服
　　(臣/)等謹案杜典載虞喜之論云𤣥孫為後其母尚
　　存𤣥孫之婦猶為庶不得𫝊重𫝊重之服理當在
　　姑竊以儀禮喪祭稱主人者皆宗子也稱為主婦
　　者皆宗子之妻也此之謂夫婦親之故父死母為
　　内主者惟子幼未取者耳已取未有不主重者也
　　主重未有不從服者也縱𤣥孫為後妻主姑存者
　　重在為主虞喜之論未為達禮
　　出後者為本父母服議(隋/)　(宋/)
隋永寧令李公孝四歲喪母九歲外繼其後父更别娶
後妻(案父乃本/生父也)至是而亡河間劉炫以無撫育之恩議
不解任劉子翊駁之曰𫝊云繼母如母典母同也當以
配父之尊居母之位齊杖之制皆如親母又為人後者
為其父母期報期者自以本生非殊親之與繼也父雖
自處旁尊之地於子之情猶須隆其本重是以令云為
人後者為其父母並解官申其心喪父卒母嫁為父後
者雖不服亦申心喪其繼母嫁不解官此專據嫁者生
文耳將知繼母在父之室則制同親母若謂非有撫育
之恩同之行路何服之有乎服既有之心喪焉可獨異
三省令㫖其義甚明今言令許不解何其甚謬且後人
者為其父母期未有變隔以親繼親繼既等故知心喪
不殊服問云母出則為繼母之黨服豈不以出母族絶
推而逺之繼母配父引而親之乎子思曰為伋也妻是
為白也母不為伋也妻是不為白也母定知服以名重
情因父親所以聖人敦之以孝慈𢎞之以名義是使子
以名服同之親母繼以義報等之已生如謂繼母來在
子出之後制有淺深者考之經𫝊未見其文譬出後之
人所後者初亡後之者始至此復可以無撫育之恩而
不服重乎奏入從子翊之議(案明邵寳曰繼母以父重/嫁母以父輕出母以父絶)
(以義制恩而服之隆殺從之/禮也  杜典不載今補纂)
宋中丞何澹所生父繼室周氏死澹欲服伯母服下太
常百官雜議吕祖儉遺書宰相曰禮曰為伋也妻者是
為白也母今周氏非中丞父之妻乎將不謂之母而謂
之何中丞為風憲首而以不孝令百寮何觀焉(案伯母/服期所)
(生父繼室亦服期澹欲服伯母服者不肯解/官申心喪耳祖儉以不孝刺之得其情矣)
　　出後子為本親服議
　　(臣/)等謹案為人後者為本生祖父母服此恒有之
　　事乃禮書及律文並不言及何也以為出後者於
　　本宗概降一等故不必言耶何以於本宗兄弟與
　　出嫁之姊妹本宗之外祖父母又歴歴言之葢使
　　所後者而為父之親昆弟則祖即吾之祖自不必
　　言若使所後者而為父之從昆弟或再從并五服
　　外之昆弟則依所後之倫序而降將有降為緦麻
　　及無服者矣此疑似難明之際正不可不為辨别
　　據禮文皆云為人後者於本生諸親例降一等故
　　王彪之崔凱之議以為本生祖父母應降服大功
　　但禮無明文當以義起旁殺下殺之服可降而上
　　推則追本所生不得從所後逓殺夫女子出適為
　　其父母服期者三年之喪無二斬也而於祖父母
　　則不降為其上推也此可類舉而互證耳
　　為庶子後為庶祖母承重服議(北魏/)　(宋/)　(明/)
魏廣陵王恭北海王顥疑為所生祖母服期與三年博
士執意不同詔羣寮㑹議(按魏書禮志熙平二年十一/月乙丑大尉清河王懌表奏)
(二王制服輕重不同/乞為定制下禮官議)張普惠議曰謹案二王祖母皆受
命先朝為二國太妃可謂受命於天子為始封之母矣
喪服慈母如母在三年章𫝊曰貴父命也鄭注云大夫
之妾子父在為母大功則士之妾子為母期父卒則皆
得申此大夫命其妾子以為母所慈猶曰貴父命為之
三年况天子命其子為列國王其所生母為國太妃反
自同公子為母練冠之與大功乎輕重顛倒不可之甚
者也𫝊曰始封之君不臣諸父昆弟則當服其親服若
魯衛列國相為服期判無疑矣何以明之喪服君為姑
姊妹女子子嫁於國君者𫝊曰何以大功尊同也尊同
則得服其親服諸侯之子稱公子公子不得禰先君然
則兄弟一體位列諸侯自以尊同得相為服不為還準
公子逺厭天王故降有四品君大夫以尊降公子大夫
之子以厭降名例不同何可亂也禮大夫之妾子以父
命慈已申其三年大妃既受命先帝光昭一國二王胙
土茅社顯錫大邦舍尊同之高據附不禰之公子雖許
蔡失位亦不是過服問曰有從輕而重公子之妻為其
皇姑公子雖厭妻尚獲申况廣陵北海論封則封君之
子語妃則命妃之孫承妃纂重逺别先皇更以先后之
正統厭其所生之祖適方之皇姑不以遙乎今既許其
申服而復限之以期比之慈母不亦爽歟經曰為君之
祖父母父母妻長子𫝊曰何以期父母長子君服斬妻
則小君父卒然後為祖後者服斬今祖乃獻文皇帝諸
侯不得祖之母為太妃葢二王三年之證議者近背正
經以附非類差之毫毛所失或逺且天子尊則配天莫
非臣妾何為命之為國母而不聽其子服其親乎記曰
從服者所從亡則已又曰不為君母之黨服則為其母
之黨服今所從既亡不以親服服其所生則屬從之服
於何所施若以諸王入為公卿便同大夫者則當今之
議皆不須以國言也今之諸王自同列國雖不之國别
置臣僚玊食一方不得以諸侯言之敢據周禮輒同三
年(杜典不載/今補纂)
宋仁宗寳元二年度支判官集賢校理薛紳言祖母萬
壽縣太君王氏卒是先臣所生母服紀之制罔知所適
乞降條制庶知遵守詔送太帝禮院詳定禮官言五服
年月勅齊衰三年為祖後者祖卒則為祖母又曰齊衰
不杖期為祖父母注云父之所生庶母亦同惟為祖後
者不服又案通禮義纂為祖後者父所生庶母亡合三
年否記云為祖母也為後三年不言適庶然奉宗廟當
以貴賤為差祖庶母不祔於皇姑已受重於祖當為祭
主不得申於私恩若受重於代父而養為後可也又曰
祖庶母合從何服禮無服祖庶母之文有為祖庶母後
者之服晉王廙議曰受命為後則服之無嫌婦人無子
託後族人猶為之服况其子孫乎人莫敢卑其祖也且
子父没為母得申三年孫無由獨屈當服之也㸔詳五
服年月勅不載持重之文於義纂即有所據今薛紳不
為祖後受重於父合申三年之制史館檢校同知太常
禮院王洙言五服年月勅與新定令文及通禮正文内
五服制度皆聖朝典法此三處並無為父所生庶母服
三年之文惟義纂者是唐世蕭嵩王仲邱等撰集非創
修之書未可據以决事且所引兩條皆近世諸儒之説
不出於六經臣已别狀奏駁今薛紳為映之孫耀卿為
别子始祖紳繼别之後為大宗所守至重非如次庶子
等承𫝊其重者也不可輒服父所生庶母三年之喪以
廢始祖之祭也臣謹案禮經所謂重者皆承後之文據
義纂稱受重於父亦有二説一者適長子自為正體受
重可知二者或適長亡取適或庶次承𫝊父重亦名為
受重也若繼别子之後自為大宗所承至重不得更逺
繫祖庶母為之服三年惟其父以生己之故為之三年
可也詳義纂所謂受重於父者指適長子亡次子承𫝊
父重者也但其文不同爾詔太常禮院與御史臺詳定
聞奏衆官參詳耀卿王氏子紳王氏孫尤親於慈母庶
母祖母祖庶母也耀卿既亡紳受重代養當服之也又
薛紳頃因籍田覃恩乞將敘封母氏恩澤迴授與故父
所生母王氏其薛紳官爵未合敘封祖母葢朝廷以耀
卿已亡紳是長孫敦以孝道特許封邑豈可王氏生則
輒邀國恩没則不受重服况紳被王氏鞠育之恩體尊
義重合令解官持齊衰三年之服詔從之
明臧應奎為南京車駕主事以祖庶母喪求去例不得
持重猶服私喪三年以重所自出姚翼家規曰承重者
主宗廟之灌鬯也庶孫不為祖後不得加斬於生祖母
雖無適孫而庶孫承重亦不概及於生祖母葢庶子服
生母斬衰為其生育之恩與父均也非為其與父共承
宗廟也何為而及於生祖母乎至於庶孫繼祖即不得
服生祖母則宋庾蔚之之言本朝典法無考只守齊衰
不杖期之本服為是
　　(臣/)等謹案承重之服祗於正適概不及庶杜典載
　　庾蔚之之論明矣魏廣陵北海二太妃為始封之
　　君母受命歸國諸侯不敢祖天子則太妃是為二
　　王之祖母故議以持重三年宋薛紳明臧應奎皆
　　以私恩加服禮官不能以義繼也姚氏家規其知
　　禮歟
　　並有父母之喪議(宋/)　(明/)
宋真宗天禧四年御史臺言文武官弁丁憂者相承服
五十四月别無條例下太常禮官議曰案禮喪服小記
云父母之喪偕先葬者不虞祔待後事其葬服斬衰注
謂同月若同日死也先葬者母也其葬服斬衰者喪之
隆哀宜從重也假令父死在前月而同月葬猶服斬衰
不葬不變服也言其葬服斬衰則虞祔各以其服矣及
練祥皆然卒事反服重雜記云有父之喪如未没喪而
母死其除父之喪也服其除服卒事反喪服注云没猶
終也除服謂祥祭之服卒事既祭反喪服服死者之服
晉杜預賀循之議同(按杜預賀循/議已載杜典)臣等參考典故則是
隨其先後而除之無通服五十四月之文請依舊禮改正
明王廷相曰並有父母之喪如之何曰父已葬而有
母之喪則服母之服既虞也反服父之服既練也則服
母之服不以輕掩重也其除父之喪也服其除服卒事
反服母服母先而父後也亦如之宋纁曰母喪未葬而
值父之二祥則不得服祥服以祥祭為吉未葬為凶不
忍於凶時行吉禮也居母喪遭父喪者亦然
　　有適母喪而所生母死為服位議(宋/)
宋司馬光曰人居適母之喪而所生母卒疑其所以為
服案雜記云有三年之練冠則以大功之麻易之又云
有父之喪如未没喪而母死其除父之喪也服其除服
卒事反喪服雖諸父昆弟之喪如當母之喪其除諸父
昆弟之喪也皆服其除喪之服卒事反喪服是先有喪
而重有者皆當别為服也又曽子問曰並有喪如之何
何先何後孔子曰其葬也先輕而後重其奠及虞先重
而後輕此謂遭同月者也今之律令適繼慈養與母同
例皆應服齊衰三年子之於母適庶雖殊情無厚薄固
當同服而喪服小記云妾祔於妾祖姑葢古妾與女君
尊卑殊絶設位於他所可也
　　居重喪遭輕喪易服議(宋/)　(明/)
宋司馬光書儀若重喪未滿而遭輕喪則制輕喪之服
而哭之月朔輒為位服而哭之既畢反重服其除之也
亦服輕服若除重喪而輕未除則服輕服以終其餘日
(政和禮/家禮同)
明邵寳喪禮雜記喪有常服而所遭不能無變變之所
值服之所難故服有成有受有練有禫其常也有易有
包有特有重有兼其變也三日斂而成服期小祥而練
除首之絰受以功衰又期而大祥中月而禫當其時服
其服所謂常也如此是固庸於論者惟夫斬衰之喪既
虞卒哭而遭齊喪則男子有易要絰婦人有易首絰所
謂包者男子有仍首絰婦人有仍要絰所謂特者既練
遭大功之喪有男婦首要皆麻所謂重麻者有男婦首
要皆葛所謂重葛者齊喪虞卒哭遭大功之喪男以功
麻易齊帶之葛婦以功麻易齊首之麻而要猶齊葛所
謂兼服者有斬葛齊麻前喪既葬後喪初斂男要婦首
易而兼服者彼一時也此一時也物以時變新故重輕
參伍伸屈而無失乎恩義之中所謂變也又如此夫是
之謂難茍類而推之則一人之身周旋五服之内雖日
有變不虞也而况其常乎
　　(臣/)等謹案古人先有重喪後遭輕喪其所變易者
　　不過絰帶而已衰與冠固不變也至後世則更新
　　喪之衰而並不言絰帶是有禮之一變也
　　居所後父喪有本親喪服議(明/)
明王廷相曰有所後父之喪而本生父母亡如之何曰
已殯則服其服而往哭之襲而歸反喪服已葬則俟其
殯而歸反喪服其除喪也服其除服卒事反喪服曰不
亦輕本生乎曰禮有所重斬不可以離次也
欽定續通典卷八十一
欽定四庫全書
欽定續通典卷八十二
　禮(凶/)
　　祖先亡父後卒而祖母亡服議(北魏/)　(宋/)
魏世宗永平四年冬十二月員外將軍兼尚書都令史
陳終徳有祖母之喪欲服齊衰三年以無世爵之重不
可陵諸父若下同衆孫恐違後祖之義請求詳正國子
博士孫景邕劉懐義封軌髙綽太學博士袁昇四門博
士陽寧居等議適孫後祖持重三年不為品庶生二終
徳宜先諸父太常卿劉芳議案喪服乃士之正禮含有
天子諸侯卿大夫之事其中時復下同庶人者皆别標
顯至如𫝊重自士以上古者卿士咸多世位又士以上
乃有宗廟世儒多云適孫𫝊重下通庶人以為差謬何
以明之禮稽命徴曰天子之元士二廟諸侯之上士亦
二廟中下士一廟一廟者祖禰共廟祭法又云庶人無
廟既如此分明豈得通於庶人也𫝊重者主宗廟非謂
庶人祭於寢也兼累世承適方得為適子適孫不爾者
不得繼祖也又鄭𤣥别變除云為五世長子服斬也魏
晉以來不復行此禮矣案喪服經無適孫為祖持重三
年正文唯有為長子三年適孫期𫝊及注因説適孫𫝊
重之義今世既不復為適子服斬卑位之適孫不陵諸
叔而持重則可知也且準終徳資階方之於古未登下
士庶人在官復無斯禮考之舊典騐之今世則兹範罕
行且諸叔見存喪主有寄宜依諸孫服期為允景邕等
又議云喪服雖以士為主而必下包庶人何以論之自
大夫以下每條標列逮於庶人含而不述比同士制起
後疑也唯有庶人為國君此則明義服之輕重不渉於
孫祖且受國於曾祖廢疾之祖父亦無重可𫝊而猶三
年不必由世重也夫霜感露濡異識咸感承重主嗣寧
甄寢廟適孫之制固不同殊又古自卿以下皆不殊承
襲末代僣妄不可以語通典是以春秋譏世卿王制稱
大夫不世此明訓也喪服經雖無適孫為祖三年正文
而有祖為適孫者豈祖以適服已已與庶孫同為祖服
期於義可乎服祖三年此則近世未嘗變也準古士官
不過二百石已上終徳即古之朝士也假令終徳未班
朝次茍曰志仁必也斯遂况乃官厯士流當訓章之運
而以庶叔之嫌替其適重之位未是成人之善也景邕
等又議晉太康中令史殷遂以父祥不及所繼求還為
祖母三年時政以禮無代父追服之父亦無不許三年
之制此即晉世之成規也尚書邢巒奏依芳議詔曰適
孫為祖母禮令有據士人通行何勞芳致疑請也可如
國子所議(杜典不載/今補纂)
宋神宗熙寧時知廬州孫覺以適孫解官持祖母服覺
叔父在有司以新令乃改知潤州元豐三年太常丞劉
次莊言祖母亡有適曾孫次莊為適孫同母弟在法未
有庶孫承重之文詔下禮官立法自今承重者適子死
無諸子即適孫承重無適孫適孫同母弟承重無母弟
庶孫長者承重曾孫以下凖此其𫝊襲封爵自依禮令
　　祖與父先後䘮亡服議(明/)
明王廷相䘮服説祖父之䘮將練而父亡何如曰持重
於祖兼主於父禮也練祥禫祭服其除服卒事反父服
父䘮未終而祖没何如曰適孫為父後者承重禮也父
雖練也猶服其承服其除父之䘮也服其除服卒事反
承服
　　生不及祖父母不税服議(梁/)　(北魏/)　(宋/)
梁袁昻父顗敗没時昻年五嵗乳媪攜抱匿於廬山會
赦得出猶徙晉安至元徽中聴還時年十五𦵏父訖更
制服廬於墓次
魏楊引三嵗䘮父為叔所養母年九十三卒引年七十
五哀毀過禮三年服畢恨不識父追服斬衰食粥粗服
誓終身命(以上杜典不/載今續纂)
宋胡旦為祠部郎中服母䘮既除乃言父卒時嘗詔奪
哀從事請追行服三年
　　小功不税服議(唐/)　(宋/)
唐韓愈曰曾子稱小功不税則是逺兄弟終無服也鄭
𤣥注云以情責情今之士人遂引此不追服小功小功
服最多親則叔父之下殤與適孫之下殤與昆弟之下
殤尊則外祖父母常服則從祖祖父母禮治人情其不
可不服也明矣古之人行役不踰時各相與處一國其
不追服雖不可猶至少今之人男出仕女出嫁或千里
之外家貧訃告不及時則是不服小功者恒多而服小
功者恒鮮矣君子之於骨肉死則悲哀而為之服者豈
牽於外哉聞其死則悲哀豈有間于新故死哉今特以
訃告不及時聞死出其月數則不服其可乎愈常怪之
近出弔人見其顏色慼慼類有喪者而其服則吉問之
則云小功不税者也禮文殘缺師道不𫝊不識禮之所
謂不税果不追服乎無乃别有所指而𫝊注者失其宗
乎
宋劉敞曰韓子常弔於人見其貌戚意哀而服則吉問
之曰小功不税也是以韓子疑之而作小功不税之書
夫為服者至親之恩以期斷其殺至於大功兄弟之恩
以小功止其殺止於緦外親之服以緦窮其殺止於袒
免聖人之制禮豈茍言情哉亦著於文而已矣大功税
小功不税其文止於是也兄弟之服不過小功外親之
服不過緦其情止於是也因其情而為之文親疎之殺
見矣故禮大功以上不謂之兄弟兄弟有加而大功無
加者親親也有加者報之也親親者税不親親者不税
是亦其情也且禮専為情乎亦為文乎如専為情也則
至親不可以期斷小功不可以不税如其文也則至親
之期斷小功之不税一也夫曾子韓子隆於情而不及
文失禮之指而疑其説雖然韓子疑之是也彼人之為
非也何以言之小功雖不税亦不吉服而已矣記曰聞
逺兄弟之喪既除喪而后聞之則免袒哭之成踊夫若
是奚其吉哉故曰彼人之為非也韓子疑之是也小功
不税禮也然則免袒成踊則已矣乎猶有加焉曰我未
之聞也雖然降而無服者麻不税是亦降而無服也哀
之以其麻哭之以其情逾月然後已其亦愈乎吉也
　　庶祖母慈祖母服議(齊/)　(梁/)
齊安陸王子敬所生早亡帝命貴妃范氏養之而子及
婦服制禮無明文永明中尚書令王儉議孫為慈孫婦
為慈婦姑為慈姑宜制期年服從之
梁武帝天監七年安成太妃陳氏薨舎人周捨議曰賀
彦先稱慈母之子不服慈母之黨婦又不從夫而服慈
姑小功服無從故也庾蔚之云非徒子不從母而服其
黨孫又不從父而服其慈由斯以言慈祖母無服明矣
(杜典不載/今補纂)
　　(臣/)等謹案古者士為庶母緦麻三月大夫以上無
　　服庶祖母之制服古今未聞明制加庶母杖期而
　　不及於庶祖母亦以恩為無可加也斯則為袒免
　　可耳又按先儒云婦人不服慈姑婦從夫尚於慈
　　姑無服而况於孫乎然虞喜云慈祖母雖賤若其
　　父先亡己養於祖以祖母之服服之固可也是知
　　亡於禮者之禮在人之動也中耳
　　父母乖離知死亡及不死亡服議(晉/)　(宋/)
晉元帝大興二年司徒荀組云二親陷没㓂難萬無一
冀者宜使依王法隨例行喪庾蔚之云二親如陷没㓂
難存亡未可知者宜盡尋求之理尋求之理絶三年之
外便宜昏宦𦙍嗣不可絶王政不可廢故也猶宜以哀
素自居不豫吉慶之事待中壽而服之也若境内賊亂
清平肆𤯝之後尋覔無蹤跡者便宜制服康帝時有遭
亂與父母乖離議者或以進仕理王事婚姻繼百世於
禮非嫌司徒西曹謝尚議曰典禮之興皆因循情理開
通𢎞勝如運有屯夷要當斷之以大義夫無後之罪三
千所不過今婚姻將以繼百世崇宗緒此固不可塞也
然至於天屬生離之哀父子乖絶之痛痛之深者莫深
於兹夫以一體之小患猶或忘思慮損聴察况於抱傷
心之巨痛懐忉怛之至戚方寸既亂豈能綜理時務哉
有心之人决不冒榮茍進冒榮苟進之儔必非所求之
㫖徒開偷薄之門而長流弊之路或有執志丘園守心
不革者猶當崇其操業以𢎞風尚而况含難履慼之人
勉之以榮貴耶李𦙍字宣伯(遼東襄/平人)祖敏漢河内太守
去官還鄉里遼東太守公孫度欲强用之敏乗輕舟浮
滄海莫知所終𦙍父信追求積年浮海出塞竟無所見
遂情若居喪而不聘娶後有鄰居故人與其父同年者
亡因行喪制服燕國徐邈云不孝莫大於無後勸使娶
妻既生𦙍遂絶房室恒如居喪禮不堪其憂數年而卒
𦙍既孤有識之後亦以喪禮自居又以祖不知存亡設
木主以事之由是以孝聞(按信始不娶既制喪乃娶生/子仍心喪三年可謂仁至義)
(盡者/矣)
宋崔懐順(清河東/武城人)父邪利魯郡太守元嘉中為魏所獲
懐順與妻房氏篤愛聞父見擄即日遣妻布衣蔬食如
居喪禮嵗時北向流淚其從叔模為滎陽太守亦入魏
模子雖居處改節不廢昏宦大明中冀州刺史崔元孫
使魏魏人問曰崔邪利模力屈歸命二家子姪出處不
同義將安在元孫曰王尊驅驥王陽回車欲令忠孝並
𢎞臣子兩遂(杜典不載/今補纂)
　　為姑姊妹女子子無主後者服議(宋/)
宋敖繼公曰為姑姊妹女子子出適者降為大功今以
其無主乃加於降服一等而為之期其姑姊妹於昆弟
姪亦不容不以其所加者服之云報者服期之義生於
已而不在彼故也女子子適人者為父母自當期固不
必言報矣然父母為己加一等而已於父母不復加者
其亦婦人不能貳斬也雷次宗曰或問女子子出適者
不得為無主服周斯則然矣敢問兩無主得互相反服
否答曰經云姑姊妹報名反服不由己身人今哀已不
可無報若兩俱無主義無先服則無報安得互相為
周
　　昏有期而夫死服議(宋/)
宋真宗大中祥符八年廣平公徳彞聘王顯孫女將大
歸而徳彞卒疑其禮制禮官言案曾子問曰娶女有日
而女死如之何孔子曰壻齊衰而弔既𦵏而除之夫死
亦如之注云謂無期三年之恩也女服斬衰
　　喪遇閏月議(隋/)　(宋/)
隋文帝開皇初太常卿牛𢎞撰儀禮百卷上之定制三
年及期喪不數遇閏大功以下數之以閏月亡者祥及
忌日皆以閏所附之月為正(開元禮同補杜/典不載今  纂)
宋張子全書大功以下算閏月期以上以期斷不算閏
月三年之喪禫祥閏月亦算之
　　(臣/)等謹案喪遇閏月六朝諸儒之論如王彪之譙
　　王恬載謐郗諳庾蔚之輩最為折中吳商諸人皆
　　似是而非也至范寗謂前閏亡者取後閏之日為
　　忌尤屬謬妄盖以月計者數閏嵗計者没閏若牛
　　𢎞所定可謂經通而無弊者矣
　　忌日議(唐/)　(宋/)　(金/)　(明/)
唐祝欽明為禮部尚書知政事以匿忌日為御史中丞
蕭至忠所劾貶申州刺史徳宗貞元八年將作監元旦
當攝太尉享昭徳皇后廟以私忌日不受誓誡為御史
劾奏詔尚書省與禮官法官集議右丞盧邁奏狀曰臣
案禮大夫士將奉祭於公既視濯而父母死猶奉祭也
又案唐禮散齋有大功喪致齋有周喪及齋中疾病即
還家皆無忌日不受誓誡之文雖假寧令忌日給假一
日春秋不以家事辭王事旦不宜以忌日辭攝祭由是
坐罰俸
宋開寳敕文應常参官及内殿起居職官等自今刺史
郎中將軍以下遇私忌請準式假一日忌前之夕聴還
私第葉夢得曰元豐編勅修假寧令於父母私忌假下
添入逮事祖父母者準此舊法祖父母私忌不為假立
此法者謂生而祖父母没則不假存則為假然不當言
逮事盖誤用禮之文也(案禮逮事父母則諱王父母不/逮事父母則不諱王父母鄭氏)
(以逮為及識當是冇知之/稱今以逮事為及見誤矣)法初行安厚卿為樞密適祖
母忌祖母没時厚卿纔三嵗疑而以問禮部郎官何洵
直洵直雖知法官之誤因欲遷就其説引子生三月而
父名之以為天時一變為有識欲以三月為限斷過矣
今士大夫凡生而祖父母存者皆告假從立法者之意
也張子全書忌日變服為曾祖祖皆布冠而素帶麻衣
為曾祖祖之妣皆素冠布帶麻衣為父布冠帶麻衣麻
履為母素冠布帶麻衣麻履為伯叔父皆素冠帶麻衣
為伯叔母麻衣素帶為兄麻衣素帶為弟姪易褐不肉
為庶母及嫂亦不肉(案唐人忌日服黲朱子語類忌/日服白生絹衫帶黲巾無等差)朱子家
禮忌日儀前一日齋戒設位陳器具饌(止一位/一桌)厥明夙
興設蔬果酒饌(並如祭/禰之儀)質明主人以下變服詣祠堂奉
神主出就正寢参神降神進饌初獻亞獻終獻侑食闔
門唘門辭神納主徹是日不飲酒不食肉不聴樂黲布
素服素帶以居夕寢於外
金章宗明昌元年制内外官并諸局承應人遇祖父母
父母忌日並給假一日
明張文嘉齊家寳要忌祭儀節質明主人以下素服詣
祠堂考妣前焚香跪告曰今以某官某考逺諱之辰敢
請神主出就正寢恭伸追慕(儀節同時祭用贊/唱去飲福受胙)祝文云
嵗序流易諱日復臨追逺感時昊天罔極(如祖考妣以/上則改昊天)
(罔極為不/勝永慕)謹以清酌庶羞用伸奠獻謹奉顯妣孺人某
氏配食尚享(若妣忌則用伸奠獻下云敬奉以配顯考/某府君尚享案妣不曰祔食而曰配食盖)
(夫婦得/合食也)考妣於讀祝後加舉哀哀止祖考妣近故者亦
然忌日變服髙曾祖考妣衣用青素祖考妣𤣥冠白衣
考妣白冠白衣
　　(臣/)等謹案凡祭皆吉服而忌用縞素凡祭皆飲福
　　而忌獨舉哀夫縞素舉哀非所以施之祭也故此
　　祭宜與祥禫同類列於喪禮之末
　　國忌日議(唐/)　(五代/)　(宋/)　(遼/)　(金/)　(明/)
唐六典凡國忌日兩京定大觀寺各二散齋諸道士女
道士及僧尼皆集於齋所京文武五品已上與朝請七
品已上皆集行香以退若外州亦各定一觀一寺以散
齋州縣官行香應設齋者盖八十有一州焉(謂四輔五/府六雄十)
(望曹濮兖齊豫徐陳青亳仙凉秦瀛貝邢恒冀定趙滄/徳深博易相梁襄澤安緜梓遂眉卭果彭蜀漢潤越常)
(蘇杭婺衢湖宣洪潭廣桂隴邠涇等州是也其道士女/道士僧尼行道散齋皆給香油炭料若官設齋道佛各)
(施物三十五段供修理道佛寫一切經道士女道士僧/尼各施錢十二文五品已上女及孫女出嫁者官齋行)
(道皆聴不預若私家設齋道士女/道士僧尼兼請不得過四十九人)凡逺忌日雖不廢務
然非軍務急切亦不舉事餘如常式文宗太和七年二
月勅準令國忌日唯禁飲酒舉樂至於科罰人吏都無
明文但縁其日不合釐務官曹即不得決斷刑獄大小
笞責在禮律固無所妨起今後縱有此類臺府更不舉
奏(案均王傳王堪男損國忌日于私第/決責下人為御史臺所奏遂下此勅)
後唐明宗天成三年又八月九日勑今後每遇大忌宜
設僧道齋一百人列聖忌日齋僧道共五十人不視朝
不舉樂止刑罰斷屠宰依舊
晉髙祖天福五年正月御史竇貞固奏每遇國忌行香
宰臣跪爐百官依常位立班行香之後齋僧百人永為
定制
宋忌日禮據唐初始著罷樂廢務及行香修齋之文其
後又朔望停朝令天下上州皆凖式行香天祐初始令
百官詣閤奉慰宋循其制唯宣祖昭憲皇后為大忌前
一日不坐慰羣臣詣西上閤門奉慰移班奉慰皇太后
退赴佛寺行香凡大忌中書悉集小忌差官一員赴寺
如車駕巡幸道遇忌日皆不進名奉慰留守自於寺院
行香仍不得在拜表之所天下州府軍監亦如之(案畢/仲荀)
(燕聞録曰國忌行香起於後魏江左齊梁間每然香薫/手或以香未散行謂之行香又唐㑹要謂髙宗時李義)
(府為太子設齋詔五品以上行香/不空三藏為神堯以下忌辰行香)太祖建隆二年宣祖
忌日時明憲(乾徳二年/改諡昭憲)太后在殯羣臣止詣閤奉慰而
罷行香真宗崩元徳明徳皇后忌日在禫制内乃停進
名行香凡奉慰宰相樞宻使各帥百官内職共進名節
度使留後觀察使各進名忌日前後各禁刑三日如天
慶節釋放以下情輕者復斷屠宰不視事前後各三日
禁樂各五日其後以嵗月漸逺禁刑不視事各二日禁
樂各三日章獻明肅太后忌辰前後二日不視事一日
禁屠宰各三日禁樂詔應太忌日行香臣僚並素食(案/王)
(栐燕翼貽謀録云國忌行香本非舊制真宗大中祥符/二年詔曰宣祖昭武皇帝昭憲皇后自今忌前一日不)
(坐殿羣臣進名奉慰寺觀行香禁屠廢務著于/令自後太祖太宗忌日亦援此例累朝因之)政和新
儀羣臣進名奉慰其日質明文武朝参官入詣朝堂就
次御史臺先引殿中侍御史一員入就位次西上閤門
御史臺分引朝参官及諸軍將校次禮直官引三公以
下在西上閤門南階下每等重行異位並北向東上知
西上閤門官於班前西向立搢笏執名紙躬三公以下
文武百僚俱再拜俟閤門官執笏置名紙笏上入西上
閤門訖退羣臣奉慰詣景靈宫每等重行異位並北向
東上禮直官揖班首以下再拜訖引班首自東階升殿
舎人接引同升詣香案前搢笏上香跪奠茶訖執笏興
降階復位又再拜次引班首以下分左右搢笏行香宰
相執政官分左右行香訖執笏俱復位次引班首升殿
詣香案前俯伏跪搢笏執爐俟讀疏畢執笏俯伏興降
階復位又再拜退南渡後制忌日如在以日易月服制
之内並依禮例權停孝宗淳熙元年十一月詔文武百
僚詣景靈宫國忌立班行香如有稱疾托故不赴者御
史臺彈奏(案宋禮志景靈宫神御殿之一也以奉先朝/御容元豐五年作景靈宮十一殿而在京宫)
(觀神御皆迎入禁中夢梁録曰紹興間臣僚奏復景靈/宫以奉祖宗衣冠之㳺詔從之咸淳間度廟親灑扁目)
(自聖祖至理廟凡十六殿自元/天聖后至楊太后凡十五殿)岳珂云今世國忌日百
僚行香在京則雙忌賜假隻忌視事坐曹如故外郡皆
如平日笞決無禁
遼忌辰儀先一日奏忌辰牓子預寫名紙大紙一幅用
陰靣後三行書文武百僚宰臣某以下謹詣西上閤門
進名奉慰至日應拜大小臣僚並皂衣皂鞓帶四鼓至
時於幕次前在京於僧寺班齊依位望闕序立直日舎
人跪右執名紙在前班首以下皆再拜引退名紙於宣
徽使付内侍奏聞興宗重熙十一年宣獻皇后忌日上
與皇太后素服飯僧於延夀憫忠三學三寺
金熙宗皇統元年七月癸夘以景宣皇帝忌辰命尚食徹肉
明成祖永樂元年禮官奏五月初十日太祖髙皇
帝忌辰自初八至初十日不鳴鐘鼓不行賞罰不舉音
樂禁屠宰文武官自初八日服淺淡衣黑角帶侍朝至
日早赴孝陵行禮八月初十日孝慈髙皇后忌辰禮亦
如之宣宗勅諭禮部忌日悉輟朝参嵗為定例用申永
慕之誠宣徳三年令凡遇忌辰通政司兵馬司免引囚
奏事
　　忌日祭奠議(金/)　(明/)
金初太祖忌辰皇帝至褥位立再拜稍東西向詣香案
前又再拜上香訖復位又再拜進食奠茶辭神皆再拜
而退二十一年五月十二日睿宗忌辰有司更定禮儀
前一日宣徽院設御幄於天興殿門外稍西至日質明
皇太子親王百官具公服於衍慶宫門外立班奉迎皇
帝乗馬至衍慶宫門外下馬二宣徽使前導歩入宫門
稍東皇帝乗輦繖扇侍衛如常儀至天興殿門外稍西
皇帝降輦入幄次簾降典贊儀引皇太子閤門引親王
宰執四品以上官由偏門入至於殿庭左右分班立定
二宣徽使導皇帝由天興門正門入自東階升殿詣褥
位立定皇太子以下官合班五品以下班於殿門外宣
徽使奏請皇帝先再拜請詣侍神位立俟有司置香案
酒桌訖請詣褥位又再拜三上香奠酒復位再拜皇太
子以下皆陪位再奏請詣稍東侍神位立典贊儀引皇
太子升殿赴褥位先兩拜奠酒再兩拜降復褥位次閤
門引終獻官趙王上殿行禮宣徽使奏請皇帝詣褥位
再兩拜皇太子以下官皆再拜禮畢百官依前分班立
皇帝出殿門外入幄次簾降更衣引皇太子以下官出
宫門外立班皇帝乗輦至宫門稍東降輦歩出宫門外
上馬還宫導從侍衛如來儀皇太子以下官俟車駕行
然後退(案金禮志天徳四年於燕京所建原廟名其宫/曰衍慶殿曰聖武門曰崇聖奉安列祖神御)
世宗大定五年奉㫖太祖忌辰衍慶宫薦享止用素食
諸京凡御容所在皆同又朔望皆行朝拜禮六年有司
奏太祖皇帝忌辰車駕親奠百官陪拜今車駕巡幸合
以宰臣為班首率百官詣衍慶宫行禮從之十六年奉
㫖世祖太宗忌辰一體奉奠十八年八月太祖忌辰世
祖太宗同在一處致祭有司言厯代無一聖忌辰列聖
與祭之典擬議間勅太子一位行禮并就祭功臣二十
六年以内外祖廟不同定擬太廟每嵗五享山陵朔望
忌辰及節辰祭奠並依前代典故外衍慶宫自來車駕
行幸遇祖宗忌辰百官行禮并諸京祖廟節辰忌辰朔
望拜奠合依舊以盡崇奉之意從之
明制凡值帝后忌辰皆遣官於陵上致祭止用香燭酒
果無帛祝文維年月日孝子皇帝(御/名)謹遣某官敢昭告
於皇考(或皇妣諡/號皆備書)某皇帝(或某/皇后)尊靈曰惟我皇考(或皇/妣)
諱日之辰瞻望徳恩不勝哀感謹用祭奠伏惟尚饗(或/髙)
(曾祖考妣則𤣥/曾孫惟所用)
　　(臣/)等謹案唐宋忌日百官於寺觀行香誦經設齋
　　以為追薦雖屬孝思頗非典禮不若金代於衍慶
　　宫親奠百官陪拜能酌古禮而修其制也明國忌
　　遣官上陵親祭内殿(即奉/先殿)無行香齋薦之禮皆唐
　　宋所不及
　　忌日祭祀停樂議(唐/)　(宋/)
唐文宗開成四年正月太常寺奏今月二十二日祀先
農於東郊其日與穆宗皇帝忌日同太和七年十二月
八日季冬蜡祭百神與敬宗皇帝忌日同準其年十二
月六日勅近廟忌辰奏樂非便季冬蜡祭又不可移變
禮從宜古有明據宜令其日懸而不樂庶叶典經今月
二十二日祀先農欲準先敕懸而不樂從之
宋太祖乾徳二年禘於太廟其日惠明皇后忌有司言
唐開成四年正月二十二日祀先農與穆宗忌同日太
和七年十二月八日蜡百神與敬宗忌同日詔以近廟
忌辰作樂非便宜令懸而不作竊以農蜡之祭猶避廟
忌而不作樂况僖祖同廟連室而在諱辰詎可輒陳金
石之奏伏望依禮懸而不作
　　忌日易服議(宋/)　(金/)　(明/)
宋髙宗紹興元年二月太常少卿蘇遲等以徽宗欽宗
留北有朔望遥拜之禮乃言凡遇祖宗帝后忌前一日
並忌日皇帝自内先服紅袍遥拜訖易服行禮從之
金章宗明昌元年世宗忌辰祭諸王陪位服黲素去金玉之飾
明㑹典凡遇各廟忌辰上服淺淡服御奉天門
視事不鳴鐘鼓百官各服淺淡服黑角帶朝参其謝恩
見辭官具公服如常儀孝宗𢎞治十四年令遇忌辰朝
参官不許服紵絲紗羅恭仁康定景皇帝恭讓章皇后
忌辰如遇節令服青緑花樣宣宗章皇帝忌辰如遇奏
祭祀許服紅世宗嘉靖元年奏準正月初三日宣宗章
皇帝忌辰二月十九日恭仁康定景皇帝忌辰十一月
初五日恭讓章皇后忌辰許穿青紵絲穆宗隆慶元年
題準凡遇忌辰文武百官不問内外班行謝恩見辭俱
淺淡服色烏紗帽黑角帶不許用公服神宗萬厯四年
題準凡郊廟奏祭祀日遇有忌辰則移前一日如致齋
日内遇忌辰上具常服百官具青緑錦繡其正祭日遇
忌者如祭在日間除臨時照常具祭服行禮本日祭前
祭後與致齋遇忌同如夜分祭畢是日上仍淺淡服色
百官青衣角帶辦事
　　忌日不廢軍務議(唐/)
唐太宗貞觀十九年太宗親征髙麗以五月五日行既
至遼陽屬髙祖忌日八座奏言臣等謹案禮云君子有
終身之憂而無一朝之患此所謂星迴嵗改親没同辰
思其居處不為樂事今陛下親御六軍已登㓂境庶務
繁擁伏待剖决可以尊先聖之常經畧近代之一志望
請所有軍機要切百司依式聞奏手詔答曰今既戎旅
大事不可失在機速所以仰順古風俯從今請
　　立春遇忌日議(宋/)
宋髙宗紹興十三年正月御史臺言本月十三日欽聖
憲肅皇后忌其日立春凖令諸臣僚及將校立春日賜
幡勝遇稱賀等拜表忌辰奉慰退即戴欲乞候十三日
忌辰行香退即行戴揷從之
　　慶節遇忌日議(明/)
明世宗嘉靖二年八月丁未萬夀聖節先是再遇聖節
皆以先帝喪殺禮又直髙皇后忌辰移之先一日至是
禮官言大喪既除宜盡從吉典先忌祭而後受朝亦不
妨同日上可其同日之請猶以孝惠皇太后制未闋不
忍純吉仍暫免習儀宣表及雞唱山呼之禮是日帝親
祀奉先殿奉慈殿孝惠皇太后几筵殿畢出御奉天殿
受賀免文武百官及四夷使臣宴賞
　　忌日輟經筵議(明/)
明世宗嘉靖元年五月仁宗昭皇帝忌辰遣官祭獻陵
先是給事中安磐等奏稱是日適值經筵衣緋賜宴輟
講則廢學如儀則忘孝請移經筵前一日帝下其議禮
部覆言經筵禮儀期日累朝未之有改考之祭義曰君
子有終身之喪忌日之謂也此専指父母而言祖父以
上禮經未載伏聞孝宗在位遇憲宗忌辰仍御經筵凡
侍班等官俱衣青緑花様賜宴宜倣此行帝特㫖暫免
　　祧廟廢忌日議(唐/)　(宋/)
唐文宗太和十五年五月太常禮院奏睿宗神主祧遷
其六月二十日忌并昭成皇后十一月二日忌準禮合
廢從之
宋髙宗紹興三十二年正月禮部太常寺言已降㫖欽
宗祔廟翼祖當遷於正月九日告遷翼祖皇帝簡穆皇
后神主奉藏於夾室所有以後翼祖皇帝忌及簡穆皇
后忌欲乞依禮不諱不忌詔恭依
　　忌月舉樂議(唐/)　(宋/)
唐睿宗祥月太常奏朔望弛朝尚食進蔬且止樂餘日
御便殿具供奉狀中書門下官得侍他非奏事毋謁前
忌與晦三日後三日皆不聴事忌晦之明日百官叩側
門通慰後遂為常至憲宗元和九年正月修撰太學博
士韋公肅上疏曰準禮無忌月禁樂今太常及教坊以
正月是國家忌月停習郊廟享宴之音中外士庶咸罷
慶樂伏尋經典竊恐乖宜臣謹案禮記有忌日不樂無
忌月之文漢魏以降代襲斯㫖唯晉穆帝將納后以康
帝忌月下議禮官荀訥王洽曹耽王彪之並當時知禮
者皆稱有忌日無忌月若有忌月即有忌時忌嵗並無
禮據時從其議伏以前禁在二十五月之中今既逾逺
禮湏改革又記曰禫月從樂明王制禮漸去其情不應
以追逺而立禮反重也今太常停習郊廟之樂是反重
而慢神有司禁中外之音是無故而去樂詳其前典情
理不倫考其沿襲又無所據倘陛下正因循之越度
法經典之明文得禮之儀𫝊於史冊天下幸甚詔𫝊中
書門下令召太常卿禮官等學官詳議可否中書門下
奏曰忌日太常寺及教坊悉停閱習中外士庶亦皆禁
斷準禮及歴代典故並無忌月禁樂請依常教習者敕
宜依其士庶之家亦宜準此
宋真宗咸平中有司將設春宴金明池習水戲開瓊林
苑縦都人遊賞帝以是月太宗忌月命詳定故事以聞
史館檢討杜鎬等引晉荀訥唐王方慶韋公肅言禮無
忌月禁樂當時悉從所議伏以忌日不樂嘗載禮經忌
月徹懸實無典故况前代鴻儒議論足據其春宴及池
苑並合舉樂
　
　
　
　
　
　
　
　
　
　
　
　
　
　
　
欽定續通典卷八十二
欽定四庫全書
欽定續通典卷八十三
　禮(凶/)
　　師弟子相為服議(唐/)　(宋/)　(元/)　(明/)
唐王義方卒門人員半千何彦先行喪植松柏冡側三
年乃去
宋胡瑗卒訃至京學士錢公輔與太學生徒百餘人詣
興國戒壇院舉哀自陳師喪給假二日張子全書聖人
不制師之服師無定體豈可一槩服之故聖人不制其
服心喪之可也孔子没弔服加麻亦是服也却不得謂
無服也何基卒金履祥議曰為師服者弔服加麻心喪
三年古之制也布襴俗服也今之服緦功以上者用之
生絹鈎領之衫俗服也今之服緦麻者亦用之服今緦
麻之服是不得同喪父無服之重也疑衰古士之弔服
也其服亡矣白布深衣古庶人之弔服其制今猶存焉
然古之士今之官也今之士其未仕者古之庶人也宜
用古庶人之服而以深衣為弔服昔朱子之服門人用
細麻深衣而布縁矣然凡布皆麻古以三十升麻為麻
冕之布以十五升麻為深衣之布深衣之麻自司馬氏
朱氏皆云用極細布則深衣布用苧代麻乆矣其縁則
孤子純以素是喪父既除之服也孔門喪夫子若喪父
而無服則以喪父服除之服為若喪父無服之服其純
用素可也其冠則庶人之弔素委貌失其制矣以白布
代之而加素絰於冠可也加麻之絰緦服之絰也今用
緦麻而小可也加麻之帶緦麻之帶也今用細苧可也
所謂疑衰擬於衰者也
元韓擇卒門人為服緦麻者百人
明錢徳洪師事王守仁嘉靖丙戊舉進士未廷試而歸
戊子北上途中聞守仁之喪往迎至廣信且馳書於其
父具陳父生師教願為喪服父許之與同門王畿議服
制徳洪以父母在麻衣布絰弗敢加焉畿請服斬衰以
從築場廬墓三年而後去
　　朋友相為服議(宋/)
宋朱子家禮為朋友緦麻三月語類云朋友麻則弔服
而加麻絰爾王柏朋友服議儀禮喪服友朋友麻三字
豈非朋友之服乎案鄭康成云朋友雖無親有同道之
恩相為服緦之絰帶又曰士以緦麻為喪服其弔服則
疑衰疑之為言擬也緦麻之布十五升疑衰十四升即
白麻深衣擬於吉服也盖緦麻服之極輕者也他無服
矣止有弔服所以擬之注云弔服加麻其師與朋友同
既葬除之疏云以白布深衣庶人之常服又尊卑未成
服以前服之故庶人得為弔服素冠吉屨無絇其弔服
圖云庶人弔服素委貌白布深衣士朋友相為服弔服
加麻加麻者即加緦之絰帶是為擬衰或曰深衣吉服
也而可為弔服乎僕曰注固云擬於吉服也况非止為
弔服親疾病時男女改服注曰庶人深衣又曰子為父
斬衰尸既襲衣十五升布深衣扱上袵徒跣交手哭是
孝子未成服亦服深衣也或又曰安知深衣為弔服又
為麻純乎僕曰純之以采者曰深衣純之以麻者曰麻
衣純之以素者曰長衣以采縁之褎長在外則曰中衣
又各自有名不可亂也今以深衣為弔服鄉閭亦行之
伹未有麻爾是服也勉齋黄氏考之為至詳僕於北山
何先生成服日服深衣加絰帶冠加絲武即素委貌覆
以白巾見者未嘗不以為怪越數日通齋葉仲成父來
弔僕問昔日毅齋之喪門人何服曰初遭喪明朋友以
襴樸加布帶其後共考儀禮至葬時方以深衣加絰帶
僕於是釋然知無戻於禮也
　　除心喪議(宋/)　(陳/)　(隋/)　(唐/)　(宋/)
宋文帝元嘉十七年元皇后崩皇太子心喪三年禮心
喪者有禫無禫禮無成文世或兩行皇太子心喪畢詔
使者博議有司奏喪禮有禫以祥變有漸不宜便除即
吉故其間服以纎縞也心喪已經十三月大祥十五月
禫變除禮畢餘一期不宜復有禫宣下以為永制詔可
孝武大明二年正月有司奏故右光禄大夫王偃喪依
格皇后服期心喪三年應再周來二月晦檢元嘉十九
年舊事武康公主出適二十五月心制終盡從禮即吉
昔國哀再周孝建二年二月其月末諸公主心制終則
應從吉於時猶稱心禫素衣二十七月乃除二事不同
領曺郎朱膺之議詳尋禮文心喪不應再禫皇代考驗
已為定制元嘉季年禍難深酷聖心天至喪紀過哀是
以出適公主還同在室即情變禮非革舊章今皇后二
月晦宜依元嘉十九年制釋素即吉
陳文帝天嘉元年八月尚書儀曺請今月晦皇太后服
安吉君禫除儀注沈洙議謂至親期斷加隆故再期而
再周之喪斷二十五月但重服不可頓除故變之以纎
縞創巨不可便愈故稱之以祥禫禫者淡也所以漸袪
其情至如父在為母出適後之子則降降之以期期而
除服無復衰麻縁情有本同之義許以心制心制既無
杖絰可除不容復改𤣥縵所以宋元嘉立義心喪以二
十五月為限今皇后於安吉君心喪之期宜除於再周
詔從之
隋制齊衰心服以上雖有奪情並終喪不弔不賀不預
宴(以上杜典不/載今續纂)
唐制父在為母一周除靈三年心喪又嫁母出母妾母
本生父母及父卒祖存為祖母皆心喪二十五月並解
官(宋制/同)
宋呉榮王顥為慈聖光獻太后之服易月當除顥曰身
為孫而情文缺然若是可乎請如心喪禮須上禫除即
吉詔可
　　(臣/)等謹案賀循喪服要記凡降服既降心喪如常
　　月劉智謂小功以下不税乃無心喪又陳沈洙議
　　元嘉立義心喪以二十五月為限惟王儉古今集
　　記終二十七月為王逡所難何佟之儀注亦用二
　　十五月無復心禫云云是則心禫可廢心喪不可
　　廢也宋服制凡如適孫祖在為祖母為人後者為
　　其所生父母之類皆許解官申心喪三年盖由遵
　　用前代之制自元明此制不行雖不解官而所謂
　　心喪之實固未嘗禁也
　　周喪察舉議(宋/)
宋真宗天禧三年正月貢舉人郭􁂴等見崇正殿􁂴冒
喪赴舉命典謁詰之即引咎殿三舉(時郭􁂴等四千三/百人見於崇政殿)
(􁂴以冒緦喪赴舉為同輩所訟帝命興謁詰之引/服付御史臺劾問殿三舉保保人並贖金殿一舉)四年
二月翰林學士承㫖晁逈上言舊制期喪百日内妨試
尊長卑㓜同士人病之多入京冒哀就同文試洎中選
被人論訴不免坐罪請自今卑㓜期服不妨取解詔從
之仁宗天聖七年興化軍進士陳可言臣昨與本軍進
士黄價同保臣預解送之後本軍言黄價昨赴舉時有
叔為僧喪服未滿臣例當駮放竊思出家制服禮律俱
無明文況僧犯大罪並無縁坐犯事還俗勅不得均分
父母田園又釋門儀式見父母不拜居父母喪不絰死
則法門弟子為之制服其於本族並無服式望下禮官
詳議許其赴試太常禮院言檢㑹敇文期周尊長服不
得取應又禮為叔父齊衰期外繼者降服大功九月其
黄價為叔僧合比外繼降服大功哲宗元祐時程頤看
詳學制謂士子遭祖父母喪不得應舉(案朱子曰祖父/母喪不赴舉法)
(令雖不禁士子宜行之知/渡江之後載籍軼亡矣)
　　丁憂終制議(元/)　(明/)
元制諸職官親死不奔喪降先職二等未終喪赴官降
一等不丁父母憂者罪與不奔喪同
明制今百官聞喪不待報即去官後京官有勘合在外
官有引起復有程限奪喪短喪有喪有禁視昔加嚴云
太祖洪武初百官聞祖父母伯叔兄弟喪俱得奔赴二
十三年四月吏部言祖父母伯叔兄弟皆係期年服若
俱令奔喪守制或一人連遭五六期喪或道路數千里
則居官日少更易繁數曠職廢事今後除父母及祖父
母承重者丁憂外其餘期服制不許奔喪但遣致祭從
之英宗正統十二年令内外大小官員丁憂者不許保
奏奪情起復世宗嘉靖四十二年周府南陵王睦楧上
疏云文職上自九卿下及百僚皆知父母之恩行三年
丁憂之制今各王府所選儀賓受封大夫郎官之職係
與文職一體相同何父母身終不行丁憂之制豈為人
子之道哉伏望敇下禮部自今見爵儀賓凡有父母身
故宜照文職事例將半俸停止服滿之日方許開俸疏
入下禮部議明年御史林潤等以為言始定儀賓守制
穆宗隆慶元年吏部主事郭諌臣請衍聖公終制先是
衍聖公凡遇父母之喪不行丁憂即請承襲與軍職同
至是諌臣疏謂魯為上世秉禮義之國而孔子又萬世
禮義之宗今國家特世封為衍聖公秩以一品者正以
聖人後為能守禮以表率天下之人耳不使其子孫守
三年之制其何以責天下乞許遵制丁憂一如文臣終
制起復從之生員丁父母憂者不許赴鄉試及提學官
科嵗二試舉人丁父母憂者不許赴會試其監生及儒
士丁憂者亦不許赴試景帝景㤗五年御史黄漙請罷
舉人監生由服以廣科目從之(由服者二十七月正/服之外餘服程限也)
　　改葬服議(北齊/)　(唐/)　(宋/)　(明/)
北齊王元軌子欲改葬祖及祖母列上未知所服邢子
才議曰禮改葬緦麻鄭𤣥注臣為君子為父妻為夫惟
三人而已然適孫曾孫承重者曾祖父母祖父母改葬
既並三年之服皆應服緦禮文非遺漏是舉其畧耳(杜/典)
(不載今/續纂)
唐韓愈議經曰改葬緦春秋榖梁傳亦曰改葬之禮緦
舉下緬也此皆謂子之於父母其他則皆無服何以識
其必然經次五等之服小功以下然後著改葬之制更
無輕重之差以此知惟記其最親者其他無服則不記
也若主人當服斬衰其餘親各服其服則經亦言之不
當惟云緦也𫝊稱舉下緬者緬猶逺也下服之最輕者
也以其逺故其服輕也江熙曰禮天子諸侯易服而葬
以為交於神明者不可純凶况其緬者乎是故改葬之
禮其服雖輕以此而言則亦明矣衛司徒文子改葬共
叔問服於子思子思曰禮父母改葬緦既葬而除之不
忍無服送至親也非父母無服無服則弔服而加麻此
又其著者也文子又曰喪服既除然後乃葬則其服何
服子思曰三年之喪未葬服不變除何有焉然則改葬
與未葬者有異矣古者諸侯五月而葬大夫三月而葬
士踰月無故未有過時而不葬者也過時而不葬謂之
不能葬春秋譏之若有故而未葬雖出三年子之服不
變此孝子之所以著其情先王之所以必其時之道也
雖有其文未有著其人者以知其至少也改葬為山崩
水涌毁其墓及葬而禮不備者若文王之葬王季以水
嚙其墓魯隠公之葬恵公以有宋師太子少葬故有闕
之類是也喪事有進而無退有易以輕服無加以重服
殯於堂則謂之殯瘞於野則謂之葬近代已來事與古
異或游或仕在千里之外或子㓜妻稚不能自還甚者
拘以隂陽畏忌遂葬於其土及其反葬也逺者或至數
十年近者亦出三年其吉服而從於事也乆矣又安可
取未葬不變服之例而反為之重服與在喪當葬猶宜
易以輕服况既逺而反純凶以葬乎若果重服是所謂
未可除而除不當重而更重也或曰喪與其易也寧戚
雖重服不亦可乎曰不然易之與戚則易固不如戚矣
雖然未若合禮之為懿也儉之與奢則儉固易於奢矣
雖然未若合禮之為懿也過猶不及其此類之謂乎或
曰經稱改葬緦而不著其月數則是三月而後除也子
思之對文子則曰既葬而除之今宜如何曰自啟殯至
於既葬而三月則除之未三月則服以終三月也(案袁/孝尼)
(云喪無再服若終月數是再服也魏崔/長仁云鄭氏得服緦之㫖謬三月之言)曰妻為夫何如
曰如子無弔服而加麻何如曰今之弔服猶古之弔服也
宋禮志太祖改葬宣祖安陵有司言案儀禮改葬緦
注云臣為君子為父妻為夫也必服緦者親見尸柩不
可以無服緦三月而除之今請皇帝服緦皇親及文武
官䕶送靈駕者亦服緦既葬而除(朱子云改葬服緦鄭/𤣥謂終三月而除王)
(肅謂事畢而除俱不可/攷禮宜從重從鄭可也)
明集禮改葬之日内外諸親皆至各就次主人服緦麻
服諸親皆素服既葬行虞祭畢主人以下出就别次釋
緦麻服素服而還
　　(臣/)等謹案改葬緦蓋緦乃主布而言服之輕者非
　　緦必繫之三月也周禮司服凡弔王為諸侯緦衰
　　諸侯及卿大夫亦以緦衰為弔服豈必繋之三月
　　乎此不過改葬時見尸柩之暫服鄭注三月而除
　　之誤矣昌黎韓氏以營葬既畢恰值三月為解亦
　　屬附會載徳云制緦麻具而葬葬而除斯言得之
　　矣
　　改葬反虞議(宋/)　(明/)
宋政和禮凡有改葬者皆具事目聞於官勘驗得實聴
之(案明吕坤曰改葬非得已也濱於水則遷櫬於客土/則遷必為城郭道路則遷先貧賤後富貴合而窆之)
(則遷凡以為親/也非是則否)將改葬先於墓所隨地之宜張白布帷
幕南向開户其日内外諸親皆至墓所各就便次主人
以下及妻妾女子俱緦服周親以下素服丈夫於墓東
西向婦人於墓西東向皆北上婦人障以行帷俱立哭
盡哀卑者再拜祝立於羨道南北向内外哭止祝三聲
噫嘻啟以改葬之故内外又哭盡哀權就别所掌事者
開墳訖内外又就位哭如初設席於幕下舉柩出置於
席上内外俱從哭於墓所分東西位如常儀祝以功布
拭棺掌饌者設饌於柩南主人盥手以琖跪奠酒再拜
訖少頃徹奠進柩車於帷門外南向升柩於車遂詣幕
所内外俱哭掌事者先設牀於幕下有枕席周設帷(如/不)
(易棺則/不設牀)柩車至帷門外丈夫柩東婦人柩西俱立哭掌
事者舉柩入設牀柩東舉尸出置於牀南首遂歛如大
歛之儀(如明衣裳/不殯也)乃設靈座於吉帷内幕下西廂東向
(施牀帷屏服飾以時上/飲饍及沐如平生也)乃葬將引柩告曰以今吉辰用
即宅兆不設祖奠無反哭無方相魌頭餘如常葬之儀
既葬就吉惟靈座前一虞虞如常儀其祝辭云維年月
朔日辰孝子某敢昭告於考某官封謚改遷幽宅禮畢
終虞夙夜匪寧啼號罔極謹以清酌庶羞祇薦虞事於
考某官封諡尚饗既虞主人以下出就别所釋緦服反
素服而還掌饌者徹饌掌事者徹靈座朱子曰改葬須
告廟而後告墓以葬葬畢奠而歸又告廟哭而後畢事
方穏當行葬更不必出主祭告時却出主於廟
明㑹典與宋同
　　(臣/)等謹案晉荀訥以改葬不應反虞故開元政和諸禮
　　皆設靈座於墓所葬畢而虞祭畢而徹無反哭之文觀
　　朱子云又告廟哭而後畢事是仍宜反哭也
　　父母墓毁服議(明/)
明王廷相曰父母之墓崩毁或盗發露柩體修之宜何
服曰此痛之甚者也可無制服以臨之乎禮無正文以
義而起亦可也改葬禮緦其服雖輕而用情甚重修墓
更葬其事體均制緦禮也
　　三年而後葬變除議(宋/)
宋政和禮凡父母之喪周而葬者則以葬之後月小祥
大祥取再周之禮禫亦如之若再周而後葬者則以葬
之後月練又後月為大祥祥而即吉無復禫矣其未再
周葬則以二十五日練二十六月祥二十七月禫若再
周而未葬則俟已葬而後除服
　　久喪不葬服議(陳/)
陳高祖永定中有司奏前寧逺將軍建康令沈孝軌門
生陳三兒牒稱主人翁靈柩在周主人奉使關内因欲
迎喪乆而未返此月晦即是再周主人弟息見在此者
為至月未除靈内外即吉為待主人還情理申竟以事
諮左丞江徳藻徳藻議曰王衛軍云乆喪不葬唯主人
不變其餘親各終月數而除此盖引禮文論在家内有
事故未得葬者耳孝軌既在異域雖已迎喪還期無指
諸弟若遂不除永絶婚嫁此於人情或為未允中原淪
陷已後理有事例宜諮沈常侍洙詳議洙曰禮有變正
又有從宜禮小記云乆而不葬者唯主祭者不除其餘
以麻終月數者除喪則已注云其餘謂旁親如鄭所解
衆子皆應不除王衛軍所引此盖禮之正也但魏氏東
闗之役既失亡尸柩葬禮無期時議以為禮無終身之
喪故制使除服晉氏喪亂或死於冦庭無由迎殯江左
故復申明其制李𦙍之祖王華之父並存亡不測其子
制服依時釋衰此並變禮之宜也孝軌雖因奉使便欲
迎喪而還期未剋宜依東闗故事在此國内者並應釋
除衰麻毁靈祔祭若喪柩得還别行改葬之禮徳藻依
洙議奏可(杜典不載/今補纂)
　　招魂葬議(唐/)　(宋/)　(明/)
唐薛収曰招魂葬非古禮也漢魏之術皆妄也葬之為
言藏也仁人於其親掩藏歸穴不豐不儉必約於禮焉
延陵季子曰魂無不之此言葬形非葬魂矣禁之禮也
宋太宗淳化中有言昭成太子嬖妾張氏於都城西佛寺招
魂葬其父母僣差踰制帝怒遣昭宣使王繼思驗問
明李濓招魂葬答問嘉靖丁酉冬十二月十日汴馬生
北赴南宫試渡河走冰壞其舟溺而死求其尸踰月不
可得其家請招魂葬焉乃質於李子李子曰史𫝊有之
禮家之所不取也吾聞葬也者藏也所以藏其形於地
下以安厝也故椁周於棺棺周於身非身無棺非棺無
椁茍無其身而招魂葬焉則於義為窒於徳為悖於禮
為不物何也亡者不可以假存無者不可以偽有也是
故禮經無招魂葬之文漢魏以還或有冒為之者而袁
瓌荀組干寶孔衍之徒咸著論以非之可謂通幽明之
故知鬼神之情者矣延陵季子曰骨肉復歸於土命也
若魂氣則無不之也是故聖人制為殯葬之禮本以掩
厥形骸不以安魂為事既葬之日迎神而返於家盖孝
子之心不思一日離也若閉靈爽於沈魄之域是為不
仁樹松楸於空椁之冡是為不知仁知亡而人之道熄矣豈
孝子事其親之心哉曰然則當如之何曰闔宅眷屬宜於遭
溺之地備迎神之禮括髪徒跣號呼於塗而迎之以歸祠廟
以妥之木主以依之祝辭以告之牲醴爼豆以享之哭泣擗
踊以哀之三年而除其服嵗時舉祀如常儀則庶乎其可也
　　禁火葬議(宋/)　(元/)　(明/)
宋太祖建隆三年三月丁亥詔曰王者設棺椁之品建
封樹之制所以厚人倫而一風化也近代以來率多火
葬甚愆典禮自今宜禁之高宗紹與二十七年監登聞
鼓院范同言今民俗有所謂火化者生則奉養之具惟
恐不至死則燔爇而棄捐之何獨厚於生而薄於死乎
甚者焚而置之水中識者見之動心國朝著令貧無葬
地者許以係官之地安葬河東地狹人衆雖至親之喪
悉皆焚棄韓琦鎮并州以官錢市田數頃給民安葬至
今為美談然則承流宣化使民不畔於禮法正守臣之
職也方今火葬之慘日益熾甚事關風化禮宜禁止仍
勅守臣措置荒間之地使貧民得以収葬少禆風化之
美從之司馬光書儀世人有游宦没於逺方子孫火焚
其柩収燼歸葬者夫孝子愛親之肌體故歛而葬之殘
毁他人之尸在律猶嚴况子孫而悖謬如北其始蓋出
於羌俗行之既乆習以為常見者恬然曾莫之怪豈不
哀哉延陵季子適齊其子死葬於嬴博之間曰骨肉復
歸於土命也魂氣則無不之也孔子以為合禮必也不
能歸葬葬之所在可也不猶愈於焚之哉
元順帝至正十五年正月北京路同知高朝列牒伏見
北京路百姓父母身死往往置於柴薪之上以火焚之
照得古者聖人治喪具棺椁而厚葬之今本路凡人有
喪以火焚之實滅人倫有乖喪禮本省詳看送禮部議
得四方之民風俗不一若便一體禁約似有未盡參詳
比及通行定奪以來除從軍應役并逺方客旅諸色目
人許從本俗不須禁約外据土著漢人擬合禁止如遇
喪事稱家有無置備棺椁依禮埋葬以革火化之弊若
貧民無地葬者聴於官荒地内埋了若無人収葬者官
為埋瘞
明太祖洪武三年禁止浙江等處水葬火葬中書禮部
議以民間死喪必須埋葬如無地官司設為義冡以便
安葬並不得火化違者坐以重罪
　
欽定續通典卷八十三
欽定四庫全書
欽定續通典卷八十四
　禮(凶/)
　　卒哭後諱及七廟諱字議(唐/)　(五代/)
唐僖宗咸通十二年七月侍御史李谿以進狀内字與
廟諱音同罰一季俸復執奏曰臣案禮記不諱嫌名又
職制律諸犯廟諱嫌名不坐注云若禹與雨謂聲同而
字異也今若受罰是違典律乃免之
晉髙祖天福三年二月中書門下奏禮經云禮不諱嫌
名二名不偏諱注云嫌名謂聲音相近若禹與雨丘與
區也二名不偏諱孔子之母名徴在言在不稱徴言徴
不稱在此古禮也唐太宗𤣥宗二名皆諱人姓與國音
聲相近是嫌名者亦改姓氏與古禮有異若廟諱平字
即不諱餘側若諱側字即不諱平聲所諱字正文及偏
旁皆闕㸃畫望令依今式施行勅二名及嫌名依唐故
事
　　上書犯帝諱議(宋/)
宋胡安國疏曰臣昨列職經筵専以春秋進讀縁正文
有淵聖御名方奏劄未及進禀得罪去國後聞禮官建
議乞以他字易之定讀為威其經𫝊本字即不改易臣
今奉旨纂修于經𫝊本字既有詔令可遵其援引他經
子史有犯淵聖御名者亦許依本字書寫或當遷避有
所疑惑臣聞古者不以名為諱周人以諡易名于是有
諱禮然臨文不諱二名不偏諱載在禮律孔子作春秋
當恭王與哀公之世匄乃恭王之名夷即三世之穆定
即哀公之考午即皇考之廟諱而筆削之際並無逥避
春秋為尊君父而作書法如此其義可知自漢以来此
義不行有易人之名以徹為通者易人之姓以荘為嚴
者易甲乙之紀以丙為景者易郡縣之號以還淳為清
溪者又其甚則父名晉肅而子不敢應進士舉者忌諱
既繁名實愈亂恭惟陛下天縱聰明既尊春秋之書以
宣聖徳宜用春秋之法以斷政事臣所纂修繕寫進本
援引他經子史之類欲乞應犯廟諱不可遷避者依太
常博士王晳所奏並依監本空闕㸃畫于淵聖御名亦
不改易本字覆以黄紙庶㡬名實不亂上遵春秋之法
以明恭順之實
　　山川與廟諱同應改變議(宋/)
宋真宗時凡恒之字為常改千文嶽宗恒岱為泰岱北
岳恒山為常山
　　誄議(周/)　(漢/)　(晉/)　(梁/)
周禮春官大祝作六辭以通上下親疏逺近六曰誄(注/誄)
(謂積累生時徳行以/錫之命主為其辭)太史遣之日讀誄(注遣謂祖廟之/庭大奠將行時)
(也/)曽子問賤不誄貴幼不誄長禮也唯天子稱天以誄
之諸侯相誄非禮也檀弓魯哀公誄孔丘曰天不遺耆
老莫相予位焉嗚呼哀哉尼父(注尼父因其/字以為之諡)
後漢大司馬吳漢薨光武詔諸儒誄之
晉郄超死之日貴賤操筆為誄者四十餘人
梁劉勰曰詳夫誄之為制盖選言録行𫝊體而頌文榮
始而哀終論其人也曖乎若可覿道其哀也悽焉如可
傷此其㫖也(以上杜典不/載今補纂)
　　(臣/)等謹案誄者哀死而述其行之辭如哀公誄孔
　　子之類非必有諡也鄭氏注禮毎解誄為諡而陳
　　氏集説仍之誤矣文心雕龍所言乃後世誄文之
　　體其于賤不誄貴幼不誄長諸侯不相為誄之禮
　　自漢以来胥失之
　　喪禮雜制
　　(臣/)等謹案杜典末卷雜引禮經以補典中所未及
　　今依其次服義則取先儒經説服制則据書儀家
　　禮凡令甲所申與俗禮之宜因宜革者悉取前人
　　論議以備典實而以居喪讀禮終焉毎條貫以標
　　目乃雜著之體例以便觀覽
　　服術有六(元/)
元吳澄曰服術謂古先聖人制服之道其一親親之服
承上文人道之親親下治子孫者而言子至親也故適
長子斬衰三年同于父衆子齊衰期同于祖子之下其
親者孫故適孫齊衰期亦同于祖衆孫則大功九月孫
之下其親曽𤣥並緦麻三月此親親之下殺也其二尊
尊之服承上文人道之尊尊上治祖禰者而言父至尊
也故斬衰三年其父之重無以加父之上其尊者祖故
齊衰期祖之上其尊曽髙並齊衰三月此尊尊之上殺
也其三名服其四出入之服承上文人道之男女有别
别之以禮義者而言入者彼女来配此男母者配父之
名其尊齊于至尊之父故服三年之衰與父同但齊其
斬而已妻者配己之名其親比于至親之子故服期年
之齊衰與子同又加之以杖也而妻之于夫則比于至
尊之父故服三年之斬衰移其所天之父以天其夫也
婦者配子之名故服大功九月小功五月伯母叔母其
名同于父之配視己尊一等故服齊衰期昆弟之子之
婦其名同于子之配視己卑一等故服小功五月唯兄
弟之妻其名不可同于己之配為其與己同等故無服
出者此女往配彼男故姑姊妹女子子在室齊衰期出
嫁則降大功九月入者雖已出嫁或被出或無子而復
歸本宗則仍服在室未嫁之本服也其五長幼之服承
上文人道之長長旁治昆弟者而言長者謂昆幼者謂
弟昆弟相為服齊衰期也同祖者從昆弟則服大功九
月同曽祖者再從昆弟則服小功五月同髙祖者族昆
弟則服緦麻三月此長幼之旁殺也由長而上則有旁
尊之殺父之親昆弟為從父則服齊衰期父之從昆弟
為再從父則服小功五月父之族昆弟為族父則服緦
麻三月祖之親昆弟為從祖則服小功五月祖之従昆
弟為族祖及曽祖之親昆弟為族曽祖並服緦麻三月
由幼而下則有㫄卑之殺子之従昆弟為親昆弟之子
則服齊衰期子之再從昆弟為従昆弟之子則服小功
五月子之族昆弟為再從昆弟之子則服緦麻三月孫
之再從昆弟為親昆弟之孫則服小功五月孫之族昆
弟為從昆弟之孫及曽孫之族昆弟為親昆弟之曽孫
並服緦麻三月以上喪服之五術本乎人道之四親皆
為親之服也非親而服者不在此數其六従服謂非己
之正服従于人而服也故殿于五術之後
　　從服有六(元/)
元呉澄曰從服之目有六屬從者屬謂親屬以親屬故
為其黨服妻從夫服夫家旁尊旁卑之親子従母服母
黨之親也徒從者徒空也謂彼非親屬空為其黨服子
為母之君母庶子為君母之親妾為女君之黨也從有
服而無服者其夫為其昆弟有服妻従夫而為夫之兄
弟則無服公子之妻為其父母有服夫從妻而公子為
君所厭為妻之父母則無服也從無服而有服者其夫
為兄嫂弟婦無服妻從夫而娣姒婦相為小功則有服
也公子被君厭為母之父母姊妹無服妻従夫而為公
子之外祖父母及從母皆緦則有服也従重而輕者姑
雖出嫁猶為姪服大功九月為重其子從母而為内兄
弟服緦則輕妻為其父母服期為重夫從妻而服外舅
姑緦則輕也從輕而重者公子為君所厭為其母練冠
為輕妻從夫而為公子之母服期則重也
　　絶族無移服(宋/)
宋張子曰君子之澤五世而斬小人之澤五世而斬澤
斬于五世則恩可知矣故四從六世為絶族而從旁及
之服特親者各以親踈屬之也服不及于六世而婚姻
乃百世不通者仁之所施有宗而義之所别不可已也
然所謂絶非特此也喪服出妻之子為母期則為外祖
父母無服𫝊曰絶族無施服親者屬也謂妻于夫家與
族齒其出也與族絶族絶則為外祖父母無服此所謂
無施服然夫妻則配合有絶族子母並親無絶道故為
出母期謂親者屬禮記作移喪服𫝊作施盖古通用也
　　上殺下殺旁殺(宋/)
宋馬晞孟曰親親以三為五以五為九而不言七者以
其上而髙曽者皆為逺祖也下而曽𤣥者皆為逺孫也
凡喪服之道以近為親是故上殺者有緦麻而無功衰
以其相逺也旁殺之親有大功有小功者以其相近也
近者至于親親而不尊逺者至于尊尊而不親惟其親
而不尊故九月五月之喪功衰而已惟其尊而不親故
雖齊衰亦有三月也
　　親疏嫌疑同異(宋/)
宋吕大臨曰伯母叔母疏衰踊不絶地姑姊妹之大功
踊絶于地為祖父母齊衰期為曽祖父母齊衰三月此
所以定親疏也嫂叔不通問嫂叔無服君沐粱大夫沐
稷士沐稻燕不以公卿為賓以大夫為賓此所以決嫌
疑也己之子與兄弟之子異矣引而進之同服齊衰期
天子至于庶人貴賤異矣而父母之喪衰疏之服飦粥
之食無貴賤一也大夫為世父母叔父母衆子昆弟昆
弟之子降服大功尊同則不降此所以别同異也
　　五服十制四疑(明/)
明吕坤曰喪禮先王所制以制放逸忘哀之情故謂之
制制以三年為重故適長子不在適長孫承祖之重謂
之承重五服者三年一年九月五月三月五等之衣服
也十制者斬衰三年齊衰三年齊衰杖期齊衰不杖期
齊衰五月齊衰三月大功九月小功五月緦麻三月袒
免在次十等之制度也齊衰與斬衰布麻有麄細五齊
衰布麻無麄細袒免雖極輕亦先王禮制但不成服故
不可入五服爾疑服有四正義加降正服禮稱情也義
服情從禮也加服禮從情也三者皆隆降服禮裁情也
降服非君子之所忍服所降以明禮稱所本以明情三
年重喪也降為期稱重期期降大功稱期功小功降緦
稱功緦仁之至義之盡也故曰加服不稱本服降服不
忘本服厚道也
　　冠制(宋/)
宋政和禮斬衰通屈繩為武齊衰以降以布為武緦麻
澡治其布為武皆垂其下為纓其冠以布為三辟襵前
後屈而出于武其外厭而縫之為外縪其内厭而縫之
為内縪大功以上辟襵向右小功以下辟襵向左司馬
氏書儀冠比衰布稍細廣三寸跨頂前後以紙糊為材
上裹以布為三㡇皆向右縱縫之兩頭皆在武下向外
反屈之縫于武用麻繩一條從額上約之至頂後交過
前各至耳于武上綴之各垂于頤下結之齊衰以布稍
細者為布四脚其制如幅巾前綴二大脚後綴二小脚
以覆髻自額前向頂後以大脚繫之大暑則屈後小脚
于髻前繋之謂之幞頭大功以生白絹為四脚大祥後
服垂脚黲紗幞頭朱子家禮冠制斬衰同齊衰冠並如斬衰
次等粗生布為之大功用稍熟布以上辟積積縫皆向
右小功用稍熟細布緦麻用極細熟布以上辟積縫向
左陳師道曰司馬温公云仁宗崩有司用乾興故事羣
臣布四脚加冠時莫識其制以幅巾幕首破其後為四
脚其後鄭􁎏夫讀續事始云三代黔首以皁絹裹髪周
武帝裁為四脚名幞頭馬周請重繋前脚盖布四脚脚
皆後垂如周制遇暑則繋其前脚如唐制英宗崩宋次
道誤為布幞頭有司遂用民間幕喪之服以今漆紗幞
頭去其鐵脚而布裹之前繋後垂而不可加冠壊之而
冠幞頭之失自次道始也余謂四脚加冠今士大夫喪
冠是也大布之冠古也四脚今也于禮為繁矣
　　筓總制(宋/)　(明/)
宋司馬光書儀斬衰婦人用極粗生布為頭􁏓惡竹筓
布盖頭齊衰婦人露髻以生白絹為頭􁏓盖頭大功亦
如之朱子家禮斬衰婦人用極麄生布為盖頭不緝布
頭􁏓竹釵齊衰婦人盖頭布總竹釵大功小功緦制俱
同布之精粗有異
明吕柟曰婦人麻布大袖圓領長衫者何衰之變也禮
婦人言衰不言裳衰之長可以掩裳秦人以長衫為背
子故長衫者衰之變也麻布盖頭者何布總之變也自
有書儀以来未之有改也丘文荘曰唐羃䍦之變也家
禮布頭􁏓竹釵者何曰箭筓之變也奚不絰乎既盖頭
奚絰也故有腰絰無首絰白䍦盖頭宋王淮之議也
　　絰𢃄制(宋/)　(明/)
宋政和禮首絰之制斬衰以苴麻為首絰大九寸左本
在下齊衰以牡麻為首絰大七寸二分右本在上大功
以牡麻為絰以繩為纓中殤無纓其大五寸七分小功
成人以牡麻為絰小功殤服以繰麻為絰皆大四寸六
分緦麻以繰麻為首絰其大三寸七分大功以上麻皆
有本小功以下麻絰皆斷本要絰絞帯之制五分首絰
殺一以為要絰五分要絰殺一以為絞帯斬衰以麻齊
衰以下絰帯以麻絞帯以布麻有苴有牡有繰有不繰
有有本有絶本者皆如首絰之等司馬光書儀斬衰以
有子麻紐為首絰其大一扼左本在下五分去一以為
要絰兩股相交兩頭結之各存麻本散垂三尺其交結
處兩㫄各綴細白絹帯繫之使不脱又以細繩帯繋扵
其上子為母布帯婦為姑以無子麻為絰齊衰布帯大
功小功緦麻皆繫黒鞓角帯朱子家禮斬衰首絰以有子麻
為之其圍九寸麻本在左從額前向右圍之從頂過後
以其末加于本上又以繩為纓以固之如冠之制要絰
大七寸有餘兩股相交兩頭結之各存麻本散垂三尺
其交結處兩旁各綴細繩繋之絞帯用有子麻繩一條
大半要絰中屈之為兩股各一尺餘乃合之其大如絰
圍要從左過後至前乃以其右端穿兩股間而反挿于
右在絰之下齊衰首絰以無子麻為之大七寸餘本在
右末繋本下布纓要絰大五寸餘絞帯以布為之而屈
其右端
明丘濬家禮補斬衰婦人要絰用有子麻為之制如男
子繋于大袖之上未成服不散垂齊衰婦人要絰制如
男子用無子麻為之濬曰家禮婦人服制皆本書儀自
大袖以下俱非古制今特補入腰帯一事者盖禮男子
重乎首絰婦人重乎腰帯存其一之最重者使後人或
因此以復古也
　　杖制(宋/)
宋政和禮為父杖竹而苴為母杖桐而削其大皆如要
絰其長皆齊心司馬光書儀為父竹杖本在下為母削
桐上圓下方亦本在下家禮凡婦人不杖(楊復曰案家/禮書儀婦人)
(皆不杖與問喪喪大記喪/服小記不同恨未得質正)
　　屨制(宋/)
宋司馬光書儀斬哀着麄麻屨婦人同齊衰麻屨婦人
白屨楊復曰儀禮菅屨菅屨草屨也家禮菅亦麄麻為
之恐當從儀禮為正又曰婦人屨絰𫝊無明文惟周禮
屨人云命婦有散屨注云散屨去飾又云祭祀而有散
屨者惟大祥時(案儀禮大功/以上散屨)
　　喪不用樂(宋明/)
宋太宗太平興國七年正月學士李昉等奏議曰案唐
長慶三年令百姓喪葬不得陳設音樂臣等參詳喪用
音樂望嚴禁之九年詔曰訪聞喪葬之家有舉樂及令
章者盖聞鄰里之内喪不相舂苴麻之旁食未甞飽此
聖王教孝之道治世不刋之言何乃匪人親罹釁酷或
則舉奠之際歌吹為娛靈柩之前令章為戲甚傷風教
實紊人倫今後有犯此者並以不孝論
明来知徳曰樂者樂也先王所以飾喜也樂必發于聲
音以其喜也禮斬衰之喪唯而不對齊衰之喪對而不
言大功之喪言而不議小功之喪議而不及樂故鄰有
喪舂不相者謂其喧閙而樂也有小功之喪者且議論
而不及樂事况父母之喪可以喧閙而用金鼔之樂乎
且聞樂不樂聖有明訓居喪用樂律有大法今不遵聖
人之教違祖宗之法而甘為十惡大罪之人乎此鼓樂
所當革也
　　喪不宴客(元/)
元仁宗延祐元年七月江南道監察御史王奉訓呈近
年以来江南風俗日薄父母之喪小歛未畢茹葷飲酒
略無顧忌至于送殯管絃歌舞導引循柩焚葬之際張
筵排宴不醉不已泣血未乾享樂如此昊天之報其安
在哉興言及此誠可哀憫宜下有司嚴加禁治從之
　　喪不嫁娶(宋明/)
宋哲宗元祐八年蘇軾奏曰臣伏見元祐五年秋頒條
貫諸民庶之家祖父母父母老疾無人供侍子孫居喪
者聴尊長自陳驗實昏娶右臣伏以人子居父母喪不
得嫁娶人倫之正王道之本孟子論禮色之輕重不以
所重徇所輕喪三年為二十五月使嫁娶有二十五月
之遲此色之輕者也釋喪而昏㑹鄰于禽犢此禮之重
者也先王之政亦有適時從宜者矣然不立居喪嫁娶
之法者所􁀤大也近世始立女居父母及夫喪而貧乏
不能自存並聴百日外嫁娶之法既已􁀤禮傷教矣然
猶或可以從權而冒行者以女弱不能自立恐有流落
不虞之患也今又使男子為之此何義也哉男年至于
可娶雖無兼侍亦足以養父母矣今使之釋喪而昏娶
是誠使民以色廢禮耳豈不過甚矣哉春秋禮經記禮
之變必曰自某人始使秉直筆者書曰男子居父母喪
得娶妻自元祐始豈不為當世之病乎臣謹案此法本
因卭州官吏妄有啟請當時法官有失考論便為立法
臣備位秩宗前日又因邇英進讀論及此事不敢不奏
伏望削去上條稍正禮俗
明世宗嘉靖時鎮國中尉多炘生母象氏卒宗老援壓
適之説呈巡按凖期年服闋成昏多炘堅執終喪啟于
樂安王王批庶子于生母之喪壓適之説苐以服色黲
淡不敢行悲哀也今多炘終喪而後成昏可以厚人倫
敦化源宜依所請巡撫胡松具題敕遣官奨諭
　　匿喪不舉(五代/)
後唐眀宗天成二年中書門下條奏據長定格選人中
有隠憂者遲五選伏以人倫之貴孝道為先既有負于
尊親定不公于州縣有傷風教須峻條章今後諸色官
員内有隠憂冒榮者勘實不虗終身不齒所有入仕已
来告敕並付所司焚燬從之
　　釋服從吉(唐/)
唐吕諲丁母憂起復肅宗上元元年加同中書門下三品賜
門㦸既立于第門或謂諲曰吉慶之事不宜凶服受之
諲遂權釋衰麻當中而拜人皆笑其失禮
　　停喪不葬(五代/)　(宋/)　(元/)　(明/)
周太祖廣順三年十一月敕應内外文武臣僚幕職州
縣官舉選人等今後有父母未經營葬其主家之長不
得輒求仕進所由司亦不得申舉其合赴舉選者葬事
禮畢敕所由于家状内具言不得調冒所司覺察紏舉
犯者必行典法如是不加覺察罪在糾察之司
宋哲宗元祐中詔御史臺臣僚父母無故十年不葬即
依條彈奏及令吏部候限滿檢察尚有不葬父母即未
得與闗升磨勘如失檢察亦許彈奏
元仁宗延祐五年五月福建㢘訪使趙奉訓牒竊見江
南民俗率多逺喪稽𦵏習以成風是省察宣眀者有所
未至耳盖甞聞之惟送死可以當大事而喪具稱家有
無所以使貧富之𦵏咸遂人鬼之道俱安也今閩中停
喪不𦵏動經一二十年有一家累至三四柩者問之則
曰年月未利卜地未得貧乏不能勝喪案禮諸侯大夫
士葬皆有月數是古者不擇年月矣古之𦵏者皆于國
都之北兆域有常處是不擇地矣經曰喪與其易也寜
戚苟能盡其哀痛之情稱家有無貧而薄𦵏何􁀤扵禮
且下貧之户不即營葬輒作佛事欲為死者妄徼㝠福
使移飯僧之費以為葬資固不患不勝喪也宜限以月
日使依期埋葬以厚人倫之道以長孝愛之風其于教
化豈小補哉
眀制凡有喪之家必須依禮定限安葬若惑于風水及
託故停柩在家律以暴露之罪
　　神像(明/)
眀劉世節曰祭祀用尸其義精深尸不能行而易以木
主畫像二者猶有用尸之義宋儒謂影像與祖考無干
専用木主不知數寸之木與祖何相干也古人木主之
設盖以祭祀用尸皆使子弟為之髙曽祖考無以分别
故用主以識之今不用尸而用主正如今之鄉飲主賔
介僎之帖獨有帖而無人也吕坤曰程伊川不取影堂
曰若多一莖鬚便是别人不知木主何以似吾親邪古
有鑄金刻木琢石塑土以像親者皆出于思慕之極無
聊不得已之情亦何病于禮乎孝子慈孫于木主影帳
兩存之可也不必于有不必于無亦可也
　　(臣/)等謹案神像之設雖非古禮然親沒之後音容
　　日逺所𫝊雖不盡肖而十分中有六七相似則聲
　　音笑貌猶宛然在目不愈于日逺日忘乎且非獨
　　親見之子孫可以繋其孝思也捋𫝊之曽𤣥猶得
　　見髙曽之儀範而動其追逺之誠其視數寸之木
　　主不更覺洋洋如在邪禮貴從宜不可以非古而
　　去之也
　　墓祭(宋/)　(明/)
宋朱子家禮儀節三月上旬擇日前一日齋戒(如家祭/之儀)
具饌厥眀灑掃(主人帥執事/者詣墓所)布席陳饌(陳于墓前如/家祭之儀)參
神降神初獻亞獻終獻辭神乃徹祝文維某年嵗次月
朔日辰孝子某(或孫/曽𤣥)敢昭告于某親某官府君之墓嵗
序流易雨露既濡瞻掃封塋不勝感慕謹以潔牲醴齊
祇薦嵗事尚饗遂祭后土(布席陳饌/如前儀)祝文維年月日某
官姓名敢昭告于土地之神某躬修嵗事扵某親某官
府君之墓惟時保佑實賴神休敢以酒饌敬申奠獻
明吕坤曰墓祭非古而東郭墦間古亦有祭者且世逺
族多同域而𦵏非祭則死者無以聨疎生者無以合食
苟于人情近也何必古
　　禮從簡約(宋/)
宋朱子語録曰喪禮太繁今只存大概使人知其意義
必不可盡行如始喪一段若欲盡行則必無哀戚哭泣
之情哀苦荒迷之際何有心情一一如古禮之繁細委
曲邪古有相禮者導孝子為之况依今世俗之禮亦未
為失但使哀戚之情得盡耳有虞氏瓦棺而葬夏后氏
堲周必無周人之繁文也古人壙中置物甚多禮文之
意大備則防患之意反不足只當防慮久逺毋使土親
膚而已其他禮文皆可略也又如古者棺不釘不用漆
粘而今灰漆如此堅密猶有蟻子能入何况不用釘漆
乎孔子從先進已厭周之文矣聖賢者作不必盡守古
禮必裁酌從今之宜而為之也問喪禮制度節目朱子
曰恐儀禮也難行如朝夕奠與𦵏時事尚可未殯以前
安得一一如此仔細含飯一節教人從那裡轉那裡安
頓一一各有定所須是有相者方得孔子曰行夏之時
乗殷之輅已厭周文之煩矣聖人復起亦但隨今風俗
立一限制須從寛簡今若考得仔細一一如古固好如
考不得亦只隨俗不礙理者行之又曰今人吉服皆已
變古獨喪服必欲從古恐不相稱禮時為大衣冠本以
便身古人亦未必一一有義况隨時増减名物愈繁須
是酌古之制去其重複使之簡易然後可行又曰古禮
難行為古人有做未到處古者以皮束棺豈能固設熬
黍稷于棺傍以惑蚍蜉可見少智今棺用漆要三日便
殯亦難
　　居喪讀禮(宋/)
宋陳祥道曰非喪而讀喪禮則非人子之情居喪而不
讀喪禮不失之過則失之不及未𦵏而讀祭禮則非孝
子之情既葬而不讀祭禮不失之黷則失之怠未除而
讀樂章則哀不足喪復常而不讀樂章則樂必崩閔子
子夏援琴而哀樂異孔子皆以為君子則喪復常讀樂
章先王之中制也
　
　
　
　
　
　
　
　
　
　
欽定續通典卷八十四
欽定四庫全書
欽定續通典卷八十五
　樂
　　(臣/)等謹案杜佑作樂典以為古者因樂著教將欲
　　閑其邪正其頽非樂無由故其叙樂也上自皇初
　　下終天寳舉夫因革之大凡制作之得失以及鏗
　　鏘綴兆之節殊方下里之音本末燦然聲容畢具
　　而類例所不能賅者又為諸議以補其缺百世而
　　下所謂聞其樂以知其徳者將於是乎在也唐自
　　肅代以後國事倥偬樂文墜缺洎乎五代雖有製
　　造鮮足觀者宋興太祖太宗留心雅樂至皇祐間
　　始定大安之名一代講求聲律家如司馬光周子
　　朱子蔡元定諸人類皆有夙悟神解可垂不朽顧
　　當時不盡見用而所謂播在樂府薦之郊廟者乃
　　出自李照魏漢津者流葢古樂之難復久矣遼金
　　元大都沿漢津之舊至明李文利主三寸九分為
　　黄鍾朱載堉為開方乗除之説則又私心自用去
　　古益逺方之自檜不亦宜乎今去其繆者存其要
　　始唐至徳間迄於明代以續通典之後云
　第一歴代沿革上
　第二歴代沿章下
　第三十二律　五聲八音名義　五聲十二律旋相
　　　為宫　五聲十二律相生法
　　　歴代製造
　第四權量
　　　金一　石二　土三　革四　絲五　木六
　　　匏七　竹八　八音之外又有七
　　　樂懸
　第五歌　雜歌曲　舞　雜舞曲
　第六清樂　坐立部伎　四方樂　散樂　前代雜
　　　樂
　第七大祠與忌日同者不去樂議　古樂淡且和議
　　　　律尺議　元豐朝㑹樂十議　楊傑大樂七
　　　失議　　用正聲廢中聲議　　大正少三等
　　　八條議　　崇寧之樂可變議　　黄鍾三寸
　　　九分不合於理議　　　琴以第三絃為宫為
　　　中和議
　　歴代沿革上(唐/)　(五代/)　(宋/)
唐代宗寳應二年六月太常奏𤣥宗室請奏大運之舞
調用太蔟肅宗室請奏惟新之舞調用夷則徳宗即位
十一月禮儀使奏代宗室樂用保大之舞貞元二年三
月以昭徳皇后廟樂章九首付有司帝令有司議廟舞
之號禮官請號坤元之舞從之十四年二月帝自製中
和舞又奏九部樂及禁中歌舞伎者十數人布列在廷
上御麟徳殿會百寮觀新樂作詩令太子書示百官十
九年四月修徳明興聖及獻懿二祖廟遷神主於廟太
常寺奏徳明興聖獻祖懿祖廟樂用宫懸詔可憲宗永
貞元年十二月有司請徳宗廟室酌獻奏文明之舞用
黄鍾宫元和元年有司奏順宗室奏大順之舞中書侍
郎平章事段文昌撰樂章穆宗以元和十五年正月即
位四月禮儀使奏憲宗皇帝廟樂請用象徳之舞六月
祔廟請用當月均調林鍾宫謹按律厯志曰黄鍾太蔟
林鍾謂之三正律皆音之君也今祔饗始於六月辛未
聲應林鍾之宫制可中書侍郎平章事段文昌進撰樂
章敬宗以長慶四年正月即位有司奏穆宗室奏和寧
之舞中書侍郎平章事牛僧孺奉勅撰奏樂章文宗以
寳厯二年即位有司奏敬宗廟奏大鈞之舞中書侍郎
平章事韋處厚撰樂章
梁太祖開平元年既受唐禪始建宗廟凡四室每室有
登歌酌獻之舞肅宗宣元皇帝室曰來儀之舞烈祖文
穆皇帝室曰昭徳之舞二年正月太祖將議郊禋有司
撰進樂名舞名樂曰慶和之樂舞曰崇徳之舞皇帝行
奏慶順之曲奠玉幣登歌奏慶平之曲迎爼奏慶肅之
曲酌獻奏慶熙之曲飲福酒奏慶隆之曲送文舞迎武
舞奏慶融之曲亞獻終獻奏慶休之曲太廟迎神舞開
平之舞
後唐莊宗同光二年正月將有事於南郊光祿大夫簡
較尚書左僕射行太常卿充南郊禮儀使李燕進太廟
登歌樂章洎舞名其懿祖昭烈皇帝室登歌酌獻曰昭
徳之舞獻祖文皇帝室登歌酌獻曰文明之舞太祖武
皇帝室登歌酌獻曰應天之舞昭宗皇帝室登歌酌獻
曰永平之舞從之明宗天成元年八月太常定莊宗廟
堂酌獻舞武成之舞
晉髙祖天福五年八月詳定院秦先奉詔正冬二節朝
會舊儀廢於離亂之時興自和平之代將期備物全繫
用心須議擇人同為定制其正冬朝㑹禮節樂章二舞
行列等事宜差太常卿崔棁御史中丞竇貞固刑部侍
郎吕錡禮郎侍郎張允與太常等官一一詳定禮從新
意道在舊章庶知治世之和漸見移風之善今衆官檢
討典禮具述制度按禮云天子以徳為車以樂為御大
樂與天地同和大禮與天地同節又曰安上治人莫善
於禮移風易俗莫善於樂故樂書議舞曰夫樂在耳曰
聲在目曰容聲應乎耳可以聴知容蔵於心難以貌覩
故聖人假干戚羽旄以表其容發揚蹈厲以見其意聲
和合則大樂備矣又按義鏡問鼓吹十二案合於何所
答云周禮鼓人掌六鼓四金漢朝乃有黄門鼓吹崔豹
古今註云因張騫使西域得摩訶兠勒一曲李延年增
之分為二十八曲梁置鼔吹清商令二人唐又有掆鼔
金鉦大鼔長鳴歌簫笳笛合為鼔吹十二案大享會則
設於懸外此乃是設二舞及鼔吹十二案之繇也今議
一從令式排列教習文舞郎六十四人分為八佾每八
佾人左手執籥禮云葦籥伊耆氏之樂也周禮有籥師
教國子爾雅曰籥如笛三孔而短大者七孔謂之簅歴
代以來文舞所用凡用籥六十有四右手秉翟周禮所
謂羽舞也書云舞干羽於兩階翟山雉羽分析連攢而
為之二人執纛前引數於舞人之外舞人冠進賢冠服
黄紗袍白紗中單白領褾白練􁜘襠白布大口袴革帶
烏皮履白布襪武舞郎六十四人分為八佾左手執干
干楯也今之旁牌所以翳身也其色赤中畫獸形故謂
之朱干周禮所謂兵舞取其武象用楯六十有四右手
執戚戚斧也上飾以玉故謂之玉戚二人執旌前引旌
似旗而小絳色畫昇龍二人執鼗鼓二人執鐸周禮有
四金之奏其三曰金鐸以通鼓形如大鈴仰而振之金
錞二每錞二人舉之一人奏之周禮四金之奏一曰金
錞以和鼔鑄銅為之其色元其形圓若椎上大下小髙
三尺六寸有六分圓二尺四寸上有伏虎之狀旁有耳
獸形䘖環二人執鐃以次之周禮四金之奏二曰金鐃
以止鼓如鈴無舌搖柄以鳴之二人掌相在左禮云理
亂以相制如小鼔用皮為裏實之以糠撫之以節樂二
人掌雅在右禮云訊疾以雅以木為之狀如漆甬而揜
口大二圍長五尺六寸以羖皮鞔之旁有二細髹畫賔
醉而出以器築地明行不失節武舞人服弁手尚幘金
絲布大袖緋絲竹布兩襠甲金飾白練􁜘襠錦騰蛇起
梁帶豹文大口布袴烏皮靴工人二十數於舞人之外
舞弁朱褠革帶烏皮履白練􁜘襠白布襪殿廷仍加鼔
吹十二案義鏡云帝設毡案以毡為床也今請制大床
容九人振作歌樂其床為熊羆貙豹騰倚之狀以承之
象百獸率舞之意分置於建鼔之外各三案每案羽葆
鼓一大鼔一金錞一歌二人簫二人笳二人十二案樂
工一百有八人舞助一百三十有二人取年十五以上
弱冠已下容止端正者其歌曲名號樂章詞句中書條
奏差官修撰從之
漢髙祖天福十二年九月權判太常寺張昭奏改唐祖
孝孫所定治康之舞為治安之舞凱安之舞為振徳之
舞又改貞觀中九功舞為觀象之舞七徳舞為講功之
舞其治安振徳二舞請依舊郊廟行用以文舞降神武
舞送神其觀象講功二舞請依舊宴㑹行用昔周奏六
代之樂即今二舞之類是也其賔祭常用别有九夏之
樂即肆夏皇夏等是也梁武帝善音樂改九夏為十二
雅前朝祖孝孫改雅為和示不相沿也臣令改為成取
韶樂九成之義十二成樂曲名祭天神奏豫和之樂請
改為禋成之樂祭地祇奏順和請改為順成祭宗廟奏
永和請改為裕成祭天地宗廟登歌奏肅和請改為肅
成皇帝臨軒奏太和請改為政成王公出入奏舒和請
改為弼成皇帝食舉及飲宴奏休和請改為徳成皇帝
受朝皇后入宫奏正和請改為扆成皇太子軒懸出入
奏成和請改為允成元日冬至皇禮㑹登歌奏昭和請
改為慶成郊廟爼入奏雍和請改為騂成皇帝祭享酌
獻讀祝文及飲福受胙奏壽和請改為壽成祖孝孫原
定十二和曲開元朝又奏三和遂有十五和之名凡制
作禮法動依典故梁置十二雅盖取十二天之成數契
八音十二律之變軌益以三和有乖稽古又緣祠祭所
用不可盡去臣取其一焉祭孔宣父齊太公廟降神奏
宣和請改師雅之樂三公升殿㑹訖下階履行奏祴和
請廢同用弼成享先農耕耤田奏豐和請廢同用順成
周太祖廣順元年五月太常卿邉蔚上太廟四室奠獻
舞詞表謂西漢詔叔孫通重定禮樂始有廟樂及降神
納爼登歌薦祼等曲迨至唐朝降神用文舞送神用武
舞其餘即奏十二和之樂一曲則别立舞名降及前朝
亦徇此制今者將新郊廟嚴配祖宗合更率舞之名仰
詠累功之盛請信祖睿和皇帝室酌獻奏肅雍之舞僖
祖明憲皇帝室酌獻奏章徳之舞義祖翼順皇帝室酌
獻奏善慶之舞慶祖章肅皇帝室酌獻奏觀成之舞又
奏改前朝治安為政和之舞振徳為善勝之舞觀象為
崇徳之舞講功為象成之舞又議改十二成樂曲為十
二順曰昭順曰寧順曰肅順曰感順曰治順曰忠順曰
康順曰雍順曰温順曰禮順曰禋順曰福順
宋太祖建隆三年二月有司請改一代樂名并太廟四
室酌獻迎爼送神樂章詔翰林學士竇儼撰進四月儼
上新定二舞十二樂曲名并樂章改周文舞崇徳之舞
為文徳之舞武舞象成之舞為武功之舞改樂章十二
順為十二安盖取治世之音安以樂之義祭天為髙安
祭地為靜安(先農耤田/同靜安)宗廟為理安天地宗廟登歌為
嘉安皇帝臨軒為隆安王公出入為正安皇帝食飲為
和安皇帝受朝皇后入宫為順安皇太子軒懸出入為
良安正冬朝㑹為永安(文宣王武成/王同永安)郊廟爼豆入為豐
安祭享酌獻飲福受胙為禧安五月儼上太廟四室舞
名并登歌辭禧祖室舞大善之舞奏大善之曲順祖室
舞大寧之舞奏大寧之曲翼祖室舞大順之舞奏大順
之曲宣祖室舞大慶之舞奏大慶之曲乾徳元年翰林
學士承㫖陶榖等奉詔撰定祀感生帝之樂章曲名降
神用大安太尉行禮用保安奠玉弊用慶安司徒奉爼
用咸安酌獻用崇安飲福用廣安亞獻終獻用文安送
神用普安四年和峴言按唐貞觀十四年景雲見河水
清張文收採古朱鴈天馬之義作景雲河清歌名燕樂
元㑹第二奏者是也伏見今年荆南進甘露京兆東州
進嘉禾黄州進紫芝和州進綠毛龜黄州進白兎欲依
月律撰神龜甘露紫芝嘉禾玉兎五瑞各一曲每朝㑹
登歌首奏之六年峴又言漢朝獲天馬赤鴈神鼎白麟
之瑞並為郊歌國朝合州進瑞木成文馴象南方自至
秦州獲白烏黄州獲白雀並合播在管絃薦於郊廟詔
峴作瑞文馴象玉烏皓雀四瑞樂章以備登歌太宗太
平興國二年冬至上壽復用教坊樂淳化三年元日朝
賀畢再御朝元殿羣臣上壽復用宫縣二舞登歌五瑞
曲自此遂為定制真宗咸平四年太常言樂工習藝匪
精每祭享郊廟止奏黄鍾宫一調未嘗隨月轉律望示
條約乃命侍讀學士夏侯嶠判寺郭贄同按試擇其曉
習月律者悉増月奉自餘權停廩給再俾學習以奬勵
之雖頗振綱紀然亦未能精備盖樂工止以年勞次補
而不以藝進至有抱其器而不能振作者故難於驟變
景徳二年詔翰林學士李宗諤權判太常寺復以龍圖
閣待制戚綸同判寺事乃命太常樂鼔吹兩署工校其
優劣黜去濫吹者五十餘人宗諤因編次律吕法度樂
物名數目曰樂纂又裁定兩署工人試補條式及肄習
程課先是惟天地感生帝宗廟用樂親祀用宫縣有司
攝事止用登歌自餘大祀未暇備樂至是詔自今諸大
祀並宜用樂皆同感生帝六變八變如通禮所載大中
祥符元年判太常禮院孫奭上言按禮文饗太廟終獻
降階之後武舞止太祝徹豆豐安之樂作一成止然後
理安之樂作是謂送神郊祀錄載登歌徹豆一章奏無
射羽然則宗廟之樂禮有登歌徹豆今於終獻降階之
後即作理安之樂誠恐缺失望依舊禮增用詔判太常
寺李宗諤與檢討詳議以聞宗諤等言國初撰樂章有
徹豆豐安曲辭樂署因循不作望如奭所請從之時以
將行封禪詔改酌獻昊天上帝禧安之樂為封安皇地
祇禧安之樂為禪安飲福禧安之樂為祺安别製天書
樂章瑞安靈文二曲每親行禮用之又作醴泉神芝慶
雲靈鶴瑞木五曲施於朝㑹宴享以紀瑞應五年上製
薦獻聖祖文舞曰發祥流慶之舞武舞曰降真觀徳之
舞自是玉清昭應宫景靈宫親薦皆備樂用三十六虡
景靈宫以庭狹止用二十虡上又取太宗所撰萬國朝
天曲曰同和之舞平晉曲曰定功之舞親作樂辭奏於
郊廟仁宗景祐二年帝親製樂曲以夾鍾之宫黄鍾之
角太蔟之徴姑洗之羽作景安之曲以祀昊天更以髙
安祀五帝日月作太安以享景靈宫罷舊真安之曲以
黄鍾之宫大吕之角大蔟之徴應鍾之羽作興安以獻
宗廟罷舊理安之曲景安興安惟乗輿親行則用之以
姑洗之角林鍾之徴黄鍾之宫太蔟之商南吕之羽作
祐安之曲以酌獻五帝以林鍾之宫太蔟之角姑洗之
徴南吕之羽作寧安之曲以祭地及太社太稷罷舊靜
安之曲於時制詔有司以太祖太宗真宗三聖並侑乃
以黄鍾之宫作慶安之曲以奠幣彰安之曲以酌獻又
詔躬謁奉慈廟章獻皇后之室作逹安之曲以奠瓚厚
安以酌獻章懿皇后之室作報安之曲以奠瓚衍安以
酌獻皇帝入出作乾安罷舊隆安之曲常祀至日祀圜
丘太祖配以黄鍾之宫作定安以奠幣英安以酌獻孟
春祀感生帝宣祖配以太蔟之宫作皇安以奠幣肅安
以酌獻祈榖祀昊天太祖配作仁安以奠幣紹安以酌
獻孟夏雩上帝太祖配以仲吕之宫作獻安以奠幣感
安以酌獻夏至祭皇祇地太祖配以蕤賔之宫作恭安
以奠幣英安以酌獻季秋大饗明堂真宗配以無射之
宫作誠安以奠幣徳安以酌獻孟冬祭神州地祇太宗
配以應鍾之宫作化安以奠幣韶安以酌獻又造冲安
之曲以七均之為八十四皆作聲譜以授有司冲安之
曲獨未施行親製郊廟樂章二十一曲財成頌體告於
神明詔宰官吕夷簡等分造樂章參施羣祀又為景祐
樂髓新經凡六篇第一釋十二均第二明所主事第三
辨音樂第四圖律吕相生并祭天地宗廟用律及陰陽
數配第五十二管長短第六代厯度量衡皆本之於陰
陽配之於四時建之於日辰通之於鞮竺演之於壬式
遁甲之法以授樂府以考正聲以賜羣臣焉皇祐二年
五月明堂禮儀使言明堂所用樂皆當隨月用律九月
以無射為均五天帝各用本音之樂於是内出明堂樂
曲及二舞名迎神曰誠安皇帝升降行止曰儀安昊天
上帝皇地祇神州地祇位奠玉幣曰鎮安酌獻曰慶安
太祖太宗真宗位奠幣曰信安酌獻曰孝安司徒奉爼
曰饎安五帝位奠玉幣曰鎮安酌獻曰精安皇帝飲福
曰胙安退文舞迎武舞亞獻終獻皆曰穆安徹豆曰歆
安送神曰誠安歸大次曰憇安文舞曰右文化俗武舞
曰威功睿徳又出御撰樂章鎮安慶安信安孝安四曲
餘詔輔臣分撰庚戌詔御所撰樂曲名與常祀同者更
之遂更常所用圜丘雩祭明堂誠安之曲曰宗安祀感
生帝慶安之曲曰光安奉慈廟信安之曲曰慈安六月
内出御撰明堂樂八曲以君臣民事物配屬五音凡二
十聲為一曲用宫變徴變者天地人四時為七音凡三
十聲為一曲以子母相生凡二十八聲為一曲皆黄鍾
為均又明堂月律五十七聲為二曲皆無射為均又以
二十聲二十八聲三十聲為三曲亦無射為均皆自黄
鍾宫入無射如合用四十八或五十七聲即依前譜次
第成曲其徹聲自同本律及御撰鼓吹警嚴曲合宫歌
並肄於太常七月御撰明堂無射宫樂曲譜三皆五十
七字五音一曲奉爼用之二變七律一曲飲福用之七
律相生一曲退文舞迎武舞及亞獻終獻徹豆用之是
月上封事者言明堂酌獻五帝精安之曲並用黄鍾之
均聲此乃國朝常祀五時迎氣舊法若於親行大饗即
所未安且明堂之位木室在寅火室在已金室在申水
室在亥盖木火金水之始也土室在西南盖土王之次
也既皆用五行本始所王之次則獻神之樂亦當用五
行本始月律各從其音以為曲其精安五曲宜以無射
之均太蔟為角獻青帝仲吕為徴獻赤帝林鍾為宫獻
黄帝夷則為商獻白帝應鍾為羽獻黒帝詔兩制官同
太常議而堯臣等言大饗日迫事難猝更詔俟過大禮
詳定以聞於是中書門下集兩制太常官置局於秘閣
詳定大樂王堯臣等言天章閣待制趙師民博通今古
願同詳定及乞借叅知政事髙若訥所校十五等古尺
並從之三年二月詔兩制及禮官叅稽典制以定國朝
大樂名中書門下審加詳閲以聞初胡瑗請太祖廟舞
用干戚太宗廟兼用干羽真宗用羽籥以象三聖功徳
然議者謂國朝七廟之舞名雖不同而干羽並用又廟
制與古異及瑗建言止降詔定樂名而已七月堯臣等
言按太常天地宗廟四時之祀樂章凡八十九首自景
安而下七十五章率以安名曲豈特本道徳政教嘉靖
之美亦緣神靈祖考安樂之故臣等謹上議國朝樂宜
名大安詔曰朕惟古先格王隨代之樂亦既制作必有
稱謂緣名以討義繇義以知徳盖名者徳之所載而行
逺垂久之致焉故韶以紹堯夏以承舜濩以救民武以
象伐𫝊之不朽用此道也國家舉墜正失典章交備獨
斯體大而有司莫敢易言之朕憫然念兹大懼列聖之
休未能昭揭於天下之聴是用申敇執事逺求博講而
考定其衷今禮官學士迨三有事之臣同寅一辭以大
安之議來復且謂藝祖之戡暴亂也安天下之未安其
功大二宗之致太平也安天下之既安其徳盛洎朕之
承聖烈也安祖宗之仁其仁厚祗覽所議熟復於懷恭
唯神徳之造基神功之戢武章聖恢清淨之名冲人䝉
成定之業雖因聖之迹各異而靖民之道同歸以之播
鐘球文羽籥用諸郊廟告於神明曰大且安誠得其正
嘉祐四年九月御製祫享樂舞名僖祖奏大基順祖奏
大祚翼祖奏大熙宣祖奏大光太祖奏大統太宗奏大
昌真宗奏大治孝恵皇后奏淑安孝章皇后奏靜安淑
徳皇后奏柔安章懷皇后奏和安迎神送神奏和安皇
帝升降奏肅安奠瓚奏顧安奉爼徹豆奏充安飲福奏
僖安亞獻終獻奏祐安退文舞迎武舞奏顯安皇帝歸
大次奏定安登樓禮成奏聖安駕回奏采茨文舞曰化
成治定武舞曰崇功昭徳帝自製迎神送神樂章詔宰
臣富弼等撰大祚至采茨曲詞十八七年八月御製明
堂迎神樂章皆肄於太常英宗治平元年六月太常寺
奏仁宗配享明堂奠幣歌誠安酌獻歌徳安神宗元豐
三年楊傑上十二均圖帝取所上圖考其説乃下范鎮
劉几叅定而王朴阮逸之黄鍾乃當李照之太蔟其編
鐘編磬雖有黄鍾大吕而全闕四清聲非古制也朴之
太蔟夾鍾則聲失之髙歌者莫能追逐平時設而不用
聖人作樂以紀中和之聲所以導中和之氣清不可太
髙重不可太下必使八音協諧歌者從容而能永其言
鎮等因請擇李照編鐘編磬十二叅於律者增以王朴
無射應鍾及黄鍾大吕清聲以為黄鍾大吕太蔟夾鍾
之四清聲俾衆樂隨之歌工詠之中和之聲庻可以考
請下朴二律就太常鐘磬擇其可用者用之其不可修
者别製之而太常以為太樂法度舊器乞留朴鐘磬别
製新樂以驗議者之術詔以朴樂鐘為清聲毋得銷毁
六年春正月御大慶殿初用新樂二月太常言郊廟樂
虡若遇雨雪望祭即設於殿上三月禮部言有司攝事
昊天舞名請初獻曰帝臨嘉至亞終獻曰神娭鍚羡太廟
初獻曰孝熙昭徳亞終獻曰禮洽儲祥詔可九月禮部
言周禮凡大祭祀王出入奏王夏明入廟門已用樂矣
今既移祼在作樂之前皇帝詣罍洗奏乾安則入門亦
當奏乾安庶合古制其入景靈宫及南郊壝門乞如之
哲宗元祐三年范鎮樂成樂下太常楊傑著元祐樂議
破鎮説曰鎮謂清聲不見於經惟小胥注云鐘磬者編
次之十六枚而在一虡謂之堵至唐又有十二清聲其
聲愈髙尤為非是國朝舊有四清聲置而弗用至劉几
用之與鄭衛無異按編鐘編磬十六其來逺矣豈徒見
於周禮小胥之注哉漢成帝時犍為郡於水濵得古磬
十六枚帝因陳禮樂雅頌之聲以風化天下其事載於
禮樂志不為不詳豈因劉几然後用哉且漢承秦秦未
嘗制作禮樂其稱古磬十六者乃二帝三王之遺法也
其王朴樂内編鐘編磬以其聲律太髙歌者難逐故四
清聲置而弗用及神宗廟下三律則四清聲皆用而諧
協矣周禮曰鳬氏為鐘薄厚之所震動清濁之所由出
則清聲豈不見於經哉今鎮簫笛塤箎巢笙和笙獻於
朝廷簫必十六管是四清聲在於其間矣自古無十二
管之簫豈簫韶九成之樂已有鄭衛之聲乎禮部太常
亦言鎮樂法自係一家之學難以叅用而樂如舊制徽
宗崇寧三年秋七月景鐘成景鐘者黄鍾之所自出也
垂則為鐘仰則為鼎鼎之大終於九斛中聲所極製煉
玉屑入於銅齊精純之至音諧清越其髙九尺拱以九
龍惟天子親郊乃用之立於宫架之中以為君圍於是
命翰林學士承㫖張康國為之銘四年七月鑄帝鼐八
鼎成八月大司樂劉昺言大朝㑹宫架舊用十二熊羆
案金錞簫鼓觱篥等與大樂合奏今所造大樂逺稽古
制不應雜以鄭衛詔罷之又依昺改定二舞各九成每
三成為一變執籥秉翟揚戈持盾威儀之節以象治功
庚寅樂成列於崇政殿有㫖先奏舊樂三闋曲未終帝
曰舊樂如泣聲揮止之既奏新樂天顔和豫百寮稱頌
九月朔以鼎樂成帝御大慶殿受賀是日初用新樂太
尉率百寮奉觴稱壽有數鶴從東北來飛度黄庭回翔
鳴唳乃下詔曰禮樂之興百年於此然去聖愈逺遺風
弗存迺者得隱逸之士於草茅之賤獲英莖之器於受
命之邦適時之宜以身為度鑄鼎以起律因律以制器
按協於庭八音克諧昔堯有大章舜有大韶三代之王
亦各異名今追千載而成一代之制宜賜新樂之名曰
大晟朕將薦郊廟享鬼神和萬邦與天下共之其舊樂
勿用先是端州上古銅器有樂鐘驗其欵識乃宋成公
時帝以端王繼大統故詔言受命之邦而隱逸之士謂
魏漢津也朝廷舊以禮樂掌於太常至是專置大晟府
大司樂一員典樂二員並為長貳大樂令一員協律郎
四員又有製撰官為制甚備於是禮樂始分為二時蔡
攸提舉大晟府不喜佗人預樂有士人田為者善琵琶
無行攸乃奏為大晟府典樂遂不用中聲八寸七分琯
而但用九寸琯又為一律長尺有八寸曰太聲一律長
四寸有半曰少聲是為三黄鍾律矣律與容盛又不翅
數倍黄鍾既四寸有半則圜鍾幾不及二寸諸品大小
皆隨律盖但以器大者為太小者為少樂成始試之於
政事堂執政心知其非然不敢言因用之於明堂布政
望鶴愈不至攸弟絛曰宴樂本雜用唐聲調樂器多夷
部亦唐律徴角二調其均自隋唐間已亡政和初命大
晟府改用大晟律其聲下唐樂已兩律然劉昺止用所
謂中聲八寸七分琯為之又作匏笙塤箎皆入夷部至
於徴招角招終不得其本均大率皆假之以見徴音以
其曲譜頗和美故一時盛行於天下然教坊樂工嫉
之如讐其後蔡攸復與教坊用事樂工附會又上唐譜
徴角二聲遂再命教坊制曲譜既成亦不見克行而止
然政和徴招角招遂𫝊於世矣二年八月罷大晟府製
造所并協律官四年十月洪州奏豐城縣民鋤地得古
鐘大小九具狀制奇異各有篆文驗之考工記其制正
與古合令樂工擊之其聲中律之無射繪圖以聞七年
十二月詔革弊事廢諸局於是大晟府及教樂所教坊
額外人並罷靖康二年汴京失守凡大樂軒架樂舞圖
舜文二琴教坊樂器樂書樂章明堂布政閏月體式景
陽鐘并虡九鼎皆亡矣髙宗紹興元年始饗明堂時初
駐會稽而渡江舊樂復皆燬散太常卿蘇遲等言國朝
大禮作樂依儀合於壇殿上設登歌壇殿下設宫架今
親祠登歌樂器尚闕宣和添用籥色未及頒降州郡無
從可以創製宜權用望祭禮例止設登歌用樂工四十
有七人乃訪舊工以備其事四年再饗國子丞王普言
按書舜典命䕫曰詩言志歌永言聲依永律和聲盖古
者既作詩從而歌之然後以聲律協和而成曲自歴代
至於本朝雅樂皆先製樂章而後成譜崇寧以後乃先
製譜後命詞律不相諧協且與俗樂無異乞復用古製
又按周禮奏黄鍾歌大吕以祀天神黄鍾堂下之樂大
吕堂上之樂也郊祀之禮皇帝版位在午階下故還位
之樂當奏黄鍾明堂版位在阼階上則還位當歌大吕
今明堂禮不下堂而襲郊祀還位例並奏黄鍾之樂於
義未當尋皆如普議又禮部侍郎施坰奏禮經蕃樂出
於荒政盖一時以示貶抑昨内外暫止用樂今徽考大
事既畢慈寧又已就養其時節上壽理宜舉樂一如舊
制禮部尋言太母還宫國家大慶四方來賀自冬至及
元正舉行朝賀之禮依前朝故事今設大仗及用樂舞
等庶幾明天子之尊舊典不至廢墜有詔俟來年舉行
孝宗淳熙六年始舉明堂禋禮命五使按雅樂并嚴更
警場於貢院奉詔將樂器依堂上堂下儀制排設五使
及應赴官僚從旁立觀按閲仍聴往來察視時大禮使
趙雄言前例閲樂至皇帝詣飲福位一曲即五使以下
皆立而每閲奠玉帛及酌獻等樂皆坐自如於禮未盡
不當襲用前例故有是詔既而禮官討論自紹興以來
凡五饗明堂禮畢還輦並未經用樂即無作樂節次可
考乃參酌禮例成禮稱賀並用皇祐大饗典故施行其
南郊明堂儀注實述紹興成憲又命有司兼酌元豐大
觀舊典為後世法程其用樂作止之節粲然可觀前三
日太常設登歌樂於壇上稍南北向設宫架於壇内南
壝之外立舞表於酇綴之間(明堂登歌設於堂上前/兩楹間宫架設於庭中)前
一日設協律郎位二押樂官一太常丞於登歌樂虡北
太常卿於宫架北省牲之夕押樂太常卿及丞入行樂
架協律郎展視樂器祀之日樂正帥工人二舞以次入
皇帝乗輿自青城齋殿出樂正撞景鐘降輿入大次景
鐘止(明堂不/用景鐘)服大裘衮冕自正門入協律郎跪俯伏舉
麾興工鼓柷宫架乾安之樂作凡升降行止皆奏之(明/堂)
(奏儀/安)至午階版位西向立協律郎偃麾戛敔樂止(明堂/至阼)
(階下/樂止)禮儀使奏請行事宫架作景安之樂(明堂作/誠安)文舞
進左丞相等升詣神位前樂作六成止皇帝執大圭再
拜内侍進御􁙐帨宫架樂作帨手畢樂止禮儀使前導
升壇宫架樂作至壇下樂止升自午階(明堂並升/自阼階)登歌
樂作至壇上樂止登歌嘉安之樂作(明堂至堂/上作鎮安)奠鎮圭
奠玉幣於上帝樂止詣皇地祇太祖太宗神位前如上
儀禮儀使導還本位登歌樂作降階樂止(明堂降/自阼階)宫架
樂作至版位樂止奉爼官入正門宫架豐安之樂作(明/堂)
(作禧/安)跪奠爼訖樂止内侍以御􁙐帨進宫架樂作帨手
拭爵樂止禮儀使導升壇宫架樂作至午階樂止升自
午階登歌樂作至壇上樂止(明堂無/升壇)登歌禧安之樂作
(明堂作/慶安)詣神位前三祭酒少立樂止讀冊皇帝再拜每
詣神位並如之禮儀使導還版位登歌樂作降階樂止
宫架樂作至版位樂止奏請還小次宫架樂作入小次
樂止武舞進宫架正安之樂作(明堂作/穆安)舞者立定樂止
亞獻升詣酌尊所西向立宫架正安之樂作(明堂皇太/子為亞獻)
(作穆/安)三祭酒以次酌獻如上儀樂止終獻亦如之奏請
詣飲福位宫架樂作至午階樂止升自午階登歌樂作
將至位樂止登歌禧安之樂作(明堂作/胙安)飲福禮畢樂止
禮儀使導還版位登歌樂作降階樂止宫架樂作至版
位樂止(明堂不/降階)徹豆登歌熙安之樂作(明堂作/歆安)送神宫
架景安之樂作一成止(明堂作/誠安)詣望燎望瘞位宫架樂
作至位樂止(明堂有/燎無瘞)燎瘞畢還大次宫架乾安之樂作
(明堂作/慰安)至大次樂止皇帝乗大輦出大次樂正撞景鐘
鼓吹振作降輦還齋殿景鐘止百官宗室班賀於端誠
殿奏請聖駕進發軍樂導引至麗正門大樂正令奏采
茨之樂入門樂止(明堂就賀於紫/宸殿不奏采茨)光宗受禪崇上壽皇
聖帝壽成皇后暨壽聖皇太后尊號壽皇樂用乾安壽
聖壽成樂用坤安三殿慶禮在當時侈為盛儀㝷以禮
部太常寺言國朝嵗饗上帝太祖肇造王業則配冬饗
於圜丘太宗混一區宇則春祈榖夏大雩秋明堂俱配
焉髙宗身濟大業功徳茂盛所宜奉侑仰繼祖宗以協
先儒嚴祖之義以彰文祖配天之烈乃季秋升侑於明
堂奠幣用宗安之樂酌獻用徳安之樂並登歌作大吕
宫及加上髙宗徽號奉冊寳以告用顯安之樂寧宗即
位孝宗升祔祧僖祖立别廟禮官言僖祖既倣唐興聖
立為别廟遇祫則即廟以饗孟冬祫饗日合先詣禧祖
廟室行禮其樂舞欲依每嵗别廟五享設樂禮例於僖
祖添設登歌樂如僖廟行禮就廟殿依次作登歌其宫
架樂則於太廟殿上通作從之嘉定十四年詔山東河
北連城慕義奉玉寳來獻其文曰皇帝恭膺天命之寳
實惟我祖宗之舊及明年元日上御大慶殿受寳用鼓
吹導引備陳宫架大樂奏詩三章一曰恭膺天命二曰
舊疆來歸三曰永清四海並奏以太蔟宫理宗享國四
十餘年凡禮樂之事式遵舊章未嘗有所改作先是孝
宗廟用大倫之樂光宗廟用大和之樂至是寧宗祔廟
用大安之樂
　
　
　
　
　
欽定續通典卷八十五
欽定四庫全書
欽定續通典卷八十六
　樂
　　歴代沿革下(遼/)　(金/)　(元/)　(明/)
遼有國樂有諸國樂有雅樂有大樂有散樂有鐃歌横
吹樂祭天神地祇於木葉山用樂正月朔日夜皇帝燕
飲用國樂春飛放杏堝皇帝射獲頭鵞薦廟燕飲樂工
數十人執小樂器侑酒七月十三夜皇帝出行宫三十
里卓帳宿十四日應從諸軍隨各部落動樂十五日中
元大宴用漢樂臘日皇帝帯甲戎装五更三㸃坐朝動
樂飲酒正月元㑹用大樂曲破後用散樂角觗終之朝
㑹設熊羆十二案法駕有前後部鼓吹樂太宗㑹同元
年十一月晉遣馮道劉煦來上尊號得晉大樂三年四
月宴晉及諸國使晉使楊端王朓起進酒作歌舞大同
元年正月入汴二月丁巳朔建國號大遼(初號契丹至/是始稱遼)
大赦改元用晉樂時晉開運四年也太宗入晉金吾六
軍殿中省仗太常樂舞陳於庭聖宗統和元年六月上
皇太后尊號用宫縣雅樂設宫縣簨虡皇太后自紫宸
殿乗平頭輦童子女童隊樂引至金鑾門太后儀衛動
奏太和之樂文武三品以上入奏舒和之樂皇帝入門
奏雍和之樂太平元年十一月帝御昭慶殿百僚奉册
加上尊號用宫縣雅樂初遼本唐用十二和豫和祀天
神順和祭地祗永和享宗廟肅和登歌奠玉帛雍和入
俎按神夀和酌獻飲神太和節升降舒和節出入昭和
舉酒休和以飯正和皇后受册以行承和太子以行後
改用十二安樂天子出入奏隆安太子行奏貞安餘十
安樂名闕
金太祖天輔五年伐遼詔克中京先以禮樂儀仗等津
發赴闕太宗天㑹五年四月宗翰宗望以宋大樂北還
熙宗皇統元年正月上尊號用宋樂有司以鐘磬刻晟
字者犯太宗諱皆以黄紙封之(黄佐曰宋徽宗作大晟/樂八音皆以金字識之)
(後皆沒於/金主晟)時定文舞曰仁豐道洽之舞武舞曰功成治
定之舞(貞元儀又改文舞曰保大定功之舞武舞曰萬/國來同之舞世宗大定十一年加武舞曰四海)
(㑹同/之舞)海陵天徳二年十月冊皇后用宫縣樂是日皇帝
將升御座宫縣奏乾寧之曲降座同冊寳入門奏昌寧
之曲出門同將受冊寳以冊寳入門宫縣奏肅寧之曲
命婦升降同皇后出閤奏順寧之曲升降座同受冊奏
坤寧之曲别日㑹羣官㑹妃主宗室等賜酒設食簪花
教坊作樂四年二月冊皇太子前一日儀鸞司設御座
於大安殿大樂令帥其屬展樂縣於庭其日皇帝將升
御座宫縣奏乾寧之曲皆用夾鍾宫(至世宗大定八年/正月冊皇太子皇)
(帝將升御座宫縣奏洪寧之曲皇太子入門奏肅寧之/曲羣臣合班奏嘉寧之曲皇太子復受冊位奏和寧之)
(曲皆用/太蔟宫)世宗大定三年十月增上睿宗尊諡皇帝御大
安殿授太尉冊寳行事備登歌宫縣樂太尉率百官赴
衍慶宫行禮用登歌樂樂奏顯寧之曲用應鍾宫七年
正月御大安殿受尊號冊寳百官上夀備宫縣登歌二
舞皇帝將出奏乾寧之曲冊寳入宫縣奏歸羙揚功之
曲合班樂奏同冊寳進行樂奏肅寧之曲冊匣升殿樂
奏同讀冊訖寳盝升殿樂奏同讀寳訖宫縣奏純誠享
上之曲太尉跪賀宫縣奏肅寧之曲太尉司徒就百僚
位宫縣奏同禮畢奏乾寧之曲降座入後閣百僚歸幕
次以俟上夀上冊寳禮畢有司供辦御床及與宴羣官
位攝太常卿與大樂令帥工人入宫縣奏乾寧之曲皇
帝即座合班樂奏肅寧之曲上公由東階升宫縣奏同
進爵宣答訖分班再引上公自東階升宫縣奏同跪舉
酒宫縣奏景命萬年之曲飲訖降階宫縣奏肅寧之曲
與宴羣官升殿宫縣奏同内侍局進御床入再進第一
爵酒登歌奏聖徳昭明之曲行羣官酒宫縣奏肅寧之
曲文舞入設羣官食宫縣奏保大定功之舞三成止出
又進第二爵酒登歌奏天贊堯齡之曲行羣官酒宫縣
奏肅寧之曲武舞入設羣官食宫縣奏萬國來同之舞
三成止出又進第三爵酒登歌奏慶雲之曲行羣官酒
宫縣奏肅寧之曲設羣官食宫縣奏同禮畢羣官降階
宫縣奏同扇合簾降奏乾寧之曲降座入後閤七月建
社稷壇於中都祭用春秋二仲月上戊日樂用登歌遣
官行事祭日大樂令帥樂工入太尉詣盥洗位作太蔟
宫正寧之曲詣太社壇作應鍾宫嘉寧之曲奠玉幣作
太蔟宫嘉寧之曲司徒奉太社之俎大官令引太社太
稷之饌入作太蔟宫正寧之曲太尉詣罍洗位詣太社
壇至酒罇所酌酒訖作太蔟宫阜寧之曲太尉詣配位
酌酒訖作太蔟宫昭寧之曲太祝進徹豆作應鍾宫娛
寧之曲十一年十一月郊祀前一日朝享於太廟皇帝
入門宫縣無射宫昌寧之曲升殿登歌夾鍾宫昌寧之
曲迎神宫縣來寧之曲黄鍾三奏大吕角二奏太蔟徴
二奏應鍾羽二奏皇帝盥洗宫縣無射宫昌寧之曲升
階降階並同司徒奉俎宫縣無射宫豐寧之曲始祖酌
獻宫縣無射宫大元之曲獻祖大昭之曲昭祖大成之
曲景祖大昌之曲世祖大武之曲肅宗大明之曲穆宗
大章之曲康宗大康之曲太祖大定之曲太宗大惠之
曲睿宗大和之曲文舞退武舞進宫縣肅寧之曲亞終
獻同皇帝飲福登歌夾鍾宫福寧之曲徹豆登歌夾鍾
宫豐寧之曲送神宫縣黄鍾宫來寧之曲是年太常議
樂曲之名唐以和宋以安本朝以寧顧郊祀樂曲未備
皇統九年拜天用乾寧之曲今圜丘降神固可就用其
皇帝入中壝奠玉幣迎俎酌獻舞出入樂曲宜皆以寧
字製名遂命學士院撰焉皇帝入中壝宫縣黄鍾宫昌
寧之曲(凡歩/武同)降神宫縣乾寧之曲仁豐道洽之舞圜鍾
為宫三奏黄鍾為角太蔟為徴姑洗為羽皆一奏皇帝
盥洗宫縣黄鍾宫昌寧之曲升壇登歌大吕宫昌寧之
曲昊天上帝奠玉幣登歌大吕宫洪寧之曲皇地祇坤
寧之曲配位太祖皇帝永寧之曲司徒迎俎宫縣黄鍾
宫豐寧之曲昊天上帝酌獻登歌大吕宫嘉寧之曲皇
地祇泰寧之曲配位太祖皇帝燕寧之曲文舞退武舞
進宫縣黄鍾宫咸寧之曲亞終獻宫縣同功成治定之
舞皇帝飲福登歌大吕宫福寧之曲徹豆登歌大吕宫
豐寧之曲送神宫縣圜鍾宫乾寧之曲方丘如圜丘之
儀迎神鎮寧之曲林鍾宫再奏太蔟角再奏姑洗徴再
奏南吕羽再奏初獻盥洗太蔟宫肅寧之曲升壇應鍾
宫肅寧之曲奠玉幣太蔟宫億寜之曲司徒奉俎太蔟
宫豐寧之曲正位酌獻太蔟宫溥寧之曲配位(配太/宗也)酌
獻太蔟宫保寧之曲亞終獻升壇太蔟宫咸寧之曲徹
豆應鍾宫豐寧之曲送神林鍾宫鎮寧之曲詣望燎(謹/按)
(燎應作瘞/史誤刻也)位太蔟宫肅寧之曲又詔以三年冬祫五年
夏禘為常禮皇帝親享備宫縣登歌樂皇帝入門宫縣
無射宫昌寧之曲(出入歩/武同)升殿登歌夾鍾宫昌寧之曲
(升階及將還/版位皆同)盥洗宫縣無射宫昌寧之曲(降階/同)迎神宫
縣來寧之曲黄鍾宫三奏大吕角二奏太蔟徴二奏應
鍾羽二奏司徒引俎宫縣無射宫豐寧之曲始祖酌獻
宫縣無射宫大元之曲徳皇帝大熙之曲安皇帝大安
之曲獻祖大昭之曲昭祖大成之曲景祖大昌之曲世
祖大武之曲肅宗大明之曲穆宗大章之曲康宗大康
之曲太祖大定之曲太宗大恵之曲熙宗大同之曲睿
宗大和之曲世宗大鈞之曲顯宗大寧之曲章宗大隆
之曲宣宗大慶之曲(謹按金史樂志禘祫親饗諸曲均/不載製造年月雅樂篇則彚叙於)
(大定十一年朝饗之後/今仍原文附載於此)文舞退武舞進宫縣無射宫肅
寧之曲亞終獻無射宫肅寧之曲飲福登歌夾鍾宫福
寧之曲徹豆登歌夾鍾宫豐寧之曲送神宫縣黄鍾宫來
寧之曲十四年大常議歴代之樂各自為名今郊廟
社稷所用宋樂器犯廟諱宜皆刮去更為製名於是命
禮部學士院太常寺撰名取大樂與天地同和之義名
之曰大和
元太宗十年十一月徴金太常遺樂宣聖五十一代孫
衍聖公元措言於帝曰今禮樂散失燕京南京等處亾
金太常故臣及禮册樂器多存者乞降㫖收録於是降
㫖令各處管民官如有亾金知禮舊人可并其家屬徙
付東平令元措領之於本路税課所給其食憲宗二年
三月五日命東平萬戸嚴忠濟立局制鐘磬筍虡儀物
肄習五月十三日召太常禮樂人赴日月山八月七日
學士魏祥卿徐世隆郎中姚樞等以樂工李明昌許政
呉徳叚楫㓂忠杜延年趙徳等五十餘人見於行宫帝
問制作禮樂之始世隆對曰堯舜之世禮樂興焉時明
昌等各執鐘磬笛簫箎塤巢笙於帝前奏之曲終復合
奏之凡三終十一日始用登歌樂祀昊天上帝於日月
山祭畢命驛送樂工還東平世祖中統元年七月用新
製雅樂享祖宗於中書省三年九月東平萬戸嚴光範
奏太常登歌樂器樂工已完宫縣樂文武二舞未備凡
用人四百一十二請以東平漏籍戸充之合用樂器官
為置備制可命中書省臣議行於是中書命左三部太
常寺少府監於興禪寺置局委官楊天祐太祝郭敏董
其事大樂正翟剛辦驗音律充收受樂器官丞相耶律
鑄又言今製宫縣大樂内編磬十有二虡宜於諸處選
石材為之太常寺以新撥宫縣樂工文武二舞四百一
十二人未習其藝遣大樂令許政往東平教之至元二
年閏五月大樂署言堂上下樂舞官員及樂工合用衣
服冠冕鞾履等物乞行製造中書禮部移凖太常博士
議定制度七月中書吏部再凖太常博士議定行下所
司製造宫縣樂器既成大樂署郭敏開坐名數以上是
月新樂服成樂工至自東平勅翰林院定撰八室樂章
大樂署編運舞節俾肄習之十一月有事於太廟宫縣
登歌文武二舞咸備其迎送神曲曰來成之曲降神
文武九成黄鍾宫三成大吕角二成太蔟徴二成應鍾
羽二成送神黄鍾宫一成烈祖曰開成之曲太祖曰武
成之曲太宗曰文成之曲皇伯考卓沁曰弼成之曲皇
伯考察罕台曰協成之曲睿宗曰明成之曲定宗曰熙
成之曲憲宗曰威成之曲初獻盥洗曰肅成之曲無射
宫初獻升降登歌肅成之曲夾鍾宫司徒奉俎曰嘉成
之曲文舞退武舞進曰和成之曲亞終獻酌獻曰順成
之曲並無射宫徹豆登歌豐成之曲夾鍾宫文舞曰武
定文綏之舞武舞曰内平外成之舞武舞六成第一成
象滅王罕二成破西夏三成克金四成收西域定河南
五成取西蜀平南詔六成臣髙麗服交趾初清廟雅樂
止有登歌詔耶律鑄製宫縣八佾之舞至元四年三月
樂舞成表上之仍請賜名大成制曰可十三年三月平
宋得其樂器宋主㬎舉國内附詔凡太常寺祭器樂器
法服樂工鹵簿儀衛等物盡仰收拾巴延入臨安遣郎
中孟祺籍宋太廟四祖殿景靈宫禮樂器暨太常寺祭
器樂器等物至十七年四月以宋太常樂付太常寺
十九年王積翁又請徴亡宋雅樂器至京師置於八作
司與之鎛鐘二十有七編鐘七百二十有三特磬二十
有二編磬二十有八鐃六單鐸䨇鐸各五鉦錞各八三十
年六月初立社稷樂用登歌命大樂正許徳良運製曲
譜翰林國史院撰樂章其降送神曰鎮寧之曲降神八
成林鍾宫二成太蔟角二成姑洗徴二成南吕羽二成
送神林鍾宫一成初獻盥洗升壇降壇望瘞位皆肅寧
之曲盥洗望瘞大蔟宫升降應鍾宫正配位奠玉幣曰億寧
之曲太蔟宫司徒奉俎徹豆曰豐寧之曲奉俎太蔟宫
徹豆應鍾宫正配位酌獻曰保寧之曲亞終獻曰咸寧
之曲並太蔟宫明年八月初祀社稷用堂上樂嵗以為
常成宗大徳六年三月合祭昊天上帝皇地祗五方帝
於南郊撰定樂章降神奏乾寧之曲六成圜鍾宫三成
黄鍾角一成太蔟徵一成姑洗羽一成初獻盥洗奏肅寧
之曲黄鍾宫初獻升降奏肅寧之曲大吕宫奠玉幣奏
大吕宫迎俎奏豐寧之曲黄鍾宫酌獻奏嘉寧之曲大
吕宫亞終獻奏咸寧之曲黄鍾宫徹豆奏豐寧之曲大
吕宫送神奏圜鍾宫望燎奏黄鍾宫九年十一月祀昊
天上帝於南郊其文舞曰崇徳之舞武舞曰定功之舞
時新建郊壇既成命大樂署編運曲譜舞節翰林撰樂
章十一月二十八日親祀圜丘用之皇帝入中壝黄鍾宫
皇帝盥洗黄鍾宫皇帝升壇降壇大吕宫降神奏天成之
曲圜鍾宫三成黄鍾角一成太蔟徴一成姑洗羽一成初
獻盥洗奏隆成之曲黄鍾宫初獻升降並奏隆成之曲大
吕宫正配位奠玉幣並奏欽成之曲黄鍾宫司徒奉俎奏寧
成之曲黄鍾宫昊天上帝位酌獻奏明成之曲黄鍾宫
皇地祗位酌獻大吕宫太祖位酌獻黄鍾宫皇帝飲
福大吕宫皇帝出入小次黄種宫文舞退武舞進奏和
成之曲黄鍾宫亞終獻奏和成之曲黄鍾宫徹豆奏寧
成之曲大吕宫送神奏天成之曲圜鍾宫望燎奏隆成
之曲黄鍾宫皇帝出中壝黄鍾宫然自世祖以來未嘗
躬舉其事是年因右丞相哈剌哈斯等奏始講求親祀
之禮其後仍遣官攝祭也攝祭之樂宫曲並同親祀惟
去飲福奏樂而亞獻終獻奏黄鍾宫熙成之曲宗廟之
樂武宗至大以後與至元四年互有同異皇帝入門盥
洗俱奏順成之曲無射宫皇帝升殿奏夾鍾宫順成之
曲皇帝出入小次奏金曲無射宫昌寧之曲迎神奏思
成之曲宫律同至元初獻盥洗奏肅成初獻升降奏肅
寧太祖室奏開成睿宗室奏武成宫律並同至元世祖
室奏無射宫混成之曲裕宗室奏昭成順宗室奏慶成
成宗室奏守成武宗室奏威成仁宗室奏歆成英宗室
奏獻成顯宗室奏徳成明宗室奏永成俱無射宫皇帝
飲福奏夾鍾宫釐成之曲文舞退武舞進奏肅成亞終
獻奏肅成徹豆奏豐寧送神奏保成宫律並同至元皇帝
出廟廷奏無射宫昌寧之曲
明太祖洪武元年春親祭太社太稷祫享於太廟其冬
祀昊天上帝於圜丘明年祀皇地祗於方丘又以次祀
先農日月太嵗風雷嶽瀆周天星辰至聖先師歴代帝
王皆定樂舞之數奏曲之名圜丘迎神奏中和之曲奠
玉帛奏肅和之曲奉牲奏凝和之曲初獻奏夀和之曲
武功之舞亞獻奏豫和之曲終獻奏熙和之曲俱文徳
之舞徹豆奏雍和之曲送神奏安和之曲望燎奏時和
之曲方丘並同曲詞各異易望燎曰望瘞太社太稷易
迎神曰廣和省奉牲餘並與方丘同曲詞各異先農迎
神奠帛奏永和之曲進俎奏雍和之曲初獻終獻並奏
夀和之曲徹豆送神並奏永和之曲望瘞奏太和之曲
朝日迎神奏熙和之曲奠玉帛奏保和之曲初獻奏安
和之曲武功之舞亞獻奏中和之曲終獻奏肅和之曲
俱文徳之舞徹豆奏凝和之曲送神奏夀和之曲望燎
奏豫和之曲夕月迎神易凝和奠帛以下與朝日同曲
詞各異太嵗風雷嶽瀆迎神奏中和奠帛奏安和初獻
奏保和亞獻奏肅和終獻奏凝和徹豆奏夀和送神奏
豫和望燎奏熙和周天星辰初附祀夕月洪武四年别
祀迎神奏凝和奠帛初獻奏保和武功舞亞獻奏中和
終獻奏肅和俱文徳舞徹豆奏豫和送神奏雍和太廟
迎神奏太和之曲奉冊寳奏熙和之曲進俎奏凝和之
曲初獻奏夀和之曲武功之舞亞獻奏豫和之曲終獻
奏熙和之曲俱文徳之舞徹豆奏雍和之曲送神奏安
和之曲初獻則徳懿熙仁各奏樂舞亞終獻則四廟共
之釋奠先師初用大成登歌舊樂洪武六年始命詹同
樂韶鳳等更製樂章迎神奏咸和奠帛奏寧和初獻奏
安和亞獻終獻奏景和徹饌送神奏咸和厯代帝王迎
神奏雍和奠帛初獻奏保和武功舞亞獻奏中和終獻
奏肅和俱文徳舞徹豆奏凝和送神奏夀和望瘞奏豫
和又定王國祭祀樂章迎神奏太清之曲初獻奏夀清
之曲亞獻奏豫清之曲終獻奏熙清之曲徹饌奏雍清
之曲送神奏安清之曲其社稷山川易迎神為廣清增
奉瘞曰時清此祭祀之樂歌節奏也又定朝㑹宴饗之
制凡聖節正旦冬至大朝賀和聲郎陳樂於丹墀百官
拜位之南北向駕出仗動和聲郎舉麾奏飛龍引之曲
樂作陞座樂止偃麾百官拜奏風雲㑹之曲拜畢樂止
丞相上殿致詞奏慶皇都之曲致詞畢樂止百官又拜
奏喜昇平之曲拜畢樂止駕興奏賀聖朝之曲還宫樂
止百官退和聲郎樂工以次出凡宴饗和聲郎四人總
樂舞二人執麾立樂工前之兩旁二人押樂立樂工後
之兩旁殿上陳設畢和聲郎執麾由兩階升立於御酒
案之左右二人引歌工樂工由兩階升立於丹陛上之
兩旁東西相向舞師二人執旌引武舞士立於西階下
之南又二人執翿引文舞士立於東階下之南又二人
執幢引四夷舞士立於武舞之西南俱北向武舞曰平
定天下之舞象以武功定禍亂也文舞曰車書㑹同之
舞象以文徳致太平也四夷舞曰撫安四夷之舞象以
威徳服逺人也引大樂二人執戯竹引大樂工陳列於
丹陛之西文武二舞樂工列於丹陛之東四夷樂工列
於四夷舞之北俱北向駕將出仗動大樂作升座樂止
進第一爵和聲郎舉麾唱奏起臨濠之曲引樂二人引
歌工樂工詣酒案前北面重行立定奏畢偃麾押樂引
衆工退第二奏開太平之曲第三奏安建業之曲第四
奏削羣雄之曲第五奏平幽都之曲第六奏撫四夷之
曲第七奏定封賞之曲第八奏大一統之曲第九奏守
承平之曲其舉麾偃麾歌工樂工進退皆如前儀進第
一次膳和聲郎唱奏飛龍引之樂大樂作食畢樂止偃
麾第二奏風雲㑹之樂第三奏慶皇都之樂第四奏平定
天下之舞第五奏賀聖朝之樂第六奏撫安四夷之
舞第七奏九重歡之樂第八奏車書㑹同之舞第九奏
萬年春之樂其舉麾偃麾如前儀九奏三舞既畢駕興
大樂作入宫樂止和聲郎執麾引衆工以次出宴饗之
曲後凡再更四年所定一曰本太初二曰仰大明三曰
民初生四曰品物亨五曰御六龍六曰泰階平七曰君
徳成八曰聖道行九曰樂清寧十五年所定一曰炎精
開運二曰皇風三曰眷皇明四曰天道𫝊五曰振皇綱
六曰金陵七曰長楊八曰芳醴九曰駕六龍凡大朝賀
教坊司設中和韶樂於殿之東西北向陳大舞於丹陛
之東西亦北向駕興中和韶樂奏聖安之曲陞座進寳
樂止百官拜大樂作拜畢樂止進表大樂作進訖樂止
宣表目致賀訖百官俯伏大樂作拜畢樂止宣制訖百
官舞蹈山呼大樂作拜畢樂止駕興中和韶樂奏定安
之曲導駕至華盖殿樂止百官以次出其大宴饗教坊
司設中和韶樂於殿内設大樂於殿外立三舞襍隊於
殿下駕興大樂作陞座樂止文武官入列於殿外北向
拜大樂作拜畢樂止進御筵樂作進訖樂止進花樂作
進訖樂止進第一爵教坊司奏炎精開運之曲樂作内
外官拜畢樂止散花樂作散訖樂止第二爵奏皇風之
曲樂止進湯鼓吹饗節前導至殿外鼓吹止殿上樂作
羣臣湯饌成樂止武舞入教坊司請奏平定天下之舞
第三爵教坊司請奏眷皇明之曲進酒如前儀樂止教
坊司請奏撫安四夷之舞第四爵奏天道𫝊之曲進酒
進湯如前儀樂止奏車書㑹同之舞第五爵奏振皇綱
之曲進酒如前儀樂止奏百戲承應第六爵奏金陵之
曲進酒進湯如前儀樂止奏八蠻獻寳承應第七爵奏
長楊之曲進酒如前儀樂止奏採蓮隊子承應第八爵
奏芳醴之曲進酒進湯如前儀樂止奏魚躍于淵承應
第九爵奏駕六龍之曲進酒如前儀樂止收爵進湯進
大膳樂作供羣臣飯食訖樂止百花隊舞承應宴成徹
案羣臣出席北向拜樂作拜畢樂止駕興大樂作鳴鞭
百官以次出此朝賀宴享之樂歌節奏也成祖永樂十
八年北京郊廟成其合祀合享禮樂一如舊制更定宴
饗樂舞初奏上萬夀之曲平定天下之舞二奏仰天恩
之曲撫四夷之舞三奏感地徳之曲車書㑹同之舞四
奏民樂生之曲表正萬邦之舞五奏感皇恩之曲天命
有徳之舞六奏慶豐年之曲七奏集禎應之曲八奏永
皇圖之曲九奏樂太平之曲嘉靖元年御史汪珊請屏
絶玩好令教坊司毋得以新聲巧技進世宗嘉納之是
時更定諸典禮因亦有志於樂建觀徳殿以祀獻帝召
協律郎肄樂供祀事後建世廟成改殿曰崇先乃親製
樂章命大學士費宏等更定曲名以别於太廟其迎神
曰永和之曲初獻曰清和之曲亞獻曰康和之曲終獻
曰沖和之曲徹饌曰泰和之曲送神曰寧和之曲宏等
復議獻皇生長太平不尚武功其三獻皆當用文徳舞
從之遂去武舞已而太常復請之乃命禮官㑹張璁議
璁言樂舞以佾數為降殺不聞以武文為偏全使八佾
之制用其文而去其武則兩階之容得其左而闕其右
是皇上舉天子禮樂而自降殺之矣何以式四方垂萬
世乃從璁議仍用二舞九年二月始祈榖於南郊帝親
製樂章命太常協於音譜是年始祀先蠶下禮官議樂
舞禮官言先蠶之祀周漢所同其樂舞儀節經史不載
唐開元先蠶儀注大樂令設宫縣於北郊壇壝内諸女
工咸列於後則祀先蠶用女樂可知唐六典宫縣之舞
八佾軒縣之舞六佾則祀先蠶用八佾又可知然止言
舞生冠服而不及舞女冠服陳暘樂書享先蠶圖下止
有宫架登歌圖而不及舞夫有樂有舞雖祀禮之常然
周漢制度既不可考宋祀先蠶代以有司又不可據惟
開元略為近古而陳氏樂書考据亦明前享先農既以
佾數不足降八為六則今祀先蠶止用樂歌不用樂舞
亦合古制且以見少殺先農之禮帝以舞非女子事罷
不用使議樂女冠服以聞禮官言北郊隂方其色尚黑
同色相感事神之道漢蠶東郊魏蠶西郊色皆尚青非
其色矣樂女冠服宜黑乃用樂六奏去舞其樂女皆黑
冠服因定享先蠶樂章又以祀典方釐定南北郊復朝
日夕月之祭命詞臣取洪武時舊樂歌一切更改禮官
因請廣求博訪有如宋胡瑗李照者具以名聞授之太
常考定雅樂給事中夏言乃以致仕甘肅行太僕寺丞
張鶚應詔命趣召之既至授鶚太常寺丞令詣太和殿
較定樂舞鶚遂上言周禮有郊祀之樂有宗祀之樂尊
親分殊聲律自别臣伏聽世廟樂章律起林鍾均殊太
廟臣竊異之盖世廟與太廟同禮而林鍾與黄鍾異樂
函鍾主祀地祗位寓坤方星分井鬼樂奏八變以報資
生之功故用林鍾起調林鍾畢調也黄鍾主祀宗廟位
分子野星𨽻虛危樂奏九成以報本源之徳故用黄鍾
起調黄鍾畢調也理義各有歸㫖聲數黙相感通况天
地者父母之象大君者宗子之稱今以祀母之樂奏以
祀子恐世廟在天之靈必不能安且享矣不知譜是樂
者何所見也臣觀舊譜樂章字用黄鍾聲同太廟但審
聽七聲中少一律今更補正使依奏格則祖孫一氣相
為流通函黄二宫不失均調尊親之分兩得神人之心
胥悦矣詔下禮官李時等覆奏以為鶚所言與臣等所
聞於律吕諸書者深有所合盖黄鍾一調以黄鍾為宫
太蔟為商姑洗為角㽔賔為變徵林鍾為徵南吕為羽
應鍾為變宫舊樂章用合用四用一用尺用工去㽔賓
之勾而越次用再生黄鍾之六此舊樂章之失也若林
鍾一調則以林鍾為宫南吕為商應鍾為角大吕之半
聲為變徵太蔟之半聲為徵姑洗之半聲為羽㽔賓之
半聲為變宫邇者沈居敬更協樂章用尺用合用四用
一用工用六夫合黄鍾也四太蔟之正聲也一姑洗之
正聲也六黄鍾之子聲也以林鍾為宫而所用為角徴
羽者皆非其一均之聲則謬甚矣况林鍾一調不宜用
於宗廟而太廟與世廟不宜異調鶚見尤真自今宜用
舊協音律惟加以蕤賓勾聲去再生黄鍾之六改用應
鍾之凡以成黄鍾一均庶於感格之義深有所補乃命
鶚更定廟享樂音而逮治沈居敬等鶚尋譜定帝社稷
樂歌以進詔嘉其勤優禄一級陞為少卿掌教雅樂十
二年五月夏言又奏古者龍見而雩命樂正習盛樂舞
皇舞請依古禮定大雩之制當三獻禮成之後九奏樂
止之時櫽括雲漢詩詞製為雲門一曲使文武舞士並
舞而合歌之仍於神樂觀增設鼓吹數畨選教舞童百
人青衣執羽繞壇周旋歌雲門之曲而舞曲凡九成藉
以鼓暢陽氣敷潤下土帝可其議其所定樂章迎神中
和奠帛肅和進俎咸和初獻夀和亞獻景和終獻永和
徹饌凝和送神清和望燎太和十七年九月上太宗廟
號成祖獻皇帝廟號睿宗遂奉睿宗神主祔太廟各撰
樂章並定九廟樂章上成祖謚號樂章迎神太和舉冊
寳熙和初獻夀和亞獻豫和終獻康和徹饌永和送神
安和上睿宗廟號樂章曲名同詞别撰其升祔太廟樂
章迎神太和初獻夀和亞獻豫和終獻寧和徹饌雍和
送神安和於是二祖七宗凡九廟春特三時祫季冬大
祫樂章皆更定焉孟春九廟特享樂章太祖廟迎神太
和初獻夀和亞獻豫和終獻寧和徹饌豫和還宫安和
成祖廟迎神太和三獻徹饌還宫俱與太祖廟同仁宗
廟迎神太和初獻夀和亞獻豫和終獻寧和徹饌雍和
還宫安和宣廟英廟憲廟俱與仁廟同孝廟曲名與仁
廟同詞别撰武廟迎神曲詞别撰餘俱與孝廟同睿宗
曲名並同詞别撰九廟時祫樂章孟夏迎神太和初獻
夀和亞獻豫和終獻寧和徹饌雍和還宫安和孟秋迎
神三獻徹饌還宫曲詞俱别撰孟冬迎神徹饌詞别撰
三獻俱同孟秋還宫亦同惟改嘗祫為烝祫大祫樂章
迎神三獻徹饌還宫並有詞無曲名定大享樂章帝欲
宗祀皇考以配上帝遂定明堂大享禮時未建明堂迨
季秋乃大享上帝於元極寳殿奉皇考睿宗配焉所奏
樂章迎神中和奠玉帛肅和進俎凝和初獻夀和亞獻
豫和終獻熙和徹饌雍和送神清和望燎時和至十月
禮部言皇上肇成大享仰答嚴恩諸禮度儀物皆宜次
第修舉而太常寺宗祀贊禮尤宜備官請選樂舞生以
次充補並令各壇樂舞生通融執事帝曰今秋肇稱大
祀制度未備諸建置釐正事宜候朕命行大常官即加
考選樂舞生許通融執事十一月上皇天上帝泰號改
上太祖髙皇帝髙皇后尊號各撰樂章上泰號樂章迎
神中和升冊表元和奠玉帛休和進俎豫和初獻夀和
奏祝景和亞獻太和終獻永和徹饌咸和送神清和奉
燎熙和改上尊號樂章迎神太和舉冊寳鴻和初獻崇
和亞獻豫和終獻永和徹饌彰和還宫綏和穆宗隆慶
三年七月裁省協律郎及樂舞生員數時罷諸不急祀
其樂亦革省協律郎十九員裁樂舞生千四十七人一
切禮儀皆復祖宗之故
　
　
　
　
　
欽定續通典卷八十六
欽定四庫全書
欽定續通典卷八十七
　樂三
　　十二律
宋陳祥道禮書太師掌六律六同以合隂陽之聲陽聲
黄鍾太蔟姑洗㽔賔夷則無射隂聲大吕應鍾南吕函
鍾小吕夾鍾葢日月所㑹在天而右轉斗柄所建在地
而左旋轉旋雖殊而交錯互見如表裏然故子合於丑
寅合於亥辰合於酉午合於未申合於己戍合於夘故
大司樂奏黄鍾歌大吕以祀天神奏太蔟歌應鍾以祭
地祇奏姑洗歌南吕以祀四望奏㽔賔歌函鍾以祭山
川奏夷則歌小吕以享先妣奏無射歌夾鍾以享先祖
皆即其所合者用之也唐之祭社下歌太蔟上歌黄鍾
趙慎言曰太蔟陽也位在寅應鍾隂也位在亥故斗建
亥則日月㑹於寅斗建寅則日月會於亥是知聖人之
制取合於隂陽歌奏之儀用符於交㑹陳𤾉樂書陽六
為律隂六為吕律與吕異合而言之吕亦謂之律此禮
運所以有五聲六律十二管之説也蔡元定律吕新書
律吕本原黄鍾篇曰長九寸空圍九分積八百一十分
按天地之數始於一終於十其一三五七九為陽九者
陽之成也其二四六八十為隂十者隂之成也黄鍾者
陽聲之始陽氣之動也故其數九分寸之數具於聲氣
之元不可得而見及斷竹為管吹之而聲和候之而氣
應而後數始形焉均其長得九寸審其圍得九分積其
實得八百一十分長九寸圍九分積八百一十分是為
律本度量衡權於是而受法十一律由是而損益焉(其/證)
(辨曰律長則聲濁而氣先至律短則聲濁而氣後至極/長極短則不成聲而氣不應今欲求聲氣之中而莫適)
(為準莫若且多截竹以擬黄鍾之管或極其短或極其/長長短之内每差一分而為一管皆即以其長權為九)
(寸而度其圍徑如黄鍾之法焉更迭以吹則中聲可得/淺深以列則中氣可驗茍聲和氣應則黄鍾之為黄鍾)
(者信矣黄鍾者信則十一律與度量權衡者得矣後世/不知出此而惟尺之求晉氏而下多求之金石梁隋以)
(來又㕘之秬黍至王朴専恃累黍金石亦不復考夫金/石真偽固難盡信而秬黍長短大小不同尤不可恃古)
(人謂子穀秬黍中者實其龠是先得黄鍾而後度之以/黍以見周徑之度以生度量權衡之數而已非律生於)
(黍也百世之下欲求百世之前之律者亦求/之聲氣之元而毋必之於秬黍斯得之矣)理宗紹定
間姜䕫言登歌當與奏樂相合周官歌奏取隂陽相合
之義歌者登歌徹歌是也奏者金奏下管是也奏六律
主乎陽歌六吕主乎隂聲不同而徳相合也自唐以來
始失之故趙慎言曰祭祀有下奏太蔟上歌黄鍾俱是
陽律既違禮經抑乖㑹合今太常樂曲奏夾鍾者奏陽
歌隂其合宜歌無射乃或歌大吕奏函鍾者奏隂歌陽
其合宜歌㽔賔乃或歌應鍾奏黄鍾者奏陽歌隂其合
宜歌大吕乃雜歌夷則夾鍾仲吕無射矣茍欲合天人
之和此所當改
　　五聲八音名義
宋陳祥道禮書萬物盈於天地之間而若堅若脆若勁
若靭若實若虛若沉若浮莫過於金石土革絲木匏竹
而天下之音具存矣可以和神人可以作動物非深於
樂者其能究此乎葢樂器重者從細輕者從大大不踰
宫細不踰羽大細之中則角而已金重者也故尚羽瓦
絲輕者也故尚宫石輕於金而重於瓦絲故尚角匏竹
無細大之從故尚議革木無清濁之變故一聲此八音
之所以直八卦而遂八風也葢主朔易者坎也故其音
革而風廣莫為果蓏者艮也故其音匏而風融震為竹
故其音竹而風明庶㢲為木故其音木而風清明兑為
金故其音金而風閶闔乾為玉故其音石而風不周瓦
土器也故坤音瓦而風凉蠶火精也故離音絲而風景
以方言之金石則土類也西凝之方也故三者在西匏
竹則木類也東生之方也故三者在東絲成於夏故在
南革成於冬故在北小胥之序八音先之以金石土中
之以革絲後之以匏竹木葢西者聲之方虛者聲之本
故音始於西而終於東西則先金石而後土者隂逆推
其所始也東則先匏竹而後木者陽順序其所生也革
絲居南北之正而先革而後絲亦先虛之意與理宗紹
定三年姜䕫進大樂議於朝言紹興大樂多用大晟所
造有編鐘鎛鐘景鐘有特磬玉磬編磬三鐘三磬未必
相應壎有大小簫箎笛有長短笙竽之簧有厚薄未必
能合度琴瑟絃有緩急燥濕軫有旋復柱有進退未必
能合調總衆音而言之金欲應石石欲應絲絲欲應竹
竹欲應匏匏欲應土而四金之音又欲應黄鍾不知其
果應否樂曲知以七律為一調而未知合度之義知以
一律配一字而未知永言之旨黄鍾奏而聲或林鍾林
鍾奏而聲或太蔟七音之協四聲各有自然之理今以
平入配重濁以上去配輕清奏之多不諧協八音之中
琴瑟尤難琴必每調而改絃瑟必每調而退柱上下相
生其理至妙知之者鮮又琴瑟聲微每見蔽於鐘磬鼓
蕭之聲匏竹土聲長而金石常不能以相待往往考撃
失宜消息未盡至於歌詩則一句而鐘四撃一字而竽
一吹未協古人槁木貫珠之意况樂工茍焉占籍撃鐘
磬者不知聲吹匏竹者不知穴操琴瑟者不知絃同奏
則動手不均迭奏則發聲不屬比年人事不和天時多
忒由大樂未有以格神人召和氣也宋史音樂志宫聲
沉粗大而下為君聲合口通音謂之宫其聲雄洪商聲
勁凝明達上而下歸於中為臣聲開口吐聲謂之商將
將倉倉然角聲長而通徹中平而正為民聲聲出齒間
謂之角喔喔確確然徵聲抑揚流利從下而上歸於中
為事聲齒合而唇啟謂之徵倚倚嚱嚱然羽聲喓喓而
逺徹細小而髙為物聲齒開唇聚謂之羽詡雨酗芋然
明世宗嘉靖間廖道南奏禮曰五聲六律十二管旋相
為宫孟子亦曰不以六律不能正五音五音也者天地
自然之聲也在天為五星之精在地為五行之氣在人
為五臟之聲出於脾合口而通之謂之宫出於肺閉口
而吐之謂之商出於肝而張口湧吻謂之角出於心而
齒合吻開謂之徵出於胃而齒開吻聚謂之羽宫土行
也君象也其性信其味甘其色黄其事思其位戊巳其
數八十有一其聲重以舒猶夫牛之鳴􁎜也而主合也
商金行也臣象也其性義其味辛其色白其事言其位
庚辛其數七十有二其聲明以敏猶夫羊之離羣也而
主張也角木行也民象也其性仁其味酸其色青其事
貎其位甲乙其數六十有四其聲防以約猶夫雉之登
木也而主湧也徵火行也事象也其性禮其味苦其色
赤其事視其位丙丁其數五十有四其聲泛以疾猶夫
豕之負駭也而主分也羽水行也物象也其性智其味
鹹其色黑其事聴其位壬癸其數四十有八其聲散以
虛猶夫馬之鳴野也而主吐也宫數八十有一下生為
徵徵數五十有四上生為商商數七十有二下生為羽
羽數四十有八上生為角角數六十有四五色成文而
不亂八風從律而不奸百度得數而有常史記曰宫動
脾而和正聖商動肺而和正義角動肝而和正仁徵動
心而和正禮羽動腎而和正智聞宫音使人温舒而廣
大聞商音使人方正而好義聞角音使人惻隱而愛人
聞徵音使人樂善而好施聞羽音使人整齊而好禮聲
音之道與政通矣伏願勅下所司延訪通樂之儒遴選
典樂之官務重其任而不泛視以為常務乆其任而不
更易以為數凡協律郎必擇其行誼端謹音律閑熟者
不許虚應故事而卑汚冗濫得以列其間凡樂舞生必
擇其年貎精壯禮節閑熟者不許濫收庸品而𤨏屑齷
齪得以容其迹庶乎教之豫而有本習之乆而自化而
古樂可復矣
　　五聲十二律旋相為宫
周世宗顯徳六年正月樞密使王朴上疏云黄帝吹九
寸之管得黄鍾之聲為樂之端也半之清聲也倍之緩
聲也三分其一次損益之相生之聲也十二變而復黄
鐘聲之總數也乃命之曰十二律旋迭為均均有七調
合八十四調播之於八音著之於歌頌宗周而上率繇
斯道自秦而下旋宫聲廢洎東漢雖有太子丞鮑鄴興
之亦人亡而息無嗣續之者漢至隋垂十代凡數百年
所存者黄鍾之宫一調而已十二律中惟用七聲其餘
五律謂啞鐘葢不用故也唐太宗用祖孝孫張文收考
正雅樂而旋宫八十四調復見於時在懸之器方無啞
者安史之亂京都為墟器之與工十不存一所用歌奏
漸多紕繆逮乎黄巢之餘工器都盡購募不獲文記亦
亡集官酌詳終不知其制度時有太常博士殷盈孫按
周官考工記之文鑄鏄鐘十二編鐘二百四十處士蕭
承訓較定石磬今之在懸者是也雖有樂器之狀殊無
相應之和逮乎偽梁後唐厯晉與漢皆享國不逺未暇
及於禮樂至於十二鏄鐘不問聲律宫商但循環而擊
編鐘編磬徒懸而已絲竹匏土僅有七聲作黄鍾之宫
一調亦不和備其餘八十三調於是乎冺絶樂之缺壊
無甚於今陛下命中書舍人竇儼㕘詳太常樂事不踰
月調品八音粗加和㑹以臣曾學律厯宣示古今樂録
令臣討論臣雖不敏敢不奉詔遂依唐法以秬黍較定
尺度長九寸虛徑三分為黄鍾之管與見在黄鍾之聲
相應以上下相生之法推之得十二律管以為衆管互
吹用聲不便乃作律準十三絃宣聲長九尺張絃各如
黄鍾之聲以第八絃六尺設柱為林鍾第三絃八尺設
柱為太蔟第十絃五尺三寸四分設柱為南吕第五絃
七尺一寸三分設柱為姑洗第十二絃四尺七寸五分
設柱為應鍾第七絃六尺三寸三分設柱為㽔賔第二
絃八尺四寸四分設柱為大吕第九絃五尺六寸三分
設柱為夷則第四絃七尺五寸一分設柱為夾鍾第十
一絃五尺一分設柱為無射第六絃六尺六寸八分設
柱為中吕第十三絃四尺五寸設柱為黄鍾之清聲十
二聲中旋用七聲為均均之主者宫也徵商羽角變宫
變徵次焉發其均主之聲歸乎本音之律七聲迭應而
不亂乃成其調均有七調聲有十二均有八十四調歌
奏之曲繇之出焉旋宫之聲乆絶一日而補出臣獨見
恐未詳悉望下中書門下集百官及内外知音者較其
得失然後依調制曲八十四調曲有數百今見存者九
曲而已皆謂之黄鍾之宫聲其餘六曲錯雜諸調葢𫝊
習之誤也唐初雖有旋宫之樂至於用曲多與禮文相
違既不敢用唐為則臣又懵學獨力未能備究古今亦
望集多聞知禮樂者上本古典下順常道定其義理於
何月行何禮合用何調何曲聲數長短㡬變成議定而
制曲方可乆長行用所補雅樂旋宫八十四調並所定
尺所吹黄鍾管所作律準謹並上進疏奏帝稱善因命
百官議而行之宋神宗元豐五年開封布衣葉防上書
論樂器律曲不應古法范鎮言國朝三大祀樂譜並依
周禮然其説有黄鍾為角黄鍾之角黄鍾為角者夷則
為宫黄鍾之角者姑洗為角十二律之於五聲皆如此
率而世俗之説乃去之字謂太蔟曰黄鍾商姑洗曰黄
鍾角林鍾曰黄鍾徵南吕曰黄鍾羽今葉防但通世俗
之説而不見周禮正文所以稱均有差也蔡元定律吕
新書變律篇曰黄鍾十七萬四千七百六十二(小分四/百八十)
(六/)全八寸七分八釐一毫六絲二忽不用半四寸三分
八釐五毫三絲一忽林鍾十一萬六千五百○○八(小/分)
(三百二/十四)全五寸八分二釐四毫一絲一忽三初半二寸
八分五釐六毫五絲六初太蔟十五萬五千三百四十
四(小分四百/三十二)全七寸八分二毫四絲四忽七初不用半
三寸八分四釐五毫六絲六忽八初南吕十○萬三千
五百六十三(小分四/十五)全五寸二分三釐一毫六絲一初
六秒半二寸五分六釐七絲四忽五初三秒姑洗十三
萬八千○○八十四(小分/六十)全七寸一釐二毫二絲二初
二秒不用半三寸四分五釐一毫一絲一初一秒應鍾
九萬二千○○五十六(小分/四十)全四寸六分七毫四絲三
忽一初四秒(餘/算)　半二寸三分三毫六絲六忽六秒彊
不用按十二律各自為宫以生五聲二變其黄鍾林鍾
太蔟南吕姑洗應鍾六律則能具足至㽔賔大吕夷則
夾鍾無射中吕六律則取黄鍾林鍾太蔟南吕姑洗應
鍾六律之聲少下不和故有變律變律者其聲近正而
少髙於正律也然仲吕之實一十三萬一千○○七十
二以三分之不盡二算既不可行當有以通之律當變
者有六故置一而六三之得七百二十九以七百二十
九因仲吕之實十三萬一千○○七十二為九千五百
五十五萬一千四百八十八三分益一再生黄鍾林鍾
太蔟南吕姑洗應鍾六律又以七百二十九歸之以從
十二律之數紀其餘分以為忽秒然後洪纎髙下不相
奪倫至應鍾之實六千七百一十○萬八千八百六十
四以三分之又不盡一算數又不可行此變律之所以
止於六也變律非正律故不為宫也(其證辨曰宫羽之/間有變宫角徵之)
(間有變徵此亦出於自然左氏所謂七音漢前志所謂/七始是也然五聲正聲聲故以起調畢曲為諸聲之綱)
(至二變聲則不比於正音但可濟其不及而/已然冇五聲而無二變亦不可以成樂也)八十四聲
篇曰黄鍾不為他律役所用七聲皆正律無空積忽微
自林鍾而下則有半聲大吕太蔟一半聲夾鍾姑洗二
半聲㽔賓林鍾四半聲夷則南吕五半聲無射應鍾為
六半聲中吕為十二律之窮三半聲也自㽔賔而下則
有變律㽔賔一變律大吕二變律夷則三變律夾鍾四
變律無射五變律仲吕六變律也皆有空積忽微不得
其正故黄鍾獨為聲氣之元雖十二律八十四聲皆黄
鍾所生然黄鍾一均所謂純粹中之純粹者也八十四
聲正律六十三變律二十一六十三者九七之數也二
十一者三七之數也(其證辨曰漢前志黄鍾為宫則太/蔟姑洗林鍾南吕皆以正聲應無)
(有忽㣲不復與他律為役者同心一統之義也非黄鍾/而他律雖當其月自宫者則其和應之律有空積忽微)
(不得其正此黄鍾至尊無與並也按黄鍾為十二律之/首他律無大於黄鍾故其正聲不為他律役其半聲當)
(為四寸五分而前乃云無者以十七萬七千一百四十/七之數不可分又三分損益上下相生之所不及故亦)
(無所用也至於大吕之變宫夾鍾之羽仲吕之徵㽔賔/之變徴夷則之角無射之商自用變律半聲非復黄鍾)
(矣此其所以最尊而為君之象然亦非人之所能為乃/數之自然他律雖欲役之而不可得也此一節最為律)
(吕旋宫用聲之綱領古人言之已詳惟杜佑通/典再生黄鍾之法為得之而他人皆不及也)六十調
篇曰十二律旋相為宫各有七聲合八十四聲宫聲十
二商聲十二角聲十二徵聲十二羽聲十二凡六十聲
為六十調其變宫十二在羽聲之後宫聲之前變徵十
二在角聲之後徵聲之前宫徵皆不成凡二十四聲不
可為調黄鍾宫至夾鍾羽並用黄鍾起調黄鍾畢曲大
吕宫至姑洗羽並用大吕起調大吕畢曲太蔟宫至仲
吕羽並用太蔟起調太蔟畢曲夾鍾宫至㽔賔羽並用
夾鍾起調夾鍾畢曲姑洗宫至林鍾羽並用姑洗起調
姑洗畢曲仲吕宫至夷則羽並用仲吕起調仲吕畢曲
蕤賔宫至南吕羽並用蕤賔起調蕤賔畢曲林鍾宫至
無射羽並用林鍾起調林鍾畢曲夷則宫至應鍾羽並
用夷則起調夷則畢曲南吕宫至黄鍾羽並用南吕起
調南吕畢曲無射宫至大吕羽並用無射起調無射畢
曲應鍾宫至太蔟羽並用應鍾起調應鍾畢曲是為六
十調六十調即十二律也十二律即一黄鍾也黄鍾生
十二律十二律生五聲二變五聲各有紀綱以成六十
調六十調皆黄鍾損益之變也宫商角三十六調老陽
也其徵羽二十四調老隂也調成而隂陽備也或曰日
辰之數由天五地六錯綜而生律吕之數由黄鍾九寸
損益而生二者不同至數之成則日有六甲辰有五子
為六十日律吕有六律五聲為六十調若合符節何也
曰即所謂調成而隂陽備也夫理必有對待數之自然
也以天五地六合隂與陽言之則六甲五子究於六十
其三十六為陽二十四為隂以黄鍾九寸紀陽不紀隂
言之則六律五聲究於六十亦三十六為陽二十四為
隂葢一陽之中又自有隂陽也非知天地之化育者不
能與於此(其證辨曰禮運五聲六律十二管還相為宫/孔氏疏曰黄鍾為第一宫至仲吕為第十二)
(宫各有七聲凡六十聲按聲者所以起調畢曲為諸聲/之綱領禮運所謂還相為宫所以始於黄鍾終於南吕)
(也後世以變宫變徴㕘而/為八十四調其亦不考矣)理宗紹定間姜䕫言古樂祇
用十二宫周六樂奏六律歌六吕惟十二宫也王大食
三侑注云朔日月半隨月用律亦十二宫也十二管各
備五聲合六十聲五聲成一調故十二調古人於十二
宫又特重黄鍾一宫而已齊景公作徵招角招之樂師
涓師曠有清商清角清徴之操漢魏以來燕樂或用之
雅樂未聞有以商角徵羽為調者惟迎氣有五引而已
隋書云梁陳雅樂並用宫聲是也若鄭譯之八十四調
出於蘇祇婆之琵琶大食小食般渉者胡語伊州石州
甘州婆羅門者胡曲緑腰誕黄龍新水調者華聲而用
胡樂之節奏惟瀛府獻仙音謂之法曲即唐之法部也
凡有催衮者皆胡曲耳法曲無是也且其名八十四調
者其實則有黄鍾太蔟夾鍾仲吕林鍾夷則無射七律
之宫商羽而已於其中又缺太蔟之宫商羽焉國朝大
樂諸曲多襲唐舊竊謂以十二宫為雅樂周制可舉以
八十四調為宴樂胡部不可雜郊廟用樂咸當以宫為曲
　　五聲十二律相生法
宋陳祥道禮書曰先王因天地隂陽之氣而辨十有二
辰因十有二辰而生十有二律統之以三故黄鍾統天
林鍾統地太蔟統人所以象三才生之以八故黄鍾生
林鍾林鍾生太蔟太蔟生南吕之類所以象八風律生
吕為同位所以象夫婦吕生律為異位所以象子母六
上所以象天地之六氣五下所以象天地之五行其長
短有度其多寡有數其損益有宜始於黄鍾終於仲吕
黄鍾太蔟姑洗損陽以生隂林鍾南吕應鍾益隂以生
陽㽔賔夷則無射又益陽以生隂大吕夾鍾仲吕又損
隂以生陽何則黄鍾太蔟姑洗陽之陽也林鍾南吕應
鍾隂之隂也陽之陽隂之隂則陽息隂消之時故陽常
下生而有餘隂常上生而不足㽔賔夷則無射隂之陽
也大吕夾鍾仲吕陽之隂也隂之陽陽之隂則陽消隂
息之時故陽常上生而不足隂常下生而有餘然則子
午以左皆上生子午以右皆下生矣鄭康成以黄鍾三
律為下生㽔賔三律為上生其説是也班固則類以律
為下生吕為上生誤矣朱子答廖子晦書凡十二律各
以本律為宫而生四律如黄鍾為宫則太蔟為商姑洗
為羽林鍾為徵南吕為角是黄鍾一均之聲也若林鍾
為宫則南吕為商應鍾為角太蔟為徵姑洗為羽是林
鍾一均之聲也各就其宫以起四聲而後六十律之聲
備非以黄鍾定為宫太蔟定為商姑洗定為羽林鍾定
為徵南吕定為角也但黄大太夾姑中㽔林夷南無應
為十二律長短之次宫商角徵羽為五聲長短之次黄
鍾一均上生下生長短皆順故得各用其全律之正聲
自林鍾之宫而生太蔟之徵則林鍾六寸而太蔟八寸
徵反長於宫而聲失其序矣故以十二律而言雖當為
林鍾上生太蔟而以五聲而言則當為宫下生徵而得
太蔟半律四寸之管其聲方順又自太蔟半律四寸之
徵而生南吕五寸有竒之商則於律雖本為下生而於
聲反為上生矣自南吕五寸有竒之商而生姑洗七寸
有竒之羽則於律雖本為上生而於聲則又當用其半
而為下生矣自姑洗半律三寸有竒之羽而生應鍾四
寸有竒之角則於律雖為下生而於聲反為上生矣其
餘十律皆然孔疏葢知此法但言之不詳耳半律杜佑
通典謂之子聲者是也此是古法但後人失之而惟存
黄鍾大吕太蔟夾鍾四律有四清聲即此半聲是也變
宫變徵始見於國語註中及後漢樂志乃十二律之本
聲自宫而下六變七變而得之者非清聲也如黄鍾為
宫則第六變得應鍾為變宫第七變得㽔賔為變徵如
林鍾為宫則第六變得㽔賔為變宫第七變得大吕為
變徵是也十二律皆有二變一律之内通前五聲合為
七均祖孝孫王朴之樂皆同所以有八十四調者葢毎
律各添此二聲而得之也蔡元定律吕新書律生五聲
篇曰宫聲八十一商聲七十二角聲六十四徵聲五十
四羽聲四十八按黄鍾之數九九八十一是為五聲之
本三分損一以下生徵徵三分益一以上生商商三分
損一以下生羽羽三分益一以上生角至角聲之數六
十四以三分之不盡一算數不可行此聲之數所以止
於五也或曰此黄鍾一均五聲之數他律不然曰置本
律之實以九九因之三分損益以為五聲再以本律之
實約之則宫固八十一商亦七十二角亦六十四徵亦
五十四羽亦四十八矣(其證辨曰漢志易曰㕘天兩地/而倚數天之數止於一終於二)
(十五其義紀之以三故置一得三又二十五分之六凡/二十五置終天之數得八十一以天地五位之合終於)
(十者乗之為八百一十分應厯一統千五百三十九嵗/之章數黄鍾之實也繇此之義起十二律之周徑地之)
(數始於二終於三十其義紀之以兩故置一得二凡三/十置終地之數得六十以地中六數乘之為三百六十)
(分當期之日林鍾之實也人者繼天順地序氣成物統/八卦調八風理八政正八節諧八音舞八風監八方被)
(八荒以終天地之功故八八六十四其義極天地之變/以天地五位之合終於十者乗之為六百四十分以應)
(六十四卦太蔟之實也按漢志以黄鍾林鍾太蔟三律/之長自相乘又因之以十也黄鍾長九寸九九八十一)
(又以十因之為八百一十林鍾長六寸六六三十六又/以十因之為三百六十太蔟長八寸八八六十四又以)
(十因之為六百四十黄鍾應厯一統林鍾當期之日太/蔟應六十四卦皆倚數配合為説而已獨黄鍾云繇此)
(之義起十二律之周徑葢黄鍾十其廣之分以為長十/一其長之分以為廣故空圍九分積八百一十分其數)
(與此相合長九寸積八百一十分則其周徑可以數起/矣即胡安定所謂徑三分四釐六毫圍十分二釐八毫)
(者是也孟康不察乃謂凡律圍徑不同/各以圍乗長而得此數者葢未之考也)黄鍾之實篇曰
子一黄鍾之律丑三為絲法寅九為寸數夘二十七為
毫法辰八十一為分數已二百四十三為釐法午七百
二十九為釐數未二千一百八十七為分法申六千五
百六十一為毫數酉一萬九千六百八十三為寸法戌
五萬九千○○四十九為絲數亥一十七萬七千一百
四十七黄鍾之實按黄鍾九寸以二分為損益故以三
厯十二辰得一十七萬七千一百四十七為黄鍾之實
其十二辰所得之數在子寅辰午申戌六陽辰為黄鍾
寸分釐毫絲之數在亥酉未巳夘丑六隂辰為黄鍾寸
分釐毫絲之法其寸分釐毫絲之法皆用九數故九絲
為毫九毫為釐九釐為分九分為寸為黄鍾葢黄鍾之
實一十七萬七千一百四十七之數以三約之為絲者
五萬九千四十九以二十七約之為毫者六千五百六
十一以二百四十三約之為釐者七百二十九以二千
一百八十七約之為分者八十一以一萬九千六百八
十三約之為寸者九由是三分損益以生十一律焉或
曰徑圍之分以十為法而相生之分釐毫絲以九為法
何也曰以十為法者天地之全數也以九為法者因三
分損益而立也全數者即十而取九相生者約十而為
九即十而取九者體之所以立約十而為九者用之所
以行體者所以定中聲用者所以生十一律也(其證辨/曰程子)
(曰黄鍾之聲亦不難定自世有知音者將上下聲考之/既得正便將黍以實其管㸔管實得㡬粒然後推而定)
(法可也古法律管當實千二百粒黍今羊頭黍不相應/則將數等驗之㸔如何大小者方應其數然後為正昔)
(胡先生定樂取羊頭山黍用三等篩子篩之取中等者/特未定也又曰以律管定尺乃是以天地之氣為準非)
(秬黍之比也秬黍積數在先王時惟/此適與度量合故可用今時則不同)黄鍾生十一律篇
曰子一分一為九寸丑三分二一為三寸寅九分八一
為一寸夘二十七分十六三為一寸一為三分辰八十
一分六十四九為一寸一為一分已二百四十三分一
百二十八二十七為一寸三為一分一為三釐午七百
二十九分五百一十二八十一為一寸九為一分一為
一釐未二千一百八十七分一千二十四二百四十三
為一寸二十七為一分三為一釐一為三毫申六千五
百六十一分四千九十六七百二十九為一寸八十一
為一分九為一釐一為一毫酉一萬九千六百八十三
分八千一百九十二二千一百八十七為一寸二百四
十三為一分二十七為一釐三為一毫一為三絲戌五
萬九千四十九分三萬二千七百六十八六千五百六
十一為一寸七百二十九為一分八十一為一釐九為
一毫一為一絲亥一十七萬七千一百四十七分六萬
五千五百三十六一萬九千六百八十三為一寸二千
一百八十七為一分二百四十三為一釐二十七為一
毫三為一絲一為三忽按黄鍾生十一律子寅辰午申
戌六陽辰皆下生丑夘巳未酉亥六隂辰皆上生其上
以三厯十二辰者皆黄鍾之全數其下隂數以倍者三
分本律而損其一也陽數以四者三分本律而增其一
也六陽辰當位自得六隂辰則居其衝其林鍾南吕應
鍾三吕在隂無所增損其大吕夾鍾仲吕三吕在陽則
用倍數方與十二月之氣相應葢隂之從陽自然之理
也(其證辨曰按吕氏淮南子與司馬氏律書漢前志不/同雖大吕夾鍾仲吕用倍數則一然吕氏淮南不過)
(以數之多寡為生之上下律吕/隂陽錯亂而無倫非其本法也)元熊朋來律論黄鍾流
行諸律本無間斷也算法之起殆因管音有短長此算
家因律以命術非强律以命算也猶之方田焉田生五
榖豈知我為圭箕弧環律置五聲豈知我為正變倍半
皆算家命之耳故古之言鐘律者以耳齊其聲後人不
能假數以正其度所以古樂之不可復與
　　厯代製造
唐文宗太和八年十月宣太常寺準雲韶樂舊用人數
令於本寺閲習進來者至開成元年十月教成三年武
徳司奉宣索雲韶樂縣圖二軸進之昭宗以文徳元年
即位將親謁郊廟先是廣明初黄巢干紀樂工淪散金
奏㡬亡至是有司請造樂懸詢於舊工莫知制度時太
常博士殷盈孫按周官考工記究其欒銑于鼔鉦舞甬
之法用算法乗除鏄鐘之輕重髙徑乃定懸下編鐘正
黄鍾九寸五分下至登歌倍應鍾三寸三分半凡四十
八等口項之量徑衡之圍悉為圖進遣金工依法鑄之
凡二百四十口修奉使宰臣張濬求知聲者處士蕭承
訓樂工陳敬言太樂令李從周令先較定石磬合而撃
拊之八音克諧觀者聳聴宋仁宗景祐元年八月判太
常寺燕肅等上言大樂制器嵗乆金石不調願以周王
朴所造律準考按修治并閲樂工罷其不能者乃命直
史館宋祁内侍李隨同肅等典其事又命集賢校理李
照預焉於是帝御觀文殿取律準閲視親篆之以屬太
常明年二月肅等上考定樂器并見工人帝御延福宫
臨閲奏郊廟五十一曲因問照樂音髙命詳陳之照言
朴準視古樂髙五律視教坊樂髙二律葢五代之亂雅
樂廢壊朴創意造準不合古法又編鐘鏄磬無大小輕
重厚薄長短之差銅錫不精聲韻失美大者陵小者抑
非中度之器也昔軒轅氏命伶倫截竹為律後令神瞽
協其中聲然後聲應鳳鳴而管之參差亦如鳳翅其樂
𫝊之亘古不刋之法也願聴臣依神瞽律法試鑄編鐘
一虡可使度量權衡協和乃詔於錫慶院鑄之既成奏
御照遂建議請改制大樂取京縣秬黍累尺成律鑄鐘
審之其聲猶髙更用太府布帛尺為法乃下太常制四
律别詔潞州取羊頭山秬黍上送於官照乃自為律管
之法并引集賢校理聶冠卿為檢討雅樂制度故實官
凡所改制皆關中書門下詳定以聞别詔翰林侍讀學
士馮元同祁冠卿照討論樂理為一代之典五月照鑄
銅為龠合升斗四物以興鐘鎛聲量之法龠之率六百
三十黍為黄鍾之容合三倍於龠升十二倍於合斗十
倍於升乃改造諸器以定其法俄又以鎛之容受差大
更増六龠為合十合為升十升為斗銘曰樂斗數月潞
州上秬黍照等擇大黍縱累之檢考長短尺成與大府
尺合法乃定初照等改造金石所用負程凡七百十四
攻金之工百五十三攻木之工二百十六攻皮之工四
十九刮摩之工九十一摶埴之工十六設色之工百八
十九起五月止九月成金石具七縣至於鼓吹及十二
案悉修飭之令冠卿等纂景祐大樂圖二十篇以載鎔
金鑢石之法厯世八音諸器異同之狀新舊律管之差
是月與新樂并獻於崇政殿詔中書門下樞密院大臣
預觀焉自董監而下至工徒凡七百餘人進秩賞賜各
有差其年十一月有事南郊悉以新樂并聖製及諸臣
樂章用之先是左司諌姚仲孫言照所製樂多詭異至
如煉白石以為磬範中金以作鐘又欲以三辰五靈為
樂器之飾臣愚竊有所疑自祖宗考正大樂薦之郊廟
垂七十年一旦黜廢而用新器臣竊以為不可御史曹
修睦亦為言帝既許照制器且欲究其術之是非故不
聴焉景祐三年馮元等上新修景祐廣樂記八十一卷
詔翰林學士丁度知制誥胥偃直史館髙若訥直集賢
院韓琦取鄧保信阮逸胡瑗等鍾律詳定得失可否以
聞九月阮逸言臣等所造鐘磬皆本於馮元宋祁其分
方定律又出於胡瑗算術而臣獨執周禮嘉量聲中黄
鍾之法及國語鈞鐘絃準之制皆抑而不用臣前䝉召
對言王朴律髙而李照鐘下竊覩御製樂髓新經厯代
度量衡篇言隋書依漢志黍尺制管或不容千二百或
不啻九寸之長此則明班志以後厯代無有符合者惟
蔡邕銅龠本得於周禮遺範邕自知音所以只𫝊銅龠
積成嘉量則是聲中黄鍾而律本定矣謂管有大小長
短者葢嘉量既成即以量聲定尺明矣今議者但爭漢
志黍尺無準之法殊不知鐘有鈞石量衡之制况周禮
國語姬代聖經飜謂無憑孰為稽古有唐張文収定樂
亦鑄銅甌此足驗周之嘉量以聲定律明矣臣所以獨
執周禮鑄嘉量者以其方尺深尺則度可見也其容一
鬴則量可見也其重鈞則衡可見也聲中黄鍾之宫則
律可見也既律度量衡如此符合則制管歌聲其中必
矣臣昧死欲乞將臣見鑄成銅甌再限半月内更鑄嘉
量以其聲中黄鍾之宫乃取李照新鐘就加修整務合
周制鐘量法度文字已編寫次未敢具進詔送度等并
定以聞十月度等言據鄧保信黍尺二其一稱用上黨
秬黍圓者一黍之長累百成尺與蔡邕合臣等檢詳前
代造尺皆以一黍之廣為分惟後魏公孫崇以一黍之
長為寸法太常劉芳以秬黍中者一黍之廣即為一分
中尉元正以一黍之廣度黍二縫以取一分三家競不
能决而蔡邕銅龠本志中亦不明言用黍長廣累尺合
鄧保信黄鍾管内秬黍二百粒以黍長為分再累至尺
二條比保信元尺一長五黍一長七黍又律管黄鍾龠
一枚容秬黍千二百粒以元尺比量分寸畧同復將實
龠秬黍再累者校之即又不同其龠合升斗亦皆類此
又阮逸胡瑗鍾律法黍尺其一稱用上黨羊頭山秬黍
中者累廣求尺制黄鍾之聲臣等以其大黍百粒累廣
成尺復將管内二百粒以黍廣為分再累至二尺比逸
等元尺一短七黍一短三黍葢逸等元尺並用一等大
黍其實管之黍大小不均遂致差異又其銅律管十二
枚臣等據楚衍等圍九方分之法與逸等元尺及所實
龠秬黍再累成尺者校之又各不同又所製銅稱二量
亦皆類此臣等看詳其鐘磬各一架雖合典故而黍尺
一差難以定奪又言太祖皇帝嘗詔和峴等用景表尺
典修金石七十年間薦之郊廟稽合唐制以示貽謀則
可且依景表舊尺俟天下有妙達鍾律之學者俾考正
之以從周漢之制其阮逸胡瑗鄧保信并李照所用太
府寺等尺及阮逸狀進周禮度量法其説疎舛不可依
用五年五月右司諌韓琦言臣前奉詔詳定鍾律嘗覽
景祐廣樂記覩照所造樂不依古法皆率己意别為律
度朝廷因而施用識者非之今將親祀南郊不可重以
違古之樂上薦天地宗廟竊聞太常舊樂見有存者郊
廟大禮請復用之詔資政殿大學士宋綬三司使晏殊
同兩制官詳定以聞七月綬等言李照新樂比舊樂下
三律衆論以為無所考據願如琦請郊廟復用和峴所
定舊樂鐘磬不經鑴磨者猶存三縣竒七虡郊廟殿廷
可以更用皇祐三年十二月召兩府及侍臣觀新樂於
紫宸殿凡鏄鐘十二黄鍾髙二尺二寸半廣一尺二寸
鼓六鉦四舞六甬衡并旋蟲髙八寸四分遂徑一寸二
分深一寸一釐篆帶每面縱者四横者四枚景挾鼔與
舞四處各有九每面共三十六兩欒間一尺四寸容九
斗九升五合重一百六斤大吕以下十一鐘並與黄鍾
同制而兩欒間遞减至應鍾容九斗三升五合而其重
加至應鍾重一百四十八斤並中新律本律特磬十二
黄鍾大吕股長二尺博一尺股三尺博六寸九分寸之
六絃三尺七寸五分太蔟以下股長尺八寸博九寸鼓
二尺七寸博六寸絃三尺三寸七分半其聲各中本律
黄鍾厚二寸一分大吕以下遞加其厚至應鍾厚三寸
五分詔以其圖送中書議者以為周禮大鐘十分其鼓
間以其一為之厚小鐘十分其鉦間以其一為之厚則
是大鐘宜厚小鐘宜薄今大鐘重一百六斤小鐘乃重
一百四十八斤則小鐘厚非也又磬氏為磬倨句一矩
有半博為一股為二鼔為三三分其股博去其一以為
股博三分其股博以其一為之厚今磬無博厚無長短
亦非也五年四月知制誥王洙奏黄鍾為宫最尊者但
聲有尊卑耳不必在其形體也言鐘磬依律數為大小
之制者經典無正文惟鄭康成立意言之亦自云假設
之法孔穎達作疏因而述之據厯代史籍亦無鐘磬依
數大小之説其康成穎達等即非身曾制作樂器至如
言磬前長三律二尺七寸後長二律一尺八寸是磬有
大小者據此以黄鍾為律臣曾依此法造黄鍾特磬者
止得林鍾律聲若隨律長短為鐘大小之制則黄鍾長
二尺二寸半減至應鍾則形制大少比黄鍾才四分之
一又九月十月以無射應鍾為宫即黄鍾大吕反為商
聲宫小而商大是君弱臣强之象今㕘酌其鏄鐘特磬
制度欲且各依律數算定長短大小容受之數仍以皇
祐中黍尺為法鑄大吕應鍾磬各一即見形制聲韻所
歸奏可五月翰林學士承㫖王拱辰言奉詔詳定大樂
比臣至局鐘磬已成竊縁律有長短磬有大小黄鍾九
寸最長其氣陽其象土其正聲為宫為諸律之首葢君
徳之象不可並也今十二鐘磬一以黄鍾為率與古為
異臣等亦嘗詢逸瑗等皆言依律大小則聲不能諧故
臣竊有疑請下詳定大樂所更稽古義㕘定之是月知
諌院李兑言曩者紫宸殿閲太常新樂議者以鐘之形
制未中律度遂斥而不用復詔近臣詳定竊聞崇文院
聚議而王拱辰欲更前史之義王洙不從議論喧嘖夫
樂之道廣大微妙非知音入神豈可輕議西漢去聖尚
近有制氏世典大樂但能紀其鏗鏘而不能言其義况
今又千餘年而欲求三代之音不亦難乎且阮逸罪廢
之人安能通神明述作之義務為異説欲規恩賞朝廷
制樂數年當國財匱乏之時煩費甚廣器既成矣又欲
改為雖命兩府大臣監議然未能裁定其當請以新成
鐘磬與祖宗舊樂㕘校其聲但取諧和近雅者合用之
六月帝御紫宸殿奏太常新定大安之樂召輔臣至省
府館閣預觀焉賜詳定官器幣有差八月詔南郊姑用
舊樂其新定大安之樂常祀及朝㑹用之翰林學士胡
宿上言曰自古無並用二樂之理今舊樂髙新樂下相
去一律難並用且新樂未施郊廟先用之朝㑹非先王
薦上帝配祖考之意帝以為然九月御崇政殿召近臣
宗室臺諌省府推判官觀新樂并新作晉鼔乃以瑗為
大理寺丞逸復尚書屯田員外郎保信領榮州防禦使
入内東頭供奉官賈宣吉為内殿承制並以制鍾律成
特遷之至和二年潭州上瀏陽縣所得古鐘送太常初
李照斥王朴樂音髙乃作新樂下其聲太常歌工病其
太濁歌不成聲私賂鑄工使減銅齊而聲稍清歌乃協
然照卒莫之辨又朴所制編鐘皆側垂照瑗皆非之及
照將鑄鐘給銅於鑄瀉務得古編鐘一工人不敢毀乃
藏於太常鐘不知何代所作其銘云粤朕皇祖寳龢鐘
粤斯萬年子子孫孫永寳用叩其聲與朴鐘夷則清聲合
而其形側垂瑗後改鑄正其鈕使下垂叩之弇鬱而不
揚無射鐘又長甬而震掉聲不和哲宗元祐三年范鎮
樂成上其所製樂章三鑄律十二編鐘十二鎛鐘衡
一尺一斛一響石為編磬十二特磬一簫笛塤箎巢笙
和笙各二并書及圖法帝與太皇太后御延和殿詔執
政侍從臺閣講讀官皆往觀焉賜鎮詔曰朕惟春秋之
後禮樂先亡秦漢以來韶武僅在散樂工於河海之上
往而不還聘先生於齊魯之間有莫能致魏晉以下曹
鄶無譏間有作者猶存典型然銖黍之一差或工商之
易位惟我四朝之老獨知五降之非審聲知音以律生
尺覽詩書之來上閲簨簴之在廷君臣同觀父老太息
方詔學士大夫論其法工師有司考其聲上追先帝移
風易俗之心下慰老臣愛君憂國之志究觀所作嘉歎
不忘髙宗紹興十六年命禮局造鏄鐘四十有八編磬
一百八十七特磬四十八及添製編鐘等命軍器所造
建鼔八雷鼓二晉鼓一雷鼗二柷敔各四尋製金鐘玉
磬二架初元豐本虞廷鳴球及晉賀循采玉造磬之義
命榮咨道肇造玉磬元祐親祠明堂一用之乆藏樂府
至政和加以磨礲俾協音律并造金鐘專用於明堂葢
堂上之樂歌鐘居左歌磬居右金玉禀氣於乾純精至
貴故鐘必以金磬必以玉始備金聲玉振之全此中興
所以繼作也於是帝諭輔臣以鐘磬音律其餘皆和惟
黄鍾大吕猶未應律宜熟加考究詔禮官以鑄造鏄鐘
更須詳審令聲和而律應乃可奉祀命太常先期按閲
仍用皇祐進呈雅樂禮例皇帝御射殿召宰執侍從臺
諌寺監館閣及武臣刺史以上閲視新造景鐘及禮器
皇帝即御座撞景鐘用正旦朝㑹三曲奏宫架之樂其
製造官推恩有差添置景鐘樂正一鏄鐘樂工十有二
特磬樂工亦如之次降下古制銅錞一増造其二古銅
鐃一增造其六改造登歌夷則律玉磬降到長篴二十
有四並付太常寺掌之専俟大禮施用明太祖初克金
陵置太常司掌祭祀禮樂之事凡樂四等曰九奏曰八
奏曰七奏曰六奏舞二曰文舞曰武舞樂器不徙陵園
之祭無樂又置教坊司掌宴㑹大樂設大使副使和聲
郎左右韶舞左右司樂皆以樂工為之後改和聲郎為
奉鑾孝宗𢎞治十四年九月重鑄朝鐘時内官監太監
李興工部尚書曾鑑奉命改鑄既成計費白金十餘萬
兩興鑑皆受賞匠官傅玖等各升職加俸有差未三月
而鐘璺工科都給事中馬子聰等劾之命興鑑等罰俸
一月傅玖等所升職事俸糧冠帶俱奪之(明吕懐劉濂/韓邦竒黄佐)
(王邦直之徒著書甚備職不與典樂託之空言而已張/鶚雖因知樂得官候氣終屬渺茫不能準以定律𢎞治)
(中莆人李教授文利著律吕元聲獨宗吕覽黄鍾三寸/九分之説世宗初年御史范永鑾上其書其説與古背)
(馳不可用嘉靖十七年遼州同知李文察進所著樂書/四種禮官謂於樂理樂書多前人所未發者乃授文察)
(為太常典□以奬勸之而其所云按人聲以考定五音/者不能行也神宗時鄭世子載堉著律吕精義律學新)
(説樂舞全譜共若干卷不宗黄鍾九寸不用三分損益/不拘隔八相生不取圍徑皆同具表進獻未及施行)
欽定續通典卷八十七
欽定四庫全書
欽定續通典卷八十八
　樂四
　　權量
宋蔡元定律吕新書審度篇曰度者分寸尺丈引所以
度長短也生于黄鍾之長以子穀秬黍中者九十枚度
之一為一分(凡黍實于管中則十三黍三分黍之一而/滿一分積九十分則千有二百黍矣故此)
(九十黍之數與下章千/二百黍之數其實一也)十分為寸十寸為尺十尺為丈
十丈為引數始于一終于十者天地之全數也律未成
之前有是數而未見律成而後數始得以形焉度之成
在律之後度之數在律之前故律之長短圍徑以度之
寸分之數而定焉(其證辨曰周禮典瑞璧羡以起度玉/人璧羡度尺好三寸以為度按爾雅)
(曰肉倍好謂之璧羡延也此璧本圓徑九寸好三寸肉/六寸而裁其兩旁各半寸以益上下也其好三寸所以)
(為壁也裁其两旁以益上下所以為羡也袤十寸廣八/寸所以為度尺也以為度者以為長短之度也則周家)
(十寸八寸皆為尺矣漢前志曰度者分寸尺丈引也所/以度長短也本起黄鍾之長以子榖秬黍中者一黍之)
(廣度之九十分黄鍾之長一為一分十分為寸十寸為/尺十尺為丈十丈為引而五度審矣按一黍之廣為分)
(故累九十黍為黄鍾之長積千二百黍為黄鍾之廣古/人盖三五以存法也自晉宋以來儒者論律圍徑始有)
(同異至隋因定圍徑三分之説茍徑三分則九十黍之/長止容黍八百有竒與千二百黍之廣两不相通矣房)
(庶不知徑三分之為誤乃欲増益漢志之文以/就其説范蜀公又從而信之其過益又甚矣)嘉量篇
曰量者龠合升斗斛所以量多少也生于黄鍾之容以
子榖秬黍中者一千二百實其龠以井水准其槩以度
數審其容(一龠積八/百一十分)合龠為合(两龠也積一千/六百二十分)十合為
升(二十龠也積一/萬六千二百分)十升為斗(百合二百龠也積/十六萬二千分)十斗為
斛(二千龠千合百升也積一百六十二萬分然其證辨/曰周禮㮚氏為量改煎金錫則不耗不耗  後權之)
(權之然後準之凖之然後量之量之以為鬴深尺内方/尺而圜其外其實一鬴其臋一寸其實一豆其耳三寸)
(其實一升重一鈞聲中黄鍾之宫按周鬴容六斗四升/實一千二百八十龠計一百三萬六千八百分為一千)
(三十六寸八分甞攷漢斛容十斗實二千龠計一百六/十二萬分為一千六百二十寸盖方尺圓其外庣旁九)
(釐五毫故羃百六十二寸深尺積一千六百二十寸今/考周家八寸十寸皆為尺范蜀公曰周鬴方尺者八寸)
(之尺深尺者十寸之尺方八寸圓其外庣其旁則羃一/百有三寸六分八釐深十寸則積一千三十六寸八分)
(與漢斛同法無疑也鄭氏云方尺積千寸又云圓其外/者為之唇二説皆非是方鄭氏之世漢斛尚在豈偶然)
(不及見與抑鄭氏以為周鬴之制異於漢斛歟漢志曰/量者龠合升斗斛也所以量多少也本起於黄鍾之龠)
(用度數審其容以子榖秬黍中者千有二百實其龠以/井水凖其槩合龠為合十合為升十升為斗十斗為斛)
(而五量嘉矣其法用銅方尺而園其外旁有庣焉其上/為斛其下為斗左耳為升右耳為合龠其状似爵上三)
(下二參天兩地圜而函方左一右二陰陽之象也其圜/象規其重二鈞備氣物之數合萬有一千五百二十聲)
(中黄鍾之宫始於黄鍾而反覆焉隋志載斛銘曰律嘉/量斛方尺而圓其外庣旁九釐五毫羃百六十二寸深)
(尺積一千六百二十寸容十斗按斛銘文云方尺者所/以起數也圜其外循四角而規圜之其徑當一尺四寸)
(冇竒也庣旁九釐五毫者徑一尺四寸有竒之數猶未/足也羃百六十二寸者方尺羃百寸圜其外毎旁約十)
(五寸合六十寸庣其旁約二寸也深尺積一千六百二/十者以十而登也容十斗者一寸羃百六十二寸為容)
(一斗積十寸容一千六百二十寸為容十斗也漢志止/言旁有庣焉不言九釐五毫者數猶有未足也祖冲之)
(所算云少一釐四毫有竒是也胡安定之法積一千六/百二十寸其律是也范蜀公之法積一千二百五十寸)
(其律非也蜀公惑乎徑三分之説遂生圓分之法自古/算法無所謂圓分也圓其外以為之唇與安定之深一)
(尺六寸二分蜀公之深一尺二寸五分其制皆非也律/之圍徑古無明文向非因量之積分則黄鍾之龠亦無)
(由可得其實自漢以下律之所/以不成者其失皆此之由也)謹權衡篇曰權衡者銖
兩斤鈞石所以權輕重也生於黄鍾之重以子榖秬黍
中者一千二百實其龠百黍一銖一龠十二銖二十四
銖為一兩(兩龠/也)十六兩為斤(三十二龠三百/八十四銖也)三十斤為
鈞(九百六十龠一萬一千五/百二十銖四百八十兩也)四鈞為石(三千八百四十/龠四萬六千八)
(十銖一萬九千二百兩也半其證辨曰淮南子曰十二/粟而當一分十二銖而當  兩衡有左右因倍之故二)
(十四銖為一兩天有四時以成一嵗因而四之四四十/六故十六兩為一斤三月而為一時三十日為一月故)
(三十斤為一鈞四時而為嵗故四鈞為石漢前志曰衡/權者衡平曰權重也衡所以任權而均物平經重也本)
(起於黄􁐄之重一龠容千二百黍重十二銖兩之為兩/二十四銖為兩十六兩為斤一十六兩為鈞四鈞為石)
(忖為十八易有十八變之象也五權之制以義立之以/物釣之其餘大小之差以輕重為宜圜而環之令之肉)
(倍好者周旋無端終而復始無窮已也唐貞觀中張文/收鑄銅斛稱尺升咸得其數詔以其副藏于樂署斛左)
(右耳與臀皆正方積十而登以至於斛銘云大唐貞觀/十年依新令累􁐄尺定律挍龠成兹嘉量與古玉斗相)
(符同律度量衡協律郎張文收奉勅修定按萬寳常之/樂當時以為近前漢之樂則是隋代漢律管雖亡而聲)
(猶在也魏延陵得玉律當時以漢律較之所謂黄鍾乃/當太簇肅宗之時不應更有漢律盖律之聲調耳張文)
(收所定度量衡權與玉斗相符者即此聲也夫後周玉/斗意者必古之嘉量但無寸分之數當時造律特以其)
(容受乗除取之自魏而降律之圍徑不得其真多惑於/徑三分之説故當時據斗造律圍徑既小其律必長律)
(長則尺亦長矣今以隋志所載玉斗分數求之其黄鍾/之管止徑二分七釐七毫有竒圍八分一釐有竒羃五)
(分五釐四毫有竒積五百五十四分有竒夫容受同則/量與權當與古無異而樂之聲亦必依近焉故㑹要云)
(唐樂器雖無法而聲不失於古自王朴以黍定尺/以尺生律又惑於三分之徑聲與器始皆失之矣)紹定
間姜䕫進大樂議言雅俗樂髙下不一宜正權衡度量
自尺律之法亡于漢魏而十五等尺雜出于隋唐正律
之外有所謂倍四之器銀字中管之號令大樂外有所
謂下宫調下宫調又有中管倍五者有曰羌笛孤笛曰
雙韻十四弦以意裁聲不合正律煩數悲哀棄其本根
失之太清有曰夏笛鷓鴣曰胡盧琴渤海琴沉滯抑鬰
腔調含糊失之太濁故聞其聲者性情蕩于内手足亂
于外禮所謂慢易以犯節流湎以忘本廣則容姦狹則
思欲者也家自為權衡鄉自為尺度乃至于此謂宜在
上明示以好惡凡作樂製器者一以太常所用及文思
所頒為凖其他私為高下多寡者悉禁之則斯民順帝
之則而風俗可正
　　金一(四清聲鐘鐃景鐘鐸鎛鐘/金鐲  金    金)　(編鐘/)　(金錞/)
宋初太常鐘聲毎十六枚為虡而四清相承不擊景祐
中李照上言十二律聲已備餘四清聲乃鄭衛之樂請
於編縣止留十二中聲去四清聲則哀思邪僻之聲無
由而起也馮元等駁之曰前聖制樂取法非一故有十
三管之和十九管之巢三十六簧之竽二十五絃之瑟
十三絃之箏九絃七絃之琴十六枚之鐘磬各自取義
寧有一之於律吕專為十二數者春秋號樂總言金奏
詩頌稱羙實依磬聲此二器非可輕改今照欲損為十
二不得其法稽諸古制臣等以為不可原四清聲之意
盖為夷則至應鍾四宫而設也五音聲重大者為尊輕
清者為卑卑者不可以加於尊古今之所同今若止用
十二鐘旋相考擊至夷則以下四管為宫之時臣民相
越上下交戾則凌犯之音作矣此甚不可者也其鐘磬
十六皆周漢諸儒之説及唐家典法所載欲損為十二
惟照獨見臣以為且如舊制便帝令權用十二枚為一
格且詔曰俟有知者能考四鐘協調清濁有司别議以
聞皇祐二年六月翰林學士承㫖王堯臣等言奉詔與
參議阮逸所上編鐘四清聲譜法請用之於明堂者竊
以律吕旋宫之法既定以管又制十二鐘凖為十二正
聲以律計自倍半説者云半者凖正聲之半以為十二
子聲之鐘故有正聲子聲各十二子聲即清聲也其正
管長者為均自用正聲正管短者為均則通用子聲而
成五音然求聲之法本之於鐘故國語所謂度律均鐘
者也其編金石之法則厯代不同或以十九為一虡者
盖取十二鐘當一月之辰又加七律焉或以三十一為
一虡者以一均聲更加濁倍或以十六為一虡者以均
清正為十四宫商各置一是謂縣八用七也或以二十
四為一虡則清正之聲備故唐制以十六數為小架二
十四為大架天地宗廟朝㑹各有所施今太常鐘縣十
六者舊𫝊正聲之外有黄鍾至夾鍾四清聲雖於圖典
未明所出然考之實有義趣盖自夷則至應鍾四律為
均之時若盡用正聲則宫輕而商重縁宫聲以下不容
更有濁聲一均之中宫弱商彊是謂陵僭故須用子聲
乃得長短相叙自角而下亦循兹法故夷則為宫則黄
鍾為角南吕為宫則大吕為角無射為宫則黄鍾為商
太簇為角應鍾為宫則大吕為商夾鍾為角盖黄鍾大
吕太族夾鍾正律俱長並當用清聲如此則音律相諧
而無所抗此四清鐘可用之驗也至他律為宫其長短
尊卑自序者不當更以清聲間之自唐末世樂文墜缺
考擊之法久已不𫝊今若使匏土絲竹諸器盡求清聲
即未見其法又據大樂諸工所陳自磬簫琴和巢笙五
器本有清聲塤箎竽筑瑟五器本無清聲五絃阮九絃
琴則有太宗皇帝聖制譜法至歌工引音極唱止及黄
鍾清聲臣等參議其清正二聲既有典據理當施用自
今大樂奏夷則以下四均正律為宫之時商角依次並
用清聲自餘八均盡如常法至於絲竹等諸器舊有清
聲者令隨鐘石教習本無清聲者未可創意求法且當
如舊惟歌者本用中聲故夏禹以聲為律明人皆可及
若彊所不至足累至和請止以正聲作歌應合諸器亦
自是一音别無差戾其阮逸所上聲譜以清濁相應先
後互擊取音靡曼近於鄭聲不可用詔可徽宗大觀四
年大晟新樂成帝親製樂記命太中大夫劉昺編修樂
書具列八音之器金部有七曰景鐘曰鎛鐘曰編鐘曰
金錞曰金鐲曰金鐃曰金鐸其説以謂景鐘乃樂之祖
而非常用之樂也黄帝五鐘一曰景鐘景大也鐘西方
之聲以象厥成惟功大者其鐘大世莫識其義久矣其
聲則黄鍾之正而律吕由是生焉平時弗考風至則鳴
鎛鐘形聲宏大各司其辰以管攝四方之氣編鐘随月
用律雜比成文聲韻清越錞鐲鐃鐸古謂之四金鼓屬
乎陽金屬乎陰陽造始而為之倡故以金錞和鼓陽動
而不知己故以金鐲節鼓陽之用事有時而終故以金
鐃止鼓時止則止時行則行天之道也故以金鐸通鼓
金乃兑音兑為口舌故金之屬皆象之元世祖至元元
年十一月括金樂器㪚在寺觀民家者先是括到燕京
鐘磬等器凡三百九十有九事下翟剛辨騐給價至是
大興府又以所括鐘磬樂器十事來進太常因言若止
於燕京拘括似為未盡合於各路各官民家括之庶省
鑄造於是奏檄各道宣慰司括到鐘三百六十有七磬
十有七錞一送於太常又中都宣徳平灤順天河東真
定西京大名濟南北京東平等處括到大小鐘磬五百
六十有九其完者景鐘二鎛鐘十六大聲鐘十中聲鐘
一小聲鐘二十有七編鐘百五十有五編磬七其不完
者景鐘四鎛鐘二十有三大聲鐘十有三中聲鐘一小
聲鐘四十有五編鐘二百五十有一編磬十有四明鄭
世子朱載堉律吕精義曰律吕之數肇於黄鍾黄鍾在
子圜鍾在卯函鍾在未應鍾在亥一律三吕皆以鍾為
名焉古語稱為鍾律之學然則鐘固樂之始也其大者
為鎛鐘其小者為編鐘非大非小為特鐘爾雅曰大鐘
謂之鏞其中謂之剽小者謂之棧是也且如編鐘之制
周禮考工記鳬氏條下言其様制最詳可見聖人制作
之不苟也古鐘匾而不圓大小不一般鐘下有兩角名
曰銑前後有乳三十六枚名曰枚鐘上有柄名曰甬於
架上側垂之以便於擊今則不然圓如瓦罐大小若一
式様鄙陋後查文獻通考唐末殷盈孫及五代王朴所
造鐘律甚精悉依周禮様制至宋李照胡瑗皆非之始
改鑄正其紐使下垂叩之弇鬰而不暢遂欲毁前代所
寳古鐘以滅其跡工人不敢毁乃藏於太常神宗命楊
傑造樂傑欲銷王朴舊鐘意新樂成雖不善更無舊鐘
可校乃詔許借朴鐘為清聲不得銷毁後輔臣至太常
按試前一夕傑乃陳朴鐘已弊者一縣樂工不平夜易
之而傑不知明日輔臣至傑厲聲云朴鐘甚不諧羙使
樂工叩之韻更佳傑大沮以此觀之則鐘制之陋自宋
始也然宣和博古圖亦宋人所撰三代古鐘之制備載
其中宋人好古如此之甚考古如此之精而不留意於
當代之樂特以三代之器為玩戲是可惜也又曰按地
官大司徒其屬有鼓人者掌教六鼓四金以節聲樂以
和軍旅以正田役已上三言明其所掌非止聲樂一事
故其下言以雷鼓鼓神祀以靈鼓鼓社祭以路鼓鼓鬼
享以鼖鼓鼓軍事以鼛鼓鼓役事以晉鼓鼓金奏已上
六物盖即所謂以節聲樂以和軍旅以正田役者也其
下又言以金錞和鼓以金鐲節鼓以金鐃止鼓以金鐸
通鼓已上四物大司樂無之大司馬有之盖此四金乃
軍旅所用非樂器屬也鼓人一官兼之是故不屬春官
宗伯而屬地官司徒其與大司樂所掌者異矣春官小
師條下鄭註和為錞于固與經文不合除此之外經文
並無四金之名後世武舞雜用四金皆承襲之誤也世
宗嘉靖中廖道南奏金兑音也其風閶闔其聲舂容其
音鏗秋分之氣也其為樂也為鐘為鏞為編鐘為鏄鐘
為棧為錞為鐲為鉦為鐸
　　石二(特磬/)　(編磬/)　(笙磬/)　(頌磬/)　(磬石/)
宋仁宗皇祐三年正月詔徐宿泗耀江鄭淮陽七州軍
采磬石仍令諸路轉運司訪民間有藏古尺律者上之
神宗元豐七年詔從協律郎榮咨道請於奉宸庫選玉
造磬令太常審定音律哲宗元祐元年咨道又言先帝
詔臣製造玉磬將用於廟堂之上依舊同編磬以登歌
今年親祠明堂請用之以章明盛典從之大晟之器石
部有二曰特磬曰編磬劉昺以謂依我磬聲以石有一
定之聲衆樂依焉則鐘磬未甞不相須也徃者國朝祀
天地宗廟及大朝㑹宫架内止設鎛鐘惟后廟乃用特
磬若已升祔后廟遂置而不用如此則金石之聲小大
不作大晟之制金石並用以諧陰陽漢津之法以聲為
主必用泗濵之石故禹貢必曰浮磬者逺土而近於水
取之實難昔奉常所用乃以白石為之其聲沉下製作
簡質理宜改造焉紹興十四年太常寺言将來大禮見
闕玉磬十六枚其所定聲律係於玉分厚薄取聲髙下
正聲凡十有二黄鍾厚八分進而為大吕太蔟夾鍾姑
洗仲吕𬎼賔林鍾夷則南吕無射應鍾毎律増一分至
應鍾一寸九分而止清聲夾鍾厚二寸三分退而為太
蔟大吕黄鍾共四清聲各減一分至黄鍾二寸而止乃
下之四川茶馬司寛數増分市易以供用元至元二十
七年十月新作太廟登歌宫縣樂先是二十二年閠十
一月太常卿呼圖克約蘇奏大樂見用石聲聲律不恊
稽諸古典磬石莫善於泗濵女直未嘗得此今泗在封
疆之内宜取其石以製磬從之選審聴音律大樂正趙
榮祖及識辨磬材石工牛全詣泗州採之得磬璞九十
製編磬二百三十命大樂令陳革等料簡應律者百有
五二十九年四月太常太卿希沙又請采石増製編磬
遣孔鑄徃泗州得磬璞五十八製磬九十大樂令毛荘
等審聴之得應律磬五十有八於是編磬始備明朱載
堉曰虞書曰擊石拊石先儒解曰重擊為擊輕擊為拊
夫八音諸器皆不言輕重惟磬言之者豈無深意耶盖
磬有厚者有薄者厚者擊之宜重不宜輕輕則不清薄
者擊之宜輕不宜重重則不和是以經文有輕重之别
也夫判縣者笙磬在阼階東其形厚而小其聲清而髙
故與笙管協詩云笙磬同音又云磬管将将此之謂也
頌磬在賔階西其形薄而大其聲和而平故與歌頌協
詩云既和且平依我磬聲此之謂也嗚呼古之聖君能
興樂教者莫如舜古之賢臣能明樂事者莫如䕫然舜
命曰八音克諧而䕫惟以擊石為對則石乃八音綱領
可知矣若夫出産磬石之處考諸禹貢則徐州有浮磬
而梁州有璆磬雍州有球琳豫州有磬錯及山海經所
載出産磬石處未能遍舉似不拘於靈璧一處而已唐
制采華原石為磬正與禹貢之義相合而迂儒反譏之
盖未之詳考耳今懐慶府河内縣地方太行山諸處亦
産羙石殊勝靈璧之磬磬之所産不拘何處惟在人擇
之耳有一種石其性最堅難於制造而聲最佳又一種
石性不甚堅易於制造而聲不佳然此二種色貎相類
托石工采之者往往為彼所欺但取易造故不佳耳嘉
靖中廖道南奏石乾音也其風不周其聲温栗其音辨
立冬之氣也其為樂也為玉磬為毊磬為編磬為離磬
為笙磬為頌磬為球為寋
　　土三(塤/)　(缶/)
大樂塤舊以漆飾宋景祐間敕令黄其色以表土音大
晟之器土部有一曰壎劉昺以謂釋詩者以壎箎異器
而同聲然八音孰不同聲必以壎箎為况甞博詢其音
盖八音取聲相同者惟壎箎為然壎箎皆六孔而以五
竅取聲十二律始於黄鍾終於應鍾者其竅盡合則為
黄鍾其竅盡開則為應鍾餘樂不然故惟壎箎相應明
朱載堉曰按八音内有所謂土音者盖燒土為之猶土
簋土鉶之曰土耳鉶簋二器苟非燒土為之豈不盛水
則壊然謂之土何耶古人所謂土猶今人謂之瓦耳土
音之塤缶推此可知也後世作樂茍簡塤雖土為之大
率不曽燒盖由惑於土之一字未暇詳考故耳國語曰
瓦絲尚宫又曰匏以宣之瓦以贊之爾雅曰大塤謂之
嘂註云塤燒土為之大如鵞子鋭上平底形如秤錘六
孔小者如雞子疏引周禮小師註云塤燒土為之大如
雁卵鄭司農云六孔是相𫝊為然也陳𤾉樂書曰塤之
為器平底六孔水之數也中虛上鋭如秤錘然火之形
也塤以水火相合而後成器亦以水火相和而後成聲
故大者聲合黄鍾大吕小者聲合太蔟夾鍾要在中聲
之和而已又曰古有雅塤如雁子頌塤如雞子其聲清
濁合乎雅頌故也塤腰四隅各開一孔相對透明雖顯
四孔只是兩孔之通者耳古云其二通者此也雙孔之
下復開一孔形如鼎足共上一孔是為六孔所謂前三
後二併吹孔為六者是也舊説塤箎其竅盡合則為黄
鍾其竅盡開則為應鍾今按唇有俯仰抑揚氣有疾徐
輕重一孔可具數音則旋宫亦自足不必某孔為某聲
也又曰周禮載諸樂器獨不言缶爾雅釋樂亦不言缶
而缶乃在釋器篇中則缶本非樂器偶值無鐘磬時權
以缶代之耳後世宫縣既有鐘磬而又擊缶非也今附
録於土音條下嘉靖中廖道南奏土坤音也其風凉其
聲含宏其音濁立秋之氣也其為樂也為土鼓為瓦鼓
為塤為缶為雅壎
　　革四(建鼓鞞㪚鼓/拊)　(晉鼓/)　(鼗鼓/)　(雅/)　(相/)　(摶/)
宋仁宗明道時直史館宋祁上言縣設建鼓初不考擊
又無三鼗且舊用諸鼓率多陋敝於是敕馮元等詳求
典故而言曰建鼓四今皆具而不擊周設四㪚鼓於縣
間擊之以代建鼓乾徳四年秘書監尹拙上言㪚鼓不
詳所置之由且於古無文去之便時雖奏可而㪚鼓於
今仍在又雷鼓靈鼓雖擊之皆不成聲故常頼㪚鼓以
為樂節而雷鼗靈鼗路鼗闕而未製今既修正雅樂宜
申敕大匠改作諸鼓使考擊有聲及創為三鼗如古之
制使先播之以通三鼓罷四㪚鼓如乾徳詔書奏可後
李照等以殿廷備奏四隅建鼓左鞞右應既隨月協均
顧無以節樂而周官鼓人以晉鼓鼓金奏應施用詔依
周官舊法製焉於是縣内始有晉鼓矣景祐五年太常
言舊樂宫縣用龍鳯㪚鼓四面以應樂節李照廢而不
用止以晉鼓一面應節舊樂建鼓四并鞞應共十二面
備而不擊李照以四隅建鼓與鎛鐘相應擊之舊樂雷
鼓兩架各八面止用一人考擊李照别造雷鼓毎面各
用一人椎鼓順天左旋三歩一止又令二人揺鞉以應
之又所造大竽大笙雙鳯管兩儀琴十二絃琴並行今
既復用舊樂未審照所作樂器制度合改與否詔悉仍
舊制其李照所作勿復施用大晟之器革部十有二曰
晉鼓曰建鼓曰鼗鼓曰靁鼓曰靁鼗曰靈鼓曰靈鼗曰
路鼓曰路鼗曰雅鼓曰相鼓曰搏拊劉昺謂凡言樂者
必曰鐘鼓盖鐘為秋分之音而屬陰鼓為春分之音而
屬陽金奏待鼓而後進者雷發聲而後羣物皆鳴也鼓
復用金以節樂者雷收聲而後蟄蟲坯戸也周官以晉
鼓鼓金奏陽為陰唱也建鼓少昊氏所造以節衆舞夏
加四足謂之足鼓商貫之以柱謂之楹鼓周縣而擊之
謂之縣鼓鼗者鼓之兆也天子錫諸侯樂以柷将之錫
伯子男樂以鼗将之柷先衆樂鼗則先鼓而已以雷鼓
鼓天神因天聲以祀天也以靈鼓鼓社祭以天為神則
地為靈也以路鼓鼓鬼享人道之大也以舞者迅疾以
雅節之故曰雅鼓相所以輔相於樂今用節舞者之歩
故曰相鼓登歌今奏擊拊以革為之實之以糠升歌之
鼓節也明朱載堉曰按鼓之制其名雖多大率不甚相
逺伊耆氏之土鼓不過以瓦為其腔耳夏后之足鼔不
過以鼓加其趺耳殷之楹鼓即今以柱為柄者也楹乃
柱之别名如曰為屋幾楹是也周之縣鼓即今懸於鼓
旁者也建鼓即今挿柄穿心鼓也繪以風雲雷雨之象
謂之雷鼓繪以麟鳯龜龍之象謂之靈鼓繪以飛鷺盤
旋之象謂之路鼓路鷺通省文也鷺乃鼔精舊有是説
隋唐以來刻翔鷺於鼓上周制但繪鷺於鼓腔而已詩
云振振鷺鷺於飛鼓咽咽醉言歸此之謂也或曰八面
六面四面何耶答曰八面者一様八副也六面四面放
此猶今儀仗花腔鼓二十四面杖鼓十二面非一鼓而
有多面也舊説及圖近乎穿鑿不必從也爾雅大鼓謂
之鼖小者為之應然則不大不小謂之田又謂之􁇭􁇭
一名朔鞞應一名應鞞又謂之應鼓儀禮應鞞在建鼓
東禮記應鼓在縣鼓東先儒以為擊之便也鞞今俗呼
鞭鼓然則鞭乃便之訛歟路鼓以上雖大小不同而形
皆如鼓惟鞞之兩端一大一小此其異也又曰按近代
摶拊之制以木為腔形如小鼓而長冐以熟皮或以生
皮或著以糠或無糠焉甞考古制盖不然也史記樂書
絃匏笙簧合守拊鼓條下張守節正義詳矣其説曰合
㑹也守待也拊者皮為之以糠實如革囊也用手撫之
鼓也言奏絃匏笙簧之時若欲令堂上作樂則撫拊堂
上樂工聞撫拊乃絃歌也若欲令堂下作樂則擊鼓堂
下樂工聞鼓乃吹管播樂也言絃匏笙簧皆待拊鼓為
節故言㑹守拊鼓也以此觀之則非以木為腔之拊
故文獻通考曰拊状如革囊實以糠擊之以節樂此説
得之矣嘉靖中廖道南奏革坎音也其風廣莫其聲隆
大其音讙冬至之氣也其為樂也為鼓為拊為鼙為鞉
為應為鼖為暢為提為雷為靈為建鼓為足鼓為楹鼓
為懸鼓
　　絲五(七絃/瑟)　(太一/)　(六絃/)　(天寳樂/)　(琴/)　(阮/)
七絃鄭喜子作唐開元中進形如阮咸其下缺少而身
大傍有少缺取其身便也絃十三隔孤柱一合㪚聲七
隔聲九十一柱聲一總九十九聲隨調應律太一司馬
縚開元中進十二絃六隔合㪚聲十二隔聲七十二絃
㪚聲應律吕以隔聲旋相為宫合八十四調令編入雅
樂宫縣内用之六絃史盛作天寳中進形如琵琶而長
六絃四隔孤柱一合㪚聲六隔聲二十四柱聲一總三
十一聲隔調應律天寳樂任偃作天寳中進類石幢十
四絃六柱黄鍾一均足倍七聲移柱作調應律宋太宗
至道元年十二月帝以新増九絃琴五絃阮宣示近臣
謂之曰古樂之用與鄭衛不同朕近因内治心術外觀
時政求古人之意有未盡者増琴為九絃曰君臣文武
禮樂正民心阮為五絃曰金木水火土别造新譜凡三
十七卷俾太常樂工肄習之以備登薦二年太常音律
官田琮以九絃琴五絃阮均配十二律旋相為宫隔八
相生並協律吕冠於雅樂具圖以獻上覽而嘉之遷其
職以賞焉自是遂廢拱宸管景祐二年又出兩儀琴及
十二絃琴二種以備雅樂(兩儀琴者施兩絃十二絃琴/者如常琴之制而増其絃皆)
(以象律/吕之數)又敕更造十絃九絃琴皆令圓其首者以祀天
方其首者以祀地大晟之器絲部有五曰一絃琴曰三
絃琴曰五絃琴曰七絃琴曰九絃琴曰瑟劉昺以謂漢
津誦其師之説曰古者聖人作五等之琴琴主陽一三
五七九生成之數也師延拊一絃之琴昔人作三絃琴
盖陽之數成於三伏羲作琴有五絃神農氏為琴七絃
琴書以九絃象九星五等之琴額長二寸四分以象二
十四氣嶽濶三分以象三才嶽内取聲三尺六寸以象
朞三百六十日龍齦及折勢四分以象四時共長三尺
九寸一分成於三極於九九者究也復變而為一之義
也大晟之瑟長七尺二寸陰爻之數二十有四極三才
之陰數而七十有二以象一嵗之候既罷箏筑阮絲聲
稍下乃増瑟之數為六十有四則八八之數法乎陰琴
之數則九十有九而法乎陽明朱載堉曰論瑟當以五
事證一儀禮左何瑟右手相二少儀琴瑟執之皆尚左
手三論語取瑟而歌舍瑟而作(已上三條證瑟體輕/是故荷執取舍利便)四
曲禮琴瑟在前坐而遷之戒勿越(已上一條亦證瑟不/用架鼓者坐而非立)
五鄉飲酒禮鄉射禮燕禮大射儀解曰古人席地而坐為
工設席於堂上近南簷邊面向北坐以東為上然後引
工入凢工皆瞽者若工四人則二人彈瑟用瑟二張若
工六人則四人彈瑟用瑟四張瑟先謂彈瑟者在前行
歌詩者二人隨入也相者扶也扶持瞽者與其引路也
皆左何瑟者引路之人就以左肩擔瑟也挎越者越瑟
底之空穴也以左手四指入瑟底空穴内捉之也内絃
者絃側向内也右手相者攙扶工也其相歌者徒相謂
空手扶之也坐授瑟者謂持瑟之人跪於地然後将瑟
遞與彈瑟之人也乃降者遞瑟已畢退立於堂下也按
禮記少儀云琴瑟執之皆尚左手盖謂攜琴挎瑟皆用
左手而不用右手也若瑟長大且重兩手舉之猶難其
能一手挎之歟嘉靖中廖道南奏絲離音也其風景其
聲纎㣲其音哀夏至之氣也其為樂也為琴為瑟為離
琴為中琴為小琴為灑瑟為中瑟為小瑟
　　木六(柷/)　(敔/)　(舂牘/)
宋仁宗景祐間或奏言柷舊以方畫木為之外圖以時
卉則可矣而中設一色非稱也先儒之説曰有柄連底
挏之鄭康成以為設椎其中撞之今當創法垂久用明
制作之意有所本焉柷之中東方圖以青隱而為青龍
南方圖以赤隱而為丹鳯西方圖以白隱而為騶虞北
方圖以黒隱而為靈龜中央圖以黄隱而為神螾撞擊
之法宜用康成之説從之至和間翰林學士王珪言昔
之作樂以五聲播於八音調和諧合而與治道通先王
用於天地宗廟社稷事於山川鬼神使鳥獸盡感况於
人乎然則樂雖盛而音虧未知其所以為樂也今郊廟
升歌之樂有金石絲竹匏土革而無木音夫所謂柷敔
者聖人用以著樂之始終顧豈容有缺耶且樂莫隆於
韶書曰戞擊是柷敔之用既云下而擊鼗知鳴球與柷
敔之在堂故𫝊曰堂上堂下各有柷敔也今陛下躬祠
明堂宜詔有司考樂之失而合八音之和於是下禮部
議而堂上始置柷敔大晟之器木部有二曰柷曰敔劉
昺以謂柷之作樂敔之止樂漢津甞問於李良良曰聖
人制作之㫖皆在易中易曰震起也艮止也柷敔之義
如斯而已柷以木為底下實而上虚震一陽在二陰之
下象其卦之形也擊其中聲出虛為衆樂倡震為雷雷
出地奮為春分之音故為衆樂之倡而外飾以山林物
生之状艮屬寅為虎虎伏則以象止樂背有二十七刻
三九陽數之窮戞之以竹裂而為十古或用十寸或裂
而為十二陰數十二者二六之數陽窮而以陰止之明
朱載堉曰爾雅曰所以鼓柷謂之止註云柷如漆桶方
二尺四寸深一尺八寸中有椎柄連底挏之今左右擊
止者其椎名文獻通考曰柷如漆桶方二尺四寸深一
尺八寸中有椎柄連底旁開孔内手於中擊之以舉樂
爾雅曰所以鼓敔謂之籈註云敔如伏虎背上有二十
七鉏鋙刻以木長尺擽之籈者其名文獻通考曰敔状
如伏虎背上有二十七齟齬碎竹以擊其首而逆戞之
以止樂又曰宋因唐制用竹長二尺四寸析為十二莖
先擊其首次三戞齟齬而止與舊用木櫟齟齬者異矣
雖曰因時制宜要之非有意義孰若復古制之為愈哉
舂牘之為器猶今拍板也以竹為之形如竹簡凡十二
枚廣一寸長一尺二寸上端二寸之下兩旁各有一孔
孔長二分聫以皮條右手總握上端而以下端撻於左
手掌中是故不曰擊而曰舂非築舂於地也猶今搥衣
服古謂之搗衣非於臼中搗也嘉靖中廖道南奏木巽
音也其風清明其聲茂遂其音直立夏之氣也其為樂
也為柷為敔為止為籈為椌楬為舂牘
　　匏七(巢笙匏和笙/七星)　(竽笙/)　(閏餘匏/)　(九星匏/)
舊制巢笙和笙毎變宫之際必換義管然難於遽易宋
景徳二年樂工單仲辛遂改為一定之制不復旋易與
諸宫調皆協又令仲辛徧唱八十四調曲遂詔補副樂
正賜袍笏銀帶元豐中范鎮奏八音無匏土二音笙竽
以木斗攅竹而以匏裏之是無匏音也塤器以木為之
是無土音也八音不具以為備樂安可得哉大晟之器
匏部有六曰竽笙曰巢笙曰和笙曰閏餘匏曰九星匏
曰七星匏劉昺以謂列其管為簫聚其管為笙鳯凰于
飛簫則象之鳯凰戾止笙則象之故内皆用簧皆施匏
於下前古以三十六簧為竽十九簧為巢十三簧為和
皆用十九數而以管之長短聲之大小為别八音之中
匏音廢絶久矣後世以木代匏乃更其制下皆用匏而
并造十三簧者以象閏餘十者土之成數三者木之生
數本得土而能生也九簧者以象九星物得陽而生九
者陽數之極也七簧者以象七星笙之形若鳥斂翼鳥
火禽火數七也明朱載堉曰匏者匏屬大者可以為瓢
小者可以為笙今之圓葫蘆是也壺亦瓠屬大者可以
盛酒小者可以盛藥今之亞腰葫蘆是也太古之世民
醇而愚儀物未備是故用匏以為笙用壺以為尊軒轅
以來至於三代聖王迭出智巧滋彰乃用膠漆角木之
制以代匏金錫模範之作以代壺禮有壺尊樂有匏笙
盖象其本形存其舊名耳實非真用匏及壺也夫既不
用匏壺而猶謂之匏壺何也不忘本也其名古雅未可
廢也譬如麻冕雖不用麻而猶謂之麻冕皮弁雖不用
皮而猶謂之皮弁琴尾非焦而曰焦尾書首非簡而曰
簡首此類衆多難盡舉也姑以詩禮二經證之八月斷
壺之壺則真壺也清酒百壺之壺則未必真壺也匏有
苦葉之匏則真匏也匏竹在下之匏則未必真匏也然
先儒之惑者疑今之笙非真匏音謂必用匏而後八音
備噫是豈知麻冕從衆之義哉盖臣初亦疑焉甞命良
工列簧匏中而吹之終不如代匏之為妙也木代匏者
其制甚精其來亦逺非三代之聖人決不能為先儒以
為世俗之制誤矣聞今溪洞諸蠻猶用匏以為笙穴管
之間盬而漏氣其音終不若中國之笙也必欲仍用真
匏斯亦理之不通者也以木代匏其法有二或用真匏
為質者或不用真匏只像匏形亦可也臣甞取世俗所
吹十七簧笙截去笙斗之下段削去笙嘴及周遭之漆
而後截去葫蘆之上段将削過笙斗陷於葫蘆中用膠
漆灰布以固其口縫惟匏不漆尚質故也此是一法又
一法用桐木旋作匏身取其輕也用棗木鑽作匏面取
其硬也中間實處亦同常笙若不實則費氣而難吹也
匏外安笙嘴名曰咮形如鵞項代匏並咮皆髹以黒漆
也笙管曰修撾用紫竹為之中撾最長餘撾漸短各於
按孔上刻律吕之名俗笙周遭之管有闕不連而向内
者二孔指入其中按之雅笙則不然也周遭之管如環
無端孔皆向外指不入内此其異也是故雅樂笙簫諸
器皆須吹律議定𫝊曰匏竹尚議此之謂也又曰説者
有云詩𫝊以簧為笙中薄金葉盖指近世銅簧然簧字
於文從竹非從金元史樂志云中統間囬囬國所進笙
以竹為簧有聲而無律四夷風俗雖陋而有古制存焉
臣愚以為不然夫簧之為字從竹者何也竹乃笙字之
省文也㑹義也從簧者諧聲也然則簧非從竹故知用
竹簧者非也嘉靖中廖道南奏匏艮音也其風融其聲
崇聚其音愀立春之氣也其為樂也為鳯笙為巢笙為
大竽為小竽為和
　　竹八(篴/)　(箎/)　(簫/)　(管/)　(籥/)
宋太祖乾徳四年十月和峴言樂器中有义手笛與樂
正聲清濁相應可以旋十二宫可以通八十四調其制
如雅管而小長九寸與黄鍾之管等其竅有六左四右
二樂人執持兩手相交有拱揖之状請名之曰拱宸管
望於十二案十二編磬并登歌兩架各設其一編於令
式詔可景祐間詔以新製雙鳯管付大樂局其制合二
管以足律聲管端刻飾雙鳯施兩簧焉李照因自造葦
籥清管簫管清笛大笙大竽宫琴宫瑟大阮大稽凡十
一種永備雅器詔許以大竽大笙二種下大樂用之大
晟之器竹部有三曰長篴曰箎曰簫劉昺以謂篴以一
管而兼律吕衆樂由焉三竅成籥三才之和寓焉六竅
為篴六律之聲備焉箎之制採竹竅厚均者用兩節開
六孔以備十二律之聲則箎之樂生於律樂始於律而
成於簫律準鳯鳴以一管為一聲簫集衆律編而為器
參差其管以象鳯翼簫然清亮以象鳯鳴明朱載堉論
管曰按八音之内當以竹音為首竹音之内當以律管
為首律管之為器吹之以候氣奏之以和聲舜典所謂
律和聲月令所謂律中某之類皆指律管而言是知管
即律律即管一物而二名也形而上者謂之道形而下
者謂之器律者其道也管者其器也書曰下管鞉鼓詩
曰磬管将将嘒嘒管聲禮曰下管新宫下而管象與夫
孤竹孫竹陰竹之管皆是物也然則先王雅樂何甞不
用管哉近代雅樂廢之何也盖由前儒不識管者謂管
長尺圍寸併兩而吹此漢大予樂官之雙管非古所謂
管也後儒不識管者謂管除嘂子外長六寸餘此係教
坊俗樂之頭管亦非所謂管也所謂管者無孔凡有孔
者非也惟管端開豁状如簫口形似洞門俗名洞簫以
此論簫曰按十三經註疏毛詩周頌簫管備舉條下引
爾雅釋樂云大簫謂之言小者謂之筊郭璞曰簫大者
編二十三管長尺四寸小者十六管長尺二寸一名籟
又引風俗通云簫參差象鳯翼十管長二尺其言管數
長短不同爾雅疏亦引風俗通云舜作簫其形參差象
鳯翼十管長二尺今本風俗通但作長一尺復與唐儒
所見之本不同臣愚以為於理皆通盖古本風俗通言
二尺者指倍律也今本風俗通言一尺者指正律也惟
言十管疑有脱文當從郭註作十六管者是矣隋書樂
志曰簫十六管長二尺而無二十三管之簫今則兼從
二書之説其長二尺者為大簫謂之言其長一尺者為
小簫謂之筊大小二等皆十六管以筆竹或笙竹佳者
帶皮用之於多竹中擇取天生兩端圓匀合外徑之數
者最佳不必削治但揩拭極光凈兩端截齊勿令傷損
其質若夫内徑或修治之使合規度可也兩端飾以朱
漆外則不漆文選所謂因其自然而絳唇錯雜也除邊
管外其餘諸管兩旁畧削平平處使鰾則固不然則不
固也上有二束象牙為之隨器大小状類腰帶銅釘間
飾文選所謂帶以象牙而羅鱗㨗獵也簫字竒篆作
象形龠字作□㑹意先秦古制觀此可考世有排簫以
木為櫝戧金雲鳯其形陋可笑也蔡邕謂簫有底以蠟
實之増損則和此乃漢末賣飴餳者所吹俗器非古之
簫也劉濓曰簫乃十二律之本體虞廷最重之器故曰
簫韶長短并列有似鳯翼故曰鳯簫一管一音無事假
借其十二管長短俱如本律或用加倍即鳯簫制也此
言得之矣論籥曰按竹音諸器管為首籥次之籥者五
聲之主宰八音之領䄂十二律吕之本源度量權衡之
所由出者也漢書贊曰元元本本數始於一産氣黄鍾
造計秒忽八音七始五聲六律度量權衡厯算􁍠出此
之謂也故曰律為萬事根本體有長短檢以度物有多
少受以量量有輕重平以權衡度長短者不失毫釐量
多少者不失圭撮權輕重者不失黍纍書曰協時月正
日同律度量衡堯舜之政此為要務所以齊逺近立民
信也三代稽古法度章焉是故舜作大韶執籥秉翟周
人舞象亦放其制季札所觀韶箾象箾是也箾即籥之
别名先儒解為兵器非也舜以文徳化天下豈用兵器
以舞哉故孔子曰韶盡羙矣又盡善也語為邦曰樂則
韶舞在齊聞韶不知肉味歎羙之至如此盖籥為五聲
八音之主宰律度量衡之根本故先王重之執之以舞
貴其義也後世樂學失𫝊籥之制度無考乃誤以籥為
笛之類今籥三孔形類横笛失之逺矣殊不知籥即古
所謂律黄鍾之籥也苟非有取於是而但取其類笛然
則八音之器衆多先王何獨貴此而執之以舞乎周禮
籥師掌教國子舞羽吹籥春秋壬午猶繹萬入去籥杜
氏註云内舞去籥惡其聲聞則是文舞吹籥以舞明矣
近世文舞雖執籥而籥師不吹是故籥失其制亦不能
成聲矣有志於復古者當使吹籥以舞可也然竹音諸
器惟籥最難吹吹之最難和籥和而後謂之和故許氏
説文曰龠者樂之竹管三孔以和衆聲龢龤龡字皆从
龠旁是也吹法三孔盡閉緩宫急徴啟下一孔緩商急
羽啟中下二孔緩角急為和啟上下二孔緩為中也宋
徽宗宣和元年有人曽獻古籥一枚左手食指按上一
孔右手食指按中一孔右手中指按下一孔吹之其聲
悉協音律詔頒行之元史樂志亦載吹籥之工則今失
傳尚未久耳論篴(讀作/笛)曰按周禮笙師掌教吹篴先儒
讀篴為蕩滌之滌風俗通曰笛者滌也所以蕩滌邪穢
納之於雅正也盖篴與笛音義併同古文作篴今文作
笛其名雖謂之笛實與横笛不同當從古作篴以别之
可也甞考古制籥笛二物大同小異籥之吹處類今之
簫篴之吹處類今之楚吹處不同此所以異名也笙師
條外笛不經見故儒者或疑笛非雅器殊不知雅音之
笛與籥同類古人多以籥呼之笛之名雖隱而其器未
甞無也左傳曰象箾南籥廣雅曰籥七孔謂之笛毛詩
傳曰籥六孔其或曰七孔者連吹孔而言也凢此之類
非指三孔之籥且註疏家解籥曰如笛三孔而短然則
解笛當曰如籥六孔而長是知笛與籥同類觀此可考
也杜子春云笛五孔馬季長云笛四孔京君明加一孔
為五孔又云近世羌人所造許氏説文云羌笛三孔風
俗通云笛七孔漢邱仲造以此觀之漢儒似不識笙師
所掌之笛矣古笛三孔與今笛異而與俗呼楚者頗相
類而不同盖俗則二孔古則三孔也或謂笛從羌起非
也羌笛今横吹者是也張博望入西域始𫝊摩訶兠勒
之曲自漢以來鼓吹部用之不入雅樂近代太常誤以
横吹為笛而呼笛為長簫故朱子語録曰今呼簫者乃
古之笛惟排簫乃古之簫可謂知言矣論箎曰夫樂學
失𫝊而八音諸器皆非本制然自唐已前圖譜所載雖
各有得失而近理者尚多自宋已後則失之益逺矣且
如竹音五種無一種得其真大率古器細小而短今器
粗大而長盖由不用黍尺而誤用時尺耳近代太常以
横笛代篴以單簫代籥其所謂排簫者妄加木櫝已違
漢唐舊式而所謂箎籥者尤粗鄙可笑也甞於好事之
家見一古器銅色若漆状類詩筒中空而兩端有底底
中心皆無孔前面左右皆三孔共為六孔孔徑約一分
半惟居中一孔翹然上出可徑三分後面有銘三字字
皆古篆甚竒其文曰黄鍾䶵兩端圍徑大小與開元通
寳錢同横排錢十四枚則與箎之長同所謂大箎長尺
四寸者也律家相𫝊以為開元錢之徑即古黍尺之一
寸信矣徑一寸者所謂圍三寸也以蔑探之其中空處
約徑七分筒厚一分半吹之嗚嗚然其聲和雅盖三代
之物希世之寳也按説文曰䶵管樂也从龠虒聲或从
竹作箎爾雅曰大雅謂之沂註云箎以竹為之長尺四
寸圍三寸一孔上出寸三分名翹横吹之小者尺二寸
廣雅云八孔古註疏讀箎如池讀沂如銀引孫炎曰箎
聲悲沂悲也釋名曰箎啼也聲如嬰兒啼鄭司農註周
禮云箎七孔盖不數其上出者故七也疏家之説如此
按朱子𫝊曰箎長尺四寸圍三寸七孔一孔上出徑三
分凢八孔横吹之今觀此器連吹之孔惟七孔先儒以
為八孔盖因廣雅之説而遂誤也惟鄭司農以為七孔
者得之矣嘉靖中廖道南奏竹震音也其風明庶其聲
越其音温春分之氣也其為樂也為簫為籥為管為􁁉
為􁓽為簥為篴為箎為簜
　　八音之外又有七
唐貞元中五印度種落有驃國王子獻樂器皆演釋氏
經唄有玉蠡聲若竽籟　宋嘉祐中王疇欲定大樂就
成都房庶取玳瑁古笛以校金石　　又宋有紅牙管竅
而吹之其聲與律隔八相吹尚存羊骨舊制(周宻齊東/野語紫霞)
(翁甞自品象管作霓裳數聲真/有駐雲落木之意非人間曲也)　　紅牙拍板宋陸友仁
研北雜志曰趙子固毎醉歌樂府執紅牙以節曲紅牙
拍板也　桃皮管以桃皮卷而吹之古謂之管木亦謂
之桃皮觱篥遼金鼓吹部皆有之　吹葉遼大樂部有
之(田汝成炎徼紀聞曰牂牁辰沅間峝蠻暇則吹蘆笙/木葉為樂又蔡家相傳春秋時楚俘蔡人之裔男女)
(吹木葉/而索偶)　椰殻筒明永樂七年命太監鄭和至占城國
其酋擁畨兵椎鼓吹椰殻筒出郊迎詔
　　(臣/)等謹按通典八音之外又有三謂玉蠡及桃皮管
　　吹葉也今採厯代雜樂増載玳瑁古笛四條共為
　　七云
　　樂懸
唐樂縣庭廟以五綵雜飾軒縣以朱五郊則各從其方
色毎先奏樂三日大樂令宿設縣于庭其曰率工人入
居其次協律郎舉麾作樂仆麾樂止文舞退武舞進若
常享㑹先一日具奏立部樂名封上請所奏御注而下
及㑹先奏坐部伎次奏立部伎次奏蹀馬次奏㪚樂而
畢矣廣明初巢賊干紀樂工淪㪚昭宗即位将親謁郊
廟有司請造縣樂時太常博士殷盈孫鑄鐘成宰相張
濬求知聲者與太樂令李從周校定進呈昭宗陳于殿
廷以試之時以宗廟焚燬之後修奉不及乃權以少府
監㕔為太廟其庭甚狹議者論縣樂之架不同濬奏議
曰臣伏準舊制太廟含元殿並設宫縣三十六架太清
宫南郊社稷及諸殿庭並二十架今修奉樂縣太廟合
造三十六架臣今參議請依古禮用二十架伏自兵興
以來雅樂淪缺将為修奉事實重難變通宜務於酌中
損益當循於寧儉臣聞諸舊史昔武王定天下至周公
相成王始暇制樂魏初無樂器及伶人後稍得登歌㑹
舉之樂明帝大明末詔増益之咸和中鳩集遺逸尚未
有金石之音至孝和太元中四廂金石始備郊祀猶不
舉樂宋文帝元嘉九年初調金石二十四年南郊始設
登歌妙舞亦闕孝武建元中有司奏郊廟宜設備樂始
為詳定故後魏孝文太和初司樂上書陳樂章有缺求
集羣官議定廣修器數正立名品詔雖行之仍有殘缺
隋文踐阼太常議正雅樂九年之後惟奏黄鍾一宫郊
廟止用一調(據禮文毎一代之樂二調/並奏六代之樂凡十二調)其餘聲律皆不
復通髙祖受隋禪軍國多務未遑改創樂府尚用隋氏
舊文武徳九年命太常考正雅樂貞觀二年考畢上奏
盖其事體大故厯代不能速成伏以俯逼郊天式修雅
樂必将集事須務相時今者帑藏未充貢奉多缺方圓
制度之間亦宜樽節臣伏惟儀禮宫縣之制陳鏄鐘二
十架當十二辰之位甲丙庚壬各設編鐘一架乙丁辛
癸各設編磬一架合為二十架樹建鼓于四隅當乾坤
艮巽之位以象二十四氣宗廟殿庭郊丘社稷皆用此
制無聞異同周漢魏晉宋齊六朝並祗用二十架隋氏
平陳檢梁故事乃設三十六架國初因之不改高祖皇
帝初成蓬萊宫充庭七十二架尋乃省之則簨虡架數
太多本近於侈止于二十架正協禮經兼今太廟之中
地位甚狹百官在列萬舞充庭雖三十六架具存亦施
為不得廟庭難於容易開廣樂架不可重沓鋪陳今請
依周漢魏晉宋齊六代故事用二十架從之古制雅樂
宫縣之下編鐘四架十六口近代用二十四口正聲十
二倍聲十二各有律吕凡二十四聲登歌一架亦二十
四鐘雅樂淪滅至是復全宋太祖開寳中太常寺言准
舊令宗廟殿庭設宫縣二十虡郊社二十虡殿庭加鼓
吹十二案開寳四年郊祀誤用宗廟之數今嵗親郊請
復用舊禮有詔圜丘増十六虡餘依前制神宗元豐四
年十一月詳定所言搏拊琴瑟以詠則堂上之樂以象
朝廷之治下管鼗鼓合止柷敔笙鏞以間則堂下之樂
以象萬物之治後世有司失其𫝊歌者在堂兼設鐘磬
宫架在庭兼設琴瑟堂下匏竹寘之於牀並非其序請
親祠宗廟及有司攝事歌者在堂不設鐘磬宫架在庭
不設琴瑟堂下匏竹不寘於牀其郊壇上下之樂亦以
此為正而有司攝事如之又言以小胥宫縣推之則天
子鐘磬鏄十二虡為宫縣明矣故或以為配十二辰或
以為配十二次則虡無過十二先王之制廢學者不能
考其數隋唐以來有謂宫縣當二十虡甚者又以為三
十六虡方唐之盛日有司攝事樂並用宫縣至徳後太
常聲音之工㪚亡凡郊廟有登歌而無宫縣後世因仍
不改請郊廟有司攝事改用宫架十二虡太常以為用
宫架十二虡則律吕均聲不足不能成均請如禮宫架
四靣如辰位設鎛鐘十二虡而甲丙庚壬設鐘乙丁辛
癸設磬位各一虡四隅植建鼓以象二十四氣宗廟郊
丘如之七年六月禮部言親郊之嵗夏至祀皇地祇於
方丘遣冡宰攝事禮容樂舞謂宜加於常祀而其樂虡
二十樂工百五十有二舞者六十有四與常嵗南北郊
上公攝事無異未足以稱欽崇之意乞自今準親祠用
二十六虡工人三百有六舞人百二十有四詔可髙宗
紹興十有三年郊祀詔以祐陵深弓劔之藏長樂遂晨
昏之養昭答神天就臨安行在所修建圓壇於是有司
言大禮排設備樂宫架樂辦一料外登歌樂依在京夏
祭例合用兩料其樂器登歌則用編鐘磬各一架柷敔
二搏拊鼓二琴五色自一三五七至九絃各二瑟四篴
四塤箎簫並二巢笙和笙各四并七星九曜閏餘匏笙
各一麾幡一宫架則用編鐘編磬各十二架柷敔二琴
五色各十瑟二十六巢笙及簫並一十四七星九曜閏
餘匏笙各一竽笙十塤一十二箎一十八篴二十晉鼓
一建鼓四麾幡一乃從太常下之兩浙江南福建州郡
又下之廣東西荆湖南北括取舊管大樂上於行都有
闕則下軍器所製造増修雅飾而樂器寖備矣其樂工
詔依太常寺所請選擇行止畏謹之人合登歌宫架凡
用四百四十人同日分詣太社太稷九宫貴神毎祭各
用樂正二人執色樂工掌事掌器三十六人三祭共一
百一十四人文舞武舞計用一百二十八人就以文舞
番充其二舞引頭二十四人皆召募補之樂工舞師照
在京例分三等廪給其樂正掌事掌器自六月一日教
習引舞色長文武舞頭舞師及諸樂工等自八月一日
教習於是樂工漸集孝宗淳熈二年詔以上皇加上尊
號立春日行興受禮有司尋言乾道加尊號用宫架三
十六樂工共一百一十三人今來加號慶受事體尤重
合依大禮例用四十八架樂正樂工用一百八十八人
庶得禮樂明備仍令分就太常寺貢院前五曰教習前
期太常設宫架之樂於大慶殿協律郎位於宫架西北
東向押樂太常卿位於宫架之北北向皇太子及文武
百僚並位於宫架之北東西相向又設宫架於徳寳殿
門外協律郎太常卿位如之按大禮用樂凡三十有四
色歌色一篴色二塤色三箎色四笙色五簫色六編鐘
七編磬八鏄鐘九特磬十琴十一瑟十二柷敔十二搏
拊十四晉鼓十五建鼓十六鞞應鼓十七雷鼓(祀天/神用)十
八雷鼗鼓(同/上)一十九靈鼓(祭地/祗用)二十靈鼗鼓(同/上)二十一
路鼓(饗宗/廟用)二十二路鼗鼓(同/上)二十三雅鼓二十四相鼓
二十五單鼗鼓二十六旌纛二十七金鉦二十八金錞
二十九單鐸三十雙鐸三十一鐃鐸三十二奏坐三十
三麾幡三十四此國樂之用尤大者故具載於篇遼雅
樂八音器數金鏄鐘石球磬絲琴瑟竹籥簫竾匏笙竽
土壎革鼓鼗木柷敔大樂器及樂工舞人員數玉磬方
響搊筝筑卧箜篌大箜篌小箜篌大琵琶小琵琶大五
絃小五絃吹葉大笙小笙觱栗簫銅鈸長笛尺八笛短
笛(以上毎/器一人)毛員鼓連鼗鼓貝(以上各/二人)歌二人舞二十人
分四部景雲舞八人慶雲樂舞四人破陣樂舞四人承
天樂舞四人金世宗大定十一年郊之日用宫縣二十
虡樂奏六成登歌鐘磬各一虡時太常議按唐會要舊
制南兆郊宫縣二十架周漢魏晉宋齊六朝及唐開元
宋開寳禮其數皆同宋要㑹三十六架五禮新儀四十
八架其數過多因擬太常因革禮天子宫縣樂三十六
虡宗廟與殿庭同郊丘則二十虡用宫縣二十架登歌
編鐘編磬各一虡又按周禮大司樂圜鍾為宫黄鍾為
角太蔟為徴姑洗為羽冬至日圜丘奏之樂六變則天
神皆降盖圜鍾為宫宫聲三奏角徴羽各一奏合陽之
竒數凡樂起於陽至少陰而止圜鍾自卯至申其數有
六故六變而樂止於是定用宫縣二十架登歌編鐘編
磬各一虡明樂器之制郊丘廟社太祖洪武元年定樂
工六十二人編鐘編磬各十六琴十瑟四搏拊四柷敔
各一壎四箎四簫八笙八笛四應鼓一歌工十二協律
郎一人執麾以引之七年復増籥四鳯笙四壎用六摶
拊用二共七十二人武則武舞生六十二人引舞二人
各執干戚文舞生六十二人引舞二人各執羽籥舞師
二人執節以引之共一百三十人惟文廟樂生六十人
編鐘編磬各十六琴十瑟四摶拊四柷敔各一壎四箎
四簫八笙八笛四大鼓一歌工十六年鑄太和鐘其制
倣宋景鐘以九九為數高八尺一寸拱以九龍柱以龍
虡建樓於圜丘齋宫之東北懸之郊祀駕動則鐘聲作
升壇鐘止衆音作禮畢升輦鐘聲又作俟𨗳駕樂作乃
止十七年改鑄减其尺十之四焉朝賀洪武三年定丹
陛大樂簫四笙四箜篌四方響四頭管四龍笛四琵琶
四􁐼六杖鼓二十四大鼓二板二二十六年又定殿中
韶樂簫十二笙十二排簫四横笛十二壎四箎四琴十
瑟四編鐘二編磬二應鼓二柷一敔一摶拊二丹陞大
樂戲竹二簫十二笙十二笛十二頭管十二􁐼八琵琶
八二十絃八方響二鼓二拍板八杖鼓十二命婦朝賀
中宫設女樂戲竹二簫十四笙十四笛十四頭管十四
􁐼十琵琶八二十絃八方響六鼓五拍板八杖鼓十二
正旦冬至千秋凡三節太皇太后皇太后並同其朔望
朝參戲竹二簫四笙四笛四頭管四􁐼二琵琶二二十
弦二方響一鼓一拍板二杖鼓六大宴洪武元年定殿
内侑食樂簫二笙六歌工四丹陛大樂戲竹二簫四笙
四琵琶六􁐼六箜篌四方響四頭管四龍笛四杖鼓二
十四大鼓二板二文武二舞樂器笙二横管二􁐼二杖
鼓二大鼓一板一四夷舞樂(詳四方/樂門)二十六年又定殿
内侑食樂柷一敔一摶拊一琴四瑟二簫四笙四笛四
壎二箎二排簫一鐘一磬一應鼓一丹陛大樂戲竹二
簫四笙四笛二頭管二琵琶二􁐼二二十弦二方響二
杖鼓八鼓一迎饍樂戲竹二笙二笛二杖鼓八鼓一板
一太平清樂笙四笛四頭管二􁐼四方響一杖鼓八小
鼓一板一憲宗成化二十一年七月禮部言今教坊司
樂工奏中和韶樂者多不諧協而善弹瑟及箜篌擊鐘
磬者殊少恐因循失𫝊漸至大樂不備宜令樂官選其
中子弟於本司演習毎奏樂二十一色通用八十四人
又加以四人共選三百三十六人如此庶大樂不致廢
弛詔可
欽定續通典卷八十八
欽定四庫全書
欽定續通典卷八十九
　樂
　　歌
唐叚安節樂府雜録歌者樂之聲也故絲不如竹竹不
如肉迥居諸樂之上善歌者必先調其氣氤氲自臍出
至喉乃噫其詞即分抗墜之音既得其術即可致遏雲
響石之妙也
天寳中内人許永新善歌一日賜大酺於勤政樓萬衆
喧嘩高力士奏請永新出樓歌一曲永新承㫖直奏㬅
聲廣場寂寂若無一人喜者聞之氣勇愁者聞之腸絶
李肇國史補李衮善歌名動京師崔昭入朝密載而至
乃廣宴賔客請第一部樂及京師名倡以為盛㑹昭言
表弟欲登末坐衮乃敝衣而出滿坐嗤笑少頃命酒衮
喉轉一聲樂人皆大驚曰李八郎也羅拜之
馮贄記事珠曰絳樹一聲能歌兩曲二人細聴各聞一
曲一字不亂人疑其一聲在鼻
咸通中伶人李可及善音律尤能轉喉為新聲音辭曲
折聴者忘倦京師屠沽少年效之謂之拍彈
張淏雲谷雜記宋太祖潛耀日嘗與一道士遊姓名無
定自曰混沌又曰真無善歌能引其喉於杳㝠之間作
清㣲之聲時或一二句從天風飄下
周密齊東野語思陵朝有菊夫人者善歌舞妙音律為
僲韶院之冠宫中號為菊部頭
明宋新吴歌記曰唐初之詩以入唱為高自宋代以調
興而歌詩之法廢金元以北九宫興而歌調之法廢元
以後以南曲興而北曲廢譬之於禮諸體猶羊而歌音
猶告朔也廢告朔而供羊不可謂禮廢古音而存體不
可謂樂
　　雜歌曲
得至寳唐時長安有富家子落魄不事生計嘗與國樂
遊處一旦家産蕩盡偶一老嫗持舊錦褥貨鬻乃以半
千獲之尋有波斯見大驚謂之曰何處得此是氷蠶絲
所織若暑月陳於座可致一室清涼即酬千萬富家子
得之還與國樂追歡不經年復盡樂人惜之遂製此曲
春鶯囀高宗曉音律晨坐聞鶯聲命樂工明達寫之遂
有此曲
道調子懿王命樂工敬納吹觱栗初弄道調上謂是曲
誤拍之敬納乃隨拍撰成曲子
春光好元宗所製也嘗遇二月宿雨初晴景物明麗小
殿内庭栁杏將吐覩而歎曰對此景物豈得不與他判
斷之乎因臨軒縱擊此曲神思自得及顧栁杏皆已發
拆上笑謂嬪御曰此事不喚我作天工可乎嬪御皆呼
萬嵗
秋風高亦𤣥宗所製曲也毎至秋空逈徹纎翳不起即
奏之必逺風徐來庭葉隨下
荔枝香亦𤣥宗所製曲也帝幸驪山楊貴妃生日命小
讌張樂長生殿因奏新曲未有名㑹南方進荔枝因名
曰荔枝香
一斛珠梅妃所作也妃居上陽東宫明皇封珍珠一斛
宻賜妃妃不受以詩付使者曰為我進御前也上覽詩
悵然不樂令樂府以新聲度之號一斛珠曲名始此
謫仙怨明皇幸蜀登高望秦川謂髙力士曰吾聴張九
齡言不至此遣使祭之吹笛為此曲
舞山香汝陽王璡妙達音㫖毎隨遊幸嘗帶牙絹帽打
曲上自摘紅槿花置之帽簷二物皆極滑久之方安奏
此一曲終而花不墜落上大喜賜金器一厨
于蒍于元徳秀所作也元宗幸東都三百里内刺史縣
令俱以聲樂至都下為歡徳秀時為魯山令惟選樂工
數十人連袂而歌于蒍于上聞之曰此賢人之言也乃
深奬之
陽闗曲王維所作也每句皆再唱而第一句不疊白居
易詩相逢且莫推辭去聴唱陽闗第四聲謂勸君更盡
一杯酒也
播皇猷宣宗時製歌者髙冠方履褒衣博帶趨走俯仰
皆中䂓矩
蔥嶺西亦宣宗時製士女蹋歌為隊其詞言蔥嶺之民
樂河湟故地歸唐也
蜀道易陸暢所作也韋臯鎮蜀暢感其遇作蜀道易其
首句曰蜀道易易於履平地南康大喜贈羅八百疋
萬斯年㑹昌初宰相李徳裕命樂工製
楊栁枝白居易閒居洛邑時作後入教坊
望江南始自李徳裕鎮淛日為亡妓謝秋娘所撰本名
謝秋娘後改此名亦曰夢江南白居易因為二篇
文叙子長慶中俗講僧文叙善吟經其聲宛轉感動里
人樂工黄米飯狀其念四聲觀世音菩薩乃撰此曲
瑤臺第一層陳后山詩話武才人出壽宫色冠後庭裕
陵得之㑹教坊獻新聲為詩作詞號瑤臺第一層
還鄉歌吴越王錢鏐遊衣錦軍作詞曰三節還鄉兮挂
錦衣父老逺來相追隨牛斗無孛人無期吴越一王駟
馬歸
陌上花吴越王錢鏐妃毎嵗春必歸臨安玉以書遺妃
曰陌上花開可緩緩歸矣吴人用其語為曲含思宛轉
凄然動人但詞多鄙野蘇軾為易三詩
醉翁引宋歐陽修謫守滁州山川秀絶公刻石為記以
遺州令既去十年太常博士沈遵往遊其地以琴寫其
聲為醉翁引有曲無詞廬山道人崔閑請蘇軾補之
御街行唐白樂天有花非花霧非霧夜半來天明去來
如春夢不多時去似朝雲無覔處宋張子野衍之為御
街行一闋
醉蓬萊宋栁永所作也永字耆卿累舉不第仁宗召見
之㑹老人星見入内都知史姓者愛其才乞命永撰詞
以頌休祥永作醉蓬萊詞以進
削浪沙遼四裔樂有大曲小曲此乃小曲之一也
江水曲金天興間元兵攻汴急右丞舒嚕嘗命作此曲
使城上之人静夜唱之
白翎雀元教坊大曲也其鳥生於烏桓朔漠之間雌雄
和鳴自得其樂世皇因命伶人碩徳閶製曲以名之
鸚鵡曲元薩都拉所作也序云有以繡枕見貺上繡楊
妃有鸚鵡髙力士二宫女侍立皆寸許其布置得體想
像可愛故作鸚鵡曲以答云
烏鹽角始教坊家人市鹽得一曲譜於角子中翻之遂名
洪武初勅中書省令天下郡縣舉素志髙潔博古通
今之士禮送至京同製樂章有起臨濠開太平削羣雄
平幽都龍池宴定封賞大一統守承平等曲命協音律
者歌之
　　舞
宋隊舞之制其名各十小兒隊凡七十二人一曰柘枝
隊衣五色繡羅寛袍戴花帽繫銀帶二曰劍器隊衣五
色繡羅襦裏交脚幞頭紅羅繡抺額帶器仗三曰婆羅
門隊紫羅僧衣緋掛子執錫環拄杖四曰醉鬍騰隊衣
紅錦襦繫銀􁀙􁀙戴氊帽五曰諢臣萬嵗樂隊衣紫緋
緑羅寛暈衫裹簇花幞頭六曰兒童感聖樂隊衣青羅
生色衫繫勒帛總兩角七曰玉兎渾脱隊四色繡羅襦
繫銀帶冠玉兎冠八曰異域朝天隊衣錦襖繫銀束帶
冠夷冠執寳盤九曰兒童解紅隊衣紫緋繡襦繫銀帶
冠花砌鳯冠綬帶十曰射雕回鶻隊衣盤雕錦襦繫銀
􁀙鞢射雕盤女弟子隊凡一百五十三人一曰菩薩蠻
隊衣緋生色窄砌衣冠卷雲冠二曰感化樂隊衣青羅
生色通衣背梳髻繫綬帶三曰抛毬樂隊衣四色繡羅
寛衫繫銀帶奉繡毬四曰佳人剪牡丹隊衣紅生色砌
衣戴金冠剪牡丹花五曰拂霓裳隊衣紅僊砌衣碧霞
帔戴僊冠紅繡抺額六曰採蓮隊衣紅羅生色綽子繫
暈裙戴雲鬟髻乗綵船執蓮花七曰鳯迎樂隊衣紅僊
砌衣戴雲鬟鳯髻八曰菩薩獻香花隊衣生色窄砌衣
戴寳冠執香花盤九曰綵雲僊隊衣黄生色道衣紫霞
帔冠僊冠執旌節鶴扇十曰竹毬樂隊衣四色窄繡羅
襦繫銀帶裹順風脚簇花幞頭執毬杖大抵若此而復
從宜變易太祖乾徳四年和峴言郊廟殿庭通用文徳
武功之舞然其綴兆未稱武功文徳之形容又依古義
以揖讓得天下者先奏文舞以征伐得天下者先奏武
舞陛下以推讓受禪宜先奏文舞請改殿廷所用文舞
為元徳升聞之舞其舞人約唐太宗舞圖用一百二十
八人以倍八佾之數分為八行皆著履執拂服袴褶冠
進賢冠引舞二人執五采纛其舞狀文容變數聊更增
改又陛下以神武平一宇内即次奏武舞請改為天下
大定之舞人數行列悉同文舞其人皆被金甲持㦸引
舞二人執五采旗其舞六變一變象六師初舉二變象
上黨克平三變象淮揚底定四變象荆湖歸復五變象
卭蜀納欵六變象兵還振旅仍别撰舞曲樂章而文徳
武功二舞請於郊廟仍舊通用景祐二年九月翰林學
士承㫖章得象等言宋祁所上大樂義其論武舞所執
九器禮經但舉其凡而不著言其用後先故旅進輩作
而無終始之别且鼗者所謂導舞也鐸者所謂通鼓也
錞者所謂和鼓也鐃者所謂止鼓也相者所謂輔樂也
雅者所謂陔歩也寧有導舞方始而參以止鼓止鼓既
揺而亂以通鐸臣謂當舞入之時左執干右執戚離為
八列别使上人執旌最前鼗鐸以發之錞以和之左執
相以輔之右執雅以節之及舞之將成也則鳴鐃以退
行列築雅以陔歩武鼗錞相皆止而不作如此則庶協
舞儀請如祁所論其冬禮官言春秋隱公五年考仲子
之宫初獻六羽何休范寗等咸謂不言佾者明佾則干
舞在其中婦人無武事獨奏文樂也江左宋建平王宏
皆據以為説故章皇后廟獨用文舞至唐垂拱以來中
宫之縣既用鎛鐘其後相承故儀坤等廟獻武舞備鐘
石之樂尢為失禮前詔議奉慈之樂有司援舊典已用
特磬代鎛鐘取隂教尚柔以静為體今樂去大鐘而舞
進干盾頗戾經㫖請止用文徳之舞奏可治平二年九
月禮官李育上言南郊太廟二舞郎總六十八文舞罷
舍羽籥執干戚就為武舞臣謹按舊典文武二舞各用
八佾凡祀圜丘祀宗廟大樂令率工人以入就位文舞
入陳于架北武舞立于架南又文舞出武舞入有迎送
之曲名曰舒和亦曰同和凡三十一章止用一曲是進
退同時行綴先定歩武容體各應樂節夫至徳升聞之
舞象揖讓天下大定之舞象征代柔毅舒急不侔而所
法所習皆異不當中易也竊惟天神皆降地祇皆出八
音克諧祖考來格天子親執珪幣相維辟公嚴恭寅畏
可謂極矣而舞者紛然縱横于下進退取舎蹙迫如是
豈明有徳象有功之誼哉國家三年而躬一郊同殿而
享入室而舞者闕如名曰二舞實一舞也且如大朝會
所以宴臣下而舞者備其數郊廟所以事天地祖考而
舞者減其半殊未為稱事有近而不可邇禮有䌓而不
可省所繫者大而有司之職不敢廢也伏請南郊太廟
文武二舞各用六十四人以備帝王之禮樂以明祖宗
之功徳奏可元祐四年十二月始命大樂正葉防撰朝
㑹二舞儀武舞曰威加四海之舞第一變舞人去南表
三歩總干而立聴舉樂三鼓前行三歩及表而蹲再鼓
皆舞進一歩正立再鼓皆持干荷戈相顧作猛賁趫速
之狀再鼓皆轉身向裏以干戈相擊刺足不動再鼓皆
回身向外擊刺如前再鼓皆正立舉手蹲再鼓皆舞進
一歩轉靣相向立干戈各置腰再鼓各前進以左足在
前右足在後左手執干當前右手執戈在腰為進旅再
鼓各相擊刺再鼓各退身復位整其干為退旅再鼓皆
正立蹲再鼓皆舞進一歩正立再鼓皆轉靣相向秉干
持戈坐作再鼓各相擊刺再鼓皆起收其干戈為克捷
之象再鼓皆正立遇節樂則蹲第二變聴舉樂依前蹲
再鼓皆舞進一歩正立再鼓皆正而作猛賁趫速之狀
再鼓皆轉身向裏相擊刺足不動再鼓各轉身向外擊
刺如前再鼓皆正立蹲再鼓皆舞進一歩陳其干戈左
右相顧為猛賁趫速之狀再鼓皆併入行以八為四再
鼓皆兩兩對相擊刺再鼓皆回易行列左在右右在左
再鼓皆舉手蹲再鼓皆舞進一歩正立再鼓各分左右
再鼓各揚其干戈再鼓交相擊刺再鼓皆總干正立遇
節樂則蹲第三變聴舉樂則蹲再鼓皆舞進一歩轉而
相向再鼓整干戈以象登臺講武再鼓皆擊刺于東南
再鼓皆按盾舉戈東南嚮而望以象漳泉奉土再鼓皆
擊刺於正南再鼓皆按盾舉戈南嚮而望以象杭越来
朝再鼓皆舞進一歩正立再鼓皆擊刺於西北再鼓皆
按盾舉戈西北嚮而望以象克殄并汾再鼓皆擊刺于
正西再鼓皆按盾舉戈西嚮而望以象肅清銀夏再鼓
皆舞進一歩正跪右膝至地左足㣲起再鼓皆置干戈
于地各拱其手象其不用再鼓皆左右舞蹈象以文止
武之意再鼓皆就拜收其干戈起而躬立再鼓皆舞退
鼓盡即止以象兵還振旅文舞曰化成天下之舞第一
變舞人立南表之南聴舉樂則蹲再鼓皆舞進一歩正
立再鼓皆稍前而正揖合手自下而上再鼓皆左顧左
揖再鼓皆右顧右揖再鼓皆開手蹲再鼓皆舞進一歩
正立再鼓皆稍却身初辭合手自上而下再鼓皆右顧
以右手在前左手推後為再辭再鼓皆左顧以左手在
前右手推出為固辭再鼓皆合手蹲再鼓皆舞進一歩
正立再鼓皆俛身相顧初謙合手當胸再鼓皆右側身
左垂手為再謙再鼓皆左側身右垂手為三謙再鼓皆
躬而授之遇節樂則蹲第二變聴舉樂則蹲再鼓皆舞
進一歩轉面相向再鼓皆稍前相揖再鼓皆左顧左揖
再鼓開手蹲正立再鼓皆舞進一歩復相嚮再鼓皆却
身為初辭再鼓皆舞辭如上儀再鼓皆再辭再鼓皆固
辭再鼓皆合手蹲正立再鼓皆舞進一歩再鼓相嚮再
鼓皆顧為初謙再鼓皆再謙再鼓皆三謙再鼓皆躬而
授之正立遇節樂則蹲第三變聴舉樂則蹲再鼓皆舞
進一歩兩兩相嚮再鼓皆相趨揖再鼓皆左揖如上再
鼓皆右揖再鼓皆開手蹲正立再鼓皆舞進一歩復相
嚮再鼓皆却身初辭再鼓皆再辭再鼓皆固辭再鼓皆
合手蹲正立再鼓皆舞進一歩兩兩相嚮再鼓皆相顧
初謙再鼓皆再謙再鼓皆三謙躬而授之正立節樂則
蹲凡二舞綴表器及引舞振作並與大祭祀之舞同協
律郎陳祈按閱以謂節奏詳備自是朝會用之
遼大樂舞二十人分四部景雲舞八人慶雲樂舞四人
破陣樂舞四人承天樂舞四人
金皇統年間定文舞曰仁豐道洽之舞武舞曰功成治
定之舞又命太常議文武二舞所當先後太常議按唐
宋郊廟之禮並先文後武本朝行禘祫之禮亦然惟唐
韋萬石建議謂先儒相𫝊以揖讓得天下則先文以征
伐得天下則先武當時雖從尋復改之其以開元禮先
文後武為定貞元時又改文舞曰保大定功之舞武舞
曰萬國來同之舞大定十一年又加武舞曰四海會同
之舞
元至元三年定文舞曰武定文綏之舞武舞曰内平外
成之舞第一成象滅王罕二成破西夏三成克金四成
收西域定河南五成取西蜀平南詔六成臣髙麗服交
趾大徳九年定郊祀文舞曰崇徳之舞武舞曰定功之
舞又曰樂隊一曰樂音王隊元旦用之以男子三人戴
青靣具舞蹈次為飛天夜义像舞蹈而進又以婦女二
十人執牡丹花舞唱次以婦女揺日月金鞚稍之鼓舞
唱相和次男子五人作五方菩薩相一人作樂音王相
歌舞一曰壽星隊天壽節用之以男子執金字牌或執
梅竹松椿石或作飛鴉之象俱各歌舞而進又有執寳
葢日月棕扇扇或魚鼓簡子龍竹藜杖齊唱舞而前一
曰禮樂隊朝會用之以男子五人執香花婦女二十人
分為四行鞠躬拜興舞蹈或執孔雀幢舞唱男子八人
披金甲執金㦸一人冠平天冠執圭齊唱舞而前
明洪武元年定郊祀文武二舞曰文徳之舞武功之舞
三年定朝會宴饗文舞曰車書㑹同之舞象以文徳致
太平也武舞曰平定天下之舞象以武功定禍亂也又
有四夷舞曰撫安四夷之舞象以威徳服逺人也永樂
十八年又增宴饗樂舞曰表正萬邦之舞曰天命有徳
之舞至其隊舞之制大祀慶成大宴用萬國來朝隊舞
纓鞭得勝隊舞萬壽聖節大宴用九夷進寳隊舞壽星
隊舞冬至大宴用讚聖喜隊舞百花聖朝隊舞正旦大
宴用百戲蓮花盆隊舞勝鼓采蓮隊舞
　　雜舞曲
樂府雜録曰舞者樂之容也有大垂手小垂手或如驚
鴻或如飛燕婆娑舞態也曼衍舞綴也古之能者不可
勝記即有健舞軟舞字舞花舞馬舞健舞曲有稜大阿
連柘枝劍器胡旋胡騰軟舞曲有涼州緑腰蘇合香屈
柘團圓旋甘州等字舞以舞人亞身於地布成字也花
舞著緑衣偃身合成花字也馬舞者襱馬人著緑衣執
鞭於牀上舞蹀躞蹄皆應節奏也開元中有公孫大娘
善舞劍器僧懐素見之草書遂長盖準其頓挫之勢也
柘枝舞曲樂苑曰羽調有柘枝曲此舞因曲為名用二
女童鮮衣帽施金鈴抃轉有聲其來也于二蓮花之中
藏之花折而後見舞中之雅妙者也宋俞琰席上腐談
曰嚮見官妓舞柘枝戴一紅物體長而頭尖儼如角形
想即是今之罟姑也瑣碎録云柘枝舞本北魏拓拔之
名易拓為柘易拔為枝
霓裳羽衣舞曲唐元宗登三鄉驛望女几山所作也逸
史云羅公逺天寳初侍元宗八月十五夜宫中翫月曰
陛下能從臣月中遊乎乃取一桂枝向空擲之化為一
橋其色如銀請上同登約行數十里遂至大城闕下公
逺曰此月宫也有仙女數百素練寛衣舞于廣庭上前
問曰此何曲也曰霓裳羽衣也上宻記其聲調遂回橋
却顧隨歩而滅旦諭伶官象其聲調作霓裳羽衣曲沈
括夢溪筆談曰霓裳曲凡十三疊前六疊無拍至第七
疊始有拍而舞作故白居易詩云中序擘騞初入拍中
序即第七疊也南唐書曰唐盛時霓裳羽衣最為大曲
亂離之後周后得殘譜以琵琶奏之於是開元天寳之
遺音復𫝊於世内史舎人徐鉉聞之於國工曹生鉉亦
知音問曰法曲終則緩此聲乃反急何也曹生曰舊譜
實緩宫中有人易之非吉徴也
達摩支健舞曲也天寳十三載改達摩支為汛蘭叢
歎百年曲咸通中伶人李可及製舞人皆盛飾珠翠仍
畫魚龍地衣以列之曲終樂闋珠翠覆地調語悽惻懿
宗厚賜之
邀醉舞破南唐周后嘗雪夜酣宴舉杯請後主起舞後
主曰汝能創為新聲則可矣后即命箋綴譜喉無停音
筆無停思俄頃譜成所謂邀醉舞破也
　　(臣/)等謹案杜佑謂前代樂飲酒酣必起舞魏晉間
　　尤重以舞相屬近代以來此風絶矣夫舞之廢缺
　　唐時已然故後此不少概見而餘音委節猶時彷
　　彿于俳優之流葢自參軍樁假婦戲盛行于咸通
　　大中間而宋之樂部亦列雜劇員降至元明而𫝊
　　竒諸院本盡態窮形妍媸畢露亦古人諷勸之遺
　　意也顧其事多鄙俚且稗官小説家不得備載兹
　　特於舞曲之後附誌其顛末如此
欽定續通典卷八十九
欽定四庫全書
欽定續通典卷九十
　樂
　　清樂
晉魏有相和大曲清商三調曰平曰清曰瑟(見宋書樂/志沈約云)
(𫝊自漢世今不聞/矣瑟又訛為側)世俗之樂猶得其緒餘焉(始有正宫/中吕宫南)
(吕宫黄鍾宫各有羽商變宫為十六調唐太宗始增/大吕髙宫髙宗增中吕道調夷則仙吕共二十八調)以
商名宫即清商調也(夾鍾名中吕宫林鍾名南吕宫無/射名黄鍾宫惟正宫不然葢統於)
(黄鍾/故也)然宫洪羽殺商角頗分(正宫古黄鍾也中吕調夾/鍾羽也正宫中吕相為出)
(入但正宫聲洪中吕則殺商調與仙/吕亦相出入但仙吕聲髙商調低緩)相應謂之犯度曲
謂之節歸宿謂之煞(五行之聲所司為正犯黄鍾宫為/無射應彼為宫也所欹為旁犯越)
(調黄鍾應無射為商也所叶為偏犯中吕宫應彼為羽/也所下為側犯越角南宫應黄鍾為羽也餘倣此八犯)
(歌曰宫商角羽宫商羽三出逆八七歸祖商宫角角羽/商宫四出逆八八歸宗羽角宫商復再動三四五六逆)
(八用又四犯歌曰宫角羽商商羽角宫羽角宫商其運/調也以羽角宫商為平上去入七羽調首中吕次正平)
(髙平終黄鍾大吕羽七角調首越角次大食角終於林/鍾南吕變宫七宫調首正宫次髙宫中吕宫終於夷則)
(無射之宫七商調首越調次大食調髙大食調終於夷/則無射之商凡聲將轉字將闋則用拍板節之緩急不)
(合聲律謂之失板其尾聲歸宿本調惟雙調歇拍煞鴛/鴦煞不復歸宿所謂往而不反也有折掣反丁等聲折)
(者上生四位掣者下隔一宫反者宫閏相頂丁者上下/相同文竒煞訣曰土五金水八木六火煞慿輪丁兩厮)
(頂折掣/四相生)惟以夾鍾清聲為律本不論正聲則與雅樂相
亂矣(今以頭管考之夾鍾清收四聲為𦂳五居九孔之/首為宫次六字為羽次凡字為商次工字為閏閏)
(為角其正角聲變聲徵聲皆不收黄鍾居子㽔賔為變/而居午變亦為宫與雅樂七音全不同矣正聲三調黄)
(鍾為調以統四聲則其聲優遊平中今乃髙至𦂳五夾/清低至上一姑洗卑則過節髙則流蕩甚至佚出均外)
(此所以為靡/靡之樂也)春華用夾鍾(唐元宗擊羯鼓自製曲曰春/光好四顧栁杏皆已微折乃)
(夾鍾宫也時當正/月以二月律催花)秋月用南吕(開元中西凉節度使楊/敬述進黄鍾商婆羅門)
(曲凡十二遍而終天寳七載七月上夢遊月宫改用六/么葢般渉調黄鍾羽也更號其曲曰霓裳羽衣云時貴)
(妃有寵葢太簇以律娶妻為南吕今/棄商用羽子婦同宫召亂兆於樂矣)召川示用林鍾(天/寳)
(中上在東都夢凌波池中龍女製凌波曲鼓之其一林/鍾宫時號水調宫其一南吕商時號水調義取林鍾水)
(土之母而生南吕水音也/世𫝊歌此調能致鬼神云)樂清平用黄鍾(天寳中賞水/芍藥宣翰林)
(李白令進清平調三章皆七言絶句也蓋古樂取聲律/髙下合為三曰清調平調側調明皇不樂側調止用黄)
(鍾宫黄鍾商歌之/蓋義取君臣也)祝壽考用姑洗(武后烏歌萬嵗樂用/太簇商又西河長命)
(女用林鍾羽時號平調今俗呼髙/平調二曲皆姑洗也取夀星龍角)哀隕絶用中吕(明皇/入蜀)
(雨中閒鈴聲作雨霖鈴曲用雙調何滿子乃滄州歌者/姓名臨刑進此曲贖罪竟不免死亦用雙調乃夾鍾之)
(中吕商也律窮於中/吕又屬商義取秋殺)紀臣功用無射(北齊蘭陵王破周/師有入陳曲今越)
(調蘭陵王三叚二十四拍乃其遺聲也唐明皇自潞州/還京師夜半舉兵平韋氏之亂製夜半樂還京樂二曲)
(皆用無射商/黄鍾越調)動物類用太簇(楊栁枝曲七言四句毎句/下各增三字一句為和聲)
(用黄鍾商歌之蓋正月春律也天寳中南海進荔枝作/荔枝香曲用大石歇指二調太簇生林鍾之商為南吕)
(義取水木也羯鼓音屬太簇一均明皇與宋璟皆善之/永泰中西川節度杜鴻漸登閣奏此山下羣羊皆舞)
他如鳯將雛則宫商相應以象父子鳯求凰則宫徵相
合以象夫婦烏夜啼主角調以烏聲角也别鶴怨主羽
調以鶴聲羽也春草晨鷄亦無不可被管絃者(虞美人/曲有二)
(中吕宫則夾鍾宫也其一屬中吕調乃黄鍾為羽也有/草應拍而舞曰虞美人草沈括以為吴音即此宋太平)
(興國中伶官蔚茂多侍大宴聞雞唱崔瀚問之曰/此可被管絃乎茂多即法其聲製曲曰雞呌子)夫世
俗之樂其去古也逺矣然猶感物通靈若此然則雅樂
當何如也
　　坐立部伎
坐立部伎唐末已亡惟景雲樂舞僅存山堂考索曰元
宗時樂分為二部堂下立奏謂之立部伎堂上坐奏謂
之坐部伎太常閱坐部不可教者隸立部又不可教者
乃習雅樂君臣共為荒樂當時流俗多𫝊其事以為盛
其後巨盜起陷兩京自此天下用兵不息獨其餘聲遺
曲人間聞者為之悲凉感動蓋其事適足以為戒而不
可考法也宋中興四朝樂志叙曰國朝初得江南樂已
汰其坐部不用遼樂志曰雅樂有七音大樂亦有七聲
謂之七旦取四旦二十八調為大樂其法不用黍律以
琵琶絃叶之皆從濁至清迭更其聲下益濁上益清七
七四十九調餘二十一調失其𫝊葢出九部樂之龜兹
部云遼國大樂可考者惟景雲四部樂舞而已其坐立
部樂並亡
　　四方樂
唐東夷樂有髙麗百濟北狄樂有鮮卑吐谷渾部落稽
南蠻樂有扶南天竺南詔驃國西戎樂有高昌龜兹疏
勒康國安國凡十四國而八國之伎列於十部樂天寳
以後工人亡散音伎多闕徳宗貞元中南詔異牟尋遣
使詣劍南節度使韋臯欲獻夷中歌曲臯乃作南詔奉
聖樂以進徳宗閱于麟徳殿以授太常工人後又有驃
國王遣其弟獻國樂至成都韋臯復譜次其聲又圖其
舞容樂器以獻
宋仁宗元豐六年有米脂砦降戎樂工四十二人奏樂
於崇政殿大晟樂書曰前此宫架之外列熊羆案所奏
皆四夷樂也豈容淆雜大樂乃奏罷之然古鞮鞻氏掌
四夷樂靺師旄人各有所掌以承祭祀以供宴享先王
之所不廢也
遼太宗㑹同三年端午日百僚及諸國使稱賀宴飲命
回鶻燉煌二使作本國舞
　　散樂
唐時有天竺伎能自斷手足刺膓胃髙宗惡其驚俗詔
不令入中國睿宗時婆羅門國獻人倒行以足舞仰植
銛刀俯身就鋒歴臉下復植于背觱篥者立腹上終曲
而不傷又伏伸其手二人躡之周旋百轉開元初猶與
四夷樂同列文宗時有妓女石火胡挈養女五人纔八
九嵗于百尺竿上張弓弦五條令五女各居一條之上
衣五色衣執㦸持戈舞破陣樂曲火胡立于十重朱畫
牀子上令諸女迭蹈以至半空手中皆執五綵小幟牀
子大者始一尺餘俄而手足齊舉謂之踏渾脱歌呼抑
揚若履平地文宗惡其太險傷人不復作
宋百戱有踏毬蹴毬踏蹻藏挾雜旋弄鎗鋺瓶齪劍踏
索尋橦筋斗拗腰透劍門飛彈丸之類皆隸左右軍
遼主生辰宴及曲宴宋國使樂皆用雜劇角觝冊后儀
呈百戲角觝戲馬以為樂元會則以散樂角觝終之
金有散樂元日聖誕稱賀曲宴外國使則教坊奏之其
樂器名曲不𫝊章宗明昌二年禁伶人不得以歴代帝
王為戲及稱萬嵗
元駕前承應有雜戲飛竿走索踼弄藏􁍕等伎
明孝宗𢎞治初親耕耤田教坊司以雜劇承應武宗正
徳三年令移文各省選樂工有精通藝業者送京供應
自是所隸益復猥雜筋斗百戲之類日盛于禁掖既而
河間等府奉詔送樂户至京給與口糧工部仍相地為
之居室時樂工既得幸時時言外郡樂工不宜獨逸請
移文天下取精于諸伎者送教坊於是有司遣官押送
乗𫝊續食者又數百人
　　前代雜樂
燕樂自周以來用之唐貞觀增隋九部為十部以張文
收所製歌名燕樂而被之管絃厥後至坐伎部琵琶曲
盛流於時宋初置教坊得江南樂已汰其坐部不用自
後因舊曲創新聲轉加流麗政和間詔以大晟雅樂施
於燕饗御殿按試補徵角二調播之教坊頒之天下然
當時樂府奏言樂之諸宫調多不正皆俚俗所𫝊及命
劉昺輯燕樂新書亦惟以八十四調為宗非復雅音紹
興中始省教坊樂凡燕禮屏坐伎乾道時間用雜攢以
充教坊之號取具臨時不用女樂頒示子孫守之以為
宋法蔡元定嘗為燕樂一書證俗失以存古義今采其
畧附於下黄鍾用合字大吕太簇用四字夾鍾姑洗用
一字夷則南吕用工字無射應鍾用凡字各以上下分
為清濁其中吕㽔賔林鍾不可以上下分中吕用上字
㽔賔用勾字林鍾用尺字其黄鍾清用六字大吕太簇
夾鍾清各用五字而以上下𦂳别之𦂳五者夾鍾清聲
俗樂以為宫此其取律寸律數用字紀聲之畧也一宫
二商三角四變為宫五徵六羽七閏為角五聲之號與
雅樂同惟變徵以於十二律中隂陽易位故謂之變變
宫以七聲所不及取閏餘之義故謂之閏四變居宫聲
之對故為宫俗樂以閏為正聲以閏加變故閏為角而
實非正角此其七聲髙下之畧也聲由陽來陽生於子
終於午燕樂以夾鍾收四聲曰宫曰商曰羽曰閏閏為
角其正角聲變聲徵聲皆不收而獨用夾鍾為律本此
其夾鍾收四聲之畧也宮聲七調曰正宫曰髙宫曰中
吕宫曰道宫曰南吕宫曰僊吕宫曰黄鍾宫皆生於黄
鍾商聲七調曰大食調曰髙大食調曰雙調曰小食調
曰歇指調曰商調曰越調皆生於太簇羽聲七調曰般
渉調曰髙般渉調曰中吕調曰正平調曰南吕調曰僊
吕調曰黄鍾調皆生於南吕角聲七調曰大食角曰髙
大食角曰雙角曰小食角曰歇指角曰商角曰越角皆
生於應鍾此其四聲二十八調之畧也竊考元定言燕
樂大要其律本出夾鍾以十二律兼四清為十六聲而
夾鐘為最清此所謂靡靡之聲也觀其律本則其樂可
知變宫變徵既非正聲而以變徵為宫以變宫為角反
紊亂正聲若此夾鍾宫謂之中吕宫林鍾宫謂之南吕
宫者燕樂聲髙實以夾鍾為黄鍾也所收二十八調本
萬寶常所謂非治世之音俗又於七角調各加一聲流
蕩忘反而祖調亦不復存矣聲之感人如風偃草宜風
俗之日衰也宋初循唐舊制教坊本隸宣徽院有使副
使判官都色長色長髙班大小都知天聖間以内侍二
人為鈐轄嘉祐中詔樂工每色額止二人教頭止三人
有闕即填異時或𫝊詔增置許有司論奏使副嵗閱雜
劇把色人分三等遇三殿應奉人闕即以次補諸部應
奉及二十年年五十已上許補廟令或鎮將官制行以
隸太常寺同天節寶慈慶壽宫生辰皇子公主生凡國
之慶事皆進歌樂詞熙寧九年教坊副使花日新言樂
聲髙歌者難繼方響部器不中度絲竹從之宜去噍殺
之急歸嘽緩之易請下一律改造方響以為樂凖絲竹
悉從其聲則音律諧協以𨗳中和之氣詔從之政和四
年正月禮部奏教坊春或用商聲孟或用季律甚失四
時之序乞以大晟府十二月所定聲律令教坊閱習仍
令秘書省撰詞髙宗建炎初省教坊紹興十四年復置
凡樂工四百六十人以内侍充鈐轄紹興末復省孝宗
隆興二年天申節將用樂上壽上曰一嵗之間只兩宫
誕日外餘無所用不知作何名色大臣皆言臨時㸃集
不必置教坊上曰善乾道後北使每嵗兩至亦用樂但
呼市人使之不置教坊止令修内司先兩旬教習舊例
用樂人三百人百戲軍百人百禽鳴二人小兒隊七十
一人女童隊百三十七人築毬軍三十二人起立門行
人三十二人旗鼓四十人(以上並臨/安府差)相撲等子二十一
人(御前中/佐司差)命罷小兒及女童隊餘用之又有雲韶部者
黄門樂也開寶中平嶺表擇廣州内臣之聰警者得八
十人令於教坊習樂藝賜名簫韶部雍熙初改曰雲韶
每上元觀燈上已端午觀水嬉皆命作樂於宫中遇南
至元正清明春秋分社之節親王内中宴射則亦用之
奏大曲十三一曰中吕宫萬年歡二曰黄鍾宫中和樂
三曰南吕宫普天獻壽此曲亦太宗所製四曰正宫梁
州五曰林鍾商汎清波六曰雙調大定樂七曰小石調
喜新春八曰越調胡渭州九曰大食調清平樂十曰般
渉調長壽仙十一曰髙平調罷金鉦十二曰中吕調緑
腰十三曰仙吕調綵雲歸樂用琵琶筝笙觱栗笛方響
仗鼓羯鼔大鼓拍板雜劇用傀儡後不復補又有鈞容
直亦軍樂也太平興國三年詔籍軍中之善樂者命曰
引龍直毎巡省遊幸則騎𨗳車駕而奏樂若御樓觀燈
賜酺則載第一山車端拱二年又選捧日天武拱聖軍
曉暢音律者增多其數以中使監視藩臣以樂工上貢
者亦隸之淳化四年改名鈞容直取鈞天之義初用樂
工同雲韶部大中祥符五年因鼓工温用之請增龜兹
部如教坊其奉天書及四宫觀皆用之有指揮使一人
都知二人副都知二人押班三人應奉文字一人監領
内侍二人嘉祐元年係籍三百八十三人六年增置四
百三十四人詔以為額闕即補之七年詔隸班及二十
四年年五十以上者聴補軍職隸軍頭司其樂舊奏十
六調凡三十六大曲鼓笛二十一曲并他曲甚衆嘉祐
二年監領内侍言鈞容直與教坊樂並奏聲不諧詔罷
鈞容舊十六調取教坊十七調肄習之雖間有損益然
其大曲曲破并急慢諸曲與教坊頗同矣紹興中鈞容
直舊管四百人楊存中請復收補權以舊管之半為額
尋聞其召募騷擾降詔止之及其以應奉有勞進呈推
賞又申諭止於支賜一次庶杜其日後希望紹興三十
年復詔鈞容班可蠲省令殿司比擬一等班直收頓内
老弱癃疾者放停教坊所嘗援祖宗舊典㸃選入教雖
暫從其請紹興三十一年有詔教坊即日蠲罷各令自
便又有東西班樂亦太平興國中選東西班習樂者樂
器獨用銀字觱栗小笛小笙每騎從車駕而奏樂或巡
方則夜奏於行宫殿庭凡諸軍皆有善樂者毎車駕親
祀回則衣緋緑衣自青城至朱雀門列於御道之左右
奏樂迎奉其聲相屬聞十數里或軍宴設亦奏之又清
衛軍習樂者令鈞容直教之内侍主其事園苑賜㑹及
舘待契丹使人又有親從親事樂及開封府衙前樂園
苑又分用諸軍樂諸州皆有衙前樂
遼於雅樂大樂散樂之外復有國樂元夕皇帝燕飲用
國樂七月十三日皇帝出行宫三十里卓帳十四日設
宴應從諸軍隨各部落動樂十五日中元大宴用漢樂
春飛放杏堝皇帝射獲頭鵝薦廟宴飲樂工數十人執
小樂器侑酒
金有本國舊音世宗大定九年十一月皇太子生日上
宴于東宫命奏新聲謂大臣曰朕製此曲名君臣樂今
天下無事與卿等共之不亦樂乎辭律不𫝊十三年四
月上御睿思殿命歌者歌女直詞顧謂皇太子曰朕思
先朝所行之事未嘗暫忘故時聽此詞亦欲令汝輩知
女直醇質之風至於文字語言或不通曉是忘本也二
十五年四月幸上京宴宗室于皇武殿飲酒樂于時宗
室婦女起舞進酒畢羣臣故老起舞上曰吾來故鄉數
月矣今迴期已近未嘗有一人歌本曲者汝曹來前吾
為汝歌乃命宗室子序坐殿下者皆上殿靣聴上歌曲
道祖宗創業艱難及所以繼述之意上既自歌至慨想
祖宗音容如覩之語悲感不復能成聲歌畢泣下數行
右丞相元忠暨羣臣宗戚捧觴上壽皆稱萬嵗于是諸
老人更歌本曲如私家相會暢然歡洽上復續調歌曲
留坐一更極歡而罷
元太祖初年以河西髙智耀言徵用西夏舊樂
鼓吹樂本軍樂也説者謂列于殿廷者為鼓吹從行者
為騎吹魏晉而下莫不沿尚始有鼓吹之名宋因之有
導引曲六州曲十二時曲國初以來奏大樂則鼓吹備
而不作同名為樂而用實異徽宗政和七年議禮局言
古者鐃歌鼓吹曲各異其名以紀功烈今所設鼓吹惟
備警衛而已未有鐃歌之曲非所以彰休徳揚偉績也
乞詔儒臣討論撰述因事命名審協聲律播之鼓吹俾
工師習之凡王師大獻則令鼓吹具奏以聳羣聴從之
紹定姜䕫言鼓吹曲以歌功徳我朝太祖太宗平僭偽
一區宇真宗一戎衣而却契丹仁宗海􁁃春育徳如堯
舜髙宗再造大功上儷祖宗願詔文學之臣追述功業
之盛作為歌詩使知樂者協以音律領之太常以播于
天下䕫乃自作聖宋鐃歌曲宋受命曰上帝命平上黨
曰河之表定維揚曰淮海清取湖南曰沅之上得荆州
曰皇威揚取蜀曰蜀土邃取廣南曰時雨霈下江南曰
望鍾山吴越獻國曰大哉仁漳泉獻土曰謳歌歸克河
東曰伐功繼征澶淵曰帝臨墉美仁治曰維四葉歌中
興曰炎精復凡十有四篇上於尚書省遼之鼓吹樂有
前後二部又有横吹亦軍樂與鼓吹分部而同焉皆屬
鼓吹令金初用遼故物其後雜用宋儀海陵遷燕及大
定十一年鹵簿皆分鼓吹為四節其他行幸惟用兩部
而已自金以後無可考
　
　
　
　
　
　
　
　
　
　
欽定續通典卷九十
欽定四庫全書
欽定續通典卷九十一
　樂
　　大祠與忌日同者不去樂議(宋/)
宋仁宗嘉祐七年秘閣校理裴煜奏大祠與國忌同者
有司援舊制樂備而不作忌日必哀志有所至其不
用樂宜也然樂所以降格神祗非以適一己之私也謹
按開元中禮部建言忌日享廟應用樂裴寛立議廟尊
忌卑則作樂廟卑忌尊則備而不奏中書令張説以寛
議為是宗廟如此則天地日月山川社稷之祠用樂明
矣臣以為凡大祀天地日月社稷與忌日同者伏請用
樂其在廟則如寛之議所冀略輕存重不失其稱下其
章禮官議曰傳稱祭天以禋為歆神之始以血為陳饌
之始祭地以埋為歆神之始以血為陳饌之始宗廟以
灌為歆神之始以腥為陳饌之始然則天地宗廟皆以
樂為致神之始故曰大祭有三始謂此也天地之間虗
豁而不見其形者陽也鬼神居天地之間不可以人道
接也聲屬于陽故樂之音聲號呼召于天地之間庶幾
神明聞之因而來格故祭必求諸陽商人之祭先奏樂
以求神先求于陽也次灌地求神于陰達于淵泉也周
人尚臭四時之祭先灌地以求神先求諸陰也然則天
神地祗人鬼之祀不可去樂明矣今七廟連室難分廟
忌之尊卑欲依唐制及國朝故事廟祭與忌同日並懸
而不作其與别廟諸后忌同者作之若祠天地日月九
宫太一及蜡百神並請作樂社稷以下諸祠既卑于廟
則樂可不作翰林學士王珪等以為社稷國之所尊其
祠日若與别廟諸后忌同者伏請亦不去樂詔可
　　古樂淡且和議(宋/)
周子通書曰古者聖王制禮法修教化三綱正九疇叙
百姓太和萬物咸若乃作樂以宣八風之氣以平天下
之情故樂聲淡而不傷和而不淫入其耳感其心莫不
淡且和焉淡則欲心平和則躁心釋優柔平中徳之盛
也天下化中治之至也是謂道配天地古之極也後世
禮法不修政刑苛紊縱欲敗度下民困苦謂古樂不足
聴也代變新聲妖淫愁怨導欲増悲不能自止故有賊
君棄父輕生敗倫不可禁者矣嗚呼樂者古以平心今
以助欲古以宣化今以長怨不復古禮不變今樂而欲
至治者逺矣
　　律尺議(宋/)
司馬光與范景仁論樂書曰䝉示房生尺法云生嘗得
古本漢書云度起于黄鍾之長以子穀秬黍中者一黍
之起積一千二百黍之廣度之九十分黄鍾之長一為
一分今文誤脱之起積一千二百黍八字故自前世以
來累黍為尺縱置之則太長横置之則太短今新尺横
置之則不容容一千二百黍則大其空徑四釐六毫是
以樂聲太高又嘗得開元中笛及方響校太常樂下五
律教坊樂下三律皆由儒者誤以一黍為一分其法非
是不若以一千二百黍實管中隨其短長斷之以為黄
鍾九寸之管九十分其長一為一分取三分以度空徑
數合則律正矣景仁比來盛稱此論以為先儒用意皆
不能到可正積古之謬袪一世之惑光竊思之有所未
諭者凡數條敢書布陳幸景仁教之景仁曰房生家有
漢書異于今本夫累黍求尺其來久矣生所得書不知
傳于何世而相承積謬由古至今更大儒甚衆曽不寤
也又其書既云積一千二百黍之廣何必更云一黍之
起此四字者將安施設劉子駿班孟堅之書不宜如此
冗長也且生欲以黍實中乃求其長何得謂之積一千
二百黍之廣孔子稱必也正名乎必若所云則為新尺
一丈二尺得無求合其術而更戾乎景仁曰度量權衡
皆生于律者也今先累黍為尺而後制律返生于度與
黍無乃非古人之意乎光謂不然夫所謂律者果何如
哉向使古之律存則龡其聲而知聲度其長而知度審
其容而知量校其輕重而知權衡今古律已亡矣非黍
無以見度非度無以見律律不生于度與黍將何從生
耶夫度量衡所以佐律而存法也古人所謂制四器者
以相參校以為三者雖亡茍其一存則三者從可推也
又謂後世器或壊亡故載之于書形之于物夫黍者自
然之物有常不變者也故于此寓法焉今四器皆亡不
取于黍將安取之凡物度其長短則謂之度量其多少
則謂之量稱其輕重則謂之權衡然量有虛實衡有低
昂皆易差而難精等之不若因度求律之為審也房生
今欲先取容一龠者為黄鍾之律是則生于量也量與
度皆非律也舍彼用此將何擇焉景仁曰古律法空徑
三分圍九分今新律空徑三分四釐六毫此四釐六毫
者何從出耶光謂不然夫徑三分圍九分者數家言其
大要耳若以密率言之徑七分者圍二十二分也古之
為數者患其空積微之太煩則上下率之所為三分者
舉成數而言耳四釐六毫不及半分故棄之也又律管
至小而黍粒體圓其中豈無負載庣空之處而必責其
絲忽不差耶景仁曰生以一千二百黍積實于管中以
為九寸取其三分以為空徑此自然之符也光按量法
方尺之量所受一斛此用累積黍之法校之則合矣若
從生言度法變矣而量法自如則一斛之物豈能滿方
尺之量乎景仁曰量權衡皆以千二百黍為法何得度
法獨一黍光按黄鍾所生凡有五法一曰備數二曰和
聲三曰審度四曰嘉量五曰權衡量與權衡据其容與
其重非千二百黍不可至于度法止于一黍為分無用
其餘若數與聲則無所事黍矣安在其必以一千二百
為之定率也景仁曰生云今樂太高太常黄鍾適當古
之仲吕不知生所謂仲吕者果后䕫之仲吕耶開元之
仲吕耶若開元之仲吕則安知今之太高非昔之太下
耶笛與方響里巷之樂庸工所為豈能盡得律吕之正
乃欲取以為法考定雅樂不亦難乎此皆光之所大惑
君子之論無固無我惟是之從景仁茍有以解之使瑩
然明白則敢不斂衽服義豈欲徒為此諓諓也　范鎮
答司馬君實論樂書曰昨日辱書以為鎮不當為議狀
是房庶尺律法始得書𢥠然而懼曰鎮違羣公之議而
下與匹士合不適中宜獲戾于朋友也既讀書乃釋然
而喜曰得君實之書然後决知庶之法是而鎮之議為
不謬庶之法與鎮之議于今之世用與不用未可知也
然得附君實之書𫝊于後世之人質之故終之以喜也
君實之疑凡五而條目又十數安敢不盡言解之君實
曰漢書傳于世久矣更大儒甚衆庶之家安得善本而
有之是必謬為脱文以欺于鎮也是大不然鎮豈可欺
哉亦以義理而求之也春秋夏五之闕文禮記玉藻之
脱簡後人豈知其闕文與脱簡哉亦以義理而知之也
猶鎮之知庶也豈可逆謂其欺而置其義理哉又云一
黍之起于劉子駿班孟堅之書為冗長者夫古者有律
矣未知其長幾何未知其空徑幾何未知其容受幾何
豈可直以千二百黍置其間哉宜起一黍積而至一千
二百然後滿故曰一黍之起積一千二百黍之廣其法
與文勢皆當然也豈得為冗長乎若如君實之説以尺
生律漢書不當先言本起黄鍾之長而後論用黍之法
也若爾子駿孟堅之書不為冗長而反為顛倒也又云
積一千二百黍之廣是為新尺一丈二尺者君實之意
以積為排積之積廣為一黍之廣而然耶夫積者謂積
于管中也廣者謂所容之廣也詩云乃積乃倉孟康云
空徑之廣是也又云孔子曰必也正名乎者此孔子教
子路以正衛之父子君臣之名分豈積與廣之謂也又
云古人制律與尺量權衡四器者以相參校以為三者
茍亡得其一存則三者從可推也者是已又云黍者自
然之物有常而不變者亦是也古人之慮後世其意或
當如是然古以律生尺古人之意既知黍之于後世可
以為尺豈不知黍之于後世亦可為律而故于其法為
相戾乎若如君實之説則是古人知一而不知二也知
彼而不知此也又云徑三分圍九分者數家之大要不
及半分則棄之也者今三分四釐六毫其圍十分三釐
八毫豈得謂不及半分而棄之哉漢書曰律容一龠得
八十一寸謂以九分之圍乗九寸之長九九而八十一
也今圍分之法既差則新尺與量未必是也如欲知庶
之量與尺合姑試騐之乃可又云權衡與量据其容與
其重必千二百黍而後可至于尺法止于一黍為分無
用其餘若以生于一千二百是生于量也且夫黍之施
于權衡則由黄鍾之重施于量則由黄鍾之龠施于尺
則由黄鍾之長其實皆一千二百也此皆漢書正文也
豈得謂一黍而為尺邪豈得謂尺生于量邪又云庶言
太常樂太高黄鍾適當古之仲吕不知仲吕者果后䕫
之仲吕耶開元之仲吕耶若開元之仲吕則安知今之
太高非昔之太下者此正是不知聲者之論也無復議
也又云方響與笛里巷之樂庸工所為不能盡得律吕
之正者是徒知古今樂器之名為異而不知其律與聲
之同也亦無復議也使得其真黍用庶之法制為律吕
無忽微之差乃黄帝之仲吕也豈直后䕫開元之云乎
書曰律和聲方舜之時使䕫典樂猶用律而後能和聲
今律有四釐六毫之差以為適然而欲以求樂之和以
副朝廷制作之意其可得乎其可得乎太史公曰不附
青雲之士則不能成名君實欲成其名而知所附矣惟
其是而附之則可其不是而附之安可哉諺曰抱橋柱
而浴者必不溺君實之議無乃為浴者類乎君實見咨
不敢不為此諓諓也　徽宗崇寧元年詔宰臣置僚屬
講議大政以大樂之制訛謬殘闕太常樂器弊壊琴瑟
制度參差不同簫篴之屬樂工自備每大合樂聲韻淆
雜而皆失之太高箏筑阮秦晉之樂也乃列于琴瑟之
間熊羆按梁隋之制也乃設于宫架之外笙不用匏舞
不象成曲不協譜樂工率農夫市賈遇祭祀朝會則追
呼于阡陌閭閻之中教習無成瞢不知音議樂之臣以
樂經散亡無所據依秦漢之後諸儒自相非議不足取
法乃博求知音之士而魏漢津之名達于上焉漢津至
是年九十餘矣本剩員兵士自云居西蜀師事唐仙人
李良授鼎樂之法皇祐中漢津與房庶以善樂被薦既
至黍律已成阮逸始非其説漢津不得伸其所學後逸
之樂不用乃退與漢津議指尺作書二篇叙述指法漢
津嘗陳于太常樂工憚改作皆不主其説或謂漢津舊
嘗執役于范鎮見其制作畧取之蔡京神其説而托于
李良二年九月禮部員外郎陳暘上所撰樂書二百卷
命禮部尚書何執中㸔詳以謂暘欲考定音律以正中
聲願送講議司令知音律者參騐行之暘之論曰漢津
論樂用京房二變四清盖五聲十二律樂之正也二變
四清樂之蠧也二變以變宫為君四清以黄鍾清為君
事以時作固可變也而君不可變太蔟大吕夾鍾或可
分也而黄鍾不可分豈古人所謂尊無二上之㫖哉壬
辰詔曰朕惟隆禮作樂實治内修外之先務損益述作
其敢後乎其令講議司官詳求厯代禮樂沿革酌古今
之宜修為典訓以貽永世致安上治民之至徳著移風
易俗之美化廼稱朕咨諏之意焉三年正月漢津言曰
臣聞黄帝以三寸之器名為咸池其樂曰大卷三三而
九乃為黄鍾之律禹效黄帝之法以聲為律以身為度
用左手中指三節三寸謂之君指裁為宫聲之管又用
第四指三節三寸謂之臣指裁為商聲之管又用第五
指三節三寸謂之物指裁為羽聲之管第二指為民為
角大指為事為徴民與事君臣治之以物養之故不用
為裁管之法得三指合之為九寸即黄鍾之律定矣黄
鍾定餘律從而生焉臣今欲請帝中指第四指第五指
各三節先鑄九鼎次鑄帝座大鐘次鑄四韻清聲鐘次
鑄二十四氣鐘然後均絃裁管為一代之樂制(其後十/三年帝)
(一日忽夢人言樂成而鳯凰不至乎盖非帝指也帝寤/大悔歎謂崇寜初作樂請吾指寸而内侍黄經臣執謂)
(帝指不可示外人但引吾手畧比度之曰此是也盖非/人所知今神告朕如此且奈何于是再出中指寸付蔡)
(京密命劉昺試之時昺終匿漢津初説但以其前議為/度作一長笛上之帝指寸既長于舊而長笛殆不可易)
(以動人觀聴于是遂/止盖京之子絛云)　朱子曰古樂之亡久矣然秦漢
之間去周未逺其器與聲猶有存者故其道雖不行于
當世而其為法猶未容有異論也逮于東漢之末以接
西晉之初則已寖多説矣厯魏周齊隋唐五季論者愈
多而法愈不定爰及我朝功成治定理宜有作建隆皇
祐元豐之間盖亦三致意焉而和胡阮李范馬劉楊諸
賢之議終不能以相一也而況于崇宣之際姦䛕之㑹
黥湼之餘而能有以語失天地之和哉丁未南狩今六
十年神人之憤猶有未攄是固不遑于稽古禮文之事
然學士大夫因仍簡陋遂無復以鍾律為意者則已甚
矣吾友建陽蔡君元定季通當此之時乃獨心好其説
而力求之旁搜逺取巨細不捐積之累年乃若冥契著
書兩卷凡若干言予嘗得而讀之愛其明白而淵深縝
密而通暢不為牽合傅㑹之談而横斜曲直如珠之不
出于盤其言雖多出于近世之所未講而實無一字不
本于古人已試之成法盖若黄鍾圍徑之數則漢斛之
積分可考寸以九分為法則淮南太史小司馬之説可
推五聲二變之數變律半聲之例則杜氏之通典具焉
變宫變徴之不得為調則孔氏之禮疏因亦可見至于
先求聲氣之元而因律以生尺則尤所謂卓然者而亦
班班雜見于兩漢之志蔡邕之説與夫國朝㑹要以及
程子張子之言顧讀者不深考其間雖或有得于此者
而又不能無失于彼是以晦蝕紛挐無復定論大抵不
拘攣于熟習見聞之近即肆其胸臆妄為穿穴而無所
据依季通乃能奮其獨見超然逺覽爬梳剔抉參互考
尋用其平生之力以至于一旦豁然而融㑹貫通焉斯
亦可謂勤矣及其著論則又能推原本根比次條理撮
取機要闡究精微不為浮詞濫説以汨亂于其間亦庶
幾乎得書之體者予謂國家行且平定中原以開中天
之運必將審音協律以諧神人當此之時受詔典領之
臣能得此書而奏之則東京郊廟之樂將不待公孫述
之瞽師而後備而參摹四分之書亦無待乎後世之子
雲而後知好之矣抑季通之為此書詞約理明初非難
讀而讀之者往往未及終篇輙已欠伸思睡固無由了
其歸趣獨以予之頑鈍不敏乃能熟復數過而僅得指
意之彷彿季通以是亦許予為能知己志者故屬予以
序引而予不得辭焉季通更欲均調節族被之管絃别
為樂書以究其業而又以其餘力發揮武侯六十四陣
之圖緒正邵氏皇極經世之厯以大備乎一家之言其
用意亦健矣予雖老病倘及見之則亦豈非千古之一
快也哉
　　元豐朝㑹樂十議(宋/)
神宗元豐二年詳定所以朝會樂而有請者十其一唐
元正冬至大朝㑹迎送王公用舒和開元禮以初入門
舒和之樂作至位樂止盖作樂所以待王公今中書門
下親王使相先于丹墀上東西立皇帝升御座乃奏樂
引三品以上官未為得禮請侍從及應赴官先就立位
中書門下親王使相諸司三品尚書省四品及宗室將
軍以上班分東西入正安之樂作至位樂止其二今朝
㑹議舉第一爵宫懸奏和安之曲第二第三第四登歌
作慶雲嘉禾靈芝之曲則是合樂在前登歌在後有違
古義請第一爵登歌奏和安之曲堂上之樂隨歌而發
第二爵笙入奏慶雲之曲止吹笙餘樂不作第三爵堂
上歌嘉禾之曲堂下笙吹瑞木成文之曲一歌一吹相
間第四爵合樂奏靈芝之曲堂上下之樂交作其三定
文舞武舞各為四表表距四步為酇綴各六十四舞者
服進賢冠左執籥右秉翟分八佾二工執纛引前衣冠
同之舞者進蹈安徐進一步則兩兩相顧揖三步三揖
四步為三辭之容是為一成餘成如之自南第一表至
第二表為第一成至第三表為再成至北第一表為三
成覆身却行至第三表為四成至第二表為五成復至
南第一表為六成而武舞入今文舞所秉翟羽則集雉
尾置于髹漆之柄求之古制實無所本聶崇義圖羽舞
所執類羽葆幢析羽四重以結綬系于柄此纛翳之謂
也請按圖以翟羽為之其四武舞服平巾幘左執干右
執戈二工執旌居前執鼗執鐸各二工金錞二四工舉
二工執鐲執鐃執相在左執雅在右亦各二工夾引舞
者衣冠同之分八佾于南表前先振鐸以通鼓乃撃鼓
以警戒舞工聞鼓聲則各依酇綴總干正立定位堂上
長歌以咏歎之于是播鼗以導舞舞者進步自南而北
至最南表以見舞漸然後左右夾振鐸次擊鼓以金錞
和之以金鐲節之以相而輔樂以雅而陔步舞者發揚
蹈厲為猛賁趫速之狀每步一進則兩兩以戈盾相向
一擊一刺為一伐四伐為一成成謂之變至第二表為
一變至第三表為二變至北第一表為三變舞者覆身
嚮空却行而南至第三表為四變乃擊刺而前至第二
表回易行列舂雅節步分左右而跪以右膝至地左足
仰起象以文止武為五變舞蹈而進為兵還振旅之狀
振鐸摇鼗擊鼓和以金錞廢鐲鳴鐃復至南第一表為
六變而舞畢古者人君自舞大武故服冕執干戚若用
八佾而為擊刺之容則舞者執干戈説者謂武舞戰象
樂六奏每一奏之中率以戈矛四擊刺戈則擊兵矛則
刺兵玉戚非可施于擊刺今舞執干戚盖沿襲之誤請
左執干右執戈其五古之鄉射禮三笙一和而成聲謂
三人吹笙一人吹和今朝㑹作樂丹墀之上巢笙和笙
各二人其數相敵非也盖鄉射乃列國大夫士之禮請
増倍為八人丹墀東西各三巢一和其六今宫懸四隅
雖有建鼓鞞應相傳不擊乾徳中詔四建鼓并左右鞞
應合十有二依李照所奏以月建為均與鎛鐘相應鞞
應在建鼓旁是亦朔鼙應鼙之類請將作樂之時先擊
鼙次擊應然後擊建鼓其七今樂縣四隅設建鼓不擊
别施散鼓于樂縣内代之乾徳中尹拙奏宜去散鼓詔
可而樂工積習亦不能廢李照議作晉皷以為樂節請
樂縣内去散鼓設晉皷以鼓金奏其八古者瞽矇眡瞭
皆掌播鼗所以節一唱之終請宫縣設鼗以為樂節其
九以天子禮求之凡樂事播鼗擊頌磬笙磬以鐘鼓奏
九夏是在廷之樂戛擊則柷敔球則玉磬搏拊所以節
樂琴瑟所以詠詩皆堂上樂也磬奏在堂下尊玉磬故
進之使在上若擊石拊石則當一庭後世不原于此以
春秋鄭人賂晉侯歌鐘二肆遂于堂上設歌鐘歌磬盖
歌鐘則堂上歌之堂下以鐘鼓應之耳歌必金奏相和
名曰歌鐘則以節歌是已豈堂上有鐘邪歌磬之名本
無所出晉賀循奏置登歌簨虡采玉造小磬盖取舜廟
鳴球之制後周登歌備録鐘磬隋唐迄今因襲行之皆
不應禮請正至朝㑹堂上之樂不設鐘磬其十古者歌
工之數大射工六人四瑟則鼓以四人歌以二人天子
八人則瑟與歌皆四人矣魏晉以來登歌五人隋唐四
人本朝因之是循用周制也禮登歌下管貴人聲也故
儀禮瑟與歌工皆席于西階上隋唐相承庭中磬虡之
下擊以偶歌琴瑟非所謂升歌貴人聲之義今堂上琴
瑟比之周制不啻倍蓰而歌工止四人音高下不相權
盖樂有八音所以行八風是以舞佾與鐘磬俱用八為
數請罷庭中歌者堂上歌為八琴瑟之數放此其箏阮
筑悉廢太常以謂堂上鐘磬去之則歌聲與宫縣逺漢
唐以來宫室之制寖廣堂上益逺庭中其上下樂節茍
不相應則繁亂而無序況朝㑹之禮起于西漢則後世
難以純用三代之制其堂上鐘磬庭中歌工與箏筑之
器從舊儀便遂如太常議
　　楊傑大樂七失議(宋/)
元豐三年楊傑言大樂七失一曰歌不永言聲不依永
律不和聲盖金聲舂容失之則重石聲温潤失之則輕
土聲函胡失之則下竹聲清越失之則高絲聲纎微失
之則細革聲隆大失之則洪匏聲叢聚失之則長木聲
無餘失之則短惟人稟中和之氣而有中和之聲八音
律吕皆以人聲為度言雖永不可以逾其聲今歌者或
詠一言而濫及數律或章句已闋而樂音未終所謂歌
不永言也請節其煩聲以一聲歌一言且詩言人志詠
以為歌五聲隨歌是謂依詠律吕協奏是謂和聲先儒
以為依人音而制樂託樂器以冩音本效人非人效樂
者此也今祭祀樂章並隨月律聲不依詠以詠依聲律
不和聲以聲和律非古制也二曰八音不諧鐘磬缺四
清聲虞樂九成以簫為主商樂和平以磬為依周樂合
奏以金為首鐘磬簫者衆樂之所宗則天子之樂用八
鐘磬簫衆樂之本乃倍之為十六且十二者律之本聲
而四者應聲也本聲重大為君父應聲輕清為臣子故
其四聲曰輕清或曰子聲也李照議樂始不用四清聲
是有本而無應八音何從而諧哉今巢笙和笙其管十
九以十二管發律吕之本聲以七管為應聲用之已久
而聲至和則編鍾磬簫宜用四子聲以諧八音三曰金
石奪倫樂奏一聲諸器皆以其聲應既不可以不及又
不可以有餘今琴瑟塤箎笛簫笙阮箏筑奏一聲則鎛
鍾特磬編鍾磬擊三聲聲煩而掩衆器遂至奪倫則鎛
鍾特磬編鍾編磬節奏與衆器同宜勿連擊四曰舞不
象成國朝郊廟之樂先奏文舞次奏武舞而武舞容節
六變一變象六師初舉二變象上黨克平所向宜北三
變象維揚底定所向宜東南四變象荆湖來歸所向宜
南五變象卭蜀納款所向宜西六變象兵還振旅所向
宜北而南今舞者發揚蹈厲進退俯仰既不足以稱成
功盛徳失其所向而文舞容節尤無法度則舞不象成
也五曰樂失節奏樂之始則翕然如衆羽之合縱之純
如也節奏明白皦如也往來條理繹如也然後成今樂
聲不一混淆無馭則失于節奏非所謂成也六曰祭祀
饗無分樂之序盖金石衆作之謂奏詠以人聲之謂歌
陽律必奏陰吕必歌陰陽之合也順陰陽之合所以交
神明致精意今冬至祀天不歌大吕夏至祭地不奏太
蔟春饗祖廟不奏無射秋饗后廟不歌小吕而四望山
川無專祠用樂之制則何以贊導宣發陰陽之氣而生
成萬物哉七曰鄭聲亂雅然朱紫有色而易别雅鄭無
象而難知聖人懼其難知也故定律吕中正之音以示
萬世今古器尚存律吕悉備而學士大夫不講考擊奏
作委之賤工則雅鄭不得不雜願審調鐘管用十二律
還宫均法令上下通習則鄭聲莫能亂雅遂為十二均
圖併上之
　　用正聲廢中聲議(宋/)
徽宗大觀八年八月宣和殿大學士蔡攸言九月二日
皇帝躬祀明堂合用大樂按樂書正聲得正氣則用之
中聲得中氣則用之自八月二十八日已得秋分中氣
大饗之日當用中聲樂今㸔詳古之神瞽考中聲以定
律中聲謂黄鍾也黄鍾即中聲非别有一中氣之中聲
也考閲前古初無中正兩樂若以一黄鍾為正聲又以
一黄鍾為中聲則黄鍾君聲不當有二況帝指起律均
法一定大吕居黄鍾之次隂吕也臣聲也今減黄鍾三
分則入大吕律矣易其名為黄鍾中聲不唯紛更帝律
又以陰吕臣聲僭竊黄鍾之名若依樂書正聲得正氣
則用之中聲得中氣則用之是冬至祀天夏至祭地常
不用正聲而用中聲也以黄鍾為正聲易大吕為中聲
之黄鍾是帝律所起黄鍾常不用而大吕常用也抑陽
扶陰退律進吕為害斯大無甚于此今來宗祀明堂縁
八月中氣未過而用中聲樂南吕為宫則本律正聲皆
不得預欲乞廢中聲之樂一遵帝律止用正聲協和天
人刋正訛謬著于樂書詔可攸又乞取已頒中聲樂在
天下者
　　太正少三等八條議(宋/)
宣和元年四月攸上書奉詔製造太少二音登歌宫架
用于明堂漸見就緒乞報大晟府者凡八條一太正少
鐘三等舊制編鐘編磬各一十六枚應鍾之外増黄鍾
大吕太蔟夾鍾四清聲今既分太少則四清聲不當兼
用止以十二律正聲各為一架其二太正少琴三等舊
制一三五七九絃凡五等今來討論並依律書所載止
用五絃絃大者為宫而居中央君也商張右傍其餘大
小相次不失其序以為太正少之制而十二律舉無遺
音其一三五七九絃太少樂内更不製造其三太正少
籥三等謹按周官籥章之職龢以迎寒暑王安石曰籥
三孔律吕于是乎生而其器不行于世久矣近得古籥
嘗以頒行今如爾雅所載製造太正少三等用為樂本
設于衆管之前其四太正少篴塤箎簫各三等舊制簫
一十六管如鐘磬之制有四清聲今既分太少其四清
聲亦不合兼用止用十二管其五大晟匏有三色一曰
七星一曰九星三曰閏餘莫見古制匏備八音不可闕
數今已各分太正少三等而閏餘尤無經見唯大晟樂
書稱匏造十三簧者以象閏餘十者土之成數三者木
之生數木得土而能生也故獨用黄鍾一清聲黄鍾清
聲無應閏之理今去閏餘一匏止用兩色仍改避七星
九星之名止曰七管九管其六舊制有巢笙竽笙和笙
巢笙自黄鍾而下十九管非古制度其竽笙和笙並以
正律林鍾為宫三笙合奏曲用兩調和笙奏黄鍾曲則
巢笙奏林鍾曲以應之宫徴相雜器本宴樂今依鐘磬
法裁十二管以應十二律為太正少三等其舊笙更不
用其七柷敔晉鼓鎛鐘特磬雖無太少係作止和樂合
行備設其八登歌宫架有搏拊二器按虞書戛擊鳴球
摶拊琴瑟王安石解曰或戛或擊或搏或拊與虞書所
載乖戾今欲乞罷而不用詔悉從之
　　崇寧之樂可變議(元/)
吴萊淵穎集曰鄉余北遊京師聞太常所用樂本大晟
之遺法也自東都不守大樂氏奉其樂器北趍燕都燕
都喪亂又徙汴蔡汴蔡陷没而東平嚴侯獨得其故樂
部人國初有㫖徴樂東平太常徐公遂典樂向日月山
奏觀乞増宫懸文武二舞令舊工教習以備大祀故今
樂户子孫猶世籍河汴間僅能肄其鐘鼓鏗鏘不復能
究其義矣予因考求前代議樂自和峴以下更六七鉅
公而議論莫之有定前日之宿縣者本謂樂和曽未幾
時倐已改鑄或云樂失之清或云樂過于濁樂工冶卒
且深厭其爐鞲鼓鑄之勞則或自取其樂之協時和銅
齊以濟之當軒臨試雖以老師宿儒終不能必其銅齊
之輕重而徒論其銅律之清濁也迨夫崇寧之世魏漢
津乃以蜀一黥卒為造大晟樂府遂頒其樂書于天下
盖謂古之制樂者惟黄帝夏禹得樂之正何則聖主之
稟賦上與陰陽為一體聲則為律身則為度故夫黄帝
夏禹之制樂實自其身而得之臣今請以聖主中指三
節三寸定黄鍾之律中指之徑圍又即據而定為度量
權衡樂以是制則臣將見其合天地之正備陰陽之和
而得夫金石清濁之宜矣當是時惟丞相蔡京最神其
説先鑄帝鼐八鼎復造金石鍾虡雕幾刻鏤盖極後世
之選矣然以崇寧之指尺既長而樂律遂高雖漢津亦
自知之嘗私謂其弟子任宗堯曰樂律高北方元鼎水
又溢出律高則聲過哀而國亂水溢出則國有變而境
土喪没是不久矣嗚呼漢津所制豈復有加于和峴以
下諸人所論之樂哉然且至今沿襲相承未聞有所改
作樂殊不可以草創茍且而遽定也雖然崇寜之樂亦
可變矣盖古之論樂者一曰古雅樂二曰俗部樂三曰
胡部樂古雅樂更秦亂而廢漢世唯採荆楚燕代之謳
稍協律吕以合八音之調不復古矣晉宋六代以降南
朝之樂多用吴音北國之樂僅襲北俗及隋平江左魏
三祖清商等樂存者什四世謂為華夏正聲盖俗樂也
至是沛國公鄭譯復因龜兹人蘓祗婆善胡琵琶而翻
七調遂以制樂故今樂家猶有大石小石大食般涉等
調大石等國本在西域而般涉即是般贍華言羽聲隋
人且以是為太蔟羽矣由是觀之漢世徒以俗樂定雅
樂隋氏以來則以胡樂定雅樂唐至元宗胡部坐俗部
立樂工肄樂坐技不通然後為立技立技不精然後使
教雅樂天下後世卒不復知有古雅樂之正聲矣自唐
厯宋大抵皆然當大晟樂書之行教坊色長張俁曽製
大樂元機賦論七音六十律八十四調本不脱乎龜兹
蘓祗婆之舊正行四十大曲常行小令四部絃管猶或
尚循乎大唐五代梨園法曲之遺此非胡與俗之雜行
者乎宜雅樂之未易遽復也古來律厯二事更相為用
太史郭公一嘗定厯誠曠世所未有予謂宜依古法緹
室葭灰隨月候氣天地之中氣既應則鍾律之中聲當
無有不應者要在久而後騐樂殊不可以草創茍且而
遽定也嗚呼崇寧之樂亦可變矣吾又安得夫伶倫榮
猨之徒而與之共論樂哉
　　黄鍾三寸九分不合于理議(明/)
季本律吕别説曰近日莆田李教授文利著律吕元聲
專主黄鍾三寸九分之説盖本吕氏春秋仲夏適音萹
其言曰黄帝令伶倫自大夏之西阮隃之陰取竹嶰谿
之谷空竅厚均者斷兩節間其長三寸九分而吹之以
為黄鍾之宫次制十二筒以聴鳯凰之鳴以别十二律
其雄鳴為六雌鳴亦六以比黄鍾之宫而皆可以生之
故曰黄鍾之宫律吕之本宋劉恕作外紀書黄帝令伶
倫造律亦載此文原恕之意不過博採古書以備三皇
之事耳而三寸九分之制則未暇詳求其義焉然吕氏
季夏六月紀又曰黄鍾生林鍾林鍾生太蔟太蔟生南
吕南吕生姑洗姑洗生應鍾應鍾生蕤賓蕤賓生大吕
大吕生夷則夷則生夾鍾夾鍾生無射無射生仲吕三
分所生益之一分以上生三分所生去其一分以下生
黄鍾大吕太蔟夾鍾姑洗仲吕蕤賓為上林鍾夷則南
吕無射應鍾為下其法固與史記漢書上下相生三分
損益者同而黄鍾之宫實起九寸也吕氏之説前後不
同亦自相牴牾矣夫史記漢書雖未為得古人律制之
意然比之三寸九分之説猶有可推而其數亦似自然
若以三寸九分為黄鍾如吕氏上下相生之法而損益
之至于應鍾止長一寸八分四釐八毫八絲何以成聲
耶竊意長三寸九分當為長九寸空徑三分之誤也故
漢書引此語削去長三寸九分五字盖有以知其為非
矣隋志亦偶未察而復述此以論和聲亦欲備古義踵
其誤而不覺耳終亦以上下相生三分損益為古人易
簡之法而黄鍾之為九寸者皆仍漢舊未有改也若韋
昭註國語而曰黄鍾陽之變本為黄鍾而言其曰管長
九寸徑三分圍九分亦言黄鍾之圍徑長短而于蕤賓
則固曰管長六寸二分八釐但舉成數而曰六寸三分
耳非以九寸本蕤賓之律而為黄鍾之變也豈可據三
寸九分之謬説以為黄鍾之定數哉文利之意本以律
吕之數往而不返非陰陽消長往來之理故以三寸九
分起數循環升降自大吕以至蕤賓五陽辰皆以陽升
而進九分惟黄鍾陽氣尚微故止進六分自林鍾以至
黄鍾五陰辰皆以陰降而退九分惟林鍾陰氣未盛故
止退六分此其差也然陽之進也氣則從微至著以漸
而盈陰之退也氣則從盛反衰以漸而縮陰陽進退盈
縮適均不應陽之始進以六分而後則五辰皆進九分
陰之始退以六分而後則五辰皆退九分也其意雖善
而數亦强排且非吕氏上生下生之本法也則亦臆説
而已既以三寸九分為黄鍾因謂黄鍾之尊在于清氣
上行不在數多清者數少濁者數多數少者貴數多者
賤黄鍾為宫聲極清而上行至角徴羽乃下降重濁而
為民事物盡斥諸儒言黄鍾長九寸之非殊不知禮有
以多為貴者如獻數天子十二上公九侯伯七子男五
卿大夫三士一豆數天子二十六諸公十六諸侯十二
上大夫八下大夫六佾數天子八諸侯六大夫四士二
之類各隨所重以别尊卑未嘗執一端以為典要也故
數多管長則聲濁而為宫有持重深沈之意焉何害其
為貴數少管短則聲清而為羽有飛越輕佻之意焉何
害其為賤商角羽之聲亦因是而上下之此君臣民事
物所以序也凡天之道體靜而用動君也者以靜制動
者也自商以下皆以動而制于靜者也古人立法亦隨
所用而各有意義何必務為新奇以成其臆説哉今律
吕大象章既以子黄鍾為正宫丑大吕亥應鍾為宫寅
太蔟戌無射為商夘夾鍾酉南吕為角辰姑洗申夷則
為徴已仲吕未林鍾為羽午蕤賓為正羽以配君臣民
事物之等則明以三寸九分之黄鍾以至而至于九寸
之蕤賓者也其定五聲生數次第則曰宫聲五十商聲
八十角聲九十徴聲七十羽聲六十商角則自宫而加
多徴羽則自角而減少或加三十或加一十或減二十
或減一十其參差不齊又不知其何所本耶夫宫土聲
也以土當河圖之五數十乗之而為五十徴火聲也以
火當河圖之七數十乗之而為七十羽水聲也以水當
河圖之六數十乗之而為六十猶可説也商金聲也而
以當河圖之八數十乘之而為八十則木而非金矣角
木聲也而以當河圖之九數十乘之而為九十則金而
非木矣其視律吕大象章所差之次又何其舛錯耶又
以變宫五十變徴七十為二變以備七音是又襲七始
七同之舊也故其對調旋宫之圖悉從律吕新書每均
七聲之數而蔡氏相去一律則音節和相去二律則音
節逺之説亦併用之然止用全聲不用半聲其數皆不
因上生下生而得徒以雌雄和鳴之故陽律三為宫商
角則陰吕二為徴羽陰吕三為宫商角則陽律二為徴
羽其長短亦不皆一一順序也亦安在其為均哉至于
六十調圖雖本律吕新書而新書之意乃以一律為五
調故每律皆立五均今以其逆行而正之以從左旋而
每五調之後又列一宫揑與大司樂奏歌之説相凑其
雙宫對調之圖則止据奏歌二律分配而互換更番也
此本不知律吕新書之意而妄意為之其勞拙亦甚矣
其正五音章以喉舌齒唇牙分屬宫商角徴羽則别為
一義盖喉舌齒唇牙字音也字亦有清濁半清半濁之
分故借宫商角徴羽以名之如沈括所謂字則有喉唇
齒舌當使字字舉皆輕圓而聲中無字又宫聲字而曲
合用商聲則能轉宫為商使字中有聲則可若謂字聲
即合歌聲則不可以歌聲即同字聲是又一牽扯也至
引蘇祗婆七聲之説正是秦漢以來五聲二變之義但
在西域其名異耳安得執此以為聲清之證哉其為此
書止有以先儒不識黄鍾生成之數一節足以破往而
不返之失其餘諸論今不今古不古以法象則無取以
度數則不倫無一合于理者也孔子曰盖有不知而作
之者其此之類也夫
　　琴以第三絃為宫為中和議(明/)
朱載堉律吕精義曰往年與善琴者論古今雅樂高下
聞其説曰冷謙之樂乃古無射調也俗呼為清商調以
第二絃為宫音少者歌之則拽不出失之太下恐非中
和也蔡元定之樂乃古夾鍾調也俗呼為清徴調以第
四絃為宮音老者歌之則揭不起失之太高亦非中和
也所謂中和者古之正調是也俗呼為清角調軒轅氏
之所造以第三絃為宫音比冷謙高一調比蔡元定低
一調老者歌之不掲少者歌之不拽不高不下是名為
中和也時典樂尤世賢亦知音者以所帶來神樂觀笙
吹其所習舊樂章譜與琴譜相校所論不虛也
　
　
　
　
　
　
　
欽定續通典卷九十一
欽定四庫全書
欽定續通典卷九十二
　兵
　　(臣/)等謹案杜佑作兵典其序以西漢之重兵在京
　　師為得宜東漢至唐之藩翰力盛為失䇿洵為切
　　中事理然于兵之本計則尚未悉也夫古聖人之
　　重兵也久矣周禮大司馬中春教振旅遂以蒐田
　　中夏教茇舎遂以苗田中秋教治兵遂以獮田中
　　冬教大閱遂以狩田他若五射以教國子五物以
　　詢衆庶罔不以兵事為兢兢若是者何哉用戒不
　　虞無時可緩也後世以治兵為好武以田獵為禽
　　荒以宴安為得體以簡閱為故事軍政日弛而國
　　遂以弱矣宋初有禁兵廂兵鄉兵番兵神宗之時
　　更有保甲兵非不多也然而將驕卒惰臨陣輒潰
　　者外有稽簡之名内無訓練之實失本計也遼金
　　及元皆以兵立國故兵勢最為雄健明初改元舊
　　制自京師達於郡縣皆設立衛所在外則統之都
　　司在内則統于五軍都督府復有上十二衛為天
　　子親軍亦自成一代之制然往往當其盛也兵將
　　相習内外相維故用之而有效及其衰也教閱不
　　明行伍虚耗而國事遂不可問亦在本計之得失
　　而已杜典為卷十有五為目百四十有竒其於兵
　　事畧備矣然古今異宜兵機尤甚今之所續頗有
　　損益其事則自唐迄明代凡兵家之論説名將之
　　事跡皆採擇焉若前典以孫子為綱故諸目之前
　　悉冠以孫子兵法今不復重録惟徴引諸書以符
　　前典分門之本意至其分門中間有詞義畧同者
　　今則合併之以免繁複云
　第一(叙兵/立軍)　(收衆/論將)　(選擇附/搜才附)
　第二(法制/)　(雜教令附/)
　第三(料敵制勝知敵十五形帥十過附/  騐虚聲  無實  敵降審察)　(察而後動/)
　第四(間諜臨不信間諜附政行師先在量力不可窮/兵    敵易將  軍  不一必敗  軍無政令)
　　　(敗/)　(推誠/)　(示信/)　(示義/)
　第五(撫士降明賞罰招行賞安衆志分賞取敵軍行/賞招    示惠  降  軍師  堅必勝    將)
　　　(驕敗師敵屢勝驕不備可敗感軍行自表異致/敗    行衆悲恐則敗  聲  人附  守則有)
　　　(餘/)　(守拒法附/)
　第六(示弱在示怯攻示緩/示形  彼而  于此)　(聲言擊東其實擊西示/示無備設伏取之)
　　　(强/)　(敵軍攻城久不下師老擊之/)
　第七(佯敗引退取之設引退設伏取之/敵破之  引退  伏潛兵襲其營)　(聲言退誘/設伏引敵)
　　　(鬬襲其營退設伏引敵鬬敗之附路示退乗懈/掩襲  敵  追奔  縱敵退於歸  設伏取之)
　　　(掩誘敵進于歸路設伏取之附/  襲  甘言厚幣乗懈擊之)　(兵機務速/)
　第八(避鋭鋭堅壁持久候隙破之/戰挫    敵飢以持久弊之)　(堅壁挫鋭其不/因敵飢乗  弊)
　　　(而取之/攻敗之)　(因敵三鼓氣衰敗之不致敵力疲夾/陣久疲致敗  出其  意  擊其不)
　　　(備/)　(攻其不整/)　(先設備而勝/)
　第九(以逸待勞軍師不襲逺追餌敵取勝抽受敵餌/取敗附    勝擄掠被  襲多敗    軍  乗)
　　　(敵抽軍襲破之附軍卑辭怠敵取之/和因懈敗之  兩  相對取背破之)　(稱降及/兩軍相)
　　　(對繼遣軍助即勝至兵多力有餘宜分軍相繼/  我寡敵衆自逺  乗疲敗之  挑戰  敵處)
　　　(髙勿攻/衆)　(敵黨急之則合緩之則離/)　(假託安/)
　第十(行軍下營審擇其地要鄉導水下營斥堠并防/捍及分布陣  先據  地及  草  識水泉隔)
　　　(山取水越山度險附/)　(據倉廩/)
　第十一(攻其必救必軍師伐國若中路城大兵多湏/下方過    攻其易  毋貪其易附  輕易)
　　　(致敗之乗敵亂而取之分分敵勢破之勢審敵/勢破  附  布陣大勢  易敗  惜軍    力)
　　　(少分軍必敗/)
　第十二(按地形知勝負則自戰其地則敗/  塞險則勝否  敗  死地勿攻)　(據險隘/總論其)
　　　(地形附乗勵士决戰之衆寡勢百相懸勵士攻/其師    卒初鋭用    激怒其衆)
　第十三(圍敵勿周絶圍師量無外援緩攻取火攻城/戰具附    糧道及輺重  火攻    兵附)
　　　(火火獸附乗火禽附/  攻附    風取勝)　(火盜附水火弩附戰禦/水攻    平及水  具)
　　　(附軍敵半渉水擊必勝/水  絶下流敗之)　(軍行渡水附/)　(禦敵/)
　第十四(因機設權/心計)　(多方誤之/)　(先攻其心/)　(奪敵/)
　第十五(敵無固志可取之而歸師勿遏設防遁附逐/大陣動則亂因乗  敗之  先  伏乗勢)
　　　(敵敗之取乗勝推乗勢先聲後實風散衆候因/敵懼遂  之    人事破災異    雲氣  雜)
　　　(占/)
　　叙兵
唐李筌太白隂經曰兵之興也有形有神旗幟金鼓依
於形智謀計事依於神戰勝攻取形之事而用在神虚
實變化神之功而用在形觀形不見其神不知其事是
以曳柴揚塵形其衆也减竈滅火形其寡也勇而無剛
嘗敵而速去之形其退也斥山澤之險無所不致形其
進也油幕布帔冠諸樹株形其强也偃旗卧鼓寂若無
人形其弱也故曰兵形象陶人之埏土鳬氏之冶金為
方為圓或鼎或鐘土金無常性因功以為名戰陣無常
勢因敵以為形形不因神不能為變化神不因敵不能
為智謀
宋時禁兵繁冗更戍絡繹天下困於供億蘇軾因應詔
獻䇿論之一曰定軍制二曰練軍實其畧曰郡縣之土
兵可以漸訓則禁兵可以漸省苟禁兵漸省而以其資
糧益優郡縣之土兵則彼固已戴上之恩而願効其力
又何遽不如禁兵邪如此則内無屯聚仰給之費而外
無遷徙供億之勞矣又曰自今以往民之願為兵者皆
三十以下則收限以十年而除其籍如此則縣官常無
老弱之兵而民不任戰者不至於無罪而死(謂見屠/及餌敵)十
年之中有始至者有既久者有將去者有當代者新故
雜居而教之則緩急可以無憂矣許洞虎鈐經曰古法
曰散地無戰散地者境内地土也士卒顧家其意未専
不可戰也輕地則止入敵地尚淺士卒意未堅不可以
進敵當自堅其心也争地則無攻山谷險隘之口以弱
勝强以少擊衆之地也交地則無絶俱可進退之地不
可以兵絶之衝地則合交有路往來我可以結交于諸
侯也重地則掠深入敵境士卒意已堅固可以掠取財
物圍地則謀士卒困於險隘鬬則兵弱持久則糧食乏
絶則當用謀以免難死地則戰前有髙山後有大水糧
食乏絶進退守備皆無所利當此祇得死戰也洞曰此
八者古人用八地之法若地協于用則用之不協于用
則反之反之謂何曰若敵衆深入吾境營壁不完芻糧
寡少守且不利詎可以散地而不戰乎在我當以必戰
為約怯退示以必死擒獲示以必賞令立告諸吏士將
戰之際後顧者斬之臨敵而身不定目數移者斬之有
憂色者偃蹇者相視而動目者遺弓刀器械者金鼓不
應節者皆斬之獲一首級者亦厚賞之如是則有散地
之用矣入敵地尚淺險則據而挑夷則守而應慮士卒
心不固當擇左右前後皆險絶無生路肅部伍嚴節制
使人人欲自戰是則有輕地之用矣山谷險隘敵人先
得以控搤我勢我當屯師為大營廣陣務攻具露其氣
機狀如不宻俾敵見之欲敵備在前隂出精鋭敢死者循
間道或扼其糧運或𢷬絶其後凡間道必多險阻或有
崇巖峭壁之地則為懸梯竹索以陟降之或有深淵絶
澗則為􁂭缶渡之敵覺内撓則自營陣中出精兵為應
内外夾攻有争地之用矣道路相錯我可以往彼可以
來利設伏進戰佯北俟逐北過半則舉號發伏衝擊之
反佯北之師以應有交地之用矣頓泊之地逕達四而
當選腹心勁勇者各將步騎以扼四衝人數隨多少使
之雖無交應有衝地之用矣致兵敵境凡屬守備者順
則安之否則夷之資食所獲必付吏士内以悦師人外
絶敵所恃豈直深入然後用掠乎如是則有掠非止重
地之用矣大兵將動先料其强弱觀其雲氣察地勢順
逆審人心向背而後舉焉兵法曰䇿之而知得失之計
候之而知動静之理故得失之道利在先知謀勝於未
勝慎失於未失者善有死地之圍始謀於軍者必有後
機之困矣設能反後機而達先知必無圍地之患矣髙
山大澤險阻峭壁沮洳谿逕斷無可生之道此智士用
謀之秋也當出其不意以衝敵動而後擊之竒兵奔衝
或利用燧馬燧牛如田單揚班之類是也或候夜昏詐
為號直奔衝敵師混服飾軍伍辨認之類是也如止死
戰以為期苟敵兵益壯我後不繼則李陵有弓折矢盡
之困矣戰極力弊當自隕陷能竭智用謀萬變不極則
無死地之憂矣孫子曰戰貴地利然則地利不可不用
也但臨時觀其用何如耳兵貴以變設不能以變用兵
雖得地利無益也學兵用武率以古法為執焉與膠柱
鼓瑟無異耳未見決中者也兵家之利利在變通之機
觀其逆順夫興師之際先探敵將才不才設若敵將不
能以兵法使衆惟以勇敢為己任我則順古法以待之
也或敵將善用古法我則逆古法以待之也夫用兵之
竒莫竒於設伏設伏之竒莫竒於新智新智者非不師
古也師古而反之爾古人料敵以其始來戰陣未合先
以賤而勇者挑之觀其號令旗鼔之整與亂士馬之强
弱營陣之偏正行伍之齊肅散亂言語之喧譁緘黙以
定勝負焉是以古法曰若其衆喧旗亂其卒自行自止
其兵或縱或横其逐北恐不及見利恐不得如此者將
必無謀雖衆可獲矣洞曰如古人以此取功茍敵人料
我當順其所料伏兵待之以詐示之俟彼出師則發伏
兵攻之古法曰杖而立者飢也汲而先飲者渴也見利
不進者勞也軍擾者將不重也旗動者亂也吏怨者倦
也懸瓶不及其舎者窮㓂也淳淳翕翕徐與人言者失
其衆也數顧者失其羣也來委謝者欲休息也洞曰如
古人以此料敵今則不然當擇精鋭吏士分而伏於衝
要使其勞倦傷殘者如飢渴失羣之狀或數揺動其旗
或數驚擾其衆使吏士喧譁應人所料茍出師襲我則
潛發所伏出其不意擊之古法曰敵始來到行陣未定
可擊也跋涉長道後行未息可擊也行坂涉險半隠半
出可擊也涉水半渡可擊也險道狹路可擊也旌旗亂
動可擊也陣數動移可擊也洞曰在我則不然如以行
陣未定四靣可設伏也長道後行未息中可設伏也行
坂半隠半出長林大谷可設伏也涉水半渡崖㟁坡坂
可設伏也狹路險道旌旗亂動陣數動移前後可設伏
也如或敵人敗走我師未敢逐之防有伏也古法曰鳥
起者伏也衆樹動者來也此未必果伏與來也慮為疑
兵也已奔遁令老弱者動其衆樹及驚鳥起之類是也
又曰無約而請和者謀也半進半退者誘也此亦大兵
已潛遁恐後人逐者設為此疑也是以兵法如車也載
其物則車也及有車之用則東西南北者由人也故兵
法不可執而用之也
金章宗嘗謂宰臣曰人有以八陣圖來上者其圖果何
如朕嘗觀宋白所集武經具載攻守之法亦多難行右
丞相清臣曰兵書一定之法難以應變本朝行兵惟用
正竒二軍臨敵制變以正為竒以竒為正故無往不克
帝曰自古用兵亦不出竒正二法且學古兵法如學奕
棋未能自得於心欲用舊陣勢以接敵疎矣敵所應與
舊勢異則必不可支第武經所述雖難遵行然知之猶
愈於不知耳
　　收衆
唐李抱真領昭義軍留後宻揣山東道有變上黨且當
兵衝是時承戰鬭之後土瘠賦重人民益貧困無以養
軍乃籍户丁男三選其一有材力者免其租徭給弓矢
令之曰農之隙則分曹角射嵗終吾當㑹試及期按簿
而試之以示賞罰復命之如初比三年皆善射抱真曰
軍可用矣於是舉部内之鄉丁得成卒二萬不仰衣食
於官府而倉庫益實乃繕甲兵為戰具遂雄視山東天
下稱昭義步軍冠諸軍又馬燧帥河東以兵力單弱募
厮役得數千人悉補騎士教之戰數月成精卒居一年
得兵二萬造鎧必短長三制稱士為衣以便進趨為戰
車冒以狻猊象列㦸於後行以載兵止則為陣器用完
鋭威震北方
宋种世衡守環州初至青澗嘗課吏民射以銀為射的
中者與之或争徭役優重亦使之射射中者得優處有
過失射中輒釋之或因中否而予奪其所事人人自勵
皆精於射由是數年敵不敢近環境又張浚曉諭民間
招軍一百人與補下班祗應招軍二百人與補進武校
尉招軍三百人與補承信郎以上各有差等令不兩月
軍致數萬
遼太祖天贊元年以户口滋繁糾轄疎逺分北達寧額
為二部立兩節度以統之三年西征党項等國俘獲不
可勝紀四年又親征渤海天顯元年滅渤海國地方五
千里兵數十萬五京十五府六十二州盡有其衆自此
益强大莫之能禦
金舊無鐵景祖時鄰國有以甲胄來鬻者必傾貲厚價
以與貿易亦令昆弟族人皆售之得鐵既多因之以修
弓矢備器械諸部來附者衆景祖収而團練之兵勢於
是漸振矣至穆宗將伐蕭哈里募兵得千餘人女直兵
未嘗滿千至是太祖勇氣百倍曰有此甲兵何事不可
圖也
元星濟奉詔守江州時江州已陷賊據池陽號百萬太
平官軍止有三百人衆皆欲走星濟曰畏賊而逃非勇
也坐而待攻非智也汝等皆有妻子財物縱逃其可免
乎乃貸富人錢募人為兵一日得三千人軍聲大振遂
復池州
　　選擇附
唐郭子儀率朔方兵破史思明於藁城南攻趙郡擒賊
四千還常山思明更以衆數萬尾軍子儀選騎五百更
出挑之三日賊引去乗之再破於沙河又李愬募死士
三千人為突將自教之
五代周世宗即位既敗北漢兵於髙平謀肅軍政謂侍
臣曰凡兵務精不務多今以農夫百未能當甲士一奈
何浚民之膏澤養此無用之人乎且健懦不分衆何所
勸乃命大簡諸軍精鋭者升之上軍羸者斥去之詔募
天下壯士咸詣闕選其尤者為殿前諸班其騎步諸軍
各命將帥選士由是士卒精强所向皆捷
宋韓世忠與岳飛並置背嵬軍皆勇鷙絶倫者故俱能
以少擊衆又淮東制置使許國檄趙葵曰兵不能集集
不能精奈何葵曰請視兩路之兵别其精鋭君侯留二
萬於帳前敵不敢動矣國曰不若集淮兵來閱而君董
之既足示衆亦可選鋭葵曰有兵之郡必當衝要守將
豈肯空壁以從制使命耶必將力争於朝分留自衛一
得朝命必匿其强壯遣老弱以備數本欲選鋭適得其
鈍本欲示衆適示單弱徒啟敵心不聴卒敗
遼凡舉兵皇帝親㸃將校又選勲戚大臣充行營兵馬
都統副都統都監各一人又選諸軍兵馬尤精鋭者三
萬人為䕶駕軍又選驍勇三千人為先鋒軍又選剽悍
百人以上為逺探欄子軍故兵無不善戰者
金選弩手之制先以營造尺度杖其長六尺立之謂之
等杖取身與杖等能踏弩至三石鋪弦解索登踏閑習
射六箭皆上垜内二箭中貼者又選親軍取身長五尺
五寸善騎射者明安穆昆以名上兵部移㸃檢司宣徽
院試補之
明韓雍計峒賊最强方設䇿進𠞰新㑹縣丞陶魯自請
征雍曰所將幾何而辦曰三百人足矣曰何少也曰魯
猶以為多兵貴精請任選擇雍從之魯乃標約式令曰
有力能舉百鈞矢射二百步者来三軍之士十五萬人
比於式者二百五十人曰未也復募數日始定魯乃為
别將日操練陣法椎牛犒軍甘苦共之士争願為死率
以先登大破賊又蜀盜藍鄢叛僉事馬昊佐治兵甫至
閱所部曰將不知兵若何求勝擇驍勇才力千人分四
隊隊立長㑹賊來逼城昊夜出百騎舉砲擊賊賊營亂
自蹈藉昊悉兵從後乗之斬首四千級再前遇賊賊方
陣於左而伏兵於右為應昊以正兵當左乃身與百騎
直𢷬伏賊驚潰趍左左陣亦潰遂合兵縱擊火其柵大
破之
　　立軍
唐髙祖初起開大將軍府得兵二十萬武徳初始置軍
府以驃騎車騎兩將軍府領之析闗中為十二道曰萬
年道長安道富平道醴泉道同州道華州道寧州道岐
州道豳州道西麟州道涇州道宜州道皆置府三年更
以萬年道為参旗軍長安道為鼓旗軍富平道為元戈
軍醴泉道為井鉞軍同州道為羽林軍華州道為騎官
軍寧州道為折威軍岐州道為平道軍豳州道為招遥
軍西麟州道為苑遊軍涇州道為天紀軍宜州道為天
節軍軍置將副各一人以督耕戰以車騎府統之六年
廢十二軍改驃騎曰統軍車騎曰别將居嵗餘十二軍
復而軍置將軍一人軍有坊置主一人以檢察户口勸
課農桑太宗貞觀十年更號統軍為折衝都尉别將為
果毅都尉諸府總曰折衝府凡天下十道置府六百三
十四皆有名號而闗内二百六十有一皆以隸諸衛凡
府三等兵千二百人為上千人為中八百人為下府置
折衝都尉一人左右果毅都尉各一人長史兵曹别將
各一人校尉六人士以三百人為團團有校尉五十人
為隊隊有正十人為火火有長凡民年二十為兵六十
而免其能騎而射者為越騎其餘為步兵武騎排䂎手
步射其隸於衛也左右衛皆領六十府諸衛領五十至
四十其餘以隸東宫六率凡發府兵皆下符契州刺史
與折衝勘契乃發若全府發則折衝都尉以下皆行不
盡則果毅行少則别將行凡當宿衛者畨上兵部以逺
近給畨五百里為五畨千里七畨一千五百里八畨二
千里十畨外為十二畨皆以月上若簡留直衛者五百
里為七畨千里八畨二千里十畨外為十二畨亦月上
(案三代以下軍制唐府兵為最善杜典於立軍/下雖附今制一門而府兵之制未詳今補纂)
宋立禁軍廂軍分隸殿前侍衛總管司而籍藏樞宻院
凡召募廩給訓練屯戍選補之政皆樞宻院掌之禁軍
者天子之衛兵也以守京師備征戍總於殿前侍衛二
司其尤親近扈從者號班直殿前侍衛二司各閱所掌
兵揀其驍勇升為上軍老弱怯懦置剰員以處之廂軍
者諸州之鎮兵也建隆初詔選州兵壯勇者悉部送京
師以備禁衛餘留本城以給役使又選彊壯卒定為兵
様分送諸道召募教習俟其精練即送闕下復立更戍
法分遣禁旅戍守邊城使往來道路以習勤苦均勞佚
自是將不得専其兵而士卒不至於驕惰矣
遼太祖以徳哷部受禪析本部為五院六院統以皇族
而親衛缺然乃立鄂爾多法分州縣籍户丁以建宫衛
宏義宫騎軍六千長寧宫騎軍五千永興宫騎軍五千
積慶宫騎軍八千延昌宫騎軍二千彰愍宫騎軍一萬
崇徳宫騎軍一萬興聖宫騎軍五千延慶宫騎軍一萬
太和宫騎軍一萬五千永昌宫騎軍一萬敦睦宫騎軍
五千文忠王府騎軍一萬十二宫一府自上京至南京
總要之地各置提轄司重地每宫皆置内地一二而已
入則居守出則扈從有兵事則五京二州各提轄司傳
檄而集不待調發州縣部族十萬騎軍已立具矣民年
十五以上五十以下𨽻兵籍毎正軍一名馬三匹打草
穀守營鋪家丁各一人人鐵甲九事馬韀轡馬甲皮鐵
視其力弓四箭四百長短槍􁀙􁀙斧鉞小旗鎚錐火刀
石馬盂粆一斗粆袋搭􁀙傘各一縻馬繩二百尺皆自
備
金初諸部之民無他徭役壯者皆兵平居則佃漁射獵
習為勞事有警則下令部内及遣使詣諸貝勒徴兵凡
步騎之仗糗皆取備焉其部長曰貝勒行兵則稱曰明
安穆昆從其多寡以為號明安者千夫長也穆昆者百
夫長也穆昆之副曰冨埒琿士卒之副從曰伊勒希太
祖收國二年以兵二千五百破耶律色實始命以三百
户為穆昆穆昆十為明安繼而諸部來降率用明安穆
昆之名以授其首領而部伍其人出河之戰兵始滿萬
而遼莫敵矣及來流鴨水鐵驪布古徳之民皆附東京
既平山西繼定内收遼漢之降卒外籍部族之健士以
北部百三十户為一穆昆諸州漢人六十五户為一穆
昆親信之臣並領所部為明安世宗以上京地廣而腴
出府庫錢以濟行資牛蓄遷率璸一明安和囉噶二明
安二十四穆昆以實之多易置河北山東所屯之舊括
民地而為之業户頒牛而使之耕畜甲兵而為之備乃
大重其權授諸王以明安之號或新置者特賜之名制
其奢靡禁其飲酒習其騎射儲其糧糒其備至嚴也
元世祖立五衛以總宿衛諸軍衛設親軍都指揮使外
則萬户之下置總管千户之下置總把百户之下置彈
壓立樞宻院以統之初有䝉古軍特黙齊軍蒙古軍皆
國人特黙齊軍則諸部族也男子年十五以上七十以
下盡簽為兵十人為一牌設牌頭上馬則備戰鬬下馬
則屯聚牧養孩幼稍長又籍之曰漸丁軍既平中原發
民為卒是為漢軍限年二十以上者充其繼得宋兵號
新附軍又有遼東之乣軍契丹軍女直軍雲南之寸白
軍福建之畬軍則皆不出戍他方者盖鄉兵也又有以
技名者曰砲軍弩軍水手軍應募而集者曰達爾罕軍
明初自京師達於郡縣皆立衛所外統之都司内統於
五軍都督府而上十二衛為天子親軍者不與焉征伐
則命將充總兵官調衛所軍領之既旋則將上所佩印
官軍各回衛所京軍設三大營一曰五軍一曰三千一
曰神機居常五軍肄營陣三千肄巡哨神機肄火器大
駕征行則大營居中五營分駐步内騎外騎外為神機
神機外為長圍周二十里樵採其中自成祖至宣宗皆
以京營制勝焉景帝時兵部尚書于謙建議以三大營
各為教令臨期調撥兵將不相習乃請於諸營選勝兵
十萬分十營團練每營都督一號頭官一都指揮二把
總十領隊一百管隊二百於三營提督中推一人充總
兵官以兵部尚書或都御史一人為提督出征即令原
都督等統領之
　　論將
唐李勣統兵與李靖合攻突厥勣曰頡利得度磧保九
姓卒難以定若約齎薄之不戰可縳矣靖從之率衆夜
發勣先勒兵屯磧口頡利奔不能度遂降太宗曰煬帝
不擇人守邊築長城以勞中國我用勣守并突厥不敢
南賢於長城逺矣又太宗征遼薛仁貴著白衣自標幟
持㦸腰鞬兩弓所向披靡敵遂奔潰帝召仁貴曰舊將
皆老欲擢驍勇付閫外莫如卿者吾不喜得遼東喜得
虓將遷右領軍中郎將後以罪除名未幾拜代州都督
率兵擊突厥突厥問唐將為誰曰薛仁貴突厥曰薛將
軍流象州死矣安得復生仁貴脱兠鍪見之突厥相視
失色皆下馬羅拜
宋范仲淹知延州先是詔分邊兵令諸將領之㓂至則
官卑者先出仲淹曰將不擇人以官為序致敗之道也
於是大閱州兵得萬八千人分六將領之日夜訓練分
番禦敵元昊聞之相戒勿犯
金宗弼再伐江南以酈瓊素知南方山川險易召至軍
計事瓊從容語同列曰瓊嘗從大軍南伐每見元帥
國王親臨陣督戰矢石交集而王指麾三軍意氣自若
用兵制勝皆與孫吴合可謂命世雄材矣至於親冒鋒
鏑進不避難將士視之孰敢愛死宜其所向無前日闢
國千里也江南諸帥才能不及中人每當用兵必身居
數百里外謂之持重或督召軍旅易置將校僅以一介
之士持虚文諭之謂之調發制敵決勝委之偏禆是以
智者解體愚者喪師幸一小捷則露布飛馳增加俘級
以為己功斂怨將士縱或親臨亦必先遁何能整軍而
經武耶衆以為確論
明章溢侍太祖因問征閩諸將對曰湯和由海道進胡
廷瑞自江西入此可必勝然閩中尤服李文忠威信若
令文忠由浦城取建寧此尤萬全計也太祖喜立詔文
忠督師閩中
　　搜才附
唐李筌太白隂經曰有深沉謀慮出人意表者名曰智
囊之士有辭縱理横飛箝捭闔能移人之性奪人之心
者名曰説辯之士有得敵國君臣門閭請謁之情者名
曰間諜之士有知山泉水井次舎道路迂直者名曰鄉
導之士有制造五兵攻守利器竒變譎詭者名曰伎巧
之士有引五石之弓矢貫重鎧戈矛劍鉞便於利用陸
搏犀兕水攫黿鼉跳身捕敵搴旗摭鼓者名曰猛毅之
士有立乗奔馬左右超忽踰越城堡出入廬舎而無形
迹者名曰趫捷之士有往返三百里不及夕者名曰疾
足之士有力負三百六十斤行五十步者名曰巨力之
士有步五行運三式多言天道詭説隂陽者名曰伎術
之士
宋許洞虎鈐經曰今之取人率求其多學而舎其偏技
非良術也兵家所利隨其短長用之也精鋭者使鬭果
敢者使攻沉毅而性執者使據阻險輕捷者使誘敵剛
愎者使當鋒利口喋喋者使用間善竊者使盜號探敵
惡言者使揚毁詈罵竒才異識者使預談論深識大度
者使安衆志倔强多力者使斬闢榛莽善隨地形結搆
者使度樹營栅諳山澤髙下水泉之利者使詳地形妖
言詐辭善張皇鬼神推衍天命者使揚聲惑衆以動敵
心善擇地勢平險知往來細大之蹊路者使通儲糧竒
辭偉辯能駕虚矜大者使奮振威徳耳目聰明善探敵
情者使伺候奸偽敏才健筆者使主牋檄明七曜休咎
者為厯數之士善占風雲氣候者為候風氣之士曉六
壬遁甲者為選日之士善蓍龜者為卜筮之士人醫須
二十以上以兵數增之獸醫亦如人醫之數大將軍推
通材者與之参議可否故我大衆之内無棄人焉人無
所棄斯動則有功矣
明金幼孜北征録曰正兵之外復收諸色材技分為二
十八將一辭説將招善游談辯説者充一間諜將招善
探聴事務者充一鄉導將招曾厯内外道路者充一伏
兵將招善搜伏隱路者充一營寨將招善辨形驗勢者
充一聴望將招耳聾目瞽者充(聾者専於望/瞽者専於聴)一偷刼將
招善攻營襲寨者充一潛身將招善無火夜行者充一
輕捷將招善上竿立索者充一樓閣將招善縁牆上壁
者充一窟穴將招善穿窟穴者充一烟火將招善飛烟
走炮者充一毒藥將招善修合藥餌者充一醫人將招
善醫人病者充一醫馬將招善醫馬病者充一波濤將
招善弄潮泛水者充一洋海將招識海道者充一風雲
將招善辨風驗雲者充一孤虚將招善鑽龜揲易六壬
太乙者充一遊獵將招善羅弋禽獸籠檻教使者充一
鋒刄將招善煉鋼團鐵者充一觔角將招善製弓弩者
充一皮革將招善薰皮雙線者充一樓櫓將招善斤斧
繩墨者充一油漆將招善煎油髹漆者充一機杼將招
善機織錦羅者充一丹青將招善揮染繪畫者充一機
巧將招善雕鐫裝塑者充二十八將各置隊伍教以本
色材伎兼習武藝戰鬬(案龍韜太公曰凡舉兵師以將/為命命在通達不守一術因能)
(授職各處所長隨時變化以為紀綱故將有股肱羽翼/七十二人以應天道腹心一人主贊謀應卒揆天消變)
(總攬計謀保全民命謀士五人主圖安危慮未萌論行/能明賞罰授官位决嫌疑定可否天文三人主司星厯)
(候風氣推時日考符騐校災異知天心去就之機地理/三人主軍行止形勢利害消息逺近險易水涸山阻不)
(失地利兵法九人主講論異同行事成敗簡練兵器刺/舉非法通糧四人主度飲食備蓄積通糧道致五榖令)
(三軍不困乏奮威四人主擇才力論兵革風馳電掣不/知所由伏旗鼔三人主伏旗鼓明耳目詭符印謬號令)
(闇忽往來出入若神股肱四人主任重持難修溝塹治/壁壘以備守禦通才二人主拾遺補過應對賔客論議)
(談語消患解結權士三人主行竒譎設殊異非人所議/行無窮之變耳月七人主往來聴言觀變覽四方之事)
(軍中之情爪牙五人主揚威武激勵三軍使冒難攻鋭/無所疑慮羽翼四人主揚名譽震逺方動四境以弱敵)
(心遊士八人主伺奸候變開闔人情觀敵之意以為間/諜術士二人主為譎詐依託鬼神以惑衆心方士三人)
(主百藥以治金瘡以痊萬病法筭二人主㑹計三軍營/壘糧食財用出入太公之霝才如此使非旁搜博採何)
(由備用哉搜才之法談兵家多言之者而其月/莫詳於太白隂經虎鈐經北征録故備載之)
　
　
欽定續通興卷九十二
欽定四庫全書
欽定續通典巻九十三
　兵
　　法制
唐貞觀初練兵之制每嵗季冬折衝都尉率五校兵馬
之在府者分歩隊騎隊左右相距百步各執矟幡刄旗
擊鼓則進聞金則却以吹角始以吹角止因縱獵獲各
入其人至開元中以仲冬月講武前期所司于都門外
除地為塲為和門墠地為營坪立表為進退之節至日
將士集依方色建旗東西成列吹角三通聴誓於大將
軍鼓鳴旗舉士衆趨進東軍鼔而舉青旗為直陣西軍
亦鼔而舉白旗為方陣以應之次西軍鼓而舉赤旗為
鋭陣東軍亦鼓而舉黒旗為曲陣以應之次東軍鼓而
舉黄旗為圓陣西軍亦鼓而舉青旗為直陣以應之次
西軍鼓而舉白旗為方陣東軍亦鼓而舉赤旗為鋭陣
以應之次東軍鼔而舉黑旗為曲陣西軍亦鼓而舉黄
旗為圓陣以應之凡陣遞為主客先舉為客後舉為主
五變而畢事步軍畢乃講騎軍進止如之後詔府兵六
嵗一簡自彍騎羽林之軍設擇材勇者頗習弩射亦以
試士及第者有賞元宗講武驪山以虧失軍客詔斬兵
部尚書郭元振坐之纛下宰相跪諌曰元振推戴上皇
有大功得免死流新州禮儀使唐紹草軍儀有失斬之
諸軍震恐失序惟薛訥解琬軍不動帝召至慰勞又李
光弼代郭子儀鎮朔方麾幟仍舊號令一新㑹帥兵東
出大將張用濟稍逗遛立斬之諸將畏服用命
五代漢將史𢎞肇御衆嚴整將校少不從命即撾殺之
士卒犯民田及繫馬于樹者皆斬軍中畏服
周世宗與北漢戰右軍樊愛能何徽引騎兵先遁世宗
親胃矢石擊敵却之歸即收愛能徽及軍士七十餘人
責之曰汝輩非不能戰正欲以朕為竒貨賣與劉崇耳
悉斬之將士股栗所至克捷
宋初殿前侍衛二司各閲所掌兵健勇者升上軍怯弱
者為剰員並詔諸州長吏精練部兵送闕下仍日習之
習法以鼓聲為節騎兵五習步兵四習閲陣畢令解鐙
以弓弩射營製弓三等自一石至八斗弩四等自二石
八斗至二石五斗以次閱習騎兵只射九斗至七斗弓
畫的五暈去的二十步引滿發中者視暈數論賞騎兵
帶甲射不能發矢者奪所乗馬與本營藝優士卒後又
立挽强蹠硬射格以春秋大教弓射夏三月祗習短兵
咸平中閱侍衛兵二十萬於東武村步騎交屬左右相
向都指揮執方旗以節進退使人于兩陣中執旗登候
臺應之初舉黄旗諸軍旅拜次舉赤旗則騎進舉青旗
則步進旗動鼓作諸軍士皆三挑而後退次舉白旗諸
軍復拜遂舉黑旗以振旅軍于左者畧右陣右者畧左
陣而還熙寧五年以蔡挺衙教陣法頒諸路五伍為隊
五隊為陣陣横列騎兵二隊亦五伍列之束草為人射
焉中者有賞馬步軍皆前三行槍刀後二行弓弩隊中
附虎蹲弩床子弩各一具射與擊刺迭出以鼓為節聞
金即退其人馬强者預隱隊中遇有用處則别出為竒
南渡後専習制禦鐡騎摧鋒破敵之法習全副執帶出
入短樁神臂弓長柄膊刀馬射穿甲施用棍棒每營揀
二十人閱習放砲排日就營教閱每軍各置旗號前軍緋
旗鳥為號後軍皂旗龜為號左軍青旗蛟為號右軍白
旗虎為號中軍黄旗神人為號又别以五色物號制招
旗分旗舉招旗則五軍以旗相應合而成陣舉分旗則
五軍以旗相應分而成隊左右前却或分藏為伏或分
出為竒皆舉旗為號更鳴小金應鼓備瞻望不及者預
約伏藏之所緩鳴小金即止急鳴應鼓即竒兵出陣趨
戰急鳴小金即伏兵盡出其春秋大校皆依此法乾道
四年十月大閱于茅灘教場先期修築將壇至日三衙
管軍與各軍統制統領將佐全裝披帶率三司馬步軍
兩忠毅軍寨馬軍各執弓槍帶刀斧齊集視黄旗舉中
軍鳴角馬步軍簇隊連三鼓馬軍上馬步人撮起旗槍
四鼓舉白旗中軍鼓聲應變方陣為備敵之形别髙一
鼓步軍四向如遇敵且戰且前馬軍出陣如交鬬再高
一鼓各分歸本位五鼓舉黄旗變圓陣如自環固又三
鼓舉赤旗變鋭陣魚貫斜列如衝敵再舉青旗變直陣
中間節次皆如方陣鳴金收隊重三鼓馬軍上馬步人
齪落擊刺中節仍鳴角簇隊步人分東西引拽馬軍交
頭隨隊呈試驍鋭大刀繼而進試車砲烟槍各藝訖鳴
金收軍先是熙寧中趙卨言大閱陣隊且以萬二千五
百人為法旌旗麾幟各隨方色仍依唐李靖結隊之式
稍為變動每一大隊合五中隊五十人為之中隊合三
小隊九人為之小隊合三人為之皆令自擇其心意相
得者又選壯勇善槍者一人為旗頭令自擇如已藝心
相得者二人為左右傔自選勇悍者一人為引戰選軍
校一人執刀在後為擁隊凡隊内一人用命二人應援
小隊用命中隊應援中隊用命大隊應援大隊用命小
隊應援如觀望不赴救致有失者本隊委擁軍校次隊
委本轄校將審勘所由斬之其不可救與不能救者不
坐用法精宻後用張誠一李憲等效李靖六花陣法教
演七軍曰營曰陣止為營行為陣營則正陣則竒至淳
熙間又立槍手射鐵簾賞格槍手以竄刺多少為十二等
支銀兩高下有差射鐵簾以步數逺近犒賞緡錢有差
又岳飛討楊么統制任士安不禀前帥令致軍無功鞭
之使餌賊曰三日賊不平斬汝乃挑賊併攻伏兵四起
擊賊走之孟宗政權棗陽軍初視事一愛僕犯新令立
斬之軍民股栗孟珙以元兵至三川下令應出戍主兵
官不許失棄寸土權開州梁棟以乏糧還司珙曰是棄
城也斬以狥由是諸將禀命惟謹
遼制鑄金魚符調發軍馬其捉馬及傳命有銀牌二百
軍所舎有逺探欄子馬以夜聴人馬之聲凡舉兵帝率
羣臣祭告天地日神分命近臣告太祖以下諸陵及木
葉山神乃詔諸道徴兵惟南北奚王東京渤海兵馬燕
京統軍兵馬雖奉詔未敢發兵必以聞上遣大將持金
魚符合然後行始聞詔攅户丁推户力覈籍齊衆以待
自十將以上次第㸃集軍馬器仗符至兵馬本司自領
使者不得與惟再共㸃軍馬訖又以上聞量兵馬多少
再命使充軍主與本司互相監督又請引五方旗鼓然
後皇帝親㸃將校選士卒其南伐㸃兵多在幽州北千
里鴛鴦泊及行並取居庸闗曹王峪白馬口古北口阿
達木口松亭闗榆闗等路將至平州幽州境又遣使分
道催發不得久駐恐踐禾稼出兵不過九月還師不過
十二月皇帝親征留親王一人在幽州權知軍國大事
既入南界分為三路廣信軍雄州權知各一駕必由中
道兵馬都統䕶駕等軍皆從各路軍馬遇縣鎮即時攻
擊若大州軍必先料其虚實可攻次第而後進兵至宋
北京三路兵皆㑹以議攻取及退亦然三路軍馬前後
左右有先鋒逺探欄子馬各十數人在先鋒前後二十
餘里全副衣甲夜中每行十里或五里少駐下馬側聴
有無人馬之聲有則擒之力不可敵飛報先鋒齊力攻
擊如有大軍走報主帥敵中虚實動必知之軍行當道
州城防守堅固不可攻擊引兵過之恐敵人出城邀阻
乃圍射鼓譟詐為攻擊敵方閉城固守前後無阻引兵
進分兵抄截使隨處州城隔絶不通孤立無援所過大
小州城至夜恐城中出兵突擊及與鄰州計㑹軍馬甲
夜毎城以騎兵百人去城門左右百餘步被甲執兵立
馬以待兵出力不能加馳還勾集衆兵與戰左右官道
斜徑山路河津夜中並遣兵巡守其打草穀家丁各衣
甲持兵旋團為隊必先砍伐園林然後運土木填濠塹
又於本國州縣起漢人鄉兵萬人隨軍専伐園林填道
路御寨及諸營壘惟用桑柘梨栗軍退縱火焚之敵軍
既陣料其陣勢小大山川形勢往回道路救援捷徑漕
運所出各有以制之然後于陣四靣列騎為隊每隊五
七百人十隊為一道十道當一靣各有主帥最先一隊
走馬大譟衝突敵陣得利則諸隊齊進若未利引退第
二隊繼之退者息馬飲水諸道皆然更退迭進敵陣不
動亦不力戰厯二三日待其困憊又令打草穀家丁馬
施雙帚因風疾馳揚塵敵陣更互往來敵既飢疲目不
相覩可以取勝若陣南獲勝陣北失利主將在中無以
知之則以本國四方山川為號聲以相聞得相救應若
帝不親征重臣統兵不下十五萬衆三路往還北京㑹
兵進以九月退以十二月行事次第皆如之若春以正
月秋以九月不命都統止遣騎兵六萬不許深入不攻
城池不伐林木但於界外三百里内耗蕩生聚不令種
養而已軍入南界步騎車帳不循阡陌三道將領各一
人率欄子馬各萬騎支散游奕百十里外更迭覘邏及
暮以吹角為號衆即頓舎環繞御帳自近及逺折木稍
屈為弓子鋪不設槍營塹柵之備每軍行鼓三伐不問
晝夜大衆齊發未遇大敵不乗戰馬俟近敵乗新羈馬
蹄有餘力成列不戰退則乗之多伏兵斷糧道冒夜舉
火上風曵柴饋餉自賫散而復聚善戰耐寒此兵之所
以强也準布達爾罕叛命耶律仁先為西北路招討使
許便宜從事仁先嚴斥堠扼敵衝懐柔服從庶事整飭
達爾罕來㓂仁先擊敗之
金用兵之制戈為前行號曰硬軍弓矢在後設而不發
非五十步不射弓力不過七斗箭鏃至六七寸形如鑿
入輙不可出人攜不滿百隊伍之法五十百千皆有長
五長擊柝十長執旗百長挾鼓千長則旗幟金鼓悉備
五長戰死四人皆斬十長戰死五長皆斬百長戰死十
長皆斬凡為將自執旗人視其所向而趨自主帥至步
卒皆自馭無從者國有大事適野環坐畫灰而議自卑
者始議畢即漫滅之人不聞聲其宻如此將行軍大㑹
而飲使人人獻䇿主帥聴而擇焉其合者即為將任其
事師還又大㑹問有功高下賞之以金若干舉以示衆
或以為薄復增之初盛之時率用騎兵旗幟之外各有
字記大小牌子繫馬上為號每五十人分為一隊前二
十人全裝重甲持棍槍後三十人輕甲操戈每遇敵必
有一二人躍馬而出先覘陣之虚實或向其左右前後
結隊而馳擊之百步之内弓矢齊發中者常多勝則整
隊而緩追敗則復聚而不散其分合出入應變若神兵
之所以强也太祖命舎音都統内外諸軍取遼中京詔
曰遼政不綱神人共棄今欲中外一統故命汝率大軍
以行討伐爾其慎重兵事擇用善謀賞罰必行糧餉必
繼勿擾降服勿縱俘掠見可而進毋淹師期事有從權
無煩奏禀舎音遂克中京又烏珠臨敵被白袍乗甲馬
以牙兵三千督戰兵皆重鎧甲號鐵浮圖戴鐵兜牟周
匝綴長簷三人為伍貫以韋索每進一步即用拒馬擁
之人進一步拒馬亦進退不可却又以鐵騎分左右翼
號拐子馬皆女直為之號長勝軍専以攻堅戰酣然後
用之所向無前屢建竒績
明太祖洪武六年命中書省大都督府御史臺六部議
教練軍士律騎卒必善馳射槍刀步兵必善弓弩槍步
射以十二矢之半逺可到近可中為程逺可到將弁百
六十步軍士百二十步近可中五十步彀弩以十二矢
之五逺可到蹶張八十步划車六十步槍必進退熟習
在京衛所以五千人為率取其一指揮以下官領赴御
前騐試餘以次畨試在外都司衛所每衛五千人取五
之一千户以下官領赴京騐試餘以次畨試軍士步騎
皆善將領各以其能受賞否則軍士給錢六百為道里
費將領自指揮使以下所統軍士三分至六分不中者
次第奪俸七分以上次第降官至為軍止都指揮軍士
四分以上不中奪俸一年六分以上罷職李文忠下錢
塘入宿城上秋毫無犯令曰敢擅入民居者斬一卒借
民釡立磔以徇又韓雍征廣西猺酋兼程而進一入軍
先斬失律指揮李英等四人將士股慄壁壘改觀卒滅
大藤諸賊又梁震為大同鎮總兵大同鎮兵素驕悍鎮
巡官畏禍每甘言煦之稍不如意即反脣瞪目飛章訛
語相揺惑震受命率家丁五百人馳至雲中申明約束
曰我無爾凌爾無我叛王法軍令具在我不敢破紀綱
誤國家家丁時時向鎮兵語曰爾敢犯主將者恃衆耳
兒郎輩無不一以當百五步之内恐爾不得用其衆矣鎮
兵由是歛戢
　　雜教令附
唐李筌太白隂經曰夫人以心定言定言以出令故須
振雄畧出勁詞鋭鐵石之心凛風霜之氣發揮號令申
明軍法經曰師衆以順為武軍事有死無犯為敬故穰
苴斬莊賈魏綘戮楊干而名聞諸侯威震鄰國令之不
行不可以稱兵三令而不如法者吏士之罪也申明而
不嚴整者將之過也先甲三日懸令于軍門使軍正執
木宣于六軍之衆有犯令者使軍正凖令按集軍人而
後行刑使六軍皆知之
宋制賞格凡臨陣對賊矢石未交先鋒馳入䧟陣突衆
賊徒因而破敗者為竒功或冦賊堅鋭城池險固山林
阻隘道路遥逺及救兵不繼如此之類既制勝克敵難
易相逺並不可以常格酬叙委主將臨時録奏旌賞
明制令凡交鋒之際突入敵陣透出其背殺敗敵衆者
勇敢入陣斬將搴旗者本隊已敗敵衆别隊勝負未决
而能救援克敵者受命能任其事出竒破敵成功者皆
為竒功齊力進前者首先敗敵者前隊交鋒未决後隊
向前殺敗敵衆者皆為頭功凡建立竒功頭功者其親
管頭目即為報知妄報者治以重罪行營及下營之時
擒獲姦細者陞賞准頭功哨馬生擒敵一人賞銀三十
兩斬首一級者二十兩
　
　
　
　
　
　
　
　
　
欽定續通典卷九十三
欽定四庫全書
欽定續通典卷九十四
　兵
　　料敵制勝
唐髙祖遣李密出關長史張竇徳言其必叛乃敕密更
受節度密曰無故召還恐無生理遂斬使者入桃林縣
驅掠徒衆直趨南山乘險而東使人馳告故將伊川刺
史張善相令以兵應接而聲言向洛行軍總管盛彦師
聞之率衆躡熊耳山南據要道令其衆夾路而伏諭之
曰俟賊半渡一時俱發或曰聞宻欲向洛而公入山何
也彦師曰密聲言向洛實欲出不意走襄城就張善相
耳若賊入谷我後追之山路險隘一夫殿後必不能制
今吾得先入谷擒之必矣密果南出半渡彦師擊斬之
傳首長安又太宗征髙麗至元莬髙麗大駭城邑皆閉
車駕次安市髙麗北部傉薩髙延夀帥兵十五萬來援
上謂諸將曰今為延夀䇿有三引兵直前連城為壘據
險食粟掠吾牛馬攻之不可猝下欲歸則泥潦為阻坐
困吾軍上䇿也拔城中之衆與之宵遁中䇿也不度智
能來與吾戰下䇿也卿曹觀之彼必出下䇿成擒在吾
目中矣後延夀果敗舉衆䧏又唐休璟在邊遇吐蕃大
將麯莽布支率騎數萬冦凉州休璟以兵數千臨髙望
之見賊旗鎧鮮明謂麾下曰莽布支新將兵欲以示武
耳然其下皆貴臣子弟不習戰請為君破之乃披甲先
登六戰皆克又李光弼圍安太清於懷州因史思明來
救壁野水渡比暮還軍留雍希顥守曰賊將髙暉李日
越萬人敵也必令劫我爾留此賊至勿與戰若降與偕
來是日思明果召日越曰光弼野次爾以鐵騎五百夜
取之不然無歸日越至壘問曰太尉在乎曰去矣曰兵
幾何曰千人曰將為誰曰雍希顥日越謂其下曰我受
命云何今獲希顥歸不免死遂請降希顥與俱至光弼
厚待之表授大將髙暉亦降或問公降二將何易也光
弼曰思明再敗聞我野次彼固易之命將來襲必許以
死希顥無名不足以為功日越懼死不降何待髙暉材
出日越之右降者見遇貳者得不思奮乎嗣由地道攻
城俘安太清以獻又李晟討朱泚之亂引兵叩都門㑹
諸將圖所向衆對先㧞外城然後清宫晟曰外城有里
閈之隘若設伏格戰居人囂潰非計也賊重兵精甲聚
苑中今直擊之是披其心腹將圖走不暇諸將曰善乃
自東渭橋移壁光泰門以薄都城連溝柵而賊將張庭
芝李希倩求戰晟顧曰賊不出是吾憂也今乃冒死來
天誘之矣勒呉詵等縱兵鏖擊晟以精騎鼔譟而從大
破之乘勝入光泰門再戰賊却走又楊朝晟為邠寧節
度使請城方渠合道木波以遏吐蕃要路詔問須兵幾
何對曰邠寧兵足以城之帝曰嚮城鹽州用兵七萬今
三城尤逼敵境何易邪對曰今發本鎮兵不旬日至出
其不意而城之敵謂吾衆不減七萬不敢輕來不過三
旬吾城已畢敵雖至城旁草盡不能久留敵退則運芻
糧實之此萬全䇿也若大集諸道兵踰月始至敵亦集
衆來與我爭戰何暇築城哉帝從之朝晟分軍為三各
築一城三旬三城成朝晟軍還至馬嶺吐蕃始出追之
相距數日而去朝晟遂城馬嶺而還開地三百里皆如
其䇿
五代梁攻鄆州朱瑾來救梁諸將或勸太祖縱瑾入鄆
耗其食堅壁勿戰此可以俱弊太祖曰瑾來必與時溥
俱不若遣霍存邀之存伏兵蕭縣已而瑾果與溥俱出
迷離存發伏擊之遂敗瑾等於石佛山
晉兵圍張文禮于鎮州久不下而定州王都引契丹來
侵契丹至新樂晉人皆恐欲解圍去莊宗未决郭崇韜
曰契丹之來非救文禮為王都以利誘之耳且晉新破
梁軍宜乘已振之勢不可遽自退怯莊宗然之果敗契
丹又莊宗既定魏州梁將劉鄩軍於洹水時張源徳據
貝州魏人請先擊貝州然後東出師循地滄海莊宗曰
貝州魏之邊郡壁壘完堅源徳託附劉鄩勢難卒解徳
州西接貝州與滄帥共為首尾昨偵其無備可以輕騎
取之若在彼駐軍二賊自然勢解各保孤城然後進擊
於是遣騎軍晝夜兼行襲徳州郡將不意師至踰垣而
遁遂克其城又莊宗聞梁人欲大舉數道入冦深以為
憂召諸將㑹議郭崇韜對曰臣嘗細詢康延孝以河南
之事度已料彼日夜思之成敗之機决在今歲梁今悉
以精兵授段凝决河自固恃此不復為備凝非將材不
足畏降者皆言大梁無兵陛下若留兵守魏固保楊劉
自以精兵與鄆州合勢長驅入汴偽主授首則諸將自
降矣莊宗意乃决濟河至鄆州中夜進軍以李嗣源為
前鋒遇梁兵連破之擒王彦章莊宗謂諸將曰段凝猶
在河上何向而可諸將以為東方諸鎮兵皆在段凝麾
下所餘空城耳以天威臨之無不下者若先廣地東傅
於海然後觀釁而動可以萬全康延孝固請亟取大梁
嗣源曰今彦章就擒段凝必未之知就使有人走告之
疑信之間尚須三日設若知吾所向即發救兵直路則
阻决河須自白馬南渡舟檝亦難猝辦此去大梁至近
無險信宿可至段凝未離河上友貞已為吾擒矣延孝
之言是也莊宗從之遂滅梁
周太祖因劉旻攻晉州遣王峻將兵討之峻軍出自綘
州前鋒報過蒙阬峻喜謂其屬曰䝉阬晉綘之險也旻
不分兵扼之使吾過此可以知其必敗也峻軍去晉州
一舎旻聞周兵大至即解去
宋太祖謀伐蜀遣王全斌由鳳州劉光儀由歸州進光
儀將行太祖示以地圖指鎻江曰我軍至此泝流而上
慎勿以舟師爭勝當先以步騎陸行出其不意擊之俟
其勢却即以戰櫂夾攻取之必矣及師至夔距鎻江三
十里舎舟前進先奪浮梁復牽舟而上蜀監軍武守謙
領麾下與光儀騎將張廷翰戰敗遂入寧江城守將髙
彦儔自焚死又曹彬潘美諸將北伐陛辭太宗謂曰潘
美但先趨雲應卿等以十萬衆聲言取幽州且持重緩
行不得貪利敵聞我兵至必悉衆救范陽不暇援山後
矣後彬違詔致敗又景徳時劉永規知宜州在郡嚴酷
衆咸怨焉澄海軍校陳進率所部害永䂓擁判官盧成
鈞為謀主嬰城拒命詔東上閤門使曹利用等發兵討
之初奏至真宗謂王旦等曰司天屢言當有兵方憂逺
地牧守不得其人今果有是當遣使翦除旦言利用精
於方畧悉心王事此賊不過保其家屬據城拒守或掠
城中貲以趨山林如此不足為慮若選募驍勇立謀主
直趨廣州彼其智識必不及此猶慮為人誘教爾及聞
賊分據柳州洛容縣帝曰此不能離窟穴枉自棄耳不
久遂平又王韶以龍圖閣待制知熙州入朝㑹轄戩敗
景思立於踏白城圍河州甚急韶自京師還至興平聞
之乃日夜馳至熙州熙方守城命撤之選兵得二萬議
所向諸將欲趨河州韶曰賊所以圍城者恃有外援也
今知救至必設伏待戰且新勝氣鋭未可與爭當出其
不意以攻其所恃此所謂扼吭𢷬虚形格勢禁則自為
解者也乃直叩定羌城破結和爾族斷夏國通路進臨
寧河分命偏將入南山轄戩知援絶拔柵去又章楶知
慶州時朝廷戢兵戒邊吏勿妄動楶言夏人嗜利畏威
不有懲艾邊不得休息宜稍取其疆土如古削地之制
以固吾圉然後諸路出兵擇據要害不一再舉勢將自
蹙矣遂乘便出討以致其師夏果入圍環州楶諜知之
遣驍將伏兵洪徳城夏師過之鼓譟而出斬獲甚衆又
孟珙少時從父宗政在襄金人攻襄珙料其必窺樊城
乃獻䇿宗政由羅家渡濟河宗政然之翼日諸軍臨渡
布陣金人果至渡伏發大敗之又趙范趙葵擊李全於
揚州全敗走范葵議所向葵曰出東門范曰西出嘗不
利賊必見易因其所易而圖之必勝乃悉精鋭數千而
西取官軍素為賊所易者張其旗幟以誑之全望見喜
直前突鬭范麾兵並進葵親搏戰諸軍爭奮賊始疑非
前日軍欲走入土城李虎軍已塞其甕門全窘從數十
騎北走追及刺殺之
遼耶律烏魯斯與晉將杜重威戰於望都被圍衆言陣
薄處可出烏魯斯曰恐彼有他備竟引兵衝堅而出迴
視衆所指處皆大塹也其料敵多此類
金太祖將舉兵伐遼問都古嚕納曰遼名為大國其實
空虚主驕而士怯戰陣無勇可取也吾欲舉兵仗義而
西君以為何如都古嚕納曰以主公英武士衆樂為用
遼主荒於畋獵政令無常易與也太祖從之卒滅遼又
薩里哈因宋呉玠擁重兵據涇州涇原以西多應之欲
退守京兆俟河南河東軍古英曰我退守呉玠必取鳳
翔京兆同華據潼關吾屬無類矣不如速戰我軍陣涇
之南原宋兵必自西原來古英與希卜蘇各以選騎五
百摧其兩翼元帥當其中擊之可以得志監軍巴爾斯
曰二子當其左右巴爾斯願當其中元帥據岡阜多張
旗幟為疑兵可以得志薩里哈從之呉玠兵果自西原
來古英希卜蘇擊其左右自旦至午呉玠左右軍少退
巴爾斯當其前衝擊之遂敗玠軍自此蜀人不敢復出
關陜遂定
元太祖諭諸將曰金精兵在潼關南據連山北限大河
難以遽破若假道於宋宋金世讎必能許我則下兵唐
鄧直𢷬大梁金急必徵兵潼關然以數萬之衆千里赴
援人馬疲弊雖至弗能戰破之必矣又郭侃從宗王實
喇烏克西征至宻實勒㑹日暮已休復驅兵起祇留數
病卒西行十餘里頓軍令軍中銜枚轉箭敵不知也潛
兵夜來襲殺病卒克鼐蘇勒坦大驚曰東天將軍神人
也遂䧏後世祖即位侃上疏陳平宋之䇿其畧曰宋據
東南以呉越為家其要地則荆襄而已今日之計當先
取襄陽既克襄陽彼揚廬諸城彈丸地耳置之勿顧而
直趨臨安疾雷不及掩耳江淮巴蜀不攻自平後皆如
其䇿又中統元年哈喇布哈琿塔哈據六盤山以兵應
額呼布格商挺謂亷希憲曰為六盤有三䇿悉鋭而東
直𢷬京兆上䇿也聚兵六盤觀釁而動中䇿也重裝北
歸以應和林下䇿也希憲曰彼將何從挺曰必出下䇿
已而果然於是令巴沁汪良臣發兵禦之六盤之兵既
北而阿勒達爾自和林引兵南來與哈喇布哈琿塔哈
遇於甘州哈喇布哈以語不合引其兵北去阿勒達爾
遂與琿塔哈合軍而南時諸王哈丹率騎兵與巴沁汪
良臣兵合乃分為三道以拒之大戰於甘州東殺阿勒
達爾琿塔哈事聞帝大悦曰商孟卿古之良將也
明劉基初見太祖太祖問征取計基曰士誠自守奴不
足慮友諒劫主脅下名號不正地據上流其心無日忘
我宜先圖之陳氏滅張氏勢孤一舉可定然後北向中
原王業可成也太祖大恱㑹友諒䧟太平謀東下勢甚
張諸將或議䧏或議奔據鍾山太祖召基入内基奮曰
主降及奔者可斬也太祖曰計安出基曰賊驕矣待其
深入伏兵邀取之易耳天道後舉者勝取威制勝以成
王業在此舉矣太祖用其䇿誘友諒至大破之又常遇
春因陳友諒來援安慶料其必攻池州乃伏鋭士於九
華山敵果來攻伏起擒斬萬餘人又張士誠攻新城李
文忠帥朱亮祖等馳救去新城十里而軍胡徳濟使人
告賊勢方盛宜少駐以俟大軍文忠曰兵在謀不在衆
乃下令曰彼衆而驕吾少而鋭以鋭遇驕何憂不克彼
軍輜山積此天以富汝曹也勉之乃分左右軍文忠橫
槊引鐵騎數千乘髙馳下大軍繼之敵遂大潰又沐春
嗣父英爵鎮雲南洪武時平越巂蠻立瀾滄衛阿資復
叛與何福討之春曰此賊積年逋誅者以與諸土酋姻
婭輾轉亡匿今悉發諸酋從軍縻繫之而多設營堡制
其出入賊必授首遂趨越州分道逼其城伏精兵道左
以羸卒誘賊縱擊大敗之遂擒阿資
　　敵十五形帥十過附
宋許洞虎鈐經曰猛而輕死者可伏而挑之也智而遲
者可逼之也機事疾速而不精者可誘也機緩而精者
可抗也自功者可間其下也信人者可詐也不信人者
可離也剛愎自用者可乘也親愛人者可侮也貪者可
賂也鄙者可奪也亷者可汚也清者可辱也畏鬼神者
可驚也懦而好用人者可欺也將有是十五者擊之無
疑也士卒使用無時者可擊也士馬秣食無時者可擊
也結營之地無出入之便者可擊也臨陣喧譁約之不
止者可擊也營柵無泉源溪澗者可擊也動而不能避
日耗月刑者可擊也諸將爭功者可擊也謀臣放逐者可
擊也吏士怨怒者可擊也傳呼不應節者可擊也是十
者但候而擊之無疑焉
　　察而後動
唐兵圍洛陽掘塹築壘而守之城中乏食竇建徳悉衆
來援太宗集將佐議之郭孝恪曰世充窮蹙垂將面縛
建徳逺來助之此天意欲兩亡之也若據守虎牢以軍
汜水伺間而動破之必矣
五代時南唐李金全將兵救河中軍於沂州之境方與
諸將㑹食候騎白有漢兵數百在澗北皆羸弱請掩之
金全令曰敢言過澗者斬及暮漢伏兵四起金鼓聞十
餘里金全曰曏可與之戰乎於是退保海州
宋韓世忠征劉忠與賊對壘奕碁張飲堅壁不動衆莫
測一夕馳騎穿賊營候者呵問即以賊軍號隨聲應之
周覽以出喜曰此天賜也遂伏精兵於白面山與諸將
㧞營而進賊兵方迎戰所伏兵已馳入中軍奪望樓植
旗蓋傳呼如雷賊驚潰因斬忠
金太祖天輔時遼耶律伊都降金金以為監軍久不遷
常怏怏伊都有叛心遣使約燕京統軍誥里反誥里亦
契丹人時金西監軍烏舎自雲中來燕㣲聞其事而未
信回行數百里因獵居庸之東遥見二騎馳逓交相遇
於道立馬久談烏舎疑之命數騎追一人至詰曰爾何
人也曰伊都使者以軍事詣燕京統軍司誥里烏舎曰
爾等適立馬話及何事曰問候烏舎曰非也問候之語
無許久又曰話别烏舎曰亦非也話别之語無許久又
曰叙家事烏舎曰家事固非立馬叙又曰叙往事烏舎
曰往事亦非立馬叙馳者詞窮面顫且戰慄不已烏舎
察其言色兼素疑伊都誥里皆契丹反覆無定因以詐
折之曰我知汝二人宻議反者近有人宻告伊都誥里
反期於今日各有使至我故來此伺果得爾軰夫何隠
焉其人謂烏舎果知不敢隠伊都之叛由是敗
元阿珠沉幾有智畧入覲與參政阿爾哈雅奏請伐宋
帝命相臣議久不决阿珠進曰臣久在行間備見宋兵
弱於往昔失今不取時不再來帝即可其奏詔益兵十
萬與丞相巴延參政阿爾哈雅等同伐宋又汪良臣將
兵攻嘉定昝萬夀堅守不出良臣度有伏兵先大搜山
谷果得而殺之乃進壘薄城萬夀悉軍出戰大破之萬
夀乞降
明王守仁討橫水賊始仍故事招安之因給以牛種俾
力耕自新所遣使與繪者俱盡圖其山谷險易猝以秋
髙進兵食其所穫賊不及備大破之
　　驗虚聲知無實
五代漢髙祖天福十二年四月(漢髙祖於晉少帝開運四年/二月即位仍稱天福十二年)
收復承天軍軍太原東都土門所衝也乃留步卒一千
戍之備其不虞時契丹還衆每驚潰敵乃焚其井邑一
日之中狼烟百餘舉髙祖曰此必敵之將退張虚勢也
乃遣親將葉仁魯領步騎三千趣之㑹敵黨發掘掠取
不意軍至敗之斬級獲馬各千餘而還
金阿蘇叛奔遼太祖遣實古納尼楚赫往索阿蘇實古
納等還具言遼主驕肆廢弛之狀於是議伐遼遼統軍
司聞始為備命統軍蕭托卜嘉調諸軍於寧江州太祖
使富卦喇復索阿蘇實觀其形勢富卦喇還言遼兵多
不知其數太祖曰彼初調兵豈能遽集如此復遣呼實
布往還言惟四院統軍司與寧江州軍及渤海八百人
耳太祖曰果如吾言謂諸將佐曰遼人知我將舉兵集
諸路軍備我我必先發制之無為人制衆皆曰善乃舉
兵伐遼又宗望伐宋渡江敗宋兵於江上遣璸都等以
兵追宋主宋主入㑹稽若為堅守計有兵數千列陣於
郭東竹葦間諸將欲擊之璸都曰此詐也不若急攻城
不然將由他門逸去諸將猶豫未决而宋主果於他門
以單舟入海不獲而還
元阿珠既築壘斷襄陽糧道宋將夏貴范文虎復相繼
來援又分兵出入東岸林谷間阿珠謂諸將曰此張虚
形不可與戰宜整舟師備新堡諸將從之明曰宋兵果
趨新堡大破之
　　敵降審察
唐突厥阿史徳温傅反與阿史那伏念合詔裴行儉總
諸軍討之伏念宻送降欵請自効行儉不泄其事而宻
表以聞數日有烟塵漲天而至斥堠惶駭來白行儉召
三軍謂曰此伏念執温傅來降非他也然受降如受敵
但須嚴備更遣單使仍前勞之少間伏念果率屬縛温
傅來軍門請罪盡平突厥餘黨
宋夏州李繼遷遁斤澤都巡檢曹光實選精騎襲之繼
遷僅以身免獲其母妻於是繼遷復結婚於豪酋轉徙
伏匿浸以强盛使人紿光實曰我數奔北勢窘不能自
存矣公許我降乎因陳舅甥之禮期某日於葭蘆川降
光實信之且欲擅其功故不與人謀至期繼遷設伏止
領十數人近城迎光實從百騎赴之繼遷前導北行至
其地忽舉手揮鞭伏兵盡起光實被害又元昊遣髙延
徳還延州與范仲淹約和仲淹自為書遺元昊反覆戒
諭令去帝號盡臣節以報累朝厚待之恩韓琦聞之曰
無約而請和者謀也命諸將戒嚴而自行邊至髙平元
昊果遣衆冦渭州薄懷逺城琦乃趨鎮戎軍盡出其兵
以禦之
遼韓匡嗣耶律沙伐宋以報圍城之役耶律休格率本
部兵從匡嗣等戰於滿城翌日將復戰宋人請降匡嗣
信之休格曰彼衆整而鋭必不肯屈乃誘我耳宜嚴兵
以待匡嗣不聽休格引兵憑髙而視須臾南兵大至鼓
譟疾馳匡嗣倉卒不知所為士卒棄旗鼓而走遂敗績
休格整兵進擊敵乃却
元郭侃征西屢捷至大房其將珠蘇爾致書請降左右
以為信然易之侃曰軍機多詐不可信也若中彼計恥
莫大焉乃嚴陣以待珠蘇爾果以兵來邀侃與戰大破
之巴爾蘇勒坦降下其城一百八十五又李恒圍隆興
宋轉運使劉槃請降恒察其詐宻為之備槃果以鋭兵
突至恒擊敗之殺獲殆盡乃降又星節為湖廣行省平
章政事值汝潁妖賊起㑹僚屬議之或曰有鄭萬户老
將也宜起而用之星節乃命募土兵完城池修器械嚴
巡警悉以其事屬鄭賊聞之遣其黨二千人來約降星
節與鄭謀曰此詐也然降而卻之則不可受而審之可
也果得其情乃殲之械其渠魁數十人以待命適有㫖召
星節為大司農同僚受賊賂乃誣鄭罪而釋其所械者
明日賊大至内外響應城遂陷又伊蘇擒婁特穆爾布
哈賊黨程思忠等乞降於參政撤淩特穆爾為請命於
朝詔許之命伊蘇退師伊蘇度賊必以計怠我師乃嚴
備以偵之程思忠果棄城遁去亟追至瑞州殺獲萬計
賊遂東走
明鄧愈駐兵于臨江之平塘時鄧克明據撫州遣使通
欵而實無獻城之意愈知其情捲甲夜趨比旦入城克
明單騎遁
　　臣等謹案元劉元振為成都經畧使宋瀘州守將
　　劉整宻送欵求降元振往受之諸將皆曰劉整無
　　故而降不可信也元振曰宋權臣當國賞罰無章
　　有功者往往以計除之是以將士離心且整本非
　　南人而居瀘南重地事勢與李全何異此舉無可
　　疑者遂行其父哈瑪爾戒之曰劉整宋之名將瀘
　　乃蜀之重地今整遽以瀘降情偽不可知汝無為
　　一身慮事成則為國家利不成則當效死乃其分
　　也元振至瀘整開門出迎元振棄衆而先下馬與
　　整相見示以不疑明日請入城元振釋戎服從數
　　騎與整聯轡而入飲燕至醉整心服焉元振還宋
　　瀘州主帥俞興率兵圍瀘州晝夜急攻城幾陷左
　　右勸元振曰事勢如此宜思變通整本非吾人與
　　俱死無益也元振曰人以誠歸我既受其降豈可
　　以急而棄之且瀘之得失關國家利害吾有死而
　　已乃犒將士募善游者賫蠟書至成都求援又權
　　造金牌分賞有功未幾援至元振與整出城合擊
　　興兵大敗之興退走據此實與杜典之意互相為
　　用夫敵情多詐受降者固不可不審察以燭其幾
　　然使過於疑則又無以服䧏者之心而收實效觀
　　劉元振之處劉整可謂信義交至而劉整亦卒無
　　叛意要惟能審察而後能不疑此又臨敵者所當
　　知也謹附識於此
　
　
　
　
　
　
　
　
欽定續通典卷九十四
欽定四庫全書
欽定續通典卷九十五
　兵
　　間諜
唐郭元振為武衛參軍會吐蕃乞和其大將論欽陵請
罷四鎭兵元振言吐蕃倦徭戍久矣咸願和解以欽陵
欲裂四鎭專制其國故未歸欵陛下誠能嵗發和親使
而欽陵不從則其下必怨斯離間之漸也如其計後吐
蕃君臣相猜攜卒誅欽陵又李晟邏得朱泚將姚令言
等諜者令釋縛飯飲之遣還敕曰為我謝令言等善為
賊守勿不忠於泚乃引兵叩都門賊不敢出
宋太祖忌江南林仁肇威名賂其侍者竊取仁肇畫像
懸别室引江南使者觀之問何人使者曰林仁肇也曰
仁肇將來降先持此為信又指空館曰將以此賜仁肇
使者歸白江南主江南主不知其間鴆殺仁肇又曹瑋
馭軍嚴明尤善用間周知敵動靜時李繼遷叛徙瑋知
鎭戎軍繼遷虐用其民瑋知其下多怨即移書諸部諭
以朝廷恩信以離諸羌由是康諾爾等族請内附渭州
有告戍卒叛入夏國者瑋方對客奕棋不聴言者不已
遽曰吾使之往也未幾夏人斬叛者投其首境上又种
世衡居青澗城時夏元昊方強其貴人伊勒綱朗淩裕
勒且兄弟有材謀親信用事邊臣欲以謀間之鄜延經
畧使龎籍兩為保安軍守劉拯書賂番部博綽以逹伊
勒兄弟而涇原路王沿葛懐敏亦遣人持書及金寳以
遺裕勒且會綱朗凌令朗黙特實竒黙囊等三人詣世
衡請降世衡知其詐曰與其殺之不若因以為間留使
監商税出入騎從甚寵有僧王光信者趫勇善騎射習
知番部山川道路世衡出兵常使為鄉導數盪族帳奏
以為三班借職改名嵩世衡為蠟書遣嵩遺綱朗凌言
朗黙特等已至朝廷知王有向漢心命為夏州節度使
奉錢月萬緡旌節已至趣其歸附以棗綴畫龜喻其早
歸之意綱朗凌得書大懼自所治執嵩歸元昊元昊疑
綱朗凌貳已不遣還所治且錮嵩穽中使其臣李文貴
以綱朗凌㫖報世衡且言不逹所遺書意或許通和願
賜一言世衡以白籍時朝廷已欲招撫籍召文貴至諭
以國家開納意縱使還報元昊得報出嵩禮之甚厚使
與文貴偕來自是繼遣使者請降稱臣如舊世衡聞
伊勒兄弟誅為文越境祭之(一云綱朗凌號伊勒王裕/勒且號天都王世衡既以)
(計誅伊勒欲并間天都因設祭境上書祭文於版述一/將相結有意本朝悼其垂成而失其文雜紙幣中伺敵)
(至急爇之以歸版字不可遽滅敵得之以獻元昊天都/亦以此得罪元昊既失心腹之將悔恨無及乃定和議)
又岳飛知劉豫結尼雅滿而烏珠惡劉豫可以間而動
會軍中得烏珠諜者飛陽責之曰汝非吾軍中人張斌
乎前遣汝至齊誘致四太子何竟不報今齊使至爾乃
來不亦緩乎諜冀緩死即詭服乃作蠟書若與豫誘四
太子狀謂諜曰姑貸汝圖後效刲股納書戒勿泄諜歸
以書示烏珠果疑豫馳白其主廢之
金世祖既平和諾克薩逹富珠哩部布呼猶保薩阿宗
村招之不出布呼之屬曰舒嚕舒嚕之母嫁於圖們部
逹爾罕貝勒而為之妾逹爾罕與族兄弟瑪賽音貝勒
俱事世祖世祖欲間舒嚕於布呼謂逹爾罕曰汝之事
我不如瑪賽音之堅固也蓋謂舒嚕母子一彼焉一此
焉以此撼舒嚕舒嚕聞之遂殺布呼而降又赫舍哩志
寜討鄂斡大敗之鄂斡入於奚中志寜獲敗將碩和卓
釋弗殺許以官賞縱之歸約以捕鄂斡自効碩和卓既
去見鄂斡秘不言見獲事乃反間奚人於鄂斡曰陷泉
失利奚人有貳志不可不察當是時鄂斡屢敗其下亦
各有心碩和卓乃與賊帥實圖根執鄂斡降又完顔霆
改大名路提控取玉田三河香河三縣徙屯濱棣淄留
副將孫江守滄州江降於王檝而將兵圍觀州霆乃詐
作書與孫江約同取滄州者王檝得其書果疑孫江與
霆有謀召江還殺之霆乃定觀州而還
明太祖駐建康陳友諒率兵六十萬順流攻取又遣使
約張士誠同入冦太祖慮二人謀合為害益難支乃因
康茂才與友諒舊知遣為間紿偽降約為内應招之速
來紿告以虚實使分兵三道以弱其勢遂令閽者至友
諒軍友諒得書甚喜問曰康公何在閽者曰見守江東
木橋乃與酒食遣還謂曰吾至呼老康為驗閽者還以
告乃命李善長亟撤江東橋易以鐵石友諒率舟師至
太祖命馮勝常遇春伏於石灰山側徐逹於南門外楊
璟於大勝港張徳勝朱虎將艨艟出龍江闗外自總大
軍於獅子山友諒以舟不得進徑衝江東橋見大石驚
呼老康無應之者即遣兵登岸立栅太祖下令諸軍拔
栅爭戰伏兵起大破之友諒走還又徐逹攻平江不下
時莫天佑為張士誠守無錫更相脣齒其將楊茂善泅
數從水中為偵逹獲茂釋而厚賞之使往來為間因盡
得其虚實遂破之又王守仁勘事福建路經南贑值宸
濠叛亂乃與縣令顧泌約知府伍文定等起兵討賊恐
濠直趨南京遣諜四出投檄言京師湖廣廣東西江浙
等處各發兵數十萬以疑濠使其遲出逺近聞風有備
又密致書與賊心腹李士實劉養正及閔念四吳十三
若有約内應者濠得致書人及密書遂疑士實等士實
勸濠舍安慶直趨南京否則徑出蘄黄趨京師濠不聽
以至於敗又沈希儀為右江栁慶參將駐栁州時象州
武宣融縣猺反詔討之希儀謂圖勝算莫如得賊情得
賊情莫如用諜間使官府人為之則賊生疑於是隂求
得與猺通販易者數十人釋其罪而厚撫之使詗賊賊
動靜希儀無不知之雖肘腋親近絶不得聞人皆以為
神希儀初至令熟猺得出入城中無所禁因厚賞其黠
者使為諜後漸令猺婦人見其妻賚以酒食繒布其夫
常以賊情告者則隂厚之諸猺婦利賞爭勸其夫輸賊
情或自入府言之以故賊益無所匿形多易靣為熟猺
自是栁城四旁數百里無敢攘敓者
　　不信敵間附
唐李希烈反遷曹王臯鎮江西至豫章大集將吏得裨
校伊愼擢為大將治戰艦裒兵二萬以士二千五百委
慎等教之初愼嘗從希烈平襄州至是希烈懼為臯用
乃遺慎七屬甲詐為慎書行間焉徳宗遣中使即軍中
斬之臯乃抗疏論雪上章未報會賊兵泝江來冦臯乃
召慎勉之令戰斬首數千朝廷始信其不二
　　(臣/)等謹案用間之法我以間往敵亦以間來惟我
　　不信間而後可以用間杜典無此目謹倣其例増
　　附於此
　　行師先在量力不可窮兵
唐李光弼討史思明時魚朝恩屢上賊可滅狀詔諭光
弼光弼固言賊方鋭未可輕動僕固懐恩媢光弼功隂
佐朝恩陳掃除計使者來督戰不得已出師北邙令附
山阻險而陣懐恩不從賊據髙原委物佯北官軍爭獲
之伏發大潰
宋趙范趙葵欲乗時撫定中原建守河據闗收復三京
之議朝臣多以為未可獨鄭清之力主其説乃命趙范
移司黄州刻日進兵喬行簡時在告上疏曰臣不憂師
出之無功而憂事力之不可繼有功而至於不可繼則
其憂始深矣夫規恢進取必須選將練兵豐財足食今
將乏卒寡財匱食竭臣恐北方未可圖而南方已先騷
動矣不聽詔全子才合淮西兵萬人赴汴趙葵以淮西
兵五萬人取泗州由泗趨汴㑹子才軍命楊誼等將兵
入洛陽誼至洛東三十里遇敵伏兵大潰葵等亦棄汴
而歸
遼太祖天贊二年皇子輝庫濟為大元帥圖魯卜為副
既克平州進軍燕趙攻下曲陽北平至易州易人來拒
踰濠而陣李景章出降言城中人無鬬志大元帥將修
攻具圖魯卜諫曰我師逺來人馬疲憊勢不可久留乃
止軍還大元帥以其謀聞太祖大恱賜賚優渥
金太祖伐遼克臨潢府至沃赫河宗幹諫曰地逺時暑
士疲馬乏若深入敵境糧運不繼恐有後艱帝從之遂
班師又布薩忠義移軍壓淮境遣赫舍哩志寜率偏師
渡淮取旴𣅿濠廬和滁等州宋人懼而世宗意天下厭
苦兵革思與百姓休息詔忠義度宜以行忠義使右監
軍宗叙入奏將近暑月乞俟秋凉進發詔許之又布薩
揆伐宋下眞州宋遣陳璧來告和揆以乞辭未誠徒欲
緩師卻之宋人不獲請成乃決巨勝成公雷塘渚積水
以為阻盡焚其廬舍儲積過江遁去揆以方春地濕不
可久留且欲休養士馬振旅而還元阿巴齊從皇子鎮
南王征交阯至思明州賊阻險拒守阿巴齊選精鋭
與賊戰於女兒關斬馘萬計餘兵棄關走於是大軍深入
進至交州陳日煊空其城而遁阿巴齊曰賊棄巢穴而
匿山海者意待吾之敝而乗之耳將士多北人春夏之
交瘴癘交作賊弗就擒吾不能持久矣今出兵分定其
地招降納附勿縱士卒侵掠急捕日煊此策之善者也
　　臨敵易將
五代梁王彦章將軍攻晉之夾寨南城叚凝副之彦章
血戰功獨多叚凝有異志隂與梁之要臣趙巖張漢傑
交通匿彦章捷書而獨進段凝所奏末帝初疑其事已
而使者至軍獨賜勞凝而不及彦章軍士皆失色及楊
劉之敗凝乃誣奏彦章使酒輕敵以至於敗趙巖等從
中毁之遂罷彦章以凝為招討使凝尋帥精兵數萬降
唐
金宣宗貞祐三年詔諸道按察司講究防秋盧庸陳便
宜有曰掌軍之官不宜臨時易代臨敵易將乃兵家所
忌將非其人屢代何益時論韙之
元舒穆嚕額森從穆呼哩取東京時金人新易東京留
守將至額森諜知之即與數騎邀而致之懐其所受誥
命至東京謂守門者曰我新留守也入據府中問吏列
兵於城何為交以邊備對額森曰吾自朝廷來中外晏
然奈何欲陳兵以動揺人心乎即命撤守備曰冦至在
我是夜下令易置將佐部伍三日穆呼哩至入東京不
費一矢又順帝至正十三年張士誠據髙郵叛右丞相
托克托總大軍出討數敗士誠圍高郵隳其外城城且
下順帝信讒解托克托兵柄削官爵以他將代之士誠
乗間奮擊元兵潰去由是復振
明世宗嘉靖時倭冦猖獗東南命張經總督江南江北
浙江山東福建湖廣諸軍討之便宜行事時倭二萬餘
據柘林川沙窪其黨方踵至經日選將練兵為搗巢計
以江浙山東兵屡敗欲俟所徴兩廣狼土兵至用之乃
遣總兵官俞大猷遊擊鄒繼芳參將湯克寛分屯金山
衛閔港乍浦犄賊三面以待永順保靖兵之集會侍郎
趙文華以祭海至與浙江巡按胡宗憲比屢趨經進兵
經曰賊狡且衆待永保兵至夾攻庶萬全文華遂密疏
經糜餉殃民畏賊失機帝怒即下詔逮經以蘇松巡撫
周珫代之方文華之拜疏也永保兵已至其日即有石
塘灣之捷至五月朔倭突嘉興經遣參將盧鏜督保靖
兵以大猷督永順兵由泖湖趨平望以克寛引舟師由
中路擊之合戰於王江涇斬賊首一千九百餘級焚溺
死者甚衆給事中李用敬等言王師大捷倭奪氣不宜
易帥帝不聽卒論經死珫涖任無所展布賊復熾狼土
兵亦不奉珫節制大肆焚掠於是東南民既苦倭復苦
兵矣
　　軍政不一必敗
唐初劉黑闥引突厥冦河北淮陽王道元授山東道行
軍總管師次下博與賊軍遇道元帥騎先登命副將史
萬寳督軍繼進萬寳與之不恊及道元深入而擁兵不進
謂所親曰吾奉手詔言淮陽小兒雖名為將而軍之進
止皆委於吾今其輕鋭越泥濘交戰吾軍若動必䧟泥
濘莫如結陣以待之雖不利王而利國也道元遂為賊
所擒又蘇定方從大將軍程知節征賀魯至鷹娑川突
厥引二萬騎來拒總管蘇海政與戰未决既而突厥别
部鼠尼施等又領二萬餘騎續至定方正歇馬隔一小
嶺去知節十里許望見塵起率五百騎馳往擊之敵衆
大潰追奔二十里副總管王文度害其功謂知節曰雖
云破賊官軍亦有死傷今當結為方陣輜重並納腹中
四面布隊人馬披甲敵來即戰自保萬全又矯制收軍
不許深入終日跨馬披甲結陣由是馬癯卒勞無鬬志
定方謂知節曰本來討賊今乃坐守何功之立哉且公
為大將閫外之事不許自專别遣軍副專其號令理必
不然須囚繫文度飛表奏之知節不從師竟無功
五代周世宗南征徙下蔡浮橋於渦口為鎮淮軍築二
城以夾淮時南唐元帥李景逹遣朱元等屯紫金山築
甬道以餉夀州周師連破紫金諸寨景逹雖為元帥而
兵事皆决於陳覺覺與元素有隙以元李守貞客反覆
難信南唐主李景遣大將楊守忠代元且召之元憤怒
叛降於周諸軍皆潰景逹以舟兵奔還金陵
宋潘美與契丹耶律色珍戰於飛狐敗績議引兵䕶雲
應寰朔吏民内徙時色珍乗勝入寰州兵勢甚盛美副
將楊業欲避其鋒但領兵出大石路直入石碣谷䕶軍
王侁等以為畏懦欲從雁門北川中往業不可侁曰君
侯素號無敵今逗撓不戰得非有他志乎業曰業非避
死蓋時有未利徒殺士卒而功不立今君責業以不死
當為諸公先將行指陳家谷口曰諸君幸於此張步兵
強弩以相援也業轉戰當至此可夾擊之不然無遺類
矣美乃與侁帥麾下陣於谷口業進與色珍戰大敗退
趨狼牙村侁自寅至已不得業報使人登多羅臺望之
無所見以為契丹敗走欲爭其功即領兵離谷口美不
能制乃縁交河西南而進行二十里聞業敗即麾兵却
走業且戰且行至谷口望見無人拊膺大慟再率麾下
力戰身被數十創士卒殆盡遂被擒於是雲應朔諸城
皆復䧟又李顯忠克復宿州與别將邵宏淵不相能金布
薩率步騎十萬來攻晨薄城列大陣顯忠謂宏淵併力
夾擊宏淵按兵不動顯忠獨以所部力戰俄而敵大至
顯忠用克敵弓射却之宏淵謂衆曰當此盛夏揺扇於
清涼猶不堪况烈日中被甲苦戰乎人心遂揺無鬬志
顯忠移軍入城統制張訓通等以顯忠宏淵不協各遁
去金人乗虚復來攻城顯忠竭力捍禦敵始退宏淵又
言金添生兵二十萬來儻我兵不返恐變生不測顯忠
知宏淵無固志勢不可孤立遂夜引還
元噶扎爾受命參議陜西行樞密院事比入奏曰闗陜要地
軍務非輕阿道伊埒國之元臣陛下方委任之伏慮臨時議
論不協必誤大計儻有異同臣請得以上聞帝可其奏
明李景隆與郭英吳傑合兵伐燕燕王帥諸將進駐固
安謂邱福等曰李九江等皆匹夫無能為惟恃其衆耳
然衆豈可恃也人衆易亂擊前則後不知擊左則右不
應將帥不專政令不一甲兵糧餉適足為吾資耳爾等
但秣馬厲兵以待既而戰於白溝河景隆等果大敗
　　軍無政令敗
宋李綱為兩路宣撫使練士卒修器甲期兵集大舉而
朝廷降詔罷所起兵綱上疏言秋髙馬肥敵必深入宗
社安危殆未可知防秋兵盡集尚恐不足今河北河東
日告危急未有一人一騎以副其求奈何甫集之兵又
皆散遣且以軍法勒諸路起兵而以寸紙罷之臣恐後
時有所號召無復應者矣疏上不報
金哀宗天興時聞元兵至以㸃檢𤓰爾佳薩哈為總帥
率步兵三萬巡河渡命内族長樂監其軍行至封邱而
還朝廷置而不問於是薩滿愛實上言曰薩哈統兵三
萬本欲乗元兵逺至喘息未定而擊之出京纔十里不
逄一人一騎已畏縮不敢進設遇元兵其肯用命乎乞
斬二人以肅軍政不報
明張玉因耿炳文帥師北向往覘其營還報成祖曰炳
文軍無紀律其上有敗氣無能為遂詔問諸將所嚮衆
莫對玉曰當徑趨真定彼雖衆新集志未齊一我軍乗
勝可一鼓破之成祖曰玉言正合吾意吾倚玉一人足
辦矣
　　推誠
唐張儉刺朔州屬李靖既平突厥有思結部者窮歸於
儉儉受而安集之其在磧北者親屬私相過省儉不禁
示覊縻而已及儉徙勝州後將謂其將叛遽以奏聞朝
廷議發兵進討仍起儉為使就觀動靜儉單騎入其部
落召諸首領慰諭推腹心咸匍匐歸命又郭子儀鎮河
中時僕固懐恩率吐蕃囘紇等三十萬衆掠涇邠躪鳯
翔入醴泉奉天京師大震召子儀屯涇陽軍纔萬人比
到敵騎圍已合乃使李國臣拒其東魏楚玉當其南陳
囘光當其西朱元琮當其北子儀率甲騎二千出沒左
右前後囘紇見而問曰此誰也報曰郭令公驚曰令公
存乎懐恩言天可汗已棄四海令公亦謝世故我從以
來今令公存天可汗存乎報曰皇帝萬夀囘紇悟曰懐
恩欺我子儀又使諭之曰公等頃嵗逺渉萬里剪除凶
逆恢復二京我與若休戚同之今乃葉舊好助叛臣何
其愚也且懐恩背主棄親於公等何有囘紇曰本謂公
亡不然何以至此今誠存我得見乎子儀將出左右諫
曰敵人之心不可信也請毋往子儀曰敵衆數十倍吾
將示以至誠左右又請以騎五百從不聽即傳呼曰令
公來敵皆持滿待子儀以數十騎免胄徐出而勞之曰
安乎公等久同忠義何至於是囘紇皆捨兵下馬齊拜
曰果吾父也子儀召其首領各飲之酒與之佳錦歡好
如初又曹王臯遷湖南觀察使前使辛京杲貪虐有部
將王國良者戍武岡頼其富即劾以死國良懼遂散財
聚衆據縣以叛斂諸道兵討之再嵗不能下臯至遣使
遺國良書曰觀將軍非敢大逆者蓋逃讒抗死爾將軍
遇我何不速降我固為京杲誣者幸蒙雪何忍以兵加
將軍哉以為不然我以陣術破將軍陣以攻法屠將軍
城非将軍所度也國良得書喜且畏因請降然内尚首
鼠臯即日單騎稱使者造國良壘國良延使者入臯遂
大呼軍中曰有識曹王者乎乃我也來受國良降國良
安在一軍愕眙不敢動適有識者走至傳呼曰是國良
匍匐叩頭請罪臯執手約為昆弟盡焚攻守具散其兵
令赴農桑有詔赦之賜名惟新又馬燧討李懐光於長
春宫懐光將徐庭光以兵六千守宫城禦備甚嚴燧度
長春不下則懐光自固久攻所傷必多乃挺身至城下
呼庭光庭光素憚燧威名拜於城上燧度庭光心已屈
乃徐曰我來自朝廷可西面受命庭光復拜燧曰公等
皆朔方將士禄山以來首建大勲四十餘年功伐最髙奈
何棄祖父之勲力背君上為滅族之計耶從吾言非止
免禍富貴可圖也賊衆俱不對燧又曰爾以吾為欺邪
今相去不逺數步爾當射我乃披襟示之庭光感泣俯
伏軍士亦泣下乃率衆出降燧以數騎徑入城處之不
疑莫不畏服
五代唐李茂貞為鳯翔節度性至寛有部將符昭者人
或告其謀變茂貞親至其家去爪牙熟寢經宿而還上
下遂服之
宋宗澤尹開封威望素著會巨冦王善擁衆七十萬車
萬乗欲據京城澤馳至其營泣曰朝廷危難乃汝立功
之秋不可失也善感泣曰敢不効力遂解甲降又魏勝
知海州治軍旅獲金諜者犒以酒食厚賂遣還有自北
方來歸者與之同卧起共飲食示以不疑周其窶乏使
之感激自是山東河北歸附者衆得金人虚實悉以上
聞
金蕭仲恭使宋且還宋人意仲恭耶律伊都皆有亡國
之戚而伊都為金監軍有兵權可誘而用之乃以蠟丸
書令仲恭致之伊都使為内應仲恭素忠信無反覆志但
恐宋人留不遣遂陽許還見宗望即以蠟丸書獻之宗
望察仲恭無他薄罰之於是再舉伐宋又楊仲武遷同
知臨洮尹臨洮地接西羌與瑪爾布雜居邊將貪暴瑪
爾布苦之遂相率為冦仲武乃從數騎入其營諭之曰
此皆將校侵漁汝等以至此爾今懲治此軰不復擾害
汝也并以禍福曉之羌人喜悦冦掠遂息後瑪爾布復
掠熙河主帥使人諭之不肯去曰楊總管來我乃解去熙
河具奏詔復遣仲武當是時瑪爾布謂仲武不能復來
及仲武至與其酋帥相見責以負約對曰邊將苦我我
之來求訴於上官耳今幸見公願終不復犯塞乃舉酒
酹天折箭為誓仲武因以卮酒飲之曰當更為汝請若
復背約必用兵矣羌人羅拜而去
元安扎爾討平涇州師還原州降民棄老幼夜亡走衆曰此
必反也宜誅之以警其餘安扎爾曰此輩懼吾驅之北徙耳
遣人諭之曰汝等若走以軍法治罪父母妻子併誅矣汝歸
保無他於是州民皆復歸豪民陳茍集數千人潛匿新寨諸
洞衆議以火攻之安扎爾曰招諭不出攻之未晚遂偕
數騎抵寨縱馬解弓矢召茍遥語折矢與為誓茍即相
呼羅拜謝更生之恩皆降又賽音諤徳齊鎮四川宋將
昝萬夀擁強兵守嘉定與賽音諤徳齊軍對壘一以誠
意待之不為侵掠萬夀心服未幾賽音諤徳齊召還萬
夀請置酒為好左右皆難之賽音諤徳齊竟往不疑酒
至左右復言未可飲賽音諤徳齊笑曰若等何見之小
耶昝將軍能毒我其能盡毒我朝之人乎萬夀嘆服又
呼遜為河南等路宣慰司同知以河南多強盜往往羣
聚山林劫殺行路官軍收捕失利乃以招安自任遣土
豪傳檄諭之未幾賊二人來歸呼遜賜之冠巾且諭之
曰汝昔為賊今既自歸即良民矣悉放還令遍諭其黨
數日後招集其為首者十軰來身各長七尺餘羅拜庭
下呼遜命吏籍其姓名為民時召而飲食之皆得其歡
心羣盜聞之相繼欵附
明太祖擒陳兆先悉降其衆釋兆先而用之擇其驍兵
五百人置麾下五百人者多懐疑懼太祖覺其意是夕
令入宿衛環帝而寢悉屏舊人於外獨留馮國用一人
侍卧榻傍太祖解甲酣寢逹旦疑懼者始安又處州冦
葉宗留等憑恃險阻乗間時出官軍討之又復逺遁屯
師日久計無所施陶成乃從僕𨽻四五人徑抵賊巢諭
以禍福言辭懇惻宗留等悚動悔罪率衆出降
　　示信
唐蘇定方既擊破賀魯至怛篤城有敵人降附副總管
王文度曰師還而降且為賊不如殺之取其貲定方曰
此乃自作賊耳何以稱伐叛哉及分財定方一無所取
後俘都曼請於帝曰臣向喻陛下意許以不死帝曰朕
為卿全信宥之葱嶺以西遂平
宋种世衡知環州番部有努鄂者素倔強未嘗出謁郡
守聞世衡至遽郊迎世衡與約明日當至其帳往勞部
落是夕大雪深三尺左右曰地險不可往世衡曰吾方
結諸羌以信不可失期遂縁險而進努鄂方卧帳中謂
世衡必不能至世衡蹵之起努鄂大驚曰前此未嘗有
官至吾部者公乃不疑我耶率其族羅拜聽命
金宗望率兵討張覺覺敗奔宋宗望使以詔書宣諭城
中張敦固等出降使使與敦固俱入城收兵仗城中人
殺使者立敦固為都統乗城拒守敦固以兵八千分四隊
出戰大敗宗望再三開諭敦固等曰屢嘗拒戰不敢遽
降宗望許其望闕遥拜敦固乃開其一門宗望使棟摩
奏其事遂下詔赦南京官民大小罪皆釋之官職如舊
元史天祥獲金將完顔和斯穆呼哩欲殺之天祥曰殺
一人無損於敵適驅天下之人為吾敵也且其降時嘗
許以不死今殺之無以取信於後不若用之乃以為千
户又鍾明亮以循州叛帝命管如徳統兵討之諸將欲
直搗其巢穴如徳曰嘻今田野之氓疲於轉輸介胄之
士病於暴露重困斯民而自為功吾不為也於是遣使
諭以禍福明亮感如徳誠信即擁十餘騎詣贛州石城
縣降平章政事鄂囉齊怒其跋扈不臣欲以事殺明亮
如徳聞之曰皇元仁厚未嘗殺降明亮叛人何足惜所
重者信不可失耳
　　示義
唐侯君集伐髙昌率兵至栁谷候騎言其國王文泰尅
日將葬諸將請襲之君集曰不可天子以高昌驕慢無
禮使吾恭行天罰今襲人於墟墓之間非問罪之師也
於是鼔行而前又李晟既克京師勒兵屯於含元殿號
令諸軍曰長安士庶多䧟賊庭若小有震驚則非伐罪
弔民之義也晟與公等各有家室離别數年今已成功
相見非晚五日内不得輙通家信違命者斬乃遣京兆
尹李齊運告諭百姓居人安堵秋毫無所犯尚可孤軍
人有擅取賊馬者晟立斬之莫敢仰視士庶無不感悦
又裴度為節度招撫使平淮西蔡人大悦初吴元濟禁
偶語於道夜不然燭人或以酒食相過從者以軍法論
度乃約法惟盜鬬殺外餘盡除其往來者不復以晝夜
為限度以蔡卒為牙兵或以為反側之徒其心未安不
可自去其備度笑而答曰吾受命為帥元惡就擒蔡人
即吾人也父老無不感泣
宋曹彬圍江南城將下忽稱疾不視事諸將來問疾彬
曰余之疾非藥石所能愈唯諸君誠心自誓克城之日
不妄殺一人則自愈矣諸將許之明日城陷一無所殺
李煜詣軍門降待以賔禮封府庫籍圖書金帛以歸於
朝秋毫無犯江南遂安又至道中交阯酋長黎桓不順
海賊頻年剽刼朝廷加恩於桓以轉運使陳堯叟為國
信使初將命交阯者必獲贈遺數千緡桓所賦斂往往
斷民手足堯叟知之遂召桓子授以朝命却其私覿又
桓界先有亡命來奔者鎮將多匿不遣堯叟悉捕亡命
歸之且戒勿加酷法交阯感恩併捕海賊為謝
金熙宗皇統元年毛碩知拱州宋將張俊據亳州而柘
城酒監房人傑叛以應俊碩發兵討之至柘城躬叩城
門呼耆老以諭意縣人縳人傑以降碩逕入縣署召百
姓慰安之衆皆感悦
元世祖以宋張世傑據台州而閩中亦為宋守勅董文
炳進兵文炳所過禁士馬無敢履踐田麥曰在倉者吾既
食之在野者汝又踐之新邑之民何以續命是以南人
感之不忍以兵相向次台州世傑遁諸將先俘州民文
炳下令曰台人首效順於我我不暇有故世傑據之其
民何罪敢有不縱所俘者以軍法論得免者數萬口至
温州未下令曰毋取子女毋掠民有衆曰諾其守將火
城中逃文炳亟命滅火追擒其將數其殘民之罪斬以
徇逾嶺閩人扶老來迎漳泉建寜邵武諸郡皆降又蘿
槃甸叛賽音鄂徳齊往征之有憂色從者問故賽音諤徳
齊曰吾非憂出征也憂汝曹冒鋒鏑不幸以無辜而死
又憂汝曹刼掠平民使不聊生及民叛則又從而征之
耳師次蘿槃城三日不降諸將請攻之賽音諤徳齊不
可遣使以理諭之蘿槃主曰謹奉命越三日又不降諸
將奮勇請進兵賽音諤徳齊又不可俄而將卒有乗城
進攻者賽音諤徳齊怒遽鳴金止之召萬戸叱責之曰
天子命我安撫雲南未嘗命以殺戮也無主將命而擅
攻於軍法當誅命左右縳之諸將叩首請俟城下之日
從事蘿槃主聞之曰平章仁義如此吾拒命不祥乃舉
國出降將卒亦釋不誅由是西南諸夷翕然欵附
明太祖以諸將破和陽多暴横殺人城中民夫婦不相
保乃諭之曰諸軍自滁來多擄人妻女使人夫婦離散
軍無紀律何以安衆凡軍中所得婦女悉還之於是民
家室得完逺近悦服又太祖欲取鎮江慮諸將濫殺乃
命徐逹為大將諭之曰爾等當體吾心戒輯士卒城下
之日毋焚掠毋殺戮有犯令者處以軍法縱之者罰無
赦逹頓首奉命師至鎮江元平章鼎鼎遁去即克其城
兵不血刃號令嚴肅秋毫無犯又陳友諒引兵襲金陵
敗潰奔還尋遣其將張定邊䧟安慶府太祖乃下令諸
將曰陳友諒賊殺其主僭稱大號侵我太平犯我建康
今又以兵䧟我安慶觀其所為不滅不已爾等其厲士
卒以從徐達曰師直為壯今我直而彼曲焉有不克劉
基曰取威制敵以成王業在此時也遂督諸帥率舟師
乘風遡流而上克安慶長驅向江州又大破之友諒奔
武昌其偽相胡廷瑞等皆來降
　
　
　
　
　
　
　
　
　
欽定續通典卷九十五
欽定四庫全書
欽定續通典卷九十六
　兵
　　撫士
唐李晟能與下同甘苦以忠義感發士心終無攜怨且
臨下明每治軍必曰某有勞某長於是雖厮養小善必
記姓名又馬燧移剌懷州時師旅後嵗大旱田茀不及
耕燧務勤教化止横調將吏有親者必造之厚為禮瘞
暴胔止煩苛是秋稆生於境人賴以濟
五代周太祖居軍中延見賓客褒衣博帶及臨陣行營
幅巾短後與士卒無異所得賜子與諸將㑹射恣其所
取其餘悉以分賜士卒將士皆懽樂又王環每戰身先
士卒與衆同甘苦嘗置鍼藥於座右戰罷索傷者於帳
前自傅治之士卒𨽻環者相賀曰吾屬得死所矣故所
向有功
宋种世衡為將善撫養士卒病者遣一子專視其食飲
湯劑人以是樂為用又岳飛御軍嚴整卒有取民麻一
縷以束芻者立斬以徇然遇士卒有疾躬為調藥諸將
逺戍遣妻問勞其家死事者哭之而育其孤或以子婚
其女李寶自楚來歸韓世忠留之寶痛哭願歸飛世忠
嘆服又吳玠素不為威儀除宣撫副使簡易如故常負
手步出與軍士立語幕客請曰今大敵不逺安知無刺
客萬一或有意外豈不上負朝廷下孤軍民之望㢤玠
謝曰誠如君言然玠意不在此國家不知玠之不肖使
為宣撫玠欲不出恐軍民之寃抑而無告者為門吏所
隔無由自達某所以屢出者為此也幕客乃服
金延嘉們都從監軍杲招復陜西進至鳯翔齊國初廢
諸路多反覆不一杲授們都牌劄令徃撫定們都所至
多張甲兵從者安之違者討之帖然無復叛者杲甚嘉
之又元光時以赫舎哩約赫徳為京東便宜總帥兼行
戸工部事帝因謂宰臣曰約赫徳性剛人皆畏之委之
行部無不辦者至於御下亦頗有術提控有呼喇珠者
渠厚待之常同器而食其人感奮遂以戰死英王守純
曰凡為將帥駕馭人材皆當如此帝曰然
元顯宗嘗出征駐金山㑹大雪擁火坐帳内歡甚顧謂
左右曰今日風雪如是吾與卿處猶有寒色彼從士亦
人耳腰弓矢荷刃周廬之外其苦可知遂命饔人大為
肉糜親嘗而徧賜之又王榮祖攻石城遣健卒賈實穴
其城城崩被壓衆謂已死弗顧也榮祖曰士亡身死國
安忍棄去發石取之猶生一軍感激樂為効死
明郭登為都督守大同時大同兵士戰没後城門晝閉
人心惶懼有勸登棄城去者登不可登雖處危疑而氣
益壯弔死問疾親為存恤晝夜籌畫修城繕兵以圖後
舉卒完其城
　　明賞罰
唐史思明遣賊將周摯攻河陽北城李光弼登城望賊
曰彼雖衆亂而囂不足懼也因謂郝廷玉論惟貞曰爾
等望吾旗而戰若麾旗緩任爾觀便宜而進退吾旗連
麾三至地則萬衆齊入生死以之少退者斬廷玉等䇿
馬赴賊有一將援槍刺賊洞馬腹連及數人一將逢賊
不戰而退光弼召不戰者斬之賞援槍者絹五百匹令
赴戰須臾廷玉奔歸光弼望之驚曰廷玉退吾事危矣
命使者取廷玉頭來廷玉見使者曰馬中箭非退也使
者馳報光弼令換馬而復廷玉等决死往戰光弼連麾
三軍望旗俱進聲動天地一鼔而破之
宋仁宗皇祐中儂智髙叛命狄青討之青臨行上言謂
古之師還以訊馘告割耳鼻則有之不聞以獲首者秦
漢以來方有是事故獲一首賜爵一級因謂之首級然
開爭啟倖莫此之甚故軍士爭首級以致相殺又其間
多以首級為貨售於無功不戰之人非所以勸願一切
寢罷如師有功則差次其勞全軍加賞無功則斟酌其
罪全軍加罰庶合上下一心不專自為私計則决勝之
道也詔從之又宗澤在磁州以趙世隆為中軍將澤去
磁以州事付李侃世隆殺之後與其弟世興將兵二萬
歸澤世隆入拜澤詰之曰河北陷沒吾宋法令與上下
之分亦陷沒耶令斬之時衆兵露刃於庭世興佩刀侍
側左右皆懼澤徐語世興曰汝兄犯法當誅汝能奮志
立功足以雪恥矣世興感泣㑹滑州報至澤謂世興曰
試為我取滑州世興欣然受命遂得州以歸
金布薩忠義拜平章政事兼右副元帥世宗賜以御府
貂裘賓鐵吐鶻弓矢大刀具裝對馬及安山鐵甲金牌
詔曰軍中將士有犯連職之外並以軍法從事有功者
依格遷賞
明王驥受命巡邊至甘肅見莊浪等處守兵俱少𤇺堠
不飭翼日大集兵衆於轅門問先年遇敵先退者誰皆
曰都指揮安敬命引出斬之徇於衆曰自今遇敵畏縮
者視此三軍股栗因簡戍兵勤訓練軍容肅然
　　(臣/)等謹案杜典此下有賞宴不均致敗一條夫賞
　　宴之均所以示犒考唐太宗追宋金剛於雀鼠谷
　　一日八戰皆捷軍中止有一羊與將士分食之又
　　宋太祖於諸鎮臣來朝必賜以飲食錫賚殊異觀
　　賞宴均者之制勝即可知不均之所由敗也故不
　　别為類謹附識於此
　　行賞安衆
唐劉仁軌鎮守百濟時百濟再被亂仁軌始命葺復戸
版營屯田以經畧髙麗先是貞觀永徽中士戰歿者或
贈官推授子弟顯慶後討伐恩賞殆絶及破百濟有功
者皆不甄叙州縣購募不願行身壯家富者率以賄免
所募皆獰劣寒憊無鬭志仁軌具論其弊請加慰賚以
鼓士心又表用扶餘隆使綏定餘衆詔可後討髙麗平
之
　　分賞取敵
宋師征蜀諸將入辭太祖謂曰所破郡縣當傾帑藏為
朕賞戰士國家所取惟土疆爾故人皆效命所至成功
金太祖襲遼主於鴛鴦濼時奉聖州守委城遁去衆無
所屬相與叩門請李師夔主郡事師夔許之乃搜卒治
兵都古爾納兵至師夔與其故人沈璋宻謀出降曰一
城之命懸於此舉即率親信十數輩詰旦出城見伊都
與之約曰今已服從願無以兵入城及俘掠境内伊都
許諾詔以師夔領節度以璋佐之賜師夔駿馬二俾招
未附者許以便宜從事又興定時完顔薩布奉詔出兵
河北時河北所在義軍官民堅守堡寨力戰破敵者衆
薩布上章言此類忠赤可嘉若不旌酬無以激人心乞
朝廷量加官賞萬一敵兵復來將爭先効用矣帝覽奏
召樞宻官曰朕與卿等亦嘗有此議以不見彼中事勢
故一聽帥臣規畫今觀此奏甚稱朕意其令有司徧賞
之
元初宋人圍諸路軍於成都汪徳臣遣將赴之約曰先
破敵者奏領此城諸將奮勇圍遂解詔候江南事定如
約以城與之
　　行賞招降
唐李愬討吳元濟擒驍將丁士良不殺署為捉生將士
良請盡死以報徳因説愬討吳秀琳秀琳降以為衙將
有李憲者亦賊將愬更其名曰忠義而用之於是賊中
降者相繼愬聞其有父母者給粟帛而遣之衆皆感泣
愬每得降卒必親引問委曲由是賊中險易逺近虚實
盡知之因襲蔡
宋岳飛受命招捕楊么飛所部皆西北人不習水戰飛
曰兵何常顧用之何如耳先遣使招諭之賊黨黄佐曰
岳節使號令如山若與之敵萬無生理不如往降節使
誠信必善遇我遂降飛表授佐武義大夫單騎按其部
拊佐背曰子知順逆者果能立功封侯豈足道欲復遣
子至湖中視其可乘者擒之可勸者招之如何佐感泣
誓以死報佐襲周倫砦殺倫擒其統制陳貴等飛上其
功遷武功大夫佐又招楊欽來降飛喜曰楊欽驍悍既
降賊腹心潰矣表授欽武義大夫禮遇甚厚乃復遣歸
湖中兩日欽説余端劉銑等降飛詭罵欽曰賊不盡降
何來也杖之復令入湖是夜掩賊營降其衆數萬
金宣宗興定四年權參知政事内族巴薩上言宋境山
州宕昌東上拶一帶番族昔嘗歸附分處徳順鎮戎之
間其後有司不能存恤相繼亡去近聞復有歸心然不
招之亦無由自至誠得其衆可以助兵寧謐一方臣以
同知通逺軍節度使事烏庫哩長夀及通逺軍節度使
温屯永昌皆本番屬且乆鎮邊鄙深得彼心已命遣人
招之其所遣及諸來歸者皆當甄奬請預定賞格以待
之帝是其言
元順帝至正間額琳沁巴勒移江西行省左丞時妖冦
由蘄黄陷饒州饒之屬邑安仁與龍興相接境其民皆
相挺為亂額琳沁巴勒道出安仁因駐兵招之來者厚
加賞賚不從者命哈喇多爾濟等攻散之餘干乆為盗
區亦聞風順服
　　示惠招降
唐憲宗元和中詔諸軍進討李師道魏博節度使田宏
正自楊劉濟河獲其將夏侯澄等四十七人帝並釋放
之給繒絮遞送軍前驅使如父母在欲還者優遣及澄
等至行營賊覘知之潛相傳告由是叛徒皆感朝廷恩
繼有降者劉悟遂擒師道傳首京師又髙仁厚討卭州
賊阡能未發前一日得諜者仁厚命釋縛因謂之曰髙
尚書來所將止五百人無多兵也汝當為我潛語寨中
人云尚書欲拯救汝曹尚書來汝曹各投兵迎降當遣
復舊業所欲誅者阡能羅渾擎等耳必不横及百姓也
遂遣之仁厚引兵發至雙流阡能聞其將至遣羅渾擎
立五寨於雙流之西伏兵千人於野橋箐以邀官軍仁
厚詗知引兵圍之下令勿殺遣人釋戎服入賊中告諭
如昨日所以語諜者賊大喜爭棄甲投兵請降仁厚悉
撫慰書其背使歸語寨中未降者餘衆爭出執渾擎以
降仁厚悉命焚五寨及其甲兵明日諸寨知大軍已近
爭出執阡能迎官軍讙呼不可止賊寨在他所者分遣
諸將往降之逆黨悉平
五代周世宗顯徳五年征淮南天長軍使易贇令男延
夀齎表以其城來降天長縣當九驛之路城小而固南
人以其地為雄州世宗之破楚州也獲其守將張彦卿
男光祐捨而不誅因令光祐齎璽書以諭贇贇知楚州
既下故降
宋岳飛攻賊李成將馬進賊駭亂退走飛使人呼曰不
從賊者坐吾不殺汝坐而降者八萬餘人賊大敗又因
曹成敗去謂張憲等曰追之則脅從可憫縱之則復聚
為盗今遣若等誅其酋而撫其衆慎勿妄殺累主上保
民之仁於是降者二萬進兵追之成出降
金宣宗元光二年御史中丞師安石上章言備禦二事
其二曰今敵中來歸者頗多宜豐其糧餉厚其接遇度
彼果肯為我用則擇有心力者數十人潛往以誘致其
餘來者既衆彼必轉相猜貳然後徐起而圖之則中興
之功不逺矣帝嘉納之
元阿爾哈雅攻潭州州守李芾自殺其將劉孝忠以城
降諸將欲屠之阿爾哈雅曰是州生齒數百萬口若悉
殺之非上諭巴延以曹彬不殺意也其屈法生之復發
倉以食飢者遣使徇郴全道桂陽永衡武岡寶慶袁韶
南雄諸郡其守臣皆率其民來迎曰聞丞相體皇帝好
生之徳母殺擄所過秋毫無犯民今復見太平各奉表
來降又博囉引兵入齊宋守將李全降諸將皆曰全勢
窮出降非心服也今若不誅後必為患博囉曰不然誅
一人易耳山東未降者尚多全素得人心殺之不足以
立威徒失民望表聞詔博囉便宜處之乃以全為山東
淮南楚州行省鄭衍徳田世榮副之郡縣聞風欵附山
東悉平
明太祖既撫定寧越欲遂取浙東諸郡乃謂諸將曰吾
師比克建康秋毫無犯故一舉而遂定今新克婺城當
厚加撫恤使民樂於歸附則彼未降郡縣亦必聞風而
歸矣又胡大海常自稱吾行軍惟知有三事不殺人不
擄人婦女不焚人廬舎故其軍一出逺近爭趨附之
　　軍帥志堅必勝
唐廣平王收長安李嗣業統前軍陣於香積祠北賊將
李歸仁擁精騎薄戰王師注矢逐之走未及營賊大出
掩追騎還蹂王師於是亂不能陣嗣業謂郭子儀曰今
日不以身餌敵則軍無類矣即肉袒持長刀大呼出陣
前殺數十人陣復整步卒二千以陌刀長柯釡堵進所
向無前歸仁匿兵營左覘軍勢僕固懷恩引囘紇銳兵
擊其伏嗣業出賊背合攻之自日中至昃斬首六萬級
賊東走遂平長安又朱泚逼奉天徳宗召渾瑊勉諭之
賊造雲梁薄城下三千餘人相繼而登城上士卒皆大
寒餒又少甲胄瑊但威激誡勵之以飢弱之衆當劇賊
之鋒瑊力戰應敵中流矢遽自拔之血流霑足格鬭不
已不言瘡痛以激士心既而李懷光大軍至賊解圍去
五代梁晉相拒於栢鄉梁龍驤軍以赤白馬為兩陣旗
幟鎧仗皆如馬色晉兵望之皆懼莊宗舉鍾以飲嗣源
曰卿望梁家赤白馬懼乎雖吾亦怯也嗣源笑曰有其
表爾翼日歸吾廐也莊宗大喜曰卿當以氣吞之因舉
鐘飲釂奮檛馳騎犯其白馬挾二禆將而還梁兵敗
宋欽宗靖康二年宗澤自大名至開徳與金人十三戰
皆捷以書勸康王檄諸道兵㑹京城又移書北道總管
趙野河東北路宣撫范訥知興仁府曾楙合兵入援三
人皆以澤為狂不答澤遂以孤軍進至衛南先驅云前
有敵營澤揮衆直前與戰敗之轉戰而東敵益生兵至
澤將王孝忠戰死前後皆敵壘澤下令曰今日進退等
死不可不死中求生士卒知必死無不一當百金人敗
退却數十里
金世祖與實圖美交好鄰部不悦遂合兵攻之實圖美
使弟阿蘇美率二百人南下拒敵敵兵千人已出其東
據髙泉實圖美將五千人迎擊之敵將額勒本者勇士
也出挑戰實圖美射中其馬額勒本反射射中實圖美
腹實圖美拔箭戰愈力阿蘇美與勇士七人步戰殺額
勒本諸部兵遂敗又大定初丞相襄從左副元帥黙
音以本部兵討契丹戰於肇州之長濼襄先登鏖擊足
中流矢裹創以戰氣愈厲七戰皆勝黙音握其手曰今
日之捷皆公力也敵走渡霧凇河追擊之
元蘇布特從諸王巴圖等攻曼濟勒部主齊哩克戰敗
於漷寧河諸王以敵尚衆欲要蘇布特還徐圖之蘇布
特曰王欲歸自歸我不至圖納河瑪察城不還也乃馳
至瑪察城諸王亦至遂攻拔之而還又趙瑨攻相州抵
其門死士突出瑨直前擊之流矢中鼻側鏃出腦後拔
矢再戰七日破其城
明朱能從成祖師駐臨淮諸將以盛暑乏糧又戰小却
多請班師能曰自義舉以來克捷多矣豈可因小挫遂
自摧阻耶但當為宗社計整兵前進成祖拊髀曰爾言
深合我意遂進兵渡淮
　　軍將驕敗
唐郭孝恪為西安都䕶討龜兹破其都城孝恪自留守
之龜兹相那利潛引西突厥之衆并其國兵萬餘人來
襲孝恪時營於城外有龜兹人來謂孝恪曰那利我之
國相人心素歸今亡在野必思為變城中之人頗有異
志公宜備之孝恪不以為意那利率兵奄至孝恪始覺
乃領部下千餘人將入城城中降人與那利表裏夾擊
孝恪自為前鋒力戰而入至其王所居旋復出戰為冦
所殺又昭宗時李仁矩為閬州節度董璋反率兇黨以
攻其城仁矩召軍校謀守戰利害皆曰璋乆圖反計以
賂誘士心兇氣方盛未可與戰宜堅以老之儻浹旬之
間大軍東至賊必自退仁矩曰蜀兵懦安能當我精甲
即驅之出戰兵未交為賊所敗既而城陷仁矩被擒
宋太祖伐蜀遣王全斌崔彦進等出鳯州劉光儀曹彬
出歸州蜀孟昶遣王昭逺拒之兵始發成都昶遣李昊
等餞之昭逺手執鐵如意指揮軍事自比諸葛亮酒酣
謂昊曰吾之是行何止克敵當領此二三雕面惡少兒
取中原如反掌爾全斌至三泉遇昭逺擊敗之昭逺焚
吉栢江浮橋退守劍門
　　敵屢勝驕不備可敗
五代梁晉戰於胡栁晉軍敗莊宗欲引兵退保臨濮閻
寶曰夫决勝料勢决戰料情情勢既得斷在不疑今梁
兵窘蹙其勢可破勝而驕怠其情可知此不可失之時
也莊宗謝曰㣲公㡬敗吾事乃整軍復戰遂敗梁兵
　　軍行自表異致敗
宋种世衡居西邉党項犯邉有敏珠爾族首領驍悍最
為邉患世衡欲以計擒之聞其好擊鼓乃造一馬持戰
鼔以銀裹之極華煥宻使諜者陽賣之入敏珠爾族後
乃擇驍卒數百人戒之曰凡有負銀鼓隨者併力擒之
一日羌酋負鼔而出遂為所擒又趙范趙葵敗李全於
揚州議出堡塞西門有堡塞候卒識全槍垂雙梆(本又/作拂)
為號以告范范喜謂葵曰此賊勇而輕若果出必成擒
矣乃悉精鋭誘致擊敗之(鼓裹銀槍垂梆/亦同表異之義)
金宗望等追遼主於石輦驛遼主謂宗望兵少必敗與
嬪御皆自髙阜下平地觀戰伊都示諸將曰此遼主麾
盖也若萃而薄之可以得志騎兵馳赴之遼主望見大
驚即遯去遼兵遂潰
　　(臣/)等謹案唐朱泚之亂李懷光自河北赴難李晟
　　每將合戰必自表異繡㡌前行親自指導懷光見
　　之不悦乃謂晟曰將帥當持重豈宜自表飾以啗
　　賊也晟曰晟乆在涇原軍士頗相畏服故欲令先
　　識以奪其心耳又宋韓世忠聞劉豫聚兵淮陽勒
　　衆向敵遣人語之曰錦衣驄馬立陣前者韓相公
　　也或危之世忠曰不如是不足以致敵敵果至殺
　　其導陣者二人遂引去據此則自表異不唯不致
　　敗并可以取勝所謂運用之妙存乎一心也謹附
　　識於此
　　師行衆悲恐敗
唐僖宗廣明時黄巢攻汝州欲薄東都田令孜請自將
帝幸神䇿軍以飛龍使楊復恭副令孜於是募兵京師
得數千人時巢已陷東都帝餞令孜章信門賚遺豐優
然衛兵皆長安髙貲世籍兩軍得稟賜侈服怒馬以詫
權豪初不知戰聞科選皆哭於家隂出貲雇販區病坊
以備行陣不能持兵觀者寒毛以慄賊進取陜虢神䇿
兵過華裹三日糧不能飽無鬭志賊急攻闗王師潰
　　聲感人附
唐李筌太白隂經曰古人出師必犒以牛酒絲竹哀怨
悽愴復安得而用㢤故隨筵樂例用大鼓枝鼓腰鼔破
陣樂笛拍板舞劍渾脱角觝投石拔拒蹴踘
五代周世宗征南唐取泗州周師步騎數萬水陸齊進軍士
作檀來之歌聲聞數十里
元崇古嚕領征北諸軍帥師踰金山攻巴林之地巴林
之南有逹勒琿河其將特哩臺阻水而軍伐木栅岸以
自庇士皆下馬跪坐持弓矢以待元軍矢不能擊馬不
能進崇古嚕命吹銅角舉軍大呼聲震林野其衆不知
所為爭起就馬於是麾師畢渡
　　守則有餘
唐吳少誠攻許州上官涚知節度留後欲棄城走判官
劉昌裔追止之曰留後既受詔宜以死守城況城中士
馬足以破賊但堅壁不戰不過五七日賊勢必衰我以
全制之可也涚然之賊日夕攻急堞壞不得修昌裔令
造戰棚木栅以代之募壯士破營得突將千人鑿城分
出大破之因立戰棚木栅於城上守陴遂安
宋魏勝守海州金兵大至環城圍數重勝與統制郭蔚
分兵備禦偃旗仆鼔寂若無人金軍驚疑數日不敢攻
已乃植雲梯置砲石四面合圍負土填壕勝俟其近城
鳴鼓張旗矢石俱發繼以火牛金液凡三晝夜金兵不
能近
金哀宗天興初元兵圍汴京汴人共推强伸為府簽事
領所有軍二千五百人元兵圍之東西北三面多樹大
砲伸括衣帛為幟立之城上率士卒赤身而戰以壯士
往來救應大呌以憨子軍為號其聲勢與萬衆無異兵
噐既盡以錢為鏃得元兵一箭截而為四以筒鞭發之
又創遏砲用不過數人能發大石於百步外所擊無不
中伸奔走四應所至必捷得二駝及所乘馬皆殺之以
犒軍士人不過一啗而得者如百金之賜云
　　守拒法附
唐張巡守睢陽修守具賊為雲梯勢如半虹置精卒二
百於其上推之臨城欲令騰入巡預於城潛鑿三穴候
梯將至一穴中出大木末置鐵鈎鈎之使不得退一穴
中出一木拄之使不得進一穴中出一木末置鐵籠盛
火焚之賊又以鈎車鈎城上栅闔巡以大木置連鏁大
鐶拔其鈎而截之賊又造木驢攻城巡鎔金汁灌之賊
又以土囊積柴為磴道欲登城巡潛以松明乾蒿投之
積十餘日使人順風持火焚之巡之所為皆應機立辦
賊服其智乃不復攻
宋曾公亮武經總要曰守城之道無恃其不來恃吾有
以待之無恃其不攻恃吾有所不可攻故善守者敵不
知所攻非獨為城髙池深卒强糧足而已必在乎慮智
周宻計謀百變或彼不來攻而我守或彼不挑戰而我
擊或多方以謀彼師或屢出以疲彼師或彼求鬭而我
不出或彼欲去而懼我襲若此者皆古人所以坐而役
敵國之道也此雖得禦攻之計然又要先審可守之利
害凡守城之道有五敗一曰壯夫寡小弱衆二曰城大
而人少三曰糧寡而人衆四曰蓄貨積於外五曰豪强
不用命加之外水髙而城内低土脈踈而池隍淺守具
未足薪水不供雖有髙城宜棄勿守守有五全一曰城
隍修二曰器械具三曰人少粟多四曰上下相親五曰
刑嚴賞重加之得大山之下廣川之上髙不近旱而水
用足下不近水而溝防省因天時就地利土堅水流險
阻可恃兼此形勢守則有餘故兵法曰城有不可攻又
曰善守者藏於九地之下皆謂此也凡敵已向城乘城
將士皆援立牌以自障城及弩臺上並度視逺近施放
矢石火毬火鷂鞭箭敵在城下則抛飛鈎敵若填壕則
為火藥鞭箭以射焚其芻藁橋械敵傅城欲上則隨其
處下擂木擂石以擊之投飛炬以燒其攻器下火牀及
以行罏鎔鐵洒灼敵人颺石灰穅麩眯害其目樓棚踏
空版内雜短兵下刺登城者若登者漸多則禦以狼牙
鐵拍手漸攀城則以連枷棒擊之剉手斧斷之敵以衝
車等進則穿以鐵鐶木鐶放猛火油敵雲梯倚城則引
义竿推撞車敵木驢空(音/孔)城則用絞車鐵撞燕尾炬壞
之敵飛砲石則張布幔繩遏之敵為地道來攻則為地
聽候其來方穿井邀之霹靂火毬烟毬等害之敵附髙
穴城則縋遊火箱灼之敵築土堙傍城欲上則穿地道
至堙下引取其土敵堙自壞或城内薄城起堙相對盛
兵抵禦敵以火攻城則城上應救火之具有托义火鈎
火䥥栁洒子栁罐鐵手猫唧筒尋常之所預備者若攻
具猛至則為水袋水囊以投沃之一應棚樓器械雖已
塗覆亦頻舉麻搭潤䕶若敵為火車燒城門則下濕沙
滅之切勿以水水加則油焰愈熾敵若縱煙向城則列
甕缶以醋漿水各實五分人覆面於上其煙不能犯鼻
目敵夜圍城則每五十人以一人繫城下置食其前城
上聞犬吠則縋火下照舉表加備又於城半腹每十步
繫一燈籠又束蘆葦挿以松明樺皮可用照敵或攻摧
女牆則以木女牆代之或攻壞城門則以刀車塞之又
陳規守城録曰凡攻城者有生有死而善守者有生無
死今夫百里之城有數敵登之守城之人便自甘心乞
命於敵者非攻之善乃守之不善也敵先採濕木編洞
屋以生牛皮葢其上戴之令人運土木填壕以進攻械
守城人得計則城内先施砲碎之若要摧毁攻械則須
用大砲及石敵人攻城用大砲葢欲摧毁城樓守城欲
用摧毁敵人攻械大砲與小砲逺砲齊用縱敵在城外
伐木為對樓雲梯火車等攻械可以砲盡又須先用稍
大木造髙一丈長一丈濶一丈一丈上下外直裏斜外
宻裏疎洞子外宻處以大麻繩横編如竹笆相似以備
砲石衆多攻壞女頭即於兩邉連進洞子向前以代女
頭則砲石縱大且多亦無損壞間有損者即前抽換如
此捍禦砲石亦何能害人已可必得無虞也又築城之
制城面上必作女頭牆中間立狗脚木一條每女頭中
掛搭箆籬惟可以隔遮弓箭弩於砲石則難以遮隔若
改作平頭牆不用箆籬只於近下留品字方眼與女頭
相似亦甚濟用又敵人初到城下觀其攻械勢恐難遏
宜便於城裏脚下取土深濶裏壕壕外去壕數丈再築
重城對舊城門更不作門却於新築城下縁裏壕二三
里地新城上開門使人入得大城直行不得須於裏壕
垠上新城脚下繞繚二三里地方始入門若此則假使
敵善填壕止不過填外壕必不能填裏壕若由門入城
須行新城脚下裏壕垠上新城上人直下臨敵何物不
可設用敵必不敢入既由正門入城尚不敢豈肯用命
打城乎古人云上策莫如自治又事貴制人不貴制於
人皆此之謂也
明吕坤實政録曰凡城不宜大大則難守城不宜卑卑
則易登大者根厚五丈頂濶二丈五尺小者根厚三丈
頂濶丈五髙須三丈五尺卑亦不下三丈外峻中陂垜
頭髙六尺濶七尺四平方角垜不用眼(此眼不能發矢/石且窺敵亦無)
(賴/此)三尺為垜口厚二尺五寸髙與心齊(口隘小雖敵上/為難而我不能)
(出頭口髙厚雖堅乆/可恃而我不能下視)垜口牆根之下留天井一箇圓徑
一尺(太大則敵得力/太小則我不便)直通城下一眼直看城根可落升
口圓石可容仰月鏟斷鈎杆推雲梯可使三刺槍可打
快槍發箭用噴火噴糞天井之制下圓上方方口横二
丈長二丈有半敵即上城先投井中足不及定手安得
施我即殺之矣此眼平日以石推壓但可流水用則開
之鑿石更妙守城時以門二扇盖之防我失脚垜口用
鼓腔瑠璃磚厚一尺鈎杆滑不可著敵臺方三丈每面
六垜口七十步立一臺(逺則矢/石無力)弓箭火槍髙手俱置臺
上以便矢石交及鉛箭火藥須備百倍兩敵臺交相射
打則兩臺之間雖守垜無人而敵亦不敢登矣城根土
堅上留一丈下面即挑池池深三丈口濶十丈底濶三
丈城根窄則敵無處容足又池深以助城髙池底每十
步鑿一圓井口濶一丈深一丈謂之重淵及泉更好不
則外引河水或内引城中雨潦之水常令丈深(若土脈不/堅城根之)
(外須留/三五丈)池兩崖多栽盤根宿草以耐崩坍池外不用髙
阜之土以防填壕但為品窖以陷敵馬池外一里之内
不可栽樹(一蔽望敵之眼使敵得以潛伏而我不見一/小樹砍倒數株倒倚城上可以縁登又横軃)
(池中可/以涉水)城門須有弔橋濶三丈(竹弔橋不如作/機橋可陷敵馬)城門不
可安在洞中常宜近外使敵無所容身若原在洞中安
門者城門之上以磚砌五星池狀通兩扇門面深二尺
濶一尺留五孔大如升髙地一尺敵以火焚門可以下
水可以放快槍可以射箭可以擂石城内附牆多留墱
道半里一座以便急時往來每墱道須留一門以防敵
人登城城上用内攔牆髙與心齊以防進城之敵便於
對打
　
　
　
欽定續通典卷九十六
欽定四庫全書
欽定續通典卷九十七
　兵
　　示弱
唐太宗曰守示以不足敵必來攻是敵不知其所攻也
攻示以有餘敵必自守是敵不知其所守也又魏博田
悦兵圍邢州身攻臨洺築重城絶内外緩邢將李洪臨
洺將張伾固守詔馬燧與李抱真李晟合軍救之燧出
􁨋口未過險移書抵悦示好悦以燧畏已大喜既次邯
鄲悦使至燧皆斬之遣兵破其支軍又袁滋討吴元濟
至唐州元濟圍其新興柵滋卑辭以請之元濟由是不
復以滋為意朝廷知之貶滋撫州刺史以李愬代之愬
至唐州知士卒憚戰謂之曰天子知愬柔弱故使拊循
爾曹至於戰攻進取非吾事也衆信而安之愬親行視
士卒不事威嚴或以軍政不肅為言愬曰吾非不知也
袁尚書専以恩惠懷賊賊易之聞吾至必増備吾故示
之以不肅彼必以吾為弱而懈惰然後可圖也淮西人
輕愬不為備愬遂謀襲蔡州
五代梁朱友謙以河中同州降晉梁遣劉鄩攻同州友
謙求救乃遣符存審與李嗣昭救之河中兵少而弱梁
人素易之且不虞晉軍之速至也存審選精騎二百雜
河中兵出擊鄩壘陽敗而走鄩兵追之晉騎反擊獲其
騎兵五十梁人知其晉軍也皆大驚然河中糧少而新
降人心頗持兩端晉軍屯朝邑諸將皆欲速戰存審曰
使梁軍知吾利於速戰則將夾渭而營斷我餉道以持
乆困我則我進退不可敗之道也不若按兵示弱伺隙
出竒可以取勝嗣昭從之居旬日望氣者言有黒氣狀
如鬭雞存審曰可以一戰矣乃進軍擊鄩大敗之
宋苖傅劉正彦反韓世忠率兵討之至秀州稱病不行
治器械傅等始懼初傅正彦聞世忠來檄其兵屯江隂
世忠以好語報之且言所部零殘欲赴行在傅等大喜
許之時世忠妻梁氏及子亮為傅所質防守嚴宻於是
朱勝非紿傅遣之梁氏疾驅出城㑹世忠於秀州世忠
知其謀進兵益急擒賊伏誅
明李文忠𢷬應昌令士卒各持二十日糧兼程進與敵
遇力戰走之追至瀚海敵至益衆乃據險為營示以單
弱敵疑有伏遁去
　　示怯
五代梁太祖遣子友寧攻青州王師範乞兵於楊行宻
行宻遣其將王茂章以步騎七千救之茂章與友寧戰
大敗之遂斬友寧以其首報行宻是時梁太祖方攻鄆
州聞友寧死以兵二十萬倍道而至茂章閉壘示怯伺
梁兵怠毁柵而出驅馳疾戰戰酣退坐召諸將飲酒已
而復戰太祖登髙望見之得青州降人問飲酒者為誰
曰王茂章也太祖歎曰使吾得此人為將天下不足平
也
宋狄青在涇原常以寡當衆預戒軍中盡捨弓弩皆執
短兵密令軍中聞鉦一聲則止再聲鉦則嚴陣而陽却
鉦聲止則大呼而突之士卒皆如其教纔遇敵未接戰
遽聲鉦士卒皆止再聲皆却敵大笑相謂曰孰謂狄天
使勇鉦聲止忽前突之敵兵大亂相蹂踐死者不可勝
計又張俊討李成時成圍江州未解成黨馬進在筠州
俊急趨豫章既入城喜曰我已得洪州破賊決矣及進
犯洪州連營西山俊歛兵若無人者金鼓不動令將士
登城者斬居月餘進以大書牒索戰俊以細書狀報之
賊以俊為怯故懈俊宻遣岳飛楊沂中由上流絶生米
渡出賊不意追奔七十里又與賊戰令陳思恭從山後
馳擊夾攻破之
元巴延乆居北邊時有譖其與海都通好者詔以御史
大夫伊實特穆爾代之未至㑹海都兵復至巴延遣人
請伊實特穆爾曰公姑止待吾翦此㓂而來未晚也巴
延與海都兵交且戰且却凡七日諸將以為怯憤曰果
懼戰何不授軍於大夫巴延曰海都懸軍渉吾地邀之
則遁誘其深入一戰可擒也諸軍必欲速戰若失海都
誰任其咎諸將曰請任之即還軍擊敗之海都果脱去
　　示緩
唐賊史思明既襲降許叔冀乘勝西向李光弼敦陣徐
行趨河陽身以五百騎殿賊游騎至石橋諸將曰並城
而北乎當石橋而進乎弼曰當石橋而進令甲士夜持
炬徐引部曲重堅賊不敢逼已而賊來攻光弼與戰中
潬西斬千級執五千人又郭子儀屯奉天僕固懷恩誘
吐蕃回紇入冦衆請擊之子儀曰客深入利速戰彼下
素徳我緩之當自攜貳因下令敢言戰者斬堅壁待之
敵果遁去
五代唐王晏球攻定州王都乆不克明宗數遣人促其
破賊晏球以為未可急攻其偏將朱宏昭張䖍釗等宣
言曰晏球怯耳乃驅兵以進兵果敗殺傷三千餘人由
是諸將不敢復言攻晏球乃休飬士卒食其三州之賦
悉以俸禄所入具牛酒日與諸將髙㑹乆之都城中食
盡先出其民萬餘人數謀決圍以走不果都將馬讓能
以城降都自焚死
遼埒克黨善蘇庫劫西樓(按遼有四樓在上京者曰西/樓木葉山曰南樓龍化州曰)
(東樓唐州曰北樓嵗/時遊獵常在四樓間)太祖至土河秣馬休兵若不為意
諸將請急追之帝曰俟其逺遁人各懷土懷土既切其
心必離我軍乘之破之必矣
金宗弼再取河南宋李興據河南府李成引軍入孟津
興率衆薄城鼔譟請戰成不應日下昃興士卒倦且飢
成開門急擊大破之興走漢南成遂取洛陽嵩汝等河
南平
元世祖中統初國寳討阿勒達爾叛將和托時和托據
吐蕃之達實嶺衆欲速戰國寳曰此窮冦也宜少緩以
計破之遂以精兵襲其後和托欲西走國寳據險要之
挑戰則歛兵自固相持兩月潛兵出其不意擒殺之
明威寧伯王越與保國公朱永巡邊猝遇敵主客不當
永欲走越止之列陣以自固敵疑未敢前薄暮令騎皆
下馬銜枚魚貫而行毋反顧自率騎殿從山後走五十
里抵城敵不覺明日謂永曰我一動敵躡擊無噍類矣
結陣示暇形惑之也
　　聲言擊東其實擊西
唐曹王臯為江南西道節度使時李希烈反賊樹堡栅
於蔡山臯度峻險不可攻乃聲言西取蘄州理戰艦分
兵傍南涯與舟師泝江而上賊以老弱守柵引軍循江
隨戰艦南北與臯兵相直去蔡山三百里賊亦隨之乃
令徒兵悉登舟順流東下不一日拔蔡山賊還兵救柵
間一日方至大破之因取蘄州降其將李良復至黄州
斬首千餘級軍益振
五代初淮南節度使髙駢死淮南亂楚州刺史劉瓉奔
梁梁王納之時欲攻徐州時溥乃遣朱珍將兵數千以
東聲言送瓉還楚溥聞珍以兵來果出兵拒之珍戰于
吴康大敗之取其豐蕭二縣别遣龎師古攻徐州又晉
軍與梁將劉鄩對壘于莘晉軍數挑戰鄩閉壁不出晉
王留符存審于莘聲言西歸鄩閒晉王且去即引兵擊
魏攻城東王行至貝州返擊鄩大敗之追至于故元城
又敗之鄩走黎陽
宋王韶既破羌衆㑹轄戩度洮為之援餘黨復集韶乃
命别將趨竹牛嶺虚張軍聲而潛師越武勝遇轄戩等
與戰破之遂改武勝為鎮洮軍
金宗弼復取河南徐文破宋將李寳于濮陽孟邦傑于
登封宋蔣知軍據河陽文遲明至其城下使别將攻城
東北自將精鋭潛師襲南門城中悉衆救東北文乃自
南門斬闗入城宋軍潰去追擊敗之
元巴延伐宋宋淮西制置使夏貴等以戰艦萬艘分據
要害兵不得進千户馬福建言淪河口可通沙蕪入江
巴延使覘沙蕪口夏貴亦以精兵守之乃圍漢陽軍聲
言由漢口渡江貴果移兵援漢陽大軍次漢口諸將自
漢口開壩引船入淪河先遣萬户阿老罕以兵拒沙蕪
口逼近武磯巡視陽羅城堡徑趨沙蕪遂入大江
明傅友徳與湯和分道伐蜀和以舟師攻瞿塘友徳以
歩騎出秦隴疾馳至陕集諸軍聲言出金牛而潛兵趨
陳倉攀援巖谷晝夜行抵階州敗蜀將丁世珍克其城
度白龍江橋破五里闗遂拔文州又成祖將取滄州乃
下令東征將士頗不樂張玉朱能為言成祖宻諭之曰
徳州城壁堅定州城粗備皆難猝下獨滄州土城隤圮
日乆天寒地且凍修城不易乘其未備攻之必克兵貴
神宻佯言東征者使彼懈不備耳乃以夜三更起程直
抵滄州城下守將徐凱始覺衆股栗不能甲遂麾兵四
面急攻拔之
　　示形在彼而攻於此
唐李愬謀襲蔡時賊將李祐有膽畧守興橋柵嘗侮易
官軍愬召其將史用誠誡之曰今祐以衆穫麥於張柴
爾可三百騎伏傍林中又使揺旗於前示將焚麥者祐
素易我軍必輕而來逐爾以輕騎搏獲之用誠如其言
果擒祐而還又髙仁厚為行軍司馬將兵三千討韓秀
昇屈行從召耆老詢以山川蹊徑及賊寨所據喜曰賊
精兵盡在舟中使老弱守寨而資糧皆在寨中此所謂
重戰輕防其敗必矣乃揚兵江上為欲涉之狀賊晝夜
禦備遣兵挑戰仁厚不應潛遣勇士千人攻焚其寨賊
救之不及資糧蕩盡仁厚遣兵於要路邀擊且招之賊
衆執秀昇行從以降
五代梁王彦章與唐相持于楊劉是時唐已得鄆州郭
崇韜曰彦章圍我於此其志在取鄆州耳臣願得兵數
千據河下流築壘於必争之地以應鄆為名彦章必來
争既分其兵乃可圖也然版築之事難以卒就陛下日
以精兵挑戰使梁兵不得東十日壘成矣崇韜與毛彰
將數千人夜行渡河築壘於博州東晝夜督役六日壘
成彦章果引兵來攻天熱卒疲不克還趨楊劉莊宗迎
擊遂敗之
宋种師道知渭州督諸道兵城席葦土賦工敵至堅壁
葫蘆河師道陣於河滸若將決戰者隂遣偏將曲充徑
出橫嶺揚言援兵至敵方駭顧楊可世潛軍衝其後姚
平仲以精甲衷擊之敵大潰卒城而還又畢再遇與陳
孝慶取泗州尅日進兵金人聞之閉𣙜埸塞城門為備
再遇曰敵已知吾濟師之日矣兵以竒勝當先一日出
其不意孝慶從之乃進兵薄泗州泗有東西二城再遇
令陳戈旗舟楫於石囤下如欲攻西城者乃自以麾下
兵從陡山徑趨東城南角先登金人潰守將北遁兩城
遂定
金太宗天㑹初烏塔噶叛太宗命阿里罕次子晏督扈
從諸軍徃討之至混同江諭將士曰今叛衆依山谷地
勢險阻林木深宻吾騎卒不得成列未可以嵗月破也
乃具舟楫艤江令諸軍據髙山連木為柵示以持乆計
且言俟大軍畢集而發乃潛以舟師浮江而下直擣其
營遂大破之據險之衆不戰而潰月餘一境皆定又赫
舍哩志寧以精兵萬人發自睢陽趨宿州宋將李顯忠
聞志寧軍止萬人甚易之志寧將至宿州仍令從軍盡
執旗幟駐州西為疑兵三明安兵駐州南志寧自以大
軍駐州東南扼其歸路顯忠望見州西兵旌旗蔽野果
謂大軍在州西而謂東南兵少不足慮先擊之以歩騎
數萬皆執盾背城為陣外以行馬捍之使别將將兵三
千出自東門欲自陣後攻志寧軍萬户布勒察擊敗之
右翼萬户􁂁爾佳清臣為前行撤毁行馬短兵接戰顯
忠軍亂諸將乗之追殺至城下又布薩揆總大軍南伐
分兵為九路進揆以行省兵三萬出潁夀至淮宋人旅
拒于水南揆宻遣人測淮水惟八疊灘可渉即遣鄂屯
驤揚兵下蔡以示欲渡宋帥何汝礪姚公佐悉鋭師屯
花靨以備揆乃遣右翼都統完顔薩布先鋒都統納喇
巴哩潛渡八疊駐南岸揆麾大軍直壓其陣敵不虞我
兵卒至皆潰走自相蹂踐死於水者不可勝計進奪潁
口下安豐軍遂攻合肥取滁州盡獲其軍實
元張宏範既克宋三江寨至漳州軍東門命别將攻南
門西門遂乘虛破其北門克之
明徐達從太祖討陳友諒率舟師順流而上直抵安慶
先陳陸兵以疑友諒潛令俞通海等以精兵𢷬其水寨
友諒軍不及支遂大破之又沐英從傅友徳征雲南師
至白石江元梁王遣兵十萬拒戰友徳欲渡江英整諸
軍若將渡者而以竒兵潛從下流濟遶出陣後元兵驚
擾英急麾軍渡江以善泅者先之長刀斫其軍軍却師
畢濟鏖戰良乆復縱鐵騎遂大敗之
　　示無備設伏取之
唐黄巢陷東都鳳翔節度使鄭畋遣兵戍京師賊將王
璠率衆三萬來攻畋使行軍司馬唐宏夫設伏以待璠
内輕畋儒柔縱萬騎鼓而前畋以鋭卒數千當賊疏陣
賊不測衆寡陣未整伏發衆皆囂日暮軍四合鏖戰龍
尾坡殺賊二萬級多獲鎧仗璠遁去
元張宏範討李璮於濟南璮出軍突諸將營獨不向宏
範宏範築長壘内伏甲士而外為壕開東門以待之夜
令士卒浚壕益深廣璮不知也明日擁飛橋來攻未及
岸軍陷壕中得跨壕而上者突入壘門遇伏兵皆死
　　示强
唐武后垂拱初突厥犯邊命黑齒常之率兵拒之至兩
井忽遇敵衆三千方擐甲常之見其囂領二百餘騎身
當先鋒直衝之敵皆棄甲而散比暮賊衆大至常之令
伐木營中然火如烽燧時東南忽有大風起敵疑救至
夜遁又吐蕃陷𤓰州以張守珪為𤓰州刺史領餘衆修
築州城板堞初立敵暴至城下城中人相顧失色守珪
曰彼衆我寡又創痍之後不可以矢石相持須以權道
制之乃於城上置酒作樂以㑹將士敵疑有備不敢攻
而退守珪縱兵擊敗之於是修復廨宇收合流亡皆復
舊業又永王璘拒命肅宗遣啖廷瑶招諭之時河南招
討判官李銑以廣陵歩卒三千同出於𤓰步廣張旗幟
耀乎江津璘登陴望之竟日始有懼色其夕銑令多燒
火人執兩炬以疑之隔江望者兼水中之影一皆為二
璘軍人以火應之璘懼以為官軍悉濟矣遂宵遁又東
川留後髙仁厚討叛將楊師立賊黨鄭君雄張士安堅
壁不出仁厚曰攻之則彼利我傷圍之則彼困我逸遂
列十二寨圍之夜二鼔君雄等出勁兵掩擊城北寨副
使楊茂言不能禦帥衆棄寨走其旁數寨亦走東川人
併兵南攻中軍仁厚聞之大開寨門自帥士卒為兩翼
伏道左右賊至見門開不敢入還去仁厚發伏兵擊之
東川兵大奔追至城下斬獲甚衆而還
五代梁太祖攻濮州已破濮人積草焚之梁兵不得入
是時梁將王重師方病金瘡卧帳中諸將彊之重師遽
起悉取軍中氊毯沃以水䝉之火上率精卒以短兵突
入梁兵隨之皆入遂取濮州
唐與梁軍戰潘張軍敗而潰莊宗得三四騎馳去梁兵
數百追及攅矟圍之唐將元行欽望其旗而識之馳一
騎奮劔斷其二矛斬首一級梁兵解去又萇從簡以功
遷步軍都指揮使莊宗與梁軍對陣梁軍有執大旗出
入陣間者莊宗登髙邱望見之歎曰彼猛士誰能為我
取之者從簡因前請徃莊宗惜之不許從簡潛率數騎
馳入梁軍奪其旗而還軍中皆鼓噪莊宗壯之
晉皇甫遇與契丹戰至榆林為敵所圍遇乘馬中鏑而
斃遇有僕杜知敏以馬授遇遇得馬復戰乆之稍解顧
杜知敏已被獲遇謂慕容彦超曰知敏義士也豈可失
之遂與彦超躍馬入陣取之而還敵壯之俄而生軍復
合遇不能解時安審琦已至安陽河謂首將張從恩曰
皇甫遇等未至必為敵騎所圍若不急救則成擒矣從
恩曰敵勢甚盛無以枝梧將軍獨徃何益審琦曰成敗
命也設若不濟則與之俱死若失此二將將何面目以
見天子遂率鐵騎北渡赴之敵見塵起謂救軍併至乃
引去遇與彦超中數槍得還時諸軍歎曰此三人皆猛
將也
宋曹彬伐江南朱令贇自湖口入援衆號十五萬順流
而下將焚采石浮梁彬聞之遣戰櫂都部署王明密令
人樹長木於洲渚間若帆檣之狀令贇望見疑有伏逗
撓不敢進又真宗時冦準為相值契丹大舉入邊王欽
若陳堯叟請出幸以避之獨準力勸帝親征帝至澶州
見契丹兵盛衆請駐蹕準曰陛下不過河則人心益危
況王超李繼隆石保吉等各分兵扼其吭背四方援兵
日至何疑而不進髙瓊亦固請帝乃渡河逺近望見御
盖皆踴躍呼萬嵗敵人氣奪又王徳用判定州兼三路
都部署徳用時教士卒習戰頃之士勇皆可用契丹遣
人來覘或請捕之徳用曰彼得其實以告是服人之兵
以不戰也明日大閲於郊下令具糗糧聽吾鼓視吾旗
所向覘者歸告敵謂漢兵將大至和議益決又儂智髙
反以孫沔為廣南安撫使沔請發騎兵求武庫精兵五
千梁適折沔曰毋張皇沔曰前日惟無備故至此今乃
欲示鎮静邪夫實備不至而貌為鎮静危亡之道也乃
與兵七百人沔憂賊度嶺而北乃檄湖南江西曰大兵
且至其繕治營壘多具燕犒賊疑不敢北侵又种師道
將至洛陽聞斡里雅布屯京城下或止勿行曰敵勢方
鋭願少駐汜水以謀萬全師道曰吾兵少若遲回不進
形見情露祗取辱焉今鼓行而前彼安能測我虚實都
人知吾來士氣自振何憂敵哉揭榜沿道言种少保
領西兵百萬來遂抵城西趨汴水南徑逼敵營金人
懼徙砦稍北又王徳討賊李成以百騎覘賊至上蔡驛
口橋賊疑為誘騎擁衆欲西徳麾騎大呼曰王師大至
矣賊駭遁追殺甚衆又魏勝取海州郡守髙文富遣兵
來捕勝迎擊走之追至城下衆驚傳水陸悉有兵城中
大恐文富閉門守驅民上城禦之勝今城外多張旗幟
舉烟火為疑兵繼遣勇鋭者登城樓餘自城門入莫有
禦者
遼景宗乾亨元年宋既下河東乘勝侵燕耶律學古受
詔往援始至京宋敗耶律希達蕭托郭等勢益張圍城
三周穴城而進城中民懷二心學古以計安反側隨宜
備禦晝夜不少懈適有敵三百餘人夜登城學古戰却
之㑹援軍至圍遂解學古開門列陣四面鳴鼓居民大
呼聲震天地旋有髙梁之㨗二年伐宋㑹宋將潘美率
兵分道來侵學古以軍少虚張旗幟雜丁黄(按禮男㓜/為黄四嵗)
(為小十六為中二十一為/丁軍中雜㓜弱以疑敵也)為疑兵是夜適獨虎峪舉烽
火遣人偵視見敵俘掠村野擊之悉獲所掠物擒其將
領又耶律都沁侵宋分總羸師以從及戰取緋帛被介
胄以自標顯馳突出入敵陣格殺甚衆
金薩滿阿里值遼人來攻貝勒和色哩城阿里率百餘
騎救之遼兵數萬阿里兵少乃令軍士裂衣多為旗幟
出山谷間遼兵望見遁去又龎迪知懷徳軍兼沿邊安
撫使夏人合兵五萬薄懷徳城廸開門待之夏人不敢
入因以數千騎分門突出遂破之斬首五百級
元齊榮顯與宋兵戰次五河口抵大堤榮顯偕數騎前
行覘敵值邏騎數十從者將退榮顯曰彼衆我寡若示
以怯必為所乘援弓䇿馬射殺兩人而還又至元時納
延叛車駕親征察球爾扈從遇納延駐兵萬餘察球爾
兵不滿三千衆有懼色察球爾夜令軍士多裂裳帛為
旗幟斷馬尾為旄掩映林木張設疑兵納延兵大驚以
為官兵大至遂降
明李文忠為浙東行省左丞時張士誠急攻諸全守將
謝再興告急遣胡徳濟徃援再興復請益兵文忠兵少
無以應㑹太祖使邵榮討處州亂卒文忠乃揚言徐右
丞邵平章將大軍尅日進吴軍聞之懼謀夜遁徳濟與
再興夜半開門突擊大破之又傅友徳征蜀蜀將吴友
仁謀復漢中兵大至守臣告急友徳以精騎攻斗山寨
令人持十炬列山上蜀兵驚遁又平安兵圍北平甚急
劉江請往救與成祖約曰臣出北平以砲響為號一砲
則決圍二炮則入城若三砲不聞則臣必戰死臣決圍
之後宜令後軍帶十砲俟三砲既響為殿者常放砲不
絶聲則逺近皆謂大軍繼至平安必駭走矣江遂進兵
與安戰悉如其䇿大敗平安又成祖師至𤓰洲盛庸以
海艘迎戰列兵沿江上下二百里皆大驚愕師漸近岸
庸等整師以禦成祖麾諸將鼓譟先登以精騎數百衝
庸軍南師大潰乃令來降海舟懸黄幟徃來江中鎮江
城中望見驚曰海舟皆已降吾將何為其守將章俊遂
率衆來降又王信守備荆襄劉千斤反信以房縣險進
據之民兵不滿千人賊四千餘衆突至圍城主帥逗遛
不進拒四十餘日信選死士出城五六里舉火礟賊以
為援兵至驚走追敗之又胡宗憲既説降倭冦汪直遣
諭巨賊徐海謂不早降新總督用兵如神後悔何及海
因要請中國貨物以遣他酋宗憲佯諾之輙以銀幣厚
遺諜者而隂令營中盛兵容故縱敵瞰之明日復遣人
來待之如初海于是歸心于宗憲矣
　　敵軍攻城乆不下師老取之
宋趙范統軍攻唐鄧時金人在蘄黄孟宗政惑之范曰
撤襄陽之備以救蘄黄則唐鄧之師必躡吾後且蘄黄
之師正鋭曷若先𢷬唐鄧以示有餘唐鄧應我不暇則
吾圍不守而自固敵在蘄黄師日以老然後回師蹙之
則勝敵而無後患矣
遼蕭思温為南京留守㑹周師來侵圍馮母鎮勢甚張
思温請益兵帝報曰敵來則與統軍司併兵拒之敵去
則務農作勿勞士馬㑹敵入東城我軍退渡滹沱而屯
思温勒兵徐行周軍數日不動思温與諸將議曰敵衆
而鋭戰不利則有後患不如頓兵以老其師躡而擊之
可以必勝諸將從之周師引退
金章宗泰和六年宋將李爽圍夀州田俊邁陷蘄縣平
章政事布薩揆遣安國軍節度副使納喇巴哩與穆延
薩克達以精騎三千戍宿州俊邁果率歩騎二萬來襲
郭倬李汝翼以衆五萬繼至遂圍城攻之甚力城中叢
射敵不能逼㑹淫雨潦溢敵露處勞倦巴哩遣騎二百
潛出敵後突擊之敵亂薩克達率騎蹂之殺傷數千人
敵復聞援軍將至遂夜遁巴哩薩克達躡其後黎明合
擊大破之獲田俊邁
元王義拔東鹿金將武仙以兵四萬來攻諭軍士曰束
鹿兵少無糧城無樓櫓一日可拔也因盡鋭攻擊義隨
機應拒積三十日不能下義召將佐曰今城守雖有餘
然縣無援兵糧食將盡豈可坐而待斃椎牛饗士率精
鋭三千銜枚夜出直𢷬仙營仙軍亂乘暗攻之殺數千
人仙率餘衆遁還
明傅友徳取雲南兵已抵烏撒將城之工甫集蠻大至
友徳故持重不戰以老之士踴躍思奮乃前為陣蠻麇
集友徳鼓士奮擊大破其衆蠻遁
　
　
　
　
　
　
　
　
　
欽定續通典卷九十七
欽定四庫全書
欽定續通典卷九十八
　兵
　　佯敗引退取之
五代初淮南節度髙駢為畢師鐸所攻楊行密率兵數
千赴之行至天長師鐸已囚駢行密不得入屯於蜀岡
師鐸率衆數萬出擊行密行密佯敗棄營走師鐸兵飢
乘勝争入營收軍實行密反兵撃之師鐸大敗
唐周徳威身為大將常與士卒馳騁矢石之間梁軍圍
太原募生致周陽五者(徳威小/字陽五)為刺史有騎將陳章者
乘白馬被朱甲以自異請致之徳威因戒其部兵曰見
白馬朱甲者佯走以避之兩軍皆陣已微服雜卒伍中
陳章出戰兵始交徳威兵退走章奮矟追之徳威伺章
已過揮鎚擊堕馬遂生擒之
金完顔璋將兵二萬救徳順宋將吳璘據城北險要為
營璋亦䇿營與璘相望可三里許兩軍遇於城東凡五
接戰璘軍敗走璋追至城下璘軍已據城北岡阜與其
城上兵相應以弩夾射璋軍璋軍佯却城中出兵來追
璋反斾與戰大敗之
元阿珠奉命畧淮東抵揚州宋都統姜才領步騎二萬
來攻敵軍夾河為陣阿珠麾騎士渡河撃之戰數合堅
不能却衆軍佯北才逐之遂奮而回撃萬矢雨集才軍
不能支擒其副將張林斬首萬八千級又大徳中羅和
反詔劉國傑討之師出播州與賊戰不利乃令軍士人
持一盾布釘其上既戰即棄盾佯却賊追之奮不能止
遇盾皆仆國傑鼓譟趨之賊大敗
明徐達帥兵取中原至山東界首克沂州進取青州遇
元將伊蘇兵乃命傳友徳率騎與戰佯北伊蘇來追達
麾後軍前進俘斬甚衆伊蘇遁遂下青州
　　(臣/)等謹案杜典此下有偽稱敗怠敵取之條考偽
　　敗與佯敗無甚差别今不復分析
　　引退設伏取之
唐髙祖武徳初劉武周將黄子英往來雀鼠谷髙祖令
武衛將軍姜寳誼撃之子英數以輕兵挑戰寳誼兵纔
接子英輕遁如此者三寳誼悉兵逐之伏發軍大敗寳
誼被擒又郭子儀圍衛州安慶緒分其衆為三軍將戰
子儀選善射士三千伏壁内戒曰須吾却賊必乘壘若
等譟而射既戰偽遁賊薄營伏發注射賊震駭而奔斬
首四萬級執安慶和收衛州
五代周世宗伐江南大將張永徳請行師至夀春劉仁
贍堅壁不下永徳出疲兵居前誘之伏精兵於便地每
戰佯不利北退三十里伏兵悉起前後夾攻大敗之仁
贍僅免
宋髙宗紹興初權京西南路副總管李忠反陷金州諸
闗王彦與戰不利退屯秦郊令將士盡伏山谷間焚積
聚偽若遁者秦郊距郡城二十里路坦夷募敢死士易
麾幟設竒以待閲再宿賊至秦郊逆戰大敗之
遼太宗自將援石敬瑭㑹唐將髙行周符彦卿以兵來
拒遂勒兵陳於太原及戰佯却行周彦卿追之為伏兵
所斷首尾不相救大敗之棄仗如山斬首數萬級又耶
律色珍聞宋將楊繼業出兵令蕭達林伏兵於路明旦
繼業兵至色珍擁衆為戰勢繼業麾幟而前色珍佯退
伏兵發色珍進攻繼業敗走
金珠嘉辰嘉伐宋時宋兵二千屯髙栁橋其寨兩城環
之以水辰嘉先令水軍徑渡攻之大軍繼進夷其寨而
還遇宋兵數千於梅景村辰嘉伏兵林間以步卒誘致
之伏發宋兵潰追奔十餘里生擒其將阮世安等五人
獲器仗甚衆又赫舎哩約赫徳圍盱眙宋人閉門堅守
不敢出以騎兵分掠境内而時遣羸卒薄城誘之宋人
出騎數百來拒約赫徳麾兵佯北伏發撃之斬首二百
宋人復出步騎八千來援又撃敗之
元王義從穆呼哩取鉅鹿洺州二城還軍至廣陽西九
門遇金監軍納蘭率冀州節度使柴茂等將兵萬餘北
行王義伏兵桑林先以百騎挑之納蘭迎戰因稍却誘
之近桑林伏起金兵大亂奔還又石應天取綏徳金行
省完顔哈達出兵三萬陣於城東䝉古布哈以騎三千
覘之馳報曰彼見吾兵少有輕敵心明日合戰當佯敗
可以伏兵取勝也從之夜半以大軍銜枚齊進伏於城
東十五里兩谷間明日䝉古布哈進兵望見金兵即棄
鼔旗走金兵果追之伏發鼓聲震天地萬矢齊下金兵
大敗
明太祖因元兵圍六合率師救之設伏澗側令耿再成
佯敗誘之渡澗伏發城中亦鼓譟出夾撃之元兵大敗
去滁城以全又郭英隨徐達率兵進抵河西務英首與
元兵戰大㨗翌日大霧英令千人伏道傍率精騎三千
直抵城下元將率敢死士萬餘張兩翼出戰良久英佯
敗敵乘勝來追伏兵起截其軍為二斬首數千級
　　聲言退誘敵破之
五代梁遣楊師厚攻王師範屯於臨朐師範以兵迫之
師厚陽為却不敢出間遣人陽言曰梁兵少方乞兵於
鳳翔今糧且絶當還軍師範以為然乃遣弟師魯悉兵
攻之師厚拒而不戰師魯兵却師厚追撃大敗之師範
請降
唐莊宗與梁將劉鄩相拒於魏數以勁兵壓鄩營鄩不
肯出莊宗謂諸將曰劉鄩學六韜喜以機變用兵本欲
示弱以襲我今其見迫必求速戰乃聲言歸太原命符
存審守魏陽為西歸而潜兵貝州鄩果報末帝曰晉王
西歸魏無備可撃乃以兵萬人攻魏城東莊宗自貝州
返趨撃之鄩忽見晉軍驚曰晉王在此邪兵稍却追至
故元城莊宗與符存審為兩方陣夾之鄩為圓陣以禦
晉人兵再合鄩大敗南奔
　　引退設伏潛兵襲其營
五代初秦宗權遣張晊攻汴梁王聞晊來登封禪寺後
岡望晊兵過遣朱珍躡之戒曰晊見吾兵必止望其止
當速返毋與之鬬也已而晊見珍在後果止珍即馳還
王令珍引兵蔽大林而自率精騎出其東伏大冢間晊
止而食食畢拔旗幟馳撃珍珍兵小却王引伏兵横出
斷晊軍為三而撃之晊大敗脱身走
周世宗遣王景向訓攻秦鳳州數為蜀將王環所敗周
兵糧道頗艱孟昶遣兵出堂倉抵黄花谷以争糧道景
訓先知其來命張建雄以兵當谷口别遣將以勁卒出
其後伏堂倉以待其歸蜀兵前遇建雄戰不勝退走堂
倉伏發盡殪之由是蜀兵守諸城堡皆潰
金章宗泰和時宋程松遣將曲昌世襲方山原自率兵
數萬分道襲和尚原西山寨龍門等闗遂據之富察貞
遣費摩阿里及完顔布倫以兵千人伏方山原下别遣
鄂屯薩哈瑪勒及珠赫哈達將壯士五百取間道潛登
出宋兵上自髙而下宋兵大駭伏兵合撃遂破之貞乃
分遣諸將率兵千人取和尚原西山寨自以兵七百由
中路取龍門等闗
元安扎爾攻西和州宋將彊俊領衆數萬堅壁清野以
老元師安扎爾率死士罵城下挑戰俊怒悉衆出陣安
扎爾佯走俊追之因以竒兵奪其城伏兵要其歸轉戰
數十里斬首數千級擒俊餘衆退保仇池進撃拔之
　　設伏引敵鬭襲其營
五代初梁太祖與秦宗權將張晊相拒於汴使張歸霸
以弓手五百人伏湟中太祖以騎數百為㳺兵過晊柵
晊出兵追之歸霸發伏殺晊兵千人奪馬數十匹
宋邱岳知真州䝉古率衆攻城岳以强弩射其帥斃之
敵少却岳曰敵兵十倍於我不可以力勝乃為二伏設
砲石以待之敵至伏發殺其驍將敵衆大擾又遣勇士
襲其營焚其廬帳敵惶駭遂引去
明王守仁討横水賊謝志山駐南康去横水三十里先
遣四百人伏賊巢左右進軍逼之賊方迎戰兩山舉幟
賊驚謂官軍已盡犂其巢遂潰乘勝克横水
　　設伏引敵鬭敗之附
元順帝至正末劉福通陷汴梁察罕特穆爾大發秦晉
諸軍㑹汴城下奪其外城察罕自將鐵騎屯杏花營諸
將環城而壘城中屢出戰輒敗遂嬰城以守乃夜伏兵
城南旦日遣苗軍跳梁者畧城而東敵傾城出追伏兵
鼔譟起邀擊敗之
明額森破紫荆闗直入窺京師石亨議堅壁以老之于
謙曰是益張其勢也亟擐甲營於徳勝門額森見兵盛
而嚴以騎來嘗謙乃設伏於空舍使數騎誘之敵以萬
騎來薄伏發敗之
　　(臣/)等謹案襲其營是往襲其營也敗之是敵來而
　　敗之也事雖稍異而敗敵之䇿同杜典無此目謹
　　倣此例增附於此
　　示退乗懈掩襲
五代梁將葛從周圍朱瑾於兖州瑾閉壁不出從周詐
言救兵至陽避之髙吳夜半潛還城下瑾謂從周已去
乃出兵收外壕從周掩撃之殺千餘人
　　敵退追奔
五代初楊行宻將王景仁救王師範既敗梁兵引還梁
兵急追之景仁度不可走遣禆將李䖍裕以衆一旅設
伏於山下以待之留軍不行解鞍而寢虔裕疾呼曰追
兵至矣宜速走吾以死遏之景仁曰吾亦戰於此也䖍
裕三請景仁乃行而䖍裕卒戰死梁兵以故不能及而
景仁乃全軍而歸(梁軍以不能/及而不勝)
周世宗攻楚州率戰士持火炬以爇其城樓克之帝計
其敗卒必將南遁因親領衛士及驍騎數百於南城逐
之又殺數千人楚州遂平
金太祖自將精兵襲遼主於大魚濼普嘉努宗望率兵
四千為前鋒晝夜兼行馬多乏追及遼主於石輦驛軍
士至者才千人遼軍餘二萬五千方治營壘普嘉弩與
諸將議伊都曰我軍未集人馬疲劇未可戰宗望曰今
追及遼主而不亟戰日入而遯則無及遂戰短兵接遼
兵圍之數重士皆殊死戰遂敗遼兵
元世祖至元末宗王明埒特穆爾挾海都叛巴延討破
之明埒特穆爾挺身走命蘇克特們徳爾等追之巴延
引軍夜還卒遇伏兵巴延堅壁不動黎明遂引去巴延
輕騎追撃之㑹蘇克特們徳爾等兵亦至乃夾撃之斬
俘甚衆又博羅歡既敗納延兵其黨塔布岱以兵來拒
㑹久雨軍乏食諸將欲退博羅歡曰今兩陣相對豈容
先動俄塔布岱引兵退博羅歡以其師乘之轉戰二日
大破之
明初張士誠寇建徳李文忠為帥欲撃之劉基曰三日
後必走走而尾之可盡擒也及三日敵偽設旌旗聲鼔
如故至其所皆空壁所留盡老弱追而薄之東陽悉獲
其衆
　　縱敵退於歸路設伏取之
唐李泌因吳法超叛引步騎四千過陜乃隂遣將士伏
太原倉隘令曰賊隊過東伏大呼撃之西伏亦大呼應
之勿遮道勿留行常讓以半道又遣唐英岸夜出陣澗
北燕子楚趣長水明日淮西兵入隘兩伏發殺賊頗衆
進遇英岸子楚邀撃大敗之賊所餘僅四十七人
宋西夏元吴冦渭州薄懷逺城韓琦亟趨鎮戎軍盡出
其兵又募勇士萬八千人命環慶副總管任福將之涇
原都監桑懌為先鋒福将行琦令福併兵自懷逺城趨
徳勝砦至羊牧隆城出敵之後諸砦相拒約四十里度
勢未可戰即據險置伏要其歸路戒之再三且曰苟違
節制有功亦斬福引輕騎數千趨懷逺敵棄馬羊槖駝
佯北懌引騎追之福踵其後諜傳敵兵少福等頗易之
與懌合軍屯好水川遇夏軍循川行出六盤山下距羊
牧隆城五里結陣諸將方知墮敵計勢不可留遂前格
戰夏兵四合福與懌俱戰死又宗澤為東京留守知開
封府時金帥烏珠自鄭抵白沙去汴京密邇都人震恐
僚屬入問計宗澤笑曰何事張皇劉衍等在外必能禦
敵乃選精鋭數千使繞出敵後伏其歸路金人方與衍
戰伏兵起前後夾攻之金人果敗
遼太祖追埒克至布濟克河先遣室韋及吐渾酋長巴
拉達里庫等分兵伏其歸路别遣將進撃之埒克率兵
逆戰相拒至晡衆乃潰追至柴河遂自焚其車乘廬帳
而去前遇巴拉達里庫等伏發合撃大敗之埒克奔潰
金李師夔主奉聖州事賊焦望天尹智穆率兵數千來
寇師夔以兵臨之設伏歸路使人間望天於智穆智穆
果疑望天先引去智穆勢孤亦還遇伏而敗遂執斬之
是後賊衆不敢入境
　　誘敵進於歸路設伏取之附
金師攻宋時楊存中為淮北宣撫使屯泗州金宻令人
告以敵騎數百屯柳子鎮矣存中自將五百騎夜襲之
黎明不見敵而還金以精兵伏歸路存中知之遂横
奔而潰
　　(臣/)等謹案縱敵退而取之是将退而縱之退也誘
　　敵進而取之是未進而誘之進也設伏於歸路之
　　法同而縱與誘之計異杜典無此目謹倣其例増
　　附於此
　　兵機務速
唐太宗貞觀中李靖為西海道行軍總管討吐谷渾侯
君集副之師次鄯州君集言於靖曰大軍已至賊尚未
走險宜簡精鋭長驅疾進彼不我虞必有大利若此䇿
不行遁走山谷討之實難靖然其計乃簡精鋭輕齎深
入追及其衆於庫山破之又史朝義乗邙山之㨗進畧
申光等十三州李光弼聞之就道監軍使以兵少請保
揚州光弼曰朝廷以安危寄我賊安知吾衆寡若出其
不意當自潰遂疾驅入徐州使田神功撃敗賊於宋
州
五代梁牛存節慮朱瑾召吳兵攻徐宿謀曰淮兵必不
先攻宿然宿溝壘素固可以禦敵乃夜以兵急趨徐州
比傅徐城下瑾兵方至望其塵起驚曰梁兵已來何其
速也不能攻而去又王晏球為龍驤四軍都指揮使時
捉生軍將李霸戍楊劉乘夜作亂自水門入縱火大譟
以長竿縛布沃油仰燒建國門晏球聞亂不俟命率龍
驤五百騎撃之賊勢稍却末帝登樓見之呼曰此非吾
龍驤軍邪晏球奏曰亂者李霸一部爾陛下嚴守宫城
而責臣破賊遲明盡殺之又唐取梁鄆州召王彦章為
招討使禦之問破敵之期彦章曰三日左右皆失笑彦
章馳兩日至滑州置酒大㑹隂遣人具舟於楊村命甲
士六百人持巨斧載冶者具韛炭乘流而下彦章㑹飲
酒半佯起更衣引精兵沿河趨徳勝舟兵舉鎖燒斷之
以巨斧斬浮橋而彦章急撃南城浮橋斷南城遂破盖
三日矣
唐莊宗時梁將劉鄩攻同州河中節度使朱友謙請師
於唐莊宗遣符存審等往援師集河中朝至夕渡時汴
人不意王師速至劉鄩曰師行次舎倍道兼程計共行
途未能及此存審聞之笑曰兵法有出竒無窮者兵若
自天而墜劉鄩善將何其昧哉又康延孝征蜀與蜀王
衍戰三泉衍敗走斷吉柏江浮橋延孝造舟以渡進取
綿州衍復斷綿江浮橋延孝謂招撫使李嚴曰吾逺軍
千里入人之國利在速戰乘衍破膽之時但得百騎過
鹿頭闗彼將迎降不暇若修繕橋梁必留數日使衍得
閉闗為備則勝負未可知也因與嚴乘馬渡江軍士隨
之濟者千餘人遂入鹿頭闗下漢州後軍始至衍弟宗
弼果以蜀降又明宗行幸汴州至滎陽朱守殷反范延
光曰守殷反迹始見若緩之使得為計則城堅而難近
故乘人之未備者莫若急攻臣請騎兵五百馳至城下
以神速駭之乃以騎兵五百自暮疾馳至半夜行二百
里戰於城下遲明明宗亦馳至汴兵望見天子乘輿乃
開門而延光先入猶巷戰殺傷甚衆守殷死汴州平
宋太祖建隆初李筠起兵樞密使吳延祚白太祖曰潞
城巖險且有太行之阻彼若保之未可以嵗月破筠素
輕鋭若速舉兵撃之彼必出闗但離巢穴即成擒矣帝
從其言遂親征次滎陽西京留守向拱勸帝濟河踰太
行乘其未集誅之儻稽浹旬彼衆愈滋攻之難為力矣
趙普亦曰兵尚拙速不貴巧遲倍道兼行掩其未備可
一戰而克也若使堅壁固守老我師徒饋運險難勝負
難决矣帝納之帝至澤州召控鶴指揮使馬全義問計
䇿全義請并力急攻且曰緩之恐生變帝命諸軍奮撃
親帥衛兵繼之克其城又曹瑋用兵多竒計出入神運
不可測一日張樂飲僚吏忽失瑋所在徐出視事賊首
已擲庭下矣常稱疾砭艾卧閣内㑹寇至則奮起裹創
被甲跨馬賊望見皆遁去又髙宗紹興初金人窺蜀時
吳玠在河池金将薩里哈自商於直𢷬上洋趨洋漢守
臣劉子羽告急玠自河池日夜馳三百里以黄柑遺敵
曰大軍逺來聊用止渴薩里哈大驚以杖撃地曰爾來
何速也又金人入合肥王徳請守淮以保江遂渡采石
張俊督軍繼之徳曰明旦當㑹食厯陽已而夜拔和州
敵退保昭闗又擊走之追至柘臯與金人夾河而軍諸
將皆集張俊後至統制田師中欲待之徳曰事當機㑹
復何待徑上馬烏珠以鐵騎十萬夾道而陣徳曰敵右
陣堅當先擊之有敵將被甲躍馬始出徳引弓一發而
斃乘勢大呼令萬兵持長斧如牆而進敵大敗又孟宗
政以棗陽圍急乃引兵午發峴首遲明即抵棗陽馳突
如神金人大駭宵遁
遼景宗保寧初宋圍太原以耶律烏哲率兵往援至白
馬嶺遣勁卒夜出間道疾馳駐太原西鳴鼓舉火宋兵
以為大軍至懼而宵遁
金章宗明昌時詔完顔安國等趨多泉子進討北方乃
命支軍出東道丞相襄由西道而東軍至龍駒河為珠
卜所圍三日不得出求援甚急或請俟諸軍集乃發襄
曰我軍被圍數日馳救之猶恐不及豈可後時即鳴鼓
夜發或請先遣人報圍中使知援至襄曰所遣者儻為
敵得使知我兵寡而糧在後則吾事敗矣乃益疾馳遲
明距敵近衆請少憩襄曰吾所以乘夜疾馳者欲掩其
不備爾緩則不及嚮晨壓敵突撃之圍中將士亦鼔譟
出戰敵大敗皆奔額勒哲河遣安國追躡之衆散走
元納延叛隂遣使來結額布根舒埒赫為都指使圖圖
爾哈所執盡得其情㑹有言額布根叛者衆欲先聞於
朝然後發兵圖圖爾哈曰兵貴神速若彼果叛我軍出
其不意可即圖之否則與約而還即日啟行疾驅七晝
夜渡圖喇河戰於博恰嶺大敗之額布根僅以身免
明太祖因陳友諒降將吳宏兵使取撫州撫帥鄧克明
欲拒宏而畏饒州守鄧愈强乃遣人詐獻地以緩師愈
詗得之即率勁兵間道夜馳二百里黎明下其三門克
明單騎走旁邑自度不免以分省及撫州四路縣印詣
愈降遂定撫州又燕王將張玉既破李景隆兵諜報景
隆收潰卒號百萬且至玉進計曰兵貴神速請急徃白
溝河以逸待之可勝也乃悉師而往至白溝三日而景
隆來戰玉以麾下馳之挫其鋒大軍乘而破之又楊榮
因漢王髙煦反首勸宣宗親征夏原吉亦曰往事可鑒
不可失也且兵事貴速宜卷甲韜戈以往一鼓而平之
所謂先人有奪人之志宣宗遂意决躬率諸軍啟行不
數日抵樂安城中駭潰遂械髙煦以歸又郭登為總兵
官景泰初偵知額森自順聖川入營沙窩諸將以敵衆
我寡請旋師回城登曰我軍去城已百里若一退避敵
以鐵騎來追縱欲自全得乎敢言退者斬遂連夜進兵
直薄敵營登奮勇先登呼聲震山谷大破其衆追至栲
栳山斬二百餘級
　　掩襲
唐契苾何力從征吐谷渾何力欲襲之薛萬均不可何
力曰敵無城郭逐水草為生若不襲其不虞便恐鳥驚
魚散一失機㑹後可傾其巢穴耶乃自選驍兵千餘騎
直入突倫川襲破吐谷渾牙帳斬首數千級獲駝馬牛
羊二十餘萬吐谷渾主脱身免又吐蕃寇臨洮次大來
谷王晙率所部二千人巻甲倍程與臨洮軍合勢以拒
之吐蕃將坌達延又率兵繼至晙乃出竒兵七百人衣
之番服夜襲之相去五里置鼓角令前者遇冦大呼後
者撃鼔以應之敵衆懼疑有伏兵自相殺傷死者萬計
又王君􁎕為河西隴右節度使判凉州都督事開元時
吐蕃大將悉諾邏入寇攻甘州焚燒市里君􁎕候其兵
疲整士馬以掩其後㑹大雪敵兵凍死者甚衆遂取積
石軍西路而還
五代初秦宗權稱帝遣其將秦賢盧瑭張晊攻汴賢軍
板橋晊軍北郊瑭軍萬勝環汴為三十六柵梁王遣將
朱珍撃賢於板橋拔其四柵又撃瑭於萬勝瑭敗投水
死宗權聞瑭等敗乃自將精兵數千柵北郊㑹兖州朱
瑾鄆州朱宣來赴援王置酒軍中中席王陽起如厠以
輕兵出北門襲晊而樂聲不輟晊不意兵之至也兖鄆
之兵又從而合擊遂大敗之斬首二萬餘級宗權與晊
夜走
宋太宗端拱中遣李繼隆發鎮定軍萬餘䕶運契丹將
耶律休格率精鋭將邀於路適尹繼倫巡邊與相值休
格不顧竟趨大軍繼倫謂其麾下曰敵南出而㨗還則
乗勝驅我北則洩怒致死我無遺類矣今但卷甲銜枚
以躡之彼鋭氣前驅不虞我之至勝足以自樹敗亦不
失為忠義衆皆思奮繼倫令軍中俟夜人持短兵敵方
陣於前繼倫從後掩撃遂驚潰又狄青討儂智髙至廣
南合孫沔余靖之兵進次賔州時智髙還守邕州青懼
崑崙闗險阨為所據乃按兵不動下令賔州具五日糧
休士卒值上元節令大張燈燭首夜宴將佐次夜宴從
軍官三夜饗軍校首夜樂飲徹曉次夜二鼓青忽稱病
暫起如内久之使人諭孫沔令暫主席行酒少服藥乃
出數使勸勞座客至曉客未敢退忽有馳報者云夜時
三鼓元帥已奪崑崙矣是夜大風雨青率兵度崑崙闗
既度喜曰賊不知守此無能為也已近邕州賊方覺逆
戰於歸仁舗青使步卒居前匿騎兵於後青登髙執五
色旗麾騎兵為左右翼出其後斷敵軍為三旋而撃之
敵衆披靡遂大敗智髙焚城遁去
元世祖至元時髙麗人金通精據珍島以叛屢討不下
以史樞為鳳州經畧使樞至謂衆曰敵勢方張未易力
勝况炎暑海氣蒸鬱弓力弛弱猝不可用宜分軍為三
多張旗幟以疑之吾與諸軍潛師𢷬其穴破之必矣與
戰大破之其地悉平
明徐達率師至太原元庫庫營於城西郭英慿髙望曰
彼兵多而不整營大而無備請以夜刼其營常遇春亦
曰我騎兵雖集步卒未至不可與戰請夜刼營當彼衆
亂主將可縛也達從其計先遣五十騎伏城東以火炮
為期至夜郭英潛入其營舉炮伏起應之鼓譟相接敵
大潰自相殺戮庫庫遁去遂克太原得士馬各四十萬
又藍玉襲元主特古斯特穆爾于捕魚兒海用定逺侯
王弼謀戒諸軍穴地而㸑毋使見烟火乘夜至海南敵
營在海東北八十餘里玉令弼為前鋒疾馳襲其營敵
不虞軍至大驚迎戰敗之元主遁餘衆潰降又張輔征
交阯敵於多邦城旁築土城髙峻城下築重壕壕内密
置竹刺壕外坎地以陷人馬輔下令期夜襲城以舉火
鳴角為號夜四鼔都督黄中銜枚舁攻具越重壕薄城
下以雲梯附城牙將蔡福先登將士繼之火炬齊明銅
角競響敵驚散遂入城
　　甘言厚幣乘懈襲之
唐初突厥頡利合兵十萬寇涇州太宗自率六騎幸渭
上與頡利隔水語責以負約頡利請和詔許之誓盟於
便橋之上突厥引兵退蕭瑀曰突厥未和之時諸軍争
欲戰陛下不許而敵自退其䇿安在帝曰突厥衆多而
不整君臣之志惟賄是求故卷甲韜戈㗖以金帛彼既
得所欲志必驕惰然後養威俟釁一舉可滅也将欲取
之必姑與之此之謂也瑀謝不及又李懷光有叛志欲
併諸軍時李晟與李建徽陽惠元皆聮屯恐見脅適有
使至晟所晟遂偽稱有詔徙屯即結陣趨東渭橋未幾
懷光併建徽惠元兵惠元死之晟提孤軍横當寇鋒恐
二盗合以軋之乃卑辭厚幣致誠於懷光使不為忌後
諸路軍皆受晟節度乃移書顯讓之懷光不聴走遁河
中
五代初山南盗孫喜以衆千人襲均州刺史吕煜不能
禦時馮行襲為州校乃隂選勇士伏江南獨乗小舟逆
喜告曰州人聞公至皆欲歸矣然知公兵多民懼擄掠
恐其驚擾請留兵江北獨與腹心數人從行願為前導
以慰安州民事可立定喜以為然乃留兵江北獨與行
襲度江軍吏前謁行襲撃喜仆地斬之伏兵發盡殺從
行者餘兵在江北聞喜死皆潰
　
　
　
　
　
　
　
　
　
　
欽定續通典卷九十八
欽定四庫全書
欽定續通典卷九十九
　兵
　　避鋭
五代梁遣王景仁擊趙晉遣周徳威救之景仁所將皆
梁精兵晉軍望之色動徳威告荘宗曰梁兵鋭未可與
爭宜少退以待之荘宗未決已而獲梁諜者知梁軍果
將渡河荘宗如其策乃退軍鄗邑誘破梁軍
周太祖因劉旻攻晉州遣王峻為行營都部署將兵討
之别遣陳思讓康延釗自烏嶺出絳州與峻㑹峻至陜
州留不進太祖遣使者翟守素馳至陜州諭峻欲親征
峻屏左右謂守素曰晉州城堅不可近而劉旻兵鋭亦
未可當臣所以留此者非怯也葢有待爾守素馳還具
道峻言是時太祖已下詔西幸聞峻語乃止不行
元趙天錫以元帥左都監兼冠氏令宋將彭義斌據大
名冠氏元帥李全降之人心頗揺天錫令衆姑少避其
鋒以圖後舉乃帥將佐往依大將愽里哈軍未幾破義
斌於真定
　　堅壁持久候隙破之
唐李光弼以朔方兵五千救常山常山圑結兵執賊將
史思義降時史思明攻饒陽李光弼問計於思義答曰
今軍行疲勞逢敵不支不如按軍入守料勝而出賊兵
方鋭持重圖之為萬全光弼善之㑹饒陽賊五千至九
門思明恃有援解鞍休士光弼諜知之提輕兵斂旗鼓
伺賊方飯襲殺之且盡思明懼引去
五代時晉攻魏魏人求救於梁太祖遣侯言救魏言築
壘於洹水太祖怒言不出戰遣葛從周代言從周至軍
益閉壘不出而鑿三闇門以待晉兵攻之從周以精兵
自闇門出擊敗晉軍
金太祖收國初遼主自將七十萬至特們駙馬蕭特黙
等將騎五萬歩四十萬至沃稜濼帝自將禦之行次約
羅會諸將議皆曰遼兵號七十萬其鋒未易當吾軍逺
來人馬疲乏宜駐於此深溝髙壘以待帝從之遣都古
嚕訥尼楚赫鎮逹嚕古帝以騎兵親候遼軍獲督餉者
知遼主以卓努叛西還二日矣是日帝還至舒吉濼有
光見于矛端諸將曰今遼主既還可乘其怠追擊之帝
曰誠欲追敵約齎以往無事餫饋若破敵何求不得衆
皆奮躍追及遼主於呼卜塔岡遼兵大潰金師馳之横
出其中遼師敗績
元順帝至正時徽饒賊冦於潛以董摶霄參知政事將
兵討破之遂復其縣治既而賊兵大至焚倚郭廬舍摶
霄按軍不動左右請出兵摶霄曰未也遣人執白旗登
山望賊約曰賊以我為怯必少懈伺其有間則麾所執
旗又伏兵城外皆授以火礟復約曰見旗動礟即發已
而旗動礟發兵乃盡出斬首數千級
　　堅壁挫鋭
唐劉蘭為夏州都督府司馬貞觀初梁師都以突厥兵
頓於城下蘭偃旗卧鼓不與争鋒賊疑不敢迫夜引去
蘭追擊破之
宋魏勝守海州金兵逼闗勝登闗門張樂飲酒犒軍士
令固守勿出戰金攻之踰時乃少遣士出慿險隘擊之
金知不可攻將轉而渡河襲闗後勝斂兵入城金軍徑
趨闗更欲過砂堰圜城為營勝先已據堰備之金軍不
得過
元李璮隂結宋人以益都叛據濟南詔親王噶必齊總
兵討之賊勢甚盛繼命史天澤往天澤聞璮入濟南笑
曰豕突入苙無能為也至則進説於噶必齊曰璮多譎
而兵不精不宜力角當以嵗月斃之乃深溝高壘絶其
奔軼凡四月城中食盡軍潰出降
　　不戰挫鋭
五代初楊行密取楚州孫儒率衆攻之行密將田頵劉
威等遇之輒敗行密欲走銅官其客戴友規曰儒來氣
鋭而兵多葢其鋒不可當而可以挫其衆不可敵而可
久以敝之若避而走是就擒也劉威亦曰背城堅柵可
以不戰疲之行密以為然久之儒兵飢又大疫行密悉
兵擊之儒敗被擒
宋馮讚知梓州時劍外初平讚視事纔數日偽軍校上
官進嘯聚士卒三千餘衆刼村民數萬人夜攻州城讚
曰賊埀夜奄至此烏合之衆以箠梃相撻擊必無固志
可持重以鎮之待旦自潰矣躬自率衆廵城密令促其
更籌未夜分擊五鼓賊悉遁去因追之擒進斬於市郡
境以安
元刷從太祖征柰曼敵率鋭兵鼓而進刷按兵屹不動
敵止俄復鼓而進刷亦不動敵卒疑畏不敢前又鞏昌
部長和托叛民大擾汪惟正謂將吏曰和托今若猘犬
方肆狂齧茍一戰不利則城邑為墟當勝以不戰乃發
兵踵之賊欲戰不得休則撓之若是者兩月知其糧盡
勢蹙曰可矣與戰屢㨗
　　敵飢以持久敝之
唐河間王孝恭討輔公祏賊將馮惠亮等據險邀戰孝
恭堅壁不出遣竒兵絶糧道賊飢夜薄營孝恭卧不動
明日使羸兵扣賊壘挑之别令將盧祖尚選精騎以待
俄而兵却賊追北且囂遇祖尚軍薄戰遂大敗公祏窮
棄丹陽走擒之江南平
五代漢隠帝遣樞密使郭威討李守貞威用馮道計謀
以遲久困之乃與諸將分為三栅發五縣丁夫築連壘
以䕶三柵守貞出兵壞連壘威輒補其所壞守貞輒出
争之每出必有亡失如此逾年守貞城中兵食俱盡殺
人而食威曰可矣乃為期日督兵四面攻而破之守貞
自焚死
宋韓世忠敗金人於大儀時逹喇屯泗州烏珠屯竹塾
鎮為世忠所扼㑹雨雪金饋道不通野無所掠殺馬而
食番漢軍皆怨烏珠夜引軍還餘衆棄輜重遁
　　因敵飢乘其敝而取之
唐邱行恭於大業末聚兵萬人保郿城百姓多附之時
原州賊圍扶風太守竇璡堅守經數月賊食盡無所掠
衆稍散歸行恭行恭因遣諭諸賊共迎義軍乃自率五
百人負米麥持牛酒詣賊營賊帥長揖行恭斬之謂其
衆曰若皆豪傑也何為事賊衆皆俯伏曰願改事公行
恭率其衆迎謁太宗於渭北
　　因敵三鼓致衰敗之
元張宏範率千人戍萬山既城與將士校射東門宋師
奄至咸謂衆寡不敵宜入守宏範戒曰退者斬遣李庭
當其前他將攻其後親率二百騎為長陣令曰聞鼓則
進未鼓勿動宋歩騎相間突陣宏範軍不動再進再却
宏範曰彼氣衰矣鼓之前後奮擊宋師奔潰
　　致敵力疲夾攻敗之
唐郭子儀李光弼敗賊將史思明於沙河遂趨常陽禄
山聞思明敗益以精兵子儀堅壁自固賊來則守賊去
則追晝掦其兵夜襲其幕賊人不得休息數日子儀謂
光弼曰賊怠矣可以戰戰於嘉山斬馘四萬級
宋畢再遇守六合金將赫舍哩攻之不克乃益增兵至
環城亘三十里再遇令臨門作樂以示閒暇而間出竒
兵擊之敵晝夜不得休乃引退再遇料其且復來乃自
提兵奪城東野新橋出敵之背金人遂遁去
遼太宗伐晉晉兵駐澶淵其前軍髙行周在戚城乃命
趙延夀延昭以數萬騎出行周右帝以精兵出其左戰
至暮帝復以勁騎突其中軍晉軍不能戰會有諜者言
晉軍東面數少沿河城柵不固乃急擊其東偏衆皆奔
潰縱兵追及遂大敗之又統和時宋將曹彬米信取涿
州陷固安耶律休格擊走之月餘復至休格以輕兵薄
之伺蓐食擊其離伍單出者且戰且却南軍自救不暇
結方陣塹地兩邊而行軍渴乏井漉淖而飲凡四日始
逹於涿㑹太后軍至冒雨而遁太后以鋭卒追及之彬
信力窮環糧軍自衛休格圍之彬信以數騎亡歸餘衆
悉潰
金章宗泰和六年宋將皇甫斌分路侵蔡阻溱水不敢
進於是平章布薩揆遣完顔薩布及布色鄂諾完顔逹
希布等以騎七千往擊之㑹溱水漲宋兵扼橋以拒薩
布等謀潛師夜出逹希布以騎渉水出其右鄂諾出其
左薩布度其軍渡乃率副統阿嚕岱以精兵直趨橋宋
兵不能遏比明大潰鄂諾以兵斷真陽路諸軍追擊至
陳澤斬首二萬級
元托壘攻鄧州不下遂將而北金將哈逹等知托壘已
北合歩騎十五萬躡其後托壘按兵遣其將呼圖克等
誘之且旦暮命軍中曰毋令彼得休息宜夜鼓譟以擾
之太宗時亦渡河遣親王扣肯布哈等將萬餘騎來會
遂奮擊大破之追奔數十里
明李文忠援大同次馬邑敗元㳺兵進至白楊門天雨
雪已駐營文忠令移前五里阻水自固元兵乘夜來刼
文忠堅壁不動質明敵大至以二營委之殊死戰度敵
疲乃出精兵左右擊大破之追至蒙克倉而還
　　陣久疲致敗
五代梁晉戰胡栁晉軍敗莊宗欲收兵還臨濮李嗣昭
曰梁軍已勝旦暮思歸吾若收軍使彼休息整而復出
何以當之宜以精騎撓之因其勞乏可以勝也王建及
亦曰敵衆晡晩大半思歸擊此疲敗之卒易如拉朽時
日已暮建及大呼入陣李嗣昭繼之梁軍大敗
周世宗既敗北漢兵于髙平乘勝而進圍城之役諸將
議不一故久無成功世宗欲解去而未决聞史彦超戰
死遽班師倉卒之際亡失甚衆
　　出其不意
唐張巡守雍邱令狐潮引賊衆四萬至城下巡曰賊兵
精鋭且知城中虛實有輕我心今出其不意擊之彼必
驚潰賊勢少折然後城可守也乃分千人乘城以數隊
開門突出巡身先士卒直衝賊陣人馬辟易賊遂退又
李晟為鳯翔節度使以吐蕃侵軼遣將王佖夜襲賊營
率驍勇三千入汧陽城戒之曰賊大衆當過城下慎無
擊其首尾首尾雖敗其中軍力全若合勢攻汝必受其
弊但俟其前軍已過見五方旗虎豹衣則其中軍也突
其不意可建竒功佖如言出擊之賊衆果敗又李愬將
攻吳房諸將曰今日往亡愬曰吾兵少不足戰宜出其
不意彼以往亡不吾虞可擊也遂往克其外城而還
五代初義成軍亂遂安師儒師儒奔梁太祖遣朱珍以
兵趨滑州道遇大雪珍趣兵疾馳一夕至城下遂乘其
城義成軍以為方雪不意梁兵來不為備遂下之又秦
宗權遣盧瑭張晊等攻梁是時梁兵尚少數為宗權所
困太祖乃拜珍淄州刺吏募兵於淄青得兵萬餘以歸
太祖喜曰賊方息兵養勇度吾兵少而未知珍來謂吾
不過堅守而已宜出其不意擊之乃出擊敗晊等宗權
由此敗亡又唐莊宗初襲位會梁兵攻潞州築夾寨聞
晉王李克用已死以為援兵不能復來遂歸洛陽停斥
候莊宗與諸將謀曰敵所憚者先王耳聞吾新立以為
童子未閑軍旅必有驕怠之心若簡精兵倍道趨之出
其不意破之必矣乃大閲士卒發大原軍伏兵三垂岡
詰旦大霧進兵直抵夾寨梁軍不意晉兵之至將士尚
未起軍中驚擾晉兵燒寨鼔譟而入梁兵大潰失亡將
校士卒以萬計又李繼韜以潞州叛降梁莊宗有憂色
召李嗣源帳中謂曰繼韜以上黨降梁而梁方急攻澤
州吾出不意攻其鄆州以斷梁右臂可乎嗣源對曰夾
河之兵久矣茍非出竒則大計不决臣請獨當之乃以
歩騎五千渉濟至鄆州鄆人無備遂襲破之又明宗以
康福帥靈武靈武深入敵境為帥者多遇害明宗乃令
將軍牛知柔以兵衛福行至方渠吐蕃果出邀福福以
兵擊走之至青岡峽遇雪福登山望見川谷中煙火有
吐蕃數千帳不覺福之至福分其兵為三道出其不意
襲之吐蕃大駭棄車帳而走追擊敗之
晉彰國軍節度使張彦澤與契丹戰於陽城為契丹所
圍而軍中無水鑿井輒壞又天大風契丹順風掦塵奮
擊甚鋭軍中大懼彦澤以聞諸將諸將皆曰今敵乘上
風而吾居其下宜待風囬乃可戰彦澤以為然諸將皆
去偏將藥元福獨留謂彦澤曰今軍中飢渇已甚若待
風囘吾屬為俘矣且逆風而戰敵人謂我必不能所謂
出其不意彦澤即拔拒馬力戰契丹奔北二十餘里追
至衛村又大敗之
宋韓世忠平閩㓂旋師永嘉若將休息者忽由處信徑
至豫章連營江濵數十里羣賊不虞其至大震驚遣人
招之賊首曹成以其衆降得戰士八萬又宗澤既敗金
人于衛南渡更䇿其乘敗來襲乃暮徙其軍金人夜至
得空營益驚憚澤不敢復出兵澤出其不意遣兵過大
河襲擊敗之
金固英以本部破宋五萬人遂奪新叉口宗弼留兵守
之是夜大雪道路皆冰和尚原宋兵勢重不可徑取宗
弼用固英䇿入自傍近髙山叢薄翳薈間出其不意遂
取和尚原
元穆呼哩攻真定遣史天祥諭武仙降之乃引兵屯邢
西遥水山下仙兄貴以萬人壁於山上負固不下天祥
携完顔呼遜濟哈軍百人由鳥道扳援而上盡掩捕之
仙驚曰公若有羽翼者不然何其能也遂下邢磁相三
州又巴延統兵船由淪河入江攻宋陽邏堡三日不克乃
密令阿珠夜以鐵騎三千泛舟直趨上流為搗虛之計
分遣阿爾哈雅等先以歩騎攻堡夏貴來援阿珠出其
不意率軍泝流西上四十里泊青山磯冒雪趨沙洲載
馬後隨登岸擒其守將髙邦顯遣報巴延巴延急揮諸
將破堡宋兵大潰又張宏範襲宋以其弟宏正為先鋒
攻三江寨寨據隘乘髙不可近因連兵向之寨中持滿
以待宏範下令下馬治朝食若將持久者持滿者疑不
敢動而他寨不虞也忽麾軍連拔數寨回𢷬三江盡拔
之又何伯祥從察罕伐宋屢㨗諸軍入宋境察罕自他
道遽還諸軍倉皇失措伯祥曰此必為敵所遏不若出
其不意而遂深入其地彼不我測乃可出也遂帥兵突
戰直抵司空寨疏布營壘陵髙伐木為攻取勢既夜命
為五營營火十炬伏精鋭於營側險要之地天明令士
卒速行而鳴鼔其後宋兵果來追伏發驚潰追擊大破
之又李彀攻成都由廣元出葭萌度木𤓰坡蜀人聞彀
至潛伏以待彀諜知之令衆銜枚疾進出其不意賊兵
敗走長驅至成都破之
明湯和傅友徳伐蜀太祖諭友徳蜀人必悉精鋭東守
瞿塘北阻金牛以抗我師若出其意外直𢷬階文門户
既隳腹心自潰兵貴神速但患不勇耳友徳奉命遂克
成都又吳禎從湯和討方國珍乘潮入曹娥江毁壩通
道出不意直抵軍廐國珍遁入海追及之盤嶼合戰敗
之盡獲其戰艦士卒輜重國珍降
　　擊其不備
唐髙祖武徳時吐谷渾㓂邊遣柴紹討之敵乘高射紹
矢下如雨紹遣人彈琵琶二女子對舞敵怪之相與聚
觀紹察其無備潛遣精騎出敵陣後擊之敵衆大潰又
張巡守睢陽賊尹子琦圍之不能克乃濟師巡夜鳴鼔
嚴隊若將出賊申警俄息鼓賊覘城上兵休乃弛備巡
使南霽雲等開門徑抵子琦所斬將拔旗有番將被甲
引千騎麾幟乘城招巡巡隂縋勇士隍中持鈎陌刀强
弩約曰聞鼔而奮敵恃衆不備城上譟伏發擒之弩注
矢外向救兵不能前俄而縋士復登陴賊皆愕眙乃按
甲不出
五代唐莊宗遣李嗣源襲鄆州髙行周為前軍㑹日暮
隂雨人無進志行周曰此天贊也彼必無備是夜渉河
至城下鄆人不知李從珂先登啟闗納外兵旦拔牙城
又魏王繼岌伐蜀蜀道阻險議者謂宜緩師待變而進
招討使郭崇韜以決於都統判官李愚愚曰王衍荒怠
亂國之政民人厭之乘其倉卒擊其無備其利在速不
可緩也崇韜以為然所至迎降遂滅蜀
周李謙溥知隰州并人來圍其城議者皆請速救楊廷
璋曰隰州壁壘甚固敵人奄至未能為攻城具當出竒
以破之乃募敢死士七百人許以重賞使人與謙溥潛為
之期既至則果不為備遂與城中相應銜枚夜擊并人
驚潰逐北數十里斬首萬級獲鎧甲萬計
宋王徳討信州賊王念經次饒州㑹賊劉文舜圍城徳
引兵赴之文舜降謂諸校曰念經聞吾宿留必不為備
倍道而趨一鼓擒之
遼末帝乾統元年以蕭多喇久練邉事為西北路招討
使北凖布尼都格爾率鄰部來侵多喇逆擊追奔数十
里乘尼都格爾無備以輕騎襲之獲馬五千疋牛羊稱
是金布薩忠義以平章政事兼都元帥討契丹師將發
敵聲言乞降圖克坦克寜曰敵初困蹙且無降意所以
揚言者是欲緩吾師期也不若攻其未備敵若挫衂則
其降必速如其不降乘其怠而急擊之可一戰而定也
忠義以為然乃與克寜出中路遂敗之
元史樞從憲宗伐宋師次苦竹厓前阻絶澗深数百尺
宋人恃險而不備帝使樞偵之樞率健卒數十縋而下
得所致師處以聞帝趣樞急取之宋人懼乃降又憲宗
西征丞相史天澤選諸道兵之驍勇者為先鋒命李進
為搃把道由陳倉入興元度米倉闗其地荒塞不通進
伐木開道七百餘里至定逺七星闗其闗上下皆築連
堡宋以五百人守之巴渠江水環堡東流天澤命進往
關説降之不從進潛視間道歸白天澤曰彼可取也是
夜二鼓天澤遣進率勇士七十人掩其不備攻之脱門
樞而入者二十人守門者覺拔刀拒之懸門俄閉諸軍
不得入進與二十人力戰殺傷三十人後兵走上堡進
乃毁懸門納諸軍追至上堡殺傷益衆宋兵不能敵棄
走進遂得其堡守之闗路以通
明成祖聞耿炳文率衆三十萬至真定乃躬擐甲胄帥
師至鄚州令衆秣馬蓐食渡白溝河謂今夕中秋彼必
不備飲酒為樂此可破也夜半至雄縣破其城斬守將
楊松又王守仁既討破横水賊謝志山浰頭賊池仲容
遣弟仲安來歸守仁佯許之而隂集兵以待遂下令散
兵㑹嵗首大張燈樂仲容信且疑守仁賜以節物誘入
謝仲容率九十三人營教埸而自以數人入謁守仁呵
之曰若皆吾民屯於外疑我乎悉引入祥符宫厚飲食
之賊大喜過望益自安守仁留仲容觀燈時正月三日
大享伏甲士於門諸賊入以次悉擒戮之自將抵賊巢
破上中下三浰斬馘二千有竒浰頭平又劉顯總四川
兵攻把都蠻於凌霄峰賊黨阿二方三等上九絲山顯
計蠻中九日必醉飲乘夜冒雨攀蘿腰絙扳挽而上兵
入蠻帳二賊驚起拒鬬互擊蹈藉投崖者無算二賊奔
逸
　　攻其不整
唐伊慎刺蘄州充江南西道節度都知兵馬建中末徳
宗在梁洋鹽鐵使包佶以金幣泝江進獻次蘄口時李
希烈已屠汴州遣將杜少誠將兵㓂蘄黄以絶江道慎
兵遇於永安戍列樹三栅相去纔數里偃旗卧鼔於中
柵少誠至分兵圍之軍伍未定中柵聲鼔三柵悉兵以
擊賊軍大亂少誠脱身免江路遂通
宋太祖征太原時節度使何繼筠把石嶺關契丹來援
繼筠率數千騎禦之敵至乘其未成列遽麾兵擊之敵
衆大潰追奔數十里又岳飛從劉浩解東京圍與敵相
持于滑南領百騎習兵河上敵猝至飛麾其徒曰敵雖
衆未知吾虛實當及其未定擊之乃獨馳迎敵斬其梟
將遂大敗之
金鄂勒愽從宗望伐宋師自大名濟河鄂勒愽屯于洺
州之境時宋兵來攻鄂勒愽乘夜以騎二百潜出其後
反擊敗之居數日敵復來蘓統制以兵二萬先至鄂勒
愽乘其未集以三百騎出戰大敗其衆生擒蘓統制殺
之又羅索等追遼主至白水濼遂與棟摩攻破西京時
夏人救遼兵次天徳羅索使塔納布克丹以騎二百為
候兵夏人敗之額圖琿復以二百騎往遇伏兵亦敗時
久雨諸將欲且休息羅索曰彼再破吾騎兵我若不復
往彼將以我怯即來攻我矣乃選千騎往將至野登高
望之夏人恃衆而不整方濟水為陣羅索分軍為二迭
出迭入進退轉戰三十里過宜水烏嚕軍亦至合擊敗
之
元滿濟勒台討叛王海都都勒斡既與之遇方約戰行
伍未定單騎突入陣中往復數四敵兵大擾一戰遂大
㨗又大徳中叛王圖們烏魯斯等犯邊崇古嚕迎敵于
庫克之地及其未陣直前搏之敵不敢支追之踰金山
乃還又隆興之分寜叛行省檄石安琬討之賊背山而
陣安琬引兵出陣後賊驚潰退而距守安琬揮兵直抵
壘門賊掦言曰願少整行伍而戰死且不憾安琬佯許
之賊果出陣安琬突陣而入大呼曰吾止誅賊首庸卒
非我敵也手刄賊背生擒之
明張輔討安南追賊於富良江賊悉衆拒戰聨舟十餘
里横亘江中而用小船載木立柵以拒官軍輔乘柵未
備督將士力戰賊不能支黎季􁪢父子遁走諸偽將相
俱赴軍門降安南平
　　先設備而勝
唐高崇文統神䇿軍討劉闢崇文在長武城練卒五千
人常若㓂至及中使至夘時宣命辰時出師兵仗軍需
無不備具後擒闢送京師
宋趙方毎令諸將飲酒勿至醉治兵待㓂常使日日可
戰故淮蜀沿邊雖屢遭金兵而京西一境獨全又孟珙
制置夔路元兵謀大舉臨江珙䇿必道施黔以逹湖湘
請粟十萬分兵屯峡歸松滋為聲援元兵自隨臨江珙
密遣將拒敵更遣兵屯施州元師數十萬入蜀珙増置
營砦分布戰艦條上流備禦元人知有備不果入
遼太祖時埒克之亂欲乘我不備為掩襲計紿降太祖
將納之命魯庫耶律雲嚴號令勒士卒控轡以防其變
逆黨知有備懼而遁
金熙宗天眷二年宋將岳飛以兵十萬圍邳州甚急城
中兵纔千餘守將懼遣人求救于鎮國上將軍璸都璸
都曰為我語守將我嘗至下邳城中西南隅有塹深丈
餘可速實之守將如其教填之岳飛果自此穴地以入
知有備遂止璸都舉兵以為聲援飛乃退又明昌時珠卜
復叛丞相襄出屯北京㑹羣牧契丹徳夀托蘓等據信
州叛衆號數十萬逺近震駭襄閒暇如平日人心乃安
初襄之出鎮也至石門鎮密謂僚屬曰北部犯塞奚足
慮第恐姦人乘隙而動北京近地軍少當預為之備即
遣官發上京等軍六千至是果得其用又宣宗興定四
年夏人攻鞏州持嘉喀齊喀遣兵擊走之生擒夏將劉
逹爾嘉允等訊知夏大將尼舒鼎鄂特明二人謀以為
鞏帥府所在鞏既下則臨洮積石河洮諸城不攻自破
故先及鞏且構宋統制程信等將兵四萬來攻喀齊喀
聞之飭兵嚴備俄而兵果至喀齊喀督兵搏戰却之殺
數千人攻益急將士殊死戰殺傷者以萬計夏人焚其
攻具拔柵而去喀齊喀已先伏甲要地邀之復率衆躡
其後斬首甚衆
元世祖中統三年李璮叛據濟南史樞從史天澤往討
之城西南有大澗亘歴山樞一軍獨當其險夾澗而城
䜿木柵于澗中滛雨暴漲木柵盡壞樞曰賊乘吾隙俟
夜必出命作葦炬數百置城上逮三鼔賊果至飛炬擲
之風怒火烈弓弩齊發賊衆大潰又張柔伐宋壁於黄
州西北隅有乘舟出者柔曰此偵伺我者也夜必襲吾
不備乃分軍為三以待之二鼓時宋師果至柔遮擊之
俘數百人溺死者不可勝計又成宗大徳二年秋諸王
將帥共議防邊咸曰敵往嵗不冬出且可休兵於境庫
爾濟蘓曰不然今秋候騎來者甚少所謂鷙鳥將擊必
匿其形備不可緩也衆不以為然庫爾濟蘓獨嚴兵以
待之是冬敵兵果大至三戰三克又劉福通䧟汴梁號
召羣盗察罕特穆爾北塞太行南守鞏洛自將中軍軍
沔池㑹叛將周全棄覃懷入汴梁合兵攻洛陽察罕特
穆爾下令嚴守備别以竒兵出宜陽而自將精騎發新
安來援賊至城下見堅壁不可動退去因追至虎牢塞
成臯諸險而還
明湯和守常州凡十年防禦周密㓂來輒破走之與吳
良守江隂耿炳文守長興氣勢聨絡屹為東藩保障又
楊鋭守備安慶先是林俊䇿宸濠必反密謀於同知林
有禄修濬城池鋭䇿其必攻皖預設鈎距於江側禁勿
泄至是宸濠起兵果至船皆為鈎距所破鋭與郡官張
文錦林有禄嬰城固守濠至城下鋭令軍士大罵之宸
濠怒悉力攻城不克乃令潘僉事家人持書諭降鋭手
斬以狥賊氣遂衰又安南叛人入宼剽掠欽亷等州諸
司議募陸兵俞大猷曰賊由海來當以海舟破之若専
備於陛賊舍此擊彼我不勝其備賊不勝其擊彼逸我
勞非計也乃多集海舟遂破之於永安萬寜安南函賊
首以降
　
　
　
　
　
　
欽定續通典卷九十九
欽定四庫全書
欽定續通典巻一百
　兵
　　以逸待勞
五代唐莊宗侵梁趨汴州宿胡栁坡遇梁軍問戰於周
徳威徳威曰此去汴州信宿而近梁軍父母妻子皆在
其中軍必力爭吾以深入之兵當必死之戰可以計勝
難以力圖且吾先至此糧㸑具營柵完以逸待勞王宜
按軍無動臣請以騎軍擾之使其營柵不成樵㸑不暇
給因其勞而乘之可以勝也不聴卒敗
金元帥完顔黙音征鄂斡以兵甲士萬三千人分為左
右翼至木虎崖盡委輜重齎數日糧輕騎襲之時鄂斡
自㤗州走齊州有吏乣者來降謂黙音曰賊中馬肥健
官軍馬疲弱此去賊八十里比遇賊馬已憊賊輜重去
此不逺我攻之賊必救其巢穴賊至馬必疲我馬少得
息所謂以逸待勞者也黙音從之鄂斡果敗
明傅友徳既敗韓乙度敵尚强且復至乃開城門陣於
野使皆卧槍以待聞鼓即起賊李二果盛兵至輕我寡
競而囂友徳鼓之士騰躍搏賊遂縳李二以獻又都督
劉江鎮遼瞭島東南有火光度倭且至犒師秼馬略不
為意設伏燒賊船截其歸路約曰旗舉炮鳴伏盡起奮
擊倭果翌日登岸江舉旗鳴鼓伏兵兩翼進搏賊大敗
諸將問臨敵意思安閒惟飽士馬何也江曰窮冦逺來
必飢且勞我以逸待勞以飽待飢兵法也又倭㓂陷泉
州朝廷責戰益急俞大猷疏曰賊尚萬人入死地能戰
若廹城而攻彼實我虚彼逸我勞彼飽我飢一挫而東
南事壊矣不若列營以困之彼欲攻柵以遁我實彼虚
我逸彼勞我飽彼飢而我得犄角以取之敵以戰為守
我以守為攻於是星布兵營畫地鑿溝令東西通而列
柵其上賊挑戰不動已竟殱賊
　　師不襲逺
五代漢隱帝時李守貞趙思綰王景崇反遣樞宻使郭
威率禁兵將白文珂等督攻之諸將皆請先擊思綰景
崇威計未知所向行至華州節度使扈彦珂謂威曰三
叛連衡以守貞為主守貞先敗則思綰景崇可傳聲而
破矣若捨近圖逺使守貞出兵於後思綰景崇拒戰於
前則漢兵屈矣威以為然遂先擊守貞
明郭英從傅友徳征雲南兵由永寧路多險阻諸將欲
深入郭英曰破敵貴先聲攻取必自近始舍近趨逺非
䇿之上也遂以兵攻赤水河路時久雨水暴漲英斬木
造筏乘夜濟河比曉敵大驚潰生擒烏撤并阿容等攻
克曲靖陸涼越州闗索嶺椅子寨
　　餌敵取勝
唐髙開道為蔚州總管幽州饑羅藝求賑開道許之藝
遣老弱就食皆厚遇之藝悦不為虞更發兵三千車數
百馬數千往請粟開道悉留不遣又曲環鎮陳許軍劉
昌裔為營田副使環卒上官涚知留後㑹呉少誠引兵
薄城有兵馬使安國寧謀以城應賊事洩昌裔宻計斬
之即召其麾下千餘人人賞縑二疋伏兵要諸巷令持
縑者悉斬之無一人得脱賊聞解去又楊行宻為將值
畢師鐸鄭漢章將兵萬餘人猝至衆驚懼行宻安卧帳
中曰賊近告我遂積金帛糧米於一寨使老弱守之伏
精兵於傍師鐸等至宻自將千人衝其陣陽敗走師鐸
兵追之入寨大掠伏發盡殱之
遼景宗乾亨初宋下河東乘勝襲燕北院大王耶律希
達與蕭托郭逆戰敗績退屯清河北耶律色珍取希達
等青幟軍於得勝口以誘敵敵果争赴色珍出其後奮
擊敗之(以敗軍誘敵亦/同餌敵之義)
元察罕特穆爾謀復汴梁令弱卒立柵外城以餌賊賊
出争之弱卒佯走至城西因突鐵騎縱擊悉擒其衆賊
不敢出
明時海賊徐海麻葉犯杭胡宗憲馳至嘉興賊來薄城
外宗憲取酒百餘罌投以毒載之兩舟選卒慧而猛者
假冠服坐舟中佯作餉軍狀載向賊所從道見賊即委
舟走賊信不疑争取酒飲之多死
　　受敵餌取敗附
唐王佖為靈鹽節度使先是吐蕃欲成烏蘭橋毎於河壖
先貯材木朔方府毎遣人潜載之委於急流終莫能成
蕃人知佖貪而無謀先厚遺之然後并役成橋仍築月
城圍守之自是朔方禦冦不暇由佖黷貨邊上以貽患
焉
　　(臣/)等謹案餌敵可以取勝受敵餌即可以取敗兵
　　家炯鑒事實相因杜典無此目謹附於此
　　軍勝擄掠被追襲多敗
唐李晟與李懐光同討朱泚懐光軍輒擄掠驅牛馬百
姓苦之晟軍無所侵犯收復京城告諭於衆百姓安堵
如故
明傅友徳守彭城王保保遣將李二來攻勢甚張友徳
度多寡不敵詗其衆方肆掠率步騎自吕梁渡直趨撃
之單騎奮槊刺其驍將韓乙師乘而進敵大敗
　　抽軍
五代梁將劉鄩拒晉以晉兵盡在魏州晉陽必虚欲以
竒計取之乃潛引兵自黄澤闗西去晉人怪鄩軍數日
不出寂無聲迹遣騎覘之無斥候者城中亦無烟火但
烏止於壘上時見旗幟循堞往來晉王曰我聞劉鄩用
兵一歩百計必詐也更使覘之乃縛旗於芻偶之上使
驢負之循堞而行得城中嬴老者語之云軍已去二日
矣既而有人自鄴至者言鄩兵已趨黄澤晉王始發騎
追之又黄文靖佐葛從周入潞㑹晉軍十餘萬俯外垣
砦文靖慮孤軍難守乃與從周啓闉出師文靖為殿後
命矢刃皆外向持重而還晉人不敢逼
宋攻金宿州失利將班師諸軍發靈壁畢再遇獨留未
動度軍行三十餘里乃火靈壁諸將問夜不火火今日
何也再遇曰夜則照見虚實晝則烟埃莫覩彼已敗不
敢廹諸軍乃可安行無虞汝等安知兵易進而難退耶
遂還泗州
　　乘敵抽軍襲破之附
唐武宗時鎮州奏事官高迪宻陳事宜其一以為賊中
好為偷兵術潛抽諸處兵聚於一處官軍多就迫逐以
致失利官軍須知此情自非來攻慎勿與戰彼淹留不
過三日須㪚歸舊屯如此數四空歸自然䘮氣官軍宻
遣諜者詗知其抽兵之處乘虚襲之無不㨗矣
　　(臣/)等謹案抽軍之法所以防追襲也若預知敵情
　　則乘虚更足以取勝謹増附此目益以見抽軍之
　　宜慎云
　　卑辭怠敵取之
五代初青州王師範遣將盧洪攻棣州張蟾洪以兵返
襲青州師範陽為好辭遣人迎語洪曰吾㓜未能任事
賴諸將共持之耳不然聴公所為也洪以師範無能為
遽還不為備師範伏兵於道語其僕劉鄩曰洪來為我
斬之明日洪至師範出迎鄩於坐上斬之伏兵發盡殺
其餘兵又晉王李克用因劉守光使人諷鎮定尊已為
尚父怒欲伐之諸將皆曰是為惡極矣不若陽為推尊
以稔之乃與六節度共奉冊往守光益驕卒為晉所滅
　　稱降及和因懈敗之
唐初王君廓聚衆掠夏長平河東丞丁榮拒之且遣使
慰召君廓見使謬欲歸首者榮輕之因陳兵登山君廓
悉伏兵山谷中榮軍還掩擊破之又李光弼守太原史
思明引兵十萬攻之光弼遣人詐為約降而穿地道周
賊營中至期遣禆將將數千人出如降狀賊皆屬目俄
而營中地陷死者千餘人賊衆驚亂官軍鼓譟乘之俘
斬萬計又思明至偃師光弼悉軍趨河陽身以五百騎
殿已入城衆二萬軍纔十日糧賊頓白馬祠治塹溝築
月城以守光弼謂李抱玉曰將軍能為我守南城二日
乎抱玉曰過期若何曰棄之抱玉許諾即紿賊曰吾糧
盡明日當降賊喜歛兵待期抱玉已繕完即請戰賊忿
欺急攻之抱玉出竒兵夾擊賊帥周摯引却
五代梁將朱珍攻朱裕於鄆州珍去鄆二十里遣精兵
挑之鄆人不出裕詐為降書隂使人召珍約開門為内
應珍信之夜率兵叩城裕登陴開門納珍軍已入甕城
而垂門發鄆人從城上磔石以投之珍兵皆死珍僅以
身免
金李師夔遇賊張勝以萬人攻奉聖州城師夔度衆寡
不敵乃偽與之和日致饋給勝信之師夔乘其不備使
人刺勝殺之以其首徇曰汝輩皆良民脅從至此今元
惡已誅可棄兵歸復其所賊衆大驚皆㪚去
　　兩軍相對取背破之
唐初吐谷渾冦邉詔李靖及江夏王道宗討之賊聞兵
至走嶂山數千里諸將議息兵道宗固請討李靖然之
乃遂帥偏師兼行倍道去大軍十日追及之賊據險苦戰
道宗潛遣千餘騎踰山襲其後賊表裏受敵遂奔潰又
至徳中賊安慶緒遣嚴莊助張通儒拒官軍於陜李嗣
業從郭子儀討賊遇於新店先是回紇傍南山設伏按
軍北崦以待官軍與賊力戰數合我師初勝而後敗嗣
業逐急應接回紇從南山望見官軍敗曵白旗而下徑
抵賊背穿賊陣過賊陣西北角先陷嗣業又率精騎前
擊表裏齊進賊衆大敗走河北又僕固懐恩領朔方行
營節度㑹回紇請和助討史朝義即引兵屯陜州時諸
節度兵齊進次黄水賊堅壁自固懐恩陣西原多張旗
旝使突騎與回紇稍南出繚賊後舉旗為應破賊壁死
者數萬
宋曹瑋知秦州嘉勒斯賚入冦瑋迎戰二都谷賊雖衆
然器甲殊少在後者皆持白棓毛連瑋知不足畏欲以
氣凌之引百騎穿賊陣出其後升高指揮軍中鼓譟夾
擊斬首三千明日視林薄間中傷及投崖死者萬計又
張俊討李成賊驍將以衆十萬來援夾河而營楊存中
謂俊曰彼衆我寡擊當用竒願以騎見屬公以步卒居
前俊從之存中夜銜枚渡河出西山馳下擊賊背俊以
歩兵夾攻俘八千人
遼耶律色珍為山西路兵馬都統宋將楊繼業陷山西
諸郡色珍至定安遇賀令圖軍擊破之明日至蔚州敵
不敢出色珍書帛射城上諭以招慰意隂聞宋軍來救
令都監耶律達薩夜伏兵險阨俟敵至而發城守者見
救至突出色珍擊其背二軍俱潰追至飛狐遂取蔚州
金富察貞敗宋將程松於和尚原進兵至小闗松將楊
廷據險注射貞不得前令行軍副統費摩阿里為疑兵
潜遣明安胡信率甲士五千人繞出其後反擊之宋兵
大亂遂斬廷於陣宋兵走二里闗又興定初宋人圍海
州完顔仲元軍髙橋令提控完顔阿林領騎遶出其後
夾擊之宋兵解去
元史天澤圍武仙於衛州金將完顔哈達以衆十萬來
援戰不利諸將皆北天澤獨以千人繞出其後敗一都
尉軍遂與大軍合攻之仙逸去遂復衛州又至正末賊
陷大寧伊蘇討之兵次侯家店與賊戰自昏抵曙㪚而
復合伊蘇遣别騎繞出城後賊腹背受敵大敗之
明鄧愈從太祖渡江克采石取太平元將陳額森合哈
雅兵來戰甫合愈與徐達率竒兵繞出其後大破之獲
額森哈雅走遂下建康又徐達與常遇春討張士誠敵
大潰薄其城士誠弟士信來援遇春率竒兵入大全港
營於東阡却壓其背士信急抽精兵搏戰遇春鼔將士
立破之又徐達鎮池州陳友諒來犯太祖命常遇春助
之令達設伏九華山下急掩其後友諒至盡鋭攻城城
中伐鼓大譟伏盡發内外夾攻遇春率萬人自山下擊
斬首萬計又沐英攻雲南大理城大理倚㸃蒼山二闗
為固英乃令王弼由洱水趨上闗自以兵綴下闗别遣
胡海從間道夜渡河繞出㸃蒼山後縁岸而上立我軍
旗幟英士卒望見皆踴躍大呼敵衆驚擾英遂斬闗入
海亦麾山上軍馳下前後夾攻敵悉潰走又成祖因盛
庸軍夾河為營遂帥師東向下令曰吾觀敵陳毎以精
鋭在前罷弱在後今當以勁師前摧其精鋭中軍去敵
五六里嚴陳以待俟我以精騎繞出敵背擊之使前奔
中軍乘其氣乏擊之我躡其後乘勢逐北必敗慎勿逆
擊彼敗不得前奔則盡力死鬭矣
　　兩軍相對繼遣軍助即勝
唐髙祖初率兵撃羣盜至龍門縣有賊毋端兒衆數千
人掩至城下時諸軍無備為賊所乘髙祖親率百餘騎
横出助擊之所射應弦而倒賊大潰逐北數十里又羅
士信取千金堡太宗令屈突通守之王世充自來攻堡
通懼舉烽請救太宗度通力堪自守且緩救以驕世充通
舉三烽已急太宗方出援之左右未獲從以兩騎進遇
賊將葛彦璋射之擒之於陣後軍亦繼至通軍復振表
裏奮擊世充大敗
五代晉王李存朂救趙與梁軍相拒鄗邑鎮定兵扼河
橋梁兵急擊之存朂望見鎮定兵將敗顧王建及曰橋
為梁奪則吾軍危矣建及選騎馳擊梁兵梁兵敗解去
宋趙葵既破金兵於蘄州復分軍為二陣趙范將左扈
再興將右葵左右䇿應敵亦背山分為二以相當而不
先動范曰金人必謀夜戰以倖勝乃預備大鼔令士卒
聞鼓聲始動未幾金果進兵范叠鼓麾軍突鬬葵繼之
獲其輜重山積
金世宗大定二年宋以萬人據夀安縣嵩州刺史舒穆
嚕圖喇押軍萬户圖克坦薩布以騎兵三百廵邏遇於
縣東請師於富察沃稜沃稜使明安完顔呼沙呼率七
百人助之宋兵多圖喇使士卒下馬跪而射之宋兵不
能當走入縣城圖喇進逼之宋人棄城去追及於鐵索
口復大敗遂復夀安
元季文龍章焱等叛據處州趙賁亨帥衆圍之斬首三
級焱復合衆二萬來攻陣惡溪南賁亨分兵拒守自將
精鋭亂流衝擊屬萬戸呼都克台以援兵繼至擊之自
已至亥賊乃退文龍溺死
明初陳友諒陷太平進逼龍灣太祖與戰於石灰山未
决馮勝率宿衛士直𢷬其中堅遂大破之
　　兵多力有餘宜分軍相繼
唐李盡忠叛詔王孝傑統兵十八萬討之孝傑軍至東
峽石谷遇賊道險兵甚衆孝傑率精鋭之士為先鋒且
戰且行及出谷布方陣以扞賊後軍總管蘇宏暉畏賊
衆棄甲而遁孝傑既無後繼為賊所乘營中潰亂孝傑
墮谷而死兵士被殺殆盡
五代晉髙祖時安重榮反杜重威逆戰於宗城重榮為
偃月陣重威擊之不動重威欲少却以伺之偏將王重
允曰兩兵方交退者先敗乃分兵為三重威先以左右
隊擊其兩翼戰酣重允以精兵擊其中軍重榮將趙彦
之來奔重榮遂大敗走還鎮州閉壁不敢出重威率衆
攻破之
遼太宗㑹同八年分兵攻晉邢洺磁三州入鄴都境張
從恩馬全節安審琦兵悉陣於相州安陽水之南皇甫
遇與濮州刺史慕容超將兵千騎來覘遼軍至鄴都遇
遼軍數萬且戰且却至榆林店遼軍繼至遇與彦超力
戰百餘合遇馬斃步戰審琦引騎兵踰水以救遼軍乃
還
金宗翰駐軍北安與都統杲議伐遼杲軍出青嶺宗翰
軍出瓢嶺期于羊城濼㑹軍宗翰以精兵六千襲遼主
聞遼主自五院司來拒戰宗翰倍道兼行一宿而至遼
主遯去乃使希尹等追之西京復叛耿守忠以兵五千
來救至城東四十里富察烏爾古納先擊之斬首千餘
宗翰宗雄宗斡宗峻繼至宗翰率麾下自其中衝擊之
使餘兵去馬從旁射之守忠敗走其衆殱焉
明廖永忠與蜀將鄒興戰於夔府分軍為前後陣前陣
既接乃令後軍兩翼傍出大敗之又常遇春從攻張士
誠蘇州圍久士誠欲出城突戰遂謀奔遇春營遇春覺
之分兵北濠斷其後遣兵與鬬乃命王弼與决死戰遇
春復率衆繼之士誠兵大敗走入城勢益窘
　　我寡敵衆自逺至乘疲敗之
五代晉楊光逺反引契丹侵陷貝州博州守周儒亦叛
降竇儀言于出帝曰今不以重兵守博州渡使契丹得
引北兵東過河與光逺合則河南危矣乃遣李守貞皇
甫遇以兵萬人沿河而下儒果引北兵自馬家渡濟河
方築壘守貞等急擊之契丹大敗遂與光逺隔絶契丹
主聞河上兵敗與晉戰于澶魏之間亦敗遂北去
宋曹瑋知鎮戎軍常出與畨戰畨引去瑋偵敵去已逺
乃緩驅所掠牛馬輜重而還敵聞瑋逐利行遲師又不
整遂還兵來襲將至瑋使諭之曰畨軍逺來必疲我不
乘人之怠請憩士馬少選决戰敵方甚疲皆欣然解嚴
良久瑋又使諭之曰可相馳矣乃各鼓軍而進大破敵
兵因謂其下曰吾知敵已疲故為貪利以誘之比其復
來幾行百里矣若乘鋭以戰猶有勝負逺行之人小憩
則足痺不能立人氣亦䦨吾以此取之
元雅克特穆爾聞特們徳爾及額森特穆爾軍陷通州
將襲京師急引軍至通州乘其初至擊之敵軍狼狽走
渡潞河夾河而軍敵列植黍稭衣以氊衣然火為疑兵
夜遁雅克特穆爾率師渡河追之
明傅友徳伐蜀破階文蜀丞相戴夀帥兵來援時諸將
議江水漲欲駐師大溪口友徳乃下令曰彼逺來勞困
衆方洶洶一戰可克也遂迎擊夀兵拔漢州擒其將梁
士達等俘獲甚衆又張温守蘭州㑹元王保保引兵來
襲温曰彼衆我寡難與為敵但其匆卒逺來未知我虚
實乘暮擊之可挫其鋒若復不退則亦可固守以待援
乃整兵出戰保保兵却卒完其城
　　挑戰
唐郭子儀李光弼率師下井陘㧞常山賊將史思明收
散卒數萬人踵其後我行亦行我止亦止子儀選驍騎
五百更挑戰三日至行唐賊疲乃退我軍乘之又敗於
沙河
五代梁遣王景仁將魏滑汴宋等兵七萬人擊趙趙王
王鎔乞師於晉莊宗自將出贊皇㑹周徳威於石橋進
距栢鄉五里營於野河北莊宗意在速戰徳威曰吾兵
少而臨賊營門所恃者一水隔耳使梁得舟栰渡河吾
無類矣不如退軍鄗邑誘敵出營擾而勞之可以䇿勝
也乃退軍鄗邑徳威晨遣三百騎叩梁營挑戰自以勁
兵三千繼之景仁怒悉其軍以出與徳威轉鬭數十里
至於鄗南兩軍皆陣梁軍横亘六七里汴宋之軍居西
魏滑之軍居東徳威請俟其將退而撃之至未申時梁
軍東偏塵起徳威鼓譟而進麾其西偏曰魏滑走矣又
麾其東偏曰梁軍走矣梁陣動不可復整乃皆走遂大
敗自鄗追至栢鄉景仁以十餘騎僅免
漢隱帝遣趙暉討王景崇景崇西招蜀人為助蜀兵至
寳雞為暉將藥元福李彦從所敗暉攻鳯翔塹而圍之
數以精兵挑戰景崇不出暉乃令千人潜之城南一舍
偽為蜀兵旗幟循南山而下聲言蜀救兵至矣須臾塵
起景崇以為然乃令數千人潰圍而出以為應暉設伏
以待之景崇兵大敗
元蘇布特從睿宗經理河南道出牛頭闗遇金將哈達
帥歩騎數十萬待戰睿宗問以方畧蘇布特曰城居之
人不耐勞苦數挑以勞之戰乃可也師集三峯山金兵
圍之數匝㑹風雪大作其士卒僵仆師乘之大㨗
　　敵處髙勿攻
唐蘇定方征賀魯至曵咥河賀魯率十姓兵十萬拒戰
輕定方兵少舒左右翼包之定方今歩卒據高攅矟外
向親引勁騎陣北原賊三突歩陣不能入定方因其亂
擊之賊大奔
五代唐李嗣昭攻梁邢洺為梁將葛從周所敗梁兵追
之李嗣源從間道至解鞍礪鏃慿髙為陣左右指揮梁
兵望之莫測嗣源急呼曰吾取葛公士卒可無動乃馳
騎犯之出入奮擊嗣昭繼進梁兵解去
元董文蔚從憲宗伐宋入川蜀至釣魚山崖壁巉峭唯
一徑可登敵恃險阻未即降帝命攻之文蔚以次往攻
激厲士卒挾雲梯冐飛石履﨑嶇以登直抵其寨苦戰
頃之兵士被傷乃還
　　敵黨急之則合緩之則離
唐髙仁厚討叛將楊師立圍梓州久不下乃為書射城
中遺將士曰仁厚不忍城中玉石俱焚為諸君緩師十
日使諸君自成其功若十日不送師立首當分見兵為
五畨畨分晝夜以攻之於此甚逸於彼必困矣五日不
下四面俱進克之必矣諸君圖之數日賊黨鄭君雄大
呼於衆曰天子所誅者元惡耳他人無預也大譟突入
府中師立自殺
五代初楊行宻遣劉存攻鄂州焚其城城中兵突圍而
出諸将請急擊之存曰擊之復入則城愈固聴其去城
可取也是日城破執杜洪斬於廣陵
　　假託安衆
唐裴行儉奉詔冊立波斯王且為安撫大食使途經莫
賀延磧屬風沙晦暝導者迷將士飢乏行儉命止營致
祭令曰井泉非遥衆少安俄而雲收風静行數百歩水
草甚豐後來者莫識其處衆皆驚比之貳師將軍又髙
仙芝討吐蕃破連雲堡留兵守之而進將至坦􁀙嶺直
下峭峻四十餘里仙芝恐兵士憚險不下乃潛遣二十
騎詐作阿弩越衣服上嶺來迎既至坦􁀙嶺兵士果不
肯下曰公驅我何去言未畢仙芝所使二十人來云阿
弩越並好心奉迎仙芝佯喜令兵士盡下下嶺三日阿
弩越果來迎
宋狄青征儂智髙兵出桂林之南道傍有廟人謂其神
甚靈青遽為駐節禱之因祝曰勝負無以為據乃取百
錢自持之且與神約果大㨗則投此期盡錢面也萬衆
方聳視已揮手一擲則百錢盡紅矣於是舉軍歡呼青
大喜顧左右取百釘來即隨錢疎宻布地而釘帖之加
以青紗籠復手自封焉曰俟凱旋當謝神取錢其後破
崑崙闗敗智髙師還如言取錢與幕府士大夫共視之
乃兩面錢也
金和羅附布鼐布鼐誘烏春兵為亂世祖與遇蘇素海
甸世祖曰予昔有異夢今不可親戰若左軍中有力戰
者則大功成矣命肅宗及實喇蘇卜實與之戰大敗之
欽定續通典卷一百
欽定四庫全書
欽定續通典卷一百一
　兵
　　行軍下營審擇其地
唐太宗討髙麗營州都督張儉畏不敢深入李道宗請
以百騎往曰臣請二十日行留十日覽觀山川得還見
天子因傍南山入賊地相易險度營陣便處將還㑹髙
麗兵斷路更走間道謁帝如期
五代時謝彦章為梁騎將與賀瓌行視郊外瓌指一地
語彦章曰此地岡阜隆起其中坦然營柵之地也已而
晉兵栅之瓌疑彦章隂以告晉益惡之
宋宗澤於京城四壁各置使以領招集之兵又據形勢
立堅壁二十四所於城外沿河鱗次為珠砦以聨結兩
河諸路人馬又吴璘按行諸屯預治黄河戰地先以數
百騎嘗敵敵鳴鼔鋭士自空壁出突璘軍璘軍先得治
地無不一當十敵大敗遁入壁又詔孟珙收復荆襄珙
謂必得郢然後可以通饋饟得荆門然後可以出竒兵
於是歸州屯三千人鼎澧辰沅靖各屯五千人郴桂各
千人以保江西
元薩竒蘇布哈追金主至歸徳欲薄城背水而營史天
澤曰此豈駐兵之地乎彼若來犯則進退失據矣不聽
果全軍覆没又達實巴圖爾攻襄陽相視形勢内列八
翼包絡襄城外置八營軍峴山楚山以截其援自以中
軍四千據虎頭山以瞰城中
　　鄉導
唐代宗時吐蕃與諸雜羌戎㓂陷西山柘静等州詔嚴
武収復武遣崔旰統兵西山賊城周圍皆石礫攻具無
所設惟東南隅環丈之地壤土可穴諜知之以告旰晝
夜穿地道以攻之再宿而拔其城因拓地數百里下城
寨數四番衆相語曰崔旰神兵也將更前進以糧盡還
五代初梁以葛從周為兖州刺史將兵在外時劉鄩為
王師範守登州使入貢油鬻兖城中悉視城中虚實出
入之所油者得羅城下水竇可入鄩以歩兵五百從水
竇襲破之
宋郭逵知澧州得北溪蠻親信厚待之用以為鄉導盡
平諸隘遂破其所居桃花州蠻彭仕羲棄城走衆悉降
又种世衡守青澗有僧王光信者習知番部山川道路
世衡出兵嘗使為鄉導數有功又韓世忠破方臘窮追
至睦州青溪峒賊深據岩屋為三窟諸將繼至莫知所
入世忠潛行溪谷問野婦得逕即挺身仗戈直前度險
數里𢷬其穴格殺數十人擒臘以出又孟珙討唐鄧行
省武仙仙愛將劉儀降珙問仙虚實儀陳仙所據九砦
石穴山以馬蹬沙窩岵山三砦蔽其前三砦不破石穴
未易圖也若先破離金砦則王子山砦亦破岵山沙窩
孤立三帥成擒矣珙翼日遣兵向離金執黑旗入砦分
據巷道縱火掩殺是夜壯士楊青𢷬王子山砦入帳斬
其帥首一時諸砦俱破
金太宗天㑹間伊喇成隸達賚下為行軍明安與宋人
戰於楚泗之間成以所部先登大破宋軍劉麟約㑹天
長軍議進止成與𤓰爾佳察罕鼐俱為達賚前鋒得宋
生口為鄉導遂達天長睿宗嘉之又宋蔡靖遣郭藥師
帥師與金人戰於白河兵敗而還藥師遂帥所部兵劫
靖及轉運使吕頤浩以降斡里雅布既得藥師益知宋
虚實因以為鄉導懸軍深入矣
元太祖距居庸關百里召徹伯爾問計對曰從此而北
黑樹林中有間道騎行可一人臣向嘗過之若勒兵銜
枚以出終夕可至太祖乃令徹伯爾輕騎前導日暮入
谷黎明諸軍已在平地疾趨南口金鼔之聲若自天下
又襄陽軍乏食劉斌知青陵多積糓前阻大澤水深不
可渉陳可取狀衆難之斌叱曰彼恃險不我虞取可必
也帥騎兵百人夜發所獲敵人使道之前行汙澤中五
十餘里遇敵斌捨馬揮槊突敵敗之得糧數千斛又張
宏範破宋廣州由潮陽港發舶入海至甲子門獲宋斥
堠劉清顧凱乃知宋廣王所在遂次崖山
明徐達分布士馬規取河北克臨清獲李寳臣等用為
嚮導又檄諸將率馬歩舟師夾河進元伊蘇帥衆禦海
口望風大潰又王守仁既諭降土番盧蘇王受即因其
兵攻斷藤峽其中諸猺上連八寨下通仙臺花相諸峒
連絡數十餘巢盤亘三百里守仁使盧蘇等為鄉導以
土兵分道深入大破之又王守仁攻横水左溪賊至賊
巢三十里駐兵夜募鄉兵善登山者四百人各執旗懐
銃砲由間道入險分布近巢左右極髙山頂伏覘賊度
我兵至險舉砲應之又先遣壯士縁崖奪險盡獲其滚
木壘石亡何守仁進攻賊正據險迎敵忽聞近巢砲聲
烟焰蔽天起乃急麾兵逼之賊大驚潰遂乗勝破之又
林俊巡撫四川值賊首藍廷瑞廖惠等攻破諸郡邑俊
以官兵不諳地勢乃召各處土兵協力勦之殺溺死者
六千餘人廖惠被擒廷瑞奔投鄢本恕越陜西漢中三
十六盤至大巴山俊復遣兵追及敗之擒廷瑞本恕漢
㓂以寧
　　下營斥堠并防捍及分布陣
五代梁謝彦章為葛從周養子從周授之兵法以千錢
置大盤中為行陣偏伍之狀示以出入進退之節彦章
盡得之後為將居軍中常儒服或臨敵御衆肅然有將
帥之威左右馳驟疾若風雨晉人望其行陣齊整相謂
曰謝彦章必在此也
宋真宗景徳初契丹㓂河朔車駕親征大將李繼隆為
駕前排陣使赴澶州陳兵北城澶淵城壁不足守無敵
栅戰格之具繼隆計度州之三靣距大河毁車為營先
命士卒掘重濠塹埋鹿角數十里以大軍數千乗重疊
環之歩騎處其中敵數萬來犯急攻其營禦之遁去又
神宗熙寧七年十月帝以新安結隊法并賞罰格及置
陣形勢等遣近侍李憲付鄜延帥趙卨俾講求推及諸
路於是卨奏曰伏詳置陣之法以結隊為先今聖制雖
與古同而用法尤為精宻此盖陛下天錫勇智不待學
而後能也然而議者云四十五人而一長不若五人而
一長之宻夫有五人而一長即五十人而十長也推之
於百千萬則為長多而統制不一也至如周制五人為
伍屬之比長五伍為兩屬之閭胥四兩為卒屬之族師
五卒為旅屬之黨正五旅為帥屬之州長五帥為軍屬
之命卿此猶今之軍制百人為都五都為營五營為軍
十軍為廂四廂都指揮而下各有節級有員品亦昔之
比長閭胥族師黨正之任也况八陣之法久失其傳聖
制煥然一新稽之前聞若合符節盖法制一定易以致
人臣有所見不敢不聞又八年帝諭近臣曰黄帝始置
八陣法敗蚩尤於涿鹿諸葛亮造八陣圖於魚復平沙
之上壘石為八行晉桓温見之曰常山蛇勢此即九軍
陣法也至隋韓擒虎深明其法以授其甥李靖靖以時
遭久亂將帥通曉者頗多故造六化以變九軍之法使
世人不能曉之大抵八陣即九軍九軍者方陣也六花
陣即七軍七軍者圓陣也盖陣以圓為體方陣者内圓
而外方圓陣則内外俱圓矣故以方圓物驗之則方以
八包一圓以六包一此九軍六花陣之大體也六軍者
左右虞候軍各一為二虞候軍左右廂各二為四廂軍
與中軍共為七軍八陣者加前後二軍共為九軍開國
以來置殿前馬步軍三帥即中軍前後軍帥之别名而
馬歩軍都虞候是為二虞候軍天武捧日龍神衛四廂
是為四廂軍也中軍帥縂制九軍即殿前都虞候專總
中軍之事務是其名實與古九軍及六花陣相符而不
少差也今論兵者俱以唐李筌太白隂經中陣圖為法
失之逺矣今可約李靖法為九軍營陣之制然李筌之
圖乃營法非陣也朕採古之法酌今之宜曰營曰陣本
出於一法而已止曰營行曰陣在竒正言之則營為正
陣為竒也又郭逵慷慨喜兵學神宗嘗訪八陣遺法對
曰兵無常形特竒正相生之一法耳因為帝論其詳在
延安使以教兵久不就逵擇諸校習金鼓屯營者六十
四人使人教一隊頃刻而成尤善用偏裨每至所部令
人自言所能暇日閱按之故臨陣皆盡其技又岳飛隸
留守宗澤戰開徳曹州皆有功澤大竒之曰爾勇智才
藝古良將不能過然好野戰非萬全計因授以陣圖飛
曰陣而後戰兵法之常運用之妙存乎一心澤是其言
又吴璘兵法云布陣之法以歩軍為陣心左右翼以馬
軍距馬步兩肋之間至帖撥增損則係乎臨機耳又吴
璘疊陣法毎陣以長槍居前坐不得起次最强弓次强
弩跪膝以俟次神臂弓約賊相搏至百歩内則神臂先
發七十歩强弓並發次陣如之凡陣以縱馬為限鐵鈎
相連俟其傷則更代之遇更代則以鼓為節騎兩翼蔽
於前陣成而騎退謂之疊陣此即古來伍法也戰士心
定則能持滿敵雖鋭不能當也
金布薩忠義赫舎哩志寧追鄂斡於梟嶺西陷泉明日
敵軍三萬騎渉水而東大軍先據南岡左翼軍自岡為
陣迤邐而北歩軍繼之右翼軍繼歩軍北引而東作偃
月陣歩軍居中騎兵據其兩端使敵不見首尾是日大
霧晦㝠既陣霧開少頃晴霽敵見左翼據南岡不敢擊
擊右翼軍烏延察喇力戰敵稍却志寧與𤓰爾佳清臣
烏林阿拉薩道剌合戰敵大敗又珠嘉塔爾琿因元兵
入陜西上章曰宋人與我為讐敵頃以力屈自保非其
本心今陜西被兵河南出師轉戰連年不絶兵死於陣
民疲於役國力竭矣夀泗一帶南接旰楚紅襖賊李全
巢穴也萬一宋人諜知與全乗虚而入腹背受敵非計
之得也臣已令所部沿邊警斥以備非常宜勅夀泗帥
臣謹斥堠嚴烽燧常若敵至此兵法所謂無恃其不來
恃吾有以待之之道也帝是而行之
元阿爾哈雅曰汴在南北之交使西人得至此則江南
三省之道不通於畿甸軍旅應接何日息乎夫事有緩
急輕重今重莫如足兵急莫如足食吾徴湖廣之平陽
保定兩翼軍與吾省之鄧新翼廬州沂郯砲弩手諸軍
以備虎牢裕州哈喇婁鄧州孫萬户兩軍以備武闗荆
子口以屬郡之兵及蒙古兩都萬户左右兩衛諸部丁
壯之可入軍者給馬乗貲裝立行伍以次備諸隘芍陂
等屯兵本自襄鄧都軍來田者還其軍益以民之丁壯
使守襄陽白土峽州諸隘别遣塔海以備自蜀至者以
汴汝荆襄兩淮之馬給之府庫不足則命郡縣假諸殷
富之家安豐等郡之粟遡黄河運至於陜糴諸汴汝近
郡者則運諸滎陽以達於虎牢吾與諸軍各奮忠義以
從王事宜無不濟者衆曰唯命即日部分行事又湖南
猺獠竊發朝廷命招諭之達實特穆爾謂㓂情不可料
請置三分省一治静江一治沅靖一治柳桂以左右丞
參政分兵鎮其地罷靖州路總管府改立靖州軍民安
撫司設萬户府監以戍兵又布延特穆爾既敗賊於丁
家洲分遣萬户普賢努屯陽陵王建中屯白面渡魯爾
討無為州而自率鎮撫布哈萬户明安駐池口以遏上
流為之節度又元主以伊濟為淮西宣慰副使守安慶
集有司議屯田守戰䇿環境築堡砦選精甲外捍而耕
稼於中浚湟增陴外環以大防深塹三重南引江水注
之環植木為柵城上四面起飛樓表裏完固俄陞都元
帥時羣盜環布四外伊濟居其中左提右挈屹為江淮
一保障又山東賊分道犯京師察罕特穆爾奉詔屯兵
涿州即留兵戍清湫義谷屯潼闗塞南山口以備他盜
而自將鋭卒赴召又察罕特穆爾定河南以兵分鎮闗
陜荆襄河洛江淮而重兵太行營壘旌旗相望數千里
日修車船繕兵甲務農積穀訓練士卒謀大舉以復山
東
明徐達遣指揮華雲龍經理故都城垣右丞薛顯参政
傅友徳平章曹良臣都督顧時率驍騎偵邏隘口楊鎮
撫以舟師鎮直沽太祖稱大將軍有體者以此達數出
邊鎮北平北人畏達威名不敢復犯邊達但戒守者繕
城戍簡士馬謹烽堠毋得邀功啟釁十餘嵗兵民熙熙
有太平色又成祖行營不為塹壘但分布隊伍列陣為
門敵不敢犯故將士至營即得休息自便暇則射獵周
覽地勢得禽轍頒人樂為用南軍所至掘塹作壘為營
通夕不得休既成復行虚敝人力故臨戰輒先疲困又
都指揮使安敬為偏將黷而怯都督蔣貴都御史曹翼
追敵魚兒海而安敬詭辭阻軍翼言狀帝宻勑王驥行
邊㑹諸將方就坐忽揖敬下曰汝奈何逗撓誤大計命
斬敬謂貴曰公亦當死且責狀以報諸將股栗驥分兵
畫地自莊浪西南抵黄河東北抵寜夏屬都督李安自
凉州北抵鎮畨南抵古浪東南抵板井屬都督趙安自
甘州東過山丹抵永昌北抵臙脂堡西抵深溝壘屬任
禮自肅州東接深溝稍東北抵鎮夷西抵嘉峪北抵天
倉屬蔣貴約以小至則各守大至則并力拒敵由是軍
伍整肅敵騎逺避又余子俊經理榆林東起清水營之
紫城砦西至寧夏花馬池延袤二千里每二三里則為
敵臺崖砦連比不絶又於中空地築短牆横一斜二如
黻月形以為偵敵避箭之所凡為堡十二崖砦八百餘
墩九十有五自是要害既據内地益安榆林遂為雄鎮
又余子俊總督宣大建議以萬人為一軍用戰車五百
餘輛行則縱以為陣止則横以為營車空缺處用鹿角
柞補塞内藏戰士糧草器械與賊對壘賊用弓矢不過
百歩我用槍炮可及三四百歩賊散掠則出兵防遏日
暮則擊其惰歸前項車營尤便䇿應又楊一清撫靈川
時有笑其演營習陣者一清曰古人行必謹哨探止必
修戰備無事常如有事時隄防有事常如無事時鎮静
武侯李靖均未嘗廢營陣茍世無武穆豈可恃野戰為
能哉又俞大猷從李良欽學擊劍盡其術益悟常山蛇
勢以為兵法數起五猶一身五體雖將百萬之師可使
合為一人也
　　(臣/)等謹案古者伍法數家大畧小列之為五人大
　　列之二十五人参列之七十五人五其數得三百
　　七十五人三百為正六十人為竒後世多因穰苴
　　五人為伍十五為隊大將握竒之數皆以中軍内
　　丁代之然則伍隊雖厯世而未改也楊儀從容結
　　陣馬昊分隊立長戚繼光偏伍什兩總是一法王
　　驥畫界分疆不過因地而推用之耳
　　先據要地及水草
唐史敬奉形甚短小若不能勝衣至於野外馳逐能擒
奔馬自執鞍勒隨鞍躍上然後羈帶矛矢在手前無強
敵僮使僅二百人每以自隨臨入敵輒分其隊為四五
隨逐水草每數日各相遇已而皆有獲又張仁愿以朔
方軍隣於突厥時黙啜悉衆擊突厥仁愿請乘虛奪取
漠南地就河北築三受降城首尾相應以絶南冦之路
自是突厥不敢踰山畋牧嵗減鎮兵數萬人省費億計
又史思明之亂王師敗績乘勝而西李光弼整衆至洛
謂留守韋陟曰賊乘鄴下之勝再犯王畿宜按甲以挫
其鋒不利速戰洛城非禦備之所公計若何陟曰加兵
陜川退守潼闗據險以待之足挫其鋭矣光弼曰兩軍
相敵貴進尺寸之間今委五百里而不顧是張賊勢也
若移軍河陽北阻澤潞三城以抗勝即擒之敗則自守
表裏相應使賊不敢西侵則猿臂勢也遂移牒留守及
河南尹縱居人出城避㓂率軍士運油鐵諸物以為戰
守之備未一夜入河陽三城排門守備賊憚光弼威畧
頓兵白馬寺南不出百里不敢犯闕又劉昌為涇原營
田使受詔築城平凉以扼彈筝峽口昌命從事旬餘而
畢又於平涼西别築峿谷堡名曰彰信平涼當四㑹之
衝居北地之要分兵援戍遏其要衝築神威軍於青海
中龍駒島名神龍城吐畨屏跡不敢近青海又徳宗貞
元中楊朝晟奏方渠合道木波皆吐畨要路請城其地
以備之又奏前築鹽州凡興師七萬諸軍畨戎盡知之
今臣境臨邉若大興兵即戎畨来㓂㓂則戰戰則無暇
城矣今請發軍士不十日至塞下未三旬而工畢畨人
始知已無奈何帝從之已事軍還吐畨始来數日退又
李徳裕訪破敵之䇿於髙文端對曰官軍攻潞州澤州
兵約萬五千人賊常分兵大半伏山谷俟官軍攻城疲
倦則出捄之官軍必失利請令軍築城遶澤州以遏救
兵固鎮寨峻不可攻然寨中無水倘以兵絶水道賊必
遁去徳裕以其言告諸將果如所䇿
宋潘美知幽州命兼三交都部署以扞北邊三交西北
三百里地曰固軍形勢險阻為北邊咽喉美潜師擊之
遂㨿其地屯兵積粟以守之自是北方以寧又耿全斌
從征太原還遇敵於蒲隂追擊至徐河因據水口要害
遷補騎副兵馬使又改雲騎軍使屯瀛州與敵戰所乘
馬兩中流矢死凡三易乘戰不却敵為引去又仁宗寳
元初趙元昊反狄青為延州指使青既破金湯城畧宥
州屠羅密翠香摩諾爾桑羅沁七家口等族燔積聚數
萬收其帳二千三百又城橋子谷築招安豐林新砦大
郎等堡皆扼賊要害又范仲淹以慶州西北馬舖砦當
後橋川口在賊腹中欲城之度賊必爭密遣其子純祐
與畨將趙明先據其地引兵隨之諸將莫知所向行至
柔逺版築皆具旬日城成即大順城也環慶自此㓂盜
益少又种世衡為鄜州判官西邉用兵守備不足世衡
建議創青澗城以遏㓂衝朝廷從之夏人屢来爭世衡
且戰且築城成復開營田二千頃出官錢以募商賈使
通其利城中芻糧錢幣軍需城守之具皆不須外計又
劉子羽以潭毒山形斗㧞其上寛平有水為築壘方城
金人已至子羽據胡牀坐於壘口諸將泣告請他徙子
羽曰子羽今日死於此既而敵疑其誘已遂不敢逼又
金歸宋河南陜西地宋詔吴璘帥秦鳯移川口諸軍於
陜璘謂胡世將曰金大兵屯河中府止隔大慶一橋耳
騎兵疾馳不五日至川口吾軍逺在陕西緩急不可遽
集闗隘不葺糧道斷絶此存亡之秋也因抗奏方今大
計宜固和好内修守禦所當分兵陕蜀接近仙人闗未
可遽廢魚闗倉亦宜積糧從之
遼耶律休格敗宋兵於望都時宋將劉廷讓以數萬騎
並海而出約與李敬源合兵聲言取燕休格聞之先以
兵扼其地㑹太后軍至接戰殺敬源廷讓走瀛州
金圖克坦喀齊喀遣統軍都監紐赫以兵七千㑹完顔
璋於徳順與宋將吴璘戰璘遣兵據東山堡欲樹柵璋
與實訥哷紐赫議曰敵若據東山堡此城亦不可㧞宜
急擊之於是璋先據要地實訥哷以兵逼東山堡璘兵
恃濠相拒短兵相接璘兵退走實訥呼追擊之又世宗
大定時伐宋趨滁州將至清流闗得宋偵者知敵欲三
道夜出掩我不備左副元帥赫舎哩志寧問計於襄襄
曰今兵少地隘儻不得闗敵至我無所據必先取之曰
我與若孰往襄曰元帥國家大臣詎宜輕動襄當為公
往取志寧韙之襄率騎二千分二道一由衝路自以千
兵間道潜登既近敵始覺襄攻克之據其闗志寧履行
戰地顧謂曰克敵於不可勝之地真天下英傑也又世
宗詔布薩忠義以丞相縂戎事居南京節制諸將忠義
至南京簡閲士卒分屯要害戒諸將嚴守備是時已復
泗夀鄧州請隳其城遷其民於宿亳蔡州帝曰三州本
吾土也得之則已忠義使將士擇善水草休息且牧馬
俟來嵗取淮南初世宗詔諸將由泗夀唐鄧三道進發
宋人聞之即自方城葉縣以來田野皆燒夷之使無所
芻牧忠義命唐鄧道軍芻牧許汝間
元人議攻襄陽遣臾天澤呼喇珠往經畫之至則相要
害立城堡以絶聲援為必取之計十年與平章阿珠等
進攻樊城拔之襄陽降又阿珠還渡江議兵所向或欲
先取蘄黃阿珠曰若赴下流退無所據先取鄂漢雖遲
旬日可為萬全計巴延從之又元師伐宋屢㨗巴延與
諸將㑹鄂城下議曰鄂襟山帶江江南之要區也兵糧
皆備不以一大將撫之上流一動則鄂非我有也乃以
兵四萬遣阿爾哈雅戍鄂而與阿珠將大兵以東
明楊一清總制三邊以寧夏花馬池東至延綏安邊營
西至寧夏黃河邊横城堡地方綿亘四百餘里河套數
由内侵乃請修濬墻壁以固邊防増設衞所以壯邊兵
又馬昊討彛部賊髙珙普法慧𢷬破之獨青山寨不下
昊周行視寨曰此地固髙絶其水道可下也乃遣兵據
泉口撤南方圍待之兩日賊渴覘南圍薄夜走追逋萬
人執普法慧誅之又馬昊撫蜀時蜀賊廖麻子死餘黨
竄東鄉山推喻老人為帥昊請於彭澤曰山險不便騎
射深入賊為主或反失便願發步兵五萬據出入要道
賊當自餓死也澤從之賊窘果縛老人降又播州楊應
龍叛據海龍固李化龍集兵分川貴湖廣八路討之攻
拔山峒闗砦據三圓山賊樵汲路絶復破海門龍鳳諸
闗賊遁囤上而守鐵鑄關㑹霖雨白日晦𡨕急攻破之
賊窘自焚死
　　識水泉隔山取水越山度險附
唐徳宗建中時楊朝晟築木波以捍吐畨初軍次方渠
無水師徒囂然遽有青蛇乗髙而下視其迹水隨而流
朝晟命築防環之遂為渟泉軍人仰飲以足圖其事上
聞詔置祠焉
宋曹翰從征太原軍中乏水城西十餘里谷中有娘子
廟翰往禱之穿渠得水人馬以給又魏勝知海州築砦
以守金人急攻絶其水砦中食乾糒殺牛馬飲血勝黙
禱而雨驟作又种世衡既請城故寛州然處險無泉議
不可守鑿地百有五十尺始至石工徒拱手曰是不可
井矣世衡曰過石而下將無泉耶爾其屑而出之凡一
畚償百金工復致力過石數重泉果沛發萬人歡呼曰
神乎雖敵兵重圍吾無困竭之患矣既而朝廷賜名為
青澗城
　　據倉廪
五代唐莊宗與劉鄩相持於魏鄩夜潜軍出黄澤闗以
襲太原周徳威自幽州以千騎入土門躡之鄩至樂平
遇雨不得進而還徳威與鄩俱来爭趨臨清臨清有積
粟且晉軍餉道也徳威先馳據之以故莊宗卒能困鄩
軍而敗之又郭崇韜伐蜀軍入大㪚闗崇韜以馬箠指
山險謂魏王繼岌曰朝廷興師十萬已入此中儻不成功
安有歸路今岐下飛輓才及旬日必須先取鳳州收其
儲積方濟吾事乃令李嚴康延孝先馳書􁘭以諭偽鳳
州節度王承㨗及大軍至承㨗果以城降得軍儲四十
萬又下三泉得軍儲三十餘萬自是師無匱乏軍聲大
振
宋王全斌伐蜀下興州與蜀刺史藍思綰戰敗蜀軍七
千人獲軍糧四十餘萬斛進攻石圌魚闗白水二十餘
砦敗蜀軍數萬擒招討使韓保正復獲糧三十餘萬斛
進克利州得軍糧八十萬斛兵賴以濟無匱乏憂遂以
破蜀
元明安岱爾善騎射從征淮安因糧於敵未嘗匱乏軍
士免負擔之勞咸樂為用又蒙古台治水軍於萬山南
岸大軍攻樊分軍為五道䝉古台當其一率五翼軍以
進焚南岸舟豎雲梯於北岸登櫃子城奪西南角入城
命部將據倉粟功在諸將右又元城正陽餽糧乆不繼
托爾珠出兵據險潜取安豐麥以餉軍軍心以安又世
祖至元三十年廣西元帥府請募南丹五千戸屯田事
上行省哈喇哈斯曰此土著之民誠為便之内足以實
空地外足以制交趾之㓂可不煩士卒而饋餉有餘即
命度地立為五屯統以屯長給牛種農具與之
明英宗陷土木于謙禦敵令九門要地都督孫鏜等分
守兵皆出營郭外毋避而示弱郭外民内徙毋令失所
而囂通倉積粟令官軍儘給草厰聴取用不盡則焚毋
以飽敵
　
　
　
　
　
　
　
　
　
　
　
　
欽定續通典卷一百一
欽定四庫全書
欽定續通典卷一百二
　兵
　　攻其必救(先取根/本同)
唐髙宗龍朔中劉仁願與劉仁軌拔百濟之真峴城詔
孫仁師率兵渤海為之援百濟王扶餘豐南引倭賊拒
官軍仁師迎擊破之遂與仁願之衆合諸將㑹議或曰
加林城水陸之衝請先擊之仁軌曰加林險固急攻則
傷損將士固守則曠日遲久不如先攻周留城周留賊
之巢穴羣凶所聚除惡務本須拔其源若克周留城則
諸城自下於是令仁願及新羅金法敏帥陸軍以進仁
軌乃别率杜爽扶餘隆率水軍及糧船自熊津江往白
江以㑹陸運同趨周留城四戰皆捷焚其舟四百艘豐
脱身走獲其寶劒偽王子扶餘忠志等率士女及倭衆
並降百濟諸城皆復歸順又李光弼與郭子儀合擊史
思明於嘉山大破之光弼以范陽本安史巢窟當先取
之搗其根本㑹潼關失守乃拔軍入井陘又馬燧因安
祿山反使賈循守范陽説循曰祿山首亂公盍傾其本
根使西不得入闗退亡所據則坐受擒矣此不世功也
循不決又朱滔王武俊圍康日知於趙州李晟言以兵
趨定州與張孝忠合以圖范陽則武俊等當捨趙帝壯
之俾神䇿三將軍莫仁曜等隸之晟自魏引而北武俊
果解去又馬燧討田悦軍渡漳水悦知燧食乏深壁不
戰燧令齎十日糧進營倉口與悦夾洹而軍日挑戰悦
不出隂伏萬人將以掩燧燧令諸軍夜半食先雞鳴時
擊鼓吹角趨魏州留百騎持火待軍畢發匿其旁須悦
衆渡即焚橋悦黨李納等踰橋乘風縱火而前燧令除
榛莽廣百步為場募勇士五千陣而待比悦至火止氣
少衰燧縱兵擊之悦敗奔橋橋焚衆多赴水死悦敗遁
魏州諸將曰糧少而深入何也燧曰糧少利速戰悦與
淄青恒三軍為首尾欲不戰以老我師若分擊左右未
可必破悦且來助是腹背受敵也法攻其必救故取魏
以動之此致人之術耳
五代唐時後蜀孟知祥與東川董璋反合兵攻遂州唐
明宗命天雄軍節度使石敬瑭討之唐師攻劒門殺璋
守兵三千人遂入劒門璋告急知祥知祥大駭駭已而
聞唐軍止劒州不進喜曰使唐急趨東川則遂州解圍
吾勢阻而兩川揺矣今其不進吾知其易與爾
漢隠帝時李守貞反而趙思綰先以京兆反已而王景
崇又以鳳翔反景崇與思綰遣人推守貞為秦王隠帝
乃遣樞宻使郭威率禁兵討之諸將皆請先擊思綰景
崇威計未知所向行至華州節度使扈彦卿謂威曰三
叛連衡以守貞為主守貞先敗則思綰景崇可傳聲而
破矣若舍近圖逺使守貞出兵於後思綰景崇拒戰於
前則漢兵屈矣威以為然遂先擊守貞
宋韓琦在陜西值元昊出冦三川琦欲解其圍即遣將
領兵七千聲言巡邊部分諸將夜趣七十里至白豹城
平明克之破四十一族焚其積聚元昊回兵救之不及
遼太祖天贊三年將伐渤海耶律都沁諫曰陛下先事
渤海則西夏必躡吾後請先西討庶無後顧憂太祖從
之
元李楨表言襄陽乃吳蜀之要衝宋之喉襟得之則可
為他日取宋之基本定宗嘉其言又史天澤既復真定
繕城壁立樓櫓為不可犯之計以抱犢砦為武仙之巢
穴不即剪覆終遺後患急攻下之仙遁走又舒穆嚕額
森遼人也聞太祖起朔方首言東京為金開基之地蕩
其根本則中原可傳檄而定也又世祖至元十一年朝
議淮上諸郡宋之北藩城堅兵精攻之不可猝下徒老
我師宜先渡江剪其根本留兵淮甸絶其救援則長江
可乘虚而渡也於是以托爾珠為鎮國上將軍攻取安
豐諸處皆捷又史天倪略城三關南至於東海所過城
邑皆下因進言於穆呼哩曰彼棄幽燕遷都於汴已失
䇿矣遼水東西諸郡金之腹心也我若得大寧以扼其
喉襟則金必救之雖有遼陽將不能保穆呼哩從之又
史天倪徇地山西遂克三關不浹旬定四十餘砦兵至
河衛喜曰河衛者夷門之限河衛破則夷門不能守矣
明劉基因攻安慶不下請徑拔江州傾其巢穴從之悉
師西上陳友諒以為神兵自天而下倉猝不能禦奔武
昌遂克江州旋師攻安慶下之又雲南烏撤蠻復叛傅
友徳討之太祖諭曰若過闗索嶺慎勿與蠻人戰於嶺
上當分兵直搗巢穴以掩襲之使各救其家不能糾合
以抗吾師其傍諸土寨即未能下合力攻之必克也又
成祖以李景隆聚兵徳州將俟來春大舉當誘之來以
敝其衆乃於隆冬帥師進攻大同景隆來援苦寒之地
南卒不堪奔命凍餒死者甚衆委棄鎧仗不可勝計又
成祖因大同守將房昭引兵駐西水寨欲據險為持久
計窺北平下令曰保定北平股肱郡保定失即北平危
矣豈可不援遂率精兵三萬邀擊破之又謂諸將曰我
圍房昭急真定必來援然摧敗之餘進必不鋭我輕騎
往定州彼聞必速來來則據險以待我還兵合擊必敗
之援兵敗寨可不攻自下矣又韓雍𠞰兩廣蠻冦或請
分軍蹙賊入廣西雍曰二廣地鮮完郡大藤峽為賊根
本諸兵不先薄其本乃分兵以趨末分兵勢弱趨末難
盡我全師而至南可以攻大藤援髙雷㢘東可以應南
韶西可以取栁慶北可以斷陽峒諸路勢若常山蛇首
尾互應彼分而拒我聚而攻志曰先人有奪人之心兹
行必勝遂行又王守仁起義討宸濠衆議宜逼之安慶
江中守仁曰我師越南昌與賊相持於中道南昌兵必
絶我糧道以躡其後腹背受敵非利不若先攻南昌叛
濠精兵皆出攻安慶南昌僅老弱守禦一鼓易破賊聞
巢穴已傾勢必解安慶圍還救首尾牽制易成擒耳果
如其䇿又亂民張璉反流陷江閩州縣詔諸道合師討
之且言賊棄巢出宜速擊俞大猷謂璉妻子財貨皆在
巢若我以大軍迫其巢彼必聚衆自救譬之虎方逐鹿
熊據穴而搏其子虎安得不置鹿而還還而蹙之如拉
朽矣且三省㑹擊有期豈可以數萬之師從一夫團走
哉乃引兵疾走相嵩嶺瞰璉巢賊歸援出擊遂執璉
　　軍師伐國若中路城大兵多須下方過
元信州城守求援於索多曰元帥不來信不可守今邵
武方聚兵觀釁元帥旦往邵武兵夕至矣索多告於衆
曰若邵武不下則腹背受敵豈獨信不可守乎乃遣周
萬户等往招降之又張宏略為江西宣慰使饒州盜起
犯都昌宏略以為饒在江東與南康只隔一湖冦勢甚
大若不滅將為吾境患乃使人直搗其巢穴生縛賊酋
磔於市餘黨潰散
明徐逹征張士誠常遇春請徑𢷬平江太祖曰賊分兵
駐吳興錢塘以自輔我頓兵堅城不克而招二輔之援
非計也先攻吳興便徐達悉舟師自太湖趨薄吳興士
誠將張天騏等分道出戰達亦分兵應之而遣驍將王
國寳以長槍軍扼其歸吳興下又成祖聞李景隆將大
兵𢷬北平呼景隆小字曰我在此李九江必不敢來大
寧去此不逺移師襲之可無後患景隆聞吾兵向大寧
必乘虚𢷬北平我還師破之必矣乃整兵從劉家口徑
取大寧撫定城中亡何李景隆兵至成祖悉大寧諸衛
兵至鄭村壩上與景隆兵大戰三日抵北平城下張玉
直搗其營城中亦鼔譟出中外夾擊大敗之又靖難師
起諸將咸欲南張玉曰為我肘腋患者薊也必滅薊而
後可以安意南行遂輕兵圍薊破之移兵取遵化
　　必攻其易
金察罕取馬紀嶺道攻阿蘇穆宗自將期阿蘇城下㑹
軍察罕行次烏布蘇水烏延部色埒貝勒來謁謂察罕
曰聞國相將與太師㑹軍阿蘇城下此為深入必取之
䇿宜先撫定展楚琿錫馨之路落其黨附奪其民人然
後合軍未晚也察罕從之攻屯城請濟師穆宗與之察
罕遂攻下屯城而與穆宗來㑹阿蘇城下屯在南阿蘇
在北穆宗初遣察罕分道即㑹攻阿蘇聞其用色埒計
先取屯城與初議不合頗不然之及遼使來止勿攻阿
蘇然後深以先取屯城為功也
元博囉歡軍於下邳召將佐謀曰清河城小而固與昭
信淮安泗州為掎角猝未易拔海州東海石秋逺在數
百里之外必不嚴備吾頓大兵為疑兵以輕騎倍道襲
之其守將可擒也師至三城果皆下又巴延攻陽羅堡
三日不克謀於阿珠曰彼謂我必拔此堡方能渡江此
堡甚堅攻之徒勞汝今夜以鐵騎三千泛舟直趨上流
為𢷬虚之計阿珠既敗宋軍巴延大喜遂急攻陽羅堡
破之又阿珠師次鹽山得俘民言宋沿江九郡精鋭盡
聚郢江東西兩城今舟師出其間騎兵不得䕶岸此危
道也不如取黄家灣堡東有河口可由其中拖船入湖
轉以下江為便從之
明王守仁撫粤方徴湖廣兵夾攻桶岡而横水左溪在
其東乃㑹諸將議曰桶岡地險又恃横水左溪為羽翼
若進兵則腹背受敵况賊止聞徴兵攻桶岡其横水左
溪必觀望未備今出其不意先攻二處破之而移兵桶
岡法所謂攻瑕而堅者自瑕也於是分部兩路兵入㑹
左溪自率兵𢷬横水俱攻破之賊奔入桶岡㑹楚兵亦
至遂克其巢
　　毋貪其易附
元巴延伐宋自漢口開壩引船入淪河徑趨沙蕪入江
諸將議先取沙蕪南岸戰船巴延曰吾亦知其易取慮
汝輩貪小功失大事不若竟渡江收其全功可也
　　(臣/)等謹按杜氏通典攻其必救之後復曰必攻其
　　易夫敵之所易即其所不必救者也其論似不相
　　合細繹杜氏意誠恐執攻其必救之説者頓兵堅
　　城之下或致進退兩難故又示以攻瑕之方至若
　　以無關得失之地而我必貪其易盡力攻之既損
　　軍實或且以分我軍勢知兵者亦復不為也謹増
　　入毋貪其易以補足杜氏之意焉
　　輕易致敗
唐哥舒翰出潼闗次靈寶西原與賊將崔乾祐戰賊以
數千人先伏險翰浮舟中流以觀軍謂乾祐兵寡易之
又視其陣無法促士卒進賊伏兵起遂大敗又郭子儀
破史思明於沙河安祿山益出精兵佐思明子儀曰彼
恃加兵必易我易我心不固戰則克矣與戰未決戮一
部將以徇士殊死鬬遂破之乃晝揚兵夜搗壘賊不得
息氣益老思明逃奔博陵又史思明攻河陽使驍將劉
龍仙臨城挑戰龍仙健勇自恃舉右足加馬鬛上嫚罵
李光弼光弼將白孝徳願獨往取之選五十騎於軍門
為繼大軍鼓譟以増氣勢乃挾二矛䇿馬截流而渡龍
仙見其獨來甚易之足不降鬛稍近將動孝徳揺手示
之若使其不動龍仙不之測乃止孝徳呼曰侍中使余
致辭非他也龍仙去十歩與之言䙝罵如初孝徳息馬
伺便因瞋目虓喊持矛躍而搏城上鼔譟五十騎繼進
龍仙矢不暇發環走堤上孝徳追斬之攜首而歸
五代梁王彦章擊破徳勝唐軍東保楊劉彦章圍之莊
宗登壘望見彦章為重塹以絶唐軍意輕之笑曰我知
其心矣其欲持久以弊我也即引短兵出戰為彦章伏
兵所射大敗而歸又梁晉戰胡栁晉軍敗莊宗欲引兵
退保臨濮閻寳曰夫決勝料勢決戰料情情勢既得斷
在不疑今梁兵窮蹙其勢可破勝而驕怠其情可知此
不可失之時也莊宗謝曰微公㡬敗吾事乃整軍復戰
遂敗梁兵
唐伐蜀班師至利州㑹康延孝叛據漢州張礪言於任
圜請伏精兵於後先以嬴師誘之延孝驍將以任圜儒
生覩其羸師殊不介意及戰酣圜發精兵擊之遂擒延
孝
宋太宗命白守榮等䕶送軍糧於靈州詔發車乘分為
三輩䕶送仍命田紹斌率兵援接李繼遷知之邀於洛
浦河守榮等欲擊之紹斌曰畨戎輕佻勿棄輜重與戰
但接轡結陣徐行守榮等忿曰我不受若節度若但率
兵來迎耳勿預吾事紹斌因率所部去輜重四五里繼
遷望見紹斌旌旗不敢擊守榮欲自邀功遂決戰賊先
以羸騎挑戰繼而伏發守榮敗丁夫潰走蹂踐死者無
數紹斌振旅徐還所部不失一人至清逺與張延川㑹
食見濠中裸而呼之者曰我白守榮也以繩引上解衣
遺之又狄青為將党項犯塞時新募萬勝軍未習戰陣
遇冦多北青一日盡取萬勝旗付虎翼軍使之出戰冦
望其旗易之全軍徑趨為虎翼所破殆無遺類又岳飛
討李成賊連營西山乃自為先鋒麾騎從上流潛出賊
右突其陣大敗之走筠州復出城布陣十五里飛設伏
以岳字幟麾騎二百而前賊易其少薄之伏發敗走又
趙葵守揚州敗于李全時正月望城中放燈張樂以示
暇全亦張燈平山堂矯情自肆葵與趙范議西出常不
利賊必見易因其所易而圖之必勝不如出堡塞西門
既而候卒識垂雙拂槍者為全范喜謂葵曰此賊勇而
輕若果出必成擒矣乃悉精鋭數千而西取官軍素為
賊易者張其旗幟以誘之全望見喜謂金使曰看我掃
南軍官軍見賊突鬬而前奮擊賊敗欲走入土城部將
李虎軍已塞其甕門全窘走新塘為泥濘所陷碎其屍
遼耶律和克使宋還言宋人必取河東合先事以為備
韓匡嗣詆之曰寧有是耶已而宋人果取太原乘勢逼
燕匡嗣與南府宰相沙特哩衮休格侵宋軍於滿城方
陣宋人請降韓匡嗣欲納之休格曰彼軍氣甚鋭疑誘
我也可整頓士卒以禦韓匡嗣不聼俄而宋軍鼓譟薄
我衆蹙踐塵起漲天韓匡嗣倉卒諭諸將無當其鋒衆
既奔遇伏兵扼要路韓匡嗣棄旗鼓遁其衆走易州山
獨休格收所棄兵械全軍還又重熙時征夏國蕭惠自
河南進戰艦糧船綿亘數百里既入敵境偵候不還鎧
甲載於車軍士不得乘馬諸將咸請備不虞惠曰諒祚
必自迎車駕何暇及我無故設備徒自弊耳數日我軍
未營候者報夏師至惠方詰妄言罪諒祚軍從阪而下
惠與麾下不及甲而走追者射惠㡬不免
元時宋蜀帥陳陸之貽書請戰聲言有衆百萬有輕我
之心皇子為帥集諸將議曰隆之可生擒也屢戰敗之
明盛庸與鐵鉉等聞北師將至大犒賞將士誓師簡精
鋭背城而陣列火器毒弩以待時北師屢勝見庸軍即
鼓譟前薄盡為火器所傷
　　乘敵亂而取之
宋岳飛因䖍冦彭友迎戰擒之餘酋退保石洞洞髙環
水入止一徑乃列騎山下令皆持滿旦遣死士馳登賊
亂棄山而下圍之賊呼丐命遂受其降初奉㫖屠賊於
是請誅首惡而赦脅從從之
金烏延和囉噶從梁王宗弼復河南將攻陳州遣和囉
噶以甲士三十捕偵候人至蔡州西遇兵八十餘戰敗
之獲南頓縣令及攻陳州夜將四更忽聞敵開門潰走
和囉噶亟領二穆昆軍追及之而明安托克索亦領軍
繼至大敗之
元丞相巴延伐宋賈居貞以宣撫使議行省事既渡江
下鄂漢巴延以大軍東下留丞相阿爾哈雅與居貞分
省鎮之居貞曰江陵要地乃宋制閫重兵所屯聞諸將
不睦遷徙之民復皆疾疫芻薪乏闕杜門不敢採樵不
乘隙先取之迨春水漲恐上流為彼所乘則鄂危矣驛
聞從之又汪世顯軍薄成都陳隆之堅壁不出其部曲
田顯約夜降隆之覺方驚擾無定䇿世顯遂乘亂急梯
城入獲隆之
明沐英以雲南兵陣南岸乃分遣一軍泝流潛渡出達
爾瑪陣後吹銅角樹旗幟山谷中為疑兵達爾瑪大駭
急撤後軍以禦岸上軍心動陣亂英復率衆濟江矢石
交發呼聲動天地大戰敗之又景帝景泰時額森兵薄
京城石亨令姪彪誘敵至彰儀門敵見彪軍少逼之亨
率衆乘之蹂敵大潰亨追之清風店敵將出闗亨使紿
云陣中將者假亨名耳敵信之來攻亨率彪奮擊敵始
知亨在囂亂相蹂踐亨悉衆乘之大捷敵以所掠羊馬
財物盡棄餌我兵乃得遁去
　　分敵勢破之
唐徳宗貞元中築鹽州城慮為吐蕃掩襲詔劒南節度
使韋臯發兵深入吐蕃以分其軍臯命將董勔張芬出
西山及南道破峩和城凡平堡柵五十餘所城之二旬
而畢其後贊普北冦靈朔又令臯出兵深入乃命將一
出三奇路一出龍溪石門路一趨吐蕃維州城一趨雞
棲老翁城一趨故松州一出雅卭黎嶲路一過大渡河
入畨界一進攻昆明城自八月出軍齊入至十月破畨
兵十六萬生擒六千斬首萬餘級轉戰千里畨軍連敗
又李愬攻蔡殘吳房外垣或勸遂下吳房愬曰不可房
拔則賊力専不若留之以分其力率擒吳元濟
五代時唐定州王都反以王晏球為招討使與宣徽南
院使張延朗討之都出不意擊延朗軍延朗大敗收餘
兵㑹晏球自望都趨曲陽都乘勝追之晏球先至水次
方坐胡牀指麾而都衆掩至晏球與左右十餘人連兵
射之都衆稍却而後軍亦至晏球立髙岡號令諸將皆
橐弓矢用强兵回顧者斬符彦卿以左軍攻其左髙紆
珪以右軍攻其右中軍騎士抱馬項馳入都軍都遂大
敗又唐莊宗因梁王彦章擊破徳勝軍遂東保楊劉彦
章圍之莊宗問郭崇韜計安出是時唐已得鄆州矣崇
韜因曰彦章圍我於此其志在取鄆州也臣願得兵數
千據河下流築壘於必争之地以應鄆州為名彦章必
來争既分其兵可以圖也然板築之功難卒就陛下自
以精兵挑戰使彦章兵不得來十日壘成矣莊宗以為
然乃遣崇韜與毛璋將數千人夜行所過驅掠居人毁
屋伐木渡河築壘於博州東晝夜督役六日壘成彦章
果引兵急攻之時方大暑彦章兵熱死及攻壘不克所
失大半還趨楊劉莊宗迎擊遂敗之
宋王徳與桑仲戰曰賊衆我寡故分三道以離吾勢法
當先破其堅則脆者自走乃遣他將分禦而自以鋭兵
相持賊大敗遂梟仲又金烏珠渡河謀攻汴京諸將請
先斷河梁嚴兵自固宗澤笑曰去冬金騎直來正坐斷
河梁耳乃命部將劉衍趨滑劉達趨鄭以分其勢戒諸
將極力保䕶河梁以俟大兵之集金人聞之夜斷河梁
去又孟珙圖復荆襄諜知元人於襄樊隋信陽招集軍
民布種順陽集船材乃遣張漢英出隋任義出信陽焦
進出襄分路撓其勢又度敵必因糧於蔡遣張徳劉整
分兵入蔡火其積聚又趙葵守揚州賊李全遣步卒三
百餘向城西門乍進乍退以誘葵復驅丁壯増濠面培
鹿角趙遣騎將出夾城東西門分三道以進賊望風潰
金初烏達治蘇濱水諸部烏色鄂囉佐之定諸部而還
久之髙麗殺行人阿固雙寛而築九城於海蘭甸烏色
將内外兵海古勒呼納珠富察都古嚕訥佐之髙麗兵
數萬來拒烏色分兵為十隊更出迭入遂大破之又托
克索破宋兵四千於文水聞宋將黄廸以兵三十萬柵
於縣之西山復與耿守忠合兵九千擊之宋制置使姚
古率兵至隆州谷托克索與巴爾斯以步騎萬餘禦之
种師中兵十萬據榆次尼楚赫乃召托克索使中分其
兵而還與和碩等合兵八千擊敗之斬師中於殺熊嶺
宋將張灝以兵十萬營於文水近郊復與巴爾斯擊破
之又宣宗元光二年紅襖賊冦夀潁剽掠數日而去赫
舍哩約赫徳聞之率兵渡淮偵知朱村孝義村有賊各
數百分兵攻之連破兩柵及焚其村塢數十還遇宋兵
數百陣淮南岸擊殺其半尋有兵千餘自東南來追復
大敗之又布薩安貞伐宋出息州軍於七里鎮宋兵據
浄居山遣兵擊敗之宋兵保山寺縱火焚寺乘勝追至
洪門山宋兵方浚濠立柵安貞軍亟戰奪其柵宋黄統
制團兵五千保黄土闗闗絶險素有備堅壁不出安貞
遣輕兵分為左右軍潛登别以兵三千直逼闗門翼日
左右軍㑹於山巔俯瞰闗内宋人守闗者望之駭愕不
能立中軍急攻宋兵潰遂奪黄土闗
元安塔哈與丞相巴延合軍克池州師次建康宋鎮江
攝守石祖忠遣使乞降揚州守將李廷芝聞之遣兵突
圍出擊安塔哈率師救之宋兵望風退走時真泰諸城
尚為宋守鎮江地扼襟喉城壁不固安塔哈乃立木柵
以障居民又屯兵𤓰洲以分敵勢揚州之援遂絶又汪
良臣攻重慶命元帥康實都先驅與宋將朱禩孫兵交
良臣塞其歸路引兵横擊之斷敵兵為二敗走趨城不
得入盡殺之又巴延伐宋朝議以宋之兵力多聚兩淮
聞我欲渡江彼必移師拒守遂命右衛指揮使圖們岱
帥輕鋭二萬攻淮安以牽制之
明太祖因諸將家屬尚留和州元兵據采石南北道阻
不通命常遇春以奇兵分其勢而親以正兵與之合兵
交則出奇兵𢷬之且縱火焚其連艦遂大破之又太祖
從滁陽王郭子興子興死太祖為大帥與徐達等拒元
將曼濟哈雅達别率精兵數千取溧陽溧水二城斷其
肘諸軍前薄哈雅軍大破之又沐英攻和林去敵營五
十里下令分軍為四一襲其背二掩其左右自引驍騎
當其前夜銜枚或左或右而襲敵皆駭惑就擒獲其全
部以歸又徐達進征張良臣恐其黨與為聲援乃遣兵
抄其出入之路俞通源略其西傅友徳略其東陳徳略
其南顧時略其北達帥諸將四面圍其城良臣窘急出
兵達擊敗之又吳良守江隂吳將蘇同僉來攻城良曰
彼衆我寡當以計破之有頃敵陣於江壖良命弟禎整
兵當其南北而以輕兵蹂之敵又攻東門良與王子明
馳出擊之生獲其將士五百人殺溺死者甚衆同僉大
敗宵遁又張吉在廣西以府江山川盤結林木䝉翳或
扼要害或縱斧斤以毁其伏匿之所又以江東西二賊
相為犄角而東賊尤悍乃併力攻其東破之西賊亦戢
府江以寧又世宗嘉靖時海賊趨台州胡宗憲令番兵
分道布截官兵多張旗幟為疑兵以撼賊勢賊四面受
敵追至清風嶺俘斬無數
　　(臣/)等謹按以上諸條其中間有自分軍勢以勝敵
　　者雖與杜典分敵勢之例不同然揆諸臨陣之法
　　欲分敵勢未有不自分軍勢者事因比類而及正
　　不必過為區分也
　　審敵勢破之附
唐張公謹副李靖經略突厥因言突厥可取之狀曰頡
利縱欲肆情窮兇極暴塞地霜早餱糧乏絶若師出塞
垣自然有應者太宗深納之果破定襄敗頡利
元黄陵岡之役金兵陣河南岸示以死戰穆呼哩曰此
不可用長兵當用短兵取勝令騎下馬引滿齊發自下
馬督戰果大破之又金人以兵十餘萬保少室山太平
寨時方㑹師圍汴李守賢度其帥完顔延夀無守禦之
才潛遣輕捷者數十人縁崖蟻附以登殺其守卒遂大
縱兵入破之下令無許抄掠悉收餘衆以歸
明徐達兵下鳳翔李思齊走臨洮諸將皆以張思道才
不如思齊慶陽易於臨洮請先由豳州取慶陽後度隴
攻臨洮達曰思道自守者耳城險而兵精卒未易拔也
臨洮北界河湟西控羌夷地富而人衆以大兵蹙之思
齊不走絶徼則束手降矣思齊降全陜皆為我有遂決
䇿度隴克秦州皆如其䇿
　　布陣大勢分易敗
五代晉安重榮反杜重威逆戰於宗城重榮為偃月陣
重威擊之不動欲少却以伺之偏將王重允曰兩兵方
交退者先敗乃分兵為三重威先以左右隊擊其兩翼
戰酣重允以精兵擊其中軍重榮將趙彦之來奔遂大
敗重榮
遼聖宗統和二十八年征髙麗耶律博諾為先鋒至銅
州髙麗將康肇分兵為三以抗大軍一營於州西據三
水之㑹肇居其中一營近州之山一附城而營博諾率
耶律宏古擊破三水營擒肇李元藴等軍望風潰㑹大
軍至斬三萬餘級追至開京破敵於西嶺髙麗王詢聞
邊城不守遁去
　　惜軍勢
五代梁朱全忠破趙匡凝取荆襄遂攻淮南敬翔切諫
以為新勝之兵宜持重以養威不聼兵出光州遭大雨
㡬不得進攻夀州不克而多亡失
　　力少分軍必敗
五代梁康延孝奔唐莊宗屏人問以梁事延孝具言末
帝懦弱任用張漢傑段凝等而遣漢傑監王彦章軍有
必亡之勢又言梁將大舉分兵伐唐莊宗問何以禦之
延孝曰梁兵雖衆分則無餘臣請待其既分以鐵騎五
千自鄆趨汴出其不意𢷬其空虚不旬日天下定矣
宋仁宗朝契丹來侵詔趙延進與崔翰李繼隆將兵八
萬禦之詔賜陣圖分為八隊師至滿城敵騎至延進乘
髙望之東西亘野翰等方按圖布陣陣相去百歩延進
曰主上委吾等以邊事期於克敵今敵衆若此不如合
而擊之可以決勝違令而獲利不猶愈於辱國乎儻有
喪敗則延進獨當其責於是改為三陣前後相副士衆
皆喜三戰咸捷又宋以金主亮索淮南地議舉兵禦之
遣大將成閔為荆湖制置使將禁衛五萬禦襄漢上流
虞允文曰兵來不除道敵為虚聲以分我兵成其出淮
姦謀耳不聼卒遣閔後聞金主亮徙汴允文語陳康伯
閔軍約程在江池宜令到池者駐池到江者駐江若敵
兵出上流則荆湖之軍捍於前江池之軍援於後若出
淮西則池之軍出巢縣江州軍出無為可為淮西援是
一軍而兩用也康伯然其説而閔軍竟屯武昌金主果
出淮西造浮梁於淮上自渦口渡淮又楊存中從張俊
討李成諸將議欲分道進存中曰賊勢盛我兵分則力
弱又諸將位均勢敵非招討督之必不為用俊然之整
軍至豫章破賊於玉隆觀賊將率衆十萬來援夾河而
營存中謂俊曰彼衆我寡擊之宜用奇願以竒兵見屬
公以步兵居前後存中夜銜枚渡筠河出西山馳下擊
賊俊夾攻之俘八千人成遁又知安豐軍趙善湘與趙
范趙葵出師詔問守禦䇿杜杲上封事曰沿淮旱蝗不
任征役中原赤土無糧可因若虚内事外移南就北腹
心之地必有可憂及兵敗洛陽人始服其先見
　
　
　
　
欽定續通典卷一百二
欽定四庫全書
欽定續通典卷一百三
　兵
　　按地形知勝負
五代梁王景仁將兵擊趙至柏鄉晉王李存朂救之欲
速戰周徳威曰鎮定之兵長於守城短於野戰且吾所
恃者騎兵利於平原廣野可以馳突今壓壘門騎無所
展其足又謂張承業曰今去賊咫尺所限者一水耳彼
若造橋以薄我我衆立盡矣請退軍鄗邑以計困之後
得梁降人詰之曰方多造浮橋存朂乃從徳威䇿退軍
卒敗梁兵
宋曹瑋知鎮戎軍瑋以鎮戎據平地便於騎戰非中國
之利請自隴山以東循古長城塹以為限又曹瑋嘗上
涇原環慶兩道圖盡攻守出入之要帝以示左右曰山
川城郭險固舉在是矣因别繪圖賜諸將令按圖計事
由是師出有功又岳飛趨襄陽李成盛兵迎戰左臨襄
江飛笑曰步兵利險阻騎兵利平曠成左列騎江岸右
列步平地雖衆十萬何能為舉鞭指王貴曰爾以長槍
步卒擊其騎兵指牛臯曰爾以騎兵擊其步卒合戰馬
應槍而斃後騎皆擁入江步卒死者無數成夜遁遂復
襄陽又余玠在四川招納豪傑辟冉璡冉璞營賓館以
處之且使人密窺其所為兄弟終日對踞以堊畫地為
山川城池之形起則漫去既而見玠屛人曰計安西蜀
惟徙合州城為上䇿耳玠問其地曰蜀口形勢之地莫
若釣魚山倘徙諸此積粟以守之賢於十萬師逺矣玠
以聞諸朝授其兄弟官委以築城之事釣魚城成蜀始
可守又孟珙在江陵府屬兵八千珙曰金人若向吕堰
則八千不為少然須木查騰雲吕堰等砦受節制乃可
濟已而劉全雷去危與金人戰於夏家橋小捷有頃金
人犯吕堰珙喜曰吾計得矣亟命諸軍追擊吕堰進逼
大河退逼山險砦軍四合金人棄輜重走
元石天應從穆呼哩征陜右假道西夏自東勝濟河南
攻葭州拔之因説穆呼哩曰西戎雖降實未可信此州
當金夏之衝居人勇健倉庫豐實加以長河為限脱為
敵軍所梗緩急非便宜命將守之多造舟楫以備不虞
穆呼哩然之又石天應謁穆呼哩於汾水諭以進取之
䇿天應還鎮召諸將謂曰吾累卿等留屯於此今聞河
東西皆平川廣野可以駐軍䂓取關陜諸君以為何如
或諌曰河中雖用武之地南有潼關西有京兆皆金軍
所屯且新附其心未一守之恐貽噬臍之悔天應曰葭
州正通鄜延今鄜已平延不孤立若發國書令夏人取
之猶掌中物耳且國家之急本在河南此州路險地僻
轉餉甚艱河中雖迫於二鎮實用武立功之地北接汾
晉西連華同地五千餘里户數十萬若起漕運以通餽
餉則闗内可尅期而定關内既定長河以南在吾目中
矣遂移軍河中既而金人果潛入中條襲河中天應知
之遣驍將呉澤伏兵要路以待又安扎爾言於宗王曰
隴州縣方平人心猶貳西漢陽當隴蜀之衝吐蕃利於
入寇宜得良將以鎮之宗王曰安反側制寇賊此上䇿
也遂分蒙古千户五人𨽻麾下以往又巴延侵宋已破
陽羅堡諸將多請先向蘄黄阿珠曰若赴下流退無所
據先取鄂漢雖遲旬日萬全計也又元師破樊城外郛
其將復閉内城守阿爾哈雅以為襄陽之有樊城猶齒
之有脣也宜先攻樊城樊城下則襄陽可不攻而得
明常遇春攻張士誠於蘇州久不下遇春架飛樓以覘
城中動靜士誠以物盡覆街市了無所覩有善地形者
曰此城龜形盤門是首閶門是尾擊其尾首必出矣乃
如其言攻之盤門果先開又傅友徳討雲南太祖餞之
龍江曰朕覽輿圖詢彼地豪傑而得其扼塞取之計當
自永寧先遣驍將將兵向烏撒大軍繼自辰沅入普定
分據要害乃進兵曲靖彼所必守地也曲靖下以一軍
向烏撒應永寧之師大軍直𢷬雲南彼此牽制破之必
矣下雲南必次下大理餘郡邑部落可撫而有也
　　自戰其地則敗
金完顔璋攻宋將呉璘於東山堡璘以軍三萬據險作
三陣金諸將皆曰呉璘恃險不善野戰我退軍平涼彼
必棄險就平地然後可圖也璋曰不然彼恃其衆非特
恃險也昔人有言寧棄千軍不棄寸地故退兵不如濟
師我退軍平涼彼軍深入吾地固壘以拒我我則如之
何於是親率四萬人急擊之璘軍敗走
元劉斌攻睢陽軍杏堆距陳州七十里聞陳軍陣於近
郊斌帥衆夜擊之陳軍無鬭志遂大敗
　　據險隘
唐哥舒翰禦安禄山引兵出潼關遇賊將崔乾祐於靈
寶西原乾祐先據險南薄山北阻河狹道七十里翰使
王思禮等將精兵十五萬分前後衝之賊佯欲遁官軍
不備為所擊敗道隘士卒如束槍槊不得用翰退入關
又范希朝為振武節度使有党項室韋交居川阜凌犯
為盜日入慝作謂之刮城門居人懼駭鮮有寧日希朝
於要害處置堡栅斥堠嚴宻人遂獲安
五代唐莊宗與梁軍戰於汴州胡柳坡梁將王彦章等
走濮陽餘兵登陂中土山莊宗率騎追至山下梁軍戒
嚴不動莊宗謂諸將曰今日之戰得山者勝賊已據山
乘髙四望衆人皆有懼心乃率騎先登銀槍步卒繼進
敵紛紛而下在土山西結陣數里時已日暮諸軍未齊
或請詰朝合戰閻寶曰賊帥奔亡衆心方恐據山而猶
委棄結陣更復何為今登高擊下勢如破竹耳遂與王
建及急擊大破其軍
晉杜重威李守貞攻瀛州不克退及武彊聞契丹來侵
惶惑不知所之張彦澤適至言敵可破之狀乃與重威
等西趨鎮州彦澤為前鋒至中渡橋已為敵所據彦澤
力戰爭橋燒其半敵少却遂夾河而寨
宋狄青戰於歸仁張玉先鋒賈逵將左孫節將右既陣
青誓曰不待令而舉者斬及節搏賊死山下逵私念兵
法先據高者勝乃引軍疾趨山甫登賊至逵擁衆而下
揮劍大呼斷賊陣為二玉以先鋒突出陣前而青麾番
落騎兵出賊後賊遂大潰逵乃詣青帳前請罪青撫逵
背曰違令而勝權也何罪之有又劉光世鎮京口金兵
復南光世將退保丹陽王徳請以死捍江諸將恃以自
强分軍扼險渡江襲金人收真揚數郡又金人自合肥
入遊騎及江張俊議分守南岸王徳曰淮者江之蔽棄
淮不守脣亡齒寒敵數千里逺來餉道決不能繼及其
未濟急擊之可以奪氣若遲之稍安則淮非吾有矣又
魏勝守海州金兵已逼關勝登關門張樂飲酒犒士卒
令固守勿出戰金兵攻之踰時乃少遣士出憑險隘擊
之金人知不可攻徑趨城東欲過砂堰圜城為營勝先
已據堰備之金兵不得過拒戰竟日終不能近又魏勝
以海州城西南枕孤山敵至登山瞰城虚實立見故西
南受敵最劇遂築重城圍山在内敵至則先據之不能
害又張浚破李成賊黨乘勝剿除追至樓子莊賊黨商
元據草山挾險設伏浚遣步兵從間道直趨椒山殺伏
奪險乘勝追至江州成絶江而遁浚引兵渡江至黃梅
與成戰成懲奉新失險之敗據石幢坡憑山以木石投
人浚先遣遊卒進退若爭險狀以誑賊而親冒矢石率
衆攻險賊衆懼潰又曹友聞因北兵破沔州乃分遣諸
將趨鷄冠隘據陽平關復親登嶺指麾諸軍敵兵突至
諸將進戰敵退友聞謂總管陳庚及當可曰敵必旋兵
攻鷄冠隘急援之既而敵步騎果至庚與當可力戰蹀
血十餘里兵乃解去又曹友聞招集忠義得健士五千
人制置使李埴命領所部守仙人關且行且戰至峽口
據險㑹金人來侵友聞令諸軍乘高擬滿乃身冒矢石
為士卒先敵不能進
金李英上右副元帥珠赫哷果勒齊書曰中都之有居
庸猶秦之崤函蜀之劍門也邇者撤居庸兵我勢遂去
今土豪守之朝廷當遣官節制失此不圖忠義之士將
轉為他用矣又曰可鎮撫宣徳徳興餘民使之從戎所
在自有宿藏足以取給是國家不費斗糧尺帛坐收所
失之關隘也居庸咫尺都之北門而不能衛䕶英實恥
之果勒齊奏其書即除尚書工部員外郎充宣差都提
控居庸等關隘悉𨽻焉
元察罕特穆爾分兵屯澤州塞碗子城屯上黨塞吾兒
谷屯并州塞井陘口以杜太行諸道賊屢至俱擊却之
又劉元禮為潼川漢軍都元帥奏嘉定去都三百六十
里其間舊有眉州城請修復以扼嘉定往來之路世祖
從之又張𢎞範圍襄陽以其境南接江陵歸峽商販行
旅士卒絡繹不絶遂城萬山以斷其西柵灌子灘以絶
其東又築一字城通襄陽破樊城外郭截江道斷其援
兵遂㧞之
　　塞險則勝否則敗
唐髙宗永淳中突厥圍豐州朝廷議棄豐州保靈夏唐
休璟疏以為不可㑹吐蕃破焉耆授休璟靈州都督因
請復四鎮自後王孝傑拔龜兹諸國城皆由休璟剏始
之功也又郭元振為凉州都督州境狹纔四百里邊兵
竟至城下元振始於南狹口置和戎城北磧置白亭軍
制束要路遂拓地千五百里自是州無邊患又郭子儀
以吐蕃方强上書欲於諸道料精卒五萬列屯北邊則
制勝可必如河南北江淮大鎮數萬小者數千簡擇趨
赴關中勒步隊示金鼔則攻必破守必堅長久之䇿也
宋曹瑋知渭州築堡塞外為籠竿城募土兵守之曰異
時秦渭有警此必爭之地也又王全斌伐蜀趣劍門謂
諸將曰古稱劍門天險願聞取之之䇿有降卒言益光
江東越大山數重有狹徑名來蘇蜀人於江右置砦對
岸有渡自此出劍關二十里倘此處進兵劍門不足恃
也斌即遣禆將史延徳趣來蘇夾攻之自將大軍攻劍
門王昭逺趙崇韜遁走獲之遂克劍州又呉玠以和尚
原地去蜀逺乃於仙人關右殺金坪剏築一壘移原兵
守之遂為抗蜀形勝故金人至輒不得入又劉子羽因
張浚富平敗後官屬有請徙治夔州者子羽曰四川全
盛敵欲入冦久矣直以川口有鐵山棧道之險未敢遽
窺耳今棄之而處夔峽則與關中聲援不相聞進退失
計悔將何及今幸敵方四掠宣司當留興州以安蜀人
心急遣人呼諸亡將堅壁固壘觀釁而動庶可轉敗為
功已而招諸亡將果集分兵悉守關隘金人以有備引
去又楊存中以朝議棄和尚原力爭此係隴右之要害
敵得之可以睥睨漢川我得之可以下兵秦雍願毋棄
又呉璘帥秦鳳時金方歸陜西地議欲盡移川口軍於
陜西璘曰金人反覆難信今我移軍陜西蜀口空虚敵
若自南山要我陜右軍直𢷬蜀口我不戰自屈矣當且
依山為屯控其要害俟其情見力疲漸圖進取又孟宗
政為荆鄂都統制以金人逼壕而陣易於馳騁乃於西
北壕外瀦水為濘由是金騎不得衝突又曹友聞扼仙
人關諜聞北兵合契丹西夏回回吐蕃渤海軍五十餘
萬大至乃語弟曹萬曰衆寡不敵豈容浪戰惟當乘髙
據險出竒匿伏以待之北兵既入興元欲衝大安趙克
呐檄友聞控制大安以保蜀口友聞馳聲報曰沔陽蜀
之險要吾重兵在此敵有後顧之憂必不能越此而入
蜀又有曹萬王宣首尾應援可保必捷大安地勢平曠
無險可守敵騎所長步兵所短衆寡不敵豈可於平地
控禦不聽趣友聞進兵乃選精騎夜渡遇雨卒大敗又
孟珙攻金蔡州命諸將奪柴潭樓金人爭樓諸軍魚貫
而上金人又飾美婦人以相蠱麾下張禧等殺之遂拔
柴潭樓蔡人恃潭為固外即汝河潭高於河五六丈城
上金字號樓伏巨弩相傳下有龍人不敢近將士疑畏
珙召麾下飲再行曰柴潭非天造地設樓上伏弩能及
逺而不可射近彼所恃此水耳決而注之涸可立待皆
曰隄堅未易鑿珙曰所謂堅者止築兩隄首耳鑿其兩
翼可也潭果決實以薪葦遂濟師攻城擒其將斬之
明英宗正統中都督王禎始城榆林増三十六營堡盡
補陜中伍籍之脱落者及罪謫南戍皆聴還伍以實榆
林於是邊有城堡軍士得勤力樹菓蔬并開界石外地
使興屯田歲得糧十餘萬石而榆林始稱重鎮東渡河
連大同西接寧夏邊人不敢復恣出入又于謙以獨石
馬營等八城遇兵殘毁議者欲棄之謙曰棄之則不但
宣府懷來難守京師不免動揺乃薦都督孫安授以方
畧命參政葉盛贊其軍盛與安率兵度龍門關且戰且
守八城復完如舊又張鎣巡撫寧夏先是寧夏城皆土
築鎣至始甃以磚復導河流灌溉屯田處置䧏人使不
為變邊境藉以無事
　　死地勿攻
唐張仁愿初建三受降城不置壅門及格曲戰鬬之具
或問曰此邊城禦賊之所不為守備何也仁愿曰兵貴
在攻取不宜退守寇若至則當併力出戰迴顧望城猶
須斬之何用守備生其退恧之心也其後常元楷為朔
方軍總管始築壅門以備冦議者以此重仁愿而輕元
楷焉又昭宗時幽州劉仁恭率軍士十萬㓂魏州屠其
郡梁將葛從周自邢臺馳入魏州燕軍攻館陶門從周
與五百騎出戰謂門者曰前有敵不可返顧命闔其門
從周極力死戰大敗燕人
五代晉皇甫遇帥滑州契丹率衆屯邯鄲遇與安審琦
慕容彦超等禦之將渡漳河敵前鋒大至遇引還轉鬬
二十里至鄴南榆林店遇謂審琦等曰彼衆我寡走無
生路不如血戰遂自辰及未戰百餘合所傷甚衆
宋宗澤進兵衛南度兵寡不深入不能成功揮衆逼敵
轉戰而來前後皆敵壘下令曰今日進退等死當從死
中求生衆分必死無不一當百斬首數千級大敗之又
韓世忠追擊李復至臨淄河兵不滿千分為四隊布鐵
蒺藜自塞歸路令曰進則勝退則死走者命後隊剿殺
於是衆莫敢反顧與復遇大破之
　　(臣/)等謹按杜氏通典死地勿攻謂敵在死地我逼
　　之彼將致死於我不可犯也若敵來攻我而我適
　　處其困進則勝退則敗是正可藉以激厲士卒以
　　期克敵所謂置之死地而後生也因於死地勿攻
　　之條依類次之
　　總論其地形附
宋王韶詣闕上平戎䇿三篇其畧以為西夏可取欲取
西夏當先復河湟則夏人有腹背受敵之憂夏人比年
攻青唐不能克萬一克之必併兵南向大掠秦渭之間
牧馬于蘭㑹斷古渭境盡服南山生羌西築武勝遣兵
時掠洮河則隴蜀諸郡當盡驚擾轄戩兄弟其能自保
耶今嘉勒氏子孫唯棟戩粗能自立轄戩欺巴鄂特之
徒文法所及各不過一二百里其勢豈能與西人抗哉
武威之南至於洮河蘭鄯皆故漢郡縣所謂湟中浩亹
大小榆枹罕土地肥美宜五種者在焉幸今諸羌𤓰分
莫相統一此正可并合而兼撫之時也諸種既服嘉勒
氏敢不歸嘉勒氏歸則河西李氏在吾股掌中矣且嘉
勒氏子孫轄戩差盛為諸羌所畏若招諭之使居武勝
或渭源城使糾合宗黨制其部族習用漢法異時族類
雖盛不過一延州李士彬環州慕恩耳為漢有肘腋之
助且使夏人無所連結䇿之上也又种世衡為鄜州從
事夏人犯延安世衡建言延安東北二百里有故寛州
請因其廢壘而興之以當冦衝左可致河東之粟右可
固延安之勢北可圖銀夏之舊有是三利朝廷從之又
孟珙知江陵府曰陸抗有言荆州國之藩表如有虞非
但失一郡當傾國爭之若非増兵八萬併力備禦雖韓
白復生無所用其巧今事勢相似彼若以兵綴我上下
流急將若之何珙往則彼𢷬吾虚不往誰實捍禦識者
是之又上言上流備禦宜周沅之險不如辰靖之險不
如沅三州皆當措置而沅尤急江防自秭歸至夀昌亘
二千里自公安至峽川灘磧十餘處節節當防兵諱備
多乃京湖之憂也又孟珙至江陵修復内隘引沮漳之
水俾遶城北入於漢隨其髙下為匱蓄洩三百里間渺
然巨浸迄為荆州形勝云
金章宗泰和七年陜西宣撫司請増新得關隘戍兵萬
人是時宋遣左司郎中王柟禀請歸川陜關隘完顔匡
奏曰關隘之事臣初亦惑之今當增戌萬人壁壘之役
餽運之勞費用必廣祖宗所以不取者以關隘僅能自
保耳非有益於戰也設能入冦縱之平地以鐵騎蹂之
無一得脱彼哀祈不已者以前日負固尚且摧慶今遂
失之是無一日之安也必謂兵力得之不可還賜則漢
上諸郡皆膏腴耕桑之地棗陽光化歸順之民數萬户
較之陜右輕重可知獨在陛下決之耳又宣宗興定三
年䝉古綱奏曰濟南介山東兩路之間最為衝要被兵
日久雖與東平隣接不相統屬緩急不相應乞權𨽻本
路且差近於益都詔從之綱奏恩州武城縣艾家凹水
濼清河縣澗口河濼其深一丈廣數十里險固可恃因
其地形少加浚治足以保禦請遷州民其中多募義軍
以實之制可
明太祖遣徐達充大將軍北取元都曰吾欲先取山東
撤其屛蔽旋掩河南斷其羽翼拔潼關而守之天下形
勢入我掌握不待鏖戰牧野而元都下矣鼓行而西雲
中九原以逮關隴可席捲也及達攻下徐州賜書勞達
曰將軍今何嚮嚮益都則必以兵扼黃河斷其援即不
嚮益都西取濟南濟寧二郡亦便兵難遥奪其在將軍
又楊一清曰河套周之朔方漢之定襄赫連勃勃統萬
城也唐張仁愿築三受降城置烽堠千八百所朔方自
此無冦歲省費億計減鎮兵數萬其守皆在河外正統
以來浸失其險舍受降而衛東勝已失一面之險又輟
東勝就延綏是以一面而遮千餘里之衝遂使河套沃
壤淪為敵巢寧夏外險反南備河邊患莫之能解兹欲
復守東勝因河為固東接大同西接寧夏使河套二千
里之地歸我耕牧用省内運以綏秦民為便從之鎮兵
不行
　　勵士決戰
唐張巡守睢陽每戰必親臨行陣有退者巡已立其所
謂曰我不去此為我决戰士感其誠皆一當百又張巡
守雍邱有大將六人官開府特進白巡以勢不敵且上
存亡莫知不如降巡陽許諾明日堂上設天子畫像率
軍士朝宣諭大義人人盡泣巡引六將斬之士心益勸
又安禄山反常山郡盡為賊傷死人蔽野大將李光弼
帥本鎮兵來援親酹其屍而哭之為賊幽閉者出之誓
平冦難以慰其心衆遂感動又李光弼將戰内刃於鞾
曰戰危事吾位三公不可辱於賊萬一不㨗當自刎以
謝天子於是西向拜舞三軍感動又李懷光叛李晟恐
為所脅偽為有詔令徙屯東渭橋孤軍當冦鋒之間為
諸將開陳大義激勵忠節下令曰渭橋斷賊首尾與諸
公戮力殺賊建不世竒功以取富貴正在此時士皆奮
遂顕責懷光懷光遁河中又李愬授魏博節度時幽鎮
復亂田宏正遇害愬聞之素服以令三軍曰魏人所以
富庶而能通聖化者由田公也天子以其仁愛使治鎮
州且田公出於魏撫師七年一日鎮州不道敢兹殘害
以魏無人也若父兄子弟受田公恩者其何以報衆皆
大哭願効用焉又婺州守崔義元討妖女陳碩貞兵至
下淮戍擒其間諜二十餘人詰朝進擊身先士卒左右
以盾蔽箭義元曰刺史尚欲避箭誰肯致死由是士卒
戮力斬首數百級
五代唐主舉兵擊梁救趙進軍栢鄉五里遣周徳威先
以騎兵進薄梁營梁將韓勍等精兵三萬鎧甲皆被繒
綺金銀炫耀晉人望之懼形於色徳威謂李存璋曰賊
志在不戰欲以甲兵耀威耳遣存璋諭諸軍曰爾見此
賊軍否是汴州天武健兒皆屠沽傭販虚有其表徒被
精甲十不當一擒獲足以為貨無徒悵望勉而取之可
也徳威自率精騎擊其兩偏左馳右決出没數四是日
獲百餘人梁兵渡河而退
宋韓世忠鎮楚州世忠披草萊立軍府與士卒同力役
夫人梁氏親織簿為幄將士有怯戰者世忠遺以巾幗
設樂大宴俾婦人籹以恥之故人人奮勵撫集流散通
商惠工楚州遂為重鎮又李寶因海州圍急衝風縱舟
抵海州敵已雲合圍城寶麾兵登岸以劍畫地令曰此
非復吾境力戰與否在汝等因握槊前行遇敵奮擊將
士賈勇無不一當十敵出不意亟引去又劉錡攜孥趨
順昌金兵至衆以不敵請還時部將許清亦攜孥在軍
曰强敵在前進退不可不如努力一戰死中求生議與
錡合錡令敢言去者斬沉舟積薪於門戒守者不利即
焚家毋辱敵手於是一軍皆奮又張浚與韓世忠討苖
傅劉正彦浚大犒將士呼至前抗聲問曰今日之舉孰
順孰逆衆皆曰賊逆我順浚曰聞賊以重賞購吾首若
浚此舉違天悖人汝等可取浚頭去不然一有退縮悉
以軍法從事衆咸感憤願聽命決戰於是令世忠以兵
赴闕又劉豫與子猊挾金人入攻張浚劉光世皆張大
敵勢張浚謂賊豫以逆犯順不勦除何以為國今日之
事有進無退命楊沂中屯濠州時劉麟逼合肥劉光世
舍廬州而南淮西洶動浚疾馳至采石令曰有一人渡
江者斬光世復駐軍與沂中接劉猊攻沂中沂中大破
之猊麟皆拔柵遁又王彦獨保共城西山遣腹心結兩
河豪傑圖再舉金購彦急彦慮變夜寢屢遷其部曲覺
之刺面作赤心報國誓殺敵人八字以示無他意彦益
感勵愛士卒與同甘苦未幾兩河響應受彦約束又呉
玠與璘以散卒數千駐原上朝問隔絶人無固志有謀
刼玠兄弟北去者玠知之召諸將㰱血盟誓勉以忠義
將士皆感泣願盡死力
元既平山東滕州尚未下諸將或言炎暑未可進攻博
囉曰主上親督大軍平定西域未聞當暑不戰我等安
敢自逸乎又太祖與克哷王汗對陣於喀爾沁師少不
敵帝命烏嚕一軍先發其將珠巴克台橫鞕馬鬛不應
威岱爾奮然曰我猶鑿也諸君斧也鑿匪斧不入我請
先入諸君繼之萬一不還有三黃頭兒在唯上命之遂
先出陷陣大敗之又上諭雅克特穆爾曰丞相毎戰親
冒矢石脱有不虞其若宗社何自今後但凭髙督戰將
士之用命不用命者以賞罰之可也對曰臣以身先之
為諸將法敢後者軍法從事託之諸將萬一失利悔將
何及又阿勒達爾琿塔哈逆命劫六盤府庫西陲騷動
汪良臣討之兵至山丹置營按兵不動凡三月俄大舉
至耀碑谷兩軍相當良臣慷慨誓諸將曰今日之事係
國家安危勝則富貴可保敗則身戮家亡茍能用命則
死行間不失忠孝之名衆聞踴躍而前㑹大風揚沙晝
晦良臣手刃數十人衆軍繼之賊大潰又劉元禮與宋
夏貴大戰蓬溪自寅至未不分勝負劉元禮激厲將士
曰此去城百里為敵所乘則城不可得入潼川非復國
家有矣丈夫當以死戰取功名時不可失也即持大刀
長呼突入陣所向披靡將士感奮無不以一當百大敗
之又王慶端戍清口宋兵來攻守將戰死城欲䧟慶端
拔刀誓衆裹創力戰城得以全又察罕特穆爾屯中牟
淮右賊掠汴以西𢷬中牟營察罕特穆爾以利害諭士
卒士卒賈勇決戰㑹大風揚沙自率猛士從中奮起擊
賊中堅破之又方國珍懷疑入海以叛台哈布哈自分
以死報國詔衆曰吾以書生登顯要誠慮負所學今守
海隅賊甫招來又復為變君軰助我擊之其克則汝衆
功也不克則我盡死以報國衆皆踴躍願行
明詔副將軍李文忠移兵陜西與大將軍合攻慶陽行
次太原慶陽已平而敵東攻大同甚急文忠率軍援大
同軍吏以為疑文忠按劍曰閫外之事吾得專之敢言
不援大同者斬遂出鴈門次馬邑敗其邏騎千擒劉平
章進次白楊門擒四大王又額森逼居庸關甚急羅通
守關宣府參將楊俊入衛京師告通啟關通仗劍厲聲
曰若保居庸足矣下令有一人一騎南行者斬以徇乃
止㑹天大寒令老弱汲水灌城冰堅滑不可破七日敵
計沮退趨紫荆關又伍文定因宸濠盡發南康九江兵
併力挑戰我兵敗乃急令斬先卻者以徇身立銃砲間
火焚其鬢鬚不移足士殊死鬬兵復振乃為火攻之具
分兵四伏期火發兵合火及宸濠副舟賊衆大潰
　　衆寡勢百相懸勵士攻其師
唐李靖擊吐谷渾請薛萬徹同行及至賊境與諸將各
率百餘騎先行卒與賊數千相遇萬徹單騎馳擊之無
敢當者還謂諸將曰賊易與耳躍馬復進諸將隨之斬
數千級人馬流血勇冠三軍又張巡守睢陽賊尹子琦
圍之巡語其下曰吾蒙上恩正有死耳但諸君捐驅而
賞不直勲以此痛恨聞者感慨乃椎牛大饗悉軍戰賊
望兵少大笑巡與許逺親鼓之賊潰追北數十里
金王亮率大軍臨采石而别以兵争𤓰洲宋命虞允文
往蕪湖趣李顯忠交王權軍且犒師允文至采石權已
去顯忠未來敵騎充斥師三五星散解鞍束甲坐道旁
皆權敗兵也允文立招諸將勉以忠義曰金帛告命皆
在此以待有功衆曰今既有主請死戰諜者言金主祭
天與衆盟以明日濟江晨炊玉麟堂先濟者與黄金一
兩時敵兵實四十萬馬倍之宋軍纔一萬八千允文命
諸將列大陣不動分戈船為五其二並東西岸而行其
一駐中流藏精兵待戰其二藏小港備不測部分甫畢
敵已大呼亮操小紅旗麾數百艘絶江而來瞬息抵南
岸者七十艘直薄宋軍軍小郤允文入陣中撫時俊之
背曰汝膽畧聞四方立陣後則兒女子耳俊即揮雙刀
出士殊死戰中流官軍亦以海鰌船衝敵舟皆平沉敵
半死半戰日暮未退㑹有潰兵自光州至允文授以旗
鼓從山後轉出敵疑援兵至始遁又命勁弓尾擊追射
大敗之犒將士謂之曰敵今敗明必復來夜半部分諸
將分海舟縋上流别遣兵截楊林口次日敵果至因夾
擊之復大戰焚其舟三百始遁去
遼道宗咸雍九年烏爾古徳哷勒叛都監耶律托迪以
兵少不戰屯臚胊河徳哷勒合邊人掠居民蕭伊嚕率
精騎四百力戰敗之盡獲其輜重繼聞酋長哈準三千
餘騎掠附近部落縱兵躡其後連戰二日斬數千級盡
得被掠人畜而還
金世祖禦和諾克於北隘甸使蘇卜實取海古勒兄弟
兵已而知海古勒兄弟貳於和諾克矣欲併取其衆偵
者報曰敵已至將戰世祖戒蘇卜實曰汝先陣於托果
干原待吾三揚旗三鳴鼓即棄旗決戰死生惟在今日
命不足惜時和諾克薩達甚强世祖軍未戰而懼皆植
立無人色世祖揚揚如平常亦無責讓之言但令士卒
解甲少憩以水沃面有頃軍勢復振世祖袒袖不被甲
以褞袍垂襴䕶前後心韔弓提劍三揚旗三鳴鼓棄旗
搏戰身為軍鋒突出敵陣衆從之蘇卜實從後奮擊大
敗之又金伐遼攻西京遼兵三萬列營於西京之西副
統棟摩以三千擊之棟摩使士卒皆去馬陣於溝塹之
間曰以一擊十不致之死地不可使戰也謂衆曰若不
勝敵不可以求生於是人皆殊死戰遼兵遂敗
元郝和尚巴圖從都元帥塔海征蜀下興元宋將王連
以重兵守劍閣乃募敢死士十二人激之以義乘夜破
關入蜀悉下取夔府抵大江宋兵三十萬軍於南郝和
尚巴圖選驍勇九人乘輕舸先登橫馳陣中既出復入
宋兵不能支由是以善戰名
明李文忠因呉兵圍胡徳濟於新城即馳兵赴援徳濟
以衆寡不敵宜避之文忠曰以衆則我非彼敵以謀則
彼非我敵死中求生正在今日乃下令曰賊衆而驕我
少而鋭可一戰擒之輜重皆汝等有也明日賊空壁來
逆戰文忠戒將士奮擊之自於馬上仰天誓曰朝廷大
事在此一舉豈敢愛生以後三軍於是士卒皆奮無不
一當百陣既交文忠䇿馬挺身入陷其中堅獨格殺數
十人部將王瑛獨當一面引部下健士亦貫陣入敵衆
披靡文忠因督衆乘之敵大潰又景泰初敵入境郭登
躡之行七十里休兵夜二鼓東西沙窩敵自朔州掠回
或言敵衆我寡宜全軍而退登曰軍去城百里一退避
人馬疲倦敵以鐵騎來追難以自全即按劍起曰敢言
退者斬徑薄敵營奮勇先登諸軍繼進呼聲震山岳遂
大破之追奔至栲栳山
　　乘卒初鋭用之
唐太宗嘗選精鋭千餘騎為竒兵皆皂衣黒甲分為左
右隊隊建大旗令騎將秦叔寶尉遲敬徳翟長孫等分
統之毎臨冦太宗躬披黒甲先鋒率之候機而進所向
摧靡常以少擊衆賊徒氣懾
元之伐宋也宋以戰艦三百餘艘泊黒石峽東以輕舟
五十為前鋒北軍之船五十泊峽西相距一里許史天
澤號令於衆曰聽吾鼓視吾旗無少怠也頃之聞鼓聲
視其旗東指諸軍遂鼓譟而入兵一交宋兵潰走戰艦
繼亂順流擊死者不勝計
　　激怒其衆
五代梁末帝討友珪之逆偽為詔書發左右龍驤在東
都者還洛因激怒之曰天子以懷州屯兵叛追汝等盡
阬之諸將皆泣復以言懼之出太祖像示之曰汝能趨
洛擒逆賊則轉禍為福矣遂共討友珪誅之
明李文忠率兵破昌化恐士卒擄獲充積莫有鬭志因
激怒之使盡焚其輜重曰能破敵何患不富貴衆皆奮
勵進取
　
　
欽定續通典卷一百三
欽定四庫全書
欽定續通典卷一百四
　兵
　　圍敵勿周
明劉江伏兵敗倭賊奔櫻桃空堡中官軍環攻之將士
欲入堡勦殺江故開西壁以縱之仍分兩翼夾擊擒斬
無算諸將問故江曰賊既入堡惟有死鬭我兵多傷縱
以出路而後掩撃圍師必闕之法也又彭澤討蜀盜餘
黨廖麻子賊大敗逃入菁棘中澤分兵搤出入奪水道
度窘開一面縱其出走夾撃之且盡
　　圍帥量無外援緩攻取之
唐末朱全忠將率兵西懼王珂在河中為患命張存敬
侯言以兵出含山破晉絳二州遣何絪以兵守之絶晉
援存敬屯河中珂急求救于晉晉以絪故不得前珂卒
為全忠所俘
五代周世宗南征圍濠州濠州刺史郭廷謂告于周曰
臣不能守一州以抗王師然願請命於唐而後降世宗
為之緩攻廷謂遣人請命於李景景許其降乃降
元世祖至元初年阿爾哈雅與元帥阿珠劉整取襄陽
帝遣諸將命毋攻城但圍之以俟其自降乃築長圍起
萬山包百丈楚山盡鹿門以絶之又益都李氊及徐州
總管李果克俱叛史天澤薦郭侃召入見世祖問計將
安出對曰羣盜竊發猶柙中虎内無資糧外無救援築
城環之坐待其困計日可破也帝然之
　　攻城戰具附
唐侯君集伐髙昌髙昌嬰城而守先是大軍之發也凡
善為攻城器者悉遣從軍君集遂刋木填隍推撞車撞
其睥睨抛車飛石撃其城中其所當者無不靡碎城上
守陴者不復得立遂拔之
五代周世宗親征淮南幸水砦行至淝橋自取石一塊
於馬上持之至砦以供飛礟文武從臣過橋者皆齎一
石
元師至沁達噶城烏蘭哈達病委軍事於阿珠環城立
砲以草填塹衆軍始集阿珠所部搏戰城上城遂破又
索多攻潮州知府馬發城守嚴備索多塞塹填壕造雲
梯鵝車日夜急攻馬發潛遣人焚之二十餘日不能下
索多令於衆曰有能先登者拜爵已仕者増秩總管烏
蘭噶爾先登諸將繼之戰至夕宋兵潰又史天倪從穆
呼哩徇河東至絳州其團樓甃以石牢不可破天倪命
穴其旁地虛樓陷遂拔之又武仙復叛據邢何實帥師
五千圍之立雲梯先士卒登堞横矟突之城破武仙走
又察罕特穆爾圍益都環城列營凡數十大治攻具百
道並進賊守益固復掘重塹築長圍遏南洋河以灌城
中仍令分守要害収輯流亡郡縣户口再歸職方號令
煥然又田豐王士誠復叛庫庫特穆爾討之攻城甚急
而守愈堅乃穴地通道以入執其渠魁陳猱頭二百餘
人
明徐達㑹諸將兵進逼姑蘇四面築長圍困之又架木
塔與城中浮屠等築敵樓三層下瞰城中置弓弩火銃
於上又設襄陽礟以撃之礟著物皆碎礟風著人皆死
城中大恐士誠屢出挑戰皆忽忽無計又郭登為將常
以馬少步卒不能追賊乃以已意設為攪地龍飛天網
等法鑿為深塹覆以土木人馬行如平地敵入圍中令
人發其機自相撃撞頃刻十餘里皆陷又用砲石撃賊
一發五百餘步人馬死者數千敵驚以為神云又李賢
為兵部侍郎上言敵所以敢輕中國者恃其弓馬之强
而已觀今之拒馬木止能拒馬不能拒箭挨牌止能避
箭不能拒馬今中國長策當用衛青武剛車法車製四
圍箱板内藏人下留銃眼上開小牕長一丈五尺髙六
尺五寸前後左右横排槍頭毎車前後占地五步若用
車一千輛一面二百五十輛約長四里行止自如中藏
軍馬糧草輜重遇敵則可遏其弓馬仍以火砲助之以
竒兵翼之庶幾取便克敵
　　絶糧道及輜重
宋李繼隆為河西都部署㑹宻詔廢夏州城繼隆入奏
以為朔方古雄鎮賊所窺覦存之可依以破敗并請於
銀夏山界中増置堡戍以為屬畨障蔽且可斷賊糧道
遼太祖天顯初佛徳為南院額爾音木石敬塘破張敬
達軍於太原北時佛徳勒兵為援敬達遁敬塘追至晉
安寨圍之佛徳領輕騎襲潞州塞其餉道唐諸將懼殺
敬達以降又耶律圗勒錦從討石重貴杜重威擁十萬
餘衆拒滹沱橋力戰數日不得進圖勒錦曰漢人足力
弱而行緩如選輕鋭騎先絶其餉道則事蔑不濟矣帝
喜曰國强則其人賢海巨則其魚大於是塞其餉道數
出以牽撓其勢重威果出降
金圗克坦喀齊喀駐軍水洛城東宋將吳璘分軍守秦
州喀齊喀自六盤山至石山頭分兵守之斷其餉道璘
乃引歸
元夏貴舉淮西諸城來附阿珠諸將曰今宋已亡獨李
庭芝未下以外助猶多故也若絶其聲援塞彼糧道尚
恐東走通泰逃命江淮乃柵揚州之西北丁村以扼其
髙郵寳應之餽運貯粟灣頭堡以備捍禦留屯新城以
逼泰州又遣千户巴延徹爾率甲騎三百助灣頭之兵
又阿珠過襄陽駐馬虎頭山指漢東白河口曰若築壘
於此襄陽糧道可斷也遂築鹿門新城等堡繼又築臺
漢水中與夾江堡相應自是宋兵援襄者不能進阿珠
抵揚州即造樓櫓戰具於瓜洲漕粟於真州樹柵以斷
其糧道
明太祖與陳友諒戰鄱陽湖太祖移舟扼上流别出竒
兵絶糧道凡旬五日友諒乏食左右多降友諒迫以百
艘突犯湖口太祖蹵之自晨至酉友諒中流矢死又成
祖以南軍聚徳州資糧皆道徐沛遂遣將李逺等率輕
騎六千詣徐沛令易士卒甲胄與南師同使不疑又恐
接戰不能辨令人插栁枝於背為識且戒毋多虐百姓
逺等由臨青至徐沛敵皆不疑乃縱火焚糧舟數萬艘
軍資器械俱盡河水為熱魚鼈皆浮死南軍糧餉遂艱
京師大震
　　火攻
唐李孝逸魏元忠破徐敬業敬猷於淮隂乃進軍與敬
業隔溪相拒前軍為賊所破孝逸懼欲退元忠曰順風
荻乾火攻之利固請决戰乃平敬業又髙仁厚討東川
韓秀昇以鋭兵負岸而陣使遊兵逼賊乆不戰乃以千
卒直薄營火而噪之秀昇率舟師救火仁厚遣人鶩没
鑿舟皆沉衆潰執秀昇降又昭宗乾寧中朱全忠領大
軍自鄆州東路北次于魚山攻朱瑄方整軍出寨瑄與
弟瑾已陣于前須臾東南風大起汴軍旌旗失次甚有
懼色時兩軍皆在草茇中全忠因令縱火烟焰亘天乗
勝以攻賊陣瑄瑾大敗殺萬餘人衆壅入清河因築京
觀於魚山下
五代唐康延孝叛董璋往破之延孝入漢州閉城不出
漢州無城塹樹竹木為柵璋帥諸軍鼓譟而進四面縱
火風烟亘天延孝急引騎出陣又敗與十餘騎奔綿竹
追擒之
宋總管李寳統舟師救海州追敵至膠西石臼島敵舟
已出海口泊唐島相距僅一山時北風盛寳禱于石臼
神俄有風自柂樓中來衆感奮待戰敵操舟者皆中原
遺民遙見寳船紿敵入舟中使不知救兵猝至㑹風馳
舟疾敵大驚舉帆帆皆因風浪捲聚一隅窘束無復行
次寶亟命火箭環射中敵舟延燒數百艘斬其帥六人
火四晝夜不絶焚溺斬獲無算
金布鼐與烏春烏木罕結約烏春舉兵度嶺世祖駐軍
温丕村以待之進至蘇素海甸雨軍皆陣將戰世祖命
肅宗以左軍戰實喇蘇卜實助之肅宗東緼縱火大風
從後起火熾烈時八月野草尚青火盡燎烟焰漲天烏
春軍在下風肅宗自上風擊之烏春大敗而城蘇素海
甸以據之
元時宋兩淮鎮將張世傑孫虎臣以舟師萬艘駐焦山
東毎十船為一舫聨以鐵鎖以示必死元將阿珠登石
公山望之舳艫連接旌旗蔽江曰可燒而走也遂遣强
健善射者千人載以巨艦分兩翼夾射阿珠居中合勢
進擊繼以火矢燒其蓬檣烟焰漲天宋兵既碇舟死戰
至是欲走不能前軍争赴水死後軍散走追至圌山獲
黄白鷂船七百餘艘自是宋人不復能軍矣
明太祖與陳友諒鄱陽湖大戰友諒悉巨舟連鎖為陣
旌旗樓櫓望之如山明師舟小怯于仰攻多退縮太祖
親執旗麾之不前命斬隊長十餘人郭興進曰舟大小
不敵非火攻不可太祖命常遇春俞通海等將舟盡扼
上流通海分調漁舟載荻葦置火藥其中時東北風起
乗風縱火焚其舟數百艘友諒弟友仁友貴等皆焚死
又胡宗憲督勦海賊徐海陳東時二賊各擁兵自衛令
間説東謂海約官兵將圍東東黨果疑海宗憲叱土司
兵夾攻㑹風勢猛烈麾衆各持一炬縱火焚之海窘甚
投水死
　　火兵附
宋潘美伐劉鋹距廣州百二十里鋹兵十五萬依山谷
堅壁以待美因築壘休兵與諸將計曰彼編竹為柵若
攻之以火彼必潰亂因以鋭師夾擊之萬全䇿也遂分
遣丁夫數千人人持二炬間道造其柵及夜萬炬俱發
㑹天大風火勢甚熾鋹衆驚擾美揮兵急擊之鋹衆大
敗
元大軍伐蜀皇子出大散闗分兵令宗王穆濟等出隂
平郡期㑹於成都安扎爾領砲手兵為先鋒破宕昌殘
階州
　　火獸附
宋趙遹在瀘南討晏州夷卜漏等漏據山為寨壘石樹
柵遹軍不能進乃遣思岑土丁伐木縁岸得猱數十頭
束麻灌脂於背率衆入賊柵出火燃炬猱熱奔賊舍舍
皆竹茅火大發賊驚擾不能相救遂擒漏
明福清石竺山多猴千百為羣戚繼光勦倭時屯兵於
此毎教軍士放火器狙窺而習之乃命軍士捕數百善
養之仍令習火器以為常比賊至伏兵山谷中而令羣
狙闖其營賊不虞也少頃火器俱發霹靂震地賊大驚
駭伏法殱焉
　　火禽附
孫子火墜周亮輔纂孫子作火隊注云臨陣之時火礟
火車之外又有火燕焚燒其隊伍使亂因而擊之
　　火盜附
五代晉時梁軍破棗强符存審扼下博橋史建瑭率百
騎為梁旗幟雜梁芻牧者夜叩梁營斬其守門卒縱火
大呼斬擊數十百人梁祖夜拔營去
　　火弩附
元郭寳玉從太祖伐西畨次阿穆爾河敵築十餘壘陳
船河中俄風濤暴起寳玉令發火弩射其船一時延燒
乗勝直前破䕶岸兵五萬
　　(臣/)等謹案杜氏通典火攻之後附以火兵火獸火
　　禽火盜火弩盖即火攻之具杜氏特詳其制後之
　　行軍者往往用之今依次纂入又如金以勑黄紙
　　十六重為筒長二尺許實以柳炭鐵滓磁末硫黄
　　砒霜以繩繫槍端軍士各懸小鐵礶藏火臨陣燒
　　之焰出槍前丈餘藥盡而筒不損謂之火槍又有
　　火砲名震天雷者用鐵礶盛藥以火㸃之所爇圍
　　半里以上火㸃著鐵甲皆透明曽銑在邊置慢砲
　　法砲圓如斗中藏機巧火線至一二時纔發外以
　　五采飾之敵拾得者駭為異物聚觀傳玩者牆擁
　　須臾藥發死傷甚衆又製地雷穴地丈餘許櫃藥
　　於中以石滿覆更覆以沙令與地平伏火於下可
　　以經月擊其發機於地面過者蹴機則火墜藥發
　　石飛墜殺人敵驚以為神此皆火攻之具也今不
　　另分列門類謹附載于此
　　禦火攻附
唐末王重師為潁州刺史從梁太祖攻濮州縱兵壊其
墉濮人因屯火塞其壊壘烟焰亘空人莫敢越重師方
苦金瘡卧軍次諸將勉之乃躍起命將士悉取軍中氈
罽投水中擲于火上重師率精鋭持短兵突入諸軍踵
之濮州乃陷
宋冀州將官李政備守有方紀律嚴明一日金人登城
火其門樓政以重賞募死士撲之俄有數千人皆以濕
氈裹身躍火而進大呼力戰金人解去城賴以全後政
死而城失守又王徳既破邵青諜言青復索戰將用火
牛徳笑曰此古法也可一不可再命合軍時萬弩齊發
牛皆反奔賊衆盡殱青遂面縛執送行在
　　(臣/)等謹按杜氏通典火攻言我以火攻敵也若敵用
　　火攻尤當思所以禦之通典未及此今謹增入
　　乗風取勝
五代晉時契丹來攻杜重威領兵至白團衛村下營敵
騎環繞之竒兵出寨後斷糧道是夜東北風大起破屋
折木營中掘井輒壊人馬俱渇契丹主令其衆曰晉軍
止此耳當盡擒之命鐵鷂軍四面下馬拔鹿角而入奮
短兵以擊晉軍又順風縱火揚塵以助其勢至曙風尤
甚時晉師居下風弓弩無所施李守貞曰此風助我也
彼衆我寡風沙之内莫測多少奪命格鬬强者必勝如
俟風止我無噍類矣張彦澤召諸將問計藥元福曰敵
謂我不能逆風以戰宜出其不意以擊之此亦兵家詭
道也符彦卿曰與其東手就擒曷若以身徇國乃與元
福等引精騎出西門擊賊諸將繼之契丹却數百步彦
卿謂守貞且曳隊往來乎直前奮擊以勝為度乎守貞
曰事勢如此安可回鞚宜長驅取勝耳彦卿等躍馬而
去風勢益甚昏晦如夜乃擁萬餘騎横擊契丹呼聲動
天地契丹大敗而走
金太祖㑹遼都統蕭哈哩副都統托卜嘉於鴨子河將
及河遼兵方壊陵道金選壯士十輩擊走之大軍繼進
遂登岸甲士三千七百至者纔三之一俄與敵遇於出
河店㑹大風起塵埃蔽天乗風勢擊之遼兵潰遂至沃
稜濼
元星節復池州進據清水灣伺者告賊艦至自上流順
風舉帆衆數十倍諸將失色星節曰無傷也風勢甚彼
倉猝不得泊但伏横港中偃旗以待俟過而撃之無不
勝矣風怒水駛賊奄忽而過乃命舉旗張帆鼓譟而薄
之官軍殊死鬬風反為我用大克之又金將李伯祥據
趙州穆呼哩遣王義𢷬其城㑹天大風雨義帥壯士挾
長梯疾趨夜四鼓四面齊集登城殺守陴者城中亂伯
祥挺身走天壇寨一州遂定又巴延伐宋命吕文煥招
降郢州守將王虎臣王大用不應日暮風大起巴延命
順風掣金汁砲焚其廬舍烟焰張天城破屠之
明成祖與盛庸軍遇南兵軍西南北兵軍東北交戰未
分勝負忽東北風大作塵起蔽天砂礫擊面人咫尺不
相見成祖麾兵乗風大呼縱左右翼横擊之鉦鼔之聲
震地南兵大敗追至滹沱河斬溺死者不可勝計降者
悉縱遣之又成祖與李景隆大戰于白溝河先為瞿能
平安所勝得髙煦帥精騎數千合戰㑹大風起南師陣
少動乃以勁騎繞出其後突入馳擊遂斬能於陣安亦
敗乗風縱火南師大潰盡棄其輜重以遁斬溺數十萬
降者數萬人
　　水攻
五代初梁太祖遣丁㑹將兵攻宿州刺史張筠堅守㑹
乃率衆於州東築堰壅汴水以浸城筠乃降宿州平大
舉南伐命龎師古以徐宿宋滑之師直趣清口楊行密
遣朱瑾領兵以拒師古因決水浸軍初師古營清口其
地卑下或請就髙為栅師古以非全忠命不聴淮人決
水浸之請者告曰淮人決河上流水至矣師古怒其揺
衆斬之已而水至軍不能戰遂見殺
周李重進伐吳破濠州南闗城世宗自攻濠州王審琦
拔其水寨吳人屯戰船數百於城北植巨木於淮水以
限周兵帝命水軍攻之拔其水寨焚船七十餘艘斬首
二千餘級又收其羊馬城中震恐又周師攻吳夀州吳
人大發樓船蔽州而下泊於濠泗周師頗不利吳將林
仁肇以水陸軍齊進又以船載薪乗風縱火欲焚周所
為浮梁周將張永徳使習水者没其船下擊以鐵鏁急
引輕舠擊之吳人船不得進退溺者甚衆奪巨艦數十
永徳解金帶賞習水者
宋太祖北征王師傅太原命築長堤壅汾水灌其城決
晉祠水注城下置寨於城四面逼之太祖幸城北引汾
水入隄灌城内又幸城東南命水軍乗小舟載强弩進
攻水自城門入而有積草自城中飄出塞之㑹嵗暑雨
軍士多疾乃班師其後北漢主決城下水注之臺駘澤
水落而城多摧圯契丹使者韓知璠猶在太原歎曰王
師之引水浸城也知其一不知其二若知先浸而後涸
則并人無類矣
金薩滿阿里與髙彪監䕶水運宋以舟師阻亳州河路
擊敗之追殺六十餘里獲其將蕭通破漣水水寨賊盡
得其大船遂取漣水軍招徠安輯之石州平宋弼再伐
宋薩滿阿里已老督造戰船詔賜薩滿阿里錢千萬自
結髮從軍大小數十戰尤習舟楫江淮用兵無役不從
時人以水星目之
元張宏範師次崖山宋軍餘千艘碇于海中建樓櫓其
上隠然堅壁也宏範引舟師赴之崖山東西對峙其北
水淺舟膠非潮來不可進乃由山之東轉南入大洋始
得逼其舟又出竒兵斷其後路燒其宫室
明俞通海從征陳友諒戰鄱陽湖建議曰湖水有淺深
舟難迴旋不利戰莫若縱之入江先據敵上流迎戰友
諒成擒矣後果然又俞大猷言防江必先防海水兵急
於陸兵盖倭寇長陸戰今樓船髙大倭船遇之輒摧壓
魚爛固我兵所長也善戰者毋以短擊長而以長制短
且海戰無他法在知風候齊號令以大勝小以多勝寡
耳於是用舟師戰而舟山積嵗不除之賊皆勦
　　水平及水戰具附
五代周師征南唐李景初無水戰之具已而屢敗景兵
獲水戰卒乃造戰艦數百艘使降卒教之水戰又造齊
雲船數百艘世宗至楚州北神堰齊雲船大不能過乃
開老鸛河以通之遂至大江景初自恃水戰以周兵非
敵且未能至江及見周師列于江次甚盛以為自天而
下乃請降
金海陵王正隆時營汴京新宫張中彦採運闗中材木
青峯山巨木最多而髙深阻絶唐宋以來不能致中彦
使構崖駕壑起長橋十數里以車運木若行平地開六
盤山水洛之路遂通汴梁明年作河上浮梁復領其役
舟之始製匠者未得其法中彦手製小舟纔數寸許不
假膠漆而首尾自相鉤帶謂之鼔子卯諸匠無不駭服
其智巧如此浮梁巨艦畢功將發旁郡民曳之就水中
彦召役夫數十人治地勢順下傾瀉於河取新秫稭宻
布於地復以大木限其旁臨晨督衆乗霜滑曳之殊不
勞力而致諸水
元師逼萬州宋人將舟師數百艘遡流迎戰安扎爾順
流率勁兵乘巨筏浮草舟於其間弓弩雨射宋人不能
敵敗諸夔門又賈似道都督諸路軍馬十三萬號百萬
步軍指揮使孫虎臣為前鋒淮西制置使夏貴以戰艦
二千五百艘横亘江中似道將後軍巴延命左右翼萬
户率騎兵夾江而進礟聲震百里宋軍陣動貴先遁以
扁舟掠似道船呼曰彼衆我寡勢不支矣似道聞之倉
皇失措遽鳴金收軍軍潰衆軍大呼曰宋軍敗矣諸軍
戰艦居後者阿珠促騎召之挺身登舟手柁衝敵船舳
艫相盪乍分乍合阿珠以小旗麾何瑋李庭等並舟深
入巴延命步騎左右犄之追殺百五十餘里溺死無算
得船二千餘艘及其軍資器仗圖籍符印又張世傑集
海艦千餘艘貫以巨索為柵以自固李恒斷其汲路其
勢日廹諭降不可乃陣於船尾由北面逆行𢷬其柵索
絶世傑戰死
明戚繼光編水兵法每一寨係一將領者不拘船之大
小多寡均匀分派但係一寨之尊不拘參逰都司把總
一例曰主將各量分親船為中中司中軍領之緣將領
所職應在衝要故多其數以便督進若主將往中左石
各司巡邏監督只將中中隨從便於往來一到彼哨又
有該哨相帮即稱重矣永不許抽零司哨之船若主將
仍抽取司哨寸板以致司哨寡弱悞事只重罪主將主
將中軍船不及各司數者以其常與一司合為一處勢
已倍於他哨而船中必擇其第一堅大者為中軍司將
勢已厚餘分為中司左司右司每司分二哨共六哨船
多則加前司後司又加分二哨共十哨毎哨船隻大小
相兼大約十船以下五船以上為一䑸哨官領之兩哨
為一司分總領之三司二司則為一部主將領之凡每
船上大旗俱用黒布一則便於逺瞭一則合于水性也
仍用白布取寨名一字大書加于旗心各照方色製以
號帶毎隊長小旗一面各照本船號帶方色凡捕盜專
管一船之務無所不理凡入船客兵俱聴管束第一當
重其事權俾有專力無掣肘可也舵工專管舵兼防舵
門下攻守椗手專管椗正頭前攻守瞭手專管帆檣繩
索主將調□斗手遇賊則上斗用犂頭鏢下射賊舟神
器手專管定發無敵神飛砲掌號手專管接應司哨號
令及獨船對敵進止號令守艙門者臨敵牢守艙門平
時管一應家伙槓具支銷晝夜出入闗防隊長司一隊
内攻守督兵用命賊近專發火桶平時督兵習藝修治
軍火器械一號某字船一隻捕盜一名家丁一名舵工
二名斗手二名瞭手二名椗手二名守艙門二名掌號
一名神器四名此一定不可増減兵八隊毎隊隊長一
名兵十名共八十八名或七隊六隊五隊相船相地損
益之後各號船皆倣此旗幟方色俱隨本哨
　　敵半涉水擊必勝
五代晉髙祖天福二年范延光反遣其牙將孫鋭澶州
刺史馮暉以兵二萬距黎陽掠滑衛髙祖以楊光逺為
招討使引兵自滑州渡胡梁攻之鋭輕脱無謀時軍士
苦大熱皆不為用光逺得其諜者知其謀誘鋭等渡河
半濟而擊之兵多溺死鋭暉退走入魏閉壁不復出
明胡宗憲勦海賊徐海等㑹賊入紹興大兵遇於江橋
僅隔一河乃令土目田九霄邀其前同知曲入繩襲其
後賊見兩兵渡河大怖而走宗憲笑曰賊若乗我兵半
渡追擊勝負未可量今已投死地無能為也聚衆圍之
死者强半又荔浦賊八千餘人渡江東冦沈希儀以五
百人待之賊將窺江希儀謀之諸將曰蛟龍灘濶滑石
灘狹須奪其濶而致之狹乃可擊於是伐岸竹編篾為
縿掲竿為旗使羸卒樹幟燃柴向蛟龍灘以惑之賊疑
有備果趨滑石灘希儀預分兵兩岸潛以小艇載勁卒
伏葭葦中俟其半渡希儀乗艇順瀧急衝之兩岸伏軍
譟而前水陸夾攻賊俱擠墜入淵盡俘之
　　軍行渡水附
唐馬燧討田悦悦裒散兵二萬守漳之長橋築月壘扼
軍路燧於下流以鐵鏁維車數百絶河載土囊遏水而
後渡
五代唐李存進為振武軍節度使時晉軍徳勝為南北
寨每以舟兵來往頗以為勞而河北無竹石存進欲造
浮橋軍使曰河橋須竹笮大艑兩岸石倉鐵牛以為固
今無竹木竊慮難成存進曰成算在心必有所立乃課
軍造葦笮維大艦數千艘作土山巨木于岸以擊之初
軍中以為戲月餘橋成人皆伏其智
晉攻梁楊劉晉王李存朂自負蒭以堙塹遂破之後與
梁相拒於楊劉梁將謝彦章決河水以隔晉軍晉遂渡
水擊彦章破其四寨
周世宗幸淮上親領兵破賊砦砦在濠水東北十八里
灘上其灘廣袤數里淮水浸而圜之乃濠上之咽喉也
先是賊居其地泊舟檝以自固恃其四面水深謂王師
必不能濟帝之將行也悉索行在槖駝以往臣寮咸不
諭其㫖及至命甲士數百人跨槖駝以濟帝又續領騎
軍相繼而渡一鼓而盡殪之獲其戰艦而迴
宋時南唐樊若水謀歸宋乃于采石江上乗小舟載絲
繩其中維南岸疾抵北岸量江廣狹因詣闕上書言江
南可取狀請造浮梁以濟師及宋用兵造舟數十艘乃
先試於石牌口移置采石不差尺寸大兵渡江若履平
地卒以克㨗
金和碩從羅索圍太原宋將种師中以兵十萬來援和
碩擊敗之大軍至河無船不得渡羅索遣和碩循水上
下和碩率軍三百自孟津而下度其可渡遂引軍以濟
大軍於是皆繼之宋將郭京出兵數萬趨羅索營和碩
從旁奮擊敵亂遂破之師還破敵於平陸渡得其船以
濟又宗望伐宋宗弼從軍取湯隂縣降其卒三千人至
御河宋人已焚橋不得渡赫哷蘇以七十騎渉之殺宋
焚橋軍五百人宗望遣吳孝民先入汴諭宋人宗弼以
三千騎薄汴城宋主出奔選百騎追之弗及獲馬三千
而還又宗弼軍自杭州遂取秀州特嘉暉敗宋軍於平
江遂取平江阿里率兵先趨鎮江宋韓世忠以舟師扼
江口宗弼舟小契丹漢軍沒者二百餘人遂自鎮江泝
流西上世忠襲之奪世忠大舟十艘於是宗弼循南岸
世忠循北岸且戰且行世忠艨艟大艦數倍宗弼軍出
宗弼軍前後數里擊柝之聲自夜達旦世忠以輕舟來
挑戰一日數接將至黄天蕩宗弼乃因老鸛河故道開
三十里通秦淮一日一夜而成宗弼乃得至江寧達賚
使伊拉固自天長趨江寧援宗弼烏凌阿托雲亦以兵
來㑹連敗宋兵宗弼發江寧將渡江而北宗弼軍渡自
東伊拉固渡自西與世忠戰於江渡世忠分舟師絶江
流上下將左右掩擊之世忠舟皆張五緉宗弼選善射
者乗輕舟以火箭射世忠舟上五緉著火箭皆自焚烟
焰滿江世忠不能軍追北七十里舟軍殱焉世忠僅能
自免宗弼渡江北還又赫舍哩志寧以臨海節度使都
統右翼軍攻鄂斡鄂斡敗於長濼西走志寧追及於霧
􁘦河賊已先渡依岸為陣毁橋岸以為阻志寧與賊夾
河為疑兵與萬户𤓰爾佳清臣圖克坦哈魯於下流設
渡已渡前有支港岸斗絶其中泥濘乃束柳填藉士卒
畢濟行數里得平地將士方食賊奄至據南岡三馳下
志寧陣陣堅力戰却之
元張榮從太祖征西域至莫蘭河不能涉召問濟河之
䇿榮請造舟太祖曰舟卒難成濟師在何時榮請以一
月為限乃督工匠造舟百艘遂濟又楊竒札噶師至徐
州河不得濟探知賊兵有操舟楫伏澤中帥勁卒數人
慿河擊之悉奪舟楫衆遂得渡又楊竒札噶從安扎爾
攻歸徳竒扎噶麾諸將縛草作筏渡濠抵城下梯城先
登拔之又世祖南伐駐蹕江渚令諸將南渡先達彼岸
者舉鋒火為應鄭鼎首達南岸衆軍悉渡又世祖師至
嘉陵白水交㑹勢洶急帝問船幾何可濟汪徳臣曰大
軍百萬非可延淹當别為方畧即命繫舟為梁一夕而
成如履坦途又巴延阿珠伐宋趨郢州遇水濼霖雨水
溢無舟不能涉巴延曰吾且飛渡大江而憚此潢潦耶
乃召一壯士負甲仗騎而前導麾諸軍畢濟次鹽山又
先是襄樊兩城漢水出其間宋植木江中聨以鐵鎖中
立浮梁以通援兵樊恃此為固至是巴延師至漢口阿
珠以機鋸斷木以斧斷鎖焚其橋襄兵不能援遂拔樊
城守將吕文煥懼而出降又舒穆嚕安扎攻蜀叙州守
將横截江津不得渡安扎聚軍中牛皮作渾脱及皮船
乗之與戰破其軍奪渡口為浮橋以濟
明常遇春初從太祖渡江抵采石元兵陣磯上下聨大
舟距三丈許莫敢先登遇春至太祖麾之前即捨舟挺
戈一躍而上衆披靡遂拔采石
　　禦敵水軍絶下流敗之
元武仙遣將盧秀李伯祥帥兵謀襲趙州并取瀝城率
戰艦數百艘沿江而下王義具舟楫於紀家莊截下流
邀擊之義士卒皆水鄉人善水戰回旋開闔往來如風
兩船接則躍登彼舟奮戈疾擊敵莫能當大破之又巴
延攻郢州郢在漢水北以石為城宋人又於水南築新
郢横鐵繩鎖戰艦宻樹樁木水中下流黄家灣堡亦設
守備之具堡之西溝南通藤湖至江僅數里巴延乃遣
將攻黄家灣堡拔之諸軍破竹席地盪舟由藤湖入漢
江
明傅友徳征雲南進兵曲靖元梁王遣達爾瑪拒戰友
徳用沐英策勒兵至白石江與相拒揚聲欲渡而分遣
將以精卒五千潛從下流掩其背衆亂友徳乃麾軍畢
濟悉師薄之副將率鐵騎𢷬其中堅下流之師表裏合
擊遂大破之
　
　
　
　
　
　
　
　
　
欽定續通典卷一百四
欽定四庫全書
欽定續通典卷一百五
　兵
　　因機設權
唐長孫晟討達頭晟謂突厥飲泉易可餌毒因取諸藥
毒水上流達頭人馬飲之多死大驚曰天雨惡水其亡
我乎因夜遁又王忠嗣在朔方每至互市時即髙估馬
價以誘之諸畨聞之競來求市輒買之故畨馬益少而
漢軍益壯迄於天寳末戰馬蕃息賴其用焉又議討阿
史那都支裴行儉請以立波斯王質子泥湼師為名路
出二畨因權制事可不勞而成功帝遣之至西川諸畨
郊迎召豪傑千餘人自隨揚言大熱宜駐軍須秋都支
覘知之不設備行儉召四鎮酋長偽約畋於是子弟願
從者萬人乃隂勒部伍倍道而進去都支帳十餘里先
遣其親問安否外若閒暇非討襲者又使人趣召都支
都支本與遮匐計及秋拒使者已而聞軍至倉卒不知
所出率子弟五百人詣營謁遂擒之是日傳契箭召諸
部首長悉來請命并執送碎葉城簡精騎約齎襲遮匐
道獲其使者釋之使諭其主言都支已擒狀遮匐遂降
又李光弼屯太原諸將慮兵少議修城為備光弼曰太
原城周四十里賊垂至而興役是先自困也乃於城外
鑿河作塹及賊攻城用以増壘賊不得入又賊為飛梯
障以木幔築土山臨城光弼為地道以迎之近城輒陷
又撤民屋為攂石車二百人挽之石所及輒數十人死
復遣人詐與賊約刻日出降使潛穿地道於賊營中至
期遣禆將將數千人出如降狀賊皆屬目俄而營中地
陷賊衆驚亂乗之遂俘斬萬餘又張巡守雍丘令狐潮
攻之設百樓巡柵城上束芻灌膏以焚焉賊不敢向巡
伺隙擊之賊敗走後潮復來攻城中矢盡巡夜縛藁為
人被以黒衣縋城下潮兵爭射之得矢數十萬後復夜
縋人賊笑不設備乃以死士五百斫潮營潮軍大亂焚
壘而遁又令狐潮圍雍丘城中薪水竭張巡紿潮欲引
衆走請退軍二舎使我逸潮許之遂空城四出三十里
撤屋發木而還為備潮怒圍復合巡徐謂潮曰君須此
城歸馬三十匹我得馬且出奔請君取城以藉口潮歸
馬巡悉以給驍將約曰賊至人取一將明日潮責巡答
曰吾欲去將士不從奈何潮怒欲戰陣未成三十騎突
出擒將十四斬百餘級收器械牛馬潮遁還陳留又張
巡守睢陽賊尹子琦圍之巡欲射子琦莫能辨因剡蒿
為矢中者喜謂巡矢盡走白子琦乃得其狀使南霽雲
射一發中左目賊還又徳宗建中末渾瑊從徳宗幸奉
天為行在都虞候與朱泚戰于城東不利賊遂乗勝奔
突將入官軍與賊隔門相持自卯至午殺傷頗甚門内
有草車數乗瑊乃令虞候髙固等推車塞門焚之以禦
乘火力鬬賊衆遂退乂朱滔為幽州留後成徳軍李寳
臣死其子惟岳謀襲滔與成徳軍節度張孝忠征之大
破於束鹿滔命偏帥守之進圍深州惟岳乃統萬餘衆
及田悦援兵圍束鹿敵將王武俊以騎三千方陣横進
滔繪帛為狻猊象使猛士百人䝉之鼔譟奮馳敵馬驚
亂隨擊大破之惟岳焚營而遁又賊朱泚遣將韓旻統
領師三千疾馳奉天偽迎天子段秀實以為此係危逼
之時遣人諭大吏岐靈岳竊取泚將姚令言印不獲乃
倒用己之司農印追其兵旻至駱谷驛得符而還又王
翃為河中少尹有悍將凌正者横暴擾軍政約至夜鼓
譟斬闗以逐翃有告者翃縮夜漏數刻以差其期賊驚
逺遁遂誅正軍賴以安又康承訓與賊將王宏立戰令
官軍斷賊所過橋柱且勿絶乃伏兵以待之賊過橋崩
伏兵發盡殪之又唐末青州王師範遣張居厚以壯士
二百為輿夫伏兵輿中西馳梁軍稱師範使者聘梁因
欲刼殺朱全忠居厚至華州東城華州將婁敬思疑其
有異剖輿見其兵居厚遂刼殺敬思以兵攻西城不克
而反又魏博羅紹威將誅牙軍乞兵於朱全忠全忠女
嫁魏適死乃遣馬嗣勲以長直千人為綵輿入魏致兵
器輿中聲言助葬嗣勲館銅臺夜與魏新鄉鎮兵攻石
柱門入迎紹威家屬衞之乃益取魏甲兵攻牙軍牙軍
不知兵從何來莫能為備殺之俱盡
五代梁太祖屯軍於岐下晉軍潛襲絳州前軍不利晉
軍恃勢而攻臨汾氏叔琮嚴備禦乃於軍中選壯士二
人深目虬鬚貌如沙陀者令就棗陽縣牧馬於道側番
冦見之不疑二人因雜其行間俄伺隙各擒一人而來
晉軍大驚且疑有伏兵遂退據蒲縣又氏叔琮既夜擊
晉軍敗之已而兵大疫叔琮班師令曰病不能行者焚
之病者懼皆言無恙乃以精卒為殿而還至石㑹留數
騎以大將旗幟立於髙岡晉兵疑其有伏乃不敢追
唐符存審救河中汴人素輕蒲兵每遇遊騎挑戰必窮
追襲存審初至率精甲千人内選二百處蒲人之間且
壓賊壘賊出千騎結陣而追之遽見唐師大駭而走獲
賊騎五十而旋自是賊軍憚戰
晉髙祖時安從進蓄異志與安重榮隂相結託期為長
裏天福六年安重榮反髙祖為之幸鄴鄭王重貴留守
京師宰相和凝曰陛下且北從進必反何以制之髙祖
曰卿意奈何凝曰臣聞兵法先人者奪人願為空名宣
勅十數通授鄭王有急則命將以往從進聞髙祖北遂
殺潘知麟以反鄭王以空名勅授李建崇郭金海等討
之從進引兵攻鄧州不克進至湖陽遇建崇等大駭以
為神速復為野火所燒遂大敗從進以數十騎奔還襄
陽又周訪討賊張彦與賊隔水賊衆數倍訪自知力不
能敵乃宻遣人如樵採者而出結陣鳴鼔而來大呼曰
左軍至士卒皆稱萬嵗至夜軍中多布火而食賊謂官
軍益至未曉而退
周世宗南征以李穀為行營都部署攻自夀州始是時
南唐宋齊丘為洪州莭度使李景乃召齊丘還金陵以
劉彦貞為神武統軍劉仁贍為清淮軍節度使以拒周
師李穀曰吾無水戰之具使淮兵斷正陽浮橋則我背
腹受敵乃焚其芻糧退屯正陽是時世宗親征行至圉
鎮聞穀退軍曰吾軍却唐兵必追之遣李重進急趨正
陽曰唐兵且至宜急擊之劉彦貞等聞穀退軍果以為
怯急追之比及正陽而重進先至軍未及食而戰彦貞
等遂敗
呉越王子錢傳瓘督舟師與呉彭彦章戰瓘順風揚灰
呉人不能開目及船舷相接瓘復散沙於船中而散豆
於呉船豆為戰血所漬呉人踐之皆僵仆因縱火焚之
呉人崩潰
宋潘美伐南漢南漢人教象為隊每象載十數人皆執
兵仗將戰必至陣前以壯軍威美集勁弩射之象奔踶
乘者皆墜反踐其軍遂大敗又軍校吕翰殺武懐節據
嘉州叛曹翰及諸將奪其城諜賊約三鼔復來攻翰戒
知更使緩向晨猶二鼔賊衆不集而潰因而破之又契
丹犯邊李繼隆率諸將禦之太宗常授以陣圖及臨陣
有不便衆以上命不可違繼隆曰事有應變安可預定
設獲違詔之罪請自當之即便冝行事卒敗敵於徐河
又周虎者據蕪湖縣邵青以舟船至蕪湖縣乃遣人與
戰一日七敗㕘議魏曦以小舟觀戰江中既而告青曰
吾知所以敗亦知所以勝矣彼以紅巾軟纒與吾之號
一同故與戰則不能分彼我所以必敗宜易其號則勝
矣青然之乃令其衆皆作鑚風角子俄附墨而行遇戰
則去其紅巾惟見鑚風角子又用墨抹搶子眼下如伶
人雜劇之戱者及口吹呌一戰而勝青遂駐於蕪湖又
開禧用兵諸將皆敗唯畢再遇數有功敵常以水櫃敗
我再遇夜縛藁人數十衣以甲胄持旗幟戈矛儼立成
行昧爽鳴鼔敵人驚視亟放水櫃旋知其非真也甚沮
乃出師攻之敵大敗
遼太宗再伐晉晉主遣趙延夀族人趙行實以書來招
時晉人堅壁不出延夀紿曰我陷敵乆寧無父母之邦
若以軍逆我即歸晉人以為然遣杜重威率兵迎之延
夀至滹沱河據中渡橋與晉軍力戰手殺其將王靖兩
軍相拒太宗潛由他渡濟留延夀與耶律霜庫據橋敵
不能奪屢敗之杜重威歸衆降又耶律色珍為山西路
兵馬都統宋將楊繼業陷山西諸郡各以兵守自屯代
州色珍至定遇賀令圖軍擊破之追至五臺斬首數萬
級明日至蔚州敵不敢出色珍書帛射城上諭以招慰
意隂聞宋軍來救令都監耶律達薩夜伏兵險阨俟敵
至而發城守者見救至突出色珍擊其背二軍俱潰追
至飛狐斬首二萬餘級遂取蔚州又遼太宗太平末大
延琳叛蕭巴爾將北南院兵往討遇於蒲水南院兵少
却至手山復與賊遇巴爾乃易兩院旗幟鼓勇力戰破
之
金宣宗興定二年宋髙太尉兵三萬駐朐山完顔霆軍
乏糧采野菜麥苖雜食之宋兵柵朐山下隔湖港霆作
港中暗橋遣萬户胡仲珪副統劉贇率死士由暗橋登
山霆率兵四千人趨山下約以昏時舉火為期上下夾
擊宋兵大敗墜澗溺水死者不可勝訃斬髙太尉彭元
帥于陣餘衆潰去又元光二年夏人歩騎數十萬攻鳳
翔甚急元帥持嘉喀齊喀以郭哈瑪爾總領軍事從巡
城濠外一人坐胡牀以箭力不及氣貌若蔑視城守者
喀齊喀指以示哈瑪爾云汝能射此人否哈瑪爾測量
逺近曰可哈瑪爾平時發矢伺腋下甲不掩處射之無
不中即持弓矢伺坐者舉肘一發而斃又郭哈瑪爾與
鞏州元帥田瑞攻取㑹州哈瑪爾率騎兵五百皆被赭
衲蔽州之南山而下夏人猝望之以為神城上有舉手
於懸風版者哈瑪爾射之手與版俱貫凡射死數百人
夏人震恐乃出降
元師伐交趾其國主陳日照隔江列象騎步卒甚盛烏
蘭哈達分軍為三隊濟江徹辰圖從下流先濟大師居
中駙馬懐都與阿珠在後仍授徹辰圖方畧曰汝軍既
濟勿與之戰彼必來逆我駙馬隨斷其後汝伺便奪其
船蠻若潰走至江無船必為我擒矣又攻文州守將劉
禄數月不下諜知城中無井乃奪其汲道率勇士梯城
先登殺守陴者數十人遂抜其城又劉元振守瀘州權
造金銀牌分賞將士未㡬援兵至内外合擊敗之捷聞
自陳其擅造金銀牌罪帝嘉其權變賜賚甚厚又宋以
巨艦載甲士數萬屯清河浮橋相距七十日水暴漲浮
橋壤西岸軍多漂溺舒穆嚕安扎軍東岸急撤浮橋聚
舟岸下士卒得不死
明太祖以滁州乏糧欲取和陽以自固乃言於滁王曰
向攻民寨得廬州路義兵號衣今選勇敢士三千令青
衣佯為元兵以四駱駝載賞物使人聲言廬州兵送使
者入和陽宣犒將士復命耿再成將絳衣兵為繼候青
衣薄城絳衣繼至城必破矣已而絳衣兵先至與元兵
戰青衣兵復繼之遂入據其城又廖永忠攻瞿塘以敵
據闗口設鐡索飛橋亘江上舟不得進乃宻遣壯士數
百人舁小舟衣青簑衣縁山伏草木中行渡闗人各持
糗糧契水筒以禦飢渴魚貫出山石間守闗者不覺既
渡險夜以小舟入江繞出敵背永忠等與約期度已入
江乃率精兵出黒葉渡分兩道夜五鼔以一軍攻其陸
寨一軍攻其水寨將士皆以鐡裹船頭置火鎗火器前
進黎明蜀人盡鋭來攻永忠已破陸寨亡何將士舁舟
者自上流俱發揚旗鼔譟而下蜀人大駭不知其兵所
自來也下流舟師並進夾攻大破之焚三橋横江鐡鎻
須臾鎔絶斬溺死者無算又傅友徳湯和駐兵延安以
防西邊巴延特穆爾偽請和上乃陽召和還而留友徳
以誘之特穆爾果入寇友徳設伏縱擊大破之又傅友
徳圍成都戴夀向大亨以象載甲士出戰友徳命前鋒
李徳英以弓矢火器衝之象皆中矢卻走夀等兵大敗
乃籍府庫倉廪甲兵之數詣降又成祖趨宿州諜報平
安馬步兵四萬來成祖曰此濵河多林木彼必疑有伏
淝河地平少樹彼不疑可伏兵遂親率騎二萬持三日
糧至淝河按伏勅諸軍皆束炬相屬於道戒之曰俟與
敵戰則舉火一炬舉餘炬皆應但一敗其前鋒彼自奪
氣乃令王真劉江各將百騎往逆之戒以縁路按伏遇
敵誘入伏與戰又令王真束草寘囊中如束帛狀載馬
上敵來追擲於地使敵往取亂之真等果與平安軍遇
敵追至擲囊草餌之衆皆競取行伍稍亂又入伏内伏
發敵衆敗走又成祖與盛庸戰于交河庸軍士擁盾自
蔽矢石不能入燕軍預作木鑚長六七尺横貫鐡釘於
上釘末有逆鈎令勇士直前擲之連貫其盾亟不得出
動則牽連不可以蔽遂乗其空隙攻之庸軍棄盾走騎
兵乘之而入遂大潰又張輔入安南城賊在城内驅象
為陣輔以畫獅䝉馬當象仍以神鋭翼而前象皆股栗
多中銃箭傷遂退走賊衆潰亂死者不可勝計又陶成
僉事浙江時處州冦葉宗留等為亂成至金華令軍中
製竹笆三百五十面笆如牌製糊以紙畫獸形可禦賊
槍乃兼程進處州界時賊衆萬人出山索戰官兵分三
陣奮擊賊被射死者三百餘人持槍者多為竹笆所制
盖槍入竹隙急不得出多被擒獲賊大潰又仇鉞為寧
夏副總兵值寘鐇反鉞在城中詐稱病隂約遊兵壯士
候官兵至河上從中發為内應俄而覘知兵至鉞誘賊
將何錦出城留賊周昻城守鉞復稱病亟昻入問疾鉞
令蒼頭捶殺之即起披甲仗劍跨馬一呼諸遊兵壯士
皆集遂奪城門擒寘鐇又楊鋭守安慶宸濠叛兵犯城
於北濠為木棧與城接挾兵而進鋭詭以大將軍火銃
實石被緋金鼔置城上冦望見大潰潛使卒從間道出
燒棧絶俟賊懈募善泅者入賊船乗其熟睡斬首絶其
䌫放之江中或於岸上舉火礟擊其營乗亂捕殺聲震
數里賊遁又張岳為督撫駐師辰州因苖魁龍許保呉
黒苖等倡亂岳檄石邦憲等宻遣使入寨計擒龍許保
賄令聴撫又懸賞購之苗呉老􁀙等窺龍許保至龍田
寨所親家弔喪誘至别寨飲酒醉而縳之預遣人報邦
憲以兵取之去疏聞誅之又詢知呉黒苗以捕急故深
自匿岳乃緩其令所羈執親屬盡釋令去宻督土官亷
得其處遣兵劉甫等徑入其寨襲斬之又鄒文盛為都
御史奉命剿除清平苗乃相賊巢險易分兵哨由隘路
五處刻期進抵香爐山壁立陡絶賊皆築砦柵守禦官
兵稍近則木石毒弩俱下官兵用火銃焚其寨柵隨以
水沃滅之諸將仰攻不克乃以意製鐡猫爬山虎繩梯
等具督令精兵昧爽附山下縁崖猿攀相引去抜其外
柵賊死戰禦之復採木製揚橋戰樓髙與賊寨埓約接
近可攀登者遂乗夜雷雨大作覘賊不備舁前攻具附
崖先登斬闗拔柵縱火焚賊廬舍四面夾攻賊退據後
山重險間乃先遣人入寨與約誘至山前招撫之使命
往復故延乆賊果聚前山觀聴山後備稍弛諸將齊登
衆官兵已奪險賊倉卒不能禦遂乘勝入擣崖峒擒賊
首阿傍等斬獲甚衆又土司岑濬叛誅之以蠻徐五韋
貴為土巡檢聴於流官蠻民常思故主有狡蠻託言濬
子冒名岑金諸蠻立為小主扇召為亂而揚留者為濬
腹心濬死無所歸應沈希儀募留賔州至是欲往投金
希儀婉色好語曰汝第往復低聲曰聞金乃濬第九子
岑氏其有後乎且呼至宻所曰金欲官非賂我萬金不
可瀕行復召謂曰我㡬忘之貴五素仇汝亦仇金可善
備之留詣金具如希儀言金大喜因率兵五千人之賔
希儀漸以計諷金使遣其兵還巢覷金左右孤乃擒金
斬之
　　多方誤之
唐柴紹為右驍衛大將軍髙祖武徳中吐谷渾與党項
俱來冦邊命紹討之敵據髙臨下射紹軍中矢下如雨
紹乃遣人彈琵琶二女子對舞敵異之駐弓矢而相與
聚觀紹見敵陣不整宻使精騎自後擊之敵大潰斬首
五百餘級又李孝恭討蕭銑破銑三鎮縱戰艦放江中
曰令銑瀕江鎮戍見舳艫蔽江下必謂銑已敗不即進
兵覘候往返以引救期則吾已拔江陵矣已而救兵到
巴陵見船疑不進銑内外阻絶遂降又僕固懐恩為李
光弼右廂兵馬使光弼守河陽命懐恩收懐州城官軍
頻不利懐恩設策潛通地道取賊號詐傳號令賊軍亂
遂收懐州城生擒偽刺史及軍將等送闕下又唐末晉
王李克用圍李存孝于邢州將掘塹以困之存孝出兵
衝擊塹不得成禆將袁奉韜使人説存孝曰公所畏者
晉王耳王俟塹成且留兵去諸將非公敵也存孝以為
然縱兵成塹塹成深溝髙壘不可近存孝遂窘食盡而
降
五代梁朱温以岐人堅壁不戰且慮師老思欲旋斾以
歸河中因宻召上將數人語其事時親指揮使髙季昌
獨前出抗言曰天下雄傑窺此舉者一嵗矣今岐人已
困願少俟之温嘉其言因曰兵法以正合以竒勝竒者
詐也乘機集事必由是乎乃命季昌宻募人入岐以紿
之尋有騎士馬景堅願應命許之躍馬西走直叩岐闉
詐以梁軍悉東遁為告且言列砦尚留萬餘人俟夕將
遁矣宜速掩之茂貞信其言遽啟二扉悉衆來冦時諸
軍已介馬待之中軍一鼓百營俱進又分遣數百騎以
據其闉岐人進不能駐其趾退不能入其壘殺戮蹂踐
不知其數茂貞由是喪膽但閉壘而已又梁葛從周圍
兖州兖人不出從周詐揚言并人來救即引兵趨高呉
夜半潛却歸砦朱瑾果出兵攻外壕我軍士突出掩殺
千餘人
唐將符存審因朱全忠攻蓚援兵不至思以竒計破之
乃引兵扼下博橋遇梁軍樵採者殺之縱數人回曰晋
王大軍至矣時全忠方攻城未及置營存審命二將各
引三百騎效梁軍旗幟服色與樵芻雜行暮至縱火大
噪弓矢亂發梁軍驚駭前縱者回復曰晉大軍至矣全
忠夜遁又後唐明宗兵變招平盧節度符習從之監軍
楊希望以兵圍習家屬將殺之指揮王公儼素為希望
所信紿以習家不足慮宜分兵守城以虞外變希望信
之乃悉分其兵守城公儼因擒斬之
漢隠帝乾祐初王景崇盜據岐山不受代命趙暉為西
南面行營都部署統兵討之時李守貞叛蒲趙思綰據
雍景崇皆援之及引蜀軍出大散闗勢不可遏暉領兵
數千塹而圍之屢使人挑戰賊終不出暉乃潛使千餘
人於城南一舍之外擐甲執兵偽為蜀兵旗幟循南山
而下詐令諸軍聲言川軍至景崇乃令數千人潰圍而
出以為應援暉設伏而待一鼔而盡殪之自是景崇膽
破不復敢出明年抜之
宋太祖開寳中伐金陵自荆渚乗戰艦而下以黄州刺
史王明領戰艦為江路巡檢南唐將朱令贇自湖口領
兵十五萬連大艦沿流而下將焚采石浮梁直抵金陵
為援明請益舟師以襲令贇帝曰非應急之䇿也令贇
朝夕至金陵之圍解矣乃宻遣人諭明於洲浦間多立
長木若帆檣之狀令贇望見果疑我師襲其後逗留不
進移檄諸軍生擒令贇又張齊賢知代州契丹薄城齊
賢約潘美以并師㑹戰使為契丹所執俄而美使至云
師出至栢井得宻詔不許出戰已還州矣齊賢曰敵知美
之來而不知美之退乃夜發兵二百人持一幟負一束
芻距州西南三十里列幟燃芻契丹遥見火光中有旗
幟謂并師至駭而北走齊賢預伏步卒二千於土鐙砦
邀擊大敗之契丹遁去又孟珙因元兵窺江令諸軍變
易旌旗服色循環往來夜則列炬照江數十里相接破
砦二十有四
遼太宗㑹同八年圍鎮州先遣候騎報晋兵至遣精兵
斷河橋晉兵退保武強南院大王達年將軍高模翰分
兵由瀛州間道以進杜重威等退保中渡寨義武軍節
度使李殷以城降遂進兵夾滹沱而營去中渡寨三里
分兵圍之夜則列騎環守晝則出兵抄掠復命大内特
哩衮耶律碩格及趙延夀分兵圍守自將騎卒夜渡河
出其後攻下欒城降騎卒數千分遣將士據其要害下
令軍中預備軍食三日不得舉烟火但獲晉人即黥而
縱之諸饋運見者皆棄而走於是晉兵内外隔絶食盡
勢窮杜重威李守貞張彦澤等率所部二十萬衆來降
金穆宗使布展守阿蘇城阿蘇在遼不敢歸遼使為阿
蘇来穆宗聞之使烏林阿舒嚕濟師且戒布展令易衣
服旗幟與阿蘇城中同色使遼使不可辨遼使至乃使
富察部呼嚕貝勒穆遜貝勒與俱至布展軍而軍中已
易衣服旗幟與阿蘇城中如一遼使果不能辨布展詭
曰吾等自相攻于汝何事誰識汝之太師乃刺殺呼嚕
穆遜所乗馬遼使驚怖走去遂破其城
元烏蘭哈達進至烏蠻所都押赤城城際滇池三面皆
水既險且堅選驍勇以砲摧其北門縱火攻之皆不克
乃大震鼔鉦進而作作而止使不知所為如是者七月
伺其困乏夜五鼔遣其子阿珠潛師躍入亂斫之遂大
潰又張宏範攻宋主於崖山授李恒戰艦二使守北面
將戰或請用砲宏範曰火起則舟散不如戰也明日四
分其軍軍其東南北三面宏範自將一軍相去里許令
曰聞吾樂作乃戰違者斬先麾北面軍乗潮而戰不克
恒等順潮退樂作宋將以為且宴少懈宏範舟師犯其
前衆繼之預構戰樓於船尾以布幔障之命將士負盾
而伏令曰聞金聲起戰先金而動者死飛矢集如蝟伏
盾者不動舟將接鳴金撤障弩弓火兵交作頃刻併破
七舟宋師大潰又阿珠軍還宋兵邀襄樊間阿珠乃自
安陽濟江留精騎三千陣牛心嶺復立虛寨設疑兵是
夜敵果至斬首萬餘級
明王守仁討浰頭賊破其巢餘賊奔九連山守仁以九
連深險不易攻乃使精卒七百衣賊衣佯若奔潰者賊
從崖上招呼與相應乆而賊覺之則師已度險賊狼狽
失據大軍蹙之皆就縛又沈希儀征苗苗或走之他巢
則揚聲曰某巢舎姦宜並勦他巢人驅賊走轉而之他
巢則又嚇之他巢又恐驅賊走於是賊走無所跰血踵
以死或餒餓崖石希儀又嘗以風雨晦冥夜察賊所止
遣人衣毳㡌與草同色潛伏賊所夜發火炮以驚之賊
大駭曰老沈至矣挈妻子蒲伏上山頂兒啼女咷他巢
皆然於是苗人相告以為其巢皆有希儀夜來及隂詗
之希儀固在㕘府未出也自此賊多易面為熟猺栁城
旁雖童子牽牛行深山中無敢詗者
　　先攻其心
唐太宗謂李靖曰朕常臨陣料敵之心與己之心孰審
然後彼可得而知焉察敵之氣與己之氣孰治然後已
可得而知焉李靖曰攻其心者是所謂知彼者也守吾
氣者是所謂知己者也又唐李抱真時僕固懐恩反上
憂其結連回紇兵馬強盛召抱真問之對曰郭子儀常
領朔方軍士卒至今感悦懐恩欺其下以子儀為朝恩
所殺今起而用之可不戰而解也已而用子儀敗懐恩
果如其䇿
金耶律伊都自遼來降都統杲等言耶律瑪克展伊都
烏克紳道喇等謀叛宜早圖之(按金史伊都傳作耶律/瑪克展告伊都烏克紳)
(道喇等謀叛是瑪克展告謀叛之人非與謀叛之/人也今據帝紀纂入與傳互異謹附訂於此)太祖
召伊都從容謂之曰朕得天下皆我君臣同心同徳以
成大功固非汝等之力今聞汝等謀叛若誠然耶必須
鞍馬甲胄器械之屬當悉付汝朕不食言若再為我擒
無望免死欲留事朕無懐異志吾不汝疑伊都戰慄不
敢對命杖道喇七十餘並釋之
元師與王禪鏖戰於白浮之野周旋馳突戈㦸戞摩雅
克特穆爾手斃七人㑹日晡對壘而宿夜二鼔遣精鋭
百騎鼔譟射其營敵果驚擾互自相擊至旦始悟人馬
死傷無數及王禪集散卒成列出山元師駐白浮西堅
壁不動是夜又命薩敦潛軍繞其後部曲巴圖爾壓其
前夾營吹銅角以震盪之敵心膽俱落不悟而亂自相
撾擊三鼓後乃西遁遲明追及昌平大敗之
明成祖初起兵靖難以居庸闗天險北平襟喉也必據
此方可免北顧憂聞俞瑱等欲來攻吾城莫若乗其初
至衆心未定取之遂令徐安等攻奪居庸闗城瑱走依
宋忠於懐來所擁兵皆燕府軍欲爭居庸諸將以衆寡
不敵為疑成祖曰當以智勝力非所論也遂帥馬歩精
鋭八千捲甲倍道進獲諜者言宋忠激怒其將士云爾
等家在北平者皆被殺無遺矣成祖命各家人張所舊
用旗幟為先鋒又見父兄子弟無恙相呼應皆大喜多
降者麾兵渡河擊破之山外諸州響應又王信鎮守湖
廣時靖州武岡蠻乆不靖守臣議欲剿之信巡邉召諸
苗面諭禍福且犒以牛酒詰其背亂之由皆曰累嵗苦
麾使徵索故作亂今將軍待我如此方願為属役尚敢
反耶於是諸蠻率服又項忠因鄖陽賊劉鬍子等煽惑
流民作亂督兵討之謂流民逃聚山谷其始非擬為冦
勢多脅從民去官府逺既陷盜中遂不能自脱耳乃遣
人持榜入山招諭有能去賊自歸者禁勿殺於是民多
攜老弱纍纍來歸賊勢遂不振然後縱兵擊負固不服
者斬獲甚衆劉鬍子為其黨所殺又馬平猺韋扶諫兇
猾甚嘗弋捕之不能得㑹有報扶諫逃隣苗三層巢者
沈希儀率兵討之至巢則賊已與三層苗往刧他所乃
俘三層猺之妻子以歸閉空室中善飲食之時使狼兵
怒而挺刃獰猙入室作欲搶狀希儀佯執鞭痛鞭狼兵
退如是者三以深徳諸婦女而潛使諸猺聞之以繫其
心並使人謂婦女言幕府得扶諫即釋爾等歸巢乃縱
諸猺來視其妻子則相持諸猺哭曰非沈公吾等為狼
兵殺且搶已而相怨詈曰咄扶諫非汝爺娘何不縛以
贖我諸猺心割而别於是曲誘扶諫卒縛以獻而贖其
妻子
　　奪敵心計
唐裴矩為黄門侍郎以始畢可汗本淳易可離間但由
其内多羣羌桀黠教𨗳之聞史蜀胡悉尤多奸計幸於
始畢請誘殺之因遣人告胡悉曰天子出珍物今在馬
邑欲共畨酋多作交闗若前來者即得好物胡悉貪而
信之不告始畢率其部盡驅六畜星馳爭進冀先互市
矩伏兵馬邑下誘而斬之詔報始畢曰史蜀胡悉忽領
部落走來至此云背可汗請我容納突厥既是我臣彼
有背叛我當共殺今已斬之故令往報
五代晉馮輝鎮靈武時前官失邉鄙心大為患暉募兵
千餘行至梅戍番人稍稍來謁暉顧首領一人指其佩
劍曰此板橋王氏劍耶吾聞王氏劍天下利器也俯而
取諸腰間若將翫之因擊殺首領其從騎十餘人皆殺
之禆將藥元福曰今去靈武尚五六百里奈何暉笑曰
此土畨之豪部族之所恃也吾能殺之其餘豈敢動哉
已而諸族皆以兵扼道路暉以言譬諭之獨所殺首領
一族求戰即與之戰而敗走諸族遂不敢動
宋岳飛討楊么所部皆西北人不習水戰曰兵何常顧
用之何如耳先遣使招諭之㑹張浚督軍至見之飛曰
水戰我短彼長攻之所以難若因敵將用敵兵奪手足
之助離腹心之託使孤立而後乗之不八日可破賊後
賊平果如期浚服其神算
遼聖宗統和間征髙麗破康肈軍於銅州耶律揚珠之
力為多王詢乞降羣臣議皆謂冝納揚珠曰王詢始一
戰而敗遽求納欵此詐耳納之恐墮其姦計待其勢窮
力屈納之未晚已而詢果遁清野無所獲其衆阻險而
壘攻之不下楊珠以計降之
金熙宗天眷元年以鎮國上將軍昻尹東平明年宋將
岳飛以兵十萬號稱百萬來攻東平東平有軍五千倉
卒出禦之時桑柘方茂昻使多張旗幟於林中以為疑
兵自以精兵陣於前飛不敢動相持數日而退昻勒兵
襲之至清口飛衆泛舟逆水而去時霖雨晝夜不止昻
乃附水屯營夜將半忽促衆北行諸將諌曰軍士逺涉
泥淖飢憊未食恐難遽行昻怒不應鳴鼔督之下令曰
鼔聲絶而敢後者斬遂棄營去幾二十里而止是夜宋
人來刼營無所得而去諸將入賀且問其故昻曰沿流
而下者走也泝流而上者誘我必追也今大雨泥淖彼
舟行安我陸行勞士卒飢乏弓矢敗弱我軍居其下流
勢不便利其襲我必矣衆皆稱善
元納延叛諸王諾延等皆應之帝問計將安在阿穆爾
巴哈對曰臣愚以為莫若先撫安諸王乃行天討叛者
勢自孤矣帝曰善卿試為朕行之即北説諾延曰大王
聞納延反耶曰聞之曰大王知納延已遣使自歸耶曰
不知也曰聞大王等皆欲為納延外應今納延既自歸矣
是獨大王與主上抗幸主上聖明亦知非大王意置之
不問然二三大臣不能無惑大王何不徃見上自陳為
萬全計諾延悦許之於是諸王之謀皆解又劇賊蘇仲
集潰卒據鎮龍山稱王刼掠於外耕植於内秋聞大兵
至則偽出降其心恃有廬柵之固禾稼之富而官軍畏
暑又不敢深入故横象賔貴四州皆被其害史格至築
堡於外守其土兵令官軍火其廬柵踐其禾稼仲窮蹙
遂降
明徐達圍常州張士誠弟士徳率衆數萬來援達奮擊
破之士徳墜馬被擒太祖大喜曰張士誠謀主士徳其
人智勇足備今被我擒張氏之成敗可知矣又沐春討
雲南叛酋阿資謂其衆曰大兵連年不獲此冦者以彼
恃其地多險阻各處土酋皆姻婭得以匿之耳今悉調
土酋從征俾不能通復多置營堡制其出入彼將無所
逃矣乃進兵至赤窩果獲阿資斬之諸夷讋服又田州
平岑猛死安置猛子於福建議設流官沈希儀曰思恩
設流官反側至今未憗若田州復然兩賊且合不聴田
州蠻盧蘇果與思恩蠻王受連兵刼城希儀又曰兩冦
以復故主為名故能用其衆今若返岑邦相於福建置
之南寧則衆散交離兩冦坐縛矣不聴用兵無功姚鏌
罷黜以王守仁代卒用儀䇿始撫定
　
　
　
　
　
　
　
　
　
　
　
　
　
欽定續通典卷一百五
欽定四庫全書
欽定續通典卷一百六
　兵
　　敵無固志可取之
唐髙祖為山西河東道撫慰大使率兵以禦羣盜行至
太平關遇賊數千人時所將兵少左右皆懼髙祖謂之
曰此烏合之衆易與耳因率精騎十二人出擊之所向
皆靡衆情始定併力奮擊遂大破之
五代時後蜀孟知祥遣趙廷隠率兵三萬自將擊董璋
陣雞距橋知祥得璋降卒衣以錦袍使持書詔降璋璋
曰事已及此不可悔也璋軍士皆譟曰徒曝我於日中
何不速戰璋即麾軍以戰兵始交璋偏將張守進來降
知祥乗之璋遂大敗
宋太祖朝劍外初平馮瓚知梓州視事纔數日偽軍校
上官進嘯聚士卒三千餘衆刼村民數萬人夜攻州城
瓚曰賊乗夜奄至此烏合之衆以箠梃相撻擊必無固
志正可持重以鎮之待旦自潰矣衆廵城宻令促其更
籌未夜分擊五鼓賊悉遁去因縱兵追之擒上官進斬
于市招誘餘黨得千餘人並赦其罪令復業郡境以
安
金衛王大安三年詔承裕主兵事元兵至野狐嶺承裕
不敢拒戰退至宣平縣中土豪請以土兵為前鋒以行
省兵為聲援承裕畏怯不敢用但問此去宣徳間道而
已土豪嗤之曰溪間曲折我輩諳知之行省不知用地
利力戰但謀走耳今敗矣其夜承裕率兵南行元兵踵
擊之明日至㑹河川承裕兵大潰承裕僅脱身走入宣
平
元順帝至正時遼東郡縣唯永平不被兵積聚多而居
民殷富賊乗間竊入増土築城因河為塹堅守不可下
伊蘇外列大營絶其樵采賊無固志與戰敗之
明王守仁討宸濠攻克南昌宸濠解安慶圍還救衆議
堅壁以待四方之援守仁曰賊不能進取而反顧内憂
衆心已離法當急攻之乃縱火大戰于樵舎擒之
　　歸師勿遏
宋狄青嘗與契丹戰大勝追奔數里敵忽壅遏山嵎士
卒皆欲奮戰青知其前必遇險遽鳴鉦止之敵得引去
驗其處果臨深澗將佐悔不擊青獨曰不然奔命之冦
忽止而拒我安知非謀軍已大勝殘冦不足利得之無
所加重萬一落其術中存亡不可知寧悔不擊不可悔
不止又狄青破儂智髙智髙兵敗奔邕州其下皆欲窮
其窟穴青亦不從以謂趨利乗勢入不測之城非大將
事智髙因而獲免天下皆罪青不入邕州脱智髙於垂
死然青之用兵主勝而已不求竒功故未嘗大敗計功
最多卒為名將
元巴延趣軍攻破陽邏堡斬王達宋軍潰夏貴僅以身
免諸將請追之巴延曰吾欲示宋人以陽邏之捷貴代
吾徃何追為既而㧞常州斬王安節劉師勇奔平江諸
將復請追之巴延曰勿追師勇所過城守者膽落矣
明太祖北伐詔問大將軍徐達方略達曰大兵平齊魯
掃河洛庫庫自保不暇敢離其巢穴哉我西據潼關李
思齊張思道魄奪逺竄元都如在穽中誰與為臂指者
臣奉天威取之如拉朽且曰進師以後彼必北奔不窮
迹之將為後患太祖曰興衰有時彼既澌滅何煩窮兵
出塞之後固守疆圉防其侵軼而已又燕師南冦遼東
守將楊文圍永平略薊州遵化燕王遣劉江禦之戒曰
爾至永平文必遁回山海勿追苐聲言還北平設伏以
待其來追則速出擊之如言果敗文于昌黎
　　防遁附
元郭侃破西戎東西二城中有大河侃預造浮橋以防
其遁城破哈里法蘇勒坦登舟覩有浮梁扼之自縛詣
軍門降
　　(臣/)等謹按杜氏通典有歸師勿遏誠窮冦勿追之
　　意顧一日縱敵數世之患要其遏之之法不在兵
　　而在智謹増入防遁一門
　　大陣動則亂因乗而敗之
唐元宗天寶末吐蕃入㓂官軍衆寡不敵王忠嗣單馬
進左右馳突當者無不辟易出而復合殺數百人賊衆
遂亂三軍翼而擊之吐蕃大敗又安史之亂賊史朝義
領鐵騎十萬陣於昭覺寺賊皆殊死决戰短兵既接相
殺甚衆官軍驟擊之賊陣不動魚朝恩令射生五百人
下馬弓弩亂發多中賊而死陣亦如初鎮西節度使馬
璘曰事急矣遂拔旗而進單騎奔擊奪賊兩牌突入萬
衆之中左右披靡大軍乗之而入朝義大敗
宋賊劉猊先犯定逺縣楊存中以兵二千襲賊於越家
坊既而與猊兵遇藕塘賊據山列陣矢下如雨存中急
擊之且使統制吳錫以勁騎五千突其陣陣亂存中鼓
大軍乗之自以精騎衝其脇大呼曰破賊矣賊錯愕駭
視前軍統制張宗顔自泗來乗背擊之賊大敗猊遁去
又金圍宋濠梁劉錡楊存中王徳救之次黄連埠相距
六十里聞城陷謀曰進無所依人懐歸心勝氣已索此
危道也不若退師據險俟其去為後圖衆善之㑹牒報
敵已去張俊欲自以為功止錡毋徃命存中與徳偕至
濠列陣未定烟起城中金人伏騎分兩翼出存中以䇿
揮軍諸軍以為令其走也遂散亂南奔無復紀律金人
追殺甚衆又岳飛因王善曹成孔彦舟合兵五十萬薄
南薫門所部僅八百衆懼不敵曰吾為諸君破之左挾
弓右運矛横衝其陣賊亂大敗之
遼聖宗統和十七年南伐宋將范庭召列方陣而待時
皇弟隆慶為先鋒問諸將佐誰敢當者蕭栁曰若得駿
馬則願為之先隆慶授以甲騎柳攬轡謂諸將曰陣若
動諸君急攻遂馳而前敵少却隆慶席勢攻之南軍遂
亂柳中流矢裹創而戰衆皆披靡
金完顔璋與實訥埒追擊宋經略使荆臯敗之於髙赤
崖下荆臯乗夜來襲營為退軍八十里明日實訥埒追之
璋兵至上八節宋兵據險為陣璋捨馬步戰地險不得
接相距至曙宋兵動璋乗之追至甘谷城實訥埒兵亦
至宋兵宵遯
元郭徳海從先鋒哲伯西征渡竒扎爾布哈攻鐵山衣
幟與敵軍不相辨乃焚蒿為號烟焰漫野敵軍動因乗
而攻之遂大勝
　　先設伏乗勢逐敵敗之
唐哥舒翰為河源軍使先是吐蕃毎至麥熟時即率部
衆至積石軍穫取之共呼為吐蕃麥莊前無敢拒之者
至是翰使王唯徳楊景暉等潜引兵至積石軍設伏以
待之吐蕃以五千騎至翰於城中率驍勇馳擊殺之略
盡餘或挺走伏兵邀擊匹馬不還
宋宗澤因金人渡河謀攻汴京命劉衍趨滑劉逹趨鄭
以分敵勢僚屬問計澤方對客圍棊笑曰何事張皇劉
衍等軍必能禦敵乃選精鋭數千使繞出敵後伏其歸
路衍方戰伏起前後夾擊敗之又魏勝起義兵復海州
金遣䝉古鎮國將兵萬餘抵州北二十里新橋勝出兵
迎之設伏於隘嚴陣以待及戰士殊死鬭伏又發殺鎮
國斬獲幾二千人軍聲大振
遼太祖討黑車子室韋唐盧龍軍節度使劉仁恭發兵
數萬遣趙霸來拒霸至武州太祖諜知之伏勁兵桃山
下遣室韋人摩哩詐稱其酋長所遣約霸兵㑹平原既
至四面伏發擒霸殱其衆乗勝大破室韋
金固英攝河東南北兩路兵馬都總管時河南陕西已
與宋既而復取之師至耀州宋人毎旦出城張旗閲隊
抵暮而還道隘騎不得逞固英以兵五百薄暮先使五
十人趨山嶺令之曰旦日視敵出舉幟指其所向乃以
餘兵伏山谷間明日城中人出閲如前山巔旗舉伏兵
發宋兵爭馳入城固英麾軍登城拔宋幟立金軍旗幟
宋兵後者望見之不敢入遂降城中人亦降
元因宋夏岳帥師圍正陽決淮水灌城幾陷托爾珠徃
救之道出潁川遇宋兵攻潁戍卒僅數百人托爾珠即
發公庫弓矢驅市人出戰預度潁之北關攻易破急徙
民入城伏兵以待是夜宋人果焚北關火光屬天托爾
珠率衆從暗中射之矢下如雨宋軍退去至沙河大破
之又元師伐宋揚州未附諜告揚州人將夜襲丹徒守
將乞援托爾珠設伏以待揚州軍果夜至托爾珠扼西
津邀擊之殺獲溺死者甚衆又郭侃攻西戎至烏拉爾
城伏兵下令聞鉦聲則起敵兵果來伏發盡殺之
明韓雍攻大藤峽以歐信等率兵六萬餘人為右軍自
武宣分五道入攻其北以白全等率兵九萬餘人為左
軍由桂平分八道入攻其南以孫震等守左江截其歸
路雍復令歐信曰山北既破便可提兵深入夾攻桂州
横石諸崖令夏正伏兵林峒扼其奔遂進夾攻之賊遁
入桂州横石九層樓據險立柵以拒雍麾令死士以大
斧刋木開道兩軍齊登發火箭焚其柵而夏正自林峒
來援賊大驚潰擒斬甚衆遂磨崖石紀嵗月更斬峽藤
斷之易名斷藤峽乃遣将四出削平諸冦兩廣平又李
承勛為南昌守時桃源賊起總制俞諫請邊兵剿賊勛
以賊乏食必掠裴源積栗請贛兵自徳興南昌兵自岳
源分兩翼伏裴源而令邊兵驅賊已而賊果趨裴源三
路至大破之
　　乗勝
唐朱泚之亂賊將張庭芝逼柵求戰李晟勒諸將縱兵
擊之時賊併力攻駱元光營晟遣李演孟華以精卒救
之中軍鼓譟演力戰大破之翌日將復出師諸將請待
西軍至左右夾攻晟曰賊既傷敗須乗勝撲滅若俟其
有備豈王師之利耶令畢陣於光泰門外使王佖李演
史萬頃等領步騎直抵苑牆拔柵而入賊奔潰追斬不
可勝計朱泚姚令言遁走
五代唐時契丹冦望都莊宗追擊之獲氊裘毳幕不可
勝紀時大雪平地五尺敵之芻糧人馬斃踣于道乗勝
追襲大破之
金宗弼取和尚原固英請速入大散關自以本部為殿
以備伏兵宗弼至仙人關固英先攻之宗弼止之固英
不止宗弼以刀背擊其兠鍪使之退固英曰敵氣已沮
不乗此而取之後必悔之已而果然宗弼嘆曰既徃不
咎乃班師又王伯龍從宗望討張覺于平州伯龍先登
馳擊手殺數十百人白河之戰伯龍當其左軍麾兵疾
馳蹂之宋軍亂金師乗勝奮擊敗之又承裕完顔璘及
河州防禦使富察秉鉉迎擊宋將馮興楊雄等于赤谷
宋歩兵保西山騎兵走赤谷承裕遣部將唐古安塔哈
率騎二百馳擊宋歩兵甲士蒙古挺身先入乗之宋歩
兵大潰追奔至皂郊城斬二十餘級明安巴添努追宋
騎兵殺千餘人斬楊雄等于陣馮興僅以身免承裕進
兵克成州
元實訥台率精甲三千與史天澤合兵進圍中山武僊
遣其將葛鐵槍來援實訥台撤圍迎之遇諸新樂奮擊
敗之㑹日暮阻水為營實訥台料其氣索必宵遁乗勝
復進擊大敗之擒鐵槍中山守將亦宵遁遂克中山取
無極拔趙州又阿爾哈雅鎮襄陽奏曰襄陽自昔用武
之地也今天助順而克之宜乗勝順流長驅宋可必平
奏入平章阿珠亦贊其説帝命丞相史天澤議之天澤
曰朝廷若遣重臣如丞相安圖同知樞宻院事巴延者
一人都督諸軍則四海混同可立待也又興州趙祚反
土豪楊瑪魯等附之石瑪努勒從親王察克台徃討斬
賊將董蠻等圍瑪魯於險樹寨瑪努勒乗勢令健卒劉
五兒即寨北小徑上大樹以繩潜引百人登寨直前刦
之瑪魯瞻懾投崖死餘黨悉平又巴延破宋濮陽軍由
江抵丁家洲宋師潰遁江東淮西諸州軍多降四月有詔
以暑罷征俟秋再舉巴延謂不可少縱恐逸而逝世祖
曰將在軍不從中制兵法也宜從丞相言
明沐英將兵出塞時諸將各以所向逐敵還英獨領兵
出古北口乗勝克嵩髙全寧諸州郡過臚朐河獲其知
院并部衆而囘又韓雍率軍三萬兼程至全州㑹陽峒西
苖賊為梗擊滅之斬失律指揮李英等四人將士股
栗至潯州延父老問計皆曰大藤天險重嵓密箐多瘴
不可深入莫若屯兵圍之且耕且守可不戰自斃雍曰
不然山峽道逺紛披錯雜安可圍也屯兵日久將士懈
弛豈能為防哉今我軍新破峒苗士氣十倍賊聞喪氣
禠魄矣因而乗之可立破也又馬昊討藍鄢擊敗之斬
首數千軍中皆喜以兵起所未有者昊曰未見大敵胡
足喜宜及勝用之遂前逼賊設竒正兵合擊大破之又
王驥因麓川酋思任叛率兵討之師抵金沙江賊柵西
㟁以拒驥浮梁渡兵縱火焚柵攻破之乗勝進至孟養
賊歛衆據險為寨驥麾兵深入復破其連環七砦思任
遁去斬獲無算
　　乗勢先聲後實
唐太宗討竇建徳入武牢進攻其營多所傷殺凌敬進
説曰宜悉兵濟河攻破懐州河陽使重將居守更率衆
鳴鼓建旗踰太行入上黨先聲後實傳檄而定折趨壺
口收河東之地此䇿之上也行必有三利一則入無人
之境師有萬全二則拓土得兵三則鄭圍自解建徳將
從之而世充之使長孫安世隂齎金玉啗其諸將以亂
其謀衆咸進諫建徳從之謝敬曰今衆心甚鋭戰必大
捷不得從公言也敬固爭建徳怒扶出于是悉衆進逼
武牢官軍案甲挫其鋭建徳中槍竄于牛渚口唐軍生
獲之
金世宗大定二年宋人陷汝州河南統軍使宗尹遣富珠哩
定方將兵四千徃取之汝州東南及北面皆山林險阻
不可以騎軍戰是時宋兵由鴉路出没定方至襄城得
敵虚實遂牒諭汝州屬縣曰我率許州戍兵十二萬徑
取汝州爾等可備糧草二十萬使人揚言欲據要路絶
宋兵往來既而定方引兵趨鴉路宋人聞之果棄城遁
去定方至魯山境知宋兵已去遂遣輕騎二百追擊敗
之遂復汝州又布色揆敗宋軍于六合進屯瓦梁河以
控真揚諸路之衝整列軍騎畢張旗幟沿江上下皆金
兵焉江表震恐宋真州兵數萬保河橋復遣統軍赫舎
哩子仁徃攻之分軍渉淺潜出敵後敵見之大驚不戰
而潰
元時宋將姜才知髙郵米運將至夜出歩騎五千犯丁
村柵至曉巴延徹爾來援所將皆安集延下精兵旗幟
畫雙赤月衆軍望其塵連呼曰丞相來矣宋軍識其旗
皆遁
明李文忠守嚴州吳人率苗獠水陸奄至文忠出竒大
敗之乃置斬馘于巨筏上放之中流水賊見之皆震慴
遁去遂克諸暨又傅友徳取蜀拔文州進拔綿州漢水
漲乃伐山造百艦而以木牌數千書克階文綿州日月
投漢水順流而下郡邑見之皆解體艦成遂渡圍漢州
又王守仁約兵夾攻桶岡賊守仁議桶岡尤險横水左
溪潰賊奔入協守益力我頓兵險地非計也不若乗累
勝威脅之賊必恐或有不從必反覆籌議乃乗其猶豫
襲之可以得志遣素通賊之李正巖劉福泰諭之而横
水左溪奔入者持不可遲疑不為備守仁日遣人于鎻
鑰匙促降而别遣邢珣伍文定等帥兵分道冐雨而入
賊首藍廷鳳方于鎻鑰匙待命忽聞官兵已入險皆震
愕官兵四出急擊遂破大巢
　　散衆
宋大將范瓊擁强兵江西劉子羽既與張浚以計誅之
出諭其麾下曰所誅止瓊耳汝等固天子自將之兵也
衆皆投刃曰諾有㫖分𨽻御營五軍頃刻而定又宋畢
再遇知揚州州有北軍二千五百人再遇請分𨽻建康
鎮江軍毎隊不過數人使不得為變
元永安節度使劉成叛降武仙勢甚衆董俊下令曰逆
者一人餘能去逆即忠義士與其家財仍奏官之一時
衆盡散去
明項忠討荆襄流㓂忠率官兵二十五萬聲言勦捕而
實諭撫散因徧示山谷解散者九十三萬人編戍者萬
餘人隨附土著者三萬人
　　因敵懼遂取之
唐髙祖武徳中巴州山獠相聚為亂梁州總管龎玉進
兵討之梟其魁帥王多馨餘黨皆散移兵集州其符陽
白石二縣反獠據險自守兵不得進軍糧且盡二縣熟
獠與反者先為州里互有親戚皆言賊不可擊請玉班
師玉徐云知之揚言曰秋榖將熟百姓不得收刈一切
供軍非平賊吾不返也聞者大懼因謂曰大軍不去食
吾榖盡吾徒皆餓死矣何得措手耶其中壯士入賊營
各求其所親與相要結斬賊渠帥衆遂分散玉隨而捕
之無徃不克又裴度在淮西布衣栢耆以䇿干韓愈曰
元濟既擒承宗破膽願奉丞相書徃説之可不煩兵而
服愈白度為書遣之承宗懼請以二子為質及獻徳棣
二州
五代梁將戴思逺攻徳勝北城唐莊宗命李嗣源設伏
於戚城令騎軍挑戰梁軍大至莊宗率中軍禦之時李
從珂偽為梁幟奔入梁壘斧其望樓持級而還梁軍愈
恐歩騎漸至李嗣源以鐵騎三千乗之梁軍大敗俘斬
二萬計
唐郭崇韜伐蜀諸將謂蜀險阻未可長驅李愚曰蜀主
荒淫人莫為用宜乗其人情崩離風驅電擊彼自膽落
雖有險阻誰與為守乃倍道而進所至迎降進至綿江
李紹琛謂李嚴曰吾懸軍深入利在速戰乗蜀人破膽
之時但得百騎過鹿頭關事濟矣若俟修繕橋梁必留
數日或教王衍閉關折吾兵氣勝負尚未可知乃與嚴
乗馬浮渡從兵得濟者千人遂入鹿頭關據漢州王衍
弟宗弼送欵遂破成都
宋楊業有威名契丹兵十萬冦雁門業領麾下數百擊
之殺其節度使駙馬侍中蕭詘李自是契丹畏業望見
旌旗輒引去諸將忌之或潜上謗書帝悉以付業故能
成功又劇賊李昱據任城久不克楊存中以數騎入擊
殺數百人帝乗髙望見介胄盡赤意被重創召視之皆
汚賊血壯之飲以酒曰酌此血漢存中請復徃帝止之
存中曰此賊膽碎即成擒矣遂大破之復任城
金温徳亨富拉塔領軍五千遇契丹衆萬餘與戰敗之
出恭古魯道敗敵八千餘至拉門華道復以伏兵敗敵
萬人太祖定燕自儒州至居庸關執其喉舌人有頃敵
三千餘人冦拉們華道富拉塔整隊先登敵識其旗幟
望風而遁遂奮擊之親執敵帥
元襄陽民受達實巴圖爾圍日久懼甚夜半縋城叩營
門具告虚實願為内應約以期授之宻號而去賊船百
餘艘在城北隂募善水者鑿其底至期民垂繩以引官
軍先登者近千人城破賊巷戰不勝走就船船壊皆溺
死偽將王權領兵千人西走遇伏兵被擒襄陽平
明花雲為先鋒從攻滁州單騎前行遇賊數千人欲退
不可乃提劍躍馬衛太祖衝其陣而過賊大驚曰此黒
將軍勇不可與爭鋒縱之去既而後軍至雲帥以攻滁
遂克其城又沐英既平雲南土官楊苴復叛糾集二十
萬衆圍城英時在烏撒聞之即遣兵赴援至曲靖先遣
一健卒入報城中為賊所得紿之曰總兵官領三十萬
大軍至矣賊衆駭愕宵遁英追討於諸寨悉殲之
　　推人事破災異
唐崔義元為婺州刺史屬睦州女子陳碩真反遣其黨
童文寶領徒四千襲婺州義元督兵拒戰時百姓訛言
碩真當昇天犯其兵馬者無不滅門衆皆恟懼司功參
軍崔元藉曰此乃妖誑豈能得久義元以為然因命元
藉為先鋒義元率兵繼進斬首數百級又李晟以朱泚
之叛屯于渭橋時熒惑守嵗久之方退參佐或勸曰今
熒惑已退皇家之利也可速用兵晟曰天子外次人臣
但當死節垂象髙逺吾安知天道耶及平賊後晟謂參
佐曰前者士大夫勸晟出軍非敢拒也軍可用之不可
使知之嘗聞五星盈縮無凖懼後來守嵗則我軍不戰
而自潰參佐皆嘆服又李愬將攻吳房吏曰徃亡日法
當避曰彼謂吾不來此可擊也遂攻之毁其外垣而還
賊以精騎尾擊愬下馬據胡牀令曰退者斬衆決死戰
射殺其將賊乃走
五代唐郭崇韜因梁康延孝來奔延之卧内盡得梁虚
實遂請分兵守魏而自鄆長驅擣汴莊宗問司天言嵗不
利用兵崇韜曰古者命將鑿凶門而出况成筭已決
區區常談豈足信也即日下令襲汴八日而滅梁
宋曹翰從征幽州率所部攻城東南隅卒掘土得蟹以
獻翰謂諸將曰蟹水物而陸居失所也且多足彼援將
至不可進拔之象况蟹者解也其班師乎已而果驗又
李寶因金人將由海道南襲請舟師三千徃禦之衆以
西北風勁為疑下令敢阻大計者斬由江隂發大洋風
甚舟散不可收寶神色不動曰天以是試寶耶寶心如
鐵石不變矣酹酒自誓風即止得抵東海遂仗劍奮擊
解海州圍
元陜州危急多爾濟巴爾為陜西行臺御史大夫至中
途聞商州陷武關不守即輕騎晝夜兼程至奉元而賊
已至鴻門吏白涓日署事不許曰賊勢若此尚何顧隂
陽拘忌哉即就署又穆呼哩師薄青龍堡是年八月有
星晝見隱士喬靜真曰今觀天象未可征進穆呼哩曰
主上命我平定中原今河北雖平而河南秦鞏未下若
因天象而不進兵天下何時而定耶且違君命得為忠
乎
明太祖在滁州值元托克托以兵圍六合六合求救時
諸將以元兵盛不敢徃俱以禱神弗吉為辭主帥滁陽
王乃召太祖將兵亦令禱神太祖曰事之可否當斷于
心何以禱為乃帥兵東趨六合又成祖以吳傑等固守
真定乃誘之出戰散軍四出聲言取糧敵聞出軍滹沱
河北兵趨進衆以卜惡兵忌不宜曰稍緩則彼退守城堅
糧足難為力矣何拘小忌遂進遇藁城敵列方陣成
祖曰四面受敵我攻一隅乃悉精鋭攻其東北繞出陣
後大呼奮擊俘斬六萬餘級又項忠討土達滿四于固
原賊退保石城以自固時逺近聞毛忠敗恐其與北邊
連兵且慧出西方占應秦州不祥軍心揺動忠曰昔李
晟討朱泚熒惑守嵗卒以成功師直而壯行當就擒矣
乃不候援師至即以兵據賊水草道掩捕芻汲者多被
擒滿四窘迫遂請降
　　風雲氣候雜占
唐薛萬均圍梁師都諸將以城險未可下萬均曰城中
氣死鼓不能聲破亡兆也既而賊果斬師都降又薛萬
均追吐谷渾衆至積石山大風折旗萬均曰敵且來乃
勒兵俄而賊至萬均直前斬其將衆遂潰
五代梁以王景仁為北面招討使將韓勍李世安等兵
伐趙行至魏州司天監言太隂虧不利行師太祖急召
景仁等還已而復遣之景仁已去太祖思術者言馳使
者止景仁於魏以待景仁不奉詔進營於柏鄉及晉人
戰果敗梁太祖攻朱瑾於兖州朱宣遣賀瓌與何懐寳
柳存等以兵萬人救兖州瓌趨待賓館欲絶梁餉道梁
太祖畧地至中都得降卒言瓌等兵趨待賓矣以六壬
占之得斬關卦名以為吉乃選精兵夜疾馳百里期先
至待賓以逆瓌而夜黒兵失道旦至鉅野東遇瓌兵擊
之瓌等敗走
唐將符存審李嗣昭救河中朱友謙按兵示弱旬日望
氣者言夜見西向黒氣如鬬雞之狀必有戰陣存審曰
吾方欲決戰而形于氣象得非天賛我歟召嗣昭友謙
聚謀下令軍中誡示所向翌日合戰遂敗梁兵又魏王
繼岌郭崇韜伐蜀是嵗王衍幸彭州平陽山漢州三學
山又幸秦州羣臣切諫不聴行至梓潼大風發屋拔木
太史曰此貪狼風也當有敗軍殺將者衍不省行至緜
谷而唐師入其境衍懼遽還
宋許洞虎鈐經曰望氣者以氣勝敗告于大將觀敵之
氣衰則進攻氣王則止兵勿與戰此之謂順天時彼之
氣王他人皆懼不敢進兵我獨勇而進焉反能必勝者
何也在乎以智逆氣而已順任乎時者也夫五行之王
以日時為用靜為主動為客敵之勝氣有如門上樓如
扞拔柯曰木候金時自西擊之可克矣水日水時不可
也水能生木故也敵之勝氣或赤如火光火烟之狀暈
暈而起者木日木時不可也為木能生火也候水日水
時自北擊之可克矣敵之勝氣如白粉者為金水日水
時不可也火日火時利自南方攻之敵之勝氣黄如土
臺者土日金時不可也金日土時不可也土日木時利
自東方擊之黄土也臺亦土也大凡雲氣如水狀及色
墨者緑黒色多為敗氣此不復用或敵人先據吉地我
之頓軍税駕逼于凶神死氣之上不得利門而出者但
觀我軍上雲氣及敵上雲氣形色以五行生尅用之敵氣
能生我我則出軍進戰我軍上氣能尅敵亦利出師進
戰不然則勒兵撫士戒嚴警備俟時而動焉不可妄也
夫天不専勝敗之氣由人用之而已兵家萬變此其一
也又劉錡充東京副留守自臨安絶淮至渦口方食暴
風拔坐帳錡曰此賊兆也主暴兵即下令兼程而進未
至順昌三百里金人果敗盟來侵
遼楊覃赴乾寧軍為滄州節度使田武名所圍髙模翰
與趙延壽聚議徃救俄有光自模翰幕中出縈繞旗矛
燄燄如流星久之模翰喜曰此天賛之祥遂進兵殺獲
甚衆
金穆宗攻阿蘇城是日辰巳間忽暴雨晦曀雷電下阿
蘇所居既又有大光聲如雷墜阿蘇城中識者以為破
亡之徵又太祖攻遼方進師有火光正圓自空而墜上
曰此祥徴殆天助也酹白水而拜將士莫不喜躍又太
祖師次唐古特旺節之地諸軍禳射介而立有光如烈
火起於人足及戈矛之上明日次哲爾吉光見如初人
以為兵祥又布色忠義追鄂斡于裊嶺西陷泉與賊遇
時昏霧四塞跬步莫覩物色忠義禱曰狂冦肆暴殺戮
無辜天不助惡當為開霽奠已昏霧廓然及戰忠義左
據南岡為偃月陣右迤而北大敗之
元巴延揮諸將攻陽羅堡三日不克有術者來言天道
南行金木相犯若二星交過則江可渡巴延却之使勿
言乃宻謀於阿珠以鐵騎三千趨上流為擣虚之計又
睿宗軍由洛陽次三峰山金人溝地立軍圍之睿宗令軍
中祈雪又燒羊脾骨卜得吉兆夜大雪深三尺溝中軍
僵立刀槊凍不能舉衝破之
明劉基從太祖鄱陽湖大戰勝負未決乃宻言移軍湖
口期以金木相犯日決勝又一日在舟中忽躍起大呼
曰難星過矣太祖悟遂命更舟未半晌而舊舟已為敵
砲擊碎矣既而友諒平皆如其䇿又劉基以馮勝將兵
請授方畧乃書片紙授之使夜半出兵云至某所見某
方青雲起即伏兵頃黒雲起者是賊伏也慎勿妄動日
中後黑雲漸薄回與青雲接者是賊歸也即擊之可盡
擒也衆初莫信已而皆驗遂擒賊而還又太祖議北伐
賜徐達書曰金火二星㑹于丑分後火逐金踰齊魯以
時進取毋失達遂率兵攻圍益都又馬軾從都督董興
行師至中道夜半雞鳴軾曰雞不時鳴由賞罰不明願
將軍申嚴軍令經清逺峽有白魚入舟軾曰此逆賊授
首之徵有大星墜于河南岸軾曰四旬内必破賊矣時
賊黄蕭養聚戰艘十餘勢甚張衆請益兵軾曰兵貴神
速若復請兵則緩不及事以所徵兩廣江西狼兵取勝
猶拉朽耳興從之率官軍與賊遇果大破之蕭養中流
矢被擒伏誅餘黨悉平
　
　
　
　
　
　
　
　
　
　
　
　
　
　
欽定續通典卷一百六
欽定四庫全書
欽定續通典卷一百七
　刑
　　(臣/)等謹按杜佑作刑典凡十有一門曰刑制曰雜
　　議曰肉刑議曰詳讞曰決斷(考訊/附)曰守正曰赦宥
　　(禁屠殺/贖生附)曰寛恕曰囚繫曰舞紊曰峻酷竊惟刑法
　　者帝王宰世之大權舜命臯陶曰惟明克允明以
　　言其權衡之至當允以言其施措之不撓是以罪
　　惟天討刑歸衆棄胥視其人之自取無或畸輕畸
　　重於其間而協巾之治成焉唐自開元已前舊典
　　畧備徳宗而後刑制畧准開元而憲宗以流代殺
　　爰有廢法之弊五代政刑紊亂初無典要可述宋
　　承其敝釐正刑章㫖歸平恕而得失並存詔獄之
　　興姦權藉手三尺下移致乖公論而傷國脉遼初
　　法尚嚴峻厥後互有重輕金則兼修隋唐宋遼之
　　制明昌泰和間律義頗稱詳善元代用輕典而南
　　北異制吏得舞法行私論者以為失在縱弛信已
　　明法簡覈過於唐寛厚不如宋若其東西厰之設
　　廷杖之制一朝秕政流毒無窮亦前代所未有也
　　兹續纂是書一如舊目惟考肉刑後世乆廢宜不
　　立專門改附雜議並參馬端臨通考之例増贖刑
　　門以昭詳備焉
　第一刑制上
　第二刑制下
　第三雜議一
　第四雜議二
　第五雜議三
　第六雜議四
　第七詳讞
　第八決斷(考訊附/)
　第九守正
　第十贖刑
　第十一赦宥(禁屠殺贖生附/)
　第十二寛恕　囚繫
　第十三舞紊
　第十四峻酷
　　刑制上(唐/)　(五代/)　(宋/)　(遼/)　(金/)
唐徳宗貞元八年詔凡罪至死者先決杖宜停(具寛/恕篇)憲
宗時刪天寳以後敇為開元格後敕元和八年詔兩京
闗内河東河北淮南山南東西道死罪十惡殺人鑄錢
造印若强盜持杖劫京兆界中及他盜贓踰三疋者論
如故其餘死罪皆流天徳五城父祖子孫願隨者勿禁
詔天徳軍五城及諸邉城配流人准格例滿日六年後
並許放還文宗時命尚書省郎官各刪本司敇丞與侍
郎覆視中書門下察其可否而奏之為太和格後敇開
成三年採開元二十六年以後至於開成制敕刪其繁
者為開元詳定格武宗時詔竊盜贓滿千錢者死㑹昌
五年制據律已去任者公罪流以下勿論公罪之條情
有輕重茍渉欺詐豈得勿論自後公罪有情狀難恕並
不在勿論之限宣宗時左衛率府倉曹參軍張戣以刑
律分類為門附以格敇為大中刑律統類詔頒行之又
詔竊盜滿三疋者死如建中時制大中五年敕今後有
官典犯贓及諸色取受能於未發覺以前陳首即准律
文減等如知事發已有萌肇雖未被追捕勘問亦不在
陳首之限七年敇法司斷罪每脊杖一下折法杖十下
臀杖一下折笞杖五下八年敕估絹結贓天下均依上
都例以一千一百九十文為陌計贓絹一疋僖宗乾符
四年敕自後州縣官所犯諸罪五年之後去任勿論五
年内同現任官例追收據事定例
梁太祖開平四年刪定令三十巻式二十卷格一十卷
律併目録十三卷律疏三十卷共一百三巻為大梁新
定律令格式頒行之
後唐莊宗同光二年廢梁新格行開成格三年大理寺
奏凖斷獄律諸立春後秋分以前不得奏決死刑違者
徒一年今寺司案牘相次若凖律文俟秋分後申奏恐
刑獄遲滯詔以諸司囚徒並宜據罪詳斷輕者即時疏
理重者候過立春至秋分後然後行法如事繫軍機或
謀為惡逆或藴蓄姦邪或行劫殺人難於留滯不在此
限明宗長興四年大理正張仁瑑奏伏見諸道州府刑
殺罪人雖有骨肉尋時不容収瘞或殘害尸髪多致邀
求凖獄官令諸大辟罪並官給酒食聴親故辭訣宣告
犯狀日未後行刑決之經宿所司即為埋瘞若有親故
亦任収𦵏又諸囚死無親戚者官給棺於官地埋瘞置
銘壙内立碑塜上書姓名請依令指揮從之
晉天福七年詔應大辟罪者遇大祠冬正受朝立春立
夏及大雨雪並不論決
漢髙祖時敕凡强盜捉獲不計贓物多少按騐不虚並
宜處死又詔下州縣凡盜所居本家及隣保皆誅(具峻/酷篇)
周太祖廣順二年敕民有訴訟必先歴縣州及觀察使
處決不真乃聴詣臺省或倩人書牒者必書所倩姓名
居處若無可倩聴執素紙所訴必須已事無得挾私妄
訴世宗顯徳四年以法書文義古質條目繁細前後敕
格差繆重疊難於詳究令侍御史知雜事張湜等編集
新格律令有難解者就文訓釋格敕有繁雜者隨事刪
除有輕重未當便於古而不便於今矛盾相攻可於此
而不可於彼盡宜改正編集竣日委御史臺尚書省四
品以上官及兩省五品以上官參詳可否送中書門下
定議五年七月書成凡二十一卷為大周刑統與律疏
令式通行其刑法統類開成編敕等採掇既盡不在法
司行使之限至舊有宣命指揮公事及三司臨時條法
州縣見今施行不在編集之數者令本司刪集送中書
門下詳議奏聞是年敕州縣自長官以下因公事行責
情杖不得過臀杖十五因責情杖致死者具事由奏聞
又敕諸盜經斷後仍更行盜前後三犯並曾經官司推
問伏罪者不問赦前後贓多少並決殺
宋太祖建隆三年定大辟詳覆法(具詳/讞篇)詔自今竊盜贓
滿五貫者死先是漢乾祐以來用法嚴急民盜一錢者
死周太祖時改令竊盜贓滿三疋棄市建隆二年增為
錢三千陌以八十為限至是又有是詔定折杖法凡流
刑四加役流脊杖二十配役三年流三千里脊杖二十
二千五百里脊杖十八二千里脊杖十七並配役一年
徒刑五徒三年脊杖二十二年半脊杖十八二年脊杖
十七一年半脊杖十五一年脊杖十三杖刑五杖一百
臀杖二十九十臀杖十八八十臀杖十七七十臀杖十
五六十臀杖十三笞刑五笞五十臀杖十下四十三十
臀杖八下二十臀杖七下常行官杖如周顯徳五年制
長三尺五寸大頭濶不過二寸厚及小頭徑不過九分
徒流笞通用常行杖徒罪決而不役乾徳四年判太理
寺竇儀上重定刑統三十卷削去令式宣敕一百九十
增制敕十五又録律内餘律准此者四十四條附名例
之次又别取格令宣敕之削出及續降應用者一百六
條共為四巻曰新編敇詔與刑統並行參酌輕重世稱
平允詔蜀郡有不省父母疾者罪之又詔士庶有閹童
男者不赦開寳二年八月詔川峽諸州察民有父母在
而别籍異財者論死(太宗八年/除其律)四年十月詔偽作黄金
者死又詔十月後犯强竊盜者郊赦不原太宗以國初
沿五代之制罪人率配隸西北邊多亡投塞外誘羌戎
為患乃詔當徙者勿復隸秦州靈武通逺軍及縁邊諸
郡時江廣已平乃皆流南方太平興國元年命諸州大
索知天文術數人送闕下匿者論死二年七月詔諸庫
藏敢變權衡以取羨餘者死十月詔禁天文卜相等書
私習者斬又禁江南諸州新小錢私鑄者死十二月試
諸州所送天文術士隸司天臺無取者黥配海島三年
命有司取國初以來敕條纂太平興國編敕十五卷五
月詔中外臣庶有子弟素懐凶險屢戒不悛者尊長聞
諸州縣錮送闕下配隸逺方如隠不以聞坐及期功以
上六月詔諸職官以贓致罪者雖㑹赦不得叙五年詔
配役者分𨽻鹽亭役使先是犯死罪獲貸者多配隸登
州沙門島通州海島皆屯兵使者領䕶而通州島中凡
兩處豪强難制者隸崇明鎮懦弱者隸東布州兩處悉
官煮鹽是嵗始令分隸鹽亭役之而沙門如故又詔諸
犯徒流罪並配所在牢城勿復錮送闕下六年詔長吏
每五日一慮囚情得者即決之(具詳/讞篇)詔自今繼母殺傷
夫前妻子及前妻子婦者同凡人論十年五月令竊盜
滿十貫者奏裁七貫決杖黥面隸本城五貫配徒三年
三貫二年一貫一年他如舊制雍熙元年令諸州笞杖
罪不須證逮者長吏即決之勿復付所司三年定制凡
斷獄失入死刑者不得以官減贖檢法官判官皆削一
任撿法仍贖銅十斤長吏停任端拱二年詔免嶺南流
配荷校執役令婦人有罪至流者免配役(具寛/恕篇)淳化元
年閏二月詔京城犯蒱博者斬二年詔凡太嵗三元及
上慶誕日兩京諸州不決死罪餘如故三年詔江南兩
浙荆湖吏民之配嶺南者還本郡禁錮至道二年詔川
峽諸州民家先藏兵器者限百日悉送官匿不以聞者
斬真宗咸平中以編敇萬八千五百五十五條刪定二
百八十六條為十一卷又别為儀制令一卷當時便其
簡易三年以浙江荆湖廣南逺地凡强盜及持杖不死
者并捕其屬至京師多殞於道詔自今止決杖黥面配
所在五百里外牢城六年詔有盜主財者五貫以上杖
脊黥面配牢城十貫以上奏裁勿得私黥湼景徳元年
詔民間天象器物䜟候禁書並納所司焚之匿不言者
死四年詔諸路提㸃刑獄司如有刑獄枉濫不能摘發
官吏曠弛不能弹奏者罪之又官吏因公事受財許為
曲法決遣之際仍依法科行巧避枉法之罪證左明白
者以枉法論至死者加役流又杖罪械繫者枷以十五
斤為凖大中祥符四年詔自今決杖令衆者舊十日減
為三日半月以上勿過五日暑月免之七年增編敕三
十卷一千七十四條又景徳農田敕五卷與敇並行詔
諸州長吏有罪自首如實未顯露即以狀報轉運使雖
格當原免亦書於律天禧二年敕命官犯贓不以輕重
並劾舉之私罪杖以下勿論定制自今捕盜掌獄官不
禀長吏而捶囚不甚傷而得情者以違制失公論過差
而不得情挾私拷決有所規求者以違制私論又捕盜
官有捕捉稽時不即聞州者以違制失論又律有被制
書有所施行而違者徒二年失錯者杖一百令法官斷
罪除每行條貫元敕指定違制外自餘情輕失錯者止
從違制失論其公私相半而私情重者奏裁四年詔天
下犯十惡劫殺謀殺故殺鬭殺放火强劫正枉法贓偽
造符印厭魅咒咀造妖書妖言傳授妖術合造毒藥禁
軍諸軍逃亡為盜罪至死者毎遇十一月權止區斷過
天慶節即決之餘犯至死者十二月及春夏未得區遣
禁錮奏裁(具雜/議篇)仁宗天聖四年命官刪定敕令當時編
敇自大中祥符七年重修後復增至六千餘條因令刪
定是嵗書成共三十卷合農田敕為一書大辟之屬十
有七流之屬三十有四徒之屬百有六杖之屬二百五
十有八笞之屬七十有六又配隸之屬六十有三大辟
而下奏聴㫖者七十有一詔下諸路閲視聴言其未便
者既又詔須一年無改然後鏤版又以唐令有與本朝
事異者亦命官修定取咸平儀制及制度約束之在敕
者五百餘條附令後號曰附令敕六年集賢校理聶冠
卿請罷覆杖笞徒以上雖不繫獄皆附奏從之又以折
杖輕重無凖官吏得以任情詔毋得過十五兩改强盜
法不持杖不得財徒二年得財為錢萬及傷人者死持
杖而不得財流三千里得財為錢五千者死傷人者殊
死不持杖得財為錢六千若持杖罪不至死者仍刺隸
千里外牢城又詔告羣盜劫殺人者賞有差及十人者
予錢十萬既而有司言竊盜不用威力得財為錢五千
即刺為軍兵反重於强盜請竊盜罪亦苐減之至十千
刺為兵詔可又詔京城持杖竊盜得財為錢四千亦刺
為兵自是盜法惟京城加重餘視舊益寛又詔荆湖殺
人祭鬼其首謀及加功者凌遲斬募告者以犯人家貲
畀之捕殺者重賞是嵗詔京師正旦四立分至庚戌己
巳日毋決大辟故事天慶等五節有司不奏大辟具獄
者十日天聖初詔㐀三日餘罪一日而已開封府舊制
毎嵗正旦冬至三日端午一日俱禁刑人國忌日舊亦
禁刑至是詔聴決杖罪七年詔頒附令敕九年四月詔
論平民五人為劫盜抵死主者雖更赦並從重罰明道
元年詔頒刪定敕令二年詔凡命官犯重罪當配隸者
於外州編管或隸牙校其坐死特貸者多校黥配逺州
牢城經恩量移始免軍籍景祐中詔當配沙門島者苐
配廣南逺惡地牢城廣南罪人乃配嶺北其後亦有配
沙門島者皇祐中命配隸重者沙門島寨其次嶺表其
次三千里至鄰州其次羈管其次遷鄉斷訖不以寒暑
即時上道吳充建請流人冬寒被創上道多凍死自今
非情理巨蠧遇冬月聴流役本處至春月遣之詔可至
和初詔前代帝王後嘗仕本朝官不及七品者祖父母
父母妻子罪流以下聴贖雖不仕而嘗被賜予者罪非
巨蠧亦如之嘉祐五年以判刑部李綖言詔刑部類次
天下所斷大辟嵗上朝廷以助觀省神宗熙寧元年以
京朝官分治左右廂凡鬭訟杖六十以下情輕者得專
決二年知金州張仲宣坐受贓論罪時金州金坑發仲
宣檄廵檢體究無甚利土人憚興作以金八兩求仲宣
不差官比校及事覺法官坐仲宣枉法贓應絞援前比
貸死杖脊黥配海島知審刑院蘇頌言仲宣所犯可比
恐喝條且古者刑不上大夫遂免杖黥流海外嗣是命
官無杖黥法三年詔決配强盜無以全黨置之一路是
年興詔獄凡因事置推己事而罷者詔獄謂之制勘院
非詔獄謂之推勘院其體大者則下御史臺獄成即開
封府大理寺究治(按是年命尚書都官郎中沈衡鞫前/知杭州祖無擇於秀州盖王安石私)
(怨所為也嗣後詔獄繁興終熙豐之世柄國權臣多藉/此以威搢紳效尤反復無所不至具詳舞紊峻酷篇)
是年編修中書條例所請委諸路提㸃刑獄司嵗冬夏
檢舉牒州長吏勿留獄牒訖奏聞舊制毎嵗冬夏降詔
卹刑既委提㸃刑獄自是不復降詔八月詔曰在京班
直諸軍請糧㪷斛不足出戍之家尤甚倉吏自以在官
無禄恣為侵漁非朕所以愛養將士之意於是三司始
立諸倉丐取法已而中書請主典役人嵗增禄至一萬
八千九百餘緡丐取不滿百錢徒一年每百錢加一等
千錢流二千里每千錢加一等罪止流三千里其行貨
及過制者減首罪二等徒者皆配五百里流者皆配千
里滿十千為首者配沙門島自首除罪凡更定約束十
條行之其後内則政府外則監司多倣此法四年六月
令河北饑民為盜者與減死刺配又令盜賊囊橐停宿
之家立重法凡劫盜罪當死者籍其家貲以賞告人妻
子編置千里遇赦若災傷減等者配逺惡地罪當徒流
者配嶺表流罪㑹降者配三千里籍家貲之半為賞妻
子遞降等有差應編配者雖㑹赦不移不釋囊橐之家
刼盜死罪情重者斬餘皆配逺惡地籍家貲之半為賞
盜罪當徒流者配五百里籍家貲三之一為賞竊盜三
犯杖配五百里或隣州雖非重法之地而囊橐重犯之
人並以重法論其知縣捕盜官盜發十人以上者限内
捕不獲半劾罪取㫖若復殺官吏及累殺三人焚舍屋
百間或羣行州縣掠劫江海船栰者非重法之地亦從
重法論(按宋重法之地始于嘉祐中自開封府諸縣後/稍及曹濮澶滑等州熙寧四年以開成府東明)
(考城長垣縣凉西滑州淮南宿州河北澶州京東應天/府濮齊濟單兖鄆沂州淮陽軍均立重法著為令至元)
(豐時河北京東淮南福建等路用重法郡縣寖廣夫刑/所以齊天下也法以地殊頗乖古制三代明允之訓當)
(不謂/然)六年審刑院言登州沙門島寨配隸以二百人為
額餘則移置海外非禁姦之意詔以三百人為額廣南
轉運司言春州瘴癘之地配隸至者多死願停配罪人
詔應配沙門島者許配春州餘勿配既而諸配隸除凶
盜外少壯者並寘河州七月詔邊吏殺熟户以邀賞者
死七年詔品官有罪按察之官並奏劾聴㫖毋得擅捕
繫罷其職俸九年詔以交趾犯順應配廣南東西路罪
人並權配三千里外元豐元年詔復設大理獄(具詳讞/篇按宋)
(舊制大理寺讞天下奏案而不治獄神宗以廢大理獄/為非是乃復命官職分左右左斷刑右治獄元祐元年)
(以右治獄事少併左右為一司三年罷右治獄紹/聖二年復設其建置沿革詳見職官典兹不備録)二年
新修敇令格式成分敇令格式為四凡入笞杖徒流死
自例以下至斷獄十有二門麗刑名輕重者皆為敕自
品官以下至斷獄三十五門約束禁止者皆為令命官
庶人之等倍全分釐之給有等級髙下者皆為格表奏
賑籍闗牒符檄之類有體制模楷者皆為式時有司言
往時川陜絹疋為錢二千六百以此編敇估贓兩鐵錢
得銅錢之一近嵗絹疋不過千三百估贓二疋乃得一
疋之罪至多重法請以一錢半當銅錢一從之三年正
月詔審刑院刑部斷議官自今嵗終具嘗失入徒罪五
人以上或失入死罪者取㫖連名者二人當一人京朝
官展磨勘年幕職州縣官展考或不與任滿指射差遣
或罷本年斷絶支賜去官不免七年七月以御史黄降
言令議法之官於敕令文意有疑者務須參以看詳舊
卷考其意義俾法定于一無或重輕八月詔大暑大寒
或雨雪稍愆並依故事停録囚決獄八年詔犯盜刺環
於耳後徒流以方杖以圎三犯杖移于面徑不得過五
分哲宗元祐元年刋修元豐敕令格式先是元豐中所
修凡載於敕者多移于令及是以御史中丞劉摯言重
命刋修取慶厯嘉祐以來新舊敕參照去取刪正成書
五年令凡佃客犯主加凡人一等主犯之杖以下勿論
徒以上減凡人一等謀殺盜詐及有所規求避免而犯
者不減因毆致死者不刺面配鄰州情重者奏裁六年
令凡諸配隸沙門島強盜殺人縱火贓滿五萬錢强姦
毆傷兩犯至死累贓至二十萬錢謀殺至死者及十惡
死罪造蠱已殺人者不移配强盜徒黨殺人不同謀贓
滿二十五萬遇赦移配廣南溢額者配隸逺惡餘犯遇
赦移配荆湖南北福建路諸州溢額者配隸廣南在沙
門島滿五年遇赦不該移配與不許縱還而年及六十
以上者移配廣南在島十年者依餘犯格移配篤疾或
年及七十在島三年以上移配近鄉州軍犯狀應移而
老病者同其永不放還者各加二年移配又凡命士死
於官或去位其送徒道亡則部轄將校節級與首率衆
者徒一年情輕則杖百雖自首不免七年令凡失出死
罪五人比失入一人失出徒流罪三人比失入一人紹
聖時詔復用熙寧元豐敕令格式舊制三年詔配沙門
島人已溢額者並配瓊州萬安軍昌化珠崖軍元符中
詔參用元豐元祐敕令格式條目三年詔强盜計贓應
絞者贓數並増一倍贓滿不傷人而情輕者奏裁其用
兵杖湯火之䫫傷人或入州縣鎮寨行劫不在奏裁之
限若驅虜官吏廵防人等罪不致死仍奏裁(先是曾布/首建是議)
(及布為相遂行之後布罷翰林學士徐勣言其/不便仍照强盜應絞者計贓如舊法前詔勿行)罷理官
失出之罪徽宗崇寧元年詔復用元豐時勅令格式復
類修前後所用例去其與法妨者三年令諸州築圜土
以居强盗貸死者(廢置具/囚繫篇)四年以左右司所編紹聖元
符以來申明斷例頒天下刑名例頒刑部大理寺大觀
元年詔計贓之律以絹論罪今絹價增貴而計絹之數
猶循舊制定以一貫三百為率計價既低抵罪太重可
以一貫五百定罪二年更定笞法並以小杖行決笞十
為五二十為七三十為八四十為十五五十為二十不
以大杖比折永為定制三年令應推强盜不究囊槖之
家及所止地名者各徒二年不盡者減二等四年詔河
北河東羣盜所經厯縣及十次以上知縣降一官衝替
縣尉降一官勒停不及十次知縣衝替縣尉勒停政和
五年詔不法官已為按察官所劾而輙論告按察官者
候結勘斷罪畢再推勘如不實特於法外别行重斷七
年詔停掌典解役聴從去官法初政和中勅凡掌典解
役並依在官犯法去官勿論之例有犯則解役歸農幸
免重罪及是罷之重和元年二月禁州縣用非法酷刑
犯者以違制論四月詔肉刑廢而為杖笞折杖之數多
寡不倫宜約其數自今徒二年半杖九十者折十七徒
二年杖八十者折十五徒一年半杖七十者十三徒一
年杖六十者十二笞五十者十笞四十者八笞三十者
七笞二十者六笞十者五宣和二年令自今奏案並列
其戸之髙下毋使刑及貧民而富者獲免吏有作姦者
懲之又詔大理寺開封府不得輒奏獄空不許妄作斷
絶獄官吏冒賞者詔令御史臺覺察彈奏又詔州縣官
不親聴囚而使吏鞫訊者徒二年髙宗建炎元年令以
絹計贓者按直增估以二千為準二年詔自今犯枉法
自盜贓者中書籍其姓氏罪至徒者永不録用又詔贓
罪至死者籍其貲三年詔遵用嘉祐條法凡擬斷刑名
嘉祐與見行條法輕重不等者並從輕賞格從重四年
二月詔靖康元年以前所降御筆多出法令之外自今
除有出於法外者依累降指揮施行其餘減杖䘏刑之
類並合遵守十年詔贓吏罪抵死情犯甚者奏取㫖十
一年坐監司不按贓吏罪五月禁州縣以私意籍罪人
貲産八月詔自今官吏犯贓雖未即誅戮若杖脊流配
決不可貸凡贓罪至死者籍其家紹興二年詔知州兼
統兵者非出師臨陣無得概用重刑(時州軍有捕獲刼/盜殺人者至族其)
(家故有/是詔)初建炎中令以嘉祐政和敇令格式對修及是
書成凡一百二十卷詳看六百四卷名紹興重修敇令
格式頒行之三年詔自今犯私鹽者並依紹興敇斷私
鹽一斤徒一年三百斤配本城煎煉者一兩比二兩雖
遇特恩不以赦原時因紹興二年有私販不計多寡杖
脊配廣南指揮殿中侍御史常同言其太重故有是詔
又詔捕獲强盜雖無被主姓名贓滿己經論決者許推
賞二十五年八月申嚴誣告加等法二十六年以吏部
續降申明條冊有與都省批狀指揮參雜者令敕令所
看詳酌刪毋與三尺混淆三十年令海賊罪不致死者
刺為龍猛龍騎軍又令諸路貸死强盜少壯者為兵孝
宗隆興元年以諸州斷配海賊例送廣南逺惡州軍瀕
海之郡賊船嘯聚慮長姦惡令自今分隸兩淮水軍収
管四年詔販牛過淮者論如興販軍須之罪乾道二年
刑部侍郎方滋上乾道新編特㫖斷例七十卷四年正
月令凡守令與掌行刑獄之官並依法製大小杖當官
封押行用不得増添換易訊囚過數五月更定聚録之
法於聚録時委長貳遣無干礙吏人先附囚口責狀一
通覆視獄案無差然後依句宣讀務在詳明庶使伏辜
者無憾六年乾道重修敇令格式成凡百二十二卷存
留照用指揮二卷淳熙元年五月詔頒浙西提刑鄭興
裔檢騐格目於諸路提刑司初興裔懲州縣檢騐之弊
遂置格目每一檢騐用格目三本一申所屬一申本司
一給被害之家州縣受詞差官檢官受牒起發皆注日
時於上州縣不得為姦及是詔以其法行於諸路十月
詔以今之有司多有執例廢法者除刑部許用乾道所
修刑名斷例及司勲許用編類獲盜推賞例并乾道元
年輕置修例敝事指揮内立定合引例外其餘並依成
法不許用例四年復分門編類為淳熙條法事類頒之
修淳熙敕令格式九年申嚴盜販解鹽法十一年五月
命刑部大理寺議減刺配法十三年正月詔强盜兩次
以上雖為從論死九月詔偽造㑹子凡經行用並處死
十四年詔復元豐政和編配格分情重稍重情輕稍輕
四等如入情重則刺面用不移不放之格其次稍重止
刺額角用配及十年之格其次稍輕則與免黥刺用不
刺面役滿放還之格其次最輕則降為居役别立年限
縱免之格倘有從坐編管則置之本城減其放限光宗
紹熙二年令凡凶惡貸死隸于流籍者分沿江諸屯及
他逺惡之地毋專投海外以為凶藪又詔監司郡守互
送以贓論三年刺沿邊盜萬人為諸州禁軍又令凡刺
配人至本州務依年限方許放停如限内再有所犯撥
八屯駐軍中重役永不復放寧宗慶元四年慶元敕令
格式成初淳熙末以淳熙敕令格式尚多遺缺令刑部
詳定及是書成頒之嘉泰元年正月命諸州兵士毋受
饋遺及擅招軍違者寘之法三月臨安大火詔察姦民
縱火者治以軍法二年詔凡殺傷人者如都保不申官
州縣不差官檢覆及家屬受財私和許諸色人告首並
從條䆒治其行財受和㑹之人計贓論罪四年詔頒檢
騐正背人形圗於諸路提刑司令于傷損之處依様朱
紅書畫遇檢騐時唱喝傷痕衆無異詞然後著押俾吏
姦難行愚民易曉更定配隸法凡鄉民鬭毆殺傷及胥
吏犯贓貸命流配等人止徒配本州牢城重役限滿放
還為民至累犯强盜及聚衆販賣私商曽經殺傷捕獲
之人並配屯駐軍限滿改刺從正軍依糧十三年詔凡
在官財物不應用而用之私入己者為贓罪私饋遺者
為私罪充公用者為公罪創始者為首坐以全罪循例
者為從與減一等開禧元年九月詔官吏犯贓追還所
受如舊法閏八月詔自配隸編管羈管外其餘悉從本
條科罪不得以土著之人押出外界十一月申嚴告訐
之禁二年正月詔坑戸毁錢為銅者不赦仍籍其家八
月有司上開禧刑名斷例嘉定四年閏二月詔諸路帥
臣監司守令格朝廷賑恤之令及盜發不即捕者重罪
之六年六月詔刑部嵗終上諸州未決之獄於尚書省
其最久者罪之又令自今民間凡輕虧楮幣違犯約束
者止䋲以法毋得更籍其家十六年二月令凡檢驗不
實或失當不得用覺舉原免理宗寳慶元年十二月詔
删修敇令紹定五年五月詔齊民有罪毋得籍没其家
必具聞俟命淳祐二年三月詔州縣官有罪諸帥司毋
輒加杖責淳祐敕令格式成六年五月詔官吏贓狀顯
露即下所屬州郡拘贓聴朝廷議罰或移為他用併籍
其家十一年四月成淳祐條法事類四百三十篇寳祐
五年正月禁姦民作白衣㑹監司郡縣等官失察者坐
罪
遼自蘇爾威汗命宗室雅里為額爾竒木以掌刑辟太
祖初年庶事草創犯罪者量輕重決之其後治諸弟逆
黨權宜立法親王從逆不罄諸甸人或投髙崖殺之滛
亂不軌及逆父母者五車轘殺之訕詈犯上者以熟錐
樁其口殺之從坐者量罪輕重杖決杖有二大者重錢
五百小者三百又為梟磔生瘞射鬼箭砲擲支解之刑
(具峻/酷篇)其後制刑有四曰死曰流曰徒曰杖死刑有斬絞
凌遲之屬又有籍没之法流刑量罪輕重寘邊城部族
之地逺則投諸境外又逺則罰死絶域徒刑一曰終身
二曰五年三曰一年半終身者決五百其次遞減百又
有黥刺之法杖刑自五十至三百亦有八議八縱之法
籍没始自太祖至世宗詔免之其後内外戚屬及世官
之家犯反逆等罪復没入焉又有沙袋木劍大棒銕骨
朶之法沙袋用熟皮合縫之長二寸廣二寸柄一尺許
凡杖五十以上者以沙袋決之木劍面平背隆大臣犯
罪重欲寛宥則擊之銕骨朶者有重罪將決以沙袋先
於脽骨之上及四周擊之其餘非常用而無定式者不
可殫紀太祖神冊六年詔大臣定治契丹及諸夷之法
漢人則斷以律令仍置鐘院以達民寃太宗時治渤海
人一依漢法穆宗應厯十二年國舅帳郎君蕭延之奴
哈里强陵蘇拉圗哩年未及之女以法無文加之宫刑
仍付圖哩為奴因著為令十六年諭有司凡行幸頓次
必髙立標識以禁行者比聞楚古輩故低置其標深草
中利人誤入因之取財自今有復然者以死論聖宗統
和元年二月詔所在官吏軍民不得無故聚衆私語及
冒禁夜行違者坐之十二月詔民間有父母别籍異居
者聴隣里覺察罪之十二年七月詔契丹人犯十惡斷
以漢律先是契丹及漢人相毆致死其法輕重不均至
是俱一等科之二十四年詔主非犯謀反大逆及流死
罪者其奴婢無得首告若奴婢犯罪至死聴送有司其
主無得擅殺二十九年以舊法宰相節度使世選之家
子孫犯罪徒杖如齊民惟免黥面詔自今但犯罪當黥
即准法同科開泰八年定竊盜贓滿二十五貫為首者
處死從者決流先是贓滿十貫為首者死其法太重故
有此令又詔三犯竊盜黥額徒三年四則黥面徒五年
五則處死太平六年詔貴戚以事被告並令所在官司
案問具申南北院覆問得實以聞(南北二院分/治契丹漢人)其不按
輒申及受請託為奏言者以本犯人罪罪之七年七月
詔中外大臣制條中有遺闕及輕重失中者其條上之
議增改焉興宗重熙元年詔職事官子弟及家人受賕
不知情者止坐犯人先是南京三司銷錢作器皿三斤
持錢出南京十貫及盜遺火家物五貫者死至是銅逾
三斤持錢及盜物二十貫以上處死二年詔犯終身徒
者止刺頸奴婢犯逃若盜其主物主毋得擅黥其面刺
臂及頸者聴犯竊盜者初刺右臂再刺左三刺頸之右
四刺左至於五則處死五年四月頒行新定條制先是
詔樞宻直學士耶律庶成樞宻副使耶律徳修纂修太
祖以來法令㕘以古制凡五百四十七條至是書成上
之詔有司凡朝日執之仍頒行諸道十年七月詔諸職
官私取官物者以正盜論諸敢以先朝已斷事相告言
者罪之諸帳郎君於禁地射鹿决杖三百不徴償小將
軍決二百以下及百姓犯者罪同郎君論十一年七月
詔盗易官馬者減死論道宗清寧元年十二月詔諸宫
都部署凡有機宻事即可面奏餘所訴事以法施行有
投誹謗之書其受及讀者棄市咸雍六年以契丹漢人
風俗不同國法不可異施乃命惕隠蘇樞宻使乙辛等
更定條制合於律令者具載之不合者别存之時校定
官即重熙舊制更竊盗贓二十五貫處死一條增至五
十貫又刪其重複者二條為五百四十五條取律一百
七十三條又創増七十一條凡七百八十九條増重編
者至千餘條復以律及條例參校續增三十六條其後
因事續校至大安三年止又增六十七條大安五年詔
復用舊法餘有司新纂條目悉除之
金國舊俗輕罪笞以柳葼殺人及盗刼者擊其腦殺之
没其家貲以十之四入官其六償主併以家人為奴婢
其親屬欲以馬牛雜物贖者從之(具贖/刑篇)其獄則掘地深
廣數丈為之太祖天輔三年正月東京人為質者永吉
等五人結衆叛誅其首惡餘皆杖百没入在行家屬貲
産之半詔知東京事沃稜繼有犯者並如之五月詔自
収寧江州以後同姓為婚者杖而離之太宗天㑹二年
二月詔有盗發遼諸陵者罪死三年七月詔權勢之家
毋買貧民為奴脅買者一人償十五人詐買者一人償
二人並杖一百七年詔凡竊盗但得物徒三年十貫以
上徒五年刺字充下軍三十貫以上徒終身仍以贓滿
盡刺字於面五十貫以上處死徴償如舊制熙宗皇統
間詔諸臣以本朝舊制參隋唐宋遼之法類以成書名
曰皇統制頒行中外海陵正隆二年六月置登聞院四
年正月更定私相越境法並論死五年二月遣引進使
髙植刑部郎中海狗分道監視所獲盗賊並凌遲處死
或鋸灼去皮截手足仍戒千户穆昆等後有獲者並處
死總管府官亦决罰十二月禁朝官飲酒犯者死世宗
即位制㫖多從時宜集為軍前權宜條理大定五年命
有司刪定條理與前制書兼用六年詔有司每月朔望
及上七日毋奏刑名先是海陵時始定上七日不奏刑
名至是詔朔望亦如之七年七月禁服用金線其織買
者皆抵罪八年二月制品官犯賭博法贓不滿五十貫
者其法杖聴贖再犯者杖之九年以法官各執所見或
觀望宰執之意詔自今制無正條者皆以律文為凖先
是杖罪至百則臀背分决海陵時以脊近心腹禁之至
是命復如舊法嗣謂宰臣曰罪人杖不分受恐至深重
今聞民間有不欲者其令罷之制妄言邊闗兵馬者徒
二年又制職官犯公罪在官已承伏者雖去官猶論十
二年二月詔官長不法其僚佐不能糾正又不上言者
並坐之十三年詔立春後立秋前及大祭祀月朔望上
下弦二十四氣雨未晴夜未明休暇並禁屠宰日皆不
聴决死刑惟强盗即决十四年三月詔明安穆昆之民
自二月至八月禁絶飲燕恐妨農功雖閒月亦不許痛
飲犯者抵罪十五年詔有司収竊盗贓滿八十貫者死先
是竊盗贓五十貫以上死至是乃有是詔十七年以渤
海舊俗男女婚娶多不以禮必先攘竊以奔詔禁絶之
犯者以姦論十八年正月定殺異居周親奴婢同居卑
㓜殺奴婢及妻無罪而輒毆殺者罪十九年三月制糾
彈之官知有犯法而不舉者減犯人一等科之闗親
者許迴避六月置局更定制條命大理卿伊喇慥總中
外明法者共校正以皇統正隆之制及大定軍前權宜
條理後續行條理審其輕重刪煩正失制有缺者以律
文足之制律俱缺及疑不能决者取㫖畫定軍前權宜
條理内有可以常行者亦為定法餘未合者别為一部
存之參以近所定徒杖減半之法凡杖定千一百九十
條分十二卷名大定重修制條詔頒行焉十月制知情
服内成親者雖自首仍依律坐之二十年詔定踐蹂禾
稼罪初帝如春水見民桑多為牧畜所踐詔親王公主及
勢要家牧畜犯民桑者許所屬縣官立加懲斷至是見
有踐蹂田禾者復詔自後踐民田杖六十盗人榖杖八
十並償其值二十二年以附都明安户不自種悉租與
民有一家百口隴無一苖者令治其罪不種者杖六十
穆昆四十受租百姓無罪二十五年以婦人在囚輸作
不便而杖不分决與殺無異遂命免死輸作者决杖二
百臀背分受而免輸作二十八年以制條拘於舊律間
有難解之詞命刪修明白使民皆曉二十九年九月(時/章)
(宗已/即位)制盗賊聚集至十人或騎五人以上所屬移捕盗
官捕之仍遞言省部三十人以上聞奏違者杖百章宗
明昌元年命置詳定律令所審定律令二年四月制諸
部内災傷主司應言而不言及妄言者杖七十檢視不
以實者罪如之因而有傷人命者以違制論致枉有徴
免者坐贓論妄告者户長坐詐不以實罪計贓重從詐
匿不輸法六月禁稱本朝人及本朝言語為番違者杖
之十月敕司獄與府州司縣官筵宴往還者罪之十一
月禁伶人不得以歴代帝王為戲及稱萬嵗犯者以不
應為事重法科十二月制投匿名文書者徒四年五年
定徒二年以下者杖六十二年以上杖七十婦人犯者
並决五十著於敇條承安二年制軍前受財法一貫以
下徒二年以上徒三年十貫處死三年定明安穆昆身
犯私鹽私酒麴及殺牛者徒一年杖數不以贖論不及
徒者杖五十是嵗帝以法不適平常行杖様多不能用
遂定分寸鑄銅為杖式頒之天下且曰若以笞杖太輕
恐情理有難恕者訊杖可再議之五年定居祖父母喪
婚娶聴離法并妻亡服内婚娶者亦聴離又定皇族収
養異姓為子者徒三年姓同者減二等立嫡違法者徒
一年泰和元年正月尚書省奏見行銅杖式輕細姦宄
不畏遂命有司量所犯用大杖仍禁不得過五分十二
月司空襄等進新定律令敕條格式五十三卷律凡十
有二篇曰名例曰衛禁曰職制曰户婚曰廏庫曰擅興
曰賊盗曰鬭訟曰詐偽曰雜律曰捕亡曰斷獄實唐律
也惟贖銅倍之增徒四年五年為七削不宜於時者四
十七條増時用之制百四十九條略有損益者二百八
十有二條餘百二十六條皆從其舊又分一為二分一
為四者六條凡五百六十三條為三十卷附注以明其
事疏義以釋其疑名曰泰和律義自官品令職員令之
下曰祠令四十八條户令六十八條學令十一條選舉
令八十三條封爵令九條封贈令十條軍防令二十五
條儀制令二十三條衣服令十條公式令五十八條禄
令十七條倉庫令十條廏牧令十二條田令十七條賦
役令二十三條闗市令十三條捕亡令二十條賞令二
十五條醫疾令五條假寧令十四條獄官令百有六條
雜令四十九條釋道令十條營繕令十三條河防令十
一條服制令十一條附以年月之制曰律令二十卷又
定制敇九十五條𣙜貨八十五條畨部三十九條曰新
定敇條三卷六部格式三十卷詔以明年五月頒行之
二年詔凡條格入制文内者分為别卷復詔制與律文
輕重不同及律所無者各校定以聞三年三月詔隨處
盗賊嘯聚三十人以上奏聞違者杖百八月詔諸按察
司體訪不實輒加糾劾者從故出入人罪論仍勒停若
事渉私曲各從本法五年正月復命鈎校制律付詳定
所時詳定官言若依重修制文為式則條目増減罪名
輕重當異於律既定復與舊同頒則使人惑而易為姦
矣臣等謂用今制條參酌時宜凖律文修定歴採前代
刑書宜于今者以補遺闕取刑統疏文以釋之著為常
法名曰明昌律義别編𣙜貨邊部權宜等事集為敇條
宰臣謂先所定令文尚有未完俟皆通定然後頒行若
律科舉人則止習舊律遂以知大興府事尼龎古鑑御
史中丞董師中翰林待制温屯忠孝提㸃司天臺張嗣
翰林修撰完顔薩喇刑部員外郎李廷義大理丞麻安
止為校定官大理卿閻公貞户部侍郎李敬義工部郎
中賈鉉為覆定官重修新律焉六年六月定軍前差發
受贓罪除飛蝗入境雖不損苖稼亦坐罪法七月詔禁
賣馬入外境但至界欲賣而為所捕即論死七年三月
定蝗蝻生發地主及隣主首而不申之罪九月更定受
制忘誤及誤寫制書事重加等罪八年詔更定蝗蟲生
發坐罪法宣宗貞祐三年三月禁州縣置刃杖端以决
罪人七月詔宰臣自今監察官犯罪其事闗軍國利害
者並笞决之八月令職官犯罪大者即施行之小者籍
之事定始論其罪四年詔凡監察失糾劾者從本法論
外使入國私通本國事情宿衛近侍官承應人出入親
王公主宰執家災傷乏食有司檢覈不實致傷人命轉
運軍儲而有私載考試舉人而防閑不嚴其罰並决在
京犯至兩次者臺官減監察一等治罪論贖餘止坐專
差任滿日議定升降若任内曾以漏察被决依格雖為
稱職止從平常平常者從降罰六月詔凡進奉帖及申
尚書省樞宻院闗應宻大事私發視者絞誤者減二等
制書應宻者如之興定三年定贓吏計罪以銀為則其
犯公錯過誤者止徴通寳見錢贓汚故犯者輸銀(具雜/議篇)
又制沿河戍兵逃亡罪並同征行軍人例五年尚書省
言司縣官貪暴不法部民逃亡既有决罰他縣停匿亦
宜定罪從之元光元年增定藏匿逃亡親軍罪及告捕
賞格
　
　
　
　
　
欽定續通典卷一百七
欽定四庫全書
欽定續通典卷一百八
　刑
　　刑制下(元/)　(明/)
元太祖頒條畫刑獄惟重罪處死其餘雜犯量情笞决
太宗六年五月大㑹諸王百僚諭以條令凡當㑹不赴
而私宴者斬軍中凡十人置甲長聽其指揮專擅者論
罪其甲長以事來宫中即置權攝一人甲外一人二人
不得擅自徃來違者罪之諸公事非當言而言者拳其
耳再犯笞三犯杖四犯論死諸千户越萬户前行者隨
以木鏃射之百户甲長諸軍有犯其罪同不遵此法者
斥罷凡來㑹用善馬五十匹為一覊守者五人飼羸馬
三人守乞烈思三人盜馬一二者即論死諸婦女製質
孫燕服不如法及妬者乘以驏牛狥部中論罪即聚財
為更娶世祖中統元年禁私商不得越境犯者死二年
諭諸王駙馬凡民間詞訟毋得私自决斷皆聽朝廷處
置四年詔諸路私造軍器者處死凡民間所有不輸官
者與私造同至元二年正月申嚴越界販馬之禁違者
處死五月令軍申犯法不得擅自誅戮罪輕斷遣重者
聞奏六月勅行院及諸軍將校卒伍須正身應役違者
罪之十月詔隨路私商曾入南界者首實免罪充軍五
年三月申禁民間兵器犯者驗多寡定罪十二月詔諭
四川行省沿邊屯戍軍士逃役者處死禁市烏頭砒霜
諸毒藥及不通醫理妄行鍼炙或為婦人堕胎戕害人
命者加等治罪八年勅凡訟而自匿及誣告人罪者以
其罪罪之禁用金泰和律元初新格未行猶用金律至
是禁之十年五月詔主守失陷官錢者杖而釋之十月
勅巴延和爾果斯以史天澤姚樞所定新格參考行之
十二年二月禁民間賭博犯者流之北地十月中書省
臣議斷死罪詔自後殺人者死罪狀已白不待時行刑
奴婢殺主者具五刑論十四年五月申嚴大都酒禁犯
者籍其家貲散之貧民七月勅犯盜者皆棄市符寳郎
董文忠言盜有強竊贓有多寡難以悉寘於法帝遽命
革之十一月詔偽造寳鈔同情者並處死分用者杖之
十五年正月禁官吏軍民賣所娶良家子女及為娼者
賣買者兩罪之官沒其直人復為良復勅官吏擅易馬
匹私配婦人者沒其家軍官不能撫治軍士及役擾致
逃亡者沒其家貲之半五月定諸職官犯罪受宣者聞
奏受勅者從行臺處之受省札者按察司治之其宣慰
司官吏姦邪非法及文移案牘從本道提刑按察司磨
刷應有死罪有司勘問明白提刑按察司覆審無寃依
例結案類奏待命十六年三月勅中書省凡掾吏文移
稽緩一日二日者杖三日者處死八月詔漢軍出征逃
者罪死籍其家十一月勅諸路所捕盜初犯贓多者死
再犯贓少者從輕治罪十七年十一月詔有罪配役者
量其程逺近十八年立登聞鼓院許有寃者撾鼓以聞
先是十二年四月諭中書省議立登聞鼓如為人殺其
父母兄弟夫婦寃無所訴聽其來擊其或以細事妄擊
者論如法至是始立焉十九年九月勅官吏受賄及倉
庫官侵盜臺察官知而不糾者驗其輕重罪之中外官
吏贓罪輕者杖决重者處死言官緘黙與受贓者一體
論罪十月耶律鑄言前奉詔殺人者死仍徴燒埋銀五
十兩復止徴鈔二錠其事太輕請依䝉古人例犯者沒
一女入仇家無女者徴鈔四錠從之又令天下重囚除
謀反大逆殺祖父母父母妻殺夫奴殺主並正典刑外
餘犯死罪者充日本占城緬國軍二十年正月令自今
以匿名書告事重者處死輕者流逺方能發其事者給
犯人妻子仍以鈔賞四月申嚴酒禁有私造者財産女
子沒官犯人配役(尋以歳登/開其禁)十二月令凡盜為首及同
謀者死餘屯田淮上二十一年四月括天下私藏天文
圖䜟太乙雷公式七曜厯推背圖苗太監厯有私習及
收匿者罪之二十三年四月中書省臣言比奉㫖凡為
盜者毋釋竊鈔數貫及佩刀微物與童幼竊物者悉令
配役今議一犯者杖釋再犯者依法配役為宜帝曰朕
以漢人徇私用金泰和律處事致盜賊滋衆故有是言
今後非詳讞者勿輒殺人二十四年詔憲臣有貪婪敗
度者付法司增條科罪以懲敗罔二十八年頒行至元
新格元刑制名例四條衞禁八條職制三百七條祭令
五條學規十三條軍律十二條户婚六十九條食貨三
十六條大惡五十一條奸匪五十九條盜賊一百十四
條詐偽五十條訴訟二十二條鬭毆四十二條殺傷一
百六條禁令一百十一條雜犯十四條捕犯九條恤刑
十五條平反四條五刑之制笞刑六自七下遞加十至
五十七杖行五自六十七遞加十至一百七徒刑五自
一年逓加半年至三年凡徒一年者杖六十七遞加十
至一百七流刑三曰遼陽曰湖廣曰迤北死刑二曰斬
曰凌遲處死獄具制枷長五尺以上六尺以下濶一尺
四寸以上一尺六寸以下死罪重二十五斤徒流二十
斤杖罪十五斤皆以乾木為之長濶輕重各刻誌其上
手杻長一尺六寸以上二尺以下横三寸厚一寸鎻長
八尺以上一丈二尺以下鐐連環重三斤笞大頭徑二
分七釐小頭徑一分七釐罪五十七以下用之杖大頭
徑三分二釐小頭徑二分二釐罪六十七以下用之訊
杖大頭徑四分五釐小頭徑三分五釐長三尺五寸並
刋削節目無令筋膠諸物裝釘應决者並决小頭其决
笞及杖者臀受考訊者臀若股分受務令均停二十九
年二月申禁鞭背法三月中書省御史臺奏定贓罪十
三等枉法者五不枉法者八罪入死者以聞制可三十
年二月以江南豪右多庇匿盗賊令為首者誅餘徙内
縣成宗即位御史臺言先朝决獄隨罪輕重笞杖異施
今止用杖乞如舊制不允元貞元年定職官坐贓論斷
再犯者加二等倉庫官吏盜所守錢糧一貫以下笞之
至十貫杖之二十貫加一等一百二十貫徒一年毎三
十貫加半年二百四十貫徒三年滿三百貫者死計贓
以至元鈔為則二年正月諭諸王公主駙馬非奉㫖毋
罪官吏先是中統二年及成宗時屢詔諸王以下毋私
决有罪而風猶未格至是復申前禁二月禁軍將擅易
侍衞軍䝉古軍以家奴代役者罪之又詔軍卒擅更代
及逃歸者死六月御史臺臣言官吏受賂初旣辭伏繼
以審覈而有司徇情致有異辭者乞加等論罪從之十
月詔職官坐贓經斷再犯加本罪三等大徳元年五月
詔強盜姦傷事主者首從悉誅不傷事主止誅為首者
從者刺配再犯亦誅六月詔僧道犯姦盜重罪聽有司
鞫問二年二月詔僧人犯姦盗詐偽聽有司專决輕者
與僧官約斷約不至者罪之七月詔諸王駙馬及諸近
侍自今奏事不經中書輒傳㫖付外者罪之三年三月
命何榮祖等更定律令四年正月申嚴京師惡少不法
之禁犯者黥刺杖七十拘役五年正月令官吏犯贓及
盜官錢事覺避罪逃匿者事同獄成雖經原免亦加降
黜七月詔禁畏吾兒僧隂陽巫覡道人呪師自今有大
祠禱必請而後行違者罪之十一月禁軍士萬户以下
毋令私代犯者斷罪有差十二月定強竊盜條格凡盜
人孳畜者取一償九然後杖之六年正月詔千户百户
等自軍逃歸先事而逃者罪死敗而後逃者杖而罷之
沒入其男女七年正月定諸改補鈔罪例為首者杖一
百七從者減二等再犯從者罪與首同為首者流復詔
凡為匿名書詞語重者誅之輕者流配首告人賞鈔有
差籍沒犯人妻子充賞三月定大都南北兵馬司姦盜
等罪六十七以下付本路七十七以上付伊克扎爾古
齊復定凡子孫或因貧困或信師巫邪說擅發祖父墳
墓移棄尸骸貨塋地者與惡逆同罪十一月命依十二
章斷僧官罪八年三月詔軍官擅離所部者悉遣還翼
違者論如律軍人不告所部私歸者杖而還之十一月
詔内郡江南人凡為盜黥三次者謫戍遼陽諸色人及
髙麗人俱免黥謫戍湖廣盜禁籞馬者初犯謫戍再犯
者死武宗至大元年四月詔凡匿鷹犬者沒家貲之半
笞三十二年六月皇太子言宣政院先奉㫖毆西畨僧
者截其手詈之者斷其舌此法昔所未聞有乖國典僧俗
相犯已有明憲乞更其令從之三年十月勅省部官勤
恪署事晨集暮散茍或怠弛不必以聞便宜罪之其到
任或一再月辭以病者杖罷不敘仁宗皇慶二年十二
月命中書更定畧賣良人罪例延祐元年十一月詔省
部官有晚至早退政務廢弛者視其輕重杖責之如更
不悛則罷不敘二年六月勅大辟罪臨刑敢有横加刲
割者以重罪論四年十一月諭諸宿衞入直非有㫖不
得上殿闌入禁中者坐罪五年九月勅軍官犯罪行省
咨樞密院議擬毋擅决遣英宗至治二年三月禁捕天
鵝違者籍其家漳州路推官上言律徒者不杖今杖而
又徒非恤刑意宜加徒減杖遂定為令三年二月成大
元通制先是仁宗時取格例條畫有關風紀者類集成
書號曰風憲宏綱至是復命宰執儒臣取前書而損益
之其大綱有三曰詔制曰條格曰斷例凡詔制為條九
十四條格為條一千二百五十一斷例為條七百十七
頒行天下(此據元史刑法志與英宗紀稍異紀中詔制/作詔赦又有令類五百七十七條凡二千五)
(百三十/九條)泰定帝即位詔凡有罪自首者原其罪泰定元
年六月禁蒙古流民毋擅離所部違者斬八月勅武官
坐罪制授者以聞勅授者從行省處决二年八月勅諸
王部曲私入京者罪之九月禁饑民結扁擔社傷人者
杖一百著為令四年九月禁僧道買民田違者坐罪沒
其直命職官贓汙者流放廣南先是流逺囚徒惟女直
髙麗二族流湖廣餘並流奴兒干及青海至是御史言
廣海古流放之地請令贓吏處之以示懲戒從之致和
元年正月詔百司凡不赴任及擅離職者奪其官避差
遣者笞之五月禁流民聚至千人者杖一百文宗天厯
元年十月以罪人旣籍家貲又役妻子非古者罪人不
孥之意詔自今凡罪人妻子勿役三年正月令自今臣
僚有罪致籍沒者其妻其子他人不得陳乞亦不得沒
為官口六月更定遷徙法先是北人徙南南人徙北去
家萬里徃徃道死至是始命應徙者騐所居逺近不過
千里在道遇赦皆得放還如不悛再犯徙之本省不毛
之地十年無過則量移之所遷人死妻子聽歸土著八
月勅自今有以朝賀為名歛鈔入己者依枉法論罪至
順元年七月令各宿衞復有容匿漢南髙麗人及奴𨽻
濫充者集賽官與其長杖五十七犯者與典給散者皆
杖七十七沒家貲之半以籍入之半為告者賞仍令監
察御史察之九月勅諸人非其本俗敢有弟收其嫂子
收庶母者坐罪十月令自今内外官吏家人受財悉依
十二章計贓多寡論罪二年六月詔諸官吏在職役或
守代未任為人行賕關說即有所取者官如十二章論
贓吏罷不敘終其身雖無所取訟起滅由己者罪加常
人一等寧宗即位定婦人犯私鹽罪初英宗時王克敬
為兩淮鹽運使温州逮犯鹽者以一婦人至怒曰豈有
逮婦人千里外與吏卒雜處者汙教甚矣自今毋得逮
婦人建議著為令至是始定其罪順帝元統二年七月
詔䝉古色目人犯盜者免刺至元元年六月中書省員
外郎陳思謙言強盜但傷事主者皆得死罪而故殺從
而加功之人與鬭而殺人者例杖一百七十得不死與
私宰牛馬之罪無異是視人與牛馬等也法應加罪因
姦殺夫所姦妻妾同罪律有明文今止坐所犯似失推
明宜令法曹議著為定制二年八月詔強盜皆死盜牛
馬者劓盜驢騾者黥額再犯劓盜羊豕者墨項再犯黥
三犯劓劓後再犯法者死盜諸物者照其數估價省院
臺五府官三年一審决三年七月詔除人命重事之外
凡盜賊諸罪不須候五府官審錄有司照例决之四年
六月令自今處决重囚五府官斟酌地理逺近預選官
分行各道涖其事六年九月詔今後有罪者毋籍其妻
女以配人至正五年十一月新修至元條格成六年四
月頒行之
明太祖初平武昌即議定律吳元年十月令左丞相李
善長為律令總裁官參知政事楊憲傅瓛御史中丞劉
基翰林學士陶安等二十人為議律官諭之曰法貴簡
當使人易曉若條緒繁多或一事兩端可輕可重吏得
因緣為姦非良法也十二月書成凡為令一百四十五
條吏令二十户令二十四禮令十七兵令十一刑令七
十一工令二律二百八十五條吏律十八户律六十三
禮律十四兵律三十二刑律一百五十工律八命有司
刋布中外又恐民不能盡知法意命大理卿周楨等取
所定律令自禮樂制度錢糧選法外凡民間所行事宜
類聚成編訓釋其義頒之郡縣名曰律令直解洪武元
年八月詔凡决重刑須待秋後毋非時以傷生意十二
月置登聞鼓於午門外令監察御史監之凡民間詞訟
有司不為申理及寃抑重事不能自達者許擊之御史
隨引奏敢阻告者死三年六月詔武臣有犯非奏請不
得逮問五年六月定宦官禁令凡内使於宫城内相罵
詈者先發理屈笞五十後罵理直者不坐不服本管鈐
束而扺罵者杖六十内使罵奉御者杖六十罵門官監
官者杖七十内使於宫城内相鬭毆者先鬭理屈杖七
十毆傷者加一等後應理直而無傷者笞五十不服本
管鈐束而毆之者杖八十毆傷者加一等毆奉御者杖
八十毆門官者杖一百傷者各加一等内使人使等有
心懷惡逆口出不道之言者凌遲處死知情而蔽之者
同罪知其事而不首者斬首者賞銀三百兩作鐡榜誡
公侯申明律令凡九條一凡内外指揮千户百户鎮撫
等不得私受公侯財物受者杖一百發海南充軍再犯
處死公侯與者初再犯免罪附過三犯准免死一次二
公侯不得私役官軍違者初再犯免罪附過三犯准免
死一次官軍敢輒聽從者杖一百發海南充軍三公侯
強佔官民山塲湖泊茶園蘆蕩及金銀銅鐡錫冶者初
再犯免罪附過三犯准免死一次四各衞官軍非出征
之時不得輒於公侯門首侍立聽候違者杖一百發烟
瘴地充軍五功臣家管莊人等不得倚勢在鄉欺毆人
民違者刺面劓鼻家産籍沒入官妻子徙置南寧其餘
聽使之人各杖一百及妻子皆發南寧充軍六凡功臣
家屯田佃户管莊幹辦奴僕及親屬人等倚勢凌民侵
奪財産者並依倚勢欺毆人民律處斷七公侯除賜定
儀仗户及佃田人户已有名額報籍在官敢有私托門
下隠蔽差徭者斬八凡公侯之家欺壓良善虛錢實契
侵奪人田地房屋孳畜者初犯免罪附過再犯住支俸
給一半三犯停其祿四犯與庶人同罪九功臣家不得
受諸人土田及朦朧投獻物業違者與侵奪田産同科
斷六年四月刋律令憲綱頒諸有司八月定親屬相容
隠律凡同居大功以上親及外祖父母外孫若孫之婦
夫之兄弟及兄弟妻若妾之父母女婿許相容隠或奴
婢為主隠者皆勿論其小功以下相容隠減凡人三等
若無服之親姑姊妹夫妻之兄弟姑夫妻侄相容隠者
減二等謀反惡逆不在此律九月命府州縣輕重囚獄
即依律斷决不須轉發果有違枉御史按察司究劾之
先是有司决獄笞五十者縣决杖八十者州决一百者
府决徒罪以上具獄送行省至是命中書省御史臺定
議行之十一月定大明律篇目一準於唐曰衞禁曰職
制曰户婚曰廐庫曰擅興曰賊盜曰鬭訟曰詐偽曰雜
律曰捕亡曰斷犯曰名例采用舊律二百八十八條續
律一百二十八條舊令改律三十六條因事制律三十
一條掇唐律以補遺一百二十三條合六百有六條分
三十卷明年二月書成八年二月勅刑官自今凡雜犯
死罪者免死輸作終身律流罪限年輸作官吏受贓及
雜犯死罪當罷職役者發鳳陽屯種民犯流罪者鳳陽
輸作一年然後屯種十四年二月詔凡武臣三品以上
犯罪奏請得㫖乃鞫之四品以下所司就逮問請㫖裁
决若文職有犯干渉武臣三品者亦須奏請毋擅問命
刑部更定徒罪煎鹽炒鐡例各照年限並以到配所之
日為始發鹽塲者每日煎鹽三觔鐡冶者每日炒鐡三
觔另項結課三月勅官吏受賕必求通賄之人并罪之
徙其家於邊四月勅刑部自今官吏有犯宥罪復職榜
示其過於門能改過則除之不悛者論如律十月勅凡
户婚田土作奸犯科諸事悉由本屬官司陳告毋得輒
赴京師越訴亦不許家居上封事違者罪之又詔有以
繁文出入人罪者罪之仍命刑科㑹諸司官定議成式
榜示中外十六年正月令徒流笞杖罪囚代農民力役
贖罪役十日准笞二十杖一十徒流各計年准之雜犯
死罪者罰戍邊三月定詐偽律十七年十月定土官犯
罪律選用者依流官律定罪世襲者所司不許擅問先
以干証之人推得其實定議奏聞杖以下紀錄在職徒
流則徙之北平十二月以民間乞養義女自幼撫養有
尊卑之分帷薄不脩實傷風化比同宗無服之親律加
一等杖六十徒一年其女歸宗十八年命刑部錄内外
職官犯法罪狀明白者揭於申明亭以示懲戒初太祖
患民狃元習狥私滅公罪戾日滋乃采輯官民過犯條
為大誥是歳書成其目有十曰攬納户曰安保過付曰
詭寄田糧曰民人經該不解物曰灑派抛荒田土曰倚
法為奸曰空引偷軍曰黥刺在逃曰官吏長解賣囚曰
寰中士大夫不為君用其罪至抄劄次年復為續編三
編皆頒學宫以課士里置塾師教之囚有大誥者罪減
等於時天下有講讀大誥師生來朝者十九萬餘人皆
賜鈔遣還其後罪人率援大誥以減等不復論其有無
矣二十年正月焚錦衛刑具以繫囚付刑部(具寛/恕篇)二十一
年二月勅有司官入流品以上犯罪者皆須奏聞方許
逮問五月定雲南官吏軍民犯罪律是歳詔謀逆姦黨
及造偽鈔者没貲産丁口其餘止收貲産仍以農器耕
牛給還之凡應合抄劄者曰姦黨曰謀反大逆曰姦黨
惡曰造偽鈔曰殺一家三人曰採生拆割人為首其大
誥所定十條後未嘗用也二十二年八月更定大明律
先是刑部奏言比年條例增損不一以致斷獄失當請
編類頒行俾中外知所遵守遂命翰林院同刑部官取
比年所增以類附入改名例律冠於篇首為卷三十為
條四百六十名例一卷四十七條吏律二卷曰職制十
五條曰公式十八條户律七卷曰户役十五條曰田宅
十一條曰婚姻十八條曰倉庫二十四條曰課程十九
條曰錢債三條曰市㕓五條禮律二卷曰祭祀六條曰
儀制二十條兵律五卷曰官衞十九條曰軍政二十條
曰關津七條曰廐牧十一條曰郵驛十八條刑律十一
卷曰盜賊二十八條曰人命二十條曰鬭毆二十二條
曰罵詈八條曰訴訟十二條曰受贓十一條曰詐偽十
二條曰犯姦十條曰雜犯十一條曰捕亡八條曰斷獄
二十九條工律二卷曰營造九條曰河防四條為五刑
之圖凡二首圖五曰笞曰杖曰徒曰流曰死笞刑五自
一十至五十每十為一等加減杖刑五自六十至一百
每十為一等加減徒刑五徒一年杖六十一年半杖七
十二年杖八十二年半杖九十三年杖一百毎杖十及
徒半年為一等加減流刑三二千里二千五百里三千
里皆杖一百每五百里為一等加減死刑二絞斬五刑
之外徒有總徒四年(遇例減/一年者)有准徒五年(斬絞雜犯/減等者)流
有安置有遷徙(去鄉一千里杖/一百准徒二年)有口外為民其重者曰
充軍初惟邊方屯種後分極邊烟瘴邊逺邊衞沿海附
近軍有終身有永逺絞斬之外有凌遲以處大逆不道
諸罪者充軍凌遲非五刑之正故圖不列凡徒流再犯
者流者於原配處所依工樂户留住法三流並决杖一
百拘役三年拘役者流人初止安置今加以居作即唐
宋所謂加役流也徒者於原役之所依所犯杖數年限
决訖應役毋得過四年次圖七曰笞曰杖曰訊杖曰枷
曰杻曰索曰鐐笞大頭徑二分七釐小頭減一分大大
頭徑三分二釐小頭減如笞之數笞杖皆以荆條為之
皆臀受訊杖大頭徑四分五釐小頭減如笞杖之數亦
荆條為之臀腿受笞杖訊皆長三尺五寸枷自十五觔
至二十五觔止刻其上為長短輕重之數長五尺五寸
頭廣尺五寸杻長尺六寸厚一寸男子死罪者用之索
鐡為之以繫輕罪者長一丈鐐鐡連環之以繫足徒者
帶以輸作重三斤又為喪服之圖凡八族親有犯視服
等差定刑之輕重其因禮起義者養母繼母慈母皆服
三年毆殺之與毆殺嫡母同罪兄弟妻皆服小功互容
隠者罪得遞減舅姑之服皆斬衰三年毆殺罵詈之者
與夫毆殺罵詈之律同姨之子舅之子姑之子皆緦麻
是曰表兄弟不得相為婚姻大惡有十曰謀反曰謀大
逆曰謀叛曰惡逆曰不道曰大不敬曰不孝曰不睦曰
不義曰内亂雖常赦不原貪墨之贓有六曰監守盜曰
常人盜曰竊盜曰枉法曰不枉法曰坐贓當議者有八
曰議親曰議故曰議功曰議賢曰議能曰議勤曰議貴
曰議賓時太孫請更定五條以上太祖覽而善之太孫
又請凡與五倫相渉者宜皆屈法以伸情乃命改定七
十三條(具寛/恕篇)二十四年七月命刑部凡犯法者不許誣
引良善違者所誣雖輕亦坐以重罪二十六年定應充
軍者大理寺審訖開付陜西司本部置文簿註姓名年
籍鄉貫依南北籍編排甲為二册一進内府一付該管
百户充軍如浙江河南山東陜西山西北平福建直𨽻
應天廬州鳳陽淮安揚州蘇州松江常州和州滁州徐
州人發雲南四川屬衞江西湖廣四川廣東廣西直𨽻
太平寧國池州徽州廣徳安慶人發北平大寧遼東屬
衞有逃故按籍勾補(明史刑法制曰初制流罪三等視/地逺近邊衞充軍有定所盖降死)
(一等惟流與充軍為重然名例律稱二死三流各同為/一減如二死遇恩赦減一等即流三千里流三等以大)
(誥減一等皆徒五年犯流罪者無不減至徒罪矣故三/流常設而不用而充軍之例為獨重律充軍凡四十六)
(條諸司職掌内二十二條則洪武間例皆律所不載者其/嘉靖二十九年條例充軍凡二百十三條與萬厯十三年)
(所定大/畧相似)二十八年九月頒皇明祖訓禁用黥刺剕劓閹
割之刑臣下敢以請者置重典又皇親惟謀反不赦餘
罪宗親㑹議取上裁法司祗許舉奏毋得擅逮三十年
五月作大明律誥成命刑官取大誥條目撮其要畧附
載於律凡榜文禁例悉除之除謀逆及律誥該載外其
雜犯大小罪悉依贖罪律論斷編次成書刋布中外自
律誥出而大誥所載諸峻令未嘗輕用焉惠帝建文四
年(時成祖/已即位)令徒罪囚人充撥國子監膳夫八月定罪人
輸作之例笞罪五等每等五日杖罪五等毎等十日徒
罪准所徒年月加以應杖之數輸役流罪三等俱役四
年一百日雜犯死罪工役終身九月定功臣死罪減祿
例免三死者初犯減二十之七再犯減十之七三犯盡
奪免二死者初犯減十之五再犯盡奪免一死者一犯
盡奪又令雜犯死罪及流罪挈家赴北平種田流罪三
年死罪五年後錄為良民其徒罪令煎鹽杖罪輸役如
故仍選徒罪以下罷職官假以職名俾督民耕種三
年有成績實授無成仍坐原罪永樂元年二月定誣告
法凡誣三四人者杖一百徒三年五六人者杖一百
流三千里所誣重者從重論誣十人以上者凌遲梟首
家屬遷口外又定凡監生犯公罪依律記過私罪當笞
者罰厯刑一年當杖者斷發充吏准吏員資格出身三
年三月定文職官及中外旗校軍民人等凡犯重條依
律科斷他如私度關津臨事避難私和公事失火犯夜
私造斗斛秤尺失囚囑託公事求索取受財物收養畜
産不如法居喪嫁娶匿税諸不應為而為一應詿誤連
累則免决記罪其有不應侵損於人等項及情犯重者
臨時奏請六月命官犯杖罪者再犯仍記罪還職停俸
三月三犯論如律十二月定制凡徒流發充軍者於長
安左右門造守衞官軍飯食漢趙二府牧馬不充軍者
充國子監膳夫將軍軍伴土功或於北京為民種田遵
化炒鐡或自買船遞運或擺站運鹽笞杖罪止鑄錢准
工四年七月申誹謗之禁十月申匿名文書之禁五年
五月嚴禁回囘多買中國妻妾子女出境者按律處死
十年正月令誣告犯徒流等罪者免罪挈妻子徙盧龍
山海永平小興州為民種田十六年十二月諭法司凡
官吏犯贓者必論如法十八年二月諭甘肅總兵官陜
西行都司所屬軍士有犯笞杖徒流遷徙罪者就發本
地極邊處瞭守烟墩其為事官以下犯死罪者送京師
十九年七月嚴自宫之禁二十二年十一月(仁宗已/即位)命
内府守衞官軍懸帶銅牌無牌者依律論罪借者及借
與者罪同仁宗洪熈元年十月令凡例犯徒罪以上准
工滿日安置别郡死罪如律公罪附過杖罪除坐累詿
誤依律的决還役其受贓及誣取人財考滿丁憂不赴
部避役逃亡詐稱疾病者仍依永樂中事例免杖發北
京為民十一月詔法司凡軍匠犯竊盜者杖一百常帶
鎖鉗赴工宣宗宣徳元年五月令貴州土人犯雜死罪
役作終身徒流徙杖者依年限役之應笞者役五月應
杖者役十月畢日釋放四年令匠役雜犯死罪鎖鐐終
身工役徒流笞杖罪論年限工役二月勅自今犯不孝
及烝父妾收兄弟之妻敗倫傷化者在外有司毋擅斷
决悉送京師如律鞫治若武官及其子弟犯此者不許
復職承襲四月嚴越訴之禁有機密重事許實封進呈
若私事論訴必自下而上擅動實封者法司治之并究
教誘之人皆坐罪家屬戌邊五月申明原告在逃被告
放遣俟獲對理之制六月罷文職官犯贓贖罪例先是
官吏犯贓律應死者運磚畢罷為民徒流者官降用吏
改撥重厯非犯贓及笞杖者還職役至是俱依律科斷
不復引例英宗正統元年正月令自今以婦女殘疾老
㓜出名告狀坐誣者不准收贖追究壯丁坐罪三年三
月詔民訟毋許摭拾妻女婦女非犯奸惡殺人及毁罵
舅姑不孝等罪毋得提問四年八月勅法司論獄妄援
重律者以變亂成法罪之五年三月令囚充𨽻富户逃
者捕獲充軍六月令凡内外軍官尅減糧五十石布五
十疋棉花一百斤以上者論死罪官充軍立功總小旗
充軍守哨五年滿日還役其計贓四十貫以下者論徒
流罪官稱為事官立功總小旗充軍守哨流罪四年徒
罪照年限滿日各復職役調邊衞差操九月命盜采銀
礦為首者處斬從者發戍雲南十月令軍丁力士犯盜
者依例戍邊十一月更定受枉法贓充軍例(具雜/議篇)六年
七月令免立竊盜牌額先是以竊盜黥刺之刑不足示
懲扁其門曰竊盜之家至是罷之八年七月命竊盜已
刺遇赦再犯者依常例擬不論赦仍通具前後所犯以
聞九年六月命受財教唆揑告平人者充軍十年二月
申嚴誣告之禁誣十人以上者軍發邊衞民遷口外十
二年令凡以後妻所攜前夫之女為子婦及以所攜前
夫之子為婿者並依娶同父異母姊妹律減等科斷十
三年六月令凡姦義男婦比姦前夫之女應徒男與婦
仍歸本宗強姦者處斬十四年六月令凡生員犯輕罪
者充吏其受贓姦盜冒籍科舉挾妓飲酒居喪娶妻妾
等罪南北直𨽻發充國子監膳夫各布政司發充鄰近
儒學齋夫膳夫滿日原籍為民廩膳仍追廩米景帝景
泰元年八月詔為事充軍者悉照宣徳十年詔書事例
止終本身五年三月令各省遇蠻夷人有犯若係真犯
死罪依律處决笞杖罪的决發還本部族流并雜犯死
罪照工匠樂户及婦人犯罪例各决杖一百餘罪收贖
亦發還本部族收管英宗復辟天順元年四月增修錦
衣衞獄憲宗成化元年詔武臣有罪者論如正律後仍
舍律用例如舊制四年二月命凡犯賭博者分别輕重
為三等治罪六年二月令凡盜在京城關廂行刼者於
京城百里外衝要處梟示三月禁放官債凡假姓名誆
財物者事發枷號部門三月發烟瘴充軍七年十二月
　　令凡官司於軍民詞訟悉依律問擬擅自科罰者治罪
　　十三年正月始置西厰命太監汪直督錦衣官校百餘
　　人廣刺外事(伏/讀)
(御批通鑑輯覽曰自永樂設立東厰寄宦官以訪緝之任固/  已作法於凉至憲宗信任汪直復為特置西厰勢熖益)
　(横其初不過因直舉發覃力明殺人事嘉其摘奸孰知/此正若輩先為小忠小信以成其大不忠大不信之故)
　(智憲宗堕其術中深相倚毗自此厰衞乗時竊柄日漸/恣肆迄於危亡追論禍源憲宗豈得辭作俑之咎耶)
(聖訓煌煌於小人得君之伎倆及人主馭下之大/    權罔不洞探原本有以昭萬古之烱戒云)十四年九
　　月定職官隠匿盜賊罪例一二次不報者停俸三次戴
　　罪俱捕盜如故四次以上奏請降等用十六年九月令
　　凡犯罪充軍病故者例終本身各衞毋得因原問官司
　　移文仍一槪按名清勾以户丁抵補十一月以京城多
　　盜勅究舍匿遊民與無籍軍匠罪囚送户工兵三部收
　　役其無籍貫者送兵馬司處畫(具雜/議篇)十七年五月定挾
　　詐得財罪例凡指京官並三司以下官名及以官府使
　　用為詞誆財者俱計贓不分首從悉連屬發邊衞充軍
　　原係邊者發極邊守哨職官有犯依律奏請一體發遣
十八年三月罷西厰十九年十月定竊盜三犯罪例凡
三犯計贓滿百貫者當絞斬罪雖係雜犯不准常例其
不滿貫犯徒流以下罪者雖至三犯原情實輕仍依常
例治之孝宗𢎞治三年十二月令自後有奏議條例者
法司㑹議斟酌奏請上裁五年七月詔以前後奏准事
例分類編集通行中外六年五月令審錄錯誤者以失
出入論罪其受賄及任己見者以故出入論罪七年三
月申明酷刑條例降調邊逺其法外刑人致死者除名
為民廵撫等官嚴加防察依法問擬奏聞處治十二月
令凡誣告人罪年在七十以上十五以下及廢疾者依
律論斷例應充軍瞭哨口外為民者仍依律發遣若年
八十以上及篤疾有犯應永戌者以子孫發遣應充軍
以下者免之十一年正月民有兄亡妻其嫂者詔以絞
罪定擬仍通行中外有犯此類及親屬相姦者如之十
二年二月詔凡各州縣預備倉儲虧耗不及百石者從
常論罪責償其有侵盜虧折百石之上者從重論罪六
月令自後兩廣及雲貴四川犯應遣發者悉改撥本處
附近衞所充軍不欲者仍口外為民九月以鎮廵等官
於廣寧開原撫順三馬市減價抑勒夷人申明禁約違
者捕送廵撫究治計贓二百貫以上者頭目僕從人等
發極邊衞充軍職官調别邊各衞遇赦不宥因而激變
引釁者從重論又嚴禁分守等官并勢家與海西建州
等人聨親抵易貢馬犯者按問治罪遇赦不宥十三年
二月詔增修厯年問刑條例經久可用者二百七十九
條又嚴私通朝貢人之禁有違例將軍器貨與邉人者
問斬私通往來投託買賣及撥置害人透漏事情者俱
發邊衞充軍十六年十月詔凡威逼祖父母父母死者
依毆父母律斬决不待時十一月令决囚有抱訴鼔狀
者於午前封進午後不許重訴十七年二月令有收藏
妖書者許半月内首告官司私錄者同罪四月令凡軍
職犯事被提監故病故未復職者所犯係人命失機及宿
娼等事子孫承襲俱照例改調别衞其徒杖等罪不分
已結未結免其降調閏四月禁軍民奏訴泛及七八人
以上及摭入旁事者不得准理仍治其罪又凡強屯民
田至五十畆以上者軍改發邊衞民遷口外為民五月
嚴勛戚家人倚勢擾民之禁凡生事害人者除真犯死
罪外徒以上於所犯地方枷一月發邊衞充軍情重并
逃回再犯者枷三月發遣家長故縱及官司畏避者通
行參奏又命今後有年七十以上十五以下及有疾人
真犯死罪者奏發充軍徒流以下合充軍者本身自犯
聽收贖有壯丁主使者罪坐主使之人六月令凡軍民
奏訴牽緣别事摭拾原問官者立案不行所奏事仍令
問結虚詐者擬罪如果原問官枉斷亦罪之八月令天
文生犯罪當充軍者果習業已成如例發附近衞充軍
仍於欽天監應役其習業未成者仍發邊衞充軍十月
令自後凡故殺門殺正犯坐擬斬絞其本非同謀但不
勸阻者止問不應杖罪竊盗臨時拒捕雖不得財亦坐
以斬十八年二月以南京决囚刑科例不覆奏均俟秋
審後類奏定奪如有巨憝難循常例者更具奏處决正
德元年復設西厰五年三月令凡軍犯已故無子婦女
家屬一應免遣死罪重訴三次者免加罪婦人無夫者
免配邉軍凡犯罪家産除重罪外免沒官十年六月詔
問刑衙門凡徴收部觧官物未入官而有司侵盜者俱
照侵盜倉庫例科斷故縱者坐之十三年九月嚴子弟
刼父兄者罪例十四年二月廷杖修撰舒芬等(具峻/酷篇)十
六年十二月令自今各將領於所轄官軍除臨陣退縮
許用軍法外其餘有犯止用常刑違者聴撫按糾舉論
罪世宗嘉靖元年令决囚准於未刻前畢事三年十一
月詔今後除反逆緣坐外凡減死永遠充軍未遣而死
獄者俱免勾補五年九月申明訴冤之例如各犯所訴
得實原問官從重究治容情不參奏者一體治罪至民
人寃抑止許赴通政司或登聞鼓下投遞有擅入禁門
呌訴及摭拾辱罵原問官挾制官吏者并主使之人重
治之六年七月令天下有罪應充軍者斟酌律例從宜
編發逺不過三千里程不過一二月無使軍人走死解
户貽累七年正月罷官校提人之制四月詔自後捕官
軍職妄殺報功者依故殺抵罪八年三月詔今後官吏
犯枉法贓者追贓入官仍問軍發遣酷刑致死人命雖
因公亦照例為民其故禁故勘者論如律十五年七月
詔自後有犯辜限外人命者俱遵律例議擬奏請定奪
二十年十月詔自後有私以首功相鬻者不分受財與
否俱問發充軍二十二年二月令自今犯偽茶五百斤
以上者本商與轉賣之人俱謫戍近衞原係近衞者調
邊逺主家匿偽茶至千斤以上者亦依前例編發其不
及數者比私鹽律四月定偽造文書事例凡盜用印信
及詐為各衙門關防者俱依律杖流(具雜/議篇)二十八年增
修問刑條例二百四十九條二十九年五月更定充軍
之制(具雜/議篇)三十四年二月令凡姦緦麻以上親之妻及
妻前夫之女同母異父姊妹者發近衞充軍婦女離異
歸宗聽夫嫁賣凡用財冒襲軍職者并保勘官俱罷職
揭黃永不得襲若有贓以枉法論凡宗室悖逆祖訓出
城越關赴京者奏請降為庶人仍送回軍職犯死罪及
充軍者子孫俱不許襲沿邊總兵以下官凡有科斂入
已贓至二百兩以上戌邊四百兩以上梟示沿邊沿海
冦至不能固守致城陷入衞所掌印官與捕盜官俱比
守邊將帥失陷城寨律斬其府州縣降級别用無衞所
專城之責者不分邊腹掌印捕盜官俱比牧民官激變
良民因而失陷律斬凡搶奪財物至三犯不悛者俱比
照竊盜三犯應絞律擬絞奏請定奪凡軍職倚勢役占
并受財賣放餘丁至二十名以上致廢防守俱比賣改
正軍包納月錢至二十名以上事例罷職戍邊穆宗隆
慶三年正月詔買休賣休和娶人妻之條非係姦情不
得引用五年四月令以律書家注解折衷定論參以續
定事例附條例之後刋本中外六年正月令刑部申飭
諸司參酌律令可矜可疑務剖析情罪毋致牽混又申
飭問刑官毋得輕入恤刑官毋得輕出(具雜/議篇)神宗萬厯
三年五月嚴禁三司首領州縣佐貳官貪汚不職除照
例追贓問遣外正官不行舉報者倣古連坐法參論罷
黜九月申嚴貪酷之律凡守令贓私顯著者追贓押發
各邉自行輸納完日囘籍為民官吏因受人財及法外
用刑增減人重罪至死者坐以死罪五年八月申明捕
盗之禁先是命有司隱匿盗情反累失主者參奏重治
至是復申明其禁六年七月令凡捕役冒功仇家攀䧟
者辨釋治罪十二月以錢法壅滯詔有犯私鑄及倡言
阻撓者為首依律論死餘各問罪七年三月令凡侵盗
銀四百兩糧八百石者論斬一年完贓改戍過限不完
處决仍拘親屬追賠(至十一年六月復舊/例侵盗者永遠充軍)五月詔以廣
東珠池之盗比常人盗官物併贓論罪免刺仍分為三
等拒捕者不分首從俱遠戍若因而殺傷人為首者斬
其未拒捕聚衆二十八以上珠值銀二十兩以上者為
首者戍為從者枷號三月人與珠不及數者為首者初
犯枷三月若以盗珠為由行刼市船俱依强盗論八月
詔以衛所職官賣放正軍包攬月糧至二十石以上者
例罷職發邊衛守禦沿邊副總等官科斂扣減贓至二
百兩以上者例發邊衛永遠充軍四百兩以上者例斬
首示衆自今沿海地方犯者照此究處十二年五月定
貪官計贓論罪條例凡贓至五百兩以上者即引枉法
例若止因公科斂苐依律以雜犯絞罪准徒十三年四
月輯嘉靖三十四年以後詔令及宗藩軍政條例捕盗
格漕運議单與刑名相闗者律為正文例為附註凡三
百八十二條頒行之十四年九月詔軍官軍人犯徒流
律並免刺以後文職一體遵行其餘但以盗論及雜犯
斬絞准徒者俱盡本法刺字十二月令凡􁅦查坐侵等
項准照舊免刺三十七年四月增定失䧟從賊罪例凡
大小文武官員被賊攻䧟城池不即拒敵輒怯死從賊
導引焚刼有顯跡者斬秋後處决三十八年六月定軍
職犯盗自首降襲事例凡自首免死者應襲之人降一
級承襲熹宗天啓三年十二月魏忠賢提督東厰(具峻/酷篇)
七年十二月(莊烈帝/已即位)令法司等衙門究治罪人按律用
本等刑具永革大枷不得復用莊烈帝崇禎二年三月定
逆案時魏忠賢等皆伏誅帝命刑部尚書喬允升等審
定奸黨自崔呈秀以下定為六等詔示天下十一年定
編遣事宜以千里為附近二千五百里為邊衞三千里
外為邊逺其極邊烟瘴以四千里外為率止拘本妻無
妻則已不許擅勾親鄰如衰痼老疾准發口外為民
　
　
　
　
　
　
　
　
欽定續通典卷一百八
欽定四庫全書
欽定續通典卷一百九
　刑
　　雜議一(唐/)　(五代/)　(宋/)
唐憲宗元和六年富平人梁悦為父報讐殺人自投縣
請罪勅復讐殺人固有彞典以其申寃請罪視死如歸
特減死決一百配流循州職方員外郎韓愈獻議曰伏
奉今月五日勅復讐據禮經則義不同天徴法令則殺
人者死禮法二事皆王教之大端有此異同必資論辨
宜令督省集議聞奏者伏以子復父讐見於春秋見於
禮記又見於周官又見於諸子史不可勝數未有非而
罪之者也最宜詳於律而律無其條非闕文也盖以為
不許復讐則傷孝子之心而乖先王之訓許復讐則人
將倚法專殺無以禁止其端矣夫律雖本於聖人然執
而行之者有司也經之所明者制有司者也丁寧其義
於經而深沒其文於律者其意將使法吏一斷於法而
經術之士得引經而議也周官曰凡殺人而義者令勿
讐讐之則死義宜也明殺人而不得其宜者子得復讐
也此百姓之相讐者也公羊傳曰父不受誅子復讐可
也不受誅者罪不當誅也誅者上施於下之辭非百姓
之相殺者也又周官曰凡報讐者書於士殺之無罪言
將復讐必先言於官則無罪也陛下垂意典章思立定
制惜有司之守憐孝子之心示不自專訪議羣下臣愚
以為復讐之名雖同而其事各異或百姓相讐如周官
所稱可議於今者或為官吏所誅如公羊所稱不可行
於今者又周官所稱將復讐先告於士則無罪者若孤
穉羸弱抱微志而伺敵人之便恐不能自言於官未可
以為斷於今也然則殺之與赦不可一例宜定其制曰
凡有復父讐者事發具其事申尚書省尚書省集議奏
聞酌其宜而處之則經律無失其㫖矣栁州民莫誠救
兄莫蕩以竹刺莫果右臂經十二日身死準律以他物
毆傷十二日辜辜内死者各依殺人論刺史桞宗元上
桂管觀察府狀右奉牒準律文處分者竊以莫誠赴急
而動事出一時解難為心豈思他物救兄有急難之戚
中臂非必死之創不幸致殂揣非本意按文固當恭守
撫事似可哀矜斷手方迫於深衷周身不遑於逺慮律
宜無赦使司明至當之心情或未安守吏切惟輕之願
伏乞俯賜興哀特從屈法幸全㣲命以慰逺黎穆宗朝
有司每斷大獄令中書舍人一人㕘酌而輕重之號㕘
酌院大理少卿崔把奏曰國家法度髙祖太宗制二百
餘年矣周禮正月布刑張之門閭及都鄙邦國所以屢
丁寧使四方謹行之大理寺陛下守法之司也今别設
㕘酌之官有司定罪乃議其出入是與奪繫於人情而
法官不得守其職子路問政孔子曰必也正名乎臣以
為㕘酌之名不正宜廢乃罷之長慶二年刑部員外郎
孫革奏准京兆府申雲陽力人張涖欠康憲錢米憲徴
理之涖乗醉拉憲氣息將絶憲男買得年十四將救其
父以涖角觝力人不敢揮解遂持木鍤擊之首見血後
三日死者准律父為人所毆子往救擊其人折傷減凡
鬭三等至死者依常律則買得合當死刑伏以律令者
用防凶暴孝行者以開教化今買得救父難是性孝非
暴擊張涖是心切非凶以髫丱之歳正父子之親若非
聖化所加童子安能及此王制稱五刑之理必原父子
之親春秋之義原心定罪周書所以訓諸罰有權今買
得生被皇風幼符至孝哀矜之宥伏在聖慈勅㫖康買
得尚在童年能知子道雖殺人當死而為父可哀若從
沉命之科恐失原情之義宜付法司減死罪一等處分
是年中書舍人白居易上言據刑部及大理寺所斷准
律非因鬭爭無事而殺者名為故殺今姚文秀有事而
殺者則非故殺據大理司直崔元式所執准律相爭為
鬭相擊為毆交鬭致死始名鬭殺今阿王被打狼籍致
死文秀檢騐身上一無傷損不得名為相擊阿王當夜
已死何名相爭既非鬭爭又蓄怨怒即是故殺者謹按
律疏云不因鬬爭無事而殺名為故殺此言事者謂鬬
爭之事非他事也今大理刑部所執以文秀怒妻有過
即不是無事既是有事因而毆死則非故殺此則唯用
無事兩字不引爭鬭上文如此是使天下之人皆得因
事殺人殺人了即曰我有事而殺非故殺也如此可乎
且天下豈有無事而殺人者足明事乃爭鬭之事非他
事也又凡言鬭毆死者謂事素非憎嫌偶相爭鬭一毆
一擊不意而死如此則非故殺以其本原無殺心也今
文秀怒妻頗深挾恨既久毆打狼籍當夜便死察其情
狀不是偶然此非故殺孰為故殺若以先因爭罵不是
故殺即如有謀殺人者先引相罵便是交爭一爭之後
以物毆殺即謂我因事而殺非故殺也如此可乎况阿
王既死無以辨明文秀自云相爭有何憑據若崔元式
所議不用大理寺所執得行實恐被毆死者自此長寃
故殺人者從今得計奉勅依居易狀處死敬宗寳厯三
年京兆府有姑鞭婦致死者奏請斷以償死刑部尚書
桞公綽議曰尊毆卑非鬭也且其子在以妻而戮其母
非教也遂減死論文宗太和六年興平縣民上官興以
醉殺人而逃聞械其父乃自歸京兆尹杜悰御史中丞
宇文鼎以其就刑免父請減死詔兩省議以為殺人者
死百王所守若許以生是誘之殺人也諫官亦以為言
文宗以興免父囚近於義杖徙靈州
後唐明宗時復置匭函諫議大夫蕭希甫建言自兵亂
相乗王綱大壞侵欺凌奪有力者勝凡略人之妻女占
人之田宅姦贓之吏刑獄之寃者何可勝紀而匭函一
設投訴必多至於功臣貴戚有不得繩之以法者乃自
天成元年四月二十八日昧爽以前大辟已上皆赦除
之然後出匭函以示衆(按歐陽修五代史唐明宗本紀/天成元年下徐無黨註云實同)
(光四年而書天成元年者大赦改元文見下/可知莊宗本紀自書同光四年各從其所稱)天成二年
御史臺刑部大理等奏准各律例諸斷罪而無正條者
其應出罪者則舉重以明輕其應入罪者則舉輕以明
重疏云斷罪無正條謂一部律内犯無罪名者准雜律
不應得為而為者笞四十謂律令無條理不可為者杖
八十疏云雜犯輕重觸類宏多金科玉條包羅難盡其
有在律在令無有正條若不輕重相明無文可以比附
臨時處斷量情為罪庶補遺闕故立此條其情輕者笞
四十事理重者杖八十奉勅宜依其年洺州平恩縣民
高宏超父暉為鄉人王感所殺宏超殺感攜其首自陳
大理寺以故殺論尚書刑部員外郎李殷夢復曰伏以
挾刀殺人按律處死投獄自首降罪垂文髙宏超既報
父讐固不逃法戴天㒺愧視死如歸厯代以來事多貸
命長慶二年有康買得父憲為力人張涖乗醉拉憲氣
息將絶買得年十四以木鍤擊涖後三日致死勅㫖康
買得尚在童年能知子道雖殺人當死而為父可哀若
從沉命之科恐失度情之義宜減死處分又元和六年
富平人梁恱殺父之讐投縣請罪勅㫖復讐殺人固有
彝典以其申寃請罪自詣公門發於天性本無求生寧
失不經特宜減死方今明時有此孝子其髙宏超若使
須歸極法實慮未契鴻慈奉勅可減死一等長興二年
四月大理正劇可久奏准開成格應盜賊須得本賊贓
然後科決如有推勘因而致死者以故殺論臣請起今
已後若因而致死者無故即請減一等别增病患而死
者從辜限正賊減本罪五等中書門下覆奏今後凡闗
賊徒若推勘因而致死者有故以故殺論無故減一等
如栲次因増疾患候騐分明如無他故雖辜内致死亦
以減等論從之
晉髙祖天福六年五月十五日尚書刑部員外郎李象
奏據刑法統類節文云盜賊未見本贓推勘因而致死
者有故者以故殺論無故者減一等又云今後或有故
者以故殺論無故者或景跡顯然支證不謬堅恃姦惡
不招本情以此致死請減故殺罪三等其或妄被攀引
終是平人以此致死請減故殺罪一等臣按上文云有
故殺者以故殺論此即是矣其無者亦坐減罪即恐未
當假如官司或有刑獄未見本情未可全不詰問據言
有故者則是曽行拷捶及違令式或麤枷大棒强相抑
壓以此致死者並屬有故無故者則是推勘之司不曽
拷掠又不違法律亦不堅有抑壓此則並屬無故不可
坐刑假若有犯事人舊患疾病推勘之際卒暴身亡不
可亦坐推司減等之罪又據斷獄律云若依法使杖依
數拷決而邂逅致死者勿論邂逅謂不期致死而死且
彼言拷決尚許勿論此云無故却令坐罪事實相背理
有未通請今後推勘之時致死者若實無故請依邂逅
勿論之義詳定院奏臣等㕘詳若違法拷掠及托法挾
情以致其死但有情故者依故殺論若雖不依法拷掠
却非託法挾情以致其死而無情故者請減故殺一等
若本無情故又依法拷掠或未拷掠或詰問未詰問及
不抑壓因他故致死並屬邂逅勿論之義從之(按馬端/臨通考)
(載李象奏定邂逅致死條下按語有云有罪者拘滯囹/圄官不時科決而令其瘐死此誠有國者之所宜矜憫)
(然既曰盜賊則大者可殺小者可刑其推勘淹時而不/即引伏者皆大猾巨蠧也邂逅致死而以故殺論過矣)
(夫李象之議固謂依法拷掠而卒暴身亡是為邂逅致/死不宜坐罪若果顯違令式非法拷決因而致死是為)
(有故即與故殺同科但審致死之有故無故不問罪人/之為巨猾非巨猾也凡拘拷罪人亦有並非大猾巨蠧)
(而經時不即引伏者非盡可殺可刑之人也如為邂逅/即非猾蠧亦得勿論如為故殺即係猾蠧亦當坐罪端)
(臨之論似與李象/之議不相符合云)出帝開運二年五月殿中丞桑簡能
奏請詔所在刑獄委長吏親自録問量罪疾速㫁遣務
絶寃濫勿得遲留勅從之又著作郎邊玕奏請勅自今
後諸道並委長吏五日一度錄問勅從之
宋太祖乾徳四年大理正髙繼申上言刑統名例律三
品五品七品以上官親屬犯罪各有等第減贖恐年代
已深不肖自恃先䕃不畏刑章今犯罪身無官須祖父
曽任本朝官據品秩得減贖如仕於前代須有功惠及
民為時所推厯官三品以上乃得請從之太宗端拱元
年廣定軍民安崇緒隸禁軍訴繼母馮嘗與父知逸離
今来占奪父貲産欲與己子大理定崇緒訟母罪死太
宗疑之判大理寺張佖固執前㫁遂下臺省集議徐鉉
議曰伏詳安崇緒詞理雖繁今但當定其母馮與父曽
離與不離如已離異即須令馮歸宗如不曽離即崇緒
准法訴母處死今詳案内不曽離異其證有四崇緒所
執父書只言遂州公論後母馮自歸本家便為離異固
非事實又知逸在京阿馮却来知逸之家數年後知逸
方死豈可並無論訴遣斥其證一也本軍初勘有族人
安景泛證云已曽離異諸親具知及欲追尋諸親景泛
便自引退其證二也知逸有三處莊田馮却後来自占
兩處小妻髙占一處髙来取馮莊課曽經論訟髙即自
引退不曽離其證三也本軍曽收崇緒所生母蒲勘問
亦稱不知離絶其證四也又自知逸入京之後阿馮却
歸以來凡經三度官司勘鞫並無離異狀况不孝之刑
教之大者崇緒請依刑部大理正元㫁處死右僕射李
昉等四十三人議曰據法寺定斷以安崇緒論嫡母馮
罪便合處死臣等深以為不當若以五母皆同即阿蒲
雖賤乃是安崇緒之親母崇緒本以田業為馮强占親
母永食不充所以論訴若從法寺斷死則知逸負何辜
而絶嗣阿蒲處何地而託身臣等㕘詳田業並合歸崇
緒馮亦合與蒲同居終身供侍不得有闕馮不得擅自
貨易莊田本家親族亦不得來主崇緒家務如是則男
雖庶子有父業可安女雖出嫁有本家可歸阿馮終身
又不乏養所有罪犯並准赦原詔從昉等議鉉佖各奪
俸一月真宗大中祥符二年衛尉卿權判刑部慎從吉言
準淳化三年勅諸路所奏獄空須是司理院州司倚郭
縣俱無繫囚又準後勅諸路自今獄空更不降詔奬諭
奏至委刑部以逐處旬奏禁狀㸃勘不謬即具以聞伏
見提㸃刑獄司所奏獄空本司比對多不應舊勅外州
妄覬奬諭沽市虛名近者邠滄二州勘鞫大辟囚干詿
數人裁一夕即行斬決伏見前代京師決獄尚五覆奏
盖欲慎重大辟豈宜一日之内便決死刑朝廷比務審
詳恐有寃濫非有求於急速其間州府不體朝㫖邀為
己功但務獄空必無所益欲望依準前詔不行奬諭其
諸州府監以公事多少分為三等第一等公事多處五
日其次十日其次二十日並須州司司理院倚郭縣全
無繫囚及責保寄店之類方為獄空委提㸃刑獄司據
等第數目勘騐詣實書於夘厯從之咸平中殿中侍御
史趙湘嘗建言聖王行法必順天道漢制大辟之科盡
冬月乃斷此古之善政當舉行之且十二月為承天節
萬方祝頌之時而大辟決斷如故况十一月一陽始出
其氣尚微議獄緩刑所以助陽抑隂也望以十一月十
二月内天下大辟未結正者更令詳覆已結正者未令
結斷所在厚加矜恤掃除獄房供給飲食薪炭之屬防
䕶無致他故情可憫者奏聴勅裁合依法者盡冬月乃
㫁在京大辟人既當春孟之月亦行慶施恵之時伏望
萬幾之暇臨軒躬覽情可憫者特從末減亦所以布聖
澤於無窮况愚民之抵罪未㫁兩月亦非淹延若用刑
順於隂陽則四時之氣和氣和則百榖豐實水旱不作
矣帝覽奏曰此誠嘉事然古今異制沿革不同行之慮
有淹滯或因縁為姦矣天禧四年乃詔天下犯十惡刼
殺謀殺故殺鬭殺放火强刼正枉法贓偽造符印厭魅
呪詛造妖書妖言傳授妖術合造毒藥禁軍諸軍逃亡
為盜罪至死者每遇十一月權住區斷過天慶節即決
之餘犯至死者十二月及春夏未得區遣禁錮奏裁仁
宗天聖四年刑部侍郎燕肅奏曰唐大辟罪令尚書九
卿讞之凡決死刑京師五覆奏諸州三覆奏貞觀四年
㫁死罪二十九開元二十五年財五十八今天下生齒
未加於唐而天聖三年㫁大辟二千四百三十六視唐
幾至百倍京師大辟雖一覆奏而州郡之獄有疑及情
可憫者至上請而法寺多所舉駁官吏率得不應奏之
罪故皆増飾事狀移情就法失朝廷欽恤之意望準唐
故事天下死罪皆得一覆奏議者必曰待報淹延臣則
以為漢律皆以季秋論囚唐自立春至秋分不決死刑
未間淹延以害漢唐之治也下其章中書王曽以為天
下皆一覆奏則必死之人徒充滿狴犴而久不得決請
獄疑若情可矜者聴上請於是有詔天下死罪情理可
矜及刑名疑慮者具案以聞有司毋得舉駁(具詳/讞篇)五年
知諫院司馬光奏言臣聞勅下京東西災傷州軍如貧
户以饑偷盜斛斗因而盜財者與減等㫁放臣竊以為
非便周禮荒政十有二散利薄征緩刑弛力舍禁去幾
率皆推寛大之恩以利於民獨於盜賊愈更嚴急盖以
饑饉之歳盜賊必多殘害良民不可不除頃年嘗見州
縣官吏有不知治體務為小仁遇凶年刼盜斛斗輒寛
縱之則盜賊公行更相刼奪鄉村大擾不免廣有收捕
重加刑戮或死或流然後稍定今若朝廷明降勅文豫
言與減等㫁放是勸民為盜也百姓乏食當輕徭薄賦
開倉賑貸以救其死不當使之自相刼奪今歳府界京
東京西水災極多嚴刑峻法以除盜賊猶恐春冬之交
饑民嘯聚不可禁禦又况降勅以勸之臣恐國家始於
寛仁而終於酷暴意在活人而殺人更多也事報聞(具/寛)
(恕/篇)嘉祐五年判刑部李綖上言一歳之中死刑無慮二
千餘夫風俗之薄無甚於骨肉相殘衣食之窮莫急於
盜賊今犯法者衆豈刑罰不足以止姦而教化未能導
其為善與願詔刑部類天下所㫁大辟歳上朝廷以助
觀省從之神宗熈寧元年八月詔謀殺已傷按問欲舉
自首從謀殺減二等論初登州奏有婦阿云母服中嫁
韋惡韋寢陋謀殺不死按問欲舉自首審刑院大理寺
論死用違律為㛰奏裁勅貸其死知登州許遵奏引律
因犯殺傷而自首得免所因之罪仍從故殺傷法以謀
為所因當用按問欲舉條減二等刑部斷如審刑大理
時遵方召判大理御史臺劾遵遵不伏請下兩制議詔
翰林學士司馬光王安石同議二人議不同遂各為奏
光議凡議法者當先原立法之意然後可以㫁獄按律
其於人損傷不在自首之例釋謂犯殺傷而自首者得
免所因之罪仍從故殺傷者盖以與人傷損既不在自
首之例而别因有犯如為盜刼囚略賣人之類本無殺
傷人之意而致殺傷人者慮有司執文并不許首故申
明因犯殺傷而自首者得免所因之罪然殺傷之中自
有二等其處心積慮巧詐百端掩人不備則謂之謀直
情徑行略無顧慮公然殺害則謂之故謀者重故者輕
今因犯他罪致殺傷人他罪得首殺傷不原若從謀殺
則太重若從鬭殺則太輕故㕘酌其中從故殺傷法也
其直犯殺傷更無他罪者惟未傷可首已傷不在首限
今許遵欲以謀與殺分為兩事按謀殺故殺皆是殺人
若以謀與殺為兩事則故與殺亦為兩事也彼平居謀
慮不為殺人當有何罪而可首者以此知謀字止因殺
字生文不得别為所因之罪若以刼鬭與謀皆為所因
之罪從故殺傷法則是鬭傷自首反得加罪一等也云
獲貸死己是寛恩遵為之請欲天下引以為例開姦兇
之路長賊殺之源非教之善者也臣愚以為宜如大理
所定安石議刑統殺傷罪名不一有因謀有因鬭有因
刼囚竊囚有因略賣人有因被囚禁拒捍官司而走有
因强姦有因厭魅呪詛此殺傷而有所因者也惟有故
殺傷則無所因故刑統因犯殺傷而自首得免所因之
罪仍從故殺傷法其意以為於法得首所因之罪既已
原免而法不許首殺傷刑名未有所從惟有故殺傷為
無所因而殺傷故令從故殺傷法至今因犯過失殺傷
而自首則所因之罪已免惟有殺傷之罪未除過失殺
傷非故殺傷不可亦從故殺傷法故刑統令過失者從
本過失法至於鬭殺傷則所因之罪常輕殺傷之罪常
重則自首合從本法可知此則刑統之意惟過失與鬭
當從本法其餘殺傷得免所因之罪皆從故殺傷罪科
之則於法所得首之罪皆原而於法所不得首之罪皆
不免其殺傷之情本輕者自從本法本重者得以首原
今刑部以因犯殺傷者謂别因有犯遂致殺傷竊以為
律但言因犯不言别因則謀殺何故不得為殺傷所因
之犯又刑部以始謀専為殺人即無所因之罪竊以為
律謀殺人者徒三年已傷者絞已殺者斬謀殺與已傷
已殺自為三等刑名因有謀殺徒三年之犯然後有已
傷已殺絞斬之刑名豈得稱别無所因之罪今法寺刑
部乃以法得首免之謀殺與法不得首免之已傷合為
一罪其失律意明甚臣以為凡謀殺已傷按問欲舉自
首合從謀殺減二等論然竊原法寺刑部所以自来用
例㫁謀殺已傷不許首免者蓋律疏但言假有因盜殺
傷盜罪得免故殺傷罪仍科遂引為所因之罪止謂因
盜殺傷之類盜與殺傷為二事與謀殺殺傷類例不同
臣以為律疏假設條例其於出罪則當舉重以包輕因
盜傷人者斬尚得免所因之罪謀殺傷人者絞絞輕於
斬則其得免所因之罪可知然議者或謂謀殺已傷情
理有甚重者若開自首則或啟姦臣以為有司議罪惟
當守法情理輕重則勅許奏裁若有司輒得捨法以論
罪則法亂於下人無所措手足矣奏入詔從安石所議
而御史中丞滕甫猶請再選官定議御史錢顗請罷遵
大理詔送翰林學士吕公著韓維知制誥錢公輔重定
公著等言安石光所論勅律悉已明備所爭者惟謀為
傷因不為傷因而已臣等以為律著不得自首者凡六
科而於人損傷不在自首之例釋謂因犯殺傷而自首
者得免所因之罪仍從故殺傷法蓋自首者但免所因
之罪而尚從故殺傷法則所因之謀罪雖原免而傷者
還得傷之罪殺者還得殺之刑也且律於器物至不可
備償則不許首今於人損傷尚有可當之刑而必使償
之以死不己過乎古初立法殺人者死傷人者抵罪後
世因刼殺而傷者増至於斬因謀殺而傷者則増入於
絞倘有不因先謀則不過徒杖三等之科而已豈深入
於絞斬乎若首其先謀則傷罪仍在是傷不可首而因
可首則謀為傷因亦已明矣律所以設首免之科者非
獨開改惡之路恐犯者自知不可免死則欲遂其惡心
至於必殺今若由此著為定論塞其原首之路則後之
首者不擇輕重有司一切按文殺之矣朝廷雖欲寛宥
其可得乎茍以為謀殺情重律意不通其首則六科之
中當著謀殺已傷不在自首之例也編勅所載但意在
致人於死並同已傷及傷與不傷情重兇惡不至死者
許奏裁今令所因之謀得用舊律而原免已傷之情復
以後勅而奏決則何為而不可也臣等以為宜如安石
所議便制曰可於是法官齊恢王師元蔡冠卿等皆論
奏公著等所議為不當又詔安石與法官集議安石與
師元冠卿反覆論難師元等益堅執其説明年二月庚
子詔自今謀殺人已死自首及按問欲舉並奏取𠡠裁
是月除安石㕘知政事判部劉述丁諷奏庚子詔書未
盡封還中書於是安石奏以為律意因犯殺傷而自首
得免所因之罪仍從故殺傷法若已殺從故殺法則為
首者必死不須奏裁為從者自有編𠡠奏裁之文不須
復立新制與唐介等數爭議帝前卒從安石議是月甲
寅詔自今謀殺人自首及按問欲舉並以去年七月詔
書從事其謀殺人已死為從者雖當首減依嘉祐勑兇
惡之人情理巨蠧及謀殺人傷與不傷奏裁收還庚子
詔書劉述等又請中書樞宻院合議中丞吕誨御史劉
琦錢顗皆請如述奏下之二府帝以為律文甚明不須
合議而曽公亮等皆以博盡異同厭塞言者為無傷乃
以衆議付樞宻院文彦博以為殺傷者欲殺而傷也即
已殺者不可首吕公弼以為殺傷於律不可首請自今
已後殺傷依律其從而加功自首即奏裁陳升之韓絳
議與安石略同時富弼入相帝令弼與安石議弼謂安
石以謀與殺分為二事以破析律文盍從衆議安石不
可弼乃辭以病八月遂詔謀殺人自首及按問欲舉並
依今年二月甲寅勅施行司馬光因奏言阿云之獄中
材之吏皆能立㫁朝廷命兩制兩府定奪者各一𠡠出
而復收者一收而復出者各一爭論縱横至今未定夫
執條據例者有司之職也原情制義者君相之事也分
爭辯訟非禮不決禮之所去刑之所取也阿云之事陛
下試以禮觀之豈難決之獄哉彼謀殺為一事為二事
謀為所因不為所因此苛察繳繞之論乃文法俗吏之
所爭豈明君賢相所當留意耶今議論嵗餘而後成法
終為棄百代之常典悖三綱之大義使良善無告姦兇
得志豈非徇其枝葉而忘其根本之所致耶不報(按文/獻通)
(考云初安石議行員外郎崔台符曰數百年誤用刑名/今乃得正安石喜其附已擢判大理寺小人之趨勢導)
(諛以為倖進之地/固無所不至矣)是時蘇州民張朝之同堂兄以槍戳
死朝父逃去朝執而殺之審刑大理當朝十惡不睦死
罪案上㕘知政事王安石言朝父為從兄所殺而朝報
殺之罪止加役流㑹赦應原帝從安石議特釋朝不問
(按宋史刑法志曽公亮嘗以中書論正刑名為非而安/石則謂有司用刑名不當則審刑大理當論正審刑大)
(理用刑名不當則差官定議議既不當即中書自宜論/奏取決人主此乃所謂國體豈有中書不可論正刑名)
(之理夫有司奉法容有過差審刑大理自可駁正極而/至於差官定議更無餘事必使法官聴命於中書則成)
(憲何以恪守自安石擅主而後京惇報復遂至徽宗/末年有御筆㫁罪不許詣尚書省陳訴改正之詔矣)三
年中書上刑名未安者五其一嵗㫁死刑幾二千人比
前代殊多如强刼盜並有死法其間情狀輕重有絶相
逺者使皆抵死良亦可哀若為從情輕之人别立法如
前代斬右趾之比足以止惡而除害禁軍非在邊防屯
戍而逃者亦可更寛首限以收其勇力之効其二徒流
折杖之法禁網加宻良民偶有抵冒致傷肌體為終身
之辱愚頑之徒雖一時創痛而終無愧恥若使情理輕
者復古居作之法遇赦第減月日使良善者知改過自
新凶頑者有所拘繫其三刺配之法二百餘條其間情
理輕者亦可復古徒流移鄉之法俟其再犯然後法刺
充軍其配隸並減就本處或與近地凶頑之徒自從舊
法編管之人亦迭送他所量立役作時限無得髠鉗其
四令州縣考察士民有能孝悌力田為衆所知者給帖
付身偶有犯令情輕可恕者特議贖罰其不悛者科決
其五奏裁條目繁多致淹刑禁亦宜刪定詔付編𠡠所
詳議立法初韓絳嘗請用肉刑曽布復上議曰先王之
制刑罰未嘗不本於仁然而斷肢體刻肌膚以至於殺
戮非得已也盖人之有罪贖刑不足以懲之故不得己
而加之以墨劓剕宫大辟然審適輕重則又有流宥之
法至漢文帝除肉刑而定笞箠之令後世因之為律大
辟之次處以流刑代墨劓剕宫不惟非先王流宥之意
而又失輕重之差古者鄉田同井人皆安土重遷流之
逺方無所資給徒隸困辱以至終身近世之民輕去鄉
井轉徙四方固不為患而居作一年即聴附籍比於古亦
輕矣况折杖之法於古為鞭扑之刑刑輕不能止惡故
犯法日益衆其終必至於殺戮是欲輕而反重也今大
辟之目至多取其情可貸者處之以肉刑則人之獲生
者必衆若軍士亡去應斬賊盜贓滿應絞則刖其足犯
良人於法應死而情輕者處以宫刑至於劓墨則用刺
配之法降此而後為流徒杖笞之罪則制刑有差等矣
(按自漢文除肉刑之後東晉而降鮮有議及者曽布忽/創議及之神宗乃問可否於執政當時互有論辨遂寢)
(其説杜典原有肉刑議一門/今已省去因即併入於此)樞宻使文彦博上言臣聞
刑亂國用重典刑平國用中典唐末五代用重典以救
時弊故法律之外徒流或加至於死國家承平百年當
用中典然猶因循有重於舊律者如偽造官文書律止
流二千里今斷從絞近凡偽造印記再犯不至死者亦
從絞坐夫持杖强盜本法重於造印今造印再犯者死
而强盜再犯贓不滿五匹者不死則用刑甚異於律文
矣請檢詳刑名重於舊律者以勅律㕘考裁定其當詔
送編勅所又詔審刑院大理寺議重贓併滿輕贓法審
刑院言所犯各異之贓不待罪等而累併則於律義難
通宜如故事而大理寺言律稱以贓致罪頻犯者並累
科若罪犯不等者即以重贓併滿輕贓各倍論累併不
加重者止從重蓋律意以頻犯贓者不可用二罪以上
之法故令累科為非一犯故令倍論此從寛之一也然
六贓輕重不等若犯二贓以上者不可累輕以從重故
令併重以滿輕此從寛之二也若以重併輕後加重則
止從一重蓋為進則改從於輕法退亦不至於容姦而
疏議假設之法適皆罪等者盖一時命文耳若罪等者
盡數累併不等者止科一贓則恐知法者足以為姦不
知者但繫臨時幸與不幸非律之本意也詔從大理議
行之八年洪州民有犯徒而斷杖者其餘罪㑹恩免官
吏失出當劾中書堂後官劉衮駁議以為律因罪人以
致罪罪人遇恩者準罪人原法洪州官吏當原又請自
今官司出入人罪皆用此令而審刑院大理寺以為失
入人罪乃官司誤致罪於人難用此令其失出者宜如
衮議(按洪州民犯徒㫁杖一條馬氏通考作熈/寧五年令從宋史刑法志作熈寧八年)元豐三
年周清上言審刑院刑部奏㫁妻謀殺夫案問自首變
從故殺法舉輕明重㫁入惡逆斬刑竊詳律意妻謀殺
夫已殺合入惡逆以按問自首變從故殺法宜用妻毆
夫死法定罪且十惡條謀與故鬭殺夫方入惡逆若謀
而未殺止當不睦既用舉輕明重宜從謀而未殺法依
勑當決重杖處死恐不可入惡逆斬刑下審刑院刑部
㕘詳如清議杜紘為大理評㫁官民間有女許嫁未行
而養於壻氏壻氏殺以誣人吏當如昬法紘議以為禮
三月而廟見未廟見而死則歸葬於家示未成婦也律
定昬而夫犯論同凡人養婦雖非禮律然未成婦則一
也議乃定及紘為刑部郎中邵武軍奏讞婦與人姦謀
殺其夫已而夫醉歸姦者自殺之法寺當婦謀殺為從
紘議婦加功罪應死又興元府奏讞梁懐吉往視出妻
之病因寄粟其子輒取食之懷吉毆其子死法寺以盜
粟論而當懷吉雜犯死罪引赦原而紘議出妻受寄粟
而其子輒費用不入捕法議既上御史臺論紘議不當
詔罰金仍展年磨勘侍郎崔台符以下三人無所可否
亦罰金(按邵武興元二條馬氏通考作熈寧六年宋史/刑法志綴於元豐三年周清議妻謀殺夫未死)
(條下今從宋史/編入元豐時)八年尚書省言諸獲盜有已經殺人及
原犯强姦强盜貸命㫁配之人再犯捕獲者有司例用
知人欲告或按問自首減免法且律文知人欲告及按
問者欲舉自首之類減等㫁遣者為其情非巨蠧有改
過自新之心故行寛貸至於姦盜與餘犯不同難以例
減請强盜已殺人并强姦或原犯强盜貸命若持杖三
人以上知人欲告按問欲舉而自首及因人首告應減
者並不在減等例詔從之(按熈寧朝王安石與司馬光/爭議按問自首法卒從安石)
(議雖累問不承者亦得為按問或兩人同為盜刧吏先/問左則按問在左先問右則按問在右獄之生死在問)
(之先後而非盜之情至元豐八年光復為門下/侍郎申前議改焉馬氏通考誤作熈寧八年)司馬光
言殺人不死傷人不刑堯舜不能以致治近刑部奏鈔
兖懐耀三州之民有鬭殺者皆當論死今乃妄作情理
可憫或刑名疑慮奏裁刑部即引舊例一切貸之凡律
令勅式或不盡載則有司引例以決今鬭殺當死自有
正條而刑部不問可否盡免死決配作奏鈔施行是殺
人者不死其鬭殺條律無所用也請自今諸州所奏大
辟情理無可憫刑名無疑慮令刑部還之使依法處㫁
實有可憫疑慮令刑部具其實於奏鈔後先擬處㫁令
門下省審覆如或不當及用例破條即令門下省駁奏
取㫖勘從之哲宗元祐元年給事中范純仁奏言熈寧
按問欲舉條並得原減以容姦太多元豐八年别立條制
竊詳已殺人强姦於法自不當首不應更用按問減等
至於貸命及持杖强盜亦不減等深為太重按嘉祐編
勅應犯罪之人因疑被執贓證未明或徒黨就擒未被
指説但詰問便承皆從律按問欲舉首減之科若已經
詰問隠拒本罪不在首減之例此勅當理當時用之天
下號為刑平請於法不當首者自不得原減其餘取嘉
祐編𠡠定㫁則用法當情上以廣好生之徳下則無一
夫不獲之寃詔從其請純仁又言前嵗四方奏讞大辟
凡二百六十四死者止二十五人所活垂及九分自去
年改法至今未及百日所奏按凡一百五十四死者乃
五十七人所活纔及六分以上臣故知未改法前全活
數多其間必有曲貸然猶不失罪疑惟輕之仁自改法
後所活數少其間必有濫刑則深虧寧失不經之義請
自今四方奏大辟案並令刑部大理寺再行審覆略具
所犯及原奏因依令執政取㫖裁㫁或所奏不當亦原
其罪如此則無寃濫之獄因詔大辟刑名疑慮情理可
憫令刑部看詳無得枉濫而是年尚書省言逺方奏讞
待報淹繫甚衆請川廣福建荆南路罪人情輕法重當
奏㫁者申按撫或鈐轄司酌情決㫁訖乃奏詔從之門
下侍郎韓維又言天下奏案必㫁於大理詳議於刑部
然後上之中書決於人主近歳有司昧於知法便文自
營但因州郡所請依違其言即上中書貼例取㫖故四
方奏讞日多於前欲望刑清事省難矣自今大理寺受
天下奏案其有刑名疑慮情理可憫須具情法輕重條
律否則指所㫁之法令刑部詳審次第上之詔刑部立
法以聞是時中丞劉摰奏言元豐編修勅令舊載勅者
多移之令蓋違勅法重違令罪輕此足以見神宗仁厚
之徳而有司不能推廣乃増多條目離析舊制用一言
而立一法因一事而生一條意苛文晦不足以該事物
之情行之幾時蓋己屢變今所續降者半歳一頒無慮
數帙宜選經術儒臣明於治體練達民情者取慶厯嘉
祐以来新舊勅㕘照去取刪正以成一代之典右諫議
孫覺亦言元豐編勅細碎煩多難以檢用乃詔摰等刋
修五年有詔命官犯罪事干邊防軍政文臣申尚書省
武臣申樞宻院中丞蘇轍言舊制文臣吏民㫁罪公案
歸中書武臣軍士歸樞宻而㫁例輕重悉不相知元豐
更定官制㫁獄公案並由大理刑部申尚書省然後上
中書省取㫖自是㫁獄輕重比例始得歸一天下稱明
焉今復分隸樞宻必有罪同㫁異失元豐本意請並歸
三省其事干邊防軍政者令樞宻院同進取㫖則事體
歸一而兵政大臣各得其職六年乃詔文武官有犯同
案干邊防軍政者刑部定㫁仍三省樞宻院同取㫖紹
聖元年權刑部侍郎杜紘言諸州大辟本非疑慮其間
有因奏裁遂獲免死而已決者不得蒙宥是囚之生死
惟奏與否而已詔刑部大理寺申明立法三年刑部侍
郎邢恕等言藝祖初定天下主典自盜贓滿者往往抵
死仁祖之初尚不廢也其後用法稍寛官吏犯自盜罪
至極法率多貸死然甚者猶決刺配島錢仙芝帶館職
李希甫厯轉運使不免也比朝廷用法益寛主典人吏
軍司有犯例各貸死略無差别欲望講述祖宗故事凡
自盜計贓多者間出睿㫁以肅中外詔從之元符三年
刑部請復强盜計贓科罪之令先是曽布建言盜情有
重輕贓有多少今以贓論罪則刼貧家情雖重而以贓
少減免刼富室情雖輕而以贓重論死是盜之生死係
於主之貧富也至於傷人情狀亦殊以手足毆人偶傷
肌體與夫兵刃湯火固有間矣而均謂之傷朝廷雖許
奏裁而州郡或奏或否死生之分特幸與不幸爾不若
一變舊法凡以贓定罪及傷人情状不至切害者皆從
罪止之法其用兵刃湯火情狀酷毒及汙辱良家或入
州縣鎮砦行刼若驅虜官吏巡防人等不以傷與不傷
凡情不可貸者皆處以死刑則輕重不失其當矣及布
為相始從其議詔有司改法未幾侍御史陳次升言祖
宗仁政加於天下者甚廣刑法之重改而從輕者至多
惟是强盜之法特加重者蓋以禁姦宄而恵良民也近
朝廷改法詔以强盜計贓應絞者並減一倍贓滿不傷
人及雖傷人而情輕者奏裁法行之後民受其弊被害
之家以盜無必死之理不敢告官而鄰里亦不為之擒
捕恐怨讐報復故賊益逞重法地分尤甚(重法地分/詳刑制篇)恐
養成大冦以貽國家之患請復行舊法布罷相翰林學
士徐勣復言其不便乃詔如舊法徽宗宣和六年臣僚
言元豐舊法有情輕法重情重法輕若大辟刑名疑慮
並許奏裁比來諸路以大辟疑慮決於朝廷者大理寺
類以不當劾之恐天下無復以疑獄奏矣請詔大理寺
並依元豐法詔從之髙宗紹興三年宣州民葉全二盜
檀偕窖錢偕令佃人阮授阮捷殺全二等五人棄屍水
中罪當斬有司以屍不經驗奏裁詔授捷並杖脊流三
千里偕貸死杖脊配瓊州中書舍人孫近駁之命更擬
而近嘗提㸃浙東刑獄紹興民俞富捕盜而併殺盜妻
近奏富與盜别無私讐願貸死詔從之法寺因援以為
比執前擬不變近乃言富執本縣判状捕刼盜殺拒捕
之人并及妻偕乃私用威力被殺者五人所犯不同乃
詔御史臺看詳侍御史辛炳等言偕係故殺衆證分明
以近降申明條法不應奏輔臣進呈朱勝非曰疑獄不
當奏而奏者法不論罪近以宣州有觀望欲併罪之帝
曰若罪宣州則實有疑慮者亦不復奏陳於是法寺刑
部止罰金二十六年右正言凌哲上疏曰漢髙入闗悉
除秦法與民約法三章耳所謂殺人者死實居其首司
馬光有言殺人者不死雖堯舜不能以致治斯言可謂
至當矣臣竊見諸路州軍勘到大辟雖刑法相當者類
以可憫奏裁自去歳郊後距今大辟奏裁者五十餘人
中有實犯故殺鬭殺常赦所不原者法既無疑情無可
憫刑寺並皆奏裁貸減彼殺人者可謂幸矣被殺者銜
恨九原何時已耶臣恐強暴之風滋長良善之人莫能
自保其於刑政為害非細應令今後大辟情法相當本
無可憫而所司輒奏裁減貸者臺臣彈劾(按髙宗南渡/之初法官濫)
(用奏裁之例給事中陳與義嘗以為言雖獲申嚴立法/而有司妄奏如故及凌哲上疏髙宗覽奏仍恐諸路滅)
(裂一例不奏有失欽恤之意僅令刑部坐條行下馴至/乾道讞獄之弊日益滋甚孝宗乃詔有司縁情引條定)
(㫁更不奏裁而其後又從刑部侍郎方滋之議於勅律/條令内分别註明合用奏裁事件又從臣僚之請只許)
(奏裁為首應死之罪其為從不坐死及流徒等罪槪不/許奏終南宋之世刑法廢弛理宗朝甚至讞不時報往)
(往囚多瘐死盖於明慎用刑/而不留獄之意失之逺矣)二十七年十月盜發烏江
縣王公衮母冡有司釋之公衮手殺盜事聞其兄佐為
吏部員外郎乞納官以贖公衮罪詔令給舍議時給舍
楊椿等議大略謂發冢開棺者律當絞公衮始獲盜不
敢殺而歸之吏獄成而吏出之使揚揚出入閭巷與齊
民齒則地下之辱沉痛鬱結終莫之伸為人子者尚得
自比於人椿等謂公衮殺掘冢法應死之人為無罪納
官贖弟之請當弗許故縱失刑有司之罪宜如律詔依
椿等議公衮降一官佐依舊供職紹興府當職官皆抵
罪孝宗淳熈十三年中書舍人葛邲言乾道六年指揮
强盜並依舊法議者以為持杖脅人以盜財者亦死是
脅人與殺人等死恐非所以為良民地後來遂立六項
(一為首二下手傷人三下手放火四因/而行姦五殺人加功六已曽貸命再犯)並依舊法處㫁
外餘聴依刑名疑慮奏裁自此指揮已行之後非特刑
名疑慮者不死而在六項者亦為不死法出姦生徒為
胥吏受贓之地若犯强盜者不别輕重而一於死則死
者必多又非所以示好生之徳也乞下有司詳議其後
言者又謂强盜茍不犯六項雖累行刼至十數次以上
並贓至百千貫皆可以貸命謂宜除六項指揮外其間
行刼至兩次以上雖是為從亦合依舊法處㫁詔從之
寧宗開禧元年知衡州張訢言殺人無證一條㫁獄註
云殺人屍不經騐與無證佐者若勘鞫證佐逃死及雖
有證而於法不許為證者同夫屍不經騐與證佐逃死
事因顯然往往州郡引用失當遂致牴牾蓋謀殺刼殺
則有佐而必無證鬭殺故殺則有證而必無佐夫謂之
證者旁證之謂也謂之佐者助己之謂也曰證曰佐自
是二事茍有其一皆可以表殺人之然否至於不許為
證正謂殺害人親屬等人慮其私於黨與法故不許近
日曲法者凡是重囚多作無證具奏且行兇之時相助
協力到官之後自相供通謂之有佐可也何必更求有
證至如行兇之人親屬旁援到官固無由證之理例拘
親屬不許為證承舛襲訛寖失本意請行下刑寺及勅
令所明析施行刑寺奏如訢請詔從之理宗時監察御
史程元鳳奏曰今罪無輕重悉皆送獄獄無大小悉皆
稽留或以追索未齊而不問或以供欵未圓而不呈或
以書擬未當而不判獄官視以為常而不顧其遲獄吏
留以為利而惟恐其速奏案申牘既下刑部遲延日月
方送理寺理寺看詳亦復如之寺回申部部回申省動
涉嵗月省房又未遽為呈擬亦有呈擬而疏駁者疏駁
歳月又復如前展轉遲回有一二年未報下者可疑可
矜法當奏讞矜而全之乃反遲回有矜貸之報下而其
人已斃於獄者有犯者獲貸而干連病死不一者豈不
重可念哉請自今諸路奏讞即以所發月日申御史臺
從臺臣究省部法寺之慢詔從其請
　
　
　
　
　
　
　
　
欽定續通典卷一百九
欽定四庫全書
欽定續通典卷一百十
　刑
　　雜議二(遼/)　(金/)　(元/)
遼興完重熈二年有司奏言元年詔曰犯重罪徒終身
者加以捶楚而又黥靣是犯一罪而具三刑宜免黥其
職事官及宰相節度使世選之家子孫犯姦罪至徒者
未審黥否帝諭曰犯罪而悔過自新者亦有可用之人
一黥其靣終身為辱朕甚憫焉遂定刺臂刺頸之制分
别施之(具刑制篇按遼世於刑罰未甞專設科條其時/執政大臣與司刑官屬亦鮮有建議執奏者故)
(終遼之世别無/雜議可述云)
金世宗大定間濟南尹梁肅上疏曰刑罰世輕世重自
漢文除肉刑罪至徒者帶鐐居役嵗滿釋之家無兼丁
者加杖准徒今取遼季之法徒一年者杖一百是一罪
二刑也刑罰之重於斯為甚臣實痛之自今徒罪之人
止宜居作更不决杖時朝廷以為今法已輕於古恐滋
姦惡不從金初定法禁民不得収制書恐滋告訐之弊
至是言事者乞許民藏之平章政事張汝霖言昔子産
鑄刑書叔向譏之者葢不欲使民預測其輕重也今著
不刋之典使民曉然知之猶江河之易避而難犯足以
輔治不禁為便帝以衆議多不欲姑令仍舊禁之(按此/條止)
(據金史刑志原文錄入葢是時民間原未甞藏制書亦/未因汝霖言而弛禁而汝霖本傳則云時有司言民間)
(収藏制文恐因而滋訟乞禁之汝霖因言/不禁為便詔從之志傳所載葢互異云)章宗明昌元
年命置詳定所審定律令時章宗問宰臣謂令何不專
用律文張汝霖奏言前代律與令各有分其有犯令以
律决之今國家制律混淆固當分也遂有是命已而詳
定官言若依重修制文為式則條目增減罪名輕重當
異於律新律既定復與舊同頒則使人惑而易為奸矣
臣等謂用今制條參酌時宜凖律文修定歴採前代刑
書宜於今者以補遺闕取刑統疏文以釋之著為常法
名曰明昌律義别編𣙜貨邊部權宜等事集為勅條宰
臣謂先所定令文尚有未完俟皆通定然後頒行若律
科舉人則止習舊律五年尚書省奏在制名例内徒年
之律無决杖之文便不用杖縁先為流刑非今所宜且
代流役四年以上俱决杖而徒三年以下復不用婦人
比之男子雖差輕亦當例減(按金史刑志因省臣此奏/遂定制徒二年以下者杖)
(六十二年以上者杖七十婦人犯者並决五十而大定/間梁肅疏請徒刑免决史又稱恐滋奸惡不從其請意)
(大定之後中間别有變更徒不决杖至是復用舊法/而杖數則視大定以前稍從輕減特史文未詳耳)承
安五年翰林修撰楊庭秀言州縣官往往以權勢自居
喜怒自任聽訟之際鮮克加審但使譯人往來傳詞罪
之輕重成於其口貨賂公行寃枉有至三二十年不能
正者帝遂命立州縣官聽訟條約違者按察司紏之又
命編先後條制書之於册以備將來考驗泰和二年監
察御史史肅言大定條理自二十年十一月四日以前
奴娶良人女為妻者並凖已娶為定若夫亡拘放從其
主離夫摘買者令本主收贖依舊與夫同聚放良從良
者即聽贖換如未贖換間與夫所生男女並聽為良而
泰和新格復以夫亡服除凖良人例離夫摘賣及放夫
為良者並聽為良若未出離再配與奴或雜姦所生男
女並許為良奴此不同皆編格官妄為增減以致隨處
訴訟紛擾是渉違枉勅付所司正之三年毫州醫者孫
士明擅用黄紙大書勅賜神針先生等十二字紙尾年
月摹作寳様朱篆青龍二字以誑市人有司捕治欵伏
值赦大理寺議宜准偽造御寳雖會赦不應原參知政
事賈鉉奏天子八寳其文各異若偽造不限用泥及黄
蠟今用筆描成青龍二字既非八寳文論以偽造御寳
非本法意遂以赦原宣宗貞祐三年三月禁州縣置刃
於杖以决罪人初左諫議大夫賈鉉上書言親民之官
任情立威所用决杖分徑長短不如法式甚者以鐡刃
置於杖端因而致死間者隂陽愆戾和氣不通未必不
由此也願下州郡申明舊章檢量封記按察官其檢察
不如法者具以名聞内廷勅斷亦依已定程式制可至
是復詔禁之七月詔宰臣自今監察官犯罪其事闗軍
國利害者並笞决之左司諫穆延和囉羅上言曰禮義
亷耻以治君子刑罰威獄以治小人此萬世不易論也
近者朝廷急於求治有司奏請從權立法應贖者亦多
的决夫爵禄所以馭貴也貴不免辱則卑賤者又何加
焉車駕所駐非同征行而凡科徴小過皆以軍期罪之
不已甚乎且百官皆朝廷遴選多由文行武功閥閲而
進乃與凡庶等則享爵禄者亦不足為榮矣抑又有大
可慮者為上者將曰官猶不免民復何辭則苛暴之政
日行為下者將曰彼既亦然吾復何耻則陵犯之心益
肆其弊可勝言哉伏願依元年赦恩刑不上大夫之文
削去此法幸甚(按是時宣宗欲從其言而髙琪用事固/執不可因定職官犯罪决斷百餘條沿)
(至哀宗正大元年始從右丞張行信言/一切改除復行舊制乃廢琪所定之法)興定三年省臣
奏言向以物重錢輕犯贓者計錢論罪則太重於是以
銀為則每兩為錢二貫有犯通寳之贓者直以通寳論
如因軍興調發通寳及三十貫者已得死刑凖以金銀
價纔為錢四百有竒罪止當杖輕重懸絶如此遂命准
犯時銀價論罪後參政李復享言近制犯通寳贓者並
以物價折銀定罪每兩為錢二貫而法當贖銅者止納
通寶見錢乞亦令輸銀既足懲惡又有補於官詔省臣
議遂命犯公錯過誤者止徴通寳見錢贓汙故犯者輸
銀
元世祖至元八年陜西省臣伊遜岱爾言比因饑饉盗
賊滋横宜加顯戮勅中書詳議右丞相按圖以為强竊
盜賊一皆處死恐非所宜罪至死者仍舊待命從之(按/至)
(元十一年以多盜始詔凡盜皆殺無赦在處繫囚滿獄/尋以符寳郎董文忠言殺人取貨與盜一錢者均死慘)
(黷莫甚恐乖陛下好/生之徳於是勅革之)二十三年詔百官集議至元鈔計
贓論罪時衆欲以至元鈔二百貫贓滿者死趙孟頫曰
始造鈔時以銀為本虚實相權今二十餘年間輕重相
去至數十倍故改中統為至元又二十年後至元必復
如中統使民計鈔抵法疑於太重古者以米絹民生所
需謂之二寳銀錢與二物相權謂之二虚雖四者為直
升降有時終不大相逺也以絹計贓最為適中况鈔乃
宋時所創施於邊郡金人襲而用之皆出於不得已乃
欲以此斷人死命似不足深取也(按趙孟頫論鈔法世/祖本紀及續通考皆)
(載在二十四年本傳/所載乃在二十三年)時布衣趙天麟上策曰竊見方
今大罪囚徒鞫訊既成司縣具詞以申於路路覆鞫之
以申達於上司上司遣理官覆察既審而後刑之慎之
至也或有及立春之後所在行刑此亦似失天道好生
本意也方春月勾芒御辰萬象有榮滋舒暢之容而無
枯瘁蕭條之理故王者順之於是乎掩骼埋胔禁止伐
樹無覆巢無殺孩蟲無胎夭飛鳥走獸無焚山林凡網
羅之類餧獸之藥無出九門但當安萌芽養幼少存諸
孤命有司省囹圄母肆掠止獄訟可也以卉草鳥獸之
微尚令被澤而况於人乎以獄訟肆掠猶禁止之而况
於刑人乎及乎商風振起少皥司天鷹乃祭鳥霜飛蕭
艾於是乎審斷戮罪乃所以順隂氣之嚴凝助陽律之
不建也且春夏行刑則是春夏二時行秋冬之令灾殃
之效具見古書非臣所能盡言也頃連年變異蔬榖不
登或䧎霜不殺草而桃李開化或地震日月食而動静
不一斯皆隂陽反覆而意或有以致之也伏望陛下仰
稽天意載審刑章凡有罪當死以上命省部秋冬遣理
官出而執之凡罪不至死及非常之事宜速决者不在
此限外依上施行庻幾休徴薦至氣候相協矣又曰竊
見方今或因贓濫或陷逆流例皆籍没其財歸諸内府
散於宗室班於外家彼犯罪之家非刻剥下民則兼并
於貧人以得之今而釁彰孽露干我常刑是因利以賈
害也且國家不患無財貨之用右族不患有飢寒之窘
豈頼夫籍没貪穢之財以周所用乎然今未免此事者
亦因循而不以為意故也伏望陛下留心細慮凡當籍
沒之財别於一所明立簿記待儲積之多散於無告之
人可也又曰周有八議議賢議能故賢能雖父祖子孫
陷罪國家亦不連坐禁錮而棄之也竊見方今陷大罪
者除本人已就極刑外其妻孥親屬有投諸逺方而不
齒者有繋於塲治而應役者有役於右姓而為贓獲者
有配於士伍而就苦地者斯皆除惡務盡之當然竊恐
有委沙遺金之餘恨也昔崇鯀之方命圯族王敦之狼
顧天邑伯禹乃崇鯀之子茂𢎞乃王敦之弟虞舜殛鯀
用伯禹為司空而不疑晉元罪敦知茂𢎞之忠節而不
問故能奠髙山大川之地成九叙之歌以弼虞舜於無
為之休懷凌霜貫日之誠剪吞沙之㓂以致晉帝於中
興之美葢由父子兄弟罪不相及刑賞之施出於公也
由此觀之籍没之人不宜終身禁錮明矣伏望陛下下
令昭陳凡當籍没之家内子孫弟姪若有超然特異足
學知政之人聽有司公舉錄德量能而用之不在禁錮
之限可也又曰赦者欲以蕩滌瑕穢與民更始以負罪
者言之則為莫大之深恩以致治者言之則非太平之
常事也近世以來郊天祝宗建儲立后未有不肆赦者
僥倖之子逆知期會能不啟非濫之心哉且罹獄者皆
人之切心側耳者也及乎啼烏夜啟驛馬霄流玉籥告
靈金雞樹仗雷雨一觧例皆釋之名為嘉吉之符實皆
變異之徴也遂使攘刼服贓而詫異善流屏息而銜寃
養稂莠於良田縱豺狼於當道獨不念害嘉榖而傷平
民乎風俗駭然誠可憚也又况大赦之後奸邪未嘗衰
止朝脱囹圍夕櫻縲絏其不能承化自新亦已明矣書
曰文王作罰刑兹無赦志曰太宗絶赦四海安靜子顔
願無赦於光皇孔明亦惜赦於蜀土故得彌天息㓂闔
境安生此皆前世明主賢臣已然之效也今國家哀囚
徒之孽苦憫小民之庸騃頻降原赦此葢朝廷不忍人
之心形於外而不能自己也推此以及良民順天道以
正生殺則周文之治不難同矣又豈唐太漢光蜀國碌
碌之足言哉夫當罪而宥之當殺而生之亦猶來暄風
於霜雪之辰行春令於秋冬之際如此而欲天道之成
臣不知其可也事作於下者象動於上感興於人者應
發於天能無懼乎易曰一隂一陽之謂道伏望陛下信
賞決罰無肆赦宥使上下有紀内外絶倖則治天下可
運之掌上矣且使王符之類靡得而議焉成宗初御史
臺言先朝决獄隨罪輕重笞杖異施令止用杖乞如舊
制不允王暉上書曰法者輔治之具一日闕則不可君
操於上永作成憲吏承於下遵為定式民曉其法易避
而難犯若周之三典漢之九章是也今國家有天下六
十餘年小大之法尚無定議内而憲臺天子之執法外
而㢘司州郡之法吏是皆司理之官而無所守之法猶
有醫而無藥也至平刑議斷旋施為理未免有酌量准
擬之差彼此輕重之異臣愚謂宜將累朝聖訓與中統
迄今條格通行議擬參而用之與民更始如是則法無
二門輕重適當吏安所守民知所避而天下法矣元貞
元年詔求弭盗之䇿山東東西道㢘訪陳天祥上奏曰
盗賊之起各有所因除嵗凶委之天時姑且勿論他如
軍旅不息工役洊興厚歛繁刑皆足致盗中間保䕶滋
長之者赦令是也赦者小人之幸君子之不幸前人言
之備矣彼强梁之徒各執兵仗殺人取貨不顧其生有
司盡力以擒之朝廷加恩以釋之旦脱縲囚暮即行刼
復勒有司結限追捕賊皆視為故常既不感恩又不畏
罪兇殘悖逆習與性成誠非善化能移惟有嚴刑可制
(先是至元二十年史弼陳弭盗之䇿為首及同謀者死/餘屯田淮上帝然其言詔以其事付弼賊黨耕種内地)
(其妻孥送京師以給鷹坊人等至是以内地/盗賊衆多姑用天祥之奏立為擒盗條格)大徳五年
正月御史臺臣言官吏犯贓及盗官錢事覺避罪逃匿
者宜同獄成雖經原免亦加降黜庶奸俗可革從之七
月中書省臣言舊制京師州縣捕盗止從兵馬司有司
不與遂致淹滯自今輕罪乞令有司决遣重者從宗正
府聽斷庻不留獄且民不寃從之時鄭介夫上太平䇿
曰國家立政必以刑書為先今天下所奉以行者有例
可援無法可守官吏因得並緣為欺如甲乙互訟甲有
力則援此之例乙有力則援彼之例甲乙之力俱到則
無所可否遷調嵗月名曰撒放使天下黔首無所持循
始之所犯不知終之所斷是陷之以刑也内而省部外
而郡守抄竊格例至數十册遇事而難决則檢尋舊例
或中無所載則旋行擬議是百官莫知所守也民間自
以耳目所得之勅㫖條令雜採類編刋行成帙曰斷例
條章曰仕民要覽各家収置一本以為凖繩試閲二十
年間之例校之三十年前半不可用矣更以十年間之
例校之二十年前又半不可用是百姓莫知所避也孔
子曰刑罰不中則民無所措手足今者號令不常有同
兒戲或一年二年前後不同或綸音初降隨即泯沒遂
至民間有一𦂳二慢三休之謡京師為四方取則之地
法且不行况四方之外乎如往年禁酒而私醖者比屋
有之禁牛而私宰者愈多又如姦盗殺人必不可赦而
每嵗放多爾瑪以此人心輕於犯法又如婚姻聘財明
有官庶髙下折鈔之例而今之嫁女者重要財錢與估
買軀口無異又如買賣田宅舊有先親後鄰之例而今
民業多歸勢要雖親與鄰不得占執推此數端天下槩
可知矣今有司每視刑名為重而㛰田錢債畧不省察
殊不知百姓負寃上無所訴是開官吏受贓之路也審
囚决獄官毎臨郡邑惟具成案行故事出斷一二便為
盡職不知大辟以下刑名公事甚不少也路縣官吏未
飽其欲每聞上司官至則將囚徒保候審錄既畢仍復
収禁此皆無法之弊也又兼衙門紛雜事不歸一十羊
九牧莫之適從普天率土皆為王民豈可家自為政人
自為國今正宫位下自立中政院匠人自𨽻金玉府校
尉自歸拱衛司軍人自屬樞密院諸王位下自有宗正
府内史府僧則宣政院道則道教所又有宣徽院徽政
院都䕶府白雲所管戸計諸司頭目布滿天下各有管
領不相統攝凡有公訟並須約㑹或事渉三四衙門動
是半年虚調文移不得一㑹或指口對問則各司所管
互相隠庇至一年二年事無杜絶遂至於强凌弱衆暴
寡貴抑賤無法之弊莫此為甚昔先帝時嘗命修律未
及成書近議大徳律所任非人訛舛尤多今宜於臺閣
省部内選擇通經術明治體練達時宜者酌以古今之
律文參以先帝建元以來制勅命令採以南北風土之
宜修為一代令典使有司有所遵守生民知所畏避國
有常科吏無敢侮永為定制子孫萬世之利也諸色衙
門投下頭目除管領錢糧造作外無問大小詞訟俱渉
約㑹者並令有司歸問庻使政歸一體獄無乆淹矣武
宗初御史大夫塔思布哈言凡受贓為御史所劾者不
得託言事入覲以避其罪從之至大元年正月中書省
臣言近百姓艱食盗賊充斥茍不嚴治将至滋蔓宜遣
使廵行遇有罪即行决遣與隨處官吏共議弭盜方畧
明示賞罰或匿盜不聞或期㑹不至或踰期不獲者官
吏連坐仁宗延祐六年九月御史臺臣言諸犯贓罪已
欵伏及當鞫而倖免者悉付原問官以竟其罪英宗至
治二年臣寮言五刑者刑異五等今黥杖徒役於千里
之外百無一生還者是一人身被五刑非五刑各底於
一人也法當改(時朝議雖是/之卒不果行)泰定帝泰定元年六月以
災異詔百官集議中書平章政事張珪等議畧曰前宰
相特們徳爾姦狡險深誣殺蕭楊以快私怨一令發口
上下股栗稍不附已其禍立至由是羣邪並進搆成弑
逆其子索諾木親與逆謀雖剖棺戮尸夷滅其家猶不
足以塞責今復回給所籍家産諸子再入宿衛臣等議
宜遵成憲仍籍原産逺竄其子孫以懲大姦君父之讐
不共戴天特克實之黨結謀弑逆天下之人所不忍聞
比奉㫖以逆黨脅從者衆不可盡誅言者其勿復舉臣
等議古法弑逆凡在官者殺無赦宜盡誅額特布哈之
徒以謝天下生殺天子之大權臣下何敢盜用遼王托
克托位冠宗室覬幸赦恩報復讐忿殺親王妃主百餘
人分其資産聞者切齒令不之罪乃復原賜遣還仍守
爵土臣等議累朝憲典聞赦殺人罪在不原宜削其爵
土置之他所以彰天威刑以懲惡國有常憲武備卿濟
里前太尉布哈以累朝待遇之隆不思補報専務姦欺
詐稱奉㫖令鷹師强収鄭國寳妻果哈貪其家人畜産
事聞之官刑曹逮鞫服實竟原其罪輦轂之下肆行無
忌逺在外郡何事不為臣等議宜以濟里布哈付刑曹
治罪太廟神主祖宗之所妥靈比者盜利其金而竊之
至今未獲斯乃非常之事而捕盜官兵不聞杖責臣等
議庻民失盜應捕官兵猶有三限之法監守失官物亦
有不行知覺之罪今失神主宜罪太常請揀其官屬免
之人有寃抑必當昭雪平章政事蕭拜珠中丞楊多爾
濟枉遭誣陷籍没其家比奉明詔還給原業子孫修葺
苟全復以其家財仍賜舊人止酬以直即與再罹籍沒
無異臣等議宜如前詔以原業還之量其直以酬後所
賜者則人無寃憤矣刑罰不立奸宄滋長比者額森特
穆爾之徒遇朱太醫妻女於故省門外强拽以入姦宿
館所事聞有司以扈從上都為解竟弗就鞫輦轂之下
肆惡無忌京民憤駭臣等議宜遵世祖成憲以奸人命
有司鞫之又天下囚繋不無寃滯方今盛夏宜命臺省
選省審錄結正重刑疏决輕繫疑者申聞詳讞善良死
於非罪國法當為昭雪特克實弑逆之變學士布哈等
皆以無罪死特們徳爾專權之際御史徐元素等以言
事死皆未申理臣等議宜追贈死者叙其子孫僧道出
家宜以清净絶俗為心比年僧道往往畜妻子無異常
人如蔡道泰班講主之徒傷人逞欲壞敎干刑俾奉祠
典豈不䙝天凟神臣等議僧道之畜妻子者宜罪以舊
制罷遣為民(按是時下詔疏决繫囚張珪等因上此議/而泰定與成逆謀特克實之徒皆其逆黨)
(故不從/其議)文宗天厯元年中書省臣言近籍竒徹家其子
年十六請令與其母同居仍請繼令臣僚有罪致籍沒
者其妻其子他人不得陳乞亦不復為官口從之又陜
西行臺御史孔思廸言人倫之中夫婦為重比見内外
大臣得罪就刑者其妻妾即斷付他人似與朝廷旌表
貞節之㫖不侔夫亡終制之令相反况以失節之婦配
有功之人又與前賢所謂取失節者以配是身已失節
之意不同今後凡負國之人籍沒奴婢財産不必罪其
妻子當刑典者則拏戮之不必斷付他人庻使婦人均
得守節請著為令從之至順二年河南北道㢘訪副使
僧嘉努言自古求忠臣於孝子之門今官於朝十年不
省覲者有之非無思親之心實由朝廷無給假省親之
制而有擅離官次之禁古律諸職官父母在三百里外
於三年聽一給定省假二十日無父母者五年聽一給
拜墓假十日以此推之父母在三百里以至萬里宜計
道里逺近定立假期其應省覲匿而不省覲者坐以罪
若詐冐假期規避以掩其罪與詐奔喪者同科御史臺
臣以聞命中書省議行之順帝元統二年蘇天爵上疏
曰自昔國家務明刑政茍或赦宥之數行必致紀綱之
多紊是以先王既興禮樂以教民又嚴法制以懲惡葢
禮樂興則教化洽法制嚴則姦貪懼未嘗數赦以病民
也唐太宗貞觀二年謂侍臣曰凡赦惟及不軌之輩古
語有云君子不幸小人幸之一嵗再赦善人喑啞夫養
稂莠者傷禾稼惠姦兇者賊良人朕有天下以來常須
慎赦葢數赦則愚人常冀僥倖惟欲犯法不復能改過
矣誠哉太宗斯言也昔我世祖皇帝即位之初未嘗肆
赦臨御既乆聖徳深仁丕冒天下是以刑政肅清禮樂
修舉姦貪知懼善良獲伸故中統至元之治比隆前古
欽惟聖天子承順天心子愛百姓發號施令必先至仁
踐阼伊始已降寛恩然自近嵗以來赦宥太數誠恐姦
人貪吏各懷僥倖大為姦利非國之福也夫以世祖皇
帝在位三十五年肆赦者八近自天厯改元至元統初
年六年之中赦宥者九葢敷恩宣澤雖出於朝廷之美
意然長姦惠惡誠為政所當慎伏願自今以始近法世
祖皇帝之所行逺鑑唐太宗之所言使中外臣民洗心
革慮守法奉公知非常之恩不可復覬不勝幸甚至元
二年中書省員外郎陳思謙上言强盜但傷事主者皆
得死罪而故殺從而加功之人與鬭而殺人者例杖一
百七下得不死與私宰牛馬之罪無異是視人與牛馬
等也法應加重因姦殺夫所姦妻妾同罪律有明文今
止坐所犯似失推明遂令法曹議著為定制(詳刑/制篇)六年
蘇天爵上奏國家自太祖戡定中夏法尚寛簡世祖混
一海宇肇立制度列聖相承日圖政治雖法令之未行
皆因事以立法嵗月既乆條例滋多英宗始命中書定
為通制頒行多方官吏遵守然自延祐至今又幾二十
年矣夫人情有萬狀豈一例之能拘加以一時官曹材
識有髙下之異以致諸人罪狀議擬有輕重之殊繁條
碎目與日俱増毎罰一辜或斷一事有司引用不能通
舉若不類編頒示中外誠恐逺方之民或未識而誤犯
姦貪獨習知而舞文事至於斯深為未便宜從都省早
為奏聞精選文臣學通經術明於治體練達民政者圜
坐聽讀定擬去取續為通制刻板頒行中間或有與先
行通制參差牴牾本末不應悉當㑹同講究畫一要在
詳書情犯顯言法意通融不滯於一偏明白可行於久
逺庻幾列聖之制度合為一代之憲章民知所避吏知
所守報可
　
　
　
　
欽定續通典卷一百十
欽定四庫全書
欽定續通典卷一百十一
　刑
　　雜議三(明/)
明太祖洪武九年冬以灾異求言平遥訓導葉伯巨上
書畧曰歴代開國之君未有不以任徳結民心以任刑
失民心者今用刑多裁自聖衷獄吏趨承意㫖深刻者
多功平反者獲罪雖有寛宥之名未見寛宥之實數年
來誅殺不少而犯者相踵自今宜存大體赦小過修舉
八議之法嚴禁深刻之吏且致治之道固不可驟陛下
切切於民俗澆漓人不知懼乃至令下而尋改已赦而
復收天下臣民莫知適從甚不稱陛下求治之心也十
五年禮部議自今犯十惡奸盜詐偽干犯名義有傷風
俗及犯賊至徒者書於亭以示懲戒其餘雜犯公私過
誤非干風化者一切除之以開良民自新之路其有私
毁亭舍除所懸法令及塗抹姓名者監察御史按察司
官以時按視罪如律(自洪武五年始建申明亭至是年/帝諭部臣曰天下郡邑申明亭書)
(記犯罪者姓名昭示鄉里今有司概以雜犯小罪書之/使善良一時過誤為終身之累雖欲改過自新其路無)
(由爾禮部詳議/來言遂有此議)是年刑部尚書開濟奏言欽惟聖明治
在復古凡事務從簡要今内外諸司議刑奏劄動輒千
萬言泛濫無紀失其本情況至尊一日萬幾似此煩瑣
何以悉究此皆胥吏不諳大體苟非禁革習以成弊帝
納其言命刑科㑹諸司定議二十二年翰林院待詔朱
善上言有國者重世臣有家者重世㛰臣見民間㛰姻
之訟甚多問之非舅姑之子若女即兩姨之子若女盖
以於法不當為㛰故為仇家所訟或已聘見絶或既㛰
復離使夫婦生離子母永隔悲號怨憤無所控訴議法
不精其禍乃至於如此按律尊屬卑幼相與為㛰者有
禁若謂父母之姊妹與己之身是為姑舅兩姨皆為己
之尊屬己不可以卑幼而匹之若已為姑舅兩姨之子
彼為姑舅兩姨之女是無尊卑之嫌以門第則相匹以
年之長幼則相若為子擇婦為女擇婿宜莫先於此古
人未嘗以為非也成周之時王朝所與為㛰者不過齊
宋陳杞數國而已故當時稱大國異姓曰伯舅小國曰
叔舅其世為㛰姻可知也至於列國之君亦各自為甥
舅之國降及後世如晉之王謝唐之崔盧潘楊之睦朱
陳之好無不以世為重其顯然可見者如温嶠之玉鏡
臺以舅之子而取姑之女也吕滎公夫人張氏乃待制
張昷之女而待制夫人即滎公母申國夫人之姊又非
以小姨之子取大姨之女乎朱子小學一書正所以明
人倫也而滎公之事取焉如果以為不可則必不在所
取矣今江西兩浙此弊尤甚以致獄訟繁興賄賂公行
風俗凋弊願以臣所言下羣臣議弛其禁庶幾刑清訟
簡而風可厚也(按同姓不㛰古之制也若姑舅兩姨之/子女不得相為㛰絪自古所無明初定)
(制以表兄弟為緦麻外姻服屬不許通婚特以其為有/服外姻耳於律意究未允當善為此議太祖嘗善其言)
(而修律時未及釐定/訖明之世遂不改云)成祖永樂二年十二月御史張翥
言山西行都司所屬地方切近沙漠軍衛充實則敵不
敢為患比軍人犯徒流罪者悉徙興州屯戍恐邊衛軍
士圖易避難必多故犯以求遷徙則隊伍日減邊備不
足乞令臨邊衛所軍人犯徒流罪者止從科斷仍流原
衛戍守從之三年六月大理寺卿吕震言近例官犯杖
罪者記罪還職停俸三月盖欲使之改過自新然有玩
法者恃恩輕犯恬無畏憚不正其罪無以自懲請自今
有再犯者論如律(著令具/刑制篇)八年十月交趾布政司言先
頒降刑名事例交趾土人有雜犯死罪徒流遷徙者發
邱温抵交趾充驛夫遞運夫雜犯死罪者服役終身徒
流遷徙者各以所犯重輕為限官吏犯笞杖罪吏斷決
還役官降用應解現任别叙及雜職於邊逺叙用者皆
斷決還職今新例徒流遷徙杖罪皆發北京為民種田
先後例不一皇太子曰交趾逺在萬里外宜從先例令
刑部移文知之仁宗洪熙元年十月行在吏部郎中陳
叔剛上言吏犯杖罪律斷決為民近時吏胥謀欲求去
則私約相訐多以杖罷去乞命法司自今吏犯杖罪以
下依舊例的決復役徒罪以上准工滿日安置别郡死
罪如律公罪附過則奸狡之塗可以漸塞帝命法司議
行(具刑/制篇)宣宗宣徳三年八月監察御史鄭道寧言犯姦
婦女律當去衣受刑以勵風俗今法司亦聽納米贖罪
其間無米輸納者拘繫於獄益縱淫穢乞敕治之如律
從之四年四月四川按察司奏四川軍民健訟往往誣
詞封奏自宣徳元年以來鞫問二百餘事大半涉虛盖
誣人死罪得罪甚輕因此恣肆冒犯請嚴禁約果有機
宻重事許實封進呈若私事須論訴者必自下而上陳
告擅動實封者令法司究治從之(具刑/制篇)是年五月山西
按察司張政奏乞敕法司凡詞訟有原告逃者其被
告皆即放遣俟獲原告取至對理庶奸頑知畏良善獲
安帝曰此皇祖定制也恐在外諸司未之行其即申
明著為例(具刑/制篇)五年廣西按察司僉事王愷奏言近例
在外諸司吏典犯笞杖罪俱贖鈔改撥姦猾之徒必有
就易避難乘混作弊者請敕法司㑹議法司議奏請凡
照刷諸司文奏事干遲錯若漏報卷籍官吏應公私笞
罪及公杖罪皆依律決罰還職役如錢糧埋没刑名違
枉有所規避者仍依律照例發遣從之六年二月都察
院奏棗强縣典史周忠本挾私杖殺皂𨽻合依故勘平
人致死律監察御史任祖夀聴其許馬一匹論以因公
行罰徒罪祖夀合依聴許財物而事枉者律應徒以風
憲加二等應流帝命如律罪之英宗正統三年十一月
民有収義女為妾者法司論姦大理寺評事王亮奏請
行勘原賣與謀合人果係義女罪之如律若通房使女
收為妾而立約明白兩相願者不治罪不離異從之著
為令四年巡按直𨽻監察御史羅綺奏各處理刑官多
不諳刑名止慿吏胥照提多人動經數年未得結絶甚
至情輕作重情重作輕以致詞訟競起且如夀州衛軍
毛神保告百户召鼎尅落月糧反被鞭笞續赴通政司
伸理遞回本衛官嗔恨愈深問擬白晝搶奪傷人斬罪
監候待決臣將文案詳觀及按行察訪始知絶無搶奪
之情止是懷挾前仇陷之以死神保己從輕出之鼎等
正當究問以警其餘幸䝉赦宥恐各衙門理刑官亦有
不公其心不察其情不明其法未免有偏枉之弊今後
理刑官務於在京法司歴事監生中精選其諳曉刑名
者授之庶使人無寃抑帝命部議行之八月御史陳祚
言法司論獄多違定律専務刻深如户部侍郎吳璽舉
淫行主事吳軏宜坐貢舉非其人罪乃加以奏事有規
避律斬及軏自經死獄官卒之罪明有遞減科乃概杖
之夫原情以定律祖宗防範至周而法司乃抑輕從重
至此非所以廣聖朝之仁厚也今後有妄援重律者請
加以罪從之(具刑/制篇)是年御史唐慎奏近奉詔令内外繫
囚具狀以聞今在京悉承聖斷恐在外所司奉行未至
或被挾仇妄指或因權勢誣告或爭占田土分異財産
妄作反叛强盜或將死屍作謀殺誣人或官司挾仇故
入重罪設有申訴或因前官鞫成罔究虛實或原問官
偏執同僚互生嫌疑弗為之辨其間豈無含寃而死者
乞敕各處巡按御史㑹都布按三司及直𨽻府衛正官
將見繫重囚俱如京例審録以聞從之五年二月刑部
尚書魏源等集議凡罪囚無力贖罪者沿海邊衛旗軍
舍餘照舊例的決還役隨住陜西民雜犯死罪文職官
吏知印承差贓罪滿貫照例發莊浪等衛安逺等遞運
所充軍擺站其餘各處軍職旗軍舍餘笞杖的決雜犯
死罪五年流罪四年徒罪照徒年限福建浙江山東發
本處沿邊廣東發廣西沿邊江西南直𨽻發浙江金山
衛沿海北直𨽻河南發宣府俱送總兵官處定撥衛所
立功備禦哨瞭滿日發回衛所還職著役民人陰陽人
等俱發附近衝要去處擺站十月刑部言舊例軍丁力
士犯盜者皆戍邊比者詔從律斷但令輸作復役以是
人輕於犯盜請復舊例庶使知懼從之十一月三法司
言洪武定律時鈔貴物賤所以枉法贓至百二十貫免
絞充軍今鈔賤物貴若以物估鈔至百二十貫枉法贓
俱發充軍輕重失倫今後文職官吏人等受枉法贓比
律該絞者估鈔八百貫之上俱發北方邊衛充軍其受
贓不及前數者視見行例發落從之六年陜西布政使
郭堅言律載府州縣官有犯所轄上司不得擅自勾問
止許開具所犯奏聞其倉場庫局陰陽醫學閘壩驛遞
等衙門官犯罪俱不該載所以各處此等有犯間有徑
行勾問又有具奏提問所行不一請敕法司議刑部尚
書魏源㑹議宜從布政司問給事中廖莊言律載在外
五品以上官犯奏聞請㫖六品以下聴分巡御史按察
司並分司取問臣竊以為倉場庫局律雖不載其曰六
品以下則此等官員亦載其中而布政司不得擅問明
矣盖倉庫等衙門實為布政所屬或一時幹辦不及逢
迎失意徑被取問則此等官員難以自立矣他日又豈
無奏巡檢司與學官律不該載者亦乞照比例者乎帝
從之是年刑部侍郎何文淵上言竊盜初犯再犯俱刺
字三犯者絞今又立牌額是於律外加罪實傷治體(具/刑)
(制/篇)七年行人司行人尚褫言旗校緝事不可盡信間有
用心邪枉者或為他人報仇或以私怨誣陷平人緝事
未能盡實請自今旗校緝事務見實証然後坐罪如或
不實所緝者量重以其半坐之庶不致乘隙報怨濫及
無辜帝從之八年大理寺言律載竊盜初犯刺右臂再
犯刺左臂三犯絞今竊盜遇赦再犯者咸坐以初犯或
仍刺右臂或不刺請定為例章下三法司議刺右遇赦
再犯者刺左刺左遇赦又犯者不刺立案赦後三犯者
絞帝命遇赦再犯者不論赦(具刑/制篇)九年湖廣長沙府攸
縣知縣吳貴奏長沙衛軍肆暴鄉曲誣告衛所其管衛
所者往往不諳法律徑委軍職仍勢廹府縣百計索賄
民不勝虐乞敕禁約事下刑部議謂軍職不得理人命
有成令苐久未申明請如貴奏榜諭帝從之十年巡撫
史濡言雲南諸獄呈詳既於御史復於㕘贊軍務侍郎
復於鎮守太監各持一説殊無定論乞廷臣㑹議於是
三法司議咸謂審刑名於御史此定律餘官無著令帝
從之十一年大理寺評事孫鏞上言重囚稱寃未及詳
讞原鞫者慮其反覆或箠死獄中乞敕審刑官徙置他
獄法司議徙獄非制不從帝因命内外所繫重囚必俟
朝廷處分敢有箠死者罪之十三年刑部尚書金濓奏
姦義男婦洪永以來有論依姦子孫之婦應斬者有論
姦妻前夫之女應徒者乞聖斷遵守三法司奉詔議親
男與義男情有親疎宜比姦前夫之女徒罪科斷敕分
别通姦强姦之條著為令(具刑/制篇)景帝景泰元年刑部郎
中王槩言舊例告義子義女義婦義孫妾子前妻前夫
之子不孝者必審其四隣恐寃抑也其義子女又必驗
其年嵗如過房在十五嵗前曽受鞠養則坐以不孝不
然但以僱工人毆罵家長律坐之奉詔革例此不宜去
從之二年八月刑部員外陳金言律不可易例宜更改
謹列未便者以聞一婦人犯徒流笞杖槩的決此於㢘
恥待人之道似有未及宜依男子例減半贖之一軍民
私債不得追索以此貧民不得富室救濟宜聽其理取
一官軍及子孫輩有犯敗倫傷化者俱革職不許承襲
今奸究誣告圖其官職請依繼母并義父母告子孫例
集隣佑勘之如妄則發所告者原籍為民不得仍於衛
所騷擾章下法司以其言皆可行從之三年南京兵部
尚書王驥奏已故都督吕毅子瑛先定指揮葛覃妹為
妻後瑛襲調山海衛别娶千户俞勝女為妻又取陳氏
為妾已生男女其葛覃母子因女年長三十以上嫁與
千户劉昱為妻已生男女三人今被瑛具奏爭娶結訟
法司依律斷令離昱歸瑛不惟節義兩失抑且難為命
婦況母子分離夫妻别異其情可憐乞敕禮部㑹議准
令年久不回並聴改嫁仍將葛氏歸昱從之五年大理
寺少卿薛瑄言發擬罪囚多加參語奏請變亂律意刑
法失中請敕自今一依律令不許妄加參語從之六年
大理寺向敬言鞫囚有二弊其一論罪不當者輒調問
痛加箠楚至三四次仍依原擬不免有寃請自今三次
不允送别衙門推鞫原問不當者罪之其一毆鬭罵詈
違限等類輕罪律有正條者法司以正條罪輕輒擬依
不應從重其買免枉法强竊盜等項贓法金銀律追本
色今乃准其費用追鈔此皆輕重不當乞禁令如律從
之是年湖廣按察副使吕淵奏原告在逃將及一年者
將事内證佐人犯對問推理依律發落如告實原告免
提如虚别行擒執問罪帝敕法司通行之是年刑部郎
中夏時正言自今凡非反逆重罪涉勛戚大臣奉特㫖
者俱不必㑹問都察院議時正言可從宜通行天下諸
獄原發在都布司者但㑹都布司官在府衛者㑹府衛
官在按察司及巡按者不必㑹官即為問結如有淹滯
者治之詔從所議憲宗成化元年遼東巡撫滕昭言大
明律乃一代定法而決斷武臣獨舍律用例武臣益縱
蕩不檢請一切用律(詔令具/刑制篇)是年大理寺卿王槩言舊
例天下軍民詞訟悉由州縣以達於朝廷違者罪之近
法司於凡代抱本狀之人輒得寛貸遂至奸弊尤甚臣
請除路之極逺與事之迫切人之老幼者依律問罪遣
回聴理外此則遞送押解勿使逃匿從之四年二月獲
賭博者四十餘人命枷項示衆仍榜禁之已而犯者復
三十餘人有不勝苦至死者刑科給事中毛宏等奏言
其中情犯亦有輕重怙衆之徒固不足惜愚民不知榜
例一時誤犯致死可憫乞敕法司分為三等帝命從之
五年大理寺評事張鈺言大理之設所以審録刑部都
察院鞫問罪囚其間或擬罪不當者一再駁還並令改
擬或仍不當許參問此係舊制近見南京法司多用嚴
刑迫囚誣服其被糾者亦止改正而無罪乞自今許本
寺參問寺卿王槩覆奏如議六年兵科給事中宫榮言
近年鼓下詞狀不與覆奏辦理致使寃抑控訴無所自
後當與研審明白回奏不許一㮣立案其直鼓官亦須
詳看曽經他處具告不行者方與封進從之是年御史
馬文升奏言律令犯公罪者不至罷職近來御史朱賢
婁芳等俱以公罪罷職為民非祖宗法律本意請戒法
司自後不許妄參以律令從事疏入下其章於所司是
年有張元吉者罪當凌遲處死詔免死杖一百充軍給
事中毛宏因上言天罰天討雖天子不得任意於其間
今元吉僣朝廷之制擅生殺之權殺無罪四十一人具
列十惡之條若以襲號天師不欲加戮記曰執左道以
亂政者殺不以聽元吉正係左道之流況又罪大惡極
豈容曲加寛宥萬一罪惡再有如此者又當何以處之
帝以事既施行寢其奏七年御史李賓等奏在外官司
聴斷軍民詞訟動輒罰人財物始則暫寄官庫以欺人
終則通同庫役以入已其用計奸深有為預備稽考官
訐之謀至假立文簿虛作支銷者昔唐臣陸贄有言建
官立國所以養人賦人取財所以資國今舍法而重罰
既非所以養人罰物以為私又非所以資國若不通行
禁革則貪風愈熾末流之弊不可勝言矣今後請治擅
自科罰之罪帝從之(具刑/制篇)是年刑科給事中白昻等奏
言大理寺審錄罪囚參擬罪名具載諸司職掌至為詳
密比者大理寺審録有詞稱寃人犯駁回再問者多行
移調問者少及巡撫巡按官并在外衙門詳議所屬申
詳囚犯内有情弊者亦皆駁回再問致被偏執已見不
與辨明多用非法重刑鍛鍊成獄囚人慮其駁回必加
酷刑雖有寃枉不敢再言今後乞命在内法司使遵諸
司職掌事例行之在外參審所屬申詳囚犯中間如有
問招不明擬罪不當及有詞稱寃者俱聴改調别衙門
問理不許仍行原問官問理奏下法司議如所言從之
十年都御史李賓言錦衣鎮撫司累獲妖書圖本皆誕
妄不經之言小民無知輒被幻惑乞備録其書名目榜
示天下使知畏避免陷刑辟報可是年刑部尚書王㮣
上言處置條例一凡告官吏者提問或彼此逃匿宜令
原告逃者被告免提被告逃者惟擒被告治罪一軍職
有敗倫傷化革職事例欲謀官職往往誣奏毆罵等情
自今令照義父母繼母嫁母告子以不孝事例以衆証
為實依律問枉者坐之一子孫毆罵祖父母父母及妻
妾毆罵夫之祖父母父母坐斬絞罪或告息詞奏蒙決
杖發回養親自今宜令初犯許准息詞不與奏請其中
若有執私故害即與辨理一軍官乏用借貸約以俸銀
捐償闗領之際以負多避匿及債主自領反誣以盜闗
之罪坐常人盜倉庫罪殊乖律意宜止問杖罪一文職
官吏為事為民者往往赴京奏辨令家人抱訴近例但
有問過招由在卷及不親賫奏疏者俱置不問宜依前
例行原問衙門或調别衙門鞫理一軍職姦宿樂婦例
革職外衛其中有指姦者依律勿論擬坐贖杖縁由通
姦招伏多革職為民有乖律意自後指姦及非姦所捕
獲止坐不應杖罪仍擬還職為是帝從之十一年祭酒
周洪謨言天下有司聴訟輒用夾棍等刑具百姓不勝
苦楚請敇法司禁約除人命强盜竊盜奸犯死罪須用
嚴刑其餘止用鞭扑違者風憲官錄其酷暴以備考劾
詔可之十五年南直𨽻巡撫王恕奏律乃治天下大法
我太祖髙皇帝斟酌歴代律條定為大明律凡四百六
十條頒示天下而名例律有曰凡律令該載不盡事理
若斷罪而無正律者引律比附應加應減定擬罪名今
在京書坊刋行大明律後有㑹定見行律一百八條不
知何時㑹定者法官老於刑名必不依此比附但恐流
傳四方未免有誤新進之士畧舉其兵律多支廪給條
及刑律罵制使及本管長官條皆輕重失倫不可行於
天下乞以其板毁之於是法司㑹議宜以恕言通行内
外法官自後斷罪悉依大明律并奏准見行事例敢有
再稽㑹定條律比擬出入人罪者以故出入論仍行書
坊即將所刻本燒燬違者並治以罪從之是年御史李
紀言定立嗣一事刑部議奏軍民人等告爭繼承者必
擇立同宗昭穆相當之姪若衆子無嗣必先盡同父長
房之次子長房無子然後以次及於衆子又次及於大
功小功緦麻至親之次子如俱無次子方立逺房其長
子無嗣亦盡同父以次長房之次子然後以次及於其
餘若無子者生前或擇其人自幼撫養長大已立為嗣
但不係異姓尊卑失序者仍舊承繼不許宗族告爭從
之十六年給事中王坦言竊盜犯罪律有明條在京法
司具有成案今在外問刑衙門於竊盜初犯再犯不論
贓數多寡輒杖殺之請嚴加禁約從之是年兵部尚書
余子俊言京城多盜宜敕查究有舍匿遊民與無籍軍
匠罪囚者送户工兵三部收役其無籍貫者送兵馬司
處畫若赦宥死囚遣而復來者處死仍令編審丁籍追
究舍匿之家帝謂漸不可長宜急畫謀擒捕仍遣官屬
勘實造冊有潜住如議發遣隠蔽者並罪之孝宗𢎞治
元年大理寺評事魯永言刑官問囚擬議不當或舞弄
條欵或紐合文法或律有正條而擬以不應或畏避權
勢而拘於成案或信慿㕘語定罪而不論招情皆可恣
為出入刑獄用是不平請悉依律例擬議科斷違者從
給事中御史舉劾御史有違從都察院查究從之是年
刑部尚書何喬新言舊制提人所在官司必驗精微批
文與符號相合然後發遣此祖宗防微杜漸深意也近
者中外提人止慿駕帖既不用符真偽莫辨姦人矯命
何以拒之請給批文如故帝命復行之二年刑部尚書
何喬新等言國初制律之時每銀一兩值鈔一貫常人
盜銀八十兩方得絞罪監守盜銀四十兩方得斬罪今
則每銀一兩值鈔八十貫常人盜銀一兩監守盜銀五
錢者即坐斬絞罪雖曰民俗澆漓恐人易犯故重以懲
之然非制律之本意查正統成化時御史陳智李至剛
等各有論奏或欲依國初估鈔常人盜銀八十兩方坐
絞罪或欲照今時估鈔常人盜銀一兩即坐絞罪合而
論之贓輕罪重者過於刻贓重罪輕者失之縱今後估
計鈔貫銀每兩銅錢一千文各值鈔四十貫庶幾得中
時議者以銀錢估鈔舊例行之已久仍依原估喬新議
遂不行六年太常少卿李東陽奏言五刑最輕者笞杖
然杖有分寸數有多寡今在外諸司笞杖之罪往往致
死縱令事覺不過以因公還職以極輕之刑置之不可
復生之地多者數十甚者數百積骸滿獄流血塗地可
為傷心律故勘平人者抵命刑具非法者除名偶不出
此便謂之公一以公名雖多無害此則情重而律輕者
不可以不議也請凡考訊輕罪即時致死累二十或三
十人以上本律外仍議行降調或病死不實者并治其
醫命下所司議處七年禮科給事中吕獻等言每嵗初
夏例縱釋繫囚笞杖輕犯多宥免徒流以下減等發落
重罪情可矜疑者具奏定奪所以長民命而夀國脈也
但此例獨行兩京而未及天下乞敕三法司南北直𨽻
則巡撫官督同諸府縣官各布政司則鎮巡官㑹同三
司官各凖兩京例每於四月慮囚庶刑獄無寃不從十
一年陕西宜州縣民馮子名兄亡妻其嫂巡撫定擬坐
杖帝以事闗風化特命法司㑹議于是尚書閔珪等覆
奏謂逆天道壊人倫定議絞罪其他犯類此者並依此
例斷(具刑/制篇)是年南京燕山前衛千户韓鋭坐不分俸養
贍繼祖母及毁罵小功以下兄刑部議杖還職為大理
寺所駁刑部因奏請申明條例今後武職凡奉養有缺
須祖父母父母親告乃坐若子孫告祖父母父母例不
行勘若不奉養繼祖母繼母及毆本宗大功以上尊長
小功尊屬并毆傷外祖父母及妻之父母者俱行勘明
白方許論罪其有縱容抑勒女及妻妾并子孫之婦妾
與人通姦及姦内外有服親屬及典雇妻女者俱係敗
倫傷化請俱依律問罪照例發原籍為民帝從之十二
年御史王哲奏遷發口外為民者風土不宜往往疾病
道死是以家人聚哭如臨刑之苦請今後兩廣及雲貴
四川犯應遷發者悉改撥本處附近衛所充軍部議以
充軍之罪甚於遷發今聴其自便(具刑/制篇)是年刑科給事
中周旋言五刑莫重於死罪次莫重於充軍故律載充
軍之條甚少自條例之行任情擬斷乞勅令今後具招
詳刑部都察院審與律例相符方行大理寺評允轉行
兵部定衛發邊詔下所司知之十三年刑部奏國初刑
用重典取上裁榜文紛紛下洪武末定大明律刑官始
得據依為擬議輕重畫一後又申明大誥諸有罪減等
累朝遵用而法外遺奸列聖時推移損益之而有例例
非律所該而實不大違逺於律特用輔律非以破律也
而中外巧法吏或借以文飾私怒多引例便已意而律
寢格不用於是命刑部㑹九卿議増歴年問刑條例經
久可行者二百七十九條上之内禁濫報邊功私騎官
馬黄船販鬻私貨漕船附帶勢要貨物及鎮守等官頭
目非奏帶者不得報功皇城守衛官旗故縱直軍十名
降級六條命再議以聞九卿執奏累朝所定不可輕更
帝從之(具刑/制篇)是年户科給事中邱俊言内外問刑衙門
罪囚有監禁四五年甚至數十年者寃氣騰結皆足致
灾乞通行天下將見監三年以上罪囚情真者秋後處
決其情可矜疑及事情難明者不拘成案悉與辯明刑
部議謂兩京罪囚每嵗夏月審録秋後又㑹官重審及
五年又命太監等官㑹審已有成法宜如舊行其各布
政司審録不必待至明年請如俊所奏一暫行之此後
仍五年一次差官從之十四年五府六部衙門言今後
惟叛逆等事方差錦衣衛官校齎駕帖其餘俱下法司
轉行巡撫巡按官勘問有應解京者就彼差官押解帝
命准行十六年御史劉洪奏浙江人張悦以罪發充軍
托病回籍醫治至家援例納粟授衛指揮請革職仍發
原伍其浙江布政司官許令納粟者亦宜逮問兵部覆
奏當從仍行令各處有似此者通治以罪是年吏部主
事楊子器言今有司不以生靈為重有犯輕罪而禁死
者有因干連負累妄攀誣陷而禁死者請申明舊例禁
之又近例非掌印官不許受詞訟且詞訟多則贓罰多
嗣後凡清軍捕盜等官其不經州縣越訴者不許受理
有司嵗終彚其詞訟及贓罰數目呈巡撫巡按官稽考
以絶姦貪刑部覆奏從之是年撫州人江緣一擊殺其
弟緣四遺一女其母吳氏以許嫁李氏縁一又欲取所
受聘財母不從緣一怒罵刼奪之母忿而自縊有司擬
罵母律絞巡撫王哲以律毆父母者斬緣一手殺親弟
逼死親母使得全首領情重律輕具獄以聞法司覆議
依毆母律斬決不待時仍請後有威逼祖父母父母死
者悉依此斷(具刑/制篇)是年禮科給事中葛嵩言近例質當
田地限滿計所收己及本利者交還業主無力取贖者
聴再管業承繼之子有不得於所後之親者聴别擇賢
能或所親愛者承繼不許他人以次序告爭二者皆與
律意不合請令無力取贖者仍聴典主管業以息訟端
立後者務以尊卑為序昭穆相當不許别立疎逺致紊
倫理法司覆議請申明律例照舊施行從之是年户科
給事中孫禎言新頒問刑條例比律令過嚴如律縱放
軍人歇役者一名杖八十每名加一等例則額設軍伴
之外多占五名以下者降一級律私借官馬或轉借及
借之者各笞五十驗日追雇賃錢入官計錢重者坐贓
論加一等例則私借及轉借與人五匹以下降一級是
占役一軍占乘一馬皆當從降級例科斷矣人將無所
措其手足請重加校定俾協於中法司覆議謂條例皆
奉有成命難以更改其借占人馬數不及五者請如所
奏仍依律論斷從之十七年兵科給事中潘釋奏故事
每嵗㑹審重囚率以一日竣事然人命至重今後該審
之囚衆多如拘以一日則不得從容詳審昔太宗文皇
帝因刑部等衙門大辟囚三百餘人復訊皆實請決復
諭之曰更審之一日不盡則二日三日雖十日何害此
祖宗好生之心萬世所當遵也乞令從容研審使無寃
枉從之是年吏部尚書馬文升言㑹審重囚作妖書惑
衆者甚多與其謀于己犯不若禁於未然乞勅榜諭有
收藏者許半月内首告官司(具刑/制篇)是年刑部條上革弊
彌灾事宜四條一京城勢家或攬納逼債或侵奪强買
或殺人焚燬或窩盜分贓事發則抗拒官司今後令錦
衣衛執送職司重治一舊例在京問囚三審不服及在
外問結赴京奏訴者俱改調别問近嵗多拘成案有明
訴枉問而置之不問者請令果有寃枉即與辦理一定
例巡按㑹審由都布二司并府州縣衛送者申刑部由
巡按及按察司送者申都察院各轉詳大理寺審擬今
重囚止申巡按更不㑹審轉詳以致輕重任情淹禁無
度請令照例申詳一奸民包攬錢糧勒取財物各倉内
外管事并勢要之人交通受納事發止坐攬頭請令緝
事衙門并窮究得財之人明正其罪俱從之是年大理
寺條上革弊彌灾事宜一矜疑重囚從原問衙門録奏
情或有偏請令刑部都察院㑹本寺公同具奏一外官
有用刑因而致死者請依酷刑例為民一外官因公挾
私淹禁平人致死者請亦照酷刑問斷一充軍賄脱止
坐本犯請查解批追究賣放之人從重參問一奏訴詞
訟每事具題近於煩瑣請照軍職徒杖罪先行發落半
月類奏一誣告平人其致死被誣之人律所未載近日
俱問絞罪殊非適中請令誣告因考禁而死者依本律
餘照常例一舊例王府文職希圖改調故意犯贓者發
邊縣敘用盖指令人誣告或科歛不入已者近來凡受
贓者皆擬調似非律意請依律罷職一婦人再嫁以前夫
之女與後夫之子成婿有闗風化請依娶同母異父姊
妺律斷一操備人等犯笞杖罪令贖鈔有無力者監繫
不得歸結請依在逃律許的決奏下刑部㑹議皆以為
可從之是年法司覆奏南京侍郎楊守隨所言成化間
奏准凡犯人訐告原問官者須覈究得實然後逮問今
南京御史王良臣按指揮周愷等怙勢黷賄愷等遂訐
良臣詔下南京法司㑹鞫似與舊章不合請今後官吏
軍民奏訴牽緣别事摭拾原問官者立案不行所奏事
仍令問結(具刑/制篇)是年巡撫張本奏江西諸盜例應處以
極刑皆由巨室藏匿分贓遂至猖獗今獲匿主五人亦
問擬斬罪比例梟首示衆法司㑹議以為宜從之是年
刑部主事朱瑬言部囚送大理第當駁正不當用刑今
左右二寺分外用刑展轉淹滯乞令毋得擅加考掠大
理寺卿楊守隨覆奏大理寺雖止於㕘駁然每有隠匿
重情未免量加刑罰況永樂年間本寺亦設刑具豈為
分外請申明禁戒令法司同寅協恭毋彼此執抝帝從
之是年御史魏申奏在外有司問故殺鬭殺其助殺之
人俱擬為從坐以流罪又竊盜臨時拒捕不得財者止
作犯罪拒捕科斷其拒捕不以臨時者或反坐斬罪俱
不合律意乃令法司覆議施行
欽定四庫全書
欽定續通典卷一百十二
　刑
　　雜議四(明/)
武宗正徳元年掌大理寺工部尚書楊守隨言每嵗熱
審事例行於北京而不行於南京五年一審録事例詳
於在京而畧於在外今宜通行南京凡審囚三法司皆
㑹審其在外請亦依此例庶事無偏弊刑合公論詔可
二年閣臣李東陽言决囚三五覆奏自唐太宗以後歴
代遵行我太祖著為定制每法司决囚必待刑科三覆
奏後批出行刑昨刑科初覆奏本未發仍望批一是字
少待三覆本内方批處决不過遲數日之期可以存百
年之典五年東陽等又因風霾上言頃以久旱風霾兩
降綸音連坐者釋放枷號者饒免盜犯再審徒流減等
中外傳播歡聲動地幸覩聖心開悟輒有一二干凟如
王府逃校窩主鄰佑連累者亦乞釋放傾使假銀偽造
印信舉放私債乞照本律問罪餘皆放免充軍正犯己
故無子婦人一應家屬乞免遣死罪重訴三次者乞免
加罪婦人無夫者乞免配邉軍凡犯罪家産除重罪外
乞免沒官法司錦衣衛見監罪囚乞照熱審事例奏奪
南京見監輕重罪犯乞照在京恩例文武官罰米實係
家貧者乞再限三月仍免加倍上納各處獲盜數多不
無寃抑乞令研審務見贓仗失主勿使妄拿希圖升職
免罪再正徳年間問罪條例近給事中屈銓奏准頒行
乞令法司議定上裁帝曰卿等所言有禆治道當悉行
之(按東陽等條奏内惟已故軍犯無子免遣婦人/及一應家屬等四條准行具刑制篇餘皆未從)十三
年九月刑部斷囚有子糾他人刼其父及弟刼其兄者
循舊例以同居卑幼將引他人為盜及私擅用財擬罪
止杖徒大理寺劉玉因奏律以弼教此係人倫之變即
使律文未載亦當權輕重以正法援比附以上請如前
擬是置倫理於不論盜賊日肆而莫禁矣於是改擬重
刑仍著為令(具刑/制篇)是年十月帝如宣府大學士楊廷和
等言祖制行刑之日許各犯家屬訴寃於登聞鼓下直
鼓給事中封進或暫停刑者特遣校尉批予留之今冬
至將近又當處决之時該科三覆奏本送下擬票臨刑
之時有鳴鼓訴寃狀應與辦理者何以遽得明㫖伏望
振旅還京凡此重務悉遵舊制而行疏入不報十四年
御史李節義叅奏指揮時鐸逼拷平人為盜見監王天
祐等審釋閆隆等五人瘦死坐以徒罪復職刑科給事
中張漢卿因奏言情重律輕於法似為寛縱并乞榜示
中外凡撫按懲治務將呈詳候審之囚不分己未結正
通行開報已死者亦須查勘有無寃抑及病死根因若
情有偏枉故入至死如時鐸者照例重治疏入不報世
宗嘉靖元年給事中劉濟等以姦黨廖鵬父子及王欽
陶杰等頗有内援懼帝意不决乃言往嵗三覆奏畢待
駕帖則已日午登聞鼓下仍受訴詞得報且及未申時
再請行刑時已過酉大非刑人於市與衆棄之之意請
自今决囚在未前畢事從之(按明實録嘉靖二年御史/陳逅言慎刑之道在初審)
(不在臨刑正統年間有批予留人事例以至富囚多圖/僥倖夤縁請託萬一姦黨乘藉昏黒意外求生雖罪監)
(臨亦損國威請今後决囚前期一日該科覆奏畢即給/駕帖取囚赴市限未刻前畢事如有鳴鼓訴寃許覆奏)
(前封進奏後毋得輒受違者坐罪此奏與劉濟畧同所/謂姦黨葢仍指廖鵬輩而是年鵬等復以内援緩刑給)
(事中陳時明御史謝汝儀/與濟等先後疏爭俱不報)二年刑科給事中劉濟言國
家置三法司專理刑獄或主鞫問或主評審權臣不得
以恩怨為出入天子不得以喜怒為重輕其後又有錦
衣衛鎮撫司專理詔獄法乆漸弊而三法司幾於虚設
陛下升潛盡革舊弊而邇來漸為私移大乖初意如劉
最之私討應付黄國用之私出紙牌顔如環之私用違
禁包袱俱係小失而緝執于宦寺之門鍛鍊於武夫之
手裁决於内降之㫖若李洪陳宣罪至殺人降級而已
以最等視之奚啻天淵而顧一律罪之其何以示天下
得㫖奪俸一月三年七月廷杖羣臣爭大禮者四年秋
林俊疏論曰古者撻人於朝與衆辱之而已非必欲爛
其體膚而致之死也亦非所以待士大夫也成化時臣
及見廷撻三五臣容厚綿底衣以重氊疊褁猶床褥數
月淤血始消正徳時逆瑾用事始啟去衣之端重非國
體所宜釀有末年諫止南巡撻死之慘幸遇新詔收卹
士氣始回不謂又偶有此臣又見成化𢎞治間詔獄諸
㫖惟叛逆妖言强盜好生打著問喇唬殺人打著問其
餘常犯送錦衣衛鎮撫司問鎮撫奏送法司擬罪中間
情重始有來説之㫖部寺覆奏始有降調之㫖今一概
打問無復低昻恐舊典失查非祖宗仁厚之意是年九
月御史吳廷舉言應天諸府税糧逋負過多請申明律
例通行遵守於是法司議徴收限期律有明條條例不
過推廣律意因事立法耳如違限一年律稱遷徙今以
故法不行則有比流減半准徒二年之例又恐准徒無
以懲惡則有無故不納秋糧發附近邉衛充軍之例如
官吏受財律以枉法論今以枉法准徒五年不足以禁
贓汚則有滿貫充軍之例律稱提調管糧官處絞今概
擬絞則太重准徒則非制故又分職守等第定為住俸
降級之例大抵法在必行刑不輕用諸挾勢奸弊宜如
所請行之然東南灾傷民困宜及時徴催勿致臨期酷
逼違法科斂者罪之如律例從之六年給事中周瑯言
律令所載凡逮繫囚犯老病必散收輕重以類分枷杻
薦席必以時飭凉漿暖匣必以時備無家者給之衣服
有疾者予之醫藥淹禁有科疏决有詔此祖宗良法美
意宜勅臣下同為奉行凡逮繫日月并已竟未竟死亡
者各載文冊申報長吏較其結竟之遲速病故之多寡
以為功罪而黜陟之帝深然其言且命中外有用法深
刻致戕民命者即斥為民雖才守可觀不得推薦是年
侍郎張璁等議覆桂萼所奏謂祖宗設立刑部都察院大
理寺謂之法司所以糾官邪平獄訟也設立東厰及錦
衣衛所以緝盜賊詰奸宄也夫職業之廢謂之曠官職
掌之奪謂之侵官今後凡貪官寃獄仍責法司其有徇
情曲法乃聴厰衛覺察盜賊奸宄仍責厰衛必送法司
擬罪詔如議行七年給事中蔡經言國家内設法司外
設撫按按察等官皆為陛下奉三尺法者故内外有犯
責之推鞫在諸臣者亦足以辦之矣今陛下時差官校
逮察此屬假勢作威淫刑黷貨譬則虎狼蛇虺咸被毒
噬願自今罷勿遣刑部尚書胡世寧請從其議帝納之
是年詹事霍韜上疏曰天下軍衛一體也錦衣衛獨稱
親軍備禁近也錦衣復掌刑獄不亦甚乎天下刑獄付
三法司足矣錦衣衛復横攬之越介胄之職侵刀筆之
權不亦甚乎光武崇髙節名節之士滿東都以扶漢鼎
宋祖敦㢘恥刑罰不加衣冠忠義之徒争死沒世今江
西事變死者四人足驗今之喪㢘恥蔑節義者衆也顧
不係所養乎夫士大夫有罪下之刑曹辱矣顧使官校
當衆執之脱衣冠以就鎖梏屈體貌以聴武夫朝列清
班暮幽犴狴剛氣由此澌滅盡矣使有重罪或廢或誅
可也乃解下拘攣便披冕服而武夫悍卒指之曰某也
吾得辱之矣小人無所忌憚君子遂致易行豪傑所以
多山林之思變故所以鮮節概之士也是年吏部尚書
桂萼言捕盜之官有司多羅織平民軍職多妄報首級
並宜究治自後凡以妄殺報功者依故殺抵罪且内外
贓官所以累經罷黜而不畏者以所犯贓非枉法雖盈
千百貫而罪止罰作也宜更為令下所司議行是年巡
撫王應鵬言正徳間新増問刑條例四十四欵深中情
法宜㑹官編入不從惟詔偽造印信及竊盜三犯者不
得用可矜例刑部尚書胡世寧又請編斷獄新例命止
依律文及𢎞治條例行不必編集八年刑部覆詹事霍
韜疏言官以贓敗及故禁故勘平人致死者律當斬絞
後人惡其厲已於贓罪得贖刑而致人死者置之不問
以致贓暴之吏得肆帝是其言詔今後官吏犯枉法贓
酷刑致死人命及故禁故勘者論如律是年尚書許瓚
言大明律内一欵凡竊盜已行但得財者以一主為重
併贓論罪又凡恐嚇取人財物及詐欺誆賺局騙人財
物但計贓凖竊盜論又監臨主守常人盜倉庫錢糧俱
併贓論罪又知强盜後分贓計所分贓凖竊盜為從論
夫併贓者謂合衆賊通算論罪計贓者謂止計各人入
已之贓論罪凖者謂與真犯有間律文之權衡非不明
也乃司法者多不諳律意頓乖輕重或應計贓者論以
併贓又不以一主為重是凖竊盜論反重於真犯數倍
安得謂之有間是幾於濫矣又如知監守常人盜倉庫
後分贓者縁無主律止坐不應罪名夫竊盜罪止杖徒
分其贓猶以盜論盜倉庫錢糧重者抵死分其贓顧反
從輕科此幾於縱矣今宜申明律㫖計贓者止計入已
之贓論併贓者須從一主為論知監守常人盜倉庫分
贓者當以知盜後分贓律坐之庶輕重適中不失制律
本意帝令法司參詳律例議聞是年刑部議如親屬費
用收寄財物不過因其所無而偶用之其情本輕至於
相盜則利其所有而侵盜之其情本重今情之重者雖
無服得減凡盜一等而情之輕者即有服反概擬於凡
人之律人情律意胥失其平請以親屬費用受寄者止
擬不應杖罪附入㑹典帝命再議是年御史朱廷聲言
條例所稱喇唬名色除平素兇惡之人犯該前罪照例
開發其餘鬭爭等項常事悉依本律斷擬不許妄引前
例濫及無辜得㫖允行九年三法司議律書所載盜賊
二十八條有得財不得財之辨殺人者二十條有成傷
輕重保辜限期之分犯姦者十條犯盜法者十二條有
捕獲見發之别事例臚分至為明晰而刑曹不察往往
茍且成獄當責其如例詳鞫舉得其實然後坐之十一
年刑部議覆兵部尚書汪鋐應詔言刑獄之當恤者有
五問官明知寃抑而習於因循狃於成案阻於嫌疑溺
於私意竟不為白一也罪犯稱寃不服法當調問不已
至於再三而竟執原詞牢不可破二也獄具移付廷評
或招詞不得其情而駁或以罪不合律而駁駁之愈煩
而執之愈固以致禁囚彌年三也原問既當而廷評較
論隻字之間往復無已囚無出期四也法司偷惰不自
理獄輒付兵馬勘報顛倒出入五也宜申飭省改從之
是年刑科給事中王瑄等言頃者審録重囚原案未讀
囚詞未終輒已引去而當筆者手不停披且百五十餘
人造次而畢殊非慎獄之意乞自今廷審稍展其期令
原問衙門各以獄詞朗然宣示使多官雜議務服其心
如有疑似亟與分辯帝從之特命㑹審諸臣盡心詳慎
是年刑部尚書王時中疏言近來官司泥執成案偏䕶
已私應減死者或隂斃於法應更訊者或禁繫以終嵗
宜令各按臣禁戢有枉法殺人必窮治其罪又在外司
理之臣以刻核為威明多縱刑煅煉深文故入宜自今
申飭凡罪無正條而犯不應死者不得比附致死違者
叅治帝從其議十五年有以手足毆人傷重延至辜限
外死者刑部議鬭毆殺人論絞大理寺執嘉靖四年例
謂當以毆傷論笞部臣言律定辜限而問刑條例又謂
鬭毆殺人情實事實者雖延致限外仍擬死罪奏請定
奪臣部擬上每奉宸斷多發充軍盖雖不執前科亦僅
未減之耳毆傷情實至限外死即以笞斷是乃僥倖兇
人也且如以兇器傷人雖平復例亦充軍豈有實毆人
致死偶死限外遂不當一兇器傷人之罪乎矧四年例
已報罷請諭中外仍如條例便詔如部議二十年當五
年差官審録之期刑科給事中龍遂乞勅所司移文所
遣官凡一應重囚務虚心研審必得情真有可辨理釋
放發遣審豁者皆速與施行若果有寃枉而初為審辨
官所辨出者原勘原問官仍置不論如所辨官明知寃
抑故不與辨或忌原問而誣入後為他官所辨出原問
經審官皆宜追論若本無寃枉而徇私曲縱者亦宜重
譴從之二十二年有偽造察院文書畫押刑部依盜用
印信律杖而流之大理寺以律情不合駁之詔法司㑹
議尚書聞淵等因事按律議列四欵一文書以印為重
押字次之今後盜用印信即無押字俱坐以前律若止
犯押字不必概用前律一律詐為各衙門文書條下在
内不及通政司大理寺在外不及鹽運司今後有詐為
三衙門文書仍同其餘衙門科斷一六部各司軍衛各
所律所不載今後有詐為前項衙門文書套畫押字盜
用印信及空紙用印者亦當以其餘衙門律罪之一凡
衙門漸次添設及因事特遣者原無刻定印章故臨時
請給闗防今後如有詐為闗防俱比各衙門印信擬罪
凡盜用棄毁偽造悉與同科詔從之二十六年給事中
查秉彞言律科罰二十兩以上者送部降用非專為守
令言也今有罪贖至百兩以上者有無故勸民出粟者
甚至有給散人家産者又有從輕發落重拆工價者宜
明律令慎罰贖以懲贓濫詔從之二十八年帝以有司
妄引條例故入人罪命㑹官備查各年問刑事例定議
以請於是刑部尚書喻茂堅言自𢎞治間定例垂五十
年乞勅臣等㑹同三法司申明問刑條例及嘉靖元年
後欽定事例永為遵守𢎞治十三年以後嘉靖元年以
前事例雖奉詔革除顧有因事條陳擬議精當可採者
亦宜詳檢㑹茂堅去官詔尚書顧應祥等定議進呈刋
布増至二百四十九條詔有任情妄引者重治二十九
年給事中俞鸞言比者邉事孔棘軍伍空虚與其投生
人於必死之地不若少寛其法因而用之夫今之充軍
罪犯條附近之外不過曰邉衛曰邉逺曰極邉而已南
北地理不過曰本省隔省再隔省而已以罪之輕重權
地之逺近邉衛可以本省擬配邉逺可以隔省擬配極
邉可以再隔省擬配如内省無邉方者可以隔省附近
邉方擬配邉衛其邉逺極邉亦可依類逓配庶解者易
至逃者易勾而有司亦便於遵守部覆從之(按嘉靖初/更定罪人)
(充軍之制南人發南北人發北逺不過三千里其情重/者發極邉既而有司奉行不善逺軍不習水土逃死過)
(半其押解人亦有坐累以死者/鸞為此奏固通知時務之言也)三十七年刑部尚書鄭
曉等言故事在京官民詞訟俱赴通政司告送法司問
斷各衙門有應問者參送法司不得自决比來事權不
一諸司各自受詞不復參送甚有私抵贖以為利者且
其間拘禁箠楚或妄以意見出入顛倒法令臣竊憫之
請申明㑹典條例令各衙門通行遵守庶政體歸一所
罰亦不至乾沒疏入得㫖自今詞訟一照舊例各衙門
不得干預(按嘉靖實錄時南京上元縣有越獄之變南/京尚書馮岳亦言近來五城兩縣繫獄甚多)
(皆因各衙門濫受詞訟不送法司讞决故淹禁日乆至/於生變請盡録繫囚隨輕重决遣之而嚴有司侵官亂)
(法之禁曉因覆其奏以請報可又按明史刑法志時順/天巡按鄭存仁檄州縣凡法司有所追取不得輒發曉)
(考故事因言刑部追取人州縣不得却存仁違制宜罪/存仁亦執自下而上之律論曉欺罔乃命在外者屬有)
(司在京者屬刑部然自曉去後民間詞/訟五城御史輒受之不復遵舊制云)是年禮科給事
中李得春議罪囚係奉㫖貰減者吏不得復坐以他事
酷刑乆繫獄情真者不許浮辭奏辯開倖免之門死獄
重囚非正官不得問理如有轉委佐貳或以賄成或以
勢奪以故出入人罪論極刑自斃於獄與矜疑瘦死者
均之失刑今後有經奏請無枉故延不决及情可矜疑
不為伸理者各宜罪之詔如議行三十九年給事中侯
廷柱奏言一南京刑部各司官有擅受民詞不由通政
司及各衙門參送者有獄成徑自發遣不闗白本堂者
又有已經大理寺評允而改變情節者夫兩京一體三
尺法當與共之請嚴禁一斷獄慎於初情屍傷憑之檢
驗近者專委之各城兵馬以致吏書仵作相比為奸宜
令覆覈一聴斷宜速今一人繫獄動至破家在歇家有
保領之例在守門有門禁之擾在皂卒有杖頭之錢在
庫役有掌櫃之號此其弊端皆由於聴斷不速宜懲一
戒百詔皆允行四十四年刑科給事中沈寅奏言一詳
慎審錄之典毎嵗霜降㑹官朝審造次而畢今後宜令
一一唱名讀招參情覆案得其情真有詞及可矜可疑
之實宣示所批方行引去一申議恤刑之差部臣奉詔
慮囚有所平反而有司故為阻撓皆由事權太輕或不
得其人故耳自今宜慎揀而專任之非復命不得升遷
地方官有不用命者聴其叅奏詔從之穆宗隆慶元年
八月南京刑工二部以徒犯錢金等援恩詔乞赦各持
論不合移刑部議刑部侍郎樊深等議曰臣謹按令凡
徒犯已至配所者例不許放還祇因市板訛謬流傳不
一故工部執以為可許刑部執以為不可許以法言之
則刑部當是無可疑者苐徒流著役之人雖律令俱稱
不宥然恩詔云已發覺未發覺已結正未結正者罪無
大小咸赦除之徒流著配之人獨非已結正者乎遵行
明詔而又膠柱乎律令奉揚殊典而又掣肘於常法宜
乎其執滯不通也况上稽洪武近及嘉靖年間赦書往
往於此輩有開釋者亦未聞謂其與律令背馳且徒流
之罪例許折贖此輩獨以無力故就胥靡今偽印發塚
諸死罪不應折贖者既䝉寛宥而此輩獨以已至配所
反不得一沾殊恩恐非所以昭平允疏上詔徒流人已
至配所者特許放還三年三月大理寺左少卿王諍言
今問刑官毎違背律例獨任意見或曰難以照常發落
或曰合此某事擬罪自創一例略無顧忌臣請以近事
一二證之一律文所謂凡奉制書有所施行而違者杖
一百本指制誥而言今則操軍違限守衛官軍不入直
開塲賭博概用此律臣嘗駁之則執稱律例皆制書也
然則律例皆不必用獨用制書有違一句足矣一律文
犯姦條下所謂買休賣休和娶人妻者本指用財買求
其夫使之休賣其妻而因以娶之者言也故律應離異
歸宗財禮入官至若夫婦不合者律應離異婦人犯姦
者律應嫁賣則後夫憑媒用財娶以為妻者原非姦情
律所不禁矣今則概引買休賣休和娶之律悉令離異
財禮入官臣嘗駁之則又執稱買休賣休和娶人妻原
不係姦情然則律何為載於犯姦條下也一律文所謂
不應得為而為者笞四十重者杖入十盖為律文該載
不盡者方用此律也若所犯明有正條自當依本條科
斷今人所犯有手足毆人成傷者應笞三十以他物成
傷者應笞四十此其罪名之當得者也今之議罪則曰
某除毆人成傷輕罪不坐外合依不應得為而為之事
理重者律杖八十夫既除毆人輕罪不坐則無罪可坐
矣而又坐以不應得為臣不知其所謂不應得為者何
事也人命至重憲典昭然恐不宜附㑹偏執如此奏上
令刑部都察院公議以聞(按穆宗實錄先是諍與刑部/尚書毛愷屢以議獄不合故)
(疏中及之愷不能平執奏部擬皆是又謂買休賣休乃/本夫賣無罪之妻為義絶本婦從嫁賣之命為失節買)
(休人娶有夫之婦為苟婚故彼此俱罪本婦歸宗也若/犯姦自有正律不當傅此京操班軍違限乃題准事例)
(非制書有違而何事變無窮律文有限則有不應得為/而為之律盖成法也事有情重律輕者則難以照常發)
(落罪有律無正條者則比附律條奏請亦成法也而曰/自創一例畧無顧忌何耶於是議乆不决都察院左都)
(御史王廷刑科左給事中陳行健等皆以諍議為是帝/乃令更議買休賣休律而戒愷等今後問擬評駁務協)
(心詳審以副朝/廷欽恤之意)十二月刑科都給事中舒化等言近者
以部院政事屬厰衛嚴訪百官惴惴莫知所措夫祖宗
設厰衛以捕盜賊防姦細非以察百官也駕馭百官乃
天子之權而奏核諸司責在臺諫厰衛不得與是以各
司其事政無牽制今以暗訪之權歸諸厰衛萬一人非
正直事出寃誣由此以開羅織之門神陷穽之術網及
忠良殃貽善類是非顛倒陛下將安從乎且陛下既委
之厰衛厰衛必託之番校此輩貪殘何所不至人心憂
危衆目睚眦非盛世所宜有也幸追寢成命以一政體
安人心御史劉思賢等亦以為言帝俱付所司知之四
年七月刑部尚書葛守禮等言我國家稽古制律例為
五刑笞杖徒流各有等則即罪大惡極衆所共棄者猶
問以刑部評以大理朝審以多官及至臨刑又三覆五
奏若不得已而後加刑焉其重民命如此陛下登極之
初大布恩赦與民更生以至停刑有㫖熱審有貸其所
以憫念黎元者甚厚而在外有司無以奉承休徳凡有
訊鞫不論輕重動用酷刑有問一事未竟而已斃一二
命到任甫期年而拷死數十人者輕視人命有若草菅
如汾州知州齊宗堯三年致死五十人榮河知縣吳朝
一年致死十七人甚可駭也請行各處撫按官戒諭有
司如有仍前慘刻用刑者照例降級為民有故勘故禁
故入平人致死者依律抵死容隠者事發并治且律條
具在義例昭然而各官素未講讀既不知以律自治又
安能以律治人宜依講讀律令條勅下監司以實舉行
未仕如辦事進士各衙門堂官督令熟讀講解仍不時
考校務使通曉舉人監生待選於吏部者毎遇考選摘
取律文數條令其覆誦解釋以定銓選次第帝是其言
令行撫按官嚴加體訪有仍前酷刑者劾治之如或姑
息容隠聴法司該科一併叅奏五年二月工部以薊州
遵化縣雜造局炒鐵囚徒在厰者百六十餘人既耗囚
糧而瘦死相望議欲如正徳間例嵗以百人為率滿則
暫止配發刑部言在京贖例以工役為至輕以炒鐵為
至重今以百名為率則外此雖情重者無所懲矣按律
有做工擺站瞭哨發充儀從煎鹽炒鐵各條例自今請
斟酌併行情輕者仍擬工役情重者自炒鹽百名之外
屬軍衛則發沿邉墩臺瞭哨屬有司則發衝要擺站庶
令不至輕縱而姦惡知警詔從其議十月總理河道右
副都御史潘季馴言徐邳毎嵗河决之由河流衝射居
十之四而居民盜决居十之六皆以法輕易犯故也請
著令自徐邳上下為河流所經行處凡有貪水利避水
患盜决故决河防者一如山東河南例俱發充軍仍増
入條例中刑部覆從其議(按穆宗實録先是問刑條例/有盜决故决河防之律在河)
(南山東者俱問發充軍而南直𨽻徐/邳一帶罪止徒配故季馴上此議)六年正月刑科都
給事中胡檟等言律文矜疑二字雖並言至於求情定
罪則二字難於並用盖所謂矜者如或發於情之所不
容已或出於勢之不得不然或迫於相激或陷於無知
一旦至抵罪此其情有可矜也所謂疑者或曖昧不明
或始終互異貼律則不協比例則未合擬以罪名終難
歸結此其罪之有可疑也二字文雖聨絡而其意義甚
不相䝉今各省恤刑章奏類云情可矜疑概用無别殊
失律義請令刑部申飭諸臣參酌律令剖析情罪如有
可矜者則曰情實可矜如有可疑者則曰罪實可疑如
將矜疑並用必曰情罪實可矜疑庶於律義為不失而
獄情亦允當刑部覆奏從之刑科給事中朱南雍言傷
和致災無如寃獄無罪濫及固寃也有罪幸免而俾被
殺者銜寃亦寃也是在有司與恤刑者慎之耳今有官
類以嚴酷為風力遂使無辜遭戮恤刑官毎以多出為
稱職反使大憝漏網是皆足以上干天和致生災沴自
今宜申飭有司官慎重刑名毋輒輕入恤刑官詳審獄
情毋得輕出庶生死無憾刑部覆奏報可神宗萬厯二
年九月刑科給事中鄭岳言律有决不待時秋後處决
二欵如有拏獲響馬及大夥强盜百人以上干係城池
衙門贓證明白即時奏請審决不必概候决單從之七
年十月總督兩廣侍郎劉堯誨上言邇來盜賊繁興皆
繇官箴不飭上下相傚賄賂公行查問刑條例凡衛所
職官賣放正軍包攬月糧至二十石以上者罷職發邉
衛守禦凡沿邉地方總副叅遊守備都司衛守官員但
有科斂及扣減入已贓私至二百兩以上者發邉衛永
逺充軍四百兩以上者斬首示衆宜一體通行沿海地
方以後總叅等官有犯此贓數者俱照例究處兵部覆
奏允其議十五年十月都察院左都御史吳時來等申
明律例六條一律稱庶人之家不許存養奴婢盖謂功
臣之家方給賞奴婢庶民當自服勤勞故不得存養有
犯者皆稱雇工人初未言及搢紳之家也且雇工人多
有不同擬罪自當有間至若搢紳之家固不得上比功
臣亦不可下同黎庶存養家人勢所不免合令法司酌
議無論官民之家有立劵用直工作有年限者皆以雇
工人論有受直㣲少工作止計月日者仍以凡人論若
財買十五以下恩養已久十六以上配有室家者照例
同子孫論或恩養未乆不曽配合者在庶人之家仍以
雇工人論在搢紳之家比照奴婢律論一律稱偽造諸
衙門印信者斬惟銅鐵私鑄者是已若削木磨石團泥
鎔蠟等項描畫印文用刀雕刻其篆文雖印其形質非
印也不可以謂之偽造故例又起描模充軍之條以後
偽造印信人犯必須獲有銅鐵印信方坐以斬其木石
泥蠟止引描模之例若再犯擬斬其行使止一次而贓
不滿徒者准竊盜論如再犯引例三犯引律如此則姦
偽懲而用刑適中矣一律稱竊盜三犯者絞以曽經刺
字為坐但贓有多寡即擬有輕重問刑條例内載英宗
皇帝㫖今後竊盜初犯再犯赦後又犯者準三犯論還
將所犯赦前赦後開奏明白定奪請以後凡遇竊盜三
犯俱在赦前俱在赦後者依律論絞或赦前一次赦後
二次或赦前三次赦後一次者皆得酌情擬斷奏請定
奪審錄官附入矜疑辨問疏内并與改遣一强盜明火
執仗肆行劫殺創首者在前接踵者在後按贓擬辟决
不待時但就擒論罪之時有人贓并獲者有獲後得贓
者有贓費無存者其中豈無羅織仇攀妄收抵罪者以
後務加意參詳贓跡未確續緝報攀名姓未真者不得
遽戮仍行問刑衙門或贓證未明遽難懸斷者俱問擬
秋後斬罪一律稱同謀共毆人以致命傷重下手者論
絞原謀餘人各得其罪其有兩三人共毆一人各成重
傷難定下手及係造謀主令之人遇有在監禁斃者即
以論抵今恤刑官遇有在家病故且在數年之後即云
某人之死亦可抵某人之命將見監下手之人擬從矜
宥是以病亡之軀而抵毆死之命殊屬縱濫以後毋得
凖抵將見監者倖免庶生與死兩無憾也一在京惡逆
與强盜真犯雖遇停刑之年亦不時處决乃兇惡至於
殺父即時凌遲猶有餘憾而在外此類反得遷延嵗月
是謂失刑臣看福建有掲羅生兄弟謀殺其父發道送
寺擬可單奏迨查之故事當待類奏無單奏例夫單奏
急詞也類奏緩詞也如此獄在外數年方轉詳到院道
寺羈遲輒復年餘使其在獄尚可正刑典如或瘐死將
何以快神人之憤哉請今後在外凡有此者御史單詳
到院院寺單奏决單一到即時處決其已死者下府州
縣戮其屍庶典刑以正而可以懼天下之賊子矣㫖下
部寺酌議俱從之惟偽造印文者不問何物成造皆斬
報可十九年八月刑部尚書孫丕揚等言折獄欲速而
待拆之民常苦於遲由文移牽制故耳議斷案既成部
寺各立長單本部送審挂號次日即送大理大理審允
挂號次日即還本部參差各自究處庶事體一而風弊
消至於打斷相驗例㑹御史而罪人以速結為願獄魂
以早出為安三六九日照例㑹同餘日止㑹寺官以速
發落徒流而上部寺審鞫不厭其詳笞杖小過聴即處
分不為縱也命如議行二十一年六月刑部題犯法愚
民何處不有而寃民亦何處不有若非每嵗清理必待
五年差官寃抑難免合無照兩京矜疑事例嵗酌一行
請於巡按每嵗審錄外再立澄清囹圄之法師兩京㑹
審之規為按撫㑹疏之例方春時和每嵗聴兩直𨽻十
三省各撫按官㑹行所屬問刑衙門各審部内輕重囚
犯按察司居省㑹即審省㑹之囚守巡道有分土即審
各道之囚皆親身巡行不得調審州縣為諸囚累亦不
得委審守令除情真罪當照舊監候外中有死罪矜疑
軍徒杖笞情可原宥者許各詳撫按㑹疏以請疏期勿
過夏月輕罪徑自發落重罪仍聴部覆務使嵗嵗力行
處處清審庶天下郡縣無一不清之囹圄從之二十三年
十月浙江道試御史李宗延請改議嵗清大畧謂每嵗
罪犯内有熱審外有嵗清熱審㑹集多官衆議僉同嵗
清只一道臣似屬率易且春為嵗清冬為處决中為審
録上解者三又屬勞擾乞勅刑部咨行各省直撫按官
罷嵗清而比照熱審事例每五月六月流徒笞杖各減
二等應枷號者暫免二月其充軍死罪情可矜疑入官
給主贓多監乆者按臣㑹審明確未奉單者徑自發落
已奉單者差終題豁則熱審之恩徧於天下矣刑部覆
請從之二十七年閏四月都察院左都御史温純等疏
請申飭憲綱一恤刑獄國家設三法司又使御史巡視
五城為都城内外民雜訟繁欲輕重得其平也然有宜
重而得其輕者如以人命付兵馬司是也此輩智闇識
短即利啗勢惕皆可使之輕重其情宜專遣刑部司屬
覆檢或分委順天府推知鞫訊此重獄之當議者又有
宜輕而重者如以笞杖與重辟同評是也夫郡縣笞杖
得自裁决民甚便之大司冦秩至隆重一笞杖而不能
自裁何其輕也廷尉天下之平平其重者耳一笞杖而
必經評允又何其瑣也臣等以為笞杖徒罪宜自司呈
堂發落免送寺可也此輕刑之當議者宜與刑部大理
寺再議請㫖施行一禁酷濫今後御史出巡先須以身
率下毋得擅用慘刑凡有司等官有用酷刑殘虐無辜
者查實重叅縱庇者考察日以不職論議上留中
　
欽定續通典卷一百十二
欽定四庫全書
欽定續通典卷一百十三
　刑
　　詳讞(唐/)　(五代/)　(宋/)　(遼/)　(金/)　(元/)　(明/)
唐代宗寳應三年詔天下刑獄須大理正斷刑部詳覆
不得中書門下即便處分憲宗元和時鹽鐡轉運諸院
擅繫囚笞掠嚴楚人多死給事中穆質奏請與州縣吏
參决自是不寃
後唐莊宗令曰議獄恤刑比求寃濫頑民下輩輕侮憲
章茍非五聽之通明何辨二門之邪正今後法司疑獄
予自據格令决之此法既行雖親無赦明宗天成時詔
天下諸州府官有善推疑獄及曽雪寃濫者具姓名聞
奏别加甄奬又戒諸道州府凡有極刑須仔細裁遣(時/因)
(京師巡檢軍使渾公兒口奏有百姓二人以竹竿習戰/鬬之事帝付石敬瑭處置敬瑭殺之次日知是小兒為)
(戲帝乃自咎失刑減常膳十日奪/敬瑭俸公兒削職杖流故有是詔)
晉髙祖天福三年詳定院奏前守洪洞縣主簿盧璨進
策云尚書省分職六司天下謂之㑹府請諸道决獄凡
大辟罪人逐季具有無申報刑部仍具録案款事節并
判獄官名銜申聞或有案内情繇不圓刑部可行覆勘
非惟免有銜寃抑亦勸其立政詔從其請又下詔曰刑
獄之難古今所重但闗人命實動天心或有寃魂則傷
和氣凡有囚徒據推勘到案款一一盡理仔細簡律令
合格敕其間或有疑者准令又讞大理寺亦宜申尚書
省省寺明有指歸州府然後决遣武行徳守洛京時方
厲鹽禁有能捉獲一斤已上者必加厚賞不逞之徒往
往以私鹽中人嘗有村童負菜入城途中值一尼自河
陽來與之偕行去城近尼輙先入既而門司搜閲村童
於菜籃中獲鹽數斤遂繫之詣府行徳取其鹽視之裹
以白絹手帕而香氣襲人驚曰吾視村童弊衣百結何
處得薫香帕子必是姦人為之爾因詰以與何人偕行
村童具以告行徳喜曰吾得之矣此必天女寺尼與門
司闗通以來求賞也捕訊事果連門司村童得白自是
官吏畏服不敢欺京邑肅然
吴越錢惟濟治獄明辨知絳州民有條桑者盜奪桑不
能得乃自創其臂誣桑主欲殺人久繫不能辨惟濟取
盜與之食視之盜以左手舉匕筯惟濟曰以右手創人
者上重下輕今汝創特下重正用左手傷右臂非汝自
為之耶辭遂服
宋太祖建隆三年定大辟詳覆法令諸州録事參軍司
法掾同斷獄開寳三年詔諸道州府應大辟罪决訖録
其案朱書格律斷辭禁儀月日官典姓名以聞委刑部
覆視尋如舊制大理寺詳勘而後覆於刑部又慮刑部
大理寺之失别置審刑院讞之(按五代用兵以來藩侯/跋扈多枉法殺人朝廷)
(務行姑息之政率置不問刑部按覆之制遂廢至是乃/下詔著令又按宋史刑法志載是詔亦作建隆三年今)
(從文獻/通考)太宗嘗躬親聽斷時有開封寡婦劉使婢詣府
訴其夫前室子王元吉毒已將死右軍廵推不得實移
左軍巡掠治元吉自誣伏俄劉死及府中慮囚移司録
司按問以其毒無顯狀累月未决㑹元吉妻張擊登聞
鼔稱寃帝召問張盡得其狀立遣中使捕元推官吏付
御史鞫乃劉有姦狀慙悸成疾懼其子發覺而誣之推
官及左右軍巡使等削罰有差醫工詐稱被毒劉母弟
欺隠王氏財物及推吏受贓者並流海島太平興國六
年詔曰諸州大獄長吏不親鞫胥吏旁縁為姦逮捕證
佐滋蔓踰年而獄未具自今長吏每五日一慮囚情得
者即决之雍熈元年令諸州十日一慮囚又諭輔臣曰
御史臺閤門之前四方綱準之地頗聞臺中鞫獄御史
多不躬親垂簾雍容以自尊大求無寃濫豈可得也乃
詔御史鞫獄勿得任胥吏尋又詔獄無大小中丞已下
皆臨鞫不得專責所司時有開封女子李嘗擊登聞鼓
自言無兒息身且病一旦死家業無所付請詔本府隨
所欲裁置之李無他親獨父在有司因繫之李又詣登
聞訴父被繫狀帝駭曰此事豈當禁繫輦轂之下尚或
如此天下至大安得無寃濫乎即日遣殿中侍御史李
範等十四人分往江南兩浙四川荆湖嶺南審决刑獄
吏之弛怠者劾其罪以聞其明敏無滯者亦以名上三
年置刑部詳覆官六員專閲天下所上案牘置御史臺
推勘二十人凡諸州有大獄則乗傳就鞫羣臣受詔鞫
獄獄既具騎置來上有司斷已復騎置下之州凡上疑
獄詳覆之而無疑狀官吏並同違制之坐其應奏疑案
亦騎置以聞又因判刑部李昌齡言令大理寺所斷案
牘寺官印署送刑部詳覆得當則送寺共奏否則疏駮
以聞端拱中敵犯邊郡北面部署言文安大城二縣監
軍段重誨等棄城遁請論以軍法帝遣中夜就斬之既
行追謂曰此得非所管州軍召之耶往訊之乃决使至
果訊得乾寧牒令部送民入居城非擅離所部也乃得
釋淳化二年置諸路提㸃刑獄司凡管内州府十日一
報囚帳有疑獄未决即馳傳往視州縣稽留不决按讞
不實聽劾治(次年尋罷以其事歸轉運/司真宗景徳三年復設)復置審刑院於
禁中兼置詳議官六員凡獄上先逹審刑院印訖付寺
部斷覆以聞乃下審刑院詳議申覆裁决訖以付中書
省當即下之其未允宰相覆奏始命論决至道二年帝
聞諸州所斷大辟獄情可疑者懼為有司所駮不敢上
其獄乃詔死罪有可疑者具獄申轉運司擇部内詳練
格律者令决之須奏者乃奏時向敏中為西京推官有
僧暮過村民家求寄止主人不許求寢於門外車箱中
許之夜有盜入其家自牆上扶一婦人并囊衣而出僧
適見之自忖不為主人所納宿今亡其婦及財及明必
執我詣縣官矣因夜亡去走荒草中忽墮眢井則婦人
已為盜所殺先納其中矣明日主人搜訪得之井中執
以詣縣掠治僧自誣與婦姦誘與俱亡恐為人所得故
殺而投之井暮夜失足亦墮井中贓在井傍不知何人
持去獄成言府府皆不疑敏中獨疑其無贓引僧詰問
數四乃以實對敏中密遣吏訪其賊吏食於村店店嫗
問僧獄何如吏紿之曰昨已笞死矣嫗曰今獲賊當何
如吏曰已誤决雖獲賊不問也嫗太息曰實村少年某
甲所殺也吏就掩捕獲之案問具伏追得其贓一府咸
以為神同州富民家小女奴亡不知所之奴父母訟於
州命録事鞫之録事嘗貸錢於富民不予乃劾富民父
子三人殺女奴棄水中亡其屍富民不勝搒掠遂誣服
獄上州官審覆無異推官錢若水獨疑之留其獄録事
語頗侵錢知州亦屢促之俱不應一日若水詣州屏人
言曰所以留其獄者密使人訪求女奴今得之矣因密
送女奴於知州所知州大驚立呼女奴父母問曰今若
見女識之乎曰吾女也安得不識遂出示之父母泣曰
是也乃引富民父子破械縱之邵煜為連州録事參軍
州將楊全誣部民十三人為劫盜欲寘之死煜察其枉
不肯書牘白全願劾其實再繫獄按驗得實民由是獲
免全坐廢真宗景徳三年(文獻通考/作元年)詔諸道州軍斷獄
内有宣敕不定刑名止言當行極斷者所在即置大辟
頗乖平允自今凡言處斷重斷極斷决配朝典之類未
得論决具獄以聞大中祥符二年詔御史臺開封府及
在京凡有刑按之處令特置司糾察凡徒已上即時具
收禁移報内未盡理及淹延者追取欵詞詳閲駮奏咸
平間有三司軍將趙永昌者素凶暴督運江南多為姦
贓知饒州韓昌齡亷得其狀乃移轉運使馮亮坐决停
職遂撾登聞鼔訟昌齡與亮謗訕朝政仍偽刻印作亮
等求解之狀帝察其詐於便殿自臨訊永昌俯首屈伏
遂斬之釋亮不問仁宗即位用刑尤慎天聖四年詔曰
朕念生齒之繁抵冒者衆法有髙下情有輕重而有司
巧避微文一切致之重辟豈稱朕好生之意哉其令天
下死罪情理可矜及刑名疑慮者具案以聞有司毋得
舉駮(其後雖法不應奏吏當坐罪者審刑院貼奏率以/恩釋為例名曰貼放吏始無所牽制請讞者多得)
(免死/矣)刑部分四按大辟居其一月覆大辟不下二百數
而詳覆官纔一人明道二年令四按分覆大辟有能駮
正死罪五人已上嵗滿改官法直官與詳覆官分詳天
下旬奏獄包拯知天長縣民有訴牛為盜割其舌去者
無主名拯曰誰為知而牛舌者若苐歸殺而鬻之何告
為俄而有告私宰者拯笑曰奈何割某家牛舌又告之
耶盜大驚伏罪(時私宰禁重讐者割牛舌以逞忿/計牛主且當宰殺乃復告之也)閬州
大姓雍子良殺人買里民使出就吏獄具知州朱夀昌
得其情引囚訊之囚服如初乃告之曰吾聞子良遺汝
錢十萬納汝女為子婦許以女妻汝子有諸囚色動又
告之曰汝且死書偽劵抑汝女為婢指十萬為僱直而
嫁汝女也奈何囚痛哭以實告收子良付法宣州有殺
人囚將抵死判官胡宿訊疑之囚畏箠楚垂首不言辟
左右問之曰農夫也旦將之田縣吏縛赴官懵莫知其
繇宿大駭亟取獄辭繙閲知婦人與吏私殺其夫而執
平民以告也一訊而伏魯有開守金州有蠱毒獄坐死
幾十人有開曰欲毒人衷謀之可矣安得若是衆者訊
之果誣神宗元豐元年帝以國初廢大理獄為非乃下
詔曰大理有獄尚矣今中都官有所劾治皆寓繫開封
諸獄囚既猥多難於隔訊盛夏疾疫轉至瘐死或主者
異見輒淹嵗時不决朕甚愍焉其復大理獄應三司諸
寺監吏犯杖笞不俟追究者聽即决餘悉送大理獄其
應奏者並令刑部審刑院詳斷應天下奏按亦上之(哲/宗)
(元祐三年罷紹/聖三年復設)時韓晉卿為大理正諸州請讞大辟執
政惡其多將劾不應讞者晉卿曰聽斷求所以生之仁
恩之至也茍讞而獲譴後不來矣帝然其言六年刑部
言舊詳斷官分公案訖主判官論議改正發詳議官覆
議有差失問難則書於簡尾送斷官改正主判官審定
然後判成自詳斷官歸大理為評事司直議官為丞所
斷案草不由長貳類多差忒乃定制分評事司直與正
為斷司丞與長貳為議司凡斷公案正先詳其當否論
定則簽印注日移議司覆議有辨難乃具議改正長貳
更加審定然後判成録奏時元絳以江寜推官攝上元
令民有甲與乙被酒相毆擊甲歸卧夜為盜斷足妻稱
乙告里長執乙詣縣而甲已死絳敕其妻曰歸治而夫
喪乙已伏矣隂使信謹吏迹其後妻望一僧迎笑切切
私語絳命取僧縶廡下詰妻姦狀即吐實人問其故絳
曰吾見妻哭不哀且與傷者共席而𥜗無血汚是以知
之後知永新縣豪子龍聿誘少年周整飲博以技勝之
計其貲折取上腴田立劵久而整母始知之訟於縣縣
索劵為證則母手印存弗受又訟於州於使者擊登聞
鼓皆不得直絳至母又來訴絳視劵呼謂聿曰劵年月
居印上是必得周母他牘尾印而撰偽劵續之耳聿駭
謝即日歸整田楊汲為趙州司法參軍州民曹潯者兄
遇之不善兄子亦加侮焉潯持刀逐兄子兄挾之以走
潯曰兄勿避自為姪爾既就吏兄子云叔欲紿吾父止
而殺之吏當潯謀殺兄汲曰潯呼兄使勿避何謂謀若
以意為獄則民無所措手足矣州用其言讞上潯得不
死哲宗時陸佃知江寧府句容人盜嫂而殺其兄别誣
三人同謀既皆訊服一囚父以寃訴通判已下皆曰彼
怖死耳獄已成不可變佃為閲實三人者皆得生高宗
紹興二十九年令殺人無證屍不經驗之獄具案奏裁
委提刑審問如有可疑及翻異從本司差官重勘案成
上本路移他監司審定具案聞奏否則監司再遣官勘
之又不伏復奏取㫖先是有司建議外路獄三經翻異
在千里内者移大理寺刑部以為非祖宗法遂釐正之
孝宗究心庶獄每嵗臨軒慮囚率先數日令有司進款
案披閲然後决遣法司更定律令必親為訂正紹興法
鞫獄官推勘不實故有不當者一案坐之乾道法又恐
有移替事故者即至淹延乃令先决罪人不當官吏案
後收坐七年所司請更定死罪依紹興法餘依乾道施
行從之其後有司以覆勘不同則前官有失入之罪往
往雷同前勘帝知其弊十四年詔特免一案推結一次
於是小大之獄咸得其情又詔凡本路累嘗差官鞫勘
猶稱寃者惟檄隣路如尚翻異則奏裁(先是諸州翻異/之囚既經本州)
(屢勘次檄隣路或再翻異乃移隔路至有越兩路/者官吏旁午於道逮繫者困於追對故有是詔)光寧
之際劉宰為泰興令隣邑有租牛縣境者租户於主有
連姻因喪㑹竊券而逃他日主之子征其租則曰牛鬻
乆矣子累年訟於官無劵可質官乂以異縣置不問至
是訴於宰宰曰失牛十載安得一旦復之乃召二匄者
勞而語之故託以他事繫獄鞫之匄者自詭盜牛以賣
遣詣其所驗視租户曰吾牛因某氏所租匄者辭益力
因出劵視之相持以來盜劵者憮然為歸牛與租富室
亡金釵惟二僕婦在置之有司咸以為寃宰命各持一
蘆曰非盜釵者詰朝蘆當自若果盜則長於今二寸明
旦視之一自若一去其蘆二寸矣即訊之果伏其罪有
姑訴婦不飬者二召二婦并姑置一室為餉其婦而不
及姑徐伺之一婦每以已饌饋姑姑猶呵之其一反之
如是累日遂得其情理宗淳祐十年諭輔臣曰在法詞
訴者須經次第官司其臺部受詞所當㕘酌兩造豈宜
遽憑單詞剖决致使所屬觀望曲直倒置可令御史臺
及刑部遵守景定元年詔曰比詔諸刑提司取翻異駮
勘之獄從輕斷决而長吏監司多不任責又引奏裁甚
者十餘年不决仰提刑司守臣審勘或前勘未盡委有
可疑除命官命婦宗婦宗女及合用䕃人奏裁外其餘
斷訖以聞官吏特免收坐一次
遼太祖初年諸部新附文法未備康黙記𨽻麾下一切
畨漢相涉事委令折衷黙記推析律意論决輕重不差
毫釐罹禁網者人人自以為不寃七年詔曰朕自北征
已來四方獄訟積滯頗多今休戰息民羣臣其副朕意
詳决之無或寃濫乃命北府宰相蕭逹魯等分道疏决
而以韓知古領焉穆宗朝諸王多坐反逆知軍國事蕭
哈里逹政體毎被命按獄多得其情人無寃者聖宗統
和中敕諸處刑獄有寃不能申雪者聽詣御史臺陳訴
委官覆問往時大理寺獄訟凡闗覆奏者以翰林學士
給事中政事舍人詳决至是始置少卿及正主之猶慮
其未盡嘗親為録囚數遣使分詣諸道審决寃滯如邢
抱朴之屬所至平反帝嘗微服出獵識耶律罕巴有長
才㑹南京疑獄乆不决命罕巴馳驛審録罕巴量情處
理人無寃者興宗重熈十二年詔諸路上重囚遣官詳
讞道宗咸雍四年詔左伊勒希巴曰比詔外路死刑聽
所在官司即决然恐未能悉其情或有枉者自今雖已
款伏仍令附近官司覆問無寃然後决之有寃者即具
以聞時御史中丞耶律儼武定軍節度使竇景庸崇徳
宫使蕭托斯和審决寃獄多稱平允昭懐太子之難窮
治黨與多所牽引知雜事御史左企弓辨析其寃免者
甚衆出為中京副留守按刑遼陽有獄本輕而入之重
者已奏待報企弓釋之以聞
金海陵天徳中綏徳州軍卒數人道過鄜城民家求宿
是夜有賊剽掠主人財有司執假宿之卒繫獄搒掠同
知保大軍使盧克忠獨察其寃不肯署未幾果得賊假
宿之卒遂釋世宗大定初伊喇鄂爾多為利涉軍節度
使先是有農民避賊入保郡城以錢三十千寄之鄰家
賊平索之隣人諱不與訴於縣縣官以無契驗却之乃
訴於州鄂爾多陽怒械繋之捕其隣人闗以三木詰之
曰汝隣乙坐劫殺人指汝同盜隣人大懼始自陳有欺
錢之隙乃責歸所隠錢而釋之郡人駭服七年左藏庫
夜有盜殺都監郭良臣盜金珠求盜不得命㸃檢司追
捕執其可疑者八人鞫之掠三人死五人誣服帝疑之
命同知大興府事伊喇道雜治既而親軍百夫長阿勒
巴鬻金於市事覺伏誅上聞之曰箠楚之下何求不得
奈何鞫獄者不以情求之乎賜死者及未死者錢有差
十七年詔朝廷毎嵗再遣審録官本以為民伸理寃滯
非惟理問重刑凡訴訟案牘皆當閲實是非其疎縱者
嚴加懲斷不以贖論十八年曹王永功為大興尹有老
嫗與男婦憩道傍婦與所私相從亡去或告嫗曰向見
年少婦人自水邊小徑去矣嫗告伍長蹤跡之有男子
私殺牛手持血刃望見伍長意其捕已即走避之嫗與
伍長以為是殺其婦也捕送縣不勝楚毒遂誣服問屍
安在詭曰棄之水中矣求之果獲一屍已半腐縣吏信
之即具獄上永功疑之曰婦死幾何日而屍遽半腐哉
頃之嫗得其婦於所私者永功曰是男子偶以私宰而
執就獄其拷掠亦足以稱其科罰矣遂釋之而去章宗
即位立諸路提刑司嘗諭之曰建官立制當寛猛得中
凡軍民事相涉者均平决遣今以司獄𨽻提刑司惟期
獄犴無寃耳時奏獄而法官有獨出情見者帝曰或言
法官不當出情見故論者紛紛不已朕謂情見非出於
法外但折𠂻以從法爾平章守貞曰是制自大定二十
三年罷之然律有起請之條是古亦許情見矣帝曰科
條有限而人情無窮情見亦豈可無也明昌中李完同
知廣寧府事遼濵民崔元入城飲不歸其家求之得屍
於水中有司執同飲者訊皆誣服提刑司疑其寃以獄
畀完完亷得賊乃舟師也同飲者得白遼東契丹判額
哩葉嘗殺驛使大理司直有契丹人同名者有司捕繋
之獄及孟奎為上京等路提刑判官按囚率賓路讞而
出之已而果獲其殺司直者
元世祖中統三年詔自今部曲犯重罪鞫問得實必先
奏聞然後寘諸法十一月遣官審理重刑有㫖諭右丞
相史天澤曰朕或乘怒有所誅殺卿等宜遲留覆奏行
之至元七年户部尚書李徳輝録山西河東囚行至懐
仁民有魏氏者發得木偶持告其妻挾左道厭勝謀殺
已經數獄服詞皆具徳輝燭其誣知其有愛妾疑妾所
為以搆陷其妻召妾鞫之不移時而服遂杖其夫而當
妾罪死人有訟財而失其兄子者徳輝曰此叔殺之無
疑將竟獄權貴為請者甚衆徳輝不應罪狀既明請者
乃慙服八年大都運司負課銀五百四十七錠逮繋運
使倪某等四人徴之視本路嵗入簿籍實無所負辭乆
不决尚書户部令史劉正察其寃遍閲吏牘得至元五
年李介甫闗領課銀文契七紙適合其數驗其字畫皆
司庫辛徳柔所書也正亷得其實白尚書捕鞫之悉得
課銀辛既伏辜而四人者得釋十三年太府監令史盧
贄言於監官諸路所貢布長三丈惟平陽加一丈以故
諸集賽台爭取平陽布茍截其長者與他郡等則無所
爭而以所截者為髹漆宫殿器皿之用甚便監官從之
適左右以其事聞帝以詰監官監官倉皇莫知所對歸
罪於贄帝命斬之符寳郎耶律希亮遇諸塗贄以寃告
希亮命少緩刑具以實入奏詔工部侍郎董文用讞之
竟釋贄而召御史大夫塔齊爾等讓之曰此事言官當
言而不言向微托果斯不誤誅此人耶二十九年趙孟
頫同知濟南路總管府事有元掀兒役於鹽塲不勝艱
苦因逃去其父求得他人屍告同役者殺之既誣服孟
頫疑其寃留不决逾月掀兒自歸郡中稱為神明成宗
時王利用為興元路總管有婦毒殺其夫問藥所從來
吏教婦指為富商所貨獄上利用曰家富而貨毒藥豈
人情哉訊之果服武宗至大間胡長孺為寜海縣主簿
有民荷溺器糞田偶觸軍卒衣卒抶傷民且碎器而去
竟不知主名民來訴長孺陽怒其誣械於市俾左右潛
偵之向抶者過焉㦸手稱快執詣所𨽻杖而償其器羣
嫗聚浮屠菴誦經為禳祈一嫗失其衣適長孺出鄉嫗
訟之長孺以牟麥置羣嫗合掌中命繞佛誦經如初長
孺閉目叩齒作集神狀且曰吾使神監之矣盜衣者行
數周麥當芽一嫗屢開掌視長孺指縛之還所竊衣一
日白事帥府歸吏言有姦事屢問弗服長孺曰此易易
爾夜伏吏案下黎明出姦者訊之辭愈堅長孺陽謂令
長曰頗聞朝廷有詔盍迎之叱𨽻卒縛姦者東西楹空
縣而出庭無一人姦者相謂曰事至此死亦無承行將
自解矣語畢案下吏讙而出姦者驚咸叩頭服罪永嘉
民有弟質珠步揺於其兄贖焉兄妻愛之紿以亡於盜
屢訟不獲直往告長孺長孺曰爾非吾民也叱之去未
幾治盜長孺嗾盜誣兄受步揺為贓逮兄赴官力辨訴
弗置長孺曰汝家信有是何謂誣耶兄倉皇曰有固有
之乃弟所質者趣持至驗之呼其弟曰得非爾家物乎
弟曰然遂歸焉仁宗時干文傳為烏程令有富民張甲
之妻王無子張納一妾在外生子未晬王誘妾将兒來
尋逐妾殺兒焚之文傳聞而發其事得死兒餘骨王厚
賄妾之父母買隣家兒為妾所生詐稱不死文傳令妾
抱兒乳之兒啼不就妾之父母吐實乃呼隣婦至皃見
之躍入其懐乳之即飲王遂伏辜文宗至順末江南行
臺監察御史蘇天爵慮囚於湖北有常徳民盧甲莫乙
汪丙同出傭而甲誤墮水死甲有弟為僧欲私甲妻不
得訴甲妻與乙通而殺其夫乙不能明誣服擊之死斷
其首棄草間屍與杖棄譚氏家溝中吏往求果得髑髏
然屍與杖皆無有而譚誣證曽見一屍為水漂去天爵
曰屍與杖縱存今已八年未有不腐者召譚詰之則甲
未死時目已瞽所云皆妄也天爵語吏曰此乃疑獄况
不止三年矣俱釋之
明太祖洪武初年刑部奏决重囚帝諭之曰朕嘗命汝
等凡有重獄必三覆奏以人命至重恐不得其情則刑
法濫及而死者不可復生也故必欲詳審今汝等㮣以
重刑來奏其間固有凟倫亂法罪不可原者亦有一時
迷誤情可矜者若一㮣言之則輕重不分矣自今凡十
惡常赦不原者則云重刑其餘雜犯死罪許聽收贖者
毋㮣言也六年法司言大辟囚三百餘人已覆訊皆實
請處决帝令行人特節諭之有寃抑許自陳又召五府
六部及六科官諭之曰三百餘人未必人人皆得其實
一有不實則死者銜寃爾等可從容審之一日不盡則
二日三日便十日亦何害大抵人之實情難得有言語
便㨗輒駕虗詞掩實情者有訥於言雖懐情實而不能
發者須詳悉以聽亦不可以刑迫之十四年命刑部聽
兩造之辭議定入奏既奏録所下㫖送四輔官諫院官
給事中覆覈無異然後覆奏行之有疑獄則四輔官封
駮之(踰年四輔官罷議/獄一歸三法司)又命法司録囚㑹翰林院給事
中及春坊官㑹議平允以聞是年始分遣御史録囚十
六年帝諭刑部尚書開濟都御史詹徽等曰凡論囚須
原情不可深入人罪盖人命至重常存平恕之心猶恐
失之况深文乎昨民有子犯法當死其父行賄求免御
史執之并欲論罪朕以父子至親子死而父救之人之
至情也故但論其子而赦其父自今凡有論决必再三
詳讞覆奏而行母重傷人命十七年諭法司官布政按
察司所擬刑名其間人命重獄具奏轉逹刑部都察院
參考大理寺詳擬著為令二十二年諭刑部尚書楊靖
曰在京獄囚卿等覆奏在京審决猶恐有失在外各官
所擬豈能盡當卿等當詳讞然後遣官審决二十六年
改定讞審之制先是决獄笞五十者縣决之杖八十者
州决之一百者府决之徒已上具獄送行省移駮繁而
賄賂行乃命中書省御史臺詳讞改月報為季報以季
報之數類為嵗報凡府州縣輕重獄囚依律决斷違枉
者御史按察司糾劾至是令布政司及直𨽻府州縣笞
杖就决徒流遷徙充軍雜犯死罪解部審録行下具死
囚所坐罪名上部詳議如律者大理寺擬覆平允監收
候决其情詞不明或失出入者大理寺駮回改正駮至
三改擬不當將當該官吏奏問謂之照駮若停疑讞决
而囚有翻異則改調隔别衙門問擬二次翻異不服則
具奏㑹九卿鞫之謂之圓審至三四訊不服而後請㫖
决焉三十年頒行大明律中外决獄悉準之其洪武元
年之令有律不載而具於令者法司得援以為證請於
上而後行特㫖臨時决罪不著為律令者不在此例有
司輒引比律致罪有輕重者以故入論罪無正條則引
律比附定擬罪名逹部議定奏聞若輒斷决致罪有出
入者以故失論是年置政平訟理二旛審諭罪囚諭刑
部曰自今惟武臣死罪朕親審之餘俱以所犯奏然後
引至承天門外命行人持訟理旛傳㫖諭之(政平旛具/赦宥篇先)
(是帝嘗諭廷臣曰凡有大獄當面訊防搆陷鍛鍊之/弊故其時重案多親鞫不委法司及是乃有是諭)繼
令五軍都督府六部都察院六科通政司詹事府間及
駙馬雜聽之録寃者以狀聞無寃者實犯死罪已下悉
論如律諸雜犯准贖建文中劉季篪為刑部侍郎民有
為盜所引者逮至盜已死乃召盜妻子使識之聽其辭
誣也釋之河陽逆旅朱趙二人異室寢趙被殺有司疑
朱殺之考掠誣服季篪獨曰是非夙讐且其裝無可利
緩其獄竟得殺趙者揚州民家盜夜入殺人遺刀屍傍
刀有記識其隣家也官捕鞫之隣曰失此刀乆矣不勝
掠誣服季篪使人懐刀就其里潛察之一童子識曰此
吾家物也盜乃得成祖詔法司問囚一依大明律擬議
母妄引榜文條例為深文永樂二年御奉天門録囚既
多矜宥尚慮有寃抑者復召錦衣衛鴻臚寺等官諭曰
囚皆入于獄則雖寃而不求辨初至朕前則畏威而不
敢言有此二者刑法豈能皆當爾等更以朕言從容審
之果尚有寃抑即來奏聞四年錦衣衛奏民有與外國
使人交通者宜執付法司罪之帝詰其實對曰以氊衫
市之而交語甚久帝曰釋之錦衣衛執奏帝曰立法以
禁奸過輕則民慢用法在體情過重則民急彼小人治
生錢物交易議值豈一語可决彼何知國法其釋之既
而謂侍臣曰兹事若忽於聽察則愚民以一氊衫獲罪
矣七年令大理寺官引法司囚犯赴承天門外行人持
節傳㫖㑹同府部通政司六科等官審録如洪武制九
年天城衛千户某以罪繫刑部獄指揮某狀通政司云
千户母致貨託已賂部官求免已不敢從因併贓首事
聞帝命法司問千户與指揮有舊乎對曰無帝曰非故
舊而輒干請此非人情命法司訊之乃指揮居近刑部
千户之母寓其隣朝夕餽子食指揮探其家饒紿言已
與部官厚可代以賂免母遂致貨旁有欲發其奸者指
揮懼遂自首而隠之法司覆奏法當千户之母准與贓
律指揮罷職屯種帝曰愛其子以賂求免人之常情且
婦人烏知法律其宥之指揮始則欺人取貨終則隠情
罔上又汙衊朝臣但罷職耕種何以示懲即解送交趾
充軍十七年周新為浙江按察使初入境羣蚋迎馬頭
跡得死人榛中身繫小木印新驗印知死者故布商宻
令廣市布視印文合者捕鞫之盡獲諸盜一日視事旋
風吹葉案前葉異他樹詢左右獨一僧寺有之寺去城
逺新意僧殺人發樹果見婦人屍鞫實磔僧一商暮歸
恐遇劫藏金叢祠石下歸以語其妻旦往求金不得訴
於新新召商妻詢之果妻有所私商驟歸所私尚匿妻
所聞商語夜取之妻與所私皆論罪魯穆為福建僉事
漳州民周允文無子以姪為後晚而妾生子因析産與
姪屬以妾子允文死姪言兒非叔子逐去盡奪其資妾
訟之穆召縣父老及周宗族密置妾子羣兒中咸指兒
類允文遂歸其産仁宗初即位召學士楊士竒楊榮金
幼孜至榻前諭之曰比年法司之濫朕豈不知其所擬
大逆不道往往出於文致先帝數切戒之故死刑必四
五覆奏而法司略不加意甘為酷吏而不媿自今審重
囚卿三人必往同讞有寃抑者雖細故必以聞時虞謙
為大理卿吕升為少卿仰瞻為丞而謙又薦嚴本為寺
正帝方矜慎刑獄謙等亦悉心奏當凡法司及四方所
上獄謙等再四參復必求其平嘗語人曰彼無憾斯我
無憾矣時斷獄者多以知情故縱及大不敬論罪本争
之曰律自叛逆數條外無故縱之文即不敬情有輕重
豈可㮣入重比謙韙之悉為駮正良鄉民失馬疑其隣
告於丞拷死丞坐决罰不如法當徒而告者坐絞本曰
丞罪當告者因疑而訴律以誣告致死是丞與告者各
殺一人可乎駮正之莒縣屯卒奪民田民訟於官卒被
笞夜盜民驢民搜得之卒反以為誣擒送千户民被禁
死法司坐千户徒本曰千户生則死者寃矣遂正其故
勘罪蘇州衛卒十餘人夜劫客舟於河西務一卒死懼
事覺誣隣舟解囚人為盜其侣往救見殺皆誣服本疑
之曰解人與囚同舟為盜囚必知之按驗果得實遂抵
卒罪宣宗宣徳元年大理寺駮正猗氏民妻王骨都殺
夫之寃帝切責刑官尚書金純等謝罪乃已義勇軍士
閻羣兒等九人被誣為盜當斬家人擊登聞鼓訴寃覆
按實不為盜命釋羣兒等而切責都御史劉觀直登聞
鼔給事中林富奏重囚二十七人以姦盜當决擊鼓訴
寃煩凟不可宥帝曰登聞鼔之設正以逹下情何謂煩
凟自後凡擊鼔訴寃阻抑者罪帝嘗夜讀周官式敬爾
由獄以長我王國慨然興歎以為立國基命在於此乃
敇三法司朕體上帝好生之心惟刑是恤令爾等詳覆
天下重獄而犯者逺在千萬里外需次當决豈能無寃
因遣官審録之二年奏重囚帝令多官覆閲之諭曰古
者斷獄必訊於三公九卿所以合至公重民命卿等往
同覆審母致枉死英國公張輔等還奏訴枉者五六十
人重命法司勘實因切戒焉英宗正統元年河南布政
使邢旭言今後人命務要正官檢驗强盜要追真贓凶
仗申詳㑹審若有異詞即與辨明違者在内從監察御
史在外從按察司究問報可兵部侍郎于謙言在京法
司重囚凡遇隆寒盛暑㑹官審録寃枉者得以辨明可
矜者獲蒙寛宥在外重囚豈無寃抑可矜者乞如在京
審録庶獄無寃枉命議行二年四川按察使龔燧奏四
川强盜繋三司者不下三百而翻異者半之而未獲者
倍之其間有搆於虚詞牽於讐怨所徴贓仗率民家常
有器械不足據信往往情偽莫白又所犯大抵在永樂
宣徳時有正犯已死而後獲者無自質理所司嫌於出
罪不敢為辨長年淹禁恐傷和氣乞敕廷臣㑹議或遣
重臣四出審録可疑者釋之或編為卒伍戍於邊方其
未獲及為已獲所連者俱如詔勿捕帝命行之六年刑
部郎中林厚言在京監禁重囚有累訴寃枉逮人照勘
乆不獲斷者請敇各衙門類録各犯緊闗寃情付諸審
録官即與辨理具奏在外見監重囚有嘗經訴寃及申
詳三法司以議論不明駮回再詰者請亦録各犯所訴
寃情及駮回詞語付諸審獄官令詳讞具奏從之九年
山東副使王裕言囚獄當㑹審而御史及三司官或踰
年一㑹囚多瘦死往者嘗遣御史㑹按察司詳審釋遣
甚衆今莫若罷㑹審之例而行詳審之法敕遣按察司
官一員專審諸獄部持舊制不可廢帝命審例仍舊復
加詳審例選按察司官一員與廵按御史同審失出者
姑勿問贓私者究如律石璞為江西按察副使善斷獄
民娶婦三日歸寧失之婦翁訟壻殺女誣服論死璞禱
於神夢神示以麥字璞曰麥者兩人夾一人也比明械
囚趣行刑未出一童子闚門屏間捕入則道士徒也叱
曰爾師令爾偵事乎童子首實果二道士匿婦槁麥中
立捕論如法天順三年令毎嵗霜降後三法司同公侯
伯㑹審重囚謂之朝審厯代遂遵行之憲宗成化十四
年奏准凡真犯死罪重囚推情取具招辭依律擬罪明
白具本連證佐干連人卷俱發大理寺審録如有招情
未明擬罪不當稱寃不肯服辨者俱駮回再問若招情
明白擬罪合律輸情服辨者本寺將審允縁由奏奉欽
依准擬依律處决方回報原問衙門監候照例具奏將
犯人引赴承天門㑹同多官審録其審録之時原問原
審并接管官仍帯原卷聽審情真無詞者覆奏處决如
遇囚翻異稱寃有辭各官仍親一一照卷陳其始末來
厯并原先審問過縁由聽從多官仔細參詳果有可矜
可疑或應合再與勘問通行備由奏請定奪十七年定
在京大審即於是年遣部寺官分行天下㑹同廵按御
史行事孝宗𢎞治二年令法司每年立秋時將在外監
候聽决重囚備查籍貫姓名及在外見監問一應死罪
囚犯通行具奏轉行各該廵撫㑹同有司官從公研審
除情真罪當者照例處决寃抑即與辨理情可矜疑徑
自具奏定奪著為令十三年詔法司凡厰衛所送從公
審究有枉即與辨理勿拘成案世宗嘉靖二十六年題
准各該司府州縣遇五年一次本部差官審録將充軍
人犯除已經解發著伍外其餘不分曽詳允及雖經定
衛尚未起解者逐一開送審録其經審録官辨釋者務
要遵照發落不許問官偏抑阻撓神宗朝刑部尚書孫
丕揚以獄多滯囚由公移牽制議刑部大理各置籍凡
獄上刑部次日即詳讞送大理大理審允即還刑部自
是囚無淹繋尋奏請敕天下撫按方春時和令監司按
行州縣大録繋囚按察使則録㑹城囚死罪矜疑及流
徒已下可原者撫按以逹於朝期毋過夏月嵗以為常
(具雜/議篇)從之
　
　
　
欽定續通典卷一百十三
欽定四庫全書
欽定續通典卷一百十四
　刑
　　决斷(唐/)　(五代/)　(宋/)　(遼/)　(金/)　(元/)　(明/)
唐徳宗時維揚有富室子父亡事繼母不謹一日上夀
母賜之觴子覆於地地墳因號於衆曰母將酖我訴之
州刺史杜亞曰酒何從來曰長婦執爵而致亞曰爾婦
執爵毒由婦起何故誣母乃分别鞫之實子婦計誣其
母遂伏法憲宗元和中吕元膺鎮岳陽出行見有喪轝
駐道左男子五人衰服從元膺曰逺葬則侈近葬則省
此姦也令搜其棺中皆兵刃曰欲謀過江掠貨假喪使
渡者不疑耳劾之更同黨數十已集彼岸並擒付法
後唐明宗天成三年滑州掌書記孟昇匿母憂大理寺
斷流敕曰孟昇身被儒冠職居賓幕比資籌盡以贊綱
維而乃都昧操修但貪榮禄匿母喪而不舉為人子以
何堪凟汚時風敗傷名教五刑是重十惡難寛其賜自
盡觀察使觀察判官録事參軍失其糾察各有殿罰四
年蔡州西平縣令李商為百姓告陳不公大理寺斷止
贖銅以官當罪敕㫖李商招愆俱在案欵大理定罪備
引格條然亦事有所未圖理有所未盡古者立法意在
惜人喪亂已來人鮮㢘恥朕一臨寰海思革前非毎當
用刑惟期不濫李商不務養民專謀潤己初聞告不公
之事件决彼狀頭又為奪有主之莊田撻其本户國家
給州縣篆印止為行遣公文而乃將印厯下鄉從人户
取物據茲行事何以當官今王饒所告李商並招實罪
宜奪厯任官重杖一頓處死元論人王饒四人並宜釋
放仍令所在長吏徧示官屬長興二年國子勒停官張
崇逺受賂補人法寺定罪為無禄者減死一等又引四
月二十六日恩赦俾從釋放帝問崇逺本官乆無錢料
今有春冬逐月糧乃下詔曰設禄任能立法懲惡苟有
違犯須舉憲刑崇逺流外授官監中守職雖官不請於
俸禄而職見請於依糧贓罪既彰死刑難貸宜决重杖
一頓處死澤州沁水縣令李照主簿樂鈞兩相鬬毆及
追至本州不肯交割牌印大理刑部斷罪准律當徒及
罰銅並該今年四月二十六日恩宥敕㫖同官相毆據
法當徒大理備陳格律合議矜寛但照鈞等處令佐之
資縱屠沽之行既罵且鬬自晝經宵加以抗拒使符執
留縣印全乖事體大紊紀綱若謂偶在敕前合從敕限
豈可遣茲兇輩親我疲民免刑已是優宏復職實非允
當其照鈞等並勒停見任四年獲嘉縣令盧嵩以户民
闗延韜不伏責問喧悖令從人曳撲致死大理寺斷准
格配流天徳敕㫖盧嵩容易宰邑造次怒人不恕法以
行刑遂尋時而致死原情則本非故殺據律則當處極
刑但究彼根繇以縁公事罪雖甚重理稍可疑峻行則
慮致民驕輕恕則恐滋吏酷永從逺竄特貸餘生聊以
慰往者之魂兼可戒為官之厲嵩宜配蔚州長流百姓
逢赦不在放歸之限
宋太祖開寶五年峽州言民范義超周顯徳中以私怨
殺同里人常古真家十二口古真小子留留脱走得免
至是長大擒義超訴於官有司引赦當原帝曰豈有殺
一家十二口而可以赦論即命斬之太宗太平興國九
年鳯翔司理楊酀許州司理張睿並坐掠治平人及亡
命卒致死大理處酀等公罪刑部覆以私罪詔曰法寺
以酀等本非用情宜從公過議法刑部以其擅行掠治
合以私罪定刑雖所執不同亦未為乖當國家方重惜
人命欽恤刑章豈忍無辜之人死於酷吏之手宜如部
議著為令張詠知崇陽縣一日吏自庫中出見其鬢旁
巾下有一錢詰之庫中錢也詠命杖之吏勃然曰一錢
何足道乃杖我耶爾能杖我不能斬我也詠援筆判云
一日一錢千日千錢繩鋸木斷水滴石穿自仗劒下階
斬其首申府自劾後知益州有僧行止不明有司執以
白詠詠判牒曰勘殺人賊既而按問果一民也與僧行
於野殺僧取其祠部戒牒及衣遂自披剃為僧寮屬問
何以知之詠曰吾見其額上猶有繫巾痕也民間訛言
有白頭翁午後食人男女郡縣譊譊至暮路無行人詠
謂其屬曰汝歸縣去但訪市肆中為鄉里患者必大言
其事即立證解來明日果得之乃倡為訛言者戮之於
市民遂帖然李順黨與有殺耕牛避罪亡匿詠許其首
身拘其母十日不出釋之復拘其妻一夕而來詠斷云
禁母十日留妻一宵倚門之望何疎結髮之情何厚舊
為惡黨今又逃亡許令首身却猶觀望就市斬之於是
首身者踵至真宗咸平二年以工部侍郎出知杭州有
與其姊壻訟家財者壻言婦翁疾篤子纔三嵗令壻主
其貲遺書言異日分財即以十之三與子七與壻願如
約詠曰汝婦翁智人也時以子幼故以此屬汝不然子
死汝手矣命以七給其子餘三與壻皆泣謝而去韓億
知洋州有富民李甲喪兄而迫嫁其嫂又誣姪為他姓
子而並其資産嫂訟之十餘嵗吏受賂不得直億按舊
牘獨未嘗證以乳醫遂密致乳醫以騐决衆皆詘服張
齊賢復相日戚里有以分財不均互相爭訴既入宫自
理於上前更十餘斷不服齊賢請自治帝許之召訟者
曰若非以彼得分多若獨少乎皆曰然命具欵乃召兩
吏趨歸其家甲家入乙舍乙家入甲舍貲財皆按堵如
故先分書交易之訟者乃止仁宗至和中王疇為開封
判官宦者李允良疑人毒死其叔父訴請發棺騐視疇
獨曰騐而無實是無故暴人屍安知非允良有姦既而
窮治果引伏與叔家有怨故詭訴也梁適為審刑院詳
議官梓州妖人依鬼神以詛殺人獄具以不傷讞適曰
殺人以刃或可拒而詛可拒乎卒論死張逸知益州華
陽騶長殺人誣道旁行者縣吏受財獄既具乃使殺人
者守囚逸曰囚色寃守者氣不直豈守者殺人乎囚始
敢言而守者果服立誅之趙抃為武安軍節度推官有
偽造印者吏以為當死抃曰造在赦前而用在赦後赦
前不用赦後不造法皆不死遂以疑讞之卒竟免神宗
元豐中青州民王贇父為人毆死贇幼未能復讐幾冠
刺讐斷支首祭父墓自首論當斬帝以殺讐祭父又自
歸罪其情可矜詔貸死刺配鄰州(宋律復讐無明文先/是仁宗時單州民劉)
(玉父為王徳毆死徳經赦玉私殺/徳以復父讐帝義之决杖編管)宣州民葉元有同居
兄亂其妻縊殺之又殺兄子强其父與嫂為約契不訟
鄰里發其事州為上請帝曰罪人已死姦亂之事特出
元口不足以定罪下民無知固宜哀矜然以妻子之愛
既㒺其父又殺其兄戕其姪逆理敗倫宜以毆兄至死
論程顥為鄠縣主簿有民借其兄之宅居者發地藏錢兄
之子訴曰父所藏也令難其證顥曰此易辯耳問兄子
曰而父所藏錢幾年矣曰四十年矣而叔借宅居㡬何
時矣曰二十年矣即遣吏取錢十千視之謂借屋者曰
今官所鑄錢不五六年即徧天下此錢皆爾未借居時
所鑄何也其人不敢爭光宗紹熙初陸九淵知荆門軍
民有訴人殺其子者九淵曰不至是及追究其子果無
恙有訴竊取而不知主名九淵出二人姓名使捕至訊
之伏辜盡得所竊物還訴者且宥其罪使自新因語吏
以某所某人為暴翌日有訴遇奪掠者即其人也乃加
追治吏大驚寧宗朝黄榦通判安豐軍淮西帥司􁘭榦
鞫和州獄獄故以疑未决榦釋囚桎梏飲食之委曲審
問無所得一夜夢井中有人明日呼囚詰之曰汝殺人
投之於井我悉知之矣胡為欺我囚遂驚服果於廢井
得屍
遼景宗保寧三年呉王稍為奴所告有司請鞫帝曰朕
知其誣若按問恐餘人效之命斬以徇聖宗統和時有
達巴噶者竊薊州王令謙家財復手刃傷主幸不死有
司止擬杖罪又訥黙庫犯竊盜者十有三次皆以情不
可恕命棄市近侍瑠格諤斯庫嘗從齊王妻而逃以赦
後㑹千秋節自首詔諸近侍䕶衛集視而腰斬之由是
國無倖民吏多奉職人重犯法
金太宗時趙元同知薊州事有殺賊人横道官吏環視
莫知所為路人耕夫聚觀甚衆元忽指田中釋耒而來
者曰此賊也叱左右縛之一訊而伏僚吏問其故元曰
偶得於眉睫問耳熙宗天眷間洪洞令劉徽柔明敏善
聽斷縣人揚逺者投牒於縣以夜雨屋壞壓其姪死號
訴哀切徽柔熟視而笑曰汝利姪財而殺之乃誣雨耶
叱付獄其人立伏曰公神明也不敢延死遂寘於法世
宗大定初彰國軍節度使大懷貞嘗以私忌飯僧中一
僧舉止異常懷貞問曰汝何許人也曰山西人也復問
嘗為盜殺人否曰無之後三日詰盜果引僧皆服其明
斷二年率賓軍士珠勒呼等誣完顔黙音子色克寄書
其父謀反並以書上之帝覽曰此誣也止訊告者果引
伏遂誅之二十三年尚書省奏益都民范徳年七十六
為劉祐毆殺法當死以親老無侍請帝曰范徳與祐父
母年相若即當如父母視之竟至毆殺難從末減可論
如法
元太宗三年燕南諸路㢘訪使博囉哈雅充㫁事官有
民誤毆人死吏論以重法其子號泣請代博囉哈雅戒
吏使擒於市懼則殺之擒之果不懼乃曰誤毆人死情
有可宥子而能孝義無可誅遂並釋之使出銀以資埋
葬且呼死者家諭之其人悦從世祖至元十四年張雄
飛為荆湖北道宣慰使有告常徳富民十餘家與徳山
寺僧將為亂衆議以兵討之雄飛曰告者必其讐也且
新附之民當以靜鎮之兵不可遽用苟有他吾自任其
責遂止徐察之果如所言二十二年籍河東按察使阿
哈瑪特家其奴張繖扎爾等罪當死謬言阿哈瑪特家
貲多隠寄遂鈎考捕繫連及無辜京師騷動帝頗疑之
命丞相安圖集六部長貳官詢問其事吏部尚書布呼
密曰是奴為阿哈瑪特心腹爪牙死有餘罪為此言者
葢欲苟延嵗月儌幸不死爾豈可復受其誑嫁禍善良
耶急誅此徒則怨謗自息丞相以其言入奏帝悟命布
呼密鞫之具得其實繖札爾等伏誅其捕繫者盡釋成
宗大徳中宗王兄弟二人守邊兄隂有異志弟諫不聽
即上馬馳去兄遣奴挾弓矢追之弟發矢斃其奴兄訴
囚其弟獄當死刑部尚書王約慮囚曰兄之奴即弟之
奴況殺之有故立釋之京民王氏仕江南而歿有遺腹
子其女育之年十六乃訴其姊匿貲若干有司責之急
約視牘曰無父之子育之成人且不絶王氏祀姊之恩
居多誠利其貲寧育之至今日耶改前議而斥之又民
柴氏初無子養張氏子為後既而得子張出為僧柴之
子又歿僧乃訟家産詔約鞫之約詰之曰汝出家既分
承汝師衣鉢又何為得柴氏業乎僧不能答遂歸柴氏
應後者仁宗時虞槃為湘鄉州判官有巫妄稱神降告
其人曰某方火即火又曰明日某方火民以火告者槃
晝夜赴救寢食盡廢縣長吏已下皆迎巫至其家厚禮
之又曰將有大水且兵至州大家且盡室逃槃得刼火
卒一人訊之盡得巫黨所為坐捕盜司召巫至鞫之無
敢施鞭箠者槃謂卒曰此將為大亂安有神乎急治之
盡得黨與數十人羅絡内外果將為變乃斷巫並其黨
悉如法丹徒縣民有二弟共殺其姊者獄乆不决浙西
㢘訪使俾烏程令干文傳鞫之既得其情其母乞貸二
子命以終養文傳謂二人所承有輕重以首從論則為
首者當死司從其議
明太祖洪武元年民父以誣逮其子訴於刑部法司坐
以越訴帝曰子訴父枉出於至情不可罪(有子犯法父/賄求免者詔)
(諭相類具/詳讞篇)五年楊卓為廣東行省員外郎田家婦獨行
山中遇伐木卒欲亂之婦不從被殺官拷同役卒二十
人皆引服卓曰卒人衆必善惡異也可盡抵罪乎列二
十人庭下熟視久之指兩人曰殺人者汝也兩卒大驚
伏罪十七年左都御史詹徽奏民毆孕婦至死者律當
絞其子乞代大理卿鄒俊議曰子代父死情可矜然死
婦係二人之命犯人當二死之條與其存犯法之人孰
若全無辜之子詔從俊議時有告謀反者勘問不實刑
部言當抵罪帝以問秦裕伯對曰元時若此者罪止杖
一百葢以開來告之路也帝曰姦徒不抵善人被誣者
多矣自今告謀反不實者抵罪成祖時葉宗人為錢塘
令嘗視事有蛇升階若有所訴宗人曰爾有寃乎吾為
爾理蛇即出遣吏尾之入餅肆爐下發之得僵屍葢肆
主殺而瘞之也遂伏法宣宗朝顧佐為右都御史臺綱
肅然或告其不理寃訴帝曰此必重囚教之命法司㑹
鞫果千戸臧清殺無罪三人當死使人誣佐帝曰不誅
清則佐法不行磔清於市憲宗成化時華亭縣有民母
再醮生一子母死二子爭葬質之官知縣某判其狀曰
生前再醮終無戀子之心死後歸墳難見先夫之面令
後子收葬穆宗隆慶中張淳為永康令有巨盜盧十八
剽庫金十餘年不獲御史以屬淳淳刻期三月必得盜
而請御史月下數十檄及檄累下淳陽笑曰盜遁久矣
安從捕寢不行吏某婦與十八通吏頗為耳目聞淳言
以告十八十八意自安淳乃令他役詐告吏負金繫吏
獄密召吏責以通盜死罪復教之請以婦代繋而已出
營貲以償十八聞亟往視婦因醉而擒之及報御史僅
兩月耳久之以治行第一赴召去永甫就車顧其下曰
某盜已來去此數里可為我縛來如言跡之盜正濯足
於河繫至盜服辜永人駭其事謂有神告淳曰此盜捕
之急則遁今聞吾去乃歸耳以理卜何神之有神宗時
右副都御史王世貞撫治鄖陽有姦僧偽稱樂平王次
子奉髙皇帝御容金牒行游天下世貞曰宗藩不得出
城而譸張如此必偽也捕訊之服辜
　　考訊附(唐/)　(五代/)　(宋/)　(遼/)　(金/)　(元/)　(明/)
唐代宗大厯四年詔曰如聞州縣官比來率恣行麤杖
不依格令致囚殞斃深可哀傷頻有處分仍聞乖越今
後非灼然蠧害不得輒加非理所司嚴加糾察以聞(徳/宗)
(貞元六年南郊順宗即位制及憲宗元和二年穆宗長/慶四年制書並同  按古文淵鑑是詔凡兩載一為寶)
(應元年一為大厯四年冊府元龜載為大厯四年大赦/常衮集並同考肅宗在位止七年今按詔文云朕主三)
(靈之重托羣后之上夕惕若厲不敢荒寧内訪卿士外/咨方岳日不暇給八年於茲代宗于寶應元年即位中)
(厯廣徳二永秦一並大厯四年/乃符八年之數當從後為正)徳宗建中三年敕諸色
貶流人及左降官身死並許親屬收瘞其造蠱毒移鄉
人不在此限憲宗元和四年詔自後在京諸司應决死
囚者不承正敕並不在行决之限如事跡兇險須速决
遣並特敕處分者宜令一度覆奏又敕刑部大理寺决
斷罪囚過為淹延是長姦倖今後大理寺檢斷不得過
二十日部覆不得過十日如刑部覆有異同寺司重勘
不得過十五日省司量覆不得過七日如有牒外州府
節目及于京城内勘本推即日以報牒到後計日數被
勘司却報不得過五日仍令刑部具遣牒及報牒月日
牒報都省及分察使各准敕文勾舉糺訪穆宗長慶元
年因御史中丞牛僧孺言立决獄程限大事大理寺限
三十五日詳斷畢申刑部限三十日聞奏中事各減五
日小事各減十日一狀所犯十人已上所斷罪二十件
已上為大所犯六人已上所斷罪十件已上為中所犯
五人已下所斷罪十件已上為小其或所抵罪狀與所
結刑名並同者雖人數甚多亦同一人之例違者罪有
差敬宗即位制諸州府縣官吏應行鞭捶本罪不致死
者假以賊情致令殞斃宜委御史臺及出身郎官御史
等切加察訪具事繇奏聞文宗太和四年詔自今有特
决囚不令覆奏者有司亦須准故事覆奏八年敕天下
州府應犯輕罪人除情狀巨蠧法所難原者其他過誤
罪愆及尋常公事違法並宜准貞觀四年四月十七日
制處分不得鞭背(太宗制具/杜佑原書)開成四年敕御史臺京兆
府决囚差御史監决臨時引問囚徒如不稱寃方許行
决河南府亦准此諸州應有死囚仍委長官差官監决
後唐莊宗同光二年敕見禁囚徒據罪輕重限十日内
决遣申奏三年大理寺奏决死刑請不俟秋分詔曰刑
以秋分雖闗惻隠罪多連累翻慮淹延若或十人之中
止於一人抵死豈可以輕附重禁錮逾時言念哀矜又
難全廢其諸司囚徒罪無輕重各宜委本司據罪詳斷
分别處决(具刑/制篇)明宗天成二年大理寺奏凡决極刑合
三覆奏近年全不守此或蒙赦宥已被刑誅乞敕在京
犯極刑者令决前决日各一覆奏有㓙逆犯軍令者亦
許臨時一覆奏從之
晉少帝開運三年左拾遺竇儼奏近者外地率肆淫刑
不遵成憲或以長釘貫篸人手足或以短刀臠割人肌
膚乃至累朝半生半死寃聲上達和氣有傷乞嚴加禁
斷奉敕宜依
宋太祖建隆三年詔強盜持杖但不傷人者止計贓論
罪獲盜非狀騐明白未得掠治其當訊者先具白長吏
得判乃訊有司擅掠囚者論為私罪太宗太平興國六
年詔自今繫囚如證佐明白而捍拒不伏合訊掠者集
官屬同問勿令胥吏拷决復建三限之制大事四十日
中事二十日小事十日不他逮捕而易决者毋過三日
須證逮致稽緩者奏聞違限准官書稽程律論又限大
理寺勘决天下案牘大事二十五日中事小事視諸州
縣審刑院詳覆大事小事視大理減十日小事減五日
(仁宗天聖中定制凡上具獄大理寺詳㫁大事期三十/日中事小事如淳化制其不待期滿而斷者謂之急按)
(凡集㫁急按法官與議者並疏姓名有失則坐之哲宗/時部寺定制凡斷獄每二十緡以上為大事十緡已上)
(為中事不及十緡為小事大事以十二日中事九日小/事四日為限若在京八路大事十日中事五日小事三)
(日臺察及刑部舉劾約法狀並十日三省樞密院再送/各減半有故量展不得過五日凡公案期限大事以三)
(十五日中事二十五日小事十日在京八路大事以三/十日中事半之小事三之一臺察及刑部并三十日毎)
(十日斷用七日議用三日徽宗政和四年立聚問審録/之限死囚五日流罪三日杖笞一日孝宗淳熙中詔徒)
(已上罪人入禁三月者提刑司類申刑部置籍立限以/督之其後又詔中書置禁奏取㑹籍大臣按閲以察刑)
(寺稽違理宗端平元年詔諸道申奏獄案凡未㫁及已/斷未下者於都司刑部大理寺各委官立限催督稽考)
(其經由去處嚴立程限月申御史臺滯按宋代用刑寛/厚而自哲宗已前嚴立限程責覈淹  亦頗得明慎不)
(留之意南渡而降三尺縦弛至有十餘年不决之獄/雖屢詔申督有司抗玩不行亦寖失祖宗之遺意矣)至
道三年令諸州决死刑有號呼不伏及親屬稱寃者具
以白長吏再移司推鞫真宗景徳四年毁諸道官司非
法訊囚之具徽宗政和七年詔定制品官犯罪三問不
承乃奏請追攝若情理重害而拒隠者方許枷訊今有
司廢法不原輕重與常人考訊無異將使人有輕視爵
禄之心可申明條令如故又詔宗室犯罪有司承例奏
請不候三問未承即加訊問去衣受杖傷膚敗體非所
以篤親親也自今有犯除涉情理重害别被處分外餘
止以衆證為定仍取伏辯無得輒加捶拷若罪至徒已
上方許依條置勘其合廷訊者並送大宗正司重和元
年河北西路提㸃刑獄虞奕言州縣虐吏輒借杖為溜
筒用鐵鉗項以竹實沙而貫之非理慘酷詔悉禁止犯
者以違制論髙宗建炎時大理寺卿王衣奏請分别伏
辯先是有司愆戾付寺劾之至三問取伏狀被劾者懼
對莫敢辯衣言伏與辯二事也若一切取伏是以威迫
之不使自直非法意也乞三問未承者聽辯從之著令
諸獄具當職官依式檢校枷以乾木為之輕重長短刻
識其上笞杖不得留節目亦不得釘飾及加筋膠之類
仍用官給火印州縣獄犴不得輒為非法之具違者論
如律紹興十二年御史臺㸃檢錢塘仁和縣獄具錢塘
大杖一多五錢半仁和枷一多一斤一輕半斤(枷杖輕/重定式)
(具刑/制篇)詔縣官各降一官孝宗時臣僚言杖笞之制輕重
大小著令具存凡訊囚合用荆子一次不得過三十共
不得過二百此法意也今州縣不用荆子而用籐條或
用雙荆合而為一鞭股箠足至三五百刑罰寃濫願戒
有司申嚴行下凡守令及掌行刑獄官並依法製杖(具/刑)
(制/篇)又言民命莫重於大辟聚録之法官吏聚于一堂依
句宣讀無得隱瞞令囚自通重情以合其欵按法意葢
不止於只讀成案而已當稽參自通重情以合其欵之
文今獄吏憚於平反摘紙疾讀離絶其文嘈囋其語故
為不可曉解之音造次而畢呼囚書字茫然引去指日
聽刑殊輕人命請敕内外於聚録時委長吏詳加㸃騐
(具刑/制篇)又言在律鞫獄者皆須依所告狀鞫若於本狀外
别求他罪者以故入論比來中外之獄每於狀外推求
牽罣乞申明禁止詔皆從之時二廣州軍畏憲司㸃檢
送勘之苦重囚多斃於獄詔提刑司詳覆公事若小節
不完不須追逮獄吏委本州究實保明遇有死者必根
究其所以致死理宗淳祐十一年詔戒兩淮都統司主
兵者不許輕用脊棍以傷人命景定四年詔刑部下諸
路憲司所部州縣不許慘酷箠楚並毁除非法獄具違
者重置於罰
遼制拷訊之具有粗細杖及鞭烙法粗杖之數二十細
杖之數三自三十至於六十鞭烙之數凡烙三十者鞭
三百烙五十者鞭五百被告諸事應伏而不伏者以此
訊之聖宗統和十二年改死囚尸市三日之限一宿即
聽收瘞時耶律隆運為北府宰相奏諸鞫獄官吏多因
請託曲加寛宥或妾行搒掠乞加禁止從之
金國舊制杖罪至百則臀背分受海陵時以脊近心腹
禁止雖主决奴婢亦以違制論(大定九年復/舊尋又罷之)世宗大定
十七年謂宰相曰比聞大理寺斷獄雖無疑者亦經旬
月何耶參知政事伊喇道曰在法决死囚不過七日徒
刑五日杖罪三日帝曰法有程限而輒違之是官吏弛
慢也詔自今勿得留滯章宗承安四年鑄銅杖式頒行
天下泰和元年復因尚書省奏杖式輕細詔量用大杖
(具刑/制篇)帝復慮枷杖多不如法平章政事守貞曰枷杖尺
寸有制提刑兩月一巡察必不敢違法也初令諸死囚
及除名罪所委官相去二百里外並犯徒已下逮及二
十人已上者並令就讞刑部員外郎完顔綱言自是制
行如上京最近之地往還不下三二千里若北京留守
司則動經數月愈致稽留未便詔復從舊令委官追取
鞫之
元世祖至元十一年禁宋鞭背黥而及非法濫刑二十
八年頒行新格定制諸蒙古人居官犯法論罪既定必
擇䝉古官斷之刑杖亦如之諸四集賽及諸王駙馬蒙
古色目之人犯姦盜詐偽從大宗正府治之諸有司事
闗蒙古軍者與管軍官約㑹問諸管軍官鄂囉官及鹽
運司打捕鷹坊軍匠各投下管領諸色人等但犯強竊
盜賊偽造寶鈔畧賣人口發塜放火犯姦及諸死罪並
從有司歸問其鬬訟婚田良賤錢債財産宗從繼絶及
科差不公自相告言者從本管理問若事闗民戸者從
有司約㑹歸問並從有司追逮三約不至者有司就便
歸斷諸州縣鄰境軍民相闗詞訟元告就被論官司歸
斷不在約㑹之例斷不當理許赴上司陳訴罪及元斷
官吏諸僧道儒人有爭有司勿問止令三家所掌㑹問
諸哈達大師止令掌教念經囘囘人應有刑名戸㛰錢
糧詞訟並從有司問之諸僧人但犯姦盜詐偽致傷人
命及諸重罪有司歸問其自相爭告從各寺院住持本
管頭目歸問若僧俗相爭田土與有司約㑹約㑹不至
有司就便歸問諸有司非法用刑者重禁之已殺之人
輒臠割其肉而去者禁之違者加以重罪諸鞫獄不能
正其心和其氣感之以誠動之以情推之以理輒施以
大披挂及王侍郎繩索並法外慘酷之刑者悉禁止之
諸鞫問罪囚除朝省委問大獄外不得夤夜問事㢘訪
司察之諸處斷重囚雖叛逆必令臺憲審録而後斬於
市曹諸内外囚禁從各路正官及監察御史㢘訪司以
時審錄輕者㫁遣重者結案其有寃滯就糾察之諸正
䝉古人除犯死罪監禁依常法有司毋得拷掠仍日給
飲食犯真姦盜者解束帶佩囊散收餘犯輕重者以理
對證有司勿執拘之逃逸者監收諸審囚官強愎自用
輒將䝉古人刺字者杖七十七除名將已刺字去之諸
為盜並從有司歸問各投下輒擅斷遣者坐罪諸奏决
天下囚值上怒勿輒奏上欲有所誅必遲囘一二日乃
覆奏諸有司因公依理决罰邂逅身死者不坐諸職官
輒以微故乗怒不取招詞斷决人邂逅致死又誘苦主
焚瘞其屍者笞五十七解職别叙記過諸鞫獄輒以私
怨暴怒去衣鞭背者禁之諸鞫問囚徒重事須加拷訊
者長貳僚佐㑹議立案然後行之違者重加其罪諸有
司承告被盜輒將影跡人非理枉勘身死却獲正賊者
正問官笞五十七解職期年後降先職一等叙首領官
及承吏各笞五十七罷役不叙均徴燒埋銀給苦主諸
有司受財故縱正賊誣執非罪非法拷訊連逮妻子銜
寃赴獄事未曉白身已就死正官杖一百七除名佐官
八十七降二等雜職叙仍均徴燒埋銀諸監臨挾讐違
法枉斷所監臨職官者抵罪不叙諸有司故入人罪未
决及囚自死者以所入罪減一等論入人全罪以全罪
論若未决放仍以減等論諸故出人之罪應全科者亦
如之諸失入人罪者減三等失出人罪者減五等未决
放者又減一等並記過諸失出人死罪者笞五十七解
職期年後降先品一等叙記過正犯人追禁結案盜賊
條載諸杖罪已下府州追勘明白即聽斷决徒罪總管
府决配仍申合干上司照騐流罪已上須牒㢘訪司官
審覆無寃方得結案依例待報其徒伴有未獲追㑹有
不完者如覆審既定贓騐明白理無可疑亦聽依上歸
結
明制法官治囚皆有成法提人勘事必齎精微批文京
外官五品以上有犯必奏聞請㫖不得擅勾問罪在八議
者實封以聞軍官犯罪都督府請㫖諸司事涉軍官及
呈告軍官不法者俱密以實封奏毋得擅勾問民間獄
訟非通政司轉達於部刑部不得聽理凡内外問刑官
惟死罪及竊盜重犯始用拷訊餘止鞭撲常刑酷吏輒
用挺棍夾棍腦篐烙鐵及一封書䑕彈箏攔馬棍燕兒
飛或灌鼻釘指用徑寸嬾杆不去棱節竹片或鞭脊背
兩踝致傷已上者俱奏請罪至充軍凡决囚毎嵗朝審
畢法司以死罪請㫖刑科三覆奏得㫖行刑在外者奏
决單於冬至前㑹審决之京師每嵗决囚後圖諸囚罪
狀於錦衣衛之外垣令人觀省停刑之月自立春已後
至春分已前停刑之日初一初八十四十五十八二十
三二十四二十八二十九三十凡十日太祖洪武三年
令臣民有罪法當死者三覆五奏毋輒行刑打斷罪囚
自二十六年已前刑部令主事㕔㑹御史五軍斷事司
大理寺五城兵馬指揮使官至二十九年並差錦衣衛
官其後惟主事㑹御史將笞杖罪於打斷㕔决訖附卷
奉㫖者次日覆命成祖永樂元年定制各省死囚百人
已上者差御史審决十七年令在外諸司死罪咸送京
師審錄三覆奏然後行刑英宗正統元年令重囚三覆
奏畢仍請駕帖付錦衣衛監刑官領校尉詣法司取囚
赴市又制臨决囚有訴寃者直登聞鼓給事中取狀封
進仍批校尉手馳赴市曹暫停刑禮部尚書胡濙等議
評事尹弼所言刑部都察院於調問罪囚多不詳鞫苐
逼其引伏如原詞請革其弊則負枉者得盡其情帝是
其議因諭法司囚不伏辯敢抑徇原訊者必罪無赦六
年評事馬豫上言臣奉敕審刑竊見各處捉獲強盜多
因讐人指攀拷掠成獄不待詳報死傷者甚多今後宜
勿聽妄指果有贓証御史按察司㑹審方許論决若未
審録有傷死者毋得准例升賞憲宗成化十一年定制
凡盜賊贓仗未真人命死傷未經勘騐輒將重刑致死
獄中者審勘有無故失明白不分軍民職官俱視酷刑
事例為民是年山西巡撫何喬新劾奏遲延獄詞僉事
尚敬劉源因言凡二司不决斷詞訟者半年之上悉宜
奏請執問詔以所奏通行天下時六品已下官有罪巡
按御史輒令府官提問陜西巡撫項忠言非祖制甚乖
律意奏請今後當聞於朝命御史按察司提問為是乃
下部議從之孝宗𢎞治三年申明凡律該决不待時重
犯鞫問明白曽經大理寺詳允奏奉欽依處决者各該
部院並該科即便覆奏㑹官處决不必監至秋後十三
年定歲差審决重囚官俱以霜降後至限期復命十八
年南刑部奏决不待時者三人大理寺已審允下法司
議謂在京重囚間有决不待時者審允奏請至刑科三
覆奏或蒙恩仍監候㑹審南京無覆奏例乞俟秋後審
竟類奏定奪如有巨憝難依常例者更具奏處决著為
令詔可舊例獄囚已審録應决斷者限三日應起發者
限十日逾限計日以笞因淹滯至死者罪徒嘉靖六年
給事中周瑯言比者獄吏苛刻罪無輕重輒加幽繫案
無新故動引嵗時姦吏悍卒往往倚獄為市乞申明舊
律帝嘉納之(具雜/議篇)七年定議重囚有寃家屬於臨决前
一日撾鼓翼日午前下過午行刑不覆奏神宗時刑部
尚書孫丕揚言打斷相騐令御史三六九日遵例㑹同
餘日止㑹寺官以速决遣徒流已上部寺詳鞫笞杖小
罪聽堂部處分(具雜/議篇)命如議行
　
欽定續通典卷一百十四
欽定四庫全書
欽定續通典卷一百十五
　刑
　　守正(唐/)　(五代/)　(宋/)　(遼/)　(金/)　(元/)　(明/)
唐肅宗至徳二年將軍王去榮以私怨殺本縣令當死
帝以其善用礮勅免死以白衣於陕郡効力中書舍人
賈至持詔不即行上表言去榮無状殺本縣令而議者
謂陕郡初復非其人不可守然則他無去榮者何以亦
能堅守乎若以能用礮石即免誅死今諸軍技藝絶倫
者其徒實緐必恃其能所在犯法又將何以止之太子
太師韋見素等亦以為於律殺本縣令列於十惡而陛
下寛之王法不行人倫道屈臣等奉詔不知所從願陛
下守貞觀之法(按去榮犯法律有應坐之條乃肅宗以/礟石㣲長寘兇惡於不問僅予禠奪竟)
(免刑誅未始非召亂啟奸之漸賈至韋見素等執法/論情所言平允雖未見從而議不可没故特載之)徳
宗時郭子儀壻太僕卿趙縱為奴告下御史劾治奴留
内侍省宰相張鎰言貞觀時有奴告主反者太宗曰謀
反理不獨成當有他人覺發何藉奴告乃著令奴告主
者斬由是賤不得干貴下不得凌上教本修而悖亂不
作頃者長安令李濟以奴得罪萬年令霍晏因婢坐譴
遂使輿臺下類主反畏之悖慢成風漸不可長建中元
年詔書奴婢告主非謀叛者同自首法今縱事非叛逆
而奴留禁中縱獨下獄情所不厭帝納之貶縱官奴杖
死竇參為大理司直婺州刺史鄧珽坐贓八十貫珽與
執政有舊以㑹赦欲免徴贓詔百僚雜議多希執政㫖
參獨堅執珽竟伏法徴贓杜亞為東都留守盜刼輸絹
于洛城北亞惡大將令狐運適運與其部下畋北郊亞
意其為盜執訊之連繫者四十餘人亞將逞其宿怒且
以得賊為功上表指明運盜之狀帝信而不疑宰臣以
獄大宜審奏請覆治命侍御史李元素就鞫亞迎路以
獄成告元素騐之五日盡釋其囚而還亞大驚且怒親
追送馬上責之元素不答亞遂上䟽誣搆元素及復命
言未畢帝怒曰出俟命曰臣未盡詞帝又曰且去曰臣
一出不得復見陛下乞容盡詞帝意稍緩乃備述運寃
狀帝始悟後數月果得真盗京兆尹李充有美政裴延
齡惡之誣劾充比陸贄數遺金帛當抵罪又乾没京兆
錢六十八萬緡請付比部鉤校時郎中崔元翰怨贄揣
延齡指逮繫榜掠甚急内以險文刑部侍郎奚陟持平
無所上下且言京兆錢給縣館傳餘以度支符用度畧
盡充既免元翰不得意以恚死憲宗朝江西觀察使裴
堪奏䖍州刺史李將順贓狀朝廷不覆按遽貶將順道
州司戸尚書左丞吕元膺封還詔書奏曰縱堪辭足信
亦不可為天下法請發御史按問宰臣不能奪宣徽五
坊小使方秋閲鷹狗所過撓官司厚得餉謝乃去下邽
令裴寰不為禮因搆寰出醜言送詔獄當大不恭宰相
武元衡婉辭諍帝怒未置御史中丞裴度見延英帝恚
曰寰誠無罪杖小使小使無罪且杖寰度曰責若此固
宜苐寰為令惜陛下百姓安可罪帝色霽乃釋寰神䇿
軍自興元後日驕恣府縣不能制軍吏李昱貸富人錢
八百萬三嵗不肯歸京兆尹許孟容遣吏捕詰與之期
使償曰不如期且死一軍盡驚訴於朝詔以昱付軍治
之再遣使皆不聽奏曰不奉詔臣當誅然臣職司輦轂
當為陛下抑豪强錢未盡輸昱不可得帝嘉其守正許
之京師豪右大震浮屠鍳虚者自貞元中闗通賂遺倚
宦豎為姦㑹坐于頔杜黄裳家事逮捕下獄御史中丞
薛存誠窮劾之得贓數十萬當以大辟權近更保救於
帝有詔釋之存誠不聽明日詔使詣臺諭曰朕須此囚
面詰非赦也存誠奏曰獄已具陛下必欲召赦之請先
殺臣乃可不然臣不敢奉詔鍳虚卒抵死穆宗長慶中
裴潾為刑部郎中有前率府倉曹曲元衡杖殺百姓栢
公成母法官以公成母死在辜外元衡以父䕃當贖罪
徴銅公成私受元衡資貨母死不聞公府理官亦以經
恩免罪潾議曰典刑者公柄也在官得施於部屬之内
元衡身非在官公成母非部屬而擅慿威力横此殘虐
豈合拘於常典公成取貨於讐利母之死悖逆天性尤
所必誅奏上勅元衡杖六十配流公成論死宿州刺史
李直臣坐贓當死賂中人為之援解御史中丞牛僧孺
堅執不回帝面諭之曰直臣事雖愆失然有經度才可
委之邉任朕欲貸其死何如僧孺曰凡人不才止於持
禄取容耳帝王之法束縳姦雄正為才多者禄山朱泚
以才過人濁亂天下況直臣小才何為屈法哉上嘉納
之文宗太和五年鄭注搆宗申錫獄捕逮倉卒事由内
出無可證騐右散騎常侍崔元亮率諌官叩延英苦諍
反覆數百言帝未諭元亮置笏在陛曰孟軻有言衆人
皆曰殺之未可也卿大夫皆曰殺之未可也天下皆曰
殺之然後察之乃寘於法今殺一凡庶當稽典律況欲
誅宰相乎臣為陛下惜天下法不為申錫言也俯伏流
涕㑹大理卿王正雅與京兆尹崔琯亦上疏言宜得告
事者考騐其辭狀以聞注等憚之由是獄稍解六年濮
州掾崔元武受吏贓又率屬邑奉錢増私馬估售官叠
二罪計絹百二十疋大理斷三犯以重者論抵入私馬
為重止削三官刑部覆訊當流未决天平節度使殷侑
奏三犯不同坐所重準律枉法十五匹已上絞頻犯者
累科元武犯皆枉法當死詔如部議元武决杖流賀州
帝嘉侑守法進刑部尚書武宗㑹昌中澤潞平朝議以
劉從諌妻裴氏為裴問之妹欲原之初從諌死稹叛裴
以酒食㑹潞州將校妻子泣告以固逆謀法司請從重
典刑部侍郎劉三復復奏曰從諌包藏禍心蹟狀顯著
人臣叛逆合有三族之誅阿裴已不得免於極法又況
從諌死後主張狂謀罪狀非一稹年幼小逆節未深裴
為母氏宜誘説忠孝之道開陳禍福之原而乃激厲兇
黨膠固叛心廣招將校之妻儼開酒食之晏號哭以激
衆意贈解以結羣情遂使叛黨稽不捨之誅孽童延必
死之命以至周嵗方就刑誅此阿裴之罪也雖以裴問
之功或希減罪而國家有法難議從輕夫管叔周公親
弟也有罪則除以周公之賢尚不赦兄弟之罪況裴問
功效安能破朝廷之法耶據阿裴廢臣妾之道懐逆亂
之謀裴問如周公之功尚合行周公之戮况於朝典固
在不疑阿裴乞準法從之宣宗大中中韋澳為京兆尹
帝舅鄭光主墅吏豪肆積年不輸官賦澳逮繫之他日
帝問其故澳具道姦狀且言必寘之法帝曰可貸否對
曰陛下自内署擢臣尹京邑安可使畫一法獨行於貧
下乎帝入白太后曰是不可犯后為輸租乃免
後唐明宗時汴州倉吏七十二人定贓應死分戮於三
市史彦弼為汴州牙校舊將之子石敬瑭之戚屬王建
立奏希免死帝曰王法無親豈可私徇乃皆就戮吕琦
為駕部員外郎兼侍御史知雜事河陽主藏吏盗所監
物下軍巡獄獄吏尹訓納賂反其獄其家訴於朝下御
史臺按騐得訓贓状奏攝訓赴臺訓為安重誨所庇不
與琦請不已訓懼自殺獄乃辨䝉活者甚衆
晉開運初張仁愿再為大理卿開州刺史王澈犯贓朝
廷以澈功臣子欲宥之仁愿累執奏不移竟伏法
宋太祖朝馬仁瑀為瀛州防禦使兄之子因醉誤殺平
民繋獄當死民家自言非有憾也過誤爾願以過失傷
論仁瑀曰我為長吏而兄子殺人此乃恃吾勢横恣耳
非過失也豈可以己之親而亂國法哉卒論如律淳化
中張詠知銀臺封駮司張永徳為并州帥有小校犯法
笞之至死詔按其罪詠封還詔書且言陛下方委永徳
邉任若以一部校故摧辱主帥臣恐下陵上自此始太
宗不從未㡬果有營卒脅訴軍校者詠復引前事為言
太宗乃改容勞之澶淵之役諸將臨敵退衂真宗已詔
貸罪議者以為敗軍之將當誅帝惑以問殿前都指揮
使髙瓊對曰罪誠當誅然陛下去嵗已釋其罪今復行
之非信也又方屯諸路非時代易臣恐衆心疑懼乃止
違制之法向無故失率坐徒二年王曽知審刑院請分
故失非親被制書者止以失論帝不悦曰如是不復有
違制者曽曰如陛下言亦無復有失者矣自是違制遂
分景徳中榮王宫火延前殿有言非天災請置獄劾火
事當坐死者百餘人宰相王旦獨請見曰始失火時陛
下以罪已詔天下而臣等皆上章待罪今反歸咎於人
何以示信且火雖有跡寧知非天譴耶帝從之當坐者
皆免王質知廬州日有盗殺其徒而并其財者獲之置
於法大理駮曰法當原質謂盗殺其徒而自首者原之
所以疑壊其黨而開其自新若殺而不首既獲而又原
則公行為盗而苐殺一人既得兼其財又可以贖罪不
獲則肆為盗獲則引以自原如此盗不可止非法意也
疏三上貶監靈仙宫仁宗時近臣有罪多不下吏劾實
不付有司議法諌官王贄言情有輕重理分故失而一
切出於聖斷前後差異有傷政體刑法之官安所用哉
請自今悉付有司正以法詔可沈徳妃之弟惟恭樂安
郡主之壻張承衍同管勾㑹靈觀觀燔黜惟恭蔡州承
衍汝州妃主交為言乞留京師帝曰已行之命為貴戚
所回則法徒設矣命趣行周敦頥為南安司理參軍有
囚法不當死而轉運使欲深治之敦頥争不勝投其告
身以去曰如此尚可仕乎殺人以媚人吾不為也轉運
使感悟囚卒不死神宗以韓晋卿為大理正晉卿自仁
宗朝已典訟臬時朝廷有疑議輒下公卿雜議開封民
争鶉殺人王安石以為盜拒捕鬬而死殺之無罪晉卿
曰是鬬殺也登州婦人謀殺夫郡守許遵執為按問安
石復主之晉卿曰當死事乆不决争論盈廷終持之不
肯變故事大理開封斷獄得請實蔽罪其後任情棄法
法益不用哲宗時開封少尹虞奕言廷尉持天下平京
師諸夏本法且不行何以示萬國請自今非情法實不
相當毋得輒請從之髙宗紹興初張九成為鎮東軍僉
判民冐鹺禁提刑張宗臣欲逮捕數十人九成争之宗
臣曰此事左相封來九成曰主上屢下恤刑之詔公不
體聖意而觀望宰相耶宗臣怒九成即投􁘭歸孝宗時
李浩知台州豪民鄭憲以貲給事權門囊槖為姦事覺
械繫之死獄中盡籍其家徙其妻孥權貴人教其家訟
寃且誣浩以買妾事言者用是擠之疏方上權參政劉
珙越次奏曰李浩為郡獲罪豪民為其所誣臣考其本
末甚白帝顧曰守臣不畏彊禦豈易得耶且問章安在
珙袖出之遂留中不下大理觀望猶欲還憲所沒貲帝
批其後曰台州所斷至甚允當鄭憲家貲永不給還流
徙如故明年大理奏結他獄帝顧輔臣曰棘寺官須得
剛正如李浩者為之已而卿缺曰無以易浩遂除之程
迴知隆興府進賢縣省符下知平江府王佐决陳長年
輒私賣田其從子愬有司十有八年母魚氏年七十坐
獄廷辨按法追正令候母死服闋日理為已分令天下
郡縣視此為法迴為議曰天下之人孰無母慈子若孫
宜定省温清不宜有私財也在律别籍者有禁異財者
有禁當報牒之初縣令杖而遣之使聽命於其母可矣
何稽滯徧愬有司而達於登聞院乎春秋榖梁傳注曰
臣無訟君之道為衛侯鄭與元咺發論也夫諸侯之於
命大夫猶若此子孫之於母乃使坐獄以對吏愛其親
者聞之不覺泣涕之横集也按令文分材産謂祖父母
父母服闋已前所有者然則母在子孫不得有私財借
使其母一朝盡費其子孫亦不得違教令也既使歸於
其母其日前所費乃卑幼輒用尊長物法須五年尊長
告乃為理何至豫期母死又開他日争訟之端也抑亦
安知不令之子孫不死於母之前乎守令者民之師帥
政教之所由出誠宜正守令不職之愆與子孫不孝之
罪以敬天下之為人母者寧宗時董槐為廣徳軍録事
參軍民有誣富人李桷私鑄兵結豪傑以應李全者郡
捕繫之獄槐察其枉以白守守曰為反者解説族矣槐
曰吏明知獄有枉而擠諸死地以傅於法顧法豈謂諸
被告者無論枉不枉皆可殺乎不聽頃之守以憂去槐
攝通判州事歎曰桷誠枉今不為出之生無繇矣乃為
翻其辭明其不反書上卒脱桷獄
遼天祚初窮治耶律伊遜黨有司不以為意御史中丞
耶律舍哩上書曰恩賞明則賢者勸刑罰當則姦人消
二者既舉天下不勞而治伊遜竊權肆惡不勝名狀蔽
先帝之明誣陷順聖搆害忠讜敗國罔上自古所無賴
廟社之休陛下獲纂成業積年之寃一旦洗雪正陛下
英斷克成孝道之秋如蕭徳勒台實伊遜之黨耶律赫
嚕亦不為早辨賴陛下之明遂正其事臣見陛下多疑
故有司顧望不切推問伊遜在先帝朝權寵無比先帝
若以順考為實則伊遜為功臣陛下安得立耶先帝黜
逐嬖后詔陛下在左右是亦悔前非也陛下詎可忘父
讐不報寛逆黨不誅今靈骨未獲而求之不切傳曰聖
人之徳無加於孝昔唐徳宗因亂失母思慕悲傷孝道
益著周公誅飛亷惡来天下大悦願陛下下明詔求順
考之瘞所盡收逆黨以正邦憲快四方忠義之心昭國
家賞罰之用然後致治之道可得而舉矣(伊遜誣搆昭/懐太子事具)
(詳舞紊篇按舍哩本傳云書奏不報聞者莫不歎惋總/論又云舍哩之書幸出於伊遜既敗之後獲行其説一)
(人之事一篇之中而互異如此今按天祚本紀乾統元/年十月上昭懐太子謚曰大孝順聖皇帝廟號順宗明)
(年四月詔誅伊遜黨徙其子孫於邉發伊遜徳勒台之/墓剖棺戮屍二事相去纔及半年舍哩上書月日雖不)
(可考書中既稱順考其距誅戮逆黨之時當亦不逺不/應初不報而旋即從之也本傳自相齟齬似從後論為)
(正且終遼之世臣下疏奏伉/直無如此書者故備載云)
金世宗大定初嘗命左衛將軍達巴訪求良弓達巴多
自取及䕶衛入直者多以己意更代䕶衛羅索以告命
㸃撿司按鞫達巴妹入宫為巴哩達巴因内侍僧爾謂
巴哩曰我無罪問事者迫我誣服耳巴哩以聞命杖僧
爾百出達巴為隴州防禦使四年上謂宰相曰權勢之
家親識訴訟請屬官吏徃徃屈法伸情宜一切禁止九
年髙徳基為刑部尚書有犯罪當死者宰相欲從末減
徳基曰法無二門失出猶失入也不從及奏帝是刑部
議因召諸尚書諭之曰朕即位已來以政事與宰相争
執是非者徳基一人而已自今部上省三議不合即具
以聞十五年唐古部族節度使伊喇摩多之子殺其妻
而逃帝命追捕及既獲皇姑梁國公主請赦之帝曰公
主婦人不識典法罪尚可容摩多請託至此豈可貸宥
并罪之二十五年后族有犯罪者尚書省引入議奏帝
曰法者公天下持平之器若親者犯而從減是使之恃
此而横恣也昔漢文誅薄昭有足取者前二十年時后
族濟州節度使烏凌阿綽嘗犯大辟朕未嘗宥今乃宥
之是開後世輕重出入之門也宰臣曰古所以議親尊
天子别庶人也帝曰外家自異於宗室漢外戚權太重
致移國祚朕所以令諸王公主有權也夫有功於國議
勲可也至若議賢既曰賢矣肯犯法乎脱或縁坐則固
當減請也二十六年遂奏定太子妃大功以上親及與
皇家無服者及賢而犯私罪者皆不入議帝曰法有倫
而不倫者其改定之帝又謂宰臣曰親軍雖不識字亦
令依例出職若渉贓賄必痛繩之太尉左丞相克寧曰
依法則可帝曰朕於女直人未嘗不知優恤然渉於贓
罪雖朕子弟亦不能恕太尉之意欲姑息女直人耳知
大興府事赫舍哩執中坐贓命吏部侍郎李仲略鞫之
罪當削解權要競言太重帝意頗惑仲略奏曰教化之
行自近者始京師四方之則也郡縣守令無慮數百此
而不懲何以勵後況執中兇殘狠愎慢上虐下豈可宥
之帝曰卿言是也將陵主簿髙徳温大收税戸米逮御
史獄具二法上帝怒責御史大夫張汝霖曰朕以卿為
公正故登用之徳温有人在宫掖故朕頗詳其事朕肯
以宫掖之私撓法耶不謂卿等顧徇如是賈少冲以刑
部郎中攝右司員外郎嘗執奏刑名甚堅既退帝謂侍
臣曰少沖居下位乃有守如此大懐貞為興中尹有錦
州富民蕭鶴壽塗中殺人匿於府少尹家有司捕不得
懐貞以計取之卒寘於法越王永功於章宗時判大宗
正與應州僧善僧将訴事於彰國軍節度使伊喇呼喇
求永功手書與呼喇為地呼喇得書奏之帝謂宰臣曰
永功以書請託事雖細㣲不可不懲凡人小過不治遂
致大咎有犯必懲庶幾能改是亦教也皆曰陛下用法
無私臣下敢不敬畏於是永功解職宣宗興定時伊爾
必斯為右副元帥備潼關次澠池兵潰伊爾必斯變易
姓名與其妻之妹赫舍哩氏及僕婢三人亡匿柘城縣
民舍既而赫舍哩氏為其姑所捕執伊爾必斯妻子亦
在京師有司請窮治蹤跡詔令自出特赦死伊爾必斯
乃使其子上書請圖後效御史中丞完顔伯嘉奏曰古
之為將者進不忘死退不避罪伊爾必斯膺國重寄握
兵數萬未陳而潰委棄虎符既不克援枹鼔以死敵又
不能負斧鑕而請罪逃命竄伏猥居里巷挾匿婦人為
此醜行聖恩寛大曲貸其死自當奔走闕庭惶恐待命
乃安坐要君略無忌憚跡其情罪實不容誅此而不懲
朝綱廢矣乞尸諸市以戒為臣之不忠者(按法莫重於/失律罪莫大)
(於無君伊爾必斯䘮師亡命醜穢悖慢雖梟磔不足以/蔽辜乃宣宗是伯嘉之奏終以先有赦令僅予除名亦)
(失政刑/之甚矣)哀宗正大二年内族旺嘉努故殺鮮于主簿權
貴多救之帝曰英王朕兄也敢妄撻一人乎朕為人主
敢以無罪戮一人乎國家衰弱之際生靈幾何而族子
恃勢殺一主簿吾民無主矣即命斬之劉肅為尚書省
令史時盜内藏官羅及珠盜不時得逮繋貨珠牙儈及
藏吏誣服者十一人刑部議皆置極刑肅執之曰盜無
正贓殺之寃帝怒有近侍夜見肅具道其旨肅曰辨析
寃獄我職也惜一已而戕十一人之命可乎明日詣省
辨愈力右司郎中張天綱曰吾為汝具奏辨析之帝悟
囚得不死
元世祖在潜邸時分地在關陕奏以亷希憲商挺宣撫
陕西以趙良弼參議司事阿勒達爾當國憚世祖英武
䜛於憲宗即命為陕西行省左丞相劉太平參知政事
鈎校京兆錢榖鍛錬羣獄死者二十餘人衆皆股栗良
弼力陳大義詞氣懇款二人卒不能誣故宣撫司一無
所坐(按亷希憲傳又載阿勒達爾等撿覈所部用酷吏/分任其事大開告訐希憲曰宣撫司事由已出有)
(罪固當獨任僚屬何與/故事竟卒無獲罪者)中統三年趙炳為刑部尚書兼
中書省斷事官時有攜妓登龍舟者即按之以法未幾
其人死其子犯蹕訴寃詔讓之炳曰臣執法尊君職當
為也帝怒命之出既而謂侍臣曰炳用法太峻然非徇
情者王磐為真定順徳等路宣慰使邢水縣達嚕噶齊
䝉古岱貪暴不法縣民苦之有趙清者發其罪既具伏
矣適初置監司其妻懼無以滅口召家人飲酒至醉以
利啗之使夜殺清清逃獲免乃盡殺其父母妻子清訴
諸官權要蔽䝉古岱不為理又欲反其獄磐竟奏置諸
法籍其家以半給清郡有西域大賈稱貸取息有不時
償者輒置獄於家拘繫搒掠且恃勢干官府直來坐㕔
事指麾自若磐大怒叱左右捽下箠之數十時府治寓
城上即擠諸城下幾死郡人稱快(按亷希憲傳西域人/自稱駙馬繫富民誣)
(其祖父嘗貸息錢希憲令械/繋之其事相類故不重載)至元初奸臣阿哈瑪特領
左右部専總材賦㑹其黨相攻擊帝命中書推覆衆畏
其權莫敢問平章政事亷希憲窮治其事以狀聞杖阿
哈瑪特罷所領歸有司帝諭希憲曰吏廢法而貪乆矣
自卿等為政朕無此憂言者訟宰相史天澤親黨布列
中外威權日甚詔罷天澤政事待鞫希憲謂天澤無肆
横不臣狀力争於帝前帝良乆曰卿且退朕思之明召
希憲諭曰昨思之天澤無對訟者事遂解又有訟四川
帥竒徹者帝勅中書急遣使誅之明日希憲覆奏帝怒
曰尚爾遲迴耶對曰竒徹大帥以一小人言被誅民心
必駭收繫至京師與訟者廷對然後明其罪於天下為
宜詔遣使者按問事竟無實竒徹得免參議樞宻院事
費正寅素憸狡有告其罪者詔丞相錫津與侍御史張
雄飛雜治之請託交至雄飛獨無所顧盡發其罪狀并
其黨與皆伏誅嗣左遷同知京兆總管府事宗室公主
有家奴逃渭南民間為贅壻主適過臨潼識之械其奴
并奴妻及妻之父母盡没其家貲雄飛與主争辨詞色
俱厲主不得已悉還而遣之但挟其奴以去入為兵部
尚書平章阿哈瑪特在制國用司時與伊瑪都鼎有隙
至是羅織其罪同僚争相附㑹雄飛不可曰所犯在制
國用司時平章獨不預耶衆無以答秦長卿劉仲澤亦
以忤阿哈瑪特皆下吏欲殺之雄飛持之甚力阿哈瑪
特使人啗之曰誠能殺此三人當以參政相處雄飛曰
殺無罪以求大官吾不為也阿哈瑪特怒出為澧州安
撫澧有巨商二人犯匿税及毆人事僚佐受賂欲寛其
罪雄飛繩之急或曰此細事何執之堅雄飛曰吾非治
匿税毆人者欲改宋弊政懲不畏法者爾是時四方多
盜詔犯者皆殺無赦所在繋囚滿獄因符寳郎董文忠
言乃革其令(具刑/制篇)或告漢人毆傷國人及太尉監屬盧
甲盜剪官布帝怒命殺以懲衆文忠言今刑曹於囚罪
當死者已有服辭猶必詳讞是豈可因人一言遽加重
典宜付有司閲實以俟後命乃遣文忠及近臣圖們分
覈之皆得其誣狀帝因責侍臣曰方朕怒時卿曹皆不
敢言非文忠開悟朕心則殺二無辜之人必取議中外
矣詔悉原免并賜文忠金尊以旌其直二十年江淮行
省宣慰使郗顯李兼愬平章蒙古台不法有詔弗問仍
以顯等付䝉古台鞫之繋於獄必抵以死行臺監察御
史申屠致逺慮囚浙西知其寃將縱之䝉古台脅之以
勢致逺不為動親脱顯等械俾從軍自贖僧格當國治
書侍御史陳天祥使湖廣劾平章約蘓穆爾僧格摘其
疏中語誣以不道奏遣使往鞫臺中咸憚往致逺慨然
請行比至累章極論其誣僧格方促定天祥罪閲致逺
章乃氣沮有小吏誣告漕臣劉獻盜倉粟僧格方事聚
斂衆阿其意鍛鍊誣服刑部尚書理智理威曰刑部天
下之平今輦轂之下漕臣以寃死何以正四方乎即以
實聞以是忤僧格出為江東道宣慰使二十四年分中
書為尚書省僧格引用黨與鈎考天下錢糧凡阿哈瑪
特時積年負逋舉以中書失徴奏誅二參政行省乘風
督責尤峻主無所償則責及親戚或逮繫隣黨械禁搒
掠民不勝苦自裁及死獄中者以百數中外騷動廷臣
顧忌皆莫敢言利用監徹爾具陳僧格姦貪誤國害民
狀辭語激烈帝怒謂其毁詆大臣失禮體命左右批其
頰徹爾辨愈力於是帝大悟誅僧格枉繫者始得釋其
黨人納蘓拉鼎等既誅帝以實都長於理財欲釋不殺
平章政事布呼宻力争之不從日中凡七奏卒誅之圖
圖爾哈求欽察之為人奴者増益其軍而多取編民中
書僉省王遇騐其籍改正之圖圖爾哈遂奏遇有不臣
語帝怒欲斬之布呼宻諌曰始令以欽察之人奴為兵
未聞以編民也萬一他衛皆倣此戸口耗矣若誅遇後
人安肯為陛下盡職乎帝意解遇得不死成宗即位聽
斷明果多采布呼宻之言西僧為佛事請釋罪人祈福
謂之圖魯木豪民犯法者皆賂之以求免有殺主殺夫
者西僧請被以帝后御服乘黄犢出宫門釋之云可得
福布呼宻曰人倫者王政之本風化之基豈可容其亂
法如是帝責丞相曰朕戒汝無使布呼宻知今聞其言
朕甚媿之有奴告主者主被誅詔即以其主所居官與
之布呼宻曰若此必大壊天下之風俗使人情愈薄無
復上下之分矣帝悟為追廢前命大徳七年左丞相達
爾罕言僧人修佛事畢必釋重囚有殺人及妻妾殺夫
者悉皆指名釋之生者苟免死者負寃於福何有帝嘉
納之十一年詔行世祖時條格中書省臣言法者譬之
權衡不可偏重世祖已有定制自元貞已來以作佛事
之故放釋有罪失於太寛故有司無所遵守今請凡内
外犯法之人悉歸有司依法裁决制可仁宗延祐時雲
南行省右丞賽音濟勒威有罪國師綽斯嘉旺札勒奏
請釋之帝斥之曰僧人宜誦佛書官事豈當預耶不聽
又參議中書省事竒實堅坐鬻官刑部以法當杖太后
命笞之英宗為皇太子奏曰不可法者天下之公徇私
而輕重之非示天下以公也卒正其罪皇姊大長公主
僧格喇實作佛事釋全寧府重囚二十七人敕案問全
寧守臣阿從不法仍追所釋囚還獄巴爾斯濟蘓下獄
帝謂左右曰法者祖宗所制非朕所得私巴爾斯濟蘓
雖事朕日乆今既有罪當論如法文宗至順二年約爾
珠為江西等處行中書省平章事有誣告富民負永寧
王官帑錢八百餘錠者中書遣使諸路徴之使至江西
約爾珠曰事渉誣罔不可奏命僚佐重違宰臣意約爾
珠曰民惟邦本傷本以斂怨亦非宰相福也令使者以
此意復命時雅克特穆爾為丞相聞其言感悟命刑部
詰治得誣罔狀罪誣告者若干人宰相以奏帝嘉之順
帝至元四年有婦宋娥者與隣人通隣人謂娥將殺而
夫娥曰張子文行且殺之明日夫果死跡盜數日娥始
以張子文告其姑五府官以為非共殺且既經赦宥宜
釋之御史扎實曰張子文以為娥固許之矣且娥夫死
及旬乃始言之是娥與張同謀度不能終隠故發之也
豈赦可釋哉樞宻判官曰平反活人隂徳也御史勿執
常法扎實曰是謂故出人罪非平反也且公欲種隂徳
於生者奈死者何乃獨上議刑部卒正娥罪五年歸𤾉
僉河南亷訪司事行部西京以法繩趙王府官屬之貪
暴者王三遣使請暘為不動九年臺臣議贓吏遭䘮不
許歸𦵏須竟其獄都事成遵曰惡人固可怒然與人倫
孰重國家方以孝治天下寧失罪人不可使天下有無
親之吏議遂寢
明太祖洪武初御史中丞劉基謂宋元寛縱今宜肅紀
綱令御史紏劾無所避時帝幸汴梁宿衛官侍有過者
皆啓皇太子置之法中書省都事李彬坐貪縱抵罪左
丞相李善長素暱之請緩其獄基不聽馳奏報可方祈
雨即斬之八年鳯陽宫殿成帝坐殿中若有人持兵鬬
殿脊者善長奏諸工匠用厭鎮法帝將盡殺之工部尚
書薛祥為分别交替不在工者並鐵石匠皆不預活者
千數營謹身殿有司列中匠為上匠帝怒其罔命棄市
祥在側争曰奏對不實竟殺人恐非法得旨用腐刑祥
復徐奏曰腐廢乆矣莫若杖而使工帝然之九年詔官
吏有罪者笞已上悉屯謫鳯陽至萬數陕西按察司僉
事韓宜可疏争之曰刑以禁滛慝一民軌宜論其情之
輕重事之公私罪之大小今悉令謫屯此小人之幸君
子殆矣乞分别以協衆心帝嘉納之英宗正統中法司
因旱恤刑有王綱者惡逆當辟或憫其少欲緩之吏部
左侍郎魏驥持不可曰此婦人之仁天道不時正此故
也獄决而雨孝宗𢎞治末年刑部尚書閔珪讞重獄忤
㫖乆不下帝與兵部尚書劉大夏語及之對曰人臣執
法効忠珪所為無足異帝曰且道自古君臣曽有此事
否對曰臣幼讀孟子見瞽瞍殺人臯陶執之之語珪所
執未可深責也帝頷之明日疏下遂如擬世宗即位七
月因日精門災疏理寃抑命再問緩死者三十八人而
廖鵬王瓛齊佐等與焉給事中李復禮等言鵬等皆江
彬錢寧之黨王法所必誅乃令禁之如故嘉靖初革錦
衣傳奉官十六汰旗校十五復諭緝事官校惟察不軌
妖言人命强盜重事他詞訟及在外州縣事毋得預未
幾中官葛景等奸利事覺為言官所糾詔下司禮監察
訊刑部尚書林俊言内臣犯法法司不得訊是宫府異
體也乞下法司公訊以昭平明之治中官崔文家人李
陽鳯索匠師宋珏賄不獲嗾文杖之幾死下刑部治未
决而中㫖移鎮撫司俊留不遣力争不納明日又奏帝
怒責陳狀俊言祖宗以刑獄付法司以緝獲姦盜付鎮
撫訊鞫既得猶必付法司擬罪未有奪取未定之囚反
付推問者文先朝漏姦罪不容誅兹復干内䧏臣不忍
朝廷百五十年紀綱為此輩壊亂帝憚其言直乃不問
中官黄錦誣劾髙唐判官金坡詔逮之連五百餘人御
史馬録言祖宗内設法司外設撫按百餘年刑清政平
先帝時劉瑾錢寧輩蠱惑聖聰動輒遣錦衣官校尉致
天下洶洶陛下方勤新政不虞復有髙唐之命給事中
許復禮等亦以為言獄得少解王世貞為刑部郎中奸
人閻姓者犯法匿錦衣都督陸炳家世貞搜得之炳介
嚴嵩以請不許穆宗隆慶初年任用宦官㫖多從中下
刑科給事中舒化言法者天下之公大小罪犯宜悉付
法司不當則臣等論劾若竟自勅行則喜怒未必當而
法司與臣等俱虚設帝是其言路楷楊順以搆殺沈錬
論死(具舞/紊篇)大學士髙拱欲庇楷謂順首禍順死楷可勿
坐化取獄牘示拱曰獄故無錬名有之自楷始楷誠罪
首拱又議宥方士王金等罪化言此遺詔即欲勿罪宜
何辭由是忤拱神宗即位冬月詔停刑者三矣五年九
月司禮太監孫得勝復傳㫖大昏期近命閣臣於三覆
奏本擬㫖免行刑大學士張居正言祖宗舊制凡犯死
罪鞫問既明依律棄市嘉靖末年世宗皇帝因災醮始
有暫免不决之令或間從御筆所勾量行取决此特近
年姑息之弊非舊制也臣等詳閲諸囚罪狀皆滅絶天
理敗傷彛倫今獨見犯罪者身被誅戮之可憫而不知
彼所戕害者皆含寃蓄憤於幽㝠之中使不一雪其痛
怨恨之氣上干天和所傷必多若不行刑年復一年充
滿囹圄既費關防又乖國典其於政體又大謬也給事
中嚴用和等亦以為言詔許之崇禎間姜埰熊開元下
獄莊烈帝諭掌衛駱養性潜殺之養性洩上語且言二
臣當死宜付所司書其罪使天下明知若隂使臣殺之
天下後世謂陛下何如主㑹大臣多為埰等言乃得長
繫
　
　
　
　
　
欽定續通典卷一百十五
欽定四庫全書
欽定續通典卷一百十六
　刑
　　贖刑(虞/唐)　(周代漢宋後漢/五        遼)　(晉/金)　(南北朝/元  明)　(隋/)
　　(臣/)等謹按自古帝王不得已而用刑其明慎欽恤
　　者莫如虞舜舜典曰金作贖刑列於鞭扑之次肆
　　赦之前金非加人之物贖而仍言刑者出金之與
　　受扑俱世人所患故得指其所出以為刑名周穆
　　王作吕刑五刑之屬三千墨辟而上至於大辟刑
　　疑則赦從罰定以鍰鋝輕重之差使與罰各相當
　　繼言罰懲非死人極於病蓋財者人之所甚欲奪
　　其欲以病之俾不為惡即虞書命刑之義馬端臨
　　謂唐虞之時刑清律簡是以止及鞭扑而五刑無
　　贖法比及於周條律紛繁若盡從而刑之何莫非
　　投機觸罟者穆王哀之而五刑各以贖論大約其
　　情可矜其法可議盖哀恤之意居多非利其貨也
　　詳繹二篇文義舜典主於誤吕刑主於疑後世論
　　贖率不外此而死罪非實犯多亦有許贖者至於
　　輸納之品孔安國傳於舜典謂為黄金於吕刑謂
　　為黄鐵虞不言成數而周制有等差古者金銀銅
　　鐵總號為金孔頴達正義謂其實皆銅也漢及後
　　魏皆用黄金漢納金特少其斤兩令與銅相埒舊
　　説太半兩為鈞十鈞為鍰鍰重六兩太半兩死罪
　　千鍰當出四百一十六斤六兩太半兩銅與金贖
　　死罪金三斤為價相依倣其後納粟納縑亦不一
　　後魏以金難得合金一兩收絹十疋唐時復古死
　　罪贖銅一百二十斤於古稱為三百六十斤然較
　　漢已為輕減元宗詔許準折納錢而犯者益便逮
　　至金元或以牛馬雜物明初専用鈔𢎞治中鈔法
　　既壊乃許折銀錢準算周官八議之法後世定律
　　率遵用之至明洪武六年工部尚書王肅坐法當
　　笞太祖謂六卿貴重不宜以細故辱命以俸贖後
　　羣臣罣誤準以俸贖始此此厯代輸贖之大略也
　　杜佑著刑典獨不及贖刑一門未免闕略今采自
　　有虞迄於明代以補其罅漏仍倣馬氏通考之例
　　列於赦宥篇之前庶幾有合於尚書之義云
虞舜金作贖刑
周官職金掌受士之金罰貨罰入於司兵(給治兵及工/直也貨泉貝)
(也疏言斷獄訟者有疑即使出贖既言金罰又言貨罰/者出罰之家時或無金即出貨以當金直故兩言之)
穆王吕刑墨辟疑赦其罰百鍰閲實其罪劓辟疑赦其
罰惟倍閲實其罪剕辟疑赦其罰倍差閲實其罪宫辟
疑赦其罰六百鍰閲實其罪大辟疑赦其罰千鍰閲實
其罪(疑謂虚實之證等是非之理均或事涉疑似旁無/證見或雖有證見事非疑似如此之類言皆為疑)
(罪此既罪疑而取贖疑罪不定恐受贖參差故五罰之/下皆言閲實其罪恐其不相當故也鍰六兩也鄭及爾)
(雅同説文云六鋝也鋝十一銖二十五分銖之十三也/馬同賈逵説俗儒以鋝重六兩周官劍重九埒俗儒近)
(是倍百為二百鍰倍差謂倍之又半為五百鍰傳言五/百鍰馬云倍二百為四百差者又加四百之三分之一)
(凡五百三十三鍰三分鍰之一也人犯輕刑者多犯重/刑者少又以鍰數以倍相加序五刑先輕後重取事之)
(宜經厯陳罰之鍰數傳言五刑疑各入罰不降相因疏/云以其所犯疑不能决故使贖之次刑非其所犯故不)
(令死疑入宫宫疑/入□是古之制也)
漢恵帝元年令民有罪得買爵三十級以免死罪(應劭/曰一)
(級直錢二千凡為六萬若令贖罪入三十/疋縑矣師古曰令出買爵之錢以贖罪)孝文時納鼂
錯之説募民入粟塞下得以除罪武帝天漢四年征匈
奴大司農陳藏錢經用賦税既竭不足以奉戰士乃令
死罪入贖錢五十萬減死一等宣帝地節三年西羌反
遣後將軍征之京兆尹張敞言國兵在外吏民並給轉
輸田事頗廢來春民食必乏縣官榖度不足以振之願
令各諸有罪非盜受財殺人及犯法不得赦者皆得以
差入榖此八郡贖罪(八郡者隴西已/北安定已西)務益致榖以豫備
百姓之急事下有司少府蕭望之等議如此則富者得
生貧者獨死是貧富異刑而法不一也不可於是天子
復下議兩府丞相御史以難問敞敞言令罪人出財減
罪其名賢於煩擾良民横興賦斂又諸盜及殺人犯不
道者百姓所疾苦也皆不得贖首匿見知縱所不當得
為之屬議者或頗言其法可蠲除今因此令贖其便明
甚望之終以為不便丞相魏相御史大夫丙吉亦以為
西羌且破轉輸略足相給遂不施敞議
後漢光武建武二十九年令天下罪囚殊死已下及徒
各減本罪一等其餘贖罪輸作有差明帝即位詔罪囚
中二千石下至黄綬貶秩贖論者悉皆復秩還贖又詔
天下亡命殊死已下聽得贖論死罪入縑二十疋右趾
至髠鉗城旦舂十疋全城旦舂至司寇作三疋其未發
覺詔書到日先自告者半入贖永平八年詔犯罪亡命
者贖罪各有差十五年詔亡命殊死已下贖死罪縑四
十疋右趾及髠城旦舂十疋全城旦至司寇五疋餘如
即位初制(十八年詔贖死罪減縑十疋章帝建初七年/詔又減縑十疋如永平初年故事右趾髠鉗)
(已下各/有差)和帝永元六年廷尉陳寵言今律令贖罪已下
二千六百八十一溢於甫刑者七十九事宜令三公廷
尉平定律令應經合義者并大辟耐罪贖罪為三千悉
刪除其餘條使與禮相應議未及施而寵免後遂寢順
帝漢安二年令罪囚殊死已下出縑贖各有差其不能
入贖者遣詣臨光縣居作二嵗桓帝建和三年詔死罪
亡命已下贖各有差靈帝建寜元年令天下繫囚未决
入縑贖各有差(三年及熹平六年光和三/年中平四年俱有此令)
晉新律意善功惡以金贖之金等不過四兩
梁武帝即位詔曰金作贖刑有聞自昔入縑以免施於
中代民悦法行莫尚乎此可依周漢舊典有罪入贖其
科凡在官身犯罰金鞭扑杖督之罪悉入贖停罰其臺
省令史士卒欲贖者聽之其制刑為十五等之差棄市
已上為死罪大罪梟其首其次棄市刑二嵗已上為耐
罪言各隨技能而任使之也有髠鉗五嵗刑笞二百收
贖絹男子六十匹又有四嵗刑男子四十八匹又有三
嵗刑男子三十六匹又有二嵗刑男子二十四疋罰金
一兩已上為贖罪贖死者金二斤男子十六匹贖髠鉗
五嵗刑笞二百者金一斤十二兩男子十四匹贖四嵗
刑者金一斤八兩男子十二匹贖三嵗刑者金一斤四
兩男子十匹贖二嵗刑者金一斤男子八匹罰金十二
兩者男子六匹罰金八兩者男子四匹罰金四兩者男
子二匹罰金二兩者男子一匹罰金一兩者男子二丈
女子各半之五刑不簡正於五罰五罰不服正於五過
以贖論故為此十五等之差將吏已上及女子應有罰
者以罰金代之天監三年詔以金作權典宜在蠲息於
是除贖罪之科大同十一年復開罪身皆聽入贖
陳存贖罪之律其三嵗刑若有官准當二年餘一年贖
若公坐過誤罰金其二嵗刑有官者贖論一嵗刑無官
亦贖論
元魏起自朔方其初刑法甚峻死罪至多後乃令當死
者其家獻金馬以贖
北齊律贖罪舊有金皆代以中絹死百匹流九十二匹
刑五嵗七十八匹四嵗六十四匹三嵗五十匹二嵗三
十六匹各通鞭笞論一嵗無笞則通鞭二十四匹鞭杖
毎十贖絹一匹至鞭百則絹十匹無絹之鄉皆准絹收
錢自贖笞十已上至死又為十五等之差當加減次如
正决法合贖者謂流内官及爵秩比視老小閹癡并過
失之屬犯罰絹一匹及杖十已上皆名為罪人
後周制其贖杖刑五金一兩至五兩贖鞭刑五金六兩
至十兩贖徒刑五一年金十二兩二年十五兩三年一
斤二兩四年一斤五兩五年一斤八兩贖流刑一斤十
二兩俱役六年不以逺近為差等贖死罪金二斤婦人
當笞者聽以贖論應贖金者鞭杖十收中絹一匹流徒
者依限嵗收絹十二疋死罪者一百疋其贖刑死罪五
旬流刑四旬徒刑三旬鞭刑二旬杖刑一旬限外不輸
者歸於法貧者請而免之
隋制官品第九已上犯罪者聽贖應贖者皆以銅代絹
贖銅一斤為一負負十為殿笞十者銅一斤加至杖百
則十斤徒一年贖銅二十斤毎等加銅十斤三年則六
十斤矣流一千里贖銅八十斤毎等則加銅十斤三千
里則百斤矣絞斬二死刑皆贖銅百二十斤煬帝即位
以髙祖禁網深刻毎加減降時斗秤皆小舊二倍其贖
銅亦加二倍為差其實不異開皇舊制
唐律贖銅之數及以官當罪之法大略悉準隋制以官
當徒者五品以上犯罪者一官當徒二年九品以上一
官當徒一年若犯公罪者各加一年以官當流者三流
同皆比徒四年仍各解見任除名者比徒三年免官者
比徒二年免所居官者比徒一年九品已上官若官品
得減者之祖父母父母妻子孫犯流罪已下聽贖(七品/五品)
(已上官親屬流罪/已下得減一等)軍民年七十已上十五已下及廢疾
犯流罪已下者準此𤣥宗天寳六載敕節文其贖銅如
情願納錢毎斤一百二十文若欠負官物應徴正贓及
贖物無財以備官役折庸其物雖多限三年一人一日
折絹四匹若㑹恩其物合免者停役憲宗元和三年詔
今後應坐贓及他罪當贖者諸道委觀察判官一人専
勾當及時申報如蔽匿不申者節級科貶如罪不繫奏
官長量情處置者其贓但準前申送御史臺充本色給
用仍差御史一人専知贓贖不得以贓罰為名如罪名
未正妄罰其財亦委觀察判官勾當差定後先具名奏
聞僖宗乾符三年敕應殘疾篤疾犯徒流罪或是連累
即許徴贖如身犯罪不在免限其年十五已下者準律
文處分
晉髙祖天福六年尚書刑部員外郎李象奏請今後凡
是散官不計髙低若犯罪不得當贖亦不得上請詳定
院覆奏應内外文武官有品官者自依品官法無品官
有散試官者應内外帶職廷臣賓從有功將校等並請
同九品官例其京都軍巡使及諸道州府衙前職員内
外雜任鎮將等並請準律不得上請當贖其巡司馬歩
司判官雖有曽厯品官者亦請同流外職準律杖罪已
下依决罰例徒罪已上仍依當贖法
宋制最慎贖刑非入議者幾不得與刑統名例律有用
官䕃減贖之條太祖乾徳四年(通考作開/寳四年)以大理正髙
繼申言(具雜/議篇)詔犯罪身無官須祖父曽任本朝官及仕
前代三品已上官有功恵及民者乃得請又定流内品
官任流外職準律文徒罪已上依當贖法諸司受勒留
官及歸司人犯徒流等罪公罪許贖私罪以决罰論太
宗淳化四年(通考作端/拱三年)詔諸州民犯薄罪或入金贖長
吏得以任情而輕重之自今並决杖遣之不以贖論婦
人犯杖已下非故為量輕重笞罰或贖銅釋之仁宗議
立贖法詔曰先王用法簡約使人知禁而易從後代設
茶酒鹽税之禁奪民厚利刑用滋章今之編敕皆出律
外又數改更官吏且不能曉百姓安得聞之一陷於理
情雖可哀法不得贖豈禮樂之化未行而専用刑罪之
弊與漢文帝使天下人入粟於邊以受爵免罪幾於刑
措其議科條非著於律者或冐利犯禁奢侈違令或過
誤可憫别為贖法郷民以榖麥市人以錢帛使人重榖
麥免刑罰則農桑自勸富壽可期矣詔下論者以為富
人得贖而貧者不能免非朝廷用法之意不果行至和
初詔前代帝王後嘗仕本朝官不及七品者祖父母父
母妻子流罪已下聴贖雖不仕而嘗被賜予者有罪非
巨蠧亦如之隨州司理參軍李抃父毆人死抃上所授
官以贖父罪帝哀而許之君子以為失刑神宗熈寜四
年前單州碭山尉王存立言嘉祐中同學究出身為尉
嘗納官贖父配𨽻罪願同舉人例得免丁徭詔復賜出
身仍與注官時中書言刑名未安者五條其四令州縣
考察士民有能孝悌力田為衆所知者給帖付身偶有
犯令情輕可恕者特議贖罰其不悛者科决後竟不行
遼制品官公事誤犯民年七十已上十五已下犯罪者
聴以贖論贖銅之數杖一百者輸錢千太祖七年于厥
掠生口者俾贖其罪放歸本部興宗重熈元年詔執事
官公罪聴贖私罪各從本法
金國舊俗凡親屬犯罪欲以牛馬雜物贖者從之或重
罪亦聽自贖然恐無辨於齊民則劓刵以為别世宗大
定八年制品官犯賭博法贓不滿五十貫者其决杖聽
贖再犯者不聽且曰杖者所以罰小人也既為職官當
先廉恥既無廉恥何以贖為時焦旭攝左警巡事以杖
親軍百夫長有司論當杖决帝曰旭親民吏也若因杖
有官人復行杖之何以行事其令收贖章宗泰和元年
新律成贖銅皆倍於舊宣宗時完顔伯嘉知歸徳府上
言乞雜犯死罪已下許納粟贖免宰臣奏伯嘉前在代
州嘗行之盖一時之權不可為常法遂寢
元制諸職官犯夜及牧民官公罪之輕者許罰贖又諸
年老七十已上年幼十五已下不任杖責及癃篤殘疾
有妨科决者贖世祖至元二年諸王塔齊爾使臣庫庫
楚至北京花道驛手殺驛吏郝用及郭和尚有㫖徴鈔
十錠給其主以贖死二十一年以哈扎爾齊依舊揚州
鹽運使嵗市鹽八十萬石以贖過
明贖法有二有律得收贖者有例得納贖者律贖無敢
損益而納贖之例則因時權宜先後互異其端實自開
國時啓之律凡文武官以公事犯笞罪者官照等收贖
錢吏毎季類决之各還職役不附過杖已上記所犯罪
名毎嵗類送吏兵二部候九年滿考通記所犯次數黜
陟之吏典亦備銓選降叙至於私罪其文官及吏典犯
笞四十已下者附過還職而不贖笞五十者調用軍官
杖已上皆的决文官及吏杖罪並罷職不叙至嚴也然
自洪武中年已三下令准贖及雜犯死罪已下矣三十
年命部院議定贖罪事例凡内外官吏犯笞杖者記過
徒流遷徙者俸贖之三犯罪之如律自是律與例互有
異同及頒行大明律御製序雜犯死罪徒流遷徙等刑
悉視今定贖罪條例科斷於是例遂輔律而行永樂四
年十一月法司進月繋囚數凡數百人大辟僅十之一
成祖諭曰此等既非死罪而乆繫不决天氣沍寒必有
聽其寃死者凡雜犯死罪已下約二百悉准贖𤼵遣仁
宗初即位諭都察院言輸罰工作之令行有財者悉倖
免宜一論如律乆之其法復弛英宗正統間侍講劉球
言輸罪非古自公罪許贖外宜悉依律時不能從其後
循太祖之例益推廣之凡官吏公私雜犯准徒已下俱
聽運炭納米等項贖罪其軍官軍人照例免徒流者例
贖亦如之矣贖罪之法明初嘗納銅成化間嘗納馬後
皆不行不具載惟納鈔納錢納銀常並行焉而以初制
納鈔為本故律贖者曰收贖律鈔納贖者曰贖罪例鈔
永樂十一年令除公罪依例紀録收贖及死罪情重者
依律處治其情輕者斬罪八千貫絞罪及榜例死罪六
千貫流徒杖笞納鈔有差無力者發天壽山種樹宣宗
宣徳二年定笞杖罪囚毎十贖鈔二十貫徒流罪名毎
徒一等折杖二十三流並折杖百四十其所罰鈔悉如
笞杖所定無力者發天壽山種樹死罪終身徒流各按
年限杖五百株笞一百株景帝景泰元年令問擬笞杖
罪囚有力者納鈔笞十二百貫毎十以二百貫遞加至
笞五十為千貫杖六十千八百貫毎十以三百貫遞加
至杖百為三千貫其官吏贓物亦視今例折鈔英宗天
順五年今罪囚納鈔毎笞十鈔二百貫餘四笞遞加百
五十貫至杖六十増為千四百五十貫餘杖各遞加二
百貫憲宗成化二年令婦人犯法贖罪孝宗𢎞治十四
年定折收銀錢之制例難的决人犯并婦人有力者毎
杖百應鈔二千二百五十貫折銀一兩毎十以二百貫
遞減至杖六十為銀六錢笞五十應減為鈔八百貫折
銀五錢毎十以百五十貫遞減至笞二十為銀二錢笞
十應鈔二百貫折銀一錢如收銅錢毎銀一兩折錢七
百文其依律贖鈔除過失殺人外亦視此數折收武宗
正徳二年定錢鈔兼收之制如杖一百應鈔二千二百
五十貫者收鈔千一百二十五貫錢三百五十文世宗
嘉靖七年巡撫湖廣都御史朱廷聲言收贖與贖罪有
異在京與在外不同鈔貫止聚於都下錢法不行於南
方故事審有力及命婦軍職正妻及例難的决者有贖
罪例鈔老幼廢疾及婦人餘罪有收贖律鈔贖罪例鈔
錢鈔兼收如笞一十收鈔一百貫錢三十五文其鈔二
百貫折銀一錢杖一百收鈔千一百二十五貫錢三百
五十文其鈔二千二百五十貫折銀一兩今收贖律鈔
笞一十止贖鈔六百文比例鈔折銀不及一釐杖一百
贖鈔六貫折銀不及一分似為太輕蓋律鈔與例鈔貫
既不同則折銀亦當有異請更定為則凡收贖者毎鈔
一貫折銀一分二釐五毫如笞一十贖鈔六百文則折
銀七釐五毫以罪重輕遞加折收贖帝從其奏令中外
問刑諸司皆以此例從事(按廷聲此奏謂律鈔輕例鈔/重然律鈔本非輕也祖制毎)
(鈔一文當銀一釐所謂笞一十折鈔六百文定銀七釐/五毫者即當時之銀六錢也所謂杖一百折鈔六貫銀)
(七分五釐者即當時之銀六兩也以銀六錢比例鈔折/銀不及一釐以銀一兩比例鈔折銀不及一分而欲以)
(此懲犯罪者之心宜其勢有所不行矣特以祖宗律文/不可改也於是不得已定為七釐五毫七分五釐之制)
(而其實所定之數猶不足以當所贖者之罪然後例之/變通生焉考洪武朝官吏軍民犯罪聴贖者大抵罰役)
(之令居多如發鳯陽屯種滁州種苜蓿代農民力役運/米輸邊贖罪之類俱不用鈔納也律之所載笞若干鈔)
(若干文杖若干鈔若干貫者特垂一代之法爾然按三/十年詔令罪囚運米贖罪死罪百石徒流遞減其力不)
(及者死罪自備米三十石徒流十五石俱運納甘州威/虜就彼充軍計其米價脚價之費與鈔數差不相逺其)
(定為贖鈔之等第固不輕於後來之例矣然罪無一定/而鈔法之乆日變日輕此定律時所不及料也即以永)
(樂十一年令斬罪情輕者贖鈔八千貫絞及榜例死罪/六千貫之詔言之八千貫者律之八千兩也六千貫者)
(律之六千兩也下至杖罪千貫笞罪五百貫亦一千兩/五百兩也雖革除之際用法特苛豈有死罪納至八千)
(兩笞杖罪納至一千兩五百兩而尚可行者則知鈔法/之弊在永樂初年已不啻輕十倍於洪武時矣宣徳時)
(申交易用銀之禁冀通鈔法至𢎞治而鈔竟不可用遂/開准鈔折銀之例及嘉靖新定條例詳見下文俱以有)
(力稍有力二科贖罪有力米五斗准律之納鈔六百文/也稍有力工價三錢准律之做工一月也是則後之例)
(鈔纔足比於初之律鈔耳而况老幼廢疾諸在律贖者/之銀七釐五毫准鈔六百文銀七分五釐准鈔六貫凡)
(所謂律贖者以比於初之律/鈔其輕重相去尤甚懸絶乎)是時重修條例奏定贖例
在京則做工(毎笞一十做工一月折銀三/錢至徒五年折銀十八兩)運囚糧(毎笞/一十)
(米五斗折銀二錢五分至徒/五年五十石折銀二十五兩)運灰(毎笞一十一千二百/斤折銀一兩二錢六)
(分至徒五年六萬/斤折銀六十三兩)運甎(毎笞一十七十箇折銀九錢一/分至徒五年三千箇折銀三十)
(九/兩)運水和炭五等(毎笞一千二百斤折銀四錢至徒/五年八千五百斤折銀十七兩)運
灰最重運炭最輕(此諸罪初皆令親自赴役事完寧家/無納贖之例其後法令益寛聽其折)
(納而估算事/力亦略相當)在外則有力稍有力二等(初有頗有力次/有力各等因御)
(史言/而革)其有力視在京運囚糧(毎米五斗納榖一石初/折銀上庫後納榖上倉)稍
有力視在京做工年月為折贖婦人審有力與命婦軍
職正妻及例難的决之人贖罪應錢鈔兼收者笞杖毎
一十折收銀一錢其老幼廢疾婦人及天文生餘罪收
贖者毎笞一十應鈔六百文折收銀七釐五毫於是輕
重適均天下便之至萬厯十三年復申明焉遂為定制
明法充軍之例最嚴有終身有永逺永逺者罰及子孫
皆以實犯死罪減等者充之嘉靖間有請開贖軍例者
世宗曰律聽贖者徒杖以下小罪耳死罪矜疑乃減從謫
發不可贖御史周時亮復請廣贖例部議審有力者銀
十兩得贖三年已上徒一年稍有力者半之而贖軍之
議卒罷御史胡宗憲言南方之人不任兵革其發充邊
軍者宜令納銀自贖部議以為然因擬納例以上帝曰
豈可預設此例以待犯罪之人復不允凡律贖若天文
生習業已成能専其事犯徒及流者决杖一百餘罪收
贖婦人犯徒流者决杖一百餘罪收贖(如杖六十徒一/年全贖鈔應十)
(二貫除决杖准訖六貫餘鈔六貫折銀七分五釐他倣/此其决杖一百審有力又納例鈔二千二百五十貫應)
(收錢三百五十文鈔/一千一百二十五貫)凡年七十已上十五已下及廢疾
犯流已下收贖八十已上十嵗已下及篤疾盜及傷人
者亦收贖凡犯罪時未老疾事發時老疾者依老疾論
犯罪時幼小事發時長大者依幼小論並得收贖(如六/十九)
(已下犯罪年七十事發或無疾時犯罪廢疾後事發得/依老疾收贖他或七十九已下犯死罪八十事發或廢)
(疾時犯罪篤疾時事發得入上請八十九/犯死罪九十事發得勿論不在收贖之例)若在徒年限
内老疾亦如之(如犯杖六十徒一年一月之後老疾合/計全贖鈔十二貫除已杖六十准三貫)
(六百文剩徒一年應八貫四百文計算毎徒一月贖鈔/七百文已役一月准贖七百文外未贖十一月應收贖)
(七貫七百文餘倣此即老幼廢疾收贖惟雜犯五/年仍科之盖在明初  真犯死罪不可以徒論也)其誣
告例告二事已上輕實重虚或告一事誣輕為重者已
論决全抵剰罪未論决笞杖收贖徒流杖一百餘罪亦
聽收贖(如告人笞三十内止一十實已决全抵剰二十/之罪未决收贖一貫二百文如告人杖六十内)
(止二十實已决全抵剩四十之罪未决收贖二貫四百/文如告人杖六十徒一年内止杖五十實已决全抵剰)
(杖一十徒一年之罪未决徒一年折杖六十併杖共七/十收贖四貫二百文如告人杖一百流二千里内止杖)
(六十徒一年實已决以總徒四年論全抵剰杖四十徒/三年之罪未决以連徒折杖流加一等論共計杖二百)
(二十除告實杖六十徒一年折杖六十剰杖一百贖鈔/六貫若計剰罪過杖一百已上須决杖一百訖餘罪方)
(聽收/贖)又過失傷人准鬬毆傷人罪依律收贖(至死者准/雜犯斬絞)
(收贖鈔四十二貫内鈔八分應三十三貫六/百文銅錢二分應八千四百文給付其家)已徒五年
再犯徒收贖(鈔三十/六貫)若犯徒流存留飬親者止杖一百
餘罪收贖(其法實杖一百不准折贖然後計徒流年限/一視老幼例贖之此律自英宗時詔有司行)
(之後/為制)天文生婦女犯徒流决杖一百餘罪收贖者雖罪
止杖六十徒一年亦决杖一百律所謂應加杖者是也
皆先依本律議其所犯徒流之罪以誥減之至臨决時
某係天文生某係婦人依律决杖一百餘收贖所决之
杖並須一百者包五徒之數也然與誣告收贖剰杖不
同盖收贖餘徒者决杖而贖徒收贖剰杖者折流歸徒
折徒歸杖而照數收贖之其法各别也其婦人犯徒流
成化八年定例除姦盜不孝與樂婦外若審有力并决
杖亦得以納鈔贖罪(例毎杖十折銀一錢為率/至杖一百折銀一兩止)凡律所
謂收贖者贖餘罪也其例得贖罪者贖决杖一百也徒
杖兩項分科之除婦人餘囚徒流皆决杖不贖惟𢎞治
十三年許樂戸徒杖笞罪亦不的决此律鈔之大凡也
例鈔自嘉靖二十九年定例凡軍民諸色人役及舍餘
審有力者與文武官吏監生生員冠帶官知印承差隂
陽生醫生老人舍人不分笞杖徒流雜犯死罪俱令運
灰運炭運甎納米納料等項贖罪(此上係不/虧行止者)若官吏人
等例應革去職役(此係行止/有虧者)與軍民人等審無力者笞
杖罪的决徒流雜犯死罪各做工擺站哨瞭發充儀從
情重者煎鹽炒鐵死罪五年流罪四年徒按年限其在
京軍丁人等無差占者與例難的決之人笞杖亦令
做工時新例犯姦盜受贓為行止有虧之人㮣不許贖
罪惟軍官革職者俱運炭納米等項發落不用五刑條
例的决實配之文所以寛武夫重責文吏也於是在京
惟行做工運囚糧等五項在外惟行有力稍有力二項
法令益徑省矣大抵贖例有二一罰役一納鈔而例復
三變罰役者後多折工值納鈔鈔法既壊變為納銀納
米然運灰運炭運石運甎運碎甎之名尚存也至萬厯
中年中外通行有力稍有力二科在京諸例并不見施
行而法更歸一所謂通變而無失於古之意者此也初
令罪人得以力役贖罪死罪拘役終身徒流按年限笞
杖計日月或修造或屯種或煎鹽炒鐵滿日踈放踈放
者引赴御橋叩頭畢送應天府給引寜家合充軍者發
付陕西司按籍編發後皆折納工價惟赴橋如舊宣徳
　　初詔官吏軍民自死罪至笞四十分十等納米贖罪納
　　者贓罪得不死徒流以下復用不納者乆繫不釋其法
　　最弊有司復奉行不善拘繫滿獄二年御史鄭道寧言
　　納米贖罪朝廷寛典乃軍儲倉拘繫罪人無米輸納自
　　去年二月至今死者九十六人刑部郎中俞士吉因奏
　　囚無米者請追納於原籍匠仍輸作軍仍備操若非軍
　　匠則追還所𨽻州縣遣之詔如其請(伏讀/)
(御批通鑑輯覽曰金作贖刑古人欽恤之義苟情有可矜而/  罪非不赦許其納米弛罪亦未始不可今不問其願與否)
　(而强之使從令無力者轉受無窮之/累則是為利起見而非為仁行權矣)蓋明律頗嚴凡朝廷
　　有所矜恤限於律而不得伸者一寓之於贖例所以濟
　　法之太重也又國家得時藉其入以佐緩急而實邊足
　　儲賑荒宫府頒給諸大費往往取給於贓贖二者故贖
　　法比厯代特詳云
　
　
　　欽定續通典卷一百十六
欽定四庫全書
欽定續通典卷一百十七
　刑
　　赦宥(唐/)　(五代/)　(宋/)　(遼/)　(金/)　(元/)　(明/)
唐自肅宗至昭哀厯十四帝凡即位詔書必赦大辟已
下常赦所不原者其他或受尊號或建儲宫或祀圜丘
或平僭亂以及改元弭變之類大則罪無輕重一切原
免小則死罪降從流流以下釋放肆𤯝之典不可殫記
至徳乾元之間與物更始赦命尤數詔書節文惟李林
甫王鉷楊國忠親屬不在免限其兩京文武官應被賊
逼受偽官三司推勘未了者一切放免合得官者仍酌
量注擬至上元二年并詔名在流貶者委中書門下量
輕重類例奏取處分凡左降官非反逆緣坐及犯惡逆
名教枉法盗贓如有親年八十已上及患在牀枕不堪
扶持更無兄弟者許停官終養其流移人亦準此代宗
初制自開元已來所有諸色犯累者並宜雪免左降官
并諸色流人及罰鎮効配軍團人等一切放還諸色流
貶者量移近處並詔東都河北應受賊脅從署偽官并
偽出身悉原其罪不問得史朝義將士妻子四百餘人
皆赦之僕固懷恩反免其家不緣坐徳宗即位詔寳應
元年以後犯累禁錮及反逆緣坐等㮣予洗滌貞元之
末十年無赦為太宗已來所僅見羣臣以微過譴逐者
無復叙用及順宗即位始得量移焉憲宗元和八年刑
部侍郎王播奏竊見諸處配流人逢赦悉得放還惟天
徳軍五城及諸邊城配流人等均經本道奏留防邊遂
令沒身終無歸日臣又見比年邊城犯流者多是胥徒
小吏或是鬬打情形據罪可原在邊無益乞準依格例
處分(具刑/制篇)詔許放還自是遂為定制自穆宗已後每有
赦除其左降官並諸色得罪人縱元勅云終身不齒及
縱有恩赦不在免限者均得收録放還惟官典犯贓罪
與十惡同科遇赦必申明不在免限之例長慶元年詔
應亡官失爵及放還流人如原有莊田不經没官被人
侵射其本主或子孫已歸並委州府勘還務令安業文
宗太和三年滄平州李同㨗之母及妻男等特免緣坐
李載義進滄鎮兩州將健生口共千餘人並减死分配
邊州防秋時有張璹劉建胡伯忠造偽出身文書賣官
并造偽印行用犯罪並在太和三年十一月十八日恩
赦前刑部大理寺詳斷悉處極刑御史中丞宇文鼎奏
準律赦前斷罪不當者若處輕為重宜改從輕處重為
輕即依輕法臣以前件囚等雖抵極法悉經殊恩或自
赦文全生或因起請減等緣引霈澤累陳訴詞若非得
中恐未服罪昨者一與一奪事闗起請既生又死稍覺
二三如臣所見伏請赦書已前犯者特許減論赦書以
後所犯不得援例庶使後無僥倖令絶披陳勅張璹等
三人宜準元勅處分
五季䘮亂之中赦恩尤濫近則一年再降逺則每嵗無
遺惟十惡五逆火光行刼持刀殺人官吏犯贓屠牛鑄
錢合造毒藥不在原免之限亦略遵唐制是時詔書所
及非惟宥罪抑且推恩藩方論薦動輒數百乃至藏典
書吏優伶奴僕初命即至銀青階被服皆紫袍象笏晉
天福中中書舍人李詳上䟽極論其失唐制徒流人到
配𨽻所本管畫時申御史臺候年月滿日放還時久格
不行後唐清泰間乃詔依開成格施行周太祖廣順二
年赦書節文犯和姦者罪不至死先是凡和姦男子婦
人並處極法至是始準律科斷並詔諸犯罪人除反逆
外餘罪並不得籍没家産誅及骨肉一依晉天福元年
已前條制處分數事差為得中焉
宋制遇非常覃慶則常赦所不原者咸除之其次釋雜
犯死罪已下皆謂之大赦雜犯死減等而餘罪釋之流
已下減等杖笞釋之皆謂之徳音其恩霈所及止於京
城兩京一州一路者則謂之曲赦又天子嵗自錄京師
繫囚畿内則遣使往往雜犯死罪第降等杖笞釋之或
徒罪亦得釋若并及諸路則命監司錄焉太祖即位大
赦天下後三嵗遇郊則赦終宋之世遂為成典(太宗太/平興國)
(三年將郊議赦有秦再恩者上書願勿赦引諸葛亮佐/劉備數十年不赦事帝意惑趙普對曰凡郊祀肆眚聖)
(朝彜典其仁如天堯舜之道也若劉備區區一方臣所/不取帝善之遂定赦仁宗景祐中言者以為三王嵗祀)
(圜丘未嘗輒赦自唐兵興已後事天之禮不常行因有/大赦以蕩亂獄且有罪者宥之未必自新被害者抑之)
(未必無怨不能自新將復為惡不能無怨將悔為善一/赦而使民悔善長惡政教之大患也願罷三嵗一赦俾)
(良民懷惠兇人知禁即謂未可盡廢請命有司前郊三/日理罪人有過誤者引而赦之州縣須詔到倣此䟽上)
(朝廷重其事苐詔自今罪人情重/者毋得一以赦免卒亦不果行)開寳八年有司言自
三年至今詔所貸死罪凡四千一百八人太宗嘗親錄
京師繫囚至日旰近臣或諫過勞帝曰倘惠及無告獄
訟不致枉撓朕深以為適何勞之有自是祁寒盛暑或
雨雪稍愆輒親錄繫囚多所原減嵗以為常真宗咸平
二年詔曰如聞小民知有恩赦故為刼盜自今不在原
免之限景徳二年大理寺又言郊禮在近諸州奏按多
不精詳冀於覆駁延留以俟恩宥請自今事狀明白者
即具情實定斷以絶僥倖詔可然自大中祥符已後崇
奉天書侈言封禪肆赦之令㡬於無嵗不有矣(天禧元/年江南)
(提刑范應辰上言伏覩辛亥制書常赦不原者咸除之/臣今所部州郡過誤而被宥者雖多竊害而蒙釋者亦)
(衆葢以奸兇之軰宻斷赦期狃於忿心發其夙憾單弱/受辜强梁肆暴或舉家殞命罄室擄財或持刀殺人或)
(縱火焚舍至有糾輕生之徒為强剽之盜公行戕害以/奪資儲巡警之官上逼下逐設謀緝捕冐險鬬敵以茲)
(敗獲合正典刑逢此霈恩亦蠲其罪又配為卒伍咸給/衣糧是何異賞人為盜耶請自今應有知赦在近而故)
(為罪戾及赦後彰顯情理切害者死罪已下止遞減一/等赦前殺人剽財赦後雖不復為若因事捕獲決𨽻逺)
(惡州軍其殺人放火擄財刼貨已依赦配本城者如更/配逃亡飲博之類所在長吏籍其罪由若再黷憲綱不)
(問罪之大小禁錮奏裁帝覽之/頗嘉其盡心然亦不能用也)仁宗在位久凡大赦二
十二而曲赦徳音録繋囚之數不與焉然赦常赦所不
原者惟帝即位及明道中太后不豫行之而明道所行
人以為濫天聖初詔諸路按察官取乾興赦前配𨽻兵
籍者列所坐罪狀以聞自是赦書下輒及之五年詔已
下約束而犯刼盜及官典受贓勿復奏悉論如律初太
祖將祀南郊詔兩京諸道自十月後犯强竊盜不得預
赦所在長吏告諭民無冒法自後將祀必先申明此詔
而法官讞獄終以㑹赦多所寛貸臣僚建言謂惠姦失
詔㫖故復有是詔帝尤惡人告訐隂事時有人宻上書
䟽過又數按人赦前事者翰林學士張方平御史吕誨
皆以為言乃下詔曰比者中外多上章言人過失暴揚
難騐之罪告按無證之辭或外託公言内緣私忿詆欺
曖昧苟陷善良又赦令者所以與天下更始而有司多
舉按赦前事殆非信命令重刑罰使人灑心自新之意
也自今有上章告人罪言赦前事者訊之慶厯三年既
䟽理天下繫囚因詔諸路配𨽻役人並皆釋放神宗大
赦凡十一曲赦如之即位詔曰夫赦令國之大恩所以
蕩滌瑕穢納於自新之地是以聖主重焉中外臣僚多
以赦前事捃摭吏民興起獄訟苟有詿誤咸不自安甚
非持心近厚之誼使吾號令不信於天下其申詔内外
言事按察官司毋得依前舉劾具案取㫖否則科違制
之罪(按宋史刑法志載是詔亦作仁宗今從文獻通考/改正  知諫院司馬光上言按察之官以赦前事)
(興獄禁之誠為大善至於言事之官本以繩按百辟糾/擿姦邪之狀固非一日所為國家素尚寛仁數下赦令)
(或一嵗之間至于再三若赦前之事皆不得言則其可/言者無幾萬一有姦邪之臣朝廷不知誤加進用御史)
(欲言則達今日之詔若其不言則陛下何從知之臣恐/因此言者得以箝口偷安奸邪得以放心不懼此乃人)
(臣之至幸非國家之長利也請追改前詔刋去言事二/字光論至再帝諭以言者好以赦前事誣人光曰若言)
(之得實誠所欲聞若其不實當/罪言者帝命光送詔於中書)熙寧八年編定廢免人
叙格常赦則郡縣以格叙用凡三期一叙即期未滿而
遇非次赦者亦如之哲宗朝大赦凡八元祐元年門下
省言當官以職事曠隳雖去官不免猶可言至於赦降
大恩與物更始雖刼盜殺人亦䝉寛宥豈可以一事差
失負罪終身今刑部所修不以去官赦降原減條所留
請更刪改從之八年因門下侍郎韓維言詔自今每近
郊赦令刑部大理寺開封府並依常時決遣獄訟不減
日限其情重難釋者别為一等奏斷元符三年中書省
言元祐編勅惟傳習妖教託幻變之術及故盜決河隄
堰不以赦降原減餘犯一再遇非次赦或兩經大禮者
聽從原免元符新勅刪去遂使犯法者無由自新詔依
元祐法徽宗政和五年知興仁府夏鰭言諸路奏獄有
因祖父母為人所毆而子孫毆之以致死者並作情理
可憫奏裁多免流配若遇赦則不復奏裁即作鬬殺情
理減等流配是遇赦反為不幸詔自今雖遇赦亦令奏
裁帝在位二十五年凡大赦二十六曲赦十四徳音二
十七南渡已後紹興嵗至四赦刑政紊而恩益濫矣髙
宗登極赦文不及河東北右僕射李綱言兩路勤王之
師為朝廷堅守而恩恤獨遺後復有急何以使人帝嘉
納之是年六月皇子生大赦詔特詳焉建炎三年韓世
忠執苖傅劉正彦獻俘檻車幾百兩先付大理獄將盡
尸諸市大理少卿王衣奏曰此曹在律當誅顧其中婦
女有僱買及擄掠以從者帝矍然曰朕慮不及此即詔
自傅正彦妻子外皆釋之自祖宗已來赦書節文凡官
典犯枉法贓者皆在不原而積久弊生漸行弛縱紹興
二十五年右正言凌哲言陛下深念比年臣僚有縁誣
告不測之罪投竄遐裔無路自明廼因郊祀赦曠然與
之昭雪或䟽罪籍或復原官甚盛徳也至於姦贓狼籍
已經按治蹟狀顯著人所共知者亦復巧飾詞理公肆
誕謾咸以違忤權臣為辭今陛下方開公正之路小人
乃欲啟僥倖之門此正清議所不容也又况此曹嗜利
與生俱生未易悛革倘復齒仕途益務掊克其害將有
甚於前日者請特詔有司應自今陳雪過名之人並須
檢㑹元犯事因如係贓罪已經勘劾者乞止依元斷條
法施行詔如所請孝宗淳熙九年大理卿王尚之言近
以民間詞訴官司按劾多有連及赦前事者復送有司
根勘如此則與不曾經赦何異非所以示信也詔應所
犯在大赦前者苟非惡逆以上並不許推究光宗紹熙
二年勅赦文與令甲牴牾者飭省部逐一比照見行條
法務在從寛毋引法以沮赦五年九月(時寧宗/已即位)尚書省
契勘一嵗之間三行赦放恐有兇惡累犯之人指恩作
孽内曾犯徒流罪已經登極赦恩免後再犯以情理深
重者别聽朝廷指揮其指揮與赦文同降但以白紙連
書於黄牒前葢前所未有也開禧三年平吳曦家屬應
緣坐其㓜男女妾特宥從逺徙理宗每嵗大暑必臨軒
慮囚自謀殺故殺鬬殺已殺人者偽造符印㑹子放火
官員犯入已贓將校軍人犯枉法自餘死罪情輕者降
從流流降從徒徒從杖杖以下釋放大寒或祈晴雪亦
如之有一嵗凡數䟽决者後以建康為先朝駐蹕之地
罪人亦得視臨安減降之法淳祐三年臣僚奏乞今後
踈決先期降㫖下臨安府三衙應犯罪在指揮前許引
用恩赦如指揮後有犯雖已停決不在原減之數其合
引赦人不許於停決前輕行斷遣如或違戾並從故出
入人罪條制施行詔令刑部詳度上尚書省
遼太祖五年皇弟埒克達喇伊徳實安圖謀反安圖妻
訥黙庫知之以告得實帝不忍誅乃與諸弟登山刑牲
告天地為誓而赦其罪出埒克為徳哷勒部額爾竒木
封訥黙庫為晉國夫人八年于古凌部人塔勒滿執逆
黨布呼雅爾堅等十七人來獻帝親鞫之辭多連宗室
及有脅從者乃杖殺首惡布呼餘並原釋裕悦實魯之
子華格屢蓄奸謀帝每優容之而反覆不悛召父老羣
臣正其罪所鞫逆黨三百餘人獄既具帝以人命至重
死不及生賜宴一日隨其平生之好使為之酒酣或歌
或舞或戲射角觝各極其意明日乃以輕重論刑首惡
埒克次達喇帝猶弟之不忍寘法杖而釋之以伊徳實
安圖性本庸弱為埒克所使伊徳實妻尼嚕古脅從安
圖妻訥黙庫嘗有忠告並免天贊三年二月徇幽薊地
詔改元赦軍前殊死已下罪囚自後平渤海始即位凡
兩肆大赦焉㑹同已後大赦曲赦之典不可枚舉大約
嗣位改元上尊號皇子生及舉柴册再生之禮則行太
宗初邊將奏破吐谷渾擒其長詔止除首惡餘並赦世
宗時耶律吼有定䇿功加採訪使益以寳貨辭曰臣位
已髙敢復求富臣從弟達魯諸子坐事籍没陛下哀而
赦之臣受賜多矣帝曰吼舍重賞而請赦族人賢矣從
之趙王喜隠應厯中謀反事覺帝臨問有狀以親釋之
未幾復反下獄景宗即位聞有赦自脱其械而朝帝怒
曰汝罪人何得擅離禁所詔誅守者復寘於獄及改元
保寧乃宥其罪道宗在位嵗久又性溺浮屠故赦特煩
數然終遼之世如天祿時之以公主額伯哩自死獄中
重熙時之以樞宻使蕭孝忠薨開泰寺鑄銀佛像成皆
曲行赦令尤為不經葢無取焉
金太祖天輔七年二月詔安巴貝勒曰郡縣今皆撫定
有逃散未降者已釋其罪更宜招諭之太宗即位大赦
中外天㑹十年十月以天清節大赦熙宗而後即位改
元及山陵事畢祔廟禮成則特舉大赦郊恩惟世宗朝
一行之其他水旱災變亦時行曲赦焉大定二年詔前
戸部尚書梁球等安撫山東百姓招諭盜賊凡避賦役
在他所者並令歸業無問罪名輕重悉與原免三年詔
吏犯贓罪雖㑹赦不叙五年日者孫邦榮告西京留守
夀王京謀逆鞫實特免死杖之除名嵐州安置既而其
兄徳州防禦使文復謀反免其緣坐仍以資産賜其兄
之子約爾珠十七年詔海陵時大臣無辜被戮家屬籍
沒者並釋為良章宗承安四年監察御史姬端修以妄
言下吏詔赦其罪令居家俟命宣宗貞祐元年元帥右
監軍珠赫果勒齊戰敗以兵殺呼沙呼於其第詣闕待
罪赦之三年赦富察齊勤脅從之黨四年山東行帥府
事䝉古綱言楊安兒黨内有故淄王習顯故留守摩囉
等家奴不在赦原據險作亂至今未息民多歸之乞普
賜恩宥帝命赦之仍贖為良興定元年伊喇瑪努勒言
朶山賊魚張二等嘗屢詔免罪若悉誅之恐乖恩信且
其親屬淪落宋境近在均州或相搆亂乞貸其死徙之
歸徳睢陳均許間為便詔許之四年有誣宗室從坦殺
人者太學生馬肩龍上書言從坦有將帥材少出其右
者臣無益於用願代死帝問汝與從坦交厚乎對曰臣
知有從坦從坦未嘗知臣臣以死明其寃耳遂宥從坦
元光元年八月丁丑以彗星見改元大赦諭宰臣曰赦
書已頒時刻之間人命所係其令將命者速往剋期而
至哀宗正大二年陳和尚隨其兄色埒在軍中以事笞
萬宜翁宜翁憤死語其妻必報妻以故殺訴臺省不直
則積薪將自焚和尚繫獄者十有八月色埒入朝帝諭
以欲赦之意尋以臺諫言復止及聞色埓卒始馳赦之
且諭曰有司奏汝以私忿殺人汝兄死失吾一名將今
以汝兄故曲法赦汝天下必有議我者他日汝奮發立
功名始以吾為不妄赦矣和尚且泣且拜後死節於鈞
州
元太宗初中原甫定民多誤觸禁網而國法無赦令耶
律楚材議請赦宥衆以為迂楚材獨從容為帝言詔自
庚寅正月朔日前事勿治世祖混一區㝢以天下獄囚
滋多至元十年勅諸路自死罪以下縱遣歸家期秋八
月悉來京師聽決囚如期至帝惻然憐之盡原其罪二
十一年春册上尊號議大赦天下參知政事張雄飛諫
曰古人言無赦之國其刑必平赦者不平之政也聖明
在上豈宜數赦帝嘉納之止降輕刑之詔時始定刑制
條格開載諸疑獄在禁五年已上不能明者遇赦釋免
諸盜賊聞赦故殺捕盜之人者不赦其先竊後強㑹赦
惟下手殺傷事主者不赦餘仍刺而釋之諸流囚中途
遭亂而逃不再犯及已老病并㑹赦者釋之若奉㫖流
逺雖㑹赦非奏請不得放還諸應徒流未行及已行未
至者㑹赦並釋之諸囚徒配役役所停罷者㑹赦免放
元貞而後肆眚之典亦代行之其詔書節目除謀殺祖
父母父母妻妾殺夫奴僕殺主謀故殺人但犯强盜印
造偽鈔蠱毒魘魅犯上者不赦外其餘罪無輕重悉予
原免仁宗即位興聖太后既受尊號廷臣請因肆赦翰
林直學士元明善曰數赦非善人之福宥過可也英宗
至治元年帝享太廟廷臣或言祀事畢宜赦天下帝諭
之曰恩可常施赦不可屢下使殺人獲免則死者何辜
遂命中書陳便宜行之順帝至正四年蓋苖為刑部尚
書初盜殺河南省憲官延坐五百餘家已有詔除首罪
外餘從原宥至是宰臣追復欲盡誅戮苖堅持不可御
史趣具獄苖曰肆赦復殺在法所無御史獨宜劾苖其
敢累朝廷之寛仁乎卒用苖議罷之
明制凡有大慶及災異皆赦然有常赦有不赦有特赦
十惡及故犯者不赦律文曰赦書臨時定罪名特免或
降減從輕者不在此限十惡中不睦又在㑹赦原宥之
例此則不赦者亦得原若傳㫖肆赦不别定罪名者則
仍依常赦不原之律太祖置政平訟理二旛其無罪應
釋者持政平旛宣徳意遣之洪武二十年左都御史詹
徽言軍人有犯當杖其人當兩得罪而免宜并論前罪
誅之帝曰前罪既宥復論之則不信矣命如律沅陵知
縣張傑當輸作自陳母賀當元季亂離守節今年老失
養帝謂可勵俗特赦之令傑終養給事中彭興民坐繫
其父上表訴哀立釋之且免囚繫十七人都察院當囚
死者二十四人命羣臣鞫有寃者減數人死真州民十
八人謀不軌戮之而釋其母子當連坐者建文帝即位
盡釋刺靣軍及囚徒還鄉里成祖永樂元年縣令以贓
戍擊鼔陳狀帝為下法司其人言實受贓年老昬眊所
致惟上哀憫帝以其歸誠屈法宥之二年江浦知縣周
益以罪當刑妻梅訴益母老無養請代死帝憫而宥益
(成化十三年河東知縣徐孚/坐妖言事相類故不具載)五年八月録囚雜犯死罪
減等流以下釋之八年二月皇太子錄囚奏貰雜犯死
罪已下報可仁宗立赦條三十五皆學士楊士竒代草
盡除永樂年間弊政厯代因之凡先朝不便於民者皆
援遺詔或登極詔革除之凡以赦前事告言人罪者即
坐以所告者罪宣宗寛詔嵗下閲囚屢放遣有至三千
人者諭刑官曰吾慮其瘐死故寛貸之非常制也即位
之初即特赦建文奸黨族屬還家仍以其田産給之英
宗正統十一年大理卿俞士悦以鬬毆殺人之類百餘
人奏聞請宥俱減死戍邊景帝景泰中陽榖主簿馬彦
斌當斬其子震請代死特宥彦斌編震充邊衛軍舊例
竊盜赦後三犯者絞英宗詔通叙前後不論赦(具刑制/雜議等)
(篇/)至憲宗時都御史李秉援舊制奏革既而南京盜王
阿童五犯皆遇赦免帝聞之詔仍以赦前後三犯為令
(至神宗朝復/議奏請改遣)帝自初即位勅三法司中外文武羣臣除
贓罪外所犯罪名紀錄在官者悉予湔滌其後嵗以為
常成化元年詔釋戍邊陳循江淵俞士悦並王文于謙
子壻囘籍孝宗初立免應決死罪四十八人世宗雖屢
停刑尤慎無赦嘉靖四十一年三殿成羣臣請頒赦帝
曰赦乃小人之幸不允穆宗登極大學士徐階緣帝意
為遺詔盡還諸逐臣優恤死亡縱釋幽繫讀詔書者無
不歎息神宗萬厯四年勅雜犯死罪准徒五年者並兩
犯徒律應總徒四年者各減一年其他徒流等罪皆減
等笞杖放免十二年御史屠叔明請釋革除忠臣外親
命自齊黄外方孝孺等連及者俱勘豁莊烈帝崇禎十
三年御史魏景琦論囚西市御史髙欽舜工部郎中胡
璉等十五人將斬忽中官本清銜命馳免因釋十一人
熱審始於永樂二年止決遣輕罪命出獄聽候而已尋
寛及徒流已下宣徳二年五六七月連諭三法司錄上
繫囚罪狀凡決遣二千八百餘人七年二月親閲法司
所進繫囚罪狀決遣千餘人減等輸納春審自此始六
月又以炎暑命自實犯死罪外悉早發遣且馳諭中外
刑獄悉如之成化時熱審始有重罪矜疑輕罪減等枷
號疎放諸例嘉靖十年令每年熱審並五年審錄之期
雜犯死罪准徒五年者皆減一年二十三年因刑科羅
崇奎言詔五六月間笞罪應釋放徒罪應減等者亦如
成化時欽恤枷號例暫與蠲免至六月終止南法司亦
如之四十三年定坐贓不及百兩産絶者免監追隆慶
五年令贓銀止十兩以上監久産絶或身故者熱審免
追釋其家屬萬厯四年詔諸贓犯除侵盜官錢糧五十
兩糧一百石以上者照舊監追如還官銀不足五十兩
并入官給主百兩已上各贓監追至五年或正犯身故
逮及子孫勘無家産者俱許審實具奏開豁其各處查
盤坐贓追賠銀兩草束亦聽查勘具奏裁奪厯朝無寒
審之制惟宣徳四年十月以皇太子千秋節減雜犯死
罪已下宥笞杖枷鐐者復以天氣沍寒勅南北刑官悉
錄繫囚以聞不分輕重至崇禎十年以代州知州郭正
中䟽請命所司求故事尚書鄭三俊乃引祖宗數事以
聞帝納其言
　　禁屠殺贖生附(唐/)　(五代/)　(宋/)　(遼/)　(金/)　(元/)　(明/)
唐憲宗元和九年詔如聞比來京兆府每及臘日府縣
捕養狐兔以充進獻深乖道理既違天性又勞人力自
今已後宜並停文宗寳厯二年即位制書節文應緣田
獵鷹鶵獸犬等並宜放除五坊加配諸道鷹鷂等長慶
已來嘗進外宣索自今一切停進太和二年帝召對侍
講學士許康佐語及取蚺蛇膽知生割腹而後得之遂
命停減桂賀等州額貢四年詔曰時屬陽和命禁麛卵
所以保滋懷生仁遂物性如聞京畿及闗輔近地豪家
弋獵放縱鷹犬頗傷田苖長吏切加禁察違者捕繫以
聞開成二年三月詔曰韶陽御辰生氣方盛思全物類
以順天時内外五坊凡有籠養鷹鷂及雞鴨鳥雀狐兔
等悉宜放之起今月一日至五月十三日禁京城及畿
内採捕鳥獸羅網水蟲以遂生成永為定制委臺府及
本司切加禁止
後唐明宗長興二年詔五坊見在鷹隼之類並可就山
林解放今後不許進獻三年五月勅春夏之交長育是
務眷彼含靈之類方資亭育之功自此至冬初凡羅網
及諸弋獵之具並宜止絕如有違犯仰隨處官吏便科
違詔之罪起今後每年至於二月初便依此勅曉示中
外四年囘鶻進白鶻一聨命禮賔使解緤放之山林
周太祖廣順二年鳯翔言義州畨部買牛入畨多是宰
殺乞止絶沿路州縣道途百姓不得殺牛貨賣與畨人
從之
宋真宗景徳三年詔牛羊司畜有孳乳者放牧勿殺大
中祥符二年詔量留五坊鷹鶻備諸王從時展禮餘悉
縱之三年禁方春射獵每嵗春夏所在長吏申明此㫖
天禧四年判杭州王欽若奏以西湖為放生池禁捕魚
鳥仁宗嘗夜飢思膳燒羊恐膳夫自此戕賊物命以備
不時之需戒勿宣索
遼太宗㑹同五年五月五日禁屠宰道宗咸雍七年罷
獵禁屠殺以置佛骨於招仙浮圖故也
金海陵天徳三年命大官常膳惟進魚肉舊貢鵝鴨等
悉罷之並放皇統間苑中所養禽獸正隆五年禁中都
河北山東河南河東京兆軍民網捕禽獸及畜養鵰隼
者世宗大定五年詔曰馬者軍旅所用牛者農耕之資
殺牛有禁馬亦何殊其令禁之十四年詔明安穆昆之
民不許殺生祈祭二十年帝謂宰相曰女直官多謂朕
食用太儉朕謂不然夫一食多費豈為美事况朕年髙
不欲屠宰物命貴為天子能自節約亦不惡也二十五
年帝幸上京平章政事襄奉御平山等射懷孕兔帝怒
令杖平山三十仍召襄誡飭之遂下詔禁射兔十一月
又詔曰豺未祭獸不許採捕冬月雪尺已上不許用網
及蘇克蘇呼恐盡獸類章宗明昌三年正月以孝懿皇
后小祥禁屠宰承安二年七月以夀王洪輝疾愈帝幸
天長觀建普天大醮禁屠宰七日
元世祖至元十二年勅輝和爾地春夏母獵孕字野獸
申嚴屠牛馬之禁二十七年禁屠宰牝羊成宗元貞三
年詔江南母捕天鵝大徳三年揚州淮安屬縣蝗在地
者為鶖啄食飛者以翅擊死詔禁捕鶖元刑制禁令條
開載每月朔望二弦凡有生之物殺者禁之諸郡縣嵗
正月五月各禁宰殺其饑饉去處自朔日為始禁殺三
日自十二月至來嵗正月殺牝羊者禁之諸宴㑹雖達
官殺馬為禮者禁之其有老病不任鞍勒者亦必與衆
騐而後殺諸私宰官馬牛為首杖一百七為從者八十
七助力者減正犯二等論罪
明世宗初即位令縱内苑禽獸天下母得進獻
　
　
　
　
　
　
欽定續通典卷一百十七
欽定四庫全書
欽定續通典卷一百十八
　刑
　　寛恕(唐/)　(五代/)　(宋/)　(遼/)　(金/)　(元/)　(明/)
唐肅宗至徳二年廣平王俶克復東京百官受偽署者
陳希烈等三百餘人號跣待罪以上㫖釋之尋勒赴西
京收繫大理京兆獄帝命禮部尚書李峴兵部侍郎吕
諲為詳理使與御史大夫崔器共按鞫峴以殿中侍御
史李栖筠為詳理判官諲器刻深栖筠多務平恕諲器
上言諸陷賊官背國從偽准律皆應處死峴以為賊陷
兩京天子南巡人自逃生此屬皆陛下親戚或勲舊子
孫今一㮣以叛法處死恐乖仁恕之道且河北未平羣
臣陷賊者尚多若寛之足開自新之路若盡誅之是堅
其附賊之心也書曰殱厥渠魁脅從罔治諲器守文不
達大體惟陛下圖之爭之累日帝從峴議以六等定罪
重者刑于市次賜自盡次重杖一百次三等流貶初史
思明髙秀巗等思自拔歸命聞達奚珣等被誅懼復叛
而三司用刑連年流竄相繼帝亦悔之曰幾為崔器誤
我乾元元年及上元二年肆赦乃次第寛釋焉(具赦/宥篇)寶
應元年詔曰凡制敕與一頓杖者其數止四十至到與
一頓及重杖一頓痛杖一頓者皆止六十代宗性仁恕
常以至徳已來用刑為戒諫者每諷帝政寛故朝廷不
肅帝曰艱難時無以逮下顧刑法峻急有威無恩朕不
忍也即位五年府縣寺獄無重囚徳宗建中三年刑部
侍郎班𢎞奏其十惡中謀反大逆及叛惡逆四等請准
律用刑其餘犯罪合斬絞者並請重杖一頓處死以代
極法從之貞元八年敕比來斷罪俱守科條或至死刑
猶先决杖處之極法更此傷殘惻隠之懷實所不忍今
後罪至死者先决杖宜停憲宗英果明斷自即位數誅
方鎮欲治僣叛一以法度然於用刑喜寛仁時李吉甫
李絳為相吉甫言治天下必任賞罰陛下典刑未舉中
外有懈怠心絳曰今天下雖未大治亦未甚亂乃古平
國用中典之時自古欲治之君必先徳化至暴亂之世
始專任刑法吉甫之言過矣帝以為然司空于頔亦諷
帝用刑以收威柄帝謂宰相曰頔懷姦謀欲朕失人心
也元和八年下詔減死罪配天徳五城(具刑制篇刑按/歐陽修曰  者)
(政之輔也政得其道仁義興行而禮讓成俗然猶不敢/廢刑所以為民防也寛之而已今不隆其本顧風俗謂)
(何而廢常刑是弛民之禁啓其姦猶積水而决其防故/自元宗廢徒杖刑至是又廢死刑民不知徳而徒以為)
(幸/也)
後唐明宗長興三年殿直張紹謙奏父靈武節度使希
崇先進官馬十五匹遣軍將裴昭隐等二人進納私與
進奏官范順之共隠留一匹合抵極法帝曰不可以一
馬而戮三人笞而釋之
周太祖家屬盡為開封尹劉銖所屠太祖入京師銖妻
祼露以席自蔽與銖俱見執太祖使人讓之曰與公共
事先帝獨無故人之情乎吾家屠滅雖有君命加之酷
毒一何忍也今公亦有妻子獨不念之乎銖曰我為漢
誅叛臣爾不知其他時太祖方欲收人心乃與羣臣議
曰劉侍中墜馬傷甚而軍士逼辱殆有微生吾欲奏太
后貸其家屬何如羣臣稱善乃止殺銖赦其妻子及即
位賜陜州莊宅各一區
宋太祖建隆三年寛竊盜贓錢法詔曰禁民為非乃設
法令臨民以簡必務哀矜竊盜之生本非巨蠧近朝立
制重於律文非愛人之㫖也自今竊盜贓滿五貫者死
開寳八年廣州言前詔竊盜贓至死者奏裁嶺南遐逺覆
奏稽滯請不俟報帝覽奏惻然曰海隅習俗貪獷穿窬
固其常也因詔嶺南民犯竊盜贓滿五貫至十貫者决
杖黥面十貫已上乃死太宗端拱二年始令雜犯至死
貸命者勿流沙門島(配𨽻初制/具刑制篇)止𨽻諸州牢城婦人有
罪至流者免執鍼配役淳化二年京江浙大饑强民相
率持杖刧人倉廪坐強盜棄市者甚衆蔡州民張緒等
二百(文獻通考/作三百)一十八人皆當死知州張榮(文獻通考/作張䇿)
推官江嗣宗議取為首者杖脊餘悉論杖罪帝下詔褒
之遣使巡撫諸道因諭之曰平民艱食強取餱糧以圖
活命爾不可㮣從盜法科之其兇暴難制為患閭里者
固便宜從事務于除惡由是全活者甚衆(按宋史刑法/志載為真宗)
(時事今從/文獻通考)真宗咸平間曹州民蘇莊蓄兵器匿亡命豪
奪民産積贓至四十萬御史臺請籍其家帝曰暴橫之
民國有常典籍之斯過矣論如律御史臺嘗鞫殺人賊
獄具知雜事王隨請臠剮之帝曰五刑自有常制何必
為此况此賊本情已見一死足矣入内供奉官楊守珍
使陜西督捕盜賊因請獲盜至死者望付臣處以凌遲
用戒兇惡詔捕賊送所屬依法論决毋為慘毒之刑大
中祥符六年詔審刑院大理寺三司詳定配𨽻之刑取
犯茶鹽礬麴私鑄軍器市外藩香藥挾銅錢誘漢口出
界主吏盜貨官物夜聚為妖比舊法咸從輕減仁宗天
聖初詔免軍士妻有罪配𨽻南北作坊者聽自便婦人
應配則以妻窑務或軍營致逺務卒之無家者著為法
知益州薛田言蜀人配徒他路者請雖老疾勿得釋帝
曰逺民無知犯法終身不得還鄉里豈朕意哉察其情
可矜者許放還後復詔罪狀獷惡者勿許有司嘗奏盜
劫米傷主帝曰饑刧米可哀盜傷主可疾然無知迫於
食不足耳命貸之五年陜西旱因詔民劫倉廩非傷主
者減死刺𨽻他州非首謀又減一等自是諸路災傷即
降敕饑民為盜多蒙矜宥帝嘗御邇英閣經筵講周禮
大荒大札薄征緩刑楊安國曰緩刑者乃過誤之民耳
當嵗歉則赦之憫其窮也今衆持兵杖劫糧廪一切寛
之恐不足以禁姦帝曰不然天下皆吾赤子也一遇饑
饉州縣不能賑恤饑殍所迫遂至為盜又捕而殺之不
亦甚乎(按司馬光諫䟽具雜議篇與安國此奏持論俱/正饑民嘯聚執械劫奪富家甚至傷主情雖可)
(矜法殊難逭若不分首從盡與減等斷放已為縱弛失/刑乃或則置之不問甚且豫降敕文許其寛貸安得有)
(此政體審如是則窮民亦何畏而不劫盜而良善富民/又何辜而獨被其殘害也仁宗初政既不能藏富於民)
(俾家給人足及饑饉薦臻又不聞曲加賑恤使一夫必/獲其所而徒以姑息惠姦是亦不揣其本而齊其末耳)
寛强竊盜計贓論罪法(具刑/制篇)祖宗朝重盜剥桑柘之禁
枯者以尺計積四十二尺為一功三功以上抵死殿中
丞于大成請得以減死論下法官議謂當如舊帝意欲
寛之詔死者上請知虢州周日宣詭奏水災有司論請
如上書不實法帝曰州郡多言符瑞至水旱之災或抑
而不聞今守臣自陳墊溺官私廬舎意實在民何可加
罪慶厯五年詔罪殊死者若祖父母父母年已八十及
篤疾無期親者列所犯以聞時寧州有童子年九嵗毆
殺人當棄市帝以童孺爭鬭無殺人心止命罰金入死
者家開封民聚童子教之有因榎楚死者父母訟之府
獄上當減死宰相以為可矜帝命杖脊捨之六年詔曰
如聞百姓抵輕罪而長吏擅刺𨽻他州朕甚憫焉自今
毋得於法外從事神宗元豐二年詔川陜絹疋估贓増
其參之一(具刑/制篇)時元絳知通州海門縣淮民多盜販鹽
制置使建言滿二十斤者坐徒絳曰海濵之人恃鹽以
為命非羣販比也笞而縱之徽宗崇寜五年詔曰民以
罪麗法情有輕重則法有増損故情重法輕情輕法重
舊有取㫖之令今有司惟法輕情重則請加罪而法重
情輕則不奏減是樂於罪人而難於用恕非所以為欽
恤也自今宜遵舊法取㫖使情法輕重各適其中否則
以違制論大觀元年詔近時絹價増貴視舊制每疋増
錢二百估算定罪(具刑/制篇)髙宗性柔懦用法每過從寛厚
即位之初治王時雍等賣國之罪洪芻余大均陳冲張
卿才李彛王及之周懿文胡思文並下御史臺獄獄具
刑寺論芻納景王寵姬大均納喬貴妃侍兒及之苦辱
寜德皇后女弟當流冲括金銀自盜與宫人飲當絞懿
文卿才彛與宫人飲卿才彛當徒懿文當杖思文於推
擇張邦昌狀内添諂附之詞罰銅十斤並該赦帝閱狀
大怒李綱等共解之帝亦新政重於殺士大夫乃詔芻
大均冲各貸死流沙門島永不放還卿才彛及之周懿
文思文並以别駕安置邦郡詔雜犯死罪有疑及情理
可憫者撫諭官同提刑司酌情減降先㫁後聞知常州
周把擅殺人帝曰朕日親聴㫁豈不能任情顧非理耳
即命削把籍同知樞密院事李回嘗奏彊盜之數帝曰
皆吾赤子也豈可一一抵法誅其渠魁三兩人足矣後
復申嚴真决贓吏法令三省取具祖宗故事有以舊法
棄市事上者帝曰何至爾耶但㫁遣之足矣貪吏害民
雜用刑威有不得已然豈忍置縉紳於死地耶紹興二
十四年詔諸路州軍有編管之人願充廂軍者聴帝復
諭大臣曰朕昨在元帥府見河朔州軍將編管人穿鎖
傳送旅店三五相聫乞丐於市葢縁不給之食以至於
此深可憫惻可申嚴約束行下時著作郎張九成上言
我宋家法曰仁而已仁之發見尤在於刑陛下以省刑
為急而理官不以恤刑為念欲詔理官活㡬人者與減
磨勘從之
遼聖宗冲年嗣位睿智皇后稱制留心聴㫁嘗勸帝宜
寛法律帝壯益習國事凡更定法令十數條多合人心
其用刑尤能詳慎定契丹漢人相毆致死一律科㫁法
(具刑/制篇)著令叛逆之家兄弟不知情者無連坐五院部民
有自壞鎧甲者其長博諾杖殺之上怒其用法太重詔
奪官吏以故不敢酷興宗時有羣牧人竊易官印以馬
與人者法當死帝曰一馬殺二人不亦甚乎減死論又
有兄弟犯彊盜當死以弟從兄且俱無子特原其弟道
宗咸雍三年有司奏新城縣民楊從謀反偽署官吏帝
曰小人無知此兒戲爾止流其首惡餘并釋之
金熙宗天眷三年復取河南地乃詔其民約所用刑法
皆從律文罷獄卒酷毒刑具以從寛恕世宗大定四年
尚書省奏大興府民男子李十婦人李仙哥並以亂言
當斬帝曰愚民不識典法有司亦未嘗丁寜告誡豈可
遽加極刑以減死論十年議禁網捕走獸法罪或至徒
帝曰以禽獸之故而抵民以徒是重禽獸而輕民命也
詔自今有犯者杖十三年尚書省奏南客車俊等因推
場貿易誤犯邊界帝曰本非故意可免罪發還毋令彼
國知之恐復治其罪十五年寛竊盜贓滿貫論死之法
(具刑/制篇)十六年諭左丞相良弼曰海陵非理殺戮臣下甚
可哀憫其博勒珠等遺骸仰逐處訪求官為收𦵏初帝
嘗論天徳問事諭良弼曰武靈時領省秉德左丞相言
皆有能名然為政不務逺圖止以苛刻為事言及可喜
等在㑹寜時一月之間杖而殺之者二十人罪皆不至
死於理可乎海陵為人如虎此輩尚欲以術數要之以
至賣直取死安得為能十七年諭宰臣曰故廣寜尹髙
禎為政尚猛小過有杖而殺之者即罪至於死而情或
可恕猶當念之况小過乎人之性命安可輕哉二十三
年又諭宰臣曰帝王之政固以寛慈為德然如梁武帝
専務寛慈以至綱紀大壞朕嘗思之賞罰不濫即是寛
政餘復何為帝嘗幸金􁬆川始出中都親軍二蒼頭縱
馬食民田詔大興尹曹王永功蒼頭各杖一百彈壓百
户失覺察勒停帝次望京淀永功奏曰親軍人止一蒼
頭兩彈壓服勤為日久矣臣昧死違詔量决蒼頭令彈
壓待罪可使償其田直惟陛下憐察許之大懷貞為彰
國軍節度使縣尉獲盜得一旗上圖亢宿詰之有謀叛
狀株連㡬萬人懷貞當以亂民之刑請誅其首亂者十
八人餘皆釋之王庭筠判恩州軍事臨政有聲郡民鄒
四者謀為不軌事覺逮捕千餘人而鄒四竄匿不能得
朝廷遣大理司直王仲軻治其獄庭筠以計獲鄒四分
别詿誤坐預謀者十二人而已宣宗元光元年尚書右
丞圖克坦思忠以病馬輸官冒取髙價御史劾之有司
以監主自盜論死帝顧惜大體降授陳州防禦使哀宗
正大元年尚書左丞張行信言先帝詔國初制刑不上
大夫治以亷恥丞相果勒齊所定職官犯罪的决百餘
條乞改依舊制詔可
元太宗七年命哈瑪爾巡撫諸路應州郭者全反脅從
詿誤者五百餘人有司議盡戮之哈瑪爾止誅其為首
者數人餘悉從輕典蘇克為山西大達嚕噶齊受命方
出有回回六人訟事不實將抵罪遇諸塗急止監者曰
姑緩其刑即返見帝曰此六人者名著西域徒以小罪
盡誅之恐非所以懷逺人也願以賜臣臣得意辱之使
自悔悟遷善為他日用殺之無益帝意解召六人者謂
之曰生汝者蘇克也其竭力事之後有至大官者時方
事征討𨽻軍籍者憚逺渉往往募人代行又軍中多逃
歸者定制募代行者杖百逃歸者死㫁事官博囉哈雅
等按順天等路及至州縣得募代者萬一千户逃者十
一人然募者聞命將下已潜遣家人易代博囉哈雅聞
之歎曰募者已懼罪往易逃者因單弱思歸情皆可矜
吾可不為伸理耶遂奏其狀皆得輕減有丁多産富而
家人不往及未至役所而即逃者則曰此而不誅何以
戒後世祖中統初順天路民王住兒因鬭誤殺人其母
年七十言於朝曰妾寡且老恃此兒以為生兒死妾亦
死矣中書司右掾袁裕言於執政曰因誤殺人情非故
犯當矜其母乃奏免死至元五年陳思濟同知紹興路
總管府事承檄讞獄桐廬有囚羸瘠將死縱遣還家囚
固請曰聞公名久矣若不早决恐終不可保為閲其案
而釋之六年袁裕為開封府判官洧川縣達嚕噶齊貪
暴盛夏役民捕蝗禁不得飲水民不勝忿擊斃之有司
當以大逆置極刑者七人連坐者五十餘人裕曰達嚕
噶齊自犯衆怒而死安可悉歸罪於民議誅首惡一人
餘悉論杖部使者録囚至疑其太寛裕辯之益力事上
中書竟從裕議澧州細民以乏食羣聚發富家廩所司
欲論以彊盜安撫使張雄飛曰此盜食欲救死非彊也
寛其獄全活者百餘人十九年帝獵巴雅爾之地司農
寺達嚕噶齊特爾格從獵人額布勒津射免誤中名駝
駝死帝怒命誅之特爾格曰殺人償畜於法太重帝驚
曰誤耶史官必書亟釋之庾人有盜秔米者罪當死特
爾格諫曰臣鞫庾人其母病盜秔食母耳請貸之牧人
有盜割駝峯者將誅特爾格曰生割駝峯誠忍人也然
殺之恐乖陛下仁恕心詔皆免死二十四年大駕幸上
都札爾古齊哈勒哈等言去嵗審囚官所録囚數南京
濟南兩路應死者已一百九十人若總校諸路為數必
多宜留札爾古齊數人分道行刑帝曰囚非羣羊豈可
遽殺宜悉配𨽻淘金二十七年江淮省平章政國事沙
布爾丹以倉庫官欺盜錢糧請依宋法黥面㫁其腕帝
曰此囘囘法也不允刑制條載諸犯死罪有親年七十
已上無兼丁侍養者許陳情奏裁成宗時張養浩為堂
邑令罷舊盜之朔望叅者曰彼皆良民飢寒所迫不得
已而為盜耳既加以刑猶以盜目之是絶其自新之路
也衆皆感泣互相戒曰毋負張公武宗至大初旱蝗為
災民多因飢為盜有司捕治論以真犯獄既具朝議互
有從違右司郎中敬儼曰民迫於飢而盜非故為也且
死者不可復生宜在所矜用是得減死者甚衆張昇知
汝寜府民有告寄束書於其家者踰三年取閲有禁書
一編且記里中大家姓名於上昇亟呼吏焚其書曰妄
言誣民且再更赦矣勿問同列懼皆引起既而事聞廷
議謂昇擅脱姦宄遣使窮問卒無跡可指乃詰以焚書
狀昇對曰事固類姦宄然昇備位郡守為民父母今斥
誣訴免寃濫雖重得罪不避乃坐奪俸二月仁宗延祐
二年晉寜民侯喜昆弟五人並坐法當死帝歎曰彼一
家不幸而有是事其擇情輕者杖遣之俾養父母無絶
其祀英宗至治元年濟陽縣有牧童持鐡連結擊野雀
誤殺同牧者繫獄數嵗總管達爾瑪曰小兒誤殺實無
殺人意難以定罪罰銅遣之三年著令原告逃亡百日
不出則釋待對者文宗天厯二年御史臺劾前丞相拜
布哈昔以贓敗天厯初因人成功遂居相位既矯制以
瑪魯家貲賜平章蘇蘇又與蘇蘇等潜呼日者推測聖
算今奉詔已釋其罪宜竄諸海島以杜姦萌帝曰流竄
海島朕所不忍其并妻子寘諸集慶至順元年臺臣言
陜西右丞克埓受人僮奴及鸚鵡請論如律帝曰克埒
官至宰執位重禄厚猶受人生口理宜罪之但鸚鵡微
物以是論贓失于太苛其從重者議罪因勅自今饋禽
鳥者勿論行樞宻院言雲南征戍軍士二人逃歸捕獲
法當死詔曰如臨陣而逃死宜也非接戰而亦論死何
視人命之易耶其杖而流之
眀太祖洪武元年諭省臣鞫獄當平恕古者非大逆不
道罪止及身民有犯者毋得連坐尚書夏恕嘗引漢法
請著律反者夷三族帝以漢仍秦舊法太重却其奏不
行二年帝諭刑部尚書周禎曰刑以輔治唐虞所不免
觀舜命臯陶之辭始曰明刑終期於無刑臯陶告舜亦
曰與其殺不辜寜失不經當時君臣莫不以恤刑為重
而民亦自不犯所以能致雍熙之治朕嘗觀此深有所
契卿當體之又嘗與侍臣論待大臣禮太史令劉基曰
古者公卿有罪盤水加劍詣請室自裁未嘗輕折辱之
所以存大臣之體侍讀學士詹同因取大戴禮及賈誼
疏以進且曰古者刑不上大夫以勵亷恥也必如是君
臣恩禮始兩盡帝深然之六年乃命工部尚書王肅以
俸贖笞罪(具贖/刑篇)十九年大理卿虞謙言誑騙之律當杖
而流今梟首非詔書意命如律擬㫁二十二年更定大
明律書成(先是九年以律條擬議未當命丞/相胡惟庸汪廣洋等詳議更定)視唐簡覈
而寛厚不如宋其惻隠之懷亦散見於各條如罪應加
者必贓數滿乃坐(如監守自盜贓至四十貫絞若止三/十九貫九百九十九文欠一文不坐)
(也/)加極於流三千里以次増重終不得至死而減至流
者自死而之生無絞斬之别稱日者以百刻稱年者以
三百六十日(如人命辜限及各文書違限雖稍不及/一時刻仍不得以所限之年日科罪)未
老疾犯罪而事發於老疾以老疾論幼小犯罪而事發
於長大以幼小論犯死罪非常赦所不原而祖父母父
母老無養者得奏聞取上裁犯徒流者餘罪得收贖存
留養親同居親屬有罪得互相容隠奴婢不得首主凡
告人者告人祖父不得指其子孫為證弟不證兄妻不
證夫奴婢不證主文職責在奉法犯杖則不叙軍官至
徒流以世功猶得擢用凡若此類或間采唐律或更立
新制所謂原父子之親立君臣之義以權之者也帝覽
書諭太孫曰此書首列二刑圖次列八禮圖者重禮也
顧愚民無知若於本條下即著寛恤之令必易而犯法
故以廣大好生之意總列名例律中善用法者㑹其意
可也太孫請更定五條以上太祖覽而善之太孫又請
曰明刑所以弼教凡與五倫相渉者宜皆屈法以伸情
乃命改定七十三條復諭之曰吾治亂世刑不得不重
汝治平世刑自當輕所謂刑罰世輕世重也是年以楊
靖為刑部尚書諭曰愚民犯法如㗖飲食設法防之犯
者益衆推恕行仁或能感化自今惟犯十惡及殺人者
死餘皆令輸粟北邊二十六年有陜西民坐事當戍邊
妻病留中途其弟夫婦請代往監送者聴之御史責弟
不當代兄并劾監送者其人訴於朝帝曰弟之代兄義
也監送者聴其代亦有仁心矣命賜其弟道里費而賞
監送者二十八年令法司擬罪引大誥減等是年冬焚
錦衣衛具先是天下臣民有犯俱令屬法司其有重罪
送至京者或令收繫錦衣衛下本衛鎮撫司推鞫用事
者因而非法凌虐帝聞之怒曰訊鞫者法司事也負重
罪來者或令錦衣衛審之欲先得其情耳豈令其鍛鍊
耶而乃非法如是命取其刑具悉焚之帝嘗行郊壇皇
太子從指道旁荆楚曰古用此為朴刑取能去風雖寒
不傷也尚書開濟議法密諭之曰竭澤而漁害及鯤鮞
焚林而田禍及麛鷇法太巧密民何以自全濟慙謝參
政楊憲欲重法帝曰求生於重典猶索魚於釡得活難
矣御史中丞陳寜曰法重則人不輕犯吏察則下無遁
情帝曰不然古人制刑以防惡衛善故唐虞畫衣冠異
章服以為戮而民不犯秦有鑿顛抽脇之刑參夷之誅
而囹圄成市未聞用商韓之法可致堯舜之治也寜慙
而退又嘗謂尚書劉惟謙曰仁義者養民之膏梁也刑
罰者懲惡之藥石也舍仁義而専用刑罰是以藥石養
人豈得謂善治乎建文帝繼體守文専務寛恕諭刑官
曰大明律皇祖所親定命朕細閲較前代往往加重葢
刑亂國之典非百世通行之道也朕前所改定皇祖已
命施行然罪可矜疑者當不止此夫律設大法禮近人
情齊民以刑不若以禮其諭天下有司務崇禮教赦疑
獄稱朕嘉與萬方之意元年刑部報囚減太祖時十三
矣成祖用法嚴峻亦間示寛大永樂二年御史周新巡
按北京時令吏民罪徒流者耕北京閑田監候詳擬往
復待報囚多瘐死新請從北京刑部或監察御史詳允
就遣以免淹滯帝嘉納之且命畿内罪人應决者許收
贖刑部尚書鄭賜等言比來軍士初犯罪者皆䝉宥免
小人作過豈當全無懲戒帝曰天不以惡木廢生君子
不以小人忘矜恤朕特矜其初犯耳若怙終固不宥也
賜又劾廣東儋州知州陳敏同南海衛千户陳善等運
糧遭風壞舟擅以官糧濟軍士請逮問之帝曰運糧所
以蓄軍有急安得不與賜曰法非有命不得擅給帝曰
事有權宜待報而後給無及矣汲黯所以達大體也其
置勿問九年通政司言黄巖縣民告豪民持建文時士
人包彛古所進楚王書藁與衆觀中有干犯語請法司
治之帝曰此必與豪民有怨而欲報之朕初即位命百
司凡建文中上書有干犯語言皆朕未即位已前事悉
毁之有告者勿行今復行之是號令不信矣况天下之
主豈當念舊惡所告勿聴都御史陳瑛性鷙刻帝頗寵
任而奏讞亦不盡從中書舍人芮善弟夫婦為盜所殺
心疑其所親訟于官刑部驗非盜縦之善白帝刑部故
出盜帝命御史鞫治果非盜瑛因劾善妄奏當下獄帝
曰兄弟同氣得賊惟恐逸之善何罪其勿論車里宣慰
使刀暹答侵威逺州地執其知州刀算黨以歸帝遣使
諭之刀暹答懼歸地及所執知州遣弟刀臘等貢方物
謝罪瑛請先下刀臘法司且逮治刀暹答帝曰蠻獠之
性稍不相得則相讐改則已今服罪而復治之何以處
不服者知嘉興縣李鑑廷見謝罪帝問故瑛言鑑籍姦
黨姚瑄瑄弟亨當連坐而鑑釋亨不籍宜罪鑑曰都察
院文止籍瑄未有亨名帝曰院文無名而不籍不失為
慎重鑑得免户部人材髙文雅言時政因及建文事詞
意率直帝命議行之瑛劾文雅狂妄請置之法帝曰草
野之人何知忌諱其言有可采奈何以直而廢之瑛刻
薄非助朕為善者以文雅付吏部量材授官千户某灌
桐油皮鞭中以决人刑部當以杖命并罷其職法司奏
冒支官糧者命即戮之刑部為覆奏帝曰此朕一時之
怒過矣其依律自今犯罪皆五覆奏仁宗性仁恕甫即
　　位謂刑部尚書金純都御史劉觀曰卿等皆國大臣如
　　朕處法失中須更執奏朕不難從善也洪熙改元二月
　　諭觀及大理卿虞謙曰往者法司以誣陷為功人或片
　　言及國事輒論誹謗身家破滅莫復辨理今數月問此
　　風又萌夫治道所急者求言所患者以言為諱奈何禁
　　誹謗哉因顧學士楊士竒等曰此事必以詔書行之於
　　是士竒承㫖載於己丑詔書云若朕一時過於嫉惡律
　　外用籍没及凌遲之刑者法司再三執奏三奏不允至
　　五五奏不允同三公及大臣執奏必允乃已永為定制
　　(按士竒承㫖以帝言載於詔書為異日執奏張本皆由/仁宗於刑罰之道未能鑑空衡平故授臣下以執持之)
(御批柄恭繹覽曰法令之當否詳審至於再三斯已可矣必/    通鑑輯)
　(令法司五奏徒滋煩冗人主詳求庶獄或覆勘以得其平/或集議以衷於是自不致猶有枉縱如必待臣下執奏乃)
(睿允亦開權勢下移之漸/  斷精詳得欽恤之本矣)文武諸司亦毋得暴酷用鞭背等
　　刑及擅用宫刑絶人嗣續有自宫者以不孝論除謀反
　　及大逆者餘犯止坐本身毋一切用連坐法告誹謗者
　　勿治在位未一年仁恩該洽矣宣宗承之益多惠政每
遇奏囚色慘然御膳為廢或以手撤其牘曰説與刑官
少緩之宣德二年著帝訓五十五篇其一恤刑也武進
伯朱冕言比遣舍人林寛等送囚百十七人戍邊到者
僅五十人餘皆道死帝怒命法司窮治之英宗已後仁
宣之政衰正統初三楊當國猶恪守祖法禁内外諸司
鍜鍊刑獄霜降後録重囚自天順間始至成化初刑部
尚書陸瑜等以請命舉行之獄上擇其情可矜疑者免
死發戍自是厯代奉行孝宗仁厚厰衛無敢横司厰者
羅祥楊鵬奉職而已𢎞治元年知州劉概坐妖言罪斬
以吏部尚書王恕言竟得長繫世宗嘉靖二十六年令
凡經審録官奏審過重囚奉有欽依饒死者撫按官即
遵照發遣不許仍報决單故行奏擾三司官如有故違
欽恤敢為翻異致人於死者巡按御史指實具奏三十
七年帝出手諭言司牧者未盡得人任情立威湖廣幼
民楊一魁二命枉刑母又就捕情迫無控萬里叩閽以
此推之寃抑者不知其㡬爾等宜亟體朕心加意矜恤
仍通行天下咸使諭之末年主事海瑞上書觸忤刑部
當以死帝持其章不下瑞得長繫神宗中年已後礦稅
使數出為害而東厰張誠孫暹陳矩皆恬静帝亦無意
刻覈刑罰用稀厰衛中至生青草
　　囚繫(五代/)　(宋/)　(遼/)　(金/)　(元/)　(明/)
後唐莊宗同光二年敕内外理刑官員毋得私事寄禁
明宗天成三年諸州使數奏囚人死於獄中敕今後凡
有在獄疾病者委隨處官吏當面録問令醫人㸔候毋
致推司官吏别啟倖門
晉髙祖天福二年敕内外有獄官司繫囚染患者並令
逐處醫博士及軍醫㸔候於公廨錢内量支藥價或事
輕者仍許人㸔候所有罪犯合據杖責仍候痊損日科
决
周太祖廣順三年敕諸道州府見繫囚人宜疾速㫁遣
仍令獄吏灑掃牢獄嘗令虚歇滌洗枷械毋令蚤蝨供
給水漿毋令飢渴如有疾患令其家人㸔承囚人無主
官差醫工診視勿致病亡世宗顯德三年敕諸道所禁
罪人無家人供奉喫食者每日人給官米三升
宋制官司之獄在開封有府司左右軍巡院在諸司有
殿前馬歩軍司及四排岸外則二京府司左右軍巡院
諸州軍院司理院下至諸縣皆有獄諸獄皆置樓牖設
漿鋪席特具沐浴食令温暖寒則給薪炭衣物暑則五
日一滌枷械郡縣則所職之官躬行檢視獄敝則修之
使固太祖開寳二年五月上以暑氣方盛深念縲絏之
苦乃下手詔兩京諸州令長吏督獄掾五日一檢視貧
不能自存者給飲食病者給衣藥輕繋小罪即時决遣
無得淹滯自是仲夏必申明是詔以警官吏太宗太平
興國中因江西轉運副使張齊賢言令外縣五日一具
罪人禁放數白州州獄别置籍長吏檢察三五日一引
問疏理月具奏上刑部閲其禁多者命官即往决遣寃
滯則降黜州之官吏雍熙元年令諸州十日一具囚帳
及所犯罪名禁繫日數以聞俾刑部専意糾舉帝閲諸
州所奏獄狀有禁繫三百人者乃令門留寄禁取保在
外并邸店養疾人等並准禁囚例件析以聞其鞫獄違
限及可㫁不斷事小而禁繫者有司駁奏之真宗咸平
元年從黄州守王禹偁之請諸路置病囚院徒流以上
有疾者處之餘責保於外神宗時詔曰獄者民命之所
繫也比聞有司嵗考天下之奏而多瘐死深惟獄吏並
縁為姦檢視不明使吾元元横罹其害其著令應諸州
軍巡司院所禁罪人一嵗在獄病死及二人五縣已上
州嵗死三人開封府司軍巡嵗死七人推吏獄卒皆杖
六十増一人則加一等罪止杖一百典獄官如推獄經
兩犯即坐從違制提刑司嵗終㑹死者之數上之中書
檢察死者過多官吏雖已行罰當更黜責哲宗元祐八
年中書省言昨詔内外嵗終具諸獄囚死之數初無禁
繫多寡之限至元祐七年諸路所上刑部獄死之數遂
以禁繫二十而死一即不具則是嵗繫二百人許以十
人獄死恐州縣弛意獄事甚非欽恤之意詔刑部自今
不許輒分禁繫之數徽宗崇寜三年從蔡京之請令諸
州築圜土以居彊盜貸死者晝則役作夜則拘之視罪
之輕重以為久近之限行二年罷之至大觀元年復行
四年復罷髙宗建炎初著令諸獄司並旬申禁狀品官
命婦在禁别具單狀合奏案者具情狀招伏奏聞有司
朱書檢坐條例推司録問檢法官吏姓名於後各州毎
年開收編管奴婢人及斷過編配之數各置籍各路提
刑司嵗具本路州軍㫁過大辟申刑部諸州申提刑司
其應書禁厯而不書應申所屬而不申奏案不依式檢
坐開具違令囘報不圓致妨詳覆與提刑司詳覆大辟
而稽留失覆大辟致罪有出入者各抵罪紹興五年尚
書省言州縣治獄之吏専事慘酷待其垂斃皆托之疫
患殺之未嘗依條醫治乞舉行嵗終比較計分㫁罪法
是年比較得宣州衢州福州無病死囚當職官各轉一
官舒州病死者及一分惠州病死者二分六釐當職官
各特降一官十年詔諸獄並一更三㸃下鎖五更五㸃
開鎻定牢違者杖八十獄官令佐不親臨及縣令輒分
輪餘官並徒一年知通監司覺察按劾著為令十三年
詔禁囚無供飯者臨安日支錢二十文外路十五文二
十一年詔官支病囚藥物錢寜宗嘉㤗四年令於常平
米内支撥囚糧
遼穆宗時京師置百尺牢以處繫囚道宗咸雍三年詔
諸路給囚糧
金世宗大定十一年詔曰司獄舍宇須近獄安置囚禁
之事常親提控其獄卒必選年深而信實者輪直二十
五年詔罪人在禁有疾聴親屬入侍
元世祖中統初中書司右掾袁裕建言給重囚衣糧醫
藥詔著為令嗣定刑格諸獄囚必輕重異處男女異室
毋或參雜司獄致其慎獄卒去其虐提牢官盡其誠諸
郡縣佐貳及幕官每月分畨提牢三日一親臨㸃視其
有枉禁及淹延者即舉問月終則具囚數牒次官其在
上都囚禁從留守司提之諸南北兵馬司毎月分畨提
牢仍令提控案牘兼掌囚禁諸鹽運司監守鹽徒毎月
佐貳官分畨董視與有司同諸流囚居役非遇元正寒
食重午等節並勿給假諸配役囚徒遇閏月通理之諸
徒罪晝則帶鐐居役夜則入囚牢房其流罪發各處屯
種者止令監臨闗防屯種諸徒罪無配役之所者發鹽
司居役諸獄訟有必聴候歸對之人召保知在如無保
識有司給糧養濟勿寄養於民家諸在禁囚徒無家屬
或有而貧不能供給者日給倉米一升三升之中給粟
一升以食有疾者嵗十二月至於正月給羊皮為披葢
袴襪及薪草為暖匣熏炕之用凡油炭席薦之屬各以
時具有病主司騐實除犯惡逆已上及彊盜至死奴婢
殺主者止給醫藥其餘病重者去枷鎻杻聴家人入侍
職事散官五品已上聴二人入侍初病至二分申報漸
増至九分為死證若以重為輕以急為緩誤傷人命者
究之醫囚之司必試而後用諸孕婦有罪産後百日决
遣臨産之月聴令召保既産而十日復追入禁無保及
犯死罪者産時令婦人入侍凡在禁囚徒飢寒而衣糧
不繼疾患而醫療不時致非理死損者坐有司罪十人
已上正官笞二十七次官三十七還職首領官四十七
罷職别叙記過諸路府州縣但停囚去處於鼠耗糧内
支放囚糧諸流囚在路亦日給米一升有疾醫治疾愈
隨時發遣各處司獄司㸔守囚徒夜支清油一斤諸掌
刑獄輒聴囚徒在禁飲博及帶刀刃紙筆隂陽文字入
禁者罪之其受財縱囚在禁疎枷飲酒者以枉法科罪
除名諸主守失囚者減囚罪三等長押流囚官中路失
囚者視提牢官減主守罪四等既斷還職諸禁囚因械
梏不嚴致越獄者直日押獄杖九十七獄卒各七十七
司獄及提牢官皆坐罪百日内全獲免坐諸部送囚徒
中路所次州縣不寄囚於獄而監收旅舍以致反禁而
亡者部送官笞三十七還職本處防䕶官笞四十七就
責捕賊仍通記過名諸有司各處遞至流囚輒主意故
縱者杖六十七解職降先品一等叙刑部記過
明太祖洪武十五年定制獄囚貧不自給者人給米日
一升(二十四年革去/正統二年復)功臣及五品以上官禁獄者許令
親人入侍成祖永樂九年刑科曹潤等言昔以天寒審
釋輕囚今囚或淹一年已上且一月間瘐死者九百三
十餘人獄吏之毒所不忍言帝召法司切責遂詔徒流
已下三日内决放重罪當繫者恤之無令死於飢寒英
宗正統二年令以贓罰敝衣分給各罪囚六年刑部郎
中林厚奏言辯過重囚若俟奏允方與疎去枷杻厯日
既久未免瘐死乞將合奏者暫去枷杻仍繫鎖鐐俟奏
允處之各處有貪酷官員或挾怨故禁勘平人或受賕
故入人死罪者除軍職及文職五品已上官奏請外其
六品以下即彼逮問械京從之憲宗成化十二年令有
司買藥餌送部又廣設惠民藥局療治囚人至武宗正
徳十四年囚犯煤油藥料皆設額銀定數世宗嘉靖六
年以運炭等有力罪囚折色糴米上本部倉毎年約五
百石乃停收嵗冬給綿衣褲一事提牢主事騐之
　
　
　
　
　
　
　
　
　
　
　
　
　
　
　
欽定續通典卷一百十八
欽定四庫全書
欽定續通典卷一百十九
　刑
　　舞紊(唐/)　(五代/)　(宋/)　(遼/)　(金/)　(元/)　(明/)
唐宣宗大中四年詔法司使法或持巧詐分律兩端遂
成其罪姦吏得計黎庶何安今後應書罪定刑宜令直
指其事不得舞文妄有援引長吏嚴加覺察
漢蘇逢吉與李崧爭田宅崧子弟數出怨言逢吉誘人
告崧謀反崧自誣服與家僮二十人謀因髙祖山陵為
亂獄上中書逢吉改二十人為五十人遂族崧家
宋神宗熈寧時復設大理獄欲以懲革囚繫淹滯俾獄
事有所統以諫議大夫崔台符為卿楊汲為少卿時中
官石得一以皇城偵邏為獄士大夫小有連逮輒捕繫
雖命婦亦不免追攝台符等迎伺其意傅㑹鍜鍊無不
誣服人皆惕息數年間斃文法者且萬人及台符等得
罪獄亦尋廢蘇軾知湖州表謝御史李定舒亶何正言
摭其表語並謀孽所為詩以為訕謗朝政逮付臺獄欲
置之死鍜鍊久之不决帝憐之以黄州團練副使安置
王安石創行新法百姓愁苦㑹大旱河東河州陜西流
民大入京師鄭俠監安上門繪圖以獻且奏曰旱由安
石去安石天必雨帝稍為裁抑安石遂力求去薦吕恵
卿以代已俠又數上書力詆恵卿恵卿大怒言於帝以
為謗訕送汀州編管既行帝問恵卿俠小臣何由知禁
中事及大臣奏對之言恵卿奏曰此皆馮京手録使王
安國持示導之使言耳恵卿與京同列議多不合又以
諂事安石為安國所嫉屢諷其兄不悟恵卿銜之故并
中之遣舒亶追還侠并京安國逮赴詔獄京與侠實未
相識亦無使安國傳道省中語凡所論乃隣居内殿崇
班楊永芳所告也獄成俠改配英州京罷政安國放歸
田里八年沂州民朱唐告前餘姚主簿李逢(東都事略/作李進)
謀反提㸃刑獄王庭筠言其無跡但謗讟朝政語涉指
斥及妄說休咎請編配帝疑之遣御史臺推直官蹇周
輔劾治中書以庭筠所奏不當并劾之庭筠懼自縊死
逢辭連宗室秀州團練使世居醫官劉育河中府觀察
推官徐革等詔捕繫臺獄命中丞鄧綰同知諫院范百
禄與御史徐禧雜治獄具賜世居死逢育革並凌遲處
死將作監主簿張靖武進士郝士宣皆腰斬司天監學
生秦彪百姓李士寧杖脊並湖南編管士寧者挾術出
入貴人門常見世居母康以仁宗御製詩獻百祿謂世
居不軌皆士寧熒惑所致推問不服禧奏士寧贈詩實
仁宗御製今獄官以為反因臣不敢同初士寧嘗與王
安石善時吕恵卿叅知政事欲自得政忌安石復相故
諷百祿等引士寧意欲周内有所誣衊㑹安石再召僅
論士寧徒罪而奏禧故出之以媚大臣詔詳劾理曲者
以聞百祿坐報上不實落職開封鞫相州民殺人獄事
連判官陳安民安民屬宰相吴充之壻文及甫求援於
充之子安持知諫院蔡確言事闗大臣非開封可了遂
移御史臺時獄起皇城卒事多不讐中丞鄧潤甫御史
上官均按之與府獄同王珪奏遣確詣臺叅治確鍜鍊
為獄潤甫均不能制宻奏確慘掠諸囚確伺知之即劾
二人庇有罪且詐使吏為使者慮問囚稱寃輒苦辱之
帝頗疑其濫連遣諫官及内侍審直皆怖畏言不寃由
是潤甫均皆罷而確得中丞哲宗紹聖間章惇蔡卞用
事既再追貶吕公著司馬光及謫吕大防等嶺外意猶
未快仍用黄履疏髙士京狀追貶王珪皆誣以圖危上
躬其言寖及宣仁帝頗惑之最後起同文館獄將悉誅
元祐舊臣時太府寺主簿蔡渭奏臣叔父碩嘗於邢恕
處見文及甫元祐中所寄恕書具述姦臣大逆不道之
謀及甫彦博子也必知姦狀詔翰林承㫖蔡京吏部侍
郎安惇同究問初及甫在喪與恕書自謂畢禫當求外
入朝之計未可必聞已逆為機穽以榛塞其塗又謂司
馬昭之心路人共知又云濟之以粉昆朋類錯立欲以
𦕈躬為甘心快意之地及甫嘗語蔡碩謂司馬昭指劉
摯粉昆指韓忠彦俗稱駙馬都尉為粉侯忠彦弟嘉
彦尚主也𦕈躬則及甫自謂及甫除都司曽為摯論列
又摯嘗論彦博不可除三省長官故止為平章軍國重事
及彦博致仕及甫自權侍郎以修撰守郡母喪除恐不
得京職遂為躁忿詆毁之辭及置對為京惇所脅乃以
昭比摯如舊而𦕈躬謂指上躬粉昆謂指王巖叟面如
傅粉故曰粉梁燾字况之以况為兄故曰昆斥摯將謀
廢立不利於上京惇言事涉不順及甫止聞其父言無
他證佐乃别差中書舍人蹇序辰與内侍一員同往將
大有所羅織以快誅戮㑹星變帝怒稍息然京惇極力
鍜鍊不少置既而摯燾同時死於嶺南貶所人皆疑之
元祐初嘗置訴理所申理寃濫元符元年中丞安惇言
神宗勵精圖治明審庶獄而陛下未親政時姦臣置訴
理所凡得罪熈豐之間者咸為奏雪歸怨先朝收恩私
室乞取公案看詳從初加罪之意復依原斷施行時章
惇猶豫未應蔡卞即以相公二心之言迫之惇懼即日
置局命蹇序辰同安惇看詳由是以伸雪復改正重得
　　罪者八百三十家(謹/按)
(御批通鑑輯覧曰此固羣小搆䧟所致亦由諸正人迫不及/  待當宣仁聴政時急反熈豐之政使奸徒得以籍口若稍)
　(知審顧白之哲宗而後行或俟親政後次第申理則小人/何所騰其簧鼓恭繹)
(聖訓可以為君子/    者法戒矣)徽宗崇寧四年蔡京復第元祐諸臣罪状
　　分兩等以司馬光為首指為元祐姦黨請於徽宗而刋
　　諸石寘文徳殿門又自書為豐碑頒之天下皆禁錮其
　　子孫永不敘錄五年彗星見乃仆石除禁焉自京用事
　　患言者議已凡施行條件京宻擬進而丐帝親書以降
　　謂之御筆手詔事無巨細皆託而行至有不類上札者
　　羣下亦莫敢言又詔御筆斷罪不許詣尚書省陳訴違
　　者以違御筆論又定令凡應承受御筆官府稽滯一時
　　杖一百一日徒二年二日加一等罪止流三千里三日
　　以大不恭論由是吏因縁為姦舞文出沒不可究詰時有
　　司斷獄往往引例破法大理迎合觀望屈法用情犯多
　　倖免至號法寺為休和所故事法寺斷絶必宣付史館
　　獄空降詔奬諭或加秩賜章服官吏希求恩賞治獄者
務令獄空輒不受詞又寄囚他所致多遁逸斷理者務
作斷絶鹵莽用刑有以婦人配𨽻千里者都曹翁彦深
言淮東十一州軍政和六年七年殺人之獄一百三十
二人而坐死者纔十有二人夫此百二十人皆大辟也
州縣奏而免之可謂仁矣而被殺者受無辜之虐銜不
報之寃獨不足恤乎朝廷見嵗斷大辟之少謂㡬刑措
是乃慕虛名而忘實恵官吏冒賞市恩姦弊萬態讞状
徑上不由憲司一作奏案無敢異議其就戮者大抵皆
貪民耳疏上僅詔御史臺察奏而已髙宗播遷圖籍㪚
失凡所施行多出百官省記御史劉一正言法令具在
姦吏猶得而舞之今一切用其所省記欺蔽何所不至
建炎三年始命取嘉祐條法與政和𠡠令對修而用之
紹興元年書成號紹興𠡠令格式(具刑/制篇)初神宗謂律令
不足以周盡事情凡邦國沿革之政與人之為惡入於
罪戾而律所不載者一斷以𠡠更其目曰𠡠令格式而
律存乎𠡠之外故時輕時重無一是之歸自元祐變熈
寧之法紹聖復熈寧之制以後衝前以新改舊各自為
書而刑制愈紊及是乃有是詔未㡬秦檜専政率用都
堂批狀指揮行事雜入吏部續降條冊之中修書官諂
附畏忌不敢刪削至與成法並立十一年樞宻使張俊
使人誣告張憲收岳飛文字謀為變檜以飛夙梗和議
必欲殺之以獄事付諫議大夫万俟卨卨誣飛嘗自言
已與太祖皆三十嵗建節為指斥乗輿又受詔不救淮
西罪賜死獄中誅其子雲及憲於市有訟飛寃者皆决
杖流竄廣西帥胡舜陟與轉運使吕源有隙源奏舜陟
贓汚僣擬又以書抵檜言舜陟訕笑朝政檜素惡舜陟
遣大理官往治之舜陟不服斃於獄自飛舜陟死檜權
勢愈熾動興大獄脅制天下賢士大夫死徙相繼又置
察事卒數百㳺市間聞言其姦者即送大理獄殺之大
開告訐之門以除異已者令殿中侍御史徐嘉右正言張
扶論趙汾張初交結事先捕汾下大理獄拷掠無完膚
令自誣與張浚李光胡寅謀大逆株連五十三人凡檜
所惡者皆豫獄上而檜已病不能書事乃寢當是時法
官濫用奏裁之例諸路州軍勘到大辟雖刑法相當者
類以為可憫多獲貸配耿延年提㸃江東刑獄有南康
婦人謀殺其夫佐狀明白延年曲貸其命累勘官翻以
失入被罪贛州將兵逃至外邑殺村民於深林民兄知
之畏申官之累遂焚其屍不報後事發以殺時無證屍
不經驗奏裁刑寺輒定為斷配給事中陳由義右正言
凌哲先後建議帝慮情理可矜之人一例不奏苐令刑
部坐條行下馴至乾道法令雖具吏一切以例從事法
當然而無例則事皆泥而不行甚至隠例以壊法賄賂
既行方為具例乾道二年詔曰獄重事也用法一傾則
民無所措手足比年以來治獄之吏巧持多端隨意輕
重之朕甚患焉其自今革玩習之弊明審克之公使姦
不容情罰必當罪用迪於刑之中勉之哉寧宗朝太學
博士詐應龍上言法之弊易見例之弊難知例者或出
曠特之恩或出於權宜之計或迫於勢要而創或徇於
親故而開今有司舍法用例非不知三尺之皆違也執
而不用必至於拂人情甚且召衆怨遂使胥吏得以執
其柄而容其私請詔庶司搜求已用之例公同叅酌擇
其輕重不戾於法者勒為成書凡有陳乞據此施行
遼道宗太康時北院樞宻使耶律伊遜等用事既誣害
宣懿皇后太子濬有憂色伊遜常不自安乃與其徒隂
謀搆陷令䕶衛太保耶律扎拉告知樞宻院事蕭蘇色
等八人謀廢立詔案無跡不治伊遜復教牌印郎君蕭
武都温自首臣嘗豫蘇色等謀恐事發連坐因籍姓名
以告帝信之幽太子於别室以耶律雅克鞫案太子具
陳枉狀曰吾為儲副尚復何求公當為我辨之雅克乃
伊遜黨易其辭為欵伏帝大怒廢太子為庶人徙上京
伊遜尋遣人弑於囚所并其妃殺之以滅口大安三年
續増條制成(咸雍六年詔修凡數/經増校貝刑制篇)節目繁瑣法官不能
徧習吏得因縁為姦民莫知避五年詔曰法者所以
示民信而致國治簡易如天地不忒如四時使民可避
而不可犯比命有司纂修刑法不能明體朕意多作條
目以㒺民於罪朕甚不取自今仍用舊法
金熈宗朝叅酌隋唐遼宋律令以為皇統制頒行中外
海陵虐法率意變易有續降制書與皇統制並行或同
罪異罰或輕重不倫或共條重出或書文贅意是非淆
亂莫知適從姦吏因得夤縁舞法世宗大定十九年始
命大理正伊喇慥等更定焉宣宗貞祐四年叅知政事
李革奏有司各以情見引用㫁例牽合傅㑹實啓倖門
凡斷例勅條特㫖奏㫁不為永格者不許引用悉準律
文以杜紊亂報聞哀宗即位詔曰國家已有定制有司
往往以情破法使人枉遭刑憲今後有本條而不遵者
以故入人罪罪之
元時南北異制蒙古毆打漢人勿許還報其因爭及乗
醉毆死漢人者止斷罰出征蒙古人犯罪有司不得拷
掠禁繫偏徇袒庇頗乖公允又事類繁瑣挾情之吏舞
弄文法出入比附往往用譎行私累朝姦臣秉政更迭
起大獄焉世祖至元二十四年復置尚書省以僧格與
特穆爾為平章正事時行新鈔僧格嘗檢覈中書省事
凡校出虧欠鈔四千七百七十錠昏鈔一千三百四十
五錠平章敏珠爾丹自服叅政楊居寛㣲自辨析僧格
即令左右拳其面於是叅議貝降已下凡鈎考違惰耗
失等事及叅議王巨濟嘗言新鈔不便者各欵伏事聞
帝令丞相安圖與僧格共議且諭毋令敏珠爾丹等他
日得以脅問誣服為辭而僧格等傳致周内又劾叅政
郭佑尸位不言佑與居寛竟論棄市其後臺吏王良弼
前江寧縣達嚕噶齊吴徳有後言僧格聞之俱以非議
朝政捕問殺之籍沒其家二十五年劉宣為江浙行臺
御史中丞時行省丞相蒙古台悍戾縱恣嘗慮臺臣糾
言其罪而尤忌宣隂以事羅織宣之子繫揚州獄又令
建康酒務淘金等官及録事司官以罪免者誣告行臺
沮壊錢糧以聞於朝必欲寘宣死地朝廷遣官二員置
獄於行省鞫問宣及御史六人俱就逮既登舟行省以
軍船列兵衛迫之至則分異各處不使往來宣不堪其
辱自剄舟中行省白於朝以為宣知罪重自殺前後搆
成斯獄者郎中張斯立也仁宗皇慶元年特們徳爾既
再入相怙勢貪虐兇穢滋甚平章蕭拜珠中丞楊多爾
濟思糾正其罪富民張弼殺人繫獄特們徳爾使家奴
脅留守賀巴延令出之巴延持不可而多爾濟已亷得
丞相所受弼賄有顯徴乃與拜珠巴延共奏之内外監
察御史凡四十餘人亦交劾其蠧政害民之罪仁宗震
怒有詔逮問特們徳爾匿興聖近侍家有司不得捕帝
恐傷太后意乃僅罷其政及仁宗崩乗間復據相位英
宗尚在諒闇遂矯太后詔召拜珠多爾濟至徽政院與
院使實勒們等雜問之責以前違太后㫖之罪又引同
時為御史者二人證成其獄即起入奏稱㫖執二人戮
於市並誣殺巴延時中丞趙世延亦豫彈劾至治初已
出為四川行省平章政事特們徳爾銳意報復誘世延
從弟索約爾哈呼誣告世延罪逮之置對俾其黨巧詆
成獄㑹有㫖赦原勿復問特們徳爾更以他事白帝繫
之刑曹逼令自裁世延不為動居囚再嵗左丞相拜珠
屢於帝前言其亡辜乃得出順帝時綽斯戩復為丞相
㣘皇太子㫖搆成大獄誣婁達實曼濟阿南達實哩沙
克嘉實哩額森呼圖克及托歡等不軌執托歡鍜鍊其
獄連逮不已帝知其無辜欲釋其事特命大赦而綽斯
戩増入條畫内獨不赦前獄惟婁達實亡去曼濟阿南
達實哩等遂皆貶死
明初詔内外風憲官以講讀律令一條考校有司其不
能曉晰者罰有差庶㡬人知律意因循日久視為具文
由此姦吏骩法多任意輕重以濟其私至厰衛用事文
致寃濫殺人尤慘而不麗於法刑章大壊矣英宗北狩
兵部尚書于謙始終不主和議帝雖以是得還意常銜
之而徐有貞石亨張軏及内侍曹吉祥等皆素憾謙景
泰八年正月壬午英宗復辟宣諭朝臣畢即執謙與大
學士王文下獄誣以與黄􁨐搆邪議更立東宫又與太
監王誠舒良張永王勤等謀迎立襄王世子亨等主其
議嗾言官上之都御史蕭惟禎定讞坐以謀逆處極刑
文不勝誣辨之疾謙笑曰此亨等意耳辨何益奏上帝
猶豫曰于謙實有功亨進曰不殺謙此舉為無名帝意
遂決詔棄謙市籍其家家屬戍邊未㡬帝寵任錦衣指
揮僉事逯杲勢張甚遣校尉偵事四方所至急賄無賄
者輒執送鎮撫理刑門達鍜鍊成獄逮一人數大家立
破指揮使李斌嘗搆殺𢎞農衛千戸陳安為安家所訴
下巡按御史邢宥覆讞石亨屬宥薄斌罪至是校尉言
斌素藏妖書謂其弟健當有大位欲隂結外畨為石亨
報讐杲以聞下錦衣獄達坐斌謀反帝兩命廷臣㑹訊
畏杲不敢平反斌兄弟置極刑坐死者二十八人及杲死
達踵其所為益布旗校四方告訐者日盛中外重足立
帝益以為能達心害大學士李賢寵又數規已嘗譛於
帝及治都指揮袁彬之獄誣彬受石亨曹欽賄用官木
為私第索内官督工者甎瓦奪人子女為妾諸罪名軍
匠楊塤不平擊登聞鼔為彬訟寃語侵逹詔并下達治
乃拷掠塤教以引賢塤即謬曰此李學士導我也達大
喜立奏聞請法司㑹鞫塤午門外帝遣中官裴當監視
達欲執賢並訊經當沮乃止及訊塤曰吾小人何由見
李學士此門錦衣教我達色沮不能言彬亦厯數達納
賄状法司畏達不敢聞坐彬絞輸贖塤斬帝命彬贖畢
調南京錦衣而禁錮塤孝宗𢎞治十七年以張天祥事
逮巡邊御史王獻臣等天祥者遼東人都指揮簽事斌
孫也斌以罪廢天祥入粟得祖官有泰寧衛部十餘騎
射傷海西貢使天祥出摩囉闗掩殺他衛三十八人以歸
指為射貢使者巡撫張鼐等奏㨗獻臣疑之方移牒校
勘㑹斌婦弟指揮張茂及子欽與天祥有隙詐為前屯
衛文書呈獻臣具言刼營事獻臣即以聞未報而獻臣
被徴帝命大理丞吳一貫錦衣指揮楊玉㑹新按臣余
濓勘之盡得其實斌等皆論死天祥斃於獄天祥叔
父洪屢訟寃帝宻令東厰亷其事還奏所勘皆誣帝
信之欲盡反前獄召閣臣劉健等出東厰掲帖示之命
盡逮一貫等健等言東厰掲帖不可行於外既退復爭
之帝再召見責健等健對曰獄經法司讞皆公卿士大
夫言足信帝曰法司斷獄不當身且不保言足信乎謝
遷曰事當從衆若一二人言安可信健等又言衆證逺
不可悉逮帝曰此大獄逮千人何恤健等再四爭執見
帝聲色厲終不敢深言東厰非一貫等既至帝親御午
門鞫之欲抵一貫死廷臣力救乃與濓獻臣等貶謫有
差茂父子論死而斌免洪反得論功武宗正徳初劉瑾
勢愈熾毛舉官僚細故散布校尉逺近偵伺遣使察覈
邊倉都御史周南張鼐馬中錫湯全劉憲布政已下官
孫祿冒政方矩華福金獻民劉遜郭緒張翼郎中劉繹
王藎等並以赦前事下獄追補邊粟憲至瘐死又察鹽
課杖巡鹽御史王潤逮前運使寗舉楊竒等察内甲字
庫謫尚書王佐以下百七十二人復創罰米法嘗忤瑾
者皆擿發輸邊故尚書雍泰都御史楊一清侍郎張
縉給事中趙士賢等數十人悉破家死者繫其妻子二
年三月瑾召羣臣跪金水橋南宣示奸黨自大學士劉
健以下數十人皆海内號忠直者是年夏御道有匿名
書詆瑾所行事瑾矯㫖召百官跪奉天門下瑾立門左
詰責日暮收五品以下官盡下獄明日大學士李東陽
申救乃釋之而主事何釴順天推官周臣進士陸伸己
暍死瑾故急賂繼以其黨張綵言舉發御史歐陽雲等
十餘人所致賄乃遣科道十四人分路盤察所遣人率
阿瑾意専務摶擊劾尚書顧佐已下數十人而給事中
安奎潘希曽御史趙時中阮吉張彧劉子厲以無重劾
下獄奎彧枷且死東陽疏救始釋為民希曽等亦皆杖
斥又矯㫖籍故都御史錢鉞禮部侍郎黄景尚書秦鋐
家五年㑹審重囚減死者二人時寃濫滿獄東陽等因
風霾以為言特許寛恤而刑官懼觸瑾怒所上止此世
宗初兵部侍郎張璁以議禮積怒廷臣日謀報復嘉靖
五年山西巡撫馬錄治反賊李福達獄詞連武定侯郭
勛法司讞如錄議璁讒於帝謂廷臣以議禮故陷勛帝
果疑諸臣朋比乃命璁及桂萼方獻夫署三法司覆讞
盡反其獄傾諸異已者大臣顔頥夀已下咸被搒掠戍
錄而坐罪者四十餘人璁等謂平反有功請帝編欽明
大獄録頒示天下二十四年夏言再相每以氣陵嚴嵩
嵩銜之次骨㑹河套議起言欲倚曽銑以成大功主之
甚力帝初令擬㫖褒銑未㡬入嵩譛謂套必不可復遂
怒不可解二十七年正月削言官復遣官逮銑責科道
官不言悉杖於廷然猶無意殺銑言也咸寧侯仇鸞鎮
甘肅時以阻撓為銑所劾逮問嵩故雅親鸞知銑所善
同邑蘇綱者言繼妻父也綱與銑言嘗交闗傳語乃代
鸞獄中草疏誣銑掩敗不奏尅軍餉鉅萬遣子淳屬所
親蘇綱賂當途其言絶無左騐而帝深入其說立下淳
綱詔獄遣官校逮言言抵通州聞銑所坐大驚墮車曰
吾死矣再疏訟寃不省及銑至當以交結近侍律斬妻
子流二千里即日行刑銑既死言亦坐斬而鸞出獄其
後兵部員外郎楊繼盛劾嵩十大罪五奸中有召問裕
景二王語嵩喜謂可指此為罪宻搆於帝帝怒下繼盛
詔獄杖之百繫三載而張經李天寵獄起嵩揣帝意必
殺二人比秋審附繼盛名疏尾並奏得報遂棄西市又
錦衣衛經厯沈鍊疏劾嵩十大罪帝怒搒之數十謫佃
保安宣大總督楊順巡按御史路楷皆嵩黨也嵩子世
蕃屬圖之許厚報兩人日夜謀所以中鍊者㑹捕得蔚
州妖人閻浩等以白蓮教惑衆出入漠北漏洩邊情詞
所連甚廣遂竄鍊名其中誣浩等師事鍊具獄上嵩父
子大喜覆如其奏斬鍊宣府市戍子襄極邊廕順一子
錦衣千戸順以為賞薄恐嵩意未惬復取鍊子衮褒杖
殺之熹宗天啓元年再起熊廷弼為經略與撫臣王化
貞樞臣張鶴鳴齟齬旋成大隙廣寧之失罪由化貞而
以門户曲殺廷弼方廷弼之繫獄也令汪文言賄内廷
四萬金祈緩既而背之忠賢大恨適邏者獲市人蔣應
暘謂與廷弼子出入禁獄隂謀叵測忠賢愈欲殺廷弼
其黨門克新郭興治等希指趣之遂以五年八月棄市
傳首九邊忠賢既盡逐吏部尚書趙南星等左副都
御史楊漣劾其二十四大罪僉都御史左光斗預其謀
忠賢銜次骨必欲殺二人既削籍乃再興汪文言獄是
年其黨徐大化劾漣光斗黨同伐異招權納賄命逮文
言下獄許顯純嚴鞫之使引漣等納廷弼賄文言至死
不承顯純乃自為獄詞坐漣光斗贓各二萬下詔獄其
年七月遂於夜中斃之給事中魏大中太僕少卿周朝
瑞御史袁化中陜西副使顧大章刑部侍郎王之宷皆
以忤忠賢竄名文言獄中枕籍死於獄其後如蘇松巡
撫周起元以劾其黨織造中官李實諭徳繆昌期以送
去國諸臣吏部員外郎周順昌以與魏大中㛰御史周
宗建黄尊素李應昇工部郎中萬燝俱以彈擊忠賢
及其黨郭鞏魏廣㣲崔呈秀輩忠賢矯旨削籍逮問
緹騎四出琅璫旁午瘐死囹圄者接踵自古縉紳之禍
莫酷於此
　
　
　
　
　
　
　
　
　
　
　
　
　
　
　
欽定續通典卷一百十九
欽定四庫全書
欽定續通典卷一百二十
　刑
　　峻酷(唐/)　(五代/)　(宋/)　(遼/)　(金/)　(元/)　(明/)
唐肅宗初監察御史敬羽兇暴不能忍嘗作巨枷號􁧟
尾榆囚人多死又仆囚於地以門牡轢其腹謂之肉餺
飥掘地實棘蒙以席瀕坎鞫囚不服則擠之坎人多濫
死有康謙者以賈富嘗納金於楊國忠授安南都䕶領
山南東路驛事吏誣其通史朝義羽鞫之謙鬚長三尺
明日脫盡膝踝皆碎人視之驚以為鬼乃殺之寳應初
斥為道州刺史詔追殺之羽聞使者至將逃吏械之臨
死袖中出牒數畨乃吏相告訐語咤曰不及推死矣治
州者宜無寢徳宗時韓滉為兩浙觀察使嘗禁部内宰
殺耕牛婺州傍縣有犯其令誅及鄰伍死者數百人又
遣推覆官分察境内情涉疑似必寘極法誅戮殘忍一
判即勦數十人月無虚日雖令行禁止而寃濫相尋李
　　實為京兆尹恃寵強愎不顧文法貞元二十年闗中大
　　饑實匿災不報百姓至撤屋賣苖麥以供賦優人成之
　　端因戲作語為秦民難苦之狀實怒坐以誹謗朝政立
　　誅殺之明年詔蠲畿内逋租實違詔徴歛窮民大擾官
　　吏多遭笞罰追呼掊克聚錢三十萬貫胥吏有絲毫乞
　　丐者固死無犯者且曰死亦不屈每杖殺之京師無貴
　　賤莫不切齒順宗在諒闇逾月實斃人於府者十數事聞
　　貶為通州長史制出市人皆袖瓦石將碎其首乃間道
　　而遁憲宗元和十一年桞公綽拜京兆尹方赴府有神
　　策校乗馬不避者即時搒死帝怒其専殺公綽曰此非
　　獨試臣乃輕陛下法帝曰既死不以聞可乎公綽曰臣
　　不當奏在市死職金吾在坊死職左右巡使帝乃解
(御批恭繹輯覽曰躍馬衝導罪之細者京兆雖以肅清輦轂/    通鑑)
　(為任豈可因衝已導而遽斃軍將公綽此舉非惟草菅人/命亦且弁髦王章或猶以為風厲真不知政衡者)
(聖論誅其専擅之罪至為允當其心并非峻/    酷所能賅而其事則殘忍故附輯於此)
　　漢髙祖時四方盜賊多朝廷患之特重其法分遣使者
捕逐中書侍郎蘇逢吉草詔凡盜所居本家及隣保皆
族誅或謂逢吉曰為盜族誅已非王法况隣保乎逢吉
恡以為是不得已但省去族誅字於是鄆州捕賊使者
張令柔盡殺平隂縣十七村民衛州刺史葉仁魯聞部
有盜自率兵捕之時村民十數共逐盜入於山中盜皆
散走仁魯後至見民捕盜者以為賊悉擒之斷其脚筋
暴之山麓宛轉呼號累日而死聞者不勝其寃而逢吉
以仁魯為能由是天下因盜殺人滋濫逢吉為人貪詐
無行喜為殺戮髙祖初鎮河東嘗以生日遣逢吉疏理
獄囚以祈福謂之靜獄逢吉入獄囚無輕重曲直盡殺
以報曰獄靜矣有庶兄自外來未白逢吉而見其諸子
逢吉怒託以他事告於髙祖杖殺之其慘忍如此時侍
衛都指揮使史𢎞肇性尤殘刻河中鳳翔永興三鎮連
叛人情洶懼流言以相驚恐𢎞肇出兵警察務行殺戮
罪無大小皆死時太白晝見民仰觀者輒腰斬於市市
有醉者忤一軍卒軍卒誣其訛言遂棄市凡民抵罪吏
以白𢎞肇但伸三指示之即腰斬又為斷舌決口斮筋
折足之刑偹極慘毒
周世宗用法過嚴往往傷於慘刻翰林醫官馬道元進
狀訢夀州界被賊殺其子獲正賊見在宿州本州不為
勘斷帝大怒遣竇儀乗驛往按獄成坐族死者二十四
家宋州巡檢供奉官竹奉璘捕盜不獲左羽林大將軍
孟漢卿監納取耗刑部員外郎陳渥檢田失實濟州馬
軍都指揮使康儼治橋道不謹内供奉官孫延希督修
永福殿而役夫有就瓦中噉飯者宻州防禦副使侯希
進不奉使者命檢視夏苖左藏庫使符令光造軍士複
𥜗不辦楚州防禦使張順隠落稅錢皆抵極刑時論寃
之
南漢劉龑性苛酷為刀鋸支解刳剔之刑每視殺人則
不勝其喜不覺朶頥垂涎呀呷人以為真蛟蜃也
宋太宗時開封民王元吉為後母所誣繫左軍巡獄獄
卒縶縳搒治極其慘毒謂之鼠彈箏及事白帝命即以
其罪罪之真宗朝京東兩浙轉運時孫何性卞急頗事
苛察日有捶楚官屬罹譴罰者甚衆從者依憑其威妄
為寒暑所至騷然州縣吏患之乃求古碑字磨滅紙本
掲之館中何至則細讀辨識文字以爪搔髮垢而嗅之
遂往往至日暮不復省錄文案而去韓縝知秦州指使
傅勍夜被酒悮隨入州宅縝令軍校以鐡裹杖捶死勍
妻持血衣撾登聞鼔院以訴落職分司南京秦人語曰
寧逢乳虎莫逢玉汝玉汝縝字也蔡確於元豐間為御
史中丞太學虞蕃訟學官確深探其獄連引朝士自翰
林學士許將已下皆逮捕械繫令獄卒與同寢處飲食
旋溷共為一室設大盆於前凡羮飯餅胾舉投其中以
杓混擾分飼若犬豕久繫不問及問則無事不承矣確
遂劾叅知政事元綘有所屬請神宗出綘知毫州而以
確代其位哲宗紹聖中董必提舉湖南常平時相章惇
方置衆君子於罪孔平仲在衡州以倉粟腐惡乘饑嵗
稍損價發之必即劾其戾常平法置鞫長沙以承惇意
無辜繫訊多死者平仲坐徙韶州惇與蔡卞將大誅流
人遣必往廣西察訪帝既止不治必所至猶以慘刻按
脅立威為五書歸奏寧宗時有吴淵者厯官江浙間政
尚嚴酷好興羅織之獄所至籍入豪横世有蜈蚣之謡
理宗用刑寛恤而法吏舞姦不勝其弊每歲冬夏詔提
刑行郡決囚提刑憚行悉委倅貳倅貳復委幕屬所委
之人類皆肆行威福以要餽遺監司郡守下及州縣莫
不恣行横暴意所欲殺輒殺之呼喝吏卒嚴限日期監
勒招承催促結欵而又擅置獄具非法殘民或斷薪為
杖掊擊手足名曰掉柴或木索并施夾兩脰名曰夾幫
或纒繩於首加以木楔名曰腦篐或反縳跪地短䜿堅
木交辮兩股令獄卒跳躍於上謂之超棍法無拘鎻之
條時州縣一時彈壓盜賊姦暴罪不至配者故拘鎻之
或一月兩月或一季半年俾之省愆竟無限放亦不支
口食淹滯囚繫死而後己又以己私摧折手足拘鎻尉
砦亦有豪強賂吏羅織平民而囚殺之甚至户婚詞訟
亦皆收禁有飲食不充飢餓而死者有無力請求吏卒
凌虐而死者有為兩詞賂遺苦楚而死者懼其發覺先
以病申名曰監醫實則已死至度宗時雖累詔切責禁
止終莫能勝焉
遼穆宗嗜酒及獵不恤政事五坊掌獸近侍奉膳掌酒
人等以獐鹿野豕鶻雉之屬亡失傷斃及私歸逃亡在
告踰期召不時至或以奏對小不如意或以飲食細故
或因犯者遷怒無辜輒加炮烙鐵梳之刑時或手刃刺
人斷手足爛肩股折腰脛劃口碎齒鋸灼梟磔棄屍於
野往往築封以為京觀應厯十年以後時為長夜彌月
之飲醉中誅戮愈横監雉詳衮夀格寧古等斃雉而亡
獲之將誅殿前都檢㸃耶律伊勒哈諫曰法不當死不
聴殺而支解之以屍付伊勒哈曰收汝故人命有司取
鹿人之在繫者六十五人斬所犯重者四十四人餘悉
痛杖之道宗太康中耶律伊遜窮治蕭蘇色等獄恐
上疑引數人庭詰各令荷重校以繩繫其頸皆昏憒不
能出氣惟求速死伊遜反奏曰别無異辭遂戮耶律薩
喇等三十五人又殺蘇色等諸子其幼稚及婦女奴婢
資産悉籍沒以分賜舊臣時方暑屍不得瘞以至腐
臭乾統以來賞罰無章叛亡相繼天祚大恐益務繩以
嚴酷初太祖因治諸弟逆黨權宜立法設為投崖砲擲
釘割臠解之刑至是復興焉
金初法制簡易天㑹已來漸用吏議以杖折徒累及二
百州縣立威甚者置刃於杖虐於肉刑熈宗皇統已後
酗酒妄殺后妃宗室大臣率無故被戮九年五月以天
變肆赦翰林學士張鈞草詔叅知政事蕭肄摘其語以
為誹謗帝大怒命衛士拽鈞下殿搒之數百不死手劍
𠢐其口而醢之時有鄭建充者為平凉尹性剛暴常畜
猘犬十數奴婢有罪既笞己復嗾犬齧之骨肉都盡海
陵猜忌殘忍以篡弑得國即位之初殺太傅領三省事
宗本等百二十餘人又以詐書殺行臺左丞相薩里罕
等皆夷其族以魏王威泰之孫呼爾察好修􁂣族之自
是已後翦滅宗室鈎棘傅㑹無歲不有誅戮宣宗喜刑
罰大臣已下往往被笞楚至用刀杖决殺言者及果勒
齊用事威刑自恣定制有司犯姦贓的决㣲過亦然風
紀臣失糾亦决考滿校其受決多寡以為殿最南遷之
後習以成風雖士大夫亦為所移如右丞圖克坦思忠
好用麻椎擊人號麻椎相公運使李特立號半截劍言
其短小鋒利也刑部郎中馮璧號馮劊雷淵為御史至
蔡州得姦豪杖殺五百人號曰雷半千又有完顔瑪克
沁楚皆以酷聞
元初未有法守百司斷獄襲用金律頗傷嚴刻世祖刋
定至元新格頒行英宗又損益之為大元通制漸近平
恕初憲宗時斷事官伊囉斡齊與布扎爾總天下財賦
於燕視事一日殺二十八人其一人盜馬者既杖而釋
之矣適有獻刀環者遂追還所杖之人手試刀斬之世
祖至元中湖廣行省平章政事約蘇穆爾貪縱淫虐誅
求無厭或妄言初歸附時州縣長吏及吏胥富人比屋
歛銀將輸之官銀已具而事終止約蘇穆爾即下令責
民自實使者旁午隨地置獄株連蔓引偹極慘酷民以
拷掠瘐死者載道
明太祖開國之初懲元季貪冒重繩贓吏其法至剥皮
囊草諭刑部凡官吏有犯宥罪復職書過榜其門使自
省不悛論如律洪武十八年大誥三篇成所列凌遲梟
示種誅者無慮千百棄市已下萬數貴溪儒士夏伯啓
叔姪斷指不仕蘇州人才姚潤王謨被徴不至皆誅而
籍其家寰中士夫不為君用之科所由設也其三編稍
寛容然所記進士監生罪名自一犯至四犯者猶三百六
十四人幸不死還職率戴斬罪治事其推原中外貪墨
所起以六曹為罪魁郭桓為誅首郭桓者户部侍郎也
帝疑北平二司官吏李彧趙全徳等與桓為姦利自六
部左右侍郎以下皆死贓七百萬詞連直省諸官吏繫
死者數萬人覈贓所寄借徧天下民間中人之家大抵
皆破時咸歸謗御史余敏丁廷舉或以為言帝乃手
詔列桓等罪而論右審刑吳庸等極刑以厭天下心先
是空印事發誅殺已過當其後胡惟庸藍玉兩獄株連
死者且四萬他如僉都御史嚴徳珉以辭官黥戍蘇州
知府魏觀以上梁文腰斬馮勝傅友徳俱開國功臣並
以無罪賜死議者病其險刻時吏部尚書詹徽性殘忍
用刑慘厲常侍懿文太子録囚太子屢欲有所出徽輒
文附重法太子為白帝帝先入徽言曰徽執者法也太
子因言立國以仁厚為本帝曰汝欲自為帝耶太子懼
因感疾卒成祖靖難後悉指忠臣為奸黨甚者加族誅
妻女發浣衣局教坊司親黨謫戍者至隆萬間猶勾伍
不絶御史大夫景清以早朝懐刃事覺磔死族之籍其
鄉轉相攀染謂之𤓰蔓抄村里為墟抗拒者既盡被殺
戮又懼人竊議之疾誹謗特甚任用陳瑛吕震紀綱輩
専以羅織為事於是蕭議周新解縉等多無罪死武
宗時磔流賊趙璲等於市剥為魁者六人皮法司奏祖
訓有禁不聴尋以皮製鞍鐙帝每騎乗之世宗性猜
忌寃濫相尋雖間命寛恤而意主苛刻中年益惡言者
中外相戒無敢觸忌諱兵科給事中楊元繩以謗毁𤣥
修死西市御史楊爵疏詆符瑞詞過切直下詔獄搒掠
血肉狼籍闗以五木死一夕復甦所司請送法司擬罪
不許命嚴錮之主事周天佐御史浦鋐以救爵先後箠
死獄中工部員外郎劉魁給事中周怡皆以言事同繫
厯五年不釋既而有神降於乩感其言出之未踰月尚
書熊浹疏言乩仙之妄帝怒復令東厰追執之比三人
同繫鎮撫獄桎梏加嚴飲食屢絶且令伺其言動五日
一奏聞謂之監帖莊烈帝承神宗廢弛熹宗昏亂之後
銳意綜理用刑頗急十一年南通政徐石麟疏救鄭三
俊因言皇上御極以來諸臣麗丹書者㡬千圜扉為滿
使情法盡協猶屬可憐况怵惕於威嚴之下者有將順
而無挽回有揣摩而無補救株連蔓引九死一生豈聖
人惟刑之恤之意哉十四年大學士范復粹疏請清獄
言獄中文武纍臣至百四十有竒大可痛皆不報刑法
有創之自明不衷古制者廷杖東西厰錦衣衛鎮撫司
獄是已洪武時永嘉侯朱亮祖父子工部尚書夏祥皆
斃杖下宣徳三年怒御史嚴皚方鼎何傑等久不朝叅
命枷以徇自此言官有荷校者至正統中王振擅權尚
書劉中敷侍郎吴璽陳瑺祭酒李時勉率受廷杖成化
十五年汪直誣陷侍郎馬文昇都御史牟俸等詔以科
道李俊王濬等五六人容隠廷杖人二十正徳十四年
以諫止南巡廷杖修撰舒芬等百四十六人死者十一
人金吾衛都指揮僉事張英自刃以諫衛士奪刃得不
死亦杖殺之嘉靖三年羣臣爭大禮廷杖翰林學士豐
熈等百三十四人死者至十六人中年刑法益峻受廷
杖者愈多宣大總督翟鵬薊州巡撫朱方以撤防早宣
大總督郭宗臯大同巡撫陳燿以敵入大同刑部侍郎
彭黯左都御史屠僑大理卿沈良才以議丁汝䕫獄緩
戎政侍郎蔣應奎左通政唐國相以子弟冒功皆逮杖
之方燿斃於杖下而黯僑良才杖畢趣治事公卿之辱
前此未有又因正旦朝賀怒給事中張思靜等皆朝服
予杖天下莫不駭然四十餘年間杖殺朝士倍蓯前代
萬厯六年以爭閣臣張居正奪情杖編修吴中行等五
人其後主事盧洪春給事中孟養浩王徳完軰咸以建言
被杖多者至一百自十二年至三十四年内外官杖戍
為民者共百四十人天啓時太監王體乾奉勑大審重
笞戚畹李承恩以恱魏忠賢於是萬燝吴裕中斃於杖
下臺省力爭不得閣臣葉向髙言數十年不行之敝政三
見於旬日萬萬不可再行忠賢乃罷廷杖而以所欲殺
者悉下鎮撫司士大夫益無噍類矣南京行杖始於成
化十八年南御史李珊等以歲祲請賑帝摘其疏中訛
字令錦衣衛詣南京午門前人杖二十守偹太監監之
至正徳間南御史李熈劾貪吏觸怒劉瑾矯㫖杖三十
時南京禁衛久不行刑選卒習數日乃杖之㡬斃東厰
之設始於成祖立厰於東安門北令嬖倖者提督之緝
訪謀逆妖言大姦惡等至憲宗時尚銘領東厰又别設
西厰以汪直督之所領緹騎倍東厰自京師及天下旁
午偵事雖王府不免直復任錦衣百户韋瑛為心腹屢
興大獄建寧衛指揮楊昱故少師榮曽孫也與父泰為
仇家所告逃入京匿姊夫董璵所璵為請瑛陽諾而馳
報直直即捕昱璵考訊三琵之琵者錦衣酷刑也骨節
皆寸解絶而復甦昱不勝苦妄言寄金於其叔父兵部
主事士偉家直不復奏請捕士偉下獄並掠其妻孥獄
具昱死獄中泰論斬直中廢復用先後凡六年寃死者
相屬㑹直數出邊監軍大學士萬安奏罷西厰於是尚
銘専用事未㡬亦黜正徳元年復設西厰以命谷大用
邱聚領東厰皆劉瑾黨也兩厰爭用事瑾又改惜薪司
外薪厰為辦事厰榮府舊倉地為内辦事厰自領之京
師謂之内行厰雖東西厰皆在伺察中加酷烈焉凡瑾所
逮捕一家犯隣里皆坐或瞰河居者以河外居民坐之
且創例罪無輕重皆決杖永逺戍邊或加項發遣枷重
至百五十斤不數日輒死尚寳卿顧璿副使姚祥工部
郎張瑋御史王時中輩並不免瀕死而後謫戍御史柴
文顯汪澄以㣲罪至凌遲官吏軍民非法死者數千瑾
誅西厰内行厰俱革獨東厰如故張銳領之與衛使錢
寧並以緝事恣羅織至嘉靖二年苪景賢領厰事任千
户陶淳多所誣陷萬厯初馮保以司禮兼厰事建厰東
上北門之北曰内厰而以初建者為外厰天啓時魏忠
賢以秉筆領厰事用衛使田爾耕鎮撫許顯純之徒専
以酷虐鉗中外而厰衛之毒極矣凡中官掌司禮監印
者其屬稱之曰宗主而督東厰者曰督主東厰之屬無
専官掌刑千戸一理刑百戸一亦謂之貼刑皆衛官其
𨽻役悉取給於衛最輕黠儇巧者乃撥充之役長曰檔
頭帽上銳衣青素􁰜褶繫小條白皮鞾専主伺察其下
畨子數人為幹事京師亡命誆財挟讐視幹事者為窟
穴得一隂事由之以宻白於檔頭檔頭視其事大小先
予之金事曰起數金曰買起數既得事帥畨子至所犯
家左右坐曰打樁畨子即突入執訊之無有左證符諜
賄如數徑去少不如意搒治之名曰亁醡酒亦曰搬罾
兒痛楚十倍官刑且授意使牽有力者有力者予之多
金即無事或靳不予予不足即上聞下鎮撫司獄立
死每月旦厰役數百人掣簽庭中分瞰官府其視中府
諸處㑹審大獄北鎮撫司考訊重犯者曰聴記他官府
及各城門訪緝者曰坐記某官行某事某城門得某奸
胥吏疏白坐記者上之厰曰打事件至東華門雖夤夜
投隙中以入即屏人達至尊以故事無大小天子皆得
聞之有四人夜飲宻室一人酒酣嫚罵魏忠賢其三人
噤不敢出聲罵未訖畨子攝四人至忠賢所即磔罵者而
勞三人金莊烈帝即位忠賢伏誅而王體乾王承祚鄭
之恵李承芳曹化淳王徳化王之心王化民齊本正等
相繼領厰事告宻之風未嘗息也徳化及東厰理刑吳
道正等偵閣臣薛國觀隂事國觀由此死崇禎十五年
御史楊仁愿疏請寛東厰事件復切言緹騎不當遣帝
雖戒諭厰衛而倚毗益甚至國亡乃已錦衣衛即古詔
獄太祖時天下重罪逮至京者收繫獄中數更大獄多
使斷治所誅殺甚多然其後悉焚刑具申明禁令(具寛/恕篇)
成祖寵幸紀綱令治錦衣親兵復典詔獄綱遂用其黨
莊敬袁江王兼李春等縁借作奸數百千端乆之族綱
而錦衣典詔獄如故終明之世遂廢洪武詔不用矣英
宗初王振用指揮馬順毒流天下天順復辟指揮門
達鎮撫逮杲怙寵羅織達遣旗校四出杲又立程督並
以獲多為主千户黄麟之廣西執御史吳禎至索獄具
二百餘副天下朝覲官陷罪者甚衆杲死達兼治鎮撫
司搆指揮使袁彬繫訊之五毒更下僅免(具舞/紊篇)朝官楊
璡李觀輩皆鋃鐺就逮盖自紀綱誅其徒稍戢至正統
時復張天順之末禍益熾朝野相顧惴惴不自保正徳
中旗校王邦竒貪饕搏噬有若虎狼其捕奸盜也或以
一人而牽十餘人或以一家而連數十家鍜鍊獄詞付
之司㓂謂之鑄銅板其緝妖言也或用畨役四出搜愚
民詭異之書或購奸僧潛行誘愚民彌勒之教然後從
而掩之無有解脫謂之種妖言數十年内死者填獄生
者寃號不可勝記鎮撫司分南北北司専理詔獄(建設/具職)
(官/典)初衛獄附衛治至門達掌問刑又於城西設獄舍拘
繫狼籍正徳時衛使石文義與張綵表裏作威時稱為
劉瑾左右翼祖制凡朝㑹厰衛率屬及校尉五百名列
侍奉天門下紏儀失儀者即褫衣冠執下鎮撫司獄杖
之乃免迨萬厯中始罷其制時告訐之風稍衰故大臣
被録者寡然建言及忤礦稅璫者輒下詔獄刑科給事
中楊應文言監司守令及齊民被逮者百五十餘人雖
已打問未送法司獄禁森嚴水火不入疫癘之氣充斥
囹圄衛使駱思恭亦言熱審歲舉俱在小滿前今二年
不行鎮撫司監犯且二百多抛瓦聲寃鎮撫司陸逵亦
言獄囚怨恨有持刀斷指者俱不報魏忠賢起楊左之
獄(具舞/紊篇)許顯純輩定爰書坐贓比較立限嚴督之五日
一追比(明史刑法志云兩日為/一限兹據左光斗傳)輸金不中程者受全刑
曰械曰鐐曰棍曰桚曰夾棍五毒偹具呼謈聲沸天血
肉潰爛宛轉求死不得顯純叱咤自若一夕令諸囚分
舍宿於是獄卒曰今夕當有壁挺者壁挺獄中言死也
明日漣死光斗等次第皆鎻項拉死自劉瑾創立枷錦
衣獄常用之神宗時御史朱應轂具言其慘請除之不
聴至忠賢益為大枷又設斷脊墮指剥皮剜舌之刑盖
厰禍至忠賢而極矣莊烈帝疑羣下王徳化掌東厰以
慘刻輔之孟明掌衛印時有縱舍然觀望厰意不敢違
而鎮撫梁清宏喬可用朋比為惡凡搢紳之門必有數
人往來蹤跡故常晏起早闔毋敢偶語旗校過門如被
大盜官為囊槖均分其利京城中奸細潛入傭夫販子
隂為流賊所遣無一舉發而髙門富家跼蹐無寧居其
徒黠者恣行請託稍拂其意飛誣立搆摘竿牘片字株
連至數十人秕政淪胥刑章顛覆於斯為極云
　
　
欽定續通典卷一百二十
欽定四庫全書
欽定續通典卷一百二十一
　州郡
　　(臣/)等謹案杜佑作州郡典以後世郡國推而上之
　　附於古之九州因以考厯代郡縣沿革之故誠可
　　為稽古之助宋馬端臨撰輿地考亦仿此例惟杜
　　書以九州為綱以其時之州郡為目由唐而上逆
　　溯之以會於唐虞馬書以九州為綱以朝代為目
　　由唐虞以降順推之以逮於宋此其所以異也本
　　館續修二書止於明代其輿地考自可依例序輯
　　若此書標目竟用有明州郡實義無所取又九州
　　之名始三代以前分合可考秦置郡縣隴西内史
　　屬雍而郡以南入梁鉅鹿上谷屬冀而郡以東入
　　兖齊郡屬兖而南境入青南郡屬荆而北境入豫
　　三川南陽碭皆屬豫而三川之北入冀南陽之東入
　　荆碭之東北入兖其餘諸郡莫不彼此參互犬牙
　　相錯漢武帝置十三州部平帝復襲九州之名而
　　徐之臨淮其南侵揚兖之泰山其南侵徐牂牁梁
　　分而東北侵荆西河冀分而西南侵雍漢中分屬
　　梁豫江夏分屬荆揚𢎞農一郡實為雍揚豫三州
　　之域晉魏以下更置彌繁愈分愈離殊難牽合杜
　　氏限於體例遂致一郡之地析載數州而厯代土
　　疆轉難詳核至如蟠木交阯古登圖籍而杜氏以
　　州無所屬别為化外揆之大一統之義亦未允協
　　今稍變其體例以代相屬自五代迄明謹為續輯云
　　五代(梁/)
唐之盛時以天下為十道洎其衰也置軍節度號為方
鎮兵驕則逐帥將强則叛上而其勢以分僖昭以来日
益割裂當是時天下别為十一南有吳浙荆湖閩漢西
有岐蜀北有燕晉而朱氏僅有七十八州以為梁莊宗
滅梁臣岐破蜀合一百二十三州以為唐石氏入立獻
十有六州於契丹合一百九州以為晉劉氏代晉合一百
六州以為漢郭氏代漢合一百一十八州以為周此中
國五代之大畧可記其沿革焉其餘外屬者閩最先亡
而存者七國自江以下二十一州為南唐自劍以南及
山南西道四十六州為蜀自湖南北十州為楚自浙東
西十三州為吳越自嶺南北四十七州為南漢自太原
以北十州為東漢而荆歸峡三州為南平合中國所有
二百六十八州而軍不在焉又自唐有方鎮而史官不
録地理之書後世因習以軍目地而沒其州名且置軍
者徒以虛名升建為州府之重此不可以不書也其外
屬於閩與七國與契丹諸州則隨其時而附於五代云
唐自黄巢肆虐羣雄逞凶四方擅命者南有吳浙荆湖
閩漢西有岐蜀北有燕晉朱温據汴遂成簒弑僭號曰
梁西至涇渭南逾江漢北瀕河東際海有州凡七十八
(案朱梁盡得河南境内諸州亦兼有闗内河東河北山/南之境然鎮冀易定兩鎮仍各有其地魏博阮得而旋)
(失朔方定難諸鎮亦僅同羈屬所云/七十八州非實有其地也謹附識)
汴　唐汴州宣武軍節度梁太祖開平元年受唐禪都
此升為開封府建名東都以開封浚儀為赤縣尉氏封
邱雍邱陳留為畿縣三年以滑州之酸棗長垣鄭州之
中牟陽武宋州之襄邑曺州之考城(更名/戴邑)許州之扶溝
鄢陵陳州之太康九縣来屬仍俱升為畿縣(按以九縣/来屬五代)
(史職方考以為開平元年考冊府元龜開平三年勅東/都云自升州作府建邑為都未廣邦畿頗虧國體其滑)
(州酸棗長垣等九縣並割屬開封府仍升為/畿縣王溥五代會要亦作三年今並據之)
洛　唐東都置河南府梁開平元年建名西都
雍　唐上都置京兆府昭宗遷洛廢為佑國軍節度梁
開平元年改京兆府為大安府長安縣為大安縣萬年
縣為大年縣仍置佑國軍三年改永平軍(按職方考但/云改京兆府)
(為大安府不載縣名/沿革今據五代㑹要)
兖　泰寧軍節度
沂
密　開平二年改輔唐縣為安邱縣(按五代史宻州膠/西故曰輔唐梁改)
(曰安邱不言何年/今據五代㑹要)
青　平盧軍節度
淄
齊
棣
登
萊
徐　武寧軍節度
宿
鄆　天平軍節度
曹
濮
宋　唐屬宣武軍節度德宗興元初宣武軍移治汴州
梁開平元年以汴州為東都因徙宣武軍於此割濮鄆
潁三州𨽻之四年以輝州楚邱縣還屬(按職方考無割/濮鄆潁三州之)
(文楚邱還屬亦不言何/年今並據五代會要)
亳　開平四年升為防禦(按此據馬端/臨輿地考)
輝　唐昭宗光化二年朱全忠以宋州之碭山虞城單
父曹州之成武表置輝州徙治單父三年置崇徳軍(按/職)
(方考云屬縣置徙傳記不同今領單父碭山成武魚䑓/四縣後又云楚邱故屬單州梁割𨽻宋州新唐書注又)
(有虞城縣是所領四縣乃就宋地理言之而五代時不/僅此也又輿地考及樂史太平寰宇記並云後唐以兖)
(州魚䑓来屬則魚䑓縣梁時尚屬兖州/也今據新唐書注而並識其異同於此)
潁
陳
蔡
許　唐忠武軍節度梁開平二年改匡國軍(按開平二/年據五代)
(㑹/要)
汝　開平四年升為防禦(按此據樂史/太平寰宇記)
鄭　防禦(按此據/輿地考)
滑　唐義成軍節度以避梁王父諱改曰宣義(按梁太/祖父名)
(誠因諱改義成為宣義考梁本紀唐大順元年以梁王/兼宣義軍節度則諱改軍額在唐昭宗時故猶稱梁王)
(又按當時州縣軍額多有以犯嫌名改者然如河陽三/城軍及韓城澄城等縣亦未盡改謹於初見處附識之)
襄　唐山南東道節度唐梁之際改忠義軍後以延州
為忠義軍復曰山南東道
均
房
鄧　唐屬山南東道節度梁開平三年破趙匡凝分鄧
州置宣化軍節度割泌隨復郢四州𨽻之復置淅川縣
(按職方考無四州割𨽻之文今據五代㑹要又歐陽忞/輿地廣記云五代時復置淅川縣屬鄧州河南通志亦)
(云梁於故淅川縣地置淅水縣後唐晉漢周因/之是縣固梁置而淅水淅川未知孰是謹附識)
隨　改唐城縣為漢東縣
郢
泌　唐唐州昭宣帝天祐三年朱全忠徙治泌陽表更名
復　太祖乾化二年以監利縣入江陵(按乾化二年/據五代會要)
安　開平元年改應城縣為應陽縣置宣威軍(按改應/陽縣據)
(太平寰/宇記)
申
蒲　䕶國軍節度以同州郃陽澄城韓城三縣来屬(按/五)
(代㑹要後唐同光三年河中府奏韓城郃陽澄城三縣/偽梁割屬當府其澄城縣今請却𨽻同州韓城郃陽縣)
(且屬當府從之寰宇記輿地考並云梁以韓城郃陽澄/城屬河中府今據之又按新唐書注韓城縣天祐二年)
(更名韓原疑梁初/即復舊名謹附識)
孟　河陽三城軍節度
懐
晉　唐屬䕶國軍節度梁開平四年置定昌軍節度割
絳沁二州𨽻之末帝貞明三年改曰建寧(按職方考無/絳沁割𨽻之)
(文今據五/代㑹要)
絳
陕　唐保義軍節度梁開平二年改鎮國軍(按開平二/年據五代)
(㑹/要)
虢
華　唐鎮國軍節度梁改感化軍
商
同　唐匡國軍節度梁改忠武軍以京兆府同官奉先
二縣来屬(按職方考無奉先縣五代㑹要云開平三年/以京兆之同官奉先屬同州輿地考亦云以)
(同官奉先屬同州而不言何年新唐書同州奉先縣注/云天祐三年来屬疑為開平元年所割亦如職方考於)
(磁州云梁改惠州新唐書以為天祐三年也又按職方/考云美原縣故屬同州李茂貞置鼎州而治之梁改為)
(裕州考新舊唐書美原縣並屬京兆府無割屬同州之/文輿地考於同州亦云後唐廢裕州以美原来屬是美)
(原在梁時實屬京兆後唐/始割屬同州也謹附識)
崇　岐　本華原縣唐末屬李茂貞建為耀州置義勝
軍梁末帝時茂貞養子温韜以州降梁詔改耀州為崇
州義勝軍曰静勝軍
邠　岐　静難軍節度
寧　岐
慶　岐　唐末李茂貞建安定軍節度梁改武静軍(按/職)
(方考不載慶州軍名沿革/今據寰宇記及輿地考)
衍　岐
鄜　岐　保大軍節度
坊　岐　唐末李茂貞以鄜城縣置翟州梁開平三年
改曰禧州改縣為昭化縣(按職方考不載鄜城縣沿革/五代㑹要云開平三年改鄜)
(城縣為昭化寰宇記云李茂貞建為翟州開/平三年改曰禧州又改縣曰昭化今並據之)
丹　岐
延　岐　唐屬保大軍節度梁置忠義軍
夏　定難軍節度
銀
綏
宥
靈　朔方軍節度
鹽
魏　唐故曰大名府置天雄軍節度梁因之
博　改高唐縣為魚邱縣(按此據/寰宇記)
貝
衞
澶
相　貞明元年以平盧軍節度使賀德倫為天雄軍節
度使分其相澶衛州為昭德軍改永定縣為長平縣天
雄軍亂遂入於晉(按職方考於相州下云故屬天雄軍/節度梁末帝分置昭德軍考梁本紀)
(云分其相澶衞州為昭德軍當是昭德軍治相/而兼領澶衞今從本紀改永定縣據寰宇記)
邢　唐屬昭義軍節度昭義所統澤潞邢洺磁五州唐
末孟方立為昭義軍節度使徙其軍額於此而澤潞二
州入於晉方立但有邢洺磁三州故唐末有兩昭義軍
梁晉之争或入於梁或入於晉開平二年以邢洺磁三
州為保義軍
洺
磁　改曰惠州(按新唐書注天祐三/年以慈磁聲一更名)
鎮　唐成徳軍節度梁改曰武順又改行唐縣為彰武
縣(按改彰武縣據/王圻續輿地考)
冀
深
趙
易
祁
定　義成軍節度開平三年改唐縣為中山縣(按此據/續輿地)
(考/)
　　附外屬州(謹按五代外屬諸州沿革職方考不載/今謹據十國春秋寰宇記及各省志書)
　　(修/入)
岐(鳳/翔)隴　涇(彰/義)原　渭　武　乾(李茂貞置治奉天/縣後為威信軍)
以上入岐
秦(岐雄武/蜀天雄)成　階　鳳(蜀武/興)　以上入岐蜀
滄(梁乾化二年/改為順化軍)景　徳　莫　瀛　幽(盧/龍)涿　檀　薊
　順　營　平　蔚　朔(振/武)雲(大/同)應　新　媯　儒
武　忻　代(雁門改唐林/縣為白鹿縣)嵐　石　憲　麟　府　并
(河/東)汾　慈　隰　澤　潞(昭義梁末帝龍德三年改為/匡義軍以李繼韜歸順故也)
管沁　遼(唐儀州梁開平三年以兖州管/内有沂州其儀州復為遼州)　以上入後
唐
揚(唐淮南節度楊/吴改為江都府)楚　泗　滁　和　光　黄　舒
蘄　廬　夀(忠正改盛唐/縣為灊山縣)海　濠　潤　常　宣(寧/國)歙
　鄂(武昌唐𤣥宗天寳中鄂州置唐年縣吴順義七年/改為崇陽南唐復為唐年其地唐末已屬楊吳而)
(朱梁於郡國志尚存/其空名改為臨夏縣)昇(升為金/陵府)池　饒　信　江　洪
(鎮南梁時改豐/城縣為呉臯縣)撫　袁　吉　䖍　以上入吳
建(王審知改唐延/平縣為延平鎮)汀　漳　泉　福(武威梁乾化元年/升梅溪場為閩清)
(縣又改福唐/縣為永昌縣)　以上入閩
杭(鎮海錢鏐奏改臨安縣為錦衣軍尋改為安國縣又/改新城縣為新登縣唐山縣為金昌縣以湖州武康)
(蘓州嘉興二縣来屬又於嘉興置開元府割華亭海鹽/二縣屬焉又割錢塘鹽官各半置錢江縣割富春二鄉)
(入錢江又改富/陽曰富春縣)越(鎮/東)蘓(梁開平三年錢/鏐奏置吳江縣)湖(梁改長城縣/為長興縣)
温(静海錢鏐奏改樂/成縣為樂清縣)台(德化錢鏐奏改樂安縣為永/安縣又改唐興縣為天台縣)明
(開平三年錢鏐奏置望/海縣又改鄮縣為鄞縣)處(錢鏐奏改松陽縣為長/松縣元瓘奏改白龍縣)衢(錢/鏐)
(奏改信安縣為西安縣須江縣/為江山縣龍邱縣為龍游縣)婺(錢鏐奏改浦陽縣為/浦江縣復武成縣為)
(武義/縣)　以上入吴越
荆(荆南梁以監/利縣来屬)　入南平
金(武/雄)歸　峡　益(成/都)漢　彭(梁開平二年改永/昌縣為歸化縣)蜀(析青/城地)
(置永/康縣)緜　眉　嘉　劍　梓(劍南/東川)遂(武/信)果　閬　普
陵　資　榮　簡　卭　黎　雅(永/平)維　茂　文　龍
　黔(武/泰)施　夔(鎮/江)忠　萬　興　利(昭/武)開　通　涪
渝　瀘　合　昌　巴　蓬　集　壁　渠(梁置潾/山縣)戎
梁(山南/西道)洋(武/定)　以上入蜀
潭(武/安)衡　澧　朗(武/平)岳　道　永　邵　辰　融　郴
　連　昭　宜　桂(静江梁開平元年復/慕化縣為歸化縣)賀　梧　䝉
　嚴　富　栁(梁置龍/城縣)象　以上入楚
容(寧/逺)邕(建/武)端　康　封(劉巖改封川縣為封興/縣廢開建縣併入封興)恩　春
　新　高(梁改茂名縣/為越裳縣)竇　雷　化　韶　藤　白
㢘　欽　廣(清海梁乾化中改州為興王府/改南海縣為咸寧常康二縣)横　賔
潯　循(劉巖析循州置正州改羅陽縣為博羅領歸善/博羅海封河源四縣徙循州治雷鄉領雷鄉齊)
(昌二/縣)鬱林　瓊(省儋州之富羅縣併入/臨高義倫二縣来屬)崖(省瓊州之曽/口顔羅二縣)
(併入澄/邁来屬)儋　萬安(省富雲博/遼二縣)羅　潘　勤　瀧(改鎮南/縣為嶺)
(南/縣)辨(梁改為勲/州尋復舊)　以上入南漢
　
　
　
　
　
　
欽定續通典卷一百二十一
欽定四庫全書
欽定續通典卷一百二十二
　州郡
　　五代(後唐/)
晉發憤仇讐旣克燕孽遂翦朱梁改晉稱唐又西并鳯
翔南収巴蜀及同光之亂兩川復失東際於海南至淮
漢西逾秦隴北盡燕代有州一百二十三(按職方考莊/宗初起并代)
(取幽滄有州三十五後又取梁魏博等十有六州合五/十一州以滅梁岐王稱臣得七州同光破蜀已而復失)
(惟得秦鳯階成四州而營平二州已䧟於契丹其増置/州一合為一百二十三州今考後唐以同光三年破蜀)
(而孟知祥僣號在長興應順之間是時山南諸州尚未/盡入於蜀其僅有秦鳯階成四州蓋石晉時事又考同)
(光二年𤓰沙入貢命權知歸義留後曹義金為刺史節/度使長興初涼州亦來附四年又置保順軍於洮州兼)
(領鄯州是後唐所有州殆不僅如職方考所稱而已又/職方考旣云一百二十三州而譜内統營平二州為一)
(百二十五州似/當刪去謹附識)
洛　莊宗同光元年為洛京三年復為東都以避廟諱
改福昌縣為福慶縣復陽邑縣為告成縣明宗天成中
升新安縣為次赤縣以奉莊宗陵(按職方考但云唐為/洛京考本紀同光三)
(年以洛京為東都五代㑹要三年詳定院奏云近以中/興大業以魏州為東京權名東都為洛京今後以洛京)
(為東都又輿地廣記以避諱改福昌縣為福慶又告成/縣天祐二年更名陽邑後唐復故㑹要又云天成中升)
(新安縣為次赤縣以/奉莊宗陵今並據之)
雍　同光三年廢永平軍額復為西都復大安府為京
兆府大安縣為長安縣大年縣為萬年縣以乾州之好
畤武功醴泉同州之奉先四縣還屬(按職方考不載縣/名沿革考寰宇記)
(好畤縣唐昭宗乾寧中割屬威勝軍後唐天成三年還/屬京兆武功縣乾寧中割屬威勝軍後唐同光中割屬)
(鳯翔明宗長興元年却還京兆醴泉縣乾寧中割屬威/勝軍後唐同光中還屬京兆五代㑹要云奉先縣梁開)
(平三年割𨽻同州後唐同光三年却𨽻京兆府今並據/之又按薛居正舊五代史莊宗本紀同光元年詔改永)
(平軍大安府復為西/京京兆府謹附識)
汴　同光元年復為宣武軍節度二年改長垣縣為匡
城縣復戴邑縣為考城縣(按職方考不載復考城縣改/長垣縣亦不言何年今並據)
(五代/會考)
兖
沂
宻　同光元年復安邱縣為輔唐縣(按同光元年/據五代㑹要)
青　改博昌縣為博興縣(按此據輿/地廣記)
淄
齊
棣　同光三年以滄州陽信縣來屬(按此據/寰宇記)
登
萊　改昌陽縣為萊陽縣(按此據輿/地廣記)
徐
宿
鄆　改須昌縣為須城縣(按此據輿/地廣記)
曹　天成四年升濟隂縣為次赤以奉景宗陵(按此據/五代㑹)
(要/)
濮
宋　同光元年改歸德軍節度二年以汴州襄邑縣還
屬(按襄邑還屬/據五代會要)
亳　團練唐天祐二年以避梁王父諱改城父縣為焦
夷縣後唐同光元年復舊(按此據新唐/書及寰宇記)
單　同光二年改輝州為單州以兖州魚臺縣來屬(按/魚)
(臺來屬據輿地/考及寰宇記)
潁
陳　同光二年以汴州太康縣還屬(按同光二年/據五代會要)
蔡
許　同光元年復為忠武軍節度二年以汴州鄢陵縣
還屬改許昌縣為許田縣(按同光元年二年並據五代/㑹要改許田縣據輿地廣記)
汝　同光二年以許州之葉襄城二縣來屬(按同光二/年據五代)
(㑹/要)
鄭　同光二年以汴州中牟縣還屬(按同光二年/據五代㑹要)
滑　同光元年復為義成軍節度二年以汴州酸棗縣
還屬改靈昌縣為靈河縣(按同光元年二年並據五代/㑹要改靈河縣據輿地廣記)
襄
均
房
鄧　同光元年改威勝軍節度(按同光元年/據五代會要)
隨　復漢東縣為唐城縣
郢
唐　梁改為泌州後唐同光初復舊
復
安　同光元年改安逺軍節度復應陽縣為應城縣改
孝昌縣為孝感縣(按方輿紀要唐天祐二年改應城縣/為應陽縣後唐復舊輿地廣記以避)
(諱改孝昌縣為孝/感縣今並據之)
申
蒲
孟
懐
晉　同光元年改建雄軍節度(按同光元年/據五代會要)
絳　同光二年以河中府稷山縣來屬(按同光二年/據寰宇記)
陜　同光元年復為保義軍節度(按同光元年/據五代會要)
虢
華　同光元年復為鎮國軍節度(按同光元年/據寰宇記)
商
同　復為匡國軍節度廢裕州以美原來屬同光三年
以河中府澄城縣還屬天成元年以韓城郃陽二縣還
屬(按四縣割屬/據五代㑹要)
耀　同光元年復為耀州改順義軍節度華原縣屬焉
二年降為團練三年以京兆府之富平三原雲陽同州
之同官美原五縣來屬(按降團練據五代會要富平三/原雲陽三縣據輿地考及寰宇)
(記/)
邠
寧
慶
衍
鄜　同光元年復坊州昭化縣為鄜城縣還屬(按此據/五代㑹)
(要/)
坊
丹
延　同光元年改彰武軍節度(按同光元年/據輿地考)
夏
銀
綏
宥
靈
鹽
岐　唐末為李茂貞所據後唐同光初始内附仍為鳯
翔軍節度(按此據方/輿紀要)
隴　復華亭縣置儀州(按職方考不載置儀州輿地廣/記華亭縣唐憲宗元和三年省)
(入􁚖源後唐復置/兼置儀州今據之)
涇　平凉故屬涇州唐末渭州䧟吐蕃權於平凉置渭
州而廢縣後唐廢帝清泰三年以故平凉之安國耀武
兩鎮置平凉縣
原　臨涇故屬涇州唐末原州䧟吐蕃權於臨涇置原
州而涇州兼治其民後唐清泰三年來屬
渭
武
秦　長興三年復置天水隴城二縣(按輿地考以岐州/清水來屬考新舊)
(唐書並云清水縣宣宗大中二年權𨽻鳯翔三年來屬/五代㑹要長興三年秦州奏見管長道成紀清水三縣)
(外有十一鎮徵科並係鎮將今請以歸化怨水五龍黄/土四鎮就歸化鎮復舊置隴城縣赤砂染坊夕陽南冶)
(鐡務五鎮就赤砂鎮復舊置天水縣則清水自大中來/屬以後並未有更改通考或傳寫誤也又唐書尚有上)
(邽伏羌二縣㑹要不載其/廢時他無可考今並附識)
成　梁改為汶州末帝貞明初地入於蜀後唐同光中
復曰成州清泰三年置栗亭縣(按改為汶州據寰宇記/清泰三年據五代㑹要)
階　唐武州地改置階州後唐長興三年移就故武州
為理(按此據/寰宇記)
鳯　唐屬山南西道節度蜀升為武興軍節度後唐降
為防禦(按此據/寰宇記)
乾　唐末李茂貞置治奉天縣後為威勝軍節度後唐
同光中改為刺史屬鳯翔府(按職方考不詳乾州沿革/今據寰宇記又按新唐書)
(京兆府奉天縣注乾寧二年以奉天縣置乾州及覃王/出鎮又以畿内之好畤武功盩厔醴泉𨽻之又鳯翔府)
(盩厔縣注乾寧中𨽻乾州天復元年來屬則乾州自朱/梁以來領奉天好畤武功醴泉四縣後唐以好畤武功)
(醴泉還屬京兆是乾州/僅領奉天縣也謹附識)
魏　唐大名府天雄軍節度梁因之貞明末軍亂入於
晉後唐同光元年莊宗即位於此升為東京改元城縣
曰興唐縣貴鄉縣曰廣晉縣都督府曰興唐府以貝州
臨清縣來屬又改昌樂縣為南樂縣三年以洛京為東
都復改東京為鄴都(按職方考伹云後唐建鄴都改興/唐府考本紀云同光元年以魏為)
(東京三年改東京為鄴都五代㑹要冊府元龜並云改/元城為興唐貴鄉為廣晉輿地考云以貝州臨清來屬)
(輿地廣記云改昌樂縣為南樂今並據之又按五代㑹/要長興三年中書門下奏據十道圖舊制以王者所都)
(之地為上本朝都長安遂以關内道為上今宗廟宫闕/皆在洛陽請以河南道為上關内道第二河東道第三)
(河北道第四劍南道第五江南道第六淮南道第七山/南道第八隴右道第九嶺南道第十又奏案十道圖以)
(關内為上遂以鳯翔為首河中成都江陵興元為次中/興初升魏州為興唐府鎮州為真定府皆是創業興王)
(之地請升二府於五府之上合為七府仍以興唐為首/真定鳯翔河中成都江陵興元為次並從之謹附識)
博　復魚邱縣為高唐縣(按此據/寰宇記)
貝
衛
澶
相　梁昭德軍節度後唐莊宗入魏却為屬郡仍𨽻魏
州天雄軍復長平縣為永定縣(按此據/寰宇記)
邢
洺
磁　復曰磁州以邢洺滋三州為安國軍節度
鎮　同光元年升為北都尋罷都復為成德軍節度復
彰武縣為行唐縣(按此據本紀/及寰宇記)
冀　復蒲澤縣為唐陽縣(按此據/寰宇記)
深
趙
易
祁
定
滄　同光元年復為横海軍節度(按此據五/代㑹要)
景
德　改平昌縣為德平縣(按此據輿/地廣記)
瀛
莫
幽　盧龍軍節度長興三年改北平縣為燕平縣(按改/燕平)
(縣據五/代㑹要)
涿
檀
薊
順
營
平　唐末劉仁恭以營平二州遺契丹後唐莊宗滅仁
恭而取其地既滅梁旋失之(按此據/輿地考)
蔚　安邊縣唐肅宗至德中改興唐縣梁改隆化縣後
唐復曰安邊又析置廣靈縣(據此據方/輿紀要)
朔　振武軍節度
寰　本朔州馬邑縣晉王存朂於此置興唐軍天成初
改置寰州領寰清縣(按此據方/輿紀要)
雲　同光二年復為大同軍節度以應州𨽻之(按此據/五代㑹)
(要/)
應　故屬大同軍節度天成四年以潜龍鄉里升州為
望州金城雁門為望縣渾源為上縣寰清為次縣置彰
國軍以興唐軍為寰州以𨽻之(按此據五/代㑹要)
新　同光元年置威塞軍節度以媯儒武三州𨽻之(按/𨽻)
(三州據五/代會要)
媯
儒
武　長興元年改為毅州(按此據輿/地廣記)
忻
代　雁門軍節度
嵐
石
憲
麟
府　唐末河西蕃界之地於此置府谷鎮麟州土人折
太山折嗣倫代為鎮將後唐莊宗以代北諸部屢為邊
患乃升府谷為縣八年(按後唐莊宗即位僅紀同光四/年而此云八年或即其初稱唐)
(天祐之八年也因係通考/舊文姑仍存之謹附識)麟州刺史折嗣倫男從阮招
回紇歸國詔以府谷縣建府州(按此據/輿地考)
并　同光元年建為西京尋改為北都其軍仍曰河東
(按職方考不載建西京考本紀同光元年以/太原為西京十一月以太原為北都今據之)
汾
慈　改吉昌縣為吉鄉縣昌寧縣曰鄉寧縣(按此據輿/地廣記)
隰
澤
潞　改安義軍節度復潞子縣為潞城(按職方考不載/復潞城縣方輿)
(紀要云潞城縣天祐二年更名/潞子後唐復曰潞城今據之)
沁
遼
　　附外屬州
揚　楚(後唐天成三年升/為順化軍節度)泗(置静/淮軍)滁　和　光　黄
舒　蘄　廬　壽(後唐同光初復灊/山縣為盛唐縣)海　濠　潤　常
　宣　歙　鄂(同光初復臨夏/縣為唐年縣)昇　池(改秋浦縣為貴/池縣至德縣為)
(建徳/縣)饒　信　江(升蒲唐塲/為德安縣)洪　撫(置昭武/軍即度)袁　吉
䖍(後唐長興二年/升昭信軍節度)　以上入呉
建(王延翰改延平鎮為永/平鎮尋升為龍津縣)汀　漳　泉(後唐天成四年/以唐大同塲置)
(同安縣長興四年以/隋桃林塲置桃源縣)福(後唐同光元年復永昌縣為福/唐縣長興四年升州為長樂府)
(改福唐縣為福清以羅源塲為永貞縣感德塲為寧德/縣歸化塲為德化縣改閩縣為長樂縣旋又改候官縣)
(為閟興縣長樂縣為候/官縣清泰二年復舊)　以上入閩
杭(後唐同光初復金/昌縣為唐山縣)越　蘇　湖　温　台(同光初復/天台縣為)
(唐興/縣)明　處　衢　婺　睦　以上入呉越
荆　歸　峽　以上入南平
金　益　漢　彭(後唐同光初復歸/化縣為永昌縣)蜀　綿　眉　嘉
　劍　梓　遂　果　閬(後唐天成四年/置保寧軍節度)普　陵　資
　榮　簡　邛　黎　雅　維　茂　文　龍　黔
施　夔(天成二年改/曰寧江軍)忠　萬　興　利(同光三年改為/益州又改益昌)
(縣曰益/光縣)開　通　涪　渝　瀘　合　昌　巴　蓬
集　壁　渠　戎　梁　洋　以上入後蜀
潭　衡　澧　朗　岳　道　永　邵　辰　融　郴
(改義昌縣/為郴義縣)連　昭　宜　桂(後唐同光初復歸/化縣為慕化縣)賀　梧
　蒙　嚴　富　柳　象　以上入楚
容　邕　端　康　封　恩(後唐清泰元年/升為防禦州)春　新
髙(後唐同光初復越/裳縣為茂名縣)竇　雷　化　韶　藤　白　亷
　欽　廣　横　賔　潯　循　鬱林　英(劉龑割廣/州之湞陽)
(置治/湞陽)雄(劉龑割韶州之/保昌置治保昌)瓊　崖　儋　萬安　羅　潘
　勤　瀧　辨　以上入南漢
　
　
　
　
欽定續通典卷一百二十二
欽定四庫全書
欽定續通典卷一百二十三
　州郡
　　五代(晉/)
石敬瑭初為後唐河東節度使廢帝清泰三年移鎮鄆
州拒命詔討之敬瑭求援於契丹契丹冊立敬瑭國號
晉盡得後唐故地以燕雲十六州入於契丹後得蜀金州
又増置威州有州一百有九
汴　髙祖天福三年升為東京復置開封府以開封浚
儀為赤縣餘為畿縣復以酸棗中牟襄邑鄢陵太康五
縣來屬並升為畿縣(按分縣為赤畿據五/代㑹要及冊府元龜)
洛　天福三年改為西京
雍　天福三年廢唐西京為晉昌軍節度改雍邱縣為
把縣
兖
沂
宻　天福七年以避國諱改輔唐縣為膠西縣(按天福/七年據)
(五代/㑹要)
青　出帝開運元年降為防禦與登萊淄並屬京以楊
光逺叛命初平故也(按此據五/代㑹要)
淄
齊
棣
登
萊
徐
宿
鄆
曹　故屬宣武軍節度開運二年置威信軍
濮
宋
亳　防禦(按此據/輿地考)
單
潁
陳　天福六年升為防禦開運二年置鎮安軍節度(按/此)
(據寰宇記及/五代㑹要)
蔡
許
汝
鄭
滑　以衛州黎陽縣來屬(按輿地考云以衛南縣屬澶/州以衛州黎陽縣來屬職方)
(考無衛南改屬之文於黎陽縣云故屬滑州晉割𨽻衛/州新舊唐書黎陽縣並屬衞州寰宇記云通利軍本黎)
(陽縣地唐屬衛州晉天福中割𨽻/滑州疑職方考有誤今據改正)
襄　天福七年降為防禦直屬京所管均房二州割𨽻
鄧州以安從進叛命初平故也(按此據五/代㑹要)
均
房
金　故屬山南東道節度唐末置戎昭軍已而廢之遂
入於蜀晉天福四年置懐徳軍尋罷(按/年)　(天/據)　(福/五)　(四/代)
(㑹/要)
鄧
隨　復唐城縣為漢東縣
郢
唐　復為泌州(按此據/輿地考)
復　天福五年升為防禦改竟陵縣為景陵縣(按防禦/據輿地)
(考及寰/宇記)
安　天福五年罷安逺軍為防禦所管新州割𨽻許州
以李金全叛命故也(按此據五/代㑹要)
申
蒲
孟
懐
晉
絳
陜
虢
華
商
同
耀
邠
寧
慶
衍
威　天福四年置割靈州之方渠寧州之木波烏嶺三
鎮為屬而治方渠𨽻靈武(按𨽻靈武據/五代㑹要)
鄜
坊
丹
延
夏
銀
綏
宥
靈
鹽
岐
隴
涇
原
渭　天福五年以涇州平涼縣來屬(按此據/寰宇記)
武
秦
成
階
鳳
乾
魏　天福二年改興唐府為廣晉府復興唐縣為元城
縣三年復升為鄴都以廣晉元城兩縣為赤縣其餘屬
縣為畿縣(按復縣升縣/據五代㑹要)
博　改堂邑縣為河清縣尋復舊改高唐縣為齊城縣
(按此據方/輿紀要)
貝　天福三年置永清軍節度以博冀二州𨽻之(按𨽻/二州)
(據五代/㑹要)
衛
澶　故屬天雄軍節度天福三年升為防禦移理所於
徳勝軍九年建鎮寧軍節度以廣晉府之臨清濮州之
濮陽二縣來屬又於頓邱縣置徳清軍(按升防禦屬二/縣據五代㑹要)
(及輿地考又輿地考於滑州下云以衛南縣/屬澶州而他書無可互證未敢増入謹附識)
相　天福三年置彰徳軍節度以澶衛二州𨽻之(按此/據五)
(代㑹/要)
洺
邢
磁
鎮　天福七年改為恒州順徳軍節度改行唐縣為永昌
縣以冀州堂陽縣來屬(按改州縣名割屬堂陽/據五代㑹要及寰宇記)
冀
深
趙
易
祁
定　改唐縣為博陵縣(按此據/寰宇記)
滄
景
徳　天福五年移就長河縣為理所(按此據輿/地廣記)
忻
代　改白鹿縣為廣武縣(按此據方/輿紀要)
嵐
石
憲
麟
府(按職方考晉置永安軍漢罷之周復考五代㑹要漢/髙祖天福十二年升為永安軍節度𨼆帝乾祐三年)
(降團練周世宗顯徳元年復舊軍額而輿地考亦云晉/髙祖賂契丹以雲中河西之地契丹欲遷西河之民以)
(實遼東人心大擾折從阮因保險阨之少帝絶契丹詔/析從阮出師從阮乃深入㧞十餘砦漢時從阮歸命升)
(府州為永安軍周顯徳元年復建府州為節度仍以永/安為額是永安軍之置實在漢初職方考疑誤謹附識)
并　天福六年以沁遼二州還𨽻(按此據五/代㑹要)
汾
慈
隰
澤
潞　天福五年復為昭義軍節度割沁遼二州𨽻之(按/此)
(據五代/㑹要)
沁
遼　天福三年改置昭義軍節度於此兼領沁州四年
廢(按此據方/輿紀要)
　　附外屬州
瀛　莫(契丹於清苑縣置泰州晉開運元年克復泰州/二年以滿城縣路當衝要宜立郡庭其泰州宜)
(移理於滿城其舊泰州復為/清苑縣滿城所置泰州尋廢)幽(契丹改為燕山府建為/燕京以轄檀順景薊涿)
(易六郡號/為燕京路)涿　檀　薊　順　營　平(契丹改為興遼/府以營灤二州)
(𨽻之號為/平州路)蔚　朔　雲(契丹號/為西京)應　新(契丹改為/奉聖州)媯(契/丹)
(改為可/汗州)儒　武(契丹改為/歸化州)寰　以上入契丹
揚(南唐於天長縣置建州/武軍於六合縣置雄)楚(按資治通鑑周顯徳三年獲/南唐漣州刺史秦進崇注唐)
(盖置州於漣水考唐志漣州太宗貞觀/初廢是唐省而南唐復置也謹附識)泗　滁(南唐改/永陽縣)
(為來/安縣)和　光　黄　舒　蘄　廬(南唐置/昭順軍)夀(清淮晉天/福中改盛)
(唐縣為來化/縣尋復舊)海　泰(南唐昇元元年升東都海陵縣為/州割鹽城泰興如臯興化為屬又)
(改吴揚子縣為/永正縣來𨽻)濠(南唐保大元年/升為定逺軍)潤　常(南唐於江隂/縣置江隂軍)
宣　歙　鄂(天福初改唐年縣為臨江縣又升鮎魚場/為嘉魚縣升永安場為永安縣  按宋史)
(地理志興國軍大冶縣注云南唐縣自鄂/州來𨽻是南唐鄂州有大冶縣也謹附識)昇(昇元中/改為江)
(寧府保大初僑置和州於當塗謂之新和州尋改為雄/逺軍又改廣徳縣為廣徳制置司復置蕪湖繁昌二縣)
(又以池州義安舊/縣置銅陵縣來屬)池(昇元二年升/為康化軍)饒(南唐置/永平軍)信(昇元四/年於弋)
(陽上饒二縣析五鄉以為/場保大中升為鉛山縣)江(昇元三年升赤烏場為瑞/昌縣保大中以彭澤二鄉)
(析置湖口縣改潯陽縣為徳化/縣又升廣東流場為東流縣)洪(昇元中升靖安場為/縣仍析建昌奉新武)
(寧三縣地以益焉又升潚/灘鎮為清江縣不𨽻州)撫　袁　吉(保大元年析泰泉/和縣四鄉置龍)
(場後升/為縣)䖍　劍(保大三年於建州延平津置劍州改劍/州之龍津縣為劍浦縣及汀州之沙縣)
(來隷三按職方考於州下注李/景置  字今據南唐書増修)汀　建(晉天福中王□/置鎮安軍旋改)
(為鎮武軍以將樂縣置鏞州改邵武縣為/昭武縣南唐保大三年升為永安軍節度)漳(留從効南/唐保大四)
(年偽刺史董思安以/其父名章改名南州)泉(留從効晉天福三年改桃源縣為/永春縣八年以唐武安場置長)
(泰/縣)　以上入南唐
福(晉天福初閩改福清縣為南台縣以長樂縣為安/昌縣後復舊開運二年閩為東都四年入於吴越)杭
(天福中改唐山縣/為横山縣後復舊)越(天福五年析剡縣十三鄉/為新昌縣改剡縣為贍縣)蘇　湖
温(天福四年升為靜海軍/節度從錢元瓘請也)台(天福七年改唐/興縣為台興縣)明　處
衢　婺(天福四年升為/武信軍節度)睦　秀(本蘇州嘉興縣地天福/四年錢元瓘奏置秀州)
(仍割嘉興海鹽華亭三/縣並置崇徳縣屬焉)以上入吴越
荆　歸　峽　以上入南平
益　漢(晉天福初改金堂縣/曰漢城縣後復故)彭(晉天福初改永昌縣/為彭山縣後復故)蜀
　綿　眉　嘉　劍　梓　遂　果　閬　普　陵　資
榮　簡　卭　黎　雅　維　茂　文　龍　黔　施
　夔　忠　萬　興　利　開　通　涪　渝　瀘
合　昌　巴　蓬　集　壁　渠　戎　梁　洋　以
上入後蜀
潭　衡(晉省臨/武縣)澧　朗　岳　道　永　邵　全(馬希/範置)
(以潭州之湘州縣為□湘縣/又割灌陽縣為屬而治濟湘)辰　融　郴　連　昭
宜　桂(以全義縣置溥州晉天福八年析靈川/縣地為義寧鎮後升為縣馬氏奏置)賀　梧
　䝉　嚴　富　柳　象　以上入楚
容　邕(晉天福七年以避諱改為誠州謹按晉/髙祖父名紹雍盖避其嫌名也  附識)端　康
　封　恩　春　新　高　竇　雷　化　韶　藤
白　亷　欽　廣　横　賔　潯　循　鬱林　英
雄　瓊　崖　儋　萬安　羅　潘　勤　瀧　辨
以上入南漢
　
　
欽定續通典卷一百二十三
欽定四庫全書
欽定續通典卷一百二十四
　州郡
　　五代(漢/)
晉髙祖天福六年以劉知逺為北京留守河東節度使
自出帝立與契丹絶盟及契丹入汴知逺稱晉天福十
二年以號令四方逺近爭應之契丹留其臣蕭翰守大
梁遂北去時潞州及晉陜皆來附知逺遣師從晉陜而
東蕭翰遁去河南遂定契丹適有内變晉之舊境悉歸
於漢有州一百有六(按職方考云一百六州而譜内乃/一百十州考後蜀世家契丹滅晉)
(漢髙祖起於太原中國多故雄武軍節度使何建以秦/成階三州附於蜀昶因遣孫漢韶攻下鳳州於是悉有)
(衍故地是秦成階鳯四州漢初即入蜀而/職方考誤以為漢有也今據刪正謹附識)
汴　東京
洛　西京
雍　隠帝乾祐元年改為永興軍節度其京兆府仍舊
二年改商州乾元縣為乾祐縣來屬復把縣為雍邱縣
(按乾祐元年二年據/五代㑹要及寰宇記)
兖
沂
宻　防禦(按此據/輿地考)
青　天福十二年復為平盧軍節度(按此據五/代㑹要)
淄
齊
棣
登
萊
徐
宿
鄆
曹　天福十二年廢威信軍降為刺史(按降為刺史/據五代㑹要)
濮
宋
亳
單
潁　防禦(按此據/輿地考)
陳　天福十二年廢鎮安軍降為刺史(按降為刺史/據五代㑹要)
蔡　防禦(按此據/輿地考)
許
汝
鄭
滑
襄　天福十二年復為山南東道節度(按此據五/代㑹要)
均
房
金　天福十二年降為防禦(按此據五/代㑹要)
鄧　乾祐元年以避廟諱改臨湍縣為臨瀨縣(按乾祐/元年據)
(五代/㑹要)
隨　復漢東縣為唐城縣
郢
唐　復泌州為唐州(按此據/寰宇記)
復
安　天福十二年復置安逺軍節度(按天福十二年/據五代㑹要)
申
蒲
孟
懐
晉
絳
陜
虢
華
商
同
耀
解　乾祐元年九月置割河中之聞喜安邑二縣為屬
而治解
邠
寧
慶
衍
威
鄜
坊
丹
延
夏
銀
綏
宥
靈
鹽
岐
隴
涇
原
渭
武
乾
魏　乾祐元年復為大名府以廣晉縣為大名縣仍曰
鄴都
博　改齊城縣為髙唐縣(按此據方/輿紀要)
貝
衞
澶　乾祐元年移就徳勝寨(按此據/寰宇記)
相
邢
洺
磁
鎮　天福十二年復為成徳軍節度真定府以趙州之
元氏欒城二縣來屬復永昌縣為行唐縣(按屬縣改縣/據五代㑹要)
(及寰/宇記)
冀
深
趙
易
祁
定　復博陵縣為唐縣(按此據/寰宇記)
滄
景
徳
忻
代
嵐
石
憲
麟
府　天祐十二年升永安軍節度乾祐三年降為團練
(按此據五代㑹/要及輿地考)
并　天福十二年髙祖即位於太原宫以太原為北京
(按此據本紀/及册府元龜)
汾
慈
隰
澤
潞
沁
遼
　　附外屬州
瀛　莫　幽　涿　檀　薊　順　營　平　蔚　朔
　雲　應　新　媯　儒　武　寰　以上入契丹
揚　楚　泗　滁　和　光　黄　舒　蘄　廬　夀
　海　泰　濠　潤　常　宣　歙　鄂　昇　池
饒　信　江　洪　撫　袁　吉(南唐保大八年割廬/陵水東十一鄉置吉)
(水/縣)䖍　建(復以鏞州為將樂縣/昭武縣為邵武縣)汀　劍(漢乾祐元年以/建州永順塲置)
(順昌縣來𨽻又取福/州之尤溪縣來𨽻)漳(留從/効)泉(留從効乾祐二/年升為清源軍)　以上
入南唐
福　杭　越　蘇　湖　温　台　明　處　衢　婺
　睦　秀　以上入吴越
荆　歸　峽　以上入南平
秦　成　階　鳳　益　漢　彭　蜀　綿　眉　嘉
　劍　梓　遂　果　閬　普　陵　資　榮　簡
邛　黎　雅　維　茂　文　龍　黔　施　夔　忠
　萬　興　利　開　通　涪　渝　瀘　合　昌
巴　蓬　集　壁　渠　戎　梁　洋(按秦成階鳳四/州據後蜀世家)
　以上入蜀
潭(漢乾祐三年馬/希範置龍喜縣)衡　澧　朗　岳　道　永　邵
全　辰　以上入楚
融　郴　連　昭　宜　桂　賀　梧　蒙　嚴　富
　柳　象　容　邕　端　康　封　恩　春　新
髙　竇　雷　化　韶　藤　白　亷　欽　廣　横
　賔　潯　循　鬱林　英　雄　瓊　崖　儋　萬
安　羅　潘　勤　瀧　辨　以上入南漢
　
　
　
　
　
　
　
欽定續通典卷一百二十四
欽定四庫全書
欽定續通典卷一百二十五
　州郡
　　五代(周/)
漢隠帝乾祐三年以郭威為鄴都留守天雄軍節度使
㑹漢主誅僇大臣幷及於威威遂舉兵趨汴尋即帝位
代漢稱周世宗奮其雄畧西克階成南收江北北奠三
闗有州一百十有八
汴　東京
洛　西京省告成縣入登封(按省告成縣/據方輿紀要)
雍　太祖廣順元年降京兆府同五府長安萬年縣為
次赤縣(按此據五/代㑹要)
兖　廣順二年罷泰寧軍降為防禦以慕容彦超叛命
初平故也(按此據五/代㑹要)
沂
宻
青
淄
齊
棣
登
萊
徐
宿
鄆　廣順二年以兖州中都縣來屬(按此據五/代㑹要)
曹　廣順二年升為彰信軍節度以鄆州𨽻之(按𨽻鄆/州據五)
(代㑹/要)
濮
濟　廣順二年九月以鄆州鉅野縣置割兖州任城中
都單州金鄉等縣𨽻之十二月又割鄆州鄆城縣隷之
中都縣却𨽻鄆州(按此據五/代㑹要)
宋
亳
單
潁　廣順二年復為團練(按此據/寰宇記)
陳　廣順元年升為防禦二年復為鎮安軍節度以潁
州𨽻之(按升防禦𨽻潁/州據五代㑹要)
蔡　升為防禦(按此據/寰宇記)
許
汝　世宗顯徳三年廢臨汝縣(按此據五/代㑹要)
鄭
滑
襄　顯徳六年廢樂鄉縣入宜城(按顯徳六年/據五代㑹要)
均
房
金
鄧　廣順二年以避諱改為武勝軍節度顯徳三年廢
菊潭向城二縣(按此據五/代㑹要)
隨
郢
唐　顯徳三年廢慈邱縣(按顯徳三年/據五代㑹要)
復
安　顯徳元年廢安逺軍降為防禦以沔州汉川縣來
屬(按降為防禦/據五代㑹要)
申
蒲
孟
懐
晉
絳
陜
虢
華　顯徳元年罷鎮國軍降為刺史直屬京三年以雍
州渭南縣來屬(按此據五/代㑹要)
商　以華州洛南縣來屬
同　廣順二年廢匡國軍降為刺史(按此據/寰宇記)
耀　顯徳二年罷順義軍降為刺史直屬京(按此據五/代㑹要)
環　廣順二年改威州曰環州顯徳四年降為通逺軍
邠　顯徳五年廢衍州為安平縣來屬尋屬寧州(按此/據五)
(代㑹要及/寰宇記)
寧　以邠之安平縣來屬(按此據/寰宇記)
慶　廢延慶合水二縣
解
鄜　顯徳三年廢咸寧縣(按顯徳三年據五/代㑹要及寰宇記)
坊
丹
延
夏
銀
綏
宥
靈
鹽
岐
隴
涇
原
渭　顯徳五年廢武州為潘原縣來屬(按此據五/代㑹要)
秦
成
階　晉末契丹内侵秦成階三州叛入蜀周顯徳二年
階州歸順(按此據/寰宇記)
鳳　顯徳六年以固鎮置雄勝軍(按此據五/代㑹要)
乾
魏　顯徳元年廢鄴都依舊為天雄軍以貝州之永濟
宗城徑城相州之内黄咸安洹水博州之清平七縣來
屬其大名府額仍列在京兆府之下(按此據輿地/考及寰宇記)
博　顯徳三年廢武水縣入聊城(按顯徳三年/據五代㑹要)
貝　顯徳元年降為防禦(按此據五/代㑹要)
衛
澶
相
邢
洺
磁
鎮
冀　以堂陽縣還屬(按此據五代㑹/要及寰宇記)
深　置静安軍節度以冀州武强縣來屬(按此據/寰宇記)
趙
易
祁
定　顯徳四年以深州博野縣來屬(按此據五代㑹要/寰宇記以為六年)
(與此/異)
滄　顯徳二年廢景州為定逺軍以縣來屬三年廢長
蘆乾符二縣入清池五年以無棣縣置保順軍六年併
弓髙縣入東光(按此據五/代㑹要)
徳　顯徳二年廢景州為定逺軍割其屬安陵縣來屬
(按此據五/代㑹要)
濵　顯徳三年置以其濵海為名初五代之際置𣙜貨
場於海傍後為贍國軍周因置州割棣州之渤海蒲臺
為屬而治渤海
瀛
莫
雄　顯徳六年克瓦橋闗置州治歸義割易州之容城
為屬
霸　顯徳六年克孟津闗置州治永清割莫州之文安
瀛之大城為屬
府　顯徳元年復為永安軍節度(按顯徳元年/據五代㑹要)
慈　顯徳三年廢仵城吕鄉二縣
隰
澤
潞
揚　唐大都督府淮南節度吴改江都府置興化縣南
唐以興化屬泰州又升天長縣為軍六合縣為雄州周
復故
楚　吴順化軍節度周顯徳五年降為防禦
泗　唐末為楊行宻所據周世宗伐南唐而取之
滁
和
光
黄
舒
蘄
廬　吴昭順軍節度周世宗克淮南置保信軍(按寰宇/記作後)
(唐昭順軍當是先屬吴繼屬/南唐寰宇記訛為後唐耳)
夀　唐忠正軍節度南唐改曰清淮周世宗平淮南復
曰忠正顯徳三年降為防禦四年移治潁州下蔡縣仍
以為倚郭以舊夀州為夀春縣(按降防禦移治改縣據/五代㑹要及寰宇記)
海
泰　本唐揚州海陵縣南唐置州以揚州之興化楚州
之鹽城來屬周為團練(按此據/輿地考)
濠
通　唐海陵之東境南唐置靜海制置院周世宗克淮
南升為靜海軍節度後置通州分其地置靜海海門二
縣為屬而治靜海
　　附外屬州
幽　涿　檀　薊　順　營　平　蔚　朔　雲　應
　新　媯　儒　武　寰　以上入契丹
忻　代　嵐　石　憲　麟　并　汾　沁　遼(按宋/史地)
(理志平太原得州十軍一無麟州有隆/州又有寳興軍與職方考異謹附識)　以上入東漢
潤　常　宣　歙　鄂(唐沔州廢入鄂州周顯徳五年/平淮南以漢陽汄川𨽻安州以)
(漢陽縣置漢陽軍仍析漢/陽地置漢川縣以屬焉)昇　池　饒　信　江　洪
(南唐交泰二年建/為南都南昌府)撫　袁　吉　䖍(南唐保大十一年/析信豐縣置龍南)
(縣析䖍化石城場置石城/縣又升上猶場為上猶縣)筠(保大十年李景分洪州髙/安縣置州以清江萬載上)
(高為屬而/治髙安)建(周顯徳五年升歸化場為歸/化縣又升松源鎮為松源縣)汀　劍　漳
(留從/効)泉(留從効周顯徳二年以唐小溪場置清溪縣二/按宋史地理志平江南得州一十九無漳泉)
(州而職方考統二州為二十一州盖其時二州為留/從効所據僅羈屬南唐非能實有其地也謹附識)
以上入南唐
福(周廣順元年/升為彰武軍)杭　越　蘇　湖(周顯徳六年/升為宣徳軍)温　台
　明　處　衢　婺　睦　秀　以上入吴越
荆　歸　峽　以上入南平
益　漢　彭　蜀　綿　眉　嘉　劍　梓　遂　果
　閬　普　陵　資　榮　簡　邛　黎　雅　維
茂　文　龍　黔　施　夔　忠　萬　興　利　開
　通　涪　渝　瀘　合　昌　巴　蓬　集　壁
渠　戎　梁　洋　以上入蜀
潭　衡　澧　朗　岳　道　永　邵　全　辰(按宋/史地)
(理志平湖南得州十五曰朗職澧潭岳衡永辰道邵全/奬誠錦溪漵得監一曰桂陽  方考不載奬誠以下各)
(州疑有遺/漏謹附識)　以上入周行逢
融　郴　連　昭　宜　桂　賀　梧　䝉　嚴　富
　柳　象　容　邕　端　康　封　恩　春　新
髙　竇　雷　化　韶　藤　白　亷(劉鋹増置/常樂州)欽
廣　横　賔　潯　循(劉鋹升齊/昌縣為府)鬱林　英　雄　瓊
　崖　儋　萬安　羅　潘　勤　瀧　辨(按唐末嶺/南道有州)
(七十南漢時惟交武峩籠環瀼巖古愛長驩峯湯十二/州没於安南南漢僭位除増置英雄二州外又析循州)
(置正州析潮州置敬州後又析亷州置常樂州析循州/置齊昌府宋史地理志云平廣南得州六十疑南漢所)
(有實不僅四十七州而職/方考或有遺漏謹附識)以上入南漢
　
　
　
　
欽定續通典卷一百二十五
欽定四庫全書
欽定續通典卷一百二十六
　州郡
　　宋(京畿路/路)　(京東路/)　(京西路/)　(河北路/)　(河東/)
宋初有州百一十一縣六百三十八(按輿地考云宋太/祖受周禪凡州府)
(軍監一百三十九縣六百/六卜一與宋史異謹附識)太祖建隆四年取荆南得州
府三(江陵府/歸峽)縣一十七平湖南得州一十五監一(潭衡/邵郴)
(道永全岳□朗奬/辰錦溪敘桂陽監)縣六十六乾徳三年平蜀得州府四
十六(益彭眉嘉卭蜀綿漢資簡梓遂黎雅陵戎瀘維茂/昌榮果閬渠合龍普利興文巴劍蓬壁夔忠萬集)
(開渝涪黔施/達洋興元府)縣一百九十八(按輿地考作縣二百四/十與宋史異謹附識)開
寶四年平廣南得州六十(廣韶潮循封端英連雄恭恵/康恩春瀧勤新高潘雷羅辨)
(桂賀昭梧蒙龔象富融宜栁嚴思唐邕澄貴巒横賔欽/潯容牢白亷黨繡鬱林藤竇義禺順瓊崖儋萬安振)
縣二百一十四八年平江南得州一十九軍三(昇宣歙/池洪潤)
(常鄂筠饒信虔吉袁撫江/汀建劍江隂雄逺建昌)縣一百八太宗太平興國三
年陳洪進獻地得州二(漳/泉)縣十四錢俶入朝得州十三
軍一(杭蘇越湖衢婺台明/温秀睦福處衣錦)縣八十六四年平太原得州
十軍一(幷汾嵐憲忻代/遼沁降石寳興)縣四十(按輿地考作縣四十/一與宋史異謹附識)七
年(按宋史本紀李繼捧獻地係太平興/國七年事志作五年誤謹改正)李繼捧來朝得
州四(夏銀綏宥雍熙元年復以四州授繼捧自後不復/領職方  按陜西路有綏徳軍即綏州熙寧三年)
(收復𨽻延州元符二年改為軍又有銀州銀川城俱詳/見史志是綏州銀州復領職方所不領者夏州宥州耳)
(註未晰載/謹附識)縣入是時天下既一未入職方氏者惟燕雲
十六州至道三年分天下為十五路仁宗天聖析為十
八神宗元豐又析為二十三曰京東東西曰京西南北
曰河北東西曰永興曰秦鳳曰河東曰淮南東西曰兩
浙曰江南東西曰荆湖南北曰成都梓利夔曰福建曰
廣南東西徽宗崇寧四年復置京畿路大觀元年别置
黔南路三年幷黔南入廣西以廣西黔南為名四年仍
舊為廣南西路宣和四年又置燕山府及雲中府路天下
分路二十六大約繇建隆初訖英宗治平末州郡沿革無
大增損神宗熙寧以來始務闢土而种諤取綏州韓絳取
銀州王韶取熙河章惇取懿洽謝景温取徽誠熊本取
南平郭逵取廣源最後李憲取蘭州沈括取葭蘆米脂
浮圖安疆等砦迨哲宗元祐後以葭蘆等四砦給賜夏
人而分畫久不能定紹聖遂罷分畫督諸路各乘勢攻
討進築凡陜西河東建州一(安/西)軍二(晉寧/綏徳)闗三(龍平㑹/寧金城)
城九(安西平夏威戎興平定/邊威羌金湯白豹㑹川)砦二十八(平羌平戎殄羌/暖泉米脂克戎)
(安疆横山綏遠寧羌靈平高平西平新泉盪羌通峽天/都臨羌定戎龕谷大和通秦寜河彌川寜遠神泉烏龍)
(砦按註内僅列二十七/  於數不合疑有脫誤)堡十(開光通塞石門通㑹大和/通泰寧河彌川寧川三交)
又取青唐(鄯/)邈川(湟/)寧塞(廓/)龍支(宗/哥)等城徽宗建中靖
國時悉還吐蕃故壤崇寧中變前議蔡京任童貫王厚更
取湟鄯廓三州二十餘壘陶節夫鍾傳邢恕胡宗囘曽
孝序之徒又相與鑿空駕虛馳騖於元符封域之表訖
於重和復立靖夏(涇/原)制戎(鄜/延)制羌(西/寧)三城蓋自崇寧以
來益梓夔黔廣西荆湖南北迭相視效斥大土宇靡有
寧嵗凡所建州軍闗城砦堡紛然莫可勝紀厥後建燕
山雲中兩路粗閱三嵗禍變旋作職方所紀漫不可考
高宗南渡駐蹕吳㑹中原陜右盡入於金東畫長淮西
割商秦之半以散闗為界其所存者兩浙兩淮江東西
湖南北西蜀福建廣東廣西十五路而已今據宋史元
豐所定幷京畿為二十四路首之以京師終之以燕雲
而宋之土宇大畧著見矣
京畿路仁宗皇祐五年以京東之曹州京西之陳許鄭
滑州為輔郡𨽻畿内幷開封府合四十二縣置京畿路
至和二年詔京畿毋領輔郡崇寧四年又於京畿四面
置四輔郡潁昌府為南輔鄭州為西輔澶州為北輔建
拱州於開封襄邑縣為東輔並屬京畿大觀四年罷四
輔廢拱州復以襄邑縣𨽻開封府政和四年襄邑縣復
置拱州並以潁昌府鄭州開徳府復為東南西北輔宣
和二年罷四輔潁昌府鄭州開徳府各還舊𨽻拱州𨽻
京東西路舊開封府界依舊為京畿
開封府宋因周之舊為都曰東京縣十六開封(赤/)祥符
(赤東魏浚儀縣宋真/宗大中祥符三年改)尉氏(畿/)陳留(畿/)雍邱(畿/)封邱(畿/)中
牟(畿/)陽武(畿/)延津(畿舊酸棗縣/政和七年改)長垣(畿隋匡城縣宋建/隆元年改為鶴邱)
(後又/改)東明(畿本東昏鎮乾徳元年置隆按太平寰宇記/東明鎮在東昏城之東建  四年於本鎮置)
(縣仍以東明為名/與宋史異謹附識)扶溝(畿/)鄢陵(畿/)考城(畿崇寧四年與/太康同𨽻拱州)
(大觀四年廢拱/州二縣復來𨽻)太康(畿宣和二年復𨽻拱/州六年仍𨽻京畿)咸平(畿舊通/許鎮𨽻)
(陳留真宗咸/平五年置縣)
京東路至道三年以應天兖徐曹青鄆密齊濟沂登萊
單濮濰淄淮陽軍廣濟軍清平軍宣化軍萊蕪監利國
監為京東路熙寧七年分為東西兩路以青淄濰萊登
密沂徐州淮陽軍為東路鄆兖齊濮曹濟單州南京為
西路元豐元年割京西路齊州屬東路割東路徐州屬
西路元祐元年京東東路京東西路並為京東路京西
南路京西北路並為京西路其後仍分為兩路
東路府一州七軍一縣三十八
青州(望/)北海郡(按輿地廣記北海郡政和元年改識/為齊郡宋史不載疑係脫畧謹附)鎮
海軍節度建隆三年以北海縣置軍太宗淳化五年改
軍名仁宗慶厯三年初置京東東路安撫使縣六益都
(望/)夀光(望/)臨朐(望/)博興(上/)千乘(上/)臨淄(上/)
密州(上/)高密郡(按宋史闕郡名今據王/存元豐九域志増入)防禦開寶五年
升為安化軍後降防禦六年復為節度縣五諸城(望/)安
邱(望唐輔唐縣梁改安邱縣晉改/膠西縣宋開寶四年復今名)莒(望/)高密(上/)膠西(元/祐)
(三年以板橋鎮為膠西縣兼臨海軍使註按膠西縣/宋史□註望𦂳等字謹仍其舊後凡闕  者倣此)
濟南府(上/)濟南郡興徳軍節度(按李攸宋朝事實治平二年/升為興徳軍節度宋史)
(脫去升建年/分謹附識)本齊州(按齊州宋史誤作濟州考濟州自/屬西路此當作齊州今據輿地廣)
(記元豐九域/志諸書改正)先屬京東路咸平四年廢臨濟縣元豐元
年割屬京東東路政和六年升為府縣五厯城(𦂳/)禹城
(𦂳/)章邱(中真宗景徳三年以章邱縣置清平軍熙寧二/年廢軍即縣沼置軍使  按宋朝事實咸平四)
(年省臨濟縣入章邱/宋史不載謹附識)長清(中至道二年/徙城于刺榆)臨邑(中建隆元/年河決公)
(乘渡口壤城三年移治孫/耿鎮政和元年升為望)
沂州(上/)琅琊郡防禦縣五臨沂(望/)承(望/)沂水(望/)費(望/)新
泰(中/)
登州(上/)東牟郡防禦縣四蓬萊(望/)文登(中/)黄(望/)牟平(𦂳/有)
(乳山閻家/口二砦)
萊州(中/)東萊郡防禦縣四掖(望/)萊陽(望/)膠水(望/)即墨(中/)
濰州(上/)團練建隆三年以青州北海縣建為北海軍乾
徳二年升為州(按輿地廣記政和元年曰/北海郡宋史未詳謹附識)縣三北海(望/)
昌邑(望本隋都昌縣後廢宋建隆三年置與按宋朝事/實建隆三年析北海縣地置昌邑縣  宋史異謹)
(附/識)昌樂(𦂳本唐營邱縣後廢宋乾/徳中復置安仁縣後又改)
淄州(上/)淄州郡軍事縣四淄川(望/)長山(中/)鄒平(中下景/徳元年)
(移治濟/陽廢縣)高苑(下景徳三年以縣置宣化軍熙寧三/年廢軍為縣𨽻州即縣治置軍使)
淮陽軍(同下/州)太平興國七年以徐州下邳縣建為軍幷
以宿遷縣來屬縣二下邳(望/)宿遷(中/)
西路府四州五軍一縣四十三
應天府河南郡歸徳軍節度本唐宋州宋至道中為京
東路景徳三年升為應天府大中祥符七年建為南京
熙寧五年分屬西路(按宋志京東路稱熙寧七年分鄆/兖齊濮曹濟單州南京為西路此)
(云大中祥符七年建為南京熙寧五年分屬西/路前作熙寧七年此作五年彼此互異謹附識)縣六寧
陵(畿與楚邱同𨽻拱州大觀四年復來𨽻政/和四年又撥𨽻拱州宣和六年復來𨽻)宋城(赤/)榖
熟(畿/)下邑(畿/)楚邱(畿/)虞城(畿/)
襲慶府魯郡泰寧軍節度(按輿地廣記唐泰寧軍周降/為防禦宋建隆元年復泰寧)
(軍宋史未/詳謹附識)本兖州大中祥符元年升為大都督政和入
年升為府縣七瑕(上大觀四年以/瑕邱縣為瑕縣)奉符(上本漢乾封縣/宋開寶五年移)
(治岱岳鎮大中祥符元年改封按漢乾封縣據輿地/廣記當云漢博縣唐高宗乾  元年更名乾封縣)泗
水(上/)龔(上大觀四年以/龔邱縣為龔縣)仙源(中魏曲阜縣宋大中祥符/五年改  按方輿紀要云)
(漢置魯縣晉為魯郡治宋及後魏因之隋文帝開皇三/年改縣日汶陽十六年又改曰曲阜則是曲阜之名隋)
(始有之注云魏曲阜/縣魏字疑誤謹附識)萊蕪(中/)鄒(下煕寧五年省為鎮/入仙源元豐七年復)監
一萊蕪(主鐵/冶)
徐州大都督彭城郡武寧軍節度本屬京東路元豐元
年割屬京東西路縣五彭城(望/)沛(望/)蕭(望/)滕(𦂳/)豐(𦂳/)監
二寶豐(元豐六年置鑄/銅錢八年廢)利國(主鐵/冶)
興仁府(輔/)濟隂郡彰信軍節度本曹州建中靖國元年
改賜軍額曰興仁崇寧元年升為府大觀二年以拱州
為東輔升督府政和元年罷督府復為輔郡縣四濟隂
(望/)宛亭(望元祐元年改寃句縣為宛亭史按輿地廣/記大觀二年改為宛亭縣與宋  異謹附識)乘
氏(緊/)南華(上/)
東平府東平郡天平軍節度本鄆州慶厯三年初置京東西
路安撫使大觀元年升大都督府政和四年移安撫使於
應天府宣和元年改為東平府縣六須城(望/)陽榖(望景/徳三)
(年徙/孟店)中都(緊/)夀張(上/)東阿(緊/)平隂(上/)監一東平(宣和三/年置政)
(和三/年罷)
濟州(上/)濟陽郡防禦縣四鉅野(望/)任城(望/)金鄉(望/)鄆城
(望/)
單州(上/)碭郡建隆元年升為團練縣四單父(望/)碭山(望/)
成武(𦂳/)魚臺(上/)
濮州(上/)濮陽郡團練縣四鄄城(望/)雷澤(𦂳/)臨濮(上/)范(上/)拱
州保慶軍節度本開封府襄邑縣崇寧四年建為州
賜軍額為東輔以開封之考城太康南京之寧陵楚邱
柘城來𨽻大觀四年廢拱州復為襄邑縣還隷開封政
和四年復為州又復為輔郡宣和二年罷輔郡仍𨽻京
東西路以襄邑太康寧陵為屬縣六年又以寧陵歸南
京太康歸開封復割柘城來屬縣二襄邑(按此似亦畿/縣史失注)
柘城(畿/)
廣濟軍本漢定陶縣唐為鎮𨽻曹州(按本漢定陶縣以/下據輿地考増入)
宋太平興國二年建為軍四年割曹澶濮濟四州地復
置縣𨽻焉熙寜四年廢軍以縣𨽻曹州元祐元年復為
軍縣一定陶(上/)
京西路舊分南北兩路後併為一路熙寜五年復分南
北兩路
南路府一州十軍一縣三十一
襄陽府(望/)襄陽郡山南東道節度本襄州宣和元年升
為府縣五襄陽(𦂳/)鄧城(望/)榖城(𦂳/)宜城(中/下)中廬(中下隋/義清縣)
(宋太平興國元年改/紹輿五年省入南漳)
鄧州(望/)南陽郡武勝軍節度舊為上郡政和二年升為
望郡建隆初廢臨瀬縣(按宋朝事實建隆初廢臨瀨/縣入穰縣宋史未詳謹附識)縣
五穰(上/)南陽(中下䖍厯四年廢方城縣為鎮/入焉元豐元年改為縣𨽻唐州)内鄉(中/下)淅
川(中下㨿按淅川縣宋史失/載今  輿地廣記増入)順陽(中下太平興國六/年升順陽鎮為縣)
隨州(上/)漢東郡崇信軍節度乾徳五年升為崇義軍節
度太平興國元年改今名縣三隨(上熙寧元年廢光/化縣為鎮入焉)唐
城(中/下)棗陽(中/下)
金州(上/)安康郡乾徳五年改昭化軍節度(按宋朝事實/改節度下有)
(復為防禦四/字謹附識)縣五西城(下/)洵陽(中乾徳四年廢渚陽縣/入焉  按渚陽當作淯)
(陽/)漢隂(中/)石泉(下/)平利(下熈寧六年省為/鎮入西城元祐復)
房州(下/)房陵郡保康軍節度開寶中廢上庸永清二縣
(按元豐九域志廢上庸永清二/縣併歸竹山宋史未詳謹附載)雍熈三年升為軍縣二
房陵(上/)竹山(下/)
均州(上/)武當郡武當軍節度本防禦乾徳六年移入上
州防禦宣和元年賜軍額縣二武當(上/)鄖鄉(上廣按輿/地  記乾)
(徳六年廢豐利縣入鄖/鄉宋史不載謹附識)
郢州(上/)富水郡防禦縣二長壽(上/)京山(下/)
唐州(上/)淮安郡建隆元年升為團練開寶五年廢平氏
縣縣五泌陽(中/下)湖陽(中下有/銀埸)比陽(中/下)桐栢(下/)方城(下後/魏縣)
(慶厯四年廢為鎮入鄧州南/陽縣元豐元年復為縣𨽻州)
光化軍(同下/州)乾徳二年以襄州隂城鎮建為軍析榖城
縣三鄉置乾徳縣𨽻焉熈寧五年廢軍改乾徳為光化
縣𨽻襄州元祐初復縣一乾徳(望/)
北路府四州五軍一縣六十三
河南府洛陽郡宋因梁晉之舊為西京熈寧五年分𨽻
京西北路縣十六河南(赤/)洛陽(赤熈寧五年省入/河南元祐二年復)永安(赤/奉)
(陵寢景徳四/年升鎮為縣)偃師(畿慶厯二年廢四年復熈寧五年省/入緱氏八年復置省緱氏縣為鎮𨽻)
(焉/)潁陽(畿慶厯二年廢四年復熈寜五年省入登封元/祐二年復置  按輿地廣記洛陽偃師潁陽三)
(縣皆云熈寜八年省/與宋史異謹附識)鞏(畿/)宻(畿崇寧四年割𨽻鄭/州宣和一年還𨽻府)新安
(畿/)福昌(畿熈寜五年省入夀/安元祐元年復為縣)伊陽(畿熈寜二年割欒川/治鎮入虢州盧氏縣)
(五年廢伊闗縣為鎮入/河南六年改𨽻伊陽)澠池(畿仁宗景祐四年/改鐵門鎮曰延禧)永寧(畿/)
長水(畿/)壽安(畿慶厯二年廢/為鎮四年復)河清(畿開寶元年移治白監/佊鎮熈寧八年置鐵)
登封(畿/)監一阜財(熈寜七年/置鑄銅錢)
潁昌府(次/府)許昌郡忠武軍節度本許州元豐三年升為
府崇寜四年為南輔大觀四年罷輔郡政和四年復為
輔郡宣和二年復罷輔郡依舊𨽻京西北路縣七長社
(次赤熈寧四年省/許田縣為鎮入焉)郾城(次/畿)陽翟(次/畿)長葛(次/畿)臨潁(次/畿)舞陽
(次/畿)郟(中元𨽻汝州崇/寜四年來𨽻)
鄭州(輔/)滎陽郡奉寧軍節度熈寧五年廢州以管城新
鄭𨽻開封府省滎陽滎澤為鎮入管城原武縣為鎮入
陽武元豐八年復州元祐元年還舊節度崇寧四年建
為西輔大觀四年罷輔郡政和四年又復宣和二年又
罷(按宋史於鄭州稱輔是終為輔郡矣宣和二年/又罷之後不知何年又復史無明文疑有脫畧)縣五
管城(望/)滎澤(中/)原武(上/)新鄭(上/)滎陽(𦂳滑按以上五縣/及  州所領之縣)
(通考俱/入開封)
滑州(輔/)靈河郡太平興國初改武成軍節度熈寧五年
廢州縣並𨽻開封府元豐四年復元祐元年還舊節度縣
三白馬(中熈寧三年廢靈河縣𨽻焉宋按輿地廣記治/平三年省靈河縣入白馬與  史異瑾附識)
韋城(望/)昨城(𦂳是按昨城/當  胙城)
孟州(望/)河陽三城節度政和二年改濟源郡縣六河陽
(望/)濟源(望/)温(望/)汜水(上熈寜五年省入河隂元豐二年/復置大中祥符四年改武牢國曰)
(行/慶)河隂(中/)王屋(中熈寧五年自河南來𨽻與按輿地廣/記王屋縣慶厯三年來屬  宋史異謹)
(附/識)
蔡州(𦂳/)汝南郡淮康軍節度(按宋朝事實景祐二年升/淮康軍節度宋史脫去升)
(建年分/謹附識)縣十汝陽(上/)上蔡(上/)新蔡(中/)褒信(中/)遂平(中/)新
息(中/)確山(中隋朗山縣宋大/中祥符五年改)真陽(中/)西平(中/)平興(中/)
淮寧府(輔/)淮陽郡鎮安軍節度本陳州政和三年改輔
為上宣和元年升為府縣五宛邱(𦂳/)項城(上/)商水(中宋/按)
(朝事實建隆元年改溵水鎮/為商水縣宋史末詳謹附識)西華(中/)南頓(中熈寜六年/省為鎮入商)
(水項城二縣/元祐元年復)
順昌府(上/)汝隂郡舊防禦後為團練本潁州開寶六年
復為防禦元豐二年升順昌軍節度政和六年改為府
縣四汝隂(望開寶六年移治/於州城東南十里)泰和(望六按輿地廣記開/寶  年析汝隂之百)
(尺鎮置萬壽縣輿地考萬壽縣注云宣/和後改為泰和縣宋史未詳謹附識)潁城(𦂳/)沈邱(𦂳/)
汝州(輔/)臨汝郡陸海軍節度本防禦政和四年賜軍額
縣五梁(中/)襄城(𦂳/)葉(上/)魯山(中/)寶豐(中舊名龍興熈寜/五年省為鎮入魯)
(山元祐元年復宣和/二年改為寶豐縣)
信陽軍(同下/州)唐義陽郡本申州開寶九年降為義陽軍
廢鍾山縣(按宋朝事實開寶九年省鍾山/縣入義陽宋史未詳謹附識)太平興國元
年改為信陽軍縣二信陽(中下年按輿地廣記太平興/國元  改義陽縣為信陽縣)
(宋史未詳/謹附識)羅山(中下開寶九年廢太/宋雍熈二年復置)
河北路舊分東西兩路後併為一路熈寧六年再分為
兩路
東路府三州十一軍五縣五十七(按東路府州軍共領/縣五十六史作五十)
(七/誤)
大名府魏郡慶厯二年建為北京八年始置大名府路
安撫使統北京澶懷衛徳博濵棣通利保順軍熈寧六
年分屬河北東路縣十二元城(赤熈寧六年省大/名縣為鎮入焉)莘(畿/)
大名(次赤熈寧六年省入元城紹聖/二年復政和六年徙治南樂鎮)内黄(畿/)成安(畿熈/寧六)
(年省洹水縣/為鎮入焉)魏(次/畿)館陶(畿熈寧五年省永濟縣為鎮/又焉尋以永濟改𨽻臨清縣)臨
清(次/畿)夏津(畿/)清平(畿宋初自博州來𨽻熈寧二年又割/博平縣明靈砦𨽻焉本縣移置明靈)
冠氏(畿/)宗城(畿熈寧五年省臨清縣為鎮入焉當/年後舊六年又省經城縣為鎮入焉)
開徳府(上/)澶淵郡鎮寧軍節度本澶州崇寧四年建為
北輔五年升為府(按輿地廣記大觀元年升/開徳府與宋史異謹附識)宣和二
年罷輔郡仍𨽻河北東路縣七濮陽(中/)觀城(望皇祐元/年省入濮)
(陽頓邱四年後置城按輿地廣記雍熈四/年省臨黄縣入觀  宋史不載謹附識)臨河(𦂳/)清豐
(中慶厯四年徙清豐縣治徳清軍即縣置/軍使𨽻州熈寧六年省頓邱縣入清豐)衛南(中/)朝城(畿/舊)
(𨽻大名府崇寧四/年與南樂同來𨽻)南樂(畿/)徳清軍(見/上)
滄州(上/)景城郡橫海軍節度縣五清池(望熈寧四年省/饒安縣為鎮入)
(清池有乾符巷姑三女泥姑小南河五砦政和二年改/巷姑曰海清三女曰三河泥姑曰河平  按元豐九城)
(志熈寜五年省饒安/縣與宋史異謹附識)無棣(望治平中徙無棣縣治保/順軍即縣治置軍使𨽻州)鹽
山(𦂳/)樂陵(𦂳熈寜二年/徙治成平鎮)南皮(中熈寜六年省/臨津縣入焉)保順軍(周/置)
(軍於滄州無棣縣南二十里宋開寶三年又以滄/棣二州界保順吴橋二鎮之地益焉仍𨽻滄州)
冀州(上/)信都郡舊團練慶厯八年升安武軍節度縣六
信都(望/)蓨(上/)南宫(上皇祐四年升新河鎮為縣廢南宫/六年省新河為鎮入焉  按宋史既)
(稱皇祐四年廢南宫而又有六年省新河縣為鎮入之/語疑六年復置南宫故仍省新河以入之但㨿輿地廣)
(記又稱皇祐四年省當陽縣入南宫則似并未嘗廢而/輿地考稱堂陽縣元豐間省為鎮又與輿地廣記互異)
(謹附/識)棗强(上熈寧元年省為鎮/入信都十年復置)武邑(上/)衡水(中/)
河間府(上/)河間郡瀛海軍節度本瀛州防禦至道三年
以髙陽𨽻順安軍舊名闗南太平興國元年改名髙陽
闗慶厯八年始置髙陽闗路安撫使統瀛莫雄貝冀滄
永静保定乾寧信安十州軍大觀二年升為府賜軍額
縣三河間(望雍熈中置平虜砦景/徳二年改為肅寜城)樂壽(望至道二年自/深州來𨽻熙寧)
(六年省景城/為鎮入焉)束城(上熙寧六年省為鎮/入河間元祐元年復)
博州(上/)博平郡防禦縣四聊城(望/)髙唐(望/)堂邑(望/)博平
(緊熙寧二年割明/靈砦𨽻北京清平)
棣州(上/)樂安郡防禦建隆二年升為團練俄為防禦縣
三猒次(上/)商河(中/)陽信(下/)
莫州(上/)文安郡防禦熙寧六年省長豐縣為鎮又省莫
縣入任邱元祐二年復莫縣㝷又罷為鎮縣一任邱(上/有)
(馬村王家二砦宋政和三年改/馬村砦曰定安王家砦曰定平)
雄州(中/)防禦本唐涿州瓦橋闗宋政和三年賜郡名曰
易陽縣二歸信(中有張家木埸三橋雙柳大渦七姑垣/紅城新垣八砦  按輿地廣記周世宗)
(顯徳六年置雄州治歸義縣宋太平興/國元年改為歸信縣宋史未詳謹附識)容城(中建隆四/年復置)
(按五代史職方考雄州周顯徳六年克瓦橋闗置治歸/義割易州之容城為屬㝷廢宋史但載建隆復置而不)
(原始廢之時似/未詳晰謹附識)
霸州(中/)防禦本唐幽州永清縣地後置益津闗周置霸
州以莫州之文安瀛州之大城來屬宋政和三年賜郡
名曰永清縣二文安(上景祐二年廢永清縣入焉有劉/家渦刀魚莫金口阿翁雁頭黎陽)
(喜渦鹿角八砦元豐四年割鹿角砦𨽻信安軍政和三/年改劉家渦砦曰安平阿翁曰仁孝雁頭曰和寧喜渦)
(曰喜/安)大城(上/)
徳州(上/)平原郡軍事宋初省歸化縣景祐二年廢安陵
縣入將陵後割屬永靜軍熙寧六年省徳平縣為鎮入
安徳縣二安徳(望/)平原(𦂳/)
濵州(上/)軍事大觀二年賜渤海郡名大中祥符五年廢
蒲臺縣(按輿地廣記大中祥符中省蒲/臺縣入渤海宋史未詳謹附識)縣二渤海(望/)招
安(上慶歴三年升招安鎮為縣熙寧六年省為鎮入渤/海元豐二年復為縣  按宋朝事實輿地廣記俱云)
(析渤海縣地置招安/縣與宋史異謹附識)
恩州(下/)清河郡軍事唐貝州晉永清軍節度周為防禦
宋初復為節度慶厯八年改州名罷節度縣三清河(望/太)
(宗端拱元年徙治永寧鎮淳化五年/徙今治熙寧四年省清陽縣入焉)武城(望/)厯亭(𦂳至/和元)
(年廢漳南/縣入焉)
永静軍(同下/州)唐景州周降為通遠軍宋太平興國六年
以軍直屬京淳化元年以冀州阜城來屬景徳元年改
軍名縣三東光(𦂳/)将陵(望景祐元年移/治於長河鎮)阜城(中仁宗嘉/祐八年省)
(為鎮入東光熙/寧十年復為縣)
清州(下/)本乾寧軍幽州蘆臺軍之地晉䧟契丹周平三
闗置永安縣屬滄州宋太平興國七年置軍改縣曰乾
寧𨽻焉(按宋朝事實太平興國七年以永安縣/之范橋鎮置乾寧縣與宋史異謹附識)大觀二
年升為州(按宋朝事實輿地廣記各書並云大觀二年/河清七晝夜因改為清州宋史未詳謹附識)
政和三年賜郡名曰乾寧縣一乾寧(熙寧六年省為鎮/元符二年復崇寧)
(三年再省政/和五年又復)砦六(釣臺獨流北獨流/東當城沙渦百萬)
信安軍(同下/州)太平興國六年以霸州淤口砦建破虜軍
景徳二年改為信安(按曽鞏隆平集作景徳元年與宋/史志異考史真宗本紀景徳元年)
(十二月甲辰改威虜諸州名是時新與契丹講和故有/是事則信安軍自當與保定軍同為元年所改志盖誤)
(也謹/附識)砦七(周河刀魚田家狼城佛聖渦鹿角李詳元豐/四年霸州鹿角砦始𨽻軍  按刀魚鹿角二)
(砦並見前霸州文安縣注此注祇云鹿角砦元豐四年/始𨽻軍與前文安縣注稱元豐四年割鹿角𨽻信安軍)
(之説合獨刀魚不詳何時/來𨽻而前後兩載謹附識)
保定軍(同下/州)太平興國六年以涿州歸信縣(按歸信縣/三字据輿)
(地廣記/補入)新鎮建平戎軍景徳元年改為保定軍景祐元
年析霸州文安大城二縣五百户𨽻軍宣和七年廢軍
為保定縣𨽻莫州㝷依舊砦二(桃花父母政和三年/改父母砦曰安寧)
西路府四州九軍六縣六十五
真定府(次/府)常山郡唐成徳軍節度本鎮州宋開寳六年
廢九門石邑二縣端拱初以鼓城𨽻祁州淳化九年以
東鹿𨽻深州慶厯八年初置真定府路安撫使統真定
磁相邢趙洺六州縣九真定(次/赤)稾城(次/畿)欒城(次/畿)元氏(次/畿)
井陘(次畿熙寧六年省入獲鹿平山八年復置徙治天/威軍即縣治置軍使𨽻府有天威軍小作口王家)
(谷三/砦)獲鹿(次/畿)平山(次畿有甘泉嵐州沂州檀明夫婦相/嶺黄崗洪山赤箭抱兒石虎中子雕)
(拱東臨山西/臨山十五砦)行唐(次/畿)靈夀(次畿熙寧六年省為鎮入行/唐八年復有赤陘飛吳二砦)砦
一北砦(咸平二年置熙寧八年/析行唐縣二郷𨽻砦)天威軍(見/上)
相州(望/)鄴郡彰徳軍節度縣四安陽(𦂳熙寧五年省永/和縣入焉  按輿)
(地廣記天聖七年改永定縣曰永和熙/寧六年省併安陽宋史未詳謹附識)湯陰(𦂳宣和三/年以湯陰)
(縣𨽻濬州/㝷復來𨽻)臨漳(𦂳熙寜五年/省鄴縣入焉)林慮(中/)
中山府(次/府)博陵郡本定州建隆元年以易北平來屬太
平興國初改定武軍節度慶厯八年始置定州路安撫
使統定保深祁廣信安肅順安永寧八州政和三年升
為府改賜名曰中山縣七安喜(𦂳定按輿地廣記仁宗/康  元年省唐昌縣入)
(安喜宋史不/載謹附識)無極(𦂳祁按輿地廣記唐昭宗景福二年/屬  州宋景徳元年來属宋史不載)
(謹附/識)曲陽(上/)唐(上/)望都(中/)新樂(中/)北平(中/下)砦一軍城(𨽻/曲)
(陽/縣)北平軍(慶厯二年以北平砦建軍四年復/𨽻州即北平縣治置軍使𨽻州)
信徳府(次/府)鉅鹿郡後唐安國軍節度本邢州宋宣和元年
升為府縣八邢臺(上宣和二年改/龍崗縣為邢臺)沙河(上/)任(中/)堯山(中/)
平郷(上熙寧六年省平郷縣為/鎮入鉅鹿元祐元年復)内邱(上熙寧六年省堯/山縣入焉元祐元)
(年/復)南和(中熙寕五年省任縣為/鎮入焉元祐元年復)鉅鹿(上/)
濬州平川軍節度本通利軍端拱元年以滑州黎陽縣
為軍(按方輿紀要云黎陽縣唐属衞州五代晉改属滑/州宋初因之雍熙中改属澶州端拱初建通利軍)
(據此則當云以澶州黎陽縣為/軍宋史作滑州疑誤謹附識)天聖元年改通利為安
利四年以衛州衛縣𨽻軍熙寧三年廢為縣𨽻衛州元
祐元年復為軍政和五年升為州號濬川軍節度改今
額縣二衛(上熙寧六年廢為/鎮入黎陽後復)黎陽(中/)
懷州(雄/)河内郡防禦建隆元年升團練俄為防禦縣三
河内(𦂳熙寕六年省武/徳縣為鎮入焉)脩武(上熙寕六年省為鎮/入武陟元祐元年復)武陟
(中/)
衛州(望/)汲郡防禦縣四汲(中/)新郷(𦂳煕寕六年廢為鎮/入汲元祐二年復)
獲鹿(上天聖四年/自懐州來𨽻)共城(中/)監一黎陽(熙寕七年/置鑄銅錢)
洺州(望/)廣平郡建隆元年升為防禦熙寧三年省曲周
縣為鎮入雞澤六年省臨洺縣為鎮入永年元祐二年
曲周臨洺復為縣尋復為鎮四年曲周雞澤依舊别為
兩縣縣五永年(上/)肥郷(望/)平恩(𦂳/)雞澤(中/)曲周(中/)
深州(望/)饒陽郡防禦雍熙四年廢陸澤縣縣五静安(望/本)
(漢下博縣周置静安軍以縣𨽻俄復焉宋太平興國七/年又𨽻静安軍雍熙二年軍廢還屬三年縣廢四年復)
(置改/今名)束鹿(望淳化中自/真定來屬)安平(望/)饒陽(望/)武强(望/)
磁州(上/)滏陽郡團綀舊名慈政和三年改作磁(按唐地/理志惠)
(州本磁州昭宣帝天祐三年以慈磁聲一更名五代史梁/改惠州唐復曰磁州不知何年復為慈州至宋政和三)
(年始改作磁别/無可考謹附識)縣三滏陽(上熙寧六年省昭/徳縣為鎮入焉)邯鄲(上/)
武安(上有固鎮永安/黄澤海回四砦)
祁州(中/)蒲陰郡團練端拱初以鎮州鼓城來屬景徳元
年以無極𨽻定州熙寧六年省深澤縣為鎮入鼓城元
祐元年復縣三蒲陰(望/)鼓城(𦂳/)深澤(中/)
慶源府(望/)趙郡慶源軍節度本趙州軍事大觀三年升
為大藩崇寧四年賜軍額宣和元年升為府縣七平棘
(望/)寧晉(望/)臨城(上唐縣宋熙寕元年省隆平/縣為鎮入焉元祐元年復)髙邑(中熙/寕五)
(年省栢郷賛皇二縣為/鎮入焉元祐元年皆復)隆平(中宋按輿地廣記唐昭慶/縣  開寶五年改為隆平)
(宋史未詳/謹附識)栢郷(中/)賛皇(下/)
保州(下/)軍事本莫州清苑縣建隆初置保塞軍太平興
國六年建為州政和三年賜郡名曰清苑縣一保塞(望/太)
(平興國六年析易州滿城之南境入焉史按宋朝事實/太平興國六年改清苑縣為保塞縣宋  未詳謹附識)
安肅軍(同下/州)本易州遂城縣太平興國六年建為静戎
軍析易州遂城三郷置静戎縣𨽻焉景徳元年併縣改
安肅軍宣和七年廢軍為安肅縣知縣事仍兼軍使㝷
依舊縣一安肅(中/)
永寧軍(同下/州)雍熙四年以定州博野縣建寧邉軍景徳
元年改永寧軍(按輿地廣記景徳元年改永定軍天聖/四年改永寕軍宋史不載永定軍改永)
(寧軍又誤為景/徳時事謹附識)宣和七年廢為博野縣知縣事仍兼軍
使尋依舊縣一博野(望/)
廣信軍(同下/州)太平興國六年改易州遂城縣為威虜軍
景徳元年改廣信軍縣一遂城(中/)
順安軍(同下/州)本瀛州髙陽闗砦太平興國七年置唐興
砦淳化三年建為順安軍至道三年以瀛州髙陽縣來
屬熙寧六年省縣為鎮十年復縣一髙陽(中/)
河東路府三州十四軍八縣八十一(按河東路府州軍/共領縣八十二史)
(作八十/一誤)
太原府太原郡河東節度太平興國四年降為緊州(按/宋)
(朝事實作降為并州/與宋史異謹附識)軍事廢太原縣(按元豐九域志廢/太原縣歸榆次宋)
(史未詳/謹附識)以平定樂平二縣屬平定軍交城屬大通監舊
領河東路安撫使元豐為次府大觀元年升大都督府
縣十陽曲(次赤有百井/陽興二砦)太谷(次/畿)榆次(次/畿)壽陽(次/畿)盂(次/畿)交
城(次畿開寶元年/自大通監來𨽻)文水(次/畿)祁(次/畿)清源(次/畿)平晉(中熙寧三/年廢入陽)
(曲政和五年復國按輿地廣記建隆四年以平晉縣為/平晉軍太平興  四年廢軍為縣宋史未詳謹附識)
監二大通永利
隆徳府大都督府上黨郡昭義軍節度太平興國初改
昭徳舊領河東路兵馬鈐轄兼提舉澤晉絳州威勝軍
屯駐泊本城兵馬廵檢事本潞州建中靖國元年改為
軍崇寜三年升為府仍還昭徳舊節縣八上黨(望/)屯留
(上/)襄垣(上/)潞城(上/)壺闗(中/)長子(中/)渉(中/)黎城(中天聖三/年徙治渉)
(之東南白馬驛熙寧五年/省入潞城縣元祐元年復)
平陽府(望/)平陽郡建雄軍節度本晉州政和六年升為
府縣十臨汾(望/)洪洞(緊/)襄陵(緊熙寧五年廢慈州鄉寧/縣分𨽻焉有雕掌豹尾二)
(砦/)神仙(上有韓買安國/史壁叠頭等堡)趙城(上熙寧五年省為鎮𨽻/洪洞元豐三年復為縣)汾
西(中有厚裔青岸石/橋青山邊栢五砦)霍邑(中/)冀氏(中有府城永興二砦/陶川白練當谷横嶺)
(四/堡)岳陽(中/下)和川(中下太平興國六年廢沁州以縣來屬/熙寧五年省為鎮入冀氏元祐元年復)
(為/縣)務二煉礬礬山慶祚軍(政和三年以趙城造父始封/之地升為軍以軍事領之)
絳州(雄/)絳郡防禦縣七正平(望/)曲沃(望/)太平(望熙寧五/年廢慈州)
(以鄉寧縣分/𨽻太平稷山)翼城(上/)稷山(中/)絳(中有中山花/崖華山三砦)垣曲(下有/銅錢)
(一/監)
澤州(上/)髙平郡縣六晉城(緊/)髙平(上/)陽城(上/)端氏(中/)陵
川(中/)沁水(中/下)闗一雄定(舊天井闗屬晉城縣欽/宗靖康元年改今名)
代州(上/)雁門郡防禦景徳二年廢唐林縣(按輿地廣記/省唐林入崞)
(縣宋史未/詳謹附識)縣四雁門(中下有西陘胡/谷雁門三砦)崞(中下有樓板陽/武石峡土墱四)
(砦/)五臺(中/下)繁畤(下有繁畤茹越大石義興治/寶興軍瓶形梅回麻谷八砦)
忻州(下/)定襄郡團練縣二秀容(緊熙寧五年省定襄入/焉元祐元年定襄復為)
(縣有石嶺闗忻口/雲内徒合四砦)定襄(中/下)
汾州(望/)西河郡軍事縣五西河(望有永/利西監)平遥(望/)介休(上/)
靈石(中有陽涼南/闗陽涼北闗)孝義(上太平興國元年改為中陽後/復為孝義熙寧五年省為鎮入)
(介休元祐/元年復)
遼州(下/)樂平郡熙寧七年州廢省平城和順二縣為鎮
入遼山縣𨽻平定軍省榆社縣為鎮入威勝軍武鄉縣
元豐八年復置州縣鎮並復來𨽻元祐元年復置榆社
和順平城縣縣四遼山(下有黄/澤砦)和順(下/)榆社(中/下)平城(中/)
憲州(中/)汾源郡軍事初治樓煩咸平五年移治静樂軍
(按此下疑脱/之静樂三字)縣遂廢軍又廢(按又廢二/字疑衍)樓煩改𨽻嵐州
(按宋史所載憲州沿革未詳据隆平集宋朝事實並云/咸平三年以嵐州静樂塞為静樂軍五年改静樂軍為)
(憲州元豐九域志云廢静樂軍/置憲州以樓煩縣𨽻州謹附識)熙寧三年廢憲州以静
樂縣𨽻嵐州十年復憲州仍領静樂縣政和五年賜郡
名縣一静樂(中咸平五年廢天/池元池二縣入焉)
嵐州(下/)樓煩郡軍事太平興國五年以嵐谷𨽻岢嵐軍
縣三宜芳(中有飛/鳶堡)合河(中下有/乳浪砦)樓煩(下咸平五年/自憲州來𨽻)
石州(下/)昌化郡軍事舊帶嵐石隰三州都廵檢使元豐
五年置葭蘆吳堡二砦𨽻州因置二砦沿邊都廵檢使
遂令三州各帶沿邊都廵檢使哲宗元符二年升葭蘆
砦為晉寧軍以州之臨泉縣𨽻焉大觀三年復以定胡
縣𨽻晉寧軍縣三離石(中/)平夷(中有伏/落津砦)方山(下/)
隰州(下/)大寧郡團練熙寧五年廢慈州以吉鄉縣𨽻州
即縣治置吉鄉軍使仍省文城縣為鎮𨽻焉元祐元年
復慈州七年以州之上平永寧兩闗俯逼西界以州為
次邊縣六隰川(上/)温泉(上有碌礬一務水/頭白壁先降三砦)蒲(中/)大寧(中/)
石樓(中有上平/永寧二砦)永和(中/)
慈州(下/)團練舊領吉鄉文城鄉寧三縣熙寧五年廢州
以吉鄉縣𨽻隰州即縣治置吉鄉軍使仍省文城為鎮
𨽻焉又以鄉寧入晉州襄陵縣元祐元年復吉鄉軍為
慈州縣一吉鄉(中/)
麟州(下/)新秦郡乾徳五年升建寧軍節度端拱初改鎮
西軍節度縣一新秦(上政和四年廢銀城連谷二縣入/焉有神堂静羌二砦惠寧鎮川二)
(堡銀城有屈野川五原塞銀城神木建寧三砦肅/定神木通津闌干四堡連谷有屈野川横陽堡)大和
砦(地名大和谷元符/二年進築賜名)大和堡(元符二年/進築賜名)
府州(中/)靖康軍節度夲永安軍崇寧元年改軍額政和
五年賜郡名曰榮河舊置麟府路軍馬司以太原府代
州路鈐轄領之縣一府谷(下有安豐寧府百第三砦/河濵斥堠靖安西安三堡)寧
川堡(府州安豐砦外第九/砦元符元年賜名)寧邊砦(地名端正平元符/二年進築賜名)
寧疆堡(宣和六年獨移/莊嶺建堡賜名)震威城(宣和六年鐵爐/骨堆建砦賜名)
豐州(下/)慶厯元年元昊攻䧟州地嘉祐七年以府州蘿
泊川掌地復建為州夲軍事政和五年賜郡名寧豐砦
二永安保寧
咸勝軍(同下/州)太平興國三年(按隆平集作太平興國/二年與宋史異謹附識)於
潞州銅鞮縣亂栁石圍中建為軍(按宋朝事實輿地廣/記並云并沁州入焉)
(宋史未詳/謹附識)縣四銅鞮(中太平興國初與/武鄉自潞州來𨽻)武鄉(上熙寜七/年廢遼州)
(以榆社縣為鎮入焉元豐八/年復置遼州以榆社往𨽻)沁源(中下太平興國六年/廢沁州以縣來𨽻)
緜上(中下仁宗寶元二年自大通監來𨽻慶厯六年徙/治軍西北大覺寺地  按宋朝事實太平興國六)
(年廢沁州以綿上縣屬大通監寶/元二年來屬宋史未詳謹附識)
平定軍(同下/州)太平興國二年以鎮州廣陽砦建為軍四
年以并州平定樂平二縣來屬縣二平定(中唐廣陽縣/宋太平興國)
(四年改有故井/陘闗百井砦)樂平(中有静陽砦伐按方輿紀要樂平/縣宋乾徳初  北漢取之升為平)
(晉軍旋復故改屬平定/軍宋史未詳謹附識)
岢嵐軍(同下/州)太平興國五年以嵐州嵐谷縣建為軍縣
一嵐谷(下熙寧三年廢元豐六年/復置有永和洪谷等六砦)
寧化軍(同下州化按輿地廣記太平興國四年析嵐州/地置寧  縣五年於縣置軍宋史未詳謹附識)
縣一寧化(熙寧三年廢元祐元年復崇寧三年又/廢為鎮有西陽腦子細腰窟谷四砦)
火山軍(同下/州)本嵐州之地太平興國七年建為軍(按輿/地廣)
(記以嵐州雄勇鎮建為/軍宋史未詳謹附識)治平四年置火山縣四年廢之
(按宋朝事實熙寧四年/縣廢宋史脱誤謹附識)砦一下鎮(火山軍舊領雄勇偏/頭董家横谷桔橰䕶)
(水六砦慶厯初置下鎮砦嘉祐六年廢偏頭/砦熙寧元年廢桔橰砦元豐九域志領砦一)
保徳軍(同下/州)淳化四年析嵐州(按輿地考作/憲州謹附識)地置定羌
軍景徳元年改津二大堡沙谷
晉寧軍夲西界葭蘆砦元豐五年收復六年併吳堡砦
並𨽻石州元祐四年給賜夏人紹聖四年收復元符二
年以為晉寧軍割石州之臨泉𨽻焉知軍領嵐石路沿
邊安撫使兼嵐石隰州都廵檢使大觀三年復以石州
定胡縣來𨽻縣二定胡(中舊領定胡天渾津吳堡三/砦按吳堡砦元豐四年收復)臨
泉(中下舊領剋胡葭蘆二砦桉葭蘆/砦乃元豐五年收復後為晉陵軍)神泉砦(地名榆木/川在廢葭)
(蘆砦北元符/元年賜今名)三交堡(地名三交川嶺元符元年/神泉砦築堡畢工賜名)烏龍砦
(元符二年/進築賜名)通秦砦(地名星羅嶺元/符二年賜名)寧河砦(地名庫實頁嶺/元符二年賜)
(名/)彌川砦(地名彌勒川元/符三年賜名)通秦堡(地名精移堡元符/二年同砦賜名)寧
河堡(地名哥厓嶺元符/二年同砦賜名)彌川堡(地名小紅厓元符/二年同砦賜名)靖川
堡
　
欽定續通典卷一百二十六
欽定四庫全書
欽定續通典卷一百二十七
　州郡
　　宋(陜西路路兩浙路西淮南東路南淮南西路北/江南東    江南  路  荆湖  路  荆湖)
　　　(路/)
陜西路慶厯元年分陜西沿邊為秦鳳涇原環慶鄜延
四路熙寧五年陜西又分永興建熙河并前四路為六
路共三十四州軍(按王應麟地理通釋康定二年分陜/西為四路秦鳯涇原環慶鄜延熙寧)
(五年陜西又分永興建熙河并前四路/為六路宋史俱混入熙河當有錯誤)
永興軍路府二州十五軍一縣八十三其後延州慶州
改為府又増銀州醴州及定邊綏徳清平慶成四軍凡
府四州十五軍五縣九十(按永興軍路脫去丹州及鄜/州所領四縣得州十四縣七)
(十八今増入丹州及鄜州四縣則州十五縣八十二加/後増置清平軍定邊軍各一縣醴州五縣共縣八十九)
(内醴泉武功二縣重見實/得縣八十七宋史有誤)
京兆府京兆郡永興軍節度本次府大觀元年升大都
督府舊領永興軍路安撫使宣和二年詔稱京兆府縣
十三長安(次/赤)樊川(次赤舊萬年縣/宣和七年改)鄠(次/畿)藍田(次/畿)咸陽(次/畿)
涇陽(次/畿)櫟陽(次/畿)髙陽(次畿作按髙/陽當  髙陵)興平(次/畿)臨潼(次畿唐/昭徳縣)
(宋大中祥符改應/按昭徳當作昭)醴泉(次/畿)武功(次畿政和八年同/醴泉撥入醴州)乾祐
(次/畿)監二(熙寧四年置鑄銅/錢八年置鑄鐵錢)
河中府(次/府)河東郡䕶國軍節度(按宋朝事實太平興國/七年改䕶國軍節度宋)
(史未詳/謹附識)舊兼提舉解州慶成軍兵馬巡檢事縣七河東
(次赤熙寧三年省西河縣/六年省永樂縣為鎮入焉)臨晉(次/畿)猗氏(次/畿)虞鄉(次/畿)萬泉
(次/畿)龍門(次畿元祐二年/置鑄錢監二)榮河(次畿舊𨽻慶成軍熙寧元/年廢以榮河𨽻府即縣治)
(置軍/使)慶成軍(大中祥符中以榮/河為慶成軍尋廢)
解州(中/)防禦縣三解(中/)聞喜(望/)安邑(𦂳/)
陜州大都督府陜郡太平興國初改保平軍節度舊兼
提舉商虢州兵馬巡檢事縣七陜(中熙寕六年省硤石/縣為石壕鎮入焉)
平陸(上/)夏(上/)靈寳(上熙寧四年省/湖城縣入焉)芮城(中/下)湖城(中下元/豐元年)
(復置/縣)閿鄉(中下太平興國三年自/虢州與湖城縣同來𨽻)監二(熙寧三年置鑄/銅錢八年置鑄)
(鐵/錢)
商州(望/)上洛郡軍事縣五上洛(中/)商洛(中/下)洛南(中/下)豐陽
(中/)上津(中/下)
虢州(雄/)虢郡軍事縣四盧氏(中熙寕二年以西京/伊陽縣欒川治隸焉)虢畧
(中唐宏農縣宋建隆初改常農至道三年/改今名熙寜四年省玉城縣為鎮入焉)朱陽(中乾徳/六年廢)
(入常農太平興/國七年復置)欒川(元祐二年以樂川治為/鎮崇寧三年改為縣)
同州(望/)馮翊郡定國軍節度(按宋朝事實太平興國七/年升定國軍節度宋史未)
(詳謹/附識)縣六馮翊(𦂳/)澄城(𦂳/)朝邑(𦂳/)郃陽(上熙寧四年省/夏陽縣為鎮入)
(焉/)白水(中/)韓城(中元祐二年/置鑄錢監)監一沙苑
華州(望/)華陰郡建隆初為鎮國軍節度(按輿地廣記云/後唐改鎮國軍)
(與宋史異/謹附識)皇祐五年改鎮潼軍節度縣五鄭(上/)下邽(望/)
蒲城(望唐奉先縣宋開寳四年改建隆中自京/兆隸同州真宗天禧四年自同州來𨽻)華陰(𦂳/)
渭南(上熙寧六年省為鎮入鄭元豐/元年復為縣舊自京兆府來𨽻)監二(熙寧四年置/鑄銅錢八年)
(置鑄/鐵錢)
耀州(𦂳/)華原郡開寳五年為感義軍節度太平興國初
改感徳軍縣六華原(上/)富平(望/)三原(望/)雲陽(上/)同官(上/)
美原(中/)
清平軍本鳳翔府盩厔縣清平鎮大觀元年升為軍後
置終南縣𨽻京兆府清平軍使兼知終南縣縣一終南
(按終南縣史失望/𦂳等字今仍其舊)
延安府中都督府延安郡彰武軍節度本延州元祐四
年升為府舊置鄜延路經畧安撫使統延鄜丹坊州保
安軍後増置綏徳軍銀州銀州尋廢縣七膚施(中熙寧/五年省)
(豐林縣為鎮金明縣為砦並入焉有金明龍安二砦安/塞一堡元豐四年又收復塞門砦宣和二年改龍安曰)
(徳安/砦)延川(中熙寜八年省延水縣為鎮入焉有丹頭綏/平懷寧順安白草永平六砦安定黒水三堡)
(及永寧闗元豐四年收復置浮圖義合米脂三砦七年/以米脂義合浮圖懷寧順安綏平六城砦𨽻綏徳城元)
(符二年廢順安/白草丹頭三砦)延長(中/)門山(中/)臨真(中/)敷政(中有招安/萬安二砦)
(元符二年廢/招安砦為驛)甘泉(中/下)城二(治平四年收復綏州熙寧中/改為綏徳城四年置羅鄂特)
(城撫寧賓草二堡尋廢元豐五/年置永樂城賜名銀川砦尋廢)青澗城(元符三年/𨽻綏徳城)綏徳
城(元符二年/改為軍)監一(熙寧八年/置鑄鐵錢)塞門砦(延州北蕃部舊砦/至道後與蘆闗石)
(堡安逺砦俱廢元豐四年/收復仍𨽻延州□施縣)平羌砦(地本克胡山砦/紹聖四年賜名)威戎
城(地本昇平塔紹/聖四年賜名)平戎砦(地本杏子河東山/紹聖四年賜名)開光堡(紹/聖)
(四年修築元符元年/賜名二年𨽻綏徳城)殄羌砦(地名納木寧山元/符元年進築賜名)威羌砦
(地名白洛觜元符/元年進築賜名)御謀城(崇寧三年/進築賜名)石堡砦(崇寧三年/進築賜名)
(威徳軍五年復為砦初/嘗置城至道後廢之)制戎城(政和八年賜鄜延路/天降山新城改今名)新
砦蘆移堡　屈丁堡　萬安堡　丹頭堡　青石崖堡
　科爾羅堡
鄜州(上/)洛交郡保大軍節度縣四洛交(𦂳熙寧七年省/三川縣入焉)
洛川(上/)鄜城(上/)直羅(中下丹按宋史失去鄜州所領各/縣及  州沿革而以丹州之宜川)
(縣屬之鄜州考輿地考鄜州屬永興軍路建炎三年入/金領洛交洛川三川直羅鄜城五縣輿地廣記領縣四)
(無三川云熙寜七年省入洛交據金史地理志亦作四/縣洛交縣下云鎮一三水三水猶之三川也熙寧併省)
(此為明證輿地考/失注耳今據増正)
丹州(上/)咸寧郡軍事(按輿地廣記上丹州唐天寳元年/曰咸寧郡金史地理志云宋咸寧)
(軍事今/據増入)縣一宜川(上後魏義川縣宋太平興國中改名/以鄜州廢咸寜縣入焉熙寧三年省)
(汾川縣七年省雲巖縣為鎮八年/析同州韓城縣新封鄉並入焉)
坊州(上/)中部郡軍事縣二中部(𦂳/)宜君(中熙寧元年省/昇平縣為鎮入)
(焉有/礬塲)
保安軍(同下州永按輿地廣記太平興國二年/以延州  安鎮置軍宋史未詳謹附識)砦二徳
靖　順寧(按輿地廣記徳靖砦天禧四年初建子城天/聖元年改為徳靖砦順寧砦慶厯四年置宋)
(史未詳/謹附識)堡一園林　金湯城(舊金湯砦在徳靖砦/西南元符二年進築)威徳
軍(保安軍之北兩界上有洑流名藏底河夏人近是築/城為要害必争之地政和七年知慶州姚古克之)
綏徳軍唐綏州宋熙寧三年收復(按本紀熙寧二年十/月丙申城綏州此作)
(三年/疑誤)廢為城𨽻延州元豐七年以延州米脂義合浮圖
懷寧順安綏平六城砦𨽻綏徳城元符二年改為軍暖
泉砦(元符二年/進築賜名)米脂砦(本西夏砦元豐四年收復為米/脂城後復為砦𨽻延州延州縣)
(七年改𨽻綏徳城元祐四年給賜/夏人元符元年收復仍賜舊名)開光堡(紹聖四年修/築元符元年)
(賜名二年自/延安府來屬)義合砦(本夏人砦元豐四年收復𨽻延/州延川縣七年改𨽻綏徳城)懷
寧砦(延州延川/縣舊砦)克戎城(本西人細浮圖砦元豐四年收/復𨽻延州延川縣七年改𨽻綏)
(徳城元祐四年給賜夏/人紹聖四年收復賜名)臨夏城(地名羅揚果嶺元符/元年築城賜今名)綏
平砦(延州延川縣舊砦/元符二年割𨽻)青澗城(延州/舊城)永寧闗(延州延川/縣舊闗)
白草砦(延州延川縣舊砦元/符二年廢後復置)順安砦(延州延川縣舊砦/元符二年廢後復)
(置/)嗣武砦(舊羅揚城屬延州元豐四年/置尋廢崇寧三年修復賜名)龍泉砦(宣和二/年改名)
(通泉尋/復故)清邊砦　鎮邊砦　龍安砦(本屬延安府膚施/縣不詳何年來屬)
海末堡(海末至柏林十六堡黒水/安定安塞本延安舊堡)窟兒堡　大厥堡
花佛嶺堡　臨川堡　定逺堡　馬欄堡　中山堡
黑水堡　安定堡　佛堂堡　唐推堡　雙林堡　安
塞堡　浮圖堡　柏林堡
銀州銀川郡五代以來為西夏所有宋元豐四年收復
五年即永樂小川築新城賜名銀川砦崇寧四年為銀
州五年廢為銀川城
慶陽府(中/)安化郡慶陽軍節度本慶州建隆元年升團
練乾徳元年復為軍事政和七年升為節度賜軍額曰
慶陽宣和七年改為府舊置環慶路經畧安撫使統慶
環邠寧乾凡五州其後廢乾州置定邊軍已而復置醴
州凡統三州(按三字當是/五字之訛)一軍縣三安化(中有大順一/城府城東谷)
(柔逺人順四砦元豐四年廢府城砦金村堡平戎鎮五/年收復礓詐砦賜名安疆砦元祐元年復平戎鎮  按)
(輿地廣記唐肅宗至徳元載改安化為順化宋乾徳/二年復曰安化省同川縣入焉宋史未詳謹附識)合
水(望熙寧四年始置省華池樂蟠二縣為鎮七年改華/池鎮為華池砦有東華池西華池二砦荔原一堡)
彭原(熙寧二年自寧州來𨽻仍按彭/原縣史缺望𦂳等字今  其舊)安疆砦(本西人礓/詐砦元豐)
(五年收復賜名元祐四年給賜夏/人紹聖四年收復又𨽻定邊軍)横山砦(地名錫卜察/伊特元符元)
(年進築/賜名)通塞堡(元符元/年進築)定邊城(元符二年修築/後别為定邊軍)白豹城
(舊屬西界元符二年修/復賜舊名别見定邊軍)綏逺砦(地本駱駝巷元符二年/進築賜名  按綏逺砦)
(亦見定/邊軍)寧羌砦(地本萌門三岔元/符元年進築賜名)鎮安城(政和六/年進築)麥川
堡(本名麥經嶺政和六年賜名係環/慶路未詳屬何州軍姑附於此)威寧堡(本名衡家/堡政和六)
(年賜名係環慶路未詳/屬何州軍姑附於此)矜戎堡　府城砦(元豐二年廢/不知何年修)
(復/)金村堡(同/上)勝羌堡　定戎堡　威邊砦　懷威堡
環州(下/)軍事舊降為通逺軍淳化五年復為州縣一通
逺(上有烏崙肅逺洪徳永和平逺定邊□堡安塞八砦/  按宋朝事實天聖四年改方渠縣為通逺縣宋史)
(未詳謹/附識)興平城(地名灰家觜元/符元年築賜名)清平闗(地名之字平元/符二年建築賜)
(名/)安邊城(地名徐丁臺崇/寧五年築賜名)羅溝堡(未灰臺至綏逺砦中/路地名火羅溝及阿)
(原烽政和三/年建築賜名)阿原堡(地名見羅溝堡/政和三年賜名)朱臺堡(本朱灰臺/政和三年)
(建築/賜名)安邊砦　大拔砦(元豐二年廢不/知何年修復)方渠砦　流井
堡　歸徳堡　木𤓰堡　麝香堡　通歸堡　恵丁堡
邠州(𦂳/)新平郡静難軍節度縣五新平(望/)宜禄(望/)三水
(上/)定平(𦂳熙寧五年𨽻寧州政/和七年自寧州來隸)淳化(中淳化四年升耀/州雲陽黎國鎮為)
(縣熙寧八年置鑄錢監元豐三年廢宣和元年自耀州/來𨽻  按黎國鎮隆平集作黎園鎮宋朝事實作梨園)
(鎮互有異/同謹附識)
寧州(望/)彭原郡興寧軍節度本軍事州宣和元年賜軍
額縣三定安(𦂳/)襄樂(上/)真寧(下/)
醴州本京兆府奉天縣舊置乾州熙寧五年廢政和七
年復為州更名醴八年割屬環慶路縣五奉天(次/畿)永夀
(下乾徳三年自邠州來𨽻熙寧五年廢乾州永夀/及麻亭常寧二砦俱𨽻邠州政和八年復來𨽻)武功
　醴泉(二縣本屬京兆府政/和八年三月割屬)好畤(本屬鳳翔府政和/八年三月割屬)
定邊軍元符二年環慶路進築定邊城後改為軍縣一
定邊(政和六/年置)白豹城(元符二年進築賜/舊名已見慶陽府)東谷砦(舊砦已/見慶陽)
(府安/化縣)綏逺砦(地名駱駝巷元符二年進築賜/名  按綏逺砦已見慶陽府)神堂堡(大/觀)
(二年進/築賜名)觀化堡　通化堡　九陽堡　雞觜砦(按慶陽/府安疆)
(砦注云又𨽻定邊軍此/不列安疆砦疑有脫誤)
秦鳳路府一州十二軍三縣二十八其後増積石震武
懷徳三軍西寧樂廓西安洮㑹六州又改通逺軍為鞏
州凡府一州十九軍五縣四十八(按秦鳳路府州軍元/領縣四十三後増置)
(會州敷文䡗州永寜寧逺三/縣共領縣四十六宋史誤)
秦州(下/府)天水郡雄武軍節度舊置秦鳳路經畧安撫使
統秦隴階成鳳五州通逺軍其後割通逺軍屬熙河縣
四成紀(上有渭水三陽上蝸牛下蝸牛堡子伏歸小三/陽照川上門四顧平戎赤崖湫西青逺近湫定)
(西小定西下硤注鹿原上硤圓川伏羌得勝榆林大像/菜園探長新水谷舊水谷檉林丙龍石人舖駞項永寧)
(鹽泉小永寜冷水泉雙/泉新土舊土三十九堡)隴城(中有静戎永固定平長山/白榆林郭馬安塞七堡)
清水(中有弓門鐵窟斫鞍堡子小弓門坐交得鐵治坊/橋子李子古道永安四顧威塞􁌿穰鎮邊和戎安)
(逺挾河定川中城東城西城静邊臨/川徳威廣武寧逺長樵二十九堡)天水(上/)監一太平
城二伏羌(熙寧三年廢丹山納克舒乾川三堡増伏羌/砦為城有得勝榆林大像菜園探長新水檉)
(林丙龍石人駞項/舊水一十一堡)甘谷(熙寧元年置有吹藏大甘隴諾/三堡四年置尖竿隴陽二堡)
砦七(治平四年置雞川熙寧元年改攃珠堡為通渭堡/五年改古渭砦為通逺軍廢咱達克本當七麻三)
(堡改通渭堡為砦割永寧寧逺威逺熟羊來/逺並𨽻軍尋改綏逺定邊二砦為鎮𨽻隴州)定西(領寧/西牛)
(鞍上硤下硤注/鹿原圓川六堡)三陽(領渭濱武安上下􁖈斗□喜伏歸/硤口照川土門四顧平戎赤崖湫)
(西青逺近/湫十四堡)弓門(領東鞍安人斫鞍上下鐵/窟坐交得鐵冶坊七堡)静戎(領白榆/林長山)
(郭馬静塞定平永固/彭磋寧塞長樵九堡)安逺　隴城　雞川　堡三(熙寧/三年)
(改􁌿穰為鎮五年改冶坊砦為/冶坊堡八年改􁌿穰鎮為堡)􁌿穰(領白石古道中城/東城西城定戎定)
(安雄邊臨川徳威廣武定/川挾河鎮邊一十四堡)冶坊(領橋子古道永安博/望威塞李子六堡)達
隆　堡川城(政和六年於秦鳳東/西川口進築賜名)甘泉堡(别見/渭州)安逺砦
(吏部通用酬賞格泰州又有安逺等五砦定邊綏/逺二砦熙寧八年廢為鎮屬隴州其後復為砦)定邊
砦　綏逺砦　小落門砦　保安砦　弓鍾砦　董哥
平砦(按成紀隴城清水三縣所有諸堡後俱複出盖由/當時創建之初各縣分𨽻各堡其後隨時増損因)
(地制宜襲舊更新名號不一作史者前詳後複勢有不/能盡稽如成紀縣中之三陽定西伏羌隴城縣中之静)
(戎清水縣中之弓門冶坊􁌿穰安逺等其後俱别立為/城為砦為堡而分領諸堡若成紀之小三陽小定西鹽)
(泉小永寧冷水泉雙泉新土舊土隴城之安塞清水之/小弓門四顧和戎静邊寧逺又不復為伏羌等所領不)
(知仍屬之三縣耶抑或别有所屬耶或後時更名不可/考耶至若定西砦之寧西牛鞍三陽砦之武安聞喜硤)
(口弓門砦之東鞍安人静戎砦之静塞彭磋寧塞􁌿穰/堡之定戎定安雄邊冶坊堡之博望則前三縣注中俱)
(所未見或後時増築或更易前名或刋本前後/互異皆不可知史無明文無從考證謹附識)
鳳翔府(次/府)扶風郡鳳翔軍節度乾徳初置崇信縣淳化
中割崇信屬儀州熙寧五年廢乾州以好畤縣來𨽻政
和八年又以好畤𨽻醴州縣九天興(次/赤)岐山(次/畿)扶風(次/畿)
盩厔(次畿大觀元年以/縣清平鎮置軍)郿(次畿有/鐵冶務)寶雞(次/畿)虢(次/畿)麟遊(次/畿)
普潤(次/畿)監一司竹
隴州(上/)汧陽郡防禦縣四汧源(望有古道銀塲熙寧八/年改秦州定邊砦為隴)
(西鎮/𨽻縣)汧陽(𦂳/)呉山(中/)隴安(中開寳二年析汧陽縣四鄉/置縣  按隆平集宋朝事實)
(並作開寳元年與/宋史異謹附識)
成州(中/下)同谷郡開寳六年升為團練縣二同谷(上有骨/鹿馬邑)
(赤土平泉滔/山湖桃六砦)栗亭(中/)
鳳州(下/)河池郡本防禦乾徳元年降為團練縣三梁泉
(上/)河池(𦂳開寳五年移治/固鎮有水銀務)兩當(上至道元年/移治唐鄉鎮)監一開寳
(建隆二年於兩當置銀冶開寳二年升為監治/平元年罷置官以監𨽻兩當縣元豐六年廢)
階州(中/下)武都郡軍事本唐武州陷西戎宋得其地改置
焉縣二福津(中下領貼峯硤武平沙/灘三砦圍城堡平定闗)將利(中/下)砦一故城
(本故城鎮不知/何年建為砦)
渭州(下/)隴西郡平凉軍節度本軍事政和七年升為節
度舊置涇原路經畧安撫使涇原渭儀州徳順鎮戎軍
屬焉熙寧五年廢儀州崇寧三年又以熙河路會州來
屬縣五平凉(中有瓦/亭砦)潘原(中/)安化(中熙寧七年廢制勝/闗移縣於闗地以舊)
(地為/鎮)崇信(中崇按輿地廣記乾徳元年以舊崇信軍地/置  信縣屬鳯翔府淳化中屬儀州熙寧五)
(年州廢來屬宋史不/載殊屬脫畧謹附識)華亭(中下熙寧五年廢儀州/與安化崇信同來𨽻)靖夏
城(政和六年賜涇原路席葦平新城/名曰靖夏不知屬何州軍姑附此)甘泉堡(崇寧五年/涇原路經)
(畧司於甜井子修築守禦賜名未詳屬何州軍姑附此/别見秦州  按唐志渭州有二一係隴西郡之渭州屬)
(隴右道一係原州平凉縣所置之行渭州屬闗内道其/隴西郡之渭州領襄武隴西鄣渭源四縣平凉郡之渭)
(州領平凉一縣考唐時渭州原州皆陷吐蕃先於徳宗/貞元十九年徙治行原州於平凉繼於憲宗元和四年)
(置行渭州於平凉而徙行原州於臨涇於是平凉始有/渭州之治今據宋志稱渭州領縣平凉乃是唐時平凉)
(郡所置之行渭州首稱隴西郡者誤也又考唐志原州/平髙縣注云有石門制勝石峽等闗南有瓦亭故闗宋)
(志平涼縣注云有瓦亭砦又安化縣注云熙寧七年廢/制勝闗移縣於闗地又鎮戎軍有平夏城本原州平髙)
(縣之地為舊石門城有石門峽有石門堡皆與唐志平/髙縣注合是平涼與平髙雖同屬原州之邑而宋志渭)
(州所領之平涼實唐時原州之平髙也五代史云平涼/故屬涇州唐末權置渭州而縣廢後唐清泰三年以故)
(平涼之安國耀武兩鎮置平涼縣屬涇州是沿及五代/之世原州與平涼皆改置之涇州而故原州之境仍為)
(渭州所僑治史志沿襲/舊文未經分晰謹附識)
涇州(上/)安定郡太平興國元年改彰化軍節度縣四保
定(望有長/武砦)靈臺(上/)良原(上/)長武(望咸平四年升長武鎮/為縣五年省為砦屬保)
(定縣大觀二年復以砦為縣宋按王應麟玉海太/平興國七年以涇州直屬京  史未詳謹附識)
原州(望/)平涼郡軍事縣二臨涇(中/)彭陽(中唐豐業縣太/平興國初改至)
(道三年自寧州來𨽻至按宋朝事實太平興國元年改/寧州豐義縣為彭陽  道三年屬原州考唐書志寧州)
(有豐義縣此云/唐豐業縣誤)鎮二新城(熙寧三年廢/截原砦入焉)栁泉(領耳朶/城一砦)砦
五開邊(熙寧三年廢/新門砦入焉)西壕　平安　綏寧(領羌城南山/顛倒三堡)
靖安(領中普齊羅岔中嶺張嵒常理/新勒雞川立馬城殺獐川九堡)安羌堡　新城堡
徳順軍(同下/州)慶厯三年即渭州隴干城建為軍縣一隴
干(元祐八年以外底堡置仍按隴/干縣史失望𦂳等字今  其舊)城一水洛(領王家城/石門堡)
砦五静邊(别見鎮/戎軍)得勝(領開/邊堡)隆徳　通逺　治平(治平/四年)
(置領牧/龍堡)懷逺砦　中安堡　威戎堡
鎮戎軍(同下/州)本原州髙縣之地至道三年建為軍(按宋/朝事)
(實至道元年以故平髙縣地置鎮戎軍/宋史脫平字又元年三年互異謹附識)城一彭陽　砦
七(治平四年置信岔堡涼棚堡熙寧元年置熙寧砦硝/坑堡東西水口堡元豐四年廢東水口堡六年置故)
(砦/堡)東山　乾興　天聖(有信岔涼/棚二堡)三川　髙平(有故/砦堡)定
川　熙寧(有硝/坑堡)堡二開逺　張義(熙寧四年廢安邊堡/入開逺五年置張義)
平夏城(舊石門城紹聖四年賜名/大觀二年升為懷徳軍)靈平砦(舊好水砦紹/聖四年賜名)
(太觀二年割/屬懷徳軍)鎮羌砦(紹聖四/年賜名)髙平堡(元符元年修/復賜舊砦名)威川
砦(政和七年賜/名本密多臺)飛泉砦(政和七年賜/名本飛井塢)飛井堡(乾興砦/管下)狼
井堡(熙寧砦管下狼井安逺/實信梅谷開疆凡五堡)安逺堡　竇信岔堡　梅
谷堡　開疆堡　李家堡　肅逺堡　埈地平堡　鎮
西堡　水口堡　懷逺城(别見徳/順軍)徳靖砦(保安軍舊有/徳靖砦屬鄜)
(延/路)静邊砦(天禧舊砦/屬徳順軍)
㑹州元符二年進築割安西城以北六砦𨽻州崇寧三
年置縣曰敷文𨽻涇原路縣一敷文(按敷文縣史失望/𦂳等字今仍其舊)
安西城(舊名汝遮紹聖三年/建築賜名屬熙河路)平西砦(紹聖四年賜名􁀙/本青石硤屬熙河)
(路/)會寧闗(舊名顛耳闗元符元年建築賜/名通㑹未畿改今名屬秦鳳路)㑹川城(舊名/齊訥)
(納森元符二年建/築賜名屬秦鳳路)新泉砦(舊名□必囉勒黙元符/元年賜名屬秦鳳路)懷戎
堡(崇寧二年築/屬秦鳳路)徳威城(政和六年築清水河/新城賜名屬秦鳳路)静勝堡(㑹/川)
(城管下政和六年賜清水/河新城接應堡名静勝)通泉堡(屬秦鳳路新/泉砦管下)水泉堡
(係懷戎/堡管下)正川堡(係徳威/城管下)
懷徳軍本平夏城紹聖四年建築大觀二年展城作軍
名曰懷徳増置將兵與西安鎮戎互為聲援應接蕭闗
初名威徳又改今名　盪羌砦(故没烟後硤元符/元年建築賜名)通硤
砦(故没烟前硤元符/元年建築賜名)靈平砦(故好水砦紹聖四年賜名/大觀二年自鎮戎軍來屬)
硤口堡　東河灣堡　古髙平堡　恵民堡　結溝堡
(係通硤砦/管下五堡)鎮羌堡　九羊砦(故九羊谷元符/元年建築賜名)石門堡(故/石)
(門硤東塔子觜元/符元年建築賜名)通逺砦　龍泉堡(通逺砦/管下)勝羌砦
蕭闗(崇寧四/年建築)臨川堡　通闗堡　山西堡(係蕭闗/管下)
西安州元符二年以訥黙奎新城建　盪羌砦(地名没/烟硤元)
(符元年建築賜/名後屬懷徳軍)通會堡(元符元年賜名係熙河蘭㑹路/修築地名結薩恰谷口不知何)
(年撥屬涇原/路西安州)天都砦(元符二年灑水/平新砦賜名)臨羌砦(元符二年/秋葦平新)
(砦賜/名)横嶺堡(係天都/砦管下)甯韋堡　定戎堡(地本鹻隈川元/符二年賜名)
劈通川堡　羅瑪寧堡　北嶺上堡　山前堡　髙峯
堡　寧安砦(崇寧五年武延川固卜/珠隆山下新砦賜名)囊囉勒黙堡　寺
子岔堡　石棚泉堡　通安砦(崇寧五年烏雞/三岔新砦賜名)同安堡
(係通安/砦管下)綏戎堡(管下秋葦川口堡鍬钁川中路堡征通/谷中路東水泉堡皆不詳建置始末)
秋葦川堡　鍬钁川中路堡　征通谷中路東水泉堡
熙州(上/)臨洮郡鎮洮軍節度本武勝軍熙寧五年收復
改名尋為州初置熙河路經畧安撫使統熙河洮岷四
州通逺軍後得蘭州因加蘭㑹字㑹州割屬涇原改為
熙河蘭廓路宣和又改熙河湟廓路蘭廓西寧震武積
石等州軍相繼來屬縣一狄道(中下熙寧六年置九/年省元豐二年復置)砦
一康樂(熙寧六年置康樂/城為砦省馬騌砦)堡九(熙寧五年置慶平通谷/渭源北闗六年改劉家)
(川為當川置南闗南川七年/置結河元豐七年置臨洮)通谷　慶平　渭源　結
河　南川　當川　南闗　北闗　臨洮　安羌城(宣/和)
(六年賜熙河蘭廓路新建溢機堡名/為安羌城不知屬何州軍姑附於此)廣平堡
河州(上/)安鄉郡軍事熙寧六年收復縣一寧河(熙寧六/年置枹)
(罕縣九年省崇寧四年升/寧河砦為縣舊香子城)城一定羌(熙寧七年改河/諾城為定羌城)砦
一南川(熙寧七年置南山/堡尋改為南川砦)堡四(熙寧七年置東谷八年/置□精元豐三年置西)
(原北河/二堡)東谷　閻精　西原　北河　闗一通㑹(熙寧/七年)
(置/)循化城(舊一公城崇寧二年收/復改今名别見樂州)大通城(舊達南城崇/寧二年收復)
(改今名别/見樂州)安疆砦(舊名當摽城崇寧二年/收復改今名别見樂州)懷羌城(崇寧/三年)
(收/復)來羌城(崇寧三/年收復)講朱城(元符二年收復河南講朱一/公錯鑿當摽彤撒東迎六城)
(尋棄之崇寧/二年再收復)錯鑿城　彤撒城　東迎城　寧河砦(崇/寜)
(四年已升寧河砦/為縣别有寧河砦)來同堡(舊名甘撲堡崇/寧三年築賜名)通津堡(舊名/南達)
(堡崇寧三/年賜今名)南山堡(元豐九域志屬/原州綏寧縣)安鄉闗(舊城橋闗元/符二年賜名)
臨灘堡
鞏州(下/)本通逺軍熙寧五年以秦州古渭砦為軍崇寧
三年升為州縣三隴西(元祐五/年增置)永寧　寧逺(崇寧三年/升永寧寧)
(逺二砦/為縣)城一定西(元豐四年以蘭州西使城為定西城/五年改為通逺軍以汝遮堡為定西)
(城屬通逺軍崇寧二年廢定西城管下熨斗平/堡通西砦管下榆木岔堡并安西城别見蘭州)砦六(熙/寧)
(五年割泰州永寧寧逺威逺通渭熟羊來逺六砦𨽻軍/六年置鹽川砦八年廢威逺砦為鎮元豐五年收通西)
(砦七年廢寧逺砦為鎮屬永寧崇寧五/年通渭縣復為砦未詳何年以砦為縣)永寧　寧逺(崇/寧)
(三年與永寧/同升為縣)通渭　熟羊　鹽川(熙寧六年九月/置砦後改為鎮)通西
　堡七(熙寧五年割秦州三岔密揚廣呉渭川啞兒五/堡𨽻軍七年以岷州遮羊堡來𨽻元豐元年遮)
(羊復𨽻岷州五年置榆木岔熨斗平二/堡七年廢密揚廣呉渭川啞兒四堡)三岔(熙寧四/年置)榆
木岔(崇寧二/年置)熨斗平(崇寧二年置廢按上文定西城注/云崇寧二年  定西城管下熨斗)
(平堡通四砦管下榆木岔堡此二堡注俱云/崇寧二年置當有訛誤别無可校姑仍原文)咱達克堡
(秦州熙寧五年改古渭砦為通逺軍廢咱達克本當七/麻堡今通渭乃領七麻堡不知何年復置咱達克本當)
(堡/)七麻堡　本當堡　普爾瑪隆堡
岷州(下/)和政郡團練熙寧六年收復縣三祐川(唐縣宋/崇寧三)
(年/復)大潭(中建隆三年合良恭大潭兩鎮置/縣𨽻秦州熙寧七年自秦州來𨽻)長道(𦂳熙寧/七年自)
(秦州/來𨽻)砦五(秦州臨江砦熙寧六年割𨽻州七/年置荔川􁌿川閭川又置宕昌)臨江　荔
川　􁌿川　閭川　宕昌　堡三(熙寧六年以秦州馬/務堡𨽻州七年置遮)
(羊堡十年/置鐵城堡)遮羊　穀藏(熙寧七/年置)鐵城　監一滔山(熙寧/九年)
(置鑄/鐵錢)
蘭州(下/)金城郡軍事元豐四年收復縣一蘭泉(崇寧三/年置倚)
(郭/)砦一(元豐四年置龕谷吹龍二/砦七年割吹龍屬阿千堡)龕谷(元祐七年廢紹/聖三年修復)
堡二(元豐四年置臯蘭堡鞏哥闗五年置西闗勝如質/孤堡六年改鞏哥闗作東闗堡廢西闗勝如質孤)
(堡置阿千堡七年廢臯蘭堡元祐/五年復修勝如質孤二堡尋廢)東闗　阿千(有阿/千水)定
西城(元豐四年置五年改為通逺軍以汝/遮堡為定西城屬通逺軍别見鞏州)定逺城(元祐/七年)
(築舊名季諾平本龕谷砦因地窄/及無水故廢之改築為定逺軍城)金城闗(紹聖四/年進築)京玉
闗(本號把拶橋元/符三年賜名)通川堡(元符三年新築賜名尋棄之/崇寧二年再收復别見樂州)
(蘭按後樂州通湼砦注云别見/  州此不列通湼砦疑有脱誤)
洮州唐末陷於吐蕃號臨洮城宋大觀二年收復改臨
洮城仍舊為洮州三年升團練　通岷砦
廓州元符二年以州為寧塞城崇寧三年棄之是年收
復仍為廓州大觀三年為防禦　虜公城(舊名結羅城/崇寧三年收)
(復改/今名)綏平堡(舊名保敦谷崇寧/三年興築賜名)米川城(舊米川縣崇/寧三年修築)寧
塞砦　同波堡
樂州舊邈川城元符二年收復建為湟州建中靖國元
年棄之崇寧二年又復大觀三年加嚮徳軍節度宣和
元年改為樂州　通湟砦(故羅鄂特密克通城元符二/年收復三年賜名别見蘭州)
寧洮砦(故瓦吹砦元符二/年收復三年賜名)安隴砦(故倫珠卜喀爾城元/符二年收復三年賜)
(名/)安川堡(故巴噶爾堡在巴金嶺上/元符二年收復三年賜名)寧川堡(元符二年/收復三年)
(賜名尋棄之崇/寧二年再收復)綏逺闗(舊名灑金平崇寧/二年進築賜今名)來賓城(舊名/結當)
(川崇寧三/年賜名)大通城(舊名達南城河按/大通城别見  州)循化城(舊名一公/城别見河)
(州/)安疆砦(舊名當摽砦崇寧/二年改别見河州)徳固砦(舊名勝鐸谷崇/寧三年築賜名)臨
宗砦(崇寜三/年賜名)通川堡(崇寧二年收/復别見蘭州)南宗堡(元符二年收/復尋棄之後)
(再收/復)峽口堡(與通川南宗堡皆/崇寧二年收復)
西寜州舊青唐城元符二年羅藏降建為鄯州仍為隴
右節度三年棄之崇寧三年收復改為西寧州賜郡名
曰西平升中都督府三年加賓徳軍節度　龍支城(舊/宗)
(哥城元符二年改今名/尋棄之崇寜三年收復)寧西城(舊名林/金城)清平砦(舊名且/凌宗堡)
保塞砦(舊名安兒城以上城砦/皆崇寧三年收復賜名)宣威城(舊名氂牛城崇/寧三年改今名)
綏邊砦(舊名宗谷崇寧三/年建築後改今名)懷河砦(舊名丁令谷崇寧三/年置砦賜名又𨽻積)
(石/軍)制羌砦(政和八年賜名/地名結正嶺)
震武軍政和六年進築古骨龍城賜名震武城未幾改
為軍　通濟橋(政和六/年賜名)善治堡(政和六/年賜名)大同堡(本名古/骨龍城)
(應接堡政和/六年賜名)徳通城(本霞克凌果城政/和七年進築賜名)石門堡(霞克凌/果城北)
(地名石門子政/和七年賜名)
積石軍本錫勒噶爾城元符間為吐蕃希巴烏所據大
觀三年建軍　懷和砦(已見西寧州懷按懷/和西寧州作  河)順通堡
臨松堡
兩浙路熙寧七年分為兩路尋合為一九年復分十年
復合府二州十二縣七十九(按兩浙路府州軍共領縣/八十此云七十九誤南渡)
(後増慶元一縣/共縣八十一)南渡後復分臨安平江鎮江嘉興四府
安吉常嚴三州江隂一軍為西路紹興慶元瑞安三府
婺台衢處四州為東路
臨安府大都督府本杭州餘杭郡淳化五年改寧海軍
節度大觀元年升為帥府舊領兩浙西路兵馬鈐轄髙
宗建炎元年帯本路安撫使領杭湖嚴秀四州三年升
為府帯兵馬鈐轄紹興五年兼浙西安撫使縣九錢塘
(望有/鹽監)仁和(望梁錢江縣宋太平興國四/年改紹興中興錢塘并升赤)餘杭(望/)臨安(望/錢)
(鏐奏改衣錦軍宋太平興國四年/改順化軍縣復舊名五年軍廢)富陽(𦂳/)於潛(𦂳/)新城
(上梁故新登宋太平興國四年復舊名淳化五年/升南新塲為縣熙寧五年省南新縣為鎮入焉)鹽官
(上/)昌化(中唐唐山縣宋太平興國四年改有/紫溪鹽塲以上七縣紹興中並升畿)
紹興府大都督府本越州㑹稽郡鎮東軍節度太觀元
年升為帥府舊領兩浙東路兵馬鈐轄紹興元年升為
府縣八㑹稽(望/)山陰(望/)嵊(望舊剡縣宣和八年改盖按/宣和止七年此云八年  誤)
(無别本可校/姑仍原文)諸暨(望有龍泉/一銀坑)餘姚(望/)上虞(望/)蕭山(𦂳/)新
昌(𦂳孝宗乾道八年以楓橋/鎮置義安縣淳熙元年改)
平江府(望/)呉郡太平興國三年改平江軍節度本蘇州
政和三年升為府紹興初節制許浦軍縣六呉(望/)長洲
(望/)崑山(望/)常熟(望/)呉江(望/)嘉定(上寧宗嘉定十五年析/崑山縣置以年為名)
鎮江府(望/)丹陽郡本潤州開寳八年改鎮江軍節度(按/鎮)
(江軍係錢俶所改/宋史未晰謹附識)政和三年升為府建炎三年置帥四
年加大使兼沿江安撫以浙西安撫復還臨安縣三丹
徒(𦂳有圜/山砦)丹陽(𦂳熙寧五年省延/陵縣為鎮入焉)金壇(𦂳/)
湖州(上/)呉興郡景祐元年升昭慶軍節度理宗寳慶元
年改安吉州縣六烏程(望/)歸安(望太平興國七年/析烏程地置縣)安吉
(望/)長興(望/)徳清(𦂳/)武康(上太平興國三/年自杭州來𨽻)
婺州(上/)東陽郡淳化元年改保寧軍節度縣七金華(望/)
義烏(望/)永康(𦂳/)武義(上/)浦江(上唐浦陽縣/梁錢鏐奏改)蘭溪(望/)東陽
(望/)
慶元府本明州奉化郡建隆元年升奉國軍節度本上
州大觀元年升為望紹興初置沿海制置使八年以浙
東安撫使兼制司十一年罷隆興元年復置光宗紹熙
五年以寧宗潛邸升為府縣六鄞(望/)奉化(望/)慈溪(上/)定
海(上/)象山(下/)昌國(下熙寧六年析鄞縣地/置有鹽監紹興間升望)
常州(望/)毗陵郡軍事縣四晉陵(望/)武進(望/)宜興(望唐義/興縣宋)
(太平興/國初改)無錫(望/)
江陰軍(同下/州)熙寧四年廢為縣𨽻常州建炎初復紹興
二十七年廢三十一年復(按輿地廣記淳化元年軍廢/以縣屬常州三年復置軍與)
(宋史互異/謹附識)縣一江隂(下/)
瑞安府本温州永嘉郡太平興國三年降為軍事政和
七年升應道軍節度建炎三年罷軍額度宗咸淳元年
以度宗潛邸升為府縣四永嘉(𦂳有永/嘉鹽塲)平陽(望有天/富鹽塲)瑞
安(𦂳有雙/穗鹽塲)樂清(上唐樂成縣/梁錢鏐改)
台州(上/)臨海郡軍事縣五臨海(望/)黄巖(望有于浦杜/瀆二鹽塲)寧
海(𦂳/)天台(上/)仙居(上唐樂安縣梁錢鏐改永/安宋景徳四年改今名)
處州(上/)縉雲郡軍事縣六麗水(望/)龍泉(望宣和三年改/為劒川縣紹興)
(元年復故有髙亭一鹽塲鹽按鹽塲多置於沿海州軍/龍泉在萬山之中地不産  安有置塲之理查宋制鬻)
(鹽者皆謂之亭場而食貨志所載處州食鹽皆取給於/黄巖其他鹽塲又别無髙亭之名龍泉諸山雖有銀坑)
(錢冶而高亭則又似非坑冶之名圖/籍所載無從參考姑附疑義於此)松陽(上梁錢鏐奏/改長松錢元)
(瓘奏改白龍宋/咸平二年復)遂昌(上有永/豐銀塲)縉雲(上/)青田(中/)南渡後増
縣一慶元(中寧宗慶元三年分龍泉/松源鄉置縣因以年紀名)
衛州(上/)信安郡軍事縣五西安(望/)禮賢(𦂳本江山縣/南渡後改)龍
遊(上唐龍邱縣宋宣和三年/改為盈川縣紹興初復改)信安(中本常山縣/咸淳三年改)開化(中/太)
(平興國六年升開化塲為縣興按宋朝事實乾徳四年/以常山縣地置開化塲太平  國六年升為縣宋史未)
(詳謹/附識)
建徳府本嚴州新定郡遂安軍節度本睦州軍事宣和
元年升建徳軍節度三年改州名軍額咸淳元年升府
縣六建徳(望/)淳安(望舊青溪縣宣和初改/淳化南渡後改今名)桐廬(上太平/興國三)
(年自杭/州來𨽻)分水(中/)遂安(中/)夀昌(中/)監一神泉(熙寧七年置/鑄銅錢尋罷)
(慶元三/年復)
嘉興府本秀州軍事政和七年賜郡名曰嘉禾慶元元
年以孝宗所生之地升府嘉定元年升嘉興軍節度縣
四嘉興(望/)華亭(𦂳/)海鹽(上有鹽監沙腰/蘆瀝二鹽塲)崇徳(中/)
淮南路舊為一路熙寧五年分為東西兩路(按玉海皇/祐三年分)
(淮南為東西與/宋史異謹附識)
東路州十軍二縣三十八南渡後州九軍四(按東路州/軍南渡後)
(増置廣陵五河清河三縣而亳州與所領之譙縣等七/縣宿州與所領之符離等四縣則並入於金所領共三)
(十/縣)
揚州大都督府廣陵郡淮南節度舊領淮南東路兵馬
鈐轄建炎元年升帥府四年為真揚鎮撫使尋罷嘉定
中淮東制置開幕府於楚州仍兼安撫縣一江都(𦂳熙/寧五)
(年省廣陵/縣入焉)南渡後增縣二廣陵(𦂳/)泰興(中舊𨽻秦州紹/興五年來屬十)
(年又屬秦州十二年又來𨽻晰按泰興縣係/改屬不可謂之増置宋史未  謹附識於此)
亳州(望/)譙郡本防禦大中祥符七年建為集慶軍節度
縣七譙(望/)城父(望/)酇(望/)永城(望/)衛真(望唐真源縣宋大/中祥符七年改)
鹿邑(𦂳/)䝉城(按䝉城縣史闕望/𦂳等字今仍其舊)
宿州(上/)符離郡建隆元年升防禦開寳元年建為保静
軍節度元領縣五紹興中割虹縣𨽻楚州(按下文泗州/虹縣注云紹)
(興九年自宿州來𨽻/此云𨽻楚州葢誤)縣四符離(望/)蘄(望/)臨渙(𦂳大中祥/符七年割)
(𨽻亳州天禧/七年來𨽻)靈壁(元符元年以虹之零壁鎮為/縣政和七年改零壁為靈壁)
楚州(𦂳/)山陽郡團練乾徳初以盱眙屬泗州開寳七年
以鹽城還𨽻熙寧五年廢漣水軍以漣水縣𨽻州元祐
二年復為漣水軍建炎四年置楚泗承州漣水軍鎮撫
使淮東安撫制置使京東河北鎮撫大使紹興三十二
年漣水復來屬(按紹興五年廢漣水軍為縣當仍屬楚/州至三十二年則仍為軍似不當有復)
(來屬之語疑宋/史脱誤謹附識)嘉定初節制本路沿邊軍馬十年制置
安撫司公事縣四山陽(望建炎間没於金紹興元年收/復理宗紹定元年升淮安軍改)
(縣為/淮安)鹽城(上有九鹽塲建炎間入於金紹興/元年收復𨽻漣水三年復來屬)淮陰(中紹/興五)
(年廢為鎮六年復嘉/定七年徙治八里庄)寳應(𦂳寳慶三年升為/寳應州而縣如故)
海州(上/)東海郡團練景定二年置西海州縣四朐山(𦂳/)
懷仁(中/)沭陽(中/)東海(中縣按元豐九域志開寳初升朐/山  東海監為縣宋史未詳謹附)
(識/)
泰州(上/)海陵郡本團練乾徳五年降為軍事建炎四年
置通泰鎮撫使縣二海陵(望/)如臯(中下開寳七年/以海陵監移治)
泗州(上/)臨淮郡建隆二年廢徐城縣乾徳元年以楚州
之盱眙濠州之招信來屬(按宋朝事實太平興國元年/始改招義縣為招信縣則乾)
(徳元年不得便稱招/信宋史係誤謹附識)建炎四年復屬濠州紹興十二年
入金後復縣三臨淮(上縣按輿地廣記建隆二年省徐/城  為鎮入臨淮宋史不載謹附)
(識/)虹(中紹興九年/自宿州來𨽻)淮平(上紹興二十一年地入於金析/臨淮地置今縣南渡後有淮平)
(無盱眙盖盱/眙即招信軍)
滁州(上/)永陽郡軍事建炎間置滁濠鎮撫使尋廢縣三
清流(望/)全椒(𦂳/)來安(望唐永陽縣南唐改宋紹興五年/廢入清流十八年復乾道九年廢)
(為鎮淳熙/二年復)
真州(望/)軍事本上州乾徳三年升為建安軍至道二年
以揚州之六合來屬大中祥符六年為真州(按宋朝事/實云以聖)
(像成功升為/真州謹附識)大觀元年升為望政和七年賜郡名曰儀
真建炎三年入於金尋復縣二揚子(中本揚州永正縣/之白沙鎮南唐改)
(為迎鑾鎮宋建炎元年升軍四年廢為縣紹興十一年/復升軍十二年復為縣  按五代史呉世家順義四年)
(楊溥至白沙以白沙為迎鑾鎮又按祝穆方輿勝/覽亦云偽吳置迎鑾鎮宋史作南唐疑誤謹附識)六合(望/)
通州(中明按輿地廣記天聖元年改曰崇/州  道二年復故宋史未詳謹附識)軍事政和
七年賜郡名曰静海建炎四年入金尋復縣二静海(望/周)
(屬揚州析其地為/縣與海門同來𨽻)海門(望/)監一利豐(掌煎/鹽)
髙郵軍(同下/州)髙沙軍事開寳四年以揚州髙郵縣為軍
熙寧五年廢為縣𨽻揚州元祐元年復為軍建炎四年
升承州割泰州興化縣來屬置鎮撫使紹興五年廢為
縣復𨽻揚州以知縣兼軍使三十一年復為軍縣二髙
郵(望/)興化(𦂳舊𨽻揚州改𨽻泰州建炎四年來𨽻紹興/五年廢為鎮十九年復縣𨽻泰州乾道二年)
(還𨽻尋又𨽻泰州/淳熙四年復舊)
安東州本漣水軍太平興國三年以泗州漣水縣置熙
寧五年廢為縣𨽻楚州元祐二年復為軍紹興五年廢
為縣三十二年復為軍紹定元年屬寳應州(按此當是/復廢為縣)
(屬寳應宋史/未晰謹附識)端平元年復為軍景定初升安東州縣一
漣水(望/)
招信軍本泗州盱眙縣建炎三年升軍四年為縣𨽻濠
州紹興二年復𨽻泗州七年仍舊𨽻京東十一年𨽻天
長軍十二年復升軍以天長來屬寳慶三年入於金紹
定四年復仍號招信縣二天長(望舊天長軍至道二年/軍廢為縣𨽻揚州建炎)
(元年升軍紹/興中為縣)招信(建炎四年𨽻濠州紹興四年復十一/年𨽻天長軍十二年復來𨽻  按招)
(信縣史闕望𦂳/等字今仍其舊)
淮安軍本泗州五河口咸淳七年六月置軍縣一五河
(咸淳七年置有澮涇沱漴淮五河故名/  按五河縣史闕望𦂳等字今仍其舊)
清河軍咸淳九年置縣一清河(按清河縣史闕望/𦂳等字今仍其舊)
西路府一州七軍二縣三十三南渡後府二州六軍四
(按南渡後増荆山縣無仙/居縣所領仍三十三縣)
夀春府(𦂳/)夀春郡忠正軍節度本夀州開寳中廢霍山
盛唐二縣政和六年升為府八年以府之六安縣為六
安軍紹興十二年升安豐為軍以六安霍邱夀春三縣
來𨽻三十二年升夀春為府以安豐軍𨽻焉(按夀春自/政和六年)
(升為府之後不知何年罷置府至紹興三/十二年復升為府宋史未晰疑有訛脫)乾道三年罷
夀春復為安豐軍縣四下蔡(𦂳/)安豐(望/)霍邱(望/)夀春(𦂳/紹)
(興中𨽻安豐三十二年/為府乾道三年為倚郭)
六安軍政和八年升縣為軍紹興十三年廢理宗景定
五年復端平元年又廢(按端平年號在景定之前史云/景定五年復端平元年又廢盖)
(誤别無可考/姑仍原文)後復為軍縣一六安(中唐按輿地廣記唐/盛  縣宋開寳六年)
(改為六安宋史/未詳謹附識)
廬州(望/)廬江郡(按宋史失載郡名今據/元豐九域志各書補入)保信軍節度大
觀二年升為望舊領淮南西路兵馬鈐轄建炎二年兼
本路安撫使紹興初寄治巢縣乾道二年置司於和州
縣三合肥(上/)舒城(下/)梁(中本慎縣紹興三十二/年避孝宗諱改今名)
蘄(州望/)蘄春郡防禦縣五蘄春(望/)蘄水(望/)廣濟(望/)黄梅
(上/)羅田(元祐八年以蘄水縣石橋鎮為羅田縣/  按羅田縣史闕望𦂳等字今仍其舊)
和州(上/)厯陽郡防禦南渡後為姑熟淳熙二年兼管内
安撫縣三厯陽(𦂳有梁山/柵江二砦)含山(中有東/闗砦)烏江(中紹興五/年廢為鎮)
(七年/復)
安慶府本舒州同安郡徳慶軍節度本團練州建隆元
年升為防禦政和五年賜軍額建炎間置舒蘄鎮撫使
紹興三年舒黄蘄三州仍聴江南西路安撫司節制十
七年改安慶軍慶元元年以寧宗潜邸升為府景定初
改築宜城舊屬沿江制置使司縣五懷寧(上/)桐城(上/)宿
松(上/)望江(上/)太湖(上/)監一同安(熙寧八年/置鑄銅錢)
濠州(上/)鍾離郡團練縣二鍾離(望/)定逺(望/)
光州(上/)弋陽郡光山軍節度本軍事宣和初賜軍額(按/方)
(輿勝覽以神宗潜邸升光山/軍節度宋史未詳謹附識)紹興二十八年避金太子
光瑛諱改蔣州縣四定城(上/)固始(望隆按元豐九域志/建  初改殷城縣為)
(商城縣後省為鎮歸併/固始宋史不載謹附識)光山(中下同上避諱/改期思尋復故)仙居(中下/南渡)
(無/)
黄州(下/)齊安郡軍事建炎中𨽻沿江制置副使司縣三
黄岡(望/)黄陂(上端平三年/□治青山磯)麻城(中端平三年/治什子山)
無為軍(同下/州)太平興國三年以廬州巢縣無為鎮建為
軍以巢廬江二縣來屬建炎二年入於金尋復景定三
年升巢縣為鎮巢軍縣三無為(望熙寧三年析巢/廬江二縣地置縣)巢(望/至)
(道二年移治郭下紹興五年廢六年復十一/年𨽻廬州十二年復來屬景定三年升軍)廬江(望有/崑山)
(□/塲)
懷逺軍理宗寳祐五年五月置縣一荆山(按荆山縣史/闕載望𦂳等)
(字今仍/其舊)
江南東西路建炎元年以江寧府洪州並升帥府四年
合江東西為江南路紹興初復分東西兩路
東路府一州七軍二縣四十三(按東路州七宣徽江池/饒信太平南渡後州五)
(徽池饒信太平是江州未南渡以前實𨽻東路所領五/縣自當入數此云四十三誤四十三係南渡後縣數)
南渡後府二州五軍二
江寧府(上/)開寳八年平江南復為昇州節度(按昇州節/度節度二)
(字當衍宋朝事實作/降為昇州謹附識)天禧二年升為江寧府建康軍節
度舊領江南東路兵馬鈐轄建炎元年為帥府三年復
為建康府統太平宣徽廣徳髙宗即府治建行宫紹興
八年置主管行宫留守司公事三十一年為行宫留守
乾道三年兼沿江軍縣五上元(次/赤)江寧(次/赤)句容(次畿天/禧四年)
(改名/常寧)溧水(次/畿)溧陽(次/畿)
寧國府本宣州宣城郡寧國軍節度乾道二年以孝宗潜
邸升為府縣六宣城(望/)南陵(望/)寧國(𦂳/)旌徳(𦂳/)太平(中/)
涇(𦂳/)
徽州(上/)新安郡軍事宣和三年改歙州為徽州縣六歙
(望/)休寧(望/)祈門(望/)婺源(望/)績溪(望/)黟
池州(上/)池陽郡軍事建炎四年分江東西置安撫使領
建康太平宣徽饒廣徳後以建康路安撫使兼知池州
縣六貴池(望/)青陽(上開寳末自昇州/與銅陵並來𨽻)銅陵(上/)建徳(上唐/至徳)
(縣呉/改)石埭(上/)東流(中下太平興國三/年自江州來𨽻)監一永豐(鑄銅/錢)
饒州(上/)鄱陽郡軍事縣六鄱陽(望/)餘干(望/)浮梁(望/)樂平
(望/)徳興(𦂳/)安仁(中開寳八年以餘干縣地置/安仁場端拱元年升為縣)監一永平
(鑄銅/錢)
信州(上/)上饒郡軍事縣六上饒(望/)玉山(望/)弋陽(望淳化/五年升)
(弋陽之寶豐場為縣景徳元年廢/為鎮康定中復慶厯三年又廢)貴溪(望/)鉛山(中開寳/八年平)
(江南以鉛山直/屬京後還𨽻)永豐(中舊永豐鎮𨽻上饒/熙寧七年升為縣)
太平州(上/)軍事開寳八年改南平軍(按方輿紀要云南/唐置新和州尋改)
(雄逺軍宋開寳九年改平/南軍與宋史異謹附識)太平興國二年升為州縣三
當塗(上/)蕪湖(中開寳末自建康軍與繁昌同𨽻宣/州太平興國三年與繁昌復來𨽻)繁昌
(中/)
南康軍(同下/州)太平興國七年以江州星子縣建為軍本
𨽻西路紹興初來屬縣三星子(上太平興國三年升星子鎮/為縣七年與都昌同來𨽻)
建昌(望太平興國七/年自洪州來𨽻)都昌(上以縣有都村南接南昌西望建/昌故名紹興七年自江州來𨽻)
(按星子縣注云太平興國七年與都昌同來𨽻此作紹興/七年誤也輿地廣記諸書皆作太平興國七年謹附識)
廣徳軍(同下/州)太平興國四年以宣州廣徳縣建為軍(按/輿)
(地廣記唐徳縣南唐屬昇州宋開寳八年屬宣/州太平興國四年建廣徳軍宋史未詳謹附識)縣二廣
徳(望開寳末自江/寧府𨽻宣州)建平(望端拱初以郎/步鎮為縣來𨽻)
西路州六軍四縣四十九南渡後府一州六軍四(按南/渡後)
(以江州來𨽻領五縣又増置/新城廣昌二縣共五十六縣)
隆興府本洪州都督府豫章郡鎮南軍節度舊領江南
西路兵馬鈐轄紹興三年以淮西屯兵聴江西節制兼
宣撫舒蘄光黄安復州尋罷四年止稱安撫制置使八
年復兼大使孝宗隆興三年以潜藩升為府縣八南昌
(望/)新建(望太平興國六年置縣史按元豐九域志/云析南昌縣地置縣宋  未詳謹附識)奉新
(望唐新呉/縣南唐改)豐城(望/)分寧(望建炎中升/義寧軍尋復)武寧(𦂳/)靖安(中南/唐改)
進賢(崇寧二年以南昌縣進賢鎮升為縣舊/按進賢縣史闕載上𦂳等字今仍其)
江州(上/)潯陽郡開寳八年降為軍事大觀三年升為望
郡舊𨽻江南東路建炎元年升定江軍節度(按方輿勝/覽大觀元)
(年升定江軍節度/與宋史異謹附識)二年置安撫制置使以江池饒信為
江州路紹興元年復為二路本路置安撫大使理宗嘉
熙四年為制置副使縣五徳化(望唐潯陽/縣南唐改)徳安(𦂳/)瑞昌
(中/)湖口(中/)彭澤(中/)監一廣寧(鑄銅/錢)
贛州(上/)本䖍州南康郡昭信軍節度大觀元年升為望
郡建炎間置管内安撫使紹興十五年罷復置江西兵
馬鈐轄兼提舉南安軍南雄州兵甲司公事二十二年
改今名縣十贛(望有蛤/湖銀塲)䖍化(望紹興二十三年改/寜都有寳積鉛場)興國
(望太平興國中析/贛縣之七鄉置)信豐(望/)雩都(望/)會昌(望太平興國中/析雩都六鄉於)
(九州鎮置有銀場七按方輿紀要會昌縣本雩都縣之/九洲鎮太平興國  年析置紹定四年升為軍咸淳五)
(年復舊宋史/未詳謹附識)瑞金(望有九/龍銀場)石城(𦂳/)安逺(上/)龍南(中南唐/縣本名)
(龍南宋宣和三年改䖍/南紹興二十三年復故)
吉州(上/)廬陵郡軍事縣八廬陵(望/)吉水(望雍熙元年析/廬陵縣地置)
安福(望/)太和(望/)龍泉(望宣和三年改/泉江紹興復舊)永新(望至和元年/祈吉水縣地)
(置三按方輿紀要云永新縣本漢廬陵縣地三國呉寳/鼎  年析置永新縣屬安城郡隋廢郡省縣入太和唐)
(髙祖武徳五年復置縣屬南平州八年州廢縣復并入/太和髙宗顯慶三年復分置縣屬吉州考之唐志語與)
(此合據此則應云析太和/縣地而非吉水也謹附識)永豐(望年按輿地廣記至和/元  以吉水縣報恩鎮)
(置永豐縣宋史/未詳謹附識)萬安(望熙寧四年以龍/泉縣萬安鎮置)
袁州(上/)宜春郡軍事縣四宜春(望/)分宜(望雍熙元年置/有貴山鐵務)
(按宋朝事實雍熙元年以宜春縣地置分宜縣方輿紀/要云分宜縣本宜春縣之安仁鎮雍熙元年析置宋史)
(未詳謹/附識)萍鄉(望/)萬載(𦂳開寳未自筠州來𨽻宣和三/年改名建城紹興元年復今名)
撫州(上/)臨川郡軍事建炎四年𨽻江南東路紹興四年
來𨽻縣五臨川(𦂳紹興十九年析恵/安穎秀二鄉入崇仁)崇仁(望/)宜黄(望開/寳三)
(年升宜黄/塲為縣)金谿(𦂳開寳五年升/金谿塲為縣)樂安(紹興十九年置割/崇仁吉水各四鄉)
(𨽻之後以雲盖鄉還𨽻永豐墟按方輿紀要樂安縣本/崇仁縣及永豐縣地地名詹  紹興十九年析置縣宋)
(史未詳/謹附識)
瑞州(上/)本筠州軍事紹興十三年改髙安郡寳慶元年
避理宗諱改今名縣三髙安(望/)上髙(望/)新昌(望太平興/國六年析)
(髙安地置監按輿地廣記太平興國三年/以髙安縣  步鎮置縣與宋史異謹附識)
興國軍(同下/州)太平興國二年以鄂州永興縣置永興軍
三年改今名縣三永興(望/)大冶(𦂳南唐縣宋自鄂州與/通山並來𨽻有富民錢)
(監銅場磁/湖鐵務)通山(中太平興國二年升羊頭鎮為縣紹興/四年又為鎮五年復  按輿地廣記通)
(山縣五代時置屬鄂州太平興國二年來屬方輿紀要/亦云五代楊呉武義中於永興縣新豐鄉置羊山鎮周)
(顯徳六年南唐置通山/縣與宋史互異謹附識)
南安軍(同下/州)淳化元年以虔州大庾縣建為軍縣三南
康(望有瑞/陽錫務)大庾(中淳化元年自䖍州/與上猶南康並來𨽻)上猶(上有上田鐵/務嘉定四年)
(改南/安)
臨江軍(同下/州)淳化三年以筠州之清江建為軍縣三清
江(望/)新淦(望淳化三年/自吉州來𨽻)新喻(望淳化三年/自袁州來𨽻)
建昌軍(同下/州)舊建武軍太平興國四年改縣二南城(望/淳)
(化二年自撫州來𨽻/有太平等四銀塲)南豐(望撫按輿地廣記南豐縣唐/屬  州淳化二年來屬宋史)
(未詳謹/附識)南渡後增縣二新城(紹興八年析南城五鄉置/  按方輿紀要新城縣乃)
(南城縣之黎灘鎮/宋史未詳謹附識)廣昌(紹興八年析南/豐南境三鄉置)
荆湖南北路紹興元年以鄂岳潭衡永郴道州桂陽軍
為東路鄂州置安撫司鼎澧辰沅靖邵全州武岡軍為
西路鼎州置安撫司二年罷東西路仍分南北路
北路府二州十軍二縣五十六南渡後府三州九軍三
(按南渡後無應山/縣共五十五縣)
江陵府(次/府)江陵郡荆南節度舊領荆湖北路兵馬鈐轄
兼提舉本路及施夔州兵馬巡檢事建炎二年升帥府
四年置荆南府歸峽州荆門公安軍鎮撫使紹興五年
罷置安撫使兼營田使六年為經畧安撫使七年罷經
畧止除安撫使淳熙元年還為荆南府未幾復為江陵
府縣八江陵(次/赤)公安(次畿為按方輿紀要公安縣建炎/中升  公安軍尋復為縣宋史不)
(載謹/附識)潜江(次畿乾徳二年升白伏巡為縣域按隆平集/作乾徳三年與史異又元豐九  志云分江)
(陵縣地置潜江縣/宋史未載謹附識)監利(次畿至道三年以玉沙𨽻復州/熙寧六年廢復州以玉沙縣入)
(監利縣/尋復舊)松滋(次/畿)石首(次/畿)枝江(次畿熙寧六年省入松滋/元祐元年復建炎四年江)
(陵寄治紹興/五年還舊)建寧(次畿乾徳三年升白臼巡為縣并置/萬庾縣萬庾尋廢熙寜六年省建寧)
(入石首元祐元/年復南渡後省)
鄂州(𦂳/)江夏郡武昌軍節度初為武清軍至道二年改建
炎二年兼鄂岳制置使四年兼江南鄂州路安撫尋
改鄂州路安撫紹興二年改兼荆湖北路安撫六年管
内安撫十一年罷嘉定十一年置沿江制置副使理宗
淳祐五年兼荆湖北路安撫使九年罷景定元年改荆
湖制置使咸淳七年罷縣七江夏(𦂳/)崇陽(望唐縣宋開/寳八年改今)
(名曰按方輿紀要唐唐年縣五代呉曰崇陽梁曰臨夏/晉  臨江南唐復曰唐年宋開寳八年仍為崇陽此云)
(唐縣當是脫唐/年二字謹附識)武昌(上/)蒲圻(中/)咸寧(中徳按宋朝事實/景  四年改永安)
(縣為咸寧縣宋/史未詳謹附識)通城(中熙寧五年升崇陽縣通城鎮為/縣紹興五年廢為鎮十七年復)
嘉魚(下熙寧六年析/復州地入焉)監一寳泉(熙寧七年/置鑄銅錢)南渡後升武
昌縣為夀昌軍
徳安府(中/)安陸郡安逺軍節度本安州建隆元年為建
安軍開寳中廢吉陽縣宣和元年升為府(按方輿紀要/云熙寧初升)
(為徳安府以舊為潜邸故也考神宗本紀英宗即位/授安州觀察使據此則熙寧初升府為確謹附識)縣
五安陸(中熙寧二年省雲夢縣/為鎮入焉元祐元年復)應城(中/)孝感(中建炎中/移治紫資)
(砦/)應山(中/下)雲夢(中紹興七年移治/作落市後復舊)南渡後無應山(按方/輿紀)
(要云應山縣嘉定中改屬隨州考宋史隨州/下初無應山來屬之文疑有脱誤謹附識)
復州(上/)景陵郡防禦建炎四年置徳安復州漢陽軍鎮
撫使紹興三年置荆湖北路安撫使縣二景陵(𦂳晉縣/宋熙寧)
(六年廢州以景陵/屬安州元祐初復)玉沙(下至道三年自江陵來𨽻寳元/二年廢沔陽入焉熙寧六年又)
(𨽻江陵元祐初復白按輿地廣記玉/沙縣乾徳三年以  沙院置謹附識)
常徳府本鼎州武陵郡常徳軍節度乾徳二年降為團
練本朗州大中祥符五年改名政和七年升為軍建炎
四年置鼎澧州鎮撫使紹興元年置荆湖北路安撫使
領鼎澧辰沅靖州三十二年罷乾道元年以孝宗潛藩
升府八年依舊提舉五州縣三武陵(望/)桃源(望乾徳中/析武陵地)
(置/)龍陽(中大觀中改辰陽紹興三年復舊五/年升軍使移治黄城砦三十年復縣)南渡後増
縣一沅江(中下自岳州來𨽻復按輿地廣記宋朝事實/各書並云乾寧中  朗州橋江縣曰沅江屬)
(岳州宋史不載縣名沿革而廣記等書所稱乾寧宋代/無此年號據輿地考云宋析武陵置桃源縣又置沅江)
(縣則沅江縣當與桃源縣同/為乾徳中所置也謹附識)
澧州(上/)澧陽郡軍事縣四澧陽(望/)安鄉(中/下)石門(中下有/臺宜砦)
慈利(下有索口安福西/牛武口澧州五砦)
峽州(中峽字舊從硤今從山三按方輿勝覽云峽州西/魏為拓州後周以地扼  峽之險改拓為峽隋改)
(夷陵郡唐改峽州國朝因之是改硤從山不始於宋也/又考唐書地理志本作峽州與方輿勝覽合宋史注誤)
(謹附/識)夷陵郡軍事縣四夷陵(中有漢流巴山麻溪魚陽/長樂梅子六砦及鉛錫場)
(山按輿地廣記開寳八年省巴/  縣入夷陵宋史不載謹附識)宜都(中/)長楊(中下有漢/流飛魚二)
(鹽井元豐五年廢新安長陽二砦長按長楊縣唐/書地理志及輿地廣記諸書皆作  陽謹附識)逺安(中/下)
岳州(下/)巴陵郡岳陽軍節度本軍事宣和元年賜軍額
建炎間岳鄂二州各帯沿江管内安撫司公事紹興二
十五年改州曰純改軍曰華容(按方輿勝覽云英宗潜/邸領岳州團練使升岳)
(陽軍節度又方輿紀要云秦檜以州名與岳/飛姓同改純州軍曰華容宋史未詳謹附識)三十一年
復舊縣四巴陵(上/)華容(望有占/樓砦)平江(上/)臨湘(中淳化元/年升王朝)
(場為縣尋改為按輿地廣記臨湘縣本巴陵縣之王朝/場淳化中升  王朝縣至道二年改為臨湘縣宋史未)
(詳又淳化元年輿地/考作五年謹附識)
歸州(下/)巴東郡軍事建炎四年𨽻夔路紹興五年復三
十一年又𨽻夔淳熙十四年復明年又𨽻夔縣三秭歸
(下熙寧五年省興山縣為鎮入焉/元祐元年復有撥禮砦青林鹽井)巴東(下有折/叠砦)興山(下/開)
(寳元年移治昭君院/端拱二年徙香溪北)
辰州(下/)盧溪郡軍事太平興國七年置招諭縣熙寧七
年以麻陽招諭二縣𨽻沅州縣四沅陵(中/)溆浦(中下有/懸鼓砦)
(元豐二年/置龍潭堡)辰溪(下有龍門/銅安二砦)盧溪(下/)城一㑹溪(熙寧八/年置)砦
三池蓬鎮溪黔安(嘉祐三年置池蓬熙寧三/年置鎮溪八年置黔安)
沅州(下/)潭陽郡軍事本懿州(按宋史地理志序云平湖/南得州一十五監一注云)
(潭衡邵郴道永全岳澧朗奬辰錦溪叙桂陽監考其中/奬錦溪叙四州唐書地理志奬州龍溪郡即沅州之夜)
(郎渭溪二縣地錦州盧陽郡即辰州之麻陽縣地溪州/靈溪郡析辰州地置叙州潭陽郡即辰州之龍標縣地)
(亦曰沅州據宋志沅州以潭陽縣地置盧陽縣是即唐/之叙州也以辰州麻陽招諭二縣𨽻州是即唐之錦州)
(也故麻陽縣注云有錦州砦盧陽縣注云有奬州舖是/即唐之奬州也惟溪州在宋志沿革無考要亦與麻陽)
(招諭同為辰州所分析而併合於沅州是沅州一境兼/有奬錦溪叙四州之地明矣然宋志於卷首序内則以)
(四州皆為建隆四年平湖南所得於志中沅州條下則/云本懿州熙寧七年收復未嘗云建隆中平湖南所得)
(方輿紀要亦但云宋初没於蠻蠻號懿州並無確係何/年没蠻之明文而紀要諸書亦無馬氏及髙氏據有之)
(始末不知湖南全境歸朝之後何以四州不能據守為/蠻所侵抑或在髙氏時本已為蠻所占歸朝之日虚列)
(版圖史志荒逺䕼稽無從詳/晰姑存疑義謹附識於此)熙寧七年收復以潭陽縣
地置盧陽縣以辰州麻陽招諭二縣𨽻州八年廢招諭
縣入麻陽元豐三年併鎮江砦人户入黔江城為黔陽
縣五年升舊渠陽砦為縣元祐六年省為砦崇寧二年
復為縣縣四盧陽(下有奬州西縣八洲長宜/逈溪鎮江龍門懷化八舖)麻陽(下有/錦州)
(砦龔溪龍家竹砦虚踵齊天义溪六舖/龔溪砦熙寧六年賜名其後為舖未詳)黔陽(下有竹砦/烟溪無狀)
(木州洪/江五舖)渠陽(下/)砦八(熙寧間復硤中騰雲鶴綉勝五州/富錦圓三州六年以硤州新城為)
(安江砦富州新城為鎮江砦七年廢慢水砦龍家堡以/辰州龍門鎮安二砦𨽻州尋廢為舖宣和元年復置銅)
(安砦元豐三年置托口砦四年以古誠州貫保新堡為/貫保砦奉愛豐山新保為豐山新堡小由長渡村堡為)
(小由/砦)安江(有洪江銅/安二舖)托口(有竹灘一舖/元豐八年罷)貫保(元豐三年/置六年𨽻)
(誠州元祐六年廢/崇寧二年復置)渠陽(元祐三年以渠/陽軍改來𨽻)竹灘洪江(並元/祐五)
(年置𨽻/黔陽)若溪(崇寧三/年置)便溪(崇寧三年/以奬州改)
靖州(下/)軍事熙寧九年收復唐溪洞誠州元豐四年仍
建為誠州五年沅州貫保砦改為縣總治本砦并托口
小由豐山四堡砦户口以渠陽縣為名𨽻州六年移托
口小由兩砦却屬沅州析邵州蒔竹縣𨽻州移渠陽為
州治七年小由砦復𨽻州尋廢小由砦豐山堡元祐二
年廢為渠陽軍三年廢軍為砦屬沅州元祐五年復以
渠陽砦為誠州崇寧二年改今名大觀元年為望郡縣
三水平(下本渠陽縣崇寧二年/改名紹興八年移入州)會同(下本三江縣/崇寧二年改)通道
(下本羅䝉縣/崇寧二年改)砦四狼江收溪貫保羅䝉(元豐六年置收/溪復以沅州貫)
(保來𨽻七年置羅䝉元祐三年廢收溪/羅䝉崇寜二年又置若水豐山二砦)堡五石家滻村
多星大由天村(元豐四年置石家滻村六年置多星七/年置大由天村元祐三年廢多星大由)
(天村崇寧三年復置又置羊鎮堡木砦堡大觀二年/又置飛山堡政和三年又置零溪堡八年置通平堡)
荆門軍開寳五年長林當陽二縣自江陵來𨽻熙寧六
年廢軍以縣屬江陵府元祐三年復(按隆平集開寳五/年以荆門鎮為荆)
(門軍宋史未/詳謹附識)縣二長林(次/畿)當陽(次畿紹興十四年廢/入長林十六年復)
漢陽軍(同下/州)熙寧四年廢為縣以漢川縣為鎮屬鄂州
元祐元年復置紹興五年又廢為縣七年復為軍縣二
漢陽(𦂳/)漢川(下太平興國二年自徳安來𨽻紹興五年/廢七年復  按輿地廣記唐武徳四年析)
(漢陽置汊川縣屬沔州州廢屬鄂州五代周屬安州宋/太平興國二年改曰漢川縣屬漢陽軍宋史未詳謹附)
(識/)
夀昌軍(下/)本鄂州武昌縣嘉定十五年升夀昌軍使續
升軍(按方輿勝覽云嘉定十五年升為軍使以與鄂州/節鎮之名相類因玉寳夀昌文錫名夀昌軍宋史)
(不載謹/附識)縣一武昌(上以武昌山為名南渡/後為江州治所後復故)
南路州七軍一監一縣三十九南渡後増茶陵軍(按南/路州)
(軍監共領縣三十七此云三十九誤南渡後升邵州為/寳慶府置茶陵軍升桂陽軍増興寧桂東臨武酃四縣)
(共府一州六軍/三縣四十一)
潭州(上/)長沙郡武安軍節度乾徳元年降為防禦端拱
元年復為軍舊領荆湖南路安撫使大觀元年升為帥
府建炎元年復為總管安撫司紹興元年兼東路兵馬
鈐轄二年復為安撫司縣十二長沙(望開寳中廢/長豐縣入焉)衡山
(望淳化四年以衡州衡山岳/州湘陰並來𨽻有黄簳銀場)安化(望熙寧六年置改七/星砦為鎮入焉廢首)
(溪砦元祐三年置博易場宋按宋朝事實熙寧/六年以益陽縣置安化縣  史未詳謹附識)醴陵(𦂳/)
攸(上/)湘鄉(中/)湘潭(中/)益陽(中屬按方輿記要益陽縣宋/初  鼎州尋還屬宋史未詳)
(謹附/識)瀏陽(中有永興及/舊溪銀埸)湘陰(中乾徳三年自鼎州/𨽻岳州俄而來𨽻)寧鄉
(中沙按輿地廣記太平興國二年析/長  縣置寧鄉縣宋史未詳謹附識)善化(元符元年以/長沙縣五鄉)
(湘潭縣兩鄉為善化縣仍按善/化縣史闕望𦂳等字今  其舊)
衡州(上/)衡陽郡軍事縣五衡陽(𦂳有熙/寧錢監)耒陽(中/)常寧(中/下)
(熙寧六年廢常寧縣/奬中砦有茭源銀場)安仁(中下乾徳二年升安仁場為/縣  按隆平集作乾徳三年)
(與宋史異/謹附識)茶陵南渡後升為茶陵軍
道州(中/)江華郡軍事乾徳三年廢大厯縣(按宋朝事實/云廢大厯入)
(永明宋史未/詳謹附識)紹興元年𨽻荆湖東路二年復縣四營道
(𦂳熙寧五年省永明縣為鎮入焉元祐元年復宋按輿/地廣記營道縣唐元宗天寳元年改為宏道縣  建隆)
(三年復舊名宋/史未詳謹附識)江華(𦂳有黄富鐵場華按隆平集建隆/四年以潭州江  縣𨽻道州宋史)
(未詳謹/附識)寧逺(𦂳唐延唐縣宋/乾徳三年改)永明(上/)
永州(中/)零陵郡軍事縣三零陵(望/)祁陽(中/)東安(中雍熙/元年升)
(東安場為縣/有東安砦)
郴州(中/)桂陽郡軍事紹興初改𨽻荆湖東路二年仍來
屬縣四郴(𦂳有新塘浦/溪二銀坑)桂陽(中唐義昌縣後唐改郴義/宋太平興國初又改有延)
(夀銀/坑)宣章(中唐義章縣宋/太平興國初改)永興(中舊髙亭縣/熙寧六年改)南渡後増
縣二興寧(嘉定二年析郴縣資興程水二鄉置資興縣/後改今名  按二年輿地考作四年謹附識)
桂東(本郴縣地嘉定四年析桂陽之零/陵宜城二郷置今縣於上猶砦)
寳慶府本邵州邵陽郡軍事大觀九年升為望郡寳慶
元年以理宗潛藩升為府淳祐六年升寳慶軍節度縣
二邵陽(望/)新化(望熙寧五年收復梅山以其地置縣/有惜溪柘溪藤溪深溪雲溪五砦)
金州(下/)軍事紹興元年聴廣西路經畧安撫司節制縣
二清湘(望有香烟禄塘長烏羊/洑峽石磨石獲源七砦)灌陽(中有洮水灌/水吉寧砦)
茶陵軍紹興九年升縣為軍仍𨽻衡州嘉定四年析康
樂雲陽常平三鄉置酃縣(按方輿勝覽云中興以來湖/南路安撫提刑奏升軍額知)
(縣曰茶陵軍使兼知茶陵縣事仍𨽻衡州領縣一茶陵/考方輿勝覽序云作於嘉熙己亥係理宗嘉熙三年嘉)
(定乃寧宗年號自嘉定四年下逮嘉熙己亥相距二十/九年若嘉定四年已置酃縣不應方輿勝覽中尚稱茶)
(陵舊名恐嘉定四年/係宋史之訛謹附識)亦嘗𨽻衡州縣一酃(下因酃/湖為名)
桂陽軍(同下/州)本桂陽監紹興元年𨽻荆湖東路二年復
三年升軍(按方輿勝覽作紹興二十二年據載乞升軍/額奏狀云内轄三縣外撫五峒若三年則臨)
(武縣尚未増置不得云三縣明係升軍在増縣之後增/縣既在紹興十一年則升軍自當以二十二年為是宋)
(史當有訛/脱謹附識)縣二平陽(上隋縣晉廢宋天禧三年置有大/富等九銀坑  按隋縣當作唐縣)
藍山(中景徳三年自郴州來𨽻識按/三年輿地考作元年謹附)南唐後増縣一臨
武(中自石晉廢宋/紹興十一年復)
武岡軍崇寧五年以邵州武岡縣升為軍縣三武岡(中/有)
(山塘一砦熙寧八年廢白沙砦置闗硤武陽城步三砦/元祐四年置赤木砦紹聖元年置神山砦崇寧二年置)
(通峽大觀元/年置峽口砦)綏寧(中本邵州蒔竹縣地熙寧九年廢崇/寧九年復紹興十一年移治武陽砦)
(二十五年還舊/後廢臨岡來入)臨岡(本蒔竹縣元豐四年以溪洞徽州/為縣𨽻邵州六年置臨口砦崇寧)
(五年改砦為/縣𨽻武岡軍)南渡後廢臨岡増新寧(下漢夷地宋紹興/二十五年於水頭)
(江北立/今縣)
　
　
　
　
　
　
　
　
　
欽定續通典卷一百二十七
欽定四庫全書
欽定續通典卷一百二十八
　州郡
　　宋(福建路/䕫州路)　(成都府路/廣南東路)　(潼川府路/廣南西路)　(利州路路/燕山府)
福建路州六軍二縣四十七南渡後升建州為府
福建大都督府長樂郡威武軍節度舊領福建路鈐轄
建炎三年升帥府縣十二閩(望/)侯官(望/)福清(望/)古田(望/唐)
(縣有寳興銀/塲古田金坑)永福(望有黄洋保徳二銀塲本案輿地廣/記宋朝事實並云永福  唐永太縣)
(宋崇寧元年改/今名謹附識)長溪(望有王林銀/塲及鹽塲)長樂(𦂳有海壇/山鹽塲)羅源
(中舊永/貞縣)閩清(中/)寧徳(中王審/知時置)懷安(望太平興國五/年析閩縣置)連江
(望/)
建寧府(上/)本建州建安郡舊軍事端拱元年升為建寧
軍節度紹興三十二年以孝宗舊邸升府縣七建安(望/漢)
(縣有北苑茶焙龍焙監庫/及石舍永興丁地三銀塲)浦城(望有余生蕉溪/觔竹三銀塲)嘉禾(望/本)
(建陽縣有瞿嶺等四銀/塲景定元年改今名)松溪(𦂳/)崇安(望淳化五年升/崇安塲為縣)政
和(緊咸平三年升闗𨽻鎮為縣政和/中改闗𨽻為政和縣有天受錫塲)甌寧(望熈寜三年/廢元祐四年)
(復安案輿地廣記宋朝事實並云治平三年析/建  建陽浦城置甌寜縣宋史不載謹附識)監一豐
國(咸平二年/置鑄銅錢)
泉州(望/)清源郡太平興國初改平海軍節度本上郡大
觀元年升為望郡縣七晉江(望有鹽亭一/百六十一)南安(中/)同安
(中有安仁上下馬/欄莊坂四鹽埸)惠安(望太平興國六年析晉江置縣/有鹽亭一百二十九  案輿地)
(廣記宋朝事實並云淳化五/年置縣與宋史異謹附識)永春(中五代閩桃源縣/有倚洋一鐡塲)安
溪(下有青/陽鐡塲)徳化(下有赤/水鐡埸)
南劍州(上/)劍浦郡軍事太平興國四年加南字縣五劍
浦(𦂳舊龍津縣南唐改有大演/石城二銀埸雷文等五茶焙)將樂(上大平興國四年/自建州來𨽻有石)
(牌安福/二銀埸)順昌(上南唐升永/順埸為縣)沙(中有龍/泉銀埸)尤溪(上有尤溪寳/應等九銀埸)
漳州(下/)漳浦郡軍事縣四龍溪(望有呉慣沭犢/中柵三鹽埸)漳浦(望/有)
(黄敦/鹽埸)龍巖(望有大濟寳/興二銀場)長㤗(望太平興國五/年自泉州來𨽻)
汀州(下/)臨汀郡軍事淳化五年以上杭武平二埸並為
縣元符元年析長汀寧化置清流縣縣五長汀(望有上/寳錫埸)
(歸禾㧞口二銀/務莒溪鐵務)寧化(望有龍門新/舊二銀坑)上杭(上有鍾寮金埸/天聖二年徙治)
(鍾寮埸東乾道/四年徙治郭下)武平(下/)清流(案清流縣史闕載望/𦂳等字今仍其舊)南渡
後增縣一蓮城(本長汀蓮城堡紹/興三年升為縣)
邵武軍(同下/州)太平興國五年以建州邵武縣建為軍仍
以歸化建寧二縣來屬縣四邵武(望有黄土等三鹽埸/龍湏銅埸寳積等三)
(鐵/埸)光澤(望太平興國六年析邵武置/縣有太平銀埸新安鐡場)泰寧(望南唐歸化/縣宋元祐元)
(年改為泰寧有螺/􁀙金場江源銀埸)建寧(望有龍門/等三銀埸)
興化軍(同下/州)太平興國四年以泉州游洋百丈二鎮地
置太平軍尋改今名縣三莆田(望自泉州與仙遊同來/𨽻  案輿地廣記云太)
(平興國四年來屬/宋史不載謹附識)仙遊(望/)興化(中太平興國四/年析莆田置縣)
成都府路府一州十二軍二監一縣五十八南渡後府
三州十一
成都府(次/府)本益州蜀郡劍南西川節度太平興國六年
降為州端拱元年復府淳化中降為節度嘉祐中復為
府後復節度縣九成都(次/赤)華陽(次/赤)新都(次/畿)郫(次畿熈寧/五年省犀)
(浦為鎮/入焉)䨇流(次/畿)温江(次/畿)新繁(次畿漢繁/縣前蜀改)廣都(次畿熈寜/五年廢陵)
(州以貴平籍二/縣為鎮入焉)靈泉(次畿舊名靈池/天聖四年改)
眉州(上/)通義郡至道二年升為防禦縣四眉山(望隋通/義縣宋)
(太平興/國初改)彭山(望/)丹稜(望/)青神(緊/)
崇慶府(𦂳/)本蜀州唐安郡軍事紹興十年以高宗潛藩
升崇慶軍節度淳熈四年升府縣四晉源(望/)新津(望唐/唐安)
(縣宋開寳/四年改)永康(望蜀析青/城地置縣)江源(望本唐安縣宋開寳四/年改今名  案宋史缺)
(江源縣今據輿地廣記各書増入又按史新津縣注云/唐唐安縣宋開寳四年改與此同據輿地考稱新津後)
(周縣當是史文誤/載謹附識於此)
彭州(緊/)濛陽郡軍事縣三九隴(望唐縣宋熈寜二年置/堋口縣四年省為鎮入)
(焉有鹿角砦堋/口木頭二茶埸)崇寧(望唐唐昌縣宋/崇寧元年改)濛陽(望/)
緜州(上/)巴西郡軍事縣五巴西(望/)彰明(望/)魏城(𦂳/)羅江
(緊/)鹽泉(中/)
漢州(上/)徳陽郡軍事縣四雒(望/)什邡(望/)綿竹(望/)徳陽(望/)
嘉定府(上/)本嘉州犍為郡軍事乾徳四年廢綏山羅目
玉津三縣慶元二年以寧宗潛邸升府開禧元年升嘉
慶軍節度縣五龍遊(上宣和元年改曰嘉祥後復/故熈寧五年省平𦍑縣入焉)洪雅
(上淳化四年/自眉州來𨽻)夾江(中/)峩眉(中/)犍為(下大中祥符四/年移治懲非鎮)監一
豐逺(鑄鐵/錢)
邛州(上/)臨邛郡軍事縣六臨邛(望熈寜五年省臨溪縣/為鎮入焉併入依政蒲)
(江火/井)依政(望/)安仁(望有延/貢砦)大邑(望有思/安砦)蒲江(上有鹽井/監鹽井砦)
火井(中開寳三年移治平/樂鎮至道三年復舊)監一惠民(鑄鐡錢建/炎三年罷)
簡州(下/)陽安郡軍事縣二陽安(上/)平泉(中/)
黎州(上/)漢源郡軍事縣一漢源(下慶厯六年廢通望入/焉舊廢飛越縣有博易)
(務七案輿地廣記宋朝事實並云慶/厯  年省通津縣與宋史異謹附識)領羈縻州五十四
(羅巖州索古州秦上州合欽州劇川州輒榮州蓬口州/栢坡州愽盧州明川州胣䏢州蓬矢州大渡州米川州)
(木屬州河東州諾筰州甫嵐州昌化州歸化州粟川州/叢夏州和良州和都州附木州東川州上貴州滑川州)
(北川州吉川州甫萼州北地州蒼榮州野川州邛陳州/貴林州䕶川州牒琮州浪瀰州郎郭州上欽州時蓬州)
(儼馬州橛查州邛川州䕶邛州脚川州開望州/上蓬州北蓬州剥重州乆䕶州瑶劍州明昌州)
雅州(上/)盧山郡軍事縣五嚴道(中有碉/門砦)盧山(上有靈/關砦)名
山(中熈寧五年省百丈縣/為鎮入焉元祐二年復)榮經(中/下)百丈(中/下)州城内一茶
場(熈寧九/年置)領羈縻州四十四(當馬州三井州來鋒州名/配州鉗㤗州𨽻恭州畫重)
(州羅林州籠羊州林波州林燒州龍蓬州敢川州驚川/州福眉州木燭州百坡州當品州嚴城州中川州鉗矣)
(州昌磊州鉗并州百頗州㑹野州富仁州推梅州作重/州福林州金林州諾祚州三恭州布嵐州欠馬州羅蓬)
(州論川州讓川州逺南州卑盧州夔龍/州輝川州金川州東嘉梁州西嘉梁州)
茂州(上/)通化郡軍事熈寧九年即汶川縣置威戎軍使
以石泉縣𨽻綿州縣一汶山(下/)砦一鎮𦍑(熈寜九/年置)南渡
後增縣一汶川(下有博/易場)領羈縻州十(璫州直州時州塗/州逺州飛州乾州)
(可州向/州居州)春祺城(本羈縻保州政和四年建為祺州縣/曰春祺宣和三年廢為城𨽻茂州)壽
寧砦(本羈縻直州政和六年建夀寜軍八年廢為砦/宣和三年廢砦為堡又廢敷文闗為敷文堡)延
寧砦(本威戍軍熈寜中建政和六年重築軍城改名延/寧宣和三年廢為砦𨽻茂州四年又廢砦及夀寜)
(堡入汶/川縣)
威州(下/)維川郡軍事本維州景祐三年以與濰州聲相
亂改今名(案輿地廣記諸書並云景祐三年改/為威州宋史誤作景徳三年今改正)縣二保
寧(下唐薛城/縣南唐改)通化(下天聖元年改金川景祐四年復治/平三年省通化軍𨽻縣有博易埸)
(案金川宋史誤作途川今/據輿地廣記諸書改正)領羈縻州二(保州/覊州)嘉會砦(本/羈)
(縻覇州政和四年建為亨州縣曰嘉/會宣和三年廢州以縣為砦𨽻威州)通化軍(熈寜中建/政和三年)
(重築軍城宣和三年省/軍使為監押𨽻威州)
永康軍(同下/州)本彭州導江縣灌口鎮唐置鎮静軍宋乾徳
四年改為永安軍太平興國三年改為永康軍縣二導
江(望乾徳中自彭州來𨽻熈寧五年軍/廢復𨽻彭州後復於此置有愽易埸)青城(望乾徳中/自蜀州來)
(𨽻熈寧五年軍廢還𨽻/蜀州不知何年復來𨽻)
仙井監(同下/州)本陵州至道三年升為團練咸平四年廢
建始縣熈寧五年廢為陵井監宣和四年改為仙井監
隆興初改為隆州縣二仁夀(中/)井研(中/下)南渡後增縣二
貴平(中下熈寧五年廢入/廣都乾道六年復)籍(中下廢/復同上)鎮一大安(舊永安/鎮崇寧)
(二年/改)鹽井一
石泉軍本綿州石泉縣政和七年建為軍割蜀之永康
綿之龍安神泉來𨽻宣和三年降為軍使縣皆還舊𨽻
七年復為軍額縣三石泉(下/)神泉(上有石/闗砦)龍安(上有三/盤砦及)
(茶埸宣和元年改龍安曰安昌後復故寳祐後為軍治/所  案宋朝事實綿州下注云熈寜五年省西昌縣入)
(龍安宋史不/載謹附識)堡九(徽宗重和元年置會同靖安嘉平/通津横望平隴陵霄聳翠連雲)
潼川府路府二州九軍三監一
潼川府(緊/)梓潼郡劍南東川節度本梓州乾徳四年改
靜戎軍太平興國中改靜安軍重和元年升為潼川府
縣十郪(有三十/四鹽井)中江(望隋元武縣宋大中/祥符五年改有鹽井)涪城(望有四/鎮二十)
(七鹽/井)射洪(緊有/鹽井)鹽亭(𦂳熈寧五年省永泰縣/為鎮入焉有六鹽井)通泉(上有/三鐡)
(冶/)飛烏(中有五/鹽井)銅山(中有/銅冶)東闗(中下有四鹽井實案輿/地廣記宋朝事  並云)
(乾徳四年以蜀招葺院/置縣宋史不載謹附識)永泰(中下本尉司/南渡後為縣)
遂寧府都督府遂寧郡武信軍節度本遂州政和五年
升為府宣和五年升大藩端平三年兵亂權治蓬溪砦
縣五小溪(望隋方義縣宋/太平興國初改)蓬溪(望/)長江(𦂳端平三年以/下三縣俱廢)
青石(𦂳/)遂寧(中唐縣宋熈寧六年省/青石縣入焉七年復置)
順慶府(中/)本果州南充郡團練寳慶三年以理宗初潛
之地升為府縣三南充(望熈寧六年省流溪縣為鎮/入焉紹興二十七年復為縣)西
充(望/)流溪(望/)
資州(上/)資陽郡軍事乾徳五年廢月山丹山銀山清溪
四縣宣和二年改龍水為資州後復故淳祐三年廢縣
四盤石(𦂳有一十八/鹽井一鐡冶)資陽(𦂳/)龍水(中/下)内江(下有六十/六鹽井)
普州(上/)安岳郡軍事乾徳五年廢崇龕普慈二縣(案輿/地廣)
(記諸書並云崇龕入安居普/慈入樂至宋史不載謹附識)寳祐以後并廢州縣三安
岳(中下熈寜五年廢普康縣入焉謹案宋/朝事實熈寜作乾徳與宋史異  附識)安居(中/)樂至
(下/)
昌州(上/)昌元郡軍事縣三大足(上/)昌元(上咸平四年/移治羅市)永
川(上/)
叙州(上/)南溪郡軍事乾徳中廢開邉歸順二縣本戎州
政和四年改縣四宜賓(中唐義賔縣宋太平興國元年改/熈寧四年省舊奮入僰道為鎮)
(政和四年改/僰道為宜賓)南溪(中乾徳中移治/舊奮城有鹽井)宣化(唐義賓縣宋太/平興國元年改)
(熈寜四年改為鎮𨽻僰道宣/和元年復以鎮為縣改今名)慶符(本叙州徼外地政和/二年建為祥州置慶)
(符來附二縣宣和三年州廢併來附縣入慶符砦五柔/逺樂從清門石門懷逺靖康元年廢柔逺樂從二砦𨽻)
(懷/逺)羈縻州三十(建州照州獻州南州洛州盈州徳州為/州移州扶徳州播浪州筠州武昌州志)
(州啇州馴州浪川州騁州恊州切騎州靖州曲江州可/陵州品州牱違州碾衞州滈州從州播陵州鉗州)
瀘州(上/)瀘川郡瀘川軍節度本軍事州宣和中賜軍額
縣三瀘川(中/)江安(中有寜逺安夷西寜逺/南田武寧安逺等砦)合江(中有遥/壩青山)
(安溪小溪帶頭使君六砦大觀三年以安溪砦為縣/𨽻純州後廢純州復為砦宣和三年廢遥壩四年復)南
渡後增縣一納溪(皇祐二年納溪復置/砦紹定五年升為縣)監一南井城三
樂共城(元豐四年置堡砦四江門/砦鎮溪堡梅嶺堡大洲堡)九支城(大觀二年建/純州置九支)
(安溪兩縣及美利城宣和二年廢純州及九支縣/為九支城以安溪美利城為砦改慈竹砦為堡)武都
城(大觀三年建滋州置承流仁懷兩縣宣和三年/廢州為武都城以仁懷為堡承流縣併入仁懷)安逺
砦(元豐三年置大觀四/年廢政和五年復)博望砦(政和七/年置)板橋堡政和堡
(政和六/年置)綏逺砦(前𨽻武都城宣/和三年𨽻州)領羈縻州十八(納州薛/州晏州)
(鞏州奉州悦州思峩州長寧州能州淯州/浙州定州宋州順州藍州溱州高州姚州)
長寧軍本羈縻州熈寧中置淯井監𨽻瀘州政和中建
為長寧軍砦堡六梅洞砦(政和五/年置)清平砦(舊𨽻祥州政/和二年建賜)
(名宣和三年廢/祥州以砦𨽻軍)武寧砦(熈寧七年置舊名小溪口十年/改今名元豐四年廢五年復置)
(政和四年建長寧軍以武寧為倚郭/縣宣和二年廢縣為堡四年復為砦)寧逺砦(皇祐元年/置三江砦)
(三年改今名宣和二年/以砦為堡四年復為砦)安夷砦(熈寧六年置舊名婆娑/大觀四年廢政和六年)
(復/)石筍堡(政和五年置初名/梅賴後改今名)南渡後増縣一安寧(嘉定/四年)
(升安夷砦為縣有/武寧寧逺二砦)
合州(中/)巴川郡軍事淳祐三年移治於釣魚山縣五石
照(中魏石監縣宋/乾徳三年改)漢初(中/)巴川(中/)赤水(中/下)銅梁(中下熈/寧四年)
(省赤水入焉/七年復置)
榮州(下/)和義郡軍事乾徳五年廢和義縣(案輿地廣記/諸書並云省)
(入威逺宋史/不載謹附識)縣四榮徳(中下舊名旭川治平四年改熈/寧四年省公井縣為鎮入焉有)
(鹽監一端/平三年廢)威逺(中/)資官(中有/鹽井)應靈(中下有/鹽井)
渠州(下/)隣山郡軍事寳祐三年徙治禮義山縣三流江
(𦂳西魏縣宋景祐三年廢大/竹縣入焉紹興三年復分置)隣水(下唐縣宋乾徳四/年移治崑樓鎮)隣
山(下梁縣宋乾徳三/年移治故隣州城)南渡後增縣一大竹(案大竹縣史/闕載望𦂳等)
(字今仍/其舊)
懷安軍(同下/州)乾徳五年以簡州金水縣建為軍縣二金
水(望/)金堂(望乾隆五年/自漢州來𨽻)
寧西軍(同下/州)開寳二年建為軍名廣安咸淳中改軍名
縣三渠江(中開寳二年/自渠州來𨽻)岳池(𦂳開寳二年/自果州來𨽻)新明(中開寳/二年自)
(合州來𨽻六年/移治單溪鎮)南渡後增縣一和溪(開禧三年/升鎮為縣)
富順監(同下/州)本瀘州富義縣乾徳四年升為富義監太
平興國初改今名領鎮十三鹽井一
利州路府一州九縣三十八闗一南渡後府三州十二
軍二
興元府(次/府)梁州漢中郡山南西道節度縣四南鄭(次/赤)城
固(次/畿)褒城(次/畿)西(次畿至道二年割𨽻大安/軍三年還𨽻有錫冶一務)茶場一(熈寜置/八年)
南渡後增縣一亷水(次畿紹興四年/析南鄭縣置)
利州都督府益川郡寧武軍節度舊昭武軍景祐四年
改紹興十四年分東西兩路紹熈五年復合為一慶元
二年復分嘉定三年復合十一年又分縣四綿谷(中/)葭
萌(中/)嘉川(中下咸平五年自鎮州來𨽻/熈寜三年省平蜀縣入焉)昭化(下後周益/昌縣宋開)
(寳中/改)
洋州(望/)洋川郡武康軍節度舊武定軍景祐四年改縣
三興道(望/)西鄉(上/)真符(中/)
閬州(上/)閬中郡乾徳四年改安徳軍節度(案宋朝事實/云後唐升保)
(寧軍節度宋史/未晰謹問識)縣七閬中(望紹興十八年/省玉井鎮入焉)蒼溪(𦂳/)南部
(𦂳/)新井(𦂳/)奉國(中熈寧四年省岐平縣為鎮入焉與案/宋朝事實熈寧四年作乾徳五年  宋)
(史異謹/附識)新政(中/)西水(中下熈寧四年省/晉安縣為鎮入焉)
隆慶府(上/)本劍州普安郡軍事乾徳五年廢永歸縣隆
興二年以孝宗潛邸升普安軍節度紹熈元年升府縣
六普安(中熈寧五年省臨/津縣為鎮入焉)梓潼(上/)隂平(中/)武連(中/)普成
(中/下)劍門(中下熈寧五年以劍門闗劍門縣復𨽻州/有小劍白綿􁉧砍糧谷龍聚托溪六砦)
巴州(中/)清化郡軍事乾徳四年廢盤道歸仁始寧三縣
縣五化城(中下熈寧五年廢集州/以清化縣為鎮入焉)難江(上舊𨽻/集州)恩陽(中/下)
(熈寧三年省七/盤縣為鎮入焉)曾口(下熈寜五年省其/章縣為鎮入焉)通江(下熈寧五/年廢壁州)
(以白石符陽/二縣入焉)
文州(中/下)隂平郡軍事縣一曲水(中下西魏縣有重石昆/谷張添磨蓬留劵羅移)
(思村戎門披波綏/南十砦水銀務一)
沔州(下/)順政郡軍事本興州開禧三年改今名縣二順
政(中開禧三年/改為畧陽)長舉(中/下)監一濟衆(鑄鐵/錢)
蓬州(下/)咸安郡軍事乾徳三年廢宕渠縣(案宋朝事實/云省宕渠縣)
(入良山宋史/未晰謹附識)縣四蓬池(中/)儀隴(中/)營山(中唐朗池縣宋/大中祥符五年)
(改熈寜三年省蓬/山縣為鎮入焉)伏虞(中下熈寜五年省良山縣為鎮/入焉  案良山宋史作渠山今)
(據輿地廣記/諸書改正)南渡後增縣一良山(中下建炎/二年復)相如(望寳/祐六)
(年自興/州來屬)
政州(下/)江油郡軍事本龍州政和五年改為政州紹興
元年復為龍州縣二江油(中有乾/坡砦)清川(下本馬盤唐改/今名宋康定初)
(増戍兵端平三/年兵亂地廢)
大安軍(中/)本三泉縣舊屬興元府乾徳三年平蜀以縣
直屬京至道二年建為大安軍三年廢軍仍舊屬京紹
興中復升軍鎮二金牛青烏南渡後復置三泉縣𨽻軍
金州(上/)安康郡昭化軍節度縣五西城(下/)漢隂(中下紹/興二年)
(遷治新店以舊縣為鎮嘉定三/年升滶口鎮為縣有饒風鎮)洵陽(中/)石泉(下/)平利(下/)
南渡後増縣一上津(中下本平利縣地紹興十六/年以鶻嶺闗卓䭾平為界)
階州(中/下)武都郡軍事舊𨽻秦鳯路紹興時來屬縣二福
津(中/下)將利(中/下)
同慶府(中/下)同谷郡軍事本成州𨽻秦鳯路紹興十四年來
屬寳慶元年以理宗藩邸升同慶府縣二同谷(中/)栗亭(中/)
西和州(下/)和政郡團練本岷州舊𨽻秦鳯路紹興十七年
改西和州縣三長道(𦂳/)大潭(中/)祐川(案祐川縣史闕載望/𦂳等字今仍其舊)
鳯州(下/)河池郡團練舊屬秦鳯路紹興十四年來𨽻縣
三梁泉(上/)兩當(上/)河池(𦂳/)
天水軍(同下/州)紹興初秦州入於金分置南北天水縣嘉
定元年升軍縣一天水(紹興中廢成紀/隴西二縣來入)
夔州路州十軍三監一縣三十二南渡後府三州八軍
三監一
夔州都督府雲安郡寧江軍節度縣二奉節(中/)巫山(中/下)
紹慶府(下/)本黔州黔中郡軍事武泰軍節度紹定元年
升府縣二彭水(中嘉祐八年廢洪杜洋水都儒信孚四/縣入焉有洪杜小洞界山難溪四砦)
黔江(下有白石門䦨佐水永安安樂䨇洪射營右水蠻/塚浴水潛平鹿角萬就六堡白水土溪小溪石柱)
(高望木孔東流李昌僕射相陽小/村石門茒田木柵虎眼二十九砦)羈縻州四十九(南寧/州逺)
(州犍州清州蔣州知州蠻州襲州峩州邦州鶴州勞州/義州福州儒州令州郝州普州寧州縁州那州鸞州□)
(州邛州敷州晃州侯州焚州添州瑶州䨇城州訓州鄉/州缺州茂龍州整州樂善州撫水州思元州逸州思州)
(南平州勲州姜州稜州鴻州和武州暉州毫州鼔州懸/州  案志稱羈縻州四十九而注中所載凡五十有一)
(州當有訛誤今無/可考証姑仍其舊)南渡後羈縻州五十六(缺/)
施州(下/)清江郡軍事縣二清江(中下有歌羅永寜細沙/寜邊尖木夷平六砦熈)
(寜六年省施州永興砦置夷平砦元/豐二年廢永寧砦置行廊安確二砦)建始(中下有連/天一砦)監
一廣積(紹聖三年/置鑄鐡錢)
咸淳府(下/)本忠州南賓郡軍事淳化元年以度宗潛邸
升府縣三臨江(中/下)墊江(中下熈寧五年/省貴溪縣入焉)南賓(下/)南渡後
增縣二豐都(下/)龍渠(下/)
萬州(下/)南浦郡軍事開寳三年以梁山為軍縣二南浦
(下有平/雲砦)武寧(下/)
開州(下/)盛山郡軍事縣二開江(上慶厯中廢/新浦縣入焉)清水(中舊/名萬)
(嵗縣/後改)
逹州(上/)通川郡軍事本通州乾徳三年改五年廢閬英
宣漢二縣熈寧六年省三岡縣七年省石鼔縣分𨽻通
州新寧永睦三縣縣五通川(中/)巴渠(中/)永睦(下隋永穆/縣宋改)
新寧(下/)東鄉(下/)南渡後增縣一通明(下舊通/明院)
涪州(下/)涪陵郡軍事熈寧三年廢温山縣為鎮縣三涪
陵(下有白/馬鹽場)樂温(下/)武龍(下宣和元年改為枳/縣紹興元年依舊)
重慶府(下/)本恭州巴郡軍事舊為渝州崇寧元年改恭
州後以高宗潛藩升為府縣三巴(中有石英峯王/監溪新興四鎮)江津
(中下乾徳中/移治馬騣鎮)璧山(下/)羈縻州一(溱州領榮懿扶懽/二縣後𨽻南平軍)
雲安軍(同下/州)開寳六年以夔州雲安縣建為軍縣一雲
安(望有思問捍挍平南三/砦玉井鹽埸團雲鹽井)監一雲安(熈寧四年以雲安/監户口析置安義)
(縣八年户還𨽻/雲安縣復為監)
梁山軍(同下/州)高梁郡開寳二年以萬州丕氏屯田務置
軍縣一梁山(中/下)
南平軍(同下/州)熈寧八年收西畨部以恭州南川縣銅佛
壩地置軍縣二南川(中下熈寧八年省入隆化元豐元/年復置有榮懿開邊通安安穩歸)
(正五砦/溱川堡)隆化(下熈寜八年自涪州來𨽻有/七渡水砦大觀四年砦廢)砦一溱溪(本/覊)
(縻溱州宣和二年以溱/溪砦為名𨽻南平軍)
大寧監(同下/州)開寳六年以夔州大昌縣鹽泉所建為監
縣一大昌(中下端拱元年/自夔州來𨽻)
珍州大觀二年建縣二樂源綏陽(本覊縻夷州大觀三/年建為承州領綏陽)
(都上義泉寜夷洋川五縣宣和三年/廢州及都上等縣以綏陽𨽻珍州)砦一遵義(大觀二/年建遵)
(義縣宣和三年廢州及縣以遵義砦為名𨽻珍/州案以上二縣史俱闕載望𦂳等字今仍其舊)
思州政和八年建宣和四年廢紹興元年復縣三務川
安夷卭水(宣和四年與務川安夷並廢𨽻黔州紹興二/年復  案以上三縣史俱闕載望𦂳等字今)
(仍其/舊)
播州樂源郡大觀二年建為州宣和三年廢嘉熈三年
復咸淳末以珍州來屬縣一樂源(中有遵義砦開禧三/年升軍嘉定十一年)
(復為砦文案比樂源縣即上文珍州所領者一地不宜/兩繋以  義揆之當是縣自咸淳末自珍州改屬而宋)
(史志仍誤載之珍州下耳别無/可校姑仍原文而附識於此)
廣南東路府一州十四縣四十三南渡後府三州十一
廣州(中/)都督府南海郡清海軍節度開寳五年廢咸寧
番禺蒙化游水四縣(案宋朝事實云省游水縣/入懷集宋史未詳謹附識)大觀元
年升為帥府縣八南海(望隋縣後改常康宋開寳五年/復  案宋朝事實開寳五年省)
(咸寜常康二縣入南海縣宋史作後改/常康開寳五年復未知孰是謹附識)番禺(上開寳中/廢入南海)
(皇祐三年復置/有銀爐鐵埸)增城(中/)清逺(中有大富銀埸静/定鐡埸錢糾鉛埸)懷集(中/有)
(大利/銀場)東莞(中下開寳五年廢入増城六年復置有桂角/等三銀場靜康等三鹽埸海南黄田等三鹽)
(柵/)新會(下有千歳錫場/海晏等六鹽場)信安(下本義寧縣開寳五年/廢入新會六年復置太)
(平興國初改信安熈寧五年省為鎮入新州新興/縣元祐元年復為縣紹聖元年復省為鎮後復為)
(縣還𨽻/廣州)南渡後無信安增縣一香山(紹興三十二年/以東莞香山鎮)
(為/縣)
韶州(中/)始興郡軍事縣五曲江(望有永通錢監靈源/等三銀埸中子銅埸)翁
源(望有大湖銀/埸大富鉛埸)樂昌(中有黄坑等二/銀埸太平鉛埸)仁化(中開寳五年/廢入樂昌咸)
(平三年復置有大衆多/田二鐡埸多寳鉛埸)建福(宣和三年以岑水埸析曲/江翁源地置縣  案宋朝)
(事實宣和三年作/崇寜元年謹附識)南渡後無建福增縣一乳源(乾道二/年折曲)
(江之樂昌依化/鄉于州頭津置)監一永通
循州(下/)海豐郡軍事縣三龍川(望有大有鉛埸宣和三/年改龍川曰雷江紹興)
(元年/復舊)興寧(望晉縣宋天禧三年移/治長樂有夜明銀場)長樂(上熈寜四年析/興寜縣置有羅)
(翊等四/銀場)
潮州(下/)潮陽郡軍事縣三海陽(望有海門等三砦三河/口鹽埸豐濟銀埸横衡)
(等二/錫埸)潮陽(中下本海陽縣地紹興/二年廢入海陽八年復)揭陽(宣和三年割海/陽三郷置揭陽)
(縣紹興二年廢入海陽八年/復移治吉帛村是謂三陽)
連州(下/)連山郡軍事縣三桂陽(望有同/官銀場)陽山(中有銅/坑錫場)連
山(中紹興六年廢/為鎮十八年復)
梅州(下/)軍事本潮州程鄉縣南漢置恭州(案恭州本敬/州宋避翼祖)
(諱改謹/附識)宋開寳四年改名熈寧六年廢元豐五年復宣
和二年賜郡名義安紹興六年廢州為程鄉縣仍帶程
江軍事十四年復為州縣一程鄉(中有樂口錫場石/坑鉛埸龍坑鐡埸)
南雄州(下/)本雄州軍事開寳四年加南字宣和二年賜
郡名保昌縣二保昌(望保案宋朝事實改湞昌縣/為  昌縣宋史未詳謹附識)始興
(中舊𨽻韶州開/寳四年來𨽻)
英徳府(下/)本英州軍事宣和二年賜郡名曰貢陽慶元
元年以寧宗潛邸升府縣二貢陽(望有鍾峒銀場禮平/銅埸  案貢陽當作)
(湞/陽)浛光(上開寳四年自廣州𨽻連州六年/自連州來𨽻有賢徳等三銀埸)
賀州(下/)臨賀郡軍事開寳四年廢蕩山封陽馮乘三縣
本屬東路大觀二年五月割屬西路縣三臨賀(緊有太/平銀場)
富川(上/)桂嶺(中/)
封州(望/)臨封郡軍事本下郡大觀元年升為望郡紹興
七年省州以二縣𨽻徳慶府十年復舊縣二封川(下/)開
建(下開寳五年廢入/封川六年復置)
肇慶府(望/)高要郡肇慶軍節度本端州軍事元符三年
(案宋朝事實作/建中靖國元年)升興慶軍節度大觀元年升下為望重
和元年賜肇慶府名仍改軍額縣二高要(中有沙利銀/場浮蘆鐡場)
(興案宋朝事實宋開寳五年省平/  縣入高要縣宋史失載謹附識)四會(中舊𨽻廣州熈/寜六年來屬有)
(金埸/銀埸)
新州(下/)新興郡軍事開寳五年廢平興縣(案宋朝事實/云省永順縣)
(入新興縣平興當/作永順謹附識)縣一新興(中/)
徳慶府(望/)本康州晉康郡軍事開寳五年廢州及悦城
晉康都城並入端溪以𨽻端州尋復大觀四年升為望
郡紹興元年以高宗潛邸升為府十四年置永慶軍節
度縣二端溪(下有雲/烈錫埸)瀧水(下舊𨽻瀧州州廢來𨽻有羅/磨䕶峒二銀場  案宋朝事)
(實云開寳六年廢瀧州入康州省廢瀧州鎮南安遂建/水三縣入瀧水縣輿地考云以瀧州之開陽建水嶺南)
(三縣並入龍水為一/縣彼此互異謹附識)
南恩州(下/)恩平郡軍事舊恩州開寳三年廢恩平杜陵
二縣(案宋朝事實作開寳五年與此異又云/省二縣入陽江縣宋史未詳謹附識)慶厯八年
以河北路有恩州乃加南字(案輿地考云慶厯八年改/河北路貝州為恩州乃加)
(南字謹/附識)縣二陽江(中有海口海陵博臘/遂訓等四砦有錫埸)陽春(下熈寜六/年廢春州)
(併銅陵縣入陽春/來𨽻有攬徑鐵場)
惠州(下亦案宋朝事實天禧五年改湞州為惠州輿地/考  云以犯仁宗御名故改宋史未詳謹附識)
軍事宣和二年賜郡名博羅縣四歸善(中有阜民錢監/酉平流坑二銀)
(埸永吉信上永安三錫/埸三豐鐡埸淡水鹽埸)海豐(下有雲溪楊安勞謝三/錫埸古龍石橋二鹽埸)河
源(𦂳有立溪和溪/永安三錫埸)博羅(中有/鐡埸)
廣南西路州二十五軍三縣六十五南渡後府二州二
十軍三
靜江府本桂州始安郡靜江軍節度大觀元年為大都
督府又升為帥府紹興三年以高宗潛邸升府縣十臨
桂(𦂳嘉祐六年廢/慕化縣入焉)興安(望唐全義縣晉置漙州宋乾徳/元年州廢太平興國初改今名)
(三案宋朝事實云太平興國/  年改名宋史未詳謹附識)靈川(望/)荔浦(望/)永福(下/)修
仁(中熈寜四年廢修仁為/鎮入荔浦元豐元年復)義寧(中下本義寜鎮馬氏奏/置宋開寳五年廢入廣)
(州新會六/年復置)理定(下/)古(下/)永寧(中唐豐水縣宋熈寜四年/廢為鎮入荔浦元祐元年)
(復/)南渡後無永寜縣
容州(下/)都督府普寧郡寧逺軍節度開寳五年廢欣道
渭龍陵城三縣縣三普寧(上開寳五年廢繡州以常/林阿林羅繡三縣並入焉)陸
川(中開寳五年廢順州省龍豪温水龍水南河四縣入/焉九年移治公平淳化五年又徙治于舊温水縣)
(案龍水當/作龍化)北流(中開寳五年廢高禺州以峩石/扶萊羅辨陵城四縣地入焉)
邕州(下/)都督府永寧郡建武軍節度開寳五年廢朗寧
封陵思龍三縣(案宋朝事實云省朗寜思龍二縣入宣/化縣省封陵縣入武縁縣宋史未詳謹)
(附/識)大觀元年升為望郡縣二宣化(下景祐二年廢/如化縣入焉)武縁
(下景祐二年廢/樂昌縣入焉)砦一太平(舊領永平太平古萬横山四/砦元豐九域志止存太平一)
(砦/)金埸一鎮乃(熈寧六/年置)羈縻州四十四縣五洞十一(忠/州)
(凍州江州萬丞州思陵州左州思誠州譚州渡州龍州/七源州思明州西平州上思州禄州石西州思浪州思)
(同州安平州員州廣源州勤州南源州西農州萬崖州/覆利州温弄州及武黎縣羅陽陀陵縣永康縣武盈洞)
(古甑洞慿祥洞罇洞卓洞龍英洞龍聳洞徊洞武徳洞/古佛洞八躭洞並屬左江道思恩州□州思城州勘州)
(歸樂州武峩州倫州萬徳州蕃州昆明州婪鳯州侯唐/州歸恩州田州功饒州歸城州武籠州及龍川縣並屬)
(右江道初平安州曰波州皇祐元年改元祐三年又改/懷化洞為州  案思城州二統志作恩城州覆利州一)
(統志作養利州又一統志/有全茗等州史俱失載)
融州融水郡清逺軍節度本軍事州大觀二年升為帥
府三年罷帥府賜軍額又升為下都督府崇寧四年即
融水縣王口砦置平州政和元年廢平州仍為王口砦
與融江文村潯江臨溪四堡砦來𨽻尋復故紹興四年
復廢平州為王口砦觀州為高峯砦縣一融水(中開寳/五年置)
(羅城縣熈寜七年廢武/功羅城二縣為鎮來𨽻)砦一融江南渡後增縣一懷逺
(下紹興四年州廢復為砦來𨽻十四年/復為縣有臨溪文村潯江三堡髙峯砦)羈縻州一(樂善/州)
象州(下/)象郡景徳四年升防禦縣四陽夀(中/下)來賔(中下/舊𨽻)
(嚴州州廢來屬開寳七年/又以廢嚴州之歸化入焉)武化(下熈寧七年廢武化縣/入來賔元祐元年復)
武仙(下/)南渡後無武化縣
昭州(下/)平樂郡軍事開寳五年廢永平縣縣四平樂(中/)
立山(中熈寜五年廢䝉州以連區䝉山二/縣入焉  案連區一統志作速區)龍平(中開寳/五年廢)
(富州以縣來𨽻又以思勤馬江入焉熈寜八年又𨽻梧/州元豐八年復來𨽻宣和中改昭平淳熈六年復今名)
恭城(下/)
梧州(下/)蒼梧郡軍事縣一蒼梧(下熈寜四年省戎城縣/為鎮入焉  案一統志)
(宋改孟陵入蒼梧不止戎/城也宋史未詳謹附識)
藤州(下/)感義郡軍事開寳三年廢寧風感義義昌三縣
縣二鐔津(中/)岑溪(下熈寜四年廢南/儀州為縣𨽻州)
龔州(下/)臨江郡軍事開寳五年廢陽州武陵(案武陵一/統志作武)
(林/)隨建大同四縣政和元年州廢𨽻潯州三年復紹興
六年復廢仍𨽻潯州縣一平南(中開寳五年以思明州/之武郎來屬嘉祐二年)
(廢武郎/縣入焉)
潯州(下/)潯江郡軍事開寳五年廢皇化縣俄又廢州以
桂平𨽻貴州六年復置縣一桂平(下/)
栁州(下/)龍城郡軍事縣三馬平(中/)洛容(中嘉祐四年廢/象縣入洛容)
桞城(中梁龍城縣宋/景徳三年改)
貴州(下/)懷澤郡軍事縣一鬰林(中下隋鬱平縣/宋開寳四年改)
慶逺府(下/)本宜州龍水郡慶逺軍節度舊軍事州景祐
三年廢崖山縣宣和元年賜軍額河池縣不詳何年併
省(案一統志本羈縻智州宋初置河池縣𨽻宜州以富/力縣省入大觀初即縣置庭州改縣曰懷徳尋廢州)
(復改為河池縣𨽻宜州元因/之則宋時固未省也謹附識)咸淳元年以度宗潛邸升
慶逺府縣四龍水(上淳化五年以桞州洛曹來𨽻嘉祐/七年廢入龍水熈寧八年廢羈縻懷)
(逺軍古陽縣為懷逺砦迷昆縣為鎮并思/立砦並入焉有懷逺思立二砦後故宜山)天河(下大觀/元年以)
(天河縣并徳謹砦堰江堡𨽻融/州靖康元年復來𨽻有徳謹砦)忻城(中下慶厯三年以/羈縻芝忻歸恩䊸)
(等州地/置縣)思恩(下熈寜八年自環州來𨽻省鎮寧州/禮丹縣入焉有普義帶溪鎮寜三砦)南渡
後增縣一河池(下有/銀埸)羈縻州十軍一監二(温泉州環州/鎮寜州蕃州)
(金城州文州蘭州安化州迷昆州智州懷逺軍富仁富/安二監舊領思順歸化二州慶厯四年併入桞州馬平)
(縣/)
賔州(下/)安城郡軍事開寳五年廢州及瑯琊石城二縣
以領方𨽻邕州六年以領方復置州縣三領方(下/)遷江
(中本邕州羈縻州天禧四年置史案宋朝事實/云廢思剛州為遷江縣來屬宋  未詳謹附識)上林(中/下)
(開寳五年自邕州來屬廢/澄州止戈賀水無虞入焉)
横州(下/)寧浦郡軍事開寳五年廢樂山從化二縣(案宋/朝事)
(實廢二縣入寧浦/宋史未詳謹附識)又以廢巒州永定來屬縣二寧浦(下/)
永定(下開寳六年廢巒州武羅靈竹二縣入焉熙寧/四年省入寜浦元祐三年復置後更名永享)
化州(下/)陵水郡軍事本辯州太平興國五年改開寳中
廢陵羅縣縣二石龍(下龍案宋朝事實開寳五年省陵/羅  化二縣入石龍宋史未載謹)
(附/識)呉川(下本屬羅州州廢開寳四年來𨽻縣案宋朝事/實云省羅州之亷江斡水零縁三  入呉川宋)
(史未載/謹附識)南渡後增縣一石城(乾道三年析呉川西/鄉置因石城岡為名)
高州(下/)高涼郡軍事開寳五年廢良徳縣(案宋朝事實/開寳五年省)
(良徳保定二縣入電白/縣宋史未詳謹附識)景徳元年併入竇州三年復置
縣三電白(下/)信宜(中下唐信儀縣宋太平興國初改信/宜熙寜四年廢竇州以信宜縣來𨽻)
(有銀埸縣案宋朝事實開寳六年省懐徳/縣潭峩  亮縣入信宜宋史未詳謹附識)茂名(下開寳/五年自)
(潘州/來𨽻)
雷州(下/)海康郡軍事開寳五年廢徐聞遂溪二縣縣一
海康(下有冠/頭砦)南渡後復二縣遂溪(紹興十九/年復置)徐聞(乾道/七年)
(復/置)
欽州(下/)寧越郡軍事開寳五年廢遵化欽江内亭三縣
(案宋朝事實云省三縣入/靈山宋史未詳謹附識)縣二靈山(望有咄/歩砦)安逺(下唐/保京)
(縣宋初改安京景徳中改/今名有如洪如昔二砦)
白州(下/)南昌郡軍事開寳五年廢南昌建寧周羅三縣
政和元年廢州以其地入鬱林三年復南渡後復廢入
鬱林縣一博白(中南渡後/𨽻鬰林州)
鬱林州(下/)鬱林郡軍事州開寳中廢鬱平興徳二縣政
和元年廢白州博白來𨽻三年復置白州以博白還舊
𨽻南渡後廢白州以博白來𨽻縣二南流(中下舊𨽻牢/州州廢來𨽻)
(又以廢牢州之定川宕川黨/州容山懷義撫康善勞入焉)興業(下以廢鬰平/興徳入焉)
廉州(下/)合浦郡軍事開寳五年廢封山蔡龍大亷三縣
(案宋朝事實省三縣入/合浦宋史未詳謹附識)移州治于長沙場置石康縣太
平興國八年改太平軍移治海門鎮咸平元年復縣二
合浦(上有/二砦)石康(下本常樂/州併為縣)
瓊州(下/)瓊山郡靖海軍節度本軍事州大觀元年以黎
母山夷峒建鎮州賜軍額為靖海政和元年鎮州廢以
其地及軍額來歸縣五(案五宋史作四今據/下文所載縣改正)瓊山(中熙/寜四)
(年省舍城入焉有/感恩英田埸二柵)澄邁(下開寳五年廢崖州/與舍城文昌並來𨽻)文昌(下/)臨
高(下/)樂會(下唐置環以黎峒寄治南管宋大/觀三年割𨽻萬安軍後復來屬)
南寜軍(同下/州)本儋州熙寧六年廢州為昌化軍紹興六
年廢昌化萬安吉陽三軍為縣𨽻瓊州十三年為軍使
十四年復為軍以屬縣還𨽻本軍後改今名縣三宜倫
(下隋義倫縣宋/太平興國初改)昌化(下熙寜六年省元豐/三年復有昌化砦)感恩(下熙寜/六年省)
(元豐四年復宜案宋朝事實云熙寧六年省昌化縣感/恩縣為鎮入  倫元豐三年復置昌化縣四年復置感)
(恩縣省洛陽縣入感/恩宋史未詳謹附識)
萬安軍(同下/州)舊萬安州萬安郡熙寧七年廢為軍紹興
六年廢軍為萬寧縣以軍使兼知縣事𨽻瓊州十三年
復為軍縣二(案二宋史作三今據/下文所載縣改正)萬寧(下後復/名萬安)陵水(下/熈)
(寧七年為鎮元豐三年復紹興六年𨽻瓊州十三年復/來𨽻  案宋朝事寛云熈寜七年省陵水縣為鎮入萬)
(安宋史未/詳謹附識)
吉陽軍(同下/州)本朱崖軍即崖州熈寧六年廢為軍紹興
六年廢軍為寧逺縣十三年復後改名吉陽軍鎮二臨
川藤橋(熈寧六年省寧逺吉陽二縣為/臨川藤橋二鎮寧逺即臨川)南渡後縣二寧
逺(下紹興六年復縣𨽻/瓊州十三年復來𨽻)吉陽(下熈寧六年廢為藤橋/鎮𨽻瓊州紹興六年復)
平州崇寧四年于王口砦建軍以懷逺為名尋改懷逺
軍為平州仍置倚郭懷逺縣宣和二年賜平州郡名曰
懷逺(紹興四年廢平州仍為王口砦𨽻融/州十四年復以王口砦為懷逺縣)
從州崇寧四年于中古州置格州及樂古縣五年改格
州為從州政和初廢從州為樂古砦
允州崇寧四年于安口隘置允州及安口縣政和初廢
庭州大觀元年以宜州河池縣置倚郭縣曰懷徳四年
廢庭州
孚州大觀元年以地州建隆縣置倚郭縣曰歸仁四年
廢政和七年復置宣和三年復廢
溪州大觀元年以宜州思恩縣帶溪砦置四年廢
鎮州大觀元年于黎母山心置倚郭縣曰鎮寧升為都
督府賜靜海軍額政和元年廢
延徳軍崇寧五年置延徳縣于朱崖軍黄流白沙側浪
之間大觀元年改為軍又置倚郭縣曰通逺政和元年
廢延徳軍為感恩縣昌化軍通逺縣為通逺鎮𨽻朱崖
軍六年置延徳砦又以通逺鎮為砦
地州崇寧五年納土大觀元年以地州建隆縣置孚州
文州崇寧五年納土大觀元年置綏南砦(紹興四/年廢)
蘭州崇寧五年納土
那州崇寧五年納土
觀州大觀元年以南丹州為觀州置倚郭縣大觀四年
以南丹州還莫公晟復于高峯砦置觀州(紹興四年廢/觀州為高峯)
(砦存留木門馬臺平/洞黄泥中村等堡砦)
隆州
兑州政和四年置隆州兑州并興隆縣萬松縣宣和三
年廢隆州及興隆縣為威逺砦兑州及萬松縣為靖逺
砦二州先置思忠安江鳯麟金斗朝天等五砦並廢各
𨽻新砦仍並𨽻邕州
燕山府路府一州九縣三十宋宣和四年詔山前收復
州縣合置監司以燕山府路為名山後别名雲中府路
燕山府唐幽州范陽郡盧龍軍節度石晉以賂契丹契
丹建為南京又改號燕京金滅契丹以燕京及涿易檀
順景薊六州二十四縣來歸宋宣和四年改燕京為燕
山府又改郡為廣陽節度曰永清軍領縣十二析津
廣平　都市(賜名/廣寧)昌平　良鄉　潞　武清　安次
永清　三河　香河(賜名/清化)　漷隂
涿州唐置石晉以賂契丹宋宣和四年收復賜郡名涿
水升威行軍節度縣四范陽　歸義同安　新城(賜名/威城)
檀州隋置石晉以賂契丹宋宣和四年收復賜郡名
曰横山升鎮逺軍節度縣二宻雲　行唐(賜名/威塞)
平州隋置後唐時為契丹所䧟改遼興府以營灤二州
𨽻之宋宣和四年賜郡名漁陽升撫寧軍節度縣三盧
龍(賜名/盧城)石城(賜名/臨闕)馬城(賜名/安城)
易州唐置宋雍熙四年䧟于契丹宣和四年收復賜郡
名曰遂武防禦縣三易水　淶水　容城
營州隋置後唐時為契丹所䧟宋宣和四年收復賜郡
名曰平盧防禦縣一都城(賜名/鎮山)
順州唐置石晉以賂契丹宋宣和四年收復賜郡名曰
順興團練縣一懐柔
薊州唐置石晉以賂契丹宋宣和四年收復賜郡名曰
廣川團練縣三漁陽(賜名/平盧)三河　玉田
景州契丹置宋宣和四年收復賜郡名灤川軍事縣一
遵化
經州本薊州玉田縣宋宣和六年建為州
雲中府路
雲中府唐雲州大同軍節度石晉以賂契丹號為西京
宋宣和五年始得雲中府武應朔蔚奉聖歸化儒媯等
州所謂山後九州也
武州唐置石晉以賂契丹宋宣和五年收復六年築固
疆堡
應州故屬大同軍節度後唐置彰國軍石晉以賂契丹
宋宣和五年來降
朔州唐置後唐為振武軍石晉以賂契丹宋宣和五年
來降
蔚州唐置石晉以賂契丹宋宣和五年來降
奉聖州唐新州後唐置威塞軍節度石晉以賂契丹契
丹改為奉聖州宋宣和五年來降
歸化州舊毅州後唐改為武州石晉以賂契丹契丹改
為歸化州宋宣和五年來降
儒州唐置石晉以賂契丹宋宣和五年來降
媯州唐置石晉以賂契丹契丹改為汗州宋宣和五年
來降
　
　
　
欽定續通典卷一百二十八
欽定四庫全書
欽定續通典卷一百二十九
　州郡
　　遼(上京道/)　(東京道/)
遼國其先曰契丹本鮮卑之地世居遼澤南控黄龍北
帯潢水冷陘屏右遼河塹左當元魏時有地數百里至
唐達呼哩氏蠶食扶餘室韋奚靺鞨之區地方二千餘
里唐太宗貞觀三年以其地置元州尋置松漠都督府
建八部為州各置刺史徳濟部曰峭落州赫伯部曰弹
汗州都呼部曰無逢州芳阿部曰羽陵州圖勒彬部曰
日連州芮奚部曰徒河州卓津部曰萬丹州富部曰匹
黎赤山二州以達呼哩氏庫克為使持節十州軍事迨
於五代契丹約尼氏益強闢地東西三千里遼太祖以
徳哷勒部之衆代約尼氏起臨潢建皇都更約尼氏八
部曰達爾結部伊斯琿部舍琿部諾爾威部丕勒摩部
訥古濟部濟勒錦部實衮部屬縣四十有一每部設刺
史縣置令又西兼突厥東并渤海得城邑之居百有三
太宗援立石晉取燕雲十六州以皇都為上京升幽州
為南京改南京為東京聖宗城中京興宗升雲州為西
京於是五京備焉又以征伐俘户建州襟要之地多因
舊居名之加以私奴置投下州總京五府六州軍城百
五十有六縣二百有九部族五十有二屬國六十東至
於海西至金山暨於流沙北至臚朐河南至白溝幅員
萬里
上京道
上京臨潢府本漢遼東郡西安平之地新莽曰北安平
(案漢書遼東郡統襄平新昌無慮望平房候城遼隊遼/陽險瀆居就髙顯安市武次平郭西安平文番汗沓氏)
(等縣遼志多無/可考謹附識)遼太祖取天梯必魯等三山之勢於葦
甸射金齪箭以識之謂之龍眉宫神册三年城之名曰
皇都天顯十三年更名上京府曰臨潢(案本紀天顯無/十三年十三年)
(即太宗㑹同元年也本紀/書此在㑹同元年謹附識)轄軍府州城二十五領縣十
臨潢(遼太祖天贊初南攻燕薊以所俘人/户散居潢水之北縣臨潢水故名)長泰(本渤海/國長平)
(縣民遼太祖伐大諲譔先/得是邑遷其人於京西北)定覇(本扶餘府強師縣民遼/太祖下扶餘遷其人於)
(京西聖宗統和八年以諸宫/提轄司人户置𨽻長寧宫)保和(本渤海富利縣民遼/太祖破龍州遷居京)
(南聖宗統和八年以諸宫/提轄司人户置𨽻彰愍宫)潞(本幽州潞縣民天贊元年/太祖破薊州掠縣民布於)
(京東𨽻/崇徳宫)易俗(本遼東渤海民聖宗太平九年大延琳之/叛圍守經年乃降盡遷於京北置縣居)遷
遼(本遼東諸縣大延琳叛擇其謀勇者置之左/右後以城降戮之徙其家屬於京東北故名)渤海(本/東)
(京人因/叛徙置)興仁(聖宗開泰/二年置)宣化(本遼東神化縣民太祖破/鴨渌府盡徙其民居京之)
(南統和八年以諸宫提/轄司人户置𨽻彰愍宫)
祖州天成(案本記天成/作天城葢誤)軍(上/)節度本遼右八部實黙里
地太祖秋獵多於此始置西樓後因建城號祖州以祖
考所生地故名𨽻𢎞義宫領縣二城一長覇(本龍州長/平縣民遷)
(於/此)咸寧(本長寧縣破遼/陽遷其民置)越王城(太祖伯父裕悦王舒嚕/西伐党項吐渾俘其民)
(放牧於此因建城/在州東南二十里)
懷州奉陵軍(上/)節度本唐歸誠州遼太宗行帳放牧於
此天贊中從太祖破扶餘城下龍泉府俘其人築寨居
之㑹同中掠燕薊所俘亦置此太宗崩塟西山曰懷陵
大同元年世宗置州以奉焉𨽻永興宫領縣二扶餘(本/龍)
(泉府太祖遷渤海扶餘/縣降户於此世宗置縣)顯理(本顯理府人太祖伐渤海/俘其王大諲譔遷民於此)
(世宗/置縣)
慶州元寧軍(上/)節度本太保山黒河之地穆宗建城號
黒河州統和八年州廢聖宗秋畋愛其竒秀建號慶州
興宗景福元年𨽻興聖宫領縣三元徳(本黒山黒河之/地興宗景福元)
(年括落帳人/户從便居之)孝安　富義(本義州太宗遷渤海義州民/於此興宗重熈元年降義豐)
(縣後更名/𨽻𢎞義宫)
泰州徳昌軍節度本契丹二十部族放牧之地因黒鼠
族屢犯通化州民不能禦遂移東南六百里來建城居
之以近本族𨽻延慶宫兵事屬東北統軍司領縣二樂
康(倚/郭)興國(本山前之民因罪配/遞至此興宗置縣)
長春州韶陽軍(下/)節度本鴨子河春獵之地重熈八年
置𨽻延慶宫兵事屬東北統軍司領縣一長春(本混同/江地燕)
(薊犯罪者/流配於此)
烏州靜安軍刺史本烏丸之地遼北大王布拉占為牧
建城後官收𨽻興聖宫領縣一愛民(布拉王從軍南征/俘漢民置於此)
永州永昌軍觀察承天皇太后所建太祖於此置南樓
景宗乾亨三年置州於皇子哈巴墓側東潢河南土河
二水合流故號永州冬月牙帳多駐此謂之東巴納𨽻
彰愍宫領縣三長寧(本顯徳府縣名太祖/平渤海遷其民於此)義豐(本鐵利/府義州)
(遼兵破之遷其民於南樓之西北仍名義州重熈元年/廢州改今縣又嘗改富義縣屬㤗州始末不可具考今)
(兩存之於案富義縣屬慶/州遼史  此作泰州葢誤)慈仁(太宗以皇子濟色古爾/亡置慈州墳西重熈元)
(年州廢/改今縣)
儀坤州啟聖軍節度本契丹右大部地回鶻諾果蘇居之
至四世孫翁科烏里生應天皇后舒嚕氏適太祖太祖
開拓四方平渤海后有力焉俘掠有伎藝者多歸帳下
謂之舒新以所生之地置州𨽻長寧宫領縣一廣義(本/回)
(鶻部牧地應天皇后以四征所俘居之因建縣統和/八年以諸宫提轄司人户置來逺縣十三年併入)
龍化州興國軍(下/)節度本漢北安平縣地契丹始祖竒
善汗居此稱龍庭太祖於此建東樓唐昭宗天復二年
太祖為徳哷勒部額爾竒木破代北遷其民建城居之
太宗升節度𨽻彰愍宫兵事屬北路女直兵馬司刺史
州一未詳領縣一龍化(太祖以東征南掠/所俘建城置邑)
降聖州開國軍(下/)刺史本大部落東樓之地太祖春月
行帳多駐此應天皇后夢神人金冠素服執兵仗異獸
十二隨之中有黒兎躍入后懷因而有娠生太宗穆宗
建州先屬延昌宫後𨽻彰愍宫領縣一永安(本龍原府/慶州縣名)
(太祖平渤海破懷州之永/安遷其人置寨於此建縣)
饒州匡義軍(中/)節度本唐饒樂府地貞觀中置松漠府
遼太祖完葺故壘建州𨽻延慶宫領縣三長樂(本遼城/縣名太)
(祖伐渤海遷其/民建縣居之)臨河(本永豐縣人太宗分兵/伐渤海遷於潢水之曲)安民(太宗/以渤)
(海諸邑所/俘雜置)
徽州宣徳軍節度景宗女秦晉大長公主以所賜媵臣
户置在宜州北二百里北至上京七百里
成州長慶軍節度聖宗女晉國長公主以所賜媵臣户
置在宜州北一百六十里北至上京七百四十里
懿州廣順軍節度聖宗女燕國長公主以所賜媵臣户
置在顯州東北三百里西北至上京八百里
渭州髙陽軍節度駙馬都尉蕭昌裔尚秦國王隆慶女
韓國長公主以所賜媵臣户置在顯州東北二百五十
里西北至上京七百五十里(遼制皇子嫡生者/其女與帝女同)
壕州本遼東西安平縣故地國舅宰相南征俘掠漢民
居之因置州在顯州東北二百二十里西北至上京七
百二十里
原州本遼東北安平縣故地國舅金徳俘掠漢民居之
因置州在顯州東北三百里西北至上京八百里
福州本遼東北安平縣故地國舅蕭寧南征俘掠漢民
居之因置州在原州北二十里西北至上京七百八十
里
横州故遼陽縣地國舅蕭克忠部下牧人居之因置州
在遼州西北九十里西北至上京七百二十里
鳯州本藁離國故地渤海之安寧郡境南王府五帳分
地在韓州北二百里西北至上京九百里
遂州本髙州地南王府五帳放牧於此在檀州西二百
里西北至上京一千里
豐州本遼澤大部落約尼氏賽音牧地北至上京三百
五十里
順州本遼隊縣地横帳南王府俘掠燕薊順州之民建
城居之在顯州東北一百二十里西北至上京九百里
閭州羅古王牧地近醫巫閭山在遼州西一百三十里
西北至上京九百五十里
松山州本遼澤大部落横帳布庫王牧地北至上京一
百七十里
豫州横帳陳王牧地南至上京三百里
寧州本達呼哩氏克特山横帳固寧王放牧地在豫州
東八十里西南至上京三百五十里(案自徽州以下至/此俱投下軍州遼)
(制投下軍州皆諸王外戚大臣及諸部從征俘掠或置/生口各團集建州縣以居之横帳諸王國舅公主許創)
(立州城自餘不得建城郭朝廷賜州縣額其節度使朝/廷命之刺史以下皆以本主部曲充焉官位九品之下)
(及井邑商賈之家征税各歸投下惟酒税課納上京鹽/鐵司又案遼志此下尚有靜州鎭州維州防州河董城)
(靜遼城皮被河城招州搭懶主城皆遼國西北界/防邊城因屯戍而立務據形勝不資丁賦今附識)
東京道
東京遼陽府本朝鮮之地後為渤海大氏所有號中京
顯徳府遼太祖建國攻渤海俘其王大諲譔以為東丹
王國立太子托雲為人皇王以主之神册四年葺遼陽
故城以渤海漢户建東平郡為防禦州天顯三年遷東
丹國民居之升為南京十三年改為東京府曰遼陽轄
州府軍城八十七領縣九遼陽(本渤海國金徳縣地漢/浿水縣髙麗改為勾麗)
(縣渤海為/常樂縣)仙鄉(本漢遼隊縣渤/海為永豐縣)鶴野(本漢居就縣地/渤海為鷄山縣)析
木(本漢望平縣地渤海為花山縣不案後銅州析木縣/注云初𨽻東京後来屬則此處  應仍載析木縣今)
(仍其舊而/附識於此)紫蒙(本漢鏤芳縣地後佛寧國置東平府領/紫䝉縣後徙遼城并入黄嶺縣渤海復)
(為紫蒙縣作案鏤芳縣漢/書地理志  鏤方謹附識)興遼(本漢平郭縣地渤海改/為長寧縣唐憲宗元和)
(中渤海王大仁秀南定新羅北/畧諸部開置郡邑遂定今名)肅慎(以渤海/户置)歸仁　順
化
開州鎭國軍節度本濊貊地髙麗為慶州渤海為東京
龍原府都督慶鹽穆賀四州事故縣六曰龍原永安烏
山壁谷熊山白楊皆廢壘石為城周圍二十里遼太祖
平渤海徙其民於大部落城遂廢聖宗伐新羅周覽城
基復加完葺開泰三年遷雙韓二州千餘户實之號開
封開逺軍節度更名鎭國軍𨽻東京留守兵事屬東京
統軍司領州三縣一開逺(本栅城地髙麗為龍原縣渤/海因之遼初廢聖宗東討復)
(置/)　鹽州本渤海龍河郡故縣四海陽接海格州龍河
皆廢　穆州保和軍刺史本渤海會農郡故縣四㑹農
水岐順化美皆廢領縣一㑹農(按穆州下既載㑹農廢/縣又云領縣一㑹農應)
(是仍舊縣名而復置/耳遼史未晰謹附識)　賀州刺史本渤海吉理郡故縣
四洪賀送誠吉理石山皆廢
定州保寧軍髙麗置州(按因盛京通志定州髙麗置渤/海  之屬定理府遼史未晰謹)
(附/識)統和十三年升軍𨽻東京留守司領縣一定東(髙麗/所置)
(遼徙遼西/民居之)
保州宣義軍節度髙麗置州聖宗以髙麗王詢擅立問
罪不服開泰三年取其保定二州統和末髙麗降於此
置𣙜埸𨽻東京統軍司領州軍二縣一來逺(髙麗所置/遼初徙遼)
(西諸縣民實之又徙/奚漢兵七百防戍焉)　宣州定逺軍刺史開泰三年徙
漢户置　懷化軍(下/)刺史開泰三年置
辰州奉國軍節度本髙麗葢牟城渤海改為葢州又改
辰州以辰韓得名遼徙其民於祖州初曰長平軍𨽻東
京留守司領縣一建安
盧州元徳軍刺史本渤海杉盧郡故縣五山陽杉盧漢
陽白巖霜巖皆廢兵事屬南女直湯河司領縣一熊岳
(案遼志此下有來逺城/亦為防戍而設今附識)
鐵州建武軍刺史本漢安市縣髙麗為安市城渤海置
州故縣四位城河端蒼山龍珍皆廢領縣一湯池
興州中興軍節度本漢海宜縣地(案海冝縣漢書地理/志作海溟謹附識)
渤海置州故縣三盛吉蒜山鐵山皆廢
湯州本漢襄平縣地故縣五靈峯常豐白石均谷嘉利
皆廢
崇州隆安軍刺史本漢長岑縣地渤海置州故縣三崇
山溈水綠城皆廢領縣一崇信
海州南海軍節度本沃沮國地髙麗為沙卑城渤海號
南京南海府都督沃晴椒三州故縣六沃沮鷲巖龍山
濱海昇平靈泉皆廢遼太平中大延琳叛南海城堅守
經嵗不下别部酋長皆被擒乃降因徙其民於上京置
遷遼縣移澤州民來實之領州二縣一臨溟　耀州刺
史本渤海椒州故縣五椒山貂嶺澌泉尖山巖淵皆廢
領縣一巖淵(按耀州下既載巖淵廢縣又云領縣一巖/淵應是仍舊縣名而復置耳遼史未晰謹)
(附/識)　嬪州柔逺軍刺史本渤海晴州故縣五天晴神陽
蓮池狼山巖皆廢
渌州鴨渌軍節度本髙麗故國渤海號西京鴨渌府都
督神桓豐正四州事故縣三神鹿神化劒門皆廢大延
琳叛遷餘黨於上京置易俗縣居之在者户二千𨽻東
京留守司領州四縣二𢎞聞　神鄉　桓州髙麗中都
城故縣三桓都神鄉淇水皆廢　豐州渤海置盤安郡
故縣四安豐渤恪隰壤硤石皆廢　正州本沸流王故
地國為公孫康所併渤海置沸流郡領縣一東那(本漢/南耐)
(縣地東按漢書地理志樂浪郡有東暆/縣無  耐縣遼志耐字疑誤謹附識)　慕州本渤海
安逺府地故縣二慕化崇平久廢
顯州奉先軍(上/)節度本渤海顯徳府地遼世宗置以奉
顯陵顯陵者東丹人皇王墓也穆宗應厯元年𦵏世宗
於顯陵西山𨽻長寧積慶二宫兵事屬東京都部署司
領州三縣三奉先(本漢無慮縣即毉巫閭幽州鎮山遼/世宗析遼東長樂縣民以為陵户𨽻)
(長寧/宫)山東(本漢望平縣遼穆宗割渤海/永豐縣民為陵户𨽻積慶宫)歸義(初置顯州/渤海民自)
(來助役遼世宗嘉憫因籍/其人户置縣𨽻長寧宫)　嘉州嘉平軍(下/)刺史　遼
西州阜城軍(中/)刺史本漢遼西郡地遼世宗置州𨽻長
寧宫領縣一長慶(統和八年以諸宫/提轄司人户置)　康州(下/)刺史世
宗遷渤海率賓府人户置初𨽻長寧宫後屬積慶宫領
縣一率賓(本渤海率/賓府地)
宗州(下/)刺史在遼東石熊山耶律隆運以所俘漢民置
聖宗建州初𨽻文忠王府後屬提轄司領縣一熊山(本/渤)
(海縣/地)
乾州廣徳軍(下/)節度本漢無慮縣地遼統和三年置以
奉景宗乾陵𨽻崇徳宫兵事屬東京都部署司領州一
縣四奉陵(本漢無慮縣地括諸/落帳户助營山陵)延昌(析延昌/宫户置)靈山(本渤/海靈)
(峯縣/地)司農(本渤海麓郡縣併麓/波雲川二縣入焉)　海北州廣化軍(中/)刺
史世宗以所俘漢户置初𨽻宣州後來屬領縣一開義
貴徳州寧逺軍(下/)節度本漢襄平縣地漢公孫度所據
遼太宗時察克以所俘漢民置後以弑逆誅沒入焉聖
宗建貴徳軍後更名𨽻崇徳宫兵事屬東京都部署司
領縣二貴徳(本漢襄平縣渤/海為崇山縣)奉徳(本渤海緣城縣/地嘗置奉徳州)
瀋州昭徳軍(下/)節度本挹婁國地渤海建瀋州(按通盛/京  志)
(唐時渤海置州屬定理/府遼史未晰謹附識)故縣九皆廢遼太宗置興遼軍
後更名初𨽻永興宫後屬敦睦宫兵事𨽻東京都部署
司領州一縣二樂郊(太祖俘薊州三河民/建三河縣後更名)靈源(太祖俘/薊州吏)
(民建漁陽/縣後更名)　巖州白巖軍(下/)刺史本渤海白巖城遼太
宗撥屬瀋州初𨽻長寧宫後屬敦睦宫領縣一白巖(渤/海)
(置/)
集州懷衆(案懷衆金史作/懷逺謹附識)軍(下/)刺史古陴離郡地漢屬
險瀆縣髙麗為霜巖縣渤海置州領縣一奉集(渤海/置)
廣州防禦漢屬襄平縣髙麗為當山縣渤海為鐵利郡
遼太祖遷渤海人居之建鐵利州統和八年省開泰七
年以漢户置領縣一昌義
遼州始平軍(下/)節度本佛寧國城渤海為東平府遼太
祖伐渤海先破東平府遷民實之故東平府都督伊䝉
陀黒北五州共領縣十八皆廢太祖改為州軍曰東平
太宗更為始平軍𨽻長寧宫兵事屬北女直兵馬司領
州一縣二遼濱　安定　祺州祐聖軍(下/)刺史本渤海
蒙州地遼太祖以檀州俘於此建檀州後更名𨽻𢎞義
宫兵事屬北女直兵馬司領縣一慶雲(太祖俘宻雲民/於此建宻雲縣)
(後更/名)
遂州刺史本渤海美州地遼採訪使耶律佛徳以部下
漢民置穆宗時佛徳嗣絶沒入焉𨽻延昌宫領縣一山
河(本渤海縣并黒/川麓川二縣置)
通州安逺軍節度本扶餘國王城渤海號扶餘城遼太
祖改龍州聖宗更今名景宗保寧七年以黄龍府叛人
燕頗餘黨千餘户置升節度領縣四通逺(本渤海扶餘/縣併布多縣)
(置/)安逺(本渤海顯義縣/併鵲川縣置)歸仁(本渤海強師縣/併新安縣置)魚谷(本渤/海縣)
韓州東平軍(下/)刺史本藁離國舊治柳河縣髙麗置鄚
頡府都督鄚頡二州渤海因之遼太宗置三河榆河二
州聖宗併二州置韓州𨽻延昌宫兵事屬北女直兵馬
司領縣一栁河(本渤海粤喜縣/地併萬安縣置)
雙州保安軍(下/)節度本挹婁故地渤海置安定郡乆廢
額哩森王從太宗南征以俘鎭定二州之民建城置州
察克弑逆誅沒入焉初𨽻延昌宫後屬崇徳宫兵事𨽻
北女直兵馬司領縣一雙城(本渤海安/夷縣地)
銀州富國軍(下/)刺史本渤海富州遼太祖以銀冶更名
𨽻𢎞義宫兵事屬北女直兵馬司領縣三延津(本渤海/富夀縣)
(境有延津/故城更名)新興(本故越喜國地渤海/置銀冶嘗置銀州)永平(本渤海優富/縣地遼太祖)
(以俘户置舊/有永平寨)
尚州鎭逺軍(下/)節度(按金史地理志銅山縣注載遼同/州鎮安軍遼志疑誤今仍原文而)
(附識/於此)本漢襄平縣地渤海為東平寨遼太祖置州軍曰
鎭東後更名𨽻彰愍宫兵事屬北女直兵馬司領州一
未詳縣二東平(本漢襄平縣地産鐵撥/户三百採鍊隨征賦輸)永昌(本髙麗永/寧縣地)
咸州安東軍(下/)節度本髙麗銅山縣地渤海置銅山郡
地在漢候城縣北渤海龍泉府南山險多盗乃招平營
等州客户數百建城居之初號浩里太保城開泰八年
置州兵事屬北女直兵馬司領縣一咸平(唐安東都䕶/元宗天寶中)
(治營平二州間即此遼太祖㓕/渤海復置安東軍開泰中置縣)
信州彰聖軍(下/)節度本越喜故城渤海置懷逺府(案金/史地)
(理志作懐逺/軍謹附識)遼聖宗以地隣髙麗開泰初置州(案金史/地理志)
(作開泰七年/建謹附識)以所俘漢民實之兵事屬黄龍府都部署
司領州三未詳縣二武昌(本渤海懷福縣地析平州提/轄司及豹山縣一千户𨽻之)
定武(本渤海豹山縣地析平州提轄司/併乳水縣人户置初名定功縣)
賓州懷化軍節度本渤海城遼統和十七年遷烏舍户
置刺史於鴨子混同二水之間後升兵事𨽻黄龍府都
部署司
龍州黄龍府本渤海扶餘府遼太祖平渤海還至此有
黄龍見更名保寧七年軍將燕頗叛府廢開泰九年遷
城於東北以宗州檀州漢户一千復置領州五縣三黄
龍(本渤海長平縣併/富利佐慕肅慎置)遷民(本渤海永寧縣/併豐水扶羅置)永平(渤海/置)
益州觀察領縣一靜逺　安逺州懷義軍刺史　威州
武寧軍刺史　清州建寧軍刺史　雍州刺史(案遼志/龍州賓)
(州誤為一/條今訂正)
湖州興利軍刺史渤海置兵事𨽻東京統軍司領縣一
長慶(案唐書渤海以肅慎故地為上京曰龍泉府領龍/湖渤三州遼廢葢自遼太祖以龍州為黄龍府遂)
(廢龍泉府而以湖渤二州屬/東京也遼史未晰謹附識)
渤州清化軍刺史渤海置兵事𨽻東京統軍司領縣一
貢珍(渤海/置)
郢州彰聖軍刺史渤海置兵事𨽻北女直兵馬司領縣
一延慶
銅州廣利軍刺史渤海置兵事𨽻北兵馬司領縣一析
木(本漢望平縣地渤海為花/山縣初𨽻東京後來屬)
涑州刺史渤海置兵事𨽻南兵馬司(按唐書渤海傳涑/州以其近涑沫江)
(葢即粟木水/故名謹附識)
率賓府刺史故率賓國地(按唐書渤海傳渤海於古率/賓國地置率賓府領華益建)
(三州謹/附識)
定理府刺史故挹婁國地(案國盛京通志定理府故挹/婁  地唐時渤海大氏建府)
(領瀋定二州遼/因之謹附識)
鐵利府刺史故鐵利國地
安定府
長嶺府
鎭海府防禦兵事𨽻南女直湯河司領縣一平南
冀州防禦聖宗建升永安軍
東州以渤海户置
尚州以渤海户置
吉州福昌軍刺史
麓州(下/)刺史渤海置
荆州刺史
懿州寧昌軍節度太平三年越國公主以媵臣户置初
曰慶懿軍更曰廣順軍𨽻上京道宗清寧七年宣懿皇
后進入改今名領縣二寧昌(本平/陽縣)順安
媵州昌永軍刺史
順化城嚮義軍(下/)刺史開泰三年以漢户置兵事𨽻東
京統軍司
寧州觀察統和二十九年伐髙麗以渤海降户置兵事
𨽻東京統軍司領縣一新安
衍州安廣軍防禦以漢户置初刺史後升軍兵事屬東
京統軍司領縣一宜豐(案領盛京通志遼置衍州安廣/軍  冝豐一縣屬遼陽府遼史)
(未詳謹/附識)
連州徳昌軍刺史以漢户置兵事屬東京統軍司領縣
一安民
歸州觀察太祖平渤海以降户置後廢統和二十九年
伐髙麗以所俘渤海户復置兵事屬南女直湯河司領
縣一歸勝
穌州安復軍節度本髙麗南蘇遼興宗置州兵事屬南
女直湯河司領縣二來蘇　懷化
復州懷徳軍節度遼興宗置兵事屬南女直湯河司領
縣二永寧　徳勝
肅州信陵軍刺史重熈十年州民亡入女直取之復置
兵事𨽻北女直兵馬司領縣一清安
安州刺史兵事𨽻北女直兵馬司
榮州
率州
荷州
源州
渤海州
寧江州混同軍觀察清寧中置初防禦後升兵事屬東
北統軍司領縣一混同
河州徳化軍置軍器坊
祥州瑞聖軍節度興宗以鐵驪户置兵事𨽻黄龍府都
部署司領縣一懷徳
　
　
　
　
　
　
　
　
　
　
　
　
　
　
　
欽定續通典卷一百二十九
欽定四庫全書
欽定續通典卷一百三十
　州郡
　　遼(中京道/)　(南京道/)　(西京道/)
中京道
中京大定府漢新安平縣漢末步奚居之魏武北征降
者一十餘萬去之松漠其後拓跋氏乘遼建牙於此當
饒樂河水之南温渝河水之北唐太宗伐高麗駐蹕於
此部帥蘇支從征有功奚長可度率衆内附為置饒樂
都督府懿宗咸通以後契丹始大奚族不復敢抗遼太
祖建國舉族臣屬聖宗嘗過七金山土河之濵望雲氣
有郛郭樓闕之狀因議建都統和二十四年五帳院進
故奚王牙帳地二十五年城之實以漢户號曰中京府
曰大定領州十縣九大定(白霫故地以諸/國俘户居之)長安(本漢賔/從縣以)
(諸部人/居之)富庶(本漢新安平地遼開/泰二年析京民置)勸農(本漢賔從縣地/遼開泰二年析)
(京民/置)文定(遼開泰二年/析京民置)升平(遼開泰二年/析京民置)歸化(本漢栁/城縣地)
神水(本漢徒河縣地/遼開泰二年置)金源(本唐青山縣地遼開/泰二年析京民置)　恩州
懷徳軍(下/)刺史本漢新安平縣地遼太宗建州開泰中
以渤海户實之初𨽻永興宫後來屬領縣一恩化(遼開/泰中)
(以渤海/人户置)　惠州惠和軍(中/)刺史本唐歸義州地遼太祖俘
漢民數百户兎麛山下創城居之置州領縣一惠和(聖/宗)
(遷上京惠州民括/諸宫院落帳户置)　高州觀察唐信州之地武后萬嵗
通天元年以契丹伊斯琿部置遼開泰中聖宗伐高麗
以俘户置領縣一三韓(辰韓為抉餘弁韓為新羅馬韓/為高麗開泰中聖宗伐高麗俘)
(三國之/遺人置)　武安州觀察唐沃州地遼太宗俘漢民居木
葉山下因建城以遷之號杏堝新城復以遼西户益之
更曰新州統和八年改今名初刺史後升領縣一沃野
　利州(中/)觀察本中京阜俗縣統和二十六年置刺史
州開泰元年升領縣一阜俗(唐末契丹漸熾役使奚人/遷居琵琶川統和四年置)
(縣初𨽻彰愍宫更𨽻中京後置州仍𨽻焉○/按統和二十六年金史作十六年謹附識)榆州高
平軍(下/)刺史本漢臨渝縣地後𨽻右北平驪城縣唐武
后載初二年析鎮州置黎州處靺鞨部落後為奚人所
據遼太宗南征横帳嘉哩以所俘鎮州民置州開泰中
没入領縣二和衆(本新黎/縣地)永和(本漢昌城縣地統/和二十二年置)　澤
州廣濟軍(下/)刺史本漢土垠縣地遼太祖俘蔚州民立
寨居之開泰中置州領縣二神山　灤河(本漢徐無縣/地屬永興宫)
　北安州興化軍(上/)刺史本漢女祁縣地屬上谷郡晉
為馮䟦所據唐為奚王府西省地遼聖宗以漢户置州
領縣一利民(本漢且/居縣地)　潭州廣潤軍(下/)刺史本中京之
龍山縣開泰中置州領縣一龍山(本漢交黎縣地開泰/二年以習家寨置)
　松江州勝安軍(下/)刺史遼開泰中置領縣一松江(本/漢)
(文成縣地遼/開泰二年置)
成州興府軍節度晉國長公主以媵户置軍曰長慶初
𨽻上京後改軍名來𨽻領縣一同昌
興中府本霸州彰武軍節度古孤竹國漢栁城縣地慕
容皝遷都於此改為龍城縣元魏為遼西郡隋平高寳
寧置營州煬帝廢州置栁城郡唐高祖武徳初改營州
總管府尋為都督府後為奚所據遼太祖平奚及俘燕
民將建城命韓知方擇其處乃完葺栁城號霸州彰武
軍節度統和中制置建霸宜錦白川等五州尋落制置
𨽻積慶宫後屬興聖宫重熙十年升興中府領州二縣
四興中(本漢栁城縣地太祖掠漢民居此置霸城縣重/興中置府更名  按遼無重興年號興字當是)
(熙字之訛/謹附識)營丘(析霸/城置)象雷(遼開泰二年以麥務/川置初𨽻中京後屬)閭山(本/漢)
(無慮縣遼開泰二年以/羅家軍置𨽻中京後屬)　安徳州化平軍(下/)刺史以霸
州安徳縣置來屬領縣一安徳(統和八年析霸城東南/龍山徒河境户置𨽻乾)
(州更屬霸州/置州來屬)　黔州阜昌軍(下/)刺史本漢遼西郡地遼
太祖平渤海以所俘户居之𨽻黒水河提轄司安帝置
州析冝霸二州漢户益之初𨽻永興宫更𨽻中京後置
府來屬領縣一盛吉(太祖平渤海俘興州盛/吉縣民來居此因置縣)
宜州崇義軍(上/)節度本遼西絫縣地興宗以定州俘户
建州𨽻積慶宫領縣二𢎞政(世宗以定/州俘户置)聞義(世宗置初/𨽻海北州)
(後來/屬)
錦州臨海軍(中/)節度本漢遼東無慮縣慕容皝置西樂
縣遼太祖以漢俘建州𨽻𢎞義宫領州一縣二永樂
安昌　嚴州保肅軍(下/)刺史本漢海陽縣地遼太祖平
渤海遷漢户雜居興州境聖宗於此建城𨽻𢎞義宫來
屬領縣一興城
川州長寧軍(中/)節度本唐青山州地遼太祖弟明王安
圖置㑹同三年詔為白川州安圖子察克以大逆誅没
入省曰川州初𨽻崇徳宫統和中屬文忠王府領縣三
𢎞理(統和八年以諸/宫提轄司户置)咸康　宜民(統和/中置)
建州保静軍(上/)節度唐武徳中置昌樂縣遼太祖完葺
故壘置州初屬武寧軍𨽻永興宫後屬敦睦宫領縣二
永霸　永康(本唐昌/黎縣地)
來州歸徳軍(下/)節度本唐瑞州故地遼太平元年改置
初刺史後升𨽻永興宫領州三縣一來賔(本唐來/逺縣地)　隰
州平海軍(下/)刺史慕容皝置集寧縣遼聖宗括帳户遷
信州大雪不能進建城於此置州𨽻興聖宫來屬領縣
一海陽(本漢縣濵海地多/鹻鹵置鹽塲於此)　遷州興善軍(下/)刺史本漢
陽樂縣地遼聖宗平大延琳遷歸州民置來屬領縣一
遷民　潤州海陽軍(下/)刺史遼聖宗平大延琳遷寧州
之民居此置州領縣一海濵(本漢陽樂縣地遷潤州本/東京城内渤海民户因叛)
(移於/此)
南京道
南京析津府本幽州唐置大都督府改范陽節度使五
代晉以遼有援立之功割幽州等十六州以獻遼太宗
升為南京又曰燕京府曰幽都軍號盧龍開泰元年落
軍額(按金史志云遼㑹同元年升為南京府曰幽都仍/號盧龍軍開泰元年更為永安析津府遼史未詳)
(謹附/識)領州六縣十一析津(本晉薊縣改薊北縣/遼開泰元年更今名)宛平(本/晉)
(幽都縣遼開泰元年更今名志按方輿紀要唐徳宗建/中元年析薊縣置幽都縣遼  作晉幽都縣盖誤又開)
(泰元年清類天文分野之書作統/和二十二年未知孰是謹附識)昌平(本漢軍都縣後漢/屬廣陽郡晉屬燕)
(國元魏置東燕郡反昌平縣郡廢縣𨽻幽州未按續輿/地考昌平五代唐改為燕平石晉復舊遼史  晰謹附)
(識/)良鄉(燕為中都縣漢改今名舊屬涿郡北齊省入薊縣/尋復置唐武后聖厯元年改固節鎮神龍元年復)
(舊/)潞(本漢舊縣屬漁陽郡唐武徳二年/置元州貞觀元年州廢復為縣)安次(本漢舊縣/屬漁陽郡)
(唐武徳四年徒至東南五十里石梁城貞觀八年又徙/今縣西五里常道城元宗開元二十三年又徙耿就橋)
(行市/南)永清(本漢益昌縣隋置通澤縣唐置/武隆縣改㑹昌天寶初改今名)武清(漢雍奴/縣屬漁)
(陽郡唐天寶/初改今名)香河(本武清孫村遼於新倉置𣙜鹽院居/民聚集因分武清香河潞三縣户置)
(武按遼以前未有香河縣此云析/  清香河等三縣置疑誤謹附識)玉河(本泉山地劉仁/恭於大安山創)
(宫觀司煉丹羽化之術於方士王/若訥因割薊縣分置以供給之)漷隂(本漢泉山之霍/村鎮遼每季春)
(弋獵於延芳淀居民成邑就城故漷隂鎮後改為縣謹/按金史志漷隂縣遼太平中以漷隂村置遼史未詳)
(附/識)　順州歸化軍(中/)刺史本隋置唐武徳初改燕州武
宗㑹昌中改歸順州唐末仍為順州初軍曰歸寧後更
今名領縣一懷柔(唐貞觀六年置治五栁城改順義縣/開元四年置松漠府彈汗州天寶元)
(年改歸化縣肅宗乾元元年復今名居按遼志以順州/為隋置考隋書粟末靺鞨内附止云  之栁城而已太)
(平寰宇記云煬帝大業八年為置遼西郡以統之亦未/有置順州之文也新唐書貞觀四年平突厥以其部落)
(置順祐化長四州都督府於幽靈/之境順州之置實在此時謹附識)　檀州武威軍(下/)刺
史本燕漁陽郡地漢為白檀縣元魏創密雲郡兼置安
州後周改為元州隋高祖開皇十八年割燕樂密雲二
縣置檀州唐天寳元年改密雲郡乾元元年復為檀州
遼加今軍號領縣二密雲(本漢白檀縣後漢以居斤奚/元魏置密雲郡領白檀要陽)
(密雲三縣高齊廢/郡及二縣來屬)行唐(本定州行唐縣太祖掠定州破/行唐盡驅其民北至檀州擇曠)
(土居之凡置十寨仍/名行唐縣𨽻彰愍宫)　涿州永泰軍(上/)刺史漢高祖六
年分燕置涿郡魏文帝改范陽郡晉為范陽國元魏復
為郡隋開皇二年罷郡屬幽州大業三年以幽州為涿
郡唐武徳元年郡廢為涿縣七年改范陽縣代宗大厯
四年置涿州石晉以歸太祖領縣四范陽(本漢涿縣唐/武徳中更名)
固安(本漢方城縣唐武徳四年/屬北義州貞觀二年來屬)新城(本漢新昌縣唐大/厯四年析固安縣)
(置後省後唐明宗天成/四年復析范陽縣置)歸義(本漢易縣地齊併入□縣唐/武徳五年置北義州州廢復)
(置縣/來屬)　易州高陽軍(上/)刺史漢為易故安二縣地隋置
易州隋末為上谷郡唐武徳四年復為易州天寳元年
仍為上谷郡乾元元年又改易州五代𨽻定州節度使
遼㑹同九年孫方簡以其地來附應厯九年為周世宗
所取後屬宋統和七年攻克之升今軍領縣三易(本漢/縣齊)
(顯祖天保七年省隋開皇十/六年於故安城西北隅置縣)容城(本漢縣先屬涿郡唐/武徳五年屬北義州)
(貞觀元年還來屬聖厯三年/改全忠縣天寶元年復舊)淶水(本漢道縣周静帝大/象十八年改今名)
(按漢書地理志涿郡有逎縣别無道縣之名遼史盖誤/又按方輿紀要淶水宋初省入易縣遼復置史文未詳)
(謹附/識)　薊州尚武軍(上/)刺史秦漁陽右北平二郡地隋
文帝開皇中徙治元州總管府煬帝改漁陽郡唐武徳
元年廢入幽州開元十八年分置領縣三漁陽(本漢縣/屬漁陽)
(郡晉省復置元魏省唐屬/幽州開元十八年來屬)三河(本漢臨朐縣地唐開元/四年析潞州置  按前)
(後漢書地理志上谷涿郡無臨朐縣新唐書地理志載/武徳二年析潞縣置臨朐縣貞觀元年省開元四年更)
(置三河縣當以新/唐書為是謹附識)玉田(本漢無終縣唐萬嵗通天元年/更名屬幽州開元八年屬營州)
(十八年/來屬)　景州清安軍(下/)刺史本薊州遵化縣重熙中
置領縣一遵化(本唐平州買馬/監為縣來屬)
平州遼興軍(上/)節度秦為遼西右北平二郡地漢因之
隋文帝開皇中改平州大業初復為郡唐武徳初改州
天寳元年仍北平郡後唐復為平州遼太祖天贊二年
取之以定州俘户錯置其地領州二縣三盧龍(本春秋/肥如國)
(漢晉屬遼西郡元魏為郡治兼立平州北齊屬北/平郡隋開皇中省肥如入新昌十八年改今名)安喜
(本漢令支縣地乆廢遼太/祖以定州安喜縣俘户置)望都(本漢海陽縣乆廢遼太/祖以定州望都縣俘户)
(置/)　灤州永安軍(中/)刺史本古黄洛城秦為右北平漢為
石城縣後名海陽縣晉以後屬遼西石晉割地在平州之
境遼太祖以俘户置州領縣三義豐(本黄洛故城漢屬/遼西郡乆廢唐季)
(入契丹世/宗置縣)馬城(本盧龍縣地唐開元二十八/年析置縣以通水運遼來屬)石城(漢置/屬右)
(北平郡乆廢唐貞觀中於此置/臨渝縣萬嵗通天元年改名)　營州鄰海軍(下/)刺史本
秦遼西郡地漢為昌黎郡元魏立營州後周為高寳寧
所據隋開皇置州大業改遼西郡唐武徳元年復為營
州萬嵗通天元年始入契丹聖厯二年僑治漁陽開元
五年還治栁城天寳元年改曰栁城郡後唐復為營州
遼太祖以居定州俘户領縣一廣寧(漢栁城縣屬遼西/郡萬嵗通天元年)
(入契丹中宗神龍元年移幽州/界開元四年復舊遼改今名)
西京道
西京大同府戰國屬趙武靈王始置雲中郡秦屬代王
國後為平城縣魏屬新興郡晉仍屬雁門劉琨表封猗盧
為代王都平城元魏道武於此遂建都邑孝文帝改為
司州牧置代尹遷都洛邑改萬年又置恒州高齊文宣
帝廢州為恒安鎮尋復恒州周復恒安鎮改朔州隋仍
為鎮唐武徳四年置北恒州七年廢貞觀十四年移雲
中定襄縣於此永淳元年摩多為民患移民朔州開元
十八年置雲中州天寳元年改雲中郡乾元元年曰雲
州五代後唐同光三年以雲州為大同軍節度使石晉
代唐以契丹有援立功割山前代北地為賂初仍為大
同軍節度重熙十三年升為西京府曰大同領州二縣
七大同(本大同川地重熙十七年/西夏犯邊析雲中縣置)雲中(趙置沿革/與京府同)天成
(本極塞之地魏道武帝置廣牧縣唐/武徳五年置定襄縣遼析雲中置)長青(本白登臺地/遼始置縣)
奉義(本漢陶林縣地/遼析雲中置)懷仁(本漢沙南縣元魏廢隋開皇/二年移雲内於此大業二年)
(置大利縣屬雲州改屬定襄郡隋末陷突厥遼改今/名  案金史地理志載遼析雲中置與此異謹附識)懷
安(本漢夷輿縣地厯魏至隋為突厥所據唐克頡利縣/遂廢為懷荒鎮高勲鎮燕奏分歸化州文徳縣置初)
(隸奉聖州/後來屬)　𢎞州博寧軍(下/)刺史東魏静帝置北靈丘
縣唐初陷突厥開元中置横野軍安邊縣天寳亂廢後
為襄隂村遼統和中以寰州近邊為宋將潘美所破廢
之乃於此置𢎞州初軍曰永寜領縣二永寧　順聖(本/魏)
(安塞軍五代兵廢高勲鎮幽州奏景/宗分永興縣置初𨽻奉聖州後來屬)　徳州(下/)刺史唐
㑹昌中以西徳店置州遼開泰八年以漢户復置領縣
一宣徳(本漢桐過縣地屬雲中郡後𨽻定襄郡漢末廢/高齊置紫阿鎮唐㑹昌中置縣  按金史地理)
(志反山西通志並云徳州昭/聖軍遼史不載軍名謹附識)
豐州天徳軍節度秦為上郡北境漢屬五原郡自晉懷
帝永嘉之亂屬赫連勃勃後周置永豐鎮隋開皇中升
為縣改豐州大業七年為五原郡恭帝義寧元年改歸
順郡唐武徳元年為豐州總管府六年省貞觀四年分
靈州境置豐州都督府領蕃户天寳初改九原郡乾元
元年復豐州後入囘鶻㑹昌中克之後唐改天徳軍遼
神冊五年攻下更名應天軍復為州兵事屬西南面招
討司領縣二富民(本漢臨戎縣/遼改今名)振武(本漢定襄郡盛樂/縣元魏嘗都於此)
(唐武徳四年克突厥建雲中都督府高宗麟徳三年改/單于大都督府聖厯元年又改安北都督開元七年割)
(𨽻東受降城八年置振武軍節度使㑹昌五年為安北/都䕶府後唐莊宗以兄嗣本為振武節度使遼神冊元)
(年伐吐渾還攻之盡俘其民以東/唯存鄉兵三百人防戍後更為縣)
雲内州開逺軍(下/)節度本中受降城地遼初置代北雲
朔招討司改雲内州道宗清寧初升兵事屬西南面招
討司(按方輿紀要及續輿地考等書並云遼/置開逺軍清寧初改雲内州謹附識)領縣二柔
服　寧人
天徳軍本中受降城唐開元中廢横塞軍置天安軍於
大同川乾元年改天徳軍遼太祖破天徳盡掠吏民以
東後置招討司漸成井邑乃以國族為天徳軍節度使
寧邊州鎮西軍(下/)刺史本唐隆鎮遼置兵事屬西南面
招討司
奉聖州武定軍(上/)節度本唐新州後唐置團練使總山
後八軍莊宗同光二年升威塞軍石晉割獻遼太宗改
升兵事屬西京都部署司領州三縣四永興(本漢涿/鹿縣地)礬
山(本漢軍/都縣)龍門　望雲(本望雲川地景宗於此建/潜邸後置縣𨽻彰愍宫)　歸
化州雄武軍(上/)刺史本漢下洛縣元魏改文徳縣唐升
武州僖宗改毅州後唐太祖復武州明宗又為毅州潞
王仍為武州石晉割獻遼改今名領縣一文徳(本漢女/祁縣地)
(元魏/置縣)
汗州清平軍(下/)刺史本漢潘縣元魏置北齊置北燕郡
改懷戎縣隋廢郡屬涿郡唐武徳中復置北燕州縣仍
舊貞觀八年改媯州五代時奚王去諸以數千帳次媯
州自别為西奚號汗州遼因之領縣一懷來(本懷戎縣/太祖改)
　儒州縉陽軍(中/)刺史唐置後唐同光二年𨽻新州遼
太宗改奉聖州仍屬領縣一縉山(本漢廣寗縣地唐天/寳中割媯州縣置)
蔚州忠順軍(上/)節度本代郡周宣帝始置蔚州隋開皇
中廢唐武徳四年復置至徳二年改興唐縣乾元元年
仍舊石晉獻地升忠順軍後更武安軍統和四年入宋
尋復之降刺史𨽻奉聖州升觀察復忠順軍節度兵事
屬西京都部署司領縣五靈仙(唐置興唐縣梁改隆化/縣後唐同光初復置晉)
(改今/名)定安(本漢東安陽縣地/乆廢遼置今縣)飛狐(後周大象二年置廣/昌縣於五龍城隋仁)
(夀元年/改今名)靈丘(漢置後漢省東魏復置屬靈丘郡隋開皇/中罷郡來屬大業初改𨽻代州唐武徳六)
(年仍/舊)廣陵(本漢延陵縣隋唐為鎮州後唐同光初分興/唐縣置石晉割屬遼  按金史地理志廣靈)
(亦作陵遼統和三年析靈/山置與遼志異謹附識)
應州彰國軍(上/)節度唐武徳中置金城縣後改應州後
唐明宗州人也天成元年升彰國軍節度興唐軍寰州
𨽻焉遼因之兵事屬西京都部署司領縣三金城(本漢/隂館)
(縣漢末廢為隂館城大業/末陷突厥唐始置金城縣)渾源(唐/置)河隂(本漢隂館縣地/初𨽻朔州遼清)
(寧中/來屬)
朔州順義軍(下/)節度本漢馬邑縣地元魏始置朔州葛
榮亂廢高齊天保六年復置周武帝置朔州總管府隋
大業三年改馬邑郡唐武徳四年復朔州遼升順義軍
節度兵事屬西京都部署司領州一縣三鄯陽(本漢定/襄縣地)
(獻帝建安中置新興郡元魏置桑乾郡高齊置招逺縣/郡仍舊隋開皇三年罷郡來𨽻大業元年改今名)寧
逺(齊天保六年於朔州西置招/逺縣唐乾元元年改今名)馬邑(漢置屬雁門郡唐/開元五年析鄯陽)
(縣東三十里置大/同軍倚郭置今縣)　武州宣威軍(下/)刺史趙惠王置武
川塞魏置神武縣唐末置武州後改毅州遼重熙九年
復為武州號宣威軍領縣一神武(魏置晉改新城初𨽻/朔州後置州併寧逺)
(為一縣/來屬)
東勝州武興軍(下/)刺史隋開皇七年置勝州大業五年
改榆林郡唐貞觀五年於南河地置决勝州故謂此為
東勝州天寳七年又為榆林郡乾元元年復為勝州遼
神冊元年破振武軍勝州之民皆趨河東州廢石晉割
代北來獻復置兵事屬西南面招討司領縣二榆林
河濵
金肅州重熙十二年伐西夏置割燕民三百户防秋兵
一千實之屬西南面招討司
河清軍西夏歸遼開直路以趨上京重熙十二年建城
號河清軍徙民五百户防秋兵一千人實之屬西南面
招討司
　
　
　
　
　
　
　
　
　
　
欽定續通典卷一百三十
欽定四庫全書
欽定續通典卷一百三十一
　州郡
　　金(上京路/北京路)　(咸平路/西京路)　(東京路/中都路)
金之壤地封疆東極吉林蜜雅呼逹噶境北自扶餘路
之北三千餘里和羅和博穆昆地為邊右旋入泰州博
勒果所浚界壕而西經臨潢金山跨慶桓撫昌淨州之
北出天山外包東勝接西夏逾黄河復西歴葭州及米
脂寨出臨洮府㑹州積石之外與生羌地相錯復自積
石諸山之南左折而東逾洮州越鹽州堡循渭至大散
關北竝山入京兆絡商州南以唐鄧西南皆四十里取
淮之中流為界而與宋為表裏襲遼制建五京置十四
總管府是為十九路其間散府九節鎮三十六防禦郡
二十二刺史郡七十三軍十有六縣六百三十二後復
盡升軍為州或升城堡寨鎮為縣是以金之京府州凡
百七十九縣加於舊五十一城寨堡關百二十二鎮四
百八十八東極海西逾積石北過隂山南抵淮漢地方
萬餘里
上京路即哈爾呼之地金之舊土也國初稱為内地太
宗天眷元年號上京海陵貞元二年遷都於燕削上京
之號止稱㑹寧府世宗大定十三年七月復為上京府
一領節鎮四防禦一縣六鎮一
㑹寧府(下/)初為㑹寧州太宗以建都升為府熙宗天眷
元年置上京留守司以留守帶本府尹兼本路兵馬都
總管後置上京海蘭等路提刑司領縣三㑹寧(倚與府/同時置)
曲江(初名鎮東大定七年/置十三年更今名)宜春(大定七/年置)
肇州(下/)防禦使舊珠赫店也太宗天㑹八年以太祖兵
勝遼肇基王績於此遂建為州天眷元年十月置防禦
使𨽻㑹寧府海陵時嘗為濟州支郡章宗承安三年升
為節鎮軍名武興五年置漕運司以提舉兼州事後廢
軍宣宗貞祐二年復升為武興軍節鎮置招討司以使
兼州事領縣一始興(倚與州/同時置)
隆州(下/)利渉軍節度使本遼黄龍府金天眷三年改為
濟州置利渉軍海陵天德二年置上京路都轉運司四
年改為濟州路轉運司大定二十九年嫌與山東路濟
州同更今名貞祐初升為隆安府領縣一利渉(倚與州/同時置)
鎮一(與縣同/時置)
信州(下/)彰信軍刺史本渤海懷逺軍遼聖宗開泰七年
建取諸路漢民置領縣一武昌(本渤海懐/福縣地)鎮一(八千/戸)
扶餘路國初置萬戸海陵例罷萬戸乃改置節度使承
安三年設節度副使
海蘭路置總管府貞元元年改總管為尹仍兼本路兵
馬都總管承安三年設兵馬副總管
率賔路節度使遼時為率賔府置刺史金天㑹二年以
扎蘭路都貝勒所居地瘠遂遷於此以海陵例罷萬戸
置節度使因名率賔路節度使大定十一年以扎蘭率
賔相去千里既居率賔然不可忘本遂命名親管明安
曰扎蘭明安承安三年設節度副使
哈斯罕路置節度使天㑹七年徙治寧州嘗置都統司
章宗明昌四年廢
和囉噶路國初置萬戸海陵例罷萬戸乃改置節度使
承安三年置節度副使
烏克蘇喇統軍司後升為招討司與扶餘路近
咸平路府一領刺郡一縣十
咸平府(下/)總管府安東軍節度使本遼咸州金初為咸
州路置都統司天徳二年八月升為咸平府後為總管
府置遼東路轉運司東京咸平路提刑司領縣八(按元/史地)
(理志金咸平府領平郭安東新興慶/雲清安歸仁六縣與金史異謹附識)平郭(倚舊名咸平/大定七年更)
銅山(遼同州鎮安軍遼太祖時以東平寨置因名東平/軍曰鎮東金大定二十九年以與東平重故更)
新興(遼屬銀州富國軍金熙宗/皇統三年廢州更名來屬)慶雲(遼屬祺州祐聖軍/本以所俘檀州宻)
(雲民建州宻/雲後更名)清安(遼肅州信陵軍金/皇統三年降為縣)榮安　歸仁(遼舊/𨽻通)
(州安逺軍本渤海/强師縣遼更名)玉山(承安三年以穆蘇集平郭林河/之間相去六百餘里之地置貞)
(祐二年升為節/鎮軍曰鎮安)
韓州(下/)刺史遼置東平軍本渤海鄚頡府領縣二臨津
(倚未詳/何年置)栁河(本渤海粤喜縣地/遼以栁河名縣)
東京路府一領節鎮一刺郡四縣十七鎮五
遼陽府(中/)東京留守司本遼東京金天㑹十年改南京
路平州軍帥司為東南路都統司之時嘗治於此以鎮
髙麗(後置兵馬都部署司天徳二年改/為本路都總管府後更置留守司)領縣四(案元史/地理志)
(金領遼陽鶴野二縣當是遺/去宜豐石城二縣謹附識)鎮一遼陽(倚/)鶴野　鎮一
(長宜哈斯/罕在其地)宜豐(遼舊衍州安廣軍金/皇綂三年廢為縣)石城(宣宗興定三/年九月以縣)
(之靈巖寺為巖州名其/倚郭縣曰東安置行省)
澄州南海軍刺史(下/)本遼海軍天徳三年改州名領縣
二鎮一臨溟　鎮一(新/昌)析木(遼同州廣利軍附郭縣也/金皇綂三年廢州來屬)
(案同州遼史地理/志作銅州謹附識)
瀋州昭徳軍刺史(中/)本遼定理府地遼太宗時置軍曰
興逺(案遼史地理志/逺作遼謹附識)後為昭徳軍置節度(案元史地理/志云金為昭)
(徳軍又更顯/徳軍謹附識)金明昌四年改為刺史與通貴徳澄三州
皆𨽻東京領縣五樂郊(遼太祖俘三河之民建/三河縣於此後改今名)章義(遼/舊)
(廣州金皇綂三/年䧏為縣來屬)遼濵(遼舊遼州東平軍遼太宗改為/始平軍金皇綂三年廢為縣)挹
樓(遼舊興州興中軍常安縣嘗置定理府刺史於/此本挹樓故地金大定二十九年章宗更名)䨇城
(遼䨇州保安軍也金皇綂/三年䧏為縣章宗時廢)
貴德州刺史(下/)遼貴德州寧逺軍金初廢軍降為刺
郡領縣二貴德(倚/)奉集(遼屬集州懐逺軍與案遼史/地理志作懐衆軍  金史異)
(謹附/識)
蓋州奉國軍節度使(下/)本髙麗蓋葛牟城遼辰州金明
昌四年罷哈斯罕建辰州遼海軍節度使六年以與陳
同音更取蓋葛牟為名領縣四鎮二湯池(遼屬鐵州/建武軍)鎮
一(神/鄉)建安(遼/縣)鎮一(大/寧)秀巖(本大寧鎮明昌四年升為縣/泰和四年仍廢為鎮貞祐四)
(年復/置)熊岳(遼屬盧州/元徳軍)
復州(下/)刺史遼懐逺軍節度(案遼史地理志作懐徳軍/節度與金史異謹附識)
金明昌四年䧏為刺史領縣二鎮一永康(倚舊名永寧/大定七年更)
化成(遼蘇州安復軍金皇統三年降為縣來屬/貞祐四年升為金州興定二年升為防禦)鎮一
(歸/勝)
來逺州(下/)舊來逺城本遼熟女直地金大定二十二年
升軍後為州
博索府路金初置統軍司天徳二年置總管府貞元
元年與海蘭路總管並為尹兼本路兵馬都總管(此/路)
(皆明/安戸)
北京路府四領節鎮七刺郡三縣四十二鎮七寨一堡
五十六
大定府(中/)北京留守司遼中京金初因之貞元元年更
為北京置留守司都轉運司警廵院領縣十一鎮二大
定(倚遼縣/舊名)鎮一(恩/化)長興(案方輿紀要云契丹置長安縣/今改為長興縣金史未詳謹附)
(識/)富庶　鎮一(文/安)松山(遼松山州勝安軍松山縣開泰/中置刺史太祖天輔七年置觀)
(察使皇統三年廢州來屬承安三年𨽻髙州泰和四年/復  案遼史地理志作松江州松江縣與金志異據遼)
(志大定府注云有松山松江縣/注同似當從金志為是謹附識)神山(遼屬澤州金承安/二年嘗置惠州升)
(孩兒館為灤陽縣以𨽻之/泰和四年罷州及灤陽縣)惠和(皇統三年以遼/惠州惠和縣置)金源(唐/青)
(山縣遼開泰二年置/以地有金甸為名)和衆(遼屬榆州金皇統/三年罷州來屬)武平(遼築/城杏)
(堝初名新州聖宗綂和間改為武安州金皇綂三年䧏/為武安縣來屬大定七年更名承安三年𨽻髙州泰和)
(四年復/來屬)靜封(承安二年以和錫務置𨽻全州/三年隸髙州泰和四年來屬)三韓(遼伐/髙麗)
(遷馬韓辰韓弁韓三國民為縣置髙州金天輔七年以/髙州置節度使皇綂三年廢為縣承安三年復升為髙)
(州置刺史為全州支郡分武平松/山静封三縣𨽻焉泰和四年廢)
利州(下/)刺史遼統和十六年置領縣二鎮一寨一阜俗
(遼統和四年/置金因之)龍山(遼故潭州廣潤軍縣金/皇統三年廢州來屬)寨一(蘭/州)鎮一
(漆/河)
義州(下/)崇義軍節度使遼宜州金天德三年更州名領
縣三鎮一𢎞政　開義(遼海北州廣化軍縣金/皇綂三年廢州來屬)鎮一(饒/慶)
同昌(遼成州興府軍縣金初𨽻川州大定六年罷川/州𨽻懿州承安二年復𨽻川州泰和四年來屬)
錦州(下/)臨海軍節度使舊𨽻興中府後來屬領縣三永
樂(本慕容皝/西樂縣地)安昌　神水(遼開泰二年置金皇統三年/廢為鎮大定二十九年復升)
(為/縣)
瑞州(下/)歸德軍節度使本來州天德三年更為宗州
泰和六年以避睿宗諱謂本唐瑞州地故更今名領
縣三鎮一瑞安(舊名來賔唐來逺縣也金明昌六/年更為宗安泰和六年復更今名)海陽
(遼潤州海陽軍故縣金/皇統三年廢州來屬)鎮一(遷/民)海濵(本遼隰州海平軍/故縣金皇統三年)
(廢州/來屬)
廣寧府(散/下)鎮寧軍節度使本遼顯州奉先軍金天輔七
年升為府因軍名置節度天㑹八年改軍名鎮寧天德
二年𨽻咸平後廢軍𨽻東京泰和元年七月來屬領縣
三(舊有奉先縣天㑹八年/改為鍾秀縣鎮六寨四)鎮二(歡城/遼西)廣寧(舊名山東縣/大定二十九)
(年更名有遼/世宗顯陵)鎮寨二(閭城兔/兒窩)望平(大定二十九年/升梁漁務置)鎮一
　閭陽(遼乾州廣徳軍奉陵縣金天㑹八/年廢州更名來屬有遼景宗乾陵)鎮一(閭陽/衡家)寨
二(大斧山/北川)
懿州(下/)寧昌軍節度使遼嘗更軍名慶懿又為廣順復
更今名金因之先𨽻咸平府泰和末來屬領縣二(大定/六年)
(罷川州以宜民同昌二縣來屬承安二年復以二縣𨽻/川州泰和四年罷川州以宜民𨽻興中同昌𨽻義州)
順安　靈山(本渤海靈/峰縣地)
興中府(散/下)本遼霸州彰武軍興宗重熙十一年升為府
更今名金因之領縣四鎮三興中(本唐栁/城地)鎮一(黔/城)永德
(遼安徳州化平軍安德/縣金大定七年更今名)鎮一(阜/安)興城(遼嚴州保肅軍縣/金皇統三年廢州)
(隸錦/州)宜民(遼川州長寧軍會同中嘗名白川州天禄五/年去白字金初因之與同昌縣皆𨽻焉大定)
(六年降為宜民縣𨽻懿州承安二年復置川州改徽川/寨為徽川縣為懿州支郡泰和四年罷州及徽川縣來)
(屬/)鎮一(咸康遼縣也/金初廢為鎮)
建州(下/)保靖軍刺史遼初名軍曰武寧後更金因之領
縣一永霸(本唐昌/黎縣地)
全州(下/)盤安軍節度使承安二年置改和錫務為靖封
縣(案方輿紀要云尋廢靖封縣以盧川縣/屬臨潢府金史不言靖封之廢謹附識)黑河舖為盧
川縣撥北京三韓縣拉呼等五明安以𨽻焉貞祐二年
嘗僑置於薊州領縣一安豐(承安元年改豐州舖為安/豐縣𨽻臨潢府三年置全)
(州盤安軍/節度使治)
臨潢府(下/)總管府遼為上京金初因之天眷元年改為
北京天徳二年改北京為臨潢府路以北京路都轉運
司為臨潢府路轉運司三年罷貞元元年以大定府為
北京後但置北京臨潢路提刑司大定後罷路併入大
定府路貞祐二年嘗僑置於平州領縣五堡三十七(大/定)
(間二十/四後增)臨潢(倚/)長泰　盧川(承安二年以黒河舖/升𨽻全州後復來屬)寧塞
(泰和元/年置)長寧(遼永州永昌軍縣金天輔七年嘗/置節度使皇統三年廢州來屬)
慶州(下/)元寧軍刺史境内有祖州天㑹八年改為奉州
皇統三年廢境内有遼懐州舊置奉陵軍天㑹八年更
為奉徳軍皇統三年廢領縣一(舊有孝安縣天㑹八年/改為慶民縣皇統三年)
(廢/)朔平(有𣙜塲務言案遼史地理志慶州領元徳孝安/二縣金史  廢孝安而不及元德據方輿紀要)
(云改置朔平縣廢元徳縣入焉/當以方輿紀要為是謹附識)
興州寧朔軍節度使本遼北安州興化軍興化縣金承
安五年升為興州置節度軍名寧朔改利民寨為利民
縣撥宻齊顯河圖們必罕寧江蘇瑪拉三明安𨽻焉貞
祐二年僑置於宻雲縣領縣二(又有利民縣承安五年/以利民寨升泰和四年)
(廢/)興化(倚遼舊縣金皇統三年䧏興化軍置𨽻/大定府承安五年建興州於縣為倚郭)宜興(本/興)
(化縣白檀鎮泰/和三年升為縣)
泰州昌徳軍節度使遼時本契丹二十部族牧地海陵
正隆間置昌德軍𨽻上京大定二十五年罷之承安三
年復置於長春縣以舊泰州為金安縣𨽻焉領縣一(舊/有)
(金安縣承安/三年置尋廢)堡十九長春(遼長春州韶陽軍金天徳二/年降為縣𨽻肇州承安三年)
(來/屬)
西京路府二領節鎮七刺郡八縣四十鎮九
大同府(中/)西京留守司遼西京大同府金因之皇統元
年以燕京路𨽻尚書省西京及山後諸部族𨽻元帥府
舊置兵馬都部署司天徳二年改置本路都總管府後
更置留守司置轉運司及中部西京路提刑司領縣七
鎮三大同(倚遼析/雲中置)鎮一(奉/義)雲中(晉舊/縣)宣寧(遼徳州昭聖/軍宣德縣金)
(大定八/年更名)鎮一(窟龍/城)懐安(晉故/縣)天城(遼析雲/中置)白登(本名長/清大定)
(七年/更)懐仁(遼析雲中置金貞/祐二年升為雲州)鎮一(安七/疃)
豐州(下/)天徳軍節度使遼嘗更軍名應天尋復金因之
皇統九年升為天徳總管府置西北路招討司以天徳
尹兼領之大定元年降為天徳軍節度使兼豐州管内
觀察使以元管部族直薩軍馬公事並𨽻西南路招討
司領縣一鎮一富民(晉舊/名)鎮一(振/武)
𢎞州(下/)刺史遼名軍曰博寧本襄隂村統和中建金初
置保寧軍後廢軍領縣二鎮二襄隂(倚本名永寧/大定七年改)順聖
(本安塞軍故地遼/應歴中置金因之)鎮二(陽門貞祐二年/升為縣大羅)
浄州(下/)刺史大定十八年以天山縣升為豐州支郡刺
史兼權機察領縣一天山(舊為𣙜場大定十/八年置為倚郭)
桓州(下/)威逺軍節度使軍兵𨽻西北路招討司明昌七
年改置刺史領縣一清塞(倚明昌四年以/罷録事司置)
撫州(下/)鎮寧軍節度使遼秦國大長公主建為州金明
昌三年復置刺史為桓州支郡治柔逺四年置司候司
承安二年陞為節鎮軍名鎮寧撥西北路招討司所管
宻齊顯必喇温都必喇納琳卓果斯桑噶錫徳琿四明
安以𨽻之領縣四柔遠(倚大定十年置於燕子城/𨽻宣德州明昌三年來屬)集寧
(明昌三年以/春市塲置)豐利(明昌四年/以泥濼置)威寧(承安二年以/新城鎮置)
德興府遼奉聖州武定軍節度金初因之大安元年升
為府名德興領縣六鎮一德興(倚舊名永興縣/大安元年更名)媯川(本/晉)
(媯州遼嘗名汗州縣舊曰懐戎/更名懐來金明昌六年更今名)縉山(遼儒州縉陽軍縣/金皇統元年廢州)
(來屬崇慶元年升為鎮州鎮案方輿紀要延慶州注云/皇統初州廢崇慶初復置  州旋廢縉山廢縣注云金)
(州廢縣屬徳興府/金史未晰謹附識)鎮一(永/安)望雲(本望雲川地遼主嘗居/號曰御莊後改為縣金)
(因/之)礬山(晉故縣金初𨽻𢎞/州明昌三年來屬)龍門(晉縣金初𨽻𢎞州後來/屬明昌三年割𨽻宣徳)
(州/)
昌州天輔七年降為建昌縣𨽻桓州明昌七年以狗濼
復置𨽻撫州(案方輿紀要云明昌七年復置昌/州屬德興府與金史異謹附識)後來屬
領縣一寶山
宣德州(下/)刺史遼改晉武州為歸化州雄武軍金大定
七年更為宣化州八年復更為宣德領縣二宣德(舊文/徳縣)
(大定三十/九年更名)宣平(承安二年以大新鎮置/以北邉用兵嘗駐此地)
朔州(中/)順義軍節度使貞祐三年七月嘗割朔州廣武
縣𨽻代州領縣二鄯陽(晉故/縣)馬邑(晉故縣金貞祐/二年升為固州)
武州(邉/下)刺史大定前仍置宣威軍領縣一寧逺(晉故/縣)
應州(下/)彰國軍節度使領縣三金城(晉故/縣)山隂(本名河/隂大定)
(七年以與鄭州屬縣同故/更焉貞祐二年升為忠州)渾源(晉縣金貞祐二年升為/渾源州  案元史地理)
(志云升為渾源州仍置渾/源縣金史未詳謹附識)
蔚州(下/)忠順軍節度使遼嘗更為武安軍尋復領縣五
靈仙　廣靈(亦作陵遼統和/三年析靈仙置)靈邱(晉縣金貞祐二年升/為成州四年割為代)
(州支/郡)定安(晉縣金貞祐二/年升為定安州)飛狐(晉/縣)
雲内州(下/)開逺軍節度使天㑹七年徙奚第一第三部
來戍領縣二鎮一柔服　鎮一(寧仁舊縣也大/定後廢為鎮)雲川(本/哈)
(逹罕後升為裕民縣皇統元年復廢為/哈逹罕大定二十九年復升更今名)
寧邉州(下/)刺史金初置鎮西軍貞祐三年𨽻嵐州四年
二月升為防禦領縣一寧邉(正隆三/年置)
東勝州(邉/下)刺史金初置武興軍領縣一鎮一東勝　鎮
一(寧/化)
中都路遼太宗會同元年為南京開泰元年號燕京金
貞元元年定都以燕乃列國之名不當為京師號遂改
為中都府一領節鎮三刺郡九縣四十九鎮七
大興府(上/)遼南京府曰幽都仍號盧龍軍開泰元年更
為永安析津府金天㑹七年析河北為東西路時屬河
北東路貞元元年更今名領縣十鎮一大興(倚遼名/析津貞)
(元二年/更今名)鎮一(廣/陽)宛平(倚本晉幽都縣/遼開泰二年改)安次(晉舊/名)漷隂
(遼太宗太平中/以漷隂村置)永清(晉舊名霸案方輿紀要云永清縣/宋初為  州治景祐二年并入文)
(安縣金復置金/史未詳謹附識)寶坻(本新倉鎮大定十二年置以香河/縣近民附之承安三年升置盈州)
(為大興府支郡以香/河武清𨽻焉尋廢州)香河(遼以武清縣/之孫村置)昌平　武清(晉/縣)
良鄉
通州(下/)刺史天徳三年升潞縣置以三河𨽻焉興定二
年升為防禦領縣二潞(晉/縣)三河(晉/縣)
薊州(中/)刺史遼置上武軍(案遼史地理志/上作尚謹附識)領縣五(舊有/永濟)
(縣大定二十七年以永濟務置未詳/何年廢又有黎豁縣廢置皆未詳)鎮二漁陽(倚/)遵化
(遼景州/淸安軍)鎮一(石/門)豐潤(泰和間置濟案續輿地考云本玉/田縣之永  務金升為豐潤縣金)
(史未詳/謹附識)玉田　鎮一(韓/城)平峪(大定二十七年以/漁陽縣大王鎮升)
易州(下/)刺史遼置髙陽軍領縣二易　淶水
涿州(中/)刺史遼為永泰軍領縣五鎮一范陽(倚晉/縣)鎮一
(政/滿)固安(晉/縣)新城　定興(大定六年以范陽縣黄村/置割淶水易縣近民屬之)奉先
(大定二十九年置萬寧縣以奉山陵明昌二年更今名/  案續輿地考云金析良鄉宛平范陽三縣地置萬寧)
(縣金史未/詳謹附識)
順州(下/)刺史遼置歸化軍領縣二温陽(舊名懐柔明/昌六年更名)宻
雲(遼檀州/武威軍)
平州(中/)興平軍節度使遼為遼興軍金天輔七年以燕
西地與宋遂以平州為南京以錢帛司為三司天會四
年復為平州嘗置軍帥司十年徙軍帥司治遼陽府後
置轉運司貞元元年以轉運司併𨽻中都路貞祐二年
置東面經略司尋罷領縣五鎮一盧龍(倚/)撫寧(本新安/鎮大定)
(二十九/年置)海山(本漢海陽故城遼以所俘望都縣/民置故名望都金大定七年更名)遷安(本/漢)
(令支縣故城遼以所俘安喜縣民/置因名安喜金大定七年更今名)鎮一(建/昌)昌黎(遼營州/鄰海軍)
(以所俘定州民置廣寧縣金皇統二年䧏州/來屬太定二十九年以與廣寧府重故更名)
灤州(中/)刺史本黄洛故城遼為永安軍金天輔七年因
置節度使領縣四鎮二義豐(倚/)石城　鎮一(榛/子)馬城
樂亭(案方輿紀要樂亭縣大定/末置金史未載謹附識)鎮一(新/橋)
雄州(中/)天㑹七年置永定軍節度使賜名易陽郡𨽻河
北東路貞元二年來屬領縣三歸信(倚并案方輿紀要/金  遼涿州所領)
(之歸義縣入歸信為雄/州治金史未詳謹附識)容城(泰和八年割𨽻安州/貞祐三年𨽻安肅州)保定
(宋保定軍後廢為縣戎案宋史地理志本涿州新鎮地/太平興國六年置平  軍景徳初改保定軍宣和七年)
(降為保定縣屬莫州方輿紀要云宋/屬莫州金屬雄州金史未晰謹附識)
霸州(下/)刺史遼益津郡𨽻河北東路金貞元二年來屬
領縣四益津(倚大定二十/九年剏置)文安　大成　信安(金初因/宋為信)
(安軍大定七年降為信安縣𨽻霸/州宣宗元光元年升為鎮安府)
保州(中/)順天軍節度使宋舊軍事金天㑹七年置順
天軍節度使𨽻河北東路貞祐二年來屬海陵賜名
清苑郡領縣二清苑(倚宋名保寨金/大定十六年更)滿城(大定二十八/年以清苑縣)
(塔院/村置)
安州(下/)刺史宋順安軍治髙陽金天㑹七年陞為安州
𨽻河北東路後置髙陽軍大定二十八年徙治葛城因
升葛城為縣作倚郭泰和四年改混泥城為渥城縣來
屬八年移州治於渥城以葛城為屬縣領縣三渥城(倚/泰)
(和四/年置)葛城(大定二十/八年置)髙陽(泰和八年改𨽻/莫州尋復故)
遂州(下/)刺史宋廣信軍金天㑹七年改為遂州𨽻河北
東路貞元二年來屬號龍山郡泰和四年廢為遂城縣
𨽻保州貞祐二年復置州領縣一遂城(倚/)
安肅州(下/)刺史宋安肅軍金天㑹七年升為徐州軍如
舊𨽻河北東路貞元二年來屬天徳三年改為安肅州
軍名徐郡軍大定後降為刺郡廢軍領縣一安肅(按金/初州)
(郡志雄霸保安遂安肅六州皆𨽻廣寧府太宗紀載天/㑹七年分河北為東西路則𨽻河北東路豈以平州為)
(南京之後以六州𨽻廣/寧也不然則州郡志誤)
　
　
　
　
　
　
　
　
　
　
　
　
　
　
欽定續通典卷一百三十一
欽定四庫全書
欽定續通典卷一百三十二
　州郡
　　金(南京路路河北東路路河北西路/山東東    山東西)
南京路金初曰汴京貞元元年更號南京府三領節鎮
三防禦八刺郡八縣一百八鎮九十八
開封府(上/)留守司留守帶本府尹兼本路兵馬都總管
天德二年罷行臺尚書省置轉運司提刑司尋置統軍
司領縣十五鎮十五開封(東附/郭)鎮一(延/嘉)祥符(西附/郭)鎮三
(陳橋八/角郭橋)陽武　通許(宋名咸平金大定二十九/年以與咸平府重更名)泰康
鎮一(崔/橋)中牟　鎮四(嗣田陽武/萬勝白沙)杞(宋雍丘縣杞國也/金正隆後更今名)鎮
一(圍/城)鄢陵　鎮一(馬棚/橋)尉氏　鎮二(朱家曲/宋樓)扶溝　鎮
二(建雄義店舊/有赤倉頭)陳留　延津(貞祐三年升為延州升按/河南通志貞祐三年  為)
(延州尋廢州復/置縣謹附識)洧川(貞祐二年置惠民倉興定二/年以尉氏縣之宋樓鎮升)長垣
　封邱
睢州(下/)刺史宋拱州保慶軍金初猶稱拱州天德三年
更名領縣三鎮一襄邑　鎮一(重/華)考城(宋𨽻南京金正/隆前𨽻曹州復)
(來/屬)柘城
歸徳府(㪚/中)宣武軍故宋州宋南京應天府河南郡歸徳
軍金初置宣武軍領縣六鎮四睢陽(宋名宋城金承/安五年更名)鎮
一(葛/驛)寜陵(大定二十二年徙/於汴河堤南古城)下邑(按續輿地考金改下/邑為夏邑省志亦云)
(當作夏邑為/是謹附識)鎮一(會/亭)虞城　榖熟　鎮二(營城/洛場)楚邱(金/初)
(𨽻曹州海陵後來屬興定元/年以限河不便改𨽻單州)
單州(中/)刺史宋碭郡金貞祐四年升為防禦興定五年
置招撫司以安集河北遺黎領縣四單父　成武　魚
臺　碭山(興定元年以限河/不便改𨽻歸徳府)
壽州(下/)刺史宋𨽻壽春府金貞元元年來屬泰和六年
升為防禦領縣二鎮一下蔡　䝉城(宋𨽻亳州/金初來屬)鎮一
(䝉/館)
陜州(下/)防禦使宋陜郡保平軍節度金皇統二年降為
防禦貞祐二年升為節鎮領縣四鎮七陜(倚/)鎮一(石/壕)靈
寳　鎮二(乾壕/闗束)湖城　鎮二(三門/集津)閿鄉　鎮二(張店故/鎮舊又)
(有曹張/鎮恐誤)
鄧州武勝軍節度使宋南陽郡嘗置𣙜埸領縣三(按元/史地)
(理志金舊領穰城南陽内鄉浙川順陽五縣據續輿地/考云金省浙川縣入内鄉河南通志云金省順陽縣為)
(鎮盖元志誤/也謹附識)鎮六穰城(倚/)鎮四(順陽新野/穰東板橋)南陽(按元史/地理志)
(云金升南陽縣為申州續與地考云金初置陽管/縣後始置鎮平縣屬申州金史皆不載謹附識)鎮一
(張/村)内鄉　鎮一(峽/口)
唐州(中/)刺史宋淮安郡嘗置𣙜場領縣四鎮四泌陽(倚/)
鎮一(明/陽)比陽　鎮一(羊/棚)湖陽(貞祐元/年廢)鎮一(羅/集)桐栢(大定/十年)
(始置正官興/定五年廢)鎮一(許封大定二十八年命/規措界壕于唐鄧間)
裕州本方城縣泰和八年升置以方城縣為倚郭割汝
州葉縣許州舞陽𨽻焉領縣三鎮四方城(倚/)鎮一(平/臺)葉
(本𨽻汝州泰/和八年來屬)鎮一(臨/墳)舞陽(本𨽻許州泰/和八年來屬)鎮二(吳城/北舞)
河南府(㪚/中)宋西京河南府雒陽郡初置德昌軍金興定
元年升為中京府曰金昌領縣九(正隆郡志有壽/安縣紀録皆無)鎮四
洛陽(倚志按宋史地理志河南府治河南縣河南/通  云金正隆二年省河南入洛陽謹附識)鎮一
(龍/門)沔池(按元史地理志云金/升為韶州謹附識)登封　孟津(貞祐三年升/為淘州十二)
(月復/為縣)鎮一(長泉舊有河/清鎮後廢)芝田(宋名永安金貞/元元年更名)新安　偃
師　鎮一(緱/氏)宜陽(按河南通志云金改夀/安縣為宜陽縣謹附識)鞏　鎮一
(洛/口)
嵩州(中/)刺史舊名順州天徳三年更名領縣四(按元史/地理志)
(云金領伊陽福昌二/縣與金史異謹附識)鎮四伊陽(宋𨽻河/南府)鎮一(鳴臯舊有/伊□鎮後)
(廢/)永寜(宋𨽻河南府金正隆六年以/前寄治於府後即鎮為縣)鎮一(府/店)福昌(宋𨽻/河南)
(府/)鎮二(韓城/三鄉)長水(宋𨽻河/南府)
汝州(上/)刺史宋臨汝郡陸海軍節度金初為刺郡貞祐
三年八月升為防禦領縣四鎮二梁　郟城(宋𨽻許州/  按宋史)
(地理志改汝州郟城縣為郟縣𨽻許/州盖金復為郟城縣來𨽻謹附識)鎮一(黄/道)魯山　寳
豐　鎮一(汝/南)
許州(下/)昌武軍節度使宋潁昌府許昌郡忠武軍領縣
五鎮七長社(倚/)鎮二(許由/椹澗)郾城　鎮二(駝口/新寨)長葛　臨
潁　鎮二(合流/繁城)襄城(本𨽻汝州泰/和七年來屬)鎮一(潁/橋)
鈞州(中/)刺史舊陽翟縣偽齊升為潁順軍金大定二十
二年升為州仍名潁順二十四年更今名領縣二鎮一
陽翟(倚/)新鄭(宋𨽻/鄭州)鎮一(郭/店)
亳州(上/)防禦使宋譙郡集慶軍𨽻揚州金貞祐三年升
為節鎮軍名集慶領縣五鎮五(舊有福寜/馬頭二鎮)鎮一(雙/溝)鹿邑
　鎮一(鄲/城)衛真　鎮一(谷/陽)城父　酇　鎮一(酇/陽)永城(興/定)
(五年升為永州以下/邑碭山酇縣𨽻焉)鎮一(保/安)
陳州(下/)防禦使宋淮寜府淮陽郡鎮安軍領縣五鎮二
宛丘　項城　南頓　鎮一(殄/冦)商水(本激水宋避/宣祖諱改)西華
　鎮一(長/平)
蔡州(中/)防禦使宋汝南郡淮康軍金泰和八年升為節
度軍曰鎮南嘗置𣙜場領縣六鎮二汝陽　鎮一(保/城)遂
平　上蔡　西平　確山　鎮一(毛/宗)平輿
息州本新息縣泰和八年升為息州以新息為倚郭割
真陽褒信新蔡𨽻焉為蔡州支郡領縣四鎮一新息(倚/)
鎮一(王/務)真陽(本𨽻蔡州泰/和八年來屬)褒信(本𨽻蔡州泰/和八年來屬)新蔡(本𨽻/蔡州)
(泰和八/年來屬)
鄭州(中/)防禦使宋滎陽郡奉寧軍節度領縣七鎮三管
城(倚貞祐四年/更名故市)滎陽　宻　鎮二(大騩/鏁水)河隂　原武
鎮一(陳/橋)汜水　滎澤
潁州(下/)防禦使宋順昌府汝隂郡嘗置𣙜場金正隆四
年罷𣙜場領縣四鎮十一(舊有萬善/鎮後廢)汝隂(倚/)潁上(元光/二年)
(改𨽻/壽州)鎮十(永寜漕口王家市櫟頭永清/椒陂正陽江陂界溝斤溝)泰和　沈丘
鎮一(永/安)
宿州(中/)防禦使宋符離郡保静軍節度𨽻揚州金初𨽻
山東西路大定六年來屬貞祐三年升為節鎮軍曰保
静領縣四鎮八(舊有荆/山鎮)符離(倚/)鎮三(曲溝符/離黄團)臨涣　鎮
三(栁子鄲/澤桐墟)靈璧(宋元祐/元年置)鎮一(西/固)蘄　鎮一(静/安)
泗州(中/)防禦使宋臨淮郡金正隆四年正月罷鳯翔府
唐鄧潁蔡鞏洮等州并膠西縣諸𣙜場但置𣙜場於泗
州先𨽻山東西路大定六年來屬領縣四鎮六淮平(舊/盱)
(眙縣明昌六年以/宋有盱眙軍故更)虹　鎮二(千仙/通海)臨淮　鎮四(安河吳/城青陽)
(翟家/灣)睢寜(興定二年以宿遷縣之古城置又有淮/濱興定二年以桃園置元光二年廢)
河北東路天會七年析河北為東西路各置本路兵
馬都總管府一節鎮二防禦一刺郡五縣三十鎮三
十八
河間府(中/)總管府瀛海軍宋河間郡瀛海軍金天會七
年置總管府正隆間升為次府置瀛州瀛海軍節度使
兼總管置轉運司後復置總管府河北東西大名等路
提刑司領縣二鎮三河間(倚/)鎮三(䇿城永/寜北林)肅寜
蠡州(下/)刺史宋永寜軍金天會七年升為寜州博野郡
軍天德三年更為蠡州領縣一鎮一博野(倚/)鎮一(新/橋)
莫州(下/)刺史宋文安郡軍防禦治任丘金貞祐二年降
為鄚亭縣領縣一鎮一任丘　鎮一(長/豐)
獻州(下/)刺史本樂壽縣天會七年升為壽州天德三年
更今名領縣二鎮十樂壽(倚/)交河(大定七年以/石家圈置)鎮十(景/城)
(南大樹劉觧槐家参軍貫/河北望夾灘䇿河沙渦)
冀州(上/)宋信都郡金天會七年仍舊置安武軍節度使
領縣五鎮六信都(倚/)鎮一(來逺/後廢)南宫　鎮三(唐陽後増/寜化七公)
(二/鎮)衡水　武(邑/)　鎮一(觀津/後廢)棗強　鎮一(廣川/後廢)
深州(上/)刺史宋饒陽郡防禦金初為刺郡領縣五鎮一
静安(倚/)鎮一(下/博)束鹿　武強　饒陽　安平
清州(中/)宋乾寧郡軍金天會七年以守邊置防禦領縣
三鎮一會川(本名乾寧貞/元元年更名)鎮一(范/橋)興濟(本𨽻滄州大/定六年來屬)靖
海(明昌四年以清/州窩子口置)
滄州(上/)横海軍(按元史地理志作/臨海軍謹附識)節度使宋景城郡金
貞元二年來屬領縣五鎮十一清池　鎮五(長蘆新饒/安舊饒安)
(乾符郭疃舊/有郭橋後廢)無棣　鎮一(分/水)鹽山　鎮四(海豐海潤後/増利豐撲頭)
(二/鎮)南皮　鎮一(馬/明)樂陵(舊有㑹寧河永利/東中三鎮後廢)
景州(上/)刺史宋永静軍同下州治東光金初升為景州
貞元二年來屬大安間避章廟諱更為觀州領縣六鎮
四東光(倚/)鎮一(建/橋)阜城　將陵　呉橋(按續輿地考云/金於將陵縣之)
(吳川鎮置縣金/史未詳謹附識)蓚(宋𨽻/冀州)寜津(按續輿地考云本保安鎮/金置寜津縣金史未詳謹)
(附/識)鎮三(西保安廣/平會津)
河北西路天會七年析為西路府三節鎮二防禦二刺
郡五縣六十一鎮三十三
具定府(上/)總管府成德軍宋常山郡鎮州成德軍節度
金正隆間依舊次府置本路兵馬都總管府轉運司領
縣九鎮三真定(倚/)槀城　平山　欒城　獲鹿(興定三/年升為)
(鎮寜州權河北西路/以經略使武仙駐馬)行唐　鎮二(嘉祐北鎮舊有行/臺新年二鎮後廢)阜
平(明昌四年/以北鎮置)靈壽　鎮一(慈/谷)元氏
威州(下/)刺史天會七年以井陘縣升置陘山郡軍後為
刺史領縣一井陘
沃州(上/)刺史宋徽宗升為慶源府趙郡慶源軍治平棘
金天會七年改為趙州天德三年更為沃州葢取水沃
火之義軍曰趙郡軍後廢軍領縣七鎮一平棘(倚/)臨城
　高邑　贊皇　寜晉　鎮一(奉/城)栢鄉　隆平
邢州(上/)安國軍節度使宋信德府鉅鹿郡安國軍節度
金天會七年降為邢州仍置安國軍節度領縣八鎮四
邢臺　唐山(按宋史地理志無唐山縣據方輿紀要云/本栢人縣唐元宗天寳初改為堯山縣宋)
(因之金改為唐山/金史未詳謹附識)内丘　平鄉　鎮一(道/武)任　鎮一(新/店)
沙河　鎮一(綦/村)南和　鉅鹿　鎮一(團/城)
洺州(上/)防禦使宋廣平郡治永年金天會七年以守邊
置防禦領縣九鎮四永年　鎮一(西臨/洺)廣平(本魏縣金/大定七年)
(更/)宗城(按宋志宗城縣屬大名府當是金/時改屬洺州金史未詳謹附識)新安　成安
　肥鄉　鎮一(新/安)雞澤　曲周　鎮二(平恩白/家灘)洺水(按/方)
(輿紀要云宋初置洺水縣尋/廢金復置金史未詳謹附識)
彰德府(㪚/下)宋相州鄴郡彰德軍節度治安陽金天會七
年仍置彰德軍節度明昌三年升為府以軍為名領縣
五鎮五安陽(倚/)鎮三(天祐永/和豐樂)林慮(舊林慮鎮貞祐三年/升為林州置元帥府)
(興定三年升為節鎮以安陽/縣水治村為輔巖縣𨽻焉)湯隂　鎮一(鶴/璧)臨漳　鎮
一(鄴/鎮)輔巖(本水治村興/定三年置)
磁州(中/)刺史宋滏陽郡金初置滏陽郡軍領縣三鎮八
滏陽　鎮四(臺城觀城昭德後/廢二祖増臨水鎮)武安　鎮一(固/鎮)邯鄲
鎮三(大趙北陽邑城士民/須知惟有邯山鎮)
中山府宋府金天會七年降為定州博陵郡定武軍節
度使後復為府領縣七鎮二安喜(倚/)新樂　無極　永
平(貞祐二年升為完州平按續輿地考云北平縣/宋升北平軍金更永  縣金史未詳謹附識)慶都
(按方輿紀要本望都縣金改/為慶都縣金史未詳謹附識)曲陽(劇/)鎮一(龍/泉)唐　鎮一
(軍/城)
祁州(中/)刺史宋蒲隂郡金初置蒲隂郡軍領縣三蒲隂
　鼓城　深澤
濬州(中/)防禦使宋大邳郡通利軍又改平川軍金天
會七年以邉境置防禦使皇統八年嫌與宗雋音同
更為通州天德三年復領縣二鎮二黎陽　衞　鎮
二(衛橋/淇門)
衛州(下/)河平軍節度使宋汲郡金天會七年置防禦使
明昌三年升為河平軍節度治汲縣以滑州為支郡大
定二十六年以避河患徙於共城二十八年復舊治貞
祐三年徙治於宜村新城以胙城為倚郭領縣五鎮二
汲　新鄉　蘇門(本共城大定二十九年改為河平避/顯宗諱也明昌三年又改今名貞祐)
(三年升為輝州興定/四年置山陽縣𨽻焉)鎮一(早/生)獲嘉　鎮一(大/寜)胙城(本𨽻/南京)
(海陵時割𨽻滑州泰和七年復𨽻南京八年以限河來/屬貞祐三年為衛州倚郭增置主簿興定四年以修武)
(縣重泉村/置縣來𨽻)
滑州(下/)刺史宋靈河郡武成軍本南京屬郡金大定六
年割𨽻大名府領縣二鎮二白馬　鎮二(衛内/武城)内黄(本/𨽻)
(大名府大定/六年來屬)
山東東路為京東東路治益都府二節鎮二防禦二刺
郡七縣五十三鎮八十三
益都府(上/)總管府宋鎮海軍金初仍舊置軍置南青州
節度使後升為總管府置轉運司大定八年置山東東
西路統軍司領縣七鎮三益都　臨胊　穆陵(貞祐四/年升臨)
(朐之穆/陵置)壽光　鎮一(廣陵有/鹽場)博興　鎮二(博昌/淳化)臨淄
樂安(按山東通志云今改千/乗縣為樂安縣謹附識)鎮四(新鎮高家港/清河王家)
濰州(中/)刺史領縣三鎮一北海(倚/)鎮一(固/底)昌邑　昌
樂
濵州(中/)刺史宋軍事領縣四鎮十渤海　鎮五(豐國寜/海濵海)
(蒲臺/安平)利津(明昌三年以/永和鎮升置)蒲臺(按宋朝事實云省蒲臺縣/入渤海縣當是金時復置)
(謹附/識)鎮二(安定/合波)霑化(本名招安明/昌六年更)鎮三(永豐永/阜永利)
沂州(上/)防禦使宋琅邪郡領縣二鎮三臨沂(劇/)鎮三(長/任)
(向城/利城)費
宻州宋為宻州高宻郡安化軍節度領縣四鎮七諸城
(劇/)鎮三(普慶信/陽草橋)安丘　鎮一(李/文)高宻　膠西　鎮三(張/倉)
(梁鄉/陳村)
海州(中/)刺史領縣五鎮四朐山　贛榆(本懐仁大/定七年更)鎮二
(荻水/臨洪)東海　漣水(本漣水軍皇統二/年降為縣來屬)鎮二(太平金城州/按金志海)
(領縣五而所列止有朐山贛榆東海漣水四縣考宋元/二史地理志海州並有沭陽縣續輿地考云金海州領)
(胊山贛榆東海漣水沭陽五縣/葢金志脱去沭陽字也謹附識)
莒州(中/)刺史本城陽軍大定二十二年升為城陽州二
十四年更今名領縣三鎮二莒　日照(按山東通志哲/宗元祐二年置)
(日照鎮屬宻州金升/為縣來屬謹附識)鎮一(濤/洛)沂水　鎮一(沂安舊有扶/溝洛鎮二鎮)
(後/廢)
棣州(上/)防禦使宋安樂郡領縣三鎮九厭次　鎮五(清/河)
(歸化達多/永利脂角)陽信　鎮二(欽風/西界)商河　鎮二(歸仁/官口)
濟南府(㪚/上)宋齊州濟南郡初置興德軍節度使後置尹
置山東東西路提刑司領縣七鎮二十九歴城　鎮六
(盤水中宫老僧口上/洛口王舎人店遑墻)臨邑　鎮三(新鎮安/肅新市)齊河(按山東/通志云)
(宋于禹城縣之耿濟鎮改置齊河鎮/金大定八年升鎮為齊河縣謹附識)鎮三(晏城劉宏/新孫耿)章
丘　鎮四(普濟延安/臨濟明水)禹城　鎮三(新安仁水/寨黎濟寨)長清(劇/)鎮
六(赤荘莒鎮李家莊/歸德豐濟隂河)濟陽(按山東通志云金天會七年/始割章丘之標竿鎮及臨邑)
(之故著縣置濟/陽縣謹附識)鎮四(回河曲提舊/孫耿仁豐)
淄州(中/)刺史宋淄川郡軍領縣四鎮六淄川(倚/)鎮三(金/嶺)
(張店顔/袖店)長山　鄒平　鎮三(淄鄉介東孫家嶺舊有崖/店鎮後廢  按山東通志)
(云金明昌中於鄒平之□巖口置齊東鎮又云哀/宗天興二年以唐青城鎮為青城縣尋廢謹附識)高
苑
萊州(上/)定海軍節度使宋東萊郡領縣五鎮一掖(倚/)萊
陽　鎮一(衡村舊有海倉/西由移風三鎮)即墨　膠水　招逺(按山東/通志云)
(金天㑹中於掖縣之羅/峯鎮置招逺縣謹附識)
登州(中/)刺史宋東牟郡領縣四鎮二蓬萊　福山(按山/東通)
(志云金于唐兩山鎮/置福山縣謹附識)鎮一(孫大/川)黄　鎮一(馬/亭)棲霞(按山/東通)
(志云金明昌中始於陽/疃鎮置棲霞縣謹附識)
寜海州(上/)刺史本寜海軍大定二十二年升為州(按山/東通)
(志云金明昌中于牟平縣置/寧海軍後改軍為州謹附識)領縣二鎮二牟平　鎮一
(湯/泉)文登(劇/)鎮一(温/水)
山東西路府一領節鎮二防禦二刺郡五縣三十七鎮
四十八
東平府(上/)天平軍節度使宋東平郡舊鄆州後以府尹
兼總管置轉運司領縣六鎮十九須城　東阿　鎮五
(景德木仁闗/山銅城陽劉)陽糓　鎮二(樂安/定水)汶上(本名中都貞元元/年更為汶陽泰和)
(八年更/今名)鎮一(柴/城)壽張(大定七年河水壊城遷/竹口鎮十九年復舊治)鎮一(竹/口)平
隂　鎮十(但歡安寜寜鄉翔鸞固留滑/口廣里石横澄空傅家岸)
濟州(中/)刺史宋濟陽郡舊治鉅野金天德二年徙治任
城縣分鉅野之民𨽻嘉祥鄆城金鄉三縣領縣四鎮二
任城(倚/)鎮一(魯/橋)金鄉　鎮一(昌/邑)嘉祥(舊有合來山口二/鎮後廢  按山東)
(通志云金皇統中析鉅野/山口鎮置嘉祥縣謹附識)鄆城(大定六年徙治盤/溝村以避河决)
徐州(下/)武寜軍節度使宋彭城郡金貞祐三年改棣河
南路領縣三鎮五彭城(倚/)鎮三(吕梁利國下唐又有厥/堌鎮元光二年升為永)
(固/縣)蕭　鎮二(白土安民舊有/晉城雙溝二鎮)豐
邳州(中/)刺史宋淮陽軍金貞祐三年改𨽻河南路領縣
三下邳　蘭陵(本承縣明昌六年更名貞祐四年徙治/上婁村  按山東通志云金明昌初改)
(唐承縣為蘭陵縣興定/中置嶧州治此謹附識)宿遷(元光二/年廢)
滕州(上/)刺史宋滕陽軍金大定二十二年升為滕陽州
二十四年更今名貞祐三年為兖州支郡領縣三鎮一
滕(舊名滕陽大定/二十四年更)沛　鎮一(陶/陽)鄒(宋棣泰/寜軍)
博州(上/)防禦使宋博平郡領縣五鎮十一聊城(倚/)鎮二
(王館/武水)堂邑　鎮二(回河/侯固)博平　鎮一(博/平)茌平(按東昌府/志云唐省)
(茌平入聊城縣宋因之/金天㑹中復置謹附識)鎮二(廣平/興利)高唐　鎮四(固河齊/城靈城)
(夾/灘)
兖州(中/)泰定軍節度使宋襲慶府魯郡舊名泰寜軍金
大定十九年更領縣四嵫陽(本瑕/丘)曲阜(宋名仙源云按/山東通志  金)
(天會中復名/曲阜謹附識)泗水　寜陽(舊名龔縣大定二十/九年以避顯宗諱改)
泰安州(上/)刺史本泰安軍大定二十二年升領縣三鎮
二奉符(倚/)鎮二(太平/静封)萊蕪　新泰
德州(上/)防禦使宋平原郡軍領縣三鎮七安德　鎮四
(磁博嚮化/盤河德安)平原　鎮一(水/務)德平　鎮二(懷仁孔/家鎮)
曹州(中/)刺史宋興仁府濟隂郡彰信軍本𨽻南京金泰
和八年來屬大定八年城為河所没遷州治於古乗氏
縣領縣三鎮一濟隂(倚/)鎮一(濮/水)定陶(本宋廣濟軍神宗/熙寜間廢為定陶)
(縣/)東明(初避南京後避河患徙河北寃句故地後以故/縣為蘭陽儀封有舊東明城  按元史地理志)
(汴梁路有蘭陽儀封二縣河南通志蘭陽縣注云金析/東明六鄉為縣取其首鄉曰蘭陽以為名儀封縣注云)
(漢為東昏縣地後魏為孝陽縣北齊廢金復置改曰儀/封縣與金史以故縣為蘭陽儀封之説正合是曹州所)
(領當增入蘭陽儀/封為五縣謹附識)
　
　
　
　
　
　
　
欽定續通典卷一百三十二
欽定四庫全書
欽定續通典卷一百三十三
　州郡
　　金(大名府路路河東北路/路  鳯翔    鄜延路)　(河東南路臨京兆府/慶原路    洮路)
大名府路宋北京魏郡府一領刺郡三縣二十鎮二十
二金貞祐二年十月置行尚書省
大名府(上/)天雄軍(案府志云金貞祐二年改/武安軍金史未詳謹附識)舊有㪚府
先置統軍司天徳二年罷以其所轄民户分𨽻旁近總
管府正隆二年升為總管府附近十二明安皆𨽻焉兼
漕河事領縣十鎮十三(舊有栁林/候固二鎮)大名(倚/)鎮一　元城
　鎮二(安定/安賢)魏縣　冠氏　鎮四(普通清水/博寧桑橋)南樂(案宋/史地)
(理志南樂朝城二縣並以崇寧四年改屬澶州/金時盖自澶州還属大名耳金史未詳謹附識)鎮一(南/樂)
館陶　鎮一(館/陶)夏津　鎮一(孫/生)朝城　鎮一(韓/張)清平
鎮一(清/平)莘　鎮一(馬/橋)
恩州(中/)刺史宋清河郡軍事治清河今治厯亭領縣四
鎮六厯亭(倚/)鎮四(漳南新安樂/舊安樂王杲)武城　鎮一(武/城)清河
臨清　鎮一(曹/仁)
濮州(下/)刺史宋濮陽郡領縣二鎮三鄄城(倚/)鎮二(臨濮/雷澤)
(皆舊縣貞元/二年為鎮)范　鎮一(定/安)
開州(中/)刺史宋開徳府澶淵郡鎮寧軍節度降為澶州
金皇統四年復更今名領縣四鎮一濮陽(倚/)清豐　觀
城　鎮一(武/鄉)長垣(本𨽻南京泰和八年/以限河不便來属)
河東北路宋河東路金天會六年析河東為南北路各
置兵馬都總管府一領節鎮三刺郡九縣三十九鎮四
十堡十寨八
太原府上武勇軍宋太原郡河東軍節度金初依舊為
次府復名并州太原郡河東軍總管府置轉運司領縣
十一鎮八陽曲(倚西案山西通志云大定間割榆次/之  北鄉属焉金史未詳謹附識)鎮
五(陽曲百井赤塘闗/天門闗陵井驛)太谷(案山西通志云興定四年於/清源置晉州以太谷𨽻焉金)
(史未詳/謹附識)平晉(貞祐四年廢興/定元年復置)鎮二(晉寧/晉祠)清源　徐溝(本/清)
(源縣之徐溝鎮大定二十九年升詳案山西通/志云興定四年改𨽻晉州金史未  謹附識)榆次
祈(案山西通志云貞祐中以尚書左丞胥鼎議於縣東/國栢鎮置􁀙州縣属焉州尋廢興定中𨽻晉州金史)
(未詳謹/附識)鎮一(團/栢)文水　交城　盂(興定中升為州聴綘/州元帥府節制置刺)
(史尋/復)壽陽(興定二年嘗/割𨽻平定州)
晉州(興定四年以壽/陽縣西張寨置)
忻州(下/)刺史舊定襄郡軍領縣二鎮四秀容　鎮四(忻/口)
(雲内徙/合石嶺)定襄
平定州(中/)刺史本宋平定軍金大定二年升為州興定
二年為防禦十一月復降為刺郡領縣二鎮三平定倚
鎮二(承天東/百井)樂平(興定四年/升為臯州)鎮一(净/陽)
汾州(上/)宋西河郡軍事金天會六年置汾陽軍節度
使後又置河東南北路提刑司領縣五鎮二西河　鎮
一(郭/柵)孝義　介休　鎮一(洪/山)平遥　靈石(貞祐三年割/𨽻霍州四年)
(復來/屬)
石州(上/)舊昌化軍刺史興定五年復𨽻晉陽從郭文振
之請也領縣六鎮四離石(倚/)鎮一(石/窟)方山(貞祐四年徙/治於積翠山)
孟門(宋𨽻晉寧軍金/明昌六年復)鎮二(吳保/天澤)溫泉(貞祐四年/改𨽻汾州)臨泉(宋/𨽻)
(晉寧軍臨案元史地理/志金名  水縣謹附識)鎮一(克/眀)寧鄉(舊名平夷明/昌六年更)
葭州(下/)刺史本晉寧軍貞元元年𨽻汾州大定二十二
年升為晉寧州二十四年更今名在黄河西興定二年
以河東殘破改𨽻延安府(案元一統志云葭州金初為/夏人所踐皇統三年復立軍)
(治後為州領通秦彌川太和建寧吳堡凡五縣/考五縣多宋時堡砦疑金末並升為縣謹附識)領寨八
堡九(神泉寨永祚堡烏龍寨康定堡寧河寨寧河堡太/和寨神木寨通秦寨彌川寨䕶川堡強川堡清川)
(堡通秦寨通秦堡晉安堡吳堡/寨已上皆在黄河西臨西夏界)
代州(中/)宋鴈門郡防禦金天㑹六年置震武軍節度使
貞祐二年僑置西面經畧司尋罷領縣五鎮十三鴈門
(倚/)鎮三(鴈門西/陘胡谷)崞　鎮一(樓/板)五臺(貞祐四年/升為臺州)鎮二(興􁁉/石觜)
廣武(貞祐三/年來属)繁畤(貞祐三年/升為堅州)鎮七(茹越大石義興麻/谷瓶形梅迴寳興)
隩州(下/)本宋火山軍金大定二十二年升為火山州後
更今名興定二年改𨽻嵐州四年以殘破徙治於黄河
灘許父寨領縣一鎮一河曲(貞元元/年置)鎮一(鄴/鎮)
寧化州(下/)刺史本寧化軍大定二十二年升為州領縣
一鎮一寧化　鎮一(窟/谷)
嵐州(下/)宋樓煩郡軍事金天會六年置鎮西節度使領
縣三鎮四宜芳　鎮一(飛/鳶)合河(案元史地理志合河金/升興州𨽻太原路謹附)
(識/)鎮三(合河津乳/浪塩院渡)樓煩
岢嵐州(下/)刺史本宋岢嵐軍金大定二十二年為州貞
祐三年升為防禦四年升為節鎮尋復為防禦領縣一
堡一嵐谷　堡一(寒/光)
保徳州(下/)刺史本宋保徳軍金大定二十二年升為州
元光元年升為防禦領縣一保德(大定十/一年置)
管州(下/)刺史本宋憲州静樂郡金天徳三年更興定三
年升為防禦領縣一静樂
河東南路府二節鎮三防禦一刺郡六縣六十九鎮三
十闗六
平陽府(上/)宋平陽郡建雄軍節度本晉州初為次府置
建雄軍節度使金天會六年升總管府置轉運司興定
二年以殘破降為㪚府領縣十鎮一臨汾(天會六年定/臨汾為次赤)
(餘並次畿置/丞簿尉各一)襄陵(倚/)鎮一(故/闗)洪洞　趙城　霍邑(貞祐/三年)
(升為霍州以趙城汾西靈石𨽻焉/興定元年升為節鎮軍曰鎮定)汾西　岳陽　浮山
(舊名神山大定七年更為/浮山興定四年更名忠孝)和川　冀氏
隰州(上/)刺史宋大寧郡團練舊大寧郡軍刺史金天㑹
六年改為南隰州以與北京隰州重也天徳三年去南
字領縣六闗四隰川(倚/)仵城(興定五年升以隰/川之仵城鎮置)蒲(興定/五年)
(升為蒲州以/大寧𨽻焉)大寧　闗一(馬門/闗)永和　闗一(永和/闗)石樓
(按通志云金為/鎮西州謹附識)闗二(永寧上/平陶)
吉州(下/)宋置團練舊名慈州金天徳三年改為耿州置
成郡軍明昌元更今名領縣二吉鄉　鄉寧
河中府(散/上)宋河東郡舊置䕶國軍節度使金天㑹六年
降為蒲州置防禦使天徳元年升為河中府仍舊䕶國
軍節度使大定五年置陜西元帥府領縣七鎮四河東
(倚/)鎮二(永樂/合河)滎河(貞祐三年升為榮州/以河津萬泉𨽻焉)鎮一(北/郎)虞鄉
萬泉　鎮一(胡/壁)臨晉　河津　猗氏
絳州(上/)宋置絳郡防禦金天㑹六年置絳陽軍節度使
興定二年升為晉安府總管河東南路兵馬三年置河
東南路轉運司領縣八鎮五闗一正平(倚/劇)鎮一(澤/掌)曲沃
(劇/)鎮二(柴村/九王)稷山　翼城(興定四年升為翼州以垣曲/縣𨽻焉元光二年升為節鎮)
(軍曰/翼安)太平　垣曲　鎮一(臯/落)闗一(行/臺)絳　鎮一(繪/交)平水
(興定四年徙置汾河之西/從平陽公胡天祚之請也)
解州(上/)刺史宋慶成軍防禦金初置解梁郡軍後廢為
刺郡貞祐三年復升為節鎮軍名寳昌興定四年徙治
平陸縣領縣六鎮四解(倚/)平陸　鎮一(張/店)芮城(宋𨽻/陜州)夏
(案宋史地理志夏縣屬陜州當/是金時改屬金史未詳謹附識)鎮一(曹/張)安邑　聞喜
鎮二(東鎮/劉莊)
澤州(上/)刺史宋髙平郡金天㑹六年以與北京澤州同
加南字天徳三年復去南字貞祐四年𨽻潞州昭義軍
後又改𨽻孟州元光二年升為節鎮軍曰忠昌領縣六
鎮二晉城(倚/)鎮二(周村巴公舊/又有星軺鎮)端氏　陵川　陽城(元/光)
(二年升/為􁀙州)髙平　沁水
潞州(上/)宋隆徳府上黨郡昭徳軍節度使金天㑹六年
節度使兼潞南遼沁觀察處置使領縣八鎮四上黨(倚/)
鎮一(八/義)壺闗　屯留　鎮一(寺/底)長子　鎮一(横/水)潞城
襄垣　鎮一(禠/亭)黎城　渉(貞祐三年升為崇州以黎城/縣𨽻焉四年以殘破復為縣)
(興定五年/復升為州)
遼州(中/)刺史本宋樂平縣刺史金天㑹六年以與東京
遼州同加南字天徳三年復去南字領縣四鎮一闗一
遼山(倚/)鎮一(平城舊縣也貞元間廢為鎮/屬遼山縣及廢舊芹泉鎮)闗一(黄/澤)榆社
和順　儀城(舊為平城縣貞元二年廢入遼山/為鎮貞祐四年復升為縣更今名)
沁州(中/)錦山郡宋威勝軍金天㑹六年升為州元光二
年升為節鎮軍曰義勝領縣四鎮一銅鞮(倚/)武鄉　鎮
一(南/闗)沁源(元光二年/升為糓州)綿上
懐州(上/)宋河内郡防禦金天㑹六年以與臨潢府懐州
同加南字仍舊置沁南軍節度使天徳三年去南字皇
統三年置黄沁河堤都大管勾司大定五年置行元帥
府興定五年置招撫司領縣四鎮六河内(倚/)鎮四(武徳/栢鄉)
(萬善/清化)脩武　鎮一(承/恩)山陽(興定四年以脩武縣重/泉村為山陽縣𨽻輝州)武陟
　鎮一(宋/郭)
孟州(上/)宋濟源郡節度金天㑹六年降河陽府為孟州
置防禦守盟津宣宗朝置經畧司(案續輿地考云大定/中為河水所害北去)
(故城十五里築城徙治焉故城謂之/下孟州新城謂之上孟州謹附識)領縣四鎮二河陽
(倚/)鎮二(糓羅/流河)王屋　濟源　温
京兆府路宋為永興軍路金皇統二年省併陕西六路
為四曰京兆曰慶原曰熈秦曰鄜延府一領節鎮一防
禦一刺郡四縣三十六鎮三十七
京兆府(上/)宋京兆郡永興軍節度金皇統二年置總管
府天徳二年置陕西路統軍司陕西東路轉運司領縣
十二鎮十(舊又有中橋臨/涇二鎮從廢)長安(倚/)鎮一(子/午)咸寧(倚本萬/年後更)
(名泰和四年廢尋復年案清類天文分野之書云/咸寧縣大定二十一  改名金史未詳謹附識)鎮二
(鳴犢/乾祐)興平　涇陽　臨潼　鎮一(零/口)藍田　雲陽　鎮
一(孟/店)髙陵　鎮二(毗沙/渭城)終南(宋清/平軍)鎮一(甘/河)櫟陽　鎮一
(栗/邑)鄠　鎮一(秦/渡)咸陽
商州(下/)刺史宋上洛郡軍事金貞祐四年升為防禦尋
𨽻陕州興定二年復來屬元光二年改𨽻河南路領縣
二鎮二(舊又有西市黄川/青雪三鎮後廢)上洛　鎮二(商洛澧陽皆舊/為縣貞元二年)
(廢為/鎮)洛南
虢州(下/)刺史宋虢郡軍事金貞祐二年割為陜州支郡
以備潼闗領縣三鎮五虢畧　鎮三(靖逺王/城朱陽)盧氏　鎮
二(社管灤州舊為縣/貞元二年廢為鎮)朱陽(海陵時嘗/廢後復置)
乾州(中/)刺史宋嘗改為醴州金天徳三年復領縣四鎮
三奉天　鎮一(薛/祿)醴泉　鎮一(甘/北)武亭(本武功大定二/十九年以嫌顯)
(宗諱/史)鎮一(長/寧)好畤
同州(中/)宋馮翊郡定國軍節度治馮翊後改安國軍節
度使領縣六鎮九馮翊(倚/)鎮二(沙苑/并藍)朝邑　鎮四(朝邑/新市)
(延祥/洿谷)白水　郃陽　鎮一(夏/陽)澄城　韓城(貞祐三年升/為禎州以郃)
(陽縣/𨽻焉)鎮二(寺前/良輔)
耀州(上/)刺史宋華原郡感徳軍節度金皇統二年降為
軍事後為刺史州領縣四鎮二華原　同官　鎮一(黄/堡)
美原(案富平縣志云金省富平入/美原縣金史未詳謹附識)三原　鎮一(龍/橋)
華州(中/)宋華隂郡鎮潼軍節度治鄭金初因之後置節
度使皇統二年降為防禦使貞祐三年升為節鎮軍曰
金安以商州為支郡領縣五鎮六鄭(倚/)鎮一(赤/水)華隂
鎮二(闗西/敷水)下邽　鎮二(素化/新市)蒲城　鎮一(荆/姚)渭南
鳯翔路宋秦鳯路治秦州府二防禦二刺郡二縣三十
三城一堡四寨十六鎮十六
鳯翔府(中/)宗扶風郡鳯翔軍節度金皇統二年升為府
軍名天興大定十九年更軍名為鳯翔大定二十七年
升總管府領縣九鎮四(舊有横水驛店雀横/麻務長清五鎮後廢)鳯翔(倚舊/名天)
(興縣大定十九年更字案鳯翔縣志云金大定中/以天興縣與慶衍殿  音相同改為鳯翔謹附識)寳雞
　鎮一(武/城)虢　鎮一(陽/平)郿　盩厔(貞祐四年升為恒/州以郿縣𨽻焉)扶
風(金初作扶興𨽻案雍大紀/云貞祐元年  京兆府)鎮一(岐/陽)岐山　鎮一(馬/蹟)普
潤　麟遊
徳順州(上/)刺史宋徳順軍金初𨽻熙秦路皇統二年升
為州大定二十七年來屬貞祐四年升為防禦㝷升為
節鎮軍曰隴安領縣六寨四堡一(舊有上接鎮通安寨/王家城牧龍城同家)
(堡後/廢)隴平(倚/)水洛(本中安/堡城)堡一(中/安)威戎(本威戎/堡城)隆徳(本/隆)
(徳/寨)通邊(本通/邊寨)寨三(靜邊舊為縣/得勝寕安)治平(本治/平寨)寨一(懐/逺)
平凉府(㪚/中)宋渭州隴西郡平凉軍節度舊為軍後置陜
西西路轉運司陜西東西路提刑司金大定二十六年
來屬領縣五鎮五寨一平凉(倚/)潘源　崇信　鎮一(西/赤)
(城/)華亭　化平(本名安化大/定七年更)鎮四(安化安國白/巖河耀武)寨一
(瓦/亭)
鎮戎州(下/)刺史本鎮戎軍大定二十二年為州二十七
年來屬領縣二堡三寨八東山(本東/山寨)三川(本三/水寨)堡三(彭/陽)
(乾興/開逺)寨八(天聖飛泉熙寧靈平/通峽盪羌九羊張義)
秦州(下/)宋天水郡雄武軍節度後置秦鳯路金初置節
度皇統二年置防禦使𨽻熈秦路大定二十七年來屬
元光二年升為節鎮軍曰鎮逺領縣八(案元史地理志/金秦州領六縣)
(無西寧甘谷/二縣謹附識)城一寨三鎮二(舊有甘谷城甘泉城結藏/城定西寨西顧堡後廢)
成紀(倚/)冶坊　甘谷　清水(宋舊/縣)雞川　隴城　寨一
(隴/城)西寧(貞祐四年升為西寧州以/甘谷雞川治平三縣𨽻焉)秦安　城一(伏/羌)寨二
(三陽/務弓)鎮二(静戎/床穰)
隴州(下/)宋汧陽郡防禦金海陵時𨽻熙秦路大定二十
七年來屬領縣三鎮五汧陽(倚/)鎮二(安化/新興)汧源　鎮三
(吳山定戎隴西云案元史地理志金隴州領縣四有吳/山縣續輿地考  金大定二十七年升吳山鎮為縣金)
(史不載疑為縣未幾/復廢為鎮謹附識)隴安(泰和八年以隴安寨升二案/宋史地理志太祖開寳  年)
(析汧陽縣四鄉置隴安縣疑開寳/以後或廢為寨至金復置謹附識)
鄜延路府一領節鎮一刺郡四縣十六鎮五城二堡四
寨十八闗二
延安府(下/)宋延安郡彰武軍節度使金皇統二年置彰
武軍總管府領縣七鎮一寨五堡二膚施(倚/)鎮一(樂/盤)延
川　寨一(永/平)延長(案張廷楨築城記云延長古髙奴地/大定二十二年勘定延長縣治西北)
(依山隴東南為/平城謹附識)臨真　甘泉　敷政　門山　堡二(安/定)
(置第六正/將安寨)寨四(萬安興定二年廢徳安置第/五副將招安永平有丹陽驛)
丹州(中/)刺史宋咸寧軍事金初因之領縣一鎮一闗一
宜川　鎮一(雲/巖)闗一(烏/仁)
保安州(下/)刺史宋保安軍金大定二十二年升為州領
縣一寨三鎮二堡一城一保安(大定十一年/以保安軍置)寨三(徳靖/順寧)
(平/戎)鎮二(静邊/永和)堡一(園/林)城一(金/湯)
綏徳州(下/)刺史唐綏州宋綏徳軍金大定二十二年升
為州領縣一(案元史地理志金綏徳州領綏徳嗣武米/脂綏平懷寧定戎清澗義合凡八縣考八)
(縣多宋時堡砦或金/末並升為縣謹附識)寨十城一堡一闗一清澗(本宋清/澗城金)
(大定二十/二年升)寨十(暖泉義合清邊臨夏白草米脂置第/二將懷寧鎮邊綏平克戎置第四將)城
一(嗣/武)堡一(□/光)闗一(永/寧)
鄜州(下/)宋洛交郡康定軍節度金初因之置保大軍
節度使領縣四鎮一洛交(倚/)鎮一(三/水)直羅　鄜城　洛
川
坊州(中/)刺史宋中部郡軍事領縣二鎮一中部　宜君
　鎮一(王/華)
慶原路舊作陜西西路府一領節鎮二刺郡三縣十九
鎮二十三城二堡四寨十六
慶陽府(中/)宋安化郡慶陽軍節度本慶州軍事金初改
安國軍後置定安軍節度使兼總管皇統二年置總管
府領縣三城二堡一寨三鎮七安化(倚/)彭原　鎮二(董/志)
(赤/城)合水　鎮五(金櫃懷安華/樂五交景山)城二(白豹/大順)　寨三(安强華/池柔逺)
堡一(萬/原)
環州(上/)刺史宋軍事金初因之大定間升為刺郡領縣
一堡三寨六鎮三通逺(倚/)堡三(木𤓰歸徳興平舊有惠/丁射香流井三堡後廢)
寨六(定邊平逺永鄉浜徳烏偷安邊寨案宋史地理志/環州通逺縣注有洪徳烏崙等  金志作浜徳烏)
(偷葢誤/謹附識)鎮三(合道馬/嶺木波)
寧州(中/)刺史宋彭原郡興寧軍節度金初因之皇統二
年降為軍仍加西字天徳二年去西字為刺郡領縣四
鎮五安定(倚本名定安/大定七年更)鎮一(交/城)定平　鎮二(棗社/大昌)真寧
　鎮二(要闗/山河)襄樂
邠州(中/)宋新平郡靖難軍節度使金初因之領縣五鎮
三寨一新平(倚/)淳化　宜禄　鎮一(亭/口)永壽(宋𨽻/醴州)鎮一
(永壽舊有邵寨/鎮後割𨽻涇州)寨一(常/寧)三水　鎮一(清/泉)
原州(上/)刺史宋平凉軍事金大定二十七年為涇州支
郡後復軍事領縣二鎮三寨五臨涇(倚/)彭陽　鎮三(蕭/鎮)
(栁泉/新城)寨五(綏寧平安清/安開邊西壕)
涇州(中/)彰化軍節度使本治涇川元光二年徙治長武
領縣四寨一鎮二涇川(本保定縣大/定七年更)寨一(官/地)長武　良
原　靈臺　鎮二(百里/邵寨)
臨洮路皇統二年改熙州為臨洮府置熙秦路總管府
大定二十七年更今名府一領節鎮一防禦一刺郡四
縣一十五鎮六城七堡十二寨九闗二
臨洮府(中/)宋熙州臨洮郡鎮洮軍節度後更為徳順軍
金皇統二年置總管府領縣三鎮一城一堡四狄道
鎮一(慶/平)城一(景/骨)當川　堡一(通/谷)康樂　堡三(渭源臨/洮南川)
積石州(下/)刺史本宋積石軍溪哥城金大定二十二年
為州領縣一城三堡三　懐羌　城三(循化大/通來羌)堡三(通/津)
(臨灘/來同)
洮州(下/)宋嘗置團練刺史舊軍事領堡三(通祐臨宋界/無民户置軍)
(守鐵城臨宋界/無民户置軍守)
蘭州(上/)刺史宋金城郡軍事領縣三鎮三城二堡三闗
一定逺(兼第/十將)龕谷(宋舊寨谷案元史地理志云金州本/蘭州龕  寨金升寨為縣以龕谷為)
(金州治所金志/不載謹附識)阿千(宋舊/寨)城二(寧逺/安羌)堡三(東闗質孤臨/夏邊兼第八)
(將西闗臨/黄河夏邊)鎮三(原川猪/嘴納來)闗一(京/玉)
鞏州(下/)節度宋通逺軍皇統二年升軍事為通逺軍節
度使領縣五寨四鎮一隴西(宋舊/縣)通渭　定西(貞祐四/年升為)
(州以通西/安西𨽻焉)鎮一(鹽川縣有赤/嘴鎮後廢)通西　安西　寨四(熟羊/臨宋)
(界來逺去宋界二十五里舊為鎮永寧去宋界/三十里南川舊有平西寧逺二寨及南三分堡)
㑹州(上/)刺史宋前舊名汝遮(案元史地理志云金置寳/川縣陷於河西僑治州西)
(南百里㑹川城名新㑹/州金志不載謹附識)領縣一(舊有㑹/川城)寨二闗一保川
　寨二(平安/通安)闗一(㑹安舊/作㑹寧)
河州(下/)防禦宋安鄉郡軍事金皇統二年升軍事為防
禦貞祐四年十月升為節鎮軍曰平西領縣二城一寨
三鎮一枹罕(金初廢貞元/二年復置)寧河　城一(安鄉/闗)寨三(南川/通㑹)
(闗定/羌城)鎮一(積/慶)
　
　
　
欽定續通典卷一百三十三
欽定四庫全書
欽定續通典卷一百三十四
　州郡
　　元
元起朔漠併西域平西夏臣髙麗定南詔太宗六年滅
金得中原州郡世祖至元十三年平宋全有版圖踵遼
金故迹仍都於燕立中書省一綂山東西河北之地謂
之腹裏行中書省十有一曰嶺北曰遼陽曰河南曰陜
西曰四川曰甘肅曰雲南曰江浙曰江西曰湖廣曰征
東分鎮藩服路一百八十五府三十三州三百五十九
軍四安撫司十五縣一千一百二十七其地北踰隂山
西極流沙東盡遼左南越海表東西九千三百二里南
北一萬三千三百六十八里
中書省綂腹裏之地為路二十九州八屬府三屬州九
十一屬縣三百四十六(各路立站總計/一百九十八處)
大都路金為大興府元太祖十年克燕初為燕京路總
管大興府至元元年改中都其大興府仍舊四年始於
中都之東北置今城而遷都焉九年改大都十九年置
留守司二十一年置大都路總管府初為警巡院三至
元四年省其一止設左右二院分領坊市民事領縣六
州十州領十六縣大興(赤/)宛平(赤與大興/分治郭下)良鄉(下/)永清
(下/)寳坻(下至元十六年於縣立屯田所/收籽粒赴太倉及醴源倉輸納)昌平(下/)　涿州
(下/)元太宗八年為涿州路世祖中綂四年復為涿州領
二縣范陽(下倚/郭)房山(下金奉先縣元至元/二十七年改今名)　霸州(下/)金
置信安軍元仍為霸州領四縣益津(下倚郭中綂四年/省至元二年置)
文安(下/)大城(下/)保定(下至元二年省入益津四年置當/按金史地理志保定縣屬雄州)
(是元初來/屬謹附識)　通州(下/)領二縣潞(倚/郭)三河(下/)　薊州(下/)金
為中都元太祖十年定其地仍為薊州領五縣漁陽(下/倚)
(郭/)豐潤(下至元二年省入玉田四年以路當衝要復置/二十一年立豐潤署領屯田八百三十七戸)
玉田(下/)遵化(下/)平谷(下至元二年省入/漁陽十三年復置)　漷州(下/)遼金
為漷隂縣元初屬大興府至元十三年升漷州割大興
府之武清香河二邑來屬領二縣香河(下/)武清(下/)　順
州(下/)金有温陽縣元廢縣存州(按金史地理志順州領/温陽宻雲二縣元志不)
(言宻雲疑有/訛脱謹附識)　檀州(下/)　東安州(下/)本安次縣元初𨽻
大興府太宗七年𨽻霸州中綂四年升為東安州𨽻大
都路　固安州(下/)舊為固安縣金𨽻涿州元憲宗九年
𨽻霸州又改𨽻大興府中綂四年升固安州　龍慶州
金為縉山縣元至元三年省入懷來縣五年復置本屬
上都路宣徳府奉聖州仁宗延祐三年以誕生之地割
縉山懷來來𨽻大都升縉山為龍慶州領一縣懷來(下/)
上都路金平契丹置恒州元初為扎拉爾部烏嚕郡王
營幕地憲宗五年命世祖居其地為巨鎮中綂元年為
開平府五年以闕庭所在加號上都至元二年置留守
司五年升上都路總管府十八年升上都留守司兼行
本路總管府事置警巡院一領縣一府一州四州領三
縣府領三縣二州州領六縣開平(上初按續輿地考至/元  因東陽古城置)
(縣尋省入興州/後復置謹附識)
順寧府金為宣徳州元初為宣寧府太宗七年改山東
路總管府中綂四年改宣徳府仍𨽻上都路至元三年
以地震改順寧府領三縣二州宣徳(下倚郭至元二年/省本府之録事司)
(并龍門縣並入焉二十八/年又割龍門去屬雲州)宣平(下/)順聖(下舊𨽻𢎞/州今來屬)　保
安州(下/)遼奉聖州金為興徳府(按金史地理志作徳興/府治徳興縣元志誤謹)
(附/識)元初因之舊領永興縉山懷來礬山四縣至元二年
省礬山入永興三年省縉山入懷來仍改為奉聖州𨽻
宣徳府尋以地震改名保安州五年復置縉山延祐三
年以縉山懷來仍𨽻大都領一縣永興(下倚/郭)　蔚州(下/)
至元二年省州為靈仙縣𨽻𢎞州其年復改為蔚州𨽻
宣徳府領五縣靈仙(下/)靈邱(下宣按金史地理志靈邱/縣  宗貞祐二年升為成)
(州四年割為代州支郡當是元時/復為靈邱來屬元史未詳謹附識)飛狐(下/)定安(下/)廣靈
(下/)　興州(下/)金初為興化軍𨽻北京後為興州元中綂
三年屬上都路領二縣興安(下至元/二年置)宜興(中至元二年/置  按金史)
(地理志云宜興本興化縣白檀鎮章宗泰和三年升為/縣是宜興為金縣元志云至元二年置葢緑上文興安)
(縣注而誤/也謹附識)　松州(下/)金為松山縣𨽻北京大定府路元
中統三年升為松州仍存縣至元二年省縣入州　桓
州(下/)金置桓州元初廢至元二年復置　雲州(下/)契丹
置望雲縣金因之元中統四年升縣為雲州治望雲縣
至元二年州存縣廢二十八年復升宣徳之龍門鎮為
望雲縣𨽻雲州領一縣望雲
興和路(上/)金置柔逺鎮後升為縣又升撫州屬西京元
中統三年以郡為内輔升隆興路總管府建行宫領縣
四州一髙源(下倚郭中統二年𨽻/宣徳府三年來屬)懷安(下元初𨽻宣徳/府中統三年來)
(屬/)天成(下元初𨽻宣徳府/中統三年來屬)咸寧(下元初𨽻宣徳府/中統三年來屬)　寳
昌州(下/)金置昌州元初𨽻宣徳府中統三年𨽻本路置
鹽使司延祐六年改寳昌州
永平路(下/)金為興平軍元太祖十年改興平府中統元
年升平灤路置總管府設録事司成宗大徳四年以水
患改永平路領縣四州一州領二縣盧龍(下倚/郭)遷安(下/至)
(元二年省入盧/龍縣後復置)撫寧(下至元二年與海山俱省入昌黎/三年復置四年又與海山俱入昌)
(黎七年復置仍省昌黎海山入焉十一/年復置昌黎以屬灤州今昌黎屬本路)昌黎(下至元十/一年復置)
(仍併海山入焉/詳見撫寧縣)　灤州(下/)金領義豐馬城石城樂亭四
縣元至元二年省義豐入州三年復置先以石城省入
樂亭其年改入義豐四年馬城亦省領二縣義豐(下倚/郭至)
(元二年省入/州三年復置)樂亭(下元初嘗於縣置漠州尋/廢復為樂亭縣𨽻灤州)
徳寧路(下/)領縣一徳寧(下/)
浄州路(下/)領縣一天山(下/)
泰寧路(下/)領縣一泰寧(下/)
集寧路(下/)領縣一集寧(下/)
應昌路(下/)領縣一應昌(下/)
全寧路(下/)領縣一全寧(下/)
寧昌路(下/)領縣一寧昌(下/)
砂井總管府領縣一砂井
　　以上七路一府八縣建置皆闕
保定路(上/)金順天軍元太宗十一年升順天路置總管
府至元十二年改保定路設録事司領縣八州七州領
十一縣清苑(中附/郭)滿城(中/)唐(下金𨽻定/州後來屬)慶都(下元初𨽻/真定府太)
(宗十一/年來屬)行唐(下應按金史地理志行唐縣屬真定/府  是元初與慶都來屬謹附識)曲陽
(中金屬中山府元初改恒州立元帥府割阜平靈夀行/唐慶都唐縣以𨽻之逮移鎮歸徳𨽻中山府復為曲陽)
(縣後𨽻/保定)新安(下金置安州渥城縣元至元二年州縣俱/廢改為新安鎮入歸信縣四年割入容城)
(九年置新/安縣來屬)博野(下至元二十一年立後按金史地理志/博野縣屬蠡州本志  蠡州注云至元)
(三年省司候司博野縣入州十七年直𨽻省部二十一/年仍屬真定路疑至元二十一年改蠡州𨽻真定時僅)
(領司候司而以博野來/屬元史未晰謹附識)　易州(中/)元太宗十一年割𨽻
順天府至元十年𨽻大都路二十三年還𨽻保定領三
縣易(中倚郭元初存州廢/縣至元三年復置)淶水(下/)定興(下金𨽻涿/州元來屬)　祁
州(中/)金屬真定路元至元三年立附郭蒲隂縣及以束
鹿深澤二縣來屬𨽻保定領三縣蒲隂(中倚/郭)深澤(下至/元二)
(年併入東鹿縣/三年又來屬)束鹿(中/)　雄州(下/)金為永定軍元太宗
十一年割雄州三縣屬順天路至元十年改屬大都路
十二年改屬順天路為保定路二十三年復以雄州𨽻
之領三縣歸信(下/)容城(下金𨽻安肅/州今來屬)新城(太宗二年改/新泰州七年)
(復為縣屬大都路十一年𨽻順天路至元二/年𨽻雄州十年𨽻大都二十三年復來屬)　安州(下/)
金置治渥城縣元初移治葛城至元二年廢為鎮入髙
陽縣後復改安州𨽻保定領二縣葛城(下倚/郭)髙陽(下/)
遂州(下/)金遂城縣𨽻保州元至元二年省入安肅州為
鎮後復置州而縣廢𨽻保定　安肅州(下志按金史地/理  安肅州領)
(安肅一縣續輿地考云/元時縣廢州存謹附識)　完州(下/)金為永平縣又改完
州元至元二年改永平縣後復為完州
燕南河北道肅政亷訪司
真定路元初改真定府為路置總管府領中山府趙邢
洺磁滑相濬衛祁威完十一州後割磁威𨽻廣平濬滑
𨽻大名祁完𨽻保定又以邢入順徳洺入廣平相入彰
徳衛入衛輝又以冀深晉蠡四州來屬設録事司領縣
九府一州五府領三縣州領十八縣真定(中倚/郭)藁城(中/太)
(宗六年為永安州無極寧晉新樂平棘/四縣隸焉七年廢州為藁城縣屬真定)欒城(下/)元氏(中/)
獲鹿(中太宗在潛邸改西寧州既即/位七年復為獲鹿縣隸真定)平山(下/)靈夀(下/)阜
平(下/)涉(元初為崇州隸真定路後廢州復置/涉縣至元二年省入磁州後復來屬)　中山府
本定州金為中山府舊領祁完二州元太宗十一年割
二州隸順天府後為散府隸真定領三縣安喜(中/)新樂
(下/)無極(中/)　趙州(中/)唐趙州金為沃州元仍為趙州舊
領平棘臨城欒城元氏髙邑贊皇寧晉隆平栢鄉九縣
太祖十五年割欒城元氏隸真定領七縣平棘(中/)寧晉
(下/)隆平(下/)臨城(中/)栢鄉(下/)髙邑(下/)贊皇(下至元二年併/入髙邑七年復)
(置/)　冀州(上/)領五縣信都(中至元初與冀州録事司俱/省入冀州後復置三年省録)
(事司入焉為/冀州治所)南宫(上/)棗强(中/)武邑(中/)新河(中太宗四年/置  按明史)
(地理志新河縣宋以新河鎮地置後/省入南宫元復置元史未詳謹附識)　深州(下/)元初隸
河間置帥府太宗十年隸真定路領饒陽安平武疆束
鹿静安五縣後割安平饒陽武疆隸晉州束鹿隸祁州
以冀州之衡水來屬領二縣静安(中/)衡水(下/)　晉州唐
宋皆為鼓城縣元大祖十年改晉州太宗十年立鼓城
等處軍民萬戸所中統二年復為晉州領四縣鼓城(中/倚)
(郭/)饒陽(中/)安平(下太祖十九年為南平州於此行千户/總管府事領饒陽一縣太宗七年復改)
(為縣隸深州憲宗在潛邸隸鼓城等處軍民萬/戸府中統二年改立晉州仍為安平縣𨽻焉)武疆(下/元)
(初創立東武州領武邑静安太宗六年廢州復為縣改/隸深州十一年割屬祁州憲宗在潛邸隸鼓城等處軍)
(民萬户府中統二/年置晉州縣隸焉)　蠡州(下/)元初隸真定領司候司博
野縣至元三年省司候司博野縣入蠡州十七年直𨽻
省部二十一年仍屬真定
順徳路(下/)金為邢州元初置元帥府後改安撫司憲宗
分洺水民戸之半於武道鎮置司總管五年以武道鎮
置廣宗縣併以來屬中統三年升順徳府至元元年以
洺州磁州來屬二年洺磁自為一路以順徳為順徳路
總管府設録事司領縣九邢臺(中倚/郭)鉅鹿(中/)内邱(中至/元二)
(年併唐山縣/入焉後復置)平鄉(中/)廣宗(中憲宗五年置中統三年以/後屬順徳府至元二年省入)
(平鄉縣後復置宗按續輿地考唐置廣宗縣金改宗/城屬洺州元憲  時復為廣宗縣元史未詳謹附識)沙
河(下至元二年省南/和縣入焉後復置)南和(下/)唐山(下/)任縣(下至元二年/省入邢臺縣)
(後復/置)
廣平路(下/)舊洺州元太宗八年置邢洺路總管府以邢
磁威隸之憲宗二年為洺磁路止領磁威二州至元十
五年升廣平路總管府設録事司領縣五州二州領六
縣永年(中倚/郭)曲周(中/)肥鄉(中/)雞澤(下元初併入/永年後復置)廣平(下/)
　磁州(中/)金隸彰徳府元太祖十年升為滏源軍節度
隸真定路太宗八年隸邢洺路憲宗二年改邢洺路為
洺磁路至元二年以真定之涉縣及成安縣併入滏陽
武安縣併入邯鄲止以滏陽邯鄲二縣及録事司來屬
後復置涉縣歸真定以滏陽武安邯鄲成安録事司隸
焉三年併録事司入滏陽縣十五年改洺磁路為廣平
路總管府磁州仍隸焉領四縣滏陽(中倚/郭)武安(中/)邯鄲
(下/)成安(下/)　威州(中/)金置元太宗六年割隸邢洺路以
洺水縣來屬憲宗二年隸洺磁路徙州治於洺水領二
縣洺水(中倚郭太宗八年隸洺州定宗二年/改隸威州憲宗二年徙威州治此)井陘(下威/州本)
(治此憲宗二年移州治/於洺水縣井陘為屬縣)
彰徳路(下/)金為彰徳府元太宗四年立彰徳總帥府領
衛輝二州憲宗二年割出衛輝以彰徳為散府屬真定
路至元二年復立彰徳總管府領懷孟衛輝四州及本
府安陽臨漳湯隂輔岩林慮五縣四年又割出懷孟衛
輝仍立總管以林慮升為林州復立輔岩縣隸之六年
併輔岩入安陽設録事司領縣三州一安陽(上至元六/年併輔岩)
(入/焉)湯隂(中/)臨漳(中/)　林州(下/)本林慮縣金升為州元太
宗七年行縣事憲宗二年復為州至元二年復為縣又
併輔岩入焉未幾復為州割輔岩入安陽仍以州隸彰
徳路
大名路(中/)金安武軍元因舊名為大名府路總管府設
録事司領縣五州三州領六縣元城(中倚郭至元二年/併入大名縣後復)
(置/)大名(中倚郭太宗六年立縣治憲宗二年遷縣事於/府城内至元二年省元城來屬尋析大名元城)
(為二縣九年還/縣治於故所)南樂(中/)魏(中/)清河(本恩州地太宗七年/籍為清河縣隸大名)
(路知按金史地理志本有清河縣/不  何時併省至是復置謹附識)　開州(上/)元割開封
之長垣曹州之東明來屬領四縣濮陽(上倚/郭)東明(中太/宗七)
(年割隸大名路/至元二年來屬)長垣(中初隸大名路至/元二年始隸開州)清豐(中/)　滑州
(中/)領二縣白馬(上為州/治所)内黄　濬州(下/)元初隸真定至
元二年隸大名
懷慶路(下/)金初為懷州後置沁南軍元初復為懷州太
宗四年行懷孟州事憲宗六年世祖在潛邸以懷孟二
州為湯沐邑七年改懷孟路總管府至元元年以懷孟
路隸彰徳路二年復以懷孟自為一路延祐六年以仁
宗潛邸改懷慶路設録事司領縣三州一州領三縣河
内(中/)修武(中/)武陟(中/)　孟州(下/)金大定中為河水所害
北去故城十五里築今城徙治焉故城謂之下孟州新
城謂之上孟州元初治下孟州憲宗八年復立上孟州
　河陽濟源王屋温四縣隸焉設司候司至元三年省王
屋入濟源併司候司入河陽領三縣河陽(下/)濟源(下太/宗六)
　(年改濟源為原州七年州廢復/為縣至元三年省王屋縣入焉)温
　衛輝路(下/)金河平軍元中統元年升衛輝路總管府設
録事司領縣四州二汲(下倚/郭)新鄉(中/)獲嘉(下/)胙城(下舊/以胙)
(城為倚郭憲宗元年還州/治於汲以胙城為屬邑)　輝州(下/)金升蘇門縣為輝
州置山陽縣屬焉元至元三年省蘇門縣廢山陽為鎮
入本州　淇州(下/)唐宋金並為衛縣之域曰鹿臺鄉元
憲宗五年以大名彰徳衛輝籍餘之民立為淇州因又
置縣曰臨淇為倚郭中統元年隸大名路宣撫司至元
三年立衛輝路以州隸之而臨淇縣省
河間路(上/)金河間府元至元二年置河間路總管府設
録事司領縣六州六州領十七縣河間(中倚/郭)肅寧(下至/元二)
　(年廢為鎮入河/間縣後復置)齊東(下憲宗三年隸濟南路至元二年/還屬河間路  按山東通志金明)
　(昌中於鄒平縣之趙嚴口置齊東/鎮元太宗七年升為縣謹附識)寧津(下憲宗三年屬/濟南路至元二)
　(年隸/河間)臨邑(下本屬濟南府太宗七年割屬河間憲/宗三年還屬濟南至元二年復屬河間)青城
　(下本青平鎮太宗七年析臨邑寧津地置縣隸/濟南中統置青城縣隸陵州至元二年隸河間)　滄州
　(中/)金為臨海軍元復為滄州領五縣清池(中/)樂陵(中/)南
皮(下/)無棣(下至元二年併入樂陵縣以/縣治入濟南之棣州尋復置)鹽山(下/)　景州
(中/)金觀州元至元二年復改景州領五縣蓚(中舊屬觀/州元初升)
(元州後復/為蓚縣)故城(中元初隸河間路至元二年併為故/城鎮屬景州是年復置縣還來屬)阜
城(下/)東光(下/)吳橋(中/)　清州(下/)金為乾寧郡元太宗二
年改清寧府七年又改清州至元二年以靖海興濟兩
縣及本州司候司併為㑹川縣後復置清州領三縣㑹
川(中/)靖海(下/)興濟(下/)　獻州(下/)金為夀州又改獻州元
至元二年以州併入樂夀直隸河間路未幾復舊領二
縣樂夀(中附/郭)交河(中至元二年入/樂夀未幾如故)　莫州(下理按金史/地  志莫州)
(治任邱貞祐二年降為鄚/亭縣元志未詳謹附識)至元二年省入河間尋復領
二縣莫亭(下倚郭至元二年與任邱/俱省入河間縣後復置)任邱　陵州(下/)本
將陵縣隸景州憲宗三年割隸河間府是年升陵州隸
濟南路至元二年復為縣三年復為州仍隸河間路
東平路(下/)金東平府元太祖十五年嚴實以彰徳大名
磁洺恩博濬滑等戸三十萬來歸以實行臺東平領州
縣五十四實沒子忠濟為東平路管軍萬户總管行總
管府事至元五年以東平為散府九年改下路總管府
設録事司領縣六須城(下為東/平治所)東阿(中/)陽穀(中/)汶上(中/)
夀張(下/)平隂(下至元十三年以縣之辛鎮寨孝徳等四/鄉分析他屬明年改寨為肥城作中縣隸)
(濟寧路以平隂為/下縣仍屬東平)
東昌路(下/)本博州金隸大名府元初隸東平路至元四
年析為博州路總管府十三年改東昌路仍置總管府
設録事司領縣六聊城(中倚/郭)堂邑(中/)莘(中宋隸大名府/元割以來屬)
博平(中/)茌平(中/)邱(下本為鎮隸曲周至元二年併入堂/邑二十六年山東宣慰司言邱縣併)
(入堂邑差税詞訴相去二百餘里往復非便平/恩有户二千七百升縣為宜遂立邱縣隸東昌)
濟寧路(下/)周為濟州元太宗七年割屬東平府至元六
年以濟州還治鉅野仍析鄆城之四鄉來屬八年升濟
寧府治任城尋還治鉅野十二年復立濟州治任城屬
濟寧府十五年遷府於濟州却以鉅野行濟州事其年
又以府治歸鉅野而濟州仍治任城但為散州十六年
濟寧升為路置總管府設録事司領縣七州三州領九
縣鉅野(中倚郭金廢屬鄆州/元至元六年復立)鄆城(上金以水患徙置盤/溝村元至元八年復)
(來/屬)肥城(宋金為平隂縣元至元十二年以平隂辛鎮寨/東北十五里舊城改設今縣  按前東平路平)
(隂縣注稱至元十三年以縣之辛鎮寨孝徳等四鄉分/析他屬明年改寨為肥城作中縣屬濟寧路是肥城縣)
(之設乃在至元十四年此/作十二年疑誤謹附識)金鄉(下初隸濟州至/元二年來屬)碭山(金/為)
(水蕩沒元憲宗七年始復置縣治隸東平路至元二年/以戸口稀少併入單父縣三年復置屬濟州八年屬濟)
(寧路入按金史地理志碭山縣屬單州元志云至元二/年併  單父是至元二年以前仍屬單州也謹附識)
虞城(下金圯於水元憲宗二年始復置縣隸東平路至/元二年以户口稀少併入單父三年復立縣屬濟)
(州八年隸/濟寧路)豐(唐屬徐州元憲宗二年屬濟州至元二年/以沛縣併入豐縣三年復立沛縣八年以)
(豐縣直隸/濟寧路)　濟州(下/)金為濟州治任城元至元二年以
户不及千數併隸任城六年遷州於鉅野而任城為屬
邑八年升州為濟寧府治任城復還府治鉅野十二年
以任城當江淮水路衝要復立濟州屬濟寧府而任城
廢十五年遷府於濟州以鉅野行濟州事其年復於鉅
野立府仍於此為州二十三年復置任城隸州領三縣
任城(倚/郭)魚臺(太宗七年屬濟州至元二年併入金鄉/三年復故八年屬濟寧府十三年來屬)沛
(太宗七年移滕州治此憲宗二年州廢復為縣至元二/年省入豐縣三年復置八年隸濟寧府十三年來屬)
　兖州(下/)唐初為兖州金改泰定軍元初復為兖州屬
濟州憲宗二年分隸東平路至元五年復屬濟州十六
年隸濟寧路總管府領四縣嵫陽　曲阜　泗水(至元/二年)
(省入曲阜/三年復置)寧陽(至元二年省入嵫/陽大徳元年復置)　單州(下/)金隸歸徳
府元初屬濟州憲宗二年屬東平府至元五年復屬濟
州十六年隸濟寧路領二縣單父(下倚郭元初與單州/併屬濟州憲宗二年)
(隸東平府至元二年復立單父/縣三年還屬濟州今屬單州)嘉祥(舊屬濟州憲宗二/年割隸東平路至)
(元三年還屬濟州/今為單州屬縣)
曹州(上/)金為曹州元初隸東平路總管府至元二年直
隸省部領縣五濟隂(上/)成武(中/)定陶(中/)禹城(中/)楚邱(中/)
(案金史地理志成武縣楚邱縣並屬單州/禹城縣屬濟南府不知何時改屬謹附識)
濮州(上/)金為刺史州元初隸東平路後割大名之館陶
朝城恩州之臨清開州之觀城來屬至元五年直隸省
部領縣六鄄城(上/)朝城(中初隸東平府/至元五年來屬)館陶(中初屬東/平路至元)
(三年/來屬)臨清　觀城(下金屬開州/元初來屬)范(下初屬東平府路/至元二年來屬)
髙唐州(中/)舊髙唐縣屬博州元初隸東平路至元七年
升州(案升州以下疑有闕文當云/升為州直隸省部謹附識)領縣三髙唐(中/)夏津
(中初隸東平至/元七年來屬)武城(中初隸東平至/元七年來屬)
泰安州(中/)宋奉符縣金置泰安州元初屬東平路至元
二年省新泰縣入萊蕪縣五年析隸省部三十一年復
立新泰縣領四縣奉符(中/)長清(中舊屬濟南/府元初來屬)萊蕪(下/)新
泰(金為泰安州元至元二年/省入萊蕪三十一年復立)
徳州金屬山東西路元初隸東平路總管府割大名之
清平濟南之齊河縣來屬領五縣安徳(下/)平原下齊河
(金置隸濟南府元/至元二年來屬)清平(宋金隸大名/府元初來屬)徳平
恩州(中/)金隸大名府路元初割清河縣隸大名府以武
城隸髙唐惟存厯亭一縣及司候司至元二年縣及司
俱省入州七年自東平析隸省部
冠州舊冠氏縣金屬大名府元初屬東平路至元六年
升冠州直隸省部
山東東西道宣慰司
益都路金為益都路總管府元設録事司領縣六州八
州領十五縣益都(中倚郭至元二年以行淄州及行淄/川縣併入三年又併臨淄臨朐二縣)
　(入焉十五年割臨淄臨朐復置縣入案山東通志至/元二年割淄川之孝歸懷徳二郷  益都謹附識)臨
　淄(下/)臨朐(下/)髙苑(下舊屬/淄州)樂安(下/)夀光(下/)　濰州(下/)金
屬益都路元初領北海昌邑昌樂三縣及司候司憲宗
三年省司候司入北海至元三年省昌樂縣入北海領
二縣北海(下/)昌邑(下/)　膠州(下/)金為膠西縣屬密州元
太祖於縣置膠州領三縣膠西(中/)即墨(下宋金皆隸萊/州元太祖二十)
(二年來屬似按本志萊州沿革又稱至元二年省即墨/入掖膠水  是太祖時以即墨屬膠州至世祖至元二)
(年仍省入萊州之掖膠水二縣也但明史志膠州領縣/仍有即墨並無廢省復置之文萊州條所云乃屬疑義)
(謹附/識)髙密(下宋金並/隸密州)　密州元初以膠西髙密屬膠州
憲宗三年省司候司入諸城縣隸益都領二縣諸城(州/治)
(所/)安邱(下/)　莒州(下/)金為莒州隸益都路元因之領四
縣莒(下州治所憲宗三/年省司候司入焉)沂水(下/)日照(下/)䝉隂(下元初因/舊名為新)
(泰縣中統三年以李璮亂人民逃散省/入沂水仁宗皇慶二年復置為䝉隂縣)　沂州(下/)金屬
山東東路元屬益都路領二縣臨沂(中州治所憲宗三/年省司候司入焉)
費(下/)　滕州(下/)金為滕州屬兖州元隸益都路領二縣
滕(下憲宗二年省/司候司入焉)鄒(下/)　嶧州(下/)金蘭陵縣於縣置嶧
州元初以嶧州隸益都路至元二年省蘭陵入本州
博興州(下/)金為博興縣屬益都府元初升為州
山東東西道肅政亷訪司
濟南路(上/)金為濟南府元初改濟南路總管府舊領淄
陵二州至元二年淄州割入淄萊路陵州割入河間路
又割臨邑縣隸河間路長清縣入泰安州禹城縣隸曹
州齊河縣入徳州割淄州之鄒平縣來屬置總管府設
録事司領縣四州二州領七縣厯城(中倚/郭)章邱(上/)鄒平
(上唐宋皆屬淄州/元至元間來屬)濟陽(中/)　棣州(上/)元初濱棣自為一
道中統三年改置濱棣路安撫司至元二年與濱州俱
隸濟南路領四縣厭次(中倚郭初立司候司/至元二年省入本縣)商河(中/)陽
信(中/)無棣(下宋金屬滄州元初割無/棣之半屬滄州半以來屬)　濱州(中/)金隸益
都元初以棣州為濱棣路至元二年省路為州隸濟南
路領三縣渤海(中初設司候司至/元二年省入本縣)利津(下/)霑化(下/)
般陽府路(下/)舊淄州金屬山東東路元初太宗在潛邸
置新城縣中統四年割濱州之蒲臺來屬先是淄州隸
濟南路總管府五年升淄州路置總管府是嵗改元至
元割鄒平屬濟南路髙苑屬益都路二年改淄州路為
淄萊路二十四年改般陽路取漢陽以為名設録事司
領縣四州二州領八縣淄川(中倚/郭)長山(中初屬濟南路/中統三年來屬)
新城(中本長山縣驛臺太宗在潛邸以人民/完聚剏置城曰新城以田索二鎮屬焉)蒲臺(下金/屬濱)
(州元初隸濱棣路中統五年屬淄/州至元二年改屬淄萊路升中縣)　萊州(中/)金定海軍
屬山東東路元初屬益都路中統五年屬淄州路至元
二年改淄萊路省録事司入掖縣又省即墨入掖與膠
水二十四年仍隸般陽路領四縣掖(中倚郭至元二年/省録事司析即墨)
(縣入/焉)膠水(下至元二年析/即墨縣入焉)招逺(下/)萊陽　登州(下/)元初
屬益都路中統五年置淄州路以登州隸之至元二十
四年屬般陽路領四縣蓬萊(下/)黄(下/)福山(下偽齊以登/州之雨水鎮)
(為福山縣楊疃/鎮為棲霞縣)棲霞(下/)
寧海州(下/)偽齊劉豫以登州之文登牟平二縣立寧海
軍金升寧海州元初隸益都路至元九年直隸省部領
縣二牟平(中/)文登(下/)
河東山西道宣慰使司
大同路(上/)遼為西京大同府金改總管府元初置警巡
院至元二十五年改西京為大同路設録事司領縣五
州八州領四縣(大徳四年於西京黄華嶺立屯田六年/立萬戸府所屬山隂鴈門馬邑鄯陽洪)
(濟金城寧/武凡七屯)大同(中倚郭至元二年省西縣入焉縣案遼/金二史地理志大同府均無西  之名)
(或係元初始置旋於至元/二年省入大同耳謹附識)白登(下至元二年廢為鎮/屬大同縣尋復置)宣
寧(下/)平地(下本號平地裊至元二年省/八豐州二年置縣曰平地)懷仁(下地案金/史  理志)
(懷仁縣貞祐二年五月升為雲州當是/元初復為懷仁縣元史未詳謹附識)　𢎞州(下/)金領
襄隂順聖二縣元至元中割順聖隸宣徳府惟領襄隂
及司候司後並省入州　渾源州(下/)唐渾源縣金升為
州仍置縣在郭下併置司候司元至元四年省入州(案/明)
(一統志云元初改渾源縣/曰恒隂元史不載謹附識)　應州(下/)領二縣金城(下州/治所)
山隂(下至元二年併入金城後復置州案金史地理志/山隂縣貞祐二年五月升為忠  當是元初復為)
(山隂縣元史/未詳謹附識)　朔州(下/)領二縣鄯陽(下至元四年省/録事司入焉)馬
邑(下為案金史地理志馬邑縣貞祐二年/升  固州當是元時復為縣謹附識)　武州(下/)至
元二年割寧邊州之半來屬舊領寧邊一縣(案金史地/理志寧邊)
(作寧逺/謹附識)及司候司四年省入州　豐州(下/)金為天徳軍
元為豐州舊有録事司并富民縣至元四年省入州
東勝州(下/)金初屬西夏後復取之元至元二年省寧邊
州之半入焉舊有東勝縣及録事司四年省入州　雲
内州(下/)金領雲川柔服二縣元初廢雲川設録事司至
元四年省司縣入州
河東山西道肅政亷訪司
冀寧路(上/)金為太原府元太祖十一年立太原路總管
府大徳九年以地震改冀寧路設録事司領縣十州十
四州領九縣陽曲(中倚/郭)文水(中/)平晉(下/)祁(下舊隸晉州/後州廢隸太)
(原/路)榆次(下至元二年/隸太原路)太谷(下/)清源(下/)夀陽(下/)交城(下/)徐
溝(下/)　汾州(中/)金置汾陽軍元初立汾州元帥府割靈
石縣隸平陽路之霍州仍析置小靈石縣後廢府至元
二年復行州事省小靈石入介休三年併温泉入孝義
領四縣西河(中/)孝義(下至元三年割温泉縣/之半置巡檢司隸本縣)平遙(下元/初屬)
(太原府至元/二年來屬)介休(下元初置隸太原府至元二/年來屬仍省小靈石縣入焉)　石州
(下/)元中統二年省離石縣入本州三年復立至元三年
省温泉入孝義以臨泉為臨州舊置司候司後與孟門
方山俱省入離石領二縣離石(下倚/郭)寧鄉(下太宗九年/隸太原府定)
(宗三年隸石州憲宗九年又/隸太原府至元三年復來屬)　忻州(下/)金隸太原府元
因之領二縣秀容(下倚郭至元二年省入忻州四年復/置  案山西通志秀容縣元初改九)
(原謹/附識)定襄(下/)　平定州(下/)元至元二年省倚郭平定樂
平二縣入本州七年復立樂平(案山西舊志云元初開/元帥府統臯和遼儀威)
(孟邢晉等處至元二年遼儀和入平陽威入/廣平孟隸太原邢入順徳元史不載謹附識)領一縣樂
平(下倚郭至元二年省縣為鄉/入本州立巡檢司七年復立)　臨州(下/)金臨水縣(案/金)
(史地理志作臨泉/縣葢誤謹附識)隸石州元中統二年改臨泉縣直隸
太原府三年升臨州　保徳州(下/)本嵐州地宋始置州
舊有倚郭縣元憲宗七年廢縣至元二年省隩州芭州
入本州三年又併岢嵐軍入焉四年割岢嵐隸管州隩
州仍來屬　崞州(下/)本崞縣元太宗十四年升崞州
管州(下/)金為静樂郡又改為管州元太祖十六年以嵐
州之岢嵐寧化樓煩併入本州至元二十二年割岢嵐
隸嵐州而寧化樓煩仍入本州(案金史地理志管州領/静樂一縣當是元時省)
(入州謹/附識)　代州(下/)唐置代州總管府金改都督府元中
統四年併鴈門縣入州　臺州(下/)金升代州之五臺縣
為臺州隸太原路元因之　興州(下/)金升嵐州之合河
縣為興州隸太原路元因之　堅州(下/)金升代州之繁
畤縣為堅州隸太原路元因之　嵐州(下/)唐宋並為嵐
州金升鎮西節度元至元二年省入管州五年復立
盂州(下/)本盂縣金升為州元因之
晉寧路(上/)金為平陽府元初為平陽路大徳九年以地
震改晉寧路設録事司領縣六府一州九府領六縣州
領四十縣臨汾(中倚/郭)襄陵(中/)洪洞(中/)浮山(下理案金史/地  志浮山)
(縣宣宗興定四年更名忠孝/當是元時復舊名謹附識)汾西(下/)岳陽(下本冀氏縣/屬平陽府至)
(元三年省入岳陽縣四年以縣當東西驛路之要復置/併岳陽和川二縣入焉後復改為岳陽縣  案冀氏元)
(史誤作猗/氏今改正)　河中府元憲宗在潛邸置河解萬户府領
河解二州河中府領録事司及河東臨晉虞鄉猗氏萬
泉河津滎河七縣至元三年省虞鄉入臨晉省萬泉入
猗氏併録事司入河東罷萬戸府而河中府仍領解州
八年割解州直隸平陽路河中止領五縣十五年復置
萬泉縣來屬領六縣河東(下府/治所)萬泉(下/)猗氏(下/)滎河(下/金)
(隸滎州元初廢滎/州復為滎河縣)臨晉(下/)河津(下/)　絳州(中/)本絳州金
改晉安府元初為絳州行元帥府河解二州諸縣皆隸
焉後罷元帥府仍為絳州隸平陽路領七縣正平(下倚/郭至)
(元二年省録/事司入焉)太平(中/)曲沃(下/)翼城(下金為翼州元初復/為翼城縣隸絳州)
稷山(下/)絳(下至元二年省垣曲縣入焉十/六年復立垣曲縣絳縣如故)垣曲(下/)　潞
州(下/)舊潞州元初為隆徳府行都元帥府事太宗三年
復為潞州隸平陽路至元三年以涉縣割入真定府以
録事司併入上黨縣領七縣上黨(下/)壺闗(下/)長子(下/)潞
城(下/)屯留(下至元三年省入/襄垣十五年復置)襄垣(下/)黎城(下至元二年/併涉縣偏城)
(等十三/村入焉)　澤州(下/)本澤州金為平陽府(案金史地理志/澤州宣宗元光)
(二年升為節鎮軍曰/忠昌元志誤謹附識)元初置司候司及領晉城髙平陽
城沁水端氏陵川六縣至元三年省司候司陵川縣入
晉城省端氏入沁氷後復置陵川領五縣晉城(下/)髙平
(下/)陽城(下/)沁水(下/)陵川(下至元三年省/入晉城後復置)　解州(下/)五代
漢隱帝乾祐中於解縣置解州金升寳昌軍元至元四
年併司候司入解縣領六縣解(下/)安邑(下/)聞喜(下/)夏(下/)
平陸(下成案山西通志元至元間併平陸縣入芮/城  宗元貞初復分置元史未詳謹附識)芮城
(下/)　霍州(下/)金為霍州元因之領三縣霍邑(下倚/郭)趙城
(舊屬平/陽府)靈石(下舊屬/汾州)　隰州(下/)元以州隸晉寧路領五
縣隰川(中州治所至元三年省大寧仵城温泉三縣入/焉  案史志缺仵城二字据金史地理志隰州)
(有仵城縣折隰川置元志無之/當在所省三縣之内謹附識)大寧(下至元三年省入/隰川二十三年復)
(置/)石樓(下/)永和(下/)蒲(下/)　沁州(下/)金為沁州元因之領
三縣銅鞮(下州治所至元三年省録事司武鄉縣入焉升/  案金史地理志沁源縣元光二年十一月)
(為榖州當是元初/復為縣謹附識)沁源(下至元十年省/綿上縣入焉)武鄉(下至元三/年省入銅)
(鞮後/復立)　遼州(下/)元隸晉寧路領三縣遼山(下倚/郭)榆社(下/至)
(元三年省入遼/山六年復立)和順(下至元三年省/儀城縣入焉)　吉州(下/)元初領
司候司吉鄉鄉寧二縣中統二年併司候司入吉鄉縣
至元二年省吉鄉三年又省鄉寧並入州後復置鄉寧
領一縣鄉寧(下/)
嶺北等處行中書省統和寧路總管府
和寧路(上/)始名和林以西有哈喇和林河因以名城太
祖十五年定河北諸郡建都於此初立元昌路後改轉
運和林使司前後五朝都焉中統元年遷都大興和林
置宣慰司都元帥府後分都元帥府於金山之南和林
止設宣慰司至元二十七年立和林等處都元帥府大
徳十一年立和林等處行中書省罷和林宣慰司都元
帥府置和林總管府武宗至大二年改行中書省為行
尚書省四年罷尚書省復為行中書省皇慶元年改嶺
北等處行中書省改和林路總管府為和寧路總管府
(本省立站圖爾根摩琳/納琳等一百一十九處)
　
　
　
　
　
　
　
　
　
　
　
　
　
　
欽定續通典卷一百三十四
欽定四庫全書
欽定續通典卷一百三十五
　州郡
　　元
遼陽等處行中書省為路七府一屬州十二屬縣十􁁍
存其名而無城邑者不在此數(本省計站一/百二十處)
遼陽路(上/)金遼陽府領遼陽鶴野二縣(按金史地理志/遼陽府領遼陽)
(鶴野宜豐石城凡四縣元志云二縣/其宜豐石城不知何時併省謹附識)後復改為東京宜
豐澄復蓋瀋貴徳州廣寧府來逺軍並屬焉元初廢貴
徳澄復州來逺軍以廣寜府博索府懿州蓋州作四路
直隸省至元六年置東京總管府降廣寧為散府隸之
十五年割廣寧仍自行路事直𨽻省十七年又以博索
府懿州蓋州來屬二十四年始立行省二十五年改東
京為遼陽路後廢博索府為巡檢司領縣一州二遼陽
(下倚郭至元六年以/鶴野縣警巡院入焉)　蓋州(下/)初為蓋州路至元六年
併為東京支郡併熊岳陽池(案陽池金史地理/志作湯池謹附識)二縣入
建安縣八年又併建安縣入本州　懿州(下/)初為懿州
路至元六年為東京支郡所領豪州及同昌靈山二縣
省入順安縣後入本州(案金史地理志泰和四年以同/昌隸義州不知何時復來屬謹)
(附/識)
廣寧府路(下/)金為廣寧府元封布爾古特為廣寧王舊
立廣寧行帥府事後以地逺遷治臨潢立總管府至元
六年以户口單寡降為東京路總管府屬郡十五年復
分為路行總管府事領縣二閭陽(下初立千户所至元/十五年以户口繁夥)
(復立行千户所/後復為□陽縣)望平(至元六年省鍾秀縣入焉十五年/為望平軍民千户所後復為縣)
肇州(按哈喇巴圖爾傳至元三十年世祖謂哈喇巴圖/爾曰納延故地曰阿巴拉呼者産魚吾今立城而)
(以元蘇爾罕哈努森竒爾濟蘇三部人居之名其城曰/肇州汝往為宣慰使既至定市里安民居得魚九尾皆)
(千斤來獻又成宗紀元貞元年立肇州屯田萬户府以/遼陽行省左丞阿薩爾領其事而大元一統志與經世)
(大典皆不載此州不知其所屬所領之詳今以廣寧為/納延分地故附注於廣寜府之下納延布爾古特之孫)
(也/)
山北遼東道肅政亷訪司
大寧路(上/)金北京路大定府元初為北京路總管府領
興中府及義瑞興高錦利惠川建和十州中統三年割
興州及松山縣屬上都路至元五年併和州入利州為
永和鄉七年興中府降為州仍隸北京改北京為大寧
二十五年改為武平路後復為大寧初置警巡院至元
二年改置録事司領縣七州九大定(下中統二年/省長興入焉)龍山
(下初屬大定府至元四/年屬利州後復來屬)富庶(下至元三年省入/興中府後復置)和衆(下/)
金源(下/)惠和(下/)武平(下/)　義州(下/)　興中州(下/)元初因
舊為興中府後省至元七年又降府為州　瑞州(下/)
高州(下/)　錦州(下/)　利州(下/)　惠州(下/)　川州(下/)　建
州(下/)
東寜路本高句驪平壤城元至元六年李延齡等以府
州縣鎮六十城來歸八年為東寜府十三年升東寧路
總管府設録事司割静州義州麟州威逺鎮隸博索府
餘城堙廢不設司存今姑存舊名土山縣　中和縣
鐡化鎮　都䕶府(自唐之季地入高麗置府州縣鎮六/十餘城此為都䕶府雖仍唐舊名而)
(無都䕶府之實至元六年李延齡等/以其地來歸後城治廢毁僅存其名)　定逺府　郭州
　撫州　黄州(領安岳三和龍岡咸從/江西五縣長命一鎮)　靈州　慈州
　嘉州　順州　殷州　宿州　徳州(領江東永清通/海順化四縣寧)
(逺柔逺安/戎三鎮)　昌州　鐵州(領□戎/一鎮)　泰州　价州　朔
州　宣州(領寧朔蓆/島二鎮)　成州(領樹徳/一鎮)　熙州　孟州(領/三)
(登一縣椒島椵/島寜得三鎮)　延州(領陽巖/一鎮)　雲州
瀋陽路金為瀋州昭徳軍又更顯徳軍後皆燬於兵火
元初平遼東高麗國麟州神騎都領洪福源率西京都
䕶龜州四十餘城來降各立鎮守司設官以撫其民後
高麗復叛洪福源引衆來歸授高麗軍民萬户徙降民
散居遼陽瀋州初創城郭置司存僑治遼陽故城中統
二年改為安撫高麗軍民總管府及高麗舉國内附四
年又以質子淳為安撫高麗軍民總管分領二千餘户
理瀋州成宗元貞二年併兩司為瀋州等路安撫高麗
軍民總管府仍治遼陽故城
開元路金之舊土也號上京㑹寧府金末其將富森鄂
諾據遼東元師伐之生禽鄂諾師至開元率賓東土悉
平開元之名始見於此初立開元南京二萬户府治黄
龍府至元四年更遼東路總管府二十三年改為開元
路領咸平府後割咸平為散府俱隸遼東道宣慰司
咸平府金領平郭安東新興慶雲清安歸仁六縣(按金/史地)
(理志咸平府領平郭銅山新興慶雲清安/榮安歸仁玉山凡八縣與元志異謹附識)元初因之
海蘭府碩達勒達等路元初設軍民萬户府五撫鎮北
邊一曰屯一曰和囉噶一曰鄂多里一曰托果琳一曰
布固江各有司存分領混同江南北之地
河南江北等處行中書省為路十二府七州一屬州三
十四屬縣一百八十二(本省陸站一百六/處水站九十處)
河南江北道肅政亷訪司
汴梁路(上/)金為南京舊領歸徳府延許裕唐陳亳鄧汝
潁徐邳嵩宿申鄭鈞雎蔡息盧氏行襄樊二十州元至
元八年令歸徳自為一府割亳徐邳宿四川隸之升申
州為南陽府割裕唐汝鄧嵩盧氏行襄樊隸之九年廢
延州以所領延津陽武二縣屬南京路統蔡息鄭鈞許
陳雎潁八州開封祥符倚郭而屬邑十有五舊有警巡
院十四年改録事司二十五年改為汴梁路三十年升
蔡州為汝寧府屬行省割息潁二州以隸焉領縣十七
州五州領二十一縣開封(下倚/郭)祥符(下倚/郭)中牟(下/)原武
(下舊以此縣隸延州元初隸開封府後復為延州縣如/舊至元九年州廢來屬  按金史地理志原武縣屬鄭)
(州本志後鄭州注亦云元初領管城滎陽汜水河陰原/武新鄭密滎澤八縣及司候司後割新鄭密屬鈞州滎)
(澤原武隸開封府則原武寶自鄭州來/隸志云舊以此縣隸延州蓋誤謹附識)鄢陵(中/)滎澤(下/舊)
(隸鄭州至元/二年來屬)封丘(中金世宗大定中河水湮没遷治新/城元初新城又為河水所壞乃因故)
(城遺址稍加完/葺而遷治焉)扶溝(下/)陽武(下舊隸延州至元/九年州廢來屬)把(中元/初河)
(決城之北靣為水所圯遂為大河之道乃於故城北二/里河水北岸築新城置縣繼又修故城  號南把縣)
延津(下舊為延州隸河南路至/元九年州廢以縣來屬)蘭陽(下載按金史地理/志  曹州東明縣)
(因避河患徙治後以故縣為蘭陽儀封是/蘭陽原隸曹州應係元初改屬謹附識)通許(下/)尉氏
(下/)太康(下/)洧川(下/)陳留(下/)　鄭州(下/)元初領管城滎陽
汜水河陰原武新鄭密滎澤八縣及司候司後割新鄭
密屬鈞州滎澤原武隸開封府併司候司入管城領四
縣管城(下倚/郭)滎陽(下/)氾水(下/)河陰(下/)　許州(下/)金為昌
武軍元初復為許州領五縣長社(下/)長葛(下/)郾城(下/)襄
城(下/)臨潁(下/)　陳州(下/)元初領宛丘南頓項城商水西
華清水六縣至元二年南頓項城清水皆廢後復置南
頓項城領五縣宛丘　西華　商水(至元二年省南頓/項城入焉後復置)
南頓　項城　鈞州(下/)元至元二年割鄭州密縣來屬
領三縣陽翟(下/)新鄭(下/)密(下/)　雎州(下/)領四縣襄邑(下/倚)
(郭/)考城(下/)儀封(下河按金史地理志載曹州東明縣因/避  患徙治後以故縣為蘭陽儀封是)
(儀封原隸曹州應係/元初改屬謹附識)柘城(下/)
河南府路金為中京金昌府元初為河南府舊領洛陽
宜陽永寧登封鞏偃師孟津新安黽池九縣後割黽池
隸陜州設録事司領縣八州一州領四縣洛陽　宜陽
(下/)永寧(下屬按金史地理志永寧縣屬嵩州當是元初/改  又下嵩州注云元初以福昌隸河南而此)
(無福昌縣疑有/訛誤謹附識)登封(下/)鞏(下/)孟津(下/)新安　偃師(下/)
陜州(下/)領四縣陜(下/)靈寳(下至元三年省入陜縣八年/廢虢州為虢畧隸陜州併虢)
(畧治靈寶以虢畧為巡/檢司併朱陽縣入焉)閿鄉(下至元二年省/湖城縣入焉)黽池(下金/升為)
(韶州置黽池司候司元至元三年省司候司八/年省韶州復為縣隸河南府路後割以來屬)
南陽府舊南陽縣金升為申州元至元八年升為南陽
府以唐鄧裕嵩汝五州隸焉二十五年改屬汴梁路後
直隸行省領縣二州五州領十一縣南陽(下倚/郭)鎮平(下/)
(按王鴻緒明史槀鎮平縣本漢安衆縣/後廢為穰縣北鄉地元置縣謹附識)　鄧州(下/)金屬
南京開封府舊領穰縣南陽内鄉淅川順陽五縣(按金/史地)
(理志無淅川順陽二縣惟穰縣有順陽鎮内/鄉縣有淅水疑金末分二縣地置縣謹附識)元初以淅
川順陽省入内鄉舊設録事司至元二年併入穰縣領
三縣穰(下倚/郭)内鄉(下至元二年/以順陽來屬)新野(下漢按明史槀新/野  縣唐省入穰)
(縣元復置/謹附識)　唐州(下/)舊唐州金改裕州(按金史地理志/云唐州中刺史)
(無改為裕州之文/元志疑誤謹附識)元初復為唐州至元三年廢湖陽比
陽桐栢三縣領一縣泌陽(倚/郭)　嵩州(下/)金領伊陽福昌
二縣(按金史地理志嵩州領伊陽永寜福昌等縣永寜/縣注云宋隸河南府海陵正隆六年以前寄治於)
(府後即鎮為縣本志以永寧屬河南於此/云領伊陽福昌二縣疑有訛誤謹附識)元初以福昌
隸河南至元三年省伊陽入州領一縣盧氏(下至元二/年隸南京)
(路八年屬南陽/府十一年來屬)　汝州(下/)元至元三年廢郟城寳豐二
縣入梁縣後復置郟縣領三縣梁(下/)魯山(下/)郟(下/)　裕
州(下/)唐初置北澧州又改魯州後廢為縣屬唐州金升
為裕州舊領方城舞陽葉縣元初即葉縣行隨州事就
置昆陽縣為屬邑至元三年罷州併昆陽舞陽二縣入
葉縣後復置舞陽領三縣方城(下倚/郭)葉(下/)舞陽(下/)
汝寧府唐蔡州上蔡西平確山遂平平輿為屬邑元至
元七年省遂平平輿入汝陽隸汴梁路三十年河南江
北行省平章巴延言蔡州去汴梁地逺凡事稽誤宜升
散府遂升汝寧府直隸行省以息潁信陽光四州隸焉
復置遂平縣領縣五州四州領十縣汝陽(下元初廢後/置蔡州治此)
(仍復/置縣)上蔡(下/)西平(下/)確山(下/)遂平(下元初省入/汝陽後復置)　頴州
(下/)金領汝陰泰和沈邱潁上四縣元至元二年省四縣
及録事司入州後復領三縣太和(下宋案明史槀太和/縣  以汝陰縣之百)
(尺鎮地置萬夀縣尋改曰泰和洪武初改泰/為太元志作太字當係傳寫之訛謹附識)沈邱(下/)潁
上(下/)　息州(下/)金領新息新蔡真陽褒信四縣元中統
三年以李璮叛廢州四年復置至元三年以四縣併入
州後復領二縣新蔡(下/)真陽(下/)　光州(下/)宋光山軍元
至元十二年歸附屬蘄黄宣慰司二十二年同蘄黄等
州直隸行省三十年隸汝寧府領三縣定城　固始(下/宋)
(末兵亂徙治無常元/至元十一年復舊治)光山(下兵亂地荒至元/十二年復立舊治)　信陽州
(下/)宋信陽軍元至元十四年改立信陽府領羅山信陽
二縣十五年改為信陽州二十年以羅山縣當驛置要
衝徙州治此而移縣治於西南號曰羅山新縣領二縣
羅山(倚/郭)信陽
歸徳府宋南京應天府金為歸徳府金亡宋復取之舊
領宋城寧陵下邑虞城榖熟碭山六縣元初與亳之酇
縣同時歸附置京東行省未幾罷至元元年以虞城碭
山二縣在枯黄河北割屬濟寧府又併榖熟入雎陽酇
縣入永州降永州為永城縣與寧陵下邑隸本府八年
以宿亳徐邳並隸焉設知府治中府判各一員直隸行
省領縣四州四州領八縣雎陽(下倚郭唐曰来城亦曰/雎陽金曰雎陽宋曰宋)
(城元仍/曰雎陽)永城(下/)下邑(下/)寧陵(下/)　徐州(下/)宋武寧軍金
屬山東西路金亡宋復之元初歸附至元二年降為下
州舊領彭城蕭永固三縣(按金史地理志無永固縣据/方輿紀要蕭縣有永固廢縣)
(注云元置後廢/為鎮謹附識)及録事司至是永固併入蕭縣彭城并
録事司併入州領一縣蕭(下至元二年併入/徐州十二年復立)　宿州(中/)
宋保静軍金置防禦使金亡宋復之元初隸歸徳府領
臨渙蘄靈壁符離四縣并司候司至元二年以四縣一
司併入州四年以靈壁入泗州十七年復來屬領一縣
靈壁(下/)　邳州(下/)宋置淮陽軍金復為邳州金亡宋暫
有之元初以民少併三縣入州至元八年以州屬歸徳
府十二年復置雎寧宿遷兩縣屬淮安十五年還來屬
領三縣下邳(下州/治所)宿遷(下/)雎寧(下有按金史地理志邳/州  蘭陵縣無雎寧縣)
(考明史槀云雎寜縣金析/宿遷之古城置謹附識)　亳州(下/)宋集慶軍金復為
亳州金亡宋復之元初領縣六譙酇鹿邑城父衛真榖
熟後以民户少併城父入譙衛真入鹿邑榖熟入雎陽
酇入永城其雎陽永城去隸歸徳後復置城父領三縣
譙(下/)鹿(邑下/)城父(下/)
襄陽路宋為襄陽府元至元十年兵破樊城襄陽守臣
吕文煥降立河南等路行中書省更襄陽府為散府未
幾罷省十一年改襄陽府為總管府又立荆湖等路行
樞密院十二年立荆湖行中書省後復罷十九年割均
房二州光化棗陽二縣來屬設録事司領縣六州二州
領四縣襄陽(下倚/郭)南漳(下/)宜城(下/)榖城(下/)光化(至元十/三年南)
(伐明年設官置縣屬/南陽十九年來屬)棗陽(至元十四年屬南/陽十九年來屬)　均州(下/)
宋為武當軍元至元十二年江陵歸附割隸湖北道宣
慰司十九年還屬襄陽領二縣武當(下兵亂遷治無常/至元十四年復置)
鄖(下兵後僑治無常/至元十四年復置)　房州(下/)宋置保寧軍恭帝徳祐
中知州黄思賢納土命千户鎮守仍令思賢領州事元
至元十九年隸襄陽路領二縣房陵(下/)竹山(下/)
蘄州路(下/)宋為防禦州元至元十二年立淮西宣撫司
十四年改總管府設録事司領縣五蘄春(中倚/郭)蘄水(中/)
廣濟(中宋理宗嘉熙兵亂徙治/大江中洲歸附後復舊治)黄梅(中嘉熙兵亂僑/治中洲後復舊)羅
田(下兵亂縣廢/歸附後始立)
黄州路(下/)宋為團練軍州元至元十二年歸附十四年
立總管府十八年又為黄蘄州宣慰司治所二十三年
罷宣慰司直隸行省設録事司領縣三黄岡(中州/治所)黄陂
(下兵亂僑治鄭州青/山磯歸附還舊治)麻城(下兵亂徙治什子/山歸附還舊治)
淮西江北道肅政亷訪司
廬州路(上/)宋為淮西路元至元十三年設淮西總管府
明年於本路立總管府隸淮西道二十八年以六安軍
為縣來屬後升六安縣為州設録事司領縣三州三州
領八縣合肥(上倚/郭)梁(中/)舒城(中/)　和州(中/)宋隸淮南西
道元至元十三年置鎮守萬户府明年改立安撫司又
明年升和州路二十八年降為州隸廬州路舊設録事
司後併入州領三縣厯陽(上倚/郭)含山(中/)烏江(中/)　無為
州(中/)宋以光州城口鎮置無為軍元至元十四年升為
路二十八年降為州罷鎮巢州為縣以屬焉(按明史槀/巢縣宋鎮)
(巢軍元改為州尋降為/縣元志未晰謹附識)領三縣無為(上倚/郭)廬江(中/)巢(下/)
　六安州(下/)宋六安軍元至元十二年歸附二十八年
降為縣隸廬州路後升為州領二縣六安(中/)英山(中/)
安豐路(下/)宋為夀春府又以安豐縣為安豐軍繼遷安
豐軍於夀春府元至元十四年改安豐路總管府十五
年定為散府領夀春安豐霍丘三縣二十八年復升為
路以臨濠府為濠州與下蔡䝉城俱來屬設錄事司領
縣五州一州領三縣夀春(中倚/郭)安豐(下/)霍丘(下/)下蔡(下/至)
(元十三年隸夀春府二十/八年罷府與䝉城皆來屬)䝉城(下/)　濠州(下/)宋為團練
州初隸淮南路後隸淮南西路元至元十三年歸附設
濠州安撫司十五年定為臨濠府二十八年復為濠州
革懐逺為下縣來屬領三縣鍾離(下倚/郭)定逺(下/)懷逺(下/宋)
(為懷逺軍領荆山一縣元至元二十/八年以軍為縣隸濠州省荆山入焉)
安慶路(下/)宋為安慶府元至元十三年立安撫司十四
年改安慶路總管府屬蘄黄宣慰司二十三年罷宣慰
司直隸行省設録事司領縣六懷寧(中/)宿松(中/)望江(下/)
太湖(中/)桐城(中/)灊山(英宗至治三年初立之按續輿地/考灊山縣本懷寧縣  清朝玉照)
(二鄉地宋為四寨元至元中立野/人原寨至治三年始立縣謹附識)
淮東道宣慰使司
江北淮東道肅政亷訪司
揚州路(上/)宋為淮東路元至元十三年初建大都督府
置江淮等處行中書省十四年改為揚州路總管府十
五年置淮東道宣慰司本路屬焉十九年省宣慰司以
本路總管府直𨽻行省二十一年行省移杭州復立淮
東道宣慰司止統本路屬淮安二郡而本路領高郵府
及真滁通泰崇明五州二十二年行省復遷宣慰司遂
廢所屬如故後改立河南江北等處行中書省移治汴
梁路復立淮東道宣慰司割出高郵府為散府直隸宣
慰司設録事司領縣二州五州領九縣江都(上倚/郭)泰興
(上/)　真州(中/)宋置建安軍又升為真州元至元十三年
初立真州安撫司十四年改真州路總管府二十一年
復為州隸揚州路領二縣揚子(上倚郭至元二十/年省録事司入焉)六合
(下/)　滁州(下/)元至元十五年改滁州路總管府二十年
仍為州隸揚州路領三縣清流(中至元十四年/省録事司入焉)來安(下/)
全椒(中/)　泰州(上/)元至元十四年立泰州路總管府二
十一年改為州隸揚州路領二縣海陵(上倚/郭)如臯(上/)
通州(中/)宋静海郡元至元十五年改通州路總管府二
十一年復為州隸揚州路領二縣静海(上倚/郭)海門(中/)
崇明州(下/)本通州海濱之沙洲宋建炎間有昇州句容
縣姚劉姓者因避兵於沙上其後稍有人居焉遂稱姚
劉沙寧宗嘉定間置鹽塲屬淮東制司元至元十四年
升為崇明州
淮安路(上/)宋為淮安州元至元十三年行淮東安撫司
十四年改立總管府領山陽鹽城淮安淮陰新城清河
桃園七縣設録事司二十年升為淮安府路併淮安新
城淮陰三縣入山陽兼領臨淮府海寧泗安東四郡其
盱眙天長臨淮虹五河贛榆朐山沭陽各歸所𨽻二十
七年革臨淮府以盱眙天長隸泗州領縣四州三州領
八縣山陽(上至元十二年安東州歸附以本縣馬羅軍/寨作山陽縣十三年淮安路歸附仍存淮安)
(縣二十年省淮/安新城入焉)鹽城(上/)桃園(下之按明史槀金以宿遷/縣  桃園鎮地置淮濱縣)
(後省元復置桃/園縣謹附識)清河(下本泗州之清河口宋立/清河軍至元十五年為縣)　海寧
州(下/)唐海州宋隸淮東路元至元十五年升為海州路
總管府復改為海寧府未幾降為州隸淮安路初設録
事司二十年與東海縣併入朐山領三縣朐山(中/)沭陽
(下/)贛榆(下/)　泗州(下/)宋隸淮東路元至元十三年降為
下州舊領臨淮淮平虹靈壁睢寧五縣十六年割睢寧
屬邳州十七年割靈壁入宿州以五河縣來屬二十一
年併淮平入臨淮二十七年廢臨淮府以盱眙天長二
縣隸焉領五縣臨淮(下/)虹(下/)五河(下初隸臨淮府十七/年來屬  按宋史地)
(理志度宗咸淳七年於泗州五河口置淮安/軍領五河縣當是元初廢軍為縣謹附識)旴𣅿(上宋/昭信)
(軍元至元十三年行招信軍安撫司事領旴𣅿天長招/信五河四縣明年升昭信路總管府十五年改為臨淮)
(府十七年以五河縣在淮之北改屬泗州二十年/併招信入旴𣅿二十七年廢臨淮府為旴𣅿縣)天長
(中/)　安東州(下/)
高郵府唐縣宋升為軍元至元十四年升為高郵路總
管府領録事司及高郵興化二縣二十年廢安宜府為
寳應縣來屬又併録事司改高郵路為府屬揚州路今
隸宣慰司領縣三高郵(上/)興化(中/)寳應(上舊為實應軍/至元十六年為)
(安宜府二十年廢/府為縣來屬本府)
荆湖北道宣慰司
山南江北道肅政亷訪司
中興路(上/)宋為荆南府元至元十三年改上路總管府
設録事司文宗天厯二年以潜藩改為中興路領縣七
江陵(上/)公安(中/)石首(中/)松滋(中/)枝江(下/)潜江(中/)監利(中/宋)
(末兵亂民散收/附後始復舊)
峽州路(下/)本峽州宋隸荆湖北路後徙治江南元至元
十三年歸附十七年升為峽州路領縣四夷陵(中宋末/隨州遷)
(治不常歸附後/復歸江北舊治)宜都(下/)長陽(下/)逺安(下/)
安陸府唐郢州宋隸京西路元至元十三年歸附十五
年升為安陸府領縣二長夀(中/)京山(中兵亂移治漢濱/至元十二年還舊)
(治/)
沔陽府本復州宋理宗端平間移州治於沔陽鎮元至
元十三年歸附改為復州路十五年升為沔陽府領縣
二玉沙(中倚/郭)景陵(中兵亂徙治無常/歸附後還舊治)
荆門州(下/)唐為縣宋升為軍理宗端平間移治當陽縣
元至元十三年歸附十四年升為府十五年遷府治於
古城降為州領縣二長林(上/)當陽(中/)
徳安府唐安州宋為徳安府咸淳間徙治漢陽元至元
十三年還舊治隸湖北道宣慰司十八年罷宣慰司直
隸鄂州行省為散府後割以來屬領縣四州一州領二
縣安陸(下/)孝感(下/)應城(中/)雲夢(下/)　隨州(下/)宋為崇信
軍又為棗陽軍後因兵亂遷徙無常元至元十二年歸
附十三年即黄仙洞為州治領二縣隨(下/)應山(下/)
　
　
　
　
　
　
欽定續通典卷一百三十五
欽定四庫全書
欽定續通典卷一百三十六
　州郡
　　元
陜西諸道行御史臺
陜西等處行中書省為路四府五州二十七屬州十二
屬縣八十八(本省陸站八十/處水站一處)
奉元路(上/)宋分陜西秦鳯熈河涇原環慶鄜延為六路
金併陜西為四路元中統三年立陜西四川行省治京
兆至元初併雲陽縣入涇陽櫟陽縣入臨潼終南縣入
盩厔十六年改京兆為安西路總管府二十三年四川
置行省改此省為陜西等處行中書省大徳元年移雲
南行臺於此為陜西行臺皇慶元年改安西為奉元路
設録事司領縣十一州五州領十五縣咸寧(下/)長安(下/)
咸陽(下入按續輿地考咸陽縣元/省  興平尋復置謹附識)興平(下/)臨潼(下/)藍田
(下/)涇陽(下至元二年併入/髙陵縣三年復立)髙陵(下/)鄠(下/)盩厔(下/)郿(下舊/為郿)
(州添置柿林縣至元元年/省郿州為郿縣廢柿林)　同州(下/)唐為同州宋為定
國軍金因之元仍為同州(按同州志云至元六年省/馮翊縣入同州謹附識)領
五縣朝邑(下/)白水(下/)郃陽(下以按金史地理志貞祐四/年  郃陽隷禎州明一統志)
(云郃陽縣元初隸禎/州後仍舊謹附識)澄城(下/)韓城(下唐宋為郃城縣金/曰禎州元至元元年)
(州廢二年再立六/年州又廢止設縣)　華州(下/)舊華州金金安軍元復為
華州(按陜西通志云元省/鄭縣入州謹附識)領三縣華隂(下/)蒲城(下隂按/華  縣)
(志蒲城縣元中統初省/至元二年復置謹附識)渭南(下縣按渭南志元省下/邽  入渭南謹附識)
耀州(下/)宋為感義軍又改感徳軍又為耀州如故金因
之元至元元年併華原縣入州又併美原入富平領三
縣三原(下/)富平(下/)同官(下/)　乾州(下/)至元元年併奉天
縣入州五年復置奉天省好畤入焉又割永夀來屬後
又改奉天為醴泉領三縣醴泉(下/)武功(下武按續輿地/考  功縣金改)
(為武亭縣元/復舊謹附識)永夀(下宋金屬邠州元至元/十五年徙縣治于麻亭)　商州(下/)領
一縣洛南(下/)
延安路(下/)宋為延安府金為鄜延路元改延安路領縣
八州三州領八縣膚施(下/)甘泉(下二按元一統志云至/元  年併臨真縣入甘)
(泉謹/附識)宜川(下元初置司候司至元六年省入宜川縣按/元一統志云至元六年併丹州入宜川  陜)
(西通志云元省門山/縣入宜川謹附識)延長(下/)延川(下/)安定(下本宋舊堡/元初升為安)
(定縣至元元年析置丹頭/縣四年併丹頭入本縣)安塞(下本金舊堡元初升為/縣  按安塞縣志云元)
(省敷政縣入/安塞謹附識)保安(下金為保安州元/至元六年降為縣)　鄜州(下/)舊領洛
交洛川鄜城直羅四縣至元四年併鄜城入洛川又併
洛交直羅入州六年廢坊州以中部宜君二縣來屬領
三縣洛川(下/)中部(下/)宜君(下/)　綏徳州(下/)唐綏州宋為
綏徳軍金為州領八縣元初併嗣武入米脂綏平入懷
寧至元四年併定戎入米脂懷寧入青澗又併義合綏
徳入本州領二縣青澗(下/)米脂(下/)　葭州(下/)宋為晉寧
軍金改為葭州元至元六年併通秦彌川葭蘆入州併
太和入神木建寧入府谷領三縣神木(下元初創立雲/州於古麟州之)
(神木寨至元六/年廢州為縣)吳堡(下元按元一統志云吳堡縣元/至  元年省二年復置謹附識)府
谷(下後唐為府州元初建/州治至元六年廢為縣)
興元路(下/)宋為興元府元立興元路總管府久之以鳯
金洋三州隸焉宋時領南鄭西縣褒城亷水城固五縣
後廢亷水入南鄭元初割出西縣屬沔州以洋州西鄉
縣來屬領縣四州三南鄭(下/)城固(下/)褒城(下/)西鄉(下續/按)
(輿地考云西鄉縣宋端/平中廢元復置謹附識)　鳯州(下/)宋為團練州元至元
五年以在郭梁泉縣併入州隸興元路　洋州(下/)至元
二年省興道真符二縣入州　金州(下/)宋為金房開達
四州路元為散州(按續輿地考云平利洵陽漢隂/石泉元併省入金州謹附識)
陜西漢中道肅政亷訪司
鳯翔府元初割平涼府秦隴徳順西寧鎮寧州隸鞏昌
路廢恒州以所領盩厔縣隸安西府路尋立鳯翔路總
管府至元九年更為散府領縣五鳯翔(下/)扶風(下/)岐山
(下/)寳雞(下虢按明一統志云元/省  縣入寳雞謹附識)麟游(下元按明一統志/云  廢普潤縣入)
(麟游謹/附識)
邠州(下/)領縣二新平(下/)淳化(下至元七年併/三水入本縣)
涇州(下/)宋為彰化軍舊領保定長武靈臺良原四縣金
改保定縣為涇川元初以隸都元帥府立總司轄邠州
後屬鞏昌都總帥府或隸平涼府陜西省所隸不一今
直隸省領縣二涇川(下涇州治/此即保定)靈臺(下至元七年併歸/涇川十一年復立)
(以良原併入而長/武仍併於涇川)
開成州(下/)本原州金為鎮戎州元初仍為原州至元十
年皇子安西王分治秦蜀遂立開成府仍視上都號為
上路至治三年降為州領縣一州一開成　廣安州(本/鎮)
(戎地金升為縣隸鎮戎州經亂荒廢元至元十年安西/王封守西土既立開成路遂改為廣安縣募民居止未)
(幾戸口繁夥十五年/升為州仍隸本路)
莊浪州(下沿革闕大徳八年/二月降莊浪路為州)
鞏昌等處總帥府
鞏昌府宋鞏州金為鞏昌府元初改鞏昌路便宜都總
帥府統鞏昌平涼臨洮慶陽隆慶五府及秦隴㑹環金
徳順徽金洋安西河洮岷利巴沔龍大安褒涇邠寧定
西鎮原階成西和蘭二十七州又於成州行金洋州事
至元五年割安西州屬圖沙瑪路總管府六年以河州
屬吐蕃宣慰司都元帥府七年併洮州入安西州八年
割岷州屬圖沙瑪路十三年立鞏昌路總管府十四年
復行便宜都總帥府事其年割隆慶府利巴大安褒沔
龍等州隸廣元路二十一年又以涇邠二州隸陜西漢
中道宣慰司而帥府所統者鞏昌平涼臨洮慶陽府凡
四秦隴寧定西鎮原階成西和蘭㑹環金徳順徽金洋
州凡十有五設録事司領縣五隴西(下/)寧逺(下地按金/史  理志)
(鞏州安西縣有寜逺寨當/是元時升為縣謹附識)伏羌(下本舊寨至元/十三年升縣)通渭(下/)
鄣(下宋名鹽川寨金為鎮/元至元十七年置今縣)
平涼府元初併潘原縣入平涼化平入華亭隸鞏昌帥
府領縣三平涼(下/)崇信(下/)華亭(下/)
臨洮府至元十三年復以渭源堡升為縣領縣二狄道
(下/)渭源(下/)
慶陽府金為慶源路元初改為慶陽散府至元七年併
安化彭原入焉領縣一合水(下/)
秦州(中/)舊領六縣元至元七年併雞川隴城入秦安冶
坊入清水領縣三成紀(中/)清水(中/)秦安(下/)
隴州(中/)宋金置防禦使舊領四縣元至元七年省吳山
隴安入汧源十三年罷防禦使為散郡領縣二汧源(中/)
(按仁宗本紀云延祐四年/併汧源縣入隴州謹附識)汧陽(下/)
寧州(下/)至元七年併襄樂安定定平入州領縣一真寧
(下/)
定西州(下/)宋置定西城金改定西縣復升為州仍置安
西縣倚郭通西二塞並置縣來屬元至元三年併三縣
入本州(按四川通志云元因地/震改為安定州謹附識)
鎮原州(下/)本原州元改鎮原州以鎮戎州之東山三川
二縣來屬至元七年例併州縣遂以臨涇彭陽及東山
三川四縣入本州
西和州(下/)舊領縣三大潭祐川軍興久廢惟有長道一
縣元至元七年亦併入本州
環州(下/)金隸慶陽府元初為散郡舊領通逺一縣至元
七年併入本州
金州(下/)本蘭州龕谷寨金升寨為縣以龕谷為金州治
所元至元七年併縣入州
静寧州(下/)宋徳順軍金升為州元初併治平永洛(按永/洛宋)
(金史志並作水洛/元志葢誤謹附識)入隴干後復省隴干改為静寧州領
縣一隆徳(下/)
蘭州(下/)元初領阿千一縣及司候司至元七年併司縣
入本州
㑹州(下/)宋置敷文縣金置保川縣陷于河西僑治州西
南百里㑹川城名新㑹州元初棄新㑹州遷於所隸西
寧縣至元七年併縣入州
徽州(下/)元兵入蜀鳯州二縣首降以鳯州仍治梁泉别
置南鳯州治於河池後又升永寧鄉為縣與兩當同為
屬邑至元元年改為徽州七年併河池永寧二縣入州
領縣一兩當(下/)
階州(下/)舊領福津將利二縣至元七年併入本州
成州(下/)舊領同谷栗亭二縣元初以田世顯挈成都府
歸附令遷於栗亭行栗亭管民司事不隸成州割天水
縣來屬至元七年併同谷天水二縣入州
金洋州本隸興元路元初有雷李二將挈民户歸附令
遷至成州自行金洋州事
土蕃等處宣慰司都元帥府(至元九年於土蕃/西界立寜河站)
河州路(下/)領縣三定羌(下/)寧河(下/)安鄉(下/)
雅州(下憲宗攻破雅州石/泉守將趙順以城降)領縣五石山(下/)瀘山(下/)百丈
(下/)榮經(下/)嚴道(下/)
黎州(下/)領縣一漢源(下/)
洮州(下/)領縣一可當(下/)
貴徳州(下/)
茂州(下/)領縣二文山(下/)汶川(下/)
圖沙瑪路
岷州(下/)
鐵州(下/)
碉門魚通黎雅長河西寧等處宣撫司(至元二年授雅/州碉門安撫使)
(髙保四虎符髙保四言碉門舊有城邑中統初為宋人/所廢衆依山為柵去碉門半舍欲復戍故城便於守佃)
(敕秦蜀行省彼中緩急卿等相度須得其宜城如可復/當助成之三年諭四川行樞家院遣人於碉門巖州西)
(南沿邊丁寜告諭官吏軍民有願來歸者方便接納用/意存恤百姓貧者賑之願徙近襄城邑者以屋舍給之)
禮店文州䝉古漢軍民元帥府(自河州以下至此多/闕其餘如朶甘斯烏)
(斯藏積石州之類尚多/載籍疎略莫能詳録也)
四川等處行中書省為路九府三屬府二屬州三十六
軍一屬縣八十一蠻夷種落不在其數(本省陸站四十/八處水站八十)
(四處鹽場十二處俱鹽井所出井凡九十五眼在成都/夔府重慶叙南嘉定順慶廣元潼川紹慶等路所管州)
(縣萬山/之間)
西蜀四川道亷訪司
成都路(上/)宋為益州路又為成都府路元初撫定立總
管府設録事司至元十三年領成都嘉定崇慶三府眉
卭隆黎雅威茂簡漢彭綿十一州後嘉定自為一路以
眉黎卭隸之二十年又割黎雅屬吐蕃招討司降崇慶
為州隆州併入仁夀縣隸本府領縣九州七州領十一
縣成都(下唐宋為成都府治所元至元十三年以/本縣元管大城内西北隅併入録事司)華陽
(下/)新都(下/)郫(下/)温江(下/)雙流(下都按四川通志元省/廣  縣入雙流謹附識)新
繁(下/)仁夀(下唐為陵州宋為隆州元至元二十年以/州地荒民散併為仁夀縣隸成都府路)金
堂(下宋屬懷安軍元初升為懷州而縣屬如故/至元二十年併州入金堂縣隸成都府路)　彭州
(下年按四川通志元至元十/三  省九隴縣入州謹附識)領二縣濛陽(下/)崇寧(下/)
漢州(下/)唐為徳陽郡又為漢州自唐至宋苦於兵革民
不聊生元中統元年復立漢州(按四川通志元省/雒縣入州謹附識)領三
縣什邡(下/)徳陽(下至元八年升為徳州十三年仍/為縣隸成都路十八年復來屬)綿竹
(下至元十三年以户/少併入州後復置)　安州(下/)唐置石泉縣宋升為軍
元中統五年升為安州領一縣石泉(下/)　灌州(下/)宋為
永康軍後廢為灌口寨元初復立灌州至元十三年以
導江青城二縣户少省入州　崇慶州(下/)宋為崇慶軍
元至元十二年立總管府二十年改為崇慶州併江原
縣入州領二縣晉原(下/)新津(下/)　威州(下/)唐維州宋改
威州領保寧通化二縣元至元十九年併保寧入州領
一縣通化(下/)　簡州(下/)至元二十年併附郭陽安縣入
州二十二年併成都府所屬靈泉縣來隸而本州有平
泉以地荒竟廢之
嘉定府路(下/)宋為嘉定府元至元十三年立總管府設
録事司舊領龍游夾江峨眉犍為洪雅五縣二十年併
洪雅入夾江領縣四州二州領三縣龍游(下/)夾江(下/)峨
眉(下/)犍為(下/)　眉州(下/)至元十四年隸嘉定路領二縣
彭山(下/)青神(下/)　卭州至元十四年立安撫司兼行州
事二十一年併臨卭依政蒲江三縣入州領一縣大邑
(下/)
廣元路(下/)宋為利州路端平後地荒民散元憲宗三年
立利州治設都元帥府至元十四年罷帥府改為廣元
路領縣二府一州四府領三縣州領七縣綿谷(下/)昭化
(下元初併/葮萌入焉)　保寧府(下/)唐隆州又改閬州又為閬中郡
後唐為保寧軍元初立東川路元帥府至元十三年升
保寧府二十年罷元帥府改保寧路初領新得小寧二
州後併入閬中縣又併奉國入蒼溪縣新井新政西水
總入南部縣仍改為府隸廣元路領三縣閬中(下倚/郭)蒼
溪(下/)南部(下/)　劒州(下/)宋為普安軍又為隆慶府元至
元二十年改劒州領二縣普安(下至元二十年併/普城劒門入焉)梓潼
(下/)　龍州(下/)本龍州元憲宗時宋守將王知府以城降
至元二十二年併江油清川二縣入焉　巴州(下/)宋領
化城難江恩陽曽口上通江下通江六縣元至元二十
年併難江恩陽二縣入化城上下通江二縣入曽口(按/四)
(川通志至正四年復/置通江縣謹附識)領二縣化城(下/)曽口(下/)　沔州(下/)
至元十四年隸廣元路二十年廢褒州止設鐸水縣遷
沔州而治焉領三縣鐸水(下倚/郭)大安(下本大安州至元/二十年降為縣以)
(來屬入按元一統志併三/泉縣  大安縣謹附識)略陽(下至元二十年併/長舉及西縣入焉)
順慶路(下/)宋為順慶府元中統元年立征南都元帥府
至元四年置東川路統軍司後改東川府十五年復為
順慶二十年升為路設録事司領縣二府一州二府領
二縣州領五縣南充(下至元二十年/併漢初入焉)西充(下至元二十/年併流溪舊)
(縣入/焉)　廣安府宋為廣安軍又改寧西軍元至元十五
年廢寧西軍二十年升為廣安府舊領渠江岳池和溪
新明四縣後併和溪新明入岳池領二縣渠江(下倚/郭)岳
池(下/)　蓬州(下/)元初立宣撫都元帥府後罷至元二十
年立蓬州路總管府後復為蓬州領三縣相如(至元二/十年以)
(金城寨/入焉)營山(下至元二十年/併良山入焉)儀隴(下至元二十年併/蓬池伏虞入焉)
渠州(下/)宋屬潼川府元至元十一年立渠州安撫司二
十年罷安撫司以渠州為散郡領二縣流江(下/)大竹(下/至)
(元二十年併鄰/山鄰水入焉)
潼川府宋為静戎軍又改安静軍又升潼川府兵後地
荒元初復立府治至元二十年併涪城及録事司入郪
縣通泉入射洪東闗入鹽亭銅山入中江領縣四州二
郪(下倚/郭)中江(下/)射洪(下/)鹽亭(下/)　遂寧州(下/)宋為遂寧
府元至元十九年併遂寧青石二縣入小溪長江入蓬
溪後復改為州領二縣小溪(下/)蓬溪(下/)　綿州(下/)元初
隸成都路至元二十年併魏城入本州改隸潼川府領
二縣彰明(下/)羅江(下/)
永寧路(下/闕)領州一　筠連州(下闕至元十七年樞宻院/言四川行省參政行諸蠻)
(夷部宣慰司濟遜言先是奉㫖以高州筠連州騰川縣/隸安撫郭漢傑立站今漢傑已併蠻洞五十六有㫖濟)
(遜所陳卿等與中書議臣等以為宜遣使行視之帝曰/此五十六洞如舊隸高州筠達則與郭漢傑立站否則)
(還之/濟遜)領一縣騰川(下/)
四川南道宣慰司(至元十/六年立)
重慶路(上/)宋為重慶府元至元十六年立重慶路總管
府二十一年升為上路割忠涪二州為屬郡二十二年
又割盧合來屬省壁山入巴縣廢南平軍入南川縣為
屬邑置録事司領縣三州四州領十縣巴(下倚/郭)江津(下/至)
(元十六年賜四川行省參政濟/遜田民百八十戸於江津縣)南川(下至按四川通志/元  元十一年廢)
(南平軍及隆化縣改/置南川縣謹附識)　瀘州(下/)宋為瀘川軍元至元二
十年併瀘川縣入焉二十二年隸重慶路領三縣江安
(下/)納溪(下/)合江(下/)　忠州(下/)唐為忠州宋為咸淳府元
仍為忠州領三縣臨江(下/)南賔(下/)豐都(下元按四川通/志  至元中併)
(墊江縣入豐/都謹附識)　合州(下/)元至元十五年宋安撫使王立
以城降二十年為散郡併録事司赤水入石照縣二十
二年改為州(按四川通志元併昌州及所領/永川昌元大足入合州謹附識)隸重慶路
領三縣銅梁(下元初併/巴川入焉)定逺(下本宋地名女菁平元至/元四年便宜都總帥部兵)
(剏為武勝軍後為定逺/州二十四年降為縣)石照(下/)　涪州(下/)至元二十年
併涪陵樂温二縣入焉領一縣武龍(下/)
紹慶府(下/)宋為紹慶府元至元二十年仍置府領二縣
彭水(下/)黔江(下/)
懷徳府領州四(闕/)　來寧州(下/)　柔逺州(下/)　酉陽州
(下/)　服州(下/)
夔州路(下/)宋為帥府元至元十五年立夔州路總管府
以施雲安萬大寧四州隸焉二十二年又以開達梁山
三州來屬設録事司領縣二州七州領五縣奉節(下/)巫
山(下/)　施州(下/)舊領清江建始二縣至元二十二年併
清江入州領縣一建始(下/)　達州(下/)至元十五年隸四
川東道宣慰司二十二年改隸夔州路領二縣通川(下/)
新寧(下/)　梁山州(下/)宋為梁山軍元至元二十年升為
州領一縣梁山(下/)　萬州(下/)宋為浦州元至元二十年
以南浦為萬州領一縣武寧　雲陽州(下/)宋置安義縣
元至元十五年立雲安軍二十年升雲陽州併雲陽縣
入焉　大寧州(下/)舊大昌縣宋置監元至元二十年升
為州併大昌縣入焉　開州(下/)
叙南等處蠻夷宣撫司
叙州路本戎州宋為上州屬東川路後易名叙州咸淳
中城登髙山為治所元至元十二年郭漢傑挈城歸附
十三年立安撫司未幾毁山城復徙治三江口罷安撫
司立叙州十八年復升為路隸諸部蠻夷宣撫司領縣
四州二宜賔(下/)慶符(下/)南溪(下/)宣化(下/)　富順州(下/)宋
富義監後改富順縣元至元十二年改立富順監安撫
司二十年罷安撫司升富順州　髙州(下/)唐開拓邊地
於本部置髙州宋設長寧軍十州族姓俱效順元至元
十五年雲南行省遣官招諭内附十七年知州郭安復
行州事蠻人散居村囤無縣邑鄉鎮
馬湖路(下/)漢唐以下名馬湖部宋時蠻主屯湖内元至
元十三年内附立總管府遷於夷部溪口瀕馬湖之
南岸創府治其民散居山箐無縣邑鄉鎮領軍一州一
　長寧軍宋長寧軍立安寧縣元至元十二年郡守黄
立挈城効順二十二年設録事司後與安寧縣俱省入
本軍　戎州(下/)本夜郎國西南蠻種唐時置晏州元至
元十三年濟遜為蠻夷部宣撫司遣官招諭十七年本
部官得蘭紐來見授以大壩都總管二十二年升為戎
州
　　附蠻夷種落
上羅計長官司領蠻地羅計羅星(古夜郎境為西南種/族前代置之化外宋)
(設長寧軍十州族姓俱效順各命之官其後分姓他居/遂有上下羅計之分元至元十三年蠻夷部宣撫濟遜)
(引本部夷酋得頼阿當歸順十五年授為得頼阿當千/户十八年黎州同知李竒以武略將軍來充羅星長官)
(二十二年夷人叛誘訹上羅星夷行樞宻/院討平之其民人散居村箐無縣邑鄉鎮)
下羅計長官司領蠻地(近烏蠻與叙州長寜軍相接均/為西南夷族與上羅計同至元)
(十二年長寜知軍率先内附十三年濟遜引本部夷酉/得顔箇詣行樞宻院降奏充下羅計蠻夷千户二十二)
(年諸蠻皆叛惟/本部無異志)
四十六囤蠻夷千户所領豕蛾夷(地在夢符向南抵定/州古夜郎之屬唐羈)
(縻定州之支江縣也元至元十三年収附於慶符縣僑/置千户所領四十六囤  黄水口上下落骨  山落牟)
(許滿吳落麽落財得麽落賢落騰息奴得屯莫面得落/搔  麽  梅  麽  幸  上  松  麽  㑹  麽  惡)
(盧落魂□落昧下村斛落島宿麽得享色落燕搔落得/    麽  了  麽騰    許    麽九    落  屯右)
(得麽得晏得落能騰山落寡落水落寡/  具  麽  淵    曰彯    昧上村)　(落得擂許麽/頼扇    焰)
　(騰郎姦周頭郎賣落炎得落女上愛答洛愛愛答速/麽得    阿  頭  下  辛    得辛    得婁)
(落/鷗)
秦加大散等洞以下各設蠻夷官(秦加大散等洞隴斜/崖冒朱等洞    堤)
(紂皮等洞洞石耶洞兀散毛洞白彭家洞處黑土石等/處  市備    樂化  都剌布  享羅等    洪望冊)
(徳等族水大江九姓/羅氏    西  鹿朝)
阿永蠻部(至元二十一年酋長阿泥入覲自言阿永隣/境烏䝉等蠻悉隸皇大子位願依例附屬詔)
(從其請以阿/永蠻隸宫府)有師壁洞安宣撫司　永順等處軍民安
撫司　阿者洞以下各設蠻夷官(阿者洞壩謝甲洞洞/上安下    阿渠)
(必下役洞/  藏等處)　(驢虚洞處錢滿等處寨水洞下曲等寨冒/酌宜等    雍邦等    崖筍等寨)
(朱洞沙麻峽柘歌等寨洞新附嵬羅金/井    溪等處  宙窄    新容米洞)
甘肅等處行中書省為路七州二屬州五(本省馬/站六處)
河西隴北道肅政亷訪司
甘州路(上/)唐為甘州又為張掖郡宋初為西夏所據改
鎮夷郡又立宣化府元初仍稱甘州至元元年置甘肅
路總管府八年改甘州路總管府十八年立行中書省
以控制河西諸郡
永昌路(下/)宋初為西涼府真宗景徳中陷入西夏元初
仍為西涼府至元十五年以永昌王宫殿所在立永昌
路降西涼府為州隸焉領州一　西涼州(下/)
肅州路(下/)唐為肅州又為酒泉郡宋初為西夏所據元
太祖二十一年西征攻肅州下之至元七年置肅州路
總管府
沙州路(下/)唐為沙州又為燉煌郡宋仍為沙州仁宗景
祐初西夏陷𤓰沙肅三州盡得河西故地金因之元太
祖二十二年破其城以隸八都大王至元十四年復立
州十七年升為沙州路總管府𤓰州隸焉(沙州去肅州/千五百里内)
(附貧民欲乞糧沙州必須白之肅州然/後給與朝廷以其不便故升沙州為路)領州一　𤓰州
(下/)唐改為晉昌郡復為𤓰州宋初陷於西夏夏亡州廢
元至元十四年復立二十八年徙居民於肅州但名存
而已
額齊訥路(下/)漢西海郡居延故城夏國嘗立威福軍元
太祖二十一年内附至元二十三年立總管府
寧夏府路(下/)唐末有拓跋思恭者鎮夏州世有銀夏綏
宥静五州之地宋真宗天禧間傳至其孫徳明城懷逺
鎮為興州以居之後升興慶府又改中興府元至元二
十五年置寧夏路總管府(至元八年立西夏中興等路/行中書省元貞元年革寧夏)
(路行中書省併其/事於甘肅行省)領州三　靈州(下/)唐靈武郡宋初陷
於夏國改為翔慶軍　鳴沙州(下/)隋鳴沙縣宋没於夏
國仍舊名元初立鳴沙州　應理州(下/)與蘭州接境東
阻大河西據沙山考之圖志乃唐靈武郡城其州地未
詳建立之始元初仍立州
山丹州(下/)唐為刪丹縣宋初為夏國所有置甘肅軍元
初為阿濟格大王分地至元六年行山丹城事刪訛為
山二十二年升為州隸甘肅行省
西寧州(下/)唐置鄯州理湟水縣肅宗上元間没於土蕃
號青唐城宋改為西寧州元初為章吉駙馬分地至元
二十三年立西寧州
烏拉海路(太祖四年由黒水城北烏拉海西闗口/入河西獲西夏將高令公克烏拉海城)
　
　
　
　
　
　
　
　
　
　
　
　
　
欽定續通典卷一百三十六
欽定四庫全書
欽定續通典卷一百三十七
　州郡
　　元
雲南諸路行中書省為路三十七府二屬府三屬州五
十四屬縣四十七其餘甸寨軍民等府不在此數(馬站/七十)
(四處水站四處比案雲南至元始𨽻版□州郡沿革/悉照元志詳注  他處特繁縁宋志所不載故也)
雲南諸路道肅政亷訪司(大徳三年罷雲南行御/史臺立肅政亷訪司)
中慶路(上/)唐姚州閤羅鳯叛取姚州其子鳯伽異増築
城曰柘東六世孫劵豐祐改曰善闡歴五代迄宗羇縻
而已(案明史稾雲南府本滇國地漢置益州郡隋為昆/州後廢唐復置尋為南詔䝉氏所據五代時大理)
(段氏為善闡/府謹附識)元世祖征大理凡收府八善闡其一也郡
四部三十有七其地東至普安路之横山西至緬地之
江頭城凡三千九百里而逺南至臨安路之鹿滄江北
至羅羅斯之大渡河凡四千里而近憲宗五年立萬户
府至元七年改為路(八年分大理國三十七部為南北/中三路路設逹嚕噶齊并總管)
十三年立雲南行中書省初置郡縣遂改善闡為中慶
路設録事司領縣三州四州領八縣昆明(中倚郭唐置/元憲宗四年)
(分其地立千戸二至元十二年改善州領昆明縣二十/一年州革縣如故  案明史槀昆明本漢滇池縣地謹)
(附/識)富民(下至元四年立黎灢千戸十二年即黎灢立縣/  案明史稾富民本唐西寜州地謹附識)
宜良(下唐匡州即其地蠻酋羅氏於此立城居之名曰/羅裒龍元憲宗六年立太池千户𨽻嵩明萬户至)
(元十三年升宜良州治太池縣二/十一年州罷為縣後廢太池來屬)　嵩明州(下/)州在中
慶東北治沙札卧城烏蠻車氏所築白蠻名為嵩明昔
漢人居之後烏白蠻強盛漢人徙去盟誓於此因號嵩
盟漢人嘗立長州築金城阿葛二城䝉氏興改長州為
嵩盟部(案明史稾云唐時南詔置長城/郡宋時大理改嵩盟郡謹附識)段氏因之元憲
宗六年立嵩明萬户至元十二年復改長州十五年升
嵩明府二十二年降為州領二縣楊林(下在州東南治/楊林城乃雜蠻)
(枳氏車氏斗氏麽氏四種所居之地城東門内有石如/羊形故又作羊唐有羊林部落即此地元憲宗七年立)
(羊林千戸至元/十二年改為縣)卲甸(下在州西治白邑村無城郭車蠻/斗蠻舊城名為束甸以束為卲憲)
(宗七年立卲甸千戸/至元十二年改為縣)　晉寜州(下/)唐晉寜縣䝉氏段氏
皆為陽城堡部元憲宗七年立陽城堡萬戸至元十二
年改晉寜州領二縣　呈貢(下西臨滇澤之濱在路之/南州之北其間相去六十)
(里有故城曰呈貢世為些莫強宗部蠻所居元憲宗六/年立呈貢千戸至元十二年割詔營切龍呈貢雌甸塔)
(羅和羅忽六城及烏/納山立呈貢一縣)歸化(下在州東北呈貢縣南西濱/滇澤地名大呉龍昔呉氏所)
(居後為些莫徒蠻所有世𨽻善闡憲宗六年分𨽻呈/貢千户至元十二年割大呉龍安江安􁀙立歸化縣)
昆陽州(下/)在滇池南僰獹雜蠻所居有城曰巨橋(案明/史稾)
(昆陽州註云唐置河東等州没/於南詔大理築巨橋城謹附識)今為州治閤羅鳯叛唐
令曲嚩蠻居之段氏興𨽻善闡元憲宗併羅畐等十二
城立巨橋萬户至元十三年改昆陽州領二縣三泊(下/至)
(元十三年於/那龍城立縣)易門(下在州之西治市坪村世為烏蠻所/居段氏時髙智昇治善闡奄而有之)
(至元四年立洟門千/户十二年改為縣)　安寜州(下/)唐初置安寜縣𨽻昆
州(案明史槀本滇國螳螂川/地漢益州連然縣謹附識)閤羅鳯叛唐後烏白蠻遷
居蒙氏終善闡酋孫氏為安寜城主及袁氏髙氏互有
其地元憲宗七年𨽻陽城萬戸至元三年立安寜千户
十二年改安寜州領二縣禄豐(下在州西治白村其地/瘴熱非大酋所居惟烏)
(雜蠻居之遷徙不常至元十三年割安寜千户之碌琫/化泥驥琮籠三處立禄豐縣因江中有石如甑俗名碌)
(琫譯謂碌為石琫/為甑訛為今名)羅次(下在州北治壓磨吕白村本烏/蠻羅部地險俗悍至元十二年)
(因羅部立羅次州𨽻中慶路二十四/年改州為縣二十七年𨽻安寜州)
威楚開南等路(下/)為雜蠻耕牧之地蠻名俄碌歴代無
郡邑後爨酋威楚築城俄碌睒居之唐時䝉舍詔閤羅
鳯合六詔為一侵俄碌取和子城今鎮南州是也後閤
羅鳯叛於本境立郡縣諸爨盡附蒙氏立二都督六節
度銀生節度即今路也及段氏興銀生𨽻姚州又名當
筯驗及髙昇泰執大理國柄封其侄子明量於威楚築
外城號徳江城傳至其裔長夀元憲宗三年征大理平
之六年立威楚萬戸至元八年改威楚路置總管府領
縣二州四州領一縣威楚(下倚郭至元十五年升威州/仍立富民浄樂二縣二十一)
(年降州為威楚縣/革二縣為郷來屬)定逺(下在路北地名目直睒雜蠻居/之諸葛亮征南中經此睒後號)
(為牟州唐䝉氏遣爨蠻酋擡蕚鎮牟州築城曰耐籠至/髙氏専大理國政命雲南些英徒酋夷羨徙民二百戸)
(於黄蓬穽其檯蕚故城𨽻髙氏元憲宗四年立牟州千/户黄蓬穽為百戸至元十二年改為定逺州黄蓬穽為)
(南寜縣後革縣為鄉/改州為縣𨽻本路)　鎮南州(下/)州在路北昔樸落蠻
所居川名欠舎中有城曰雞和至唐時䝉氏併六詔征
東蠻取和子雞和二城置石鼓縣又於沙却置俗富郡
沙却即今州治至段氏封髙明量為楚公欠舎沙却皆
𨽻之元憲宗三年其酋内附七年立欠舍千戸石鼔百
户至元二十二年改欠舎千户為鎮南州立定邊石鼔
二縣二十四年革二縣為鄉仍𨽻本州　南安州(下/)州
在路東南昔黑爨蠻祖瓦晟呉居之不𨽻他部至髙氏
封威楚方𨽻焉元憲宗立摩芻千戸𨽻威楚萬戸至元
十二年改千戸為南安州𨽻本路領一縣廣通(下縣在/州之北)
(舊名路睒雜蠻居之南詔閤羅鳯曽立路睒縣至段氏/封髙明量於威楚其後宜州酋些莫徒裔易裒等附之)
(至髙長夀遂處於路瞍易裒去舊堡二十里山上築城/白龍戲新柵憲宗七年長夀内附立路睒千户至元十)
(二年改為廣通/縣𨽻南安州)　開南州(下/)州在路西南其川分十二
甸昔樸和泥二蠻所居也至䝉氏興立銀生府後為金
齒白蠻所陷移府治於威楚開南遂為生蠻所據自南
詔至段氏皆為徼外荒僻之地元中統三年平之以所
部𨽻威楚萬户至元十二年改為開南州　威逺州(下/)
州在開南州西南其川有六昔樸和泥二蠻所居至䝉
氏興開威楚為郡而州境始通其後金齒白蠻酋阿只
步等奪其地元中統三年征之悉降至元十二年立開
南州及威逺州𨽻威楚路
武定路軍民府(下/)唐𨽻姚州在滇北昔獹鹿等蠻居之
至段氏使烏蠻阿􁧏治納洟胒共龍城於共甸又築城
名曰易龍其裔孫法瓦浸盛以其逺祖羅婺為部名元
憲宗四年内附七年立為萬户𨽻威楚至元八年併仁
徳于矢入本部為北路十二年割出二部改本路為武
定領州二州領四縣　和曲州(下/)州在路西南蠻名叵
簉甸僰􁧐諸種蠻所居元憲宗六年改叵簉甸曰和曲
至元二十六年升為州領二縣南甸(下路治本縣蠻曰/瀼甸又稱洟陬籠)
(至元二十六/年改為縣)元謀(下舊名環州元治五甸/至元十六年改為縣)　禄勸州(下/)
州在路東北甸名洪農碌劵雜蠻居之至元二十六年
立禄勸州領二縣易籠(下易籠者城名在州北地名倍/場縣境有二水蠻語謂洟為水)
(籠為城因此為名昔羅婺部大酋居之/為羣酋會集之所至元二十六年立縣)石舊(下縣在州/東有四甸)
(曰掌鳩曰法塊曰抹捻曰曲蔽掌鳩甸有溪繞其三/面凡數十渡故名今訛名石舊至元二十六年立縣)
鶴慶路軍民府(下/)府治在麗江路東南大理路東北蠻
名其地曰鶴川樣共昔𨽻越析詔漢唐未建城邑唐元
宗開元末閤羅鳯合六詔為一稱南詔徒治羊苴城地
近龍尾鶴柘今府即其地也文宗太和中䝉勸封祐於
樣共立謀統郡蒙氏後經數姓如故元憲宗三年内附
為鶴州七年立二千戸仍稱謀統𨽻大理上萬户至元
十一年罷謀統千戸復為鶴州二十年為燕王分地𨽻
行省二十三年升為鶴慶府領一縣劍川(下縣治在劍/川湖西亦名)
(羅魯城舊案唐史南詔有六節度劍川其二也初䝉氏/未合六詔時有浪穹詔與南詔戰不勝遂保劍川更稱)
(浪劍徳宗貞元中南詔撃破之奪劍共諸川地其酋徒/居劍睒西北四百里號劍羌蒙氏終至段氏改劍川為)
(義督瞼元憲宗四年内附七年立義督/千户至元十一年罷千戸立劍川縣)
雲逺路軍民總管府元貞二年置
徹里軍民總管府大徳中置(大徳中雲南省言大徹里/地與八百媳婦犬牙相錯)
(勢均力敵今大徹里胡念已降小徹里復控扼地利每多/相殺掠胡念日與相拒不得離遣其弟胡倫入朝指畫地)
(形乞别立徹里軍民宣撫司擇通習蠻夷情狀者為之/帥招其來附以為進取之地乃立徹里軍民總管府)
廣南西路宣撫司(闕/)
麗江路軍民宣撫司漢越巂郡西徼地昔麽蠻些蠻居
之遂為越析詔二部皆烏蠻種居鐵橋唐徳宗貞元中
其地歸南詔元憲宗三年征大理從金沙濟江麽些負
固不服四年春平之立察罕章管民官至元八年立宣
慰司十三年改為麗江路立軍民總管府二十二年府
罷於通安巨津之間立宣撫司領府一州七州領一縣
　北勝府在麗江之東唐南詔時鐵橋西北有施蠻者
貞元中為異牟尋所破遷其種居之號劍羌名其地曰
成偈睒(案明史稾云唐時南詔始開其地名北方睒及/麽些諸蠻居之號成偈睒互有異同謹附識)
又改名善巨郡䝉氏終段氏時髙智昇使其孫髙大恵
鎮此郡(案明史稾云段氏/改成紀鎮謹附識)後𨽻大理元憲宗三年其酋
髙俊内附至元十五年立為施州十七年改為北勝州
二十年升為府　順州在麗江之東俗名牛睒昔順蠻
種居劍川共唐貞元間南詔異牟尋破之徙居鐵橋大
婆小婆三探覽等川其酋成斗族漸盛自為一部遷於
牛睒至十三世孫自瞠猶𨽻大理元憲宗三年内附至
元十五年改牛睒為順州　蒗蕖州治羅共睒在麗江
之東北勝永寜南北之間羅落麽些三種蠻世居之至
元九年内附十六年改羅共睒為蒗蕖州　永寜州昔
名樓頭睒接吐蕃東徼地名答藍麽些蠻祖泥月烏逐
出吐蕃遂居此睒世屬大理元憲宗三年其三十一世
孫和字内附至元十六年改為州　通安州治在麗江
之東雪山之下昔名三睒僕繲蠻所居其後麽些蠻葉
古乍奪而有之世𨽻大理元憲宗三年其二十三世孫
麥良内附中統四年以麥良為察罕章管民官至元九
年其子麥兀襲父職十四年改三睒為通安州　蘭州
在蘭滄水之東漢明帝永平中始通博南山道渡蘭滄
水置博南縣唐為盧鹿蠻部至段氏時置蘭溪郡𨽻大
理元憲宗四年内附𨽻察罕章管民官至元十二年改
蘭州　寶山州在雪山之東(案明史稾寶山州本/漢邪龍縣地謹附識)昔麽
些蠻居之其先自樓頭徙居此二十餘世元世祖征大
理自卞頭濟江由羅邦至羅寺圍大匱等塞其酋内附
名其寨曰察罕呼魯罕至元十四年以大匱七處立寶
山縣十六年升為州　巨津州昔名羅波九睒北接三
川鐵橋西鄰吐蕃麽些大酋世居之元憲宗三年内附
至元十四年於九睒立巨津州葢以鐵橋自昔為南詔
吐蕃交會之大津渡故名領一縣臨西(下縣在州之西/北舊名羅裒間)
(居民皆麽些二種蠻至元十四年立大理州/縣於羅裒間立臨西縣以西臨吐蕃境故也)
東川路(下/)至元二十八年立
茫部路軍民總管府(下/)領州二　益良州(下/)　強州(下/)
孟傑路(自東川路以下闕元泰定帝泰定三年八/百媳婦蠻請官守置木安孟傑二府之地)
普安路(下/)治在盤町山陽巴盤江東古夜郎地秦為黔
中地兩漢𨽻牂牁郡蜀𨽻興古郡隋立牂州唐置西平
州後改興古郡為盤州蒙氏叛唐其地為南詔東鄙東
爨烏蠻七部落居之其後爨酋阿宋逐諸蠻據其地號
于矢部世為酋長元憲宗七年其酋内附命為于矢萬
户至元十三年改普安路總管府明年更立招討司十
六年改為宣撫司二十二年罷司為路
曲靖等路宣慰司軍民萬戸府曲靖二州在漢為夜郎
味縣地蜀分置興古郡隋初為恭州協州唐置南寜州
東西爨分烏白蠻二種自曲靖州西南昆川距龍和城
通謂之西爨白蠻自彌鹿升麻二川南至步頭通謂之
東爨烏蠻太宗貞觀中以西爨歸王為南寜都督襲殺
東爨首領葢聘南詔閤羅鳯以兵脅西爨徙之至龍和
皆殘於兵東爨烏蠻復振徙居西爨故地世與南詔為
婚居故曲靖州元宗天寶末征南詔進次曲靖州大敗
其地遂沒於蠻元憲宗六年立磨彌部萬戸至元八年
改為中路十三年改曲靖路總管府二十年以𨽻皇太
子二十五年升宣撫司領縣一州五州領六縣南寜(下/倚)
(郭唐以西爨歸王為南寜州都督治石城及閤羅鳯叛/州廢䝉氏改石城郡至段氏烏蠻磨彌部酋據五城元)
(憲宗三年内附六年立千户𨽻磨彌部萬戸/至元十三年升南寜州二十二年革為縣)　陸涼州
(下/)即漢牂牁郡之平夷縣(案明史稾云晉於漢之平夷/縣置平夷郡唐屬盤州謹附)
(識/)南詔叛後落温部蠻世居之元憲宗三年内附立落
温千户屬落蒙萬户至元十三年改為陸涼州領二縣
芳華(下/)河納(下治/蔡村)　越州(下/)在路之南其州名魯望普
麽部蠻世居之元憲宗四年内附六年立千戸𨽻末迷
萬戸至元十二年改越州𨽻曲靖路　羅雄州(下/)與溪
洞蠻獠接壤歴代未嘗置郡其地為塔敝納夷甸俗傳
盤瓠六男其一曰䝉由邱後裔有羅雄者居此甸至其
孫普恐名其部曰羅雄元憲宗四年内附七年𨽻普麽
千戸至元十三年割夜苴部為羅雄州𨽻曲靖路　馬
龍州(下/)地名曰撒匡昔僰刺居之盤瓠裔納垢逐舊蠻
而有其地至羅苴内附於本部立千戸元至元十三年
改為州即舊馬龍城也領一縣通泉(下在州西南與嵩/明州楊林縣接壤)
(納垢之孫易陬分居其地元初為易龍百户𨽻/馬龍千戸至元十三年改名通泉縣𨽻馬龍州)　霑益
州(下/)在本路之東北據南盤江北盤江之間唐初置州
(案明史稾云霑益州漢宛温縣地屬牂/牁郡唐初置西平州改盤州謹附識)天寶末没於蠻
為僰刺二種所居後唐彌部奪之元初其孫普垢􁧏内
附憲宗七年以本部𨽻曲靖磨彌萬户府至元十三年
改霑益州領三縣交水(下治易陬龍城其先磨彌部酋/䝉提居之後大理國髙䕶軍逐)
(其子孫據之憲宗五年内附/至元十三年即其城立縣)石梁(下係磨彌部又名伍/勒郎其酋世為巫居)
(石梁原山至元/十三年為縣)羅山(下亦名落䝉山/乃磨彌部東境)
澂江路(下/)治在滇池東南唐屬牂州𨽻黔州都督府開
元中降為羈縻州其地曰羅伽甸初麽些蠻居之後為
僰蠻所奪南詔䝉氏為河陽郡至段氏麽些蠻之裔復
居此甸號羅伽部元憲宗四年内附六年以羅伽部為
萬戸至元三年改萬戸為中路十六年升為澂江路領
縣三州二州領三縣河陽(下内附後為千戸至元十六/年為河陽州二十六年降為)
(縣/)江川(下在澂江路南星雲湖之北䝉氏叛唐使白蠻/居之至段氏些麽徒蠻之裔居此城更名步䧺)
(部其後弄景内附即本部為千户元至元/十三年改千戸為江川州二十年降為縣)陽宗(下在本/路西北)
(明湖之南昔麽些蠻居之號曰強宗部其酋/盧舍内附立本部千戸至元十三年改為縣)　新興州
(下/)漢新興縣唐初𨽻牂州後南詔叛降為羈縻州(案明/史稾)
(云漢青蛉弄棟二縣地梁没/於西爨唐羈縻求州謹附識)蒙氏為温富州段氏時麽
些蠻分居其地内附後立為千戸元至元十三年改新
興州(案明史稾云元置部傍千户所改休納/縣又置新興州尋省縣入州謹附識)𨽻澂江路
領二縣普舍(下在州西北昔有強宗部蠻之裔長曰部/傍據普具龍城次曰普舍據普札龍城二)
(城之西有白城漢人所築二酋屢争其地莫能定後普/舍孫苴􁧏内附立本部為千戸至元十三年改千戸為)
(普舍縣治普札/龍城𨽻新興州)研和(下麽些徒蠻步雄居之其孫龍鐘/内附立百戸至元十三年改為縣)
　路南州(下/)州在本路之東木名路甸有城曰撒吕黑
爨之裔落䝉所築子孫世居之因名落䝉部元憲宗朝
内附即本部立萬戸至元七年併落蒙羅伽末迷三萬
戸為中路十三年分中路為二路改羅伽為澂江路(案/前)
(澂江路注云憲宗六年以羅伽部為萬户至元三年改/萬户為中路十六年升為澂江路與此處年分不合考)
(雲南通志至元十三年賽音諤徳齊以改定雲南諸路/名號來上凡為路三十七澂江之升當在此時前作十)
(六年葢誤/謹附識)落蒙為路南州𨽻澂江路領一縣邑市(下至/元十)
(三年即邑市彌歪二城立邑市縣彌沙等五城/立彌沙縣二十四年併彌沙入本縣𨽻路南州)
普定路本普里部歸附後改普定府大徳七年改為路
仁徳府昔僰刺蠻居之其部曰仲札溢源後烏蠻之裔
新丁奪而有之至四世孫因其祖名新丁以為部號語
訛為仁地(案明史稾云南詔/為尋甸部謹附識)元憲宗五年内附明年立
本部為仁地萬户至元初復叛四年降之仍為萬戸十
三年改萬戸為仁徳府領縣二為美(下縣治在府北地/夕溢浦適侣瞍甸)
(即仁地故部至元/二十四年置縣)歸厚(下縣治在府西地名易浪湳龍/舊𨽻仁地部至元二十四年分)
(立二縣曰倘俸曰為美二/十五年改倘俸曰歸厚)
羅羅蒙慶等處宣慰司都元帥府
建昌路(下/)本古越巂地唐初設中都府(案唐書地理志/作中都督府元)
(志葢/誤)治越巂肅宗至徳中没于吐蕃貞元中復之懿宗
時䝉詔立城曰建昌府以烏白二蠻實之其後諸酋争
強不能相下分地為四推段興為長其裔浸強遂併諸
酋自為府主大理不能制傳至阿宗娶落蘭部建蔕女
沙智元憲宗朝建蔕内附以其壻阿宗守建昌至元十
二年析其地置總管府五州二十三建昌其一路也設
羅羅宣慰司以總之本路領縣一州九州領縣一中(縣/治)
(在住頭囘甸葢越巂之東境也所居烏蠻自别為沙麻/部以酋長所立處為中州至元十年内附十四年仍為)
(中州二十二年降/為縣𨽻建昌路)　建安州(下/)即總府所治建蔕既平
分建昌府為萬戸二又置千戸二至元十五年割建鄉
城十四村又建蔕四村立寶安州十七年改本千戸為
建安州二十六年革寶安州以其鄉村來屬　永寜州(下/)在
建昌之東郭唐時南詔立建昌郡領建安永寜二州元
至元九年西平王平建蔕十六年分建昌為二州在城
曰建安東郭曰永寧俱𨽻建昌路　瀘州(下/)州在路西
昔名沙城瞼即諸葛武侯擒孟獲之地段氏立城名洟
籠𨽻建昌元憲宗時建蔕内附復叛至元九年平之十
五年改洟籠為瀘州　禮州(下/)州在路西北所治日籠
麽城南詔末諸蠻相侵奪至段氏興併有其地裔孫阿
宗内附復叛元至元九年平之設千戸十五年改為禮
州領一縣瀘沽(縣在州北昔羅落蠻所居至䝉氏霸諸/部以烏蠻酋守此城後漸盛自號曰落)
(蘭部或稱羅落其裔蒲徳遣其姪建蔕内附建蔕繼叛/殺蒲徳自為酋長併有諸部至元九年平之設千戸十)
(三年升萬户/十五年改縣)　里州(下/)唐𨽻巂州都督䝉詔時落蘭部
小酋阿都之裔居此因名阿都部元憲宗時其酋納空
隨建蔕内附中統三年叛至元十年其子耶吻效順𨽻
烏蒙十八年設千户二十二年同烏蠻叛奔羅羅斯二
十三年升軍民總管府二十六年府罷為州𨽻建昌路
　闊州(下/)州治密納甸昔仲由䝉之裔孫名科居此因
以名為部號後訛為闊至三十七世孫僰羅内附至元
九年設千户二十六年改為州　卭部州(下/)州在路東
北大渡河之南越巂之東北唐立卭部縣後没于蠻至
宋嵗貢名馬土物封其酋為卭都玉今其地稱為卭部
川治烏弄城昔麽些蠻居之後仲由䝉之裔奪其地元
憲宗時内附中統五年立卭部川安撫招討使𨽻成都
元帥府至元十年割屬羅羅斯宣慰司二十一年改
為州　隆州(下/)州在路之西南與漢卭部縣接境(案漢/書地)
(理志越巂郡有卭都/縣元志作卭部葢誤)唐㑹川縣之西北䝉氏改㑹川為
會同邏立五瞼本州為邊府瞼其後瞼主楊大蘭於瞼
北塏上立城分派而居名曰大隆城即今州治也元至
元十三年内附十四年設千戸十七年改隆州　姜州
(下/)姜者蠻名也烏蠻仲牟由之裔阿壇絳始居閟畔部
其孫阿羅仕大理國主髙泰是時會川有城曰龍納羅
落蠻世居焉阿羅􁨲髙氏之勢攻㧞之遂以祖名曰絳
部元憲宗時隨閟畔内附因𨽻焉至元八年為落蘭部
酋建蔕所破九年平之遂𨽻會川後屬建昌十五年改
為姜州二十七年復屬閟畔部後又屬建昌
徳昌路軍民府(下/)漢卭都縣地唐没於南詔路在建昌
西南所居蠻號屈部元至元九年内附十二年立定昌
路以本部為昌州二十三年罷定昌路併入徳昌路治
本州葛魯城領州四　昌州(下/)路治本州初烏蠻阿屈
之裔寖強用祖名為屈部其孫烏則至元九年内附十
二年改本部為州兼領普濟威龍𨽻定昌路二十三年
罷定昌路併𨽻徳昌　徳州(下/)在路之北其地今名吾
越甸城曰亦苴龍所居蠻苴郎以逺祖名部曰赬綖憲
宗時内附至元十二年立千户十三年改為徳州𨽻徳
平路二十三年改𨽻徳昌　威龍州(下/)州在路西南本
名巴翠部領小部三一曰沙媧普宗二曰鳥雞泥祖三
曰媧諾龍菖蒲皆獹魯蠻種也至元十五年合三部立
威龍州𨽻徳昌　普濟州(下/)州在路西北本名玗甸昔
為荒僻之地獹魯蠻世居之後屬屈部至元九年隨屈
部内附十五年於玗甸立定昌路(案前徳昌路注云至/元十二年立定昌路)
(此處作十/五年疑誤)二十三年路革改𨽻徳昌
會川路(下/)路在逮昌南唐移卭部於此其地當征蠻之
要衝諸酋聴會之所故名天寶末没於南詔立會川都
督府又號清寜郡至段氏仍為會川府元至元九年内
附十四年立會川路治武安州領州五　武安州(下/)蠻
稱龍泥城至元十四年立管民千戸十七年改為武安
州　黎溪州(下/)蠻云黎彄訛為今名初烏蠻與漢人雜
處及南詔閤羅鳯叛徙白蠻守之䝉氏終羅羅逐去白
蠻段氏興令羅羅蠻乞夷據其地至元九年其裔阿夷
内附改其部為黎溪州　永昌州(下/)在路北治故歸依
城即古會川也唐天寶末没於南詔置會川都督至䝉
氏改會同府置五瞼徙張王李趙楊周髙段何蘓龔尹
十二姓於此以趙氏為府主居今州城趙氏弱王氏據
之及段氏與髙氏專政逐王氏以其子髙政治會川元
憲宗三年征大理髙氏逃去九年故酋王氏孫阿龍率
衆内附至元八年以其男阿禾領會川十四年改管民
千户十七年立永昌州𨽻㑹川路　㑹理州(下/)州在㑹川
路東南唐時南詔屬會川節度地名昔陀有蠻名阿壇
絳亦仲由䝉之遺種其裔羅於則得昔陀地居之取祖
名曰絳部後強盛盡有四州之地號䝉歪元憲宗八年
其孫亦蘆内附𨽻閟畔萬户至元四年屬落蘭部十三
年改𨽻會川十五年置會理州仍𨽻㑹川路二十七年
復屬閟畔部　麻龍州(下/)麻龍者城名也地名棹羅能
烏蠻䝉次次之裔祖居閟畔東川後普恐遷苖卧龍其
孫阿麻内附至元五年為建蔕所併十二年屬㑹川十
四年立管民千戸𨽻會川路十七年立為州二十七年
割屬閟畔部
栢興府漢為定笮縣𨽻越巂郡唐立昆明縣天寶末没
於吐蕃後復屬南詔改香城郡元至元十年其鹽井摩
沙酋羅羅將􁧐鹿茹庫内附十四年立鹽井管民千户
十七年改為閏鹽州以􁧐鹿部為普樂州俱𨽻徳平路
二十七年併普樂閏鹽二州為閏鹽縣立栢興府𨽻羅
羅宣慰司領縣二閏鹽(下倚郭以縣境/有鹽井故名)金(下縣在府北/漢越巂郡北)
(境與吐蕃接元至元十五年立為金州/後降為縣以縣境斛僰和山出金故名)
臨安廣西元江等處宣慰司兼管軍萬戸府
臨安路(下/)唐𨽻牂州(按明史槀云古句町國漢句町縣/屬牂牁郡唐羈縻牂州地謹附識)
天寶末没於南詔䝉氏立都督府二其一曰通海郡段
氏改為秀山郡阿僰部蠻居之元憲宗六年内附以本
部為萬户至元八年改為南路十三年又改為臨安路
領縣二千户一州三州領二縣河西(下縣在把麓湖之/南又名其地曰休)
(臘昔莊蹻王其地唐初于姚州之南置西宗州領三縣/河西其一也天寶後没於蠻為步雄部後阿僰蠻易渠)
(奪而居之元憲宗六年内附七年即阿蠻部立萬户休/臘𨽻之至元十三年始為河西州𨽻臨安路二十六年)
(降為/縣)䝉自(下縣界南隣交趾西近建水州縣境有山名/自則漢語訛為䝉自上有故城白蠻所築即)
(今縣治下臨巴甸南詔時以趙氏鎮守至段氏阿僰蠻/居之元憲宗六年内附繼叛七年平之立千戸𨽻阿僰)
(萬户至元十三年改阿僰萬/户為臨安路以本千户為縣)　捨資千户(䝉自縣之東/阿僰蠻所居)
(地昔名褒古又曰部嫋踵甸傳至裔孫捨資因以為名/内附後𨽻䝉自千户至元十三年改䝉自為縣其地近)
(交趾遂以捨資為安南道/防送軍千戸𨽻臨安路)建水州(下/)在本路之南治故
建水城唐元和間䝉氏所築又稱步頭亦云巴甸每夏
秋溪水漲溢如海蠻謂海為恵大為􁧏故名恵􁧏漢語
曰建水歴趙楊李段數姓皆仍舊名些麽徒蠻所居内
附後元立千户𨽻阿僰萬戸至元十三年改建水州𨽻
臨安路　石平州(下平按雲南通志石平/州  當作坪謹附識)在路之西南
阿僰蠻據之得石坪聚為居邑名曰石坪至元七年改
邑為州𨽻臨安路　寜州(下/)在本路之東唐置黎州(案/明)
(史稾云唐分南寜州地置西/寜州於此後改黎州謹附識)天寶末没于蠻地號浪曠
蠻語謂旱龍也步雄部蠻些麽徒據之後屬爨蠻酋阿
㡬以浪曠割與寜酋豆圭元憲宗四年寜酋内附至元
十三年改為寜州𨽻臨安路舊領三縣通海嶍峨西沙
西沙在州東寜部蠻世居之其裔孫西沙築城於此因
名西沙籠憲宗四年其酋普提内附就居此城為萬戸
至元十三年立為西沙縣二十六年以𨽻寜州至治二
年併入州領二縣通海(下倚郭元初立通海千户𨽻善/□萬户至元十三年改通海縣)
(𨽻寜海府二十七年府革/直𨽻臨安路今割𨽻寜州)嶍峨(下縣在河西縣之西舊/屬滇國昔嶍猊蠻居之)
(後阿僰酋逐嶍猊據其地至其孫阿次内附以其部立/千戸至元十三年改為州領卭洲平甸二縣二十六年)
(降為縣并二縣為鄉𨽻/臨安路今割𨽻寜州)
廣西路(下/)東爨烏蠻彌鹿等部所居唐為羈縻州𨽻黔
州都督府後師宗彌勒二部寖盛蒙氏段氏莫能制元
憲宗七年二部内附𨽻落䝉萬戸至元十二年籍二部
為軍立廣西路十八年復為民領州二　師宗州(下/)在
路之東南昔爨蠻逐獠僰等居之其後師宗據匿弄甸
故名師宗部至元十二年立為千户十八年復為民二
十七年改為州　彌勒州(下/)在路南昔些麽徒蠻之裔
彌勒得郭甸巴甸部籠而居之故名其部曰彌勒至元
十二年為千户十八年復為民二十七年改為州
元江路(下/)古西南夷地阿僰諸部蠻自昔據之(案明史/稾云元)
(江唐時南詔屬銀生節度􁁍白蠻十姓戌之後和泥據/之居羅槃甸宋時為麽些徒蠻阿僰諸部所有謹附識)
元憲宗四年内附七年復叛率諸部築城以拒命至元
十三年遥立元江府以羈縻之二十五年命雲南王討
平之割羅槃馬籠步日思麽羅丑羅陀步騰步竭台威
台陽設栖你陀十二部於威逺立元江路步日部(在本/路之)
(西䝉氏立比甸徙白/蠻鎮之名步日瞼)馬籠部(因馬籠山立寨在本路之/北所居蠻阿僰元初立為)
(千户屬寜州萬户至元十三年改/𨽻元江萬戸二十五年屬元江路)
大理金齒等處宣慰司都元帥府
大理路軍民總管府(上/)本漢楪榆縣地(案漢書楪榆作/葉榆謹附識)
唐於昆明之㺯棟州(案漢書梇棟作/弄棟謹附識)置姚州都督府治
楪榆洱河蠻(案明史稾云漢為益州永昌二郡地蜀漢/屬雲南郡晉屬寜州唐羈縻匡州地謹附)
(識/)後䝉舍詔皮羅閤逐河蠻取大和城至閤羅鳯號大
䝉國雲南先有六詔至是請於朝求合為一從之蒙舍
在其南故稱南詔徙治太和城至異牟尋又遷於喜郡
史城又徙居羊苴乖城即今府治改號大禮國其後鄭
趙楊三姓互相簒奪至石晉時段思平更號大理國元
憲宗三年收附六年立上下二萬户至元七年併二萬
戸為大理路設録事司領縣一府二州五府領一縣州
領二縣太和(倚郭憲宗七年於城内外立上中下三千/户至元二十六年即中千戸立錄事司上)
(下二千户立縣元案明史稾云本漢葉榆隋時洱河蠻/居此置太和城  收大理國地置理州及河東縣尋省)
(州改縣曰太/和謹附識)　永昌府唐時蒙氏據其地歴段氏髙氏
皆為永昌府(案明史稾古哀牢國地漢置不韋縣屬益/州郡東漢屬永昌郡唐屬姚州後入於蠻)
(謹附/識)元憲宗七年分永昌之永平立千戸至元十一年
立永昌州十五年升為府𨽻大理路領一縣永平(下縣/在府)
(東鹿滄江之東即漢博平縣唐蒙氏改勝鄉郡屬永昌/元至元十一年改永平縣  案後漢書永昌郡有博南)
(縣永平中置疑博平縣/係博南縣之訛謹附識)　騰衝府在永昌之西即越睒
地唐置羈縻郡䝉氏九世孫異牟尋取越睒逐諸蠻有
其地為軟化府其後白蠻徙居之改騰衝府元憲宗三
年酋髙救内附至元十一年改藤越州又立藤越縣十
四年改騰衝府二十五年罷州縣府如故　鄧川州(下/)
在本路北蠻有六詔邆睒其一也唐置邆川州治大釐
蒙氏襲而奪之後改徳原城𨽻大理段氏因之元憲宗
三年内附七年立徳原千户𨽻大理上萬户至元十一
年改徳原城為鄧川州領一縣浪穹(下本名彌茨乃浪/穹詔所居之地唐)
(初其王鐸羅望與南詔戰不勝保劍川更稱浪劍貞元/中南詔破之以浪穹施浪邆睒總三浪為浪穹州元憲)
(宗七年内附立浪穹千户𨽻大理上/萬户至元十一年降為縣𨽻鄧川州)　蒙化州(下/)本䝉
舎城唐置陽𤓰州天寶間鳯伽異為州刺史段氏為開
南縣元憲宗七年以䝉舍立千戸屬大理上萬戸至元
十一年立䝉化州十四年升為路二十年降為州復𨽻
大理路　趙州(下/)昔為羅落蠻所居地䝉氏立國有十
瞼趙州瞼其一也蠻為瞼若州皮羅閤置趙郡閤羅鳯
改為州段氏改天水郡元憲宗七年立趙瞼千户𨽻大
理下萬戸至元十一年改為州又於白崖瞼立建寜縣
𨽻本州即古勃弄地二十五年縣革入州𨽻大理路
姚州(下/)唐於弄棟川置姚州都督府天寶間閤羅鳯叛
取姚州附吐蕃終段氏為姚州(案明史稾云南詔置弄/棟府大理段氏改曰姚)
(府謹/附識)元憲宗三年内附七年立統矢千户大姚堡千戸
至元十一年罷統矢立姚州𨽻大理路領一縣大姚(下/唐)
(置西濮州後更名髳州南接姚州統縣四一曰青蛉即/此地夷名大姚堡與弄棟川相接元憲宗七年立千户)
(𨽻大理下萬户至元十一年/罷千户立大姚縣𨽻姚州)　雲南州(下/)唐以漢雲南
縣置郡䝉氏至段氏並為雲南州元憲宗七年立千戸
(案雲南通志唐初置雲南州貞觀中改匡州又於州東/南置鏡州䝉氏為雲南瞼改品甸縣宋段氏復為雲南)
(州元立品甸千戸/史志未詳謹附識)𨽻大理下萬戸至元十一年立雲南州
䝉憐路軍民府(至元二十七年從雲南行省請以䝉憐/甸為䝉憐路軍民總管府䝉萊甸為䝉)
(萊路軍民總/管府其餘闕)
䝉萊路軍民府(闕/)
金齒等處宣撫司其地在大理西南蘭滄江界其東與
緬地接其西土蠻凡八種曰金齒曰白夷曰僰曰峨昌
曰驃曰繲曰渠羅曰比蘇元憲宗四年平定大理繼征
白夷等蠻中統初金齒白夷諸酋各遣子弟朝貢二年
立安撫司以統之至元八年分金齒白夷為東西兩路
安撫司十二年改西路為建寧路東路為鎮康路十五
年改安撫為宣撫立六路總管府二十三年罷兩路宣
撫司併入大理金齒等處宣撫司
柔逺路在大理之西永昌之南其地曰潞江曰普坪瞼
曰申瞼僰寨曰烏摩坪僰蠻即通典所謂黒爨也中統
初僰酋阿八思入朝至元十三年與茫施鎮康鎮西平
緬麓川俱立為路𨽻宣撫司
茫施路在柔逺路之南瀘江之西其地曰怒謀曰大枯
睒曰小枯睒即唐史所謂茫施蠻也中統内附至元十
三年立為路𨽻宣撫司
鎮康路在柔逺路之南蘭江之西其地曰石睒亦黒僰
所居中統初内附至元十三年立為路𨽻宣撫司
鎮西路在柔逺路正西東隔麓川其地曰于賴睒曰渠
瀾睒白夷蠻居之中統初内附至元十三年立為路𨽻
宣撫司
平緬路北近柔逺路其地曰驃睒曰羅必四莊曰小沙
摩弄曰驃睒頭白夷居之中統初内附至元十三年立
為路𨽻宣撫司
麓川路在茫施路東其地曰大布茫曰睒頭附賽曰睒
中彈吉曰睒尾福禄培皆白夷所居中統初内附至元
十三年立為路𨽻宣撫司
南睒在鎮西路西北其地有阿賽睒午鎮睒白夷峨昌
所居元初内附至元十五年𨽻宣撫司
　　附各甸寨軍民府
烏撒烏䝉宣慰司在本部巴的甸烏撒者蠻名也其部
在中慶東北七百五十里舊名巴凡兀姑今曰巴的甸
自昔烏雜蠻居之今所轄部六曰烏撒部阿頭部易溪
部易娘部烏蒙部□畔部其東西又有茫布阿晟二部
後烏蠻之裔折怒始强大盡得其地因取遠祖烏撒為
部名元憲宗征大理累招不降至元十年始附十三年
立烏撒路十五年為軍民總管府二十一年改軍民宣
撫司二十四年升烏撒烏䝉宣慰司
木連路軍民府(以下闕/)
䝉光路軍民府
木邦路軍民府(案續輿地攷云舊名孟都一名孟邦元/至元二十六年立木邦路軍民總管府)
(謹附/識)
孟定路軍民府(案續輿地攷云舊名景麻元至元二十/六年改孟定路軍民總管府謹附識)
謀粘路軍民府(案方輿紀要孟定府有廢謀/粘路元至元中置謹附識)
南甸軍民府(案續輿地攷云舊名南宋元至/元中立軍民總管府謹附識)
六難路甸軍民府
陋麻和管民官
雲龍甸軍民府(案續輿地攷云舊雲龍甸元至/元末立軍民總管府謹附識)
縹甸軍民府
二十四寨逹嚕噶齊
孟隆路軍民府
木朶路軍民總管府(至元三十年以金齒木朶甸户口/増置立下路總管府其為長者給)
(兩珠/虎符)
金齒孟定各甸軍民官
孟愛等甸軍民府(至元二十一年金齒新附孟愛甸酋/長遣其子來朝即其地立軍民總管)
(府/)
䝉兀路
通西軍民總管府(大徳元年蒙陽甸酋領緬吉納欵遣/其弟阿不剌等赴闕進方物且請嵗)
(貢銀千兩及置郡縣驛/傳逐立通西軍民府)
木來軍民府(至元二十九年雲南省言新附金齒適當/䝉古圖魯黙色出征軍馬之衝資其芻糧)
(擬立為木來路中書省奏置散府以巴/拜為逹嚕噶齊用其土人馬列知府事)
欽定續通典卷一百三十七
欽定四庫全書
欽定續通典卷一百三十八
　州郡
　　元
江浙等處行中書省為路三十府一州二屬州二十六
屬縣一百四十三(本省陸站一百八十/處水站八十二處)
江南浙西道肅政亷訪司
杭州路(上/)宋為臨安府元至元十三年平江南立兩浙
都督府又改為安撫司十五年改為杭州路總管府二
十一年自揚州遷江淮行省來治於杭改曰江浙行省
置左右録事司(按元世祖本紀至元二十八年改江淮/行省為江浙等處行中書省治杭州與)
(志互異/謹附識)領縣八州一錢塘(上/)仁和(上與錢塘/分治城下)餘杭(中/)臨
安(中/)新城(中/)富陽(中/)於潛(中/)昌化(中/)　海寧州(中/)元元
貞元年升鹽官縣為鹽官州天厯二年改海寧州
湖州路(上/)唐為湖州宋改安吉州元至元十三年升湖
州路設録事司領縣五州一烏程(上/)歸安(上與烏程/皆為倚郭)安
吉(中/)德清(中/)武康(中/)　長興州(中/)元貞元年升長興縣
為州
嘉興路(上/)宋為嘉禾郡又升嘉興府元改為路設録事
司領縣一州二嘉興(上倚/郭)　海鹽州(中/)元貞元年升海
鹽縣為州　崇徳州(中/)元貞元年升崇德縣為州
平江路(上/)宋為平江府元至元十三年升平江路設録
事司領縣二州四吳(上/)長洲(上與呉縣/並為倚郭)　崑山州(中/)元
貞元年升崑山縣為州　常熟州(中/)元貞元年升常熟
縣為州　呉江州(中/)元貞元年升呉江縣為州　嘉定
州(中/)元貞元年升嘉定縣為州
常州路(上/)本常州至元十四年升為路設録事司領縣
　二州二晉陵(中倚/郭)武進(中倚/郭)　宜興州(中/)宋宜興縣元
至元十五年升宜興府二十年仍為縣二十一年復升
為府仍置宜興縣以𨽻之元貞元年府縣俱廢止立宜
興州　無錫州(中/)元貞元年升無錫縣為州
鎮江路(下/)宋為鎮江府元至元十三年升為鎮江路設
録事司領縣三丹徒(中倚/郭)丹陽(中/)金壇(中/)
建德路(上/)宋為建德府元至元十三年改建德府安撫
司十四年改建德路設録事司領縣六建德(中倚/郭)淳安
(中/)遂安(下/)桐廬(中/)分水(中/)壽昌(中/)
松江府宋為華亭縣屬秀州元至元十四年升為華亭
府十五年改松江府仍置華亭縣以𨽻之領縣二華亭
(上倚/郭)上海(上本華亭縣地至元二十七年以/戸口繁多置上海縣屬松江府)
江隂州(上/)宋為江隂軍元至元十二年依舊置軍行安
撫司事十四年升為江隂路總管府後降為江隂州(按/宋)
(史地理志江隂軍領江隂一/縣當是元時省併謹附識)
浙東道宣慰司都元帥府(元治婺州大德/六年移治慶元)
慶元路(上/)宋為慶元府元至元十三年改置宣慰司十
四年改為慶元路總管府設録事司領縣四州二鄞(上/倚)
(郭/)象山(中/)慈溪(中/)定海(中/)　奉化州(下/)元貞元年升奉
化縣為州　昌國州(下/)至元十四年升昌國縣為州仍
置昌國縣以𨽻之後止立昌國州
衢州路(上/)宋為衢州元至元十三年改衢州路總管府
設録事司領縣五西安(中倚/郭)龍游(上/)江山(下理按宋史/地  志禮賢)
(縣注云本江山縣南渡後改續輿地/考云元復禮賢為江山縣謹附識)常山(下宋改信安/今復舊名)
開化(中/)
浙東海右道肅政亷訪司
婺州路(上/)宋為婺州保寧軍元至元十三年改婺州路
設録事司領縣六州一金華(上倚/郭)東陽(上/)義烏(上/)永康
(中/)武義(中/)浦江(中/)　蘭溪州(下/)元貞元年升蘭溪縣為
州
紹興路(上/)宋為紹興府元至元十三年改紹興路設録
事司領縣六州二山隂(上/)會稽(中與山隂/俱倚郭)上虞(上/)蕭山
(中/)嵊(上/)新昌(中/)　餘姚州(下/)元貞元年升餘姚縣為州
　諸暨州(下/)元貞元年升諸暨縣為州(按浙江通志云/至正十九年改)
(諸暨州為諸全州二十六/年仍為諸暨縣謹附識)
温州路(上/)宋為瑞安府元至元十三年置温州路設録
事司領縣二州二永嘉(上倚/郭)樂清(下/)　瑞安州(下/)元貞
元年升瑞安縣為州　平陽州(下/)元貞元年升平陽縣
為州
台州路(上/)宋為台州元至元十三年置安撫司十四年
改台州路總管府設録事司領縣四州一臨海(上倚/郭)仙
居(上/)寧海(上/)天台(中/)　黄巖州(下/)元貞元年升黄巖縣
為州
處州路(上/)宋為處州元至元十三年立處州路總管府
設録事司領縣七麗水(中倚/郭)龍泉(中/)松陽(中/)遂昌(中/)青
田(中/)縉雲(中/)慶元(中/)
江東建康道肅政亷訪司
寧國路(上/)宋為寧國府元至元十四年升寧國路總管
府設録事司領縣六宣城(上倚/郭)南陵(中/)涇(中/)寧國(中/)旌
徳(中/)太平(中/)
徽州路(上/)宋為徽州元至元十四年升徽州路設録事
司領縣五州一歙(上倚/郭)休寧(中/)祈門(中/)黟(下/)績溪(中/)
婺源州(下/)元貞元年升婺源縣為州
饒州路(上/)宋饒州元至元十四年升饒州路總管府設
録事司領縣三州三鄱陽(上倚/郭)德興(上/)安仁(中/)　餘干
州(中/)元貞元年升餘干縣為州　浮梁州(中/)元貞元年
升浮梁縣為州　樂平州(中/)元貞元年升樂平縣為州
江南諸道行御史臺
集慶路(上/)宋為建康府元至元十二年歸附十四年升
建康路初立行御史臺於揚州既而徙杭州又徙江州
又還杭州二十三年自杭州徙治建康天厯二年以文
宗潛邸改建康路為集慶路設録事司領縣三州二上
元(中倚/郭)江寧(中倚/郭)句容(中/)　溧水州(中/)元貞元年升溧
水縣為州　溧陽州(中/)至元十六年升溧陽縣為溧陽
路二十七年復降為縣後復升為州
太平路(下/)宋為太平州元至元十四年升為太平路設
録事司領縣三當塗(中倚/郭)蕪湖(中/)繁昌(下/)
池州路(下/)宋為池州元至元十四年升為路設録事司
領縣六貴池(下倚郭即秋浦/縣呉改為貴池)青陽(下/)建德(下/)銅陵(下/)石
埭(中/)東流(下/)
信州路(上/)宋為信州元至元十四年升為路設録事司
領縣五上饒(上倚/郭)玉山(中/)弋陽(中/)貴溪(中/)永豐(中/)
廣德路(下/)宋為廣德軍元至元十四年升為路設録事
司領縣二廣德(中倚/郭)建平(中/)
鉛山州(中/)宋鉛山縣元至元二十九年割上饒之乾元
永樂二鄉弋陽之新政善政二鄉來屬升為鉛山州直
𨽻行省
福建道宣慰使司都元帥府(大德元/年立)
福建閩海道肅政亷訪司
福建路(上/)宋為福建路元至元十五年為福州路十八
年遷泉州行省於本州十九年復還泉州二十年仍遷
本州二十二年併入杭州設録事司領縣九州二州領
二縣閩(中倚/郭)侯官(中倚/郭)懷安(中/)古田(上/)閩清(中/)長樂(中/)
連江(中/)羅源(中/)永福(中/)　福清州(下/)元貞元年升福清
縣為州　福寧州(上/)元升長溪縣為福寧州領二縣(按/福)
(建通志升州在至元/二十三年謹附識)寧德(中/)福安(中/)
建寧路(下/)宋為建寧軍元至元二十六年升為路設録
事司領縣七建安(中/)甌寧(中與建安/俱倚郭)浦城(中/)建陽(中宋/按)
(史地理志嘉禾縣注云本建陽縣理宗景/定元年改當是元初復舊名建陽謹附識)崇安(中/)松溪
(下/)政和(下/)
泉州路(上/)宋為平海軍元至元十四年立行宣慰司兼
行征南元帥府事十五年改宣慰司為行中書省升泉
州路總管府十八年遷行省於福州路十九年復還泉
州二十年仍遷福州路(按福建通志云大德二/年改為泉寧府謹附識)設録事
司領縣七晉江(中倚/郭)南安(中/)恵安(下/)同安(下/)永春(下/)安
溪(下/)德化(下/)
興化路(下/)宋置太平軍又改興化軍元至元十四年升
興化路設録事司領縣三莆田(中宋置興化軍遷治莆/田元至元十三年割左)
(右二廂屬録/事司縣如故)仙遊(下/)興化(下軍治元在此後移/於莆田此縣為屬邑)
邵武路(下/)宋邵武軍元至元十三年為邵武路設録事
司領縣四邵武(中倚/郭)光澤(中/)泰寧(中/)建寧(中/)
延平路(下/)宋為南劍州元至元十五年升南劍路後改
延平路(按福建通志云大德六/年改為延平路謹附識)設録事司領縣五南平
(中倚郭大按宋史地理志無南平縣據福建通/志云元  德間改劍浦縣為南平縣謹附識)尤溪(中/)
沙(中/)順昌(中/)将樂(中/)
汀州路(下/)宋為汀州𨽻福建路元至元十五年升為汀
州路設録事司領縣六長汀(中倚/郭)寧化(中/)清流(下建按/福  通)
(志云宋哲宗元符元年置清流縣/理宗紹定中廢元復置謹附識)連城(下云按福建通/志  元改蓮城)
(為連城/謹附識)上杭(下/)武平(下/)
漳州路(下/)宋為漳州元至元十六年升漳州路設録事
司領縣五龍溪(下倚/郭)漳浦(下/)龍巖(下/)長泰(下/)南靖(下本/南勝)
(改今名置按福建通志云至治中析龍溪漳浦龍巖識/三縣地  南勝縣順帝至正十六年改為南靖謹附)
江西等處行中書省為路一十八州九屬州一十三屬
縣七十八(本省馬站八十五/處水站六十九處)
江西湖東道肅政亷訪司
龍興路(上/)宋為龍興府元至元十三年設行都元帥府
及安撫司仍領南昌新建豐城進賢奉新靖安分寧武
寧八縣置録事司十四年改元帥府為江西道宣慰司
本路為總管府立行中書省十五年立江西湖東道提
刑按察司移省於贛州十六年復還隆興十七年併入
福建行省止立宣慰司十九年復立罷宣慰司𨽻皇太
子位二十一年改龍興府為龍興路領縣六州二南昌
(上倚郭至元二十年割録事司/所領城外二廂東南兩闗來屬)新建(上倚/郭)進賢(中/)奉新
(中/)靖安(中/)武寧(中至元二十三年置寧州縣為倚郭大/德八年於分寧置寧州武寧直𨽻本路)
　富州(上/)本豐城縣宋屬隆興府元至元十九年𨽻皇
太子位二十三年升為富州　寧州(中/)本分寧縣至元
二十三年於武寧縣置寧州武寧為倚郭縣大德八年
割武寧直𨽻本路遂徙州治於分寧
吉安路(上/)宋為吉州元至元十四年升吉州路總管府
置録事司元貞元年改吉州為吉安路領縣五州四廬
陵(上倚/郭)永豐(上/)萬安(中/)龍泉(中/)永寧(下至順間分永新/州立  按名勝志)
(云永寧縣本永新州之勝業鄉元至順初守土官以鄉/去州城道險而遥民罷征役乞别置縣從之謹附識)
　吉水州(中/)元貞元年升吉水縣為州　安福州(中/)元
貞元年升安福縣為州　太和州(下/)元貞元年升太和
縣為州　永新州(下/)元貞元年升永新縣為州
瑞州路(上/)宋為瑞州元至元十四年升瑞州路設録事
司領縣二州一高安(上倚/郭)上高(中/)　新昌州(下/)元貞元
年升新昌縣為州
袁州路(上/)宋為袁州元至元十三年置安撫司十四年
改總管府設録事司𨽻湖南行省十九年升路𨽻江西
行省領縣三州一宜春(上倚/郭)分宜(上/)萬載(中/)　萍鄉州
(中/)元貞元年升萍鄉縣為州
臨江路(上/)宋臨江軍𨽻江南西道元至元十三年𨽻江
西行都元帥府十四年改臨江路總管府設録事司領
縣一州二清江(上宋即縣治置臨江軍元至元/十四年升軍為路而縣為倚郭)　新淦
州(中/)元貞元年升新淦縣為州　新喻州(中/)元貞元年
升新喻縣為州
撫州路(上/)宋為撫州元至元十四年升撫州路總管府
設録事司領縣五臨川(上/)崇仁(上/)金溪(上/)宜黄(中/)樂安
(中/)
江州路(上/)宋為定海軍元至元十二年置江東西宣撫
司十三年改為江西大都督府𨽻揚州行省十四年罷
都督府升江州路𨽻龍興行都元帥府後置行中書省
江州直𨽻焉十六年𨽻黄蘄等路宣慰司二十二年復
𨽻行省設録事司領縣五德化(中唐潯/陽縣)瑞昌(中/)彭澤(中/)
湖口(中/)德安(中/)
南康路(下/)宋為南康軍元至元十四年升南康路𨽻江
淮行省二十二年割屬江西設録事司領縣二州一星
子(下南康/治所)都昌(上/)　建昌州(下/)元貞元年升建昌縣為
州
贛州路(上/)宋為贛州元至元十四年升贛州路總管府
十五年設録事司𨽻江西省領縣五州二州領三縣贛
(上州/治所)興國(中/)信豐(下/)雩都(下/)石城(下/)　寧都州(下/)大德
元年升寧都縣為州(按寰宇通志云元升寧/都為州以石城屬之)領二縣龍
南(下至元二十四年併入/信豐縣至大三年復置)安逺(下至元二十四年省入/會昌縣至大三年復置)
　會昌州(下/)大德元年升會昌縣為州領一縣瑞金(下/舊)
(屬䖍州大德/元年來屬)
建昌路(下/)宋為建昌軍元至元十四年改建昌路總管
府置録事司領縣三南城(上/)新城(中/)廣昌(中/)
南安路(下/)宋為南安軍元至元十四年改南安路總管
府割大庾縣在城四坊設録事司十六年廢録事司領
縣三大庾(中倚/郭)南康(中/)上猶(下南康為上猶宋改南安/元至元十六年改永清後)
(復為上猶年按江西通志云元至元五年/改永清六  復舊名與元志異謹附識)
南豐州(下/)至元十九年升南豐縣為州直𨽻行省
廣東宣慰使司都元帥府
海北廣東道肅政亷訪司
廣州路(上/)宋為廣州升帥府元至元十三年内附十五
年立廣東道宣慰司立總管府并録事司領縣七南海
(中/)番禺(下與南海/俱倚郭)東莞(中/)増城(中/)香山(下/)新㑹(下/)清
逺
韶州路(下/)宋為韶州元至元十三年内附十五年立總
管府設録事司領縣四曲江(中元初分縣城西廂地/及城外三廂屬録事司)樂
昌(下/)仁化(下/)乳源(下/)
惠州路(下/)宋為惠州元至元十六年改惠州路總管府
領縣四歸善(下倚/郭)博羅(下/)海豐(下/)河源(下/)
南雄路(下/)宋為南雄州元至元十五年改南雄路總管
府領縣二保昌(下本湞昌/宋改今名)始興(下/)
潮州路(下/)宋為潮州元至元十五年歸附十六年改為
總管府二十二年設録事司領縣三海陽(下倚/郭)潮陽(下/)
揭陽(下/)
德慶路(下/)宋為德慶府元至元十四年廣西宣慰司以
兵取之改𨽻廣西道十七年立德慶路總管府後仍屬
廣東道領縣二端溪(下/)瀧水(下/)
肇慶路(下/)宋為肇慶府元至元十六年廣南西道宣慰
司定之因𨽻廣西十七年改為下路總管府仍屬廣東
領縣二髙要(中倚/郭)四㑹(中/)
英德州(下/)宋為英德府元至元十三年歸附十五年立
英德路總管府二十三年降為㪚州(按廣東通志云英/德路至元十五年)
(置領貞陽浛光二縣二十三年降為/州𨽻廣東元帥府廢二縣謹附識)大徳五年復為路
至大元年復降為州領縣一翁源(大徳五年置縣按廣/東通志翁源  舊屬)
(韶州至元十五年省入曲江大徳五年復/置來屬延祐六年又併入曲江謹附識)
梅州(下/)宋為梅州元至元十三年歸附十六年置總管
府二十三年改為㪚州領縣一程鄉
南恩州(下/)宋為南恩州元至元十三年置南恩路總管
府十九年降為㪚州領縣二陽江(下/)陽春(下/)
封州(下/)宋為封州元至元十三年歸附𨽻西道十六年
立封州路總管府後又降為㪚州仍屬東道領縣二封
川(下/)開建(下/)
新州(下/)宋為新州元至元十六年置新州路總管府十
九年降為㪚州領縣一新興(下/)
桂陽州(下/)至元十九年升桂陽縣為㪚州割連州陽山
縣來屬初𨽻湖南道宣慰司後𨽻廣東道領縣一陽山
(下/)
連州(下/)宋為連州元至元十三年置安撫司直𨽻行中
書省十七年廢安撫司升為連州路總管府𨽻湖南道
宣慰司十九年降為㪚州𨽻廣東道領縣一連山(下/)
循州(下/)宋為循州博羅郡元至元十三年立總管府二
十三年降為㪚州領縣三龍川(下/)興寧(下/)長樂(下東按/廣  通)
(志云元貞元年以長樂縣屬惠/州路泰定元年還屬謹附識)
　
　
　
　
　
　
　
　
　
欽定續通典卷一百三十八
欽定四庫全書
欽定續通典卷一百三十九
　州郡
　　元
湖廣等處行中書省為路三十州三十府三安撫司十
五軍三屬府三屬州十七屬縣一百五十管畨民總管
一(本省陸站一百處/水站七十三處)
江南湖北道肅政亷訪司
武昌路(上/)宋為荆湖北路元至元十一年權州事張晏
然以成降自是湖北州郡悉下是年立荆湖等路行中
書省并本道安撫司十三年設録事司十四年立湖北
宣慰司改安撫司為鄂州路總管府并鄂州行省入潭
州行省十八年遷潭州行省於鄂州移宣慰司於潭州
十九年随省處例罷宣慰司本路𨽻行省大德五年以
鄂州首來歸附又世祖親征之地改武昌路領縣七江
夏(中倚/郭)咸寧(下/)嘉魚(下/)蒲圻(中/)崇陽(中/)通城(中/)武昌(下/宋)
(升夀昌軍以其為江西衝要地也元因之至元/十四年升㪚府治本縣後革府以縣屬本路)
岳州路(上/)宋為岳陽軍元至元十二年歸附十三年立
岳州路總管府設録事司領縣三州一巴陵(上倚/郭)臨湘
(中/)華容(中/)　平江州(下/)元貞元年升平江縣為州
常德路(上/)宋常德府元至元十二年置常德府安撫司
十四年改為總管府設録事司領縣一州二州領一縣
武陵(上/)　桃源州(中/)元貞元年升桃源縣為州　龍陽
州(下/)元貞元年升龍陽縣為州領一縣沅江(下本屬朗/州後來屬)
澧州路(上/)宋為澧州元至元十二年立安撫司十四年
改澧州路總管府設錄事司領縣三州二澧陽(上倚/郭)石
門(上/)安鄉(下/)　慈利州(中/)元貞元年升慈利縣為州
　柿溪州
辰州路(下/)宋為辰州元改辰州路領縣四沅陵(中/)辰溪
(下/)盧溪(下/)叙浦(下/)
沅州路(下/)宋為鎮逺州(按宋史地理志無以沅州為鎮/逺州之文疑宋志或有訛脱謹)
(附/識)元至元十二年立沅州安撫司十四年改沅州路總
管府領縣三盧陽(下/)黔陽(下/)麻陽(下/)
興國路(下/)宋為興國軍元至元十四年升興國路總管
府舊𨽻江西三十年自江西割𨽻湖廣設録事司領縣
三永興(下倚/郭)大冶(下/)通山(下/)
漢陽府宋為漢陽軍咸淳十年郡守孟琦以城來歸元
至元十四年升漢陽府領縣二漢陽(至元二十二/年升中縣)漢川
(下/)
歸州(下/)宋為歸州德祐初歸附元至元十二年立安撫
司十四年改歸州路總管府十六年降為州領縣三秭
歸(下倚/郭)巴東(下/)興山
靖州路(下/)宋為靖州元至元十二年立安撫司明年改
靖州路總管府領縣三永平(下/)會同(下/)通道(下/)
湖南道宣慰司
嶺北湖南道肅政亷訪司
天臨路(上/)宋為潭州元至元十三年立安撫司十四年
立行省改潭州路總管府十八年遷行省於鄂州徙湖
南道宣慰司治潭州天厯二年以潛邸所幸改天臨路
設錄事司領縣五州七長沙(上倚/郭)善化(倚/郭)衡山(上/)寧鄉
(上/)安化(下/)　醴陵州(中/)元貞元年升醴陵縣為州
瀏陽州(中/)元貞元年升瀏陽縣為州　攸州(中/)元貞元
年升攸縣為州　湘鄉州(下/)元貞元年升湘鄉縣為州
　湘潭州(中/)元貞元年升湘潭縣為州　益陽州(中/)元
貞元年升安化縣為益陽州　湘隂州(下/)元貞元年升
湘陰縣為州
衡州路(上/)宋為衡州元至元十三年置安撫司十四年
改衡州路總管府十五年置湖南宣慰司以衡州為治
所十八年移司於潭衡州𨽻焉設錄事司領縣三衡陽
(上倚/郭)安仁(下/)櫺
道州路(下/)宋為道州元至元十三年置安撫司十四年
改道州路為總管府設錄事司領縣四營道(中倚/郭)寧逺
(中/)江華(中/)永明(中/)
永州路(下/)宋為永州元至元十三年置安撫司十四年
改永州路總管府設錄事司領縣三零陵(上倚/郭)東安(上/)
祈陽(中/)
郴州路(下/)宋為郴州元至元十三年置安撫司十四年
改郴州路總管府設事事司領縣六郴陽(中倚郭舊為/敦化縣至元)
(十三年/改今名)宜章(中/)永興(中/)興寧(下/)桂陽(下/)桂東(下/)
全州路(下/)宋為全州元至元十三年置安撫司十四年
改全州路總管府設錄事司領縣二清湘(上倚/郭)灌陽(下/)
寶慶路(下/)宋為寶慶府元至元十二年立安撫司十四
年改寶慶路總管府設錄事司領縣二邵陽(上倚/郭)新化
(中/)
武岡路(下/)宋為武崗軍元至元十三年置安撫司十四
年升武岡路總管府設錄事司領縣三武岡(上倚/郭)新寧
(下/)綏寧(下/)
桂陽路(下/)宋為桂陽軍元至元十二年置安撫司十四
年升桂陽路總管府設錄事司領縣三平陽(上/)臨武(中/)
藍山(下/)
茶陵州(下/)宋為茶陵軍復為縣元至元十九年升為州
耒陽州(下/)至元十九年升耒陽縣為州
常寧州(下/)至元十九年升常寧縣為州
廣西兩江道宣慰使司都元帥府
嶺南廣西道肅政亷訪司
靜江路(上/)宋為靜江軍元至元十三年立廣西道宣撫
司十四年改宣慰司十五年為靜江路總管府元貞元
年併左右兩江宣慰司都元帥府為廣西兩江道宣慰
司都元帥府仍分司邕州設錄事司領縣十臨桂(上倚/郭)
興安(下/)靈川(下/)理定(下/)義寧(下/)修仁(下/)荔浦(下/)陽朔(下/)
永福(下/)古(下/)
南寧路(下/)宋為邕州元至元十三年立安撫司十六年
改為邕州路總管府兼左右兩江溪洞鎮撫泰定元年
改為南寧路設錄事司領縣二宣化(下/)武縁(下/)
梧州路(下/)宋為梧州元至元十四年置安撫司十六年
改梧州路總管府領縣一蒼梧(下/)
潯州路(下/)宋為潯州元至元十三年置安撫司十六年
改潯州路總管府領縣二桂平(下/)平南(下/)
栁州路(下/)宋為栁州元至元十三年置安撫司十六年
改栁州路總管府領縣三栁城(下倚/郭)馬平(下/)洛容(下/)
慶逺南丹溪洞等處軍民安撫司宋為慶逺府元至元
十三年置安撫司十六年改慶逺路總管府大德元年
立慶逺南丹溪洞等處軍民安撫司領縣五宜山(下/)忻
城(下/)天河(下/)思恩(下/)河池(下/)
平樂府宋為昭州元改為平樂府領縣四平樂(下倚/郭)㳟
城(下/)立山(下/)龍平(下/)
鬱林州(下/)宋為鬱林州元至元十四年仍行州事領縣
三南流(下/)興業(下/)博白(下/)
容州(下/)宋為容州寧逺軍元至元十三年改安撫司十
六年改容州路總管府領縣三普寧(下/)北流(下/)陸川(下/)
象州(下/)宋為象州元至元十三年立安撫司十五年改
象州路總管府領縣三陽夀(下/)來賓(下/)武仙(下/)
賓州(下/)宋為賓州元至元十三年置安撫司十六年改
下路總管府領縣三嶺方(下倚/郭)上林(下/)遷江(下/)
横州(下/)宋為横州元至元十四年立安撫司十六年改
總管府領縣二寧浦(下倚/郭)永淳(下/)
融州(下/)宋為融州清逺軍元至元十四年置安撫司十
六年改融州路總管府二十二年改散州領縣二融水
(下/)懐逺(下/)
藤州(下/)宋為藤州元至元十三年仍行州事領縣二鐔
津(下/)岑溪(下/)
賀州(下/)宋為賀州元至元十三年仍行州事領縣四臨
賀(下倚/郭)富川(下/)桂嶺(下/)懷集(下宋屬廣州至元/十五年以𨽻本州)
貴州(下/)宋為貴州元至元十四年領鬱林縣大德九年
省縣止行州事
思明路
大平路
田州路軍民總管府
來安路軍民總管府
鎮安路(以上並闕思案以上五路元志註並闕今考明/史地理志  明府志云元為思明路上思州忠)
(州上下石西州西平州禄州思明州江州思陵州慿祥/州注並云元屬思明路太平府注云元為太平路永康)
(州太平州思城州全茗州鎮逺州龍英州結安州結倫/州都結州茗盈州左州養利州注並云元屬太平路田)
(州注云元為田州路歸徳州思恩軍民府泗城州果化/州向武州都康州注並云元屬田州路鎮安府注云元)
(為鎮安路上映州注云元屬鎮安路/又田州注云西有廢來安路謹附識)
海北海南道宣慰司
海北海南道肅政亷訪司(至元三/十年立)
雷州路(下/)宋為雷州元至元十五年歸附置安撫司十
七年為海北海南道宣慰司治所改安撫司為總管府
𨽻宣慰司領縣三海康(中/)徐聞(下/)遂溪(下/)
化州路(下/)宋為化州元至元十五年立安撫司十七年
改總管府領縣三石龍(下/)呉川(下/)石城(下/)
高州路(下/)宋為高州元至元十五年置安撫司十七年
改總管府領縣三電白(下/)茂名(下/)信宜(下/)
欽州路(下/)宋為欽州元至元十五年置安撫司十七年
改總管府領縣二安逺(下/)靈山(下/)
亷州路(下/)宋為亷州元至元十七年設總管府領縣二
合浦(下倚/郭)石康(下/)
乾寧軍民安撫司宋為瓊州置瓊管安撫都監元至元
十五年𨽻海北海南道宣慰司天厯二年以潛邸所幸
改乾寧軍民安撫司領縣七瓊山(下倚/郭)澄邁(下/)臨高(下/)
文昌(下/)樂㑹(下/)㑹同(下二按明史地理志云元至/元  十九年置謹附識)定安
(下置按明史地理志元至元二十九/年  天厯二年升為南建州謹附識)
南寧軍至元十五年𨽻海北海南道宣慰司領縣三宜
倫(下/)昌化(下/)感恩(下/)
萬安軍至元十五年𨽻海北海南道宣慰司領縣二萬
安(下倚/郭)陵水(下/)
吉陽軍至元收附後𨽻海北海南道宣慰司領縣一寧
逺(下/)
　　附西南諸畨
八畨順元蠻夷官(羅畨遏蠻軍安撫司平程畨武勝軍/安撫司  金石畨太  軍安撫司)
(卧龍畨南寧州安撫司木小龍畨靜蠻軍安撫司/龍畨應天府安撫司    𤓰犵狫蠻夷軍民長官)　(大/韋)
(畨蠻夷長官静洪畨永盛軍安撫司蠻方畨河中府安/撫司  盧畨  海軍安撫司  盧畨  夷軍民長官)
(定逺府領桑章龍必化小羅四州山下思同州領朝宗/上轎新安麻峽甕蓬小羅章龍烏  華山都雲博羅十)
(一/縣)
管番民總管自小程番以下各設蠻夷軍民長官(小程/番)
(中嶆百納等處底窩紫紅等處甕眼納八等處獨塔等處/客當刻地等處  天臺等處    梯下  黨兀等處)
(處勇都硃硃古𤬪等處獨大小化等處佐洛甲洛屯等/    低當低界等處    石寨  百眼  等處  羅來)
(州頼那厯州州重州州阿孟州州上龍州州峽江州等/羅  州  桑    白    北島    羅那    龍里)
(寨等六寨等處帶帖犵狫等處雲本當三寨等處/齊  處  羡塘  夾等處  都  桑林獨立等處)　(山/六)
(洞柔逹等處軍竹古弄等處等中都雲棺水等處等金/竹府  都雲  民府  萬平  處  南寜  丹竹  處)
(焦陳䝉處李稍李殿等處等陽安等處/  溪等    都鎮  平溪  處  平月)　(八千蠻處恭/李崖等)
(陽並等處軍盧山等/處  乖西  民府)
順元等路軍民安撫司(雍真乖西葛蠻等處/真等處  曽竹等處)　(葛蠻雍/龍平寨)
(江骨龍等處坡㡳寨等處/  等處  磨  雷波等處)　(茶山百納等處山納埧紫/漕泥等處  青  逺地等)
(處處木窩普冲普得等處樓武當等處/等    骨龍龍里清江水  雍眼等處)　(養龍坑宿徵/高橋青塘鴨)
(水等處州落邦札佐等處頭平遲安德等處水六廣等/處  貴  等處  施溪様    朶泥等處    東  市)
(北/洞)
思州軍民安撫司(鎮逺府寨楠木洞平古州八萬洞橋/偏橋中    野雞    德勝寨偏)
(四甲等處卑思印江等處等石千等處溪曉愛瀘洞赤/溪等處    帶洞大小田  處  黄道    省溪埧場)
(等處/等處)　(金容金逺等處/葛章葛商等處)　(臺蓬若洞住溪等處/平頭著可通達等處)　(洪安/溶江)
(芝子平等處俄亮寨/姜  楊溪公  等處)　(沿河洞龍泉平洞祐溪萬水特/麻勇    恩勒    大  山蘇)
(葛辨等處羅五寨銅人等處山銅人大小江等處/明洞  烏  龍干等處  西  大洞等處  秃羅)　(德/浦)
(口州高丹州福州州永州州迺州州鑾州鳯程州芝三/旺    地    忠    天    文    合  州    山)
(州曹安習州/    滴等洞)　(苑羅等團麥荔枝材安化上中下蠻溪/洛卜寨    著士    衙廸洞  㑹)
(施容等處洞感化州等處客契鋤洞/洞  驢遲    來化州    團等處)　(臘惹洞樂勞巖/中古州  墩洞)
(上里坪/李等洞)　(洪州泊/張家洞)
沿邊溪洞宣慰使司
播州軍民安撫使(黄平府處平溪上塘羅駱家等處/水車等    石粉羅家永安等處)
(六洞柔逺等處思錫樂平等處烟白泥等處洞南平綦/江等處  珍川  寜等處  水  等處  溱  涪洞等)
(處/處)　(洞天觀等處倒葛浪洞等處江寨埧埡黎焦溪等/小姑單張    柞等處  烏  等處  舊州草堂)
(等處寨恭溪杳洞/埧    草  横坡)　(水囤等處寨平伐月石等處塘下/平地寨    勞  寨勇  上)
(塞坦秀㖗奔河平莫等林/種宻    沿  祐溪  處)
新添葛蠻安撫司(南渭州杯落葛谷鵝羅椿等處地昔/不梁駱  密約等處  乾溪吳  等)
(處/處)　(噥聳古平等處處甕城都桑等處/平普樂重墺等    落同當等處)　(都鎮馬乃等/平族等處)
(獨禄月三陂地蓬等處田小葛龍洛邦到駱豆虎等處/  羅  和  麥倣大小  陂帶等處  都雲洞  洪安)
(□劑等處谷谷霞寨都剌客寨/必郎寨    底寨    谷郎寨)　(吾狂寨/犵狫寨)　(割利寨處/平伐等)
　(安剌速寨思樓寨寨落暮寨縣梅求望懷寨/桑州郎    永縣    平里  寨  鎖州寨)　(甘長/思母)
(求雙隆仲各丹/  等處  家蠻)　(歸仁犵雍郎客都等處䝉木當利栖/雍門  狫等處  樂賴  囊吉  等)
(處獨婁木等處光華山谷津等處安青均望懷甘長不/列  娘等處    州  者者寨    化思雲等洞  北)
(遐洞茅難思風北郡都變等處/潘樂盈等處  誠州富盈等處)　(必際縣/赤畬洞)　(上黎平團/羅章特)
(等處村福水州吾允州等處順欽村六硬頭三寨等處/  顔    水厯  洞等處    東    隆圖  推寨)
(橘叩寨等黄頂寨魏金竹等處雍格慢等處頼客蘆寨/  地省  寨  平    白崖    門客當樂  䝉囊大)
(化木𤓰等處除嘉州穰分州頂平珠等洛河洛腦等處/  甯溪  甕    麥    孤  得同  處  甕包  三)
(陂青控州記南平/大  山骨  等處)　(獨山州處木洞十瓢洞蠻窖洞橋/百佐等    九  九寨    當)
(山齊朱谷列等處/  楊坪楊安等處)　(虎列谷當等處/棣甫都城等處)　(真滁杜珂等處/楊友□  百也)
(客等處處阿落𫝊等寨洛䝉楚咸公洞龍木邉三寨猫/犵剌等    黒土石    賓洛    益輪沿  蠻  割)
(和寨王都谷浪寨處王大寨丹只蛙寨種黄平下寨羅/林拱章秀拱江等    宻秀  張  林  拱帮  西)
(剖盆焦杉木筲等各郎西堂恭溪望成崖嶺等處桑孤/把    溪篤住  處  草  等處  上桑直  下  直)
　(米坪州令其平尾等處/保靖    特團等處)
征東等處行中書省領府二司一勸課使五(大徳三年/立征東行)
(省未幾罷至/治元年復立)
瀋陽等路高麗軍民總管府
征東招討司
各道勸課司(慶尚州道忠東界交州道海全/羅州道    清州道  西  道)
耽羅軍民總管府(大德五/年立)
　
　
　
　
　
　
　
　
欽定續通典卷一百三十九
欽定四庫全書
欽定續通典卷一百四十
　州郡
　　明
明太祖奮起淮右首定金陵西克湖湘東兼吳㑹然後
遣將北伐并山東収河南進取幽燕分軍四出芟除秦
晉訖於嶺表最後削平巴蜀収復滇南禹跡所奄盡入
版圖洪武初建都江表革元中書省以京畿應天諸府
直𨽻京師後乃盡革行中書省置十三布政使司分領
天下府州縣及羈縻諸司又置十五都指揮使司以領
衛所番漢諸軍其邊境海疆則増置行都指揮使司而
於京師建五軍都督府俾外都指揮使司各以其方附
焉成祖定都北京乃以北平為直𨽻又増設貴州交趾
二布政使司仁宣之際南交屢叛旋復棄之外徼終明
之世為直𨽻者二曰京師曰南京為布政使司者十三
曰山東曰山西曰河南曰陜西曰四川曰湖廣曰浙江
曰江西曰福建曰廣東曰廣西曰雲南曰貴州其分統
之府百有四十州百九十有三縣千一百三十有八羈
縻之府十有九州四十有七縣六東起遼海西至嘉峪
南至瓊崖北抵雲朔東西萬餘里南北萬里其聲教所
訖嵗時納贄而非命吏置籍候尉羈屬者不在此數
京師元直𨽻中書省明太祖洪武元年四月分屬河南
山東兩行中書省二年三月置北平等處行中書省九
年六月改行中書省為承宣布政使司成祖永樂元年
正月建北京於順天府稱為行在十九年遷都北京罷
布政使司為直𨽻英宗正統六年八月罷稱行在定為
京師統府八直𨽻州二屬州十七縣一百一十六
順天府元大都路直𨽻中書省明洪武元年八月改為
北平府十月屬山東行省二年三月改屬北平三年四
月建燕王府永樂元年正月升為北京改府為順天府
領州五縣二十二大興(倚/)宛平(倚/)良鄉　固安(元固安/州明洪)
(武元年十二/月降為縣)永清　東安(元東安州明洪武元/年十二月降為縣)香河(元/屬)
(漷州明洪武十年二月省入/州十三年二月復置改屬府)　通州(洪武初以州/治潞縣省入)領縣
四三河　武清(元屬漷州明洪/武十二年宋屬)漷(元漷州明洪武十四/年二月降為縣來屬)
寶坻(元直𨽻大都路明洪/武十年二月來屬)　霸州(洪武初以州治/益津縣省入)領縣
三文安　大城　保定(洪武七年九月省入霸/州十三年十一月復置)　涿州
(洪武初以州治/范陽縣省入)領縣一房山　昌平州(元昌平縣直𨽻/大都路明武宗)
(正徳元年七月升為州/旋罷八年復升為州)領縣三順義(元順州明洪武九/年十二月改為順)
(義際屬府正徳/元年七月來屬)懐柔(洪武元年十二月分密雲昌平二/縣地置屬府正徳元年七月來屬)
密雲(元檀州後置縣為州治明洪武元年十一月省縣/入州十二月復置縣省州入焉屬府正徳元年七)
(月來/屬)　薊州(洪武初以州治/漁陽縣省入)領縣四玉田　豐潤　遵
化　平谷(洪武十年二月省入三河/縣十三年十一月復置)
保定府元保定路直𨽻中書省明洪武元年九月為府
十月屬河南分省二年三月來屬領州三縣十七清苑
(倚/)滿城(洪武十年五月省入慶都/縣十三年十一月復置)安肅(元安肅州明洪/武二年七月降)
(為縣西有遂州元屬保定路明/洪武初降為縣八年二月省)定興(元屬易州明洪武/六年五月改屬府)
新城(元屬雄州明洪武初屬/北平府六年五月改屬)雄(元雄州明洪武二年七/月省州治歸信縣入焉)
(七年四月/降為縣)容城(元屬雄州明洪武七年四月省/入州十三年十一月復置來屬)唐　慶
都　博野(元直𨽻保定路明洪武元年/改屬祁州六年五月還屬)蠡(元蠡州屬真/定路明洪武)
(二年七月來屬八/年正月降為縣)完(元完州明洪武二/年七月降為縣)　祁州(洪武二/年七月)
(以州治蒲/隂縣省入)領縣二深澤　束鹿　安州(洪武二年七月/以州治葛城縣)
(省入七年降為縣十三/年十一月復升為州)領縣二髙陽(元屬安州明洪武/六年五月改屬府)
(尋屬蠡州八年正月省入蠡/縣十三年十一月復置還屬)新安(元直𨽻保定路明洪/武七年七月省人安)
(州十三年十一/月復置來屬)　易州(洪武初以州/治易縣省入)領縣一淶水
河間府元河間路直𨽻中書省明洪武元年十月為府
屬河南分省二年三月來屬領州二縣十六河間(倚/)獻
(元獻州明洪武初省州治樂/夀縣入焉八年四月降為縣)阜城(元屬景州明洪/武七年改屬府)肅寧
　任丘(元屬莫州明洪武七年改屬府北有莫州元治/莫亭縣屬河間路洪武七年七月州縣俱省)
交河(元屬獻州明洪武八年四月改屬府十/年五月省入獻縣十三年十一月復置)青(元清州/明洪武)
(初以州治㑹川縣省入八年/四月降為縣尋改清為青)興濟(元屬清州明洪武初/省十三年復置屬府)
靜海(元曰靖海屬清州明洪武初更名八/年四月改屬北平府十年五月來屬)寧津　景州
(洪武初以州/治蓚縣省入)領縣三吳橋　東光(洪武七年七月省入/阜城縣十三年十一)
(月復/置)故城　滄州(洪武初以州治/清池縣省入)領縣三南皮　鹽山
　慶雲(洪武六年六月析山東/樂安州北地置來屬)
真定府元真定路直𨽻中書省明洪武元年十月為府
屬河南分省二年正月屬山東三月來屬領州五縣二
十七真定(倚/)井陘(元屬廣平路威州/明洪武二年來屬)獲鹿　元氏　靈
夀　藁城　欒城　無極(元屬中山府明洪武初廢四/年七月復置屬定州七年四)
(月改/屬府)平山　阜平　行唐(元屬保定路明洪武二年屬/定州正統十三年十月直𨽻)
(真定/府)　定州(元中山府明洪武二年正月改曰/定州三年以州治安喜縣省入)領縣二
新樂　曲陽(元屬保定路明/洪武二年來屬)　冀州(洪武二年以州/治信都縣省入)領
縣四南宫　新河　棗强　武邑　晉州(洪武二年以/州治皷城縣)
(省/入)領縣三安平　饒陽　武强　趙州(洪武元年以州/治平棘縣省入)
領縣六柏鄉　隆平(洪武六年九月省入柏鄉/縣十三年十一月復置)髙邑
臨城　贊皇　寧晉　深州(洪武二年以州/治靜安縣省入)領縣一衡
水
順徳府元順徳路直𨽻中書省明洪武元年為府十月
屬河南分省二年三月來屬領縣九邢臺(倚/)沙河　南
和　任　内丘　唐山　平鄉　鉅鹿　廣宗(洪武十/年六月)
(省入平鄉鉅鹿二縣/十三年十一月復置)
廣平府元廣平路直𨽻中書省明洪武元年為府十月
屬河南分省二年三月來屬領縣九永年(倚/)曲周　肥
鄉　雞澤　廣平　成安(元屬磁州明洪武初廢/四年六月復置來屬)威(元/威)
(州順帝至正時省州治洺水縣/入州明洪武二年四月降為縣)邯鄲(元屬磁州明洪/武元年來屬)清
河(元屬大名路明洪/武六年九月來屬)
大名府元大名路直𨽻中書省明洪武元年為府十月
屬河南分省二年三月來屬領州一縣十元城(倚/)大名
(元與元城縣同為大名府治明洪武十/年五月省入魏縣十五年二月復置)魏　南樂　清
豐(元屬開州明洪武/七年三月改屬府)内黄(元屬滑州明洪武/七年三月改屬府)濬(元溶州/明洪武)
(二年四月/降為縣)滑(元滑州明洪武二年四月省州治/白馬縣入焉七年三月降為縣)　開州
(洪武二年四月以/州治濮陽縣省入)領縣二長垣　東明(洪武十年五月/省入州及長垣)
(縣孝宗𢎞治三年九月復置/屬府神宗萬厯時仍屬州)
永平府元永平路直𨽻中書省明洪武二年改為平灤
府四年三月為永平府領州一縣五盧龍(倚/)遷安　撫
寧　昌黎　灤州(洪武二年九月以/州治義豐縣省入)領縣一樂亭
延慶州元龍慶州屬大都路明洪武初屬永平府三年
三月屬北平府尋廢永樂十二年三月置隆慶州屬北
京行部十八年十一月直𨽻京師穆宗隆慶元年改曰
延慶州領縣一永寧(本永寧衛洪武十二年九月置/永樂十二年三月置縣於衛城)
保安州元屬上都路順寧府明洪武初廢永樂二年閏
九月置保安衛十三年正月復置州於衛城屬北京行
部十八年十一月直𨽻京師
萬全都指揮使司元順寧府屬上都路明洪武四年三
月府廢宣宗宣徳五年六月置司於此領衛十五(蔚州/延慶)
(左永寧保安等衛/俱設於本州縣)守禦千户所三(廣昌美峪二所/亦設於本處)堡五
宣府左衛(元宣徳縣為順寧府治明洪武四年縣廢二/十六年二月置衛屬山西行都司二十八年)
(四月改為宣府䕶衛屬谷王府三十五年十一月罷宣/府護衛復置徙治保定永樂元年二月直𨽻後軍都督)
(府宣徳五年六/月還故治改屬)宣府右衛(洪武二十六年二月置與左/衛同城屬山西行都司二十)
(八年四月改為宣府護衛屬谷王府三十五年十一月/罷宣府護衛復置徙治定州永樂元年二月直𨽻後軍)
(都督府宣徳五年/六月還故治改屬)宣府前衛(洪武二十六年置治宣府/城屬山西行都司永樂元)
(年二月直𨽻後軍都督/府宣徳五年六月改屬)萬全左衛(元宣平縣屬順寧府/明洪武四年縣廢二)
(十六年二月置衛屬山西行都司三十五年徙治山西/蔚州永樂元年二月徙通州直𨽻後軍都督府尋還故)
(治宣徳五/年改屬)萬全右衛(洪武二十六年二月置與左衛同/城屬山西行都司三十五年徙治)
(山西蔚州永樂元年二月徙治通州直𨽻後/軍都督府二年徙治徳勝堡宣徳五年改屬)懐安衛(元/懐)
(安縣屬興和路明洪武三年屬興和府旋改屬山西大/同府尋廢二十六年二月置衛屬山西行都司永樂元)
(年二月直𨽻後軍都督/府宣徳五年六月改屬)保安右衛(永樂十五年置於順/聖川直𨽻後軍都督)
(府十七年移治西沙城二十年徙/懐安城内宣徳五年六月改屬)懐來衛(元懐來縣屬/龍慶州明洪)
(武二年屬永平府三年三月屬北平府尋廢三十年正/月置懐來守禦千户所永樂十五年改為懐來左衛明)
(年曰懐來衛直𨽻後軍都/督府宣徳五年六月改屬)延慶右衛(本隆慶右衛永樂/二年置於居庸闗)
(北口直𨽻後軍都督府宣徳五年六/月來屬徙治懐來城隆慶元年更名)開平衛(本獨石堡/宣徳五年)
(築六月自閒平故/城移衛置於此)龍門衛(宣徳六年七月/置於故龍門縣)興和守禦千
户所(永樂二十年自興和舊城徙宣/府城内宣徳五年六月改屬)龍門守禦千户所
(宣徳六年七月/置於李家莊)長安嶺堡(永樂九年置𢎞治二年/置守禦千户所於此)鵰鶚
堡　赤城堡(並宣徳五年六月置又有/鎮寧堡𢎞治十一年置)雲州堡(元雲州/屬上都)
(路明洪武三年七月屬北平府五年七月廢宣徳五年/六月置堡景帝景泰五年置新軍千户所於此又有鎮)
(安堡憲宗成/化八年置)馬營堡(宣徳七/年置)
北平行都指揮使司本大寧都指揮使司洪武二十年
九月置(治大/寧衛)二十一年七月更名領衛二十二永樂元
年三月復故名僑治保定府而其地遂虚景帝景泰四
年泰寧等三衛乞居大寧廢城不許英宗天順後遂入
於三衛大寧衛(元大寧路治大定縣屬遼陽行省明洪/武十三年為府屬北平布政司尋廢二)
(十年八月置衛九月分置左右中三衛尋又置前後二/衛二十八年四月改左右後三衛為營州左右中三護)
(衛永樂元年二月省又徙中前二衛於京師直𨽻後軍/都督府東北有恵和縣又有武平縣東有和衆縣元俱)
(屬大寧路明/洪武中皆廢)新城衛(洪武二十年九月/置永樂元年廢)富峪衛(本富峪/守禦千)
(户所洪武二十二年二月置二十四年五月改為/衛永樂元年二月徙置京師直𨽻後軍都督府)㑹州
衛(洪武二十年九月/置永樂元年廢)木榆衛(洪武二十年九月/置永樂元年廢)全寧衛
(元全寧路直𨽻中書省明洪武中廢/二十二年四月置衛永樂元年廢)營州左屯衛(洪武/二十)
(六年二月置永樂元年三月/徙治順義縣屬大寧都司)營州右屯衛(元建州屬大/寧路明洪武)
(中州廢二十六年二月置衛永樂/元年三月徙治薊州屬大寧都司)營州中屯衛(元龍山/縣屬大)
(寧路明洪武中縣廢二十六年二月置衛永/樂元年三月徙治平谷縣西屬大寧都司)營州前屯
衛(元興州屬上都路明洪武三年七月屬北平府五年/七月廢二十六年置衛永樂元年徙治香河縣屬大)
(寧都司西南有興安縣元屬/興州順帝至元五年四月廢)營州後屯衛(洪武二十五/年八月置永)
(樂元年三月徙治三/河縣屬大寧都司)興州左屯衛(洪武中置永樂元年/二月徙治玉田縣直)
(𨽻後軍/都督府)興州右屯衛(洪武中置永樂元年二月徙/治遷安縣直𨽻後軍都督府)興州
中屯衛(洪武中置永樂元年二月徙/治良鄉縣直𨽻後軍都督府)興州前屯衛(洪武/中置)
(永樂元年二月徙治豐/潤縣直𨽻後軍都督府)興州後屯衛(洪武中置永樂元/年二月徙治三河)
(縣直𨽻後/軍都督府)開平衛(元上都路直𨽻中書省明洪武二年/為府屬北平行省尋廢府置衛永樂)
(元年二月徙衛治京師直𨽻後軍都督府四年二月還/舊治宣徳五年遷治獨石堡改屬萬全都司後廢西北)
(有寧昌路東北有應昌路北有泰寧路又有徳寧路元/俱直𨽻中書省西有桓州元屬上都路明洪武中皆廢)
開平左屯衛(洪武二十九年八月置/於七合營永樂元年廢)開平右屯衛(洪武/二十)
(九年置於軍臺/永樂元年廢)開平中屯衛(洪武二十九年置於沙峪/永樂元年二月徙治真定)
(府直𨽻後軍都督府尋/徙治灤州西石城廢縣)開平前屯衛(洪武二十九年八/月置於偏嶺永樂)
(元年/廢)開平後屯衛(洪武二十九年八月置/於石塔永樂元年廢)興和守禦千
户所(元隆興路直𨽻中書省後改名興和路明洪武三/年為府屬北平布政司四年府廢三十年正月置)
(所永樂元年二月直𨽻後軍都督府二十年為阿嚕台/所攻徙治宣府衛城而所地遂虛西有集寧路元直𨽻)
(中書省西北有寶昌州元屬興和路又有/髙原縣元為興和路治明洪武中俱廢)寛河守禦千
户所(洪武二十二年二月置永樂元年二月徙治遵化/縣仍屬大寧都司又僑置寛河衛於京師直𨽻後)
(軍都/督府)宜興守禦千户所(元宜興縣屬興州尋升為宜興/州明洪武二年兼置衛屬永平)
(府三年三月屬北平府六月改衛為守禦千/户所五年七月州廢存所永樂元年所廢)
南京元以江北地屬河南江北等處行中書省江南地
屬江浙等處行中書省明太祖丙申年七月置江南行
中書省洪武元年八月建南京罷行中書省以應天等
府直𨽻中書省衛所直𨽻大都督府十一年正月改南
京為京師十三年正月罷中書省以所領直𨽻六部尋
改大都督府為五軍都督府以所領直𨽻中軍都督府
永樂元年正月仍稱南京統府十四直𨽻州四屬州十
七縣九十有七
應天府元集慶路屬江浙行省明太祖丙申年三月曰
應天府洪武元年八月建都曰南京十一年曰京師永
樂元年仍曰南京領縣八上元(倚/)江寧(倚/)句容　溧陽
(元溧陽州明洪/武二年降為縣)溧水(元溧水州明洪/武二年降為縣)髙淳(𢎞治四年以/溧水縣高淳)
(鎮/置)江浦(本六合縣浦子口廵檢司洪武九年六月/改為縣析和滁二州及江寧縣地益之)六合
(元屬真州明洪武二年直𨽻/揚州府二十二年二月來屬)
鳳陽府元濠州屬安豐路明太祖吳元年升為臨濠府
洪武二年九月建中都置留守司於此六年九月曰中
立府七年八月曰鳳陽府領州五縣十三鳳陽(倚洪武/七年八)
(月析臨淮縣地置為府治/十一年又割虹縣地益之)臨淮(元曰鍾離為濠州治明/洪武二年九月改曰中)
(立三年十一月改曰/臨淮七年為府屬)懐逺　定逺　五河(元屬泗州明/洪武四年二)
(月來/屬)虹(元屬泗州明洪/武七年來屬)　夀州(元安豐路屬河南江北/行省明太祖丙午年曰)
(夀春府吳元年曰夀州屬臨濠府洪武二年九月直𨽻/中書省四年二月還屬後以州治夀春縣省入北有下)
(蔡縣南有安豐/縣俱洪武中省)領縣三霍丘　蒙城　泗州(元屬淮安/路明太祖)
(吳元年屬臨濠府洪武二年九月直𨽻中書/省四年二月還屬府後以州治臨淮縣省入)領縣二盱
眙　天長　宿州(元屬歸徳府明洪/武四年二月來屬)領縣一靈璧　潁
州(元屬汝寧府明洪/武四年二月來屬)領縣二潁上　太和　亳州(元屬/歸徳)
(府明洪武初以州治譙縣省入尋降為縣屬歸徳州六/年屬潁州𢎞治九年十月復升為州東南有城父縣洪)
(武中/廢)
淮安府元淮安路屬淮東道宣慰司明太祖丙午年四
月為府領州二縣九山陽(倚/)清河　鹽城　安東(元安/東州)
(明洪武二年/正月降為縣)桃源(元曰桃園明/洪武初更名)沭陽(元屬海寧州明/洪武初改屬)
海州(元曰海寧州明洪武初復曰/海州以州治朐山縣省入)領縣一贛榆　邳州
(元屬歸徳府明洪武初以川治下邳縣/省入四年二月改屬中都十五年來屬)領縣二宿遷
睢寧
揚州府元揚州路屬淮東道宣慰司明太祖丁酉年十
月曰淮海府辛丑年十二月曰維揚府丙午年正月曰
揚州府領州三縣七江都(倚元末廢明太/祖辛丑年復置)儀真(元真川/治揚子)
(縣明洪武二年州/廢改縣曰儀真)泰興　髙郵州(元髙郵府屬淮東道/宣慰司明洪武元年)
(閏七月降為州以/州治髙郵縣省入)領縣二寶應　興化　泰州(洪武初/以州治)
(海陵縣/省入)領縣一如臯　通州(洪武初以州治/靜海縣省入)領縣一海
門
蘇州府元平江路屬江浙行省明太祖吳元年九月曰
蘇州府領州一縣七吳(倚/)長洲(倚/)吳江(元吳江州明洪/武二年降為縣)
崑山(元崑山州明洪/武二年降為縣)常熟(元常熟州明洪武二年降為/縣泰昌改元避諱曰嘗熟)
嘉定(元嘉定州明洪/武二年降為縣)　太倉州(本太倉衛明太祖吳元/年四月置𢎞治十年正)
(月置州於衛城析崑山/常熟嘉定三縣地益之)領縣一崇明(元崇明州屬揚州/路明洪武二年降)
(為縣八年改屬蘇州府/𢎞治十年正月來屬)
松江府元直𨽻江浙行省明太祖吳元年正月因之領
縣三華亭(倚/)上海　青浦(世宗嘉靖二十一年四月以/今縣東北之新涇巡檢司置)
(析華亭上海二縣地益之三十二年廢為青龍鎮/仍置新涇巡檢司萬厯元年復於唐行鎮置縣)
常州府元常州路屬江浙行省明太祖丁酉年三月曰
長春府旋改曰常州府泰昌改元避諱曰嘗州府領縣
五武進(倚東為晉陵縣元時同治郭内明太祖丁酉年/三月改武進縣曰永定晉陵縣曰京臨尋以京)
(臨省入永定壬寅年八/月仍改永定曰武進)無錫(元無錫州明洪武/二年四月降為縣)宜興(元/宜)
(興州明太祖戊戌年十月曰建寜州/尋復曰宜興州洪武二年降為縣)江陰(元江隂州直/𨽻江浙行省)
(明太祖甲辰年曰連洋州尋復曰/江隂州吳元年四月降為縣來屬)靖江(成化八年九月/以江陰縣馬䭾)
(沙/置)
鎮江府元鎮江路屬江浙行省明太祖丙申年三月曰
江淮府十二月曰鎮江府領縣三丹徒(倚/)丹陽　金壇
廬州府元廬州路屬河南江北行省明太祖甲辰年七
月為府置江淮中書行省於此尋罷領州二縣六合肥
(倚東北有梁縣/明洪武初省)舒城　廬江(元屬無為州明/洪武初改屬府)　無為州
(明洪武中以州/治無為縣省入)領縣一巢　六安州(明洪武四年二月/屬中都臨濠府以)
(州治六安縣省/入十年改屬)領縣二英山　霍山(本六安州故埠鎮/巡檢司明𢎞治二)
(年改/為縣)
安慶府元安慶路屬河南江北行省明太祖辛丑年八
月曰寧江府壬寅年四月曰安慶府領縣六懐寧(倚/)桐
城　潛山(元末廢明洪/武初復置)太湖　宿松　望江
太平府元太平路屬江浙行省江東道明太祖乙未年
六月為府領縣三當塗(倚/)蕪湖　繁昌
池州府元池州路屬江浙行省江東道明太祖辛丑年
八月曰九華府尋曰池州府領縣六貴池(倚/)青陽　銅
陵　石埭　建徳　東流
寧國府元寧國路屬江浙行省明太祖丁酉年四月曰
寧國府辛丑年四月曰宣城府丙午年正月曰宣州府
吳元年四月仍曰寧國府領縣六宣城(倚/)南陵　涇
寧國　旌徳　太平
徽州府元徽州路屬江浙行省明太祖丁酉年七月曰
興安府吳元年曰徽州府領縣六歙(倚/)休寧　婺源(元/婺)
(源州明洪武二/年正月降為縣)祁門　黟　績溪
徐州元屬歸徳府明洪武四年二月屬中都路臨濠府
十四年十一月直𨽻京師領縣四蕭　沛(元屬濟寧路/明太祖吳元)
(年來/屬)豐(元屬濟寧路明太/祖吳元年來屬)碭山(元屬濟寧路明太/祖吳元年來屬)
滁州元屬揚州路明洪武初以州治清流縣省入七年
屬鳳陽府二十二年二月直𨽻京師領縣二全椒(洪武/初省)
(十三年十/一月復置)來安(洪武初省十三/年十一月復置)
和州元治厯陽縣屬廬州路明洪武初省州入縣二年
九月復改縣為州仍屬廬州府七年屬鳳陽府尋直𨽻
京師(東北有烏江/縣洪武初省)領縣一含山(洪武初省十三/年十一月復置)
廣徳州元廣徳路屬江浙行省明太祖丙申年六月曰
廣興府洪武四年九月曰廣徳州十四年四月以州治
廣徳縣省入直𨽻京師領縣一建平
　
　
　
　
　
欽定續通典卷一百四十
欽定四庫全書
欽定續通典卷一百四十一
　州郡
　　明(山東/)　(山西/)
山東元直𨽻中書省又分置山東東西道宣慰使司(治/益)
(都/路)屬焉明洪武元年四月置山東等處行中書省(治濟/南府)
三年十二月置青州都衛(治青/州府)八年十月改都衛為山
東都指揮使司九年六月改行中書省為承宣布政使
司領府六屬州十五縣八十九
濟南府元濟南路屬山東東西道宣慰司明太祖吴元
年為府領州四縣二十六厯城(倚/)章丘　鄒平　淄川
(元般陽路治此屬山東東西道宣慰司明太祖吴元/年改路為淄川州縣仍為附郭二年七月州廢來屬)長
山(元屬般陽路明洪/武二年七月來屬)新城(元屬般陽路明洪武二年七/月來屬七年十二月省入長)
(山髙苑二/縣後復置)齊河(元屬徳州明洪武/二年七月改屬府)齊東(元屬河間路明/洪武初來屬)
濟陽　禹城(元屬曹州明洪/武二十年來屬)臨邑(元屬河間路明/洪武初來屬)長清
(元屬㤗安州明洪武/二年七月改屬府)肥城(元屬濟寜路明洪/武二年七月來屬)青城(元屬/河間)
(路明洪武二年省人鄒平齊東/二縣十三年十一月復置來屬)陵(元徳州治安徳縣直/𨽻中書省明洪武元)
(年省安徳縣八州七年七月移州於/故陵縣十三年十一月復置陵縣)　㤗安州(元直𨽻/中書省)
(明洪武初來屬以/州治奉符縣省入)領縣二新㤗　萊蕪(明洪武初改屬/濟南府二年仍)
(來/屬)　徳州(元屬河間路陵州明洪武元年降為陵縣屬/濟寜府二年七月改屬徳州七年七月省陵)
(縣移徳/州治焉)領縣二徳平　平原　武定州(元棣州治厭次洪/縣屬濟南路明)
(武初州縣俱廢六年六月復置州改/名樂安宣徳元年八月改為武定州)領縣四陽信(元屬/棣州)
海豐(明洪武六年六月析樂安州南地置屬濵州/後來屬北有無棣縣元屬棣州明洪武初省)樂陵
(舊屬滄州明洪武元年/改屬濟寜府二年來屬)商河　濵州(明洪武初以州/治渤海縣省入)領
縣三利津　霑化　蒲臺(元屬般陽路明洪/武七年二月來屬)
兗州府元兖州屬濟南路明洪武十八年升為兖州府
領州四縣二十三滋陽(倚元曰滋陽明洪武初省入州/十八年復置成化間改為滋陽)
曲阜　寜陽　鄒(元屬滕州明洪武/二年七月改屬)泗水　滕(元滕州/治滕縣)
(屬益都路明洪武二年七月州/廢縣屬濟寜府十八年來屬)嶧(元嶧州屬益都路明/洪武二年降為縣屬)
(濟寜府/後來屬)金鄉(元屬濟寜路明洪/武十八年來屬)魚臺(元屬濟州明洪武/元年屬徐州二年)
(七月屬濟寜府/十八年來屬)單(元單州屬濟寜路明洪武元年省州/治單父縣入州二年七月仍降州為)
(縣屬濟寜府/十八年來屬)城武(元屬曹州明洪武四年/屬濟寜府十八年來屬)　濟寜州(元/任)
(城縣為濟州治至正八年罷濟州徙濟寜路治此明太/祖吴元年為濟寜府十八年降為州以州治任城縣省)
(入/)領縣三嘉祥(元屬單州明洪/武二年來屬)鉅野(元為濟寜路治至/正八年徙路治任)
(城縣以/縣屬焉)鄆城　東平州(元東平路直𨽻中書省明太祖/吴元年為府七年十一月降為)
(州屬濟寜府以州治須/城縣省入十八年改屬)領縣五汶上　東阿(明洪武八/年徙治故)
(榖城/縣)平隂　陽榖　夀張(明洪武三年省入須城陽榖/二縣十三年十一月復置屬)
(濟寜府/後來屬)　曹州(正統十年十二月以曹/縣之黄河北舊土城置)領縣二曹(元曹/州治)
(濟隂縣直𨽻中書省明洪武元年省濟隂縣入州四年/降為縣屬濟寜府正統十年十二月置州以縣屬焉東)
(南有楚丘縣元屬/曹州明洪武初省)定陶(元屬曹州明洪武元年屬濟寜/府十年五月省入城武縣十三)
(年十一月復置仍屬濟寜/府正統十年十二月來屬)　沂州(元屬益都路後省州/治臨沂縣入州明洪)
(武元年屬濟寜府五年屬濟南府七/年十二月屬青州府十八年來屬)領縣二郯城(明洪/武初)
(置/)費
東昌府元東昌路直𨽻中書省明洪武初為府領州三
縣十五聊城(倚/)堂邑　博平(明洪武三年三/月省尋復置)茌平　莘
　清平(元屬徳州明洪武元年屬恩州二年七/月屬髙唐州三年三月省尋復置改屬)冠(元冠/州直)
(𨽻中書省明洪武/三年降為縣來屬)　臨青州(元臨清縣屬濮州明洪武/二年七月改屬𢎞治二年)
(升為/州)領縣二丘(元直𨽻東昌路明/𢎞治二年改屬)館陶(元屬濮州明洪/武二年七月屬)
(東昌府三年三月省尋復置/仍屬東昌府𢎞治二年改屬)　髙唐州(元直𨽻中書省/明洪武初以州)
(治髙唐縣/省入來屬)領縣三恩(元恩州直𨽻中書省明/洪武二年降為縣來屬)夏津(明洪/武三)
(年三月省/尋復置)武城　濮州(元直𨽻中書省明洪武二年/以州治鄄城縣省入來屬)領
縣三范(明洪武三年三/月省尋復置)觀城(明洪武三年三/月省尋復置)朝城(明洪/武三)
(年三月省/尋復置)
青州府元益都路屬山東東西道宣慰司明太祖吴元
年為青州府領州一縣十三益都(倚/)臨淄　博興(元博/興州)
(明洪武二/年降為縣)髙苑　樂安　夀光　昌樂(元屬濰州尋省/後復置仍屬濰)
(州明洪武/初改屬)臨朐　安丘(元屬宻州明洪武二/年七月州廢屬府)諸城(元為/宻州)
(治屬益都路明洪武/二年七月州廢屬府)䝉城(元屬莒州明洪武/二年七月改屬府)　莒州(元/屬)
(益都路明洪武初/以州治莒縣省入)領縣二沂水　日照
萊州府元萊州屬般陽路明洪武元年升為府六年降
為州九年五月復升為府領州二縣五掖(倚/)　平度州
(元膠水縣明洪武二/十二年正月改置)領縣二濰(元濰州屬益都路明洪/武元年以州治北海縣)
(省入九年屬萊州府十年五月/降為縣二十二年正月改屬州)昌邑(元屬濰州明洪武/十年五月省入濰)
(縣二十二年正/月復置來屬)　膠州(元屬益都路明洪武初以州/治膠西縣省入九年來屬)領
縣二髙宻(元屬膠州明洪武元年屬青州府/九年五月屬萊州府尋復屬州)即墨(元屬/膠州)
(明洪武初屬青州府九年五月/屬萊州府十年五月仍屬州)
登州府元登州屬般陽路明洪武元年屬萊州府六年
直𨽻山東行省九年五月升為府領州一縣七蓬萊(倚/明)
(洪武初廢九/年五月復置)黄　福山　棲霞　招逺(元屬萊州明洪/武九年五月來)
(屬/)萊陽(元屬萊州明洪武/九年五月來屬)　寜海州(元直𨽻山東東西/道宣慰司明洪武)
(初以州治牟平縣省入/屬萊州府九年改屬)領縣一文登(元屬寜海州明洪/武初改屬萊州府)
(九年五月屬登/州府後仍屬州)
遼東都指揮使司元置遼陽等處行中書省(治遼/陽路)明洪
武四年七月置定遼都衛六年六月置遼陽府縣八年
十月改都衛為遼東都指揮使司(治定遼/中衛)領衛二十五
州二十年府縣俱罷定遼中衛(元遼陽路治遼陽縣明/洪武四年罷六年復置)
(十年復罷十/七年置衛)定遼左衛　定遼右衛(俱明洪武六/年十一月置)定遼
前衛(明洪武八/年二月置)定遼後衛(本遼東衛明洪武四年/二月置八年二月改)東寜
衛(本東寜南京海洋草河四千户所明/洪武十三年置十九年七月改置)　自在州(明永/樂七)
(年置於三萬衛城尋徙城以/上五衛一州同治都司  内)海州衛(本海州明洪武初/置於舊澄州城九)
(年置衛二十八/年四月州廢)盖州衛(元盖州屬遼陽路明洪武四年/廢州五年六月復置九年十月)
(置衛二十八年/四月州復廢)復州衛(本復州明洪武五年六月復置/十四年九月置衛二十八年四)
(月州/廢)金州衛(本金州明洪武五年六月復置八/年四月置衛二十八年四月州廢)廣寜衛
(元廣寜府路明洪武初廢二十三年五月置衛北有懿/州元屬遼陽路明永樂八年廢東北有望平縣元屬廣)
(寜路西北有川州元屬大寜路又東北有順州/西北有成州元俱屬東寜路俱明洪武中廢)廣寜中
衛　廣寜左衛(俱明洪武二十六年正月置二十八/年四月廢三十五年十一月復置)廣
寜右衛(本治大凌河堡明洪武二十六年正月置二十/八年四月廢三十五年十一月復置  以上三)
(衛俱在廣/寜衛城)廣寜前衛　廣寜後衛(俱明洪武二十六/年正月置後俱廢)義
州衛(元義州屬大寜路明洪武/初州廢二十年八月置衛)廣寜後屯衛(明洪武二/十六年正)
(月置於舊懿州永樂/八年徙治義州衛城)廣寜中屯衛(元錦州屬大寜路明/洪武初州廢二十四)
(年九月/置衛)廣寜左屯衛(明洪武二十四年九月置於/遼河西後徙廣寜中屯衛城)廣寜
右屯衛(元廣寜府地明洪武二十六年正月置於十/三山堡二十七年遷於舊閭陽縣之臨海鄉)廣
寜前屯衛(元瑞州屬大寜路明洪武初屬永平府/七年七月州廢二十六年正月置衛)寜逺
衛(明宣徳五年正月分廣寜前/屯中屯二衛地置治湯池)瀋陽中衛(元瀋陽路明/洪武初廢三)
(十一年閏/五月置衛)瀋陽左衛　瀋陽右衛(俱明洪武中置建文/初廢尋復置後仍廢)
瀋陽中屯衛(明洪武三十一年閏五月置建文中廢尋/復置屬北平都司後屬後軍都督府寄治)
(北直河/間縣)鐡嶺衛(明洪武二十一年三月以古鐡嶺城置/二十六年四月遷於古嚚州之地即今)
(治也東南有奉集縣即古鐡嶺城也接髙麗界明洪武/初置縣尋廢又有咸平府元直𨽻遼東行省至正二年)
(正月降為縣/洪武初廢)三萬衛(元開元路明洪武初廢二十年十/二月置三萬衛於故城西二十一)
(年徙衛於/聞元城)遼海衛(明洪武二十三年三月置於牛/家莊二十六年徙三萬衛城)安樂
州(明永樂七年置/在三萬衛城)
山西元置河東山西道宣慰司(治大/同路)直𨽻中書省明洪
武二年四月置山西等處行中書省(冶太/原路)三年十二月
置太原都衛(與行中書/省同治)八年十月改都衛為山西都指
揮使司九年六月改行中書省為承宣布政使司領府
五直𨽻州三屬州十六縣七十九
太原府元冀寜路屬河東山西道宣慰司明洪武元年
十二月改為太原府領州五縣二十陽曲(倚/)太原(元曰/平晉)
(明洪武八年/更名太原)榆次　太谷　祁　徐溝　清源　交城
　文水　夀陽　盂(元盂州明洪武/二年降為縣)静樂(元管州明洪/武二年改為)
(静樂/縣)河曲(元省明洪武十三/年十一月復置)　平定州領縣一樂平
忻州(明洪武初以州/治秀容縣省入)領縣一定襄　代州(明洪武二年/降為縣八年)
(二月復/升為州)領縣三五臺(元臺州明洪武二年改為/五臺縣八年二月來屬)繁峙(元/堅)
(州明洪武二年改為繁/峙縣八年二月來屬)崞(元崞州明洪武二年降/為縣八年二月來屬)　岢
嵐州(本岢嵐縣明洪武七年十/月置八年十一月升為州)領縣二嵐(元嵐州明洪/武初降為縣)
興(元興州明洪武二年降/為縣八年十一月來屬)保徳州(明洪武七年降為縣/八年十一月屬岢嵐)
(州九年正月/復升為州)
平陽府元晉寜路屬河東山西道宣慰司明洪武元年
改為平陽府領州六縣二十八臨汾(倚/)襄陵　洪洞
　浮山　趙城(元屬霍州明洪/武二年改屬)太平(元屬絳州明洪/武二年改屬)岳
陽　曲沃(元屬絳州明洪/武二年改屬)翼城(元屬絳州明洪/武二年改屬)汾西
蒲(元屬隰州明洪/武二年改屬)靈石(舊屬霍州萬厯二十三年五月/改屬汾州府四十三年還屬府)
　蒲州(元河中府明洪武二年改為/蒲州以州治河東縣省入)領縣五臨晉　滎
河　猗氏　萬泉　河津　解州(明洪武初以州/治解縣省入)領縣
五安邑　夏　聞喜　平陸　芮城　絳州(明洪武初/以州治正)
(平縣/省入)領縣三稷山　絳　垣曲　霍州(明洪武初以州/治霍邑縣省入)
　吉州領縣一鄉寜　隰州(明洪武初以州/治隰川縣省入)領縣二大
寜　永和
汾州府元汾州屬冀寜路明洪武九年直𨽻布政司萬
厯二十三年五月升為府領州一縣七汾陽(倚元曰西/河明洪武)
(初省入州萬厯二十/三年五月復置更名)孝義　平遥　介休　石樓(舊屬/隰州)
(萬厯四十/年改屬)臨(元臨州屬冀寜路明洪武二年降/為縣萬厯二十三年五月來屬)　永寜
州(元石州屬冀寜路明洪武初以州治離石縣屬/省入隆慶元年更名萬厯二十三年五月來)領縣一
寜鄉
潞安府元潞州屬晉寜路明洪武二年直𨽻行中書省
九年直𨽻布政司嘉靖八年二月升為潞安府領縣八
長治(倚元上黨縣明洪武二年省入/州嘉靖八年二月復置更名)長子　屯留　襄
垣　潞城　壺闗　黎城　平順(嘉靖八年二月以潞/城縣青羊里置析黎)
(城壺闗潞城/三縣地益之)
大同府元大同路屬河東山西道宣慰司明洪武二年
為府領州四縣七大同(倚/)懐仁　渾源州　應州(明洪/武初)
(以州治金/城縣省入)領縣一山隂　朔州(明洪武初以州治鄯陽/縣省入西有武州元屬)
(大同路洪/武初省)領縣一馬邑　蔚州(元屬上都路之順寜府/至大元年十一月升為)
(蔚昌府直𨽻上都路明洪武二年仍/為州四年來屬以州治靈仙縣省入)領縣三廣靈　廣
昌(元曰飛狐明/洪武初更名)靈丘
澤州元澤州屬晉寜路明洪武初以州治晉城縣省入
二年直𨽻行中書省九年直𨽻布政司領縣四髙平
陽城　陵川　沁水
沁州元屬晉寜路明洪武初以州治銅鞮縣省入二年
直𨽻行中書省九年直𨽻布政司萬厯二十三年五月
改屬汾州府三十二年仍直𨽻布政司領縣二沁源
武鄉
遼州元屬晉寜路明洪武初以州治遼山縣省入二年
直𨽻行中書省九年直𨽻布政司領縣二榆社　和順
山西行都指揮使司本大同都衛明洪武四年正月置
(治白/羊城)八年十月更名(尋徙治/大同府)領衛二十五(宣府左右前/萬全左右懐)
(安等衛改屬/萬全都司)後領衛十四(朔州衛治州城安東/中屯衛寄治應州城)大同前
衛(明洪武七年二月/置與行都司同城)大同後衛(明洪武二十五年八月/置與行都司同城尋罷)
(二十六年/二月復置)大同中衛(明洪武二十五年八月/置與行都司同城後罷)大同左衛
(明洪武二十五年八月置與行都司同城後/罷永樂元年九月復置七年徙治鎮朔衛城)大同右衛
(明洪武二十五年八月置與行都司同城後/罷永樂元年九月復置七年徙治定邊衛城)鎮朔衛(明/洪)
(武二十六年二月置屬行都司永樂元年二月徙治北/直薊州直𨽻後軍都督府而衛城遂虚七年徙大同左)
(衛來治正統十四年/又徙雲川衛來同治)定邊衛(明洪武二十六年二月置/屬行都司永樂元年二月)
(徙治北直通州直𨽻後軍都督府而衛城遂虚七年/徙大同右衛來治正統十四年又徙玉林衛來同治)陽
和衛(元白登縣屬大同路明洪武初縣廢二十六/年二月置衛宣徳元年徙高山衛來同治)天成
衛(元天成縣屬興和路明洪武四年五月改屬大同府/縣尋廢二十六年二月置衛後徙鎮虜衛來同治)
威逺衛(正統三年三月/以净水坪置)平逺衛(成化十七年置與行都/司同城嘉靖中徙今治)
(西北有雲内縣本元雲内州屬大同路明洪武五年廢/宣徳中復置縣屬豐州正統十四年復廢又有平地縣)
(元屬大同路明洪武中廢領千户所一/井坪守禦千户所成化二十年七月置)雲川衛(明洪武/二十六)
(年二月置屬行都司永樂元年二月徙治北直畿内直/𨽻後軍都督府宣徳元年還舊治仍屬行都司正統十)
(四年徙治舊鎮朔衛城與大/同左衛同治而衛城遂虚)玉林衛(明洪武二十六年/二月置屬行都司)
(永樂元年二月徙治北直畿内直𨽻後軍都督府宣徳/元年還舊治仍屬行都司正統十四年徙治舊定邊衛)
(城與大同右衛同/治而衛城遂虚)鎮逺衛(明洪武二十六年二月置屬/行都司永樂元年二月徙治)
(北直畿内直𨽻後軍都督府宣徳元年還舊治仍屬行/都司正統十四年徙治天成衛城與天成衛同治而衛)
(城遂/虚)高山衛(明洪武二十六年二月置屬行都司永樂/元年二月徙治北直畿内直𨽻後軍都督)
(府宣徳元年徙陽和衛城與陽和衛同治仍屬行都司/而衛城遂虚嘉靖二年九月置高山守禦千户所於此)
(屬大同/前衛)宣徳衛(元宣寧縣屬大同路明洪武中縣/廢二十六年二月置宣徳衛後廢)東勝
衛(元東勝州屬大同路明洪武四年正月州廢置衛二/十五年八月分置東勝左右中前五衛屬行都司二)
(十六年二月罷中前後三衛永樂元年二月徙左衛於/北直盧龍縣右衛於北直遵化縣直𨽻後軍都督府三)
(月置東勝中前後三千户所於懷仁等處守禦而衛城/遂虚正統三年九月復置後仍廢西北有豐州元屬大)
(同路明洪武中廢宣徳元年復置正統中内徙復廢又/有浄州路元直𨽻中書省明洪武中廢領千户所五)
(實保齊千户所所五花城千户所户格爾和諾克千户/所  揚珠千户    翁吉喇特千  所俱明洪武四年)
(正月/置)
　
　
　
　
　
　
　
　
欽定續通典卷一百四十一
欽定四庫全書
欽定續通典卷一百四十二
　州郡
　　明(河南/)　(陜西/)
河南元以河北地直𨽻中書省河南地置河南江北行
中書省(治汴/梁路)明洪武元年五月置中書分省(治開/封府)二年
四月改分省為河南等處行中書省三年十二月置河
南都衛八年十月改都衛為都指揮使司九年六月改
行中書省為承宣布政使司領府八直𨽻州一屬州十
一縣九十六
開封府元汴梁路屬河南江北行省明洪武元年五月
為開封府八月建北京十一年京罷領州四縣三十祥
符(倚東為開封縣元時同/治郭内明洪武中省)陳留　杞　通許　太康
尉氏　洧川　鄢陵　扶溝　中牟　陽武　原武(東/南)
(有安城縣明洪武/初置正統中廢)封丘　延津　蘭陽　儀封(故屬雎/州明洪)
(武十年五月改屬/南陽府後來屬)新鄭(故屬均州穆宗/降慶五年改屬)　陳州(明洪武/初以州)
(治宛丘/縣省入)領縣四商水(明洪武初廢四/年七月復置)西華　項城(東北/有故)
(城今治本南頓縣之殄/冦鎮也宣徳三年遷)沈丘(故屬潁州明洪武初廢𢎞/治十年改乳香臺廵檢司)
(置來屬北有南/頓縣洪武初廢)　許州(明洪武初以州/治長社縣省入)領縣四臨潁
襄城　郾城　長葛　禹州(元曰均州明洪武初以州/治陽翟縣省入萬厯三年)
(四月避諱/改曰禹州)領縣一宻　鄭州(明洪武初以州/治管城縣省入)領縣四滎
陽　滎澤(元直𨽻汴梁路/明洪武中改屬)河隂　汜水
河南府元河南府路屬河南江北行中書省明洪武元
年為府領州一縣十三洛陽(倚/)偃師　鞏　孟津　宜
陽　永寧　新安　澠池(元屬陜州明/洪武中改屬)登封　嵩(元嵩/州屬)
(南陽府明洪武二年/四月降為縣來屬)盧氏(元屬嵩州明洪武元年四月/屬南陽府三年三月屬陜州)
(萬厯初/改屬府)　陜州(元屬河南府路明洪武元年四月/改屬南陽府以州治陜縣省入)領縣
二靈寳　閿鄉
歸徳府元直𨽻河南江北行省明洪武元年五月降為
州屬開封府嘉靖二十四年六月升為府領州一縣八
商丘(倚元曰睢陽明洪武初省嘉/靖二十四年六月復置更名)寧陵　鹿邑(元屬亳/州明洪)
(武中/改屬)夏邑(元曰下邑明/洪武初更名)永城(明洪武元年五月屬/開封府十一月來屬)虞城
(元屬濟寧路明/洪武二年來屬)　睢州(元屬汴梁路明洪武初屬開封/府以州治襄邑縣省入十年五)
(月降為縣十三年十一月復升/為州嘉靖二十四年六月來屬)領縣二考城(元末省明/洪武四年)
(八月復置屬開封府十年五月/復省十三年十一月復置屬州)柘城(元末省明洪武四/年八月復置屬開)
(卦府十年五月省入寧陵縣/十三年十一月復置屬州)
汝寧府元直𨽻河南江北行省明洪武初因之領州二
縣十二汝陽(倚明洪武初縣廢/四年七月復置)真陽(元屬息州明洪武/四年省入汝陽縣)
(𢎞治十八年十/二月仍置縣)上蔡(明洪武初廢四/年五月復置)新蔡(元屬息州後/廢明洪武四)
(年五月復/置改屬)西平　確山(明洪武十年五月省入汝陽縣/十三年十一月復置成化十一)
(年九月改屬信陽州𢎞/治二年八月仍屬府)遂平　信陽州(元為信陽縣屬/信陽州後廢明)
(洪武元年十月置信陽州於此屬河南分省四年二月/屬中都臨濠府七年八月改屬十年五月降為縣成化)
(十一年九月/復升為州)領縣一羅山(元信陽州治後州縣俱廢明/洪武元年十月置州於舊信)
(陽縣復置羅山縣屬焉十年五月直/𨽻汝寧府成化十一年九月還屬州)　光州(明洪武初/以州治定)
(城縣省入四年二月改屬中/都臨濠府十三年仍來屬)領縣四光山　固始　息
(元息川明洪武四年二月屬中都臨/濠府尋降為縣屬潁州七年仍來屬)商城(成化十一年/四月析固始)
(縣地/置)
南陽府元直𨽻河南江北行省明洪武初因之領州二
縣十一南陽(倚/)鎮平(明洪武十年五月省入南/陽縣十三年十一月復置)唐(明洪/武三)
(年以故比/陽縣地置)泌陽(元為唐州治明洪武二年省入/州十三年十一月州廢復置縣)桐栢(本/唐)
(縣之桐栢鎮廵檢司成化/十二年十二月改置縣)南召(成化十三年十二月/以南陽縣南召堡置)
鄧州(元治穰縣明洪武二年二月縣廢十三年/十一月復置縣十四年五月復省入州)領縣三
内鄉　新野　淅州(成化六年析/内鄉縣地置)　裕州(明洪武初以/州治方城縣)
(省/入)領縣二舞陽　葉
懐慶府元懐慶路直𨽻中書省明洪武元年十月為府
屬河南分省領縣六河内(倚/)濟源(元屬孟州明洪武/十年五月改屬府)修
武　武陟　孟(元孟州明洪武初以州治河/陽縣省入十年五月降為縣)溫(元屬孟/州明洪)
(武十年五/月改屬府)
衛輝府元衛輝路直𨽻中書省明洪武元年八月為府
十月屬河南分省領縣六汲(倚/)胙城(明洪武十年五月/省入汲縣十三年)
(十一月/復置)新鄉　獲嘉(明洪武十年五月省入新/鄉縣十三年十一月復置)淇(元淇/州後)
(廢明洪武元年九月/復置十二月降為縣)輝(元輝州後廢明洪武元年/九月復置十二月降為縣)
彰徳府元彰徳路直𨽻中書省明洪武元年閏七月為
府十月屬河南分省領州一縣六安陽(倚元末縣廢明/洪武元年九月)
(復/置)臨漳(元末廢明洪武/元年九月復置)湯隂(元末廢明洪武/元年九月復置)林(元林州/後廢明)
(洪武元年九月復置/二年四月降為縣)　磁州(元治滏陽縣屬廣平路後/州縣俱廢明洪武元年十)
(一月復置州屬廣平/府二年四月來屬)領縣二武安(元末廢明洪武元/年十一月復置)渉
(元屬真定路後廢明洪武元年十一/月復置屬真定府二年四月來屬)
汝州元屬南陽府明洪武初以州治梁縣省入成化十
二年九月直𨽻布政司領縣四魯山　郟　寳豐(成化/十一)
(年四月析/汝州地置)伊陽(成化十二年十二月以汝州之伊□/故縣置析嵩及魯山二縣地益之)
陜西元置陜西等處行中書省(治奉/元路)又置甘肅等處行
中書省(治甘/州路)明洪武二年四月置陜西等處行中書省
(治西/安府)三年十二月置西安都衛(與行中書/省同治)八年十月改
都衛為陜西都指揮使司九年六月改行中書省為承
宣布政使司領府八屬州二十一縣九十有五
西安府元奉元路屬陜西行省明洪武二年三月改為
西安府領州六縣三十一長安(倚/)咸寧(倚/)咸陽　涇陽
　興平　臨潼　渭南(舊屬華州嘉靖三十/八年十一月改屬府)藍田　鄠
　盩厔　髙陵　富平(舊屬耀州萬厯三/十六年改屬府)三原(舊屬耀/州𢎞治)
(三年十一/月改屬府)醴泉(舊屬乾州嘉靖三十/八年十一月改屬府)　華州領縣二華
隂　蒲城　商州(明洪武七年五月降為縣/成化十三年三月仍為州)領縣四商
南(成化十三年三月以/商縣之層峯驛置)雒南(元曰洛南屬商州明洪武/七年五月改屬華州成化)
(十三年三月復來屬/天啓初改洛為雒)山陽(本商縣之豐陽廵檢司成/化十二年十二月改為縣)鎮
安(景泰三年以咸寧縣野猪坪置/屬府成化十三年三月改屬州)　同州領縣五朝邑
(舊屬蒲州明洪武/九年八月來屬)郃陽　韓城　澄城　白水　耀州
領縣一同官　乾州領縣二武功　永壽　邠州(元直/𨽻陜)
(西行省明洪武中來屬/以州治新平縣省入)領縣三淳化　三水(成化十三/年九月析)
(淳化縣/地置)長武(萬厯十一年三月/以邠州宜禄鎮置)
鳯翔府元屬陜西行省明洪武二年三月因之領州一
縣七鳯翔　岐山　寳雞　扶風　郿(元屬奉元路明/洪武二年來屬)
麟遊　汧陽(舊屬隴州嘉靖三十/八年十一月改屬府)　隴州(元屬鞏昌總/帥府延祐四)
(年十一月省州治汧源縣/入州明洪武二年來屬)
漢中府元興元路屬陜西行省明洪武三年五月為府
六月改名漢中府領州一縣八南鄭(倚/)褒城(明洪武十/年六月省)
(入南鄭縣/後復置)城固　洋(元洋州明洪武三年降為縣/十年六月省入西鄉後復置)西鄉
　鳯(元鳯州明洪武七/年七月降為縣)沔(元沔州屬四川廣元路明洪/武三年改屬漢中府省州治)
(鐸水縣入州七年七月降為縣十年六月省入畧陽後/復置成化二十一年六月屬寧羌州嘉靖三十八年十)
(一月仍屬府西南有/大安縣洪武初廢)　寧羌州(本寧羌衛明洪武三十/年九月以沔縣之大安)
(地置成化二十一/年六月置州屬府)領縣一略陽(元屬沔州明洪武三年/屬府成化二十一年六)
(月改/屬)
延安府元延安路屬陜西行省明洪武二年五月為府
領州三縣十六膚施(倚/)安塞　甘泉　安定　保安
宜川　延川　延長　青澗(舊屬綏徳州嘉靖/四十一年改屬府)　鄜州
領縣三洛川　中部　宜君　綏徳州(明洪武十年五/月省入府後復)
(置/)領縣一米脂　葭州(明洪武七年十一月降為縣屬/綏徳州十三年十一月復升為)
(州屬/府)領縣三呉堡(元屬州明洪武七年十一月改屬綏/徳尋省十三年十一月復置還屬)
神木(明洪武初省十三/年十一月復置)府谷(明洪武初省十三/年十一月復置)
慶陽府元屬鞏昌總帥府明洪武二年五月直𨽻行省
領州一縣四安化(倚元省明洪/武中復置)合水　環(元環州屬鞏/昌總帥府明)
(洪武初降/為縣來屬)真寧(舊屬寧州萬厯二/十九年改屬府)　寧州(元屬鞏昌總/帥府明洪武)
(中來/屬)
平凉府元屬鞏昌總帥府明洪武三年五月直𨽻行省
領州三縣七平凉(倚/)崇信　華亭　鎮原(元鎮原州屬/鞏昌總帥府)
(明洪武初降/為縣來屬)隆徳(舊屬靖寧州嘉靖三十/八年十一月改屬府)　涇州(元直/𨽻陜)
(西行省明洪武三年以/州治涇川縣省入來屬)領縣一靈臺　静寧州(元屬鞏/昌總帥)
(府明洪武/中來屬)領縣一莊浪(元莊浪州直𨽻陜西行省明洪/武三年屬鳯翔府八年三月降)
(為縣/來屬)　固原州(本固原守禦千戸所景泰三年以故原/州城置成化四年升為衛𢎞治十五年)
(置州屬府南有開成州元直𨽻陜西行省治開成縣明/洪武二年省州以縣屬平凉府成化三年廢縣又東南)
(有廣安州元屬開成州明洪武二年省西北有/西安守禦千戸所成化五年以舊西安州置)
鞏昌府元屬鞏昌總帥府明洪武二年四月直𨽻行省
領州三縣十四隴西(倚/)安定(元定西州屬鞏昌總帥府/至正十二年三月改名安)
(定州明洪武十/年降為縣屬府)㑹寧(元㑹州屬鞏昌總帥府至正十二/年三月改為㑹寧州明洪武十年)
(降為縣/屬府)通渭　漳　寧逺　伏羌　西和(元西和州屬/鞏昌總帥府)
(明洪武十年/降為縣屬府)成(元成州屬鞏昌總帥府明/洪武十年降為縣屬府)　秦州(元屬/鞏昌)
(總帥府明洪武二年屬/府省州治成紀縣入州)領縣三秦安　清水　禮(元禮/店文)
(州軍民元帥府屬吐蕃宣慰司明洪武四年十一月置/禮店千戸所十一年屬岷州衛十五年改屬秦州衛成)
(化九年十二月置/禮縣於所城屬州)　階州(元屬鞏昌總帥府明洪武四/年降為縣屬府十年六月復)
(為/州)領縣一文(元文州至元九年十月置屬吐蕃宣慰司/明洪武四年降為縣屬府十年六月改屬)
(州二十三年三月省成化/九年十二月復置仍屬州)　徽州(元屬鞏昌總帥府明/洪武十年六月降為)
(縣屬府後/復升為州)領縣一兩當(明洪武十年六月省/入徽縣後復置屬州)
臨洮府元臨洮府屬鞏昌總帥府泰定元年九月改為
臨洮路明洪武二年九月仍為府領州二縣三狄道(倚/)
渭源　蘭州(元屬鞏昌總帥府明洪武二年九月降/為縣來屬成化十三年九月復為州)領
縣一金(元金州屬鞏昌總帥府明洪武二年九/月降為縣屬府成化十三年改屬州)　河州
(元河州路屬吐蕃宣慰司明洪武四年正月置河州衛/屬西安都衛六年正月置河州府屬陜西行中書省七)
(年七月置西安行都衛於此領河州朶甘斯烏斯藏三衛/八年十月改行都衛為陜西行都指揮使司九年十二)
(月行都指揮使司廢衛屬陜西都指揮使司十年分衛/為左右十二年七月府廢改左衛於洮州升右衛為軍)
(民指揮使司成化九年十二月置州屬府改軍民指揮/使司為衛西北有積石州元屬吐蕃宣慰司明洪武四)
(年正月改置積石州千戸所西南有貴徳州元屬吐蕃/宣慰司明洪武八年正月改置歸徳守禦千戸所又南)
(有寧河縣東北有安鄉縣元俱屬河州路/明洪武三年廢六年復置十二年復廢)
靈州元屬寧夏府路明洪武三年罷𢎞治十三年九月
復置直𨽻布政司
興安州元金州屬興元路萬厯十一年八月更名二十
三年直𨽻布政司領縣六平利(元末省明洪武三年置/屬四川大寧州五年二)
(月來屬十年六/月復省後復置)石泉(元末省明洪武三年置屬四川大/寧州五年二月來屬嘉靖三十八)
(年十一月改屬漢中府/萬厯十一年還屬州)洵陽(元末省明洪武三年/復置五年二月來屬)漢隂
(元末省明洪武三年復置十年六月省入石泉縣後復/置屬州嘉靖三十八年十一月改屬漢中府萬厯十一)
(年還/屬州)白河(成化十二年十二月以洵陽縣白河堡/置屬湖廣鄖陽府十三年九月來屬)紫陽
(正徳七年十一月以金州紫陽堡置初治/紫陽灘之左嘉靖三十五年遷於灘右)
洮州衛元洮州屬吐蕃宣慰司明洪武四年正月置洮
州軍民千戸所屬河州衛十二年二月升為洮州衛軍
民指揮使司屬陜西都司
岷州衛元岷州以舊祐川縣地置屬吐蕃宣慰司明洪
武四年正月置岷州千戸所屬河州衛十一年七月升
為衛屬陜西都司十五年四月升軍民指揮使司嘉靖
二十四年又置州改軍民指揮使為衛四十年閏五月
州廢仍置軍民指揮使司(東北有鐵州元屬吐蕃宣慰/司明洪武四年正月置鐵城)
(千戸所屬河/州衛後廢)領所一西固城守禦軍民千戸所(本西固/城千戸)
(所明洪武七年三月置屬鞏/昌府十五年四月改置來屬)
榆林衛成化六年三月以榆林川置
寧夏衛元寧夏府路屬甘州行省明洪武三年為府五
年府廢二十六年七月置衛二十八年四月罷永樂元
年正月復置領千戸所四靈州守禦千戸所(明洪武十/六年十月)
(置𢎞治十三年九月/復置靈州於所城)興武守禦千戸所(正徳元年以/興武營置)韋
州守禦千戸所(𢎞治十年以/故韋州置)平虜千戸所(嘉靖三十年/以平虜城置)
寧夏前衛在寧夏城内明洪武十七年置　寧夏左屯
衛　寧夏右屯衛亦俱在寧夏城内明洪武二十五年
二月置後廢三十五年十二月復置
寧夏後衛本花馬池守禦千戸所成化十五年置正徳
元年改衛
寧夏中衛元應理州屬寧夏府路明洪武三年州廢永
樂元年正月置衛(東南有鳴沙州元屬寧/夏府路明洪武初廢)
靖虜衛正統二年以故㑹州地置屬陜西都司
陜西行都指揮使司元甘肅等處行中書省治甘州路
明洪武五年十一月置甘肅衛二十五年罷二十六年
陜西行都指揮使司自莊浪徙置於此領衛十二守禦
千戸所四甘州左衛(倚元甘州路明洪武初廢二十三/年十二月置甘州左衛二十七年)
(十一月罷二十/八年六月復置)甘州右衛　甘州中衛(俱明洪武二十/五年三月置)
甘州前衛　甘州後衛(俱明洪武二十九年置以上/四衛俱與甘州左衛同城)肅
州衛(元肅州路屬甘肅行省明洪/武二十七年十一月置衛)山丹衛(元山丹州直/𨽻甘肅行省)
(明洪武初廢二十三年九月/置衛屬陜西都司後來屬)永昌衛(元永昌路屬甘肅/行省至正三年七)
(月改永昌等處宣慰司明洪武初廢十/五年三月置衛屬陜西都司後來屬)涼州衛(元西涼/州屬永)
(昌路明洪武九年十月置/衛屬陜西都司後來屬)鎮番衛(本臨河衛明洪武中/以小河灘城置三十)
(年正月更名建文中罷/永樂元年六月復置)莊浪衛(明洪武五年十一月以/永昌地置十二年正月)
(置陜西行都指揮使司於衛城二十六年行都司徙於/甘州建文中改衛為守禦千戸所尋復改所為衛屬陜)
(西都司/後來屬)西寧衛(元西寧州直𨽻甘肅行省明洪武初廢/六年正月置衛宣徳七年十一月升軍)
(民指揮使司屬陜/西都司後來屬)碾伯守禦千戸所(本碾北地明洪武/十一年三月置莊)
(浪分衛七月改置碾北衛後廢而徙/西寧衛右于戸所於此成化中更名)沙州衛(元沙州路/屬甘肅行)
(省明洪武初廢永樂/元年置衛正統間廢)鎮夷守禦千戸所(明洪武三十年/以甘州衛地置)
(建文二年罷永/樂元年復置)古浪守禦千戸所(正統三年六月/以莊浪衛地置)髙臺
守禦千戸所(景泰七年以甘州/衛之髙臺站置)
　
　
　
　
　
　
　
　
　
　
　
　
　
　
　
欽定續通典卷一百四十二
欽定四庫全書
欽定續通典一百四十三
　州郡
　　明(四川/)　(江西/)
四川元置四川等處行中書省(治成/都路)又置羅羅䝉慶等
處宣慰司(治建/昌路)屬雲南行中書省明洪武四年七月置
四川等處行中書省九月置成都都衛(與行中書/省同治)八年
十月改都衛為四川都指揮使司領招討司一宣慰司
二安撫司五長官司二十二及諸衛所九年六月改行
中書省為承宣布政使司領府十三直𨽻州六宣撫司
一安撫使一屬州十五縣百十一長官司十六
成都府元成都路明洪武四年為府領州六縣二十五
成都(倚/)華陽(倚/)雙流(明洪武十年五月省入華/陽縣十三年十一月復置)郫　温
江　新繁(明洪武十年五月省入成/都縣十三年十一月復置)新都　彭(元彭州/明洪武)
(十年五月降為縣東有故濛陽縣/元屬彭州明洪武十年五月省)崇寧(元屬彭州明洪/武四年屬府十)
(年五月省入灌縣十/三年十一月復置)灌(元灌州明洪/武中降為縣)金堂(明洪武十年/五月省入新)
(都縣十三年/十一月復置)仁壽　井研(明洪武六年十二月置十年/五月省入仁夀縣十三年十)
(一月/復置)資(明玉珍置資州明/洪武初降為縣)内江(明洪武/中置)安(元安州明洪/武中降為縣)
　簡州(明洪武六年降為縣/正徳八年又升為州)領縣一資陽(明洪武六年/十二月置屬)
(府十年五月省入簡縣成化元年/七月復置仍屬府正德中改屬州)　崇慶州(元治晉原/縣明洪武)
(中省縣入州西北有永康縣東南/有江源縣明玉珍復置洪武初省)領縣一新津　漢州
(明玉珍復置雒縣為州治/明洪武四年省縣入州)領縣三什邡(明洪武十年五/月省入綿竹縣)
(十三年十/一月復置)綿竹　德陽(明洪武十年五月省入漢/州十三年十一月復置)　綿
州(元屬潼川府明洪武三年來屬十年/五月降為縣十三年十一月復為州)領縣二羅江(明/洪)
(武六年十二月省入綿/州十三年十一月復置)彰明(明洪武十年五月省入綿/縣十三年十一月復置)
　茂州(元治汶山縣屬陜西行省吐蕃宣慰司明/洪武中省縣入州十六年復置縣後復省)領縣
一汶川　威州(元以州治保寧縣省入明玉珍復置縣/明洪武二十年五月復省縣入州東有)
(通化縣洪/武三年省)領縣一保(明洪武六年分/保寧縣地置)
保寧府元屬廣元路明洪武四年直𨽻行省領州二縣
八閬中(倚/)蒼溪(明洪武十年五月省入閬/中縣十三年十一月復置)南部(明洪武/十年五)
(月省入閩中縣十/三年十一月復置)廣元(元廣元路治綿谷縣明洪武四/年改為府九年四月降為州來)
(屬以綿谷縣省入十三年十一月復置綿谷縣/二十二年六月降州為縣復省綿谷縣入焉)昭化(元/屬)
(廣元路明洪武十年五月省入廣/元州十三年十一月復置屬府)　劒州(元屬廣元路/明洪武六年)
(以州治普安縣省入來屬九/年省十三年十一月復置)領縣一梓潼　巴州(元屬/廣元)
(路明洪武九年四月以州治化城縣省入又改州為/縣來屬正徳九年復為州東有曽口縣元屬州後廢)領
縣二通江(舊屬府正徳/九年改屬州)南江(正徳十/一年置)
順慶府元順慶路明洪武中為府領州二縣八南充(倚/)
西充(明洪武十年五月省入南/充縣十三年十一月復置)　蓬州(元屬順慶路明/洪武中以州治)
(相如縣/省入)領縣二營山(明洪武十年五月省入蓬/州十三年十一月復置)儀隴(明/洪)
(武十年五月省入蓬州/十三年十一月復置)　廣安州(元廣安府屬順慶路/明洪武四年降為州)
(來屬十年五月以/州治渠江縣省入)領縣四岳池　渠(元渠州屬順慶路/至元二十六年五)
(月省州治流江縣入焉明/洪武九年四月降為縣)鄰水(成化元年/七月置)大竹(元屬渠/州明洪)
(武九年/來屬)
夔州府元夔州路屬四川南道宣慰司明洪武四年為
府九年四月降為州屬重慶府十年五月直𨽻布政司
十三年十一月復為府領州一縣十二奉節(倚明洪武/九年四月)
(省十三年十/一月復置)巫山　大昌(明洪武十三/年十一月置)大寧(元大寧州/明洪武九)
(年降/為縣)雲陽(元雲陽州明洪武六/年十二月降為縣)萬(元萬州明洪武六年/十二月降為縣西有)
(武寧縣明洪/武四年省)開(元開州明洪武六年/八月置九月降為縣)梁山(元梁山州治/梁山縣明洪)
(武六年十二月省州存縣十/年五月改屬忠州後來屬)新寧(元屬逹州明洪武三/年改屬重慶府十年)
(五月省入梁山縣十三/年十一月復置來屬)建始(元屬施州明/洪武中來屬)　達州(元治/通川)
(縣明洪武九年四月降為縣省通/川縣入焉正徳九年復升為州)領縣二東鄉(成化元/年七月)
(置/)太平(正德十年析/東鄉縣地置)
重慶府元重慶府屬四川南道宣慰司明洪武中為府
領州三縣十七巴(倚/)江津　壁山(成化十九年三/月析巴縣地置)永川
(明洪武六年/十二月置)榮昌(明洪武六年十二月置西北有/昌寧縣明玉珍置洪武七年省)大足
(明玉珍置屬合州明/洪武四年改屬府)安居(成化十七年九月析/銅梁遂寧二縣地置)綦江(元/綦)
(江長官司屬播州明玉珍/改為縣明洪武中來屬)南川(明洪武十年五月省入/綦江縣十三年十一月)
(復/置)長壽(明洪武六年九月置/屬涪州尋改屬府)黔江(元屬紹慶府明洪武/五年十二月省入彭)
(水縣十一年九月置黔江守禦千/戸所十四年九月復置縣來屬)　合州(元治石照縣/明玉珍省縣)
(入/焉)領縣二銅梁　定逺　忠州(元治臨江縣明洪/武中以縣省入)領縣
二酆都(元曰豐都明洪武十年五月省入涪州十三年/十一月復置曰酆都東南有南賓縣洪武中省)
墊江(明玉珍/置屬州)　涪州領縣二武隆(元曰武龍明洪武十/年五月省入彭水縣)
(十三年十一月/復置曰武隆)彭水(元紹慶府治此屬四川南道宣慰/司明洪武四年府廢改屬重慶府)
(洪武十年/五月來屬)
遵義軍民府元播州宣慰司屬湖廣行省明洪武五年
正月改屬四川十五年二月改屬貴州都司二十七年
四月改屬四川布政司萬厯二十九年四月改置遵義
軍民府領州一縣四遵義(倚元播州總管明洪武五年/正月改為播州長官司萬厯)
(二十九年/四月改縣)桐梓(萬厯二十九年四月以/舊夜郎縣望草地置)　真安州(元珍/州思)
(寧長官司明玉珍改真州明洪武十七年/置真州長官司萬厯二十九年四月改置)領縣二綏陽
(萬厯二十九年四月/以舊綏陽縣地置)仁懐(萬厯二十九年四月/以舊懷陽縣地置)
叙州府元叙州路屬叙南等處蠻夷宣撫司至元二十
三年正月降為縣明洪武六年六月置府領州一縣九
宜賓(倚西北有宣化/縣明洪武中省)南溪　慶符(明洪武十年五月省/入宜賓縣十三年十)
(一月/復置)富順(元富順州明洪/武中降為縣)長寧(元長寧軍屬馬湖路泰/定二年十月改為州明)
(洪武五年/降為縣)興文(元戎州屬馬湖路明洪武四年降為/縣來屬萬厯二年二月改曰興文)隆
昌(本富順縣隆橋馬驛隆慶元年置縣/析榮昌富順二縣及瀘州地屬之)　高州(元屬叙/南宣撫)
(司明洪武五年降為縣屬府/正徳十三年四月復為州)領縣二筠連(元筠連州冶/騰州縣屬永)
(寧路尋廢縣存州明洪武四年降州為縣屬叙州府六/年十二月改屬綿州尋仍屬叙州府十年五月省入高)
(縣十三年十一月復置仍屬叙/州府正徳十三年四月來屬)珙(元下羅計長官司屬/叙南宣撫司明玉珍)
(改為珙州明洪武四年降為縣十年五月省入高縣/十三年十一月復置屬府正徳十三年四月來屬)
龍安府元龍州屬廣元路明玉珍置龍州宣慰司明洪
武六年十二月復置龍州十四年正月改松潘等處安
撫司二十年正月仍改為龍州二十二年九月改龍州
軍民千户所二十八年十月升龍州軍民指揮使司後
復曰龍州宣德七年改龍州宣撫司直𨽻布政司嘉靖
四十五年十二月改曰龍安府領縣三平武(倚本名寧/武萬厯十)
(入年四月置後更名東有青川守禦千户所明洪武四/年十月以舊青川縣置屬四川都司嘉靖四十五年十)
(二月/來屬)江油(元省明玉珍復置明洪武十年五月省入梓/潼縣十三年十一月復置屬劒州嘉靖四十)
(五年十二/月來屬)石泉(元屬安州明洪武中州廢改屬成/都府嘉靖四十五年十二月來屬)
馬湖府元馬湖路屬叙南宣撫司明洪武四年十二月
為府領縣一長官司四屏山(倚本泥溪長官司明洪武/四年十二月置萬厯十七)
(年三月/改縣)平夷長官司(明洪武四年/十二月置)蠻夷長官司(明洪武/四年十)
(二月/置)沐川長官司(元置明洪武四年十/二月改為州尋復)雷坡長官司(明/洪)
(武四年十二月/置二十六年省)
鎮雄府元芒部路屬雲南行省明洪武十五年正月為
府十六年正月改屬四川布政司十七年五月升為軍
民府嘉靖五年四月改府名萬厯三十七年五月罷稱
軍民府(北有益良州强州元俱屬芒部路明洪武十七/年後廢又有阿頭易溪易娘三蠻部元屬烏撒)
(路明洪武十五年三月屬芒部府十七年又/改阿頭部為阿都府屬四川布政司後俱廢)領長官司
五白水江簸酬長官司(正徳十六年/十一月置)懐德長官司(本却/佐寨)
威信長官司(本母/響寨)歸化長官司(本□/良寨)安靜長官司(本落/角寨)
(四司俱嘉靖五/年四月改置)
烏䝉軍民府元烏蒙路屬四川行省明洪武十五年正
月為府屬雲南布政司十六年正月改屬四川布政司
十七年五月升為軍民府(北有歸化州明洪武十/五年三月置屬府尋廢)
烏撒軍民府元烏䝉路屬四川行省明洪武十五年正
月為府屬雲南布政司十六年正月改屬四川布政司
十七年五月升為軍民府
東川軍民府元東川路屬雲南行省明洪武十五年正
月為府十七年五月升為軍民府改屬四川布政司二
十一年六月廢二十六年五月復置
潼川州元潼州府直𨽻四川行省明洪武九年四月降
為州以州治棲縣省入直𨽻布政司領縣七射洪(明洪/武十)
(年五月省入鹽亭縣/十三年十一月復置)中江(明洪武十年五月省入/州十三年十一月復置)鹽亭
　遂寧(元遂寧州明五珍省州治小溪縣/入焉明洪武九年四月降州為縣)蓬溪(元屬遂/寧州明)
(洪武十年五月省入遂寧/縣十三年十一月復置)安岳(明洪武四年於縣/置普州九年州廢)樂至
(成化元年七月置屬州正徳九年/改屬簡州嘉靖元年四月還屬)
眉州元屬嘉定府路明洪武九年四月降為縣仍屬嘉
定州十三年十一月復為州直𨽻布政司領縣三彭山
(明洪武十年五月省入眉/縣十三年十一月復置)丹稜(明洪武六年十二月置/屬嘉定府十年五月省)
(入眉縣十三年十/一月復置來屬)青神(明洪武十年五月省入嘉定/州十三年十一月復置還屬)
卭州元屬嘉定府路明洪武九年四月降為縣仍屬嘉
定州成化十九年二月復為州直𨽻布政司領縣二大
邑(明洪武十年五月省入卭縣十三年十一/月復置屬嘉定州成化十九年二月還屬)蒲江(元省/入州)
(明洪武六年十二月復置屬嘉/定府成化十九年二月還屬)
嘉定州元嘉定府路明洪武四年為府九年四月降為
州以州治龍遊縣省入直𨽻布政司領縣六峩眉　夾
江　洪雅(元省入夾江明成化/十八年五月復置)犍為　榮(本榮州明洪/武六年十二)
(月置九年四/月降為縣)威逺(明洪武六年十二月置屬嘉定府十/年五月省入榮縣十三年十一月復)
(置/)
瀘州元屬重慶路明洪武六年直𨽻四川行省九年直
𨽻布政司領縣三納溪　江安　合江
雅州元屬陜西行省吐蕃宣慰司明洪武四年以州治
嚴道縣省入九年直𨽻布政司領縣三名山(明洪武十/年省入州)
(十三年十一月復置東北有/百丈縣元屬州明洪武中省)榮經(明玉珍省入嚴道/縣明洪武中復置)蘆
山(元曰瀘山後省明洪武六/年十二月復置改為蘆山)
永寧宣撫司元永寧路明洪武七年為永寧長官司八
年正月升宣撫司天啟三年廢地屬叙州府領長官司
二九姓長官司(元九姓羅氏黨蠻夷長官千戸明洪武/六年十二月改置天啟六年改屬瀘州)
太平長官司(元大壩軍民府明洪武中/廢成化四年四月改置)
天全六畨招討司元六番招詔使明洪武六年十二月
改置直𨽻四川布政司二十一年二月改𨽻都司
松潘衛元松州屬雲南行省明洪武初因之十二年四
月兼置松州衛十三年八月罷衛末幾復置衛二十年
正月罷州改衛為松潘等處軍民指揮使司屬四川都
司嘉靖四十二年罷軍民司止為衛(北有潘州衛明洪/武中以故潘州置)
(二十年/省入)領千户所一長官司十六安撫司五小河守禦
千戸所(宣徳四年/正月置)占藏先結簇長官司　蠟匝簇長官
司　白馬路簇長官司　山洞簇長官司　阿昔洞簇
長官司　北定簇長官司　麥匝簇長官司　者多簇
長官司　牟力結簇長官司　班班簇長官司　祈命
簇長官司　勒都簇長官司　包藏先結簇長官司(以/上)
(十三司俱明洪武/十四年正月置)阿用簇長官司(宣徳十年/五月置)潘斡寨長
官司(正統五年/七月置)别思寨長官司(宣德十年/五月置)八郎安撫司
(永樂十五/年二月置)麻兒匝安撫司(宣徳二年三月/以阿樂地置)阿角寨安撫
司　芒兒者安撫司(二司俱正統/五年七月置)思曩日安撫司(正統/十一)
(年七/月置)
疊溪守禦軍民千户所本疊溪右千户所明洪武十一
年以古翼州置屬茂州衛二十五年改置直𨽻都司領
長官司二疊溪長官司　鬱即長官司(俱永樂元/年正月置)
黎州守禦軍民千户所本黎州長官司明洪武九年七
月置十一年六月升安撫司直𨽻布政司萬厯二十四
年降為千户所直𨽻都司(東北有黎州屬陜西行省吐/蕃宣慰司元屬陜西明洪武)
(五年省州治漢源/縣入州永樂後廢)
平茶洞長官司元溶江芝子平茶等處長官司明洪武
八年正月置屬酉陽宣撫司十七年直𨽻布政司
溶溪芝蔴子坪長官司元溶江芝子平茶等處長官司
明洪武八年改置屬湖廣思南宣慰司十七年五月直
𨽻四川布政司
安寧宣撫司成化十三年二月置領長官司二懐逺長
官司　宣化長官司(俱成化十三年二/月與宣撫司同置)
酉陽宣慰司元酉陽州屬懐徳府明玉珍改沿邊溪洞
軍民宣慰司明洪武五年四月仍置酉陽州兼置酉陽
宣慰司州尋廢八年正月改宣慰為宣撫司屬四川都
司永樂十六年改屬重慶衛天啟元年升為宣慰司領
長官司三石耶洞長官司(元石耶軍民府明洪武/八年正月改為長官司)邑梅
洞長官司(元佛鄉洞長官司明玉珍改邑梅沿邊/溪洞軍民府明洪武八年正月改置)麻兎
洞長官司(明洪武八/年正月置)
石柱宣慰司元石砫軍民宣撫司明玉珍改安撫司明
洪武八年正月為宣撫司屬重慶衛嘉靖四十二年改
屬夔州衛天啟元年升為宣慰司
四川行都指揮使司元羅羅䝉慶等處宣慰司治建昌
路屬雲南行省明洪武十五年罷宣慰司二十七年九
月置四川行都指揮使司(冶建/昌衛)領衛五所八長官司五
建昌衛軍民指揮使司(元建昌路屬羅羅䝉慶宣慰司/明洪武十五年正月為府屬雲)
(南布政司兼置衛屬雲南都司十月衛府俱改屬四川/二十五年六月府廢升衛為軍民指揮使司二十七年)
(九月/來屬)領守禦千户所四長官司三(東有建安州永寧州/又東有里州東南有)
(潤州西南有瀘州隆州元俱屬建昌路明洪武十五年/三月俱屬建昌府東有北社縣元屬永寧州明洪武十)
(五年三月因之尋改為碧舍縣又西有徳州元屬徳昌/路明洪武十五年三月屬徳昌府二十七年後府州縣)
(俱/廢)守禦禮州後千户所　守禦禮州中中千户所(元禮/州屬)
(建昌路明洪武十五年三月屬建昌府兼置二守禦所/屬衛二十七年後州廢北有瀘沽縣元屬禮州明洪武)
(十五年三月因之/亦二十七年後廢)守禦打沖河中前千户所(明洪武二/十七年二)
(月/置)守禦德昌千戸所(明洪武十五年置南有徳昌路元/屬羅羅䝉慶宣慰司明洪武十五)
(年三月為府屬雲南布政司十月/改屬四川布政司二十七年後廢)昌州長官司(元屬徳/昌路明)
(洪武十五年三月屬徳昌/府永樂二年七月改置)威龍長官司(元威龍州屬徳/昌路明洪武十)
(五年三月以龍為隆屬徳/昌府永樂二年七月改置)普濟長官司(元普濟州屬徳/昌路明洪武十)
(五年三月屬徳昌府/永樂二年七月改置)寧番衛軍民指揮使司(元蘇州屬/建昌路明)
(洪武十五年三月屬建昌府二十一年十月兼置蘇州/衛屬四川都司二十五年六月州廢升衛為軍民指揮)
(使司二十六年更名屬四川都司二十七年九月來屬/東有中縣元屬建昌路明洪武十五年三月改屬永寜)
(州十七年改/屬蘇州後廢)領千户所一守禦冕山橋後千户所(正統/七年)
(以冕山/堡置)越嶲衛軍民指揮使司(明洪武二十五年七月/置屬四川都司二十七)
(年九月/來屬)領千户所一長官司一鎮西後千户所(𢎞治/中置)卭
部長官司(元卭部州屬建昌路明洪武十五年三月屬/建昌府二十七年四月升軍民府後仍為州)
(屬越巂衛永樂元年/五月改為長官司)鹽井衛軍民指揮使司(元柏興府/治閏鹽縣)
(屬羅羅䝉慶宣慰司明洪武十五年三月屬雲南布政/司二十四年二月降為州省閏鹽縣入焉二十六年六)
(月州廢置衛屬四川都司二十七年九月來屬北有金/縣元屬柏興府明洪武十五年三月因之十七年後廢)
領千户所一長官司一打沖河守禦中左千户所(明洪/武二)
(十五/年置)馬刺長官司(永樂/初置)㑹川衛軍民指揮使司(本㑹川/守禦千)
(戸所明洪武十五年置屬建昌衛二十五年六月升軍/民千户所十一月升㑹川衛軍民指揮使司屬四川都)
(司二十七年九月來屬北有會川路元屬羅羅䝉慶宣/慰司明洪武十五年三月為府屬雲南布政司十月改)
(屬四川布政司二十六年四月府廢墮其城二十七年/四月復置府後復廢又西有永昌州南有武安州又有)
(黎漢州元俱屬會川路明洪武十五年三月俱屬㑹川/府十月俱改為縣二十四年二月復俱為州東南有姜)
(州元屬建昌路又有㑹理州元屬㑹川路明洪武十五/年三月俱改屬東川府北有麻龍州元屬㑹川路明洪)
(武十五年三月改屬東川府又有麻龍縣明洪武/十七年改屬麻龍州二十七年後府州縣俱廢)領千
户所一守禦述易千户所(明洪武二十五/年閏十二月置)
江西元置江西等處行中書省(治龍/興路)明太祖壬寅年正
月因之(正月治吉安府/二月還治洪都)明洪武三年十二月置江西都
衛(與行中書/省同治)八年十月改都衛為都指揮使司九年六
月改行中書省為承宣布政使司領府十三州一縣七
十七
南昌府元龍興路屬江西行省明太祖壬寅年正月為
洪都府癸卯年八月改曰南昌府領州一縣七南昌(倚/)
新建(倚/)豐城(元富州明洪武九年/十二月改為豐城縣)進賢　奉新　靖安
　武寧　寧州(元分寧縣為寧州治明洪武初改縣為/寧縣省州入焉𢎞治十六年升縣為州)
瑞州府元瑞州路屬江西行省明洪武二年為府領縣
三高安(倚/)上高　新昌(元新昌州明洪/武初降為縣)
九江府元江州路屬江西行省明太祖辛丑年為九江
府領縣五徳化(倚/)徳安　瑞昌　湖口　彭澤
南康府元南康路屬江西行省明太祖辛丑年八月為
西寧府壬寅年四月改曰南康府領縣四星子(倚/)都昌
　建昌(元建昌州明洪/武初降為縣)安義(正徳十三年二月析建/昌縣安義等五鄉置)
饒州府元饒州路屬江浙行省明太祖辛丑年八月為
鄱陽府𨽻江南行省尋曰饒州府來𨽻領縣七鄱陽(倚/)
餘干(元餘干州明洪/武初降為縣)樂平(元樂平州明洪/武初降為縣)浮梁(元浮梁/州明洪)
(武初降/為縣)德興　安仁　萬年(正徳七年以餘干縣之萬/春鄉置析鄱陽樂平及貴)
(溪三縣/地監之)
廣信府元信州路屬江浙行省明太祖庚子年五月為
廣信府領縣七上饒(倚/)玉山　弋陽　貴溪　鉛山(元/鉛)
(山州直隸江浙行省/明洪武初降為縣)永豐　興安(嘉靖三十九年八月/以弋陽縣之横峯寨)
(置析上饒貴溪/二縣地益之)
建昌府元建昌路屬江西行省明太祖壬寅年正月為
肇慶府尋曰建昌府領縣五南城(倚/)南豐(元南豐州直/𨽻江西行省)
(明洪武初/降為縣)新城　廣昌　瀘溪(本南城縣瀘溪巡檢司/萬厯六年十二月改為)
(縣/)
撫州府元撫州路屬江西行省明太祖壬寅年正月為
臨川府尋曰撫州府領縣六臨川(倚/)崇仁　金谿　宜
黄　樂安　東鄉(正徳七年八月以臨川縣之孝岡置/析金谿進賢餘千安仁四縣地益之)
吉安府元吉安路屬江西行省明太祖壬寅年為府領
縣九廬陵(倚/)泰和(元太和州明洪武二/年正月改為泰和縣)吉水(元吉水州/明洪武二)
(年正月/降為縣)永豐　安福(元安福州明洪武/二年正月降為縣)龍泉　萬安
永新(元永新州明洪武/二年正月降為縣)永寧
臨江府元臨江路屬江西行省明太祖癸卯年為府領
縣四清江(倚/)新淦(元新淦州明洪/武初降為縣)新喻(元新喻州明洪/武初降為縣)
峽江(木新淦縣之峽江巡檢司嘉靖五年/四月改為縣析新淦縣六鄉地益之)
袁州府元袁州路屬江西行省明太祖庚子年為府領
縣四宜春(倚/)分宜　萍鄉(元萍鄉州明洪/武初降為縣)萬載
贛州府元贛州路屬江西行省明太祖乙巳年為府領
縣十二贛(倚/)雩都　信豐　興國　㑹昌(元㑹昌州明/洪武初降為)
(縣/)安逺(元屬寧都州明/洪武初改屬府)寧都(元寧都州明洪/武初降為縣)瑞金(元屬/㑹昌)
(州明洪武/初改屬府)龍南(元屬寧都州明/洪武初改屬府)石城(元元貞元年十一/月屬寧都州明洪)
(武初改/屬府)定南(隆慶三年三月以龍南縣之蓮莆/鎮置析安逺信豐二縣地益之)長寧(萬/厯)
(四年三月以安逺縣之馬/蹄岡置析㑹昌縣地益之)
南安府元南安路屬江西行省明太祖乙巳年為府領
縣四大庾(倚/)南康　上猶(元永清縣明/洪武初更名)崇義(正徳十四/年三月以)
(上猶縣之崇義里置析/大庾南康二縣地益之)
　
　
　
　
欽定續通典卷一百四十三
欽定四庫全書
欽定續通典卷一百四十四
　州郡
　　明(湖廣/)　(浙江/)
湖廣元置湖廣等處行中書省(治武/昌路)又分置湖南道宣
慰司(治天/臨路)屬焉又以襄陽等三路屬河南江北等處行
中書省又分置荆湖北道宣慰司(治中/興路)并屬焉明太祖
甲辰年二月平陳理置湖廣等處行中書省洪武三年
十二月置武昌都衛(與行中書/省同治)八年十月改都衛為湖
廣都指揮使司九年六月改行中書省為承宣布政使
司領府十五直𨽻州二屬州十七縣一百有八宣慰司
二宣撫司四安撫司五長官司二十一蠻夷長官司五
武昌府元武昌路屬湖廣行省明太祖甲辰年二月為
府領州一縣九江夏(倚/)武昌　嘉魚　蒲圻　咸寧
崇陽　通城　興國州(元興國路屬湖廣行省明太祖/甲辰年二月為府洪武九年四)
(月降為州以州治/永興縣省入來屬)領縣二大冶　通山
漢陽府元屬湖廣行省明洪武九年四月降為州屬武
昌府十三年五月復為府屬湖廣布政司尋屬河南二
十四年六月還屬湖廣領縣二漢陽(倚明洪武九年四月/省十三年五月復置)
漢川(元屬漢陽路明洪武九年四月/改屬武昌府十三年五月還屬)
黄州府元黄州路屬河南江北行省明太祖甲辰年為
府屬湖廣行省九年屬湖廣布政司尋改屬河南二十
四年六月還屬湖廣領州一縣八黄岡(倚/)麻城　黄陂
　黄安(嘉靖四十二年以麻城縣之姜家/畈置析黄岡黄陂二縣地益之)蘄水(元屬蘄/州路明)
(洪武九年四月屬蘄州/十一年十月改屬府)羅田(元屬蘄州路明洪武九年/四月屬蘄州十一年十月)
(改屬/府)　蘄州(元蘄州路屬河南江北行省明太祖甲辰/年為府九年四月降為州以州治蘄春縣)
(省入/來屬)領縣二廣濟　黄梅
承天府元安陸府屬荆湖北道宣慰司明太祖乙巳年
屬湖廣行省洪武九年四月降為州直𨽻湖廣布政司
二十四年六月改屬河南未幾還屬嘉靖十年升州為
承天府十八年建興都留守司於此領州二縣五鍾祥
(倚元曰長夀縣元末廢明洪武三年復置九年四月省/入州嘉靖十年八月復置更名北有松林山興獻王陵)
(寢在焉嘉靖十年賜名純/徳山置顯陵縣明末縣廢)京山　潛江(元屬中興路明/洪武十年八月)
(來/屬)　荆門州(元治長林縣屬荆湖北道宣慰司明洪武/九年四月改為縣省長林縣入焉屬荆州)
(府十三年五月復為州仍屬/荆州府嘉靖十年八月來屬)領縣一當陽(元屬荆門州/明洪武九年)
(改屬荆州府十年五月省入荆/門縣十三年五月復置仍屬州)　沔陽州(元沔陽府屬/荆湖北道宣)
(慰司明洪武九年四月降為州以州治玉沙縣省入直/𨽻湖廣布政司尋直𨽻河南二十四年六月還直𨽻湖)
(廣嘉靖十年/十二月來屬)領縣一景陵
徳安府元屬荆湖北道宣慰司明洪武元年十月屬湖
廣行省九年四月降為州屬黄州府十一月屬武昌府
十三年五月復為府屬湖廣布政司二十四年六月改
屬河南未幾還屬領州一縣五安陸(倚明洪武初縣省/十三年五月復置)
雲夢　應城(明洪武九年四月屬黄州府十年五/月省入雲夢縣十三年五月復置)孝感
(明洪武九年四月屬黄州府十年五/月省入徳安州十三年五月復置)　隨州(明洪武二/年正月以)
(州治隨縣省入九年四月降為縣屬黄州府十/年五月省入應山縣十三年五月復升為州)領縣一
應山(明洪武初省十/三年五月復置)
岳州府元岳州路屬湖廣行省明太祖甲辰年為府洪
武九年四月降為州直𨽻布政司十四年正月復為府
領州一縣七巴陵(倚明洪武九年四/月省十四年復置)臨湘　華容　平
江(元平江州明洪/武三年降為縣)　澧州(元澧州路屬湖廣行省明太/祖甲辰年為府九年四月降)
(為州以州治澧陽縣省入屬/常徳府三十年三月來屬)領縣三安鄉　石門　慈
利(元慈利州明洪/武二年降為縣)
荆州府元中興路屬荆湖北道宣慰司明太祖甲辰年
九月改為荆州府屬湖廣行省吳元年十月置湖廣分
省於此尋罷九年屬湖廣布政司尋改屬河南二十四
年還屬領州二縣十一江陵(倚/)公安　石首　監利
松滋　枝江(明洪武十年五月省入松/滋縣十三年五月復置)　夷陵州(元峽/州路)
(屬荆湖北道宣慰司明太祖甲辰年為府九月降為州/直𨽻湖廣行省九年四月改州名夷陵以州治夷陵縣)
(省入/來屬)領縣三長陽　宜都　逺安　歸州(元治秭歸縣/直𨽻湖廣行)
(省明洪武九年四月廢州入秭歸縣屬夷陵州十/年二月改縣名長寧十三年五月復改縣為歸州)領縣
二興山(明洪武九年改屬夷陵州後還屬正統/九年三月省入州𢎞治三年五月復置)巴東(元/屬)
(歸州明洪武九年改屬/夷陵州隆慶四年還屬)
襄陽府元襄陽路屬河南江北行省明太祖甲辰年為
府屬湖廣行省九年屬湖廣布政司二十四年六月改
屬河南未幾還屬湖廣領州一縣六襄陽(倚/)宜城　南
漳　棗陽(明洪武十年五月省/入宜城縣後復置)榖城　光化(明洪武十/年省入榖)
(城縣十三年/五月復置)　均州(明洪武二年七月以/州治武當縣省入)
鄖陽府成化十二年十二月置領縣七又置湖廣行都
指揮使司於此鄖(倚舊屬均州成化十/二年置鄖陽府治此)房(元房州屬襄/陽路明洪武)
(十年五月以州治房陵縣省入又降州為/縣仍屬襄陽府成化十二年十二月來屬)竹山(元屬房/州明洪)
(武十年五月省入房縣十三年五月復/置屬襄陽府成化十二年十二月來屬)竹谿(本竹山縣/之尹店巡)
(檢司成化十二年/十二月改置縣)上津(明洪武初置屬襄陽府十年五/月省入鄖陽十三年五月復置)
(仍屬襄陽府成化十/二年十二月來屬)鄖西(成化十二年十二月/以鄖縣之南門堡置)保康(𢎞/治)
(十年十一月以房/縣之潭頭坪置)
長沙府元天臨路屬湖南道宣慰司明太祖甲辰年為
潭州府洪武五年六月更名長沙領州一縣十一長沙
(倚/)善化(倚明洪武十年五月省入/長沙縣十三年五月復置)湘隂(元湘隂州明洪/武初降為縣)
湘潭(元湘潭州明洪武/三年三月降為縣)瀏陽(元瀏陽州明洪/武二年降為縣)醴陵(元醴/陵州)
(明洪武二/年降為縣)寧鄉　益陽(元益陽州明洪/武初降為縣)湘鄉(元湘鄉州/明太祖甲)
(辰年降/為縣)攸(元攸州明洪武三/年三月降為縣)安化　茶陵州(元直𨽻湖/南道明太)
(祖甲辰年降為縣成化/十八年十月復為州)
常徳府元常徳路屬湖廣行省明太祖甲辰年為府領
縣四武陵(倚/)桃源(元桃源州明洪/武二年降為縣)龍陽(元龍陽州明洪/武三年三月降)
(為/縣)沅江(元屬龍陽州明洪武三年州廢來屬十/年五月省入龍陽縣十三年五月復置)
衡州府元衡州路屬湖南道宣慰司明太祖甲辰年為
府領州一縣九衡陽(倚東有新城縣元末置/明洪武十年五月省)衡山(元屬/天臨)
(路明洪武/間改屬)耒陽(元耒陽州直𨽻湖南道明/洪武三年三月降為縣)常寧(元常寧/州直𨽻)
(湖南道明洪武三/年三月降為縣)安仁　酃　桂陽州(元桂陽路治平/陽縣屬湖南道)
(宣慰司明洪武元年為府九年四月降為/縣省平陽縣入焉十三年五月升為州)領縣三臨武
　藍山(舊屬郴州明洪/武二年來屬)嘉禾(崇禎十二年以桂陽州之/倉禾堡置析臨武縣地益)
(之/)
永州府元永州路屬湖南道宣慰司明洪武元年為府
領州一縣七零陵(倚/)祁陽　東安　道州(元道州路屬/湖南道宣慰)
(司明洪武元年為府九年四月復/降為州以州治營道縣省入來屬)領縣四寧逺　江華
　永明　新田(崇禎十二年以寧/逺縣之新田堡置)
寳慶府元寳慶路屬湖南道宣慰司明洪武元年為府
領州一縣四邵陽(倚/)新化　城步(本武岡州之城步巡/檢司𢎞治十七年改)
(置縣析綏寧/縣地益之)　武岡州(元武岡路屬湖南道宣慰司明/洪武元年為府九年四月降為)
(州以州治武岡/縣省入來屬)領縣一新寧
辰州府元辰州路屬湖廣行省明太祖甲辰年為府領
州一縣六沅陵(倚/)盧溪　辰溪　溆浦　沅州(元沅州/路直𨽻)
(湖廣行省明太祖甲辰年為府九年四/月降為州以州治盧陽縣省入來屬)領縣二黔陽
麻陽
郴州元郴州路屬湖南道宣慰司明洪武元年為府九
年四月降為州以州治郴陽縣省入直𨽻布政司領縣
五永興　宜章　興寧　桂陽　桂東
靖州元靖州路直𨽻湖廣行省明太祖乙巳年七月為
靖州軍民安撫司洪武元年降為州三年升為府九年
四月復降為州以州治永平縣省入直𨽻布政司領縣
四會同　通道(明洪武十年五月省入/州十三年五月復置)綏寧(元屬武岡/路明洪武)
(元年屬武岡/府三年來屬)天柱(本天柱守禦千户所明洪武二十五/年五月置萬厯二十五年改為縣析)
(綏寧㑹同二縣地益之崇禎十年東/遷龍塘名龍塘縣後還舊治復故名)
施州衛軍民指揮使司元施州屬四川行省䕫州路明
洪武初省十四年五月復置屬䕫州府六月兼置施州
衛軍民指揮使司屬四川都司十二月屬湖廣都司後
州廢存衛領所一宣撫司四安撫司九長官司十三蠻
夷官司五大田軍民千户所(明洪武二十三年閏四月/以散毛宣撫司之大水田)
(置/)施南宣撫司(元施南道宣撫司明洪武四年十二月/因之後廢十六年十二月復置屬施州)
(衛二十七年後復廢永樂二年五月改置長官司/屬大田軍民千户所四年三月升宣撫司仍屬衛)領安
撫司五東鄉五路安撫司(元東鄉五路軍民府明洪武/四年十二月改置長官司後)
(升安撫司領長官/司三蠻夷官司二)搖把峒長官司(元又把峒安撫司後/廢明宣徳三年五月)
(改/置)上愛茶峒長官司　下愛茶峒長官司(二長官司俱/元容美洞地)
(至大二年置懐徳府屬四川南道宣慰司至順二年正/月升宣撫司至正中升軍民宣慰司明太祖甲辰年六)
(月改軍民宣撫司後廢/宣徳三年五月改置)鎮逺蠻夷官司(宣徳三年/五月置)隆奉
蠻夷官司(元隆奉宣撫司明洪武四年十二月改/長官司後廢宣徳三年五月改置官司)忠路
安撫司(明玉珍忠路宣撫司明洪武四年改安撫司/二十三年廢永樂五年復置領長官司一)劍
南長官司(宣徳三年/五月置)忠孝安撫司(元置明洪武四年十/二月改置長官司尋)
(復故二十三年廢/永樂五年復置)金峒安撫司(元置明洪武四年十二/月改長官司永樂五年)
(復故宣徳三年五月領蠻夷官/司一隆慶五年正月降為峒長)西坪蠻夷官司(宣徳三/年五月)
(置/)中峒安撫司(嘉靖/初置)散毛宣撫司(元至元三十年四月/置散毛洞蠻夷官三)
(十一年五月升為府屬四川行省至正六年七月改散/毛誓厓等處軍民宣慰司明玉珍改散毛宣慰使司都)
(元帥明洪武七年五月改散毛沿邊宣慰司屬四川重/慶衛二十三年廢永樂二年五月置散毛長官司屬大)
(田軍民千户所四年三/月升宣撫司屬施州衛)領安撫司二龍潭安撫司(元龍/潭宣)
(撫司明玉珍改長官司明洪武八年十二月改龍潭安/撫司屬四川重慶衛二十三年廢永樂四年四月復置)
(來/屬)大旺安撫司(明玉珍大旺宣撫司明洪武八年十二/月因之屬四川永樂五年改置領蠻夷)
(官司/二)東流蠻夷官司(明洪武八年十二月置東流安撫/司屬四川後廢宣徳三年五月改)
(置來/屬)臈壁峒蠻夷官司(宣徳三年/五月置)忠建宣撫司(元忠建/軍民都)
(元帥府明玉珍因之明洪武五年正月改長官司六年/升宣撫司二十七年四月改安撫司尋廢永樂四年復)
(置宣撫司/屬施州衛)領安撫司二忠峒安撫司(元湖南鎮邊宣慰/司明玉珍改沿邊)
(溪洞宣撫司明洪武五年正月改沿/邊溪洞長官司後廢永樂四年改置)髙羅安撫司(元髙/羅宣)
(撫司明玉珍改安撫司明洪武六年/廢永樂四年三月復置領長官司一)思南長官司(成化/後置)
容美宣撫司(元容美等處宣撫司屬四川行省明太祖/丙午年二月因之吳元年正月改黄沙靖)
(安麻寮等處軍民宣撫司明洪武五年二月改置長官/司七年十一月升宣慰司後廢永樂四年復置宣撫司)
(屬施/州衛)領長官司五盤順長官司(元元統二年正月置盤/順府至正十五年四月)
(升軍民安撫司明洪武/五年三月改為長官司)椒山瑪瑙長官司　五峯石寳
長官司　石梁下峒長官司　水盡源通塔平長官司
(四長官司俱明洪武七年十一/月置十四年廢永樂五年復置)木冊長官司(元木冊安/撫司明玉)
(珍改長官司明洪武四年廢永樂四年三月復/置屬髙羅安撫司宣徳九年六月直𨽻施州衛)鎮南長
官司(元宣化鎮南五路軍民府尋改湖南鎮邊毛嶺峒/宣慰司明玉珍改鎮南宣撫司明太祖丙午年二)
(月因之尋廢洪武八年二月復置屬施州衛/二十三年復廢永樂五年改置直𨽻施州衛)唐崖長官
司(元唐崖軍民千户所明玉珍改安撫司明洪武七年/四月改長官司後廢永樂四年三月復置直𨽻施州)
(衛/)
永順軍民宣慰使司元至元中置永順路後改永順保
靖南渭安撫司至大三年四月改永順等處軍民安撫
司至正十一年四月升宣撫司屬四川行省明洪武二
年為州十二月置永順軍民安撫司六年十二月升軍
民宣慰使司屬湖廣行省尋改屬都司領州三長官司
六　南渭州(元屬新添葛蠻安撫司後/廢明洪武二年復置改屬)　施溶州(元㑹溪/施溶等)
(處長官司屬思州軍民安撫司/後廢明洪武二年改置來屬)　上溪州(明洪武/二年置)臈惹
洞長官司　麥著黄洞長官司　驢遲洞長官司　施
溶溪長官司(四長官司元俱屬思州軍民/安撫司明洪武三年改屬)白崖洞長官
司(元屬新添葛蠻安撫/司明洪武三年改屬)田家洞長官司(明洪武/三年置)
保靖州軍民宣慰使司元保靖州屬新添葛蠻安撫司
明太祖丙午年二月置保靖州軍民安撫司洪武元年
九月改宣慰司六年十二月升軍民宣慰使司直𨽻湖
廣行省尋改屬都司領長官司二五寨長官司(元置明/洪武七)
(年六月/因之)筸子坪長官司(明太祖甲辰年六月置簳子坪/洞元帥府後廢永樂三年七月)
(改/置)
浙江元置江浙等處行中書省(治杭/州路)又分置浙東道宣
慰使司(治慶/元路)屬焉明太祖戊戌年十二月置中書分省
(治寧越府癸夘年/二月移治嚴州府)丙午年十二月罷分省置浙江等處
行中書省(治杭/州府)洪武三年十二月置杭州都衛(與行中/書省同)
(治/)八年十月改都衛為浙江都指揮使司九年六月改
行中書省為承宣布政使司領府十一屬州一縣七十
五
杭州府元杭州路屬江浙行省明太祖丙午年十一月
為府領縣九錢塘(倚/)仁和(倚/)海寧(元海寧州明洪/武二年降為縣)富陽
　餘杭　臨安　於潛　新城　昌化
嚴州府元建徳路屬江浙行省明太祖戊戌年三月為
建安府尋曰建徳府壬寅年二月改曰嚴州府領縣六
建徳(倚/)桐廬　淳安　遂安　夀昌　分水
嘉興府元嘉興路屬江浙行省明太祖丙午年十一月
為府直𨽻京師洪武十四年十一月改𨽻浙江領縣七
嘉興(倚/)秀水(倚宣徳五年三月/析嘉興縣地置)嘉善(本嘉興縣魏塘鎮/巡檢司宣徳五年)
(改為/縣)崇徳(元崇徳州明洪/武二年降為縣)桐鄉(宣徳五年三月以崇/徳縣之鳳鳴鄉置)平
湖(宣徳五年三月以海/鹽縣之當塗鎮置)海鹽(元海鹽州明洪/武二年降為縣)
湖州府元湖州路屬江浙行省明太祖丙午年十一月
為府直𨽻京師洪武十四年十一月改𨽻浙江領州一
縣六烏程(倚/)歸安　長興(元長興州明太祖丁酉年三/月改名長安州壬寅年復曰)
(長興洪武三/年降為縣)徳清　武康　安吉州(舊安吉縣正徳元/年十一月升為州)
領縣一孝豐(成化二十三年析安吉縣地/置屬府正徳二年改屬州)
紹興府元紹興路屬浙東道宣慰司明太祖丙午年十
二月為府領縣八山隂(倚/)㑹稽(倚/)蕭山　諸暨(元諸暨/州明太)
(祖乙亥年正月改諸全州丙/午年十二月降為諸暨縣)餘姚(元餘姚州明洪/武初降為縣)上虞
　嵊　新昌
寧波府元慶元路屬浙東道宣慰司明太祖吳元年十
二月為明州府洪武十四年二月改寧波府領縣五鄞
(倚/)慈谿(元曰慈溪明永樂/十六年改溪為谿)奉化(元奉化州明洪/武二年降為縣)定海(東/南)
(有舟山中中千户所舟山中左千户所本元昌國/州明洪武二年降為縣二十年六月縣廢改置)象山
台州府元台州路屬浙東道宣慰司明洪武初為府領
縣六臨海(倚/)黄巖(元黄巖州明洪武/三年三月降為縣)天台　仙居　寧
海　太平(成化五年十二月以黄巖縣/之太平鄉置析樂清地益之)
金華府元婺州路屬浙東道宣慰司明太祖戊戌年十
二月為寧越府庚子年正月曰金華府領縣八金華(倚/)
蘭谿(元蘭谿州明洪武/三年三月降為縣)東陽　義烏　永康　武義
浦江　湯溪(成化七年正月析蘭谿金/華龍游遂昌四縣地置)
衢州府元衢州路屬浙東道宣慰司明太祖己亥年九
月為龍游府丙午年為衢州府領縣五西安(倚/)龍游
常山　江山　開化
處州府元處州路屬浙東道宣慰司明太祖己亥年十
一月為安南府尋曰處州府領縣十麗水(倚/)青田　縉
雲　松陽　遂昌　龍泉　慶元(明洪武三年三月省/十三年十一月復置)
雲和(景泰二年析/麗水縣地置)宣平(本麗水之鮑村巡檢/司景泰三年改為縣)景寧(景泰/五年)
(析青田/縣置)
温州府元温州路屬浙東道宣慰司明洪武初為府領
縣五永嘉(倚/)瑞安(元瑞安州明洪/武二年降為縣)樂清　平陽(元平陽/州明洪)
(武三年/降為縣)泰順(景泰三年以瑞安縣羅洋/鎮置析平陽縣地益之)
　
　
　
　
　
　
欽定續通典卷一百四十四
欽定四庫全書
欽定續通典卷一百四十五
州郡
　　明(福建/)　(廣東/)　(廣西/)
福建元置福建道宣慰使司(治福/州路)屬江浙行中書省至
正十六年正月改宣慰司為行中書省明太祖吳元年
十二月平陳友定洪武二年五月仍置福建等處行中
書省七年二月置福州都衛(與行中書/省同治)八年十月改福
州都衛為福建都指揮使司九年六月改行中書省為
承宣布政使司領府八直𨽻州一屬縣五十七
福州府元福州路屬福建道宣慰司明太祖吳元年為
府領縣九閩(倚/)侯官(倚西北有懐安縣明洪武十二年/移入郭内與閩侯官同治萬厯八)
(年九/月省)長樂　福清(元福清州明洪武/二年二月降為縣)連江　羅源　古
田　閩清　永福
興化府元興化路屬福建道宣慰司明洪武元年為府
領縣二莆田(西北有興化縣正/統十三年四月省)仙遊
建寧府元建寧路屬福建道宣慰司明洪武元年為府
領縣八四年正月置建寧都衛於此八年十月改為福
建行都指揮使司建安(倚/)甌寧(倚/)建陽　崇安　浦城
　松溪　政和　壽寧(景泰六年八月以政和縣楊/海村置析福安縣地益之)
延平府元延平路屬福建道宣慰司明洪武元年為府
領縣七南平(倚/)將樂　沙　尤溪　順昌　永安(本沙/縣之)
(浮流巡檢司正統十四年置永安千戶所/於此景泰三年改置縣析尤溪縣地益之)大田(嘉靖十/五年二)
(月以尤溪縣之大田鎮置析/永安漳平徳化三縣地益之)
汀州府元汀州路屬福建道宣慰司明洪武元年為府
領縣入長汀(倚/)寧化　上杭　武平　清流　連城(本/曰)
(蓮城明洪武十七/年後改蓮曰連)歸化(成化七年正月以清流縣之明/溪鎮置析將樂沙縣寧化三縣)
(地益/之)永定(成化十四年以上杭縣溪南里之/田心地置析勝運等四里益之)
邵武府元邵武路屬福建道宣慰司明太祖吳元年為
府領縣四邵武(倚/)光澤　泰寧　建寧
泉州府元泉州路屬福建道宣慰司明洪武元年為府
領縣七晉江(倚/)南安　同安　惠安　安溪　永春
徳化
漳州府元漳州路屬福建道宣慰司明洪武元年為府
領縣十龍溪(倚/)漳浦　龍巖　長泰　南靖　漳平(成/化)
(六年以龍巖縣九龍鄉置/析居仁等五里地益之)平和(正徳十四年六月以南/靖縣之河頭大洋陂置)
(析漳浦縣/地益之)詔安(本南詔守禦千戶所𢎞治十八/年置嘉靖九年十二月改為縣)海澄(嘉/靖)
(四十五年十二月以龍溪縣之/靖海館置析漳浦縣地益之)寧洋(本龍巖縣之東西/洋巡檢司正統十)
(一年置嘉靖四十五年十二月改/置縣又析大田永安二縣地益之)
福寧州元屬福州路明洪武二年八月降為縣屬福州
府成化九年三月升為州直𨽻布政司領縣二寧徳(明/洪)
(武二年屬福州府/成化九年来屬)福安(明洪武二年屬福州/府成化九年来屬)
廣東元置廣東道宣慰使司(治廣/州路)屬江西行中書省又
置海北海南道宣慰使司(治雷/州路)屬湖廣行中書省明洪
武二年三月以海北海南道屬廣西行中書省四月改
廣東道為廣東等處行中書省六月以海南海北道所
領并屬焉四年十一月置廣東都衛(與行中書/省同治)八年十
月改都衛為廣東都指揮使司九年六月改行中書省
為承宣布政使司領府十直𨽻州一屬州七縣七十五
廣州府元廣州路屬廣東道宣慰司明洪武元年為府
領州一縣十五南海(倚/)番禺(倚/)順徳(景泰三年以南海/縣大良堡置析新)
(㑹縣地/益之)東筦　新安(本東筦守禦千戶所明洪武十/四年八月置萬厯元年改為縣)三
水(嘉靖五年五月以南海縣之/龍鳳岡置析髙安縣地益之)増城　龍門(𢎞治六年/以増城縣)
(之七星岡置析/博羅縣地益之)香山　新㑹　新寧(𢎞治十一年以新/㑹縣徳行都之土)
(坑蓢置析文章/等五都地益之)從化(𢎞冶二年以番禺縣横潭/村置析増城縣地益之)清逺
連州(元桂陽州直𨽻廣東道明洪武二年三月省入連/州四月連州廢地屬連山三年九月連山廢地屬)
(陽山十四年置/連川於此屬府)領縣二陽山(元屬桂陽州明洪武二年/三月桂陽州廢屬連州四)
(月連州廢屬韶州府十四年四月改為/連州徙州於桂陽州舊治復置縣屬焉)連山(元連州治/此直𨽻廣)
(東道明洪武二年四月州廢屬韶州府三年九月/省入陽山十三年十一月復置十四年四月屬州)
肇慶府元肇慶路屬廣東道明洪武元年為府領州一
縣十一髙要(倚/)髙明(本髙要縣髙明鎮巡檢司成化十/一年十二月改為縣析清泰等都)
(益/之)四㑹　新興(元新州治直𨽻廣東道明/洪武二年四月州廢来屬)開平(本恩平/縣之開)
(平屯明末改為縣析新/興新㑹二縣地益之)陽春(元屬南恩州明洪武元年/屬新州二年四月新州廢)
(屬/府)陽江(元南恩州治此直𨽻廣東道明洪武元年南/恩州廢改屬新州二年四月新州廢屬府)恩
平(本陽江縣之恩平巡檢司初治縣東北之恩平故縣/後遷恩平堡成化十四年六月改堡為縣析新興新)
(㑹二縣/地益之)廣寧(嘉靖三十八年十/月以四㑹縣地置)　徳慶州(元徳慶路屬/廣東道明洪)
(武元年為府九年四月降為/州以府治端溪縣省入来屬)領縣二封川(元封州治此/直𨽻廣東道)
(明洪武二年三/月州廢改屬)開建(元屬封州明洪武/二年三月改屬)
韶州府元韶州路屬廣東道宣慰司明洪武元年為府
領縣六曲江(倚/)樂昌　英徳(元英徳州直𨽻廣東道明/洪武二年三月降為縣来)
(屬/)仁化　乳源　翁源(元屬英徳州明洪/武二年三月改屬)
南雄府元南雄路屬廣東道宣慰司明洪武元年為府
領縣二保昌(倚/)始興
惠州府元惠州路屬廣東道宣慰司明洪武元年為府
領州一縣十歸善(倚/)博羅　長寧(隆慶三年正月以歸/善縣鴻雁洲置析韶)
(州府英徳翁源/二縣地益之)永安(降慶三年七月以歸善縣安/民鎮置析長樂縣地益之)海豐
　龍川(元循州治此直𨽻廣東道明/洪武二年四月州廢来屬)長樂(元屬循州明/洪武二年四)
(月来/屬)興寧(元屬循州明洪武/二年四月来屬)　連平州(本連平縣崇禎/六年以和平縣)
(惠化都置析長寧河源二縣及韶/州府翁源縣地益之尋升為州)領縣二河源(舊屬府/崇禎六)
(年改/屬州)和平(正徳十三年八月以龍川縣之和平司置/析河源縣地益之屬府崇禎六年改屬州)
潮州府元潮州路屬廣東道宣慰司明洪武二年為府
領縣十一海陽(倚/)潮陽　揭陽　程鄉(元梅州治此直/𨽻廣東道明洪)
(武二年四月/州廢来屬)饒平(成化十二年十月以海/陽縣三饒地置治下饒)惠来(嘉靖三/年十月)
(以潮陽縣惠来都置析/惠州海豐縣地益之)鎮平(本平逺縣石窟巡檢司崇/禎六年改為縣析程鄉縣)
(地益/之)大埔(嘉靖五年以饒平縣大埔村/置析􁀙洲清逺二都地益之)平逺(嘉靖四十/一年五月)
(以程鄉縣豪居都之林子營置析福建之武平上杭江/西之安逺惠州府之興寜四縣地益之屬江西贛州府)
(四十二年正月還三縣割地/止以興寧程鄉地置縣来屬)普寧(嘉靖四十二年正月/以潮陽縣􁪷水都置)
(析洋烏黄坑二都地益之寄治貴山都之貴嶼/萬厯十年移治黄坑以洋烏􁪷水二都還潮陽)澄海(本/海)
(陽縣之闢望巡檢司嘉靖四十二年正/月改為縣析揭陽饒平二縣地益之)
高州府元高州路屬海北海南道宣慰司治電白明洪
武元年為府七年十一月降為州九年四月復為府後
治茂名領州一縣五茂名(倚明洪武七年十一月/省十四年五月復置)電白
　信宜　化州(元化州路屬海北海南道明洪武元年/為府七年十一月降為州以州治石龍)
(縣省入九年四月又降為縣/来屬十四年五月復為州)領縣二吳川(元屬化州路/明洪武九年)
(四月屬髙州府十/四年五月改屬州)石城(元屬化州路明洪武九年四月/屬髙州府十四年五月改屬州)
雷州府元雷州路屬海北海南道宣慰司明洪武元年
為府領縣三海康(倚/)遂溪　徐聞
亷州府元亷州路屬海北海南道宣慰司明洪武元年
為府七年十一月降為州九年四月屬雷州府十四年
五月復為府領州一縣二合浦(倚明洪武七年十一月/省十四年五月復置北)
(有石康縣成/化八年省)　欽州(元欽州路屬海北海南道明洪武/二年為府七年十一月降為州以)
(州治安逺縣省入九年四月降/為縣来屬十四年五月復為州)領縣一靈山(元屬欽州/明洪武九)
(年四月屬亷州十四/年五月仍屬欽州)
瓊州府元乾寧軍民安撫司元統二年十月改為乾寧
安撫司屬海北海南道宣慰司明洪武元年十月改為
瓊州府二年降為州三年仍升為府領州三縣十瓊山
(倚/)澄邁　臨高　定安(元至元二十九年六月置天厯/二年十月升為南建州明洪武)
(元年十月/復為縣)文昌　㑹同(元至元二十/九年六月置)樂㑹　儋州(元南/寜軍)
(海北海南道宣慰司明洪武元年十月改為儋/州屬府正統四年六月以州治宜倫縣省入)領縣一
昌化　萬州(元萬安軍屬海北海南道明洪武元年十/月改為萬州屬府正統四年六月以州治)
(萬安縣/省入)領縣一陵水　崖州(元吉陽軍屬海北海南道/宣慰司明洪武元年十月)
(改為崖州屬府正統四年/六月以州治寧逺縣省入)領縣一感恩(舊屬儋州正/統五年来屬)
羅定州元瀧水縣屬徳慶路明洪武元年屬徳慶州萬
厯五年五月升為羅定州直𨽻布政司領縣二東安(萬/厯)
(五年十一月以瀧水縣東山黄姜峒置/析徳慶州及高要新興二縣地益之)西寧(萬厯五年/十一月以)
(瀧水縣西山大峒置析徳/慶州及封川縣地益之)
廣西元置廣西兩江道宣慰使司(治靜/江路)屬湖廣行中書
省至正末改宣慰使司為廣西等處行中書省明洪武
二年三月因之六年四月置廣西都衛(與行中書/省同治)八年
十月改都衛為都指揮使司九年六月改行中書省為
承宣布政使司領府十一州四十有八縣五十長官司
四
桂林府元靜江路明洪武元年為府五年六月改為桂
林府領州二縣七臨桂(倚/)興安　靈川　陽朔　全州
(元全州路屬湖廣道明洪武元年為府九年四月降為/州省州治清湘縣入焉屬湖廣永州府二十七年八月)
(来/屬)領縣一灌陽　永寧州(元古縣明洪武十四年改為/古田縣隆慶五年三月升為)
(永寧/州)領縣二永福(舊屬府隆慶五年三月改屬州西南/有理定縣舊屬靜江路正統五年九)
(月/省)義寧(舊屬府隆慶五/年三月改屬州)
平樂府元大徳五年十一月置明洪武元年因之領州
一縣七平樂(倚/)㳟城　富川(元屬賀州明洪武十年五/月改屬潯州府後来屬)
賀(元賀州直𨽻廣西兩江道明洪武初以州治臨/賀縣省入屬潯州府十年五月降為縣来屬)荔浦
(舊屬桂林府𢎞/治四年□屬)修仁(舊屬桂林府𢎞/治四年来屬)昭平(萬厯四年四/月析平樂富)
(川二縣地置五年又析賀縣地益之東/南有龍平縣元屬府明洪武十八年廢)　永安州(元立/山縣)
(屬府明洪武十八年廢為立山鄉屬荔浦縣成化十三/年二月置州曰永安屬桂林府𢎞治三年九月改為長)
(官司五年復/為州来屬)
梧州府元梧州路明洪武元年為府領州一縣九蒼梧
(倚/)藤(元藤州直𨽻廣西兩江道明洪武二年九月省/州治鐔津縣入焉十月来屬十年五月降為縣)容
(元容州直𨽻廣西兩江道明洪武二年十月/来屬十年五月降為縣省州治普寧縣入焉)岑溪(元屬/藤州)
(明洪武十年/五月改屬府)懷集(元屬賀州明洪武初屬/平樂府十年五月来屬)　鬱林州(元/直)
(𨽻廣西兩江道明洪武二年九月/以州治南流縣省入十月来屬)領縣四博白　北流
(元屬容州明洪武/十年五月来屬)陸川(元屬容州明洪武/十年五月来屬)興業
潯州府元潯州路明洪武元年為府領縣三桂平(倚東/北有)
(武靖州成化三/年置萬厯末廢)平南　貴(元貴州直𨽻廣西兩江道明/洪武二年十月降為縣来屬)
柳州府元柳州路明洪武元年為府領州二縣十馬平
(倚元為府屬明洪武/元年徙府治於此)洛容　柳城(元為府治明/洪武元年徙)羅城(明/洪)
(武二年十月以羅城鄉置/屬融州十年五月来屬)懐逺(元屬融州明洪武十年/廢十三年十一月復置)
(縣来/屬)融(元融州直𨽻廣西兩江道明洪武二年十月/以州治融水縣省入来屬十年五月降為縣)來
賓(元屬象州明洪武/十年五月来屬)　象州(元直𨽻廣西兩江道明洪/武二年十月来屬以州治)
(陽奉縣/省入)領縣一武宣(舊曰武仙宣/徳六年更名)　賓州(元直𨽻廣西/兩江道明洪)
(武二年九月以州治嶺/方縣省入十月来屬)領縣二遷江　上林
慶逺府元慶逺路明洪武元年為府二年正月改慶逺
南丹軍民安撫司三年六月復曰慶逺府領州四縣五
長官司三宜山(倚/)天河　忻城　河池州(元河池縣𢎞/治十七年五)
(月升/為州)領縣二思恩(舊屬府正徳元/年二月改屬州)荔波(明洪武十七年/九月析思恩縣)
(地置屬府正統十二年改屬南丹成化/十一年九月又屬府正徳元年来屬州)　南丹州(明洪/武七)
(年七月置二十/八年廢尋復置)　東蘭州(明洪武十二年置以西蘭州/省入又省安習忠文口州入)
(焉/)　那地州(元地州明洪武元年改置/南有那州明洪武元年省)永順長官司
永定長官司(二司皆𢎞治五年/析宜山縣地置)永安長官司(𢎞治九年/九月析天)
(河縣十八/里地置)
南寧府元南寧路明洪武元年為府領州七縣三宣化
(倚/)隆安(嘉靖十二年四月析/宣化縣那久地置)　横州(元直𨽻廣西兩江/道明洪武二年九)
(月以州治寧浦縣省入屬潯州府十年五月降為縣来/屬十三年十一月復為州仍置寧浦縣為州治縣尋廢)
領縣一永淳(元屬横州明洪武十年五月省入/横縣十三年十一月復置屬州)　新寧
州(隆慶六年二月以宣/化縣定禄洞地置)　上思州(元屬思明路明洪武/初廢二十一年正月)
(復置屬思明府𢎞/治十八年来屬)　歸徳州(元屬田州路明洪武二年/屬田州𢎞𢎞治十八年来)
(屬/)　果化州(元屬田州路明洪武二年屬田/州府嘉靖九年十二月来屬)　忠州(元/屬)
(思明路明洪武初廢二十一年正月/復置屬思明府萬厯三年九月来屬)　下雷州(元下雷/峒明洪)
(武初屬鎮安府嘉靖四十三/年来屬萬厯十八年升為州)
思恩軍民府元思恩州屬田州路明洪武二年屬田州
府後屬雲南廣西府永樂二年八月直𨽻廣西布政司
正統四年十月升為府六年十一月升軍民府(東有鳳/化縣正)
(徳六年七月置嘉/靖八年十月廢)領州二縣二　奉議州(元直𨽻廣西/兩江道明洪)
(武五年省入来安府七年二月復置直𨽻行省二十/八年復廢尋復置直𨽻布政司嘉靖六年二月来屬)
上映州(元屬鎮安路明洪武五年廢為/洞萬厯三十二年復置来屬)　上林(元屬田/州路明)
(洪武二年屬田州府/嘉靖七年七月来屬)武縁(舊屬南寧府萬厯/五年十月来屬)
太平府元太平路至元二十九年閏六月置明洪武二
年七月為府領州十七縣三崇善(倚/)陀嶺　羅陽(以上/三縣)
(元俱屬/太平路)　左州　養利州(有舊州三一在州北一在西/北一在東北以上二州元屬)
(太平/路)　永康州(元永康縣屬太平路明初因之萬厯二/十八年六月升為州西南有思同州舊)
(屬府萬厯二十/八年六月省)　上石西州(元屬思明路明洪武末省/永樂二年復置萬厯三十)
(八年/来屬)　太平州(自此以下十一/州元屬太平路)　思城州　安平州
萬承州　全茗州　鎮逺州　茗盈州　龍英州　結
安州　結倫州　都結州　上下凍州(元屬龍州萬戶/府明洪武初来)
(屬/)　思明州(元屬思明路明洪武二年屬思/明府萬厯十六年三月来屬)
思明府元思明路明洪武二年七月為府直𨽻行省九
年直𨽻布政司領州三　下石西州(元屬思明路明/洪武二年屬府)
西平州(元屬思明路明洪武三年省永/樂二年復置宣徳元年與安南)　禄州(元屬思/明路明)
(洪武三年省二十一年正月復置尋没於/交趾永樂三年收復宣徳元年與安南)
鎮安府元鎮安路明洪武元年為府(西有鎮安舊城明/洪武二年徙於廢)
(凍州即/今治也)
田州元田州路明洪武二年七月為府嘉靖七年六月
降為州徙治八甲而置田寧府於府城八年十月府廢
州復還故治直𨽻布政司(西有来安路元屬廣西兩江/道明洪武二年七月為府領)
(歸仁州羅博州田州十七年復廢北有上隆州元屬田/州路明洪武二年屬府成化三年徙治潯州府東北更)
(名武靖州又有恩城州元屬本/路明洪武初屬府𢎞治五年廢)
歸順州元屬鎮安路明洪武初廢為洞𢎞治九年八月
復置屬鎮安府嘉靖初直𨽻布政司
泗城州元屬田州路明洪武七年直𨽻行中書省九年
直𨽻布政司(東北有程鄉明洪武二十一年以泗城州/之程丑莊置屬州尋屬慶逺府宣徳初還)
(屬州嘉靖元年廢西南有利州元屬田州路明洪武七/年十一月直𨽻布政司正統六年五月徙治泗城州古)
(那甲嘉靖二年廢又西有上林長官司永樂七年以州/之上林洞置直𨽻布政司萬厯中省入州崇禎六年分)
(司西地入雲/南廣南府)
向武州元屬田州路明洪武二年七月屬田州府二十
八年廢建文二年復置直𨽻布政司(北有富勞縣元屬/田州路明洪武二)
(年屬田州府尋為夷獠所據建文四年復置後廢東有/武林縣元亦屬田州路明洪武二年屬田州府永樂初)
(省入富/勞縣)
都康州元屬田州路明洪武二年屬田州府後為夷獠
所據建文元年復置直𨽻布政司
龍州元龍州萬户府明洪武二年七月仍為州屬太平
府九年六月直𨽻布政司
江州元屬思明路明洪武二十年直𨽻布政司領縣一
羅白(明洪武三年置屬/思明府後来屬)
思陵州元屬思明路明洪武三年省入思明府二十一
年正月復置直𨽻布政司
憑祥州本憑祥縣永樂二年五月以思明府之憑祥鎮
置屬思明府成化十八年升為州直𨽻布政司
安隆長官司元致和元年三月置安隆州屬雲南行省
後廢為寨屬泗城州明洪武三十五年十二月置安隆
長官司仍屬泗城州後直𨽻布政司
　
　
　
　
欽定續通典卷一百四十五
欽定四庫全書
欽定續通典卷一百四十六
　州郡
　　明(雲南/)　(貴州/)
雲南元置雲南等處行中書省(治中/慶路)明洪武十五年二
月癸丑平雲南置雲南都指揮使司乙卯置雲南等處
承宣布政使司(同治雲/南府)領府五十八州七十五縣五十
五蠻部六後領府十九禦夷府二州四十禦夷州三縣
三十宣慰司八宣撫司四安撫司五長官司三十三禦
夷長官司二
雲南府元中慶路明洪武十五年正月改為雲南府領
州四縣九昆明(倚/)富民　宜良　羅次(舊屬安寧州𢎞/治十三年八月)
(改屬/府)　晉寧州領縣二歸化　呈貢　安寧州領縣一
禄豐　昆陽州領縣二三泊　易門　嵩明州(明洪武/十五年)
(三月改曰嵩盟成化十八年復故西有邵甸縣明洪武/十五年三月屬州尋廢東南有楊林縣成化十七年十)
(月/廢)
曲靖府元曲靖路明洪武十五年三月為府二十七年
四月升為軍民府領州四縣二南寧(倚東南有元越州/治明洪武二十八)
(年正/月廢)亦佐(元屬羅雄州明/永樂初改屬府)　霑益州(南有交水縣東南/有羅山縣東北有)
(石梁縣元皆屬州明/洪武十五年皆廢)　陸涼州(西有芳華縣南有河納/縣元皆屬州明永樂初)
(皆/廢)　馬龍州(西南有通泉縣元屬州明永樂初廢南/有馬龍縣元屬州明洪武十五年廢)
羅平州(舊羅雄州萬厯十/五年四月更名)
尋甸府元仁徳府明洪武十六年十月辛未升為仁徳
軍民府丁丑改尋甸軍民府成化十二年改為尋甸府
(北有為羙縣西有歸厚縣元屬府/明洪武十五年三月因之尋廢)
臨安府元臨安路明洪武十五年正月為府領州六縣
五長官司九　建水州(倚元時府在州北明洪武中移/府治此西有寧逺州萬厯十四)
(年析建水州置/四十八年廢)　石屏州(元曰石坪明洪武十五年/三月改曰石平後改今名)
阿迷州(元阿甯萬户明洪武/十五年三月置州)　寧州(東有西沙縣元屬/州後省明洪武十)
(五年三月復置/仍屬州尋復省)通海(元屬寧州明洪武十/五年三月改屬府)河西　嶍峨
(元屬寧州明洪武十/五年二月改屬府)䝉自　新平(萬厯十/九年置)　新化州(本/焉)
(龍他郎甸長官司明洪武十七年四月置直𨽻布/政司𢎞治八年改為新化州萬厯十九年來屬)　寧
逺州(元至治三年二月置直𨽻雲南行省明/洪武十五年來屬宣徳九年與安南)　納樓茶
甸長官司(本納樓千戸所明洪武十五年/置屬和泥府十七年四月改置)教化三部長
官司(元强現三部明/洪武中改置)王弄山長官司(元王弄山大小二/部明洪武中改置)
虧容甸長官司(元鐡容甸屬元江路/明洪武中改置來屬)溪處甸長官司(元/溪)
(處甸軍民副萬戸屬元江/路明洪武中改置來屬)思佗甸長官司(元和泥路明/洪武十五年)
(三月為府領納樓千户所伴溪七/溪阿撒三蠻部十七年廢後改置)左能寨長官司(本思/佗甸)
(寨明洪武/中改置)落恐甸長官司(元伴溪落恐部軍民/萬户明洪武中改置)安南長
官司(元捨資千户後改安南道防送軍千户明洪武十/五年三月仍曰捨資千戸所尋改置長官司正徳)
(六年省入䝉自縣/天啓二年復置)
澂江府元澂江路明洪武十五年三月為府領州二縣
三河陽(倚/)江川　陽宗　新興州(北有普舍縣南有研/和縣元俱屬州明洪)
(武十五年三/月因之尋廢)　路南州(東南有邑市縣舊屬/州𢎞治三年九月廢)
廣西府元廣西路明洪武十五年三月為府領州三師
宗州　彌勒州　維摩州(元天徳四/年二月置)
廣南府元廣南西路宣撫司明洪武十五年十一月改
置廣南府領州一　富州(元至元十三年置屬廣南西/路明洪武十五年改屬府西)
(南有安寧州東北有羅佐州俱元至元十三年/置屬廣南西路明洪武十五年因之後俱廢)
元江軍民府元元江路明洪武十五年三月為府永樂
初升軍民府領州二　奉化州(倚本因逺羅必甸長官/司明洪武十八年四月)
(置嘉靖/中改州)　恭順州(本他郎寨長官/司嘉靖中改州)
楚雄府元威楚開南路明洪武十五年三月改為楚雄
府領州二縣五楚雄(倚元曰威楚明洪武/十五年二月更名)廣通(元屬南/安州明)
(洪武十五年因/之後改屬府)定逺　定邊(元至元十二年置屬鎭/南州明洪武中改屬)􁖴
嘉　南安州　鎭南州
姚安軍民府元姚安路明洪武十五年三月為府二十
七年四月升軍民府領州一縣一　姚州(倚元屬大理/路明洪武十)
(五年三/月來屬)大姚(元屬姚州明洪武十五/年三月因之後改屬府)
武定府元武定路明洪武十五年三月為府尋升軍民
府萬厯中罷稱軍民領州二縣一　和曲州(倚舊城在/南本州治)
(隆慶三年十二月徙州為府附郭東有南甸縣元路治/明洪武十五年三月改屬州成化二十年仍屬府正徳)
(元年十/月省)元謀　禄勸州(北有易籠縣元屬州明洪武十/七年省東有石舊縣本屬州天)
(啓元年/七月省)
景東府元至順二年二月置明洪武十五年閏二月因
之三月降為州屬楚雄府十七年正月仍升為府(北有/開南)
(州元屬威楚開南路明洪武/十五年三月屬楚雄府尋省)
鎭沅府本鎮沅州明洪武三十五年十二月置永樂四
年四月升為府領長官司一禄谷寨長官司(永樂十年/四月以禄)
(平寨/置)
大理府元大理路明洪武十五年三月為府領州四縣
三長官司一太和(倚/)　趙州(明洪武十五年三月/改名趙喜州尋復)領縣
一雲南(元雲南州明洪武十五年三月/改為縣屬府十七年改屬州)　鄧川州領縣
一浪穹(西南有鳯羽縣明洪武十五/年三月置屬鄧川州尋省)　賓川州(𢎞治六/年四月)
(析趙州及太和/雲南二縣地置)　雲龍州(元雲龍甸軍民府至元末置/明洪武十七年改為州來屬)
(正統間屬䝉化/府後仍來屬)十二關長官司(元十二關防送千户/所明洪武中改置)
鶴慶軍民府元鶴慶路明洪武十五年三月為府三十
年十一月升軍民府(東南有木按州又有副州元/俱屬府明洪武十五年俱廢)領州
二　劒川州(元劒川縣明洪武十五年三/月因之十七年正月升為州)　順州(元屬/麗江)
(路明洪武十五年三/月屬北勝府尋來屬)
麗江軍民府元麗江路宣撫司明洪武十五年三月為
府三十年十一月升軍民府領州四　通安州(倚/)　寳
山州　蘭州(元屬麗江路明洪武十五年三月/屬麗江府尋屬鶴慶府後仍來屬)　巨津
州(西北有臨江縣元屬州明洪武/十五年三月因之𢎞治後廢)
永寧府元屬麗江永寧州路明洪武十五年三月屬北
勝府十七年屬鶴慶府二十九年改屬瀾滄衛永樂四
年四月升為府領長官司四刺次和長官司　革甸長
官司　香羅甸長官司　瓦魯之長官司(四司俱永樂/四年四月置)
北勝州元北勝府屬麗江路明洪武十五年三月屬布
政司尋降為州屬鶴慶府二十九年改屬瀾滄衛正統
七年九月直𨽻布政司𢎞治九年徙治瀾滄衛城(瀾滄/衛舊)
(在州南本瀾滄衛軍民指揮使司明洪武二十八年九/月置屬□司𢎞治九年徙州來同治尋罷軍民司北為)
(衛北有蒗蕖州元屬麗江路明洪武十五年三月屬北/勝府尋屬鶴慶軍民府二十九年改屬瀾滄衛天啓中)
(廢/)
永昌軍民府元永昌府屬大理路明洪武十五年三月
屬布政司十八年二月兼置金齒衛屬都司二十三年
十二月省府升衛為金齒軍民指揮使司嘉靖元年十
月罷軍民司止為衛復置永昌軍民府領州一縣二安
撫司四長官司三保山(倚本金齒千戸所明洪武中置/永樂元年九月乂置永昌府守)
(禦千户所俱屬金齒軍民司嘉靖三年三月改二所為/保山縣北又有潞江州宣徳八年六月置直𨽻布政司)
(正統二年/五月廢)永平(元屬永昌府明洪武二十三年屬/金齒軍民司嘉靖元年仍屬府)　騰
越州(元騰衝府屬大理路明洪武十五年三月屬布政/司尋廢永樂元年九月置騰衝守禦千戸所屬金)
(齒軍民司宣徳六年八月直𨽻都司正統十年三月升/所為騰衝軍民指揮使司嘉靖三年十月置騰越州屬)
(府十年十二月罷司為騰衝衛西南有騰衝土州宣徳/五年六月置屬金齒軍民司後直𨽻布政司正統三年)
(五月仍屬金齒/軍民司尋廢)潞江安撫司(元柔逺路明洪武十五年/三月為府後廢屬麓川平)
(𬗟司永樂元年正月析置潞江長官司直𨽻都司十六/年六月升安撫司宣徳元年六月改𨽻布政司正統三)
(年六月屬金齒軍民司/嘉靖元年十月屬府)鎭道安撫司　楊塘安撫司(二/司)
(地雋屬西畨與麗江府接界俱永樂四年/正月置屬金齒軍民司嘉靖元年屬府)瓦甸安撫司
(本瓦甸長官司宣徳二年置屬金齒軍民司九年二月/直𨽻都司正統三年五月仍屬金齒軍民司五年十一)
(月升為安撫司/嘉靖元年屬府)鳯溪長官司(明洪武二十三年十一月/置屬金齒軍民司嘉靖元)
(年改/屬府)施甸長官司(元石甸長官司明洪武十七年五月/更名屬府二十三年屬金齒軍民司)
(嘉靖元年/仍屬府)茶山長官司(永樂五年析孟養地置屬/金齒軍民司嘉靖初屬府)
蒙化府元䝉化州屬大理路明洪武十五年三月因之
正統十三年六月升為府
順寧府元泰定四年十一月置明洪武十五年三月庚
戌因之己未降為州屬大理府十七年正月仍升為府
(南有寳通州又有慶甸縣元俱/與府同置明洪武十五年省)領州一　雲州(本大侯/長官司)
(永樂元年正月析麓川平𬗟地置直𨽻都司宣徳三年/五月升為大侯禦夷州直𨽻布政司萬厯二十五年更)
(名來/屬)領長官司一孟𬗟長官司(宣徳五年六月以景東/府之孟𬗟孟梳地置屬)
(景東府後直𨽻布政司/萬厯二十五年來屬)
車里軍民宣慰使司元車里路泰定二年七月置即大
徹里明洪武十五年閏二月為軍民府十九年十一月
改軍民宣慰使司永樂中廢宣徳六年復置(東有元耿/凁路至正)
(七年正月置又有耿當孟弄二州亦/元末置明洪武十五年俱省入車里)
𬗟甸軍民宣慰使司本𬗟中宣慰司明洪武二十七年
六月置尋廢永樂元年十月復置更名(元後至元四年/十二月置邦牙)
(宣慰司於蒲甘𬗟王城至正二年六月廢至元二十六/年置太公路於太公城明洪武十五年三月為府後廢)
領長官司一東倘長官司(宣徳八年/九月置)
木邦軍民宣慰使司元木邦路至順元年三月置明洪
武十五年三月為府後廢三十五年十二月復置永樂
二年六月改軍民宣慰使司(北有䝉憐路䝉來路俱元/置明洪武十五年三月俱)
(為府後/俱廢)
八百大甸軍民宣慰使司元入百等處宣慰使司明洪
武二十四年六月改置(又有䝉慶宣慰司元泰定四年/置至正二年四月罷明洪武十)
(五年三月復置府後廢又有孟絹路元元統元年置屬/八百宣慰司明洪武十五年三月為府後廢又有木按)
(孟傑二路俱元置明洪武十/五年三月俱為府後俱廢)
孟養軍民宣慰使司元雲逺路明洪武十五年三月為
府十七年改為孟養府後廢三十五年十二月復置永
樂二年六月改軍民宣慰使司正統十三年廢萬厯十
三年改置長官司
老撾軍民宣慰使司永樂二年四月置
南甸宣撫司元至元二十六年置南甸路明洪武十五
年三月為府後廢屬騰衝守禦千戸所永樂十二年正
月置州直𨽻布政司正統三年五月改屬金齒軍民指
揮使司九年六月升宣撫司仍直𨽻布政司
千崖宣撫司元鎭西路明洪武十五年三月為府後廢
屬麓川平𬗟司永樂元年正月析置千崖長官司直𨽻
都司後屬金齒軍民指揮使司宣徳五年六月復屬都
司正統三年五月復屬金齒軍民指揮使司九年六月
升宣撫司直𨽻布政司(西北有南睒元/置明洪武中廢)
隴州宣撫司本麓川平緬軍民宣慰使司正統六年廢
九年九月改置治隴把(元平𬗟路在隴把東北明洪武/十五年閏三月置平𬗟宣慰使)
(司三月又改路為府未幾府廢十七年八月丙子升司/為平𬗟軍民宣慰使司甲午改麓川平𬗟軍民宣慰使)
(司省麓川路入焉元麓川路在隴把南明洪武十五年/三月為府未幾府廢十七年八月為麓川平𬗟軍民宣)
(慰司治所正統中司廢曰平麓城亦曰孟卯城萬厯十/二年置宣撫同知於此乂西南有通西軍民總管府元)
(至元二十六年置明洪武/十五年三月為府後廢)
孟定禦夷府元孟定路至元三十一年四月置明洪武
十五年三月為府(東南有謀粘路元泰定三年七月置/有木連路元至正二十六年置明洪)
(武十五年三月/俱因之後俱廢)領安撫司一耿馬安撫司(萬厯十三年/析孟定地置)
孟艮禦夷府永樂三年七月置直𨽻都司後直𨽻布政
司(東有木垜路又有孟隆路俱元泰定三年九月置東/北有孟愛等甸軍民府元至元二十六年置明洪武)
(十五年三月俱/為府後俱廢)
威逺禦夷州元威逺州屬威楚路後改威逺蠻棚府明
洪武十五年三月仍為威逺州屬楚雄府十七年升為
府後廢三十五年十二月復置州直𨽻布政司
灣甸禦夷州本灣甸長官司永樂元年正月析麓川平
𬗟地置直𨽻都司三年四月升為州直𨽻布政司
鎭康禦夷州元鎭康路明洪武十五年三月為府十七
年降為州後廢以其地屬灣甸州永樂七年七月復置
直𨽻布政司
孟密宣撫司本孟密安撫司成化二十年六月析木邦
地置萬厯十三年升為宣撫司
蠻莫安撫司萬厯十三年析孟密地置
者樂甸長官司(永樂元年正月析麓川平𬗟地/置直𨽻都司後改𨽻布政司)
鈕兀禦夷長官司宣徳八年十月以和泥之鈕兀五隆
二寨置
芒市禦夷長官司元芒施路明洪武十五年三月為府
後廢正統八年四月改置屬金齒軍民指揮司後直𨽻
布政司
孟璉長官司(舊為麓川平𬗟司地後為孟定府永樂四/年四月置直𨽻都司東南有木來府元置)
(明洪武十五年/三月因之後廢)
大古剌軍民宣慰使司(在孟養西南亦曰擺/古濱南海與暹羅鄰)底馬撒軍
民宣慰使司(在大古/剌東南)小古剌長官司　茶山長官司
底板長官司　孟倫長官司　八家塔長官司(皆在西/南極邊)
(俱永樂四/年六月置)
剌和莊長官司(永樂四年十月/置直𨽻都司)
保瓦長官司　散金長官司(舊俱為麓川平𬗟司地/俱永樂六年四月置)
麻里長官司(永樂六年七月析孟/養地置直𨽻都司)
八寨長官司(永樂十二年九/月置直𨽻都司)
底兀剌宣慰使司永樂二十二年三月置
廣邑州本金齒軍民司之廣邑寨宣徳五年五月升為
州八年十一月直𨽻布政司正統元年三月徙於順寧
府之右甸
貴州元為湖廣四川雲南三行中書省地明洪武十五
年正月置貴州都指揮使司(治貴州/宣慰司)其民職有司則仍
屬湖廣四川雲南三布政司永樂十一年置貴州等處
承宣布政使司(與都指揮/司同治)領府八州一縣一宣慰司一
長官司三十九後領府十州九縣十四宣慰司一長官
司七十六
貴陽軍民府本程番府成化十二年七月分貴州宣慰
司地置治程番長官司隆慶二年六月移入布政司城
與宣慰司同治三年三月改府名貴陽萬厯二十九年
四月升為軍民府領州三縣二長官司十六新貴(倚本/貴竹)
(長官司明洪武五年正月置屬宣慰/司萬厯十四年二月改置縣來屬)貴定(倚萬厯三十/六年析新貴)
(縣及定番/州地置)　開州(崇禎四年十一月以/副宣慰洪邊舊地置)　廣順州(本金/筑長)
(官司明洪武五年三月置屬四川行省十年正月改安/撫司十九年十二月屬廣西二十七年仍屬四川二十)
(九年屬貴州衛正統三年八月直𨽻貴州布政司成化/十二年七月屬程番府隆慶二年六月屬貴陽府萬厯)
(四十年/置州)　定番州(元程番武勝軍安撫司明洪武五年/罷成化十二年七月置程番府領金)
(筑安撫司上馬橋大龍番小龍番程番方番韋番卧龍/番洪番小程番盧番羅番金石番盧山木瓜大華麻响)
(十六長官司隆慶二年六月移府入/布政司城萬厯十四年三月置州)領長官司十六程
番長官司(倚明洪武五年三月置屬貴州衛正統三年/八月屬貴州宣慰司成化十二年七月屬程)
(番府萬厯十四/年三月屬州)小程番長官司(元小程番安撫司明/洪武六年正月改置)上
馬橋長官司(明洪武十五/年六月置)盧番長官司(元盧番静海軍/安撫司明洪武)
(六年正月改置省元盧番/蠻夷軍民長官司入焉)韋番長官司(元韋番蠻夷長/官司明洪武十)
(五年六/月改置)方番長官司(元方番河中府安撫/司明洪武五年改置)洪番長官司
(元洪番永盛軍安撫司/明洪武六年正月改置)卧龍番長官司(元卧龍番南寧/州安撫司明洪)
(武五年/改置)小龍番長官司(元小龍番静蠻軍安撫司/明洪武六年正月改置)大龍
番長官司(元大龍番應天府安撫/司明洪武五年改置)金石番長官司(元金/石番)
(太平軍安撫司明/洪武五年改置)羅番長官司(元羅番大龍遏蠻軍安/撫司明洪武五年改置)
盧山長官司(元盧山等處蠻夷軍安撫/司明洪武六年正月改置)木瓜長官司(元/木)
(𤓰等處蠻夷軍民長官司明洪武五年改置屬貴州衛/正統三年八月屬金筑安撫司成化十二年七月屬程)
(番府萬厯十四年三/月屬州下二司倣此)麻响長官司(明洪武七/年六月置)大華長官
司(明洪武七/年六月置)
貴州宣慰使司元改順元路軍民安撫司置屬湖廣行
省明洪武五年正月屬四川行省九年六月屬四川布
政司永樂十一年二月來屬領長官司七水東長官司
(元水東寨長官司明洪武五年改置後/廢永樂元年六月置屬都司後來屬)中曹蠻夷長官
司(元中曹百納等處長官司屬管番/民總管明洪武五年改置來屬)龍里長官司(元龍/里等)
(寨長官司屬管番民總管/明洪武五年改置來屬)白納長官司(元茶山白納等/處長官司明洪)
(武五年并入中曹司永/樂四年五月改置來屬)底寨長官司(元底寨等處長官/司明洪武五年改)
(置/)乖西蠻夷長官司(元乖西軍民府屬管番民總管明/洪武五年改置後廢永樂元年六)
(月復置屬都/司復來屬)養龍坑長官司(元養龍坑宿徵等處長/官司明洪武五年改置)
安順軍民府元安順州屬普定路明洪武十五年三月
屬普定府十八年直𨽻雲南布政司二十五年八月屬
四川普定衛正統三年八月直𨽻貴州布政司成化中
徙州治普定衛城萬厯三十年九月升安順軍民府(東/有)
(元普定路屬雲南行省明洪武十五年三月為府屬雲/南布政司尋并軍民府改屬四川布政司十八年七月)
(廢/)領州三長官司六寧谷寨長官司(明洪武十九年置/屬安順州二十五)
(年八月屬普定衛正/統三年八月仍來屬)西堡長官司(建置所屬同上北有/浪伏山元置習安州)
(於山下屬普定路明洪武十/五年三月屬普定府後廢)　鎭寧州(元至正十一年/四月以火烘夷)
(地置屬普定路明洪武十五年三月屬普定府二十五/年八月屬普定衛後僑治衛城正統三年八月貞𨽻貴)
(州布政司嘉靖十一年六月徙州治/安莊衛城萬厯三十年九月屬府)領長官司二十二
營長官司(明洪武十九年置屬安順州二十五年/八月屬普定衛正統三年八月來屬)康佐
長官司(建置所/屬同上)　永寧州(元以打罕夷地置屬普定路/明洪武十五年三月屬普定)
(府二十五年八月屬普定衛後僑治衛城正統三年八/月直𨽻貴州布政司嘉靖十一年三月徙州治□索嶺)
(守禦千户所城萬厯/三十年九月屬府)領長官司二慕役長官司(明洪武/十九年)
(置屬安順州二十年八月屬/普定衛正統三年八月來屬)頂營長官司(明洪武四年/置所屬同上)
　普安州(本貢寧安撫司建文中置屬普安軍民府永/樂元年正月改普安安撫司屬四川布政司)
(十三年十二月改為州直𨽻貴州布政司萬厯十四年/二月徙治普安衛城三十年九月屬府東有八部山元)
(普安路治山下屬雲南行省明洪武十五年三月為府/屬雲南布政司尋升軍民府二十七年四月改屬四川)
(永樂/後廢)
都匀府本都匀安撫司明洪武十九年十二月置二十
三年十月改都匀衛屬貴州都司二十九年四月升軍
民指揮使司屬四川布政司永樂十七年仍屬貴州都
司𢎞治七年五月置都匀府於衛城領州二縣一長官
司八都匀長官司(元上都匀等處軍民長官/司明洪武十六年更名)邦永長官
司(元中都匀板水等處軍民長官司屬/管番民總管明洪武十六年更名)平浪長官司(明/洪)
(武十六/年置)平洲六洞長官司(明洪武十/六年置)　麻哈州(木麻哈/長官司)
(明洪武十六年置屬平越衛/𢎞治七年五月升為州來屬)領長官司二樂平長官司
(明洪武二十四年五月置屬雲南/復屬平越衛𢎞治七年五月來屬)平定長官司(明洪武/二十二)
(年置屬平越衛三十年屬清/平衛𢎞治七年五月來屬)　獨山州(本九名九姓獨/山州長官司明)
(洪武十六年置屬都匀衛𢎞治/七年五月升為獨山州屬府)領縣一長官司二淸平
(本清平長官司明洪武二十二年置屬平越衛三十年/屬淸平衛𢎞治七年五月改為縣屬麻哈州後來屬)
合江洲陳䝉爛土長官司(明洪武十六年置屬都匀/衛𢎞治七年五月屬州)豐
寧長官司(明洪武二十三年置屬都/匀衛𢎞治七年五月屬州)
平越軍民府元平越長官司明洪武十四年置平越守
禦千户所十五年閏二月改為平越衛十七年二月升
軍民指揮使司領長官司五屬四川布政司尋屬貴州
都司萬厯二十九年四月置平越軍民府於衛城以播
州地益之屬貴州布政司領衛二州一縣三長官司二
淸平衛(明洪武二十三年六月置屬貴州都司萬/厯二十九年來屬衛治在清平縣北一里)興隆
衛(明洪武二十二年六月置屬貴/州都司萬厯二十九年來屬)　黄平州(本黄平安/撫司明洪)
(武七年十一月置屬播州宣慰司/萬厯二十九年四月改為州來屬)　餘慶(本餘慶長官/司明洪武十)
(七年置屬播州宣慰司萬厯/二十九年六月改為縣來屬)甕安(本甕水安撫司明洪/武初置萬厯二十九)
(年四月改/為縣來屬)湄潭(萬厯二十九年四月/以播州湄潭地置)凱里長官司(本凱/里安)
(撫司嘉靖八年二月分播州宣慰司地置屬清平衛/萬厯二十九年來屬三十五年六月改為長官司)楊
義長官司(明洪武初置屬平越衛/萬厯二十九年屬府)
黎平府本思州宣慰司地明洪武十八年正月置五開
衛屬湖南都司後廢三十五年十一月復置永樂十一
年二月置黎平府於衛城屬貴州布政司𢎞治十年徙
府治衛南萬厯二十九年十一月以府屬湖廣三十一
年四月還屬貴州領縣一長官司十三永從(元福禄永/從軍民長)
(官司明洪武中改置福禄永從蠻夷長官司後廢永樂/元年正月復置屬貴州衛十二年三月來屬正統六年)
(九月改/為縣)潭溪蠻夷長官司(元潭溪長官司明洪武三年/正月改置屬湖廣辰州衛三)
(月改屬湖廣靖州衛後廢永樂元年正/月復置屬貴州衛十二年三月來屬)八舟蠻夷長官
司(元八舟軍民長官司明洪武五年改置後廢永/樂元年正月復置屬貴州衛十二年三月來屬)洪舟
泊里蠻夷長官司(元洪舟泊里軍民長官司明洪武初/改置後廢永樂元年正月復置屬貴)
(州衛十二年/三月來屬)曹滴洞蠻夷長官司(元曹滴等洞軍民長/官司明洪武初改置)
(後廢永樂元年正月復置屬/貴州衛十二年三月來屬)古州蠻夷長官司(元古州/八萬洞)
(軍民長官司明洪武三年正月改置屬湖廣辰州衛三/月改屬湖廣靖州衛後廢永樂元年正月復置屬貴州)
(衛十二年/三月來屬)西山陽洞蠻夷長官司(明洪武初置後廢永/樂元年正月復置屬)
(貴州衛十二/年三月來屬)新化蠻夷長官司(元新化長官司明洪武/三年正月改置屬湖廣)
(辰州衛三月改屬湖廣靖州衛後廢永樂元年正月復/置屬貴州衛十一年二月置新化府於此領湖耳亮寨)
(歐陽新化中林騐洞赤溪南洞龍里七蠻夷長官/司宣徳九年十一月府廢以所領俱屬黎平府)湖耳
蠻夷長官司(元湖耳洞長官司明洪武三年正月改置/屬湖廣辰州衛三月改屬湖廣靖州衛後)
(廢永樂元年正月復置屬貴州衛/十二年三月屬新化府府廢來屬)亮寨蠻夷長官司(本/八)
(萬亮寨蠻夷長官司明洪武三年正月置屬湖廣辰州/衛三月屬湖廣靖州衛後廢永樂元年正月復置改名)
(屬貴州衛十二年三月/屬新化府府廢來屬)歐陽蠻夷長官司(元歐陽寨長/官司明洪武)
(三年正月改置屬湖廣辰州衛三月改屬湖廣靖州衛/後廢永樂元年正月復置屬貴州衛十二年三月屬新)
(化府府/廢來屬)中林驗洞蠻夷長官司(明洪武初置後廢永樂/元年正月復置十二年)
(三月屬新化府府廢/來屬下二司倣此)赤溪湳洞蠻夷長官司　龍里蠻
夷長官司
思南府元思南宣慰司屬湖廣行省明洪武四年改屬
四川六年十二月陞為思南道宣慰使司仍屬湖廣永
樂十一年二月改為府屬貴州布政司隆慶四年三月
徙治平溪衛尋復故領縣三長官司二安化(倚本水犄/姜長官司)
(元屬思州安撫司明洪武初改曰水徳江屬思南宣慰/司永樂十二年三月屬府萬厯三十三年改置安化縣)
(舊有洪安化濟二長官司屬思南/宣慰司明洪武二十六年五月省)蠻夷長官司(倚明洪/武十年)
(十月置屬思南宣慰司/永樂十二年三月屬府)婺川(元屬思州安撫司明洪武/五年屬鎭逺州十七年後)
(仍屬思州永樂十/二年三月來屬)印江(本思印江長官司屬思南宣慰/司永樂十二年三月屬府𢎞治)
(七年六月改/為印江縣)沿河祐溪長官司(明洪武七年十月置屬/思南宣慰司永樂十二)
(年三月/屬府)朗溪蠻夷長官司(明洪武七年十月置屬思南/宣慰司永樂十二年三月屬)
(烏羅府正統三年/五月府廢來屬)
思州府元思州宣慰司明永樂十一年二月改為府屬
貴州布政司領長官司四都坪峩異溪蠻夷長官司(倚/明)
(洪武六年置二十五年省/永樂十二年三月復置)都素蠻夷長官司(永樂十二/年三月置)
(屬/府)施溪長官司(元施溪漾頭長官司明洪武五年改名/屬湖廣沅州衛永樂十二年三月來屬)
黄道溪長官司(元屬思州宣慰司永/樂十二年三月屬府)
鎭逺府元鎭逺府屬思州安撫司明洪武四年降為鎭
逺州屬思南宣慰司五年六月直𨽻湖廣永樂十一年
二月置鎭逺府於州治屬貴州布政司正統三年五月
省州入焉領縣二長官司三鎭逺(倚本鎭逺溪洞金容/金逹蠻夷長官司明)
(洪武二年二月置屬思南宣慰司永樂十二年三月屬/州正統三年五月改屬府𢎞治七年十月改為鎮逺縣)
施秉(本施東蠻夷長官司明洪武五年置屬思南宣慰/司永樂十二年三月屬州正統九年七月改為縣)
(天啓元年四月省崇/禎四年十一月復置)偏橋長官司(元偏橋中寨蠻夷軍/民長官司明洪武五)
(年改置屬思南宣慰司/永樂十二年三月來屬)卭水十五洞蠻夷長官司(元卭/水縣)
(明洪武五年改置國羅得民曉隘陂帶卭水五長官司/屬思州宣慰司二十九年以四司并入卭水屬思南宣)
(慰司永樂十二/年三月屬府)臻剖六洞横坡等處長官司(本臻剖六/洞横坡三)
(長官司明洪武二十二年/置屬鎭逺衛後并為一司)
銅仁府本思州宣慰司地明永樂十一年二月置銅仁
府領縣一長官司五銅仁(倚元銅仁大小等處蠻夷軍/民長官司屬思州安撫司明)
(洪武初改置銅仁長官司屬思南宣慰司永樂十二/年三月置府治於此萬厯二十六年四月改為縣)省
溪長官司(元省溪壩場等處蠻夷長官司屬思州安撫/司明洪武初改名屬思南宣慰司永樂十二)
(年三月/朱屬)提溪長官司(元提溪等處軍民長官司屬思州/安撫司明洪武初改名屬思南宣)
(慰司永樂十二/年三月來屬)大萬山長官司(元大萬山蘇葛辦等處/軍民長官司屬思州安)
(撫司明洪武初改名屬思南宣/慰司永樂十二年三月來屬)烏羅長官司(元烏羅龍/千等處長)
(官司屬思州安撫司明洪武初更名屬思南宣慰司永/樂十一年二月置烏羅府領朗溪蠻夷長官司烏羅荅)
(意治古平頭著可四長官司治/於此正統三年五月府廢來屬)平頭著可長官司(元平/頭著)
(可通逹等處長官司屬思州安撫司明洪武七年十月/改置屬思南宣慰司永樂十二年三月屬烏羅府府廢)
(來/屬)
石阡府本思州宣慰司地永樂十一年二月置石阡府
領縣一長官司三石阡長官司(倚元石阡等處軍民長/官司屬思州安撫司明)
(洪武初改置屬思州宣慰司永/樂十二年三月為石阡府治)龍泉(本龍泉坪長官司/元為思州安撫司)
(治明洪武七年七月復置屬思州宣慰司永樂/十二年三月來屬萬厯二十九年四月改為縣)苗民長
官司(明洪武七年十月置屬思州宣/慰司永樂十二年三月來屬)葛彰葛商長官司
(元屬思州安撫司明洪武中屬思/州宣慰司永樂十二年三月來屬)
龍里衛軍民指揮使司明洪武二十三年四月置衛二
十九年四月升軍民指揮使司(東南有平伐長官司本/元平伐等處長官司明)
(洪武十五年改置屬貴州衛二十八年屬/龍里衛萬厯十四年二月省入新貴縣)領長官司一
大平伐長官司(明洪武十九年置屬貴/州衛二十八年來屬)
新添衛軍民指揮使司元新添葛蠻安撫司後廢明洪
武二十二年置新添千戸所屬貴州衛二十三年二月
改為新添衛屬貴州都司二十九年四月升軍民指揮
使司領長官司五新添長官司(倚明洪武/四年置)小平伐長官
司(明洪武十五年六月置屬貴州/衛尋屬龍里衛二十九年來屬)把平寨長官司(明洪/武十)
(五年六月置屬貴州衛尋/屬龍里衛二十九年來屬)丹平長官司(明洪武三十年/置尋省永樂二)
(年復/置)丹行長官司(明洪武三十年置尋/省永樂二年復置)
安南衛明洪武十五年正月置尾灑衛於此尋廢二十
三年十二月復置更名屬貴州都司
威清衛明洪武二十三年六月置屬貴州都司
平壩衛明洪武二十三年閏四月置屬貴州都司
畢節衛明洪武十七年二月置屬貴州都司領守禦所
一守禦七星關後千户所(明洪武二十一年置屬/烏撒衛永樂中來屬)
赤水衛明洪武二十一年十月置領所四摩尼千户所
　曰撒千户所(二所俱明洪武二/十二年九月置)阿落密千户所　前
千户所(二所俱明洪武/二十七年置)
普市守禦千户所明洪武二十三年三月析永寧宣撫
司地置直𨽻貴州都司
敷勇衛本劄佐長官司明洪武五年改元落邦扎佐等
處長官司置屬貴州宣慰司崇禎三年改置屬貴州都
司領所四於襄守禦千户所(本青山長官司明洪武五/年改青山逺地等處長官)
(司置屬貴州宣慰/司崇禎三年改置)息烽守禦千户所(崇禎三年以貴州/前衛故絶六屯并)
(割底寨/司地置)濯靈守禦千户所　修文守禦千户所(二所俱/宣慰司)
(水西地崇禎/三年同置)
鎭西衛崇禎三年以宣慰司水西地置領所四威武守
禦千户所　赫聲守禦千户所　柔逺守禦千户所
定逺守禦千户所(以上俱水西地崇/禎三年與衛同置)
　
　
　
　
　
　
欽定續通典卷一百四十六
欽定四庫全書
欽定續通典卷一百四十七
　邊防
　　(臣/)等謹案杜佑作邊防典具列四裔諸國極之萬
　　里之遥重洋之隔皆得以邊防統之者誠以地雖
　　遼逺而綏柔駕馭之道不可不明所謂來則禦之
　　去則備之兢兢以持盈知足為要諒哉其言之已
　　自唐以降各部分併不常背服不一强弱異形通
　　阻異勢諸史所載事蹟頗繁若唐之突厥吐蕃宋
　　之西夏明之倭人兵事相尋動輒數十百年所闗
　　於邊防者固非淺鮮我
聖朝撫御環瀛版圖式廓
皇上徳威逺布綏定遐方若杜氏所列之挹婁靺鞨諸
　　部今為黒龍江寧古塔地杜氏所列之烏桓鮮卑
　　諸部今為内扎薩克地杜氏所列之卭都筰都冉
　　駹諸部今為金川境内地杜氏所列之車師龜兹
　　于闐諸部今為天山南北路地非可復以邊防目
　　之而當明以前則固自為風氣非疆宇所能及也
　　兹謹就史冊志乘所載國俗土風依四正四隅方
　　位類次於篇至於諸國之名有互見於諸史者有
　　前史所載而後史即無聞者故杜氏通典以國為
　　綱就一國之中其紀事按照時代接叙不另提綱
　　今亦依杜氏之例仍以國為綱焉
　第一邊防東　正東(朝鮮日濊/人    本)　(耽羅/邪古)　(新羅/波邪)　(長/多)
　　　(尼嘉婆羅/馮  施蘭)　東南(雞籠山貓琉球沙三嶼呐吕/宋  合  里    瑶    嗶)
　　　(嘽居古麻剌朗/洛    佛郎機)　(文郎馬神/和蘭)　(美/)
　第二邊防南　正南(盤瓠種赤西原蠻黒南詔/面濮    口濮    僰濮)　(文/驃)
　　　　(緬域安南童南掌滿暹羅/占    賓  龍    刺加)　(彭亨/阿魯)　(丹眉流/𤓰哇)
　　　(重迦羅佛日羅夏治投碟里婆丁機宜佛蘇吉/丹  柔    真臘    和    利  三  齊)
　　　(蘇祿室勃泥逝層檀蔑巴喇西/分    利佛    名    單單)　(瞻博/注輦)　(修羅/馬八)
　　　(兒諸/國)西南(淪州蠻郎兩㸑彌東謝外䍧牱吐兖/州  夜    昆    松  諸蠻  蕃)
　　　(斯朶甘寳長河西魚通寜逺/  藏大  法王  大乘法王)　(董卜韓胡闡烏/大慈法王  化)
　　　(王天贊善王徳䕶教王八闡教王地輔教王/西  阿難功  國  尼  刺國    湧塔國)
　　　(麻葉甕百陀洹那南毗/澹巴    花    孤兒)　(蘇門答剌㴾覧邦柯/黎伐  南  利)
　　　(枝蘭小葛蘭山大/葛    錫蘭)
　第三邊防西　正西(沙州阿赤斤䝉古/定    端  察遜)　(罕東爾安/哈馬)
　　　(哈密于土魯番渾火州項栁城食衛喇特/兹    闐  吐    黨    大    拂菻)　(龜/波)
　　　(斯塔撤瑪爾罕蘭哈魯實逹爾瑪黙實喇哈雅/    什罕  薩    克    特爾    布哈爾)
　　　(琿養夷達沙喇斯愛納蘇察罕什哈喇/    巴  克山    達罕  喀  噶爾)　(温圖/伊斯)
　　　(帕罕/珠爾)　(呼喇濟黙竒爾瑪勒爾白松虎兒勒敏/日洛    色爾  都  蘇  薩哈)
　　　(羅密沼坤城兒阿蘇法天方木黙徳訥/刺    納樸    祖  兒    骨都束)　(榜葛/不刺)
　　　(哇溜竹步南阿丹/    山    巫里)　(刺撒勒麻林巴忽魯謨斯/加異    甘  里  急蘭)
　　　(丹/卒)　(沙里灣泥葛千里達葛失剌比洋古里班/剌泥  白  達  黒  達  西  古里)
　　　(西洋瑣里/意大里亞)　西北(伊里巴拉戞凖布沙突厥/囬鶻  黠  斯    陀)
　第四邊防北　正北(韃靼/鬼國)　(朶顔克泰寧爾福餘契/珠巴    烏  古)
　　　(丹附近諸/國  鐵甸)東北(渤海鐵哈斯罕囉富珠哩定烏/舍    驪  博  滿達    安)
　　　　(室韋/)
　　邊防東序畧
　　　(臣/)等謹按杜氏邊防典東方凡二十國閩越自漢
　　　以降已置為郡縣百濟新羅濊貊遞為朝鮮所併
　　　惟朝鮮日本琉球諸史遞各有傳他若耽羅納貢
　　　於元吕宋佛郎機等通使於明皆杜氏所未經臚
　　　載又如髙麗有史有鑑日本有東鑑琉球有中山
　　　世鑑圖足與正史相參稽者並可蒐葺以為訂證
　　　之一助至於朝鮮諸國山川土俗已見杜典者不
　　　復贅錄扶桑文身諸國南北史後無聞者不更纂
　　　叙祗期徵信焉爾洪惟我
　　朝發祥東土自
逺祖定三姓之亂居俄漠惠之野俄多里城
　　國號滿洲是為我
　　大清開基之始逮
肇祖原皇帝始居呼闌哈達山下之赫圖阿喇地方締造
　　興京用基王業至
太祖髙皇帝誕膺
天眷剏樹鴻圖遂定都於瀋陽
太宗文皇帝營造
　　宫闕號曰
　　盛京於是全遼之地悉歸撫定盖東方居生物之位
　　　實符出震之義自開闢以來扶輿鍾毓以待首出
　　　之
聖人其詳具見
　欽定滿洲源流考兹不復恭載謹於序畧之内識緣起
　　　云
　　正東
　　　朝鮮(自唐迄元皆曰髙麗/明始復朝鮮之號)
　朝鮮東跨海距新羅南亦跨海距百濟西北度遼水與
　營州接北靺鞨俗知文字喜讀書士女服尚白地産銅
　銀及龍鬚席白硾紙狼尾筆唐髙宗總章初李勣平髙
　麗擒其王髙藏歸髙氏君長遂絶武后聖厯中以髙藏
　子徳武為安東都督後復稍自立國憲宗元和末遣使
者獻樂工後唐莊宗同光元年遣廣評侍郎韓申一春
部少卿朴巖來其後有王建代主其國遷都於松岳明
宗長興三年權知國事王建遣使者來乃拜建為元菟
州都督充大義軍使封髙麗國王建以平壤為西京王
氏三世終五代屢來朝貢宋太祖建隆三年髙麗國王
昭遣廣評侍郎李興祐等來朝貢錫以制書昭卒其子
伷襲於太宗時遣國人金行成入就學行成擢進士第
累官至殿中丞後通判安州太平興國七年伷卒其弟
治襲雍熙元年遣使來貢又遣本國學生崔罕王彬詣
國子監肄業端拱二年詔賜監板九經三年賜崔罕王
彬等及第遣歸後受制於契丹朝貢中絶髙麗調兵守
六城契丹大舉伐之真宗大中祥符七年復遣使來貢
神宗熙寧中屢遣使言欲逺契丹乞改途由明州詣闕
從之哲宗元祐四年遣使持二金塔為兩宫夀蘇軾奏
却之七年復遣使獻黄帝鍼經請市書甚衆仍用蘇軾
奏弗許然卒市冊府元龜以歸至孝宗隆興後使命乃
絶遼太祖神冊間髙麗遣使進寳劒聖宗統和十年以
東京留守蕭恒徳伐髙麗十一年王治遣朴良柔奉表
請罪因遣使冊治為王治傳子誦二十八年髙麗西京
留守康肇弑其主誦擅立誦從兄詢遼伐髙麗肇拒戰
被執先是詢上表請朝至開泰元年稱病不能朝四年
命耶律世良蕭虛烈伐之八年復會兵進討詢乃降金
滅遼髙麗遣使通好於金太祖収國二年來賀伐遼之
㨗且請保州太祖曰爾自取之太宗天會四年髙麗遣
使奉表稱藩優詔答之仍賜保州地嗣後髙麗使賀正
旦及天清節萬夀節史不絶書元太祖十一年契丹人
禄格等竄據髙麗江東城元遣兵征之國人洪大宣詣
軍降共討滅禄格太宗三年以髙麗殺使者命徹爾台
征其國國人洪福源迎降其主王㬚請和許之遂設官
分鎮所取之地而還明年㬚盡殺所置達嚕噶齊七十
二人以叛復遣兵征之㬚遣使上表謝過自後叛服不
常世祖至元七年其西京内屬改置東寧路總管府盡
慈悲嶺為界以孟克圖為安撫使率兵戍其西境其後
遣使奉表嵗修職貢明太祖洪武元年遣使賜王顓璽
書二年顓表賀貢方物且請封詔賜金印誥文封為髙
麗國王顓復遣成惟徳等上表謝賜以六經四書通鑑
七年顓為權相李仁人所弑而立寵臣辛肫之子禑禑
傳子昌二十二年李成桂廢之復立王氏裔定昌國院
君瑶二十五年瑶出居原州成桂主國事更名旦遣使
請改國號命仍古號曰朝鮮自是王氏始絶成祖永樂
元年朝鮮請冕服書籍許之宣宗宣徳八年朝鮮請遣
子弟入學不許神宗萬厯二十年為日本闗白平秀吉
所侵掠朝鮮王李昖奔平壤城已復走義州八道幾盡
沒遣使求援中國乃以宋應昌為經畧李如松為提督
分布諸將攻戰終莫能勝至二十六年平秀吉死諸倭
撤兵去而其國始安
　　濊
濊居朝鮮之東户二萬俗常用四月節祭天晝夜飲酒
歌舞遼太祖天顯元年濊貊來貢聖宗開泰三年以其
地為開州鎮國軍
　　耽羅
耽羅髙麗屬國也元世祖既臣服髙麗以耽羅為吕宋
日本衝要乃遣將平之即其地立耽羅國招討司後改
為軍民安撫司其貢賦嵗進毛施布百匹後髙麗以為
言遂復𨽻髙麗
　　新羅
新羅國其王姓金氏所居曰金城官有宰相侍中司農
卿太府令其俗元日相慶拜日月神男子褐袴婦長襦
見人跪以手踞地為恭市皆婦女貿販唐髙宗上元中
分取百濟地遂抵髙麗南境元宗開元中其王金興光
數入朝獻果下馬朝霞紬魚牙紬海豹皮又遣子弟入
太學興光卒元宗命邢璹弔祭曰新羅號君子國知詩
書以卿惇儒故持節往宜衍經誼使知大國之盛自是
嵗朝獻會昌後不復至後唐莊宗同光元年其王金朴
英遣使者來朝貢四年權知國事金溥遣使來晉以後
不復至遼太祖九年新羅遣使貢方物天贊四年復來
貢聖宗統和中設朝天館於大定府以待之
　　長人
長人國在新羅之東長身猙獰不火食噬禽獸或搏人
以食其國連山數十里有峽固以鐵闔號闗門新羅常
屯弩士數千守之
　　日本
日本古倭國唐髙宗咸亨初改名日本地環海惟東北
限大山有五畿七道三島其城池附山城築四座毎城
周三四里巖石髙聳限以大河内大樓閣九層粧黄金
下隔小房百餘間夜則東西遊臥令人不知其處氣候
温暖草木冬青土地膏腴水多陸少俗以捕魚為業元
宗開元天寳間相繼來朝肅宗上元中新羅梗海道乃
繇明州越州朝貢徳宗建中元年使者真人興能獻方
物真人盖因官而氏者也興能善書其紙似繭而澤人
莫識貞元末遣使者朝其所携學子及浮屠等願留肄
業閲二十餘年使者來請肄業者還國詔可宋太宗雍
熙元年日本國僧奝然與其徒浮海而至獻銅器十餘
事並本國職員考年代紀各一卷奝然善𨽻書而不通
華言問其風土但書以對云國中有五經及佛經白居
易集並得自中國土宜五榖而少麥交易用錢文曰乾
文大寳畜有水牛驢羊多犀象産絲蠶及織絹樂有國
中髙麗二部東嶴州出黄金西别島出白銀以為貢賦
國王以王為姓傳襲至今六十四世文武僚吏皆世官
太宗閲其書撫之甚厚賜紫衣館於太平興國寺二年
隨台州寧海商人船歸其國是後連貢方物而來者皆
僧也元世祖至元八年命少中大夫秘書監趙良弼使
日本日本始遣彌四郎入朝帝宴勞遣之後以致書不
報命范文虎等帥舟師十萬征之至五龍山遭暴風軍
盡沒後屢招不至終元世不相通明太祖洪武四年日
本國王良懷遣使奉表稱臣貢方物後復遣王子來入
國學帝善待之特授觀察使永樂元年貢使至上王源
道義表及貢物四年封其國中山為夀安鎮國之山御
製碑文立其上五年六年頻入貢嗣後雖屢遣使入貢
然海寇亦不絶穆宗隆慶後倭酋闗白平秀吉者益治
兵征服旁近諸小國遣其帥清正等率舟師逼釡山屢
次入犯及其國内亂乃止
　　邪古　波邪　多尼
邪古波邪多尼三小國在日本之東海嶼中北距新羅
西北距百濟西南直越州産絲絮
　　婆羅
婆羅又名文菜東洋盡處也其地負山面海崇釋教禁
食豕肉有禮拜寺毎祭用犧唐髙宗時婆羅國入貢明
成祖永樂三年遣使者齎璽書綵幣撫諭其王四年其
國東西二王並遣使奉表朝貢神宗萬厯時為婆羅國
王者乃閩人也或言鄭和使婆羅有閩人從之留居焉
其後人竟據有其國王有金印一篆文作獸形民間嫁
娶必請此印印背上以為榮後佛郎機舉兵來擊王率
國人走山谷中放藥水流出毒殺佛郎機人因得返國
　　馮嘉施蘭
馮嘉施蘭東洋小國明成祖永樂四年八月其酋嘉馬
銀等來朝貢方物賜鈔幣有差六年八年復來朝貢
　東南
　　雞籠山
雞籠山在彭湖嶼東北故名北港又名東畨去泉山甚
邇地多大山澤叢篁深菁夾以溪流溪流入海水淡故
其外名淡水洋無君長有十五社社多者千人少或五
六百人無徭賦以子女多者為䧺聽其號令雖居海中
畏海不善操舟罕與隣國往來俗尚勇暇即習走日可
數百里足皮厚數分履荆棘如平地所産竹大至數拱
長十丈以竹搆屋覆之以茅聚族而居明成祖永樂中
鄭和徧至東西洋靡不獻琛恐後獨此畨逺避不至世
宗嘉靖末雞籠山人遭倭焚掠避居山後嗣有紅毛畨
至此因事耕鑿設闤闠稱臺灣焉明末給事中何楷陳
靖海之策大率以臺灣為奸民之窟欲逐去紅毛時不
能用
　　琉球(宋史作流求/元史作瑠求)
琉球在東南海中與漳泉興福四州界相值舟行數日
可至每嵗稲再熟花常開燕以七月來不巢人屋鷹以
白露日至物産硫磺胡椒等物其王毎視朝羣臣搓手
膜拜移時方起其俗凡有宴會餚饌各盤貯而不相共
飲酒則止以一杯相傳宋孝宗淳熙時其王舜天依日
本書制字母四十七名依魯花畧仿切音三十六字母
意元世祖至元二十八年海船副萬户楊祥請以六千
軍往降之給金符賫詔以行出海洋遽掠一山軍小挫
未至琉球引還成宗元貞三年福建省平章政事髙興
上言琉球可圖狀遣省都鎮撫張浩等襲之擒生口百
三十餘人抗命如故其國至元末分為三曰中山曰山
南曰山北其王皆以尚為姓而中山最强明太祖洪武
五年命行人楊載詔諭之中山王察度遂遣使入貢賜
賚有加許陪臣子弟入國學肄業於是山南王承察度
山北王帕尼芝亦相繼臣服成祖永樂中琉球中山山
南山北三王屢入貢子弟俱入國學肄業其嗣王立俱
遣使冊封之十三年以後山北王不復遣使宣宗宣徳
四年後山南王亦不復至云為中山王所併中山王屢
世朝貢不絶
　　三嶼
三嶼近琉球元世祖至元三十年欲選人招誘之平章
政事巴延等言此國之民不及二百户去年軍船入琉
球過其國國人餉以糧館我将校無他志也乞不遣使
帝從之
　　吕宋
吕宋居東南海中在臺灣鳯山沙馬﨑之東南俗少争
訟出入佩刀自衛國有機易山産金銀明太祖洪武五
年遣使入貢成祖永樂三年遣官齎詔撫諭其國八年
復來貢自後久不至神宗萬厯四年官軍追海寇至其
國國人助討有功復朝貢時佛郎機强與吕宋互市久
之築室其地竟乘其無備襲殺其王而據其國名仍吕
宋實佛郎機也
　　合貓里
合貓里海中小國近吕宋又名貓里務其國多山山外
大海饒魚鱻人知耕稼商船往來漸成富壤華人入其
國不敢欺凌市法最平明成祖永樂三年遣使朝貢
　　沙瑶　呐嗶嘽
沙瑶與呐嗶嘽連壤呐嗶嘽在海畔沙瑶稍紆入山隈
皆與吕宋近男女蓄髪垂髻以板為城豎木覆茅為室
崇釋教多建禮拜寺物産甚薄後佛郎機據吕宋多侵
奪鄰近惟二國號令不能及
　　古麻剌朗
古麻剌朗東南海中小國明成祖永樂十五年遣中官
張謙賫敕撫諭賜之䋐綿紵絲紗其王幹刺義亦奔敦
率妻子陪臣隨謙來朝貢方物禮之如蘇祿國賜以印
詔冠帶金錢文綺明年還至福建遘疾卒賜諡康靖命
其子苾刺嗣為王賜鈔幣率衆歸
　　文郎馬神
文郎馬神處東南海中以木為城其半倚山民多縳木
水上築室以居男女用五色布纒頭腹背多袒初用蕉
葉為食器後與華人市漸用磁器其俗惡淫奸者論死
隣境有買哇柔者性兇狠商人畏之夜必嚴更以待所
産有孔雀鸚鵡沙金降香藤席等物
　　美洛居
美洛居俗訛為米六合居東海中頗稱饒富酋出威儀
甚備所部合掌伏道旁男子削髪女椎結地有香山雨
後香墮沿流滿地居民拾取不竭其酋委積充棟以待
商船之售明神宗萬厯時紅毛番與佛郎機交争美洛
居地每嵗搆兵人不堪命華人流寓者説二國令各罷
兵分國中萬老髙山為界山以北屬紅毛番南屬佛郎
機始稍休息而美洛居竟為兩國所分
　　佛郎機
佛郎機近美洛居又稱干系臘國時恃强陵轢諸國無
所不往所産多犀象珠貝衣服華潔貴者冠賤者笠初
奉佛教復奉天主教俗不立契約有事指天為誓不相
負明武宗正徳十三年佛郎機請封詔拒之世宗嘉靖
二年佛郎機入寇官軍擊走之先是其别將都盧以巨
礟利兵横行海上官軍擊擒之獲二舟得其礟即名為
佛郎機副使汪鋐進之朝用以守墩臺城堡火礟之有
佛郎機自此始
　　和蘭
和蘭又名紅毛番地近佛郎機所恃惟巨舟大礟舟長
三十丈廣六丈厚二尺餘樹五桅桅下置二丈巨鐵礟
發之可洞裂石城震十里世所稱紅夷礟即其製其柁
後置照海鏡大徑數尺能照數百里其人悉奉天主教
所産有金銀琥珀瑪瑙玻璃諸物其國甚富明神宗萬
厯二十九年和蘭駕大艦薄香山旋引去三十二年駕
艦抵澎湖熹宗天啟四年巡撫南居益發兵攻破和蘭
澎湖之警以息
　
　
　
　
　
　
　
　
　
　
　
　
欽定續通典卷一百四十七
欽定四庫全書
欽定續通典卷一百四十八
　邊防
　　邊防南序略
　　(臣/)等謹案杜氏邊防典南方凡五十六部諸蠻獠
　　之散居溪峒者於楚蜀嶺粤滇黔諸境為多唐宋
　　各有土州以示羈縻元明増置土官土吏使自統
　　攝而叛服不常誅賞互用往往勞師動衆若南詔
　　蠻在唐宋時自成一國宋時若儂氏之亂明時若
　　大藤峽田州之役皆蔓延經年久而後定則以控
　　馭之道未盡善也至於海南諸國稱名互異如赤
　　土之後為暹羅林邑之後為環王又為占城頓遜
　　之後為滿剌加訶陵之後為闍婆又為爪哇干陀
　　利之後為三佛齊又為舊港槃槃之後為柯枝狼
　　牙修之後為錫蘭山名雖殊而實則同又當按時
　　代為臚列者矣他若馬八兒諸國之始通於元彭
　　亨柔佛諸國之始通於明並摭其風土叙次於篇
　正南
　　盤瓠種
盤瓠種自三國後種落皆布在諸郡縣隋置辰州以處
蠻唐置溪州錦州叙州巫州皆是也唐季蠻酋分據其
地自署刺史晉髙祖天福中馬希範襲父業有湖南溪
州刺史彭自然等以溪錦等州歸馬氏立銅柱為界宋
太祖建隆四年慕容延釗平湖湘知溪州彭允林刺史
田洪贇等列狀歸順詔復其官太宗太平興國八年溪
錦叙巫四州蠻相率詣辰州願比内郡民輸租賦詔不
許自後首領入貢不絶真宗咸平中施州蠻與溪州蠻
嵗輸粟易鹽邊粟有三年之積神宗熙寧初峽州洞酋
刻剥無度蠻衆願内附屬辰州遂以章惇察訪湖北經
制蠻事於是南江舒氏北江彭氏等蠻相繼納土元初
置沿溪洞招討使司
　　西原蠻
西原蠻居廣容之南邕桂之西有甯氏者相承為豪又
有黄氏居黄橙洞其地西接南詔唐元宗天寳初黄氏
强與韋氏周氏儂氏相唇齒為㓂據十餘州韋氏周氏
恥不肯附黄氏攻之逐於海濵肅宗至徳初首領黄乾
曜等與諸洞蠻叛乾元初討平之俄復叛文宗太和中
討平洞穴其後儂洞最强結南詔為助宋時儂氏世為
廣源州首領及智髙僭號始命狄青平之
　　南詔
南詔本烏蠻别種姓蒙氏蠻謂王為詔其先渠帥有六
自號六詔曰䝉巂詔越析詔浪穹詔邆睒詔施浪詔䝉
舍詔兵力相埒各自雄長䝉舍詔在諸部南故稱南詔
唐元宗開元初皮邏閤立二十六年詔封越國公賜名
歸義時五詔微歸義獨强乃厚以利啖劍南節度使王
昱求合六詔為一制可又以破洱蠻功冊為雲南王歸
義死閤羅鳯立襲王後與雲南太守張䖍陀隙舉兵反
代宗大厯十四年其孫異牟尋立於徳宗貞元中復内
附唐末蒙氏後絶東川節度使楊于貞據之晉髙祖天
福二年段思平逐楊氏而有其國改號大理宋神宗熙
寧九年遣使貢金裝碧玕山氊罽刀劍等物後不常來
徽宗政和五年復通貢元滅之而有其地設大理府明
時比於中州列郡
　　文面濮　赤口濮　黑僰濮
三濮在雲南徼外千五百餘里唐髙宗龍朔初遣使朝
貢
　　驃
驃國在雲南徼外其王自號突羅朱青甓為圓城有十
二門四隅作浮圖俗奉佛法以金銀為錢形如半月號
登伽佗無膏油以蠟雜香代炷唐徳宗貞元中其王雍
羌聞南詔歸附遣使獻歌曲因遣弟舒難陀詣劍南西
川節度使韋臯獻其國樂臯譜次其聲進諸朝詔授舒
難陀太僕卿
　　緬
緬國古朱波地在雲南西南徼外其人有城郭屋廬以
居有象馬以乗舟筏以濟文字進上者用金葉寫之次
用紙有大城五宋寧宗時緬甸進白象元世祖至元十
九年擊緬克其江頭城及太公城成宗大徳元年封的
立普哇拿阿廸提牙為王賜之銀印子信合八的為世
子賜以虎符後即其蒲甘城置邦牙等處宣慰使司明
太祖洪武二十七年置緬中宣慰使司成祖永樂元年
置緬甸宣慰使司於是緬有二宣慰使宣宗宣徳二年
以莽得剌為宣慰使而𬗟中宣慰之名不復見世宗嘉
靖初孟養酋思倫擊破𬗟殺宣慰莽紀嵗分據其地緬
訴於朝不報莽紀嵗子瑞體攻孟養及迤西諸蠻并欲
入㓂既覘知有備又慮他蠻襲其後乃遁歸俄瑞體死
子應裏嗣神宗萬厯十一年㓂順寧游擊劉綎等擊破
之二十二年廵撫陳用賔設八闗戌守自此不犯邉界
　　安南
安南古交趾也在中國西南與雲南徼外接界倚富良
江為天險江水自𬗟甸滇南兩道流入漢置九郡交趾
居其一焉土膏腴氣候熱穀嵗二稔人性獷悍唐分嶺
南為東西二道安南隸之髙祖武徳中號交州總管府
調露(元和郡縣/志作永徽)元年改安南都䕶府隸嶺南道肅宗至
徳二載曰鎮南都䕶府代宗大歴中復為安南梁末帝
貞明中土豪曲承美専有其地送欵於末帝授節鉞時
劉隱擅命嶺表併有之後部内大亂宋初丁部領繼其
父公著安撫境内上表貢方物封為交趾郡王屢遣使
來貢其子丁璉繼之璉卒其臣黎桓幽璉之㓜弟璿自
統其衆遣使來修職貢真宗御極封桓南平王三傳為
大校李公藴所篡遣使奉貢用桓故事封之子孫世襲
受封修貢八傳至昊旵無子其壻陳日煚遂有其國理
宗淳祐二年詔授安南國王元世祖兵抵安南入其國
日焸竄海島師旋乃還國傳子光昺納欵中統二年封
為安南國王其後叛服不常仁宗延祐以後始疆場寧
謐貢獻不絶明太祖洪武初陳日煃遣使來朝貢方
物封賜有加二十一年帝以其頻煩且貢物侈命仍三
年一貢建文帝建文元年其國相黎季犛簒立遂盡殺
陳氏宗族成祖永樂時命征夷將軍張輔等大破之訪
求陳氏子孫耆老千餘詣軍門言陳氏已滅無可繼者
安南本中國地乞仍入職方同内郡詔改安南為交趾
設郡縣後黎利等復叛宣宗宣徳二年遣使撫諭并盡
撤軍民北還六年命黎利權署安南國事英宗正統元
年封黎利子麟為安南國王世宗嘉靖十八年安南莫
登庸令其黨偽為黎廣禪詔簒其位逮莫氏漸衰黎氏
復興互相搆兵終明世兩姓分據不能歸於一
　　南掌
南掌古越裳地居安南暹羅之間明成祖永樂初酋長
刁線歹始入貢方物其俗佩雕爪為飾故呼為撾家性
獷悍身及眉目皆刺花相傳酋長三等大曰招木弄次
曰招木牛又次曰招木花産犀牛海貝象及木香訶子
乳香
　　暹羅
暹羅本扶南之别種後分為暹與羅斛二國暹土瘠不
宜稼羅斛地平衍種多穫暹仰給焉元成宗元貞元年
暹國進金字表欲朝廷遣使至其國比其表至已先遣
使葢彼未之知也賜來使素金符佩之追前詔使同往
其後羅斛强併有暹地遂稱暹羅斛國明太祖洪武四
年其王參烈昭毘牙遣使奉表來貢十年賜之印文曰
暹羅國王之印自是其國遵朝命始稱暹羅比年一貢
或一年兩貢至英宗正統後或數年一貢其國崇信釋
教氣候不正或寒或熱地卑濕人皆樓居男女椎結貢
有象象牙孔雀六足龜寶石珊瑚檀速諸香胡椒豆䓻
之類
　　彭亨
彭亨在暹羅之西氣候常温米粟饒足煮海為鹽釀椰
漿為酒上下親狎無冦賊俗尚巫覡明太祖洪武十一
年彭亨王麻哈剌惹荅饒遣使賫表來朝成祖永樂九
年其王巴剌宻瑣剌達羅息泥復遣使至十年十四年
兩遣鄭和報之所貢有象牙片腦乳香蘇木胡椒之屬
　　丹眉流
丹眉流在廣州西南俗皆板屋跣足衣布以白紵纒首
其王所居廣袤五里無城郭出則乗象車亦有小駟四
時炎熱無霜雪土産犀象紫草蘇木諸藥宋真宗咸平
四年國王多須機遣使打吉馬等九人來貢召見崇徳
殿賜以冠帶服物及還又賜多須機詔書以敦奨之
　　占城(即杜典/林邑)
占城在中國之南東至海西至雲南南至真臘其國有
百餘村村落户三五百或至七百亦有縣鎮之名四時
皆似夏草木常青民以漁為業不解朔望但以月生為
初月晦為盡不置閏分晝夜為十更非日不起非夜分
不卧見月則飲酒歌舞為樂唐時或稱占婆其王所居
曰占城髙宗永徽至元宗天寶凡三入貢肅宗至徳後
更號環王迄周宋遂以占城為號宋太祖建隆二年其
王遣使來朝表章書於貝多葉以香木函盛之後屢貢
方物孝宗淳熙四年占城王以舟師襲真臘國都寧宗
慶元以後真臘大舉破占城立真臘人為王占城遂為
真臘屬國矣元世祖至元十六年遣使諭占城十七年
占城國王遣使奉表貢方物十九年即其地立省以安
撫之既而占城王子専國負固弗服萬户何子志等被
執遣兵征之卒不能定明太祖洪武時其王遣使來朝
尋命使齎詔封為占城國王又遣使往祭其山川頒科
舉詔於其國後占城與安南國屢搆兵中朝遣使諭解
之世宗嘉靖二十二年貢使訴安南侵擾道阻難歸乞
遣官䕶送還國從之
　　賔童龍
賔童龍與占城接壤或言如來入舎衛國乞食即其地
氣候草木人物風土類占城
　　滿刺加(即杜典/頓遜)
滿刺加在占城南有山出泉流為溪土人淘沙取錫煎
成塊曰斗錫氣候朝熱暮寒男女椎結身體黝黑間有
白者則異種也俗淳厚市道頗平明成祖永樂元年遣
中官尹慶使滿刺加宣示威徳及招徠意其酋大喜遣
使至京因封為滿刺加國王後率其妻子陪臣相繼來
朝宴賚極厚武宗正徳末佛郎機奪其地改名麻六甲
其所貢物有瑪瑙珊瑚犀角象牙薔薇露蘇合油沈速
香阿魏之屬
　　阿魯
阿魯亦名亞魯近滿刺加順風三日夜可至田瘠少收
成藝甘蕉椰子為食明成祖永樂九年阿魯王遣使來
朝十七年其王子復遣使來朝十九年二十一年再入
貢
　　𤓰哇(即杜典/訶陵)
𤓰哇即古闍婆國亦號訶陵近占城行二十晝夜可至
為東南諸蕃之衝水有八節澗乃𤓰哇咽喉其建國始
於漢宣帝元康元年地廣人稠性兇悍男女無少長皆
佩刀稍忤輒相賊其甲兵為諸番之最字類瑣里氣候
常似夏稻嵗二稔唐太宗貞觀中遣使入貢太宗以璽
詔優答髙宗上元間國人推女子為王號悉莫威令整
肅道不拾遺代宗大厯中訶陵使者三至憲宗元和文
宗太和懿宗咸通時皆來朝貢宋太宗淳化三年闍婆
國王遣使來朝徽宗大觀中復貢元時改名𤓰哇世祖
至元二十九年詔出師征𤓰哇值𤓰哇方與鄰國葛郎
搆難即納降於元誘元兵共攻破葛郎復反攻元兵元
兵失傷甚衆明太祖洪武二年遣使以即位詔諭𤓰哇
三年又以平定沙漠頒詔於其國其王遣使奉金葉表
來朝自是率毎嵗一至其國自元末分東西二王成祖
永樂四年東王為西王所滅宣宗宣徳七年入貢者乃
西王也其國有新村最饒富中華及諸番商舶輻輳其
地寶貨填溢永樂時其村主自遣使表貢方物
　　重迦羅
重迦羅𤓰哇隣國也髙山竒秀内有一石洞前後三門
可容萬人田穀氣候與𤓰哇畧同國無酋長推年長者
主之
　　日羅夏治　碟里
日羅夏治與碟里俱近𤓰哇俗尚釋教明成祖永樂三
年各遣使附𤓰哇使臣入貢碟里俗淳物産甚薄日羅
夏治止産蘇木胡椒
　　丁機宜
丁機宜𤓰哇屬國也幅員甚狹僅千餘家時被柔佛侵
擾後以厚幣求婚稍獲寧處其國以木為城酋所居旁
列鐘鼓樓出入乘象以十月為嵗首民俗類𤓰哇物産
悉如柔佛酒禁甚嚴有常税大家皆不飲惟細民無籍
者飲之其曹偶咸非笑焉
　　蘇吉丹
蘇吉丹亦𤓰哇屬國後訛為思吉港國在山中止數聚
落其水潏舟不可泊有地名饒洞者形勢平衍商舶皆
就此貿易
　　柔佛
柔佛一名烏木礁林近丁機宜明神宗萬厯間其酋好
搆兵鄰國丁機宜與彭亨屢被其患國中覆茅為屋列
木為城環以池無事則通商於外有事則召募為兵地
不産穀常易米於鄰壤俗好持齋見星方食節序以四
月為嵗首喪用火𦵏所産有犀象玳瑁片腦没藥錫蠟
之屬
　　真臘
真臘在占城南其縣鎮風俗同占城一嵗數稔以十月
為嵗首閏悉用九月俗尚釋教民俗饒富男女椎結唐
神龍後分為二北多山阜者號陸真臘南饒陂澤者號
水真臘水真臘地八百里王居婆羅提拔城陸真臘或
曰文單曰婆鏤地七里元宗開元天寶時王子率其屬
來朝拜果毅都尉代宗大厯中副王及妻來朝獻象憲
宗元和中水真臘亦遣使入貢後復合為一宋徽宗政
和六年遣使鳩摩僧歌等來貢賜以朝服僧歌請服所
賜詔從之仍以其事付史館寧宗慶元中滅占城而併
其地更立真臘人為之王明太祖洪武三年遣使齎詔
撫諭真臘四年其國遣使奉表朝貢成祖永樂中數被
占城侵擾帝勅占城王罷兵修好景帝景泰後其使不
常至
　　投和
投和在真臘南設官屬無賦税民以多少自輸唐太宗
貞觀中遣使以黄金函奉表并獻方物
　　婆利
婆利在占城東南地有大洲多馬産火珠大者如鷄卵
圜光照數尺日中以艾藉珠輒火出其國法殺人及盗
截其手姦者鏁其足期年而止祭祀必以月晦盤貯酒
殽浮之流水每十一月必設大祭
　　三佛齊(即杜典/干陀利)
三佛齊與占城為隣居真臘闍婆之間所管有十五州
氣候多熱少寒土産紅藤紫礦沈香㯽榔椰子之屬無
麥有米豆鵝鴨鷄魚頗類中土城周數十里用椰葉覆
屋不輸租賦其王號詹卑其國居人多蒲姓庶民皆水
居編筏築室係之於樁欲徙則拔樁去之唐昭宗天祐
元年貢方物授其使都番長蒲訶嘌為寧逺將軍宋太
祖建隆元年其王遣使來朝自是迄髙宗紹興孝宗淳
熙間恒通貢明太祖洪武三年遣使詔諭三佛齊其王
遣使奉金葉表隨入貢八年嗣子表貢請命勅封為王
三十年𤓰哇據其國改名舊港亦不能盡有其地華人
往往寓焉其地為諸番要㑹俗習水戰隣國多畏之
　　蘇禄
蘇禄近勃泥闍婆明太祖洪武初發兵侵勃泥大獲其
人畜以闍婆授兵至乃還其國分東王西王峒王而以
東王為尊成祖永樂十五年三王子來朝進金縷表文
獻珍珠寶石等物因並封為國王賜印誥襲衣冠帶及
鞍物儀仗噐物居二十七日三王辭歸其東王次徳州
卒於館帝遣官賜祭命有司營𦵏勒碑墓道諡曰恭定
乃遣使齎勅封其長子為蘇禄國王十八年東王之母
遣使來朝貢大珠神宗萬厯時佛郎機屢攻之城據山
險不能下其地少粟麥民率食魚蝦螺蛤短髮纒皂縵
煮海為鹽釀蔗為酒氣候常暑産竹布玳瑁諸物
　　勃泥
勃泥本闍婆屬國也所管有十四州以板為城城中居
者萬餘人其王所居屋覆以貝多葉民舍覆以草在王
左右者為大人俗以十二月七日為嵗節地熱多風雨
無麥有麻稻及魚羊無蠶絲用吉貝花織成布宋太宗
太平興國二年遣使進表貢方物神宗元豐五年復遣
使入貢明太祖洪武四年遣使奉金銀箋來朝成祖永
樂三年詔封勃泥國王賜印符誥命六年王率妃及子
弟妹陪臣凡百五十餘人來朝貢珍物賜宴奉天門乞
封其國之後山為一方鎮御製碑文賜之九年嗣王復
偕其母來朝至仁宗洪熙元年四入貢嗣後貢使雖稀
商人往來不絶
　　層檀
層檀在海南宋神宗熙寧七年始入貢海道便風行百
六十日經勿廵古林三佛齊國乃至廣州人語音如大
食元豐六年使者再至神宗念其絶逺賜賚有加
　　巴喇西
巴喇西在南海去中國絶逺明武宗正徳六年遣使臣來
朝進金葉表貢祖母緑珊瑚樹等物嘉其逺來賜賚有加
　　瞻博
瞻博或曰瞻婆北距兢伽河多野象唐髙宗顯慶中與
婆岸干支弗舎跋若磨臘四國並遣使入貢
　　修羅分
修羅分地近真臘有君長以木為城有勝兵二萬其風
俗與歌羅舎分甘畢相類甘畢在南海上王名旃陀越
摩歌羅舎分在南海南唐時三國皆貢方物
　　室利佛逝
室利佛逝一曰尸利佛誓過軍徒弄山二千里至其國
有城十二地産金永砂龍腦唐髙宗咸亨至文宗開成
間數遣使來朝
　　名篾
名篾所屬有州三十以十二月為嵗首賦二十取一唐
髙宗龍朔初遣使來貢
　　單單
單單與名篾相近亦有州縣其王近行乗車逺乗象唐
髙宗乾封總章時來獻方物
　　注輦
注輦去中國最逺自古未嘗相通宋真宗大中祥符八
年其國王羅茶羅乍始遣使奉表來貢自天禧至仁宗
明道神宗熙寧時皆遣使奉方物入貢其國城有七重
所統有三十一部落産真珠象牙珊瑚㯽榔豆䓻之屬
地宜竹饒花果穀有麥稻及黑緑豆
　　馬八兒諸國
馬八兒與俱藍國接壤比餘國最大元世祖至元間璽
書招諭諸番占城與馬八兒俱奉表稱藩而俱藍諸國
未下尋遣廣東招討使楊廷璧招降俱藍國王王即遣
使入貢俱藍既下餘國曰須門那曰僧急里曰南無力
曰馬蘭丹曰那旺曰丁呵兒曰來來曰急蘭亦䚟皆遣
使入貢方物
　西南
　　渝州蠻(即杜典板楯/蠻南平蠻)
渝州蠻其地西南接烏蠻昆明哥蠻大小部族數十居
之宋英宗治平中熟夷李光吉梁秀等據其地各有衆
數千以威勢脅誘漢户神宗熙寧三年進兵討平之以
賔化砦為隆化縣𨽻涪州建榮懿扶歡兩砦其外居銅
佛埧者𨽻渝州南川縣地皆膏腴自光吉等平他部族
據有之因命其土人王才進充廵檢委之控扼才進死
部族無所統數出㓂邊詔熊本討平之建為南平軍以
渝州南川涪州隆化𨽻焉
　　兩爨
兩爨蠻自曲州靖州西南至龍和城者謂之西爨白蠻
自彌鹿升麻二川南至歩頭者謂之東爨烏蠻西爨所
産多駿馬犀象唐太宗貞觀時開青蛉弄棟為縣東爨
居安寧城首領葢聘為西爨歸王所襲殺部落各分散
　　東謝
東謝蠻在西爨之南其南距守宫獠西連夷子地宜五
穀衆處山汲流以飲無賦税見貴人則執鞭而拜賞有
功者以牛馬銅皷犯小罪則杖大罪殺之盜物者倍償
㛰姻以牛酒為聘㑹聚擊銅皷吹角坐必蹲踞唐太宗
貞觀時酋長謝元深入朝中書侍郎顔師古奏言昔周
武王時逺國入欵周史書其事為王㑹篇今萬國來朝
冠服實可圖寫請撰為王㑹圖從之以其地為應州即
拜元深為刺史又有南謝首領謝疆來朝以其地為莊
州授疆為刺史
　　䍧牱
䍧牱國在昆明東九百里無城郭土鬰熱多霖雨稻粟
再熟無徭役刻木為契風俗物産與東謝同唐文宗開
成元年其酋阿佩内屬武宗㑹昌中封其别帥為羅殿
王世襲爵其後又封别帥為滇王皆䍧牱蠻也宋真宗
景徳元年詔西南䍧牱諸國進奉使親至朝廷者令廣
南西路發兵援之勿抑其意先是龍光進等來朝上矜
其道逺人馬多斃因詔宜州自今可就賜恩物至是懇
請詣闕從之
　　充州
充州蠻即䍧牱别部唐文宗天寳中以充州酋長趙珍
裔為黔州都督屢敗南詔閤羅鳯䕶五溪十餘年部落
以安徳宗貞元憲宗元和以訖文宗開成朝貢不絶
　　夜郎
夜郎國唐置羈縻諸州費珍莊琰播郎夷牂等州皆是
也宋太宗太平興國五年其酋龍瓊琚遣其子並諸州
蠻以方物名馬來貢乃令作本國歌舞一人吹瓢笙數
十輩連袂宛轉而舞以足頓地為節其曲名曰水曲部
族數十獨龍氏方氏張氏石氏羅氏五姓最著號五姓
蠻其後又有程氏韋氏皆比附五姓故號西南七蕃云
　　昆彌
昆彌國亦稱昆明其土歊濕宜秔稻俗逐水草蓄牧夏
處髙山冬入深谷唐髙宗咸亨三年其十四姓率户二
萬内附析其地為殷州總州敦州以安輯之殷州居戎
州西北總州居西南敦州居南逺不過五百餘里近三
百里其後又置盤麻等四十一州皆以首領為刺史
　　松外諸蠻
松外諸蠻部族不一唐太宗貞觀中巂州都督劉伯英
疏言松外諸蠻率暫附亟叛請擊之西洱河天竺道可
通也居數嵗太宗以將軍梁建方發蜀十二州兵進討
酋帥雙舎拒戰敗走殺獲甚衆諸蠻震駭走保山谷建
方諭降者七十餘部户十萬九千署首領䝉和為縣令
餘衆感悦西洱河蠻亦納欵軍門
　　吐蕃
吐蕃本西𦍑屬或曰南涼秃髮利鹿孤之後國多霆電
風雹盛夏如中國春時山谷常氷地有寒癘聯毳帳以
居手捧酒漿以飲稼有麥豆獸多牛馬犬羊天鼠之皮
可為裘無文字俗重鬼喜浮屠法逐水草無常所其鎧
胄精良唐太宗貞觀八年始遣使來朝後請婚許之漸
習華風遣子弟入國學習詩書肅宗至徳後因安史之
亂攻䧟河西隴右之地代宗永泰大厯間再遣使來聘
宣宗大中三年吐蕃恐熱為亂唐節度使康季榮等次
第收復原泰安樂等三州及石門等七闗唐末其國漸
衰弱種類分散無復統一宋太祖建隆二年靈武五部
以駝馬來貢真宗大中祥符八年嘉勒斯賚遣使來貢
請討西夏以自効仁宗寶元元年詔使擊西夏嘉勒斯
賚死地遂分惟棟戩最强獨有河北之地遣使奉貢常
與官軍㑹擊西夏自後嗣者俱授官爵貢奉不絶神宗
熙寧哲宗元符徽宗崇寧間三用師於其國遂建熙河
一道置郡縣遼聖宗統和中來貢元世祖中統時郡縣
其地設官分職以吐蕃僧帕克斯巴為大寳法王帝師領
之嗣者數世明太祖洪武六年大將軍徐達征西番既
拔河州於是河州以西朶甘烏斯藏等部悉歸令故有
官者皆至京授職
　　朶甘
朶甘在四川徼外唐吐蕃地南與烏斯藏隣元置宣慰
詔討等官分統其衆明太祖洪武初遣使招撫遂來朝
宴賚遣還繼改為行都指揮使司並賜銀印復增置招
討司千户等官自是修貢惟謹英宗正統初諸番相率
朝貢者八百二十九寨悉賜賚遣歸
　　長河西魚通寧逺
長河西魚通寧逺在四川徼外地通烏斯藏唐為吐蕃
元置安撫司明太祖洪武時長河西土官遣使來朝貢
方物宴賚遣還置長河西魚通寧逺宣慰司以其酋為
宣慰使自是修貢不絶
　　董卜韓胡
董卜韓胡在四川威州之西明成祖永樂九年酋長南
葛遣使奉表入朝貢方物置宣慰司景帝景泰三年進
秩都指揮使其隣雜谷三年一貢惟董卜許比年一貢
所𨽻别思寨及加渴瓦寺俱通貢
　　烏斯藏大寳法王
烏斯藏在四川西徼外其地多僧無城郭佛書甚多元
世祖尊帕克斯巴為大寳法王錫玉印累入朝貢其徒
嗣者咸稱國師明太祖洪武初遣使招諭烏斯藏攝帝
師遣使朝貢六年自入朝七年遣使來朝請封號賜以
玉印成祖永樂元年遣使往徴其僧哈里瑪入朝封為
大寳法王六年辭歸自是頻年入貢孝宗宏治武宗正
徳間或一年兩貢神宗萬厯年間有自稱活佛者求通
貢許之此僧有異術即大寳法王及闡化諸王皆奉之
諸番王徒擁虛位而已
　　大乘法王
大乘法王亦烏斯藏僧明成祖永樂十年來朝受封仁
宗洪熙宣宗宣徳間並來貢憲宗成化四年其王旺布
遣使來貢孝宗宏治元年其王桑節斡遣使來貢武宗
正徳十年請襲封世宗嘉靖十五年偕輔教諸王來貢
嗣後奉貢不絶
　　大慈法王
大慈法王亦烏斯藏僧明成祖永樂十二年入朝禮亞
大乘法王賜之印誥嗣後時來朝貢宣宗宣徳九年入
朝封大慈法王
　　闡化王
闡化王亦烏斯藏僧明太祖洪武五年封僧嘉木楊沙
克嘉為灌頂國師以撫諭朶甘諸部明年其僧遣酋奉表
入貢自是三年一貢成祖永樂四年封為闡化王十一
年命楊三保復使其地令與贊善䕶教闡教三王共修
驛站自是道路畢通其後入貢益頻特遣賜綵幣世宗
嘉靖三年偕輔教王及大小三十六番請入貢穆宗隆
慶三年定令三年一貢其後貢奉不替
　　贊善王
贊善王者靈藏僧也其地在四川徼外視烏斯藏稍近
明成祖永樂四年其僧珠卜巴勒遣使入貢命為灌頂
國師明年封贊善王自永樂迄英宗正統貢無定期憲
宗成化元年始定三嵗一貢之例嗣是屢請封襲世宗
嘉靖後猶入貢如制
　　䕶教王
䕶教王者納木喀巴勒藏布衮確克僧也明成祖永樂
四年遣使入貢授灌頂國師明年封䕶教王賜印誥遂
頻嵗入貢仁宗洪熙宣宗宣徳中並入貢後無嗣其爵
遂絶
　　闡教王
闡教王者巴勒恭噶僧也明成祖永樂元年其國師端
珠卜入貢四年又貢十一年加號大國師又封其僧琳
沁巴勒濟特為闡教王賜印誥綵幣後比年一貢迄世
宗嘉靖時修貢不輟
　　輔教王
輔教王者斯達克藏僧也地逺於烏斯藏明成祖永樂
十一年封其僧納木喀埒克巴為輔教王通貢使賜予與
諸法王等孝宗宏治十二年輔教等四王及長河西宣
慰司並附入貢嗣後奉貢不絶
　　西天阿難功徳國
西天阿難功徳國西方番國也明太祖洪武七年王卜
哈魯遣其講主來朝貢方物賜文綺及布帛諸物後不
復至又有和林國師多爾濟辰類錫喇卜藏布亦遣其
講主獻銅佛舍利及元所授玉印圖書等命宴賚遣還
明年國師入朝和林非西番其國師則番僧與功徳國
同時來貢後亦不復至
　　尼八刺國　地湧塔國
尼八刺國在諸藏之西其王皆僧也明太祖洪武十七
年命僧智光往其國并使其隣境地湧塔國王馬達納
羅摩遣使入朝貢金塔名馬方物賜以誥勅綵幣二十
三年再貢成祖永樂七年遣使來貢以銀幣賜其嗣王
沙葛新的及地湧塔王可般明年來貢封為尼八刺國
王賜印十六年來貢命使往報之所經罕諸靈藏巴勒
恭噶烏斯藏及野藍卜納皆有賜宣宗宣徳二年又遣
使賜其王與地湧塔王自後貢使不復至又有速覩嵩
者亦西方之國永樂三年遣使往招以道逺不至
　　麻葉甕
麻葉甕在西南海中自占城靈山放舟順風十晝夜至
交欄山其西南即麻葉甕山峻地平田膏腴收穫倍他
國煮海為鹽釀蔗為酒男女椎結衣長衫圍之以布俗
尚節義婦䘮夫𠢐靣剃髮終身不改嫁産玳瑁木棉黄
蠟㯽榔花布之屬又有葛布及速兒米囊二國明成祖
永樂三年遣使賚璽書賜物招諭與麻葉甕俱未朝貢
　　陀洹
陀洹一曰耨陀洹在占城西南海中自交州行九十日
乃至王姓察失利名婆那國無蠶桑有稻麥麻豆畜有
白象牛羊猪俗喜樓居謂為干欄以白㲲朝霞布為衣
　　南毗
南毗國在大海之西南自三佛齊便風月餘可至國多
風王出先期遣兵百餘人持水灑地以防颶風播揚精
飲食鼎以百計日一易之俗喜戰鬭習刀矟善射鑿白
銀為錢土産真珠諸色番布其國最逺番舶罕利
　　蘇門答刺
蘇門答刺在滿刺加之西或言即漢條枝唐波斯大食
二國地與花面國相接俗頗淳地瘠無麥有禾一嵗二
稔所産瑪瑙水晶沈速香胡椒蘇木之屬四方商賈輻
輳其氣候朝如夏暮如秋夏有瘴氣明太祖洪武中國
王遣使奉金葉表入貢成祖永樂中其王與花面王戰
中矢死子弱不能復讐其妻號於衆曰能復此讐者我
以為夫共國事有漁翁聞之率衆殺花靣王其妻遂從
之稱為老王既而王子年長率部衆殺老王而自立老
王弟蘇幹刺逃山中連年率衆侵擾王子遣使來訴命
中官鄭和率兵往捕蘇幹剌歸獻闕下國乃寧王子感
恩貢方物自後朝貢不絶(按明洪武十六年有須文達/那國王殊旦麻勒兀達肦遣)
(使來朝貢馬布兠羅緜等物及薔薇水沈連諸番賜王/大統厯錡鈔及使臣襲衣或言須文達那即蘇門答剌)
(明洪武時所更然亦無確據/今從明史之例附見於此)
　　覽邦
覽邦在西南海中明太祖洪武九年其王遣使奉表來
貢永樂宣徳中嘗附隣國朝貢其地多沙礫麻麥之外
無他種山無峯巒水亦淺濁俗好佛勤祭祀
　　澹巴
澹巴在西南海中明太祖洪武十年其王遣使上表貢
方物其國石城瓦屋土衍水清草木暢茂畜産甚夥男
女勤耕織市有貿易野無㓂盜稱樂土焉
　　百花
百花在西南海中明太祖洪武十一年其王遣使奉金
葉表貢方物其國中氣候恒燠無霜雪多竒花異卉民
富饒尚釋教
　　那孤兒
那孤兒在蘇門答刺之西壤相接地狹止千餘家男子
皆以墨刺靣為花獸形故又名花靣國俗淳田足稻禾
自耕而食無㓂盜明永樂中鄭和使其國其酋長常入
貢方物
　　黎伐
黎伐在那孤兒之西西接南㴾利南大山北大海𨽻蘇
門答刺聲音風俗與之同明成祖永樂中常隨使臣入
貢
　　南㴾利
南㴾利與蘇門答刺相近明成祖永樂十年附其使臣
入貢俗樸實地少穀多魚蝦其西北海中有山甚髙大
名㡌山西來洋船俱望此山為凖宣宗宣徳五年使鄭
和遍賜諸國南　利亦與焉
　　柯枝
柯枝或言即古槃槃國與狼牙修接唐太宗貞觀中槃
槃國再遣使貢方物髙宗永徽中獻五色鸚鵡後不復
聞明成祖永樂元年遣使賫詔撫諭其國九年柯枝王
可亦里遣使入貢請賜印誥封其國中之山十年遣鄭
和賫印賜王並撰碑文勒石山上自後間嵗入貢其國
俗頗淳氣候常熱夏多雨田瘠少收諸穀皆産獨無麥
　　小葛蘭　大葛蘭
小葛蘭與柯枝接小國也明成祖永樂五年遣使附蘇
門答刺入貢俗淳土薄收穫少仰給榜葛剌奉釋教婚
喪諸禮多與錫蘭山同又有大葛蘭者風俗物産多類
小葛蘭
　　錫蘭山
錫蘭山或言即古狼牙修明成祖永樂六年鄭和使西
洋過其地王發兵刼和塞歸路和攻拔其城生擒王及
妻子頭目獻俘於朝釋之命擇其族之賢者詔封為王
遂屢入貢宣宗宣徳英宗正統天順年間數遣使來貢
欽定續通典卷一百四十八
欽定四庫全書
欽定續通典卷一百四十九
　邊防
　　邊防西序畧
　　(臣/)等謹案杜氏邊防典西方凡七十五國惟于闐
　　龜兹髙昌回鶻諸國名見於宋史至明代于闐尚
　　各自為國其餘若樓蘭且末姑墨温宿諸國自漢
　　以後即無聞焉葢絶域之外互相兼併若唐之突
　　厥宋之吐蕃明之衞喇特皆曾據有其地也自
聖朝平定西域以來天山南北盡入版圗今苐就前史
　　所載諸國事蹟之有可考者臚具于篇若夫海外
　　之國路隔重洋自明永樂時遣鄭和等屢以金幣
　　招徠西洋古里諸國相率踵至其後復有意大里
　　亞國人利瑪竇等泛海逺來留居中土始有大西
　　洋之稱今亦依次列載焉
　正西
　　沙州
沙州本漢敦煌郡距玉門陽闗不逺後魏始置沙州唐
因之後没於吐蕃宋入於西夏元為沙州路明成祖永
樂二年酋長昆濟楞敏珠爾率衆來歸命置沙州衞授
為指揮使英宗正統中甘肅鎮將任禮收其全部入塞
居甘州沙州遂空先是太宗置哈密沙州赤斤罕東西
衞於嘉峪闗外屏蔽西陲至是沙州先廢而諸衞亦漸
不能自立
　　赤斤䝉古
赤斤蒙古漢敦煌郡地唐屬𤓰州廣徳後没於吐蕃宋
時為西夏所據元時為𤓰州地明成祖永樂二年詔建
赤斤䝉古千户所以塔爾尼為千户賜誥印尋升衞武
宗正徳間土魯番犯肅州赤斤當其衝每遭蹂躪乃徙
部衆於肅州其城遂空
　　罕東
罕東在赤斤䝉古南嘉峪闗西南漢敦煌郡地明太祖
洪武三十年酋索諾木喇實遣使入貢詔置罕東衞授
指揮僉事成祖永樂後數入貢武宗正徳中土魯番犯
肅州遂棄城内徙又其部人安扎與種類不相能率其
衆逃居沙州境部落日繁宣宗宣徳七年命其子為指
揮使憲宗成化中奏請自為一衞朝廷從之置為罕東
左衞武宗正徳十一年土魯番以兵脅之不克自立相
率内徙
　　安定
安定本名薩里輝和爾東近罕東北邇沙州南接西番
元封宗室布延特穆爾為寧王鎮之明太祖洪武七年
遣使朝貢改封安定王十年王為其部沙喇所弑王子
巴咱爾實哩復讐誅沙喇尋又為沙喇部將所殺其衆
遂衰二十九年復立安定衞授其酋官以安部衆成祖
永樂間安定王孫雅布達勒來朝自陳家難詔仍令襲
爵武宗正徳時䝉古縱掠隣境安定部衆從此殘亡
　　阿端
阿端在薩里輝和爾之地明太祖洪武八年置衞後為
多爾濟巴勒所破其衞遂廢成祖永樂間酋長舒蘇呼
爾察來朝請復置衞即授為指揮僉事洪熙時察遜酋
薩竒蘇脅阿端指揮蘇爾丹邀刼朝使蘇爾丹懼而逺
竄宣宗宣徳中赦其子珠扎干復率所部還居本土迄
英宗正統朝數入貢後不知所終
　　察遜
察遜在肅州西南漢西羌唐吐蕃也元設察遜達蘭元
帥府明太祖洪武時酋長入貢命設察遜衞官其人為
指揮武宗正徳七年蒙古酋阿爾托蘇額布勒竄居青
海察遜為所蹂躪部族竄徙其衞遂亡
　　哈瑪爾
哈瑪爾地近甘肅元諸王諤尼實哩居之明太祖洪武
十三年濮英請略地開哈瑪爾之路諤尼實哩懼遣使
來朝貢時西域來貢者多為哈瑪爾所遏命劉真等討
之攻破其城諤尼實哩率家屬遁去二十五年遣使貢
馬騾請罪納之
　　哈密
哈密東去嘉峪關千餘里漢伊吾廬地唐為伊州五代
時號胡盧磧宋入於回紇元末以威武王果哈實哩鎮
之尋改為肅王明成祖永樂二年改封其弟恩克特穆
爾為忠順王尋設哈密衞以其頭目為指揮千百户等
官英宗正統中其王達斡實哩為衞喇特酋額森所脅
服武宗正徳時土魯番奪哈密據之屢入寇世宗嘉靖
中依廷議置哈密不問而其地遂為土魯番所有迄穆
宗隆慶後猶有入貢者然非忠順王苗裔矣(按元史諸/王表不載)
(果哈實哩封王事明成祖實錄載李至剛等議奏恩克/特穆爾之兄果哈實哩初封威武王改封肅王其弟應)
(仍襲王爵並/見西域傳)
　　土魯番
土魯番即古髙昌唐太宗貞觀中以其地為西州元宗
時陷没乃復為國其地頗有回鶻居之故亦謂之西州
回鶻宋太祖建隆三年西州回鶻阿多等四十二人以
方物來貢乾徳三年西州回鶻遣僧法淵獻佛牙琉璃
器琥珀盞太宗太平興國六年其王始稱西州外生師
子王阿爾薩蘭汗遣都督蘇黙昆來貢太宗遣供奉官
王延徳等使髙昌及還敘其行程具詳宋史元太祖平
西域置達嚕噶齊監治之明初號土魯番成祖永樂十
三年吏部員外郎陳誠使西域土魯番遣使隨入貢授
都督都指揮等官仁宗洪熙元年其酋音濟徹爾復率
部落來朝宣宗宣徳三年其子復來朝初其地介諸部
間甚微弱後火州柳城皆為所併國日強西域頗為擾
然自成化迄萬厯朝貢不絶
　　火州
火州地多山青紅若火故名地宜五榖畜産明成祖永
樂中其酋長遣使朝貢
　　柳城
柳城與火州密邇土宜穄麥豆麻有小葡萄甘而無核
名瑣瑣葡萄氣候常和男子椎結其語音類輝和爾明
成祖永樂中常遣使入貢凡中朝遣使及其酋長入貢
多與火州及土魯番偕後土魯番強柳城及火州並為
所滅
　　衞喇特
衞喇特䝉古部落也在韃靼之西土魯番之北元亡其
強臣䝉克特穆爾據之後其衆分而為三其渠曰瑪哈
穆特曰太平曰巴圗博囉而瑪哈穆特尤雄於部内數
與韃靼酋長阿嚕台相讐明成祖永樂時阿嚕台既受
封為和寧王瑪哈穆特等亦内附乃封瑪哈穆特為順
寧王太平為賢義王巴圗博囉為安樂王賜以印誥自
是嵗一入貢後衞喇特漸驕擁兵將入犯帝乃親征破
其衆於和拉和實衮追至圗拉河而還瑪哈穆特復修
貢職其子托歡嗣封順寧王於宣宗宣徳年間襲殺阿
嚕台欲自稱汗而衆不附乃求元後托克托布哈立之
自為丞相居漠北凡蒙古諸部俱屬焉托歡死額森嗣
稱太師衆益強托克托布哈不能制英宗正統時額森
脅諸番大舉入冦明師覆於土木既而額森弑其主自
立以其次子為太師東自烏梁海西至赤斤哈密皆受
約束額森入貢自稱田盛大汗帝詔稱為衞喇特汗景
帝景泰中阿拉知院攻額森殺之額森諸子退歸衞喇
特不復雜居漠北世宗嘉靖以後為哈密土魯番所隔
其承襲代次無可考
　　龜兹
龜兹其土宜麻麥秔稻葡萄出黄金善歌樂喜浮圗法
唐置安西都䕶府武后時言事者請棄之不許宋自仁
宗天聖至景祐入貢者五最後賜以佛經一藏神宗熙
寧哲宗紹聖間屢遣使入貢其國主自稱師子王或稱
西州龜兹或稱龜兹回鶻
　　于闐
于闐自唐安史亂後不復通中國晉髙祖天福中其王
李聖天遣使來貢髙祖遣供奉官張匡鄴持節冊為大
寶于闐國王宋太祖建隆二年聖天遣使貢圭一以玉
為柙其使言國城東有白玉河西有綠玉河次西有烏
玉河源出崑崙山每嵗秋國人取玉於河謂之撈玉後
朝貢屢至遼聖宗統和開泰間俱入貢金時遣瑪拉噶
薩木丹等貢玉璞明成祖永樂間屢遣使入貢神宗萬
厯時亦間入貢西域諸國蔥嶺以南撒瑪爾罕最大其
北則于闐最大桑麻禾黍宛然中土行賈諸番能致富
庶
　　吐渾
吐渾本號吐谷渾(案遼史太宗本紀稱來貢者有吐谷/渾吐渾百官志北面屬國官有吐谷)
(渾國王府吐渾國王府然五代史傳内所稱吐渾白承/福事即遼史吐谷渾事葢本為一國故傳首云吐渾本)
(號吐谷渾/今從之)或曰乞伏乾歸之苗裔唐肅宗至徳中為吐
蕃所攻部族分散其内附者唐處之河西其大姓有慕
容拓䟦赫連等族懿宗咸通時赫連鐸拜大同軍節度
使為晉王所破後唐莊宗同光時有白承福者依中山
北石門為柵莊宗為置寧朔奉化兩府以承福為都督
賜姓名為李紹魯晉髙祖立割雁門以北入於契丹於
是吐渾為契丹役屬苦其苛暴安重榮鎮成徳有異志
陰遣人招吐渾入塞承福自五臺山入處中國契丹大
怒遣使者責誚髙祖髙祖遣供奉官張澄率兵搜索忻
代等州山谷中驅出之然晉亦苦契丹思得吐渾為緩
急之用陰遣劉知逺鎮太原慰撫之後出帝與契丹絶
盟拜承福大同軍節度使契丹與晉相距於河承福以
兵從出帝禦之是嵗大熱吐渾多疾死乃遣承福歸劉
知逺侵之承福謀出塞知逺殺承福及其大姓獲牛馬
貲財鉅萬計其餘衆以别部王義宗主之遼太祖天贊
三年攻拔其城自天顯至聖宗統和嵗通貢興宗重熙
時以吐渾多鬻馬於夏詔沿邊塞防之自後無聞
　　党項
党項西羌别種或曰即古析支也地三千餘里有棟宇
不耕稼地寒五月草生八月霜降無文字候草木記嵗
唐太宗貞觀至髙宗上元間其國人内附散居西北邊
憲宗元和以後頗相率為盜武宗㑹昌初武宗置三使
以統之在邠寧鄜延者為一使在鹽夏長澤者為一使
在靈武麟勝者為一使自後唐莊宗同光以後大姓之
疆者各自來朝貢宋太祖建隆二年圗黙勒來朝授為
代州刺史開寳元年首領屈遇率十二部歸順嗣是相
率來貢遼太祖神冊元年太祖親征党項等部平之二
年党項來貢自後叛服不常
　　大食
大食自唐元宗開元初遣使來貢其南有都盤等六國
天寶六載皆遣使入朝並封為王宋太祖乾徳四年僧
行勤游西域因賜王書以招懷之開寳元年遣使來朝
貢後屢貢方物遼太祖天贊三年來貢聖宗時遣使進
象及方物為其子察克請婚以王子班郎君胡思聖女
噶老為公主嫁之
　　拂菻
拂菻或言即古大秦國也東南與波斯接其俗無瓦𢷬
白石為末塗屋上其堅密光潤如玉石唐太宗貞觀時
遣使獻方物後大食強盛拂菻每嵗輸金帛屬之元宗
開元時復來朝貢宋神宗元豐四年其王遣大首領來
獻鞍馬刀劎真珠哲宗元祐六年其使兩至元末其國
人尼古爾入市中國及明太祖洪武四年太祖召見命
齎詔書還諭其主復命使臣布拉等齎敇書綵幣招諭
之乃遣使入貢後不復至
　　波斯
波斯地近拂菻氣常歊熱人知耕種畜牧産珊瑚唐髙
宗龍朔間以疾陵城為波斯都督府拜其王為都督俄
為大食所破其國漸微元宗開元天寶間遣使者十輩
獻瑪瑙杯等物遼太祖天贊二年來貢
　　撒瑪爾罕
撒瑪爾罕或云即漢罽賓隋為漕國唐復名罽賓髙宗
顯慶三年以其地為修鮮都督府中宗神龍初即拜其
王督諸軍事元宗開元七年遣使獻天文書及秘方竒
藥後其王以年老請以子布琳哲伯嗣許之天寶四載
復冊其子本布凖襲王肅宗乾元初使者入貢元太祖
平西域盡以諸王駙馬為之君長易前代國名以䝉古
語遂名罽賓為撒瑪爾罕元末為之主者駙馬特穆爾
也明太祖洪武中太祖欲通西域屢遣使招諭而遐方
君長未有至者二十年撒瑪爾罕王特穆爾首遣回回
瑪拉噶富實等來朝貢自是頻嵗貢馬駝成祖永樂迄
神宗萬厯或比年或間嵗或三年輒入貢皆有賞給其
國東西三千餘里地寛平土壤膏腴王所居城廣十餘
里民居稠密西南諸番之貨皆聚於此號為富饒俗禁
酒人物秀美工巧過於哈喇而風俗土産多與之同
　　哈魯(布達實克附/)
哈魯近撒瑪爾罕世為婚姻其地山川草木禽獸多黑
明宣宗宣徳七年始遣使來朝貢方物景帝景泰四年
偕隣境三十一部來貢馬駝及玉石等物憲宗成化十
九年與沙喇思撒瑪爾罕來貢又有布達實克景泰間
嘗入貢至是亦遣使與哈魯偕至
　　達爾瑪
達爾瑪服屬撒瑪爾罕地不滿百里人不滿萬家無城
郭上下皆居板屋刑止箠撲明成祖永樂中遣使朝貢
賜文綺茶藥諸物
　　實喇哈雅
實喇哈雅西去撒瑪爾罕五百餘里城居小岡上西北
臨河南近山西有大沙洲地生臭草髙尺許枝葉如葢
煮其液成膏即阿魏也又有小草叢生秋深露凝食之
如蜜煮為糖番名達郎古賓明成祖永樂間李達陳誠
使其地其酋即遣使奉貢宣宗宣徳七年命中官李貴
齎敇諭其酋賜金織文綺綵幣
　　塔什罕
塔什罕西去撒瑪爾罕七百餘里多園林饒果木土宜
五榖民居稠密明李達陳誠李貴先後奉使至焉
　　薩蘭
薩蘭西去撒瑪爾罕千餘里在塔什罕之東有城郭四
面平曠居人繁庶五榖茂植亦饒果木元太祖時都元
帥薛塔喇海從征薩蘭諸國以礟立功即此地也明李
達陳誠李貴之徒亦齎物賜之
　　克實
克實在撒瑪爾罕西南城周十餘里四面水田東南近
山中有園林頗宏麗元特穆爾駙馬居也又西三百里
大山屹立中有石峽出峽口有石門色似鐵路通東西
番人號為鐵門關設兵守之元太祖駐此遇一角獸能
人言以問耶律楚材對曰此瑞獸名角端能言四方語
好生惡殺帝為班師葢其地近東印度矣
　　特爾黙
特爾黙在撒瑪爾罕西南去哈喇二千餘里有新舊二
城相去十餘里其酋長居新城居民僅數百家畜牧蕃
息明李達陳誠嘗使其地
　　布哈爾
布哈爾在撒瑪爾罕西七百里節序常温宜五榖桑麻
多絲綿布帛亦饒六畜明成祖永樂十三年陳誠自西
域還所經哈喇等凡十七國悉詳其山川人物風俗為
使西域記以獻宣宗宣徳七年命李達撫諭西域布哈
爾皆與焉
　　養夷
養夷在撒瑪爾罕薩蘭及伊里巴拉䝉古諸部落間數
相侵掠無寧居以故人民亡散止戍卒百餘人居孤城
明成祖永樂間陳誠至其地
　　沙喇斯
沙喇斯近撒瑪爾罕明成祖永樂中遣使偕哈喇等八
國入貢命李達等偕其使往勞之自後每偕他國來悉
與厚賜至世宗嘉靖三年與旁近三十部俱至從使者
所乞量與蟒衣膝襴磁器布帛
　　納蘇察罕
納蘇察罕東去沙喇斯數日程皆舟行城東平原饒水
草宜畜牧馬有數種小者髙不過三尺俗重僧所至必
供飲食然好氣健鬬明成祖永樂中嘗遣使朝貢
　　哈喇
哈喇一名黑魯在撒瑪爾罕西南去嘉峪闗絶逺其國
在西域最強大王所居城方十餘里壘石為屋平方若
髙臺虛敞數十間牕牖門扉繪以金碧地鋪氊罽不祭
祖宗鬼神惟重拜天之禮俗尚侈靡土産白鹽金銀銅
鐵之屬多育蠶善為紈綺果木榖獸甚繁元駙馬特穆
爾既君撒瑪爾罕又遣其子薩哈勒據哈喇明成祖永
樂七年來朝貢因其使臣遣使詔諭之諸國使並至序
哈喇于首自是貢使常至英宗正統三年仍貢馬及玉
石其旁温圗琿等國並隸焉
　　温圗琿
温圗琿西南去哈喇千餘里東北去撒瑪爾罕亦如之
土産膏腴民物繁庶明自成祖永樂八年至十四年偕
哈喇通貢
　　巴達克山
巴達克山在温圗琿東北城周十餘里地廣無險阻民
俗富饒明成祖永樂六年命李達賜其酋敇書綵幣諭
以往來通商之意十八年遣使來貢命陳誠郭敬往報
之英宗天順時復入貢
　　愛達罕
愛達罕明成祖永樂十一年與哈喇並貢十四年魯安
等使哈喇諸國復便道賜其酋長文綺然地小不能常
貢
　　喀什噶爾
喀什噶爾明成祖永樂六年李達等齎敕招之即奉命
十一年遣使入朝貢方物宣宗宣徳時亦來貢自後貢
使不常至
　　伊斯帕罕
伊斯帕罕地近愛達罕明成祖永樂中遣使貢獅豹西
馬宣宗宣徳六年憲宗成化十九年並來貢
　　呼喇濟
呼喇濟四圍皆山鮮草木水流曲折亦無魚蝦城僅里
許悉土屋酋所居亦卑陋俗尚佛明成祖永樂十四年
遣使朝貢命所經地皆禮待孝宗宏治五年其地回回
布魯完等由海道貢玻璃瑪瑙諸物不納賜道里費遣
還
　　竒爾瑪勒
竒爾瑪勒西南傍海東北林莽深密多猛獸毒蟲交易
用鐵錢明成祖永樂中遣使貢獸皮鳥羽罽褐
　　白松虎兒
白松虎兒舊名速麻里兒相傳有白虎出松林中不傷
人亦不食他獸旬日後不復見國人異之曰此西方白
虎所降精也因改國名其地無大山亦鮮林木無毒蟲
猛獸之害然物産甚薄明永樂中來貢
　　敏珠爾
敏珠爾明成祖永樂中來貢其國地廣多髙山日中為
市諸貨駢集
　　日落
日落明成祖永樂中遣使來貢孝宗宏治元年復貢使
臣奏求紵絲夏布磁器予之
　　黙色爾
黙色爾亦名密思兒明成祖永樂中遣使朝貢英宗正
統六年復來其地極逺後不復至
　　都爾蘇
都爾蘇周不百里城近山俗佞佛土宜穄麥産牛羊馬
駝有布縷毛褐明宣宗宣徳六年入貢勞賜之以地小
不能常貢
　　薩哈勒
薩哈勒山川環抱饒畜産人性淳直恥鬭好佛明成祖
永樂中遣使七十七人來貢
　　羅密
羅密去中國絶逺明世宗嘉靖三年遣使入貢二十二
年復偕天方諸國貢良馬及方物二十七年三十三年
並入貢
　　坤城
坤城西域回回之種明宣宗宣徳五年使臣來朝貢馬
駝後常貢
　　阿蘇
阿蘇與天方相近幅員甚廣城倚山面川南流入海寒
暄適中俗敬佛畏神好施惡鬭明成祖永樂中其酋遣
使貢馬及方物宴賚如制以地逺不能常貢英宗天順
七年命都指揮白全等使其國
　　天方
天方古筠冲地亦名天堂又曰黙伽四時皆春土沃稻
饒男子削髮以布纒頭婦人編髮盤頭相傳回回設教
之祖曰瑪哈穆特者首於此地行教死即塟焉墓頂常
有光後人遵其教不衰有禮拜寺寺分四方其層次髙
下如塔狀毎見月初生其王及臣民咸拜天號呼稱揚
以為禮明宣宗宣徳七年國王遣臣沙瓛貢方物世宗
嘉靖間偕撒瑪爾罕土魯番諸國貢馬及方物後五六
年一貢迄神宗萬厯中不絶
　　黙徳訥
黙徳訥回回祖國也地近天方有城池宫室田園市肆
俗重殺不食豕肉常以白布纒頭相傳其初國王瑪哈
黙特生而神靈臣服西域諸國諸國尊為派罕帕爾猶
華言天使也明宣宗宣徳間其酋長遣使偕天方使臣
來貢
　　榜葛刺
榜葛刺為五印度之一唐時有五天竺又名五印度髙
宗乾封二年五天竺並來朝元宗開元時中天竺遣使
三至南天竺一至獻五色能言鳥北天竺一至周太祖
廣順三年西天竺僧薩滿多等十六族來貢名馬宋太
祖乾徳二年滄州僧道圓自西域還太祖召問所厯風
俗山川道里一一能記開寳後天竺僧持梵夾來獻者
不絶榜葛刺者即東印度也明成祖永樂中遣使朝貢
英宗正統三年又表貢其國地大物阜聚貨通商繁華
類中國四時氣候常如夏土沃一嵗二稔俗淳龎有文
字男女勤於耕織其王敬天朝拜迎詔其貢物亦繁
　　沼納樸兒
沼納樸兒在榜葛刺西或言即中印度古所稱佛國也
明成祖永樂十年遣使者齎敇撫諭其國賜王額布勒
金絨錦金織文綺綵帛等物十八年又敇諭賜之綵幣
然其王以去中國絶逺朝貢不至又有迪里國近沼納
樸兒永樂十年遣使招諭賜賚之
　　祖法兒
祖法兒東南大海西北重山天時常若八九月五榖蔬
果諸畜咸備人體頎碩俗尚回回教多建禮拜寺土産
馬駝乳香沈香等物明成祖永樂中遣使朝貢宣徳中
又至
　　木骨都束
木骨都束明成祖永樂十四年遣使與不刺哇麻林諸
國奉表朝貢命鄭和齎敇及幣往報之二十一年貢使
又至宣宗宣徳五年和復往頒詔諭其國濱海地曠磽
瘠少收嵗常旱不産木亦如忽魯謨斯疊石為屋及用
魚腊以飼牛羊馬駝云
　　不刺哇
不刺哇與木骨都束接壤明成祖永樂十四年至二十
一年凡四入貢並與木骨都束偕鄭和亦兩使其國傍
海而居地廣斥鹵不可耕尃捕魚為食少草木亦疊石
為屋以居
　　竹步
竹步亦與木骨都束接壤風土畧同明成祖永樂中嘗
入貢
　　阿丹
阿丹在古里之西明成祖永樂中遣使奉表貢方物凡
四至宣宗宣徳五年命鄭和齎敇宣諭八年復入貢或
言唐髙宗永徽年間有丹丹國貢方物即其地也
　　刺撒
刺撒明成祖永樂十四年遣使來貢命鄭和報之凡三
貢皆與阿丹不刺哇諸國偕後不復至其國傍海氣候
常熱田瘠少收風俗悉與竹步諸國同
　　麻林
麻林去中國極逺明成祖永樂十三年遣使與諸番貢
麒麟天馬神鹿等物帝御奉天門受之十四年又貢方
物
　　忽魯謨斯
忽魯謨斯西洋大國也在古里西北明成祖永樂十二
年遣陪臣奉金葉表貢馬及方物自是凡四貢鄭和亦
再使至其國宣宗宣徳八年貢使至英宗正統元年附
𤓰哇舟還國嗣後遂絶其國居西海之極有霜無雪多
露少雨土瘠寡榖麥人多白晳豐偉㕓肆百物具備惟
禁酒牛羊馬駝皆噉魚腊不産草木疊石為屋有三四
層者
　　溜山
溜山明成祖永樂十四年其王遣使來貢自後三貢並
與忽魯謨斯諸國偕宣宗宣徳五年鄭和使其國後不
復至其國居海中倚山聚居氣候常熱土薄榖少婚喪
諸禮多類忽魯謨斯又有國曰比刺曰孫刺鄭和亦常
齎敇往以去中華絶逺貢使不至
　　南巫里
南巫里明成祖永樂九年遣使與急蘭丹加異勒諸國
偕來貢物十四年再貢
　　加異勒
加異勒明成祖永樂九年其酋長葛卜者麻遣使奉表
貢方物賜宴及幣鈔鄭和再使其國後凡三入貢宣宗
宣徳八年又偕阿丹等十一國來貢
　　甘巴里
甘巴里明成祖永樂十二年遣使來朝貢方物十九年
再貢遣鄭和報之宣宗宣徳八年其王兠哇刺札遣使
來貢英宗正統元年附𤓰哇舟還國
　　急蘭丹
急蘭丹明成祖永樂九年其王遣使朝貢十二年命鄭
和齎敇奬之
　　沙里灣泥
沙里灣泥明成祖永樂十四年遣使來獻方物命鄭和
齎幣賜之
　　千里達　失刺比
千里達失刺比明成祖永樂十六年並遣使來朝貢方
物其使俱賜之冠帯綵幣其王有加賜
　　古里班卒
古里班卒明成祖永樂中嘗入貢其土瘠榖少物産亦
薄
　　刺泥
刺泥明成祖永樂元年其國中回回哈只馬哈等來貢
方物其外若夏刺比若竒刺泥若窟察泥若捨刺齊若
彭加那若八可意若烏沙刺踢若坎巴若呵哇若打回
永樂中俱嘗遣使朝貢其風土物産無可稽
　　白葛達　黑葛達
白葛達明宣宗宣徳元年遣使入貢其使臣言遭風破
舟貢物盡失乞恩貸之賜之冠𢃄俾歸見國主庶幾免
責許之使附隣國貢舟還國宴賜悉如禮其國土地瘠
薄崇釋教又有黑葛達亦以宣徳時來貢國小民貧尚
佛畏刑二國俱以鐵鑄錢
　　西洋古里
西洋古里地最大與僧迦密邇西洋諸番之㑹也去中
國甚逺西瀕大海其人淳厚行者讓道路不拾遺喜事
浮屠半崇回教富家多植椰子樹至數千其他蔬果畜
産多類中國明成祖永樂時遣使朝貢賜印誥及文綺
是時諸番使臣充斥於庭以古里大國特序其使者於
首嗣是屢偕諸國入貢
　　西洋瑣里(瑣里附/)
西洋瑣里明太祖洪武二年命使臣劉叔勉以即位詔
諭其國三年平定沙漠復遣使臣頒詔其王别里提遣
使奉金葉表獻方物賜文綺紗羅諸物甚厚成祖永樂
中復遣使偕古里阿丹等十五國來貢土産胡椒附載
與民市又有瑣里國近西洋瑣里而差小洪武三年命
使臣齎詔撫諭其國五年王卜納的遣使朝貢並獻其
國土地山川圗
　　意大里亞
意大里亞國居大西洋中自古不通中國明神宗萬厯
時其國人利瑪竇至京師為萬國全圗言天下有五大
洲其説荒渺莫考利瑪竇至中官馬堂以其方物進獻
帝嘉其逺來假館授餐給賜優厚利瑪竇遂留不去其
人奉天主耶穌教自是充斥中土好異者咸尚之其所
言風俗物産亦多夸大不足具述
　西北
　　伊里巴拉
伊里巴拉在肅州西北三千餘里地極寒深山窮谷六
月亦飛雪或曰即古焉耆或曰即古龜兹元名其地為
伯實巴里世祖設宣慰司尋改為帥府其後以諸王鎮
之明太祖洪武二十四年國王哈達拉和卓遣使貢馬
賜其王綵幣十表裏其使者皆有賜成祖永樂四年貢
璞玉十六年布色弑其從兄王諾果沙扎該自立為王
徙其部落西去更號伊里巴拉宣宗宣徳後屢入貢
　　準布
準布不詳其始遼時嵗來朝貢聖宗常置準布等部節
度使天祚時尚來貢
　　突厥
突厥唐末為諸部所侵部族散微五代之際常來朝貢
遼時朝貢無常有事則助軍號屬國軍
　　回鶻
回鶻(即杜典/回紇)匈奴之别裔本名回紇唐憲宗元和中訛
為回鶻五代時常來朝貢宋太祖建隆二年景瓊汗遣
使朝獻後屢貢方物徽宗宣和中因入貢散而之陜西
諸州貿易留久不歸朝廷恐其為邊害詔禁止之遼太
祖天顯十二年九月回鶻遣使來貢十月遣使賀永寧
節太宗㑹同四年特賜旌旗弓劎衣馬七年回鶻遣使
請婚不許
　　黠戛斯
黠戛斯(即杜典/結骨)古堅昆國亦曰居勿其君曰阿熱遂姓
阿熱氏駐牙青山唐肅宗乾元中為回紇所破其部衆
漸微至遼嘗遣使入貢
　　沙陀
沙陀有大磧名沙陀故以為號其衆趫悍善鬭唐時號
沙陀軍遼太祖神冊元年討降之
　
　
　
欽定續通典卷一百四十九
欽定四庫全書
欽定續通典卷一百五十
　邊防
　　邊防北序畧
　　(臣/)等謹按杜氏邊防典北方凡四十一部其見於新舊
　　唐書者惟契丹奚室韋鐵勒數部而已葢塞北之地
　　多逐水草而居自古稱為行國故其疆域之分併於考
　　證較難大約漢之匈奴及烏桓鮮卑至元魏為蠕蠕隋
　　唐為突厥唐末為契丹而其餘諸國則皆其所屬之
　　小部落也宋史外國傳止載東西南三方明史於北邊
　　亦但有韃靼一傳葢遼之得國本先於宋迤北之地皆
　　非宋有元則起自沙漠撫定中原逮明有天下而元
　　之後裔仍據有漠北終明之世不相統屬今仍明史
　　之名錄而載之間亦採遼金時入貢諸部列著於篇
　正北
　　韃靼
韃靼即䝉古故元後也明初元順帝殂於應昌其子阿
裕實哩達喇嗣立徙於和寧傳其次子特古斯特穆爾
駐捕魚兒海於太祖洪武二十一年為明將藍玉所敗
走至圖拉河為其下伊蘇岱爾所弑部落多潰其族諤
尼實哩収散亡居和寧之西復為明都督劉真等所破
自特古斯特穆爾後五傳至衮特穆爾皆被殺逺族果
勒齊簒位稱汗始去國號稱韃靼其下以非順帝裔不
附酋長阿嚕台等殺果勒齊而迎元後布尼雅實哩立
以為汗成祖永樂六年以書諭之不報命淇國公邱福
統五將軍出塞撃之師殱焉八年帝親征布尼雅實哩
懼欲與阿嚕台俱西阿嚕台不從君臣始各自為部布
尼雅實哩西奔明師追敗之於鄂嫩河還師遇阿嚕台
復破之十年布尼雅實哩為衛喇特瑪哈穆特所殺時
阿嚕台强盛數與衛喇特相攻元裔益微其後阿嚕台
為衛喇特所蹙内附封為和寧王仁宗洪熙時阿嚕台
數敗於衛喇時乃率其屬東走烏梁海駐牧遼塞宣宗
宣徳中阿嚕台為元裔托克托布哈所襲孳畜畧盡未
㡬為衛喇特瑪哈穆特之子托歡所殺而立托克托布
哈為汗以阿嚕台之衆屬之托歡自為丞相托歡之子
額森嗣益桀驁自雄托克托布哈不能制後疑其主托
克托布哈與中國通攻殺之額森自為汗尋亦為其下
所殺部中共立托克托布哈之子號小王子是時韃靼
諸部多互相雄長其後元裔數傳至博齊嗣為小王子
徙帳東方為察哈爾而諸部之在西北邊者甚衆若濟
農諳達之屬其衆益强時為邊患與明相終始云
　　朶顔　泰寧　福餘
朶顔泰寧福餘(即杜典/庫莫奚)其地為烏梁海唐時號厙莫奚
後服屬契丹元為大寧路北境明太祖洪武初相率内
附遂置大寧都司營州諸衛封皇子權為寧王鎮焉數
為韃靼所抄二十二年詔以烏梁海之地置三衛指揮
使司各領其衆以為聲援自大寧前抵喜峯口近宣府
曰朶顔自錦義厯廣寧至遼河曰泰寧自黄泥窪踰瀋
陽鐵嶺接開原曰福餘惟朶顔地最險而強成祖從
燕起靖難兵患寧王躡其後因厚賂三衛以説之來
師行寧王錢諸郊三衛一呼盡起西擁寧王入闗從
戰有功成祖既立徙寧王南昌徙都司於保定而盡
割大寧地畀三衛以償前勞英宗正統以後竄處迤
北與衛喇特時出擾邊朝廷命將擊破之其後叛服
不常
　　鬼國
鬼國元世祖至元十七年三月詔討之命以䝉古軍及
哈喇章軍西州約羅萬嘉努軍阿爾哈雅軍數道並進
尋復招諭之至九月其國主阿恰降自後叛服不常
　　珠巴克
珠巴克遼太宗天顯十二年來貢至聖宗開泰時諸部
皆叛興宗重熙時復來貢又有迪里五國遼時皆來貢
　　烏爾古
烏爾古為遼太祖所征服太宗天顯時來貢穆宗應厯
十五年烏爾古叛掠居民財物遣林牙蕭斡討之聖宗
統和以後叛服不一後服屬於金
　　契丹附近諸國(契丹在隋唐之世已載杜典其後/事跡備詳遼史兹取胡嶠所記錄)
　　(其附近諸/國部落)
契丹西北至烏庫哩其人長大最勇隣國不敢侵又其
西嘉噶爾又其北單于突厥又北黒車子又北牛蹄突
厥其地尤寒又北狗國手摶猛獸語類犬嘷契丹嘗選
良馬二十匹遣十人齎糧北行窮其所見其人自黒車
子厯牛蹄國以北行一年經四十三城居人多以木皮
為屋其語言無譯者不知其國山川部族名號其地氣
遇平地則温和山林則寒冽至三十三城得一人能鐵
甸語其言頗可解云地名頶利烏于邪堰自此以北曠
阻不能達其人乃還此北荒之極也
　　鐵甸
鐵甸在契丹東其族野居皮帳而人剛勇地少草木水
鹹濁色澄乆而後可飲
　東北
　　渤海
渤海本號靺鞨其貴族姓大氏唐武后時髙麗别種大
祚榮有衆四十萬人據挹婁臣於唐至中宗時置呼爾
罕州以祚榮為都督封渤海郡王其後世遂號渤海梁
太祖開平元年國王大諲譔遣使者來訖周世宗顯徳
常來朝貢宋太祖太平興國四年其酋帥大鸞河率小
校李勛等十六人部族二百騎來降六年賜渤海王詔
助兵攻契丹遼太祖建國攻渤海拔呼爾罕城俘其王
大諲譔以為東丹王國立太子托雲為人皇王以主之
神册四年葺遼陽故城以渤海漢戸建東平郡為防禦
州天顯三年遷東丹國民居之
　　哈斯罕
哈斯罕遼聖宗開泰元年其王哈爾吉來朝八年其特
哩衮額布根宰相薩喇來貢後屢遣使入貢太平五年
乞建旂鼔許之天祚時東面行軍副統瑪格等攻之敗
績哈斯罕始與遼絶後服屬於金
　　富珠哩
富珠哩遼聖宗統和二十二年偕烏舍等部來貢開泰
七年三月命嵗貢貂皮興宗重熙十七年耶律義先等
伐富珠哩酋托多羅十八年二月執托多羅以獻始與
遼絶
　　烏舍
烏舍遼聖宗統和十三年七月以兵侵鐵驪遣奚王和
碩鼐等討之十月烏舍歸欵詔諭之十四年烏舍烏哲
圖以地逺乞嵗時免進鷹馬貂皮詔生辰正旦貢如舊
天祚時不復至金太祖時烏舍楚古爾蘇來降
　　鐵驪
鐵驪其人雜處山林無君長遼太祖天顯元年鐵驪來
貢聖宗開泰元年鐵驪納蘇等送烏舍百餘户至賔州
賜絲絹乞賜佛像儒書詔賜䕶國仁王佛像一易詩書
春秋禮記各一部興宗重熙十六年鐵驪實勒們來朝
以始入貢加右監門衛大將軍自是無嵗不貢天祚帝
乾統時鐵驪貢遂絶金太祖時鐵驪王和哩布以所部
降
　　博囉滿達
博囉滿達在遼時與鐵驪烏舍富珠哩哈斯罕等皆為
屬國軍聖宗太平五年以博囉滿達部多烏舍户詔索
之七年遣使來貢後入貢不絶興宗重熙十年詔其部
歸哈斯罕户之没入者使復業
　　定安
定安本馬韓之種為契丹所破其酋帥糾合餘衆保於
西鄙自稱定安國宋太祖開寳三年遣使朝貢太宗太
平興國中太宗方經營逺畧詔其國令張犄角之勢其
國亦欲倚王師以抒宿忿表末云必欲報敵不敢違命
乃答以詔書令發兵同伐契丹端拱中獻方物淳化中
上表後不復聞
　　室韋
室韋契丹别種散處川谷逐水草其言語則靺鞨也其
部族不一唐時皆入貢遼太祖時黒車子室韋以八部
降尋復叛討破之太宗㑹同元年嘗進白麃又貢名馬
穆宗應厯十五年黄室韋與大黄室韋小黄室韋俱叛
聖宗統和以後復降順
　
　
　
　
　
　
　
　
　
　
欽定續通典卷一百五十
