#+TITLE: 大唐開元禮-唐-蕭嵩
#+DATE: 2016-06-11 12:22:32
#+SOURCE: github.com/kanripo/KR2m0021 master f58336d8                
大唐開元禮原序
三代以下言治者莫盛於唐故其議禮有足稽者始太
宗文皇帝以濬哲之姿躬致上治顧視隋禮不足盡用
乃詔房𤣥齡魏徵與禮官學士等増脩五禮成書百卷
總一百三十篇所謂貞觀禮是也髙宗纂成之復詔長
孫無忌杜正倫李義府以三十卷益之然義府輩務為
傅㑹至雜以今式議者非焉所謂顯慶禮是也二書不
同葢嘗並用春官充位莫之或正開元皇帝綏萬邦撫
重熙於是學士張説奏言儀注矛盾盍有以折衷之乃
詔徐堅李鋭施敬本載加撰述繼以蕭嵩王仲丘等歴
數年乃就號曰大唐開元禮吉凶軍賔嘉至是備矣書
必有序序所以為作者之意禮書一代之典也其可闕
耶謹為序曰夫為國必以禮禮以時為大商之去夏未
久也其損益已可知矣况乎自秦迄漢典籍殘缺所可見
者二戴之記周官之書其綱則備其紀則畧二戴之記
雜出於漢儒或繁密難遵或牴牾莫辨此冺冺棼棼所
以毋敢輕議也雖然大輅設而椎輪不可以復用宫室
備而茅茨不可以復拘若明堂以致嚴父之孝孝致矣
則汶上之圖不必盡命於黄帝圓丘以竭事天之誠誠
竭矣則澤中之祀不必盡合於成周葢古今之不同質
文之遞變雖先王未之有者可以義起奈何區區殘編
斷簡泥古而窒今使前朝盛典不傳於後世耶唐受命
奄有方夏吉禮以祀神祇賔禮以親邦國嘉禮以親萬
民不得已而施之軍禮凶禮者甚衆也朝廷之所用有
司之所守非一定之論則内外無所適從非不刋之書
則子孫無所取法今自貞觀而至顯慶閲嵗未久二禮
之不同固未害損益之義也然既出義府傅㑹則非所
謂一定之論猥雜有司令式則非所謂不刋之書惟開
元皇帝勵精政治有意太平故能遴擇儒臣釐正鉅典
惟堅等辨博通貫體上之意故能不泥不肆克輯成書
因時肇興朝廷有大疑不必聚諸儒之訟稽是書而可
定國家有盛舉不必綿野外之儀即是書而可行世世
守之毋敢失墜不其休哉書凡百五十卷各以類從讀
者如按圖而知四方此不具載姑叙作書之㫖云周必
大謹序
大唐開元禮考略
開元十年以國子司業韋縚為禮儀使以掌五禮十四
年通事舍人王嵒上疏請刪去禮記舊文而益以今事
詔付集賢院議學士張説以為禮記不刋之書去聖乆
逺不可改易而唐貞觀顯慶禮儀注前後不同宜加折
衷以為唐禮乃詔集賢院學士右散騎常侍徐堅左拾
遺李鋭及太常博士施敬本撰述厯年未就而鋭卒蕭
嵩代鋭為學士奏起居舍人王仲丘撰定為一百五十
卷是為大唐開元禮由是唐之五禮之文始備而後世
用之雖時小有損益不能過也(新唐書禮樂志/)
開元禮一百五十卷張説請修貞觀永徽五禮命賈登
張烜施敬本李鋭王仲丘陸善經洪孝昌撰輯蕭嵩總
之(唐書藝文志/)
開元禮序例三卷吉禮七十五卷賔禮二卷嘉禮四十
卷軍禮十卷㓙禮二十卷(集賢注記/)
開元禮一百五十卷唐集賢院學士蕭嵩王仲丘等撰
唐初有貞觀顯慶禮儀注不同而顯慶又出於許敬宗
希㫖附㑹不足施用開元十四年通事舍人王嵒請刪
禮記舊文而益以今事張説以為禮記不可改易宜折
衷貞觀顯慶以為唐禮乃詔徐堅李鋭施敬本撰述蕭
嵩王仲丘繼之書成唐之五禮之文始備於是遂以設
科取士新史禮樂志大畧采摭著於篇然唐初已降凶
禮於五禮之末至顯慶遂削去國恤一篇則敬宗謟諛
諱惡鄙陋亡稽卒不正也(書録解題/)
開元二十六年六月二十七日渤海求冩唐禮許之(唐/)
(㑹要/)
貞元二年六月十一日勅舉人有習開元禮者同一經
例選人不限選數許集通大義百條䇿三道者超資與
官大義通七十䇿通二者不在放限九年五月二日勅通
大義百條策三道者為上大義通八十策通二者為次
元和八年四月吏部奏習開元禮者先授太常官以備
講討從之(同上/)
唐志取士科目有開元禮凡開元禮通大義百條䇿三
道者超資與官義通七十䇿通二者及第試散官義通
者依正員明經有三禮辛秘登開元禮科授愽士(玉海/)
貞元五年始有開元禮一人(同上/)
後周廣順三年八月開元禮三史各對義三百道(五代/)
(㑹要/)
開寳六年上親閲進士得二十六人開元禮七人自兹
殿試以為常式(太平治績通類/)
是嵗新修開寳通禮成詔鄉貢開元禮宜改稱鄉貢通
禮本科並以新書試問(文獻通考/)
欽定四庫全書　　　　　史部十三
　大唐開元禮目録　　　　政書類二(儀制之屬/)
　　卷一
　　　序例上
　　　　擇日　　　　　　神位
　　　　俎豆
　　卷二
　　　序例中
　　　　大駕鹵簿　　　　皇后鹵簿
　　　　皇太子鹵簿　　　皇太子妃鹵簿
　　　　親王鹵簿　　　　王公已下鹵簿
　　　　内命婦鹵簿　　　外命婦鹵簿
　　卷三
　　　序例下
　　　　衣服　　　　　　齋戒
　　　　祈禱　　　　　　雜制
　　卷四
　　　吉禮
　　　　皇帝冬至祀圜丘
　　卷五
　　　吉禮
　　　　冬至祀圜丘有司攝事
　　卷六
　　　吉禮
　　　　皇帝正月上辛祈穀于圜丘
　　卷七
　　　吉禮
　　　　正月祈穀于圜丘有司攝事
　　卷八
　　　吉禮
　　　　皇帝孟夏雩祀于圜丘
　　卷九
　　　吉禮
　　　　孟夏雩祀圜丘有司攝事
　　卷十
　　　吉禮
　　　　皇帝季秋大享于明堂
　　卷十一
　　　吉禮
　　　　季秋大享于明堂有司攝事
　　卷十二
　　　吉禮
　　　　皇帝立春祀青帝于東郊
　　卷十三
　　　吉禮
　　　　立春祀青帝于東郊有司攝事
　　卷十四
　　　吉禮
　　　　皇帝立夏祀赤帝于南郊
　　卷十五
　　　吉禮
　　　　立夏祀赤帝于南郊有司攝事
　　卷十六
　　　吉禮
　　　　皇帝季夏土王日祀黄帝于南郊
　　卷十七
　　　吉禮
　　　　季夏土王日祀黄帝于南郊有司攝事
　　卷十八
　　　吉禮
　　　　皇帝立秋祀白帝于西郊
　　卷十九
　　　吉禮
　　　　立秋祀白帝于西郊有司攝事
　　卷二十
　　　吉禮
　　　　皇帝立冬祀黒帝于北郊
　　卷二十一
　　　吉禮
　　　　立冬祀黒帝于北郊有司攝事
　　卷二十二
　　　吉禮
　　　　皇帝臘日蜡百神于南郊
　　卷二十三
　　　吉禮
　　　　臘日蜡百神于南郊有司攝事
　　卷二十四
　　　吉禮
　　　　皇帝春分朝日于東郊
　　卷二十五
　　　吉禮
　　　　春分朝日于東郊有司攝事
　　卷二十六
　　　吉禮
　　　　皇帝秋分夕月于西郊
　　卷二十七
　　　吉禮
　　　　秋分夕月于西郊有司攝事
　　卷二十八
　　　吉禮
　　　　祀風師　　　　　祀雨師
　　　　祀靈星　　　　　祀司中司命司人司禄
　　卷二十九
　　　吉禮
　　　　皇帝夏至祭方丘
　　卷三十
　　　吉禮
　　　　夏至祭方丘有司攝事
　　卷三十一
　　　吉禮
　　　　皇帝孟冬祭神州于北郊
　　卷三十二
　　　吉禮
　　　　孟冬祭神州于北郊有司攝事
　　卷三十三
　　　吉禮
　　　　皇帝仲春仲秋上戊祭太社
　　卷三十四
　　　吉禮
　　　　仲春仲秋上戊祭太社有司攝事(蜡禮同/)
　　卷三十五
　　　吉禮
　　　　祭五嶽四鎮
　　卷三十六
　　　吉禮
　　　　祭四海四瀆
　　卷三十七
　　　吉禮
　　　　皇帝時享于太廟
　　卷三十八
　　　吉禮
　　　　時享于太廟有司攝事
　　卷三十九
　　　吉禮
　　　　皇帝祫享于太廟
　　卷四十
　　　吉禮
　　　　祫享于太廟有司攝事
　　卷四十一
　　　吉禮
　　　　皇帝禘享于太廟
　　卷四十二
　　　吉禮
　　　　禘享于太廟有司攝事
　　卷四十三
　　　吉禮
　　　　肅明皇后廟時享有司攝事
　　卷四十四
　　　吉禮
　　　　孝敬皇帝廟時享有司攝事
　　卷四十五
　　　吉禮
　　　　皇帝拜五陵　　　皇后拜五陵
　　　　太常卿行諸陵
　　卷四十六
　　　吉禮
　　　　皇帝孟春吉亥享先農耕籍
　　卷四十七
　　　吉禮
　　　　孟春吉亥享先農于籍田有司攝事
　　卷四十八
　　　吉禮
　　　　皇后季春吉已享先蠶
　　　　親桑
　　卷四十九
　　　吉禮
　　　　季春吉已享先蠶于公桑有司攝事
　　卷五十
　　　吉禮
　　　　有司享先代帝王
　　卷五十一
　　　吉禮
　　　　薦新于太廟　　　季夏祭中霤于太廟
　　　　孟冬祭司寒(納氷開/氷附)興慶宫祭五龍壇
　　卷五十二
　　　吉禮
　　　　皇帝視學
　　卷五十三
　　　吉禮
　　　　皇太子釋奠于孔宣父
　　卷五十四
　　　吉禮
　　　　國子釋奠于孔宣父
　　　　皇子束脩　　　國學生束脩
　　卷五十五
　　　吉禮
　　　　仲春仲秋釋奠于齊太公
　　卷五十六
　　　吉禮
　　　　皇帝巡狩告于圜丘
　　卷五十七
　　　吉禮
　　　　巡狩告于圜丘有司攝事
　　卷五十八
　　　吉禮
　　　　皇帝巡狩告于太社
　　卷五十九
　　　吉禮
　　　　巡狩告于太社有司攝事
　　卷六十
　　　吉禮
　　　　皇帝巡狩告于太廟
　　卷六十一
　　　吉禮
　　　　巡狩告于太廟有司攝事
　　卷六十二
　　　吉禮
　　　　皇帝廵狩
　　卷六十三
　　　吉禮
　　　　皇帝封祀于太山
　　卷六十四
　　　吉禮
　　　　皇帝禪于社首山
　　卷六十五
　　　吉禮
　　　　時旱祈于太廟　　時旱祈于太社
　　卷六十六
　　　吉禮
　　　　時旱祈岳鎮于郊(報祀/禮同)
　　卷六十七
　　　吉禮
　　　　時旱就祈岳鎮海瀆
　　　　乆雨禜國門
　　卷六十八
　　　吉禮
　　　　諸州祭社稷
　　卷六十九
　　　吉禮
　　　　諸州釋奠于孔宣父
　　　　州學生束脩
　　卷七十
　　　吉禮
　　　　諸州祈社稷　　　諸州祈禱諸神
　　　　諸州禜城門
　　卷七十一
　　　吉禮
　　　　諸縣祭社稷　　　諸里祭社稷
　　卷七十二
　　　吉禮
　　　　諸縣釋奠于孔宣父
　　　　縣學生束脩
　　卷七十三
　　　吉禮
　　　　諸縣祈社稷　　　諸縣祈諸神
　　　　諸縣禜城門
　　卷七十四
　　　吉禮
　　　　諸太子廟時享
　　卷七十五
　　　吉禮
　　　　三品以上時享其廟
　　卷七十六
　　　吉禮
　　　　三品以上祫享其廟
　　　　三品以上禘享其廟
　　卷七十七
　　　吉禮
　　　　四品五品時享其廟
　　卷七十八
　　　吉禮
　　　　六品以下時祀　　王公以下拜掃(寒食拜/掃附)
　　卷七十九
　　　賔禮
　　　　蕃國主來朝以束帛迎勞
　　　　遣使戒蕃主見日　蕃主奉見
　　　　受蕃國使表及幣
　　卷八十
　　　賓禮
　　　　皇帝燕蕃國主　　皇帝燕蕃國使
　　卷八十一
　　　軍禮
　　　　皇帝親征類于上帝
　　卷八十二
　　　軍禮
　　　　皇帝親征宜于太社
　　卷八十三
　　　軍禮
　　　　皇帝親征告于太廟
　　卷八十四
　　　軍禮
　　　　皇帝親征禡於所至之地
　　　　親征及巡狩郊祀有司軷于國門
　　　　親征及巡狩登所過山川
　　　　平蕩賊冦宣露布　遣使勞將軍
　　卷八十五
　　　軍禮
　　　　皇帝講武　　　皇帝田狩
　　卷八十六
　　　軍禮
　　　　皇帝射于射宫　　皇帝觀射于射宫
　　卷八十七
　　　軍禮
　　　　制遣大將出征有司宜于太社
　　卷八十八
　　　軍禮
　　　　制遣大將出征有司告于太廟
　　　　制遣大將出征有司告于齊太公廟
　　卷八十九
　　　軍禮
　　　　祀馬祖　　　　享先牧
　　　　祭馬社　　　　　祭馬歩
　　卷九十
　　　軍禮
　　　　合朔伐鼓　　　　合朔諸州伐鼓
　　　　大儺　　　　　　諸州縣儺
　　卷九十一
　　　嘉禮
　　　　皇帝加元服上
　　卷九十二
　　　嘉禮
　　　　皇帝加元服下
　　卷九十三
　　　嘉禮
　　　　納后上
　　卷九十四
　　　嘉禮
　　　　納后下
　　卷九十五
　　　嘉禮
　　　　皇帝元正冬至受皇太子朝賀
　　　　皇后元正冬至受皇太子朝賀
　　卷九十六
　　　嘉禮
　　　　皇帝元正冬至受皇太子妃朝賀
　　　　皇后元正冬至受皇太子妃朝賀
　　卷九十七
　　　嘉禮
　　　　皇帝元正冬至受羣臣朝賀
　　　　皇帝千秋節受羣臣朝賀
　　卷九十八
　　　嘉禮
　　　　皇后元正冬至受羣臣朝賀
　　　　皇后元正冬至受外命婦朝賀
　　卷九十九
　　　嘉禮
　　　　皇帝于明堂讀孟春令
　　　　皇帝于明堂讀仲春令
　　　　皇帝于明堂讀季春令
　　卷一百
　　　嘉禮
　　　　皇帝于明堂讀孟夏令
　　　　皇帝于明堂讀仲夏令
　　　　皇帝于明堂讀季夏令
　　卷一百一
　　　嘉禮
　　　　皇帝于明堂讀孟秋令
　　　　皇帝于明堂讀仲秋令
　　　　皇帝于明堂讀季秋令
　　卷一百二
　　　嘉禮
　　　　皇帝于明堂讀孟冬令
　　　　皇帝于明堂讀仲冬令
　　　　皇帝于明堂讀季冬令
　　卷一百三
　　　嘉禮
　　　　皇帝于明堂及太極殿讀五時令
　　卷一百四
　　　嘉禮
　　　　皇帝養老於太學
　　卷一百五
　　　嘉禮
　　　　臨軒冊命皇后
　　卷一百六
　　　嘉禮
　　　　臨軒冊命皇太子
　　卷一百七
　　　嘉禮
　　　　内册皇太子
　　卷一百八
　　　嘉禮
　　　　臨軒册命諸王大臣
　　　　朝堂册命諸大臣　册内命婦二品以上
　　卷一百九
　　　嘉禮
　　　　遣使册授官爵　　朔日受朝
　　　　朝集使朝見(幷辭/)
　　卷一百十
　　　嘉禮
　　　　皇太子加元服
　　卷一百十一
　　　嘉禮
　　　　皇太子納妃
　　卷一百十二
　　　嘉禮
　　　　皇太子元正冬至受羣官賀
　　卷一百十三
　　　嘉禮
　　　　皇太子元正冬至受宫臣朝賀
　　　　皇太子與師傅保相見
　　　　皇太子受朝集使叅辭
　　卷一百十四
　　　嘉禮
　　　　親王冠
　　卷一百十五
　　　嘉禮
　　　　親王納妃
　　卷一百十六
　　　嘉禮
　　　　公主降嫁
　　卷一百十七
　　　嘉禮
　　　　三品以上嫡子冠
　　卷一百十八
　　　嘉禮
　　　　三品以上庻子冠
　　卷一百十九
　　　嘉禮
　　　　四品五品嫡子冠
　　卷一百二十
　　　嘉禮
　　　　四品五品庻子冠
　　卷一百二十一
　　　嘉禮
　　　　六品以下嫡子冠
　　卷一百二十二
　　　嘉禮
　　　　六品以下庻子冠
　　卷一百二十三
　　　嘉禮
　　　　三品以上㛰
　　卷一百二十四
　　　嘉禮
　　　　四品五品婚
　　卷一百二十五
　　　嘉禮
　　　　六品以下婚
　　卷一百二十六
　　　嘉禮
　　　　朝集使於尚書省禮見(幷辭/)
　　　　任官初上相見(諸州上/佐同)
　　　　京兆河南牧初上(諸州刺史/都督同)
　　　　萬年長安河南洛陽令初上(諸縣/令同)
　　卷一百二十七
　　　嘉禮
　　　　鄉飲酒
　　卷一百二十八
　　　嘉禮
　　　　正齒位
　　卷一百二十九
　　　嘉禮
　　　　宣赦書　　　　　羣臣詣闕上表
　　　　羣臣奉叅起居　　遣使詣蕃宣勞
　　卷一百三十
　　　嘉禮
　　　　皇帝遣使巡撫諸州
　　　　皇帝遣使諸州宣制勞㑹
　　　　皇帝遣使諸州宣赦書
　　　　諸州上表
　　卷一百三十一
　　　㓙禮
　　　　凶年賑撫　　　　勞問疾苦
　　卷一百三十二
　　　凶禮
　　　　五服制度
　　卷一百三十三
　　　凶禮
　　　　訃奏　　　　　　臨喪
　　　　除喪
　　卷一百三十四
　　　凶禮
　　　　勅使弔　　　　　㑹喪
　　　　册贈　　　　　　㑹𦵏
　　　　致奠
　　卷一百三十五
　　　凶禮
　　　　中宫太皇太后皇太后皇后服
　　卷一百三十六
　　　凶禮
　　　　東宫服
　　卷一百三十七
　　　凶禮
　　　　東宫妃服
　　卷一百三十八
　　　凶禮
　　　　三品以上喪之一
　　卷一百三十九
　　　凶禮
　　　　三品以上喪之二
　　卷一百四十
　　　凶禮
　　　　三品以上喪之三
　　卷一百四十一
　　　凶禮
　　　　三品以上喪之四
　　卷一百四十二
　　　凶禮
　　　　四品五品喪之一
　　卷一百四十三
　　　凶禮
　　　　四品五品喪之二
　　卷一百四十四
　　　凶禮
　　　　四品五品喪之三
　　卷一百四十五
　　　凶禮
　　　　四品五品喪之四
　　卷一百四十六
　　　凶禮
　　　　六品以下喪之一
　　卷一百四十七
　　　凶禮
　　　　六品以下喪之二
　　卷一百四十八
　　　凶禮
　　　　六品以下喪之三
　　卷一百四十九
　　　凶禮
　　　　六品以下喪之四
　　卷一百五十
　　　凶禮
　　　　王公以下喪通儀
　　　　(臣/)等謹案大唐開元禮一百五十卷唐太子
　　　　太師同中書門下三品兼中書令蕭嵩等奉
　　　　勅撰杜佑通典及新舊唐書禮志稱唐初禮
　　　　司無定制遇有大事輒制一儀臨時更定開
　　　　元中通事舍人王嵓上疏請刪削禮記舊文
　　　　益以今事集賢學士張説奏禮記不刋之書
　　　　難以改易請取貞觀顯慶禮書折衷異同以
　　　　為唐禮乃詔右散騎常侍徐堅左拾遺李鋭
　　　　太常博士施敬本撰述厯年未就至蕭嵩為
　　　　學士復奏起居舍人王仲邱等撰次成書由是
　　　　唐之五禮始備即此本也其書卷一至卷三
　　　　為序例卷四至七十八為吉禮卷七十九八
　　　　十為賔禮卷八十一至九十為軍禮卷九十
　　　　一至一百三十為嘉禮卷一百三十一至一
　　　　百五十為凶禮凶禮古居第二而退居第五
　　　　者用貞觀顯慶舊制也貞元中詔以其書設
　　　　科取士習者先授太常官以備講討則唐時
　　　　已列之學官矣新舊唐書禮志皆取材是書
　　　　而所存僅十之三四杜佑撰通典别載開元
　　　　禮纂三十五卷比唐志差詳而節目亦多未
　　　　備其討論古今斟酌損益首末完具粲然勒
　　　　一代典制者終不及原書之賅洽故周必大
　　　　序稱朝廷有大疑稽是書而可定國家有盛
　　　　舉即是書而可行誠考禮者之圭臬也新唐
　　　　書藝文志載修開元禮者尚有張烜陸善經
　　　　洪孝昌諸人名而通典纂類中所載五嶽四
　　　　瀆名號及衣服一門間有與此書相牴牾者
　　　　盖傳寫異文不能畫一既未詳其孰是今亦
　　　　並仍原本錄之不復竄改庶㡬不失闕疑之
　　　　義焉乾隆四十六年五月恭校上
　　　　　　　　　　　總纂(官/)臣紀昀(臣/)陸錫熊(臣/)孫士毅
　　　　　　　　　　　　　　總　校　官(臣/)陸　費　墀
欽定四庫全書
　大唐開元禮卷一　　　　唐　蕭嵩等　撰
　　序例上
　　　擇日　　　　　　　神位
　　　俎豆
　　　　擇日
凡國有大祀中祀小祀昊天上帝五方上帝皇地祇神
州宗廟皆為大祀日月星辰社稷先代帝王嶽鎮海瀆
帝社先蠶孔宣父齊太公諸太子廟並為中祀司中司
命風師雨師靈星山林川澤五龍祠等並為小祀州縣
社稷釋奠及諸神祀並同為小祀
凡大祀中祀應卜日者及册命大事加元服納后巡狩
親征封禪太子納妃出師命将並前七日卜日於太廟
南門之外小祀應筮日者及諸王冠婚公主降嫁等並
筮日於太廟南門之外若雩祀之典有殊古法傳曰龍
見而雩自周以來嵗星差度今之龍見乃在仲夏之初
以祈甘雨遂為晚矣今用四月上旬卜日又先蠶之祀
合用季春吉日若其年節氣晚即於節氣後卜日
前一日右校掃除太廟南門之外守宫設太常卿以下
次于門外之東階西向其日平明太卜令卜正占者(其/占)
(者以太卜官之/明卜者為之)俱就次各服公服(謁者贊引/各給公服)守宫布卜
席于闑西閾外西向謁者告事具謁者引太常卿升立
于門東西向贊引引太卜令卜正占者立于門西東面
卜正先抱龜奠于席上西首灼龜之具奠于龜北執龜
立于席東北面太卜令進受龜詣太常卿前示高太常
卿受視訖太卜令受龜少退受命太常卿曰皇帝來日
某祗祀于某神尚饗(若将有册命大事及國有冠婚之/禮則曰來日某有某事庻乎從之)
太卜令曰諾遂述命還即席西面坐命龜曰假爾太龜
有常興授卜正龜負東扉卜正坐作龜訖太卜令進授
龜示太常卿卿受視反之太卜令退復位東面與衆占
之訖不釋龜進告于太常卿占曰某日從授卜正龜謁
者進太常卿之左曰禮畢謁者引太常卿下還次卜
者徹龜守宫徹席以退(若卜冊命大事太/常卿以兆奏聞)若上旬不吉
即卜中旬中旬不吉即卜下旬皆如初儀若卜吉日及
非大事皆太卜令莅卜正視高命龜作龜
　　　　筮日
前一日右校掃除太廟南門之外守宫設太卜令以下
次于門外之東階西向其日平明太卜令卜正占者(其/占)
(者以太卜官之/明筮者為之)俱就次各服公服(贊引給/公服)守宫布筮席
于闑西閾外西向贊引引太卜令升立于門東西面卜
正占者立于門西東面卜正開韇出䇿兼執之東面受
命于太卜令太卜令曰皇帝來日某祭某神于某所尚
饗(若將有冠婚等禮則曰來/日某有某事庶乎從之)卜正曰諾遂右還西面以韇擊
䇿遂述曰假爾太筮有常皇帝來日某祭某神尚饗乃
釋韇坐筮訖興執卦以示太卜令太卜令受視反之卜
正退東面與衆占之訖進告于太卜令占曰某曰從贊
引進太卜令之左曰禮畢贊引引太卜令以下還次卜
正徹韇䇿守宫徹席以退若上旬不吉即筮中旬中旬不吉
即筮下旬皆如初儀王公以下筮日各附于本卷時享
之首
　　　　神位
冬至祀昊天上帝于圜丘壇上以高祖神堯皇帝配坐
壇第一等祀(東方青帝靈威仰南方赤帝赤熛怒中央/黄帝含樞紐西方白帝白招拒北方黒帝)
(叶光紀及大/明夜明七座)壇第二等祀(天皇大帝北辰北斗天一太/一紫㣲五帝座並差在行位)
(前餘内官諸坐及五星十二辰河漢都四/十九座齊列俱在第二等十二陛之間)壇第三等祀
(中官市垣帝座七公日星帝席大角攝提太㣲太子明/堂軒轅三台五車諸王月星織女建星天紀等十七座)
(及二十八宿並差在前列中宫餘一百/四十二座齊列皆在第三等十二陛間)又祀外官一百
五坐於内壝之内又設衆星之坐三百六十坐于内壝
之外(案唐六典曰祀五帝及大明夜月于壇之苐一等/祀内官五十五坐于壇之第二等祀中官一百五)
(十九坐于壇之第三等祀外官一百五坐衆星三/百六十坐于内壝之内與此處星數祀制畧異)
　右按此神位盖是渾儀制圖聖人觀象羲和所職推
　步有徴所謂昊天上帝者盖元氣廣大則稱昊天據
　逺視之蒼蒼然則稱蒼天人之所尊莫過于帝託之
　于天故稱上帝故書曰欽若昊天日月星辰以授人
　時周官曰以禋祀昊天上帝以實柴祀日月星辰即
　知天以蒼昊為名不及星辰之例鄭康成云昊天上
　帝即鈎陳中天皇大帝也謹按天皇大帝亦名曜魄
　寳自是星中之尊者豈是天乎今于圜丘之上祀昊
　天上帝又于壇第三等祀天皇大帝則尊卑等列確
　然殊矣又五方上帝自是五行之神居天地五方
　者故周以青圭禮東方赤璋禮南方白琥禮西方𤣥
　璜禮北方又云兆五帝於四郊又曰大裘而冕以祀
　昊天上帝祀五帝亦如之此則惟有五帝之名初無
　上帝之號而鄭康成云五帝即太㣲之五帝又以
　為上帝都號六天今按郊壇之位五方帝坐在壇之
　第一等紫㣲五帝坐在壇之第二等太㣲五帝坐在
　壇之第三等則尊卑之列上下不同矣又五帝之坐
　位此則有二孰為威仰熛怒之位乎或以為太㣲五
　帝之坐位耳謹按傳曰萬物之精上為衆星故天有
　萬一千五百二十星地有萬一千五百二十物即星之與物
　各有所主若五帝之神别有空位則衆星之位豈有
　别神者哉雖神道有殊而至理可見今並依郊壇圖
　為定
正月上辛祈穀祀昊天上帝于圜丘以高祖神堯皇帝
配坐又祀五方帝于壇之第一等
　右按大唐前禮祀感生帝於南郊大唐後禮祀昊天
　上帝於圜丘以祈榖准左傳曰郊祀后稷以祈農事
　故啟蟄而郊郊而後耕詩曰噫嘻春夏祈穀于上帝
　禮記亦曰上辛祈穀于上帝則祈糓之文傳之歴代
　上帝之號元屬昊天而鄭康成云天之五帝逓王四
　時王者之興必感其一因其所感别祭尊之故夏正
　之月祭其所生之帝于南郊以其祖配之故周祭靈
　威仰以后稷配之因以祈穀據所説祀感帝之意本
　非祈穀先儒此説事恐難憑今祈糓之禮請准禮修
　之且感帝之祀行之自乆記曰有其舉之莫敢廢也
　請于祈穀之壇遍祭五方帝夫五帝者五行之精五
　行者九穀之宗也今請二禮並行六神咸祀
孟夏雩祀昊天上帝于圜丘以太宗文武聖皇帝配坐
又祀五方上帝于壇之第一等又祀五帝(太昊炎帝軒/轅少昊顓頊)
於壇之第二等又祀五官(勾芒祝融后/土蓐收𤣥冥)于内壇之外
　右按大唐前禮雩祀五方帝五帝五官于南郊大唐
　後禮雩祀昊天上帝于圜丘且雩祀上帝盖為百穀
　祈甘雨故月令云命有司大雩帝用盛樂以祈穀實
　鄭康成云雩于上帝也夫上帝者天之别號元屬昊
　天祀于圜丘尊天位也且雩祀五帝行之自乆記曰
　有其舉之莫敢廢也請二禮並行以成大雩帝之義
　也
季秋大享明堂祀昊天上帝以睿宗大聖真皇帝配坐
又以五方帝五帝五官從祀
　右按大唐前禮祀五方帝五帝五官于明堂大唐後
　禮祀昊天上帝于明堂准孝經曰郊祀后稷以配天
　宗祀文王于明堂以配上帝先儒以為天是感精之
　帝即太㣲五帝此即皆是星辰之例謹按上帝之號
　皆屬昊天鄭康成所引皆云五帝周禮曰王大旅上
　帝張氊案設皇邸祀五帝張大次小次由此言之上
　帝之與五帝自有差等豈可混而為一乎(案原本此/下有何獨)
　(孝經云上帝即為五帝矣又天與上帝原是一神等/字今據舊唐書起居舍人王仲丘議中無此語又本)
　(辨五帝非上帝而反云上帝即為五帝/此似于他處溷入録此書者之過也)孝經云嚴父
　莫大于配天其下文即云宗祀文王於明堂以配上
　帝故明上帝即天矣故鄭氏注云上帝者天之别名
　神無二主故異其處避后稷也孔安國云帝亦天也
　且祀五方帝于明堂行之自乆記曰有其舉之莫敢
　廢也請二禮並行以成月令大享帝之義
立春祀青帝於東郊(以太昊配以勾芒氏/嵗星三辰七宿從祀)
立夏祀赤帝於南郊(以炎帝配以祝融氏/熒惑三辰七宿從祀)
季夏祀黄帝於南郊(以軒轅配以后/土鎮星從祀)
立秋祀白帝於西郊(以少昊配以蓐收太/白星三辰七宿從祀)
立冬祀黒帝於北郊(以顓頊配以𤣥冥辰/星三辰七宿從祀)
　右樂舊用本音皆以黄鐘之均三成准周禮云圜鐘
　之均六變天神皆降可得而禮既云天神皆降明五
　帝日月星辰皆天神也又准周禮樂三變唯致丘陵
　之祇安能感及天帝今改用六變之樂
春分朝日於東郊
秋分夕月於西郊
　右舊用黄鐘之均三成新改用天神之樂圜鐘之均
　六成
立春後丑日祀風師於國城東北
立夏後申日祀雨師於國城西南
立秋後辰日祀靈星於國城東南
立冬後亥日祀司中司命司人司禄於國城西北
　右舊不用樂
夏至日祭皇地祇於方丘壇上以髙祖神堯皇帝配坐
祭神州地祇於壇之第一等祭五嶽四鎮四海四瀆五
山五川五林五澤五丘五陵五衍五原五隰於内壝之
外各依方面
　右准舊禮為定
立冬後祭神州地祇於北郊以太宗文武聖皇帝配坐
　右舊樂用姑洗之均三成准周禮云函鍾之均八變
　則地祇皆降可得而禮鄭康成云祭地有二一是大
　地崑崙為皇地祇則宗伯黄琮所祭者一是帝王封
　域之内謂之神州則兩圭有邸所祭者大唐後禮則
　不立神州之祀今依大唐前禮為定既曰地祇其樂
　合依函鍾之均八變
仲春仲秋上戊祭太社以后土氏配祭太稷以后稷氏
配
　右舊樂用姑洗之均三變且社稷之祀於禮為尊豈
　同岳瀆只用三變合依地祇用函鍾之均八變
祭五岳四鎮四海四瀆
　右各用四時迎氣日祭之皆本州縣官祭
太廟九室每嵗五享(謂四時孟/月及臈也)又三年一祫以孟冬五
年一禘以孟夏(祫禘之月/則不時享)
功臣配享(髙祖室殷開山劉政㑹淮安王神通河間王/孝恭太宗室房𤣥齡魏徵屈突通髙士㢘髙)
(宗室李勣馬周張行成中宗室桓彦範敬暉崔元暐/袁恕己張柬之睿宗室蘇瓌劉幽求每禘祫即祀之)
時享祭七祀(春祀司命及戸夏祀竈季夏祀中霤若别/祭季秋祀門及厲冬祀行若臈享及禘祫)
(則徧祀之案原本自太廟九室以下七行文多顛倒條/例不明今照唐六典及通典改正又功臣淮安王神通)
(河間王孝恭原本附在太宗室配享内今以淮安王/本傳同開山政㑹並配享高祖廟庭之説亦為詮改)
肅明皇后廟孝敬皇帝廟
　右二廟新修享儀皆准太廟例
孟春吉亥享先農(后稷/配)
季春吉已享先蠶
　右准舊禮為定
仲春之月享先代帝王帝嚳氏帝堯氏(稷契/配)帝舜氏(臯/陶)
(配/)夏禹(伯益/配)殷湯(伊尹/配)周文王(太公/配)周武王(周公召/公配)漢
髙祖(蕭何/配)
　右新加帝嚳氏餘准舊禮為定
仲春仲秋上丁釋奠于太學
孔宣父為先聖顔子為先師(冉伯牛仲弓宰我子貢冉/有子路子㳺子夏閔子騫)
(曾參高柴宓不齊公西赤林放樊須有若孔忠琴牢梁/鱣叔仲㑹冉孺曾㸃陳元漆雕開商瞿司馬耕子張巫)
(馬施秦非商澤鄭子徒公西蒧公冶長澹臺滅明原憲/蘧伯玉公伯寮原亢燕伋秦祖冉季公肩定左人郢公)
(西輿如公孫龍任不齊顔祖南宫縚􁀙單秦商亷梁步/叔乗邽巽施常顔之僕狄黒漆雕哆縣成顔路顔噲公)
(良孺公祖勾兹伯䖍榮旗顔高申棖顔辛黨公晳哀后/處勾井疆曹卹罕父黒奚容蒧公夏首石作蜀壤駟赤)
(漆雕徒父樂欬等及左丘明公羊高穀梁赤伏勝高堂/生戴聖毛萇孔安國劉向鄭衆杜子春馬融盧植鄭𤣥)
(服䖍賈逵何休王肅王/弼杜預范寗等從祀)
　右新加七十二弟子之名餘准舊定
仲春仲秋上戊釋奠于齊太公(以留侯/張良配)
　右准勅新撰享禮
孟冬祭司寒
　右准舊禮為定
仲春祭五龍壇
　右准勅新撰享禮樂用姑洗之均三成
隠太子廟章懐太子廟懿徳太子廟
節愍太子廟惠荘太子廟惠文太子廟
　右並新撰享禮每年四享
仲春祀馬祖
仲夏祀先牧
仲秋祭馬社
仲冬祭馬步
　右並祭於大澤用剛日
臘日蜡百神於南郊大明夜明壇上神農后稷伊祁五
官五田畯五星二十八宿十二辰五岳五川五山五林
五澤五丘五陵五墳五衍五原五隰五井泉四鎮四海
四瀆青龍朱雀麒麟騶虞𤣥武五水墉五坊五於莵五
鱗五羽五介五毛五郵表畷五臝五猫五昆蟲
　右准舊禮為定
凡有祭祀皆准前禮例若封禪之禮則依圜丘方澤神
位為定若巡狩望祭親征禡類祈禱昭告並各依本位
為定
　　　　俎豆
冬至祀圜丘六百八十九坐
昊天上帝及配帝每坐籩十二豆十二簋一簠一㽅一
俎一五方上帝大明夜明每坐籩八豆八簋一簠一㽅
一俎一五星十二辰河漢及内官凡五十五坐中官一
百五十九坐每坐各籩二豆二簋一簠一俎一外官衆
星四百六十五坐每坐籩一豆一簋一簠一俎一
正月上辛祈穀圜丘七坐
昊天配帝五方帝各依冬至
孟夏雩祀圜丘十七坐
昊天配帝五方帝各依冬至五人帝各籩四豆四簋一
簠一俎一五官各籩二豆二簋一簠一俎一
季秋大享明堂准雩祀
立春祀青帝及太昊氏每坐各籩十二豆十二簋一簠
一㽅一俎一嵗星三辰勾芒七宿坐别籩二豆二簋一
簠一俎一其赤帝白帝黑帝皆准此黄帝减三辰七宿
蜡祭百神一百八十七坐大明夜明每坐籩十豆十簋
一簠一㽅一俎一神農伊祁每坐籩豆各四簋簠㽅俎
各一五星十二辰后稷五方田畯岳鎮海瀆二十八宿
五方山林川澤每坐籩豆各二簋簠俎各一丘陵墳衍
原隰龍麟朱鳥白獸𤣥武鱗羽毛介於莵等八十五坐
别籩豆各一簋簠俎各一又井泉五坐坐别籩豆各二
簋簠俎各一
春分朝日秋分夕月各籩十豆十簋一簠一㽅一俎一
四時祭風師雨師靈星司中司命司人司禄每坐各籩
八豆八簋一簠一俎一
夏至祭方丘七十坐皇地祇及配帝每坐各籩十二豆
十二簋一簠一㽅一俎一神州籩四豆四簋一簠一㽅
一俎一其五岳四瀆四鎮四海及五方山林川澤坐别
籩二豆二簋一簠一俎一五方丘林墳衍原隰每坐籩
豆一簋一簠一俎一
孟冬祭神州及配帝二坐各籩十二豆十二簋一簠一
㽅一俎一
春秋祭太社太稷及配坐總四坐坐别籩十豆十簋二
簠二鉶三俎三
四時祭馬祖馬社先牧馬步各籩八豆八簋一簠一俎
一
時享太廟每室籩十二豆十二簋二簠二㽅三俎三鉶
三七祀坐各籩二豆二簋一簠一俎一禘祫享功臣享
准七祀
孟春祭帝社及配坐各籩十豆十簋　簠二㽅三鉶三
俎三
季春祭先蠶籩十豆十簋二簠二㽅三鉶三俎三
孟冬祭司寒籩八豆八簋一簠一俎一
春秋釋奠於孔宣父九十五坐先聖先師各籩十豆十
簋二簠二㽅三鉶三俎三若從祀諸坐各籩二豆二簋
一簠一俎一
春秋釋奠於齊太公留侯各籩十豆十簋二簠二登三
鉶三俎三
仲春祭五龍祠五坐各籩八豆八簋一簠一俎一
四時祭五岳四鎮四海四瀆各籩十豆十簋二簠二俎
三
三年祭先代帝王及配坐各籩十豆十簋二簠二俎三
四時享諸太子廟各籩十豆十簋二簠二俎三
州縣祭社稷先聖釋奠于先師每坐各籩八豆八簋二
簠二俎三凡祀昊天上帝皆用蒼犢一配帝亦蒼犢一
五方上帝五人帝各方色犢一大明青犢一夜明白犢
一皇地祇黄犢一配帝亦黄犢一神州黝犢一配帝亦
黝犢一宗廟社稷帝社先蠶先代帝王五岳四鎮四海
四瀆孔宣父齊太公諸太子廟並用太牢若冬至祀圜
丘加羊九豕九夏至祭方丘加羊五豕五蜡祭神農伊
祁祀星辰已下方别各用少牢其方不熟則闕之若行
幸祭大山川皆用太牢祭中山川及州縣社稷釋奠亦
用少牢其風師雨師靈星司中司命司人司禄及行幸
祭小山川及馬祖馬社先牧馬步各用羊一軷祭用羝
羊一凡肉皆實俎其牲皆升右胖體十一前節三肩臂
臑後節二肫胳正脊一脡脊一横脊一長脇一短脇一
皆二骨並以脊從前為正脅傍中為正凡供别祭用太
牢者皆犢一羊一猪一酒二斗脯一段醢四合若共少
牢去犢減酒一斗若郊廟尊罍五齊三酒並備本儀中凡祭
器用籩豆各十二者籩實以石鹽乾魚乾棗栗黄榛子
人菱人芡人鹿脯白餅黒餅糗餌粉餈其豆實以韭
葅䤈醢菁葅鹿醢芹葅兎醢筍葅魚醢脾析葅豚胉􁀙
食糝食用籩豆各十者籩減糗餌粉餈豆減􁀙食糝食
用籩豆各八者籩又減白餅黒餅豆又減脾析葅豚胉
用籩豆各四者籩實以石鹽乾棗栗黄鹿脯其豆實以
芹葅兎醢菁葅魚醢用籩豆各二者籩實以栗黄牛脯
豆實以葵葅鹿醢用籩豆各一者籩實以牛脯豆實以鹿
醢其應用牛脯者亦通用羊脯用簋簠各一者簋實以
稷飯簠實以黍飯用簋簠各二者簋實以黍稷飯簠實
以稻粱飯㽅實以太羮鉶實以肉羮凡祀神之物有當
時所無者則以時物代之
　
　
　
　
　
　
　
　
　
　
　
　
　
　
　大唐開元禮卷一
欽定四庫全書
　大唐開元禮卷二　　　　唐　蕭嵩等　撰
　　序例中
　　　大駕鹵簿　　　　　皇太后皇后鹵簿
　　　皇太子鹵簿　　　　皇太子妃鹵簿
　　　親王鹵簿　　　　　王公已下鹵簿
　　　内命婦鹵簿　　　　外命婦鹵簿
　　　　大駕鹵簿
導駕先萬年縣令次京兆牧次太常卿次司徒次御史
大夫次兵部尚書(自縣令已下並正道威儀各/乗軺其鹵簿各依夲品給之)次清遊
隊白澤旗二分左右各一人執二人引二人夾金吾折
衝二人各領四十騎戎服分左右次金吾大將軍二人
分左右各二人執䂍矟騎從自龍旗以前檢校次金吾
果毅二人領虞候佽飛四十八騎夾道單行分左右引
到黄麾仗次外鐡甲佽飛二十四騎並行分左右廂各
六重引到步甲隊次朱雀旗一騎執二騎引二騎夾金
吾折衝都尉一人領四十人執横刀矟弩弓箭騎從次
龍旗十二各一騎執並戎服被袍横行正道每一旗前
二人騎為二重引前每旗後亦二人䕶後副竿二分左
右又金吾果毅二人騎領次指南車次記里鼓車次白
鷺車次鸞旗車十二旗次辟惡車次皮軒車並駕四馬
駕士各十四人匠一人次引駕十二重重二人並行正道
騎帶横刀自皮軒車後均布至細仗前一重矟一重弓
箭相間金吾果毅一人檢校次鼓吹令二人次棡鼓十
二面金鉦十二面次大鼓一百二十面次長鳴一百二
十具次鐃鼓十二面歌簫笳各二十四次大横吹一百
二十具節鼓二面笛簫篳篥笳桃皮篳篥各二十四次
棡鼓十二面金鉦十二面次小鼓一百二十面次中鳴
一百二十具次羽葆鼓十二面歌簫笳各二十四(自前/棡鼓)
(以下二人皆自副並騎分左右横行每鼓/皆二人夾每隊皆有主帥五人已下統領)次殿中侍御
史二人次黄麾一人執二人騎夾次太史令一人次相
風轝轝士八人次棡鼓金鉦各一司辰一人典事一人
刻漏生四人分左右次前漏轝正道匠一人轝士四十
人次鈒戟前隊左右武衛果毅各一人騎分左右次五
色繡幡一次金節十二次䍐罼各一左䍐右罼次朱雀
幢一次左青龍右白虎幢各一次導盖一又次稱長一
次鈒戟各一百四十四人分左右次左右衛将軍各一
人次御馬二十四匹分左右次尚乗奉御二人分左右
次左青龍右白虎旗各一左右衛果毅各一人各領二
十五人騎分左右次通事舍人八人分左右次侍御史
二人次御史中丞二人次御史二人次拾遺二人次補
闕二人並騎分左右次起居郎一人在左起居舍人一
人在右次諫議大夫二人一在左一在右給事中二人
在左中書舍人二人在右次黄門侍郎二人在左次中
書侍郎二人在右次左散騎常侍二人在左次右散騎
常侍二人在右次侍中二人在左次中書令二人在右
(自通事舍人以/下皆一人步従)次香蹬一次左右衛将軍各一人分左
右次班劍儀刀左右廂各十二行次左右衛郎将各一
人領散手翊衛三十人横刀騎在副仗矟翊衛内次左
右驍衛郎将各一人各領矟翊衛二十八人甲騎具装
執副仗矟在散手外均布曲折至後門次左右衛供奉
中郎将四人領親勲翊四十八人帶横刀騎分左右在
三衛仗内次玉輅(青質玉飾駕青駵大/祭祀納后則乗之)太僕卿馭駕士
四十一人千牛将軍一人陪乗次左右衛大将軍各一
人夾玉輅次千牛将軍一人中郎将一人分左右次千
牛備身分左右騎在玉輅後次御馬二匹次左右監門
校尉各一人在後門内檢校次牙門二人執四人夾次
左右監門校尉各十二人騎監當後門十二行仗頭各
一人次左右驍尉翊尉各三隊隊三十五人並帶矟弩
弓箭横刀相間前第一隊各大将軍一人領執鳳旗
第二隊各将軍一人領執飛黄旗第三隊各郎将一
人領執吉利旗次左右衛夾轂廂各六隊隊三十人
每隊各折衝一人果毅一人檢校次大繖二在牙門
後次孔雀扇各四分左右次腰輿一次小團扇四方
扇十二花盖二次大輦一尚輦奉御二人殿中少監一
人騎從諸司供奉官二人分左右御馬二十四匹分左
右尚乗直長二人分左右次大繖二孔雀扇八夾繖次
小扇十二次朱畫團扇十二次花盖二次俾倪十二次
元武幢一次綘麾二次細矟十二後黄麾一次殿中侍
御史二人騎分左右次大角一百二十具金吾果毅一
人領横行十重次後部鼓吹羽葆鼓十二面工人十二
歌簫笳各工人二十四次鐃鼓十二面工人各十二歌
簫笳各工人二十四次小横吹一百二十具工人一百
二十笛簫篳篥笳桃皮篳篥各工人二十四次方輦一
主輦二百人次小輦一主輦六十人次小轝一奉轝十二
人次尚輦直長二人分左右武衛五牛旗轝五黄牛旗
處内赤青在左白黒在右各八人執左右威衛隊正各
一人檢校次乗黄令一人丞二人騎分左右檢校玉輅
等次金輅(赤質金餙駕赤駵六/鄉射還飲至則乗之)次象輅(黄質以象餙駕/黄駵六行道則)
(供/之)次革輅(白質鞔之以革駕白駱/六巡狩臨兵事則乗之)各駕士三十二人次
五副輅各駕士二十八人次耕根車(青質盖三重駕六/馬耕藉則乘之)駕
士三十二人次安車(金飾駕四馬/臨幸則乗之)次四望車(金飾駕四/馬拜陵臨)
(弔則/乗之)駕士各二十四人次羊車(駕果下/馬一)小吏十四人次
屬車十二駕士各八人次門下中書省秘書省殿中省
等局官各一人並騎分左右次黄鉞車駕二馬駕士十
二人次豹尾車駕二馬駕士十二人次左右威衛折衝
都尉各一人領掩後二百人各執大戟刀楯弓箭及弩
各五十人為一行並横行次左右領軍將軍各一人各
二人執䂍矟步從次前後左右廂歩甲隊四十八隊前
後各二十四隊並鍪鎧弓刀楯五色相間隊引各三十
人次左右廂黄麾仗廂各十二部部十二行並執弓刀
戟楯及孔雀氅鵝毛氅雞毛氅等行引十人左右領軍黄
麾仗首尾廂各五色綉幡二十口(十口引前/十口引後)廂各獨掲
鼓十二重重二人在黄麾仗外次左右衛將軍各一人
驍衛武衛威衛領軍衛各大將軍一人檢校黄麾仗次
殳仗左右廂各一千人廂别二百五十人執殳二百五
十人執义每殳一义一相間次諸衛馬隊左右廂各二
十四隊從十二旗隊别主帥已下四十人每隊皆折衝
果毅一人檢校前第一隊辟邪旗第二隊應龍旗第三
隊玉馬旗第四隊三角獸旗第五隊黄龍負圖旗第六
隊黄鹿旗第七隊飛麟旗第八隊駃騠旗第九隊鸞旗
第十隊鳳旗第十一隊飛黄旗第十二隊麒麟旗第十
三隊角端旗第十四隊赤熊旗次後第十五隊兕旗第十
六隊太平旗第十七隊犀牛旗第十八隊鵕䴊旗第十九
隊騼䮷旗第二十隊騶牙旗第二十一隊倉烏旗第二
十二隊白狼旗第二十三隊龍馬旗第二十四隊金牛
旗次𤣥武隊𤣥武旗一人執二人引二人夾金吾折衝
一人領五十騎分執矟弩次𤣥武隊前大戟隊後當正
道執殳仗行内置牙門一二人執四人夾騎分左右廂
各開五門門二人執四人夾並騎分左右第一門在左
右威衛黒質步甲隊後白質步甲隊前第二門在左右
衛步甲隊後左右領軍黄麾仗前第三門在左右麾仗
後左右驍衛黄麾仗前第四門在左右領軍衛黄麾仗
後左右衛步甲隊前第五門在左右武衛白質步甲隊後黒質步
甲隊前右自清遊隊以下諸衛將軍並平巾幘紫裲襠
大口袴錦騰蛇金隐起帶弓箭横刀中郎將折衝果毅
皆平巾幘緋裲襠大口袴錦騰蛇銀梁金隐起横刀弓
箭佽飛執旗人引駕三衛並武弁緋裲襠大口袴供奉
官並武弁朱衣各一人步從餘文武及導駕官並朱衣
冠履依本品服其工人駕士並絳衣並平幘餘並戎服
准式若法駕減太常卿司徒兵部尚書白鷺車辟惡車
大輦五副路安車四望車屬車減四其清遊隊持鈒隊
𤣥武隊皆四分減一諸隊仗鼓吹三分減一餘同大駕
縣令已後御史大夫已前威儀亦四分減一小駕又減
法駕御史大夫指南車記里車鸞旗車皮軒車象輅革
輅木輅耕根車黄鉞車豹尾車屬車小輦小轝諸隊仗
及鼓吹各減大駕半餘同法駕縣令州牧威儀減半其
新製苣文旗刄旗肆神幢長壽幢及左右千牛將軍衣
瑞牛文左右衛瑞馬文左右驍衛大蟲文左右武衛瑞
鷹文左右威衛豹文左右領軍白澤文左右金吾辟邪
文左右監門師子文並綉為袍文將軍中郎將皆同
並冬至大㑹通服之
　　　　皇太后皇后鹵簿
清遊隊旗一一人執二人引二人夾領三十人並帶横
刀分執矟弩弓箭次虞候佽飛二十八人夾道單行次内
僕令一人在左内僕丞一人在右次黄麾一人執次左
右廂黄麾仗廂各三行行列一百人次左右領軍衛各
領五色繡幡六口次内謁者監四人給事二人内常侍
二人内侍二人並騎分左右次内給使一百二十人分
左右單行後進宫人車次偏扇團扇方扇各二十四分
左右宫人執次香蹬一内給使四人舁次重翟車(青質/金飾)
(駕四馬受册從/享廟則乗之)駕士二十四人次行障六具分左右宫
人執次坐障三具分左右宫人執次内寺伯二人領寺
人六人騎分左右夾重翟車次腰轝一執人八次團扇
二次大繖四次孔雀扇八分左右次錦花盖二次小扇朱
畫團扇各十二並横行次錦曲盖二十次錦六柱八扇
分左右(自腰轝已下/並内給使執)次宫人車次後黄麾一次供奉官
人在麾後次厭翟車(赤質金飾駕赤騮/四親蠶採桑乗之)次翟車(黄質金騮/飾駕黄)
(四歸寧于/家則乗之)次安車(赤質金飾駕赤騮四/臨幸及弔則乗之)駕士各二十四
人次四望車(朱質駕牛拜陵/臨弔則乗之)次金根車(朱質駕牛常/行則乘之)駕
士各十二人次左右廂各牙門二門二人執四人夾次
左右領軍衛廂各一百五十人執殳畫鹵簿曲折陪後
門左右各折衝一人領次鹵簿後所開牙門並在殳仗
行内前後部鼓吹金鉦棡鼓大鼓小鼓長鳴中鳴鐃吹
羽葆鼓吹横吹節鼓御馬並減大駕之半
　　　　皇太子鹵簿
家令次率更令(並乗/軺車)次太保次太傅次太師(自家令以/下並正道)
(威儀鹵簿各依本/品三師各乗軺)次清逰隊旗一人執二人引二人夾
領三十騎次左右清道率府各一人次外清道直簿盪
二十四人騎分左右夾道單行次龍旗六各一人騎執
每一旗前二人騎為二重引前每旗後亦二重騎䕶後
次細引六重重二人並行正道次率更丞一人棡鼓金
鉦各二面左鼓右鉦次大鼓三十六面騎横行正道次
鐃吹一部鐃鼓二面各一騎執二人騎夾簫笳各六騎
並横行次棡鼓金鉦各二面一騎執左鼓右鉦次小鼓
三十六面次中鳴三十六具並騎横行正道次䩥馬十
匹分左右二人執次廏牧令一人在左丞一人在右次左右
翊府郎將各一人騎領班劍次左右衛翊衛二十四人騎執
班劍次通事舍人四人騎分左右次司直二人騎分左
右次文學四人騎分左右次洗馬二人騎分左右次司
儀郎二人騎在左次太子舍人二人騎在右次中允二
人騎在左次中舍人二人騎在右次左右諭徳二人騎
分左右次左右庻子四人騎分左右次左右副率各一
人親勲翊衛廂各中郎將一人並領儀刀六行第一行
親衛二十三人第二行親衛二十五人第三行勲衛二
十七人第四行勲衛二十九人第五行翊衛三十一人
第六行翊衛三十三人皆曲折陪後行次三衛一十八
人騎分左右郎將二人騎分左右在六行儀刀仗内夾輅
次金輅(赤質金飾駕四馬從祀享/廟正冬大朝納妃則供之)僕一人馭左右率一
人執儀刀陪乗駕士二十二人次左右衛率各一人夾
輅次左右率各一人副率各一人騎領細刀弓箭次千
牛騎執細刀弓箭次左右監門率府直長各六人監後
門次左右衛率府廂各翊衛二隊並騎在執儀刀行外
前後過三衛仗厭角隊各三十六騎分執旗弓箭矟弩
各郎將一人領次繖二扇四次腰轝一團扇二小方扇
八次内直長二人檢校腰轝次䩥馬十匹分左右次典
乗二人分左右次朱漆團扇六紫曲盖六次諸司供奉
官人次大角三十六具横行六重次鐃吹一部鼔二面
簫笳各六並騎横行次横吹一部横吹十具節鼓一面
笛簫篳篥笳各五並騎横行次令宫師二人次副輅駕
四馬駕士二十二人次軺車(金飾駕一馬五日常朝及朝/饗宫臣出入行道則乘之)
駕士十四人次四望車(金飾駕一馬/臨弔則乗之)駕士十人次左右
廂步隊十六隊隊别三十人果毅一人皆執弓箭刀矟
弩相間次左右司禦率副各一人檢校步隊次儀仗左
右廂各六色色九行行六人皆執戟弓楯儀鍠五色幢
油戟相間廂各獨掲鼓六重重二人皆儀仗外次左右
廂各一百五十人執殳並分前後在步隊儀仗外馬隊
内前接六旗後畫鹵簿廂各果毅一人主帥七人騎領
分前後次左右廂馬隊廂各十人隊引主帥已下三十
一人並戎服帶横刀弓箭弩矟隊引旗一果毅一人領
之次後拒隊旗一領四十騎果毅一人領前當正道殳
仗内開牙門次左右廂各開牙門三前第一門左右司
禦率府步隊後左右率府步隊前開第二門左右衛率府步
隊後左右司禦率府儀仗前開第三門左右司禦率府儀仗
後左右率府步隊前每門皆二人執四人夾左右監門
副率各一人直長二人騎來去檢校次左右清道率府
副率各二人仗内檢校並糾察非違(率及副率應得䂍/矟從者並不得將)
(入儀/仗内)次少師次少傅次少保(隊仗引盡即次三少正/道乗輅威儀各依本品)文
武官以次陪從若常行及常朝去諸馬隊鼓吹金輅四望
車家令率更詹事太保太師少傅少師其隊仗三分減
一清道儀刀䩥馬各減半乘軺車餘同大仗其二傅皆乘
犢車依式導從所將從不得過十人太傅加清道二人
導引其鹵簿内導從官三師三少若有事故及無其人
即闕之總不須攝餘官有故及無人即别遣人攝行若皇
太子在學太傅少傅導從如式
　　　　皇太子妃鹵簿
清道率府校尉六人騎分左右為三重引帶弓箭横刀
次青衣十人分左右次導客舍人四人分左右引道次
内給使六十人朱衣分左右後盡内人車次偏扇團扇扇各
十八各分左右宫人執並間綵衣次行障四具分左右
夾車宫人執次坐障二具夾車宫人執次典内二人騎
分左右次厭翟車駕三馬駕士十四人次閤師二人領
内給使十八人分左右次六柱二扇内給使執次供奉
内人乗犢車次繖一正道行大扇二團扇四曲盖二並
分左右内給使執次戟九十分左右在内給使單行前
與青衣齊後盡内人車
　　　　親王鹵簿
清道六人為三重次幰弩一次青衣十二人分左右次
車輻十二人分左右次戟九十分左右次綘引幡六次
内左右廂各三行行四十人各執刀楯弓箭及矟並戎
服次棡鼓金鉦各一面一騎執二人騎夾次大鼓十八
面騎横行正道長鳴十八具騎横行正道次棡鼓金鉦
各一面各一騎執二人騎夾次小鼔十面中鳴十具分
左右單行中鳴在小鼓外節一夾矟二次唱上幡四次
傳教幡四次信幡八次儀鋋二次儀鍠六次油戟十八
次儀矟十次細矟十次儀刀十八次䩥馬八次府佐六
人騎分左右次象輅一駕四馬駕士十八人次繖一扇一
次朱漆團扇四曲盖二次麾幢各一次大角八騎二重
横行正道次鐃吹一部鐃鼓一面簫笳各四騎横行横
吹一部横吹六騎節鼓一騎二人騎夾笛簫篳篥笳各
四騎横行正道
　　　　第一品
清道四人為二重幰弩一騎青衣十人車輻十人戟九
十綘引幡六刀楯八十弓箭八十矟八十棡鼓金鉦各
一大鼓十六長鳴十六節一夾矟二唱上幡二傳教幡
二信幡六䩥馬六儀刀十六府佐四人夾行革輅一駕
四馬駕士十六人繖一朱漆團扇四曲盖二僚佐本服
陪從麾幡各一大角八鐃吹一部鐃簫笳各四横吹一
部横吹六節鼔一笛簫篳篥笳各四
　　　　第二品
清道二人幰弩一騎青衣八人車輻八人戟七十刀楯
六十弓箭六十矟六十棡鼓金鉦各一大鼓十四節一
夾矟二唱上幡二傳教幡二信幡四䩥馬四儀刀十四
革輅一駕士十四人繖一朱漆團扇二曲盖一僚佐本
服陪從麾幡各一大角六鐃吹一部鐃一簫笳各二横
吹一部横吹四笛簫篳篥笳各一
　　　　第三品
清道二人幰弩一騎青衣六人車輻六人戟六十刀楯
五十弓箭五十矟五十棡鼔金鉦各一大鼓十節一夾
矟二唱上幡二傳教幡二信幡四䩥馬四儀刀十革輅
一駕士十二人繖一朱漆團扇二曲盖一僚佐本服陪
從麾幡各一大角四鐃吹一部鐃一簫笳各二横吹一
部横吹二笛簫篳篥笳各一
　　　　第四品
清道二人幰弩一騎青衣四人車輻四人戟五十刀楯
四十弓箭四十矟四十棡鼓金鉦各一大鼔八節一夾
矟二唱上幡二傳教幡二信幡二䩥馬二儀刀八木輅
一駕士十人繖一朱漆團扇二曲盖一僚佐本服陪從
麾幡各一大角二鐃吹一部鐃一簫笳各一
　右應給鹵簿者職事四品以上散官二品以上爵郡
　王已上及二王後依品給國公准三品給官爵兩應
　給者從髙給若京官職事五品身婚𦵏並尚公主娶
　縣主及職事官三品已上有公爵者嫡子婚並准四
　品給凡自王公已下在京拜官初上正冬朝㑹及婚
　葬則給之(婚及拜官初上正冬朝㑹去矟弓箭/刀楯大小鼔横吹大角長鳴中鳴)凡
　應導駕及都督刺史奉辭至任上日皆依本品給(奉/辭)
　(去矟弓箭刀楯金鉦棡鼓大/小鼓横吹大角長鳴中鳴)
　　　　内命婦四妃
清道二人青衣六人偏扇團扇方扇各十六行障三具
坐障二具並婦人執厭翟車駕二馬馭人十内給使十
六人從車六乗繖大扇各一團扇二内給使執戟六十
　　　　九嬪
清道二人青衣四人偏扇方扇團扇各十四行障二具
坐障一具翟車駕二馬馭人八内給使十四人從車四
乗繖一團扇二戟四十
　　　　媫妤美人才人(太子良娣/已下准此)
清道二人青衣二人偏扇團扇方扇各十行障二具坐
障一具安車駕二馬馭人八内給使十人從車二乗繖
一團扇二戟二十
　　　　外命婦一品
清道二人青衣六人偏扇團扇方扇各十六行障三具
坐障二具厭翟車駕二馬馭人八(非公主王妃即乗白銅/飾犢車駕牛馭人四)
從人十六夾車從車六乗繖一大扇一團扇二戟六十
　　　　二品
清道二人青衣四人偏扇團扇方扇各十四行障二具
坐障一具白銅飾犢車一駕牛馭人六從人十四夾車
從車四乗繖一團扇二戟四十
　　　　三品
清道二人青衣二人偏扇團扇方扇各十行障二具坐
障一具白銅飾犢車一駕牛馭人四從人十夾車從車
四乗繖一團扇二㦸二十
　　　　四品
清道二人青衣二人偏扇團扇方扇各八行障一具坐
障一具白銅飾犢車一駕牛馭人四從人八夾車從車
二乗繖一團扇二
　
　
　
　
　
　
　
　
　
　
　
　
　
　
　大唐開元禮卷二
欽定四庫全書
　大唐開元禮卷三　　　　唐　蕭嵩等　撰
　　序例下
　　　衣服　　　　　　　齋戒
　　　祈禱　　　　　　　雜制
　　　　衣服
凡大裘(以黒羔/皮為之)冕無旒金飾玉簮導以組為纓色如其
綬白紗中單革帶玉鈎䚢大帶鹿盧玉具劔火珠鏢
首白玉雙佩𤣥組雙大綬六采朱韈赤舄祀天地神祇
則服之衮冕垂白珠十二旒黈纊充耳玉簮導元衣纁
裳十二章白紗中單革帶大帶劍玉佩綬韈與上同舄
加金飾享廟謁廟及朝遣上將征還飲至踐阼加元服
納后若元日受朝及臨軒册拜王公則服之鷩冕服七
章餘同衮冕有事逺至則服之毳冕服五章餘同鷩冕
祭海岳則服之絺冕服三章餘同毳冕祭社稷先農
則服之𤣥冕服三章餘同絺冕蜡祭百神朝日夕月則
服之通天冕加金博山附蟬十二首施珠翠黒介幘組
纓翠緌玉犀簮導綘紗袍白紗中單白裙襦綘紗蔽膝
白假帶方心曲領其革帶劍珮綬與上同白韈黒舄諸
祭還及冬至受朝元旦朝㑹則服之武弁金附蟬平巾
幘餘同前服講武出征四時蒐狩大射禡類宜社賞祖
罰社纂嚴則服之弁服十有二􁇑玉簮導絳紗衣素裳
革帶白玉雙珮鞶龍小綬白韈烏皮履朔日受朝則服
之黒介幘白紗單衣白裙襦革帶素韈烏皮履拜陵則
服之白紗㡌白裙襦白韈烏皮履視朝聽訟及宴見賔
客則服之平巾幘金寳飾導簮冠支皆以玉紫褶白袴
玉具装真珠寳鈿帶靴乗馬則服之翼善冠其常服及
白練裙襦通著之若服袴褶則與平巾幘通著之
皇后服首飾花十二樹(小花如大花之/數并兩博鬢)褘衣素紗中單蔽膝
大帶青衣革帶青襪舄白玉雙珮元組雙大綬受册助
祭朝㑹諸大事則服之鞠衣黄羅為表其蔽膝大帶及
衣革帶舄並隨衣色餘與褘衣同唯無翟親蠶則服之
鈿釵禮衣十二鈿服通用雜色制與上同加以雙珮小
綬(去舄/加履)宴見賔客則服之
皇太子衮冕垂珠(通典亦作/垂白珠)九旒青纊充耳犀簮導元
衣纁裳九章白紗中單革帶金鈎䚢大帶玉具劍瑜玉
雙珮朱組雙大綬朱韈赤舄侍從祭祀及謁廟加元服
納妃則服之具服逺遊三梁冠加金附蟬九首施珠翠
黒介幘髮纓翠緌犀簮導綘紗袍白紗中單白裙襦白
假帶方心曲領綘紗蔽膝其革帶劍珮與上同白韈黒
舄未冠則雙童髻空頂黒介幘雙玉導加寳飾謁廟還
宫元日冬至朔日入朝釋奠則服之(其朔日入朝通服/袴褶五日常朝亦)
(准/此)公服逺遊冠(簮導以上/並同前)綘紗單衣白裙襦革帶金鈎䚢
假帶瑜玉雙珮方心紛鞶囊白韈烏皮履五日常朝元
日冬至受朝則服之烏紗㡌白裙襦白韈烏皮履視事
及宴見賔客則服之弁服犀簮導組纓玉􁇑九綘紗衣
素裳革帶鞶囊小綬雙珮白韈烏皮履朔日及視事則
兼服之平巾幘金飾犀簮導紫褶白袴玉梁珠鈿帶靴
乗馬則服之進徳冠九􁇑加金飾其常服及白練裙襦
通著之若服袴褶則與平巾幘通著之
皇太子妃首飾花九樹(小花如大花之/數并兩博鬢)䄖翟素紗中單
蔽膝大帶青衣革帶青韈舄瑜玉雙珮純朱雙大綬受
册助祭朝㑹諸大事則服之鞠衣黄羅為表其蔽膝大
帶革帶並隨衣色餘與䄖衣同唯無翟從蠶則服之鈿
釵禮衣九鈿服通用雜色制與上同加雙珮小綬(去舄/加履)
宴見賔客則服之
羣官服衮冕垂青珠九旒以組為纓青纊充耳角簮導
青衣纁裳服九章白紗中單革帶鈎䚢大帶金玉飾劍
山𤣥玉珮緑綟綬朱韈赤舄第一品服之(親王/朱綬)鷩冕
八旒服七章水蒼玉珮紫綬金飾劍餘同衮冕第二品
服之毳冕七旒服五章水蒼玉珮紫綬金飾劍餘同衮
冕第三品服之絺冕六旒服三章水蒼玉珮青綬金飾
劍餘同衮冕第四品服之元冕五旒衣無章裳刺黻一
章水蒼玉珮黒綬金飾劍餘同衮冕第五品服之爵弁
色同爵無旒無章元纓簮導青衣纁裳白紗中單革帶
鈎䚢大帶爵韠韈赤履九品以上服之凡冕服及爵弁
服助祭及親迎則服之若私家祭祀三品已上及褒聖
侯祭孔宣父服𤣥冕五品已上服爵弁六品已下服進賢
冠逺遊冠三梁黒幘青緌(几文官/皆青緌)諸王服之親王即
加金附蟬進賢冠三品已上三梁五品已上兩梁九品
已上一梁三公太子三師三少五等爵尚書省秘書省
諸寺監太子詹事府三寺及散官親王傅友文學若諸
州縣關津岳瀆等流内九品已上服之武弁平巾幘武
官及中書門下省殿中省内侍省諸衛及太子諸坊諸
率府及鎮戌流内九品已上服之若侍中中書令左右
散騎常侍則加貂蟬侍左者左珥侍右者右珥　法冠
一名獬豸冠一角為獬豸之形御史大夫已下監察御
史已上服之髙山冠内侍省内謁者監内謁者服之却
非冠亭長門僕服之凡應冠而未冠者並雙童髻空頂
幘五品已上雙玉導金飾三品已上加寳飾六品已下
無飾　朝服亦名具服冠幘纓簮導絳紗單衣白紗
中單白裙襦革帶鈎䚢假帶曲領方心絳紗蔽膝韈
舄劍雙綬一品已下五品已上陪祭朝享拜表大
事則服之六品已下去劍珮綬餘並同　　公服亦
名從省服冠幘纓簮導絳紗單衣白裙襦赤裙衫
革帶鈎䚢假帶方心韈履紛鞶囊雙珮一品已下
五品已上朔望朝謁見東宫則服之其六品已下
去紛鞶囊雙珮餘並同若致仕官以理去官被召
謁見皆服前冠從省服　弁服弁以鹿皮為之通用
烏紗牙簮導(五品以上/通用犀)纓玉􁇑朱衣素裳革帶鞶
囊小綬雙珮白韈烏皮復(一品九􁇑二品八􁇑三/品七􁇑四品六􁇑五品)
(五􁇑六品以下去/􁇑及鞶囊綬珮)文官職事九品已上㝷常公事服
之泥雨則通著常服平巾幘簮導(五品已上通用犀/六品已下通用角)
冠支皆金飾(五品已上/通用玉)紫褶(五品已上緋褶七品已/上緑褶九品已上碧褶)
並白大口袴起梁帶(三品已上玉梁寳鈿五品已上/金梁寳鈿六品已上金飾隠起)烏
皮靴武官及衛官尋常公事服之文官乗馬又通服之
武官陪位大仗加騰蛇裲襠　進德冠五品以上附山雲
􁇑數准弁以金飾梁及花靴三品以上加金絡内外百
官文武九品已上十月以後二月已前常服及白練裙
襦通著之五品已上行六品已下冠去􁇑珠若服袴褶
非陪位大仗則與平巾幘者通着(袴褶五品已上通用/細綾及羅六品已下)
(服小/綾)凡典謁武弁綘公服學生黑介幘青襟服齋郎介
幘綘褠服自外品子等皆平巾幘緋衫大口袴朝集從
事則服之若外官拜表受制皆朝服凡職事官三品已
上有公爵者嫡子婚聽假以四品冕服若五品以下子
孫九品以上子及五等爵皆聽假以爵弁服若庻人婚
聽假以綘公服若刻漏生漏童服青袴褶總角之服
内外命婦花釵(施兩博鬢寳鈿飾一品九樹二品八樹/三品七樹四品六樹五品五樹寳鈿准)
(花/樹)翟衣青質(羅為之繡為翟編次於衣及裳一品翟九/等二品八等三品七等四品六等五品五)
(等/)並素紗中單蔽膝大帶以青衣革帶青韈舄珮綬内
命婦受册從蠶朝㑹則服之其外命婦嫁及受册從蠶
大朝㑹亦准此　鈿釵(一品九鈿二品八鈿三品/七鈿四品六鈿五品五鈿)禮衣通
用雜色制與上同加雙珮小綬内命婦尋常叅見外命
婦朝叅辭見及禮㑹則服之六尚寳林御女采女及女
官等服禮衣通用雜色制與上同唯無首飾珮綬七品
已上有大事則服之㝷常供奉則公服(公服去中單/蔽膝大帶)九
品已上大事及㝷常供奉並公服東宫准此女史則半
袖裙襦凡公主王妃珮綬同諸郡縣主内命婦各准品
服外命婦各從夫及子而加邑號者亦准此品　花釵(覆/笄)
(而已并兩博鬢装/以金銀雜寳飾)大袖連裳青質素紗中單蔽膝大帶
以青革帶韈履六品已下九品已上妻及九品已上女
嫁則服之　花釵(以金銀塗/瑠璃等飾)連裳青質以青衣革帶韈
履庻人女嫁則服之凡百官女嫁聽服母服廟見本生
䕃髙者准兄弟凡王公已下及婦人服飾等級上得兼
下下不得僭上
　　　　齋戒
凡大祀齋官皆祀前七日平明集尚書省受誓戒其致
齋日三公於都省安置所司鋪舍其餘官皇城内有本
司者致齋於本司無本司者於太常郊社太廟齋坊安
置皆日出前到齋所至祀前一日各從齋所晝漏上水
三刻向祀所仍令平明清所行之路道次不得見諸凶穢
縗絰過訖任行其哭泣之聲聞於祭所者權斷訖事凡
大祀散齋四日致齋三日中祀散齋三日致齋二日小
祀散齋二日致齋一日若散齋之日晝理事如舊夜宿
止于家正寝不得弔喪問疾不判署刑殺文書不决罰
罪人不作樂不預穢惡之事致齋唯祀事得行其餘悉
斷非應散齋致齋者唯清齋一宿於本司及祠所凡散
齋有大功已上喪致齋有周以上喪並聽赴即居緦麻
已上喪者不得預宗廟之事其在齋坊病者聴還若死于齋
所同房不得行事凡大祀中祀接神齋官前一日皆沐浴九
品以上皆官給明衣齋郎升壇行事亦權給潔服凡齋
官皆須行禮臨時闕者通攝行事致齋之日先不食公
糧及無本司者太官准品給食其於本司致齋祀前
一日赴祀所及祈告一日清齋者設食如之
　　　　祈禱
凡京都孟夏已後旱則祈岳鎮海瀆及諸山川能興雲
雨者於北郊望而告之又祈社稷又祈宗廟每七日一
祈不雨還從岳瀆如初旱甚則修雩秋分已後不雩初
祈後一旬不雨即徙市禁屠殺斷繖扇造土龍雨足則
報祀祈用酒脯醢報用常祀皆有司行事已齋未祈而
雨及所經者皆報祀凡州縣旱則祈雨先社稷又祈界
内山川能興雲雨者餘准京都例若岳鎮海瀆州則刺
史上佐行事其餘山川判司行事縣則令丞行事祈用
酒脯醢報以少牢凡霖雨不已禜京城諸門門别三日
每日一禜不止乃祈山川岳鎮海瀆三日不止祈社稷
宗廟若州縣禜城門祀界内山川及社稷三禜一祈皆
准京都例並用酒脯醢國城門報用少牢州縣城門用
特牲
　　　　雜制
皇帝天子(夷夏/通稱)陛下(對揚咫尺上/表通稱之)至尊(臣下内外/通稱之)乗輿
(服御/所稱)車駕(行幸所稱赴車駕/所曰赴行在所)皇太子以下率土之内於
皇帝皆稱臣皇后以下率土之内於皇帝太皇太后皆
稱妾六宫以下率土婦人於皇后同稱妾百官上疏於
太皇太后皇太后皇后稱殿下自稱皆曰臣百官及東
宫官對皇太子皆曰殿下百官自稱名宫官自稱臣凡
京文武官一品以下九品以上朔望日朝五品以上及
供奉官員外郎監察御史每日叅昭文崇文國子生及
諸縣令每季叅若雨霑服失容及泥濘並停凡車駕巡
幸每月朔兩京文武官職事五品以上表叅起居州界
去行所在三百里内者刺史遣使起居若車駕從比州
及州境過刺史朝見巡幸還去京三百里内刺史遣使
起居皇太子欲行未發前一日在京文武官職事五品
以上詣宫奉辭還日明朝詣宫奉叅凡京文武職事五
品已上假使者去皆奉辭還皆奉見六品以下奉勅差
使亦如之凡踐祚加元服册皇后皇太子及元日并巡
狩親征封禪拜郊及諸大禮諸州刺史都督及京官五
品以上在外者並奉表疏賀禮部為奏每年二時遣三
公分行諸陵太常卿為副太陽虧有司預奏其日置五
鼓五兵于太社皇帝不視事凡百官各守本司不理務
過時乃罷月蝕則擊鼓于所司救之五岳四瀆崩竭皇
帝本服大功已上親及外祖父母皇后父母百官一品
喪皇帝皆不視事三日國忌日皇帝本服小功緦麻親
百官五品以上喪皇帝皆不視事一日　祥瑞依圖書
合大瑞者隨列表奏百官詣闕上表奉賀告廟攽下自
外諸瑞並申所司元日以聞凡版位皇帝位方一尺二
寸厚三寸題云皇帝位皇太子方九寸厚二寸題云皇
太子位百官一品已下方七寸厚一寸半題云某品位
凡藉田所收九榖納於神倉以擬粢盛及五齊三酒有
餘藳秸供飼犧牲凡大祀養牲在滌九旬中祀三旬小
祀一旬其牲方色難備者任以純色代之大小依禮告
祈之牲不養凡祭祀犧牲不得捶扑損傷死則埋之有
瘡病者與替凡祭器祭服有破敝不任滌理者與替訖
器則埋之服則燒之凡祭天神皆焚柴祭地祇皆瘞埋
祭山皆庋懸祭川皆沉浮皆以祀祭訖乃焚埋之若埋
訖皆令所在官司差人守當六十日止若埋幣者以火
稍焚破者則不守凡祭事訖均胙肉則貴者不重賤者
不虚謂貴者取貴骨賤者取賤骨(前貴于後/上貴于下)凡天地郊
祀及太廟祝版欲至享祭日所司准程預進版取署令
人送徃若臨時卒急並令附驛其版仍令預支一年所
用數若署版以後祭官有故即削除題所替行事人凡
五陵皆朔望上食歳冬至寒食日各設一日祭如節祭
共朔望日忌日相逢依節祭料若橋陵除此日外每日
進半口羊食凡圜丘五郊諸壇等差側近人等守當凡
王公已下郊廟合祭若臨時遇雨霑服失容即以常服
從事若已行事遇雨即不脱祭服凡立春前兩京及諸
州縣門外並造土牛耕人各隨方色凡季冬晦行儺大
内六隊東宫二隊凡文武官三品已下拜正一品東宫
官拜三師四品已下拜三少自餘内外屬官於本司四
品拜二品五品拜三品六品拜四品七品拜五品八品
拜六品九品拜七品衛判曹拜長史局署丞拜令助教
拜博士諸州别駕長史鎮將縣令拜刺史縣丞拜縣令
其准品應致敬而非相統屬則不拜凡致敬者若非連
屬應敬之官相見或貴賤懸隔或有長㓜親戚者任隨
私禮凡文武官二品已上祠四廟五品已上祠三廟(三/品)
(已上不須兼爵四廟外/有始封祖者通祠五廟)牲皆用少牢六品已下逹於庻
人祭祖禰于正寝用特牲(縱祖父官有髙/下皆用子孫牲)凡行路巷街
賤避貴少避老輕避重去避來凡百官身亡者三品已
上稱薨五品已上稱卒六品以下逹于庻人稱死凡百
官𦵏墓田一品方九十步墳髙一丈八尺二品方八十
歩墳髙一丈六尺三品方七十步墳髙一丈四尺四品
方六十步墳髙一丈二尺五品方五十步墳髙一丈六
品已下方二十步墳不得過八尺其域及四隅四品已
上築闕五品已上立土堠餘皆封塋而已凡立碑五品
已上螭首龜趺髙不得過九尺七品已上立碣圭首
方趺上髙四尺其石獸等三品已上六事五品已上四
事凡四品已上用方相七品已上用魌頭五品已上纛
竿九尺六品已下長五尺凡明器三品已上不得過九
十事五品已上六十事九品已上四十事四神駞馬及
人不得過一尺餘音樂鹵簿等不過七寸三品已上帳
髙六尺方五尺女子等不過三十人長八寸園宅方五
尺奴婢等不過二十人長四寸五品已上帳髙五尺五
寸方四尺五寸音樂僕從二十五人長七寸五分園宅
方四尺奴婢等十六人長三寸六品已下帳髙五尺方
四尺音樂僕從二十人長七寸園宅方三尺奴婢十二
人長二寸若三品已上優厚料則有三果帳蚊幬帳婦
人洗梳帳並准此凡斬衰三年齊衰三年者並解官齊
衰杖周及為人後者為其父母若庶子為其母亦解
官申其心喪(皆為生/已者)若嫡繼慈改嫁或歸宗三年已上
斷絶者及父為長子夫為妻並不解官假同齊衰周凡
齊衰周給假三十日𦵏五日除服三日齊衰三月五月
大功九月並給二十日𦵏三日除服二日小功五月給
假十五日𦵏二日除服一日緦麻三月給假七日出降
者三日𦵏及除服各一日無服之殤本品周已上給假
五日大功三日小功二日緦麻一日若聞喪舉哀其假
三分減一師經受業者喪給假三日冠給假三日婚給
假九日除程周親婚給假五日大功三日小功一日周
已下百里内除程凡私忌日給假一日忌前之夕聽還
凡内外官三年一給定省假三十日五年一給拜墓假
十五日並除程凡遭喪被起者以服内忌日給假三日
大小祥各七日􁆠五日每月朔望各一日祥禫給程凡
私家祔廟給五日四時祭給四日
　
　
　
　
　大唐開元禮卷三
欽定四庫全書
　大唐開元禮卷四　　　　唐　蕭嵩等　撰
　　吉禮
　　　皇帝冬至祀圜丘
　　　齋戒　　　　　　　　陳設
　　　省牲器　　　　　　　鑾駕出宫
　　　奠玉幣　　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
昊天上帝於圜丘各揚其職不供其事國有常刑皇帝
散齋四日於别殿致齋三日其二日於太極殿一日於行
宫前致齋一日尚舍奉御設御幄於太極殿西序及室
内俱東向尚舍直長張幃於前楹下致齋之日質明諸
衛勒所部屯門列仗晝漏上水一刻侍中版奏請中嚴
諸衛之屬各督其隊入陳於殿庭如常儀通事舍人引
文武五品已上袴褶陪位如式諸侍衛之官各服其器
服諸侍臣並結珮(凡齋者/則結珮)俱詣閤奉迎上水二刻侍中版
奏外辦上水三刻皇帝服衮冕結珮乗輿出自西房曲直
華葢警蹕侍衛如常儀皇帝即御坐東向坐侍臣夾侍如
常一刻頃侍中前跪奏稱侍中臣某言請降就齋室俛伏
興還侍位皇帝降坐入室文武侍臣各還本司直衛者如
常通事舍人分引陪位者以次出凡預祀之官散齋四日
致齋三日(散齋皆於正寢致齋二日於本司一/日於祀所其無本司則皆於祀所)近侍之官
應從升者及從祀羣官諸方客使各於本司及公館清齋
一日(無本司者/各於正寢)散齋理事如舊不弔喪問疾不作樂不判
署刑殺文書不行刑不預穢惡致齋唯祀事得行其餘悉
斷其祀官已齋而闕者通攝行事諸祀官致齋之日給酒
食及明衣各習禮於齋所光禄卿監取明水火(太官令取水/於隂鑒取火)
(於陽燧火以供/爨水以實尊)前祀二日太尉告髙祖神堯皇帝廟如常
告之儀(告以配/神坐主)前祀一日諸衛令其屬未後一刻各以其
方器服守衛壝門(每門二人/每隅一人)與大樂工人俱清齋一宿
　　　　陳設
前祀三日尚舍直長施大次于外壝東門之内道北南
向尚舍奉御鋪御座衛尉設文武侍臣次於大次之前
文官在左武官在右俱相向設諸祀官次於東壝之外
道南從祀文官九品已上於祀官之東東方南方朝集
使於文官之東東方南方蕃客又於其東俱重行每等
異位北向西上介公酅公於西壝之外道南武官九品
已上于介公酅公之西西方北方朝集使于武官之西
西方北方蕃客又于其西俱重行每等異位北向東上
(其褒聖侯若在朝位/於文官三品之下)陳設饌幔於内壝東門西門之外
道北南向南門北門之外道東西向(壇上及東方午陛/之東饌陳于東門)
(外西方及南方午陛之西饌陳于/西門外北方之饌陳于北門外)前祀二日太樂令設
宫懸之樂於壇南内壝之外東方西方磬簴起北鐘簴
次之南方北方磬簴起西鐘簴次之設十二鎛鐘於編
懸之間各依辰位樹雷鼓於北懸之内道之左右植建
鼓於四隅置柷敔於懸内(柷在左/敔在右)設歌鐘歌磬于壇上
近南北向磬簴在西鐘簴在東其匏竹者立于壇下重
行北向相對為首(凡懸皆展/而編之)諸工人各位於懸後東方西
方以北為上南方北方以西為上右校掃除壇之内外
郊社令積柴於燎壇(其壇于神壇之景地内壝之外景/通典作壬案景即丙字唐諱丙丙)
(南方壬北方/未知誰屬也)方一丈髙一丈二尺開上南出户方六尺
前祀一日奉禮設御位於壇之東南西向設望燎位當
柴壇之北南向設祀官公卿位於内壝東門之外道南
分獻之官于公卿之南執事者位於其後每等異位俱
重行西向北上設御史位于壇下一位於東南西向一
位於西南東向設奉禮位於樂懸東北贊者二人在南
差退俱西向又設奉禮贊者位于燎壇東北西向皆北
上設協律郎位于壇上南陛之西東向設太樂令位于
北懸之間當壇北向設從祀文官九品已上位於執事
之南東方西方朝集使於文官之南東方南方蕃客又
於其南俱每等異位重行西向北上介公酅公位中壝
西門之内道南武官九品已上位于介公酅公之南西
方北方朝集使于武官之南西方北方蕃客又於其南
俱每等異位重行東向北上(其褒聖侯於文官三品之/下諸州使人各分方位于)
(朝集使/之後)又設祀官及從祀羣官等門外位于東西壝門
之外如設次之式設牲牓于東壝之外當門西向蒼牲
一居前又蒼牲一又青牲一在北少退南上次赤牲一
次黄牲一白牲一元牲一又赤牲一白牲一在南皆少
退以北為上又設廩犧令位于牲西南史陪其後俱北
向設諸太祝位於牲東各當牲後祝史陪其後俱西向
設太常卿位省牲位於牲前近北又設御史位於太常
卿之西俱南向設酒樽之位上帝太樽二著樽二犧樽
二山罍二在壇上東南隅北向象樽二壺樽二山罍四
在壇下南陛之東北向俱西上設配帝著樽二犧樽二
象樽二山罍二在壇上於上帝酒樽之東北向西上五
帝日月各太樽二在第一等内官每陛間各象樽二在
第二等中官每陛間各壺樽二在第三等外官每道間
各概樽二於壇下衆星每道間各散樽二於内壝之外
凡樽各設于神座之左而右向(樽皆如勺羃五帝日月/以上皆有坫以置爵)
設御洗於午陛東南亞獻終獻同洗於夘陛之南俱北
向罍水在洗東篚在洗西南肆(篚實以/巾爵)設分獻罍洗篚
羃各於其方陛道左俱内向執樽罍篚羃者各于樽罍
篚羃之後設玉幣之篚于壇上下樽坫之所祀前一日
晡後太史令郊社令各常服帥其屬升設昊天上帝神
座于壇上北方南向席以藁秸設髙祖神堯皇帝神
座于東方西向席以莞設五方帝日月神座於壇第一
等青帝于東陛之北赤帝於南陛之東黄帝于南陛之
西白帝于西陛之南黒帝于北陛之西大明于東陛之
南夜明于西陛之北席皆以藁秸又設五星十二辰河
漢及内官五十五座於第二等十有二陛之間各依方
面凡席皆内向其内官有北辰座於東陛之北曜魄寳
於北陛之西北斗於南陛之東天乙太乙皆在北斗之
東五帝内座於曜魄寳之東並差在行位前又設二十
八宿及中官一百五十九座于第三等其二十八宿及
帝座七公日星帝席太角攝提太㣲太子明堂軒轅三
台五車諸王月星織女建星天紀等一十七座並差在
行位前又設外官一百五座于内壝之内又設衆星官
星三百六十座於内壝之外各依方次十有二道之間
席皆以莞設神位各于坐首所司陳異寳及嘉瑞等于
樂懸之北東西廂(昊天上帝及配帝五帝日月之座設/訖却收至祀日未明五刻郊社令各)
(服其服升壇重設之其内官中官/外官衆星等詣坐一設定不收也)
　　　　省牲器
省牲之日午後十刻去壇二百步所諸衛之屬禁斷行
人晡後二刻郊社令丞帥府史三人及齋郎以樽坫罍
洗篚羃入設于位(凡升壇者/各由其陛)晡後三刻謁者贊引各引
祀官公卿已下俱就東壝門外位諸太祝與廩犧令以
牲就牓位謁者引司空贊引引御史入詣壇東陛升行
掃除於上樂懸于下訖出還本位初司空將升又謁者
引太常卿贊引引御史入詣壇東陛升視滌濯(於視濯/溉執尊)
(者皆舉/羃告潔)訖引降就省牲位南向立廩犧令少前曰請省
牲退復位太常卿省牲廩犧令又北面舉手曰腯還本
位諸太祝各循牲一匝西向舉手曰充俱還本位諸太
祝廩犧令以次牽牲詣厨授太官謁者引光禄卿詣厨
省鼎鑊申視濯溉謁者贊引各引祀官御史詣厨省饌
具訖俱還齋所祀日未明十五刻太官令帥宰人以鸞刀
割牲祝史以豆取毛血各置於饌所遂烹牲
　　　　鑾駕出宫
前出宫三日本司宣攝内外各供其職尚舍設行宫于
壇東南向隨地之宜守宫設從祀官五品以上次於朝
堂如常儀前二日太樂令設宫懸之樂於殿庭如常儀
(駕出懸/而不作)其日晝漏上水五刻鑾駕發前七刻搥一鼔為
一嚴(三嚴時節前一/日侍中奏裁也)侍中奏開宫殿門及城門未明五
刻搥二鼓為再嚴侍中版奏請中嚴奉禮郎設從祀羣
官五品已上位文官於東朝堂之前西向武官於西朝
堂之前東向俱重行北上酅公介公位於武官北東向
從祀羣官五品已上依時刻俱集朝堂次各服其服所
司陳大駕鹵簿於朝堂發前二刻搥三鼓為三嚴諸衛
之屬各督其隊與鈒㦸以次入陳於殿庭通事舍人引
從祀羣官各就朝堂前位諸侍衛之官各服其器服侍
中中書令以下皆詣西階奉迎(侍中負/寳如式)乗黄令進玉輅
於太極殿西階之前南向千牛將軍一人執長刀於輅
前北向黄門侍郎一人在侍臣之前贊者二人又在黄
門之前侍中版奏外辦太僕卿攝衣而升正立執轡皇
帝服衮冕乗輿以出降自西階稱警蹕如常儀千牛將
軍前執轡皇帝升輅太僕卿立授綏侍中中書令以下
夾侍如常黄門侍郎進當鑾駕前跪奏稱黄門侍郎臣
某言請鑾駕進發俛伏興退復位(凡黄門侍郎奏請皆/進鑾駕前跪奏稱某)
(官臣某言/訖俛伏興)鑾駕動又稱警蹕黄門侍郎與贊者夾引以
出千牛將軍夾輅而趍駕出承天門至侍臣上馬所黄
門侍郎奏稱請鑾駕權停勅侍臣上馬侍中前承制退
稱制曰可黄門侍郎退稱侍臣上馬贊者承傳文武侍
臣皆上馬諸侍衛之官各督其屬左右翊駕在黄麾内
符寳郎奉六寳與殿中監後部從在黄鉞内侍中中書
令以下夾侍於輅前贊者在供奉官人内侍臣上馬畢
黄門侍郎奏稱請勅車右升侍中前承制退稱制曰可
黄門侍郎退復位千牛將軍升訖黄門侍郎奏稱請鑾
駕進發退復位鑾駕動稱警蹕鼓傳音如常不鳴鼓吹
不得諠譁其從祀官在元武隊後如常儀駕將至諸祀
官俱朝服結珮謁者引立於次前重行北向西上駕至
行宫南門外逥輅南向將軍降立於輅右侍中進當鑾
駕前跪奏稱侍中臣某言請降輅俛伏興還侍位皇帝
降輅乗輿入行宫繖扇華盖侍衛警蹕如常儀宿衛如
式謁者贊引各引祀官通事舍人分引文武羣官集行
宫朝堂文左武右舍人承㫖勅羣官等各還次
　　　　奠玉帛
祀日未明三刻諸祀官及從祀之官各服其服郊社令
良醖令各帥其屬入實樽罍玉幣(凡六樽之次太樽為/上實以汎齊著尊次)
(之實以醴齊犧尊次之實以盎齊象尊次之實以醍齊/壺尊次之實以沈齊山罍為下實以清酒配帝著尊為)
(上實以汎齊犧尊次之實以醴齊象尊次之實以盎齊/山罍為下實以清酒五帝日月俱以太尊實以汎齊其)
(内官之象尊實以醴齊中官之犧尊實以盎齊外官之/概尊實以清酒衆星之散尊實以清酒齊皆加明水酒)
(皆加𤣥酒各實于上尊玉上帝以蒼璧青帝以青珪赤帝以/赤璋白帝以騶虞黒帝以𤣥璜黄帝以黄琮日月以珪璧昊)
(天上帝及配帝之幣以蒼五天帝日月/内官以下各従方色各長一丈八尺)太祝以玉幣置於
篚太官令帥進饌者實諸籩豆簠簋等各設于饌幔内
未明二刻奉禮帥贊者先入就位贊引引御史博士諸
太祝及令史祝史與執尊罍篚羃者入自東門當壇南
重行北面西上立定奉禮曰再拜贊者承傳(凡奉禮有/詞贊者皆)
(承/傳)御史以下皆再拜訖執尊罍篚羃者各就位贊引引
御史諸太祝詣壇東陛御史一人太祝二人升行掃除於
上及第一等御史一人太祝七人升行掃除于下訖各
引就位未明一刻謁者贊引各引祀官及從祀羣官客
使等俱就門外位太樂令帥工人二舞次入就位文舞入
陳于懸内武舞立于懸南道西(其升壇坐者皆脫/履於下降納如常)謁者
引司空入就位立定奉禮曰再拜司空再拜訖謁者引司空
詣壇東陛升行掃除於上降行樂懸於下訖引復位謁者賛
者各引祀官及從祀羣官客使等次入就位初未明三
刻諸衛列大駕仗衛陳設如式侍中版奏請中嚴乗黄
令進玉輅于行宫南門外迴輅南向(若行宫去壇稍/逺嚴警如武)未
明一刻侍中版奏外辦皇帝服衮冕乗輿以出繖扇華
盖侍衛如常儀(侍中負寳/陪從如式)皇帝升輅如初黄門侍郎奏
請鑾駕進發還侍位鑾駕動稱警蹕如常千牛將軍夾
輅而趍(若行宫去壇稍/逺奏升輅如式)駕至大次外迴輅南向(若將軍/升輅即)
(降立於/輅左)侍中進當鑾駕前奏侍中臣某言請降輅俛伏
興還侍位皇帝降輅乗輿之大次繖扇華盖侍衛如常
儀郊社令以祝版進御署訖近臣奉出郊社令受各奠
於坫皇帝停大次半頃通事舍人各引從祀文武羣官
介公酅公諸方客使皆先入就位太常博士引太常卿
立于大次門外當門北向侍中版奏外辦質明皇帝改
服大裘而冕出次華盖侍衛如常儀(侍中負寳/陪從如式)博士引
太常卿太常卿引皇帝(凡太常卿前導/皆博士先引)至中壝門外殿
中監進大圭尚衣奉御又以鎮圭授殿中監殿中監受
進皇帝搢大圭執鎮圭華葢仗衛停于門外禮部尚書
與近侍者陪從如常儀(大珪如搢不便請/預定近侍承捧)皇帝至版位
西向立(每立定太常卿與/博士退立于左)太常卿前奏稱請再拜退復
位皇帝再拜奉禮曰衆官再拜衆官在位者皆再拜(其/先)
(拜者/不拜)太常卿前奏有司謹具請行事退復位協律郎跪
俛伏興舉麾(凡取物者皆跪伏而取以興/奠物則跪奠俛伏訖而後退)鼓柷奏豫和
之樂乃以圜鐘為宫黄鐘為角太簇為徴姑洗為羽作文
舞之舞樂舞六成(圜鐘三奏黃鐘太/簇姑洗各一奏)偃麾戛敔樂止(凡/樂)
(皆協律郎舉麾工鼓柷而/後作偃麾戛敔而後止)太常卿前奏稱請再拜退復
位皇帝再拜奉禮曰衆官再拜衆官在位者皆再拜正
座配座太祝跪取玉幣於篚各立于樽所諸太祝俱取
玉及幣亦各立于尊所太常卿引皇帝太和之樂作(皇/帝)
(每行皆作/太和之樂)皇帝詣壇升自南陛侍中中書令以下及左
右侍衛量人從升(以下皆/如之)皇帝升壇北向立樂止正座
太祝加玉于幣以授侍中侍中奉玉幣東向進皇帝搢
鎮圭受玉幣(凡受物者皆搢鎮圭/跪奠訖執圭俛伏興)登歌作肅和之樂以
大吕之均太常卿引皇帝進北向跪奠於昊天上帝神
坐俛伏興太常卿引皇帝少退北面再拜訖太常卿引
皇帝立于西方東向配坐太祝以幣授侍中侍中受幣
北向進皇帝受幣太常卿引皇帝進東向跪奠于髙祖
神堯皇帝神座俛伏興太常卿引皇帝少退東向再拜
訖登歌止太常卿引皇帝樂作皇帝降自南陛還版位
西向立樂止于皇帝將奠配帝之幣謁者七人各分引
獻官奉玉幣俱進跪奠于第一等神座餘星座之幣謁
者賛引各引分獻官進幣於首坐餘皆祝史齋郎助奠
訖引還復位初衆官拜訖祝史各奉毛血之豆立于門
外于登歌止祝史奉毛血入者各由其陛升諸太祝迎
取于壇上俱奠于神座前太祝與祝史退立于尊所
　　　　進熟
皇帝既升奠玉幣太官令出帥進饌者奉饌各陳于内
壝門外謁者引司徒出詣饌所司徒奉昊天上帝之俎
初皇帝既至位樂止太官令引饌入俎初入門奏雍和
之樂以黄鐘之均(自後接神之/樂皆奏黄鐘)饌各至其陛樂止祝史
俱進跪徹毛血之豆降自東陛以出(上帝之饌升自午/陛配帝之饌升自)
(邜陛青帝之饌升自寅陛赤帝之饌升自巳陛黄帝之/饌升自未陛白帝之饌升自酉陛黒帝之饌升自子陛)
(大明之饌升自辰陛夜明之饌升自/戌陛其内官中官諸饌各隨便而升)諸太祝迎引饌于
壇上各設于神座前(籩豆盖羃先徹乃升簠/簋既奠却其盖于下)設訖謁者
引司徒太官令帥進饌者俱降自東陛以出司徒復
位諸太祝各還尊所又進設外官衆星之饌相次而畢
太常引皇帝詣罍洗樂作皇帝至罍洗樂止侍中跪取
􁙐興沃水又侍中跪取盤興承水皇帝盥手黄門侍郎
跪取巾于篚興進皇帝恱手訖黄門侍郎跪受巾跪奠
于篚黄門侍郎又取匏爵于篚興進皇帝受爵侍中酌
罍水又侍中奉盤皇帝洗爵黄門侍郎又授巾如初皇
帝拭爵訖侍中奠盤􁙐黄門侍郎受巾奠于篚皆如常
太常卿引皇帝樂作皇帝詣壇升自南陛訖樂止謁者
引司徒升自東陛立于尊所齋郎奉俎從升立于司徒
之後太常卿引皇帝詣上帝尊所執尊者舉羃侍中賛
酌汎齊訖壽和之樂作(皇帝每酌獻及飲/福皆作壽和之樂)太常卿引皇
帝詣昊天上帝神座前北向跪奠爵俛伏興太常卿引
皇帝少退北向立樂止太祝持版進于神坐之右東向
跪讀祝文曰維某年歳次月朔日子嗣天子臣某敢昭
告于昊天上帝大明南至長晷初昇萬物權輿六氣資
始謹遵彛典慎修禮物敬以玉帛犧齊粢盛庻品備茲
禋燎祗薦潔誠髙祖神堯皇帝配神作主尚饗訖興皇
帝再拜初讀祝文訖樂作太祝進跪奠版于神座興還尊
所皇帝拜訖樂止太常卿引皇帝詣配帝酒尊所執尊
者舉羃侍中取爵於坫進皇帝受爵侍中賛酌汎齊訖
樂作太常卿引皇帝進髙祖神堯皇帝神座前東向跪
奠爵俛伏興太常卿引皇帝少退東向立樂止太祝持
版進於神座之左北向跪讀祝文曰維某年歳次月朔
日子孝曽孫開元神武皇帝臣某敢昭告于髙祖神堯
皇帝履長伊始肅事郊禋用致燔祀于昊天上帝伏惟
慶流長發徳冠思文對越昭升永言配命謹以制幣犧
齊粢盛庻品式陳明薦侑神作主尚饗訖興皇帝再拜
初讀祝文訖樂作太祝進跪奠版于神座興還尊所皇
帝拜訖樂止太常卿引皇帝進昊天上帝神座前北向
立樂作太祝各以爵酌上尊福酒合置一爵一太
祝持爵授侍中侍中受爵西向進皇帝再拜受爵
跪祭酒啐酒奠爵俛伏興太祝各帥齋郎進俎
太祝减神前胙肉(皆取前脚第三節/通典作第二骨)加于俎以胙肉共
置一俎上太祝持俎以授司徒司徒奉俎西向進皇帝
受以授左右謁者引司徒降復位皇帝跪取爵遂飲卒
爵侍中進受虚爵以授太祝太祝受爵復于坫皇帝俛
伏興再拜樂止太常卿引皇帝樂作皇帝降自南階還
版位西向立樂止文舞退鼓柷作舒和之樂退訖戛敔
樂止武舞入鼓柷作舒和之樂立定戛敔樂止初皇帝
將復位謁者引太尉詣罍洗盥手洗匏爵訖謁者引太
尉自東陛升壇詣昊天上帝著尊所執尊者舉羃太尉酌
醴齋訖武舞作謁者引太尉進昊天上帝神坐前北向
跪奠爵興謁者引太尉少退復北向再拜訖謁者引太尉詣
配帝犠尊所取爵於坫執尊者舉羃太尉酌醴齋訖謁者引
太尉進髙祖神堯皇帝神座前東向跪奠爵興謁者引太尉
少退東向再拜訖謁者引太尉進昊天上帝神坐前北向立
諸太祝各以爵酌罍福酒合置一爵一太祝持爵進太尉之
右西向立太尉再拜受爵跪祭酒遂飲卒爵太祝進受虚
爵復於坫太尉興再拜訖謁者引太尉降復位初太尉獻將
畢謁者引光禄卿詣罍洗盥手洗拭匏爵升酌盎齊獻正座
配座終獻如亞獻之儀訖謁者引光禄卿降復位初太尉將
升獻謁者七人分引五方帝及大明夜明等獻官詣罍洗盥
手洗拭匏爵訖各由其陛升俱酌汎齊訖各進跪奠於神座
前興各引降還本位初第一等獻官將升謁者五人次引獻
官各詣罍洗盥訖引各由其陛升壇詣第二等内官酒尊所
俱酌醍齊各進跪奠爵於内官首座興餘皆祝史齋郎助奠
相次而畢謁者各引獻官還本位初第二等獻官將升謁者
四人次引獻官俱詣罍洗盥手各由其陛升壇詣第三等中
官酒尊所俱酌清酒沈齊以獻賛引四人次引獻官詣罍洗
盥洗詣外官酒尊所俱酌清酒以獻賛引四人次引獻官詣
罍洗盥洗詣外官酒尊所俱酌清酒以獻賛引四人次引獻
官詣罍洗盥洗詣衆星酒尊所酌㫖酒以獻其祝史齋郎
酌酒助奠皆如内官之儀訖謁者賛引各引獻官還本位諸
獻俱畢武舞止上下諸祝各進跪徹豆興還尊所(徹者籩豆/各一少移)
(於故/獻處)奉禮曰賜胙賛者唱衆官再拜衆官在位者皆再拜(已/飲)
(福者/不拜)豫和之樂作太常卿前奏稱再拜退復位皇帝再拜奉
禮曰衆官再拜衆官在位者皆再拜樂一成止太常卿前奏
請就望燎位太常卿引皇帝樂作皇帝就望燎位南向立樂
止於羣官將拜上下諸祝各執篚進神座前取玉幣祝版
日月以上齋郎以爼載牲體稷黍飯及爵酒各由其陛降
壇南行經柴壇西過壇東行自南陛登柴壇以玉幣祝版
饌物置於柴上户内諸祝又以内官已下之禮幣皆從燎
奉禮曰可燎東西面各六人以炬燎火半柴太常卿前奏
禮畢太常卿引皇帝還大次樂作皇帝出中壝門殿中鹽
前受鎮珪以授尚衣奉御殿中監又前受大圭華葢
侍衛如常儀皇帝入次樂止謁者賛引祀官通事舍人
分引從祀羣官諸方客使以次出賛引引御史太祀以
下俱復執事位立定奉禮曰再拜御史以下皆再拜賛
引引出工人二舞以次出
　　　　鑾駕還宫
皇帝既還大次侍中版奏請解嚴(将士不得/輙離部伍)皇帝停大
次一刻頃搥一鼔為一嚴轉仗衛于還途如來儀三刻
頃搥二鼓為再嚴將士布隊仗侍中版奏請中嚴皇帝
服通天冠綘紗袍諸祀官朝服(乗馬者/服袴褶)五刻頃搥三鼓
為三嚴通事舍人分引羣官客使等序立於大次之前
近南文武侍臣詣大次奉迎乗黄令進金輅於大次門
外南向千牛將軍立于輅右侍中版奏外辦太僕卿升
執轡皇帝乗輿出次繖扇侍衛警蹕如常儀皇帝升輅
太僕卿立授綏黄門侍郎奏稱請鑾駕進發退復位鑾
駕動稱警蹕如常儀黄門侍郎賛者夾引千牛將軍夾
輅而趍至侍臣上馬所黄門侍郎奏稱請鑾駕權停勅
侍臣上馬侍中前承制退稱制曰可黄門侍郎退稱侍
臣上馬賛者承傳文武侍臣皆上馬畢黄門侍郎奏稱
請勅車右升侍中前承制退稱制曰可黄門侍郎復位
千牛將軍升訖黄門侍郎奏稱請鑾駕進發退復位鼔
傳音鑾駕動鼓吹振作而還文武羣官導從如來儀諸
方客使便還館駕至承天門外侍臣下馬所鑾駕權停
文武侍臣皆下馬千牛將軍降立于輅右訖鑾駕動千
牛將軍夾輅而趨駕入嘉徳門太樂令令撞蕤賔之鐘左
五鐘皆應鼓柷奏采茨之樂至太極門戛敔樂止入太
極門鼔柷奏太和之樂駕至横街北當東上閣迴輅南
向侍中進鑾駕前跪奏稱侍中臣某言請降輅俛伏興
還侍位皇帝降輅乗輿以入繖扇侍衛警蹕如常儀侍
臣從至閣戛敔樂止初文武羣官至承天門外通事舍
人承㫖勅羣官並還皇帝既入侍中版奏請解嚴叩鉦
將士各還其所
　
　
　
　
　
　
　
　
　
　
　
　
　
　
　
　大唐開元禮卷四
欽定四庫全書
　大唐開元禮卷五　　　　唐　蕭嵩等　撰
　　吉禮
　　　冬至祀圜丘有司攝事
　　　齋戒　　　　　　　陳設
　　　省牲器　　　　　　奠玉幣
　　　進熟
　　　　齋戒
前祀七日平明太尉誓百官于尚書省曰某月某日祀
昊天上帝于圜丘各揚其職不供其事國有常刑凡預
祀之官散齋四日致齋三日(散齋皆於正寝致齋二日/於本司一日于祀所其無)
(本司者則二/日于郊社署)散齋理事如舊唯不吊喪問疾不作樂不
判署刑殺文書不行刑罰不預穢惡致齋唯祀事行其
餘悉斷其祀官已齋而闕者通攝行事諸祀官致齋之
日給酒食及明衣各習禮於齋所光禄卿監取明水火
(太官令取水于隂鑒取火于/陽燧火以供爨水以實尊也)前祀二日太尉告髙祖神
堯皇帝廟如常儀(告以配神/作主之意)前祀一日諸衛令其屬未
後一刻各以其方器服守衛壝門(每門二人/每隅一人)與太樂工
人俱清齋一宿
　　　　陳設
前祀三日守宫設祀官公卿以下次于東壝之外道南
北向西上設陳饌幔于内壝東門西門之外道北南向
南門北門之外道西東向(壇上及東方南方午陛之東/饌陳于東門外西方及南方)
(午陛之西饌陳于西門外/北方之饌陳于北門之外)前祀二日太樂令設宫懸之
樂于壇南中壝之内東方西方磬簴起北鐘簴次之南
方北方磬簴起西鐘簴次之設十二鎛鐘于編懸之間
各依辰位樹雷鼓于北懸之内道之左右植建鼓于四
隅置柷敔于懸内(柷在左/敔在右)設歌鐘歌磬于壇上近南北
向磬簴在西鐘簴在東其匏竹者立于壇下重行北向
相對為首(凡懸皆展/而編之)諸工人各位于懸後東方西方以北
為上南方北方以西為上右校掃除壇之内外郊社令
積柴於燎壇方一丈髙一丈二尺開上南出户方六尺
前祀一日奉禮設祀官公卿位于内壝東門之外道南
分獻之官于公卿之南執事者位于其後每等異位俱
重行西向北上設望燎位當柴壇之北南向設御史位
于壇下一位于東南西向一位于西南東向設奉禮位
于樂懸東北賛者二人在南差退俱西向又設奉禮賛
者位于燎壇東北西向皆北上設協律郎位于壇上南
陛之西東向設太樂令位于北懸之間當壇北向又設
祀官公卿以下門外位皆于東壝之外道南每等異位
重行北面西上設牲牓于東壝之外當門西向蒼牲一
居前又蒼牲一青牲一赤牲一在北皆少退南上黄牲
一白牲二𤣥牲二(上卷作白牲/一𤣥牲一)在南皆少退北上設廩
犧令位于牲西南祝史陪其後俱北向設諸太祝位于
牲東各當牲後祝史陪其後俱西向設太常卿省牲位
于牲前近北又設御史位于太常卿之西俱南向設酒
尊之位上帝太尊二著尊二犧尊二山罍二在壇上東
南隅北向象尊二壺尊二山罍四在壇下南陛之東北
向俱西上設配帝著尊二犧尊二象尊二山罍二在壇上於
上帝酒尊之東北向西上五方帝日月各太尊二在第一
等内官每陛間各象尊二在第二等中官每陛間各壺
尊二在第三等外官每道間各概尊二于壇下衆星每
道間各散尊二于内壝之外凡尊各設于神座之左而
右向(尊皆加勺羃五帝日月以上之尊皆有坫以/置爵内官以下尊皆藉以席設爵于尊下)設洗
于午陛東南北向罍水在洗東篚在洗西南肆設分獻
罍洗篚羃各于其方陛道之左俱内向(篚實以/中爵)執尊罍
篚羃者各于尊罍篚羃之後各設玉幣之篚於壇上下
尊坫之所晡後一刻太史令郊社令各常服帥其屬升
設昊天上帝神坐于壇上北方南面席以藁秸設髙祖
神堯皇帝神座於東方西向席以莞設五方帝日月神坐
于壇第一等青帝于東陛之北赤帝于南陛之東黄帝
于南陛之西白帝于西陛之南黒帝于北陛之西大明
于東陛之南夜明于西陛之北席皆以藁秸又設五星
十二辰河漢及内官五十五座于第二等十有二陛
之間各依方面凡座皆内向其内官有北辰坐于東陛
之北曜魄寳于北陛之西北斗于南陛之東天乙太乙
皆在北斗之東五帝内座于曜魄寳之東並差在行位
前又設二十八宿及中官一百五十九座于第三等其
二十八宿及帝座七公日星帝席太角攝提太㣲太子
明堂軒轅三台五車諸王月星織女建星天紀等一
十七座並差在行位前又設外官一百五座于内
壝之内又設衆星三百六十座于内壝之外各依
方次十有二道之間席皆以莞設神位各於座首(昊天上/帝及配)
(帝五座日月之坐設訖却收至祀日未明五刻郊社令/太史令各服其服升壇重設之其内官中官外官衆星)
(等設定/不收也)
　　　　省牲器
省牲之日午後十刻去壇二百歩所諸衛之屬禁斷行
人晡後二刻郊社令丞帥府史三人及齋郎以尊坫罍
洗篚羃入設于位(凡陞陛者/各由其陛)晡後三刻謁者賛引引祀
官公卿已下俱就東壝門外位諸太祝令與廩犧令以
牲就牓位謁者引司空賛引引御史入詣壇東陛升行
掃除于上降行樂懸於下訖出還本位初司空將升又
謁者引太常卿賛引引御史入詣壇東陛升視滌濯(凡/導)
(引者每曲一逡巡于視/濯執尊者皆舉羃告潔)訖引降就省牲位南向立廩犧
令少前曰請省牲退復位太常卿省牲廩犧令又前北
面舉手曰腯還本位諸太祝各循牲一匝西向舉手曰
充俱還本位諸太祝與廩犧令以次牽牲詣厨授太官
謁者引光禄卿詣厨省鼎鑊申視濯溉謁者賛引各引
祀官御史詣厨省饌具訖俱還齋所祀日未明十五刻
太官令帥宰人以鸞刀割牲祝史以豆取毛血各置於
饌所遂烹牲
　　　　奠玉帛
祀日未明三刻諸祀官各服其服郊社令良醖令各帥
其屬入實尊罍玉幣(凡六尊之次太尊為上實以汎齊/著尊次之實以醴齊犧尊次之實)
(以盎齊象尊次之實以醍齊壺尊次之實以沈齊山罍/為下實以清酒配帝著尊為上實以汎齊犧尊次之實)
(以醴齊象尊次之實以盎齊山罍為下實以清酒五帝/日月俱以太尊實以汎齊其内官之象尊實以醴齊)
(中官之犧尊實以盎齊外官之象尊實以醍齊皆加明/水酒皆加𤣥酒各實于上尊禮神之玉昊天上帝以蒼)
(璧青帝以青珪赤帝以赤璋黄帝以黄琮白帝以騶以/虞黒帝以𤣥璜日月以珪璧昊天上帝及配帝之幣)
(蒼五方上帝日月與内官以下之/幣皆從方包凡幣皆長一丈八尺)太祝以玉幣置于篚
太官令帥進饌者實諸籩豆簋簠等皆設於饌幔内未
明二刻奉禮帥賛者先入就位賛引引御史博士諸太
祝及令史祝史與執尊罍篚羃者入自東門當壇
南重行北面西上立定奉禮曰再拜賛者承傳(凡奉禮/有詞賛)
(者皆/承傳)御史以下皆再拜訖執尊罍篚羃者各就位賛引
引御史諸太祝詣壇東陛升行掃除於上令史祝史行
掃除于下訖引就位未明一刻謁者賛引各引祀官公
卿已下俱就門外位太樂令帥工人二舞次入就位文
舞入陳于懸内武舞立于懸南道西(其升壇者皆脫/屨于下降納如)
(常/)謁者引司空入就位立定奉禮曰再拜司空再拜訖
謁者引司空詣壇東陛升行掃除于上降行樂懸于下
引復位謁者賛引各引祀官公卿以下入就位立定奉
禮曰再拜衆官在位者皆再拜(其者先拜/    不拜)謁者進太尉之
左白有司謹具請行事退復位協律郎跪俛伏舉麾(凡/取)
(物者皆跪俛伏而取以興奠/物則跪奠訖俛伏而後興)鼓柷奏豫和之樂乃以圜
鐘為宫黄鐘為角太簇為徴姑洗為羽作文舞之舞樂
舞六成(圜鐘三奏黄鐘太/簇姑洗各一奏)偃麾戛敔樂止(凡樂皆協律/郎舉麾工鼔)
(柷而後作偃麾/戛敔而後止)奉禮曰衆官再拜衆官在位者皆再拜
正座配座太祝跪取玉及幣於篚各立于尊所諸太祝
俱取玉及幣亦各立於尊所謁者引太尉詣壇升自南陛
北向立正座太祝加玉于幣東向授太尉受玉幣(凡授/物者)
(搢笏跪奠訖/執笏俛伏興)登歌作肅和之樂以大吕之均謁者引太
尉進北面跪奠于昊天上帝神座俛伏興謁者引太尉
少退北向再拜訖謁者引太尉立于西方東向配座太
祝以幣北向授太尉太尉受幣謁者引太尉進東向跪
奠於髙祖神堯皇帝神座俛伏興謁者引太尉少退東
向再拜訖登歌止謁者引太尉自南陛還本位初太尉
將奠配帝之幣諸太祝及諸星坐獻官各奉玉幣進跪
奠于神座訖興還尊所初衆官拜訖夜明以上祝史各
奉毛血之豆立於門外登歌止祝史奉毛血入各由其陛
升諸太祝迎取於壇上俱進奠於神坐前諸太祝與祝史
退立於尊所
　　　　進熟
太尉既升奠玊幣太官令出帥饌者奉饌各陳於内壝門外
謁者引司徒出詣饌所司徒奉昊天上帝之爼諸太祝既奠
毛血太官令引饌入爼初入門奏雍和之樂(自後酌獻皆/奏雍和之樂)以
黄鐘之均(自後壇下之/樂皆奏黄鐘)饌各至其陛樂止祝史俱進跪徹毛
血之豆降自東陛以出(上帝之饌升自午陛配帝之饌升/自夘陛青帝之饌升自寅陛赤帝)
(之饌升自已陛黄帝之饌升自未陛白帝之饌升自酉陛/黒帝之饌升自子陛大明之饌升自長陛夜明之饌升自)
(戍陛其内官中官/諸饌各隨便而升)諸太祝迎引饌於壇上各設於神座前
(籩豆葢羃先徹乃升簋/簠既奠却其葢於下也)設訖謁者引司徒太官令帥進饌
者俱降自東陛以出司徒復位諸太祝各還尊所又進設
外官衆星之饌相次而畢初壇上設饌訖謁者引太尉詣
罍洗盥手洗拭匏爵訖謁者引太尉升自南陛詣昊天
上帝太尊所執尊者舉羃太尉酌汎齊訖樂作謁者引
太尉進昊天上帝神座前北向跪奠爵俛伏興謁者引
太尉少退北向立樂止太祝持版進于神座之右東向跪
讀祝文曰維某年歳次月朔日子嗣天子臣某謹遣太
尉封某臣名敢昭告于昊天上帝大明南至長晷初升
萬物權輿六氣資始謹遵彛典慎修禮物敬以玉帛犧
齊粢盛庻品備兹禋燎祗薦潔誠髙祖神堯皇帝配神
作主尚饗訖興太尉再拜初讀祝文訖樂作太祝進跪
奠版于神座興還尊所太尉再拜訖樂止謁者引太尉
詣配帝著尊所取爵于坫執尊者舉羃太尉酌汎齊訖
樂作謁者引太尉進髙祖神堯皇帝神座前東向跪奠
爵俛伏興謁者引太尉少退東向立樂止太祝持版進
于神坐之左北向跪讀祝文曰維某年歳月朔日子孝
曾孫開元神武皇帝臣某謹遣太尉封某臣名敢昭告
于髙祖神堯皇帝履長伊始肅事郊禋用致燔祀于昊
天上帝伏惟慶流長發徳冠思文對越昭升永言配
命謹以制幣犧齊粢盛庻品式陳明薦侑神作主尚饗
訖興太尉再拜初讀祝文訖樂作太祝進跪奠版于神
座興還尊所太尉拜訖樂止謁者引太尉進昊天上帝
神座前北向立太祝各以爵酌罍福酒合置一爵一太
祝持爵進太尉之右西向立太尉再拜受爵跪祭酒啐
酒奠爵俛伏興太祝各帥齋郎進俎太祝减神坐前胙
肉(皆取前脚/第二骨也)加于俎以胙肉共置一俎上太祝持俎西
向授太尉太尉受以授齋郎太尉跪取爵遂飲卒爵太
祝進受虚爵復于坫太尉俛伏興再拜謁者引太尉降
復位文舞退鼓柷作舒和之樂退訖戛敔樂止武舞入
鼓柷作舒和之樂立定戛敔樂止初太尉將復位謁者
引太常卿詣罍洗盥手拭匏爵訖謁者引太常卿自東
陛升壇詣昊天上帝著尊所執尊者舉羃太常卿酌醴
齊訖武舞作謁者引太常卿進昊天上帝神坐前北向
跪奠爵興謁者引太常卿少退北向再拜訖謁者引太
常卿詣配帝犧尊所取爵于坫執尊者舉羃太常卿酌
醴齊訖謁者引太常卿進髙祖神堯皇帝神坐前東向
跪奠爵興謁者引太常卿少退東向再拜訖謁者五人
引五方上帝之太祝各詣酒尊所酌醴齊進奠於神座
前訖還尊所謁者引太常卿進昊天上帝神座前北向
立太祝各以爵酌罍福酒合置一爵一太祝持爵進太
常卿之右西向立太常卿再拜受爵跪祭酒遂飲卒爵
太祝進受虚爵復於坫太常卿興再拜訖謁者引太常
卿降復位初太常卿獻將畢謁者先引光禄卿詣罍洗
盥手洗拭匏爵升酌盎齊獻正座配座終獻如亞獻之
儀訖謁者引光禄卿降復位初太常卿將升獻謁者七
人分引五方帝及大明夜明等獻官詣罍洗盥洗拭匏
爵訖各由其陛升俱酌汎齊訖各進跪奠於神坐前興
各引降還本位初第一等獻官將升謁者五人次引獻
官各詣罍洗盥手洗訖引各由其陛升壇詣第二等内
官酒罇所俱酌醍齊各進跪奠於内官首座興餘座皆
祝史齋郎助奠相次而畢謁者各引獻官還本位初第
二等獻官將升謁者四人次引俱詣罍洗盥洗各由其
陛升壇詣第三等中官酒尊所俱酌盎齊以獻賛引四
人次引獻官詣罍洗盥洗詣外官酒尊所俱酌醍齊以
獻其賛引四人次引獻官詣罍洗詣衆星酒尊所俱酌
汎齊以獻其祝史齋郎酌酒助奠皆如内官之儀訖謁
者賛引各引獻官還本位諸獻俱畢武舞止上下諸祝
各進跪徹豆興還尊所(徹者籩豆各/一少移故處)奉禮曰賜胙賛者
唱衆官再拜衆官在位者皆再拜樂作一成止謁者進
太尉之左白請就望燎位謁者引太尉就望燎位南向
立於衆官將拜上下諸祝各執篚進神坐前取玉幣祝
版日月已上齋郎以爼載牲體稷黍飯及爵酒各由其
陛降壇南行折而東又南行經柴壇西過壇東行自南
陛登柴壇以玉帛祝版饌物置於柴上戸内諸太祝獻
官以内官已下之幣皆從燎奉禮曰可燎東西面各六
人以炬燎火半柴謁者引前白禮畢謁者引太尉出又
謁者賛引祀官以次出賛引引御史太祝以下俱復執
事位立定奉禮曰再拜御史以下皆再拜訖賛引引出
工人二舞以次出凡有司攝事祝版應御署者進御署
訖皇帝北面再拜侍臣奉版授郊社令受遂奉以出
　
　
　
　
　
　
　
　
　
　
　
　
　
　大唐開元禮卷五
欽定四庫全書
　大唐開元禮卷六　　　　　唐　蕭嵩等　撰
　　吉禮
　　　皇帝正月上辛祈榖于圜丘
　　　齋戒　　　　　　　　陳設
　　　省牲器　　　　　　　鑾駕出宫
　　　薦玉帛　　　　　　　進熟
　　　鑾駕還宫
　　　　齋戒
前祀七日平明太尉誓衆官于尚書省曰正月某日祀
昊天上帝于圜丘各揚其職不供其事國有常刑皇帝
散齋四日于别殿致齋三日二日于太極殿一日于行
宫前致齋一日尚舍奉御設御幄於太極殿西序及室
内俱東向尚舍直長張帷于前楹下致齋之日質明諸
衛勒所部屯門列仗晝漏上水一刻侍中版奏請中嚴諸衛
之屬各督其隊入陳于殿庭如常儀通事舍人引文武
五品已上袴褶陪位如式諸侍衛之官各服其器服諸
侍衛臣並結珮俱詣閣奉迎上水二刻侍中版奏外辦上水
三刻皇帝服通天冠絳紗袍結珮乗輿出自西房曲直華盖
警蹕侍衛如常儀皇帝即御座東面坐侍臣夾侍如常
一刻頃侍中前跪奏稱侍中臣某言請降就齋室俛伏
興還侍位皇帝降座入室文武侍臣各還省直衛者如
常通事舍人引陪位者以次出凡預祀之官散齋四日
致齋三日(散齋皆于正寝致齋二日于本司一日/于祀所其無本司者則二日于郊社署)
近侍之官應從升者及從祀羣官諸方客使各于祀所
清齋一宿(無本司者/各于正寝)散齋理事如舊唯不吊喪問疾不
作樂不判署刑殺文書不行刑罰不預穢惡致齋唯祀
事得行其餘悉禁其祀官已齋而闕者通攝行事諸祀
官致齋之日給酒食及明衣各習禮于齋所光禄卿監
取明水火(太官令取水于隂鑒取火于/陽燧火以供爨水以實尊)前祀二日太尉
告髙祖神堯皇帝廟如常告之儀(告以配/神作主)前祀一日諸
衛令其屬未後一刻各以其方器服守衛壝門(每門二/人每隅)
(一/人)與太樂工人俱清齋一宿
　　　　陳設
前祀三日尚舍直長施大次于外壝東門之内道北南
向尚舍奉御鋪御座守宫設文武侍臣次于大次之前
文官在左武官在右俱南向設諸從祀官次于東壝之
外道南從祀文官九品已上於祀官之東東方南方朝
集使于文官之東東方南方蕃客又于其東俱重行每
等異位北向西上酅公介公于西壝之外道南武官九
品已上于酅公介公之西西方北方朝集使于武官之
西西方北方蕃客又于其西俱重行每等異位北向東
上(其褒聖侯若在于文官三品之下/諸州使人分方各于朝集使之後)陳設饌幔于内壝
東門之外道南北向前祀二日太樂令設宫懸之樂于
壇塲南内壝之内東方西方磬簴起北鐘簴次之南方
北方磬簴起西鐘簴次之設十二鎛鐘于編懸之間各
依辰位樹雷鼓于北懸之内道之左右植建鼓于四隅
置柷敔于懸内柷在左敔在右設歌鐘歌磬于壇上近
南北向磬􁎛在西鐘􁎛在東其匏竹者立於壇下重行
北向相對為首(凡懸皆展/而編之)諸工人各位於懸後東方西
方以北爲上南方北方以西爲上右校掃除壇之内外
郊社令積柴於燎壇(其壇於樂懸之/南外壝之内)方一丈髙一丈二
尺開上南出户方六尺前祀一日奉禮設御位於壇下
之東南西向設望燎位於柴壇之北南向設祀官公卿
位於内壝東門之内道南執事者位於其後每等異位
重行西向北上設御史位於壇下一位於東南西向一
位於西南東向設奉禮位於樂懸之東北賛者二人在
南差退俱西向又設奉禮賛者位於燎壇東北西向皆
北上設協律郎位於壇上南陛之西東向設太樂令位
於北懸之間當壇北向設從祀之官位文官九品已上
於執事之南東方南方朝集使於文官之南東方南方
蕃客又於其南俱每等異位重行西面北上酅公介公
位於内壝西門之内道南武官九品以上於酅公介公
之南西方北方朝集使於武官之南西方北方蕃客又
於其南俱每等異位重行東面北上(其褒聖侯於文官/三品之下諸州使)
(人分方各位於/朝集使之後)又設祀官及從祀羣官等門外位於東
西壝門之外道南皆如設次之式設牲牓於東壝之外
當門西向蒼牲一居前南上又青牲一赤牲一黄牲一
白牲一𤣥牲一又蒼牲一皆少退設廩犧令位於牲西
南祝史陪其後俱北向設諸太祝位於牲東各當牲後
祝史陪其後俱西向設太常卿省牲位於牲前近北又
設御史位於太常卿之西俱南向設酒尊之位上帝太
尊二著尊二犧尊二山罍二在壇上東南隅北向象尊
二壺尊二山罍四在壇下南陛之東北向俱西上設配
帝著尊二犧尊二象尊二山罍二在壇上在上帝酒尊
之東北向西上五方帝各太尊二著尊二犧尊二山罍
二在第一等神坐之左而右向(尊皆加勺羃/有坫以置爵)設御洗於
午陛東南亞獻終獻之洗於夘陛之南俱北向罍水在
洗東篚在洗西南肆(篚實以/巾爵)執尊罍篚羃者各位於
尊罍篚羃之後設玉幣篚於壇上尊坫之所祀日未明
午刻太史令郊社令各服其服升設昊天上帝神坐於
壇上北方南向席以藁秸設髙祖神堯皇帝神坐於東方
西向席以莞設青帝於東陛之北赤帝於南陛之東黄帝
於南陛之西白帝於西陛之南黒帝於北陛之西席皆以
藁秸設神位各於坐首
　　　　省牲器
省牲之日午後十刻去壇二百歩所諸衛之屬禁斷行人
晡後二刻郊社令帥府史二人及齋郎以尊坫罍洗篚入
設於位(升壇者/自東陛)晡後三刻謁者賛引各引祀官公卿以下
俱就東壝門外位諸太祝與廩犧令以牲就牓位謁者(弓/)
太常卿賛引引御史入詣壇東陛升視滌濯(凡引導者每/曲一逡廵視)
(濯執尊者皆/舉羃告潔)訖引降就省牲位南向立廩犧令少前曰請
省牲退復位太常卿省牲廩犧令又前北面舉手曰腯還
本位諸太祝各循牲一匝西面舉手曰充俱還本位諸太
祝與廩犧令以次牽牲詣厨授太官謁者引光禄卿詣厨
省鼎鑊申視濯溉賛引引御史就省饌具(太常卿以下每/事訖各還齋所)
祀日未明十五刻太官令帥宰人以鸞刀割牲祝史以豆
取毛血各置於饌所遂烹牲
　　　鑾駕出宫
前出宫三日本司宣攝内外各供其職尚舍設行宫於壇
東南向隨地之宜守宫設從祀官五品以上次於承天門
外東西朝堂如常儀前二日太樂令設宫懸之樂於殿庭
如常儀(駕出懸/而不作)其日晝漏上水五刻鑾駕發引發引前七
刻搥一鼔為一嚴(三嚴時節前一/日侍中奏裁)侍中奏開宫殿門及城
門未明五刻槌二鼔為再嚴侍中版奏請中嚴奉禮郎設
從祀羣官五品以上位文官於東朝堂之前西向武官於
西朝堂之前東向俱重行北上從祀羣官五以上依時刻
俱集朝堂次各服其服(其六品以下介公酅公褒聖侯朝/集使諸方客使等並駕出之日便)
(赴祀/所)所司陳大駕鹵簿前二刻槌三鼔爲三嚴諸衛之屬
各督其隊與鈒戟以次入陳於殿庭謁者引從祀羣官各
就朝堂前位諸侍衛之官各服其器服侍中中書令以下
俱詣西階奉迎(侍中負/寳如式)乗黄令進玉輅於太極殿西階之
前南向千牛衛將軍一人執長刀立於前北向黄門侍郎
一人在侍臣之前賛者二人又在黄門侍郎之前侍中版
奏外辦太僕卿奮衣而升正立執轡皇帝齋服乗輿以出
降自西陛稱警蹕如常儀千牛將軍前執轡皇帝升輅太
僕卿立授綏侍中中書令以下夾侍如常黄門侍郎進當
鑾駕前跪奏稱黄門侍郎臣某言請鑾駕進發俛伏興退
復位(凡黄門侍郎奏請進鑾駕前跪/奏稱某官臣某言訖俛伏興)鑾駕動又稱警蹕黄
門侍郎與賛者夾引以出千牛將軍夾輅而趨駕出承天
門至侍臣上馬所黄門侍郎奏稱請鑾駕權停勅侍臣
上馬侍中前承制退稱制曰可黄門侍郎退稱侍臣上
馬賛者承傳文武侍臣皆上馬諸侍衛之官各督其屬
左右翊駕在黄麾内符寳郎奉六寳與殿中監後部從
在黄鉞内侍中中書令以下夾侍於輅前賛者在供奉
官人内侍臣上馬畢黄門侍郎奏稱請勅車右升侍中
前承制退稱制曰可黄門侍郎退復位千牛將軍升訖
黄門侍郎奏稱請鑾駕進發復位鑾駕動稱警蹕皷傳
音如常不鳴鼔吹不得諠譁其從祀之官在𤣥武隊後如
常儀駕將至諸祀官俱朝服結珮謁者引立於次前重行
北面西上駕至行宫南門外迴輅南向將軍降立於輅右
侍中進當鑾駕前跪奏稱侍中臣某言請降輅俛伏興還
侍位皇帝降輅乗輿入行宫繖扇華葢侍衛警蹕如常儀
宿衛如式通事舍人各引從祀文武羣官五品以上集行
宫朝堂前文左武右通事舍人承㫖勅羣官等各還次
　　　　薦玉帛
祀日未明三刻諸祀官及從祀之官各服其服郊社令良
醖令各帥其屬入實罇罍及玉帛(凡六罇之次太罇為上/實以汎齊著罇次之實)
(以醴齊犧尊次之實以盎齊象尊次之實以醍齊壺尊次/之實以沈齊山罍為下實以清酒配帝著尊為上實以汎)
(齊犧尊次之實以醴齊象尊次之實以盎齊五方帝太尊/為上實以汎齊著尊次之實以醴齊犧罇次之實以盎齊)
(山罍爲下實以清酒五齊之上尊皆實以清酒禮神之王/昊天上帝以四圭有邸青帝以青珪赤帝以赤璋黄帝以)
(黄琮白帝以騶虞黒帝以𤣥璜上帝配帝之幣各/以蒼五方帝之幣並效其方色各長一丈八尺)太祝以
玉幣置於篚太官令帥進饌者實諸籩豆簋簠等皆設於
饌幔内未明二刻奉禮帥賛者先入就位賛引引御史博
士郊社令諸太祝及令史祝史與執罇罍篚羃者入自東
門當壇南重行北面西上立定奉禮曰再拜賛者承傳(凡/奉)
(禮有司贊/者皆承傳)御史以下皆再拜訖執罇罍篚羃者各就位賛
引引御史諸太祝詣壇東陛升行掃除於上令史祝史行
掃除於下訖各引復位未明一刻謁者贊引各引祀官及
從祀羣官客使等俱就門外位太樂令帥工人二舞次入
就位文舞入陳於懸内武舞立於懸南道西(其升壇者皆/脱履於下降)
(納如/常)謁者引司空入就位立定奉禮曰再拜司空再拜訖
謁者引司空詣壇東陛升行掃除於上降行樂懸於下訖
引各引祀官通事舍人分引從祀羣官客使等次入就位
初未明三刻諸衛列大駕仗衛陳設如式侍中版奏請中
嚴乗黄令進玉輅於行宫南門外迴路南向(若行宫去壇/稍逺嚴警如)
(式/)未明一刻侍中版奏外辦質明皇帝服衮冕乗輿以出
繖扇華葢侍衛如常儀(侍中負寳/陪從如式)皇帝升輅如初黄門侍
郎奏請鑾駕進發還侍位鑾駕動稱警蹕如常千牛將軍
夾輅而趨(若行宫去壇逺/奏升輅如式)駕至大次門外迴輅南向侍中
進當鑾駕前跪奏稱侍中臣某言請降輅俛伏興還侍位
皇帝降輅乗輿之大次繖扇華葢侍衛如常儀郊社令以
祝版進御署訖近臣奉出郊社令受各奠於坫皇帝停大
次半刻頃通事舍人各引從祀文武羣官介公酅公諸方
客使皆先入就位太常博士引太常卿立於大次門外當
門北向侍中版奏外辦皇帝出次華葢侍衛如常儀博士
引太常卿太常卿引皇帝(凡太常卿前導/皆博士先引)至内壝門外殿
中監進大珪尚衣奉御又以鎮圭授殿中監殿中監受進
皇帝搢大珪執鎮珪華葢仗衛停於門外禮部尚書近侍
者從入如常皇帝至版位西向立(每立定太常卿與/博士退立於左)太常
卿前奏稱請再拜退復位皇帝再拜奉禮曰衆官再拜衆
官在位皆再拜(其先拜/者不拜)太常卿前奏有司謹具請行事退
復位協律郎跪俛伏興舉(凡取物者皆跪俛伏而取以興/奠物則奠訖俛伏而後興也)
鼔柷奏豫和之樂乃以圜鐘為宫黄鐘為角太簇為徴姑
洗為羽作文舞之樂舞六成(圜鐘三奏黄鐘太/簇姑洗各一奏)偃麾戛敔
樂止(凡樂皆協律郎舉麾工鼔柷/而後作偃麾戛敔而後止)太常卿前奏請再拜退
復位皇帝再拜奉禮曰衆官再拜衆官在位者皆再拜諸
太祝取玉幣於篚各立於尊所太常卿引皇帝太和之樂
作(皇帝每行皆/作太和之樂)皇帝詣壇升自南陛侍中中書令以下及
左右侍衛量人從升(以下皆/如之)皇帝升壇北向立樂止太祝
以玉幣授侍中侍中奉玉幣東向進皇帝搢鎮圭受玉幣
(凡受物皆搢鎮圭奠/訖執鎮圭俛伏興)登歌作肅和之樂以大吕之均太常
卿引皇帝進北面跪奠於昊天上帝神坐俛伏興太常卿
引皇帝少退北向再拜訖太常卿引立於西方東向配坐
太祝以幣授侍中侍中奉幣北向進皇帝受幣太常卿引
皇帝進東向跪奠於髙祖神堯皇帝神坐前訖俛伏興太
常卿引皇帝少退東向再拜訖登歌樂止太常卿引皇帝
樂作皇帝降自南陛還版位西向立樂止初皇帝將奠配
帝之幣謁者五人各引分獻官奉玉幣跪奠於五方上帝
之坐訖還復位初衆官拜訖祝史各奉毛血之豆立於門
外於登歌止祝史奉毛血入各由其陛升諸太祝迎取於
壇上俱進奠於神坐前諸太祝與祝史退立於罇所
　　　　進熟
皇帝既升奠玉幣太官令出帥進饌者奉饌陳于内壝
門外謁者引司徒出詣饌所司徒奉昊天上帝之俎初
皇帝既至位樂止太官令各引饌入俎初入門奏雍和
之樂以黄鐘之均(自後接神之/樂皆奏黄鐘)饌至陛樂止祝史俱進
徹毛血之豆降自東陛以出(上帝之饌升自午陛配帝之饌/升自夘陛青帝之饌升自寅陛)
(赤帝之饌升自已陛黄帝之饌升自未陛/白帝之饌升自酉陛黒帝之饌升自子陛)諸太祝迎引饌于
壇上各設于神坐前(籩豆盖羃先徹乃升之/簋簠既奠却其盖于下)設訖謁者
引司徒太官令帥進饌者俱降自東陛以出司徒復位諸太
祝各還尊所初壇上設饌訖太常卿引皇帝詣罍洗樂作皇
帝至罍洗樂止侍中跪取􁙐興沃水又侍中跪取盤興承水
皇帝盥手黄門侍郎跪取巾于篚興進皇帝帨手訖黄
門侍郎受巾跪奠于篚黄門侍郎又取匏爵于篚興進
皇帝受爵侍中酌罍水又侍中奉盤皇帝洗爵黄門侍
郎又授巾皆如初皇帝拭爵訖侍中奠盤􁙐黄門侍郎
受巾奠于篚皆如常太常卿引皇帝樂作皇帝詣壇升
自南陛訖樂止謁者引司徒升自東陛立于尊所齋郎
奉俎從升立于司徒之後太常卿引皇帝詣上帝酒尊
所執尊者舉羃侍中賛酌汎齋訖夀和之樂作(皇帝每/酌獻及)
(飲福皆作/夀和之樂)太常卿引皇帝進天帝神坐前北向跪奠爵
俛伏興太常卿引皇帝少退北向立樂止太祝持版進
于神坐之右東向跪讀祝文曰維某年歳次月朔日子
嗣天子臣某敢昭告于昊天上帝惟神化育羣生財成
庻品雲雨作施普博無私爰因啟蟄式祈農事敬以玉
帛犧齊粢盛庻品祗事禋祀髙祖神堯皇帝配神作主
尚饗訖興皇帝再拜初讀祝文訖樂作太祝進跪奠版
于神坐興還尊所皇帝拜訖樂止太常卿引皇帝詣配
帝酒罇所執尊者舉羃侍中取爵于坫進皇帝受爵侍中賛
酌汎齊訖樂作太常卿引皇帝進髙祖神堯皇帝神坐前東
向跪奠爵俛伏興太常卿引皇帝少退東向立樂止謁
者五人各引五方上帝太祝皆取匏爵于坫酌泛齊各
進奠于其神座前訖還尊所配帝太祝持版進於神座
之左北面跪讀祝文曰維某年歳次月朔日子孝曾孫
開元神武皇帝臣某敢昭告于髙祖神堯皇帝時惟孟
春敬祈嘉榖用致禋祀于昊天上帝惟髙祖叡哲徇齊
欽明昭格登配之禮肅奉舊章謹以制幣犧齊粢盛庻
品吉蠲明薦侑神作主尚饗訖興皇帝再拜初讀祝文
訖樂作太祝進跪奠版于神座興還尊所皇帝再拜訖
樂止太常卿引皇帝進天帝神座前北向立樂作太祝
各以爵酌上尊福酒合置一爵一太祝持爵授侍中侍
中受爵西向進皇帝再拜受爵跪祭酒啐酒奠爵俛伏
興太祝各帥齋郎進俎太祝减神前胙肉(皆取前脚/第二骨)加
于俎以胙肉共置一俎上太祝持俎以授司徒司徒奉
俎西向進皇帝受以授左右謁者引司徒降復位皇帝
跪取爵遂飲卒爵侍中進受虚爵以授太祝太祝受爵復於
坫皇帝俛伏興再拜樂止太常卿引皇帝樂作皇帝降
自南陛還版位西向立樂止文舞出鼓柷舒和之樂作
出訖戛敔樂止武舞入鼓柷舒和之樂作立定戛敔樂
止初皇帝將復位謁者引太尉詣罍洗盥手洗匏爵訖
謁者引太尉自東陛升壇詣天帝著尊所執尊者舉羃
太尉酌醴齊武舞作謁者引太尉進天帝神坐前北向
跪奠爵興謁者引太尉少退北向再拜訖謁者引太尉
詣配帝犧尊所取爵于坫執尊者舉羃太尉酌醴齊謁
者引太尉進髙祖神座前東向跪奠爵興謁者引太尉
少退東向再拜五方上帝之祝亦各取爵于坫酌醴齊
訖俱進奠于其神坐前訖還尊所謁者引太尉進天帝
神座前北向立太祝各以爵酌罍福酒合置一爵一太
祝持爵進太尉之右西向立太尉再拜受爵跪祭酒遂
飲卒爵太祝進受虚爵復于坫太尉興再拜訖謁者引
太尉降復位初太尉獻將畢謁者引光禄卿詣罍洗盥
手洗匏爵升酌盎齊獻正坐配坐五帝之祝亦各酌獻
終獻如亞獻之儀訖謁者引光禄卿降復位武舞止諸
太祝各進跪徹豆興還尊所(徹者籩豆各一/少移于故處)奉禮曰賜
胙賛者唱衆官再拜衆官在位者皆再拜(已飲福/者不拜)豫和
之樂作太常卿前奏稱請再拜退復位皇帝再拜奉禮
曰衆官再拜衆官在位者皆再拜樂一成止太常卿前
奏請就望燎位太常卿引皇帝樂作皇帝就望燎位南
向立樂止于羣官將拜上下諸祝各執篚進神坐前取
玉幣祝版齋郎以俎載牲體稷黍飯及爵酒各由其陛
壇南行經柴壇西過壇東行自南陛登柴壇以玉幣祝
版饌物置于柴上户内奉禮曰可燎東西面各六人以
炬燎火半柴太常卿前奏禮畢太常卿引皇帝還大次
樂作皇帝出内壝門殿中監前受鎮珪以授尚衣奉御
殿中監又前受大珪華葢侍衛如常儀皇帝入次樂止
謁者賛引各引祀官通事舍人分引從祀羣官諸方客
使以次出賛引引御史太祝以下俱復執事位立定奉
禮曰再拜御史以下皆再拜賛引引出工人二舞以次
出
　　　　鑾駕還宫
皇帝既還大次侍中版奏請解嚴(將士不得/輙離部位)皇帝停大
次一刻頃搥一鼓為一嚴轉仗衛於還塗如來儀三刻
頃搥二鼓為再嚴將士布隊仗侍中版奏請中嚴皇帝
服通天冠絳紗袍諸祀官服朝服五刻頃搥三鼓為三
嚴謁者賛引各引羣官客使序立于大次之前近南文
武侍臣詣大次奉迎乗黄令進金輅于大次門外南向
千牛將軍立于輅右侍中版奏外辦太僕卿升執轡皇
帝乗輿出次繖扇侍衛警蹕如常儀皇帝升輅太僕卿
立授綏黄門侍郎奏稱請鑾駕進發退復位鑾駕動稱
警蹕如常儀黄門侍郎賛者夾引千牛將軍夾輅而趨
至侍臣上馬所黄門侍郎奏稱請鑾駕權停勅侍臣上
馬侍中前承制退稱制曰可黄門侍郎退稱侍臣上馬
賛者承傳文武侍臣皆上馬畢黄門侍郎奏稱請勅車
右升侍中稱制曰可黄門侍郎退復位千牛衛将軍升
訖黄門侍郎奏稱請鑾駕進發復位鼓傳音鑾駕動鼓
吹振作而還文武羣官皆從如來儀諸方客使便還館
駕至承天門外侍臣下馬所鑾駕權停文武侍臣皆下
馬千牛將軍降立于輅右訖鑾駕動千牛將軍夾輅而
趍駕入嘉徳門太樂令令撞㽔賔之鐘左右五鐘皆應
鼓柷奏采茨之樂至太極門戛敔樂止入太極門鼓祝
奏太和之樂駕至横街北當東上閣逥輅南向侍中進
當鑾駕前跪奏稱侍中臣某言請降輅俛伏興還侍位
皇帝降輅乗輿以入繖扇侍衛警蹕如常儀侍臣從至
閣戛敔樂止初文武羣官至東朝堂通事舍人承㫖勅
羣官並還皇帝既入侍中版奏請解嚴叩鉦將士各還
其所
　
　
　
　
　
　
　大唐開元禮卷六
欽定四庫全書
　大唐開元禮卷七　　　　唐　蕭嵩等　撰
　　吉禮
　　　正月祈榖于圜丘有司攝事
　　　齋戒　　　　　　　陳設
　　　省牲器　　　　　　薦玉帛
　　　進熟
　　　　齋戒
前祀七日平明太尉誓百官于尚書省曰正月某日祈
榖祀昊天上帝于圜丘各揚其職不供其事國有常刑
凡預祀之官散齋四日致齋三日(散齋皆于正寝致齋/二日于本司一日于)
(祀所其無本司者/則二日于郊社署)散齋理事如舊唯不吊喪問疾不作
樂不判署刑殺文書不行刑罰不預穢惡致齋唯祀事
得行其餘悉禁其祀官已齋而闕者通攝行事諸祀官
致齋之日給酒食及明衣各習禮于齋所光禄卿監取
明水火(大官令取水于隂鑒取火于/陽燧火以供爨水以實尊)前祀二日太尉告髙
祖神堯皇帝廟如常告之儀(告以配/神作主)前祀一日諸衛令
其屬未後一刻各以其方器服守衛壝門(每門二人/每隅一人)與
太樂工人俱清齋一宿
　　　　陳設
前祀三日守宫設祀官公卿以下次于東壝之外道南
北向以西為上設陳饌幔于内壝東門之外道南北向
前祀二日太樂令設宫懸之樂于壇南内壝之内東方
西方磬簴起北鐘簴次之南方北方磬簴起西鐘簴次
之設十二鎛鐘于編懸之間各依辰位樹雷鼓于北懸
之内道之左右植建鼓于四隅置柷敔于懸内柷在左
敔在右設歌鐘歌磬于壇上近南北向磬簴在西鐘簴
在東其匏竹者立于壇下重行北向相對為首(凡懸皆/展而編)
(之/)諸工人各位于懸後東方西方以北為上南方北方
以西為上右校掃除壇之内外郊社令積柴于燎壇(其/壇)
(于樂懸之南/方外壝之内)方一丈髙一丈二尺開上南出户方六尺
前祀一日奉禮郎設祀官公卿位于内壝東門之内道
北執事位於道南每等異位俱重行西面北上設御史位
於壇下一位於東南西向一位於西南東向設奉禮位於
樂懸東北賛者二人在南差退俱西向又設奉禮賛者位
於燎壇東北西向皆北上設協律郎位於壇上南陛之西
東向設太樂令位於北懸當壇之間北向設祀官公卿以
下門外位皆於東壝之外道南每等異位重行北面西上
設牲牓位於東壝之外當門西向蒼牲一居前又青牲一
赤牲一黄牲一白牲一元牲一居後又蒼牲一在北少退
設廩犧令位於牲西南祝史陪其後俱北向設諸太祝位
於牲東各當牲後祝史陪其後俱西向設太常卿省牲位
於牲前近北又設御史位於太常卿之西俱南向設酒尊
之位上帝太尊二著尊二犧尊二壺尊二山罍二在壇上
東南隅北向象尊二山罍二在壇下南陛之東北向俱西
上設配帝著尊二犧尊二象樽二山罍二在壇上於上帝
酒尊之東北向西上五方上帝各太尊二著尊二犧尊二
山罍二在第一等神坐之左而右向(尊皆加勺羃/有坫以置爵)設洗於
壇東南北向罍水在洗東篚在洗西南肆(篚實以/巾爵)執尊
罍篚羃者各於尊罍篚羃之後設玉幣篚於壇上下尊
坫之所祀日未明五刻太史令郊社令設昊天上帝神
坐於壇上北方南向席以藳秸設髙祖神堯皇帝神坐
於東方西向席以莞設青帝神坐於東陛之北赤帝於
南陛之東黄帝於南陛之西白帝於西陛之南黒帝於
北陛之西席皆以稾秸設神位各於坐首
　　　　省牲器
省牲之日午後十刻去壇二百歩所諸衛之屬禁斷行
人晡後二刻郊社令帥府史二人及齋郎以尊坫罍洗
篚羃入設於位(升壇者/自東陛)晡後三刻諸太祝與廩犧令以
牲就牓位謁者引太常卿贊引引御史入詣壇東陛升
視滌(凡導引者每曲一逡巡於/視濯執尊者皆舉羃告潔)訖引降就省牲位南向
立廩犧令少前曰請省牲退復位太常卿省牲廩犧令
又前北面舉手曰腯還本位諸太祝各循牲一匝西向
舉手曰充俱還本位諸太祝引廩犧令以次牽牲詣厨
授太官謁者引光禄卿詣厨省鼎鑊申視溉濯贊引引
御史詣厨省饌具(太常卿以下每/事訖各還齋所)祀日未明十五刻太
官令帥宰人以鸞刀割牲祝史以豆取毛血各置於饌
所遂烹牲
　　　　薦玉帛
祀日未明三刻諸祀官各服其服郊社令良醖令各
帥其屬入實尊罍及玉幣(凡六尊之次太尊為上實/以汎齊著尊次之實以醴)
(齊犧尊次之實以盎齊象尊次之實以醍齊壺尊次/之實以沈齊山罍為下實以清酒配帝著尊為上實)
(以汎齊犧尊次之實以醴齊象尊次之實以盎齊山/罍為下實以清酒五方上帝太尊為上實以汎齊著)
(尊次之實以醴齊犧尊次之實以盎齊山罍為下實/以清酒齊皆加明水酒皆加𤣥酒各實于上尊禮神)
(之玉昊天上帝以四圭有邸青帝以青珪赤帝以赤/璋黄帝以黄琮白帝以騶虞黒帝以元璜天帝配帝)
(之幣各以蒼五方上帝之幣各/效其方色凡幣一丈有八尺)太祝以玉幣置於篚
太官令帥進饌者實諸籩豆簋簠皆設於饌幔内未
明二刻奉禮帥賛者先入就位贊引引御史博士諸太
祝史令史祝及與執尊罍篚羃者入自東門當壇南
重行北面西上立定奉禮曰再拜賛者承傳(凡奉禮有/詞賛者皆)
(承/傳)御史以下皆再拜訖執尊罍篚羃者各就位賛引
引御史諸太祝詣壇東陛升行掃除於下訖引降就
位未明一刻謁者賛引各引祀官俱就門外位太樂
令帥工人二舞次入就位文舞入陳於懸内武舞立於
懸南道西(其升壇者皆脱履/於下降納如常)謁者引司空入就位立定
奉禮曰再拜司空再拜訖謁者引司空詣壇東陛升
行掃除于上降行樂懸于下訖引復位初司空行樂
懸謁者賛引各引祀官次入就位立定奉禮曰衆官
再拜衆官在位者皆再拜(其先拜/者不拜)謁者進太尉之左
白有司謹具請行事退復位協律郎跪俛伏舉麾(凡/取)
(物者皆跪俛伏而取以興奠/物則奠訖俛伏而後興也)鼓柷奏豫和之樂乃以
圜鐘為宫黄鐘為角太簇爲徴姑洗爲羽作文舞之
舞樂舞六成(圜鐘三奏黄鐘太/簇姑洗各一奏)偃麾戛敔樂止(凡樂/皆協)
(律郎舉麾工鼔柷而後/作偃麾戛敔而後止)奉禮曰衆官再拜衆官在
位者皆再拜太祝取玉帛於篚立於尊所謁者引
太尉詣南陛升壇北向立太祝以玉東向授太尉
太尉受玉登歌作肅和之樂以大吕之均謁者引太
尉進北面跪奠於天帝神坐興謁者引太尉少退北
面再拜謁者引太尉西面立太祝以幣授太尉太尉
奉幣東向跪奠于配帝神坐前俛伏興再拜訖登歌
止初太尉將奠幣謁者五人分引五方上帝之太祝
各奉玉幣奠于其神坐前訖還復位謁者引太尉降
自南陛還本位初衆官拜訖祝史奉毛血之豆立于
門外于登歌止祝史奉毛血入各由其陛升諸太祝
迎取于壇上俱進奠于神坐前諸太祝與祝史退立
於罇所
　　　　進熟
太尉既升奠玉幣太官令帥進饌者奉饌陳于内壝門
外謁者引司徒出詣饌所司徒奉天帝之爼諸太祝既
奠毛血太祝官令引饌入俎初入門奏雍和之樂(自後/酌獻)
(皆奏雍/和之樂)以黄鐘之均(自後壇下之/樂皆奏黄鐘)饌各至陛樂止祝史
俱進跪徹毛血之豆降自東陛以出上帝之饌升自午陛
配帝之饌升自夘陛五方上帝之饌各由其陛諸太祝
迎引于壇上各設于神坐前(籩豆盖羃先徹乃升簋/簠既奠却其葢于下)設
訖謁者引司徒太官令帥進饌者俱降自東陛以出司
徒復位諸太祝各還尊所謁者引太尉詣罍洗盥手洗
匏爵訖謁者引太尉升自南陛詣天帝酒尊所執尊者
舉羃太尉酌汎齊訖樂作謁者引太尉進天帝神坐前
北面跪奠爵興謁者引太尉少退北面立樂止太祝持
版進于神坐之右東面跪讀祝文曰維某年歳月朔日
子嗣天子臣某謹遣太尉臣名敢昭告于昊天上帝惟
神化育羣生財成庻品雲雨作施普博無私爰因啟蟄
式祈農事敬以玉帛犧齊粢盛庻品備兹禋祀祗薦潔
誠髙祖神堯皇帝配神作主尚饗訖興太尉再拜初讀
祝文訖樂作太祝進跪奠版于神座興還尊所太尉
再拜訖樂止謁者引太尉詣配帝酒尊所取爵于坫執
尊者舉羃太尉酌汎齊訖樂作謁者引太尉進髙祖神
堯皇帝神坐前東向跪奠興謁者引太尉少退東向立
樂止謁者五人各引五方上帝太祝就罍洗盥手取匏
爵于坫酌汎齊各進奠于其神坐前訖還尊所配帝太
祝持版進于神坐之左北面跪讀祝文曰維某年歳次
月朔日子孝曽孫開元神武皇帝臣某謹遣太尉封臣
名敢昭告于髙祖神堯皇帝時惟孟春敬祈嘉榖用致
禋祀于昊天上帝惟髙祖叡哲徇齊欽明昭格登配
之禮肅奉舊章謹以制幣犧齊粢盛庶品吉蠲明薦
侑神作主尚饗興太尉再拜初讀祝文訖樂作太祝
進跪奠版于神坐興還尊所太尉拜訖樂止謁者引太
尉進天帝神坐前北向立太祝各以爵酌罍福酒合置
一爵一太祝持爵進太尉之右西向立太尉再拜受
受跪祭酒啐酒奠爵俛伏興太祝各帥齋郎進俎
太祝減神前胙肉(皆取前脚/第二骨)加于俎以胙肉共置一俎
上太祝持俎西向授太尉太尉受以授齋郎太尉跪取
爵遂卒爵太祝進受虚爵復于坫太尉俛伏興再拜謁
者引太尉降復位文舞出鼓柷作舒和之樂出訖戛敔
樂止武舞入鼓柷作舒和之樂立定戛敔樂止初太尉
将復位謁者引太常卿詣罍洗盥手洗匏爵訖謁者引太
常卿自東陛升壇詣天帝著尊所執尊者舉羃太常卿
酌醴齊武舞作謁者引太常卿進天帝神坐前北面跪
奠爵興謁者引太常卿少退北面再拜訖謁者引太常卿詣
配帝犧尊所取爵于坫執爵者舉羃太常卿酌醴齊謁者引
太常卿進髙祖神堯皇帝神坐前東向跪奠興謁者引太常
卿少退東向再拜訖謁者五人引五方上帝之太祝各
詣酒尊所酌醴齊訖俱進奠于神坐訖還尊所謁者引
太常卿進天帝神座前北向立太祝各以爵酌罍福酒
合置一爵一太祝持爵進太常卿之右西向立太常卿
再拜受爵跪祭酒遂飲卒爵太祝進受虚爵復于坫太常
卿興再拜謁者引太常卿降復位初太常卿獻将畢謁者
引光禄卿詣罍洗盥手洗匏爵升酌盎齊獻正坐配坐
及五方上帝終獻如亞獻之儀訖謁者引光禄卿降復
位武舞六成樂止諸太祝各進跪徹豆興還尊所(徹者/籩豆)
(各一少移/于故處)奉禮曰賜胙賛者唱曰衆官再拜衆官在位
者皆再拜(已飲福受/胙者不拜)豫和之樂作奉禮曰衆官再拜衆
官在位者皆再拜樂一成止謁者進太尉之左白請就
望燎位謁者引太尉就望燎位南向立于衆官將拜諸
祝史各執篚進神坐取玉幣祝版齋郎以俎載牲體
黍稷飯爵酒各由其陛降壇南行經懸内當柴壇南
東行自南陛登柴壇以玉幣祝版饌物置于柴上户
内奉禮曰可燎東西面各六人以炬燎火半柴謁者進
太尉之左白禮畢謁者引太尉出又謁者賛引各引祀
官以次出賛引引御史太祝以下復就執事位立定奉
禮曰再拜御史以下俱再拜賛引引出工人二舞以次
出
　
　
　
　大唐開元禮卷七
欽定四庫全書
　大唐開元禮卷八　　　　唐　蕭嵩等　撰
　　吉禮
　　　皇帝孟夏雩祀于圜丘
　　　齋戒　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
將祀有司卜日如别儀前祀七日平明太尉誓百官于
尚書省曰某月某日雩祀昊天上帝于圜丘各揚其職
不供其事國有常刑皇帝散齋四日致齋三日如冬至
之儀凡預祀之官散齋四日致齋三日(散齋正寝致齋/二日于本司一)
(日于祀所其無本/司者皆于祀所)近侍之官應從升者及從祀之羣官
諸方各使于本司及公館清齋一宿(無本司者/各于正寝)散齋理
事如舊唯不弔喪問疾不作樂不判署刑殺文書不行
刑罰不預穢惡致齋唯祀事得行其餘悉斷其祀官已
齋而闕者通攝行事光禄卿監取明水火(太官令取水/于隂鑒取火)
(于陽燧火以供爨/水以注𤣥酒之尊)前祀二日太尉告太宗文武聖皇帝
廟如常告之儀(告以配神/作主之意)前祀一日諸衛令其屬未後
一刻各以其方器服守衛壝門與太樂工人俱清齋一
宿
　　　　陳設
前祀三日尚舍直長施大次于外壝東門之内道北南
向尚舍奉御鋪御座衛尉陳饌幔于内壝東門之外道
南北向設文武侍臣次于大次之後又設祀官及從祀
羣官諸州使人蕃客等次如式前祀二日太樂令設宫
懸之樂于壇南内壝之内設歌鐘歌磬右校掃除壇之
内外郊社令積柴于燎壇(其壇于神壇之/左内壝之外)方一丈髙一
丈二尺開上南出户方六尺前祀一日奉禮設御位及
望燎位祀官及從祀羣官諸州使人諸蕃客等位並于
壝内皆如圜丘之儀設牲牓于東壝之外當門西向蒼
牲一居前青牲一少退又青牲二赤牲二黄牲二白牲
二𤣥牲二皆南上設廩犧令位于牲西南史陪其後俱
北面設諸太祝位于牲東各當牲後祝史陪其後俱西
向設太常卿省牲位於牲前近北南向設天帝酒尊于
壇之上下天帝太樽二著尊二犧尊二山罍二在壇上於東南
隅北向象尊二壺尊二山罍二在壇下南階之東北向俱西上
設配帝著尊二犧尊二象尊二山罍二在壇上於天帝酒尊
之東北西向上五方帝各太樽二犧尊二山罍一在第一
等五帝各犧尊二在第二等五官各象尊二在壇下皆
于神坐之左而右向(尊皆加勺羃五帝已上之尊皆有/坫以置五官之尊俱藉以席置爵)
(于尊/下)設御洗于壇南陛東南亞獻之洗又于東南俱北
向罍水在洗東篚在洗西南肆(篚實以/巾爵)設五官罍洗篚
羃于酒尊之西俱北向執尊罍篚羃者各于尊罍篚羃
之後各設玉幣之篚於壇之上下尊坫之所祀日未明
五刻太史令郊社令升設昊天上帝神坐于壇上之中
央南向席以藁秸設太宗文武聖皇帝神坐于東方
西向席以莞設五方帝之坐于第一等青帝于東陛
之北赤帝于南陛之東黄帝于南陛之西白帝于西
陛之南黒帝于北陛之西皆莞席以藁秸又設五帝
之坐于第二等如五方帝之陛位又設五官之坐於
壇下之東南西向北上皆席以莞設神位各於坐
首
　　　　省牲器
省牲之日午後十刻去壇二百步所諸衛之屬禁斷
行人晡後二刻郊社令丞帥府史三人及齋郎以尊
坫罍洗篚羃入設于位晡後三刻諸太祝與廩犧令
以牲就牓位謁者引太常卿贊引引御史入詣壇東
陛升視滌濯(凡導引者每曲一逡廵于/視濯執尊者皆舉羃告潔)訖引降就省
牲位南向立廩犧令少前曰請省牲退復位太常卿省
牲廩犧令又前北面舉手曰腯還本位諸太祝各廵
牲一匝西面舉手曰充俱還本位諸太祝與廩犧令
以次牽牲詣厨授太官令謁者引光禄卿詣厨省鼎
鑊申視濯溉贊引引御史詣厨省饌具祀日未明十
五刻太官令帥宰人以鸞刀割牲祝史以豆取毛血
各置於饌所遂烹牲
　　　　鑾駕出宫如圜丘之儀
　　　　奠玉帛
祀日未明三刻諸祀官各服其服郊社令良醖令各
帥其屬入實尊罍玉幣(凡六尊之次大尊為上實以/汎齊著尊次之實以醴齊犧)
(尊次之實以盎齊象尊次之實以醍齊壺尊次之實/以沈齊山罍為下實以清酒配帝著尊為上實以汎)
(齊犧尊次之實以醴齊象尊次之實以盎齊山罍為/下實以清酒五方帝之太尊實以汎齊犧尊實以醴)
(齊山罍實以盎齊五帝之犧尊實以醴齊五官之象/尊實以沈齊元酒皆實于五帝之上尊禮神之玉昊)
(天上帝以四珪有邸青帝以青珪赤帝以赤璋黄帝/以黄琮白帝以騶虞黒帝以𤣥璜天帝配帝之幣皆)
(以蒼五方帝五帝各於其方/色凡幣皆長一丈有八尺)太官令帥進饌者實諸
籩豆簋簠入設于内壝門東之外饌幔内未明二刻
奉禮帥贊者先入就位贊引引御史博士詣太祝及令
史祝史與執尊罍篚羃者入自東門當壇南重行北
面西上立定奉禮曰再拜贊者承傳(凡奉禮有詞/贊者皆承傳)御
史以下皆再拜訖執尊罍篚羃者各就位贊引引御
史諸太祝詣壇東陛升行掃除於上令史祝史行掃
除於下訖皆就位駕將至謁者贊引各引祀官通事
舍人分引從祀羣官諸方客使先至者俱就門外位
駕至大次門外迴輅南向將軍降立於輅左侍中進
當鑾駕前跪奏稱侍中臣某言請降輅俛伏興還侍
位皇帝降輅之大次通事舍人引文武五品以上從
祀之官皆就壝外位奉禮郎帥贊者先入就位贊引
御史以下入就位太樂令帥工人二舞次入就位
文舞入陳於懸内武舞立於懸南道西謁者引司
空入行掃除訖出復位皇帝停大次半刻頃通事
舍人各引從祀文武羣官介公酅公諸方客使皆
先入就位太常博士引太常卿立於大次門外當
門北向侍中版奏外辦皇帝服衮冕出次華葢侍
衛如常儀(侍中負寳/陪從如式)博士引太常卿太常卿引皇
帝(凡太常前導/皆博士先引)至内壝門外殿中鹽進大珪尚衣奉
御又以鎮珪授殿中監殿中監受進皇帝搢大珪執鎮
珪華葢仗衛停于門外近侍者從入如常謁者引禮部
尚書太常少卿陪從如常皇帝至版位西向立(每立定/太常卿)
(與博士退/立于左)謁者賛引各引祀官次入就位立定太常卿
前奏稱請再拜退復位皇帝再拜奉禮曰衆官再拜衆
官在位者皆再拜(其先拜/者不拜)太常卿前奏有司謹具請行
事退復位協律郎跪俛伏舉麾(凡取物者跪俛㐲而取/以興奠物則奠訖俛㐲)
(而後/興)鼓柷奏豫和之樂乃以黄鐘之均作文舞之舞樂
舞六成偃麾戛敔樂止(凡樂皆協律郎舉麾鼓柷/而後作偃麾戛敔而後止)太常
卿前奏稱請再拜退復位皇帝再拜奉禮曰衆官再拜
衆官在位者皆再拜太常卿引皇帝太和之樂作(皇帝/每行)
(皆作太/和之樂)皇帝詣壇升自南陛侍中中書令以下及左右
侍衛量人從升(以下皆/如之)皇帝升壇北向立樂止太祝加
玉於幣以授侍中侍中奉玉帛東向進皇帝搢鎮珪受玉
帛(凡受物皆搢鎮珪/奠訖執珪俛伏興)登歌作肅和之樂乃以大吕之均
太常卿引皇帝進北面跪奠于昊天上帝神坐俛伏興
太常卿引皇帝立于南方北向皇帝再拜訖太祝又以
配帝之幣授侍中侍中奉幣北向進皇帝進東向跪奠
于太宗神坐前俛伏興太常卿引皇帝立于西方東向
再拜訖登歌止初皇帝將奠配帝之幣五方帝之太祝
皆取玉幣于篚各進奠于其神坐前五帝之獻官次取
幣先奠于太昊氏神坐前餘坐齋郎助奠訖五官之獻
官亦取幣先奠于勾芒氏神坐前餘坐祝史助奠訖獻
官各復本位于登歌止太常卿引皇帝降自南陛還版
位西向立初羣官拜訖祝史皆奉毛血之豆立于門外
于登歌止祝史奉毛血之豆各由其陛升諸太祝迎取
于壇上俱進奠于神坐前諸太祝與祝史退立于尊所
　　　　進熟
皇帝既升奠玉幣太官令出帥進饌者奉饌陳于内壝
門外謁者引司徒出詣饌所司徒奉天帝之俎皇帝既
至位樂止太官令引饌入俎初入門雍和之樂作以黄
鐘之均饌至陛樂止祝史俱進徹毛血之豆降自東陛
以出天帝之饌升自南陛配帝之饌升自東陛五方帝
五帝之饌各由其陛升諸太祝迎引於壇上各進奠於
神坐前(籩豆葢幕先徹乃升簠/簋既奠皆却其葢於下)謁者引司徒太官令帥
進饌者降自東陛以出司徒復位諸太祝各還尊所又
進設五官之饌相次而畢初壇上設饌訖太常卿引皇
帝詣罍洗樂作皇帝至位樂止侍中跪取匜興沃水又
侍中跪取盤興承水皇帝盥手黄門侍郎跪取巾於篚
興進皇帝帨手訖黄門侍郎受巾跪奠於篚黄門侍郎
又取匏爵于篚興進皇帝受爵侍中酌罍水又侍中奉
盤皇帝洗爵黄門侍郎又授巾皆如初皇帝拭爵訖侍
中奠盤匜黄門侍郎受巾奠于篚皆如常太常卿引皇
帝樂作皇帝詣壇升自南陛樂止謁者引司徒升自東
陛立於尊前齋郎奉俎從升立于司徒之後太常卿引
皇帝詣天帝酒尊所執尊者舉羃侍中贊配汎齊訖壽
和之樂作(皇帝毎酌獻及飲/福皆作壽和之樂)太常卿引皇帝進昊天上
帝神坐前北向跪奠爵俛伏興太常卿引皇帝立於南
方北向樂止太祝持版進于神座之右西向跪讀祝文
曰維某年歲次月朔日子嗣天子臣某敢昭告于昊天
上帝爰兹孟夏龍見紀辰方資長育式遵常禮敬以玉
帛犧齊粢盛庶品恭致燔祀表其寅肅皇曽祖考太宗
文武聖皇帝配神作主尚饗訖興皇帝再拜初讀祝文
訖樂作太祝進跪奠版于神座興還尊所皇帝拜訖樂
止太常卿引皇帝詣配帝酒尊所執尊者舉羃侍中取
爵于坫進皇帝受爵侍中賛酌汎齊訖樂作太常卿引
皇帝進太宗神坐前東向跪奠爵俛伏興太常卿引皇
帝立於西方東向五方帝之太祝各詣尊酌汎齊俱進
奠於其神坐前訖樂止太祝持版進於神座之左北面
跪讀祝文曰維某年歲次月朔日子孝曾孫開元神武
皇帝臣某敢昭告于曽祖考太宗文武聖皇帝時惟正
陽式遵恒典用致禋祀于昊天上帝伏惟道叶乾元德
施品物永言配命對越昭升謹以制幣犧齊粢盛庻品
致其明薦作主配神尚饗訖興皇帝再拜初讀祝文訖
樂作太祝進跪奠版於神座興還尊所皇帝拜訖樂止
太常卿引皇帝南方北向立樂作諸太祝各以爵酌上
尊福酒合置一爵一太祝持爵授侍中侍中受爵西向
進皇帝再拜受爵跪祭酒啐酒奠爵俛伏興太祝各帥
齋郎進俎太祝减神前胙肉加之於俎以胙肉共置一
俎上一太祝持俎以授司徒司徒奉俎西向進皇帝受
以授左右謁者引司徒降還位皇帝跪取爵遂飲卒爵
侍中進受爵以授太祝太祝受爵復於坫皇帝俛伏興
再拜樂止太常卿引皇帝樂作皇帝降自南陛還版
位西向立樂止文舞出鼔柷作舒和之樂出訖戛敔樂
止武舞入鼔柷作舒和之樂立定戛敔樂止皇帝獻將
畢謁者引太尉詣罍洗盥手洗匏爵訖謁者引太尉自
東陛升壇詣天帝著尊所執尊者舉羃太尉酌醴齊武
舞作謁者引太尉進昊天上帝神坐前北向跪奠爵興
謁者引太尉立於南方北向再拜訖謁者引太尉詣配
帝酒尊所取爵于坫執尊者舉羃太尉酌醴齊謁者引
太尉進太宗神座前東向跪奠爵興謁者引太尉立於
西方東向再拜訖五方帝之太祝亦各酌醴齊俱奠於
其神坐前訖還尊所謁者引太尉進天帝神座前北向
立諸太祝各以爵酌罍福酒合置一爵一太祝持爵進
太尉之右西向立太尉再拜受爵跪祭酒遂飲卒爵太
祝進受爵復於坫太尉興再拜謁者引太尉降復位初
太尉獻將畢謁者引光禄卿詣罍洗盥手洗匏爵升酌
盎齊獻正坐配坐及五方帝之坐終獻如亞獻之儀訖
謁者引光禄卿降復位初太尉將升獻賛引引五帝之
獻官詣罍盥手洗爵酌醴齊進奠于太昊氏神座前餘
坐皆齋郎助奠訖還本位五帝獻將畢五獻官詣罍洗
爵酌醴齊進奠于勾芒氏神坐前餘坐皆祝史助奠訖
獻官還本位武舞六成樂止舞獻俱畢上下諸祝各進
徹豆還樽所(徹者籩豆各一/少移於故處)奉禮曰賜胙賛者唱衆官
再拜衆官在位者皆再拜(已飲福受/胙者不拜)豫和之樂作太常
卿前奏稱請再拜退復位皇帝再拜奉禮曰衆官再拜
衆官在位者皆再拜樂一成止太常卿前奏請就望燎
位太常卿引皇帝樂作皇帝就望燎位南向立樂止於
羣官將拜諸祝各執篚進神座前取玉帛祝版齋郎以
俎載牲體稷黍飯爵酒各由其陛降壇南行經懸内當
柴壇南東行自南陛登柴壇以玉幣祝版饌物置於柴
上户内諸祝又以五官之禮幣皆從燎奉禮曰可燎東
西面各六人以炬燎火半柴太常卿前奏禮畢太常卿
引皇帝還大次樂作皇帝出内壝門殿中監前受鎮珪
以授尚衣奉御殿中監又前受大圭華葢侍衛如常儀
皇帝入次樂止謁者賛引各引祀官及從祀羣官諸方
客使以次出賛引引御史以下俱復執事位立定奉禮
曰再拜御史以下皆再拜贊引引出工人二舞以次出
　　　　鑾駕還宫如圜丘之儀
　
　
　大唐門元禮卷八
欽定四庫全書
　大唐開元禮卷九　　　　　唐　蕭嵩等　撰
　　吉禮
　　　孟夏雩祀圜丘有司攝事
　　　齋戒　　　　　　　　陳設
　　　省牲器　　　　　　　薦玉帛
　　　進熟
　　　　齋戒
將祀有司卜日如前儀前祀七日平明太尉誓百官于
尚書省曰某月某日雩祀昊天上帝于圜丘各揚其職
不供其事國有常刑凡預祀之官散齋三日致齋三日
(散齋皆于正寝致齋二日于本司一/日于祀所其無本司者則于郊社署)散齋理事如舊唯
不吊喪問疾不作樂不判署刑殺文書不行刑罰不預
穢惡致齋唯祀事得行其餘悉斷其祀官已齋而闕者
通攝行事諸祀官致齋之日給酒食及明衣各習禮於齋
所光禄卿監取明水火(太官令取水于隂鍳取火于/陽燧火以供㸑水以實尊)前
祀二日太尉告太宗文武聖皇帝廟如常告之儀(告以/配神)
(作主/之意)前祀一日諸衛令其屬未後一刻各以其方器服
守衛壝之門(毎門二人/每隅一人)與太樂工人俱清齋一宿
　　　　陳設
前祀三日守宫設祀官公卿以下次于東壝之外道南
北向西上設陳饌慢于内壝東門之外道南北向前祀
二日太樂令設宫懸之樂于壇南内壝之内東方西方
磬簴起北鐘簴次之南方北方磬簴起西鐘簴次之設
十二鎛鐘于編懸之間各依辰位樹雷鼓于北懸之内
道之左右植建鼔于四隅置柷敔于懸内柷在左敔在
右設歌鐘歌磬於壇上近南北向磬簴在西鐘簴在東其
匏竹者立于壇下重行北向相對為首(凡懸皆展/而編之)諸工
人各位于懸後東方西方以北為上南方北方以西為
上右校掃除壇之内外郊社令積柴于燎壇(其壇于樂/懸之南外)
(壝之/内)方一丈髙一丈二尺開上南出户方六尺前祀一
日奉祀設祀官公卿位于内壝東門之内道北執事位
于道南每等異位俱重行西面北上設望燎位于柴壇
之北南向設御史位于壇下一位于東南西向一位于
西南東向令史陪其後設奉禮位于樂懸東北賛者二
人在南差退俱西向設協律郎位于壇上南陛之西東
向設太樂令位于北懸之間北向設祀官公卿以下門
外位皆于東壝之外道南每等異位重行北面西上設
牲牓于東壝之外當門西向蒼牲一居前青牲一少退
又青牲二赤牲二黄牲二白牲二黝牲二皆南上又設
廩犧令位于牲西南史陪其後俱北向設諸太祝位于
牲東各當牲後俱西向設太常卿省牲位于牲前近北
又設御史位于太常卿之西俱南向設酒樽之位于壇
之上下天帝太尊二著尊二犧尊二山罍二在壇上東南
隅北向象尊二壺尊二山罍二在壇下南陛之東北向
俱西上設配帝著樽二犧尊二象尊二山罍二在壇上
於天帝酒尊之東北向西上五方帝各太樽二犧尊二山罍
一在第一等五帝各犧尊二在第二等五官各象樽二在壇
下皆設于神坐之左而右向(尊皆加勺羃五帝已上之/尊皆有坫以置爵五官之)
(尊藉以席設/爵于尊下也)設洗于壇午陛東南北向罍水在洗東篚
在洗西南肆(篚實以/巾爵)設五官罍洗篚羃于酒尊之西俱
北向執尊罍篚羃者于尊罍篚羃之後各設玉幣之篚
于壇之上下尊坫之所祀日未明五刻太史令郊社令
升設昊天上帝神坐于壇之中央南向席以藁秸設太
宗文武聖皇帝神坐于東方西向席以莞設五方帝之
坐于第一等青帝于東陛之北赤帝于南陛之東黄帝
于南陛之西白帝于西陛之南黒帝于北陛之西皆席
以藁秸又設五帝之坐于第二等如五方帝之陛位又
設五官之坐于壇下之東南西向北上皆席以莞設神
位于坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻郊社令帥府史二人及齋郎以尊坫罍洗
篚羃入設于位(升壇者/自東陛)晡後三刻諸太祝與廩犧令以
牲就牓位謁者引太尉常卿賛引引御史入詣壇東陛
升視滌濯(凡導引者毎曲一逡巡於/視濯執尊者皆舉幕告潔)訖引降就省牲位
南向立廩犧令又前北面舉手曰腯還本位諸太祝各
循牲一匝西面舉手曰充還本位諸太祝與廪犧令以次
牽牲詣厨授太官謁者引光禄卿詣厨省鼎鑊申視濯
溉賛引引御史詣厨省饌具(太常以下毎事/訖各還齊所)祀日未明
十五刻太官令帥宰人以鸞刀割牲祝史以豆取毛血
各置于饌所遂烹牲
　　　　薦玉帛
祀日未明三刻諸祀官各服其服郊社令良醖令各帥
其屬入實尊罍及玉幣(凡六尊之次太尊為上實以汎/齊著尊次之實以醴齊犧尊次)
(之實以盎齊象尊次之實以醍齊壺尊次之實以沈齊/山罍為下實以清酒配帝著尊為上實以汎齊犧尊次)
(之實以醴齊象尊次之實以盎齊山罍為下實以清酒/五方帝之太尊實以汎齊犧尊次之實以醴齊山罍次)
(之實以盎齊五帝之犧尊實以醴齊五官之象尊實以/醍齊元酒各實于五齊之上尊禮神之玉昊天上帝以)
(蒼璧青帝以青珪赤帝以赤璋黄帝以黄琮白帝以騶/虞黑帝以元璜天帝配帝之幣皆以蒼五方帝五帝各)
(從方色凡幣皆/一丈有八尺)太祝以玉帛置于篚太官令帥進饌者
實諸籩豆簠簋等各設饌于幔内未明五刻奉禮帥
賛者先入就位賛引引御史博士諸太祝及令史與執
尊罍篚羃者入自東門當壇南重行北面西上立定奉
禮曰再拜賛者承傳(凡奉禮有詞/賛者皆承傳)御史以下皆再拜執尊
罍篚羃者各就位賛引引御史諸太祝詣壇東陛升行掃
除于上令史祝史行掃除于下訖皆就位未明一刻謁者賛
引各引祀官俱就門外位太樂令帥工人二舞次入就位文舞
入陳于懸内武舞立于懸南道西(其升壇者皆脫履/于下降納如常)謁者
引司空入就位立定奉禮曰再拜司空再拜謁者引司
空詣壇東陛升行掃除于上降行樂懸于下訖引復位
奉禮曰再拜衆官在位者皆再拜(其先拜/者不拜)謁者進太尉之
左白有司謹具請行事退復位協律郎跪俛伏舉麾(凡取/物者)
(皆跪俛伏而取以興奠/物則奠訖俛伏而後興)興鼔柷奏豫和之樂乃以圜鐘
為宫黄鐘為角太簇為徴姑洗為羽作文舞之舞樂舞
六成(圜鍾三奏黄鍾太/蔟姑洗各一奏)偃麾戛敔樂止(凡樂皆協律郎舉/麾工鼓柷而後)
(作偃麾戛/敔而後止)奉禮曰衆官再拜衆官在位者皆再拜太祝
取玉于篚立於尊所謁者引太尉詣南陛升壇北向立
太祝加玉於幣東向授太尉太尉受玉幣登歌作肅和
之樂以大吕之均謁者引太尉進北面跪奠於天帝神
坐前俛伏興謁者引太尉立於南方北面再拜訖太祝
以幣東向授太尉太尉受幣謁者引太尉東向跪奠於
太宗神坐俛伏興謁者引太尉立於西方東面再拜初
太尉將奠配帝之幣五方帝五帝之太祝各奠玉幣於
神坐前相次而畢五官之獻官亦奠幣於神坐訖各還
本位及太尉再拜訖登歌止謁者引太尉降自南陛還
本位初衆官拜訖祝史各奉毛血之豆立於門外於登
歌止祝史奉毛血入各由其陛升諸太祝迎取於壇上
俱進奠於神坐前太祝與祝史退立於尊所
　　　　進熟
太尉既升奠玉幣太官令出帥進饌者奉饌陳於内壝
門外謁者引司徒出詣饌所司徒奉天帝之俎諸太祝
既奠毛血太官令引饌入俎初入門奏雍和之樂(自後/酌獻)
(皆奏雍/和之樂)以黄鐘之均(自後壇下之/樂皆奏黄鐘)饌各至陛樂止祝史
俱進徹毛血之豆降自東陛以出天帝之饌升自午陛
配帝之饌升自夘陛五方帝之饌各由其陛諸太祝迎
引于壇上各設于神座前(籩豆盖羃先徹乃升簠/簋既奠却其葢于下)設訖
謁者引司徒太官令帥進饌者俱降自東陛以出司徒
復位諸太祝各還尊所又進設五官之饌相次而畢初
壇上設饌訖謁者引太尉詣罍洗盥手洗匏爵訖謁者
引太尉升自南陛詣天帝酒尊所執尊者舉羃太尉酌汎
齊訖樂作謁者引太尉進天帝神坐前北向跪奠爵興
謁者引太尉立于南方北面太祝持版進于神座之右
東面跪讀祝文曰維某年歳次月朔日子嗣天子臣某
謹遣太尉封臣名敢昭告于昊天上帝爰兹孟夏龍見
紀辰方資長育式遵常禮敬以玉帛粢盛庻品恭致燔
祀表其寅肅以太宗文武聖皇帝侑神作主尚饗訖興
太尉再拜初讀祝文訖樂作太祝進跪奠版於天帝神座興
還罇所太尉拜訖樂止謁者引太尉詣配帝坐酒尊所
取爵于坫執尊者舉羃太尉酌汎齊訖樂作謁者引太
尉進詣太宗神座前東向跪奠爵興謁者引太尉少退
東向立五方帝之太祝亦各酌汎齊俱進于神坐前
訖還尊所配帝之太祝持版進于神座之左北面跪讀
祝文曰維某年歳次月朔日子孝曽孫開元神武皇帝
臣某謹遣太尉臣某敢昭告于皇曽祖考太宗文武聖
皇帝時惟正陽式遵恒典用致祀于昊天上帝伏惟道
叶乾元徳施品物永言配命對越昭升謹以制幣犧齊
粢盛庻品式陳明薦侑神作主尚饗訖興太尉再拜初
讀祝文訖樂作太祝進跪奠版于神坐興還罇所太尉
拜訖樂止謁者引太尉進昊天上帝神坐前北面立太
祝各以爵酌罍福酒合置一爵一太祝持爵進太尉之右
西向立太尉再拜受爵跪祭酒啐酒奠爵興太祝各帥
齋郎進俎太祝減神前胙肉(皆取前脚/第二骨)加于俎以胙肉
共置一俎上太祝持俎西向授太尉太尉受以授齋郎
太尉跪取爵遂飲卒爵太祝進受爵復于坫太尉興再
拜謁者引太尉降復位文舞之舞出鼓柷舒和之樂作
出訖戛敔樂止武舞入鼔柷舒和之樂作立定戛敔樂
止初太尉獻將畢謁者引太常卿詣罍洗盥手洗匏爵
訖謁者引太常卿自東陛升壇詣天帝酒罇所執尊者
舉羃太常卿酌醴齊訖武舞作謁者引太常卿進天帝
神坐前北向跪奠爵興再拜訖謁者引太常卿詣配帝酒
尊所取爵于坫執尊者舉羃太常卿酌醴齊訖謁者引
太常卿進太宗神坐前東向跪奠爵興再拜謁者引太
常卿立于南方北向五方帝之太祝亦各酌醴齊俱
進于神坐前訖還尊所諸太祝各以爵酌罍福酒各置
一爵一太祝持爵進太常卿之右西向立太常卿再拜
受爵跪祭酒遂飲卒爵太祝進受爵復于坫太常卿興
再拜謁者引太常卿降復位初太常卿獻將畢謁者引
光禄卿詣罍洗盥手洗匏爵酌盎齊獻正坐配坐及五
方帝之座終獻如亞獻之儀訖謁者引光禄卿降復位
初太常卿將升獻賛引引五帝之獻官各詣罍洗盥手
洗爵酌醴齊進奠於太昊氏神坐前餘坐各齋郎助奠
訖還本位五帝獻將畢五官之獻官詣罍洗酌醍齊進
奠於勾芒氏神坐前餘坐皆祝史助奠訖獻官還本位
舞六成樂止舞獻俱畢上下諸祝各進跪徹豆興還尊
所(徹者籩豆各一/少移於故處)奉禮曰賜胙賛者唱衆官再拜衆官
在位者皆再拜(已飲福/者不拜)預和之樂作奉禮曰衆官再拜
衆官在位者皆再拜樂一成止謁者進太尉之左白請
就望燎位别太尉就望燎位南向立於衆官將拜諸祝
各執篚進神坐取玉帛祝版齋郎以俎載牲體稷黍飯
爵酒各由其陛降壇南行經懸内當柴壇南東行自南
陛登柴壇以玉幣祝版饌物置於柴上户内諸祝又以
五官之禮幣俱從燎奉禮曰可燎東西面各六人以炬
燎半柴謁者進太尉之左白禮畢謁者引太尉出謁者
贊引各引祀官以出賛引引御史以下俱復執事位立
定奉禮曰再拜御史以下皆再拜賛引引出工人二舞
以次出
　
　
　
　
　
　
　
　
　
　
　
　
　
　
　
　大唐開元禮卷九
欽定四庫全書
　大唐開元禮卷十　　　　唐　蕭嵩等　撰
　　吉禮
　　　皇帝大享于明堂
　　　齋戒　　　　　　　陳設
　　　省牲器　　　　　　鑾駕出宫
　　　薦玉帛　　　　　　進熟
　　　鑾駕還宫
　　　　齋戒
將祀有司卜日如别儀前祀七日平明太尉誓百官於
尚書省曰某月某日祀昊天上帝於明堂各揚其職不
供其事國有常刑皇帝散齋四日于别殿致齋三日二
日于太極殿一日于行宫前致齋一日尚舍奉御設御
幄于太極殿西序及室内俱東向尚舍直長張帷于
前楹下致齋之日質明諸衛勒所部屯門列仗晝漏上
水一刻侍中版奏請中嚴諸衛之屬各帥其隊入陳于
殿前如常儀通事舍人引文武五品已上袴褶陪位如
式諸侍衛之官各服其服諸侍臣並結珮俱詣閤奉迎
侍中版奏外辦上水三刻皇帝服通天冠絳紗袍結珮
乗輿出自西房曲直華葢警蹕侍衛如常儀即御坐東
向坐侍臣夾侍如常一刻頃侍中前跪奏稱侍中臣某
言請降就齋室俛伏興還侍位皇帝降坐入室文武侍
臣各還省直衛者如常儀通事舍人引陪位者以次出
凡預祀之官散齋四日致齋三日(散齋皆于正寝致齊/二日于本司一日于)
(祀所其無本司者/即二日于郊社署)近侍之官應從升者及從祀羣官諸
方客使各于祀所清齋一宿散齋理事如舊唯不吊喪
問疾不作樂不判刑殺文書不行刑罰不預穢惡致齋
唯祀事得行其餘悉斷其祀官已齋而闕者通攝行事
諸祀官致齋之日給酒食及明衣各習禮于齋所光禄
卿監取明水火(太官令取水于隂鍳取火于/陽燧火以供爨水以實尊)前祀二日
太尉告睿宗大聖真皇帝廟如常告之儀(告以配神/作主之意)前
祀一日諸衛令其屬未後一刻各以其方服守衛明堂
四門(每門二人/每隅一人)與太樂工人俱清齋一宿
　　　　陳設
前祀三日尚舍直長施大次于明堂東門之外道北尚
舍奉御鋪御坐守宫設文武侍臣次于大次之後文官
在左武官在右俱南向設諸從祀官于璧水東門之外
道南從祀事文官九品以上于祀官之東東方南方蕃
客又于其東俱重行每等異位北向西上酅公介公于
璧水西門之外道南武官九品已上于酅公介公之西西
方北方蕃客又于其西俱重行每等異位北向東上(其/褒)
(聖侯于文官三品之下若有諸州/使人分方位各于文武官之後)設陳饌幔于璧水東
門之内道北南向前祀二日太樂令設宫懸之樂于明
堂前庭東方西方磬簴起北鐘簴次之南方北方磬簴
起西鐘簴次之設十二鎛鐘于編懸之間各依辰位樹
雷鼓于北懸之間道之左右植建鼓于四隅置柷敔于
懸南柷在左敔在右設歌鐘歌磬于堂上近南北向磬
簴在西鐘簴在東其匏竹者立于階間重行北向相對
為首(凡懸皆展/而編之)諸工人各位于懸後東方西方以北為
上南方北方以西為上右校清掃明堂内外郊社令積
柴于燎壇(其壇于樂/懸之南)方一丈髙一丈二尺開上南陛
出户方六尺前祀一日奉禮設御座于堂之東南
西向設祀官公卿位于東門之内道南執事者位于公
卿之後近南每等異位俱重行西面北上設御史位于
堂下一位在東南西向一位在西南東向令史各陪其
後設奉禮位于樂懸東北賛者二人在南差退俱西向
設協律郎位于堂上午陛之西東向設太樂令位于北
懸之間設太祝奉玉帛位于柴壇之南皆北向設從
祀官位文官九品已上于執事之南東方南方蕃客又
于其南俱每等異位重行西面北上酅公介公位于西
門之内道南武官九品以上于酅公介公之後西方北
方蕃客于武官之南俱毎等異位重行東面北上(其褒/聖侯)
(于文武官三品之下若有諸州/使人分方位各于文武官之後)又設祀官及從祀羣官
等門外位于東西門外道南皆如設次之式設牲牓于
東門之外當門西向南上蒼牲一居前又蒼牲一少退
又青牲二赤牲二黄牲二白牲二元牲二牲牓少退又
設廩犧令位于牲西南史陪其後俱北向設諸太祝位
于牲東各當牲後祝史陪其後俱西向設太常卿省牲
位于牲前近北又設御史位于太常卿之西俱南向設
酒尊之位于明堂之上下昊天上帝太尊二著尊二犧
尊二山罍二在室内神坐之左象尊二壺尊二山罍二
在堂下東南西向配帝著尊二犧尊二象尊二山罍二在
堂上神坐之左五方帝各太尊二著尊二犧尊二山罍
二各于室内神座之左内向五帝各著尊二在堂
上各于神坐之左俱内向五官各象尊二在階下皆于
神坐之左俱右向(堂上之尊皆置于坫階下之尊皆/藉以席俱加勺羃設爵于尊下)設
御洗于東階東南亞獻之洗又于東南俱北向罍水在
洗東篚在洗西南肆(篚實以/巾爵)設五官罍洗篚羃各于酒
尊之左俱右向其執尊罍篚羃者各位于其後各設玉
幣之篚于堂之上下尊坫之閒祀日未明五刻太史令
郊社令升設昊天上帝神座於明堂太室之内中央南向
席以藁秸設睿宗大聖真皇帝神座于上帝之東南西向
席以莞設青帝於木室西向赤帝於火室北向黄帝於太
室南户之西北向白帝于金室東向黒帝于水室南向席
皆以藁秸設太昊炎帝軒轅少昊顓頊之坐各于五方帝
之左俱内向差退設五官坐于明堂之庭各依其方俱内
向席皆以莞設神座各于坐首
　　　　省牲器
省牲之日午後十刻去明堂二百步取諸衛之屬禁斷行人
晡後二刻郊社令帥府史二人及齋郎以尊坫罍洗篚羃入
設于位(升堂者/自夘階)晡後三刻諸太祝與廩犧令以牲就牓
位謁者引太常卿賛引引御史詣東階升堂視滌濯(凡/導)
(引者每曲一逡巡于視/濯執尊者皆舉羃告潔)訖引降就省牲位南向立廩犧
令少前曰請省牲退復位太常卿省牲廩犧令又前北
面舉手曰腯還本位諸太祝各循牲一匝西向舉手曰
充俱還本位諸太祝與廩犧令以次牽牲詣厨授太官
令謁者引光禄卿詣厨省鼎鑊申視濯溉賛引引御史
詣厨省饌(太常卿以下每/事訖各還尊所)祀日未明十五刻太官令帥
宰人以鸞刀割牲祝史以豆取毛血各置于饌所遂烹
牲
　　　　鑾駕出宫如圜丘之儀
　　　　奠玉帛
祀日未明三刻諸祀官各服其服郊社令良醖令各帥
其屬入實罇罍玉帛(凡六尊之次太尊為上實以汎齊/著尊次之實以醴齊犧尊次之實)
(以盎齊象尊次之實以醍齊壺尊次之實以沈齊山罍/為下實以清酒配帝著尊為上實以汎齊犧尊次之實)
(以醴齊象尊次之實以盎齊山罍為下實以清酒五方/帝太尊為上實以汎齊著尊次之實以醴齊犧尊次之)
(實以盎齊山罍為下實以清酒五人帝之著尊實以醴/齊五官之象尊實以醍齊𤣥酒各實于五帝之上尊禮)
(神之玉昊天上帝以四珪有邸青帝以青珪赤帝以赤/圭黄帝以黄琮白帝以騶虞黒帝以𤣥璜天帝配帝之)
(幣皆以蒼五方帝五帝五官/各從方色凡幣帛一丈八尺)太官令帥進饌者實諸籩
豆簋簠入設于東門之外饌幔内未明五刻奉禮帥賛
者先入就位賛引引御史博士諸太祝及令史祝史與
執尊罍篚羃者入自東門當壇南重行北面西上立定
奉禮曰再拜賛者承傳(凡奉禮有詞/賛者皆承傳)御史以下皆再拜
訖執尊罍篚羃者各就位賛引引御史諸太祝詣壇東
階升行掃除于上令史祝史行掃除于下訖各引就位
駕將至謁者賛引各引祀官通事舍人分引從祀羣官
諸方客使先至者俱就門外位駕至大次門外迴輅南
向將軍降立于輅右侍中進當鑾駕前跪奏稱侍中臣
某言請降輅俛伏興還侍位皇帝降路之大次通事舍
人引文武五品以上從祀之官皆就壝外位太樂令帥
工人二舞次入文舞陳于懸内武舞立于懸南道西謁者引
司空入行掃除訖復侍位如常儀皇帝停大次半刻頃
通事舍人分引從祀文武羣官酅公介公諸方客使及
四方蕃客使皆先入就位太常博士引太常卿立于大
次門外當門北向侍中版奏外辦皇帝服大裘而冕出
次華葢侍衛如常儀(侍衛負寳/陪從如式)博士引太常卿太常卿
引皇帝(凡太常前引/皆博士前導)至内門外殿中監進大珪尚衣奉
御又以鎮珪授殿中監受進皇帝搢大珪執鎮珪華盖
仗衛停于大次門外近侍者從入如常謁者引禮部尚
書太常少卿陪從如常皇帝至版位西向立(毎立定太/常卿與博)
(士退立/于左)謁者賛引各引祀官次入就位立定太常卿前
奏稱請再拜退復位皇帝再拜奉禮曰衆官在位者皆
再拜(其先拜/者不拜)太常卿前奏有司謹具請行事退復位協
律郎跪俛伏舉麾(凡取物者皆跪俛伏而取以/興奠物則奠物俛伏而後興)鼓柷奏
豫和之樂乃以圜鐘之均林鐘為徴太簇為商南吕為
羽姑洗為角作文舞樂舞六成偃麾戛敔樂止太常卿
前奏稱再拜退復位皇帝再拜奉禮曰衆官再拜衆官
在位者皆再拜謁者引諸獻官俱詣東陛升堂立於尊所
太祝與諸獻官皆跪取玉幣于篚立于東南隅西向北
上配帝太祝立于西南隅東向北上五方帝五帝五官
諸太祝及獻官又取幣于篚立于尊所太常卿引皇帝太
和之樂作(皇帝毎行皆/作太和之樂)皇帝升自南陛侍中中書令以
下及左右侍衛量人従升(以下/如之)皆皇帝升堂北向立樂止太
祝加玉於幣以授侍中侍中奉玉幣西向進皇帝搢鎮珪受
玉帛(凡受物皆搢鎮珪/奠訖執珪俛伏興)登歌作肅和之樂以大吕之均
太常卿引皇帝進北面跪奠于昊天上帝神坐俛伏興
太常卿引皇帝立於南方北面五方帝之太祝奉玉帛各奠
於其神坐還尊所皇帝再拜訖太祝又以配帝之幣授侍中
侍中奉幣北向進皇帝受幣太常卿引皇帝進東向跪
奠于睿宗大聖真皇帝神坐前俛伏興太常卿引皇帝
立于西方東向五帝之獻官各奠幣于神坐五官之
祝次奠幣于神坐各還尊所皇帝再拜訖登歌止太常
卿引皇帝樂作皇帝降自南陛還版位西向立樂止初
羣官拜訖祝史皆奉毛血之豆立于堂下于登歌止祝
史奉毛血各由其陛升諸太祝迎取于堂上俱進奠于
神坐前太祝與祝史退立于罇所
　　　　進熟
皇帝既升奠玉帛太官令帥進饌者奉饌陳于内壝門
外謁者引司徒出詣饌所司徒奉天帝之俎皇帝既至
位樂止太官令引饌入俎初入門雍和之樂作以黄鐘
之均饌至陛樂止祝史俱進徹毛血之豆降自東陛以
出天帝之饌升自午陛配帝之饌升自夘陛五方帝五
帝之饌各由其陛諸太祝迎引于堂上各設于神坐前
(籩豆盖羃先徹乃升簠/簋既奠却其盖于下)設訖謁者司徒太官令帥進饌
者降自東陛以出司徒復位諸太祝各還尊所又進設
五官之饌相次而畢初壇上設饌訖太常卿引皇帝詣
罍洗樂作皇帝至罍洗樂止侍中跪取匜興沃水又侍
中跪取盤興承水皇帝盥手黄門侍郎跪取巾于篚興
進皇帝帨手訖黄門侍郎受巾跪奠于篚黄門侍郎又
取匏爵於篚興進於皇帝皇帝受爵侍中酌罍水又侍中奉
盤承水皇帝洗爵黄門侍郎又授巾皆如初皇帝拭爵
訖侍中奠盤匜黄門侍郎受巾奠于篚皆如初太常卿
引皇帝樂作皇帝自南陛升堂樂止太常卿引皇帝詣
天帝酒尊所執尊者舉羃侍中賛酌汎齊訖夀和之樂
作(皇帝毎酌獻飲福/皆作夀和之樂)太常卿引皇帝進昊天上帝神坐
前北向跪奠爵俛伏興太常卿引皇帝立于南方北向
太祝一人持版進于皇帝之右西向跪讀祝文曰維某
年歳次某月朔日子嗣天子臣某敢昭告于昊天上帝
惟神覆燾羣生甄陶庶類不言而信普博無私謹擇元
辰祗率恒禮敬以玉帛犧齊粢盛庻品肅恭禋祀式展
誠敬皇考睿宗大聖真皇帝配神作主尚饗訖興皇帝
再拜初讀祝文訖樂作太祝進奠版于天帝神坐前還
尊所皇帝拜訖樂止太常卿引皇帝詣配帝酒尊所執
尊者舉羃侍中取爵于坫進皇帝受爵侍中賛酌汎
齊訖樂作太常卿引皇帝進睿宗大聖真皇帝神坐前
東向跪奠爵俛伏興太常卿引皇帝立于西方東向謁
者五人引五方帝之太祝詣罍洗盥手俱取匏爵于坫
酌汎齊各進奠于其神坐前還尊所樂止配帝太祝一
人持版進于皇帝之右北面跪讀祝文曰維某年歳次
月朔日子孝子開元神武皇帝臣某敢昭告于皇考睿
宗大聖真皇帝祗率舊章肅若恒禮敬致禋祀于昊天
上帝惟皇考徳光宇宙道叶乾元申錫無疆實膺嚴配
謹以制幣犧齊粢盛庻品肅恭明薦侑神作主尚饗訖
興皇帝再拜初讀祝文訖樂作太祝進奠版于神坐還
尊所皇帝拜訖樂止太常卿引皇帝南方北向立樂作
諸太祝各以爵酌上尊福酒合置一爵一太祝持爵授
侍中侍中受爵西向進皇帝再拜受爵跪祭酒啐酒奠
爵俛伏興太祝各帥齋郎進俎太祝減神前胙肉加于
俎以胙肉共置一俎上一太祝持俎以授司徒司徒奉俎
西向進皇帝受以授左右謁者引司徒降復位皇帝跪
取爵遂飲卒爵侍中進受爵以授太祝太祝受爵復于
坫皇帝俛伏興再拜樂止太常卿引皇帝樂作皇帝降
自南陛還版位西向立樂止文舞出鼓柷作舒和之樂
出訖戛敔樂止武舞入鼓柷作舒和之樂立定戛敔樂
止皇帝獻將畢謁者引太尉詣罍洗盥手洗匏爵訖太
尉自夘陛升堂詣天帝著尊所執尊者舉羃太尉酌醴
齊武舞作謁者引太尉進天帝神坐前北向跪奠爵興
再拜訖謁者引太尉詣配帝酒尊所取爵于坫執尊者
舉羃太尉酌醴齊謁者引太尉進睿宗大聖真皇帝神
坐前西向跪奠爵興再拜訖謁者引五方帝之太祝各
取爵于坫酌醴齊俱進奠于其神坐謁者引太尉立于
南方北向再拜訖諸太祝各以爵酌罍福酒合置一爵
一太祝持進太尉之右西向立太尉再拜受爵跪祭酒
遂飲卒爵太祝進受爵復于坫太尉興再拜謁者引太
尉降復位初太尉獻將畢謁者引光禄卿詣罍洗匏爵
升酌盎齊獻正坐配坐五方帝之祝亦各酌盎齊奠神
坐終獻如亞獻之儀謁者引光禄卿及諸獻官降復位
初太尉將升獻謁者引五帝之獻官詣罍洗盥手洗匏
爵各由其陛升俱酌醴齊跪奠于帝太昊氏神坐前餘
坐齋郎助奠相次畢各還本位五帝獻將畢謁者引五
官之獻官各詣罍洗盥手洗匏爵訖各進酌醍齊跪奠
于勾芒氏神坐前餘坐齋郎助奠相次畢各還本位及
終獻畢武舞六成樂止舞獻俱畢上下諸祝各進跪徹
豆興還尊所(徹者籩豆各一/少移于故處)奉禮曰賜胙賛者唱衆官
再拜衆官在位者皆再拜(已飲福/者不拜)豫和之樂作太常卿
前奏稱請再拜退復位皇帝再拜奉禮曰衆官再拜衆
官在位者皆再拜樂一成止太常卿前奏請就望燎位
太常卿引皇帝樂作皇帝就望燎位南向立樂止于羣
官將拜諸祝各執篚神坐前取玉帛祝版齋郎以俎載
牲體稷黍飯酒各由其陛降壇南行經懸内當柴壇南
東行自南陛登柴壇以玉帛祝版饌物置于柴壇上
戸内奉禮曰可燎東西面各六人以炬燎火半柴太常
卿前奏禮畢太常卿引皇帝還大次樂作皇帝出門殿
中監前受鎮珪以授尚衣奉御殿中監又前受大珪華
盖侍衛如常儀皇帝入次樂止謁者賛引各引祀官通
事舍人分别引從祀羣官諸方客使及蕃客以次出御
史太祝協律郎以下俱復執事位立定奉禮曰再拜御
史以下皆再拜賛引出工人二舞以次出
　　鑾駕還宫如圜丘之儀
　大唐開元禮卷十
欽定四庫全書
　大唐開元禮卷十一　　　　唐　蕭嵩等　撰
　　吉禮
　　　　季冬大享於明堂有司攝事
　　　　齋戒　　　　　　　陳設
　　　省牲器　　　　　　　薦玉帛
　　　　進熟
　　　　齋戒
將祀有司卜日如别儀前祀七日平明太尉誓百官於尚書
省曰某月某日祀昊天上帝於明堂各揚其職不供其事國
有常刑凡預祀之官散齋四日致齋三日(散齋皆於正寢致/齋二日於本司一)
(日於祀所其無本/司者則皆於祀所)散齋理事如舊唯不弔喪問疾不作樂不
判署刑殺文書不行刑罰不預穢惡致齋唯祀事得行其餘
悉斷其祀官已齋而闕者通攝行事諸祀官致齋之日給酒
食及明衣各習禮於齋所光禄卿監取明水火(太官令取水/於隂鑒取火)
(於陽燧火以供/爨水以實罇)前祀二日太尉告睿宗大聖真皇帝廟如常
祀一日諸衛令其屬未後一刻各以其方器服守衛明
堂四門(毎門二人/毎隅一人)與太樂工人俱清齋一宿
　　　　陳設
前祀三日守宮設祀官公卿以下次于璧水東門之外
道南北向以西為上設陳饌幔于璧水東門之内道北
南向前祀二日太樂令設宫懸之樂於明堂前庭東方
西方磬簴起北鐘簴次之南方北方磬簴起西鐘簴
次之設十二鎛鐘于編懸之間各依辰位樹雷鼔于北
懸之内道之左右植建鼓于四隅置柷敔于懸内柷在
左敔在右設歌鐘歌磬于堂上前楹下北向磬簴在西
鐘簴在東其匏竹者立于堂下重行北向相對為首(凡/懸)
(皆展而/編之)諸工人各位于懸後東方西方以北為上南方
北方以西為上右校清掃明堂内外郊社令積柴于燎
壇(其壇于樂/懸之間)方一丈二尺開上南出户方六尺前祀一
日奉禮設祀官公卿位于堂之東南執事者位又于公
卿東南每等異位俱重行西面北上設御史位于堂下
一位于東南西向一位于西南東向令史各陪其後設
奉禮位于樂懸東北賛者二人在南差退俱西向又設
協律郎位于堂上午陛之西東向設太樂令位於北懸之
間設望燎位于柴壇之北南向設祀官公卿以下門外
位皆于東門之外道南每等異位重行北面西上設牲
牓于東門之外當門西向南上蒼牲一居前又蒼牲一
少退又青牲二黄牲二白牲二元牲二皆在北少退設
廩犧令位于牲西南史陪其後俱北向設諸太祝位于
牲東各當牲後祝史陪其後設太常卿省牲位于牲前
近北又設御史位于太常卿之西俱南向設酒樽之位
于堂之上下昊天上帝太樽二著樽二山罍二在室内
神坐之左象樽二壺罇二山罍二在堂下東南西向配
帝著尊二犧尊二象尊二山罍二在堂上于神坐之左五
方帝各太樽二著尊二犧尊二山罍二各于神坐之左内
向五帝著尊二亦于神坐之左俱内向五官各象樽二
在階下並于神坐之左俱右向(堂上之尊皆置于坫階/下之樽皆藉以席俱加)
(羃勺設爵/于尊下)設洗于東階東南亞獻之洗又于東南北向
罍水在洗東篚在洗西南肆(篚實以/巾爵)設五官罍洗篚羃
各于酒樽之左俱右向其執尊罍篚羃者各位于其後
各設玉幣之篚于堂上下樽坫之間祀日未明五刻太
史令郊社令升設昊天上帝神坐于明堂太室之内中
央南向席以藁秸設睿宗大聖真皇帝神坐于上帝之
左西向設青帝于木室西向赤帝于火室北向黄帝于
太室南户之西北向白帝于金室東向黒帝于水室南
向席皆以藁秸設太昊炎帝軒轅少昊顓頊之坐各于
五方帝之左俱内向差退(若非明堂五室亦如/雩祀圜丘設座之禮)設五官
神坐于明堂之庭各依其方内向席皆以莞設神坐各
于坐首
　　　　省牲器
省牲之日午後十刻去明堂三百步所諸衛之屬禁斷行人
晡後三刻郊社令帥府史二人及齋郎以樽坫罍洗篚羃入
設于位(升堂者/即夘陛)晡後三刻諸太祝與廩犧令以牲就牓
位謁者引太常卿賛引引御史入詣夘陛升堂視滌濯
(凡導引者毎曲一逡巡于/視濯執樽者皆舉羃告潔)訖引降就省牲位南向立廩
犧令少前曰請省牲退復位太常卿省牲廩犧令又前
北面舉手曰腯還本位諸太祝各循牲一匝西面舉手
曰充俱還本位諸太祝與廩犧令以次牽牲詣厨授太官
謁者引光禄寺詣厨省鼎鑊申視濯溉賛引引御史詣
厨省饌具(太常卿以下毎/事訖各還齋所)祀日未明十五刻太官令帥
宰人以鑾刀割牲祝史以豆取毛血各置于饌所遂烹
牲
　　　　薦玉帛
祀日未明三刻諸祀官各服其服郊社令良醖令各帥
其屬入實樽罍及玉幣(凡六尊之次太尊為上實以汎/齊著尊次之實以醴齊犧樽次)
(之實以盎齊象尊次之實以醍齊壺尊次之實以沈齊山/罍為下實以清酒五方帝太樽為上實以汎齊著尊次之)
(實以醍齊犧尊次之實以盎齊山罍為下實以清酒配帝/著尊為上實以汎齊犧尊次之實以醴齊象尊次之實以)
(盎齊五帝之著尊實以醴齊玉官之象尊實以醍齊𤣥酒/各實于五齊之上尊禮神之玉昊天上帝以四圭有邸青)
(帝以青圭赤帝以赤璋黄帝以黄琮白帝以騶虞黒帝以/元璜天帝配帝之幣皆以蒼五方帝五帝各従本方色禮)
(幣皆長一/丈有八尺)諸太祝以玉帛置于篚太官令帥進饌者
實諸籩豆等皆設于饌幔内未明二刻奉禮帥賛者先
入就位賛引引御史博士諸太祝及令史祝史與執尊
罍篚羃者入自東門當午陛之南重行北面西上立定奉
禮曰再拜賛者承傳(凡奉禮有詞/賛者皆承傳)御史以下皆再拜訖
執樽罍篚羃者各就位賛引引御史諸太祝詣堂夘陛
升行掃除于上令史祝史行掃除于下訖引降就位未
明一刻謁者賛引各引祀官俱就門外位太樂令帥工
人二舞次入就位文舞入陳于懸内武舞立于懸南道
西(其升堂者皆脱履/于下降納如常)謁者引司空入就位立定奉禮曰
再拜司空再拜謁者引司空詣堂夘陛升行掃除于上
降行樂懸于下訖引復位謁者賛引各引祀官次入就
位立定奉禮曰衆官再拜衆官在位者皆再拜(其先拜/者不拜)
謁者進太尉之左白有司謹具請行事退復位協律郎
跪伏舉麾(凡取物者皆跪俛伏而取以/興奠物則奠訖俛伏而後興)鼓柷奏豫和之
樂乃以圜鐘之均作文舞之舞樂舞六成(林鍾三奏黄/鍾太蔟姑洗)
(各一/奏)偃麾戛敔樂止(凡樂皆協律郎舉麾工鼔柷/而後作偃麾戛敔而後止)奉禮
曰衆官再拜衆官在位者皆再拜謁者引諸助奠者俱
詣東陛升堂立于罇所太祝與諸助奠者皆跪取玉幣
于篚立于東南隅西向北上配帝太祝立于西南隅東
向北上五方上帝五帝太祝又取幣于篚立于尊所訖
謁者引太尉詣南陛升北向立太祝加玉于幣東向授
太尉太尉受玉幣(凡受物皆搢笏跪/奠訖執笏俛伏興)登歌作肅和之樂
以大吕之均謁者引太尉進北向跪奠于昊天上帝神
坐前訖俛伏興謁者引太尉少退北向立謁者五人引
五方帝之太祝各奉玉幣奠於神坐訖還樽所太尉再
拜訖配帝之太祝又以幣授太尉太尉受幣謁者引太
尉進東向跪奠于睿宗大聖真皇帝神坐前俛伏興謁
者引太尉少退東向立又謁者引五帝之獻官亦各以
幣奠于其神坐前五官之祝亦各以幣奠神坐訖太尉
再拜訖謁者引太尉降就位登歌止初衆官再拜訖諸
祝史各奉毛血之豆立于堂下于登歌止祝史奉毛血
入各由其陛升諸太祝迎取于壇上俱進奠于神坐諸
太祝與祝史退立于樽所
　　　　進熟
太尉既升奠玉幣大官令出帥進饌者各奉饌陳于門外謁
者引司徒出詣饌所司徒奉天帝之俎諸太祝既奠毛
血太官令引饌入俎初入門奏雍和之樂(自後酌獻皆/奏雍和之樂)
皆以黄鐘之均(自後堂下之/樂皆奏黄鐘)饌各至階樂止祝史俱進
徹毛血之豆降自東陛以出天帝之饌升自午陛配帝
之饌升自夘陛五方上帝五帝之饌各由其陛諸太祝
迎引于堂上各設于神坐前(籩豆盖羃先徹乃升簋/簠既奠却其盖于下)設
訖謁者司徒太官令帥進饌者降自東陛以出司徒復
位諸太祝各還樽所又進設五官之饌相次而畢初壇
上設饌訖謁者引太尉升自午陛詣天帝酒尊所執樽
者舉羃太尉酌汎齊訖樂作謁者引太尉入詣天帝神
坐前北面跪奠爵興謁者引太尉少退北向立五方帝
諸太祝取匏爵于坫酌汎齊各進奠于神坐前訖還尊
所樂止太祝一人持版進于神坐之右東面跪讀祝文
曰維某年歲次月朔日子嗣天子臣某謹遣太尉封
臣名敢昭告于昊天上帝惟神覆燾羣生陶甄庶類不
言而信普博無私謹擇元辰祗率恒禮敬以玉帛犧齊
粢盛庻品肅恭禋祀式展誠敬皇考睿宗大聖真皇帝
配神作主尚饗訖興太尉再拜初讀祝文訖樂作太祝
進版于天帝神坐還樽所太尉再拜訖樂止謁者引太
尉詣配帝酒樽所取爵於坫執樽者舉羃太尉酌汎齊
訖樂作謁者引太尉進睿宗大聖真皇帝坐前東向跪
奠爵俛伏興太尉少退東向立謁者五人引五方帝之
太祝俱取爵于坫酌汎齊各進奠于其神坐前訖還樽
所樂止太祝一人持版進于神坐之右北面跪讀祝文
曰維某年歳次月朔日子孝子開元神武皇帝臣某謹
遣太尉封臣名敢昭告于皇考睿宗大聖真皇帝祗率
舊章肅若恒禮致敬禋祀昊天上帝惟皇考徳光宇宙
道叶乾元申錫無疆實膺嚴配謹以制幣犧齊粢盛庻
品肅恭明薦侑神作主尚饗訖興太尉再拜初讀祝文
訖樂作太祝進奠版于神坐訖還樽所立太尉再拜訖
樂止謁者引太尉少退北向立樂作諸太祝各以爵酌
罍福酒合置一爵一太祝持爵進太尉之右西向立太
尉再拜受爵跪祭酒啐酒奠爵興諸太祝各帥齋郎進
俎太祝減神前胙肉(皆取前脚/第二骨)加于俎以胙肉共置一
俎上太祝持俎西向授太尉太尉受以授齋郎太尉跪
取爵遂飲卒酌太祝進受爵復于坫太尉興再拜謁者
引太尉降復位文舞出鼔柷作舒和之樂出訖戛敔樂
止武舞入鼓柷作舒和之樂立定戛敔樂止初太尉將
復位謁者引太常卿詣罍洗盥手洗匏爵訖謁者引太
常卿自夘陛升堂詣天帝著樽所執尊者舉羃太常卿
酌醴齊舞作謁者引太常卿進昊天上帝神坐前北向
跪奠爵興謁者引太常卿立于南方北向再拜訖謁者
引太常卿詣配帝酒樽所取爵于坫執樽者舉羃太常
卿酌醴齊謁者引太常卿進睿宗大聖真皇帝神坐前
東向跪奠爵興五方帝之太祝亦各取爵于坫酌醴齊
俱進奠于其神坐訖謁者引太常卿立于南方北向再
拜訖諸太祝各以爵酌罍福酒合置一爵一太祝持爵
進於太常卿之右西向立太常卿再拜受爵跪祭酒遂飲
卒爵太祝進受爵復于坫太常卿再拜興謁者引太常
卿降復位初太常卿獻將畢謁者引光禄卿詣罍洗匏
爵升酌盎齊獻正坐配坐五方帝之祝亦各酌盎齊獻
神座訖終獻皆如亞獻之儀謁者引光禄卿降復位初太
常卿將升獻謁者五人分引五帝之獻官詣罍洗盥洗
匏爵各由其陛俱酌醴齊各跪奠于帝太昊氏神坐餘
坐齋郎助奠訖各還本位五帝獻將畢謁者引獻官詣
罍洗盥手洗爵訖各進酌醍齊跪奠于勾芒氏神坐前
餘坐齋郎助奠訖各還本位及終獻畢武舞六成樂止
諸祝各進跪徹豆興還樽所(徹者籩豆各/一少移故處)奉禮曰賜胙
賛者唱衆官再拜(已飲福受/胙者不拜)豫和之樂作奉禮曰衆官再
拜衆官在位者皆再拜樂一成止謁者進太尉之左白請就
望燎位謁者引太尉就望燎位南向立于衆官将拜諸祝史
執篚進神前取玉帛祝版齋郎以俎載牲體稷黍飯各由其
陛降壇南行經懸内當柴壇南東行自南陛登柴壇以
玉帛祝版饌物置于柴上户内奉禮曰可燎東西面各
六人以炬燎火半柴謁者曰禮畢遂引太尉出謁者賛
引各引祀官以次出賛引引御史太祝以下俱復執事
位立定奉禮曰再拜御史以下皆再拜賛引引出工人二
舞以次出
　
　
　
　
　
　
　
　大唐開元禮卷十一
欽定四庫全書
　大唐開元禮卷十二　　　唐　蕭嵩等　撰
　　吉
　　　皇帝立春祀青帝於東郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
青帝於東郊各揚其職不供其事國有常刑皇帝散齋
四日致齋三日如圜丘之儀凡預祀之官散齋四日致
齋三日(散齋皆於正寢致齋二日於本司一/日於祀所其無本司者皆於祀所)近侍之官
應從升者及從祀羣官諸方客使各於本司及公館清
齋一宿凡散齋理事如舊唯不弔喪問疾不作樂不判
署刑殺文書不行刑罰不預穢惡致齊唯祀事得行其
餘悉禁祀官以下已齋而闕者通攝行事諸祀官致齋
之日給酒食及明衣各習禮於齋所光禄卿監取明水
火(太官令取水於隂鑒取火於/陽燧火以供爨水以實樽)前祀一日諸衛令其
屬未後一刻各以其方器守衛壝門與太樂工人俱清
齋一宿
　　　　陳設
前祀三日尚舍直長施大次於外壝東門之内道北南
向尚舎奉御鋪御坐衛尉設陳饌幔於内壝東門之外道
南北向設文武侍臣次又設祀官及從祀羣官諸州使
人蕃客等次前祀二日太樂令設宫懸之樂於壇南内
壝之内設歌鐘歌磬於壇上各如圜丘之儀右校掃除
壇之内外郊社令積柴於燎壇(其壇於樂懸之/南外壝之内)方一丈
高一丈二尺開上南出户方六尺前祀一日奉禮設御
位於壇東南西向設望燎位於柴壇之北南向設祀官公
卿位於内壝東門之外道南分獻之官於公卿之南執
事者位於其後每等異位俱重行西向北上設御史位
於壇下一位在東南西向一位在西南東向令史各陪
其後設奉禮位於樂懸東北賛者二人在南差退俱西
向設協律郎位於壇上南陛之西東向設太樂令位於北
懸之間北向設從祀之官文官九品已上位於執事之南
東方南方朝集使於文官之南東方南方蕃客又於其
南俱每等異位重行西面北上酅公介公位於内壝西
門之外道南武官九品已上於酅公介公之後西方北
方朝集使於武官之南西方北方蕃客又於其南俱每
等異位重行東面北上(其褒聖侯於文官三品之下諸/州使人分方各位於朝集使人)
(後/)又設祀官及從祀羣官等門外位於東西壝門之外
道南皆如設次之式設牲牓東壝之外當門西向配帝
牲牓少退南上設廩犧令位於牲西南祝史陪其後俱北
向設諸太祝位於牲東各當牲後祝史陪其後俱西向
設太常卿省牲位於牲前近北南向設青帝酒樽於壇之
上下太樽二著樽二犧樽二山罍二在壇上於東南隅北
向象樽二壺樽二山罍二在壇下皆於南陛之東北向
西上設配帝著樽二犧樽二象樽二山罍二在壇上於
青帝酒樽之東北向西上歲星三辰勾芒氏俱象樽二
各設於神坐之左皆右向七宿壺樽二設於神坐之右而
左向(青帝配帝之樽置於坫星辰以下/樽藉以席皆加勺羃設爵於樽下)設御洗於壇南陛
東南亞獻之洗又於東南俱北向罍水在洗東篚在洗西
南肆(篚實以/巾爵)設星辰以下罍洗篚羃各於其方陛道之
左俱内向執樽罍篚羃者各於其後又設玉幣之篚於
壇之上下樽坫之所祀日未明五刻太史令郊社令升設
青帝靈威仰神位於壇上北方南向席以藁秸設帝太昊
氏神坐於東方西向席以莞設歲星三辰之坐於壇之東北
七宿之坐於壇之西北各於其壇下南向相對爲首設勾芒
氏之坐於壇之東南西向席皆以莞設神坐各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻郊社令帥府史二人及齋郎以樽坫罍洗
篚羃入設於位太祝與廩犧令以牲就牓位謁者引太
常卿賛引引御史詣壇東陛升視滌濯於上(於視濯執/樽者皆舉)
(羃告/潔)訖引太常卿降復位謁者進太尉之左白請就門
外位謁者賛引各引祀官以下就門外位謁者引太常
卿就省牲位南向立廩犧令少前曰請省牲退復位太
常卿省牲廩犧令又前北面舉手曰腯還本位諸太祝各循
牲一匝西面舉手曰充俱還本位諸太祝與廩犧令以次
牽牲詣厨授太官令謁者引光禄卿詣厨省鼎鑊申視
濯溉謁者賛引各引祀官御史就厨省饌具訖俱還齋
所祀日未明十五刻太官令帥宰人以鸞刀割牲祝史
以豆取毛血各置於饌所遂烹牲
　　　　鑾駕出宫如圜丘之儀
　　　　奠玊帛
祀日未明三刻諸祀官各服其服郊社令良醖令各率
其屬入實樽罍玊幣(凡六樽之次太樽為上實以汎齊/著樽次之實以體齊犧樽次之實)
(以盎齊象樽次之實以醍齊壺樽次之實以沈齊山罍/為下實以清酒配帝著樽為上實以汎齊犧樽次之實)
(以醴齊象樽次之實以盎齊其嵗星三辰勾芒氏之象樽/俱實以醍齊七宿之壺樽俱實以沈齊𤣥酒各實於五)
(齊之上樽禮神之玉/以青珪其幣各以青)太官令帥進饌者實諸籩豆簠簋
入設於内壝東門之外饌幔内未明二刻奉禮帥賛者
先入就位賛引引御史博士諸太祝及令史祝史與執樽
罍篚羃者入自東壝門當壇南重行北面西上立定奉
禮曰再拜賛者承傳御史以下皆再拜訖執樽罍篚幂者
各就位賛引引御史博士諸太祝詣東陛升行掃除於
上令史祝史行掃除於下訖引就位車駕將至謁者賛
引引祀官通事舍人分引從事羣官諸方客使先至者
就門外位駕至大次門外迴輅南向將軍降立於輅右
侍中進當鑾駕前跪奏稱侍中臣某言請降輅俛伏興
還侍位皇帝降輅之大次通事舍人各引文武九品已
上從祀之官皆就壝外位太樂令帥工人二舞次入就
位文舞入陳於懸内武舞立於懸南道西謁者引司空
入行掃除訖出復位如常儀皇帝停大次半刻頃通事
舍人賛引各引從祀羣官介公酅公諸方客使先入就
位太常博士引太常卿立於大次門當門北向侍中版
奏外辦皇帝服大裘而冕出次華盖侍衛如常儀博士
引太常卿太常卿引皇帝(凡太常卿前導/皆博士先引)至内壝門外
殿中監進大珪尚衣奉御又以鎮珪授殿中監殿中監
受進皇帝搢大珪執鎮珪華盖仗衛停於門外近侍者
從入如常謁者引禮部尚書太常少卿陪從如常儀皇
帝至版位西向立(每立定太常卿博/士即退立於左)謁者賛引各引祀
官次入就位立定太常卿前奏稱再拜退復位皇帝再
拜奉禮曰衆官再拜衆官在位者皆再拜(其先拜/者不拜)太常
卿前奏有司謹具請行事退復位協律郎跪俛伏興舉
麾(凡取物者皆跪俛伏而取以/興奠物則奠訖俛伏而後興)鼓柷奏角音乃以黄鐘
之均文舞之舞樂舞六成偃麾戛敔樂止太常卿前奏
稱請再拜退復位皇帝再拜奉禮曰衆官再拜衆官在
位者皆再拜上下諸太祝俱取玊幣於篚各立於樽所
太常卿引皇帝太和之樂作皇帝詣壇升自南陛侍中
中書令以下左右侍衛量人從升壇皇帝升壇北向立
樂止太祝加玉於幣以授侍中侍中奉玉帛東向進皇
帝搢鎮珪受玉幣登歌作肅和之樂以大吕之均太常
卿引皇帝進北面跪奠於青帝靈威仰神坐俛伏興太
常卿引皇帝少退北向再拜訖太常卿引皇帝立於西
方東向又太祝以幣授侍中侍中奉幣北向進皇帝受
幣太常卿引皇帝進東向跪奠於帝太昊氏神坐俛伏
興太常卿引皇帝少退東向載拜訖登歌止太常卿引
皇帝樂作皇帝降自南陛還版位西向立樂止皇帝初
奠配帝之幣星辰以下諸祝各以幣進奠於神坐還樽
所初羣官拜訖祝史各奉毛血之豆立於門外之東登
歌止祝史奉毛血入各由其陛升諸太祝迎取於壇上
俱進奠於神坐前諸太祝與祝史退立於樽所
　　　　進熟
皇帝既升奠玉帛太官令帥進饌者奉饌陳於内壝門
外謁者引司徒出詣饌所司徒奉青帝之俎初皇帝既
至位樂止太官令引饌入俎初入門雍和之樂作以黄
鐘之均饌至陛樂止祝史俱進跪徹毛血之豆降自東
陛以出青帝之饌升自南陛配帝之饌升自東陛諸
太祝迎引於壇上各設於神坐前(籩豆盖羃先徹乃升下/簠簋既奠却其盖於)
設訖謁者引司徒太官令帥進饌者俱降自東陛以出
司徒復位諸太祝各還樽所又進設星辰以下之饌相
次而畢太常卿引皇帝詣罍洗樂作皇帝至罍洗樂止
侍中跪取匜興沃水又侍中跪取盤興承水皇帝盥手
黄門侍郎跪取巾於篚興進皇帝帨手訖黄門侍郎受巾
跪奠於篚遂取匏爵於篚興進皇帝受爵侍中酌罍水又
侍中奉盤皇帝洗爵黄門侍郎又授巾皆如初皇帝拭
爵訖侍中奠盤匜黄門侍郎受巾奠於篚皆如初太常
卿引皇帝樂作皇帝詣壇升自南陛樂止謁者引司徒
升自東陛立於樽所齋郎奉俎升立於司徒之後太常
卿引皇帝詣青帝酒樽所執樽者舉羃侍中賛酌汎齊
訖夀和之樂作太常卿引皇帝進青帝靈威仰神坐前
北向跪奠俛伏興太常卿引皇帝少退北向立樂止太
祝持版進於神坐之右東向跪讀祝文曰維某年嵗次
月朔日子嗣天子臣某敢昭告于青帝靈威仰獻春伊
始時惟發生品物昭蘇式遵恒禮敬以玉帛犧齊粢盛
庶品肅恭燔祀暢兹和徳帝太昊氏配神作主尚饗訖
興皇帝再拜初讀祝文訖樂作太祝進跪奠版於神坐
前興還樽所皇帝再拜訖樂止太常卿引皇帝詣配帝
酒樽所執樽者舉羃侍中取爵於坫進皇帝爵侍中賛
酌汎齊訖樂作太常卿引皇帝進帝太昊氏神坐前東
向跪奠爵俛伏興太常卿引皇帝少退東向立樂止太
祝持版進於神坐之左北面跪讀祝文曰維某年嵗次
月朔日子嗣開元神武皇帝臣諱敢昭告于帝太昊氏
爰始立春盛徳在木用致燔柴于青帝靈威仰惟帝布
兹仁政功叶上𤣥謹以制幣犧齊粢盛庶品偹兹明薦
配神作主尚饗訖興皇帝再拜初讀祝文訖樂作太祝
進跪奠版於神坐興還樽所皇帝拜訖樂止太常卿引
皇帝進青帝神坐前北向立樂作太祝各以爵酌上樽
福酒合置一爵一太祝持爵授侍中侍中受爵西向進
皇帝再拜受爵跪祭酒啐酒奠爵俛伏興太祝各
帥齋郎進爼太祝减神前胙肉加於俎以胙肉共
置一爼上太祝持爼以授司徒司徒奉爼西向進
皇帝受以授左右謁者引司徒降復位皇帝跪取
爵遂飲卒爵侍中受爵以授太祝太祝受爵復
於坫皇帝俛伏興再拜樂止太常卿引皇帝樂
作皇帝降自南陛還版位西向立樂止文舞入鼔
柷作舒和之樂出訖戛敔樂止武舞入鼓柷作舒
和之樂出訖戛敔樂止皇帝獻將畢謁者引太尉詣
罍洗盥手洗匏爵訖謁者引太尉自東階升壇詣青
帝著樽所執樽者舉羃太尉酌醴齊武舞作謁者
引太尉進青帝神坐前北向跪奠爵興謁者引太
尉少退北向再拜謁者引太尉詣配帝犧樽所取
爵於坫執樽者舉羃太尉酌醴齊謁者引太尉進帝
太昊氏神坐前東向跪奠爵興謁者引太尉少退東
向再拜謁者引太尉進青帝神坐前北面立太祝各
以爵酌罍福酒合置一爵一太祝持爵進太尉之右西
向立太尉再拜受爵跪祭酒遂飲卒爵太祝進受爵復於
坫太尉降復位初太尉獻將畢謁者引光禄卿詣罍洗
盥手洗匏爵升酌盎齊終獻如亞獻之儀訖謁者引光
禄卿復位初太尉將升獻賛引三人各引獻官以次
詣罍洗盥手洗爵一獻嵗星三辰一獻勾芒氏一獻七
宿各詣酒樽所俱酌酒進跪奠於坐首興餘坐皆祝史
助奠相次而畢賛引各引獻官還本位武舞六成樂止
舞獻俱畢上下諸祝各進跪徹豆興還樽所(徹者籩豆/各一少移)
(於故/處)奉禮曰賜胙賛者唱衆官再拜衆官在位者皆再
拜(已飲福受/胙者不拜)豫和之樂作太常卿前奏稱請再拜退復
位皇帝再拜奉禮曰衆官再拜衆官在位者皆再拜樂
一成止太常卿前奏請就望燎位太常卿引皇帝樂作
皇帝就望燎位南向立樂止於羣官將拜上下諸祝各
執篚進神坐前跪取玉帛祝版齋郎以俎載牲體稷黍
飯及酒爵興各自陛降壇南行經懸内當柴壇南東行
自南陛登柴壇以玉幣祝版饌物置於柴上户内諸祝
又以星辰以下之禮幣皆從燎奉禮曰可燎東西兩
面各六人以炬燎火半柴太常卿前奏禮畢太常卿引
皇帝還大次樂作皇帝出内壝門殿中監前受鎮珪以
授尚衣奉御殿中監前受大珪華盖侍衛如常儀皇帝
入次樂止謁者賛引引祀官通事舍人引從事羣官諸
方客使以次出賛引引御史以下俱復執事位立定奉禮
曰再拜御史已下皆再拜賛引引出工人二舞以次皆
出
　　　　鑾駕還宫如圜丘之儀
　
　
　
　
　
　大唐開元禮卷十二
欽定四庫全書
　大唐開元禮卷十三　　　唐　蕭嵩等　撰
　　吉禮
　　　立春祀青帝於東郊有司攝事
　　　齋戒　　　　　　　陳設
　　　省牲器　　　　　　　奠玉帛
　　　進熟
　　　　齋戒
前祀七日平明太尉誓百官於尚書省曰某年某日祀
東方青帝於東郊各揚其職不供其事國有常刑凡預祀
之官散齋四日致齋三日(散齋各於正寢致齋二日於者/本司一日於祀所其無本司)
(各於/祀所)散齋理事如舊唯不弔喪問疾不作樂不判署刑
殺文書不行刑罰不預穢惡致齋唯祀事得行其餘悉
斷其祀官已齋而闕者通攝行事光禄卿監取明水火
(太官令取水於隂鑒取火於/陽燧火以供爨水以實樽)前祀一日諸衛令其屬未
後一刻各以其方器服守衛壝門與太樂工人俱清齋一
宿
　　　　陳設
前祀三日衛尉設祀官公卿已下次於東壝之外道南
北向以西為上陳設饌幔於内壝東門之外道南北向
前祀二日太樂令設宫懸之樂於壇南内壝之内東方
西方磬簴起北鐘簴次之南方北方磬簴起西鐘簴次
之設十二鎛鐘於編懸之間各依辰位樹雷鼓於北懸
之内道之左右植建鼔於四隅置柷敔於懸内(柷在左/敔在右)
設歌鐘歌磬於壇上近南北向磬簴在東其匏竹者立
於壇下重行北向相對為首(凡懸皆展/而編之)諸工人各位於
懸後東方西方以北為上南方北方以西為上右校掃
除壇之内外郊社令積柴於燎壇(其壇於神壇之/左内壝之外)方一
丈髙一丈二尺開上南出户六尺前祀一日奉禮設祀
官公卿位於内壝東門之内道北執事位於道南毎等
異位俱重行西向以北為上設望燎位當柴壇之北南
向設御史位於壇上正位於東南隅西向副位於西南
隅東向令史陪其後於壇下設奉禮位於樂懸東北賛
者二人在南差退俱西向又設奉禮賛者位於燎壇東
北西向皆北上設協律郎位於壇上南陛之西東向設
太樂令位於北懸之間當壇北向設祀官公卿以下門
外位皆於東壝之外道南每等異位重行北向以西為
上設牲牓於東壝之外當門西向配帝牲牓少退南上
設廩犧令位於牲西南史陪其後俱北向設諸太祝位
於牲東各當牲後祝史陪其後俱西向設太常卿省牲
位於牲前近北南向設青帝酒樽於壇之上下太樽二
著樽二犧樽二山罍二在壇上于東南隅北向象樽二壺
樽二山罍二在壇下南陛之東北向俱西上設配帝著樽
二犧樽二象樽二山罍二在壇上於青帝酒樽之東北向
西上嵗星三辰勾芒氏俱象樽二各設於神坐之
左皆右向七宿壺樽二設於神坐之右而左向(青帝配/帝之樽)
(置於坫星辰以下尊俱藉以/席皆加勺羃設爵於尊下)設洗於壇南陛東南北向
罍水在洗東篚在洗西南肆(篚實以/巾爵)設星辰以下罍洗
篚羃各於其方陛道之左俱内向執樽罍篚幂者各於
樽罍篚幂之後各設玉幣之篚於壇之上下樽坫之所祀
日未明五刻太史令郊社令升設青帝靈威仰神坐於
壇北方南向席以槀秸設帝太昊氏神坐於東方西
向席以莞設嵗星三辰之坐於壇之東北七宿之坐於
壇之西北各於其壇下南向相對為首設勾芒氏之坐
於壇之東南西向席皆以莞設神位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻諸行事之官各服常服郊社令帥府史二
人及齋郎以樽坫罍洗篚羃入設於位晡後三刻諸太
祝與廩犧令以牲就牓位謁者引太常卿賛引引御史
詣壇東陛升視滌濯於上(於視濯執樽者/皆舉羃告潔)訖引太常卿
降復位謁者進太尉之左白請就門外位謁者賛引各
引祀官以下就門外位謁者引太常卿就省牲位南向
立廪犧令少前曰請省牲退復位太常卿省牲廪犧令
又前北面舉手曰腯還本位諸太祝各循牲一匝西面
舉手曰充俱還本位諸太祝與廪犧令以次牽牲詣厨
授太官謁者引光禄卿詣厨省鼎鑊申視濯溉謁者賛
引各引祀官御史就厨省饌具訖俱還齋所祀日未明
十五刻太官令帥宰人以鸞刀割牲祝史以豆取毛血
各置於饌所遂烹牲
　　　　奠玉帛
祀日未明三刻諸祀官各服其服郊社令良醖令各帥
其屬入實樽罍玉幣(凡六樽之次太樽為上實以汎齊/著樽次之實以醴齊犧樽次之實)
(以盎齊象樽次之實以醍齊壺樽次之實以沈齊山罍/為下實以𤣥酒配帝著樽為上實以汎齊犧樽次之實)
(以醴齊象樽次之實以盎齊山罍為下實以清酒其嵗星三/辰勾芒氏之象樽俱實以醍齊七宿之壺樽實以沈齊𤣥酒)
(各實於五齊之上禮神/之玉以青珪幣皆以青)太官令帥進饌者實諸邊豆簋簠
入設於内壝東門之外饌幔内未明二刻奉禮帥賛者先
入就位賛引引御史博士諸太祝及令史祝史與執樽
罍篚羃者入自東門當壇南重行北面西上立定奉禮
曰再拜賛者承傳(凡奉禮有詞/賛者皆承傳)御史以下皆再拜訖執
樽罍篚羃者各就位賛引引御史諸太祝詣壇東陛升行掃
除於上令史祝史行掃除於下訖各引就位未明一刻
太樂令帥工人二舞次入就位文舞入陳於懸内武舞
立於懸南道西謁者引司空入再拜行掃除訖引就位
初司空入謁者引祀官賛引引執事者俱就壝外位司
空掃除訖謁者賛引各引祀官次入就位立定奉禮曰
衆官再拜衆官在位者皆再拜(其先拜/者不拜)謁者進太尉之
左白有司謹具請行事退復位協律郎跪俛伏舉麾鼓
柷奏角音乃以黄鐘之均文舞之舞樂六成偃麾戛敔
樂止(凡樂皆協律郎舉麾工鼔柷/而後作偃麾戞敔而後止)奉禮曰衆官再拜衆
官在位者皆再拜上下諸太祝俱取玉幣於篚各立樽
所謁者引太尉詣南陛升壇北面立太祝加玉於幣東
向授太尉太尉受玉幣登歌作肅和之樂乃以大吕之
均謁者引太尉進北面跪於青帝靈威仰神坐前興謁
者引太尉少退北向再拜訖謁者引太尉立於西方東
向又太祝奉幣北向授太尉太尉受幣謁者引太尉進
東面跪奠於帝太昊氏神坐前興謁者引太尉少退東
向再拜訖登歌止謁者引太尉降自南陛還本位初太
尉奠配帝之幣星辰以下諸祝各以幣進奠於神坐還
樽所初衆官拜訖祝史各奉毛血之豆立於門外登歌
止祝史奉毛血入各由其陛升諸太祝迎取壇上俱進
奠於神坐前諸太祝與祝史退立於樽所
　　　　進熟
太尉既升奠玉帛太官令出帥進饌者奉饌陳於内壝
門外謁者引司徒出詣饌所司徒奉青帝之俎諸太祝
既奠毛血太官令引饌入俎初入門雍和之樂作饌至陛
樂止祝史俱進徹毛血之豆降自東陛以出青帝之饌
升自南陛配帝之饌升自東陛諸太祝迎引於壇上各
設於神坐前(籩豆盖羃先徹乃升簋/簠既奠却其盖於下)設訖謁者引司徒
太官令帥進饌者俱降自東陛以出司徒復位諸太祝
各還樽所又進設星辰以下之饌相次而畢謁者引太
尉詣罍洗盥手洗匏爵訖謁者引太尉升自南陛詣青
帝酒樽所執樽者舉羃太尉酌汎齊訖樂作謁者引太
尉進青帝靈威仰神坐前北向跪奠爵興謁者引太尉
少退北向立樂止太祝持版進於神坐之右東面跪讀
祝文曰維某年嵗次月朔日子嗣天子臣某謹遣太尉
封臣名敢昭告於青帝靈威仰獻春伊始時惟發生品
物昭蘇式遵恒禮敬以玉帛犧齊粢盛庶品肅恭燔祀
暢兹和徳帝太昊氏配神作主尚饗訖興太尉再拜初
讀祝文訖樂作太祝進奠版於神坐還樽所太尉拜訖
樂止謁者引太尉詣配帝酒樽所取爵於坫執樽者舉
羃太尉酌汎齊訖樂作謁者引太尉進帝太昊氏神坐
前東向跪奠爵興謁者引太尉少退東向立樂止太祝
持版進於神坐之左北面跪讀祝文曰維某年嵗次月
朔日子嗣開元神武皇帝某謹遣太尉封臣名敢昭告
于帝太昊氏爰始立春盛徳在木用致燔燎于青帝靈
威仰惟帝布兹仁政功叶上𤣥謹以制幣犧齊粢盛庶
品偹兹明薦配帝作主尚饗訖興太尉再拜初讀祝文
訖樂作太祝進奠版於神坐還樽所太尉再拜訖樂止
謁者引太尉進青帝神坐前北向立太祝各以爵酌罍
福酒合置一爵一太祝持爵進太尉之右西向立太尉
再拜受爵跪祭酒啐酒奠爵興太祝各帥齋郎進俎太祝
减神前胙肉加於俎以胙肉共置一俎上太祝持俎東
向授太尉太尉受以授齋郎太尉跪取爵遂飲卒爵太
祝進受爵復於坫太尉興再拜謁者引太尉降復位
文舞出鼔柷作舒和之樂出訖戛敔樂止武舞入鼓柷
作舒和之樂立定戞敔樂止初太尉獻將畢謁者引太
常卿詣罍洗盥手洗匏爵訖謁者引太常卿自東陛升
壇詣青帝著樽所執樽者舉羃太常卿酌醴齊訖武舞
作謁者引太常卿進青帝靈威仰神坐前北面跪奠爵
興謁者引太常卿少退北向再拜訖謁者引太常卿詣
配帝犧樽所取坫執樽者舉羃太常卿酌醴齊訖謁者
引太常卿進帝太昊氏神坐前東向跪奠爵興謁者引
太常卿少退東向再拜訖謁者引太常卿進青帝神坐
前北向立太祝各以爵酌罍福酒合置一爵一太祝持
爵進太常卿之右西向立太常卿再拜受爵跪祭酒遂
飲卒爵太祝進受爵復於坫太常卿再拜謁者引太常
卿降復位初太常卿獻將畢謁者引光禄卿詣罍洗盥
手洗匏爵升酌盎齊終獻如亞獻之儀訖謁者引光禄
卿降復位初太常卿將升獻賛引三人各引獻官以次
詣罍洗盥手洗爵一獻歳星三辰一獻勾芒氏一獻七宿
各詣酒樽所俱酌酒進奠於坐首餘皆祝史助奠相次
而畢賛引各引獻官還本位武舞六成樂止舞獻俱畢
上下諸祝各進徹豆還樽所(徹者籩豆各一/少移於故處)奉禮曰賜
胙賛者唱衆官再拜衆官皆再拜(已飲福受/胙者不拜)樂作奉禮
曰衆官再拜衆官在位者皆再拜樂一成止謁者進太
尉之左白請就望燎位謁者引太尉就望燎位南向立
於衆官將拜上下諸祝各執篚進神坐前取玉帛祝版
齋郎以俎載牲體稷黍飯及爵酒各由其陛降壇南行
經懸内當柴壇南東行自南陛登柴壇以玉幣祝版饌
物置於柴壇上户内諸祝又以星辰之下之禮幣皆從
燎奉禮曰可燎東西面各六人以炬燎火半柴謁者
進太尉之左曰禮畢謁者引太尉出又謁者賛引各引
祀官以次出賛引引御史以下俱復執事位立定奉禮
曰再拜御史以下皆再拜賛引引出工人二舞以次出
　
　
　
　
　
　
　
　
　
　
　大唐開元禮卷十三
欽定四庫全書
　大唐開元禮卷十四　　　唐　蕭嵩等　撰
　　吉禮
　　　皇帝立夏祀赤帝於南郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
赤帝於南郊各揚其職不供其事國有常刑皇帝散齋
四日致齋三日如圜丘之儀凡預祀之官散齋四日致
齋三日(散齊皆於正寢致齋二日於本司一/日於祀所其無本司者皆於祀所)近侍之官
應從升者及從祀羣官諸方客使各於本司及公館清
齋一宿凡散齋理事如舊唯不弔喪問疾不作樂不判
署刑殺文書不行刑罰不預穢惡致齋唯祀事得行其
餘悉斷其祀官以下已齋而闕者通攝行事諸祀官致
齋之日給酒食及明衣各習禮於齋所光禄卿監取明
水火(太官令取水於隂鍳取火於/陽燧火以供爨水以實樽)前祀一日諸衛令其
屬未後一刻各以其方器守衛壝門與太樂工人俱清
齋一宿
　　　　陳設
前祀三日尚舍直長施大次於外壝東門之内道北南
向尚舍奉御鋪御坐衛尉設陳饌幔於内壝東門之外
道南北向設文武侍臣次又設祝官及從祀羣官諸州
使人蕃客等次如式前祀二日太樂令設宫懸之樂於
壇南内壝之内設歌鐘歌磬於壇上各如圜丘之儀右
校掃除壇之内外郊社令積柴於燎壇(其壇於樂懸之/南外壝之内)
方一丈髙一丈二尺開上南出户方六尺前祀一日奉
禮郎設御㘴於壇之東南西向設望燎位於柴壇之北
南向設祀官公卿位於内壝東門之外道南分獻之官
於公卿之南執事者位於其後毎等異位俱重行西向
北上設御史位於壇下一位在東南西向一位在西南
東向令史各陪其後設奉禮位於樂懸東北賛者二人
在南差退俱西向設協律郎位於壇上南陛之西東向
設太樂令位於北懸之間北向設從祀官文官九品已
上於執事之南東方南方蕃客又於其南毎等異位重
行西向北上酅公介公位於内壝西門之外道南武官
九品以上於酅公介公之後西方北方蕃客又於其南
俱毎等異位重行東面北上(其褒聖侯於文官三品之/下諸州使人分方次京官)
(之/下)又設祀官及從祀羣官等門外位於東西壝門之外
道南皆如設次之式設牲牓於東壝之外當門西向配
帝牲牓少退南上設廩犧令位於牲西南史陪其後俱
北向設諸太祝位於牲東各當牲後祝史陪其後俱西
向設太常卿省牲位於牲前近北南向設赤帝酒樽於
壇之上下太樽二著樽二犧樽二山罍二在壇下於東南
隅北向象樽二壺樽二山罍二在壇下皆於南陛之東
北向西上設配帝著樽二犧樽二象樽二山罍二在壇上
於赤帝酒樽之東北向西上熒惑三辰祝融氏俱象樽
二各設於神坐之左皆右向七宿壺樽二設於神坐之
右而左向(赤帝配帝/樽藉以席)　(樽置於坫星辰以下/加勺羃設爵于樽下)設御洗於
壇南陛東南亞獻之洗又於東南俱北向罍水在洗東
篚在洗西南肆(篚實以/巾爵)設星辰以下罍洗篚幂各於其
方階道之左俱内向執樽罍篚幂者各於其後又設玉
幣之篚於壇之上下樽坫之所祀日未明五刻太史令
郊社令升設赤帝赤熛怒神位於壇之上北方南向席
以槀秸設帝神農氏神坐於東方西向席以莞設熒惑
三辰之坐於壇之東北七宿之坐於壇之西北各於其
壇下南向相對為首設祝融氏之坐於壇之東南西向
席皆以莞設神位各於坐首
　　　　省牲器
省牲一日午後十刻去壇二百步所諸衛之屬禁斷行
人晡後二刻郊社令帥府史二人及齋郎以樽坫罍洗
篚羃入設於位晡後三刻諸太祝與廪犧令以牲就牓
位謁者引太常卿賛引引御史詣壇東陛升視濯溉於
上(於視濯執樽者/皆舉幂告潔)訖引太常卿降復位謁者進太尉之
左白請就門外位謁者賛引各引祀官以下就門外位
謁者引太常卿就省牲位南向立廪犧令少前曰請省
牲退復位太常卿省牲廪犧令又前北面舉手曰腯還
本位諸太祝各循牲一匝西面舉手曰充俱還本位諸
太祝與廪犧令以次牽牲詣厨授太官令謁者引光禄
卿詣厨省鼎鑊申視濯溉謁者賛引各引祀官御史就厨省
饌具訖俱還齋所祀日未明十五刻太史令帥宰人以鸞
刀割牲祝史以豆取毛血各置於饌所遂烹牲
　　　　　鑾駕出宫如圜丘之儀
　　　　　奠玉帛
祀日未明三刻諸祀官各服其服郊社令良醖令各率
其屬入實樽罍及玉幣(凡六樽之次太樽為上實以汎/齊著樽次之實以醴齊犧樽次)
　(實以盎齊象樽次之實以醍齊壺樽次之實以沈齊山罍/下實以清酒配帝著樽為上實以汎齊犧樽次之實以醴)
(齊象樽次之實以盎齊山罍為下實以清酒其熒惑三辰祝/融氏之象樽俱實以醍齊七宿之壺樽俱實以沈齊𤣥酒各)
(實於五齊之上樽禮神之/玉以赤璋其幣各以赤色)太官令帥進饌者實諸籩豆
簠簋入設於内壝東門之外饌幔内未明二刻奉禮帥
賛者先入就位賛引引御史博士諸太祝及令史祝史
與執樽罍篚羃者入自東壝門當壇南重行北面西上
立定奉禮曰再拜賛者承傳(凡奉禮有辭/賛者皆承傳)御史以下皆
再拜訖執樽罍篚羃者各就位賛引引御史博士諸太
祝詣東陛升行掃除於上令史祝史行掃除於下訖各
引就位駕將至謁者賛引各引祝官通事舍人分引從
祀羣官諸方客使先至者就門外位駕至大次門外迴
輅南向千牛將軍降立于輅右侍中進當鑾駕前跪奏
稱侍中臣某言請降輅俛伏興還侍位皇帝降輅之大
次通事舍人各引文武五品已上從祀之官皆就壝外
位太樂令帥工人二舞次入就位文舞入陳於懸内武
舞立於懸南道西謁者引司空入行掃除訖出復位如
常儀皇帝停大次半刻頃通事舍人賛引各引從祀羣
官酅公介公諸方客使先入就位太常博士引太常卿
立於大次門當門北向侍中版奏外辦皇帝服衮冕出
次華盖侍衛如常儀博士引太常卿太常卿引皇帝(凡/太)
(常卿前導皆/博士先引)至内壝門外殿中監進大珪尚衣奉御又
以鎮珪授殿中監殿中監受進皇帝搢大珪執鎮珪華
盖仗衛停於門外近侍者從入如常謁者引禮部尚書
太常少卿陪從如常儀皇帝至版位西向立(毎立定太/常卿博士)
(即退立/於左)謁者賛引各引祀官次入就位立定太常卿前
奏稱請再拜退復位皇帝再拜奉禮曰衆官再拜衆官
在位者皆再拜(其先拜/者不拜)太常卿前奏有司謹具請行事
退復位協律郎跪俛伏舉麾(凡取物者皆跪俛伏而取/以興奠物則奠訖俛伏而)
(後/興)鼔柷奏徵音乃以黄鐘之均文武之舞樂舞六成偃
麾戛敔樂止太常卿前奏稱請再拜退復位皇帝再拜
奉禮曰衆官再拜衆官在位者皆再拜上下諸太祝俱
取玉幣於篚各立於樽所太常卿引皇帝太和之樂作
皇帝詣壇升自南陛侍中中書令以下侍衛量人從升
壇皇帝升壇北向立樂止太祝加玉於幣以授侍中侍
中奉玉帛東向進皇帝搢鎮珪受玉幣登歌作肅和之
樂以大吕之均太常卿引皇帝進北面跪奠於赤帝赤
熛怒神坐俛伏興太常卿引皇帝少退北面再拜訖太
常卿引皇帝立於西方東向又太祝以幣授侍中侍中
奉幣北向進皇帝受幣太常卿引皇帝進東向跪奠於
帝神農氏神坐俛伏興太常卿引皇帝少退東向再拜
訖登歌止太常卿引皇帝樂作皇帝降自南陛還版位
西向立樂止皇帝初奠配帝之幣星辰以下諸祝各以
幣進奠於神坐還樽所初羣官拜訖祝史各奉毛血之
豆立於門外於登歌止祝史奉毛血之豆入各由其陛
升諸太祝迎取於壇上俱進奠於神坐前諸太祝與祝
史退立於樽所
　　　　進熟
皇帝既升奠玉帛太官令出帥進饌者奉饌陳於内壝
門之外謁者引司徒出詣饌所司徒奉赤帝之俎初皇
帝既至位樂止太官令引饌入俎初入門雍和之樂作
以黄鐘之均饌至陛樂止祝史俱進跪徹毛血之豆降
自東陛以出赤帝之饌升自南陛配帝之饌升自東陛
諸太祝迎引於壇上各設於神坐前(籩豆盖羃先徹乃/升簋簠既奠却其)
(盖於/下)設訖謁者引司徒太官令帥進饌者俱降自東陛
以出司徒復位諸太祝各還樽所又進設星辰以下之
饌相次而畢太常卿引皇帝詣罍洗樂作皇帝至罍洗
樂止侍中跪取匜興沃水又侍中跪取盤興承水皇帝
盥手黄門侍郎跪取巾於篚興進皇帝帨手訖黄門侍郎
受巾跪奠於篚遂取匏樽於篚興進皇帝受爵侍中酌罍
水又侍中奉盥水皇帝洗爵黄門侍郎又授巾皆如初
皇帝拭爵訖侍中奠盤匜黄門侍郎受巾奠於篚皆如
常太常卿引皇帝樂作皇帝詣壇升自南陛樂止謁者
引司徒升自東陛立於樽所齋郎奉俎從升立於司徒
之後太常卿引皇帝詣赤帝酒樽所執樽者舉羃侍中
賛酌汎齊訖夀和之樂作太常卿引皇帝進赤帝赤熛
怒神坐前北向跪奠爵俛伏興太常卿引皇帝少退北
向立樂止太祝持版進於神坐之右東向跪讀祝文曰
維某年嵗次月朔日子嗣天子臣某敢昭告於赤帝赤
熛怒朱明戒序長贏馭莭庶品蕃碩用遵恒典敬以玉
帛犧齊粢盛庶品恭備禋祀肅昭養徳帝神農氏配神
作主尚饗訖興皇帝再拜初讀祝文訖樂作太祝進跪
奠版於神坐前興還樽所皇帝拜訖樂止太常卿引皇
帝詣配帝酒樽所執樽者舉羃侍中取爵於坫進皇帝
受爵侍中賛酌汎齊訖樂作太常卿引皇帝進帝神農
氏神坐前東向跪奠爵俛伏興太常卿引皇帝少退東
向立樂止太祝持版立於神坐之左北面跪讀祝文曰
維某年嵗次某月朔日子嗣開元神武皇帝臣諱敢昭
告於帝神農氏時惟孟夏火徳方融用致明禋於赤帝
赤熛怒惟帝表功協徳允斯作對謹以制幣犧齊粢盛
庶品式陳明薦作主配神尚饗訖興皇帝再拜初讀祝
文訖樂作太祝進跪奠版於神坐興還樽所皇帝拜訖
樂止太常卿引皇帝進赤帝神坐前北向立樂作太祝
各以爵酌上樽福酒合置一爵一太祝持爵授侍中侍
中受爵西向進皇帝再拜受爵跪祭酒啐酒奠爵俛伏
興太祝各帥齋郎進俎太祝减神前胙肉加於俎以
胙肉共置一俎上太祝持俎以授司徒司徒奉俎西向
進皇帝受以授左右謁者引司徒降復位皇帝跪取爵
遂飲卒爵侍中受爵以授太祝太祝受爵復於坫皇帝
俛伏興再拜樂止太常卿引皇帝樂作皇帝降自南陛
還版位西向立樂止文舞出鼔柷作舒和之樂出訖戛
敔樂止武舞入鼓柷作舒和之樂立定戛敔樂止皇帝
獻將畢謁者引太尉詣罍洗盥手洗匏爵訖謁者引太
尉自東陛升壇詣赤帝著樽所執樽者舉羃太尉酌醴
齊武舞作謁者引太尉進赤帝神坐前北向跪奠爵興
謁者引太尉少退北向再拜謁者引太尉詣配帝犧樽
所取爵於坫執樽者舉羃太尉酌醴齊謁者引太尉進
帝神農氏神坐前東向跪奠爵興謁者引太尉少退東
向再拜謁者引太尉進赤帝神坐前北面立太祝各以
爵酌罍福酒合置一爵一太祝持爵進太尉之右西向立
太尉再拜受爵跪祭酒遂飲卒爵太祝進受爵復於坫
太尉興再拜謁者引太尉降復位初太尉獻將畢謁者引
光禄卿詣罍洗盥手洗匏爵升酌盎齊終獻如亞獻之儀
訖謁者引光禄卿復位初太尉將升獻賛引三人各引獻
官以次詣罍洗盥手洗爵一獻熒惑三辰一獻祝融氏一
獻七宿各詣酒樽所俱酌酒進跪奠於坐首祝史助奠相
次而畢賛引各引獻官還本位武舞六成樂止舞獻俱
畢上下諸祝各進跪徹豆興還樽所(徹者籩豆各一/少移於故處)奉禮
曰賜胙賛者唱衆官再拜衆官在位者皆再拜(已飲福受/胙者不拜)
豫和之樂作太常卿前奏稱請再拜退復位皇帝再拜奉
禮曰衆官再拜衆官在位者皆再拜樂一成止太常卿前
奏請就望燎位太常卿引皇帝樂作皇帝就望燎位南向
立樂止於羣官將拜上下諸祝各執篚進神坐前跪取玉
帛祝版齋郎以爼載牲體黍稷飯及酒爵興各自其陛降
壇南行經懸内當柴壇南東行自南陛登柴壇以玉幣祝
版饌物置於柴上户内諸祝又以星辰以下之禮幣皆
從燎奉禮曰可燎東西面各六人以炬燎火半柴太
常卿前奏禮畢太常卿引皇帝還大次樂作皇帝出内
壝門殿中監前受鎮珪以授尚衣奉御殿中監前受大
珪華盖侍衛如常儀皇帝入次樂止謁者賛引引祀官
通事舍人引從祀羣官諸方客使以次出賛引引御史
以下俱復執事位立定奉禮曰再拜御史以下皆再拜
賛引引出工人二舞以次皆出
　　　　鑾駕還宫如圜丘之儀
　
　
　
　
　
　
　大唐開元禮卷十四
欽定四庫全書
　大唐開元禮卷十五　　　唐　蕭嵩等　撰
　　吉禮
　　　立夏祀赤帝於南郊有司攝事
　　　齋戒　　　　　　　陳設
　　　省牲器　　　　　　奠玉帛
　　　進熟
　　　　齋戒
前祀七日平明太尉誓百官於尚書省曰某月某日祀
赤帝於南郊各揚其職不供其事國有常刑凡預祀之
官散齋四日致齋三日(散齋各於正寢致齋二日於本/司一日於祀所其無本司者皆)
(於祀/所)散齋理事如舊唯不弔喪問疾不作樂不判署刑
殺文書不行刑罰不預穢惡致齋唯祀事得行其餘悉
斷其祀官已齋而闕者通攝行事光禄卿監取明水火
(太官令取水於隂鑒取火於/陽燧火以供爨水以實樽)前祀一日諸衛令其屬未
後一刻各以其方器仗守衛壝門與太樂工人俱清齋
一宿
　　　　陳設
前祀三日諸衛設祀官公卿以下次於東壝之外道南
北向西上設陳饌幔於内壝東門之外道南北向前祀二
日太樂令設宫懸之樂於壇南内壝之内東方西方磬
簴起北鐘簴次之南方北方磬簴起西鐘簴次之設十
二鎛鐘於編懸之間各依辰位樹雷鼓於北懸之内道
之左右植建鼔於四隅置柷敔於懸内(柷在左/敔在右)設歌鐘
歌磬於壇上近南北向磬簴在西鐘簴在東其匏竹者
立於壇下重行北向相對為首(凡懸皆展/而編之)工人各位於
懸後東方西方以北為上南方北方以西為上右校掃
除壇之内外郊社令積柴於燎壇(其壇於神壇之/左内壝之外)方一
丈髙一丈二尺開上南出戸方六尺前祀一日奉禮郎
設祀官公卿位於内壝東門之内道北執事位於道南
毎等異位俱重行西向北上設望燎位當柴壇之北南
向設御史位於壇上正位於東南隅西向副位於西南
隅東向令史各陪其後於壇下設奉禮位於樂懸東北
賛者二人在南差退俱西向又設奉禮賛者位於燎壇
東北西向皆北上設協律郎位於壇上南陛之東西向設
太樂令位於北懸之間當壇北向設祀官公卿已下門
外位皆於東壝之外道南毎等異位重行北向西上設
牲牓於東壝之外當門西向配帝牲牓少退南上設廩
犧令位於牲西南史陪其後俱北向設諸太祝位於牲
東各當牲後祝史陪其後俱西向設太常省牲位於牲
前近北南向設赤帝酒樽於壇之上下太樽二著樽二
犧樽二山罍二在壇上於東南隅北向象樽二壺樽二山
罍二在壇下南陛之東北向俱西上設配帝著樽二犧樽
二象樽二罍二在壇上於赤帝酒樽之東北向西上熒
惑星三辰祝融氏俱象樽二各設於神坐之左皆右向
七宿壺樽二設於神坐之右而左向(赤帝配帝之樽置/於坫星辰以下之)
(樽俱藉以席皆加/勺羃設爵於樽下)設洗於壇南陛東南北向罍水在洗東
篚在洗西南肆(篚實以/巾爵)設星辰以下罍洗篚羃各於其
方陛道之左俱内向執樽罍篚幂者各於樽罍篚幂之
後又設玉幣之篚於壇上下樽坫之所祀日未明五刻
太史令郊社令升設赤帝赤熛怒神坐於壇北方南向席
以藁秸設帝神農氏神坐於東方西向席以莞設熒惑
星三辰之坐於壇之東北七宿之坐於壇之西北各於
其壇下南向相對為首設祝融氏之坐於壇之東南西
向席皆以莞設神位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻諸行事之官各服其服郊社令帥府史二
人及齋郎以樽坫罍洗篚羃入設於位晡後三刻諸太
祝與廩犧令以牲就牓位謁者引太常卿賛引引御
史詣壇東陛升視滌濯於上(於視濯執樽/者舉幂告潔)訖引太常卿
降復位謁者進太尉之左白請就門外位謁者賛引各
引祀官以下就門外位謁者引太常卿就省牲位南向
立廪犧令少前曰請省牲退復位太常卿省牲廪犧令
又前北面舉手曰腯還本位諸太祝循牲一匝西面舉
手曰充俱還本位諸太祝與廩犧令以次牽牲詣厨授
太官令謁者引光禄卿詣厨省鼎鑊申視滌濯謁者
賛引各引祀官御史就厨省饌具訖俱還齋所祀日未
明十五刻太官令帥宰人以鸞刀割牲祝史以豆取毛血
各置於饌所遂烹牲
　　　　奠玉帛
祀日未明三刻諸祀官各服其服郊社令良醖令帥其
屬入實樽罍玉幣(凡六樽之次太樽為上實以汎齊著樽/次之實以醴齊犠樽次之實以盎齊象)
(樽次之實以醍齊壺樽次之實以沈齊山罍爲下實以清/酒配帝著樽爲上實以汎齊犧樽次之實以醴齊象樽次)
(之實以盎齊山罍爲下實以清酒其熒惑三星祝融氏之/象樽俱實以醍齊七宿之壺樽實以沈齊𤣥酒各實於五)
(齊之上樽禮神之玉/以赤璋幣用赤色)太官令帥進饌者實諸籩豆簠簋入
設於内壝東門之外饌幔内未明二刻奉禮帥賛者先入
就位賛引引御史博士諸太祝及令史與執樽罍篚羃者
入自東門當壇南重行北面西上立定奉禮曰再拜賛者
承傳(凡奉禮有辭/賛者皆承傳)御史以下皆再拜訖執樽罍篚羃者各
就位賛引引御史諸太祝詣壇東陛升行掃除於上令
史祝史行掃除於下訖各引就位未明一刻太樂令帥
工人二舞以次入就位文舞入陳於懸内武舞立於懸
南道西謁者引司空入行掃除如常儀初司空入謁者
引祀官賛引引執事者俱就門外位司空行掃除訖謁
者贊引各引祀官次入就位立定奉禮曰衆官再拜衆官
在位者皆再拜(其先拜/者不拜)謁者進太尉之左白有司謹具
請行事退復位協律郎跪俛伏舉麾(凡取物者皆跪俛/伏而取興奠物既)
(奠訖俛伏/而後興)鼓柷奏徴音乃以黄鐘之均文舞之舞樂舞
六成偃麾戞敔樂止(凡樂皆協律郎舉麾工鼓柷/而後作偃麾戛敔而後止也)奉禮
曰衆官再拜衆官在位者皆再拜上下諸太祝俱取玉
幣於篚各立於樽所謁者引太尉詣南陛升壇北向立
太祝加玉於幣東向授太尉太尉受玉幣登歌作肅和
之樂乃以大吕之均謁者引太尉進北面跪奠於赤帝
赤熛怒神坐前興謁者引太尉少退北向再拜訖謁者
引太尉立於西方東向又太祝奉幣北向授太尉太尉
受幣謁者引太尉進東向跪奠於帝神農氏神坐興謁
者引太尉少退東向再拜訖登歌止謁者引太尉降自
南陛還本位初太尉奠配帝之幣星辰以下諸祝各以
幣進奠於神坐還樽所初衆官拜訖祝史各奉毛血之
豆立於門外於登歌止祝史奉毛血之豆入各由其陛
升諸太祝迎取於壇上俱進奠於神坐前諸太祝與祝
史退立於樽所
　　　　進熟
太尉既升奠玉幣太官令出帥進饌者奉饌陳於内壝
門外謁者引司徒出詣饌所司徒奉赤帝之俎諸太祝
既奠毛血太官令引饌入俎初入門雍和之樂作饌至
階樂止祝史俱進徹毛血之豆降自東陛諸太祝迎引
於壇上各設於神坐前(籩豆盖羃先徹乃升簋/簠既奠却其盖於下)設訖謁
者引司徒太官令帥進饌者俱降自東陛以出司徒復
位諸太祝各還樽所又進設星辰以下之饌相次而畢
謁者引太尉詣罍洗盥手洗匏爵訖謁者引太尉升自
南陛詣赤帝酒樽所執樽者舉羃太尉酌汎齊訖樂作
謁者引太尉進赤帝赤熛怒神坐前北向跪奠爵興謁
者引太尉少退北向立樂止太祝持版進於神坐之右
東面跪讀祝文曰維某年歳次月朔日子嗣天子臣某
謹遣太尉封臣名敢昭告於赤帝赤熛怒朱明戒序長
贏馭莭庶品蕃碩用遵恒典敬以玉帛犧齊粢盛庶品
恭備禋祀肅昭養徳帝神農氏配神作主尚饗訖興太
尉再拜訖樂止謁者引太尉詣配帝酒樽所取爵於坫
執樽者舉羃太尉酌汎齊訖樂作謁者引太尉進帝神農
氏神坐前東向跪奠爵興謁者引太尉少退東向立樂止太
祝持版進於神坐之右北面跪讀祝文曰維某年嵗次
月朔日子嗣天子開元神武皇帝臣某謹遣太尉封臣
名敢昭告於帝神農氏惟時孟夏火徳方融用致明禋
於赤帝赤熛怒惟帝表功協徳允斯作對謹以制幣犧
齊粢盛庶品式陳明薦作主配神尚饗訖興太尉再拜
初讀祝文訖樂作太祝進跪奠版於神坐興還樽所太
祝各以爵酌罍福酒合置一爵一太祝持爵進太尉之右
西向立太尉再拜受爵跪祭酒啐酒奠爵興太祝各帥齋郎
進俎太祝減神前胙肉加於俎以胙肉共置一俎上太祝
持俎東向授太尉太尉受以授齋郎太尉跪取爵遂飲
卒爵太祝進受爵復於坫太尉興再拜謁者引太尉降
復位文舞出鼓柷作舒和之樂出訖戛敔樂止武舞入
鼔柷作舒和之樂立定戞敔樂止初太尉獻將畢謁者
引太常卿詣罍洗盥手洗匏爵訖謁者引太常卿自東
陛升壇詣赤帝著樽所執樽者舉羃太常卿酌醴齊訖
武舞作謁者引太常卿進赤帝赤熛怒神坐前北面跪
奠爵興謁者引太常卿少退北面再拜訖謁者引太常
卿詣配帝犧樽所取爵於坫執樽者舉幂太常卿酌醴
齊訖謁者引太常卿進帝神農氏神坐前東向跪奠爵
興謁者引太常卿少退東向再拜訖謁者引太常卿進
赤帝赤熛怒神坐前北向立太祝各以爵酌罍福酒合
置一爵一太祝持爵進太常卿之右西向立太常卿再
拜受爵跪祭酒遂飲卒爵太祝進受爵復於坫太常卿
再拜謁者引太常卿降復位初太常卿獻將畢謁者引
光禄卿詣罍洗盥手洗匏爵升酌盎齊終獻如亞獻之
儀訖謁者引光禄卿降復位初太常卿將升獻賛引三人各
引獻官以次詣罍洗盥手洗爵一獻熒惑三辰一獻祝融氏
一獻七宿各詣酒樽所俱酌酒進奠於坐首餘坐皆祝
史助奠相次而畢賛引各引獻官還本位武舞六成樂
止舞獻俱畢上下諸祝各進徹豆還樽所(徹者籩豆各/一少移於故)
(處/)奉禮曰賜胙賛者唱衆官再拜衆官皆再拜(已飲福/受胙者)
(不/拜)樂作奉禮曰衆官再拜衆官在位者皆再拜樂作一
成止謁者進太尉之左白請就望燎位謁者引太尉就
望燎位南向立於衆官將拜上下諸祝各執篚進神坐
前取玉帛祝版齋郎以俎載牲體黍稷飯及爵酒各由
其陛降壇南行經懸内當柴壇南東行自南陸登柴
壇以玉幣祝版饌物置於柴上户内諸祝又以星辰以
下之禮幣皆從燎奉禮曰可燎東西面各六人以炬
燎火半柴謁者進太尉之左白禮畢謁者引太尉出謁
者賛引各引祀官以次出賛引引御史以下俱復執事
位立定奉禮曰再拜御史以下皆再拜賛引引出工人
二舞以次出
　
　
　
　
　
　
　
　
　
　
　
　大唐開元禮卷十五
欽定四庫全書
　大唐開元禮卷十六　　　唐　蕭嵩等　撰
　　吉禮
　　　皇帝季夏土王日祀黄帝於南郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
黄帝於南郊各揚其職不供其事國有常刑皇帝散齋
四日致齋三日如圜丘之儀凡預祀之官散齋四日致
齋三日(散齋皆於正寢致齋二日於本司/一日於祀所若無本司皆於祀所)近侍之官應
從升者及從祀羣官諸方客使各於本司及公館清齋
一宿凡散齋理事如舊唯不弔喪問疾不作樂不判署
刑殺文書不行刑罰不預穢惡致齋唯祀事得行其餘
悉斷其祀官已齋而闕者通攝行事諸祀官致齋之日
給酒食及明衣各習禮於齋所光禄卿監取明水火(太/官)
(令取水於隂鍳取火於陽/燧火以供爨水以實樽)前祀一日諸衛令其屬未後
一刻各以其方器守衛壝門與太樂工人俱清齋一宿
　　　　陳設
前祀三日尚舍直長施大次於外壝東門之内道北南
向尚舎奉御鋪御坐衛尉陳饌㡢於内壝東門之外道
南北向設文武侍臣次又設祀官及從祀羣官諸州使
人蕃客等次前祀二日太樂令設宫懸之樂於壇南内
壝之内設歌鐘歌磬於壇上各如圜丘之儀右校掃除
壇之内外郊社令積柴於燎壇(其壇於樂懸之/南外壝之内)方一丈
髙一丈二尺開上南出户六尺前祀一日奉禮設御位
於壇之東西向設望燎位於柴壇之北南向設祀官公
卿位於内壝東門之外道南分獻之官於公卿之南執
事者位於其後毎等異位重行西向北上設御史位於
壇下一位在東南西向一位在西南東向令史各陪其
後設奉禮位於樂懸東北賛者二人在南差退俱西向
設協律郎位於壇上南陛之西東向設太樂令位於北
懸之間北向設從祀之官文官九品已上於執事之南
東方南方蕃客又於其南俱每等異位重行西向北
上酅公介公位於内壝西門之外道南武官九品已上
於酅公介公之後西方北方蕃客位於其南俱每等異
位重行東向北上(其褒聖侯於文官三品之下/諸州使人分方各位於其後)又設祀
官及從祀羣官等門外位於東西壝門之外道南皆如
設次之式設牲牓於東壝之外當門西向配帝牲牓少
退南上設廩犧令位於牲西南史陪其後俱北向設諸
太祝位於牲東各當牲後祝史陪其後俱西向設太常
卿省牲位於牲前近北南向設黄帝酒樽於壇之上下
太樽二著樽二犧樽二山罍二在壇上於東南隅北向
象樽二壺樽二山罍二在壇下皆於南陛之東北向西上
設配帝著樽二犧樽二象樽二山罍二在壇上於黄帝之
酒樽東北向西上鎮星后土氏俱象樽二各設於神坐
之左皆右向(黄帝配帝之樽置於坫星辰以下/樽藉以席皆加勺幂設爵於樽下)設御洗
於壇南陛東南亞獻之洗又於東南俱北向罍水在洗
東篚在洗西南肆(篚實以/巾爵)設星辰以下罍洗篚幂各於
其方陛道之左俱内向執樽罍篚幂者各位於其後又
設玉幣之篚於壇之上下樽罍之所祀日未明五刻太
史令郊社令升設黄帝含樞紐神坐於壇上北方南向
席以藁秸設帝軒轅氏神坐於東方西向席以莞設鎮
星三辰之坐於東北設后土氏之坐於壇之東南西向
席皆以莞設神位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻郊社令帥府史二人及齋郎以樽坫罍洗
篚幂入設於位晡後三刻諸太祝與廩犧令以牲就牓
位謁者引太常卿賛引引御史詣壇東陛升視滌濯於
上(於視濯執樽者/皆舉羃告潔)訖引太常卿降復位謁者進太尉之
左白請就門外位謁者賛引各引祀官以下就門外位
謁者引太常卿就省牲位南向立廪犧令少前曰請省
牲退復位太常卿省牲廪犧令又前北面舉手曰腯還
本位諸太祝各循牲一匝西向舉手曰充俱還本位諸
太祝與廪犧令以次牽牲詣厨授太官令謁者引光禄
卿詣厨省鼎鑊申視濯溉謁者賛引各引祀官御史就
厨省饌具訖還齋所祀日未明十五刻太官令帥宰人
以鸞刀割牲祝史以豆取毛血各置於饌所遂烹牲
　　　鑾駕出宫如圜丘之儀
　　　　　奠玉帛
祀日未明三刻諸祀官各服其服郊社令良醖令各率
其屬入實樽罍玉幣(凡六樽之次太樽為上實以汎齊/著樽次之實以醴齊犧樽次之實)
(以盎齊象樽次之實以醍齊壺樽次之實以沈齊山罍為下/實以清酒配帝著樽為上實以汎齊犧樽次之實以醴齊象)
(樽次之實以盎齊山罍為下實以清酒其鎮星后土氏之象/樽俱實以醍齊𤣥酒各實於五齊之上樽禮神之玉以黄琮)
(其幣各/以黄)太官令帥進饌者實諸籩豆簠簋入設於内壝
東門之外饌幔内未明二刻奉禮帥賛者先入就位賛
引引御史博士諸太祝及令史祝史與執樽罍篚幂者
入自東門當壇南重行北面西上立定奉禮曰再拜賛
者承傳(凡奉禮有辭/賛者皆承傳)御史以下皆再拜訖執樽罍篚幂
者各就位賛引引御史諸太祝詣壇東陛升行掃除於上
令史祝史行掃除於下訖各引就位駕將至謁者賛引
各引祀官通事舍人分引從祀諸官諸方客使先至者
就門外位駕至大次門外迴輅南向將軍降立於輅右
侍中進當鑾駕前跪奏稱侍中臣某言請降輅俛伏興
還侍位皇帝降輅之大次通事舍人各引文武五品以
上從祀之官皆就壝外位太樂令帥工人二舞次入
就位文舞入陳於懸内武舞立於懸南道西謁者引司
空入行掃除訖出復位皇帝停大次半刻頃通事舍人
賛引各引從祀羣官介公酅公諸方客使先入就位太
常博士引太常卿立於大次門當門北向侍中版奏外
辦皇帝服大裘而冕出次華盖侍衛如常儀博士引太
常卿太常卿引皇帝(凡太常卿前導/皆博士先引)至内壝門外殿中監進大
珪尚衣奉御又以鎮珪授殿中監殿中監受進皇帝搢大珪執
鎮珪華盖仗衛停於門外近侍者從入如常謁者引禮
部尚書太常少卿陪從如常皇帝至版位西向立(毎立/定太)
(常卿博士即/退立於左)謁者賛引各引祀官次入就位立定太常
卿前奏稱請再拜退復位皇帝再拜奉禮曰衆官再拜
衆官在位者皆再拜(其先拜/者不拜)太常卿前奏有司謹具請
行事退復位協律郎跪俛伏興舉麾(凡取物者皆跪俛/伏而取以興奠物)
(則奠訖俛/伏而後興)鼓柷奏宫音乃以黄鐘之均文舞之舞樂六
成偃麾戞敔樂止太常卿前奏再拜退復位皇帝再拜
奉禮曰衆官再拜衆官在位者皆再拜上下諸太祝俱
取玉幣於篚各立於樽所太常卿引皇帝太和之樂作
皇帝詣壇升自南陛侍中中書令以下左右衛量人從
升壇皇帝升壇北向立樂止太祝加玉於幣以授侍中
侍中奉玉帛東向進皇帝搢鎮圭受玉帛登歌作肅和
之樂以大吕之均太常卿引皇帝進北面跪奠於黄
帝含樞紐神坐前俛伏興太常卿引皇帝少退北向再
拜訖太常卿引皇帝立於西方東向又太祝以幣授侍
中侍中奉幣北面進皇帝受幣太常卿引皇帝進東面
跪奠於帝軒轅氏神坐俛伏興太常卿引皇帝少退東
向再拜訖登歌止太常卿引皇帝樂作皇帝降自南陛
還版位西向立樂止皇帝初奠配帝之幣星辰以下諸
祝各以幣進奠於神坐還樽所初羣官拜訖祝史各奉
毛血之豆立於門外於登歌止祝史奉毛血入各由其
陛升諸太祝迎取於壇上俱進奠於神坐前諸太祝與
祝史退立於樽所
　　　　　進熟
皇帝既升奠玉帛太官令出帥進饌者奉饌陳於内壝
門外謁者引司徒出詣饌所司徒奉黄帝之俎初皇帝
既至位樂止太官令引饌入俎初入門雍和之樂作以黄鍾
之均饌至階樂止祝史俱進跪徹毛血之豆降自東陛以出
黄帝之饌升自南陛配帝之饌升自東陛諸太祝迎引於壇
上各設於神坐前(籩豆盖羃先徹乃升/簠簋既奠却盖於下)設訖謁者引司徒太
官令帥進饌者俱降自東陛以出司徒復位諸太祝各還
樽所又進設星辰以下之饌相次而畢太常卿引皇帝
詣罍洗樂作皇帝至罍洗樂止侍中跪取匜興沃水又
侍中跪取盤興承水進皇帝盥手黄門侍郎跪取巾於篚興進
皇帝帨手訖黄門侍郎受巾跪奠於篚遂取匏爵於篚興皇帝
受爵侍中酌罍水侍中奉盤皇帝洗爵黄門侍郎又授巾皆如
初皇帝拭爵訖侍中奠盤匜黄門侍郎受巾奠於篚皆如常
太常卿引皇帝樂作皇帝詣壇升自南陛樂止謁者引司徒
升自東陛立於樽所齋郎奉俎從升立于司徒之後太
常卿引皇帝詣黄帝酒樽所執樽者舉羃侍中賛酌汎
齊訖夀和之樂作太常卿引皇帝進黄帝含樞紐神坐
前北向跪奠爵俛伏興太常卿引皇帝少退北向立樂
止太祝持版進於神坐之右東向跪讀祝文曰維某年
嵗次月朔日子嗣天子臣某敢昭告於黄帝含樞紐爰
兹溽暑實惟土潤戊巳統位黄鐘在宫敬以玉帛犧齊
粢盛庶品恭備燔祀式䖍厚徳帝軒轅氏配神作主尚
饗訖興皇帝再拜初讀祝文訖樂作太祝進跪奠版於
神坐前興還樽所皇帝拜訖樂止太常卿引皇帝詣配
帝酒樽所執樽者舉羃侍中取爵於坫進皇帝受爵侍
中賛酌汎齊訖樂作太常卿引皇帝進帝軒轅氏神坐
前東向跪奠爵俛伏興太常卿引皇帝少退東向立樂
止太祝持版進神坐之右北面跪讀祝文曰維某年嵗
次月朔日子嗣開元神武皇帝臣諱敢昭告於帝軒轅
氏時維季夏位膺土徳式奉明禋於黄帝含樞紐惟帝
功施厚地道合上𤣥謹以制幣犧齊粢盛庶品肅陳明
薦作主配神尚饗訖興皇帝再拜初讀祝文訖樂作太
祝進跪奠版於神坐興還樽所皇帝拜訖樂止太常卿
引皇帝進黄帝神坐前北向立樂作太祝各以爵酌上
樽福酒合置一爵一太祝持爵授侍中侍中受爵西向
進皇帝再拜受爵跪祭酒啐酒奠爵俛伏興太祝各帥
齋郎進俎太祝减神前胙肉加於俎以胙肉共置一
俎上太祝持俎以授司徒司徒奉俎面向進皇帝受以
授左右謁者引司徒降復位皇帝跪取爵遂飲卒爵侍
中受爵以授太祝太祝受爵復於坫皇帝俛伏興再拜
樂止太常卿引皇帝樂作皇帝降自南陛還版位西向
立樂止文舞出鼓柷作舒和之樂出訖戛敔樂止武舞
入鼓祝作舒和之樂立定戛敔樂止皇帝獻將畢謁者
引太尉詣罍洗盥手洗匏爵訖謁者引太尉自東陛升
壇詣黄帝著樽所執樽者舉羃太尉酌醴武舞作謁者
引太尉進黄帝神坐前北向跪奠爵興謁者引太尉少
退北向再拜謁者引太尉詣配帝犧樽所取爵於坫執
樽者舉羃太尉酌醴齊謁者引太尉進帝軒轅氏神坐
前東向跪奠爵興謁者引太尉少退東向再拜謁者引
太尉進黄帝神坐前北面立太祝各以爵酌罍福酒合
置一爵一太祝持爵進太尉之右西向立太尉再拜受
爵跪祭酒遂飲卒爵太祝進受爵復於坫太尉興再拜
謁者引太尉復位初太尉獻將畢謁者引光禄卿詣罍
洗盥手洗匏爵升酌盎齊終獻如亞獻之儀訖謁者引
光禄卿復位初太尉將升獻賛引二人各引獻官以次
詣罍洗盥手洗爵一獻鎮星一獻后土氏各詣酒樽所
俱酌進跪奠於坐首興餘坐皆祝史助奠相次而畢賛
引各引獻官還本位武舞六成樂止舞獻俱畢上下諸
祝史各進跪徹豆興還樽所(徹者籩豆各一/少移於故處)奉禮曰賜
胙賛者唱衆官再拜衆官在位者皆再拜(已飲福受/胙者不拜)豫
和之樂作太常卿前奏稱請再拜退復位皇帝再拜奉
禮曰衆官再拜衆官在位者皆再拜樂一成止太常卿
前奏請就望燎位太常卿引皇帝樂作皇帝就望燎位
南向立樂止於羣官將拜上下諸祝各執篚進神坐前
跪取玊帛祝版齋郎以爼載牲體黍稷飯及酒爵興各
自其陛降壇南行經懸内當柴壇南東行自南陛登柴
壇以玊帛祝版饌物置於柴上户内諸祝又以星辰以
下之禮幣皆從燎奉禮曰可燎東西面各六人以炬燎火
半柴太常卿前奏禮畢太常卿引皇帝還大次樂作皇
帝出内壝門殿中鹽前受鎮珪以授尚衣奉御殿中鹽
前受大珪華盖侍衛如常儀皇帝入次樂止謁者賛引
引祀官通事舍人引從祀羣官諸方客使以次出賛引
引御史以下俱復執事位立定奉禮曰再拜御史以下
皆再拜賛引引出工人二舞以次皆出
　　　　鑾駕還宫如圜丘之儀
　
　
　
　
　
　
　
　
　
　
　
　大唐開元禮卷十六
欽定四庫全書
　大唐開元禮卷十七　　　唐　蕭嵩等　撰
　　吉禮
　　　季夏土旺日祀黄帝於南郊有司攝事
　　　齋戒　　　　　　　陳設
　　　省牲器　　　　　　奠玊帛
　　　進熟
　　　　齋戒
前祀七日平明太尉誓百官於尚書省曰某月某日祀
黄帝於南郊各揚其職不供其事國有常刑凡預祀之
官散齋四日致齋三日(散齋各於正寢致齋二日於本/司一日於祀所其無本司者皆)
(於祀/所)散齋理事如舊唯不弔喪問疾不作樂不判署刑
殺文書不行刑罰不預穢惡致齋唯祀事得行其餘悉
斷其祀官已齋而闕者通攝行事光禄卿監取明水火
(太官令取水於隂鑒取火於/陽燧火以供爨水以實樽)前祀一日諸衛令其屬未
後一刻各以其方器服守衛壝門與太樂工人俱清齋
一宿
　　　　陳設
前祀三日衛尉設祀官公卿以下次於東壝之外道南
北向西上設陳饌幔於内壝東門之外道南北向前祀
二日太樂令設宫懸之樂於壇南内壝之内東方西方
磬簴起北鐘簴次之南方北方磬簴起西鐘簴次之設
十二镈鐘於編懸之間各依辰位樹雷鼓於北懸之内
道之左右植建鼓於四隅置柷敔於懸内(柷在左/敔在右)設歌鐘
歌磬於壇上近南北向磬簴在西鐘簴在東其匏竹者
立於壇下重行北向相對為首(凡懸皆展/而編之)設工人各位
於懸後東方西方以北為上南方北方以西為上右校
掃除壇之内外郊社令積柴於燎壇(其壇於神壇之/左内壝之外)方
一丈髙一丈二尺開上南出戸方六尺前祀一日奉禮
設祀官公卿位於内壇東門之内道北執事位於道南
毎等異位重行西向北上設望燎位當柴壇之北南向
設御史位於壇上正位於東南隅西向副位於西南隅
東向令史各陪其後於壇下設奉禮位於樂懸東北賛
者二人在南差退俱西向又設奉禮賛者位於燎壇東
北西向皆北上設協律郎位於壇上南陛之西東向設
太樂令位於北懸之間當壇北向設祀官公卿以下門
外位皆於東壝之外道南毎等異位重行北向西上設
牲牓於東壝之外當門西向配帝牲牓少退南上設廩
犧令位於牲西南史陪其後俱北向設太祝位於牲東
各當牲後祝史陪其後俱西向設太常卿省牲位於牲
前近北南向設黄帝酒樽於壇之上下太樽二著樽二
犧樽二象樽二山罍二在壇上於東南隅北向象樽二壺
樽二山罍二在壇下皆於南陛之東北向西上設配帝著
樽二犧樽二象樽二山罍二在壇上於黄帝酒樽之東北向
西上鎮星三辰后土氏俱象樽二各設於神坐之左皆
右向(黄帝配帝之樽置於坫星辰以下之/樽俱藉以席皆加勺羃設爵於樽下)設洗於壇南
陛東南北向罍在洗東篚在洗西南肆(篚實以/巾爵)設星辰
以下罍洗篚羃各於其方陛道之左俱内向執樽罍篚
羃者各於樽罍篚幂之後各設玊幣之篚於壇之上下
樽坫之所祀日未明五刻太史令郊社令升設黄帝含
樞紐神坐於壇上北方南向席以藁秸設帝軒轅氏神
坐於東方西向席以莞設鎮星三辰之坐於壇之東北
南向設后土氏之坐於壇之東南西向席皆以莞設神
位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻郊社令帥府史二人及齋郎以樽坫罍洗
篚羃入設於位晡後三刻諸太祝廩犧令以牲就牓位
謁者引太常卿賛引引御史詣壇東陛升視濯溉於上
(於視濯執樽者/皆舉羃告潔)訖引太常卿降復位謁者進太尉之左
白請就門外位謁者賛引各引祀官以下就門外位謁
者引太常卿就省牲位南向立廩犧令少前曰請省牲
退復位太常卿省牲廩犧令又前北面舉手曰腯還本
位諸太祝各循牲一匝西面舉手曰充俱還本位諸太
祝與廪犧令以次牽牲詣厨授太官謁者引光禄卿詣
厨省鼎鑊視濯溉謁者賛引各引祀官御史就厨省饌具訖
俱還齋所祀日未明十五刻太官令帥宰人以鸞刀割牲
祝史以豆取毛血各置於饌所遂烹牲
　　　　奠玊帛
祀日未明三刻諸祀官各服其服郊社令良醖令各帥
其屬入實樽罍玊帛(凡六樽之次太樽為上實以汎齊/著樽次之實以醴齊犧樽次之實)
(以盎齊象樽次之實以醍齊壺樽次之實以沈齊山罍/為下實以𤣥酒配帝著樽為上實以汎齊犧樽次之實)
(以醴齊象樽次之實以盎齊山罍為下實以清酒其鎮星后/土之象樽俱實以醍齊𤣥酒各實於五齊之上樽禮神之王)
(以黄琮其/幣皆用黄)太官令帥進饌者實諸籩豆簠簋入設於内壝
東門之外饌幔内未明二刻奉禮帥賛者先入就位賛引
引御史博士諸太祝及令史祝史與執樽罍篚幂者入
自東門當壇南重行北面西上立定奉禮曰再拜賛者
承傳(凡奉禮有詞/賛者皆承傳)御史以下皆再拜訖執樽罍篚幂
者各就位賛引引御史諸太祝詣壇東陛升行掃除於
上令史祝史行掃除於下訖各引就位未明一刻太樂
令帥工人二舞次入就位文舞入陳於懸内武舞立於
懸南道西謁者引司空入行掃除如常儀初司空入謁
者引祀官賛引引執事者俱就壝外位司空行掃除訖
謁者賛引各引祀官次入就位立定奉禮曰衆官再拜
衆官在位者皆再拜(其先拜/者不拜)謁者進太尉之左白有司
謹具請行事退復位協律郎跪俛伏舉麾(凡取物者皆/跪俛伏而取)
(以興奠物既奠/訖俛伏而後興)鼓柷奏宫音乃以黄鐘之均文舞之舞
樂舞六成偃麾戛敔樂止(凡樂作皆協律郎舉麾工鼓/柷而後作偃麾戛敔而後止)
(也/)奉禮曰衆官再拜衆官在位者皆再拜上下諸祝俱
取玊幣於篚各立於樽所謁者引太尉詣南陛升壇北
面立太祝加玉於幣東向授太尉太尉受玉幣登歌作
肅和之樂乃以大吕之均謁者引太尉進北面跪奠於
黄帝含樞紐神坐前興謁者引太尉少退北向再拜訖
謁者引太尉立於西方東向又太祝奉幣北面授太
尉太尉受幣謁者引太尉進東面跪奠於帝軒轅氏
神坐興謁者引太尉少退東向再拜訖登歌止謁者引
太尉降自南陛還本位初太尉奠配帝之幣星辰以下
諸祝各以幣進奠於神坐還樽所初衆官拜訖祝史奉
毛血之豆立於門外登歌止祝史奉毛血入各由其陛
升諸太祝迎取於壇上俱進奠於神坐前諸太祝與祝
史退立於樽所
　　　　進熟
太尉既升奠玊幣太官令出帥進饌者奉饌陳於内壝
門外謁者引司徒出詣饌所司徒奉黄帝之俎諸太祝
既奠毛血太官令引饌入俎初入門雍和之樂作以黄
鐘之鈞饌至陛樂止祝史俱進徹毛血之豆降自東陛
以出黄帝之饌升自南陛配帝之饌升自東陛諸太祝
迎引於壇上各設於神坐前(籩豆盖羃先徹乃升簠/簋既奠却其盖於下)設
訖謁者引司徒太官令帥進饌者俱降自東陛以出司
徒復位諸太祝各還樽所又進設星辰以下之饌相次
而畢謁者引太尉詣罍洗盥手洗匏爵訖謁者引太尉
升自南陛詣黄帝酒樽所執樽者舉羃太尉酌汎齊訖
樂作謁者引太尉進黄帝含樞紐神坐前北向跪奠爵
興謁者引太尉少退北向立樂止太祝持版進於神坐
之右東向跪讀祝文曰維某年嵗次月朔日子嗣天子
臣某謹遣太尉封臣名敢昭告於黄帝含樞紐神坐前
爰兹溽暑實惟土潤戊巳統位黄鐘在宫敬以玉帛犧
齊粢盛庶品供備燔柴式䖍厚徳帝軒轅氏配神作主
尚饗訖興太尉再拜初讀祝文訖樂作太祝進版於神坐還
樽所太尉拜訖樂止謁者引太尉詣配帝酒樽所取爵
於坫執樽者舉羃太尉酌汎齊訖樂作謁者引太尉進
帝軒轅氏神坐前東向跪奠爵興謁者引太尉少退東
向立樂止太祝持版進於神坐之左北面跪讀祝文曰
維某年嵗次月朔日子嗣開元神武皇帝臣某謹遣太
尉封臣名敢昭告於帝軒轅氏時惟季夏位膺土徳式
奉明禋於黄帝含樞紐惟帝功施厚地道合上𤣥謹以
制幣犧齊粢盛庶品肅陳明薦作主配神尚饗訖興太
尉再拜初讀祝文訖樂作太祝進奠版於神坐還樽所
太尉再拜訖樂止謁者引太尉進黄帝神坐前北向立
太祝各以爵酌罍福酒合置一爵一太祝持爵進太尉
之右西向立太尉再拜受爵跪祭酒啐酒奠爵興太祝
各帥齋郎進俎太祝减神前胙肉加於俎以胙肉共置
一俎上太祝持俎東向授太尉太尉受以授齋郎太尉
跪取爵遂飲卒爵太祝進受爵復於坫太尉興再拜謁
者引太尉降復位文舞出鼓柷作舒和之樂出訖戛敔
樂止武舞入鼓柷作舒和之樂立定戛敔樂止初太尉
獻將畢謁者引太常卿詣罍洗盥手洗匏爵訖謁者引
太常卿自東陛升詣黄帝著尊所執尊者舉羃太常卿
酌醴齊訖武舞作謁者引太常卿進黄帝含樞紐神坐
前北向跪奠爵興謁者引太常卿少退北向再拜訖謁
者引太常卿詣配帝犧尊所取爵於坫執爵者舉羃太
常卿酌醴齊訖謁者引太常卿進帝軒轅氏神坐前東
向跪奠爵興謁者引太常卿少退東向再拜訖謁者引
太常卿進黄帝神坐前北向立太祝各以爵酌罍福酒
合置一爵一太祝持爵進太常卿之右西向立太常卿
再拜受爵跪祭酒遂飲卒爵太祝進受爵復於坫太常
卿興再拜謁者引太常卿降復位初太常卿獻將畢謁
者引光禄卿詣罍洗盥手洗匏爵升酌盎齊終獻如亞
獻之儀訖謁者引光禄卿降復位初太常卿將升獻賛
引二人各引獻官以次詣罍洗盥手洗爵一獻鎮星一
獻后土氏各詣酒樽所俱酌酒進奠於神坐首餘坐皆
祝史助奠相次而畢賛引引獻官還本位武舞六成樂
止舞獻俱畢上下諸祝各進徹豆還樽所(徹者籩豆各/一少移於故)
(處/)奉禮曰賜胙賛者唱衆官再拜衆官皆再拜(已飲福/受胙者)
(不/拜)樂作奉禮曰衆官再拜衆官皆再拜樂一成止謁者
進太尉之左白請就望燎位謁者引太尉就望燎位南
向立於衆官將拜上下諸祝各執篚進神坐前取玉帛
祝版齋郎以俎載牲體黍稷飯及爵酒各自其陛降壇
南行經懸内當柴壇南東行自南陛登柴壇以玉帛祝
版饌物置於壇上户内諸祝又以星辰以下之禮幣皆
從燎奉禮曰可燎東西靣各六人以炬燎火半柴謁者
進太尉之左白禮畢謁者引太尉出又謁者賛引各引
祀官以次出賛引引御史以下俱復執事位立定奉禮
曰再拜御史以下皆再拜賛引引出工人二舞以次出
　
　
　
　
　
　
　
　
　
　
　
　大唐開元禮卷十七
欽定四庫全書
　大唐開元禮卷十八　　　唐　蕭嵩等　撰
　　吉禮
　　　皇帝立秋祀白帝於西郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
白帝於西郊各揚其職不供其事國有常刑皇帝散齋
四日致齋三日如圜丘之儀凡預祀之官散齋四日致
齋三日(散齋皆於正寢致齋二日於本司一/日於祀所其無本司者皆於祀所)近侍之官
應從升者及從祀羣官諸方客使各於本司及公館清
齋一宿凡散齋理事如舊唯不弔喪問疾不作樂不判
署刑殺文書不行刑罰不預穢惡致齋唯祀事得行其
餘悉斷其祀官已齋而闕者通攝行事諸祀官致齋之
日給酒食及明衣各習禮於齋所光禄卿監取明水火
(太官令取水於隂鑒取火於/陽燧火以供爨水以實樽)前祀一日諸衛令其屬未
後一刻各以其方器守衛壝門與太樂工人俱清齋一
宿
　　　　陳設
前祀三日尚舎直長施大次於外壝東門之内道北南
向尚舎奉御鋪御坐衛尉設陳饌幔於内壝東門之外
道南北向設文武侍臣次又設祀官及從祀羣官諸州
使人蕃客等次前祀二日太樂令設宫懸之樂於壇南
内壝之内設歌鐘歌磬於壇上各如圜丘之儀右校掃
除壇之内外郊社令積柴於燎壇(其壇於樂懸之/南外壝之内)方一
丈髙一丈二尺開上南出戸方六尺前祀一日奉禮郎
設御位於壇之東南西向設望燎位於柴壇之北南向
設祀官公卿位於内壝東門之外道南分獻之官於公
卿之南執事者位於其後每等異位俱重行西向北上
設御史位於壇下一位在東南西向一位在西南東向
令史各陪其後設奉禮位於樂懸東北賛者二人在南
差退俱西向設協律郎位於壇上南陛之西東向設太
樂令位於北懸之間北向設從祀官文官九品以上於
執事之南東方南方蕃客又於其南俱每等異位重行
西向北上酅公介公位於内壝西門之外道南武官九
品以上於酅公介公之後西方北方蕃客又於其南俱
毎等異位重行東向北上(其褒聖侯於文官三品之下/諸州使人分方各位其後)
又設祀官及從祀羣官等門外位於東西壝門之外道
南皆如設次之式設牲牓於東壝之外當門西向配帝
牲牓少退南上設廩犧令位於牲西南史陪其後俱北
向設諸太祝位於牲東各當牲後祝史陪其後俱西向設太常卿
省牲位於牲前近北南向設白帝酒樽於壇之上下太樽二著樽
二犧樽二山罍二在壇上東南隅北向象樽二壺樽二山罍二在
壇下皆於南陛之東北向西上設配帝著樽二犧樽二象樽二山
罍二在壇上於白帝酒樽之東北向西上太白三辰蓐收氏俱象
樽二各設於神座之左皆右向七宿壺樽二設於神坐
之右皆左向(白帝配帝之樽置於坫星辰以下/樽藉以席皆加勺羃設爵於樽下)設御洗
於壇南陛東南亞獻之洗又於東南俱北向罍水在洗
東篚在洗西南肆(篚實以/巾爵)設星辰以下罍洗篚幂各於其
方陛道之左俱内向執樽罍篚羃者各位於其後設玉
幣之篚於壇之上下樽坫之所祀日未眀五刻太史令
郊社令升設白帝白招拒神坐於壇上北方南向席以
槀秸設帝少昊氏神坐於東方西向席以莞設太白三
辰之坐於壇之東北七宿之坐於壇之西北各於其壇
下南向相對為首設蓐收氏之坐於壇之東南西向席
皆以莞設神坐各於坐首
　　　　省牲器
省牲之日午後十刻去壇二百歩所諸衛之屬禁斷行
人晡後二刻諸行事之官各服其服郊社令帥府史二
人及齋郎以樽坫罍洗篚羃入設於位晡後三刻諸太
祝與廩犧令以牲就牓謁者引太常卿賛引引御史詣
東陛升視濯溉於上(於視濯執樽/者舉羃告潔)訖引太常卿降復位謁者引
太尉就門外位賛引引祀官就門外位謁者引太常卿就省牲
位南向立廩犧令少前曰請省牲退復位太常卿省牲廩犧令
又前北靣舉手曰腯還本位諸太祝各循牲一匝西靣舉手曰
充俱還本位諸太祝與廩犧令以次牽牲詣厨授太官謁者引
光禄卿詣厨省鼎鑊申視濯溉謁者賛引各引祀官御史就厨
省饌具訖俱還齋所祀日未明十五刻太官令帥宰人以鸞刀
割牲祝史以豆取毛血各置於饌所遂烹牲
　　　　鑾駕出宫如圜丘之儀
　　　　奠玉帛
祀日未明三刻諸祀官各服其服郊社令良醖令各率其屬入
實樽罍玊帛(凡六樽之次太樽為上實以汎齊著樽次之實/以醴齊犧樽次之實以盎齊象樽次之實以醍)
(齊壺樽次之實以沈齊山罍為下實以清酒配帝著樽為上實/以汎齊犧樽次之實以醴齊象樽次之實以盎齊山罍為下實)
(以清酒其太白蓐收氏之象樽俱實以醍齊七宿之壺樽實以/沈齊𤣥酒各實於五齊之上樽禮神之玉以騶虞其幣各以)
(白/)太官令帥進饌者實諸籩豆簠簋入設於内壝東
門之外饌幔内未明二刻奉禮郎帥賛者先入就位賛
引引御史博士諸太祝及令史祝史與執樽罍篚羃者
入自東壝門當壇南重行北面西上立定奉禮曰再拜
賛者承傳御史以下皆再拜訖執樽罍篚幂者各就位
賛引引御史諸太祝詣壇東陛升行掃除於上令史祝
史行掃除於下訖各引就位駕将至謁者賛引引祀官
通事舎人分引從祀羣官諸方客使先至者就門外位
駕至大次門外迴輅南向将軍降立於輅右侍中進當
鑾駕前跪奏稱侍中臣某言請降輅俯伏興訖還本位
皇帝降路之大次通事舎人各引文武五品以上從祀
羣官皆就壝外位太樂令帥工人二舞次入就位文舞
入陳於懸内武舞立於懸南道西謁者引司空入行掃
除訖出復位如常儀皇帝停大次半刻頃通事舎人賛
引各引從祀羣官介公酅公諸方客使先入就位太常
博士引太常卿立於大次門當門北向侍中版奏外辦
皇帝服大裘而冕出次華盖侍衛如常儀博士引太常
卿太常卿引皇帝(凡太常卿前導/皆博士先引)至内壝門外殿中監
進大珪尚衣奉御又以鎮珪授殿中監殿中監受進皇帝搢大
珪執鎮珪華盖仗衛停於門外近侍者從入如常謁者
引禮部尚書太常少卿陪從如常儀皇帝至版位西向
立(每立定太常卿與/博士即退立於左)謁者賛引各引祀官次入就位立
定太常卿前奏稱請再拜退復位皇帝再拜奉禮曰衆官
再拜衆官皆再拜(其先拜/者不拜)太常卿前奏有司謹具請行
事退復位協律郎跪俯伏舉麾(凡取物者皆跪俛伏而/取以興奠物既奠訖俛)
(伏而/後興)鼓柷奏商音乃以黄鐘之均文舞之舞樂舞六成偃
麾戛敔樂止太常卿前奏再拜退復位皇帝再拜奉禮
曰衆官再拜衆官在位者皆再拜上下諸太祝俱取玉
幣於篚各立於樽所太常卿引皇帝太和之樂作皇帝
詣壇升自南陛侍中中書令以下左右侍衛量人從升
壇皇帝升壇北向立樂止太祝加玉於幣以授侍中侍中奉
玉帛東向進皇帝搢鎮珪受玉幣登歌作肅和之樂以
大吕之均太常卿引皇帝進北面跪奠於白帝白招拒
神坐俛伏興太常卿引皇帝少退北向再拜訖太常卿
引皇帝立於西方東向又太祝以幣授侍中侍中奉幣
北向進皇帝受幣太常卿引皇帝進東向跪奠於帝少
昊氏神坐俛伏興太常卿引皇帝少退東向再拜訖登
歌止太常卿引皇帝樂作皇帝降自南陛還版位西向
立樂止皇帝初奠配帝之幣星辰以下諸祝各以幣進
奠於神坐還樽所初羣官拜訖祝史各奉毛血之豆立
於門外登歌止祝史奉毛血入各由其陛升諸太祝迎
取於壇上俱進奠於神坐前諸太祝與祝史退立於樽
所
　　　　進熟
皇帝既升奠玉幣太官令出帥進饌者奉饌陳於内壝
門外謁者引司徒出詣饌所司徒奉白帝之俎初皇帝
既至位樂止太官令引饌入俎初入門雍和之樂作以
黄鐘之均饌至陛樂止祝史俱進跪徹毛血之豆降自
東陛以出白帝之饌升自南陛配帝之饌升自東陛諸
太祝迎引於壇上各設於神坐前(籩豆盖羃先徹乃升/簠簋既奠却其盖於)
(下/)設訖謁者引司徒太官令帥進饌者俱降自東陛以出司
徒復位諸太祝各還樽所又進設星辰以下之饌相次而畢
太常卿引皇帝詣罍洗樂作皇帝至罍洗樂止侍中跪取匜
興沃水又侍中跪取盤興承水皇帝盥手黄門侍郎跪取巾
於篚興進皇帝帨手訖黄門侍郎受巾跪奠於篚遂取匏爵
於坫興進皇帝受爵侍中酌罍水又侍中奉盤皇帝洗爵黄
門侍郎授巾皆如初皇帝拭爵訖侍中奠盤匜黄門侍郎受
巾奠於篚皆如常太常卿引皇帝樂作皇帝詣壇升自南陛
樂止謁者引司徒升自東陛立於樽所齋郎奉俎從升立於
司徒之後太常卿引皇帝詣白帝酒樽所執樽者舉羃侍中
賛酌汎齊訖夀和之樂作太常卿引皇帝進白帝白招拒神
坐前北向跪奠爵俛伏興太常卿引皇帝少退北向立樂止
太祝持版進於神坐之右東向跪讀祝文曰維某年嵗次月
朔日子嗣天子臣某敢昭告於白帝白招拒素秋伊始品物
收成祗率舊章展其恒禮敬以玉帛犧齊粢盛庶品備致燔
祀欽承恭徳帝少昊氏配神作主尚饗訖興皇帝再拜初讀
祝文訖樂作太祝進跪奠版於神坐前興還樽所皇帝拜訖
樂止太常卿引皇帝詣配帝酒樽所執樽者舉羃侍中取爵
於坫進皇帝受爵侍中賛酌汎齊訖樂作太常卿引皇帝進
帝少昊氏神坐前東向跪奠爵俛伏興太常卿引皇帝少退
東向立樂止太祝持版進神坐之左北面跪讀祝文曰維某
年嵗次月朔日開元神武皇帝臣諱敢昭告於帝少昊氏時
惟立秋金徳在馭用致燔祀於白帝白招拒惟帝立兹義政
叶此神功謹以制幣犧齊粢盛庶品備斯明薦作主配神尚
饗訖興皇帝再拜初讀祝文訖樂作太祝進跪奠版於神坐
興還樽所皇帝拜訖樂止太常卿引皇帝進白帝神坐前北向
立樂作太祝各以爵酌上樽福酒合置一爵一太祝持爵授侍中
侍中受爵西向進皇帝再拜受爵跪祭酒啐酒奠爵俛伏興太
祝各帥齋郎進俎太祝减神前胙肉加於俎以胙肉共置一俎
上太祝持俎以授司徒司徒奉俎西向進皇帝受以授左右謁
者引司徒降復位皇帝跪取爵遂飲卒爵侍中受爵以授太祝
太祝受爵復於坫皇帝俛伏興再拜樂止太常卿引皇帝樂
作皇帝降自南陛還版位西向立樂止文舞出鼔柷作
舒和之樂出訖戛敔樂止武舞入鼔柷作舒和之樂立
定戛敔樂止皇帝獻将畢謁者引太尉詣罍洗盥手洗
匏爵訖謁者引太尉自東陛升壇詣白帝著樽所執樽
者舉羃太尉酌醴齊武舞作謁者引太尉進白帝神坐
前北向跪奠爵興謁者引太尉少退北向再拜謁者引
大尉詣配帝犧樽所取爵於坫執樽者舉羃太尉酌醴
齊謁者引太尉進帝少昊氏神坐前東向跪奠爵興謁
者引太尉少退東向再拜謁者引太尉進白帝神坐前
北向立太祝各以爵酌罍福酒合置一爵一太祝持爵
進太尉之右西向立太尉再拜受爵跪祭酒遂飲卒爵
太祝進受爵復於坫太尉興再拜謁者引太尉降復位
初太尉獻將畢謁者引光禄卿詣罍洗盥手洗匏爵升酌
盎齊終獻如亞獻之儀訖謁者引光禄卿復位初太尉
將升獻賛引三人各引獻官以次詣罍洗盥手洗爵一獻太
白一獻蓐收一獻七宿各詣酒樽所俱酌酒進跪奠於坐首
興餘坐皆祝史助奠相次而畢賛引各引獻官還本位
武舞六成樂止舞獻俱畢上下諸祝各進跪徹豆興還
樽所(徹者籩豆各一/少移於故處)奉禮曰賜胙賛者唱衆官再拜衆
官皆再拜(已飲福受/胙者不拜)豫和之樂作太常卿前奏稱請再
拜退復位皇帝再拜奉禮曰衆官再拜衆官皆再拜樂
一成止太常卿前奏請就望燎位太常卿引皇帝樂作
皇帝就望燎位南向立樂止於羣官將拜上下諸祝各
執篚進神坐前跪取玉帛祝版齋郎以俎載牲體黍稷
飯及酒爵興各自其陛降壇南行經懸内當柴壇南東
行自南陛登柴壇以玉幣祝版饌物置於柴上户内諸
祝又以星辰以下之禮幣皆從燎奉禮曰可燎東西
面各六人以炬燎火半柴太常卿前奏禮畢太常卿引
皇帝還大次樂作皇帝出内壝門殿中監前受鎮珪以
授尚衣奉御殿中監前受大圭華盖侍衛如常儀皇帝
入次樂止謁者賛引引祀官通事舎人引從祀羣官諸
方客使以次出賛引引御史以下俱復執事位立定奉
禮曰再拜御史以下皆再拜賛引引出工人二舞以次
出
　　　　鑾駕還宮如圜丘之儀
　
　
　
　
　
　
　
　
　
　
　
　
　大唐開元禮卷十八
欽定四庫全書
　大唐開元禮卷十九　　　唐　蕭嵩等　撰
　　吉禮
　　　立秋祀白帝於西郊有司攝事
　　　齋戒　　　　　　　陳設
　　　省牲器　　　　　　奠玉帛
　　　進熟
　　　　齋戒
前祀七日平眀太尉誓百官於尚書省曰某月某日祀
白帝於西郊各揚其職不供其事國有常刑凡預祀之
官散齋四日致齋三日(𣪚齋各於正寝致齋二日於本/司一日於祀所其無本司者皆)
(於祀/所)𣪚齋理事如舊唯不弔喪問疾不作樂不判署刑
殺文書不行刑罰不預穢惡致齋唯祀事得行其餘悉
斷其祀官已齋而闕者通攝行事光禄卿監取眀水火
(太官令取水於隂鍳取火於/陽燧火以供爨水以實尊)前祀一日諸衛令其屬未
後一刻各以其方器服守衛壝門與太樂工人俱清齋
一宿
　　　　陳設
前祀三日衛尉設祀官公卿以下次於東壝之外道南
北向西上設陳饌幔於内壝東門之外道南北向前祀
二日太樂令設宫懸之樂於壇南内壝之内東方西方
磬簴起北鐘簴次之南方北方磬簴起西鐘簴次之設
十二鎛鐘於編懸之間各依神位樹雷鼓於北懸之間
道之左右置建鼓於四隅置柷敔於懸内(柷在左/敔在右)設
歌鐘歌磬於壇上近南北向磬簴在西鐘簴在東其匏
竹者立於壇下重行北向相對為首(凡懸皆展/而編之)諸工人位
於懸後東方西方以北為上南方北方以西為上右校
掃除壇之内外郊社令積柴於燎壇(其壇於神壇之/左内壝之外)方
一丈髙一丈二尺開上南出戸方六尺前祀一日奉禮
設祀官公卿位於内壝東門之内道北執事位於道南
每等異位俱重行西向北上設望燎位當柴壇之北南
向設御史位於壇上正位於東南隅西向副位於西南
隅東向令史各陪其後於壇下設奉禮位於樂懸東北
賛者二人在南差退俱西向又設奉禮賛者位於燎壇
東北西向皆北上設協律郎位於壇上南陛之西東向
設太樂令位於北懸之間當壇北向設祀官公卿以下
門外位皆於東壝之北道南每等異位重行北向西上
設牲牓於東壝之外當門西向配帝牲牓少退南上設
廩犧令位於牲西南史陪其後俱北向設諸太祝位於
牲東各當牲後祝史陪其後俱西向設太常卿省牲位
於牲前近北南向設白帝酒樽於壇之上下太樽二著
樽二犧樽二山罍二在壇上於東南隅北向象樽二壺樽
二山罍二在壇下南陛之東北向俱西上設配帝著樽二
犧樽二象樽二山罍二在壇上於白帝酒樽之東北向西
上太白三辰蓐收氏俱象樽二各設於神坐之左皆
右向七宿壺樽二設於神坐之右而左向(白帝配帝之/尊置於坫星)
(辰以下之樽俱藉以席/皆加勺羃設爵於樽下)設洗於壇南陛東南北向罍水
在洗東篚在洗西南肆(篚實以/巾爵)設星辰以下罍洗篚幂各
於其方陛道之左俱内向執樽罍篚羃者各於樽罍篚
羃之後各設玉幣之篚於壇之上下樽坫之所祀日未
眀五刻太祝令郊社令升設白帝白招拒神坐於壇上
北方南向席以槀秸設帝少昊氏神坐於東方西向席
以莞設太白三辰之坐於壇之東北七宿之坐於壇之
西北各於其壇下南向相對為首設蓐收氏之坐於壇
之東南西向席皆以莞設神位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻諸行事之官各服常服郊社令帥府史二
人及齋郎以樽坫罍洗篚羃入設於位晡後三刻諸太
祝與廩犧令以牲就牓位謁者引太常卿賛引引御
史詣壇東陛升視濯溉於上(於視濯執樽者/皆舉幂告潔)訖引太常
卿降復位謁者進太尉之左白請就門外位謁者賛引
各引祀官以下就門外位謁者引太常卿就省牲位
南向立廩犧令少前曰請省牲退復位太常卿省牲廩
犧令又前北面舉手曰腯還本位諸太祝各循牲一匝西
面舉手曰充俱還本位諸太祝與廩犧令以次牽牲詣
厨授太官謁者引光禄卿詣厨省鼎鑊申視濯溉謁者
賛引各引祀官御史就厨省饌具訖俱還齋所祀日未
明十五刻太官令帥宰人以鸞刀割牲祝史以豆取毛
血各置於饌所遂烹牲
　　　　　奠玉帛
祀日未眀三刻諸祀官各服其服郊社令良醖令各率
其屬入實樽罍玉幣(凡六樽之次太樽為上實以汎齊著樽次/之實以醴齊犧樽次之實以盎齊象樽次)
(之實以醍齊壺樽次之實以沈齊山罍為下實以清酒配帝著/樽為上實以汎齊犧樽次之實以醴齊象樽次之實以盎齊山)
(罍為下實以清酒其太白蓐收氏之象樽俱實以醍齊七宿之/壺樽實以沈齊𤣥酒各實於五齊之上樽禮神之玉以騶虞幣)
(用/白)太官令帥進饌者實諸籩豆簠簋入設於内壝東門
之外饌幔内未明二刻奉禮帥賛者先入就位賛引引
御史博士諸太祝及令史祝史與執樽罍篚幂者入自
東門當壇南重行北面西上立定奉禮曰再拜賛者承
傳(凡奉禮有辭/賛者皆承傳)御史以下皆再拜訖執樽罍篚幂者各
就位賛引引御史諸太祝詣壇東陛升行掃除於上令
史祝史行掃除於下訖各引就位未明一刻太樂令帥工人二
舞次入就位文舞入陳於懸内武舞立於懸南道西謁者引司
空入行掃除訖復位初司空入謁者引祀官賛引引執
事者就壝外位司空行掃除訖謁者賛引各引祀官次
入就位立定奉禮曰衆官再拜衆官皆再拜(其先拜/者不拜)謁
者進太尉之左白有司謹具請行事退復位協律郎跪
俛伏舉麾(凡取物者皆跪俛伏而取以/興奠物既奠訖俛伏而後興)鼓柷奏商音乃
以黄鐘之均文舞之舞樂舞六成偃麾戛敔樂止(凡/樂)
(皆協律郎舉麾工鼓柷而/後作偃麾戛敔而後止)奉禮曰衆官再拜衆官皆
再拜上下諸祝俱取玉幣於篚各立於樽所謁者引
太尉詣南陛升壇北向立太祝加玉於幣東向授太
尉太尉受玉幣登歌作肅和之樂乃以大吕之均謁者
引太尉進北面跪奠於白帝白招拒神坐前興謁者引
太尉少退北面再拜訖謁者引太尉立於西方東向又
太祝奉幣北向授太尉太尉受幣謁者引太尉少退東
向再拜訖登歌止謁者引太尉降自南陛還本位初太
尉奠配帝之幣星辰以下諸祝各以幣進奠於神坐還
樽所初衆官拜訖祝史各奉毛血之豆立於門外登歌
止祝史奉毛血入各由其陛升諸太祝迎取於壇上俱
進奠於神坐前諸太祝與祝史退立於樽所
　　　　進熟
太尉既升奠玉幣太官令出帥進饌者奉饌陳於内壝
門外謁者引司徒出詣饌所司徒奉白帝之爼諸太祝
既奠毛血太官令引饌入俎初入門雍和之樂作以黄
鐘之均饌至陛樂止祝史俱進徹毛血之豆降自東陛
以出白帝之饌升自南陛配帝之饌升自東陛諸太祝
迎引於壇上各設於神坐前(籩豆盖羃先徹乃升簠/簋既奠却其盖於下)設
訖謁者引司徒太官令帥進饌者俱降自東陛以出司
徒復位諸太祝各還樽所又進設星辰以下之饌相次
而畢謁者引太尉詣罍洗盥手洗匏爵訖謁者引太尉
升自南陛詣白帝酒樽所執樽者舉幂太尉酌汎齊訖
樂作謁者引太尉進白帝白招拒神坐前北向跪奠爵
興謁者引太尉少退北向立樂止太祝持版進於神坐
之右東面跪讀祝文曰維某年嵗次月朔日子嗣天子
臣某謹遣太尉封臣名敢昭告於白帝白招拒素秋伊
始品物收成祗率舊章展其恒禮敬以玉帛犧齊粢盛
庶品備兹燔祀欽承恭徳帝少昊氏配神作主尚饗訖
興太尉再拜初讀祝文訖樂作太祝進奠版於神坐還
樽所太尉拜訖樂止謁者引太尉詣配帝酒樽所取爵
於坫執樽者舉羃太尉酌汎齊訖樂作謁者引太尉進
帝少昊氏神坐前東向跪奠爵興謁者引太尉少退東
向立樂止太祝持版進於神坐之左北面跪讀祝文曰
維某年嵗次月朔日子嗣開元神武皇帝臣某謹遣太
尉封臣名敢昭告於帝少昊氏神坐時惟立秋金徳在
馭用致燔柴於白帝白招拒惟帝立兹義政叶此神
功謹以制幣犧齊粢盛庶品備斯明薦作主配神尚饗
訖興太尉再拜初讀祝文訖樂作太祝進奠版於神坐
還樽所太尉拜訖樂止謁者引太尉進白帝神坐前北
向立太祝各以爵酌罍福酒合置一爵一太祝持爵進
太尉之右西向立太尉再拜受爵跪祭酒啐酒奠爵興
太祝各率齋郎進俎太祝减神前胙肉加於俎以胙肉
共置一俎上太祝持俎東向授太尉太尉受以授齋郎
太尉跪取爵遂飲卒爵太祝進受爵復於坫太尉興再
拜謁者引太尉降復位文舞出鼓柷作舒和之樂出訖
戛敔樂止武舞入鼔柷作舒和之樂立定戛敔樂止初
太尉獻将畢謁者引太常卿詣罍洗盥手洗匏爵訖謁
者引太常卿自東陛升壇詣白帝著樽所執樽者舉羃
太常卿酌醴齊訖武舞作謁者引太常卿進白帝白招
拒神坐前北面跪奠爵興謁者引太常卿少退北向再
拜訖謁者引太常卿詣配帝犧樽所取爵於坫執樽者
舉幂太常卿酌醴齊訖謁者引太常卿進帝少昊氏神
坐前東向跪奠爵興謁者引太常卿少退東向再拜訖
謁者引太常卿進白帝神坐前北向立太祝各以爵酌
罍福酒合置一爵一太祝持爵進太常卿之右西向立
太常卿再拜受爵跪祭酒遂飲卒爵太祝進受爵復於
坫太常卿興再拜謁者引太常卿復位初太常卿獻将
畢謁者引光禄卿詣罍洗盥手洗匏爵升酌盎齊終獻如
亞獻之儀訖謁者引光禄卿降復位初太常卿將升獻
賛引三人各引獻官以次詣罍洗盥手洗爵一獻太白
三辰一獻蓐收氏一獻七宿詣酒樽所俱酌酒進奠於
坐首餘坐皆祝史助奠相次而畢賛引各引獻官還本
位武舞六成樂止舞獻俱畢上下諸祝各進徹豆還樽所
(徹者籩豆各一/少移於故處)奉禮曰賜胙賛者唱衆官再拜衆官在
位者皆再拜(已飲福受/胙者不拜)樂作奉禮曰衆官再拜衆官皆
再拜樂一成止謁者進太尉之左白請就望燎位謁
者引太尉就望燎位南向立於衆官将拜上下諸祝各
執篚進神坐前取玉帛祝版齋郎以俎載牲體稷黍飯
及爵酒各自其陛降壇南行經懸内當柴壇南東行自
南陛登柴壇以玉帛祝版饌物置於柴上戸内諸祝又
以星辰以下之禮幣皆從燎奉禮曰可燎東西面各
六人以炬燎火半柴謁者進太尉之左白禮畢謁者引
太尉出又謁者賛引各引祀官以次出賛引引御史以
下俱復執事位立定奉禮曰再拜御史以下皆再拜賛
引引出工人二舞以次出
　
　
　
　
　
　
　
　
　
　
　大唐開元禮卷十九
欽定四庫全書
　大唐開元禮卷二十　　　　唐　蕭嵩等　撰
　　吉禮
　　　皇帝立冬祀黒帝於北郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　　齋戒
前祀七日平明太尉誓百官於尚書省曰某月某日祀
黒帝於北郊各揚其職不供其事國有常刑皇帝散齋
四日致齋三日如圜丘之儀凡預祀之官散齋四日致
齋三日(散齋皆於正寢致齋二日於本司一/日於祀所其無本司者皆於祀所)近侍之官
應從升者及從祀羣官諸方客使各於本司及公館清
齋一宿(無本司者/各於正寢)凡散齋理事如舊惟不弔喪問疾不作
樂不判署刑殺文書不行刑罰不預穢惡致齋惟祀事
得行其餘悉斷其祀官已齋而闕者通攝行事諸祀官
致齋之日給酒食及眀衣各習禮於齋所光禄卿監取
眀水火(太官令取水於隂鑒取火於/陽燧火以供爨水以實樽)前祀一日諸衛令
其屬未後一刻各以其方器守衛壝門與太樂工人俱
清齋一宿
　　　　陳設
前祀三日尚舎直長施大次於外壝東門之内道北南
向尚舎奉御鋪御座尉衛設陳饌幔於内壝東門之外
道南北向設文武侍臣次又設祀官及從祀羣官諸州
使人蕃客等次前祀二日太樂令設宫懸之樂於壇南
内壝之内設歌鐘磬鐘於壇上各如圜丘之儀右校埽
除壇之内外郊社令積柴於燎壇(其壇於樂懸之/内外壝之内)方一
丈髙一丈二尺開上南出戸六尺前祀一日奉禮設御
位於壇之東南西向設望燎位於柴壇北南面設祀官
公卿位於内壝東門之外道南分獻之官於公卿之南
執事者位於其後每等異位俱重行西向北上設御史
位於壇下一位在東南西向一位在西南東向令史祝
史各陪其後設奉禮位於樂懸東北賛者二人在南差
退俱西向設協律郎位於壇上南陛之西東向設太樂
令位於北懸之間北向設從祀之官文官九品以上於
執事之南東方南方蕃客又於其南俱每等異位重行
西向北上酅公介公位於内壝西門之外道南武官九
品以上於酅公介公之後西方北方蕃客又於其南俱
每等異位重行東面北上(其褒聖侯於文官三品之/下諸州使人分方各位於)
(其/後)又設祀官及從祀羣官等門外位於東西壝門之外道
南皆如設次之式設牲牓於東壝之外當門西向配帝
牲牓少退南上設廩犧令位於牲西南史陪其後俱北
向設諸太祝位於牲東各當牲後祝史陪其後俱西向設
太常卿省牲位於牲前近北南向設黒帝酒樽於壇之
上下太樽二著樽二犧樽二山罍二在壇上於東南隅
北向象樽二壺樽二山罍二在壇下皆於南陛之東北
向西上設配帝著樽二犧樽二象樽二山罍二在壇上於
黒帝酒樽之東北向西上辰星三辰𤣥𡨕氏俱象樽二
各設於神坐之右而左向(黒帝配帝之樽置於坫星辰/以下樽藉以席皆加勺羃設)
(爵於/樽下)設御洗於壇南陛東南亞獻之洗又於東南俱北
向罍水在洗東篚在洗西南肆(篚實以/中爵)設星辰以下罍
洗篚羃各於其方陛道之左俱内向執樽罍篚羃者各
位於其後設玉幣之篚於壇之上下樽坫之所祀日未
眀五刻太史令郊社令升設黑帝叶光紀神坐於壇上
北方南向席以藁秸設帝顓頊氏神坐於東方西向席
以莞設辰星三辰之坐於壇之東北七宿之坐於壇之
西北各於其壇下南向相對為首設𤣥冥氏之坐於壇
之東南西向席皆以莞設神位各於坐首
　　　　省牲器
省牲之日午後十刻去壇二百步所諸衛之屬禁斷行
人晡後二刻諸行事之官各服常服郊社令帥府史二
人及齋郎以樽坫罍洗篚羃入設於位晡後三刻諸太
祝廩犧令以牲就牓謁者引太常卿賛引引御史詣壇
東陛升視濯溉於上(於視濯執樽/者舉羃告潔)訖引太常卿降復位
謁者進太尉之左白請就門外位謁者賛引各引祀官
以下就門外位謁者引太常卿就省牲位南向立廩犧
令少前曰請省牲退復位太常卿省牲廩犧令又前北
面舉手曰腯還本位諸太祝各循牲一匝西面舉手曰
充俱還本位諸太祝與廩犧令以次牽牲詣厨授太官
謁者引光禄卿詣厨省鼎鑊申視溉濯謁者賛引各引
祀官御史就厨省饌具訖俱還齋所祀日未明十五刻
太官令帥宰人以鸞刀割牲祝史以豆取毛血各置於饌所
遂烹牲
　　　　鑾駕出宫如圜丘之儀
　　　　奠玉帛
祀日未明三刻諸祀官各服其服郊社令良醖令各率其屬入
實樽罍玉幣(凡六樽之次太樽為上實以汎齊著樽次之實以/醴齊犧樽次之實以盎齊象樽次之實以醍齊壺)
(尊次之實以沈齊山罍為下實以清酒配帝著樽為上實以汎/齊犧樽次之實以醴齊象樽次之實以盎齊山罍為下實以清)
(酒其辰星𤣥𡨕氏之象樽俱實以醍齊七宿之壺樽實以沈/齊𤣥酒各實於五齊之上尊禮神𤣥玉以𤣥璜其幣皆用𤣥)太
官令帥進饌者實諸籩豆簠簋入設於内壝東門之外
饌幔内未眀二刻奉禮帥賛者入就位賛引引御史博
士諸太祝及令史祝史與執樽罍篚羃者入自東壝門
當壇南重行北面西上立定奉禮曰再拜賛者承傳(凡/奉)
(禮有詞賛/者皆承傳)御史以下皆再拜訖執樽罍篚羃者各就位
賛引引御史諸太祝詣壇東陛升行掃除於上令史
行掃除於下訖各引就位駕將至謁者賛引引祀官通
事舎人分引從祀羣官諸方客使先至者就門外位駕
至大次門外迴輅南向将軍䧏立於輅右侍中進當鑾
駕前跪奏稱侍中臣某言請降輅俛伏興訖還本位皇
帝降輅之大次通事舎人各引文武五品以上從祀之
官皆就壝外位太樂令帥工人二舞次入就位文舞入
陳於懸内武舞立於懸南道西謁者引司空入行掃除
訖出復位皇帝停大次半刻頃通事舎人賛引各引從
祀羣官介公酅公諸方客使先入就位太常博士引
太常卿立於大次門當門北面侍中版奏外辦皇帝服
大裘而冕出次華盖侍衛如常儀博士引太常卿太常
卿引皇帝(凡太常卿前導/皆博士先引)至内壝門外殿中監進大珪
尚衣奉御又以鎮珪授殿中監殿中監受進皇帝搢大
珪執鎮珪華盖仗衛停於門外近侍者從入如常謁者
引禮部尚書太常少卿陪從如常儀皇帝至版位西向立
(每立定太常卿與/博士皆退立於左)謁者賛引各引祀官次入就位立定
太常卿前奏稱在位官再拜退復位皇帝再拜奉禮曰衆
官再拜衆官皆再拜(其先拜/者不拜)太常卿前奏有司謹具請行
事退復位協律郎跪俛伏舉麾(凡取物者皆跪俛伏而/取以興奠物既奠俛伏)
(而/興)鼓柷奏羽音乃以黄鍾之均文舞之舞樂舞六
成偃麾戛敔樂止太常卿前奏稱請再拜退復位皇
帝再拜奉禮曰衆官再拜衆官皆再拜上下諸太祝俱
取玉幣於篚各立於樽所太常卿引皇帝太和之樂作
皇帝詣壇升自南陛侍中中書令以下左右侍衛量人
從升壇皇帝升壇北向立樂止太祝加玉於幣以授侍
中侍中奉玉帛東向進皇帝搢鎮珪受玉幣登歌作肅
和之樂以大吕之均太常卿引皇帝進北面跪奠於黑帝
叶光紀神坐俛伏興太常卿引皇帝少退北向再拜訖
太常卿引皇帝立於西方東向又太祝以幣授侍中侍
中奉幣北向進皇帝受幣太常卿引皇帝進東向跪奠
於帝顓頊氏神坐俛伏興太常卿引皇帝少退東向再
拜訖登歌止太常卿引皇帝樂作皇帝降自南陛還版
位西向立樂止皇帝初奠配帝之幣星辰以下諸太祝
各以幣進奠於神坐還樽所初羣官拜訖祝史各奉毛
血之豆立於門外於登歌止祝史奉毛血入各由其陛
升諸太祝迎取於壇上俱進奠於神坐前諸太祝與祝
史退立於樽所
　　　　進熟
皇帝既升奠玉幣太官令出帥進饌者奉饌陳於内壝
門外謁者引司徒出詣饌所司徒奉黒帝之俎初皇帝
既至位樂止太官令引饌入俎初入門雍和之樂作以
黄鐘之均饌至陛樂止祝史俱進跪徹毛血之豆降自
東陛以出黒帝之饌升自南陛配帝之饌升自東陛諸
太祝迎引於壇上各設於神坐前(籩豆盖羃先徹乃升/簠簋既奠却其盖於)
(下/)設訖謁者引司徒太官令帥進饌者俱降自東陛以
出司徒復位諸太祝各還樽所又進設星辰以下饌相
次而畢太常卿引皇帝詣罍洗樂作皇帝至罍洗樂止
侍中跪取匜興沃水又侍中跪取盤興承水皇帝盥手
黄門侍郎跪取巾於篚興進皇帝帨手訖黄門侍郎受巾跪
奠於篚遂取匏爵於篚興進皇帝受爵侍中酌罍水又侍中
奉盤皇帝洗爵黄門侍郎又授巾皆如初皇帝拭爵訖
侍中奠盤匜黄門侍郎受巾奠於篚皆如常太常卿引
皇帝樂作皇帝詣壇升自南陛樂止謁者引司徒升自
東陛立於撙所齋郎奉俎從升立於司徒之後太常卿
引皇帝詣黒帝酒樽所執樽者舉羃侍中賛酌汎齊訖
夀和之樂作太常卿引皇帝進黒帝叶光紀神坐前北
向跪奠爵俛伏興太常卿引皇帝少退北向立樂止太
祝持版進於神坐之右東向跪讀祝文曰維某年嵗次
月朔日子嗣天子臣某敢昭告於黒帝叶光紀𤣥英式
序庶類安寜資此積藏祗率恒典敬以玉帛犧齊粢盛
庶品肅恭燔祀順兹誠徳帝顓頊氏配神作主尚饗訖
興皇帝再拜初讀祝文訖樂作太祝進跪奠版於神坐
前興還樽所皇帝拜訖樂止太常卿引皇帝詣配帝酒
樽所執樽者舉幂侍中取爵於坫進皇帝受爵侍中賛
酌汎齊訖樂作太常卿引皇帝進帝顓頊氏神坐前東
向跪奠爵俛伏興太常卿引皇帝少退東向立樂止太
祝持版進神坐之左北面跪讀祝文曰維某年嵗次月
朔日子嗣開元神武皇帝臣某敢昭告於帝顓頊氏時
惟立冬水徳在馭用致禋燎於黒帝叶光紀惟帝道合
乾元允兹升配謹以制幣犧齊粢盛庶品式陳眀薦作
主侑神尚饗訖興皇帝再拜初讀祝文訖樂作太祝進
跪奠版於神坐興還樽所皇帝拜訖樂止太常卿引皇
帝進黒帝神坐前北向立樂作太祝各以爵酌上樽福
酒合置一爵一太祝持爵授侍中侍中受爵西向進皇
帝再拜受爵訖跪祭酒啐酒奠爵俛伏興太祝帥齋郎
進俎太祝减神前胙肉加於俎以胙肉共置一俎上
太祝持俎以授司徒司徒奉俎西向進皇帝受以授左
右謁者引司徒降復位皇帝跪取爵遂飲卒爵侍中受
爵以授太祝太祝受爵復於坫皇帝俛伏興再拜樂止
太常卿引皇帝樂作皇帝降自南陛還版位西向立樂
止文舞出鼓柷作舒和之樂出訖戛敔樂止武舞入鼓
柷作舒和之樂立定戛敔樂止皇帝獻将畢謁者引太
尉詣罍洗盥手洗匏爵訖謁者引太尉自東陛升壇詣
黒帝著樽所執樽者舉羃太尉酌醴齊武舞作謁者引
太尉進黒帝神坐前北向跪奠爵興謁者引太尉少退
北向再拜謁者引太尉詣配帝犧樽所取爵於坫執樽
者舉幂太尉酌醴齊謁者引太尉進帝顓頊氏神坐前
東向跪奠爵興謁者引太尉少退東向再拜謁者引太
尉進黒帝神坐前北向立太祝各以爵酌罍福酒合置
一爵一太祝持爵進太尉之右西向立太尉再拜受爵
跪祭酒遂飲卒爵太祝進受爵復於坫太尉興再拜謁
者引太尉降復位初太尉獻将畢謁者引光禄卿詣罍
洗盥手洗匏爵升酌盎齊終獻如亞獻之儀訖謁者引光
禄卿復位初太尉将升獻賛引三人各引獻官以次詣
罍洗盥手洗爵一獻辰星三辰一獻𤣥冥一獻七宿各
詣酒樽所俱酌酒進跪奠於坐首興餘坐皆祝史助奠
相次而畢賛引各引獻官還本位武舞六成樂止舞獻
俱畢上下諸祝各進跪徹豆興還樽所(徹者籩豆各一/少移於故處)
奉禮曰賜胙賛者唱衆官再拜衆官皆再拜(已飲福受/胙者不拜)
豫和之樂作太常卿前奏稱請再拜退復位皇帝再拜
奉禮曰衆官再拜衆官皆再拜樂一成止太常卿前奏
請就望燎位太常卿引皇帝樂作皇帝就望燎位南向
立樂止於羣官將拜上下諸祝各執篚進神坐前跪取
玉帛祝版齋郎以俎載牲體稷黍飯及酒爵興各自其
陛降壇南行經懸内當柴壇南東行自南陛登柴壇以
玉幣祝版饌物置於柴上户内諸祝史又以星辰以下
之禮幣皆從燎奉禮曰可燎東西面各六人以炬燎
火半柴太常卿前奏禮畢太常卿引皇帝還大次樂作
皇帝出内壝門殿中監前受鎮圭以授尚衣奉御殿中
監前受大珪華盖侍衛如常儀皇帝入次樂止謁者賛
引各引祀官通事舎人分引從祀羣官諸方客使以次
出賛引引御史以下俱復執事位立定奉禮曰再拜御
史以下皆再拜賛引引出工人二舞以次出
　　　　鑾駕還宫如圜丘之儀
　
　
　
　
　
　
　
　大唐開元禮卷二十
欽定四庫全書
　大唐開元禮卷二十一　　　唐　蕭嵩等　撰
　　吉禮
　　　立冬祀黑帝於北郊有司攝事
　　　齋戒　　　　　　　陳設
　　　省牲器　　　　　　奠玉帛
　　　進熟
　　　　齋戒
前祀七日平明太尉誓百官於尚書省曰某月某日祀
黑帝於北郊各揚其職不供其事國有常刑凡預祀之
官散齋四日致齋三日(散齋各於正寢致齋二日於本/司一日於祀所其無本司者皆)
(於祀/所)致齋理事如舊惟不弔喪問疾不作樂不判署刑
殺文書不行刑罰不預穢惡致齋惟祀事得行其餘悉
斷其祀官已齊而闕者通攝行事光禄卿監取明水火
(太官令取水於隂鑒取火於/陽燧火以供爨水以實樽)前祀一日諸衛令其屬未後
一刻各以其方器服守衛壝門與太樂工人俱清齋一
宿
　　　　陳設
前祀三日衛尉設祀官公卿以下次於東壝之外道南
北向西上陳設饌㡢於内壝東門之外道南北向前祀
二日太樂令設宫懸之樂於壇南内壝之内東方西方
磬簴起北鐘簴次之南方北方磬簴起西鐘簴次之設
十二鎛鐘於編懸之間各依辰位樹雷鼓於北懸之間
道之左右植建鼓於四隅置柷敔於懸内(柷在左/敔在右)設
歌鐘歌磬於壇上近南北向磬簴在西鐘簴在東其匏竹
者立於壇下重行北向相對為首(凡懸皆展/而編之)諸工人各
位於懸後東方西方以北為上南方北方以西為上右
校掃除壇之内外郊社令積柴於燎壇(其壇於神壇之/左内壝之外)
方一丈高一丈二尺開上南出户方六尺前祀一日奉
禮設祀官公卿位於内壝東門之内道北執事位於道
南每等異位俱重行西向北上設望燎位當柴壇之北
南向設御史位於壇上正位於東南隅西向副位於西
南隅東向令史各陪其後於壇下設奉禮位於樂懸東
北贊者二人在南差退俱西向又設奉禮贊者位於燎
壇東北西向皆北上設協律郎位於壇上南陛之西
東向設太樂令位於北懸之間當壇北向設祀官公卿
以下門外位皆於東壝之外道南每等異位重行北向
西上設牲牓於東壝之外當門西向配帝牲牓少退南
上設廩犧令位於牲西南史陪其後俱北向設諸太祝
位於牲東各當牲後祝史陪其後俱西向設太常卿省
牲位於牲前近北南向設黑帝酒樽於壇之上下太尊
二著尊二犧尊二山罍二在壇上於東南隅北向象尊二
壺尊二山罍二在壇下南陛之東北向俱西上設配帝著
尊二犧尊二象尊二山罍二在壇上於黑帝酒樽之東北
向西上辰星三辰𤣥冥俱象尊二各設於神坐之左皆
右向七宿壺尊二設於神坐之右而左向(黑帝配帝之/尊置於坫星)
(辰以下之尊俱藉以席/皆加勺羃設爵於尊下)設洗於壇南陛東南北向罍水
在洗東篚在洗西南肆(篚實以/巾爵)設星辰以下罍洗篚幂
各於其方陛道之左俱内向執樽罍篚羃者各於樽罍
篚羃之後各設玉幣之篚於壇之上下樽坫之所祀日未明
五刻太史令郊社令升設黑帝叶光紀神㘴於壇上北
方南向席以藳秸設帝顓頊氏神坐於東方西向席以
莞設辰星三辰之坐於壇之東北七宿之坐於壇之西
北各於其壇下南向相對為首設𤣥冥氏之坐於壇之
東南西向席皆以莞設神位各於其坐首
　　　　省牲器
省牲之日午後十刻去壇二百步所諸衞之屬禁斷行
人晡後二刻諸行事之官各服常服郊社令帥府史二
人及齋郎以樽坫罍洗篚羃入設於位晡後三刻諸太
祝與廩犧令以牲就牓位謁者引太常卿贊引引御
史詣壇東陛升視濯溉於上(於視濯執樽者/皆舉冪告潔)訖引太常
卿䧏復位謁者進太尉之左白請就門外位謁者贊引
各引祀官以下就門外位謁者引太常卿就省牲位南
向立廩犧令少前曰請省牲退復位太常卿省牲廩犧
令又前北面舉手曰腯還本位諸太祝各循牲一匝西
面舉手曰充俱還本位諸太祝與廩犧令以次牽牲詣
厨授太官謁者引光禄卿詣厨省鼎鑊申視濯溉謁者
贊引各引祀官御史就厨省饌具訖俱還齋所祀日未
明十五刻太官令帥宰人以鸞刀割牲祝史以豆取毛
血各置於饌所遂烹牲
　　　　　奠玉帛
祀日未明三刻諸祀官各服其服郊社令良醖令各帥
其屬入實樽罍玉幣(凡六尊之次太尊為上實以汎齊/著尊次之實以醴齊犧尊次之實)
(以盎齊象尊次之實以醍齊壺尊次之實以沈齊山罍為下實/以清酒配帝著尊為上實以汎齊犧尊次之實以醴齊象尊次)
(之實以盎齊山罍為下實以清酒其辰星𤣥冥之尊俱實以醍/齊七宿之壺尊實以沈齊𤣥酒各實於五齊之尊禮神之玉以)
(𤣥璜幣/用𤣥)太官令帥進饌者實諸籩豆簠簋入設於内壝東門
之外饌幔内未明二刻奉禮帥贊者先入就位贊引引御
史博士諸太祝及令史祝史與執樽罍篚羃者入自東
門當壇南重行北面西上立定奉禮曰再拜贊者承傳
(凡奉禮有詞/贊者皆承傳)御史以下皆再拜訖執尊罍篚幂者各就
位贊引引御史諸太祝詣壇東陛升行掃除於上令史
祝史行掃除於下訖各引就位未明一刻太樂令帥
工人二舞次入就位文舞入陳於懸内武舞立於懸
南道西謁者引司空入行掃除初司空入謁者引祀
官贊引引執事者俱就壝外位司空行掃除訖謁者
贊引各引祀官次入就位立定奉禮曰衆官再拜衆官
皆再拜(其先拜/者不拜)謁者進太尉之左白有司謹具請行事
退復位協律郎跪俛伏舉麾(凡取物者皆跪俛伏而取/以興奠物既奠訖俛伏而)
(後/興)鼔柷奏羽音乃以黄鐘之均文舞之舞樂舞六成偃
麾戛敔樂止(凡樂皆協律郎舉麾工鼓柷/而後作偃麾戛敔而後止)奉禮曰衆官
再拜衆官皆再拜上下諸祝俱取玉幣於篚各立於樽
所謁者引太尉詣南陛升壇北向立太祝加玉於幣東
向授太尉太尉受玉幣登歌作肅和之樂乃以大吕之
均謁者引太尉進北面跪奠於黑帝叶光紀神坐前興
謁者引太尉少退北向再拜訖謁者引太尉立於西方
東向又太祝奉幣北向授太尉太尉受幣謁者引太尉
進東面跪奠於帝顓頊氏神坐興謁者引太尉少退東
向再拜訖登歌止謁者引太尉䧏自南陛還本位初太
尉奠配帝之幣星辰以下諸祝各以幣進奠於神坐前
還樽所初衆官拜訖祝史各奉毛血之豆立於門外登
歌止祝史奉毛血入各由其陛升諸太祝迎取於壇上
俱進奠於神坐前諸太祝與祝史退立於樽所
　　　　進熟
太尉旣升奠玉幣太官令帥進饌者奉饌陳於内壝門
外謁者引司徒出詣饌所司徒奉黑帝之俎諸太祝旣
奠毛血太官令引饌入俎初入門雍和之樂作以黄鐘
之均饌至陛樂止祝史俱進徹毛血之豆降自東陛以
出黑帝之饌升自南陛配帝之饌升自東陛諸太祝迎
引於壇上各設於神坐前(籩豆盖羃先徹乃升簠/簋旣奠却其盖於下)設訖
謁者引司徒太官令帥進饌者俱自東陛以出司徒復
位諸太祝各還樽所又進設星辰以下饌相次而畢謁
者引太尉詣罍洗盥手洗匏爵訖謁者引太尉升自南
陛詣黑帝酒尊所執尊者舉羃太尉酌汎齊訖樂作謁
者引太尉進黑帝叶光紀神坐前北向跪奠爵興謁者
引太尉少退北向立樂止太祝持版進於神坐之右東
向跪讀祝文曰維某年嵗次月朔日子嗣天子臣某謹
遣太尉封臣名敢昭告於黑帝叶光紀𤣥英式序庻類
安寧資此積藏祇率恒禮敬以玉帛犧齊粢盛庻品肅
恭燔祀順茲誠徳帝顓頊氏配神作主尚饗訖興太尉
再拜初讀祝文訖樂作太祝進奠版於神座還尊所太尉
拜訖樂止謁者引太尉詣配帝酒尊所取爵於坫執尊
者舉羃太尉酌汎齊訖樂作謁者引太尉進帝顓頊氏
神坐前東向跪奠爵興謁者引太尉少退東向立樂止
太祝持版進於神坐之左北面跪讀祝文曰維某年嵗
次月朔日子嗣開元神武皇帝臣某謹遣太尉臣名敢
昭告於帝顓頊氏時惟立冬水徳在馭用致禋燎於黑
帝叶光紀惟帝道合乾元允茲升配謹以制幣犧齊粢
盛庻品式陳明薦作主侑神尚饗訖興太尉再拜初讀
祝文訖樂作太祝進奠版於神坐還尊所太尉拜訖樂
止謁者引太尉進黑帝神坐前北向立太祝各以爵酌
罍福酒合置一爵一太祝持爵進太尉之右西向立太
尉再拜受爵跪祭酒啐酒奠爵興太祝各帥齋郎進俎
太祝减神前胙肉加於俎以胙肉共置一俎上太祝持
俎東向授太尉太尉受以授齋郎太尉跪取爵遂飲卒
爵太祝進受爵復於坫太尉興再拜謁者引太尉降復
位文舞出鼓柷作舒和之樂出訖戛敔樂止武舞入鼓
柷作舒和之樂立定戛敔樂止初太尉獻將畢謁者引
太常卿詣罍洗盥手洗匏爵訖謁者引太常卿自東陛
升壇詣黑帝著尊所執尊者舉羃太常卿酌醴齊訖武
舞作謁者引太常卿進黑帝叶光紀神坐前北向跪奠
爵興謁者引太常卿少退北向再拜謁者引太常卿詣
配帝犧尊所取爵於坫執尊者舉幂太常卿酌醴齊訖
謁者引太常卿進帝顓頊氏神坐前東向跪奠爵興謁
者引太常卿少退東向再拜訖謁者引太常卿進黑帝
神坐前北向立太祝各以爵酌罍福酒合置一爵一太
祝持爵進太常卿之右西向立太常卿再拜受爵跪祭
酒遂飲卒爵太祝進受爵復於坫太常卿興再拜謁者
引太常卿降復位初太常卿獻將畢謁者引光禄卿詣
罍洗盥手洗匏爵升酌盎齊終獻如亞獻之儀訖謁者引
光禄卿降復位初太常卿將升獻贊引三人各引獻官
以次詣罍洗盥手洗爵一獻辰星三辰一獻𤣥冥一獻
七宿各詣酒尊所俱酌酒進奠於坐首餘坐皆祝史助
奠相次而畢贊引各引獻官還本位武舞六成樂止舞
獻俱畢上下諸祝各進徹豆還樽所(徹者籩豆各一/少移於故處)奉
禮曰賜胙贊者唱衆官再拜衆官皆再拜(已飲福受/胙者不拜)樂
作奉禮曰衆官再拜衆官皆再拜樂一成止謁者進
太尉之左白請就望燎位謁者引太尉就望燎位南向
立於衆官將拜上下諸祝各執篚進神坐前取玉帛祝
版齋郎以俎載牲體黍稷飯及爵酒各自其陛降壇南
行經懸内當柴壇南東行自南陛登柴壇以玉帛祝版
饌物置於柴上户内諸祝又以星辰以下之禮幣皆從
燎奉禮曰可燎東西面各六人以炬燎火半柴謁者
進太尉之左白禮畢謁者引太尉出又謁者贊引各引
祀官以次出贊引引御史以下俱復執事位立定奉禮
曰再拜御史以下皆再拜贊引引出工人二舞以次出
　
　
　
　
　
　
　
　
　
　
　大唐開元禮卷二十一
欽定四庫全書
　大唐開元禮卷二十二　　唐　蕭嵩等　撰
　　吉禮
　　　皇帝臘日蜡百神於南郊
　　　齋戒　　　　　　　陳設
　　　鑾駕出宫　　　　　奠玉帛
　　　進熟　　　　　　　鑾駕還宫
　　　　齋戒
先期五日皇帝散齋三日致齋二日如圜丘之儀凡
預祀之官散齋三日致齋二日(散齋皆於正寢致齋一/日於本司一日於祀所)
(其無本司者/皆於祀所)近侍之官應從升者及從祀羣官諸方客
使各於本司及公館俱清齋一宿(無本司者/各於正寢)凡散齋理
事如舊惟不弔喪問疾不作樂不判署刑殺文書不行
刑罰不預穢惡致齋惟祀事得行其餘悉斷其祀官已
齋而闕者通攝行事光禄卿監取明水火(太官令取水/於隂鑑取火)
(於陽燧火以供/爨水以實樽)前蜡一日諸衞令其屬未後一刻各以
其方器服守衞壝門與太樂工人俱清齋一宿
　　　　陳設
前蜡三日尚舍直長施大次於外壝東門之内道北南
向尚舍奉御鋪御座衞尉設陳饌幔於内壝東門之
外道東西向(東方南方之饌陳於東門外西南方及北/西方之饌陳於西門外北方之饌陳於)
(門之/外)設文武侍臣次又設祀官及從祀羣官諸州使人
蕃客等次前蜡二日太樂令設歌鐘歌磬皆如圜丘之
儀右校掃除壇之内外郊社令積柴於燎壇(其壇於神/壇之左内)
(壝之/外)方八尺髙一丈開上南出户方三尺右校又為瘞埳
於壇之壬地内壝之外方深足容物南出陛前蜡一日奉
禮設御位及望燎位祀官從祀羣官諸州使人蕃客等位
於壝門外皆如圜丘之儀設日月酒樽之位大明太樽
二著樽二山罍一在壇上於東南隅北向夜明太樽二
著樽二山罍一在壇上西南隅北向神農氏伊耆氏各
著樽二各於其壇上五星五官后稷各象樽二七宿田
畯龍麟朱鳥騶虞𤣥武各壺樽二鱗羽臝毛介等散樽
二俱設於神座之左而右向五方嶽鎮海瀆俱山樽二
山川林澤俱蜃樽二丘陵墳衍原隰井泉墉坊郵表畷
於菟猫等俱散樽二各設於神座之右而左向(伊耆氏/以上之)
(樽置於坫星辰以下之樽俱藉/以席皆加勺羃設爵於樽下)設御洗於壇南陛東南
亞獻之洗又於東南俱北向罍水在洗東篚在洗西南
肆(篚實以/巾爵)設方獻罍洗篚羃各於其方陛道之左右俱
内向執樽罍篚羃者各於樽罍篚羃之後各設玉幣之篚
於壇上下樽坫之所晡後謁者引光禄卿詣厨視濯溉
又謁者引諸祀官詣厨省饌具訖還齋所蜡日未明十五
刻太官令帥宰人以鸞刀割牲祝史以豆取毛血置於
饌所遂烹牲(日青牲一月白牲一/其餘方各少牢一)未明五刻太史令郊
社令升設日月神座於壇上大明於北方少東夜明於
大明之西俱南向席皆以藁鞂神農氏伊耆氏神座各
於其壇上俱内向設后稷神座於壇東西向設五官田
畯之座各於其方設五星十二次二十八宿五岳四鎮四海
四瀆五方山川林澤丘陵墳衍原隰井泉神座各於其方之
壇其五方神獸鱗羽臝毛介水墉坊郵表畷於菟猫等之
座各於其方壇之後俱内向相對爲首自神農氏伊耆氏
以下一百九十坐席皆以莞設神位各於坐首
　　　　鑾駕出宫如圜丘之儀
　　　　奠玉帛
蜡日未明三刻諸祀官各服其服郊社令良醖令各帥其屬
入實樽罍玉幣(凡尊之次太尊爲上實以醴齊著尊次之實以/盎齊神農伊耆氏之著尊實以盎齊五星三辰)
(五官后稷之象樽實以醍齊七宿田畯之壺尊實以沈齊五方/岳鎮海瀆之山尊實以醍齊山川林澤之􁎲尊實以沈齊丘陵)
(以下之散尊實以清酒𤣥酒各實於諸坐之上尊禮神之玉大/明夜明俱以圭璧大明之幣以青夜明之幣以白神農氏幣以)
(赤伊耆氏幣以𤣥五星/以下之幣各從方色)太官令帥進饌者實諸籩豆簠簋
各設於内壝之外饌幔内未明二刻奉禮帥贊者先入就位
贊引引御史諸太祝及令史祝史與執樽罍篚羃者入
自東門當壇南重行北面西上(凡引導者每/曲一逡廵)立定奉禮曰
再拜贊者承傳(凡奉禮有詞/賛者皆承傳)御史以下皆再拜訖執樽者升
自東陛立於樽所壇下執樽罍篚羃者各就位贊引引御
史諸太祝詣壇東陛升行埽除於上令史祝史行埽除於
下訖降就位駕將至謁者贊引各祀官通事舍人分引
從祀羣官諸方客使先至者俱就門外位駕至大次門
外迴輅南向千牛將軍降立於輅右侍中進當鑾駕前
跪奏稱侍中臣某言請降輅俯伏興還侍位皇帝降輅
之大次繖扇華蓋侍衛如常儀太樂令帥工人二舞次
入就位文舞入陳於懸内武舞立於懸南道西謁者引司
空入就位立定奉禮曰再拜司空再拜訖謁者引司空
詣壇東陛升行埽除於上降行樂懸於下訖引復位皇帝
停大次半刻頃謁者贊引各祀官通事舍人分引從祀羣
官介公酅公諸方客使先入就本位太常博士引太常
卿立於大次門外當門北向侍中版奏外辦皇帝服𤣥
冕出次華葢侍衛如常儀(侍中負寳/陪從如式)博士引太常卿太
常卿引皇帝(凡太常卿前導/皆博士先引)至内壝門外殿中監進大
圭尚衣奉御以鎮圭授殿中監殿中監受進皇帝搢大
圭執鎮珪華葢仗衛停於門外近侍者從入如常謁者
引禮部尚書太常少卿陪從如常皇帝至版位西向立(每/立)
(定太常卿與博/士退立於左)謁者贊引各引祀官以次入就位立定
太常卿奏稱請再拜退復位皇帝再拜奉禮曰衆官再
拜衆官在位者皆再拜(其先拜/者不拜)太常卿前奏有司謹具
請行事退復位協律郎跪俛伏舉麾(凡取物者皆俛伏/而取以興奠物則)
(奠訖俛伏/而後興也)鼓柷樂作無射夷則奏永和㽔賔姑洗太簇
奏順和黄鍾奏豫和凡六均均一成俱以文舞之舞
偃麾戛敔樂止(凡樂皆協律郎舉麾工鼓柷/而後作偃麾戞敔而後止)太常卿前
奏稱請再拜退復位皇帝再拜奉禮曰衆官再拜衆官
在位者皆再拜上下諸太祝俱取玉幣於篚各立於樽
所太常卿引皇帝太和之樂作(皇帝每行皆/作太和之樂)皇帝詣壇
升自南陛侍中中書令以下及左右侍衞量人從升(以/下)
(皆如/之)皇帝升壇北向立樂止太祝以玉幣授侍中侍中
奉玉幣東向進皇帝搢鎭圭受玉幣(凡受物皆搢鎮圭/奠訖執圭俛伏興)
登歌作肅和之樂乃以大吕之均太常卿引皇帝進北
面跪奠於大明神座俛伏興太常卿引皇帝少退北向
再拜訖太常卿引皇帝少西北向立又太祝以玉幣授
侍中侍中奉幣東向進皇帝受幣太常卿引皇帝跪奠
於夜明神座俛伏興太常卿引皇帝少退北向再拜訖
登歌止太常卿引皇帝樂作皇帝降自南陛還版位西
向立樂止皇帝初奠夜明幣諸祝各奉其幣進跪奠於
神座還樽所初羣官拜訖祝史各奉毛血之豆立於門
外於登歌止祝史奉毛血入俱由南陛升諸太祝迎取
於壇上俱進奠於神座前諸太祝與祝史退立於樽所
　　　　進熟
皇帝既升奠玉幣太官令出帥進饌者奉饌陳於内壝
門外謁者引司徒出詣饌所司徒奉大明之俎初皇帝
既至版位樂止太官令引饌入俎初入門雍和之樂作
饌至陛樂止祝史皆進跪徹毛血之豆降自東陛以出
饌升諸太祝迎引於壇上各設於神座前(籩豆蓋羃先/徹乃升簠簋)
(既奠却其/蓋於下)設訖謁者引司徒以下降自東陛復位太祝
各還樽所又進設神農氏以下之饌相次而畢初壇上
設饌訖太常卿引皇帝詣罍洗樂作皇帝至罍洗樂止
侍中跪取匜興沃水又侍中跪取盤興承水皇帝盥手
黄門侍郎跪取巾於篚興進皇帝帨手黄門侍郎受
巾跪奠於篚黄門侍郎又取匏爵於篚興進皇帝受爵
侍中酌罍水又侍中奉盤興承水皇帝洗爵黄門侍郎
又授巾皆如常儀皇帝拭爵訖侍中奠盤匜黄門侍郎
受巾奠於篚皆如常儀太常卿引皇帝樂作皇帝詣壇
中升自南陛樂止謁者引司徒升自東陛立於樽所齋
郎奉俎從升立於司徒之後太常卿引皇帝大明酒樽
所執樽者舉羃侍中贊酌醴齊訖夀和之樂作(皇帝每酌/獻及飲福)
(皆作夀/和之樂)太常卿引皇帝進大明神座前北向跪奠爵俛
伏興太常卿引皇帝少退北向立樂止太祝持版進於
神座之左西面跪讀祝文曰維某年嵗次月朔日子嗣
天子臣某敢昭告於大明惟神晷耀千里精烜萬物覺
寤黎烝化成品彚今璇璣齊運玉燭和平六府孔循百
禮斯洽謹以玉帛犧齊粢盛庻品致其燔燎尚饗訖興
皇帝再拜初讀祝文訖樂作太祝進跪奠版於神座興
還樽所皇帝拜訖樂止太常卿引皇帝夜明酒樽所執
樽者舉羃侍中取匏爵於坫進皇帝受爵侍中贊酌醴
齊訖樂作太常卿引皇帝進夜明神座前北面跪奠爵
俛伏興太常卿引皇帝少退北向立樂止太祝持版進
於神座之右東面跪讀祝文曰維某年嵗次月朔日子
嗣天子臣某敢昭告於夜明惟神貞此光華恒茲盈减
表斯寒暑節以運行對時育物登成是頼豐年之報式
備恒禮謹以制幣犧齊粢盛庻品致其燔燎尚饗訖興
皇帝再拜初讀祝文訖樂作太祝進跪奠版於神座興還
樽所皇帝拜訖樂止太常卿引皇帝少東當兩坐間北向
立樂作太祝各以爵酌上罍福酒合置一爵一太祝持
授侍中侍中受爵西向進皇帝再拜受爵訖跪祭酒啐
酒奠爵俛伏興太祝帥齋郎進俎太祝减神前胙肉加
於俎以胙肉共置一俎上太祝持俎以授司徒司徒
奉俎西向進皇帝受以授左右謁者引司徒降復位皇
帝跪取爵遂飲卒爵侍中進受爵以授太祝太祝受爵
復於坫皇帝俛伏興再拜樂止太常卿引皇帝太和之
樂作皇帝降自南陛還版位西向立樂止文舞出鼓柷
作舒和之樂出訖戛敔樂止武舞入鼓柷作舒和之樂
立定戛敔樂止皇帝獻將畢謁者引太尉詣罍洗盥手
洗匏爵訖謁者引太尉自東陛升壇詣大明著樽所執
樽者舉羃太尉酌盎齊武舞作謁者引太尉進大明神
座前北向跪奠爵興謁者引太尉少退再拜謁者引太
尉詣夜明酒樽所取匏爵於坫執樽者舉羃太尉酌盎
齊謁者引太尉進夜明神座前北向跪奠爵興謁者引
太尉少退再拜謁者引太尉少東當兩坐間北向立太
祝各以爵酌罍福酒合置一爵一太祝持爵進太尉之
右西向立太尉再拜受爵跪祭酒遂飲卒爵太祝進受
爵復於坫太尉興再拜謁者引太尉降復位初太尉獻
將畢謁者引光禄卿詣罍洗盥手洗匏爵升酌盎齊終獻
如亞獻之儀訖初亞獻升壇謁者二人引獻官詣罍洗
盥手洗爵酌酒一獻帝伊耆氏一獻神農氏跪奠爵神坐
前俛伏興向神座立太祝持版進於神座之右跪讀祝
文訖興獻官再拜訖謁者引降還本位初伊耆氏獻官
將升訖謁者五人各引獻官詣方獻罍洗盥手洗爵詣
酒樽所酌酒一獻嵗星一獻熒惑一獻鎮星一獻太白
一獻辰星各奠於神座少退向神座立於獻官奠訖七
宿皆祝史助奠相次俱畢太祝各持版進於神座之右
跪讀祝文訖興(凡讀祝文每一番獻酒従東方祝文神/為始讀訖次南方次西方次北方餘)
(亦/同)獻官再拜諸太祝各進奠版於神座還樽所謁者遂
引五方獻官各詣罍洗盥手洗爵各詣酒樽所酌酒一
獻東岳一獻南岳一獻中岳一獻西岳一獻北岳俱奠
於神座少退向神座立岳鎮海瀆山林川澤丘陵墳衍
原隰井泉皆祝史助奠相次俱畢太祝持版進神座之
右跪讀祝文訖興獻官再拜訖太祝奠版於神座還樽
所謁者各引獻官還本位初岳鎮奠酒贊引五人各引
獻官詣罍洗盥洗各詣酒樽所酌酒一獻勾芒氏一獻
祝融氏一獻后土氏一獻蓐収氏一獻𤣥冥氏后稷田
畯等各祝史助奠訖祝史持版進神座之右跪讀祝文
訖興(餘與東方同/惟無后稷)獻官拜訖祝史奠版於神座贊引遂
引五官獻官等詣罍洗盥洗詣酒樽所酌酒分獻五靈
其鱗羽毛臝介貓於菟坊水墉昆蟲等皆齋郎助奠相
次而畢祝史持版跪讀祝文訖興獻官拜訖奠版各還
本位武舞六成樂止舞獻俱畢上下諸祝各進徹豆還
樽所(徹者籩豆各一/少移於故處)奉禮曰賜胙贊者唱衆官再拜衆
官在位者皆再拜(已飲福受/胙者不拜)豫和之樂作太常卿前
奏稱請再拜退復位皇帝再拜奉禮曰衆官再拜衆官
在位者皆再拜樂一成止太常卿前奏請就望燎位太
常卿引皇帝樂作皇帝就望燎位南向立樂止於羣官
將拜上下諸祝各執篚進神座前跪取玉幣祝版齋郎
以俎載牲體黍稷飯爵酒興各由其陛降壇南行經懸
内當柴壇南東行自南陛登柴壇以玉幣饌物祝版置
於柴上户内諸祝以星辰七宿以上之禮幣皆從燎神
農氏伊耆氏岳鎮以下諸祝俱詣瘞埳以玉幣饌物置
於埳訖奉禮曰可燎東西面各六人以炬燎初唱可燎
瘞埳東西廂各四人寘土火半柴太常卿前奏禮畢太
常卿引皇帝還大次樂作皇帝出中壝門殿中監前受
鎮圭以授尚衣奉御殿中監又前受大圭華葢侍衛如
常儀皇帝入次樂止謁者贊引各引祀官通事舍人分
引從祀羣官諸國客使以次出贊引引御史以下俱復
執事位立定奉禮曰再拜御史以下皆再拜贊引引出
工人二舞以次出其神農以下祝版燔於齋所　帝伊
耆氏祝文曰維某年嵗次月朔日子嗣開元神武皇帝
諱謹遣具位臣姓名敢昭告於帝伊耆氏惟帝體仁尚
義崇本念功爰創嘉祀息農饗物今九土攸宜百穀豐
稔備茲入蜡大旅四方謹以制幣犧齊粢盛庶品明薦
於帝尚饗　帝神農氏祝文曰維某年嵗次月朔日
子嗣開元神武皇帝諱謹遣具位臣姓名敢昭告於帝
神農氏惟帝肇興播植粒此黎元今時和嵗稔神功
是頼謹以制幣犧齊粢盛庶品明薦於帝尚饗　東
方嵗星祝文曰維某年嵗次月朔日子嗣天子諱謹遣
具位臣姓名敢昭告於東方嵗星七宿惟神列位垂象
叶賛穹蒼昭晰羣生阜蕃庻類今時和嵗稔恒禮是率
式陳嘉薦庻神饗之(南方中央西方/北方並准此)東方岳鎮海瀆祝
文曰維某年嵗次月朔日子嗣天子諱謹遣具位臣姓
名敢昭告於東方岳鎮海瀆惟神宣導坤儀興降雲雨
亭育庶品實頼滋液年榖順成用通大蜡謹薦嘉祀溥
被一方山川林澤丘陵墳衍原隰井泉庶神咸享(南方/西方)
(北方/准此)勾芒氏祝文曰維某年嵗次月朔日子嗣開元神武
皇帝諱謹遣具位臣姓名敢昭告於勾芒氏惟神贊陽
出滯發生品物萌者畢逹仁徳以宣用陳明薦神其臨
饗后稷氏祝文曰維某年嵗次月朔日子嗣開元神武皇
帝諱謹遣具位臣姓名敢昭告於后稷氏惟神誕降嘉
種播茲五榖烝庶以粒乂此萬邦爰及田畯實勸農穡
謹薦明祀庶神饗之　祝融氏祝文曰維某年嵗次月朔
日子嗣開元神武皇帝諱謹遣具位臣姓名敢昭告於祝
融氏惟神典司火正淳曜昭明式贊南訛厥功以致豐
年之薦庶神臨饗后土氏祝文曰維某年嵗次月朔日子
嗣開元神武皇帝諱謹遣具位臣姓名敢昭告於后土
氏惟神式贊黄道典司土正居中執信是興稼穡年穀
既登庶饗嘉薦　蓐收氏祝文曰維某年嵗次月朔日子嗣開
元神武皇帝諱謹遣具位臣姓名敢昭告於蓐収氏惟
神典司金正式贊西成執矩懷莊尚義趨力豐年之報
饗兹嘉祀　𤣥冥氏祝文曰維某年嵗次月朔日子嗣開元神
武皇帝諱謹遣具位臣姓名敢昭告於𤣥冥氏惟神典
司水正贊序幽都厥務安寧積藏斯至豐年之祀庶饗
明薦　蒼龍祝文曰維某年嵗次月朔日子嗣天子諱謹
遣具位臣姓名敢昭告於蒼龍之神惟神體備幽明質
兼小大實為鱗長贊時造物嵗稔年登實資弭患式陳
嘉薦百靈是屬爰集東方鱗羽臝毛介衆族猫於菟坊
水墉昆蟲諸神咸饗(其朱雀騶虞𤣥武祝文首尾/並與此同麟祝文發首同此)朱雀
之神惟神肇自火精冠茲羽族輔時宣化効祥蹈禮年
和嵗稔有頼厥功麟之神惟神體信為質惟和是歸作
長毛宗表靈玉牒年穀豐稔實資宣助式陳嘉薦庶神
臨饗騶虞之神惟神性履至仁稟靈金宿贊育生類實
參利物爰茲報功用率恆祀𤣥武之神惟神誕稟辰精
長茲介族先知稱貴誠行攸底伊此豐年有憑宜慶
　　　　鑾駕還宫如圜丘之儀
　
　
　
　
　
　
　
　
　
　大唐開元禮卷二十二
欽定四庫全書
　大唐開元禮卷二十三　唐　蕭嵩等　撰
　　吉禮
　　　臘日蜡百神於南郊有司攝事
　　　齋戒　　　　　　　陳設
　　　奠玉帛　　　　　　進熟
　　　　齋戒
凡預祀之官散齋三日致齋二日(散齋皆於正寢致齋/一日於本司一日於)
(祀所其無本司/者皆於祀所)凡散齋理事如舊惟不弔喪問疾不作
樂不判署刑殺文書不行刑罰不預穢惡致齋惟祀事
得行其餘悉斷其祀官已齋而闕者通攝行事光禄卿
監取明水火(太官令取水於隂鑒取火於陽/燧其火以供爨水以注之酒尊)前蜡一日
諸衞令其屬未後一刻各以其方器服守衞壝門與太
樂工人俱清齋一宿
　　　　陳設
前蜡三日衞尉設祀官公卿以下次於東壝之外道南
北西向上陳設饌幔於内壝東門西門之外道東西向
(東方南方之饌陳於東門外西南方及西方/之饌陳於西門外北方之饌陳於北門外)前蜡二日
太樂令設宫懸之樂於壇南内壝之外東方西方磬簴
起北鐘簴次之南方北方磬簴起西鐘簴次之設十二
鎛鐘於北懸之間各依辰位樹雷鼓於北懸之内道之
左右植建鼓於西隅置柷敔於懸内(柷在左/敔在右)設歌鐘歌
磬於壇上近南北向磬簴在西鐘簴在東其匏竹者立
於壇下重行北向相對為首(凡懸皆展/而編之)諸工人各位於
懸後東方西方以北為上南方北方以西為上右校掃
除壇之内外郊社令積柴於燎壇(其壇於神壇之/左内壝之外)方八
尺高一丈開上南出戸方三尺右校又為瘞埳於壇之
壬地内壝之外方深取足容物南出陛前蜡二日奉禮
設祀官公卿位於内壝東門之外道南西向分獻之官
於公卿之南執事者陪其後每等異位俱重行西面以
北為上設望燎位當柴壇之北南向設御史位於壇上
一位於東南隅西向一位於西南隅東向令史各陪其
後於壇下設奉禮位於樂懸東北贊者二人在南差退俱
西向又設奉禮贊者位於燎壇東北西面北上設協律郎
位於壇上北陛之西東向設太樂令位于北懸之間當壇
北向設祀官公卿以下門外位皆於東壝之外道南每等
異位重行北面以西爲上設日月酒樽之位大明太樽二
著樽二山罍一在壇上東南隅北向夜明太樽二著樽二
山罍一在壇上於西南隅北向神農氏伊耆氏各著樽二
於其壇上五星五官后稷各象樽二七宿田畯龍麟朱鳥
騶虞𤣥武等各壺樽二鱗羽臝毛介等散樽二俱設於神
座之左而右向五方岳鎮海瀆俱山樽二山川林澤俱蜃
樽二丘陵墳衍原隰井泉水墉坊郵表畷於菟猫等俱散
樽二各設於神座之右而左向(伊耆氏以上之尊置於坫星/以下尊俱藉以席皆加勺羃)
(設爵於/尊下)設洗於壇南北向罍水在洗東篚在洗西南肆(篚實/以巾)
(爵/)設方獻罍洗篚羃各於其方陛道之左右俱内向執樽
罍篚羃者各於樽罍篚羃之後各設玉幣之篚於壇之上
下樽坫之所晡後謁者引光禄卿詣厨視濯溉又謁者引
諸祀官詣厨省饌具訖俱還齋所蜡日未明十五刻大
官令帥宰人以鸞刀割牲祝以豆取毛血置於饌所遂
烹牲(日青牲一月白牲一/其餘方各少牢一)未明五刻太史令郊社令升設日
月神座於壇上大明於北方少東夜明於大明之西俱
南向席皆以藁秸神農氏伊耆氏神座各於其壇上俱
内向設后稷氏神座於壇東西向設五官田畯之坐各
於其方設五星十二次二十八宿五岳四鎮四海四瀆
五方山川林澤丘陵墳衍原隰井泉神座各於其方之
壇其五方神獸鱗羽臝毛介水墉坊郵表畷於菟猫等
之座各於其方壇之後俱内向相對爲首自神農伊耆
以下凡一百八十七座其席皆以莞設神位各於坐首
　　　　奠玉帛
蜡日未明三刻諸祀官各服其服郊社令良醖令各率
其屬入實樽罍玉幣(凡尊之次太尊爲上實以醴齊著/尊次之實以盎齊神農伊耆之著)
(尊實以盎齊五星三辰五官后稷之象尊實以醍齊七宿/田畯之壺尊俱實以沈齊五方岳鎮海瀆之山尊實以醍)
(齊山川林澤之蜃尊實以沈齊丘陵以下之散尊實以/清酒𤣥酒各實於諸㘴上尊禮神之玉大明夜明俱以)
(圭璧大明之幣以青夜明之幣以白神農氏之幣以/赤伊耆氏之幣以𤣥五星以下之幣各從其方色)太
官令帥進饌者實諸邊豆簠簋各設於内壝之外饌幔
内未明二刻奉禮率賛者先入就位賛引引御史博士
諸太祝及令史祝史與執樽罍篚羃者入自東門當壇
南重行北面西上(凡引導者每/曲一逡廵)立定奉禮曰再拜賛者
承傳(凡奉禮有詞/賛者皆承傳)御史以下皆再拜訖執樽者升自東
陛立於樽所壇下執樽罍篚羃者各就位賛引引御史
博士諸太祝詣壇東陛升行掃除於上令史祝史行掃
除於下訖引就位未明一刻太樂令帥工人二舞次入
就位文舞入陳於懸内武舞立於懸南道西謁者引司
空入就位立定奉禮曰再拜司空再拜訖謁者引司空
詣壇東陛升行掃除於上降行樂懸於下訖引還本位
初司空入謁者引祀官賛引引執事者俱就壝外位司
空行掃除訖謁者賛引各引祀官次入就位立定奉禮
曰衆官再拜衆官在位者皆再拜(其先拜/者不拜)謁者進太尉
之左白有司謹具請行事退復位協律郎跪俛伏舉麾
(凡取物者皆俛伏而取以興/奠物則奠訖俛伏而後興)鼓柷樂作無射夷則奏永
和蕤賔姑洗太簇奏順和黄鍾奏豫和凡六均均一成
俱以文舞之舞偃麾戛敔樂止(凡樂皆協律郎舉麾/工鼓柷而後作偃麾)
(戞敔而/後止)奉禮曰衆官再拜在位衆官皆再拜上下諸太
祝俱取玉幣於篚各立於樽所謁者引太尉詣南陛升
壇北向立太祝加玉於幣東向授太尉太尉受玉幣登
歌作肅和之樂乃以大吕之均謁者引太尉進北面跪
奠於大明神坐興謁者引大尉少退北向再拜謁者引
太尉詣夜明神坐前北向立太祝奉玉幣東向授太尉
太尉受玉幣謁者引太尉跪奠玉幣於夜明神坐興謁
者引太尉少退北向再拜訖登歌止謁者引太尉降自
南陛還本位初壇上奠玉帛訖伊耆氏以下諸太祝各
奉其幣進奠於神坐還樽所初衆官拜訖祝史各奉毛
血入各由南陛升諸太祝迎取於壇上俱進奠於神坐
前諸太祝與祝史退立於樽所
　　　　進熟
太尉既升奠玉幣太官令出帥進饌者奉饌各陳於内
壝門外謁者引司徒出詣饌所司徒奉大明之俎諸太
祝既奠毛血太官令引饌入俎初入門雍和之樂作以
黄鍾之均(自後酌獻皆/奏雍和之樂)饌至陛樂止祝史俱升徹毛血
之豆降自東陛以出饌升諸太祝迎引於壇上各設於
神坐前(籩豆盖羃先徹乃升簠/簋既奠却其盖於下)設訖謁者引司徒太官
令帥進饌者降自東陛以出諸太祝各還樽所又進設
神農氏以下之饌相次而畢初壇上設饌訖謁者引太尉升
自南陛詣大明酒樽所執樽者舉羃太尉酌醴齊訖樂
作謁者引太尉進大明神坐前北向跪奠爵興謁者引
太尉少退北向立樂止太祝持版進神坐之左西向跪
讀祝文曰維某年歳次月朔日子嗣天子臣某謹遣具
位臣姓名敢昭告於大明惟神晷耀千里精烜萬物覺
寤黎烝化成品彚今璇璣齊運玉燭和平六府孔修百
禮斯洽謹以玉帛犧齊粢盛庶品致其燔燎尚饗訖興
太尉再拜初讀祝文訖樂作太祝進奠版於神坐還樽
所太尉拜訖樂止謁者引太尉詣夜明酒樽所取匏爵
於坫執樽者舉羃太尉酌醴齊訖樂作謁者引太尉進
詣夜明神坐前北向跪奠爵興謁者引太尉少退北向
立樂止太祝持版進神坐之右東面跪讀祝文曰維某
年歲次月朔日子嗣天子臣某謹遣具位臣姓名敢昭
告於夜明惟神貞此光華恒茲盈减表斯寒暑節以運
行對時育物登成是賴豐年之報式備恒禮謹以制幣
犧齊粢盛庶品致其燔燎尚饗訖興太尉再拜初讀
祝文訖樂作太祝進奠版於神坐前還樽所太尉再拜
訖樂止謁者引太尉少東當兩坐間北向立太祝各以
爵酌罍福酒合置一爵一太祝持爵進太尉之右西向
立太尉再拜受爵跪祭酒啐酒奠爵興太祝各帥齋郎
進俎太祝减神前胙肉於俎以胙肉共置一俎上太
祝持俎西向授太尉太尉受以授齋郎太尉跪取爵
遂飲卒爵太祝進受爵復於坫太尉興再拜謁者引太
尉降復位文舞出鼓柷作舒和之樂出訖戛敔樂止武
舞入鼓柷作舒和之樂立定戛敔樂止初太尉獻將畢
謁者引太常卿詣罍洗盥手洗匏爵謁者引太常卿自
東陛升壇詣大明酒樽所執樽者舉羃太常卿酌盎齊
武舞作謁者引太常卿進大明神坐前北向跪奠爵興
謁者引太常卿少退再拜謁者引太常卿詣夜明酒樽
所取匏爵於坫執樽者舉幂太常卿酌盎齊謁者引太
常卿進詣夜明神坐前北向跪奠爵興謁者引太常卿
少退再拜謁者引太常卿少東當兩坐間北向立太祝
各以爵酌罍福酒合置一爵一太祝持爵進太常卿之
右西向立太常卿再拜跪祭酒遂飲卒爵太祝進受爵
復於坫太常卿興再拜謁者引太常卿降復位初太常
卿獻將畢謁者引光禄卿詣罍洗盥手洗匏爵升酌盎齊
終獻如亞獻之儀訖初亞獻升壇謁者二人引獻官詣
罍洗盥手洗爵酌酒一獻帝伊耆氏一獻神農氏奠爵
神坐前向神立太祝持版進神坐之右跪讀祝文訖興
獻官再拜訖謁者引降本位初伊耆氏獻官將升謁者
五人各引獻官以次詣罍洗盥手洗爵詣酒樽所酌酒
一獻歲星一獻熒惑一獻鎮星一獻太白一獻辰星各
奠於神坐少退向神立於獻官奠訖三辰七宿皆祝史
助奠相次俱畢太祝各持版進於神坐之右跪讀祝文
訖興(凡讀祝文每一畨獻酒從東方祝文為始/讀訖次南方次西方次北方餘神亦同)獻官再
拜訖諸太祝各進奠版於神坐還樽所謁者遂引五星
等獻官各詣罍洗盥手洗爵各詣酒樽所酌酒一獻東
岳一獻南岳一獻中岳一獻西岳一獻北岳俱奠於神
坐少退向神立岳鎮海瀆山川林澤丘陵墳衍原隰井
泉皆祝史助奠相次俱畢太祝持版進神坐之右跪讀
祝文訖興獻官再拜訖太祝奠版於神坐還樽所謁者
各引獻官還本位初岳鎮奠酒賛引五人各引獻官詣
罍洗盥洗各詣酒樽所酌酒一獻勾芒氏一獻祝融氏
一獻后土氏一獻蓐收氏一獻𤣥冥氏后稷田畯等各
祝史助奠訖祝史持版進神坐之右跪讀祝文訖興(餘/與)
(東方同惟/無后稷)獻官再拜訖祝史奠版於神坐賛引遂引五
官獻官等詣罍洗盥洗詣酒樽所酌酒分獻五靈其鱗
羽蠃毛介猫於菟坊水墉昆蟲等皆齋郎助奠相次俱
畢祝史持版跪讀祝文訖興獻官拜訖奠版各引還本
位武舞六成樂止舞獻俱畢上下諸祝各進徹豆還樽
所(徹者籩豆各一/少移於故處)奉禮曰賜胙賛者唱衆官再拜衆官
在位者皆再拜樂作一成止謁者進太尉之左白請就
望燎位謁者引太尉就望燎位南向立於衆官將拜上
下諸祝各執篚進神坐前取玉帛祝版齋郎以俎載牲
醴稷黍飯爵酒各由其陛降壇經懸内當柴壇南東行
自南陛登壇以玉幣祝版饌物置於柴上户内諸祝以
星辰七宿以上之禮幣皆從燎神農氏伊耆氏岳鎮以
下之祝俱詣瘞埳以玉幣饌物置於埳訖奉禮曰可燎東西
面各六人以炬燎初唱可燎瘞埳東西廂各四人寘土火半
柴謁者進太尉之左白禮畢遂引太尉出又賛引各引
祀官以次出賛引引御史以下各復執事位立定奉禮
曰再拜御史以下皆再拜賛引引出工人二舞以次出
其神農氏以下祝版燔於齋所大明夜明祝版御署伊
耆以下獻官署　帝伊耆氏祝文曰維某年歳次月朔日
子嗣開元神武皇帝某謹遣具位臣姓名敢昭告於帝伊
耆氏惟帝體仁尚義崇本念功爰創嘉祀息農饗物今
九土攸宜百榖豐稔備茲八蜡大旅四方謹以制幣犧
齊粢盛庶品明薦於帝尚饗　帝神農氏祝文曰維某年
歳次月朔日子嗣開元神武皇帝某謹遣具位臣姓名敢
昭告於帝神農氏惟帝肇興播植粒此黎元今時和歳
稔神功是賴謹以制幣犧齊粢盛庶品明薦於帝尚饗
　東方嵗星祝文曰維某年歳次月朔日子嗣天子某謹
遣具位臣姓名敢昭告於東方歳星七宿惟神列位垂
象叶賛穹蒼昭晰羣生阜蕃庶類今時和歳稔恒禮是
率謹陳嘉薦庶神饗之(南方中央西方/北方並准此)東方岳鎮海瀆
祝文曰維某年歳次月朔日子嗣天子某謹遣具位臣
姓名敢昭告於東方岳鎮海瀆惟神宣導坤儀興降雲
雨亭育庶品實頼滋液年榖順成用通大蜡謹薦嘉祀
溥被一方山林川澤丘陵墳衍原隰井泉庶神咸饗(南/方)
(西方北方/並准此)勾芒氏祝文曰維某年歳次月朔日子嗣開元
神武皇帝某謹遣具位臣姓名敢昭告於勾芒氏惟神
賛陽出滯發生品物萌者畢達仁徳以宣用陳明薦神
其臨饗　后稷氏祝文曰維某年歲次月朔日子嗣開元神
武皇帝某謹遣具位臣姓名敢昭告於后稷氏惟神誕
降嘉種播茲百榖烝庶以粒乂此萬邦爰及田畯實勸
農穡謹薦明祀庶神饗之　祝融氏祝文曰維某年歳次
月朔日子嗣開元神武皇帝某謹遣具位臣姓名敢昭告
於祝融氏惟神典司火正淳曜昭明式賛南訛厥功以
致豐年之薦庶神臨饗　后土氏祝文曰維某年歲次月
朔日子嗣開元神武皇帝某謹遣具位臣姓名敢昭告於
后土氏惟神式賛黄道典司土正居中執信是興稼穡年
穀既登庶饗嘉薦　蓐收氏祝文曰維某年歲次月朔
日子嗣開元神武皇帝某謹遣具位臣姓名敢昭告於蓐
收氏惟神典司金正式賛西成執矩懷莊尚義趨力豐
年之報饗兹嘉祀　𤣥冥氏祝文曰維某年歳次月朔日
子嗣開元神武皇帝某謹遣具位臣姓名敢昭告於𤣥冥
氏惟神典司水正賛序幽都厥務安寧積藏斯至豐年之
祀庶饗明薦　蒼龍祝文曰維某年歳次月朔日子嗣
天子某謹遣具位臣姓名敢昭告於蒼龍之神惟神體
備幽明質兼小大實為鱗長賛時造物歳稔年豐實資
弭患式陳嘉薦百靈是屬爰集東方鱗羽臝毛介衆族
猫於菟坊水墉昆蟲諸神庶幾咸饗(其朱鳥騶虞𤣥武/祝文首尾並與此)
(同麟祝文發/首亦皆同此)朱鳥之神惟神肇自火精冠茲羽族輔時
宣化效仁蹈禮年和歳稔有頼厥功麟之神惟神體信
為質惟和是歸作長毛宗表靈玉牒年穀豐稔實資宣
助式陳嘉薦庶神臨饗騶虞之神惟神體信至仁稟靈
金宿賛育生類實參利物爰茲報功用率恒祀𤣥武之
神惟神誕禀辰精長茲介族先知稱貴誠行攸底伊此
豐年有慿宜慶
　大唐開元禮卷二十三
欽定四庫全書
　大唐開元禮卷二十四　　唐　蕭嵩等　撰
　　吉禮
　　　皇帝春分朝日於東郊
　　　齋戒　　　　　　　陳設
　　　鑾駕出宫　　　　　奠玉帛
　　　進熟
　　　　齋戒
前祀五日皇帝散齋三日致齋二日凡預祀之官散齋
三日致齋二日(散齊皆於正寢致齋一日於本司一/日於祀所其無本司者皆於祀所)近
侍之官應從升者及從祀羣官諸方客使各於本司及
公館清齋一宿(無本司者/各於正寢)凡散齋理事如舊惟不弔喪
問疾不作樂不判署刑殺文書不行刑罰不預穢惡致
齋惟祀事得行其餘悉斷其祀官已齋而闕者通攝行
事光禄卿監取明水火(太官令取水於隂鑒取火於陽/燧火以供爨水以注𤣥酒之尊)
前祀一日諸衞令其屬未後一刻各以其方器服守衞
壝門與太樂工人俱清齋一宿
　　　　陳設
前祀三日尚舍直長施大次於外壝東門之内道北南
向尚舍奉御鋪御坐衞尉設陳饌幔於内壝東門之外
道南北向設文武侍臣次又設祀官及從祀羣官諸州
使人蕃客等次太樂令設宫懸之樂於壇南内壝之外
設歌鐘歌磬右校掃除壇之内外郊社令積柴於
燎壇(其壇在神壇之/左内壝之外)方八尺髙一丈開上南出户方三
尺前祀一日奉禮設御位及燎壇位祀官從祀羣官諸
州使人蕃客等位於内壝之内皆如圜丘之儀設酒樽
之位太樽二著樽二山罍一在壇上於東南隅北向(尊皆/置於)
(坫俱藉以席加勺/羃設爵於尊下)設御洗於壇南亞獻之洗又於東南俱
北向罍水在洗東篚在洗西南肆(篚實以/巾爵)執樽罍篚羃者
各於樽罍篚羃之後設玉幣之篚於壇上樽坫之所晡
後謁者引光禄卿詣厨視濯溉又謁者引諸祀官詣厨
省饌具訖俱還齋所祀日未明十五刻太官令帥宰人以
鸞刀割牲祝史以豆取毛血置於饌所遂烹牲(青牲/一)未
明五刻太史令郊社令升設大明神坐於壇上北方南
向席以藳秸設神坐於坐首
　　　　鑾駕出宫如圜丘之儀
　　　　奠玉帛
祀日未明三刻諸祀官各服其服郊社令良醖令各帥
其屬入實樽罍玉幣(凡尊之次太尊為上實以醴齊著/尊次之實以盎齊罍尊實以清酒)
(其𤣥酒各實於上尊罍尊無𤣥/酒禮神之玉以珪邸其幣以青)太官令帥進饌者實諸
籩豆簠簋入設於内壝東門之外饌幔内未明二刻奉
禮帥賛者先入就位賛引引御史太祝及令史與執樽
罍篚羃者入自東門當壇南重行北面西上(凡引導者/每曲一逡)
(巡/)立定奉禮曰再拜賛者承傳(凡奉禮有詞/賛者皆承傳)御史以下
皆再拜訖執樽者升自東陛立於樽所壇下執樽罍篚
羃者各就位賛引引御史太祝詣壇東陛升行掃除於
上令史祝史行掃除於下訖就位駕將至謁者賛引各
引祀官及從祀羣官諸國客使先至者俱就門外位駕
至大次門外迴輅南向將軍降立於輅右侍中進當鑾
駕前跪奏稱侍中臣某言請降輅俛伏興還侍位皇帝降
輅之大次通事舍人引文武五品以上從祀之官皆就
門外位太樂令帥工人二舞次入就位文舞入陳於懸
内武舞立於懸南道西謁者引司空入就位立定奉禮
曰再拜司空再拜訖謁者引司空詣壇東陛升行掃除
於上降行樂懸於下訖引出就位皇帝停大次半刻頃
通事舍人分引從祀文武羣官介公酅公諸國客使先
入就位太常博士引太常卿立於大次門外當門北向
侍中版奏外辦皇帝服𤣥冕出次華蓋侍衞如常儀(侍/中)
(負寳陪/從如式)博士引太常卿太常卿引皇帝(凡太常卿前導/皆博士先引)
至内壝門外殿中監進大珪尚衣奉御又以鎮圭授殿中
監殿中監受進皇帝搢大圭執鎮圭華蓋仗衞停於門
外近侍者從入如常謁者引禮部尚書太常少卿陪從
如常皇帝至版位西向立(每立定太常卿與/博士退立於左)謁者賛引
各引祀官次入就位立定太常卿前奏稱請再拜退復
位皇帝再拜奉禮曰衆官再拜衆官在位者皆再拜(其/先)
(拜者/不拜)太常卿前奏有司謹具請行事退復位協律郎跪
俛伏舉麾(凡取物皆跪俛伏而取以興/奠物則奠訖俛伏而後興)鼓柷奏豫和之
樂乃以圜鍾之均文舞之舞樂舞六成偃麾戞敔樂止
(凡樂皆協律郎舉麾工鼓柷/而後作偃麾戛敔而後止也)　太常卿前奏稱再拜退
復位皇帝再拜奉禮曰衆官再拜衆官在位者皆再拜
太祝取玉幣於篚立於樽所太常卿引皇帝太和之樂
作(皇帝每行皆/作太和之樂)皇帝詣壇升自南陛侍中中書令以下
及左右侍衞量人從升(以下皆/如之)皇帝升壇北向立樂止
太祝加玉於幣以授侍中侍中奉玉幣東向進皇帝搢
鎮圭受玉幣(每受物搢鎮圭奠/訖執圭俛伏興)登歌作肅和之樂乃以
大呂之均太常卿引皇帝進北面跪奠於大明神坐俛
伏興太常卿引皇帝少退北向再拜訖登歌止太常卿
引皇帝樂作皇帝降自南陛還版位西向立樂止初
羣官拜訖祝史奉毛血之豆立於門外於登歌止祝史
奉毛血入升自南陛太祝迎取於壇上進奠於神坐前
太祝與祝史退立於樽所
　　　　進熟
皇帝既拜奠玉幣太官令出帥進饌者奉饌陳於内壝
門外謁者引司徒出詣饌所司徒奉俎初皇帝既至位
樂止太官令引饌入俎初入門雍和之樂作以黄鍾之
均饌至陛樂止祝史進徹毛血之豆降自東陛以出饌
升南陛太祝迎引於壇上設於神坐前(籩豆蓋羃先徹/乃升簠簋既奠)
(却其蓋/於下)設訖謁者引司徒以下降自東陛復位太祝還
樽所太常卿引皇帝詣罍洗樂作皇帝至罍洗樂止侍
中跪取匜興沃水又侍中跪取盤興承水皇帝盥手黄門
侍郎跪取巾於篚興進皇帝帨手訖黄門侍郎受巾奠
於篚黄門侍郎又取匏爵於篚興進皇帝受爵侍中酌
罍水又侍中奉盤皇帝洗爵黄門侍郎又授巾皆如初
皇帝拭爵訖侍中奠盤匜黄門侍郎受巾奠於篚皆如
初太常卿引皇帝樂作皇帝詣壇升自南陛樂止謁者
引司徒升自東陛立於樽所齋郎奉俎從升立於司徒
之後太常卿引皇帝詣酒樽所執樽者舉羃侍中賛酌
醴齊訖夀和之樂作(皇帝每酌獻及飲/福皆作夀和之樂)太常卿引皇帝
進大明神坐前北向跪奠爵俛伏興太常卿引皇帝少
退北向立樂止太祝持版進於神坐之右東面跪讀祝
文曰維某年歳次月朔日子嗣天子臣某敢昭告於大
明惟神宣布太陽照臨下土動植咸賴幽隱無遺時惟
仲春敬遵常禮謹以玉帛犧齊粢盛庶品祗祀於神尚
饗訖興皇帝再拜初讀祝文訖樂作太常卿進奠版於
神坐還樽所皇帝拜訖樂止太祝以爵酌上樽福酒授
侍中侍中受爵西向進皇帝再拜受爵跪祭酒啐酒奠
爵俛伏興太祝帥齋郎進俎太祝減神前胙肉加於俎
太祝持爼以授司徒司徒奉爼西向進皇帝受以授左
右謁者引司徒降復位皇帝跪取爵遂飲卒爵侍中進
受爵以授太祝太祝受爵復於坫皇帝俛伏興再拜樂
止太常卿引皇帝樂作皇帝降自南陛還版位西向立
樂止文舞出鼓柷作舒和之樂出訖戛敔樂止武舞入
鼓柷作舒和之樂立定戛敔樂止皇帝獻將畢謁者引
太尉詣罍洗盥手洗匏爵訖謁者引太尉自東陛升壇
詣著樽所執樽者舉羃太尉酌盎齊武舞作謁者引太
尉進大明神坐前北向跪奠爵興謁者引太尉少退北
向再拜訖太祝以爵酌罍福酒進太尉之右西向立太
尉再拜受爵跪祭酒遂飲卒爵太祝進受爵復於坫太
尉興再拜謁者引太尉降復位初太尉獻將畢謁者引
光禄卿詣罍洗盥手洗匏爵升酌盎齊終獻如亞獻之儀
訖謁者引光禄卿降復位武舞六成樂止舞獻俱畢太
祝進徹豆還樽所(徹者籩豆各一/少移於故處)奉禮曰賜胙賛者唱
衆官再拜衆官在位者皆再拜(已飲福受/胙者不拜)豫和之樂作
太常卿前奏稱請再拜退復位皇帝再拜奉禮曰衆官
再拜衆官在位者皆再拜樂一成止太常卿前奏請就
望燎位太常卿引皇帝樂作皇帝就望燎位南向立樂
止於羣官將拜太祝執篚進神坐前跪取玉帛祝版齋
郎以爼載牲醴稷黍飯及爵酒興降自南陛南行經懸
内當柴壇南東行自陛南登柴壇以玉幣祝版饌物置
於柴上戸内訖奉禮曰可燎東西面各四人以炬燎火
半柴太常卿前奏禮畢太常卿引皇帝還大次樂作皇
帝出内壝門殿巾監前受鎮圭以授尚衣奉御殿中監
又前受大圭華蓋侍衞如常儀皇帝入次樂止謁者賛
引各引祀官及從祀羣官諸國客使以次出賛引引御
史以下俱復執事位立定奉禮曰再拜御史以下皆再
拜賛引引出工人二舞以次出
　
　
　
　
　
　
　
　大唐開元禮卷二十四
欽定四庫全書
　大唐開元禮卷二十五　　唐　蕭嵩等　撰
　　吉禮
　　　春分祀日於東郊有司攝事
　　　齋戒　　　　　　　陳設
　　　奠玉帛　　　　　　進熟
　　　　齋戒
前祀五日諸預祀之官散齋三日致齋二日(散齋皆扵/正寢致齋)
(一日于本司一日于祀所/其無本司者並于祀所)凡散齋理事如舊惟不弔喪
問疾不作樂不判署刑殺文書不行刑罰不預穢惡致
齋惟祀事得行其餘悉斷其祀官已齋而闕者通攝行
事光祿卿監取明水火(太官令取水于隂鍳取火于/陽燧火以供爨水以實樽)前
祀一日諸衛令其屬未後一刻各以其方器服守衛壝
門與太樂工人俱清齋一宿
　　　　陳設
前祀三日衛尉設祀官公卿以下次于東壝之外道南
北向西上陳饌幔于内壝東門之外道南北向太樂令
設宫懸之樂于壇南内壝之内東方西方磬簴起北鐘
簴次之南方北方磬簴起西鐘簴次之設十二鎛鐘于
編懸之閒各依神位樹雷鼓于北懸之内道之左右植
建鼓于四隅置柷敔于懸内(柷在左/敔在右)設歌鐘歌磬于壇
上近南北向磬簴在西鐘簴在東其匏竹者立于壇下
重行北向相對為首(凡懸皆展/而編之)諸工人各位于懸後東
方西方以北為上南方北方以西為上右校掃除壇之
内外郊社令積柴于燎壇(其壇于神壇之/左内壝之外)方八尺髙一
丈開上南出户方三尺前祀一日奉禮設祀官公卿位
于内壝東門之内道北執事位于道南每等異位俱重
行西面以北為上設望燎位當柴壇之北南向設御
史位于壇上正位于東南隅西向副位于西南隅東向
令史各陪其後于壇下設奉禮位于樂懸東北賛者二
人在南差退俱西向又設奉禮賛者位于燎壇東北西
向北上設恊律郎位于壇上南陛之西東向設太樂令
位扵北懸之間當壇北向設祀官公卿以下門外位于
東壝之外道南每等異位重行北面西上設酒樽之位
太樽二著樽二山罍一在壇上于東南隅北向(尊皆置于/坫加勺羃)
(設爵于/尊下)設洗于壇南陛東北向罍水在洗東篚在洗西
南肆(篚實以/巾爵)執樽罍篚羃者各于樽罍篚羃之後設玉
幣之篚于壇上樽坫之所晡後謁者引光禄卿詣厨視
溉濯又謁者引諸祀官詣厨省饌具訖俱還齋所祀日
未明十刻太官令帥宰人以鸞刀割牲祝史以豆取毛
血置于饌所遂烹牲(青牲/一)未明五刻太史令郊社令升
設大明神坐于壇上北方南向席以藁秸設神位于坐
首
　　　　奠玉帛
祀日未明三刻諸祀官各服其服郊社令良醖令各帥
其屬入實樽罍玉幣(凢尊之次太尊為上實以醴齊著/尊次之實以盎齊罍尊實以清酒)
(其𤣥酒各實于上尊罍尊無𤣥/酒禮神之玉以圭璧其幣以青)太官令帥進饌者實諸
籩豆簠簋入設于内壝東門之外饌幔内未明二刻奉
禮帥賛者先入就位賛引引御史博士太祝及令史祝
史與執樽罍篚羃者入自東門當壇南重行北面西上
(凢𨗳引者每/曲一逡巡)立定奉禮曰再拜賛者承傳(凡奉禮有詞/賛者皆承傳)
御史以下皆再拜訖執樽者升自東陛立于樽所壇下
執樽罍篚冪者各就位賛引引御史太祝詣壇東陛升
行掃除于上令史祝史行掃除于下訖引降就位未明
一刻太樂令帥工人二舞次入就位文舞入陳于懸内
武舞立于懸南道西謁者引司空入就位立定奉禮曰
再拜司空再拜訖謁者引司空詣壇東陛升行掃除于
上降行樂懸于下訖還本位初司空入謁者引祀官賛
引引執事者俱就壝外位司空行掃除訖謁者賛引各
引祀官以次入就位立定奉禮曰衆官再拜衆官在位
者皆再拜(其先拜/者不拜)謁者進太尉之左白有司謹具請行
事退復位恊律郎跪俯伏舉麾(凢取物皆跪俛伏而取/以興奠物則奠訖俛伏)
(而/興)後鼓柷奏豫和之樂乃以圜鐘之均文舞之舞樂舞
六成偃麾戛敔樂止(凡樂皆協律郎舉麾工鼔柷/而後作偃麾戛敔而後止)奉禮
曰衆官再拜衆官在位者皆再拜太祝取玉幣于篚立
于樽所謁者引太尉詣壇升自南陛北向立太祝加玉於
幣東向授太尉太尉受玉幣登歌作肅和之樂乃以大
呂之均謁者引太尉進北面跪奠于大明神坐俛伏興
謁者引太尉少退北向再拜訖登歌止謁者引太尉降
自南陛還本位衆官拜訖祝史奉毛血之豆立扵門外
扵登歌止祝史奉毛血入升自南陛太祝迎取扵壇上
進奠于神坐太祝與祝史退立于樽所
　　　　進熟
太尉既升奠玉帛太官令出帥饌者奉饌陳于内壝門
外謁者引司徒出詣饌所司徒奉俎太祝既奠毛血太
官令引饌入俎初入門雍和之樂作(自後酌獻皆/奏雍和之樂)饌至
陛樂止祝史進徹毛血之豆降自東陛以出饌升南陛
太祝迎引于壇上設于神坐前(籩豆盖羃先徹乃升簠/簋既奠却其盖于下)
設訖謁者引司徒以下降自東陛復位太祝還樽所謁
者引太尉詣罍洗盥手洗匏爵訖謁者引太尉升自南
陛詣酒樽所執樽者舉羃太尉酌醴齊訖樂作謁者引
太尉進大明神坐前北向跪奠爵興謁者引太尉少退
北向立樂止太祝持版進于神坐之右東面跪讀祝文
曰維某年嵗次月朔日子嗣天子臣某謹遣太尉封臣
名敢昭告于大明惟神宣布太陽照臨下土動植咸頼
幽隠無遺時惟仲春敬遵常禮謹以玉帛犧齊粢盛庶
品祗祀于神尚饗訖興太尉再拜初讀祝文訖樂作太
祝進奠版于神坐還樽所太尉拜訖樂止太祝以爵酌
罍福酒進太尉之右西向立太尉再拜受爵跪祭酒啐
酒奠爵興太祝帥齋郎進俎太祝減神前胙肉加于俎
太祝持俎授太尉太尉受以授齋郎太尉取爵遂飲卒
爵太祝進受爵復于坫太尉興再拜謁者引太尉降復
位文舞出鼓柷作舒和之樂出訖戛敔樂止武舞入鼓
柷作舒和之樂立定戛敔樂止初太尉獻将畢謁者引
太常卿詣罍洗盥手洗匏爵訖謁者引太常卿自東陛
升壇詣著樽所執尊者舉羃太常卿酌盎齊武舞作謁
者引太常卿進大明神坐前北向跪奠爵興謁者引太
常卿少退北向再拜訖太祝以爵酌罍福酒進太常卿
之右西向立太常卿再拜受爵跪祭酒遂飲卒爵太祝
進受爵復扵坫太常卿興再拜謁者引太常卿降復位
初太常卿獻将畢謁者引光祿卿詣罍洗盥手洗匏爵
升酌盎齊終獻如亞獻之儀訖謁者引光祿卿降復位
武舞六成樂止舞獻俱畢太祝進徹豆還樽所(徹者籩/豆各一)
(少移于/故處)奉禮曰賜胙賛者唱衆官再拜衆官在位者皆
再拜(已飲福受/胙者不拜)豫和之樂作奉禮曰衆官再拜衆官在
位者皆再拜樂一成止謁者進太尉之左白請就望燎
位謁者引太尉就望燎位南向立于衆官将拜太祝執
篚進神坐前跪取玉幣祝版齋郎以俎載牲醴稷黍飯
及爵酒降自南陛經懸南行當柴壇南東行自陛南登
柴壇以玉幣祝版饌物置于柴上户内訖奉禮曰可燎
東西面各四人以炬燎火半柴謁者進太尉之左白禮
畢謁者引太尉出又謁者賛引各引祀官以次出賛引
引御史以下俱復執事位立定奉禮曰再拜御史以下
皆再拜賛引引出工人二舞以次出
　
　
　
　
　
　
　
　
　
　
　
　
　
　大唐開元禮卷二十五
欽定四庫全書
　大唐開元禮卷二十六　　唐　蕭嵩等　撰
　　吉禮
　　　皇帝秋分夕月於西郊
　　　齋戒　　　　　　　陳設
　　　鑾駕出宫　　　　　奠玉帛
　　　進熟　　　　　　　鑾駕還宫
　　　　齋戒
前祀五日皇帝散齋三日致齋二日凡預祀之官散齋
三日致齋二日(散齋皆于正寢致齋一日于本司一/日于祀所其無本司者皆于祀所)近
侍之官應從升者及從祀羣官諸方客使各于本司及
公館清齋一宿(無本司者/各于正寢)凡散齋理事如舊惟不弔喪
問疾不作樂不判署刑殺文書不行刑罰不預穢惡致
齋惟祀事得行其餘悉斷其祀官已齋而闕者通攝行
事光祿卿監取明水火(太官令取水于隂鑒取火于/陽燧火以供爨水以實尊)前
祀一日諸衛令其屬未後一刻各以其方器服守衛壝
門與太樂工人俱清齋一宿
　　　　陳設
前祀二日尚舎直長施大次于外壝東門之内道北南向
尚舎奉御鋪御坐衛尉陳饌幔于内壝東門之外道南
北向設文武侍臣次又設祀官及從祀羣官諸州使人
蕃客等次太樂令設宫懸之樂于壇南内壝之内設歌
鐘歌磬右校掃除壇之内外郊社令積柴于燎壇(其壇/于神)
(壇之左内/壝之外)方八尺髙一丈開上南出户方三尺前祀一
日奉禮設御位及望燎位祀官從祀羣官諸州使人蕃
客等位于内壝之内皆如圜丘之儀設酒樽之位太樽
二著樽二山罍一在壇上于東南隅北向(尊皆置于坫加/勺羃設爵于尊)
(下/)設御洗于壇南陛東南亞獻之洗又設于東南俱北
向罍水在洗東篚在洗西南肆(篚實以/巾爵)執尊罍篚冪者
各于尊罍篚冪之後設玉幣之篚于壇上尊坫之所晡
後謁者引光祿卿詣厨視濯溉又謁者引諸祀官詣厨
省饌具訖還齋所祀日未明十五刻太官令帥宰人以鸞
刀割牲祝史以豆取毛血置于饌所遂烹牲(白牲/一)未明
五刻太史令郊社令升設夜明神坐于壇上北方南向
席以藁秸設神位于坐首
　　　　鑾駕出宫如圜丘之儀
　　　　奠玉帛
祀日未後二刻諸祀官各服其服郊社令良醖令各帥
其屬入實樽罍玉幣(凡尊之次太尊為上實以醴齊著/尊次之實以盎齊罍尊實以清酒)
(其𤣥酒各實于上尊罍尊無𤣥/酒禮神之玉以珪璧其幣以白)太官令帥進饌者實諸
籩豆簠簋入設于内壝東門之外饌幔内未後三刻奉
禮帥賛者先入就位賛引引御史太祝及令史祝史與
執樽罍篚羃者入自東門當壇南重行北面西上(凡引/導者)
(毎曲一/逡巡)立定奉禮曰再拜賛者承傳(凡奉禮有詞/賛者皆承傳)御史
以下皆再拜訖執樽者升自東陛立于樽所執罍洗篚
冪者各就位賛引引御史太祝詣壇東陛升行埽除于
上令史祝史行埽除于下訖就位駕将至謁者賛引各
引祀官及從祀群官諸國客使先至者俱就門外位駕
至大次門外迴輅南向将軍降立于輅右侍中進當鑾
駕前跪奏稱侍中臣某言請降輅俛伏興還侍位皇帝
降輅之大次謁者引文武五品以上從祀之官皆就門
外位太樂令帥工人二舞次入就位文舞入陳于懸内
武舞立于懸南道西謁者引司空入就位立定奉禮曰
再拜司空再拜訖謁者引司空詣壇東陛升行埽除于
上降行樂懸于下訖引出就位皇帝停大次半刻頃謁
者賛引各引從祀文武羣官介公酅公諸國客使先入
就位太常博士引太常卿立于大次門外當門北向侍
中版奏外辦皇帝服𤣥冕出次華葢侍衛如常儀(侍中/負寳)
(陪從/如式)博士引太常卿太常卿引皇帝(凡太常卿前導/皆博士前引)至
内壝門外殿中監進大珪尚衣奉御又以鎮珪授殿中
監殿中監受進皇帝搢大珪執鎮珪華盖仗衛停于門
外近侍者從入如常謁者引禮部尚書太常少卿陪從
如常皇帝至版位西向立(每立定太常卿與/博士退立于左)謁者賛引
各引祀官次入就位立定太常前奏請再拜退復位皇
帝再拜奉禮曰衆官再拜衆官在位者皆再拜(其先拜/者不拜)
太常卿前奏有司謹具請行事退復位恊律郎跪俛伏
舉麾(凡取物者皆跪俛伏而取以興/奠物則奠訖俛伏而後興)鼓柷奏豫和之樂
乃以圜鐘之均文舞之舞樂舞六成偃麾戛敔樂止(凡/樂)
(皆協律郎舉麾工鼓柷而/後作偃麾戛敔而後止)太常卿前奏請再拜退復位
皇帝再拜奉禮曰衆官再拜衆官在位者皆再拜太祝
取玉幣于篚立于樽所太常卿引皇帝太和之樂作(皇/帝)
(每行皆作/太和之樂)皇帝詣壇升自南陛侍中中書令以下及左
右侍衛量人從升(以下皆/如之)皇帝升壇北向立樂止太祝
加玉于幣以授侍中侍中奉玉帛東向進皇帝搢鎮珪
受玉帛(每受物搢鎮珪奠/訖執珪俛伏興)登歌作肅和之樂乃以大吕
之均太常卿引皇帝進北面跪奠于夜明神坐俛伏興
太常卿引皇帝少退北向再拜訖登歌止太常卿引皇
帝樂作皇帝降自南陛還版位西向立樂止初羣官拜
訖祝史奉毛血之豆立于門外于登歌止祝史奉毛血
入升自南陛太祝迎取于壇上進奠于神坐前太祝與
祝史退立于樽所
　　　　進熟
皇帝既升奠玉帛太官令出帥進饌者奉饌陳于内壝
門外謁者引司徒出詣饌所司徒奉俎初皇帝既至版
位樂止太官令引饌入爼初入門雍和之樂作饌至陛
樂止祝史進徹毛血之豆降自東陛以出饌升南陛太
祝迎引于壇上設于神坐前(籩豆盖羃先徹乃升簋/簠既奠却其盖于下)設
訖謁者引司徒以下降自東陛復位太祝還樽所太常
卿引皇帝詣罍洗樂作皇帝至罍洗樂止侍中跪取匜
興沃水又侍中跪取盤興承水皇帝盥手黄門侍郎跪
取巾于篚興進皇帝帨手訖黄門侍郎受巾跪奠于篚
黄門侍郎又取匏爵于篚興進皇帝受爵侍中酌罍水
又侍中奉盤皇帝洗爵黄門侍郎又授巾皆如初皇帝
拭爵訖侍中奠盤匜黄門侍郎受巾奠于篚皆如常太
常卿引皇帝樂作皇帝詣壇升自南陛樂止謁者引司
徒升自東陛立于樽所齋郎奉俎從升立于司徒之後
太常卿引皇帝詣酒樽所執樽者舉羃侍中賛酌醴齋
訖壽和之樂作(皇帝每酌獻及飲/福皆作夀和之樂)太常卿引皇帝進夜
明神坐前北向跪奠爵俛伏興太常卿引皇帝少退北
向立樂止太祝持版進于神坐之右東面跪讀祝文曰
維某年嵗次月朔日子嗣天子臣某敢昭告于夜明惟
神昭著懸象煇燿隂精班歴授時仰觀取則爰兹秋仲
用率恒禮謹以玉帛犧齊粢盛庶品恭祀于神尚饗訖
興皇帝再拜初讀祝文訖樂作太祝進奠版于神坐還
樽所皇帝拜訖樂止太祝以爵酌上樽福酒授侍中侍
中受爵西向進皇帝再拜受爵跪祭酒啐酒奠爵俛伏
興太祝帥齋郎進爼太祝减神前胙肉加于爼太祝持
俎以授司徒司徒奉俎西向進皇帝受以授左右謁者
引司徒降復位皇帝跪取爵遂飲卒爵侍中進受爵以
授太祝太祝受爵復于坫皇帝俛伏興再拜太常卿引
皇帝樂作皇帝降自南陛還版位西向立樂止文舞出
鼓柷作舒和之樂出訖戛敔樂止武舞入鼓柷作舒和
之樂立定戛敔樂止皇帝獻将畢謁者引太尉詣罍洗
盥手洗匏爵訖謁者引太尉自東陛升壇詣著樽所執
樽者舉羃太尉酌盎齊武舞作謁者引太尉進夜明神座
前北向跪奠爵興謁者引太尉少退北向再拜訖太祝
以爵酌罍福酒進太尉之右西向立太尉再拜受爵跪
祭酒遂飲卒爵太祝進受爵復于坫太尉興再拜謁者
引太尉降復位初太尉獻将畢謁者引光禄卿詣罍洗
盥手洗匏爵升酌盎齋終獻如亞獻之儀訖謁者引光
祿卿降復位武舞六成樂止舞獻俱畢太祝進徹豆還
樽所(徹者籩豆各一/少移于故䖏)奉禮曰賜胙賛者唱衆官再拜衆
官在位者皆再拜(已飲福受/胙者不拜)豫和之樂作太常卿前奏
稱請再拜退復位皇帝再拜奉禮曰衆官再拜衆官在
位者皆再拜樂一成止太常卿前奏請就望燎位太常
卿引皇帝樂作皇帝就望燎位南向立樂止于羣官将
拜太祝執篚進神坐前跪取玉帛祝版齋郎以俎載牲
體黍稷飯爵酒興降自南陛行經懸内當柴壇南東行
自南陛登柴壇以玉幣祝版饌物置于柴上户内訖奉
禮曰可燎東西面各四人以炬燎火半柴太常卿前奏
禮畢太常卿引皇帝還大次樂作皇帝出内壝門殿中
監前受鎮珪以授尚衣奉御殿中監又前受大珪華盖
侍衛如常儀皇帝入次樂止謁者賛引各引祀官及從
祀羣官諸國客使以次出賛引引御史以下俱復執事
位立定奉禮曰再拜御史以下皆再拜賛引引出工人
二舞以次出
　　　　鑾駕還宫如圜丘之儀
　
　
　
　
　
　
　大唐開元禮卷二十六
欽定四庫全書
　大唐開元禮卷二十七　　唐　蕭嵩等　撰
　　吉禮
　　　秋分祀月於西郊有司攝事
　　　齋戒　　　　　　　陳設
　　　奠玉帛　　　　　　進熟
　　　　齋戒
前祀五日諸預祀之官散齋三日致齋二日(散齋皆于/正寢致齋)
(一日于本司一日于祀所/其無本司者並于祀所)凡散齋理事如舊惟不弔喪
問疾不作樂不判署刑殺文書不行刑罰不預穢惡致
齋惟祀事得行其餘皆斷其祀官已齋而闕者通攝行
事諸祀官致齋之日給酒食及明衣各習禮扵齋所光
祿卿監取明水火(太官令取水于隂鑒取火于/陽燧火以供爨水以實尊)前祀一
日諸衛令其屬未後一刻各以其方器服守衛壝門(每/門)
(二人每/隅一人)與太樂工人俱清齋一宿
　　　　陳設
前祀三日守宫設祀官公卿以下次於東壝之外道南北
向以西為上設陳饌幔于内壝東門之外道南北向前
祀二日太樂令設宫懸之樂于壇南内壝之内東方西
方磬􁏐起北鐘簴次之南方北方磬簴起西鐘簴次之
設十二鎛鐘于編懸之間各依辰位樹雷鼓于北懸之
内道之左右植建鼓于西隅置柷敔于懸内(柷在左/敔在右)設
歌鐘歌磬于壇上近南北向磬簴在西鐘簴在東其匏
竹者立于壇下重行北向相對為首(凡懸皆展/而編之)諸工
人各位于懸後東方西方以北為上右校埽除壇之内
外郊社令積柴于燎壇(其壇于神壇之/左外壝之内)方八尺髙一丈
開上南出户方三尺前祀一日奉禮設祀官公卿位于
内壝東門之内道北執事位于道南每等異位俱重行
西向北上設御史位于壇外一位于東南西向一位于
西南東向令史各陪其後設奉禮位于樂懸東北賛者
二人在南差退俱西向設恊律郎位于壇外南陛之西
東向設太樂令位于北懸之間設祀官公卿以下門外
位皆于東壝之外道南每等異位重行北面西上設酒樽之
位太樽二著樽二山罍一在壇上東南隅北向(樽皆置于坫加/勺羃設爵于樽)
(下/)設洗于壇南陛東南北向罍水在洗東篚在洗西南肆(篚/實)
(以巾/爵)執樽罍篚羃者各于樽罍篚冪之後設玉幣之篚
于壇上樽坫之所晡後謁者引光祿卿詣厨視濯溉賛
引引御史詣厨省饌具(光祿卿以下每/事訖各還齋所)祀日未明十五刻
太官令帥宰人以鸞刀割牲祝史以豆取毛血置于饌
所遂烹牲(白牲/一)未明五刻太史令郊社令各服其服升
設夜明神坐于壇上北方南向席以藁秸設神坐于坐
首
　　　　　奠玉帛
祀日未後三刻諸祀官各服其服郊社令良醖令各帥
其屬入實樽罍及玉幣(凡尊之次太尊為上實以醴齊/著尊次之實以盎齊山罍為下)
(實以清酒齊皆加明水酒加𤣥酒各實于上尊/祀神之玉以珪璧其幣以白長一丈八尺)太官令
帥進饌者實諸籩豆簋簠等皆設于饌幔内未後四刻
奉禮帥賛者先入就位賛引引御史博士太祝及令史祝史
與執樽罍篚羃者入自東門當壇南重行北面西上(凡引導/者每曲)
(一逡/廵)立定奉禮曰再拜賛者承傳(凡奉禮有詞/賛者皆承傳)御史以下皆
再拜訖執樽者升自東陛立於樽所壇下執樽罍篚羃者各
就位賛引引御史太祝詣壇東陛升行埽除於上太史祝史
行埽除於下訖引降就位未後五刻太樂令帥工人二舞次
入就位文舞入陳於懸内武舞立於懸南道西(其升壇者皆脱/履於下降納如)
(常/)謁者引司空入就位立定奉禮曰再拜司空再拜訖謁者
引司空詣壇東陛升行埽除於上降行樂懸於下訖引復位
初司空入謁者引祀官賛引引執事者俱就壝外位司空行
埽除訖謁者賛引各引祀官以次入就位立定奉禮曰衆官
再拜衆官在位者皆再拜(其先拜/者不拜)謁者進太尉之右贊有司
謹具請行事退復位協律郎跪俛伏舉麾(凡取物者皆跪俛/伏而取以興奠物)
(則奠訖俛/伏而後興)鼓柷奏豫和之樂乃以圜鐘之均(自後壇下之/樂皆奏圜鐘)文
舞之樂樂舞六成偃麾戛敔樂止(凡樂皆協律郎舉麾工鼔柷/而後作偃麾戛敔而後止)
奉禮曰衆官再拜衆官在位者皆再拜太祝取玉幣於篚立
於樽所謁者引太尉詣壇升自南陛北向立太祝以玉幣東向
授太尉太尉受玉幣登歌作肅和之樂乃以大吕之均
謁者引太尉進北面跪奠于夜明神坐俛伏興謁者引
太尉少退北向再拜訖登歌止謁者引太尉降自南陛
還本位初衆官拜訖祝史奉毛血之豆立于門外于登
歌止祝史奉毛血入升自南陛太祝迎取于壇上進奠
于神坐前太祝與祝史退立于樽所
　　　　進熟
太尉既升奠玉帛太官令出帥進饌者奉饌陳于内壝
門外謁者引司徒出詣饌所司徒奉俎太祝既奠毛血
太官令引饌入俎初入門雍和之樂作以黄鐘之均饌
至陛樂止祝史進徹毛血之豆降自東陛以出饌升南
陛太祝迎引于壇上設于神座前(籩豆盖羃先徹乃升/簋簠既奠却其盖于)
(下/)設訖謁者引司徒以下降自東陛復位太祝還樽所
謁者引太尉詣罍洗盥手洗匏爵訖謁者引太尉升自
南陛詣酒樽所執樽者舉冪太尉酌醴齊訖樂作謁者
引太尉進夜明神坐前北向跪奠爵興謁者引太尉少
退北向立樂止太祝持版進于神坐之右東面跪讀祝
文曰維某年嵗次月朔日子嗣天子臣某謹遣太尉臣
封臣名敢昭告于夜明惟神昭著懸象煇燿隂精班歴授
時仰觀取則爰兹秋仲用率恒禮謹以玉帛犧齊粢盛
庶品祗祀于神尚饗訖興太尉再拜初讀祝文訖樂作
太祝進奠版于神坐還樽所太尉拜訖樂止太祝以爵
酌罍福酒進太尉之右西向立太尉再拜受爵跪祭酒
啐酒奠爵興太祝帥齋郎進爼太祝减神前胙肉(取前/脚第)
(二/骨)加于俎太祝持俎西向授太尉太尉受以授齋郎太
尉跪取爵遂飲卒爵太祝進受爵復于坫太尉興再拜
謁者引太尉降復位文舞出鼓柷作舒和之樂出訖戛
敔樂止武舞入鼓柷作舒和之樂立定戛敔樂止初太
尉將復位謁者引太常卿詣罍洗盥手洗匏爵訖謁者
引太常卿東陛升壇詣著樽所執樽者舉羃太常卿酌
盎齊武舞作謁者引太常卿進夜明神坐前北向跪奠
爵興謁者引太常卿少退北向再拜訖太祝以爵酌罍
福酒進太常卿之右西向立太常卿再拜受爵跪祭酒
遂飲卒爵太祝進受爵復于坫太常卿興再拜謁者引
太常卿降復位初太常卿獻将畢謁者引光禄卿詣罍
洗盥手洗匏爵升酌盎齊終獻如亞獻之儀訖謁者引
光禄卿降復位武舞止太祝進徹豆還樽所(徹者籩豆/各一少移)
(于故/處)奉禮曰賜胙賛者唱衆官再拜衆官在位者皆再
拜樂一成止謁者進太尉之左白請就望燎位謁者引
太尉就望燎位南向立于衆官將拜太祝執篚進取玉
幣祝版齋郎以俎載牲體稷黍飯爵酒降自南陛經懸
内南行當柴壇南東行自南陛登柴壇以玉帛祝版饌
物置于柴上户内訖奉禮曰可燎東西兩面各四人以
炬燎火半柴謁者進太尉之左白禮畢謁者引太尉出
又謁者賛引各引祀官以次出賛引引御史太祝以下
俱復執事位立定奉禮曰再拜御史以下皆再拜賛引
引出工人二舞以次出
　大唐開元禮卷二十七
欽定四庫全書
　大唐開元禮卷二十八　　唐　蕭嵩等　撰
　　吉禮
　　　祀風師　　　　　　祀雨師
　　　祀靈星　　　　　　祀司中司命司人司祿
　　　　立春後日祀風師(丑日/)
前祀三日諸預祀之官散齋二日致齋一日(散齋皆于/正寢致齋)
(一日于/祀所)光祿卿監取眀水火(太官令取水于隂鑒取火/于陽燧火以供爨水以注)
(𤣥酒/之尊)散齋理事如舊惟不弔喪問疾不作樂不判署刑
殺文書不行刑罰不預穢惡致齋惟祀事得行其餘悉
斷其祀官已齋而闕者通攝行事前祀一日晡後一刻
諸衛令其屬各以其方器服守衛壝門俱清齋一宿衛
尉設祀官次于東壝之外道南北向以西為上設陳饌
幔于内壝東門之外道南北向郊社令積柴于燎壇(其/壇)
(在神壇之左/内壝之外)方五尺髙五尺開上南出户祀日未明三
刻奉禮郎設祀官位于内壝東門之内道北執事位于
道南每等異位俱重行西向皆以北為上設望燎位當柴
壇之北南向設御史位於壇上西南隅東向令史陪其後
於壇下設奉禮位於祀官西南賛者二人在南差退俱西
向又設奉禮賛者位於燎壇東北西面北上設祀官門外
位於東壝之外道南毎等異位俱重行北向西上郊社令
帥齋郎設酒樽於壇上東南隅象樽二置于坫北向西上設
幣篚于樽坫之所設洗于壇南陛東南北向罍水在洗東
篚在洗西南肆(篚實以/巾爵)執樽罍篚羃者各于樽罍篚冪之
後太官令帥宰人以鸞刀割牲烹于㕑祀日未明三刻太
史令郊社令升設風師神坐于壇上近北南向席以莞設
神位於坐首未明一刻諸祀官各服其服郊社令良醖令
各帥其屬入實樽罍及幣(實以醍齊其𤣥/酒實于上尊)太官令帥進饌
者實諸籩豆簋簠入設于内壝東門之外饌幔内奉禮帥
賛者先入就位賛引引御史太祝及令史與執樽罍篚冪
者入當壇南北面以西為上立定奉禮曰再拜賛者承傳
(凡奉禮有詞/賛者皆承傳)御史以下皆再拜執樽者升自東陛立于樽
所執樽罍篚羃者各就位賛引引御史太祝詣壇東陛升
行埽除于上令史行埽除于下訖各引就位質明謁者引
祀官賛引引執事者俱就門外位謁者賛引各引祀官以
次入就位立定奉禮曰衆官再拜衆官在位者皆再拜謁
者進獻官左白有司謹具請行事退復位太官令出帥
進饌者陳于門外初太官令出太祝跪取幣于篚興立
扵樽所謁者引獻官升自南陛進當神坐前北向立太
祝以幣東向進獻官受幣進北面跪奠于神坐俛伏興
少退北面再拜訖謁者引獻官降復位太官令引饌入
詣南陛升壇太祝迎引扵壇上設扵神坐前(籩豆盖羃/先徹乃升)
(簋簠既奠却/其蓋于下)設訖太官令以下降復位太祝還樽所謁
者引獻官詣罍洗盥手洗爵訖謁者引獻官自南陛升
壇詣酒樽所執樽者舉羃獻官酌醍齊訖謁者引獻官
進神坐前北向跪奠爵俯伏興少退北向立太祝持版
進于神坐之右東面跪讀祝文曰維某年嵗次月朔日
子嗣天子謹遣具位臣姓名敢昭告于風師含生開動
畢佇振發功施造物實彰祀典謹以制幣犧齊粢盛
庶品明薦于神尚饗訖興獻官再拜太祝進跪奠版
於神坐還樽所獻官拜訖謁者引獻官立于南方北
向太祝以爵酌福酒進獻官之右西向立獻官再拜
受爵跪祭酒遂飲卒爵太祝進受爵復於坫獻官俛
伏興太祝帥齋郎進俎太祝跪減神坐前胙肉加于
俎興以俎西向進獻官受以授齋郎謁者引獻官降
復位祝史進跪徹籩豆興還樽所(徹者籩豆各一/少移於故處)奉禮
曰賜胙賛者唱衆官再拜衆官在位者皆再拜(已飲/福受)
(胙者/不拜)謁者進獻官之左白請就望燎位遂引獻官就
望燎位南向立太祝執篚跪取幣祝版齋郎以俎載
牲體禝黍飯爵酒興自南陛降壇南行當柴壇南東
行自南陛登柴壇以幣祝版饌物置柴上户内訖奉
禮曰可燎東西面各二人以炬燎火半柴謁者進獻
官之左白禮畢遂引獻官出賛引引執事者以次出
賛引引御史以下俱復執事位立定奉禮曰再拜御史
以下皆再拜賛引引出
　　　　立夏後申日祀雨師有司行事
祝文曰百昌萬寳式仰膏潤謹遵典故用備常祀(其首/尾與)
(風伯/文同)
　　　　立秋後辰日祀靈星有司行事
祝文曰九榖方成三時不害憑兹多祐介其農穡
　　　　立冬後亥日祀司中司命司人司禄於國城
　　　　西北有司行事
每坐象樽二於壇上東南隅北向皆有坫以西為上設
司中司命司人司禄神坐於壇上近北南以西為上初
獻司中祝文曰時屬安寜億兆康祐用率常禮報兹祉
福次獻司命祝文曰賴兹正直黎庶康寜資此良辰用
申恒禮次獻司人祝文曰星紀已周兆庶康阜備兹蠲
吉式薦馨香次獻司禄祝文曰𤣥英紀時嵗事云畢聿
遵典故用修恒祀(其行事俱如/風師之儀)
　大唐開元禮卷二十八
欽定四庫全書
　大唐開元禮卷二十九　　唐　蕭嵩等　撰
　　吉禮
　　　皇帝夏至日祭方丘(祭后土/禮同)
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宮
　　　　齋戒
前祭七日平明太尉誓百官于尚書省曰某月某日祭
皇地祗于方丘各官各揚其職不供其事國有常刑皇
帝散齋四日于别殿致齋三日二日于太極殿一日于
行宫前致齋一日尚舍奉御設御幄于太極殿西序及
室内俱東向尚舍直長惟于前楹下致齋晝漏上水一刻
侍中版奏請中嚴諸衛之屬各督其隊入陳于殿庭如
常儀通事舍人引文武官五品以上陪位如式諸侍衛
之官各服其服諸侍臣並結珮俱詣閣奉迎(凡齋者/則結珮)皇
帝服衮冕結珮出自西房曲直華盖警蹕侍衛如常儀
皇帝即御座東向坐侍臣夾御衛侍如常一刻頃侍中
前跪奏稱侍中臣某言請降就齋室俛伏興還侍位皇
帝降座入室文武侍臣各還本司直衛如常凡預祭之
官散齋四日致齋三日(散齋皆于正寢致齋二日于本/司一日于祭所其無本司者皆)
(于郊社/及祭所)近侍之官應從升者及從祭羣官諸方客使各
于本司及公館清齋一宿散齋理事如舊惟不弔喪問
疾不作樂不判署刑殺文書不行刑罰不預穢惡致齋
惟祭事得行其餘悉斷其祭官已齋而闕者通攝行事
凡祭官致齋之日給酒食明衣各習禮于齋所光祿卿
監取明水火(太官令取水于隂鑒取火于/陽燧火以供爨水以實尊)前祭二日太
尉告髙祖神堯皇帝廟如常告之儀(告以配/神作主)前祭一日
諸衛令其屬未後一刻各以其方器服守衛壝門(每壝/門二)
(人毎隅/一人)與太樂工人俱清齋一宿
　　　　陳設
前祭三日尚舍直長施大次于外壝東門之内道北南
向尚舍奉御鋪座衛尉設文武大臣次于大次之後文
官在左武官在右俱南向設諸祭官次于東壝之外道
南北向西上三師于南壝之外道東諸王於三師之南
俱西向北上文官九品以上于祭官之東北向西上介
公酅公于南壝之外道西東向諸州使人東方南方于
王東南西向西方北方于介公酅公西南東向皆北上諸國
之客東方南方于諸州使人之南西向西方北方于諸
州使人之南東向皆北上武官三品以下七品以上于
西壝之外道南北向東上(其褒聖侯若在朝/于文官三品以下)設陳饌幔
于内壝東門西門之外道北南向(壇上及諸神東方南方之饌/陳于東門外西向西方北方)
(之饌陳于西門外東/向神州無西門之饌)前祭二日太樂令設宫懸之樂于壇南
内壝之外東方西方磬簴起北鐘簴次之南方北方磬簴起
西鐘簴次之設十二鎛鐘于懸編之間各依辰位𣗳雷
鼓于北懸之内道之左右植建鼔于西隅置柷敔于懸
内(柷在左/敔在右)設歌鐘歌磬于壇上近南北向磬簴在東鐘
簴在西其匏竹者立于壇下重行北向相對為首(凡懸/皆展)
(而編/之)諸工人各位于懸後東方西方以北為上南方北
方以西為上右校埽除壇之内外又為瘞埳于壇之壬
地内壝之外方深取足容物南出陛前祭一日奉禮設
御位于壇之東南西向設望燎位于壇之西南當瘞埳
北向設祭官公卿位于内壝東門之外道南分獻之官
于公卿之南執事者位于其後毎等異位俱重行西向
北上設御史位于東南隅西向副位于西南隅東向設
奉禮位于樂懸東北贊者二人在南差退俱西向北上
設奉禮贊者位于瘞埳西南東向南上設恊律郎位于
壇上南陛之西東向設太樂令位于北懸之間當壇北
向設從祭之官位三師位于懸南道東諸王位于三師之
東俱北向西上介公酅公位于道西北向東上文官從
一品以下九品以上位于執事之南每等異位重行西
向武官三品以下九品以上位于西方當文官毎等異
位重行東向皆北上諸州使人位東方南方于諸王東
南重行北面西上西方北方于介公酅公西南重行北面東
上設諸國客使位于内壝南門之外東方南方于諸州使
人之東毎國異位重行北面西上西方北方于諸州使
人之西每國異位重行北靣東上設門外位祭官公卿
以下于東壝之外道南毎等異位重行北靣西上三師
位于南壝之外道東諸王于三師之南俱西向介公酅
公位於道西東向皆北上文官從一品以下九品以
上位在東壝之外祭官之南毎等異位重行北靣西上
武官三品以下九品以上位于西壝之外道南毎等異
位重行北靣東上諸州使人位東方南方于諸王東南
重行西面西方北方于介公酅公西南重行東面俱北上設
諸國客使位東方南方于諸州使人之南毎國異位重行
西靣西方北方于諸州使人之南每國異位重行東靣
皆北上牲牓于東壝之外當門西向黄牲一居前又黄
牲一在北少退𤣥牲一在南少退設廩犧令位于牲西
南祝史陪其後俱北向設諸太祝位于牲東各當牲後
祝史陪其後俱西向設太常卿省牲位于牲前近北南
向設皇地祗酒樽于壇之上下太樽二著樽二犧樽二
山罍一在壇上東南隅北向象樽二壺樽二山罍四在壇
下皆于南陛之東北向俱西上設配帝著樽二犧樽二
象樽二山罍二在壇上皆于皇地祗酒樽之東北向西上
神州太樽二在第一等每方岳鎮海瀆俱山樽二山川
林澤俱蜃樽二丘陵墳衍原隰井泉俱概樽二凡樽各
設于神座之左而右向(神州以上之尊置于坫以下之/尊俱藉以席皆加勺羃設爵于)
(尊/下)設御洗于壇南陛東南亞獻之洗又于東南俱北向
罍水在洗東篚在洗西南肆設罍洗篚羃各于其方陛
道之左俱内向執樽罍篚冪者各于樽罍篚冪之後各
設玉幣之篚于壇之上下樽坫之所祭日未明五刻太
史令郊社令各服其服帥其屬升設皇地祗神坐于壇
上北方南向設席以藁秸設高祖神堯皇帝座于東方
西向席以莞設神州地祗神坐第一等東南方席以藁
秸又設岳鎮海瀆以下之坐于内壝之内各依其方皆
有原隰丘陵墳衍之坐又設中岳以下之坐于壇之西
南俱内向自神州以下六十八位席皆以莞席神位各
于坐首
　　　　省牲器
省牲之日午後十刻去壇二百步所諸衛之屬禁斷行
人晡後一刻諸行事之官郊社令令史及府史齋郎以
樽坫罍洗篚羃入設于位晡後二刻謁者贊引各引祭
官御史以下就位立定太祝與廩犧令以牲就牓位謁
者引御史太常卿升壇視滌濯行埽除于上降行樂懸
于下御史太常卿降復位謁者進太尉之左白請就門
外位謁者贊引各引祭官以下就門外位謁者引太常
卿就省牲位南向立廪犧令少前白請省牲退復位太
常卿省牲廩犧令又前北向舉手曰腯還本位諸太祝
各循牲一匝西向舉手曰充俱還本位諸太祝與廪犧
令以次牽牲詣厨授太官謁者引光祿卿詣厨省鼎鑊
由視濯溉謁者贊引各引祭官詣厨省饌具訖俱還齋所
祭日未明十五刻太官令帥宰人以鸞刀割牲祝史以豆
取毛血各置于饌所遂烹牲
　　　　鑾駕出宫
前三日本司宣攝内外各供其職尚舍設行宫于壇東
南向隨地之宜衛尉設從祭官次于朝堂前二日太常
令設宫懸之樂于殿庭如常儀(駕出懸/而不作)祭日從祭羣官
六品以下諸州使人諸方客使俱先至並就次各服其
服祭日未明七刻槌一鼓爲一嚴(三嚴時節前一/日侍中奏裁)侍中
奏開宫殿門及城門未明五刻槌二鼓為再嚴侍中版
奏請中嚴奉禮引從祭羣官五品以上文官位于東朝
堂前西向武官位于西朝堂前東向俱重行北上從祭
羣官俱集朝堂就次各服其服所司陳大駕鹵簿未明
二刻槌三鼔爲三嚴諸衛之屬各督其隊與鈒戟以次
入陳于殿庭通事舍人引從祭羣官各就朝堂前位諸
侍衛之官各服其服侍中中書令以下俱詣西階奉迎
(侍中負/寳如式)乘黄令進玉輅于太極殿西階之前南面千牛
將軍一人執長刀立于輅前北向黄門侍郎一人在侍
臣之前贊者二人又在黄門之前侍中版奏外辦太僕
卿奮衣而升正立執轡皇帝服衮冕乗輿以出降自西階
稱警蹕如常儀千牛將軍前執轡皇帝升輅太僕卿立
授綏侍中中書令以下夾侍如常黄門侍郎當鑾駕前
跪奏稱黄門侍郎臣某言請鑾駕進發俛伏興退復位
(凡黄門侍郎奏請皆進鑾駕前跪/奏稱某官臣某言訖俯伏興也)鑾駕動又稱警蹕黄
門侍郎與贊者夾引以出千牛將軍夾輅而趨駕出承
天門至侍臣上馬所黄門侍郎奏稱請鑾駕權停勑侍
臣上馬侍中稱制曰可黄門侍郎退稱侍臣上馬賛者承
傳文武侍臣皆上馬諸侍衛之官各督其屬左右翼駕
在黄麾內符寳郎奉六寳與殿中監後部從在黄鉞内
侍中中書令以下夾侍于輅前賛者在供奉官人内侍臣
上馬畢黄門侍郎奏稱請勑車右升侍中稱制曰可黄
門侍郎退復位千牛將軍升訖黄門侍郎奏稱請鑾駕
發退復位鑾駕動稱警蹕如常不鳴鼓吹不得喧譁其
從祀之官在𤣥武隊如常儀(若湏先署則/聽臨時節度)
　　　　　奠玉帛
祭日未明三刻諸祭官各服其服郊社令良醖令各帥
其屬入實樽罍玉幣(凡六尊之次太尊為上實以汎齊/著尊次之實以醴齊犧尊次之實)
(以盎齊象樽次之實以醍齊壺樽次之實以沈齊山罍為下實/以清酒配帝著尊為上實以汎齊犧尊次之實以醴齊象尊次)
(之實以盎齊山罍為下實以清酒神州太尊實以汎齊五方/岳鎮海瀆之山尊實以醍齊山川林澤之蜃尊實以沈齊)
(丘陵以下之散尊實以清酒𤣥酒各實于五齊之上尊/禮神之玉皇地祗以黄琮其幣以黄配帝之幣亦如之)
(神州之玉以両珪有邸其幣以𤣥/五方岳鎮以下之幣各從方色)太官令帥進饌者實
諸簋簠各設于饌幔内未明二刻奉禮帥賛者先入就位賛
引引御史博士諸太祝及令史與執樽罍篚羃者入自
東門當壇南重行北面西上立定奉禮曰再拜贊者承
傳(凡奉禮有詞/贊者皆承傳)御史以下皆再拜訖執樽罍篚羃者各
就位贊引引御史諸太祝詣東陛升行埽除于上令史
祝史行埽除于下訖引降就位駕至大次門外迴輅南
向將軍降立于輅右侍中進當鑾駕前跪奏稱侍中臣
某言請降輅俛伏興還侍位五品以上從祭之官皆就
壝外位太樂令帥工人二舞次入就位文舞入陳于懸
内武舞立于懸南道西謁者引司空入行埽除訖出復
位皇帝停大次半刻頃謁者贊引各引祀官通事舍人
分引從祀羣官介公酅公諸方客使皆先入就位太常
博士引太常卿立于大次門外當門北向侍中版奏外
辦皇帝服衮冕出次華蓋侍衛如常儀(侍中負寳/陪從如式)博士
引太常卿太常卿引皇帝(凡太常卿前導/皆博士先導)至中壝門外
殿中監進大珪尚衣奉御又以鎮珪授殿中監受進皇
帝搢大珪執鎮珪華葢仗衛停于門外近侍者從入
謁者引禮部尚書太常少卿陪從如常儀皇帝至版
位西向立(毎立定太常卿與/博士退立于左)太常卿前奏稱請冄拜退
復位皇帝冄拜奉禮曰衆官再拜衆官在位者皆冄拜
(其先拜/者不拜)太常卿前奏有司謹具請行事退復位協律郎
跪俛伏舉麾(凡取物皆跪俛伏而取以興/奠物皆奠訖俛伏而後興)鼓柷奏順和
之樂乃以林鐘為宫太蔟為角姑洗爲徴南吕為羽作
文舞之舞樂舞八成(林鍾太蔟姑洗/南吕皆再成)偃麾戛敔樂止(凡樂/皆協)
(律郎舉麾工鼓柷而後/作偃麾戛敔而後止)太常卿前奏稱請冄拜退復位
皇帝再拜奉禮曰衆官冄拜衆官在位者皆再拜上下
諸祝俱取玉幣于篚各立于樽所太常卿引皇帝太和
之樂作(皇帝毎行皆/奏太和之樂)皇帝詣壇升自南陛侍中中書令
以下及左右侍衛量人從升(以下皆/如之)皇帝升壇北向立
樂止太祝取玉于幣以授侍中侍中奉玉幣東向進皇
帝搢鎮珪受玉幣(凡受皆搢鎮珪/跪奠訖俛伏興)登歌作肅和之樂以
應鐘之均太常卿引皇帝進北向跪奠于皇地祗神坐
俛伏興太常卿引皇帝少退北向再拜訖太常卿引皇
帝立于東方西面又太祝以幣授侍中侍中北向進皇
帝受幣太常卿引皇帝進東向跪奠于高祖神堯皇帝
神坐俛伏興太常卿引皇帝少退東向再拜訖登歌止
太常卿引皇帝樂作皇帝降自南陛還版位西向立樂
止初皇帝將奠配帝之幣諸太祝奉玉幣各進奠于神
坐諸太祝還樽所初羣官拜訖祝史各奉毛血之豆立
于門外登歌止祝史奉毛血(正坐升自南陛配坐升自/東陛其神州之坐升自已)
(陛/)諸太祝迎取于壇上各進奠于神坐前諸太祝與祝
史退立于樽所
　　　　　進熟
皇帝既升奠玉幣太官令出帥進饌者奉饌各陳于内
壝門外謁者引司徒出詣饌所司徒奉皇地祗之俎初
皇帝既至位樂止太官令引饌入俎初入門雍和之樂
作以太蔟之均(自後接神之/樂皆用太蔟)饌至陛樂止祝史俱進跪
徹毛血之豆降自東陛以出(皇地祗之饌升自南陛配/帝之饌升自東陛神州之)
(饌升自/已陛)諸太祝迎取于壇上各設于神坐前(籩豆蓋冪/先徹乃升)
(簋簠既奠却/其蓋于下)設訖謁者引司徒太官令帥進饌者降自
東陛以出司徒復位諸太祝還樽所又進設岳鎮以下之饌
相次而畢太常卿引皇帝詣罍洗樂作皇帝至罍洗樂止侍
中跪取匜興沃水又侍中跪取盤興承水皇帝盥手黄門侍郎
跪取巾于篚興進皇帝帨手訖黄門侍郎受巾跪奠于
篚黄門侍郎又取匏爵于篚興進皇帝受爵侍中酌罍
水又侍中奉盤皇帝洗爵黄門侍郎又授巾皆如初皇
帝拭爵訖侍中奠盤匜黄門侍郎受巾奠于篚皆如常
太常卿引皇帝樂作皇帝詣壇升自南陛樂止謁者引
司徒升自東陛立于樽所齋郎奉俎從升立于司徒之
後太常卿引皇帝詣皇地祗酒樽所執樽者舉羃侍中
贊酌汎齊訖壽和之樂作(皇帝毎酌獻及飲/福皆作夀和之樂)太常卿引
皇帝進皇地祗神坐前北向跪奠爵俛伏興太常卿引
皇帝少退北向立樂止太祝持版進于神坐之右東向
跪讀祝文曰維某年歲次月朔日子嗣天子臣某敢昭
告于皇地祗乾道運行日躔北至景風應序離氣效時
嘉承至和肅若舊典敬以玉帛犧齊粢盛庶品備兹祗
瘞式表誠慤高祖神堯皇帝配神坐主尚饗太祝俛伏
興皇帝再拜初讀祝文訖樂作太祝進跪奠版于神坐興
還樽所皇帝拜訖樂止太常卿引皇帝詣配帝酒樽所
執樽者舉羃侍中取爵于坫進皇帝受爵侍中贊酌汎
齊訖樂止太常卿引皇帝進高祖神堯皇帝神坐前東
向跪奠爵俛伏興太常卿引皇帝少退東向立樂止太
祝持版進于神坐前之左北向跪讀祝文曰維某年歲次
月朔日子孝曽孫開元神武皇帝臣某敢昭告于高祖
神堯皇帝時維夏至肅恭典訓用致祗祭于皇地祗惟
髙祖徳恊二儀道兼三統禮膺光配敢率舊章謹以制
幣犧齊粢盛庶品肅雍明薦作主侑神尚饗太祝俛伏
興皇帝再拜初讀祝文訖樂作太祝進奠版于神坐興
還樽所皇帝拜訖樂止太常卿引皇帝進皇地祗神坐
前北向立樂作太祝各以爵酌上樽福酒合置一爵一
太祝持爵授侍中侍中受爵西向進皇帝再拜受爵跪
祭酒啐酒奠爵俛伏興太祝各率齋郎進俎太祝減神
坐前胙肉加于俎以胙肉共置一俎太祝持俎以授司
徒司徒奉俎西向進皇帝受以授左右謁者引司徒降
復位皇帝跪取爵遂飲卒爵侍中進受爵以授太祝太
祝受爵復于坫皇帝再拜興樂止太常卿引皇帝
樂作皇帝降自南陛還版位西向立樂止文舞入鼓柷
作舒和之樂出訖戛敔樂止武舞入鼓柷作舒和之樂
立定戛敔樂止皇帝獻將畢謁者引太尉詣罍洗盥手
洗匏爵訖謁者引太尉自東陛升壇詣皇地祗著樽所
執樽者舉羃太尉酌醴齊訖武舞作大合六律六同謁
者引太尉進皇地祗神坐前北向跪奠爵興謁者引太
尉少退北向再拜訖謁者引太尉詣配帝犧樽所取爵
于坫執樽者舉羃太尉酌醴齊訖謁者引太尉進高祖
神堯皇帝神坐前東向跪奠爵興謁者引太尉少退東
向冄拜訖謁者引太尉進皇地祗神坐前北向立太祝
各以爵酌罍福酒合置一爵一太祝持爵進太尉之右
西向立太尉再拜受爵跪祭酒遂飲卒爵太祝進受爵復
于坫太尉興再拜訖謁者引太尉降復位初太尉獻將
畢謁者引光祿卿詣罍洗盥手洗匏爵升酌盎齊終
獻如亞獻之儀謁者引光祿卿降復位初太尉將升獻
謁者一人引獻官詣罍洗盥手洗匏爵訖升自已陛詣
酒樽所執樽者舉羃酌汎齊進奠于神州坐前引降還
本位謁者五人次引獻官各詣罍洗盥洗訖各詣酒樽
所俱酌醍齊訖引獻官各進奠爵于諸方岳鎮海瀆首
坐餘坐皆祝史助奠相次而畢引還本位又贊引五人
各引獻官詣罍洗盥洗詣酒樽所酌沈齊獻山川林澤
如岳鎮之儀訖又引獻官詣罍洗盥洗訖詣酒樽所俱
酌清酒獻丘陵以下及齋郎助奠如上儀訖各引還本位
武舞六成樂止舞獻俱畢上下諸祝各進徹豆還樽所
(徹者籩豆各一/少移于故處)奉禮曰賜胙贊者唱衆官再拜衆官在
位者皆冄拜(已飲福受/胙者不拜)順和之樂作太常卿前奏稱請
再拜退復位皇帝再拜奉禮曰衆官再拜衆官在位者
皆再拜樂一成止太常卿前奏請就望瘞位太常卿引
皇帝樂作皇帝就望瘞位北向立樂止於羣官將拜上
下諸祝各執篚進神坐前取玉帛齋郎以俎載神州以
上牲體稷黍飯爵酒各由其幣降壇北行當瘞埳西行
諸太祝以玉帛饌物置于埳諸祝又以岳鎮以下之禮
幣及牲體皆從瘞奉禮曰可瘞埳東西廂各六人寘土
半埳太常卿前奏禮畢太常卿引皇帝還大次樂作皇
帝出中壝門殿中監前受鎮珪以授尚衣奉御殿中監
又前受大珪華蓋侍衛如常儀皇帝入次樂止謁者贊
引引祭官通事舍人分引從祭羣官諸方客使以次出
贊引引御史以下俱復執事位立定奉禮曰再拜御史
以下皆再拜贊引引出工人二舞以次出其祝版燔于
齋所
　　　　鑾駕還宫
皇帝既還大次侍中版奏請解嚴(將士不得/輒離部伍)皇帝停大
次一刻頃槌一鼓為一嚴轉仗衛于還途如来儀三刻
頃槌二鼓為再嚴將士布隊仗侍中版奏請中嚴皇帝
服通天冠絳紗袍諸祭官服朝服五刻頃槌三鼓為三
嚴通事舍人贊引各引羣官客使序立于次前文武侍
臣詣大次奉迎乘黄令進金輅于大次門外南向千牛
將軍立于輅右侍中版奏外辦太僕卿升執轡皇帝出
次警蹕侍衛如常儀皇帝升輅太僕卿立授綏黄門侍
郎奏稱請鑾駕發引退復位鑾駕動稱警蹕如常儀黄
門侍郎夾引以出千牛將軍夾輅而趨至侍臣上馬所
黄門侍郎奏稱請鑾駕權停勑侍臣上馬贊者承傳唱
侍臣上馬文武侍臣皆上馬上畢黄門侍郎奏稱請勑
車右升侍中稱制曰可黄門侍郎退復位千牛將軍升
黄門侍郎奏稱請鑾駕發引退復位駕動鼓吹振作而
還文武羣官皆從如來儀諸方客使便還館駕至承天
門外至侍臣下馬所鑾駕權停文武侍臣皆下馬千牛
將軍降立于輅右侍臣下馬訖鑾駕動千牛將軍夾輅
而趨駕入嘉徳門太樂令撞蕤賓之鐘左五鐘皆應鼓
柷奏采茨之樂至太極門戛敔樂止入太極門鼓柷奏
太和之樂駕至横街北東當東上閤迴輅南向侍中進
當鑾駕前跪奏稱侍中臣某言請降輅俛伏興還侍位
皇帝降輅入侍臣從至閤戛敔樂止初文武羣官至承
天門外通事舍人承㫖勑羣臣並還皇帝既入侍中版
奏請解嚴叩鉦將士各還其所
　大唐開元禮卷二十九
欽定四庫全書
　大唐開元禮卷三十　　　唐　蕭嵩等　撰
　　吉禮
　　　夏至祭方丘有司攝事
　　　齋戒　　　　　　　陳設
　　　省牲器　　　　　　奠玉帛
　　　進熟
　　　　齋戒
前祭七日平明太尉誓百官于尚書省曰某月某日祭
皇地祗于方丘各揚其職不供其事國有常刑凡預祭
之官散齋四日致齋三日(散齋皆于正寢致齋二日于/本司一日于祭所其無本司)
(者皆于/祭所)散齋理事如舊惟不弔喪問疾不作樂不判署
刑殺文書不行刑罰不預穢惡致齋惟祭事得行其餘
悉斷其祭官已齋而闕者通攝行事諸祀官致齋之日
給酒食及明衣各習禮于齋所光祿卿監取明水火(太/官)
(令取火于陽燧取水于隂/鑒火以供爨水以實尊)前祭二日太尉告高祖神堯
皇帝廟如常告之儀(告以配神/乍主之意)前祭一日諸衛令其屬
未後一刻各以其方器服守衛壝門(毎門二人/每隅一人)與太樂
工人俱清齋一宿
　　　　陳設
前祭三日衛尉設祭官公卿以下之次于東壝之外道
南北面西上設陳饌幔于内壝東門之外道北南向(壇上/及神)
(州東方南方之饌陳于東門外西向西方北/方之饌陳于西門外東向神州無西門之饌)前祭二日太樂
令設宫懸之樂于壇南内壝之外東方西方磬簴起北鐘簴
次之南方北方磬簴起西鐘簴次之設十二镈鐘于編
懸之間各依辰位𣗳雷鼓于北懸之内道之左右植建
鼓于西隅置柷敔于懸內(柷在左/敔在右)設歌鐘歌磬于壇上
近南北向磬簴在西鐘簴在東其匏竹者立于壇下重
行北向相對為首(凡懸皆展/而編之)諸工人各位于懸後東方
西方以北為上南方北方以西為上右校埽除壇之内
外又為瘞塪于壇之壬地內壝之外方深取足容物南
出陛前祭一日奉禮設祭官公卿位于內壝東門之外
道南分獻之官于公卿之南執事者位于其後每等異
位俱重行西向北上設望瘞位當瘞埳之南北向設御
史位于壇上正位于東南隅西向副位于西南隅東向
令史各陪其後于壇下設奉禮位于樂懸東北贊者二
人在南差退俱西向北上又設奉禮贊者位于瘞埳西
南東向南上設恊律郎位于壇上南陛之西東向設太
樂令史位于北懸之間當壇北向又設祭官公卿以下
門外位于東壝之外道南每等異位重行北向西上設
牲牓于東壝之外當門西向黄牲一居前又黄牲一在
北少退𤣥牲一在南少退設廩犧令位于牲西南祝史
陪其後俱北向設諸太祝位于牲東各當牲後祝史陪
其後俱西向設太常卿省牲位于牲前近北南向設皇
地祗酒樽于壇之上下太樽二著樽二犧樽二山罍二在
壇上東南隅北向象樽二壺樽二山罍一在壇下南陛
東北向西上設配帝著樽二犧樽二象樽二山罍二在壇
上于皇地祗酒樽之東北向西上神州太樽二在第一
等毎方岳瀆海鎮俱山樽二山川林澤各蜃樽二丘陵
墳衍原隰各散樽二凡樽各設于神坐之左而右向(神/州)
(以上之樽置于坫岳鎮以下之尊/俱藉以席皆加勺羃設爵于尊下)設洗于壇南陛東南
北向罍水在洗東篚在洗西南肆(篚實以/巾爵)設罍洗篚羃
各于其方陛道之左俱内向執樽罍篚羃者各于樽罍
篚羃之後置玉幣之篚于壇之上下樽坫之所祭日未
明五刻太史令郊社令升設皇地祗神坐于壇上北方
南向席以藁秸設高祖神堯皇帝坐于東方西向席以
莞設神州地祗神坐于第一等東南方席以藁秸又設
岳鎮以下之坐于内壝之内各于其方嵩岳以下之坐
于壇之西南俱内向席以莞設神位各于座首
　　　　省牲器
省牲之日午後十刻去壇二百歩所諸衛禁斷行人晡
後一刻郊社令帥府史三人及齋郎以樽坫罍洗篚羃
入設于位晡後二刻諸太祝與廩犧令以牲就牓位謁
者引太常卿贊引引御史詣壇東陛升視滌濯于上(于/視)
(滌濯執尊者/皆舉羃告㓗)太常卿就省牲位南向立廪犧令少前白
請省牲退復位太常卿省牲廪犧令又前北向舉手曰
腯還本位諸太祝各循牲一匝西向舉手曰充俱還本
位諸太祝與廪犧令以次牽牲詣厨授太官謁者引光
祿卿詣厨省鼎鑊申視濯溉謁者贊引各引祭官就厨
省饌具訖俱還齋所祭日未明十五刻太官令帥宰人以
鸞刀割牲祝史以豆取毛血各置于饌所遂烹牲
　　　　奠玉帛
祭日未明三刻諸祭官各服其服郊社令各帥其屬入
實樽罍玉幣(凡六尊之次太尊為上實以汎齋著尊次/之實以醴齊犧尊次之實以盎齊象尊次)
(之實以醍齊壺尊次之實以沈齊山罍為下實以清酒配帝齊/著尊為上實以汎齊犧尊次之實以醴齊象尊次之實以盎)
(山罍為下實以清酒神州太尊實以汎齊五方岳鎮海瀆之/山尊實以醍齊山林川澤之蜃尊實以沈齊丘陵以下之散)
(尊實以清酒𤣥酒各實于諸坐之上尊禮神之玉帛地/祗以黄琮其幣以黄配帝之幣亦如之神州之玉以兩)
(珪有邸其幣以𤣥五方/岳鎮以下幣各従方色)太官令帥進饌者實諸籩豆簋
簠各設于内壝之外饌幔内未明二刻奉禮帥贊者先
入就位贊引引御史博士諸太祝令史與執樽罍篚羃
者入自東門當壇南重行北靣西上立定奉禮曰再拜
贊者承傳(凡奉禮有詞/贊者皆承傳)御史以下皆再拜訖執樽罍篚
羃者各就位贊引引御史諸太祝詣壇東陛御史一人
太祝二人升行埽除于上御史一人太祝七人行埽除
于下訖引降就位未明一刻太樂令帥工人二舞次入
就位文舞入陳于懸内武舞立于懸南道西謁者引司
空入行埽除如常儀初司空入謁者引祭官贊引引執
事者就壝外位司空行埽除謁者贊引各引祭官次入
就位立定奉禮曰衆官再拜衆官在位者皆再拜(其先/拜者)
(不/拜)謁者進太尉之左白有司謹具請行事退復位恊律郎
跪俯伏舉麾(凡取物者皆跪俛伏而取以/興奠物則奠訖俛伏而後興)鼓柷奏順和
之樂乃以林鐘為宫太簇為角姑洗為徴南吕為羽(林/鐘)
(太簇姑洗南/吕各再奏)作文舞之舞樂舞八成偃麾戛敔樂止(凡/樂)
(皆恊律郎舉麾工鼔柷而/後作偃麾戞敔而後止)奉禮曰衆官再拜衆官在位
者皆再拜上下諸祝俱取玉幣于篚立于樽所謁者引太
尉詣南陛升壇北向立太祝加玉于幣東向授太尉受玉幣
登歌作肅和之樂以應鐘之均謁者引太尉北向進跪
奠于皇地祗神坐興謁者引太尉少退北向再拜訖謁
者引太尉立于東方西向又太祝奉幣北向授太尉太
尉受幣謁者引太尉進東向跪奠于高祖神堯皇帝神
坐興謁者引太尉少退東向再拜訖登歌止謁者引太
尉降自南陛還本位初太尉奠配帝之幣神州以下諸
太祝各奉玉幣進奠于神坐還樽所初衆官拜訖祝史
各奉毛血之豆立于門外于登歌止祝史奉毛血入(正/坐)
(升自南陛配坐升自/東陛神州升自已陛)諸太祝迎取于壇上各奠于神坐
前諸太祝與祝史退立于樽所
　　　　進熟
太尉既升奠玉幣太官令出帥進饌者奉饌各陳于内
壝門外謁者引司徒出詣饌所司徒奉皇地祗之俎諸
太祝既奠毛血太官令各引饌入爼初入門雍和之樂
作以太簇之均(自後接神之樂/皆以太簇為均)饌至陛樂止祝史俱進
徹毛血之豆降自東陛以出(皇地祗之饌升自南陛配/帝之饌升自東陛神州之)
(饌升自/已陛)諸太祝迎引于壇上各設于神坐前(籩豆蓋冪/先徹乃升)
(簋簠既奠却/其蓋于下)設訖謁者引司徒太官令帥進饌者降自
東陛以出司徒復位諸太祝還樽所又進設岳鎮以下
之饌相次而畢初壇上設饌訖謁者引太尉詣罍洗盥手
洗匏爵訖謁者引太尉升自南陛詣皇地祗酒樽所執
樽者舉羃太尉酌汎齊訖樂作謁者引太尉進皇地祗
神坐前北向跪奠興謁者引太尉少退北向立樂止太
祝持版進于神坐之右東向跪讀祝文曰維某年歲次
月朔日子嗣天子臣某謹遣太尉臣名敢昭告于皇地
祗乾道運行日躔北至景風應序離氣效時嘉承至和
肅若舊典敬以玉帛犧牲粢盛庶品備兹祗瘞式表誠
慤高祖神堯皇帝配神作主尚饗訖興太尉再拜初讀
祝文訖樂作太祝進奠版于神坐還樽所太尉拜訖樂
止謁者引太尉詣配帝酒樽所取爵于坫執樽者舉冪
太尉酌汎齊訖樂作謁者引太尉進高祖神堯皇帝神
坐前東向跪奠爵興謁者引太尉少退東向立樂止太祝
持版進于神坐之左北向跪讀祝文曰維某年歲次月
朔日子孝曽孫開元神武皇帝臣某謹遣太尉某官
臣某敢昭告于高祖神堯皇帝時維夏至肅恭訓典用
致祗祭于皇地祗伏惟高祖徳恊二儀道兼三統禮應
光配敢率舊章謹以制幣犧齊粢盛庶品肅雍明薦作
主侑神尚饗訖興太尉再拜初讀祝文訖樂作太祝進
奠版于神坐還樽所太尉拜訖樂止謁者引太尉進皇
地祗神坐前北向立太祝各以爵酌罍福酒合置一爵
一太祝持爵進太尉之右西向立太尉再拜受爵跪祭
酒啐酒奠爵興太祝各率齋郎進俎太祝減神前胙肉
加于俎以胙肉共置一俎太祝持俎西向授太尉太尉
受以授齋郎太尉跪取爵遂飲卒爵太祝進受爵復于
坫太尉興再拜謁者引太尉降復位文舞出鼓柷作舒
和之樂出訖戛敔樂止武舞入鼓柷作舒和之樂立定
戛敔樂止初太尉獻將畢謁者引太常卿詣罍洗盥手
洗匏爵訖謁者引太常卿自東陛升壇詣皇地祗著樽
所執樽者舉羃太常卿酌醴齊武舞作謁者引太常卿
進皇地祗神坐前北向跪奠爵興謁者引太常卿少退
北向再拜訖謁者引太常卿詣配帝犧樽所取爵于坫
執樽者舉冪太常卿酌醴齊謁者引太常卿進高祖神
堯皇帝神坐前東向跪奠爵興謁者引太常卿少退東
向再拜訖謁者引太常卿進皇地祗神坐前北向立太
祝各以爵酌罍福酒合置一爵一太祝持爵進太常卿之
右西向立太常卿再拜受爵跪祭酒遂飲卒爵太祝進
受爵復于坫太常卿再拜謁者引太常卿降復位初太
常卿獻將畢謁者引光禄卿詣罍洗盥手洗匏爵升酌
盎齊終獻如亞獻之儀訖謁者引光祿卿降復位初太
常卿將升獻謁者引獻官詣罍洗盥手洗匏爵訖升自
已陛詣酒樽所執樽者舉羃酌汎齊進奠于神州坐前
引還本位謁者五人次引獻官各詣罍洗盥洗訖各詣
酒樽所俱酌醍齊訖引獻官各進奠爵于諸方岳鎮海
瀆首坐餘坐皆祝史助奠相次而畢引還本位又賛者五
人各引獻官詣罍洗盥洗詣酒樽所酌沈齊獻山川林
澤如岳鎮之儀訖又引獻官詣罍洗盥洗詣酒樽所俱
酌清酒獻丘陵以下及齋郎助奠如上儀訖各引還本
位武舞六成樂止舞獻將畢上下諸祝各進徹豆還樽
所(徹者籩豆各一/少移于故處)奉禮曰賜胙贊者唱衆官再拜衆官
在位者皆再拜(已飲福受/胙者不拜)順和之樂作奉禮曰衆官再
拜衆官在位者皆再拜樂一成止謁者進太尉之左白
請就望瘞位謁者引太尉就望瘞位北向立于羣官將
拜上下諸祝各執篚進神坐前取玉幣齋郎以俎載神
州以上牲體稷黍飯爵酒各由其陛降壇北行當瘞埳
西行諸太祝以玉幣饌物置于埳諸祝史以岳鎮以下
之禮幣及牲體皆從瘞奉禮曰可瘞塪東西靣各六人
寘土半塪謁者進太尉之左白禮畢謁者引太尉出又
謁者贊引各引祭官以次出贊引引御史以下俱復執
事位立定奉禮曰再拜御史以下皆再拜贊引引出工
人二舞以次出其祝版燔于齋所
　
　
　
　
　
　
　
　
　
　
　
　
　
　
　
　大唐開元禮卷三十
欽定四庫全書
　大唐開元禮卷三十一　　唐　蕭嵩等　撰
　　吉禮
　　　皇帝孟冬祭神州於北郊
　　　齋戒　　　　　　　陳設
　　　省牲器　　　　　　鑾駕出宫
　　　奠玉帛　　　　　　進熟
　　　鑾駕還宫
　　　齋戒
將祭有司卜日如别儀前祭七日平明太尉誓百官於
尚書省曰某月某日祭神州北祇於北郊各揚其職不
供其事國有常刑皇帝散齋四日致齋三日如方丘之
儀凡預祭之官散齋四日致齋三日(散齋俱於正寢致/齋二日於本司一)
(日於祭所其無本/司者皆於祭所)近侍之官應從升者及從祭羣官諸
方客使各於本司及公館清齋一日(無本司者/各於正寢)散齋理
事如舊惟不弔喪問疾不作樂不判署刑殺文書不行
刑罰不預穢惡致齋惟祭事得行其餘悉㫁其祭官已
齋而闕者通攝行事諸祀官致齋之日給酒食及明衣
各習禮於齋所光禄卿監取明水火(太官令取水於隂/鑒取火於陽燧火)
(以供爨水/以實尊)前二日太尉告太宗文武聖皇帝廟如常告
之儀(告以配/神作主)前一日諸衞令其屬未後一刻各以其方
器服守衛壝門與太樂工人俱清齋一宿
　　　　陳設
前祭三日尚舎直長施大次於外壝東門之内道北南
向尚舎奉御於道南北向設御座衛尉設陳饌幔於内
壝東門之外道北南向設文武侍臣次又設祭官及從
祭羣官諸州使人蕃客等次如方丘之儀前祭二日太
樂令設官懸之樂於壇南内壝之内設歌鐘歌磬右校
掃除壇之内外又為瘞埳於壇之壬地内壝之外方深
取足容物南出陛前祭一日奉禮郎設御位及望瘞位
及祭官位從祭羣官諸州府使人蕃客等位於内壝之
内皆如方丘之儀設牲牓於東壝之外當門西向𤣥牲
一居前配帝𤣥牲一少退南上設廩犧令位於牲西南
祝史陪其後俱北向設諸太祝位於牲東各當牲後祝
史陪其後俱西向設太常卿省牲位於牲前近北南向設
神州地祗酒樽於壇之上下太樽二著樽二犧樽二山罍
二在壇上於東南隅北向象樽二壺樽二山罍四在壇
下皆於南陛之東北向西上設配帝著樽二犧樽二象樽
二山罍二在壇上於神州酒樽之東陛東南亞獻之洗又
於東南俱北向罍水在洗東篚在洗西南肆(篚實以/巾爵)執
樽罍篚羃者各於樽罍篚羃之後各設玉幣之篚於壇
之上下樽坫之所祭日未明五刻太史令郊社令升設神
州地祗神坐於壇上北方南向席以槀秸設太宗文武
聖皇帝神坐於東方西向席以莞設神位各於坐首
　　　　省牲器
省牲之日午後十刻去壇二百歩所諸衛之屬禁㫁行
人晡後二刻諸行事之官各服其服郊社令帥府史二
人及齋郎以樽坫罍洗篚羃入設於位太祝廩犧令以
牲就牓位贊引引御史謁者引太常卿詣壇東陛升視滌濯
於上(於視濯執尊者/皆舉羃告潔)訖引太常卿降復位謁者進太尉
之左白請就門外位謁者賛引各引祭官以下就門外
位謁者引太常卿就省牲位南向立廩犧令少前曰請
省牲退復位太常卿省牲廩犧令又前北面舉手曰腯
還本位諸太祝各循牲一匝西向舉手曰充俱還本位諸
太祝與廩犧令以次牽牲詣厨授太官謁者引光禄卿
詣厨省鼎鑊申視濯溉謁者賛引各引祭官就厨省饌
具訖俱還齋所祭日未明十刻太官令帥宰夫以鸞刀
割牲祝史以豆取毛血各置於饌所遂烹牲
　　　　鑾駕出宫如方丘之儀
　　　　奠玉帛
祭日未明三刻諸祭官各服其服郊社令良醖令各帥
其屬入實樽罍玉幣(凡六尊之次太尊為上實以汎齊/著尊次之實以醴齊犧尊次之實)
(以盎齊象尊次之實以醍齊壺尊次之實以沈齊山罍為下/實以清酒配帝著尊為上實以汎齊犧尊次之實以醴齊象)
(尊次之實以盎齊山罍為下實以清酒𤣥酒各實/於五齊之上尊禮神之玉以兩珪有邸幣以𤣥)太官令帥
進饌者實諸籩豆簠簋入各設内壝之外饌幔内未明
三刻奉禮帥賛者先入就位賛引引御史博士諸太祝
及令史祝史與執樽罍篚羃者入自東門當壇南重行
北面西上立定奉禮曰再拜賛者承傳(凡奉禮有詞/賛者皆承傳)御
史以下皆再拜訖執樽罍篚羃者各就位賛引引御史
諸太祝詣壇東陛升行掃除於上令史祝史行掃除於
下訖各引就位駕將至謁者賛引各引祭官及從祭羣
官諸方客使先至者俱就門外位駕至大次門外迴輅
南向將軍降立於輅右侍中進當鑾駕前跪奏稱侍中
臣某言請降輅俛伏興還侍位皇帝降輅之大次謁者引
文武五品以上從祭之官皆就壝外位太樂令帥工人
二舞以次入就位文舞入陳於懸内武舞立於懸南道西
謁者引司空入行掃除訖出復位如常儀訖引就壝外
位皇帝停大次半刻頃謁者賛引各引從祭羣官介公
酅公諸方客使皆先入就位太常博士引太常卿立於
大次門外當門北向侍中版奏外辦皇帝服大裘而冕
出次華葢侍衛如常儀(侍中負寳/陪從如式)博士引太常卿太常
卿引皇帝(凡太常前導/皆博士先引)至内壝門外殿中監進大珪尚衣奉
御又以鎮珪授殿中監殿中監受進皇帝搢大珪執鎮珪
華蓋侍衛停於門外近侍者從入如常謁者引禮部尚
書太常少卿陪従如常皇帝至版位西向立(每立定太/常與博士)
(退立/於左)謁者賛引各引祭官次入就位立定太常卿前奏
稱請再拜退復位皇帝再拜奉禮曰衆官再拜衆官在
位者皆再拜(其先拜/者不拜)太常卿前奏有司謹具請行事退復
位恊律郎跪俛伏舉麾(凡取物者皆跪俛伏而取以/興奠物則奠訖俛伏而授興)鼓
柷奏順和之樂乃以林鐘之均作文舞之舞樂舞八成
偃麾戛敔樂止(凡樂皆協律郎舉麾工鼓柷/而後作偃麾戛敔而後止)太常卿前
奏稱請再拜退復位皇帝再拜奉禮曰衆官再拜衆官
皆再拜諸太祝俱取玉幣於篚各立於樽所太常卿引
皇帝太和之樂作(皇帝每行皆/作太和之樂)皇帝詣壇升自南陛
侍中中書令以下及左右侍衛量人從升(以下皆/如之)皇帝
升壇北面立樂止太祝加玉於幣以授侍中侍中奉玉
帛東向進皇帝搢鎮珪受玉帛(凡受物皆搢鎮珪/奠訖執珪俛伏興)登歌
作肅和之樂乃以應鍾之均太常卿引皇帝進北面跪
奠於神州地祗神坐俛伏興太常卿引皇帝少退北面
再拜訖太常卿引皇帝立於西方東向又太祝以幣授
侍中侍中奉幣北向進皇帝受幣太常卿引皇帝進東
面跪奠於太宗文武皇帝神坐俛伏興太常卿引皇帝
少退東向再拜訖登歌止太常卿引皇帝樂作皇帝降
自南陛還版位西向立樂止初羣臣再拜訖祝史各奉
毛血之豆立於門外登歌止祝史奉毛血入升(正坐升/自南陛)
(配坐升/自東陛)諸太祝迎取於壇上俱進奠於神坐前諸太祝
與祝史退立於樽所
　　　　進熟
皇帝既升奠玉帛太官令出帥進饌者奉饌陳於内壝
門外謁者引司徒出詣饌所司徒奉神州之俎初皇帝
既至位樂止太官令引饌入俎初入門雍和之樂作饌
至陛樂止祝史俱進徹毛血之豆降自東陛以出神州
之饌升自南陛配帝之饌升自東陛諸太祝迎引於壇
上各設於神坐前(籩豆盖羃先徹乃升簠/簋既奠却其盖於下)設訖謁者引
司徒太官令帥進饌者降自東陛以出司徒復位諸太
祝還樽所太常卿引皇帝詣罍洗樂作皇帝至罍洗樂
止侍中跪取􁙐興沃水又侍中跪取盤興承水皇帝盥
手黄門侍郎跪取巾於篚興進皇帝帨手訖黄門侍郎
受巾跪奠於篚黄門侍郎又取匏爵於篚興進皇帝受
爵侍中酌罍水又侍中奉盤皇帝洗爵黄門侍郎又受
巾皆如初皇帝拭爵訖侍中奠盤􁙐黄門侍郎受巾奠
於篚皆如常太常卿引皇帝樂作皇帝詣壇升自南陛
樂止謁者引司徒升自東陛立於樽所齋郎奉俎從升
立於司徒之後太常卿引皇帝詣神州酒樽所執罇者
舉羃侍中賛酌汎齊訖夀和之樂作(皇帝每獻酌及飲/福皆作夀和之樂)
皇帝進神州地祗神坐前北向跪奠爵俛伏興太常
卿引皇帝少退北向立樂止太祝持版進於神坐之右
東面跪讀祝文曰維某年歳次月朔日子嗣天子臣某
敢昭告於神州皇地祗惟祗包函區夏載植羣生溥被
域中頼兹厚徳式遵彛典揀此元辰敬以玉帛犧齊粢
盛庶品明獻厥誠備兹禋瘞皇曾祖太宗文武聖皇帝
配神作主尚饗訖興皇帝再拜初讀祝文訖樂作太祝
進奠版於神坐還樽所皇帝拜訖樂止太常卿引皇帝
詣配帝酒樽所執樽者舉羃侍中取爵於坫皇帝受爵
侍中賛酌汎齊訖樂作太常卿引皇帝進太宗文武聖
皇帝神坐前東向跪奠爵俛伏興太常卿引皇帝少退
東向立樂止太祝持版進於神坐之左北面跪讀祝文
曰維某年嵗次月朔日子孝曾孫開元神武皇帝臣某
敢昭告于皇曾祖太宗文武聖皇帝令月嘉時祗依恒
禮用致瘞祭於神州皇地祗惟皇曾祖叶彼乾坤格于
上下昭配之義欽率典常謹以制幣犧齊粢盛庶品䖍
恭明薦作主侑神尚饗訖興皇帝再拜初讀祝文訖
樂作太祝進奠版於神坐還樽所皇帝拜訖樂止太常卿
引皇帝進神州地祗神坐前北向立樂作太祝各以爵
酌上樽福酒合置一爵一太祝持爵授侍中侍中受爵
西向進皇帝再拜受爵跪祭酒啐酒奠爵俛伏興太祝
各帥齋郎進爼太祝減神前胙肉加於俎共致一爼上
太祝持俎以授司徒司徒奉俎西向進皇帝受以授左
右謁者引司徒降復位皇帝跪取爵遂飲卒爵侍中進
受爵以授太祝太祝受爵復於坫皇帝俛伏興再拜樂
止太常卿引皇帝樂作皇帝降自南陛還版位西向立
樂止文舞出鼓柷作舒和之樂出訖戛敔樂止武舞入
鼓柷作舒和之樂立定戛敔樂止皇帝獻將畢謁者引
太尉詣罍洗盥手洗匏爵訖謁者引太尉自東陛升壇
詣神州著樽所執樽者舉羃太尉酌醴齊武舞作謁者
引太尉進神州地祗神坐前北向立跪奠爵興謁者引
太尉少退北向再拜訖謁者引太尉詣配帝犧樽所取
爵於坫執樽者舉冪太尉酌醴齊謁者引太尉進太宗
文武聖皇帝神坐前東向跪奠爵興謁者引太尉少退
東向再拜謁者引太尉進神州地祗神坐前北向立太
祝各以爵酌罍福酒合置一爵一太祝持爵進太尉之
右西向立太尉再拜受爵跪祭酒遂飲卒爵太祝進受
爵復於坫太尉興再拜謁者引太尉降復位初太尉獻
將畢謁者引光禄卿詣罍洗盥手洗匏爵升酌盎齊終獻如
亞獻之儀訖謁者引光禄卿降復位武舞六成樂止舞獻俱畢
諸太祝各進徹豆還樽所(徹者籩豆各一/少移於故處)奉禮曰賜胙
賛者唱衆官再拜衆官皆再拜(已飲福受/胙者不拜)順和之樂作
太常卿前奏稱請再拜退復位皇帝再拜奉禮曰衆官
再拜衆官皆再拜樂一成止太常卿前奏請就望瘞位
太常卿引皇帝樂作皇帝就望瘞位西向立樂止於羣
官將拜諸太祝各執篚進神坐前取玉帛齋郎以俎載
牲體稷黍飯爵酒各自其陛降壇北行當瘞塪西行以
玉帛饌物置於塪訖奉禮曰可瘞塪東西廂各六人寘
土半塪太常卿前奏禮畢太常卿引皇帝還大次樂作
皇帝出内壝門殿中監前受鎮珪以授尚衣奉御殿中
監又前受大珪華盖侍衛如常儀皇帝入次樂止謁者
賛引各引祭官及從祭羣官諸方客使以次出賛引引
御史以下俱復執事位立定奉禮曰再拜御史以下皆
再拜贊引引出工人二舞以次出其祝版燔于齋所
　　　　鑾駕還宫如方丘之儀
　
　
　
　
　
　
　
　
　
　
　
　大唐開元禮卷三十一
欽定四庫全書
　大唐開元禮卷三十二　　唐　蕭嵩等　撰
　　吉禮
　　　孟冬祭神州於北郊有司攝事
　　　齋戒　　　　　　陳設
　　　省牲器　　　　　奠玉幣
　　　進熟
　　　　齋戒
將祭有司卜日如别儀前祭七日平明太尉誓百官於
尚書省曰某月某日祭神州地祗於北郊各揚其職不
供其事國有常刑凡預祭之官散齋四日致齋三日(散/齋)
(皆于正寢致齋二日于本司一日/于祭所其無本司者皆于祭所)散齋理事如舊惟不
弔喪問疾不作樂不判署刑殺文書不行刑罰不預穢
惡致齋唯祭事得行其餘悉㫁其祭官已齋而闕者通
攝行事諸祀官致齋之日給酒食明衣各習禮於齋所
光禄卿監取明水火(太官令取水於隂鍳取火于/陽燧火以供爨水以實尊)前祭
二日太尉告太宗文武聖皇帝廟如常告之儀(告以配/神作主)
前祭一日諸衛令其屬未後一刻各以其方器服守衛
壝門(毎門二人/毎隅一人)與太樂工人俱清齋一宿
　　　　陳設
前祭三日衛尉設祭官公卿以下次於東壝之外道南北
向前祭二日太樂令設宫懸之樂於壇南内壝之内設歌
鐘歌磬右校掃除壇之内外又為瘞埳於壇之壬地内壝
之外方深取足容物南出陛前祭一日奉禮設望瘞位及
祭官公卿位於内壝之外如方丘之儀設牲牓於東壝之
外當門西向𤣥牲一居前配帝𤣥牲一少退南上設廩犧
令位於牲西南祝史陪其後俱北向設諸太祝位於牲東
各當牲後祝史陪其後設太常卿省牲位於牲前近北南
向設神州地祗酒樽於壇之上下太樽二著樽二犧樽二山
罍二在壇上於東南隅北向象樽二山罍二在壇下皆於
南陛之東北向西上設配帝著樽二犧樽二象樽二山罍
二在壇上於神州酒樽之東北向西上設洗於壇南陛東
在洗東篚在洗西南肆(篚實以/巾爵)執樽罍篚羃者各於樽
罍篚羃之後各設玉幣之篚於壇之上下樽坫之所祭
日未明五刻太史令郊社令升設神州地祗神坐於壇
上北方南向席以槀秸設太宗文武聖皇帝神坐於東
方西向席以莞設神位各於坐首
　　　　省牲器
省牲之日午後十刻去壇二百步所諸衛之屬禁㫁行
人晡後一刻諸行事之官各服其服郊社令帥府史二
人及齋郎以樽坫罍洗篚羃入設於位晡後二刻太祝
廩犧令以牲就牓位賛引引御史謁者引太常卿詣壇
東陛升視滌濯於上(于視濯執尊/者舉羃告潔)訖引太常卿降復位
謁者進太尉之左白請就門外位謁者賛引各引祭官
以下就門外位謁者引太常卿就省牲位南向立廩犧
令少前白請省牲退復位太常卿省牲廩犧令前北面
舉手曰腯還本位諸太祝各循牲一匝西面舉手曰充
俱還本位諸太祝與廩犧令以次牽牲詣厨授太官謁
者引光禄卿詣厨省鼎鑊申視濯溉謁者各引祭官就
厨省饌具訖俱還齋所祭日未明十五刻太官令帥宰人
以鸞刀割牲祝史以豆取毛血各置於饌所遂烹牲
　　　　奠玉帛
祭日未明二刻諸祭官各服其服郊社令良醖令各帥
其屬入實樽罍玉幣(凡六尊之次太尊為上實以汎齊/著尊次之實以醴齊犧尊次之實)
(以盎齊象尊次之實以醍齊壺尊次之實以沈齊山罍為下/實以清酒配帝著尊為上實以汎齊犧尊次之實以醴齊象)
(尊次之實以盎齊山罍為下實以清酒𤣥酒各實/於五齊之上尊禮神之玉以兩珪有邸幣以𤣥)太官令帥
進饌者實諸籩豆簠簋入各設於内壝之外饌幔内未
明二刻奉禮郎帥賛者先入就位賛引引御史博士諸
太祝及令史祝史與執樽罍篚羃者入自東壝門當壇
南重行北面西上立定奉禮曰再拜御史以下皆再拜
訖執樽罍篚冪者各就位賛引引御史及諸太祝詣壇
東陛升行掃除於上令史祝史行掃除於下訖各就位未
明一刻太樂令帥工人二舞次入就位文舞入陳於懸
内武舞立於懸南道西謁者引司空入就位立定奉禮
曰再拜司空再拜謁者引司空詣卯陛升行掃除於上
降行樂懸於下訖引復位謁者賛引各引祀官次入就
位立定奉禮曰衆官再拜衆官在位者皆再拜(其先拜/者不拜)
謁者進大尉之左白有司謹具請行事退復位恊律郎
跪俛伏舉麾(凡取物者皆跪俛伏而取以/興奠物則奠訖俛伏而後立)鼓柷奏順和
之樂乃以函鐘之均作文舞之舞樂舞八成偃麾戛敔
樂止(凡樂皆恊律郎舉麾工鼓柷/而後作偃麾戛敔而後止)奉禮曰衆官再拜衆
官皆再拜上下諸祝俱取玉幣各立於樽所謁者引太
尉詣南陛升壇北向立太祝加玉於幣東向授太尉太
尉受玉幣登歌作肅和之樂以應鐘之均謁者引太尉
進北向跪奠於神州地祗神坐俛伏興謁者引太尉少
退北向再拜訖謁者引太尉立於西方東向又太祝奉
幣北向授太尉太尉受幣謁者引太尉進東向跪奠於
太宗文武聖皇帝神坐俛伏興謁者引太尉少退東
向再拜訖登歌止謁者引太尉降自南陛還本位初衆
官拜訖祝史各奉毛血之豆立於門外於登歌止祝史
奉毛血入(正坐升自南陛/配坐升自東陛)諸太祝迎取於壇上各進奠
於神坐前太祝與祝史退立於樽所
　　　　進熟
太尉既升奠玉幣太官令出帥進饌者奉饌各陳於内
壝門外謁者引司徒出詣饌所司徒奉神州地祗之俎
諸太祝既奠毛血太官令各引饌入俎初入門雍和之
樂作以太蔟之均饌至陛樂止祝史俱進徹毛血之豆
降自東陛以出(神州之饌升自南陛/配帝之饌升自東陛)諸太祝迎引於壇
上各設於神坐前(籩豆盖羃先徹乃升簠/簋既奠却其盖於下)設訖謁者引
司徒太官令帥進饌者降自東陛以出司徒復位諸太
祝各還樽所謁者引太尉詣罍洗盥手洗匏爵訖謁者
引太尉升自南陛詣神州酒樽所執樽者舉羃太尉酌
汎齊訖樂作謁者引太尉進神州地祗神坐前北向立
跪奠爵興謁者引太尉少退北向立樂止太祝持版進
於神坐之右東向跪讀祝文曰維某年嵗次月朔日子
嗣天子臣某謹遣太尉封臣名敢昭告於神州地祗惟
祗包函區夏載植羣生溥被域巾頼兹厚徳式遵彛典
揀此元辰敬以玉帛犧齊粢盛庶品明獻厥誠備兹禋
瘞皇曾祖考太宗文武聖皇帝配神作主尚饗訖興太
尉再拜初讀祝文訖樂作太祝進奠版於神坐還樽所太
尉再拜訖樂止謁者引太尉詣配帝酒樽所取爵於坫
執樽者舉羃太尉酌汎齊訖樂作謁者引太尉進太宗
文武聖皇帝神坐前東向跪奠爵興謁者引太尉少退
東向立樂止太祝持版進於神坐之左北向跪讀祝文
曰維某年嵗次月朔日子孝曾孫開元神武皇帝臣某
謹遣太尉臣名敢昭告於皇曾祖考太宗文武聖皇帝
令月嘉時祇依恒禮用致瘞祭於神州地祗惟皇曽
祖叶彼乾坤格於上下昭配之義欽率典常謹以制幣
犧齊粢盛庶品䖍恭明薦作主侑神尚饗訖興太尉再
拜初讀祝文訖樂作太祝進奠版於神坐還樽所太尉
再拜訖樂止謁者引太尉進神州地祗神坐前北向立
太祝各以爵酌罍福酒合置一爵一太祝持爵進太尉
之右西向立太尉再拜受爵跪祭酒啐酒奠爵興太祝
各帥齋郎進爼太祝減神前胙肉加於俎以胙肉共置
一俎太祝持俎西向授太尉受以授齋郎太尉跪取爵
遂飲卒爵太祝進受爵復於坫太尉興再拜謁者引太
尉降復位文舞出鼔柷作舒和之樂出訖戛敔樂止武
舞入鼔柷作舒和之樂立定戛敔樂止初太尉獻將畢
謁者引太常卿詣罍洗盥手洗匏樽訖謁者引太常卿
自東陛升壇詣神州地祗著樽所執尊者舉冪太常卿
酌醴齊訖武舞作謁者引太常卿進神州地祗神座前
北向跪奠爵興謁者引太常卿少退北向再拜訖謁者
引太常卿詣配帝犧樽所取爵於坫執爵者舉羃太常
卿酌醴齊謁者引太常卿詣太宗文武聖皇帝神座前
東向跪奠爵興謁者引太常卿少退東向再拜訖謁者
引太常卿進神州地祇神座前北向立太祝各以爵酌
纍福酒合置一爵一太祝持爵進太常卿之右西向立
太常卿再拜受爵跪祭酒遂飲卒爵太祝進受爵復於
坫太常卿再拜謁者引太常卿降復位初太常卿獻將
畢謁者引光禄卿詣纍洗盥手洗匏爵升酌盎齊終獻
如亞獻之儀訖謁者引光禄卿降復位武舞六成樂止
舞獻俱畢諸太祝各進徹豆還尊所(徹者籩豆各一/少移於故處)奉
禮曰賜胙賛者喝衆官再拜衆官在位者皆再拜(已飲/福受)
(胙者/不拜)順和之樂作奉禮曰衆官再拜衆官在位者皆再
拜樂一成止謁者進太尉之右白請就望瘞位謁者引
太尉就望瘞位北向立於羣官將上下諸祝各執篚進
神座前取玉幣齋郎以俎載牲體黍稷餕爵酒各自其
陛降壇北行當瘞埳西行以玉帛饌物置於埳訖奉禮
曰可瘞埳東西廂各六人寘土半埳謁者進太尉之左
白禮畢謁者引太尉出又賛引各引祭官以次出賛引
引御史以下俱復執事位奉禮曰再拜御史以下皆再
拜賛引引出工人二舞以次出其祝版燔於齋所
　
　大唐開元禮卷三十二
欽定四庫全書
　大唐開元禮卷三十三　　唐　蕭嵩等　撰
　　吉禮
　　　皇帝仲春仲秋上戊祭大社
　　　齋戒　　　　　　陳設
　　　鑾駕出宫　　　　　奠玉幣
　　　進熟　　　　　　　鑾駕還宫
　　　　齋戒
皇帝散齋三日致齋二日如方丘之儀凡預祭之官散
齋三日致齋二日(散齋皆於正寢致齋一日於本司一/日於祭所其無本司者皆於祭所)
近侍之官應從升者及從祭羣官諸方客使各於本司
及公館俱清齋一宿(無本司者/各於正寢)散齋理事如舊惟不弔
喪問疾不作樂不判署刑殺文書不行刑罰不預穢惡
致齋惟祭事得行其餘悉㫁其祭官已齋而闕者通攝
行事光禄卿監取明水火(太官令取水于陰鍳取火于/陽燧火以供爨水以實尊)
前祭一日諸衛令其属未後一刻各以其方器服守衛
社宫門與太樂工人俱清齋一宿
　　　　陳設
前祭三日尚舎直長施大次於社宫西門之外道北南
向尚舎奉御設御座衛尉設文武侍臣次於大次之後
文官在左武官在右俱南向設諸祭官次於齋坊之内
三師於北門之外道西諸王於三師之北俱東向南上文官
從一品已下九品已上於齋坊南門之外重行東向北上介
公酅公於北門之外道東西向以南為上諸州使人東方南
方於諸王西北東面西方北方於介公酅公東北西面俱重
行南上武官三品以下九品以上於東門之外道北南向以
西為上諸國之客於東門之外東方南方於武官東北南向
西方北方於道南北向俱以西為上前祭二日太樂令
設宫懸之樂於壇北東方西方磬簴起南鐘簴次之南
方北方磬簴起東鐘簴次之設十二鎛鐘於編懸之間
各依辰位樹靈鼓於南懸之内道之左右植建鼔於四隅
置柷敔於懸内(柷在左/敔在右)設歌鐘歌磬各於壇上近北南
向皆磬簴在東鐘簴在西其匏竹者各於壇下重行南
向相對為首(凡懸皆展/而編之)諸工人各於懸後東方西方以
南為上南方北方以東為上右校清掃内外又為瘞埳
二於南門之内於稷壇西南方深取足容物北出陛前
祭一日奉禮設御位北門之内當社壇之北南向(將祭/奉禮)
(郎一人守之在位版/東北五步所南向)又設望瘞位西門之内當瘞埳南
向祭官公卿位於西門之内道北執事位於其後少北
每等異位俱重行東面以南為上設御史位於壇上正
位於太社壇東北隅西向副位於太稷壇西北隅東
向設奉禮位於樂懸西北賛者二人在北差退俱東面
南上又設奉禮賛者位於瘞埳西北東向北上設恊律
郎位各於壇之上東北隅俱西向設太樂令位於南懸
之間南向設從祭之官位三師位於北門之内道西諸
王位於三師之西俱南面東上設介公酅公位於道東
南面西上文官從一品以下九品以上位於執事之
北每等異位重行東向武官三品以下九品以上位於
東方值文官每等異位重行西向皆以南為上諸州使
人位東方南方於北門之内道西於諸王西北重行南
向以東為上西方北方於道東於介公酅公東北重行
南向以西為上設諸蕃客位於北門之内東方南方於
諸州使人之西毎國異位俱重行南面以東為上西方
北方於諸州使人之東每國異位俱重行南面以西為
上設門外位祭官公卿以下皆於西門之外道南每等
異位重行北向以東為上三師位於北門之外道西諸
王於三師之北俱東向介公酅公位於道東西向皆以南
為上文官從一品以下九品以上位於西門之外祭官之
南毎等異位重行北面以東為上武官三品以下九品以
上位於東門之外道北毎等異位重行南面以西為上諸
州使人東方南方於諸王西北重行東面西方北方於介
公酅公東北西面俱南上設諸國客位東方南方於武官
東北每國異位俱重行南向西方北方於道南每國異位
重行北向皆以西為上設酒樽之位太社太樽二著樽二
山罍一在檀上西北隅南向設后土氏象樽二著樽二山罍
一於太社酒樽之西俱南向東上各置於坫皆加勺羃(爵皆/置於)
(尊/下)設太稷后稷酒樽於其壇上如太社后土之儀設御洗各
於太社太稷壇之西北南向亞獻之洗又各於西北俱南向
罍水在洗西篚在洗東北肆(篚實以/巾爵)執樽罍篚羃者位於樽
罍篚羃之後各設玉幣之篚於壇上樽坫之所晡後謁者
引光禄卿詣厨省饌具訖還齋所祭日未明十五刻太官令
帥宰人以鸞刀割牲祝史以豆取毛血置饌所遂烹牲未明
五刻太史令郊社令升設太社太稷神坐各於壇上近南北
向設后土氏神坐於太社神坐之左后稷氏神坐於太稷神
坐之左俱東向席皆以莞設神位各於坐首
　　　　鑾駕出宫如方丘之儀
　　　　奠玉帛
祭日未明三刻諸祭官各服其服郊社令良醖令各帥其屬
入實樽罍玉幣(太樽為上實以醴齊著樽次之實以盎齊山/罍為下實以清酒配坐之尊亦如之𤣥酒各)
(實於五齊之上尊禮神之玉太社/太稷俱以兩珪有邸幣皆以𤣥也)太官令帥進饌者實諸籩
豆簠簋皆設於神厨未明二刻奉禮帥賛者先入就位賛
引引御史諸太祝及令史祝史與執樽罍篚羃者入自西
門當太社壇北重行南面以東為上(凡引導者每/曲一逡廵)立定奉
禮曰再拜賛者承傳(凡奉禮有詞/賛者皆承傳)御史以下皆再拜訖執
樽者各升自西陛立於樽所執罍洗篚羃者各就位賛引
引御史諸太祝詣太社壇西陛升行掃除於上令史祝史
行掃除於下降又詣太稷壇行掃除如太社之儀訖各引
就位駕將至謁者賛引各引祭官通事舍人分引從祭羣
官客使先至者俱就門外位駕至大次門外迴輅南向
將軍降立於輅右侍中進當鑾駕前跪奏稱侍中臣某言
請降輅俛伏興還侍位皇帝降輅之大次謁者引文武五
品以上從祭之官皆就門外位太樂令帥工人二舞次入
就位文舞入陳於懸内武舞立於懸北道東謁者引司空
入就位立定奉禮曰再拜司空再拜訖謁者引司空詣壇
西陛升行掃除於上升太稷壇亦如之訖降行樂懸於下
訖引就門外位皇帝停大次半刻頃謁者賛引各引祭
官通事舎人分引從祭文武羣官介公酅公諸國客使
先就位太常博士引太常卿立於大次門外當門北向
侍中版奏外辦皇帝服黼冕出次華盖侍衛如常儀(侍/中)
(負璽陪/從如式)博士引太常卿太常卿引皇帝(凡太常卿前導/皆博士先引)至
社宫西門外殿中監進大珪尚衣奉御又以鎮珪授殿中
監殿中監受進皇帝搢大珪執鎮珪華盖仗衛停於門
外近侍者從入如常謁者引禮部尚書太常少卿陪從
如常皇帝至版位南向立(每立定太常卿與/博士退立於左)謁者賛引各
引祭官以次就位立定太常卿前奏稱請再拜退復位
皇帝再拜奉禮曰衆官再拜衆官在位者皆再拜(其先/拜者)
(不/拜)太常卿前奏有司謹具請行事退復位恊律郎跪俛
伏舉麾(凡取物者皆跪俛伏而取以興/奠物則跪奠訖俛伏而後興)鼓柷奏順和之
樂乃以函鍾之均文舞八成偃麾戛敔樂止(凡樂皆協律/郎舉麾鼓柷)
(而後作偃麾/戛敔而後止)太常前奏稱請再拜退復位皇帝再拜奉
禮曰衆官再拜衆官在位者皆再拜諸太祝俱取玉幣
於篚各立於樽所太常卿引皇帝太和之樂作(皇帝毎/行皆作)
(太和/之樂)皇帝詣太社壇升自北陛侍中中書令以下及左
右侍衛量人從升(以下皆/如之)皇帝升壇南向立樂止太祝
加玉於幣以授侍中侍中奉玉幣西向進皇帝搢鎮
珪受玉帛(凡受物皆搢鎮珪/奠訖執珪俛伏興)登歌作肅和之樂乃以
應鐘之均太常卿引皇帝進南向跪奠於太社神坐
俛伏興太常卿引皇帝少退南向再拜訖太常卿引
皇帝立於東方西向又太祝以幣授侍中侍中奉幣
南向進皇帝受幣太常卿引皇帝西向進跪奠於后
土氏神坐俛伏興太常卿引皇帝少退西向再拜訖
登歌止太常卿引皇帝降自北陛樂作太常卿引皇
帝詣太稷壇升自北陛南向立樂止太祝加玉於幣以
授侍中侍中受玉帛西向進皇帝受玉帛登歌作太常
卿引皇帝進南向跪奠於太稷神坐俛伏興太常卿引
皇帝少退南向再拜訖太常卿引皇帝立於東方西向
又太祝以幣授侍中侍中奉幣南向進皇帝受幣太常
卿引皇帝進西向跪奠於后稷氏神坐俛伏興太常卿
引皇帝少退西向再拜訖登歌止太常卿引皇帝降自北陛
樂作皇帝還版位南向立樂止初羣官拜訖祝史各奉
毛血之豆立於門外登歌止祝史奉毛血入各由其陛
升諸太祝迎取於壇上俱進奠於神坐前諸太祝與祝
史退立於尊所
　　　　進熟
皇帝既升奠玉帛太官令出帥進饌者奉饌陳於西門
外謁者引司徒出詣饌所司徒奉太社之俎初皇帝既
至位樂止太官令引饌入太社太稷之饌入自正門配坐
之饌入自左闥爼初入門雍和之樂作以太蔟之均饌
至陛樂止祝史各進徹毛血之豆降自西陛以出太社太稷
之饌升自北陛配座之饌升自西陛諸太祝迎取於壇上各
設於神坐前(籩豆盖羃先徹乃升簠/簋既奠却其盖於下)設訖謁者引司徒以下降
自西陛復位諸太祝還樽所太常卿引皇帝詣罍洗樂作皇
帝至罍洗樂止侍中跪取􁙐興沃水又侍中跪取盤興
承水皇帝盥手黄門侍郎跪取巾於篚興進皇帝帨手
訖黄門侍郎受巾跪奠於篚黄門侍郎又取爵於篚興
進皇帝受爵侍中酌罍水又侍中奉盤皇帝洗爵黄門
侍郎又授巾皆如初皇帝拭爵訖侍中奠盤􁙐黄門侍
郎受巾奠於篚皆如常太常卿引皇帝樂作皇帝詣太
社壇升自北陛樂止謁者引司徒升自西陛立於樽所
齋郎奉俎從升立司徒之後太常卿引皇帝詣太社酒
樽所執樽者舉羃侍中賛酌醴齊夀和之樂作(皇帝每/酌獻及)
(飲福皆作/夀和之樂)太常卿引皇帝進太社神前南向跪奠爵俛
伏興太常卿引皇帝少退南向立樂止太祝持版進於
神坐之右西面跪讀祝文曰維某年嵗次月朔日子嗣
天子某敢昭告於太社惟神徳兼博厚道著直方載生
品物含𢎞庶類謹因仲春(仲/秋)祗率常禮敬以玉帛一
元大武柔毛剛鬛明粢薌合薌萁嘉蔬嘉薦醴齊偹兹禋
瘞用申報本以后土勾龍氏配神作主尚饗訖興皇帝
再拜初讀祝文訖樂作太祝進奠版於神坐還樽所皇
帝拜訖樂止太常卿引皇帝詣后土氏酒樽所執樽者
舉羃侍中取爵於坫進皇帝受爵侍中賛酌醴齊樂作
太常卿引皇帝進后土氏神坐前西向跪奠爵俛伏興
太常卿引皇帝少退西向立樂止太祝持版進於神座
之左南面跪讀祝文曰維某年嵗次月朔日子嗣開元神
武皇帝某敢昭告於后土氏爰兹仲春(仲/秋)揆日惟吉
敬修恒事薦於太社惟神功著水土平易九州昭配之
義實惟通典謹以制幣一元大武柔毛剛鬛明粢薌合
薌萁嘉蔬嘉薦醴齊旅於表位作主侑神尚饗訖興皇帝再
拜初讀祝文訖樂作太祝進奠版於神座還樽所皇帝
拜訖樂止太常卿引皇帝進太社神坐前南向立樂作
太祝各以爵酌上罇福酒合置一爵一太祝持爵授侍
中侍中受爵東向進皇帝再拜受爵跪祭酒啐酒奠爵
俛伏興太祝帥齋郎進俎太祝減太社神座前三牲胙
肉置一爼上太祝以爼授司徒司徒持俎東向以次進皇
帝每受以授左右皇帝跪取爵遂飲卒爵侍中進受爵
以授太祝太祝受爵復於坫皇帝俛伏興再拜樂止太
常卿引皇帝樂作皇帝降自北陛詣罍洗樂止謁者引
司徒䧏壇西陛以從皇帝至罍洗盥手洗爵侍中
黄門侍郎賛洗如常訖太常卿引皇帝樂作皇帝詣太
稷壇升自北陛樂止謁者引三公與齋郎奉俎升自西
陛立於樽所皇帝詣太稷酒樽所執樽者舉羃侍中賛
酌醴齊樂作太常卿引皇帝進太稷神坐前南向跪奠
爵俛伏興太常卿引皇帝少退南向立樂止太祝持版
進於神座之右西面跪讀祝文曰維某年嵗次月朔日子
嗣天子某敢昭告於太稷維神播生百榖首兹八政用
而不匱功濟萌黎兹惟仲春(仲/秋)敬以玉帛一元大武
柔毛剛鬛明粢薌合薌萁嘉蔬嘉薦醴齊式陳瘞祭備修
常秩以后稷配神作主尚饗訖興皇帝再拜初讀祝文訖
樂作太祝進奠版於神座還樽所皇帝拜訖樂止太常
卿引皇帝詣后稷氏酒樽所執樽者舉羃侍中取爵於
坫進皇帝受爵侍中賛酌醴齊樂作太常卿引皇帝進
后稷氏神座前西向跪奠爵俛伏興太常卿引皇帝少
退西向立樂止太祝持版進神座之左南面跪讀祝文
曰維某年歲次月朔日子嗣開元神武皇帝某敢昭告
於后稷氏爰以仲春(仲/秋)式揀吉辰敬修恒禮薦於太稷惟
神功叶稼穡闡修農政允茲從祀用率舊章謹以制幣一
元大武柔毛剛鬛明粢薌萁嘉蔬薦醴齊陳於表位作主
配神尚饗訖興皇帝再拜初讀祝文訖樂作太祝進奠服
於神座還樽所皇帝拜訖樂止太常卿引皇帝進太稷
神坐前南向立樂作皇帝飲福受胙如太社之儀訖樂
止太常卿引皇帝樂作皇帝降自北陛還版位南向立
樂止謁者引司徒降自西陛復位文舞出鼔柷作舒和
之樂出訖戛敔樂止武舞入鼔柷作舒和之樂立定戛
敔樂止皇帝獻后上氏將畢謁者引太尉詣罍洗盥手
洗爵訖太尉自西陛升壇詣太社酒樽所執樽者舉羃
太尉酌盎齊武舞作謁者引太尉進太社神座前南向
跪奠爵興謁者引太尉少退南向再拜謁者引太尉詣
后土氏酒樽所取爵於坫執樽者舉羃太尉酌盎齊謁
少退南向再拜謁者引太尉詣后土氏酒樽所取爵於坫執
樽者舉羃太尉酌盎齊謁者引太尉進后土氏神座前西向
跪奠爵興謁者引太尉少退西向再拜訖謁者引太尉進太
社神座前南向立太祝各以爵酌罍福酒合置一爵一太祝
持爵進太尉之右東向立太尉再拜受爵跪祭酒遂飲卒爵
太祝進受爵復於坫太尉興再拜謁者引太尉降自西陛詣
罍洗盥手洗爵詣太稷壇升獻如太社之儀訖引䧏復位初
太尉獻后土將畢謁者引光禄卿詣罍洗盥手洗爵升酌盎
齊終獻如亞獻之儀訖謁者引光禄卿䧏復位武舞六成樂
止舞獻俱畢詣太祝各進徹豆還尊所(徹者籩豆各一/少移于故處)奉禮曰
賜胙贊者唱衆官再拜衆官在位者皆再拜(已飲福受/胙者不拜)順和
之樂作太常卿前奏稱請再拜退復位皇帝再拜奉禮曰衆
官再拜衆官在位者皆再拜樂一成止太常卿前奏請就望
瘞位太常卿引皇帝樂作皇帝就望瘞位南向立樂止於羣
官將拜諸太祝各執篚進神座前取玉幣齋郎以俎載牲醴
黍稷飲爵酒各由其陛降壇南行當瘞埳西行諸太祝以玉
幣饌物置於埳訖奉禮曰可瘞埳東西各四人寘土半
埳太常卿前奏禮畢太常卿引皇帝還大次樂作皇帝
出門殿中監前受鎮珪以授尚衣奉御殿中監又前受
大珪華盖侍衛如常儀皇帝入次樂止謁者贊引各引祭
官通事舎人分引從祭羣官諸方客使以次出賛引引
御史以下俱復執事位立定奉禮曰再拜御史以下皆
再拜訖賛引引出工人二舞以次出其祝版燔於齋坊
　　　　鑾駕還宫如方丘之儀
　
　
　
　
　
　
　
　大唐開元禮卷三十三
欽定四庫全書
　大唐開元禮卷三十四　　唐　蕭嵩等　撰
　　吉禮
　　　仲春仲秋上戊祭太社有司攝事(蜡禮/同)
　　　齋戒　　　　　　　陳設
　　　薦玉帛　　　　　　進熟
　　　　齋戒
前祭五日諸預祭之官散齋三日致齋二日(散齋皆於/正寢致齋)
(一日於本司一日於祭所/其無本司者皆於祭所)散齋理事如舊惟不弔喪問
疾不作樂不判署刑殺文書不行刑罰不預穢惡致齋
惟祭事得行其餘悉斷其祭官已齋而闕者通攝行事
諸祭官致齋之日給酒食及眀衣各習禮於齋所光
禄卿監取明水火(太官令取水于隂鑒取火于/陽燧火以供爨水以實尊)前祭一日
諸衛令其屬未後一刻各以其方器服守衛社宫門(每/門)
(二人每/隅一人)與太樂工人俱清齋一宿
　　　　陳設
前祭三日守宫設祭官公卿以下次於齋坊之内前祭
二日太樂令設大懸之樂於壇北東方西方磬簴(起南/鐘􁎛)
次之南方北方磬簴起東鐘􁎛次之設十二鎛鐘於編
懸之間各依辰位樹靈鼔於南懸之内道之左右植建
鼔於四隅置柷敔於懸内(祝在左/敔在右)設歌鐘歌磬各於壇
上近北南向皆磬簴在東鐘簴在西其匏竹者各立
於壇下重行南向相對為首(凡懸皆展/而編之)諸工人各位於
懸後東方西方以南為上南方北方以西為上右校清
掃内外又為埋坎於樂懸之北方深取足容物北出陛
前祭一日奉禮設祭官公卿位於西門之内道北執事
位於其後少北每等異位俱重行東面南上設御史位
於太社壇東北西向一位於太社壇西北東向令史各
陪其後設奉禮位於樂懸西北賛者二人在北差退俱
東面設協律郎位各於壇上之東北隅俱西面設太樂
令位於南懸之間設祭官公卿以下門外位道南每等
異位重行北向以東為上設酒樽之位太社太尊二著
樽二山罍一在壇上西北隅南向后土氏象樽二著樽
二山罍一在太社酒樽之西俱南向東上(尊皆加勺羃/有坫以置酒)
設太稷后稷酒樽於其壇上如太社后土之儀設洗於
太社壇北陛西北南向罍水在洗西篚在洗東北肆(篚/實)
(以巾/爵)又設洗於稷壇西北亦如之執樽罍篚羃者各位
於樽罍篚羃之後各設玉帛之篚扵樽坫之所晡後郊
社令帥齋郎以樽坫洗篚羃入設於位(升壇者各/自西陛)謁者
引光禄卿詣厨視濯溉(凡導引者每/曲一逡廵)賛引引御史詣厨
省饌具(司宰以下每/事訖還齋所)祭日未明十五刻太官令率宰人
以鸞刀割牲齋郎以豆取毛血置於饌所遂烹牲(三牲/  用)
(黝/色)未明五刻大史令郊社令各服其服升設太社太稷
神座各於壇上近南北向設后土氏神座於太社神座
之左后稷氏神座於太稷神座之左俱東向席以莞設
神位各於座首
　　　　奠玉帛
祭日未明三刻諸祭官各服其服郊社令良醖令各帥
其屬入實樽罍玉幣(太尊為上實以醴齊著樽次之實/以盎齊山罍為下實以清酒配坐)
(之尊亦如之齊加明水酒加𤣥酒各實於上尊/祭神之玉太社太稷俱以雨珪有邸帛以𤣥)太官令
帥進饌者實諸籩豆簠簋皆設於神厨未明二刻奉禮
帥賛者先入就位賛引引御史諸太祝與執樽罍篚羃
者入自西門當太社壇北重行南面東上立定奉禮曰
再拜賛者承傳(凡奉禮有詞/贊者皆承傳)御史以下皆再拜訖執樽
罍篚羃者各就位賛引引御史諸太祝詣太社壇西陛
升行掃除於上令史祝史行掃除於下降又詣太稷壇
行掃除如太社之儀訖引就位未明一刻謁者賛引各
引祭官俱就門外位太樂令帥工人二舞次入就位文舞
入陳於懸内武舞立於懸北道東(其升壇者皆脱履/於下降納如常)謁
者引司空入就位立定奉禮曰再拜司空再拜訖謁者
引司空詣壇西陛升行掃除於上升稷壇亦如之降行
樂懸於下訖引復位謁者賛引各引祭官次入就位立
定奉禮曰衆官再拜衆官在位者皆再拜(其先拜/者不拜)謁者
進太尉之左白有司謹具請行事退復位恊律郎跪俛
伏舉麾(凡取物者皆跪俛伏而取以/興奠物則奠訖俛伏而後興)鼔柷奏順和之樂
以函鍾之均(自後壇下之/樂皆奏太蔟)作文舞之舞樂舞八成偃麾
戛敔樂止(凡樂皆協律郎舉麾工鼔柷/而後作偃麾戛敔而後止也)奉禮曰衆官再
拜衆官在位者皆再拜諸太祝取玉幣於篚各立於樽
所謁者引太尉詣太社壇升自北陛南向立太祝以玉
幣西向授太尉太尉受玉幣登歌作肅和之樂以應鐘
之均謁者引太尉進南向跪奠於太祖神座俛伏興謁
者引太尉少退南向再拜訖太祝以幣授太尉太尉受
幣東向跪奠於后土氏神座前謁者引太尉少退東向
再拜訖登歌止謁者引太尉降自北陛詣太稷壇升奠
玉幣如太社后土之儀謁者引太尉降還本位初衆官
拜訖祝史各奉毛血之豆立於門外於登歌止祝史奉
毛血入各由其陛升諸太祝迎取於壇上俱進奠於神
座前諸太祝與祝史退立於樽所
　　　　進熟
太尉既升奠玉帛太官令出帥進饌者奉饌陳於西門
神座還樽所太尉拜訖樂止謁者引太尉詣后土氏酒
樽所取爵於坫執樽者舉羃太尉酌醴齊樂作謁者引
太尉進后土氏神座前西向跪奠爵興謁者引太尉少
退西向立樂止太祝持版進於神座之左南面跪讀祝
文曰維某年嵗次月朔日子嗣開元神武皇帝某謹遣太
尉封名敢昭告於后土氏爰兹仲春(仲/秋)厥日惟戊敬
修恒事薦於太社惟神功著水土平易九州昭配之義
實惟通典謹以犧齊粢盛庶品式陳明薦作主侑神尚饗
訖興太尉再拜初讀祝文訖樂作太祝進奠版於神座
還樽所太尉拜訖樂止謁者引太尉進太社神座前南
向立太祝各以爵酌罍福酒合置一爵一太祝持爵進太
尉之右東向立太尉再拜受爵跪祭酒啐酒奠爵興太
祝帥齋郎進俎太祝減太社前三牲胙肉(皆取前脚/第二骨)各
置一俎上太祝持俎以次授太尉太尉每受以授齋郎
太尉跪取爵遂飲卒爵太祝進受爵復於坫太尉再拜謁
者引太尉降自北陛詣罍洗盥手洗爵謁者引太尉詣
太稷壇升自北陛詣太稷酒樽所執樽者舉羃大尉酌醴
齊訖樂作謁者引太尉進太稷神坐前南向跪奠爵興謁
者引太尉少退南向立樂止太祝持版進於神座之右西
向跪讀祝文曰維某年嵗次月朔日子嗣天子某謹遣太
尉封名敢昭告於太稷惟神播生百穀首茲八政用而不
匱功濟萌黎敬以玉帛犧齊粢盛庶品祗奉舊章備修瘞
禮以后稷契配神作主尚饗訖興太尉再拜初讀祝文訖
樂作太祝進奠版於神座還樽所太尉拜訖樂止謁者引
太尉詣后稷氏酒樽所取爵於坫執樽者舉羃太尉酌
醴齊訖樂作謁者引太尉進后稷氏神座前西向跪奠
爵興謁者引太尉少退西向立樂止太祝持版進於神座
之左南面跪讀祝文曰維某年嵗次月朔日子嗣天子某
謹遣太尉封名敢昭告於后稷氏爰以仲春(仲/秋)式揀吉辰
敬修恒禮薦於太稷惟神功叶稼穡闡修農政允茲從祀
用率舊章謹以犧齊粢盛庶品式陳明薦作主配神尚
饗訖興太尉再拜初讀祝文訖樂作太祝進奠版於神
座還樽所太尉拜訖樂止謁者引太尉進太稷神座前
南向立飲福受胙如太社之儀訖謁者引太尉降還本
位文舞出鼓柷作舒和之樂出訖戛敔樂止武舞入鼓
柷作舒和之樂立定戛敔樂止太尉將復位謁者引太
常卿詣罍洗盥手洗爵訖謁者引太常卿自西陛升壇詣
太社酒樽所執樽者舉羃太常卿酌盎齊武舞作謁者
引太常卿進太社神座前南向跪奠爵興謁者引太常
卿少退南向再拜訖謁者引太常卿詣后土氏酒樽所
取爵於坫執樽者舉羃太常卿酌盎齊訖謁者引太常
卿進后土氏神座前西向跪奠爵興謁者引太常卿少
退西向再拜訖謁者引太常卿進太社神座近北南向
立太祝各以爵酌罍福酒合置一爵一太祝持爵進太
常卿之右東向立太常卿再拜受爵祭酒遂飲卒爵太祝
進受爵復於坫太常卿興再拜謁者引太常卿降自西
陛詣罍洗盥手洗爵詣太禝壇升獻如太社之儀訖謁
者引太常卿降復位初太常卿獻后土將畢謁者引光
禄卿盥洗升酌盎齊終獻如亞獻之儀訖謁者引光禄
卿降復位武舞止諸太祝各進徹豆還樽所(徹者籩豆/各一少移)
(於故/處)奉禮曰賜胙賛者唱衆官再拜衆官在位者皆再
拜(已飲福受/胙者不拜)順和之樂作奉禮曰衆官再拜衆官在位
者皆再拜樂一成止謁者進太尉之右白請就望瘞位
謁者引太尉就望瘞位南向立於衆官將拜太祝執篚進
神座前取玉幣齋郎以俎載牲體稷黍飯酒爵各由其
陛降壇南行當瘞埳西行諸太祝以玉幣饌物置於埳
訖奉禮曰可瘞埳東西各以四人寘土半埳謁者進太
尉之左白禮畢遂引太尉出謁者贊引各引祭官以
次出賛引引御史太祝以下俱復執事位立定奉禮曰再
拜御史以下皆再拜賛引引出工人二舞以次出其祝
版燔於齋坊季冬蜡太社皆如春秋時祭之儀太社祝
文曰維某年嵗次月朔日子嗣天子某謹遣太尉封名
敢昭告於太社惟神降祐百榖時登謹以玉幣犧齊粢
盛庶品敬薦於太社以后土勾龍氏配神作主尚饗后
土氏祝文曰維某年嵗次月朔日子嗣開元神武皇帝某謹
遣太尉封名敢昭告於后土氏今時和年登敬薦蜡祀
於太社惟神功恊水土作主配神謹以犧齊粢盛庶品
薦於后土氏尚饗太稷祝文曰維某年嵗次月朔日子
嗣天子某謹遣大尉封名敢昭告於太稷惟神主兹百
榖粒此黎元謹率恒禮敬以玉幣犧齊粢盛庶品明薦
於太稷以后稷弃配神作主尚饗后稷氏祝文曰維某
年嵗次月朔日子嗣開元神武皇帝某謹遣太尉封名敢
昭告於后稷氏今時和年登敬薦蜡祀於太稷惟神功
恊稼穡作主配神謹以犧齊粢盛庶品敬薦於后稷氏
尚饗
　
　
　
　
　大唐開元禮卷三十四
欽定四庫全書
　大唐開元禮卷三十五　　唐　蕭嵩等　撰
　　吉禮
　　　祭五嶽四鎮
諸嶽鎮每年一祭各以五郊迎氣日祭之東嶽岱山祭
於兖州界東鎮沂山祭於沂州界南嶽衡山祭於衡州
界南鎮㑹稽山祭於越州界中嶽嵩山祭於河南府西
嶽華山祭於華州界西鎮呉山祭於隴州界北嶽恒山祭
於定州界北鎮醫無閭山祭於營州界前祭五日諸祭官
各散齋三日致齋二日(散齋皆正寢/致齋祭所)散齋理事如舊惟不
弔喪問疾不作樂不判署刑殺文書不行刑罰不預穢惡
致齋惟祭事得行其餘悉斷其祭官已齋而闕者通攝
行事諸祭官致齋之日各給酒食及明衣各習禮於齋所
前一日嶽令清埽内外又爲瘞埳於壇壬地方深取足容
物賛禮者設初獻位於壇東南亞獻終獻位於初獻之南
少退俱西面北上掌事者位於終獻東南重行西面以北
為上設賛唱者位於終獻西南西向北上設獻官等望瘞
位於瘞埳之東北西向設祭官已下門外位於南門之外
道東重行西面以北為上祭器之數尊六籩十豆十簋二
簠二俎三嶽令帥其屬詣壇東陛升設尊於壇上東南隅
北向西上(尊皆加勺羃/有坫以置爵)設玉篚於尊坫之所設洗於南陛
東南北向罍水在洗東篚在洗西南肆(篚實以/巾爵)執樽罍洗
篚者各位於樽罍洗篚之後祭日未明烹牲於厨(其牲各/隨方色)
(齋郎以豆先取/血毛置於饌所)夙興掌撰者實祭器(牲體牛羊豕皆載右/胖前脚三節一節一)
(段肩臂臑皆載之後脚三節一節一段去下節載上肫胳/二節又取正脊脡脊横脊正脅短脅代脅各二骨以並餘)
(皆不設簋實稷黍簠實稻梁籩十實石鹽乾魚棗栗榛菱/芡鹿脯白餅黑餅豆十實韭葅醯醢菁葅鹿醢芹葅兎醢)
(笋葅魚醢脾析葅䐁胉若/土無者各以其類充之)凡祭官各服其服(三品毳冕四/品繡冕五品)
(𤣥冕六品以下爵弁若/有二品以上各依令)嶽令率其屬入詣壇東陛升設嶽
神坐於壇上近北南向席以莞又實尊罍及玉(凡尊一實/醴齊一實)
(盎齊一實清酒其𤣥酒實於/上尊祭神之玉兩圭有邸)祝版置於坫嶽令又以幣置
於篚齋郎以豆取血皆設於饌所(其幣長一丈八/尺各隨牲色)賛唱者先入
就位祝與執尊罍篚者入當壇南重行北面以西為上立
定賛唱者曰再拜祝以下俱再拜執尊者升自東陛立
於尊所執罍篚者各就位祝詣壇東陛升行掃除於上
降行掃除於下訖各就位質明賛禮者引祭官以下俱
就門外位立定一刻頃賛禮者引祭官以下入就位立
定賛唱者曰再拜在位者皆再拜賛禮者進初獻之左
白有司謹具請行事退復位賛唱者曰再拜在位者皆
再拜祝跪取玉幣於篚興立於尊所(凡取物皆跪俛伏/而取以興奠物則)
(奠訖俛伏/而後興)掌饌者帥齋郎奉饌陳於東門之外賛禮者
引初獻詣壇升自南陛進嶽神座前北向立祝以玉幣東向
進初獻受玉幣祝還尊所贊禮者引初獻進北向跪奠於嶽
神座前興少退北向再拜贊禮者引初獻降還本位掌饌者
引饌入升自南陛祝迎引於壇上設於神座前掌饌者帥齋
郎降自東陛復位祝還尊所贊禮者引初獻詣罍洗盥手洗
爵升自南陛詣酒尊所執尊者舉羃初獻酌醴齊贊者引初
獻進詣嶽神座前北向跪奠爵興少退北向立祝持版進於神
座之右東面跪讀祝文曰維某年嵗次月朔日子嗣天子某謹遣
某官某敢昭告於東嶽岱宗惟神賛養萬品作鎮一方
式因春始(南嶽云夏始中岳云季夏/西岳云秋始北岳云冬始)謹以玉帛犧齊粢
盛庶品明薦於東嶽岱宗尚饗訖興初獻再拜祝進奠
版於神座還尊所祝以爵酌清酒進於初獻之右西向
立初獻再拜受爵跪祭酒啐酒奠興祝帥齋郎以俎進
減神座前胙肉前脚第二節共置一俎上以授初獻初
獻受以授齋郎初獻跪取爵遂飲卒爵祝進受爵復於坫
初獻興再拜贊禮者引初獻降復位於初獻飲福贊禮者
引亞獻詣罍洗盥手洗爵升自東陛詣酒尊所執尊者
舉羃亞獻酌盎齊賛禮者引亞獻詣神座前北向跪奠
爵興少退北向再拜祝以爵酌清酒進於亞獻之右西
向立亞獻再拜受爵跪祭酒遂飲卒爵祝史受爵復於
坫亞獻興再拜賛禮者引亞獻降復位初亞獻將畢賛
禮者引終獻盥洗升獻飲福如亞獻之儀訖賛禮者引
終獻降復位祝進神座前徹豆還尊所(徹者籩豆各一/少移於故處)
賛唱者曰再拜獻官以下皆再拜(已飲福受/胙者不拜)賛禮進
初獻之左白請就望瘞位賛者引初獻就望瘞位西向
立於獻官將拜嶽令進神座前跪取幣齋郎以俎載牲
體黍稷飯詣瘞埳以饌物置於埳東西廂各二人寘土
半賛者進初獻之左白禮畢遂引初獻以下出祝與執
尊罍篚羃者俱復執事位立定賛唱者曰再拜再拜訖
遂出祝版燔於齋所
　
　
　
　
　
　
　
　
　
　大唐開元禮卷三十五
欽定四庫全書
　大唐開元禮卷三十六　　　唐　蕭嵩等　撰
　　吉禮
　　　祭四海四瀆
凡四海四瀆每年一祭各以五郊迎氣日祭之東海於萊
州界東瀆大淮於唐州界南海於廣州界南瀆大江於益
州界西海及西瀆大河於同州界北海及北瀆大濟於河
南府界祭前五日諸祭官各散齋三日致齋二日(散齋皆/於正寢)
(致齋皆/於祭所)散齋理事如舊惟不弔喪問疾不作樂不判署刑
殺文書不行刑罰不預穢惡致齋惟祭事得行其餘悉㫁
其祭官已齋而闕者通攝行事其祭官致齋之日給酒食
及明衣各習禮於齋所前一日瀆令清掃内外又為瘞埳
於壇壬地方深取足容物(埳内為壇髙一/丈四尺皆為陛)賛禮者設初獻
位於埳壇東南亞獻終獻位於初獻之南少退俱西面北
上設掌事位於終獻東南重行西面以北為上設賛唱者
位於終獻西南西面北上設祭官以下門外位於南門之
外道東重行西面以北為上祭器之數尊六籩十豆十簋
二簠二俎三瀆令帥其屬詣壇東陞升設尊於埳壇上東
南隅北向西上(尊皆加勺羃/有坫以置爵)設玉篚於尊坫之所設洗於
南陛東南北向罍水在洗東篚在洗西南肆(篚實/巾爵)執尊罍
洗篚者各位於尊罍洗篚之後祭日未明烹牲於厨(其牲/各隨)
(方色齋郎以豆預/取血毛置於饌所)夙興掌饌者實祭器(牲體牛羊豕皆載/右胖前脚三節一)
(節一段肩臂臑皆載之後脚三節一節一段去下節載上/肫胳二節又取正脊脡脊横脊正脅短脅代脅各二骨以)
(並餘皆不設簠實黍稷簋實稻梁籩十實石鹽乾魚棗栗/榛菱芡鹿脯白餅黒餅豆十實韭葅醯醢菁葅鹿醢芹葅)
(兎醢笋葅魚醢脾析葅豚胉/若土無者各以其類充之)凡祭官各服其服瀆令帥其
属入詣壇東陛升設瀆神座於壇上近北南向席以莞又
實尊罍及玉(凡尊一實醴齊一實盎齊一實清酒𤣥/酒各實於上尊祭神之玉兩圭有邸)祝版
置於坫瀆令又以幣置於篚齋郎以豆血設於饌所(其幣/長一)
(丈八尺各/隨方色)賛唱者先入就位祝與執尊罍篚者入當壇
南重行北面以西為上立定賛唱者曰再拜祝以下俱
再拜執尊者升自東陛立於尊所執罍篚者各就位祝
詣壇東陛升行掃除於上降行掃除於埳外訖各就位
質明賛禮引祭官以下俱就門外位一刻頃賛禮引祭
官以下入就位立定賛唱者曰再拜在位者皆再拜賛
禮者進初獻之左白有司謹具請行事退復位賛唱者
曰再拜在位者皆再拜祝跪取玉幣於篚興立尊所(几/取)
(物者皆跪俛㐲而取以興/奠物則奠訖俛㐲而後興)掌饌者帥齋郎奉饌陳於東
門之外賛禮者引初獻詣壇升自南陛進神座前北向
立祝以玉幣東向進初獻受玉幣祝還尊所賛禮者引
初獻者進北向跪奠於神座興少退北向再拜賛禮者
引初獻還本位掌饌者引饌入升自南陛祝迎引於壇
上設於神座前掌饌者帥齋郎降自東陛復位祝還所賛
禮者引初獻詣罍洗盥手洗爵升自南陛詣酒尊所執
尊者舉羃初獻酌醴齊贊禮者引初獻進詣神座前北向跪
奠爵興少退北向立祝持版進於神座之右東向跪奠讀祝文
曰維某年嵗次月朔日子嗣天子開元神武皇帝某謹遣某
官某敢昭告於東瀆大淮惟神源流深毖潜潤溥洽阜
成百榖䟽滌三川青春伊始用遵典秩(南瀆大江云維神/總括大川朝宗巨)
(海功昭潤化徳表靈長敬因夏首修其恒秩西瀆大河/云惟神上通雲漢光啟圖書分導九枝旁潤十里素秋)
(届序用率典常北凟大濟云維神泉源凊㓗浸被遐/邇播通四氣作  紀一方𤣥冬肇節聿修典制)謹以
玉帛粢盛犧齊庶品明薦於神尚饗訖興再拜祝進奠
版於神座還樽所祝以爵酌清酒進初獻之右西向立
初獻再拜受爵跪祭酒啐酒奠爵興祝帥齋郎以俎進
減神前三牲胙肉各取前脚第三節共置一俎以授初
獻初獻受以授齋郎初獻跪取爵遂飲卒爵祝進受爵復
於坫初獻興再拜賛禮者引亞獻詣罍洗盥手洗爵升
自東陛詣尊所執尊者舉羃亞獻酌盎齋賛禮者引亞
獻詣神座前北向跪奠爵興少退北向再拜祝以爵酌
清酒進於亞獻之右西向立亞獻再拜受爵跪祭酒遂
飲卒爵祝受爵復於坫亞獻興再拜賛禮者引亞獻降
復位初亞獻將畢賛禮者引終獻盥洗升獻飲福如亞
獻之儀訖賛禮者引終獻降復位祝進神座前徹豆還
尊所(徹者籩豆各一/少移於故處)賛唱者曰再拜獻官以下皆再拜
瀆令及齋郎以幣血沈於瀆瀆令退就掌事位齋郎還
饌所賛禮者進初獻之左白禮畢遂引初獻以下出祝與
執尊罍篚羃者俱復執事位立定賛禮曰再拜祝以下皆
再拜以出其祝版燔於齋所
　
　
　
　
　
　
　
　
　
　
　
　
　大唐開元禮卷三十六
欽定四庫全書
　大唐開元禮卷三十七　　唐　蕭嵩等　撰
　　吉禮
　　　皇帝時享於太廟
　　　齋戒　　　　　　　陳設
　　　省牲器　　　　　　鑾駕出宫
　　　晨祼　　　　　　　餽食
　　　祭七祀　　　　　　鑾駕還宫
　　　　齋戒
凡一嵗五享於太廟(謂四孟/月及臘)將享有司卜日如别儀
前享七日平明太尉誓百官於尚書省曰某月某日
享於太廟不供其事國有常刑皇帝散齋四日於别
殿致齋三日於太極殿前致齋一日尚舍奉御設御幄
於太極殿西序及室内俱東向尚舍直長張幃於前楹
下致齋之日質明諸衛勒所部屯門列仗晝漏上水一
刻侍中版奏請中嚴諸衛之屬各督其隊入陳於殿庭
如常儀通事舍人引文武五品以上袴褶陪位如式諸
衛侍之官各服其服諸侍臣並結珮俱詣閣奉迎侍中
版奏外辦上水三刻皇帝服通天冠絳紗袍結珮乗輿
出自西房曲直華盖警蹕侍衛如常儀皇帝即御座東
向坐侍臣夾侍如常一刻頃侍中前跪奏稱侍中臣某
言請降就齋室俛伏興還侍位皇帝降坐入室文武侍
臣各還省直衛者如常通事舎人引陪位者以次出凡
預享之官散齋四日致齋三日(散齋皆於正寢致齋二/日於本司一日於享所)
(其無本司者/皆於享所)近侍之官應從升者及從享羣官諸方客
使各於本司及公館九廟子孫各於其第清齋一宿(無/本)
(司者各/於正寢)散齋理事如舊惟不弔喪問疾不作樂不判署
刑殺文書不行刑罰不預穢惡致齋惟享事得行其餘
悉㫁其官已齋而闕者通攝行事諸享官致齋之日給
酒食及明衣各習禮於齋所光禄卿監取明水火(太官/令取)
(水於陰鑒取火於陽燧/火以供㸑水以實尊)前享一日諸衛令其屬未後一
刻各以其方器服守衛廟門(每門二人/每隅一人)及太樂令工人
俱清齋一宿
　　　　陳設
前享三日尚舎直長施大次於廟東門之外道北南向
尚舎奉御鋪御坐守宫設文武侍臣次於大次之後文
官在左武官在右俱南向設諸享官次於齋坊之内九
廟子孫於齋坊内近南西向北上文官九品以上於齋
坊之南東方南方朝集使又於其南東方南方蕃客又
於其南俱每等異位重行西向北上酅公介公於廟西
門之外近南武官九品以上於介公酅公之南西方北方朝
集使於武官之南西方北方蕃客又於其南俱每等異
位重行東向北上(其褒聖侯於文官三品以下諸/州使人分方各於朝集使之後)前享
二日太樂令設宫懸之樂於廟庭東方西方磬簴起北
鐘簴次之南方北方磬簴起西鐘簴次之設十二鎛鐘
於編懸之間各依辰位樹路鼓於北懸之内道之左右
植建鼓於四隅置柷敔於懸内柷在左敔在右設歌鐘
歌磬於廟堂之上前楹間北向磬簴在西鐘簴在東其
匏竹者立在陛間重行北向相對為首(凡懸皆展/而編之)諸工人
各位於懸後東方西方以北為上南方北方以西為上右
校清掃内外前享一日奉禮設御位於廟東陛東南西向
設享官公卿位於東門之内道南執事者位於其後毎等
異位俱重行西面以北為上設御史位於廟堂之下一位
於東南西向一位於西南東向令史各陪其後設奉禮位
於樂懸東北贊者二人在南差退俱西向設協律郎位於
廟堂之上前楹之間近西東向設太樂令位於北懸之間北
向設從享之官位九廟子孫於享官公卿之南昭穆異
位(雖有貴/者以齒)文官九品以上位於子孫之南東方南方朝
集使於文官之南東方南方蕃客又於其南俱每等異
位重行西面北上介公酅公位於西門之内道南武官
九品以上於介公酅公之南少西當文官西方北方朝集使
於武官之南西方北方蕃客又於其南俱每等異位重
行東面北上(其褒聖侯於文官三品之下諸/州使人分方各位於朝集使後)設門外位享
官公卿以下皆於東門之外道南每等異位重行北面
西上子孫之位於享官公卿之東少南文官九品以上
於子孫之東東方南方朝集使於文官之東東方南方
蕃客又於其東俱每等異位重行北面西上設介公酅公
位於西門之外道南武官九品以上於介公酅公之西少
南西方北方朝集使於武官之西西方北方蕃客又於
其西俱每等異位重行北面東上(其褒聖侯於文官三/品之下諸州使人分)
(方位於朝/集使之後)設牲牓於東門之外當門西向以南為上設
廪犠令位於牲西南祝史陪其後俱北向設諸太祝位於
牲東各當牲後祝史各陪其後俱西面設太常卿省
牲位於牲前近北又設御史位於太常卿之西俱南向
設尊彛之位於廟堂上前楹間各於室户之左北向春
夏每室雞彛一鳥彛一犧尊二象尊二山罍二秋冬每
室斚彛一黄彛一著尊二壺尊二山罍二皆加勺羃(凡/宗)
(廟羃皆/以黼)皆西上各有坫焉(以置/瓉爵)設簋簠鈃籩豆之位於
廟堂之上俱東側階之北每座四簋居前四簠次之次
以六登次以六鈃籩豆為後每坐異之皆以南為上屈
陳而下設御洗於東陛東南亞獻之洗又於東南俱北向罍
水在洗東篚在洗西南肆(篚實以圭/瓉巾爵)執尊罍篚羃者各位於
尊罍篚羃之後
　　　　省牲器
省牲之日午後十刻廟所諸衛之屬禁斷行人太廟令整拂神坐
幄晡後二刻太廟令帥府史二人及齋郎以尊坫罍洗篚羃及籩
豆簋鈃入設於位加以巾盖(諸器物皆濯而陳之/其升堂者自東階)晡後三刻諸太
祝與廩犧令以牲就牓位謁者引太常卿賛引引御史入詣東階
升遍視滌濯於上(凡導引者毎曲一逡廵於視/滌濯執尊者皆舉羃告潔)訖引降就省牲位
南向立廪犧令少前曰請省牲退復位太常卿省牲廪犧令又前
北面舉手曰腯還本位諸太祝各循牲一匝西向舉手曰充俱還
本位諸太祝與廩犧令以次牽牲詣厨授太官謁者引光禄卿詣
厨省鼎鑊申視濯溉賛引引御史就厨省饌具(太常卿以下毎/事訖各還齋次)進
饌者入徹籩豆簋鈃以出享日未明十五刻太官令帥宰人以鸞
刀割牲祝史各取毛血毎坐共實一豆遂烹牲祝史洗肝於鬱鬯
又取膟膋毎坐共實一豆俱置於饌所
　　　　鑾駕出宫
前出宫三日本司宣攝内外各供其職守宫設從享羣官五品
以上次於承天門東西朝堂如常儀前二日太樂令設宫懸之
樂於殿庭如常儀(駕出懸/而不作)享日未明七刻搥一鼔為一嚴(三嚴/時節)
(前一日侍/中奏裁)侍中奏開宫殿門及城門未明五刻搥二鼓為再嚴
侍中版奏請中嚴奉禮設從享羣官五品以上位文官於東朝
堂之前西向武官於西朝堂之前東向俱重行北上從享羣官五
品以上俱集朝堂次各服其服(其六品以下及介公酅公褒聖侯/朝集使九廟之子孫諸方客使等)
(並駕發之前預赴享/所俱就次各服其服)所司陳大駕鹵簿如别儀未明二刻搥三鼔
為三嚴諸衛之屬各督其隊與鈒戟以次入陳於殿庭通事舍人
引從享羣官各就朝堂前位諸侍衛之官各服其服侍中中書令
以下俱詣西階奉迎(侍中負/寳如式)乗黄令進至輅於太極殿西階之前
南向千牛將軍一人執長刀立於輅前北向黄門侍郎一人在侍
臣之前賛者二人又在黄門之前侍中版奏外辦太僕卿奮衣而
升正立執轡皇帝衮冕乗輿以出降自西階稱警蹕如常儀千牛
將軍前執轡皇帝升輅太僕卿立授綏侍中中書令以下夾侍如
常黄門侍郎進當鑾駕前跪奏稱黄門侍郎臣某言請鑾駕
進發俛伏興退復位(凡黄門侍郎奏請皆進當鑾駕前/跪奏稱具官臣某言訖俛伏興)鑾駕
動又稱警蹕黄門侍郎與賛者夾引以出千牛將軍夾路而
趨駕出承天門至侍臣上馬所黄門侍郎奏稱請鑾駕權停
勅侍臣上馬侍中前承制退稱制曰可黄門侍郎退稱
侍臣上馬賛者承傳文武侍臣皆上馬諸侍衛之官各督其
屬左右翌駕在黄麾内符寳郎奉六寳與殿中監後部
從在黄鉞内侍中中書令以下夾侍於輅前賛者在供
奉官内侍臣上馬畢黄門侍郎奏稱請勅車右升侍中
前承制制退稱制曰可黄門侍郎退復位千牛將軍升
訖黄門侍郎奏稱請鑾駕進發退復位鑾駕動稱警蹕鼔傳音如
常不鳴鼓吹不得諠譁其従享之官在𤣥武隊後如常
儀
　　　　晨祼
享日未明四刻諸享官各服其服太廟令良醖令各帥
其屬入實尊罍(雞彛斚彛及犧尊著尊壺尊之上尊皆/實以明水山罍之上尊實以𤣥酒烏彜)
(黄彜實以鬱鬯犧尊著尊實以醴齊/象尊壺尊實以盎齊山罍實以清酒)太官令帥饌者實
諸籩豆簋簠未明三刻奉禮帥賛者引御史博士太廟
令太祝宫闈令及令史祝史與執尊罍篚羃者入自東門
當階間重行北面西上立定奉禮曰再拜賛者承傳(凡/奉)
(禮有司賛/者皆承傳)御史以下皆再拜訖執尊罍篚羃者各就位
賛引引御史諸太祝詣東陛升堂行掃除於上令史祝
史行掃除於下訖引就位未明一刻賛引引太廟令太
祝宫闈令詣東陛升堂詣獻祖室入開塪室太祝宫闈
令奉出神主置於坐訖引太廟令以下次奉出懿祖次
奉出太祖次奉出代祖次奉出髙祖次奉出太宗次奉
出髙宗次奉出中宗次奉出睿宗神主置於坐如獻祖
之儀(皇祖妣以下神主皆宫/闈令奉出俱並而處右)訖引太廟令以下降還本
位駕將至謁者賛引引享官通事舎人分别九廟子孫
從享羣官諸方客使先至者俱就門外位駕至大次門外
迴輅南向將畢降立於輅右侍中進當鑾駕前跪奏稱
侍中臣某言請降輅俛伏興還侍位皇帝降輅乗輿之
大次繖扇華盖侍衛如常儀太廟令以祝版奏御署訖
近臣奉出太廟令受各奠於坫通事舎人引文武五品
以上從享之官皆就門外位太樂令帥工人二舞入就位文舞
入陳於懸内武舞立於懸南道西(其升堂者皆脫屨/於下降納如常)謁者引司
空入就位立定奉禮曰再拜司空再拜訖謁者引司空
詣東陛升堂行掃除於上降行樂懸於下訖引復位初
司空行樂懸通事舎人謁者賛引各引享官及九廟子孫
從享羣官諸方客使次入就位皇帝停大次半刻頃太
常博士引太常卿立于大次門外當門北向侍中版奏
外辦皇帝出次華盖侍衛如常儀(侍中負寳/陪従如式)博士引太
常卿太常卿引皇帝(凡太常卿前導/皆博士先引)至廟門外殿中監
進鎮珪皇帝執鎮珪華盖仗衛停於門外近侍者從入如
常皇帝至版位西向立(每立定太常卿與/博士退立于左)太常卿前奏
稱請再拜退復位皇帝再拜奉禮曰衆官再拜衆官在
位者皆再拜(其先拜/者不拜)太常卿前奏有司謹具請行事退
復位恊律即跪俛伏舉麾(凡取物者皆跪俛伏而取以/興奠物則奠訖俛㐲而後興)
鼔柷奏永和之樂乃以黄鐘為宫大吕為角太蔟為徴應
鐘為羽作文舞之舞樂舞九成(黄鐘三奏大吕太/蔟應鐘各再奏)偃麾
戛敔樂止(凡樂皆恊律郎舉麾工皷柷/而後作偃麾戞敔而後止)太常卿前奏稱
請再拜退復位皇帝再拜奉禮曰衆官再拜衆官在位
者皆再拜太常卿引皇帝至罍洗所太和之樂作(皇帝/每行)
(皆作太/和之樂)皇帝至罍洗樂止侍中跪取匜興沃水又侍中
跪取盤興承水皇帝搢鎮珪(凡受物則搢珪奠/訖則執珪俛伏興)皇帝盥手
黄門侍郎跪取巾於篚興進皇帝􁉄手訖黄門侍郎受
巾奠於篚黄門侍郎又取瓉於篚興進皇帝受瓉侍中酌罍水又
侍中奉盤皇帝洗瓉黄門侍郎又授巾皆如初皇帝拭瓉訖侍中
奠盤匜黄門侍郎受巾奠於篚皆如常太常卿引皇帝樂作皇
帝升自阼階樂止侍中中書令以下及左右侍衛量人從升(以/下)
(皆如/之)太常卿引皇帝詣獻祖尊彛所執尊者舉羃侍中
賛酌鬱酒訖登歌作肅和之樂以圜鐘之均(自後登歌/皆歌圜鐘)
太常卿引皇帝入詣獻祖神坐前北向跪以鬯祼地奠
之俛伏興太常卿引皇帝出户北向再拜訖太常卿引
皇帝次祼懿祖次祼太祖次祼代祖次祼髙祖次祼太
宗次祼髙宗次祼中宗次祼睿宗並如上儀訖登歌止
太常卿引皇帝樂作皇帝降自阼階還版位西向立樂
止初羣官拜訖祝史各奉毛血及肝膋之豆立於東門
外齋郎奉爐炭蕭稷黍各立於肝膋之後於登歌止祝
史奉毛血肝膋與奉爐炭蕭稷黍者以次入自正門升自
泰階諸太祝各迎取毛血肝膋於階上俱入奠於神坐
前祝史退立於尊所齋郎奉爐炭皆置於室户外之左
其蕭稷黍各置於爐炭下降自阼階以出諸太祝俱取
肝膋出户燔於爐炭還尊所
　　　　饋食
皇帝既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉獻
祖之爼初皇帝既至位樂止太官令引饌入自正門爼
初入門雍和之樂作以無射之均(自後接神之樂/堂下皆奏無射)饌至
泰階樂止祝史俱進徹毛血之豆降自阼階以出饌升
諸太祝迎引於階上各設於神座前(籩豆盖羃先徹乃/升簋簠既奠却其)
(盖於/下)設訖謁者引司徒以下降自阼階復位諸太祝各
取蕭稷黍擩於脂燔於爐還尊所太常卿引皇帝詣罍洗樂
作皇帝至罍洗樂止皇帝盥手洗爵侍中黄門侍郎賛
洗如晨祼之儀訖太常卿引皇帝樂作皇帝升自阼階
訖樂止太常卿引皇帝詣獻祖尊彛所執尊者舉羃侍
中賛酌醴齊訖光大之舞作太常卿引皇帝入詣獻祖
神座前北向跪奠爵少東俛伏興太常卿又引皇帝出
取爵於坫酌醴齊訖太常卿引入詣神座前北面跪奠
爵少西興太常卿引皇帝出户北面立樂止太祝持版
進於室户外之右東南跪讀祝文曰維某年嵗次月朔
日子孝曾孫開元神武皇帝諱敢昭告於獻祖宣皇帝
祖妣宣莊皇后張氏氣序流邁時惟孟春(孟夏孟/秋孟冬)永懷
罔極伏增逺感謹以一元大武柔毛剛鬛明粢薌合薌
萁嘉蔬嘉薦醴齊敬修時享以申追慕尚饗讀訖興皇
帝再拜訖又再拜初讀祝文訖樂作太祝入奠版於神
座出還尊所皇帝拜訖樂止太常卿引皇帝詣懿祖尊
彛所執尊者舉羃侍中取爵於坫進皇帝受爵侍中賛
酌醴齊訖長發之舞作太常卿引皇帝入詣懿祖神座
前北面跪奠爵少東俛伏興太常卿引皇帝出取爵於
坫酌醴齊訖太常卿引入詣神座前北向跪奠爵少西
興太常卿引皇帝出戸北面立樂止太祝持版進於户
外之右東向跪讀祝文曰維某年嵗次月朔日子孝曾
孫開元神武皇帝諱敢昭告於懿祖光皇帝皇祖妣懿
皇后賈氏氣序流邁時維孟春永懐㒺極伏増逺感謹以一元大
武柔毛剛鬛明粢薌合薌萁嘉蔬嘉薦醴齊敬修時享以申追慕
尚饗讀訖興皇帝再拜訖又再拜初讀祝文訖樂作太祝入奠版
於神坐出還尊所皇帝拜訖樂止太常卿引皇帝詣太祖尊彝所執
尊者舉羃侍中取爵於坫進皇帝受爵侍中賛酌醴齊
訖大政之舞作太常卿引皇帝入詣太祖神座前北向
跪奠爵少東俛伏興太常卿引皇帝出取爵於坫酌醴
齊訖太常卿引入詣神座前北向跪奠爵少西興太常
卿引皇帝出户北向立樂止太祝持版進於室户外之
右東向跪讀祝文曰維某年嵗次月朔日子孝曾孫開
元神武皇帝諱敢昭告於太祖景皇帝祖妣景烈皇后
梁氏氣序流邁時維孟春永懷罔極伏增逺感謹以一
元大武柔毛剛鬛明粢薌合薌萁嘉蔬嘉薦醴齊敬修
時享以申追慕尚饗讀訖興皇帝再拜訖又再拜初讀
祝文訖樂作太祝入奠版於神座出還尊所皇帝拜訖
樂止太常卿引皇帝詣代祖尊彛所執尊者舉羃侍中
取爵於坫進皇帝受爵侍中賛酌醴齊訖大成之舞作
太常卿引皇帝入詣代祖神座前北向跪奠爵少東俛
伏興太常卿又引皇帝出取爵于坫酌醴齊訖太常卿
引入詣神座前北向跪奠爵少西興太常卿引皇帝出
户北向立樂止太祝持版進于戸外之右東面跪讀祝
文曰維某年嵗次月朔日子孝曾孫開元神武皇帝臣
諱敢昭告于代祖元皇帝祖妣元貞皇后獨孤氏氣序
流邁時維孟春永懐罔極伏增逺感謹以一元大武柔
毛剛鬛明粢薌合薌萁嘉蔬嘉薦醴齊敬修時享以申追
慕尚饗讀訖興皇帝再拜訖又再拜初讀祝文訖樂作
太祝入奠版于神座出還尊所皇帝拜訖樂止太常卿
引皇帝詣髙祖尊彛所執尊者舉羃侍中取爵于坫進
皇帝受爵侍中賛酌醴齊訖大明之舞作太常卿引皇
帝入詣髙祖神座前北向跪奠爵少東俛伏興太常卿
又引皇帝出取爵于坫酌醴齊訖太常卿引入詣神座
前北向跪奠爵少西興太常卿引皇帝出户北向立樂
止太祝持版進於室户外之右東面跪讀祝文曰維
某年嵗次月朔日子孝曾孫開元神武皇帝臣諱敢昭
告於皇髙祖考神堯皇帝皇髙祖妣太穆神皇后竇氏
氣序流邁時維孟春永懐罔極伏增逺感謹以一元大
武柔毛剛鬛明粢薌合薌萁嘉蔬嘉薦醴齊敬修時享
以申追慕尚饗讀訖興皇帝再拜訖又再拜初讀祝文
訖樂作太祝入奠版于神座出還尊所皇帝拜訖樂止
太常卿引皇帝詣太宗尊彛所執尊者舉羃侍中取爵
於坫進皇帝受爵侍中賛酌醴齊訖崇徳之舞作
太常卿引皇帝入詣太宗神坐前北向跪奠爵少
東俛伏興太常卿又引皇帝出取爵於坫酌醴齊
訖太常卿引入詣神坐前北向跪奠爵少西興太
常卿引皇帝出户北向立樂止太祝持版進于室
户外之右東面跪讀祝文曰維某年嵗次月朔日
子孝曽孫開元神武皇帝臣諱敢昭告於皇曽祖
考太宗文武聖皇帝皇曽祖妣文徳聖皇后長孫
氏氣序流邁時維孟春永懐罔極伏増逺感謹以
一元大武柔毛剛鬛明粢薌合薌萁嘉蔬嘉薦醴
齊敬修時享以申追慕尚饗讀訖興皇帝再拜訖
又再拜初讀祝文訖樂作太祝入奠版於神座出
還尊所皇帝拜訖樂止太常卿引皇帝詣高宗尊
彝所執尊者舉羃侍中取爵於坫進皇帝受爵侍
中賛酌醴齊訖鈞天之舞作太常卿引皇帝入詣
髙宗神座前北向跪奠爵少東俛伏興太常卿又
引皇帝出取爵於坫酌醴齊訖太常卿引入詣神
座所北向跪奠爵少西興太常卿引皇帝出户北
向立樂止太祝持版進於室户外之右東面跪讀
祝文曰維某年嵗次月朔日孝孫開元神武皇帝
臣諱敢昭告于皇祖考髙宗天皇大帝皇祖妣大
聖天后武氏氣序流邁時惟孟春永懐㒺極伏増
逺感謹以一元大武柔毛剛鬛明粢薌合薌萁嘉
蔬嘉薦醴齊敬修時享以申追慕尚饗讀訖興皇
帝再拜訖又再拜初讀祝文訖樂作太祝入奠版
於神座出還尊所皇帝再拜樂止太常卿引皇帝
詣中宗尊彝所執尊者舉羃侍中取爵於坫進皇
帝受爵侍中賛酌醴齊訖文和之舞作太常卿引
皇帝入詣中宗神座前北向跪奠爵少東俛伏興
太常卿引皇帝出取爵於坫酌醴齊訖太常卿引
入詣神座前北向跪奠爵少西興太常卿引皇帝
出戸北向立樂止太祝持版進於室户外之右東
面跪讀祝文曰維某年嵗次月朔日子孝姪開元
神武皇帝臣諱敢昭告於皇伯考中宗孝和皇帝
皇伯妣和思皇后趙氏氣序流邁時維孟春永懐
罔極伏増逺感謹以一元大武柔毛剛鬛明粢薌
合薌萁嘉蔬嘉薦醴齊敬修時享以申追慕尚饗
讀祝訖興皇帝再拜訖又再拜初讀祝文訖樂作
太祝入奠版於神座出還尊所皇帝拜訖樂止太
常卿引皇帝詣睿宗尊彛所執尊者舉冪侍中取爵於
坫進皇帝受爵侍中賛酌醴齊訖景雲之舞作太常卿
引皇帝入詣睿宗神座前北向跪奠爵少東俛伏興太
常卿又引皇帝出取爵於坫酌醴齊太常卿引入詣神
座前北向跪奠爵少西興太常卿引皇帝出戸北向立
樂止太祝持版進於室戸外之右東面跪讀祝文曰維
某年嵗次月朔日孝子開元神武皇帝臣諱敢昭告
於皇考睿宗大聖真皇帝皇妣昭成皇后竇氏氣序流
邁時維孟春永懐罔極伏增逺感謹以一元大武柔毛
剛鬛明粢薌合薌萁嘉蔬嘉薦醴齊敬修時享以申追
慕尚饗讀訖興皇帝再拜訖又再拜初讀祝文訖樂作
太祝入奠版於神座出還尊所皇帝拜訖曲終樂止太
常卿引皇帝詣東序西向立夀和之樂作皇帝獻將訖
謁者引司徒詣東階升立於前楹間北面東上皇帝獻
訖諸太祝各以爵酌上尊福酒合置一爵一太祝持爵
授侍中侍中受北向進皇帝再拜受爵跪祭酒啐酒奠爵
俛伏興諸太祝各帥齋郎持俎進太祝減神前三牲胙
肉(各取前脚/第二骨)加於俎又以籩取稷黍飯還尊所以胙
肉各共置一俎上以飯共置一籩以飯授司徒司徒奉
進皇帝受以授左右太祝又以胙肉授司徒司徒受俎
以次進皇帝每受以授左右謁者引司徒司徒降復位
皇帝跪取爵遂飲卒爵侍中進受虚爵以授太祝太祝
受爵復於坫皇帝俛伏興再拜樂止太常卿引皇帝樂
作皇帝降自阼階還版位西向立樂止文舞出鼓柷作
舒和之樂出訖戛敔樂止武舞入鼓柷作舒和之樂立
定戞敔樂止初皇帝將復位謁者引太尉詣罍洗盥手
洗爵訖謁者引太尉升自阼階詣獻祖尊彛所執尊者
舉羃太尉酌盎齊武舞作謁者引太尉入詣獻祖神座
前北向跪奠爵少東興謁者引太尉出戸北向再拜謁
者又引太尉取爵於坫酌盎齊訖謁者引入詣神座前
北向跪奠爵少西訖興謁者引太尉出戸北向再拜訖
謁者引太尉次詣懿祖尊彛所取爵於坫執尊者舉羃太
尉酌盎齊謁者引太尉入詣懿祖神座前北向跪奠爵
少東興謁者引太尉出戸北向再拜謁者又引太尉取
爵於坫酌盎齊訖謁者引入詣神座前北向跪奠爵少
西訖興謁者引太尉出戸北面再拜謁者引太尉次獻
太祖次獻代祖次獻髙祖次獻太宗次獻髙宗次獻中
宗次獻睿宗並如上儀訖謁者引詣東序西向立諸太
祝各以爵酌罍福酒合置一爵一太祝持爵進太尉之
左北面立太尉再拜受爵跪祭酒遂飲卒爵太祝進受
虚爵復於坫太尉興再拜謁者引太尉降復位初太
尉獻將畢謁者引光禄卿詣罍洗盥洗升酌盎齊
終獻如亞獻之儀訖引光禄卿降復位武舞止登
歌作雍和之樂諸太祝各入室徹豆還尊所(徹者/籩豆)
(各一少移/於故取處)登歌止奉禮曰賜胙賛者唱衆官再拜
衆官在位者皆再拜(已飲福/者不拜)永和之樂作太常卿
前奏稱請再拜退復位皇帝再拜奉禮曰衆官再
拜衆官在位者皆再拜樂一成止太常卿前奏禮
畢太常卿引皇帝還大次樂作皇帝出門樂止殿
中監受鎮珪華盖侍衛如常儀通事舍人謁者賛
引各引享官及九廟子孫從享羣官諸方客使以
次出賛引引御史太祝以下俱復執事位立定奉
禮曰再拜御史以下皆再拜賛引引出工人二舞
以次出太廟令與太祝宫闈令納神主如常儀其
祝版燔於齋坊
　　　　祭七祀禮(各因時享祭之惟/中霤季夏别祭)
司命户以春竈以夏中霤以季夏土王日門厲以秋行
以冬祭日未明一刻太廟令帥其屬入布神席於廟庭
西門之内道南東向以北為上席皆以莞設神位各於
座首設酒尊於神座東南設洗於酒尊東南俱北向罍
水在洗東篚在洗西南肆(篚實以/巾爵)太廟令與良醖令之屬
入實尊罍如常其執尊罍篚者各位於尊罍篚之後初
太祝以下入祝史與執尊罍篚者次入就位遂於堂上
設饌大官丞引饌入祝史迎引於座首各設於神座前
於光禄卿將升獻賛引引獻官詣罍洗盥洗詣酒尊
所執尊者舉羃獻官酌酒賛引引獻官進西向跪奠于
司命神座少退西向立祝史持版進神座之右北面跪
讀祝文曰維某年嵗次月朔日子嗣開元神武皇帝遣某
官位姓名敢昭告于司命三陽煦物四序惟始式遵常
禮謹以犧齊粢盛庶品明薦於司命尚饗戸云時惟嵗
首升陽賛滯竈云時惟夏始盛陽作統門云時惟孟秋
升陰紀物厲云時屬實沉氣序方肅行云時惟冬首盛
隂作紀讀祝文訖興獻官再拜祝史進奠版於神坐還
尊所(其七祀祝版祝/史一人讀之)獻官拜訖賛引引獻官詣酒尊所
酌獻戸如上儀訖賛引引還本位於堂上徹豆祝史進
徹豆還尊所臘享祝文維某年嵗次月朔日子孝曾孫
開元神武皇帝某敢昭告於獻祖宣皇帝祖妣宣莊皇
后張氏肅承靈祐錫兹介福時和年登率遵彛典謹以
一元大武柔毛剛鬛明粢薌合薌萁嘉蔬嘉薦醴齊䖍
恭齋栗備兹清祀尚饗(餘室祝文准此/太祖以下稱臣)臘享祭七祀祝
文維某年嵗次月朔日子嗣開元神武皇帝謹遣某官姓
名敢昭告於司命　竈中霤門厲行今時和年豐式遵
常禮以犧齊粢盛庶品明薦於司命戸竈中霤門厲行
尚饗獻官惟獻司命餘坐齋郎助奠餘如上儀
　　　　鑾駕還宫
皇帝既還大次侍中版奏請觧嚴(將士不得/輒離部位)皇帝停大
次一刻頃搥一鼓為一嚴轉仗衛於還途如來儀三刻
頃搥二鼓為再嚴將士布隊仗侍中版奏請中嚴皇帝
服通天冠絳紗袍諸享官服朝服五刻頃搥三鼓為三
嚴通事舎人各引羣官客使序立於大次前近南文武
侍臣詣大次奉迎乗黄令進金輅於大次門外南向千
牛將軍立於輅右侍中版奏外辦太僕卿升執轡皇帝
乗輿出次繖扇侍衛警蹕如常儀皇帝升輅太僕卿立
授綏黄門侍郎奏稱請鑾駕發引退復位鑾駕動稱警
蹕如常儀黄門侍郎賛者夾引千牛將軍夾輅而趨至侍
臣上馬所黄門侍郎奏稱請鑾駕權停敇侍臣上馬侍
中前承制退稱制曰可黄門侍郎退稱侍臣上馬賛者
承傳文武侍臣皆上馬畢黄門侍郎奏稱請勅車右升
侍中稱制曰可黄門侍郎退復位千牛將軍升訖黄門
侍郎奏稱請鑾駕發引退復位鼓傳音鑾駕動鼔吹振
作而還文武等羣官皆従如来儀諸方客使還館駕至
承天門外侍臣下馬所鑾駕權停文武侍臣皆下馬千牛
將軍降立於輅右訖鑾駕動千牛將軍夾輅而趨駕入
嘉徳門太樂令令撞㽔賔之鐘在五鐘皆應鼓柷奏采
茨之樂至太極門戛敔樂止入太極門鼓柷奏太和之
樂駕至横街北當上閤門迴輅南向侍中進當鑾駕前
跪奏稱侍中臣某言請降輅俛伏興還侍位皇帝降輅
乗輿以入繖扇侍衛警蹕如常儀侍臣從至閤戞敔樂
止初文武羣官至東朝堂通事舎人承㫖敕羣官並還
皇帝既入侍中版奏請觧嚴叩鉦將士各還其所
　
　
　
　
　
　
　
　
　
　
　大唐開元禮卷三十七
欽定四庫全書
　大唐開元禮卷三十八　　唐　蕭嵩等　撰
　　吉禮
　　　時享於太廟有司攝事
　　　齋戒　　　　　　　陳設
　　　省牲器　　　　　　晨祼
　　　饋食　　　　　　　祭七祀
　　　　齋戒
凡一嵗五享於太廟(四時孟/月及臘)將享有司卜日如别
儀前享七日平明太尉誓百官於尚書省曰某月
某日時享於太廟各揚其職不供其事國有常刑凡預
享之官散齋四日致齋三日(散齋皆於正寢致齋二日於/本司一日於享所其無本)
(司者皆/於享所)散齋理事如舊惟不弔䘮問疾不作樂不判署
刑殺文書不行刑罰不預穢惡致齋惟享事得行其餘
悉㫁其享官已齋而闕者通攝行事諸享官致齋之日
官給酒食及明衣各習禮於齋坊所光禄卿監取明水
火(太官令取水於隂鑒取火於/陽燧火以供㸑水以實尊)前享一日諸衛令其屬未後一刻
各以其方器服守衛廟門(毎門二人/毎隅一人)與太樂工人俱清齋一宿
　　　　陳設
前享三日右校清掃内外守宫設享官公卿以下次於齋坊之内
前享二日太樂令設宫懸之樂於廟庭東方西方磬簴起北鐘簴
次之南方北方磬簴起西鐘簴次之設十二鎛鐘於編懸之間
各依辰位樹路鼓於北懸之内道之左右植建鼓於四隅置柷
敔於懸内柷在左敔在右設歌鐘歌磬於廟堂之上前
楹間北向磬簴在西鐘簴在東其匏竹者立於階間重
行北向相對為首(凡懸皆展/而編之)諸工人各位於懸後東方
西方以北為上南方北方以西為上前享一日奉禮設
享官公卿位於東門之内道北執事位於道南每等異
位俱重行西面以北為上設御史位於廟堂之下一位
於東南西向一位於西南東向令史各於其後設奉禮
位於樂懸東北賛者二人在南差退俱西面設恊律郎
位於廟堂之上前楹間近西東向設太樂令位於北懸之
間北向設門外位享官公卿以下皆於東門之外道南
每等異位重行北面西上設牲牓於東門之外當門西
向以南為上設廩犧令位於牲西南史陪其後俱北向
設諸太祝位於牲東各當牲後祝史各陪其後俱西向
設太常卿省牲位於牲前近北又設御史位於太常卿
之西俱南向設尊彛之位於廟堂上前楹間各於室戸
之左北向春夏每室雞彛一鳥彛一犧尊二象尊二山
罍二秋冬每室斚彛一黄彛一著尊二壺尊二山罍二
皆加勺羃(凡宗廟羃/皆以黼)皆西上各有坫(以置/瓉爵)設簋鈃登籩
豆之位于廟堂之上俱東側階之北每坐四簋居前四
簠次之次以六登次以六鈃籩豆為後每坐異之皆以
南為上屈陳而下設洗於東階東南北向罍水在洗東
篚在洗西南肆(篚實以珪/瓉巾爵)執尊罍篚羃者位於尊罍篚
羃之後
　　　　省牲器
省牲之日午後十刻廟所諸衛之屬禁斷行人太廟令
整拂神座幄晡後二刻太廟令帥府史二人及齋郎以
尊坫罍洗篚羃及籩豆鈃豋入設於位加以巾盖(諸器/物皆)
(濯而/陳之)晡後三刻諸太祝與廩犧令以牲就牓位謁者引
太常卿賛引引御史入詣東階升遍視滌濯於上(凡導/引者)
(毎曲一逡巡於視滌/濯執尊者皆舉羃)訖引降就省牲位南向立廩犧令
少前請省牲退復位太常卿省牲廩犧令又前北面舉
手曰腯還本位諸太祝各循牲一匝西面舉手曰充俱
還本位諸太祝與廩犧令以次牽牲詣厨授太官謁者
引光禄卿詣厨省鼎鑊申視濯溉賛引引御史就厨省
饌(太常卿已下每/事訖各還齋所)進饌者入徹籩豆簠簋鈃豋以出
享日未明十五刻太官令帥宰人以鑾刀割牲祝史各
取毛血洗肝於鬱鬯又取膟膋毎座共實一豆俱置於
饌所(膟膋腸/間脂)
　　　　晨祼
享日未明四刻諸享官各服其服太廟令良醖令各帥
其属入實尊罍(雞彛斚彛及犧尊象尊壺尊上尊皆實/以明水山罍之上尊實以𤣥酒鳥彛黄)
(彛實以鬱鬯犧尊實以醴齊象尊/壺尊實以盎齊山罍實以清酒)太官令帥進饌者實
諸籩豆享日未明三刻奉禮帥賛者先入就位賛引引
御史博士太廟令宫闈令諸太祝及令史祝史與執尊罍
篚羃者入自東門當階間重行北面西上立定奉禮曰
再拜賛者承傳(凡奉禮有詞/賛者皆承傳)御史以下皆再拜訖執尊
罍篚羃者各就位賛引引御史諸太祝詣東陛升堂行
掃除於上令史祝史行掃除於下訖引就位未眀二刻賛
引引太廟令太祝宫闈令自東陛升堂詣獻祖室入開
塪室太祝宫闈令奉出神主置於座訖引太廟令太祝
以下次奉出懿祖次奉出太祖次奉出代祖次奉出髙
祖次奉出太宗次奉出髙宗次奉出中宗次奉出睿宗
神主置於座如獻祖之儀(皇祖妣以下神主皆宫闈令/奉出俱同坐並列而處右)
訖引太廟令以下降復位未明一刻謁者賛引各引享
官俱就東門外位太樂令帥工人二舞次入就位文舞
入陳於懸内武舞立於懸南道西(其升堂者皆脫履/於下降納如常)謁
者引司空入就位立定奉禮曰再拜司空再拜訖謁者
引司空詣東陛升堂行掃除於上降行樂懸於下訖引
復位初司空行樂懸謁者賛引各引享官以下次入就
位立定奉禮曰衆官再拜衆官在位者皆再拜(其先拜/者不拜)
謁者進太尉之左白稱有司謹具請行事退復位恊律
郎跪俛伏舉麾(凡取物者皆跪俛伏而取以/興奠物則奠訖俛伏而後興)鼓柷奏永
和之樂乃以黄鐘之均作文舞之舞樂舞九成(黄鐘三奏/大吕太蔟)
(應鐘各/再奏)偃麾戛敔樂止(凡樂皆恊律郎舉麾工鼓柷/而後作偃麾戛敔而後止)奉
禮曰衆官再拜衆官皆再拜謁者引太尉詣罍洗盥手
洗瓉訖謁者引太尉升自東陛詣獻祖尊彛所執尊
者舉羃太尉酌鬱酒訖登歌作肅和之樂以圜鐘之均
(自後登歌/皆歌圜鐘)謁者引太尉入詣獻祖神座前北向跪以鬯
祼地奠訖興謁者引太尉出戸北向再拜訖謁者引太
尉以次祼懿祖次祼太祖次祼代祖次祼髙祖次祼太宗
次祼髙宗次祼中宗次祼睿宗並依上儀訖登歌止謁
者引太尉降復位初衆官拜訖祝史各奉毛血及肝膋
之豆立於東門外齋郎奉爐炭蕭稷黍各位於肝膋之
後於登歌止祝史奉毛血肝膋與奉爐炭蕭稷黍者以次
入自正門升自泰階諸太祝各迎毛血肝膋於陛上俱
入奠於神座前祝史退立於尊所齋郎奉爐炭皆置於
室戸外之左其蕭稷黍各置於爐炭下降自阼階以出
諸太祝俱取肝膋出戸燔於爐炭還尊所
　　　　饋食
太尉既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉獻祖
之俎初太尉既至位太官令引饌入自正門俎初入門
雍和之樂作以無射之均(自後接神之樂/堂下皆奏無射)饌至泰階樂
止祝史俱進徹毛血之豆降自阼階以出饌升諸太祝
迎引於陛上各設于神座前(籩豆盖羃先徹乃升簠/簋既奠却其盖於下)設訖
謁者引司徒以下降自阼階復位諸太祝各取蕭稷黍
擩肝燔於爐炭還尊所謁者引太尉詣罍洗盥手洗爵
訖謁者引太尉升自阼階詣獻祖尊彛所執尊者舉羃
太尉酌醴齊訖光大之舞作謁者引太尉入詣獻祖神
座前北向跪奠爵少東興謁者又引太尉取爵于坫酌
醴齊訖謁者引入詣神座前北向跪奠爵少西興謁者引
太尉出戸北向立樂止太祝持版進于室戸外之右東
面跪讀祝文曰維某年嵗次月朔日子孝曾孫開元神
武皇帝某謹遣太尉封臣名敢昭告於獻祖宣皇帝祖
妣宣莊皇后張氏氣序流邁時惟孟春(孟夏孟/秋孟冬)永懐罔
極伏增逺感謹以一元大武柔毛剛鬛明粢薌合薌萁
嘉蔬嘉薦醴齊敬修時享以申追慕尚饗(餘室祝文准/此太祖以下)
(稱/臣)訖興太尉再拜訖又再拜初讀祝文訖樂作太祝入
奠版於神座出還尊所太尉拜訖樂止謁者引太尉詣
懿祖尊彛所取爵於坫執尊者舉羃太尉酌醴齊訖長
發之舞作謁者引太尉入詣懿祖神座前北向跪奠爵
少東興謁者又引太尉出取爵於坫酌醴齊訖謁者引
入詣神座前北向跪奠爵少西興謁者引太尉出戸外向
北立樂止太祝持版進於室户外之右東面跪讀祝文訖
興太尉再拜訖又再拜初讀祝文訖樂作太祝入奠版
於神座出還尊所太尉拜訖樂止謁者引太尉詣太祖
尊彛所取爵於坫執尊者舉羃太尉酌醴齊訖大政之
舞作謁者引太尉入詣太祖神座前北向跪奠爵少東
興謁者又引太尉出取爵於坫酌醴齊訖謁者引入詣
神座前北向跪奠爵少西興謁者引太尉出戸北向立
樂止太祝持版進於室戸外之右東面跪讀祝文訖興
太尉再拜訖又再拜初讀祝文訖樂作太祝入奠版於
神座出還尊所太尉拜訖樂止謁者引太尉詣代祖尊
彛所取爵於坫執尊者舉羃太尉酌醴齊訖大成之舞
作謁者引太尉入詣代祖神座前北向跪奠爵少東興
謁者又引太尉出取爵於坫酌醴齊訖謁者引入詣神
座前北向跪奠爵少西興謁者引太尉出戸北向立樂止
太祝持版進於室戸外之右東面跪讀祝文訖興太尉
再拜訖又再拜初讀祝文訖樂作太尉拜訖樂止謁者
引太尉詣髙祖尊彛所取爵於坫執尊者舉羃太尉酌
醴齊訖大明之舞作謁者引太尉入詣髙祖神座前北
向跪奠爵少東興謁者又引太尉出取爵於坫酌醴齊
訖謁者引入詣神座前北向跪奠爵少西興謁者引太尉
出戸北向立樂終八節止太祝持版進於室戸外之右
東面跪讀祝文訖興太尉再拜訖又再拜初讀祝文訖
樂作太祝入奠版於神座出還尊所太尉拜訖曲終樂
止謁者引太尉詣太宗尊彛所取爵於坫執尊者舉羃
太尉酌醴齊訖崇徳之舞作謁者引太尉入詣太宗神
座前北向跪奠爵少東興謁者又引太尉出取爵於坫
酌醴齊訖謁者引入詣神座前北向跪奠爵少西興謁者
引太尉出戸北面立樂終八節止太祝持版進於戸外
之右東面跪讀祝文訖興太尉再拜訖又再拜初讀祝
文訖樂作太祝入奠版於神座還尊所太尉拜訖曲終
樂止謁者引太尉詣髙宗尊彛所取爵於坫執尊者舉
羃太尉酌醴齊訖鈞天之舞作謁者引太尉入詣髙宗
神座前北面跪奠爵少東興謁者又引太尉出取爵於
坫酌醴齊訖謁者引入詣神座前北向跪奠爵少西興謁
者引太尉北向立樂終八節止太祝持版進於戸外之
右東向跪讀祝文訖興太尉再拜訖又再拜初讀祝文訖
樂作太祝入奠版於神座還尊所太尉拜訖曲終樂止
謁者引太尉詣中宗尊彛所取爵於坫執尊者舉羃太
尉酌醴齊訖文和之舞作謁者引太尉入詣中宗神座
前北向跪奠爵少東興謁者又引太尉出取爵於坫酌
醴齊訖謁者引入詣神座前北向跪奠爵少西興謁者
引太尉出户北向立樂終八節止太祝持版進於戸外
之右東面跪讀祝文訖興太尉再拜訖又再拜初讀祝
文訖樂作太祝入奠版於神座還尊所太尉拜訖曲終
樂止謁者引太尉詣睿宗尊彛所取爵于坫執尊者舉
羃太尉酌醴齊訖景雲之舞作謁者引太尉入詣睿宗
神座前北面跪奠爵少東興謁者又引太尉出取爵于
坫酌醴齊訖謁者引入詣神座前北面跪奠爵少西興謁
者引太尉出戸北向立樂終八節止太祝持版進於戸
外之右東向跪讀祝文訖興太尉再拜訖又再拜初讀
祝文訖樂作太祝入奠版於神座出還尊所太尉拜訖
曲終樂止謁者引太尉詣東序西向立諸太祝各以爵
酌罍福酒合置一爵一太祝進太尉之左北向立太尉
再拜受爵跪祭酒啐酒奠爵興諸祝史各帥齋郎進俎
大祝減神前三牲胙肉(皆取前脚/第二骨)加於俎又以籩取
稷黍飯還尊所以胙肉共置一俎上以飯共置一
籩以飯授太尉太尉以授齋郎又以三牲胙肉以次授
太尉太尉受以授齋郎太尉跪取爵遂飲卒爵太祝進受
爵復於坫太尉興再拜謁者引太尉降復位文舞出鼓
柷作舒和之樂出訖戛敔樂止武舞入鼓柷作舒和之
樂立定戛敔樂止太尉將復位謁者引太常卿詣罍洗
盥手洗爵訖謁者引太常卿升自阼階詣獻祖尊彛所
執尊者舉羃太常卿酌盎齊武舞作謁者引太常卿入
詣獻祖座前北面跪奠爵少東興謁者引太常卿出戸
北向再拜訖謁者又引太常卿取爵於坫酌盎齊訖謁
者引入詣神座前北向跪奠爵少西訖興謁者引太常
卿出户北面再拜訖謁者引太常卿次詣懿祖尊彛
所取爵於坫執尊者舉羃太常卿酌盎齊訖謁者引太
常卿入詣懿祖神座前北向跪奠爵少東興謁者引太
常卿出戸北向再拜訖謁者又引太常卿取爵於坫酌
盎齊訖謁者引入詣神座前北向跪奠爵少西訖興謁
者引太常卿出户北面再拜謁者引太常卿次獻太
祖次獻代祖次獻髙祖次獻太宗次獻髙宗次獻中宗
次獻睿宗並如上儀訖謁者引太常卿詣東序西向立
諸太祝各以爵酌罍福酒合置一爵一太祝持爵進太
常卿之左北向立太常卿再拜受爵跪祭酒遂飲卒爵
太祝進受爵復於坫太常卿興再拜訖謁者引太常卿
降復位太常卿獻將畢謁者引光禄卿詣罍洗盥洗升
酌盎齊終獻如亞獻之儀訖光禄卿降復位武舞止登
歌作雍和之樂諸太祝各入室徹豆還尊所(徹者籩豆/各一少移)
(于故/處)登歌止奉禮曰賜胙賛者唱衆官再拜衆官在位
者皆再拜(已飲福受/胙者不拜)永和之樂作奉禮曰衆官再拜衆
官在位者皆再拜樂一成止謁者進太尉之左白禮畢
謁者賛引各引享官以次出賛引引御史太祝以下俱
復執事位立定奉禮曰再拜御史以下皆再拜賛引引
出工人二舞以次出太廟令與太祝宫闈令納神主如
常儀其祝版燔於齋坊
　　　　祭七祀禮(各因時享祭之/惟中霤季夏)
司命戸以春竈以夏門厲以秋行以冬祭日未明一刻
太廟丞帥其屬入布神席於廟庭西門之内道南東向
以北為上席皆以莞設神位各於座首設酒尊於神座
東南設洗於酒尊東南俱北向罍水在洗東篚在洗西
南肆(篚實以/巾爵)太廟令與良醖令之屬入實尊罍如常其執
尊罍篚者各位於尊罍篚之後初太祝以下入祝史與
執尊罍篚者次入就位遂於堂上設饌太官丞引饌入
祝史迎引于座首各設於神座前於光禄卿將升獻賛
引引獻官詣罍洗盥洗詣酒尊所執尊者舉羃獻官酌
酒賛引引獻官進西面跪奠於司命神座少退西向立
祝史持版進神座之右北面跪讀祝文曰維某年嵗次
月朔日子嗣開元神武皇帝遣具位姓名敢昭告於司命
三陽煦物四序惟始式遵常禮以犧齊粢盛庶品明薦
於司命尚饗戸云時惟嵗首升陽賛滯竈云時惟夏始
盛陽作統門云時惟孟秋升隂紀物厲云時屬實沉氣
序方肅行云時惟冬首盛隂作紀讀祝文訖興獻官再
拜祝史進奠版於神座還尊所(其七祀祝版祝/史一人讀之)獻官再
拜賛引引獻官詣酒尊所酌酒獻戸如上儀訖賛引引
還本位於堂上徹豆祝史進徹豆還尊所臘享祭文維
某年嵗次月朔日子孝曾孫開元神武皇帝某謹遣太
尉封臣名敢昭告于皇祖某諡祖妣某氏肅承靈祐錫
兹介福時和年登率遵彛典謹以一元大武柔毛剛鬛
明粢薌合薌萁嘉蔬嘉薦醴齊䖍恭齋慄備兹清醴尚
饗(餘室祀文准此/太祖以下稱臣)臘享祭七祀文維某年嵗次月朔日子
嗣開元神武皇帝遣其位姓名敢昭告於司命戸竈中霤
門厲行今時和年豐式遵常禮謹以犧齊粢盛庶品明
薦於司命戸竈中霤門厲行尚饗獻官惟獻司命餘座
齋郎助奠行事如上儀
　
　
　
　
　
　
　
　
　
　
　
　
　
　大唐開元禮卷三十八
欽定四庫全書
　大唐開元禮卷三十九　　唐　蕭嵩等　撰
　　吉禮
　　　皇帝祫享於太廟
　　　齋戒　　　　　　　陳設
　　　省牲器　　　　　　鑾駕出宫
　　　晨祼　　　　　　　饋食
　　　祭七祀　　　　　　功臣配享
　　　鑾駕還宫
　　　　齋戒
宗廟三年一祫以孟冬將享有司卜日如别儀前享七
日平明太尉誓百官於尚書省曰某月某日祫享於太
廟各揚其職不供其事國有常刑皇帝散齋四日於别
殿致齋三日于太極殿前致齋一日尚舎奉御設御幄
於太極殿西序及室内俱東向尚舎直長張帷于前楹
下致齋之日質明諸衛勒所部屯門列仗晝漏上水一
刻侍中版奏請中嚴諸衛之属各督其隊入陳於殿庭
如常儀通事舎人引文武五品以上袴褶陪位如式諸
侍衞之官各服其器服諸侍臣並結珮俱詣閤奉迎侍
中版奏外辦上水三刻皇帝服通天冠絳紗袍結珮乗
輿出自西房曲直華盖警蹕侍衞如常儀皇帝即御坐
東向坐侍臣夾侍如常一刻頃侍中前跪奏稱侍中臣
某言請降就齋室俯伏興還侍位皇帝降坐入室文武
侍臣各還省直衛者如常通事舎人引陪位者以次出
凡預享之官散齋四日致齋三日(散齋皆于正寢致齋/二日于本司一日于)
(祀所其無本司/者皆于祀所)近侍之官應從升者及從享羣官諸方
客使各於本司及公館清齋一宿九廟子孫各於其第
清齋一宿(無本司者/皆于正寢)散齋理事如舊惟不弔䘮問疾不
作樂不判署刑殺文書不行刑罰不預穢惡致齋惟享
事得行其餘悉㫁其享官已齋而闕者通攝行事諸享
官致齋之日給酒食及明衣各習禮於齋所光禄卿監
取明水火(太官令取水于陰鑑取火于/陽燧火以供㸑水以實尊)前享一日諸衛
令其屬未後一刻各以其方器服守衞廟門(每門二人/每隅一人)
與太樂工人俱清齋一宿
　　　　陳設
前享三日尚舎直長施大次於廟東門之外道北南向
尚舎奉御舖御座守宫設文武侍臣次於大次之後文
官在左武官在右俱南向設諸享官次於齋坊之内九
廟子孫於齋坊内近南西向北上文官九品以上於齋
坊之南東方南方蕃客又於其南俱每等異位重行西
向北上介公酅公於廟西門之外近南武官九品以上於
介公酅公之南西方北方藩客又於其南俱每等異位重
行東向北上(其褒聖侯於文官三品之下若有/諸州使人分方位于文武官之後)前享二
日太樂令設宫懸之樂於廟庭東方西方磬簴起北鐘
簴次之南方北方磬簴起西鐘簴次之設十二鏄鐘於
編懸之間各依辰位樹路鼓於北懸之内道之左右植
建鼓於四隅置柷敔於懸内柷在左敔在右設歌鐘歌
磬於廟堂之上前楹間北向磬簴在西鐘簴在東其匏
竹者立於陛間重行北向相對為首(凡懸皆展/而編之)諸工人
各位於懸後東方西方以北為上南方北方以西為上
右校清掃内外前享一日奉禮設御位於廟堂東陛東
南西向設享官公卿位於東門之内道南執事者位於
其後每等異位俱重行西向以北為上設御史位於廟
堂之下一位於東南西向一位於西南東向令史各陪
其後設奉禮位於樂懸東北賛者二人在南差退俱
西面設恊律郎位於廟堂上前楹之間近西東向設太
樂令位於北懸之間北向設從享之官位九廟子孫於
享官公卿之南昭穆異位(雖有貴/者以齒)文官九品以上位於
子孫之南東方南方蕃客又於其南俱每等異位重行
西面北上介公酅公位於西門之内道南武官九品以上
於介公酅公之南少西當文官西方北方蕃客又於其南
俱毎等異位重行東面北上(其褒聖侯于文官三品之/下若有諸州使人分方位)
(于文武/官之後)設牲牓於東門之外當門西向以南為上設廩
犧令位於牲西南史陪其後俱北向設諸太祝位於牲
東各當牲後祝史各陪其後俱西向設太常卿省牲位
於牲前近北又設御史位於太常卿之西俱南向設尊
彛之位於廟堂之上下每座斚彛一黄彛一犧尊二象
尊二著尊二山罍二在堂上皆於神座之左獻祖太祖
髙祖髙宗尊彛在前楹間北向懿祖代祖太宗中宗睿
宗尊彛在戸外南向各有坫焉(以置/瓉爵)其壺尊二太尊二
山罍四皆在堂下階間北向西上設簋簠鈃籩豆之位
於廟堂之上俱東側階之北每坐四簋居前四簠次之
次以六豋次以六鈃籩豆為後每座異之皆以南為上
屈陳而下設御洗於東陛東南亞獻之洗又於東南俱
北向罍水在洗東篚在洗西南肆(篚實以珪/瓉巾爵)執尊罍篚
羃者各位於尊罍篚羃之後享日未明五刻太廟令服
其服布昭穆之坐於户外自西序以東皇八代祖獻祖
宣皇帝皇六代祖太祖景皇帝皇髙祖髙祖神堯皇帝皇祖髙
宗天皇大帝坐北廂南面皇七代祖懿祖光皇帝皇五代祖代
祖元皇帝皇曾祖太宗文武聖皇帝皇伯孝中宗孝和皇帝
皇考睿宗大聖真皇帝坐南廂北面每坐皆設黼扆莞
席紛純藻席畫純次席黼純左右几
　　　　省牲器
省牲之日午後十刻廟所諸衞之屬禁㫁行人晡後二
刻太廟令丞帥府史三人及齋郎以尊坫罍洗篚羃
及籩豆簋簠鈃入設於位加以巾盖(諸器物皆濯而陳/之其升堂者自東)
(階/)晡後三刻諸太祝與廩犧令以牲就牓位謁者引太
常卿賛引引御史入詣東階升遍視滌濯於上(凡導引/者每曲)
(一逡巡於視濯執/尊者皆舉羃告潔)訖引降就省牲位南向立廩犧令少
前曰請省牲退復位太常卿省牲廩犧令又前北面舉
手曰腯還本位諸太祝各循牲一匝西面舉手曰充俱
還本位諸太祝與廩犧令以次牽牲詣厨授太官謁者
引光禄卿詣厨省鼎鑊申視濯溉賛引引御史就厨省
饌具(太常以下每事/訖各還齋所)進饌者入徹籩豆簋鈃以出享日
未明十五刻太官令帥宰人以鸞刀割牲祝史各取毛血
每坐共實一豆遂烹牲祝史洗肝於鬱鬯又取膟膋每
坐共實一豆俱置於饌所
　　　　鑾駕出宫
前出宫三日本司宣攝内外各供其職守宫設從享羣
官五品以上次於承天門外東西朝堂如常前三日太
樂令設宫懸之樂於殿庭如常儀(駕出懸/而不作)享日未明七
刻搥一鼓為一嚴(三嚴時節前一/日侍中奏裁)侍中奏開宫門及城
門未明五刻搥二鼓為再嚴侍中版奏請中嚴奉禮郎
設從享羣官五品以上位文官於東朝堂之前西向武
官於西朝堂之前東向俱重行北上從享羣官五品以
上俱集朝堂次各服其服(其六品以下及介公酅公褒/聖侯九廟子孫諸方客使等)
(並駕發之前預赴享/所俱就次各服其服)所司陳大駕鹵簿如别儀未明二
刻搥三皷為三嚴諸衛之屬各督其隊與鈒戟以次入
陳於殿庭通事舎人引從享羣官各就朝堂前位諸衛
侍之官各服其器服侍中中書令以下俱詣西階奉迎
(侍中負/寳如式)乗黄令進玉輅於太極殿西階之前南向千牛
將軍一人執長刀立於輅前北向黄門侍郎一人在侍
臣之前賛者二人在黄門之前侍中版奏外辦太僕卿
奮衣而升正立執轡皇帝衮冕乗輿以出降自西階稱
警蹕如常儀千牛將軍前執轡皇帝升輅太僕卿立授
綏侍中中書令以下夾侍如常黄門侍郎進當鑾駕前
跪奏稱黄門侍郎臣某言請鑾駕進發俯伏興退復位
(凡黄門侍郎奏請皆當鑾駕前/跪奏具官臣某言訖俛㐲興)鑾駕動又稱警蹕黄門
侍郎與賛者夾引以出千牛將軍夾輅而趨駕出順天
門至侍臣上馬所黄門侍郎奏稱請鑾駕權停勅侍臣
上馬侍中前承制退稱制曰可黄門侍郎退稱侍臣上
馬賛者承傳文武侍臣皆上馬諸侍衛之官各督其屬
左右翊駕在黄麾内符寳郎奉六寳與殿中監後部從
在黄鉞内侍中中書令以下夾侍於路前賛者在供奉
官人内侍臣上馬畢黄門侍郎奏稱請勅車右升侍中
前承制退稱制曰可黄門侍郎退復位千牛將軍升訖
黄門侍郎奏稱請鑾駕進發退復位鑾駕動稱警蹕鼓
傳音如常不鳴鼓吹不得諠譁其從享之官在𤣥武隊
後如常儀
　　　　晨祼
享日未明四刻諸享官各服其服太廟令良醖令各帥
其屬入實尊罍(斚彛及五齊之上尊皆實以明水山罍/之上尊皆實以𤣥酒黄彛實以鬱鬯犧)
(尊實以汎齊象尊實以醴齊著尊實以盎齊壺/尊實以醍齊太尊實以沈齊山罍實以清酒)太官令
帥進饌者實諸籩豆簠簋未明三刻奉禮帥贊引者
先入就位賛引引御史博士宫闈令太祝及令史祝史
與執尊罍篚羃者入自東門當階間重行北面西上立
定奉禮曰再拜賛者承傳(凡奉禮有詞/賛者皆承傳)御史以下皆再
拜訖執尊罍篚羃者各就位賛者賛引引御史諸太祝
詣東陛升堂行掃除於上令史祝史行掃除於下訖引
就位立定太廟令帥其屬陳瑞物於廟庭泰階之西上
瑞為前列次瑞次之下瑞為後列又陳伐國所得寳器
上次先後亦如之皆北向西上俱藉以席(所司各/守之)未明
二刻陳腰輿於東階之東每室各二皆西向北上立定
賛引引太廟令太祝宫闈令内外執事者以腰輿自東
陛升堂詣獻祖室入開埳室太祝宫闈令奉出神主各
置於輿出詣坐前奉神主置于座訖引太廟令以下次
奉出懿祖次奉出太祖次奉出代祖次奉出髙祖次奉
出太宗次奉出髙宗次奉出中宗次奉出睿宗神主於
座如獻祖之儀(皇祖妣以下神主俱宫/闈令奉出並坐處右位)訖引太廟令以
下各復位駕將至謁者賛引各引享官通事舎人分引
從享羣官九廟子孫諸方客使先至者皆就門外位駕
至大次門外迴路南向將軍降立於路右侍中進當鑾
駕前跪奏稱侍中臣某言請降輅俛伏興還侍位皇帝
降輅乗輿之大次繖扇華盖侍衞如常儀太廟令以祝
版御署訖近臣奉出太廟令受各奠於坫通事舎人引
文武五品以上從享之官皆就門外位太樂令帥工人
二舞次入就位文舞入陳於懸内武舞立於懸南道西
(其升堂者皆脫屨/于下降納如常)謁者引司空入就位立定奉禮曰
再拜司空再拜訖謁者引詣東陛升堂行掃除於上降行
樂懸于下訖引復位初司空行樂懸謁者賛引各引享
官通事舎人分引九廟子孫從享羣官諸方客使入就
位皇帝停大次半刻頃太常博士引太常卿立於大次
門外當門北向侍中版奏外辦皇帝出次華盖侍衛如
常儀(侍中負寳/陪從如式)博士引太常卿太常卿引皇帝(凡太常卿前導/皆博士先引)
至廟門外殿中監進鎮珪皇帝執鎮珪華盖仗衛停於
門外近侍者從入如常皇帝至版位西向立(每立定太/常卿與博)
(士退立/于左)太常卿前奏稱請再拜退復位皇帝再拜奉禮
曰衆官再拜衆官在位者皆再拜(其先拜/者不拜)太常卿前奏
有司謹具請行事退復位恊律郎跪俛伏舉麾(凡取物/者皆跪)
(俛㐲而取以興奠物/則奠訖俛伏而後興)鼓柷奏永和之樂乃以黄鐘為宫
大吕為角太蔟為徴應鐘為羽作文舞之舞樂舞九成
(黄鐘三奏大吕太/蔟應鐘各再奏)偃麾戛敔樂止(凡樂皆協律郎舉麾/工鼓柷而後作偃麾)
(戛敔而/後止)太常卿前奏稱請再拜退復位皇帝再拜奉禮
曰衆官再拜衆官在位者皆再拜太常卿引皇帝詣罍
洗太和之樂作(皇帝每行皆/作大和之樂)皇帝至罍洗樂止侍中跪
取匜興沃水又侍中跪取盤興承水皇帝搢鎮珪(凡受/物皆)
(搢鎮珪奠訖/執珪俛㐲興)皇帝盥手黄門侍郎跪取巾於篚興進皇
帝􁉄手黄門侍郎受巾跪奠於篚黄門侍郎又取瓉於
篚興進皇帝受瓉侍中酌罍水又侍中奉盤皇帝洗瓉
黄門侍郎又授巾皆如初皇帝拭瓉訖侍中奠盤􁙐黄
門侍郎受巾奠於篚皆如常太常卿引皇帝樂作皇
帝升自阼階樂止侍中中書令以下及左右侍衞量人
從升(以下皆/如之)太常卿引皇帝詣獻祖尊彛所執尊者舉
羃侍中賛酌鬱鬯訖登歌作肅和之樂以圜鐘之均(自/後)
(登歌皆/歌圜鐘)太常卿引皇帝進獻祖神座前北向跪以鬯祼
地奠之俯伏興太常卿引皇帝少退北向再拜訖太常
卿引皇帝詣懿祖尊彛所執尊者舉羃侍中取瓉於坫
進皇帝受瓉侍中賛酌鬱酒訖太常卿引皇帝進懿祖
神座前南向跪以鬯祼地奠之俛伏興太常卿引皇帝
少退南向再拜訖太常卿引皇帝次祼太祖次祼代祖
次祼髙祖次祼太宗次祼髙宗次祼中宗次祼睿宗並
如上儀訖登歌止太常卿引皇帝樂作皇帝降自阼階
還版位西向立樂止初羣官拜訖祝史各奉毛血及肝
膋之豆立於東門外齋郎奉爐炭蕭稷黍各立於肝膋
之後於登歌止祝史奉毛血肝膋與奉爐炭蕭稷黍者
以次入自正門升自泰階諸太祝各迎取毛血肝膋於
階上俱進奠於神座前祝史退立於尊所齋郎奉爐炭
皆置於神座之左直神座間其蕭稷黍各置於爐炭下
降自阼階以出諸太祝俱取肝膋燔於爐炭還尊所
　　　　饋食
皇帝既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉獻
祖之俎初皇帝既至位樂止太官令引饌入自正門俎
初入門雍和之樂作以無射之均(自後接神樂堂/上皆奏無射)饌至
泰階樂止祝史俱進徹毛血之豆降自阼階以出饌升
諸太祝迎引於階上各設於神座前(籩豆盖羃先徹乃/升簋簠既奠却其)
(盖於/下)設訖謁者引司徒降自阼階復位諸太祝各取蕭
稷黍擩於脂燔於爐炭還尊所太常卿引皇帝至罍洗
樂作皇帝至罍洗樂止皇帝盥手洗爵侍中黄門侍郎
賛洗如晨祼之儀訖太常卿引皇帝樂作皇帝升自阼
階訖樂止太常卿引皇帝詣獻祖尊彛所執尊者舉羃侍中取
爵於坫進皇帝受爵侍中贊酌汎齊訖光大之舞作太常卿引
皇帝進獻祖神坐前北向跪奠爵少東俛伏興太常卿引又皇
帝取爵於坫酌汎齊訖太常卿引皇帝進神座前北向跪奠爵
少西訖興太常卿引皇帝少退北向立樂止太祝持版
進於神座之右東面跪讀祝文曰維某年嵗次月朔日
子孝曾孫開元神武皇帝某敢昭告於獻祖宣皇帝祖
妣莊宣皇后張氏晷度環周嵗序云及永懐追慕伏增
逺感謹以一元大武柔毛剛鬛明粢薌合薌萁嘉蔬嘉薦
汎齊肅雍明獻恭備祫享尚饗(餘室祝文准此/太祖以下稱臣)訖興皇
帝再拜訖又再拜初讀祝文訖樂作太祝進奠版於神
座還尊所皇帝拜訖樂止太常卿引皇帝詣懿祖尊彛
所執尊者舉羃侍中取爵於坫進皇帝受爵侍中賛酌
汎齊訖長發之舞作太常卿引皇帝進懿祖神坐前南
向跪奠爵少西俛伏興太常卿又引皇帝取爵於坫酌
汎齊訖太常卿引皇帝進神座前南向跪奠爵少東訖
興太常卿引皇帝少退南向立樂止太祝持版進於神
座之右西向跪讀祝文訖興皇帝再拜訖又再拜初讀
祝文訖樂作太祝進奠版於神座還尊所皇帝拜訖樂
止太常卿引皇帝詣太祖尊彛所執尊者舉羃侍中
取爵於坫進皇帝受爵侍中賛酌汎齊訖大政之舞作
太常卿進引皇帝詣太祖神座前北向跪奠爵少東俛
伏興太常卿又引皇帝取爵于坫酌汎齊訖太常卿引
皇帝進神座前北向跪奠爵少西訖興太常卿引皇帝
少退北向立樂止太祝持版進於神座之右東面跪讀
祝文訖興皇帝再拜訖又再拜初讀祝文訖樂作太祝
進奠版於神座還尊所皇帝拜訖樂止太常卿引皇帝
詣代祖尊彛所執尊者取羃侍中取爵于坫進皇帝受
爵侍中賛酌汎齊訖大成之舞作太常卿引皇帝進代
祖神座前南向跪奠爵少西俛伏興太常卿又引皇帝
取爵於坫酌汎齊訖太常卿引皇帝進神座前南向
跪奠爵少東俛伏興太常卿引皇帝少退南向立樂
終八節止太祝持版進於神座之右西向跪讀祝文
訖興皇帝再拜訖又再拜初讀祝文訖樂作太祝進
奠版於神座還尊所皇帝拜訖曲終樂止太常卿引
皇帝詣髙祖尊彜所執尊者舉羃侍中取爵於坫進
皇帝受爵侍中賛酌汎齊訖大明之舞作太常卿引
皇帝進髙祖神座前北向跪奠爵少東俛伏興太常
引皇帝取爵於坫酌汎齊訖太常卿引皇帝進神座
前北向跪奠爵少西興太常卿引皇帝少退北向立
樂止太祝持版進於神座之右東靣跪讀祝文訖興
皇帝再拜訖又再拜初讀祝文訖樂作太祝進奠版
於神座還尊所皇帝拜訖樂止太常卿引皇帝詣太
宗尊彝所執尊者舉羃侍中取爵於坫進皇帝受爵
侍中賛酌汎齊訖崇徳之舞作太常卿引皇帝進太
宗神座前南向跪奠爵少西俛伏興太常卿又引皇
帝取爵於坫酌汎齊訖太常卿引皇帝進神座前南
向跪奠爵興太常卿引皇帝少退南向立樂止太祝
持版進於神座之右西靣跪讀祝文訖興皇帝再拜
訖又再拜初讀祝文訖樂作大祝進奠版於神座還
尊所皇帝拜訖樂止太常卿引皇帝詣髙宗尊彝所
執尊者舉羃侍中取爵於坫進皇帝受爵侍中賛酌
汎齊鈞天之舞作太常卿引皇帝進高宗神座前北
向跪奠爵少東俛伏興太常卿又引皇帝取爵於坫
酌汎齊訖太常卿又引皇帝進神座前北向跪奠爵少
西俛伏興太常卿引皇帝少退北向立樂終八節止太
祝持版進於神座之右東向跪讀祝文訖興皇帝再拜
訖又再拜初讀祝文訖樂作太祝進奠版於神座還尊
所皇帝拜訖曲終樂止太常卿引皇帝詣中宗尊彛所
執尊者舉羃侍中取爵於坫進皇帝受爵侍中賛酌汎
齊訖太和之舞作太常卿引皇帝進中宗神座前南向
跪奠爵少西俛伏興太常卿又引皇帝取爵於坫酌汎
齊訖太常卿引皇帝進神座前南向跪奠爵少東俛伏
興太常卿引皇帝少退南向立樂終八節止太祝持版
進於神座之右西向跪讀祝文訖興皇帝再拜訖又再
拜讀祝文訖樂作太祝進奠版於神座還尊所皇帝拜
訖曲終樂止太常卿引皇帝詣睿宗尊彛所執尊者舉
羃侍中取爵於坫進皇帝受爵侍中賛酌汎齊訖景雲
之舞作太常卿引皇帝進睿宗神座前南向跪奠爵少
西俛伏興太常卿又引皇帝取爵於坫酌汎齊太常卿
引皇帝進神座前南向跪奠爵少東俛伏興太常卿引
皇帝少退南向立樂終八節止太祝持版進於神座之
右西向跪讀祝文訖興皇帝再拜訖又再拜讀祝文訖
樂作太祝進奠版於神座還尊所皇帝拜訖曲終樂止
太常卿引皇帝詣東序西向立夀和之樂作皇帝將獻
訖奉禮引司徒詣阼階升立於前楹間北面東上皇
帝獻訖諸太祝各以爵酌上尊福酒合置一爵一太祝
持爵授侍中侍中受爵北向進皇帝再拜受爵跪祭酒
啐酒奠爵俛伏興諸太祝各帥齋郎進俎太祝減神前
三牲胙肉(各取前脚/第二節)加於俎又以籩取稷黍飯興還尊
所以胙肉共置一俎上以飯共置一籩以飯授司徒
司徒奉進皇帝受以授左右太祝又以胙肉授司徒司
徒受俎以次進皇帝每受以授左右謁者引司徒降復
位皇帝跪取爵遂飲卒爵侍中進受爵以授太祝太祝
受爵復於坫皇帝俛伏興再拜樂止太常卿引皇帝樂
作皇帝降自阼階還版位西向立樂止文舞出鼓柷作
舒和之樂出訖戛敔樂止武舞入鼓柷作舒和之樂立
定戛敔樂止初皇帝將復位謁者引太尉詣罍洗盥手
洗爵訖謁者引太尉升自阼階詣獻祖尊彛所執樽者
舉羃太尉酌醴齊訖武舞作謁者引太尉進獻祖神坐
前北向跪奠爵少東興謁者引太尉少退北向再拜謁
者又引太尉取爵於坫酌醴齊訖謁者引太尉進神座
前北向跪奠爵少西訖興謁者引太尉北向少退再拜
訖謁者引太尉次詣懿祖樽彛所執樽者舉羃太尉酌
醴齊訖謁者引太尉進懿祖神座前南向跪奠爵少西
興謁者引太尉少退南向再拜謁者又引太尉取爵於
坫酌醴齊訖謁者引太尉進神座前南向跪奠爵少東
訖興謁者引太尉少退南向再拜謁者引太尉次獻太
祖次獻代祖次獻髙祖次獻太宗次獻髙宗次獻中宗
次獻睿宗並如上儀訖謁者引太尉詣東序西向立諸
太祝各以爵酌罍福酒合置一爵一太祝持爵進太尉
之左北向立太尉再拜受爵跪祭酒遂飲卒爵太祝進
受爵復於坫太尉興再拜謁者引太尉降復位初太尉
獻將畢謁者引光禄卿詣罍洗盥手洗爵升酌盎齊終
獻如亞獻之儀訖引光禄卿降復位武舞止登歌作雍
和之樂諸太祝各進徹豆還樽所(徹者籩豆各一/少移於故處)登歌
止奉禮曰賜胙賛者唱衆官再拜衆官在位者皆再拜
(已飲福/者不拜)永和之樂作太常卿前奏稱再拜退復位皇帝
再拜奉禮曰衆官再拜衆官在位者皆再拜樂一成止
太常卿前奏禮畢太常卿引皇帝還大次樂作皇帝出
門樂止殿中監前受鎮珪華盖侍衛如常儀通事舎人
謁者贊引各引享官九廟子孫及従享羣官諸方客使
以次出贊引引御史太祝以下俱復執事位立定奉禮
曰再拜御史以下皆再拜贊引引出工人二舞以次出
太廟令與太祝宫闈令帥腰輿升納神主如常儀其祝
版燔於齋坊
　　　　祭七祀(其日總祭/如臘享)
　　　　功臣配享
享日未明一刻太廟令布功臣神座於太廟庭吏部尚書贈
司空鄖國公殷開山光禄卿渝國公劉政㑹開府儀同
三司淮安靖王神通禮部尚書贈司空河間元王孝恭
　右配享髙祖廟庭泰階之東少南西向以北為上
司空贈太尉梁國文昭公房𤣥齡特進贈司空鄭國文貞
公魏徴洛州都督贈尚書左僕射蔣國忠公屈突通開
府儀同三司贈司徒申國文獻公髙士㢘
　右配享太宗廟庭少南西向以北為上
司空太子師贈太尉英國貞武公李勣中書令贈尚書
右僕射髙唐縣公馬周尚書左僕射兼太子少傅北平
縣公張行成
　右配享髙宗廟庭少南西向以北為上
侍中譙國公桓彦範侍中平陽郡公敬暉中書令兼吏
部尚書漢陽郡公張柬之特進博陵郡公崔𤣥暐中書令
南陽郡公袁恕已
　右配享中宗廟庭少南西向以北為上
尚書左僕射太子少傅贈司空許國文貞公蘇瓌尚書
左丞相太子少保徐國公劉幽求
　右配享睿宗廟庭少南西向以北為上
諸座各設版於座首(其版文各具/題官爵姓名)每座各設壺樽二於左
北上𤣥酒在西加勺羃置爵於樽下設洗於終獻罍洗東
南北向太廟令與良醖令以齊實樽如常堂上設饌訖
太官令帥進饌者出奉饌入祝迎引於座左各設於座
前太官令以下出祝還樽所亞獻將畢贊引引獻官詣
罍洗盥手洗爵詣尊所執樽者舉羃獻官酌酒諸助奠者
皆酌酒訖賛引引獻官進詣首座前東面奠爵贊引引
還本位於獻官進奠諸助奠者各進奠於座還樽所於
堂上徹豆祝進首座前徹豆還樽所
　　　　鑾駕還宫
皇帝既還大次侍中版奏請解嚴(將士不得/輒離部位)皇帝停大
次一刻頃搥一鼓為一嚴轉仗衞還塗如来儀三刻搥
二鼓為再嚴將士布隊仗侍中版奏請中嚴皇帝服通
天冠絳紗袍諸享官服朝服五刻頃搥三鼓為三嚴謁
者贊引各引侍臣詣大次奉迎乗黄令進輅於大次門
外南向千牛將軍立於輅右侍中版奏外辦太僕卿升
執轡皇帝乗輿出繖扇侍衞警蹕如常儀皇帝升路太
僕卿立授綏黄門侍郎奏稱請鑾駕進發退復位鑾駕
動稱警蹕如常儀黄門侍郎贊者夾引千牛將軍夾輅
而趨至侍臣上馬所黄門侍郎奏稱請鑾駕權停勅
侍臣上馬侍中前承制退稱制曰可黄門侍郎退稱侍
臣上馬贊者承傳文武侍臣皆上馬畢黄門侍郎奏稱
請勅車右升侍中稱制曰可黄門侍郎退復位千牛將軍
升訖黄門侍郎奏稱請鑾駕進發退復位鼓傳音鑾駕
動鼔吹振作而還文武羣官皆從如来儀諸方客使便
還館駕至承天門外侍臣下馬所鑾駕權停文武侍臣皆
下馬千牛將軍降立於輅右訖鑾駕動千牛將軍夾輅
而趨駕入嘉徳門太樂令令撞㽔賔之鐘左五鐘皆應
皷柷奏采茨之樂至太極門戛敔樂止入太極門皷柷
奏太和之樂駕至横街北當上閣門廻輅南向侍中進
當鑾駕前跪奏稱侍中臣某言請降輅俯伏興還侍立
皇帝降輅乗輿以入繖扇侍衞警蹕如常儀侍臣從至
閤戛敔樂止初文武羣官至東朝堂通事舎人承㫖勅
羣官並還皇帝既入侍中版奏請嚴叩鉦將士各還其
所
　
　大唐開元禮卷三十九
欽定四庫全書
　大唐開元禮卷四十　　　唐　蕭嵩等　撰
　　吉禮
　　　祫享於太廟有司攝事
　　　齋戒　　　　　　　陳設
　　　省牲器　　　　　　晨祼
　　　饋食　　　　　　　祭七祀
　　　功臣配享
　　　　齋戒
宗廟三年一祫以孟冬將享有司卜日如别儀前享七
日平明太尉誓百官於尚書省曰某月某日祫享於太
廟各揚其職不供其事國有常刑凡預享之官散齋四
日致齋三日(散齋於正寢致齋二日於本司一/日於齋坊具無本司者皆於齋坊)散齋理
事如舊惟不弔䘮問疾不作樂不判署刑殺文書不行
刑罰不預穢惡致齋惟享事得行其餘悉㫁其享官已
齋而闕者通攝行事諸享官致齋之日給酒食及明衣
各習禮於齋所光禄卿監取明水火(太官令取水於陰/鑒取火於陽燧火)
(以供㸑水/以實尊也)前祭一日諸衛令其屬未後一刻各以其方
器服守衞廟門(每門二人/每隅一人)與太樂工人俱清齋一宿
　　　　陳設
前享三日守宫設享官公卿以下次於齋坊之内前享
二日太樂令設宫懸之樂於廟庭東方西方磬簴起北
鐘簴次之南方北方磬簴起西鐘􁎛次之設十二鏄鐘
於編懸之間各依辰位樹路皷於北懸之内道之左右
植建皷於四隅置柷敔於懸内(柷在左/敔在右)設歌鐘歌磬於堂上
前楹間北向磬􁎛在西鐘􁎛在東其匏竹者立於階間
重行北面相對為首(凡懸皆展/而編之)諸工人位於懸後東方西方以
北為上南方北方以西為上右校清掃内外前享一日
奉禮設享官公卿位於東門之内道北執事位於道南
每等異位俱重行西向以北為上設御史位於堂下一
位於東南西向一位於西南東向令史各陪其後設奉
禮位於樂懸東北贊者二人在南差退俱西面設恊律
郎位於堂上前楹間近西東向設太樂令位於北懸之
間北向設門外位享官公卿以下皆於東門之外道南
每等異位重行北面西上設牲牓於東門之外當門西
向以南為上設廩犧令位於牲西南史陪其後俱北向
設諸太祝位於牲東各當牲後祝史陪其後俱西向設
太常卿省牲位於牲前近北又設御史位於太常卿之
西俱南向設尊彛之位於堂上每坐斚彛一黄彛一犧
樽二象樽二著樽二山罍二在堂上皆於神座之左獻
祖太祖髙祖髙宗樽彛在前楹間北向懿祖代祖太宗
中宗睿宗樽彛在户外南向各有坫焉(以置/瓚爵)其壺樽二太樽二
山罍四皆於堂下階間北向西上設簋鈃籩豆之位於
堂上俱東側階之北每坐二簋居前二簠次之次以三
豋次以三鈃籩豆為後每坐異之皆以南為上屈陳而
下設洗於東陛東南北向罍水在洗東篚在洗西南肆
(篚實以珪/瓚巾爵)執樽罍篚羃者各位於樽罍篚羃之後享日
未明五刻太廟令服其服布昭穆之座於户外自西序
以東獻祖太祖髙祖髙宗皆北廂南向懿祖代祖太宗
中宗睿宗之坐皆南廂北向每坐皆設黼扆莞席紛純
藻席繢純次席黼純左右
　　　　省牲器
省牲之日午後十刻廟所諸衞之屬禁斷行人晡後二
刻太廟令丞帥府史三人及齋郎以樽坫罍洗篚羃及
籩豆簋鈃入設於位加以巾盖(諸器物皆濯而陳/之升堂者自東階)晡後三刻
諸太祝與廩犧令以牲就牓位謁者引太常卿贊引引
御史入詣東階升遍視滌濯於上(凡導引者每曲一逡/巡於視濯執樽者舉)
(羃告/潔)訖引降就牲位南向立廩犧令少前曰請省牲退
復位太常卿省牲廩犧令又前北面舉手曰腯還本位
諸太祝各循牲一匝西面舉手曰充俱還本位諸太祝
與廩犧令以次牽牲詣厨授太官謁者引光禄卿詣厨
省鼎鑊申視濯溉贊引引御史就厨省饌具(太常卿以/下每事訖)
(各還/齋坊)進饌者入徹籩豆簋鈃以出享日未明十五刻太
官令帥宰人以鸞刀割牲祝史各取毛血每座共實一
豆遂烹牲祝史洗肝於鬱鬯又取膟膋每座共實一豆
遂置於饌所
　　　　晨祼
享日未明四刻諸享官各服其服太廟令良醖令各率
其屬入實樽罍(斚彛及五齊之上樽實以明水山/罍之上樽皆實以𤣥酒黄彛實以)
(鬱鬯犧樽實以汎齊象樽實以醴齊著樽實以盎/齊壺樽實以醍齊太尊實以沈齊山罍實以清酒)太官
令帥進饌者實諸籩豆簋簠未明三刻奉禮率贊者先
入就位贊引引御史博士太廟令太祝宫闈令及令史
祝史與執樽罍篚羃者入自東門當階間重行北面西
上立定奉禮曰再拜贊者承傳(凡奉禮有詞/皆贊者承傳)御史以下
皆再拜執樽罍篚冪者各就位贊引引御史諸太祝詣
東陛升壇行掃除於上令史祝史行掃除於下訖引就
位太廟令帥其屬陳瑞物於廟庭泰階之西上瑞為前
上列次瑞次之下瑞為後列又陳伐國所得寳器上次
先後亦如之皆北面西上俱藉以席(所司各/守之)未明二刻
陳腰輿於東陛之東每室各二俱西面北上立定贊引引
太廟令太祝宫闈令帥内外執事者以腰輿自東陛升
堂詣獻祖室入開埳室太祝宫闈令奉出神主各置於
輿出詣座前奉神主置於座訖引太廟令以下次奉出
懿祖光皇帝次奉出太祖景皇帝次奉出代祖元皇帝
次奉出髙祖神堯皇帝次奉出太宗文武聖皇帝次奉
出髙宗天皇大帝次奉出中宗孝和皇帝次奉出睿宗
大聖真皇帝神主皆如獻祖之儀(皇祖妣以下神主皆/宫闈令奉出俱並而)
(處/右)訖引太廟令以下各復位未明一刻謁者引各享官
俱就東門外位太樂令帥工人二舞次入就位文舞入
陳於懸内武舞立於懸南道西(其升堂皆脫屨/于下降納如常)謁者
引司空入就位立定奉禮曰再拜司空再拜訖謁者引
司空詣東陛升堂行掃除於上降行樂懸於下訖引復
位初司空行樂懸謁者贊引各引享官以下次入就位
立定奉禮曰衆官再拜衆官在位者皆再拜(其先拜/者不拜)謁
者進太尉之左白有司謹具請行事退復位協律郎跪
俯伏舉麾(凡取物皆跪俯伏而取以興/奠物則奠訖俯伏而後興)鼓柷奏永和之
樂乃以黄鐘為宫大吕為角太蔟為徴應鐘為羽作文
舞之舞樂舞九成(黄鐘三奏大吕太/簇應鐘各再奏)奉禮曰衆官再拜衆
官在位者皆再拜謁者引太尉詣罍洗瓚訖謁者引太
尉升自東陛詣獻祖樽彛所執樽者舉羃太尉酌鬱酒
訖登歌作肅和之樂以圜鐘之均(自後登歌/皆用圜鐘)謁者引太
尉進獻祖神座前北向跪以鬯祼地奠訖興謁者引太
尉少退北向再拜訖謁者引太尉詣懿祖樽彛所取瓚
於坫執樽者舉羃太尉酌鬱酒訖謁者引太尉詣懿祖
神座前南向跪以鬯祼地奠訖興謁者引太尉少退南
向再拜訖謁者引太尉次祼太祖次祼代祖次祼髙祖
次祼太宗次祼髙宗次祼中宗次祼睿宗並如上儀訖
登歌止謁者引太尉降復位初衆官拜訖祝史各奉毛
血及肝膋之豆立於東門外齋郎奉爐炭蕭稷黍各立
於肝膋之後於登歌止祝史奉毛血肝膋與奉爐炭蕭
稷黍者以次入自正門升自泰階諸太祝各迎取毛血
肝膋於陛上俱進奠於神坐前祝史退立於樽所齋郎
奉爐炭皆置於神座之左直神座間其蕭稷黍各置於
爐炭下降自阼階以出諸太祝俱取肝膋燔於爐炭還
樽
　　　　饋食
太尉既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉獻
祖之爼初太尉既至位太官令引饌入自正門俎入門
雍和之樂作以無射之均(自後接神之樂/堂下皆奏無射)饌至泰階樂
止祝史各進跪徹毛血之豆降自阼階以出饌升諸太
祝迎引於陛上各設於神座前(籩豆盖羃先徹乃升簋/簠既奠却其盖於下)
設畢謁者引司徒以下降自阼階復位諸太祝各取蕭
稷黍擩於脂燔於爐炭還樽所謁者引太尉詣罍洗盥
手洗爵訖謁者引太尉升自阼階詣獻祖樽彛所執樽
者舉羃太尉酌汎齊訖光大之舞作謁者引太尉進獻
祖神座前北向跪奠爵少東興謁者又引太尉取爵於
坫酌汎齊訖謁者引入神座前北向跪奠爵少西進謁者
引太尉少退北向立樂止太祝持版進於神座之右東
面跪讀祝文曰維某年嵗次月朔日子孝曾孫開元神
武皇帝某謹遣太尉某官臣某敢昭告於獻祖宣皇
帝祖妣莊宣皇后張氏晷運環周嵗序云及永懷追慕
伏增逺感謹以一元大武柔毛剛鬛明粢薌合薌萁嘉
蔬嘉薦汎齊肅雍明獻恭備祫享尚饗(餘室祝文准此/太祖以下稱臣)
訖興太尉再拜訖又再拜初讀祝文訖樂作太祝進奠
版於神座還樽所太尉再拜訖樂止謁者引太尉詣懿
祖樽彛所取爵於坫執樽者舉羃太尉酌汎齊訖長發
之舞作謁者引太尉詣懿祖神座前南面跪奠爵少西
興謁者又引太尉取爵於坫酌汎齊訖謁者引進神座
前南向跪奠爵少東興謁者引太尉少退南向立樂止太祝
持版進於神座之右西向跪讀祝文訖興太尉再拜訖
又再拜初讀祝文訖樂作太祝進奠版於神座還樽所
太尉再拜訖樂止謁者引太尉詣太祖樽彛所取爵於
坫執樽者舉羃太尉酌汎齊訖大政之樂作謁者引太
尉進太祖神座前北向跪奠爵少東訖興謁者又引太
尉取爵於坫酌汎齊訖謁者引進神座前北向跪奠爵
少西訖興謁者引太尉少退北向立樂止太祝持版進
於神座之右東面跪讀祝文訖興太尉再拜訖又再拜
初讀祝文訖樂作太祝進奠版於神座還樽所太尉再
拜訖樂止謁者引太尉詣代祖樽彛所取爵於坫執樽
者舉羃太尉酌汎齊訖大成之舞作謁者引太尉進代
祖神座前南向跪奠爵少西興謁者又引太尉取爵於
坫酌汎齊訖謁者引進神座前南向跪奠爵少東興謁
者引太尉少退南向立樂止太祝持版進於神座之右
西向跪讀祝文訖興太尉再拜訖又載拜初讀祝文訖
樂作太祝進奠版於神座還樽所太尉再拜訖樂止謁
者引太尉詣髙祖尊彛所取爵於坫執尊者舉羃太尉
酌汎齊訖大明之舞作謁者引太尉進髙祖神座前北
向跪奠爵少東興謁者又引太尉取爵於坫酌汎齊訖
謁者引進神座前北向跪奠爵少西興謁者引太尉少
退北向立樂止太祝持版進於神座之右東向跪讀祝
文訖興太尉再拜訖又再拜初讀祝文訖樂作太祝進
奠版於神座還樽所太尉再拜訖樂止謁者引太尉詣
太宗尊彛所取爵於坫執尊者舉羃太尉酌汎齊訖崇
德之舞作謁者引太尉進太宗神座前南向跪奠爵少
西興謁者又引太尉取爵於坫酌汎齊訖謁者引進神
座前南向跪奠爵少東興謁者引太尉少退南向立樂
止太祝持版進於神座之右西向跪讀祝文訖太尉再
拜訖又再拜初讀祝文訖樂作太祝進奠版於神座還
尊所太尉再拜訖樂止謁者引太尉詣髙宗尊彛所取
爵於坫執尊者舉羃太尉酌汎齊訖鈞天之舞作謁者
引太尉進髙宗神座前北向跪奠爵少東興謁者又引
太尉取爵於坫酌汎齊訖謁者引進神座前北面跪奠
爵少西興謁者引太尉少退北向立樂止太祝持版進
於神座之右東向跪讀祝文訖太尉再拜訖又再拜初
讀祝文訖樂作太祝進奠版於神座還尊所太尉再拜
訖樂止謁者引太尉詣中宗尊彛所取爵於坫執尊者
舉羃太尉酌汎齊訖文和之舞作謁者引太尉進中宗
神座前南向跪奠爵少西興謁者又引太尉取爵於坫
酌汎齊訖謁者引進神座前南向跪奠爵少東興謁者
引太尉少退南向立樂止太祝持版進於神座之右西
向跪讀祝文訖太尉再拜訖又再拜初讀祝文訖樂作
太祝進奠版於神座太尉再拜訖樂止謁者引太尉詣
睿宗尊彛所取爵於坫執尊者舉羃太尉酌汎齊訖景
雲之舞作謁者引太尉進睿宗神座前北向跪奠爵少
東興謁者又引太尉取爵於坫酌汎齊訖謁者引進神
座前北向跪奠爵少西興謁者引太尉少退北向立樂
止太祝持版進於神座之右東向跪讀祝文訖太尉再
拜訖又再拜初讀祝文訖樂作太祝進奠版於神座還
尊所太尉再拜訖樂止謁者引太尉詣東序西向立諸
太祝各以爵酌罍福酒合置一爵一太祝持爵進太尉
之左北向立太尉再拜受爵跪祭酒啐酒奠爵興諸祝
史各率齋郎進爼太祝减神前三牲胙肉(皆取前脚/第二骨)加
於俎又以籩取稷黍飯興還尊所以胙肉各共置一俎
上以飯共置一籩以飯授太尉太尉受以授齋郎又以
三牲胙肉以次授太尉太尉毎受以授齋郎太尉跪取
爵遂飲卒爵太祝進受爵復於坫太尉興再拜謁者引
太尉降復位文舞出鼓柷作舒和之樂出訖戛敔樂止
武舞入鼓柷作舒和之樂立定戛敔樂止初太尉將復
位謁者引太常卿詣罍洗盥手洗爵謁者引太常卿升
自阼階詣獻祖尊彛所執尊者舉羃太常卿酌醴齊武
舞作謁者引太常卿進獻祖神座前北面跪奠爵少東
興謁者引太常卿少退北向再拜訖謁者引太常卿又
詣尊彛所酌醴齊訖進神座前北面跪奠爵少西興謁
者引太常卿詣懿祖神座前南向跪奠爵少西興謁者
引太常卿少退北向再拜訖謁者引太常卿又詣尊彛
所酌醴齊訖進神座前南向跪奠爵少東興謁者引太
常卿南面再拜訖謁者引太常卿次獻太祖次獻代祖
次獻髙祖次獻太宗次獻髙宗次獻中宗次獻睿宗如
上儀訖謁者引太常卿詣東序西向立諸太祝各以爵
酌罍福酒合置一爵一太祝持爵進太常卿之左北向
立太常卿再拜受爵跪祭酒遂飲卒爵太祝進受爵復
於坫太常卿興再拜訖初謁者引太常卿獻將畢謁者
引光禄卿詣罍洗盥手洗爵酌盎齊終獻如亞獻之儀
訖引光禄卿降復位武舞止登歌作諸太祝各進徹豆
還尊所登歌止奉禮曰賜胙贊者唱衆官再拜衆官在
位者皆再拜樂一成止謁者進太尉之左白禮畢謁者
贊引各引享官以出贊引引御史太祝以下俱復執事
位立定奉禮曰再拜御史以下皆再拜贊引引出工人
二舞以次出太廟令與太祝官闈令帥腰輿升殿納神
主如常儀其祝版燔於齋坊
　　　　祭七祀(其日縂祭/如臘享儀)
　　　　功臣配享(如祫/享儀)
　大唐開元禮卷四十
欽定四庫全書
　大唐開元禮卷四十一　　唐　蕭嵩等　撰
　　吉禮
　　　皇帝禘享於太廟
　　　齋戒　　　　　　　陳設
　　　省牲器　　　　　　鑾駕出宫
　　　晨祼　　　　　　　饋食
　　　祭七祀　　　　　　功臣配享
　　　鑾駕還宫
　　　　齋戒
宗廟五年一禘以孟夏將享有司卜日如别儀前享七
日平明太尉誓百官於尚書省曰某月某日禘享於太
廟各揚其職不供其事國有常刑皇帝散齋四日於别
殿致齋三日於太極殿前致齋一日尚舎奉御設御幄
於太極殿西序及室内東向尚舎直長張幃於前楹下
致齋之日質明諸衛勒所部屯門列仗晝漏上水一刻
侍中版奏請中嚴諸衛之屬各督其隊入陳於殿庭如
常儀通事舎人引文武五品以上袴褶陪位如式諸侍
衞之官各服其器服諸侍臣並結珮俱詣閤奉迎侍中
版奏外辦上水三刻皇帝服通天冠絳紗袍結珮乗輿
出自西房曲直華盖警蹕侍衞如常儀皇帝即御座東
向坐侍臣夾侍如常一刻頃侍中前跪奏稱侍中臣
某言請降就齋室俯伏興復侍位皇帝降座入室文武
侍臣各還省直衞者如常通事舎人引陪位者以次出
凡預享之官散齋四日致齋三日(散齋皆於正寢致齋/二日於本司一日於)
(齋所其無本司/者皆扵享所)近侍之官應従升者及従享羣官諸方
客使各於本司及公館九廟子孫各於其第俱清齋一
宿(無本司者/皆於正寢)散齋理事如舊惟不弔䘮問疾不作樂不
判署刑殺文書不行刑罰不預穢惡致齋惟享事得行
其餘悉斷其享官已齋而闕者通攝行事諸享官致齋
之日給酒食及明衣各習禮於齋坊光禄卿監取明水
火(太官令取水於陰鑒取火於/陽燧火以供爨水以實尊)前享一日諸衛令其屬
未後一刻各以其方器服守衛廟門(每門二人/每隅一人)與太樂
工人俱清齋一宿
　　　　陳設
前享三日上舎直長施大次於廟東門之外道北南向
尚舎奉御鋪御座守宫設文武侍臣次於大次之後文
官在左武官在右俱南向設諸享官次於齋坊之内九
廟子孫於齋坊内近南西向北上文官九品以上於齋
坊之内東方南方蕃客又於其南俱每等異位重行西
向北上介公酅公於廟西門之外近南武官九品以上於
介公酅公之南西方北方蕃客又於其南俱每等異位重
行東向北上(其褒聖侯于文官三品之下若有/諸州使人分方位於文武官之後)前享二
日太樂令設宫懸之樂於廟庭東方西方磬簴起北鐘
簴次之南方北方磬簴起西鐘簴次之設十二鏄鐘於
編懸之間各依辰位樹路鼓於北懸之内道之左右植
建鼓於四隅置柷敔於懸内(柷在左/敔在右)設歌鐘歌磬於廟
堂之上前楹間北向磬簴在西鐘簴在東其匏竹者立
於階間重行北向相對為首(凡懸皆展/而編之)諸工人各位於
懸後東方西方以北為上南方北方以西為上右校清
掃内外前享一日奉禮設御位於廟堂東階東南西向
設享官公卿位於東門之内道南執事者位於其後每
等異位俱重行西向以北為上設御史位於廟堂之下
一位於東南西向一位於西南東向令史各陪其後設
奉禮位於樂懸東北贊者二人在南差退俱西面設恊
律郎位於廟堂之上前楹之間近西東向設太樂令位
於北懸之間北向設從享之官位九廟之子孫於享官
公卿之南昭穆異位(雖有貴/者以齒)文官九品以上位於子孫
之南東方南方蕃客又於其南俱每等異位重行西面
北上介公酅公位西門之内道南武官九品以上於介公酅
公之南少西當文官西方北方藩客又於其南俱每等
異位重行東面北上(其褒聖侯位於文官三品之下若/有諸州使人分方位于文武官之)
(後/)設門外位享官公卿以下皆於東門之外道南每等
異位重行北面西上子孫之位於享官公卿之東少南
文官九品以上於子孫之東東方南方蕃客又於其東俱
每等異位重行北面西上設介公酅公位於西門之外道
南武官九品以上於介公酅公之西少南西方北方蕃客又
於其西俱每等異位重行北面東上(其褒聖侯位於文/官三品之下若有)
(諸州使人分方位/於文武官之後)設牲牓於東門之外當門西向以南
為上設廩犧令位於牲牓西南史陪其後俱北向設
諸太祝位於牲東各當牲後祝史各陪其後俱西向設
太常卿省牲位於牲前近北又設御史位於太常卿之
西俱南向設樽彛之位於廟堂之上下每座雞彛一鳥
彛一犧樽二象樽二著樽二壺樽二山罍二在堂上皆
於神座之左獻祖太祖髙祖髙宗樽彛在前楹間北向
懿祖代祖太宗中宗睿宗樽彛在户外南向各有坫焉
(以置/瓚爵)其壺樽二太樽二山罍四皆在堂下階間北向西
上設簋簠鈃登籩豆之位於堂上俱東側階之北每座四
簋居前四簠次之次以六登次以六鈃籩豆為後每座
異之皆以南為上屈陳而下設御洗於東陛東南亞獻
之洗又於東南俱北向罍水在洗東篚在洗西南肆(篚/實)
(以珪瓉/巾爵)執樽罍篚羃各位於樽罍篚羃之後享日未明
五刻太廟令服其服布昭穆之座於户外自西序以東
獻祖太祖髙祖髙宗座皆在北廂南面懿祖代祖太宗
中宗睿宗座皆南廂北面每座皆設黼扆莞席紛純藻
席畫純次席黼純左右几
　　　　省牲器
省牲之日午後十刻廟所諸衛之屬禁斷行人太廟令
整拂神幄座晡後二刻太廟令丞帥府史三人及齋郎以
樽坫罍洗篚羃及籩豆簋簠鈃入設於位加以巾盖(諸/器)
(物皆濯而陳之其/升堂者自東階)晡後三刻諸太祝與廩犧令以牲就
牓位謁者引太常卿贊引引御史詣東陛升遍視滌濯
於上(凡導引者每曲一逡巡於/視濯執尊者皆舉羃告潔)訖引降就省牲位南向
立廪犧令少前曰請省牲退復位太常卿省牲廪犧令
又前北面舉手曰腯還本位諸太祝巡牲一匝西面舉手
曰充俱還本位諸太祝與廩犧令以次牽牲就厨授太
官謁者引光禄卿詣厨省鼎鑊申視濯溉贊引引御史
就厨省饌具(太常卿以下每/事訖各還齋所)進饌者入徹籩豆簋鈃以
出享日未明十五刻太官令帥宰人以鸞刀割牲祝史
各取毛血每座共實一豆遂烹牲祝史洗肝於鬱鬯又
取膟膋每坐共實一豆俱置於饌所(膟膋腸/間脂也)
　　　　鑾駕出宫
前出宫三日本司宣攝内外各供其職守宫設從享羣
官五品以上次於承天門外東西朝堂如常前二日太
樂令設宫懸之樂於殿庭如常儀(駕出懸/而不作)享日未明七
刻搥一鼓為一嚴(三嚴時節前一/日侍中奏裁)侍中奏開宫殿門及
城門未明五刻搥二鼓為再嚴侍中版奏請中嚴奉禮
設従享羣官五品以上位文官於東朝堂之前西向武
官於西朝堂之前東向俱重行北上從享官五品以上
俱集朝堂次各服其服(其六品以下及介公酅公九廟/子孫褒聖侯諸方客使等並駕)
(發之前預赴享所/俱就次各服其服)所司陳大駕鹵簿如别儀未明二刻
搥三鼓為三嚴諸衛之屬各督其隊與鈒戟以次入陳
於殿庭謁者引從享羣官各就朝堂前位諸侍衛之官
各服其器服侍中中書令以下俱詣西階奉迎(侍中負/璽如式)
乗黄令進玉輅於太極殿西階之前南向千牛將軍一
人執長刀立於輅前北向黄門侍郎一人在宫臣之前
贊者二人又在黄門侍郎之前侍中版奏外辦太僕卿
奮衣而升正立執轡皇帝衮冕乗輿以出降自西階稱
警蹕如常儀千牛將軍前執轡皇帝升路太僕卿立授
綏侍中中書令以下夾侍如常黄門侍郎進當鑾駕前
跪奏稱黄門侍郎臣某言請鑾駕發引俯伏興退復位
(黄門侍郎奏請皆進當鑾駕前/跪奏稱某官臣某言訖俯伏興)鑾駕動稱警蹕黄門侍
郎與贊者夾引以出千牛將軍夾輅而趨駕出承天門
至侍臣上馬所黄門侍郎奏稱請鑾駕權停勅侍臣上
馬侍中前承制退稱制曰可黄門侍郎退稱侍臣上馬
贊者承傳文武侍臣皆上馬諸侍衛之官各督其屬左
右翊駕在黄麾内符寳郎奉六寳與殿中監後部從在
黄鉞内侍中中書令以下夾侍於輅前贊者在供奉官
人内侍臣上馬畢黄門侍郎奏稱請勒車右升侍中前承
制退稱制曰可黄門侍郎退復位千牛将軍升訖黄門侍
郎奏稱請鑾駕發引退復位鑾駕動稱警蹕鼓傳音如
常不鳴鼓吹不得諠譁其從享之官在𤣥武隊後如常
儀
　　　　晨祼
享日未明四刻諸享官各服其服太廟令良醖令各帥
其屬入實樽罍(雞彜及諸齊之上樽皆實以明水山罍之上/樽實以𤣥酒鳥彝實以鬰鬯犧樽實以汎齊)
(象樽實以醴齊著樽實以盎齊壺樽實以/醍齊太樽實以沈齊山罍實以清酒也)太官令帥進饌者
實諸籩豆簋簠未眀三刻奉禮帥賛者先入就位賛引引
御史博士太廟令太祝宫闈令及令史祝史與執樽罍篚
羃者入自東門當階間重行北面西上立定奉禮曰再
拜贊者承傳(凡奉禮有詞/贊者皆承傳)御史以下皆再拜訖執樽罍
篚冪者各就位贊引引御史諸太祝詣東階各就位太
廟令帥其屬陳瑞物於廟庭太階之西上瑞為前列次
瑞次之下瑞為後列又陳伐國所得寳器上次先後亦
如之皆北面西上俱藉以席(所司皆/各守之)未明二刻陳腰輿
於東階之東毎室各二皆西向北上立定贊引引御史
太廟令太祝宫闈令帥内外執事者以腰輿自東陛升
詣獻祖室入開埳室太祝宫闈令奉出神主各置於輿
出詣座前奉神主置於位訖引太廟令以下次奉出懿
祖次奉出太祖次奉出代祖次奉出髙祖次奉出太宗
次奉出髙宗次奉出中宗次奉出睿宗神主置於座如
獻祖之儀(皇祖妣以下神主皆宫/闈令奉出俱並座處右)訖引太廟令以下降復
位駕將至謁者贊引各引享官通事舎人分别九廟子
孫及從祀羣官諸方客使先至者俱就門外位駕至大
次門外迴輅南向將軍降立於輅右侍中進當鑾駕前
跪奏稱侍中臣某言請降輅俯伏興還侍位皇帝降輅
乗輿之大次繖扇華盖侍衛如常儀太祝令以祝版進
御署訖近臣奉出太廟令受各奠於坫謁者引文武五
品以上従享之官皆就門外位太樂令帥工人二舞入就位
文舞入陳於懸内武舞立於懸南道西(其升堂者脱屨/於下降納如常)謁者
引司空入就位立定奉禮曰再拜司空再拜訖謁者引
詣東陛升堂行掃除於上降行樂懸於下訖引復位初
司空行樂懸謁者贊引各引享官及九廟子孫從享羣
官諸方客使次入就位皇帝停大次半刻頃太常博士
引太常卿立於大次門外當門北向侍中版奏外辦皇
帝出次華盖侍衛如常儀(侍中負璽/陪從如式)博士引太常卿太
常卿引皇帝(凡太常卿前導/皆博士先引)至廟門外殿中監進鎮珪
皇帝執鎮珪華盖仗衛停於門外近侍者從入如常皇
帝至版位西向立(每立定太常卿與/博士退立於左)太常卿前奏稱請再拜
退復位皇帝再拜奉禮曰衆官再拜衆官在位者皆再
拜(其先拜/者不拜)太常卿前奏有司謹具請行事退復位恊律
郎跪俯伏舉麾(凡取物者皆跪俯伏而取/以興奠物則奠訖而後興)鼓柷奏永和
之樂乃以黄鐘為宫大吕為角太蔟為徴應鐘為羽作
文徳之舞樂舞九成(黄鍾三奏大吕太/蔟應鍾各再奏)偃麾戛敔樂止(凡樂/皆協)
(律郎舉麾工鼓柷而後/作偃麾戛敔而後止)太常卿前奏稱請再拜退復位
皇帝再拜奉禮曰衆官再拜衆官在位者皆再拜太常
卿引皇帝詣罍洗太和之樂作(皇帝每行皆/作太和之樂)皇帝至罍
洗樂止侍中跪取􁙐興沃水又侍中跪取盤承水皇帝
搢鎮珪(凡受物則搢鎮珪/奠訖執珪俯伏興)皇帝盥手黄門侍郎跪取巾
於篚興進皇帝􁉄手訖黄門侍郎受巾跪奠於篚黄門
侍郎又取瓚於篚興進皇帝受瓚侍中酌罍水又侍中
奉盤皇帝洗拭瓚訖侍中奠盤􁙐黄門侍郎受巾奠於
篚皆如常太常卿引皇帝樂作皇帝升自阼階樂止侍
中中書令以下及左右侍衛量人從升(以下皆/如之)太常卿
引皇帝詣獻祖樽彛所執樽者舉羃侍中贊酌鬱鬯酒
訖登歌作肅和之樂以圜鐘之均(自後登歌/皆歌圜鐘)太常卿引
皇帝詣獻祖神坐前北面跪以鬯祼地奠之俯伏興太
常卿引皇帝少退北面再拜訖太常卿引皇帝詣懿祖
樽彛所執樽者舉羃侍中取瓚於坫進皇帝受瓚侍中
贊酌鬱鬯酒訖太常卿引皇帝詣懿祖神座前南向跪
以鬯祼地奠之俯伏興太常卿引皇帝少退南向再拜
訖太常卿引皇帝次祼太祖次祼代祖次祼髙祖次祼
太宗次祼髙宗次祼中宗次祼睿宗皆如上儀登歌止太常
卿引皇帝樂作皇帝降自阼階還版位西向立樂止初羣官
再拜訖祝史各奉毛血之豆及肝膋之豆立於東門外齋郎
奉爐炭蕭稷黍各立於肝膋之後於登歌止祝史奉毛血肝
膋與奉爐炭蕭稷黍者以次入自正門升自泰階諸太祝各
迎取毛血肝膋於階上俱入奠於神座前祝史太祝立於樽
所齋郎奉爐炭皆置於室户外之左其蕭稷黍各置於爐炭
下降自阼階以出諸太祝俱取肝出户燔於爐炭還樽所
　　　　饋食
皇帝既升祼太官令出帥進饌者奉饌陳於東門之外重行
西向以南為上謁者引司徒出詣饌所司徒奉獻祖之俎初
皇帝既至位樂止太官令引饌入自正門俎初入門雍和之
樂作以無射之均(自後接神之樂/堂下皆奏無射)饌至泰階樂止祝史俱進
徹毛血之豆降自阼階以出饌升諸太祝迎引於陛上各設
於神座前(籩豆盖羃先徹乃升簋/簠既奠却其葢於下)設訖謁者引司徒以下降
自阼階復位諸太祝各取蕭稷黍擩於脂燔於爐炭還樽所
太常卿引皇帝詣罍洗樂作皇帝至罍洗樂止皇帝盥手
洗爵侍中黄門侍郎贊洗如晨祼之儀訖太常卿引皇帝樂
作皇帝升自阼階訖樂止太常卿引皇帝詣獻祖樽彛所執
樽者舉羃侍中取爵於坫進前皇帝受爵侍中贊酌汎齊
訖光大之舞作太常卿引皇帝詣獻祖神座前北向跪奠爵
少東俯伏興太常卿又引皇帝取爵於坫酌汎齊訖太常卿
引皇帝詣神座前北向跪奠爵少西訖太常卿引皇帝少退
北向立樂止太祝持版進於神座之右東面跪讀祝文曰維
某年嵗次月朔日子孝曾孫開元神武皇帝某敢昭告於獻
祖宣皇帝祖妣宣莊皇后張氏晷度環周嵗序云及永懐追
慕伏增逺感謹以一元大武柔毛剛鬛明粢薌合薌萁嘉蔬
嘉薦泛齊肅雍明獻祗薦禘事尚饗(餘室祝文准此/太祖以下稱臣)訖興皇
帝再拜訖初讀祝文訖太祝進奠版於神座出還樽所皇帝
拜訖樂止太常卿引皇帝詣懿祖樽彛所執樽者舉羃侍中
取爵於坫進前皇帝受爵侍中贊酌汎齊訖長發之舞作太
常卿引皇帝詣懿祖神座前南向跪奠爵少西俯伏興太常
卿又引皇帝出取爵於坫酌汎齊訖太常卿引皇帝詣神
座前南向跪奠爵少東興太常卿引皇帝少退南向立樂
止太祝持版進於座右西面跪讀祝文訖興皇帝再拜訖
又再拜初讀祝文訖樂作太祝進奠版於神座還樽所太
常卿引皇帝詣太祖樽彛所執樽者舉羃侍中取爵於坫
進前皇帝受爵侍中贊酌汎齊訖太常卿引皇帝詣神座
前北向跪奠爵少東俯伏興太常卿又引皇帝取爵於坫
酌汎齊訖太常卿引皇帝詣神座前北向跪奠爵少西訖
興太常卿引皇帝少退北向立樂止太祝持版進於座右東
面讀祝文訖興皇帝再拜訖又再拜初讀祝文訖樂作太祝
持版奠於神座出還樽所皇帝拜訖樂止太常卿引皇帝詣
代祖樽彛所執樽者舉羃侍中取爵於坫進前皇帝受爵侍
中贊酌汎齊訖大成之舞作太常卿引皇帝詣代祖神座前
南向跪奠爵少西俯伏興太常卿又引皇帝取爵於坫酌
汎齊訖太常卿引皇帝進詣神座前南向跪奠爵少東訖
興太常卿引皇帝少退南向立樂止太祝持版進於座右
西向跪讀祝文訖興皇帝再拜訖又再拜初讀祝文訖
樂作太祝進奠版於神座還樽所皇帝拜訖樂止太常
卿引皇帝詣髙祖樽彛所執樽者舉羃侍中取爵於坫
進前皇帝受爵侍中贊酌汎齊訖大明之舞作太常卿引
皇帝詣髙祖神座前北面跪奠爵少東俯伏興太常卿
引皇帝取爵於坫酌汎齊訖太常卿引皇帝進詣神座
前北向跪奠爵少西訖興太常卿引皇帝少退北向立
樂終八節止太祝持版進於座右東面跪讀祝文訖興
皇帝再拜訖又再拜初讀祝文訖樂作太祝進奠版於
神座還樽所皇帝拜訖曲終樂止太常卿引皇帝詣太
宗樽彛所執樽者舉冪侍中取爵於坫進前皇帝受爵
侍中贊酌汎齊訖崇徳之舞作太常卿引皇帝進詣太
宗神座前南向跪奠爵少西俯伏興太常卿引皇帝出
取爵於坫酌汎齊訖太常卿引皇帝進詣神座前南向
跪奠爵少東訖興太常卿引皇帝少退南向立樂終八
節止太祝持版進於座右西面跪讀祝文訖興皇帝再
拜訖又再拜初讀祝文訖樂作太祝進奠版於神座還
樽所皇帝拜訖曲終樂止太常卿引皇帝詣髙宗樽彛
所執樽者舉冪侍中取爵於坫進前皇帝受爵侍中贊酌
汎齊訖鈞天之舞作太常卿引皇帝進髙宗神座前北
向跪奠爵少東俯伏興太常卿又引皇帝取爵於坫酌
汎齊訖太常卿又引皇帝進神座前北向跪奠爵少西
俯伏興太常卿引皇帝少退北向立樂終八節止太
祝持版進於座右東向跪讀祝文訖興皇帝再拜訖又
再拜初讀祝文訖樂作太祝進奠版於神座還樽所皇
帝再拜訖樂止太常卿引皇帝詣中宗樽彛所執樽者
舉冪侍中取爵於坫進前皇帝受爵侍中贊酌汎齊訖文
和之舞作太常卿引皇帝進中宗神座前南面跪奠爵
少西俯伏興太常卿引皇帝取爵於坫酌汎齊訖太常
卿引皇帝進神座前南向跪奠爵少東俯伏興太常卿
引皇帝少退南向立樂終八節止太祝持版進於座右
西向跪讀祝文訖興皇帝再拜訖又再拜初讀祝文訖
樂作太祝進奠版於神座還樽所皇帝拜訖曲終樂止
太常卿引皇帝詣睿宗樽彛所執樽者舉羃侍中取爵
於坫進前皇帝受爵侍中贊酌汎齊訖景雲之舞作太常
卿引皇帝進睿宗神座前南向跪奠爵少西俯伏興太
常卿又引皇帝取爵於坫酌汎齊訖太常卿引皇帝進
神座前南向跪奠爵少東俯伏興太常卿引皇帝少退南
向立樂終八節止太祝持版進於神座之右西面跪讀
祝文訖興皇帝再拜訖又再拜初讀祝文訖興樂作太祝
進奠版於神座還樽所皇帝拜訖曲終樂止太常卿引
皇帝詣東序西向立夀和之樂作皇帝獻將畢謁者引
司徒詣東階升立於前楹間北面東上皇帝獻訖諸
太祝各以爵酌上樽福酒合置一爵一太祝持爵授
侍中侍中受爵北向進皇帝再拜受爵跪祭酒啐
酒奠爵俯伏興諸太祝各帥齊郎持爼進太祝減神前
三牲胙肉(各取前脚/第二骨)加於俎又以籩取稷黍飯還樽所
以胙肉各共置一俎上以飯共置一籩以飯授司徒司
徒奉進皇帝受以授左右太祝又以胙肉授司徒司徒受俎
以次進皇帝每受以授左右賛引謁者引司徒降復位皇
帝跪取爵遂飲卒爵侍中進受虚爵以授太祝復於坫
皇帝俯伏興再拜樂止太常卿引皇帝樂作皇帝降自
阼階還版位西向立樂止文舞出鼓柷作舒和之樂出
訖戛敔樂止武舞入鼓柷作舒和之樂立定戞敔樂止
初皇帝將復位謁者引太尉詣罍洗盥手洗爵訖謁者
引太尉升自阼階詣獻祖樽彛所執樽者舉羃太尉酌
醴齊武舞作謁者引太尉詣獻祖神座前北向跪奠爵
少東興謁者引太尉北向再拜謁者又引太尉取爵於
坫酌醴齊訖謁者引太尉詣神座前北向跪奠爵少西
訖興謁者引太尉少退北面再拜訖謁者引太尉次詣
懿祖樽彛所取爵於坫執樽者舉羃太尉酌醴齊訖謁
者引太尉詣懿祖神座前南向跪奠爵少西興謁者引
太尉少退南向再拜謁者又引太尉取爵於坫酌醴齊
訖謁者引太尉詣神座前南向跪奠爵少東訖興謁者
引太尉少退南面又再拜訖謁者又引太尉次獻太祖
次獻代祖次獻髙祖次獻太宗次獻髙宗次獻中宗次
獻睿宗並如上儀訖謁者引太尉詣東序西向立諸太祝各
以爵酌罍福酒合置一爵一太祝持爵進太尉之左北向立
太尉再拜受爵跪祭酒遂飲卒爵太祝進受虚爵復於坫太
尉興再拜謁者引太尉降復位初太尉獻将畢謁者引光禄
卿詣罍洗盥洗升酌盎齊終獻如亞獻之儀訖引光禄卿降
復位武舞止登歌作雍和之樂諸太祝各入室徹豆還
樽所(徹者籩豆各一/少移於故處)登歌止奉禮曰賜胙贊者唱衆官
再拜衆官在位者皆再拜(已飲福/者不拜)永和之樂作太常卿
前奏稱請再拜退復位皇帝再拜奉禮曰衆官再拜衆
官在位者皆再拜樂一成止太常卿前奏禮畢太常卿
引皇帝還大次樂作皇帝出門樂止殿中監前受鎮珪
華盖侍衛如常儀謁者贊引各引享官九廟子孫及從
享羣官諸方客使以次出贊引引御史太祝以下俱復
執事位立定奉禮曰再拜御史以下皆再拜贊引引出
工人二舞以次出太廟令與太祝宫闈令納神主如常
儀其祝版燔於齋坊
　　　　祭七祀(其日總祀/如臘享)
　　　　功臣配享(如祫/享儀)
　　　　鑾駕還宫
皇帝既還大次侍中版奏請解嚴(將士不得/輙離部位)皇帝停大
次一刻頃搥一鼓為一嚴轉仗衛於還塗如来儀三刻
頃搥二鼓為再嚴將士布隊仗侍中版奏請中嚴皇帝
服通天冠綘紗袍諸享官服朝服五刻頃搥三鼓為三
嚴謁者贊引各引享官客使序立於大次前近南文武
近臣詣大次奉迎乗黄令進金輅於大次門外南向千
牛將軍立於路右侍中版奏外辦太僕卿升執轡皇帝
乗輿出次繖扇侍衛警蹕如常儀皇帝升輅太僕卿立
授綏黄門侍郎奏稱請鑾駕發引退復位鑾駕動稱警
蹕如常儀黄門侍郎贊者夾引千牛將軍夾路而趨至
侍臣上馬所黄門侍郎奏稱請鑾駕權停勅侍臣上馬
侍中前承制退稱制曰可黄門侍郎退稱侍臣上馬贊
者承傳文武侍臣皆上馬畢黄門侍郎奏稱請勅車右
升侍中稱制曰可黄門侍郎退復位千牛將軍升訖黄
門侍郎奏稱請鑾駕發引退復位鼓傳音鑾駕動鼓吹
振作而還文武羣官皆從如来儀諸方客使便還館駕
至承天門至侍臣下馬所鑾駕權停文武侍臣皆下馬
千牛將軍降立於輅右訖鑾駕動千牛將軍夾路而趨
駕入嘉徳門太樂令令撞㽔賔之鐘左右五鐘皆應鼓
柷奏采茨之樂至太極門戛敔樂止入太極門鼓柷奏
太和之樂駕至横街北當東上閤廽輅南向侍中進當
鑾駕前跪奏稱侍中臣某言請降輅俯伏興還侍位皇
帝降輅乗輿以入繖扇侍衛警蹕如常儀侍臣從至閤
戞敔樂止初文武羣官至東朝堂通事舎人承㫖勅羣
官並還皇帝既入侍中版奏請解嚴叩鉦將士各還其
所
　大唐開元禮卷四十一
欽定四庫全書
　大唐開元禮卷四十二　　唐　蕭嵩等　撰
　　吉禮
　　　禘享於太廟有司攝事
　　　齋戒　　　　　　　陳設
　　　省牲器　　　　　　晨祼
　　　饋食　　　　　　　祭七祀
　　　　齋戒
宗廟五年一禘以孟夏將享有司卜日如别儀享前七
日平明太尉誓百官於尚書省曰某月某日禘於太廟
各揚其職不供其事國有常刑凡預享之官散齋四日
致齋三日(散齋皆於正寢致齋二日於本司/一日於享所其無本司者於享所)散齋理事
如故唯不弔䘮問疾不作樂不判署刑殺文書不行刑
罰不預穢惡致齋唯享事得行其餘悉斷其享官已齋
而闕者通攝行事致齋之日官給酒食及明衣各習
禮於齋所光禄卿監取明水火(太官令取水於陰鑒取/火於陽燧火以供㸑水)
(以實/樽)前享一日諸衛令其屬未後一刻各以其方器服
守衛廟門(毎門二人/每隅一人)與太樂工人俱清齋一宿
　　　　陳設
前享三日守宫設享官公卿以下次於齋坊之内前享
二日太樂令設宫懸之樂於廟庭東方西方磬簴起北
鐘簴次之南方北方磬簴起西鐘簴次之設十二鎛鐘
於編懸之間各依辰位樹路鼔於北懸之内道之左右
植建鼓於四隅置柷敔於懸内柷在左敔在右設歌鐘
歌磬於廟堂之上前楹間北向磬簴在西鐘簴在東其
匏竹者立於階間重行北向相對為首(凡懸皆展/而編之)諸工
人各位於懸後東方西方以北為上南方北方以西為
上右校清掃内外前享一日奉禮設享官公卿位於東
門之内道北執事位於道南每等異位俱重行西面以
北為上設御史位於廟堂之下一在東南西向一在西南
東向令史各陪其後設奉禮位於樂懸東北贊者二人
在南差退俱西面設恊律郎位於廟堂之上前楹近西東
向設太樂令位於北懸之間北向設門外位享官公卿
以下皆於東門之外道南毎等異位重行北面西上設
牲牓於東門之外當門西向以南為上設廪犧令位於牲
西南史陪其後俱北向設諸太祝位於牲東各當牲後
祝史陪其後俱西向設太常卿省牲位於牲前近北又
設御史位於太常卿之西俱南向設樽彛之位於廟堂
之上下每座鷄彛一烏彛一犧樽二著樽二壺樽二在
堂上皆於神座之左(各有坫馬/以置瓚爵)其太樽二山罍四皆在
堂下階間北面西上設簋簠鈃登籩豆之位於廟堂之
上俱東側階之北每座四簋居前四簠次之次以六登
次以六鈃籩豆為後每座異之皆以南為上屈陳而下
設洗於東南北向罍水在洗東篚在洗西南肆(篚實以/珪瓚巾)
(爵/)執樽罍篚羃者各位在樽罍篚羃之後享日未明五
刻太廟令服其服布昭穆之座於户外自西序以東獻祖太
祖髙祖髙宗座皆北廂南向懿祖代祖太宗中宗睿宗
座皆南廂北向每座皆黼扆莞席紛純藻席畫純次席
黼純左右几
　　　　省牲器
省牲之日午後十刻廟所諸衛之屬禁斷行人晡後二
刻太廟令丞帥府史三人及齋郎以樽坫罍洗篚羃及
籩豆簋簠鈃登入設於位加以巾盖(諸器物皆濯而陳/之其升者自東階)晡
後三刻諸太祝與廩犧令以牲就牓位謁者引太常卿
贊引引御史入詣東階升遍視滌濯於上(凡導引者每/曲一逡巡於)
(視濯執樽者/舉羃告潔)訖引降就省牲位南向立廩犧令少前曰
請省牲退復位太常卿省牲廩犧令又前北面舉手曰
腯還本位諸太祝各巡牲一匝西面舉手曰充俱還本
位諸太祝與廩犧令以次牽牲詣厨授太官謁者引光
禄卿省鼎鑊申視濯溉贊引引御史就厨省饌具(太常/卿以)
(下每事訖/各還齋所)進饌者入徹籩豆簋簠鈃登以出享日未明十
五刻太官令帥宰人以鸞刀割牲祝史各取毛血每座
共實一豆遂烹牲祝史洗肝於鬱鬯又取膟膋每座共實
一豆俱置於饌所(膟膋腸/間脂)
　　　　晨祼
享日未明四刻諸享官各服其服太廟令良醖令各帥
其屬入實樽罍(雞彜及諸齊之上尊皆實以眀水山罍之上尊/實以𤣥酒鳥尊實以鬰鬯犧尊實以汎齊象尊)
(實以醴齊著樽實以盎齊壺樽實以/醍齊太尊實以沈齊山罍實以清酒)大官令帥進饌者實諸籩
豆簋簠未明三刻奉禮帥贊引者先入就位贊引引御
史太祝愽士宫闈令及令史祝史與執樽罍篚羃者入
自東門當階間重行北面西上立定奉禮曰再拜贊者
承傳(凡奉禮有詞/贊者皆承傳)御史以下皆再拜訖執樽罍篚羃者
各就位贊引引御史諸太祝詣東陛升堂行掃除於上
令史祝史行掃除於下訖引降復位太廟令帥其屬陳
瑞物於廟庭泰階之西上瑞為前列次瑞次之下瑞為
後列又陳伐國所得寳器上次先後亦如之皆北向西上俱
藉以席(所司各/守之)未眀二刻陳腰輿於東陛之東每室各二皆
西向北上立定贊引引太廟令太祝宫闈令師内外執事
者以腰輿自東陛升堂詣獻祖室入開埳室太祝宫闈
令奉出神主置於輿詣座前奉神主置於座訖引太廟
令以下次奉出懿祖次奉出太祖次奉出代祖次奉出
髙祖次奉出太宗次奉出中宗次奉出睿宗神主置於
座皆如獻祖之儀(以下皇祖妣神主皆宫闈/令奉出俱並䖏俱在右)訖引太廟令
以下降復位未明一刻謁者贊引各引享官俱就東門
外位太樂令率工人二舞次入就位文舞入陳於懸
内武舞立於懸南道西(其升堂座者皆脫屨/於下降納如掌儀)謁者引司
空入就位立定奉禮曰再拜司空再拜謁者引司空詣
東陛升堂行掃除於上降行樂懸於下訖引復位初司
空行樂懸謁者贊引各引獻享官以下次入就位立定
奉禮曰衆官再拜衆官在位者皆再拜(其先拜/者不拜)謁者進
太尉之左白有司謹具請行事退復位恊律郎跪俯伏
舉麾(凡取物者皆跪俯伏而取以興/奠物則奠訖俯伏而後  興)鼓柷奏永和之樂
乃以黄鐘為宫大吕為角太蔟為徴應鐘為羽作文舞
之舞樂舞九成(黄鐘三奏大吕太/蔟應鐘各再奏)偃麾戛敔樂止(凡樂/皆恊)
(律郎舉麾工鼓柷而後/作偃麾戛敔而後止)奉禮曰衆官再拜衆官在位者皆再拜謁
者引太尉詣罍洗盥手洗瓚訖謁者引太尉升自東陛
詣獻祖樽彛所執樽者舉羃太尉酌鬱酒訖登歌作肅
和之樂以圜鐘之均(自後登歌/皆歌圜鐘)謁者引太尉詣獻祖神
座前北向跪以鬯祼地奠之興謁者引太尉北向再
拜訖謁者引太尉詣懿祖樽彛所取瓚於坫執樽者舉
羃太尉酌鬱酒訖謁者引太尉詣懿祖神座前南向跪
以鬯祼地奠之興謁者引太尉南向再拜訖謁者引
太尉次祼太祖次祼代祖次祼髙祖次祼太宗次祼髙
宗次祼中宗次祼睿宗並如上儀訖登歌止謁者引太
尉降復位初衆官拜訖祝史各奉毛血及肝膋之豆立
於東門外齋郎奉爐炭蕭稷泰各立於肝膋之後於登
歌止祝史奉毛血肝膋與奉爐炭蕭稷黍者以次入自
正門升自泰階諸太祝各迎取毛血肝膋於階上俱入
奠於神座前祝史退立於樽所齋郎奉爐炭皆置於室
户外之左其蕭稷黍各置於爐炭下降自阼階以出諸
太祝俱取肝膋出户燔於爐炭還樽所
　　　　饋食
太尉既升祼太官令出帥進饌者奉饌陳於東門之外
重行西向以南為上謁者引司徒出詣饌所奉獻祖之
俎初太尉既至位太官令引饌入自正門俎初入門雍
和之樂作以無射之均(自後接神之樂/堂下皆奏無射)饌至泰階樂止
祝史俱進徹毛血之豆降自阼階以出饌升諸太祝迎
引於陛上各設於神座(籩豆盖羃先徹乃升簋/簠既奠却其盖於下)設訖謁
者引司徒以下降自阼階復位諸太祝各取蕭稷黍擩
於脂燔於爐炭還樽所謁者引太尉詣罍洗盥手洗爵訖
謁者引太尉升自阼階詣獻祖樽彛所執樽者舉羃太
尉酌汎齊訖光大之舞作謁者引太尉詣獻祖神座前
北向跪奠爵少東興謁者又引太尉取爵於坫酌汎齊
訖北向跪奠爵少西興謁者引太尉少退北向立樂止
太祝持版進於座右東面跪讀祝文曰維某年嵗次月
朔日子孝曾孫開元神武皇帝某謹遣太尉某官封
臣某敢昭告於獻祖宣皇帝祖妣宣莊皇后張氏晷運
環周嵗序云及永懷追慕伏增逺感謹以一元大武柔
毛剛鬛明粢薌合薌萁嘉蔬嘉薦醴齊肅雍明獻祗薦
禘事尚饗(餘室祝文准此/太祖以下稱臣)訖興太尉再拜訖又再拜初
讀祝文訖樂作太祝入奠版於神座還樽所太尉拜訖
樂止謁者引太尉詣懿祖樽彛所取爵於坫執樽者舉
冪太尉酌汎齊訖長發之舞作謁者引太尉詣懿祖神
座前南向跪奠爵少西興謁者又引太尉取爵於坫酌
汎齊訖南向跪奠爵少東興謁者又引太尉少退南向
立樂止太祝持版進於座右西向跪讀祝文訖興太尉再
拜又再拜初讀祝文訖樂作太祝進奠版於神座還樽
所太尉拜訖樂止謁者引太尉詣太祖樽彛所取爵於
坫執樽者舉羃太尉酌汎齊訖大政之舞作謁者引太
尉詣太祖神座前北向跪奠爵少東興謁者又引太尉
取爵於坫酌汎齊訖北向跪奠爵少西興謁者又引太
尉少退北向立樂止太祝持版進於座右東向跪讀祝
文訖興太尉再拜訖又再拜初讀祝文訖樂作太祝進
奠版於神座還樽所太尉拜訖樂止謁者引太尉詣代
祖樽彛所取爵於坫執樽者舉羃太尉酌汎齊訖大成
之舞作謁者引太尉詣代祖神座前南向跪奠爵少西
興謁者引太尉取爵於坫酌汎齊訖南向跪奠爵少東
興謁者引太尉少退南向立樂止太祝持版進於座右
西向跪讀祝文訖興太尉再拜訖又再拜初讀祝文訖樂
作太祝進奠版於神座還樽所太尉拜訖樂止謁者引
太尉詣髙祖樽彛所取爵於坫執樽者舉羃太尉酌汎
齊訖大明之舞作謁者引太尉詣髙祖神座前北向跪
奠爵少東興謁者又引太尉取爵於坫酌汎齊訖北向
跪奠爵少西興謁者引太尉少退北向立樂止太祝持
版進於座右東向跪讀祝文訖興太尉再拜訖又再拜
初讀祝文訖樂作太祝進奠版於神座還樽所太尉拜
訖樂止謁者引太尉詣太宗樽彛所取爵於坫執樽者
舉羃太尉酌汎齊訖崇徳之舞作謁者引太尉詣太宗
神座前南向跪奠爵少西興謁者又引太尉取爵於坫
酌汎齊訖南向跪奠爵少東興謁者引太尉少退南向
立樂止太祝持版進於座右西向跪讀祝文訖興太尉
再拜訖又再拜初讀祝文訖樂作太祝入奠版於神座
還樽所太尉拜訖樂止謁者引太尉詣髙宗樽彛所取
爵於坫執樽者舉羃太尉酌汎齊訖鈞天之舞作謁者
引太尉進髙宗神座前北向跪奠爵少東興謁者又引
太尉取爵於坫酌汎齊訖北向跪奠爵少西興謁者引
太尉少退北向立樂止太祝持版進於座右東向跪讀
祝文訖興太尉再拜訖又再拜初讀祝文訖樂作太祝
進奠版於神座前還樽所太尉拜訖樂止謁者引太尉
詣中宗樽彛所取爵於坫執樽者舉羃太尉酌汎齊訖
文和之舞作謁者引太尉進中宗神座前南向跪奠爵
少西興謁者又引太尉取爵於坫酌汎齊訖南向跪奠
爵少東訖興謁者引太尉少退南向立樂止太祝持版
進於座右西向跪讀祝文訖興太尉再拜訖又再拜初
讀祝文訖樂作太祝進奠版於神座還樽所太尉拜訖
樂止謁者引太尉詣睿宗樽彛所取爵於坫執樽者舉
羃太尉酌汎齊訖景雲之舞作謁者引太尉進睿宗神
座前南向跪奠爵少西興謁者又引太尉取爵於坫酌
汎齊訖南向跪奠爵少東訖興謁者引太尉少退南向
立樂終八節止太祝持版進於座右西向跪讀祝文訖
興太尉再拜訖又再拜初讀祝文訖樂作太祝進奠版
於神座還樽所太尉拜訖曲終樂止謁者引太尉進詣
東序西向立諸太祝各以爵酌罍福酒合置一爵一太
祝持爵進太尉之左北向立太尉再拜受爵跪祭酒啐
酒奠爵興諸太祝各帥齋郎進俎太祝減神座前三牲
胙肉(皆取前脚/第三骨)加於俎又以籩取稷黍飯興還樽所以
胙肉共置一俎上以飯共置一籩以飯授太尉太尉受
以授齋郎又以三牲胙肉授太尉太尉每受以授齋郎
太尉跪取爵遂飲卒爵太祝進受爵復於坫太尉興再
拜謁者引太尉降復位文舞出鼔柷作舒和之樂出訖
戛敔樂止武舞入鼔柷作舒和之樂立定戛敔樂止初
太尉將復位謁者引太常卿詣罍洗盥手洗爵訖謁者
引太常卿升自阼階詣獻祖樽彛所執樽者舉羃太常
卿酌汎齊訖謁者引太常卿詣獻祖神座前北面跪奠
爵少東太常卿再拜訖興謁者引太常卿取爵於坫酌
汎齊訖詣神座前北面跪奠爵少西興又再拜謁者引
太常卿詣懿祖樽彛所執樽者舉羃太常卿酌醴齊訖
謁者引大常卿詣懿祖神座前南面跪奠爵少西訖興
太常卿再拜訖興謁者又引太常卿取爵於坫酌醴齊
訖謁者引太常卿詣神坐前南面跪奠爵少東訖興又
再拜謁者引太常卿次獻太祖次獻代祖次獻髙祖次
獻太宗次獻髙宗次獻中宗次獻睿宗並如上儀訖謁
者引太常卿詣東序西向立諸太祝各以爵酌罍福酒
合置一爵一太祝持爵進太常卿之左北向立太常卿
再拜受爵跪祭酒遂飲卒爵太祝進受爵復於坫太常
卿興再拜訖謁者引太常卿降復位初太常卿獻將畢
謁者引光禄卿詣罍洗盥手洗爵酌盎齊終獻如亞獻
之儀訖引光禄卿降復位武舞止登歌作諸太祝各進
徹豆還樽所(徹者籩豆各一/少移於故處)登歌止奉禮曰賜胙贊者
唱衆官再拜衆官在位者皆再拜(已飲福受/胙者不拜)永和之樂
作奉禮曰衆官再拜衆官在位者皆再拜樂一成止謁
者進太尉之左白禮畢謁者贊引各引享官以次出贊
引引御史太祝以下俱復執事位立定奉禮曰再拜御
史以下皆再拜贊引引出工人二舞以次出太廟令與
太祝宫闈令帥腰輿升納神主如常儀其祝版燔於齋
坊
　　　　祭七祀(其日總祭/如臘享)
　　　　功臣配享(依祫/享儀)
　
　
　
　
　
　大唐開元禮卷四十二
欽定四庫全書
　大唐開元禮卷四十三　　唐　蕭嵩等　撰
　　吉禮
　　　肅明皇后廟時享有司攝事
　　　齋戒　　　　　　　陳設
　　　省牲器　　　　　　晨祼
　　　饋食
　　　　齋戒
將享有司卜日如别儀前享七日平明太尉誓百官於
尚書省曰某月某日時享於肅明皇后廟各揚其職不
供其事國有常刑凡預享之官散齋四日致齋三日(散/齋)
(皆于正寝致齋二日于本司一/日于齋坊無本司者皆于齋坊)散齋理事如舊唯不弔
喪問疾不作樂不判署刑殺文書不行刑罰不預穢惡
致齋唯享事得行其餘悉斷其享官已齋而闕者通攝
行事諸享官致齋之日給酒食及明衣各習禮於齋所
光禄卿監取明水火(太官令取水于陰鑒取火于/陽燧火以供爨水以實樽)前享
一日諸衛令其屬未後一刻各以其方器服守衛廟門
(每門二人/每隅一人)與太樂工人俱清齋一宿
　　　　陳設
前享三日右校清掃内外守宫設享官公卿以下次於
齋坊之内前享二日太樂令設官懸之樂於廟庭東方
西方磬簴起北鐘簴次之南方北方磬簴起西鐘簴次
之設十二鎛鐘於編懸之間各依辰位樹路鼓於北懸
之内道之左右植建鼓於四隅置柷敔於懸内(柷在左/敔在右)
設歌鐘歌磬於廟堂之上前楹間北向磬簴在西鐘簴
在東其匏竹者立於階間重行北向相對為首(凡懸皆/展而編)
(之/)諸工人各位於懸後東方西方以北為上南方北方
以西為上前享一日奉禮設享官公卿位於東門之
内道北執事位在道南每等異位俱重行西向以北為
上設御史位於廟堂之下一位於東南西向一位於西
南東向令史各於其後設奉禮位於樂懸東北贊者二
人在南差退俱西面設恊律郎位於廟堂之上前楹間
近西東向設太樂令位於北懸之間北向設門外位享
官公卿以下皆於東門之外道南每等異位重行北面
西上設牲牓於東門之外當門西向以南為上設廩犧
令位在牲西南史陪其後俱北向設太祝位於牲東當
牲後祝史陪其後俱西向設太常卿省牲位於牲前近北
又設御史位在太常卿之西俱南向設樽彜之位於廟堂
之上前楹間於室户之左北向春夏雞彜一鳥彜一犧樽
二象樽二山罍二秋冬斚彜一黄彜一著樽二壺樽二山
罍二皆加勺羃羃皆以黼皆西上各有坫(以置/瓚爵)設簠簋鈃
登籩豆之位於堂上俱東側階之北四簋居前四簠
次之次以六登次以六鈃籩豆為後皆以南為上屈陳
而下設洗於東階東南北向罍水在洗東篚在洗西南
肆(篚實以珪/瓚巾爵)執樽罍者位在樽罍之後
　　　　省牲器
省牲之日午後十刻廟所諸衛之屬禁斷行人太廟令
整拂神幄座晡後二刻太廟令帥府史二人及齋郎以
樽坫罍洗篚羃及籩豆鈃登入設於位加以巾蓋
(凡物噐皆/濯而陳之)晡後三刻太祝與廪犧令以牲就牓位謁
者引太常卿贊引引御史入詣東陛升遍視滌濯於上
(凡導引者每曲一逡巡于視/滌濯執樽者皆舉羃告潔)訖引降就省牲位南向立
廩犧令少前曰請省牲退復位太常卿省牲廩犧令又
前北面舉手曰腯還本位太祝巡牲一匝西面舉手曰
充還本位太祝與廩犧令以次牽牲詣厨授太官謁者
引光禄卿詣厨省鼎鑊申視濯溉贊引引御史就厨省
饌具(太常卿每事/訖各還齋所)進饌者入徹籩豆簋簠鈃登以出享
日未明十五刻太官令帥宰人以鸞刀割牲祝史取毛
血共實一豆遂烹牲祝史洗肝於鬱鬯又取膟膋共實
一豆置於饌所
　　　　晨祼
享日未明四刻諸享官各服其服太廟令良醖令各率
其屬入實樽罍(雞彜斚彜及犧樽象樽著樽壺樽之上/樽皆實以明水山罍之上樽實以𤣥酒)
(鳥彛黄彛實以鬱鬯犧樽實以醴/齊壺樽實以盎齊山罍實以清酒)太官令帥進饌者實
諸籩豆簋簠未明三刻奉禮帥贊者先入就位贊引引
御史博士太祝宫闈令及令史祝史與執樽罍篚羃者
各就位贊引引御史太祝詣東陛升堂行掃除於上令
史祝史行掃除於下訖引降復位未明二刻贊引引太
廟令太祝宫闈令詣東陛升堂太祝宫闈令入室開埳
奉出神主置於座引太廟令以下降復位未明一刻謁
者贊引各引享官俱就東門外位太樂令帥工人二舞
次入就位文舞入陳於懸内武舞立於懸南道西(其升/堂者)
(皆脱屨於下/降納如常)謁者引司空入就位立定奉禮曰再拜司
空再拜訖謁者引司空詣東陛升堂行掃除於上降行
樂懸於下訖引復位初司空行樂懸訖贊引引享官以
下次入就位立定奉禮曰衆官再拜衆官在位者皆再
拜訖謁者進太尉之左白有司謹具請行事退復位恊
律郎跪俯伏舉麾(凡取物者皆俯伏而取以/興奠物則奠訖而後興)鼓柷奏永
和之樂乃以黄鐘之均作文舞之舞樂舞九成(黄鐘三/奏大吕)
(太蔟應鐘/各再奏)偃麾戛敔樂止(凡樂舉麾而/作戞敔而止)奉禮曰衆官再
拜衆官在位者皆再拜謁者引太尉詣罍洗盥手洗瓚
訖謁者引太尉升自東階詣樽彛所執樽者舉羃太尉
酌鬱酒訖登歌作肅和之樂以圜鐘之宫謁者引太尉
入詣神座前北面跪以鬯祼地奠之興謁者引太尉出
北向再拜訖登歌止謁者引太尉降復位初衆官拜訖
祝史奉毛血及肝膋之豆立於東門外齋郎奉爐炭蕭
稷黍立於肝膋之後於登歌止祝史奉毛血肝膋與奉
爐炭蕭稷黍者以次入自正門升自泰階太祝迎毛血肝
膋於階上奠於神座前祝史退立於樽所齋郎以蕭黍
各置於爐炭下降自阼階以出太祝取肝膋出户燔於
爐炭還樽所
　　　　饋食
太尉既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉饌
初太尉既至位太官令引饌入自正門俎初入門雍和
之樂作以無射之均饌至階樂止祝史進徹毛血之豆
降自阼階以出饌升太祝迎引於階上設於神座前謁者
引司徒以下降自阼階復位太祝取蕭稷黍擩於脂燔於
爐炭還樽所贊者引太尉詣罍洗盥手洗爵訖升自阼
階詣樽彛所執樽者舉羃太尉酌醴齊訖坤貞之舞作
謁者引太尉入詣神座前北向跪奠爵出户北向立樂
止太祝持版進於室戸外之右東面跪讀祝文曰維某
年嵗次月朔日子孝子開元神武皇帝某謹遣攝太尉
某官臣某敢昭告於皇妣肅明皇后劉氏氣序流邁時
惟孟春永懷罔極伏增逺感謹以一元大武柔毛剛鬛
明粢薌合薌萁嘉蔬嘉薦醴齊敬修時享以申追慕尚
饗讀訖興太尉再拜訖又再拜初讀祝文訖樂作太祝
入奠版於神座出還樽所太尉拜訖樂止太祝以爵酌罍福
酒合置一爵一太祝持進太尉之左東向立太尉再拜受爵
跪祭酒啐酒奠爵興太祝減神前三牲胙肉(皆取前脚/第二骨)加於俎
又以籩取稷黍飯興還樽所以胙肉置一俎上以飯置
籩豆以飯授太尉太尉以授齋郎又以俎肉次授太尉
太尉每授即以授齋郎訖太尉跪取爵遂飲卒爵太祝
進受爵復於坫太尉興再拜謁者引太尉降復位文舞
出鼓柷作舒和之樂出訖戛敔樂止武舞入鼓柷作舒
和之樂立定戞敔樂止初太尉將復位謁者引太常卿
詣罍洗盥手洗爵訖升自阼階詣樽彛所執樽者舉羃
太常卿酌盎齊武舞作謁者引太常卿入詣神座前北面
跪奠爵謁者引太常卿出户北向再拜訖太祝以爵酌
罍福酒一爵持進太常卿之左北向立太常卿再拜受
爵跪祭酒遂飲卒爵太祝進受爵復於坫太常卿再拜
訖降復位太常卿獻將畢謁者引光禄卿詣罍洗盥手
洗爵酌盎齊之禮一如亞獻之儀訖光禄卿降復位武
舞止登歌作雍和之樂太祝入室徹豆還樽所(徹者籩/豆各一)
(少移於/故處)登歌止奉禮曰賜胙贊者唱衆官再拜衆官在
位者皆再拜(已飲福受/胙者不拜)永和之樂作奉禮曰衆官再拜
衆官在位者皆再拜樂一成止謁者進太尉之左白禮
畢謁者贊引各引享官以次出贊引引御史太祝以下
俱復執事位立定奉禮曰再拜御史以下皆再拜贊引
引出工人二舞以次出宫闈令納神主如常儀其祝版
焚於齋坊
　
　
　
　
　
　
　
　
　
　
　
　
　大唐開元禮卷四十三
欽定四庫全書
　大唐開元禮卷四十四　　唐　蕭嵩等　撰
　　吉禮
　　　孝敬皇帝廟時享有司攝事
　　　齋戒　　　　　　　陳設
　　　省牲器　　　　　　晨祼
　　　饋食
　　　　齋戒
將享有司卜日如别儀前享七日平明太尉誓百官於
尚書省曰某月某日時享於孝敬皇帝廟各揚其職不
供其事國有常刑凡預祭之官散齋四日致齋三日(散/齋)
(皆于正寢致齋二日于本司一/日于齋坊無本司皆于齋坊)散齋理事如舊惟不弔
喪問疾不判署刑殺文書不作樂不行刑罰不預穢惡
致齋惟享事得行其餘悉斷其享官已齋而闕者通攝
行事諸享官致齋之日給酒食及明衣各習禮於齋所
光禄卿監取明水火(太官令取水于隂鍳取火于/陽燧火以供爨水以實樽)前享
一日諸衛令其屬未後一刻各以其方器服守衛廟門
(每門二人/每隅一人)與太樂工人俱清齋一宿
　　　　陳設
前享三日右校清掃内外守宫設享官公卿以下次於
齋坊之内前享二日太樂令設宫懸之樂於廟庭東方
西方磬簴起北鐘簴次之南方北方磬簴起西鐘簴次
之設十二鎛鐘於編懸之間各依辰位樹路鼓於北懸
之内道之左右植建鼓於四隅置柷敔於懸内(柷在左/敔在右)
設歌鐘歌磬於廟堂之上前楹間北向磬簴在西鐘簴
在東其匏竹者立於階間重行北向相對為首(凡懸皆展/而編之)諸
工人各位於懸後東方西方以北為上南方北方以西
為上前享一日奉禮設享官公卿位於東門之内道北
執事位在道南每等異位俱重行西面以北為上設御
史位於廟堂之上一位於東南西向一位於西南東向
令史各於其後設奉禮位於樂懸東北贊者二人在南
差退俱西向設恊律郎位於廟堂之上前楹間近西東
向設太樂令位於北懸之間北向設門外位享官公卿
以下皆於東門之外道南每等異位重行北面西上設
牲牓於東門之外當門西向以南為上廩犧令位於牲
西南史陪其後俱北向設太祝位於牲東當牲後祝史
陪其後俱西向設太常卿省牲位於牲前近北又設御
史位在太常卿之西俱南向設樽彛之位於堂上前楹
間於室户之左北向春夏奠雞彛一鳥彛一犧樽二象
樽二山罍二秋冬斚彛一黄彛一著樽二壺樽二山罍
二皆加勺羃羃以黼皆西上各有坫(以置/瓚爵)設簋簠鈃登籩
豆之位於堂上俱東側階之北四簋居前四簠次之次
以六登次以六鈃籩豆為後皆以南為上屈陳而下設
洗於東陛東南北向罍水在洗東篚在洗西南肆(篚實/以珪)
(瓚巾/爵)執樽罍者位在樽罍之後
　　　　省牲器
省牲之日午後十刻廟所諸衛之屬禁斷行人廟令整
拂神幄坐晡後二刻廟令帥府史二人齋郎以樽坫罍
洗篚羃及籩豆鈃豋入設於位加以巾盖(凡器物/皆濯而)
(陳/之)晡後三刻太祝與廪犧令以牲就牓位謁者引
太常卿贊引引御史入詣東陛升遍視滌溉於上(凡導/引者)
(每曲一逡巡於視濯/執樽者皆舉羃告潔)訖引降就省牲位南向立廩犧令
少前曰請省牲退復位太常卿省牲廩犧令又前北面
舉手曰腯還本位太祝循牲一匝西面舉手曰充還本
位太祝與廩犧令以次牽牲詣厨授太官謁者引光禄
卿詣厨省鼎鑊申視濯溉贊引引御史就厨省饌具(太/常)
(卿以下每事/訖各還齋所)進饌者入徹籩豆簋簠鈃登以出享日未明
十五刻太官令帥宰人以鸞刀割牲祝史取毛血共實
一豆遂烹牲祝史洗肝於鬰鬯又取膟膋共實一豆置
於饌所(膟膋腸/間脂也)
　　　　晨祼
享日未明四刻諸享官各服其服太廟令良醖令各帥
其屬入實樽罍(雞彜斚彜及犧樽象樽著樽壺樽之上樽/實以眀水山罍之上樽實以𤣥酒鳥彜黄)
(彜實以鬰鬯犧樽著樽實以醴齊象/樽壺樽實以盎齊山罍實以清酒)太官令帥進饌者實
諸籩豆簋簠未明三刻奉禮帥賛者先入就位賛引
引御史博士太廟令宫闈令太祝及令史祝史與執樽
罍篚羃者入自東門當階間重行北面西上立定奉禮
曰再拜贊者承傳御史以下皆再拜訖執樽罍篚羃者
各就位贊引引御史太祝詣東陛升堂行掃除於上令
史祝史行掃除於下訖引降復位未明二刻贊引引太
廟令太祝宫闈令詣東階升堂入室開埳太祝宫闈令
奉出神主置於座訖(皇后神主宫闈令/奉出並坐而處右)引太廟令以下
降復位未明一刻謁者賛引各引享官俱就東門
外位太樂令帥工人二舞以次入就位文舞入陳
於懸内武舞立於懸南道西(其升堂者皆脱屨/于下降納如常)謁
者引司空入就位立定奉禮曰再拜司空再拜訖謁者
引司空詣東陛升堂行掃除於上降行樂懸於下訖引
復位初司空行樂懸謁者贊引引享官次入就位立定
奉禮曰衆官再拜衆官再拜訖謁者進太尉之左白
有司謹具請行事退復位協律郎跪俯伏舉麾(凡取物/者皆跪)
(俯伏而取以興奠/物則奠訖而後興)鼓柷奏永和之樂乃以黄鐘之均作
文舞之舞樂舞九成(黄鐘三奏大吕太/蔟應鐘各再奏)偃麾戛敔樂止
(凡樂恊律郎舉麾工鼔柷/而後作偃麾戞敔而後止)奉禮曰衆官再拜衆官在位
者皆再拜謁者引太尉詣罍洗盥洗訖謁者引太尉升
自東階詣樽彛所執樽者舉羃太尉酌鬱酒訖登歌作
肅和之樂以圜鐘之均謁者引太尉入詣神座前北面
跪以鬯祼地奠之興謁者引太尉出户北面再拜訖登
歌止謁者引太尉降復位初衆官再拜訖祝史取毛血
肝膋之豆立於東門外齋郎奉爐炭蕭稷黍立於肝膋
之後於登歌止祝史奉毛血肝膋齋郎奉爐炭蕭稷黍
以次入自正門升自泰階太祝迎毛血肝膋於階上入
奠於神座前祝史退立於樽所齋郎奉爐加炭皆置於
室户外之左其蕭稷黍各置於爐炭下降自阼階以出
太祝取肝膋出戸燔於爐炭復還樽彛所
　　　　饋食
太尉既升祼太官令出帥進饌者奉饌陳於東門之外
重行西向以南為上謁者引司徒出詣饌所司徒奉饌
初太尉既至位太官令引饌入自正門俎初入門雍和
之樂作以無射之均饌至泰階樂止祝史進徹毛血之
豆降自阼階以出饌升太祝迎引於階上設於神座(籩/豆)
(盖羃先徹乃升簋簠/既奠却其盖於下)設訖謁者引司徒以下降自阼階
復位太祝取蕭於脂燔於爐炭還樽所賛引引太尉
詣罍洗盥手洗爵訖謁者引太尉升自阼階詣樽彛所
執樽者舉羃太尉酌醴齊訖承光之舞作謁者引太尉
入詣神座前北向跪奠爵少東興謁者又引太尉取爵
於坫酌醴齊訖謁者引入神座前北向跪奠爵少西謁
者引太尉出户北向立樂止太祝持版進於室戸外之
右東面跪讀祝文曰維某年嵗次月朔日子孝姪開元
神武皇帝某謹遣某官攝太尉臣某敢昭告於皇伯考
孝敬皇帝哀皇后裴氏氣序流邁時惟孟春永懷罔極
伏增逺感謹以一元大武柔毛剛鬛明粢薌合薌萁嘉
蔬嘉薦醴齊敬修時享以申追慕尚饗訖興太尉再拜
訖又再拜初讀祝文訖樂作太祝入奠版於神座還樽
所太尉拜訖樂止太祝以爵酌罍福酒一爵持進太尉
之左東向立太尉再拜受爵跪祭酒啐酒奠爵興祝史
帥齋郎進俎太祝減神前三牲胙肉(皆取前脚/第二骨)加於俎
又以籩取稷黍飯興還樽所以胙肉置一俎以飯置一
籩以飯授太尉太尉毎受即以授齋郎訖太尉跪取爵遂
飲卒爵太祝進受爵復於坫太尉興再拜謁者引太尉
降復位文舞出鼓柷作舒和之樂出訖戛敔樂止武舞
入鼓柷作舒和之樂立定戛敔樂止初太尉將復位謁
者引太常卿詣罍洗盥手洗爵訖謁者引太常卿升自
阼階詣樽彛所執樽者舉羃太常卿酌盎齊武舞作謁
者引太常卿入詣神座前北面跪奠爵少東訖謁者引
太常卿出户北向再拜訖謁者又引太常卿取爵於坫
酌盎齊訖謁者引入神座前北向跪奠爵少西訖興謁
者引太常卿出户北面又再拜訖太祝以爵酌罍福酒
一爵持進太常卿之左東向立太常卿再拜受爵跪祭
酒遂飲卒爵太祝進受爵復於坫太常卿再拜訖降復
位太常卿獻將畢謁者引光禄卿詣罍洗盥手洗爵酌
盎齊之禮一如亞獻之儀訖光禄卿降復位武舞止登
歌作雍和之樂太祝入室徹豆還樽所(徹者籩豆各一/少移於故處)
登歌止奉禮曰賜胙贊者唱衆官再拜衆官在位者皆
再拜(已飲福受/胙者不拜)永和之樂作奉禮曰衆官再拜衆官在
位者皆再拜樂一成止謁者進太尉之左白禮畢謁者
贊引各引享官以次出贊引引御史太祝以下俱復執
事位立定奉禮曰再拜御史以下皆再拜贊引引出工
人二舞以次出太廟令與太祝宫闈令納神主如常儀
其祝版焚於齋坊
　
　
　
　
　大唐開元禮卷四十四
欽定四庫全書
　大唐開元禮卷四十五　　唐　蕭嵩等　撰
　　吉禮
　　　皇帝拜五陵　　　　皇后拜五陵
　　　太常卿行諸陵
　　　　皇帝拜五陵
將拜陵所司承制内外宣攝隨職供辦前發二日太尉
告太廟如常儀將作預修理拜謁之所及寢宫務極潔
敬不得喧雜尚舎直長去陵十里所設行宫奉御鋪御
座齋室如常儀守宫設從駕百官及皇親諸親客使位
及次如常儀尚舎又於謁拜陵所之道西量設小次又
於寢宫前之西南設大次東向御座如常儀守宫量設
侍臣次於御次西南又設羣官等應陪位者次於侍臣
之西南隨地之宜皆東向以北為上文官在北武官在
南朝集使於武官之南尚食預備太牢之饌珍羞庶品
務極豐潔(太常滌棧牲牢及粢盛光禄/司農及掌祠人供辦如式)拜謁前一日皇
帝至行宫詣齋室仗衛如式陵令以玉册進御署訖近
臣奉出陵令受訖奉禮設御位於陵東南隅西向(其有/山谷)
(隱暎則隨地設/位望陵而拜)又設位於寢宫之内寢殿東階之東南
西向又設百官位於陵所行従官及皇親諸親客使等分方位
於神道之左右相對為首又設百官位於寝宫所大次之前
分方序立如常並隨地之宜拜謁日未明五刻諸衛量
設黄麾大仗於陵寢陳布(諸陵寢舊宿衛人各/依本職掌不得移動)未明三
刻從行百官及皇親五等以上諸親三等已上并客使
等應陪者俱就位侍中版奏請中嚴(其布位及進嚴/典儀相賛設之)近
仗就陳如常未明一刻侍中版奏外辦皇帝素服乗馬
以出勅侍臣上馬曲直華盖繖扇侍衛如常儀詣陵西
南小次所控馬以入少頃侍中版奏外辦皇帝步出
次博士引太常卿太常卿前導皇帝至位立太常卿前
奏請再拜(博士與太常/卿退立於後)皇帝再拜太常卿又前奏請
再拜皇帝又再拜(有泣/無哭)奉禮曰再拜贊者承傳陪位者
皆再拜又再拜訖(凡賛引進退皆通事/舍人賛相以後准此)少頃太常卿前奏請
辭皇帝再拜又再拜奉禮曰奉辭贊者承傳陪位者再拜
又再拜太常卿引皇帝還小次乗馬出次勅侍臣上馬儀
仗侍衛詣寢宫皇帝從陵迴詣大次乗馬以入其仗衛等
各立以俟其行從百官及皇親諸親并客使等並依位序
立於大次之前所司嚴潔具酒饌侍中版奏外辦皇帝步
出大次博士引太常卿太常卿前導皇帝至寢宫南門仗
衛停於門外(其應從入之官/臨時奏聴進止)博士引太常卿太常卿前導
皇帝入内門取東廊進至寢殿東階之東南西向立定太
常卿前奏再拜訖引皇帝升東階當神座前北面再拜訖又
當皇后神座前再拜訖入進省服翫拂拭床帳勅所司進太
牢之饌加備珍羞陳設(若有太子諸王公主陪𦵏栢城内/者並於寢殿東廊下所司致祭功)
(臣陪𦵏者於東廊下各奠/饌布位量定獻官行事)太常卿引皇帝出詣酒樽所酌
酒進(其樽坫陳於堂户/外之東南如常儀)皇帝入奠酒三爵訖當神座前北
面立太祝二人對持玉册於室户外之右東向一太祝東
向跪讀祝文訖皇帝再拜又再拜若更薦奠服翫即躬自執
陳訖太常卿引皇帝出户當神座前北面立太常卿奏請
辭皇帝再拜又再拜訖太常卿引皇帝出中門太常卿
前奏請權停(其從官及行事官/並出大門外奉候)其守宫使内侍官引内
官帥寢宫内人謁見皇帝出侍衛如常儀還大次少頃
若猶宿即乗馬還行宫若更向前陵即於大次便進發
(皆近侍預奏取進/止與仗衛計㑹)
　　　　　皇后拜五陵
所司預設大次於寢宫之東隨地之宜東向鋪御座如
常又設先朝妃嬪次於大次之南守宫設大長公主長公主及
諸親婦人命婦等次於妃嬪之南皆東向及拜謁之處
皆障以行帷前一日内謁者設中宫御座於寢宫東大
次前近東東向又設先朝妃嬪以下位於御位西南各
於其次之東皆重行東面以北為上又設司贊位於妃
嬪東北東面掌賛二人在南差退皇帝發行宫後
皇后乗四望車如常行之式之大次改服假髻白練
單衣服内典引各引妃嬪以下就位立訖内侍版奏外
辦司言引尚宫尚宫引皇后(每尚宫前導/皆司言先引)出就位(尚服/負琮)
(寳以従/如式)立定尚儀前奏再拜退復位皇后再拜司賛曰再拜
掌贊承傳諸陪位者皆再拜少頃尚儀又前奏請再拜
辭皇后再拜司贊曰再拜掌贊承傳諸陪位者皆再拜
尚宫引皇后還大次謁寢宫如常儀皇后初還大次内
典引各引陪位者退皇后拜陵訖於寢宫東大次改服
鈿釵禮衣(若服常服臨/時聴進止)乗輿詣寢宫尚服負琮寳以從
侍衛如常先朝妃嬪大長公主長公主陪從如常式至
寢宫北門降輿入大次皇帝既入寢宫尚宫引皇后侍
從如常詣寢殿前西階之西東面立其妃嬪公主等陪
従位於皇后之西南皆東面北上又設司賛位於妃嬪東北
東面掌贊二人在南差退在位者立定尚儀前奏再拜
皇后再拜司贊曰再拜掌贊承傳妃嬪以下皆再拜訖
尚宫引皇后升自西階入室(妃嬪公主等/仍立於階下)詣先帝神座
前北面再拜訖尚宫又引皇后詣先帝皇后神座前北
面再拜訖尚宫引皇后進省先后服翫訖引退西廂東
面立進食訖皇帝出尚宫引皇后從出降自西階復階
下位尚儀奏再拜辭皇后再拜訖司贊曰再拜掌贊承
傳諸陪位妃嬪等皆再拜尚宫引皇后之大次更衣妃
嬪以下皆更衣皇帝過皇后出寢宫北門乗四望車
還行宫侍從如来儀
　　　　太常卿行諸陵
所司預擇吉日行日之朝車府令具軺車駕一馬清道
青衣團扇曲盖繖扇俱詣太常寺門布列以俟守宫預
於陵南百步道東設次西向北上右校令具翦除利器
以備洒埽太常卿公服乗車奉禮以下公服陪從到次
降車停便座奉禮設卿位於兆門外之左西向陵官在
卿位東南執事官又於其南俱西面北上設奉禮位於
陵官之西西面賛者二人在南少退謁者引太常卿次出
就位贊引引諸官以次就位立定奉禮曰再拜贊者承
傳在位者俱再拜謁者引太常卿贊引引諸官以次入
奉行畢謁者引復位奉禮曰再拜贊者承傳在位者皆
再拜謁者引太常卿贊引引諸官各就便座少頃乗車
發引次詣諸陵奉行如上儀若應須洒埽及芟薙修理
皆即隨事處分
　
　
　
　
　
　
　
　
　
　
　
　
　
　大唐開元禮卷四十五
欽定四庫全書
　大唐開元禮卷四十六　　唐　蕭嵩等　撰
　　吉禮
　　　皇帝孟春吉亥享先農耕籍
　　　齋戒　　　　　　　陳設
　　　鑾駕出宫　　　　　饋享
　　　耕籍　　　　　　　鑾駕還宫
　　　勞酒
　　　　齋戒
前祀五日皇帝散齋三日於别殿致齋二日一日於太
極殿一日於行宫前致齋一日尚舍奉御設御幄於太
極殿西序及室内俱東向尚舍直長張帷於前楹下致
齋之日質明諸衛勒所部屯門列仗晝漏上水一刻侍
中版奏請中嚴諸衛之屬各督其隊入陳於殿庭如常
儀尚舍引文武五品以上袴褶陪位如常式諸近侍之
官各服其噐服諸侍臣並結珮俱詣閣奉迎侍中版奏
外辦上水三刻皇帝服通天冠絳紗袍結珮乗輿出自
西房曲直華盖警蹕侍衛如常儀皇帝即御坐東向坐
侍中夾侍如常一刻頃侍中前跪奏稱侍中臣某言請
降就齋室俛伏興還侍位皇帝降坐入室文武侍臣各
還省直衛者如常儀舍人引陪位者以次出凡預享之
官散齋三日致齋二日(散齋皆於正寝致齋一日於本/司一日於享所其無本司者則)
(一日於/郊社署)近侍之官應從升者及從享羣官諸方客使各
於享所俱清齋一宿散齋理事如舊唯不弔䘮問疾不
作樂不判署刑殺文書不行刑罰不預穢惡致齋唯享
事得行其餘悉㫁其享官已齋而闕者通攝行事諸享
官致齋之日給酒食及明衣各習禮於齋所光禄卿監
取明水火(太官令取水於隂鍳取火於/陽燧火以供㸑水以實尊)前享一日諸衛
令其屬未後一刻各以其方器服守衛壝門(每門二人/每隅一人)
與太樂工人俱清齋一宿
　　　　陳設
前享三日尚舍直長施大次於外壝東門之内道北南
向尚舍奉御鋪御坐守宫設文武侍臣次於大次之後
文官在左武官在右俱南向設諸享官次於東壝之外
道南從享文官九品以上於享官之東東方南方朝集
使於文官之東東方南方蕃客又於其東俱毎等異位
北向西上介公酅公於西壝之外道南武官九品已上於介
公酅公之西西方北方朝集使於武官之西西方北方蕃客
又於其西俱每等異位北向東上(其褒聖侯於文官三/品之下諸州使人分)
(方位於朝/集使之後)設饌幔於内壝東門之外道南北向前享二
日太樂令設宫懸之樂於壇南内壝之内東方西方磬
簴起北鐘簴次之南方北方磬簴起西鐘簴次之設十
二鎛鐘於編懸之間各依辰位樹路鼓於北懸之内道
之左右植建鼓於四隅置柷敔於懸内柷在左敔在右
設歌鐘歌磬於壇上近南北向磬簴在西鐘簴在東其
匏竹者立於壇下重行北向相對為首(凡懸皆展/而編之)諸工
人各位於懸後東方西方以北為上南方北方以西為
上右校掃除壇之内外又為瘞埳於壇之壬地外壝之
内方深取足容物南出陛前享一日奉禮設御坐於壇
之東南西向設望瘞位於壇西南當瘞北向設享官公
卿位於内壝東門之内道南執事者位於其後每等異
位俱重行西向北上設御史位於壇下一位於東南西
向一位於西南東向令史各陪其後設奉禮位於樂懸
東北贊者二人在南差退俱西向又設奉禮贊者位於
瘞西南東面設協律郎位於壇上南陛之西東向設太
樂令位於北懸之間當壇北向設從享之官位文官九
品以上於執事之南東方南方朝集使於文官之南東
方南方蕃客又於其南俱每等異位重行西面北上酅
公介公位於南壝西門之内道南武官九品已上於酅
公介公之後西方北方朝集使於武官之南西方北方
蕃客又於其南俱毎等異位重行東面北上(其褒聖侯/於文官三)
(品之下諸州使人分/方位于朝集使之後)又設享官及從享羣官等門外位
於東西壝門之外道南皆如設次之式又設御耕籍位
於外壝南門之外十步所南向設從耕位三公諸王諸尚書
諸卿位於御坐東南重行西向各依推數為列其公王
尚書卿等非耕者位於耕者之東重行西向俱北上酅
公介公位於御坐西南東向以北為上尚舍設御耒席
於三公之北少西南向奉禮又設司農卿位於御耒席東
少南西向廩犧令於司農卿之南少退諸執耒耜者位
於公卿耕者之後非耕者之前西向(御耒耜一具三公/耒耜三具諸王尚)
(書卿各正位三人合耒耜九具以/下耒太常各令籍田農人執之)設酒尊之位於壇上
神農氏犧尊二象尊二山罍二在東南隅北向后稷氏
犧尊二象尊二山罍二在神農氏酒樽之東俱北向西上(尊皆/加勺)
(羃有坫/以置爵)設御洗於壇南陛東南亞獻之洗於東陛之南
俱北向執尊罍篚羃者各位於尊罍篚羃之後設幣篚於
壇上各於尊坫之所晡後郊社令帥齋郎以尊坫罍洗
篚羃入設於位(升壇者/自東陛)謁者引光禄卿詣厨視濯溉(凡/導)
(引者每曲/一逡巡)贊引引御史詣厨省饌具(光禄卿以下每/事訖各還齋所)享
日未明十五刻太官令帥宰人以鸞刀割牲祝史以豆
取毛血各置於饌所遂烹牲未明五刻太史令郊社令
各服其服升設神農氏神坐於壇上北方南向設后稷
氏神坐於東方西向席皆以莞設神坐於坐首
　　　　鑾駕出宫
前出三日本司宣攝内外各供其職尚舍設行宫於壇
南東向隨地之宜守宫設從享官五品以上次於承天
門外東西朝堂如常前二日太樂令設宫懸之樂於殿
庭如常儀(駕出懸/而不作)其日晝漏上水五刻鑾駕發引發引
前七刻搥一鼔為一嚴(三嚴時節前一/日侍中奏裁)前五刻搥二鼓
為再嚴侍中版奏請中嚴奉禮設從享群官五品以上
位於東朝堂之前西向武官於西朝堂之前東向俱重
行北上從享群官五品以上依時刻俱集朝堂次各服
其服(其六品以下及酅公介公褒聖侯朝集/使諸方客使等並依駕出之日赴享所)所司陳大
駕鹵簿前二刻搥三鼔為三嚴諸衛之屬各督其隊與
鈒㦸以次入陳於殿庭謁者引從享群官各就朝堂前
位諸侍衛之官各服其器服侍中中書令以下俱就西
階奉迎(侍中負/實如式)乗黄令進耕根車於太極殿西階之前
南向千牛將軍一人執長刀立於車前北面黄門侍郎
一人在侍臣之前贊者二人又在黄門侍郎之前侍中
版奏外辦太僕卿奮衣而升正立執轡皇帝齋服乗輿
以出降自西階稱警蹕如常儀千牛將軍前執轡皇帝
升車太僕卿立授綏侍中中書令以下夾衛如常乗黄
令進耒耜太僕卿受之載於御者之間黄門侍郎進當
鑾駕前跪奏稱黄門侍郎臣某言請鑾駕發引俛伏興
退復位(凡黄門侍郎奏請皆進鑾駕前跪/奏稱某官臣某言訖俛伏興)鑾駕動又稱
警蹕黄門侍郎與贊者夾引以出千牛將軍夾車而趨
駕出承天門至侍臣上馬所黄門侍郎奏稱請鑾駕權
停勅侍臣上馬侍中前承制退稱制曰可黄門侍郎退稱侍
臣上馬贊者承傳文武侍臣皆上馬諸侍衛之官各督其屬
左右翊駕在黄麾内符寳郎奉六寶與殿中監後部從
在黄鉞内侍中中書令以下夾侍於車前贊者在供奉
官人内侍臣上馬畢黄門侍郎奏稱請勅車右升侍中
前承制退稱制曰可黄門侍郎退復位千牛將軍升訖
黄門侍郎奏鑾駕發引退復位鑾駕動稱警蹕鼔傳音
如常不鳴鼔吹不得喧嘩其從享之官在𤣥武隊後如
常儀駕將至諸享官俱朝服結珮謁者引立於次前重
行北面西上駕過引下還齋所駕至行宫南門外迴車
南向將軍降立於車右侍中進當鑾駕前跪奉稱臣侍
中臣某言請降車俛伏興還侍位皇帝降車乗輿入
繖扇華盖侍衛警蹕如常儀宿衛如式乗黄令受耒
耜掌之謁者贊引從享官通事舍人分引文武群官五
品以上集行宫朝堂前文左武右舍人承㫖勅羣官等
各還次
　　　　饋享
享日未明三刻諸享官及從享之官各服其服郊社令
良醖令帥其屬入實尊罍及幣(犧尊實以醴齊象尊實/以盎齊山罍實以清酒)
(齊皆加明水酒皆加𤣥酒各/實於上尊祀神幣皆以青色)太官令帥進饌者實諸籩
豆簠簋等入設饌幔内未明二刻奉禮帥贊者先入就
位贊引引御史諸太祝及令史祝史與執尊罍篚羃者入
自東門當壇南重行北面西上立定奉禮曰再拜贊者
承傳(凡奉禮有詞/贊者皆承傳)御史以下皆再拜訖執尊罍篚羃者
各就位贊引引御史諸太祝詣壇東陛升行掃除於上
令史祝史行掃除於下訖引降就位未明一刻謁者贊
引各引享官及從享羣官客使等俱就門外位太樂令
帥工人二舞次入就位文舞入陳於懸内武舞立於懸
南道西(其升壇者皆脱履/于下降納如常)謁者引司空入就位立定奉
禮曰再拜司空再拜訖謁者引司空詣壇東陛升行掃
除於上降行樂懸於下訖引復位初司空行樂懸謁者
贊引各引享官及從享官客使等次入就位初未明三
刻諸衛列大駕仗衛陳設如式侍中版奏請中嚴乗黄
令進耕根車於行宫南門外迴車南向(若行宫壇相/逺嚴警如式)未
明一刻侍中版奏外辦質明皇帝服衮冕乗輿以出
繖扇華盖侍衛如常儀(侍中負璽/陪從如式)皇帝升車訖乗黄令
進耒耜太僕受載如初黄門侍郎奏請鑾駕發引還侍
位鑾駕動稱警蹕如常千牛將軍夾車而趨(若行宫去/壇逺奏升)
(車如/式)駕至大次門外迴車南向侍中進當鑾駕前跪奏
稱侍中臣某言請降車俛伏興還侍位皇帝降車乗輿
之大次繖扇華盖侍衛如常儀郊社令以祝版進御署
訖近臣奉出郊社令受各奠於坫初皇帝降車訖乗黄
令受耒耜授廩犧令而横執之左其耜之耕所置於
席遂守之(凡執耒耜皆横之授/則先其耒後其耜)皇帝停大次半刻頃太
常博士引太常卿立於大次門外當門北向侍中版奏
外辦皇帝出次華盖侍衛如常儀博士引太常卿太常
卿引皇帝(凡太常卿前導/皆博士先引)至内壝門外殿中監進大珪
尚衣奉御又以鎮珪授殿中監殿中監受進皇帝搢大
珪執鎮珪華盖仗衛停於門外近侍省衛從入如常儀皇
帝至版位西向立(毎立定太常與/博士退立于左)太常卿前奏稱請再
拜退復位皇帝再拜奉禮曰衆官再拜衆官在位者皆
再拜(其先拜/者不拜)太常卿前奏有司謹具請行事退復位協
律郎跪俛伏興舉麾(凡取物者皆跪俛伏取以興/奠物則奠訖俛伏而後興)鼓柷
奏永和之樂以姑洗之均(自後壇下接神/之樂皆奏姑洗)作文舞之舞
樂舞三成偃麾戛敔樂止(凡樂皆恊律郎舉麾工鼓柷/而後作偃麾戞敔而後止)太
常卿前奏稱請再拜退復位皇帝再拜奉禮曰衆官再
拜衆官在位者皆再拜太祝俱取幣於篚各立於尊所
太常卿引皇帝太和之樂作(皇帝每行皆/作太和之樂)皇帝詣壇升
自南陛侍中中書令以下及左右侍衛量人從升(以下/皆如)
(之/)皇帝升壇北向立樂止太祝以幣授侍中侍中受幣
東向進皇帝搢鎮珪受幣(凡受物皆搢鎮珪奠/訖執鎮珪俛伏興)登歌作
肅和之樂以南吕之均太常卿引皇帝進北面跪奠於
神農氏神坐俛伏興太常卿引皇帝少退北向再拜訖
太常卿引皇帝又立於西方東向又太祝以幣授侍中
侍中受幣北向進皇帝受幣太常卿引皇帝進東面跪
奠於后稷氏神坐俛伏興太常卿引皇帝少退東面再
拜訖登歌止太常卿引皇帝樂作皇帝降自南陛還版
位西向立樂止初羣官拜訖祝史奉毛血之豆立於門
外登歌止祝史奉毛血入升自南陛配坐升自東陛太
祝迎取於壇上進奠於神坐前太祝與祝史退立於尊
所皇帝既升奠幣太官令出帥進饌者奉饌陳於内壝
門外謁者引司徒出詣饌所司徒奉神農之俎皇帝
既至版位樂止太官令引饌入俎初入門雍和之樂作
饌至陛樂止祝史進跪徹毛血之豆降自東陛以出神
農氏之饌升自南陛配坐之饌升自東陛太祝迎引於
壇上各設於神坐前(籩豆盖羃先徹乃升簋/簠既奠却其盖於下)設訖謁者
引司徒以下降自東陛復位太祝各還樽所太常卿引
皇帝詣罍洗樂作皇帝至罍洗樂止侍中跪取􁙐興沃
水又侍中跪取盤興承水皇帝盥手黄門侍郎跪取巾
於篚興進皇帝帨手訖黄門侍郎受巾跪奠於篚興進
爵皇帝受爵倚中酌罍水又侍中奉盤皇帝洗爵黄門
侍郎又授巾皆如初皇帝拭爵訖侍中奠盤􁙐黄門侍
郎受巾奠於篚皆如初太常卿引皇帝樂作皇帝詣壇
升自南陛樂止謁者引司徒升自東陛立於尊所齋郎
奉俎從升立於司徒之後太常卿引皇帝詣神農氏酒
樽所執尊者舉羃侍中贊酌醴齊訖夀和之樂作(皇帝/每酌)
(獻及飲福皆/作夀和之樂)太常卿引皇帝進神農氏神坐前北向
跪奠爵俛伏興太常卿引皇帝少退北面立樂止太
祝持版進於神坐之右東面跪讀祝文曰維某年歲
次月朔日子嗣開元神武皇帝某敢昭告於帝神農氏
獻春伊始東作方興率由典則恭事千畆謹以制幣犧
齊粢盛庶品肅備恒祀陳其明薦以后稷配神作主尚
饗訖興皇帝再拜初讀祝文訖樂作太祝進跪奠版於
神坐興還尊所皇帝拜訖樂止太常卿引皇帝詣后稷
氏酒樽所執樽者舉羃侍中取爵于坫進皇帝受爵
侍中贊酌醴齊訖樂作太常卿引皇帝進后稷氏神
坐前東向跪奠爵俛伏興太常卿引皇帝少退東向
立樂止太祝持版進於神坐之左北向跪讀祝文曰
維某年歲次月朔日子嗣開元神武皇帝某敢昭告
于后稷氏土膏覛起爰循耕籍用薦恒祀于帝神
農氏惟神功叶稼穡實允昭配謹以制幣犧齊
粢盛庶品式陳明薦作主侑神尚饗訖興皇帝再拜
初讀祝文訖樂作太祝進跪奠版於神坐前俛伏興還
尊所皇帝拜訖樂止太常卿引皇帝進神農氏神坐前
北面立樂作太祝各以爵酌上尊福酒合置一爵一太
祝持爵授侍中侍中受爵西向進皇帝再拜受爵跪祭
酒啐酒奠爵俛伏興太祝帥齋郎進俎太祝減神農前
三牲胙肉(皆取前脚/第二骨)各置一俎上又以籩豆取稷黍飯
共置一籩太祝先以飯籩授司徒司徒受西向進皇帝
受以授左右又以胙肉授司徒司徒受俎以次進皇帝
每受以授左右謁者引司徒降復位皇帝跪取爵遂飲卒爵
侍中進受爵以授太祝太祝受爵復於坫皇帝俛伏興
再拜樂止太常卿引皇帝樂作皇帝降自南陛還版位
西向立樂止文舞出鼓祝作舒和之樂出訖戛敔樂止
武舞入鼓柷奏舒和之樂立定戞敔樂止皇帝将復位
謁者引太尉詣罍洗盥手洗爵謁者引太尉自東陛升
壇詣神農氏象尊所執尊者舉羃太尉酌盎齊武舞作
謁者引太尉進神農氏神坐前北向跪奠爵興謁者引
太尉少退北向再拜謁者引太尉詣后稷氏象尊所取
爵於坫執尊者舉羃太尉酌盎齊謁者引太尉進后稷
氏神坐前東面跪奠爵興謁者引太尉少退東向再拜
謁者引太尉進神農神座前北向立太祝各以尊
酌罍酒合置一爵一太祝持爵進大尉之右西向立太
尉再拜受爵跪祭酒遂飲卒爵太祝進受爵復於坫太
尉興再拜謁者引太尉降復位初太尉獻將畢謁者引
光禄卿詣罍洗盥手洗爵升酌盎齊終獻如亞獻之儀
訖謁者引光禄卿降復位武舞止諸太祝各進跪徹豆
興還尊所(徹者籩豆各一/少移於故處)奉禮曰賜胙贊者唱衆官再
拜衆官在位者皆再拜(已飲福/者不拜)永和之樂作太常卿前
奏稱請再拜退復位皇帝再拜奉禮曰衆官再拜衆官
在位者皆再拜樂一成止太常卿前奏請就望瘞位奉
禮帥贊者就瘞埳西南位太常卿引皇帝太和之樂作
皇帝就望瘞位北向立樂止於群官將拜太祝各執篚
進神坐前取幣各由其陛䧏壇詣埳以幣置於埳訖奉
禮曰可瘞埳東西廂各四人寘土半埳太常卿前奏禮
畢請就耕籍位太常卿引皇帝樂作皇帝詣耕位南向
立樂止初白禮畢奉禮帥贊者還本位
　　　　耕籍
皇帝將詣望瘞位謁者引三公及應從耕侍耕者各就
耕位司農先就位諸執耒者皆就位皇帝初詣耕位廪
犧令進詣御耒席南北面跪俛伏搢笏解韜出耒執耒
起少退北面立司農卿進受耒以授侍中侍中奉耒進
皇帝受以三推侍中受耒耜反於司農司農反於廪犧
令訖還本位廩犧令復耒於韜執耒起復位立皇帝
初耕執耒者以耒耜各授侍耕者皇帝耕訖三公諸王
五推尚書卿九推訖執耒者前受耒耜退復位侍中前
奏禮畢退復位太常卿引皇帝自南門還大次樂作皇
帝出内壝東門殿中監前受鎮珪以授尚衣奉御殿中
監又前受大珪華盖侍衛如常儀皇帝入次樂止謁者
贊引各引享官及從享群官諸方客使以次出贊引各
引御史太祝以下俱復執事位立定奉禮曰再拜御史
以下皆再拜贊引引出工人二舞以次出太常卿帥其
屬以次耕於千畆其祝版燔於齋坊
　　　　　鑾駕還宫
皇帝既還大次侍中版奏請解嚴(将軍不得/輙離部伍)皇帝停大
次一刻頃搥一鼓為一嚴轉仗衛於還塗如來儀三刻
頃槌二鼔為再嚴將士布隊仗侍中版奏請中嚴皇帝通天
冠綘紗袍諸享官服朝服五刻頃搥三鼓為三嚴通事
舍人各引羣官客使序立於大次之前近南文武侍臣
詣大次門外南向千牛將軍立於車右侍中版奏外辦
太僕卿升執轡皇帝乗輿出次繖扇侍衛警蹕如常儀
皇帝升車太僕卿立授綏黄門侍郎奏稱請鑾駕發引
退復位鑾駕動稱警蹕如常儀黄門侍郎贊引夾引千
牛將軍夾車而趨至侍臣上馬所黄門侍郎奏稱請鑾
駕權停勅侍臣上馬侍中前承制退稱制曰可黄門侍
郎退稱侍臣上馬贊者承傳文武侍臣皆上馬畢黄門
侍郎奏稱請勅車右升侍中稱制曰可黄門侍郎退復
位千牛將軍升訖黄門侍郎奏稱請鑾駕發引退復位
鼔傳音鑾駕動鼓吹振作而還文武羣官皆從如來儀
諸方客使便還館駕至承天門外侍臣下馬所鑾駕權
停文武侍臣皆下馬千牛將軍降立於車右訖鑾駕動
千牛將軍夾車而趨駕入嘉徳門太樂令撞㽔賔之鐘
左五鐘右五鐘皆應鼓柷奏采茨之樂至太極門戛敔
樂止入太極殿鼔柷奏太和之樂駕至横街北當東上
閤迴車南向侍中進當鑾駕前跪奏稱侍中臣某言請
降車俛伏興還侍位皇帝降車乗輿以入繖扇侍衛警
蹕如常儀侍臣從至閤戞敔樂止初文武群臣至東朝
堂通事舍人承㫖勅群官並還皇帝既入侍中版奏請
觧嚴叩鉦將士各還其所
　　　　勞酒
車駕還宫之明日設㑹於太極殿如元㑹之儀(唯不賀/不上夀)
(為/異)
　
　
　
　
　
　
　
　
　
　
　
　
　
　
　
　大唐開元禮卷四十六
欽定四庫全書
　大唐開元禮卷四十七　　　　唐　蕭嵩等　撰
　　吉禮
　　　孟春吉亥享先農於藉田有司攝事
　　　齋戒　　　　　　　　　陳設
　　　享饋
　　　　齋戒
凡預享之官散齋三日致齋二日(散齋皆於正寢致齋一日於/本司一日於享所其無本司)
(皆於/享所)散齋理事如舊唯不弔喪問疾不作樂不判署刑殺
文書不行刑罰不預穢惡致齋唯享事得行其餘悉斷其
享官已齋而闕者通攝行事光禄卿監取明水火(太官令取/水於隂鑒)
(取火於陽燧火以/供爨水以實尊)前享一日諸衛令其屬未後一刻各以
其方器服守衛壝門(每門二人/每隅一人)與太樂工人俱清齋一宿
　　　　陳設
前享三日右校掃除壇之内外又為瘞埳於壇之壬地外
壝之内方深取足容物南出陛前享二日衛尉設享官
公卿以下次於外壝東門之外道南北向以西為上設
饌幔於内壝東門之外道南北向大樂令設宫懸之樂
於壇南内壝之内東方西方磬簴起北鐘簴次之南方
北方磬簴起西鐘簴次之設十二鎛鐘於編懸之間各
依辰位樹路鼔於北懸之内道之左右植建鼔于四隅
置柷敔於懸内(柷在左/敔在右)設歌鐘歌磬於壇上近南北向
磬簴在西鐘簴在東其匏竹者立於壇下重行北向相
對為首(凡懸皆展/而編之)諸工人各位於懸後東方西方以南
為上南方北方以西為上前享一日奉禮設享官公卿
位於内壝東門之内道北執事位於道南每等異位重
行西面以北為上設望瘞位於壇之西南當瘞埳北向
設御史位於壇之下一人位於東南西向一人位於西
南東向令史各陪其後設奉禮位於樂懸東北贊者二
人在南差退俱西向北上又設奉禮贊者位於瘞埳西
南東面南上設協律郎位於壇上南陛之西東向設太
樂令位於北懸之間當壇北向設享官公卿以下門外
位皆於東壝之外道南毎等異位重行北面以西為上
設酒樽之位於壇上神農氏犧尊二象尊二山罍二在東
南隅北向后稷氏犠尊二象尊二山罍二在神農氏酒尊
之東俱北向西上(尊俱置於坫皆加/勺羃設爵于尊下)設洗於壇上南陛
東南北向罍水在洗東篚在洗西南肆(篚實以/巾爵)執尊罍
篚羃者各位於尊罍篚羃之後各設幣篚於壇上尊坫
之所晡後謁者引光禄卿詣厨視濯溉又謁者引諸享
官詣厨省饌具訖還齋所享日未明十五刻太官令帥宰
人以鸞刀割牲祝史以豆取毛血置於饌所遂烹牲
未明五刻太史令郊社令升設神農氏神坐於壇上北
方南向設后稷氏神坐於東方西向席俱以莞設神位
各於坐首
　　　　饋享
享日未明三刻諸享官各服其服郊社令良醖令各帥
其屬入實樽罍及幣(犧尊實以醴齊象尊實以盎齊其/𤣥酒各實于兩齊之上尊山罍實)
(以清酒禮神/之幣皆以青)太官令帥諸進饌者實諸籩豆簋簠入陳
於東門之外饌幔内未明二刻奉禮帥贊者先入就
位贊引引御史諸太祝及令史祝史與執尊罍篚羃者
入自東門當壇南重行北面西上(凡導引者毎/曲一逡巡)立定奉
禮曰再拜贊者承傳(凡奉禮有詞/贊者皆承傳)御史以下皆再拜訖
執樽者升自東陛立於尊所壇下執樽罍篚羃者各就
位贊引引御史諸太祝詣壇東陛升行掃除於上令史
祝史行掃除於下訖引降就位未明一刻太樂令帥工
人二舞次入就位文舞入陳於懸内武舞立於懸南道
西謁者引司空入就位立定奉禮曰再拜司空再拜訖
謁者引司空詣壇東陛升行掃除於上降行樂懸於下
訖引還本位初司空入謁者引享官贊引引執事者俱
就壝外位司空行掃除訖謁者贊引各引享官以次
入就位立定奉禮曰衆官再拜衆官在位者皆再拜(其/先)
(拜者/不拜)謁者進太尉之左白有司謹具請行事還本位協
律郎跪俛伏舉麾(凡取物者皆跪俛伏而取以/興奠物則奠訖俛伏而後興)鼔柷以
角音奏永和之樂以姑洗之均作文舞之舞樂舞三
成偃麾戛敔樂止(凡樂皆協律郎舉麾工鼓柷/而後作偃麾戛敔而後止)奉禮曰衆
官再拜衆官皆再拜諸太祝俱取幣於篚各立於尊所
謁者引太尉詣壇升自南陛北向立太祝以幣東向授
太尉受幣登歌作肅和之樂乃以南吕之均謁者引太
尉進北面跪奠於神農氏神坐興謁者引太尉少退北
向再拜謁者引太尉立于西方東向又太祝奉幣北向
授太尉受幣謁者引太尉進東面跪奠於后稷氏神坐
興謁者引太尉少退東向再拜訖登歌止謁者引太尉
降自南陛還本位初群官拜訖祝史奉毛血立于門外
登歌止祝史奉毛血升自南陛配坐升自東陛太祝迎
取于壇上進奠于神坐前太祝興祝史退立于尊所太
尉既升奠幣太官令出帥進饌者奉饌陳于内壝東門
之外謁者引司徒出詣饌所司徒奉神農之俎太官令
引饌入俎初入門雍和之樂作(自後酌獻/皆作雍和)饌至陛樂止
祝史跪徹毛血之豆降自東陛以出神農氏之饌升自
南陛配坐饌升自東陛諸太祝迎引於壇上各設於神
坐前(籩豆盖羃先徹乃升簋/簠既奠却其盖于下)設訖謁者引司徒以下降
復位諸太祝各還尊所謁者引太尉升自南陛詣神農
氏酒尊所執尊者舉羃太尉酌醴齊訖樂作謁者引太
尉進神農氏神坐前北向跪奠爵興謁者引太尉少退
北向立樂止太祝持版進於神坐之右東面跪讀祝文
曰維某年歳次月朔日子嗣皇帝臣某謹遣太尉封臣
名敢昭告于神農氏獻春伊始東作方興率由典則恭
事千畆謹以制幣犧齊粢盛庶品肅偹恒祀陳其明薦
以后稷配神作主尚饗訖興太尉再拜初讀祝文訖樂
作太祝進跪奠版於神坐興還尊所太尉拜訖樂止謁
者引太尉詣后稷氏酒樽所取爵于坫執尊者舉羃太
尉酌醴齊訖樂作謁者引太尉進后稷氏神坐前東向
立樂止太祝持版進於神坐之左北面跪讀祝文曰維
某年歳次月朔日子嗣開元神武皇帝某謹遣太尉封臣
名敢昭告于后稷氏土膏覛起爰循耕籍式陳明薦于
帝神農氏惟神功叶稼穡實允昭配謹薦制幣犧齊粢
盛庶品作主侑神尚饗訖興太尉再拜初讀祝文訖樂
作太祝進跪奠版于神坐興還尊所太尉拜訖樂止謁
者引太尉進神農氏神坐前北向立太祝各以爵酌罍
福酒合置一爵一太祝持爵進太尉之右西向立太尉
再拜受爵跪祭酒啐酒奠爵興太祝帥齋郎奉俎太祝
減神農前三牲胙肉加於俎又以籩取稷黍飯興以胙肉
共置一俎上又以飯共置一籩太祝先以飯籩授太尉太尉受
以授齋郎又以俎授太尉太尉毎受以授齋郎太尉跪取爵
遂飲卒爵太祝進受爵復於坫太尉興再拜謁者引太
尉降復位文舞出鼔柷作舒和之樂出訖戛敔樂止武
舞入鼓柷作舒和之樂立定戛敔樂止初太尉獻將畢
謁者引太常卿詣罍洗盥手洗爵訖謁者引太常卿自東
陛升壇詣神農氏象尊所執尊者舉羃太常卿酌盎齊訖
武舞作謁者引太常卿進神農氏神坐前北向跪奠爵興
謁者引太常卿少退北向再拜謁者引太常卿進神農
氏神坐前北向立太祝各以爵酌罍福酒合置一爵一
太祝持爵進太常之右西向立太常卿再拜受爵跪祭酒
遂飲卒爵太祝進受爵復於坫太常卿興再拜謁者引太常
卿降復位初太常卿獻將畢謁者引光禄卿詣罍洗盥
洗訖升酌盎齊終獻如亞獻之儀訖謁者引光禄卿降
復位武舞六成舞獻俱畢諸太祝各進跪徹豆還尊所
(徹者籩豆各一/少移於故處)奉禮曰賜胙贊者唱衆官再拜衆官在
位者皆再拜(已飲福受/胙者不拜)奉禮曰衆官再拜衆官在位者
皆再拜樂一成止謁者進太尉之左白請就望瘞位謁
者引太尉就望瘞位北向立於衆官將拜訖諸太祝各
持篚進神坐前跪取幣齋郎以俎載牲體稷黍飯爵酒
興各由其陛䧏壇詣瘞埳以幣饌物置於埳訖奉禮曰
可瘞埳東西廂各四人寘土半埳謁者引太尉出又謁
者贊引各引享官以次出贊引引御史以下俱復執事
位立定奉禮曰再拜御史以下皆再拜贊引引出工人
二舞以次出其祝版燔於齋坊
　大唐開元禮卷四十七
欽定四庫全書
　大唐開元禮卷四十八　　唐　蕭嵩等　撰
　　吉禮
　　　皇后季春吉已享先蠶親桑
　　　齋戒　　　　　　　陳設
　　　車駕出宫　　　　　饋享
　　　親桑　　　　　　　車駕還宫
　　　勞酒
　　　　齋戒
先祀五日散齋三日於後殿致齋二日於正殿前致齋
一日尚寢設御幄於正殿西序及室中俱東向致齋之
日晝漏上水一刻尚儀版奏請中嚴尚服帥司仗布侍
衛司賔引内命婦陪位並如式六尚以下各服其服詣
後殿奉迎尚儀版奏外辦上水三刻皇后服鈿釵禮衣
結珮乗輿出自西房華盖警蹕侍衛如常儀皇后即御
坐東向坐六尚以下侍衛如常一刻頃尚儀前跪奏稱
尚儀妾姓言請降就齋室興退復位皇后降坐乗輿入室
六尚以下各還寢直衛者如常司賔引陪位者退散齋之日
内侍帥内命婦之吉者使蠶於蠶室凡預享之官散齋三
曰於其寢致齋二日一日於其寢一日於享所(亞獻終獻則致齋/二日皆於其寝)
六尚以下應從升者及從享内外命婦各於其寢清齋一
宿散齋理事如舊惟不弔䘮問疾不作樂不判署刑殺文
書不行刑罰不預穢惡致齋惟享事得行其餘悉㫁其享
官已齋而闕者通攝行事諸預享之官致齋之日給酒食
及明衣各習禮於齋所光禄卿監取明水火(太官令取水於隂鑑/取火於陽燧火以供)
(爨水以/實尊)前享一日諸衛令其屬未後一刻各以其方器服守衛
壝門(每門二人/毎隅一人)享日未明給使代執與女工人等俱清齋一宿
　　　　　陳設
前享三日尚舍直長施大次於外壝東門之内道北南
向尚舍奉御鋪御坐尚舍直長設内命婦及六尚以下
次於大次之後俱南向守宫設外命婦次大長公主長
公主公主以下於南壝之外道西三公夫人以下在其
南俱重行每等異位東向北上設陳饌幔於内壝東門
之外道南北向前享二日太樂令設宫懸之樂於壇南
内壝之内東方西方磬簴起北鐘簴次之南方北方磬
簴起西鐘簴次之設十二大磬於編懸之間各依辰位
置柷敔於懸内柷在左敔在右設歌鐘歌磬於壇上近
南北向磬簴在西鐘簴在東其匏竹者立於壇下重行
北向相對為首(凡懸皆展/而編之)諸女工人各位於懸後東方
西方以南為上南方北方以西為上右校掃除壇之内
外又為瘞埳於壇之壬地内壝之外方深取足容物南
出陛又為采桑壇於壇二十步所方三丈髙五尺西出陛
尚舍量施帷障於外壝之外四而開門其東門使容厭
翟車前享一日内謁者設御坐於壇之東南西向設望
瘞位於壇之西南當瘞埳西向設亞獻終獻位於内壝
東門之内道南執事者位於其後每等異位俱重行
西向北上設典正位於壇下一位於東南西向一位於
西南東向女史各陪其後設司贊位於樂懸東北掌贊
二人在南差退俱西面又設司贊掌贊位於埋埳西南
東面南上設典樂舉麾位於壇上南陛之西東向設司
樂位於北懸之間當壇北向設内命婦位於終獻之
南絶位每等異位重行西向北上設外命婦位于中壝
南門之外大長公主以下於道東東西當内命婦位差
退公夫人以下於道西去道逺近准公主位俱每等異
位重行相向北上又設御采桑位于采桑壇上東向設
内命婦采桑位于壇下當御位東北每等異位南向西
上設外命婦采桑位於壇下當御位東南每等異位北
向西上設執御鈎筐者位於内命婦之西少南西上(尚/功)
(執鈎典/製執筐)設内命婦執鈎筐者位各於其采桑位之後(尚/功)
(下四典執鈎典/製下女史執筐)設門外位享官於東壝之外道南從享
内命婦于享官之東俱每等異位重行北面西上從享
外命婦於南壝之外道西如設次之式設酒尊之位於
壇上東南隅北向西上犧尊二象尊二山罍二(尊皆加/勺羃有)
(坫以/置爵)設御洗于壇南陛東南亞獻之洗又於東南俱北
向罍水在洗東篚在洗西南肆(篚實以/巾爵)執尊罍篚羃者
各位于尊罍篚羃之後設幣篚于壇上樽坫之所晡後
内謁者帥其屬以尊坫罍洗篚羃入設于壇上(升壇者/自東陛)
享日未明十五刻太官令帥宰人以鸞刀割牲祝史以豆
取毛血置于饌所遂烹牲(其神厨及諸司供事便次守宫/與金吾相之量于壇東張設)
享日未明五刻司設服其服升設先蠶氏神坐于壇上
北方南向席以莞設神坐於坐首
　　　　車駕出宫
前享一日金吾奏請外命婦等應集壇所者並聽夜行
其應采桑者四人各具女侍者進筐鈎載之而行監門
預奏請享日未明四刻開所由苑門諸親及命婦以下
以次入詣壇南次所各服其服應采桑者筐鈎各具女
侍者執授内謁者監内謁者監受之以授執鈎筐者享
日未明三刻搥一鼓為一嚴(三嚴時節前一/日内侍奏裁)未明二刻
搥二鼔為再嚴尚儀版奏請中嚴内命婦各服其服所
司陳車駕鹵簿未明一刻搥三鼓為三嚴司賔引内命
婦入立于庭重行西而以北為上六尚以下各服其服
俱詣室奉迎(尚服負/寳如式)内僕進厭翟車于閣門尚儀版奏
外辦馭者執輿皇后服鞠衣乗輿以出華盖侍衛警蹕
如常内命婦從出門皇后升車尚功司製進筐鈎載之
仗衛如常儀内命婦及六尚等乗車陪從如式其内命
婦應采桑者四人各服其服典製等進筐鈎載之諸翊駕之官
皆乗馬駕動警蹕如常不鳴鼔角諸衛前後督攝如常
内命婦宫人以次從
　　　　　饋享
享日未明三刻諸享官各服其服尚儀及司醖帥其屬
入寔尊罍及幣(犧尊實以醴齊象尊實以盎齊山罍實以清/酒齊加明水酒加𤣥酒各實上尊幣以黑)
太官令寔諸籩豆簠簋俎等内謁者帥其屬詣厨奉饌
入設於饌幔内(内侍之屬與司膳等守掌之其三牲之/肉不上升神俎者亦太官付内謁者同)
(時進入以供頒胙自餘供享/之物並諸司前一日預進)駕將至女相者引先置享
官内典引引外命婦俱就門外位(女相者以尚/儀下女史充)駕至大
次門外迴車南向尚儀進車前跪奏稱尚儀妾姓言請
降車興還侍位皇后降車乗輿之大次華盖繖扇侍衛
如常儀尚儀以祝版進御署訖奉出奠於坫皇后降車
訖尚功司製進受鈎筐以退(其内命婦鈎筐則内命婦/降車訖典製等進受之)
典贊引亞獻及從享内命婦俱就門外位司贊帥掌賛
先入就位女相者引尚儀典正及女史祝史(女史祝史/以尚儀下)
(女史/充)與女執尊罍篚羃者入自東門當壇南北面西上
立定司贊曰再拜掌贊承傳(凡司賛有詞/掌賛皆承傳)尚儀以下皆
再拜訖尚儀以下各就位司樂帥女工人入就位典贊
引亞獻終獻女相者引執事者司賔引内命婦内典引
引外命婦俱入就位皇后停大次半刻頃司言引尚宫
立於大次門外當門北向尚儀版奏外辦皇后出次華盖侍
衛如常(尚服負寳/陪從如式)司言引尚宫尚宫引皇后(凡尚宫前導/皆司言先引)入自
東門華盖仗衛停於門外近侍者從入如常皇后至版
位西向立(每立定尚宫與/司言退立于左)立定尚宫前奏稱請再拜退
復位皇后再拜司贊曰衆官再拜享官及内外命婦在
位者皆再拜(其先拜/者不拜)尚宫前奏有司謹具請行事退復
位典樂跪舉麾(凡取物者皆跪而取以/興奠物亦跪奠而後興)鼓柷奏永和之樂
以姑洗之均(自後壇下接神/之樂皆奏姑洗)三成偃麾戛敔樂止(凡樂/皆典)
(樂舉麾工鼔柷而後/作偃麾戞敔而後止)尚宫前奏稱請再拜退復位皇后
再拜司贊曰衆官再拜享官及内外命婦在位者皆再
拜壇上尚儀跪取幣於篚興立於尊所尚宫引皇后正
和之樂作(皇后毎行皆/作正和之樂)皇后詣壇升自南陛六尚已下
量人從升(以下升/皆如之)皇后升壇北面立樂止尚儀奉幣東
向進皇后受幣登歌作肅和之樂以南吕之均尚宫引
皇后進北向跪奠於神坐興尚宫引皇后少退北向再
拜訖登歌止尚宫引皇后樂作降自南陛還版位西向
立樂止初内外命婦拜訖女史祝史奉毛血之豆立于
内壝東門之外於登歌止女史祝史奉毛血入升自南
陛尚儀迎引於壇上進跪奠於神坐前興與女祝史退
立於尊所皇后既升奠幣司膳出帥女進饌者奉饌陳
於内壝東門之外皇后既降復位司膳引饌入俎初入
門雍和之樂作饌至陛樂止女祝史跪徹毛血之豆降自
東陛以出饌升自南陛尚儀迎引於壇上設於神坐前
(籩豆盖羃先徹乃升簠/簋既奠却其盖於下)設訖司膳帥女進饌者降自東
陛復位尚儀還尊所尚宫引皇后詣罍洗樂作皇后至
罍洗樂止尚儀跪取􁙐興沃水司言跪取盤興承水皇
后盥手司言跪取巾於篚興進皇后帨手訖司言受巾
跪奠於篚司言跪取爵於篚興進皇后受爵尚儀酌罍
水司言奉盤皇后洗爵司言授巾皆如初皇后拭爵訖
尚儀奠􁙐司言奠盤巾皆如常尚宫引皇后樂作詣壇
升自南陛樂止尚宫引皇后詣酒尊所執尊者舉羃尚
儀贊酌醴齊訖夀和之樂作(皇后每酌獻及飲/福皆作夀和之樂)尚宫引
皇后退北向立樂止尚儀持版進於神坐之右東面跪
讀祝文曰維某年嵗次月朔日子皇后某氏敢昭告于
先蠶氏惟神肇興蠶織功濟黔黎爰擇嘉時式遵令典
謹以制幣犧齊粢盛庻品明薦于神尚饗訖興皇后再拜
初讀祝文訖樂作尚儀跪進奠版于神坐興還尊所皇
后拜訖樂止尚儀以爵酌上尊酒西向進皇后再拜受
爵跪祭酒啐酒奠爵興尚儀帥女進饌者持籩俎進
尚儀以神前三牲胙肉(皆取前脚/第二骨)各置一俎上又以籩取
稷黍飯共置一籩尚儀先以飯籩西向進皇后受以授
左右尚儀又以胙俎以次進皇后每受以授左右皇后
跪取爵遂飲卒爵尚儀進受爵復于坫皇后興再拜訖
樂止尚宫引皇后樂作降自南陛還版位西向立樂止
皇后獻將畢典贊引貴妃詣罍洗盥手洗爵訖典贊引
貴妃自東陛升壇詣象尊所執尊者舉羃貴妃酌盎齊
典贊引進神坐前北向跪奠爵興典贊引貴妃少退北向再拜
尚儀以爵酌罍福酒持爵進貴妃之右西向立貴妃再拜受爵
跪祭酒遂飲卒爵尚儀進受爵復于坫貴妃再拜典贊
引貴妃䧏自東陛復位初貴妃獻將畢又典贊引昭儀
詣罍洗盥手洗爵升酌盎齊終獻如亞獻之儀訖典贊
引昭儀降復位尚儀進神坐前跪徹豆興還樽所(徹者/籩豆)
(各一少移/於故處)司贊曰賜胙掌贊唱衆官再拜衆官在位者
皆再拜(已飲福/者不拜)永和之樂作尚宫前奏稱請再拜退復
位皇后再拜司贊曰衆官再拜衆官在位者皆再拜樂
一成止尚宫前奏請就望瘞位司贊帥掌贊就瘞埳西
南位尚宫引皇后樂作至望瘞位西向立樂止於衆官
将拜尚儀執篚進神坐前取幣自北陛降壇西行詣瘞
埳以幣置于埳訖司贊曰可瘞埳東西各四人寘土半
埳尚宫前奏禮畢請就采桑位尚宫引皇后樂作詣采
桑壇升自西陛東向立樂止初白禮畢司贊帥掌贊還
本位
　　　　　親桑
皇后將詣望瘞位司賓引内外命婦采桑者俱就采桑
位(内外命婦一品各二/人二品三品各一人)諸執鈎筐者各就位皇后既至
采桑位尚功奉金鈎自北陛升壇進典製奉筐從升皇
后受鈎采桑典製奉筐受桑皇后采三條止尚宫前受
鈎典製以筐俱退復位皇后初采典製等各以鈎授内
外命婦皇后采桑訖内外命婦以次采桑女史執筐者
受之内外命婦一品各采五條二品三品各采九條止典製
等受鈎與執筐者退復位司賓各引内外命婦采桑
者退復位司賓引婕妤一人詣蠶室尚功率執鈎筐者以
從至蠶室尚宫以桑授蠶母蠶母受桑切之以授婕妤婕
妤食蠶洒一薄訖司賔引婕妤還本位尚儀前奏禮畢退
復位尚宫引皇后樂作還大次入大次訖樂止司賔引内
命婦内典引引外命婦各還其次尚儀典正以下俱復執
事位立定司賛曰再拜尚儀以下皆再拜訖出女工人以次
出其祝版燔於齋所
　　　　車駕還宫
皇后既還大次内侍版奏請解嚴(將士不得/輙離部伍)皇后停大次
一刻頃搥一鼔為一嚴轉仗衛於還塗如來儀三刻頃搥
二鼓為再嚴尚儀版奏請中嚴皇后服鈿釵禮衣三刻頃
搥三鼔為三嚴内典引引外命婦出次就門外位司賓引
内命婦出次序立於大次之前六尚以下依式奉迎内僕
進厭翟車於大次門外南向尚儀版奏外辦馭者執轡皇
后乗輿出次華盖侍衛警蹕如常皇后升輿鼔吹振作而
行内命婦以下乗車陪從如來儀車駕過内典引引外命
婦退還第駕至正殿門外廻車南向尚儀進當車前跪奏
稱尚儀妾姓言請降車興還侍位皇后降車乗輿入侍衛
如常内侍版奏請解嚴將士各還其所
　　　　勞酒
車駕還宫之明日内外命婦設㑹于正殿如元㑹之儀(惟/不)
(賀不上/夀為異)
　
　
　
　
　
　
　
　
　大唐開元禮卷四十八
欽定四庫全書
　大唐開元禮卷四十九　　唐　蕭嵩等　撰
　　吉禮
　　　季春吉已享先蠶於公桑有司攝事
　　　齋戒　　　　　　　陳設
　　　饋享
　　　　齋戒
前享五日諸預享官散齋五日各於其寝致齋二日一
日於其寢一日於享所散齋理事如舊惟不弔䘮問疾
不作樂不判署刑殺文書不行刑罰不預穢惡致齋唯
享事得行其餘悉斷其享官已齋而闕者通攝行事凡
預享之官致齋之日給酒食及明衣各習禮於齋所光
禄卿監取明水火(太官令取水於隂鍳取火於/陽燧火以供爨水以實尊)前享一
日諸衛令其屬未後一刻各以其方器服守衛壝門(毎/門)
(二人毎/隅一人)享日未明給使代執與女工人俱清齋一宿
　　　　陳設
前享三日守宫設享官次於東壝之内道南北向以西為
上設陳饌幔于内壝東門之外道南北向前享三日太樂
令設宫懸之樂於壇南内壝之内東方西方磬簴起北鐘
簴次之南方北方磬簴起西鐘簴次之設十二大磬於編懸
之間各依辰位置柷敔於懸内柷在左敔在右設歌鐘歌磬
於壇上近南北向磬簴在西鐘簴在東其匏竹者立於壇
下重行北向相對為首(凡懸皆展/而編之)諸女工人各位於懸後東
方西方以南為上南方北方以西為上右校掃除壇之内
外又為瘞埳於壇之壬地内壝之外方深取足容物南出
陛前享一日内謁者設三獻位於内壝東門之内道北執
事位于道南毎等異位皆重行西向以北為上又設望瘞位
於壇之東北當瘞埳道西向又設典正位于壇下一位於東
南西向一位於西南東向女史各陪其後(糾察/違失)設掌贊位於
樂懸東北女史二人在南差退俱西向又設掌贊女史位于
瘞埳西南東向南上設典樂舉麾位於壇上南陛之西東
向設司樂位於北懸之間當壇北向設三獻以下門外位
於東壝之外道南向每等異位重行北面西上設酒尊
之位於壇上東南隅北向西上犧樽二象尊二山罍二
(尊皆加勺羃/有坫以置爵)設洗於壇南陛東南北向罍水在洗東篚
在洗西南肆執樽罍篚羃者各位於樽罍篚羃之後設
幣篚於壇上樽坫之所晡後内謁者帥其屬以樽罍篚
羃入設於位(升壇者/自東陛)享日未明十五刻太官令帥宰人以
鸞刀割牲祝史以豆取毛血置于饌所(其神厨及諸司/供事便次守宫)
(與金吾相之量/于壇東張設)享日未明五刻司設服其服升設先蠶
氏神座于壇上北方南向席以莞設神位于坐首
　　　　饋享
享日未明三刻諸享官各服其服女史及司醖各帥其
屬入實樽罍及幣(犧尊寔以醴齊象尊寔以盎齊山罍/寔以清酒齊加明水酒加𤣥酒各寔)
(于上尊其/幣以黒)太官令寔諸籩豆簠簋俎等内謁者帥其
屬詣厨奉饌入設於饌幔内(内侍之屬與司膳等守掌/之其三牲之肉不上神俎)
(者亦太官付内謁者同時進入以供頒/胙自餘享之物並諸司前一日預進)質明女相者引
享官以下就壝外位(女相者皆以尚/儀下女史充)掌賛帥女史先入
就位女相者引典正女祝及女史女祝史(女祝以典贊下/充女祝史以典)
(正下/充之)與女執尊罍篚羃者入自東門當壇南北面西上立
定掌贊曰再拜女史承傳(凡掌贊有詞/女史皆承傳)典正以下皆再拜
典正以下各就位司樂帥女工人入就位女相者各引享
官入就位立定掌贊曰再拜在位者皆再拜女相者進尚
宫之左白有司謹具請行事退復位典樂跪舉麾(凡取物/者亦跪)
(而取以典奠物皆/跪奠訖而後興)鼔柷奏永和之樂以姑洗之均(自後壇/下之樂)
(皆奏/姑洗)三成偃麾戛敔樂止(凡樂皆典樂舉麾工鼔柷/而後作偃麾戛敔而後止)掌贊
曰再拜在位者皆再拜女祝跪取幣於篚興立于尊所女
相者引尚宫詣壇升自南陛北面立女祝奉幣東向進尚
宫受幣登歌作肅和之樂以南吕之均女相者引尚宫進
北向跪奠於神坐興女相者引尚宫少退北向再拜訖登
歌止女相者引尚宫降自南陛還本位初享官以下拜訖
女祝史奉毛血之豆立於内壝東門外於登歌止女祝史
奉毛血入升自南陛女祝迎引於壇上進跪奠於神坐
前興女祝史退立於尊所尚宫既升奠幣司膳出帥女
進饌者奉饌陳於内壝東門之外尚宫既降復位司膳
引饌入俎初入門雍和之樂作(自後酌獻/皆奏雍和)饌至陛樂止
女祝史進跪徹毛血之豆降自東陛以出饌升自南陛
女祝迎引於壇上設於神坐前(籩豆盖羃先徹乃升簠/簋既奠却其盖於下)
設訖司膳帥女進饌者䧏自東陛復位女祝還尊所女
相者引尚宫詣罍洗盥手洗爵訖女相者引尚宫升自
南陛詣犧尊所執尊者舉羃尚宫酌醴齊樂作女相者
引尚宫進先蠶氏神坐前北向跪奠爵興女相者引尚
宫少退北向立樂止女祝持版進于神坐之右東向跪
讀祝文曰維某年歳次月朔日子皇后某氏謹遣某官
妾姓敢昭告于先蠶氏惟神肇興蠶織功濟黔黎爰擇
嘉時式遵令典謹以制幣犧齊粢盛庶品明薦于神尚
饗訖興尚宫再拜初讀祝文訖樂作女祝進跪奠版于
神坐興還尊所尚宫再拜訖樂止女祝以爵酌罍福酒
進於尚宫之右西向立尚宫再拜受爵跪祭酒啐酒奠
爵興女史帥女進饌者持籩俎進女祝減神坐前三牲
胙肉(皆取前脚/第二骨)各置一俎又以籩取稷黍飯共置一籩
女祝先以飯籩西向進尚宫受以授女進饌者女祝又
以胙俎以次進尚宫每受以授女進饌者尚宫跪取爵
遂飲卒爵女祝進受爵復於坫尚宫興再拜女相者引
尚宫降復位初尚宫獻將畢女相者引尚儀詣罍洗盥
手洗爵訖升自東陛詣象尊所執尊者舉羃尚儀酌盎
齊女相者引進神坐前北面跪奠爵興女相者引尚儀
少退北向再拜女祝以爵酌罍福酒持進尚儀之右西
向立尚儀再拜受爵跪祭酒遂飲卒爵女祝進受爵復於坫尚
儀再拜女祝等引自東陛降復位初尚儀獻將畢又女相引尚
食詣罍洗盥手洗爵升酌盎齊終獻皆如亞獻之儀訖女相者
引降復位女祝進跪徹豆興還樽所(徹者籩豆各一/少移于故處)掌贊曰賜
胙女史唱衆官再拜衆官在位者皆再拜(已飲福受/胙者不拜)永和之樂
作掌贊曰再拜在位者皆再拜訖樂一成止女相者進尚宫之
左白請就望瘞位女相者引尚宫就望瘞位掌贊女史轉就瘞
埳西南位東向立於衆官將拜女史執篚進神座前跪取幣興降
西南位東向立於衆官將拜女史執篚進神坐前跪取
幣興降自南陛西行詣瘞埳以幣置於埳訖掌贊曰可
瘞埳東西各四人寘土半埳女相者進尚宫之左白禮
畢女相者引尚宫出又女相者引享官以次出初白禮
畢掌贊帥女史還本位典正女史以下俱復執事位立
定掌贊曰再拜典正以下皆再拜訖引出女工人以次
出其祝版燔于齋所其祝版郊社令預送付内侍享前
一日内侍進御署訖皇后北面再拜近侍奉版出授内
侍送享所享前之平明女祝以版奠於坫
　
　
　
　
　
　
　大唐開元禮卷四十九
欽定四庫全書
　大唐開元禮卷五十　　　　唐　蕭嵩等　撰
　　吉禮
　　　　有司享先代帝王
前享五日諸享官各散齋三日於正寢致齋二日於其廟
所(無廟者祭於壇其/壇制准州社壇)散齋理事如舊唯不弔䘮問疾不作樂
不判署刑殺文書不行刑罰不預穢惡致齊唯享事得行
其餘悉斷其祭官已齋而闕者通攝行事(其祭官以當州長/官充以次通取)
諸享官致齋之日給酒食及明衣各習禮於齋所前一日所
管縣官清掃内外整拂神坐(無廟者享日未明縣官帥其屬/入詣壇東陛升設神坐于壇上)
(近北南向席以莞已後陳設/行事皆依准在廟之位)設配坐於神坐東南西向席以
莞又為瘞坎于廟後壬地方深取足容物贊禮者設初獻位
於東階東南亞獻終獻位於初獻之南少退俱西面北上設
掌事者位于終獻東南重行西向以北為上設贊唱者位於
終獻西南西向北上設望瘞位於廟堂東北西向又設贊唱者
位於瘞埳東北南向東上設享官以下位於南門之外道
東重行西向以北為上(無廟者即設享官以下位於壇/東壝門之外道南重行北向西)
(上/)祭器之數每坐樽六籩十豆十簋二簠二鈃三俎三
縣官帥其屬升設尊於廟堂上前楹間室户之外北向
正坐之樽在西配坐之樽在東(樽皆加勺羃有坫以置/爵正坐爵一配坐爵四)
設幣篚於樽所設洗於東階東南北向東西當東霤南
北以堂深罍水在洗東篚在洗西南肆實爵三巾二在
篚加勺羃執尊罍洗篚者各位於尊罍洗篚之後享日
未明烹牲於厨夙興掌饌者實祭器(牲體牛羊豕皆載/右胖前脚三節節)
(一段皆載之後脚三節節一段去上節載下二節又取正/脊脡脊横脊正脅代脅短脅各二骨以並餘皆不設簋實)
(稷黍簠實稻梁籩十實石鹽乾魚棗栗榛菱芡鹿脯白餅/黒餅豆十實韭葅醘醢菁葅鹿醢芹葅兎醢笋俎魚醢脾)
(析葅豚胉若土無/者各以其類充之)諸享官以下各服祭服(三品毳冕四品/絺冕五品𤣥冕)
(六品以/下爵弁)縣官帥其屬入實樽罍及幣(每坐之尊一實醴齊/一實盎齊一實清酒)
(其𤣥酒各實於上尊幣用/帛長一丈八尺色用白)祝版各置於坫贊唱者先就
位祝與執尊罍篚者入立於庭重行北面以西為上立
定贊唱者曰再拜祝以下俱再拜執尊者升自東階(壇/則)
(升自東陛/以後准此)立於尊所執尊罍篚者各就位升自東階行掃
除於上降行掃除於下訖各引就位質明贊禮者引享
官以下俱就門外位少頃贊禮者引享官以下以次入
就位立定贊唱者曰再拜在位者皆再拜贊禮者進初
獻之左白有司謹具請行事退復位祝跪取幣於篚各
立於尊所(凡取物者皆俛伏跪取而後興/奠物則跪奠訖俛伏而後興)掌饌者帥執
饌者奉饌陳於南門之外(壇則奉饌陳/於東壝門外)贊禮者引初獻
升自東階(壇則升自南陛已後/初獻升降皆准此)進當神坐前北面立祝
以幣東向進初獻受幣祝還尊所贊禮者引初獻入跪
奠於神坐興出户北向再拜贊禮者引初獻入當配坐
西壁下東面立祝以幣北向進初獻受幣祝還樽所贊
禮者引初獻進東面跪奠於配坐興退復位東面再拜
贊禮者引初獻降復位掌饌者引饌入升自東階(壇則/升自)
(南/陛)祝迎引於階上各設於神坐前掌饌者帥執饌者各
復本位祝還尊所贊禮者引初獻詣罍洗盥手洗爵升
自東階詣酒尊所執尊者舉羃初獻酌醴齊贊禮者引
初獻入詣神坐前北向跪奠爵興出户北向立祝持版
進於神坐之右東面跪讀祝文訖興初獻再拜祝進跪
奠版於神坐興還尊所贊禮者引初獻詣配坐酒尊所
取爵於坫執尊者舉羃初獻酌醴齊贊禮者引初獻入
東面跪奠於配坐前興退立於西壁下東面立祝持版
入立於配坐之左北面跪讀祝文訖興初獻再拜祝進
跪奠版於配坐興還尊所贊禮者引初獻出户北向立
各以爵酌清酒合置一爵一祝持爵進初獻之右西向
立初獻再拜受爵跪祭酒啐酒奠爵興祝各帥執饌者
以俎跪减神坐前三牲胙肉(各取前脚/第二骨)共置一俎上以
授初獻初獻受以授掌饌者初獻跪取爵遂飲卒爵祝
受爵復於坫初獻興再拜贊禮者引初獻降復位於初
獻飲福贊禮者引亞獻詣罍洗盥手洗爵升自東階詣
酒尊所執尊者舉羃亞獻酌盎齊賛禮者引亞獻入詣
神坐前北向跪奠爵興出户北向再拜贊禮者引亞獻
詣配坐酒尊所取爵於坫執尊者舉羃亞獻酌盎齊
贊禮者引亞獻入詣配坐前東面跪奠爵興退於西壁
下東面再拜出户北向立祝各以爵酌清酒合置一爵
一祝持爵進于亞獻之右西面立亞獻再拜受爵跪
祭酒遂飲卒爵祝受爵復於坫亞獻興再拜贊禮者引
亞獻降復位初亞獻獻將畢賛禮者引終獻盥洗升獻
飲福如亞獻之儀訖賛禮者引終獻降復位祝各進神
坐前跪徹豆興還樽所(徹者籩豆各一/少移于故處)贊唱者曰再拜
(非飲福受胙/者皆再拜)再拜訖贊唱者又曰再拜獻官已下皆再
拜贊禮者進初獻之左白請就望瘞位贊禮者引初獻就
望瘞位西向立贊唱者轉立於望瘞東北位初獻官拜
訖祝各進神坐前跪取幣興降自西階(壇則降/自南陛)詣瘞埳
北南面以幣置於坎贊唱曰可瘞埳東西面各二人寘
土半埳贊禮者進初獻之左白禮畢遂引初獻以下出
贊唱者還本位祝與執尊罍者俱復執事位立定贊唱
者曰再拜祝以下皆再拜以出祝版焚於齋所　帝嚳祭
文維某年嵗次月朔日子嗣開元神武皇帝諱謹遣具官
姓名敢昭告于帝髙辛氏惟帝能序三辰功施萬物式
遵祠典敬以犧齊粢盛庶品祗薦于帝髙辛氏尚饗
帝堯祝文維某年嵗次月朔日子嗣開元神武皇帝諱謹
遣具官姓名敢昭告于帝陶唐氏惟帝則天行化光被
四表式遵祠典敬以制幣犧齊粢盛庶品祗薦于帝陶
唐氏尚饗　配坐祝文維某年嵗次月朔日子嗣開元皇帝
遣官姓名敢昭告于唐司徒惟公敬敷五教𢎞贊彞倫率由
舊章配享於帝陶唐氏敬以制幣犧齊粢盛庻品明薦于唐
司徒公尚饗　帝舜祝文維某年嵗次月朔日子嗣開元神
武皇帝諱謹遣具官姓名敢昭告于帝有虞氏惟帝道
光七政績宣五典式遵故實敬以制幣犧齊粢盛庶品祗
薦于帝有虞氏尚饗　　配坐祝文維某年嵗次月朔日
子嗣開元神武皇帝諱謹遣具官姓名敢昭告于臯陶
氏伏惟爰定五刑載敷九徳率由舊典配享于帝有虞
氏敬以制幣犧齊粢盛庶品明薦于臯陶氏尚饗　　夏王
禹祝文惟某年嵗次月朔日子嗣開元神武皇帝諱謹遣
具官姓名敢昭告于夏王禹惟王克平九土功施萬代
式遵故實敬以制幣犧齊粢盛庶品祗薦于夏王禹尚
饗　配坐祝文維某年嵗次月朔日子嗣開元神武皇帝諱
謹遣具官姓名敢昭告于伯益氏惟公贊敷下土克蕃庶
物率由舊章配享于夏王禹祗以犧齊粢盛庶品明薦
于伯益氏尚饗　殷王湯祝文維某年月朔日子嗣開元神武
皇帝諱謹遣具官姓名敢昭告于殷王湯惟王革命黜
暴功濟天下式遵祠典敬以制幣犧齊粢盛庶品祇薦
于殷王湯尚饗　配坐祝文維某年嵗次月朔日子嗣開元
神武皇帝謹遣具官姓名敢昭告于伊尹氏惟公弼諧
政道功格天地率由故實配享於殷王湯敬以制幣犧
齊粢盛庶品明薦于伊尹氏尚饗　周文王祝文維某年嵗
次月朔日子嗣開元神武皇帝諱謹遣具官姓名敢昭告于
周文王維王受命作周經緯天地式遵祠典敬以制幣
犧齊粢盛庶品祗薦于周文王尚饗　配坐祝文維某年嵗
次月朔日子嗣開元神武皇帝遣具官姓名敢昭告于齊太
公惟公純徳孔明翼成周室率由舊典配享于周文王敬
以制幣犧齊粢盛庶品明薦于齊太公尚饗　周武王祝文
維某年嵗次月朔日子嗣開元神武皇帝謹遣具官姓名敢
昭告于周武王惟王應天順人克定禍亂式遵祠典敬
以制幣犧齊粢盛庻品祗薦于周武王尚饗　配坐祝文維
某年嵗次月朔日子嗣開元神武皇帝遣具官姓名敢昭告
于周文公召康公惟公道克十亂功著分陜率由舊典
配享於周武王敬以制幣犧齊粢盛庶品明薦于周文
公召康公尚饗　漢髙帝祝文維某年嵗次月朔日子嗣開元神
武皇帝諱謹遣具官姓名敢昭告于漢髙帝惟帝神武
應期載安區夏式遵祠典敬以制幣犧齊粢盛庶品祗薦
于漢髙帝尚饗　配坐祝文維某年嵗次月朔日子嗣開元神武
皇帝遣具官姓名敢昭告于蕭相國惟公翼成漢業厥
功惟茂率由舊章配享于漢髙祖敬以制幣犧齊粢盛
庶品明薦于蕭相國尚饗
　
　大唐開元禮卷五十
欽定四庫全書
　大唐開元禮卷五十一　　唐　　蕭嵩等　撰
　　吉禮
　　　薦新于太廟　　　　　季夏祭中霤于太廟
　　　孟冬祭司寒(納冰開/冰附)　　興慶宫祭五龍壇
　　　　薦新于太廟
薦新之日太廟令帥齋郎灑掃于廟之内外太官預饌所
薦之物于神厨(若有酒者廟司設/尊坫罍洗如常式)謁者引太常卿入立于
門東之内道北面南謁者贊引稱再拜太常卿再拜進
饌者奉饌入自正門升自太階各設於神坐前(籩豆盖/羃徹之)
(如/式)訖降自東階以出謁者引太常卿升自東階詣獻祖
室户前盥洗酌獻訖再拜又再拜(若無酒即/俱再拜)訖謁者引
太常卿復位謁者贊拜太常卿再拜訖謁者引出
　冬魚　蕨　　笋　　蒲白　韭　　堇　　眢豆
　小豆　蘘荷　菱人　子薑　菱索　春酒　桑落
　酒　　竹根　梁米　黄米　粳米　糯米　稷米
　茄子　甘子　甘蔗　藕　　芋子　鷄頭人　苜蓿
　蔓菁　胡𤓰　冬𤓰　瓠子　春魚　水蘇　枸杞
　茨子　藕　油麻　櫻桃　麥子　椿頭　蓮子
　粟米　榛　　李　　杏　　林檎　橘　　椹
　菴羅果　棗　兔脾　麞　　鹿　　　野鷄
薦新物皆以品物時新堪供進者所司先送太常令尚
食相與簡擇仍以滋味與新物相冝者配之以薦皆如
上儀
　　　　祭中霤
季夏土王日祭中霤于太廟之庭前祭三日諸享官散
齋二日于正寢致齋一日於廟所散齋理事如舊唯不
弔䘮問疾不作樂不判署刑殺文書不行刑罰不預穢
惡致齋惟祭事得行其餘悉㫁其祭官已齋而闕者通
攝行事前祭一日衛尉陳設如常祭日未明十刻太官
丞具特牲之饌未明一刻太廟令帥其屬入布神坐於
廟庭西四門之内道南東向席以莞設神位于坐首設
酒樽于神坐東南設洗又於酒樽東南俱北向罍水在
洗東篚在西南肆(篚寔以/巾爵)奉禮設太廟令位於神坐東
南執事者位於其後俱北向西上設門外位皆於東門
之外道南重行北向以西為上質明諸行事之官各服
其服良醖之屬入實樽罍太官丞監寔籩豆簠簋贊引
引太廟令又贊引引執事者俱就門外位太祝與執樽
罍篚羃者先入詣神坐前西向再拜訖各就位立定贊引
引太廟令又贊引引執事者入就位贊引贊拜太廟令
以下皆再拜太官令丞出詣饌所贊引進太廟令之左
白有司謹具請行事退復位太官丞引饌入太祝迎引
于坐首設于神坐前訖太官丞以下還本位太祝還樽
所贊引引太廟令詣罍洗盥手洗爵詣酒樽所執樽者
舉羃太廟令酌酒贊引引太廟令進神坐前西向跪奠爵
俛伏興少退西向立太祝持版進於神坐之右北向跪
讀祝文曰維某年嵗次月朔日子嗣開元神武皇帝謹遣
具位姓名敢昭告于中霤頼兹保飬甿庶以安式荷神
功祗率恒禮爰以特牲薌合薌萁嘉蔬嘉薦醴酒明祀
于神尚饗訖興太廟令再拜太祝進跪奠版於神坐俛
伏興還樽所太祝以爵酌福酒進太廟令之左北面立
太廟令再拜受爵跪祭酒遂飲卒爵太祝進受爵還
尊所太廟令俛伏興再拜贊引引還本位太祝進跪徹
豆俛伏興還樽所(徹者少移/于故處)太祝與執樽罍篚羃者俱復
位立定贊引贊拜太廟令以下皆再拜贊引進太廟令
之左白禮畢遂引太廟令以下出其祝版燔于齋坊
　　　　　祭司寒納冰(納冰開冰禮附/)
前三日諸祭官散齋二日於家正寢致齋一日於祭所
右校掃除祭所衛尉陳設如常祭日未明十刻太官丞
具特牲之饌未明一刻郊社丞入布神坐於廟北南向
設神位於坐首又帥其屬設酒樽於神坐東南設洗於酒
樽東南俱北向罍水在洗東篚在洗西南肆(篚實以/巾爵)執樽罍篚
者各位於樽罍篚之後上林令設桃弧棘矢於冰室户内之
右(祭訖遂/留之)奉禮設上林令位於神坐東南執事者陪其
後俱重行西向以北為上質明上林令以下各服其服
郊社丞良醖令之屬入實樽罍太官丞監實籩豆簠簋
贊引引上林令又贊引引執事者俱就門外位立定太
祝與執樽罍篚者先入立於神前北向俱再拜訖各就位贊
引引上林令又贊引引執事者俱入就位立定贊引贊拜上林
令以下皆再拜太官丞出詣饌所贊引進上林令之左白有
司謹具請行事退復位太官丞引饌入太祝迎于坐首
設於神座前訖太官丞以下還本位太祝還樽所贊引引
上林令盥手洗爵詣酒樽所執樽者舉羃上林令酌酒
贊引引上林令進神坐北向跪奠爵俛伏興少退北向
立太祝持版進于神坐之右東面跪讀祝文曰維某
年歳次十月朔日開元神武皇帝謹遣某官姓名昭告
於𤣥㝠之神順兹時令増冰堅厚式遵常典將納凌隂
謹以𤣥牡秬黍嘉薦清酌明祀于神尚饗訖興上林令
再拜太祝進跪奠版于神坐俛伏興還樽所太祝以爵
酌福酒進上林令之右西向立上林令再拜受爵跪祭
酒遂飲卒爵太祝進受爵復于樽所上林令跪俛伏興
再拜贊引引還本位太祝進跪徹豆俛伏興還樽所(徹/者)
(少移于/故處)太祝與執樽罍篚者俱復位立定贊引贊拜上
林令以下皆再拜贊引進上林令之左白禮畢贊引引
上林令以下出其祝版燔於齋坊
　　　　興慶宫祭五龍壇
將祭有司筮日如别儀前祀三日諸預祭之官散齋二
日致齋一日(散齋於寢致/齋於祀所)散齋理事如舊惟不弔䘮問
疾不作樂不行刑罰不判署刑殺文書不預穢惡致齋惟
祭事得行其餘悉㫁其祭官已齋而闕者通攝行事前祭
二日守宫設祭官次於東壝之外道南北向以西為上設
陳饌幔於内壝東門之外道南北向太樂令設判懸之樂
於壇南右校掃除壇之内外前祀一日晡後一刻諸衛令
其屬各以其方器服守衛壝門清齋一宿奉禮設獻官位
於南壝東南西向執事位於獻官東南俱西向北上設奉
禮位於獻官西南贊者二人在南差退設祭官以下門外
位於東壝之外道南每等異位重行北向以西為上郊社
令帥齋郎設散樽五龍各二於壇上東南隅北向西上(尊/皆)
(加勺羃有/坫以置爵)設洗於壇東南北向罍水在洗東篚在洗西南
肆(篚實/巾爵)執樽罍篚羃者各位於樽罍篚羃之後祀日未明
十五刻太官令帥宰人以鸞刀烹牲於厨(牲以/少牢)未明二刻
郊社令帥齋郎各服其服升設五龍坐于壇上近北南向
東上席以莞設神位各於坐首未明一刻祭官以上各服
其服郊社令與良醖之屬入實樽罍太祝以幣置于篚太
官令帥進饌者實諸籩豆簋簠等設于饌幔内質明謁者
引獻官以下就門外位奉禮帥贊者先入就位執樽罍篚
羃者入當壇南重行北向以西為上立定奉禮曰再拜賛者承
傳執樽罍篚羃者皆再拜訖執樽罍篚羃者自東陛升立
于樽所各就位太樂令帥工人入就位謁者進獻官之左
白有司謹具請行事退復位協律郎跪俛伏舉麾鼓祝乃
以姑洗之均樂舞三成偃麾戞敔樂止奉禮曰衆官再
拜在位者皆再拜訖復位太祝取幣於篚立于樽所太
官令帥進饌者奉饌陳於東門外謁者引獻官詣南陛
升北向立太祝以幣授獻官獻官受幣登歌作以南吕
之均謁者引獻官進北面跪奠於青龍之坐前諸坐皆
太祝助奠俱畢獻官再拜訖登歌止謁者引獻官降自南
陛還本位太官令引饌入升自南階太祝迎引于壇上
設饌於神坐訖降復位謁者引獻官詣罍洗盥手洗爵
訖引升南陛詣罍所執樽者舉羃獻官酌酒謁者引進
神坐前北向跪奠爵于青龍之坐太祝等助奠諸生俱
畢少退向北立太祝持版進于青龍坐之右東向跪讀祝文
訖(祝文臨/時製撰)獻官再拜太祝進跪奠版于神坐俛伏興還樽所太
祝以爵酌罍福酒進獻官之右西向立獻官再拜受爵
跪祭酒奠爵興太祝帥齋郎進俎太祝跪減神前胙肉
興以授獻官獻官受以授齋郎獻官跪取爵遂飲卒爵
太祝進受爵復于坫獻官再拜謁者引降復位太祝跪
徹豆俛伏興還樽所奉禮曰賜胙贊者唱衆官再拜在
位者皆再拜(獻官/不拜)奉禮又曰再拜在位者俱再拜謁者進
獻官之左白禮畢遂引獻官以下出太祝以下復執事
位立定奉禮曰再拜太祝再拜訖其祝版燔於齋所(如/沈)
(玉於川臨時/别取進止)
　
　
　
　
　
　
　
　
　
　
　
　
　大唐開元禮卷五十一
欽定四庫全書
　大唐開元禮卷五十二　　　　唐　蕭嵩等　撰
　　吉禮
　　　　皇帝視學
視學前一日所司灑掃學堂之内外尚舍設大次於學
堂之後守宫設皇太子次于大次之東皆隨地之宜並
如常儀尚舍設御坐于學堂上北壁下當中南向監司
設講榻於御坐之西南向設執讀坐于前楹間當講榻
北向尚舍又設皇太子坐於御坐東南西向設文官三
品以上坐於皇太子之南少退重行西面北上設武官
三品以上坐於講榻西南當文官重行東面北上設侍
講坐於執讀西北武官之前東面北上(其執如意者一/人立于侍講之)
(南東/面)設論議坐於講榻之前北面三館學官坐於武官
之後設脱履席於西階下典儀設版位皇太子於東階東南西
面執經於西階西南東面文官三品以上于皇太子東南重行
西面北上武官三品以上於執經西南侍講執讀執如意等于
執經之後皆重行東面北上學生分位于文武官之後皆重行
北上設典儀位於東階之西贊者二人在南差退俱西向
　　　　出宫
前出宫三日本司宣攝内外各供其職其日應從駕文
武官依時刻俱集朝堂諸衛陳設仗衛侍中版奏外辦
皇帝乗馬文武侍從並如常行幸之儀駕將至祭酒帥
監官學官學生等奉迎於路左(學生青/衿服)駕至大次門外
降入如常
　　　　視學
皇帝既入大次執經侍講執讀執如意等及學官各服
公服典儀帥贊者先入就位謁者贊引引文武三品以
上及執經以下學官等入就堂下位皇太子立於學堂
門外之東西向侍衛如常侍中版奏外辦皇帝出大次
升自北階即御坐南向坐侍臣及近侍量人從升典儀
一人升就東階上西面立舍人引皇太子就位立(諸衛率/庶子等)
(量人從入立于皇太/子東南西面北上)奉禮曰再拜贊者承傳皇太子以
下在位者皆再拜侍中跪奏稱請勅皇太子及王公等
升坐又侍中稱制曰可侍中詣東階上西面稱勑皇太子
及公王等升殿上典儀承傳階下贊者又承傳皇太子
以下應坐者皆再拜訖通事舍人引皇太子及羣官應
坐者各升坐訖(其公服者脱履于階/下及降納皆如常儀)執讀讀所講經執經
釋義訖遂行如意侍講者執如意就論議坐以次論難
訖侍中跪奏禮畢群官皆起通事舍人各降堂下位若
有勅賜㑹則侍中前承制降詣堂下宣勅及太官下食
案等並如常儀皇帝降坐還大次侍衛如常儀羣官以
下㑹訖皆出執經以下改服常服(學生仍/青衿服)
　　　　車駕還宫
皇帝既還大次侍中量時刻版奏外辦皇帝出次文武
官陪從還宫如來儀初駕出國子祭酒帥監官學官學
生等奉辭于路左如常式
　
　大唐開元禮卷五十二
欽定四庫全書
　大唐開元禮卷五十三　　　唐　蕭嵩等　撰
　　吉禮
　　　　皇太子釋奠於孔宣父
皇太子散齋三日於别殿致齋二日於正殿前致齋一
日典設郎設皇太子幄坐於正殿東序及室内俱西向
又張帷於前楹下(殿若無室/張帷為之)致齋之日質明諸衛率各
勒所部屯門列仗如常晝漏上水一刻左庶子版奏請
中嚴近仗就陳于閤外通事舍人引宫臣文武七品以
上袴褶陪位如式諸侍衛之官各服其器服諸侍臣並
結珮俱詣閤奉迎左庶子版奏外辦上水三刻皇太子
服通天冠綘紗袍結珮以出侍衛如常皇太子即位西
向坐侍臣夾侍如常一頃刻左庶子前跪奏稱左庶子臣某言
請降就齋室俛伏興還侍位皇太子降坐入室文武侍臣各
還本司直衛者如常典謁引陪位以次出凡預享之官散
齋三日致齋二日(散齋皆于正寢致齋一日于本司一/日于享所其無本司者皆于享所)近侍
之官應從升者及従享羣官監官學生等各于本司及學
官俱清齋一宿散齋理事如舊惟不弔䘮問疾不作樂
不判署刑殺文書不行刑罰不預穢惡致齋唯享事得
行其餘悉㫁其享官已齋而闕者通攝行事諸享官致
齋之日給酒食及明衣各習禮于齋所太官令取明水
火(取水于隂鍳取火于陽/燧火以供爨水以寔尊)前享一日諸衛令其屬未後
一刻各以其方器服守衛廟門及太樂工人俱清齋一
宿
　　　　陳設
前享三日典設郎設皇太子便次于廟東西向又設便
次於學堂之後隨地之宜守宫設文武侍臣次各于便
次之後文左武右設諸享官次于齋坊之内從享之官
于廟東門之外隨地之宜前享二日太樂令設軒懸之
樂于廟庭東方西方磬簴起北鐘簴次之南方北方磬
簴起西鐘簴次之設三鎛鐘於編懸之間各依辰位樹
路鼓于北懸之間道之左右植建鼓于三隅置柷敔于
懸内柷在左敔在右設歌鐘歌磬於廟堂之上前楹間
北向磬簴在西鐘簴在東其匏竹者立於堂下階間重
行北向相對為首(凡懸皆展/而編之)諸工人各位於懸後右校
掃除内外為瘞塪於院内堂之壬地方深取足容物南
出陛前享一日奉禮設皇太子位於東陛東南西向又
設望瘞位于廟堂東北當埋埳西向設亞獻終獻位于皇太
子東南執事者於其後俱重行西向北上設御史位於廟
堂之下西南東向令史陪其後設奉禮位於樂懸東北
贊者二人在南差退俱西面又設奉禮贊者位於埋塪東
北南面東上設協律郎位于廟楹近西之間東向設太
樂令位於北懸之間北向從享群官七品以上位於樂
懸之東當執事西向監官學官位於樂懸之西當宫官東
向設學生位於宫官監官學官之後俱重行北上設門
外位亞獻終獻位于東門之外道南執事位於其後每等
異位俱北向西上監官學官位於獻官東南從享宫官位
於學官之東俱重行北面以西為上設酒樽位于廟堂
之上先聖犧樽二象樽二山罍二在前楹間北向先師
犧樽二象樽二山罍二在先聖酒樽之東俱西向(尊皆/加勺)
(羃有坫以置爵其先/師之爵同置于一坫)設洗於東階東南亞獻之洗又於
東南俱北向罍水在洗東篚在洗西南肆執樽罍篚羃
者各于樽罍篚冪之後設幣篚二各於樽坫之所典設
郎設皇太子坐於學堂之上東壁下西向監司設講榻
於北壁下南向又設執讀者坐於前楹間當講榻北向
守宫設太傅少傅坐於皇太子西北面皆東上(若有令/䴦事以)
(下坐則設坐于皇太/子西南北向東上)侍講者坐於執讀西北(執如意者/一人立于)
(侍講/之西)三館學官非侍講者坐於侍講之西北面東上若
有上䑓三品以上觀講者設坐於侍講之北南面東上
設論義坐於講榻之前近南北面設脱履席於西階之
南東向掌儀設版位宫官七品以上於東階東南西向
北上執經侍講等於西階西南監官及學官非侍講者于
侍講之後若有上䑓三品以上觀講者位於執經之北
少退重行皆東面北上學生分位於宫官學官之後皆
重行北上設掌儀位於宫官西北贊者二人在南皆西
向晡後郊社令帥齋郎以樽坫罍洗篚羃入設於位(升/堂)
(者自/東階)謁者引司業詣厨視濯溉(凡導引者每/曲一逡廵)贊引引御
史詣厨省饌具(司業以下每事/訖各還齋所)享日未明十五刻太官
令帥宰人以鸞刀割牲祝史以豆二取毛血置于饌所
遂烹牲(其牲用太牢二正坐及先師首坐俎皆升/右胖十一體左丘明以下折分餘體升之)　未明五
刻郊社令帥其屬及廟司各服其服升設先聖神坐於
堂上西楹間東向設先師神坐於先聖神坐東北南向
西上(若前堂不容則又于室外/之東屋陳而北東向南上)席皆以莞設神坐各于
坐首
　　　　　出宫
前出宫二日本司宣攝内外各供其職守宫設從享宫
官次於東宫朝堂如常其日未明所司依鹵簿陳設於
重明門外奉禮設從享宫官位於東宫廟堂如常文武
宫臣七品以上依時刻俱集於次各服公服諸衛率各勒
所部陳設如式左庶子版奏請中嚴典謁引宫官各就
位諸侍衛之官各服其器服(左庶子負/璽如式)俱詣閣奉迎僕
進軺車於西閣外南向(若湏乗輦則/聼臨時進止)内率一人執刀立
於車前北向中允一人在侍臣之前贊者二人在中允
前左庶子版奏外辦僕奮衣而升正立執轡皇太子著
具服逺逰冠乗輿以出左右侍衛如常儀内率執轡皇
太子升車僕立授綏左庶子以下夾侍如常儀中允進
當車前奏稱請發引俛伏興退復位(凡中允奏請皆當/車前跪奏稱具官)
(某言訖/俛伏興)車動中允與贊者夾引以出内率夾車而趨出重
明門至侍臣上馬所中允奏稱請車權停令侍臣上
馬左庶子前承令退稱令曰諾中允退稱侍臣上馬贊
者承傳文武侍臣皆上馬庶子以下夾侍於車前贊者
在供奉官人内侍臣上馬畢中允奏稱請令車右升左
庶子前承令退稱令曰諾中允退復位内率升訖中允
奏請發引退復位皇太子車動太傅乗車訓導少傅乗
車訓從出延喜門不鳴鼓吹従享宫臣乗馬陪從如常儀
　　　　饋享
享日未明三刻諸享官各服祭服諸陪祭之官皆公服
學生青衿服郊社令良醖令各帥其屬入實樽罍及幣
(犧尊實以醴齊象樽實以盎齊山罍實以清酒齊皆加/明水酒加𤣥酒各實于上尊其幣以白各長一丈八尺)太官令
帥其屬實諸籩豆簠簋俎等未明二刻奉禮帥贊者先
入就位贊引引御史太祝及令史祝史與執樽罍篚羃
者入自東門當階間重行北面西上立定奉禮曰再拜
贊者承傳(凡贊禮有詞/贊者皆承傳)御史以下皆再拜訖執樽罍篚羃
者各就位贊引引御史太祝詣東階升堂行掃除於上
令史祝史行掃除於下訖降還齋所奉禮以下次還齋
所皇太子將至謁者贊引各引享官及從享學官俱就
門外位學生皆就門内位皇太子至孔子廟門外迴車
南向内内率降立於車左右庶子進當車前跪奏稱左
庻子臣某言請降車還侍位皇太子降車乗輿之便次侍
衛如常儀郊社令以祝版進皇太子署訖近臣奉出郊社
令受各奠於坫未明一刻謁者贊引引従享宫官就
門外位奉禮帥贊者先入就位贊引引御史以下入就
位太樂令帥工人二舞次入就位文舞入陳於懸内武
舞立於懸南道西(其升堂者皆脱履/于下降納如常)謁者引祭酒入就
位立定奉禮曰再拜祭酒再拜訖謁者引祭酒詣東階
升堂行掃除於上降行樂懸於下訖引還本位初祭酒
行樂懸謁者贊引各引祭官及陪祭之官次入就位皇太子
停便次半刻頃率更令立於便次門外當門東向左庶子
版奏外辦皇太子出便次侍衛如常儀率更令引皇太
子至廟東門中允進笏皇太子執笏近侍者從入如常
儀皇太子至版位西向立(每立定率更/令退立于左)率更令前啟再拜
退復位皇太子再拜奉禮曰衆官再拜衆官在位者皆
再拜(其先拜/者不拜)率更令前啟有司謹具請行事退復位協
律郎跪俛伏舉麾鼓柷奏永和之樂以姑洗之均(自後堂下/接神之樂)
(皆奏/姑洗)文舞之舞樂舞三成偃麾戛敔樂止(凡樂皆協律/郎舉麾工皷)
(柷而後作偃/麾戞敔而止)率更令前啟再拜退復位皇太子再拜奉
禮曰衆官再拜衆官在位者及學生皆再拜太祝各跪
取幣於篚立於樽所率更令引皇太子永和之樂作(皇/太)
(子毎行皆樂/作永和之)皇太子自東階升左庶子以下及左右侍衛
量人從升(以下皆/如之)皇太子升堂進先聖神坐前西向立
樂止太祝以幣授左庶子左庶子奉幣北向進皇太子
搢笏受幣(毎受物搢笏奠/訖執笏俛伏興)登歌作肅和之樂以南吕之
均率更令引皇太子少退西向再拜訖率更令引皇太
子進先師首坐前北向立又太祝以幣授左庶子左庶
子奉幣西向進皇太子受幣率更令引皇太子進北向
跪奠於先師坐首俛伏興率更令引皇太子少退北向
再拜登歌止率更令引皇太子樂作皇太子降自東階
還版位西向立樂止初羣官拜訖祝史各奉毛血之豆
立東門外于登歌止祝史奉毛血升自東階太祝迎取
於階上進奠於先聖及先師首坐前太祝與祝史退立
於樽所初皇太子既升奠幣太官令出帥進饌者奉饌
陳於東門之外初皇太子既至位樂止太官令引饌入俎初
入門奏雍和之樂(自後酌獻/皆奏雍和)饌至階樂止祝史各進跪
徹毛血之豆降自東階以出饌升太祝迎引於階上各
設於神坐前(籩豆盖羃先徹乃升簋/簠既奠却其盖于下)設訖太官令以下
降復位太祝還樽所率更令引皇太子詣罍洗樂作皇
太子至罍洗樂止左庶子跪取􁙐興沃水又左庶子跪
取盤承水皇太子盥手中允跪取巾於篚興進皇太子
盥手訖中允受巾跪奠於篚遂取爵於篚興進皇太子
受爵左庶子酌罍水又左庶子奉盤皇太子洗爵中允
又授巾如初皇太子拭爵訖左庶子奠盤􁙐中允受巾
奠於篚皆如常率更令引太子樂作至先聖酒樽所執
樽者舉羃左庶子贊酌酒齊訖樂作率更令引皇太子進
先聖神坐前西向跪奠爵俛伏興率更令引皇太子少
退西向立樂止太祝持版進於神坐之右北面跪讀祝文
曰維某年歳次月朔日子皇太子敢昭告於先聖孔宣
父惟夫子固夭攸縱誕降生知經緯禮樂闡揚文教餘
烈遺風千載是仰俾兹末學依仁㳺藝謹以制幣犧齊
粢盛庶品祗奉舊章式陳明薦以先師顔子等配尚饗
訖興皇太子再拜初讀祝文訖樂作太祝進跪奠版于
神坐興還樽所皇太子拜訖樂止率更令引至先師酒
樽所執樽者舉羃左庶子取爵於坫進皇太子受爵左
庶子贊酌醴齊樂作率更令引進先師首坐前北向跪奠
爵俛伏興皇太子少退北向立樂止(皇太子既奠首坐/爵餘坐皆齋郎助)
(奠相次而畢其亞獻終/獻齋郎助奠亦如之)太祝持版進於先師神坐之左
西面跪讀祝文曰維某年歳次月朔日子皇太子某敢
昭告於先師顔子等七十二賢爰以仲春(仲/秋)率遵故典
敬修釋奠於先聖孔宣父惟子等或服膺聖教徳冠四
科或先闡儒風貽範千載謹以制幣犧齊粢盛庶品式陳
明獻従祀配神尚饗訖興皇太子再拜初讀祝文訖樂
作太祝進跪奠版於神坐興還樽所皇太子拜訖樂止
率更令引皇太子詣東序西向立樂作太祝各以爵酌
上樽福酒合置一爵一太祝持爵授左庶子奉爵北向
進皇太子再拜受爵跪祭酒啐酒奠爵興太祝各帥齋
郎進俎太祝跪減先聖及先師首坐前三牲胙肉(皆取/前脚)
(第二/骨)加於俎又以籩取稷黍飯興以胙肉各共置一俎
上又以飯共置一籩太祝授左庶子左庶子奉飯北向
進皇太子受以授左右太祝以俎授左庶子左庶子以次
奉進皇太子毎受以授左右訖皇太子跪取爵遂飲卒
爵左庶子進受爵以授太祝復於坫皇太子俛伏興再
拜樂止率更令引皇太子樂作皇太子降自東階還版
位西向立樂止文舞出鼓柷作舒和之樂出訖戛敔樂
止武舞入鼓柷作舒和之樂立定戞敔樂止初皇太子
將復位謁者引國子祭酒詣罍洗盥手洗爵訖謁者引
祭酒升自東階詣先聖酒樽所執樽者舉羃祭酒酌盎
齊訖武舞作謁者引祭酒進先聖神坐前西向跪奠爵
興謁者引祭酒少退西向再拜謁者引祭酒詣先師酒
樽所取爵於坫執樽者舉羃祭酒酌盎齊謁者引祭酒進先
師首坐前北向跪奠爵興謁者引祭酒少退北向再拜
訖謁者引祭酒詣東序西向立太祝各以爵酌罍福酒
合置一爵一太祝持爵進祭酒之左北向立祭酒再拜
受爵跪祭酒遂飲卒爵太祝進受爵復于坫祭酒興再
拜謁者引祭酒降復位初祭酒獻將畢謁者引司業詣罍
洗盥洗訖升酌盎齊終獻如亞獻之儀訖謁者引司業
降復位武舞止太祝等各進跪徹豆興還樽所(徹者籩/豆各一)
(少移于/故處)奉禮曰賜胙贊者唱衆官再拜衆官在位者及
學生皆再拜(已飲福/者不拜)永和之樂作率更令前啟再拜退
復位皇太子再拜奉禮曰衆官再拜衆官在位者及學
生皆再拜樂一成止率更令前啟請就望瘞位率更令
引皇太子就瘞位西向立奉禮率贊者轉就瘞塪東北
位初在位者將拜太祝各執篚進神坐前跪以篚取幣降
自西階詣瘞塪以幣置於埳訖奉禮曰可瘞塪東西廂各
四人寘土半塪率更令前啟禮畢率更令引皇太子還便
次樂作皇太子出門樂止中允進受笏侍衞如常儀謁者
贊引各引亞獻以下以次出初白禮畢奉禮帥贊者還本
位贊引引御史以下俱復執事位立定奉禮曰再拜御史
以下皆再拜訖贊引引出學生以次出其祝版燔於齋坊
　　　　講學
皇太子既入便次改服常服執經侍講執讀執如意及
三館學官並公服學生青衿服餘皆常服掌儀帥贊者
先入就位謁者各引羣官及學生等次入就位左庶子
版奏外辦皇太子乗輿出便次(若湏乗馬臨/時聽進止)侍衛如常
儀至學堂後降輿升自北階即座坐(左右侍衛量人從升/太傅少傅亦就座)
(坐/)掌儀曰再拜贊者承傳群官及學生等在位者皆再
拜(執經/不拜)左庶子跪奏請令執經等升俛伏興又左庶子稱
令曰諾左庶子退降詣西階下立於執經等之前北面宣
令曰執經以下並升坐應坐者並再拜(執經/不拜)通事舍人
引執經以下升各就座坐(其升坐者/脱履如式)訖執讀讀所講經執
經釋義訖執如意者以如意授侍講侍講興受進詣論議坐
北面問所疑執經者為通之訖興退以如意授執者退還本
坐執如意者以如意次授諸侍講者皆如上儀總訖左庶
子跪奏禮畢羣官皆起通事舍人各引就堂下位皇太
子降坐降自北階入學堂後便次羣官以次出執經以
下改服常服(學生仍/青衿服)
　　　　還宫
皇太子既入便次左庶子版奏請觧嚴(将士不得/輙離本位)皇太
子改服公服停次一刻頃搥一鼓為一嚴有司轉仗衛
於還塗如来儀二刻頃又搥二鼔為再嚴左庶子版奏
請中嚴國子祭酒以下學生以上並出就學外道左奉
辭三刻頃又搥三鼓為三嚴僕進軺車于學門外如常
左庶子版奏外辦皇太子乗輿出便次至學門外降輿
乗車侍衛如常左庶子奏請及車右升䧏侍臣上馬文
武陪從皆如来儀車動鼓吹振作如式至國子祭酒以
下奉辭處車權停國子祭酒以下皆再拜通事舍人承
令宣勞及拜皆如常車至城隅鼓吹止過廟皷吹作至
延喜門鼓吹止入延喜門鼓吹作至重明門宫官文武
俱下馬皇太子乗車入太傅少傅還皇太子至殿前迴
車南向左庶子跪奏請䧏車乗輿入侍臣從至閤左庶
子版奏請解嚴將士還本所
　大唐開元禮卷五十三
欽定四庫全書
　大唐開元禮卷五十四　　唐　蕭嵩等　撰
　　吉禮
　　　國子釋奠於孔宣父　皇子束脩
　　　學生束脩
　　　　國子釋奠於孔宣父
將享司館預申享日本司請下其禮所司随職供辦凡
預享之官散齋三日致齋二日(散齋皆于正寢致齋二/日于本司一日于享所)
(其無本司者/皆于享所)散齋理事如舊惟不弔䘮問疾不作樂不
判署刑殺文書不行刑罰不預穢惡致齋惟享事得行
其餘悉㫁其享官已齋而闕者通攝行事館官及諸學
生皆清齋于學館一宿諸享官致齋之日給酒食及明
衣各習禮於齋所太官令取明水火(取水于隂鍳取火/于陽燧火以供爨)
(水以/實尊)前享一日諸衛令其屬未後一刻各以其方器服
守衛廟門及太樂工人俱清齋一宿
　　　　陳設
前享三日守衛設獻官以下次于齋坊前享二日太樂
令設軒懸之樂於廟庭東方西方磬簴起北鐘簴次之
南方北方磬簴起西鐘簴次之設三鏄鐘于編懸之間
各依辰位樹路鼓於北懸之間道之左右植建鼓於三
隅置柷敔於懸内(柷在左/敔在右)設歌鐘歌磬於廟堂之上前
楹間北向磬簴在西鐘簴在東其匏竹者立於堂下階間
重行北向相對為首(凡懸皆展/而編之)諸工人各位于懸後右
校掃除内外又為瘞塪于院内堂之壬地方深取足容
物南出陛前享一日奉禮設三獻位於東門之内道北執
事位於道南每等異位俱西向北上設望瘞位於堂之東
北當瘞塪之東西向設御史位於廟堂之下西南東向令陪
其後設奉禮位于樂懸東北贊者二人在南差退俱西面又
設奉禮贊者位于瘞塪東北南面東上設協律郎位於廟堂
上前楹之間近西東向設太樂令位于北懸之間北向設館
官位於懸東當執事西向設學官位於懸西當館官東向
設學生位于學官館官之後俱重行北上若有觀者設位
於南門之内道左右重行北面相對為首(金吾監檢不/得喧嘩雜亂)
設三獻門外位於東門之外道南執事位於其後每等
異位俱北向西上館官學官位於三獻東南俱重行北
向以西為上設酒樽之位於堂先聖犧尊二象尊二山罍二
在前楹間北面先師犧尊二象尊二山罍二在先聖酒尊之
東俱西向(尊皆加勺羃有坫以置爵/其先師之爵同置于一坫)設洗於東階東南北向罍
水在洗東篚在洗西南肆(篚實以/巾爵)執樽罍篚羃者各位於樽
罍篚羃之後設幣篚二於樽坫之所晡後二刻郊社令帥齋
郎以樽坫罍洗篚羃入設於位(升堂者/自東階)謁者引祭酒司業
詣厨視濯溉(凡導引者每/曲一逡巡)贊引引御史詣厨省饌具(祭/酒)
(司業以下毎事/訖各還齋所)享日未明十五刻太官令帥宰人以鸞
刀割牲祝史以豆二取毛血置于饌所遂烹牲(其牲用/太牢二)
(正坐及先師首坐俎皆升右胖十/一軆左丘明以下析分餘體升之)未明五刻郊社令帥
其屬及廟司各服其服升設先聖神坐於廟室内西楹
間東向設先師神坐於先聖東北南向其餘弟子冉伯
牛仲弓宰我子貢冉有子路子㳺子夏閔子騫曾參髙
柴宓子賤公西赤林放樊須有若孔忠琴牢梁鱣叔仲㑹冉
孺曽㸃陳亢漆雕開商瞿司馬耕子張巫馬施秦非商澤鄭
國公冶長澹䑓滅明原憲蘧伯玉公伯寮燕伋秦祖冉季左
人郢公孫龍任不齊南宫縚秦商亷梁步叔乘施常顔之僕
狄黑漆雕哆縣成顔路顔噲公祖句兹伯䖍榮旂顔髙秦冉
申棖顔辛申黨公晳哀后處曹䘏奚容葴石作蜀壤駟赤漆
雕徒父樂欬等坐及二十一賢左丘明公羊髙穀梁赤伏勝
髙堂生戴聖毛萇孔安國劉向鄭衆杜子春馬融盧植鄭𤣥
服䖍賈逵何休王肅王弼杜預范甯等坐以次東陳皆南
向西上(若東陳不容則又于/東壁屈陳而南西向)席皆以莞設神位各於坐首
　　　　饋享
享日未明三刻諸享官服其祭服諸陪祭之官皆公服學
生青衿服郊社令良醖令各帥其屬入實樽罍及幣(犧/尊)
(實以醴齊象尊實以盎齊山罍實以清酒齊加明/水酒加𤣥酒各實于上尊其幣以白長一丈八尺)太官
令帥其屬實諸籩豆簋簠等未明二刻奉禮帥贊者先
入就位贊引引御史太祝及令史祝史與執樽罍篚羃
者入自東門當階間重行北面西上立定奉禮曰再拜
贊者承傳(凡奉禮有辭/贊者皆承傳)御史以下皆再拜訖執樽罍篚
冪者各就位贊引引御史太祝詣東階升堂行掃除於
上令史祝史行掃除於下訖引就位謁者引享官以下
俱就門外位其學生並入就門内位未明一刻太樂令
帥工人二舞次入就位文舞入陳於懸内武舞立於懸
南道西(其升堂者皆脱履/於下降納如常)謁者引司業入就位立定奉
禮曰再拜司業再拜謁者引司業詣東階升堂行掃除
於上降行樂懸於下訖引還本位初司業行掃除訖謁
者贊引各引享官以下學官以上次入就位立定奉禮
曰衆官再拜衆官及學生皆再拜(其先拜/者不拜)謁者進祭酒
之左白有司謹具請行事退復位協律郎跪俛伏舉麾(凡/取)
(物者皆跪俛伏而取以興/奠物則奠訖俛伏而後興)鼔柷奏永和之樂以姑洗之
均(自後堂下之/樂皆奏姑洗)作文舞之舞樂舞三成偃麾戛敔樂止
(凡樂皆協律郎舉麾工鼔柷/而後作偃麾戛敔而後止)奉禮曰衆官再拜衆官在位
者皆再拜太祝俱跪取幣於篚興各立於尊所謁者引祭
酒升自東階進先聖神坐前西向立太祝以幣授祭酒
受幣登歌作肅和之樂以南吕之均謁者引祭酒進西
向跪奠於先聖神坐興少退西向再拜謁者引祭酒當
先師首坐前北向立又太祝以幣西向授祭酒謁者引
祭酒進北向跪奠於先師首坐前少退北向再拜登歌
止謁者引祭酒降復位初羣官拜訖祝史各奉毛血之
豆立東門外登歌止祝史奉毛血升自東階太祝迎取
於階上進奠於先聖及先師首坐前太祝與祝史退立
於樽所初祭酒既升奠幣太官令出帥進饌者奉饌陳
於東門之外祭酒降復位太官令引饌入俎初入門雍
和之樂作(自後酌獻/皆作雍和)饌至階樂止祝史各進跪徹毛血
之豆降自東階以出饌升太祝迎引於階上各設於神
坐前(籩豆蓋羃先徹乃升簋/簠既奠却其盖于下)設訖太官令以下降復位
太祝還樽所謁者引祭酒詣罍洗盥手洗爵訖引升詣
先聖酒樽所執樽者舉羃樂作引祭酒詣先聖神坐前
跪奠爵俛伏興少退西向立樂止太祝持進於神坐之
右北面跪讀祝文曰維某年歲次月朔日皇帝謹遣祭
酒某封姓名敢昭告於先聖孔宣父惟夫子固天攸縱
誕降生知經緯禮樂闡揚文教餘烈遺風千載是仰俾
兹末學依仁游藝謹以制幣犧齊粢盛庶品祗奉舊章
式陳明薦以先師顔子等配尚饗太祝興祭酒再拜初
讀祝文訖樂作又太祝進跪奠版於神坐還樽所祭酒
拜訖樂止謁者引祭酒詣先師酒樽所取爵於坫執樽
者舉羃祭酒酌醴齊樂作謁者引祭酒進先師首坐前
北向跪奠爵興少退北面立樂止(祭酒既奠首坐爵餘/坐皆齋郎助奠相次)
(而下其亞獻終獻/齋郎助奠亦如之)太祝持版進於先師神坐之左西向
跪讀祝文曰維某年歲次月朔日子嗣開元神武皇帝
謹遣祭官某姓名敢昭告於先師顔子等七十二賢爰
以仲春(仲/秋)率遵故實敬修釋奠於先聖孔宣父惟子等
或服膺聖教德冠四科或光闡儒風貽範千載謹以制
幣犧齊粢盛庶品式陳明薦從祀配神尚饗太祝興祭
酒再拜初讀祝文訖樂作太祝進奠版於神坐還樽所
祭酒拜訖樂止謁者引祭酒詣東序西向立太祝各以
爵酌罍福酒合置一爵一太祝持爵進祭酒之左北向
立祭酒再拜受爵啐酒奠爵俛伏興太祝帥齋郎進俎
跪減先聖及先師首坐前三牲胙肉(皆取前脚/第二節)加於俎
又以籩取稷黍飯興以胙肉各共置一俎又以飯共置一籩
太祝先以飯籩授祭酒祭酒受以授齋郎又以俎授祭
酒祭酒每受以授齋郎祭酒跪取爵遂飲卒爵太祝受
爵復於坫祭酒俛伏興再拜謁者引祭酒降復位文舞出
鼓柷作舒和之樂出訖戛敔樂止武舞入皷柷作舒和之
樂立定戛敔樂止初祭酒獻將畢謁者引司業詣罍洗盥
手洗爵訖謁者引升自東階詣先師酒樽所執樽者舉羃
司業酌盎齊訖武舞作謁者引司業進先聖神坐前西向
跪奠爵興謁者引少退西向再拜訖謁者引司業詣先師
酒樽所取爵于坫執樽者舉羃司業酌盎齊謁者引司業
進先師首坐前北向跪奠爵興少退司業再拜謁者引
司業詣東序西向立太祝各以爵酌罍福酒合置一爵
一太祝持爵進司業之左司業再拜受爵跪祭酒遂飲
卒爵太祝進受爵復於坫司業興再拜謁者引降復位
初司業獻將畢謁者引博士詣罍洗盥手洗爵訖升酌
盎齊終獻如亞獻之儀訖引降復位武舞止太祝等各
進跪徹豆興還樽所奉禮曰賜胙贊者唱衆官再拜衆
官在位者及學生皆再拜(已飲福受/胙者不拜)奏永和之樂奉禮
曰衆官再拜衆官在位者及學生皆再拜樂一成止謁
者進祭酒之左白請就望瘞位謁者引祭酒就望瘞位
西向立奉禮贊者就瘞塪東北位初在位者將拜諸太
祝各執篚進神坐前跪取幣興降自西階詣瘞塪以幣
置於塪訖奉禮曰可瘞塪東西廂各四人寘土半塪謁
者進祭酒之左白禮畢遂引祭酒出謁者贊引各引享
官以下以次出初白禮畢奉禮帥贊者還本位贊引引
御史太祝以下俱復執事位立定奉禮曰再拜御
史太祝以下皆再拜贊引引出諸學生以次出其祝版
燔於齋所
　　　　　皇子束脩
　　　　　　束帛一篚(五疋/)酒一壺(五㪷/)脩一案(五脡/)
其日平明皇太子服學生之服(其服/青衿)至學門外博士公
服執事者引立於學堂東階下西面相者引皇太子立
於門外東西向(不自同/于賔客)陳束帛篚壺酒脯案於皇太子
南當門北向重行西上將命者出立門西東面曰敢請
事皇子少進曰某方受業於先生敢請見將命者入告
博士曰某也不徳請皇子無辱(若已封王則/云請王無辱)將命出告皇子
曰某不敢為儀敢固請將命者入告博士曰請皇子就
位某敢見將命者出告皇子曰某不敢以視賔客請終
賜見將命者入告博士曰某辭不得命敢不從將命者
出告執篚者以篚東面授皇子皇子執篚博士䧏俟於
東階下西面相者引皇子執事者奉壺酒脯脩案以從
皇子入門而左詣西階之南東面奉酒脯者立於皇子西南東
面北上皇子跪奠篚再拜博士答拜皇子還避遂進跪取篚
相者引皇子進博士前東面授幣奉壺酒脩案者從奠
博士前博士受幣執事者取酒脩幣以東相者引皇子立
於階間近南北面奉酒修者出皇子拜訖相者引皇子
出
　　　　學生束脩
　　　　　　束帛一篚(准令/)酒一壺(二㪷/)脩一案(五脡/)
其日平明學生青衿服至學門博士公服立於學堂東
階上西面贊者引學生立於門東西面(不自同/于賔客)陳束帛
篚壺脯案於學生西南當門北向重行西上將命者出
立於門西東面曰敢請事學生少進曰某方受業於先
生敢請見將命者入告博士曰某也不徳請子無辱將命
者出告學生曰某不敢為儀敢固請將命者入告博士
曰請子就位某敢見將命者出學生曰某不敢以視賓
客請終賜見將命者入告博士曰某辭不得命敢不從將命
者出告執篚者以篚東面授學生博士䧏俟於東階下
西面贊禮者引學生執酒脯者從之學生入門而左立
於西階之南東面執酒脯者立於學生之南東面北上
學生跪奠篚再拜博士答拜學生還避遂進跪取篚贊
禮者引學生進博士前東面授幣執酒脯者從奠博士
前博士受幣贊者取酒脯幣以東執酒脯者出贊禮者
引學生立當階間近南北面再拜贊禮者引出
　
　
　
　
　
　
　
　
　
　
　
　大唐開元禮卷五十四
欽定四庫全書
　大唐開元禮卷五十五　　唐　蕭嵩等　撰
　　吉禮
　　　仲春仲秋釋奠於齊太公
　　　　齋戒
將享所司隨職供辦凡預享之官散齋三日致齋二日
(散齋皆於正寢致齋二日于本司一/日于祭所其無本司者皆於祭所)散齋理事如舊惟
不弔䘮問疾不作樂不判署刑殺文書不行刑罰不預
穢惡致齋惟享事得行其餘悉㫁其享官已齋而闕者
通攝行事諸享官散齋之日給酒食及明衣各習禮於
齋所太官令監取明水火(取水于隂鍳取火於陽/燧火以供爨水以寔尊)前享一
日諸衛令其屬未後一刻各以其方器服守衛廟門及
太樂工人俱清齋一宿
　　　　陳設
前享三日守宫設獻官以下次於齋坊前享二日太樂
令設軒懸之樂於廟庭東方南方磬簴起北鐘簴次之
南方北方磬簴起西鐘簴次之設三鎛鐘於編懸之間
各依辰位樹路鼓於北懸之間道之左右植建鼓於三
隅置柷敔于懸内(柷在左/敔在右)設歌鐘歌磬於廟堂之上前
楹間北向磬簴在西鐘簴在東執匏竹者立於堂下階
間重行北向相對為首(凡懸皆展/而編之)諸工人各位於懸後
右校掃除内外又為瘞塪院内堂之壬地方取足容物
南出陛前享一日奉禮設三獻位於東門之内道北執
事位於道南每等異位俱西面北上設望瘞位於堂之
東北當埋埳之東西向設御史位於堂下西南東向令史陪
其後設奉禮位於樂懸東北贊者二人在南差退俱西向又
設奉禮贊者位於瘞埳東北南面東上設協律位於堂上前
楹間近西東向設太樂令位於北懸之間北向設廟官位於
學懸東西若有觀者位于南門内道之左右重行北面相對
為首(金吾監檢/不得喧雜)設三獻門外位執事者位於其後每等異位
俱北向西上設廟官位扵三獻東南俱重行北面西上設酒
樽之位扵堂上齊太公犧樽二象樽二山罍二在前楹間北
向留侯犧尊二象尊二山罍二在太公酒樽之東俱西
向(尊皆加勺冪有坫以置爵/其留侯之爵同置于一坫)設洗於東階東南北向罍
水在洗東篚在洗西南肆執樽罍篚羃者各位於樽罍
篚冪之後設幣篚二各於樽坫之所晡後郊社令帥齋
郎以樽坫罍洗篚羃設於位(升堂者/自東階)謁者引三獻官等
詣厨視濯溉(凢導引者毎/曲一逡巡)贊引引御史詣厨省饌具享
日未明十五刻太官令帥宰人以鸞刀割牲祝史以豆
二取毛血置於饌所遂烹牲(其牲用太牢一正坐及配/坐俎皆升右胖十一體以)
(下折分餘/軆升之)未明五刻郊社令率其屬及廟司各服其服
整拂神幄
　　　　　饋享
享日未明三刻諸享官各服其祭服諸陪祭之官皆公
服郊社令良醖令各帥其屬入實樽罍及幣(犧尊實以/醴齊象尊)
(實以盎齊山罍實以清酒齊皆加明水酒皆加/𤣥酒各實于上尊其幣以白各長一丈八尺)太官令帥其屬
實諸籩豆簠簋等未明二刻奉禮帥贊者先入就位贊
引引御史太祝及令史與執樽罍篚羃者入自東門當
階間重行北面西上立定奉禮曰再拜贊者承傳(凡奉禮/有詞贊)
(者皆/承傳)御史以下皆再拜訖執樽罍篚羃者各就位贊引引
御史太祝詣東階升堂行掃除於上令史祝史行掃除於
下訖引降就位謁者引享官以下俱就門外位未明一刻
太樂令帥工人二舞次入就位文舞入陳於懸内武舞立於
懸南道西(其升堂者皆脱履/於下降納如常)謁者引亞獻官入就位立定
奉禮曰再拜亞獻官再拜訖謁者引亞獻官詣東階升堂
行掃除於上降行樂懸於下訖引還本位初獻掃除訖謁
者贊引引享官以下次入就位立定奉禮曰衆官再拜衆官
在位者皆再拜(其先拜/者不拜)謁者進初亞獻官之左白有司謹具
請行事退復位協律郎跪俯伏舉麾(凡取物者皆跪俛伏而/取以興奠物則奠訖俛)
(伏而/後興)鼓柷奏永和之樂以姑洗之均(自後堂下之/樂皆奏姑洗)作武舞之舞
樂舞三成偃麾戛敔樂止(凡樂皆協律郎舉麾工鼔柷/而後作偃麾戛敔而後止)奉禮曰
衆官再拜衆官在位者皆再拜太祝俱跪取幣於篚興各
立於樽所謁者引初獻官升自東階進太公神坐前北向
立太祝以幣東向授初獻官初獻官受幣登歌作肅和之樂
以南吕之均謁者引初獻官進北面跪奠於太公神坐
興少退北向再拜謁者初引獻官當留侯首坐前東向立
又太祝以幣北向授初獻官初獻官受幣謁者引初獻官
進東向跪奠於留侯首坐興少退東向再拜登歌止謁
者引初獻官降復位初衆官拜訖祝史各奉毛血之豆立於
東門外登歌止祝史奉毛血升自東階太祝迎取於階
上進奠於太公留侯首坐前太祝興祝史退立於樽所
初獻官既升奠幣太官令出帥進饌者奉饌陳於東門之
外初獻官䧏復位太官令引饌入俎初入門雍和之樂
作(自後酌獻/皆作雍和)饌至階樂止祝史各進跪徹毛血之豆降
自東階以出饌升太祝迎引於階上各設於神坐前(籩/豆)
(盖羃先徹乃升簋簠/既奠却其盖於下)設訖太官令以下降復位太祝還樽
所謁者引初獻官詣罍洗盥手洗爵引升詣太公酒樽
所執樽者舉冪初獻官酌醴齊樂作謁者引初獻官詣
太公神坐前北向跪奠爵俛伏興少退北向立樂止太
祝持版進於神坐之右東向跪讀祝文曰維某年歳次
月朔日子嗣皇帝謹遣某官姓名敢昭告於齊太公帷公
爰定六韜載成七徳功業昭著生靈攸仰俾兹末學克
奉舊章謹以制幣犧齊粢盛庶品式陳明薦以張留侯
等配祀尚饗太祝興初獻官再拜初讀祝文訖樂作太
祝進跪奠版於神坐興還樽所初獻官拜訖樂止謁者
引初獻官詣留侯酒樽所取爵于坫執樽者舉羃初獻
官酌醴齊樂作謁者引初獻官進留侯首坐前東向跪
奠爵興少退東面立樂止(初獻官既奠首坐爵餘坐皆/齋郎助奠相次而畢其亞獻)
(終獻齋郎助/奠亦如之)太祝持版進於留侯神坐之左北面跪讀
祝文曰維某年歳次月朔日子嗣皇帝遣某官姓名敢昭
告於留侯惟子宣揚武教光贊道鈐大濟生靈貽範千
載謹以制幣犧齊粢盛庶品式陳明薦從祀配神尚饗
太祝進跪興初獻官再拜初讀祝文訖樂作太祝奠版於神坐
興還樽所初獻官拜訖樂止謁者引初獻官詣東序西向立太
祝各以爵酌罍福酒合置一爵一太祝持爵進初獻官之左北
向立初獻官再拜受爵祭酒啐酒奠爵俛伏興太祝帥齋郎
奠爵俛伏興太祝帥齋郎進俎跪減太公及留侯首坐
前三牲胙肉(皆取前脚/第二骨)加於俎又以飯共置一籩太祝
先以飯籩授初獻官受以授齋郎又以俎授初獻官每
受以授齋郎初獻官跪取爵遂飲卒爵復於坫初獻官
俛伏興再拜謁者引初獻官降復位文舞出鼔柷作舒
和之樂立定戛敔樂止初初獻官獻將畢謁者引亞獻
官詣罍洗盥手洗爵訖謁者引升自東階詣太公酒樽
所執樽者舉羃亞獻官酌盎齊訖武舞作謁者引亞獻
官詣太公神座前北面跪奠爵俛伏興少退北向再拜
訖謁者引亞獻官詣留侯酒樽所取爵於坫執樽者舉
羃亞獻官酌盎齊訖謁者引亞獻官進留侯首坐前東
向跪奠爵興少退東向再拜謁者引亞獻官詣東序西
向立太祝各以爵酌罍福酒合置一爵一太祝持爵進
亞獻官之左亞獻官再拜受爵跪飲卒爵太祝進受爵
復於坫亞獻官興再拜謁者引降復位亞獻官獻將畢
謁者引終獻官詣罍洗盥手訖升酌盎齊終獻如亞獻
之儀訖引降復位武舞止太祝等各進跪徹豆興還樽
所(徹者籩豆各一/少移於故處)奉禮曰賜胙贊者唱衆官再拜(已飲/福受)
(胙者/不拜)奏永和之樂奉禮曰衆官再拜衆官在位者皆再
拜樂一成止謁者進初獻官之左白請就望瘞位謁者
引初獻官就瘞位西向立奉禮帥贊者轉就瘞塪東北
位初在位者將拜諸太祝各執篚進神坐前跪取幣興
降自西階詣瘞塪以幣置於塪訖奉禮曰可瘞塪東西
廂各四人寘土半塪謁者進初獻官之左白禮畢遂引
初獻官出謁者贊引各引享官以下以次出初白禮畢
奉禮帥贊者還本位贊引引御史太祝以下俱復執事
位立定奉禮曰再拜御史以下皆再拜贊引引出樂工
以下皆出其祝版燔於齋坊
　
　
　
　大唐開元禮卷五十五
欽定四庫全書
　大唐開元禮卷五十六　　　唐　蕭嵩等　撰
　　吉禮
　　　皇帝廵狩告於圜丘
　　　齋戒　　　　　陳設　　　　　鑾駕出宫
　　　親告　　　　　鑾駕還宫
　　　　齋戒
將告有司卜日如别儀前一日皇帝齋於太極殿如郊祀
之儀凡預告之官清齋於告所近侍之官應從升者各於本
司清齋一宿諸衛令其屬晡後一刻各以其方器服守衛壝
門清齋一宿
　　　　陳設
前告三日尚舍直長設大次於外壝東門之外道北南向尚舍
奉御鋪御坐衛尉設文武侍臣次於大次之後文官在左
武官在右俱南向又設告官及從駕羣官次各於常所設
陳饌幔於内壝東門之内道南北向前二日太樂令設宫懸
之樂於壇南設登歌舉麾位於壇上並如常儀前一日右校掃
除壇之内外郊社令積柴於燎壇壇方一丈二尺開上南出户
髙四尺奉禮設御位於壇之東南西向(將告奉禮一人守之在/版位西南五步西向)設
望燎位當柴壇之北南向設告官及從駕羣官版位於内外如常
儀郊社令帥府史一人及齋郎以樽坫罍洗篚羃及玉帛之篚入設
於位並如常儀執樽罍篚羃者各位於樽罍篚羃之後告日未明
五刻太史令郊社令升設昊天上帝坐於壇上北方南向席以藳秸設
神位於坐首告日未明十刻太官令帥宰人以鸞刀烹牲於厨
　　　　鑾駕出宫
皇帝服衮冕之服乗玉輅備大駕及嚴鼓時刻奏請進發
内外器服皆如常儀
　　　　親告
其日未明三刻諸告官各服其服郊社令良醖令各帥其
屬入實樽罍玉幣(太尊寔以汎齊凡尊皆二其𤣥酒/各寔于上尊禮神之玉以蒼璧其)
(幣亦/蒼)太官令帥進饌者寔籩豆簠簋入設於内壝之東
門外饌幔内未明二刻奉禮率贊者先入就位贊引引
御史太祝以下入行掃除如常儀訖各引就位駕將至
謁者贊引各引告官以下及從告羣臣客使先至者俱
就門外位駕至大次門外迴輅南向千牛將軍降立
於輅右侍中進當鑾駕前跪奏稱侍中臣某言請降輅
俛伏興還侍位皇帝降輅之大次協律郎太樂令帥工
人各入就位(凡升壇者皆脱履/於下降納如常)皇帝停大次半刻謁者
贊引各引從駕羣官入就位太常博士引太常卿立於
大次門外當門北向侍中版奏外辦皇帝服大裘而冕出
次華盖侍衛如常儀(侍中負寳/陪從如常)博士引太常卿太常卿
引皇帝(凡太常卿前導/皆博士先引)至内壝門外殿中監進鎮珪華
蓋仗衛停於大門外近侍者從入如常謁者引禮部尚
書太常少卿陪從如常皇帝至版位西向立通事舍人
各引從告官及諸王介公酅公諸方客使以次入就位
立定太常卿前奏稱請再拜退復位皇帝再拜奉禮曰
衆官再拜贊者承傳(凡奉禮有詞/賛者皆承傳)衆官在位者皆再拜
太常卿前奏有司謹具請行事退復位協律郎跪俛伏
興舉麾鼓柷奏豫和之樂乃以圜鐘之均奏文舞之舞
六成偃麾戛敔樂止(凡樂皆協律郎舉麾工鼔柷/而後作偃麾戛敔而後止)太常
卿前奏稱請再拜退復位皇帝再拜奉禮曰衆官再拜
衆官皆再拜諸太祝俱取玉幣於篚各立於尊所太常卿引皇
帝太和之樂作皇帝詣壇升自南陛近侍者從升如常儀皇帝
升壇北向立樂止太祝加玉於幣以授侍中侍中奉玉幣東
向進皇帝受玉帛登歌作肅和之樂太常卿引皇帝進
北向跪奠於天帝神坐俛伏興太常卿引皇帝稍退北
向再拜訖登歌止樂作皇帝降自南陛還版位西向立
樂止初羣官拜訖謁者引司徒太官令出帥進饌者奉
饌陳於内壝東門之外司徒奉天帝之俎皇帝既至位
樂止太官令引饌入俎初入門雍和之樂作饌至階樂
止饌升於南陛太祝迎引於壇上各設於神坐前設訖
謁者引司徒以下降自東陛復位諸太祝各還尊所太
常卿引皇帝詣罍洗樂作皇帝至罍洗樂止侍中跪取
匜興沃水又侍中跪取盤興承水皇帝盥手黄門侍郎
取巾於篚興進皇帝帨手訖受巾跪奠於篚遂取匏爵
於篚興進皇帝受爵侍中酌罍水又侍中奉盤皇帝
洗爵黄門侍郎又授巾皆如初皇帝拭爵訖侍中奠盤
匜黄門侍郎受巾奠於篚皆如常太常卿引皇帝樂作
皇帝詣壇升自南陛樂止近侍者從升如常謁者引司
徒升自東陛立於樽所齋郎奉俎從升立於司徒之後太
常卿引皇帝詣天帝酒樽所執樽者舉羃侍中贊酌汎
齊訖夀和之樂作(皇帝毎酌獻及飲福/酒皆作夀和之樂)皇帝進天帝神
坐前北向跪奠爵俛伏興太常卿引皇帝少退北向立
樂止太祝持版進於神坐之右東向跪讀祝文(祝文臨/時撰)
訖興皇帝再拜初讀祝文訖樂作太祝進奠版於神坐
還樽所太常卿引皇帝進天帝座前北向立樂作太祝以爵
酌罍福酒合置一爵一太祝持爵以授侍中侍中受爵西向
進皇帝再拜受爵跪祭酒奠爵俛伏興諸太祝各帥齋郎進俎
太祝减神前胙肉加於俎興以胙肉共置一俎上授司徒司徒
奉俎西向進皇帝受以授左右皇帝跪取爵遂飲卒爵侍中進
受爵以授太祝太祝受爵復於坫皇帝俛伏興再拜樂
止太常卿引皇帝樂作皇帝降自南陛還版位西向立
樂止謁者引司徒降復位太祝各進徹豆還樽所奉禮
曰賜胙贊者唱衆官再拜衆官在位者皆再拜樂作太
常卿前奏稱再拜退復位皇帝再拜奉禮曰衆官再拜
衆官皆再拜樂一成止太常卿前奏請就望燎位太常卿
引皇帝樂作皇帝至望燎位南向立樂止於羣官將拜諸
太祝各以篚進神坐前取玉帛祝版齋郎以俎載牲體
稷黍飯爵酒興各自其陛降壇南行當柴壇南東行自
南陛登柴壇以玊幣饌物置於柴上訖奉禮曰可燎東
西面各四人炬燎火半柴太常卿前奏禮畢太常卿引
皇帝出内壝門殿中監前受鎮珪華盖侍衛如常儀皇
帝入次樂止謁者贊引各引從告官及從駕群官諸方
客使以次出賛引引御史以下俱復執事位立定奉禮曰
再拜御史以下皆再拜贊引引出工人以下以次出
　　　　　鑾駕還宫
皇帝既還大次侍中版奏請解嚴(将士不得/輒離部伍)皇帝改服
通天冠絳紗袍乗金輅鼓吹振作奏請還宫如常儀
　
　
　
　
　
　
　
　
　
　
　
　
　
　大唐開元禮卷五十六
欽定四庫全書
　大唐開元禮卷五十七　　　唐　蕭嵩等　撰
　　吉禮
　　　巡狩告圜丘有司攝事
將告有司卜日如别儀前二日守宫設告官以下次各依
常所設陳饌幔於内壝東門之外道北南向右校掃除
壇之内外郊社令積柴於燎壇前一日諸告官清齋於
告所諸衛令其屬晡後一刻各以其方噐服守衛壝門
奉禮設版位内外並如常儀郊社令帥其屬以樽坫罍
洗篚羃入設皆如常儀執樽罍篚羃者各位於樽罍篚
羃之後太官令預饌酒脯醢告日未明四刻太史令郊
社令各服其服升設神位席如常未明三刻諸告官各
服其服郊社令良醖令之屬入實樽罍及玉幣(天帝太尊二/著尊二一實)
(以明水為上一實以醴齊次之山罍各二一實/以𤣥酒為上一實清酒次之玉以蒼璧幣以蒼)太祝以玉帛
置於篚設於饌所未明二刻奉禮帥贊者先入就位贊
引引御史太祝以下入行掃除如常儀訖各就位未明
一刻謁者引告官以下俱就門外位立定又謁者引告
官贊引引執事者次入就位立定奉禮曰再拜贊者承
傳(凡奉禮有詞/贊者皆承傳)告官以下皆再拜謁者進告官之左白
有司謹具請行事奉禮曰再拜在位者皆再拜初謁者
白請行事太官令出帥饌者奉饌陳於東門之外初太
官令出太祝跪取玉於篚興立於樽所謁者引告官升
自午陛北向立太祝以玉東向授告官受玉進北面跪
奠於天帝神座俛伏興少退北向再拜謁者降還本位太祝
還樽所太官令引饌入自午陛太祝迎引於壇上設於
神坐前(籩豆盖羃/徹之如式)設訖太官令以下降自東陛復位諸
太祝各還樽所謁者引告官詣罍洗盥手洗爵訖升自
南陛詣天帝酒樽所執樽者舉冪告官酌醴齊謁者引
告官詣天帝神坐前北向跪奠爵俛伏興少退北向
立太祝持版進於神坐之右東向跪讀祝文(祝文臨/時撰)
訖興告官再拜太祝進跪奠版於神坐興還樽所告官
拜訖謁者引告官進天帝神坐前北向立太祝以爵酌
罍福酒合置一爵一太祝持爵進告官之右西向立告官
再拜受爵跪祭酒遂飲卒爵太祝進受爵復於坫告官俛
伏興再拜訖謁者引告官降復位太祝各進跪徹豆俛伏
興還樽所奉禮曰再拜告官及再位者皆再拜謁者進
告官之左白請就望燎位謁者引告官就望燎位南向
立初衆官將拜太祝取玊幣及祝版置於柴上户内柴
東西各四人以炬燎火半柴謁者進告官之左白禮畢
謁者引告官贊引引執事者以次出御史以下俱復執
事位立定奉禮曰再拜御史以下皆再拜贊引引出
　
　
　
　
　
　
　大唐開元禮卷五十七
欽定四庫全書
　大唐開元禮卷五十八　　唐　蕭嵩等　撰
　　吉禮
　　　皇帝巡狩告於太社
　　　齋戒　　　　　　　陳設
　　　鑾駕出宫　　　　　薦玉帛
　　　進熟　　　　　　　鑾駕還宫
　　　　齋戒
將告有司卜日如别儀前一日皇帝清齋於太極殿諸
預告之官清齋於太社署近侍之官應從升者及羣官
客使等各於本司及公館清齋一宿諸衛令其屬晡後
一刻各以其方器服守衛社宫門與樂工人俱清齋一
宿
　　　　陳設
前告三日尚舍直長設大次於社宫西門之外道北南
向尚舍奉御鋪御坐守宫設文武侍臣及從駕羣官次
各於常所前二日太樂令設宫懸之樂於壇北各設登
歌及舉麾位各於壇上並如常儀右校清掃内外又為
瘞埳二於樂懸之北如常前一日奉禮設御位於北門
之内當社壇南向設告官及從駕羣官版位於内外如
常儀郊社令帥府史二人及齋郎以樽坫洗篚羃入設
皆如常儀執樽罍篚羃者各位於樽罍篚羃之後告日
未明十五刻太官令帥宰人烹牲於厨(牲用黑牛二齋郎/以豆取牲血如常)
未明四刻太社令郊社令各服其服升設神坐席位如常
　　　　鑾駕出宫
皇帝服衮冕乗玊輅陳大駕鹵簿其嚴鼓時刻奏請進
發内外器服皆如常儀
　　　　薦玉帛
其日未明三刻諸告官各服其服郊社令良醖令各帥
其屬入實樽罍玉幣(太尊實以醴齊配坐之象尊其實/亦如之其明水各實于上尊玊俱)
(以兩珪/有邸)太祝各以幣置於篚(幣随牲色各/長一丈八尺)太官令帥進
饌者實諸籩豆簋簠等皆設於神厨未明二刻奉禮帥賛
者先入就位贊引引御史太祝以下行掃除如常儀訖
各引就位車駕將至謁者贊引各引告官以下及從升
羣官客使先至者俱就門外位駕至大次門外迴輅南向千
牛將軍降立於輅右侍中進當鑾駕前跪奏稱侍中臣
某言請降輅俛伏興還侍位皇帝降輅之大次郊社令以
祝版進署如常謁者贊引各引從駕羣官俱就門外位
奉禮帥賛者先入就位贊引引御史及諸太祝與執樽罍
篚羃者亦就位太樂令帥工人次入就位(升堂者皆降/脱履於下)
(納如/式)通事舍人各引告官及從告羣官客使次入就位
皇帝停大次半刻頃太常博士引太常卿立於大次門
外北向侍中版奏外辦皇帝出次華盖侍衛如常儀博
士引太常卿太常卿引皇帝(凡太常卿前導/皆博士先引)至社宫北
門外殿中監進鎮珪華盖仗衛停於門外近侍者從入
如常皇帝至版位南向立(毎立定太常卿與/博士退立於左)太常卿前
奏請再拜退復位皇帝再拜奉禮曰衆官再拜贊者承
傳(凡奉禮有詞/贊者皆承傳)衆官在位者皆再拜太常卿奏有司謹
具請行事退復位協律郎跪俛伏興舉麾鼔祝奏順和
之樂以函鐘之均樂八成偃麾戛敔樂止(凡樂皆協律/郎舉麾工鼓)
(柷而後作偃麾/戞敔而後止)太常卿前奏再拜退復位皇帝再拜奉
禮曰衆官再拜衆官在位者皆再拜諸祝俱取玉幣於
篚各立於樽所太常卿引皇帝太和之樂作(皇帝毎行/皆作太和)
(之/樂)皇帝詣太社壇升自北陛近侍者從升如常儀皇帝
升壇南向立樂止太祝加幣玉以授侍中侍中奉玉幣
西向進皇帝受玉幣登歌作肅和之樂以應鐘之均
太常卿引皇帝進南面跪奠於太社神前俛伏興太常
卿引皇帝少退南向再拜太常卿引皇帝立於東方西
向又太祝以幣授侍中侍中奉幣南面進皇帝受幣太
常卿引皇帝進西向跪奠於后土氏神坐俛伏興太常
卿引皇帝少退西向再拜訖登歌止太常卿引皇帝降
自北陛樂作太常卿引皇帝詣太稷壇升奠玉幣於太
稷氏后稷氏升降皆如太社壇訖太常卿引皇帝降自
北陛樂作皇帝還版位南向立樂止
　　　　　進熟
皇帝既升奠玉幣太官令出帥進饌者奉饌陳於西門
之外司徒奉太社之俎初皇帝既至位樂止太官令引
太社太稷之饌入自正門后土后稷之饌入自左門俎
初入門雍和之樂作饌至陛樂止太社太稷之饌升自
北陛后土后稷之饌升自西陛諸祝迎引於壇上各設
於神坐前訖謁者引司徒以下降復位諸祝各還樽所
太常卿引皇帝詣罍洗樂作皇帝至罍洗樂止侍中跪
取􁙐興沃水又侍中跪取盤興承水皇帝盥手黄門侍中
跪取巾於篚興進皇帝帨手訖受巾跪奠於篚遂取爵於
篚興進皇帝受爵侍中酌罍水又侍中奉盤以承水皇帝
洗爵黄門侍郎又授巾如初皇帝拭爵訖侍中奠盤􁙐侍中受
巾奠於篚太常卿引皇帝樂作皇帝詣太社壇升自北陛樂
止近侍者從升如常謁者引司徒升自西陛立于樽所齋郎奉
俎從升立於司徒之後太常卿引皇帝詣太社酒樽所執樽者
舉羃侍中贊酌醴齊訖壽和之樂作(皇帝每酌獻及飲/福皆作夀和之樂)太常卿
引皇帝進太社神坐前南向跪奠爵俛伏興太常卿引皇帝
少退南向立樂止太祝持版進於神坐之右西向跪讀祝文訖(祝/文)
(臨時/撰)皇帝再拜初讀祝文訖樂作太祝進跪奠版於神坐興還
樽所皇帝拜訖樂止太常卿引皇帝詣后土酒樽所執樽者舉
羃侍中取爵於坫進皇帝受爵侍中贊酌醴齊訖樂作太常卿
引皇帝進后土神坐前向西跪奠爵俛伏興太常卿引皇帝少退
西向立樂止太祝持版進於神坐之左南向跪讀祝文訖興皇帝再
拜初讀祝文訖樂作太祝進跪奠版於神坐興還樽所皇帝拜
訖樂止太常卿引皇帝詣太社神座前南向立樂作太祝以爵
酌罍福酒合置一爵一太祝持爵以授侍中侍中受爵東向
以進皇帝再拜受爵跪祭酒啐酒奠爵俛伏興諸祝帥齋
郎進俎太祝減太社神前胙肉太祝以俎授司徒司徒奉俎
東向進皇帝受以授左右皇帝跪取爵遂飲卒爵侍中
進受爵以授太祝太祝受爵復於坫皇帝俛伏興再拜
樂止太常卿引皇帝樂作皇帝降自北陛詣罍洗樂止
謁者引司徒升自西陛立於樽所皇帝至罍洗盥手洗
爵侍中黄門侍郎贊洗如常訖太常卿引皇帝樂作皇
帝詣太稷壇升自北陛樂止皇帝酌獻太稷后稷皆如太
社后土之儀訖太常卿引皇帝降自北陛樂作皇帝還
版位南面立樂止謁者引司徒降復位登歌作諸祝各
進徹豆還樽所(徹者籩豆各一/少移於故處)奉禮曰賜胙贊者唱衆
官再拜衆官在位者皆再拜(已飲福受/胙者不拜)樂作太常卿前
奏再拜退復位皇帝再拜奉禮曰衆官再拜衆官
在位者皆再拜樂一成止太常卿前奏請就望瘞位太
常卿引皇帝樂作皇帝至望瘞位南向立樂止於羣官
將拜諸祝各執篚進神坐前取玊帛齋郎以俎載牲體
稷黍飯爵酒各由其陛降壇南行當瘞埳西行諸祝以
玊帛饌物置於塪訖奉禮曰可瘞塪東西面各四人寘
土半塪太常卿前奏禮畢太常卿引皇帝還大次樂作
皇帝出門殿中監前受鎮珪華盖侍衛如常儀皇帝如
次樂止謁者贊引各引告官及從駕羣官以次出贊引
引御史以下俱復執事位立定奉禮曰再拜御史以下
皆再拜贊引引出工人以次出其祝版燔於齋坊
　　　　鑾駕還宫如常儀
　
　
　
　
　
　
　
　
　
　
　
　
　
　大唐開元禮卷五十八
欽定四庫全書
　大唐開元禮卷五十九　　唐　蕭嵩等　撰
　　吉禮
　　　巡狩告於大社有司攝事
將告有司卜日如别儀前二日守宫設告官以下次各
於常所右校清掃内外又為瘞塪二如常前一日諸告
官清齋於社所諸衛令其屬晡後一刻各以其方器服
守衛社宫門奉禮設版位於内外並如常儀郊社令帥
其屬以樽坫罍洗篚羃者位於樽罍洗篚冪之後太官
令預饌酒脯醢告日未明四刻太史令郊社令各服其
服設神位席如常未明三刻諸告官各服其服郊社令
良醖令之屬入實樽罍及玊(正坐太尊二一寔明水為上/一實醴齊次之配坐象樽二)
(其實亦如之皆山罍二一實𤣥酒/為上一實清酒次之玊兩珪有邸)太祝各以幣置於篚
設於饌所(幣以黒長/一丈八尺)未明二刻奉禮帥贊者先入就位贊
引引御史太祝以下入行掃除如常儀質明謁者引告
官以下俱就門外位奉禮帥贊者先入就位贊引引執
事者次入就位立定奉禮曰再拜贊者承傳(凡奉禮有/詞贊者皆)
(承/傳)告官以下皆再拜謁者進告官之左白有司謹具請
行事退復位奉禮曰再拜在位者皆再拜初白請行事
太官令出帥進饌者奉饌陳於西門之外初太官令出
太祝跪取玉於篚興各立於樽所謁者引告官詣大社
壇升自北陛南向立太祝以玊幣西向授告官受玊幣
進南向跪奠於大社神坐俛伏興少退南向再拜謁者引
告官降自北陛詣太稷壇升奠玉幣如大社之儀訖
謁者引降還本位太祝各還樽所太官令引饌入太社
太稷之饌入自正門配坐之饌入自左闥各由其陛升
諸太祝迎引於壇上各設於神坐前(籩豆盖羃/徹之如式)設訖太
官令以下降自西陛復位諸大祝各還樽所謁者引告
官詣罍洗盥手洗爵訖詣大社壇升自北陛詣大社酒
樽所執樽者舉羃告官酌醴齊謁者引告官進大社神
坐前南向跪奠爵俛伏興少退南向立太祝持版進於
神坐之右西向跪讀祝文(祝文臨/時撰)訖興告官再拜太祝
進跪奠版于神座俛伏興還樽所告官拜訖謁者引告
官詣后土氏酒樽所取爵於坫執樽者舉羃告官酌醴
齊訖謁者引告官進后土氏神坐前西向跪奠爵俛伏
興少退西向立太祝持版進於神坐之左南向跪讀祝
文訖興告官再拜太祝進跪奠版於神坐俛伏興還樽
所告官拜訖謁者引告官詣太社神坐前南面立太祝
各以爵酌罍福酒合置一爵一太祝持爵進告官之右
東向立告官再拜受爵跪祭酒遂飲卒爵太祝進受爵
復於坫告官俛伏興再拜訖謁者引告官降自北陛詣
罍洗盥手洗爵謁者引告官詣太稷壇北陛升獻太稷
后稷如太社之儀訖引告官降復位諸祝各進跪徹豆
俛伏興還樽所奉禮曰再拜在位者皆再拜(已飲福/者不拜)奉
禮曰再拜告官以下皆再拜謁者進告官之左白請就
望瘞位謁者引告官就望瘞位南向立於衆官将拜諸
祝各以篚於神坐前取幣寘諸埳奉禮曰可瘞左右各四
人寘土半埳謁者進告官之左白禮畢謁者引告官賛
引引執事者以次出御史太祝以下俱復執事位立定
奉禮曰再拜御史以下皆再拜賛引引出其祝版燔於
齋坊
　
　
　
　
　
　
　
　
　
　
　
　
　大唐開元禮卷五十九
欽定四庫全書
　大唐開元禮卷六十　　　唐　蕭嵩等　撰
　　吉禮
　　　皇帝廵狩告於太廟
　　　齋戒　　　　　　　陳設
　　　鑾駕出宫　　　　　晨祼
　　　饋食　　　　　　　鑾駕還宫
　　　　齋戒
將告有司卜日如别儀前一日皇帝清齋於太極殿凡
預告之官清齋於廟所近侍之官應從升者及羣官客
使等各於本司及公舘清齋一宿諸衛令其屬晡後一
刻各以其方器服守衛廟門與太樂工人俱清齋一宿
　　　　陳設
前告三日尚舍直長施大次於廟東門之外道北南向
尚舍奉御鋪御坐守宫設文武侍臣之次於大次之後
文官在左武官在右俱南向又設告官及從駕羣官次
各於常所前二日太樂令設宫懸之樂於廟庭設登歌
及舉麾位於殿上並如常儀右校清掃内外前一日奉
禮設御位於廟東階東南西向設告官及從駕羣官版
位於内外如常儀設酒樽之位於堂上前楹間各於室
戸外之左北向每室春夏鷄彛一鳥彛一犧樽二秋冬
斚彜一黄彛一著樽二皆加勺冪俱西上各有所實(珪/琖)
(瓚/杓)設罍洗篚羃於常所(篚實以珪/瓚巾爵)執樽罍篚羃者各位
於樽罍篚羃之後太廟令整拂神幄又帥府史齋郎以
樽坫罍洗篚羃入設於位告日未明十五刻太官令帥
宰人以鸞刀烹牲於厨每室各犢一
　　　　鑾駕出宫如常儀
　　　　晨祼
其日未明三刻諸預告之官各服其服太官令良醖令
各帥其屬入實樽罍(鷄彛斚彛犧尊之上實以明水鳥/彛黄彜寔以鬱鬯著尊寔以醴齊)
太官令帥進饌者實諸籩豆簠簋等未明二刻奉禮帥
贊者先入就位贊引引御史太祝以下入行掃除如常
儀訖各引就位未明一刻贊引引太廟令太祝宫闈令
入當階間北面西上立定奉禮曰再拜贊者承傳太廟
令以下皆再拜升自東階入開塪室奉出獻祖以下九
室神主各置於座如常儀訖各就位駕將至謁者贊引
各引告官以下通事舍人分引從羣官客使先至者俱就
門外位駕至大次門外迴輅南向千牛將軍降立於輅
右侍中進當鑾駕前跪奏稱侍中臣某言請降輅俛伏
興還侍位皇帝降輅之大次太廟令以祝版進署如常
通事舍人各引從駕群官俱就門外位太樂令帥工人
次入就位(其升堂者皆脱履/於下降納如常)謁者贊引各引告官及從
官客使次入就位皇帝停大次半刻頃太常博士引太
常卿立於大次門外當門北向侍中版奏外辦皇帝出
次華蓋侍衛如常儀博士引太常卿太常卿引皇帝(凡/太)
(常卿前導皆/博士先引)廟門外殿中監進鎮珪華盖仗衛停於門
外近侍者從入如常皇帝至版位西面立太常卿前奉
稱請再拜退復位皇帝再拜奉禮曰衆官再拜衆官在
位者皆再拜(其先拜/者不拜)太常卿前奏有司謹具請行事退
復位協律郎跪俛伏興舉麾(凡取物者皆跪俛㐲而取/以興奠物則奠訖俛㐲而)
(後/興)鼓柷奏永和之樂乃以黄鐘之均九成(黄鐘三奏/大吕太簇)
(應鐘各/再奏也)偃麾戛敔樂止(凡樂皆協律郎舉麾工皷止/柷而後作偃麾戛敔而後)太常
卿前奏請再拜退復位皇帝再拜奉禮曰衆官再拜衆
官在位者皆再拜太常卿引皇帝詣罍洗太和之樂作
(皇帝毎行皆/作太和之樂)皇帝至罍洗樂止侍中跪取􁙐興沃水又
侍中跪取盤興承水皇帝搢鎮珪(凡受物則搢鎮珪/奠訖執珪俛伏興)皇
帝盥手黄門侍郎跪取巾於篚興進皇帝帨手訖黄門
侍郎受巾跪奠於篚黄門侍郎又取珪瓚於篚進皇帝
受瓚侍中酌罍水又侍中奉盤皇帝洗瓚黄門侍郎又
授巾皆如初皇帝拭瓚訖侍中奠盤􁙐黄門侍郎受巾
奠於篚皆如常太常卿引皇帝樂作皇帝升自阼階樂
止侍中中書令以下及左右侍衛量人從升太常卿引
皇帝詣獻祖樽罍所執樽者舉羃侍中贊酌鬰酒訖登
歌作肅和之樂以圜鐘之均(自後登歌/皆用圜鐘)太常卿引皇帝
入詣獻祖神座前北向跪以鬯祼地奠之俯伏興太常卿引皇
帝出户北向再拜訖太常卿引皇帝詣懿祖樽彛所執樽者
舉羃侍中取瓚於坫進皇帝受瓚侍中贊酌鬱酒訖太常卿
引皇帝入詣懿祖神坐前北向跪以鬯祼地奠之俛伏興太
常卿引皇帝出户北向再拜訖太常卿引皇帝次祼太祖次
祼髙祖次祼太宗次祼髙宗次祼中宗次祼睿宗並如上儀
訖登歌止太常卿引皇帝樂作皇帝降自阼階至版位樂止
　　　　　饋食
皇帝既升祼太官令出帥進饌者奉饌陳於東門之外
謁者引司徒詣饌所司徒奉獻祖之俎初皇帝既至位
樂止大官令引饌入自正門俎初入門雍和之樂作以
無射之均(籩豆盖羃/徹之如式)設訖謁者引司徒以下降復位諸
祝各還樽所太常卿引皇帝詣罍洗樂作皇帝至罍洗
樂止皇帝盥手洗爵侍中黄門侍郎贊洗皆如晨祼之
儀訖太常卿引皇帝樂作皇帝升自阼階訖樂止太常
卿引皇帝詣獻祖樽彜所執樽者舉羃侍中贊酌醴齊
訖夀和之樂作(皇帝酌獻飲福/皆作夀和之樂)太常卿引皇帝詣獻祖
神坐前北靣跪奠爵俛伏興太常卿引皇帝出户北向
立樂止太祝持版進於室户外之右東面跪讀祝文(祝/文)
(臨時/撰)訖興皇帝再拜初讀祝文訖樂作太祝入跪奠版
於神坐前興出還樽所皇帝拜訖樂止太常卿引皇帝
詣懿祖樽彜所執樽者舉羃侍中取爵於坫進皇帝受
爵侍中贊酌醴齊訖太常卿引皇帝以次獻皆如懿祖
之儀(惟不/盥洗)訖太常卿引皇帝詣東序西向立樂作皇帝
獻將畢謁者引司徒升自東階立於前楹之間北面諸祝各
以爵酌福酒合置一爵一太祝持爵以授侍中侍中受
爵北向進皇帝再拜受爵跪祭酒啐酒奠爵俛伏興諸
祝各帥齋郎持俎進太祝減神前胙肉又以籩取稷黍
飯皆如常還樽所以黍稷飯共置一籩以胙肉共置一俎
上先以飯授司徒司徒奉進皇帝受以授左右又以俎
授司徒司徒奉進皇帝受以授左右皇帝跪取爵遂飲
卒爵侍中進受爵以授太祝太祝受爵復於坫皇帝俛
伏興再拜樂止太常卿引皇帝樂作皇帝降自阼階還
版位西向立樂止謁者引司徒降復位登歌作諸祝各
入室徹豆出還樽所(徹者籩豆各一/少移於故處)登歌止奉禮曰賜
胙贊者唱衆官再拜衆官皆再拜樂作太常卿前奏稱
請再拜退復位皇帝再拜奉禮曰衆官再拜衆官皆再
拜樂一成止太常卿前奏禮畢太常卿引皇帝出門樂
止殿中監前受鎮珪華盖侍衛如常儀皇帝入次謁者
贊引各引在位者以次出贊引引御史太祝以下俱復
執事位立定奉禮曰再拜御史以下皆再拜贊引引出
工人以次出太廟令太祝宫闈令納神主如常儀其祝
版燔於齋坊
　　　　鑾駕還宫如常儀
　
　
　
　大唐開元禮卷六十
欽定四庫全書
　大唐開元禮卷六十一　　唐　　蕭嵩等　撰
　　吉禮
　　　巡狩告於太廟有司攝事
前二日守宫設告官以下次各於常所右校清掃内外
又為瘞塪於北門之内道西方深取足容物前一日諸
告官清齋於廟所諸衛令其屬晡後一刻各以其方器
服守衛廟門奉禮設版位於内外並如常儀設望瘞位
於堂之東北當瘞塪西向又設奉禮位於瘞坎東北向
贊者二人在西少退太廟令拂拭神幄又帥其屬以樽
坫罍洗篚羃制幣之篚入設皆如常儀執樽罍篚羃者
各立於樽罍篚羃之後太官令預饌酒脯醢告日未明
三刻諸官以下各服其服太廟令良醖令之屬入實樽
罍及玉幣(毎室春夏用兩犧尊秋冬用兩著尊一實明為/水為上一實以醴齊次之山罍二一實𤣥酒)
(上一實清酒次之幣/以白各長一丈八尺)未明二刻奉禮帥贊者先入就位
贊引引御史太祝以下再拜入行掃除如常儀訖各就
位未明一刻贊引引太廟令太祝宫闈令入當階間北面西
上立定奉禮曰再拜贊者承傳(凡奉禮有詞/贊者皆承傳)太廟令以下皆再
拜升自東階入開塪室奉禮出獻祖以下九室神主各置於
坐如常儀訖各就位謁者引告官以下俱就門外位質明謁者
引告官以下贊引引執事者次入就位立定奉禮曰再拜告官
以下皆再拜(其先拜/者不拜)謁者進告官之左白有司謹具請行事
退復位奉禮曰再拜在位皆再拜初白請行事太官令帥進
饌者奉饌陳於東門之外初太官令出諸太祝俱取幣於篚
各立於樽所謁者引告官升自東階詣獻祖廟室户前北面
立太祝以幣東向授告官受幣進北面跪奠於獻祖神坐俛
伏興出户北面再拜訖謁者引告官次進幣於懿祖以下皆
如上儀訖謁者引還本位諸太祝各還樽所太官令引饌入
自正門各由其陛升諸太祝迎引於階上各設於神坐前訖太
官令以下降復位諸太祝各還樽所謁者引告官詣罍洗
盥手洗爵訖升自東階詣獻祖酒樽所執樽者舉羃告官
酌醴齊謁者引告官入詣獻祖神坐前北向跪奠爵俛伏
興出户北向立太祝持版進於室户外之右東面跪讀
祝文(祝文臨/時撰)訖興告官再拜太祝進跪奠版於神坐俛
伏興還樽所告官拜訖謁者引告官以次獻皆如獻祖
之儀(唯不/盥洗)訖謁者引告官詣東序西向立諸太祝各以
爵酌罍福酒合置一爵一太祝持爵進告官之左北向
立告官再拜受爵跪祭酒遂飲卒爵太祝進受爵復於
坫告官俛伏興再拜訖謁者引告官降復位諸太祝各
入室跪徹豆興還樽所(徹者籩豆各一/少移於故處)奉禮曰再拜在
位者皆再拜(已飲福/者不拜)奉禮曰再拜告官以下皆再拜訖
謁者進告官之左請就望瘞位奉禮贊者轉就瘞坎東
北位謁者引告官就望瘞位西向立於告官將拜諸太
祝各執篚進神坐前跪取幣興降自階詣瘞坎以制幣
置於坎訖奉禮曰可瘞坎東西面各四人寘土半坎謁
者進告官之左白禮畢謁者引告官贊引引執事者以
次出初白禮畢奉禮贊者還本位御史太祝以下俱復
執事位立定奉禮曰再拜御史以下皆再拜贊引引出
太廟令太祝宫闈令納神主如常儀其祝版燔於齋坊
歸與此禮同
　
　
　
　
　
　
　
　
　
　
　
　
　
　大唐開元禮卷六十一
欽定四庫全書
　大唐開元禮卷六十二　　唐　蕭嵩等　撰
　　吉禮
　　　皇帝廵狩　　　　鑾駕出宫
　　　燔柴告至　　　　鑾駕還宫
　　　望秩山川　　　　肆覲東后
　　　考制度
　　　　鑾駕出宫
將廵狩所司承制先頒告於東方諸州曰皇帝二月東廵狩
各脩平乃守考乃職事敢不敬戒國有大刑駕將發告圜丘
宗廟社稷皆如上儀皇帝出宫備大駕鹵簿皆如常儀軷於
國門祭所過山川如親征之禮所經州縣刺史縣令先待於境
通事舍人承制問百年古先帝王名臣烈士皆州縣致祭
　　　　　燔柴告至
將告將作預於太山下修圜壇四出陛(若見有封禪祀/天壇即不須别)
(築/)前告三日尚舍直長施大次於外壝東門之内道北
南向尚舍奉御鋪御坐守宫設文武侍臣次於大次之
後文官在左武官在右俱南向又設告官次於東壝之
外道南從官文官九品以上於告官之東東方諸州刺
史縣令應朝者於文官之東東方南方蕃客又於其東
俱重行毎等異位北向西上酅公介公於西壝之外道
南武官九品以上於介公之西西方北方蕃客又於其
西俱重行每等異位北向東上(其褒聖侯於文官三品/之下若有諸州使人分)
(方於武/官之後)設陳饌幔於内壝東門之外道南北向前二日
太樂令設宫懸之樂於壇南設登歌之樂於壇上並如
常儀右校掃除壇之内外郊社令積柴於燎壇(其壇於/樂懸之)
(南外壝/之内)方一丈髙一丈二尺開上南出户方六尺前一
(日/)皇帝清齋於行宫預告之官皆於告所清齋一日近
侍之官應從升者及從告羣官諸方客使皆於其所俱
清齋一宿諸衛令其屬晡後一刻各以其方器服守衛
壝門與太樂工人俱清齋一宿奉禮設御位於壇之東
南西向設告官司徒位於内壝東門之内道南執事者
位於其後俱西面北上設御史位於壇下一位於東南
西向一位於西南東向令史各陪其後設奉禮位於樂
懸東北贊者二人在南差退俱西向設協律郎位於壇
上南陛之西東向設太樂令位於北懸之間望燎壇之
北設從祀之官位文官九品以上於執事之南東方諸
州刺史縣令又於其南東方蕃客又於其南俱毎等異
位重行西面北上酅公介公於内壝西門之内道南武
官九品以上於酅公介公之後當文官西方北方蕃客
於武官之南俱每等異位重行東面北上(其褒聖侯位/於文官三品)
(之下若有諸州使人/分位於文武官之後)設告官以下門外位於東西壝門
之外道南皆如設次之式郊社令率府史一人及齋郎
以樽坫罍洗篚羃入設於位並如常儀執樽罍篚冪者
各位於樽罍篚羃之後告日未明十五刻太官令帥宰
人令烹牲於厨(蒼牲一/騂牲一)未明四刻太史令郊社令各服
其服升設昊天上帝神坐於壇上北方南向席以藳秸
設髙祖神堯皇帝神坐於東方西向席以莞設神坐各
於座首未明三刻諸告官各服其服郊社令良醖令各
帥其屬入實樽罍及玉(天帝太尊二配帝著尊二俱以/汎齊其明水各寔於上尊玉以)
(蒼璧幣長/一丈八尺)太祝以玉帛置於篚太官令帥進饌者奉饌
寔諸籩豆簠簋等皆設饌幔内未明二刻奉禮率贊者
先入就位贊引引御史太祝以下行掃除如常儀訖各
就位皇帝服衮冕乗輅發行宫奏請進發内外器服皆
如常儀駕將至謁者贊引各引告官通事舍人引從告
羣官東方刺史縣令諸方客使俱就門外位駕至大次
門外逥輅南向千牛將軍立於輅右侍中進當鑾駕前
跪奏稱侍中臣某言請降輅俛伏興還侍位皇帝降輅
之大次郊社令以祝版進署如常協律郎與太樂令帥
工人次入就位(其升堂者皆脱履/於下降納如常)謁者贊引各引告官
通事舍人引從告群官刺史縣令及諸方客使次入就
位皇帝停大次半刻頃太常博士引太常卿立於大次
門外當門北向侍中版奏外辦皇帝出次華盖侍衛如
常儀(侍中負璽/陪從如式)博士引太常卿太常卿引皇帝(凡太常卿前/導皆博士前)
(引/)至内壝門外殿中監進鎮珪華盖仗衛停於門外侍
者從入如常皇帝至版位西向立(毎立定太常卿與/博士退立於左)太
常卿前奏稱請再拜退復位皇帝再拜贊者承傳(凡奉/禮有)
(詞贊者/皆承傳)衆官在位者皆再拜太常卿前奏有司謹具請
行事退復位協律郎跪俛伏舉麾(凡取物者皆跪俛伏而/取以興奠物則奠訖俛)
(伏而/後興)鼓柷奏豫和之樂乃以圜鐘為宫黄鐘為角太蔟為徴姑
洗為羽樂舞六成偃麾戛敔樂止(凡樂皆協律郎舉麾/工鼔柷而後作偃麾)
(戛敔而/後止)太樂卿前奏稱請再拜退復位皇帝再拜奉禮曰
衆官再拜衆官在位者皆再拜太祝取玊於篚立於樽
所太常卿引皇帝太和之樂作(皇帝毎行皆/作太和之樂)皇帝詣壇
升自南陛近侍者從升如常儀皇帝升壇北向立樂止
太祝以玉授侍中侍中奉玊東向進皇帝搢鎮珪(凡受/物則)
(搢鎮珪奠訖/執珪俛伏興)受玉登歌作肅和之樂以大吕之均太常
卿引皇帝北向跪奠於昊天上帝神坐俛伏興太常卿
引皇帝少退北向再拜訖太常卿又引皇帝立於東方
西向配座太祝以幣授侍中侍中奉幣北向進皇帝受
幣太常卿引皇帝進東面跪奠於髙祖神堯皇帝神坐
俛伏興太常卿引皇帝少退東向再拜訖登歌止太常
卿引皇帝樂作皇帝降自南陛還版位西向立樂止初
皇帝既升奠玉太官令出帥進饌者奉饌陳於内壝東
門之外謁者引司徒出詣饌所司徒奉天帝之俎初皇
帝既至位樂止太官令引饌入俎初入門奏雍和之樂
以黄鐘之均(自後接神之/樂皆奏黄鐘)饌至陛樂止天帝之饌升自
南陛配帝之饌升自東陛諸太祝迎引於壇上各設於
神坐前(籩豆盖羃/徹之如式)設訖謁者引司徒以下降自東陛復
位諸太祝各還樽所太常卿引皇帝詣罍洗樂作皇帝
至罍洗樂止侍中跪取􁙐興沃水又侍中跪取盤興承
水皇帝盥手黄門侍郎跪取巾於篚興進皇帝帨手訖
受巾跪奠於篚遂取匏爵於篚興進皇帝受爵侍中酌
罍水又侍中奉盤皇帝洗爵黄門侍郎授巾皆如初皇
帝拭爵訖侍中奠盤􁙐黄門侍郎受巾奠於篚皆如常
太常卿引皇帝樂作皇帝詣壇升自南陛樂止謁者引
司徒升自東陛立於樽所齋郎奉俎從升立於司徒之
後太常卿引皇帝詣天帝酒樽所執樽者舉冪侍中贊
酌汎齊訖夀和之樂作(皇帝毎酌獻飲福/皆作夀和之樂)太常卿引皇
帝進天帝神坐前北面跪奠爵俛伏興太常卿引皇帝
少退北向立樂止太祝持版進於神坐之右東面跪讀
祝文(祝文臨/時撰)訖興皇帝再拜初讀祝文訖樂作太祝進
奠版於神坐還樽所皇帝拜訖樂止太常卿引皇帝詣
配帝酒樽所執樽者舉冪侍中取爵於坫皇帝受爵侍
中贊酌汎齊訖樂作太常卿引皇帝進髙祖神堯皇帝神
坐前東向跪奠爵俛伏興太常卿引皇帝少退東向立
樂止太祝持版進於神坐之右北面跪讀祝文訖興皇
帝再拜初讀祝文訖樂作太祝進奠版於神坐還樽所
皇帝拜訖樂止太常卿引皇帝進天帝神坐前北向立
樂作太祝各以爵酌罍福酒合置一爵一太祝持爵授侍
中侍中受爵西向進皇帝再拜受爵跪祭酒啐酒奠爵俛伏
興諸太祝各帥齋郎進俎太祝減神前胙肉(皆取前脚/第二骨)
興以胙肉共置一俎上授司徒司徒奉俎西向進皇帝
受以授左右皇帝跪取爵遂飲卒爵侍中進受爵以授
太祝太祝受爵復於坫皇帝俛伏興再拜樂止太常卿
引皇帝樂作皇帝降自南陛西向立樂止謁者引司徒
降復位太祝各進徹豆還樽所(徹者籩豆各一/少移於故處)奉禮曰
賜胙贊者唱衆官再拜衆官在位者皆再拜豫和之樂
作太常卿前奏稱請再拜退復位皇帝再拜奉禮曰衆
官再拜衆官在位者皆再拜樂一成止太常卿前奏請
就望燎位太常卿引皇帝就望燎位南向立樂止羣官
將拜諸太祝各以篚進神坐前取玉幣祝版齋郎以俎
載牲體黍稷飯各由其陛降壇南行經柴壇西過壇東
行自南陛登紫壇以玉幣饌物等置於柴上户内奉禮曰
可燎東西面各六人以炬燎火半柴太常卿前奏禮畢
太常卿引皇帝還次樂作皇帝出内壝門殿中監前
受鎮珪華盖侍衛如常儀皇帝入次樂止謁者贊引各
引告官通事舍人引從告羣官諸方客使以次出贊引
引御史太祝以下俱復執事位立定奉禮曰再拜御史
以下皆再拜贊引引工人以次出
　　　　鑾駕還行宫
皇帝既還大次侍中版奏請解嚴(將士不得/輙離部伍)皇帝改服
通天冠綘紗袍乗輅奏請還宫如常儀
　　　　　望秩於山川
柴之明日望秩祀於岳鎮海瀆山林川澤丘陵墳衍原
隰將祭所司預為壇於祭所其神皆以尊卑為序重行
南向前三日守宫設祭官以下次於東壝之外道南北向
以西為上設陳饌幔於内壝東門之外道北南向前二
日太樂令設宫懸之樂於壇南設登歌於壇上如常儀
右校掃除壇之内外又為瘞埳於壇北之壬地外壝之
内方深取足容物前一日諸祭官清齋於祭所諸衛令
其屬晡後一刻各以其方器服守衛壝門與太樂工人
俱清齋一宿奉禮設祭官位於内壝東門之内道北執
事位於道南俱西向北上設御史位於壇下一位於東
南西向一位於西南東向令史各陪其後設奉禮位於
樂懸東北賛者二人在南差退俱西向設協律郎位於壇
上南陛之西東向設太樂令位於北懸之間設望瘞位
於瘞塪之東西向設祭官以下門外位於外壝東門之
外道南毎等異位北向西上設酒樽之位岳鎮海瀆各
山樽二山林川澤俱蜃樽二丘陵墳衍原隰俱散樽二
各於壇上南陛之東北向西上(其岳壇上加山罍二置/於山樽東北向皆加勺)
(羃/)設玊篚於樽坫之所設洗於壇南陛東南如常儀執
樽罍篚羃者各立於樽罍篚羃之後郊社令帥齋郎以樽
坫罍洗篚羃入設於位祭日未明十五刻太官令帥宰人
以鸞刀割牲齋郎以豆取毛血置於饌所遂烹牲未明二
刻太史令郊社令各服其服入設神坐各於壇上北方南
向席皆以莞設神位各於座首未明一刻祭官以下各服
其服郊社令良醖令入實樽罍及玉(山樽實以醍齊蜃樽/實以沈齊散樽及山)
(罍皆寔以清酒齊加明水酒加𤣥酒/各寔於上尊祭主之玉以両珪有邸)太祝以幣置於篚
太官令帥進饌者寔籩豆簠簋等奉禮帥贊者先入就
位贊引引御史太祝與執樽罍篚羃者入自東門當壇
南重行北面西上立定奉禮曰再拜贊者承傳(凡奉禮/有詞贊)
(者皆/承傳)御史以下皆再拜訖執樽罍篚羃者各就位贊引
引御史詣壇東陛升行掃除於上令史祝史行掃除於
下訖引就位質明謁者引獻官贊引引執事者俱就
東門外位太樂令帥工人次入就位謁者贊引各引獻
官以下入就位立定奉禮曰再拜在位者皆再拜謁者
進獻官之左白有司謹具請行事退復位協律郎跪俛
伏舉麾(凡取物者皆跪俛伏而取以/興奠物則奠訖俛伏而後興)鼓柷奏順和之樂以蕤賔
之均(自後堂下之/樂皆奏姑洗)樂舞三成偃麾戛敔樂止(凡樂皆協律郎/舉麾工鼓柷而)
(後作偃麾戞/敔而後止)奉禮曰再拜獻官以下皆再拜太祝取玉於
篚立於樽所謁者引獻官詣岳壇升自南陛北向太祝
以玉幣東面授獻官登歌作肅和之樂以函鐘之均謁
者引獻官進北面跪奠於岳神坐俛伏興謁者引退北
向再拜訖登歌止謁者引獻官降自南陛還本位初獻
官升陛奠玉幣太官令出帥進饌者奉饌陳於東門外
於登歌止太官令引饌入俎初入門雍和之樂作饌至
陛樂止饌升南陛太祝迎引於壇上設於岳神坐前(籩/豆)
(盖羃徹/之如式)設訖太官令以下降自東陛以出太祝還樽所
其鎮海以下之饌皆祝史迎於壇上設於神坐前相次
而畢訖謁者引獻官詣罍洗盥手洗爵謁者引升自南
陛詣酒樽所執樽者舉羃獻官酌醴齊訖樂作謁者引
詣岳神坐前北面跪奠爵興謁者引獻官少退北靣立
樂止初獻官進奠爵太祝各以爵酌酒助奠鎮海以下
還樽所太祝持版進於神坐之右東面跪讀祝文(祝文/臨時)
(撰/)訖興獻官再拜初讀祝文訖樂作太祝進奠版於神
坐還樽所獻官拜訖樂止太祝酌罍福酒進獻官之右西
向立獻官再拜受爵跪祭酒啐酒奠爵興太祝帥齋郎
進俎太祝减神前三牲胙肉(皆取前脚/第二骨)加於俎西向授
獻官受以授齋郎獻官跪取爵遂飲卒爵太祝受爵
復於坫獻官興再拜謁者引獻官降復位諸祝各進徹
豆如常訖還樽所奉禮曰賜胙贊者唱再拜在位者皆
再拜(獻官/不拜)順和之樂作奉禮又曰再拜獻官以下皆再
拜樂作一成止謁者進獻官之左白請就望瘞位贊者
引獻官就望瘞位西向立於衆官將拜諸太祝各執篚
進神坐跪取玉幣齋郎以俎載毛血等各由其陛降壇
詣瘞坎以物置於坎訖奉禮曰可瘞塪東西各四人寘
土半坎謁者進獻官之左白禮畢遂引出贊引引執事
者以次出又贊引引御史太祝以下俱復執事位奉禮
曰再拜御史以下皆再拜訖出贊引引工人以次出其
祝版燔於齋所
　　　　肆覲東后
望秩之明日肆覲東后於告至之前刺史縣令皆先奉
見如常將作預於行宫之南為壝宫方三百歩面一門
為壇於壝内三分壝二在南壇方九尺六丈髙九尺出陛四
(南面兩陛餘/三面各一陛)前二日太樂令設宫懸之樂於壇南如殿
庭之儀前一日尚舍鋪御坐於壇上近北南向又設解
劍席於南陛之西守宫於門外量設百官次文東武西
以北為上東方刺史縣令次於文官之南蕃客次於武
官之南所司陳輦輅於壇南如常典儀設羣官版位文
官一品以下九品以上位於壇東南毎等異位重行西
向以北為上武官一品以下九品以上位於壇西南當
文官毎等異位重行東面以北為上東方刺史縣令於
壇南三分庭一在南每等異位重行北面以西為上若
有蕃客則位於刺史之西毎國異位重行北面以東為
上設典儀位於南陛之東贊者二人在南差退俱西面
北上奉禮設門外位文官一品以下九品以上位於門
東毎等異位重行西面武官一品以下九品以上位於
門西毎等異位重行東面俱以北為上設東方刺史縣
令位於文官之南毎等異位重行西面以北為上蕃客
位於武官之南毎等異位重行東面以北為上其日未
明三刻諸衛各以其方器服量設牙旗於壝外四面未
明一刻諸衛各勒所部列黄麾大仗及鈒㦸陳於壝内
如殿庭之儀羣官及刺史以下各集就次服其朝服蕃
客集次各服其國服侍中版奏請中嚴近伏陳於行宫
門外侍衛之官各服其器服符寳郎奉寳俱詣行宫門
外奉迎典儀帥贊者先入就位吏部兵部主客戸部贊
羣官客使俱出次通事舍人各引就門外位刺史縣令
俱執贄通事舍人引就門外位(贄各以其土所有錦綺/繒布葛越之屬俱五兩)
(為一束而執之/仍飾以黄帊)其餘常土貢之物並盛以篚其屬執之
列於縣令位後通事舍人引文官武官一品以下九品
以上先入就位侍中版奏外辦皇帝將出仗動太樂令
令撞黄鐘之鐘右五鐘皆應協律郎舉麾工鼔柷奏太
和之樂(凡樂皆協律郎舉麾工鼔柷/而後作偃麾戛敔而後止)皇帝服衮冕乗輿
以出曲直華盖警蹕侍衛如常儀皇帝入自北壝門由
北陛升壇即御坐南向坐符寳郎奉寳置於御坐樂止
腰輿退羽儀華盖仍侍於御側通事舍人引東方刺史
入就位鴻臚引蕃客次入就位初刺史入壝門懸下舉
麾舒和之樂作至位立定樂止典儀曰再拜贊者承傳
執贄者跪奠贄興在位者皆再拜訖跪取贄興(凡拜奠/贄皆興)
侍中前承制降詣刺史東北西面立稱有制(蕃客則舍人/承㫖詣前宣)
(勅/)刺史以下皆再拜宣制訖又再拜户部引諸州貢物
兩行各入於刺史位前東西陳之龜為前列金次之丹
漆絲纊四海九州之美物重行陳於後訖陳物者各退
立於東西廂文武前側立通事舍人引刺史為首者一
人執贄詣解劍席跪解劍脱舄執贄興舍人接引升
壇詣御坐前北面跪奏稱具官臣姓名等敢獻壤奠遂奠
贄俛伏興又舍人跪舉以東授所司舍人引刺史降詣
解劒席跪佩劍納舄興通事舍人引復北面位初為首
者奠贄通事舍人引在庭者以次奠贄於位前訖俛伏
興引退復位訖刺史以下俱再拜户部尚書進詣陛間
北面跪奏稱户部尚書臣某言諸州貢物請付所司俛
伏興侍郎前承詔退稱制曰可尚書退復位所司受贄
其執貢物人各進執物所司引退俱出東門初刺史將
朝中書侍郎以諸州鎮表文别於一案俟於西門外給
事中以祥瑞案俟於東門外俱令史絳公服對舉案侍
郎給事中俱就侍臣班初刺史將入門中書侍郎降引表案入
詣西階下東面立給事中降引祥瑞案入詣東階下西面立刺
史將升奠中書令黄門侍郎俱降立於階下刺史執贄升階
中書令黄門侍郎各取所奏之文以次升初度支尚書奏退
復位訖中書令前跪奏諸方表訖黄門侍郎又前跪奏祥瑞
各還侍位侍郎與給事中引案退典儀曰再拜贊者承
傳文武羣官刺史以下諸州客使俱再拜訖通事舍人
以次引北面位者出就門外位侍中前跪奏稱侍中臣
某言禮畢俛伏興還侍位皇帝興太樂令令撞𬎼賔之
鐘左右鐘皆應太和之樂作皇帝乗輿降自北陛警蹕
侍衛如來儀入行宫樂止通事舍人引東西面位者以
次出設㑹如正㑹之儀
　　　　　考制度
朝覲之明日左右丞相以考制度事奏聞命太常卿採
詩陳之以觀百姓之風俗命市納賈以觀百姓之好惡
命典禮者考時月定日同律禮樂制度衣服正之山川
神祇有不舉者為不敬宗廟有不順者為不孝不孝不
敬者則長官黜以爵革制度衣服者為叛叛者長官有
討有功徳於百姓者加爵賞五月南巡狩至於南嶽如
東廵狩之禮八月西巡狩至於西嶽如南巡狩之禮十
有一月北巡狩至於北嶽如西巡狩之禮歸格於祖禰
用特如别禮若登封告禪如别儀
　
　
　
　
　
　
　
　
　
　大唐開元禮卷六十二
欽定四庫全書
　大唐開元禮卷六十三　　　唐　蕭嵩等　撰
　　吉禮
　　　皇帝封祀於泰山
　　　鑾駕進發　　　　　　齋戒
　　　制度　　　　　　　　陳設
　　　省牲器　　　　　　　鑾駕上山
　　　薦玉帛　　　　　　　進熟
　　　封玉册　　　　　　　燔燎
　　　鑾駕還宫
　　　　鑾駕進發
皇帝將有事於泰山有司卜日如别儀告昊天上帝太廟
太社皆如廵狩之禮(告太廟髙祖祝文加封祀配神作主之/意告睿宗祝文加禪祭配神作主之意)皇
帝出宫備大駕鹵簿軷於國門祭所過山川古先帝名臣
烈士皆如廵狩之禮通事舍人承制門百年所經州縣刺史
縣令先待於境至泰山下柴告昊天上帝於圜丘壇如廵
狩告至之禮(有司/攝事)前祀所司以太牢祭扵泰山神如常式
　　　　齋戒
前祀七日平明太尉誓百官於尚書省曰某月某日皇
帝有事於泰山各揚其職不供其事國有常刑皇帝散
齋於行宫後殿四日致齋於前殿三日前致齋一日尚
舍奉御設御幄於前後西序及室内俱東向尚舍直長
張帳於前楹下致齋之日質明諸衛勒所部屯門列仗
晝漏上水一刻侍中版奏請中嚴諸衛之屬各督其隊
入陳於殿庭如常儀通事舍人分引五品以上陪如式
(文官朝服/武官袴褶)諸侍衛之官各服其器服諸侍臣並結珮俱
詣閣奉迎上水二刻侍中版奏外辦皇帝服衮冕結珮
出自西房曲直華盖警蹕侍衛如常儀皇帝即御坐東
向坐侍臣夾侍如式一刻頃侍中前跪奏稱侍中臣某
言請降就齋室俛伏興還侍位侍臣等各退出皇帝
降坐入室文武侍臣各還省直衛者如常凡預祭之官
散齋四日致齋三日(散齋皆於正寢致齋二日於本司/一日於杞所其無本司者皆於祀)
(所/)近侍之官應從升者及從祀羣官諸方客使各於本
司及公館清齋一宿散齋理事如舊唯不弔䘮問疾不
作樂不判署刑殺文書不行刑罰不預穢惡致齋唯祀
事得行其餘悉㫁其祀官已齋而闕者通攝行事凡祀
官致齋之日給酒食給明衣各習禮於齋所光禄卿監
取明水火(太官令取水於隂鍳取火於/陽燧火以供爨水以實尊)前祀一日諸衞
令其屬未後一刻各以其方器服守衛壝門(毎門二人/毎隅一人)
與太樂工人清齋一宿
　　　　制度
將作大匠預領徒於泰山上立圓臺廣五丈髙九尺土
色各依方色又於圓臺上起方壇廣一丈二尺髙九尺
其臺壇四面各為一陛玉牒長一尺三寸廣五寸厚
五分刻牒為字以金填之用金匱盛(其玉牒文中書門/下奏取進止其文)
(請内鎸其石檢/等並如後制)郊社令積柴為燎壇於山上圓臺之東
南量地之宜柴髙一丈二尺方一丈開上南出户方六
尺又為圓壇於山下三成十二陛如圜丘之制隨地之
宜壇上飾以𤣥四面依方色壇外為三壝郊社令又積
柴於壇南燎如山上之儀又為玉册皆以金繩連編玉
牒為之每牒長一尺二寸廣一寸二分厚三分刻玉填
金為字(少府監量文/多少為字)又為玉匱一長一尺三寸並檢方
五寸當纒繩篆刻為五道當封寳篆刻深二分方取容
受命寳印以藏正坐玉册制度如玉匱又為黄金䋲以纒玉
匱金匱各五周為金泥以封玉匱金匱又為石䃭以藏
玉匱用方石再累各方五尺厚一尺従鑿石中廣深
令容玉匱䃭旁施檢篆皆刻深三寸三分濶一尺南北
各二東西各三去隅皆七寸纒繩篆皆刻深三分濶一
寸五分為石檢十枚以檢石䃭皆長三尺濶一尺厚七
寸皆刻為三道廣一寸五分深四寸當封篆大小取容
寳印深二寸七分皆有小石盖制與封刻篆相應以檢
檝封印其檢立於䃭旁當刻篆又為金繩三以纒石䃭
各五周徑三分為石泥以封石撼(以石末和方色土為/之其封玉匱金匱石)
(撼用受命寳并所/司量時預奏請出)為距石一十二枚皆濶二尺厚一尺
長一丈斜刻其首令與䃭隅相應分距撼四隅皆再累
為五色土圓封以封石䃭上徑一丈二尺下徑三丈九尺
　　　　陳設
前祀三日衛尉設文武侍臣次於山下封祀壇外壝東
門之内道北階間文官在左武官在右俱南向設諸祀官
次於東壝之外道南北向西上三師南壝之外道東諸
王於三帥之南俱西向北上文官從一品以下九品以
上於祀官之東皇親五等以上諸親三等以上於文官
之東東方諸州刺史縣令又於文官之東俱北向西上
介公酅公扵南壝之外道西東向諸州使人扵介公酅公
之西東向諸方之客東方南方扵諸王東南西向西方北
方扵介公酅公西南東向皆以北為上武官三品以下九
品以上於西壝之外道南北向東上設陳饌幔於内壝
東門西門之外道北南向北門之外道東西向(壇上及/東方之)
(饌陳于東門外南方及西方之饌外/陳於西門外北方之饌陳於北門)前祀二日太樂令
設宫懸之樂於山下封祀壇之南内壝之外東方西方
磬簴起北鐘簴次之南方北方磬簴起西鐘簴次之設
十二鎛鐘於編懸之間各依辰位樹雷鼓於北懸之内
道之左右植建鼓於四隅置柷敔於懸内(柷在左/敔在右)設歌
鐘歌磬於壇上近南北向磬簴在西鐘簴在東其匏竹
者立於壇下重行北向相對為首(凡懸皆展/而編之)諸工人各
位於懸後東方西方以北為上南方北方以西為上右
校掃除壇之内外前祀一日奉禮郎設祀官公卿位扵山
下封祀壇内壝東門之外道南分獻之官於公卿之南
執事者位於其後毎等異位重行西面北上設御史位
於東陛之東南向設奉禮位扵樂懸東北贊者二人
在南差退俱西向設協律郎位於壇上南陛之西東向
設太樂令位於北懸之間當壇北向設從祀之官位三
帥位於懸南道東諸王位於三師之東俱北面西上介
公酅公位於道西北面東上文官從一品以下九品以
上位於執事之南東方諸州刺之縣令又於文官之南
每等異位重行西向俱以北為上武官三品以下九品
以上位於西方值文官皇親五等以上諸親三等以下
於武官之南毎等異位重行東向諸州使人位於内壝
南門之外道西重行東面皆以北為上設諸國客使位於
内壝南門之外東方南方扵諸王東南每國異位重行北面
以西為上西方北方扵介公酅公西南每國異位重行北面
以東為上(其褒聖侯位於/文官三品以下)設牲牓於山下封祀壇之外
當門西向蒼牲一居前(正/座)又蒼牲一(配/座)青牲一在北少
退南上次赤牲一次黄牲一次白牲一次𤣥牲一(以上/五方)
(帝/座)又青牲一(大/明)又白牲一(夜/明)設廪犧令位於牲西南令
史陪其後俱北向設太祝位於牲東各當牲後祝史陪
其後俱西向設太常卿省牲位於牲前近北又設御史
位於太常卿之西俱南向設昊天上帝酒樽位於圓臺
壇之上下太樽二著樽二犧樽二山罍二在壇上於東南
隅北向象樽二壺樽二山罍四在壇下皆於南陛之東
北向西上設配帝著樽二犧樽二象樽二山罍二在壇上
皆於昊天酒樽之東北向西上其山下封祀壇設五帝
日月俱太尊二在神座之左其内官每陛間各象樽二在
第二等中官每陛間各壺樽二在第三等外官每陛間各
概樽二於内壝之内衆星每道間各散樽二於内壝之外凡
樽各設於神坐之左而右向(五帝日月以上之尊置於坫内官以/下之尊俱藉以席皆加勺羃設爵于)
(尊/下)設罍洗各於壇南陛東南亞獻之洗又於東南俱北向罍水
在洗東篚在洗西南肆(篚實以/巾爵)設分獻罍洗篚羃各於其方
陛道之左俱内向執樽罍篚羃者各於樽罍篚羃之後各設
玉幣之篚於壇之上下樽坫之所祀日未明五刻太史令郊社令
各服其服升設昊天上帝神坐於山上圓臺之上北方南向以三
脊茅為神藉設髙祖神堯皇帝神坐於東方西向席以莞設神
坐皆於坐首又太史令郊社令設五方帝日月神坐於山下封祀
壇之上青帝於東陛之北赤帝於南陛之東黄帝於南陛之西
白帝於西陛之南黑帝於北陛之西大明於東陛之南夜
明於西陛之北皆以藳秸設五星十二辰河漢及内官之
坐於第二等十有二陛之間各依方面几席皆内向其内
官中有北斗北辰位於南陛之内差在行位前設二十八
宿及中官之座於第三等亦如之布外官席位於内壝之
内衆星席位於内壝之外各依方次席皆以莞設神坐各
於坐首所司陳異寳及嘉瑞等於樂懸之北東西廂
　　　　省牲器
省牲之日午後十刻去壇二百步所諸衛之屬禁斷行人
晡後二刻郊社令丞帥府史三人及齋郎以樽坫罍洗篚
羃入設於位(凡升壇者/各由其陛)贊引引御史諸太祝詣壇東陛御史
二人升行掃除於上太祝七人與祝史行掃除於下訖引降
還齋所奉禮以下還齋所晡後三刻諸太祝與廩犧令以牲
就版位贊者引太常卿贊引引御史入詣壇東陛升視滌濯
及玉(凡導引者每曲一逡廵於/視滌濯執尊者舉羃告潔)訖引降就省牲位南向立廩
犧令少前曰請省牲退復位太常卿省牲犧牲令又前北面
舉手曰腯還本位諸太祝各循牲一匝西面舉手曰充俱還
本位諸太祝與廩犧令以次牽牲詣厨授太官其五星以下
羊豕所司各依令預備如常儀謁者引光禄詣厨省鼎鑊申
視濯溉謁者贊引各引御史祀官就厨省饌及五齊三酒訖
俱還齋所祀日未明十五刻太官令帥宰人以鸞刀割
牲祀史以豆取毛血各置於饌所遂烹牲
　　　　鸞駕上山
前祀三日本司宣攝内外各供其職衛尉設祀官羣官
五品以上便次於行宫朝堂如常儀前祀二日尚舍直
長施大次於圓臺東門外道北又於山中道設止息大
次俱南向尚舍奉御鋪御坐衛尉設從駕文武羣官及
諸方使應從升者次於圓臺南門之外文東武西並如
常儀郊社令設御洗圓臺南陛之東北向罍水在洗東
篚在洗西南肆(設布/羃)其日奉禮設御位於圓臺南當壇
北向設群官五品以上版位於御位之南文東武西重
行北向相對為首設東方諸州刺史縣令位於文官之
東諸州使人位於武官之西設蕃客位東方南方於文
官東南毎國異位北面西上西方北方於武官西南毎
國異位北面東上設御史位於圓臺東西如祀禮設奉
禮贊者位於群官東北西面設執事位於東門之内道
南西面皆北上前祀一日未明七刻搥一鼔為一嚴(三/嚴)
(時節祀前一日/節侍中奏裁)未明二刻搥二鼓為再嚴侍中版奏請
中嚴從祀官五品以上俱就次各服其服所司陳大駕
鹵簿未明二刻搥三鼓為三嚴諸衛之屬各督其隊與
鈒㦸以次陳於行宫門外謁者贊引各引祀官通事舍
人分引從祀羣官諸侍臣結珮俱詣行宫門外奉迎(侍/中)
(負寳/如式)乗黄令進輦於行宫門外侍中版奏請登山皇帝
服衮冕乗輦以出警蹕如常儀黄門侍郎進當駕前跪
奏稱黄門侍郎臣某言請鑾駕進發俛伏興退復位鑾
駕動又稱警蹕黄門侍郎侍中中書令以下夾引以出千
牛將軍夾輦而趨駕至侍臣上馬所黄門侍郎奏請鑾
駕權停勅侍臣上馬侍中前承制退稱制曰可黄門侍
郎退稱侍臣上馬贊者承傳文武侍臣皆上馬諸侍衛之
官各督其屬左右翊駕在黄麾内符寳郎奉六寳與殿
中監後部從在黄鉞内侍臣上馬畢黄門侍郎奏稱鑾
駕進發退復位鑾駕動稱警蹕如常鼔吹不鳴不得喧
譁従祀官在𤣥武隊後如常(若須先置則/聽臨時節度)車輅鼓吹待扵山
下御史大夫刺史縣令前導如式至中道止息大次前廽輦
南向侍中奏請降輦如常皇帝降輦之大次羣官皆隨便而
舍停大次三刻頃侍中奏請皇帝出次升輦進發如初駕至
臺東門外大次前廽輦南向侍中進當駕前跪奏稱侍中臣
某言請降輦俛伏興還侍位皇帝降輦之大次如常儀通事
舍人承㫖勅従祀羣官退就門外位
　　　　奠玉幣
祀日未明三刻諸祀官各服其服郊社令帥其屬以玉
幣及玉册置於山上圓臺壇上坫所(禮神之玉以蒼/幣以蒼幣配坐)
(之幣亦/如之)又以玉匱金匱金繩金泥盛於篚置於石䃭
之側良醖令帥其屬各入實樽􁫐玉幣(凡六尊之次/太尊為上實)
(以汎齊著尊次之寔以醴齊犠尊次之寔以盎齊象尊/次之寔以醍齊壺尊次之寔以沈齊山罍為下寔以清)
(酒配帝著尊為上寔以汎齊犠尊次之寔以醴齊象尊/次之寔以盎齊山􁫐為下寔以清酒其𤣥酒各寔於五)
(齊之上尊禮神之玉旲天上帝/以蒼璧上帝及配帝之幣以蒼)太官令帥進饌者寔諸
籩豆簋簠各於饌幔内未明二刻奉禮帥贊者先入就
位贊引引御史以下入行掃除如常儀未明一刻謁者
贊引各引文官五品以上從祀之官皆就圓臺南位謁
　引司空入行掃除訖出復位侍中版奏外辦皇帝服
大裘而冕出次華盖侍衛如常儀(侍中負寳/陪從如式)博士引太
常卿太常卿引皇帝(凡太常卿前導/皆愽士先引)入自東門殿中監
進大珪尚衣奉御又以鎮珪授殿中監殿中監受進皇
帝搢大珪執鎮珪繰藉華盖仗衛停於門外近侍者從
入如常謁者引禮部尚書太常少卿陪從如常(大珪如/搢不便)
(請預定近/侍承捧)皇帝至版位北向立(每立定太帝卿與/博士退立於左)謁者
贊引各引祀官次入就位立定太常卿前奏稱請再拜
退復位皇帝再拜奉禮曰再拜衆官在位者皆再拜太
常卿前奏有司謹具請行事退復位正座配座太祝取
玉幣於篚各立於樽所太常卿引皇帝詣壇升自南陛
侍中中書令以下及左右侍衛量人從升(以下皆/如之)皇帝
升壇北向立太祝加玉於幣以授侍中侍中奉玉幣東向進
皇帝搢鎮珪受玉幣(凡受物皆搢鎮珪奠/訖執鎮珪俛伏興)登歌作肅和
之樂以大吕之均太常卿引皇帝進北面跪奠於昊天
上帝神坐俛伏興太常卿引皇帝少退北向再拜訖太
常卿引皇帝立於西方東向又太祝以幣授侍中侍中
奉幣北向進皇帝受幣太常卿引皇帝進東面跪奠於
髙祖神堯皇帝神坐俛伏興太常卿引皇帝少退東向
再拜訖登歌止太常卿引皇帝樂作皇帝降自南陛還
版位西向立樂止諸太祝還樽所
　　　　山下封祀壇(其日自山下五步立一人直/至下壇逓呼萬歲以為節候)
祀日未明三刻諸祀官各服其服郊社令帥其屬以五
帝及日月中外官以下之玉幣各置於坫所(五帝之玉/以四圭有)
(邸日月以珪璧/幣各以方色)良醖令帥其屬各入實樽罍玉幣(五帝/俱以)
(太尊皆實以汎齊日月之尊實以醴齊内官之象尊實/以醍齊中官之壺尊實以沈齊外官之概尊實以清酒)
(衆星之散尊實以㫖酒其𤣥酒各實於五齊之上尊禮/神之玉青帝以青珪赤帝以赤璋黄帝以黄琮白帝以)
(騶虞黑帝以𤣥璜日月以珪邸/天帝日月以下幣皆從方色)太官令帥進饌者實籩
豆簋簠各設於饌幔内未明二刻奉禮帥贊者先入就位
贊引引御史以下入行掃除如常儀未明一刻謁者贊
引各引祀官皆就位太樂令帥工人二舞次入文舞入
陳於懸内武舞立於懸南道西謁者引司空入行掃
除訖出復位於皇帝奠玉幣封祀壇謁者贊引各引
祀官入就位立定奉禮曰衆官再拜衆官在位者皆
再拜(其先拜/者不拜)協律郎跪俛伏舉麾(凡取物者皆跪/俛伏而取以興)
(奠物則奠訖/俛伏而後興)鼓柷奏豫和之樂乃以圜鐘為宫黄
鐘為角太蔟為徴姑洗為羽(圜鐘三奏黄鐘太/蔟姑洗各一奏)舞文舞
之舞樂舞六成偃麾戛敔樂止(凡樂皆協律郎舉麾/工鼔柷而後作偃麾)
(戛敔/樂止)奉禮曰衆官再拜衆官在位者皆再拜謁者
七人各引獻官及諸太祝奉玉幣各進奠於神座
如常儀將進奠登歌作肅和之樂以大吕之均餘
星座幣亦如之進奠訖各還本位初羣官拜訖夜
明以上祝史各奉毛血之豆立於門外登歌止祝史
奉毛血入壇上各由其陛升壇下毛血各詣其座諸
太祝俱迎受各奠於神座前諸太祝與祝史退立於
樽所
　　　　進熟
皇帝既升奠玉幣太官令出帥進饌者奉饌各陳於内
壝門外謁者引司徒出詣饌所司徒奉昊天上帝之俎初皇
帝既至位樂止太官令引饌入俎初入門雍和之樂作以黄
鍾之均(自後接神之/樂皆用雍和)饌至陛樂止祝史俱進跪徹毛血之豆
降自東陛以出昊天上帝之饌升自午陛配帝之饌自夘升
陛諸太祝迎引各設扵神座前(籩豆盖羃/徹之如式)設訖謁者引司
徒太官令帥進饌者俱降自東陛以出司徒復位諸太
祝各還樽所太常卿引皇帝詣罍洗樂作皇帝至罍洗
樂止侍中跪取􁙐興沃水又侍中跪取盤盂承水皇帝
盥手黄門侍郎跪取巾於篚興進皇帝帨手訖黄門侍
郎受巾跪奠於篚黄門侍郎又取匏爵於篚興進皇帝
受爵侍中酌罍水又侍中奉盤皇帝洗爵黄門侍郎又
授巾皆如初皇帝拭爵訖侍中奠盤􁙐黄門侍郎受巾
奠於篚皆如初太常卿引皇帝樂作皇帝詣壇升自南
陛訖樂止謁者引司徒升自東陛立於樽所齋郎奉俎
從升立於司徒之後太常卿引皇帝詣昊天上帝酒樽
所執樽者舉羃侍中贊酌汎齊訖夀和之樂作(皇帝每/酌獻及)
(飲福皆作/夀和之樂)太常卿引皇帝進昊天上帝神坐前北向跪
奠爵俛伏興太常卿引皇帝少退北向立樂止太祝二
人持玊册進於神坐之右東面跪又太祝一人跪讀玉
册文訖俛伏興(册文中書門下撰/進少府監刻文)皇帝再拜初讀祝文
訖樂作太祝進奠册於神坐還樽所皇帝拜訖樂止太
常卿引皇帝詣配帝酒樽所執樽者舉羃侍中取爵於
坫進皇帝受爵侍中贊酌汎齊訖樂作太常卿引皇帝進
髙祖神堯皇帝神坐前東向跪奠爵俛伏興太常卿引
皇帝少退東向立樂止太祝二人持玉册進於神坐之
在北面跪又太祝一人跪讀册文訖俛伏興皇帝再拜
初讀册文訖樂作太祝進奠册於神坐還樽所皇帝拜
訖樂止太常卿引皇帝進昊天上帝神坐前北向立樂
作太祝各以爵酌上樽酒合置一爵一太祝持爵授侍
中侍中受爵西向進皇帝再拜受爵跪祭酒啐酒奠爵
俛伏興太祝各帥齋郎進俎太祝減神前胙内(皆取前/脚第二)
(骨/)共置一俎上太祝持俎以授司徒司徒奉俎西向進
皇帝受以授左右謁者引司徒降復位皇帝跪取爵遂
飲卒爵侍中進受爵以授太祝太祝受爵復於坫皇帝
俛伏興再拜樂止太常卿引皇帝樂作皇帝降自南陛
還版位西向立樂止皇帝獻将畢謁者引太尉詣罍洗
盥手洗匏爵訖謁者引大尉自東陛升壇詣昊天上帝
著樽所執樽者舉羃太尉酌醴齊謁者引太尉進昊天
上帝神坐前北向跪奠爵興謁者引太尉少退北面再
拜謁者引太尉詣髙祖神堯皇帝神坐犧樽所取尊於
坫執樽者舉羃太尉酌醴齊謁者引太尉進髙祖神堯
皇帝神座前東向跪奠爵興謁者引太尉少退東向再
拜謁者引太尉進昊天上帝神座前北向立太祝以
爵酌罍福酒合置一爵一太祝特爵進太尉之右西
向立太尉再拜訖受爵跪祭酒遂飲卒爵太祝進受爵
復於坫太尉興再拜謁者引太尉降復位初太尉獻將
畢謁者引光禄卿詣罍洗盥手洗匏爵升酌盎齊終獻如
亞獻之儀訖謁者引光禄卿降復位初皇帝將升獻太官令
引饌入其山下封祀壇五帝日月以下之饌亦相次而入俎初
入門雍和之樂作以黄鐘之均饌至陛樂止祝史俱進跪徹
毛血之豆降自東陛以出木帝之饌升自寅陛火帝之饌升
自己陛土帝之饌升自未陛金帝之饌升自酉陛水帝之饌
升自子陛太明之饌升自辰陛夜明之饌升自戌陛其内官
中官衆星之饌所由師長皆先陳布設訖謁者引司徒太
官令帥進饌者俱降自東陛以出司徒復位諸太祝各還樽
所於山上太尉之亞獻也封祀壇謁者七人分引五方帝及
大明夜明等獻官詣罍洗盥手洗匏爵訖各由其陛升詣第
一等俱酌汎齊訖各跪奠於神座前興各引降還本位初第一
等獻官將獻謁者五人次引獻官各詣罍洗盥洗訖各由其陛
升詣第二等内官酒樽所俱酌醴齊各進跪奠爵於内官首座
興餘坐皆祝史齋郎助奠相次而畢謁者各引獻官還本位初第
二等獻官將獻謁者四人次引獻官俱詣罍洗盥洗各由其
陛升壇詣第三等中官酒樽所俱酌盎齊以獻贊引四人
次引獻官詣罍洗盥洗訖詣外官酒樽所俱酌醴齊以獻
贊引四人次引獻官詣罍洗詣衆星酒樽所俱酌沈齊以
獻其祝史齋郎酌酒助奠皆如内官之儀訖謁者贊引各
引獻官還本位武舞六成樂止舞獻俱畢上下諸祝各進
跪徹豆興還樽所(徹者籩豆各一/少移於故處)奉禮曰賜胙贊者唱衆
官再拜衆官在位者皆再拜樂作一成止
　　　　燔燎
終獻將畢侍中前跪奏曰請就望燎位太常卿引皇帝就
望燎位太祝奉玉幣等就柴壇置於柴上户内訖奉禮曰
可燎東西面各六人以炬燎火半柴侍中跪奏禮畢太常
卿引皇帝出贊引引祀官以下皆出其山下封祀壇獻官獻畢
奉禮曰請就望燎位諸獻官俱就望燎位諸太祝各取玉
幣等就柴壇自南陛升於柴上户内訖奉禮曰可燎東西
面各六人以炬燎火半柴訖奉禮曰禮畢獻官以下皆出
　　　　封玉冊
燔燎畢侍中前跪奏稱具官臣某言請封玉冊太常卿
引皇帝自南陛升壇北向立(近侍者從升如式少府監/具金繩金泥等并所用物)
(立於御側符寳郎奉側/受命寳立扵侍中之)謁者引太尉進昊天上帝神坐前
跪取玉冊置於案進皇帝受玉冊跪疊之納扵玉匱中纒
以金繩封以金泥侍中取受命寳跪以進皇帝取寳以印
玉匱訖興侍中受寳以授符寳郎通事舍人引太尉進
皇帝跪捧玉匱授太尉太尉跪受皇帝興太尉退復位
側身奉玉匱太常卿前奏請再拜皇帝再拜訖入次如
常儀太尉奉玉匱之案於石䃭南北向立執事者發石
盖太尉奉玉匱跪藏於石䃭内執事者覆石盖檢以石
檢纒以金繩封以石泥訖太尉以玉寳遍印訖引降復
位將作帥執事者以石距封固又以五色土圜封後續
令畢功其配座玉牒封於金匱皆如封玉匱之儀訖太
尉奉金匱從降俱復位(封禅還以金匱内太廟藏於髙/祖神堯皇帝之右室如别儀)
太常卿前奏禮畢(若有祥瑞則太史監跪奏訖侍臣奉/賀再拜三稱萬嵗内外皆稱萬嵅訖)
(又再/拜)太常卿引皇帝還大次樂作皇帝還大次出東門
殿中監前受鎮珪以授尚衣奉御殿中監又受大珪華
盖侍衛如常皇帝入次樂止謁者贊引各引祀官通事
舍人分引從祀羣官以次出復位立定奉禮曰再拜衆
官在位者皆再拜訖贊引引出工人二舞以次出
　　　　鑾駕還宫
皇帝既還大次侍中版奏請解嚴(將士不得/輙離部位)轉仗衛於
還途如来儀二刻頃侍中版奏請中嚴皇帝冠通天冠
絳紗袍諸祀官服朝服三刻頃謁者贊引各引祀官通
事舍人分引從祀羣官侍臣詣大次奉迎乗黄令進輦
於大次門外南向領左右千牛将軍立扵輦右侍中
版奏外辦皇帝出次升輦降山千牛将軍夹輦而趨警
蹕導從如常皇帝下至圓䑓所權停乗黄令進玉輅太
僕升執轡侍中進當駕前跪奏稱侍中臣某言請降輦
升輅俛伏興還侍位皇帝降輦升輅太僕立授綏文武
侍臣皆上馬皇帝勅車右升領左右將軍升輅陪乗侍
臣上馬畢黄門侍郎跪奏請鑾駕進發退復位鑾駕動
侍衛警蹕如常駕至行宫門外逥輅南向領左右將軍
降立於輅右侍臣下馬訖侍中進當鑾駕前跪奏稱侍
中臣某言請降輅俛伏興還侍位皇帝降輅入侍臣從至
閣通事舍人承㫖勅羣官并還皇帝既入侍中版奏請
解嚴叩鉦將士各還其所
　
　
　
　
　
　
　
　
　
　
　大唐開元禮卷六十三
欽定四庫全書
　大唐開元禮卷六十四　　唐　蕭嵩等　撰
　　吉禮
　　　皇帝禪於社首山　　齋戒
　　　制度　　　　　　　陳設
　　　省牲器　　　　　　鑾駕出宫
　　　薦玉帛　　　　　　進熟
　　　封檢　　　　　　　鑾駕還宫
　　　朝覲羣臣　　　　　考制度
　　　　齋戒
前祭七日太尉誓百官於行從尚書省曰某月某日皇
帝禪於社首山各揚其職不供其事邦有常刑皇帝散
齋四日致齋三日諸應齋者皆如封太山之儀光禄卿
監取明水火(太官令取水於隂監取火於/陽燧火以供爨水以寔尊也)
　　　　制度
將祭将作預於社首山禪所為禪祭壇如方丘之制八
角三成每等髙四尺上濶十六歩設八陛上等陛廣八
尺中等陛廣一丈下等陛廣一丈二尺為三重壝量地
之宜四面開門玉冊石䃭玉匱金匱金泥檢距圓封立
碑等並如封祀之儀
　　　　陳設
前祭三日尚舍直長施大次於外壝東門之内道北尚
舍奉御鋪御座守宫設文武侍臣次於大次前各分左右相
向設諸祭官次於東壝之外道南從祭文官九品以上
於祭官之東皇親諸親又於其東東方南方蕃客又於
其東重行每等異位北面西上介公酅公扵西壝之西道
南武官九品以上扵介公酅公之西西方北方蕃客又扵
其西俱重行每等異位北向東上(其褒聖侯於文官三/品以下若有諸州使)
(人分方各於/文武官之後)設陳饌幔於内壝東西門之外道北南向
(壇上及東方之饌陳於東門外南/方西方北方之饌陳於西門外)前祭二日太樂令設
宫懸之樂於壇南内壝之外東方西方磬簴起北鐘簴
次之南方北方磬簴起西鐘簴次之設十二鎛鐘於編
懸之間各依辰位樹靈鼓於北懸之内道之左右植建
鼓於四隅置柷敔於懸内(柷在左/敔在右)設歌鐘歌磬於壇上
近南北向磬簴在西鐘簴在東其匏竹者立於壇下重
行北向相對為首(凡懸皆展/而編之)諸工人各位於懸後東方
西方以北為上南方北方以西為上右校掃除壇之内
外又為瘞埳於壇之壬地外壝之内方深取足容物南
出陛前祭一日奉禮設御座於壇之東南西向設祭官
公卿位於内壝東門之外道南分獻之官於公卿之南
執事者位於其後每等異位俱重行西面北上設御史
位於壇下一位於東南西向一位於西南東向令史各
陪其後設奉禮位於樂懸東北贊者二人在南差退俱
西向設協律郎位於壇上南陛之西東向設太樂令位
於北懸之間北向又設望瘞位於壇之東北西向設從
祀之官位文官九品以上於執事之南皇親諸親又於
其南東方諸州刺史縣令又於其南俱每等異位重行
西面北上酅公介公位於内壝西門之外道南武官九
品以上於酅公介公之後當文官西方北方蕃客於武
官之南每等異位重行東面北上(其褒聖俟於文官三/品以下若有諸州使)
(人分方各於/文武官之後)設祭官從祭羣官門外位於東西壝門之
外道南皆如設次之式設牲牓於東壝之外當門西向
南上黄牲一居前(正/坐)又黄牲一在北少退(配/坐)黝牲一在
南少退(神/州)設廩犧令位於牲之西南祝史陪其後俱北
向設諸太祝位於牲東各當牲後祝史陪其後俱西向
設太常卿省牲位於牲前近北又設御史位於太常卿
之西俱南向設酒樽之位皇地祇太樽二著樽二犧樽
二山罍二在壇上東南隅北向象樽二壺樽二山罍四
在壇下南陛之東北隅俱西向設配帝著樽二犧樽二
象樽二山罍二在壇上皇地祇酒樽之東北向西上神
州太樽二在第一等每方岳鎮海瀆俱山樽二山林川
澤各蜃樽二丘陵以下各散樽二皆於壇下凡樽各設
於神坐之左而右向(尊皆加勺羃配帝/以上有坫置爵)設御洗於壇南
陛東南亞獻之洗於東陛之南俱北向罍水在洗東篚
在洗西南肆(篚實以/巾爵)設分獻罍洗篚羃各扵其方陛道之左
俱内向執樽罍篚羃者各扵樽罍篚羃之後設玉幣之篚
於壇上樽坫之所祭日未明五刻太史令郊社令各服
其服升設皇地祇神坐於壇上北方南向席以藁秸設
睿宗大聖真皇帝坐於東方西面席以莞設神州地祇
坐於第一等東南方席以藁秸又設岳鎮以下之坐於
内壝之内各於其方嵩岳以下之坐於壇之西南俱内
向席皆以莞設神位各於坐首
　　　　　省牲器
省牲之日午後十刻去壇二百歩所諸衛之屬禁㫁行
人晡後二刻郊社令帥府史二人齋郎以樽坫罍洗篚
羃入設於位(升壇者/自東陛)晡後三刻諸太祝與廩犧令以牲
就牓位謁者引太常卿贊引引御史入詣壇東陛升視
滌濯(凡導引者每曲一逡廵於視/滌濯執樽者皆舉羃告潔)引降就省牲位南向
立廩犧令少前白請省牲退復位太常卿省牲廩犧令
又前北面舉手曰腯還本位諸太祝各循牲一匝西向
舉手曰充俱還本位諸太祝與廪犧令以次牽牲詣厨
授太官岳鎮以下羊豕依令預偹如常儀謁者引光禄
卿詣厨省鼎鑊申視濯溉贊引引御史詣厨省饌具(太/常)
(卿以下毎事/訖各還齋所)祭日未明十五刻太官令帥宰人以鸞刀
割牲齋郎以豆取黄牲之毛血祝史以豆取毛血各置
於饌所遂烹牲
　　　　鑾駕出行宫如封太山之儀
　　　　薦玉帛
祭日未明三刻諸祭官及從祭之官各服其服郊社令
良醖令各帥其屬入寔樽罍及玉幣(凡六尊之次大尊/為上實以汎齊著)
(尊次之實以醍齊犧尊次之實以盎齊象尊次之實以/醴齊壺尊次之寔以沈齊山罍為下寔以清酒配帝著)
(尊為上實以汎齊犧尊次之寔以盎齊山罍為下實以/清酒神州太尊寔以汎齊岳鎮海瀆之山尊寔以醍齊)
(山川林澤之蜃尊寔以沈齊丘陵以下之散尊寔以醴齊/齊皆加明水𤣥酒各寔於上尊禮神之玉皇地祇以黄)
(琮幣以黄配帝之幣如之神州之玉以兩珪有邸幣以/𤣥五岳四瀆海鎮之幣各從方色並各長一丈八尺與)
(册等各設奠/於尊坫之所)太官令帥進饌者寔諸籩豆簋簠等皆設
於饌幔内未明二刻奉禮帥賛者先入就位賛引引
御史諸太祝及令史祝史與執樽罍篚羃者入自東門
當壇南重行北面西上立定奉禮曰再拜贊者承傳(凡/奉)
(禮有詞贊/者皆承傳)御史以下皆再拜訖執樽罍篚冪者各就位
贊引引御史諸太祝詣壇東陛升行掃除於上令史祝
史行掃除於下訖各引就位駕將至謁者贊引各引祭
官通事舍人分引從祭羣官諸方客使俱就門外位駕
至大次門外迴輅南向千牛將軍降立於輅右侍中進
當鑾駕前跪奏稱侍中臣某言請降輅俛伏興還侍位
皇帝降輅乗輿之大次繖扇華盖侍衛如常儀郊社令
以祝版進御署訖近臣奉出郊社令受各奠於坫謁者
引文武五品以上從祭之官皆就壝外位太樂令帥工
人二舞次入就位文舞入陳於懸内武舞立於懸南道
西(其升壇者脫履/扵下降納如常)謁者引司空入就位立定奉禮曰
再拜司空再拜訖謁者引司空詣壇東陛行掃除於上
降行樂懸於下訖謁者贊引各引祭官及從祭羣官客
使等次入就位皇帝停大次半刻頃太常博士引太常
卿立於大次門外當門北向侍中版奏外辦皇帝出次
華盖侍衛如常儀(侍中負寳/陪從如式)博士引太常卿太常卿引
皇帝(凡太常卿前導/皆博士先引)至中壝門外殿中監進大珪尚衣
奉御又以鎮珪授殿中監殿中監受進皇帝搢大珪執
鎮珪華盖仗衛停於門外近侍者從入如常皇帝至版
位西向立(毎立定太常卿與/博士退立於左)太常卿前奏請再拜退復
位皇帝再拜奉禮曰衆官再拜衆官在位者皆再拜(其/先)
(拜者/不拜)太常卿前奏有司謹具請行事退復位協律郎
跪俛伏舉麾(凡取物者皆跪俛伏而取以/興奠物則奠訖俛伏而後興)鼓柷奏順和
之樂乃以林鐘之均文舞作樂舞八成(休鐘太蔟姑洗/南吕各再奏)
偃麾戛敔樂止(凡樂皆協律郎舉麾工鼔柷/而後作偃麾戞敔而後止)太常卿前
奏稱請再拜退復位皇帝再拜奉禮曰衆官再拜衆官
在位者皆再拜太祝取玉於篚立於樽所太常卿引皇
帝太和之樂作(皇帝毎行皆/作太和之樂)皇帝詣壇升自南陛侍中
中書令以下及左右侍衛量人從升(以下皆/如之)皇帝升壇
北向立樂止太祝以玉授侍中侍中奉玉東向進皇帝
搢鎮珪受玉幣(凡受物皆搢鎮珪奠訖/執鎮珪俛伏而後興)登歌作肅和之
樂以應鐘之均太常卿引皇帝進北向跪奠於皇地祇
神坐俛伏興太常卿引皇帝少退北向再拜訖太常卿
引皇帝立於東方西向又太祝以幣授侍中侍中受幣
北向進皇帝受幣太常卿引皇帝東向跪奠於睿宗大
聖真皇帝神坐俛伏興太常卿引皇帝少退東向再拜
訖登歌止太常卿引皇帝樂作皇帝自南陛降還版位
西向立樂止皇帝將奠配帝之幣諸太祝奉玉幣等各
進奠於神坐訖還樽所初羣官拜訖祝史各奉毛血之
豆立於門外于登歌止祝史奉毛血入(正坐升自南陛/配坐升自東陛)
(神州之坐/升自己陛)諸太祝迎取於壇上各進奠於神坐前諸太
祝與祝史退立於樽所
　　　　進熟
皇帝既升奠玉幣太官令帥進饌者奉饌陳扵内壝門外
謁者引司徒出詣饌所司徒奉皇地祇之俎初皇帝復位樂
止太官令各引饌入俎初入門奏雍和之樂以太蔟之均(自/後)
(接神之樂/皆奏太簇)饌至陛樂止祝史各進徹毛血之豆降自西
陛(正坐之饌升自南陛配帝之饌升自東陛神州之饌/升自己陛其岳鎮海瀆之坐所由師長各陳布于)
(坐/)諸太祝迎饌於壇上各設於神坐前(籩豆盖羃/徹之如式)設訖
謁者引司徒太官令帥進饌者降自東陛以出司徒復
位諸太祝還樽所又進設岳鎮以下之饌相次而畢太
常卿引皇帝詣罍洗樂作皇帝至罍洗樂止侍中跪取
􁁜興沃水又侍中跪取盤興承水皇帝盥手黄門侍郎
跪取巾於篚興進皇帝帨手黄門侍郎又取匏爵於篚
興進皇帝受爵侍中酌罍水又侍中奉盤皇帝洗爵黄
門侍郎又授巾皆如初皇帝拭爵訖侍中奠盤􁙐黄門
侍郎受巾奠於篚皆如初太常卿引皇帝詣壇升自東
陛樂止謁者引司徒升自東陛立扵樽所齋郎奉俎
従升立扵司徒之後太常卿引皇帝詣皇地祇酒
樽所執樽者舉羃侍中賛酌汎齊訖夀和之樂作
(皇帝每酌獻及飲/福皆作夀和之樂)太常卿引皇帝進皇地祇神座
前北面跪奠爵俛伏興太常卿引皇帝少退北向立樂
止太祝二人持玉册進於神坐之右東向跪又太祝一
人跪讀册文訖俛伏興(冊文並中書門/下進少府監刻)皇帝再拜初讀
冊文訖太祝進奠冊於神坐還樽所皇帝拜訖樂止太
常卿引皇帝詣配帝酒樽所執樽者舉冪侍中取爵於
坫進皇帝受爵侍中贊酌汎齊訖樂作太常卿引皇帝
進睿宗大聖真皇帝神坐前東向跪奠爵俛伏興太常
卿引皇帝少退東向立樂止太祝二人持玉冊進於神
坐之左北向跪又太祝一人跪讀祝文訖俛伏興皇帝
再拜初讀祝文訖樂作太祝進奠冊於神坐還樽所皇
帝拜訖樂止太常卿引皇帝進皇地祇神坐前北向立
樂作太祝各以爵酌上樽福酒合置一爵一太祝持爵授
侍中侍中受爵西向進皇帝再拜受爵跪祭酒啐酒奠
爵俛伏興太祝各帥齋郎進俎太祝減神前胙肉(皆取/前脚)
(第二/骨)加於俎以胙肉共置一俎上太祝持俎以授司徒
司徒奉俎西向進皇帝受以授左右謁者引司徒降復
位皇帝跪取爵遂飲卒爵侍中受爵授太祝太祝受爵
復於坫皇帝俛伏興再拜樂止太常卿引皇帝樂作皇
帝降自南陛還版位西向立樂止文舞出鼔柷作舒和
之樂出訖戛敔樂止武舞入鼔柷作舒和之樂立定戛
敔樂止初皇帝将復位謁者引太尉詣罍洗盥手洗爵
訖謁者引太尉自東陛升壇詣皇地祇著樽所執樽者
舉羃太尉酌醴齊武舞作謁者引太尉進皇地祇神坐
前北向跪奠爵興謁者引太尉少退北面再拜訖謁者
引太尉詣配帝犧尊所取爵於坫執樽者舉羃太尉酌
醴齊謁者引太尉進睿宗大聖真皇帝神坐前東向跪
奠爵興謁者引太尉少退東向再拜訖謁者引太尉進
皇地祇神坐前北向立太祝各以爵酌罍福酒合置一
爵一太祝持爵進太尉之右西向立太尉再拜受爵跪
祭酒遂飲卒爵太祝進受爵復於坫太尉興再拜謁者
引太尉降復位初太尉獻將畢謁者引光禄卿詣罍洗
盥手洗匏爵終獻如亞獻之儀訖謁者引光禄卿降復
位武舞止初太尉既升獻謁者一人引神州獻官詣罍
洗盥手洗爵訖升自己陛詣酒樽所執樽者舉羃酌汎
齊進奠於神州坐前引降還本位謁者五人引獻官各
詣罍洗訖引獻官各詣樽所俱酌醍齊進奠爵於諸方
岳鎮海瀆首坐餘坐皆祝史助奠相次而畢引還本位
又贊引五人各引獻官詣罍洗盥洗詣酒樽所酌沈齊
獻山川林澤如岳鎮之儀訖各引獻官還本位又贊引
五人各引獻官詣罍洗盥洗詣酒樽所酌清酒獻丘陵
以下及齋郎助奠如上儀訖各還本位上下諸祝各進
徹豆還樽所(徹者籩豆各一/少移於故處)奉禮曰賜胙贊者唱衆官
再拜衆官在位者皆再拜(已飲福/者不拜)順和之樂作太常卿
前奏稱請再拜退復位皇帝再拜奉禮曰衆官再拜衆
官在位者皆再拜樂一成止太常卿前奏請就望瘞位
太常卿引皇帝樂作皇帝就望瘞位西向立樂止於羣
官将拜上下諸祝各執篚進神坐前取玉帛齋郎以俎
載神州以上牲體稷黍飯爵酒各由其陛降壇北行當
瘞塪西行諸太祝以玉幣饌物祝史以毛血置於塪諸
祝又以岳鎮以下之牲體皆從瘞奉禮曰可瘞塪東西
廂各六人寘土半塪太常卿引皇帝還版位
　　　　封玉冊
皇帝既就望瘞位侍中前跪奏稱具官臣某言請封玉冊太
常卿引皇帝自南陛升壇北面立(近侍者陪/從如式)謁者引太尉進
於皇地祇神座前跪取玉冊置於案進皇帝受玉冊跪叠之
内於玉匱中纒以金繩封以金泥侍中取受命寳跪以進皇
帝取寳以印玉匱訖興侍中受寳以授符寳郎通事舍人引
太尉進皇帝跪奉玉匱授太尉太尉跪受皇帝興太尉退復
位側身奉玉匱太常卿前奏請再拜皇帝再拜訖入次如常
儀太尉奉玉匱之案於石䃭南北向立執事者發石盖太尉
奉玉匱跪藏於石䃭内執事者覆石盖檢以石檢纒以金繩
封以石泥訖太尉以玉寳遍印訖復位將作帥執事者以石
跪封固以五色土圜封如太山之儀太尉又進睿宗大聖真
皇帝神坐前跪取玉冊内金匱皆如封玉匱之儀訖太尉奉
金匱從降俱復位(封禪還太尉以金匱藏於睿宗/大聖真皇帝廟如封祀之儀)太常卿前奏
禮畢(若有祥瑞太史監跪奏侍/臣奉賀皆如封祀壇之儀)太常卿引皇帝還大次
樂作皇帝出中壝門殿中監前跪受鎮珪以授尚衣奉
御殿中監又前受大珪華盖侍衛如常儀皇帝入次樂
止謁者贊引各引祭官通事舍人分引從祭羣官諸方
客使以次出贊引引御史太祝以下俱復執事位立定
奉禮曰再拜御史以下皆再拜贊引引出工人二舞以
次出祭訖以竒禽異獸合瑞典者皆縱之于神祀所其
祀版燔於齋所
　　　　鑾駕還行宫如封太山之儀
　　　　皇帝朝覲羣官
禪之明日朝羣官及岳牧以下於朝覲壇皆如巡狩朝
覲之儀皇帝服衮冕乗輿以出曲直華蓋警蹕侍衛入
自北壝門由北陛升壇即御座符寳郎奉寳置於御座
扇開樂止通事舍人引三品以上及岳牧以下入就位
如常儀通事舍人引上公一人舒和之樂作公至西陛
就觧劒席樂止脱舄跪解劍置於席興相禮者與通事
舍人引進當御坐前北向跪賀稱具官臣名等言天封
肇建景福惟新伏惟開元神武皇帝陛下萬夀無疆俛
伏興通事舍人引上公降壇詣解劒席納舄樂作通事
舍人引復位立定樂止典儀曰再拜贊者承傳上公以
下皆再拜侍中前承制降詣上公之東北向稱有制上
公及羣官皆再拜宣云封禅之慶與公等同之公及羣
官又再拜舞蹈三稱萬歲又再拜引退
　　　　考制度並如巡狩之儀
　
　
　
　
　
　
　
　大唐開元禮卷六十四
欽定四庫全書
　大唐開元禮卷六十五　　　唐　蕭嵩等　撰
　　吉禮
　　　時旱祈於太廟　　　　時旱祈於太社
　　　　　時旱祈於太廟
將祈有司卜日如别儀前二日守宫設祈官以下次各
於常所右校掃除内外為瘞塪於北門之内道西方深
取足容物前一日諸告官清齋於廟所諸衛令其屬晡
後一刻各以其方器服守衛廟門奉禮設版位於内外
並如常儀設望瘞位於堂之東北當瘞塪西向設奉禮
位於瘞塪東北南向贊者二人在西少退太廟令拂拭
神幄又帥其屬以樽坫罍洗篚羃制幣篚入設皆如常
儀執樽罍篚羃者各位於樽罍篚羃之後太官令預饌
酒脯醢告日未明三刻諸告官以下各服其服太廟令
良醖令之属入實樽罍及幣(每室春夏用兩犧尊秋冬用/兩著尊一實以明水為上一)
(實以醴齊次之山罍二一實以𤣥酒為上/一實以清酒次之幣以帛各長一丈八尺)未明二刻奉禮帥
贊者先入就位贊引引御史博士太廟令宫闈令太祝
以下入當階北面西上立定奉禮曰再拜贊者承傳(凡/奉)
(禮有詞贊/者皆承傳)御史以下皆再拜訖升行掃除於上太廟令
已下升自東階入開塪室奉出獻祖以下九室神主各
置於坐如常儀訖各引就位質明謁者引祈官以下俱
就門外位謁者引祈官贊引引執事者次入就位立定
奉禮曰再拜祈官以下皆再拜謁者進祈官之左白有
司謹具請行事退復位太官令出帥進饌者奉饌陳於
東門之外初太官令出諸太祝俱取幣於篚各立於樽
所謁者引祈官升自東階詣獻祖廟室户前北向立太
祝以幣東向授祈官祈官受幣進北向跪奠於獻祖神
座俛伏興出户北向再拜訖謁者引祈官次進幣於懿
祖以下九室皆如上儀訖謁者引還本位各太祝各還
樽所太官令引饌入升自太階諸太祝各引迎於階上
各設於神座前訖太官令以下降復位諸太祝各還於
樽所謁者引祈官詣罍洗盥手洗爵訖升自東階詣獻
祖酒樽所執樽者舉羃祈官酌醴齊訖謁者引祈官入
詣獻祖神座前北向跪奠爵俛伏興出户北向立太祝
持版進於户外之右東向跪讀祝文(其文為水旱癘疫各/蝗蟲及征伐四夷)
(臨時/制之)訖興祈官再拜太祝進跪奠版於神座俛伏興還
樽所謁者引祈官次詣懿祖太祖代祖髙祖太宗髙宗
中宗睿宗神座酌獻讀祝皆如獻祖之儀(唯不/盥洗)訖謁者
引祈官詣東序西向立諸太祝各以爵酌罍福酒合置
一爵一太祝持爵進祈官之左北向立祈官再拜受爵
跪祭酒遂飲卒爵太祝受爵復於坫祈官俛伏興再拜
訖謁者引祈官降復位諸太祝各入室跪徹豆興還樽
所(徹者籩豆各一/少移於故處)奉禮曰再拜在位者皆再拜(已飲福/者不拜)
奉禮曰再拜祈官以下皆再拜訖謁者進祈官之左白
請就望瘞位奉禮贊者轉就瘞位東北謁者引祈官就
望瘞位西向立於祈官將拜諸太祝各持篚進神座前
跪取幣興降自太階詣瘞塪以制幣置於塪訖奉禮曰
可瘞東西各四人寘土半坎謁者進祈官之左白禮畢
奉禮贊者還本位御史太祝以下俱復執事位奉禮曰
再拜御史以下俱再拜贊引引出太廟太祝宫闈令納
神主如常儀其祝版燔於齋坊若得所祈報祠用太牢
受胙與時享同餘與告禮同祭文臨時制
　　　　時旱祈扵太社
將祈有司卜日如别儀其行事進止與巡狩告社稷禮
並同太社祝文曰惟某年歲次月朔日子嗣天子某謹
遣具位姓名敢昭告於太社爰以農要乆闕時雨惟神
哀此蒼生敷降靈液謹以玉帛清酌脯醢明薦於太社
以后土勾龍氏配神作主尚饗(太稷/文同)后土氏祝文曰維
某年歲次月朔日子嗣皇帝某謹遣具位姓名敢昭告
於后土氏爰以農要乆闕時雨惟神哀此蒼生敷降靈
液謹以清酌脯醢明薦於后土氏尚饗(后稷/文同)得雨報祠
用太牢瘞幣血飲福受胙與正祭同餘與告禮同太社
祝文曰維某年歲次月朔日子嗣天子某謹遣具位姓
名敢昭告於太社徃以乆闕時雨敢陳誠情惟神昭祐
降兹嘉液率土霑洽蒼生咸頼謹以玉帛犧齊粢盛庶
品明薦於太社以后土勾龍氏配神作主尚饗(太稷祝/文同)
后土氏祝文曰維某年歲次月朔日子嗣皇帝某謹遣
具位姓名敢昭告於后土氏徃以乆闕時雨敢陳誠情
惟神昭祐降兹嘉液率土霑洽蒼生咸頼謹以犧齊粢
盛庶品明薦於后土氏尚饗(后稷祝/文同)
　
　
　
　
　
　
　
　
　
　大唐開元禮卷六十五
欽定四庫全書
　大唐開元禮卷六十六　　唐　蕭嵩等　撰
　　吉禮
　　　時旱祈岳鎮於郊(報祠/禮同)
將祈有司筮日如别儀前二日守宫設祈官以下次於
東壝之外道南北向以西為上設陳饌幔於内壝東門
之外道北南向右校掃除壇之内外又為瘞塪於壇之
壬地方深取足容物南出陛前一日諸祈官清齋於祈
所諸衛令其屬晡後一刻各以其方器服守衛壝門俱
清齋一宿奉禮設祈官位於内壝東門之内道北執事
位於道南每等異位俱重行西向以北為上設御史位
於壇下西南東向令史陪其後設奉禮位於祈官西南
贊者二人次之少退俱西向又設祈官門外位於東壝
之外道南每等異位重行北向以西為上郊社令以酒
樽入設岳鎮海瀆各山樽二山川各蜃樽二每方皆扵神
座之左皆右向(俱有坫/以置爵)設罍洗篚羃各於其方陛道之
左俱内向執樽罍篚羃者各於其樽罍篚羃之後祭日
未明二刻太史令郊社令各服其服設岳鎮海瀆及諸山
川神坐各依其方俱内向席皆以莞設神位各於坐首
未明一刻諸祈官以下各服其服郊社令與良醖令之
屬入實樽罍(山罍實以醴齊蜃樽實以/沈齊明水各實於上尊)太祝以幣置於
篚設扵饌所(岳鎮海瀆皆有幣各依/其方色各長一丈八尺)太史令帥進饌者實
籩豆入設於内壝東門之外饌幔内奉禮帥贊者先入
就位贊引引御史太祝以下與執樽罍篚羃者入詣南
方山川之西南當門重行北面以西為上立定奉禮曰
再拜贊者承傳(凡奉禮有詞/贊者皆承傳)御史以下皆再拜執樽罍
篚羃者各就位贊引引御史以下行掃除如常儀訖出
還齋所奉禮以下次還齋所質明謁者引獻官以下俱
就門外位奉禮帥贊者先入就位贊引引御史以下入
就位謁者引獻官贊引引執事者次入就位立定奉禮
曰再拜獻官以下皆再拜謁者進獻官之左白有司謹
具請行事退復位奉禮曰再拜在位者皆再拜太祝各
取幣於篚以授獻官獻官受幣詣東岳座諸太祝各奠
幣扵諸岳鎮海瀆之座謁者引獻官再拜訖降還本位扵獻官
初受幣太官令帥進饌者奉饌陳於東門之外獻官奠
幣再拜訖太官令引饌入諸太祝迎引於坐首各奠於
神座前太官令以下還本位諸太祝各還樽所謁者引
獻官詣罍洗盥手洗爵詣東岳酒樽所執樽者舉羃獻
官酌醴齊謁者引獻官進於東岳神座前東向跪奠爵
興少退東向立初獻官進奠祝史以爵酌酒助奠東鎮
以下還樽所太祝持版進於神座之右西面跪讀祝文
曰維某年歲次月朔日子嗣天子某謹遣具官姓名敢
昭告於東方岳鎮海瀆乆闕時雨黎元惟懼惟神哀救
蒼生敷降嘉液謹以制幣清酌脯醢明薦於東方岳鎮
海瀆尚饗太祝興獻官再拜太祝進跪奠版於神座興
還樽所獻官拜訖謁者引獻官以次獻諸方岳鎮海瀆
如東方之儀(諸方祝/文並同)訖謁者引獻官還本位初獻東岳
贊引次引獻官詣罍洗盥手洗爵訖詣東方山川酒樽
所執樽者舉羃獻官酌酒訖贊引引獻官進詣東方山
川首座前跪奠爵興少退東向立初獻官奠酒齋郎酌
酒助奠訖還樽所太祝持版進於神座之右南面跪讀
祝文曰維某年歲次月朔日子嗣天子某謹遣具官姓
名敢昭告於東方山川乆闕時雨黎元惟懼惟神哀救
蒼生敷降嘉液謹以清酌脯醢明薦於東方山川尚饗
祝興獻官再拜祝跪奠版於神座興還樽所獻官拜訖
贊引引獻官以次獻諸方山川如東方之儀(諸方祝/文皆同)訖
贊引引獻官還本位諸祝各進跪徹豆興還尊所(徹者/少移)
(於故/處)奉禮曰再拜獻官以下皆再拜謁者進獻官之左
白請就望瘞位謁者引獻官就望瘞位西向立於在位
者將拜諸太祝各進神座前跪取幣置於埳奉禮曰可
瘞東西廂各二人置土半坎謁者進初獻官之左白禮
畢遂引獻官出贊引引執事者以次出御史太祝以下
俱復執事位立定奉禮曰再拜御史以下皆再拜贊引
引出祝版燔於齋所報祠用牲幣飲福受胙於東方岳
鎮山川首坐之前(其山川惟飲/福不受胙)埋幣血與正祭同餘與
祈禮同其祝文曰維某年歲次月朔日子嗣天子某謹
遣具位姓名敢昭告於東方岳鎮海瀆徃以乆闕時雨
敢陳誠禱惟神昭祐降兹嘉液九土霑洽蒼生咸頼謹
以制幣犧齊粢盛庶品明薦於東方岳鎮海瀆尚饗(諸/方)
(祝文/同)山川祝文曰維某年歲次月朔日子嗣天子某謹
遣具位姓名敢昭告於東方山川徃以久闕時雨式陳
誠禱惟神昭祐降兹嘉液九土霑洽蒼生咸頼謹以犧
齊粢盛庶品明薦於東方山川尚饗(諸方祝/文皆同)
　
　
　
　
　
　
　大唐開元禮卷六十六
欽定四庫全書
　大唐開元禮卷六十七　　　唐　蕭嵩等　撰
　　吉禮
　　　時旱就祈岳鎮海瀆　　乆雨禜國門
　　　　　時旱就祈岳鎮海瀆
將祈有司筮日如别儀前一日諸祈官皆於祈所清齋
一宿所司清掃内外又為埋埳於壇南如常禮設祈官
位於壇東南執事者位於祈官東南奉禮於執事西南
贊者二人在南差退俱西向北上又設太祝奉幣帛位
於瘞坎之南北向(海瀆即設於奉/幣位南北向)又設祈官以下位於
門外道東重行西面北上設樽罍篚各於常所執樽罍
篚者各位於樽罍篚之後其日未明祈官以下各服其
服所司帥其屬入設神座及樽罍如常儀太祝以幣置
於篚(幣各依方色/長一丈八尺)掌饌者實籩豆(籩一實脯/豆一寔醢)奉禮帥贊
者先入就位賛引太祝及執樽罍篚羃者入當壇南重行北
面以西為上立定奉禮曰再拜贊者承傳(凡奉禮有詞/贊者皆承傳)
太祝以下皆再拜執樽者各就位贊引引太祝升自東
階行掃除於上訖降行掃除於下皆就位質明謁者引
祈官贊引引執事者俱就門外位謁者引祈官贊引引
執事者俱入就位立定奉禮曰再拜祈官以下皆再拜
(其先拜/者不拜)謁者進祈官之左白有司謹具請行事退復位
奉禮曰再拜在位者皆再拜初白請行事掌饌者帥進
饌者奉饌陳於門外祈官拜訖太祝跪取幣於篚以授
祈官祈官奉幣置於神座祈官拜訖降復位掌饌者引
饌入升自南階太祝迎引於壇上進設座前設訖掌饌
者以下降復執事位謁者引祈官詣罍洗盥手洗爵升
自南階詣酒樽所執樽者舉羃祈官酌酒謁者引祈官
進北面跪奠於神座前俛伏興少退北向立太祝持版
進於神座之右東面跪讀祝文曰維某年歲次月朔日
子嗣天子某謹遣具官姓名敢昭告於某岳(鎮海/瀆)乆闕
時雨黎元惟懼惟神哀救蒼生敷降嘉液謹以制幣清
酌酺醢明薦於神尚饗祝興祈官再拜太祝進跪奠版
於神座興還樽所祈官再拜謁者引祈官降復位太祝
進跪徹豆還樽所(徹者籩豆各一/少移於故處)奉禮曰再拜在位者
皆再拜謁者進祈官之左白請就望瘞位謁者引祈官
就望瘞位西向立於在位者將拜太祝進神座前跪取
幣置於塪東西面各二人寘土半塪(海瀆則以/幣沉之)奉禮曰
再拜祈官以下皆再拜謁者進祈官之左白禮畢遂引
祈官出贊引引執事者以次出太祝以下俱復執事位
立定奉禮曰再拜太祝以下皆再拜以出奉禮贊者以
次出其祝版燔於齋所得雨報祠用牲其沈瘞幣血及
飲福受胙皆與正祭同餘與祈禮同祝文曰維某年歲
次月朔日子嗣天子某謹遣具官姓名敢昭告於某岳
(鎮海瀆/各隨稱)徃以乆闕時雨敢陳誠禱惟神昭祐降兹嘉液
九土霑洽蒼生咸頼謹以制幣犧齊粢盛庶品明薦於
神尚饗
　　　　乆雨禜國門
將祭有司筮日如别儀前一日諸祭官清齋於祭所右
校掃除祭所太官丞預饌酒醢脯(尊以/瓢尊)其日質明郊社
令帥其屬設神座皆内向設酒樽各於神座之左設罍
洗及篚於酒樽之左俱内向(篚實以/巾爵)執樽罍洗篚者各
位於樽罍洗篚之後奉禮設獻官之位於罍洗之左右
向執事者位於其後皆近神為上郊社丞與良醖令屬
實樽罍獻官以下俱就位立定謁者贊引獻官以下皆
再拜祝與執樽罍洗篚者各就位立定太官丞出詣饌
所謁者進獻官之左白有司謹具請行事退復位太官
丞引饌入太祝迎引設於神座前設訖太官丞以下還
本位祝還樽所謁者引獻官詣罍洗盥手洗爵詣樽所
執樽者舉羃獻官酌酒進神座前跪奠爵俛伏興少退
向座立太祝持版進於神座之右東面跪讀祝文曰維
某年歲次月朔日子嗣天子遣某官姓名昭告於國門
霖雨淹乆害於百榖惟靈降福應時開霽謹以清酌嘉
薦明告扵神尚饗祝興獻官再拜太祝進跪奠版扵神座俛
伏興還樽所獻官拜訖謁者引還本位祝進跪徹豆俛
伏興還樽所(徹者少移/於故處)祝與執樽罍篚者俱復執事位
謁者贊拜獻官以下皆再拜謁者進獻官之左白禮畢
遂引獻官以下出每祭皆如之其祝版燔於齋所若雨
止報祠以少牢飲福餘與祈同祝文曰維某年歲次月
朔日子嗣天子遣某官姓名昭告於國門前以霖雨式
陳誠禱惟神降祉應時開霽謹以清酌少牢粢盛庶品
明薦於神尚饗
　
　
　
　
　
　
　
　
　大唐開元禮卷六十七
欽定四庫全書
　大唐開元禮卷六十八　　　唐　蕭嵩等　撰
　　吉禮
　　　諸州祭社稷
前三日刺史散齋於别寢二日致齋於㕔事一日亞獻
以下與祭之官散齋二日各於正寢致齋一日於壇所
(上佐為亞獻録事叅軍及判司通為終/獻若刺史及上佐有事故並以次差攝)散齋理事如舊
唯不弔䘮問疾不作樂不判署刑殺文書不行刑罰不
預穢惡致齋惟祭事得行其餘悉斷諸從祭之官各清
齋於公館一日(従祭官刺史未出/之前䂊赴祠所)前二日本司豫修除
壇之内外(其壇方二丈五尺/髙三尺四陛三等)為瘞埳二於壇西門之外
道北南向設刺史次於社壇西門之外道北南向設
祭官以下次於刺史次西北俱南向以東為上前一日
晡後本司帥其屬守社壇四門去壝九十歩所禁止行
人本司設刺史位於北門之内道西南向(若刺史有故攝/祭初獻位於亞)
(獻之前/東向)設亞獻終獻位於稷壇西北設掌事者位於西
門之内道北俱每等異位東向南上設賛唱者位於終
獻東北南向西上設州官位於祭官掌事之北東靣府
官位於東方當州官西靣俱重行南上設望瘞位於塪
北南向東上設門外位祭官以下於西門之外道南州
官於祭官之南俱重行北靣以東為上府官於東門之
外道南重行北靣以西為上祭器之數每座樽二籩八
豆八簋二簠二俎三(羊豕脾腊/各一俎)掌事者以樽坫升自西
階各設於壇上西北隅配座之樽在西俱南向東上皆
加勺羃社稷皆爵一配座皆爵四置於坫設洗於社壇
北陛之西去壇三歩所南向罍水在洗西加勺羃篚在
洗東北肆實爵六巾二於篚加羃執樽罍洗篚者各於樽
罍洗篚之後祭日未明烹牲於厨(祝以豆二/取牲血)夙興掌饌
者實祭器(牲體羊豕皆載右胖前脚三節肩膊臑節一/段皆載之後脚三節一段去下一節載上肫)
(胳二節又取正脊脡脊横脊短脅正脅代脅共各二骨/以並餘皆不設簋實黍稷簠實稻粱邊實石鹽乾魚棗)
(栗榛菱芡鹿脯豆實虀葅醢醢菁葅鹿醢芹/葅兎醢笋葅魚醢若土無者以其類充之)本司帥掌
事者以席入自西門詣壇西階升設社稷神座各於壇
上近南北向又設后土氏神座於社神之左后稷氏神
座於稷神之左俱東向席皆以莞質明諸祭官及從祭
之官各服其服(祭官服祭服從祭之官應公/服者公服非公服者常服)本司帥掌
事者入實樽罍(每坐二尊一實𤣥酒/為上一實醴齊次之)祝版各置於坫祝
以幣各置於篚與血豆俱設於饌所(社稷之幣皆用黒/各長一丈八尺)
賛唱者先入就位諸祝與執樽罍篚者入自西門當社
壇北重行南向以東為上立定賛唱者曰冄拜祝以下
皆冄拜執樽者各升自西階立於樽所執罍篚者各就
位祝詣社壇升自西階行埽除訖降詣稷壇升行埽除
如社壇之儀行埽除於下訖皆就位刺史將至賛禮者
引祭官及従祭之官與掌事者俱就門外位刺史至叅
軍事引之次賛唱者先入就位刺史停於次少頃服祭
服出次叅軍事引刺史入自西門就位南向立叅軍事
立於刺史之東少退南向賛禮者引祭官以下及従祭
之官以次入就位(凡導引者每/曲一逡廵)立定賛唱者曰冄拜刺
史以下皆冄拜叅軍事少退刺史之左西靣白請行事
退復位本司帥執饌者奉饌陳於西門之外祝以幣授
刺史叅軍引刺史自北階升社壇南向跪奠幣于社神
座前訖興少退冄拜祝又以幣授刺史叅軍引刺史升
稷壇南向跪奠幣於稷神座如社壇之儀訖叅軍引刺
史降復位本司引饌入社稷之饌升自北階配坐之饌
升自西階諸祝迎引於壇上設於神座前(籩豆盖羃先/徹乃升簋簠)
(既奠却其盖於下籩居左豆居右簋簠居/其間羊豕二俎横而重於右腊俎特于左)本司與執饌
者降自西階復位諸祝史各還樽所叅軍事引刺史詣
罍洗執罍者酌水執洗者跪取盤興承水刺史盥手執
篚者跪取巾於篚興進刺史帨手訖執篚者受巾跪奠
於篚遂取爵興進刺史受爵執罍者酌水刺史洗爵執
篚者又跪取巾於篚興進刺史拭爵訖授巾奠於篚奉
盤者跪奠盤興叅軍引刺史自社壇北階升詣社神
酒樽所執樽者舉羃刺史酌醴齊叅軍引刺史詣社神
座前南向跪奠爵興少退南向立祝持版進於神座之
右西向跪讀祝文曰維某年歳次月朔日子具位姓名
敢昭告於社神惟神徳兼愽厚道著直方載生品物含
飬庶類謹因仲春(仲/秋)祗率常禮敬以制幣犧齊粢盛庶
品備兹明薦用申報本以后土勾龍氏配神作主尚饗
祝興刺史冄拜祝進跪奠版於神座還樽所刺史拜訖
叅軍事引刺史詣配座酒樽所執樽者舉羃刺史酌醴
齊訖叅軍事引刺史詣后土氏神座前西向跪奠爵興
少退西向立祝持版進於神座之左南靣跪讀祝文曰
維某年歳次月朔日子具位姓名敢昭告於后土氏爰
以仲春(仲/秋)厥日惟戊敬修恒事薦於社神惟神功著水
土平易九州昭配之義實通祠典謹以犧齊粢盛庶品
式陳明薦作主侑神尚饗訖興刺史冄拜祝進跪奠版
於神座興還樽所刺史拜訖叅軍事引刺史進當社神
座南向立祝史各以爵酌罍福酒合置一爵一祝持爵
進於刺史之右東向立刺史冄拜受爵跪祭酒啐酒奠
爵祝帥執饌者以俎進減社神前胙肉(各取前脚/第二骨)共置
一俎上興祝持俎東向進刺史受以授左右刺史跪取
爵遂飲卒爵祝進受爵復於坫刺史興冄拜叅軍事引
刺史降自北階詣罍洗爵自稷壇北階升詣稷神酒樽
所執樽者舉羃刺史酌醴齊叅軍事引刺史詣稷神座
前南向跪奠爵少退南向立祝持版進於神座之右西
靣跪讀祝文曰維某年歳次月朔日子具位姓名敢昭
告於稷神惟神播生百榖首兹八政用而不匱功濟甿
黎敬以制幣犧齊粢盛庶品祗奉舊章備兹瘞禮以后
稷弃配神作主尚饗祝興刺史冄拜祝進跪奠版於神
座前興還樽所刺史拜訖叅軍事引刺史詣配座酒樽
所刺史取爵於坫執樽者舉羃刺史酌醴齊叅軍事引
刺史詣后稷氏神座前西向跪奠爵興少退西向立祝
持版進於神座之左南靣跪讀祝文曰維某年歳次月
朔日子具位姓名敢昭告於后稷氏爰以仲春(仲/秋)敬修
恒禮薦於稷神惟神功叶稼穡闡修農政允兹從祀用
率舊章謹以犧齊粢盛庶品式陳明薦作主配神尚饗
祝興刺史冄拜祝進跪奠版於神座興還樽所刺史拜
訖叅軍事引刺史詣稷神座前南向立飲福受胙如社
壇之儀訖叅軍事引刺史降自北階還本位初刺史獻
將畢賛禮者引亞獻詣罍洗盥手洗爵訖賛禮者引亞
獻自社壇西階升詣社神座前南向跪奠爵興少退南
向冄拜賛禮者引亞獻詣后土氏酒樽所取爵於坫執
樽者舉羃亞獻酌醴齊賛禮者引亞獻詣后土氏神座
西靣跪奠爵興少退西向冄拜賛禮者引亞獻進當社
神座前南靣立祝各以爵酌福酒合置一爵祝持爵進
於亞獻之右東向立亞獻冄拜受爵跪祭酒遂飲卒爵
祝受爵復於坫亞獻興冄拜賛者引亞獻降自西階詣
罍洗盥手洗爵詣稷壇升獻飲福如社壇之儀訖降復
位初亞獻將畢賛禮者引終獻詣罍洗盥洗升酌終獻
如亞獻之儀訖降復位諸祝各進神座跪徹豆興還樽
所(徹者籩豆各一/少移于故處)贊唱曰賜胙再拜非飲福受胙者皆
再拜贊唱者又曰再拜刺史以下皆再拜參軍事少進
刺史之左白請就望瘞位參軍事引刺史就望瘞位南
向立祝於神前取幣及血寘於埳贊唱曰可瘞埳東西
面各二人寘土半坎參軍事少進刺史之左西面白禮
畢遂引刺史還次贊禮者引祭官以下以次出諸祝及
執樽罍篚者降復掌事位贊唱者曰再拜祝以下皆再
拜以次出其祝版燔於齋所
　
　
　
　
　
　
　
　
　
　
　大唐開元禮卷六十八
欽定四庫全書
　大唐開元禮卷六十九　　　唐　蕭嵩等　撰
　　吉禮
　　　諸州釋奠於孔宣父　　州學生束修
　　　　諸州釋奠於孔宣父
前享三日刺史散齋於别寢二日致齋於㕔事一日亞
獻以下與享之官散齋二日各於正寢致齋一日於享
所(上佐為亞獻博士為終獻刺史上佐有故並/以次差攝博士有故次取叅軍事以上攝)散齋理
事如舊唯不弔䘮問疾不作樂不判署刑殺文書不行
刑罰不預穢惡致齋惟享事得行其餘悉斷其享官已
齋而闕者通攝行事助教及諸學生皆清齋於學館一
宿前享二日本司埽除内外又為瘞塪于院内堂之壬
地方深取足容物南出陛本司設刺史以下次于門外
隨地之宜前享一日晡後本司帥其屬守門本司設三
獻位于東階東南每等異位俱西向設掌事位于三獻東南
西向北上設望瘞位于堂之東北當瘞塪西向設助教
位于西階西當掌事位學生位于助教之後俱東靣北
上設賛唱者位于瘞塪東北南向東上設三獻門外位
于道東每等異位西向掌事位于終獻之後北上祭器
之數每坐樽二籩豆各八簋二簠二爼三(羊豕及腊/各一且)掌
事者以樽坫升設于堂上前楹間北向先聖之樽在西
先師之樽在東俱西上皆加勺羃先聖爵一配坐爵四
各置于坫設幣篚于樽所設洗置東禜南北以堂深罍
水在洗東加勺羃篚在洗西南肆實爵三巾二于篚加
羃執樽罍洗篚者各就位于樽罍洗篚之後享日未明
烹牲于厨(祝以豆二/取毛血)夙興掌饌者實祭器(牲體羊豕皆/載右胙前脚)
(肩臂臑節一叚皆載之後脚三節節一叚去下一節載/上肫胳二節又取正脊脡脊横脊短脅正脅代脅各二)
(骨以並餘皆不設簠實黍稷簋實稻粱籩實石鹽乾魚棗栗/榛菱芡鹿脯豆實虀葅醯醢菁葅鹿醢芹葅兎醢笋葅魚)
(醢若土無者/以其類充之)本司率掌事者設先聖神席于堂上西楹
間東向設先師神席于先聖神席東北南向席皆以莞
質明諸享官各服祭服助教儒服學生青衿服本司帥
掌事者實樽罍及幣(各坐尊二一實𤣥酒為上一實醴/齊次之禮神之幣用白各長一丈)
(八/尺)祝版各置于坫賛唱者先入就位祝二人與執樽罍
篚者入立于庭重行北靣西上立定賛唱曰冄拜祝以
下皆冄拜執樽罍篚者各就位祝升自東階行埽除訖
降自東階各就位刺史將至賛禮者引享官以下俱就
門外位助教學生並入就門内位刺史至叅軍引之次
賛唱者先入就位祝升自東階各立于樽後刺史停于
次少頃服祭服出次叅軍事引刺史入就位西向立叅
軍事退立于左賛禮者引享官以下次入就位(凡導引/者每曲)
(一逡/廵)立定賛唱者曰冄拜刺史以下皆冄拜叅軍事少
退刺史之左北靣白請行事退復位祝俱跪取幣于篚
興各立于樽所(凡取物者皆跪俛伏而取以/興奠物則奠訖俛伏而後興)本司帥執
饌者奉饌陳于門外叅軍事引刺史升自東階進先聖
神坐前西向立祝以幣北靣授刺史叅軍事引刺史進
西向跪奠于先聖神坐興少退西向冄拜訖叅軍事引
刺史當先聖神坐前北靣立又祝以幣西向授刺史叅
軍事引刺史進北向跪奠于先師神坐興少退北向冄
拜叅軍事引刺史降復位本司引饌入升自東階祝迎
引于階上各設于神坐前(籩豆盖羃先徹乃升簋簠既/奠却其盖于下籩居左豆居)
(右簋簠居其間羊豕二俎/横而重于右腊特于左)設訖本司引執饌者降出祝
還樽所叅軍事引刺史詣罍洗執罍者酌水執洗者跪
取盤興承水刺史盥手執篚者跪取巾于篚興進刺史
帨手訖執篚者受巾跪奠于篚遂取爵興以進刺史受
爵執罍者酌水刺史洗爵執篚者又跪取巾于篚興進
刺史拭爵訖執篚者受巾跪奠于篚奉盤者跪奠盤興
叅軍事引刺史升自東階詣先聖酒樽所執樽者舉羃
刺史酌醴齊叅軍事引刺史詣先聖神坐前西向跪奠
爵興少退西向立祝持版進于神坐之右北向跪讀祝
文曰維某年歳次月朔日子具位姓名敢昭告于先聖
孔宣父惟夫子固天攸縦誕降生知經緯禮樂闡揚文
教餘烈遺風千載是仰俾兹末學依仁㳺藝謹以制幣
犧齊粢盛庶品祗奉舊章式陳明薦以先師顔子配神
尚饗祝興刺史冄拜祝進跪奠版于神坐興還樽所刺
史拜訖叅軍事引刺史詣先師酒樽所取爵于坫執樽
者舉羃刺史酌醴齊叅軍事引刺史詣先師神坐前北
向跪奠爵興少退北向立祝持版進于神坐之左西向
跪讀祝文曰維某年歳次月朔日子刺史具官姓名敢
昭告于先師顔子爰以仲春(仲/秋)率遵故實敬修釋奠于
先聖孔宣父惟子庶幾具體徳冠四科服道聖門實臻
閫奥謹以制幣犧齊粢盛庶品式陳明獻従祀配神尚
饗祝興刺史冄拜祝進跪奠版于神坐興還樽所刺史
拜訖叅軍事引刺史詣東序西向立祝各以爵酌罍福
酒合置一爵一祝持爵進刺史之左北向立刺史再拜受爵
跪祭酒啐酒奠爵俛伏興祝各帥進饌者進俎跪減先聖神
前胙肉(各取前脚/第二骨)共置一俎上又以籩取黍稷飯共置一籩
興祝先以飯進刺史受以授執饌者又以俎進刺史受以授執
饌者刺史跪取爵遂飲卒爵祝進受爵復于坫刺史興
冄拜叅軍事引刺史降復位初刺史獻將畢賛禮者引
亞獻詣罍洗盥手洗爵升獻飲福皆如刺史之儀(唯不/讀祝)
(不受/胙)訖降復位亞獻將畢贊禮者引終獻詣罍洗盥洗升獻如
亞獻之儀訖降復位祝各進神坐前跪徹豆興還樽所(徹者籩/豆各一)
(少移于/故處)贊唱者曰賜胙再拜非飲福受胙者皆再拜贊唱者又
曰再拜刺史以下皆再拜參軍事少進北面白請就望瘞位參
軍事引刺史就望瘞位西向立贊唱者轉就瘞埳東北位初
在位者將拜祝各以篚進神坐前跪取幣降自西階詣
埋埳以幣置于埳訖賛唱者曰可瘞埳東西廂各二人
寘土半埳(埋訖寘土/者以篚出)叅軍事少進刺史之左北靣白禮
畢遂引刺史出賛禮者各引享官以下以次出初禮畢
賛唱者還本位祝與執樽罍篚者俱復掌事位立定賛
唱者曰冄拜祝以下俱冄拜以次出其祝版燔于齋所
　　　　　州學生行束脩禮
　　　　　　束帛一篚(三/疋)酒一壺(五/斗)脯一案(十五/脡)
其日平明各生青衿服至學門博士公服若儒服立于
學堂東階上西面贊禮者引學生立于門東西靣(不自同/于賔客)
陳束帛篚酒脯案于學生西南當門北向重行西上將
命者出立于門西東靣曰敢請事學生少進曰某方受
業于先生敢請見將命者入告博士曰某也不徳請子
無辱將命者出告學生曰某不敢為儀敢固以請將命
者入告博士曰子就位某敢見將命者出告學生曰某
不敢以視賔客請終賜見將命者入告博士曰某辭不
得敢不従命將命者出告執篚者以篚東靣授學生博
士降俟于東階下西靣賛禮者引學生執酒脯者從學
生入門而左立于西階之南東靣執酒脯者立于學生
西南東靣北上學生跪奠篚冄拜博士荅拜學生還避
遂進跪取篚賛禮者引學生進博士前東靣授執酒脯
者従奠于博士前博士受幣賛禮者取酒脯幣以東執
酒脯者出賛禮者引學生立于階間近南北靣冄拜訖
引出
　
　
　大唐開元禮巻六十九
欽定四庫全書
　大唐開元禮卷七十　　　　唐　蕭嵩等　撰
　　吉禮
　　　諸州祈社稷　　　　　諸州祈禱諸神
　　　諸州禜城門
　　　　諸州祈社稷
前二日本司掃除壇之内外又為瘞塪于壇北如常設
上佐以下次于社壇西門之外道北隨地之宜前一日
諸祈官皆于祭所清齋一日掌事者饌酒脯醢設上佐
位于稷壇西北掌事以下位於西門之内道北俱重行東
向以南為上設賛唱者位于上佐東北東向南上設望
瘞位于埋塪北南向設上佐以下門外位于西門之外
道南俱重行北向以東為上其日夙興本司帥其屬守
社壇四門去壇九十歩所禁斷行人掌事者入設神坐
樽坫罍洗篚羃如常祭之儀(每坐各籩一豆一篚實巾/二爵二配坐皆爵一並置)
(于/坫)質明上佐以下各服其服本司帥掌事者入實樽罍
祝版各置于坫又以幣各置于篚設于饌所(其幣各長/一丈八尺)
賛禮者引上佐以下俱就門外位賛唱者先入就位祝
與執樽罍篚者入當社壇北重行南向以東為上立定賛
唱者曰冄拜祝以下皆冄拜執樽者各升自西階立于
樽所執罍篚者各就位祝詣社壇升自西階行埽除又
詣稷壇升行埽除訖諸祝出奉幣篚入就瘞塪北位賛
禮者引上佐以下入就位立定賛唱者曰冄拜上佐以
下皆冄拜賛禮者進上佐之左白請行事還本位賛唱
者曰再拜上佐以下皆再拜初白請行事掌饌者率執
饌者奉饌陳于西門之外祝以幣授上佐賛者引上佐
升社壇北陛南向跪奠于社神前訖興少退冄拜訖復
位又祝以幣授上佐上佐奉幣升稷壇跪奠如社壇之
儀訖掌饌者引饌入社稷之饌升自北陛配坐之饌升
自西陛諸祝迎引于壇上各設于神坐前訖掌饌者降
自西陛復位諸祝各還樽所賛者引上佐詣罍洗盥手
洗爵自社壇北陛升詣社神酒樽所執樽者舉羃上佐
酌酒進詣社神坐前南向跪奠爵興少退南向立祝持
版進于神坐之右西向跪讀祝文曰維某年歳次月朔
日子刺史姓名謹遣具位姓名敢昭告于社神久闕時
雨黎元惟懼惟神哀此蒼生敷降嘉液謹以制幣清酌
脯醢明薦于神以后土氏勾龍配神作主尚饗興上佐
冄拜祝進跪奠版于神坐興還樽所上佐拜訖賛禮引
上佐詣配坐酒樽所取爵于坫執樽者舉羃上佐酌酒
進詣后土氏神坐前西向跪奠爵興少退西向立祝持
版進于神坐之左南靣跪讀祝文曰維某年歳次月朔
日子刺史姓名謹遣具位姓名敢昭告于后土氏久闕
時雨黎元惟懼惟神哀此蒼生敷降嘉液謹以制幣清酌
脯醢明薦于后土氏尚饗祝興上佐冄拜祝進跪奠版
于神坐興還樽所上佐拜訖賛禮者引上佐降自北陛
詣罍洗盥手洗爵詣稷壇北陛升獻如社壇之儀(稷神/及后)
(稷氏祝/文並同)賛禮者引上佐降復位諸祝各進神坐前跪徹
豆興還樽所賛唱者曰冄拜上佐以下皆冄拜賛禮者
進上佐之左白請就望瘞位賛者引上佐就望瘞位南
向立祝以篚于神前取幣及血黍稷飯皆寘于塪賛唱
者曰可瘞塪東西各二人寘土半塪賛者進上佐之左
白禮畢遂引出諸執事者以次出祝與執樽罍篚者降
復執事位賛唱者曰冄拜祝以下皆冄拜以次出其祝
版燔于齋所得雨報祠以豕羊其祭器之數及飲福受
胙瘞幣血皆與正祭同餘與祈禮同祝文曰維某年歳
次月朔日子刺史姓名謹遣具位某官姓名敢昭告于
社神往以久闕時雨式陳誠禱惟神監祐降兹嘉液品
物沾洽蒼生咸賴謹以制幣犧齊粢盛庶品明薦于社
神以后土氏勾龍配神作主尚饗維某年歳次月朔日
子刺史姓名謹遣具位姓名敢昭告于后土氏徃以久
闕時雨式陳誠禱惟神監祐降兹嘉液品物沾洽蒼生
咸賴謹以制幣犧齊粢盛庶品明薦于后土氏尚饗(稷/神)
(及后稷氏/祝文並同)
　　　　諸州祈禱諸神
前一日本司設上佐以下次于祈所隨地之宜又為瘞
塪于神坐之南方深取足容物諸祈官皆于祈所清齋
一日掌事者饌酒脯醢(每坐籩/豆各一)祈日質明去祭所七十
歩禁止行人上佐以下各服其服祝帥掌事者奉席入
設神坐于北廂南向(若更有諸坐/則以西為上)賛禮者帥執樽者設
樽于神坐之左北向設洗于酒樽東南北向罍水在洗
西南肆篚在樽左(篚實/巾爵)執樽罍篚者各位于樽罍篚之
後設上佐以下位于神坐東南重行西向以北為上設
賛唱者位于上佐西南西向設望瘞位于瘞塪之南北
向設上佐以下門外位于東門之外道南北向西上掌
事者入實樽罍祝以祝版置于坫又以幣置于篚設于
饌所(其幣長一/丈八尺)賛禮者引上佐以下俱就門外位賛唱
者先入就位祝與執樽罍篚者入當神坐前北靣重行
北向西上立定賛唱者曰冄拜祝以下皆冄拜執樽罍
篚者各就位祝進神坐前行埽除訖賛唱者曰冄拜上
佐以下皆冄拜賛禮者進上佐之左白請行事退復位
賛唱者曰冄拜上佐以下皆冄拜初白請行事掌饌者
帥執饌者奉饌陳于西門之外祝以幣授上佐上佐奉
幣跪奠于神坐前訖興少退冄拜訖復位掌饌者引饌
入祝迎引于坐首各設于神坐前執饌者退復位祝還
樽所賛禮者引上佐詣罍洗盥手洗爵訖詣酒樽所執
樽者舉羃上佐酌酒賛禮者引上佐詣神坐前北向跪
奠爵興少退北向立祝持版進于神坐之右東向跪讀
祝文曰維某年歳次月朔日子刺史姓名謹遣具位姓
名敢昭告于某神爰以農要久闕時雨惟神哀此蒼生
敷降靈液謹以制幣清酌脯醢明薦于某神尚饗祝興
上佐冄拜祝進跪奠版于神坐興還樽所(若更有諸坐/祈官酌獻皆)
(如上儀唯不盥手/其祝文與上同)賛禮者引上佐還本位祝進神坐前
跪徹豆興還樽所賛唱者曰冄拜上佐以下皆冄拜賛
禮者進上佐之左白請就望瘞位上佐就望瘞位北向
立祝以幣寘于坎東西各二人寘土半坎賛者進上佐
之左白禮畢遂引上佐以下出訖祝與執樽罍篚者俱
復執事位賛唱者曰冄拜祝以下皆冄拜以出其祝版
燔于齋所(若祈海瀆等幣沈之設奉幣位各向所祈之/水沉之儀節一與瘞同若祈先代帝王其瘞)
(正/祭)得雨報祠(幣如正/祭之禮)牢饌飲福受胙(若非岳鎮海瀆及/先代帝王唯飲福)
(不受/胙)瘞幣血皆同祭社之禮(其瘞塪之位仍依祈禮若/海瀆等沉幣又并沉血其)
(奉幣血位及沉之儀節皆凖祈沉之/禮若報祠先代帝王其幣仍與祈同)餘皆與祈禮同祝
文曰維某年歳次月朔日子刺史姓名謹遣具位姓名
敢昭告于某神往以久闕時雨式陳誠禱惟神鍳祐降
兹嘉液品物霑洽蒼生咸頼謹以制幣犧齊粢盛庶品
明薦于神尚饗
　　　　諸州禜城門
若霖雨不止禜祭城門設神坐皆内向設瓢齊之樽于
神坐之左設罍洗及篚于酒樽之左俱内向設司功位
于罍洗之左而右向執事者位于其後皆以近神為上
賛禮者賛拜無幣不為瘞坎餘與祈諸神同祝文曰維
某年歳次月朔日子刺史姓名謹遣具位姓名敢昭告
于城門霖雨久淹害于百榖惟靈降福應時開霽謹以
清酌嘉獻明告于城門尚饗若雨止報祠用特牲飲福
餘與禜同祝文曰維某年歳次月朔日子刺史姓名謹遣
具位姓名敢昭告于城門前以霖雨式陳誠禱惟靈降
祉應時開霽謹以清酌牲齊粢盛庶品明薦于城門尚
饗
　
　
　
　
　
　
　
　
　
　
　大唐開元禮卷七十
欽定四庫全書
　大唐開元禮卷七十一　　　唐　蕭嵩等　撰
　　吉禮
　　　諸縣祭社稷　　　　諸里祭社稷
　　　　諸縣祭社稷
前三日縣令散齋于别寢二日致齋于㕔事一日亞獻
以下與祭之官散齋二日各于正寢致齋一日皆于壇
所(丞為亞獻主簿及尉通為終獻若縣令以下有/故以次差攝縣官不足以州佐及比縣官充)散齋
理事如舊唯不弔䘮問疾不作樂不判署刑殺文書不
行刑罰不預穢惡致齋惟祭事得行其餘悉斷諸從祭
之官各清齋于公館一宿(從祭之官于縣令未/出之前預赴于祭所)前二日本
司預修除壇之内外(其壇方二丈五尺高/三尺四出陛三等)為瘞塪二于
壇北方深取足容物南出陛設縣令次于社壇西門之
外道北南向設祭官以下次于縣令次西北俱南向以
東為上前一日晡後本司帥其屬守社壇四門去壝七
十歩所禁止行人本司設縣令位于北門之内道西南
向(若縣令有故攝祭初獻/位于亞獻之前東向)設亞獻終獻位于稷壇西北
設掌事者位于西門之内道北俱每等異位東向南上
設贊唱者位于終獻東北東向南上設從祭之官位于掌事之
北俱重行東向以南為上設望瘞位于埳北南向東上設門外
位祭官以下於西門之外道南縣官於祭官之南俱重行北向
以東為上祭器之數每坐樽二籩八豆八簠二簋二俎三(羊豕及腊/各一俎)
掌事者以樽坫升自西陛各設于壇上西北隅配坐之
樽在西俱南向東上皆加勺羃社稷皆爵一配坐皆爵
四各置于坫設洗于社稷北陛之西去壇三歩所南向
罍水在洗西加勺羃篚在洗東北肆實爵六巾二于篚
加羃執樽罍洗篚者各于樽罍洗篚之後祭日未明烹
牲于厨(祝以豆二/取牲血)夙興掌饌者實祭器(牲體羊豕皆載/右胖前脚三節)
(臂膊臑節一叚皆載之後脚三節一叚去下一節載上/肫胳二節  又取正脊脡脊横脊短脅正脅代脅各二)
(骨以並餘皆不設簠實黍稷簋實稻粱籩實石塩乾魚/棗栗榛菱芡鹿脯豆實虀葅醯醢菁爼鹿醢芹爼兎醢)
(笋爼魚醢其土/無者各以類充)本司帥掌事者以席入自西門詣壇西
陛升設社稷神坐各于壇上近南北向又設后土氏神
坐于社神之左后稷氏神坐于稷神之左俱東向席皆
以莞質明諸祭官及從祭之官各服其服(祭官服祭服/從祭之官應)
(公服者公服非/公服者常服)本司帥掌事者入實樽罍(每坐二尊一/實𤣥酒為上)
(一實醴/齊次之)祝版各置于坫祝以幣各置于篚與血豆俱設
于樽所(社稷之幣皆用黒/各長一丈八尺)賛唱者先入就位諸祝與執
樽罍者入自西門當社稷北重行南向以東為上立定
賛唱者曰冄拜祝以下皆冄拜執樽者各升自西陛立
于樽所執罍篚者各就位諸祝詣社壇升自西陛行埽
除訖降詣稷壇升行埽除如社壇之儀降行埽除于下
訖出還齋所賛唱者次還齋所縣令將至賛禮者引祭
官及從祭之官與掌事俱就門外位縣令至賛禮者引
之次賛唱者先入就位縣令停于次少頃服祭服出次
賛禮者引縣令入自西門就位南向立賛禮者立于縣
令之東少退南向賛禮者引祭官以下及從祭之官以
次入就位(凡導引者每/曲一逡廵)立定賛唱者曰冄拜縣令以下
皆冄拜賛禮者少進縣令之左西靣白請行事退復位
賛唱者曰冄拜縣令以下皆冄拜初賛禮白請行事本
司帥執饌者奉饌陳于西門之外祝以幣授縣令賛者
引縣令自北陛升社壇南向跪奠于社神前訖興少退
冄拜祝又以幣授縣令縣令升稷壇如社壇之儀訖賛
者引縣令降復位本司引饌入社稷之饌升自北陛配
坐之饌升自西陛諸祝迎引于壇上各設于神坐前(籩/豆)
(盖羃先徹乃升簋簠既奠却其盖于下籩在左豆在/右簠簋居其中羊豕二俎横而重于右腊俎特于左)本
司與執饌者降自西陛復位諸祝各還樽所賛禮者引
縣令詣罍洗執罍者酌水執洗者跪取盤興承水縣令
盥手執篚者跪取巾于篚興進縣令帨手訖執篚者受
巾跪奠于篚遂取爵興進縣令受爵執罍者酌水縣令
洗爵執篚者又跪取巾于篚興進縣令拭爵訖受巾奠
于篚奉盤者跪奠盤興賛禮者引縣令自社壇北陛升
詣社神酒樽所執樽者舉羃縣令酌醴齊賛禮者引縣
令詣社神坐前南向跪奠爵興少退南向立祝持版進
于神坐之右西靣跪讀祝文曰維某年歳次月朔日子
具位姓名敢昭告于社神惟神徳兼博厚道著直方載生
品物含飬庶類謹因仲春(仲/秋)祗率常禮敬以制幣犧齊
粢盛庶品備兹明薦用申報本以后土氏勾龍配神作
主尚饗祝興縣令冄拜祝進跪奠版于神坐興還樽所
縣令冄拜訖賛禮者引縣令詣配坐酒樽所縣令取爵
于坫執樽者舉羃縣令酌醴齊賛禮者引詣后土氏神
坐前西靣跪奠爵興少退西向立祝持版進于神坐之
左南向跪讀祝文曰維某年歳次月朔日子具位姓名
敢昭告于后土氏爰兹仲春(仲/秋)厥日惟戊敬修恒禮薦
于社神惟神功著水土平易九州昭配之儀實通祀典
謹以犧齊粢盛庶品式陳明薦作主侑神尚饗祝興縣
令冄拜祝進跪奠版于神坐興還樽所縣令拜訖賛禮
者引縣令進當社神坐前南向立祝各以爵酌福酒合
置一爵一祝持爵進于縣令之右東向立縣令冄拜受
爵跪祭酒啐酒奠爵興祝帥執饌者以俎進跪减社神
前胙肉(各取前/脚二骨)共置一俎上興祝持俎東向進縣令受
以授左右縣令跪取爵遂飲卒爵祝進受爵復于坫縣
令興冄拜賛禮者引縣令降自北陛詣罍洗盥手洗爵
自稷壇北陛升詣稷神酒樽所執樽者舉羃縣令酌醴
齊賛禮者引縣令詣稷神坐前南向跪奠爵興少退南
向立祝持版進于神坐之右西向跪讀祝文曰維某年
歳次月朔日子具位姓名敢昭告于稷神惟神播生百
榖首兹八政用而不匱功濟氓黎敬以制幣犧齊粢盛
庶品祗奉舊章備兹瘞禮以后稷氏配神作主尚饗祝
興縣令冄拜祝進跪奠版于神坐興還樽所縣令拜訖
賛禮者引縣令詣配坐酒樽所縣令取爵于坫執樽者
舉羃縣令酌醴齊賛禮者引縣令詣后稷氏神坐前西
向跪奠爵興少退西向立祝持版進于神坐之左南靣
跪讀祝文曰維某年歳次月朔日子具位姓名敢昭告
于后稷氏爰以仲春(仲/秋)敬修恒禮薦于稷神惟神功叶
稼穡闡修農政允兹從祀敬率舊章謹以犧齊粢盛庶
品式陳明薦作主配神尚饗祝興縣令冄拜祝進跪奠
版于神坐興還樽所縣令拜訖賛禮者引縣令詣稷神
坐前南向立飲福受胙如社壇之儀訖賛禮者引縣令
降自北陛還本位初縣令獻將畢賛禮者引亞獻詣社
壇西陛升詣社神酒樽所執樽者舉羃亞獻酌醴齊賛
禮者引亞獻詣社神坐前南向跪奠爵興少退南向冄
拜賛禮者引亞獻詣后土氏酒樽所取爵于坫執樽者
舉羃亞獻酌醴齊賛禮者引亞獻詣后土氏神坐前西
向跪奠爵興少退西向冄拜賛禮者引亞獻詣當社神
坐前南向立祝各以爵酌福酒合置一爵祝持爵進于
亞獻之右東向立亞獻冄拜受爵跪祭酒遂飲卒爵祝
進受爵復于坫亞獻興冄拜賛禮者引亞獻降自西陛
詣罍洗盥手洗爵詣稷壇升獻飲福如社壇之儀訖降
復位初亞獻將畢賛禮者引終獻詣罍洗盥洗升酌終
獻如亞獻之儀訖降復位諸祝各進神坐前跪徹豆興
還樽所(徹者籩豆各一/少移于故處)賛唱者曰賜胙冄拜非飲福受
胙者皆冄拜賛唱者又曰冄拜縣令以下皆冄拜賛禮
者少進縣今之左西面白請就望瘞位賛禮者引縣令
就望瘞位南向立柷于神前取幣及血寘于埳贊禮者
曰可瘞埳東西面各二人寘土半坎贊禮者少進縣令
之左白禮畢遂引縣令出還次贊禮者引祭官以下以
次出諸祝及執樽罍篚者降復位贊唱者曰再拜祝以
下皆再拜以次出其祝版燔于齋所
　　　　諸里祭社稷
前一日社正及諸社人與祭者各清齋一宿于家之正
寢(正寢者謂家之/前堂待賔之所)應設饌之家預修理神樹之下又為
瘞塪于神樹之北方深取足容物掌事者設社正位于
稷坐西北十歩所東靣諸社人位于其後東靣南上設
祝奉血豆位于瘞塪之北南向祭器之數酒樽二並勺
一以巾覆之俎一籩二豆二爵二簠二簋二(無禮器/量以餘)
(器兖/之)祭日未明烹牲于厨(惟以特豕祝以豆/取牲血置于饌所)夙興掌饌
者實祭器(牲體載右胖前脚三節節一叚肩臂臑皆載/之後脚三節節一叚去下節載上肫胳二節)
(又取正脊横脊短脅正脅代脅各二骨以並分載之二/俎餘皆不設其樽一實𤣥酒為上一實清酒次之籩實)
(棗栗豆實葅醢簠/實黍稷簋實稻粱)掌事者以席入社神之席設于神樹下稷
神之席設于神樹西俱北向質明社正以下各常服掌
事者以盥水器入設于神樹北十歩所加勺一巾二爵
于其下盛以箱又以酒樽入設于神樹北近西社神之
樽在東稷神之樽在西俱東上南向(置爵二及祝/版于尊下)執樽
者立于樽後掌事者實樽酒訖祝及執樽者(其祝以社/人有學識)
(者/充)入當社神北南向以東為上皆冄拜訖執酒樽者各
就樽後立其執盥者就器後立賛禮者引社正以下俱
就位立定賛禮者賛冄拜社正以下皆冄拜祝詣樽所
賛禮者賛冄拜社正以下皆冄拜掌事者以饌入各設
于神坐前(葅醢居前左右廂黍/稷在其間俎居其外)訖掌事者出賛禮者引
社正詣盥器所執盥器者酌水社正洗手取巾拭手訖
洗爵訖賛禮者引社正詣社神酒樽所酌酒訖賛禮者
引社正詣社神坐前跪奠爵于饌右興少退南向立祝
持版進社神坐東西向跪讀祝文曰維某年歳次月朔
日子某坊(村即云某村/以下准此)社正姓名合社若干人敢昭告
于社神惟神載育黎元長兹庶物爰以仲春(仲/秋)日惟吉
戊謹率恒禮敬以特牲清酌粢盛庶品祗薦于社神尚
饗祝興社正以下及社人等俱冄拜賛禮者引社正詣
稷神酒樽所取爵酌酒訖賛禮者引社正詣稷神饌前
南向跪奠酒于饌右興少退南向立祝持版進于稷神
饌西東向跪讀祝文曰維某年歳次月朔日子某坊社
正姓名合社若干人等敢昭告于稷神惟神主茲百榖
粒此羣黎今當仲春吉戊(秋云/仲秋)謹率恒禮敬以特牲清
酌粢盛庶品祗薦于稷神尚饗祝興社正以下及社人
俱冄拜賛禮者引社正立于社神坐前南向祝以爵酌
社神及稷神福酒合置一爵進社正之右社正冄拜受
酒訖跪祭酒遂飲卒爵祝受爵還樽所社正興丹拜賛
禮者引社正還本位立定賛禮者賛冄拜社正及社人
俱冄拜訖祝以血寘于塪塪東西各一人寘土半坎賛
禮者少前白禮畢引社人等出祝與執樽者復社神位
冄拜訖出其餘饌社人等俱于此餕如常㑹之儀其祝
版燔于祭所
　
　
　
　
　
　
　
　
　
　
　
　
　
　
　大唐開元禮巻七十一
欽定四庫全書
　大唐開元禮巻七十二　　　唐　蕭嵩等　撰
　　吉禮
　　　諸縣釋奠於孔宣父　　縣學生束修
　　　　　諸縣釋奠於孔宣父
前享三日縣令散齋于别寢二日致齋于㕔事一日亞
獻以下與祭之官散齋二日各于正寢致齋一日于享
所(丞為亞獻主簿及尉通為終獻若縣令以下有故並/以次差攝縣官不足以州官判佐以下及比縣官充)
散齋理事如舊惟不弔䘮問疾不作樂不判署刑殺文
書不行刑罰不預穢惡致齋惟享事得行其餘悉斷其
享官已齋而闕者通攝行事學官及諸學生皆清齋于
學館一宿前享二日本司埽除内外又為瘞塪于院内
堂之壬地方深取足容物南出陛本司設縣令以下次
于門外隨地之宜前享一日晡後本司帥其屬守門本
司設三獻位于東階東南每等異位俱西向設掌事者位于
三獻東南西向北上設望瘞位于堂之東北當瘞埳西南設
學官位于西階西南當掌事位學生位于學官之後俱
東向北上設賛禮者位于三獻西南西向北上又設賛
唱者位于瘞塪東北南向東上設三獻門外位于道東
每等異位俱西向掌事位于終獻之後北上祭器之數
每坐樽二籩八豆八簋二簠二俎三(羊豕及腊/各一俎)掌事者
以樽坫升設于堂上前楹間北向先聖之樽在西先師
之樽在東俱西上皆加勺羃先聖爵一配坐爵四各置
于坫設幣篚于樽所設洗置東榮南北以堂深罍水在
洗東加勺羃篚在洗西南肆實爵三巾二于篚加羃執
樽罍洗篚者各于樽罍洗篚之後享日未明烹牲于厨
(祝以豆二/取毛血)夙興掌饌者實祭器(牲體羊豕皆載右胖前/脚肩臂臑節一叚皆載)
(之後脚三節節一叚去下一節載上肫胳二節又取正/脊脡脊横脊短脅正脅代脅各二骨以並餘皆不設簋)
(實黍稷簠實稻粱籩實石塩乾魚棗栗榛菱芡鹿脯豆/實虀葅醯醢菁葅鹿醢芹葅兎醢笋葅魚醢若土無者)
(各以其/類充之)本司帥掌事者設先聖神席于西楹間東向設
先師神席于先聖神坐東北南向席皆以莞質明諸享
官各服祭服學官儒服學生青衿服本司帥掌事者入
實樽罍及幣(每坐尊二一實𤣥酒為上一實醴齊/次之禮神之幣用白各長一丈八尺)祝版
各置于坫賛唱者先入就位祝二人與執樽罍篚者入立
于庭以西為上立定賛唱者賛冄拜祝以下皆冄拜執
樽罍篚者各就位祝升自東階行埽除訖降自東陛以
出還齋所縣令將至賛禮者引享官以下俱就門外位
學官學生並入就門内位縣令至賛禮者引之次賛唱
者先入就位祝升自東階各立于樽後縣令停于次少
頃服祭服出次賛禮者引縣令入就位西向立賛禮退
立于左賛唱者引享官以下次入就位(凡引導者每/曲一逡廵)立
定賛唱者曰冄拜縣令以下皆冄拜賛禮者少進縣令
之左白請行事退復位祝俱跪取幣于篚興各立于樽
所(凡取物者皆跪俛伏而取以/興奠物則奠訖俛伏而後興)本司帥執饌者奉饌陳
于門外賛禮者引縣令升自東階進先聖神坐前西向
立祝以幣北向授縣令受幣賛禮者引縣令西向跪奠
于先聖神坐興少退西向冄拜訖賛禮者引縣令當先
師神坐前北向立祝又以幣西向授縣令受幣賛禮者
引縣令北向跪奠于先師神坐興少退北向冄拜賛禮
者引縣令降復位本司引饌入升自東階祝迎引于階上
各設于神坐前(籩豆盖羃先徹乃升簋簠既奠却其盖/于下籩右豆左簋簠居其間羊豕二俎)
(横而重于右/腊特于左)設訖本司與執饌者降出祝還樽所賛禮
者引縣令詣罍洗執罍者酌水執洗者跪取盤興承水
縣令盥手執篚者跪取巾于篚興進縣令帨手訖執篚
者受巾跪奠于篚遂取爵興以進縣令受爵執罍者酌
水縣令洗爵執篚者跪取巾于篚興進縣令拭爵訖受
巾跪奠于篚奉盤者跪奠盤興賛禮者引縣令升自東
階詣先聖酒樽所執樽者舉羃縣令酌醴齊賛禮者引
縣令詣先聖神坐前西向跪奠爵興少退西向立祝持
版進于神坐之右北靣跪讀祝文曰維某年歳次月朔
日子縣令具官姓名敢昭告于先聖孔宣父惟夫子固
天攸縱誕降生知經緯禮樂闡揚文教餘烈遺風千載
是仰俾兹末學依仁游藝謹以制幣犧齊粢盛庶品祗
奉舊章式陳明薦以先師顔子配尚饗祝興縣令冄拜
祝進跪奠版于神坐還樽所縣令拜訖賛禮者引縣令
詣先師酒樽所取爵于坫執樽者舉羃縣令酌醴齊賛
禮者引縣令詣先師神坐前北靣跪奠爵興少退北向
立祝持版進于神坐之右西向跪讀祝文曰維某年歳
次月朔日子縣令具官姓名敢昭告于先師顔子爰以
仲春(仲/秋)率遵故實敬修釋典于先聖孔宣父惟夫子庶
幾具體徳冠四科服道聖門實臻壼奥謹以制幣犧齊
粢盛庶品式陳明獻従祀配神尚饗祝興縣令冄拜祝進
跪奠版于神坐興還樽所縣令拜訖賛禮者引縣令詣
東序西向立祝各以爵酌福酒合置一爵一祝持爵進
縣令之左北向立縣令冄拜受爵跪奠酒啐酒奠爵俛
伏興祝各帥執饌者進俎跪减先聖神前胙肉(各取前/脚第二)
(骨/)共置一俎上又以籩取稷黍飯共置一籩祝先以飯
進縣令受以授執饌者又以俎進縣令受以授執饌者
縣令跪取爵遂飲卒爵祝進受爵復于坫縣令興冄拜
賛禮者引縣令降復位初縣令獻將畢賛禮者引亞獻
詣罍洗盥手洗爵升獻飲福如縣令之儀(惟不讀祝/版不受胙)訖
降復位初亞獻將畢賛禮者引終獻詣罍洗盥手洗爵
升獻飲福如亞獻之儀訖降復位祝各進神坐前跪徹
豆還尊所(徹者籩豆各一/少移于故處)賛唱者曰賜胙冄拜非飲福
受胙者皆冄拜賛唱者又曰冄拜縣令以下皆冄拜賛
禮者少進白請就望瘞位賛禮者引縣令就望瘞位西
向立賛唱者轉就瘞塪東北位初在位者將拜祝各以
篚進神坐前跪取幣降自西階詣瘞塪以幣置于塪訖
賛唱者曰可瘞塪東西廂各二人寘土半塪(瘞訖寘土/者以篚出)
贊禮者進縣令之左北面白禮畢遂引縣令出贊禮者各引享
官以次出初白禮畢賛唱者還本位祝與執樽罍洗篚
者俱復掌事位立定賛唱者曰冄拜祝以下俱冄拜以
出其祝版燔于齋所
　　　　縣學生行束修禮
　　　　　　束帛一篚(一疋/)酒一壺(二斗/)脯一案(五脡/)
其日平明學生青衿服至學門博士公服若儒服立于
學堂東階上西靣賛禮者引學生立于門東西靣(不自/同于)
(賓/客)陳束帛篚酒壺脯案于學生西南當門北向重行西
上將命者出立于門西東靣曰敢請事學生少進曰某
方受業于先生敢請見將命者入告博士曰某也不徳
請子無辱將命者出告學生曰某不敢為儀敢固以請
將命者入告博士曰請子就位某敢見將命者出告學
生曰某不敢以視賓客請終賜見將命者入告博士曰
某辭不得命敢不從將命者出告執篚者以篚東面授
學生博士降俟于東階下西靣賛禮者引學生執酒脯
者從之學生入門而左立于西階之南東靣執脯者立
于學生西南東靣北上學生跪奠篚冄拜博士荅拜學
生還辟遂跪取篚賛禮者引學生進博士前東靣授幣
賛禮者取酒脯幣以東執酒脯者出賛禮者引學生立
于階間近南北靣冄拜訖引出
　
　大唐開元禮卷七十二
欽定四庫全書
　大唐開元禮卷七十三　　唐　蕭嵩等　撰
　　吉禮
　　　諸縣祈社稷　　　諸縣祈諸神
　　　諸縣禜城門
　　　　諸縣祈社稷
前二日本司埽除壇之内外又為瘞塪于壇北如常儀
設縣丞以下次于社壇西門之外道北隨地之宜前一
日諸祈官皆于祭所清齋一日掌事者饌酒脯醢設縣
丞位于稷壇西北掌事以下位于西門之内道北俱重
行東向以南為上設賛唱者位于縣丞東北東靣南上
設望瘞位于塪北南向設縣丞以下門外位于西門之
外道南俱重行北靣以東為上其日夙興本司帥其屬
守社壇四門去壝七十歩所禁斷行人掌事入設神席
樽坫罍洗篚羃如常祭之儀(每坐各籩一豆一篚實巾/二爵二配坐皆爵一置于)
(坫/)質明縣丞以下各服其服本司帥掌事者入實樽罍
祝以祝版各置于坫又以幣各置于篚設于饌所(其幣/各長)
(一丈/八尺)賛禮者引縣丞以下俱就門外位賛唱者先入就
位祝與執樽罍篚者入當社壇北重行南向以東為上
立定賛唱者曰冄拜祝以下皆冄拜執樽者各升自西
陛立于樽所執罍篚者各就位諸祝詣社壇升自西陛
行埽除降又詣稷壇升行埽除訖諸祝奉幣篚入就瘞
塪北位賛禮者引縣丞以下入就位立定賛唱者曰冄
拜縣丞以下皆冄拜賛禮者進縣丞之左白請行事還
本位祝升詣酒樽所立賛唱者曰冄拜縣丞以下皆冄
拜初白請行事掌饌者帥執饌者奉饌陳于西門之外
祝以幣北向授祈官祈官奉幣自北陛登社壇南向跪
奠于社神前訖興少退冄拜訖復位又祝以幣授祈官
祈官受幣升稷壇跪奠如社壇之儀訖掌饌者引饌入
社稷之饌升自北陛配坐之饌升自西陛諸祝迎引于
壇上各設于神坐前訖掌饌者降自西陛復位諸祝各
還樽所賛禮者引縣丞詣罍洗盥手洗爵自社壇北陛
升詣社神酒樽所執樽者舉羃縣丞酌酒進詣社神坐
前南向跪奠爵興少退南向立祝持版進神坐之左西
向跪讀祝文曰維某年歳次月朔日子縣令姓名謹遣
具位姓名敢昭告于社神久闕時雨黎元惟懼惟神哀
此蒼生邀降靈液謹以制幣清酌脯醢明薦于社神以
后土勾龍氏配神作主尚饗訖縣丞冄拜祝進跪奠版
于神坐興還樽所縣丞拜訖賛禮者引縣丞詣配坐酒
樽所取爵于坫執樽者舉羃縣丞酌酒進詣后土氏神
坐前西向跪奠爵興少退西向立祝持版進于神坐之
左南靣跪讀祝文曰維某年歳次月朔日子縣令姓名
謹遣具位姓名敢昭告于后土氏久闕時雨黎元惟懼
惟神哀此蒼生邀降靈液謹以制幣清酌脯醢明薦于
后土氏尚饗訖興縣丞冄拜祝進跪奠版于神坐興還
樽所縣丞拜訖賛禮者引縣丞詣罍洗盥手洗爵詣稷
壇北陛升獻如社壇之儀(稷神及后稷氏/祝文與上同)獻訖賛禮者
引縣丞降復位諸祝各進神坐前跪徹豆興還樽所賛
唱者曰再拜縣丞以下皆再拜贊禮者進縣丞之左白請就望
瘞位賛禮者引縣丞就望瘞位南向立祝取幣及血寘于埳東西
面各二人寘土半埳贊禮者進縣丞之左白禮畢遂引出諸執
事者以次出諸祝與執樽罍篚者降復執事位賛唱者
曰冄拜祝以下俱冄拜以出其祝版燔于齋所得雨報
祠以羊豕其祭器之數及飲福受胙瘞幣血皆與正祭
同祝文曰維某年歳次月朔日子縣令姓名謹遣具位
姓名敢昭告于社神往以久闕時雨式陳情禱惟神鍳
佑降兹嘉液品物霑洽蒼生咸賴謹以制幣犧齊粢盛
庶品明薦于社神以后土勾龍氏配神作主尚饗維某
年歳次月朔日子縣令姓名謹遣具位姓名敢昭告于
后土氏往以久闕時雨式陳誠禱惟神鍳佑降兹嘉液
品物霑洽蒼生咸賴謹以制幣犧齊粢盛庶品明薦于
后土氏尚饗(稷神后稷/祝文同)
　　　　　諸縣祈諸神
前一日本司設縣丞以下次于祈所隨地之宜又為瘞
塪于神坐之南方深取足容物諸祈官皆于祈所清齋
一日掌事者饌酒脯醢(每坐籩/豆各一)祈日質明去祈所五十
歩禁止行人縣丞以下各服其服祝帥掌事者入設神
坐于北廂南向(若更有詣坐/則以西為上)賛禮者帥執樽者設尊于
神坐之左北向設洗于酒樽東南北向罍水在洗東篚
在洗西南肆(篚實以/巾爵)執樽罍篚者各位于樽罍篚之後
設縣丞以下位于神坐東南重行西向以北為上設賛
唱者位于縣丞西南向設望瘞位于瘞塪之南北向設
縣丞以下門外位于東門之外道南北向西上掌事者
入實樽罍祝以版置于坫又以幣置于饌所(其幣各長/一丈八尺)
賛禮者引縣丞以下俱就門外位賛唱者先入就位祝
與執樽罍篚者入當神坐前重行北面西上立定賛唱
者曰冄拜祝以下皆冄拜執樽罍篚者各就位祝進神
坐前行埽除訖賛禮者引縣丞以下入就位立定賛唱
者曰冄拜縣丞以下皆冄拜賛禮者進縣丞之左白請
行事還本位祝升詣酒樽所立定賛唱者曰冄拜縣丞
以下皆冄拜初白請行事掌饌者帥執饌者奉饌陳于
西門之外祝以幣授縣丞縣丞奉幣跪奠于神坐訖興
少退冄拜掌饌者引饌入祝迎引于坐首各設于神坐
前訖執饌者退復位祝還樽所賛禮者引縣丞詣罍洗
盥手洗爵訖詣酒樽所執樽者舉羃縣丞酌酒賛禮者
引縣丞詣神坐前北向跪奠爵興少退北向立祝持版
進于神坐之右東向跪讀祝文曰維某年歳次月朔日
子縣令姓名謹遣具位姓名敢昭告于某神爰以久闕
時雨黎元惟懼惟神哀此蒼生敷降靈液謹以制幣清
酌脯醢明薦于某神尚饗訖興縣丞冄拜祝進跪奠版
于神坐興還樽所(若更有諸坐祈官酌獻皆如/上儀惟不盥洗其祝文並同)賛禮者
引縣丞還本位祝進神坐前跪徹豆興還樽所賛唱者
曰冄拜縣丞以下皆冄拜賛禮者進縣丞之左白請就
望瘞位縣丞就望瘞位祝以幣血寘諸塪東西靣各二
人寘土半塪賛禮者進縣丞之左白禮畢遂引縣丞以
下出祝與執樽罍篚者俱復執事位賛唱者曰冄拜祝
以下皆冄拜以出其祝版燔于齋所若祈海瀆等其幣
沉之設奉幣位各向所祈之水沉之儀節一與祠同若
祈先代帝王其瘞幣如正祭之禮得雨報祠牢饌飲福
受胙(若非岳鎮海瀆及先代/帝王惟飲福不受胙)瘞幣血皆同祭社之禮(其/瘞)
(塪之位仍依祈禮若海瀆等沉幣又並沉血其奉幣血/位及沉之儀節皆准祈沉之禮若報祠先代帝王其幣)
(與祈/同)餘皆與祈禮同祝文曰維某年歳次月朔日子縣
令姓名謹遣具位姓名敢昭告于某神往以久闕時雨
式陳誠禱惟神鍳佑降兹嘉液庶品霑洽蒼生咸賴謹
以制幣犧齊粢盛庶品明薦于某神尚饗
　　　　諸縣禜城門(報祠/禮同)
若霖雨不止禜祭城門設神坐皆内向設瓢齊之樽各
于神坐之左設罍洗及篚于其後皆于酒樽之左俱内
向設縣尉位于罍洗之左而右向執事者位于其後皆
以近神為上賛禮者賛拜無幣不為瘞塪餘與祈諸神
同祝文曰維某年歳次月朔日子縣令姓名謹遣具位
姓名敢昭告于城門霖雨淹久害于百榖惟靈降福應
時開霽謹以清酌嘉薦明告于城門尚饗若雨止報祠
用特牲飲福餘與禜禮同祝文曰維某年歳次月朔日
子縣令姓名謹遣具位姓名敢昭告于城門前以霖雨
式陳誠禱惟靈降祉應時開霽謹以清酌特牲粢盛庶
品明薦于城門尚饗
　
　
　
　
　
　
　
　
　
　
　大唐開元禮卷七十三
欽定四庫全書
　大唐開元禮卷七十四　　唐　蕭嵩等　撰
　　吉禮
　　　諸太子廟時享
　　　齋戒　　　　　　　陳設
　　　晨祼　　　　　　　饋食
　　　　齋戒
將享有司卜日如别儀凡與享之官散齋二日致齋一
日(散齋皆于正寢/致齋于享所)散齋理事如舊惟不弔䘮問疾不作
樂不判署刑殺文書不行刑罰不預穢惡致齋惟享事
得行其餘悉斷其享官以下已齋而闕者通攝行事諸
享官致齋之日給酒食及明衣各習禮于齋所前享一
日諸衛令其屬未後一刻各以其方器服守衛廟門(每/門)
(一/人)與太樂工人俱清齋一宿
　　　　陳設
前享二日右校清掃内外守宫設享官以下次于齋坊
之内前享二日太樂令設軒懸之樂于廟庭東方西方
磬簴起北鐘簴次之南方北方磬簴起西鐘簴次之設三鎛
鐘于編懸之間各依辰位樹路鼔于北懸之間植建鼔
于三隅置柷敔于懸内(柷在左/敔在右)設歌鐘歌磬于廟堂之
上前楹間北向磬簴在西鐘簴在東其匏竹者立于堂
下階間重行北向相對為首(凡懸皆展/而編之)諸工人各位于
懸後前享一日奉禮設享官以下位于東門之内道北
執事位于道南每等異位俱重行西向以北為上設奉
禮位于樂懸東北賛者一人在南差退俱西向設協律
郎位于廟堂之上前楹間近西東向設太樂令位于樂
懸之間北向設門外位享官以下于東門外道南每等
異位北向西上前享一日晡前三刻廟令帥府史齋即
以樽坫罍洗篚羃入設于位其籩豆鉶登陳于廟堂
之東加以巾盖(籩豆各十登四爼二玉瓉一簠簋各二/蕭蒿坫盤各一罍洗各一設器物者皆)
(濯而/陳之)晡後三刻贊引引博士詣省視濯溉還樽所享日
未明十五刻太官令帥宰人以鸞刀割牲取膟膋共實
一豆置于饌所(膟膋腸/間脂)
　　　　晨祼
享日未明四刻諸享官各服其服廟令良醖令各率其
屬入實樽罍(犧尊實以醴齊象尊實以盎齊山罍實以清/酒其三尊之上尊實以𤣥酒爵七勺二篚)
(一并設洗于堂/下其噐烏漆為)太官令帥進饌者實諸籩豆簠簋未明
三刻奉禮帥賛者先入就位贊引引博士宫闈令及執
樽罍篚羃者入自東門當階重行北靣西上立定奉禮
曰冄拜訖賛引引博士升堂上各就位宫闈令開塪室
出神主置于坐位訖還執事位未明二刻謁者引享官
俱就門外位太樂令引工人入訖賛引引亞獻先入就
位冄拜訖行埽除復位謁者引享官入就位立定奉禮
曰冄拜享官等冄拜訖謁者進初獻之左白有司謹具
請行事退復位協律郎跪俛伏舉麾(凡取物者皆跪俛/伏而取以興奠物)
(則奠訖俛/伏而後興)鼓柷奏肅和之樂三成偃麾戛敔樂止(凡樂/皆協)
(律郎舉麾工鼔柷而後/作偃麾戛敔而後止)奉禮曰衆官冄拜衆官在位者
皆冄拜謁者引初獻詣罍洗盥手洗爵訖謁者引初獻
升自東階詣取爵酌以授齋郎奠爵俛伏興冄拜訖賛
引引復位賛引引亞獻詣罍洗盥手洗爵升堂詣樽所
酌酒入奠于神坐前興退戸外冄拜訖少退立齋郎酌
福酒两爵合置一爵亞獻冄拜跪受爵啐酒飲卒爵以
爵授齋郎俛伏興冄拜訖引復位次引終獻如亞獻之
儀引復位訖奉禮曰賜胙賛者曰冄拜(飲福酒/者不拜)奏肅和
之樂一成止賛者曰冄拜在位者皆冄拜訖賛引進初
獻之左白禮畢賛引各引享官以次出賛引引博士以
下俱就執事位奉禮曰冄拜博士以下皆冄拜引出宫
闈令納神主如常儀其祝版燔于齋坊
　
　
　
　
　
　大唐開元禮卷七十四
欽定四庫全書
　大唐開元禮卷七十五　　唐　蕭嵩等　撰
　　吉禮
　　　　三品以上時享其廟
前享五日筮于廟門之外主人公服立于門東西靣掌
事者各服其服立于門西東靣北上設筮席于闑西閾
外筮者開韇出䇿兼執之東靣受命于主人曰孝曽孫
某來日丁亥祗享于廟尚饗(丁亥必亥則直舉一日以/言之己亥辛亥茍有亥)
(焉可/也)筮者曰諾進就筮席西向以韇擊筮遂述曰假爾
太筮有常曽孫某來日丁亥祗享于廟尚饗乃釋韇坐
筮訖興降席東靣稱占曰従筮者退若不吉即筮逺日
如初儀賛禮者進主人之左告禮畢掌事者徹筮席先
享三日主人及亞獻終獻并執事者各散齋二日于正
寢致齋一日于廟所(同官寮佐之長為亞獻其次/為終獻無則以親賓為之)子孫
及凡入廟者各于其家清齋一宿凡散齋不弔䘮問疾
不作樂不行刑罰不預穢惡致齋惟享事得行其餘悉
斷其享官已齋而闕者通攝行事前一日之夕清掃内
外掌廟者整拂神幄賛禮者設主人之位于東階東南
西向亞獻終獻位於主人東南掌事者位於終獻東南俱重行
西向北上設子孫之位于庭重行北向西上設贊唱者位于終
獻西南西向又設亞獻以下門外位于東門之東執事者在南
差退俱西向設牲牓于南門之外當門北向以西為上掌牲者
位于牲西北東向諸祝位于牲後俱北向設亞獻省牲
位于牲前近東西向設祭噐之數每室尊二簋二簠二
登二鉶二俎二籩豆一品二品各十三品八掌事者以
樽入設于前楹下各于室户之東北向西上皆加勺羃
(首坐爵一餘坐/皆爵四置于坫)設祭器于序東西向每坐簋在前簠次
之登次之鉶次之籩次之豆次之爼在後每坐異之皆以
南為上屈陳而下設洗于東階東南東西當東霤南北
以堂深罍在洗東加勺羃篚在洗西南肆實爵三巾二
于篚加羃(凡器物皆/濯而陳之)執樽罍洗篚者各立于樽罍洗篚
之後掌牲者以牲就牓位賛禮引亞獻入詣東階升堂
徧視濯溉(于視濯執尊者/皆舉羃告潔)訖引降就省牲位亞獻省牲掌
牲者前東面舉手曰腯還本位諸祝循牲一匝北面舉手
曰充俱還本位諸祝引掌牲者以次牽牲付厨贊禮者引
終獻詣厨省鼎鑊視濯溉(亞獻以下毎事/訖各還齋所)執饌者入徹簠
簋籩豆俎鉶以出享日未明烹牲于厨夙興掌饌者實祭
品(牲體皆載右胖前脚三節節一叚肩臂臑皆載之後脚/三節節一段去下一節載上肫胳二節又取正脊脡脊)
(横脊短脅代脅正脅各二骨以並餘皆不設簋實黍稷簠/實稻梁籩實石䀋乾脯棗栗之屬豆實醢醬韲葅之類)
主人以下各服其服掌事者入實樽罍(毎室二尊一實𤣥酒/為上一實醴齊次之)
祝版各置於坫諸祝與奄人入立於庭北面西上立定皆再
拜訖升自東階以次出神主各置於坐(夫人之主奄人奉/出俱並而處右)質
明賛禮者引亞獻以下及子孫俱就門外位贊唱者先入就
位諸祝與執樽罍者入立於庭北面西上立定贊唱者曰
再拜祝以下皆再拜各就位掌饌者奉饌陳於門外贊禮
者引主人入就位又贊禮者引亞獻以下及子孫以次入
就位立定贊唱者曰再拜主人以下皆再拜贊禮者進主
人之左白請行事退復位掌饌者引饌入升自東階諸祝
迎引于神坐前(籩居右豆居左簠簋登鉶居其間羊/豕二俎横陳重于右腊爼特于其左)執
爐炭蕭稷膟膋者各従其俎升置于室户外之左其蕭
稷各置于爐炭下施設訖掌饌以下降出諸祝各取蕭
稷擩于脂燔于爐炭還樽所賛禮者引主人詣罍洗執
罍者酌水執洗者跪取盤興承水主人盥手執篚者跪
取巾于篚興進主人拭手執篚者受巾跪奠于篚遂取
爵興以進主人受爵執罍者酌水主人洗爵執篚者又
跪取巾于篚興進主人拭爵訖受巾跪奠于篚奉盤者
跪奠盤興(凡取物者跪俛伏而取以/興奠物則奠訖俛伏而興)賛禮者引主人自
東階升堂詣某祖酒樽所執樽者舉羃主人酌酒賛禮
者引主人進詣某祖神坐前北向跪奠爵興出戸北向
立祝持版進于室户外之右東靣跪讀祝文曰維某年
歳次月朔日子孝曾孫某官敢昭告于某祖考某謚祖
妣某邑夫人某氏時惟仲春(夏云仲夏秋云/仲秋冬云仲冬)伏増逺感
謹以柔毛剛鬛明粢薌合薌萁嘉蔬嘉薦醴齊敬薦祠
享尚饗(春言祠夏言礿/秋言嘗冬言烝)訖興主人冄拜祝進跪奠版于
神坐興還樽所賛禮者引主人以次酌獻如上儀(唯不/盥洗)
訖賛禮者引主人詣東序西向立諸祝各以爵酌福酒
合置一爵祝持爵進主人之左北向立主人冄拜受爵
跪祭酒啐酒奠爵興諸祝各帥執饌者以爼入减神前
胙肉各置一爼上又以籩遍取稷黍飯共置一籩祝先
以飯籩進主人受以授左右祝又以爼授主人每受以
授左右訖主人跪取爵遂飲卒爵祝進受爵復于坫主
人興冄拜賛禮者引主人降自東階還本位西向立主
人獻將畢賛禮者引亞獻詣罍洗盥手洗爵升自東階
詣某祖酒樽所執樽者舉羃亞獻酌酒賛禮者引亞獻
進詣某祖神坐前北靣跪奠爵興出户北向冄拜賛禮
者引亞獻以次酌獻如上儀訖賛禮者引亞獻詣東序
西向立諸祝各以爵酌福酒合置一爵一祝持爵進亞
獻之左北向立亞獻冄拜受爵跪祭酒遂飲卒爵祝進
受爵復于坫亞獻興冄拜賛禮者引亞獻降復位又賛
禮者引終獻詣罍洗盥手升獻如亞獻之儀訖降復位
諸祝皆進神坐前跪徹豆興還樽所(徹者籩豆各一/少移于故處)賛
唱者曰冄拜非飲福受胙者皆冄拜賛唱者又曰冄拜
主人以下皆冄拜賛禮者進主人之左白禮畢遂引主
人出賛禮者引亞獻以下出子孫以次出諸祝與執樽
罍篚者俱復執事位立定賛禮者曰冄拜諸祝以下皆
冄拜執樽罍篚者出諸祝與閹人匵神主納于塪室如
常儀祝版燔于齋所
褒聖侯祀孔宣父廟及王公以下皆此禮惟祝文别
　
　
　
　
　
　
　
　大唐開元禮卷七十五
欽定四庫全書
　大唐開元禮卷七十六　　　唐　蕭嵩等　撰
　　吉禮
　　　三品以上祫享其廟　　三品以下禘享其廟
　　　　三品以上祫享其廟
前享五日筮于廟門之外齋及設位牲牓祭器省牲皆
如時享之儀掌事者以樽坫入設于廟堂之上皆于神
坐之左昭坐之樽在前楹北向始祖及穆坐之尊在户
外南向俱以近神為上皆加勺羃(若始祖在曾祖以下/則設尊依親廟之式)
(其坐首爵一餘皆/爵四各置于坫)設祭器于東序西向每坐簋在前簠
次之登次之鉶次之籩次之豆次之爼在後每坐異之
皆以南為上屈陳而下設洗於東階東南東西當東霤南
北以堂深罍水在洗東加勺羃篚在洗西南肆實爵三
巾二于篚加羃(凡器皆濯/而陳之)執尊罍篚羃者各位于尊罍
篚羃之後享日未明烹牲于厨夙興掌饌者實祭器(牲/體)
(皆載右胖前三節節一叚肩臂臑皆載之後三節節一/段下去一節載上肫胳二節又取正脊脡脊横脊短脅)
(正脅代脅各二骨以並餘皆不設簋實稷黍簠實類/稻粱籩實石鹽乾脯棗栗之屬豆實醢醬虀葅之)掌廟
者設祫坐于廟堂之上自西序以東始祖坐于西序東
向昭坐于始祖東北南向穆坐于東南北向俱西上(若始/封者)
(仍在曽祖之下則空東靣之坐依昭穆南北/設之毎坐皆有屏几禮席設趺匵如式)主人以下各
服其服掌事者入實尊罍(每室四尊一實醴齊為上一/實盎齊次之𤣥酒各實于上)
(尊𤣥酒者重/古陳而不酌)祝版各置于坫諸祝與奄者入立于庭北
靣西上掌事者持腰輿従入立于東階下西靣北上立
定祝與奄者皆再拜訖帥腰輿升自東階詣始祖廟入開
塪室出神主置于輿出詣坐以主置于座以次出神主
如上儀(夫人之主奄人奉/出俱並而處右)質明賛禮者引亞獻以下及
子孫俱就門外位賛唱者先入就位諸祝與執尊罍者
入就于庭北靣西上立定賛唱者曰冄拜祝以下皆冄
拜各就位掌事者帥執饌者奉饌陳于門外賛禮者引
主人入就位又賛者引亞獻以下及子孫以次入就位
立定賛唱者曰冄拜主人以下皆冄拜賛禮者進主人
之左白請行事退復位掌饌者引饌入升自東階祝迎
引于階上各設于神坐前(籩居右豆居左鈃登簋簠居/其間羊豕二俎横陳重于右)
(腊俎/于左)執爐炭蕭稷黍膟膋者従其俎特并設于神坐之左
少後其蕭稷各置于爐炭下于施設訖掌饌以下降出
諸祝各取蕭稷擩于脂燔于爐炭還樽所賛禮者引主
人詣罍洗執罍者酌水執洗者跪取盤興承水主人盥
手執篚者跪取巾于篚興進主人拭手執篚者受巾跪
奠于篚遂取爵興以進主人受爵執罍者酌水主人洗
爵執篚者又跪取巾于篚興進主人拭爵訖受巾跪奠
于篚奉盤者跪奠盤興(凡取物者皆跪俛伏而取以/興奠物則奠訖俛伏而後興)賛
禮者引主人自東階升堂詣始祖酒樽所執樽者舉羃
主人酌醴齊賛禮者引主人進詣始祖神坐前西向跪
奠爵興少退西向立祝持版進于神坐之右北靣跪讀
祝文曰維某年歳次月朔日子孝曽孫封某官敢昭告
于祖考某諡封歳序推移伏増逺念謹以柔毛剛鬛明
粢薌合薌萁嘉蔬嘉薦醴齊敬薦祫事于始祖考某謚
封始祖妣夫人某氏配尚饗(祖考及子孫依尊/卑稱號其祝文同)訖興主
人冄拜祝進跪奠版于神坐興還尊所賛禮者引主人
依昭穆酌獻如上儀(唯不/盥洗)訖賛禮者引主人詣東序西
向立諸祝各以爵酌福酒合置一爵一祝持爵進主人
之左北向立主人冄拜受爵祭酒啐酒奠爵興諸祝各
帥執饌者以爼進减神前胙肉各置一爼上又以籩遍
取稷黍飯共置一籩祝先以飯籩進主人受以授左右
祝又以俎以次進主人每受以授左右訖主人跪取爵
遂飲卒爵祝進受爵復于坫主人興冄拜賛禮者引主
人降自東階還本位西向立主人獻將畢賛禮者引亞
獻詣罍洗盥手洗爵升自東階詣始祖酒尊所執尊者
舉羃亞獻酌盎齊賛禮者引亞獻進詣始祖神坐前西
靣跪奠爵少退西向冄拜賛禮者引亞獻以次酌獻如
上儀訖賛禮者引亞獻詣東序西向立諸祝各以爵酌
福酒合置一爵一祝持爵進亞獻之左北向立亞獻冄
拜受爵跪祭酒遂引卒爵祝進受爵復于坫亞獻興冄
拜賛禮者引亞獻降復位又賛禮引終獻詣罍洗盥洗
升獻如亞獻之儀訖降復位諸祝皆進神坐前跪徹豆
興還樽所(徹者籩豆各一/少移于故處)賛唱者曰冄拜非飲福受胙
者皆冄拜賛唱者又曰冄拜主人以下皆冄拜賛禮者
進主人之左白禮畢遂引主人出賛禮者引亞獻以下
及子孫以次出諸祝與執樽罍篚者俱復執事位立定
賛唱者曰冄拜諸祝以下皆冄拜執尊罍篚者出諸祝
與奄者匵神主置于輿納于塪室如常儀
　　　　三品以下禘享其廟
前享五日筮于廟門之外齋及設位牲牓祭器皆如時
享之儀掌事者以樽坫入設于廟堂皆于神坐之左昭
坐之尊在前楹間北向始祖及穆坐之尊在戸外南向
俱以近神為上未毁廟之尊坫于前楹下各于室内之
東北向西上皆加勺羃(其首坐爵一餘坐/皆爵四各置于坫)設祭器于東
序西向每坐簋在前簠次之登次之鉶次之籩次之豆
次之俎在後每坐異之皆以南為上屈陳而下設洗于
東階東南東西當東霤南北以堂深罍水在洗東加勺
羃篚在洗西南肆實爵三巾二篚加羃(凡器皆濯/面陳之)執尊
罍篚羃者各位于樽罍篚羃之後享日未明烹牲于厨
夙興掌饌者實祭器(牲體皆載右胖前脚三節節一叚/肩臂臑皆載之後脚三節節一叚)
(去下一節載上肫胳二節又取正脊脡脊横脊短脅正/脅代脅各二骨以並餘皆不設簋實黍稷簠實稻粱籩)
(實塩脯棗栗之屬豆/實醢醤韲菹之類)掌廟者設神坐于廟堂之上自西
序以東始祖坐于西序東向昭坐于始祖東北南向穆坐
于始祖東南北向俱西上其未毁廟之主各于其室如
時享(若始封者仍在即/各于其室如時享)主人以下各服其服掌事者入
實尊罍(毎室四尊一實醴齊為上一實盎齊次之𤣥酒/各實于上尊設𤣥酒者重古設而不酌者也)祝
版各置于坫諸祝與奄者入立于庭北靣西上掌事者
持腰輿従入立于東階下西靣立定祝與奄者皆冄拜
訖帥腰輿升自東階詣始祖廟入開塪室出神主置于
輿出詣坐前以主置于坐以次出毁廟神主如常儀未
毁廟主出置于室内之坐如時享(夫人之主奄人奉/出俱並而處右)訖
出還齋所質明賛禮者引亞獻以下及子孫俱就門外
位賛唱者先入就位諸祝與執樽罍者入立于庭北靣
西上立定賛唱者曰冄拜祝以下皆冄拜各就位掌饌
者奉饌陳于門外賛禮者引主人就位又賛禮者引亞
獻以下及子孫以次入就位立定賛唱者曰冄拜主人
以下皆冄拜賛禮者進主人之左白請行事退復位掌
饌者引饌入升自東階諸祝迎引于階上各設于神坐
前(籩居左豆居右簋簠登鉶居其間羊/豕二爼横陳重于右腊俎特于左)執爐炭蕭稷黍
膟膋者従其爼升設于神坐之左少後其蕭稷各置于
爐炭下施設訖掌饌以下降出諸祝各取蕭稷擩于脂
燔于爐炭還樽所賛禮者引主人詣罍洗執罍者酌水
執洗者跪取盤興承水主人盥手執篚者跪取巾于篚
興進主人拭手執篚者受巾跪奠于篚遂取爵興以進
主人受爵執罍者酌水主人洗爵執篚者又跪取巾于
篚興進主人拭爵訖受巾跪奠于篚奉盤者跪奠盤興
(凡取物者跪俛伏而取以興/奠物則奠訖俛伏而後興)賛禮者引主人自東階升
堂詣始祖酒尊所執尊者舉羃主人酌醴齊賛禮者引
主人詣始祖神坐前西向跪奠爵興少退西向立祝持
版進于神坐之右北靣跪讀祝文曰維某年歳次月朔
日子孝曽孫某官封敢昭告于始祖考某謚祖妣夫人
某氏歳序推移伏増逺感謹以柔毛剛鬛明粢薌合薌
萁嘉蔬嘉薦醴齊祗薦禘享于始祖考某謚尚享(祖考/及子)
(孫各依尊卑/稱號祝文同)訖興主人冄拜祝進跪奠版于神坐興還
樽所賛禮者引主人依昭穆入室酌獻如上儀(惟不/盥洗)賛
禮者引主人詣東序西向立諸祝各以爵酌福酒合置
一爵一祝持爵進主人之左北向立主人冄拜受爵跪
祭酒啐酒奠爵興諸祝各帥執饌者以俎進减神前胙
肉各共置一俎上又以籩遍取稷黍飯共置一籩祝先
以飯籩進主人受以授左右祝又以俎以次進主人每
受以授左右訖主人跪取爵遂飲卒爵祝進受爵復于
坫主人興冄拜賛禮者引主人降自東階還本位西向
立初主人獻將畢賛禮者引亞獻詣罍洗爵升自東階
詣始祖酒尊所執尊者舉羃亞獻酌盎齊賛禮者引亞
獻進詣始祖神坐前西向跪奠爵興少退西向冄拜賛
禮者引亞獻以次酌獻如上儀訖賛禮者引亞獻詣東
序西向立諸祝各以爵酌福酒合置一爵一祝持爵進
亞獻之左北向立亞獻冄拜受爵跪祭酒遂飲卒爵祝
進受爵復于坫亞獻興冄拜賛禮者引亞獻降復位又
賛禮者引終獻詣罍洗盥洗升獻如亞獻之儀訖降復
位諸祝皆進神坐前跪徹豆興還尊所(徹者籩豆各一/少移于故處)
賛唱者曰冄拜非飲福受胙者皆冄拜賛唱者又曰冄
拜主人以下皆冄拜賛禮者進主人之左白禮畢遂引
主人出賛禮者引亞獻以下及子孫以次出諸祝與執
樽罍篚者俱復執事位立定賛唱者曰冄拜諸祝以下
皆冄拜執樽罍篚者出諸祝與奄者匵神主置于輿納
于塪室如常儀
　
　
　
　大唐開元禮卷七十六
欽定四庫全書
　大唐開元禮卷七十七　　唐　蕭嵩等　撰
　　吉禮
　　　　四品五品時享其廟
前享五日筮于廟門之外主人公服立于門東西面掌
事者各服其服立于門西東面北上設筮席于闑西閾
外西面筮者開韇出䇿兼執之東面受命于主人主人
曰孝曽孫某來日丁亥祗享于廟尚饗(非必丁亥也直/舉一日以言之)
(己亥辛亥茍/有亥焉可也)筮者曰諾進就筮席西面以韇擊筮遂述
曰假爾太筮有常孝曽孫某來日丁亥祗享于廟尚饗
乃釋韇坐筮訖興降席東面稱占曰従筮者退若不吉
則筮逺日如初儀賛禮者進主人之左告禮畢掌事者
徹筮席先享三日主人及亞獻終獻並執事者各散齋
二日于正寢致齋一日于廟所(同官僚佐之長為亞獻/其次為終獻無則親賓)
(為/之)子孫及凡入廟者各于家清齋一宿散齋不弔䘮
問疾不作樂不行刑罰不預穢惡致齋惟祭事得行其
餘悉斷其享官已齋而闕者通攝行事前一日之夕清
掃内外掌廟者整拂神幄賛禮者設主人之位於東階東南
西向亞獻終獻位于主人東南掌事者位于終獻東南
俱重行西向北上設子孫之位于庭重行北面西上設
賛唱者位于終獻西南西向設亞獻以下門外位于門
外之東執事者在南差退俱西向設牲牓于南門北向
以西為上掌牲者位于牲西北東向諸祝位于牲後俱
北向設亞獻省牲位于牲前近東西向祭器之數每室
尊二簋二簠二登二鉶二爼二籩六豆六掌事者以尊
入設于前楹下各于室户之東北向西上皆加勺羃(首/坐)
(爵一餘坐爵/四置于尊下)設祭器于東序西向毎坐簋在前簠次之
登次之鉶次之籩次之豆次之爼在後每坐異之皆以
南為上屈陳而下設洗於東階東南東西當東霤南北以堂
深罍水在洗東篚在洗西南肆實爵三巾二于篚加羃
(凡器皆濯/而陳之)執樽罍洗篚者各位于樽罍洗篚之後掌事
者以牲就牓位賛禮者引亞獻入詣東階升堂遍視滌
濯(于視濯執尊者/皆舉羃告潔)訖引降就省牲位亞獻省牲掌牲者
前東面舉手曰腯還本位諸祝各循牲一匝北向舉手
曰充還本位諸祝與掌牲者以次牽牲付厨賛禮引終
獻詣厨省鼎鑊視濯溉(亞獻以下毎事/訖各還齋所)執饌者入徹簋
簠籩豆豆鉶以出享日未明烹牲于厨夙興掌饌者實
祭器(牲體皆載右胖前脚三節節一叚肩臂臑皆載之/後脚三節節一叚去下一節載上肫胳二節又取)
(正脊脡脊横脊短脅正脅代脅各二骨以並餘皆不設/簋實黍稷簠實稻粱籩實塩脯棗栗之屬豆實醢醤虀)
(菹之/類)主人以下各服其服掌事者入實尊罍(每尊二一/實𤣥酒為)
(上一實醴/齊次之)祝版各置于尊所諸祝入立于庭北面西上
立定皆再拜訖升自東階整拂几筵訖出還齋所質明
賛禮者引亞獻以下及子孫俱就門外位賛禮者先入
就位諸祝與執尊者入立于庭北面西上立定賛唱者
曰再拜祝以下皆再拜各就位掌饌者奉饌陳于門外
賛禮者引主人入就位又賛禮者引亞獻以下及子孫
以次入就位立定賛唱者曰再拜主人以下皆再拜賛
禮者進主人之左白請行事退復位掌饌者引饌入升
自東階諸祝迎引于階上各設于神坐前(籩居左豆居/右簋簠登鉶)
(居其間羊豕二爼横陳/重于右腊爼特于左)執爐炭蕭稷膟膋者各従其爼
升置于堂户外之左其蕭稷各置于爐炭下施設訖掌
饌以下降出諸祝各取蕭稷擩于脂燔于爐炭還尊所
賛禮者引主人詣罍洗執罍者酌水執洗者跪取盤興
承水主人盥手執篚者跪取巾于篚興進主人拭手執
篚者受巾跪奠于篚遂取爵興以進主人受爵執罍者
酌水主人洗爵執篚者又跪取巾于篚興進主人拭爵
訖受巾跪奠于篚奉盤者跪奠盤興(凡取物者跪俛伏/而取以興奠物則)
(奠訖俛伏/而後興)賛禮者引主人自東階升堂詣某祖酒尊所
執尊者舉羃主人酌酒賛禮者引主人進詣某祖神坐
前北面跪奠爵興出戸北向立祝持版進户外之右東
面跪讀祝文曰維某年歲次月朔日子孝曽孫某封官
(無封者/但稱官)敢昭告于某祖考某諡封時惟仲春(夏云仲夏/秋云仲秋)
(冬云/仲冬)伏増逺感謹以柔毛剛鬛嘉薦普淖醴齊敬薦祠
(其礿嘗蒸/各随時言)于某祖考某諡封某祖妣夫人某氏配尚饗
(祖考及子孫各依/尊卑稱號祝文同)訖興主人再拜祝進跪奠版於神坐興還
尊所賛禮者引主人以次酌獻如上儀(惟不/盥洗)訖賛禮者
引主人詣東序西向立諸祝各以爵酌福酒合置一爵
一祝持爵進主人之左北向立主人再拜受爵跪祭酒
啐酒奠爵興諸祝各帥執饌者以爼入减神前胙肉各
共置一爼上又以籩遍取稷黍飯共置一籩祝先以飯
籩進主人受以授左右又以爼授主人每受以授左右
訖主人跪取爵遂飲卒爵祝進受爵復尊所主人興再
拜賛禮者引主人降自東階還本位西向立初主人獻
將畢賛禮者引亞獻詣罍洗盥手洗爵升自東階詣某
祖酒尊所執尊者舉羃亞獻酌酒賛禮者引亞獻進某
祖神坐前北向跪奠爵興出戸北向再拜賛禮者引亞
獻以次酌獻如上儀訖賛禮者引亞獻詣東序西向立
諸祝各以爵酌福酒合置一爵一祝持爵進亞獻之左
北向立亞獻再拜受爵跪祭酒遂飲卒爵祝進受爵復
于尊所亞獻興再拜賛禮者引亞獻降復位又賛禮者
引終獻詣罍洗盥手升獻如亞獻之儀訖降復位諸祝
皆進神坐前跪徹豆興還尊所(徹者籩豆各一/少移于故處)賛唱者
曰再拜非飲福受胙者皆再拜賛唱者又曰再拜主人
以下皆再拜賛禮者進主人之左白禮畢遂引主人出
賛禮者引亞獻以下及子孫以次出諸祝與執尊罍篚
者俱復執事位立定賛唱者曰再拜諸祝以下皆再拜
與執尊罍篚者出
　
　
　
　
　
　
　
　
　大唐開元禮卷七十七
欽定四庫全書
　大唐開元禮卷七十八　　　唐　蕭嵩等　撰
　　吉禮
　　　　六品以下時祠　　　　王公以下拜掃(寒食拜/掃附)
　　　　六品以下時祠
前享五日筮于正寢之堂(若有廟者筮于廟門/外如五品以上之儀)主人公
服立于堂上楹間近東西面掌事者立于楹間近西東
面北上設筮席于主人之西西面筮者開韇出䇿兼執
之東面受命于主人主人曰孝孫某來日丁亥春祠(有廟者/云祗享)
(于廟/下同)尚饗筮者曰諾進就筮席西面以韇擊筮遂述曰
假爾泰筮有常孝孫某來日丁亥春祠尚享乃釋韇坐
筮訖興降席東面稱占從筮者退若不吉則筮逺日
如初儀賛禮者進主人之左告禮畢掌事者徹筮席先
享三日主人及亞獻終獻并執事者各散齋二日致齋
一日(亞獻終獻/親賓為之)子孫及凡預享事各清齋一宿散齋不
弔䘮問疾不作樂不行刑罰不預穢惡致齋惟享事得
行其餘悉斷其已齋而闕者通攝行事前一日之夕清掃内
外賛禮者設主人之位于東階東南西向亞獻終獻位於主
人東南掌事者位于終獻東南俱重行西向北上設子
孫之位于終獻西南西面設亞獻以下門外位于門外
之東執事者在南差退俱西向設牲牓于南門之外當
門北向以西為上掌牲位于牲西北東向諸祝位于牲後
俱北向設亞獻省牲位于牲前近東西向祭器之數每
坐尊二簋一簠一登一鉶一爼一籩二豆二掌事者以
尊入設于楹下近東北向西上皆加勺羃(首坐爵一餘/皆爵四置于)
(尊/下)設祭器于東序西向每坐簋在前簠次之登次之鉶
次之籩次之豆次之爼在後每坐異之以南為上設洗
於東階東南東西當東霤南北以堂深罍水在洗東加勺羃
篚在洗西南肆實爵二巾二于篚加羃(凡器物皆/濯而陳之)執尊
罍洗篚者各位于尊罍洗篚之後掌牲者以牲就牓位
亞獻省牲掌牲者前東面舉手曰腯還本位諸祝各循
牲一匝北面舉手曰充俱還本位諸祝與掌牲者以次
牽牲付厨賛禮者引終獻詣厨省鼎鑊視濯溉(亞獻以/下每事)
(訖各還/齋所)執饌者入徹簋簠籩豆登鉶以出享日未明烹
牲于厨夙興掌饌者實祭器(牲體皆載右胖前脚三節/節一叚肩臂臑皆載之後)
(脚三節節一叚去下一節載上肫胳二節又取正脊脡/脊横脊短脅正脅代脅各二骨以並餘皆不設簋實稷)
(簠實黍籩實脯/棗豆實菹醢)主人以下各服其服掌事者入實尊罍
(毎室二尊一實𤣥酒/為上一實醴齊次之)祝版各置于尊所諸祝設神坐于
正寢室内祖坐在西東向禰坐在祖坐東北南向皆有
几訖各就位質明賛禮者引亞獻以下及子孫俱就位
諸祝與執尊罍者入立于庭北面西上立定賛唱者曰
再拜祝以下皆再拜各就位掌饌者奉饌陳于門外賛
禮者引主人入就位又賛禮者引亞獻以下及子孫以
次入就位立定賛唱者曰再拜主人以下皆再拜賛禮
者進主人之左白請行事退復位掌饌者引饌入升自
東階諸祝迎引于階上各設于神坐前(籩居左豆居右/簠簋登鉶居其)
(間爼横/于其前)執爐炭蕭稷膟膋者從其爼升置于堂户外之
左其蕭稷各于爐炭下施設訖掌饌以下降出祝取蕭
稷擩于脂燔于爐炭還樽所賛禮者引主人詣罍洗執
罍者酌水執洗者跪取盤興承水主人盥手執篚者跪
取巾于篚興進主人拭手執篚者受巾跪奠于篚遂取
爵興以進主人受爵執罍者酌水主人洗爵執篚者又
跪取巾于篚興進主人拭爵訖受巾跪奠于篚奉盤者
跪奠盤興(凡取物者皆跪俛伏而取以/興奠物則奠訖俛伏而後興)賛禮者引主人
自東階升堂詣祖酒尊所執尊者舉羃主人酌酒賛禮
者引主人進詣祖神坐前西向跪奠爵興少退西向立
祝持版進于神坐之右北面跪讀祝文曰維某年歲次
月朔日子孝孫某官封某(無封者单稱官無/官者稱名而已)敢昭告于
祖考某諡封祖妣夫人某氏時惟仲春(仲夏仲/秋仲冬)伏増逺
感謹以剛鬛嘉薦普淖醴齊祗薦祠事尚饗(考及子各/依尊卑稱)
(號其祝/文並同)訖興主人再拜祝進跪奠版于神坐興還尊所
賛禮者引主人詣祖考酒尊所酌酒進祖考神坐前北
向跪奠爵興少退北向立祝持版進于祖考神坐之左
西向跪讀祝文餘皆如上儀(惟不/盥洗)訖賛禮者引主人詣
祖坐前近東西向立諸祝各以爵酌福酒合置一爵一
祝持爵進主人之左北向立主人再拜受爵跪祭酒啐
酒奠爵興諸祝各帥執饌者以爼入减神前胙肉共置
一爼上又以籩遍取稷黍飯共置一籩祝先以飯籩進
主人受以授左右祝又以爼次授主人受以授左右訖
主人跪取爵遂飲卒爵祝進受爵復于尊所主人興冄
拜賛禮者引主人降自西階還本位西向立初主人獻
將畢賛禮者引亞獻詣罍洗盥手洗爵升自東階詣祖
酒尊所執尊者舉羃亞獻酌酒賛禮者引亞獻進詣先
祖神坐前西向跪奠爵興少退再拜賛禮者引亞獻酌
酒北面獻爵餘如上儀訖賛禮者引亞獻詣祖神坐前
近東西向立諸祝各以爵酌福酒合置一爵一祝持爵
進亞獻之左北向立亞獻再拜受爵跪祭酒遂飲卒爵
祝進受爵復于尊所亞獻興再拜賛禮者引亞獻降復
位又賛禮者引終獻詣罍洗盥手升獻如亞獻之儀訖
降復位諸祝皆進神坐前跪徹豆興還樽所(徹者籩豆/各一少移)
(于故/處)賛唱者曰冄拜非飲福受胙者皆再拜賛唱者又
曰冄拜主人以下皆再拜賛禮者進主人之左白禮畢
遂引主人出賛禮者引亞獻以下及子孫以次出諸祝
與執尊罍篚者俱復執事位立定賛唱者曰再拜諸祝
以下皆再拜與執尊罍篚者出
　　　　王公以下拜掃
先期卜日如常儀前一日掌事者設次于塋南百歩道
東西向北上備芟翦草木之器賛禮者設主人以下位
于塋門外之東西面以北為上其日主人到次改服公
服無者常服賛禮者賛再拜主人以下俱再拜賛禮者
引主人以下入奉行墳塋(精靈感慕/有泣無哭)至于封樹内外環
繞展省三周其有荆棘慮與荒草連接者皆隨即芟翦
不令火田得及掃除訖賛禮者引主人以下復門外位
賛禮者引之次遂還第若假滿或逺行辭墓若外官假
滿或京官逺行辭墓泣而後行其寒食上墓如前拜掃
儀惟不卜日(古者宗子去在他國庶子無廟許望墓為/壇以時祭今之上墓義或有慿然神道尚)
(幽不可逼黷塋域宜于墓南山門之外設净席為位望/祭以時饌如平生所嗜若一塋數墓毎墓各設位席昭)
(穆異列以西為上主人盥手奠爵三獻而止徹饌訖主/人以下辭墓食餘饌者可于他䖏避不見墓孝子之情)
(也/)
　
　
　
　
　
　
　
　
　
　
　
　
　大唐開元禮卷七十八
欽定四庫全書
　大唐開元禮卷七十九　　　唐　蕭嵩等　撰
　　賔禮
　　　蕃國主來朝以束帛迎勞
　　　遣使戒蕃主見日　　　　蕃主奉見
　　　受蕃國使表及幣
　　　　　蕃主來朝遣使迎勞
前一日守宫殿次於候館門之外道右南向其日使者
至掌次者引就次蕃主服其國服所司引立于東階下
西面(凡蕃主進止所司先/引制使皆謁者先導)使者朝服出次立於門西東面従者
執束帛立於使者之南蕃主有司出門東西面曰敢請事使
者曰奉制勞某主(稱其/國名)有司入告蕃主迎於館門外之東西面
再拜使者與蕃主俱入使者先升立于西階上執束帛
者従升立于使者之北俱東面蕃主升立于東階上西
面使者執幣稱有制蕃主將下拜使者曰有後制無下
拜蕃主旋北靣再拜稽首使者宣制訖蕃主進受幣(綵五/疋為)
(一束其蕃主答勞使各以土物其多少相准不得過勞/幣勞于逺郊其禮同蕃主還贈于逺郊亦如之勞蕃使)
(即無/束帛)退復位以幣授左右又再拜稽首使者出立于館門
外之西東面蕃主送于館門之外西面答使者蕃主揖
使者俱入讓升蕃主先升東階上西面使者升西階上東
面蕃主以土物儐使者使者再拜受蕃主再拜送物使
者降出蕃主従出門外皆如初蕃主再拜送使者還蕃
主入鴻臚迎引詣朝堂依方北面立所司奏聞舍人承
勅出稱有勅蕃主再拜宣勞訖又再拜所司引就館如
常儀
　　　　皇帝遣使戒蕃主見日
前一日守宫設次于館門之外道右南向其日使者至
掌次者引就次蕃主服其國服降立于東階下西面蕃
主諸官立于蕃主之後西面北上使者朝服出次立于
門西東面蕃主有司出門東西面曰敢請事使者曰奉制
戒某主見日有司入告蕃主迎于館門外之東西面再
拜使者與蕃主俱入使者升自西階東面蕃主升自東
階西面使者稱有制蕃主再拜宣制曰某日某主見蕃
主又再拜稽首使者降出蕃主送於館門之外西面再拜
使者還蕃主入
　　　　蕃主奉見(奉辭/禮同)
前一日尚書奉御整設御幄于太極殿北壁南向守宫
設次太樂令展宫懸設舉麾位于上下鼔吹令設十二
案乘黄令陳車輅尚輦奉御陳輿輦尚舍奉御鋪蕃主
牀坐于御座西南東向並如常儀其日典儀設蕃主位
于懸南道西北面又設蕃國諸官之位于蕃主位後各
依其班重行北面以西為上設典儀位于懸之東北賛
者二人在南差退俱西面諸衛各勒所部列黄麾仗屯
門及陳於殿庭太樂令帥工人入就位協律郎入就舉麾
位所司迎引蕃主至承天門外通事舍人引就次本司入
奏鈒㦸近仗入陳如常典儀帥賛者先入就位侍中版
奏請中嚴諸侍衞之官各服其服符寳郎奉寳俱詣閤
奉迎蕃主服其國服出次通事舍人引立于閤外西廂
東面(若更有諸蕃以/國大小為叙)蕃國諸官各服其服立于蕃主之
後俱東面北上侍中版奏外辦皇帝服通天冠絳紗袍乗
輿以出曲直華盖警蹕侍衛如常儀皇帝将出仗動太樂
令令撞黄鍾之鐘右五鐘皆應協律郎舉麾鼓柷奏太
和之樂以姑洗之均皇帝出自西房即御坐南向坐符
寳郎奉寳置于御座侍衞如常偃麾戛敔樂止(凡樂皆/協律郎)
(舉麾工鼔柷而後/作偃麾戞敔而止)舍人引蕃主入門舒和之樂作至位
樂止典儀曰再拜賛者承傳蕃主再拜稽首侍中承制
降詣蕃主西北東面稱有制蕃主再拜稽首宣制訖又
蕃主再拜稽首侍中回奏又承制降勞勅令升坐蕃主
再拜稽首舍人引蕃主樂作蕃主至階樂止舍人接引
升至坐後蕃主就坐俛伏侍中承制勞問蕃主俛伏避席
將下拜侍中承制曰無下拜蕃主復位拜對如常侍中
回奏又承制勞還館舍人引蕃主降自西階典謁承引
樂作復懸南位樂止蕃主再拜稽首訖舍人引蕃主樂
作蕃主出門樂止初蕃主升坐舍人引蕃國諸官以次
入就位立定典儀曰再拜賛者承傳蕃國諸官俱再
拜稽首舍人承勅降自西階詣蕃國諸官西北東面稱
勅㫖蕃國諸官皆再拜稽首對訖又再拜稽首舍人回
奏又承勅降勞還館蕃國諸官俱再拜稽首于蕃主出
舎人引蕃國諸官以次出訖侍中前跪奏稱侍中臣某
言禮畢俛伏興還侍位皇帝興太樂令令撞㽔賔之鐘
左五鐘皆應鼓柷奏太和之樂皇帝降坐乘輿入自東
房侍衞警蹕如常儀侍臣從至閣樂止
　　　　皇帝受蕃使表及幣(其勞及戒見/日亦如上儀)
前一日尚舍奉御整設御幄于所御之殿北壁南向守
宫設使者次太樂令展宫懸設舉麾位于上下並如常
儀其日典儀設使者位于懸南重行北面以西為上庭
實位于客前典儀位于懸東北賛者二人在南差退俱
西向諸衛勒所部列黄麾半仗屯門及入陳於殿庭
太樂令帥工人入就位協律郎入就舉麾位所司引客
至承天門外典謁引就次本司入奏鈒㦸近仗入陳如
常典儀帥賛者先入就位侍中版奏請中嚴侍衞之官
各服其器服符寳郎奉寳俱詣閤奉迎使者服其國服
奉書出次通事舍人引立于閤外西廂東面從者執幣
玉庭實立於後俱東面北上侍中版奏外辦皇帝服通天
冠乗輿以出曲直華盖警蹕侍衞如常儀皇帝將出仗
動太樂令令撞黄鐘之鐘右五鐘皆應鼓柷奏太和之
樂以姑洗之均皇帝出自西房即御座南向坐符寳郎
奉寳置于御座侍衞如常儀樂止中書侍郎一人令史
二人持案預俟于西階下東向北上舍人引使者及庭
實入就懸南位使者初入門舒和之樂作立定樂止(大/蕃)
(大使為作樂次蕃大使及大蕃中/使以下皆不設樂懸及黄麾仗)中書侍郎帥持案者進
詣使者前東面侍郎受書置于案回詣西階侍郎取書
升奏持案者退初侍郎奏書有司各帥其屬受幣馬于
庭典儀曰再拜賛者承傳使者以下皆再拜舍人前承
制降詣使者前蕃國主使者再拜對訖又再拜舍人回奏
又承勅問其臣下使者再拜對又勞使者以下拜對及
舍人回奏並如常儀舍人承制勅勞還館使者再拜舍人
引使者以下出樂作止如常侍中前跪奏稱侍中臣言
禮畢俛伏興還侍位皇帝興太樂令令撞㽔賓之鐘左
五鐘皆應鼔柷奏太和之樂皇帝降坐乘輿入自東房
侍衞警蹕如常儀侍臣從至閤樂止
　
　
　
　
　
　
　
　
　
　
　大唐開元禮卷七十九
欽定四庫全書
　大唐開元禮卷八十　　　唐　蕭嵩等　撰
　　賔禮
　　　皇帝宴蕃國主　　　皇帝宴蕃國使
　　　　皇帝宴蕃國主
前一日尚舍奉御整設御幄于所御之殿北壁南向尚食
奉御太官令各具饌守宫設次太樂令設登歌位于殿
上展宫懸于殿庭設舉麾位于上下鼔吹令設十二案
乘黄令陳車輅尚輦奉御陳輿輦並如常儀其日尚舍
奉御鋪蕃主牀座于御座西南蕃國諸官應升殿者坐
于蕃主之後設不升殿者坐于西廊下俱東面北上尚
食奉御設御酒樽太官令設蕃主以下酒樽並如常儀
典儀設蕃主版位于懸南又設蕃國諸官之位于蕃主
之後俱重行北向西上設典儀位于懸之東北如常儀
諸衞各勒所部列黄麾仗屯門陳于殿庭太樂令帥工
人二舞入就位協律郎入就舉麾位所司迎引蕃主至
承天門外通事舍人引入次(凡蕃客出入升/降皆掌客監引)所司入奏
鈒㦸近仗入陳如常典儀帥賛者先入就位侍中版奏
請中嚴侍衞之官各服其器服符寳郎奉寳俱詣閤奉
迎蕃主服其國服出次通事舍人引立于閤外西廂東
面蕃國諸官各服其國服立于蕃主之後俱東面北上
侍中版奏外辦皇帝服通天冠絳鈔袍乘輿以出曲直
華盖警蹕侍衞如常儀皇帝將出仗動太樂令令撞黄
鐘之鐘右五鐘皆應協律郎舉麾鼔柷奏太和之樂鼔
吹振作(凡樂皆協律郎舉麾工鼔柷/而後作偃麾戛敔而後止)皇帝出自西房即
御座南向坐符寳郎奉寳置於御座侍衛如常儀典儀
一人升立於東階上賛者二人立於階下俱西面通事舍
人引蕃主入國諸官従入蕃主入門舒和之樂作蕃主
至位樂止其有獻物則從入陳于蕃主之前以西為上
立定典儀曰再拜賛者承傳蕃主及蕃國諸官皆再拜
侍中承㫖降勅蕃主升坐蕃主再拜蕃主奉贄(其贄隨/其國所)
(有一以輕/者為之)曰某國蕃臣某敢獻壌奠侍中升奏又侍中
承㫖曰朕其受之侍中降于蕃主東北西向稱有制蕃
主再拜宣制訖蕃主又再拜訖以贄授侍中侍中以贄
授所司又所司受其餘幣俱以東舍人承㫖奉勅蕃國
諸官等坐蕃國諸官俱再拜通事舍人引蕃主又通事舍人
引蕃國諸官應升殿者詣西階蕃主初行樂作至階樂止通
事舍人各引升立于座後初蕃國諸官詣西階其不升
殿者通事舍人分引立于廊下席後立定殿上典儀唱
就坐階下賛者承傳蕃主以下皆就位俛伏坐太樂令
引歌者及琴瑟至階脫履於下升就坐位其笙管者就
階間北面立尚食奉御進酒至階殿上典儀唱酒至興
階下賛者承傳蕃主以下皆俛伏興立坐後殿中監到
階省酒尚食奉御奉酒進皇帝舉酒良醖令又行酒殿
上典儀唱再拜階下賛者承傳蕃主以下皆再拜搢笏
受觶殿上典儀唱就坐階下賛者承傳蕃主以下皆就
坐俛伏坐飲皇帝初舉酒登歌作昭和三終尚食奉御
進受虚觶奠于坫登歌訖降復位觴行三周尚食奉御
進御食食升于階殿上典儀唱食至興階下贊者承傳
蕃主以下皆執笏俛伏興立座後殿中監到階省案尚食
奉御品嘗食訖以次進置御前太官令又行蕃主以下食
案設訖殿上典儀唱就坐階下贊者承傳蕃主以下皆就
坐俯伏坐皇帝乃飯休和之樂作蕃主以下皆飯御食畢
樂止蕃主以下食訖尚食太官俱徹案又行酒遂設庶羞
二舞以次入作若賜酒舍人前承㫖詣受賜者前䝉賜者
執笏俛伏起立坐後舍人稱賜酒䝉賜者再拜酒至蒙賜
者搢笏受觶就席俛伏飲卒觶俯伏起立授虚觶又再拜
就席俛伏坐會畢通事舍人贊蕃主興蕃主以下皆俛伏
興立座後通事舍人引降樂作復懸南位樂止其廊下者
通事舍人引復懸南位立定典儀曰再拜贊者承傳蕃主
以下皆再拜若有筐篚舍人前承㫖降宣勅蕃主以下皆
再拜太府帥其屬以衣物以次授之訖蕃主以下又再拜
通事舍人引出樂作出門樂止侍中前跪奏稱侍中臣某
言禮畢俛伏興還侍位皇帝興太樂令令撞𬎼賓之鐘左
五鐘皆應奏太和之樂鼓吹振作皇帝降坐乗輿入自
東房侍衛警蹕如常儀侍臣従至閤樂止
　　　　皇帝宴蕃國使
前一日尚舍奉御設御幄于殿之北壁南向太官令具
饌守宫設使者次太樂令展宫懸于殿庭設舉麾位于
上下並如常儀(若大蕃中使小蕃大使等/以下則不設樂及黄麾仗)其日尚舍奉
御鋪使者牀于御座西南設不升殿者座席于西廂下
俱東面北上典儀設使者位于懸南重行北向東上設
典儀賛者位于懸之東北如常儀諸衞各勒所部列黄
麾半仗屯門及陳于殿庭太樂令帥工人二舞入就位
所司迎引使者至承天門外通事舍人引就次所司入
奏鈒㦸近仗入陳如常典儀帥賛者先入就位侍中版奏
請中嚴諸侍衞之官各服其器服詣閤蕃使以下服其
國服出次通事舍人引立于閤外西廂東面從者立于
使者之後重行東面北上侍中版奏外辦皇帝服通天
冠絳鈔袍(不設樂者/則常服)乘輿以出曲直華盖侍衞警蹕如
常儀皇帝將出仗動太樂令令撞黄鐘之鐘右五鐘皆
應協律郎舉麾鼓柷奏太和之樂(凡樂皆協律郎舉麾/工鼔柷而後作偃麾)
(戛敔而/後止)皇帝出自西房即御座西向坐符寳郎奉寳置
于御座侍衞如常儀樂止典儀一人升立于東階上賛
者二人立于階下俱西面典儀引使者以下入就懸南
位使者初入門作舒和之樂至位樂止立定典儀曰再
拜賛者承傳使者以下皆再拜舍人前承㫖降勅使者
升坐使者以下皆再拜通事舍人引應升殿者詣西階
樂止如常通事舍人引立于座後其不升殿者分引詣
廊下席後上下立定殿上典儀唱就座階下賛者承傳
上下諸客各就座俛伏坐酒至階殿上典儀唱酒至興
階下賛者承傳上下諸客皆俛伏興立座後太官令行
酒殿上典儀唱再拜階下賛者承傳上下諸客皆再拜
搢笏受觶殿上典儀唱就坐階下賛者承傳蕃使以下
諸客皆就坐俛伏坐飲觴行三周食升階殿上典儀唱
食至興階下賛者承傳上下諸客皆執笏俛伏興立座
後太官令行諸客案設食訖殿上典儀唱就坐階下賛
者承傳上下諸客皆就坐俛伏坐上下諸客皆飯諸客
食訖太官令俱徹案又行酒遂設庶羞二舞以次入作若賜
酒舍人前承㫖詣受賜者前䝉賜者執笏俛伏起立座後舍
人稱賜酒蒙賜者再拜搢笏受觶就席俛伏飲卒觶俛伏興立
授虚觯又再拜就席俛伏坐㑹畢通事舍人賛使者興
上下諸客皆俛伏興立座後通事舍人引使者降樂作
復懸南位樂止其廊下者分引復位立定典儀曰再拜
賛者承傳使者以下皆再拜若有筐篚舍人前承㫖降
宣勅使者以下又皆再拜太府帥其屬以次授之訖使
者以下又再拜通事舍人引出樂作出門樂止侍中前
跪稱侍中臣某言禮畢俛伏興還侍位皇帝興太樂令
令撞蕤賔之鐘左五鐘皆應奏太和之樂皇帝降坐乗
輿入自東房侍衛警蹕如常儀侍臣従至閤樂止
　
　大唐開元禮卷八十
欽定四庫全書
　大唐開元禮卷八十一　　唐　蕭嵩等　撰
　　軍禮
　　　皇帝親征類於上帝　纂嚴
　　　齋戒　　　　　　　陳設
　　　鑾駕出宫　　　　　薦玉帛
　　　進熟　　　　　　　　鑾駕還宫
　　　　纂嚴
纂嚴前一日本司承制宣攝内外諸司各隨職備辦尚
舍奉御施御幄坐于太極殿北壁下南向如常守宫設
羣官文武次于東西朝堂如常儀典儀設羣官位于殿
庭文東武西每等異位重行北向相對為首乘黄令陳
革輅及玉輅以下及車旗之屬如常未明一刻開諸宫
門諸衛勒所部列黄麾仗于門及陳于殿庭如常儀其
日平明留従之官悉集朝堂次侍臣服平巾幘袴褶其將
帥等及從行之官亦平巾幘袴褶留守之官公服上水
五刻侍中版奏請中嚴鈒㦸近仗以次列于殿庭上水
三刻通事舍人引羣官以次就位諸侍臣俱詣閤奉迎
侍中版奏外辦皇帝服武弁之服御馬以出曲直華盖侍
衞警蹕如常即御坐南向坐典儀唱再拜羣官在位者
皆再拜訖中書令承㫖勅百寮訖通事舍人以次引羣
官出侍臣跪奏禮畢俛伏興皇帝降坐御馬入自東房
侍臣從至閤如常禮
　　　　齋戒
將告有司卜日如别儀前一日皇帝清齋于太極殿諸
預告之官清齋于告所侍從之官應從升者及羣官客
使等各于本司及公館諸軍將各于正寢俱清齋一宿
(若在營者/齋于軍幕)晡後一刻諸衞令其屬各以其方器服守衞
壝門與太樂工人俱清齋一宿
　　　　陳設
前告三日尚舍直長施大次於外壝東門之内道北南
向尚舍奉御鋪御坐守宫設文武侍臣次于大次之後
文官在左武官在右俱南向又設告官及從駕羣官次各
於常所設軍將次於外壝南門之外道東西向以北為上
設陳饌幔於内壝東門之外道南北向前二日太樂令設
宫懸之樂於壇南設登歌及舉麾位於壇上並如常儀右
校掃除壇之内外郊社令積柴於燎壇方一丈髙一丈二
尺開上南出户方四尺前一日奉禮設御位於壇之東南
西向設望燎位於柴壇之北南向設告官及從駕羣官版
位於内外如常儀設軍將位于懸南每等異位重行北靣
以西為上設軍將門外位於南壇之外道東每等異位重
行西向北上郊社令帥府史與齋郎以尊坫罍洗篚羃入
設於位並如常儀執樽罍篚羃者各位於樽罍篚羃之後
告日未明十五刻太官令帥宰人烹牲於厨(牲二一正/座一配座)未
明四刻太史令郊社令各服其服升設昊天上帝神坐於
壇上北方南向席以藁秸設神坐於坐首
　　　　鑾駕出宫
皇帝武弁乗革輅備大駕及嚴鼔時刻奏請進發内外器
服皆如常儀前後備六軍(諸軍鼓嚴/一准大駕)
　　　　薦玉帛
其日未明二刻諸告官各服其服郊社令良醖令各帥
其屬入實樽罍及玉(天帝太樽二實以汎齊明水實/于上樽山罍二一實𤣥酒為上)
(一實清酒次/之玉幣以蒼)太祝以玉帛置於篚太官令帥進饌者
實籩豆簠簋等皆設於饌幔内未明一刻奉禮帥賛
者先入就位賛引引御史博士太祝以下及執事者入
行掃除如常儀訖各就位駕將至謁者賛引各引告官
以下及從告羣官客使先至者俱就門外位駕至大次
門外廽輅南向千牛將軍降立輅右侍中進當鑾駕前
跪奏稱侍中臣某言請降輅俛伏興還侍位皇帝降輅
之大次郊社令以祝版進署如常謁者賛引各引從駕
羣官就門外位太樂令帥工人以次入就位(其升壇者/皆脱履于)
(下降納/如常)謁者賛引各引告官及従告羣官客使諸将軍
次入就位皇帝停大次半刻頃太常博士引太常卿立
于大次門外當門北向侍中版奏外辦皇帝出次華盖
侍衞如常儀(侍中負寳/陪從如式)博士引太常卿太常卿引皇帝
(凡太常卿前導/皆博士先引)至内壝門外殿中監進鎮珪華盖仗衞
停于門近侍者從入如常皇帝至版位西向立(每立定/太常卿)
(與博士退/立于左)太常卿前奏請再拜退復位皇帝再拜奉禮
曰衆官再拜賛者承傳(凡奉禮有詞/賛者皆承傳)衆官在位者皆再
拜太常卿前奏有司謹具請行事退復位協律郎跪俛
伏舉麾(凡取物皆跪俛伏而取以興/奠物則奠訖俛伏而後興)鼔柷奏豫和之樂
以圜鐘為角太蔟為徵姑洗為羽樂六成偃麾戛敔樂
止(凡樂皆協律郎舉麾工鼔柷/而後作偃麾戛敔而後止)太常卿前奏請再拜退
復位皇帝再拜奉禮曰衆官再拜衆官在位者皆再拜
太祝取玉幣于篚立于樽所太常卿引皇帝太和之樂
作(皇帝每行皆/作太和之樂)皇帝詣壇升自南陛近侍者從升如常
儀皇帝升壇北向立樂止太祝以玉授侍中奉玉東向
進皇帝搢鎮珪(凡授物則搢鎮珪奠/訖執珪俛伏興受)受玉幣登歌作肅和
之樂以大吕之均太常卿引皇帝北面跪奠于昊天上帝
神坐俛伏興太常卿引皇帝少退北向立再拜訖登歌
止太常卿引皇帝樂作皇帝降自南陛還版位西向立樂止
　　　　進熟
皇帝既升奠玉帛太官令出帥進饌者奉饌陳於内壝東
門之外謁者引司徒出詣饌所司徒奉天帝之俎初皇帝既
至位樂止太官令引饌入俎初入門奏雍和之樂以黄鐘之
均(自後接神之樂/皆奏黄鐘之均)至陛樂止饌升自午陛太祝迎引于壇
上各設於神坐前(籩豆葢羃/徹之如式)謁者引司徒以下降自東陛復
位諸執事各還樽所太常卿引皇帝詣罍洗樂作皇帝至罍洗
樂止侍中跪取匜興沃水又侍中跪取盤興承水皇帝盥手黄
門侍郎跪取巾於篚興皇帝帨手訖黄門侍郎受巾跪奠於篚黄
門侍郎又取匏爵於篚興進皇帝受爵侍中酌罍水又侍中奉
盤承水皇帝洗爵黄門侍郎又授巾如初皇帝拭爵訖侍中
奠盤匜黄門侍郎受巾奠於篚皆如常太常卿引皇帝樂作
皇帝詣壇升自南陛訖樂止謁者引司徒升自東陛立於樽所
齋郎奉俎從升立於司徒之後太常卿引皇帝詣天帝酒樽所
執樽者舉羃侍中贊酌汎齊訖壽和之樂作(皇帝毎酌獻兩/飲福酒皆作壽)
(和之/樂)太常卿引皇帝進天帝神坐前北面跪奠爵俛伏興太常卿
引皇帝少退北向立樂止太祝持版進於神坐之右東面跪讀祝
文(祝文臨/時撰)訖興皇帝再拜初讀祝文訖樂作太祝進跪奠版於神
坐興還樽所皇帝拜訖樂止太常卿引皇帝進天帝神坐前北面
立樂作太祝以爵酌上樽福酒合置一爵一太祝持爵以授侍中
侍中受爵西向進皇帝再拜受爵跪祭酒啐酒奠爵俛伏興
諸祝各帥齋郎進俎太祝减神前胙肉如常太祝以俎授司徒奉
俎西向進皇帝受以授左右皇帝跪取爵遂飲卒爵侍中進
受爵以授太祝太祝受爵復於坫太常卿引皇帝樂作皇帝
降自南陛還版位西向立樂止謁者引司徒降復位皇帝既
降壇謁者引諸軍將詣壇東陛升立於天帝神坐前北向西
上初軍將升太祝帥齋郎以爵酌罍福酒進立於軍將之
西東面北上軍將俱再拜受爵跪祭酒啐酒奠爵興太祝
各帥齋郎進俎减神前胙肉以次授軍將受以授齋郎
軍將俱跪取爵遂飲卒爵太祝帥齋郎受爵復於坫
軍將俱興再拜謁者引軍將降復位諸祝各進跪徹豆
興還樽所(徹者籩豆各一/少移于故處)奉禮曰賜胙賛者唱衆官再
拜衆官在位者皆再拜(已飲福/者不拜)豫和之樂作太常卿前
奏稱請再拜退復位皇帝再拜奉禮曰衆官再拜衆官
在位者皆再拜樂一成止太常卿前奏請就望燎位太
常卿引皇帝樂作皇帝就望燎位南向立樂止于羣官
將拜太祝各執篚進神坐前取玉幣祝版齋郎以爼載
牲體稷黍飯及酒爵各由陛登壇南行經懸内當柴壇
南東行自南陛登柴壇以玉幣祝版饌物置于柴上户
内訖奉禮曰可燎東西面各六人以炬火燎半柴太常卿
前奏禮畢太常卿引皇帝還大次樂作皇帝出内壝門
殿中監前受鎮珪華盖侍衞如常儀皇帝入次樂止謁
者引告官及從駕羣官客使等與諸軍將以次出賛引
引御史太祝以下俱復執事位立定奉禮曰再拜御史
以下皆再拜賛引出工人二舞以次出其祝版燔于齋所
　　　　鑾駕還宫如郊社之儀
　大唐開元禮卷八十一
欽定四庫全書
　大唐開元禮卷八十二　　唐　蕭嵩等　撰
　　軍禮
　　　皇帝親征冝于太社　齋戒
　　　陳設　　　　　　　鑾駕出宫
　　　薦玉帛　　　　　　進熟
　　　鑾駕還宫
　　　　齋戒
將告有司卜日如前儀前一日皇帝清齋于太極殿凡
預告之官清齋于廟所近侍之官應從升者及羣官各
使等各于本司及公館諸軍將各于正寢清齋一宿(若/在)
(營者齋/于軍幕)諸衞令其屬晡後一刻各以其方器服守衞社
宫門與太樂工人俱清齋一宿
　　　　陳設
前告三日尚舍直長施大次于社宫西門之外道北南
向尚舍奉御鋪御坐守宫設文武侍臣次于大次之後文
官在左武官在右俱南向設告官及從駕羣官次各如
常儀設軍將次于社宫北門之外道西東向以北為上
前二日太樂令設宫懸之樂于壇北又設登歌及舉麾
位于壇上並如常儀右校清掃内外又為瘞埳二于樂
懸之北如常前一日奉禮設御位北門之内當社壇南向
設太祝等奉幣血位于埳北如常設告官及從駕羣官
版位于内外如常儀郊社令帥府史一人及齋郎以樽
坫罍洗篚羃入設皆如常儀執樽罍篚羃者各位于樽
罍篚羃之後告日未明十五刻太官令帥宰人烹牲于
厨(牲用黑牛二齋郎/以豆取牲血如常)未明四刻太史令郊社令各服其
服升設神席位如常
　　　　鑾駕出宫
皇帝服武弁乗革輅陳大駕鹵簿其嚴鼓時刻奏請進
發内外器服皆如常儀前後備六軍
　　　　奠玉幣
其日未明二刻諸告官各服其服郊社令良醖令各率
其屬入實樽罍及玉(太樽實以醴齊配坐之象尊實亦/如之其明水各實于上尊玉俱以)
(兩珪/有邸)太祝各以幣置于篚(幣隨牲色各/長一丈八尺)太官令帥進饌
者實諸籩豆簠簋等皆設于神厨未明三刻奉禮帥賛
者先入就位賛引引御史博士太祝諸執事者入行掃除如
常儀訖各就位鑾駕将至謁者賛引各引從駕羣官就門下
位太樂令帥工人次入就位(其升壇者皆脱履/于下降納如常)謁者賛引告官及
從告羣官客使入就位皇帝停大次半刻頃太常博士引
太常卿立于大次門外當門北向侍中版奏外辦皇帝出次
華盖侍衛如常儀博士引太常卿太常卿引皇帝(凡太常/卿前導)
(皆博士/先引)社宫北門外殿中監進鎮珪華盖仗衛停于門
外近侍者従入如常皇帝至版位南面立(每立太常卿/博士退立于)
(左/)太常卿前奏請再拜退復位皇帝再拜奉禮曰衆官
再拜賛者承傳(凡奉禮有詞/賛者皆承傳)衆官在位者皆再拜太常
卿前奏有司謹具請行事退復位協律郎跪俛伏舉麾
(凡取物者皆跪俛伏而/取以興奠訖則俛伏興)鼓柷奏順和之樂以函鐘之均
樂舞八成偃麾戛敔樂止(凡樂皆協律郎舉麾工鼓柷/而後作偃麾戛敔而後止)
太常卿前奏請再拜退復位皇帝再拜奉禮曰衆官再
拜衆官皆再拜諸祝俱取玉幣于篚各立于樽所太常
卿引皇帝太和之樂作(皇帝每行皆/作太和之樂)皇帝詣太社壇升
自北陛近侍者従升如常儀皇帝升壇南向立樂止太
祝加玉于幣以授侍中侍中奉玉幣西向進皇帝受玉
幣登歌作肅和之樂以應鐘之均太常卿引皇帝進南
面跪奠于太社神坐俛伏興太常卿引皇帝少退南面
再拜太常卿引皇帝立于東方西向又太祝以幣授侍
中侍中奉幣南面進皇帝受幣太常卿引皇帝進西向
跪奠于后土氏神坐前俛伏興太常卿引皇帝少退西
向再拜訖登歌止太常卿引皇帝降自北陛樂作太常
卿引皇帝詣太稷壇升奠玉幣于太稷氏后稷氏升降
皆如太社壇儀太常卿引皇帝降自北陛樂止皇帝還
版位南向立樂止
　　　　進熟
皇帝既升奠玉幣太官令出帥進饌者奉饌入陳于西
門之外司徒奉太社之俎初皇帝既至位樂止太官
令引饌入太社太稷之饌入自正門后土后稷之饌
入自左闥俎初入門雍和之樂作饌至陛樂止太社
太稷之饌升自北陛后土后稷之饌升自西陛諸祝
迎引于壇上各設于神坐前設訖謁者引司徒以下
降復位諸祝各還樽所太常卿引皇帝詣罍洗樂作
皇帝至罍洗樂止侍中跪取􁙐興沃水又侍中跪取
盤興承水皇帝盥手黄門侍郎跪取巾於篚興進帨
手訖黄門侍郎受巾跪奠于篚黄門侍郎又取爵于
篚興進皇帝皇帝受爵侍中酌罍水又侍中奉盤承
水皇帝洗爵黄門侍郎又授巾如初皇帝拭爵訖侍
中奠盤匜黄門侍郎受巾奠于篚皆如常太常卿引
皇帝樂作皇帝詣太社壇升自北陛樂止近侍官從
升如常謁者引司徒升自西陛立于樽所齋郎奉俎
從升立于司徒之後太常卿引皇帝詣太社酒樽所
執樽者舉羃侍中賛酌醴齊訖夀和之樂作(皇帝毎/酌獻及)
(飲福酒皆作/夀和之樂)太常卿引皇帝進太社神坐前南面跪奠
爵俛伏興太常卿引皇帝少退南向立樂止太祝持版
進于神坐之右西向跪讀祝文(其祝文臨時撰/告以親征意)訖興皇帝
再拜初讀祝文訖樂作太祝進跪奠版于神坐前興還
樽所皇帝拜訖樂止太常卿引皇帝詣后土氏酒樽所
執尊者舉羃侍中取爵于坫進皇帝受爵侍中賛酌醴
齊訖樂作太常卿引皇帝進后土氏神坐前西向跪奠
爵俛伏興太常卿引皇帝少退西向立樂止太祝持版
進于神坐之左南向跪讀祝文訖興皇帝再拜初讀祝
文訖樂作太祝進跪奠版于神坐興還樽所皇帝拜訖
樂止太常卿引皇帝進太社神坐前南向立樂作太祝
各以爵酌福酒合置一爵一太祝持爵以授侍中侍中
受爵東向以進皇帝再拜受爵跪祭酒啐酒奠爵俛伏
興諸祝各帥齋郎進爼太祝减太社神前胙肉太祝以
爼授司徒司徒奉爼東向進皇帝受以授左右皇帝跪
取爵遂飲卒爵侍中進受爵以授太祝太祝受爵復于坫
皇帝俛伏興再拜樂止太常卿引皇帝樂作皇帝降自北陛詣
罍洗樂止謁者引司徒従降皇帝至罍洗盥手洗爵侍中黄門
侍郎賛洗如常訖太常卿引皇帝樂作皇帝詣太稷壇升自北
陛樂止皇帝酌獻太稷后稷皆如太社后土之儀太常卿引皇
帝降自北陛樂作皇帝還版位南面立樂止謁者引司徒降復
位皇帝既降謁者引諸軍将升自西陛進立于太社神坐前南
面西上初軍将升諸太祝各帥齋郎以爵酌罍福酒進立于軍
将之東西面南上軍将俱再拜受爵跪祭酒啐酒奠爵興諸太
祝各帥齋郎進俎減神前胙肉以次授軍将受以授齋郎軍
将俱跪取爵遂飲卒爵太祝帥齋郎受爵復于坫軍将興俱
再拜謁者引軍将降復位登歌作諸祝俱進徹豆還樽所登
歌止(徹者豆籩各一/少移于故處)奉禮曰賜胙賛者唱衆官再拜衆官
皆再拜(已飲福受胙/者則不拜)樂作太常卿前奏稱請再拜退復位
皇帝再拜奉禮曰衆官再拜衆官皆再拜樂一成止太常
卿前奏請就望瘞位太常卿引皇帝樂作皇帝至望瘞位
南向立樂止于羣官将拜諸祝各執篚進神坐前取玉幣
齋郎以爼載牲體稷黍飯爵酒各由其陛降壇南行當
瘞埳西行諸祝以玉幣饌物置于埳訖奉禮曰可瘞埳
東西面各四人寘土半埳太常卿前奏禮畢太常卿引
皇帝還大次樂作皇帝出社宫門殿中監前受鎮珪華盖侍衛
如常儀皇帝入次樂止謁者賛引各引告官及從駕羣官
以次出賛引引御史以下俱復執事位立定奉禮曰再
拜御史以下皆再拜賛引引出工人以次出其祝版燔
於齋所
　　　　鑾駕還宫如常儀
　
　
　
　
　
　
　大唐開元禮卷八十二
欽定四庫全書
　大唐開元禮卷八十三　　唐　蕭嵩等　撰
　　軍禮
　　　皇帝親征告于太廟　齋戒
　　　陳設　　　　　　　鑾駕出宫
　　　晨祼　　　　　　　饋食
　　　鑾駕還宫　　　　　凱旋獻俘
　　　解嚴
　　　　齋戒
將告有司卜日如别儀前一日皇帝清齋於太極殿凡
預告之官清齋於廟所近侍之官應從升者及羣官客
使等各于本司及公館清齋一日諸軍將亦各于正寢
清齋一宿(若在營者/齋于軍幕)諸衞令其屬晡後一刻各以其方
器服守衞廟門與太樂工人俱清齋一宿
　　　　陳設
前告三日尚舍直長施大次于廟東門之外道北南向
尚舍奉御鋪御坐守宫設文武侍臣次于大次之後文
官在左武官在右俱南向設告官及從駕羣官次各如
常儀設軍將次于南門之外道東西向以北為上前二
日太樂令設宫懸之樂于廟庭設登歌及舉麾位于殿上並如
常儀右校清掃内外前一日奉御設御坐于東陛東南西向
告官及従駕羣官版位設于内外如常儀設軍将位于懸南
每等異位重行北面以西為上設軍將門外位於南門
之外道東每等異位重行西面北上設酒樽之位于堂
上前楹間各于室户之左北向春夏毎室雞彛一鳥彛一
犧尊二山罍二秋冬斚彛一黄彛一著樽二山罍二皆加
勺羃俱西上各有坫焉(以置/瓉爵)設罍洗篚羃於常所(篚實/以巾)
(爵珪/瓉)執樽罍篚羃者各位于樽罍篚羃之後太廟令整
拂神幄又帥府史齋郎以樽坫罍洗篚羃入設于位告
日未明十五刻太官令帥宰人以鸞刀割牲於厨(每室各/櫝一)
　　　　　鑾駕出宫如圜丘之儀
皇帝服武弁乘革輅前後備六軍嚴鼔並准大駕
　　　　　晨祼
其日未明三刻諸預告之官各服其服太廟令良醖令
各帥其屬入實樽罍(雞彛斚彛犧尊著尊之上尊皆實以/明水山罍之上尊實以𤣥酒鳥彜黄)
(彛實以鬰鬯犧尊著尊實/以醴齊山罍實以清酒)太官令帥進饌者實諸籩豆
簠簋等未明二刻奉禮帥賛者先入就位未明一刻賛引引
御史博士太廟令太祝宫闈令及令史當祝史執樽罍篚幕
者陛間北面西上立定奉禮曰再拜賛者承傳(凡奉禮/有詞賛)
(者皆/承傳)太廟令以下皆再拜升自東階入開埳室奉出九
室神主各置于坐如常儀訖引就位駕將至謁者賛引
各引告官以下通事舍人分引從告羣官諸方客使先
至者俱就門外位駕至大次門外廻輅南向千牛將軍
降立于輅右侍中進當鑾駕前跪奏稱侍中臣某言請
降輅俛伏興還侍位皇帝降輅乘輿之大次太廟令以祝版
進署如常儀謁者賛引各引告官及從駕羣官俱就門外
位協律郎太樂令帥工人次入就位(其升堂者皆脱履/于下降納如常)
謁者賛引各引告官通事舍人分引從告羣官客使諸
軍將等次入就位皇帝停大次半刻頃太常博士引太
常卿立大次當門北向侍中版奏外辦皇帝出次華盖侍
衞如常儀太常博士引太常卿太常卿引皇帝(凡太常/卿前導)
(皆博士/先引)至廟門外監中殿進鎮珪華盖仗衞停於門外
近侍者從入如常皇帝至版位西向立(每立定太常卿/博士退立于左)
太常卿前奏稱請再拜退還位皇帝再拜奉禮曰衆官再拜衆
官在位者皆再拜(其先拜/者不拜)太常卿前奏有司謹具請行事退復
位協律郎跪俛伏舉麾(凡取物者皆跪俛伏而取以/興奠物則奠訖俛伏而後興)鼔
柷奏永和之樂乃以黄鐘之均樂舞九成偃麾戛敔樂
止太常卿前奏稱請再拜退復位皇帝再拜奉禮曰衆
官再拜衆官在位者皆再拜太常卿引皇帝詣罍洗太
和之樂作皇帝至罍洗樂止侍中跪取匜興沃水又侍
中跪取盤興承水皇帝搢鎮珪(凡受物則搢鎮珪/奠訖執珪俛伏興)皇帝
盥手黄門侍郎跪取巾于篚興進皇帝帨手訖黄門侍
郎受巾跪奠于篚黄門侍郎又取瓉于篚進皇帝受瓉
侍中酌罍水又侍中奏盤皇帝洗瓉黄門侍郎又授巾
皆如前皇帝拭瓉訖侍中奠盤匜黄門侍郎受巾奠于篚皆
如常太常卿引皇帝樂作皇帝升自阼階樂止侍中中書令
以下及左右侍衛量人従升太常卿引皇帝詣獻祖尊彛所
執樽者舉羃侍中賛酌鬰酒訖登歌作肅和之樂以圜鐘之
均(自後登歌/皆歌圜鐘)太常卿引皇帝入詣獻祖神坐前北向跪以鬯
祼地奠之俛伏興太常卿引皇帝出户北向再拜訖太常卿
引皇帝詣懿祖尊彜所執樽者舉羃侍中取瓉于坫進皇帝
受瓉侍中賛酌鬰酒訖太常卿引皇帝入詣懿祖神坐前北
向跪以鬯祼地奠之俛伏興太常卿引皇帝出户北向再拜
訖太常卿引皇帝次祼太祖次祼代祖次祼髙祖次祼太宗
次祼髙宗次祼中宗次祼睿宗並如上儀訖登歌止太常卿
引皇帝樂作皇帝降自阼階至版位西向立樂止
　　　　饋食
皇帝既升祼太官令出帥進饌者奉饌陳于東門之外謁者
引司徒出詣饌所遂奉獻祖之俎初皇帝既至位樂止太官
令引饌入自正門俎初入門雍和之樂作以無射之均饌至
泰階樂止諸太祝迎引于階上各于神坐前設訖謁者引司
徒降復位諸太祝各還樽所太常卿引皇帝詣罍洗樂作皇
帝至罍洗樂止皇帝盥手洗爵侍中黄門侍郎賛洗皆如晨
祼之儀訖太常卿引皇帝樂作皇帝升自阼階訖樂止太常
卿引皇帝詣獻祖樽彜所執樽者舉羃侍中賛酌醴齊訖夀
和之樂作太常卿引皇帝入詣獻祖神坐前北向跪奠爵俛
伏興太常卿引皇帝出户北向立樂止太祝持版進于室户
外之右東向跪讀祝文(祝文臨時撰/告以親征意)訖興皇帝再拜又再拜
初讀祝文訖樂作太祝入奠版于神坐出還樽所皇帝拜訖
樂止太常卿引皇帝次詣懿祖太祖代祖髙祖太宗髙宗中
宗睿宗樽彜所酌獻跪讀祝文再拜皆如獻祖之儀(惟不/盥手)訖
太常卿引皇帝詣東序西向立樂作皇帝獻将畢謁者引司
徒升自東階立于前楹之間北面諸太祝各以爵酌上樽福
酒合置一爵一太祝持爵以授侍中侍中受爵北向進皇帝
再拜受爵跪祭酒啐酒奠爵俛伏興諸太祝各帥齋郎持俎
進太祝減神前胙肉又以籩取黍稷飯皆如常還樽所以黍
稷飯共置一籩以胙肉共置一俎上先以飯授司徒司徒
進皇帝受以授左右又以俎授司徒司徒奉進皇帝受以
授左右皇帝跪取爵遂飲卒爵侍中進受爵以授太祝太
祝受爵復于坫皇帝俛伏興再拜樂止太常卿引皇帝樂
作皇帝降自阼階還版位西向立樂止謁者引司徒降復
位皇帝既降謁者引諸軍将自東階進立于皇考睿宗大
聖真皇帝室户前北向西上初軍将升諸太祝各帥齋郎
以爵酌罍福酒進立于軍将之東西向北上軍将俱再拜
受爵跪祭酒啐酒奠爵興諸太祝各帥齋郎受爵復于坫
軍将興俱再拜謁者引軍将降復位登歌作諸祝各入室
徹豆出還樽所(徹者籩豆各一/少移于故處)奉禮曰賜胙賛者唱衆官
再拜衆官在位者皆再拜(已飲福/者不拜)樂作太常卿前奏稱請
再拜退復位皇帝再拜奉禮曰衆官再拜衆官在位者皆
再拜樂一成止太常卿前奏禮畢太常卿引皇帝還大次
樂作皇帝出門樂止殿中監前受鎮圭華盖侍衛如常
儀皇帝入次謁者賛引各引在位者以次出賛引引御
史太祝以下俱復執事位立定奉禮曰再拜御史以下
皆再拜賛引引出工人以次出太廟令太祝宫闈令納
神主如常儀其祝版燔于齋坊
　　　　鑾駕還宫
皇帝既還大次侍中版奏請解嚴(将士不得/輒離部位)皇帝仍武
弁乘革輅鼓吹振作奏請還宫如常儀
　　　　凱旋獻俘
凱旋告日陳俘馘于南門之外北面西上軍實陳于後
其告奠之禮皆與告禮同
　　　　解嚴
未解嚴前一日本司各隨職供辦尚舍奉御鋪御幄坐
于太極殿中楹之間南向如常守宫設文武百官次于
東西朝堂奉禮于東西朝堂設文武百官版位如初典
儀設位于殿庭文東武西皆重行北向相對為首設典
儀位于東階東南賛者二人在南差退乘黄令陳革輅
旌旗之屬于殿庭其日平明諸衞各勒所部屯門列仗
百官服袴褶督將服戎服皆集朝堂次晝漏上水五刻
侍中版奏請中嚴鈒㦸以次列于殿庭上水七刻典謁
引羣官以次入就位上水十刻應迎奉之官詣西閣奉
迎侍中版奏外辦皇帝服通天冠絳紗袍御輿以出曲
直華盖警蹕如常儀皇帝出自西方即御座侍臣夾侍
如常儀典儀稱再拜賛者承傳羣官皆再拜通事舍人
以次引羣官出侍中跪奏禮畢俛伏興還侍位皇帝降
坐御輿入自東房侍臣從至閤如常
　
　
　
　
　
　
　
　大唐開元禮卷八十三
欽定四庫全書
　大唐開元禮卷八十四　唐　　蕭嵩等　撰
　　軍禮
　　　皇帝親征禡於所至之地
　　　親征及廵狩郊祀有司軷於國門
　　　親征及廵狩登所過山川
　　　平蕩冦賊宣露布　　遣使勞軍將
　　　　皇帝親征禡於所至之地
將祭有司卜日如别儀前祭一日皇帝清齋于行宫凡
預祭之官清齋于祭所近侍之官與從祭羣官及諸軍
將皆于軍幕清齋一宿諸衞令其屬各以其方器服守
衞壝門亦清齋一宿尚舍直長施大次于外壝東門之
内道北南向尚舍奉御鋪御坐守宫設文武侍臣次于
大次之後文官在左武官在右俱南向設羣官次于東
門之外道南北向西上設諸軍將次于南壝之外道東
西向北上右校修除祭所又為瘞塪于神坐西北内壝
之外方深取足容物前一日奉禮設御位於神坐東南西向設
望瘞位于神座西南當瘞埳北向設祭官位於御位東南執事
者位於其後俱重行西向北上設御史位一位於神座西南東
向一位于神坐東南西向設奉禮位于祭官西南賛者二人
在南差退俱西向北上又設奉禮賛者位于瘞塪西南
設從祭羣官位于祭官之南俱重行西向北上設軍將
位于南廂重行北靣西上設門外位祭官以下皆于東
壝之外道南從祭羣官位于祭官之南俱重行北向西
上軍將位于南壝之外道東重行西向北上兵部侍郎
建二旗于南門之外(去門三/十歩)郊社令帥府史及齋郎以
樽坫罍洗篚羃入設于位犧樽二象樽二山罍二皆於神
坐東南俱北向西上(尊皆加勺羃/有坫以置爵)又設御洗于酒樽東
南諸將罍洗又于東南皆北向罍水在洗東篚在洗西
南肆(篚實以/巾爵)執樽罍篚羃者各于樽罍篚羃之後設幣
篚于酒樽之所祭日未明十五刻太官令預備特牲之
饌(牲以/犢)未明四刻郊社令奉熊席入設黄帝軒轅氏神坐
于壝内近北南向兵部侍郎置甲胄弓矢于坐側建稍
于坐後未明二刻郊社令良醖令各帥其屬入實樽罍
及幣(犧尊實以醴齊象尊實以盎齊山罍實以/清酒齊皆加明水酒加𤣥酒各實于上尊)太官令
帥進饌者先入就位賛者引御史太祝與執樽罍篚羃
者入當神座前重行北向西上立定奉禮曰再拜賛
者承傳(凡奉禮有詞/賛者皆承傳)御史以下皆再拜執樽罍者各就
位賛引引御史太祝行掃除訖引就位皇帝服武弁之
服詣祭所諸將與從祭之官皆戎服陪從如常駕將至
謁者引行事之官皆就東門外位駕至大次門外下馬
之大次太祝令以祝版進御署如常謁者賛引各引從
駕羣官及諸軍将俱就門外位謁者賛引各引祭官及從
祭羣官諸軍将等次入就位皇帝停大次半刻頃太常
博士引太常卿立于大次門外當門北向侍中版奏外
辦皇帝入門仗衞停于門外近侍者從入如常皇帝至
版位西向立(毎立定太常卿與/博士退立于左)太常卿前奏請再拜退復
位皇帝再拜奉禮曰衆官再拜衆官皆再拜太常卿前
奏有司謹具請行事退復位太祝跪取幣于篚興立于
樽所(凡取物者皆跪俛伏而取以/興奠物則奠訖俛伏而後興)太常卿引皇帝進神
坐前北向立太祝以幣授侍中侍中秦幣東向進皇帝受
幣太常卿引皇帝進北靣跪奠于神坐俛伏興太常卿
引皇帝少退北向再拜訖太常卿引皇帝還版位西
向立于衆官拜訖太官令出帥進饌者奉饌陳于
東門之外謁者引司徒出詣饌所司徒奉爼皇帝既復
位太官令引饌入太祝迎引設于神坐前施設訖謁者
引司徒以下還本位太祝還尊所太常卿引皇帝詣罍
洗侍中黄門侍郎賛洗授巾爵並如常儀謁者引司徒
進立于樽所齋郎奉爼立于司徒之後皇帝洗爵訖太
常卿引皇帝詣樽所執樽者舉羃侍中賛酌醴齊訖太
常卿引皇帝進帝軒轅氏神坐前北向跪奠爵俛伏興
太常卿引皇帝少退北向立太祝持版進于神坐之右
東靣跪讀祝文(祝文臨時/隨事撰)訖興皇帝再拜太祝進奠版
于神坐還樽所太祝以爵酌上樽福酒以授侍中侍中
受爵西向進皇帝再拜受爵跪祭酒啐酒奠爵俛伏興
太祝帥齋郎進爼太祝以俎減神前胙肉如常太祝以爼
授司徒司徒奉爼西向進皇帝受以授左右皇帝跪取
爵遂飲卒爵侍中進受爵以授太祝太祝受爵復于坫皇
帝俛伏興再拜訖太常卿引皇帝還版位西向立謁者
引司徒還本位謁者引上將詣罍洗盥手洗爵詣酒樽
所執樽者舉羃上将酌盎齊訖引詣神坐前北向跪奠爵
興少退北向再拜太祝以爵酌罍福酒進上將之右西
向立上將再拜受爵跪祭酒遂飲卒爵太祝受爵還樽
所上將興又再拜訖引還本位謁者又引次將詣罍洗
盥手洗爵終獻如亞獻之儀訖引次將還本位太祝進
徹豆還樽所(徹者籩豆各一/少移于故處)太常卿前奏稱請再拜退
復位皇帝再拜奉禮曰衆官再拜衆官在位者皆再拜
太常卿前奏請就望瘞位太常卿引皇帝就望瘞位北
向立奉禮賛者轉就瘞塪位于衆官將拜太祝執篚進
神坐前取幣北行當瘞塪西行至瘞塪太祝以幣置于
塪訖奉禮曰可瘞塪東西向各四人寘土半塪太常卿
前奏禮畢太常卿引皇帝還大次侍衛如式謁者賛引
各引祭官及從祭羣官與諸軍將以次出奉禮賛者退
復位御史太祝以下俱復執事位立定奉禮曰再拜御
史以下皆再拜賛引引出其祝版燔于祭所皇帝還行
宫如來儀若備六軍及嚴鼔作止如類告之禮
　　　　親征及廵狩郊祭有司軷於國門
車駕出日右校預於國門外委土為軷(軷謂為/山象也)又為瘞塪
于神坐西北方深取足容物太祝布神坐于軷前南向
太官令帥宰人刳羊郊社令之屬設尊罍篚羃于神坐之
左俱右向置幣于尊所駕將至太祝立于罍洗東南西
向祝史與執尊罍篚羃者俱就尊罍所立太祝再拜詣
樽所取幣進跪奠于神坐興還本位進饌者薦脯醢于
神坐前加羊于軷西首太祝詣罍洗盥手洗爵詣尊所
酌酒進跪奠于神坐興少退北向立讀祝文訖(祝文臨/時撰)
太祝再拜還本位少頃太祝帥齋郎奉幣酌酒饌物宰人
舉羊肆解之太祝并載埋于瘞寘之執尊者徹罍篚席
駕至權停太祝以爵酌酒授太僕卿太僕卿左執轡右
受酒祭兩軹及軏前(軹轂末/軏軾前)乃飲授爵轢軷而行
　　　　親征及巡狩告所過山川
前一日諸告官俱清齋于告所執事者預脩除告所又
為埋塪當神坐之南如常方深取足容物太官令備牢饌
(山鎮海瀆用太牢中山川用少牢/小山川用特牲若行速即用酒脯)告日郊社丞布神席
於告所近北南向設酒尊于神坐之左而右向設洗于酒
尊東南北向罍水在洗東篚在洗西南肆(篚實以/巾爵)執尊
罍篚羃者各立于尊罍篚羃之後奉禮設告官位於罍洗
東南西向執事者位于其後北上設奉禮位于告官西
南東向賛者二人在南少退所司實尊罍爼豆太祝實
幣篚齋郎取豆血(幣長一丈八/尺隨牲色用)奉禮帥賛者先入就位
執尊罍篚羃者次入就位謁者引告官以下次入就位
立定奉禮曰再拜賛者承傳告官以下皆再拜謁者進
告官之左白有司謹具請行事退復位奉禮曰再拜告
官以下皆再拜太祝以幣授告官告官受幣謁者引告官詣
神坐前北面跪奠幣俛伏興少退再拜告官復位太官
丞引饌入太祝迎引設于神坐前太官丞以下還本
位謁者引告官詣罍洗盥手洗爵訖謁者引告官詣酒
樽所執尊者舉羃告官酌酒訖跪進奠于神坐俛伏興少
退北靣立太祝持版進于神坐之右東向跪讀祝文(祝/文)
(臨時/撰)訖興告官再拜太祝進跪奠版于神坐俛伏興還
樽所太祝以爵酌福酒進告官之右西向立告官再拜
受爵跪祭酒啐酒奠爵俛伏興太祝帥齋郎進爼太祝
减胙如常太祝以爼授告官告官受以授齋郎告官跪取爵
遂飲卒爵太祝受爵還樽所告官俛伏興再拜訖引還
本位太祝進跪徹豆俛伏興還樽所奉禮曰再拜在位
者皆再拜(告官則/不拜)奉禮又曰再拜告官以下皆再拜謁
者進告官之左白請就望瘞位謁者引告官就望瘞位
北向立于告官將拜太祝以篚進神前取幣齋郎取豆
血並寘諸塪塪東西各二人寘土半塪謁者進告官之
右白禮畢遂引各官以出太祝與執尊罍者俱復執事
位立定奉禮曰再拜太祝以下皆再拜訖以次出其祝
版則燔于告所
　　　　平蕩冦賊宣露布
其日守宫量設羣官次露布至兵部侍郎奉以奏聞仍承
制集文武羣官客使于東朝堂羣官客使至俱就次各
服其服奉禮設羣官版位于東朝堂之前近南文東武
西重行北向相對為首又設客使之位如常儀設中書
令位于羣官之北南靣量時刻吏部兵部賛羣官客使
出次謁者賛引各引就位立定中書令受露布置于案
令史二人絳公服對舉之典謁引中書令舉案者從之
出就南靣位持案者立于中書令西南東靣立定持案
者進中書令前中書令取露布持案者退復位中書令
稱有制羣官客使皆再拜中書令宣露布訖羣官客使
又再拜皆舞蹈訖又再拜謁者引兵部尚書進中書令
前受露布退復位兵部侍郎前受之典謁引中書令入
謁者引羣官客使各還次
　　　　遣使勞軍將
前一日執事者預設使者次于營南門之外道右南向
使者至謁者引之次使者將到兵部預集大將以下于
南門之外列左右廂俱重行北靣相對為首使者出次
謁者引立于門西東靣持節者立于使者之北史二人
持制書案立于使者西南俱東靣立定大將北靣再拜
謁者引使者持節者前導入門而左持案者從之使者
立于羃前南靣持節者立于使者之東少南西向持案
者立于使者西南東靣又謁者引大將以下入立于使
者之南依左右廂俱重行北靣相對為首立定持節者
脫節衣持案者進使者前使者取制書持案者退復位
使者稱有制大將以下俱再拜宣詔訖大將以下又再
拜謁者引大將進使者前北靣受制書退復位持節者
加節衣謁者引使者持節者前導以出持案者從之俱
復門外位大將以制書授左右拜送使者于門外使者
還大將入初使者出諸将以下以次出若賜衣物使者
出次立于門外立定執事者以衣物立于案南俱東面
北上使者入衣物隨入初大将受制書復位執事以衣物
遍授之大將以下受訖又再拜
　
　
　
　
　
　
　
　
　
　
　
　大唐開元禮卷八十四
欽定四庫全書
　大唐開元禮卷八十五　　唐　蕭嵩等　撰
　　軍禮
　　　皇帝講武　　　　　皇帝田狩
　　　　皇帝講武
仲冬之月講武於都外前期十有一日所司奏請講武
兵部承詔遂命将帥簡軍士有司先芟莱除地為場方
一千二百步四出為和門又於其内墠地為步騎六軍
營域䖏所左右廂各為三軍皆上軍在北中軍次之下
軍在南東西相向中間相去三百步五十步立表一行
凡立五行表表間前後各相去五十步為三軍進止之
節又别墠地於北廂南向為車駕停觀之䖏前三日尚
舍奉御設大次及御座於其中如常儀前一日講武将
帥及士卒集於墠所禁諠譁依方色建旗為和門於都
墠之中及四角皆建五綵牙旌旗鼓甲仗威儀悉備於
墠所大将以下各有統帥如常式步軍大將甲胄乗馬
教騎大将亦乗馬教習士衆為戰陣之法凡教為陣少者
在前長者在後其還則長者在前少者在後長者持弓矢
短者持戈矛力者持旌旗勇者持鉦鼔刀楯為前行持矟
者次之弓箭者為後行将帥先教士衆使習見旌旗指麾
之蹤旗卧則跪旗舉則起金鼓動止之節聲鼓則進聲金
則止知刑罰之苦賞賜之利持五兵之便戰闘之備習串
跪起及行列險隘之路講武日未眀十刻軍士皆嚴備五
刻将士皆貫甲步軍各為直陣以相俟将軍依儀各依格
備物大将軍各依格䖏分軍中立旗鼓之下(凡六軍各鼓/十二鉦一大)
(角四並止于其/軍後表之下)鑾駕出宫如常式講日未明七刻搥一鼓
為一嚴(三嚴時節前一日侍/中奏裁出宫以剛日)侍中奏開宫殿門及城門未
眀五刻搥二鼓為再嚴侍中版奏請中嚴文武官應従者
俱先至文武官皆公服所司為小駕依圗陳設未眀二刻
搥三鼓為三嚴諸衛各督其隊與鈒㦸以次入陳於殿庭
諸侍衛之官各服其器服諸侍臣俱詣西階下奉迎(侍中/負璽)
(如/式)乗黄令進革輅于太極殿西階之前南向千牛将軍一
人執長刀立于輅前北向黄門侍郎一人在侍臣之前
賛者二人又在黄門之前侍中版奏外辦太僕卿奮衣
而升正立執轡皇帝升輅太僕卿立授綏升訖侍中中
書令以下夾侍如常黄門侍郎進當鑾駕前跪奏稱黄
門侍郎臣某言請鑾駕發引俛伏興退復位(凡黄門侍/郎奏請皆)
(進鑾駕前跪奏稱具/官臣某言訖俛伏興)鑾駕動稱警蹕黄門侍郎賛者
夾引以出千牛將軍夾輅而趨駕出承天門至侍臣上
馬所黄門侍郎奏稱請鑾駕權停勅侍臣上馬侍中前
承制退稱制曰可黄門侍郎退稱侍臣上馬賛者承傳
文武侍臣皆上馬諸侍衞之官各督其屬左右翊駕在
黄麾内賛者在供奉官人内侍臣上馬畢黄門侍郎奏
稱詣勅車右升侍中前承制退稱制曰可黄門侍郎退
復位千牛將軍升訖黄門侍郎奏稱請鑾駕發引退
復位鑾駕動稱警蹕如常鑾駕至墠所兵部尚書介胄
乘馬奉引至講武所入自都墠之北和門至兩步軍之
北當空南向黄門侍郎奏稱請降輅還侍位皇帝降輅
入大次而觀兵部尚書停于東廂西向立三仗小退以
通觀路領軍减小駕騎士立于都墠之四周侍臣依左
右廂立于大次之前東西靣北上文武九品以上皆公
服文東武西在侍臣之外十步所重行北上諸州使人
及蕃客先集于都墠北和門外東方南方立于道東西
方北方立於道西皆向輅而立以北為上駕至和
門奉禮曰再拜在位者皆再拜皇帝入次謁者引諸州
使人鴻臚引蕃客東方南方立于大次東北南向以西
為上西方北方立于大次西北南向以東為上若有觀
者立于都墠騎士仗外四周任意然後講武諸州使人
及蕃客立定吹大角三通中軍将各以鞞令鼓二軍俱
擊鼔三鼔有司偃旗步士皆跪二軍諸師果毅以上各
進于中軍大將旗鼔之下左廂中軍大將立于旗鼓之
東西靣諸軍将立于旗鼓之南北靣東上右廂中軍大
將立于旗鼓之西東靣諸軍將立于旗鼔之南北靣西
上以聽誓大將誓曰今行講武以教人戰進退左右一如
軍法用命有常賞不用命有常刑可不勉之誓訖左右
三軍各長史二人振鐸分循以警衆諸果毅各以誓詞
徧告其所部遂聲鼓有司舉旗士衆皆起騎徒皆
行及表撃鉦騎徒乃止又擊三鼔有司偃旗士衆皆跪
又擊鼔有司舉旗士衆皆起騎驟徒趨及表乃止整列立
定東軍一鼔舉青旗為直陣西軍亦鼓而舉白旗為方
陣以應之次南軍鼓而舉赤旗為銳陣北軍亦鼔而舉黒
旗為曲陣以應之次東軍一鼓而舉黄旗為圓陣西軍
亦鼔而舉青旗為直陣以應之次西軍鼓而舉白旗為
方陣東軍亦鼓而舉赤旗為銳陣以應之次東軍鼓而
舉黒旗為曲陣西軍亦鼔而舉黄旗為圓陣以應之凡
陣迭為客主先舉者為客後舉者為主從五行相勝之
法為陣應之每變陣二軍各選刀楯之士五十人挑戰
于兩軍之前第一第二挑戰迭為勇怯之狀第三挑戰
為敵均之勢第四第五挑戰為勝敗之形每將變陣先
鼓而為直陣然後變從餘陣之法五陣畢兩軍俱為直陣
又擊三鼓有司偃旗士衆皆跪又聲鼔舉旗士衆皆起
騎馳徒走左右軍俱至中表相擬擊而還每退至一行
表跪起如前遂復本列侍中跪奏請觀騎軍又侍中稱制曰
可侍中俛伏興二軍吹角撃鼓誓衆俱進及表而止皆如步軍
惟無跪起騎軍東西迭為主客為五變之陣皆如步軍之法每
陣各八騎挑戰於兩陣之間如步軍法五陣畢俱大撃鼓而前
盤馬相擬撃而罷遂振旅而還凡步騎二軍之士備則滿數省
則半之損益隨時惟不得減将帥凡相擬撃皆不得以刃相及
凡歩士逐退限過中表二十步而止不得過也騎士不在
此例(若因田狩則令講武軍士之外先期為圍觀訖乘/馬鼔行親禽如别禮狩訖乗輅振旅而還如常儀)
講武罷侍中跪奏稱侍中臣某言講武禮畢請還俛伏
興皇帝降御輿侍衛如常儀皇帝升輅太僕卿立授綏
升訖勅車右升千牛將軍升輅陪乘黄門侍郎奏稱請
鑾駕發引退復位鑾駕動稱警蹕如儀黄門侍郎賛者
夾引至侍臣上馬所黄門侍郎奏稱請鑾駕權停勅侍臣
上馬侍中前承制退稱制曰可黄門侍郎退稱侍臣上
馬賛者承傳文武侍臣皆上馬畢黄門侍郎奏稱請鑾
駕發引退復位鑾駕動鼔吹振作文武羣官皆從如來
儀(諸客使/便還舘)駕到承天門外至侍臣下馬所鑾駕權停文
武侍臣皆下馬千牛將軍降立于輅右訖鑾駕動千牛
將軍夾路而趨駕入太極門至横街北當東上閤廽輅南
向侍中進當鑾駕前跪奏稱侍中臣某言請降輅俛伏
興還侍位皇帝降輅御輿以入侍臣從至閤初文武羣
官至承天門外舍人承制勅羣官還皇帝既入侍中版
奏請解嚴叩鉦將士各還其所明日羣官奉㕘起居如
别禮
　　　　皇帝狩田
仲冬狩田之禮前期十日兵部徵衆庶修田法虞部量
地廣狹表所田之野前狩二日本司建旗于所田之後
隨地之宜前一日未明諸將各帥士徒集于旗下不得
喧譁質明麾旗後至者罰之兵部分申田令遂圍田其
兩翼之將皆建旗及夜布圍訖(若圍廣或先/期二日三日)圍闕其南
靣(且㩀南靣及/狩随地所向)駕出以剛日其發引次舍如常將至田
所皇帝鼔行入圍鼔吹令以鼔六十陳於皇帝東南西向
六十陳於皇帝西南東向皆乗馬(各備/蕭角)諸將皆鼔行赴圍乃
設驅逆之騎百有二十既設驅逆皇帝乘馬南向有司
斂大綏以從諸公王以下皆乘馬帯弓矢陳于駕前後
所司之屬又斂小綏以從乃驅獸出皇帝之前初一驅
過有司整飭弓矢以前再驅過本司奉進弓矢三驅
過皇帝乃從禽左而射之每驅必三跪以上皇帝發亢
大綏皇帝既發然後公王發公王發亢小綏諸公既發以次射之
訖驅逆之騎止然後百姓獵凡射獸自左而射之達於左腢為上
射達左耳本為中射達右耳本為次射左髀達於右䯚為下射
羣獸相從不盡殺已被射者不重射其靣不剪其毛其
出表者不逐之田將止虞部建旗于田内乃雷擊駕鼓
及諸將之鼔士徒譟呼諸得禽者獻於旗下致其左耳大獸
公之小獸私之其上著者以供宗廟次者以供賔客下
者以充庖厨乃命有司饁獸于四郊以獸告至于廟社
(其因講武以狩則/先設圍亦如之)
　
　
　
　
　
　
　
　
　
　
　
　
　
　
　大唐開元禮卷八十五
欽定四庫全書
　大唐開元禮卷八十六　　　　唐　蕭嵩等　撰
　　軍禮
　　　皇帝射於射宫　　　　　皇帝觀射於射宫
　　　　皇帝射於射宫
前一日太樂令設宫懸之樂鼓吹令設十二案於射殿之
庭以當月之調登歌各以其合東懸在東階東西面西懸
在西階西東面南北二懸各登歌廣開中央(廣開中央/羣射位)張
熊侯去殿九十步設乏於侯西十步北十歩(乏侯邊避/矢物以革)
(為之髙廣七尺先有/垜為之則不須更設)設五楅庭前少西(楅長七尺博三寸/厚一寸半龍首蛇)
(身所以/委矢)布侍射者位於西階前東西北上布司馬位於侍
射位之南東面布獲者位於乏東東面布侍射射位於殿
階下當御前少西横布南靣侍射者弓矢俟於西門外陳賞物於
東階下少東置罰豐於西階下少西(豐者所以承罰爵/形似豆大而卑)設罰尊於
西階西南北以堂深設篚於尊西南肆實爵加羃其日質明御
服武弁出樂作警蹕及文武侍衛皆如常儀文武官俱公服典
樂作及㑹並如元㑹之儀酒三遍侍中奏稱有司既具
請射又侍中前承制退稱制曰可王公以下皆降文官
立於東階下西面北上武官立西階下於射位之後東
面北上持鈒㦸隊羣立於兩邊千牛備身二人横奉御弓
及矢立於東階上西面執弓者在北設坫於執弓者之
前又置御决拾笥于其上(决今之射沓/拾今之射垾)獲者持旌自乏
南行當侯東行至侯負侯北靣立(負侯謂背侯向内立/令衆射者見侯與旌)
(垜有志/于中)侍射者出西門外取弓矢兩手奉弓搢乗矢于
帶(搢挿乗/矢四矢)入立于殿下射位西東靣司馬奉弓自西階
升當西楹前南靣揮弓命獲者去侯獲者以旌去侯西
行十歩北行至乏止司馬降自西階復位千牛郎将一
人奉决拾以笥千牛将軍奉弓又千牛郎将奉矢進立于
御榻東少南西面郎将跪奠笥於御榻前少東遂拂以巾
取决興賛設决訖千牛郎将又跪取拾興賛設拾訖以笥退
奠于坫上復位千牛將軍北靣張弓以袂順左右隈上
再下一(弓左右隈謂弓上靣下靣以/衣袂摩拭上靣再下靣一度)西靣左執弣右執
簫以進御訖退立于御榻東少後千牛郎將以巾拂矢
進十一供御皇帝欲射協律郎舉麾先奏鼓吹兩奏樂騶
虞五節御乃射第一矢與第六節相應第二矢與第七
節相應以至九節協律郎偃麾樂止千牛將軍以矢行
奏中曰獲下日留上日揚左日左方右日右方(留謂矢/短不及)
(侯揚謂矢過侯左/右謂矢偏不正)御射訖千牛將軍于御坐東西靣受
弓退付千牛于東階上千牛郎將以笥受决拾退奠于
坫上復位侍射者進升射席北靣立左旋東靣張弓南
靣挾矢協律郎舉麾乃作樂不作鼔吹奉樂貍首三節
然後發矢若侍射者多則齊發第一發與第四節相應第
二發與第五節相應以至七節協律郎偃麾樂止弓右
旋東面弛弓北靣立乃退復西階下位(其射人多少臨時/聴進止若九品以)
(上俱䝉賜射則六品以/下後日引射所司監之)司馬升自西階楹前南靣揮弓
命取矢司馬降復位取矢者以御矢付千牛郎将於東階下
侍射者矢加于楅北括侍射者釋弓于庭前北靣東上
所司奏請賞侍射中者罰不中者侍中稱制曰可所司
立楅之東西靣監唱取矢取矢者各唱中者姓名中者
立于東階下西靣北上不中者立于西階下東靣北上
俱再拜所司於東階下以陳賞物受訖退復西面位酌者於
罰尊西東面酌進北面跪奠於豐上退立於豐南少西不中
者進豐南北靣跪取豐上爵立飲卒爵跪奠豐下退復
東靣位酌者北靣跪取虚爵酌奠如初不中者以次進
飲皆如初飲訖典謁引王公以下及侍射者皆庭前北
靣相對為首再拜訖引出持鈒㦸隊復位御入奏樂警
蹕如常儀所司以弓矢出中門外付侍射者引出若御射
無侍射之人則不設楅不陳賞物不設罰尊若御燕逰
小射則常服不陳樂懸不行㑹禮王公以下事訖出無北
靣再拜之儀
　　　　皇帝觀射于射宫
前一日太樂令設宫懸之樂及登歌如親射之儀張麋
侯去殿九十步設之于侯西十步設第一楅于庭前少
西設第二楅于第一楅南二步以次五楅(楅所以承矢/楅皆龍首蛇)
(身長七尺博三/寸厚一寸半)陳賞物于東階下少東置罰豐于西階
下少西設罰尊于西階南北以堂深設篚于尊西肆實
爵加羃布王公以下釋弓矢席位于中門外左右俱北
上布三品以上㑹席㑹于殿上如常儀布四品五品㑹
席位于西階南在樂懸内東廂者西面北上西廂者東
靣北上(若殿上人少四/品五品亦升之)布六品以下㑹席位于東西樂
懸南俱北上(若四品五品升/殿則在懸内)布王公以下將射位于東
西階前俱北上布左右司射位于王公将射位前右者西
靣右者東靣俱北上布司馬位于右司射之南東面布
三品以上及左供奉官射席于御座東楹間少前又布
三品以下及右供奉官射席于御座西楹間少前(席各/横布)
(各容/六人)布四品以下射席于殿階下如殿上之儀布獲者
位於乏東東面取矢者在獲者之南俱東面(獲者謂㸔/矢踈宻者)置
左右司射各三人司馬二人其日質明王公以下俱公
服持弓矢分為左右引入至中門外位御服武弁服出
樂作警蹕如常儀(凡射先/行㑹禮)酒三遍所司奏請賜王公以下
射侍中前承詔退稱制曰可王公以下將射者皆降庭
前北靣相對為首再拜訖典謁引出復中門外位跪取
弓矢興兩手奉弓搢乗矢(搢挿乗/矢四矢)典謁引入復將射位
左右司射及司馬及獲者皆就位執罰尊者立于尊南
執篚者立于篚南皆北靣酌者立于尊東西靣獲者
持旌自乏南行十步當侯東行至侯負侯北靣立(負侯/謂背)
(侯内向立令衆射者見/侯與旌垜有志於中)左右司射各一人先導射皆
搢乗矢於帯以兩手奉弓左者從東階右者從西階
至階左者西靣右者東靣相顧立定俱升進各當席前
北面俱進升射席立定左廂者右旋西面張弓右廂者左旋
東面張弓俱南面挟一箇(挟謂置/矢于弓)司馬執弓自西階升當右
射之前左旋南靣揮弓命獲者去侯獲者持旌去侯西
行十步當乏北行至乏止乃射左司射一發右司射一
發更迭射訖左司射右旋西面弛弓右司射左旋東
面弛弓俱北面立定俱少退各從東西階降于階
下相向立定乃退復位左右司射各于王公位前北靣
次比王公從首六人引從東西階升如司射之儀至射
席相對為首北靣立左者右旋西靣張弓右者左旋東
靣張弓俱南靣挾一個所司奏請以射樂樂王公以下
(若兩畨射則每畨惟射/取中侯未須作樂相應)侍中前承制退稱制曰可通事舍
人承傳西向告太常卿太常卿於西懸内東面命樂正
曰奏樂門若一(言奏七節節/門踈數如一)司射自西階升當御前少
西東向誓曰無射獲無獵獲(不得射侯邊獲者又/不得獵過獲者之旁)射者
俱逡巡司射退降復位司射又自西階升誓曰不鼓不釋
(不與鼔節相應/雖中不釋筭)射者又逡巡司射退降復位協律郎舉
麾作狸首之樂奏樂至第三節訖左右俱一發使與第
四節相應左右又一發使與第五節相應以至第七節
射訖協律郎偃麾樂止左廂射者左旋西向弛弓右廂
射者右旋東靣弛弓俱北靣立少退從東西階降立于
階下相向北上立定乃退左右司射各以次取六人俱
升射如初與樂節相應如初射訖退降如初四品以下
射于殿下即射席升降及射與樂相應如殿上儀射訖
者三品以下及近侍之官釋弓于下升復㑹位四品以
下皆復㑹位坐其未射者皆立繼射如初射總訖司馬
自西階升殿揮弓命取矢取矢者上中下矢各一人持其不
中者矢亦使人持至庭前其第一矢跪加第一楅北括
其下以次加楅訖其取矢者各立楅南北靣王公已下
各降執弓庭前北靣立所司奏請賞射中者罰不中者
侍中前承制退稱制曰可所司立楅之西東靣監唱取
矢者各唱中者姓名中者立東階下西靣北上依射中
踈宻為序其不中者(謂四矢俱/不中侯者)立于西階下東靣北上
依品為序東西俱再拜所司東階下以次付賞物受訖
者退復西靣位(若賜多且置于位待御/入持出中門外付之)酌者于罰尊西東
靣酌進北靣跪奠豐上立于豐南少西不中者豐南北
靣横奠弓跪取爵立飲卒爵跪奠爵豐下取弓退復東
靣位酌者繼酌奠于豐不中者以次飲皆如初若更射
則取矢者以矢就東西靣位付射者付訖左右司射各
從首取王公以下六人升射如初始作樂與樂相應如
上儀其賞罰皆如初訖典謁者引中者及不中者及不
射者皆庭前北靣各依品相對再拜訖出復中門外位
持鈒㦸者復位御入樂作稱警蹕如常儀所司持矢出中
門外付射者訖引出若御不親觀射則不設樂懸王公
以下各執弓矢入庭前北靣拜訖通事舍人宣勅賜王
公以下食王公等皆再拜典謁引王公以下就東西廊
下食訖舍人又宣勅賜王公以下射王公以下在位者
皆再拜左右司射引王公以下射皆如御前之儀射訖王公
以下皆北靣相對立通事舍人宣勅云射中者依算賜
物不中者罰酒王公等皆再拜其受賞及罰皆如御前
之儀北靣再拜取矢訖引出
　
　
　
　
　大唐開元禮卷八十六
欽定四庫全書
　大唐開元禮卷八十七　　唐　蕭嵩等　撰
　　軍禮
　　　　制遣大將出征有司宜乎太社
將告有司卜日如别儀前一日告官致齋於社所守
宫設告官以下次各於常所設諸將次於社宫北門
之外道西東向以南為上右校清除内外又為瘞塪
二於南門之内壇西南如常奉禮設告官以下版位
如常儀設諸將位於北門之内當太社壇每等異位
重行南靣以東為上設諸將門外位於北門之外道
西每等異位重行東向以南為上郊社令帥其屬以
尊罍洗篚羃玉幣之篚入設皆如常式執尊罍篚
羃者各於尊罍篚羃之後告日未明十刻太官令
預具牢饌質明告官以下各服其服太史令郊社
令率其屬奉神席位升設如常郊社令良醖令之
屬入實尊罍玉幣(太尊實以醴齊配坐之象尊其/實亦如之凡尊皆三其𤣥酒各)
(實于上尊禮神之玉太社太稷俱/以兩珪有邸幣皆以𤣥一丈八尺)奉禮帥賛者先
入就位賛者引御史太祝以下入行掃除如常
儀訖引就位賛引引告官以下俱就門外位謁者
引告官賛引引執事者入就位立定奉禮曰再拜賛者
承傳(凡奉禮有詞/賛者皆承傳)告官以下皆再拜(其先拜/者不拜)太官出帥
進饌者奉饌陳于西門外初告官入謁者引諸將俱就
門外位告官入訖謁者引諸將入就位立定奉禮曰再
拜大將以下皆再拜謁者進告官之左白有司謹具請
行事還本位諸祝俱取玉幣于篚各立于尊所謁者引
告官詣太社壇升自北陛南靣立太祝取玉幣西向授
告官受玉幣進南靣跪奠于太社神坐俛伏興少退南
靣再拜訖謁者引告官立于東方西靣太祝以幣南
向授告官告官受幣進西向跪奠于后土氏神坐俛伏
興少退西向再拜訖謁者引告官降自北陛詣太稷壇
升奠幣如太社壇之儀訖謁者引還本位諸祝各還尊
所太官令引饌入太社稷之饌入自正門配坐之饌入
自左闥至陛各由其陛升諸祝迎引于壇上各設于神
坐前(籩豆盖羃/徹之如式)施設訖太官令以下降復位諸祝各還
尊所謁者引告官詣罍洗盥手洗爵訖謁者引告官詣
太社壇升自北陛詣太社酒尊所執尊者舉羃告官酌
醴齊訖謁者引告官遂進太社神坐前跪奠俛伏興少
退南靣立太祝持版進于神坐之右西靣讀祝文(祝文/臨時)
(撰/)訖興告官再拜太祝進跪奠版于神坐俛伏興還樽
所告官拜訖謁者引告官詣后土氏酒樽所取爵于坫
執樽者舉羃告官酌醴齊訖謁者引告官進后土氏神
坐前西靣跪奠爵俛伏興少退西向立太祝持版進于
神坐之左南靣跪讀祝文訖興告官再拜太祝進跪奠
版于神坐俛伏興還樽所告官拜訖謁者引告官進太
社神坐前南向立諸祝各以爵酌酒合置一爵一太祝
持爵進告官之右東向立告官再拜受爵跪祭酒啐酒
奠爵俛伏興太祝帥齋郎持爼進减神前胙肉共置一
爼太祝持爼進西向以授告官告官受以授齋郎告官
跪取爵遂飲卒爵太祝進受爵復于坫告官俛伏興再
拜訖謁者引告官降自北陛詣罍洗盥手洗爵訖謁者
引告官詣太稷壇北陛升獻如太社壇之儀訖引告官
降復位初告官詣太稷壇謁者引諸將詣太社壇升
自西陛進立于太社神坐前南靣東上初諸將升諸祝
帥齋郎以爵酌福酒進諸將之東西靣立諸將皆再拜
受爵跪祭酒啐酒奠爵俛伏興諸祝帥齋郎進爼减神
前胙肉以次授諸將受以授齋郎諸將俱跪取爵遂飲
卒爵太祝帥齋郎受爵復于坫諸將俛伏興再拜訖謁
者引諸將各降詣太稷壇飲福受胙如太社壇之儀訖
引還本位奉禮曰再拜諸將以下皆再拜謁者引出初
諸將出諸祝各進跪徹豆俛伏興還樽所(徹者籩豆各/一少移于故)
(處/)奉禮曰賜胙賛者唱再拜在位者皆再拜(已飲福受/胙者不拜)
奉禮曰再拜告官以下皆再拜謁者進告官之左白請
就望瘞位謁者引告官就望瘞位南向立初告官將拜諸
祝各執篚進神坐前跪取玉幣齋郎又以爼載牲體稷
黍飯爵酒興各由其陛降壇詣瘞塪以玉帛饌物置于
塪訖奉禮曰可瘞埳東西各四人寘土半埳謁者進告
官之左白禮畢謁者引告官賛引執事者以次出賛引
引御史以下皆再拜賛引引出若凱旋惟陳俘馘及軍
實于北門之外南靣東上其告禮如上儀其祝版燔于
齋所
　
　
　
　
　
　
　
　
　
　大唐開元禮卷八十七
欽定四庫全書
　大唐開元禮卷八十八　　　唐　蕭嵩等　撰
　　軍禮
　　　制遣大將出征有司告于太廟
　　　制遣大將出征有司告于齊太公廟
　　　　制遣大將出征有司告于太廟
將告有司卜日如别儀前一日諸告官致齋于廟所衛
尉設告官以下次各于常所右校清掃内外奉禮設告
官版位于内外並如常儀設諸將位于廟庭横階之南
道東每等異位重行北向以西為上又設諸将門外位于南
門之外道東重行西向以北為上太廟令整拂神幄又帥
其屬以尊坫罍洗篚羃入設于神坐如常儀執樽罍篚
羃者各位于樽罍篚羃之後告日未明十刻太官預具
牢饌(其饌每室/用特牲一)未明三刻諸告官以下各服其服太廟
令良醖令入實樽罍及幣(每室犧尊二一實𤣥酒/為上一實醴齊次之)未明
二刻奉禮帥齋郎先入就位賛引引御史太祝以下再
拜入行掃除皆如常儀賛引引太廟令太祝宫闈令自
東階入開塪室奉出獻祖以下神主各置于坐皆如常
儀訖各引就位又賛引引告官次入就位立定奉禮曰
再拜告官以下皆再拜(其先拜/者不拜)太官令出帥進饌者奉
饌陳于東門外初告官等入謁者引諸將以下入就位
立定奉禮曰再拜諸將以下皆再拜謁者近告官之左
白有司謹具請行事還本位諸祝俱取幣于篚各立于
樽所謁者引告官升自東階詣獻祖廟室户前北靣立
太祝以幣東向授告官告官受幣進入室北靣跪奠于
神坐俛伏興出户北向再拜訖謁者引告官以次進奠
幣于懿祖以下如上儀訖謁者引還本位諸祝各還樽
所太官令引饌入自正門升自泰階諸祝迎引于階上
各設于神坐前(籩豆盖羃/徹之如式)設訖太官令以下降復位諸
祝各還樽所謁者引告官詣罍洗盥手洗爵執升東階
詣獻祖酒樽所執樽者舉羃告官酌醴齊訖謁者引告
官入詣獻祖神坐前北向跪奠爵俛伏興出户北向
立太祝持版進于室户外之右東向跪讀祝文(祝文臨/時撰)
訖興告官再拜訖又再拜太祝進跪奠版于神坐俛伏
興還樽所謁者引告官以次獻懿祖太祖代祖高祖太
宗高宗中宗睿宗皆如上儀遍獻訖謁者引告官詣東
序西向立諸祝各以爵酌福酒合置一爵太祝持爵進
告官之左北靣立告官再拜受爵跪祭酒啐酒奠爵俛
伏興諸祝各帥齋郎進爼减神前胙肉共置一爼太祝
持俎以授告官告官受以授齋郎告官跪取爵遂
飲卒爵太祝進受爵復于坫告官俛伏興再拜訖謁者
引告官降復位告官飲福將訖謁者引諸將升自東階
進當皇考睿宗大聖真皇帝廟室少户前北靣西上初
諸將升諸祝帥齋郎以爵酌福酒詣諸將之東西靣北
上諸將皆再拜受爵跪祭酒啐酒奠爵俛伏興諸祝帥
齋郎進爼减神前胙肉以次授諸将諸将受以授齋郎諸
將俱跪取爵遂飲卒爵太祝帥齋郎受爵復于坫諸將
俛伏興再拜訖謁者引諸將降復位奉禮曰再拜諸將
以下皆再拜謁者引出諸祝各進神坐前跪徹豆俛伏
興還樽所奉禮曰賜胙賛者唱再拜在位者俱再拜(已/飲)
(福受胙/者不拜)奉禮曰再拜告官以下皆再拜訖謁者進告官
之左白請就望瘞位謁者引告官就望瘞位西向立于
告官將拜諸祝俱執篚進神坐前跪取幣齋郎以爼載
牲體稷黍飯爵酒興降自東階詣瘞塪以幣饌物置于
塪訖奉禮曰可瘞塪東西靣各二人寘土半塪謁者進
告官之左白禮畢謁者引告官賛引引執事者以次出
賛引引御史以下俱復執事位立定奉禮曰再拜御史
以下皆再拜賛引引出太廟令宫闈令納神主如常儀
(祝版燔/于齋宫)若凱旋惟陳俘馘及軍實于南門之外北靣西
上其告禮如常儀
　　　　大將出征告齊太公廟
將告有司卜日如别儀前一日諸告官致齋于廟所衞
尉設次各于常所右校清掃内外奉禮設告官位于内
外並如常儀諸將位于廟庭道東北向西上設諸将位
于南門之外道東西向北上廟令整拂神坐又帥其屬以樽坫
罍洗篚羃入設皆如常儀執樽罍篚羃者各位于樽罍篚羃
之後告日未明十刻太官預具酒脯醢如常未明三刻諸告官
以下各服其服廟令良醖令之屬入實樽罍及幣(犠尊二一實/以𤣥酒一實)
(以醴/齊)未明二刻奉禮帥賛者先入就位賛引引廟令太祝等入
當階間北面西上立定奉禮曰再拜廟令以下皆再拜升自東
階入就位立定奉禮曰再拜告官以下皆再拜太官令出帥進
饌者奉饌陳于東門外謁者引諸将以下入就位立定奉禮曰
再拜諸將以下皆再拜謁者進告官之左白有司謹具
請行事還本位諸祝俱取幣于篚各立于樽所謁者引
告官升自東階詣太公神坐前北向立太祝以幣東向
授告官告官受幣進北靣跪奠于太公坐俛伏興少退
北向再拜訖謁者引告官當留侯坐前東向立又太祝
以幣北向授告官告官受幣謁者引告官東向跪奠于
留侯坐興少退東向再拜訖謁者引告官詣罍洗盥手
洗爵訖謁者引告官升自東階詣太公酒樽所執樽者
舉羃告官酌醴齊謁者引告官入詣太公神坐前北向
跪奠爵俛伏興少退北向立太祝持版進于太公神坐
之右東向跪讀祝文(祝文臨/時撰)訖興告官再拜太祝進跪
奠祝版于神坐俛伏興還樽所告官拜訖謁者引告官
詣留侯酒樽所取爵于坫執樽者舉羃告官酌醴齊訖
謁者引告官進留侯神坐前東向跪奠爵興少退東向
立太祝持版進于留侯神坐之左北向跪讀祝文興告
官再拜太祝跪奠版于留侯神坐興還樽所奉禮曰再
拜告官以下皆再拜謁者進告官之左白請就望瘞位
太祝跪取幣興詣瘞塪以幣置于塪訖奉禮曰可瘞塪
東西廂各二人寘土半塪謁者進告官之左白禮畢奉
禮帥賛者告官皆復位立定奉禮曰再拜告官以下皆
再拜訖以次出其祝版燔于齋坊
　
　
　大唐開元禮卷八十八
欽定四庫全書
　大唐開元禮卷八十九　　唐　　蕭嵩等　撰
　　軍禮
　　　祀馬祖　　　　　　　享先牧
　　　祭馬社　　　　　　祭馬歩
　　　　仲春祀馬祖
將祀有司卜日如别儀前祀三日諸預祀之官散齋二
日致齋一日(散齋于正寢/致齋于祀所)散齋理事如舊惟不弔喪問
疾不作樂不行刑罰不判署刑殺文書不預穢惡致齋
惟祀事得行其餘悉斷其祀官已齋而闕者通攝行事
前二日守宫設祀官次于東壝之外道南北向以西為
上設陳饌幔于内壝之外郊社令積柴于燎壇方五
尺髙五尺南出户太官令具特牲之饌其日未明二刻
太史郊社令升設馬祖神坐于壇上近北南向席以莞
設神位於坐首奉禮設獻官位于壇東南西向執事位于
獻官東南俱西向北上設奉禮位于獻官西南賛者二
人在南差退又設奉禮賛者位于燎壇東北俱西向北
上設望燎當柴壇之北南向設祀官以下門外位于東
壝之外道南每等異位重行北向以西為上郊社令設
酒樽于壇上東南隅北向設洗于壇東南北向罍水在
洗東篚在洗西南肆(篚實/巾爵)執樽罍篚羃者各位于樽罍
篚羃之後設幣篚于樽坫之所未明一刻太祝獻官以
下各服其服郊社與良醖之屬入實樽罍及幣質明謁
者引獻官以下俱就門外位奉禮帥賛者先入就位
賛引引太祝與執樽罍篚羃者入當壇南重行北靣以
西為上立定奉禮曰再拜賛者承傳(凡奉禮有詞/賛者皆承傳)太祝
以下皆再拜太祝與執樽者升自東階立于樽所執罍
洗篚羃者各就位謁者引獻官以下入就位立定奉禮
曰再拜在位者皆再拜謁者進獻官之左白有司謹具
請行事退復位太官令出詣饌所太祝跪取幣于篚興
立于樽所謁者引獻官詣神坐前北向立太祝奉幣東
向授獻官受幣進北靣跪奠于神坐俛伏興少退北向
再拜謁者引獻官還本位太官令引饌入升自南陛太
祝迎引于壇上設于神坐前設訖太官令以下降復位
太祝還樽所謁者引獻官詣罍洗盥手洗爵訖謁者引
獻官升自南陛詣酒樽所執樽者舉羃獻官酌醴齊謁
者引獻官進神坐前北向跪奠爵俛伏興少退北向立
太祝持版進于神坐之右東靣跪讀祝文曰維某年歳
次月朔日天子謹遣具官臣姓名告于馬祖天駟之神
爰以春季遊牝于牧祗薦制幣犧齊粢盛庶品明薦于
馬祖天駟之神尚享訖興獻官再拜太祝進跪奠版于
神坐俛伏興還樽所太祝以爵酌福酒進獻官之右西
向立獻官再拜受爵跪祭酒遂飲卒爵太祝進受爵復
于坫獻官俛伏興太祝帥齋郎進爼太祝减神前胙肉
興以授獻官受以授齋郎謁者引獻官降自南陛還本
位太祝進跪徹豆俛伏興還樽所(徹者籩豆各一/少移于故處)奉禮
曰再拜在位者皆再拜(已飲福受/胙者不拜)奉禮又曰再拜在位
者俱再拜謁者進獻官之左白請就望瘞位謁者引
獻官就望瘞位南向立奉禮又帥賛者退立于燎壇東
北位太祝進神坐前取制幣祝版爵酒又以爼載牲體
稷黍飯興降自南陛南行當柴壇東南行自南陛登柴
壇以幣酒祝版饌置柴上訖奉禮曰可燎東西面各二
人以炬燎火起以炬投壇上火半柴謁者進獻官之左
白禮畢遂引獻官以下出奉禮帥賛者還本位賛引引
太祝以下俱復執事位立定奉禮曰再拜太祝以下皆
再拜賛引引出
　　　　仲夏享先牧
將享有司筮日如别儀前享三日預享之官散齋二日
于正寢致齋一日于享所右校掃除壇之内外又為
瘞埳于壇之壬地方深取足容物衛尉設享官次于
東壝之外道南北向以西為上太官令具特牲之饌其
日未明二刻太史令郊社令設升先牧神坐于壇上近
北南向席以莞設神位于坐首奉禮設獻官位于壇東
南西向執事位于獻官東南俱西向北上設奉禮位于
獻官西南賛者二人在南差退俱西向北上又設奉禮
賛者位于瘞塪西南東靣南上設望燎位于壇之西南
北向設享官以下門外位于東壝之外道南每等異位
重行北向以西為上郊社令設酒樽于壇上東南隅北
向設洗于壇東南北向罍水在洗東篚在洗西南肆(篚/實)
(巾/爵)執樽罍篚羃者各位于樽罍篚羃之後設幣篚于尊
坫之所未明一刻享官以下各服其服郊社令太官令
與良醖之屬入實樽罍及幣質明謁者引獻官以下俱
就門外位奉禮帥賛者先入就位賛引引太祝與執樽罍
篚羃者入當壇南重行北靣以西為上立定奉禮曰再
拜賛者承傳(凡奉禮有詞/賛者皆承傳)太祝以下俱再拜祝與執事
者升自東陛立于樽所執樽罍篚羃者各就位謁者引
獻官以下入就位立定奉禮曰再拜在位者皆再拜謁
者進獻官之左白有司謹具請行事退復位太官令出
詣饌所太祝跪取幣于篚興立于尊所謁者引獻官詣
神坐前北向立太祝奉幣東向授獻官受幣進北靣跪
奠於神坐俛伏興少退北向再拜謁者引獻官還本位
太官令引饌入升自南陛太祝迎引於壇上設於神坐
前設訖太官令以下降復位祝還樽所謁者引獻官詣
罍洗盥手洗爵訖謁者引獻官升自南陛詣酒樽所執
樽者舉羃獻官酌酒謁者引獻官進先牧神坐前北向
跪奠爵俛伏興少退北向立太祝持版進神坐之右東
向跪讀祝文曰維某年歲次月朔日子嗣開元神武皇
帝遺具官臣姓名敢昭告於先牧之神惟神肇開牧養
厥利無窮式因頒馬爰以制幣犧齊粢盛庶品明薦於
先牧之神尚享訖興獻官再拜太祝進跪奠版於神坐
俛伏興還樽所太祝以爵酌福酒進獻官之右西向立
獻官再拜受爵跪祭酒遂飲卒爵祝進受爵復於坫獻
官俛伏興太祝帥齋郎進俎太祝减神前胙肉以授獻
官獻官受以授齋郎謁者引獻官降自南陛還本位太祝
進跪徹豆俛伏興還樽所(徹者籩豆各一/少移於故處)奉禮曰再拜
在位者皆再拜(已飲福受/胙者不拜)奉禮曰再拜在位者俱再拜
謁者進獻官之左白請就望瘞位謁者引獻官就望瘞
位北向立奉禮帥贊者又就瘞塪西南位太祝進神坐
前跪取幣爵酒又以俎載牲體稷黍飯興降自南陛北
行當瘞塪西行至塪以幣酒饌置於坎訖奉禮曰可瘞
東西面各二人寘土半塪謁者進獻官之左白禮畢遂
引獻官以下出奉禮帥贊者還本位贊引引太祝俱復
執事位立定奉禮曰再拜太祝以下皆再拜贊引引出
其祝版焚於齋坊
　　　　仲秋祭馬社
薦享之儀並與先牧同其祝文曰維某年歲次月朔日
子嗣開元神武皇帝遣具官姓名敢昭告於馬社之神
惟神肇教人乗用頼於今式因肆僕爰以制幣犧齊粢
盛庶品明薦於馬社之神尚饗
　　　　仲冬祭馬步
薦享之儀並與先牧同其祝文曰維某年歲次月朔日
開元神武皇帝謹遣具官姓名敢昭告於馬步之神惟
神為國所重在於閑牧神其屏兹㓙慝使無有害載因
獻校爰以制幣犧齊粢盛庶品明薦於馬步之神尚饗
　
　
　
　
　
　
　
　
　
　
　
　
　
　大唐開元禮卷八十九
欽定四庫全書
　大唐開元禮卷九十　　　　唐　蕭嵩等　撰
　　軍禮
　　　合朔伐鼓　　　　　合朔諸州伐鼔
　　　大儺　　　　　　　諸州縣儺
　　　　合朔伐鼔(二分二/至即否)
其日合朔前三刻郊社令及門僕各服赤幘絳衣守四
門令巡門監察鼔吹令平巾幘袴褶帥工人以方色麾
旒分置四門屋下龍蛇鼔随設于左東門者立于北塾
南靣南門者立于東塾西靣西門者立于南塾北靣北
門者立于西塾東靣(門側堂曰塾麾杠各長一/丈旒以方色各長八尺)隊正一
人著平巾幘袴褶執刀帥衞士五人執五兵立于鼔外矛
處東㦸在南斧鉞在西矟在北郊社令立攅于社壇四
隅以朱絲繩縈之太史官一人赤幘赤衣立于社壇北向
日觀變黄麾次之龍鼔一靣次之在北弓一張矢四鍭
次之諸工鼓静立候日有變史官曰祥有變工人齊
舉麾龍鼔齊發聲如雷史官稱止工人罷鼔其日廢務
百官守本司日有變皇帝素服避正殿百官以下府史
以上皆素服各于聽事之前重行每等異位向日立明
復而止
　　　　　合朔諸州伐鼔
其日見日有變則廢務所司置鼓于刺史聽事之前刺
史州官及九品以上俱素服立于鼓後重行每等異位
向日立刺史先撃鼔執事代之明復俱止
　　　　大儺
大儺之禮前一日所司奏聞選人年十二以上十六以
下為侲子著假靣衣赤布袴褶二十四人為一隊六人作
一行執事者十二人著赤幘褠衣執鞭工人二十二人其
一人方相氏著假靣黄金四目䝉熊皮𤣥衣朱裳右執
戈左執楯其一人為唱師著假面皮衣執捧鼓角各十合
為一隊隊别鼓吹令一人太卜令一人各監所部巫師二人
(令已下皆服/平巾幘袴褶)以逐惡鬼扵禁中有司預備每門雄雞及酒擬
于宫城正門皇城諸門磔禳設祭太祝一人齋郎三人
右校為瘞塪各于皇城中門外之右方深稱其事前一
日之夕儺者赴集所具其器服依次陳布以待事其日
未明諸衞依時勒所部屯門列仗近仗入陳于階下如
常儀鼓吹令帥儺者各集于宫門外内侍詣皇帝所御殿
前奏侲子備請逐疫訖出命寺伯六人分引儺者于長
樂門永安門以入至左右上閣鼓譟以進方相氏執戈
揚楯唱率唱侲子和曰甲作食􁈌胇胃食疫雄伯食魅騰簡
食不祥覽諸食咎伯竒食夢強梁祖明共食磔死寄生
委隨食觀錯斷食巨窮竒騰根共食蠱凡使一十二神
追惡鬼㓙赫汝軀拉汝幹節解汝肌肉抽汝肺腸汝不急
去後者為糧周呼訖前後鼔譟而出諸隊各趨順天門
以出分詣諸城門出郭而止儺者将出祝布神席當
中門南向出訖宰手齋郎疈牲匈磔之神席之西藉以
席北首齋郎酌酒太祝受奠之祝史持版于坐右跪讀
祝文曰維某年歳次月朔日天子遣太祝臣姓名敢昭
告于太隂之神𤣥冬已謝青陽馭節惟神屏除㓙厲俾
無後艱謹以清酌敬薦扵太隂之神尚享訖興奠版於席乃
舉牲并酒瘞於埳訖退其内寺伯導引出順天門外止
　　　　諸州縣儺
方相四人俱執戈楯唱率四人(戈今以小㦸方相唱/率俱以雜職充之)侲
子(都督及上州六十人中下州四十人/縣皆二十人其方相唱率縣皆二人)取人年十五以
下十三以上雜職八人四人執鼔四人執鞭前一日之
夕所司帥領宿于州府門外(其縣門/亦如之)未辨色所司白刺
史請引儺者入(其縣令則所/司白縣令)將辨色宦者二人出門各
執青麾引儺者入(無宦者外/人引導)于是儺者擊鼔俱譟呼鼔
鞭擊戈揚楯而入唱率唱侲子和曰甲作食􁈌胇胃食
疫雄伯食魅騰簡食不祥覽諸食咎伯竒食夢強梁祖
明共食􁋃死寄生委隨食觀錯斷食巨窮竒騰根共食
蠱凡使一十二神逐惡鬼凶赫汝軀拉汝幹節解汝肌肉
抽汝肝腸汝不急去後者為糧宦者引之遍索諸室及
門巷訖宦者引出中門所司接引出仍鼓譟而出出大
門外分為四部各趣城四門出郭而止初儺者入祝
五人各帥執事者以酒脯各詣州門及城四門(其縣門/亦准此)
儺者出便酌酒奠脯于門右禳祝而止乃舉酒脯埋于
西南(酒以爵/脯以籩)其祝文曰維某年歳次月朔日祝姓名敢
昭告于太隂之神寒往暑來隂陽之恒度惟神無泆其
道以屏􁈌厲謹以酒脯之奠敬薦于神尚饗
　
　
　
　
　
　
　
　
　
　大唐開元禮卷九十
欽定四庫全書
　大唐開元禮卷九十一　　唐　蕭嵩等　撰
　　嘉禮
　　　皇帝加元服上　　　卜日
　　　告圜丘　　　　　　告方澤
　　　告宗廟　　　　　　　臨軒行事
　　　謁見太后
　　　　卜日
皇帝將加元服有司卜日如别儀
　　　　告圜丘
前一日諸告官清齋於告所諸衞各帥其屬晡後一刻
各以其方器服守衞壝門守宫設告官以下次各於常
所設陳饌於内壝東門之外道北南向右校掃除壇之内
外郊社令積柴於燎壇如常儀奉禮設版位於内外並
如常儀郊社令率其屬以樽坫罍洗篚羃入設皆如常
執樽罍篚羃者各位於樽罍篚羃之後太官令預饌酒
脯醢告日未明四刻太史令郊社令各服其服升設神
席如常未明二刻諸告官各服其服郊社令良醖令入
實樽罍及玉帛(太尊二一實以明水為上一實以汎齊/次之山罍二一實以𤣥酒為上一實以)
(清酒次之玉以四/珪有邸幣以蒼)未明一刻奉禮帥賛者先入就位賛
引引御史太祝以下入行掃除如常儀質明謁者引告
官以下俱就門外位奉禮帥賛者先入就位賛引引御
史以下就位謁者引告官賛引引執事者以次入就位
立定奉禮曰再拜賛者承傳(凡奉禮有詞/賛者皆承傳)告官以下皆
再拜謁者進告官之左白有司謹具請行事退復位奉
禮曰再拜在位者皆再拜初謁者白請行事太官令出
帥進饌者奉饌陳於東門之外初太官令出太祝跪取
玉幣於篚興立於樽所謁者引告官升自午陛北向立
太祝以玉幣東向授告官受玉幣進北面跪奠於昊天上
帝神坐俛伏興少退北向再拜謁者引降還本位太祝
還樽所太官令引饌入升自午陛太祝迎引於壇上設
於神坐前(籩豆盖羃/徹之如式)設訖太官令以下降自東陛復位
太祝還樽所謁者引告官詣罍洗盥手洗爵訖升自南
陛詣酒樽所執樽者舉羃告官酌汎齊謁者引告官詣
神坐前北靣跪奠爵俛伏興少退北靣立太祝持版進扵
神坐之右東靣跪讀祝文(祝文臨/時撰)訖興告官再拜太祝
進跪奠版於神坐興還樽所告官再拜訖太祝以爵酌
罍福酒一太祝持爵進告官之右西向立告官再拜受
爵跪祭酒遂飲卒爵太祝進受爵復於坫告官俛伏興
謁者引告官降復位太祝進跪徹豆俛伏興還樽所奉
禮曰再拜在位者皆再拜(告官/不拜)奉禮又曰再拜告官以
下皆再拜謁者進告官之左白請就望瘞位南向立於
衆官將拜太祝執篚進神坐取玉幣祝版降壇南行自
柴壇南陛升以玉幣祝版置於柴上户内奉禮曰可
燎東西靣各六人以炬燎火半柴謁者進告官之左白
禮畢謁者引告官賛引引執事者以次出御史太祝以
下俱復執事位立定奉禮曰再拜御史以下皆再拜賛
引引出
　　　　告方澤
前一日諸告官皆清齋於告所諸衞各帥其屬晡後一
刻各以其方器服守衞壝門守宫設告官以下次各於
常所設陳饌幔於内壝東門之外道北南向右校掃除
壇之内外又為埋塪於壇南外壝之内方深取足容物
北出陛奉禮設版位於内外並如常儀郊社令帥其屬
以樽坫罍洗篚羃入設皆如常執樽罍篚羃者各位於
樽罍篚羃之後太官令預饌酒脯醢告日未明四刻太
史令郊社令各服其服升設神席如常未明二刻諸告
官各服其服郊社令良醖令入實樽罍及玉(設太尊二/一實明水)
(為上一實醴齊次之山罍二一實𤣥酒為上/一實清酒次之玉以兩珪有邸幣以黄色)未明一刻
奉禮帥賛者先入就位賛引引御史太祝以下入行掃
除如常儀質明謁者引告官以下俱就位如常賛引引
御史以下入就位謁者引告官賛引引執事者次入就
位立定奉禮曰再拜賛者承傳(凡奉禮有詞/賛者皆承傳)告官以下
皆再拜謁者進告官之左白有司謹具請行事退復位
奉禮曰再拜在位者皆再拜初謁者請行事太官令出
帥進饌者奉饌陳於東門之外初太官令出太祝跪取玉幣
於篚興立於樽所謁者引告官詣壇升自南陛北向立
太祝以玉幣東向授告官謁者引告官進北靣跪奠於
神坐俛伏興少退北靣再拜謁者引降復位太祝還樽
所太官令引饌入升自南陛太祝迎引於壇上各設於
神坐前(籩豆盖羃/徹之如式)設訖太官令以下降自東陛復位太
祝還樽所謁者引告官詣罍洗盥手洗爵訖升自南陛
詣酒樽所執樽者舉羃告官酌醴齊謁者引告官詣皇
地祗神坐前北向跪奠爵俛伏興少退北向立太祝持
版進扵神坐右西向跪讀祝文(祝文臨/時撰)訖興告官再拜太
祝進跪奠版扵神坐還樽所告官再拜訖太祝以爵酌罍
福酒一太祝持爵進告官之右東向立告官再拜受爵
跪祭酒遂飲卒爵太祝進受爵復於坫告官俛伏興再
拜訖謁者引告官降復位太祝進跪徹豆俛伏興還樽
所奉禮曰再拜在位者皆再拜(告官/不拜)奉禮又曰再拜告
官以下皆再拜謁者進告官之左白請就望瘞位謁者
引告官就望瘞位西向立於告官將拜諸太祝各執篚
進神坐前跪取玉帛興降就瘞坎以玉幣置於坎訖奉
禮曰可瘞坎東西面各四人寘土半坎謁者進告官之
左白禮畢謁者引告官賛引引執事者以次出御史太祝
以下俱復執事位立定奉禮曰再拜御史以下皆再拜
賛引引出其祝版燔於齋所
　　　　告宗廟
前一日諸告官清齋於廟所諸衛各帥其屬晡後一刻
各以其方器服守衛廟門守宫設告官以下次各於常
所右校清掃内外又為瘞塪於北門之内道西方深取
足容物奉禮設版位扵内外並如常儀又設望瘞位於堂
之東北當瘞塪西向又設奉禮位於瘞塪東北南向賛
者二人在西少退太廟令整拂神幄又率其屬以樽坫
罍洗篚羃制幣之篚入設皆如常儀執樽罍篚羃者各
位於樽罍篚羃之後太官令預饌酒脯醢告日未明三
刻諸告官各服其服太官令良醖令帥屬入實樽罍及
幣(每室犧尊二一實明水為上一實醴齊次之山罍二/一實𤣥酒為上一實清酒次之幣以白各長一丈八)
(尺/)未明二刻奉禮帥賛者先入就位贊引引御史太祝以
下入行掃除訖各就位未明一刻賛引引太廟令太祝
以下宫闈令入當階間北面西向立定奉禮曰再拜賛
者承傳(凡奉禮有詞/賛者皆承傳)太廟令以下皆再拜升自東陛入
開塪室奉出太祖以下神主各置於座如常儀訖各就
位質明謁者引告官以下俱就門外位立定又引入就
位立定奉禮曰再拜告官以下皆再拜(其先拜/者不拜)謁者進
告官之左白有司謹具請行事退復位太官令出帥進
饌者奉饌陳於東門之外初太官令出諸太祝俱取幣
於篚各立於樽所謁者引告官升自東陛詣獻祖廟室
户前北面立太祝以幣東向授告官受幣進入北面跪
奠於神坐俛伏興出户北面立再拜謁者引告官以次
進奠幣於懿祖以下皆如上儀訖謁者引還本位諸太
祝各還樽所太官令引饌入自正門升自太階諸太祝
迎引於階上各設於神坐前(籩豆盖羃/徹之如式)設訖太官令以
下降復位諸太祝各還樽所謁者引告官詣罍洗盥手
洗爵訖升自東陛詣獻祖酒樽所執樽者舉羃告官酌
爵罍謁者引告官入詣獻祖神坐前北向奠爵俛伏興
出户北向立太祝持版進於室户外之右東面跪讀祝
文(祝文臨/時撰)訖興告官再拜太祝進跪奠版於神坐俛伏
興還樽所告官拜訖謁者引告官以次酌獻皆如獻祖
之儀(唯不/盥洗)遍獻訖謁者引告官詣東序西向立諸祝各
以爵酌罍福酒合置一爵一太祝持爵進告官之左北
向立告官再拜受爵跪祭酒遂飲卒爵太祝進受爵復
於坫告官俛伏興再拜謁者引告官降復位諸太祝各
入室跪徹豆俛伏興還樽所奉禮曰再拜在位者皆再
拜(告官/不拜)奉禮又曰再拜告官以下皆再拜謁者進告官
之左白請就望瘞位奉禮賛者轉就瘞塪東北位謁者
引告官就望瘞位西向立於告官將拜諸太祝各執篚
進神坐前跪取幣興降自太階詣瘞塪諸太祝以制
幣置於塪訖奉禮曰可瘞塪東西面各四人寘土半塪
謁者進告官之左白禮畢謁者引告官賛引引執事者
以次出初白禮畢奉禮賛者還本位御史太祝以下俱
復執事位立定奉禮曰再拜御史以下皆再拜賛引引
其祝版燔於齋所太廟令太祝宫闈令納神主如常儀
　　　　臨軒行事
先一日尚舍奉御設御冠席於太極殿中楹之間南向
莞筵紛純加藻席繢純加次席黼純守宫設羣官次於
朝堂太樂令展宫懸於殿庭並如常儀設協律郎舉麾
位於殿上西階之西東向一位於樂懸東南西向皷吹
令分置十二案於建皷之外乗黄令陳車輅尚輦奉御
陳輿輦如常儀典儀設文官一品以下五品以上位於
懸東六品以下於横街之南皆重行西面北上設武官
一品以下五品以上位於懸西六品以下於横街之南
當文官皆重行東面北上設朝集使位分方於文武官
當品之下設諸親位於四品五品之下(皇宗親在東/異姓親在西)設
蕃客位各分方於朝集使六品之南諸州使人分方於
朝集使九品之後又設太師太尉位於横街之南道東
北向西上又設典儀位於懸之東北賛者二人在南少
退俱西向奉禮設門外位於西朝堂皆如元日之儀其
日諸衛勒所部屯門列黄麾仗如常羣官依時刻集朝
堂俱就次各服其服通事舍人引就朝堂前位侍中版
奏請中嚴太樂令皷吹令帥工人入就位奉禮即設
罍洗於阼階東南罍在洗東加勺羃篚在洗西南肆實
巾加羃尚舍奉御設席於東房内近西又張帷於東序
外殿中監陳衮服於東房内席上東領𤣥衣纁裳十二
章(八章在衣日月星辰山龍華蟲火/宗彛四章在裳藻粉米黼黻)白紗中單黼領青
褾襈裾革𢃄玉鈎䚢大帶(青帶朱裡紕其外上以/朱下以綠鈎用組之)朱黻
三章(山龍/火)鹿盧玉具劍火珠鏢首白玉雙珮𤣥組大雙
綬六綵𤣥黄赤白縹縁純𤣥質長二丈四尺五寸首廣
一尺(小雙綬長二尺六寸色同大/綬而首半之間施三玉環)朱韈赤舄金飾繢纚(用/白)
(羅巾方六寸屬/帶於前兩幅)玉簮及櫛三物同箱在服北尚舍奉御設
莞筵一紛純加藻席繢純加次席黼純又在南尚食奉
御實醴樽扵東序外惟内坫在樽北實角觶柶各一加羃
饌陳扵樽西籩豆各十二俎三在籩豆之北設罍洗於樽
東罍在洗西加勺羃篚在洗東北肆實巾加羃執樽罍
籩豆及在庭罍篚者並絳公服立於其所衮冕垂白珠
十有二旒以組為纓色如其綬黈纊充耳玉導置於箱
太常博士一人立於西階下近西東面諸侍衛之官各
服其器服俱詣閤奉迎典儀帥賛者先入就位通事舍
人各引群官入就陪列位太常博士引太常卿升西階
立於西房外當户北向侍中版奏外辦皇帝著空頂黒
介幘雙童髻雙玉導絳紗袍以出侍衛警蹕如常儀皇
帝將出仗動太樂令令撞黄鐘之鐘右五鐘皆應協律郎
舉麾鼔柷奏太和之樂(凡樂皆協律郎舉麾工鼔柷/而後作偃麾戛敔而後止)皇
帝出自西房太常博士引太常卿太常卿引皇帝(每太/常卿)
(前導皆博/士先引)皇帝即御坐南向立樂止(太常卿與博士退/立於皇帝之左)
通事舍人引太師太尉入就位(凡太師太尉進/退皆舍人導引)太師初
入門舒和之樂作至位樂止典儀曰再拜賛者承傳群
官在位者皆再拜太師升自西階太師初行樂作至階
樂止太師升立於西階上東面太尉詣阼階下罍洗盥
手升自東階詣東房内取纚櫛箱進跪奠於御坐西端太
師詣御坐前跪奏稱請坐退復位皇帝坐太尉進當御
坐前少左跪脫空頂幘置於櫛箱櫛畢設纚興少西東
面立太師降盥初降樂作盥訖詣西階下樂止太師受
冕左執頂右執前升自西階進當皇帝前少左樂作太
師祝曰令月吉日始加元服壽考惟祺以介景福乃跪
冠興復西階上位太尉進皇帝前少左跪設簮結纓興
復位皇帝興太常卿引皇帝適東房殿中監進徹櫛纚
箱以退皇帝著衮服太常卿引皇帝出即席南向坐樂
止太尉詣序外帷内盥手洗觶酌醴加柶覆之面葉立扵
序内南面太師進受醴面柄進御坐前北面祝曰甘醴
唯厚嘉薦令芳承天之休壽考不忘訖跪進觶興降立
於西階下東面於將祝殿中監帥進饌者奉饌設於御
坐前皇帝左執觶右取脯擩於醢祭於籩豆之間太尉
取胏一以進皇帝皇帝奠觶於薦西受肺却左手執本
右手絶末以祭上左手嚌之授太尉太尉加於俎降立於
太師之南皇帝帨手(侍中一人/進帨巾)取觶以柶祭醴啐醴建
柶奠觶於薦東皇帝初受觶伏和之樂作奠觶訖樂止太
師太尉俱復横街南位太師初行樂作至位樂止典儀
唱再拜賛者承傳在位者皆再拜太師太尉出初行樂
作出門樂止侍中前跪奏禮畢皇帝興太樂令令撞𬎼
賔之鐘左五鐘皆應太和之樂作太常卿引皇帝皇帝
入自東房侍衛警蹕如來儀入訖樂止通事舍人引東
西面位者以次出
　　　　謁見太后
其日冠訖著通天冠服詣太后所御殿如常朝見之式
尚宫引就殿前北面再拜訖尚宫引出還宫如常
　
　大唐開元禮卷九十一
欽定四庫全書
　大唐開元禮卷九十二　　唐　蕭嵩等　撰
　　嘉禮
　　　皇帝加元服下　　　謁太廟
　　　㑹羣臣　　　　　　羣臣上禮
　　　　謁太廟
將謁太廟有司卜日如别儀前一日皇帝清齋於太極
殿太尉以下清齋於廟所近侍之官應從入廟者各於
本司清齋一宿諸衛令其屬晡後一刻各以其方器服
守衛廟門與太樂工人俱清齋一宿前三日尚舍直長
設大次於太廟南門之外道西東向尚舍奉御鋪御坐
守宫設文武侍臣次於大次之後文官在左武官在右
俱東向設太尉以下次於齋坊之内設三師次於侍臣
次之東西向前二日太樂令設宫懸之樂於廟庭東方
西方磬􁎛起北鐘􁎛次之南方北方磬􁎛起西鐘􁎛次
之設十二鎛鐘於編懸之間各依辰位樹路鼓於北懸
之内道之左右植建皷於四隅置柷敔於懸内柷在左
敔在右設歌鐘歌磬於廟堂之上前楹之間北向磬􁎛
在西鐘􁎛在東其匏竹者立於階間重行北向相對為
首(凡懸皆展/而編之)諸工人各於懸後東方西方以北為上南
方北方以西為上右校清掃内外前一日奉禮設御位
於樂懸之南道西北向設太尉以下及御史等位於内
外並如常儀設酒樽之位於廟堂上前楹間各於室户
之左北向每室雞彛一鳥彛一犧樽二山罍二皆加勺
羃皆西上各有坫焉(以置/瓉爵)設洗於東階東南北向罍水
在洗東篚在洗西南肆(篚實以珪/瓉巾爵也)執樽罍篚羃者各位
於樽罍篚羃之後太廟令整拂神幄又帥府史齋郎以
樽坫罍洗篚羃入設於位其日未明十五刻太官令帥
宰人以鸞刀割牲於厨謁日未明三刻太尉以下各服
其服太官令良醖令各帥其屬實樽罍(雞彛犧樽之上/樽皆實以明水)
(山罍之上樽實以𤣥酒鳥彛實以欝/鬯犧樽實以醴齊山罍實以清酒)太官令帥進饌者
實諸籩豆簠簋等未明二刻奉禮帥賛者先入就位賛
引引御史以下入行掃除如常儀訖各就位未明一刻
賛引引太廟令太祝宫闈令入自東門當階間重行北
面以西為上立定奉禮曰再拜賛者承傳(凡奉禮有詞/賛者皆承傳)
太廟令以下皆再拜升自東階入開塪室奉出獻祖以
下神主各置於坐如常儀訖各就位質明謁者引太尉
以下俱就門外位太樂令帥工人次就位(其升堂者皆/脱屨于階)
(下降納/如常)謁者引太尉以下賛引引執事者次入就位立
定奉禮曰再拜太尉以下皆再拜(其先拜/者不拜)謁者進太尉
之左白有司謹具請行事退復位協律郎跪俛伏舉麾興
(凡取物者皆跪俛伏而取以/興奠物則奠訖跪俛伏而興)皷柷奏永和之樂乃以黄
鐘為宫大吕為角太蔟為徵應鐘為羽樂九成(黄鐘三/奏大吕)
(太蔟應鐘/各再奏)偃麾戛敔樂止(凡樂皆協律舉麾工皷柷/而後作偃麾戛敔而後止)奉
禮曰再拜衆官在位者皆再拜謁者引太尉詣罍洗太
尉盥手洗瓉升自阼階詣獻祖尊彛所執樽者舉羃太
尉酌欝鬯訖登歌作肅和之樂乃以圜鐘之均(自後登/歌皆歌)
(圜/鐘)詣者引太尉入詣獻祖坐前北向跪以鬯祼地奠之
俛伏興謁者引出户北向再拜訖謁者引太尉詣懿祖
樽彛所執樽者舉羃太尉取瓉於坫醴欝鬯謁者引太
尉入詣懿祖神坐前北面跪以鬯祼地奠之如常儀俛
伏興謁者引太尉出户北向再拜謁者引太尉次祼太
祖次祼代祖次祼髙祖次祼太宗次祼髙宗次祼中宗
次祼睿宗皆如上儀訖登歌止謁者引太尉降復位初
太尉既升祼太官令帥進饌者奉饌陳於東門之外謁
者引司徒出詣饌所司徒奉獻祖之俎初太尉既至位
太官令引饌入自正門爼初入門雍和之樂作(自後酌獻/皆作雍和)
以無射之均(自後接神之樂/堂下皆奏無射)饌至階樂止饌升諸太祝
迎引於階上各設於神坐前(籩豆盖羃/徹之如式)設訖謁者引司
徒以下降復位諸祝各還樽所謁者引太尉詣罍洗盥
手洗爵訖升自阼階詣獻祖酒樽所執樽者舉羃太尉
酌醴齊訖樂作謁者引太尉入詣獻祖神坐前北面跪
奠爵俛伏興出户北向立樂止太祝持版進於室户外
之右東向跪讀祝文曰維某年歳次月朔日子孝曽孫
皇帝某(太祖以下/稱臣某)謹遣太尉封臣名敢昭告於獻祖宣
皇帝祖妣某氏敬遵恒典禮加元服以今吉辰祗見謹
以一元大武明粢薌合薌萁嘉蔬嘉薦醴齊尚饗訖興
太尉再拜初讀祝文訖樂作太祝進跪奠版於神坐俛
伏興還樽所太尉拜訖樂止謁者引太尉以次獻皆如
獻祖之儀(唯不/盥洗)遍獻訖謁者引太尉詣東序西向立諸
祝各以爵酌罍福酒合置一爵一太祝持爵進太尉之
左北向太尉再拜受爵跪祭酒啐酒奠爵興諸祝各帥
齋郎進俎减神前胙肉加於俎上又以籩取稷黍飯興
以胙肉共置一爼以飯共置一籩先以飯授太尉太尉
受以授齋郎又以胙肉授太尉太尉受以授齋郎太尉跪
取爵遂飲卒爵太祝進受爵復於坫太尉興再拜訖謁
者引太尉降復位賛引引御史太祝及執樽罍篚羃者
俱就執事位重行西面立以俟皇帝既謁廟出門太祝
等升復位訖登歌作雍和之樂諸祝各進入室徹豆還
樽所(徹者籩豆各一/少移於故處)登歌止奉禮曰賜胙賛者唱再拜
在位者皆再拜(太尉/不拜)樂作奉禮又曰再拜在位者皆再
拜樂一成止謁者進太尉之左白禮畢遂引太尉出賛
引引執事者以次出賛引引御史太祝以下俱復執事
位立定奉禮曰再拜御史以下皆再拜賛引引出工人
以次出其祝版燔於齋坊太尉令太祝宫闈令納神主
如常儀
　　　　親謁
前出宫三日本司宣攝内外各共其職前一日守宫設
羣臣五品以上次於東西朝堂如常謁日晝漏上水三
刻鑾駕出宫發引前七刻搥一皷為一嚴(三嚴時節前/一日左相奏)
(裁/)發引前五刻搥二皷為再嚴侍中版奏請中嚴奉禮
設羣官五品以上位於東西朝堂如常文武官五品以上
俱集朝堂就次各服其服所司依圖陳小駕鹵簿發引
前二刻搥三皷為三嚴諸衛之屬各督其隊與鈒㦸以
次入陳於殿庭謁者引文武羣官各就位諸侍衛之官
各服其器服侍中中書令以下俱詣閤奉迎(侍中奉/寳如式)乗
黄令進金輅於西閤外南向千牛將軍一人執長刀立
於輅前北向黄門侍郎一人在侍臣之前賛者二人又
在黄門侍郎之前侍中版奏外辦太僕令奮衣而升正
立執轡皇帝服衮乘輿以出警蹕侍衛如常儀千牛將
軍前執轡皇帝升輅太僕卿立授綏侍中中書令以下
夾侍如常黄門侍郎進當鑾駕前跪奏稱黄門侍郎臣
某言請鑾駕引發俛伏興退復位(凡黄門侍郎奏請皆/進鑾駕前跪奏稱具)
(官臣某言/訖俛伏興)鑾駕動又稱警蹕黄門侍郎與賛者夾引以
出千牛將軍夾路而趨駕出承天門至侍臣上馬所黄
門侍郎奏稱請鑾駕權停勅侍臣上馬侍中前承制退
稱制曰可黄門侍郎退稱侍臣上馬賛者承傳文武侍
臣皆上馬諸侍衛之官各督其屬左右翊駕在黄麾内
符寳郎奉六寳與殿中監後從侍中中書令以下夾侍
於路前賛者在供奉官人内侍臣上馬畢黄門侍郎奏
稱請勅車右升侍中前承制退稱制曰可黄門侍郎退
復位千牛將軍升訖黄門侍郎奏稱請鑾駕發引退復位
鑾駕動稱警蹕皷傳音如常不鳴皷吹不得諠譁駕過
通事舍人引文武羣官不從者退就次以俟謁廟駕至
大次逥輅東向千牛将軍降立扵輅右侍中進當鑾駕前跪
奏稱侍中臣某言請降輅俛伏興還侍位皇帝降路乘
輿之大次繖扇華盖侍衛如常儀通事舍人引三師各
就便坐各服其服出立於大次門外太常博士引太常
卿立於大次門外當門西向侍中版奏外辦皇帝出次
華盖侍衛如常儀(侍中負寳/陪從如式)博士引太常卿太常卿引
皇帝(凢太常卿前導/皆博士先引也)至廟門外殿中監進鎮珪皇帝執
鎮珪華盖仗衛停於門外三師迎侍者從入如常皇帝
初入太和之樂作至版位北向立樂止太常卿與博士
退立於左太常卿前奏稱請再拜皇帝再拜少頃太常
卿又奏稱請再拜皇帝又再拜訖太常博士引太常卿
太常卿引皇帝出還大次初行樂作出門樂止皇帝出
門殿中監前受鎮珪華盖侍衛如常儀皇帝還大次侍
中版奏請解嚴(將士不得/輒離部伍)皇帝停大次一刻頃搥一皷
為一嚴轉仗衛於還塗如來儀三刻頃搥二皷為再嚴
將士布隊仗侍中版奏請中嚴皇帝改著通天冠絳紗
袍五刻頃搥三皷為三嚴文武侍臣詣大次奉迎乘黄
令進金輅於大次門外東向千牛將軍立於輅右侍中
版奏外辦太僕卿升執轡皇帝乘輿出次警蹕侍衛如
常儀皇帝升輅太僕卿立授綏黄門侍郎奏稱請鑾駕
發引俛伏興退復位鑾駕動警蹕如常儀黄門侍郎賛
引夾引千牛將軍夾輅而趨至侍臣上馬所黄門侍郎
奏稱請鑾駕權停勅侍臣上馬侍中前承制退稱制曰
可黄門侍郎退稱侍臣上馬賛者承傳文武侍臣皆上
馬畢黄門侍郎奏稱請勅車右升侍中承前制退稱制
曰可黄門侍郎退復位千牛將軍升訖黄門侍郎奏稱
請鑾駕發引俛伏興退復位皷傳音鑾駕動皷吹振作
而還文武群官導從如來儀駕將至通事舍人引文武
群官進就位以近駕為上駕至侍臣下馬所鑾駕權停
文武侍臣皆下馬千牛將軍降立於輅右侍臣下馬訖
鑾駕動千牛將軍夾輅而趨駕至横街北當東上閤迴
路南向侍中進當鑾駕前跪奏稱侍中臣某言請降路
俛伏興還侍位皇帝降輅乘輿以入侍臣從至閤初皇
帝入承天門舍人承㫖勅羣官還皇帝既入閤侍中版
奏請解嚴叩鉦將士各還本所
　　　　㑹羣臣
皇帝見廟之明日㑹羣臣如元㑹之儀其上壽詞云具
官臣某言伏惟皇帝陛下吉辰元服禮偹樂和臣等不
勝大慶謹上千萬嵗壽
　　　　羣臣上禮
前一日守宫量設次於東朝堂如常儀其日應上禮之
官依時刻各集於次服朝服奉禮先設上禮之官位於
東朝堂之前近南文東武西重行北面相對為首又設
中書舍人位於吏部官之北南向設奉禮位於文官東
北賛者二人在南差退俱西向通事舍人引應上禮之
官就位立定令史二人對舉表案禮部郎中引就中書
舍人前取表授舍人訖引案退奉禮唱再拜贊者承傳
在位者皆再拜中書舍人奉表入進通事舍人引在位
者退
　
　
　
　
　
　
　
　
　
　
　
　
　大唐開元禮卷九十二
欽定四庫全書
　大唐開元禮卷九十三　　唐　蕭嵩等　撰
　　嘉禮
　　　納后上　　　　　　卜日
　　　告圜丘　　　　　　告方澤
　　　臨軒命使　　　　　納采
　　　問名　　　　　　　納吉
　　　納徵　　　　　　　告期
　　　告廟　　　　　　　册后
　　　　卜日
將納后有司卜日如别儀
　　　　告圜丘告方澤
與加元服之儀同(祝文臨/時撰)
　　　　臨軒命使
將行納采制命太尉為使者宗正卿為副使吏部承以
戒之(問名納吉納徵告/期奉迎並同使)前一日尚舍奉御設御幄於太
極殿如常守宫設群官客使等諸應陪位者次於東西
朝堂太樂令展宫懸於殿庭設舉麾位於殿上一位於
懸下皷吹令設十二案乘黄令陳車輅尚輦奉御陳輿
輦皆如元日之儀典儀設文官一品以下五品以上位
於懸東六品以下於横街之南皆重行西面北上設武
官一品以下五品以上位於懸西六品以下於横街之
南當文官皆重行東面北上設朝集使位各分方於文
武官當品之下設諸親位於四品五品之下(皇宗親在/東異姓親)
(在/西)設蕃客位各分方於朝集使六品之南諸州使人分
方位於朝集使九品之後設典儀位於懸之東北賛者
二人在南少退西向設使者受命位於横街南道東副
使又於其東少退俱北面奉禮設門外位於東西朝堂
如元日之儀其日諸衛勒所部列黄麾仗如常儀群官
依時刻集朝堂俱就次各服其服通事舍人引就朝堂
前位侍中量時刻版奏請中嚴鈒㦸近仗入陳於殿庭
太樂令帥工人入就位協律郎入就舉麾位諸侍衛之
官各服其器服符寳郎奉寳俱詣閣奉迎典儀帥賛者
先入就位通事舍人引群官入就位又引使者及副使
立於太極門外道東西面黄門侍郎引主節執幡節中
書侍郎引制書案立於左延明門内道北面西北上侍
中版奏外辦皇帝服衮冕御輿以出曲直華盖警蹕侍
衛如常儀皇帝將出仗動皇帝出自西房即御坐南向
坐符寳郎奉寳置於御坐如常通事舍人引使主副入
就位立定典儀曰再拜賛者承傳羣官在位者皆再拜
侍中前承制降詣使者東北西面稱有制使主副俱再
拜侍中宣制曰納某官某氏女為皇后命公等持節行
納采等禮宣訖使主副又再拜侍中還侍位黄門侍郎
引主節立於使者東北西面主節以節授黄門侍郎黄
門侍郎執節西面授使者使者受付主節立於使者後
黄門侍郎退中書侍郎引制書案立於使者東北西面中
書侍郎取制書(持案者退自使後/立於使者之左)西面授使者使者受
制書置於案持案者退立於使後中書侍郎退典儀曰
再拜賛者承傳羣官在位者皆再拜舍人引使主副出
持節者前導持案者次之侍中前跪奏稱侍中臣某言
禮畢俛伏興還侍位皇帝降御輿入自東房侍衛警蹕
如來儀舍人引羣官在位者以次出初使主副乘輅備
儀仗而行皷吹備而不作從者乘車以從其制書以油
絡網犢車載而行自後皆如之
　　　　納采
前一日守宫設使者次於后氏大門外道右南向其日
大昕使主副至於后氏大門外掌次者延入次(凡賔主/及行事)
(者皆/公服)主人受於廟(無廟者受/於正寢)掌事者布神席於室户外
之西莞筵紛純加藻席畫純南向右彫几使主副出次
謁者引立於大門外之西東面北上持幡節者立於使
者之北少退東面令史二人對舉制案立於使主副之
南執雁者又在其南俱東面主人立於大門内西向儐
者立於主人之左北面受命出立於門東西面曰敢請
事使者曰某奉制納采儐者入告主人曰臣某之女若
如人既蒙制訪臣某不敢辭儐者出告入引主人出迎
使者於大門外之南北面主人再拜使者不答拜主人
揖使先入至於階使者及宗正卿入幡節前導其持案
及執雁者從入幡節立西階之西東面(自後幡節/皆如之)使者
由西階升立於兩楹間南面使副在使者西南持案及
執雁者在使副西南俱東面主人升阼階詣使者前北
面立持案者以案進使副前使副取制書持案者退復
位使副奉制書進授使者退復位持節者脱節衣使者
曰有制主人再拜宣制畢主人降詣階間北面再拜稽
首訖升進北面受制書退以授左右仍北面立使副取
雁以授使者退復位使者受雁主人再拜進受雁退以
授左右仍北面立儐者引二人對舉答表案進立於主人
後少西儐者取表以授主人主人受進授使者訖退復
位再拜持節者加節衣謁者引使者及使副等降自西
階以出
　　　　制文(凢六禮皆以版長一尺二寸博/四寸厚八分后家答版亦如之)
皇帝曰咨具官封姓渾元資始肇經人倫爰及夫婦以
奉天地宗廟社稷謀於公卿咸以為宜率由舊典今使
使持節太尉封某宗正卿封某以禮納采
　　　　答文
皇帝嘉命訪婚陋族偹數采擇臣之女(姑姊妹則云先/臣某官之遺女)
未閑教訓衣履若而人欽承舊章肅奉典訓某官封臣
姓名稽首頓首再拜承制詔
　　　　問名
使者既出遂立於内門外之西東面並如納采位初使
者降主人降立於内門内東廂西面儐者進受命出請
事使者曰將加卜筮奉制問名儐者入告主人曰臣某
之子若如人既蒙制訪臣某不敢辭儐者出告入引主
人出迎使者於内門外之南北面揖使者先入就位
至於階使者及使副入幡節前導持案及執雁者從入
使者由西階升立於兩楹間南面使副在使者西南持
案及執雁者在使副西南俱東面主人升阼階詣使者
前北面立持案者以案進使副前使副取制書持案者退復
位使副奉制書進授使者退復位持節者脱節衣使者曰有
制主人再拜使者宣制畢主人降詣階間北面再拜稽首訖
升進北面受制書退以授左右仍北面立使副取雁以授使
者使者受雁主人再拜進受雁以授左右仍北面立儐者引
二人對舉答表案於主人後少西儐者取表以授主人主人
受進授使者訖退復位再拜持節者加節衣謁者引使者及
使副等降自西階以出立於内門外之西使副在南少退俱
東面初使者降主人降立於東階下西面儐者進受命出請
事使者曰禮畢儐者入告主人曰某公奉制至於某室某有
先人之禮請禮從者儐者出告使者曰某既得將事敢辭儐
者入告主人曰先人之禮敢固以請儐者出告使者曰某辭
不得命敢不從儐者入告遂引主人升立於序端掌事者徹
几改設二筵東上(各用莞筵紛純/加藻席繢純)設甒醴於東房西牖下加
勺羃坫在樽北實觶二角柶二各一籩一豆實以脯醢在坫
北又設洗於東階東南如常施設訖儐者引主人降迎使者
於内門外之東西面揖使者先入使者入門而左使副
從之主人入門而右至階主人曰請某位升使者曰某
敢辭主人又曰固請某位升使者曰某敢固辭主人又曰
終請某位升使者曰某終敢辭主人升自阼階使者升自
西階使副從升俱北面主人阼階上北面再拜使者及
副使西階上北面答再拜主人受几於序端掌事者内
拂几三奉兩端西北面以進主人東南向外拂几三振袂
内執之掌事者一人又執几以從主人主人進西北向
使者序進迎受於筵前東南向以俟主人還東階上北
面再拜送使者以几進北靣跪各設於坐差退於西
階上北靣東上俱答再拜立於階西東面南上賛者二
人俱升取觶降盥手洗觶升實醴加柶於觶覆之面葉出
房南面主人受醴面柄進使者於筵前西北向立又賛
者執觶以從使者西階上北面各一拜序進筵前東南
面主人以次授醴使者受俱復西階位上主人退復東
階上北面一拜送掌事者以次薦脯醢於筵前使者各
進升筵皆坐左執觶右取脯擩於醢祭於籩豆之間各
以柶祭醴三始扱一祭又扱再祭興各以柶兼諸觶上
臘降筵於西階上俱北面坐啐醴建柶各奠觶遂拜執
觶興主人答拜使者進升筵坐各奠觶於薦東降筵序
立於西階上東面南上掌事者牽馬入陳於門内三分
庭一在南北首西上又掌事者奉幣篚升自東階以授
主人主人授於序端進西面位掌事者一人又奉幣
篚立於主人之後使者西階上俱北面再拜主人進
詣楹間面南立使者序進立於主人之西俱南面主人以
幣篚授使者使者受退立於西階上東面執幣者又以
幣篚授主人主人受以授使副使副受之退立於使者
位北俱東面主人還東階上北面拜送使者降自西階従者
迓受幣使者當庭實揖馬以出牽馬者従出使者出大門外
之西東面立従者迓受馬主人出門東西面再拜送使者退
主人入立於東階下西面儐者告於主人曰賔不顧矣
主人反於寢使者奉答表詣闕進
　　　　制文
皇帝曰咨某官封姓兩儀配合承天統物正位於内必
俟令族重章舊典今使使持節太尉封某宗正卿封某
以禮問名
　　　　荅文
皇帝嘉命使者某重宣中制問臣名族臣女夫婦所生先
臣故某官之遺𤣥孫先臣故某官之遺曽孫先臣故某
官之遺孫先臣故某官之外孫女年若干欽承舊章肅
奉典制某官臣姓某稽首頓首再拜承制詔(若女祖以/上在則直)
(云某官臣之/孫女等語)
　　　　納吉
前一日守宫設使者次於后氏大門外如初其日大昕
使主副至於后氏大門外掌次者延入次掌事者設几
筵如初使主副出次謁者引立於大門外之西東面北
上持幡節者立於使者之北少退東面令史二人舉對制
案立於使主副之南執雁者又在其南俱東面主人立大
門内西面儐者進受命出請事使者曰加卜筮占曰從
制使某也納吉儐者入告主人曰臣某之女若而人龜
筮云吉臣預在焉臣某謹奉典制儐者出告入引主人
出迎使者於大門外之南北面主人再拜使者不答拜
主人揖使者先入至於階使者及使副入幡節前導持
案及執雁者從入幡節立西階之西東面使者由西階升
立於楹階南面使副在使者西南持案及執雁者在使
副西南俱東面主人升阼階詣使者前北面立持案者
以桉進使副前使副取制書持案者退復位使副奉制
書進授使者退復位持節者脫節衣使者曰有制主人再
拜使者宣制畢主人降詣階間北面再拜稽首訖升進北
面受制書退以授左右仍北面立使副取鴈授使者退復位
使者受鴈主人再拜進受鴈退授左右仍北面立儐者引
二人對舉答表案進立於主人後少西儐者取表以授
主人主人受以進授使者訖退復位再拜持節者加節
衣謁者引使者及使副等降自西階以出立於内門外
之西面使副在南少退俱東面初使者降主人降立於
東階下西面儐者進受命出請事使者曰禮畢其儐使
者如問名之儀
　　　制文
皇帝曰咨某官姓人謀龜從僉曰貞吉敬順典禮今使
使持節太尉封臣某宗正卿臣某以禮納吉
　　　答文
皇帝嘉命使者某重宣中制太卜元吉臣陋族卑鄙憂
懼不堪欽承舊章肅奉典制某官臣姓某稽首頓首再
拜承制詔
　　　納徴
前一日守宫設使者次如初其日大昕使主副至后氏
大門外掌次者延入次執事者入布羃於内門之外𤣥
纁束帛陳於幕上六馬陳於羃南北首西上執事者奉
糓珪以匱俟於幕東西面掌事者設几筵如初使主副
出次謁者引立於大門外西東面北上持幡節者立於
使者之北少退東面令史二人對舉制案於使副之南
東面主人立於大門内西面儐者進受命出請事使者
曰某奉制納徴儐者入告主人曰奉制賜臣以重禮臣
某祇奉典制儐者出告入引主人出迎使者於大門外
之南北面主人再拜使者不答拜謁者引使者及使副
入幡節前導持案者從入使者入門而左主人入門而
右至於内門使主副立於門西東面北上主人立於
門東西面儐者引主人揖使者先入門至於階使
副從入由西階升立於楹間南面使副在使者西南持
案者在使副西南俱東面主人由阼階詣使者前北面
立於主人揖入門執事者坐啟匱取珪加於𤣥纁上及
牽馬者從入三分庭一在南北首西上執珪者在馬西
俱北面持案者以案進使副前使副取制書持案者退
復位使副奉制書進授使者退復位持節者脫節衣使
者曰有制主人再拜訖使者宣制畢主人降詣階間北
面再拜稽首訖升進北面受制書退以授左右仍北面
立儐者引二人對舉答表案進主人後少西儐者取表
以授主人主人受以授使者訖退復位再拜謁者引使
者及使副等降自西階以出立於内門外之西使副在
南少退俱東面初主人受制書訖左右受玉帛於庭
受馬者自左授之以東牽馬者既授馬自前面而出主
人降立於東階下西面儐者進受命出請事使者曰禮
畢其儐使者如納吉之儀
　　　　制文
皇帝曰咨某官姓之女有母儀之德窈窕之姿如山如
河宜奉宗廟永承天祚𤣥纁珪馬以章典禮今使使
持節太尉封某宗正卿封某以禮納徵
　　　　答文
皇帝嘉命使者某重宣中制降婚卑陋崇以上公寵以
豐禮偹物典䇿欽承舊章肅奉典制某官臣姓名稽首
頓首再拜承制詔
　　　　告期
前一日守宫設使者次如初其日大昕使主副至后氏
大門外掌次者延入次掌事者設几筵如初使主副出
次謁者引立於大門外之西東面北上持幡節者立於
使者之北少退東面令史二人對舉制書案立於使副
之南執雁者又在其南俱東面主人立於大門内西面
儐者進受命出請事使者曰制使某告期儐者入告主
人曰臣某謹奉制儐者出告入引主人出迎使者於大
門外之南北面主人再拜使者不答拜主人揖使者先
入至於階使者及使副入幡節前導持案及執雁者從
入使者由西階升立於兩楹間南面使副在使者西南持案
及執雁者在使副西南俱東面主人升阼階詣使者前
北面持案者以案進使副前使副取制書進授使者退復
位持節者脱節衣使者曰有制主人再拜使者宣制畢
主人降詣階間北面再拜稽首訖升進北面受制書退
授左右仍北面立使副取雁授使者退復位使者受雁主
人再拜進受雁退以授左右仍北面立儐者引二人對舉
荅表案進立於主人後少西儐者進取表以授主人主人
受以進授使者訖復位再拜持節者加節衣謁者引使
者及使副等降自西階以出立於内門外之西使副在
南少進俱東面初使者降主人降立於東階下西面儐
者進受命出請事使者曰禮畢其儐使者如納徵之儀
　　　　制文
皇帝曰咨某官姓謀於公卿太筮元龜㒺有不臧率遵
典禮今使使持節太尉封某宗正卿封某以禮告期
　　　　答文
皇帝嘉命使者某重宣中制告曰惟某年某月日可迎
臣欽承舊章肅奉制典某官臣姓某稽首頓首再拜承
制詔
　　　　告廟
有司以特牲告如常告禮(祝文臨/時撰)
　　　　册后
前一日守宫設使者次於后氏第大門外之西如常尚
舍設尚宫以下次於后氏閤外道西東向障以行帷其日臨軒
命使如納采命使之儀(太尉為正使/司徒為副使)奉禮設使者位於大門外
之西東向使副及内侍位於使者之南舉冊案及寳綬者在南
差退持節者在使者之北少退俱東向設主人位於大門外之
南北面設使者以下及主人位於内門外亦如之設内謁者監
位於内門外主人之南西面内謁者監設司賛位於東階東南
掌賛者二人在南差退俱西向謁者監又預置一案於
閤外近限使主副乗輅持節備儀仗鼓吹備而不作至
后氏大門外使者降輅掌次者延入次尚宫以下至閤
之次内僕進重翟以下於大門之外道西東向以北
為上諸衞令其屬布后儀仗如常使者出次謁者引使
者以下就門外位主人朝服出立於東階下西面儐者進
受命出門東西面曰敢請事使者曰某奉制授皇后備
物典册儐者入告遂引主人出迎於大門外北面再拜
使者不答拜謁者引使者入門而左持節者前導持案
者次之主人入門而右至内門外各就位立定奉册寳
案者進當使副前使副受册寳持案者退復位使副以
册寳進受使者退復位内侍進使者前西面受册寳東
面授内謁者監退復位内謁者監持冊寳入立於閤外之西
東面跪置冊寳於案俛伏興尚宫以下入閤奉后首飾禕衣
(其衣服所/司預進)傅姆賛出尚宫引降立於庭中北面尚宫跪取冊
尚服跪取寳綬興進立於后之右少前西向司言司寳各一
人進於后左少前東向尚宫稱有制尚儀賛皇后再拜皇
后再拜宣冊訖尚儀又賛皇后再拜皇后再拜尚宫奉冊進
授皇后皇后受以授司言尚服又奉寳綬次授皇后皇
后受以授司寳訖尚儀賛皇后升坐尚宫引皇后升坐
南向坐内官以下俱降立於庭重行北向以西為上立
定司賛曰再拜掌賛承傳内官以下皆再拜訖諸應侍
衛者各升立於侍位尚儀前跪奏稱禮畢皇后降坐尚
宫引皇后入於宫主人儐使者如告期之儀使者乘輅
而還詣闕復命
　　　　册文
維年月日皇帝使使持節太尉封某司徒封某册命某
官女某氏為皇后咨爾易基乾坤詩首關雎王化之本實
由内輔是故皇英嬪虞帝道以光任姒妃周𦙍嗣克昌
皇后其祗朂厥徳以肅承宗廟䖍恭中饋盡敬婦道帥
導六宫作範儀於四海皇天無親惟徳是依可不慎歟
　
　
　
　
　
　
　
　
　
　
　大唐開元禮卷九十三
欽定四庫全書
　大唐開元禮卷九十四　　唐　蕭嵩等　撰
　　嘉禮
　　　納后下　　　　　　命使奉迎
　　　同牢　　　　　　　皇后謝表
　　　朝太后　　　　　　皇后受羣臣賀
　　　㑹羣臣　　　　　　外命婦朝㑹
　　　羣臣上禮　　　　　皇后廟見
　　　車駕出宫
　　　　命使奉迎
其日晡後侍中量時刻版奏請中嚴晡後三刻皇帝服
衮冕出升所御殿宫人侍衛如常儀文武之官五品以
上立於東西朝堂如常儀奉迎前一日守宫設使者次
於大門之外道右設使副及内侍次於使者次西俱南
向尚舍設宫人次於閤外道西奉禮設使者位於大門
外之西東向使副位於使者之南持案及執雁者又在
南差退持節者在使者之北少退俱東向奉禮位於使
副西南賛者二人在南差退俱東面又設内侍位於大
門外道左西面其日司賛又設宫人以下位於堂前使
主副朝服發朝堂乘輅持節偹儀仗至大門外使者降
輅掌次者延入次宫人等各之次奉迎文武官至宿衛
及列鹵簿如常奏請皇后中嚴量時刻姆傅導皇后
尚宫前引出升堂宫人等侍衛如常儀皇后將出主婦
出於房外之西南向文武奉迎者皆陪立於大門之外
文官在東武官在西皆以北為上立定訖謁者引使者
詣大門外位立使副内侍等各就位主人立於内門外堂
前東階下西向儐者受命出請事使者曰某奉制今以
吉辰率職奉迎儐者入告主人曰臣謹奉典制儐者出
告入引主人出門南北面再拜使者不答拜謁者引使
者入門而左持節者前導使副及持案執雁者次之主
人入門而右至内門外堂西階間使者先升立於兩楹
間南面使副在使者西南持案及執雁者在使副西南
俱東面主人升東階詣使者前北面立持案者以案進
使副前使副取制書持案者退復位使者曰有制主人
再拜使者宣制畢主人降詣階間北面再拜稽首訖升
進北面受制書退以授左右訖主人再拜仍北面立使
副取雁授使者訖主人再拜進受雁退授左右仍北面
立儐者引二人對舉答表案進立於主人後少西儐者
取表以授主人主人受以授使者訖退復位再拜謁者
引使副降自西階以出復門外位立定奉禮曰再拜賛
者承傳使主副俱再拜使者曰令月吉日臣某等承制
率職奉迎内侍受以入傳於司言司言受以奏聞尚儀
奏請皇后再拜皇后再拜訖主人入升自東階進西面
誡之曰戒之敬之夙夜無違命主人退立於東階上西面
母誡於西階上施衿結帨曰勉之敬之夙夜無違命訖腰
輿進皇后升輿以降尚宫前導六尚以下侍衛如常皇
后升重翟以几姆加憬内宫侍從及内侍導引應乘車
從者如鹵簿常儀迎使及百官當引從者退隨便立皇
后車出大門外以次乘車馬引從如常
　　　　制文
皇帝曰咨某官姓嵗吉令月吉日惟某率由典禮今遣
使持節太尉封某宗正卿封某以禮迎
　　　　答文
皇帝嘉命使者某重宣中詔令月吉辰偹禮以迎螻蟻
之族猥承大禮憂懼戰悸欽承舊章肅奉典制某官臣
某稽首頓首再拜承制詔
　　　　同牢
其日内侍之屬設皇后大次於皇帝所御殿門外之東
南向鋪坐如常将夕尚寝設皇帝御幄於所御之殿
室内之奥東向鋪地席重茵施屏障初昏尚食設
洗於東階東西當東靈南北以堂深罍水在洗東篚在
洗西南肆(篚實以巾/二爵二)設訖后洗於東房近北罍水在洗
西篚在洗東北肆皆加勺羃饌於東房西牖下設豆各
二十四簠簋各二豋各三皆加巾盖俎三樽於室内北
牖下𤣥酒在西加羃勺南柄(羃夏用絺/冬用組)又樽於房户外
之東廡𤣥酒坫在南加四爵合卺(其器皆烏漆唯/登以陶卺以匏)皇后
重翟入門鳴鐘皷(其鐘皷所司預陳設鳴/鐘皷者所以聲告内外)鹵簿止於外
近侍應從者如常皇后從永巷至大次前迴車南向施
步障畢尚儀進當車前跪奏稱請降車興退復位皇后降
車御輿司輿率繖扇等司燈率執燭者俱布列前後皇
后入就大次嚴整訖尚宫引皇后詣所御殿門外之東
西向立尚儀跪奏外辦請降坐禮迎皇帝降坐尚宫前
引詣門内之西東面揖后以入尚食徹樽羃酌𤣥酒三
注於樽尚寢設席於室内之西東向(莞筵紛純加藻席/繢純次席黼純對)
(席亦/准此)皇帝導后升自西階入室即席東向立皇后入立於樽
西南面皇帝盥於南洗后盥於北洗尚食帥其屬以饌入設
醤於席前葅醢在其北俎三入設于豆東豕俎特於俎
北(豆東葅/醢之東)尚食設黍於醬稷稻粱又在東設湇於醤東南
(饌要/方)設對醬於東(對醬后醤也/設之當俎特)葅醢在其南北上設黍
於豕俎北其西稷稻粱設湇於醬北尚食啟㑹却于簠
簋之南對簠簋于北(啟發也豆盖/徹於房内)各加匕箸尚寢設對
席於饌東尚食西面跪奏饌具興皇帝揖皇后對席西
面皆坐尚食跪取韭葅擩醢授皇帝又尚食跪取韭葅擩
醢授皇后皇帝及皇后俱受祭於豆間尚食又取黍實
於左手遍取稷稻粱反於右手授皇帝又尚食取黍
實於左手遍取稷稲粱反於右手授皇后皇帝及皇后
俱受祭於豆間又各取胏皆絶末授皇帝及皇后皇帝及
皇后俱受又祭於豆間訖尚食各以胏加於俎司飾二
人以巾授皇帝及皇后俱帨手訖尚食各跪品嘗饌訖
各移黍置於席上以次授肺脊皇帝及皇后皆食三飯卒
食尚食二人俱盥手洗爵於房入室詣酒樽所酌酒進
授皇帝及皇后俱受爵祭酒尚食各以肝從皆奠爵振
祭嚌之尚食皆受實於俎豆各取爵皆飲訖尚儀俱進
授虚爵奠於坫再酳如初三酳用卺如再酳尚食俱降東
階洗爵升酌於户外樽進北面俱奠爵興再拜跪取爵
祭酒遂飲卒爵奠爵遂拜執爵興奠於篚還侍位尚儀
北面跪奏稱禮畢興皇帝皇后俱興尚宫引皇帝入東
房釋冕服御常服又尚宫引皇后入幄脱服尚宫引皇帝入
尚食帥其屬徹饌設於東房如初皇后從者餕皇帝之
饌皇帝侍者餕皇后之饌
　　　　皇后謝表
皇后至宫之明日服展衣出司言引尚宫尚宫前導及
左右侍從如常升正殿兩楹間北面立又尚儀以謝表
授皇后尚儀以案俟於前皇后置表案上尚宫賛拜皇
后再拜訖尚儀以表降殿授内侍内侍因中書以
聞初内侍出門皇后降殿還寢如常
　　　　　朝皇太后
其日大昕所司設皇太后御坐地席於所御之殿南向
尚食帥司膳設側樽甒醴於東房内東壁下加勺羃籩一
豆一實以脯醢設於樽北又設洗於樽西近北罍水在
洗西篚在洗東北肆(篚實以巾幂角/觯一角柶一)其日皇后夙興
沐浴尚儀版􁂸請皇后中嚴質明六尚及諸侍衛官
人俱詣寢殿奉迎尚儀版奏外辦皇后服褘衣加首飾
御輿尚宫前導降自西階以出侍衛如常至太后閤外
皇后降輿障扇侍從如常立於西廂東面皇后將至尚
儀奏請皇太后中嚴皇后既至閤外尚儀奏皇太后外
辦皇太后服褘衣加首飾司言引尚宫尚宫引皇太后出
即御坐南向坐侍從如常皇后執笲棗栗腵脩司言引
尚宫尚宫引皇后入升自西階北面再拜進跪奠笲於
皇太后坐前皇太后撫之尚食進徹以東司言引尚宫尚
宫引皇后退北面又再拜司設設皇后席於牖户之間近
北南向司言引尚宫尚宫引皇后立於席西南向尚食入
東房盥手洗觶酌醴加柶面柄出進詣皇后席前北面
立皇后進北面再拜受醴尚食薦脯醢於席前皇后升
席坐左執觶右取脯擩於醢祭于籩豆之間以柶祭醴
三始扱一祭又扱再祭加柶于觶面葉興降席北面跪
啐醴建柶興北面再拜進升席跪奠􁀙於薦東興降席
司言引尚宫尚宫引皇后降自西階以出御輿而還侍
從如來儀皇后出閤尚儀跪奏稱禮畢俛伏興還侍位
皇太后降坐入室如常
　　　　皇后受羣臣賀
右如正冬賀儀唯賀辭云具官臣某等言伏惟殿下徽
猷昭備至徳應期凡厥黔黎不勝慶躍
　　　　皇帝㑹羣臣
右如正冬㑹儀唯樂偹而不作上夀辭云具官某等言
皇后坤儀配天徳昭厚載克崇萬葉顯嗣徽音凢厥兆
庶載懐鳬藻臣等不勝慶忭謹上千萬嵗夀
　　　　外命婦朝㑹
右如正冬朝㑹之儀唯賀辭云某位妾姓等言伏惟殿
下坤象配天徳昭厚載率土含識不勝忭舞㑹辭唯加
謹上千萬嵗夀
　　　　羣臣上禮
右如加元服上禮之儀
　　　　皇后廟見
前一日皇后清齋於别殿内官應從入廟者俱齋一日
於廟所諸衛令其屬晡後一刻各以其方器服守衛
廟門與太樂工人俱清齋一宿前二日舎尚直長設皇
后大次於太廟北門内之西東向周以行帷尚舎奉御鋪
御坐尚舎直長又量設内官以下次於大次之後守宫
設外命婦妃主以下次於廟北門外之西道南北向東
上周以行帷又設行事太尉以下次於齋坊之内太樂
令設宫懸之樂於廟庭東方西方磬簴起北鐘簴次之
南方北方磬簴起西鐘簴次之設十二鎛鐘於編懸之
間各依辰位樹路皷於北懸之内道之左右植建皷於
四隅置柷敔於懸内柷在左敔在右設歌鐘歌磬於廟
堂之上前楹之間北向磬簴在西鐘簴在東其匏竹者
立於階間重行北面相對為首(凡懸皆展/而編之)諸工人各位
於懸後東方西方以北為上南方北方以西為上前一
日右校清掃内外内謁者監設皇后版位於樂懸之北
道西北向設外命婦位於其次前北面東上奉禮設太
尉以下及御史等位於内外並如常儀設酒樽之位扵
廟堂上前楹間各於室户之左北向每室彞二樽二(春/秋)
(用雞彛鳥彛犧尊秋/冬用斚彛黄彛著尊)山罍二皆加勺羃皆西上各有坫
焉(以置/瓉爵)設洗於東階東南北向罍水在洗東篚在洗西
南肆(篚實以珪/瓉巾爵)執樽罍篚羃者各位於樽篚之後太廟
令整拂神幄又帥府史齋郎以樽坫罍洗篚羃入設扵
位其日未明十五刻太官令帥宰人以鸞刀割牲於厨
謁日未明三刻太尉以下各服其服太廟令良醖令各
帥其屬入實樽罍如式太官令帥進饌者實諸籩豆簠
簋等未明二刻奉禮帥賛者先入就位賛引引御史以
下行掃除如常儀訖引還齋所奉禮以下次還齋所未
明一刻奉禮帥賛者先入就位賛引引太廟令太祝宫
闈令入自東門當階間重行北面以西為上立定奉禮
曰再拜賛者承傳(凡奉禮有詞/賛者皆承傳)太廟令以下皆再拜升
自東階入開埳室奉出獻祖以下神主各置於坐如常儀
訖引還齋所質明謁者引太廟令以下俱就門外位奉禮
帥贊者先入就位贊引引御史以下入就位太樂令帥
工人次入就位(其升堂内者皆脱履/於階下降納如式)謁者引太尉贊引
引執事者次入就位立定奉禮曰再拜太尉以下皆再
拜(其先拜/者不拜)謁者進太尉之左白有司謹具請行事退復
位協律郎跪俛伏舉麾興(凡取物者皆跪俛伏而取以/興奠物則奠訖俛伏而後興)
鼔柷奏永和之樂乃以黄鐘為宫大吕為角太蔟為徴
應鐘為羽樂九成(黄鐘三奏大吕太/蔟應鐘各再奏)偃麾戛敔樂止(凡/樂)
(皆協律郎舉麾工鼔柷而/後作偃麾戛敔而后止也)奉禮曰再拜太尉以下皆再
拜謁者引太尉詣罍洗太尉盥手洗瓚升自阼階詣獻
祖樽彛所執樽者舉羃太尉酌爵鬯登歌作肅和之樂
乃以圜鐘之均(自後登歌/皆作圜鐘)謁者引太尉入詣獻祖坐前
北面跪以鬯祼地奠之俛伏興謁者引太尉出户北向
再拜訖謁者引太尉詣懿祖樽彛所執樽者舉羃太尉
取瓚於坫酌欝鬯謁者引太尉入詣懿祖神坐前北面
跪以鬯祼地奠之俛伏興謁者引太尉出户北面再拜
訖謁者引太尉次祼太祖次祼代祖次祼髙祖次祼太
宗次祼髙宗次祼中宗次祼睿宗皆如上儀訖登歌止
謁者引太尉還齋所初太尉既升祼太官令帥進饌者
奉饌陳於東門之外謁者引司徒出詣饌所司徒奉獻
祖之俎太官令引饌入自正門俎初入門雍和之樂作
(自後酌獻/皆歌雍和)以無射之均(自後接神之樂/堂下皆奏無射)饌至階樂止饌
升諸太祝迎引於階上各設於神座前(籩豆葢羃/徹之如式)設訖
謁者引司徒以下還齋所諸祝各還樽所謁者引太尉
詣罍洗盥手洗爵訖升自阼階詣獻祖樽彛所執樽者
舉羃太尉酌醴齊訖樂作謁者引太尉入詣獻祖神座
前北面跪奠爵俯伏興出户北向立樂止太祝持版進
於室户外之右東向跪讀祝文曰維某年歲次月朔日
子孝曽孫開元神武皇帝某(太祖以下/稱臣某)謹遣太尉封臣
名敢昭告於皇祖某諡皇后某氏(太祖以下廟/則稱妾某氏)將伸祗
見謹以一元大武明粢薌合薌萁嘉蔬嘉薦醴齊敬
薦尚饗訖興太尉再拜初讀祝文訖樂作太祝進跪奠
版於神座前俛伏興還樽所太尉拜訖樂止謁者引太
尉以次獻皆如獻祖之儀(惟不/盥洗)遍獻訖謁者引太尉詣
東序西向立諸祝各以爵酌罍福酒合置一爵一太祝
持爵進太尉之左北向太尉再拜受爵跪祭酒啐酒奠
爵興諸祝各帥齋郎進俎跪減神前胙肉加於俎上又
以籩取稷黍飯興以俎肉共置一俎以飯共置一籩先
以飯授太尉太尉受以授齋郎又以胙肉授太尉太尉
受以授齋郎太尉跪取爵遂飲卒爵太祝進受爵復於
坫太尉興再拜訖謁者引太尉還齋所贊引引御史太
祝及執樽罍篚羃者俱還齋所以俟皇后既謁廟出門
謁者引太尉以下諸執事及工人等各入復位登歌作
雍和之樂諸祝各進入室徹豆出還樽所(徹者籩豆各/一少移於故)
(處/)登歌止奉禮曰賜胙贊者唱再拜在位者皆再拜(太/尉)
(不/拜)樂作奉禮又曰再拜在位者皆再拜樂一成止謁者
進太尉之左白禮畢遂引太尉出贊引引執事者以次
出御史太尉以下俱復執事位立定奉禮曰再拜御史
以下皆再拜贊引引出工人以次出其祝版燔於齋坊
太廟令太祝宫闈令納神主如常儀
　　　　車駕出宫
前出宫三日本司宣攝内外各共其職其日晝漏上水
四刻車駕出宫發引前七刻搥一鼔為一嚴(三嚴時節/前一日内)
(侍奏/裁)發引前五刻搥二鼔為再嚴尚儀版奏請中嚴司
贊設内命婦版位於皇后所御殿閤外道東重行西向
北上内命婦各服其服所司陳小駕鹵簿發引前二刻
搥三鼔為三嚴司賓引内命婦各服其服就位六尚以
下各服其服俱詣室奉迎(尚服負/璽如式)内僕進重翟於閤外尚
儀版奏外辦馭者執轡皇后首飾褘衣乗輿以出警蹕
侍衛如常儀皇后升車仗衛如常六尚等乗車陪從如
式司賓引内命婦退隨近以俟諸翊駕之官皆乗馬駕
動稱警蹕如常不鳴鼓角諸衛前後督攝如常外命婦
三品以上及公主縣主皆先至各就次俱服其器服車
駕將出内侍之屬守廟四門内謁者贊引命婦妃主等
出次内典引引就位立駕過引還次初駕將至内侍之
屬守廟四門駕至廟北門迴車北向尚儀進當車駕前
跪奏稱尚儀妾姓言請降車興還侍位皇后降車升輿
入大次繖扇華葢侍衛如常儀鹵簿停於廟外皇后停
大次半刻頃司言引尚宫立於大次門外當西向尚儀
版奏外辦皇后出次侍衛如常(尚服負璽/陪從如式)司言引尚宫
尚宫引皇后(凡尚宫前導/皆司言先引)至版位北向立尚宫與司言
退立於左皇后定立尚宫前奏稱請再拜皇后再拜少
頃尚宫又奏稱再拜皇后又再拜訖司言引尚宫尚宫
引皇后還大次内侍版奏請解嚴(將士不得/輒離部伍)皇后停大
次一刻頃搥一鼓為一嚴轉仗衛於還塗如來儀三刻
頃搥二鼓為再嚴尚儀版奏請中嚴皇后改著鈿釵禮
衣五刻頃搥三鼔為三嚴六尚以下詣大次奉迎内僕
進重翟於廟北門之外尚儀版奏外辦馭者執轡皇后
乗輿出次華葢侍衛如常皇后升車鼓吹振作而還六
尚等升車陪從如來儀皇后將出門内謁者贊引外命
婦等出次内典引引就位駕至位所内侍奏請駕權停
外命婦還外命婦再拜訖内侍承令令外命婦又再拜
車駕過内典引引外命婦退各還第駕至所御殿閤外
廽車南向尚儀進當車駕前跪奏稱尚儀妾姓言請降
車興還侍位皇后降車乗輿以入侍衛如常於車駕將
至司賔引内命婦俱就位皇后既入司賔引内命婦退
内侍版奏請解嚴将士各還其所
　
　
　
　
　
　
　
　
　
　大唐開元禮卷九十四
欽定四庫全書
　大唐開元禮卷九十五　　　唐　蕭嵩等　撰
　　嘉禮
　　　皇帝元正冬至受皇太子朝賀
　　　　皇后元正冬至受皇太子朝賀
　　　　　皇帝元正冬至受皇太子朝賀
前二日本司宣攝内外各供其職前一日尚舍奉御設
御幄於太極殿北壁南向守宫設皇太子次於承天門
外東朝堂之北西向又於東宫朝堂設宫臣次如常式
太樂令展宫懸於殿庭設麾於殿上西階之西東向一位於
樂懸東南西向皷吹令設十二案乘黄令陳車輅尚輦
奉御陳輿輦並如常儀設皇太子位于横街南道東北
面設典儀位於懸之東北賛者二人在南差退俱西面
奉禮設宫臣版位於東宫朝堂如常其日依時刻宫官
俱集於次各服其服諸衞率各勒所部陳設如常左庶
子版奏請中嚴典謁引宫臣各就位侍衞之官各服其
器服(左庶子負/寳如式)俱詣閤奉迎僕進金輅於西閤外南向
内率一人執刀立於輅前北向中允一人在侍臣之前
賛者二人又在中允之前左庶子版奏外辦僕奮衣而
升正立執轡皇太子具服逺逰冠(若未冠則/雙童髻)絳紗袍升
輿以出左右侍衞如常儀内率前執轡皇太子升輅僕立
授綏左庶子以下夾侍如常儀中允進當輅前跪奏稱中
允臣某言請發引俛伏興退復位(凡中允奏請皆進當/輅前跪奏稱具官臣)
(某言訖/俛伏興)輅動中允與賛者夾引以出内率夾輅而趨出
重明門至侍臣上馬所中允奏稱請輅權停令侍臣上
馬左庶子前承令退稱令曰諾中允退稱侍臣上馬賛
者承傳文武侍臣皆上馬左庶子以下夾侍於輅前
賛者在供奉官人内侍臣上馬畢中允奏稱請令車右
升左庶子前承令退稱令曰諾中允退復位内率升訖
中允奏稱請發引退復位皇太子輅動三師乘車訓導
王少乗車訓從鳴鐃而行文武宫臣皆乗馬以從
至長樂門鐃吹止至次前迴輅西向内率降立於輅右
左庶子進當輅前跪奏稱左庶子臣某言請降輅俛伏
興還侍位皇太子降輅舍人引皇太子就次坐侍衞如
常儀其日依時刻將士填街諸衞勒所部列黄麾大仗
屯門及陳于殿庭如常儀皇太子既就次侍中版奏請
中嚴近仗就陳於門外太樂令帥工人入就位協律郎
入就舉麾位侍衛之官各服其器服符寳郎奉寳俱詣
閤奉迎典儀帥賛者先入就位通事舍人引群官屬以
下次入就位皇太子出次舎人引皇太子三師三少導
從如式入立於太極殿門外之東西面(諸衞率左右庶/子舎人及近侍)
(者量人/從入)侍中版奏外辦皇帝服衮冕之服乘輿以出曲
直華盖警蹕侍衞如常儀皇帝將出仗動太樂令令撞
黄鐘之鐘右五鐘皆應協律郎跪俛㐲舉麾鼔柷奏太
和之樂皷吹振作皇帝出自西房即御坐南向坐符寳
郎奉寳置御坐如常協律郎偃麾戛敔樂止(凢樂皆協/律郎舉麾)
(工鼔柷而後作偃/麾戛敔而後止也)舍人引皇太子就位(諸衛率左右庶立/子以下従入者)
(于皇太子東/南西面北上)皇太子初入門舒和之樂作至位樂止立
定典儀曰再拜賛者承傳皇太子再拜舍人引皇太子
詣西階皇太子初行樂作至階樂止舍人引皇太子升
進當御坐前北面跪賀稱元正首祚景福惟新伏惟陛
下與天同體(冬至賀云天正長至/伏惟陛下如日之升)俛伏興舍人引降樂
作復位樂止皇太子再拜侍中前承制降詣皇太子東
面西向稱有制皇太子再拜宣制訖皇太子又再拜典
儀唱再拜皇太子又再拜舍人引皇太子出初行樂作
出門樂止皇太子既出公主入朝朝賀如别禮
　　　　皇后元正冬至受皇太子朝賀
前一日守宫設皇太子次于崇義門内隨地之宜其日
司賛設皇太子版位于皇后正殿之庭懸南北面皇太
子朝皇帝訖舍人引皇太子從納義門詣崇義門内次
權停外命婦朝賀將訖舍人引皇太子出立於肅章門
外命婦出訖内謁者監引皇太子至肅章門司賔承引
皇太子入就位立定司賛唱再拜皇太子再拜訖司賔
引皇太子詣西階升當御坐前北面跪賀賀稱元正首
祚景福惟新伏惟殿下與時同休(冬至賀云天正長至/伏惟殿下如日之升)
俛伏興降復位皇太子再拜尚儀前承令降詣皇太子
西北東面稱令㫖皇太子再拜宣令訖又再拜司賛唱
再拜皇太子又再拜司賔引皇太子至閤内謁者監承
引以出舍人引皇太子乘車還宫如來儀
　
　
　
　
　
　
　
　
　
　
　大唐開元禮卷九十五
欽定四庫全書
　大唐開元禮卷九十六　　　唐　蕭嵩等　撰
　　嘉禮
　　　皇帝元正冬至受皇太子妃朝賀
　　　皇后元正冬至受皇太子妃朝賀
　　　　皇帝元正冬至受皇太子妃朝賀
其日依時刻諸衞率各勒所部陳布妃儀仗如常内廏尉
進車於閤外司測量時刻啟外辦妃服首飾褕衣乘車
以出侍衞如常入至下車所妃降車侍從如常内侍所
司引詣閤外皇帝即御坐南向近侍如常司嬪引妃升
自西階進當御坐前北面跪賀稱元正首祚景福惟新
伏惟開元神武皇帝陛下與天同休(冬至賀云天正長/至伏惟陛下如日)
(之/升)賀訖起司嬪引降復位妃再拜訖尚儀前承勅降詣
妃西北東面稱有勅妃再拜宣勅訖又再拜司嬪引妃
還宫
　　　　皇后元正冬至受皇太子妃朝賀
皇太子妃朝皇帝訖詣皇后所御之殿立於閤外六尚以下
各服其服俱詣皇后内閤奉迎如常皇后出即御坐南向
坐近侍如常司嬪引妃入立於庭北面立定再拜司嬪引
妃升自西階進當御坐前北面跪賀稱元正首祚景福
惟新伏惟皇后殿下與時同休(冬至賀云伏惟/殿下如日之升)賀訖起
司嬪引降復位妃再拜訖尚儀前承令降詣妃西北東
面稱令㫖妃再拜宣令訖又再拜司嬪引妃出乘車還
宫如來儀若諸王妃奉勅同朝則各服其服預至皇太
子妃下車所侍隨入位在皇太子妃南北面西上唯不
升於階外與皇太子妃同若别朝亦准皇太子妃式
　
　
　
　
　
　大唐開元禮卷九十六
欽定四庫全書
　大唐開元禮卷九十七　　　唐　蕭嵩等　撰
　　嘉禮
　　　皇帝元正冬至受羣臣朝賀(并/㑹)
　　　皇帝千秋節受羣臣朝賀(并/㑹)
　　　　皇帝元正冬至受羣臣朝賀(并/㑹)
前一日尚舍奉御設御幄於太極殿北壁下南向鋪御
坐如常守宫設羣官各使等次於東西朝堂太樂令展
宫懸于殿庭設麾于殿上西階之西東向一位於樂懸
東南西向皷吹令分置十二案於建皷之外乘黄令陳
車輅尚輦奉御陳轝輦尚舍奉御又設觧劍席於懸西
北横街之南並如常儀設文官三品以上位於横街之
南道東(褒聖侯于/三品之下)介公酅公位于道西武官三品以上
於介公酅公之西少南俱每等異位重行北面相對為首設
文官四品五品位於懸東六品以下於横街之南毎等
異位重行西面北上設諸州朝集使位都督刺史及三
品以上東方南方於文官三品之東重行北面西上西
方北方於武官三品之西重行北面東上四品以下皆
分方位于文武官當品以下諸州使人分方立於朝集使
之下亦如之設諸親位于四品五品之南(皇親在東異/姓親在西)
設諸方客位三等以上東方南方于東方朝集使之東
每國異位重行北面西上西方北方于西方朝集使之
西每國異位重行北面東上四等以下分方位於朝集
使六品之下每等重行異位設典儀位于懸之東北賛
者二人在南少退俱西面奉禮設門外位文官于東朝
堂每等異位重行西面(褒聖侯于/三品之下)介公酅公于西朝堂
之前武官于介公之南少退每等異位重行東面諸親
位于文武官四品五品之南(皇帝宗親在東/異姓親在西)設諸州朝
集使位東方南方于宗親之南每等異位重行西面西
方北方于異姓親之南每等異位重行東面諸州使人
分方位于朝集使之下亦如之諸方客位東方南方
于東方朝集使之南每國異位重行西面北上西方北
方于西方朝集使之南東面北上其日依時刻將士填
街諸衞勒所部列黄麾大仗屯門及陳于殿庭如常儀
群官諸親客使集朝堂皆就次各服其服侍中版奏請
中嚴近仗就次陳於閤外太樂令帥工人入就位協律
郎入就舉麾位諸侍衞之官各服其器服符寳郎奉寳
俱詣閤奉迎典儀帥賛者先入就位吏部兵部主客户
部賛羣官客使俱出次通事舍人各引就朝堂前位乂
通事舍人引四品以下及諸親客使等應先直者入就
位侍中版奏外辦皇帝服衮冕(冬至則服通/天冠絳紗袍)御轝出曲
直華盖警蹕侍衞如常儀皇帝將出仗動太樂令令撞
黄鐘之鐘右五鐘皆應協律郎俛伏舉麾皷柷奏太和
之樂鼔吹振作皇帝出自西房即御坐南向坐符寳郎
奉寳置于御坐如常協律郎偃麾戛敔樂止通事舍人
引王公以下及諸客使等以次入就位(皇太子若來朝/皇太子朝出訖)
(典謁引王/公以下入)公初入門舒和之樂作公至位樂止羣官客
使等立定典儀曰再拜賛者承傳羣官客使等皆再拜
訖通事舍人引上公一人詣西陛公初行樂作至觧劍
席樂止公就席脱舄跪觧劍置於席俛伏興通事舍人
引升階進當御坐前北面跪賀稱某官臣某言元正首
祚景福惟新伏惟開元神武皇帝陛下與天同休(冬至云/天  正)
(長至伏惟陛/下如日之升)俛伏興通事舍人引降陛詣席後上公跪
著劍俛伏興納舄樂作復横街南位樂止羣官客使等
俱再拜侍中前承詔降詣羣官東北西面稱有制羣官
客使等皆再拜宣制曰履新之慶與公等同之(冬至云/履長之)
(慶與公/等同之)宣制訖羣官客使等皆再拜訖舞蹈三稱萬嵗
訖又再拜侍中還侍位初羣官將朝中書侍郎以諸州
鎮表為一案候於右延明門外給事中以祥瑞案俟于
左延明門外俱令史絳公服對舉案侍郎給事中俱就
侍臣班於班初入户部以諸州貢物陳於太極門東東西廂
禮部以諸蕃貢物量可執者蕃客手執入就内位其重
大者陳于朝堂前初上公將入門中書侍郎降引表案
入詣西階下東面立給事中降引祥瑞案入詣東階下
西面立上公將升賀中書令黄門侍郎降各立階下初
上公升階中書令黄門侍郎各取所奏之文以次升上
公賀訖中書令前跪奏諸方表訖黄門侍郎又進跪奏
祥瑞訖俱降置所奏之文于案各還侍位侍郎與給事
中引案退至東西階前案遂出侍郎給事中還侍位初
侍中宣制訖朝集使及蕃客皆再拜訖户部尚書進詣
階間北面跪奏(其尚書奏仍待黄/門侍郎奏祥瑞訖)稱户部尚書臣某言
諸州貢物請付所司俛伏興侍中前承制退稱制曰可
尚書退復位禮部尚書以次進詣階間北面跪奏稱禮
部尚書臣某言諸蕃貢物請付所司俛伏興侍中前承
制退稱制曰可尚書退復位侍中還侍位太府帥其屬
受諸州及諸蕃貢物出歸仁納義門執物者隨之典儀
曰再拜通事舍人以次引北面位者出公初行樂作出
門樂止侍中前跪奏稱侍中臣某言禮畢俛伏興還侍
位皇帝興太樂令令撞𬎼賔之鐘左五鐘皆應奏太和
之樂皷吹振作皇帝降坐御轝入自東房侍衛警蹕如
来儀侍臣從至閤樂止通事舍人引東西面位者以次
出(蕃客先出其冬至朝則不改/奏祥瑞貢物又無諸方表)
　　　　　㑹
朝訖太樂令設登歌於殿上引二舞入立於懸南尚舍奉御鋪
羣官升殿者坐文官三品以上於御座東南西向(褒聖侯於/三品之下)介
公􁀙公於御坐西南東向武官三品以上於介公􁀙公之後朝集
使都督刺史及三品以上東方於文官三品之後西方北方於武
官三品之後蕃客三等以上東方南方於東方朝集使之後
西方北方於西方朝集使之後俱重行每等異位以北為上
設不升殿者坐各於其位又設羣臣解劔席於懸之西北横
街之南並如常儀尚食奉御設夀罇於殿上東序之端西向
設坫於樽南加爵一太官令設升殿者酒樽於東廂近北設
殿庭羣官酒樽各於其坐之南皆有坫羃俱障以帷施設
訖吏部兵部户部主客贊羣官客使俱出次通事舍人
各引就朝堂前位典儀帥贊者先入就位通事舍人各引非
升殿者次入就位侍中版奏外辦皇帝改服通天冠絳紗
袍(冬至則/不改服)御輿以出曲直華盖警蹕侍衞如常儀皇帝
將出仗動太樂令令撞黄鐘之鐘右五鐘皆應奏太和
之樂鼓吹振作皇帝出自西房即御坐南向坐符寳郎
奉寳置於御坐如常樂止典儀一人升就東階上西面
立通事舍人引公王以下及諸客使以次入就位公初
入門樂作至位樂止羣官客使立定(若期㑹别日設位/賛拜陳列如朝禮)
(其日二舞與工/人俱入就位)侍中進當御坐前北面跪奏稱侍中臣
某言請延諸公王等升俛伏興又侍中稱制曰可侍中詣
東階上西面稱制延公王等升殿上典儀承傳階下賛
者又承傳羣官客使皆再拜侍中還侍位羣官拜訖通
事舍人引應升殿者詣東西階公初行樂作至觧劔席
樂止公王以下各脱舄跪觧劔置于席上俛伏興通事
舍人接引上公一人升階少東西面立以下各位于坐
後立定光禄卿進詣階間跪奏稱臣某言請賜羣臣上
夀俛伏興侍中稱制曰可光禄卿進詣酒樽所西向
立通事舍人引上公詣酒樽所北面立尚食奉御酌酒
一爵授上公上公搢笏受爵通事舍人引上公退北面
跪稱某官臣某等稽首言元正首祚(冬至云元/正長至)臣等不
勝大慶謹上千萬嵗夀俛伏興再拜羣官客使等上下
俱再拜立于席後侍中前承制退稱敬舉公等之觴群
官客使等上下又再拜殿中監取爵奉進近臣逓進皇
帝舉酒休和之樂作羣臣客使等上下皆舞蹈三稱萬
嵗皇帝舉酒訖殿中監進受虚爵以授尚食奉御奉御
受爵復於坫樂止初殿中監受虚爵殿上典儀唱再拜
階下賛者承傳羣官客使等上下皆再拜通事舍人引
上公就坐後立殿上典儀唱就坐階下賛者承傳羣官
客使等上下皆就坐俛伏坐太樂令引歌者及琴瑟至階
脱履於下升就位坐其笙管者進詣階間北面立尚食
奉御進酒至階殿上典儀唱酒至興階下賛者承傳羣官
客使等上下皆俛伏起立於席後殿中監到階省酒尚
食奉御奉酒進皇帝舉酒太官令又行羣官酒酒至殿
上典儀唱再拜階下賛者承傳羣官客使等皆再拜搢
笏受觶殿上典儀唱就坐階下賛者承傳羣官客使等
上下皆就坐俛伏坐飲皇帝初舉酒登歌作昭和之樂
三終尚食奉御進受虚觶復于坫登歌訖降復位觴行三周
尚食奉御進御食食升階殿上典儀唱食至興階下賛
者承傳羣官客使等上下皆執笏俛伏興起立坐後殿
中監到階省案尚食奉御品嘗食訖以次進置御前太
官令又行羣官案(御若不食羣官案/先上訖不須興)設食訖殿上典儀
唱就坐階下賛者承傳羣官客使等上下皆就坐俛伏
坐皇帝乃飯休和之樂作羣官客使上下俱飯御食畢
樂止仍行酒遂設庶羞太樂令引二舞以次入作若賜
酒侍中承詔詣東階西向稱賜酒殿上典儀承傳階下賛
者又承傳羣官客使等上下皆執笏俛伏起再拜搢笏
立受觶就席俛伏坐飲訖俛伏起立授虚爵執笏又再
拜就坐酒行十二遍㑹畢殿上典儀唱可起階下賛者
承傳羣官客使等上下皆俛伏起立席後通事舍人引
降階俱詣席後跪著劔俛伏興納舄樂作復横街南位
樂止位于殿庭者仍立于席後立定典儀曰再拜贊者承傳羣
官客使等在位皆再拜(位于殿庭者/拜于席後)若有勅賜物侍中前承制降
詣羣官東北西面稱有制羣官客使等皆再拜侍中宣制訖羣
臣客使等又再拜通事舎人引羣官客使等以次出公初行樂
作出門樂止侍中前跪奏稱侍中臣某言禮畢俛伏興
還侍位皇帝興太樂令令撞𬎼賔之鐘左五鐘皆應奏
太和之樂鼔吹振作皇帝降坐御輦入自東房侍衞警
蹕如來儀侍臣從至閤樂止通事舍人引東西面者以
次出(蕃客/先出)皇帝若服翼善冠袴褶則京官著袴褶朝集使著
公服(升坐者脱/履如式)若設九部樂則去樂懸無警蹕太樂令
設九部伎位于左右延明門外羣官初唱萬嵗太樂令
即引九部伎聲作而入各就位以次作如式
　　　　　皇帝千秋節御樓受羣臣朝賀
前三日所司供偹如式前一日尚舍鋪御坐及内外張
設並如尋常御樓之儀尚舍光禄供辦如式尚食預置
夀樽于樓上御坐之東义置夀樽于樓前之東南(皆有/盞斚)
其日平曉陳列仗衞如常儀百官常服咸就横街南依
東西班序立侍中版奏外辦皇帝御座候卷簾通事舍
人分引羣官詣横街北夀樽之西俱北面中書門下及
供奉官如常式立定典儀賛再拜横街南北百官俱再
拜訖尚食奉御酌夀酒以授殿中監殿中監以授侍中
侍中執酒正立殿中監受侍中之酒侍中執笏稍前跪
奏稱千秋令節臣等不勝大慶謹上千萬嵗夀奏訖興
再拜羣官上下皆再拜所司酌夀樽之酒以進皇帝受
酒承制宣云得卿等夀酒與卿等内外同慶皇帝舉酒
羣官上下又再拜三呼萬嵗舞蹈又再拜訖詣坐所太
官令酌酒以進侍中執酒以出羣官等俱出謝酒訖就
位太常卿引樂如常儀(其横街南羣官應有常/食者引就坐如式餘退)其羣官
所獻甘露醇酎上食等所由並其日平曉于樓之便門
奉進㑹畢樓上褰簾羣官各出就位立定典儀賛再
拜羣官等俱再拜(若臨時别有進/止隨事賛相)垂簾羣官退
　大唐開元禮卷九十七
欽定四庫全書
　大唐開元禮卷九十八　　　唐　蕭嵩等　撰
　　嘉禮
　　　皇后正至受羣臣朝賀
　　　皇后正至受外命婦朝賀(并/㑹)
　　　　皇后正至受羣臣朝賀
前一日尚寢率其屬設御幄坐如外命婦朝賀之儀守
宫設羣官次於宫城門外如常儀其日未明一刻諸衞各
勒所部屯門列仗及陳布于肅章門外奉禮設文武群
官諸親蕃客等位于宫城門外如朝堂之式典儀設文
武羣官位于肅章門外文東武西俱重行北面相對為
首諸親位于文武五品之下朝集使蕃客等分方位次
如常設典儀賛者位于羣官東北差退西向北上又設
内給事位于羣官之北南向(若與外命婦同時朝則典/儀于肅章門外設羣官版)
(位/)文武羣官依時刻俱集于門外俱就次各服其服(若/上)
(臺同日朝賀則上臺禮畢羣官仍朝/服典謁引從納義門西各行就版位)尚儀奏請中嚴六
尚以下各服其服俱詣内閤奉迎典儀帥賛者先入就
位典謁引文武羣官入就位尚儀奏外辦皇后首
餙禕衣以出即御坐南向坐侍衞警蹕及設琮璽於御
坐並如常儀内謁者監引内給事出就南面典儀曰再
拜賛者承傳文武羣官等俱再拜典謁引為首者一人
進内給事前北跪賀稱元正首祚景福惟新伏惟殿下與
時同休(冬至云天正長至伏/惟殿下如日之升)賀訖俛伏興典謁引退復
位羣官等皆再拜内謁者監引内給事入依式奏聞
内給事承令出内謁者監引内給事復南面位稱令㫖羣
官等皆再拜内給事宣令云履新(冬至云/履長)大慶與公等同
之羣官等又再拜内謁者監引内給事入典謁引羣官等
出尚儀前奏禮畢皇后降座以入侍衛警蹕如常儀
　　　　皇后正至受外命婦朝賀(并/㑹)
前二日本司宣攝内外各供其職前一日守宫設外命
婦次如常儀尚寢帥其屬設御幄于皇后正殿北壁南
向又設命婦為首者脱舄席于西階前近西東向如式
司樂展宫懸之樂於殿庭設麾于殿上西階之西東向
内僕進重翟以下于肅章門之外道東西向北上司賛
設外命婦版位于殿庭大長公主以下在東太夫人以
下在西諸親婦女位于外命婦之下(宗親在東異/姓親在西)俱重
行北面相對為首内謁者設外命婦等位於肅章門外
大長公主以下於道東太夫人以下於道西俱重行相
向北上命婦有夫從夫之爵無夫從子設司賛位于東
階東南西向掌賛二人位于司賛之南差退俱西
向受朝日依時刻諸衛勒所部屯門列仗及陳布於肅
章門外如常儀外命婦等依時刻集到宫門外至下車
所道西東向以車為次北上車次定外命婦等皆降車
内典引引之次各服其服尚儀奏請中嚴宫官侍衞者
皆朝服司寳奉琮寳依式俱詣内閤奏迎司樂帥女工
人入就位典樂并就舉麾位司賛帥掌賛先入就位内
典引引外命婦俱詣肅章門外位尚儀奏外辦皇后首
飾禕衣以出警蹕侍衞如常儀皇后出自西房典樂舉
麾奏正和之樂即御座南向坐司寳奉琮寳置於御坐如
常偃麾樂止(凡樂皆典樂舉麾工鼓柷/而後作偃麾戛敔而後止)司賔承引外命婦
以次入就位為首者初入門舒和之樂作至位樂止命
婦等立定司賛曰再拜掌賛承傳外命婦等皆再拜司
賔引為首者一人詣西階為首者初行樂作至階樂止為
首者脱舄升進當御坐前北面跪賀稱妾姓等言元正
首祚景福惟新伏惟殿下與時同休(冬至云天正長至伏/惟殿下如日之升)
賀訖起司賔引為首者自西階降納舄樂作復位立定
樂止司賛曰再拜掌賛承傳命婦等皆再拜司言前承
令降自西階詣命婦西北東面稱令㫖外命婦等皆再
拜宣令云履新之慶(冬至云履/長之慶)夫人等同之司賛曰再
拜掌賛承傳外命婦等皆再拜司賔以次引出尚儀前
奏禮畢還侍位皇后降坐樂作入自東房侍衛警蹕如
来儀樂止女工人退
　　　　㑹
朝訖尚寝率其屬鋪外命婦等之座於殿上大長公主
以下於御座東南重行西向太夫人以下於御座西南重行東向設
不升殿者坐席於東西廊下皆北上又量設脱屨席於東西階
下尚食設夀樽於殿上東序之端西向有坫加爵一於樽下設
升殿者酒樽於東西廊下近北設廊下者酒樽各於其座之南
皆有坫羃俱障以帷設訖司樂帥諸樂人就位内典引引外命
婦俱詣肅章門外位尚儀奏外辦皇后首飾褘衣出警蹕侍
衛如常儀皇后出自西房典樂舉麾正和之樂作即御座南向
坐司寳奉琮寳置於御座如常儀偃麾樂止(凡樂皆典樂舉/麾工鼓柷而後)
(作偃麾戛/敔而後止)司賓承引外命婦以次入就位為首者初入門樂作至
至位樂止外命婦立定(若期㑹别日/贊者如朝禮)司言前承令降詣命婦西北
東向稱令㫖夫人等升席坐司贊曰再拜掌贊承傳外命婦等
皆拜訖司賓引外命婦應升殿者詣東西階樂作為首者至
階樂止俱就席脱舄於階下升司賓引為首一人升階近東西面
立以下各就席後立典賓引不升殿者詣東西廊下席後立上
下立定司賓引為首者詣酒尊所北面立尚食酌酒一爵以授
爲首司賓引為首者至御坐前北向授尚食尚食受爵進置御
坐前司賔引為首者跪奏稱妾姓等言元正首祚(冬至賀云/天正長至)
妾等不勝大慶謹上千萬嵗夀興再拜外命婦等皆再
拜訖司言前承令宣令云令㫖夫人等同納景福外命
婦等又再拜尚食取爵奉進皇后舉酒樂作外命婦等
皆三稱萬嵗皇后舉酒訖尚食受虚爵復于坫樂止司
賛曰再拜掌賛承傳外命婦等皆再拜司賔引為首者
就席後立司賛曰就坐掌賛承傳外命婦等俱就坐尚
食進酒至階司賛曰酒至興掌賛承傳外命婦等俱興立
席後尚儀至階省酒尚食奉酒進皇后舉酒作樂如常
又行外命婦酒酒至司賛曰再拜掌賛承傳外命婦等
俱再拜受觶司賛曰就坐掌賛承傳外命婦等俱就坐
飲皇后舉酒訖尚食受虚觶復于坫樂止觴行三周尚
食進御食食升階司賛曰食至興掌賛承傳外命婦等皆
起立席後尚儀至階省案尚食品嘗訖以次進置御前
又行命婦案(御若不食外命婦/案先上訖不須興)設食訖司賛曰就坐掌
賛承傳外命婦等皆就席坐皇后乃飯樂作外命婦等
俱飯御食畢樂止仍行酒設庶羞諸伎以次作若賜酒
司言前承令詣東階上西向稱賜酒階下掌賛承傳外
命婦等皆起再拜立受觶坐飲訖起立授虚觶又再拜
就席坐酒行十二遍會畢司賛曰可起掌賛承傳命婦
等皆起立席後司賔引降各納舄樂作俱引復階下位
樂止其廊下者仍立于席後立定司賛曰再拜掌賛承
傳外命婦等在位者皆再拜若有束帛則尚功帥其屬
以束帛預立于東西廂司言前承令降自西階詣命婦西
北東面稱令㫖外命婦等皆再拜宣令訖外命婦等又
再拜尚功帥其屬以次授束帛外命婦等又再拜司賔
引外命婦等以次出樂作出門樂止内典引承引次出尚
儀前奏禮畢還侍位皇后降座樂作入自東房警蹕侍
衞如來儀樂止
　
　
　大唐開元禮卷九十八
欽定四庫全書
　大唐開元禮卷九十九　　　　唐　蕭嵩等　撰
　　嘉禮
　　　皇帝於明堂讀孟春令
　　　皇帝於明堂讀仲春令
　　　皇帝於明堂讀季春令
　　　　皇帝於明堂讀孟春令
　　　　陳設
禮部尚書先讀令三日奏讀月令承以宣告前三日尚舍直長施
大次於東門外道北南向尚舍奉御設御座守宫設文武侍臣次
於大次之後文官在左武官在右俱南向設羣官次於壁水東門
之外文官在北武官在南俱西上前一日尚舍奉御設御幄座於
青陽左个近西東向守宫設三品以上及諸司長官坐於青陽堂
上文官於御座東北南向武官於御座東南北向俱重行西上
(無長官者次官一/人升判官不合)設刑部郎中讀令坐於御座東南北向有案
設文官解劔席於丑陛之左設武官解劔席於卯階之右皆内
向太樂令展宫懸於青陽左个之庭設舉麾位於堂上寅陛
之南北向一位於樂懸東北南向典儀設三品以上及應升坐者
位於懸東文左武右俱重行西向相對為首設非升坐者位文官
四品五品於懸北六品以下於其東絶位俱南向武官四品五品
於懸南六品以下於其東當文官俱北向皆重行西上設典儀
位於懸之西北贊者二人在東差退俱南向奉禮設門外位
各於次前俱每等異位重行相向西上
　　　鑾駕出宫
前出宫三日本司宣攝内外各供其職守宫設從駕之
官五品以上次於承天門外東西朝堂如常前二日太
樂令設宫懸之樂於殿庭如常儀其日未明七刻搥一
鼓為一嚴(三嚴時節前一/日侍中奏裁)侍中奏開宫殿門及城門未
明五刻搥二鼓為再嚴侍中版奏請中嚴奉禮設從駕羣
官五品以上位文官於東朝堂之前西向武官於西朝堂
之前東向俱重行北上從駕羣官五品以上俱集朝堂
次各服其服(其六品以下並駕發之前預/赴明堂所俱就次各服其服)所司陳小駕
鹵簿未明二刻搥三皷為三嚴諸衞之屬各督其隊與
鈒㦸以次入陳于殿庭謁者引從駕群官各就朝堂前
位諸衞之官各服其器服侍中中書令以下俱詣西閤
奉迎(侍中負/璽如式)乘黄令進金輅于西閤外南向千牛將軍
一人執長刀立於輅前北向黄門侍郎一人在侍臣之
前賛者二人又在黄門之前侍中版奏外辦太僕卿奮
衣而升正立執轡皇帝服通天冠青紗袍佩蒼玉御輦
以出曲直華盖警蹕侍衞如常儀皇帝將出仗動太樂
令令撞黄鐘之鐘右五鐘皆應協律郎跪俛伏興舉麾鼓
柷奏太和之樂千牛將軍前執轡皇帝升輅太僕卿立
授綏侍中中書令以下夾侍如常黄門侍郎進當鑾駕
前跪奏稱黄門侍郎臣某言請鑾駕發引俛伏興退復
位(凡黄門侍郎奏請皆進當鑾駕/前跪奏稱具官某言俛伏興)鑾駕動又稱警蹕黄
門侍郎與賛者夾引以出千牛將軍夾輅而趍駕至太
極門偃麾戛敔樂止出太極門鼔柷奏采茨之樂出嘉
德門戛敔樂止(凡樂皆協律郎舉麾工鼓柷/而後作偃麾戛敔而後止)至承天門
外侍臣上馬所黄門侍郎奏請鑾駕權停勅侍臣上馬
侍中前承詔退稱制曰可黄門侍郎退稱侍臣上馬賛
者承傳文武侍臣皆上馬諸侍衛之官各督其屬左右翊駕在
黄麾内符寳郎奉六寳與殿中監後部從侍中中書令
以下夾侍於輅前賛者在供奉官人内侍臣上馬畢黄
門侍郎奏稱請勅車右升侍中前承制退稱制曰可黄
門侍郎退復位千牛將軍升訖黄門侍郎奏稱請鑾駕
發引退復位鑾駕動稱警蹕皷傳音如常皷吹振作而行
其従駕之官在𤣥武隊後如常儀
　　　　讀令
其日依時刻諸衛勒所部屯門列仗及青陽左个之庭如常先
至羣官俱集次各服其服駕将至典謁各引先至羣官俱就門
外位駕至大次門外迴輅南向千牛將軍降立於輅右侍中進
當鑾駕前跪奏稱侍中臣某言請降輅俛伏興還侍位皇帝降
輅御輿之大次繖扇華盖侍衛警蹕如常儀通事舎人引文武
五品以上従駕之官皆就門外位太樂令帥工人入就位協律
郎入就舉麾位典儀帥賛者先入就位又通事舍人引
羣官非升坐者入就位刑部郎中以月令置於案履以
帊令史二人俱絳公服對舉案立于武官五品以上東
南郎中立于案後北面侍中版奏外辦皇帝御輿出次
曲直華盖侍衞警蹕如常儀入自青龍門皇帝初入門
太樂令令撞𬎼賔之鐘左五鐘皆應鼔柷奏太和之樂
皇帝升自寅陛入即御坐東向坐符寳郎奉寳置於御
坐侍中夾侍如常儀戛敔樂止典儀一人升立于左个
東北南向通事舍人引王公以下就西面位立上公初入
門舒和之樂作(凡公行皆作/舒和之樂)公至位樂止羣官立定典
儀曰再拜賛者承傳(凡典儀有詞/賛者皆承傳)在位者皆再拜侍中
前跪奏稱侍中臣某言請延公王等升俛伏興又侍中
稱制曰可侍中詣左个東北南面稱詔延公王等升堂
上典儀承傳堂下賛者又承傳在位者皆再拜通事舍
人以次引西面位者各詣其陛公初行樂作至觧劔席
樂止公王以下俱升席位觧劔俛伏興脱舄通事舍人
各引立於坐後刑部郎中以案進立于夘陛下侍中跪
奏請讀月令俛伏興又侍中稱制曰可侍中退復位刑
部郎中再拜就解劍席跪解劍俛伏興脫舄取令持案
者仍立於下通事舎人引刑部郎中奉令升自夘陛詣
席南北向位跪置令于案俛伏興立于席後堂上典儀
唱就坐公王以下及刑部郎中並就坐俛伏興坐刑部
郎中讀令每句一絶使言聲可了讀令訖堂上典儀唱
可起公王以下皆起通事舎人引公王以下及刑部郎
中俱降刑部郎中以令置于案興羣臣俱跪佩劍俛伏
興納舄通事舎人引還本位公初行樂作至位樂止立
定典儀曰再拜在位者皆再拜又通事舎人引西面位
者出公初行樂作出門樂止侍中跪奏稱侍中臣某言
禮畢俛伏興還侍位皇帝興太樂令令撞黄鍾之鐘右
五鐘皆應太和之樂作皇帝降坐御輿以出之便次警
蹕侍衛如来儀出門樂止舎人引南北面位者以次
出
　　　　孟春令
孟春之月日在營室昏參中旦尾中其日甲乙其帝太
皥其神勾芒其蟲鱗其音角律中太蔟其數八其味酸
其臭羶其祀户東風解凍蟄蟲始振魚上負氷獺祭魚
鴻雁來食麥與羊其器疏以達是月也以立春先立春
七日禮部奏曰某日立春盛德在木皇帝乃齋立春之
日皇帝親帥百官迎春於東郊還賞百官於朝命有司
布徳和令行慶施惠下及黎元慶賜遂行毋有不當乃
命太師守典奉法司天日月星辰之行宿離不貸無失
經紀以初為常是月也皇帝乃以元日祈穀於上帝乃
擇元辰皇帝親載耒耜帥百官躬耕帝籍反乃執爵于
太寢命曰勞酒是月也天氣下降地氣上騰天地和同
草木萌動命布農事修封疆善相丘陵阪險原隰土地所
宜五穀所殖以教導人是月也修祭典禁止伐木毋覆巢
毋殺孩蟲胎夭飛鳥毋麛毋卵毋聚大衆毋置城郭掩
骼埋胔是月也不可以稱兵稱兵必天殃兵戎不起不
可從我始毋變天之道毋絶地之理毋亂人之紀孟春
行夏令則風雨不時草木早落國時有恐行秋令則黎
元大疫飄風暴雨總至藜莠蓬蒿並興行冬令則水潦
為敗雪霜大至首種不入
　　　　鑾駕還宫
皇帝既還大次侍中版奏請解嚴(將士不得/輒離部位)皇帝停大
次一刻頃搥一鼓為一嚴轉仗衛於還塗如來儀三刻頃
搥二鼔為再嚴將士布隊仗侍中版奏請中嚴五刻頃搥
三鼔為三嚴謁者賛引各引羣官序立於次前文武侍臣
詣大次奉迎乗黄令進金輅於大次門外南向千牛將軍
立於輅右侍中版奏外辦太僕卿執㘘皇帝御輿出次繖
扇侍衛警蹕如常儀皇帝升輅太僕卿立授綏黄門侍郎
奏稱請鑾駕發引退復位鑾駕動稱警蹕如常儀黄門
侍郎贊者夾引千牛將軍夾輅而趨至侍臣上馬所黄門
侍郎奏稱請鑾駕權停勅侍臣上馬侍中承制退稱制
曰可黄門侍郎退稱侍臣上馬贊者承傳文武侍臣皆
上馬畢黄門侍郎奏稱請勅車右升侍中稱制曰可黄
門侍郎退復位千牛將軍升訖黄門侍郎奏請鑾駕發
引退復位皷傳音鑾駕動皷吹振作而還文武群官從
如來儀駕至承天門外侍臣下馬所鑾駕權停文武侍
臣皆下馬千牛將軍降立于輅右訖鑾駕動千牛將軍
夾輅而趍駕入嘉德門太樂令令撞𬎼賔之鐘左五鐘
皆應鼔柷奏采茨之樂至太極門戛敔樂止入太極門
鼔柷奏太和之樂駕至横街北當東上閤迴輅南向侍
中進當鑾駕前跪奏稱侍中臣某言請降輅跪俛伏興還
侍位皇帝降輅御輿以入繖扇侍衞警蹕如常儀侍中
臣從至閤戛敔樂止初文武羣官至東朝堂通事舍人
承㫖勅羣官並還皇帝既入侍中版奏請觧嚴叩鉦將
士各還其所
　　　　皇帝於明堂讀仲春令
　　　　陳設
尚舍奉御設御幄坐青陽太廟設文官解劍席於寅陛
之左設武官解劍席於辰陛之右太樂令展宫懸於青陽太
廟之庭設舉麾位于堂上夘陛之南餘並如孟春陳設之儀
　　　　鑾駕出宫
右並如孟春出宫之儀
　　　　讀令
其日諸衛列仗於青陽太廟之庭皇帝升自夘陛典儀
一人升立於青陽太廟東北侍中詣青陽太廟東北稱
詔刑部郎中升自辰陛餘並如孟春讀令之儀
　　　　仲春令
仲春之月日在奎昏弧中旦建星中其日甲乙其帝太
皡其神勾芒其蟲鱗其音角律中夾鐘其數八其味酸
其臭羶其祀户始雨水桃始華倉庚鳴鷹化為鳩食麥
與羊其器疏以達是月也安萌芽養㓜少存諸孤擇元
日命人社令有司省囹圄去桎梏毋肆掠止獄訟是月
也日夜分雷乃發聲始電蟄蟲咸動啟户始出先雷三
日奮木鐸以令人曰雷將發聲有不戒其容止者生子
不備必有㓙災日夜分則同度量鈞衡石角斗甬正權
概是月也毋作大事以妨農事毋竭川澤毋漉陂池毋
焚山林獻羔開氷先薦宗廟上丁釋奠於先聖先師仲
春行秋令則其國大水寒氣總至冦戎來征行冬令則
陽氣不勝麥乃不熟民多相掠行夏令則國乃大旱煖
氣早來蟲螟為害
　　　　鑾駕還宫
右並如孟春還宫之儀
　　　　皇帝於明堂讀季春令
　　　　陳設
尚舍奉御設御幄坐於青陽右个設文官解劔席於夘
陛之左設武官解劔席於巳陛之右太樂令展宫懸於
青陽右个之庭設舉麾位於堂上辰陛之南餘並如仲
春陳設之儀
　　　　鑾駕出宫
右並如仲春出宫之儀
　　　　讀令
其日諸衛列仗於青陽右个之庭皇帝升自辰陛典儀
一人升立於青陽右个東北侍中詣青陽右个東北稱
詔刑部郎中升自己陛餘並如仲春讀令之儀
　　　　季春令
季春之月日在胃昏七星中旦牽牛中其日甲乙其帝
太皡其神勾芒其蟲鱗其音角律中姑洗其數八其味
酸其臭羶其祀户桐始華田鼠化為鴽虹始見萍始生
食麥與羊其器疏以達薦鮪於宗廟是月也生氣方盛
陽氣發洩勾者畢出萌者盡達不可以内布徳行恵發
倉廩賜貧窮賑乏絶開庫府出幣帛賙天下勉牧守聘
名士禮賢者是月也時雨將降下水上騰命有司循行
國邑周視原野修利隄防導達溝瀆開道通路無有障
塞田獵罝罘羅網罼翳餧獸之藥毋出國門是月也命
虞人毋伐桑柘鳴鳩拂其羽戴勝降於桑后妃齋戒親
東鄉躬桑禁婦女毋觀省婦使以勸蠶事蠶事既登分
繭稱絲效功以供郊廟之服無有敢惰是月也命工帥
令百工審五庫之量金鐡皮革筋角齒羽箭幹脂膠丹
漆毋或不良毋悖於時毋或作為淫巧以蕩上心季春
行冬令則寒氣時發草木皆肅國有大恐行夏令則人
多疾疫時雨不降山林不收行秋令則天多沈隂淫雨
早降兵革並起
　　　　鑾駕還宫
右並如仲春還宫之儀
　
　
　
　
　
　
　
　大唐開元禮卷九十九
欽定四庫全書
　大唐開元禮卷一百　　　　唐　蕭嵩等　撰
　　嘉禮
　　　皇帝於明堂讀孟夏令
　　　皇帝於明堂讀仲夏令
　　　皇帝於明堂讀季夏令
　　　　皇帝於明堂讀孟夏令
禮部尚書先讀令三日奏讀月令承以宣告前三日尚
舍施大次於朱雀門外道東西向尚舎奉御設御坐守
宫設文武侍臣次于大次之後文官在左武官在右俱
西向設羣官次於壁水南門之外文官在東武官在西俱
北上前一日尚舍奉御設御幄坐於明堂左个近北南
向守宫設三品以上及諸司長官坐于堂上文官于御
坐東南西向武官于御坐西南東向俱重行北上(無長/官者)
(次官一人升/判官不合)設刑部郎中讀令坐于御坐西南東向有案設
文官解劔席于辰陛之左設武官解劔席于午陛之右
皆内向太樂令展宫懸於明堂左个之庭設舉麾位於堂上
已陛之西東向一位於樂懸東南西向典儀設三品以上及
應升坐者位於懸南文左武右俱重行北向相對為首設非
升坐者位文官四品五品於縣東六品以下於其南絶位俱西
向武官四品五品於懸西六品以下於其南當文官俱東向
皆重行北上設典儀位於懸之東北賛者二人在南差退俱
西向奉禮設門外位各於次前俱每等異位重行相向北上
　　　　鑾駕出宫
出宫前三日夲司宣攝内外各供其職守宫設從駕之官
五品以上次於承天門東西朝堂如常前二日太樂令設
宫懸之樂於殿庭如常儀其日未明七刻搥一鼔為一嚴
(三嚴時節前一/日侍中奏裁)侍中奏開宫殿門及城門未明五刻搥二
鼔為再嚴侍中版奏請中嚴奉禮設從駕羣官五品以
上位文官於東朝堂之前西向武官於西朝堂之前東
向俱重行北上從駕羣官五品以上俱集朝堂次各服
其服(其六品以下並駕發之前預/赴明堂所俱就次各服其服)所司陳小駕鹵簿未
明二刻搥三皷為三嚴諸衞之屬各督其隊與鈒㦸以
次入陳于殿庭舍人引從駕羣官各就朝堂前位諸侍
衞之官各服其器服侍中中書令以下俱詣西上閤奉
迎(侍中負/寳如式)乘黄令進金輅於西上閤外南向千牛將軍
一人執長刀立于輅前北向黄門侍郎一人在侍臣之
前賛者二人又在黄門之前侍中版奏外辦太僕卿奮
衣而升正立執轡皇帝服通天冠絳紗袍佩赤玉御輿
以出曲直華盖警蹕侍衞如常儀皇帝將出仗動太樂
令令撞黄鍾之鍾右五鐘皆應協律郎跪俛伏舉麾鼓柷
奏太和之樂千牛将軍前執轡皇帝既升輅太僕卿
立授綏侍中中書令以下夾侍如常黄門侍郎進當鑾
駕前跪奏稱黄門侍郎臣某言請鑾駕進發俛伏興退
復位(凢黄門侍郎奏請皆進當鑾駕興/前跪奏稱具官臣某言訖俛伏)鑾駕動又稱警蹕
黄門侍郎與賛者夾引以出千牛將軍夾輅而趍駕至
太極門偃麾戛敔樂止出太極門鼔柷奏采茨之樂出
嘉徳門戛敔樂止(凢樂皆協律郎舉麾工鼔柷/而後作偃麾戛敔而後止)至承天
門外侍臣上馬所黄門侍郎奏請鑾駕權停勅侍臣上馬侍
中前承制退稱制曰可黄門侍郎退稱侍臣上馬賛者承傳文
武侍臣皆上馬諸侍衛之官各督其屬左右翊駕在黄麾内符
寳郎奉六寳與殿中監後部従侍中中書令以下夾侍於輅
前賛者在供奉官人内侍臣上馬畢黄門侍郎奏稱請勅車
右升侍中前承制退稱制曰可黄門侍郎退復位千牛将軍
升訖黄門侍郎奏稱請鑾駕發引退復位鑾駕動稱警蹕鼓
傳音如常鼔吹振作而行其従駕之官在𤣥武隊後如常儀
　　　　　讀令
其日依時刻諸衞勒所部屯門列仗及明堂左个之庭
如常先至羣官俱集次各服其服駕將至通事舎人各
引先至羣官俱就門外位駕至大次門外迴輅西向千
牛將軍降立于輅右侍中進當鑾駕前跪奏稱侍中臣
某言請降輅俛伏興還侍位皇帝降輅御輿之大次繖
扇華盖侍衞警蹕如常儀通事舍人引文武五品以上
從駕之官皆就門外位太樂令帥工人入就位協律郎
入就舉麾位典儀帥賛者先入就位通事舍人引群官非
升坐者入就位刑部郎中以月令置于案覆以帊令史
二人俱絳公服對舉案立於武官五品西南郎中立于
案後東面侍中版奏外辦皇帝降輿出次曲直華盖侍
衞警蹕如常儀入自朱雀門皇帝初入門太樂令令撞
𬎼賔之鐘左五鐘皆應鼔柷奏太和之樂皇帝升自已
陛入即御坐南向坐符寳郎奉寳置于御坐侍臣夾侍
如常儀戛敔樂止典儀一人升立于左个東南西向通
事舍人引公王以下入就北面位上公初入門舒和之
樂作(凡公行皆作/舒和之樂)公至位樂止羣官立定典儀曰再拜賛者
承傳(凡典儀有詞/賛者皆承傳)在位者皆再拜侍中前跪奏稱侍中臣某
言請延公主等升俛伏興又侍中稱制曰可侍中詣左个東
南西面稱制延公王等升堂上典儀承傳堂下賛者又承傳
在位者皆再拜通事舍人次引北面位者各詣其陛公初行
樂作至解劍席樂止公王以下俱升席跪解劍俛伏興脱舄
通事舎人各引升立於坐後刑部郎中引案進立于午陛
下侍中跪奏請讀月令俛伏興又侍中稱制曰可侍中
退復位刑部郎中再拜就解劍席跪解劍俛伏興脱舄取
令持案者仍立于下通事舍人引刑部郎中奉令升自
午陛詣席西東向跪置令於案俛伏興立於席後堂上
典儀唱就坐公王以下及刑部郎中並就坐俛伏興坐刑
部郎中讀令每句一絶使言聲可了讀令訖堂上典儀
唱可起公王以下皆起通事舍人引公王以下及刑部
郎中俱降刑部郎中以令置于案與羣官俱跪佩劔俛
伏興納舄通事舍人各引還本位公初行樂作至位樂止立
定典儀曰再拜在位者皆再拜通事舍人引北面位者出公
初行樂作出門樂止侍中跪奏稱侍中臣某言禮畢俛
伏興還侍位皇帝興太樂令令撞黄鐘之鐘右五鐘皆
應太和之樂作皇帝降坐御輿以出之便次警蹕侍衞
如來儀出門樂止通事舍人引東西面位者次出
　　　　　孟夏令
孟夏之月日在畢昏翼中旦婺女中其日丙丁其帝炎
帝其神祝融其蟲羽其音徵律中中吕其數七其味苦
其臭焦其祀竈螻蟈鳴蚯蚓出王𤓰生苦菜秀食菽與
雞其器髙以粗是月也以立夏先立夏七日禮部奏曰
某日立夏盛徳在火皇帝乃齋立夏之日皇帝親帥百
官迎夏於南郊還反行賞命有司賛傑俊遂賢良舉長
大行爵出禄必當其位是月也繼長増髙毋有壊隳毋
起土功毋發大衆毋伐大樹命有司巡行縣鄙命農勉
作毋休于都毋或失時是月也驅獸毋害五糓毋大田
獵是月也命太常修鞞皷均琴瑟管簫執干戚戈羽調
竽笙篪簧飭鐘磬柷敔命有司為人所祀山川百源大
雩上帝用盛樂以祈糓實農乃登麥皇帝乃以彘嘗麥
先薦宗廟是月也聚蓄百藥靡草死麥秋至斷薄刑決
小罪出輕繫蠶事畢命婦獻繭於后孟夏行秋令則苦
雨數來五糓不滋四鄙入保行冬令則草木蚤枯後乃
大水敗其城郭行春令則蝗蟲為災暴風來格秀草不
實
　　　　　鑾駕還宫
皇帝既還大次侍中版奏請觧嚴(將士不得/輕離部伍)皇帝停大
次一刻頃搥一皷為一嚴轉仗衞于還塗如來儀三刻
頃搥二皷為再嚴將士布隊仗侍中版奏請中嚴五刻
頃搥三皷為三嚴謁者賛引各引群官序立于次前文
武侍臣詣大次奉迎乘黄令進金輅于大次門外北向
千牛將軍立于輅右侍中版奏外辦太僕卿升執轡皇
帝御輿出次繖扇侍衞警蹕如常儀皇帝升輅太僕卿
立授綏黄門侍郎奏稱請鑾駕進發退復位鑾駕動稱
警蹕如常儀黄門侍郎賛者夾引千牛將軍夾輅而趍
至侍臣上馬所黄門侍郎奏稱請鑾駕權停勅侍臣上
馬侍中前承詔退稱制曰可黄門侍郎退稱侍臣上馬賛者承
傳文武侍臣皆上馬畢黄門侍郎奏稱請勅車右升侍
中稱制曰可黄門侍郎退復位千牛將軍升訖黄門侍
郎奏稱請鑾駕進發退復位皷傳音鑾駕動皷吹振作
而還文武群臣皆從如來儀駕至承天門外侍臣下馬所
鑾駕權停文武侍臣皆下馬千牛將軍降立於輅右訖
鑾駕動千牛將軍夾輅而趨駕入嘉定門太樂令令撞
㽔賓之鐘左五鐘皆應鼔柷奏采茨之樂至太極門戛
敔樂止入太極門鼔柷奏太和之樂駕至横街北當東
上閤迴輅南向侍中進當鑾駕前跪奏稱侍中臣某言
請降輅俯伏興還侍位皇帝降輅御輿以入繖扇侍衛
警蹕如常儀侍臣從至閤戛敔樂止初文武羣臣至朝
堂通事舍人承㫖勅羣臣並還皇帝既入侍中版奏請
解嚴叩鉦將士各還其所
　　　　皇帝於明堂讀仲夏令
　　　　陳設
尚舍奉御設御幄坐於明堂太廟設文官解劔席於已
陛之左設武官解劔席於未陛之右太樂令展宫懸於
明堂太廟之庭設舉麾位於堂上午陛之西餘並如孟
春陳設之儀
　　　　鑾駕出宫
右並如孟夏出宫之儀
　　　　讀令
其日諸衛仗列於明堂太廟之庭皇帝升自午陛典儀
一人升立於明堂太廟東南侍中詣明堂太廟東面稱
制刑部郎中升自未陛餘並如孟夏讀令之儀
　　　　仲夏令
仲夏之月日在東井昏亢中旦危中其日丙丁其帝炎
帝其神祝融其蟲羽其音徴律中𬎼賓其數七其味苦
其臭焦其祀竈小暑至螳螂生􁀙始鳴反舌無聲食菽
與雞其器髙以粗養壯佼農乃登黍皇帝乃以雛嘗黍
羞以含桃先薦宗廟令人毋艾藍以染毋燒灰毋暴布
門閭毋閉挺重囚是月也日長至隂陽争死生分君子
齋戒處必掩身無躁止聲色毋或進薄滋味毋致和節
嗜欲定心氣百官静事無刑以定晏隂之所成鹿角解蟬
始鳴半夏生木槿榮是月也毋用火南方可以居髙明
可以逺眺望可以升山林可以處臺榭仲夏行冬令則電
凍傷穀道路不通暴兵來至行春令則五穀晚熟百螣
時起其國乃飢行秋令則草木零落果實早成人殃於
疫
　　　　鑾駕還宫
右並如孟夏還宫之儀
　　　　皇帝於明堂讀季夏令(讀土令/禮附)
　　　　陳設
尚舍奉御設御幄坐於明堂右个設文官解劔席於午
陛之左設武官解劔席於申陛之右太樂令展宫懸於
明堂右个之庭設舉麾位於堂上未陛之西餘並如仲
夏陳設之儀
　　　　鑾駕出宫
右並如仲夏出宫之儀
　　　　讀令
其日諸衛列仗於明堂右个之庭皇帝升自未陛典儀
一人升立於明堂右个東南侍中詣明堂右个東南稱
詔刑部郎中升自申陛餘並如仲夏讀令之儀
　　　　季夏令
季夏之月日在栁昏火中旦奎中其日丙丁其帝炎帝
其神祝融其蟲羽其音徴律中林鐘其數七其味苦其
臭焦其祀竈温風至蟋蟀居壁鷹乃學習腐草為螢食
菽與雞其器髙以粗命漁師伐蛟取鼉登龜取黿命
澤人納材葦是月也命太常合秩芻以養犧牲以供皇
天上帝名山大川四方之神以祀宗廟社稷之靈以為
人祈福是月也命染工染采黼黻文章必以法故無或
差貸黒黄蒼赤莫不質良毋敢詐偽以給郊廟祭祀之
服以為旗章以别貴賤等級之度是月也樹木方盛乃
命虞人入山行木毋有斬伐不可以興土功不可以合
牧守不可以起兵動衆毋舉大事以搖養氣舉大事則
有天殃是月也土潤溽暑大雨時行燒薙行水利以殺
草如以熱湯可以糞田疇可以美土疆季夏行春令則
穀實鮮落國多風欬人乃遷徙行秋令則丘隰水潦禾
稼不熟孕多女災行冬令則風寒不時鷹隼早鷙四鄙
入保
　　　　鑾駕還宫
右並如仲夏還宫之儀
　　　　季夏土王之日讀土令
皇帝服黄紗袍佩黄玉居太廟太室餘行事皆如仲夏
讀令之儀
　　　　土令
中央土其日戊巳其帝黄帝其神后土其蟲倮其音宫
律中黄鐘之宫其數五其味甘其臭香其祀中霤食稷
與牛其器圜以閎
　
　
　
　
　大唐開元禮卷一百
欽定四庫全書
　大唐開元禮卷一百一　　　唐　蕭嵩等　撰
　　嘉禮
　　　皇帝於明堂讀孟秋令
　　　皇帝於明堂讀仲秋令
　　　皇帝於明堂讀季秋令
　　　　皇帝於明堂讀孟秋令
　　　　陳設
禮部尚書先讀令三日奏讀月令承以宣告前三日尚舍直
長施大次於白虎門外道北南向尚舍奉御設御坐守宫設
文武侍臣次於大次之後文官在左武官在右俱南向設羣
官次於壁水西門之外文官在南武官在北俱東上前一
日尚舍奉御設御幄坐於總章左个近東西向守宫設三
品以上及諸司掌官坐於堂上文官於御坐西南北向武官
於御坐西北南向俱重行東上(無長官者次官一/人升判官不合)設刑部郎
中讀令坐於御坐西北南向有案設文官解劔席於申陛之
左設武官解劔席於酉陛之右皆内向太樂令展宫懸於總
章左个之庭設舉麾位於堂上申陛之北南向一位於樂懸
西南北向典儀設三品以上及應升坐者位於懸西文左武
右俱重行東向相對為首又設非升坐者位文官四品五品
於懸南六品以下於其西絶位俱北向武官四品五品於
懸北六品以下於其西當文官俱南向皆重行東上設典
儀位於懸之東南賛者二人在西差退俱北向奉禮設
門外位各於次前俱每等異位重行相向東上
　　　　鑾駕出宫
前出宫三日本司宣設内外各供其職守宫設從駕之官五
品以上次於承天門外東西朝堂如常前二日太樂令設宫
懸之樂於殿庭如常儀其日未明七刻搥一鼔為一嚴(三嚴/時節)
(前一日侍/中奏裁)侍中奏開宫殿門及城門未明五刻搥二鼔為再嚴
侍中版奏請中嚴奉禮設從駕羣官五品以上位文官於東朝
堂之前西向武官於西朝堂之前東向俱重行北上從駕羣
官五品以上俱集朝堂次各服其服(其六品以下並駕發之/前預赴明堂所俱就次)
(各服/其服)所司陳小駕鹵簿未明二刻搥三皷為三嚴諸衞
之屬各督其隊與鈒㦸以次陳于殿庭謁者引從駕群
官各就朝堂前位諸侍衞之官各服其器服侍中中書
令以下俱詣西閤奉迎(侍中負/璽如式)乘黄令進金輅於西閤
外南向千牛將軍一人執長刀立于輅前北向黄門侍
郎一人在侍臣之前賛者二人又在黄門之前侍中版
奏外辦太僕卿奮衣而升正立執轡皇帝服通天冠白
紗袍佩白玉御輿以出曲直華盖警蹕侍衞如常儀皇
帝將出仗動太樂令令撞黄鐘之鐘右五鐘皆應協律
郎跪俛伏舉麾皷柷奏太和之樂千牛將軍前執轡皇
帝升輅太僕卿立授綏侍中中書令以下夾侍如常黄
門侍郎進當鑾駕前跪奏稱黄門侍郎臣某言請鑾駕
發引俛伏興退復位(凡黄門侍郎奏請皆進當鑾駕前/跪奏稱具官臣某言訖俛伏興)
鑾駕動又稱警蹕黄門侍郎與賛者夾引以出千牛將
軍夾輅而趍駕至太極門偃麾戛敔樂止出太極門鼔
柷奏采茨之樂出嘉徳門戛敔樂止(凡樂皆協律郎舉/麾工鼓柷而後作)
(偃麾戛敔/而後止)至承天門外侍臣上馬所黄門侍郎奏稱請
鑾駕權停勅侍臣上馬侍中前承制退稱制曰可黄門
侍郎退稱侍臣上馬賛者承傳文武侍臣皆上馬諸衞
之官各督其屬左右翊駕在黄麾内符寳郎奉六寳與
殿中監後部從侍中中書令以下夾侍于輅前賛者在
供奉官人内侍臣上馬畢黄門侍郎奏稱請勅車右升
侍中前承詔退稱制曰可黄門侍郎退復位千牛將軍
升訖黄門侍郎奏稱請鑾駕發引退復位鑾駕動稱警
蹕皷傳音如常皷吹振作而行其從駕之官在𤣥武隊
後如常儀
　　　　讀令
其日依時刻諸衞勒所部屯門列仗及總章左个之庭
如常先至羣官俱集次各服其服駕將至通事舍人各
引先至羣官俱就門外位駕至大次門外廻輅南向千
牛將軍降立于輅右侍中進當鑾駕前跪奏稱侍中臣
某言請降輅俛伏興還侍位皇帝降輅御輿之大次繖
扇華盖侍衞警蹕如常儀通事舍人引文武五品以上
從駕之官皆就門外位太樂令帥工人就位協律郎入
就舉麾位典儀帥賛者先入就位通事舍人引群官非
升坐者入就位刑部郎中以月令置于案覆以帊令史
二人俱絳公服對舉案立于武官五品西北郎中立于
案後南面侍中版奏外辦皇帝御輿出次曲直華盖侍
衞警蹕如常儀入自白虎門皇帝初入門太樂令令撞
𬎼賔之鐘左五鐘皆應鼔柷作太和之樂皇帝升自申
陛入即御坐西向坐符實郎奉寳置于御坐侍臣夾侍
如常儀戛敔樂止典儀一人升立于左个西南北面通
事舍人引公王以下入就東面位公初入門舒和之樂
作(凡公行皆作/舒和之樂)至位樂止群官立定典儀曰再拜賛者承
傳(凡典儀有詞/賛者皆承傳)在位者皆再拜侍中前跪奏稱侍中臣
某言請延公王等升俛伏興又侍中稱制曰可侍中詣
左个西南北向稱制延公王等升堂上典儀承傳堂下
賛者又承傳在位者皆再拜通事舍人以次引東面位
者各詣其陛公初行樂作至觧劔席樂止公王以下俱
升席跪觧劔俛伏興脱舄通事舍人各引升立於坐後
刑部郎中引案進立於酉陛下侍中跪奏請讀月令俛
伏興又侍中稱制曰可侍中退復位刑部郎中再拜就
觧劔席跪觧劔俛伏興脱舄取令持案者仍立于下通
事舍人引刑部郎中奉令升自酉陛詣席北南向跪置
令於案俛伏興立於席後堂上典儀唱就坐公王以下
及刑部郎中並就位俛伏坐刑部郎中讀令每句一絶
使言聲可了讀令訖堂上典儀唱可起公王以下皆起
通事舍人引王公以下及刑部郎中俱降刑部郎中以
令置于案與群官俱跪佩劔俛㐲興脱舄通事舍人各
引還本位公初行樂作至位樂止立定典儀曰再拜在
位者皆再拜通事舍人引東面位者出公初行樂作出
門樂止侍中跪奏稱侍中臣某言禮畢俛伏興還侍位
皇帝興太樂令令撞黄鐘之鐘右五鐘皆應太和之樂
作皇帝降坐御輿以出之便次警蹕侍衞如來儀出門
樂止舍人引南北面位者以次出
　　　　孟秋令
孟秋之月日在翼昏建星中旦畢中其日庚辛其帝少
皡其神蓐收其蟲毛其音商律中夷則其數九其味辛
其臭腥其祀門凉風至白露降寒蝉鳴鷹乃祭鳥用始
行戮食麻與犬其器廉以深是月也以立秋先立秋七
日禮部奏曰某日立秋盛徳在金皇帝乃齋立秋之日
皇帝親帥百官迎秋於西郊還賞帥武人於朝乃命將
帥選士厲兵簡練傑俊専任有功以征不義詰誅暴慢
以明好惡順彼逺方是月也命有司修法制繕囹圄具
桎梏禁止奸慎罪邪務搏執瞻傷察創視折審斷決獄
訟必端平戮有罪嚴斷刑天地始肅不可以贏是月也
農乃登糓皇帝嘗新先薦宗廟命百官始收斂完隄防
謹壅塞以備水潦修宫室坯墻垣補城郭孟秋行冬令
則隂氣大勝介蟲敗糓戎兵乃來行春令則其國乃旱
陽氣復還五糓無實行夏令則國多火災寒熱不節人
多瘧疾
　　　　鑾駕還宫
皇帝既還大次侍中版奏請觧嚴(將士不得/輒離部伍)皇帝停大
次一刻頃搥一皷為一嚴轉仗衞于還塗如來儀三刻
頃搥二皷為再嚴將士布隊仗侍中版奏請中嚴五刻
頃搥三皷為三嚴謁者賛引群官序立于次前文武侍
臣詣大次奉迎乘黄令進金輅于大次門外南向千牛
將軍立于輅右侍中版奏外辦太僕卿升執轡皇帝御
輿出繖扇侍衞警蹕如常儀皇帝升輅太僕卿立授綏
黄門侍郎奏稱請鑾駕發引退復位鑾駕動稱警蹕如
常儀黄門侍郎賛者夾引千牛將軍夾輅而趍至侍臣
上馬所黄門侍郎奏稱請鑾駕權停勅侍臣上馬侍中前
承制退稱制曰可黄門侍郎退稱侍臣上馬賛者承傳
文武侍臣皆上馬畢黄門侍郎奏稱請勅車右升侍中
稱制曰可黄門侍郎退復位千牛將軍升訖黄門侍郎
奏稱請鑾駕發退復位皷傳音鑾駕動皷吹振作而還
文武羣官皆從如來儀駕至承天門外侍臣下馬所鑾駕
權停文武侍臣皆下馬千牛將軍降立於輅右訖鑾駕動
千牛將軍夾輅而趨駕入嘉德門太樂令令撞𬎼賓之鐘
左五鐘皆應鼔柷奏采茨之樂至太極門戛敔樂止入太極
門鼔柷奏太和之樂駕至横街北當東上閣迴輅南向侍中
進當鑾駕前跪奏稱侍中臣某言請降輅俯伏興還侍位皇
帝降輅御輿以入繖扇侍衛警蹕如常儀侍臣從至閤戛敔
樂止初文武羣官至東朝堂通事舍人承㫖勅羣官並還
皇帝既入侍中版奏請解嚴叩鉦將士各還其所
　　　　皇帝於明堂讀仲秋令
　　　　陳設
尚舍奉御設御幄坐於總章太廟設文官解劔席於申陛之
左設武官解劔席於戌陛之右太樂令展宫懸於總章太廟
之庭設舉麾位於堂上酉陛之北餘並如孟秋陳設之儀
　　　　鑾駕出宫
右並如孟秋出宫之儀
　　　　讀令
其日諸衞列仗於總章太廟之庭皇帝升自酉陛典儀
一人升立於總章太廟西南侍中詣總章太廟西南稱
詔刑部郎中升戌陛並如孟秋讀令之儀
　　　　仲秋令
仲秋之月日在角昏牽牛中旦觜中其日庚辛其帝少皥
其神蓐收其蟲毛其音商律中南吕其數九其味辛其臭
腥其祀門盲風至鴻雁來𤣥鳥歸羣鳥養羞食麻與犬
其器廉以深是月也養衰老授杖几行糜粥飲食乃命
司服具飭衣裳文繡有恒制有小大度有短長衣服有
量必修其故冠帶有常命有司申嚴百刑斬殺必當毋
或枉橈柱橈不當反受其殃是月也乃命有司循行犧
牲視全具案芻豢瞻肥瘠察物色必比類量大小視長
短皆中度五者偹當上帝其饗皇帝以犬嘗麻先薦宗
廟是月也可以築城郭建都邑穿竇窖修囷倉趣人收
斂務畜菜多積聚乃勸種麥毋或失時其有失時行罪
無疑是月也日夜分雷始收聲蟄蟲坯户殺氣浸盛陽氣
日衰日夜分則同度量平權衡正鈞石角斗甬凡舉事毋
逆大數必順其時慎因其類仲秋行春令則秋雨不降
草木生榮國乃有恐行夏令則其國乃旱蟄蟲不藏五
穀復生行冬令則風災數起收雷先行草木早死
　　　　鑾駕還宫
右並如孟秋還宫之儀
　　　　皇帝於明堂讀季秋令
　　　　陳設
尚舍奉御設御幄坐於總章右个設文官解劔席於酉
陛之左設武官解劔席於亥陛之右太樂令展宫懸於
總章右个之庭設舉麾位於堂上戌陛之北餘並如仲
秋陳設之儀
　　　　鑾駕出宫
右並如孟秋出宫之儀
　　　　讀令
其日諸衛列仗於總章右个之庭皇帝升自戌陛典儀
一人升立於總章右个西南侍中詣總章右个西南稱
詔刑部郎中升自亥陛餘並如仲秋讀令之儀
　　　　季秋令
季秋之月日在房昏虚中旦栁中其日庚辛其帝少皥
其神蓐收其蟲毛其音商律中無射其數九其味辛其
臭腥其祀門鴻雁來賓爵入大水為蛤菊有黄華豺乃
祭獸戮禽食麻與犬其器廉以深是月也申嚴號令命
百官貴賤無不務内以㑹天地之藏毋有宣出乃命有
司農事備收舉五穀之要藏帝藉之收於神倉祗敬必
飭霜始降百工休是月也大饗上帝於明堂草木黄落
乃伐薪為炭蟄蟲咸俯在内皆墐其户乃趣决獄刑毋
留有罪收禄秩之不當供養之不宜者是月也皇帝乃
以犬嘗稻先薦宗廟季秋行夏令則其國大水冬藏殃
敗人多鼽嚏行冬令則國多盗賊邊境不寧土地分裂
行春令則煖風來至人氣解惰師興不居
　　　　鑾駕還宫
右並如仲秋還宫之儀
　
　
　
　
　
　
　
　
　
　
　
　
　
　大唐開元禮卷一百一
欽定四庫全書
　大唐開元禮巻一百二　　　　唐　蕭嵩等　撰
　　嘉禮
　　　皇帝於明堂讀孟冬令
　　　皇帝於明堂讀仲冬令
　　　皇帝於明堂讀季冬令
　　　　皇帝於明堂讀孟冬令
　　　　陳設
禮部尚書先讀令三日奏讀月令承以宣告前三日尚舍
直長施大次於𤣥武門外道西東向尚舍奉御設御坐守宫
設文武侍臣於大次之後文官在左武官在右俱東向設羣
官次於壁水北門之外文官在東武官在西俱南上前一日
尚舍奉御設御幄坐於𤣥堂左个近南北向守宫設三品以上及
諸司長官坐於堂上文官於御坐西北東向武官於御坐東北
西向俱重行南上(無長官者次官一/人升判官不合)設刑部郎中讀令坐於御坐
東北西向有案設文官解劔席於戍陛之左設武官解劔席於
子陛之右皆内向太樂令展宫懸於𤣥堂左个之庭設舉麾位
於堂上亥陛之東西向一位於樂懸西北東向典儀設三品以上
應升坐者位於懸北文左武右俱重行南向相對為首設非升坐
者位文官四品五品位於懸西六品以下於其北絶位俱東向武
官四品五品於懸東六品以下於其北當文官俱西向皆重行南
上設典儀位於懸之西南賛者二人在北差退俱東向奉禮
設門外位各於次前俱每等異位重行相向南上
　　　　鑾駕出宫
前出宫三日本司宣攝内外各供其職守宫設從駕之
官五品以上次於承天門外東西朝堂如常前二日太樂
令設宫懸之樂於殿庭如常儀其日未明七刻搥一鼔
為一嚴(三嚴時節前一/日侍中奏裁)侍中奏開宫殿門及城門未明
五刻搥二鼔為再嚴侍中版奏請中嚴奉禮設從駕羣
官五品以上位文官於東朝堂之前西向武官於西朝
堂之前東向俱重行北上從駕羣官五品以上俱集朝
堂次各服其服(其六品以下並駕發之前預赴/明堂所俱就次各服其服也)所司陳
小駕鹵簿未明二刻搥三皷為三嚴諸衞之屬各督其
隊與鈒㦸以次入陳于殿庭謁者引從駕群官各就朝
堂位諸侍衞之官各服其器服侍中中書令以下俱詣
西閤奉迎(侍中負/寳如式)乘黄令進金輅于西閤外南向千牛
將軍一人執長刀立于輅前北向黄門侍郎一人在侍臣
之前賛者二人又在黄門之前侍中版奏外辦太僕卿
奮衣而升正立執轡皇帝服通天冠黒紗袍佩𤣥玉御
輿以出曲直華盖警蹕侍衞如常儀皇帝將出仗動太
樂令令撞黄鐘之鐘右五鐘皆應協律郎跪俛伏舉麾
鼔柷奏太和之樂千牛將軍前執轡皇帝升輅太僕卿
立授綏侍中中書令以下夾侍如常儀黄門侍郎進當
鑾駕前跪奏稱黄門侍郎臣某言請鑾駕發引俛伏興退
復位(凡黄門侍郎奏請皆進當鑾駕前/跪奏稱具官臣某言訖俛伏興)鑾駕動又稱警
蹕黄門侍郎與賛者夾引以出千牛將軍夾輅而趍駕
至太極門偃麾戛敔樂止出太極門鼓柷奏采茨之樂
出嘉徳門戛敔樂止(凡樂皆協律郎舉麾工鼓柷/而後作偃麾戛敔而後止)至承
天門外侍臣上馬所黄門侍郎奏稱請鑾駕權停勅侍
臣上馬侍中前承制退稱制曰可黄門侍郎退稱侍臣
上馬賛者承傳文武侍臣皆上馬諸侍衞之官各督其
屬左右翊駕在黄麾内符寳郎奉六寳與殿中監後部
從侍中中書令以下夾侍于輅前賛者在供奉官人内
侍臣上馬畢黄門侍郎奏稱請勅車右升侍中前承制
退稱制曰可黄門侍郎退復位千牛將軍升訖黄門侍
郎奏稱請鑾駕發引退復位鑾駕動稱警蹕皷傳音如
常皷吹振作而行其從駕之官在𤣥武隊後如常儀
　　　　讀令
其日依時刻諸衞勒所部屯門列仗及𤣥堂左个之庭
如常先至羣官俱集次各服其服駕將至通事舎人各
引先至羣官俱就門外位駕至大次門外廻輅東向千
牛將軍降立于輅右侍中進當鑾駕前跪奏稱侍中臣
某言請降輅俛伏興還侍位皇帝降路御輿之大次繖
扇華盖侍衞警蹕如常儀通事舍人引文武五品以上
從駕之官皆就門外位太樂令帥工人入就位協律郎
入就舉麾位典儀帥賛者先入就位通事舍人引羣官
非升坐者入就位刑部郎中以月令置于案覆以帕令
史二人俱絳公服對舉案立于武官五品東北郎中立
于案後西面侍中版奏外辦皇帝御輿出次直曲華盖
侍衞警蹕如常儀入自𤣥武門皇帝初入門太樂令令
撞𬎼賔之鐘左五鐘皆應鼓柷奏太和之樂皇帝升自
亥陛入即御坐北向坐符寳郎奉寳置于御坐侍臣夾
侍如常儀戛敔樂止典儀一人升立于左个西向東面
通事舍人引公王以下入就南面位公初入門舒和之
樂作(凡公行皆作/舒和之樂)公至位樂止羣官立定典儀曰再拜賛
者承傳(凡典儀有詞/賛者皆承傳)在位者皆再拜侍中前跪奏稱侍
中臣某言請延公王等升俛伏興又侍中稱制曰可侍
中詣左个西北東面稱制延公王等升堂上典儀承傳
堂下賛者又承傳在位者皆再拜通事舍人以次引南
面位者各詣其陛公初行樂作至觧劔席樂止公以下
俱升席跪觧劔俛伏興脱舄通事舍人各引升立于坐
後刑部郎中引案進立於子陛下侍中跪奏請讀月令俛
伏興又侍中稱制曰可侍中退復位刑部郎中再拜就
觧劔席跪觧劔俛伏興脱舄取令持案者仍立于下通
事舍人引刑部郎中奉令升自子陛詣席東西向跪置
令于案俛伏興立于席後堂上典儀唱就坐公王以下
及刑部郎中並就坐俛伏興坐刑部郎中讀令每句一絶使
言聲可了讀令訖堂上典儀唱可起公王以下皆起通
事舍人引公王以下及刑部郎中俱降刑部郎中以令
置于案與羣官俱跪佩劔俛伏興納舄通事舍人引各
還本位公初行樂作至位樂止立定典儀曰再拜在位
者皆再拜通事舍人引南面位者出公初行樂作出門
樂止侍中跪奏稱侍中某臣言禮畢俛伏興還侍位皇
帝興太樂令令撞黄鐘之鐘右五鐘皆應太和之樂作
皇帝降坐御輿以出之便次警蹕侍衛如來儀出門樂
止通事舍人引東西面位者以次出
　　　　　孟冬令
孟冬之月日在尾昏危中旦七星中其日壬癸其帝顓
頊其神𤣥冥其蟲介其音羽律中應鍾其數六其味鹹
其臭朽其祀行水始氷地始凍雉入大水為蜃虹藏不
見食黍與彘其器閎以奄是月也以立冬先立冬七日禮部奏
曰某日立冬盛徳在水皇帝乃齋立冬之日皇帝親帥
百官迎冬于北郊還賞死事恤孤寡是月也察阿黨則
罪無有掩蔽天氣上騰地氣下降天地不通閉塞而成
冬命百官謹盖藏命有司循行積聚毋有不斂坯城郭
戒門閭修鍵閉慎管籥固封疆備邊境完要塞謹闗梁
塞蹊徑飭䘮紀辯衣裳審棺槨之厚薄塋丘壟之大小
高卑薄厚之度貴賤之等級是月也命工師效功陳祭
器案度程毋或作為淫巧以蕩上心物勒工名以考其
誠功有不當必行其罪以窮其情是月也乃命虞司收
水泉池澤之賦毋或敢侵削衆庶其有若此者行罪毋
赦孟冬行春令則凍閉不宻地氣上洩人多流亡行夏
令則國多暴風方冬不寒蟄蟲復出行秋令則霜雪不
時小兵時起土地侵削
　　　　鑾駕還宫
皇帝既還大次侍中版奏請觧嚴(將士不得/輒離部伍)皇帝停大
次一刻頃搥一皷為一嚴轉仗衞於還塗如來儀三刻
頃搥二皷為再嚴將士布隊仗侍中版奏請中嚴五刻
頃搥三皷為三嚴謁者賛引各引群官序立於次前文
武侍臣詣大次奉迎乘黄令進金輅于大次門外東向
千牛將軍立于輅右侍中版奏外辦太僕卿升執轡皇帝
御輿出次繖扇侍衞警蹕如常儀皇帝升輅太僕卿立
授綏黄門侍郎奏稱請鑾駕發引退復位鑾駕動稱警
蹕如常儀黄門侍郎賛者夾引千牛將軍夾輅而趍至
侍臣上馬所黄門侍郎奏稱請鑾駕權停勅侍臣上馬
侍中前承詔退稱制曰可黄門侍郎退稱侍臣上馬賛
者承傳文武侍臣皆上馬畢黄門侍郎奏稱請勅車右
升侍中稱制曰可黄門侍郎退復位千牛將軍升訖黄
門侍郎奏稱請鑾駕發引退復位鼔傳音鑾駕動鼓吹振作
而還文武羣官皆從如來儀駕至承天門外侍臣下馬所鑾
駕權停文武侍臣皆下馬千牛將軍降立於路右訖鑾駕動
千牛將軍夾輅而趨駕入嘉德門太樂令令撞㽔賓之鐘左
五鐘皆應鼓柷奏采茨之樂至太極門戛敔樂止入太極門
鼓柷奏太和之樂駕至横街北當東上閤廻輅南向侍中
進當鑾駕前跪奏稱侍中臣某言請降輅俛伏興還侍位皇
帝降輅御輿以入繖扇侍衛警蹕如常儀侍臣從至閤戛
敔樂止初文武羣官至東朝堂通事舍人承㫖勅羣官並
還皇帝既入侍中版奏請解嚴叩鉦將士各還其所
　　　　皇帝於明堂讀仲冬令
　　　　陳設
尚舍奉御設御幄坐於𤣥堂太廟設文官解劔席於亥陛之
左武官解劔席於丑陛之右太樂令展宫懸於𤣥堂太廟
之庭設舉麾位於𤣥堂上子陛之東餘並如孟冬陳設之儀
　　　　鑾駕出宫
右並如孟冬出宫之儀
　　　　讀令
其日諸衛列仗於𤣥堂太廟之庭皇帝升自子陛典儀
一人升立於𤣥堂太廟西北侍中詣𤣥堂太廟西北稱
制刑部郎中升自丑陛餘並如孟冬讀令之儀
　　　　仲冬令
仲冬之月日在斗昏東壁中旦軫中其日壬癸其帝顓
頊其神𤣥冥其蟲介其音羽律中黄鐘其數六其味鹹
其臭朽其祀行氷益壯地始坼鶡旦不鳴食黍與彘其
器閎以奄飭死事命有司土事毋作毋發室屋及起大
衆以固而閉地氣沮洩是謂發天地之房諸蟄則死人
必疾疫是月也命内侍申宫令審門閭謹房室必重閉
省婦事毋得淫巧雖有貴賤近習無有不禁乃命良醖
秫稻必齊麴蘖必時湛熾必潔水泉必香淘器必良火
齊必得兼用六物毋有差貸是月也日短至隂陽争諸
生蕩君子齋戒處必掩身身欲寧去聲色禁嗜慾安形
性事欲静以待隂陽之所定芸始生荔挺出蚯蚓結麋
角解水泉動日短至則伐木取竹箭是月也可以罷官
之無事去器之無用者塗闕庭門閭築囹圄以助天地
之閉藏是月也皇帝親講武以習五戎仲冬行夏令則
其國乃旱氛霧冥冥雷乃發聲行秋令則天時雨汁𤓰
瓠不成國有大兵行春令則蝗蟲為敗水泉咸竭人多
疥癘
　　　　鑾駕還宫
右並如孟冬還宫之儀
　　　皇帝於明堂讀季冬令
　　　　陳設
尚舍奉御設御幄坐於𤣥堂右个設文官解劔席於子
陛之左設武官解劔席於寅陛之右太樂令展宫懸於
𤣥堂右个之庭設舉麾位於堂上丑陛之東餘並如仲
冬陳設之儀
　　　　鑾駕出宫
右並如孟冬出宫之儀
　　　　讀令
其日諸衛列仗於懸堂右个之庭皇帝升自丑陛典儀
一人升立於𤣥堂右个西北侍中詣𤣥堂右个西北稱
制刑部郎中升自寅陛餘並如仲冬讀令之儀
　　　　季冬令
季冬之月日在婺女昏婁中旦氐中其日壬癸其帝顓
頊其神𤣥冥其蟲介其音羽律中大吕其數六其味鹹
其臭朽其祀行雁北鄉鵲始巢雉呴雞乳食黍與彘其
器閎以奄命有司大儺征鳥厲疾是月也命漁師始漁
皇帝乃嘗魚先薦宗廟氷方盛水澤腹堅命取氷命衆
庶出五種計耦事修耒耜具田器命太常大合吹習衆
樂命有司收秩薪柴以供郊廟及百祀之薪燎是月也
日窮於次月窮於紀星迴於天數將幾終嵗且更始專
而農人毋有所使皇帝乃與有司共飭國典論時令以
待來歲之宜季冬行秋令則白露早降介蟲為妖四鄙
入保行春令則胎夭多傷國多固疾命之曰逆行夏令
則水潦敗國時雪不降氷凍消釋
　　　　鑾駕還宫
右並如孟冬還宫之儀
　
　
　
　
　
　
　
　
　
　
　
　大唐開元禮卷一百二
欽定四庫全書
　大唐開元禮卷一百三　　唐　蕭嵩等　撰
　　嘉禮
　　　皇帝於明堂及太極殿讀五時令
　　　陳設　　　　　　　鑾駕出宫
　　　讀令　　　　　　　　鑾駕還宫
　　　　陳設
禮部尚書先讀令三日奏讀月令承以宣告前三日尚
舍直長施大次于青龍門外道北南向(仲春于青陽太/廟季春于青陽)
(右个孟夏於朱雀門外道東西向仲夏於明堂太廟季/夏於明堂右个孟秋於白虎門外道北南向仲秋於總)
(章太廟季秋於總章右个孟冬於𤣥武門外道/西東向仲冬於𤣥堂太廟季冬於𤣥堂右个)尚舍奉
御設御坐守宫設文武臣次於大次之後文官在左武官
在右俱南向(夏俱西向秋俱/北向冬俱東向)設羣官次於壁水東門之
外(夏南門之外秋西門/之外冬北門之外)文官在北(夏在東秋在/南冬在西)武官在
南(夏在西秋在/北冬在東)俱西上(夏北上秋東/上冬南上)前一日尚舍奉御
設御幄坐於青陽左个(仲春於青陽太廟季春於青陽/右个孟夏於明堂左个仲夏於)
(明堂太廟季夏於明堂右个季夏土王之日讀土令於太/廟太室孟秋於總章左个仲秋於總章太廟季秋於總章)
(右个孟冬於𤣥堂左个仲冬於/𤣥堂太廟季冬於𤣥堂右个)近西東向(夏近北南向秋/近西東向冬近)
(南北/向)守宫設三品以上及諸司長官坐於堂上文官於御坐
東北南向(夏東南西向秋西南/北向冬西北東向)武官於御座東南北向(夏西/南東)
(向秋西北南向/冬東北西向)俱重行西上(夏北上秋東上冬南上無長/官者次官一人升判官不合)設
刑部郎中讀令坐於御坐東南北向(夏西南東向秋西北/南向冬東北西向)有
案設文官解劔席於丑陛之左(仲春於寅陛之左季春於夘/陛之左孟夏於辰陛之左仲)
(夏於巳陛之左季夏於午陛之左孟秋於未陛之左仲秋於/申陛之左季秋於酉陛之左孟冬於戌陛之左仲冬於亥陛)
(之左季冬於/子陛之左)設武官解劔席於卯陛之右(仲春於辰陛之右/季春於巳陛之右)
(仲夏於未陛之右季夏於申陛之右孟秋於酉陛之右仲秋/於亥陛之右孟冬於子陛之右仲冬於丑陛之右季冬於寅)
(陛之/右)皆内向太樂令展宫懸於青陽左个之庭(仲春於青陽/太廟之庭季)
(春於青陽右个之庭孟夏於明堂左个之庭仲夏於明堂太/廟之庭季夏於明堂右个之庭季夏土王之日讀土令於太)
(廟太室孟秋於總章左个之庭仲秋於總章太廟之庭季秋/於總章右个之庭孟冬於𤣥堂左个之庭仲冬於𤣥堂太廟)
(之庭季冬於𤣥/堂右个之庭)設舉麾位於堂上寅陛之南北向(仲春於堂/上夘陛之)
(南季春於堂上辰陛之南孟夏於堂上巳陛之西東向仲夏/於堂上未陛之西孟秋於堂上申陛之北南向仲秋於堂上)
(酉陛之北季秋于堂上戌陛之北孟冬于堂上亥陛之/東西向仲冬于堂上子陛之東季冬于堂上丑陛之東)
一位于樂懸東北南向夏于樂懸東南西向秋于樂懸西南北
向冬于樂懸西北東向典儀設三品以上及應升坐者位于懸
東(夏于懸南秋于/懸西冬于懸北)文左武右俱重行西向(夏北向秋東/向冬南向)相對為
首設非升坐者位文官四品五品于懸北(夏于懸東秋于/懸南冬于懸西)六品
以下于其東(夏于其南秋于/其西冬于其北)絶位俱南向(夏俱西向秋俱/北向冬俱東向)武官
四品五品于懸南(夏于懸西秋于/懸北冬于懸東)六品以下于其東(夏于其南/秋于其西)
(冬于/其北)當文官俱北向(夏東向秋南/向冬西向)皆重行西上(夏北上秋東/上冬南上)設
典儀位于懸之西北(夏于懸之東北秋于懸/之東南冬于懸之西南)賛者二人在東差
退俱南向(夏俱西向秋俱/北向冬俱東向)奉禮設門外位各于次前俱
每等異位重行相向西上(夏北上秋東/上冬南上)
　　　　　鑾駕出宫
前出宫三日本司宣攝内外各供其職守官設從駕之
官五品以上次於承天門外東西朝堂如常前二日太
樂令設宫懸之樂於殿庭如常儀其日未明七刻搥一
皷為一嚴(三嚴時節前一/日侍中奏裁)侍中奏開宫殿門及城門未
明五刻搥二皷為再嚴侍中版奏請中嚴奉禮設從駕
群官五品以上位文官於東朝堂之前西向武官於西
朝堂之前東向俱重行北上從駕群官五品以上俱集
朝堂次各服其服(其六品以下並駕發之前預/赴明堂所俱就次各服其服)所司陳
小駕鹵簿未明二刻搥三皷為三嚴諸衞之屬各督其
隊與鈒㦸以次入陳于殿庭謁者引從駕群官各就朝
堂前位諸侍衞之官各服其器服侍中中書令以下俱
詣西閤奉迎(侍中負/寳如式)乗黄令進金輅于西閤外南向千
牛將軍一人執長刀立于路前北向黄門侍郎一人在
侍臣之前侍中版奏外辦太僕卿奮衣而升正立執轡
皇帝服通天冠青紗袍(夏絳紗季夏土王之日/黄紗秋白紗冬黑紗)佩蒼玉
(夏佩赤玉季夏土王之日佩/黄玉秋佩白玉冬佩𤣥玉)御輿以出曲直華盖警蹕
侍衞如常儀皇帝將出仗動太樂令令撞㽔賔之鐘右
五鐘皆應協律郎跪俛伏舉麾鼓柷奏太和之樂千牛
將軍前執轡皇帝升輅太僕卿立授綏侍中中書令以
次侍如常儀黄門侍郎進當鑾駕前跪奏稱黄門侍郎
臣某言請鑾駕發引俛伏興退復位(凡黄門侍郎奏請皆/進當鑾駕前跪奏稱)
(某官臣某言/訖俛伏興)鑾駕動又稱警蹕黄門侍郎與賛者夾引
以出千牛將軍夾輅而趨駕至太極門偃麾戛敔樂止
出太極門鼓柷奏采茨之樂出嘉徳門戛敔樂止(凡樂/皆協)
(律郎舉麾工鼓柷而後/作偃麾戛敔而後止)至承天門外侍臣上馬所黄門
侍郎奏稱請鑾駕權停勅侍臣上馬侍中前承詔退稱
制曰可黄門侍郎退稱侍臣上馬賛者承傳文武侍臣
皆上馬諸侍衞之官各督其屬左右翊駕在黄麾内符
寳郎奉六寳與殿中監後部從侍中中書令以下夾侍
于輅前賛者在供奉官人内侍臣上馬畢黄門侍郎奏
稱請勅車右升侍中前承詔退稱制曰可黄門侍郎退
復位千牛將軍升訖黄門侍郎奏稱請鑾駕發引退復
位鑾駕動稱警蹕皷傳音如常皷吹振作而行其從駕
之官在𤣥武隊後如常儀
　　　　讀令
其日依時刻諸衞勒所部屯門列仗及青陽左个之庭
如常先至羣官俱集次各服其服駕將至典謁各引先
置羣官俱就門外位駕至大次門外迴輅南向千牛將
軍降立于輅右侍中進當鑾駕前跪奏稱侍中臣某言
請降路俛伏興還侍位皇帝降輅御輿之大次繖扇華
盖侍衞警蹕如常儀典謁引文武五品以上從駕之官
皆就門外位太樂令帥工人入就位協律郎入就舉麾
位典儀帥賛者先入就位典謁引羣官非升坐者入就
位刑部郎中以月令置于案覆以帕令史二人俱絳公
服對舉案立于武官五品東南郎中立于案後北面侍
中版奏外辦皇帝御輿出次曲直華盖侍衞警蹕如常
儀入自青龍門(夏入自朱雀門秋入自/白虎門冬入自𤣥武門)皇帝初入門太
樂令令撞㽔賔之鐘左五鐘皆應鼓柷奏太和之樂皇
帝升自寅陛(夏升自巳陛秋升自/申陛冬升自亥陛)入即御坐東向坐(夏/南)
(向坐秋西向/坐冬北向坐)符寳郎奉寳置於御坐侍臣夾侍如常儀
戞敔樂止典儀一人升立於左个東北南向(夏東南西/向秋西南)
(北向冬西/北東向)典謁引公王以下入就西面位(夏北面位秋/東面位冬南)
(面/位)公初入門舒和之樂作(凡公行皆作/舒和之樂)公至位樂止羣官
立定典儀曰再拜賛者承傳(凡典儀有詞/賛者皆承傳)在位者皆再拜侍
中前跪奏稱臣某言請延王公等升俛伏興又侍中稱制曰
可侍中詣左个東北南面稱(夏東南西面稱秋西南/北面稱冬西北東面稱)制延
公王等升堂上典儀承傳堂下賛者又承傳在位者皆再
拜典謁以次引西面位者(夏典謁引北面位者秋引/東面位者冬引南面位者)各詣
其陛公初行樂作至解劍席樂止公王以下俱升席跪解
劍俛伏興脱舄通事舎人各引升立于坐後刑部郎中引
案進立于夘陛下侍中跪奏請讀月令俛伏興又侍中稱
制曰可侍中退復位刑部郎中再拜就解劔席跪觧劔
俛伏興脱舄取令持案者仍立於下通事舍人引刑部
郎中奉令升自卯陛(夏升自午陛秋升自/酉陛冬升自子陛)詣席南北靣
跪(夏席西東向跪秋席北/南向跪冬席東西向跪)置令於案俛伏興立於席後
堂上典儀唱就坐公王以下及刑部郎中並就位俛伏
興坐刑部郎中讀令每句一絶使言聲可了讀令訖堂上
典儀唱可起公王以下皆起通事舍人引公王以下及
刑部郎中俱降刑部郎中以令置于案與羣官俱跪佩
劔俛伏興納舄典謁各引還本位公初行樂作至位樂
止立定典儀曰再拜在位者皆再拜典謁引西面(夏北/面秋)
(東面冬/南面)位者出公初行樂作出門樂止侍中跪奏稱侍
中臣某言禮畢俛伏興還侍位皇帝興太樂令令撞黄
鐘之鐘右五鐘皆應太和之樂作皇帝降坐御輿以出
之便次警蹕侍衞如來儀出門樂止典謁引南北面(夏引/東西)
(面秋引南北面/冬引東西面)位者以次出
　　　　春令
孟春之月日在營室昏參中旦尾中其日甲乙其帝太
皥其神勾芒其蟲鱗其音角律中太蔟其數八其味酸
其臭羶其祀户東風解凍蟄蟲始振魚上負氷獺祭魚
鴻雁來食麥與羊其器䟽以達是月也以立春先七日禮
部奏曰某日立春盛徳在木皇帝乃齋立春之日皇帝
親帥百官迎春于東郊還賞百官于朝命有司布徳和
令行慶施惠下及黎元慶賜遂行毋有不當乃命太師
守典奉法司天日月星辰之行宿離不貸無失經紀以
初為常是月也皇帝乃以元日祈糓于上帝乃擇元辰
皇帝親載耒耜帥百官躬耕帝籍反乃執爵于太寢命
曰勞酒是月也天氣下降地氣上騰天地和同草木萌
動命布農事修封疆善相丘陵阪險原隰土地所宜五
糓所植以教道人是月也修祭典禁止伐木毋覆巢毋
殺孩蟲胎夭飛鳥毋麛毋卵毋聚大衆毋置城郭掩骼
埋胔是月也不可以稱兵稱兵必有天殃兵戎不起不
可從我始毋變天之道毋絶地之理毋亂人之紀孟春
行夏令則雨水不時草木早落國時有恐行秋令則黎
元大疫猋風暴雨總至藜莠蓬蒿並興行冬令則水潦
為敗霜雪大摯首種不入
仲春之月日在奎昏弧中旦建星中律中夾鐘始雨水
桃始華倉庚鳴鷹化為鳩是月也安萌芽養幼少存諸
孤擇元日命人社命有司省囹圄去桎梏毋肆掠止獄
訟是月也日夜分雷乃發聲始電蟄蟲咸動啟户始出
先雷三日奮鐸以令人曰雷將發聲有不戒其容止者
生子不備必有㓙災日夜分則同度量鈞衡石角斗甬
正權概是月也毋作大事以妨農事毋竭川澤毋漉陂池
毋焚山林獻羔開氷先薦宗廟上丁釋奠于先聖先師
仲春行秋令則其國大水寒氣總至冦戎來征行冬令
則陽氣不勝麥乃不熟人多相掠行夏令則國乃大旱
暖氣早來蟲螟為害
季春之月日在胃昏七星中旦牽牛中律中姑洗桐始
華田鼠化為鴽虹始見萍始生薦鮪于宗廟是月也生
氣方盛陽氣發洩勾者畢出萌者盡達不可以内布徳行
惠發倉廩賜貧窮賑乏絶開府庫出幣帛賙天下勉牧
守聘名士禮賢者是月也時雨將降下水上騰命有司
循行國邑周視原野修利隄防導達溝瀆開通道路毋
有障塞田獵罝罘羅網畢翳餧獸之藥毋出國門是月
也命虞人毋伐桑柘鳴鳩拂其羽戴勝降于桑后妃齋
戒親東鄉躬桑禁婦女毋觀省婦使以勸蠶事蠶事既
登分繭稱絲効功供郊廟之服無有敢惰是月也命工
師令百工審五庫之量金鐡皮革筋角齒羽箭幹脂膠丹
漆毋或不良毋悖于時毋或作淫巧以蕩上心季春行
冬令則寒氣時發草木皆肅國有大恐行夏令則人多
疾疫時雨不降山林不收行秋令則天多沈隂淫雨早
降兵革並起
　　　　夏令
孟夏之月日在畢昏翼中旦婺女中其日丙丁其帝炎
帝其神祝融其蟲羽其音徵律中仲吕其數七其味苦
其臭焦其祀竈螻蟈鳴蚯蚓出王𤓰生苦菜秀食菽與
雞其噐髙以粗是月也以立夏先七日禮部奏曰某日
立夏盛徳在火皇帝乃齋立夏之日皇帝親帥百官迎
夏于南郊還反行賞命有司賛傑俊遂賢良舉長大行
爵出禄必當其位是月也繼長増高毋有壞隳毋起土
功毋發大衆毋伐大樹命有司巡行縣鄙命農勉作毋
休于都無或失時是月也敺獸無害五糓毋大田獵是
月也命太常修鞀鞸皷均琴瑟管簫執干戚戈羽調竽
笙篪簧飾鐘磬柷敔命有司為人祈祀山川百源大雩
上帝用盛樂以祈糓實農乃登麥皇帝乃以彘嘗麦先
薦宗廟是月也聚蓄百藥靡草死麥秋至斷薄刑決小
罪出輕繫蠶事畢内命婦獻繭於后孟夏行秋令則苦
雨數來五糓不滋四鄙入保行冬令則草木早枮後乃
大水敗其城廓行春令則蝗蟲為災暴風來格秀草不實
仲夏之月日在東井昏亢中旦危中律中㽔賔小暑
至螳螂生鵙始鳴反舌無聲飬壯佼農乃登黍皇帝乃
以雛嘗黍羞以含桃先薦宗廟令人毋艾藍以染毋燒
灰毋暴布門閭毋閉挺重囚是月也日長至隂陽争死
生分君子齋戒處必掩身無躁止聲色無或進薄滋味
毋致和節嗜慾定心氣百官静事無刑以定晏隂之所
成鹿角觧蟬始鳴半夏生木槿榮是月也毋用火南方
可以居髙明可以逺眺望可以升山陵可以處臺榭仲
夏行冬令則電凍傷糓道路不通暴兵來至行春令則
五糓晩熟百螣時起其國乃飢行秋令則草木零落果
實早成人殃於疫
季夏之月日在栁昏火中旦奎中律中林鍾温風至蟋
蟀居壁鷹乃學習腐草為螢命漁師伐蛟取鼉登龜取
黿命澤人納材葦是月也命太常合秩芻以養犧牲以供
皇天上帝名山大川四方之神以祀宗廟社稷之靈以
為人祈福是月也染工染采黼黻文章必以法故無或
差貸黒黄蒼赤莫不質良毋敢詐偽以給郊廟祭祀之
服以為旗章以别貴賤等級之度是月也樹木方盛乃
命虞人入山行木毋有斬伐不可以興土功不可以合
牧守不可以起兵動衆無舉大事以揺養氣舉大事則
有天殃是月也土潤溽暑大雨時行燒薙行水利以殺
草如以熱湯可以糞田疇可以美土疆季夏行春令則
糓實鮮落國多風欬人乃遷徙行秋令則丘隰水潦禾
稼不熟孕多女災行冬令則風寒不時鷹隼早摯四鄙
入保
　　　　土令(季夏土王之日讀土令/並如孟夏讀令之儀)
中央土其日戊巳其帝黄帝其神后土其蟲倮其音宫
律中黄鐘之宫其數五其味甘其臭香其祀中霤食稷
與牛其器圜以閎
　　　　秋令
孟秋之月日在翼昏建星中旦畢中其日庚辛其帝少
皥其神蓐收其蟲毛其音商律中夷則其數九其味辛
其臭腥其祀門凉風至白露降寒蟬鳴鷹乃祭鳥用始
行戮食麻與犬其器廉以深是月也以立秋先七日禮
部奏曰某日立秋盛徳在金皇帝乃齋立秋之日皇帝
親帥百官迎秋於西郊還賞軍帥武人於朝乃命將帥
選士厲兵簡練傑俊専任有功以征不義詰誅暴慢以
明好惡順彼逺方是月也命有司修法制繕囹圄具桎
梧禁止奸慎罪邪務摶執瞻傷察創視折審斷決獄訟
必端平戮有罪嚴斷刑天地始肅不可以贏是月也農
乃登糓皇帝嘗新先薦宗廟命百官始收斂完隄防謹
壅塞以偹水潦修宫室坯墻垣補城郭孟秋行冬令則
隂氣大勝介蟲敗糓戎兵乃來行春令則其國乃旱陽
和復還五糓無實行夏令則國多火災寒熱不節人多
瘧疾
仲秋之月日在角昏牽牛中旦觜觽中律中南吕肓風
至鴻鴈來𤣥鳥歸群鳥飬羞是月也養衰老授几杖行
糜粥飲食乃命司服具飭衣裳文繡有恒制有大小
度有短長衣服有量必循其故冠帶有常命有司申嚴
百刑斬殺必當毋或枉撓枉撓不當反受其殃是月也
乃命有司循行犧牲視全具案蒭豢瞻肥瘠察物色必
比類量大小視長短皆中度五者備當上帝其饗皇帝
以犬嘗麻先薦宗廟是月也可以築城郭建都邑穿竇
窖修囷倉趣人取斂務畜菜多積聚乃勸種麥毋或
失時其有失時行罪無疑是月也日夜分雷始收聲蟄
蟲坯户殺氣浸盛陽氣日衰日夜分同度量平權衡正
均石角斗甬凡舉事毋逆大數必順其時慎因其類仲
秋行春令則秋雨不降草木生榮國乃有恐行夏令則
其國乃旱蟄䖝不藏五糓復生行冬令則風災數起收
雷先行草木早死
季秋之月日在房昏虚中旦栁中律中無射鴻鴈來賔
雀入大水為蛤菊有黄花豺乃祭獸戮禽是月也申嚴
號令命百官貴賤無不務内以㑹天地之藏毋有宣出
乃命有司農事備收舉五糓之要藏帝藉之收于神倉
祗敬必飭霜始降則百工休是月也大饗上帝于明堂
草木黄落乃伐薪為炭蟄䖝咸俯在内皆墐其户乃趣
決獄刑毋留有罪收禄秩之不當供養之不宜者是月
也皇帝乃以犬嘗稻先薦寢廟季秋行夏令則其國大
水冬藏殃敗人多鼽嚏行冬令則國多盜賊邊境不寕
土地分裂行春令則暖風來至人氣觧惰師興不居
　　　　冬令
孟冬之月日在尾昏危中旦七星中其日壬癸其帝顓
項其神𤣥冥其蟲介其音羽律中應鍾其數六其味鹹
其臭朽其祀行水始氷地始凍雉入大水為蜃虹藏不
見食黍與彘其器閎以奄是月也以立冬先七日禮部
奏曰某日立冬盛徳在水皇帝乃齋立冬之日皇帝親
帥百官迎冬於北郊還賞死事恤孤寡是月也察阿黨
則罪無有掩蔽天氣上騰地氣下降天地不通閉塞而
成冬命百官謹盖藏命有司循行積聚毋有不歛坯城
郭戒門閭修鍵閉慎管籥固封疆備邊境完要塞謹闗
梁塞蹊徑飭䘮紀辨衣裳審棺槨之薄厚度貴賤之等
級是月也命工師効功陳祭器案度程毋或作為淫巧
以蕩上心物勒工名以考其誠功有不當必行其罪以
窮其情是月也乃命虞司收水泉池澤之賦毋或敢侵
削衆庶其有若此者行罪無赦孟冬行春令則凍閉不
密地氣上洩人多流亡行夏令則國多暴風方冬不寒
蟄蟲復出行秋令則霜雪不時小兵時起土地侵削
仲冬之月日在斗昏東壁中旦軫中律中黄鐘氷益壯
地始坼鶡旦不鳴飭死事命有司土事毋作毋發室屋及起
大衆以固而閉地氣沮洩是謂發天地之房諸蟄則死
人必疾疫是月也命内侍申宫令審門閭謹房室必重
閉省婦事毋得淫雖有貴戚近習無有不禁乃命良醖
秫稲必齊麹蘖必時湛熾必潔水泉必香陶器必良火
齊必得兼用六物毋有差貸是月也日短至隂陽争諸
生蕩君子齋戒處必掩身身欲寧去聲色禁嗜慾安形
性事欲静以待隂陽之所定芸始生荔挺出蚯蚓結麋
角觧水泉動日短至則伐木取竹箭是月也可以罷官
之無事去器之無用者塗闕庭門閭築囹圄以助天地
之閉藏是月也皇帝親講武以習五戎仲冬行夏令則
其國乃旱氛霧冥冥雷乃發聲行秋令則天時雨汁𤓰
瓠不成國有大兵行春令則蝗蟲為敗水泉咸竭人多
疹癘
季冬之月日在婺女昏婁中旦氐中律中大吕鴈北鄉
鵲始巢雉雊鷄乳命有司大儺征鳥厲疾是月也命漁
師始漁皇帝乃嘗魚先薦宗廟氷方盛水澤腹堅命取
氷命衆庶出五種計耦事修耒耜具田器命太常大合
吹習衆樂命司農収秩薪柴以供郊廟及百祀之薪燎是
月也日窮于次月窮于紀星迴于天數將幾終嵗且更
始專而農人毋有所使皇帝乃與有司共飭國典論時
令以待來嵗之宜季冬行秋令則白露早降介蟲為妖
四鄙入保行春令則胎夭多傷國多固疾命之曰逆行
夏令則水潦敗國時雪不降氷凍消釋
　　　　鑾駕還宫
皇帝既還大次侍中版奏請解嚴(將士不得/輒離部伍)皇帝停大
次一刻頃搥一皷為一嚴轉仗衞于還塗如來儀三刻
頃搥二皷為再嚴將士布隊仗侍中版奏請中嚴五刻
頃搥三皷為三嚴謁者賛引各引羣官序立於次前文
武侍臣詣大次奉迎乘黄令進金輅於大次門外南向
(夏北向秋東/向冬南向)千牛將軍立於輅右侍中版奏外辦太僕
卿升執轡皇帝御輿出次繖扇侍衞警蹕如常儀皇帝
升輅太僕卿立授綏黄門侍郎奏稱請鑾駕發引退復位
鑾駕動稱警蹕如常儀黄門侍郎賛者夾引千牛將軍
夾輅而趨至侍臣上馬所黄門侍郎奏稱請鑾駕權停
勅侍臣上馬侍中前承詔退稱制曰可黄門侍郎退稱
侍臣上馬賛者承傳文武侍臣皆上馬畢黄門侍郎奏
稱請勅車右升侍中稱制曰可黄門侍郎退復位千牛
將軍升訖黄門侍郎奏稱請鑾駕發引退復位皷傳音
鑾駕動皷吹振作而還文武群官皆從如來儀駕至順
天門外侍臣下馬所鑾駕權停文武侍臣皆下馬千牛
將軍降立于輅右訖鑾駕動千牛將軍夾路而趨駕入
嘉徳門太樂令令撞㽔賔之鐘左五鐘皆應鼓柷奏采
茨之樂至太極門戛敔樂止入太極門鼓柷奏太和之
樂駕至横街北當東上閤迴輅南向侍中進鑾駕前跪
奏稱侍中臣某言請降輅俛伏興還侍位皇帝降輅御
輿以入繖扇侍衞警蹕如常儀侍臣從至閤戛敔樂止
初文武羣官至朝堂通事舍人承㫖勅羣官並還皇帝
既入侍中版奏請觧嚴叩鉦將士各還其所
　　　　太極殿讀令(五時令/)
禮部尚書先讀令三日奏讀五時令承以宣告前一日
尚舍奉御設御幄坐於太極殿北廂南向尚舍直長設
一品以下五品以上及諸司長官坐於殿上文東武西
重行相向北上(無長官者次官一/人升判官不合)設刑部郎中讀令坐
於御坐西南東向有案去御坐二丈設觧劔席於東西
階下如常太樂令展宫懸于殿庭設舉麾位于殿上西
階之西東向一位於樂懸東南西向並如常朔朝之儀
設文武官三品以上及應升殿者位於南横街之南道
東設武官位於道西俱每等異位重行北向相對為首
設非升殿者位於殿庭文東武西如常設典儀位於北
横街之南賛者二人在南差退俱西向奉禮設門外位
文官於東朝堂近南西面武官於西朝堂近南東面毎
等異位俱重行北上其日依時刻諸衞勒所部屯門列
仗及陳於殿庭如常文武官依時刻集朝堂俱就便次
各服其服侍中量時版奏請中嚴鈒㦸近仗入陳於殿
庭太樂令帥工人入就位協律郎入就舉麾位諸侍衞
之官各服其器服符寳郎奉寳俱詣閤奉迎典儀帥賛
者入就位典謁引群官各就門外位刑部郎中以時令
置于案覆以帕令史二人俱絳公服對舉案立於右延
明門内道北郎中立於案後東靣典謁引非升殿者入
就位侍中版奏外辦皇帝服通天冠絳紗袍御輿出自
西房曲直華盖警蹕侍衞如常儀皇帝將出仗動太樂
令令撞黄鐘之鐘右五鐘皆應協律郎跪俛伏舉麾鼓
柷奏太和之樂皇帝出自西房即御坐坐南向符寳郎
奉寳置於御坐如常儀偃麾戛敔樂止(凡樂皆協律郎/舉麾工鼓柷而)
(後作偃麾戛/敔而後止)典儀一人升就東階上西向立侍臣夾侍
如常儀典謁引公王以下入就北面位公初入門舒和
之樂作(凡公行皆作/舒和之樂)公至位樂止群官立定典儀曰再拜
賛者承傳(凡典儀有詞/賛者皆承傳)在位者皆再拜侍中前跪奏稱
侍中臣某言請延公王等升俛伏興又侍中稱制曰可侍中
詣東階上西面稱詔延公王等升殿上典儀承傳階下
賛者又承傳在位者皆再拜典謁以次引北面位者詣
東西階公初行樂作至觧劔席樂止公王以下俱升席
跪解劔俛伏興脱舄通事舍人以次引升殿立於坐後
刑部郎中引案進立於西階下侍中跪奏請讀時令俛
伏興又侍中稱制曰可侍中退復位刑部郎中再拜就
解劔席跪解劔俛伏興脱舄取令持案者仍立于階下
通事舍人引刑部郎中奉令升自西階詣席西東向跪
置令於案俛伏興立于席後殿上典儀唱就坐公王以
下及刑部郎中並就坐俛伏興坐刑部郎中讀令每句一
絶使言聲可了讀令訖殿上典儀唱可起公王以下皆起
通事舍人引公王以下及刑部郎中俱降刑部郎中以
令置於案與羣官俱跪佩劔俛伏興納舄典謁各引還
本位典儀曰再拜在位者皆再拜典謁引北面位者出
持令案者自右延明門而出侍中跪奏稱侍中臣某言
禮畢俛伏興還侍位皇帝興太樂令令撞㽔賔之鐘右
五鐘皆應太和之樂作皇帝降坐御輿入自東房警蹕
侍衞如來儀侍臣從至閤樂止典謁引東西面位者以
次出讀夏令與讀春令同讀秋令與讀冬令同設刑部
郎中讀令坐於御坐東南西向令案立于左延明門
内道北郎中立於案後西面升降自東階餘與讀春令同
皇帝若御翼善冠則羣官皆袴褶服陳解劔席若不設
樂懸去警蹕
　
　
　
　
　
　
　
　
　
　
　大唐開元禮卷一百三
欽定四庫全書
　大唐開元禮卷一百四　　　唐　蕭嵩等　撰
　　嘉禮
　　　皇帝養老於太學
　　　陳設　　　　　　　鑾駕出宫
　　　養老　　　　　　　　鑾駕還宫
　　　　陳設
前三日尚舎直長設大次於學堂之後隨地之宜設三
老五更次於學堂南門外之西羣老次於其後俱東向
設羣官次文官于門外之東重行西向武官于羣老之
西重行東向皆北上前一日尚舎奉御設御坐于堂上
東序西向莞筵紛純加藻席畫純次席黼純設三老坐
於西楹之東近北南向設五更坐於西階上東向設國
老三人坐於三老坐西階不屬焉皆莞筵紛純加藻席
畫純設衆國老坐于堂下西階之西東面北上皆蒲筵緇
布純加莞席𤣥帛純(若三品以上則莞筵紛純加藻席/畫純凡五品以上致仕者為國老)設
庶老坐於國老之後皆蒲筵緇布純(六品以下致/仕者為庶老)太樂
令展宫懸於學堂之庭設登歌於堂上及舉麾位等並
准元㑹之儀典儀設文官五品以上位於懸東六品以
下在其南俱重行西向北上武官五品以上位於懸西
六品以下在其南當文官俱重行東向北上藩客分方
位於文官武官六品之南(若有諸州使人分方位/于文武官九品之後)學生
分位於文武官之後奉禮設門外位如設次之式尚舍
奉御設樽于東楹之西北向左𤣥酒有坫以置爵
　　　　　鑾駕出宫
前出宫三日本司宣攝内外各供其職守宫設從駕之
官五品以上次於順天門外東西朝堂如常前二日太
樂令設宫懸之樂於殿庭如常儀其日未明七刻搥一
皷為一嚴(三嚴時節前一/日侍中裁奏)侍中奏開宫殿門及城門未
明五刻搥二鼓為再嚴侍中版奏請中嚴奉禮設従駕羣官五
品以上位文官于東朝堂之前西向武官于西朝堂之
前東向俱重行北上從駕羣官五品以上俱集朝堂次
各服其服(其六品以下及諸客使等並駕發/之前預赴太學俱就次各服其服)所司陳小
駕鹵簿未明二刻搥三皷為三嚴諸衞之屬各督其隊
與鈒㦸以次入陳于殿庭謁者引從駕羣官各就朝堂
前位諸侍衞之官各服其器服侍中中書令以下俱詣
西閤上奉迎(侍中奉/寳如式)乘黄令進金輅于西閤外南向千
牛將軍一人執長刀立于輅前北向黄門侍郎一人在
侍臣之前賛者二人又在黄門之前侍中版奏外辦太
僕卿奮衣而升正立執轡皇帝服通天冠絳紗袍乘輿
以出曲直華盖警蹕如常儀皇帝將出仗動太樂令令
撞黄鐘之鐘右五鐘皆應協律郎跪俛伏舉麾鼔柷奏
太和之樂千牛將軍前執轡皇帝升輅太僕卿立授綏
侍中中書令以下夾侍如常儀黄門侍郎進當鑾駕前
跪奏稱黄門侍郎臣某言請鑾駕發引俛伏興退復位
(凡黄門侍郎奏請皆進當鑾駕前/跪奏稱具官臣某言訖俛伏興)鑾駕動又稱警蹕黄
門侍郎與賛者夾引以出千牛將軍夾輅而趨駕至太
極門偃麾戛敔樂止出太極門鼔柷奏采茨之樂出嘉
徳門戛敔樂止(凡樂皆協律郎舉麾工鼔柷/而後作偃麾戛敔而後止)至順天門
外侍臣上馬所黄門侍郎奏稱請鑾駕權停勅侍臣上
馬侍中前承制退稱制曰可黄門侍郎退稱侍臣上馬
賛者承傳文武侍臣皆上馬諸侍衞之官各督其屬左
右翊駕在黄麾内符寳郎奉六寳與殿中監後部從在
黄鉞内侍中中書令以下夾侍于輅前賛者在供奉官
人内侍臣上馬畢黄門侍郎奏稱請勅車右升侍中前
承制退稱制曰可黄門侍郎退復位千牛將軍升訖黄
門侍郎奏稱請鑾駕發引退復位鑾駕動稱警蹕皷傳
音如常皷吹振作而行其從駕之官在𤣥武隊後如常
儀
　　　　養老
仲秋之月擇吉辰皇帝親養三老五更於太學所司先
奏定三師三公致仕者用其徳行及年高者一人為三
老次一人為五更尚食預具牢饌鑾駕將至通事舍人
引先至之官皆就門外位學生俱青衿服入就位鑾駕
至太學門迴輅南向侍中跪奏請降輅俛伏興皇帝降
輅乘輿入大次繖扇侍衞如常通事舍人引文武五品
以上從駕之官皆就門外位太樂令帥工人二舞入就
位如正㑹之禮通事舍人引羣官客使入就位初鑾駕
出宫量時刻遣使迎三老五更於其第三老五更俱服
進賢冠乘安車前後導從如常禮其國老庶老則有司
預戒之鑾駕既至三老五更及羣老等俱赴集其次羣
老各服其服太常少卿賛三老五更俱出次引立于學
堂南門外之西東面北上奉禮賛羣老出次引立于三
老五更之後太常博士引太常卿升立于學堂北户之
内當户北向侍中版奏外辦皇帝出户侍衞如常(侍中/負寳)
(陪從/如式)殿中監進大珪皇帝執大珪博士引太常卿太常
卿引皇帝(毎太常卿前導/皆博士先引)協律郎跪俛伏舉麾太和之
樂作皇帝降迎三老于門内之東西面立侍臣從立于
皇帝之後太常卿與博士退立於左皇帝立定樂止三
老五更皆杖各二人夾扶左右太常少卿引導敦史執
筆以従三老入門舒和之樂作三老五更立于門西東面北上
奉禮引羣老隨入立於其後初三老立定樂止太常卿前奏請
再拜退復位皇帝再拜三老五更去杖攝齊以答再拜畢皇帝
揖進三老在前五更従仍杖夾扶入初至階皇帝揖升俱就坐
後揖立樂止侍衛之官量人従升皇帝西面再拜三老三老
南面答再拜皇帝西向肅拜五更五更答再拜休和之樂作
三老五更俱就坐三公授几九卿正履訖殿中監尚食奉御
進珍羞及黍稷等皇帝省之遂設于三老前樂止太常卿
引皇帝詣三老座前執醬而饋訖太常卿引皇帝詣酒
樽所取爵侍中賛酌酒訖太常卿引皇帝進執爵而酳
尚食奉御以次進珍羞酒食于五更前國老庶老等皆
坐又設酒食于國老庶老前國老庶老等皆食皇帝即
坐太樂令引工升奏昭和之樂三終三老乃論五孝六
順典訓大綱格言宣于上惠音被于下皇帝乃虚躬請
受敦史執筆録善言行事終二舞坐于懸中訖禮畢
三老以下降筵太常少卿及奉禮引導皆如初太常卿
引皇帝從以降階太和之樂作皇帝逡巡立于階前樂
止三老五更出舒和之樂作太常卿引皇帝升立于階
上三老五更出門樂止侍中前奏禮畢退復位太常卿
引皇帝降還大次三老五更升安車導從而還通事舍
人引群官及學生等以次出明日三老詣闕表謝
　　　　鑾駕還宫
皇帝既還大次侍中版奏請觧嚴(將士不得/輒離部伍)皇帝停大
次一刻頃搥一皷為一嚴轉仗衞于還塗如來儀三刻
頃搥二皷為再嚴將士布隊仗侍中版奏請中嚴皇帝
服通天冠絳紗袍百官仍服朝服五刻頃搥三皷為三
嚴文武侍臣奉迎如式乘黄令進金輅於太學門外南
向千牛將軍立于輅右侍中版奏外辦太僕卿升執轡
皇帝乘輿以出繖扇侍衞警蹕如常儀皇帝升輅太僕
卿立授綏黄門侍郎奏稱請鑾駕發引退復位鑾駕動稱
警蹕如常儀黄門侍郎賛者夾引千牛將軍夾輅而趨
至侍臣上馬所黄門侍郎奏稱請鑾駕權停勅侍臣上馬
侍中前承詔退稱制曰可黄門侍郎退稱侍臣上馬賛
者承傳文武侍臣皆上馬畢黄門侍郎奏稱請勅車右
升侍中稱制曰可黄門侍郎退復位千牛將軍升訖黄
門侍郎奏稱請鑾駕發引退復位皷傳音鑾駕動鼓吹
振作而還文武羣臣皆從如來儀諸方客使還館駕至
順天門外侍臣下馬所鑾駕權停文武侍臣皆下馬千
牛將軍降立于輅右訖鑾駕動千牛將軍夾輅而趨駕
入嘉徳門太樂令令撞㽔賔之鐘左五鐘皆應鼔柷奏
采茨之樂至太極門戛敔樂止入太極門鼔柷奏太和
之樂駕至横街北當東上閤迴輅南向侍中進當鑾駕
前跪奏稱侍中臣某言請降輅俛伏興還侍位皇帝降
輅乘輿以入繖扇侍衞警蹕如常儀侍臣從至閤戛敔
樂止初文武羣臣至東朝堂通事舍人承㫖勅羣官並
還皇帝既入侍中版奏請觧嚴叩鉦將士各還其所
　
　大唐開元禮卷一百四
欽定四庫全書
　大唐開元禮卷一百五　　唐　蕭嵩等　撰
　　嘉禮
　　　臨軒冊命皇后　　　卜日
　　　告圜丘　　　　　　告方澤
　　　告太廟　　　　　　臨軒命使
　　　皇后受冊　　　　　皇后受羣臣賀
　　　皇后表謝　　　　　朝皇太后
　　　皇帝㑹羣臣　　　　羣臣上禮
　　　皇后㑹外命婦　　　皇后廟見
　　　　卜日
冊皇后有司預卜日如别儀
　　　　告圜丘　告方澤　告太廟
右並有司行事如常告之儀
　　　　臨軒命使
將行冊禮所司奏請太尉為使司徒為副前一日尚舎
奉御設御幄于太極殿北壁下南向鋪御坐如常守宫
設羣官次于東西朝堂太樂令展宫懸于殿庭設舉麾
位于殿上西階之西東向一位於樂懸東南西向鼔吹
令展十二案於建皷之外乘黄令陳車輅尚輦奉御陳
輿輦並如常儀典儀設羣官版位文官一品以下五品
以上于懸東六品以下于横街之南俱重行西面北上
武官一品以下五品以上于懸西六品以下于横街之
南當文官俱東面北上諸親于五品以上之南(皇宗親/在東異)
(姓親/在西)蕃客分方于六品以下之南皆以北為上並如常
儀(若有朝集使分方于文武官當品之下/諸州使人分方于朝集使九品之後)設典儀位于
懸之東北賛者二人在南少退俱西向設冊使主副受
命位於大横街南道東俱北面西上奉禮設門外位皆如
元日之儀其日諸衞勒所部列黄麾大仗如常儀羣官
等依時刻集朝堂俱就次各服朝服通事舍人各引就
朝堂前位侍中量時刻版奏請中嚴鈒㦸近仗入陳于
殿庭太樂令皷吹令等帥工人入就位協律郎入就舉
麾位典儀帥賛者先入就位諸侍衞之官各服其器服
符寳郎奉寳俱詣閤奉迎通事舍人引羣官入就位又
引冊使入立于太極門外道東西面黄門侍郎主節奉
節立于左延明門内道北中書侍郎帥令史奉冊案立
于節南俱西面(每案令令史二人絳/公服對舉仍覆以帕)侍中版奏外辦皇
帝服衮冕御輿以出曲直華盖警蹕侍衞如常儀皇帝
將出仗動太樂令令撞黄鐘之鐘右五鐘皆應協律郎
跪俛伏舉麾(凡樂皆協律郎舉麾工鼔柷/而後作偃麾戛敔而後止)鼓柷奏太和
之樂鼔吹振作皇帝出自西房即御坐南向坐符寳郎
奉寳置于御坐如常樂止通事舍人引冊使主副入就
位太尉初入門舒和之樂作至位樂止立定典儀曰再
拜賛者承傳羣官在位者皆再拜侍中前承制降詣使
者東北西面稱有制冊使俱再拜侍中宣制曰勅某氏
為皇后命公等持節展禮宣制訖又俱再拜侍中還侍
位黄門侍郎引主節詣冊使所主節以節授黄門侍郎
黄門侍郎執節西面授太尉太尉受付節立于使後黄
門侍郎退中書侍郎引冊案及琮璽綬案立于冊使東
北西面中書侍郎取(持案者退自使後/立于太尉之左)西面授太尉太
尉受冊置于案退立于使後中書侍郎又取琮璽綬以
授太尉太尉受置于案皆如受冊之儀中書侍郎退典
儀曰再拜賛者承傳羣官在位者皆再拜通事舍人引
冊使出持節者前導持案者次之太尉初行樂作出門
樂止侍中前跪奏稱侍中臣某言禮畢俛伏興還侍位
皇帝興太樂令令撞㽔賔之鐘左五鐘皆應鼔柷奏太
和之樂皇帝降坐侍衛警蹕如來儀入自東房樂止
通事舍人引群官在位者以次出(蕃客/先出)
　　　　皇后受冊
前一日守宫于肅章門外道西近南隨便設太尉司徒
等次東向北上又于命婦朝堂設外命婦次如常尚寝率
其屬于皇后正殿設御幄鋪坐南向又設皇后受冊位
于殿庭階間北向又設命婦等脱舄席于西階前近西
東向司樂展宫懸之樂於殿庭設麾於殿上西階之西東向
並如常内僕進重翟以下於肅章門之外道東西向以
北為上其日依時刻諸衞勒所部屯門列仗及陳布于
皇后正殿南門之外如常儀典儀設冊使位于肅章門
外之西東向北上設内侍位于副使之南舉冊案及琮
璽綬者位於南差退俱東向又設内給事位于北廂南向又
設内謁者監位于其東南西向内謁者設外命婦位于命婦
朝堂分左右廂大長公主以下在東太夫人以下在西並毎等
異位重行相向以北為上司賛設内命婦及内官非供
奉者陪列之位于受冊正殿之庭東廂西向重行北上又
設内命婦等朝位于殿庭御道東重行北面西上又設
外命婦朝位于殿庭御道左右近南大長公主以下在
道東每等異位重行北面以西為上太夫人以下在道
西每等異位重行北面以東為上又設司賛位于東階
東南典賛二人在南差退俱西向内侍版奏皇后請中
嚴外命婦依時刻俱赴集命婦朝堂次各服其服内謁
者監預置二案于肅章門外近限太尉司徒既受命出
至朝堂俱乘輅偹鹵簿皷吹持節如式其冊琮璽綬各
以油絡網犢車載而行内侍之屬與所司守掌之至永
安門外降輅謁者引入持節者前導持案者次之掌次
者俱引入次内典引引外命婦就朝堂位司樂帥女工
人入就位典樂升就舉麾位司賛帥典賛先就殿庭位
内典引各引外命婦兩行以次進至肅章門司賔接引
進入立于皇后正殿閤外如朝堂之位謁者引太尉以
下就肅章門外位持節者立于太尉之北少退東面謁
者監引内給事就南面位謁者監退復位内命婦等應
陪列者各服其服司賔引就陪位尚儀版奏外辦皇后
首飾褘衣司言引尚宫尚宫引皇后出自正殿西房侍
衛警蹕如常儀(首飾褘衣/所司預進)典樂舉麾奏正和之樂(凡樂/皆典)
(樂舉麾工鼔柷而後/作偃麾戛敔而後止)皇后至兩楹間南向立定樂止初
内給事既就南面位太尉進内給事前北向跪稱太尉
封臣某司徒封臣某奉制授皇后偹物典冊訖俛伏興
退復位謁者監引内給事詣肅章門傳告司言司言入
詣皇后前跪奏訖興還侍位初司言入奉冊琮璽綬者
以次進當司徒前司徒取冊琮綬以次進授太尉舉案者
以次退司徒授訖退復位内侍進太尉前西面以次受
冊琮璽綬東面授内謁者監(量以内謁者/等助舉之)退復位内謁
者監等持冊琮璽綬等進立于肅章門外跪置冊琮璽綬
于案俛伏興初司言奏訖尚儀賛皇后降司言引尚宫
尚宫引皇后降就庭中北面位皇后初行樂作立定樂
止初皇后將降又尚宫詣門跪取冊尚服詣門跪取琮
璽綬興進俱入立于皇后之右少前西向司言司寳各
一人進立于皇后之左少前東向尚宫稱有制尚儀賛
皇后再拜皇后再拜尚宫宣冊訖尚儀又賛皇后再拜
皇后再拜奉冊進授皇后皇后受以授司言尚服又奉
琮璽綬次授皇后皇后受以授司寳訖尚儀賛皇后升
坐皇后御輿繖扇侍衞如常皇后升初行樂作即御坐
南向坐司璽奉琮璽置于御坐樂止司賔引内命婦等
陪列者以次進就北面位為首者初行典樂舉麾舒和
之樂作至位立樂止司賛曰再拜掌賛承傳内命婦皆
再拜司賔引為首者一人詣西階初行樂作至階樂止
為首者脱舄升進當御坐前北面跪奏稱某妃妾姓等
言伏惟殿下坤象配天德昭厚載凡厥兆庶不勝慶躍
訖起司賔引為首者自西階降納舄樂作復位樂止司
賛曰再拜掌賛承傳内命婦等皆再拜司言前承令降
自西階詣命婦西北東面稱令㫖内命婦等皆再拜宣
令訖在位又再拜司賛曰再拜典賛承傳在位者皆再
拜司賔以次從隨使出門各還其寢為首者初行樂作
至門樂止司賔又引外命婦以次入為首者初入門舒
和之樂作至位樂止立定司賛曰再拜掌賛承傳外命
婦皆再拜訖司賔引為首者一人進升奉賀復位拜樂
作止及宣令拜辭等皆如内命婦之儀訖引出為首者
初行樂作出門樂止司言又奏羣官賀訖尚儀前跪奏
稱尚儀妾姓等言禮畢興還侍位皇后降坐樂作御輿
入自東房侍衞警蹕如常儀樂止女工人退冊命使者
乘輅詣朝堂至降車所降輅入至太極殿庭大横街南
御道東北面西上立中書令立于太尉東北西面太尉
等再拜復命曰奉制授皇后備物典冊禮畢又再拜中
書令奏聞太尉等退鹵簿幡節等各還本司
　　　　皇后受羣臣賀　　皇后表謝
　　　　朝皇太后　　　　皇帝㑹羣臣
　　　　羣臣上禮　　　　皇后㑹外命婦
　　　　皇后廟見
右並如納后之儀
　
　
　
　
　
　
　大唐開元禮卷一百五
欽定四庫全書
　大唐開元禮卷一百六　　　唐　蕭嵩等　撰
　　嘉禮
　　　臨軒冊命皇太子　　　卜日
　　　告圜丘　　　　　　　告方澤
　　　告太廟　　　　　　　臨軒冊命
　　　謁中宫　　　　　　　謁太廟
　　　皇帝㑹羣臣　　　　　羣臣上禮
　　　皇后受羣臣賀　　　　皇后㑹命婦
　　　皇太子㑹羣臣　　　　宫臣上禮
　　　　卜日
冊皇太子有司卜日如别儀
　　　　　告圜丘　告方澤　告太廟
右並有司行事如常告之儀
　　　　臨軒冊命
前一日尚舍奉御設御幄坐於太極殿北壁下南向守宫設
皇太子次于東朝堂之北西向設羣官次於東西朝堂太
樂令展宫懸于殿庭又設舉麾位于殿上皷吹令設十
二案于建皷之外乘黄令陳車輅尚輦奉御陳輿輦並
如常儀典儀設皇太子版位于大横街之南道東北向
又設羣臣版位文官一品以下五品以上于懸東六品
以下于横街之南俱西面武官一品以下五品以上于
懸西六品以下于横街之南俱東面諸親于五品以上
之南(皇宗親在東/異姓親在西)蕃客分方于六品以下之南皆以北
為上並如常儀(若有朝集使分方于文武官當品之下/諸州使人分方于朝集使九品之後)
設典儀位于懸之東北賛者二人在南少退俱西向奉
禮設門外位皆如元日之儀其日皇太子日未出前二
刻宫官應從者俱服其服諸衞勒所部陳設如常左庶
子版奏請中嚴諸侍衞之官各服其服詣閤奉迎僕進
金輅于閤外南向左内率一人執刀立于輅前北向賛
善一人在侍臣之前賛者二人又在中允之前左庶子
版奏外辦僕奮衣而升正立執轡皇太子具服逺遊冠
(若未冠則/雙童髻)絳紗袍升輿以出左右侍衞如常左内率前
執轡皇太子升輅僕立授綏左庶子以下夾侍賛善進
當輅前跪奏稱賛善臣某言請發引俛伏興退復位(凡/賛)
(善奏請皆進當輅前跪奏/稱具官臣某言訖俛伏興)輅動賛善與賛者夾引以出
左内率夾輅而趨至侍臣上馬所賛善奏稱請輅權停
令侍臣上馬左庶子前承令退稱令曰諾賛善退稱侍
臣上馬賛者承傳文武侍臣皆上馬左庶子以下夾侍
于輅前賛者在供奉官人内侍臣上馬畢賛善奏稱請
令車右升左庶子前承令退稱令曰諾賛善退復位左
内率升訖賛善奏稱請發引退復位皇太子輅動三
師乘車訓導三少乘車訓從鳴鐃而行文武宫臣皆乘
馬以從至下車所鐃吹止至次前迴輅西向内率降立于
輅右左庶子進當輅前跪奏稱左庶子臣某言請降輅
俛伏興還侍位皇太子降輅舍人引皇太子就便坐侍
衞如常儀其日依時刻諸衞勒所部列黄麾大仗屯
門及陳殿庭如常儀羣官諸親客使等依時刻俱集朝
堂次各服其服侍中版奏請中嚴鈒戟近仗入陳于殿庭
太樂令帥工人入就位協律郎入就舉麾位諸侍衞之
官各服其器服符寳郎奉寳俱詣閤奉迎通事舍人引
羣官客使就朝堂前位典儀帥賛者先入施位舍人各
引羣官客使次入就位皇太子出次舍人引皇太子三
師三少導從如式入立於殿外之東西面(諸衞帥左右/舍人及近侍)
(量人/從入)黄門侍郎以冊及寳綬各置于案上令史二人絳
公服對舉案立於門内道北西面冊案在北中書侍郎立
于案後侍中版奏外辦皇帝服衮冕之服御輿以出曲
直華盖警蹕侍衞如常儀皇帝將出仗動太樂令令撞
黄鐘之鐘右五鐘皆應協律郎跪俛伏舉麾鼔柷奏太
和之樂皷吹振作皇帝出自西房即御坐南向坐符寳
郎奉寳置于御坐如常協律郎偃麾戛敔樂止(凡樂皆/協律郎)
(舉麾工鼓柷而後/作偃麾戛敔而止)舍人引皇太子入就位(三師三少以下従入/者立於皇太子東南)
(西面/北上)皇太子初入門舒和之樂作至位樂止典儀曰再拜賛者
承傳皇太子再拜典儀曰再拜羣官在位者皆再拜中書令
降立于皇太子東北西面中書侍郎一人引冊案又中
書侍郎一人引璽綬案進立于中書令之南少退俱西
面中書侍郎取冊進授中書令退復位中書令稱有制
皇太子再拜讀冊訖皇太子再拜進受冊退授左庶子
中書侍郎取璽綬進授中書令皇太子又進受璽綬退
授左庶子中書令以下還侍位持案者以案退典儀曰
再拜皇太子再拜典儀又曰再拜羣官在位者皆再拜
舍人引皇太子出初行樂作出門樂止侍中前跪奏稱侍
中臣某言禮畢俛伏興還侍位皇帝興太樂令令撞㽔
賔之鐘左五鐘皆應鼔柷奏太和之樂皷吹振作皇帝
降坐御輿入自東房侍衞警蹕如常儀侍臣從至閤樂
止通事舍人引群官在位者以次出蕃客先出
　　　　朝皇后
前一日所司設皇太子次于永安門外之西東向周以
行帷鋪坐如式又設三師三少等便坐于西南東向北
上其日諸衞各勒所部屯門列仗及陳布于皇后正殿
南門之外皇太子將至尚儀版奏請中嚴皇太子受冊
訖舎人引皇太子三師三少導從及餘侍衞皆如常儀
詣皇后所御之殿閤外道東西面立六尚以下各服其
服俱詣皇后内閤奉迎尚儀版奏外辦皇后首飾褘衣
御輿以出即御坐南向坐侍衞如式内謁者監引皇太子
至肅章門(其侍衞之官並立/于肅章門之外)司賔承引皇太子入立于
庭北面立定皇太子再拜訖司賔引皇太子至閤内謁
者監承引以出舍人引之次侍衞如式三師三少以下
各之次
　　　　謁太廟
前一日右校掃除廟之内外守宫設皇太子次于廟西
南東向又設三師以下及文武侍臣次于皇太子次之
後少近西俱東向奉禮設皇太子版位于廟庭道東北
向其日皇太子入受冊所司轉鹵簿仗衞于永安門西
以俟皇太子朝皇后出訖舍人引之次侍衞如常僕進
金輅于次前左庶子版奏外辦皇太子出次乘輅奏請
發引及侍臣陪從鐃吹聲作皆如初儀至安上門街當
廟西鐃吹止至次前迴輅東向内率降立于輅右左庶
子進當輅前跪稱左庶子臣某言請降輅俛伏興還侍
位皇太子降輅乘輿入次侍衞如常儀皇太子入次一
刻頃率更令立于次門之外左庶子版奏外辦皇太子
出次侍衞如常率更令引皇太子入自南門三師三少導
從如式庶子二人一人賛左一人賛右舍人二人從近
仗量人從入皇太子至位立定率更令奏請殿下再拜
皇太子再拜少刻率更令奏殿下辭皇太子再拜辭率
更令前奏禮畢率更令引皇太子出自南門入次侍衞
如常皇太子既入便次有司轉仗衞于還塗如來儀僕
進金輅于次前如常左庶子版奏外辦皇太子乘輿出
次升輅侍衞如常侍臣上馬陪從如來儀輅動過廟鳴
鐃而行至重明門宫官文武俱下馬皇太子乘輅入三
師三少還皇太子至東閤前迴輅南向左庶子跪奏請
降輅俛伏興皇太子降輅乘輿以入侍臣從至閤左庶
子版奏請將士各還本所
　　　　皇帝㑹羣臣
右皆如元㑹之儀其上夀辭云具官臣某等稽首言皇
太子岐嶷夙著令月吉日光踐承華臣等不勝大慶謹
上千萬嵗夀
　　　　羣臣上禮
前一日守宫量設次于東西朝堂如常其日應上禮之官
依時刻各集于次皆服朝服奉禮先設上禮之官位于
東朝堂之前近南文東武西重行北面相對為首又設
中書舍人位于文武官為首者之北南向設奉禮位于
文官東北賛者二人在南差退俱西向謁者各引上禮
之官就位立定令史二人對舉表案禮部郎中引中書
舍人前取表授舍人訖引案退奉禮唱再拜賛者承傳
在位者皆再拜中書舍人奉表入進謁者引在位者退
　　　　皇后受羣臣賀
右皆如元日奉賀之儀其賀云皇太子岐嶷夙著令月
吉日光踐承華臣等不勝大慶謹奉賀以聞内給事宣
令答云知
　　　　皇后㑹命婦
右皆如元日之儀其上夀辭云具位妾姓等言皇太子
岐嶷夙著令月吉日光踐承華妾等不勝大慶謹上
　
　　　　皇太子㑹羣官
右皆如元㑹之儀其賀云伏惟殿下固天攸縱德業日
新式光震宫普天同慶某等情百恒品不勝欣悦左庶
子宣令答云某以不敏夙承禮訓祗奉朝命慙懼惟深
　　　　皇太子㑹宫臣
右皆如元㑹之儀其上夀辭云具官臣某等言伏惟殿
下固天攸縱徳業日新式光震宫普天忭躍臣等不勝
大慶謹上千萬嵗夀
　　　　宫臣上禮
前一日守宫量設次于東宫朝堂如常其日應上禮之
官依時刻各集于次皆服朝服奉禮先設上禮之官位
于朝堂前文東武西重行北面相對為首設太子舍人
位于文官為首者之北南向設奉禮位于文官東北賛
者二人在其南差退俱西向通事舍人各引上禮之官
皆就位立定令史二人對舉表案詹事承引就太子舍
人前取表授舍人訖引案退奉禮唱再拜賛者承傳在
位者皆再拜舍人以表入謁者引在位者退
　
　
　
　
　
　
　
　
　大唐開元禮卷一百六
欽定四庫全書
　大唐開元禮卷一百七　　唐　蕭嵩等　撰
　　嘉禮
　　　内冊皇太子　　　　卜日
　　　告圜丘　　　　　　告方澤
　　　告太廟　　　　　　臨軒命使
　　　皇太子受冊　　　　朝見
　　　謁太廟　　　　　　㑹羣臣
　　　羣臣上禮　　　　　皇后受羣臣賀
　　　皇后㑹外命婦　　　皇太子㑹羣臣
　　　皇太子㑹宫臣　　　宫臣上禮
　　　　卜日
冊皇太子有司卜日如别儀
　　　　告圜丘　告方澤　告太廟
右有司行事如常告之儀
　　　　臨軒命使
將行冊禮所司奏請太尉為使司徒為副前一日尚舍
奉御設御幄于太極殿北壁下南向鋪御坐如常守宫
設群官次于東西朝堂太樂令展宫懸于殿庭設舉麾
位于殿上西階之西東向一位于樂懸東南西向皷吹
令展十二案於建皷之外乘黄令陳車輅尚輦奉御陳
輿輦並如常儀典儀設羣官版位文官一品以下五品
以上于懸東六品以下於横街之南俱重行西面北上
武官一品以下五品以上于懸西六品以下于横街之
南俱東面諸親于五品以上之南(皇宗親在東/異姓親在西)蕃客各
分方于六品以下之南皆以北為上並如常儀(若有朝/集使分)
(方于文武官當品以下諸州使/人分方于朝集使九品之後)設典儀位于懸之東北
賛者二人在南少退俱西向設冊使主副受命位于大
横街南道東俱北面西上奉禮設門外位皆如元日之
儀其日諸衞勒所部列黄麾大仗如常儀羣官等依時
刻集朝堂俱就次各服朝服通事舍人各引就朝堂前
位侍中量時刻版奏請中嚴鈒戟近仗各入陳於殿庭
太樂令鼔吹令等帥工人入就位協律郎入就舉麾位
典儀帥賛者先入就位諸侍衞之官各服其器服符寳
郎奉寳俱詣閤奉迎通事舍人引羣官入就位又引冊
使入立于太極門外道東西面黄門侍郎帥主節奉節
立于左延明門内道北中書侍郎帥令使奉冊案及璽
綬案立于節南俱西面(每案各令史二人絳/公服對舉仍覆以帕)侍中版奏
外辦皇帝服衮冕御輿以出曲直華盖警蹕侍衞如常
儀皇帝將出仗動太樂令令撞黄鐘之鐘右五鐘皆應
協律郎跪俛伏舉麾(凡樂皆協律郎舉麾工鼔柷/而後作偃麾戛敔而後止)鼓柷
奏太和之樂鼔吹振作皇帝出自西房即御坐南向坐
符寳郎奉寳置于御坐如常樂止通事舍人引冊使主
副入就位太尉初入門舒和之樂作至位樂止立定典
儀曰再拜賛者承傳羣官在位者皆再拜侍中前承制
降詣使者東北西面稱有制冊使俱再拜侍中宣制曰
冊某為皇太子命公等持節展禮宣制訖又俱再拜侍
中還侍位黄門侍郎引主節立于使者東北西面主節
以節授黄門侍郎黄門侍郎執節西面授太尉太尉受付主
節主節立於使後黄門侍郎退中書侍郎引冊案及璽綬案
立于冊使東北西面中書侍郎取冊(持案者退自使後/立于太尉之左)
西面授太尉太尉受冊置于案持案者退立于使後中
書侍郎又取璽綬以授太尉太尉受置于案皆如受冊
之儀中書侍郎退典儀曰再拜賛者承傳羣官在位者
皆再拜通事舍人引冊使出持節者前導持案者從之
太尉初行樂作出門樂止侍中前跪奏稱侍中臣某言
禮畢俛伏興還侍位皇帝興太樂令令撞㽔賔之鐘左
五鐘皆應鼓柷奏太和之樂皇帝降坐侍衞警蹕如來
儀入自東房樂止通事舍人引羣官在位者以次出蕃
客先出
　　　　　皇太子受冊
前一日守宫設冊使次于重明門外道西副使次又于
其西俱南面並鋪床席又設宫臣文武官次于東宫朝
堂如常所司陳設皇太子羽儀車輿及樂懸等並如元
日受朝之儀掌筵設皇太子受冊位于殿庭階間北面
掌儀設宫官版位于殿庭文官五品以上于懸東六品
以下於横街之南皆西面北上武官五品以上于懸西
六品以下於横街之南當文官皆東面北上奉禮設朝
堂前位如常其日諸衞率各勒所部屯門列仗如式宫
官于冊使未到之前量時刻赴集次改服朝服各就朝
堂前位太尉司徒既受命出自朝堂乘輅備鹵簿皷
吹持節如式其冊璽綬各以油絡網犢車載而行至東
宫朝堂降輅謁者引就次持節者前導持案者從之掌
次者延入次初冊使將至通事舍人引各宫臣入就殿
庭位左庶子版奏請中嚴宫臣入訖通事舍人引太尉
司徒入立于左閤門外西面北上(持幡節及冊璽案者/至閤外並以給使代)
(之/)左庶子版奏外辦皇太子著雙童髻絳紗袍就受冊
位(所司預奏請左庶/子一人引導相禮)典直承引太尉以下入太尉立于
階間南面司徒立于太尉西南東面節在太尉東南西
面冊璽案在司徒西南東面掌書二人立于皇太子之左
少前東面司徒就案取册進東面授太尉持節者脱節
衣太尉稱有詔左庶子賛皇太子再拜皇太子再拜太
尉宣冊訖左庶子又賛皇太子再拜皇太子又再拜左
庶子進詣太尉前受冊退授皇太子皇太子受以授掌
書司徒又次取璽綬進東面授太尉左庶子進太尉前
受退授皇太子皇太子受以授掌書訖持節者加節衣
左庶子賛皇太子退典直各引太尉以下出至閤外通
事舍人承引以出(其案及幡節等並/轉付令史主節)又通事舍人各引
宫臣以次出太尉司徒乘輅詣朝堂至降車所降輅入
至太極殿庭大横街南御道東北面西上立中書令立
於太尉東北西面太尉等再拜復命曰奉詔冊皇太子
禮畢又再拜中書令奏聞太尉等退鹵簿幡節等各還本
司
　　　　皇太子朝謁
其日冊訖皇太子著雙童髻絳紗袍詣皇帝所御殿如
常内朝之式至閤司賔引入至殿前北面再拜司賔引
退詣皇后所御殿前北面再拜司賔引出還宫如常
　　　　謁太廟　皇帝㑹羣臣　羣臣上禮
　　　　皇后受羣臣賀　皇后㑹外命婦
　　　　皇太子㑹羣臣　皇太子㑹宫臣
　　　　宫臣上禮
右並如臨軒冊命之儀
　
　
　
　
　
　
　
　
　
　大唐開元禮卷一百七
欽定四庫全書
　大唐開元禮卷一百八　　唐　蕭嵩等　撰
　　嘉禮
　　　臨軒冊命諸王大臣　朝堂冊命諸大臣
　　　冊内命婦二品以上
　　　　臨軒冊命諸王大臣
將冊命前一日尚舍奉御設御幄於太極殿北壁南向
守宫設羣官次于朝堂太樂令展宫懸於殿庭又設舉
麾位於上下並如常儀其日典儀設羣官版位文官一
品以下五品以上於懸東六品以下于大横街之南俱
西面武官一品以下五品以上於懸西六品以下于大
横街之南俱東面皆以北為上並如常儀設受冊者位
于大横街之南道東重行北面西上設典儀位于懸之
東北賛者二人在南少退俱西向奉禮設門外位文官
於東朝堂西面武官于西朝堂東面俱毎等異位重行
北上
　　　　臨軒冊命
其日依時刻諸衛勒所部屯門列仗及陳於殿庭如常
儀受冊者服朝服従第備鹵簿與羣官俱集朝堂次羣
官各服其服賛引引羣官俱出次典謁引就朝堂前位侍
中版奏請中嚴鈒戟近仗入陳於殿庭太樂令帥工人入
就位協律郎入就舉麾位諸侍衛之官各服其器服符寳
郎奉寳俱詣閤奉迎典儀帥賛者先入就位通事舍人
引羣官入就位又引受冊者入立於太極門外道東西
向中書侍郎以冊置于案令史二人俱絳公服對舉案立
於左延明門内道北西面侍郎立於案後侍中版奏外
辦皇帝服通天冠絳紗袍乘輿出曲直華盖警蹕侍衞
如常儀皇帝將出仗動太樂令令撞黄鐘之鐘右五鐘
皆應協律郎跪俛伏舉麾鼔柷奏太和之樂(凡樂皆協/律郎舉麾)
(工鼓柷而後作偃/麾戛敔而後止)皇帝出自西房即御坐南向坐符寳
郎奉寳置于御坐如常儀樂止通事舍人引受冊者以
次入就位立定典儀曰再拜賛者承傳羣官在位者皆
再拜中書令降立於受冊者東北西面中書侍郎引冊
案進立於中書令之南少退俱西面通事舍人引為首
者一人少前北面中書侍郎取冊進授中書令退復位中書令
稱有制受冊者再拜中書令讀冊訖受冊者又再拜通
事舍人引受冊者進受冊訖典謁引退復位又通事舍
人引次受冊者前受冊如上儀遍冊訖中書令以下還
侍位持案者以案退典儀曰皆拜賛者承傳羣官在位
者皆再拜通事舍人引受冊者以次出侍中前跪奏稱
侍中臣某言禮畢俛伏興還侍位皇帝興太樂令令撞
㽔賔之鐘左五鐘皆應鼔柷奏太和之樂皇帝降坐御
輿入自東房侍衞警蹕如來儀侍臣從至閤樂止通事
舍人引羣官在位者以次出若冊三師三公親王則皇
帝服衮冕之服皷吹令設十二案乘黄令陳車輅尚輦
奉御陳輿輦諸衞設黄麾半仗受冊者初入門舒和之
樂作至位樂止冊畢引出初行樂作出門樂止餘同上
儀
　　　　三師　三公　親王　開府儀同三司
　　　　太子三師驃騎大將軍　左右丞相
　　　　京兆牧　河南牧
右並臨軒冊命
　　　　朝堂冊命諸臣
前一日守宫設受冊者次于東朝堂其日平明受冊者
朝服升輅發第備鹵簿詣朝堂至降車所降輅謁者絳
公服引就次奉禮設受冊者版位于東朝堂前近南北
向又設舍人宣冊位于其北南向將冊舍人引受冊者
就版位立舍人公服預以冊書置于案令史二人絳公
服對舉案又舍人引中書舍人持節者前導持案者次
之出詣宣冊位立持節者立于舍人之東少南西面持
案者立于舍人西南東面持節者脱節衣持案者進舍
人前舍人取冊持案者退復位舍人稱有制受冊者再
拜宣冊訖又再拜又舍人引受冊者進舍人前北面受
冊退復位持節者加節衣典謁引舍人幡節前導而入
謁者引受冊者退受冊者升輅還第如來儀
　　　　太子少師　太子少傅　太子太保　特進
　　　　輔國大將軍　光禄大夫　鎮國大將軍
　　　　侍中中書令　諸衛大將軍　六尚書
　　　　太子詹事　太常卿
　　　　都督及上州刺史在京者
右並朝堂冊命
　　　　冊内命婦二品以上
前一日守宫設使者及冊案便次於肅章門及永安門
外皆道右東向司設設受冊者位于其寝庭近南當階間北
向其日典儀設冊使位于肅章門外之西東向北上舉冊
案者位在南差退俱東向内謁者監預置案于肅章門
外近限使者公服發朝堂乘輅偹鹵簿鼓吹持節如式
其冊以油絡網犢車載而行至永安門外降輅謁者引
入(其冊下置於案/即隨使而入)掌次者俱引入次受冊者花釵翟衣
司言引就受冊位侍從如常謁者引冊使入就位持節
者立於使者之北少退持冊案者立於使副西南俱東
面持節者脱節衣持冊案者以案進使副前使副取冊
於案持案者退復位使副以冊進授使者退復位内給
事進使者前西面受冊進立於肅章門外跪置册於案
俛伏興退司言詣閤跪取冊興進立於受冊者之北南
面稱有制受册者再拜宣冊訖受冊者又再拜受冊者
進受冊以退初冊入閤少頃謁者引使者出就永安門
外次更衣乘馬各還其第鹵簿幡節等俱還本司
　
　
　
　
　
　
　
　大唐開元禮卷一百八
欽定四庫全書
　大唐開元禮卷一百九　　　唐　蕭嵩等　撰
　　嘉禮
　　　遣使冊受官爵　　　朔日受朝
　　　朝集使朝見(并辭/)
　　　　遣使冊受官爵
前一日受冊之家設使者次於大門外道西南向其日
使者至掌次者引就次以制書置於案使者以下皆公
服受冊者著朝服非朝服者皆公服出立於正寢東階
東南西面使者出次賛禮者引使者持節者前導立于
大門外之西持節者立于使者之北少退令史二人對舉
冊案立于使者之西南俱東面立定賛禮者引受冊者
迎于大門外之東西面又賛禮者引使者持節者前導
持冊案者次之入門而左使者詣階間南面立持節者
立于使者之東少南西面持案者立于使者西南東面
賛禮者引受冊者入立于使者之南北面立定持節者
脱節衣持冊案者進使者前使者取冊持案者退復位
使者稱有制受冊者再拜宣冊訖受冊者又再拜賛禮
者引受冊者進使者前北面受冊退立于東階東南西
面持節者加節衣賛禮者引使者持節者導以出持案
者從之俱復門外位賛禮者引受冊者出門東西面再
拜送賛禮引使者還于次又賛禮者引受冊者入
　　　　朔日受朝(其朔日讀時令/則不行此禮)
前一日尚舍奉御設御幄于太極殿北壁南向守宫設
羣官次于朝堂如常儀太樂令展宫懸於殿庭設舉麾
位于殿上西階之西東向一位于樂懸東南西向並如常
儀其日典儀設文官三品以上位于横街之南道東設
武官三品以上位于道西俱每等異位重行北面相對
為首設文官四品五品位于懸東六品以下于横街之
南每等異位重行西面北上武官四品五品位于懸西
六品以下于横街之南當文官每等異位重行東面北
上設典儀位于懸之東北賛者二人在南少退俱西向
奉禮設門外位文官于朝東堂毎等異位重行西面武官于西
朝堂毎等異位重行東面皆北上其日依時刻諸衛勒所部列
仗屯門及陳于殿庭如常儀羣官集朝堂俱就次各服公服吏
部兵部賛羣官俱出次通事舍人各引就朝堂前位侍中版奏
請中嚴鈒戟近仗入陳于殿庭太樂令帥工人入就位協
律郎入就舉麾位諸侍衛之官各服其器服符寳郎奉寳
俱詣閤奉迎典儀帥賛者入就位通事舍人引四品以下
先入就位侍中版奏外辦有司承㫖索扇皇帝弁服絳紗
衣御輿以出曲直華盖警蹕侍衛如常儀皇帝将出仗動
太樂令令撞黄鍾之鐘右五鐘皆應協律郎跪俯伏舉麾
鼓柷奏太和之樂皇帝出自西房即御坐南向坐符寳郎
奉寳置于御坐如常儀協律郎偃麾戛敔樂止(凡樂皆協/律郎舉麾)
(工鼓柷而後作偃/麾戛敔而後止)通事舍人引三品以上次入就位公
初入門舒和之樂作(凡公行皆作/舒和之樂)公至位樂止立定典
儀曰再拜賛者承傳羣官在位者俱再拜訖典儀又曰
再拜賛者承傳羣官在位者又再拜舍人引羣官北面
位者以次出公初行樂作公出門樂止侍中前跪奏稱
侍中臣某言禮畢俛伏興還侍位有司承㫖索扇皇帝
興太僕令令撞㽔賔之鐘左五鐘皆應奏太和之樂皇
帝降坐御輿入自東房侍衞警蹕如來儀侍臣從至閤
樂止舍人引東西面位者以次出皇帝若御翼善冠則
羣臣皆服袴褶不設樂懸去警蹕
　　　　朝集使引見(奉辭儀同/)
前一日尚舍奉御預奏于所御殿設御坐如常儀其日依
時刻所司量加隊仗陳列如式典儀于殿庭横街之南
北設版位如常儀其日朝集使夙興並集朝堂(各服/朝服)京
官文武九品以上並服袴褶諸侍奉官及京官文武官
四品以下就位如式通事舍人引京官文武三品以上
及朝集使俱就所御殿前門外序立以俟侍中進奏外辦
皇帝常服即御坐南向侍衞如常儀通事舍人分引京
官文武三品以上詣横街南相對北面位立定典儀曰
再拜羣官在位者皆再拜訖通事舍人各引就街北東
西班序立又通事舍人分引朝集使入就北面位(東方/南方)
(在東北方/西方在西)立定典儀曰再拜朝集使等俱再拜通事舍
人承㫖詣朝集使東北面立稱有制朝集使等皆再
拜舍人宣勅訖又再拜(答制預定行首一人跪/奏舍人為奏聽進止)若承恩
慰問即舞蹈訖又再拜舍人宣勅訖侍中奏禮畢皇帝
還宫如來儀侍臣退羣臣等以次退其朝集使奉辭皆
准奉叅之儀其京官但常叅官列版位其朝集使三品
以上引升殿賜食四品以下於廊下賜食並臨時奏聽
進止
　
　
　
　
　
　
　大唐開元禮卷一百九
欽定四庫全書
　大唐開元禮卷一百十　　　唐　蕭嵩等　撰
　　嘉禮
　　　皇太子加元服　　　告太廟
　　　臨軒命賔賛　　　　　冠
　　　㑹賔賛　　　　　　　朝謁
　　　皇太子謁太廟　　　　羣臣上禮
　　　皇太子㑹宫臣　　　　宫臣上禮
　　　　告太廟
皇太子将冠先告太廟如常告之儀
　　　　臨軒命賔賛
所司預奏請司徒一人為賔卿一人為賛冠吏部承以
戒之前一日尚舎奉御整飾御幄於太極殿衛尉設羣
官朝集使諸蕃使次於左右朝堂太樂令展宫懸之樂
於殿庭設舉麾位於殿上一位於懸下鼓吹令設十二案
乗黄令陳車輅尚輦奉御陳輿輦典儀設文官一品以下
五品以上位於横街之北西面北上諸州使人五品以
上合班六品以下位於横街南諸州使人六品以下諸
蕃官又在南皆西面北上設武官五品以上位於横街
北東面北上諸州使人五品以上合班諸親位於其南六品
以下位於横街南諸州使人六品以下及蕃客等又在其
南皆東靣北上設典儀位於懸之東北賛者二人在南
少退俱西向設賔受命位於横街南道東北靣賛者位
又於其後少東北面奉禮設門外文官一品以下位
於順天門外道東每等異位重行西靣武官一品以下
位於門西每等異位重行東面並以北為上其日諸衛勒
所部列黄麾仗如常儀羣官依時刻集朝堂俱就次各
服其服侍中量時版奏請中嚴恊律郎太樂令帥工人
入就位諸侍衛之官各服其噐服奉迎典儀帥賛者先
入就位通事舎人引先至羣官入立定又引賔賛入立
於太極門外道東西靣黄門侍郎引主節持幡節中書
侍郎引制書案立於樂懸東南西靣北上侍中版奏外
辦皇帝服通天冠綘紗袍以出曲直華葢警蹕侍衛如
常儀皇帝将出仗動太樂令令撞黄鍾之鐘左五鐘皆
應恊律郎舉麾(凡樂皆恊律郎舉麾工鼔柷/而後作偃麾戛敔而後止)鼓柷奏太
和之樂皇帝乘輿出自西房即御坐南向坐符寳郎奉
寳置於御坐樂止通事舎人引賔賛入就位賔賛初行
入門舒和之樂作至位樂止立定典儀曰再拜侍中及舍
人前承制侍中降至賓前稱有制公再拜侍中曰將加冠於
某之首公其将事公少進北面再拜稽首辭曰臣不敏
恐不能供事敢辭侍中升奏又承制降稱制㫖某公其
将事無辭公再拜退復位侍中退舎人至卿前稱勅㫖
卿再拜舎人曰將加冠於某之首卿宜贊冠卿再拜舍人退黄
門侍郎引主節至賔所主節以節授黄門侍郎黄門侍
郎執節立於賔東北西靣賓再拜受節付主節訖又再
拜主節立於賔後黄門侍郎退中書侍郎引制書案至
賔所取制書在賔東北西靣立賔再拜受制書執立又
再拜持案人立於賔後中書侍郎退典儀曰再拜賛者
承傳羣官在位者皆再拜舎人引賔賛出賔賛初行樂
作出門樂止侍中前跪奏稱侍中臣某言禮畢俛伏興
還侍位皇帝興太樂令令撞蕤賔之鐘左五鐘皆應鼓
柷奏太和之樂皇帝降坐侍衛警蹕如来儀入自東房
樂止舎人引一品以下以次出初賔賛出門賔以制書
置於案升車從輅而行威儀鐃吹詣東宫降輅入次賔
賛具服其一品以下以次出蕃客各還舘九品以上詣
東宫朝堂次服其服就位如冠儀
　　　　冠
前一日衛尉設賓次於重明門外道西南向贊冠次
又於其西南向並鋪床席又於重明門内道西設一次
擬㑹賔賛設文武羣官九品以上及諸親并宫臣次如
常儀奉禮設文武羣官九品以上諸親在五品之下及
宫臣門外位如常儀典儀設殿庭位文武羣官共宫臣
合班諸親在五品下文官在東西靣武官在西東面皆
以北為上又設皇太子位於閣外道東西向設三師位
於閣外道西三少位於三師之南少退俱東向典儀又
設皇太子受制位於樂懸北北靣所司設軒懸之樂於
殿庭又設舉麾位於殿上一位於懸下有司設皇太子
羽儀車輿於殿庭如常式典設帥其屬鋪解劍席於
懸之東北冠日平明宫臣皆朝服非宫臣者公服三
師三少公服並集於重明門外次宗正卿公服乗犢
車侍從詣左春坊權停左右二率各勒所部屯門列仗
左庶子版奏請中嚴工人及諸行事之官各入就位奉
禮設罍洗於東階東南罍在洗東篚在洗西南肆(篚/實)
(巾加/勺羃)典設郎鋪皇太子冠席於殿上東壁下少近南西
向設賓席於西階上東向設主人席於皇太子席西南
西向設三師席於冠席北三少席於冠席南典設張帷
帳於東序内設褥席於帷中又張帷幄於序外擬置饌
物等内直郎陳服於帷内東領北上衮冕服𤣥衣纁裳
九章白紗中單黼領襟襈裾革金鈎䚢大帯朱黼二章
玉具劒火珠鏢首瑜玉雙佩珠組雙大綬四彩赤白縹
紺純朱質長一丈八尺三百二十首廣九寸(小綬長二/尺六寸色)
(同大綬而首半/之間施二玉環)白韈赤舄金飾象笏逺逰冠服綘紗袍
白紗中單皂領褾襈裾白方心曲領假帯綘紗蔽膝白
練裾襦白韈黑舄其革帯劒佩綬笏與冕服同緇布冠
𤣥衣素裳素韠白紗中單青領褾襈裾履韈革𢃄大帯
笏緇纚(用皂羅巾方六寸/属帯於前両隅)犀簮二物同箱在服南櫛實
於箱又在南莞筵四紛純繅席四繢純又在南良醖令
實側樽甒醴加勺羃於序外帷内設罍在洗北篚在洗
南東肆實巾一角觶角柶各一加羃太官令實饌豆九
籩九於樽西俎三在豆北執在庭罍洗者綘公服立於罍
洗之南北向執帷内尊罍洗籩豆爼等並綘公服立於
尊罍豆爼之所冕白珠九旒犀導組纓青纊充耳逺逰
三梁冠金附蟬九首施朱翠黒介幘犀導肆髪纓緌緇
布冠青組纓屬於冠冠冕各一箱盛奉禮二人各執立
於階之西東面北上主人贊冠者(庶子/為之)升詣東序帷内
少北户東西面立典謁引羣官以次入就位初賓賛入
次左庻子版奏外辦通事舎人引三師等入就閣外道
西位東靣立皇太子著空頂黒介幘雙童髻玉導寳飾
彩衣(紫褶綠袴褾領/綠錦紳烏皮履)乘輿以出洗馬迎於閣門外左庻
子跪奏稱左庶子臣某言請殿下降輿俛伏興還侍位
皇太子降輿洗馬引之道東位西向立左庻子又前跪
奏稱左庻子臣某言請殿下再拜皇太子再拜三師三
少答再拜洗馬引就階東南位三師訓導在前三少訓
從於後千牛二人夾左右其餘仗衛列於師保之外通
事舎人引宗正卿入見皇太子訖通事舍人引出迎賓洗馬
引皇太子初行樂作至階東西面立偃麾樂止(凡樂皆伶官/帥舉麾工鼔)
(柷而後作偃麾/戛敔而後止)宗正卿迎賔於門東西面賔立於門西東面
宗正卿再拜賔不荅拜賔入門樂作主人従入立於樂懸東
北西面賔入賛冠者従入舎人引賔詣殿階間南面樂止賛
冠者立於賔西南東面節在賔東少南西面制案在賛冠
西南東面賔就案取制執洗馬引皇太子詣受制位北面
立皇太子初行樂作至位樂止主節脱節衣賔稱有制皇
太子再拜宣詔曰制皇太子某吉日元服率由舊章命
太尉某就宫展禮訖皇太子又再拜少傅進詣賔前
受制書退授皇太子皇太子受制書付庻子案退洗馬
引皇太子師保等如式升東階(量人/從升)初行樂作至階樂
止入東序帷内近北南靣立師保等各就席位訖賔升
西階宗正卿升東階各立席後初賔升舎人引賛冠者
詣罍洗盥手升自東階詣序帷内於主人賛冠之南俱
西靣賛冠者引皇太子出立於席東西靣賔之賛冠者
取纚櫛二箱坐奠於皇太子筵南端興席北少東西靣
立賔揖皇太子進升筵西向坐賔之賛冠者進筵前東
面坐脱空頂黑介幘置於御箱櫛畢設纚興少北南面立賔
降盥主人從降樂作賔升樂止主人從升執緇布冠者
升賔降一等受之右執頂左執前進皇太子筵前東向
立祝曰令月吉日始加元服棄厥㓜志慎其成德夀考
惟祺以介景福乃跪冠興復位東靣立賔之賛冠進簷
前東靣跪結纓興復位皇太子興賔揖皇太子賛冠者
引皇太子適東序帷内着𤣥衣素裳之服以出立於席
東西靣賔揖皇太子皇太子進升筵西向坐賔之賛冠
者進筵前東靣跪脫緇布冠置於黑介幘之箱櫛纚依舊
不觧興復位賔降二等受逺逰冠右執頂左執前進皇
太子筵前東向立祝曰某月令辰乃申嘉服克敬威儀
式昭厥德眉夀萬年永膺明福乃跪冠興復位賔之賛
冠者跪設簮結纓興復位皇太子興賔揖皇太子賛冠
者引皇太子適東序帷内着朝服以出立於席東西靣
賔揖皇太子皇太子進升筵西向坐賔之賛冠者進筵
前東南跪脫逺逰冠置於廂纚櫛依舊不解興復位賔
降三等受冕右執頂左執前進皇太子筵前東向立祝
曰以嵗之正以月之令咸加其服以成厥德萬夀無疆
承天之慶乃跪冠興復位賔之賛冠者跪設簮結纓興
復位皇太子興賔揖皇太子賛冠者引皇太子適東序
着衮冕之服以出立於席東西靣賛冠者徹纚櫛二箱入
於帷内又取筵入於帷内主人賛冠者又設醴皇太子
席於室户西南向上莞下藻賔之賛冠者於東序外帷内盥手
洗觶典膳郎酌醴加柶覆之靣柄授賔之賛冠者受靣
葉立於序内南面賔揖皇太子賛冠者引皇太子就筵西
南靣立賔進受醴加柶靣柄進皇太子筵前北向立祝
曰甘醴惟厚嘉薦令芳拜受祭之以定厥祥承天之休
夀考不忘皇太子筵西拜受觶賔復位東靣答拜賛冠
者與進饌者奉饌設於皇太子筵前皇太子升筵左執觶右
取脯擩於醢祭於籩豆之間賛冠者取韭葅遍擩於豆以授
皇太子又祭於籩豆之間賛冠者取肺一以授皇太子
皇太子奠觶於薦西興受肺郄左手執本坐繚右手絶
末以祭上左手嚌之興以授賛冠者賛冠者加於爼皇
太子坐􁉄手取觶以柶祭醴三始扱一祭又扱再祭加柶
於觶葉興筵末坐啐醴建柶興降筵西南面坐奠觶再拜執
觶興賔答拜皇太子升筵坐奠觶於薦東興降筵賛冠者
引皇太子降自西階立於西階之東南靣賔初答拜訖
降立於西階之西近南東靣賔之贊冠者隨降立於賔
西南東靣皇太子立定賔少進字之曰儀禮既備令月
吉日昭告厥字君子攸宜宜之於嘏永受保之奉勅字
某皇太子再拜曰某雖不敏敢不祇奉又再拜洗馬引皇
太子降初行樂作至阼階下位樂止三師在南北靣三
少在北南靣立定皇太子西靣再拜三師等答再拜以
出於三師拜訖典儀曰再拜贊者承傳羣官在位者皆
再拜左庶子前稱禮畢皇太子乗輿以入侍臣従至閣如
常儀初皇太子降通事舍人引賔贊及宗正出就㑹所
　　　　㑹賔賛
賔既出立於㑹所門外之西東靣北上宗正卿立於門東
西靣立定一揖一讓而入宗正卿立於坐東西靣賔賛
立於坐西東靣俱再拜就位俛伏坐遂行酒酒至賔主
俱興再拜就席坐飲食至賔主俱興設食訖賔主俱坐
食㑹訖賔主俱興賔賛立於西廂東靣南上宗正卿立
於東廂西靣執事奉束帛之篚以授宗正卿又執事者
奉束帛篚立於宗正卿之後牽馬者牽乘馬入陳於庭
北首西上賓贊俱迴北面西上再拜宗正卿以幣篚進
西南向授賓執事者以幣授贊冠者宗正卿與執事者
退復位賓贊降從者互受幣賓當庭實揖左右以馬出
三馬出從者互受馬宗正卿出門東西面賓贊出門西
東面北上宗正卿與賓贊俱揖而退賓贊就車輅詣順天
門外復命
　　　　朝謁
朝前衛尉先於順天門外東朝堂之北設太子次又於後
設三師三少及詹事等次皇太子冠訖諸衛率依常行鹵簿
陳列威儀仗衛前後部鼔吹備列師傅以下及宫官皆服其服
皇太子服逺逰冠絳紗袍乗輿以出儀衛侍從如常禮洗馬
前道皇太子出重明門左庶子跪奏請降輿升輅又左庶子
稱令曰諾左庻子俛伏興皇太子降輿升金輅三師乗輅車
訓導在前三少亦乗輅車訓從在後威儀仗衛依鹵簿發引
鳴鐃而行至長樂門鐃吹止皇太子至順天門外次迴輅西
向左庻子跪奏請降輅就次又左庻子稱令曰諾左庶子俯
伏興皇太子降輅洗馬前導入次左庻子侍左右庻子侍右
舍人引三師三少詹事就次皇太子停大次少頃舍人奏聞
典儀先於皇帝所御殿前北向設皇太子位左庻子跪奏請
入又左庶子稱令曰諾左庶子俯伏興皇太子出次左庶子
等夾侍舍人引洗馬導引當門揖引入外宫諸衛儀鹵簿等
悉陳列於門外皇太子入自東上閣洗馬左庶子等從入至
皇帝所御殿前位北向立從官陪後左庶子贊拜皇太子再
拜侍中宣勅戒曰事親以孝接下以仁使人以義養人以恵
訖皇太子再拜少進稱臣雖不敏敢不祗奉皇太子又再拜訖引
下詣皇后所御殿至殿院内給事奏聞出引皇太子入洗馬左庶
子等不入太子至皇后所御殿前北面立再拜尚儀前承令降
詣皇太子西北東靣稱令㫖皇太子再拜宣令戒曰事親以孝接
下以仁使人以義養人以恵訖皇太子再拜少進稱臣夙夜祗奉不
敢失墜皇太子又再拜司言引至閣舍人承引以出皇太子還如来儀
　　　　皇太子謁太廟
前一日皇太子宿齋於正殿其宫臣從入廟者宿齋於家正
寢所司掃除廟之内外衛尉設皇太子次於廟西南角東向
又設三師以下及宫官次於皇太子次之後少近西俱東向
又設宫官次於東宫朝堂奉禮設皇太子版位於廟庭道東
北向典儀設宫臣位於重明門外文官在東西面武官在西東
面每等異位重行俱以北為上其日未明所司依鹵簿陳設
於重明門外宫臣應從者依時刻集朝堂次皆服朝服非朝
服者公服諸衛率各勒所部陳設如式左庻子版奏請中嚴
僕進金輅於西閣外南向車右執刀立於輅前北向舍人引
宫臣各就位侍衛之官各服其器服右庻子負寳如式俱詣
閣奉迎左庻子版奏外辦僕奮衣而升正立執轡皇太子服
逺逰冠絳紗袍以出左右侍衛如常儀洗馬引皇太子升僕
立授綏命車右升訖車驅左庻子以下夾侍如式出重明門
左庻子進當輅前跪奏稱左庶子臣某言請車輅權停飭侍
臣上馬俛伏興稱侍臣上馬贊者唱侍臣上馬文武侍臣皆
上馬宫臣上馬畢左庻子進當輅前跪奏稱左庶子臣某言
請發引俛伏興退復位皇太子車輅動鐃吹不作文官在左
武官在右至下馬所侍臣並下車馬皇太子至次所迴輅南
向左庻子跪奏稱左庻子臣某言請殿下降輅俛伏興還侍
位皇太子降輅洗馬引入次侍臣立如常皇太子入次一刻
頃左庶子跪奏稱左庶子臣某言請殿下出次俛伏興皇太
子出次謁者引家令家令引皇太子入自南門三師三少導
從如式庶子二人一人贊左一人贊右舍人二人從近仗量
人從入皇太子至位立定家令奏請殿下再拜皇太子再拜
少頃家令奏請殿下再拜辭皇太子再拜辭家令奏禮畢謁
者引家令家令引皇太子出自南門升輅還宫如來儀至重
明門外皇太子乗輅入將士停三師三少還皇太子至殿前
迴輅左庶子跪奏請殿下降輅俯伏興皇太子降入侍臣從
至閤左庻子奏請將士各還本位其還宫鳴鐃吹如常
　　　　㑹羣臣
皇太子冠見廟之明日皇帝㑹羣臣如元㑹之儀其上壽詞
云皇太子爰以吉辰載加元服德成禮備普天同慶臣等不
勝悦豫謹上千萬嵗壽
　　　　羣臣上禮
先上禮三日夲司宣令諸應上禮文武之官一品以下
五品以上前一日衛尉量設次於東朝堂晝漏上水七
刻各集於次皆服朝服奉禮先設上禮之官位於東
朝堂之南文東武西北靣重行相對為首又設中書舎
人位於文官為首者之北南向設奉禮位於文官東
北賛者二人在南差退俱西向牛酒在文武二位之間
少前舎人各引應上禮之官就位定令史二人對舉賀
錄案禮部郎中引就中書舎人前取賀錄授舎人訖引
案退奉禮唱再拜贊者承傳在位者皆再拜中書舎
人奉賀錄入進舎人引在位者退酒十二斛犢十二頭
赤繩為籠頭奏訖并付所司
　　　　皇太子㑹宫臣
皇太子㑹宫臣如常㑹之儀上夀詞云具官臣某等言
伏惟殿下爰以吉辰載加元服禮備德成臣等不勝恱
豫謹上千萬嵗夀
　　　　宫臣上禮
先上禮一日詹事宣告上禮之官詹事以下七品以上
晝漏上水七刻皆朝服集東宫南門外之左典儀先
設羣官位於中門外北面以西為上牛酒置位西五
步少近晝漏上水八刻通事舍人引羣官皆就位立定
詹事丞奉羣官簡錄案於詹事前東靣跪授導客舎人
導客舎人西靣立受迴南向立典儀唱再拜詹事以下
俛伏興皆再拜導客舎人以簡錄案入通事舎人引羣
官詹事以下退酒九斛盛以銅鍾一斛犢九頭赤繩為
籠皆付所司
　
　
　
　
　
　大唐開元禮卷一百十
欽定四庫全書
　大唐開元禮卷一百十一　　唐　蕭嵩等　撰
　　嘉禮
　　　皇太子納妃　　　　臨軒命使
　　　納采　　　　　　　問名
　　　納徵　　　　　　　告期
　　　告廟　　　　　　　册妃
　　　臨軒醮戒親迎　　　同牢
　　　妃朝見　　　　　　㑹羣臣
　　　　臨軒命使
將行納采制命使者吏部承以戒之前一日尚舎奉御
設御幄於太極殿北壁下南向衛尉設羣官位於東西朝
堂太樂令展宫懸於殿庭並如常儀其日典儀設文官
一品以下五品以上位於横街之北西靣北上朝集使
五品以上合班六品以下位於横街南朝集使六品以
下合班蕃客又於其南皆西靣北上設武官五品以上
位於横街北朝集使五品以上合班諸親位於其南六
品以下位於横街南朝集使六品以下蕃客等又在南
皆東靣北上設典儀位於懸之東北賛者二人在南少
退俱西向設舉麾位於殿上西階之西東面設使者受
命位於横街南道東北靣西上奉禮設門外位文官一
品以下五品以上位於順天門外道東毎等異位俱重行
西面武官三品以下位於門西每等異位俱重行以北為
上未明二刻諸衛勒所部屯門布黄麾半仗入陳於殿庭
如常儀羣官依時刻集朝堂俱就次各服朝服侍中
量時刻版奏請中嚴鈒戟近仗就陳於閤外太樂令以
下帥工人入就位諸侍衛之官各服其器服侍中中書
令以下諸侍臣俱詣閤奉迎典儀帥賛者先入就位吏
部兵部賛羣官出次典謁各引就門外位侍中版奏外
辦皇帝服衮冕乘輿以出曲直華葢侍衛警蹕如常儀
皇帝出自西房即御坐南向坐符寳郎奉寳置於御
坐如常儀通事舎人引羣官以次入就位立定典儀曰
再拜賛者承傳羣官在位者皆再拜吏部與禮部侍郎賛
使主副出典謁引就受命位侍中前承制降詣使者西北
東向稱有制使主副俱再拜侍中宣制訖使主副又再
拜侍中還侍位典謁引使者主副出初使者將出典儀
曰再拜賛者承傳羣官在位者皆再拜通事舎人引羣
官出侍中前跪奏稱侍中臣某言禮畢俛伏興還侍位
皇帝降坐入自東房侍衛警蹕如來儀侍臣從至閤使
主副乘輅備儀仗而行從者乘輿以從
　　　　納采
前一日主人設使者次於大門之外道右南向其日大
昕使者公服至於妃氏大門外掌次者延入次(凡賔主/及行事)
(者皆/公服)主人受其禮於廟(無廟者受/於正寢)掌事者布神席於室
户外之西莞筵粉純加藻席畫純南向右彫几使者出
次謁者引立於大門外之西東面主人立於大門内西面儐
者立於主人之左北面受命出立於門東西面曰敢請事
使者曰奉制作儷儲宫允歸令德率由舊章使某納采
儐者入告主人曰臣某之子不教若如人既蒙制訪某
不敢辭儐者出告掌畜者以鴈授使副使副進授使者退復
位使者左手執之儐者引主人迎於大門外之南北靣
再拜使者不答拜謁者引使者入門而左主人入門而
右使者升自西階立於楹間俱南靣西上主人升自東階
進使者前北靣使者曰某奉制納采主人降詣階間北
靣再拜稽首升進北靣受鴈退立於東階上西靣使者
降自西階以出
　　　　問名
使者既出立於門外之西東面初使者降左右受鴈於
序端主人降立於内門東廂西靣儐者進受命出請事
使者曰某將加卜筮奉制問名儐者入告主人曰制以
某之子備數於儲宫臣某不敢辭儐者出告掌畜者以
鴈授使副使副進授使者退復位儐者引主人迎於内
門外之南北靣再拜使者升自西階立於楹間俱南靣
西上主人升自東階進使者前北靣使者曰某奉制問
名將加諸卜筮主人降詣階間北靣再拜稽首升進北
靣受鴈少退仍北靣曰臣某第幾女某氏出使者降自
西階出立於門内外之西東面初使者降主人退立於
阼階東左右受鴈於序端主人降立於内門東廂西靣
儐者進受命出請事使者曰禮畢儐者入告主人曰某
公為事故至於某之室某有先人之禮請禮從者儐者
入告使者曰某既得將事敢辭儐者入告主人曰先人之
禮敢固以請儐者出告使者曰某辭不得命敢不從儐
者入告遂引主人升立於序端掌事者徹几設二筵東上(各/用)
(莞筵繢純加/藻席紛純)設甒醴於東房西墉下加勺設羃篚在樽南實
觶二角柶二各籩一豆一實以脯醢在篚南又設洗於東階
東南如常施設訖儐者引主人降迎使者於内門外之東
西面揖使者先入使者入門而左主人入門而右三揖使
者皆不報至階主人曰請某位升使者曰某敢辭主人又
曰固請某位升使者揖主人使者升自西階北面東上
主人升自東階北靣再拜使者西階上北面答拜主人
受几於序端掌事者内拂几三奉兩端西北向以進主
人東南向外拂几三振袂内執之掌事者一人又執几
以従主人進西北向使者序進迎受於筵前東南向以俟主人
還東階上北面拜送西南立使者以几進北面跪各設於坐差
退於西階上北面東上各拜送答再拜立於階西東面南上賛
者二人俱升取觶降盥手洗觶升實醴加柶於觶覆之
面葉出房南靣主人受醴靣柄進使者筵前西北面主
人賛者執觶以從使者西階上北靣各一拜序進筵前
東南面主人又以次授醴使者受俱復西階上位主人退復
東階上北面一拜送掌事者以次進脯醢於筵前使者各進
升延皆坐左執觶右取脯擩於醢祭於籩豆之間各以
柶祭醴三始扱一祭又扱再祭興各以柶兼諸觶上臘降延
於西階上北面坐俱啐醴建柶各奠觶遂拜執觶興主人
答拜使者進升筵坐各奠觶於薦東降筵序立於西階
上東面南上掌事者牽乘馬入陳於門内三分庭一在
南北首西上又掌事者奉幣篚升自東階以授主人主人受
於序端進西位掌事者一人又奉幣篚立於主人之後
使者西階上俱再拜主人進詣楹間南面立使者序進
立於主人之西俱南面主人以幣授使者使者受退立於西
階上東面執幣者又以幣篚授主人主人受以授使副使副受
之退立於使者之北俱東面主人還東階上北面拜送使者降
自西階從者迓受幣使者當庭實揖馬以出牽馬者從
出使者出大門外之西東面立從者迓受馬主人出門
東西靣再拜送使者退主人入立於東階下西面儐者
告於主人曰賔不顧矣主人反於寢
　　　　納吉
前一日主人設使者次如常其日大昕使者至妃氏大
門外掌次者延入次掌事者設几筵如常使者出次謁
者引立於大門之西東面主人於大門内西面儐者進
受命出請事使者曰加諸卜筮占曰恊從制使某也納吉
儐者入告主人曰臣某之女弗教唯恐不堪龜筮曰吉
臣預在焉臣某謹奉典制儐者出告掌畜者以鴈授使
副使副進授使者退復位使者左手執之儐者引主人
迎於門外之南北靣再拜使者不答拜謁者引使者入
門而左主人入門而右使者升自西階立於楹間南靣
西上主人升自東階進使者前北靣使者曰某奉制納吉主
人降階北靣再拜稽首升進北靣受鴈使者降自西階
以出立於大門外之西東靣初使者降主人還阼階東
左右受鴈於序端主人降立於内門内西靣儐者進受
命出請事使者曰禮畢其賔使者如問名之儀
　　　　納徴
前一日主人設使者次如常儀其日大昕使者至妃氏
大門外掌次者延入次執事者設布羃於内門之外
𤣥纁束帛陳於羃上乘馬陳於羃南北首西上執事者
奉穀圭以匵俟於羃東西靣主人掌事者設几筵如常
使者出次謁者引立於大門外之西東靣主人立於大
門内西靣儐者進受命出請事使者曰制使某以玉帛
乘馬納徴儐者入告主人曰奉制賜臣以重禮臣某祗
奉典制儐者出告又儐者引主人迎於門外之南北靣
再拜使者不答拜謁者引使者入門而左主人入門而右至於
内門使者立於門西東面北上主人立於門東西面執事者坐
啓匵取珪加於𤣥纁上興以授使副使副進授使者退
復位使者受玉帛謁者引使者入門而左主人入門而
右牽乘馬者從入三分庭一在南北首西上使者升自西階
立於楹間俱南靣西上主人升自東階進使者前北靣
使者曰某奉制納徴主人降詣階間北靣再拜稽首升
進北靣受玉帛使者降自西階出立於内門外之西東
靣初使者降主人還阼階東左右受玉帛於序端主人
降立於内門内西靣於主人受玉帛受馬者自左受之
以東牽馬者既授馬自前西靣出儐者進受命出請事
使者曰禮畢其賔使者如納吉之儀
　　　　告期
前一日主人設使者次如常其日大昕使者至於妃氏
大門外掌次者延入次掌事者設几筵如常使者出次
謁者引立於大門外之西東靣主人立於門内西靣儐
者進受命出請事使者曰詢於龜筮於某月某日吉制
使某告期儐者入告主人曰臣某謹奉制儐者出告掌
畜者以鴈授使副使副進授使者退復位使者左手執
之儐者引主人迎於門外之南北靣再拜使者不答拜
謁者引使者入門而左主人入門而右使者升自西階
立於楹間俱南面西上主人升自東階進使者前北面使者曰
某奉制告期主人降詣階間北靣再拜稽首升進北靣
受鴈退位于東階上西面使者降自西階以出立於内
門外之西東面初使者降主人還阼階東左右受鴈於
序端主人降立於内門内西面儐者進受命出請事使
者曰禮畢其賔使者如納徵之儀
　　　　　告廟
有司以特牲告如常禮(祝文臨時撰/)
　　　　　册妃
前一日主人設使者次如常設宫人次於使者靣南俱
東靣障以行帷其日奉禮設使者位於大門外之西東
向使副及内侍位於使者之南舉冊案及璽綬命服者在
南差退俱東向設主人位於門南北靣設使者以下及
主人位於内門外又如之設典内位於内門外主人南
西面設宫人位於門外於使者之後俱重行東向
以北為上障以行帷設賛者二人位於東階東南西向
典内預設一案於閤外近限使者主副朝服乘輅持節
備儀仗鼔吹備而不作至妃氏大門外使者降輅掌次
者延入次宫人等各之次掌嚴奉䄖翟衣及首飾内廐
尉進厭翟車於大門之外道西東向以北為上諸衛率其
屬布妃儀仗如常使者出次典謁引使者以下持節者
前導及宫人典内各就位持節者立於使者之北少退
俱東向主人朝服出迎於大門外之東西靣立定少頃
北靣再拜使者不答拜典謁引使者持節者前導入門而
左持案以下從之主人入門而右至内門外各就位立
定奉冊寳奉案者進當使副前使副受册寳案者退復位
使副以册寳進授使者退復位内侍進使者前西面
受册寳東面授典内退復位典内持册寳入立於閤外
之西東靣跪置冊寳於案典内俛伏興奉衣服及侍衛
者從入皆立於典内之南俱東靣北上傅姆賛妃出引
立於庭中北靣掌書進跪取玉寳興進立於妃前南向
掌嚴奉首飾及䄖翟與諸宫官侍衛者以次入侍衛如
常典内還復位司則前賛妃再拜還侍位妃再拜司則
進掌書前北靣受册寳進妃前南向授妃妃受以授司閨
司則又前賛妃再拜還侍位妃又再拜訖司則前請妃
升坐還侍位司閨引妃升坐南向坐宫官以下俱降立
於庭重行北靣以西為上立定賛唱者曰再拜宫官以
下皆再拜訖諸應侍衛者各升立於侍位司則前啓禮
畢妃降坐司閨引妃入於室主人賔使者如禮賔之儀
使者乘輅而還
　　　　臨軒醮戒
前三日本司宣攝内外各供其職前一日衛尉設次於
東朝堂之北西向又設宫官次於重明門外如常儀其
日前三刻宫官俱集於次各之次皆服其服諸衛各勒
其所部依圗陳設左庻子奏請中嚴内僕進金輅於西閤
外南向内率一人執刀立於輅前北向前二刻諸衛之
官各服其器服以次詣閣奉迎右庻子負璽如式宫
官應從者各出次立於門外文東武西重行相向北上
左庶子奏外辦太僕奮衣而升執轡皇太子著衮冕之服
以出左右侍衛如常儀皇太子乃升僕立授綏車驅左
庻子以下夾侍如常出門車權停令車右升輅陪乘宫
臣上馬畢皇太子車動鼔吹振作如式文武官皆乘馬
以從如常至承天門下車所迴輅南向左庶子進當路
前跪奏稱左庻子臣某言請降輅俯伏興還侍位皇太
子降輅典謁引舎人舎人引皇太子就次侍衛如常儀
前一日尚舎奉御整設御坐於太極殿阼階上西向衛
尉設羣官次於朝堂太樂令展宫懸於殿庭乘黄令陳
車輅並如常儀其日尚舎直長鋪皇太子席位於戸牖
間南向(其席莞筵紛純/加藻席繢純)尚食奉御設酒尊於東序下有
坫加勺設羃實爵一又陳籩脯一豆醢一在尊西晡前
三刻典儀設羣官版位於内奉禮設版位於外如朝禮
諸衛勒所部屯門布仗立仗入陳於殿庭羣官依時刻
集朝堂俱就次各服其服侍中版奏請中嚴鈒戟近仗
就陳於閤外太樂令帥工人入就位晡前一刻諸侍衛
之官各服其器服侍中中書令以下俱詣閤奉迎典儀
帥賛者先入就位吏部兵部賛羣官俱出次通事舎人
各引就門外位侍中版奏外辦皇帝服通天冠綘紗袍
乘輿以出曲直華盖警蹕侍衛如常儀皇帝出自西房
即御坐西向坐符寳郎奉寳置於御坐如常儀通事舎
人引羣官以次入就位羣官立定典儀曰再拜賛者承傳羣
官在位者皆再拜初羣官入訖典謁引舎人舎人引皇
太子入(侍從如常式皇太子每/行事左庻子執儀賛相)至懸南北靣立典儀曰
再拜賛者承傳皇太子再拜典儀引舎人舎人引皇太
子詣西階皇太子脫舄舎人引升就席西南靣立尚食
奉御酌酒於序進詣皇太子西南東靣立皇太子再拜
受爵尚食直長又薦脯醢於席前皇太子升薦坐左執
爵右執脯擩於醢祭於籩豆之間右祭酒興降席西南
靣坐啐酒奠爵再拜執爵興奉御受虛爵直長徹薦還於
房舎人引皇太子進當御坐前東靣立皇帝命之曰徃
哉爾相承我宗事朂率以敬皇太子曰臣謹奉制㫖遂再拜
舍人引皇太子降自西階納舄訖典謁引舍人舍人引皇太
子出門典儀曰再拜賛者承傳羣官在位者皆再拜通事舍
人引羣官以次出侍中前跪奏稱侍中臣某言禮畢俛伏興
還位皇帝降坐入自東房警蹕侍衛如来儀侍臣從至閤
　　　　親迎
前一日侍衛設皇太子次於妃氏大門之外道西南向
設侍衛羣官次於皇太子次西南東向北上皇太子既
受命遂適妃第執燭前馬鼓吹振作如式侍從如常皇
太子車至妃氏大門外次前迴輅南向左庶子進當路
前跪奏左庶子臣某言請降輅俛伏興還侍位皇太子
降輅之次車將至主人設几筵如常禮女如别儀妃服
䄖翟花釵立於東房侍從如常主婦衣禮衣鈿釵出立
於房戸外之西南向主人公服出立於大門之内西靣
(在廟則主人/以下著祭服)儐者公服立於主人之左北靣左庻子前
跪奏稱左庻子臣某言請就位俛伏興還侍位皇太子
出次立於門西東靣侍衛如常儀儐者進受命出門東
西靣曰敢請事左庻子承傳進跪奏如常皇太子曰以
茲初婚某奉制承命左庶子俛伏興傳於儐者入告主
人曰某謹敬具以須儐者出傳於左庻子左庻子進奏
如初儐者入引主人迎於門外之東西面再拜左庻子
前跪奏稱左庻子臣某言請答拜俛伏興還侍位皇太
子答拜主人揖皇太子先入掌畜者以鴈授左庻子左
庻子進東南向奉授皇太子既執鴈進入侍衛者量入
侍從及内門主人讓曰請皇太子入皇太子曰某弗敢
先主人又曰固請皇太子入皇太子又曰某固勿敢先
主人揖入皇太子從入皇太子入門而左主人入門而
右及内門主人揖入及内霤將曲揖當階揖皇太子皆
報揖至於階主人曰請皇太子升皇太子曰某敢辭主
人曰固請皇太子升皇太子又曰某敢固辭主人又曰
終請皇太子升皇太子又曰某敢終辭主人揖皇太子
報揖主人升立於阼階上西靣皇太子升進當房戸前
北靣跪奠鴈俛伏興再拜降出主人不降送内厩尉進
厭翟於内門外𫝊姆導妃司則前引出於母左師姆在
右保姆在左(執燭及侍/從如式)父少進西靣戒之必有正焉若
衣若笄命之曰戒之敬之夙夜無違命母戒之西階上施
衿結帨命之曰勉之敬之夙夜無違命庻母及門内施鞶
申之以父母之命命之曰敬恭聼宗父母之言夙夜無
愆視諸衿鞶妃既出内門至輅後皇太子授綏姆辭不
受曰未教不足與為禮妃升輅乘以几姆加幜皇太子
乃馭輪三周馭者代之皇太子出大門乘輅還宫侍衛
如來儀妃儀仗次於後主人使其属送妃以次族從
　　　　同牢
其日司閨設妃次於東閤内道東南向掌筵鋪褥席將
夕司閨設皇太子御幄於殿室内西廂東向鋪地席重
裀施屏障設同牢之席於室内皇太子之席西廂東向
妃東廂西向(席皆莞筵紛純/加藻席繢純)席間量容牢饌典膳監設
洗於東階東南東西當東霤南北以堂深罍水在洗東
篚在洗西(篚實以二/巾二爵)設妃洗於東房近北罍水在洗西南肆
篚在洗東北肆皆加勺巾羃典膳監預饌於東房西牖下豆
各二十簋簠各二鈃各三瓦登一皆加巾盖俎三尊在室内
北牖下𤣥酒在西皆加羃勺南柄(羃夏用絺/冬用組)又設尊於房
户外之東無𤣥酒篚在南實四爵合巹(其器皆烏漆惟/㽅以陶巹以瓢)
皇太子車至侍臣下馬所車權停文武侍臣皆下馬車
右降立於輅左車動車右夾輅而趨車至左閤迴輅南
向左庻子進當輅前奏稱左庻子臣某言請降輅俛伏
興還侍位皇太子降輅入俟於内殿門外之東西靣侍
衛如常儀庶子以下皆退妃至宫門鹵簿仗衛停於門
外近侍者從如常入至左閤外迴輅南向司則進當路
前啓請妃降輅掌筵依式執扇前後執燭並如常儀妃
降輅就次整飾司閨引妃詣内殿門西東靣皇太子揖
妃以入又司閨前引升自西階姆從升執扇燭者陳於
東西階内皇太子即席東向立妃即席西向立司饌進
詣階間北靣跪奏稱司饌妾姓言請具牢饌興司則承
令曰諾司饌帥其屬升奉饌入設於皇太子及妃坐前
醬在席前爼醢在其北俎三入設於豆東豕俎特於俎北
(豆在俎/醢之東)司饌設黍於醬東稷在東設湇於醤南(饌要/方也)設
對醤於東(對醤婦醤也/設之當特俎)葅醢在其南北上設黍於豕爼
北其西稷稻粱設湇於醤北司饌啟㑹却於簠簋之南
對簠簋於北(啟發也豆盖/徹於房内)各加匕箸施設訖司饌北
靣跪奏饌具興皇太子及妃俱坐司饌跪取脯擩於醢
取韭葅擩醢授皇太子又司饌跪取脯擩於醢取韭葅擩
醢授妃皇太子及妃俱受祭於上豆之間司饌興跪取
黍實於左手遍取稷反於右手授皇太子又司饌取黍
實於左手遍取稷反於右手授妃皇太子及妃各受祭
於葅醢之間司饌俱興各立取肺皆絶未跪授皇太子
及妃俱受又祭於葅醢之間司饌俱以肺加於俎掌嚴
授皇太子巾又掌嚴授妃巾皇太子及妃俱􁉄手以柶
扱上鈃遍擩之祭於上豆之間司饌品嘗太子饌又司饌
品嘗妃饌司饌各移黍置於席上以次跪授肺脊皇太
子及妃皆食以湇醤三飯卒食司饌北靣跪奏稱司饌
妾姓言請進酒司則承令曰依奏興司饌二人俱盥手
洗爵於房入室詣酒尊所酌酒進北靣立皇太子及妃
俱興再拜一人進授爵皇太子一人以爵授妃皇太子
及妃俱受爵司饌俱退北靣答再拜皇太子及妃俱坐
皇太子及妃俱祭酒舉酒司饌各以肝從司則俱進受
虚爵奠於篚司饌又俱洗爵酌酒再酳皇太子及妃受
爵俱飲司則進受虚爵奠於篚三酳用巹如禮再拜皇
太子及妃立於席後司則俱降東階洗爵升酌於户外
尊進北靣俱奠爵興再拜皇太子及妃俱答拜司則俱
坐取爵祭飲遂飲卒爵奠遂拜執爵興降奠爵於篚還
侍位司饌北靣奏稱司饌妾姓言牢禮畢司則承令曰
諾司饌徹饌設於房司則前跪奏稱司則妾姓言請殿下
入俛伏興還侍位皇太子入於東房釋冕服著袴褶司
則啟妃入幃幄皇太子及妃乃入室媵餕皇太子之饌
御餕妃之饌
　　　　妃朝見
其日晝漏上水一刻所司設皇帝御坐於所御殿阼階
上西靣(其席莞筵紛純加藻席畫/純次席黻純左右玉几)所司設皇后御坐於
室户外之西近北南向尚食帥司饌設酒樽於房
内東壁下有坫加勺羃(尊用瓦甒/實以醴齊)籩一豆一實以脯醢
設於尊北又設洗於東房近北罍水在洗西篚在洗東
北肆(篚實以巾羃/觶一角柶一)其日夙興妃沐浴司則啟請妃内嚴
質明諸衛帥其屬陳布儀仗如常儀近仗入陳於寢門
外内厩尉進厭翟於正寢西階之前南向司則啟外辦
妃服䄖翟加首飾以出降自四階升輅侍衛如常至降
車所司則賛妃降輅司言引妃入仗衛停於閤外障扇
侍從如常妃至寢門之外立於西廂東面諸衛勒所部屯門
布仗近仗入陳於所御殿閤外如常侍中奏内嚴尚儀
又奏請皇后内嚴妃既至寢門侍中版奏外辦皇帝服
通天冠綘紗袍以出升自阼階即御坐西向坐侍衛如
常儀尚儀又奏皇后外辦皇后禕衣首飾司言引尚宫
尚宫引皇后出即御坐向南侍從如常妃奉笲棗栗司
饌又執奉笲腶脩以從司言引妃入立於庭北靣再拜
司賔引妃升自西階進東靣跪奠笲於御坐前皇帝撫
之尚食進徹以東司言引妃自西階降復北靣位奉笲
腶脩再拜司言引妃升進北靣跪奠笲於皇后坐前皇
后撫之尚食進徹以東司言引妃退立於西序東靣又
再拜司設設妃席於户牖之間近北南靣司言引妃立
於席西南向尚食入東房盥手洗觶酌醴齊加柶面柄出進
詣妃席前向北立妃進東靣拜受醴尚食薦脯醢於席
前妃升席坐左執觶右取脯擩於醢祭於籩豆之間以
柶祭醴三始扱一祭又扱再祭降席進東面跪啐醴建
柶奠觶興東靣再拜跪取觶興即席坐奠觶於薦東興
降席司賔引妃降自西階出閤外既出閤乘車還宫障
扇侍從如來儀
　　　　㑹羣臣
皇帝㑹羣臣於太極殿如正至之儀惟上夀辭云皇太
子嘉聘禮成克崇景祚臣某等不勝慶忭謹上千萬嵗
夀
　
　
　
　
　
　
　
　
　大唐開元禮卷一百十一
欽定四庫全書
　大唐開元禮卷一百十二　　　唐　蕭嵩等　撰
　嘉禮
　　　　皇太子元正冬至受羣臣賀(幷/㑹)
前二日本司宣攝内外各供其職前一日典設設皇太子幄
坐於正殿東序西向守宫設羣官等次於東宫朝堂伶官帥
展軒懸於殿庭以姑洗之均又設三鎛鐘姑洗夷則大吕各
依其位設登歌以南吕之均又設麾於殿上並如常儀典設
郎鋪羣官牀坐於殿上文官三品以上於皇太子西南重行
北向武官三品以上於皇太子西北重行南向俱以東為上
朝集使三品以上及都督刺史各分於文武官之下設不升
殿者坐席於殿庭東西廂文官四品五品於懸東六品以下
於横街之南每等異位俱重行西向北上武官四品五品於
懸西六品以下於横街之南當文官每等異位俱重行東
向北上朝集使非升殿者分方各於文武官當品之下諸
州使人分方各於集朝使之下亦如之諸親於四品
五品之下(宗親在東異姓親在/西掌儀仍各設版位)奉禮設門外位於東宫
朝堂之前文官在東武官在西俱每等異位重行相向
北上諸親位於文武四品五品之下(宗親在東異/姓親在西)設諸
州朝集使位東方南方於宗親之南每等異位重行西
靣西方北方於異姓親之南每等異位重行東靣俱以
北為上典膳郎設尊於西廊下近北設不升殿者酒尊
各於其坐之南皆有坫羃俱障以帷其日質明諸衛率
各勒所部屯門列仗文武羣官依時刻集朝堂次各服
公服左庻子量時刻版奏請中嚴近仗就陳於閤外諸
侍衛之官各服其器服俱詣閤奉迎伶官帥工人二舞
入就位又伶官率一人升就舉麾位掌設賛者入就位
吏部兵部户部賛羣官俱出次通事舎人各引就門外
位又舎人引羣官等非升殿者先入就位左庻子版奏
外辦皇太子著從省服(未冠則/雙童髻)以出侍衛如常伶官帥
舉麾奏永和之樂皇太子即坐西向坐偃麾樂止(凡樂/皆伶)
(官帥舉麾鼔柷而後/作偃麾戛敔而後止)掌儀一人升就西階上東面立賛者
二人立於階下通事舎人引羣官以次入就位公初入
門舒和之樂作左庻子前跪奏稱左庻子臣某言請殿
下為公至興俛伏興還侍位皇太子降立於坐後(若有/三公)
(諸伯叔則降立於東階下西靣公至階則升立/於坐後皇太子升降伶官帥舉麾樂作止如式)公至階
樂止公以下升坐者俱脫履於階下(所司預設/脫履席)通事舎
人接引羣官升就位立定掌儀唱再拜賛者承傳羣官
上下皆再拜訖通事舎人引羣官為首一人進皇太子
前東靣立賀稱元正首祚景福惟新伏惟皇太子殿下
與時同休(冬至賀云天正長至/仗惟殿下與時同休)賀訖退復位皇太子答
再拜左庶子前承令進宣令訖羣官上下皆再拜左庶子前跪
奏稱左庶子臣某言請坐俛伏興還侍位皇太子坐掌儀唱就
坐賛者承傳羣官上下皆就坐俛伏坐伶官帥引歌者及琴
瑟至階脫履於下升就位坐其笙管者詣階間北靣立
典膳郎進酒至階掌儀唱酒至興賛者承傳羣官上下
皆俛伏興立席後左庻子到階省酒典膳郎奉酒進皇
太子舉酒食官令又行羣官酒酒至掌儀唱再拜賛者承
傳羣官上下皆再拜(若皇太子遣/停拜則止)羣官皆搢笏受觶掌儀
唱就位賛者承傳上下皆就位俛伏興坐飲皇太子初
舉酒登歌作昭和之樂典膳郎進受虚觶復於坫豋
歌訖降復位觴行三周典膳郎進食食升階左庻子到
階省案掌儀唱食至興賛者承傳羣官上下俛伏興立
坐後典膳郎品嘗食訖以次進置皇太子前食官令又
行羣官案(皇太子若不食及宫/臣案先下訖不須興)設食訖掌儀唱就坐賛
者承傳羣官上下皆就坐俛伏坐皇太子乃飯奏休和
之樂羣官上下俱飯皇太子食畢樂止仍行酒遂設庻
羞伶官帥二舞以次入作酒行九遍㑹畢掌儀唱可起
賛者承傳羣官上下皆俛伏起立席後左庻子前跪奏
稱左庻子臣某言請殿下降坐俛伏興還侍位皇太子
降立於坐後掌儀唱再拜賛者承傳羣官上下皆再拜
皇太子答再拜通事舎人引羣官降納履以出公初
降樂作(若有三公諸伯叔皇太子升/降伶官帥舉麾樂作止如式)公出門樂止左庶子
前跪奏稱左庶子臣某言請殿下升坐俛伏興還侍
位樂作皇太子升坐樂止羣官出畢(非升殿者仍/立於殿庭)左庶
子前跪奏稱左庻子臣某言禮畢俛伏興還侍位皇太
子興樂作皇太子降坐以入侍衛如來儀侍臣從至閤
樂止又通事舍人引侍殿庭者以次出皇太子若服袴褶
羣官及宫臣皆袴褶朝集使公服(升坐者脫/履如式)若設四部
樂則去樂懸無警蹕伶官帥四部伎立於左右嘉善門
外羣官初坐伶官帥四部伎聲作而入各就坐以次作
如式
　
　
　
　
　
　
　
　大唐開元禮卷一百十二
欽定四庫全書
　大唐開元禮卷一百十三　唐　蕭嵩等　撰
　　嘉禮
　　　皇太子元正冬至受宫臣朝賀
　　　皇太子與師傅保相見
　　　皇太子受朝集使叅辭
　　　　皇太子正至受宫臣朝賀
前二日本司宣攝内外各供其職前一日典設郎設皇太
子幄坐於正殿東序西向衛尉設宫臣次於重明門外伶
官帥展軒懸之樂於殿庭以姑洗之均設麾於殿上西階
之西又設為首者解劔席於懸西横街之南並如常儀典
儀設宫臣版位於懸南文東武西俱重行北靣相對為首
設典儀位於東階東南贊者二人在南差退俱西向北上
設宫臣門外位文官道東武官道西重行相向以北為上
　　　　受朝
其日未明三刻開諸宫殿門諸衛率各勒所部屯門列
仗如常宫臣依時刻集重明門外皆就次各服其器服
左庻子奏請中嚴近仗就陳於門外伶官帥工人入就
位又伶官一人升就位諸侍衛之官各服其器服俱詣
閣奉迎典儀帥賛者先入就位通事舎人引宫臣俱就
門外位又舎人引六品以下先入就位左庻子版奏外
辦皇太子服逺遊冠綘紗袍以出左右侍衛如常儀皇
太子將出仗動伶官帥跪俛伏舉麾鼔柷奏永和之樂
皇太子升自阼階即坐西向坐偃麾戛敔樂止(凡樂皆伶/官帥舉麾)
(工鼓柷而後作偃/麾戛敔而後止)通事舎人引宫臣五品以上次入就
位宫臣初入門奏舒和之樂至位樂止宫臣立定典儀
曰再拜賛者承傳宫臣在位者皆再拜訖通事舎人引
為首者一人詣西階為首者初行樂作至解劔席後樂
止為首者就席跪解劍置於席俛伏興通事舎人引升
階進當皇太子坐前東靣跪賀稱元正首祚景福惟新
伏惟皇太子殿下與時同休(冬至云天正長至伏/惟殿下與時同休)俛伏
興通事舍人引降詣席後為首者跪著劍俛伏興樂作復
懸南位樂止宫臣俱再拜左庶子前承令降詣諸宫臣西
北東面稱令㫖宫臣俱再拜宣令訖宫臣又再拜左庶子
還侍位典儀曰再拜賛者承傳宫臣在位者皆再拜通事
舍人以次引出還次為首者初行樂作出門樂止左庶子
跪奏稱左庶子臣某言禮畢俛伏興還侍位皇太子興樂
作皇太子降坐以入侍衛如来儀侍臣従至閤樂止
　　　　㑹
伶官設登歌於殿上以南吕之均典設郎鋪設宫臣牀座
於皇太子幄坐西南重行北向武官於皇太子幄坐西北
重行南向俱以東為上設不升殿者坐席於西廊下設解
劍席於懸西横街之南俱以北為上典膳郎設夀樽於殿
上西序之端東向有坫加爵一於樽下又設升殿者酒尊
於西廊下近北設廊下者酒尊各於其坐之南皆有坫羃
障以帷施設訖通事舎人引宫臣出次俱就門外位左庶子
奏外辦皇太子逺遊冠絳紗袍以出侍衞如常皇太子將出
仗動樂作皇太子升自阼階即坐西向坐樂止典儀一人升
就東階上西靣立通事舎人引文武宫臣以次入就位
宫臣以次入就位宫臣初入門樂作為首者至位樂止
宫臣立定(若朝㑹别日設/㑹賛拜如朝禮)左庻子前承令降命宫官升
坐在位者皆再拜通事舎人引應升殿者詣西階為首者
初行樂作至解劍席樂止宫臣各脫舄履跪解劍置於
席上俛伏興通事舍人引升階宫臣為首者一人升立
於階西東向以下各就坐後立其位於廊下者又通事
舎人引就坐後上下立定典膳郎進詣階間北靣跪奏
稱典膳郎臣某言請賜宫臣上夀俛伏興左庻子稱令
曰諾典膳郎退升詣酒尊所東南立通事舎人引為
首者詣尊所北靣立典膳郎酌酒一爵授為首者搢笏
受爵通事舎人引為首者詣皇太子坐前東靣授左庻
子左庶子受爵進置皇太子前為首者執笏通事舎人引
為首者退東靣跪稱某官臣某等稽首言元正首祚(冬/至)
(云天正/長至)臣等不勝大慶謹上千萬嵗夀俛伏興再拜宫
臣上下皆再拜立於席後左庻子前承令少退宣令訖宫
臣上下又再拜左庻子取爵奉進皇太子舉酒奏休和
之樂宫臣上下皆舞蹈三稱萬嵗皇太子舉酒訖左庻
子進受虚爵以授典膳郎典膳郎受爵復於坫樂止初
左庶子受虛爵殿上典儀唱再拜階下賛者承傳宫臣上
下皆再拜通事舍人引為首者就坐後立殿上典儀唱就
坐階下賛者承傳宫臣上下俱就坐俛伏坐伶官帥引
歌者及琴瑟至階下脫履於下升就位坐又引笙歌進
詣階間北靣立典膳郎進酒至階殿上典儀唱酒至興
階下賛者承傳宫臣上下皆俛伏起立席後左庻子到
階省酒典膳郎奉酒進皇太子舉酒食官令又行宫臣
酒酒至殿上典儀唱再拜階下賛者承傳宫臣上下皆
再拜搢笏受觶殿上典儀唱就坐階下賛者承傳宫臣
上下皆就坐俛伏坐飲皇太子初舉酒登歌作昭和之
樂三終典膳郎進受虚觶復於坫登歌訖降復位觴行
三周典膳郎進食升階殿上典儀唱食至興階下賛者承
傳宫臣上下皆執笏俛伏起立席後典膳品嘗食訖以
次進置皇太子前食官令又行宫臣案設食訖殿上典儀
唱就坐階下賛者承傳宫臣上下皆就坐俛伏坐皇太子
乃飯奏休和之樂宫臣上下俱飯食畢樂止仍行酒遂
設庶羞伶官帥引諸伎以次入作若賜酒左庻子前
承令詣東階上西靣稱賜酒殿上典儀承傳階下賛者
又承傳宫臣上下皆執笏俛伏起再拜搢笏立受觶就
坐俛伏坐飲訖俛伏起立授虚觶執笏又再拜就坐俛
伏坐酒行九遍㑹畢殿上典儀唱可起階下賛者承傳
宫臣上下皆俛伏起立席後通事舍人引宫臣降詣解劍席
後跪著劍俛伏興納舄履樂作復懸南位樂止㑹於東
西廊下者仍立於席後立定典儀曰再拜賛者承傳宫
臣在位者皆再拜(廊下者拜/於席後)諸伎俱作通事舎人引宫
臣以次出為首者初行樂作出門樂止左庻子前跪奏
稱左庻子臣某言禮畢俛伏興還侍位皇太子興奏休
和之樂皇太子降坐以入侍衛如來儀侍臣從至門樂
止
　　　　皇太子與師傅保相見
前一日衛尉設師傅保次於宫門外道西南向伶官帥
展懸軒於殿庭以姑洗之均其日質明諸衛率各勒所
部屯門列仗典謁設師傅保位於西階之西東向三少
位於傅保之南少退東向北上太師太保太傅及三少
至宫門通事舍人引就次左庻子奏請中嚴伶官帥工
人入就位又通事舎人引師傅保及三少立於正殿門
西差退俱東向左庻子奏外辦諸侍衛之官各服其器
服俱詣閤奉迎皇太子著從省服以出左右侍衛如常
儀休和之樂作至東階下西靣立樂止通事舎人引師
傅保及三少入就位樂作止如常師傅保立定皇太子
再拜師傅保答再拜(若三少特見/則三少先拜)通事舎人引師傅保
出樂作止如常師傅保出門左庻子前跪奏稱左庻子
臣某言禮畢皇太子入左右侍衛及樂奏如來儀
　　　　皇太子受朝集使叅辭
前一日典設郎設皇太子幄坐於東宫正殿東序西向
又設宫臣次及朝集使次於重明門外其日質明所司
設宫臣朝集使位於殿庭諸衞帥各勒所部屯門列仗
東宫文武官依時刻集朝堂就次服袴褶朝集使並就
次服公服左庻子量時刻版奏請中嚴近仗就陳於閤
外侍衛之官各服其器服就閤奉迎通事舎人各分引
羣官及朝集使就門外位左庻子版奏外辦皇太子常
服即坐西向坐通事舎人引宫臣次入就位掌儀曰再
拜賛者承傳在位者皆再拜又通事舎人分引朝集使
横行北向立定掌儀曰再拜朝集使皆再拜通事舎人
承令詣朝集使前稱有令朝集使皆再拜宣令訖又再拜
舎人引宫臣以次出其辭禮亦如之
　
　
　
　
　大唐開元禮卷一百十三
欽定四庫全書
　大唐開元禮卷一百十四　唐　蕭嵩等　撰
　　嘉禮
　　　　親王冠
前三日本司率其属筮日筮賔於㕔事前二日主人至
賔第掌次者引之次主人公服出立於大門外之西東
靣賔公服立於阼階下西靣儐者公服進於賔之左北
靣受命出立於門東西靣曰敢請事主人曰皇子某王
將加冠請某教之儐者入告賔出立於門左西靣再拜
主人答拜主人曰皇子某王將加冠願某公教之賔曰
某不敏恐不能供事敢辭主人曰某猶願某人教之賔
曰王重有命某敢不從主人再拜賔答拜主人還賔拜
送主人命使者戒賛冠者使者至賛冠者大門外掌次
者引之次使者公服出立於門西東面儐者出請事入
告賛冠者出門左西面再拜使者荅拜使者少進曰
王子某王将加冠某王使某請某位教之賛冠者曰某
不敏恐不能供事敢辭使者曰某王使某敢固以請賛
冠者曰王重有命某敢不從使者再拜賛冠者答拜使
者退賛冠者拜送前一日掌次者設次於大門外之右
南向其日夙興掌事者設洗於阼階東南東靣當東霤
南北以堂深罍水在洗東加勺羃篚在洗西南肆(篚實/巾一)
(爵一/加羃)席於東房西墉下陳衣於席東領北上衮冕服青
衣纁裳九章(五章在衣山龍華蟲火宗/彞四章在裳藻粉米黼黻)白紗中單黼領
青縹襈裾革帶鈎䚢大帶(青帶紕其外上以朱/下以綠紉約用組)朱黻二
章山火劍飾以珠玉山𤣥玉䨇珮纁朱䨇綬四綵赤黄
縹紺純朱質纒文織長一丈八尺二百四十首廣九寸
(小雙綬長二尺六寸色同大/綬而首半之間施二玉環)朱韈赤舄逺遊冠服絳紗單
衣白紗中單皂領褾襈裾白裙襦(赤裙/衫)假帶曲領方心
綘紗蔽膝白韈黑舄其革帶劍佩與衮服同緇布冠服
青衣素裳白紗中單青領褾襈裾素鞸(其革帶大帶劍/佩綬與冕服同)
(韈舄與逺/遊冠服同)緇纚(其纚用皂巾方六/寸屬於前兩隅)犀簮櫛實於箱在
服南莞筵三紛純加藻席三緇純在南樽於房户外之
西兩甒玄酒在西加勺羃設坫於樽東置二爵加羃豆十籩
十在服北俎三在籩豆之北(凡牲體節析加雜肺俎實羊豕/及腊籩實脯棗之類豆實葅醢)
(之/屬)設洗於東房近北罍水在洗西篚在洗東北肆實以巾質
明賓贊至於主人大門外掌次者引之次儐贊俱公服諸行
事者各服其服執樽罍篚者皆就位冕青珠九旒青纊充耳犀
簮導組纓色如其綬逺遊冠三梁金附蟬黒介幘纓青緌犀導
緇布冠青組纓冠冕各一箱各一人執之待於西階之東西北上
設主人之席於阼階上西面賓席於西階上東面皇子席於房
户之西南面(房外/尊東)俱下莞上藻主人公服立於阼階當東序西南
諸親公服非公服者常服立罍洗東南西面北上(尊老者/隔别室)儐者公
服立於門内道東北面皇子䨇童髻空頂幘䨇玉導金寳飾綵
袴褶錦紳烏皮履立於房内南面主人贊冠者公服立於房内户
東西面賓及贊冠者出次立於門西贊冠者少退俱東面北
上儐者進於主人之左北面受命出立於門東西靣曰敢請
事賓曰皇子某王將加冠某謹應命儐者入告主人迎賓於
大門外之東西面再拜賓答拜(凡賓主拜揖入出/皆贊禮者相導之)主人揖
賛冠者賛冠者報揖主人又揖賔賔報揖主人入賔入
賛冠者次入及内門主人揖賔賔入賛冠者從之至内
霤將曲揖賔報揖至階主人立於階東西靣賔立於階
西東靣主人曰請公升賔曰某備將事敢辭主人曰固
請公升賔曰某敢固辭主人曰終請公升賔曰某敢終
辭主人升自阼階立於席東西靣賔升自西階立於席
西東向賛冠者及庭盥於洗升自阼階入於東房立於
主人賛冠者之南俱西靣主人賛冠者引皇子出立於
房户外之西南靣賔之賛冠者取纚櫛簮箱跪奠於皇
子筵東端興席東少北南靣立賔揖皇子賔主俱即坐
皇子進升席南面坐賔之賛冠者進筵前北面
跪脱雙童髻置于箱櫛畢設纚興復位立賔主
俱興賔降盥主人従降賔東面辭曰願王不降
主人曰公降辱敢不從賔降至罍洗盥手訖詣
西階賔主一揖一譲升主人立于席後西面賔
立于西階上東執緇布冠者升賔降一等受之
右執頂左執前詣皇子筵前北面跪冠興復西
階上席後東面立賔之賛冠者進筵前北面跪
頍結纓興復位皇子興賔揖皇子適房賔主俱坐皇子
著青衣素裳之服出房户西南靣立賔主俱興賔揖皇
子進立於席後南靣賔降盥主人從降辭對如初賔盥
手跪取爵於篚興洗訖詣西階賔主一揖一讓升主人
立於席後西靣賔詣酒尊所酌酒進皇子筵前北靣立
祝曰㫖酒既清嘉薦亶時始加元服兄弟俱來孝友時
格永乃保之皇子筵西拜受爵賔復西階上東靣答拜
執饌者薦豆籩於皇子筵前皇子升筵坐左執爵右取
脯擩於醢祭於籩豆之間祭酒興筵末坐啐酒執爵興
降筵西跪奠爵再拜執爵興賔答拜冠者升筵跪奠爵
於薦東興立筵西南靣執饌者徹薦爵賔揖皇子皇子
進升筵南靣坐賔之賛冠者跪脫緇布冠置於箱櫛畢
設纚興復位賔降二等受逺逰冠右執頂左執前詣皇
子筵前北靣跪冠興復位賔之賛冠者坐設簮結纓興
復位皇子興賔揖皇子皇子適房賔主俱坐皇子著朝
服出房户西南靣立賔主俱興賔揖皇子進立席後南
靣賔詣酒尊所取爵酌酒進皇子筵前北靣立祝曰㫖
酒既湑嘉薦伊脯乃申其服禮儀有序祭此嘉爵承天
之祜皇子筵西拜受爵賔復西階上東靣答拜執饌者
進籩豆皇子升筵坐左執爵右祭脯醢祭酒興筵末坐
啐酒執爵興降筵西跪奠爵再拜執爵興賔荅拜皇子升筵坐
奠爵於薦東興立於筵西南面執饌者徹薦爵賔揖皇子進升
席南靣坐賔之賛冠者跪脫進賢冠置於箱櫛畢設纚
興復位賔降三等受冕右執頂左執前詣皇子筵前北
靣跪冠興復位賔之賛冠者坐設簮結纓興復位皇子
興賔揖皇子適房賔主俱坐主人賛冠者徹櫛箱入於
房皇子著衮冕之服出房户西南立賔主俱興賔揖皇
子皇子進立於席後南靣賔詣酒尊所取爵酌酒進皇子
筵前北靣立祝曰㫖酒令芳籩豆有楚咸嘉其服肴升
折俎承天之慶受福無疆皇子筵西拜受爵賔復位東面荅
拜執饌者薦籩豆設俎於籩豆之南皇子升筵左執爵
右祭脯醢賛冠者取脯一以授皇子奠爵於薦西興受
却左手執本坐右絶末以祭上左手嚌之興加於俎皇
子坐帨手執爵祭酒興筵末坐啐酒興降筵西南靣坐
奠爵再拜執爵興賔答拜皇子升坐奠爵於薦東興賛
冠者引皇子降立於西階之東南靣初皇子降賔降自
西階直西序東靣主人降自東階直東序西靣立賔少
進字之曰禮儀既備令月吉日昭告爾字爰字孔嘉君
子攸宜宜之於嘏永受保之曰孟某甫仲叔季唯其所
當皇子曰某雖不敏夙夜袛奉賔出主人送於内門之
外主人西靣請賔曰公辱執事請禮從者賔曰某既得
將事敢辭主人曰敢固以請賔曰某辭不得命敢不
從賔就次主人入初賔出皇子東靣見諸親諸親拜之
皇子答拜皇子入見内外諸尊於賔所賔主既釋服改
設席訖賔賛俱出次立於門西東靣主人出門東西靣
主人揖賔賔報揖主人先入賔賛從之至階一揖一讓
升各就坐後立定俱坐㑹訖賔主俱興賔立於西
階上賛冠者在北少退俱東靣主人立於東階上西靣
掌事者奉束帛之篚升授主人於序端主人執篚少進
西靣立又掌事者奉幣篚升立於主人之後於幣篚升
牽馬者牽两馬入陳於門内三分庭一在南北首西上
賔還西階北靣賛冠者立於賔左少退俱北靣再拜主
人進立於楹間南面賛進立於主人之右俱南靣東
上主人授幣賔受之退復東靣位於主人授幣掌事者
又以幣篚授賛者退復位主人還阼階上北靣拜送賔
賛降自西階從者迓受幣賔當庭實東面揖出牽馬
者從出從者迓受馬於門外賔降主人降送賔於大門
外西靣再拜賔退主人入皇子詣闕至次著朝服通事
舎人引皇子入詣皇帝所御之殿至闕閤近臣入奏皇
帝即坐南向坐近臣出引皇子入立於階間北靣再拜
近臣引出皇子至皇后殿閤外近臣附奏皇后即御坐
南向坐司言至閤引皇子入立於階間北靣再拜司言
引出閤皇子出還第如來儀
　
　
　
　
　
　
　
　
　
　
　
　
　
　
　大唐開元禮卷一百十四
欽定四庫全書
　大唐開元禮卷一百十五　　唐　蕭嵩等　撰
　　嘉禮
　　　親王納妃
　　　納采問名　　　　　　納吉納徴
　　　請期　　　　　　　　冊妃
　　　親迎　　　　　　　　同牢
　　　妃朝見　　　　　　　婚㑹
　　　饗丈夫送者　　　　　饗婦人送者
　　　　納采
前一日主人設使者次於大門之外道右南向其日大
昕使者公服乘犢車備儀仗至於妃氏大門外掌次者
延入次(凡賔主及行/事者公服)主人受其禮於廟(無廟者受/于正寝)掌事者布
神席於室戸外之西莞筵紛純加藻席畵純南向右雕
几使者出次謁者引之立於大門外之西東面主人立
於東階下西面儐者立於主人之左北面受命出於大
門外之東西靣曰敢請事使者曰某公貺室某王(謂皇/帝弟)
(皇帝/子也)某王率由先典使某也請納采(某王主婚者也/某也使者名)儐
者入告主人曰某之子蠢愚又弗教某王命之某不
敢辭(某王亦謂/主婚者也)儐者出告掌畜者以鴈授使者退立於
後使者左手執之儐者引主人迎於大門外之東西靣
再拜使者不答拜主人揖入使者從入主人入門而右
使者入門而左至於廟門主人又揖入每曲揖至内霤
將曲揖當階揖使者皆不答主人曰請吾子升使者曰
某敢辭主人曰固請吾子升使者曰某敢固辭主人曰
終請吾子升使者曰某敢終辭主人升自東階當阿(阿/棟)
(也/)西靣使者升西階當阿東靣使者曰敢納采主人阼
階上北靣再拜進立於楹間南靣使者進立於主人之
西俱南靣使者授鴈降自西階以出
　　　　問名
使者既出立於廟門外之西東靣主人還阼階東左右
受鴈於序端主人降立於阼階下西靣儐者進受命出
請事使者曰某既受命將加諸卜敢請女為誰氏儐者
入告主人曰某王有命再以備數而擇之某不敢辭儐
者出告掌畜者以鴈授使者退立於後儐者引主人迎
於廟門外之東西靣揖使者以入主人入門而右使者
入門而左二揖至階三讓如初主人升阼階當阿西靣
使者升西階當阿東靣使者曰敢問名主人阼階上北
靣再拜進立於楹間南靣使者進入於主人之西俱南
靣使者授鴈還立於西階上東靣主人還阼階上西靣
立曰某第某女某氏出使者降出立於大門外之西東
靣主人還阼階東左右受鴈於序端主人降立於阼階
下西南儐者進受命出請事使者曰禮畢儐者入告主
人曰吾子為事乃至於某室某有先人之禮請禮從者
儐者出告使者曰某既得將事敢辭儐者入告主人曰
先人之禮敢固以請儐者出告使者曰某辭不得命敢
不從儐者入告遂引主人升立於序端掌事者徹几改
筵東上(筦筵紛純加藻/席繢純雕几)設罇甒醴於東房西墉下加勺
羃坫在樽北實觶一角柶一加羃籩豆在坫北實以脯醴設
洗於東房近北罍水在洗西篚在洗東北肆篚實以巾
加勺羃施設訖儐者引主人降迎使者於廟門外之東
西靣主人揖使者使者報揖主人入使者從入至階一
讓升主人於阼階上北靣再拜旋立於階東西靣賔於
西階上北靣答拜旋立於階西東靣主人受几於序端
掌事者内拂几三奉两端西北向進主人東南向外拂
几三振袂内執進之北向使者迎受於筵前東南向以
俟主人還阼階上北靣再拜送西靣立使者以几避進
北靣坐設於坐左興退於西階上北靣答拜旋立於階
東西靣賛者盥手洗觶酌醴加柶於觶覆之靣葉出房
南靣立主人受醴靣柄進筵前北靣立使者西階上北
靣一拜進筵前東南靣受醴復西階上位主人復阼階
上北靣一拜送賛者薦脯醢於筵前使者進升筵坐左
執觶右取脯擩於醢祭於籩豆之間以柶祭醴三始扱
一祭又扱再祭興以柶兼諸觶上獵筵於西階上北靣
坐啐醴建柶奠觶遂拜執觶興主人答拜使者進升筵
坐奠觶於薦東降筵立於西階上東靣掌事者牽两馬
入於陳門内三分庭一在南北首西上又掌事者奉篚
幣升自東階主人受於序端進西靣立使者西階上北
靣再拜主人進楹間南靣立使者立於主人之西俱南
靣主人以篚幣授使者使者退立於西階上東靣主人
還阼階上北靣拜送使者降自西階從者迓受幣使者
揖馬以出牽馬者從之使者出大門之西東靣立從者
迓受馬主人出門東西靣拜送使者退主人入立於阼
阼下西靣儐者告於主人曰賔不顧矣主人乃還於寢
　　　　納吉
前一日主人設使者次如常其日大昕使者至妃氏大
門外賛禮者延入次掌事者設几筵如初使者出次謁
者引立於主人大門外西東靣主人立於阼階下西靣
儐者進受命出請事使者曰某公有貺命加諸卜占曰
吉某王使某也敢告(某王主/婚者)儐者入告主人曰某之子
弗教唯恐弗堪某王有吉某與在焉某不敢辭儐者出
告掌畜者以鴈授使者退立於後儐者引主人迎於大
門外之東西靣再拜使者不答拜主人揖入使者從入
主人入門而右使者入門而左至於内門主人揖入二
揖至階三讓如初主人升於阼階當阿西靣使者升自
西階當阿東靣使者曰敢納吉主人阼階上北靣再拜
進立於楹間南靣使者進立於主人之西俱南靣使者
授鴈降自西階以出立於廟門外之西東靣主人還阼
階東左右受鴈於序端主人降立於阼階下西靣儐者
進受命出請事使者曰禮畢其禮賔如問名之儀
　　　　納徴
前一日主人設使者次如常其日大昕使者至妃氏大
門外掌次者延入次掌事者入布羃於廟門之外𤣥纁
束陳於羃上乘馬在羃南北靣西上掌事者奉璋以匵
俟於羃東西靣主人掌事者設几筵如初使者出次謁
者引立於大門外之西東面主人立於東階下西靣儐
者進受命出請事使者曰某公有嘉命貺室某王率由
先典使某也以玉帛乘馬請納徴儐者入告主人曰某
王順先典貺某以重禮某敢不承命儐者出告又儐者
引主人出迎立於大門外之東西靣再拜使者不答拜
主人揖入使者從入主人入門而右使者入門而左至
於内門主人立於門東西面使者立於門西東面掌事
者坐啓匱取璋加於𤣥纁上興以授使者退復位使者
奉玉帛主人揖與使者俱入牽乘馬者從入陳於庭三
分庭一在南北首西上主人揖入二揖至階三讓如初
主人升阼階當阿西面使者升西階當阿東面使者曰
敢納徵主人阼階上北面再拜進立於楹間南面使者
進立於主人之西俱南面使者授玉帛降自西階出立
於内門外之西東面主人還阼階東左右受玉帛於序
端主人降立於阼階下西面主人受玉帛受馬者自左
受之以東牽馬者既授馬自門西而出儐者進受命出
請事使者曰禮畢其禮賔如問名之儀
　　　　請期
前一日主人設使者次如常其日大昕使者至妃氏大
門外賛禮者延入次掌事者設几筵如初使者出次謁
者引立於大門外之西東面主人立於東階下西面儐
者進受命出請事使者曰某公有賜既申受命矣某王
使某也請吉日儐者入告主人曰既前受命矣惟命是
聴儐者出告使者曰某王命聽命於某公儐者入告主
人曰某惟命是聽儐者出告使者曰某王使某受命於
某公公不許某敢不告期曰某日儐者入告主人曰某敢
不敬須儐者出告掌畜者以鴈授使者退立於後儐者
引主人迎於門外之東西面再拜使者不答拜主人揖
入使者從入主人入門而右使者入門而左至於内門
主人又揖入二揖至階三讓如初主人升阼階當阿西
面使者升西階當阿東面使者曰敢告期主人阼階上
北面再拜進立於楹間南面使者進立於主人之西俱
南面使者授鴈降自西階出立内門外之西東面主人
還阼階東左右受鴈於序端主人降立於阼階下西靣
儐者進受命出請事使者曰禮畢其禮賔如納徵之儀
　　　　冊妃
前一日主人設使者次如常其日大昕妃氏親屬咸集
使者公服乘輅備儀仗至妃氏大門之外賛禮者延入
次使主副以下俱公服使者出次典謁引使者持節者
前導立於門西東面持節者立於使者之北少退使副
立於使者西南史二人對舉册案立於使副之南少退
俱東靣主人公服以出賛禮者引立於東階東南諸宗
人立於主人東南俱西面外姻立於西方東面皆北上
妃嚴於别室以俟姆服禮衣立於其右(保傅各/一人)女相者
綵禮衣帥女賛者二人綵禮衣立於内寢東階東南西
面北上賛禮者公服引主人出門東西面再拜使者不
答典謁引使者持節者前導入門而左使副以下從之
主人立於閤外之東西面典謁引使者入閤立於内寢
階間南面持節者立於使者之東少南西面使副立於
使者西南持册案者又立於使副之南少退俱東面女
相者引妃出障以行帷其侍從提絜如式姆左右以相
進當使者南北面立持節者脱節衣又女相者引宗人外姻之
婦人序位於東西廂俱北上(宗人在東/外姻在西)立定史舉案詣使副前使
副受冊史以案退復位使副奉冊進授使者退復位使者稱有
制女相者曰再拜女賛者承傳妃再拜使者讀冊訖女相者再
拜女賛者承傳妃再拜訖女相者引妃少前傅姆進受冊以退
其羽儀依式俱進持節者加節衣典謁引使者持節者前導以
出俱復門外位主人拜送於門外使者還主人入初使
者出女相者引妃入
　　　　　親迎
前一日主人設賔次如常其日大昕妃父服其服告於
禰廟(以酒脯告之一獻/無廟者告於寢)初昏王著衮冕之服乘輅備儀
仗從者乘車後部從詣妃第王將至主人布席於室戸
外之西西上右几又席於戸内南向設樽甒醴於東房
東北隅加勺羃篚在樽南實觶一角柶一脯醢在篚南
王至妃氏大門外降輅賛禮者引王停次妃著花釵䄖
衣纁􁀙入於房即席南向立姆禮衣立於右從者陪於
後主人升自阼階立於房户外之東西内賛者詣醴尊
所以觶勺醴加柶覆之面柄進妃筵前北靣妃降席西
南靣再拜受觶内賛者薦脯醢於席前妃升席跪左執
觶右取脯擩於醢祭於籩豆之間遂以柶祭醴三始扱
一祭又扱再祭興筵末跪啐祭醴建柶奠觶於薦東降
筵西南靣再拜就席坐内賛者徹薦觶主人降立於東
階東南西面賛禮者賛王出次立於門西東面左右羽儀及
執燭者如常儐者進受命出於門東西面曰敢請事王曰以
兹初昏使某將請承命儐者入告主人曰某固敬具以須儐
者出告又儐者引主人迎於大門外之東西面拜王答拜主
人逡巡主人揖王報揖主人入掌畜者以鴈進王受鴈左手
執之以入及内門主人曰請王入王曰某弗敢以先主人又
曰固請王入王曰某固弗敢以先主人揖王報揖王與主
人俱入左右従者如常主人揖入及内霤將曲揖當階揖
王皆報至階主人曰請王升王曰某敢辭主人曰固請
王升王曰某敢固辭主人曰終請王升王曰某敢終辭
主人升阼階西面立王升西階進當房户前北面跪奠
鴈興再拜降出主人不降送初王入門母出立於房户
外之西南面於王拜訖姆導妃出於母左父少進西面
戒之必有正焉若衣若筓命之曰戒之敬之夙夜無違
命母戒於西階上施衿結帨戒之曰勉之敬之夙夜無
違命庻母及門内施鞶申之以父母之命命之曰敬恭聽
父母之言夙夜無愆視諸衿鞶(鞶囊也婦人鞶絲/所以盛帨巾之属)妃出
至車後王授綏姆辭不受曰未教不足與為禮妃乘以
几從者二人坐相對持之姆加幜王乃馭輪三周馭者
代之王出大門乘輅還第如來儀妃鹵簿次從而行
　　　　　同牢
初昏掌事者設洗於東階東南東西當東霤南北以堂深罍
水在洗東篚在洗西南肆(篚實二/巾二爵)設妃洗於東房近北罍水
在洗西篚在洗東北肆皆加巾勺羃設饌於東房西墉下障
以帷籩豆各十六簠簋各二豋各二皆加勺盖爼三羊豕
及腊羊豕皆節折尊坫於室内北墉下𤣥酒在西加羃
勺皆面柄(羃夏用絺/冬用組)又設尊於房户外之東加勺羃無
𤣥酒坫在南實四爵合巹加羃王至降輅車以俟妃至
降車北面立王南面揖妃以入及寢門又揖以入賛者
徹尊羃酌𤣥酒三注於尊妃從者設席於奥東向王導
妃升自西階入於室即席東靣立妃入立於尊西南面
王盥於南洗妃從者沃之妃盥於北洗王從者沃之盥
訖王及妃俱復位立賛者以饌入設於席前賛者設醤
於席前葅醢在其北俎三入設於豆東腊特於俎北(豆/東)
(葅醢/之東)設黍於醤東稷稻粱在東設湇於醤南設對醤於
東(對醤婦醤也/設之當特俎)葅醢在其南北上設黍於腊北其西稷
稻粱設湇於醤北司饌啟㑹㕁於簠簋之南對簠簋之
北(啟發/也)皆加匕箸王従者布隊對席於饌東賛者西
面告饌具王揖妃妃即對席西面皆坐賛者皆授箸各
以葅擩於醢皆祭於豆間又皆祭黍賛者各取肺皆
絶末以授皆祭賛者以肺加於俎(凡祭與食皆/賛者賛之)賛者各移黍置
於席上授肺脊皆食以湇醬三飯卒食賛者二人俱洗爵於房
酌於室内之樽詣饌南北面以酳王及妃皆興再拜受爵賛者
北面答拜王及妃皆坐祭酒賛者以肝從皆奠爵取肝振祭嚌
之賛者皆受實於俎豆各取爵皆飲訖執爵興賛者受爵王及
妃皆再拜賛者以爵復於坫王及妃俱坐賛者又以爵酌再
酳王及妃受爵不祭而飲卒爵賛者受爵復於坫三酳
用巹如再酳賛者皆降東階洗爵升酌於户外尊入詣
饌南北面俱跪奠爵興再拜皆坐取爵祭酒遂飲卒爵
遂拜執爵興降奠爵於篚王出妃退立於尊西南
面賛者徹饌設於東房内如初又徹室内酒尊以出王
脫冕服於房妃從者受之妃脫服於室王從者受之姆
授巾王從者衽於奥妃從者衽良席在東皆有枕北趾
王入燭出妃從者餕王之餘王從者餕妃之餘賛者酌
户外樽酳之(王從者/皆婦人)妃從者侍於户外呼則聞
　　　　　妃朝見
其日依時刻諸衛勒所部屯門列仗妃夙興沐浴著花
釵服䄖衣乘厭翟車以出侍從如常入至降車所妃下車
司賔引妃立於閤外近臣入奏皇帝即御座南向坐近
侍如常妃奉笲棗栗司賔引妃入立於庭北面妃再拜
司嬪引妃升自西階進北面跪奠於皇帝前興皇帝撫
之尚食進徹以東司賔引妃降復位又再拜尚儀前承
勅降詣妃西北東面稱勅㫖妃再拜宣勅訖妃又再拜司
賔引妃妃出遂詣皇后所御之殿立於閤外妃奉笲腶
脩六尚以下各服其服俱詣閣奉迎尚儀入奏皇后即御座南
向坐近侍如常司賔引妃入立於庭北面再拜司賔引妃升自
西階進北面跪奠於皇后前興皇后撫之尚食進徹以
東司賔引妃降復位又再拜尚儀前承令降詣妃西北
東面稱令㫖妃再拜宣令㫖訖妃又再拜司賔引妃出
閤侍從如常妃乘車還第如來儀
　　　　　婚㑹
主人及賔俱公服饌以籩豆簠簋俎鉶尊爵巾坫其日
主人至於賔大門外之西東靣立賔立於東階下西面
儐者進於賔左北面受命出立於門外之東西面曰敢
請事主人曰某有嘉禮請公有顧(王者稱王/以下准此)儐者入告
遂引賔出大門外之東西面再拜主人答拜主人曰某
有嘉禮請公有顧賔曰敢辭主人曰敢固請賔曰辭不
得命敢不敬從主人拜賔答拜主人還賔遂與諸親從
之掌事者預鋪賔席於堂上楹間近北南面設賔之宗
室席位於賔席西南賔之異姓席位於宗室之南又於
西廊下設異姓席位皆重行東向以北為上設主人席
位於東階上西向設主人宗室席位於主人東北設異
姓席位於宗室之北皆重行西向以南為上又設主人
異姓席位於東廊下重行西向以南為上賔至主人大
門外之西東面賔之宗室立於賔西南異姓立於宗室
之南俱重行東北以北為上儐者引主人出立於大門外之東
西面主人諸親立於大門内之東重行西面以南為上立定主人
西面再拜賔東面答拜主人揖賔賔報揖儐者引主人以入
又儐者引賔以入賔之諸親以次従入至門内主人諸親従
入如常至階主人揖賔報揖賔主及諸親以次升各立
於席後其在庭者亦如之立定賔主及諸親俱坐執觴
者酌酒升自東階酒升堂賔主及諸親皆起執觴者以
酒授主人儐者引主人進詣賔席前西北向立賔自席
西進東向南受酒儐者引主人退復位賔還席後賔
主及諸親俱坐執觴者又以酒授主人及諸親賔主俱
祭而飲諸親不祭而飲觴行一周食升堂賔主及諸親
皆起掌食者以醢醬豆授主人儐者引主人進設於賔
席前賔曰請公無辱主人曰不敢忘禮儐者引主人復
位執饌者以饌進設於賔主席前加以匕箸執饌者又
以饌設於衆賔以下置設訖賔主及諸親皆坐賔主皆
祭而食諸親不祭而食於賔祭主人辭曰疏食不足
祭賔主俱食三飯而止主人曰請公食賔更飯食畢進
庻羞觴行如常㑹畢賔主及諸親興儐者各引賔主以
下降出賔主及賔之諸親皆復門外位主人諸親復門
内位主人再拜送賔退儐者引主人入
　　　　婦人禮㑹
賔乘車入至下車所内儐者引入主人送迎於閤内相
稱之辭各准其夫餘如丈夫之禮
　　　　饗丈夫送者
其日掌事者鋪賔席於堂上楹間近北南向又鋪主人
席於阼階上西向又設衆賔之席於賔席西南設從者
席於西廊下俱重行東向以北為上儐者引賔以下立
於主人門東西面主人揖賔賔報揖儐者各引賔主以
下入至階主人揖賔賔報揖賔主以下俱升立於席後
立定賔主以下俱坐遂進酒設食如婚㑹之儀㑹畢賔
主以下俱興儐者引賔立於西階上東面主人掌事者牽
乘馬入陳於門内三分庭一在南北首西上又掌事者
奉束帛之篚升授主人主人執篚西面立賔西階上北
面再拜主人進立於楹間南面賔進立於主人之右俱
南面主授篚賔受之退立於西階上東面主人還阼階
上北面再拜送儐者引賔以下降自西階從者迓
受篚賔及庭東面揖左馬以出牽馬者從之在庭者
以次出俱復門外位從者迓受馬初賔降儐者引主
人降自東階出門東西面拜送賔退主人入
　　　　饗婦人送者
其日女賛者鋪賔席於堂上楹間近北南向又鋪主人
席於阼階上西向又設衆賔之席於賔西南設從者席
位於西廊下俱重行東向以北為上女相者引賔以下
立於主人門外之西重行東面以北為上立定女相者
引主人出立於門内之東西面女相者引賔入衆賔以
下從入賔入門西東面立定賔主以次進至階升各立
席後上下立定俱坐遂進酒設食如婚㑹之儀㑹畢賔
主上下俱興女相者引賔立於西階上東面女相賛者
奉束錦之篚升以授主人主人執篚進於楹間南面立
女相者引賔進立於主人之右俱南面主人授幣訖女
相者引賔降出從者迓受篚衆賔以下從出初賔降女
相者引主人降送於門内賔出女相者引主人入
　
　
　
　
　
　
　
　
　
　
　
　
　
　
　大唐開元禮卷一百十五
欽定四庫全書
　大唐開元禮卷一百十六　　　唐　蕭嵩等　撰
　　　嘉禮
　　　　公主䧏嫁
　　　　册公主　　　　　　　納采
　　　　問名　　　　　　　　納吉
　　　　納徵　　　　　　　　請期
　　　　親迎　　　　　　　　同牢
　　　　見舅姑　　　　　　　　盥饋舅姑
　　　　婚㑹　　　　　　　　　婦人禮㑹
　　　　饗丈夫送者　　　　　　饗婦人送者
　　　　　册公主
前一日尚舍奉御設御幄於太極殿稍北南向鋪御坐如常
儀守宫設羣官次於東西朝堂奉禮設版位並如式太樂令展
宫懸於殿庭典儀設舉麾位於殿上之西南如常儀又設羣官
版位文官一品以下五品以上於横街北六品以下九品以上於
横街南俱重行西向武官一品以下五品以上於横街北六品以下
九品以上於横街南俱重行東向諸親於五品之南(皇親在東/諸親在西)設
典儀位如常儀贊者二人在南少退俱西向又設册使副使位於
懸北西上俱北面(副使立於册使東/少退以後准此)其日諸衛勒所部屯門列仗
如常儀册使及羣官等依時刻集朝堂就次改服朝服通事舍人
各引就朝堂前位侍中量時刻版奏請中嚴鈒㦸近仗入陳於殿
庭太樂令帥工人入就位協律郎入就舉麾位典儀帥贊者先
入就位諸侍衛之官各服其器服符寳郎奉寳俱詣閣奉迎通
事舍人分引王公羣官入就位又通事舍人引册使及副使並
入立於殿門外道東西面以俟黄門侍郎帥主節奉郎及幡立
於陛仗南節在南中書侍郎預請册置於案令史絳公服各對
舉案立於節南道東西面中書侍郎立於案後侍中版奏外辨
所司承㫖索扇扇上皇帝服通天冠絳紗袍御輿以出曲直華
盖警蹕侍衛如常儀太樂令令撞黄鍾之鍾右五鍾皆應協律
郎舉麾鼓柷樂作皇帝自出西房即御坐南向坐扇開協律郎
偃麾戛敔樂止符寳郎奉寳置於御坐如常儀典儀贊拜羣官
在位者俱再拜訖通事舎人引册使副使入就位册
使等初入門舒和之樂作至位樂止立定典儀曰再拜
賛者承傳册使等皆再拜侍中進當御坐前北面跪奏
稱侍中臣某言册公主請命使俛伏興又侍中少前稱
制曰可退復位侍中承制降詣使者東北西面稱有制册
使等俱再拜侍中宣制曰册某公主命公等持節展禮
宣制訖使副等又再拜侍中還侍位賛禮者引册使少前
黄門侍郎引主節詣册使東北主節以節授黄門侍郎
(主節者由後/立於使左)黄門侍郎執節西南授册使跪受興付主
節幡隨節立於使左黄門侍郎退賛禮者導中書令詣
册使東北西面立又賛禮者導中書侍郎引詣公主册
案立於中書令之右中書令於案取公主册(舉案者皆/由後立於)
(使右以/後後此)授册使册使跪受興置於案(持案者退立於/使後以後准此)贊禮者
引中書令與册使俱北向退復位典儀曰再拜賛者承
傳册使等及羣官在位者皆再拜訖通事舎人引册使等
右旋而出持節者前導持案者次之册使等初行樂作
出門樂止侍中前跪奏稱侍中臣某言禮畢俛伏興還
侍位所司承㫖索扇扇上皇帝興太樂令令撞蕤賔之鍾左
五鍾皆應鼔柷奏太和之樂皇帝降座御輿入自東房侍衛
警蹕如來儀侍臣從至閤扇開樂止通事舎人引羣官
在位者以次出舉册者及册使至長樂門外次如後儀
　　　　　公主受册
　　　　　尚儀二人(讀/册)司賛一人(引公/主)掌賛二人(知賛/拜)
　　　　　女史四人(對舉/册案)
前一日尚舎守宫計㑹設使者及册案使次於光範門
及長樂門外皆道右東向司賛設公主位於長樂門内
殿前近南當階北面西上又分設内命婦應陪位者於
公主東北及西北嬪御等在東宫官等在西皆重行相
對北上又於内命婦之前設尚儀位二皆東向以北為
上又於尚儀位南少退設司賛位掌賛二人陪其後其
日典儀設册使位於長樂門外之西東向北上又設舉
册案者位二在南差退俱東向内謁者監預取公主册
案置於長樂門外近限内命婦已下及應在位者並服
禮衣先就位公主花釵翟衣司言引就位持節者立於
使者之北少退持册案者立於册使副使西南俱東向
持節者去節衣持册案者並以案進册使之右北向相
次而立内侍二人引使詣門内謁者舉案少前使取公
主册跪置册於内案俛伏興通事舎人引册使副使等
俱退就次以俟尚儀帥女史詣門舁册案入各就尚儀
之前對舉册案皆東向司賛曰再拜(凡司賛有辭/掌賛皆承傳)司言
贊公主再拜在位者皆再拜尚儀取公主册於案(凡尚/儀取)
(册訖持案/者以案退)少前北面稱有制司言贊公主再拜尚
儀執册跪讀訖退復位以册進授公主公主受册以
授司言訖司贊曰再拜公主再拜在位者皆再拜司
賛少前稱禮畢司言賛公主退在位者以次退掌賛報
内謁者監禮畢内謁者監傳報册使等册使等詣太極
殿前南横街南北面西上立中書令立於册使等東北
西面册使等再拜復命曰奉制册命某公主禮畢又再
拜中書令奏聞册使等退幡節各還夲司
　　　　納采
前一日主人設使者次於大門之外道右南向其日大
昕使者至於主人大門外賛禮者延入次(凡賔主及行/事者皆公服)
使者出次賛禮者引至大門外之西東面主人立於東
階下西面儐者立於主人之左北面受命出立於門東
西面曰敢請事使者曰朝恩貺室於某公之子某某公
有先人之禮使某也請納采(某公稱父名/某也使者名)儐者入告主
人曰寡人敢不敬從儐者出告掌畜者以鴈授使者退
立於後使者左手執之賛禮者引主人迎於大門外東
西面再拜使者不答拜主人揖入使者從入主人入門
而右使者入門而左至内門主人又揖入至内霤將曲
揖當階揖使者皆不答至階主人曰請吾子升使者曰
某敢辭主人曰固請吾子升使者曰某敢固辭主人曰
終請吾子升使者曰某敢終辭主人升東階當阿西面
使者升西階當阿東面使者曰敢納采主人阼階上北
面再拜進立於楹間南面使者進立於主人之西俱南
面使者授鴈降自西階以出
　　　　問名
使者既出遂立於内門外之西東面主人還阼階東左
右受鴈於序端主人降立於阼階下西面儐者進受命
出請事使者曰某既受命將加諸卜敢以禮問名儐者
入告主人曰寡人不敢辭儐者出告掌畜者以鴈授使
者退立於後賛禮者引主人迎於内門外之東西面揖
使者以入使者入再拜揖至階三讓如初主人升阼階
當阿西面使者升西階當阿東面使者曰敢問名主人阼
階上北面再拜進立於楹間南面使者進立於主人之
西俱南面使者授鴈還立於西階上東面主人還阼階
上西面曰皇帝第某女某封公主使者降出立於内門
外之西東面主人還阼階東左右受鴈於序端主人降
立於阼階下西面儐進受命出請事使者曰禮畢儐者
入告主人曰吾子為事故至於寡人之室寡人有先皇
之禮請禮從者使者曰某既得將事敢辭儐者入告主
人曰先皇之禮敢固以請儐者出告使者曰某辭不得
命敢不從儐者又告賛禮者引主人立於序端賛禮者
於户牖之間鋪莞筵粉純加藻席緇純設甒醴於東房西
牖下加勺羃設篚在樽北實觶一角柶一加羃籩豆在
篚北實以脯醢設洗於東房近北罍水在洗西篚在洗
東北肆篚實以巾加勺羃施設訖賛禮者引主人降迎
使於内門外之東西面主人揖使報揖主人與使者俱
入至階一讓升主人於阼階上北面再拜賔西階上北
面答拜主人受几於序端掌事者内拂几三奉两端西
北向進主人東面向外拂几以三振袂内執之進西北
向拜使者迎受於筵前東南向以俟主人還東階上北
面送西面立使者以几避進北面坐設於坐左興退於
西階上北面答拜立於阼階西東面賛者盥手洗觶酌
醴加柶覆之面葉出房南面主人受醴面柄進筵前西
北面立使者西階上北面一拜送賛者薦脯醢於筵前
使者進升筵坐左執觶右取脯擩於醢祭於籩豆之間
以柶祭醴三始扱一祭又极再祭興以柶兼諸觶上臘
降筵於西階上北面坐啐醴建柶奠觶遂拜執觶興主
人答拜使者進升筵坐奠觶於薦東降筵立於西階上
東靣掌事者牽两馬入陳於門内三分庭一在南北首
西上掌事者奉篚幣升自東階主人受於序端進西面
立使者西階上北面再拜主人進楹間南面立使者進
立於主人之西俱南靣主人以篚幣授使者使者受退立
於西階上東面主人還阼階上北面拜送使者降自西
階從者迓受幣使者揖馬以出牽馬者從之使者出大
門外之西東靣立從者迓受馬主人出門東西面拜送
使者退主人入立於東階下西面儐者告於主人曰賔
不顧矣主人乃還於寢
　　　　納吉
前一日主人設使者次如常儀其日大昕使者至主人
大門外賛禮者延入次使者出次賛禮者引立於大門
外之西東面主人立於阼階下西面儐者進受命出請
事使者曰加諸卜占曰吉使其也敢告儐者入告主人
曰某公有吉寡人預在焉寡人不敢辭儐者出告掌畜
者以鴈授使者退立於後賛禮者引主人迎於大門外
之東西面再拜使者不答主人揖入使者從入主人入
門而右使者入門而左至内門主人又揖入再揖至階
三讓如初主人升阼階當阿西面使者升西階當阿東面使
者曰敢納吉主人阼階上北面再拜進北面受㕍使者䧏自西
階出立於内門外之西東面立主人還阼階東左右受
鴈於序端主人降立於阼階下西面儐者進受命出請
事使者曰禮畢其禮賔如問名之儀
　　　　　納徵
前一日主人設使者次如常儀其日大昕使者至主人
大門外賛禮者延入次掌事者入布幕於内門之外𤣥
纁束陳於幕上乘馬在幕南北首西上掌事者奉璋以
匵俟於幕東西面使者出次賛禮者引立於大門外之
西東面主人立於東階下西面儐者進受命出請事使
者曰朝恩貺室於某公之子某某公有先人之禮使某
也以束帛乘馬請納徵儐者入告主人曰某公順先典
貺以重禮寡人敢不承命儐者出告賛禮者引主人迎
於大門外之東西面再拜使者不答拜主人揖入使者
從入主人入門而右使者入門而左至内門主人立於
門東西面使者立於門西東面掌事者坐啓匵取璋加
於𤣥纁上與以授使者退復位使者奉玉帛主人揖興
使者俱入牽乘馬者從入三分庭一在南北首西上主
人入再揖至階三讓如初主人升阼階當阿西面使者
升西階當阿東面使者曰敢納徵主人阼階上北面再
拜進立於楹間南面使者進立於主人之西俱南面使
者授玉帛降自西階出立於門内外之西東面主人還
阼階東左右受玉帛於序端受馬者自左受之以東牽
馬者既授馬自門西出儐者進受命出請事使者曰禮
畢其禮賔如納吉之儀
　　　　請期
前一日主人設使者次如常儀其日大昕使者至主人
大門外賛禮者延入次使者出次賛禮者引立於大門
外之西東面主人立於東階下西面儐者進受命出請
事使者曰某公有賜既申受命某公使某請吉日儐者
入告主人曰寡人既前受命惟命是聽儐者出告使者
曰某公命某聽命於王儐者入告主人曰寡人固惟命
是聽儐者出告使者曰某公使某受命於王王不許某
敢不告期曰某日儐者入告主人曰寡人敢不敬須儐
者出告掌畜者以鴈授使者退立於後賛禮者引主人
迎於大門外之東西面再拜使者不答拜主人揖入使
者從入主人入門而右使者入門而左至内門主人又
揖入再揖至階三讓如初主人升阼階當阿西面使
者升西階當阿東面使者曰敢告期主人阼階上北面
再拜進立於楹間南面使者進立於主人之西俱南面
使者授鴈降自西階出立於内門之西東面主人還阼
階東左右受鴈於序端主人降立於阼階下西面儐者
受命出請事使者曰禮畢其禮賔如納徵之儀
　　　　　親迎
前一日主人設賔次如常儀其日大昕壻之父服其服
告於襧廟(以酒脯告之一獻/無廟者告於正寢)將行父醮子於正寢贊者布
席於東序西向又設席於户牖之間南向父公服坐於東
序西向子服其上服升自西階進立於席西南向贊者酌
酒進北面以授子再拜受贊者薦脯醢於席前(脯醢出/自房)子升
席跪左執爵右取脯擩於醢祭於籩豆之間右祭酒執爵興
降席西面跪飲卒爵奠爵再拜執爵興贊者受虚爵還於尊
所子進立於父前東面父命之曰徃迎爾相承我宗事勗率
以敬先妣之嗣若則有常(庶子但云徃迎/爾相勗率以敬)子再拜曰不敢忘
命又再拜䧏出乗輅備威儀詣主人之第賔將至内贊者布
席於東房當户西向設樽甒醴於東房東北隅加勺羃篚在
樽南實觶一角柶一加羃脯醢在篚南賔至主人大門外降
輅贊禮者引停於次公主著花釵服褕翟纁􁀙入於房即席
南向立姆服禮衣立於右從者陪其從主人升自阼階立於
户外之東西面贊者以觶酌醴加柶覆之面柄進筵前北面
公主降席西南面再拜受觶内贊者薦脯醢於筵前公主升
席跪左執觶右取脯擩於醢祭於籩豆之間遂以柶祭醴三
始扱一祭又扱再祭興筵末坐啐醴建柶執觶興奠觶於薦
東降筵西南面再拜就席立内贊者徹薦觶主人降立於東
階東南西向面贊禮者引賔出次立於門西東面儐者進受
命出門東西面曰敢請事賔曰某王命某之父以兹初昏某將
請承命儐者入告主人曰寡人固敬具以須儐者出告
賛禮者引主人迎於大門外之東西面再拜賔答拜主
人揖賔報揖主人入掌畜者以鴈進賔受鴈左手執之
以入及寢門主人曰請賔入賔曰某弗敢以先主人曰
固請賔入賔曰某固弗敢以先主人揖賔報揖主人與
賔俱入及内霤將曲揖當階揖賔皆報揖至階主人曰
請升賔曰某敢辭主人曰固請賔升賔曰某敢固辭主
人曰終請賔升曰某敢終辭主人升阼階東西面立賔
升西階進當房户北面跪奠雁興再拜降出主人不降
送初賔入門主婦出立於房户外之西南面於賔拜訖
姆導公主出主人少進西面戒之必有正焉若衣若筓
命之曰戒之敬之夙夜無違命主婦戒於西階上施衿
結帨戒之曰勉之敬之夙夜無違公主至車後賔揖授綏
姆辭不受曰未教不足與為禮公主乘以几從者二人
坐相對持之姆加景賔乃馭輪三周馭者代之賔出大門
乘輅還第如來儀公主鹵簿次後而行
　　　　同牢
初婚掌事者設洗於東階東南東西當東霤南北以堂
深罍水在洗東篚在洗西南肆(篚實二/巾二爵)設公主之洗於
東房近北罍水在洗西篚在洗東北肆皆加勺羃設饌
於東房西牖下障以帷豆簠簋鈃俎之數各依其品瓦
豋一皆加巾盖羊豕節折大羮在於爨樽於室内北牖
下𤣥酒在西加羃勺皆南柄(羃夏用絺/冬用組)樽於堂上東無
𤣥酒篚在南實四爵合卺加勺羃(其器皆烏漆惟/豋以陶卺以匏)壻至
降車以俟公主至降車北面立壻南面揖公主以入及
寢門又揖以入公主從者席於奥東向壻導公主升自
西階即席東面立公主升立於樽西南面壻盥於南洗
公主從者沃之公主盥於北洗壻從者沃之贊者以饌
入設於席前贊者設醬於席前葅醢在其北俎三入設
於豆東腊俎特於豆北(豆東俎/醢之東)贊者設黍於醬東稷在
東設湇於醬南(饌要/方)設對醬於東(對醬婦醬也/設之當特俎)葅醢在
其南北上設黍於腊北其西稷稻粱設湇於醬北贊者
啓㑹㕁於簠簋南對簠簋於北(啓發/也)皆加匕箸壻從者
布對席於饌東贊者西南告饌具壻揖公主公主即對
席西面皆坐贊者皆授匕箸各以葅擩於醢皆祭於豆
間又皆祭黍贊者各取肺皆絶末以授皆祭贊者以肺
加於俎贊者各移黍置於席上授肺脊皆食以湇醬三飯
卒食贊者二人俱洗爵於北洗酌於室内之樽詣饌南北
面以酳壻及公主皆興再拜受爵贊者北面答再拜壻
及公主皆坐祭酒贊者以肝從皆奠爵取肝振祭嚌之
賛者皆受實於俎豆各取爵皆飲執爵興賛者受爵壻
及公主皆再拜賛者以爵復於篚又以爵酌酒再酳壻
及公主仍立受爵坐飲卒爵興贊者受爵復於篚三酳用
巹如再酳壻及公主仍立於席後賛者皆降東階洗爵
升酌於户外樽至饌南北面俱跪奠爵興再拜賛者坐
取爵遂飲卒爵奠爵遂拜執爵興降奠於篚壻出公主
退立於樽西南賛者徹饌設於房内徹室内樽以出壻
脫冕服於房公主從者受之公主脱服於室壻從者受
之姆授巾壻從者袵之於奥公主從者袵良席在東皆
有枕北趾壻入燭出從公主者餕壻之餘從壻者餕公
主之餘賛者酌户外階東樽酳之
　　　　見舅姑
見之日公主夙興沐浴著花釵服䄖翟至於舅姑寢門
之外賛者布舅席於東序西向布姑席於房户外之西南
向布公主席於室戸西南向在姑席之西少北側樽甒
醴於房内東壁下加勺羃篚在北實觶一角柶一篚加
羃籩豆各一又在篚北設洗於東房近北罍水在洗西
篚在洗東北肆實以巾爵加勺羃質明舅公服姑著鈿
釵禮衣俱即席後立公主執笲棗栗從者執笲服脩以
從女相引公主入門升自西階東面再拜進奠棗栗於
舅席前興舅姑並撫之内賛者進徹以東公主退復東
面位又再拜降自西階受笲腶脩升進北面再拜跪奠
於姑席前興姑坐舉之内賛者進徹以東公主退復北
面位又再拜女相者引公主立於席西南面内賛者詣
罍洗盥水洗觶酌醴加柶面柄出房進詣公主席前北
面立公主進東面再拜受醴退復位内賛者西階上北
面拜送遂薦脯醢於席前公主升席坐左執觶右取脯
擩於鹽祭於籩豆之間以柶祭醴三始扱一祭又扱再
祭加柶於觶面葉興降席西東面坐啐醴建柶興拜内
贊者答拜公主進升席跪奠觶於豆東降自西階以
出
　　　　盥饋舅姑
公主盥饋以少牢舅姑公服鈿釵禮衣公主花釵䄖翟
贊者布席於室之奥舅姑共席坐俱東面南上賛者設樽
於室内北牖下饌於房内西牖下其饌如同牢(牲體皆/節折左)
(載之舅且右/載之姑且)舅姑即席東向坐女相引公主入升自西
階入房以醬進設於舅姑席前興少退西向立其他饌
從者設之皆加匕箸俱以南為上且入各設於豆東訖
賛者各授箸舅姑各以韮葅擩於醬祭豆間又祭飲訖
乃食三飯卒食公主入於房盥洗爵入室酌酒酳舅進
奠爵於舅席前少東西面再拜舅取爵祭酒飲之公主
受爵入房奠於篚又盥洗爵酌酒酳姑如酳舅之禮内
贊者設公主席於舅姑東北南向公主徹醬設於席前餘饌
從者設之公主進西面再拜退升席南向坐將餕舅饌
舅命易醬内贊者易之公主乃餕姑之饌公主祭内賛者
賛之既祭乃食三飯卒食内賛者洗爵酌酒酳公主公
主降席西面再拜受爵升席坐祭酒飲訖執爵興降
席東面立内賛者受爵奠於篚公主進西面再拜舅姑
興先降自西階公主降自阼階
　　　　　婚㑹
其日主人至於賔大門外之西東面立賔立於東階下
西面儐者進於賔左北面受命出於大門外之東西面
曰敢請事主人曰某有嘉禮請公有顧(王則稱王/以下准此)儐者
入告遂引賔出大門外之東西面拜主人答拜主人曰
某有嘉禮請公有顧賔曰敢辭主人曰敢固請賔曰辭
不得命敢不從主人拜賔答拜主人還賔遂與諸親從
之贊者預鋪賔席於堂上楹間近北南向設賔之宗室席位於
賔席西南賔之異姓席位於宗室之南又於西廊下設異姓席
位皆重行東向以北為上設主人席位於東階上西向設主人
宗室席位於主人東北設異姓席位於宗室之北皆重行西向
以南為上又設主人異姓席位於東廊下重行西向以北為上
賔至立於主人大門外之西東面賔之宗室立於賔西南異姓
立於宗室之南俱重行東面以北為上贊禮者引主人出立於
大門外之東西南主人諸親立於大門内之東重行西向以
南為上立定主人西面再拜賔東面答拜主人揖賔賔
報揖賛禮者引主人又賛禮者引賔以入賔之諸親以
次從入至内門主人諸親從入如常至階主人揖賔賔
報揖賔主及諸親以次升各立於席後其在庭者亦如
之立定賔主及諸親俱坐執爵者酌酒升自東階酒升
堂賔主及諸親皆起立執爵者以酒授主人贊禮
者引主人進詣賔前北向立自席西進東向受爵
賛禮引主人退復位賔還席後賔主及諸親俱坐執爵
者又以酒授主人及諸親賔主俱祭而後飲諸親不祭
而飲爵行一周食升堂賔主及諸親皆起掌食者以醢
醬豆授主人賛禮者引主人進設於賔席前賔曰請公
無辱主人曰不敢㤀禮贊禮者引主人退復位執饌
者以饌設於賔主席前加以匕箸執饌者又以饌設於
衆賔以下置設訖賔主及諸親皆坐賔主皆祭而食諸
親不祭而食於賔祭主人辭曰疏食不足祭賔主俱食
三飯而止主人曰請公食賔更飯食畢遂進庻饈觴行
如常㑹畢賔主及諸親俱興贊禮者各引賔主以下降出
賔主及賔之諸親皆復門外位主人諸親復門内位主
人再拜送賔退賛禮者引主人入
　　　　婦人禮㑹
女賔乗車入至下車所内儐者引入主人迎送於閤内相
稱之辭各准其夫餘如丈夫之禮
　　　　饗丈夫送者
其日掌事者鋪賔席於堂上楹間近北南向又鋪主人
席於阼階上西向又設衆賔之席於賔西南設從者席
位於西廊下俱重行東向以北為上賛禮者引賔以下
立於主人門外之西重行東向以北為上立定賛禮者
引主人立於門東西面主人揖賔報揖賛禮者各引賔
主以下至階主人揖賔報揖賔主以下俱升立於席後
立定賔主以下俱坐遂進酒設食如婚㑹之儀㑹畢賔
主以下俱興賛禮者引賔立於西階上東面主人掌事
者牽乘馬入陳於門内三分庭一在南北首西上又掌
事者奉束帛之篚升以授主人主人執篚西面立賔西
階上北面再拜主人進楹間南面賔進立於主人之右俱
南面主人授篚賔受之退立於西階上東面主人還阼
階上北面再拜送賛禮者引賔以下降自西階從者迓
授篚賔及庭東面揖左馬以出牽馬者從之在庭者以
次出俱復門外位從者迓受馬初賔出賛禮者引主人
降自東階出門東西面拜送賔退主人入
　　　　饗婦人送者
其日女賛者鋪賔席於堂上楹間近北南面又鋪主人
席於阼階上西向又設衆賔席於賔西南設從者席位
於西廊下俱重行東向以北為上女相者引賔以下立
於主人門外之西重行東面以北為上立定女相者引
主人出於門内之東西面女相者引賔入衆賔以下從
入賔入門西東面立定賔主以次進至階俱升各立席
後上下立定俱坐遂進酒設食如婚㑹之儀畢賔主上
下俱興女相者引賔立於西階上東面女贊者奉束帛
之篚升以授主人主人執篚進於楹間南面立女贊者
引賔進入立於主人之右俱南面主人授幣訖女相者
引賔降出從者迓受篚衆賔以下從出初賔降女相者
引主人降送於門内賔出女相者引主人入
　
　
　
　
　
　
　
　
　
　
　
　大唐開元禮卷一百十六
欽定四庫全書
　大唐開元禮卷一百十七　唐　蕭嵩等　撰
　　嘉禮
　　　　三品以上嫡子冠
將冠筮於廟門之外無廟者筮於正寢之堂主人(謂將/冠者)
(之父/兄也)公服立於門東西面無廟者於堂上楹間近東西
面掌事者各服其服立於門西東面北上無廟者立於
楹間近西東面北上布筮席於闑西閾外西面無廟者
於主人之西西面筮者開匵出䇿兼執之東面受命於主
人主人曰為嫡子某某日加冠庶幾從之筮者曰諾進就
筮席西面以韇撃䇿遂述曰假爾泰筮有常某為嫡子某
某日加冠庶幾從之乃釋韇坐筮訖興降席東面稱占曰
從筮者退若不吉則筮逺日如初儀贊禮者進主人之左
告禮畢掌事者徹筮席前三日筮賔如求日之儀(賔謂可/使冠子)
(者/)前二日主人戒賔及贊冠者主人至賔大門外掌次者
引之次主人公服出次立於大門外之西東面賔公服立
於阼階下西面儐者公服進於賔之左北面受命立出於
門東西面曰敢請事主人曰某之子某將加冠請某子教
之(相稱各/隨官爵)儐者入告賔出立於門東西面再拜主人答拜
主人曰某之子某將冠願吾子教之賔曰某不敏恐不能
供事以辱於吾子敢辭主人曰某猶願吾子教之賔曰吾
子重有命某敢不從主人再拜賔答拜主人還賔拜送主
人戒贊冠者亦如之(亦通使子/弟戒之)前一日掌事者設次於大
門外之右南向其日夙興贊者設洗於正寢阼階東南東
面當東霤(六品以下/當東榮)南北以堂深罍水在洗東加勺羃篚在
洗西南肆實巾一於篚加羃席於東房西牖下(無房者/張帷)陳服
於席東領北上冕服青衣纁裳(一品衮冕服九章五章在衣/山龍華蟲火宗彞四章在裳)
(藻粉黼黻二品鷩冕服七章三章在衣華蟲藻火四章在裳/宗彞粉米黼黻三品毳冕服五章三章在衣宗彞藻粉米二)
(章在裳黼黻四品綉冕服三章一章在衣粉米二章在裳黼/黻五品𤣥冕衣無章裳刺黻一章六品以下爵弁服青衣纁)
(裳/)白紗中單黼領青褾襈裾革帯鈎䚢大𢃄(一品二品大帯/皆紕其外上以)
(朱下以緑三品大𢃄四品五品素帯皆紕其垂外以𤣥内以/黄紉約皆用青組六品以下綀帯紕其垂内外以緇紉約用)
(青/組)黻(隨衣色山火二章四品繡冕山/一章五品𤣥冕無章六品爵韠)劍(飾以金玉四品/五品飾以金)雙佩
(一品山𤣥玉五/品以上水蒼玉)雙綬(一品緑綟綬四綵綠紫黄赤純緑質長/一丈八尺二百四十首廣九寸二品三)
(品紫綬三綵紫黄赤純紫質長一丈六尺一百八十首廣八/寸皆有小雙綬長二尺六寸色同大綬而首半之一品施二)
(玉環四品青綬三綵青白紅純青質長一丈四尺一百三十/首廣七寸五品黑綬二綵青紺純紺質長一丈二尺一百首)
(廣六寸皆有小雙綬長二尺六寸色同大/綬而首半之六品已下無劍佩綬而已)朱韈赤舄(五品以/上同六)
(品以下白韈赤履庶人黑介幘服/絳公服方心革帯􁀙䚢假帯韈履)進賢冠服絳紗單衣白紗
中單皂領褾襈裾白裾襦(赤裙/衫)革帯􁀙䚢假𢃄曲領方心絳
紗蔽膝白韈黑舄(八品以下去中單曲領蔽膝黑履庶/人黑介幘服白裙襦青領革帯韈履)劍雙
佩雙綬(六品以下/無劍綬)緇布冠服青衣素裳素韠(中單革大帯劍/珮綬與冕服同)
(韈舄與進賢冠服同六品以下中單革帯繡帯與爵弁/服同韈履與進賢冠同庶人𢃄韈履與介幘服同去韠)緇纚
櫛簮同箱在服於南(纚今用皂巾方六/寸屬帯於前兩隅)莞筵四紛純加藻席
四繢純又側樽甒醴在服北加勺羃設坫在樽北實角觶角
柶各一加羃饌陳於坫北(四品五品蒲筵四緇布純加萑席/四𤣥帛純六品以下蒲筵四緇布)
(純不加萑席四品以下設篚無坫柶以角為之狀如匕饌用/少牢及腊三俎一品二品十籩十豆三品八籩八豆四品五)
(品六籩六豆凡牲體節折加離肺籩實脯棗栗之屬豆實醢/醬韲葅之類六品以下用特牲一俎二籩二豆籩實脯棗豆)
(實葅/醢)設洗於東房近北罍水在洗西篚在洗東北肆實以巾
質明賔贊至主人大門外掌禮者引之次賔贊公服諸行事
者各服其服(六品以下無公/服者服常服)執樽罍篚者皆就位衮冕垂
青珠九旒以組為纓色如其綬青纊充耳角簮導鷩冕七
旒毳冕五旒餘皆同衮旒(四品五品綉冕垂青珠四旒/以組為纓色如其綬青纊充)
(耳角簮導𤣥冕三旒餘同綉冕六品以/下爵弁𤣥纓角簮導庶人則黑介幘)進賢冠三梁纓
青緌犀導(四品五品兩梁六品以/下一梁庶人則黑介幘)緇布冠青組纓冠冕
各一箱各一人執之待於西階之西東面北上設主
人之席於阼階上西面賔席於西階上東面冠者
席於主人東北面主人公服立於阼階下當東序
西面諸親公服非公服者常服立於罍洗東南西
面北上(尊者停/别室)儐者公服立於門内道東北面將
冠者雙童髻空頂幘雙玉導金寳飾綵袴褶錦紳
烏皮履(四品五品導飾以金/六品以下無金飾)立於房内南面主人
贊冠者公服立於房内户東西面賔及贊冠者出
次立於門之西贊冠者少退俱東面北上儐者進
於主人之左北面受命出立於門東西面曰敢請
事賔曰某子有嘉禮命某執事儐者入告主人迎
賔於大門外之東西面再拜賔答拜(凡主賔拜揖出入/皆賛禮者導之)
主人揖賛冠者贊冠者報揖主人又揖賔賔報揖主人
入賔及賛冠者次入及内門主人揖賔賔報揖主人與
賔入賛冠者從之至内霤將曲揖賔報揖及階主人立於
階東西面賔立於階西東面主人曰請吾子升賔曰某將
事敢辭主人曰固請吾子升賔曰某敢固辭主人曰終
請吾子升賔曰某敢終辭主人升自阼階立於席東西
向賔升自西階立於席西東向賛冠者及庭盥於洗升
自阼階入於東方立於主人賛冠者之南俱西面主人
賛冠者引將冠者出立於房户外賔之賛冠者取纚櫛
簮箱跪奠於冠者筵南端興席北少東西面立賔揖將
冠者賔主俱即座坐將冠者進升席西面坐賔之賛冠
者進筵前東面跪脫䨇童髻置於櫛箱畢設纚興復位
立賔主俱興賔降盥主從降賔東面辭曰請吾子不降
主人曰吾子降辱敢不從賔降至罍洗盥手訖詣西階
賔主一揖一讓升主人立於席後西面賔立於西階上
東面執緇布冠者升賔降一等受之右執頂左執前進
將冠者筵前東向立祝曰令月吉日始加元服弃爾幼
志順爾成徳壽考維祺永介景福乃跪奠冠興復西階上席
後東面立賔之賛冠者進冠前東面跪結纓興復位冠
者興賔揖冠者冠者適房賔主俱坐冠者著青衣紫裳之
服出房户西南面立賔主俱興賔揖冠者冠者進升席西
向坐賔之賛冠者跪脫緇布冠置於箱櫛畢設纚興復
位賔降二等受進賢冠(庻人則/黑介幘)右執頂左執前進冠
者筵前東向立祝曰吉月令辰乃申爾服敬爾威儀淑
慎爾德眉壽萬年永受胡福乃跪冠興復位賔之賛冠
者跪設簮纓興賔揖冠者冠者適房賔主俱坐冠者著
綘紗服(庻人則白/裙襦服)出房户西南面立賔主俱興賔揖冠
者進升席西向坐賔之贊冠者跪脱進賢冠(庶人脱/黑介幘)置
於箱櫛畢設纚興復位賔降三等受冕(六品受爵弁/庶人黑介幘)右
執頂左執前進冠者筵前東向立祝曰以嵗之正以月
之令咸加爾服兄弟具在以成厥德黄耉無疆受天之
慶乃跪冠興復位賔之賛冠者跪設簮結纓興復位冠
興者賔揖冠者適房賔主俱坐主人贊冠者徹纚櫛
簮箱及筵入於房又筵於室户西南向冠者著冕服
(六品以下著爵弁之/服庶人則絳公服)出房户西南立賔主俱興主人
贊冠者盥手洗觶於房酌醴加柶覆之面葉出户南
面立賔揖冠者冠者就筵西面立賔進受醴於室户東
加柶面柄進冠者筵前北面立祝曰甘醴維厚嘉薦令
芳拜受祭之以定爾祥承天之休壽考不㤀冠者筵西
拜受觶賔復西階上東面答拜執饌者奉饌薦於冠者
筵前冠者升筵坐左執觶右取脯擩於醢祭於豆籩之間贊
冠者取肺一以授冠者冠者奠觶於薦西興受㕁左手執本
坐右絶末以祭上左手嚌之興以授贊冠者加於俎冠者坐
帨手取觶以柶祭醴加柶於觶西葉興筵末坐啐醴建柶興
䧏筵西南面跪奠觶再拜執觶興賔答拜賔主俱坐冠者升
筵跪奠觶於薦東興進北面跪取脯降自西階入見母
進奠脯於席前退再拜以出冠者母不在則使人受脯
於西階下初冠者入見母賔主俱興賔降當西序東面
立主人降當東序西面立冠者既見母出立於西階之
東南面賔少進字之曰禮儀既備令月吉日昭告爾字
爰字孔嘉髦士攸宜錫之於嘏永受保之曰伯某甫冠
者曰某雖不敏夙夜祇奉賔出主人送於内門外主人
西面請賔曰吾子辱執事請禮從者賔曰某既得將事
敢辭主人曰敢固以請賔曰某辭不得命敢不從賔就
次主人入初賔出冠者東面見諸親諸親拜之冠者答拜冠
者西面拜賔之贊冠者贊冠者答拜訖見諸尊於别室賔主既
釋服改設席訖賔與衆賔俱出次立於門西東面主人出立於
門東西面主人揖賔賔報揖主人先入賔及衆賔從之至階一讓
升各就坐後立定俱升坐㑹訖賔主俱興賔立於西階
上賛冠者在北少退俱東面立人立於東階上西面衆
賔降立於西階下東面掌事者以幣篚升授主人於序
端主人執篚少進西面立又掌事者奉幣篚升牽馬者
牽兩馬入陳於門内三分庭一在南北首西上賔還西
階上北面贊冠者立於賔左少退賔贊俱再拜主
人進立於楹間南面賔贊進立於主人之右俱南面
主人授幣篚賔受之退復東面位於主人授幣掌事
者又以幣篚授贊冠者退復位主人還阼階上北
面拜送賔降自西階從者迓受幣賔當庭賔東面揖出
牽馬者從出從者迓受馬於賔降主人降送賔於大門
外之東西面再拜賔退主人入孤子則諸父諸兄戒賔
冠之日主人髻而迎賔拜揖讓如冠主冠於阼醴之及
禮賔拜送皆如上儀明日見廟冠者朝服質明賛禮者
引入廟南門中庭道西北面賛再拜訖引出
　
　
　
　
　
　大唐開元禮卷一百十七
欽定四庫全書
　大唐開元禮卷一百十八　　唐　蕭嵩等　撰
　　嘉禮
　　　　三品以上庶子冠
將冠筮日筮賔如嫡子之儀前二日主人戒賔及贊冠
者前一日掌事者設次於大門外之右南向其日夙興
贊者設洗於正寢阼階東南東西當東霤(六品以下/當東榮)南
北以堂深罍水在洗東加勺羃篚在洗西南肆實巾一
於篚加羃席於東房内西牖下(無房者張/帷為之)陳服於席東領
北上冕服青衣纁裳(一品衮服九章五章在衣山龍華蟲/火宗彞四章在裳藻粉米黼黻二品)
(鷩冕服七章三章在衣華蟲藻火四章在裳宗彞粉米黼/黻三品毳冕服五章三章在衣宗彞藻粉米二章在裳黼)
(黻四品綉冕服三章一章在衣粉米二章在裳黼黻五品/𤣥冕衣無章裳刺黼一章六品以下爵弁服青衣纁裳)
白紗中單黼領青褾襈裾革帶鈎䚢大帯(一品二品大𢃄/皆紕其外上以)
(朱下以綠三品大帯四品五品素帯皆紕其垂外以𤣥内/以黄紉約皆用青組六品以下練帯紕其垂内外以緇約)
(用青組中/單青領)黼(隨裳色山火二章四品綉裳山/一章五品𤣥冕無章六品爵鞸)劍(飾以金玉飾/四品五品)
(以/金)雙珮(一品山𤣥玉五/品以上水蒼玉)雙綬(一品緑綟綬四綵緑紫黄赤/純緑質長一丈八尺二百四)
(十首廣九寸二品三品紫綬三綵紫黄赤純紫質長一丈/六尺一百八十首廣八寸皆有小雙綬長二尺六寸色同)
(大綬而首半之一品施二玉環四品青綬三綵青白紅純/青質長一丈四尺一百三十首廣七寸五品墨綬二綵青)
(紺純紺質長一丈二尺一百首廣六寸皆有小雙綬長/二尺六寸色同大綬而首半之六品以下無劍珮綬)朱
韈赤舄(五品以上同六品以下白韈赤履庶人黑/介幘服絳公服方心革帯鈎䚢假帯韈履)進賢冠
服絳紗單衣白紗中單皂領褾襈裾白裙襦(赤裙/衫)革𢃄鈎
䚢假帯曲領方心絳紗蔽膝白韈黑舄(八品以下去中單/曲領蔽膝黑履庶)
(人黑介幘服白裾/襦青領革帯韈履)劍雙珮雙綬(六品以下/無劍綬)緇布冠服青衣
素裳素鞸(中單革𢃄大帯劍珮綬與冕服同韈舄與進賢/冠服同六品以下中單革帯與爵弁服同韈履)
(與進賢冠服同庶人帯/韈履與介幘服同去鞸)緇纚櫛簮同箱在服南(纚今用皂/巾方六寸)
(屬帯於/前兩隅)莞筵三紛純加藻席三緇純在南樽於房户外之
西兩甒𤣥酒在西加勺羃設坫於樽東置二爵於坫加羃
饌陳於服北(四品五品蒲筵三緇布純加萑席三𤣥帛純/六品以下蒲筵三緇布純不加萑席四品五)
(品設篚無坫柶以角為之狀如匕饌用少牢及腊三俎一/品二品十籩十豆三品八籩八豆四品五品六籩六豆凡)
(牲體節折加離肺籩實脯棗之屬豆實醢醬之類六/品以下特牲一俎二籩二豆籩實脯棗豆實葅醢)質明
賔贊至主人大門外掌次者引之次賔贊公服諸行事者
各服其服(六品以下無公/服者服其常服)執樽罍篚者皆就位衮冕垂青
珠九旒以組為纓色如其綬青纊充耳角簮導鷩冕七旒
毳冕五旒餘皆同衮冕(四品五品綉冕垂青珠四旒以組/為纓色如其綬青纊充耳角簮導)
(𤣥冕三旒餘同綉冕六品以下/用爵弁𤣥纓庶人用黑介幘)進賢冠三梁纓青緌犀導
(四品五品兩梁六品以/下一梁庶人則黑介幘)緇布冠青組纓冠冕各一箱各一
人執之待於西階之西東面西北上設主人之席於阼階
上西面賔席於西階上東面冠者席於房户外之西南面
(房外謂/尊束)主人公服立於阼階下當東序西面諸親公服非
公服者常服立於罍洗東南西面北上(尊者停/别室)儐者公服
立於門内道東北面將冠者雙童髻空頂幘雙玉導金寳飾
綵袴褶錦紳烏皮履立於房内南面主人贊冠者公服立於
房内户東西面賔及贊冠者出次立於門西贊冠者少退俱
東面北上儐者進於主人之左北面受命出立於門東西面
曰敢請事賔曰某子有嘉禮命某執事儐者入告主人迎賔
於大門外之東西面再拜賔答拜(凡賔主拜揖入/出皆贊禮相導)主人揖贊
冠者贊冠者報揖主人又揖賔賔報揖主人入賔及贊冠者
次入及門内主人揖賔賔報揖主人與賔入贊冠者從之
至内霤將曲揖賔報揖至階主人立於阼階東西面賔
立於階西東面主人曰請吾子升賔曰某備將事敢辭主人
曰固請吾子升賔曰某敢固辭主人曰終請吾子升賔曰某
敢終辭主人升自阼階立於席東西向賔升自西階立於席
西東向贊冠者及庭盥於洗升自西階入於東房立於主人
贊冠者之南俱西面主人贊冠者引將冠者出立於房户外
之西南面賔之贊冠者取纚櫛簮箱跪奠於冠者筵東興席
東少北南面立賔揖將冠者賔主俱即席坐將冠者進升席
面南坐賔之贊冠者進筵前北面跪脫雙童髻置於箱櫛
畢設纚興復位賔主俱興賔降盥主人從降賔東面辭
曰請吾子不降主人曰吾子降辱敢不從賔降至罍洗
盥手訖詣西階賔主一揖一讓升主人立於席後西面
賔立於西階上東面執緇布冠者升賔降一等受之右
執頂左執前進將冠者筵前北向跪冠興復西階上席後
東面立賔之賛冠者進筵前北面跪結纚興復位冠者
興賔揖冠者適房賔主俱坐冠者著青衣素裳之服出
房立於户西南賔主俱興賔揖冠者進立於席後南面
賔降盥主人從降辭對如初賔盥手跪取爵於篚興洗
訖詣西階賔主一揖一讓升主人立於席後西面賔詣酒尊所
酌酒進冠者筵前北面立祝曰㫖酒既清嘉薦亶時始加元
服兄弟具來孝友時格永乃保之冠者筵西拜受爵賔
復西階上東面答拜執饌者薦籩豆於冠者筵前冠者
升筵坐左執爵右取脯擩於醢祭於籩豆之間祭酒興
筵末坐啐酒執爵興降筵西跪奠爵再拜執爵興賔答
拜冠者升筵跪奠爵於薦東興立於筵西執饌者徹
薦爵賔揖冠者冠者進升筵南向坐賔之贊冠者跪
脫緇布冠置於箱櫛畢設纚興復位賔降二等受進賢
冠(庶人則/黒介幘)右執頂左執前進冠者筵前北面跪冠興復
位賔之賛冠者坐設簮纓興復位冠者興賔揖冠者冠
者適房賔主俱坐冠者著絳紗服(庶人則白/裙襦服)出房立於户
西南面賔主俱興賔揖冠者進立於席後南面賔詣酒
尊所取爵酌酒進冠者筵前北面立祝曰㫖酒既湑嘉
薦伊脯乃申爾服禮儀有序祭此嘉爵承天之祜冠者
筵西拜受爵賔復西階上東面答拜執饌者薦籩豆冠
者升筵坐左執爵右祭脯醢祭酒興筵末坐啐酒執爵
興降筵西跪奠爵再拜執爵興賔答拜冠者升筵坐奠爵
於薦東興立於筵西南面執饌者徹薦爵賔揖冠者冠
者進升席南面坐賔之贊冠者跪脱進賢冠(庻人脱/黑介幘)置於
箱櫛畢設纓興復位賔降三等受冕(六品以下受爵弁/庻人則黒介幘)
右執頂左執前進冠者筵前北向跪冠興復位賔之賛
冠者坐設簮結纓興復位冠者興賔揖冠者適房賔主俱
坐主人賛冠者徹櫛箱入於房冠者著冕服(六品以下/爵弁服庻)
(人絳/公服)出房立於户西南面賔主俱興賔揖冠者冠者進
立於席後南面賔詣酒尊所取爵酌酒進冠者筵前北
向立祝曰㫖酒既芳籩豆有楚咸加爾服肴升折爼承
天之慶受福無疆冠者筵西拜受爵賔復位東面答拜
執饌者薦籩豆設爼於籩豆之南冠者升筵坐左執爵
右祭脯醢賛冠者取脯一以授冠者冠者奠爵於薦西
興受㕁左手執本坐右絶末以祭上左手嚌之興加於
爼冠者坐帨手執爵祭酒興筵末坐啐酒興降筵西南面
坐奠爵再拜執爵賔答拜冠者升筵坐奠爵於薦東興
降席北面跪取脯降自西階入見母進奠脯於席前退
再拜以出冠者母不在則使人受脯於西階下初冠者
入見母賔主俱興賔降當西序東面立主人降當東序
西面立冠者既見母出立於西序之東南上賔少進字
之曰禮儀既備令月吉日昭告爾字爰字孔嘉髦士攸
宜錫之於嘏永受保之曰孟某甫仲叔季惟其所當冠
者曰某雖不敏夙夜袛奉賔出主人送於内門外主人
西面請賔曰吾子辱執事請禮從者賔曰某既得將事
敢辭主人曰敢固以請賔曰某辭不得命敢不從賔就
次主人入初賔出冠者東面見諸親諸親拜之冠者答拜冠者
西南面拜賔之贊冠者賔之贊冠者答拜謁諸尊於别室賔主
既釋服改席訖賔與衆賔俱出次立於門西東面主人出門
東西面主人揖賔報揖主人先入賔及衆賔從之至階
一讓各升就坐後立定升坐㑹訖賔主俱興賔立於西
階上賛冠者在北少退俱東面主人立於東階上西面
衆賔降立於西階下東面掌事者以幣篚升授主人於
序端主人執篚少進西面立又掌事者奉幣篚升立於
主人之後於幣篚升牽馬者牽兩馬入陳於門内三分
庭一在南北首西上賔還西階上北面賛冠者於賔左
少退賔賛者俱再拜主人進立於楹間南面賔賛進立
於主人之右俱南面主人授幣篚賔受之退復東面位
於主人授篚掌事者又以幣篚授賛冠者退復位主人
還阼階上北面拜送賔降自西階從者迓受幣賔當庭
實東面揖東出牽馬者從出從者迓受馬於門外於賔
降主人降送賔於大門之東西面再拜賔退主人入孤
子則諸父諸兄戒賔冠之日主人髻而迎賔拜揖讓如
冠主冠醮禮賔拜送皆如上儀明日見廟冠者朝服無
廟者見祖禰於正寢冠者公服(庻人則/常服)質明賛禮者引
入廟南門道西中庭北面賛再拜訖引出無廟者設几
筵於正寢賛禮者引入至庭北面再拜訖引出五品已
上孫九品以上子冠假用出身品服其三品以上大功
以上親五品以上周以上親冠同八品九品服
　
　
　
　
　
　
　
　
　
　
　
　
　大唐開元禮卷一百十八
欽定四庫全書
　大唐開元禮卷一百十九　　唐　蕭嵩等　撰
　　嘉禮
　　　　四品五品嫡子冠
將冠筮於廟門之外主人(謂將冠者/之父兄)公服立於門東西
面掌事者各服其服立於門西東面北上布筮席於闑
西閾外西面筮者開匵出䇿兼執之東面受命於主人
主人曰為嫡子某某日加冠庶乎從之筮者曰諾進就
筮席西面以韇撃䇿遂述曰假爾泰筮有常某為嫡子
某某日加冠庶乎從之乃釋韇坐筮訖興降席東面稱占
曰從筮者退若不吉則筮逺日如初儀贊禮者進主人之
左告禮畢掌事徹筮席前三日筮賔如求日之儀(筮賔筮/其可使)
(冠子/者)前三日主人戒賔及贊冠者主人至賔大門外掌次
者引之次主人公服出次立於門外之西東面賔公服立
於阼階下西面儐者公服進於賔之左北面受命出立於
門東西南曰敢請事主人曰某之子某將加冠請某子教之
(相稱各/隨官爵)儐者入告賔出立於門東西面再拜主人答拜
主人曰某之子某將加冠願吾子教之賔曰某不敏恐
不能供事以辱吾子敢辭主人曰某猶願吾子教之賔
曰吾子重有命某敢不從主人再拜賔答拜主人還賔
送主人戒賛冠者亦如之(亦通使子/弟戒之)前一日掌事者設
次於大門外之右南向其日夙興賛者設洗於正寢阼
階東南東西當東霤南北以堂深罍水在洗東加羃篚
在洗西南肆實巾一於篚加羃席於東房内西牖下
(無房者張/帷為之)陳服於席東領北上冕服青衣纁裳(四品繡/冕服三)
(章一章在衣粉米二章在裳黼黻/五品𤣥冕衣無章裳刺黼一章)白紗中單青領褾襈
裾革帶鈎䚢大帶(素帶紕其垂外以𤣥組/内以黄紉約皆用青)黻(綉冕山一章/𤣥冕無章)
劍(飾以/金)雙珮(水蒼/玉)雙綬(四品青綬三綵青白紅純青質/長一丈四尺一百三十首廣七)
(寸五品黑綬二綵青紺純紺質長一丈三尺一百首廣/六寸皆有小雙綬長二尺六寸色同大綬而首半之)朱
韈赤舄進賢冠服綘紗單衣白紗中單皂領褾襈裾白
裙襦(赤裙/衫)革帶鈎䚢假帶曲領方心綘紗蔽膝白韈黒
舄劍珮雙綬緇布冠服青衣素裳素鞸(中單革帶劍珮/綬與冕服同韈)
(屬與進/賢冠同)緇纚櫛簮同箱在服南(纚今用皂巾六寸/属帶於前兩隅)蒲筵
四緇布純加萑席四𤣥帛純又在南側樽甒醴在北加
勺羃設篚在樽側北實角觶角柶各一加羃饌陳於篚
北(柶以角為之狀如匕饌用少牢及腊三俎籩六豆/六牲體節折加離肺籩實棗栗豆實葅醢之屬)設洗於東
房近北罍水在洗西篚在洗東北肆實以巾質明賔贊至於主
人大門外掌次者引之次賔贊公服諸行事者各服其服執樽
罍篚者皆就位綉冕垂青珠四旒以組為纓色如其綬青纊充
耳角導𤣥冕三旒餘皆同綉冕進賢冠兩梁纓青緌
犀導繢布冠青組纓冠冕各一箱各一人執之待於西階之
西東面北上設主人之席於阼階上西面賔席於西階
上東面冠者席於主人東北西面主人公服立於阼階
下當東序西面諸親公服非公服者常服立於罍洗東
南西面北上(尊者停/别室)儐者公服立於門内道東北面將
冠者䨇童髻䨇玉導金飾綵袴褶錦紳烏皮履立於房
内南面主人之賛冠者公服立於房内户東西面賔及
賛冠者出次立於門西賛冠者少退俱東面北上儐者
進於主人之左北面受命出立於門東西面曰敢請事
賔曰某子有嘉禮命某執事儐者入告主人迎賔於大
門外之東西面再拜賔答拜(凡賔主拜揖出入/皆賛禮者相導)主人揖
賛冠者賛冠者報揖主人又揖賔賔報揖主人揖入賔
及賛冠者次入及内門主人揖賔賔報揖主人與賔入
贊冠者從之至内霤將曲揖賔報揖至階主人立於階東西
面賔立於階西東面主人曰請吾子升賔曰某備將事
敢辭主人曰固請吾子升賔曰某固固辭主人曰終請吾
子升賔曰某敢終辭主人升自阼階立於席東西向
賔升自西階立於席西東向賛冠者及庭盥於洗升自
西階入於東房立於主人賛冠者之南俱西面主人賛
冠者引將冠者出立於房户外之西南面賔之賛冠者
取纚櫛簮箱跪奠於冠者筵南端興席北少東西面立
賔揖將冠者賔主俱即席坐將冠者進升席西面坐賔
之賛冠者進筵前東面跪脫䨇童髻置於箱櫛畢設纚
興復位立賔降盥主人從降賔東面辭曰願吾子不降
主人曰吾子降辱敢不從賔降至罍洗盥手訖詣西階
賔主一揖一讓升主人立於席後西面賔立於西階上
東面執緇布冠者升賔降一等受之右執頂左執前進
將冠者筵前東向立祝曰令月吉日始加元服弃爾幼
志順爾成德壽考維祺介爾景福乃跪冠興復西階上
席後東面立賔之賛冠者進筵前東面跪結纓興復位
冠者興賔揖冠者冠者適房賔主俱坐冠者著青衣素
裳之服出房户西南面賔主俱興賔揖冠者冠者進升
席西向坐賔之賛冠者跪脫緇布冠置於箱櫛畢設纚
興復位賔降二等受進賢冠右執頂左執前進冠者筵
前東向立祝曰吉月令日乃申爾服敬爾威儀淑慎爾
德眉壽萬年永受胡福乃跪冠興復位賔之賛冠者坐設
簮結纓興復位冠者興賔揖冠者冠者適房賔主俱坐
冠者著綘紗服出房户西南面立賔主俱興賔揖冠者
冠者進升席西向坐賔之贊冠者跪脱進賢冠置於箱櫛畢
設纚興復位賔降三等受冕右執頂左執前進冠者筵
前東向立祝曰以嵗之正以月之令咸加爾服兄弟具
在以成厥德黄耉無疆受天之慶乃跪冠興復位賔之
賛冠者跪設簮結纓興復位冠者興賔揖冠者冠者適
房賔主俱坐主人賛冠者徹纚櫛簮箱及筵入於房又
筵於室户西向冠者著冕服出房户西南面立賔主俱
興主人賛冠者盥手洗觶於房酌醴加柶覆之面葉出
房南面立賔揖冠者冠者就筵西南面立賔進受醴於室
户東加柶面柄進冠者筵前北面立祝曰甘醴惟厚嘉薦
令芳拜受祭之以定爾祥承天之休壽考不㤀冠者筵
西拜受觶賔復西階上東面答拜執饌者奉饌薦於冠
者筵前冠者升筵坐左執觶右取脯擩於醢祭於籩豆
之間賛冠者取肺一以授冠者冠者奠觶於薦西興受
㕁左手執本坐右絶末以祭上左手嚌之興以授賛冠
者加於俎冠者坐帨手取觶以柶祭醴加柶於觶面葉
興筵末跪啐醴建柶興降筵西南面跪奠觶再拜執觶
興賔答拜賔主俱坐冠者升筵跪奠觶於薦東興進北面
跪取脯降自西階入見母進奠脯於席前退再拜以出
冠者母不在則使人受脯於西階下初冠者入見母賔
主俱興賔降當西序東面立主人降當東序西面立冠
者既見母出立於西階之東南面賔少進字之曰禮儀
既備令月吉日昭告爾字爰字孔嘉髦士攸宜宜之於
嘏永受保之曰伯某甫冠者曰某雖不敏夙夜祗奉之
賔出主人送於内門外主人西面謂賔曰吾子辱執事
請禮從者賔曰某既得將事敢辭主人曰敢固以請賔
曰某辭不得命敢不從賔就次主人入初賔出冠者東
面見諸親諸親拜之冠者答拜冠者西面拜賔之賛冠
者賔之贊冠者答拜見諸尊於别室賔主既釋服改席訖興
衆賔俱出次立於門西東面主人出門東西面主人揖賔賔報
揖主人先入賔及衆賔從之至階一揖升各就坐後立
定俱升坐㑹訖賔主俱興賔立於西階上東面主人立
於東階上西面衆賔降立於西階下東面掌事者以幣
篚升授主人於序端賔北面再拜主人進立於楹間南
面賔進立於主人之右俱南面賔受幣退復東面位
主人還阼階上北面拜送賔降自西階從者迓受幣賔
出主人送賔於大門外之東西面再拜賔退主人入孤
子則諸父諸兄戒賔冠之日主人髻而迎賔拜揖讓如
冠主冠於阼醴之及禮賔拜送如上儀明日見廟冠者
朝服質明賛禮者引入廟南門中庭道西北面賛再拜
訖引出
　
　
　
　
　
　
　
　
　大唐開元禮卷一百十九
欽定四庫全書
　大唐開元禮卷一百二十　　　唐　蕭嵩等　撰
　　嘉禮
　　　　四品五品庶子冠
將冠筮賔如嫡子之儀前二日主人戒賔及贊冠者先一
日掌事者設次於大門外之右南向其日夙興贊者設洗
於正寢阼階東南東西當東霤南北以堂深罍水在洗東加
勺羃篚在洗西南肆實巾一爵一於篚加羃席於東房内西
牖下(無房者張/帷為之)陳服於席東領北上冕服青衣纁裳(四品綉/冕服三)
(章一章在衣粉米二章在裳黼/黻𤣥冕衣無章裳刺黻一章)白紗中單青領褾襈裾革帯
鈎䚢大帯(素帯紕其垂外以𤣥内/以黄紉約皆用青組)黻(繡冕山一章/𤣥冕無章)劍(飾以/金)雙
綬(四品青綬三綵青白紅青純質長一丈四尺一百四十首/廣七寸五品以黑綬二綵青紺純紺質長一丈二尺一百)
(首廣六寸有小雙綬長二尺/六寸色同大綬而首半之)朱韈赤舄進賢冠服絳紗單衣
白紗中單皂領褾襈裾白裙襦(赤裙/衫)革帯鈎䚢假帯曲領方
心絳紗蔽膝白韈黑舄劍雙綬緇布冠服青衣素裳素鞸(中/單)
(革帯大帯劍佩與冕服/同韈舄與進賢冠同)緇纚櫛簮同箱在服南(纚今用皂巾方/約有六寸屬帯)
(於前/兩隅)蒲筵三緇布純加萑席三𤣥帛純又在南樽於房户
外之西兩甒𤣥酒在西加勺羃設篚於樽東置二爵加羃
饌陳於服北(饌用少牢及腊三俎六籩六豆牲體節折/加離肺籩實脯棗之屬豆實葅醢之類)質
明賔贊至於主人大門外掌次者引之次賔贊公服諸行
事者各服其服執樽罍篚者皆就位綉冕垂青珠四旒以
組為纓色如其綬青纊充耳角導𤣥冕三旒餘同綉冕服
進賢冠兩梁纓青緌犀導緇布冠青組纓冠冕各一箱各
一人執之待於西階之西東面北上設主人之席於阼
階上西面賔席於西階上東面冠者席於房户外之西
南面(房外謂/尊東)主人公服立於阼階下當東序西面諸親
公服非公服者常服立於罍洗東南西面北上(尊者停/别室)
儐者公服立於門内道東北面將冠者雙童髻玉導金
飾綵袴褶錦紳烏皮履立於房内南面主人贊冠者公
服立於房内户東西面賔及贊冠者出次立於門西贊
冠者少退俱東面北上儐者進於主人之左北面受命
出立於門東西面曰敢請事賔曰某子有嘉禮命某執
事儐者入告主人迎賔於大門外之東西面再拜賔答
拜(凡賔主拜揖入/出皆賛禮相導)主人揖賛冠者賛冠者報揖主人又
揖賔賔報揖主人入賔及賛冠者次入及門内主人揖
賔賔報揖主人與賔入賛冠者從之至内霤將曲揖賔
報揖至階主人立於階東西面賔立於階西東面主人
曰請吾子升賔曰某備將事敢辭主人曰固請吾子升
賔曰某敢固辭主人曰終請吾子升賔曰某敢終辭主
人升自阼階立於席東西向賔升自西階立於席西東
向賛冠者及筵盥洗升自阼階入於東房立於主人賛
冠者之南俱西面主人賛冠者取纚櫛簮箱跪奠於冠
者筵東端興席東少北南面立賔揖將冠者賔主俱即
席坐將冠者進升席西面坐賔之賛冠者進筵前北面
跪脫䨇童髻於箱櫛畢設纚興復位立賔主俱興賔降
盥主人從降賔東面辭曰請吾子不降主人曰吾子降
辱敢不從降賔至罍洗盥手訖詣西階賔主一揖一讓
升主人立於席後西面賔立於西階上東面執緇布冠
者升賔降一等受之右執頂左執前進將冠者筵前北
向跪冠興復西階上席後東面立賔之賛冠者進冠者
北面跪結纓興復位冠者興賔揖冠者適房賔主俱坐
冠者著青衣素裳之服出房立於户西南面賔主俱興
賔揖冠者冠者進立於席後南面賔降盥主人從降辭
對如初賔盥手跪取爵於篚興洗訖詣西階賔主一揖一
讓升主人立於席後西面賔詣酒樽所酌酒進冠者筵
前北向立祝曰㫖酒既清嘉薦亶時始加元服兄弟具
來孝友時格永乃保之冠者筵西拜受爵賔復西階上
東面答拜執饌者薦籩豆於冠者筵前冠者升筵坐左
執爵右取脯擩於醢祭於籩豆之間祭酒興筵末坐啐
酒執爵興降筵西跪奠爵再拜執爵興賔答拜冠者升筵
跪奠爵於薦東興立於筵西南向坐賔之贊冠者跪脫緇
布冠置於箱櫛畢設纚興復位賔降二等受進賢冠右
執頂左執前進冠者筵前北向跪冠興復位賔之賛冠
者坐設簮結纓興復位冠者興賔揖冠者適房賔主俱
坐冠者著綘紗服出房立於户西南面賔主俱興賔揖冠
者進立於席後南面賔詣酒樽所取爵酌酒進冠者筵
前北向立祝曰㫖酒既湑嘉薦伊脯乃申爾服禮儀有
叙祭此嘉爵承天之祐冠者筵西拜受爵賔復西階上
東面答拜執饌者薦豆冠者升筵坐左執爵右祭脯醢
祭酒興筵末坐啐酒執爵興降筵西奠爵再拜執爵興賔
答拜冠者升筵坐奠爵於薦東興立於筵西南面執饌
者徹薦爵賔揖冠者冠者進升席南面坐賔之賛冠者
跪脫進賢冠置於箱櫛畢設纓興復位賔降三等受冕
右執頂左執前進冠者筵前北向跪冠興復位賔之賛冠
者跪設簮結纓興復位冠者興賔揖冠者冠者適房賔
主俱坐主人賛冠者徹櫛箱入於房冠者著冕服出房
立於户西南面賔主俱興賔揖冠者冠者進立於席後
南面賔詣酒樽所取爵酌酒進冠者筵前北面立祝曰
㫖酒令芳籩豆有楚咸加爾服肴升折俎承天之慶受
福無疆冠者筵西拜受爵賔復位東面答拜執饌者薦
籩豆設俎於籩豆之南冠者升筵坐左執爵右祭脯醢
賛冠者取肺一以授冠者冠者奠爵於薦西興受㕁左
手執本坐右絶末以祭上左手嚌之興加於爼冠者坐
帨手執爵祭酒筵末坐啐酒興降筵西南面坐奠爵再
拜執爵興賔答拜冠者升筵坐奠爵於薦東興降席北
面跪取脯降自西階入見母進奠脯於席前退再拜出
冠者母不在則使人受脯於西階下初冠者入見母賔
主俱興賔降當西序東面立主人降當東序西面立冠
者既見母出立於西階之東南面賔少進字之曰禮儀
既備令月吉日昭告爾字爰字孔嘉髦士攸宜宜之於
嘏永受保之曰孟某甫仲叔季惟其所當冠者曰某雖
不敏夙夜袛奉賔出主人送於内門外主人西面請賔
曰吾子辱執事請禮從者賔曰某既得將事敢辭主人
曰敢固以請賔曰某辭不得命敢不從賔就次主人入
初賔出冠者東面見諸親諸親拜之冠者答拜冠者西南面
拜賔之賛冠者賛冠者答拜訖見諸尊於别室賔主既
釋服改席訖賔興衆賔俱出次立於門西東面主人出
門東西面主人揖賔賔報揖主人先入賔及衆賔從之
至階讓升各就位後立定俱興賔坐㑹訖賔主俱立於西階
上東面主人立於東階上西面衆賔降立於西階下東
面掌事者以幣篚升授主人於序端賔北面再拜主人
進立於楹間南面賔進立於主人之右俱南面賔受篚
退復東面位主人還阼階上北面拜送賔降自西階從者
迓受幣賔出主人送於大門外之東西面再拜賔退主
人入孤子則諸父諸兄戒賔冠之日主人髻而迎賔拜
揖讓如冠主冠醮禮賔拜送皆如上儀
　
　
　
　
　
　大唐開元禮卷一百二十
欽定四庫全書
　大唐開元禮卷一百二十一　唐　蕭嵩等　撰
　　嘉禮
　　　　六品以下嫡子冠
將冠筮於正寢之堂(若有廟者於廟門外/如五品以上之儀)主人(謂將冠/者之父)
(兄/)公服立堂上楹間近東西向掌事者立於楹間近東
西面北上布筮席於主人之西西面筮者開韇出策兼
執之東面受命於主人主人曰為嫡子某某日加冠庻
幾從之筮者曰諾進就筮席西面以韇撃策遂述曰假
爾太筮有常某為嫡子某日加冠庻幾從之乃釋韇坐
筮訖興降席東面稱占曰從筮者退若不吉則筮逺日
如初儀賛禮者進主人之左告禮畢掌事者徹筮席前
三日筮賔如求日之儀(筮賔筮其可/使冠子者)前二日主人戒賔
及賛冠者主人至賔大門外掌次者引之次主人公服
出次立於門外之西東面賔公服立於阼階下西面儐
者公服立於賔之左北面受命出立於門東西面曰敢
請事主人曰某之子某將冠請某子教之(相稱各/隨官爵)儐者入告
賔出立於門東西面再拜主人答拜主人曰某之子某將加
冠願吾子教之賔曰某不敏恐不能供事以辱於吾子敢辭
主人曰某猶願吾子教之賔曰吾子重有命某敢不從主人
再拜賔答拜主人還賔拜送主人戒贊冠者亦如之(亦通使/子弟戒)
(之/)前一日掌事者設次於大門外之右南向其日夙興贊者
設洗於正寢阼階東南東西當東榮南北以堂深罍水在洗
東加勺羃篚在洗西南肆實巾一爵一於篚加羃席於東房
内西牖下(無房者張/帷為之)陳服於席東領北上爵弁服青衣纁
裳白紗中單青領褾襈裾革𢃄鈎䚢大帯(練帯紕/其垂内)
(外以緇紉/約用青組)爵鞸白韈赤履(庶人介幘絳公服方心/革帯紉䚢假帯韈履)進賢冠
服絳紗單衣白紗中單皂領褾襈裾白裙襦(赤裙/衫)革𢃄鈎
䚢假帯曲領方心絳紗蔽膝(八品九品去中/單曲領蔽膝)白韈黑舄(八/品)
(以下黑履庶人黑介幘/服白裙襦青領革韈履)緇布冠服青衣素裳素鞸(中單革/帯與爵)
(弁服同韈履與進賢冠服同庶/人帯韈履與介幘服同去鞸)緇纚櫛簮同箱在服南(纚/今)
(用皂巾方六寸/屬帯於前兩隅)蒲筵四緇布純又在南側樽甒醴在服北
加勺羃設篚在樽北實角觶角柶各一加羃陳饌於篚
北(柶以角為之狀如匕饌用特牲一俎二籩二/豆牲體節折加離肺籩實脯棗豆實葅醢)設洗於
東房近北罍水在洗西篚在洗東北肆實以巾質明賔
贊至於主人大門外掌次者引之次賔贊公服諸行事
者各服其服(無公服/者常服)執樽罍篚者皆就位爵弁𤣥纓
角導(庶人則/黑介幘)進賢冠一梁纓青緌角導(庶人則/黑介幘)緇布
冠青組纓冠弁各一箱各一人執之待於西階之西東
面北上設主人之席於阼階上西面賔席於西階上
東面冠者席於主人東北西面主人公服立於阼階下
當東序西面諸親公服非公服者常服立於罍洗東南西
面北上(尊者停/别室)儐者公服立於門内道東北面將冠者
䨇童髻空頂幘導綵袴褶錦紳烏皮履立於房内南面
主人之賛冠者公服立於房内户東西面賔及賛冠者
出次立於門西賛冠者少退俱東面北上儐者進於主
人之左北面受命出立於門東西面曰敢請事賔曰某
子有嘉禮命某執事儐者入告主人迎賔於大門外之
東西面再拜賔答拜(凡賔主拜揖入出/皆賛禮者相導)主人揖賛冠者
冠者報揖主人又揖賔賔報揖主人入賔及賛冠者次入
及内門主人揖賔賔報揖主人與賔入賛冠者從之至
内霤將曲揖賔報揖至階主人立於階東西面賔立於
階西東面主人曰請吾子升賔曰某備將事敢辭主人
曰固請吾子升賔曰某敢固辭主人曰終請吾子升賔
曰某敢終辭主人升自阼階立於席東西向賔升自西
階立於席西東面賛冠者及庭盥手洗升自西階入於
東房立於主人賛冠者之南俱西面主人賛冠者引將
冠者出立於房户外之西南面賔之賛冠者取纚櫛簮
箱跪奠於冠者筵南端興席北少東西面立賔揖將冠
者賔主俱即席坐將冠者進升席西面坐賔之賛冠者
進筵前東面跪脫䨇童髻置於簮櫛畢設纚興復位立
賔主俱興賔降盥主人從降賔東面辭曰請吾子不降
主人曰吾子降辱敢不從降賔至罍洗盥手訖詣西階
賔主一揖一讓升主人立於席後西面賔立於西階上
東面執緇布冠者升賔降一等受之右執頂左執前進
將冠者筵前東向立祝曰令月吉日始加元服棄爾㓜
志順爾成德壽考維祺介爾景福乃跪冠興復西階上
席後東面立賔之賛冠者進筵前東面跪結纓興復位
冠者興賔揖冠者冠者適房賔主俱坐冠者著青衣素
裳之服出房户西南面立賔主俱興賔揖冠者冠者進
升於席西向坐賔之賛冠者跪脫緇布冠置於箱櫛畢
設纚興復位賔降二等受進賢冠(庻人則/黑介幘)右執頂左執
前進冠者筵前東向立祝曰吉月令辰乃申爾服敬爾
威儀淑慎爾德眉壽萬年永受胡福乃跪冠興復位賔
之賛冠者跪設簮結纓興復位冠者興賔揖冠者冠者
適房賔主俱坐冠者著絳紗服(庻人則白/裙襦服)出自房户西
南面立賔主俱興賔揖冠者進升席西向坐賔之賛冠
者跪脫進賢冠(庻人則脫/黑介幘)置於箱櫛畢設纚興復位賔
降三等受爵弁(庶人則/黑介幘)右執頂左執前進冠者筵前東
向立祝曰以嵗之正以月之令咸加爾服兄弟具在以
成厥德黄耉無疆受天之慶乃跪冠興復位賔之賛冠
者跪設結簮纓興復位冠者興賔揖冠者冠者適房賔
主俱坐主人賛冠者徹纚櫛簮箱及筵入於房又筵於
室户西南向冠者著爵弁之服(庻人則/絳公服)出房户西南面
立賔主俱興主人贊冠者盥手洗觶於房酌醴加柶覆
之面葉出房南面立賔揖冠者就筵西南面立賔進受
醴於室户東面柶面柄進冠者筵前北面立祝曰甘醴維
厚嘉薦令芳拜受祭之以定爾祥承天之休壽考不㤀
冠者筵西拜受觶賔復西階上東面答拜執饌者奉饌
薦於冠者筵前冠者升筵坐左執觶右取脯擩於醢祭
於籩豆之間賛冠者取肺一以授冠者奠觶於薦西興
受㕁左手執本坐右絶末以祭上左手嚌之興以授賛
冠者加於俎冠者坐帨手取觶以柶祭醴加柶於觶面
葉興筵末跪啐醴建柶興降筵西南面跪奠觶再拜執
觶興賔答拜賔主俱坐冠者升筵跪奠觶於薦東興進
北面跪取脯降自西階入見母進奠脯於席前退再拜
以出冠者母不在則使人受脯於西階下初冠者入見
母賔主俱興賔降當西序東面立冠者既見母出立於
西階之東南面賔少進字之曰禮儀既備令月吉日昭
告爾字爰字孔嘉髦士攸宜宜之於嘏永受保之曰伯
某甫冠者曰某雖不敏夙夜祗奉賔出主人送於内門
外主人西面請賔曰吾子辱執事請禮從者賔曰某既
得將事敢辭主人曰敢固以請賔曰某辭不得命敢不
從賔就次主人入初賔出冠者東面見諸親諸親拜之冠
者答拜冠者西面拜賔之賛冠者賛冠者答拜訖見諸
尊於别室賔主既釋服改席訖賔興衆賔俱出次立於
門西東面主人出門東西面主人揖賔賔報揖主人先
入賔及衆賔從之至階一讓升各就坐後立定俱升坐
㑹訖賔主俱興賔立於西階上東面主人立於東階上
西面衆賔降立於西階下東面掌事者以幣篚升授主
人於序端賔北面再拜主人進立於楹間南面賔進立
於主人之右俱南面賔受篚退復東面位主人還阼階
上北面再拜送賔賛降自西階從者迓受幣賔出主人送
賔於大門外之東西面再拜賔退主人入孤子則諸父
諸兄戒賔冠之日主人髻而迎賔拜揖讓如冠主冠於
阼醴之及禮賔拜送皆於上儀明日見祖禰於正寢冠
者公服(庶人則/常服)質明設几筵正寢贊禮者引入至庭北
面再拜訖引出(有廟者/見於廟)五品以上孫九品以上子冠假
用出身品服其三品以上大功以上親五品以上周以
上親冠同八品九品服
　
　
　
　
　
　
　
　大唐開元禮卷一百二十一
欽定四庫全書
　大唐開元禮卷一百二十二　唐　蕭嵩等　撰
　　嘉禮
　　　　六品以下庻子冠
將冠筮日賔如嫡子之儀前二日主人戒賔及賛冠者
前一日掌事者設次於大門外之右南向其日夙興賛
者設洗於正寢阼階東南東西當東榮南北以堂深罍
水在洗東加勺羃篚在洗西南肆篚實巾一爵一加羃
席於東房内西牖下(無房者張/帷為之)陳服於席東領北上爵
弁服青衣纁裳白紗中單青領褾襈裾革帯鈎䚢大𢃄
(練帯紕其垂内外/以緇紉約用青組)爵韠白韈赤履(庶人黑介幘服絳䚢/公服方心革帶紉)
(假帶/韈履)進賢冠服絳紗單衣白紗中單皂領褾襈裾白裙
襦(赤裙/衫)革帯鈎䚢假𢃄曲領方心綘紗蔽膝(八品九品/去中單曲)
(領蔽/膝)白韈黑舄(八品以下黑履庻人黑介/幘白裾襦青領革帯韈履)緇布冠服青
衣素裳素韠(中單革帯緇𢃄與爵弁服同韈履與進賢/冠服同庻人帯韈履與介幘服同去韠)
緇纚櫛簮同箱在服南(纚今用皂巾方六寸/屬帶於前兩隅)蒲筵三緇
布純又在南樽於房户外之西甒醴𤣥酒在西加勺羃
設篚樽東置二爵於篚加羃饌特牲一俎二籩二豆在
服北(牲體節折加離肺籩實/脯棗豆實葅醢之類)質明賔賛至於主人大門
外掌次者引之次賔賛公服諸行事者各服其服(無公服/者常服)
執樽罍篚者皆就位爵弁𤣥纓導(庻人則/介幘)進賢冠一梁
纓青緌導(庻人則/黑介幘)緇布冠青組纓冠弁各箱各一人執
之待於西階之西東面北上設主人之席於阼階上西
面賔席於西階上東面冠者席於房户外之西南面(房/外)
(謂尊/東)主人公服立於阼階下當東序西面諸親公服非公服者
常服立於罍洗東南西面北上(尊者停/别室)儐者公服立於
門内道東北面將冠者雙童髻空頂幘導綵袴褶錦紳
烏皮履立於房内户東南面主人賛冠者公服立於房
内户東西面賔及賛冠者出次立於門西賛冠者少退
俱東面北上儐者進於主人之左北面受命出立於門
東西面曰敢請事賔曰某子有嘉禮命某執事儐者入
告主人迎賔於大門外之東西面再拜賔答拜(凡賔主/拜揖入)
(出皆賛禮/者相導)主人揖賛冠者賛冠者報揖(主人又揖/賔賔報揖)主人入賔
及賛冠者次入及内門主人揖賔賔報揖主人與賔入賛冠
者從之至内霤將曲揖賔報揖至階主人立於階東西面
賔立於階西東面主人曰請吾子升賔曰某備將事敢
辭主人曰固請吾子升賔曰某敢固辭主人曰終請吾
子升賔曰某敢終辭主人升自阼階立於席東西向賔
升自西階立於席西東向賛冠者及庭盥於洗升自西
階入於東房立於主人賛冠者之南俱西面賔之賛冠
者取纚櫛簮箱跪奠於冠者筵東端興席東少北南面
立賔揖將冠者賔主俱即席坐將冠者進升席南面坐
賔之賛冠者進筵前北面跪脫䨇童髻置於箱櫛畢設
纚興復位賔主俱興賔降盥主人從降賔東面辭曰請
吾子不降主人曰吾子降辱敢不從賔降至罍洗盥手
訖詣西階賔主一揖一讓升主人立於席後西面賔立
於西階上東面執緇布冠者升賔降一等受之右執頂
左執前進將冠者筵前北向跪冠興復西階上席後東
面立賔之賛冠者進筵前北面跪結纓興復位冠者興
賔揖冠者冠者適房賔主俱坐冠者著青衣素裳之服
出房立於户西南面賔主俱興賔揖冠者冠者進立於席
後南面賔降盥主人從降辭對如初賔盥手跪取爵於
篚興洗訖詣西階賔主一揖一讓升主人立於席後西
面賔詣酒樽所酌酒進冠者筵前北向立祝曰㫖酒既
清嘉薦亶時始加元服兄弟具來孝友時格永乃保之
冠者筵西拜受爵賔復西階上東面答拜執饌者薦籩
豆於冠者筵前冠者升筵坐左執爵右取脯擩於醢祭
於籩豆之間祭酒興筵末坐啐酒執爵興降筵西跪奠
爵再拜執爵興賔答拜冠者升筵跪奠爵於薦東興立
於筵西南面執饌者徹薦爵賔揖冠者冠者進升筵南
向坐賔之賛冠者跪脫緇布冠置於箱櫛畢設纚興復
位賔降二等受進賢冠(庻人則/黑介幘)右執頂左執前進冠者
筵前北向跪冠興復位賔之賛冠者坐設簮結纓復位
冠者興賔揖冠者冠者適房賔主俱坐冠者著綘紗服
(庻人則白/裙襦服)出房立於户西南面賔詣酒樽所取爵酌酒
進冠者筵前北向立祝曰㫖酒既湑嘉薦伊脯乃申爾
服禮儀有序祭此嘉爵承天之祜冠者筵西拜受爵賔
復西階上東面答拜執饌者薦豆冠者升筵坐左執爵
右祭脯醢祭酒興筵末坐啐酒執爵興降筵西跪奠爵
於薦東興立於筵西南面執饌者徹薦爵賔揖冠者冠
者進升席南面坐賔之賛冠者跪脫進賢冠(庻人則脫/黑介幘)
置於箱櫛畢設纚興復位賔降三等受爵弁(庻人則/黑介幘)右
執頂左執前進冠者筵前北向跪冠興復位賔之賛冠
者坐設簮結纚興復位冠者興賔揖冠者冠者適房賔
主俱坐主人賛冠者徹櫛箱入於房冠者著爵弁之服
(庻人則/綘公服)出房立於户西南面賔主俱興賔揖冠者冠者
進立於席後南面賔詣樽所取爵酌酒進冠者筵前北
向立祝曰㫖酒令芳籩豆有楚咸加爾服肴升折俎承
天之慶受福無疆冠者筵西拜受爵賔復位東面答拜
執饌者薦籩豆設爼籩豆之南冠者升筵坐左執爵右
祭脯醢賛冠者取肺一以授冠者冠者奠爵於薦西興
受㕁左手執本坐右絶末以祭上左手嚌之興加於俎
冠者坐帨手執爵祭酒興筵末坐啐酒興降筵西南面
坐奠爵再拜執爵興賔答拜冠者升筵坐奠爵於薦東
興降席北面跪取脯降自西階入見母進奠脯於席前
退再拜以出冠者母不在則使人受脯於西階下初冠者
入見母賔主俱興賔降當西序東面立主人降當東序
西面立冠者既見母出立於西階之東南面賔少進字
之曰禮儀既備令月吉日昭告爾字爰字孔嘉髦士攸
宜宜之於嘏永受保之曰孟某甫仲叔季唯其所當冠
者曰某雖不敏夙夜祗奉賔出主人送於内門外主人
西面請賔曰吾子辱執事請禮從者賔曰某既得將事
敢辭主人曰敢固以請賔曰某辭不得命敢不從賔就
次主人入初賔出冠者東面見諸親諸親拜之冠者答
拜冠者西南面拜賔之賛冠者賛冠者答拜訖見諸尊
於别室賔主既釋服改席訖賔與衆賔俱出次立於門
西東面主人出門東西面主人揖賔賔報揖主人先入
賔及衆賔從之至階一讓升各就坐後立定俱坐㑹訖
賔主俱興賔立於西階上東向主人立於東階上西向
衆賔降立於西階下東面掌事者以幣篚升授主人於
序端賔北面再拜主人進立於楹間南面賔進立於
主人之右俱南面賔受篚退復東面位主人還阼階上
北面拜送賔降自西階從者迓受幣賔出主人送賔於
大門外之東西面再拜賔退主人入孤子則諸父諸兄
戒賔冠之日主人髻而迎賔拜揖讓如冠主冠醮禮賔
拜送皆如上儀明日見祖禰於正寢冠者公服(庻人則/常服)
質明設几筵於正寢賛禮者引入至庭北面再拜訖引
出(有廟者/見於廟)五品以上孫九品以上子冠假用出身品
服其三品以上大功以上親五品以上朞以上親冠同
八品九品服
　
　大唐開元禮卷一百二十二
欽定四庫全書
　大唐開元禮卷一百二十三　唐　蕭嵩等　撰
　　嘉禮
　　　三品以上婚
　　　納采　　　　　　　問名
　　　納吉　　　　　　　納徵
　　　請期　　　　　　　親迎
　　　見舅姑　　　　　　盥饋
　　　婚㑹　　　　　　　婦人禮㑹
　　　饗丈夫送者　　　　饗婦人送者
　　　　納采
婚禮先使媒氏通書女氏許之乃致納采之禮前一日
主人設賔次於大門外道右南向其後納吉納徵請期
親迎設次皆如之其日大昕使者至女氏大門外掌次
者延入次主人公服受其禮於廟(無廟者/於正寢)掌事者布神
席於室户外之西右几使者公服出次立於大門外之
西東面主人立於東階下西面儐者立於主人之左北
面受命出立於門東西面曰敢請事賔曰吾子有命貺
室某也(吾子女父/某婿名)某有先人之禮使某也請納采(上某/壻父)
(名下某/使者稱)儐者入告主人曰某之子蠢愚又弗教吾子命
之某不敢辭儐者出告掌畜者以鴈授賔退立於後賔
左手執之主人迎於大門外之東西面再拜賔不答拜
主人揖賔以入賔從入主人入門而右賔入門而左至
於次門主人又揖入至内霤將曲揖當階主人曰請吾
子升賔曰某敢辭主人曰固請吾子升賔曰某敢固辭
主人曰終請吾子升賔曰某敢終辭主人升東階當阿
(阿楝/也)西面賔升西階當阿東面賔曰敢納采主人阼階上
北面再拜進立於楹間南面賔進立於主人之西俱南
面賔授鴈降自西階以出
　　　　問名
納采禮畢賔既降立於内門外之西東面初賔降主人
還阼階東左右受鴈於序端主人降立於阼階下西面
儐者進受命出請事賔曰某既受命請加諸卜敢請女
為誰氏儐者入告主人曰吾子有命且以備數而擇之
某不敢辭儐者出告掌畜者以鴈授賔退立於後主人
迎於内門外之東西面揖賔以入主人入門而右賔入
門而左二揖至階三讓如初主人升阼階當阿西面賔
升西階當阿東面曰敢問名主人於阼階上北面再拜
進立於楹間南面賔進立於主人之西俱南面賔授雁
還立西階上東面主人還阼階上西面曰某第某女某
氏出賔出立於内門外之西東面主人退立於阼階東
左右受雁於序端主人降立於阼階下西面儐者進受
命出請事賔曰禮畢儐者入告主人曰吾子為事故至
於某之室某有先人之禮請禮從者儐者出告賔曰某
既得將事敢辭儐者入告主人曰先人之禮敢固以請
儐者出告賔曰某辭不得命敢不從儐者入告主人升
立於序端掌事者徹几改筵(莞筵紛純加藻席繢純一/品二品雕几三品彤几主)
(人設神席/亦准此)設甒醴於東房内西牖下加勺羃坫在樽北
實觶一角柶一加羃籩豆在坫北實脯醢設洗於東房
近北罍水在洗西篚在洗東北肆設訖主人降迎賔於
内門外之東西面主人揖賔報揖主人入賔從入二揖
至階三讓如初升主人於阼階上北面再拜賔於西階
上北面荅拜主人受几於序端掌事者内拂几三奉兩端西
北向進主人東南向外拂几三振袂内執之進西北向使者迎
受於筵前東南向以俟主人還阼階上北面拜送賔以
几避北面坐設於坐左興退於西階上北面答拜立於
西階東面賛者盥手洗觶酌醴加柶於觶覆之面葉出
房南面立主人受醴面柄進筵前北面立賔西階上北
面一拜進筵前東南面受醴復西階上位主人還阼階
上北面一拜送賛者薦脯醢於筵前賔進升筵坐左執
觶右取脯擩於醢祭於籩豆之間以柶祭醴三始扱一
祭又极再祭興以柶兼諸觶上躐降筵於西階上北面
坐啐醴建柶奠觶遂拜執觶興主人答拜賔進升筵坐
奠觶於籩之東賔退立於西階上東面掌事者奉篚幣
升自東階主人受於序端進西面立賔西階北面再拜
主人進楹間南面立賔進立於主人之西俱南面主人
以幣篚授賔賔受退立於西階上東面主人還東階上
北面拜送賔降自西階從者迓受幣賔出大門外之西
東面立主人降出門東西面拜送賔退主人入立於東
階下西面儐者告於主人曰賔不顧矣主人乃還於寢
於使者歸主人(壻之/父)公服立於阼階下西面使者入告
立於主人之左北面曰某既得將事敢告主人曰聞命
使者退主人入(以下復/命准此)
　　　　納吉
其日大昕使者至女氏大門外掌次者延入次掌事者
設几筵如初使者出次立於主人大門外之西東面主
人立於阼階下西面儐者進受命出請事賔曰吾子有
貺命某加諸卜占曰吉使某也敢告(某壻父名使/某使者名)儐者
入告主人曰某之子不教唯恐弗堪吾子有吉某預在
焉某不敢辭儐者出告掌畜者以鴈授使者退立於後
主人迎拜如常主人揖賔以入賔從入主人入門而右
賔入門而左至於次門主人揖入二揖至階三讓如初
主人升阼階上西面賔升西階上東面曰敢納吉主人
北面再拜進立於楹間南面賔進立於主人之西俱南
面賔授鴈降自西階出立於次門外之西東面初使者
降主人還阼階東左右受鴈於序端主人降立於阼階
下西面儐者進受命出請事使者曰禮畢其禮賔如問
名之儀
　　　　納徵
其日大昕賔至女氏大門外掌事者延就次賔之掌事
者入布幕於主人次門之外𤣥纁束陳於幕上乘馬陳
於幕南北首西上主人掌事者設几筵如初(其𤣥纁束/𤣥三疋纁)
(二疋合/束之)陳設訖使者出次立於主人大門外之西東面
主人於阼階下西面儐者進受命出請事賔曰吾子有
嘉命貺室某也某有先人之禮束帛乘馬使某也請納
徵儐者入告主人曰吾子順先典貺某以重禮某敢不
承命儐者出告主人迎拜如常主人揖賔以入賔從入
主人入門而右賔入門而左至次門主人立於門東西
面賔立接西塾東面掌事者坐取𤣥纁興以授賔賔執
主人揖賔以入執馬者從入陳於庭三分庭一在南北
首西上主人二揖至階三讓如初主人升阼階當阿西
面賔升西階當阿東面曰敢納徵主人於阼階上北面再
拜進立於楹間南面賔進立於主人之西南面授束帛
受馬者自右受之以東賔之執馬者自前西而出賔初
授束帛降出次門外之西東面主人還阼階東左右受
束帛於序端主人降立於階下西面儐者進受命出請
事賔曰禮畢其禮賔如問名之儀
　　　　請期
其日大昕使者至於女氏大門外掌事者延入次又掌
事者設几筵如初使者出次立於主人大門外之西東
面主人立於阼階下西面儐者進受命出請事賔曰吾
子有賜某既申受命惟是三族之不虞使某也請吉日
儐者入告主人曰既受前命矣惟命是聽儐者出告賔
曰某聼命於吾子(某壻/父名)儐者入告主人曰某固唯命是
聼儐者出告賔曰某使某受命於吾子吾子不許某敢
不告期日曰某(某吉日/之甲乙)儐者入主人曰某敢不敬須儐
者出告掌畜者以鴈授使者退立於後主人迎拜如常
主人揖賔以入賔從入主人入門而右賔入門而左二
揖至階三讓而升主人升阼階當阿西面賔升西階當
阿東面曰敢告期主人阼階上北面再拜進立於楹間
南面賔進立於主人之西俱南面賔授鴈降出立於次
門外之西東面主人還阼階東左右受鴈於序端主人
降立於阼階下西面儐者進受命出請事賔曰禮畢其
禮賔如納徵之儀
　　　　親迎
其日大昕婿之父女之父各服其服告於禰廟(以酒脯/告之一)
(獻無廟者/告於正寢)將行父醮子於正寢賛者布席於東序西向
又設席於户牖之間南向父公服坐於東序西向子服
其上服(一品衮冕二品氅冕三品毳冕四品綉/冕五品𤣥冕六品爵弁庻人綘公服)升自西
階進立於席西南向賛者酌酒進北面以授子子再拜
受爵賛者薦脯醢於席前(脯醢出/自房)子升席跪左執爵右
取脯擩於醢祭於籩豆之間右祭酒執爵興降席西南面
跪卒爵奠爵再拜興賛者受虚爵還樽所子進立於父
席前東面父命之曰徃迎爾相承我宗事朂率以敬先
妣之嗣若則有常(庻子但云徃迎/爾相朂率以敬)子再拜曰不敢㤀命
又再拜降出初昏設洗於阼階東南東西當東霤南北以
堂深罍水在洗東加勺羃篚在洗西南肆實爵二巾二
加羃設婦洗於東房近北罍水在洗西加勺羃篚在洗
東北肆實以巾加羃陳饌於東房内西牖下(牲用少牢/及腊三俎)
(二簋二簠二豋豆數一品/十六二品十四三品十工)壻及婦共牢婦之簋簠及豆
豋之數各視其夫(牲體皆節折簋實稷黍簠實稻梁/豋實以羮豆實醢醬虀葅之類)簋
簠豆豋加盖俎加羃樽於室中北墉下𤣥酒在西加羃
勺面柄又設樽於房户外之東加勺羃無𤣥酒篚在南實
四爵二卺加羃(夫婦酌於内樽四爵兩/巹凡六夫婦各三酳)主人乘革輅備
儀仗從者公服乗車以從婦車及從車各准其夫至於
婦氏大門外掌次者延入次賛者布席於室户外之西
西上右几又布席於户内南向設醴樽於房户内東壁
下加勺羃坫在北實觶一角柶一於坫(口/力)羃籩一豆一
又在坫北女各准其夫服花釵翟衣(一品花釵九樹翟/九等二品花釵八)
(樹翟八等三品花/釵七樹翟七等)入於房即席南向立姆服禮衣在其
右女従者在其後父公服升自東階立於房外之東西面
内賛者以觶酌醴加柶覆之面柄進女席前北面女降
席西南面再拜受觶内賛者薦脯醢於席前女升席跪
左執觶右取脯擩於醢祭於籩豆之間遂以柶祭醴三
始扱一祭又极再祭興筵末跪啐醴建柶奠觶於豆
東降席西再拜訖升席南面立内賛者徹薦觶主人降
立於東階東南西面賔出次立於門西東面(賔壻/也)賔者進受命
出立於門東西面曰敢請事賔曰吾子有命以兹初婚
某父使某將請承命儐者入告主人曰某固敬具以須
主人迎賔於大門外之東西面再拜賔答拜主人揖賔
賔報揖主人入賔執鴈從入至於寢門主人又揖入至
内霤將曲揖當階揖至階主人曰請吾子升賔曰某敢
辭主人曰固請吾子升賔曰某敢固辭主人曰終請吾
子升賔曰某敢終辭主人升自阼階西面立賔升自西
階進當房户北面跪奠鴈興再拜降出主人不降送於
賔入門母出立於房户之西南面於賔拜訖姆導女出
於母左父少進西面戒之必有正焉若衣若笲命之曰
戒之敬之夙夜無違命母戒於西階上施衿結帨戒之
曰勉之敬之夙夜無違(帨佩/巾)庶母及門内施鞶申之以
父母之命命之曰敬恭聼宗父母之言夙夜無愆視諸衿
鞶(鞶鞶囊婦人鞶絲所/以盛帨巾之屬也)女出至車壻授綏姆辭曰未教
不足與為禮婦乗以几加幜壻馭輪三周馭者代之主
人使其屬送之壻出乗車先婦車從而行於門外下車
以俟婦至降車北面立壻南面揖婦以入及寢門又揖
以入賛者徹樽羃酌𤣥酒三注於樽女從者布席於奥
東向(西南隅謂之奥若室内窄則席於/堂上楹間東向設樽於室戸東)主人導婦升自
西階入於室即席東面立婦人立於樽西南面壻盥於
南洗女從者沃之婦盥於北洗壻從者沃之賛者以饌
入設醬於席前葅醢在其北俎三入設於豆東腊特於
俎北賛者設黍於醬東稷稻粱在東設湇於醬南設對
醬於東(對醬婦醬也/設之當特俎)葅醢在其南北上設黍於腊北其
西稷稻粱設湇於醬北賛啓㑹㕁於簠簋南對簠簋於
北(啓發/也)皆加匕箸壻從者布對席於饌東賛者西面告
饌具主人揖婦即對席西面皆坐賛者皆授匕箸各
以葅擩於醢皆祭於豆間又皆祭黍賛者各取肺絶末
以授皆祭賛者以肺加之俎(凡祭與食皆/賛者賛之)賛者各移黍
置於席上授肺脊食以湇醬三飯卒食賛者二人俱洗爵
於房酌於室内之樽詣户西北面以酳主人主人及婦
皆興再拜受爵賛者北面答拜主人及婦皆坐祭酒賛
者以肝從皆奠爵取肝振祭嚌之賛者皆受實於爼豆
各取爵皆飲訖執爵興賛者受爵主人及婦皆再拜賛者
以爵復於坫又以爵酌再酳主人及婦仍立受爵坐飲
卒爵皆興賛者受爵復於坫三酳用巹如再酳主人及
婦立於席後賛者皆降東階洗爵升酌於户外樽入户
北面跪奠爵興再拜皆坐取爵祭遂飲卒爵奠爵遂拜
執爵興夫婦答拜降奠爵於篚主人出脫衣服於房婦
退立樽南西面位賛者徹饌設於東房如初婦脫服於
室衽於奥北趾(衽卧/席)主人入燭出婦從者餕夫之餘夫
從者餕婦之餘賛者酌户外樽酳之女從者待於户外
呼則聞
　　　　見舅姑
質明賛者見婦於舅姑立於寢門外賛者布舅席於東
序西向布姑席於房户外之西南向舅姑俱即席坐婦
執笲棗栗(笲竹噐𤣥/表纁裏)自門外入升自西階東面再拜進
跪奠於舅席前舅撫之賛者進徹以東婦退復東面位
又再拜降自西階受笲腶脩(腶脩婦從者/執俟於階下)升進北面再拜
進跪奠於姑席前姑舉之内賛者受以東婦退復北面
位又再拜賛設婦席於室户西南面(在姑之席/西少北)側樽甒
醴於户内東壁下加勺羃籩豆各一實以脯醢在樽北
設洗於東房近北罍水在洗西篚在洗東北肆(篚實以/觶巾角)
(各一/加羃)婦立於席西南面内賛者盥手洗觶酌醴加柶
面柄出房詣婦席前北面立婦進東面拜受退復位内
賛者西階上北面拜送内賛者薦脯醢於席前婦升席
坐左執觶右取脯擩於醢祭於籩豆之間以柶祭醴三
始扱一祭又极再祭加柶於觶面葉興降席西東面坐
啐醴建柶興拜内賛者答拜婦進升席跪奠觶於豆東
取脯降自西階以出授婦氏從人於寝門外
　　　　盥饋
舅姑入於室婦盥饋賛者布席於室之奥舅姑共席坐
俱東面南上賛者設樽於室内北牖下饌於房内西墉下
其饌如同牢(牲體皆節折左載之於/舅俎右載之於姑俎也)婦入升自西階入
房以醬進設於舅姑席前其他饌從者設之皆加匕箸
俱以南為上俎入各設於豆東訖賛者各授箸舅姑各
以葅擩於醬祭於籩豆之間又祭飯訖乃食三飯卒食
婦入於房盥手洗爵入室酌酒酳舅進奠爵於舅席
前少東西面再拜舅取爵祭酒飲之婦受爵出户入
房奠於篚又盥手洗爵酌酒酳姑如酳舅之禮設婦
席於室内北牖下樽東南面婦徹饌設於席前如初
西上(婦親徹醤設之/其他從者設之)婦進西面再拜退升席南向坐
将餕舅命易醤内賛者易之婦乃餕姑饌婦祭内賛
者助之既祭乃食三飯卒食内賛者洗爵酌醑酳婦
婦降席西面再拜受爵升席坐祭飲訖執爵興降席
東南面立内賛者受爵奠於坫婦進西面再拜
舅姑先降自西階婦降自阼階(凡席子婦舅姑/不降而婦降自)
(西階/以出)
　　　　婚㑹
其日主人至於賔大門外之西東面立賔立阼階下西
面儐者進於賔之左北面受命出立於大門外之東西
面曰敢請事主人曰某有嘉禮請某子有顧儐者入告
遂引賔出大門外之東西面再拜主人答拜主人曰某
有嘉禮請吾子有顧賔曰敢辭主人曰敢固請賔曰辭不得
命敢不從主人拜賔答拜主人還賔遂與諸親從之賛者預
鋪賔席於堂上楹間近北南面設賔之宗室席位於賔席西
南賔之異姓席位於宗室之南又於西階下設異姓席位皆重
行東面以北為上設主人席位於阼階上西面設主人宗室席
位於主人東北設異姓席位於宗室之北皆重行西面以南
為上又設主人異姓席位於東階下重行西向以北為上賔
至立於主人大門外之西東面賔之宗室立於賔西南異姓
立於宗室之南俱重行東面以北為上儐者引主人出
立於大門外之東西面主人諸親立於大門外之東重
行西面以南為上立定主人西面再拜賔東面答拜主
人揖賔賔報揖儐引主人又儐者引賔以入諸親以次
從入至内門主人諸親以次從入加常至階主人揖賔
賔報揖賔主及諸親以次升各立於席後其庭前者亦
如之立定賔主及諸親俱坐執爵者酌酒升自東階酒
升堂賔主及諸親皆起執爵者以酒授主人儐者引主
人進詣賔席前西北面立賔自席西進東南向受爵儐
者引主人退復位賔還席後賔主及諸親俱坐執爵者
又以酒授主人及賔主諸親賔主俱祭而飲諸親不祭
而飲爵行一周食升堂賔主及諸親皆起掌食者以醢
醬豆授主人儐者引主人進設於賔席前賔曰請吾子
無辱主人曰不敢㤀禮儐者引主人復位執饌者以籩
豆簋簠俎鈃設於賔主席前又加以匕箸執饌者以次
設食訖賔主皆祭而食諸親不祭而食於賔祭主人曰
疏食不足祭賔主俱食三飯而止主人曰請吾子食賔
更飯㑹畢遂進庶羞觴行如常食畢賔主及諸親俱興
儐者各引賔主以下降出賔主及賔之諸親皆復門外
位主人諸親復門内位主人再拜送賔退儐者引主人
入
　　　　婦人禮㑹
女賔乗車入至下車所内儐者引入主人迎送於閣内
相稱之辭各准其夫餘如丈夫之禮
　　　　　饗丈夫送者
其日掌事者鋪賔席於堂下楹間近北南向又鋪主人
席於阼階上西向又設衆賔之席於賔西南設從者席
位於西階下重行東向北上儐者引賔以下立於主人門外
之西俱重行東面以北為上立定儐者引主人出立於門東西
面主人揖賔賔報揖儐者各引賔主以下入至階主人揖賔
賔報揖賔主以下俱升立於席後立定賔主以下俱坐
遂進酒設食如婚㑹之儀㑹畢賔主以下俱興儐者引
賔立於西階上東面主人掌事者奉束帛之篚升以授
主人主人執篚西面立賔西階上北面再拜主人進立
於楹間南面賔進立於主人之西俱南面主人以篚幣
授賔賔受退立於西階上東面主人還東階上北面再
拜送儐者引賔以下降自西階從者迓受幣在庭者以
次出復門外位儐者引主人降自東階出門東西面拜
送賔退主人入
　　　　　饗婦人送者
内儐者引賔升主人迎送於閣内相稱之辭各准其夫
酬以束帛如丈夫之禮
　
　
　
　
　
　
　
　
　
　
　
　
　
　大唐開元禮卷一百二十三
欽定四庫全書
　大唐開元禮卷一百二十四　唐　蕭嵩等　撰
　　嘉禮
　　　四品五品婚
　　　納采　　　　　　　問名
　　　納吉　　　　　　　納徵
　　　請期　　　　　　　親迎
　　　見舅姑　　　　　　盥饋
　　　婚㑹　　　　　　　婦人禮㑹
　　　饗丈夫送者　　　　饗婦人送者
　　　　納采
婚禮先使媒氏通書女氏許之乃致納采之禮前一日
主人設賔次於大門外道右南向以後納吉納徵請期
親迎設次皆如之其日大昕使者至女氏大門外掌次
者延入次主人公服受其禮於廟(無廟者/於正寢)掌事者布神
席於室户外之西右几使者公服出次立於大門外之
西東面主人立於東階下西面儐者立於主人之左北
面受命出立於門東西面曰敢請事賔曰吾子有命貺
室某也(吾子女父/某壻名)某有先人之禮使某也請納采(上某/壻父)
(名下某/使者稱)儐者入告主人曰某之子蠢愚又弗教吾子命
之某不敢辭儐者出告掌畜者以鴈授賔退立於後賔
左手執之主人迎於大門外之東西面再拜賔不答拜
主人揖賔以入賔從入主人入門而右賔入門而左至
於次門主人又揖入至内霤將曲揖當階揖至階主人
曰請吾子升賔曰某敢辭主人曰固請吾子升賔曰某
敢固辭主人曰終請吾子升賔曰某敢終辭主人升東
階當阿(阿棟/也)西面賔升西階當阿東面賔曰敢納采主人
阼階下北面再拜進立楹間南面賔進立於主人之西
俱南面賔授鴈降自西階以出
　　　　問名
納采禮畢賔既降立於内門外之西東面初賔降主人
還阼階東左右受鴈於序端主人降立於阼階下西面
儐者進受命出請事賔曰某既受命將加諸卜敢請女
為誰氏儐者入告主人曰吾子有命且以備數而擇之
某不敢辭儐者出告掌畜者以鴈授賔退立於後主人
迎於内門外之東西面揖賔以入主人入門而右賔入
門而左二揖至階三讓如初主人升阼階當阿西面賔
升西階當阿東面曰敢問名主人於阼階上北面再拜
進立於楹間南面賔進立於主人之西俱南面賔授鴈
還立西階上東面主人還阼階上西面曰某第某女某
氏出賔出立於内門外之西東面主人退立於阼階東
左右受鴈於序端主人降立於阼階下西面儐者進受
命出請事賔曰禮畢儐者入告主人曰吾子為事故至
於某之室某有先人之禮請禮從者儐者出告賔曰某
既得將事敢辭儐者入告主人曰先人之禮敢固以請
儐者出告賔曰某辭不得命敢不從儐者入告主人升
立於序端掌事者徹几改筵東上(蒲筵緇布純加萑席神/𤣥帛純漆几主人設)
(席亦/准此)設甒醴於東房内西墉下加勺羃篚在樽北實觶
一角柶一加羃籩豆在篚北實脯醢設洗於東房近北
罍水在洗西篚在洗東北肆設訖主人降迎賔於内門
外之東西面主人揖賔賔報揖主人入賔從入二揖至
階三讓如初升主人於阼階上北面再拜賔於西階上
北面答拜主人受几於序端掌事者内拂几三奉兩端
西北向進主人東南向外拂几三振袂内執之進西北
向使者迎受於筵前東南向以俟主人還阼階上北面
拜送賔以几避北面坐設於坐左興退於西階上北面
答拜立於西階東面賛者盥手洗觶酌醴加柶於觶覆
之面葉出房南面立主人受醴面柄進筵前北面立賔
西階上北面一拜進筵前東南面受醴復西階上位主
人還阼階上北面一拜送賛者薦脯醢於筵前賔進升
筵坐左執觶右執脯擩於醢祭於籩豆之間以柶祭醴
三始扱一祭又极再祭興以柶兼諸觶上躐降筵於西
階上北面坐啐醴建柶奠觶遂拜執觶興主人答拜賔
進升筵坐奠觶於籩豆之東賔退立於西階上東面掌
事者奉篚幣升自東階主人受於序端進西面立賔西
階上北面再拜主人進楹間南面立賔進立於主人之
西俱南面主人以幣篚授賔賔受退立於西階上東面
主人還東階上北面拜送賔降自西階從者迓受幣賔
出大門外之西東面立主人降出門東西面拜送賔退
主人入立於東階下西面儐者告於主人曰賔不顧矣
主人乃還於寢於使者歸主人(壻之/父)公服立於阼階下
西面使者入告立於主人之左北面曰某既得將事敢
告主人曰聞命使者退主人入(以下復/命准此)
　　　　納吉
其日大昕使者至女氏大門外掌次者延入次掌事者
設几筵如初使者出次立於主人大門外之西東面主
人立於阼階下西面儐者進受命出請事賔曰吾子有
貺命某加諸卜占曰吉使某也敢告(某壻父名也/使某使者名)儐者
入告主人曰某之子不教唯恐不堪吾子有吉某預在
焉某不敢辭儐者出告掌畜者以鴈授使者退立於後
主人迎拜如常主人揖賔以入賔從入主人入門而右
賔入門而左至於次門主人揖入二揖至階三讓如初
主人升阼階上西面賔升西階上東面曰敢納吉主人
北面再拜進立於楹間南面儐者立於主人之西俱南
面賔授鴈降自西階出立於次門外之西東面初使者
降主人還阼階東左右受鴈於序端主人降立於阼階
下西面儐者進受命出請事使者曰禮畢其禮賔如問
名之儀
　　　　納徵
其日大昕賔至女氏大門外掌事者延就次賔之掌事
者入布羃於主人次門之外𤣥纁束陳於羃上兩馬陳
於羃南北首西上主人掌事者設几筵如初(其𤣥纁束/𤣥三疋纁)
(二疋合/束之)陳設訖使者出次立於主人大門外之西東面
主人立於阼階下西面儐者進受命出請事賔曰吾子
有嘉命貺室某也有先人之禮束帛兩馬使某也請
納徵儐者入告主人曰吾子順先典貺某以重禮某敢
不承命儐者出告主人迎拜如常主人揖賔以入賔從
入主人入門而右賔入門而左至次門主人立於門東
西面賔立接西塾東面掌事者坐取𤣥纁興以授賔賔
執主人揖賔以入執馬者從入陳於庭三分庭一在南
北首西上主人二揖至階三讓如初主人升阼階當阿
西面賔升西階當阿東面曰敢納徵主人於阼階上北
面再拜進立於楹間南面賔進立於主人之西南面授
束帛受馬者自右受之以東賔之執馬者自前而出賔
初授束帛降出次門外之西東面主人還阼階東左右
受束帛於序端主人降立於階下西面儐者進受命出
請事賔曰禮畢其禮賔如問名之儀
　　　　請期
其日大昕使者至於女氏大門外掌事者延入次又掌
事者設几筵如初使者出次立於主人大門外之西東
面主人立於阼階下西面儐者進受命出請事賔曰吾
子有賜某既申受命惟是三族之不虞使某也請吉日
儐者入告主人曰既前受命矣唯命是聼儐者出告賔
曰某聼命於吾子(某壻/父名)儐者入告主人曰某固唯命是
聼儐者出告賔曰某使某受命於吾子吾子不許某敢
不告期曰某(某吉日/之甲乙)儐者入告主人曰某敢不敬須儐
者出告掌畜者以鴈授使者退立於後主人迎拜如常
主人揖賔以入賔從入主人入門而右賔入門而左二
揖至階三讓如初主人升阼階當阿西面賔升西階當
阿東面曰敢告期主人阼階上北面再拜進立於楹間
南面賔進立於主人之西俱南面賔授鴈降出立於次
門外之西東面主人還阼階東左右受鴈於序端主人
立於阼階下西面儐者進受命出請事賔曰禮畢其禮
賔如納徵之儀
　　　　親迎
其日大昕壻之父女之父各服其服告於禰廟(以酒脯/告之一)
(獻無廟者/告於正寢)將行父醮子於正寢賛者布席於東序西向
又設席於户牖之間南向父公服坐於東序西向子服
其上服(四品綉冕/五品𤣥冕)升自西階進立於席西南向賛者酌
酒進北面以授子子再拜受爵賛者薦脯醢於席前(脯/醢)
(出自/房)子升席跪左執爵右取脯擩於醢祭於籩豆之間
右祭酒執爵興降席西南面跪卒爵奠爵再拜執爵興
賛者受虗爵還樽所子進立於父席前東面父命之曰
徃迎爾相承我宗事朂率以敬先妣之嗣若則有常(庻/子)
(但云徃迎爾/相朂率以敬)子再拜曰不敢忘命又再拜降出初昏設
洗於阼階東南東西當東霤南北以堂深罍水在洗東加
勺羃篚在洗西南肆實爵二巾二加羃設婦洗於東房
近北罍水在洗西加勺羃篚在洗東北肆實以巾加羃
陳饌於東房内西墉下(牲用少牢及腊三俎二簠二簋/二豋其豆数四品十五品八)
壻及婦共牢婦之簋簠豆豋之數各視其夫(牲體皆節/折簋實稷)
(黍簠實稻粱豋實以羮/二豆實醢醬虀葅之類)簠簋豆豋加盖爼加羃樽於
室中北墉下𤣥酒在西加勺羃南柄又設樽於房外之
東加勺羃無𤣥酒篚在南實四爵二巹加羃(天婦酌/於内樽)
(四爵兩巹几六/夫婦各三酳)主人乘木輅備儀仗(主人謂壻五品非/京官職事者乘青)
(通幰/犢車)從者公服乗車婦車及従車各准其夫至於婦氏大門
外掌次者延入次賛者布席於室户外之西西上右几
又布席於房户内南向設醴樽於房内東壁下加勺羃
篚在北實觶一角柶一於篚加羃籩一豆一又在篚北女
各准其夫服花釵翟衣(四品花釵六樹翟六等/五品花釵五樹翟五等)入於房
即席南向立姆服禮衣在其右女從者在其後父公服
升自東階立於房内之東西面内賛者以觶酌醴加柶
覆之面柄進女席前北面女降席西南面再拜受觶内
賛者薦脯醢於席前女升席跪左執觶右取脯擩於醢
祭於籩豆之間遂以柶祭醴三始扱一祭又极再祭興
筵末跪啐醴建柶奠觶於豆東降席西再拜訖升席南
面立内賛者徹薦觶主人降立於東階南面賔出次立
於門西東面(賔壻/也)儐者進受命出立於門東西面曰敢請
事賔曰吾子有命以兹初婚某父使某將請承命儐者
入告主人曰某固敬具以須主人迎賔於大門外之東
西面再拜賔答拜主人揖賔賔報揖主人入賔執鴈從
入至於寢門主人又揖入至内霤將曲揖當階揖至階
主人曰請吾子升賔曰某敢辭主人曰固請吾子升賔
曰某敢固辭主人曰終請吾子升賔曰某敢終辭主人
升自阼階西面立賔升自西階進當房户北面跪奠鴈
興再拜降出主人不降送於賔入門母出立於房户之
西南面於賔拜訖姆導女於母左父少進西面戒之必
有正焉若衣若笲命之曰戒之敬之夙夜無違命母戒
於西階上施衿結帨戒之曰勉之敬之夙夜無違(帨佩/巾)
庻母及門内施鞶申之以父母之命命之曰敬恭聼宗
父母之言夙夜無愆視諸衿鞶(鞶鞶囊婦人鞶絲/所以盛帨巾之屬)女出至
車壻授綏姆辭曰未教不足與為禮婦乘以几加幜壻
馭輪三周馭者代之主人使其屬送之壻出乘車先婦
車從而行至於門外下車以俟婦至降車北面立壻南
面揖婦以入及寢門又揖以入賛者徹樽羃酌𤣥酒三
注於樽女從者布席於奥東向(西南隅謂之奥若室内/窄則席於堂上楹間東)
(向設樽於/室户東也)主人導婦升自西階入室即席東面立婦入
立於樽西南面壻盥於南洗女從者沃之婦盥於北洗
婿從者沷之賛者以饌入設醬於席前葅醢在其北俎
三入設於豆東腊特於俎北賛者設黍於醬東稷稻粱
在東設湇於醬南設對醬於東(對醬婦醬也/設之當特俎)葅醢在其
南北上設黍於腊北其西稷稻粱設湇於醬北賛啓㑹
郄於簠簋南對簠簋於北(啓發/也)皆加匕箸壻從者布對
席於饌東賛者西面告饌具主人揖婦婦即對席西面
皆坐賛授匕箸各以葅擩於醢皆祭於豆間又皆祭黍
賛者各取肺絶末以授皆祭賛者以肺加於俎(凡祭與/食皆賛)
(者賛/之)賛者皆移黍置於席上授肺脊皆食以湆醬三飯
卒食賛者二人俱洗爵於房酌於内室之樽詣户西北
面以酳主人及婦皆興拜受爵賛者北面答拜主人及
婦皆坐祭酒賛者以肝從皆奠爵取肝振祭嚌之賛者
皆受實於且豆各取爵飲訖執爵興賛者受爵主人及
婦皆再拜賛者以爵復於篚又以爵酌酒再酳主人及
婦仍立受爵坐飲卒爵皆興賛者受爵復於篚三酳用
巹如再酳主人及婦立於席後賛者皆降東階洗爵升
酌於户外樽入戸西北面俱奠爵興再拜皆坐取爵遂
飲祭卒爵遂拜執爵興夫婦答拜降奠爵於篚主人出
脱服於房退立樽西南面位賛者徹饌設於東房如
初婦脫服於室袵於奥北趾(袵卧/席)主人入燭出婦從者
餕夫之餘夫従者餕婦之餘賛者酌户外樽酳之女従
者侍於户外呼則聞
　　　　見舅姑
質明賛者見婦於舅姑立於寢門外賛者布舅席於東
序西向布姑席於房户外之西南向舅姑俱即席坐婦
執笲棗栗(笲竹噐𤣥/表纁裏)自門外入升自西階東面再拜進
跪奠於席前舅撫之賛者徹以東婦退復東面位又再
拜降自西階受笲腶脩(腶脩婦從者/執俟於階下)升進北面再拜進跪
奠於姑席前姑舉之内賛者受以東婦退復北面位又
再拜賛設婦席於室户西南面(在姑席之/西少北)側樽甒醴於
房内東壁下加勺羃籩豆各一實以脯醢在樽北設洗
於東房近北罍水在洗西篚在洗東北肆(篚實以巾觶/角柶各一加)
(羃/)婦立於席西南面内賛者盥手洗觶酌醴加柶面柄
出房詣婦席前北面立婦進東面拜受退復位内賛者
西階上北面拜送内賛者薦脯醢於席前婦升席坐左
執觶右取脯擩於醢祭於籩豆之間以柶祭醴三始扱
一祭又极再祭加柶於觶面葉興降席西面坐啐醴建
柶興拜内賛者答拜婦進升席跪奠觶於豆東取脯降
以出授婦氏從人於寢門外
　　　　盥饋
舅姑入於室婦盥饋賛者布席於室之奥舅姑於席坐
俱東面南上賛者設樽於室内北墉下饌於房内西墉
下其饌如同牢(牲體皆節折左載之於/舅俎右載之於姑俎也)婦入升自西階
入房以醬進設於舅姑席前其他饌從者設之皆加匕
箸俱以南為上俎入各設於豆東訖賛者各授箸舅姑
各以韭葅擩於醬祭於籩豆之間又祭飯訖乃食三飯
卒食婦入於房盥手洗爵入室酌酒酳舅進奠爵於舅
席前少東西面再拜舅取爵祭酒飲之婦受爵出户入
房奠於篚又盥手洗爵酌酒酳姑如酳舅之禮設婦席
於室内北墉下樽東南面婦徹饌設於席前如初西上
(婦親徹醬設之/其他從者設之)婦進西面再拜退升席南向坐將餕舅
命易醬内賛者易之婦乃餕姑饌婦祭内賛者助之既
祭乃食三飯卒食内賛者洗爵酌酒酳婦婦降席西面再
拜受爵升席坐祭酒飲訖執爵興降席東南面立内賛
者受爵奠於篚婦進西面再拜舅姑先降自西階婦降
自阼階(凡庶子婦舅姑不降/而婦降自西階以出)
　　　　婚㑹
其日主人至於賔大門外之西東面立賔立於阼階下
西面儐者進於賔之左北面受命出立於大門外之東
西面曰敢請事主人曰某有嘉禮請吾子有顧儐者入
告遂引賔出大門外之東西面再拜主人答拜主人曰
某有嘉禮請吾子有顧賔曰敢辭主人曰敢固請賔曰
辭不得命敢不從主人拜賔答拜主人還賔遂與諸親
從之賛者預鋪賔席於堂上楹間近北南向設賔之宗
室席位於賔席西南賔之異姓席位於宗室之南又於
西階下設異姓之席位皆重行東向以北為上設主人
席位於阼階上西面設主人宗室席位於主人東北設
異姓席位於宗室之北皆重行西面以南為上又設主
人異姓席位於東階下重行西向以北為上賔至立於
主人大門外之西東面賔之宗室立於賔西南異姓立
於宗室之南俱重行東面以北為上儐者引主人出立
於大門外之西東面主人諸親立於大門内之東重行
西面以南為上立定主人西面再拜賔東面答拜主人
揖賔賔報揖儐引主人又儐者引賔以入諸親以次從
入至内門主人諸親以次從入如常至階主人揖賔賔
報揖賔主及諸親以次升各如常立於席後庭前者亦
如之立定賔主及諸親俱坐執爵者酌酒升自東階酒
升堂賔主及諸親皆起執爵者以酒授主人賔者引主
人進詣賔席前西北面立賔自席西進東南向受爵儐
者引主人退復位賔還席後賔主及諸親俱坐執爵者
又以酒授主人及賔主諸親賔主俱祭而飲諸親不祭
而飲爵行一周食升堂賔主及諸親皆起掌食者以醢
醬豆授主人進席設於賔席前賔曰請吾子無辱主人
曰不敢忘禮儐者引主人復位執饌者以籩豆簠簋俎
鈃設於賔主席前又加以匕箸執饌者以次設食訖賔
主皆祭而食諸親不祭而食於賔祭主人辭曰疏食不
足祭賔食三飯而止主人曰請吾子食賔更飯食畢遂
進庻羞觴行如常㑹畢賔主及諸親俱興儐者各引賔
主以下降出賔主及賔之諸親皆復門外位主人諸親
復門内位主人再拜送賔退儐者引主人入
　　　　婦人禮㑹
女賔乘車入至下車所内賛者引入主人迎送於閣内
相稱之辭各准其夫餘如丈夫之禮
　　　　饗丈夫送者
其日掌事者鋪賔席於堂上楹間近北南面又鋪主人
席於阼階上西向又設衆賔之席於賔西南設從者席
位於西階下重行東向北上儐者引賔以下立於主人門外之
西俱重行東面以北為上立定儐者引主人立於門東西面主
人揖賔賔報揖儐者各引賔主以下入至階主人揖賔賔
報揖賔主以下俱升立於席後立定賔主以下俱坐遂
進酒設食如婚㑹儀㑹畢賔主以下俱興儐者引賔立
於西階上東面主人掌事者奉束帛之篚升以授主人
主人執篚西面立賔西階上北面再拜主人進立於楹
間南面賔進立於主人之西俱南面主人以篚幣授賔
賔受退立於西階上東面主人還東階上北面再拜送
儐者引賔以下降自西階從者迓受幣在庭者以次出
復門外位儐者引主人降自東階出門東西面拜送賔
退主人入
　　　　　饗婦人送者
内儐者引賔升主人迎送於閣内相稱之辭各准其夫
酬以束帛如丈夫之禮
　
　
　
　
　
　
　
　
　
　
　
　
　
　
　
　大唐開元禮卷一百二十四
欽定四庫全書
　大唐開元禮卷一百二十五　唐　蕭嵩等　撰
　　嘉禮
　　　六品以下婚
　　　納采　　　　　　　問名
　　　納吉　　　　　　　納徵
　　　請期　　　　　　　親迎
　　　見舅姑　　　　　　盥饋
　　　婚㑹　　　　　　　婦人禮㑹
　　　饗丈夫送者　　　　饗婦人送者
　　　　納采
婚禮先使媒氏通書女氏許之乃致納采之禮前一日
主人設賔次於大門外道右南向以後納吉納徵請期
親迎設次皆如之其日大昕使者至女氏大門外掌次
者延入次主人公服受其禮於正寢(有廟者/於廟)掌事者布
神席於室户外之西右几使者公服(不合公服/者並常服)出次立
於大門外之西東面主人立於東階下西面儐者立於
主人之左北面受命出立於門東西面曰敢請事賔曰
吾子有命貺室某也(吾子女父/某壻名)某有先人之禮使某也
請納采(上某壻父名下/某使者稱也)儐者入告主人曰某之子蠢愚
又弗能教吾子命之某不敢辭儐者出告掌畜者以鴈
授賔退立於後左手執之主人迎於大門外之東西面
再拜賔不答拜主人揖賔以入賔從入主人入門而右
賔入門而左至於次門主人又揖入至内霤將曲揖至
階主人曰請吾子升賔曰某敢辭主人曰固請吾子升
賔曰某敢固辭主人曰終請吾子升賔曰某敢終辭主
人升東階當阿(阿棟/也)西面賔升西階當阿東面賔曰敢
納采主人阼階上北面再拜進立楹間南面賔進立於
主人之西俱南面賔授鴈降自西階以出
　　　　問名
納采禮畢賔既降立於内門外之西東面初賔降主人
還阼階東左右受鴈於序端主人降立於阼階下西面
儐者進受命出請事賔曰某既受命將加諸卜敢請女
為誰氏儐者入告主人曰吾子有命且以備數而擇之
某不敢辭儐者出告掌畜者以鴈授賔退立於後主人
迎於内門外之東西面揖賔以入主人入門而右賔入
門而左二揖至階三讓如初主人升阼階當阿西面賔
升西階當阿東面曰敢問名主人於阼階上北面再拜
進立於楹間南面賔進立於主人之西俱南面賔授鴈
還立西階上東面主人還阼階上西面曰某第某女某
氏出賔立於内門外之西東面主人退立於阼階東左
右受鴈於序端主人降立於阼階下西面儐者進受命
出請事賔曰禮畢賔者入告主人曰吾子為事故至於
某之室某有先人之禮請禮從者儐者出告賔曰某既
得將事敢辭儐者入告主人曰先人之禮敢固以請儐
者出告賔曰某辭不得命敢不從儐者入告主人升立
於序端掌事者徹几改筵東上(蒲筵緇布純漆几主/人設神席亦准此)設
甒醴於東房内西墉下加勺羃篚在樽北實觶一角柶
一加羃籩豆在篚北實脯醢設席於東房近北罍水在
洗西篚在洗東北肆設訖主人降迎賔於内門外之東
西面主人揖賔賔報揖主人入賔從入二揖至階三讓
如初升主人於阼階上北面再拜賔於西階上北面答
拜主人受几於序端掌事者内拂几三奉两端西北向
進主人東南向外拂几三振袂内執之進西北向使者
迎受於筵前東南向以俟主人還阼階上北面拜送賔
以几避北面坐設於坐左興退於西階上北面答拜立
於階西東面賛者盥手洗觶酌醴加柶於觶覆之面葉
出房南面立主人受醴面柄進筵前西北面立賔於西
階上一拜進筵前東南面受醴復西階位主人還阼階
上北面一拜送賛者薦脯醢於筵前賔進筵坐左執觶
右取脯擩於醢祭於籩豆之間以柶祭醴三始扱一祭
又扱再祭興以柶兼諸觶上躐降筵於西階北面坐啐
醴建柶奠觶遂拜執觶興主人答拜賔進升筵坐奠觶
於籩豆之東賔退立於西階上東面掌事者奉篚幣升
自東階主人受於序端進西面立賔西階上北面再拜
主人進楹間南面立賔進立於主人之西俱南面主人
以幣篚授賔賔受退立於西階東面主人還東階上北
面拜送賔降自西階從者迓受幣賔出大門外西東面
立主人降出門東西面拜送賔退主人入立於東階下
西面儐者告於主人曰賔不顧矣主人乃還於寢於使
者歸主人(壻之/父)公服立於阼階下西面使者入告立於
主人之左北面曰某既得將事敢告主人曰聞命使者
退主人入(以下復/命准此)
　　　　納吉
其日大昕使者至女氏大門外掌事者延入次掌事者
設几筵如初使者出次立於主人大門外之西東面主
人立於阼階下西面儐者進受命出請事賔曰吾子有
命既命某加諸卜占吉使某也敢告(某壻父名也使/某使者名也)儐
者入告主人曰某之子不能教唯恐弗堪吾子有吉某
預在焉某不敢辭儐者告掌畜者以鴈授使者退立於
後主人迎拜如常主人揖賔以入賔従入主人入門而
右賔入門而左至于次門主人揖入二揖至階三讓如
初主人升阼階上西面賔升西階上東面曰敢納吉主
人北面再拜進立於楹間南面賔進立于主人之西俱
南面賔授鴈降自西階出立于次門之西階東面初使
出主人還阼階東左右受鴈于序端主人降立於阼階
下西面儐者進受命出請事使者曰禮畢其禮賔如問
名之儀
　　　　納徵
其日大昕賔至女氏大門外掌事者延就次賔之掌事
者入布羃於主人次門之外𤣥纁束陳於羃上鹿皮二
内攝之(毛在/内)立於羃南北面西上主人掌事者設几筵
如初(其𤣥纁束𤣥三疋纁二疋合束之其執皮内/攝之手相向左手并執前足右手並執後足)陳設訖使
者出次立於主人大門外之西東面主人立於阼階下
西面賔進受命出請事賔曰吾子有嘉命貺室某也某
有先人之禮束帛儷皮使某也請納徵儐者入告主人
曰吾子順先典貺某以重禮某敢不承命儐者入告主
人迎拜如常主人揖賔以入賔從入主人入門而右賔
入門而左至次門主人立於門東西面賔立接西塾東
面掌事者坐取𤣥纁興授賔賔執主人揖賔以入執束
帛皮者從入陳於庭三分庭一在南北面西上主人二
揖至階三讓如初主人升阼階當阿西面賔升西階當
阿東面曰敢納徵(執皮者釋/外足見文)主人於阼階上北面再拜
進立於楹間南面賔進立於主人之西俱南面授束帛
受皮者自右受之以東賔之執皮者自前西而出賔初
授束帛降出次門外之西東面主人還阼階東左右受
束帛於序端主人降立於階下西面儐者進受命出請
事賔曰禮畢其禮賔如問名之儀
　　　　請期
其日大昕使者至於女氏大門外掌事者延入次又掌
事者設几筵如初使者出次立於主人大門外之西
東面主人立於阼階下西面儐者進受命出請事賔曰
吾子有賜某既申受命惟是三族之不虞使某也請吉
日儐者入告主人曰既前受命矣唯命是聼儐者出告
賔曰某聼命於吾子(某壻/父名)儐者入告主人曰某固唯命
是聼儐者出告賔曰某使某受命於吾子吾子不許某
敢不告期日曰某(某吉日/之甲乙)儐者入告主人曰某敢不敬
須儐者出告掌畜者以鴈授使者退立於後主人迎拜
如常主人揖賔以入賔從入主人入門而右賔入門而
左二揖至階三讓如初主人升阼階當阿西面賔升西
階當阿東面曰敢告期主人阼階上北面再拜進立於
楹間南面賔進立於主人之西俱南面賔授鴈降出次
門外之西東面主人還阼階東左右受鴈於序端主人
降立於阼階下西面儐者進受命出請事賔曰禮畢其
禮賔如納徵之儀
　　　　親迎
其日大昕壻之父女之父各服其服告於禰正寢(以酒/脯告)
(之一獻有廟/者告於廟)將行父醮子於正寢賛者布席於東序西
向又設席於戸牖之間南向父公服(庻人常服/以下准此)坐於東
序西向子服爵弁(庻人絳/公服)升自西階進立於席西南向
賛者酌酒進北面以授子子再拜受賛者薦脯醢於席
前(脯醢出/自房)子升席跪左執爵右取脯擩於醢祭於籩豆
之間右祭酒執爵興降席西南面跪卒爵奠爵再拜執
爵興賛者受虚爵還樽所子進立於父席前東面父命
之曰徃迎爾相承我宗事朂率以敬先妣之嗣若則有
常(庶子但云徃迎/爾相朂率以敬)子再拜曰不敢忘命又再拜出初
昏設洗於阼階東東西當東榮南北以堂深罍水在洗東
加勺羃篚在洗西南肆實爵二巾二加羃設婦洗於東
房近北罍水在洗西加勺羃篚在洗東北肆實以巾加
羃陳饌於東房内西牖下(饌用特牲魚腊三/俎四簋一豋六豆)壻及婦共
牢婦之簋及豆豋之數各視其夫(牲體皆節折簋實以/黍稷豋實以羮豆實)
(醢醬韲/葅之類)簋豆豋皆加葢俎加羃樽於室中北牖下𤣥
酒在西加勺羃南柄又設樽於户外之東加勺羃無𤣥
酒篚在南實四爵二卺加羃(夫婦酌於内樽四爵兩/巹凡六夫婦各三酳)主
人乘青通幰犢車(主人謂/壻也)從者公服乘車以從婦車及
從車各准其夫至於婦氏大門外掌次者延入次賛者
布席於室戸外之西西上右几又布席於户外東壁下
加勺羃篚在北實觶一角柶一於篚加羃籩豆一又在
篚北女服花釵大袖之服(庻人服花/釵連裳)入於房即席南向
立姆在其右女從者在其後父公服升自阼階立於房
户外之東西面内賛者以觶酌醴加柶覆之面柄進女
席前北面女降席西南面再拜受觶内賛者薦脯醢於
席前女升席跪左執觶右取脯擩於醢祭於籩豆之間
遂以柶祭醴三始扱一祭又扱再祭興筵末跪啐醴建
柶奠觶於豆東降席西再拜訖升席南向立内賛者徹
薦觶主人降立於東階南面賔出次立於門西東面(賔壻/也)
儐者進受命出立於門東西面曰敢請事賔曰吾子有
命以兹初婚某父使某將請承命儐者入告主人曰某
固敬具以須主人迎賔於大門外之東西面再拜賔答
拜主人揖賔賔報揖執鴈從入至於寢門主人又揖入
至内霤將曲揖當階主人曰請吾子升賔曰某敢辭主人曰固
請吾子升賔曰某敢固辭主人曰終請吾子升賔曰某敢終辭
主人升自阼階西面立賔升自西階進當房户北面跪奠鴈興再
拜降出主人不降送於賔入門母出立於房户外之西南面於賔
拜訖姆導女出於母左父少進西面戒之必有正焉若衣若笲命
之曰戒之敬之夙夜無違命母戒於西階上施衿結帨戒之曰勉
之敬之夙夜無違(帨佩/巾)庶母及門内施鞶申之以父母
之命之曰敬恭聼宗父母之言夙夜無愆視諸衿鞶(鞶鞶/囊婦)
(人鞶絲所以/盛帨巾之屬)女出至車壻授綏姆辭曰未教不足與為
禮婦乘以几加景壻馭輪三周馭者代之主人使其属
送之壻出乘車先婦車從而行至於門外下車以俟婦
至降車北面立壻南面揖婦以入及寢門又揖以入賛
者徹樽羃酌𤣥酒三注樽女從者布席於奥東面(西南/隅謂)
(之奥若室内窄則席於堂上/楹間東向設樽於室户東)主人導婦升自西階入於
室即席東面婦入立於樽西南壻盥於南洗女從者沃
之婦盥於北洗壻従者沃之賛者以饌入設醬於席前葅
醢在其北俎三設於豆東腊特於俎北賛者設黍於醬
東設湇於醬南設對醬於東(對醬婦醬設/之當特俎)葅醢在其南
北上設黍於腊北其西稷設湇於醬北賛啓㑹㕁於簋
簠南對簋簠於北(啓發/也)皆加匙箸壻從者布對席於饌
東賛者西面告饌具主人揖婦即對席西面皆坐賛者
授匕箸各以葅擩於醢皆祭於豆間又皆祭黍賛者各取肺
絶末以授皆祭賛者以肺加於俎(凡祭與食皆/賛者賛之)賛者皆移黍
置於席上授肺脊皆食以湇醬三飯卒食賛者二人俱洗
盞於房酌於室内之樽詣戸西北面以酳主人及婦
皆興再拜受爵賛者北面答拜主人及婦皆坐祭酒賛
者以肝從皆奠爵取肝振祭嚌之賛者皆受實於且豆
各取爵皆飲訖賛者受爵主人及婦皆拜賛者以爵復
於篚又以爵酌酒再酳主人及婦仍立受爵坐飲卒爵皆興
賛者受爵復於篚三酳用巹如再酳主人及婦立於席
後賛者皆降東階洗爵升酌於户外樽入户西北面俱
奠爵興再拜皆坐取爵遂祭飲卒爵奠爵遂拜執爵興夫
婦答拜降奠爵於篚主人出脫服於房婦退立樽西南
面位賛者徹饌設於東房如初婦脱服於室衽於奥北趾
(衽卧/席)主人入燭出婦從者餕夫之餘夫從者餕婦之餘
賛者酌户外樽酳之女從者待於户外呼則聞
　　　　見舅姑
質明賛見婦於舅姑立於寢門外賛者布舅席於東序
西向布姑席於房户之西南向舅姑俱即席坐婦執笲
棗栗(笲竹器𤣥/表纁裏)自門外入升自西階東面再拜遂跪奠
於席前舅撫之賛者進徹以東婦退復東面位又再拜降
自西階受笲腶脩(腶脩婦從者/執俟于階下)升進北面再拜進跪奠
於姑席前姑舉之内賛者受以東婦退復北面位又再
拜賛設婦席於室户西南面(在姑席之/西少北)側樽甒醴於房内
東壁下加勺羃籩豆各一實以脯醢在樽北設洗於東
房近北罍水在洗東北肆(篚實以巾觶角/柶各一加羃)婦立於席西
南面賛者盥手洗觶酌醴加柶面柄出房詣婦席前北
面立婦進東面拜受退復位内賛者西階上北面拜送
内賛者薦脯醢於婦席前婦升席坐左執觶右取脯擩
於醢祭於籩豆之間以柶祭醴三始扱一祭又扱再祭
加柶於觶面葉興降席西東面坐啐醴建柶興拜内賛
者答拜婦進升席跪奠觶於豆東取脯降自西階以出
授婦氏從人於寢門外
　　　　盥饋
舅姑入於室婦盥饋賛者布席於室之奥舅姑共席坐
俱東面南上賛者設樽於室内北墉下饌於房内西墉
下其饌如同牢(牲體皆節折左載之於/舅俎右載之於姑俎)婦入升自西階
入房以醬進設於舅姑席前其他饌從者設之加匙箸
俱以南為上俎入各設於豆東訖賛者各授箸舅姑各
以韭葅擩於醬祭於籩豆之間又祭飯訖乃食三飯卒
食婦入於房盥手洗爵入室酌酒酳舅進奠爵於舅席
前少東西面再拜舅取爵祭酒飲之婦受爵出户入房
奠於篚又盥手洗爵酌酒酳姑如酳舅之禮設婦席於
室内北墉下樽東南面婦撤饌設於席前如初西上(婦/親)
(徹醬設之其/他從者設之)婦進西面再拜退升席南向坐将餕舅命易醤内
賛者易之婦乃餕姑饌婦祭内賛者食三飯卒食内賛者洗爵
酌酒酳婦婦降席西面再拜受爵升席坐祭酒飲訖執爵興降
席東南面立内賛者受爵奠於篚婦進西面再拜受舅姑先
降自西階婦降自阼階(凡庶子婦舅姑不降/婦降自西階以出)
　　　　婚㑹
其日主人至於賔大門外之西東面立賔立於阼階下
西面儐者進於賔之左北面受命出立於大門外之東
西面曰敢請事主人曰某有嘉禮請吾子有顧儐者入
告遂引賔出大門外之東西面再拜主人答拜主人曰某有嘉
禮願吾子有顧賔曰敢辭主人曰敢固請賔曰辭不得命敢
不從主人還賔遂與諸親從之賛者預鋪賔席於堂上
楹間近北南向設賔之宗室席位於賔席西南賔之異
姓席位於宗室之南又於西階下設異姓席位皆重行
南向以北為上設主人席位於阼階上西面設主人宗
室位於主人東北設異姓席位於宗室之北皆重行西
向以南為上又設主人異姓席於東階下重行西向以北為
上賔至立於主人大門外之西東面賔宗室立於賔之西南
異姓立於宗室之南俱重行東面以北為上儐者引主人出
立於大門外之東西面主人諸親立於大門外之東重行西
面以南為上立定主人西面再拜賔東面答拜主人揖賔賔
報揖儐者引主人又儐者引賔以入諸親以次従入至内門
主人諸親次従入如常至階主人揖賔賔報揖賔主及諸
親以次升各立於席後其庭前者亦如之立定賔主及諸親
俱坐執爵者酌酒升自東階酒升堂主及諸親皆起執爵者
以酒授主人儐者引主人進詣賔席前西北面立賔自席西
進東南向受爵儐者引主人退復位賔還席後立主人及諸
親俱坐執爵者又以酒授主人及賔主諸親賔主俱祭而飲
諸親不祭而飲爵行一周食升堂賔主及諸親皆起掌食者
以醢醤豆授主人儐者引主人進設於席前賔曰請吾子無
辱主人曰不敢忘禮儐者引主人復位執饌者以籩豆簠簋
俎鈃設於賔主席前又加以匙箸執饌者以次設食訖賔主
皆祭而食諸親不祭而食於賔祭主人辭曰蔬食不足
祭賔主俱食三飯而止主人曰請吾子食賔更飯食畢
遂進庶羞觴行如常㑹畢賔主及諸親俱興儐者各引
賔主以下降出賔主及賔之諸親皆復門外位主人諸
親復門内位主人再拜送賔退儐者引主人入
　　　　　婦人禮㑹
女賔乘車入至下車所内賛者引入主人迎送於閣内相
稱之辭各准其夫餘如丈夫之禮
　　　　　饗丈夫送者
其日掌事者鋪賔席於堂上楹間近北南向又鋪主人
席於阼階上西向又設衆賔之席於賔西南設從者位於階下
重行東面北上儐者引賔以下立于主人門外之西俱重行
東西以北為上立定儐者引主人出立于門東西面主人揖
賔賔報揖儐者各引賔主以下入至階主人揖賔賔報揖
賔主以下俱升立於席後立定賔主以下俱坐遂進酒
設食如婚㑹之儀㑹畢賔主以下俱興儐者引賔立於
西階下東面主人掌事者奉束帛之篚升以授主人主人執
篚西面立賔西階上北面再拜主人進立於楹間南面
賔進立於主人之西俱南面主人以篚幣授賔賔受
退立於西階上東面主人還東階上北面再拜送儐者
引賔以下降自西階從者迓受幣在庭者以次出復門外
位賔者引主人降自東階出門東西面拜送賔退主人
入
　　　　饗婦人送者
内儐者引賔升主人迎送於閣内相稱之辭各准其夫
酬以束帛如丈夫之禮五品以上子孫九品以上子孫
三品以上大功以上親五品以上朞以上親婚並假用
士禮
　
　
　
　大唐開元禮卷一百二十五
欽定四庫全書
　大唐開元禮卷一百二十六　唐　蕭嵩等　撰
　　嘉禮
　　　朝集使於尚書省禮見(并辭/)
　　　任官初上相見(諸州上佐同/)
　　　京兆河南牧初上(諸州刺史都督同/)
　　　萬年長安河南洛陽令初上(諸縣令同/)
　　　　朝集使於尚書省禮見(并辭/)
其日奉禮預布版位於尚書省都堂之前京官九品
以上位在東每等異位朝集使位在西亦如之皆以北
為上(京官及朝集/使俱常服)謁者絳公服先引京官入就位又謁
者引諸方朝集使等入就位奉禮立於朝集使之北差
退賛者陪其後京官及朝集使序立訖奉禮曰再拜賛者
承傳朝集使等俱再拜京官等逡廵揖避再拜訖京官
等俱答拜朝集使等逡廵揖避再拜訖謁者賛稱禮畢
羣官等各以次退朝集使亦退其辭禮亦如之
　　　　任官初上相見(諸州上佐同/)
應册命之官受冊訖朝服乘輅備儀鳴鐃吹詣太廟南
門至下車所鐃吹止受冊者降輅謁者引入立於廟廷
北面西上立定再拜訖又再拜辭謁者引出乘輅鳴鐃
而還(若先受制書者發第備/儀仗謁詣太廟如上儀)遂詣本司將至卑官先引
俱公服俟於别席所初上者至降輅賛禮者引入停於
後堂改著公服儀仗陳於㕔事之前賛禮者引卑官俱
位於内門之外西向每等異位重行東面以北為上初
卑官就門外位賛禮者引初上者立於㕔事東階東南
西面賛禮者引卑官以次入立於西階西南重行東面
以北為上立定卑官俱再拜初上者答再拜賛禮者引
卑官出賛禮者引初上者就後堂卑官俱更衣訖賛禮
者引應坐者入立於㕔事東西階下其應致敬者立於
門外東西俱北上賛禮者引初上者出升堂就榻後應
坐者俱升詣坐後立定初上者升坐應坐者各依其班
而坐其應致敬者入立於東西階下俱以北為上諸流
外官入立於庭重行北面西上再拜訖就東階下品官之
後本司以印及職掌置於案本司引入升詣坐前本司
取印及職掌以次進置於坐上之案訖本司引案降出
諸司以次諮判三條事訖俱興立於坐後賛禮者引初
上者還後堂以外降出設㑹如常儀官卑不合拜廟者
徑詣上所下判官者禮見而已若六品以下初上皆常
服若先任者尊及官位等者先任者俟於東階下西面
新任者入立於西階下東面再拜先任者答再拜訖新
任者還於㕔事立於東階下與卑官相見如上儀(諸州/長史)
(縣丞以下/初上准此)
　　　　京兆河南牧初上(諸州刺史都/督初上禮附)
其日州牧備儀仗至州停於後堂兵曹設儀仗於㕔事
門庭如常儀本司設牧位於㕔事楹間近北南向設州
官長史司馬位於堂下東方西向設錄事叅軍以下位
於司馬之南重行西向皆以北為上設諸縣官位庭中
近西諸鄉望位於縣官之東每等異位俱重行北面相
對為首(州助教縣博士/助教依鄉望班)長史以下集於州南門之外州
官在東縣官在西鄉望在州官東南各有次俱服公服
鄉望常服司功整次帋名入諮賛禮者引牧出於㕔
事東階東南西向左右侍從如常賛禮者立於牧南少
退俱西向賛者引州官入就位次引縣令以下入門而
左又引鄉望入門而右俱入就位立定賛禮者引牧升
自東階即位南面立又引縣令及鄉望五品以上自西
階升堂進當牧前重行北面位如在庭之儀立定上下
俱再拜牧答再拜上下在位者皆逡廵避位賛禮者引
縣令以下及鄉望俱出賛禮者引牧降入賛禮者引長
史以下次出俱更衣本司量設牧坐於堂上訖賛禮者
引縣令及鄉望俱就西階下又引長史以下入立於東
階下俱北上賛者引牧出升堂就榻後長史以下并縣令
及職事五品以上應升坐者合班俱升詣坐後立定牧
升坐諸應坐者俱坐州縣佐史以下入庭中重行北面
西上州縣學生位於其後俱再拜訖就阼階品官之後
立錄事以印及職掌置於案錄事一人引入升詣坐前
錄事以印及職掌以次進置於牧案訖錄事引案降出
諸司以次諮判三條事訖坐者俱興賛禮者賛牧興引
還後堂長史以下降出設㑹如常儀(諸州刺史初上准/此其鄉望文武官)
(七品以上及德行/有聞者皆升堂)
　　　　萬年長安令初上(河南洛南縣令禮同/諸縣令初上禮同)
其日令停於後堂設令位於㕔事楹間近北南向設鄉
望位於南方重行北向以西為上其勲官依出身班博
士助教依鄉望班又設丞位於東方西向設主簿及尉
位於丞南少退西向北上鄉望以下俱集於縣南門外
之西各有次司功整次紙名入諮賛禮者引令出立於
㕔事東階東南西向侍從如常儀賛禮者立於令之南
少退俱西向賛禮者引丞以下入就位次引鄉望入就
位賛禮者引令升自東階即位南向立賛禮者引鄉望
文武官五品以上升自西階當進令前重行北面以西
為上立定上下在位者俱再拜令答再拜上下在位者
皆逡廵避位賛禮者引鄉望降自西階以出鄉望在庭者
繼出賛禮者引令降自東階以入又引丞以下以次出
本司量設牀坐於堂上訖賛禮者引鄉望入立於㕔事
西階下丞以下立於門外道西東面俱北上賛禮者引
令出升堂就榻後又賛禮者引丞入及鄉望文武官五
品以上俱升詣坐後立又賛禮者引主簿及尉入立於
東階下立定令升坐諸應坐者俱坐録事及佐史以下
入立於庭中北面西上學生位於其後俱再拜訖就東
階下縣尉後立錄事以印及職掌置於案録事一人引入
升詣坐前錄事取印及職掌以次進置於令案訖録事
引案降諸司以次諮判三條事訖丞及鄉望俱興賛禮
者賛令興引還後堂鄉望降出設㑹如常儀(諸縣令初/上准此其)
(鄉望文武官七品以上/及德行有聞者皆升堂)
　
　
　大唐開元禮卷一百二十六
欽定四庫全書
　大唐開元禮卷一百二十七　　唐　蕭嵩等　撰
　　　　嘉禮
　　　　鄉飲酒
鄉飲酒之禮刺史為主人(此為貢人之中有明經進士身兼/徳行孝弟灼然顯著旌表門閭及)
(秀才者皆刺史為主人若/無此色皆判司攝行事)先召鄉之致仕有徳者謀之賢者
為賔其次為介又其次為衆賔與之行禮而賔舉之(介以/下無)
(其人/則闕)主人戒賔立於賔大門外之西東面賔立於東階下
西面將命者立於賔之左北面受命出於門外之東西面曰
敢請事主人曰某日行鄉飲酒之禮請某子臨之將命者入
告賔出立於門東西面北向拜辱(以白造/緇曰辱)主人答拜主人曰
吾子學優行髙應兹觀國某日展禮請吾子臨之賔曰某固
陋恐辱命敢辭主人曰謀於父師少師莫若吾子賢敢固以
請賔曰夫子申命之某敢不敬須主人再拜賔答拜主人退
賔拜送主人戒介亦如之(介辭曰某日行鄉飲/酒之禮請吾子貳之)其日質明設
賔席於楹間近北南向設主人席於阼階上西向設介席於
西階上東向設衆賔席於三賔席之西各南向皆不屬
焉又設堂下衆賔席於西階西南東面北上設兩壺於
賔席東少北𤣥酒在西加勺羃置篚於壺南東肆實以
爵觶設賛者位於東階東西面北上賔介及衆賔至
立於㕔事大門外之右東向北上執事者俱就位主人
迎賔於門外之左西面拜賔賔答拜又西南向拜介介
答拜又西南揖衆賔衆賔揖主人又揖賔賔報揖主人
先入門而右西面賔入門而左東面介及衆賔序入立
於賔西南東面北上衆賔非三賔者皆北面東上(凡賔/主拜)
(揖周旋皆/有賛相也)主人將進揖當階揖賔皆報揖至階主人曰
請吾子升賔曰某敢辭主人曰固請吾子升賔曰某敢
固辭主人曰終請吾子升賔曰某敢終辭主人升自阼
階賔升自西階當榻北面立執樽者徹羃主人適篚跪
取爵興適樽實之進賔席前西北面獻賔賔西階上北
面拜主人少退賔進席前受爵退復西階上北面立主
人退於阼階上北面拜送爵賔少退賛者薦脯醢於賔
席前賔自西方升席南面立賛者設折俎賔跪左執爵
右取脯擩於醢祭於籩豆之間遂祭酒啐酒(啐嘗/也)興降席
東適西階北面跪卒爵執爵興適樽實之進主人席前
東南面酢主人主人於阼階上北面拜賔少退主人進
席前受爵退復阼階上北面立賔退復西階上北面拜
送爵賛者薦脯醢於主人席前主人由席東自北方升賛者
設折俎主人跪左執爵右祭脯醢遂祭酒啐酒興自南
方降席復阼階上北面跪卒爵執爵興跪奠爵於東序
端興退適篚跪取觶實之以酬賔復阼階上北面跪奠
觶遂拜執觶興賔西階上答拜主人跪祭遂飲卒觶執
觶興適樽實之進賔席前北面賔西階上拜主人少退
賔既拜主人跪奠觶於薦西興復阼階上位賔遂進席
前北面跪取觶興復西階上位主人北面拜送賔進
席前北面跪奠觶於薦東興復西階上位(酬酒不舉者/君子不盡人)
(之歡以/全交也)主人北面揖遂降立於阼階下西面賔降立於
西階西當西席東面(主人將與介為禮/故賔不居堂上位)主人進延介主
人揖介介報揖至階一讓主人升阼階介升西階當榻
賔北面主人詣東序端跪取爵興適樽實之進於介席
前西南面獻介介西階上北面拜主人少退介進席前北面
受爵退復位主人於介右北面拜送爵介少退主人立
於西階之東賛者薦脯醢於介席前介由席西自北方
升席賛者設折俎介跪左執爵右祭脯醢遂祭酒執爵興
自南方降席復西階上北面跪卒爵執爵興介授主人爵主
人適樽實之以酢於西階上立於介右北面跪奠爵遂拜執
爵興介答拜主人跪祭遂飲卒爵執爵興退跪奠爵於
西楹南還阼階上揖降介降立於賔南主人於阼階前
西南面揖衆賔賔揖遂升主人適西楹南跪取爵興
適樽實之於西階上南面獻衆賔之長升西階上北面
拜受爵主人於衆賔長之右北面拜送賛者薦脯醢於
其席前衆賔之長升席跪左執爵右祭脯醢祭酒執爵興
退於西階上立飲訖授主人爵降復位主人又適樽實
之進於西階上南面獻衆賔之次者如獻衆賔長之禮又
次一人升飲亦如之主人適樽實之進於西階上南面
獻堂下衆賔衆賔每一人升受爵跪祭立飲賛者遍薦
脯醢於其位訖主人受爵奠於篚主人降與賔一揖一讓升賔
介衆賔序升即席設工人席於堂亷西階之東北面東上工
四人入先二瑟後二歌工持瑟升自西階就位坐工歌鹿鳴
卒歌笙入立於堂下北面奏南陔訖乃間歌南有嘉魚
笙崇丘(間代也謂一/歌則一吹也)乃合樂周南關雎召南鵲巢(合謂/歌與)
(樂衆聲俱作也樂無工人則/闕無得作淫聲不雅之曲)樂正告賔曰正歌備告訖
司正升自西階(司正謂主人之賛禮者禮樂之正既/成將留賔為有懈惰立司正以監之)
跪取觶於篚興適樽實之降自西階詣階間右還北面
跪奠觶興拱手少立跪取觶揚觶訖遂飲卒觶跪奠觶
興拜退復西階西賔降席跪取觶於篚適樽實之詣阼
階上北面酬主人主人降席進立於賔東(初起旅酬也/凡旅酬者少)
(長以/齒也)賔跪奠觶遂拜執觶興主人答拜賔立飲卒觶賔
適樽實之進阼階上東南面授主人主人再拜賔少退
主人受觶賔於主人之西北面拜送(旅酬同/階禮殺)賔揖復席
主人進西階上北面酬介介降席自南方進立於主人之西
北面主人跪奠觶遂拜執觶興介荅拜主人立飲卒觶適樽
實之退西階上西南面立介拜主人少進介受觶主人
立於介東北面拜送主人揖復席司正升自西階近西
北面立相旅曰某子受酬受酬者降席自西方進北面立
於介右(旅序也於是介酬衆賔又以次序相酬也某者/衆賔姓也同姓則以伯仲别之又同則以其字)
(别之受酬者由介東/尊介使不失故位也)司正退立於西序端東面(避受酬/者又便)
(其賛上/賛下也)介跪奠觶遂拜執觶興某子答拜介立飲執觶適
樽實之進西階上西南面授某子某子受觶介立於某
子之左北面揖復席司正曰某子受酬受酬者降席自
西方立於某子之左北面某子跪奠觶遂拜執觶興受酬
者拜某子答拜某子立飲卒觶適樽實之進西階上西南面
授之受酬者受觶某子立受酬者之右揖復席次一人及堂
下衆賔受酬亦如之卒受酬者以觶跪奠於篚興復階
下位司正適阼階上東面受命於主人主人曰請坐於
賔司正逥北面告於賔曰請賔坐賔曰唯命(賔主之辭/皆司正傳)
(請/也)賔主各就席坐(若賔主俱公服者則皆降脱履主/人先左賔先右禮畢降納如常)司
正降復位乃羞(羞進也所進肉/胾醢之類是也)無算爵(算數也賔主燕/飲爵行無數醉)
(而止三賔以上賛者/二人行爵以下取足)主人之賛者皆與焉燕訖賔主俱
興賔以下降自西階主人降自東階賔以下出立於門
外之西東面北上主人送於門外之東西面再拜賓介
逡巡而退
　
　
　
　
　
　
　
　
　
　大唐開元禮卷一百二十七
欽定四庫全書
　大唐開元禮卷一百二十八　唐　蕭嵩等　撰
　　　嘉禮
　　　　正齒位
每年季冬之月縣令為主人鄉之老人年六十以上有徳望
者一人為賔次一人為介又其次為三賔又其次為衆賔其
日質明設賔席於楹間近北南向設主人席於阼階上西向
設介席於西階上東向設三賔席三於賔席之西各南向皆
不屬焉又設衆賔席於楹間近南北面東上設兩壺於賔席
之東北少退𤣥酒在西加勺羃置篚於壺南東肆實以爵觶
設賛者位於階東南西向北上賔介及三賔至立於㕔事大
門外之右衆賔立於賔之後俱東向北上執事者俱就於位
主人迎賔於大門外之左西面拜賔賔荅拜又西南面拜介
介荅拜又西南面揖衆賔衆賔報揖主人又揖賔賔報揖主
人先入門而右西面賔入門而左東面介及三賔序入立於
賔西南衆賔立於三賔之後俱北面東上(凡賔主拜揖周/旋皆有賛相)主
人將進揖當階又揖賓皆報揖至階主人曰請吾子
升賔曰某敢辭主人曰固請吾子升賔曰某敢固辭主
人曰終請吾子升賔曰某敢終辭主人升自阼階賔升
自西階當楣北面立執樽者徹羃主人適篚跪取爵興
適樽實之進賔席前西北面獻賔賔西階上北面立主
人少退賔進於席前受爵退復西階上北面立主人退
於阼階上北面拜送爵賔少退賛者薦葅醢於賔席前
(賔以下年六十者三豆七十者四豆/八十者五豆九十者及主人皆六豆)賔自西方升席南
面跪左執爵右取葅擩於醢祭於豆間遂祭酒啐酒(啐/嘗)
(也/)興降席東適西階北面跪卒爵執爵興適樽實之進主
人席前東南面酢主人主人於阼階上北面立賔退復
西階上北面拜送爵賛者薦脯醢於主人席主人由席
東自北方升席跪左執爵右執脯醢遂祭酒啐酒興自南
方降席復阼階上北面跪卒爵執爵興跪奠爵於東序
端興適篚跪取觶實之以酬賔復阼階上北面跪奠觶
遂拜執爵興賔西階上答拜跪祭飲卒觶興適樽實之
進賔前北面賔拜主人少退賔既拜主人跪奠觶於薦
西興復阼階上位賔遂進席前北面跪取觶興復西階
上位主人北面拜送賔賔進席前北面跪奠觶於薦東
興復西階上位(酬酒不舉者君子不/盡人之歡以全交也)主人北面揖遂降
立於阼階下西面賔降立於西階當西序東面(主人將/與介為)
(禮故賔不/居堂上位)主人進延介主人揖介介報揖至階一讓升
主人升阼階介升西階當楣北面立主人詣東序端跪
取爵興適樽實之進於介席前西南面獻於介介西階
上北面拜主人少退介進北面受爵退復位主人於介
之右北面拜送爵介少退主人立於西階之東賛者薦
爼醢於介席前介進自北方升席跪左執爵右祭爼醢
遂祭酒執爵興自南方降席北面跪卒爵執爵興介授主
人爵主人適樽實之以酢於西階上立於介右北面跪
奠爵遂拜執爵興介答拜主人跪祭遂飲卒爵執爵興
進跪奠爵於西楹南還阼階上揖降介降立於賔南主
人於阼階前西南揖衆賔遂升適西楹南跪取爵興適
樽實之進於西階南面獻衆賔三賔之長升西階上北
面拜受爵主人於三賔長之右北面拜送賛者薦爼醢
於其席前三賔之長升席跪左執爵右祭爼醢祭酒執
爵興退於西階上立飲訖授主人爵降復位主人又適
樽實之進於西階南面獻三賔之次者如獻三賔之禮
又次一人升飲亦如之主人適樽實酒進於西階上南
面獻衆賔衆賔每一人升受爵跪祭立飲賛者遍薦爼
醢於其位訖主人受爵奠於篚主人興賔一揖一讓升
賔介衆賔序升即席設工席於堂亷西階之東北面東
上(側邊/曰亷)工四人入先二瑟後二歌工持瑟升自西階就
位坐工歌鹿鳴卒歌笙入立於堂下北面奏南陔訖乃
間歌南有嘉魚笙崇丘(間代也謂一/歌則一吹也)乃合樂周南闗雎召南鵲
巢(合謂歌與衆聲俱作也樂無工/人則闕毋得作淫聲不雅之曲)樂正告賔曰正歌備告訖司正
升自西階(司正謂主人之賛禮者禮樂之正既/成将留賔為有懈惰立司正以監之)跪取觶於篚
興適樽實之降自西階詣階間右還北面跪奠觶拱手
少立跪取觶遂飲卒觶奠觶再拜賔降席跪取觶於篚
適樽實之詣阼階上北面酬主人主人降席進於賔東(初起/旅酬)
(也凡旅酬者/少長以齒)賔跪奠觶遂拜執觶興主人答拜賔立飲
卒觶適樽實之進阼階上東南面授主人主人再拜賔
少退主人受觶賔於主人之西北面拜送(旅酬同/階禮殺)賔揖
復席主人進西階上北面酬介介降席自南方進立於
主人之西北面主人跪奠觶遂拜執觶興介答拜主人
立飲卒觶適樽實之進西階上西南面立介拜主人少
退介受觶主人於介東北面拜送主人揖復席司正升
自西階近西北面立相旅曰某子受酬受酬者降席自
西方進北面立於介右(旅序也於是介酬衆賔衆賔又以/次序相酬也某者衆賔姓也同姓)
(則以伯仲别之又同則以其字别之/受酬者由介東尊介使不失故位也)司正退立於序端
東面(避受酬者又便/其賛上賛下)介跪奠觶遂升執觶興某子答拜
介立飲卒觶適樽實之進西階上西南面授某子某子
受觶介立於某子之左北面揖復席司正曰某子受酬
受酬者降席自西方立於某子之左北面某子跪奠觶
遂拜執觶興受酬者答拜某子立飲卒觶適樽實之
進西階上南面授之受酬者受觶某子立於受酬者之
右揖復席次一人及衆賔受酬亦如之卒受酬者以觶
跪奠於篚興復位司正適阼階上東面受命於主人曰
請坐於賔司正逥北面告於賔曰請賔坐賔曰唯命(賔/主)
(之辭皆司/正傳請)賔主各就席坐(若賔主俱公服者則皆降脫/履階下主人先左賔先右禮)
(畢降納/如常)司正適篚跪取觶興進立於楹間北面乃揚觶
而言曰朝廷率由舊章敦行禮教凡我長㓜各相勸朂
忠於國孝於親内睦於閨門外比於鄉黨無或愆惰以
忝所生賔主以下皆再拜司正跪奠觶再拜跪取觶飲卒觶興
賔主以下皆坐司正適篚跪奠觶興降復位無筭爵(筭/數)
(也賔主燕飲爵行無數醉而止三賔以/上賛者二人行爵以下取足而已也)無筭樂(燕樂亦/無數或)
(間或合盡/歡而止也)主人之賛者皆與焉燕訖賔主俱興賔以下
降自西階主人降自東階賔以下出立於門外之西東
北上主人送於門外之東西面再拜賔介逡巡而退
　
　大唐開元禮卷一百二十八
欽定四庫全書
　大唐開元禮卷一百二十九　唐　蕭嵩等　撰
　　嘉禮
　　　宣赦書　　　　　　羣臣詣闕上表
　　　羣臣奉叅起居　　　遣使詣蕃宣勞
　　　　宣赦書
其日質明本司承詔宣告内外隨職供辦守宫設文武
羣官次於朝堂如常儀羣官依時刻皆集朝堂俱就次
各服其服奉禮設文武羣官版位於順天門外東西當
朝堂之南文東武西重行北面相對為首設中書令位
於羣官之北南向刑部侍郎率其屬先陳金雞於西朝
堂之東南向置皷板於金鷄之南遂擊每一皷投一杖
刑部侍郎録京師見囚集於羣官之南北面西上囚集
訖鼓止通事舎人引羣官各就位中書令受詔訖遂以
詔書置於案令史二人對舉案通事舎人引中書令持
幡節者前導持案者次之詣門外位立持節者立於中書
令之南少西令史舉案者立於中書令之西北俱東面
立定持節者脱節衣持案者進詣中書令前中書令取
詔書持案退復位中書令稱有詔書羣官皆再拜宣訖
羣官又再拜舞蹈又再拜刑部釋囚刑部尚書前受詔
書退復位持節者加節衣通事舍人引中書令幡節前
導而入又通事舍人引羣官還次
　　　　羣臣詣闕上表
前一日守宫設文武羣官次於朝堂如常儀其日量時
刻文武羣官集俱就次各服朝服奉禮設文武羣官位
於東朝堂之前近南文東武西重行北面相對為首設
中書令位於羣官之北南向設奉禮位於羣官東北賛
者二人在南少退俱西向奉禮帥賛者先就位禮部令
史二人絳公服對舉表案立於奉禮之北南面立定典謁引
中書令出就南面位禮部郎中引表案詣中書令前郎中取
表以授中書令中書令受表郎中舉案退復位奉禮曰再拜
賛者承傳羣官在位者皆再拜通事舎人引中書令以
表入奏出復南面位稱有詔羣官再拜宣詔訖又再拜
謁者引為首一人進北面受表退復位舍人引中書令
入謁者引羣官還次
　　　　羣官奉叅起居
前一日守宫設文武羣官次於朝堂如常儀其日依時
刻文武羣官九品以上俱集朝堂次奉禮設文武羣官
位於東朝堂之前文左武右重行北面相對為首又設
奉禮位於文武官東北賛者二人在南少退俱西向又
設通事舍人位於文官為首者之北少東西向並如常奉禮
帥賛者先就位舍人各引文武羣官俱就位立定舍人引為
首者少進通起居訖退復位奉禮唱再拜賛者承傳羣官在
位者皆再拜舍人入奏訖舍人承㫖出復位西面稱勅㫖羣
官在位者皆再拜宣勅訖又再拜舍人及羣官俱退
　　　　皇帝遣使詣蕃宣勞
前一日執事者設使者次於大門外道東南向其日使
者至執事者引就次使者以下俱公服蕃主朝服立於
東階東南西面使者出次執事者引使者立於大門外之西
東面使副立於使者西南持節者立於使者之北少退令史
二人對舉詔書案立於使副西南俱東向執事者引蕃主迎
使者於大門外之南北面再拜使者不荅拜執事者引使者
入持節者前導持案者次之入門而左使者詣階間南面立
持節者立於使者之東少南西面使副立於使者西南持案
者立於使副西南俱東面執事者引蕃主入立於使者之南
北面持節者脱節衣持案者進使者前使副取詔書持案者
退復位使副進授使者退復位使者稱有詔蕃主再拜
使者宣詔訖蕃主又再拜執事者引蕃主進使者前北
面受詔書退立於東階東南西面持節者加節衣執事
者引使者持節者前導持案者次之出復門外位執事
者引蕃主拜送於大門外使者還於次執事者引蕃主
入
　
　大唐開元禮卷一百二十九
欽定四庫全書
　大唐開元禮卷一百三十　　唐　蕭嵩等　撰
　　嘉禮
　　　皇帝遣使諸州宣撫
　　　皇帝遣使詣諸州宣制勞㑹
　　　皇帝遣使詣諸州宣赦書
　　　諸州上表
　　　　皇帝遣使諸州宣撫
前一日本司設使者次於州大門外道右南向又設應
集之官次於大門外文官道東武官於使次西南俱南向
相對為首其日使者將至刺史出城迎於一里外相去
九十步許刺史於路左下馬使者下馬皆少進使者命
刺史乗馬使者與刺史俱乗馬而行(使者至鎮及縣其/鎮將縣令出迎與)
(刺史同若使者五品以上鎮將縣令六品以下則使/者不下馬命鎮將縣令乗馬而已若臨邊者不出迎)應
集者至州門外各就次服朝服非朝服者公服(應受制及應/集官路逺不)
(及期者則使/至别定某日)本司設使者位於㕔事階間南向設刺史位於
使位之南北向設應集之官位於刺史之後每等異位
若有諸老則位於諸官之後俱重行北面以西為上又
設刺史以下位於大門外之東每等異位重行西面以
北為上使者至掌次者引就次(若别日宣勞則使者停/於館應集者至日乃集)
刺史入使者以下皆公服制書及版各置於案賛禮者
引應集之官就門外位諸老應受版者齒位(八十以上/杖於位)
刺史朝服以出行叅軍引立於東階東南西面使者出
次賛禮者引使者持幡節者前導立於門西東面持幡
節者立於使者之北少退使副立使者西南史對舉制
書及版案立於使副西南俱東面北上(若版多則/量加案)立定
行參軍引刺史迎於大門外之南北面再拜引刺史
先入立於内門外之西東面州官位於其後賛禮引
使者入持幡節者前導入門而左使副以下從之使者
詣階間就位南面立持幡節者於使者之東少南西面
幡在南使副立於使者西南持案者立於使副之南少
退俱東面行參軍引刺史賛禮者引應集之官以次入
就位立定持節者脫節衣持案者進使副前使副取制
書持案者退復位使副以制書進授使者退復位使者
稱有制刺史等再拜宣制訖刺史等又再拜行㕘
軍引刺史進詣使者前北面受制書退立於東階東南
西面賛禮者次引應受制者等别受制如常儀(凡同制/書者皆)
(同/拜)訖引立於刺史東南西面北上若有版受史以案詣
使副前使副取版進使者皆如初賛者引為首一人少
進使者稱有制為首者再拜宣制訖為首者又再拜賛
者引為首者進詣使者前北面受版若有束帛賑卹依式宣
付(凡老者拜八十已上一坐/再拜九十已上子弟拜受)訖引立扵刺史之後又引次受
者亦如之訖持節者加節衣賛禮者引使者幡節前導
以出使副以下從之俱復門外位諸老以版授子弟行
㕘軍引刺史賛禮者引州府之官及諸老出復門外位
立定刺史拜送賛禮者引使者還於次行㕘軍引刺史
入賛禮者引州官及諸老還次若諸縣宣勞版授如在
州之儀若使者於隨便宣制授賜物者縣令預集鄉望立
於館門外之南重行北面西上使者至立於門西東面
鄉望俱再拜使者入詣㕔事前南面立鄉望隨入宣勞
授受及拜送皆如上儀凡使至先問百年者有則宣制
頒餼(酒米/牲物)皆子弟代受之
　　　　皇帝遣使詣諸州宣制勞㑹
前一日本司設使者次於門外道右南向又設應集官
次於大門外文官道東武官於使次西南俱南向相對
為首其日質明應集之官到州門外各就次服朝服非
朝服者公服本司設使者位於㕔事階間南向設刺史
位於使位之南北面設應集之官位於刺史之後每等
異位重行北面以西為上又設刺史以下位於大門外
之東每等異位俱重行西面以北為上使者至掌次者
引就次以制書置於案使者以下皆公服賛禮者引
應集之官俱就門外位刺史朝服以出行叅軍引立於
東階東南西面使者出次賛禮者引使者立於門西東面
史二人對舉制書案立於使者西南俱東面立定行㕘
軍引刺史迎於大門外之南北面再拜行㕘軍引刺史先入
立於内門外之東西面州官立於其後賛禮者引使者入門
而左持案者従之使者詣階間就位南向立持案者立於使
者西南東面行㕘軍引刺史賛禮者引應集之官以次入就
位立定持案者進使者前使者取制持案者退復位使者稱
有制書刺史等再拜宣制訖又再拜行㕘軍引刺史進詣使
者前北面受詔書退立於東階東南西面賛禮者次引應受
制者等别受制如上儀(凡同制書/者皆同拜)訖引立於刺史東南西面
北上賛禮者引使者出持案者従之俱復門外位行㕘軍引
刺史賛禮者引州官以次出俱復門外位立定刺史拜
送賛禮者引使者還於次行㕘軍引刺史入賛禮者引
州官各還次將㑹本司改設刺史以下位於㕔事之庭
如常禮又鋪使者席於㕔上楹間東向刺史席於使者
之東西面州官之席於刺史之後各依資品俱南上席
於庭者文官在東武官在西皆北上設訖刺史以下各
服公服若常服賛禮者引使者行㕘軍引刺史又賛禮
者引預㑹之官俱就門外位立定賛唱者先入就位賛
禮者引使者先入行㕘軍引刺史賛禮者引預㑹之官
以次入就位立定賛唱者曰再拜在位者皆再拜賛禮
者引使者行㕘軍引刺史又賛禮者引應升階者詣東
西階以次升各立於席後其位於階下者又引就席後
上下立定俱就席俛伏坐遂行酒酒至上下皆俛伏
興立於席後俱再拜搢笏立受酒升席俛伏坐飲酒行
三周進食食至上下皆俛伏興立於席後設食訖俱升
席俛伏坐食訖仍行酒㑹畢俱興各以次引降復位立
定賛唱者曰再拜在位者皆再拜以次引出(若無臺使/㑹位賛拜)
(亦准/此)
　　　　皇帝遣使詣諸州宣赦書(鎮與/州同)
其日本司設使者次於州大門外道右南向使者至掌
次者引就次以赦書置於案應集之官至州門外服朝
服非朝服者公服本司設使者位於㕔事階間南向設
刺史位於使位之南北面設應集之官位於刺史之後
文官在東武官在西每等異位俱重行北面相對為首
又設門外位文官於門東每等異位重行西面武官於
門西每等異位重行東向俱以北為上本司録州見囚
集於州門之外北面西上賛禮者引應集之官俱就門
外位刺史朝服以出行㕘軍引立於東面西向使者出
次賛禮者引立於門西武官之前少北東面史二人對
舉案立於使者西南俱東面立定行叅軍引刺史迎於
大門外之南北面再拜行叅軍引刺史先入立於内門
之東西面州官立於其後賛禮者引使者入門而左持案者
從之使者詣階間就位南面立持案者立於使西南東面
行㕘軍引刺史賛禮者引應集文官以次入就位立定
持案者進使者前使者取赦書持案者退復位使者稱有
赦刺史以下皆再拜宣赦訖又再拜舞蹈又再拜本司
釋囚行㕘軍引刺史進使者前北面受赦書退復位賛
者引使者出持案者従之俱復門外位行㕘軍引刺史賛
禮者引州官以次出復門外位刺史拜送賛禮者引使
者還於次行㕘軍引刺史入又賛禮者引州官各還次
　　　　諸州上表
前一日本司設應集之官次於州大門外文官道東武
官道西俱南向相對為首其日夙興本司設使者位
於㕔事階間南向設刺史位於使者位之南北向設應
集之官位於刺史之後文在東武在西每等異位俱重
行北面相對為首設賛唱者位於東階東南西向北上
設應集之官門外位文官於門東西向武官於門西東
向每等異位重行以北為上質明應集之官至州門外
就次服朝服非朝服者公服賛禮者引應集之官俱就
門外位賛唱者先入就位佐史對舉表案立於賛唱
者之北西向(表每一等/為一案)刺史朝服以出行㕘軍引就位
賛禮者引應集之官以次入就位立定賛禮者引使者
入門而右詣階間就位南向立賛禮者引表案詣使者
前使者取表賛禮者引案退復位餘表案位於使者西北南
向東上賛唱者曰再拜刺史以下皆再拜賛唱者引使者出
舉表案者従之行㕘軍引刺史入賛禮者引州官以次出上
表者若止一人則不須諸官陪位上表者立於㕔事東
階東南西面持表案者立於上表者東南俱西面使者
入立於階間南向持表案者以案進上表者取表持案
者退復位上表者詣使者前授表退北面再拜使者出
上表者入
　
　
　
　
　
　
　
　
　
　大唐開元禮卷一百三十
欽定四庫全書
　大唐開元禮卷一百三十一　唐　蕭嵩等　撰
　　凶禮
　　　賑撫諸州水旱蟲災　賑撫蕃國水旱
　　　勞問諸王疾苦　　　勞問外祖父疾苦
　　　勞問皇后父疾苦　　勞問諸妃主疾苦
　　　勞問外祖母疾苦　　勞問皇后母疾苦
　　　勞問大臣疾苦　　　勞問都督刺史疾苦
　　　勞問蕃國主疾苦　　中宫勞問外祖父疾苦
　　　勞問諸王疾苦　　　勞問外祖母疾苦
　　　勞問諸妃主疾苦　　勞問宗戚婦女疾苦
　　　東宫勞問諸王疾苦　勞問外祖父疾苦
　　　勞問妃父疾苦　　　勞問外祖母疾苦
　　　勞問諸妃主疾苦　　勞問妃母疾苦
　　　勞問師傅保疾苦　　勞問宗戚疾苦
　　　勞問上臺貴臣疾苦
　　　　賑撫諸州水旱蟲災
皇帝遣使賑撫諸州水旱蟲災本司散下其禮所司隨
職供辦使者未到之前所在長官預勒所部僚佐等及
正長老人本司先於㕔事大門外之右設使者便次南
向又於大門外之右設使者位東向大門外之左設長
官以下及所部位重行北向西上又於㕔事之庭少北
設使者位南向又於使者位之南三丈所設長官位北
向其所部寮屬則位於長官後文東武西每等異位重
行北面相對為首正長老人則位於其南重行北面西
上使者到所司迎引舍便次長官及所部嚴肅以待正
長老人等並列於大門外之南重行北面西上至時使
者以下各服公服所在長官及所部寮佐亦各服公服
行㕘軍引長官以下出就門外位司功㕘軍引使者就
門外位立持節者立於使者之北史二人對舉制案列
於使者之南俱少退東向行叅軍贊拜長官及所部在
位者皆再拜行㕘軍引長官等以次先入立於門内之
右重行西面司功㕘軍引使者入幡節前導持案者從
之使者到庭中位立持節者於使者東南西面持制案
者立於使者東南西面行㕘軍引長官以下俱入就庭
中位立定持節者脫節衣持案者以案當使者前使者
取制書持案者退復位使者稱有制行㕘軍贊再拜長
官及諸在位者皆再拜使者宣制書訖行㕘軍又贊再
拜長官及諸在位者皆再拜行叅軍引長官進詣使者
前受制書退復位訖司功㕘軍引使者出復門外位行
㕘軍引長官及諸在位者各出就門外位如初行㕘軍
贊拜長官及諸在位者皆再拜司功㕘軍引使者以下
還便次長官退其正長老人等任散
　　　　賑撫蕃國水旱
右同賑撫諸州水旱禮其國王供待及出入即館饗食
之類則如常存省之禮但畧其燕好
　　　　勞問諸王疾苦
皇帝遣使勞問諸王疾苦本司散下其禮所司隨職供
辦所司先于受勞問者第大門外之右設使者便次
南向於庭中近北設使者位南向又於使者之南三丈
所設主人位北向其府國僚屬並部列於庭中之左右
國官在東府寮在西俱以北為上使者至受勞問者第
大門外掌次者延入次使者及受勞問者皆公服贊禮
者引使者出次立於門西東面史二人奉制書案立於
使者之南差退贊禮者引受勞問者出立於門東西向
受勞問者再拜贊禮者引受勞問者先入立於門内之
右西向贊禮者引使者入就庭中位持制案者立於其
右贊禮者引受勞問者就庭中位北向立持案者以案
進使者前使者取制書持案者退復位使者稱有制受
勞問者再拜贊禮者引受勞問者詣使者前受制書退
復位再拜訖贊禮者引使者以下出又贊禮者引受勞
問者隨出各即門外位受勞問者再拜訖贊禮者引使
者以下退就次又贊禮者引受勞問者入若受勞問者
疾未間不堪受制則子弟代受如上儀
　　　　勞問外祖父疾苦　勞問皇后父母疾苦
右與勞問諸王禮同
　　　　勞問外祖母疾苦
皇帝遣使勞問外祖母疾苦本司散下其禮所司隨職
供辦内給事一人為使者所司先於受勞問者第大門
外之右設使者便次南向又於内寢庭少北設使者位
南向又於使者位之南三丈所設受勞問者位北向使
者至受勞問者大門外掌次者延入次使者公服攝迎
者亦公服使者出次立於門西東面給使二人奉制書
案立於使者之南差退贊禮者引攝迎者出立於門東
西面攝迎者再拜訖贊禮者引攝迎者先入立於門内
之右西面内典引引使者入就内寢庭位立持案者立
於使者之右受勞問者服朝服女侍者引就庭中位立
持案者以案進使者前使者取制書持案者退復位使
者稱有制受勞問者再拜女侍者進詣使者前受制書
退授受勞問者受勞問者又再拜内典引引使者以下
出女侍者引受勞問者退贊禮者引攝迎者隨出各就
門外位攝迎者再拜内典引引使者退即便次贊禮者
引攝迎者入若受勞問者疾未間不堪受制則攝迎者
於外堂之庭拜受制書如上禮其異者受制書詣閤授
女侍者女侍者受奉入授受勞問者
　　　　勞問大臣疾苦
右遣使勞問與勞問諸王疾苦禮同
　　　　勞問都督刺史疾苦
右遣使勞問與勞問大臣疾苦禮同其異者諸引導之
官以所使勞問州府有司充之(其使于京師者/則謁者引導)
　　　　勞問蕃國主疾苦
右遣使勞問與勞問都督刺史疾苦禮同
凡有勞問無正篇者皆臨時約准上禮而為儀注
　　　　中宫勞問外祖父疾苦
太皇太后皇太后皇后遣使勞問外祖父疾苦本司散
下其禮所司隨職供辦内給事一人為使者所司先
於受勞問者第大門外之右設使者次南向又於使者
之位南三丈所設受勞問者位北向使者至受勞問者
第大門外掌次者引入次使者及受勞問者皆公服内
典引引使者出次立於門西東向給使二人奉令書案
立於使者之南差退贊禮者引受勞問者出立於門東
西向受勞問者再拜贊禮者引受勞問者先入立於門
内之右西面内典引引使者入就庭中位立持案者立
於其右贊禮者引受勞問者就庭中位立持案者以案
進使者前使者取令書持案者退復位使者稱太皇太
后(若皇太/后皇后)有令受勞問者再拜贊禮者引受勞問者進
詣使者前受令書退復位又再拜内典引引使者以下
出贊禮者引受勞問者從出各即門外位受勞問者再
拜訖内典引引使者以下退就次贊禮者引受勞問者
入若受勞問者疾未間不堪受命則子弟代受如上儀
　　　　勞問諸王疾苦
右一條與問外祖父疾苦禮同
　　　　勞問外祖母疾苦
太皇太后皇太后皇后遣使勞問外祖母疾苦本司散
下其禮所司隨職供辦内給事一人為使者所司先於
受勞問者第大門外之右設使者便次南向又於内寢
庭少北設使者位南向又於使者位南三丈所設受勞
問者位北向使者至受勞問者大門外掌次者引入次
使者服公服攝迎者亦公服使者出次立於門西東向
給使二人奉令書案立於使者之南差退贊禮者引攝
迎者出立於門東西向攝迎者再拜贊禮者引攝迎者
先入立於門内之右西靣内典引引使者入就内寢庭
位持案者立於使者之右受勞問者服朝服女侍者引
就庭中位立持案者以案進使者前使者取令書持案
者退復位使者稱太皇太后(若皇太/后皇后)有令受勞問者
再拜女侍者進詣使者前受令書退授受勞問者又再
拜内典引引使者以下出女侍者引受勞問者退贊禮
者引攝迎者隨出各即門外位攝迎者再拜内典引引
使者即便次贊禮者引攝迎者入若受勞問者疾未間
不堪受令則攝迎者於外堂之庭拜受令書如上儀其
異者受令書詣閤授女侍者女侍者受奉入授受勞問
者
　　　　勞問諸妃主疾苦　勞問宗戚婦女疾苦
右兩條同勞問外祖母疾苦
凡内侍之屬充使則内侍内常侍以下准所慰勞者之
尊卑臨時約準
　　　　東宫勞問諸王疾苦
皇太子遣使勞問諸王疾苦本司散下其禮所司隨職
供辦所司先於受勞問者第大門外之右設使者次南
向又於庭中設使者位東向又於使者位之東三丈所
設受勞問者位西向使者至受勞問者第大門外掌次
者引之次使者及受勞問者皆公服贊禮者引使者出
次立於門西東向史二人奉令書案立於使者之南差
退贊禮者引受勞問者出立於門東西向受勞問者再
拜贊禮者引受勞問者先入立於門内之右西面贊禮
者引使者入就庭中位立持案者立於其右贊禮者引
受勞問者進就庭中位立持案者以案進使者前使者
取令書持案者退復位使者稱有令受勞問者再拜贊
禮者引受勞問者進詣使者前受令書退復位又再拜
訖贊禮者引使者以下出又贊禮者引受勞問者隨出
各即門外位受勞問者再拜訖贊禮者引使者以下退
就便次又贊禮者引受勞問者入若受勞問者疾未愈
不堪受令則子弟代受如上儀
　　　　勞問外祖父疾苦　勞問妃父疾苦
右與勞問諸王禮同
　　　　勞問外祖母疾苦
皇太子遣使勞問外祖母疾苦本司散下其禮所司隨
職供辦閹宦一人爲使者所司先於受勞問者第大門
外設使者次南向又於内寢庭西階前設使者位東向
又於使者位東三丈所設受勞問者位西向使者至受
勞問者大門外掌次者引之次使者服公服攝迎者亦公
服使者出次立於門東西面給使二人奉令書案立於使
者之南差退贊禮者引攝迎者出立於門東西面攝迎者
再拜贊禮者引攝迎者先入立於門内之右西面内典引
引使者入就内寢庭位東面立給使奉令書案隨入立於
使者之南差退受勞問者服公服女侍者引就内寢庭位
立於使者之右持案者以案進使者前使者取令書持案
者退復位使者稱有令受勞問者再拜女侍者進詣使者
前受令書退授受勞問者受勞問者又再拜内典引引
使者以下出女侍者引受勞問者退贊禮者引攝迎者
隨出各就門外位攝迎者再拜内典引引使者退即便
次贊禮者引攝迎者入若受勞問者疾未間不堪受令
書則攝迎者於外堂之庭拜受令書如上儀其異者受
令書詣閤傳付女侍者女侍者受之奉入授受勞問者
　　　　勞問妃主疾苦　　勞問妃母疾苦
右兩條同勞問外祖母疾苦
　　　　勞問師傅保疾苦　勞問宗戚疾苦
　　　　勞問上臺貴臣疾苦
右三條同勞問諸王疾苦
皇太子於諸王妃主以下疾苦具存家人親屬之禮率
爾遣近侍勞問則主人受勞問者待之亦如家人親
屬之式不拜迎拜送及不為授受之禮
　
　
　
　
　
　
　
　
　
　大唐開元禮卷一百三十一
欽定四庫全書
　大唐開元禮卷一百三十二　唐　蕭嵩等　撰
　　凶禮
　　　五服制度
　　　　斬衰(三年/)
　　　　齊衰(三年/)　(杖周/)　(不杖周/)　(五月/)　(三月/)
　　　　大功　(長殤九月/)　(中殤七月/)　(成人九月/)
　　　　小功(五月/)　(殤/)　　(成人/)
　　　　緦麻(三月/)　(殤/)　　(成人/)
斬衰三年
　　正服
　　　子為父
　　　女子子在室為父(女子子重稱子者别於/男子言在室則闗許嫁)
　　　女子子嫁反在父之室為父(遭喪後而出者始/服齊衰周出而虞)
　　　(則受以三年之服既虞而出則/小祥亦如之既除喪而出則已)
　　加服
　　　嫡孫為祖(謂承重者為曾祖/髙祖後亦如之)
　　　父為長子(重其當先祖之正體又將代已為宗/廟主故庶子不得為長子三年不繼)
　　　(祖與禰也於庶子之嫡/孫乃為其嫡子三年)
　　義服
　　　為人後者為所後父(受重故三年為所後祖亦如/之凡為人後者不以嫡子)
　　　妻為夫(夫尊/而親)
　　　妾為君(妾謂夫/為君)
　　　國官為國君(布帶繩屨/既𦵏除之)
　　衰冠
　　　右正服加服衰裳三升義服三升半冠同六升
　　　右縫通屈一條繩為武垂下為纓冠外縪(凡服/上曰)
　　　(衰下曰裳布八十縷為升外繹者/冠前後屈而出於武外厭縫之也)婦人之衰連
　　　裳以六升布為總(總束/髮也)童子亦連裳
　　絰帶
　　　苴麻絰帶首絰大九寸左本在下繩纓五分首
　　　絰去一以為腰絰大七寸二分絞垂兩結相去
　　　四寸婦人絰如男子男子又有絞帶(苴惡色也/首絰象緇)
　　　(冠之頍腰絰象大帶絞帶象革帶五/分腰絰去一為之齊衰以下用布)
　　屨
　　　菅屨外納(外納納其/餘於外)婦人屨亦如男子
　　杖
　　　右苴竹杖其大如腰絰長齊其心本在下主婦
　　　亦杖諸婦則不杖童子不杖其當室者則絻而
　　　杖(童子及婦人不杖者以其不能病/也然而童子當室杖者尊為喪主)
　　絻
　　　右狀象冠廣一寸無辟積童子當室亦服之
總論節制
　三公以下皆三月而𦵏而虞三虞而卒哭十三月小
　祥除首絰練八升布為冠纓武亦如之婦人練總除
　腰絰至二十五月大祥除靈座(自後有祭/設几席)除衰裳去
　絰杖十五升布深衣布純縞冠素紕纓革帶素履婦
　人除衰裳去絰縞總衣履如男子二十七月禫祭𤣥
　冠皂纓仍布深衣革帶吉履婦人緇總衣屨如男子
　踰月復平常
齊衰三年
　　正服
　　　子為母(舊禮父卒為母周/今改與父在同)
　　　為祖後者祖卒則為祖母(為曽祖髙祖後者為/曽髙祖母亦如之)
　　　母為長子
　　加服
　　　繼母如母(繼母之配父/與親母同)
　　　慈母如母(妾之無子者妾子之無母者父命為/子生則養之如母死則喪之如母)
　　義服
　　　繼母為長子
　　　妾為君之長子(與嫡妻同不敢/輕服夫之正統)
　　衰冠
　　　右正服加服衰裳四升義服五升其縷四升半
　　　成布四升冠七升合縫布纓武冠内縪(前後縫/於武内)
　　　(厭縫/之)
　　絰帶
　　　牡麻絰帶首絰大七寸二分左本在上繩纓五
　　　分首絰去一以為腰絰大五寸七分半布帶代
　　　絞帶
　　屨
　　　屨内納
　　杖
　　　桐杖其大如腰絰通圎之長齊其心其本在
　　　下
總論節制
　　　十三月小祥除首絰練九升為冠纓武亦如之
　　　其他祥禫變除與斬衰同踰月復平常
齊衰杖周
　　正服
　　　父卒母嫁及出妻之子為母皆報(父卒為父後/者為嫁母無)
　　　(服母猶服之不為出母/黨服則為繼母之黨服)
　　　為祖後者祖在為祖母(為曾祖髙祖/後者亦如之)
　　義服
　　　父卒繼母嫁從為之服報(若繼母出則不服若/繼母出嫁子從而繼)
　　　(育則服不/育則不服)
　　　夫為妻
齊衰不杖周
　　正服
　　　為祖父母(父所生庶母亦同唯/為祖後者乃不服)
　　　為伯叔父
　　　為兄弟
　　　為衆子(衆子者長子之弟及妾子凡父母于子/舅姑于婦并傳重于嫡所傳重非嫡及)
　　　(養子為後者服之/皆如衆子婦服)
　　　為兄弟之子(女在室報/之亦然)
　　　為嫡孫(有嫡子無嫡孫凡為後承/嫡者雖曽孫𤣥孫與孫同)
　　　為姑姊妹女子子在室及適人無主者姑姊妹報
　　　(無主無祭主謂無夫與/子人之所哀不忍降之)
　　　女子子為祖父母(雖出嫁猶不/敢降其祖)
　　　妾為其子
　　加服
　　　女子子適人者為兄弟之為父後者(出嫁猶不/降為父後)
　　　(者婦人有歸宗之義/故不自絶其族類)
　　降服
　　　妾為其父母(凡妾為私/親如衆人)
　　　為人後者為其父母報(凡為人後者本親降一/等其妻又降夫一等)
　　　女子子適人者為其父母
　　義服
　　　為伯叔母(服與伯/叔同)
　　　為繼父同居者(子無大功之親與之適人所適/者亦無大功之親是謂繼父同)
　　　(居繼父之子不從/服為繼父不報)
　　　妾為嫡妻(嫡妻不/為妾服)
　　　妾為君之庶子
　　　婦為舅姑(其夫為祖曽祖髙祖後/者其妻從服亦如舅姑)
　　　為夫兄弟之子(男女/同報)
　　　舅姑為嫡婦(其夫應三年者然/後為其婦齊哀周)
齊衰五月
　　正服
　　　為曽祖父母(本三月以其降殺太/多故新議改從五月)
　　　女子子在室者及嫁者為曽祖父母
齊衰三月
　　正服
　　　為髙祖父母(重其衰麻尊尊也減/其日月為恩殺也)
　　　女子子在室者及嫁者為髙祖父母(不敢降其/祖也)
　　義服
　　　為繼父不同居(先同今異繼父有子及有大功/之親雖同居亦為異居元不同)
　　　(者不/服)
　　　右降服亦衰裳四升冠七升正服五升冠八升
　　　義服六升冠九升右縫布纓武冠内縪前後縫
　　　於武内厭縫之(婦人則布總精/麄如男子之冠)其絰帶與三年同
　　　其杖三年及杖周皆桐杖各大如腰絰通圓之
　　　長齊其心本在下麤屨内納不杖周則麻屨五
　　　月三月則繩屨其三年者與斬衰同杖周十一
　　　月小祥十三月大祥十五月禫逾月除復常祥
　　　禫變節皆與斬衰同其父卒母嫁出妻之子為
　　　母及為祖後祖在為祖母雖周除仍心䘮三年義服
　　　齊衰三月者衰裳六升冠九升絰帶與周同而繩屨
大功
　長殤九月中殤七月
　　正服
　　　為子女子子之長殤中殤(殤者未成人而死可/哀傷者男子已娶女)
　　　(子許嫁皆不為殤年十九至十六為長殤十五/至十二為中殤十一至八嵗為下殤八嵗以下)
　　　(為無服之殤以日易月本服周者哭之/十三日大功九日小功五日緦麻三日)
　　　為叔父之長殤中殤
　　　為姑姊妹之長殤中殤
　　　為兄弟之長殤中殤
　　　為嫡孫之長殤中殤(嫡曽孫嫡/𤣥孫亦司)
　　　為兄弟之子女子子之長殤中殤
　　義服
　　　為夫之兄弟之子女子子之長殤中殤
　成人九月
　　正服
　　　為從父兄弟(今之同堂兄弟/姊妹之在室者)
　　　為庶孫(女在室/亦然)
　　降服
　　　為女子子適人者(出降者兩女各出不再降若/兩男各為人後者亦如之)
　　　為姑姊妹適人者報
　　　出母為女子子適人者(女報/同)
　　　為兄弟之女適人者報
　　　為人後者為其兄弟
　　　為人後者為其姑姊妹在室者報
　　　右成人服衰裳八升冠十升餘皆與長殤同
　　義服
　　　為夫之祖父母
　　　為夫之伯叔父母報(報者旁尊不/足以尊降)
　　　為夫之兄弟女適人者報
　　　夫為人後者其妻為本生舅姑
　　　為衆子婦
　　　右降服衰裳七升正服八升冠十升義服衰裳
　　　九升冠十一升(婦人則布總精/麄如男子之冠)牡麻絰首大五
　　　寸七分半長殤及成人皆九月纓以繩中殤皆
　　　七月絰無纓俱五分首絰去一以為腰絰大四
　　　寸六分布帶繩纓
小功五月
　殤
　　正服
　　　為子女子子之下殤
　　　為叔父之下殤
　　　為姑姊妹之下殤
　　　為嫡孫之下殤
　　　為兄弟之下殤
　　　為兄弟之子女子子之下殤
　　　為從父兄弟姊妹之長殤
　　　為庶孫丈夫婦人之長殤
　　降服
　　　為人後者為其兄弟之長殤
　　　為姪丈夫婦人之長殤(出嫁姑/為之服)
　　　為人後者為其姑姊妹之長殤
　　義服
　　　為夫之兄弟之子女子子之下殤
　　　為夫之伯叔父之長殤
　　　右降正服冠縗同十升義十一升澡麻絰帶(澡/謂)
　　　(去其莩垢/不絶其本)冠左縫不厭(婦人布總精/麄如男子)首絰大四
　　　寸六分五分首絰去一以為腰絰大三寸七分
　　　布帶吉屨無絇婦人衰絰精麄如男子降服不
　　　澡
　成人五月
　　正服
　　　為從祖祖父報(祖之兄弟也兄弟之/孫女在室亦如之)
　　　為從祖父報(父之同堂兄弟同堂兄/弟之女在室亦如之)
　　　為從姑姊妹在室者報(父之同堂姊妹/及已再従姊妹)
　　　為從祖祖姑在室者報(祖之/姊妹)
　　　為外祖父母
　　　為舅及從母丈夫婦人報(母之兄/弟姊妹)
　　降服
　　　為從父姊妹適人者報(周堂/姊妹)
　　　為孫女適人者
　　　為人後者為其姑姊妹適人者報
　　義服
　　　為從祖祖母報(祖之兄/弟妻)
　　　為從祖祖母報(父之同堂/兄弟妻)
　　　為夫之姑姊妹在室及適人者報
　　　為娣姒婦報
　　　為同母異父兄弟姊妹報
　　　為嫡母之父母兄弟從母(謂妾子為嫡母之父/母及兄弟姊妹嫡母)
　　　(卒則/不服)
　　　為庶母慈已者(謂庶母之/乳養已者)
　　　為嫡孫之婦(有嫡婦則無嫡孫之婦曽孫𤣥/孫為後者服其婦如嫡孫之婦)
　　　母出為繼母之父母兄弟從母(母卒則為其母/之黨服不為繼)
　　　(母之/黨服)
　　　嫂叔報(兄嫂弟/妻同)
　　　右降服衰裳十升正服衰裳十一升冠同十一
　　　升義服衰裳十二升冠與衰同其絰如小功五
　　　月唯麻斷本
緦麻三月
　殤
　　正服
　　　為從父兄弟姊妹之中殤下殤
　　　為庶孫丈夫婦人之中殤下殤
　　　為從祖叔父之長殤
　　　為從祖兄弟之長殤
　　　為舅及從母之長殤
　　　為從父兄弟之子之長殤
　　　為兄弟之孫之長殤
　　　為從祖姑姊妹之長殤
　　降服
　　　為人後者為其兄弟之中殤下殤
　　　為姪丈夫婦人之中殤下殤(出嫁姑/為之服)
　　　為人後者為其姑姊妹之中殤下殤
　　義服
　　　為人後者為從父兄弟之長殤
　　　為夫之叔父之中殤下殤
　　　為夫之姑姊妹之長殤
　成人
　　正服
　　　為族兄弟(三從兄弟三從姊/妹出嫁者則無服)
　　　為族曽祖父報(曽祖之兄弟曽孫/女出嫁則無服)
　　　為族祖父報(祖之同堂兄弟孫/女出嫁則無服)
　　　為族父報(父之再從兄弟再從兄/弟之女出嫁則無服)
　　　為曽孫𤣥孫
　　　為外孫(女子子/之男女)
　　　為從母兄弟姊妹(今為兩姨/兄弟姊妹)
　　　為姑之子(外兄弟/姊妹)
　　　為舅之子(内兄弟/姊妹)
　　　為族曽祖姑在室者報(曽祖之/姊妹)
　　　為族祖姑在室者報(祖之同/堂姊妹)
　　　為族姑在室者報(父之再/従姊妹)
　　降服
　　　女子子適人者為從祖父報(謂堂/伯叔)
　　　為從祖姑姊妹適人者報(父之同堂姊妹及/已之再從姊妹)
　　　庶子為父後者為其母(若無嫡母及嫡母卒則/申妾子不服外祖父母)
　　　(舅從/母)
　　　為從祖祖姑適人者報(祖之/姊妹)
　　　為人後者為外祖父母(本生外/祖父母)
　　　為兄弟之孫女適人者報
　　義服
　　　為族曽祖母報(曽祖兄/弟之妻)
　　　為族祖母報(祖之同堂/兄弟之妻)
　　　為族母報(父之再從/兄弟之妻)
　　　為庶孫之婦
　　　女子子適人者為從祖伯叔母(同堂伯/叔母)
　　　為庶母(父妾有/子者)
　　　為乳母
　　　為壻(女子子/之夫報)
　　　為妻之父母(從妻/服之)
　　　為夫之曽祖髙祖父母
　　　為夫之從祖祖父母報(夫之祖兄/弟及其妻)
　　　為夫之從祖父母報(夫之父同堂/兄弟及其妻)
　　　為夫之外祖父母報
　　　為夫之從祖兄弟之子(夫之再從/兄弟之子)
　　　為夫之從父兄弟之妻
　　　為夫之從父姊妹在室及適人者
　　　為夫之舅及從母報
改葬緦(子為父母妻妾/為夫既葬除之)
　右降正義服冠衰同十五升去其半有事其縷無事其布右
　縫不厭(婦人則布總精/麄如男子之冠)澡麻斷本以為絰首絰大三寸七分
　五分首絰去一以為腰絰大二寸九分布帶吉屨無絇
皇家所絶旁親服者皇弟子為之皆降一等凡童子不
緦當室則緦
衰裳制度
凡衰外削幅裳内削幅三絇(削猶殺也絇謂辟兩側空/中央也凡衰前幅三絇後)
(四/絇)若齊裳内衰外(齊緝也凡五服之衰一斬四緝/緝裳者内展之緝衰者外展之)負廣
出于適寸(負在背者適辟領也/負出于辟領旁一寸)適博四寸出于衰(博廣也/辟領廣)
(四寸則與闊中八寸也兩之為/尺六寸出于衰者旁出衰外)衰長六寸博四寸(廣長/當心)衣
帶下尺(衣帶下尺者腰也廣/尺足以掩裳上際)衽二尺有五寸(衽所以掩/裳際也上)
(正一尺燕尾二尺五寸/凡用布三尺五寸也)袂屬幅(屬猶連也連/幅謂不削)衣二尺有
二寸(此謂袂中也衣自領至腰二尺二寸倍之四尺/四寸加辟領八寸又倍之凡衣用布一丈四寸)袪
尺二寸(袪袖/口也)
　
　
　
　
　
　
　大唐開元禮卷一百三十二
欽定四庫全書
　大唐開元禮卷一百三十三　唐　蕭嵩等　撰
　　凶禮
　　訃奏
　　　為外祖父母舉哀　　為皇后父母舉哀
　　　為諸王妃主舉哀　　為内命婦舉哀
　　　為宗戚舉哀　　　　為貴臣舉哀
　　　為蕃國主舉哀
　　臨䘮
　　　臨諸王妃主䘮　　　臨外祖父母䘮
　　　臨皇后父母　　　　臨宗戚䘮
　　　臨貴臣䘮
　　除䘮
　　　除外祖父母䘮　　　除皇后父母䘮
　　　訃奏
　　　　為外祖父母舉哀
皇帝為外祖父母舉哀本司散下其禮所司隨職供辦尚舍奉
御先扵别殿設素褥牀席為舉哀成服位南向尚衣奉御先製
小功五月之服守宫先扵舉哀殿外門之外隨便設百官文武
次如常其日舉哀前三刻諸衛屯門列仗如常諸應陪慰者並
赴集次所典儀扵舉哀殿門外布百官位亦如常又扵殿前設
諸王三品已上哭位文東武西重行北面相對為首諸親位扵
文武官五品之下(皇宗親在東/異姓親在西)又扵階下當御位北向設太
尉奉慰位文武百官到入次改服素服侍中版奏請中嚴亦
在三刻之前尚衣奉御以篋奉衰服升立於殿東間北
面典謁引諸王百官一品以下九品以上俱就門外位
文武侍衛之官詣閤奉迎舉哀前一刻侍中版奏外辦
皇帝服素服御輿出升别殿降輿即哭位南向坐侍衛如常
儀至其時侍中跪奏請為故某官(若某/郡君)舉哀俛伏興皇
帝哭十五舉聲侍中跪奏請哭止成服俛伏興皇帝止
哭尚衣奉御以筵奉衰服進跪授興仍贊變服焉(於變服/則權設)
(步障已/而去之)成服已侍中又跪奏請哭俛伏興皇帝哭通事舍
人引諸王文武百官三品以上入就殿庭位舍人贊拜羣
官在位者皆再拜舍人贊哭羣官在位者皆哭十五舉聲
舍人賛止羣官在位者皆止舍人引諸王為首者一人進詣
奉慰位跪奉慰俛伏興舍人引退還本位又舍人次引百官文
武行首一人進詣奉慰位跪奉慰俛伏興舍人引退還本位舍
人賛拜在位者皆再拜舍人引三品已上退出其四品以下
位於門外者典謁贊哭贊止引退如殿庭之儀侍中跪奏
請哭止還俛伏興皇帝御輿降還侍衛從至閤如初所司
宣仗散其日晡哭則晡前二刻奏嚴一刻奏辦皇帝服衰
服出即位次哭如初(百官/不集)自後朝晡凡三日而止
　　　　　為皇后父母舉哀
右與為外祖父母禮同其異者製緦麻三月之服朝晡
再哭而止
　　　　　為諸王妃主舉哀
本司散下其禮所司隨職供辦尚舍奉御於肅章門外
道東設大次南向周以行帷鋪御坐設素牀褥席守宫
隨便於永安門外設文武官五品已上便次其日舉哀
前三刻侍中版奏請中嚴前二刻諸衛列仗如常典儀
於大次前量逺近設一品以下應陪集者哭位文東武
西重行北上相對為首百官皆集次改服素服就位又
於大次門前設奉慰位前一刻文武侍衛之官詣閤奉
迎如常侍中版奏外辦皇帝素服御輿複道以出從幃
宫後門入之大次(其無複道者百官/於外門外為位立)降即哭位南向坐
侍衛如常至時侍中跪奏請為故臣某官(若主/若妃)舉哀俛
伏興皇帝哭通事舍人贊羣官拜羣官在位者皆再拜
(若百官為門外位者候入大次通事舍人引/三品以上入次前位四品以下仍門外位)舍人贊哭
羣官在位者皆哭十五舉聲舍人贊止羣官在位者皆
止舍人引文武官行首一人詣奉慰位跪奉慰俛伏興
引退還本位舍人贊拜羣官在位者皆再拜訖(有門外/位者典)
(謁贊拜贊/哭贊止)侍中跪奏請哭止俛伏興又奏請還宫退本位
立皇帝哭止御輿降還其侍衛從至閤如常所司宣仗
散其日晡哭則晡前二刻奏嚴一刻奏辦皇帝仍初服
出即位次哭如初(侍衛如初/百官不集)自後本服周者凡三朝哭
而止本服大功者其日晡哭而止本服小功已下一舉
哀而止若皇太子陪舉哀則素服左庶子啟引從帷宫
南門入至大次前啟再拜訖引升東間之南北面哭於
百官哭止皇太子哭止進御坐前跪俛伏興再拜於百
官退引降拜還如初其宫官等應陪拜慰者則隨班於
上臺自下皆然
　　　　為内命婦舉哀
右與為諸王妃主禮同(其三夫人以上其日仍晡哭而/止其九嬪以下一舉哀而止亦)
(隨恩賜/之)
　　　　為宗戚舉哀
右與為諸王妃主禮同
　　　　爲貴臣舉哀
右與為諸王禮同(其異者一舉哀而止貴臣謂職事二/品以上散官一品其餘官亦隨恩賜)
(之淺/深)
　　　　為蕃國主舉哀
右與為貴臣禮同(其異者城外張帷幔為次向/其國而哭之至三聲而止)
　　　臨喪
　　　　皇帝臨諸王妃主喪
本司散下其禮所司隨職供辦尚舍直長先設行宫
大次於主人第大門外之西南向守宫於主人大門外
隨便設諸從駕文武之官便次其所臨者五屬之親於
乗輿未到之前並先集列於主人之第其執事預於其
寢北設障幔為主人五屬婦女拜哭次其日未出宫前
四刻侍中版奏請中嚴出宫前三刻搥一皷為一嚴(三/嚴)
(時節前一日/侍中奏裁)所司整設小駕鹵簿於所出宫門外如常
儀出宫前三刻又搥二鼔為再嚴奉禮於所出宫門外
設陪從之官位如常尚舍奉御先於主人第大門外便
次内設皇帝座南向又於主人堂上中間設素褥牀席
為哭位亦南向典儀又於主人庭中設陪從之官位文
東武西重行北面相對爲首又於御座前階下設奉慰
位主人執事於堂下設五屬之親位於東階之東重行
西面北上(以服精麄為序/而尊者差前)又設五屬婦女位於堂北幔
下主女位於東廂西面南上妻妾位於西廂東面南上
衆婦人位於北廂重行南面諸親在東相對為首(以服/精麄)
(為/屬)　(序/外)　(而/並)　(尊/陪)　(者/臨)　(差/扵)　(前/此)　(其/所)　(五/内)諸陪從之官各常
服赴集其位有司整列皇帝四望車以下及仗衛之屬
應列鹵簿者於内外如常儀出宫前一刻又搥三皷為
三嚴侍衛之官詣閤奉迎如常侍中版奏外辦皇帝服
常服御輿以出繖扇華葢侍衛警蹕如常儀皇帝降輿
升車黄門侍郎當車前跪奏稱黄門侍郎臣某言請乗
輿發退復位(凡黄門侍郎奏請皆進跪奏/稱具官臣某言訖俯㐲興)駕動警蹕如
常黄門侍郎與贊者夾輅以出至侍臣上馬所黄門侍
郎進跪奏稱請駕權停勅侍臣上馬俛㐲興侍中前承
詔退稱制曰可黄門侍郎退唱侍臣上馬贊者承傳文
武侍臣上馬畢黄門侍郎奏稱請乗輿發退復位鑾駕
動稱警蹕皷吹不作文武羣官應陪從者乗馬以從駕
行至行宫門外侍中進跪奏請降車俛伏興退復位皇
帝降車御輿就大次其輿輦以下鈒㦸仗衛之屬陳
列於大次前之左右皇帝變服素服其陪從之官各
舍於便次變服素服其侍臣及武官不變服主人相
引主人内外五屬之親各服衰服就堂下外内位次
哭典儀一人立於堂下東階東南贊者二人立於其
南差退俱西面皇帝變服訖御輿出侍衛如常主人
免絰去杖司儀令引出大門外望見承輿止哭再拜
迎仍引主人先入門右西面立不哭(其未殯則通拜/迎拜送於大門)
(内/)相者贊衆主人以下皆止哭皇帝至堂侍中跪奏
請降輿升俯伏興(於所臨喪者非尊/秋則御輿升堂)皇帝降輿升自
東階即哭位坐巫祝各一人先升巫執桃立於東南祝
執茢立於西南相向千牛四人執戈隨升二人先二人
後侍臣夾升列於户内外及階下左右其仗衛鹵簿
止列於門外内如常同儀令引主人入中庭北面典儀
稱拜主人内外皆再拜勅引主人升司儀令引主人升
立於户内之東西面侍中跪奏請哭俯伏興皇帝哭典
儀稱哭贊者承傳唱可哭(凡典儀有詞/贊者皆承傳)主人以下在位
者皆哭典謁引諸位官應陪臨者入即班位立定典儀
稱拜從官在位者皆再拜典儀稱哭從官在位者皆哭
十五舉聲典儀稱止從官在位者皆止典謁引諸王爲
首者一人進舍人接引詣奉慰位跪奉慰俯伏興舍人
引退典謁接引還本位又典謁次引諸從官文武行首
一人進舍人接引詣奉慰位跪奉慰俯伏興舍人引退
典謁接引還本位典儀稱拜在位者皆再拜訖典謁引
從官在位者出又典謁次引諸王等以次出侍中跪奏
請哭止俯伏興皇帝止典儀稱哭止主人已下皆止司
儀令引主人降立於庭中之東北面典儀稱拜主人已
下皆再拜侍中跪奏請還俛伏興皇帝降御輿出侍衛
警蹕如初司儀令引主人先出俟於大門外拜送皇帝
至大次降輿即御座變服司儀令引主人哭還廬次皇
帝停大次未發前三刻侍中版奏請中嚴所司預奏三
嚴每嚴槌皷如初整列仗衛鹵簿於還途如來儀奉禮
於行宫南門外道左向重行設陪從之官位文左武右
陪從之官於便次變服常服赴集位所典謁引即班位
三嚴已侍中版奏外辦皇帝御輿出侍衛警蹕並如初
皇帝降輿升車黄門侍郎奏請及羣官陪從皷吹不作
並如來儀乗輿至殿前(若閤/外)迴車侍中跪奏請降入俯
伏興皇帝降車御輿入侍臣從至閤如初侍中版奏解
嚴將士各還其所百官退
　　　　臨外祖父母喪　　臨皇后父母喪
　　　　臨宗戚喪　　　　臨貴臣喪
右四條與臨諸王妃主喪禮同
其臨諸王妃主喪及凡内喪則並幸其前寢次也(其尊/親應)
(就喪殯寢者/則臨殯寢所)凡臨諸王妃主尊親者及師保傅與三老
五更二王後喪則敬同外祖其所臨幸者若第鄰宫闕
率爾往還則容不備鹵簿與嚴皷皆稟當時别儀注其
内外文武陪從之官准駕備畧(備爲官從具/畧謂減省之)車駕若經
太廟則侍中跪奏式過乃服常
　　　除服
　　　　除外祖父母喪服
本司散下其禮所司隨職供辦守宫先於别殿門外隨
便設百官文武便次如初於除服前之夕尚舍奉御於
别殿設素下牀席焉至日平曉而除服(外祖父母則五/月先下旬之吉)
(也其從朝制公除則/外祖父母五日也)除服前三刻侍中版奏請中嚴諸
衛勒所部屯門列仗如常典儀於别殿前設諸王百官
三品以上位如初又設奉慰位如初又設一品以下九
品以上位於别殿門外如初百官文武應陪臨者並赴
集大門便次各改素服典謁引就别殿門外位尚衣奉
御以篋奉素服吉履升殿立於殿東間北面立腰輿進
於寢庭侍衛之官詣閤奉迎如常式除服前一刻侍中
版奏外辦皇帝仍服衰服御輿出左右直衛鈒㦸警蹕
如初皇帝升别殿降輿即哭位侍衛如初侍中跪奏請
哭俛伏興皇帝哭十五舉聲侍中跪奏請哭止從禮制
除服俛伏興皇帝止尚衣奉御以篋奉衣履進跪授興
仍贊變除(於變除則權設歩/幔已而去之也)變除已侍中又跪奏請哭
俛伏興還本位皇帝哭通事舍人引諸王百官三品以
上入各就班立定舍人贊羣官拜羣官在位者皆再拜
舍人贊哭羣官在位者皆哭十五舉聲舍人贊止羣官
在位者皆止舍人引諸王為首一人進詣奉慰位跪奉
慰俛伏興舍人引退還本位又舍人次引百官文武行
首一人進詣奉慰位跪奉慰俛伏興舍人引退還本位
舍人贊拜在位者皆再拜舍人引三品以上出其四品
以下位於門外者典謁贊拜贊哭贊止引退如三品以
上之儀侍中跪奏請哭止還俛伏興皇帝止皇帝御輿
降還其夾御之官從至閤如初所司奏宣解嚴如常儀
　　　　除后父母喪服
右與除外祖父母喪服禮同其異者后父母則三月先
下旬之吉除也公除則三日而除之
　
　大唐開元禮卷一百三十三
欽定四庫全書
　大唐開元禮卷一百三十四　唐　蕭嵩等　撰
　　凶禮
　　勅使弔(其賵賻之禮大體皆同/弔使行之附蕃國主後)
　　　勅使弔諸王妃主䘮　勅使弔外祖父母䘮
　　　勅使弔后父母䘮　　勅使弔貴臣䘮
　　　勅使弔宗戚䘮　　　勅使弔蕃國主䘮
　　賵賻
　　㑹喪
　　　制遣百寮㑹王公以下䘮
　　冊贈
　　　勅使冊贈諸王　　　勒使冊贈外祖父母
　　　勅使冊贈后父母　　勅使冊贈貴臣
　　　勅使冊贈蕃國王
　　㑹葬
　　　制遣百寮㑹王公以下葬
　　致奠
　　　勅使奠諸王妃主䘮　勅使奠外祖父母䘮
　　　勅使奠后父母䘮　　勅使奠貴臣䘮
　　　勅使奠蕃國王䘮
　　　勅使弔
　　　　勅使弔諸王妃主䘮
勅使弔諸王妃主喪本司散下其禮所司隨職供辦守
宫先於主人第大門外之右設使者次南向其日使者
至掌次者引之次内外衰服司儀引主人以下俱立哭
於東階下婦人立哭於殯所如常儀使者素服出次司
儀引立於大門之西東靣持節者立於使者之北少退
史二人對舉弔書案立於使者之南差退俱東面(城外/者不)
(持/節)司儀入告主人去杖免絰司儀引主人出門止哭迎
於大門外見賓先入立於門右北面司儀引使者入持
節者先進持案者次之内外止哭使者入門而左立於
階間南面節在使者之東少南西向持案者立於使者
西南東面司儀引主人進當使者前北面持節者脫節
衣史以案進詣使者前使者取弔書持案者退復位使
者稱有制弔主人哭拜稽顙内外皆哭司儀引主人進
受弔書退立於東階下西面哭持節者加節衣司儀引
使者持節者先退持案者次之出復門外位主人以弔
書授左右司儀引主人出内門止哭拜送於大門外使
者還主人杖哭而入取弔書於階下升奠於柩東若使
須私弔則通名引入弔如常禮訖引出若朝廷致賻賓
至主人迎受如弔書之儀唯賻物掌事者受以東(東蔵/之也)
其賻物簿受如受弔書儀
　　　　勅使弔后父母喪　勅使弔外祖父母喪
　　　　勅使弔貴臣喪　　勅使弔宗戚喪
　　　　勅使弔蕃國主喪
右與弔諸王妃主喪禮同
　　賵賻
其賵賻之禮與弔使俱行則有司預備物數(多少/准令)其日
使者至主人大門外便次物輿陳於使者幕南東西為列
馬陳於使者東南北首西上於使者以下入即庭中位物
輿陳於使者位南亦東西為列馬從入陳於庭北首西上
於使者出主人有司受而以東其特行也亦如弔禮
　　　㑹䘮
　　　　制遣百寮㑹王公以下喪
制遣百寮㑹王公以下喪之禮守宫先於主人第大門
外隨便量設百官文武應㑹弔者便次其日司儀令
先於主人第前寢庭北面重行設百官位以西為上百
官應㑹弔者並赴集主人第大門外便次各服素服司
儀以次引入就班位立定司儀贊可哭諸官在位者皆
哭十五舉聲司儀贊可止在位者皆止司儀引諸官行
首一人升詣主人前席位展慰(非應致敬/者則立慰)訖引降出又
司儀引諸在位者以次出(不致敬者出應致/敬者再拜引退)
　　　冊贈
　　　　勅使册贈諸王
勅使册贈諸王之禮守宫於主人大門外之西設使者
及使副次南向其日使人及副公服從朝堂受册載
於犢車使人及副各備鹵簿(皷樂備/而不作)至主人大門外降
車掌次者引之次内外衰服司儀引主人以下就東階
下位婦人升就堂上位皆立哭使者出次謁者絳公服引
立於門西東面使副立於使者之南持節者立於使者
之北少退史二人對舉册案立於使副西南俱東面(城/外)
(者無鹵簿/不持節)司儀入告主人去杖免絰司儀引主人出門
止哭迎使者於大門外見賓先入立於門右北面謁者
引使者入持節者先導副使及持册案者次之内外止
哭使者升立於柩東北廂南面持節者在使者之東少
南西向使副立於節南持册案者立於副使東南俱西
面司儀引主人升立於階下當使者北面持節者脫節
衣史以册案進使副前使副取册案退復位使副以册
進使者受稱有制主人降於階間南北面哭拜稽顙内
外皆哭司儀引主人升復北面位内外止哭使者讀册
訖主人降於階間北面哭拜稽顙内外皆哭司儀引主
人升階使者前受册退跪奠於柩東興降立於東階下
西面初使人受册訖持節者加節衣謁者引使者持節
者先導使副及持案者次之出復門外位司儀引主人
出内外止哭拜送於大門外使者還主人絰杖哭而入
其使者應私弔則通名引入弔如常禮引出
　　　　勅使册贈外祖父母
　　　　勅使冊贈后父母　勅使册贈貴臣
　　　　勅使册贈蕃國主
右與册贈諸王禮同若主人六品以下則拜及受制皆
於堂下
　　㑹𦵏
　　　　遣百寮㑹王公以下𦵏
右與百寮㑹喪禮同
凡册贈使者之尊卑並准吉授若册贈妃主則内侍
之屬為使其預行事者亦如之同准吉授
凡册贈應諡者則文兼諡又致祭焉而致祭不必有贈
諡(凡贈官通以/臘印而畫綬)凡册贈之禮必因其啟𦵏之節而加焉
其或既𦵏者則主人仍於靈寢受之其禮如初其或既
除服乃追而册贈者主人受之於廟禮亦如之其異者
主人不哭其服則公服若單衣介幘其於靈寢若廟並
預設祭以告神其未立廟者則受之於正寢
　　　致奠
　　　　勅使致奠諸王妃主喪
守宫於主人大門外量設便次使者至掌次者引之次
内外衰服司儀引主人以下俱就東階下位婦人就堂
上位皆立哭使者公服出次謁者絳公服引立於門西
東面執事者陳牢饌於使者東南當門北向西上司儀
入告主人去杖司儀引主人出内門止哭迎於大門外
見賓先入立於門右北面謁者引使入内外止哭使者
升自東階立於柩東少北南面執事者以牢饌入升設
於柩東西面南上司儀引主人升自西階立於階上當
使者北面執事者北面酌酒西面奠於席退復位使者
曰某封若某位將歸幽宅制使某奠主人降詣階間北
面哭拜稽顙内外俱哭謁者引使者及從者降出復門
外位初主人拜稽顙訖司儀引主人退哭於東階下使
者出司儀引主人出内門止哭拜送於大門外使者還
主人杖哭而入
　　　　勅使致奠外祖父母喪
　　　　勅使致奠后父母喪
　　　　勅使致奠貴臣喪
　　　　勅使致奠蕃國主喪
右四條與致奠諸王妃主喪禮同
　
　
　
　
　大唐開元禮卷一百三十四
欽定四庫全書
　大唐開元禮卷一百三十五　唐　蕭嵩等　撰
　　凶禮
　　　中宫　太皇太后　皇太后　皇后
　　舉哀
　　　為父母祖父母　　　為外祖父母
　　　為諸王妃主　　　　為内命婦
　　　為宗戚
　　成服
　　　為父母祖父母　　　為外祖父母
　　奔喪
　　　奔父母祖父母喪
　　臨喪
　　　臨外祖父母喪　　　臨内命婦喪
　　除服
　　　除父母祖父母喪服　除外祖父母喪服
　　遣使弔
　　　弔外祖父母喪　　　弔諸王妃主喪
　　　弔宗戚喪
　　　舉哀
　　　　為父母祖父母舉哀
中宫為父母祖父母舉哀本司散下其禮所司隨職供
辦訖舉哀前三刻尚寢於後别殿東壁下設薦為舉哀位
西向為祖父母則北壁下南向前二刻内謁監於别殿
前幔下設六宫哭位重行北向西上其六宫並集列於
閤外次司贊一人升立於殿上東楹之南掌贊二人立
於階下並西面前一刻尚儀版奏外辦至時引后出升
殿侍衛如常内侍版奏訃尚儀傳奏稱某官(若某/夫人)以某
月日辰薨后啼若哭(父母啼祖/父母哭)六宫從哭盡一哀后問
故又哭盡哀乃變素服六宫皆素服哭不絶聲又盡哀
司賓引六宫入各就班位司贊稱再拜掌贊承傳(凡司/贊有)
(詞掌贊/皆承傳)六官在位者皆再拜司贊稱哭六宫在位者皆哭
十五舉聲司贊稱止六宫在位者皆止司賛稱哭再拜六
宫在位者皆再拜司贊稱下司賔引六宫退尚儀跪奏請
哭止后止從臨者皆止后退舍别次六宫以下侍衛如
初於閤哭臨如常禮其日晡臨晡前二刻奏嚴六宫赴
集一刻奏辦至時引后就哭位餘如常尚儀跪奏請哭
后哭六宫從臨者皆哭十五舉聲司贊稱哭止六宫在
位者皆止但無復拜其他贊引如初自後奔赴如别禮若
有疾故未及奔喪則自後朝晡赴集奏引即位哭及於
閤臨皆如初以至成服而後奔喪后為父母之舉哀也
其有在宫公主(為外祖父/母小功者)亦服素服引升即位於户内
之東北面與后俱哭臨於六宫等退也贊止引退其有
曾祖髙祖父母薨舉哀與為祖父母同
　　　　為外祖父母舉哀
右與為祖父母舉哀禮同其異者扵别宫次其日晡後
臨凡三朝哭臨而止
　　　　為諸王妃主舉哀
右與為外祖父母舉哀禮同其本服大功者其日晡哭
而止其本服小功以下者一舉哀而止
　　　　為内命婦舉哀
右與為諸王妃主舉哀禮同其九嬪以下一舉哀而止
　　　　為宗戚舉哀
右與為諸王妃主舉哀禮同
　　　成服
　　　　　為父母祖父母成服(后聞喪有奔喪之禮故/成服篇在舉哀之後)
三日成服本司散下其禮所司隨職供辦尚寢先於后
舉哀别殿東壁設素褥牀席為后成服位西向為祖父
母則北壁下南向尚服先製后齊衰周之服又製六宫
之服亦如之其日成服前三刻尚儀版奏請中嚴其别
殿上女侍臨者代哭如初成服前二刻司贊於别殿前
幰下整設六宫哭位如初又扵殿上后位前設席為奉慰位
六宫並如初服集列扵閤外次女侍者各以篋奉其衰服進
授仍賛變服變服已掌賛一人升立扵殿上東楹之南掌賛
二人立於階下俱西面尚服以篋奉衰服升東階北面
立成服前一刻尚儀版奏外辦至時后仍初服即位六
尚以下侍衞如初尚儀跪奏請哭后哭從臨者皆哭十
五舉聲尚儀跪奏請哭止成服后止尚服以篋奉衰服
進跪授興仍贊變服焉(於變服則權設/步障已而去之)變服已尚儀跪
奏請哭后哭司賓引六宫入即班位立定司贊稱拜六
宫在位者皆再拜司贊稱哭六宫在位者皆哭十五舉
聲司贊稱止六宫在位者皆止司賓引六宫行首一人
升詣后前跪奉慰興司賔引降還本位司贊稱拜六宫在
位者皆再拜訖司賓引六宫退尚儀跪奏請止哭后止
從臨者皆止后退舍别殿六尚以下侍衛如初扵閤哭
臨如初其日晡臨晡前二刻奏嚴六宫赴集一刻奏辦
引即位哭如初其有公主應従成服者則製小功五
月之服引即哭位如初與后俱哭成服臨哭先拜慰如
六宫之儀於六宫退贊止引退自後朝晡哭臨如初以
至卒哭(若公除/如别禮)其為曽祖髙祖父母則與六宫成齊
衰三月之服如常禮
　　　　為外祖父母成服
右與為祖父母成服禮同其異者六宫俱成小功五月之
服其日内外應交慰者赴集奏引即上下位次哭臨撫
尉心及拜哭奉慰如常禮自後皆然外命婦及百官三品
以下並無服諸親等亦赴集奉慰如常自後皆然其諸
王妃主以下喪則舉哀之日奉慰
　　　奔䘮
后奔父母祖父母喪本司散下其禮所司隨職供辦尚
舍先設行宫便殿於主人大門外之右南向又於便殿
之後及左右廂量設六宫以下陪從者便次又於喪寢
前設障幰為六宫以下拜哭次主人五屬之親於車駕
未至之前並集列於主人第其日出宫前四刻尚儀
版奏請中嚴出宫前三刻諸衛等備列常行仗衛鹵簿
於所出宫門外内如常儀出宫前二刻内謁者監於主
人第喪寢尸西(若殯/西)設薦席為后哭位東向(其奔祖父/母喪則户)
(内之西南/廂北面)又於喪庭寢幰下北面重行設六宫以下拜
哭位次北向西上以下從者各素服鴻臚於喪寢北張
幃幕為主人五屬婦人哭位其六宫以下從者各素服
集列以候陪從如常式(已成服則/服衰服)内僕進堊車其仗衛
之屬應充鹵簿者並以次整列於所出宫門内外如常儀
未出宫前一刻其六尚以下應陪從者並以次進迎如
常式小輿進於中庭時至尚儀版奏外辦后仍舉哀之
服升輿出(已成服則/服衰服)三面周以白布行幃至閤外后降
輿升堊車内僕執御其内侍以下前導夾引與六尚以
下乘車陪從如常儀六宫等應從者乘車以次序從如
常仗衛夾引后哭從臨者隨哭不絶聲於后未至之前
司儀贊主人内外五屬之親各出就前堂哭位五属婦人
出就後幕下位俱如喪寢之儀内謁者監一人升立於
䘮寢東楹之東南内給使二人扵階下並西面后
至主人第降車所尚儀跪奏請降車入后降車仍
哭入自闈門三面周以行幃従臨者仍哭従不絶
聲六尚以下哭從如初侍者夾扶主人降詣東階之
南仍立哭(其奔祖喪則主/人仍立哭以待)衆主人並降立於主人之後
西面北上立哭(以服精/粗為序)后至喪寢庭主人哭止再拜仍
立哭女侍者扶引后哭升自西側階進尸西跪憑尸撫
心哭從臨者皆哭於后之升也内謁者監及司賓引六
宫引以下從奔者各權舍於便次其仗衛鹵簿屯列於
外内如常式主人以下應升者各即位哭后哭盡一哀
仍扶引即位哭從臨者仍哭(若已殯則先引進靈前跪/憑靈哭盡哀奏引退西面)
(再拜乃即/位而哭)内謁者監及司賓引六宫以下入即班位内
謁者監稱拜給使承傳唱可拜(凡内謁者監有/詞給使皆氶傳)六宫以
下皆再拜内謁者監稱哭六宫以下在位者皆哭十五
舉聲内謁者監稱止六宫以下在位者皆止(若已成服/則引行首)
(升拜慰/如常禮)内謁者監稱拜六宫以下在位者皆再拜内謁
者監及司賓引六宫以下退還便次尚儀跪奏請哭止
后止從臨者皆止后降即便殿内侍版奏解嚴(將士仍/不得輒)
(離部/伍)其成服已則百官應奉慰者皆赴奉慰如常禮自
後后依時哭臨如常禮(其為父若祖父喪則自/後奏引哭於後寢次)其未成
服而奔則至成服日即與主人俱成服其奔父母之喪
則成服而還宫其有别勅令還宫則隨㫖期其未即還
宫也則鹵簿仗衛及六宫以下應還者先還其六宫已
下之留者與后依時哭臨及成服如后之禮於后還宫
之朝諸應奉迎之官及仗衛鹵簿等並赴主人第奉迎
如式於還宫日車從未發前三刻尚儀版奏請中嚴諸
衛整列鹵簿於還途如來儀至時尚儀版奏外辦后哭
拜訖六尚夾引后降出常侍從者夾引左右如初主人
拜送如常儀后出内門奏止哭升車從臨者皆止三面
周以行幃六宫以下各乘其車序從如初至閤外尚儀
跪奏請降入后降車升輿入内侍以下陪從至閤如初内
侍版奏解嚴諸列鹵簿者各還其所自後赴𦵏及練祥
則出入如初禮皇太后皇后於父母若祖父母之喪比
𦵏以還而不赴𦵏則於啟日之朝與六宫以下服衰服
奏引各即上下位次哭臨拜慰如初若父在祖父在為
母若祖母之䘮十一月而小祥則與六宫以下扵位
次行變除之禮易以練總除腰絰哭臨受慰如常禮
其禀㫖行公除之禮則十三日而除其行除禮如别
條
　　　臨䘮
　　　　臨外祖父母喪
右與奔祖父母喪禮同其異者乘犢車其仗衛羽儀之
屬則如平常而位於喪寢中間之西北壁下南面即位
乃哭其主人内外五屬之親並哭於前堂婦人哭於後
庭應升者待令乃升皇太后皇后毎出臨若須嚴皷並
須准所臨逺近及鹵簿備畧禀㫖在於當時
　　　　臨内命婦喪
后臨内命婦喪本司散下其禮所司隨職供辦降臨前
二刻尚儀版奏請中嚴尚寢先於命婦以下喪寢中間
北廂設素褥牀席為后哭位南向小輿進於内庭降臨
前一刻尚儀版奏外辦后服素服升輿出常侍從者侍
衛如常式至内命婦以下喪寢降輿即位哭侍衛如常
式於后之將至也女侍者啟引亡者所生皇子降東階
之東南西面再拜(已成服/則去杖)又女侍者啟引亡者所生皇
女出北户降寢北面南再拜引並升復位哭如初尚儀
跪奏請哭后哭從臨者皆哭十五舉聲尚儀跪奏請哭
止撫慰皇子等后止女侍者引皇子就后前跪哭后撫
慰皇子興再拜仍立哭又引皇女進后撫慰如撫慰皇
子之禮尚儀跪奏請還后升輿引降還侍衛如初於后
之降也侍者啟引皇子降拜引升復位哭女侍者啟引
皇女降拜引升復位哭並如初
　　除服
　　　　除父母祖父母喪服
后除父母祖父母喪服本司散下其禮所司隨職供辦
尚服先製后及六宫以下素服内謁者監先於别殿閣
外整設六宫以下便次如初又於别殿前整設障幔為
六宫以下拜哭次如初以十三日而除服於除服前之
夕后晡臨已有司除其故位次而設新下牀席焉其日
平明後而除服於除服前三刻尚儀版奏請中嚴(六宫/以下)
(各其本/司啟嚴)女侍臨者升列於别殿上哭臨如初除服前
二刻司贊於别殿前幔下整設六宫以下位次如初又
於堂上后位前設席為跪奉慰位如初六宫以下仍衰
服集列於閣外便次女侍者以篋奉素服進授仍贊變除
焉司贊一人升立於堂上東楹之南掌贊二人升立於
堂下並西面尚服以篋奉素服升東間北面立前一刻
尚儀版奏外辦后仍服衰服出升即位次侍衛如初后哭
従臨者皆哭十五舉聲尚儀跪奏請哭止從禮制除服后
止尚服以篋奉素服進跪授興仍贊變除焉(於變服/則權設)
(步障已而去之其/従臨者亦從變除)變除已尚儀又跪奏請哭后哭司賓
引六宫以下入即班位司贊稱拜掌贊唱可拜(凡司贊/有詞掌)
(贊皆/承傳)六宫以下在位者皆再拜司贊稱哭六宫以下在位
者皆哭十五舉聲司贊稱止六宫以下在位者皆止司
賓引六宫行首一人升進后前席位跪奉慰興司賓引
降還本位司贊稱拜六宫以下在位者皆再拜司賓引
六宫以下出各還宫寢如常尚儀跪奏請哭止還后哭
止從臨者皆止后降還内寢侍衛如初
　　　　除外祖父母喪
右與除祖父母喪服禮同其異者行公除之禮則五日
而除
　　　遣使弔
　　　　弔外祖父母喪
弔外祖父母喪本司散下其禮所司隨職供辦内給事
二人為使者守宫先於主人第大門外之右設使者次
南向其日使至掌次者延入次内外衰服司儀引主人
以下俱立哭於東階下婦人立哭於殯所如常儀使者
素服出次内典引引使者立於大門之西東面内給使
二人以案奉令書立於使者之南差退俱東面司儀入
告主人去杖免絰司儀引出門止哭迎於大門外見賓
先入立扵門右北面内典引引使者以下入内外止哭使
者入門而左立扵階間南面持案者立於使者之西南東
面司儀引主人進當使者前北面内給使以案進詣使
者前使者取弔書持案者退復位使者稱有令稱弔主
人哭拜稽顙内外皆哭司儀引主人進受弔書退立於
東階下西面哭内典引引使者以下出復門外位主人
以弔書授左右司儀引主人出中門止哭拜送於大門
外使者還主人杖哭而入取弔書於階下升奠於柩東
其使者須私弔則通名引入弔如常禮引出
　　　　弔諸王妃主喪　　弔宗戚喪
右皆與遣使弔外祖父母喪禮同凡葬及練祥使弔之
禮並同
　
　
　
　
　大唐開元禮卷一百三十五
欽定四庫全書
　大唐開元禮卷一百三十六　唐　蕭嵩等　撰
　　凶禮
　　　東宫
　　舉哀
　　　為諸王妃主舉哀　　為良娣舉哀
　　　為良媛等舉哀　　　為外祖父母舉哀(并成服/除服)
　　　為妃父母舉哀(并成服/除服)為師傅保舉哀
　　　為宗戚舉哀　　　　為宫臣舉哀
　　臨喪
　　　臨諸王妃主喪　　　　臨外祖父母喪
　　　臨妃父母喪　　　　　臨師傅保喪
　　　臨宗戚喪　　　　　臨宫臣喪
　　　遣弔
　　　使弔諸王妃主喪　　　使弔外祖父母喪
　　　使弔妃父母喪　　　　使弔師傅保喪
　　　使弔宗戚喪　　　　　使弔宫臣喪
　　　使弔上臺貴臣喪
　　賻贈
　　致奠
　　　致奠外祖父母䘮　　　致奠妃父母䘮
　　　致奠師傅保䘮　　　　致奠宫貴臣䘮
　　　舉哀
　　　　　為諸王妃主舉哀
皇太子為諸王妃主舉哀本司散下其禮所司隨職供
辦齋師先於宜秋門外道東設皇太子次南向周以行
幃設素下床褥席守宫於重明門外設宫臣七品以上
便次其日舉哀前三刻左庶子版奏請中嚴舉哀前二
刻諸衛率列仗如常掌儀於次前設宫臣五品以上哭
位文東武西重行北面相對為首又設一品以下七品
以上位於帷宫門外亦如之又於次前設奉慰位宫臣七
品以上應陪慰者並赴集便次改服素服前一刻通事舍人
引一品以下俱就門外位文武侍衛之官並詣閣奉迎
如常式左庶子版奏外辦皇太子服素服升腰輿出閣
從幃宫後門入降就哭位即座坐侍衛如常儀左庶子
跪奏請為某王(若某公某主/王太妃王妃)舉哀俛伏興皇太子哭通
事舍人引宫臣五品以上入各就班位立定舍人贊拜
宫臣在位者皆再拜舍人贊哭宫臣在位者皆哭十五
舉聲舍人贊止宫臣在位者皆止舍人引宫臣行首一
人進詣奉慰位跪奉慰俛伏興引退還本位舍人贊拜
宫臣在位者皆再拜舍人引宫臣等出其六品以下位
於門外者典謁贊拜贊哭止引退皆如門内之儀左庶
子跪奏請哭止俛伏興還本位皇太子止升腰輿還侍衞至閣
如常其日晡哭則日晡前二刻奏嚴一刻奏辦皇太子仍初
服出即位次哭如初其宫臣等非近侍者其日晡臨不
集皇太子於師保傅奉慰再拜則左庶子奏興受荅再
拜乃坐哭自後本服周者三朝哭而止本服大功者其
日晡哭而止本服小功以下一舉哀而止其有皇子皇
孫應陪舉哀者皇子則位於皇太子之下絶位皇孫則
位於東間之南北面與皇太子俱哭於引宫臣以下退
已乃贊止引退其應拜慰者引進跪奉慰如常禮(自下/皆然)
　　　　為良娣舉哀
右與為諸王妃主舉哀禮同其異者於内外殿三朝哭
而止
　　　　為良媛等舉哀
右與良娣禮同一舉哀而止
　　　　為外祖父母舉哀(并成服母舉哀并成服禮同/為妃父)
本司散下其禮所司隨職供辦齋師先於東宫别殿北
壁下設素下牀席為皇太子舉哀成服位南向有司先
製皇太子小功五月之服其為妃父母則製緦麻三月
之服所司先於重明門外之左右量設宫臣以下次其
日舉哀前三刻左庶子版奏請中嚴舉哀前二刻諸衛
屯門列仗如常掌儀於舉哀殿前設宫臣五品以上哭位
文東武西重行北面相對為首又設一品以下九品
以上哭位於舉哀殿門外亦如之又於階下當舉哀位
北向設奉慰位宫臣應陪臨者並赴集便次改服素服
齋師以篋奉衰服升立於殿東間北面立典謁引一品
以下九品以上俱就門外位文武侍衛之官詣閣奉迎
舉哀前一刻左庶子版奏外辦至時皇太子服素服
升輿出升别殿降輿即哭位侍衛如常儀左庶子跪奏
請為故某官(若某/郡君)舉哀俛伏興皇太子哭十五舉聲左
庶子跪奏請哭止成服俛伏興皇太子止哭齋師以
篋奉服進跪授興仍賛變服焉(扵變服則權設/步障已而去之)成服已左庶子
又跪奏請哭俛伏興皇太子哭通事舍人引宫臣五品以上入
就殿前位舍人賛拜宫臣在位者皆再拜舍人賛哭宫臣在位
者皆哭十五舉聲舍人賛止宫臣在位者皆止舍人引宫臣行
首一人進詣奉慰位跪奉慰俛伏興舍人引退還本位舍人
賛拜在位者皆再拜舍人引五品以上退出其六品以下位
於門外者典謁賛拜賛哭賛止引退如門内之儀左庶子跪
奏請哭止俛伏興還本位皇太子止升腰輿還侍衞従至閣
如初其日晡哭則晡前二刻奏嚴一刻奏辦皇太子服
衰服出即位次哭如初(宫官/不集)自後朝晡凡三日而止
　　　　為外祖父母除服(為妃父母除服禮同/)
皇太子除外祖父母喪服之制本司散下其禮所司隨
職供辦守宫先於重明門外之左右設宫臣次如初於
除服前之夕有司於别殿設下牀席焉其日平明而除
服(外祖父母則五月妃父母則三月並先於下旬之吉/也其從朝制公除則外祖父母五日妃父母三日而)
(除/之)於除服前三刻左庶子版奏請中嚴諸衞率屯門列
仗如常掌儀於别殿前設宫臣位如初又設奉慰位如
初又設一品以下九品以上位於别殿門外如初宫官
文武應陪臨者並赴集便次各改服素服掌儀引就門
外位齋師以篋奉素服吉履升殿東間北面立腰輿詣
寢庭侍衛之官詣閣奉迎如常式除服前一刻左庶子
版奏外辦皇太子仍衰服御輿出升堂降輿即位其近
侍之官從升侍衛夾引如常儀左庶子跪奏請哭俛伏
興皇太子哭十五舉聲左庶子跪奏請哭止除服俛伏
興皇太子止齋師奉衣履進跪受興仍賛變服焉(於變服權設/步障已而去)
(之/也)變服已左庶子跪奏請哭俛伏興還本位皇太子哭通事
舍人引宫臣五品以上入各即班位舍人賛拜宫臣在位者
皆再拜舍人贊哭宫臣在位者皆哭十五舉聲舍人贊
止宫臣在位者皆止舍人引宫臣文武行首一人進詣
奉慰位跪奉慰俛伏興引退還本位舍人贊拜宫臣在
位者皆再拜舍人引宫臣等出其六品以下位於門外
者典謁賛拜贊哭贊止引退如門内之儀左庶子跪奏
請哭止還俛伏興皇太子止御輿降還近侍詣閣侍衞従至閣
如常儀皇太子於師傅保奉慰再拜則左庶子奏興受答再
拜乃坐哭皇太子為外祖父母除服則皇子等位於
太子之下差退即位次哭變服素服又哭引退如皇太
子之儀其皇孫等服素服侍者引即庭拜引升位於東
間之南北面與皇太子俱哭於皇太子變服已重哭則引
進皇太子前跪奉慰俛伏興再拜復位哭於宫官等退贊
哭止引復階下位拜退
　　　　為師傅保舉哀
右與為諸王舉哀禮同其異者一舉哀而止
　　　　為宗戚舉哀
右與為妃主舉哀禮同其異者一舉哀而止
　　　　為宫臣舉哀
右與為諸王舉哀禮同其異者一舉哀而止(舉哀通三品以上/餘隨恩賜之深淺)
　　　臨䘮
　　　　臨諸王妃主䘮
皇太子臨諸王妃主之䘮本司散下其禮所司隨職供辦守宫
先扵重明門外之左設三師等次又扵主人第大門外之右設
皇太子便次南向又扵大門外之左右隨便設諸陪従之官次
其所臨者五属之親先入列於主人之第其執事預扵寢北設
障幰為主人五属婦女拜哭次其日出宫前四刻左庶子版奏
請中嚴出宫前三刻搥一鼓為一嚴(三嚴時莭前一/日左庶子奏裁)二衞率
等備列常行仗衞鹵簿扵所出宫門外内如常儀出宫前二
刻又搥二鼓為再嚴奉禮於重明門外之左右設宫官従者
位文東武西重行相對皆以北為上齋師於主人第大
門外次内設皇太子座南向又於主人堂上中間近北
設素下牀席為皇太子哭位南向掌儀於主人庭中設
從官之位文東武西北面重行相對為首又於皇太子
座前階下設奉慰位主人執事於堂下設五屬之親位於
東階之東重行西面北上(以服精粗為序/而尊者差前)又設五屬婦
女位於堂北幔下主女位於東廂西向南上妻妾位於
西廂東面南上衆婦人位於北廂南面諸婦在西諸
親在東相對為首(俱以服精粗為序而尊者差/前五屬内外並陪臨於此所)其陪從
宫官以下皆常服赴集其位有司整列皇太子四望車
及副車仗衛之屬應列鹵簿者於外内如常儀出宫
前一刻又搥三皷為三嚴諸侍衛之官俱詣閣奉迎左
庶子版奏外辦皇太子服常服升輿以出扇蓋及侍從
如常儀皇太子降輿升車中允進跪奏稱中允臣某言
請車發俛伏興退復位(凡中允奏請皆進跪奏稱/某官臣某言訖俛伏興)車動
中允與贊者夾引以出至侍臣上馬所中允奏稱請車權
停令侍臣上馬左庶子承令退稱令曰諾中允退稱侍
臣上馬贊者承傳文武侍臣皆上馬畢中允奏稱請車
發退復位皇太子車動皷吹不作三師乘車訓導三少
乘車訓從宫官文武應陪者皆乘馬以従如常至主人門外
次前左庶子進跪奏請降車俛伏興還侍立皇太子降
車升輿入次前其車輿以下鹵簿仗衛之屬列於次前
之左右皇太子變服素服其陪從之官各就次變服素
服侍臣武官不變服相者引主人内外五屬之親各衰
服就堂下次位掌儀一人立於堂下東階東南贊者
二人立於其南差退俱西面皇太子變服訖升輿出侍
衛左右如初主人免絰去杖相者引出門外望見輿止
哭再拜迎引主人先入門右西面立不哭(其未殯則通/拜迎拜送於)
(大門/内)相者贊衆主人以下皆止哭皇太子至堂左庶子
跪奏請降輿升俛伏興(於所陪之喪非尊/者則仍輿升堂)皇太子降輿
升自東階即哭位(應拜者則奉/引拜靈乃哭)侍臣夾引列於户内外
及階下之左右其仗衛鹵簿止列於門外内之左右並
如常儀司儀引主人進中庭北面掌儀稱拜主人以下
應拜者皆再拜令引主人升司儀引主人升立於户内
之東西面左庶子跪奏請哭俛伏興皇太子哭掌儀稱
哭贊者承傳唱可哭(凡掌儀有詞/贊者皆承傳)主人以下及在位者
皆哭通事舍人引諸從官應陪位者即班位立定掌儀
稱拜從官在位者皆再拜掌儀稱哭從官在位者皆哭
十五舉聲掌儀稱止從官在位者皆止通事舍人引從
官行首一人進詣奉慰位跪奉慰俛伏興引退還本位掌儀稱
拜從官在位者皆再拜訖舍人引從官出左庶子跪奏
請哭止撫慰主人俛伏興皇太子止興就主人前執手
訖主人再拜皇太子復位哭又盡一哀(凡所臨非本服/五属之親則一)
(哀而/止)左庶子跪奏請哭止俛伏興皇太子止掌儀稱止
主人以下在位者皆止司儀引主人降立於庭中之東
北面掌儀稱拜主人以下在位者皆再拜左庶子奏請
還皇太子降升輿出侍衛如初司儀引主人先出俟於
大門外奉拜皇太子至次降輿即位常服司儀引主人
哭以還廬次皇太子停大次未發前三刻左庶子版奏
請嚴有司依式預奏三嚴每嚴搥皷如初二衛率等整
列仗衛鹵簿還塗如來儀奉禮設宫官陪從者位於皇
太子次前道左文武皆重行向道陪從之官各於次變
服訖謁者各引就班位三嚴已左庶子又奏外辦皇太
子升輿出升車還宫左庶子奏請及宫官陪從不鳴皷
吹皆如來儀到重明門外宫官文武皆下馬三師三少
各還皇太子至殿前迴車南向左庶子跪奏請降車俛
伏興皇太子降車乘輿入侍臣從至閣庶子奏請解嚴
將士各還其所宫官皆退
　　　　臨外祖父母喪　　臨妃父母喪
　　　　臨師傅保喪　　　臨宗戚喪
　　　　臨宫臣喪
右與臨諸王妃主喪禮同
其臨諸妃主以下内喪則並於前寢次(其尊親應就喪/殯寢者則臨殯)
(寢/可)凡所臨諸王妃主以下喪若未殯若已殯或啟引或臨
練皆以本服親疎及恩賜淺深而為疎數之異其親臨
之儀及主人迎待之式其禮如初其所臨者若隣宫闕
率爾往還則容不備常行仗衛與嚴皷皆禀當時㫖而
為儀注其宫臣陪從文武之官亦准臨時備畧(備之言/警衛備)
(也畧之/言不偹)皇太子每過太廟則左庶子奏式過乃復常
　　　遣使弔
　　　　遣使弔諸王妃主喪
本司散下其禮所司隨職供辦守宫先於主人第大門
外之右設使者次南面其日使者至掌次者引之次内
外衰服司儀引主人以下俱立哭於東階下婦人立哭
於殯所如常儀使者素服出次司儀引使者立於大門
外之西東面史二人以案奉令書隨立於使者之南差
退俱東面司儀入告主人去杖免絰司儀引主人出門
止哭迎於大門外見賓先入立於門右北面立司儀引
使者以下入内外止哭使者入門而左立於階間南面
持案者立於使者西南東面司儀引主人進當使者前
北面史以案進詣使者前使者取弔書持案者退復位使
者稱有令弔主人哭拜稽顙内外皆哭司儀引主人進
受弔書退立於東階下西面哭司儀引使者以下出就
門外位主人以弔書授左右司儀引主人出内外止哭
拜送於大門外使者還主人杖哭而入取弔書於階下
升奠於柩東使人若須私弔則通名引弔如常禮引出
　　　　遣使弔外祖父母喪　遣使弔妃父母喪
　　　　遣使弔師傅保喪　　　遣使弔宗戚喪
　　　　遣使弔宫臣喪　　　　遣使弔上臺貴臣喪
右禮與弔諸王妃主喪同
　　賻贈
其所弔宫臣喪𦵏若有賻贈之禮與弔使俱行則有司
預備物數其日使者至主人第大門外便次物陳於
使者幕南東西為列使者以下入即庭中位物隨入陳
於使者位南亦東西為列於使者出主人有司受而以
東其特行也亦准弔禮
　　　致奠
　　　　遣使致奠外祖父母喪
本司散下其禮所司隨職供辦守宫於主人大門外量
設便次使者至掌次者引之次内外衰服司儀引主人
以下俱就東階下位婦人就堂上位皆立哭使者公服
出次謁者絳公服引立於門西東面執事者陳牢饌於使
者東南當門北向西上司儀入告主人去杖司儀引主
人出内門止哭迎於大門外見賓先入立於門右北
面謁者引使者入内外止哭使者升自東階立於柩
東少北南面執事者以牢饌入升設於柩東西向南
上司儀引主人升自西階立於階上當使者北面執
事者酌酒西向奠於席退復位使者曰某封(若某/郡君)将歸
幽宅令使某奠主人降詣階間北面哭拜稽顙内
外俱哭謁者引使者及從者出復門外位初主人拜稽
顙訖司儀引主人退哭於東階下使者出司儀引主人
出内門止哭拜送於大門外使者還主人杖哭而入
　　　　遣使致奠妃父母喪
　　　　遣使致奠師傅保喪
　　　　遣使致奠宫貴臣喪
右與致奠外祖父母喪同
　
　
　
　
　
　
　
　
　
　
　
　大唐開元禮卷一百三十六
欽定四庫全書
　大唐開元禮卷一百三十七　唐　蕭嵩等　撰
　　凶禮
　　　東宫妃
　　聞喪
　　　聞父母祖父母喪　　聞外祖父母喪
　　　為諸王妃主舉哀　　為良娣以下舉哀
　　　為宗戚舉哀
　　奔喪
　　　奔父母祖父母喪
　　臨喪
　　　臨外祖父母喪　　　臨良娣以下喪
　　除喪
　　　除父母祖父母喪　　除外祖父母喪
　　　聞䘮
　　　　聞父母祖父母喪
皇太子妃為父母祖父母舉哀其日赴喪者至本司散
下其禮所司隨職供辦訖舉哀前三刻司則版啟請中
嚴掌筵先於别殿東壁下設薦為妃舉哀位西向為祖
父母則北壁下南向别殿前設幔幔下北面設良娣以下
位西上前二刻女侍臨者集列於閣外便次司則一人
升立於殿上東楹之南女史二人立於階下並西面前
一刻司則版啟外辦至時妃出升殿侍衛如常典版啟
赴聞司則傳啟稱某官(若某/夫人)某日月辰薨妃啼若哭(父/母)
(啼祖父/母哭)盡一哀問故又哭盡哀女侍者(以司閨下/女史充之)引良
娣以下入各就位司則稱拜女史承傳(凡司則有詞/女史皆承傳)良
娣以下在位者皆再拜司則稱哭良娣以下在位者皆
哭舉十五聲司則稱止良娣以下皆止司則稱拜良娣
以下在位者皆再拜司則稱下女侍者引良娣以下退
司則跪啟請哭止妃止從臨者皆止妃退舍别次侍從
者侍衛如常於閤哭臨如常禮其日晡臨前二刻啟嚴
良娣以下赴集一刻啟辦至時引各復位司則跪奏請
哭妃哭臨如初良娣以下皆哭十五舉聲司則稱止皆
止但無拜其他如前儀妃為父母之喪舉哀其妃女亦
素服引升位於户内之東北面與妃俱哭於良娣以下
之退也贊止引退自後奔赴如别禮其有疾故未及奔
則自後朝晡赴集啟引即位哭臨如初以至成服
右若曽祖髙祖父母薨舉哀與為祖父母同
　　成服
三日成服本司散下其禮所司隨職供辦掌筵先於妃
舉哀别殿東壁設素下牀席為妃成服位西向為祖父
母則北壁南面所司先製妃齊衰周之服又製良娣以
下服亦如之其日成服前三刻司則版啟中嚴女侍臨
者升列於别殿上哭不絶聲前二刻司則於别殿前幔
下整設良娣以下喪位如初又於殿上妃位前設席為
奉慰位良娣以下仍初服集列於閣外次女侍者各以
篋奉其衰服進授仍贊變服焉司則一人升立於殿上
東楹之南女史二人立於階下並西面掌嚴以篋奉
衰服升東間北面立成服前一刻司則版啟妃外辦妃仍
初服即位侍衛如初司則跪啟請哭妃哭從臨者皆哭
十五舉聲司則跪奏請止哭成服妃止掌嚴以篋奉衰
服進跪授興乃贊變服焉(於變服則權設/步障已而去之)變服已司則
又跪啟請哭妃女侍者引良娣以下入即位司則稱拜
良娣以下在位者皆再拜司則稱哭良娣以下在位者
皆哭十五舉聲司則稱止良娣以下在位者皆止女侍
者引良娣行首一人升詣妃前席位跪奉慰興侍
者引降還本位司則稱拜良娣以下在位者皆再拜女
侍者引良娣以下退司則跪啟哭止妃止従臨者皆止妃退
舍别室如常禮侍從者侍衛如初其日晡臨晡前二刻
啟嚴良娣以下赴集一刻啟辦引即位哭臨如初其有
妃女應成服者則製小功五月之服引升即位如初與
妃俱成服哭臨先拜慰如良娣之儀于良娣之退賛
止引退自後朝晡哭臨以至卒哭(若公除則/加别禮)其為曽祖
髙祖父母則與良娣以下俱成齊衰三月之服如常禮
　　　　聞外祖父母喪
右與聞祖父母喪禮同其異者於别宫次其日晡臨
後三朝哭臨而止
　　　　為外祖父母成服
右與為祖父母成服禮同其異者與良娣以下俱成小
功五月之服
　　　　為諸王妃主舉哀
右與為祖父母舉哀禮同本服大功者其日晡臨而止
小功以下一舉哀而止
　　　　為良娣以下舉哀
右與為諸王妃主舉哀禮同其良媛以下則一舉哀而
止
　　　　為宗戚舉哀
右與為諸王妃主舉哀禮同
其日内外應奉慰者赴集啟引即上下位次哭臨撫慰及
拜哭奉慰如常禮(自後/皆然)其日官等應奉慰者赴集宫官
門奉慰如常禮(自後/皆然)
　　　奔喪
　　　　奔父母祖父母喪
本司散下其禮所司隨職供辦守宫先設行宫便次於
主人大門内之右南向又於便殿之後及左右廂量設
良娣以下及陪從者便次如式喪寢前設障幔為良娣
以下拜哭次主人五屬之親於妃未至之前列於主人
第其日出宫前四刻司則版奏請中嚴出宫前三刻諸
率等備列常行仗衛鹵簿於所出宫門外内如常儀出
宫前二刻導客舍人於主人第喪寢尸西(若殯/西)設薦席
為妃哭位東向(其奔祖父母喪則/户内西南廂北面)導客舍人又於喪寢
庭幔下北面重行設良娣以下拜哭位次北面西上其
良娣以下陪從者各服素服集列以俟陪從如常(已成/服則)
(服衰/服)内廏尉進堊車其仗衛鹵簿並以次整列於所出
宫門外内如常儀出宫前一刻司閨以下應陪從者並
以次進迎如常小輿進於内庭至時司則入殿啟外辦
妃仍舉哀之服升輿出(已成服則/服衰服)三面周以白布帷至
閣外妃降輿升堊車内廏尉執御典内以下前導夾引
與司閨以下乘車陪從如常儀以下應從者乘車以次
序從如常仗衛夾引妃哭從臨者隨哭不絶聲於妃未
到之前司儀贊主人内外五服之親並出就前堂哭其
位如殯堂之儀導客舍人一人升立於喪寢東楹之南
内給使二人立于階下並西面妃至主人第降車
所司則啟請降入妃降車仍哭入自闈門三面周
以行帷従臨者仍哭従不絶聲司閨以下哭従如初
侍者夾扶主人降詣東階之南仍立哭(其奔祖父/母䘮則主)
(人仍立/哭以侍)衆主人並立于主人之後西面北上立哭
(以服精/粗為序)妃至喪寢庭主人哭止再拜仍立哭女侍者扶
引妃哭升自西階進尸西跪憑尸撫心哭從臨者仍哭
於妃之升也導客舍人引良娣以下從奔者各權舍於
便次其仗衛鹵簿屯於外内如常主人以下應升者升
各即位哭妃哭盡一哀仍扶引即位哭臨從者仍哭(若/已)
(殯則先進靈前跪慿靈哭盡/哀啟引退西面拜仍即位哭)導客舍人引良娣以下入即班位
導客舍人稱拜給使承傳唱可拜(凡舍人有詞/給使皆承傳)良娣以下在位
者皆再拜導客舍人稱哭良娣以下在位者皆哭十五舉聲導
客舍人稱止良娣以下在位者皆止(若已成服則引行/首升慰皆如常禮)導客舍
人稱拜良娣以下在位者皆再拜訖導客舍人引良娣以下退
還便次司則跪啟妃哭止妃止従臨者皆止妃退降即便次典
内版啟解嚴(将士仍不得/輒離部列)其成服已則宫官等應奉慰者並
赴奉慰如常禮自後妃依時哭臨如常禮(其為父若祖父䘮/則自後啟引哭于)
(後寢/次)其未成服而奔則至成服日即與主人俱成服其奔
父母之喪則成服而還宫其有别勅令還宫則隨㫖期
其未即還宫也其良娣以下及鹵簿仗衛應還者先還
留者與妃依時哭臨及成服則如妃之禮于妃還宫
日之朝也諸應奉迎之官及仗衛鹵簿等並赴主人第
奉迎如式于妃還宫車發前三刻司則版啟請中嚴
諸率等整列仗衛鹵簿於還塗如來儀至時司則版啟
外辦妃哭拜訖主人以下各列本次拜哭如初(其尊及/長則不)
(降/拜)司閨扶引妃降出侍從如初妃至中門啟哭止升車
從臨者皆止三面周以行帷良娣以下乘車序從如初
妃至閤外司則跪啟請降入妃降車升輿入典内以下
部從至閤如初典内版啟請解嚴諸列鹵簿者各還其
所自後赴𦵏及練祥則出入如初禮　皇太子妃於祖
父母若父母之𦵏不赴𦵏則於啟日之朝也與良娣以
下服衰服啟引各即上下位次哭臨拜慰如初　若父在
若祖父在為母若祖母之喪十一月而小祥則與良娣
以下於位次行變除之禮易以練總除腰絰哭臨受慰
如常禮其禀㫖行公除之禮則十三日而除其行除禮
如别條
　　　臨喪
　　　　臨外祖父母喪
右與奔祖父母喪禮同其異者乘常行之車其仗衛羽
儀之屬則如平常而位於喪寢中之西北壁下南面即
位乃哭其主人内外五屬之親並哭於喪寢前後庭應
升者如太子臨外祖父母喪主人以下待之禮皇太子
妃毎出臨若須嚴皷並須准所臨逺近及仗衛備畧(備/如)
(常畧不/備也)禀㫖在於當時
　　　　臨良娣以下喪
妃臨良娣以下之喪本司散下其禮所司隨職供辦降
臨前二刻司則版啟請中嚴掌嚴先於喪寢中間北廂
設素下牀席為妃哭位南向腰輿進於内庭降臨前一
刻司則版啟外辦妃素服升輿出常侍從者侍衛如常
至䘮所降輿升䘮寢即位坐哭侍従者侍衞如常妃
之将至也女侍者啟引亾者之子降東階之南西面再
拜(已成服/則去杖)又女侍者啟引亾者之女出北户降寢北面
再拜引並升復位哭如初司則跪啟請哭妃哭從臨者
皆哭十五舉聲跪啟止撫慰妃止女侍者引亡者之子
詣前跪哭妃撫慰之子興再拜引退復位又引亡者之
女如上禮司則跪啟興還妃升輿引降還侍衛如初於
妃之降也啟引亡者之子降拜引升復位哭女侍者啟
引亡者之女降拜引升復位哭並如初
　　除喪
　　　　除父母祖父母喪
妃除父母祖父母喪服之制本司散下其禮所司隨職
供辦所司先製妃及良娣以下素服導客舍人先於别
殿閤外整設良娣以下便次如初又于别殿前整障幔
為良娣以下拜哭次以十三月而除服于除服前之夕晡
臨已有司除其故位次而設新下牀席焉其日平明後
而除服前三刻司則版啟中嚴女侍臨者升於别殿上
哭臨如初除服前三刻司則于别殿前幔下整設
良娣以下位次又于殿上妃位前設席為跪奉慰
位良娣以下仍衰服集列於閤外便次女侍者以篋奉
其素服進授仍贊變除焉司則一人升立於堂上東楹
之南女史二人立於堂下並西面掌嚴以篋奉素服升
東間北面立前一刻司則版啟外辦妃仍服衰服引出
升即位次常侍從者侍衛如初妃哭從臨者皆哭十五
舉聲司則跪啟哭止從禮制除服妃止掌嚴者以篋奉
素服進跪授興仍贊變除焉(於變服則權設步障已而/去之其侍臨者亦從變除)
變除已司則又稱拜女史承傳唱可拜(凡司則有詞/女史皆承傳)良
娣以下在位者皆再拜司則稱哭良娣以下在位者皆
哭十五舉聲司則稱止女侍者引良娣行首一人升進
跪前席位跪奉慰興女侍者引降還本位司則稱拜良
娣以下在位者皆再拜女侍者引良娣以下各出還宫
寢如常禮司則跪啟請哭止還妃哭止從臨者皆止妃
降還内寢侍衛如初
　　　　除外祖父母喪服
右與除祖父母喪服禮同其異者行公除之禮則五日
而除
　
　
　
　大唐開元禮卷一百三十七
欽定四庫全書
　大唐開元禮卷一百三十八　唐　蕭嵩等　撰
　　凶禮
　　　三品以上喪之一
　　　初終　　　　　　　復
　　　設床　　　　　　　奠
　　　沐浴　　　　　　　襲
　　　唅　　　　　　　　赴闕
　　　勅使弔　　　　　　奠
　　　銘　　　　　　　　重
　　　陳小斂衣　　　　　奠
　　　小斂　　　　　　　斂髪
　　　奠　　　　　　　　陳大斂衣
　　　奠　　　　　　　　大斂
　　　奠　　　　　　　　廬次
　　　成服　　　　　　　朝夕哭奠
　　　賔弔(親故/同)　　　　　　親故哭
　　　州縣官長弔　　　　　刺史遣使弔
　　　親故遣使致賻　　　　殷奠
　　　卜宅兆　　　　　　　卜𦵏日
　　　啟殯　　　　　　　　贈諡
　　　親賓致奠
　　　　　初終
有疾丈夫婦人各齋於正寢北墉下東首(墉牆也東首/順生氣也)
飬者男子婦人皆朝服齋親飲藥子先甞之疾困去故衣
加新衣(為人来/穢惡也)徹樂清掃内外(為賓客/来問)分禱所祀(盡孝子之/情也五祀)
(及所封境内名/山大川之類)侍者四人坐持手足(為不能自屈伸内/䘮則婦人持之)遺言
則書之属纊以候氣(纊新綿置/于口鼻也)氣絶廢牀寢於地(人始生在/地庶其生)
(氣反/也)主人啼餘皆哭男子易以白布衣被髪徒跣婦人青縑
衣被髮不徒跣女子子亦然(父為長子為人後者為其本生/父母皆素冠不徒跣女子子嫁)
(者/髽)齊衰以下丈夫素冠婦人去首飾(謂齊衰/婦人)内外皆素服(素/服)
(謂有服者白布十五升無服/者不服列綵服常服素衣)主人坐于牀東啼踊無數衆主
人在主人之後兄弟之子以下又在其後俱西面南上
哭妻坐於牀西妾及女子子在妻之後哭踊無數兄弟
之女以下又在其後俱東面南上籍藁坐哭内外之際
隔以行帷祖父以下於帷東北壁下南面西上祖母以
下於帷西北壁下南面東上皆舒席坐哭外姻丈夫於
户外之東北面西上婦人於主婦西南北面東上皆舒
席坐哭(若舍窄則宗親丈夫在户外之東北面/西上外姻丈夫在户外之西北面東上)諸内喪
則尊行大夫及外親丈夫席位於前堂若户外之左右
俱南面宗親尸東西上外親户西東上凡喪皆以服精
粗為序國官位於門内之東重行北面以西為上俱袤
巾帕頭舒席坐叅佐位於門内之西重行北面以東為
上俱素服舒席坐哭斬衰三日不食齊衰二日不食大
功一日不食小功緦麻再不食
　　　　復(始死則復/)
復於正寢復者三人皆常服(復為招/魂復魄)以死者之上服左
荷之升自前東霤當屋履危北面西上(危棟/也)左執領右
執腰招以左每招長聲呼某復(男子女子稱字及伯仲/婦人稱姓婦人依其夫)
三呼而止以衣投於前承之以篋升自阼階入以覆尸
(若得魂/魄返然)復者徹舍西北扉降自後西霤(不自前降不以扉/虚返因徹西北)
(若云此室凶不可居然自是行/死事取徹扉之薪以充煮沐)復衣不以襲斂(浴則/去之)乃
設牀
　　　　設牀
設床於室户内之西去脚舒簟設枕施幄去裙遷尸於
床南首覆用斂衾去死衣(斂衾大斂所用之衾黄表素/裏也死衣病時所加新衣也)
楔齒用角柶(為將/含也)綴足以燕几校在南(綴猶拘也校几/脛也尸南首几)
(脛在南以拘足/則不使辟戾也)侍者坐持之其内外哭位如始死之儀
乃奠
　　　　奠
奠以脯醢酒用吉器無巾柶升自阼階奠於尸東當腢
(鬼神無象故設/奠以憑依之)内喪内贊者皆受於户外而設之(凡内/喪皆)
(内賛者/行事也)既奠賛者降出設帷堂(初氣絶室内隨事設帷/帷至此事小訖故設)
(堂/)乃赴於闕(若有赴者遣赴赴禮合在此下含篇後/為與勒使弔篇宜相近故列在後也)
　　　　沐浴(自沐浴下至設重其/事皆可同時而興)
掌事者掘塪於階間近西南其廣尺長二尺深三尺南
其壤為塊竈於西牆下東向以俟煮沐新盆槃瓶六䰛
皆濯之陳於西階下(新此器者重死事塊竈累土為竈/盆以盛水槃以盛濡濯瓶以汲也)
(䰛瓦罌受二升/有蓋濯謂滌溉)沐巾一浴巾二用絺若􁍣實於笲(巾/所)
(以拭也浴巾二者上體下體異/絺細葛也􁍣粗葛也笲竹器也)櫛實於箱若簞浴衣實
于篋(浴衣已浴所衣之衣/其制如今之眠帕)皆具于西序下南上水淅
稷米取潘煮之又汲為湯以俟浴以盆盛潘及沐
盤升自西階授沐者執潘及槃入主人皆出户外(象平/生沐)
(浴子孫不在旁主人出也/而袒簀謂去席居牀簀)主人以下户東北面西上主婦
以下皆于户西北面東上俱立哭其尊行者丈夫於主
人之東北面西上婦人於主婦之西北面東上俱坐哭
婦人權障以帷主人以下既出乃沐櫛(櫛/梳)束髪用組挋
用巾(挋晞/也)浴則四人抗衾二人浴拭用巾挋用浴衣設
牀於尸東袵下莞上簟(袵卧/席也)浴者舉尸易牀設枕翦鬚
斷爪如平常鬚髮爪盛以小囊大斂内於棺浴巾皆埋
於塪寘之著明衣裳以方巾覆面仍以大斂之衾覆之
訖内外入就位哭乃襲
　　　　襲
是時陳襲事扵房内襲衣三稱西領南上(朝服一稱常/服二稱凡陳)
(衣者實之以/箱篋承以席)明衣裳(今用生/絹裩衫)舄一帛巾一方尺八寸充
耳用白纊面衣用𤣥方尺纁裏組繋握手用𤣥纁裏長
尺二寸廣五寸削約扵内旁寸著以綿組繋(握手手所/握者面衣)
(及手衣皆/通用餘色)庶襚繼陳不用(庶衆也不用不襲也多/陳之為榮少納之為貴)将襲
具牀席扵西階西内外皆出哭扵户外其位如沐時襲
者以牀席升入設扵尸東布枕席如初執服者陳襲衣
扵席祝去巾加面衣設充耳著握手納舄若履(凡衣死/者左袵)
(不紐将襲辟奠/既襲則設之)既襲乃覆以大斂之衾内外俱入復位
坐哭(諸尊者扵卑幼之䘮及嫂叔兄弟娣姪/相哭朝晡之間非有事則休于别室)乃含
　　　　含
含賛者奉盤水及笲(笲竹/器)飯用粱含用璧升堂含者盥
手扵户外賛者沃盥含者洗粱璧實扵笲執以入祝従
入北面徹枕去楔受笲奠於尸東含者坐於床東西面
鑿巾(巾先覆面將/含當口鑿之)納飯含於尸口既含主人復位楔齒
之柶與浴巾同埋於坎
　　　　　赴闕
遣使赴於闕使者進立於西階東面南上主人詣使
者前北面曰某之父某官臣某薨(若母若妻/各隨其稱)謹遣某官
臣姓某奏聞再拜使者出主人哭入復位
　　　　　勅使弔
勅使弔使者公服入立于寢門外之西東面相者入告主人
入素冠降自西階迎于寢門外見賔不哭先入立于門右北
面内外皆止哭開帷(帷堂之帷/事畢下之)使入立西階東面進主人于
階下北面使者稱有勅主人再拜使者宣勅云某封位薨(無/封)
(者稱/姓)情以惻然如何不淑主人哭拜稽顙内外皆哭使者出
主人拜送于大門外親故為使弔者既出易服入向尸立哭
十數聲止降出主人候勅使出升降自西階(主人升降自西階者/親始死未忍當主位)
　　　　銘(銘明/旌也)
銘帛以絳充廣幅長九尺韜杠(杠明旌竿也杠之長准/其絳也公以上杠為龍)
(首/也)書曰某官封之柩(在棺曰柩婦人之夫有官封云某/官封夫人姓之柩子有官封者云)
(太夫人之柩郡/縣君各隨其稱)置於宇西階上
　　　　重
重木刋鑿之長八尺横者半之置于庭三分庭一
在南(刋鑿之為/懸䰛孔也)以沐之米為粥實于䰛既實以踈
布蓋其口繫以竹䈼懸於重木覆用葦席北向屈兩端
交於後西端在上綴以竹䈼祝取銘置於重殯堂前楹
下夾以葦席簾門以布又設葦障於庭
　　　　陳小斂衣
小斂之禮以䘮之明日各陳其斂衣一十九稱(若無各/隨所辦)朝
服一稱其餘皆常服陳於東序西領北上笏一凡斂非正
色不入絺􁍣不入乃奠(將小斂/又奠)
　　　　奠
饌於東堂下(凡奠器/皆素也)瓦甒二實醴及酒觶二角柶一少
牢及腊三俎籩豆各八(籩實鹽脯棗粟之屬也/豆實醢醬韮葅之類)設盆盥
於饌東布巾(為奠者設盥䘮/事畧故無洗)贊者辟脯醢之奠於尸牀西
南乃斂
　　　　　小斂
將小斂具牀席於堂西又設盆盥於西階之西如東方
(為舉尸/者設盥)斂者盥訖興執服者以斂衣入主人以下少退西
面主婦以下少退東面内外俱哭斂者斂訖覆以夷衾
設牀于堂上兩楹間衽下莞上簟有枕(衽尸卧/之席)卒斂開帷主人
以下西面憑哭主婦以下東面憑哭俱南上(凡憑尸父母/先妻子後)訖
退乃斂髪
　　　　　斂髪
男子斂髪袤巾帕頭女子子斂髪而髽主人以下立哭
於尸東西面南上主婦以下坐哭於尸西東面南上祖
父母以下仍哭於位各如初外姻丈夫婦人哭於位各
如初斂者舉尸男女從奉之遷於堂仍覆以夷衾(棺/衣)哭
位皆如室内乃奠
　　　　奠
賛者盥手奉饌至階豆去盖籩俎去巾羃升奠於尸東醴酒
於饌南西上訖其俎祝受巾巾之奠者徹襲奠自西階
降出下帷内外俱坐有國官僚佐者以官代哭無者以
親疎為之夜則為燎於庭厥明滅燎乃大斂
　　　　　陳大斂衣
大斂之禮以小斂之明日夙興陳衣於序東三十稱(無/者)
(各隨/所辦)各具上服一稱西領南上其餘皆常服冕具導簪
纓在北内喪花釵衾一(衾以黄為/表素為裏)乃奠
　　　　　奠
奠於堂東階下兩甒醴及酒醴在南各加勺篚在東南
肆實角觶二木柶一豆在甒北籩次之牢饌如小斂籩
豆俎皆羃以功布有簟素几功布巾在饌北掘殯塪於
西階之上(喪從外來者殯/於兩楹之間)乃斂
　　　　　大斂
將大斂棺入内外皆止哭升棺於殯所棺中之具灰炭枕
席之類皆先設於棺内置棺訖内外皆哭熬穀八筐黍稷稻粱
各二皆加魚腊(熬穀所以惑蚍蜉/令不至于棺傍)燭俟於饌東設盆盥於
東階東南祝盥訖升自阼階徹巾授執巾者執巾者降
待於阼階下祝與賛者徹小斂之饌降自西階設於序
西南當西階霤如設於堂上(堂上謂尸東凡奠設於/序西者事畢而去之)乃
適於東階下新饌所帷堂内外皆少退立哭御者斂丈
夫加冠婦人加花釵覆以衾斂訖開帷主人以下西面
憑哭主婦以下東面憑哭退復位次諸親憑哭訖斂者
四人舉牀男女從奉之奉尸斂於棺乃加蓋覆以夷衾
内外皆復位如初設熬穀首足各一筐旁各二筐以木
覆棺上乃塗之設帟於殯上(帟柩上/承塵)祝取銘置於殯乃
奠
　　　　奠
將奠執巾几席者升自阼階入設於室之西南隅東面
右几加以巾贊者以饌升入室西面設於席前祝受巾
巾俎奠者降自西階以出下帷内外皆就位哭如初既
殯設靈座於下室西間東向施床几案屏帳服飾以時
上饍羞及湯沐皆如平生當殷奠之日不饋於下室(下/室)
(謂燕寢無下室者則設靈座於殯東朝/夕進常食之具於靈前如平常也)
　　　　廬次
將成服掌事者預為廬於殯堂東廊下近南北户設苫
凷於廬内(諸子各一廬凡廬/五品以上營之)齊衰於廬南累塹為堊室俱
北户翦蒲為席不縁(父兄不次於殯所各在其正寢之/東為廬次堊室祖為嫡孫居堊室)
(寢有牀皆南/面西出户)父不為衆子次於外(于庶子畧/自若居寢)大功於堊室
之南張帷席以蒲小功緦麻於大功之南設床席以蒲
婦人次於西房若殯後施下牀殯堂無房者次於後若
别室
　　　　成服
三日成服(皆除去/死日數)内外皆哭盡哀内外俱降就次著衰
服無服者仍素服相者引主人以下俱杖(三日而後食/杖而後能起)
(衆子皆杖以病故也童子婦人不能病故不杖亦不居/廬不著菲屨若嫡子雖童亦杖幼不能自杖人代執之)
(所謂當室杖者也自此以後唯嫡子及有爵之庶子皆/得杖在位若其庶子之無爵者杖於他所不杖在位矣)
(凡正寢戸内曰室户外曰堂虞杖不入室祔杖不升堂/以今言之即靈堂戸之内外也周人祔在卒哭今之百)
(日也哀衰敬生故其杖不升靈寢當堂之前其衰服及/杖皆致之於廬内應杖者朝夕哭則杖之若孝子出無)
(異適惟向殯及墳墓而已逺則/乘車近則使人代執杖也)升立哭於殯東西面南上齊
衰以下亦升就位婦人升詣殯西位若殯逼西壁婦人皆位于
殯北則南面東上(尊行/者坐)内外皆哭盡哀諸子孫就祖父及諸父
前跪哭祖父撫哭盡哀就祖母前哭亦如之女子子對祖母
及諸母哭遂就祖父前哭如男子之儀唯諸父不撫之
各復位伯叔母以下就主哭婦亦如之(始遭親喪孝子/荒迷三日不食)
(服及成矣是以尊/卑内外聚哭盡哀)諸尊者降出還次主人以下降出立
於階下外姻在南少退俱西面北上哭盡哀各還次闔
門小功以下各歸其家自成服之後諸尊者及婦人於
諸親男女之喪有事則哭於殯所無事有時須哭者或
在正寢則於北壁下舒席南面坐哭父母喪食粥朝米
四合暮米四合不能食粥則以米為飯婦人皆以米為
飯
　　　　　朝夕哭奠(凡朝奠日出/夕奠逮日也)
毎日預具朝奠於東階下(瓦甒二實以醴及酒觶杓疏一實以脯/布羃角觶一木柶一籩一豆)
(醢/)内外夙興各衰服(凡言衰服應杖者/皆杖以下准此)男子就東階下
位(若升哭於殯東也/其位如成服之式)婦人升詣殯西位内外皆哭(凡朝/夕哭)
(皆開/帷)質明掌事者升自阼階入徹奠出置於序西南如殯
東之儀又以朝奠入至阼階豆去巾盖籩甒去羃升自阼
階入設於室如初執饌者出降自西階日出後少頃内
外皆止哭各還次朝夕之間主人及諸子妻妾女子子哭
於其次無時至夕内外俱就位哭徹朝奠進夕奠如初
儀日入内外俱止哭各還次哭者出闔門自是以後至
於啟殯每朝夕如上儀既殯自大功以下異門者歸於
家
　　　　賓弔(親故同/)
賓至掌次者引之次賓著素服相者入告内外衰服相
者引主人以下立哭於阼階下婦人升哭於殯西相者
引賓入立於庭北面西上為首者一人進當主人東面
立云如何不淑主人哭再拜為首者復北面位弔者俱
哭十餘聲相者引出少頃相者引主人以下各還
次
　　　　　親故哭
若親故哭殯者内外俱升就殯堂位尊者坐(若賓敵體/以上賓初)
(入則起賔坐亦/坐賔起亦起)内外俱哭相者引賓入升堂立於殯東西面
南上尊者坐俱哭盡哀止卑者再拜訖乃引主人前稍
南東北面執慰相者引以次出(恩深者賓拜訖又哭盡/哀或就孝子撫哭盡哀)
(而/止)少頃相者引主人以下降還次
　　　　　州縣長官弔
若刺史哭其所部(縣令/同)主人設席於柩東西向刺史素服將
到相者引主人去杖立於門内之右北面刺史降入升
自東階即坐西向哭主人升就位哭刺史哭盡哀將起
主人降復階下位刺史降出主人拜送於大門外杖哭
而入
　　　　　刺史遣使弔
若刺史遣使弔使者至掌次者引就次内外俱衰服主人以下就
階下位婦人入就堂上位内外俱哭使者素服執書相
者引入門而左立于階間東面使者致辭主人拜稽顙
相者引主人進詣使者前西面受書退復位左右進受
書主人拜送於位相者引使者出若自入弔哭如常儀
客出少頃内外止哭各就次
　　　　親故遣使致賻
使者立於大門外之西東面従者以篚奉𤣥纁束帛立使
者西南俱東面(凡賻通以貨財使者隨/執其物不限以𤣥纁)相者入告主人
立哭相者進主人前東面受命出詣使者前西面曰敢
請事使之從者以篚進詣使者前西面以授使者退復
位使者曰某封某官(無官封者/稱某字)使某賻相者入告出曰
孤某須矣相者引入立於内門外之西東面主人止哭
使者少進東面曰某封若某官使某賻主人哭再拜使
者少進坐委之興復位掌事者進坐舉之興以東相
者引使者出主人拜送若使者致物不以器掌事者迓
受之不委於地(其餘賻物從者執之立於使者東/南北面西上掌事者受之以東)
　　　　殷奠
毎朔朢具殷奠饌於東堂下瓦甒二實以醴及酒角觶
二角柶一少牢及腊三俎二簋二簠二鈃六籩六豆設
盆盥於饌東布巾(為奠/者盥)其日内外夙興衰服升就哭位
質明執饌者徹宿奠遂以饌入至阼階去盖升入室
設於席前酌奠訖羃俎以巾執饌者降自西階以出少
頃内外各還次既出闔門及夕執饌者徹殷奠進夕奠
如常禮若有薦新如朔奠(薦六穀若時/物新出者)其日不饋於下
室(不饋於下室者/為殷有黍稷)
　　　　卜宅兆
既度宅兆掘四隅外其壤掘中南其壤(宅𦵏居也兆塋/域也南其壤)
(者為𦵏將北首/故也壤土也)既朝哭主人遂哭出乘堊車詣宅兆所
出國門止哭掌事者預設主人以下次於宅兆東南將
到主人又哭至宅兆所主人停於次止哭莅卜者一人
(國官若僚佐之長莅/之無者親屬為之)緇布冠不緌布深衣因喪屨(莅卜/者非)
(國官則吉/冠素服也)祝及卜師凡行事者皆吉冠素服掌事者布
卜筮席於兆南北向西上相者引莅卜筮者及祝立於
卜筮席西南東面南上卜師筮師立於祝南東面北上
相者引主人詣卜筮席南十五步許當内壤北向相者
立於主人之左少南俱北向諸賓及從者立於筮席東
南重行西面諸親北上諸賓南上立定相者少進東面
稱事具退復位主人免首絰左擁之莅卜者進立於主
人東北西面卜師抱龜筮師開韇出䇿兼執之(韇蔵/䇿器)執
韇以擊䇿(擊之以/動其神)進立於莅卜前東面南上莅卜者命
曰孤子姓名為父某官封某甫度兹幽宅無有後艱(某/甫)
(父字無封者去封宅居也度謀也言為父卜𦵏居今謀/此以為幽㝠處得無有後之艱難乎謂有非常崩)
(壊若内喪云為/某母夫人某氏)卜師筮師俱曰諾遂述命訖右旋就席
北面坐命龜筮曰假爾泰龜有常假爾泰筮有常指中
封遂卜筮訖興各以龜筮東面稱占曰從還本位主人
絰哭從者哭盡哀止相者進主人之左東面稱禮畢相
者引主人退立於東南隅西面又相者引卜者立於主
人之後重行西面俱北上掌事者徹卜席當安墓處立
一標又於四隅各立一標當南門兩廂各立一標祝師
掌事者入鋪后土氏神席於墓左南向設酒樽於神座
東南加勺羃設洗於酒樽東向罍水在洗東篚在洗西
南肆(篚實以巾/爵加羃)相者引告者及祝與執樽罍篚者俱立
於罍洗東南重行西面以北為上(國官若僚佐之長告若無/國官僚佐者親賓及主人)
(告之主人告/者俱去絰杖)立定俱再拜祝與執樽罍篚者先立于樽
罍篚之後執饌者以脯醢跪設於神座前興還本位相
者引告者詣罍洗盥手洗爵詣酒樽所酌酒進跪奠於
神座前興少退北向立祝持版進於神座之右東面跪
讀祝文曰維年月日朔子某官姓名(若主人自告父稱/孤子母稱哀子姓)
(名/)敢昭告於后土氏之神今為某官姓名(若主人自告云為/父母官封某甫母)
(云太夫人若郡君/某氏各隨官稱之)營建宅兆神其保祐俾無後艱謹以
清酌脯醢祇薦於后土之神尚饗訖興告者再拜相者
引告者還本位西面再拜引出掌事以下俱復位再拜
遂徹饌席樽罍以出主人哭還去墓三里許止哭及國
門又哭内外升哭於位主人入升詣殯前北面哭盡哀
止哭西面再拜降就次(有國官僚佐從主人入就門内/哭主人拜俱再拜主人降就次)
(各就/次)若不從又卜筮擇地如初儀
　　　　卜𦵏日
既朝哭主人及諸子以下出立於殯門外之東壁下西
面北上國官僚佐之長莅卜(無國官僚佐/者親賓為之)行事者俱吉
服立於門西東面南上卜師抱龜在其南東面闔門東
扇主婦立於其内掌事者設卜席於閾外闑西相者詣
主人前東面告事具遂引主人立於門南北面相者立
於主人之左少退俱北面主人免首絰左擁之莅卜者
進立於主人東北西面卜師少進莅卜前東面受命莅
卜命曰孤子某來日謀卜𦵏其父某官封某甫(母云為/其母太)
(夫人/某氏)考降無有近悔(考登也降下也言卜此日𦵏/惟神上下得無近於咎悔也)卜師
曰諾遂述命訖右旋進就席西面坐命龜曰假爾泰龜
有常乃作訖興以龜退東面稱占曰從主人絰興諸子
以下哭盡哀相者告於主婦哭入遂使人告於親賓(諸/親)
(及僚友卜/日不來者)卜師以龜退掌事者徹卜席相者進告禮畢
主人興諸子以下入升詣殯前北面立哭内外俱哭盡
哀内外各還次若不從又卜擇如初儀
　　　　啟殯
𦵏有期前一日之夕掌事者除帷障備啟奠(具饌如/大斂)為
次於大門外之右南向内外夕哭如常儀啟殯之日内
外夙興衺服主人及諸子皆去冠絰以衰巾帕頭(國官/亦以)
(衺巾/帕頭)内外升階就位哭(尊行者坐國官及/僚佐就下位哭)祝衰服執功
布(功布長/五尺)升自東階詣殯南北向内外皆止哭祝三聲
噫嘻乃曰謹以吉辰啟殯既告内外皆哭盡哀内外各
還次祝降與執饌者升徹宿奠如常祝取銘置於重掌
事者升徹殯塗訖設席於柩東升柩於席上又設席於
柩東祝執功布升以拂柩覆用夷衾降出周設帷東面
開户相者引主人以下升哭於帷東西向妻妾女子子
以下哭於帷西東向俱南上諸祖父以下南面東上外
姻丈夫帷東北面西上婦人帷西北面東上(尊者/坐)内外
皆哭祝與進饌者各以奠升設於柩東席上祝酌醴奠
之内外俱哭於位如未成服之禮親賓致奠如别儀有
國官僚佐者以官代哭無者以親疎為之晝夜不絶聲
　　　　贈諡
告贈諡于柩(無贈者設啟/奠訖即告諡)其日主人升立于饌東西面
祝持贈諡文升自東階進立於柩東南北向内外皆止
哭祝少進跪讀文訖興主人哭拜稽顙内外應拜者皆
再拜祝進跪奠贈諡文于柩東興退復位内外皆就位
坐哭
　　　　親賓致奠
啟之日親賓致奠於主人設啟奠後諸奠者入立於寢
門之外東向(謂卑幼者其/有故則遣使)祭具陳於奠者東南北向西
上相者入告内外卑者皆興立哭於位又相者引奠者
入升當柩東西面奠者哭祭具從升陳於柩東奠者之
西西向南上設饌訖執饌者降出奠者止哭詣酒樽所
取爵酌酒跪奠於柩東興少退西面立内外皆止哭奠
曰某封若某位伯叔(各隨官/爵稱之)將歸幽宅奉奠若異姓各
從其稱若使者云某封若某姓位聞某封若某官將歸
幽宅使某奉辭奠畢應拜者再拜内外皆哭主人再拜
稽顙奠者哭盡哀止相者引出執事者以次徹饌而出
　
　
　
　
　
　
　
　
　
　
　
　
　
　大唐開元禮卷一百三十八
欽定四庫全書
　大唐開元禮卷一百三十九　唐　蕭嵩等　撰
　　凶禮
　　　三品以上喪之二
　　將𦵏
　　　陳車位　　　　　　陳器用
　　　進引　　　　　　　引輴
　　　輴在庭位　　　　　祖奠
　　　輴出升車　　　　　遣奠
　　　遣車　　　　　　　器行序
　　　諸孝從柩車序　　　郭門親賓歸
　　　諸孝乘車　　　　　宿止
　　　宿處哭位　　　　　行次奠
　　　親賓致賵
　　墓上進止
　　　塋次　　　　　　　到墓
　　　陳明器　　　　　　下柩哭序
　　　入墓　　　　　　　墓中置器序
　　　掩壙　　　　　　　祭后土
　　　反哭　　　　　　　虞祭
　　　将葬
　　　　陳車位
啟日之夕納柩車於大門之内當門南向進靈車於柩
車之右内外所乘之車陳於大門外丈夫之車門西婦
人之車門東俱服重者在上(以近門及/北方為上)女子子妻妻之
車以木為之不漆飾無者以蘧蒢衣車以蒲纒轅轂若白
土堊之又以布為􁀙㡘周及大功之車以白土堊之或
衣蘧蒢皆以布為􁀙㡘其布如服布掌事者預於宿所
張吉凶帷幕凶帷在西吉帷在東俱南向設靈座於
吉帷下如常式
　　　　陳器用
啟之夕發引前五刻搥一皷為一嚴(無鼓者量/時行事也)陳布吉
凶儀仗方相(黄金四目/為方相)誌石大棺車及明器以下陳于柩
車之前一品引四披六鐸左右各八黼翣二黻翣二畫翣
二二三品引二披四鐸左右各六黻翣二畫翣二(引者引/輀車索)
(也披者繫于輀車四序在旁執之以僃傾覆鐸者以銅為/之所以莭挽者翣者以木為之筐廣二尺髙二尺四寸其)
(形方兩角髙衣以白布柄長五寸黻翣黻翣畫黻黻文/于翣之内四縁畫以雲氣畫翣者内及縁皆畫雲氣)
　　　　進引
二刻頃搥二皷為二嚴掌饌者徹啟奠以出初徹奠内
外俱興立哭於位執紼者皆入掌事者徹帷持翣者升
以翣障柩執紼者升執鐸者入夾西階立執纛者入當西
階南北面立掌事者取重出倚於門外之東執旌者立
執纛南北面(諸執披紼鐸旌纛翣/者皆布深衣介幘)陳布将訖搥三皷為三
嚴進靈車於内門外南向祝以腰輿詣靈座前(内喪則/婦人執)
(腰/輿)祝於輿左西向跪告曰孤子某(母云/哀子)謹用吉辰奉歸
先寢(若新卜宅云/奉遷幽宅)靈車就引神道紆迴惟以荒寥無任
哽絶興立少頃腰輿出降自西階羽儀從者如平生詣
靈車後少頃輿退
　　　　引輴
將引輴(輴即柩/車也)執鐸者俱振鐸引輴降就階間南向初輴
動及進止執鐸者皆振鐸每振先搖之搖訖三振之其
持翣者恒以翣障於輴輴降階執纛者却行而引輴
止則廽北面立執旌亦漸而南輴止迴北向立主人以下
次從輴而降主婦又次其後降
　　　　輴在庭位
輴至庭主人及諸子以下立哭於輴東西向南上祖父
以下立哭於輴東北南向西上異姓之丈夫立哭於主
人東南西靣北上婦人以次從降妻妾女子子以下立
哭於輴西東靣南上祖母以下立哭於輴西北南向東
上異姓之婦人立哭於主婦西南東面北上内
外之際障以行帷(凡帷用/如服布)國官立哭于執紼者
東南北面西上僚佐立哭于執紼者西南北面
東上
　　　　祖奠
庭位既定祝帥執饌者設祖奠於輴東如大斂之儀祝
酌奠訖進饌南北面跪曰永遷之禮靈神不留謹奉柩
車式遵祖道尚饗興退少頃徹之
　　　　輴出升車
執披者執前後披執紼者引輴出輴車動旌先纛次
主人以下從哭於輴後婦人次哭于後輴出到輀車
執紼者解紼屬於輀車後執披者如常遂升柩内外哭
位如在庭之儀
　　　　遣奠
既升柩祝與執饌者設遣奠於柩東如祖奠之禮祝酌
奠於饌前少頃徹之
　　　　遣車
既遣奠掌事者以蒲葦苞牲體下節七苞以繩束之盛
以盤載於車列於旌前
　　　　器行序
徹遣奠靈車動從者如常皷吹振作而行先靈車後次
方相車次誌石車次大棺車次輴車(誌石與大棺車若先/設者不入陳布之次)次
明器車次下帳輿次米輿(五穀米實以五筲各/計二升羃用疏布)次酒脯醢輿
(酒實以壺各五升羃用功布醢/實於二瓮各三升羃用疏布)次苞牲輿次食輿(食輿/盤椀)
(具足方相以下駕士馭士舁/明器下帳等人皆介幘練衣)次銘旌次纛次鐸(鐸分為/左右)
次輀車
　　　　諸孝從柩車序
主人及諸子具絰杖衰服(秃者衰/巾加絰)徒跣哭從諸丈夫婦
人各依服精粗以次從哭出門内外尊行者皆乘車馬
哭不絶聲
　　　　郭門親賓歸
出郭若親賓還者權停柩車内外尊行者皆下馬依服
之精粗為序立哭如式相者引親賓以就柩車之左向
柩立哭盡哀卑者再拜退婦人亦如之
　　　　諸孝乘車
親賓既還内外乘車馬(若墓逺及病不堪步者雖無親/賓還主人及諸子亦乘堊車去)
(墓三百/步皆下)
　　　　宿止
靈車到帷門外迴南向進腰輿于靈車後羽儀從者
如常少頃輿入詣靈座前少頃降出隨進常食於靈座
若食頃徹之(每至停宿之所設靈/座於室進食皆如初)柩車到入凶帷停於
西廂南轅祝設几席於柩車東
　　　　宿處哭位
初至宿處内外皆就柩車所主人及諸子以下於柩車
之東西面南上妻妾女子子婦人於柩車之西東面南
上祖父以下於柩車東北南靣西上異族有服者於柩
車東南西靣北上祖母以下於柩車西北南面東上異
姓婦人又於柩車西南東靣北上國官於帷外柩之東
北靣西上僚佐於帷外柩之西北靣東上俱立哭
　　　　行次奠
凡停宿進酒脯之奠於柩東如朝奠之儀既設奠内外
各還次迭哭不絶聲及夕内外就柩車所哭進夕奠如
朝奠之儀訖迭哭如常厥明又就位哭進朝奠亦如之
若食頃徹之吉凶儀仗如式發引内外従哭如初儀
　　　　　親賓致賵
賓有賵禮在主人設祖奠之時賓立於門外西廂東面
從者以篚奉𤣥纁立於賓西南俱東面牽馬者以馬陳
於賓東靣北首西上相者入告遂詣主人之左北面受
命訖到賓前西面曰敢請事賓曰某敢賵相者入告出曰
孤某須矣賓之從者坐奠篚取幣興詣賓前西面以授
賓退復位相者引賓入牽馬者先以馬入陳於輴車南
北靣西上賓入由馬西當輴車東南北面立内外權止
哭賓曰某諡封若某位将歸幽宅敢致賵辭畢而哭内外皆
哭主人拜稽顙賓止哭相者引賓進輴東西向奠幣于車上
相者引賓又由輴車前以西而出初賓出掌事者由主人右
詣輴車東西向舉幣以東(東蔵/也)受馬者由前旋牽馬者由後
適其右受之牽者由前以西而出賓将出主人拜稽顙送之
　　　墓上進止
　　　　塋次
前一日之夕掌事者預於墓門内道西張帷幕設靈座
如初
　　　　到墓
乘車者卑行望墳而下尊行及塋而下序哭靈車至帷
門外廻車南向祝以腰輿詣靈車後少頃入詣靈座前
少頃以輿降出遂設酒脯之奠如初柩車至墳前迴南
向丈夫婦人之位如遣奠之儀
　　　　陳明器
掌事者陳明器於壙東南西向北上
　　　　下柩哭序
進輴車於柩車之後張帷下柩於輴丈夫柩東婦人柩
西以次進憑柩哭盡哀各退復位内外卑者俱再拜辭
訣相者引主人以下哭於羨道東西面北上妻妾女子
子以下婦人皆障以行帷哭於羡道西東面北上
　　　　入墓
施席於壙户内之西執紼者屬紼於輴遂下柩於壙户
内席上北首覆以夷衾
　　　　墓中置器序
輴出持翣者倚翣於壙内兩廂遂以下帳張於柩東南
面米酒脯陳于下帳東北食盤設于下帳前苞牲
置於四隅醢醢陳於食盤之南藉以版明器設於壙内
之左右
　　　　掩壙
掌事者以𤣥纁授主人主人授祝奉以入奠於靈座主
人拜稽顙施銘旌誌石於壙門之内置設訖掩戸設關
鑰遂覆土三主人以下稽顙哭盡哀退俱就靈所哭掌
儀者設祭后土於墓左如後儀
　　　　祭后土
預於墓左除地為祭所柩車到祝吉履鋪后土氏神席
北方南向設酒樽於神座東南北向設洗於酒樽東南
北向罍水在洗東篚在洗西南肆以巾爵加於洗篚既
復土告者吉服(國官僚佐之長/若無以親賓充)相者引告者與祝及執
樽罍篚者俱立於罍洗東南重行西面以北為上立定
俱再拜祝與執樽罍篚者俱就樽罍篚之後相者進告
者之左北面白請行事掌饌者以饌入祝迎引設於神
座前置設訖掌饌者出相者引告者詣罍洗盥手洗爵
相者引告者詣酒樽所執樽者舉羃告者酌酒進跪奠
神座前俛伏興少退北向立祝持版進於神座之右東
面跪讀祝文曰維年月朔日子某官姓名敢昭告於后
土之神某官封諡窆兹幽宅神其保佑俾無後艱謹以
犧齊粢盛庶品明薦於后土之神尚饗祝興告者再拜
祝進跪奠版於神座興還樽所相者引告者退復位再
拜相者引告者出祝以下俱復位再拜徹饌席以出
　　　　反哭
既下柩於壙搥一皷為一嚴(無皷者量/時陳布)掩墓户搥二皷
為再嚴内外就靈所搥三皷為三嚴徹酒脯之奠進靈
車於帷外陳布儀仗如來儀又進腰輿入詣靈座前少
頃出詣靈車後少頃輿退靈車發引内外從哭如初儀
出墓門尊行者乘車馬去墓百步許卑者乗馬以哭從
靈車到第内外皆下車馬靈車入至西階前迴南向祝
以腰輿詣靈車後少頃升入詣靈座前主人以下升立
于靈座東西面南上少頃腰輿降出内外俱升諸祖父
以下哭於帷東北壁下南面西上妻及女子子以下婦
人哭於靈西東面南上諸祖母以下哭於帷西北壁下
南面東上外姻哭於南廂丈夫於帷東北面西上婦人
於帷西北面東上有親賓弔哭者升堂西面向靈哭如
常儀其弔於庭者稱痛當奈何餘如常儀哭盡一哀相
者引主人以下降各還次沐浴以俟虞(斬衰者沐而不櫛/齊衰以下者櫛)
　　　　　虞祭
柩既入壙國官若僚佐之長與祝先歸修虞事牢饌如
殷奠器用烏漆預造虞主以烏漆匵匵之盛於廂烏漆
趺一皆置於别所(虞主用桑主皆長尺方四寸上頂圓上下四/徑一寸八分四廂各剡一寸一分又)
(方通孔徑九分其匵底盖方底自下而上盖俱従上而下與/底齊其趺方一尺厚三寸將祭出神主置於座匵置於)
(神主/之後)具饌於堂東靈車將至掌事者預施靈座於寢堂室
内户西東向於靈座之南北設帷東出户(若室内窄則/設靈座於堂)腰
輿將入祝奉虞主入置於靈座東向設素几於右掌事
者設洗于西階西南北向東西當西霤南北以堂深罍
水在洗西篚在洗東南肆篚實爵一巾一加羃設瓦甒
二於靈座之左北墉下醴酒在東幂用絺加勺南柄既
沐浴主人及諸子妻妾女子子内外升詣靈所主人及
諸子倚杖於户外及應拜者哭於靈東西如初内外皆
哭祝與執樽罍篚者各就樽罍篚所立執饌者以饌入
俱升自東階陳設如殷祭之儀掌饌者降出相者
引主人降自西階詣罍洗主人止哭執罍洗者酌水主
人盥手執篚者取巾於篚興授主人主人拭手訖受巾
奠於篚又取爵興以授主人執罍洗者又酌水主人洗廢爵
(爵無/足者)執篚者又授巾主人拭爵訖受巾奠於篚相者引
主人升自西階詣酒樽所執樽者舉羃主人酌醴相者
引主人詣靈座前西面跪奠爵於饌前俛伏興少退西面立祝
以祝文進於神座之右北面内外皆止哭祝跪讀祝文曰維
年月朔日子哀子某(孫稍哀孫此為母及祖母所稱/也父祖則稱孤子孤孫)告於考
某官封諡(妣即云妣夫人某氏/孫為䘮主則稱祖妣)日月遄速奄及反虞叩地
號天五情糜潰謹以潔牲柔毛剛鬛明粢薌合薌萁嘉
疏嘉薦醴齊哀薦祫事於考某官封諡尚饗祝興主人
哭再拜内外應拜者皆哭再拜祝進跪奠版於靈座興
出復位哭盡哀相者引主人以下出杖降自西階各就次妻
妾女子子以下各還别室祝闔户與執樽罍者降出少
頃祝與掌饌者入開户徹饌祝匵主闔户以出掌事者
埋重於門外道左間日再虞後日三虞禮皆與初虞同
又間日為卒哭祭其虞祝辭再虞云哀薦虞事三虞
云哀薦成事
　
　
　
　
　大唐開元禮卷一百三十九
欽定四庫全書
　大唐開元禮卷一百四十　　唐　蕭嵩等　撰
　　凶禮
　　　三品以上喪之三
　　　卒哭祭　　　　　　　　小祥祭
　　　大祥祭　　　　　　　　禫祭
　　　祔廟
　　　　卒哭祭
前一日之夕掌事者改廬翦屏柱楣塗廬不塗見面(塗廬襄/不塗廬)
外翦蒲為席不縁以木為枕牢饌如虞其日夙興祝入
燭先升自阼階入於室祝整拂几筵啟匵出神主置於
座以出掌事者設洗於西階西南北向東西當西霤
南北以堂深罍水在洗西篚在洗東南肆篚實以爵一
巾一加羃設瓦甒二於靈座之左北墉下醴酒在東羃
用絺加勺南柄其日夙興掌事者具饌於堂東祝與執樽罍篚
者先入立於樽罍篚之後内外衰服俱升主人及諸子
倚杖於室户外俱立於靈座東西面南上妻妾女子子
立於靈座西東面南上内外各就位坐哭(應拜/者立)掌饌者以
饌入設於靈座前相者引主人降自西階詣罍洗主人
止哭盥手洗爵相者引主人升西階入詣酒樽所主人
酌醴相者引主人進跪奠於靈座前俛伏興少退西面立
應拜者陪於後祝持祝版入立於靈座之南北面内外
止哭祝跪讀祝文曰維年月朔日子某敢昭告於考某官
封諡(妣則曰妣/某氏夫人)日月不居奄及卒哭追慕永往攀號無
逮謹以潔牲柔毛剛鬛明粢薌合薌萁嘉蔬嘉薦醴
齊哀薦成事於考某官封諡尚饗主人以下哭再拜内
外應拜者皆再拜哭祝興進跪奠版於靈座前還樽所
(祝讀版訖興跪進版/與主人哭拜同時)相者引主人退復位哭盡哀内外
各還次祝闔户與執樽罍者降出少頃祝與掌饌者入
開户徹饌祝匵主闔户以降自卒哭之後朝一哭夕一
哭蔬食飲水周而小祥
　　　　小祥祭
主人有司預製栗主并趺匵等如喪主之禮前一日之夕
毁廬為堊室設蒲席周喪堊室者除之設地席陳練冠
於次主人及諸子俱沐浴櫛爪翦牢饌及器如卒哭之
禮其日夙興祝入燭先升自阼階入於室祝者於靈座
之西更設喪主座東向祝奉喪主置於座訖祝出迎栗
主入置於舊靈座祝開匵奉出栗主置於座訖設几於
右乃出掌事者設罍洗篚於西階西南如初篚實爵一
巾一加羃設瓦甒二於靈座之右北墉下醴酒在東幂
用絺加勺南柄具饌於堂東祝與執樽罍篚者先入立
於樽罍篚之後内外衰服主人倚杖於階東俱升就位(應/拜)
(者/立)哭盡哀相者引降主人杖就次主婦以下各就次主
人及諸子除首絰著練冠妻妾女子子除腰絰周服皆
除之丈夫素服吉冠屨婦人素服吉屨相者引主人及
諸子倚杖如初内外升就位哭掌饌者以饌升自東階入
設於靈座前設訖掌饌者降自西階以出相者引主人降自
西階詣罍洗主人止哭盥手洗爵相者引主人升自西階詣酒
樽酌醴進跪奠於靈座前俛伏興少退西面立祝持版
進立於靈座之右北靣内外皆止哭祝跪讀祝文曰
維年月朔日子哀子(父殁稱/孤子)某敢昭告於考某官封諡
(妣云夫/人某氏)嵗月逼迫奄及小祥攀慕永逺重増屠裂謹以
潔牲柔毛剛鬛明粢薌合薌萁嘉蔬嘉薦醴齊祇薦祥
事於考某官封諡尚饗主人哭再拜内外應拜者皆
再拜哭祝興進跪奠版於靈座興還樽所(主人哭拜與/祝奠版同時)
相者引主人就位哭盡哀内外各還次(主人杖/如式)祝闔户
與執樽罍者降出少頃祝與進饌者入開户徹饌祝匵
主闔户以降其喪主祝奉出埋之於廟門外之左自小
祥之後止朝夕之哭哭無時(哀至/則哭)始食菜菓飯素食飲
水漿無鹽酪不能食食鹽酪可又周而大祥
　　　　大祥祭
前一日之夕除堊室張帷又備内外受服(受服大/祥服)各於
其次主人及諸子俱沐浴櫛爪翦牢饌及器如小祥之禮其日
夙興内外各服其衰服並于次哭盡哀除服者著除服訖又哭
盡哀止昧爽前祝入燭先升自阼階入於室祝整拂靈筵啟匵
出神主置於右几以出掌事者設罍洗篚於西階西南如初
篚實爵一巾一加幂設瓦甒二於靈座之左北牖下醴
酒在東幂用絺加勺南柄具饌於堂東祝與執樽罍
者先入立於樽罍之後内外俱升就位哭掌事者以饌
升自東階入設於座前置設訖掌饌者降自西階以出
相者引主人降自西階以出詣罍洗主人止哭盥手洗
爵相者引主人升自西階詣酒樽酌醴進跪奠於靈前
俛伏興少退西靣立祝持祝版進立於靈座之左北面内
外皆止哭祝跪讀祝文曰維年月朔日子哀子(父喪稱/孤子)
某敢昭告於考某官封諡(妣曰妣夫/人某氏)日月逾邁奄及大
祥攀慕永逺無任荒踣謹以潔牲柔毛剛鬛明粢薌合
薌萁嘉蔬嘉薦醴齊祇薦祥事於考某官封諡尚饗主人
哭再拜應拜者再拜哭祝興進跪奠版於座興還樽所
相者引主人就位哭盡哀主人以下各還外寢妻妾女
子子以下還於寢祝闔户與執樽罍者降出少頃掌饌
入開户徹饌祝匵主闔户而出間月而禫自大祥之後
外無哭者食有醢醬
　　　　禫祭
前一日掌事者預備内外禫服各陳於别所主人及諸
子俱沐浴櫛爪翦仍宿於外寢牢饌及器如大祥之禮
其日夙興祝入燭先升拂几筵啟匵出神主置於座掌
事者設罍洗篚於東階東南如常篚實爵一巾一加羃
設瓦甒二於座之左北牖下醴酒在東羃用絺加勺南
柄具饌於堂東祝與執樽罍篚者先入立於樽罍篚之
後主人及諸子妻妾女子子仍祥服(為長子三年/者亦祥服)内外
俱升就位哭盡哀降釋祥服應禫服者著禫服相者引主
人以下俱升就位哭掌饌者以饌升設於座前訖執饌者出
相者引主人降自東階詣罍洗盥手洗爵相者引主人
升自東階詣酒罍所酌醴進跪奠於座前俛伏興少退西
面立祝持版進於座之右北面内外皆止哭祝跪讀祝
文曰維年月朔日子孤子某敢昭告於考某官封諡(妣/云)
(妣夫人/某氏)禫制有期追逺無及謹以潔牲柔毛剛鬛明粢
薌合薌萁嘉蔬嘉薦醴齊祇薦禫事於考某官封諡尚饗
主人哭再拜應拜者再拜内外皆哭祝興進跪奠版於座還
樽所相者引主人以下降自東階還寢内相者引妻妾
女子子以下降自西側階還於寢祝闔户與執樽罍者
降出少頃掌饌者入開户徹饌以出祝匵主闔户以降
祔廟如别儀自禫之後内無哭者始飲醴酒食乾肉
　　　　祔廟
將祔掌事者預於始祖廟室内西壁為埳室筮日如常
儀前三日主人及亞獻終獻及諸執事者俱散齋二日
致齋一日前一日掌事者清掃廟之内外其朝應逓遷者
皆出神主置於座主人以酒脯告遷訖遂移牀幄以次
遷神主置於幄座又奠酒脯醢以安神少頃掌饌者徹
饌以出掌廟者以次匵神主納於埳室訖又設考之祔
座於曽祖室内東壁下西向右几(妣則祔於曽祖姑設/座亦如之言曽祖及)
(曽祖姑皆據孝子之言於亡者祖及祖姑也祔/於曽祖則曽祖妣配者事於尊以及卑者也)設主人
位於東階東南西向設子孫位於南門内道東北面西
上設亞獻終獻位於主人東南設掌事以下於終獻東
南俱西面北上(亞獻終獻以國官/僚佐若親賓充之)設贊唱者位於主人
西南西面設酒樽於堂上室户之東南北向西上設洗
於阼階東南北向東西當東霤南北以堂深罍水在洗
東篚在洗西南肆篚實爵三巾二加幂(其爵數/每廟三)祔日内
外夙興掌饌者預具少牢之饌二座各俎三簠二簋二
鈃二酒樽二其二樽一實𤣥酒為上一實清酒次之(上/樽)
(加𤣥酒/者重古)其籩豆一品者各十二二品三品者各八主人
及行事者各服祭服掌事者具腰輿掌廟者閽寺者入
立於廟庭北面再拜升自東階入開埳室出曽祖曽祖
妣神主置於座(曽祖妣神主並而處右若已/祔妣則出曽祖妣神主而)降出執樽罍篚
者入就位内外俱就靈室所祝進座前西面告曰以今吉
辰奉遷神主於廟執輿者以輿升入進輿於座前祝納
神主於匵置於輿祝仍扶於左(若祔妣則閽寺/之屬扶於右)降自西
階子孫内外從至廟門諸婦人停於門外周以行帷俟
祭訖而還神主入自南門升自西階入於室諸子孫從
升立於室户西重行東面以北為上行事者從入各就
位輿詣室前迴輿西向祝啟匵出神主置於座輿降立
於西階下東向相者引主人以下降自東階各就位祝立定賛
唱者曰再拜在位者皆再拜掌饌引饌入升自東階入於室各
於神座前施設訖掌饌以下降出相者引主人詣罍洗盥手洗
爵升自東階詣酒尊所執尊者舉羃主人酌酒相者引主人
入室進北面跪奠爵於曽祖神座前俛伏興相者引主
人出詣酒樽所取爵酌酒入室進東面跪奠神座前俛
伏興出戸北面立(羣祖及考/皆如之)祝持版進於室户外之右
東向跪讀祝文曰維年月朔日子孝曽孫某官封某敢
昭告於曽祖某官封諡(若祔母但云曽祖妣/夫人某氏不告曽祖)祖某官封
諡(若祔母云祖妣某氏以下/無官封者但云考妣之靈)考某官封諡(若祔母云妣/某氏如父在)
(不可遽遷祖母先宜於廟東北/常别立一室藏其主待考同祔)某罪積不滅嵗及免喪
先王制禮練主人祔宗廟上遷昭穆繼序是用適於皇
考封諡以遷王考封諡隮祔孫某封諡(無官封者但云/以適遷於祖隮)
(祔某孫若同祔但云適遷於祖妣夫人某氏以隮祔孫/婦夫人某氏各隨其氏各隨其稱無官封者但以適遷)
(於祖姑某氏以隮/祔孫婦某氏夫人)謹以潔牲剛鬛嘉薦普淖明齊溲酒
祇薦於曽祖某官封諡曽祖妣某氏配祖某官封諡祖
妣某氏配考某官封諡(若祔母則云曽祖/妣某氏祖母某氏)尚饗祝興主
人再拜祝進入奠版於曽祖神座興還樽所相者引主人入
室立于西壁下東面再拜相者引主人出降還本位初主人獻
将畢相者引亞獻詣罍洗盥手洗爵升詣酒樽所酌酒入進
北面跪奠於曽祖座前俛伏興相者引亞獻詣酒樽所
取爵酌酒入進東面跪奠於祖神座(考亦/如之)俛伏興出户
北面再拜訖又入室立於西壁下東面再拜相者引出
降復位亞獻將畢相者引終獻詣罍洗盥手升酌終獻
如亞獻之儀訖相者引終獻降復位祝入徹豆還樽所賛
唱曰再拜在位者皆再拜相者引主人出又相者引在位
子孫以下出掌饌者入徹饌以出掌廟者與祝閽寺納曽
祖神主於塪室出又以腰輿升詣考神座前祝納主於匵
置於輿詣考廟出神主置於座進酒脯之奠於前少頃徹
之祝納神主於埳室齊衰三年其虞卒哭祥禫變除之節
與斬衰同父在為母為妻當二祥及禫日月之期雖異
其儀節則同周服以下變除依其月算各以其日之晨
備衰服升就位哭盡哀降詣别室釋衰服著素服又就
位哭盡哀出就别室終日異門者至夕各還其家
　
　
　
　
　
　
　
　
　
　
大唐開元禮卷一百四十
欽定四庫全書
　大唐開元禮卷一百四十一　唐　蕭嵩等　撰
　　凶禮
　　　三品以上喪之四
　　改𦵏
　　　卜宅　　　　　　　啟請
　　　開墳　　　　　　　舉柩
　　　奠　　　　　　　　升柩車
　　　斂　　　　　　　　奠
　　　設靈筵　　　　　　進引
　　　告遷　　　　　　　哭柩車位
　　　設遣奠　　　　　　轜車發
　　　宿止　　　　　　　到墓
　　　虞祭
　　　　卜宅
將改葬者吉服卜宅兆其餘如葬卜宅兆之儀預於𡑞
所隨地之宜張白布帷幕南向開户
　　　　啟請
其日請内外親應集者皆至墓所各就便次主人衆主
人妻妾女子子俱緦服餘期親以下皆素服丈夫於墓
東西向婦人於墓西東向皆北上婦人障以行帷俱立
哭盡哀卑者再拜
　　　　開墳
祝立於羡道南北向内外皆哭止祝三聲噫嘻啟以開
墳改葬之故(其意叙改葬所由/之事隨時爲之)内外又哭盡哀權就别
所掌事者開墳訖内外又就位哭如初
　　　　舉柩
掌事者設席於幕下舉柩出置於席上内外從柩哭於
幕所主人以下柩東西面主婦以下柩西東面俱南上丈
夫期親以下於主人東北南面西上婦人期親以下於主
婦西北南面東上外姻丈夫於主人東南北面西上婦
人於主婦西南北面東上(尊者/坐)國官於帷門外之東北
靣西上僚佐於帷門外之西北靣東上皆舒席為位
　　　　奠
祝以布拭棺改加新楮設洗於幕西南隅罍水在洗西
加勺羃篚在洗東南肆實巾二爵一於篚加羃設席於
柩東設啟奠於席上設醴酒之樽於饌南主人詣罍洗
盥手洗爵進爵酒於席上興少退西面再拜内外卑者俱
再拜少頃徹奠
　　　　升柩車
既奠進轜車於帷門外南向掌事者升柩於轜車遂詣
施設所内外俱哭從掌事者預設床於幕下有枕席周
設帷柩車至帷門外丈夫於柩東婦人於柩西俱立哭
掌事者舉柩降柩置於輴入設於牀東(若于墓所即斂/初奠訖不進轜)
(車設牀于柩東而加/枕席遂舉尸以斂之)舉尸出置於牀南首柩初入定内
外就位哭如墓前之儀
　　　　斂
陳衣於幕東帷内明衣裳及上服各一稱西領南上冕
具導簪纓在北内喪則花釵衾一(衾以黄為/表素為裏)具饌於
東兩甒醴酒柩初至幕下舉尸於床主人衆主人稍退
仍西向妻妾女子子稍退仍東向遂斂丈夫加冕婦
人以花釵又覆以衾主人衆主人妻妾女子子憑
哭斂將訖掌事者以棺入設於西廂藉以席於棺入内
外皆止哭置棺定乃哭舉者四人入舉牀男女従
奉舉尸斂於棺乃加葢覆以衾設帷於棺東内外就位
哭如初
　　　　奠
既斂祝執中几席入設於柩東右几加以巾掌事者設
罍洗於幕西南隅如初祝以饌升設於席前施設訖執
饌者降出相者引主人盥手酌酒進奠於席前興少退
西面再拜内外卑者皆再拜訖主人以下各退就位俱
坐哭
　　　　設靈筵
既斂設靈於吉帷内幕下西廂東向施床帷屏几服飾
以時上膳羞及湯沐皆如平常
　　　　進引
前一日之夕掌事者進轜車於凶帷外當門南向(其下/帳明)
(器及苞牲等輿陳於/轜車前少西東向)其日進引前量時刻搥一皷為一
嚴陳靈車儀仗如常(在陳/車篇)少頃搥二皷為再嚴侍靈者
俱詣靈所腰輿威儀入陳如常進靈車於帷外南向少
頃搥三皷為三嚴掌事者入徹饌以出内外皆興立哭
於位執披紼者入掌事者徹帷持翣者入以翣障柩執
披紼者各進執鐸者各入夾於柩前東西相向執纛者
立於鐸南執銘旌者又立於纛南北向(諸執披紼繹旌/纛者皆布深衣)
(介/幘)
　　　　告遷
三嚴訖祝帥腰輿入詣靈座前西面告曰以今吉辰
用即宅兆少頃輿出詣靈車後少頃退(若内喪/女祝迎)執紼者
引輴旌先纛次鐸次而引輴初動執鐸者皆振鐸毎振鐸必先
搖之搖訖三振之其持翣者恒以翣障柩於輴車進執
鐸者夾左右每曲及進止皆振鐸内外俱從柩後柩出
到轜車後執紼者觧紼屬於轜車設帷障於輴車後掌
事者升柩
　　　　哭柩車位
丈夫俱立哭於轜車東重行西面婦人哭於轜車西重
行東面俱南上外姻丈夫哭於轜車東南重行北面以
西為上婦人哭於轜車西南重行北面以東為上國官
哭於外姻之東北面西上僚佐哭於國官之西北面南
上立哭
　　　　設遣奠
設遣奠之饌於轜車東置設訖相者引主人酌酒進奠
於席上興少退西面哭皆拜内外皆哭卑者再拜若食
頃徹之以蒲葦包牲體下節七苞載於輿以之墓
　　　　轜車發
既徹奠吉凶儀仗依式進引靈車動鼓吹振作而行
主人衆子以下皆以次步從哭於柩車後妻妾女子子
以下皆步從哭於丈夫之後障以行帷轜車去停所三百
步親賓有還者弔哭如别儀辭訖進引尊者乘車馬從
柩更哭不絶聲
　　　　宿止
掌事者預於宿所張吉凶帷幕吉帷在左凶帷在右將
至宿所尊者俱下車馬步哭靈車到帷門外迴南向祝
帥腰輿詣車後少頃輿入詣靈座前少頃輿出進常食
於靈座若食頃徹之柩車至于凶帷内外哭于柩
車所其位如初掌饌者進酒脯之奠于柩車東
席上既設奠内外各還次更哭不絶聲及墓内外俱就
位哭進夕奠如初訖内外各還次迭哭終夜及明嚴皷
内外又就位哭進朝奠於柩東進常食於靈座食頃徹之
迎靈發引尊者乘車馬哭從如上儀
　　　　到墓
到墓尊者俱下車馬靈車到帷門外迴南向祝帥腰輿
詣車後少頃輿入詣靈前少頃輿退設酒脯之奠柩車
至壙前廽南向内外哭位如遣奠之儀掌事者布席張帷於
柩車後下柩於輴主人以下妻妾女子子各前撫柩哭
盡哀退復位期親以下又前撫哭盡哀退復位俱再拜辭
執紼者屬紼於輴掌事者下柩於壙輴出既窆親賓先
還者弔哭如别儀國官之長奉𤣥纁束帛授主人主人受
以授祝主人稽顙再拜祝奉以入奠於柩東持翣者入
倚翣於壙内兩廂執事者以下帳明器苞牲酒米等物
入置於壙内皆藉以版施銘旌誌石於壙户内置設訖
掌事者掩壙户加闗鑰覆土既覆土内外俱就靈所
哭墓左祭后土如始𦵏之儀
　　　　虞祭
初下柩於墓掌事者具虞祭之饌設罍洗篚於靈墓西
南如常内外既就靈所哭掌饌者進虞祭之饌於靈座相
者引主人盥洗酌酒進奠於座前興少退西面立内外
皆止哭祝持版進立於靈座之右北面跪讀祝文曰維
年月朔日辰孝子某敢昭告於考某官封諡(妣云夫/人某氏)改
遷幽宅禮畢終虞夙夜匪寜啼號罔極謹以潔牲柔毛
剛鬛明粢薌合薌萁嘉蔬嘉薦醴齊祗薦虞事於考某官
封諡尚饗主人哭再拜内外皆哭卑者再拜盡哀相者
引主人以下出就别所釋衰服著素服而還掌饌者徹
饌掌事者徹靈座
　
　
　
　
　
　
　
　
　
　
大唐開元禮卷一百四十一
欽定四庫全書
　大唐開元禮卷一百四十二　唐　蕭嵩等　撰
　　凶禮
　　　四品五品喪之一
　　　初終　　　　　　　復
　　　設牀　　　　　　　奠
　　　沐浴　　　　　　　襲
　　　唅　　　　　　　　赴闕
　　　勅使弔　　　　　　銘
　　　重　　　　　　　　陳小斂衣
　　　奠　　　　　　　　小斂
　　　斂髪　　　　　　　奠
　　　陳大斂衣　　　　　奠
　　　大斂　　　　　　　奠
　　　廬次　　　　　　　成服
　　　朝夕哭奠　　　　　賓弔
　　　親故哭　　　　　　州縣官長弔
　　　刺史遣使弔　　　　親故遣使致賻
　　　殷奠　　　　　　　卜宅兆
　　　卜葬日　　　　　　啟殯
　　　贈諡　　　　　　　親賔致奠
　　　　初終
有疾者丈夫婦人各齋於正寢北墉下東首(墉牆也東/首生氣也)
養者皆齋親飲藥子先嘗之疾困去故衣加新衣(謂人/來穢)
(惡/也)徹樂清掃内外(爲賓客/來問也)分禱所祀(盡孝子之情所祀/中霤門戸竈行)
侍者四人坐持手足(爲不能自屈伸内/喪則婦人持之也)遺言則書之屬
纊以候氣(纊新綿置/於口鼻也)氣絶廢床寢於地(人始生在地/庶其生氣反)主人
啼餘皆哭(哀有/淺深)男子易以白布衣披髪徒跣婦人青縑
衣披髪不徒跣女子子亦然(父爲長子及爲人後者爲本/生父母皆素冠不徒䟲女子)
(子嫁/者髽)齊衰以下丈夫素冠婦人去首飾(謂齊衰/婦人)内外皆素
服(素服謂有服者白布十五升無/服者不服列綵服常服素衣)主人坐於床東啼踊無
數衆主人在主人之後兄弟之子以下又在其後俱西向
南上哭妻坐於床西妾及女子子在妻之後哭踊無數
兄弟之女以下又在其後俱東面南上藉藁坐哭内外之
際隔以行帷(帷堂内門西/南北隔之)祖父以下於帷東北壁下南向
西上祖母以下於帷西北壁下南面東上皆舒席坐一哭外
姻丈夫於户外之東北面西上婦人於主婦西南北面東上皆
舒席坐哭(若舍窄則宗親丈夫在外户之東北面/西上外姻丈夫在户外之西北面東上)諸内喪則
尊行丈夫及外親丈夫席坐位於前堂若户外之左右俱南面
宗親户東西上外親户西東上凡喪皆以服精麤爲序國官
位於門内之東重行北面以西爲上俱袤巾帕頭舒藁薦坐哭
叅佐位於門内之西重行北面以東為上俱素服舒席坐哭斬
衰三日不食齊衰二日不食大功一日不食小功緦麻再不食
　　　　復(始死/則復)
復於正寢復者二人皆常服(復謂招/魂復魄)以死者之上服左荷之
升自前東霤當屋履危北面西上(危棟/也)左執領右執腰招以
左每招長聲呼某復(男子女子稱字及伯仲婦人/稱姓其復者人數依其夫)三呼而止以
衣投於前承之以篋升自阼階入以覆尸(若得魂/魄返然)復者徹舍
(因徹西北扉若云此室凶不可居然自是/行死事取徹扉之薪以充煑沐浴也)復衣不以襲斂
(浴則/去之)乃設牀
　　　　設牀
設牀於室户之西去脚舒簟設枕施幄去裙遷尸於牀南
首覆用斂衾去死衣(斂衾大斂所用之衾黄表素/裏也死衣病時所加新衣)楔齒用
角柶(為將/含也)綴足以燕几校在南(綴拘也校几脛也尸南/首几脛在南以拘足則)
(不使辟/戾也)侍者坐持之其内外哭位如始死之儀乃奠
　　　　奠
奠以脯醢酒用吉器無巾柶升自阼階奠於尸東當腢
(鬼神無象故設/奠以憑依之也)内喪内贊者受於户外而設之(凡内喪/皆内贊)
(者行/事)既奠贊者降出帷堂(初氣絶室内隨事設帷/至此事小訖故設帷堂)乃赴
於闕(赴禮在此下章含禮後為與/勅使弔章宜相附近故也)
　　　　沐浴(自沐浴下至於設重/其事皆可同時而興)
掌事者掘埳於階間近西南順廣尺長二尺深三尺髙
其壤為塊竈於西牆下東向以俟煑沐新盆盤瓶四䰛皆
濯之陳於西階下(新此器者重死事盆以盛水盤以盛/濡濯瓶以汲也䰛瓦罌受二升有葢)
(濯謂/滌溉)沐巾一浴巾二用絺若綌實於笲(巾所以拭也浴巾/二者上體下體異)
(絺細葛也/綌麤葛也)櫛實於箱若簟浴衣實於篋(浴衣已浴所衣/之衣其制今之)
(眠/帕)皆具西序下南上水淅稷米取潘煑之又汲為湯以
俟浴以盆盛潘及沐盤升自西階授沐者執潘及盤入
内外皆出户外(象平生沐浴子孫不在旁主/人出而袒簀謂牀簣去席)主人以下
於内尸東北面西上主婦以下於户西北面東上俱
立哭其尊行者丈夫於主人之東北面西上婦人於主
婦之西北面東上俱坐哭婦人權障以帷主人以下既
出乃沐櫛(櫛/梳)束髪用組挋用巾(挋晞也/清也)浴則四人抗衾
二人浴拭用巾挋用浴衣設床於尸東祍下莞上簟(祍/臥)
(席/)浴者舉尸易牀設枕翦鬚斷爪如平常鬚髪爪盛以
小囊大斂内於棺浴巾皆埋於埳寘之著明衣裳以方
巾覆面仍以大斂之衾覆之訖内外入就位哭乃襲
　　　　襲
是時陳襲事於房内襲衣三稱西領南上(朝服一稱常/服二稱凡陳)
(衣者實之箱/篋承以席)明衣裳(今用生/絹裩衫)舄一帛巾一方尺八寸充
耳用白纊面衣用𤣥方尺纁裏組繫握手用𤣥纁裏長
尺二寸廣五寸削約於内旁寸著以綿組繫(握手手所/握者面衣)
(及握皆通/用餘色)庻襚繼陳不用(庶衆也不用不龍也多/陳之為榮少納之為貴)
將襲具牀蓆於西階西内外皆出哭於尸外其位如沐
時襲者以牀升入設於尸東布枕席如初執服者陳襲
衣於席祝去巾加面衣設充耳著握手納舄若履(凡衣/死者)
(左衽不紐將襲辟/奠既襲則設也)既襲乃覆以大斂之衾内外俱入復
位坐哭(諸尊者於卑幼之喪及嫂叔兄姑弟婦/相哭朝晡之間非有事則休於别室也)乃含
　　　　含
含贊者奉盤水及笲(笲竹/器)飯用稷含用璧升堂含者盥
手於户外贊者沃盥含者洗稷璧實於笲執以入祝從
入北面徹枕楔受笲奠於尸東含者坐於牀東西面鑿
巾(巾先覆面将/含當口鑿之)納稷璧於尸口既含主人復位楔齒之
柶與浴巾同埋於坎乃奠
　　　　赴闕
若遣使赴於闕使者進立于西階東面南上主人詣使者
前北面曰臣某之父某官臣某死(若母若妻/各隨其稱)謹遣某官
臣姓某奏聞訖再拜使者出主人哭入復位
　　　　勅使弔
勅使弔使者公服入於寢門外之西東面相者入告主
人迎於寢門外見賓不哭先入立於門右北面内外皆
止哭開帷(開帷堂之帷/事畢則下之)使者立升入西階上東面進主
人立於階下北面使者稱有勅主人再拜使者宣勅
云某封喪逝(無封者/稱姓位)情以惻然如何不淑主人哭拜稽
顙内外皆哭使者出主人拜送於大門外親故為使弔
者既出易服入向尸立哭十數聲止降出主人候勅使
出升降自西階(主人升降自西階者/親始死末忍當主位)
　　　　銘(銘明/旌也)
為銘帛以絳廣終幅長八尺龍首韜杠(杠銘旌竿杠之/長準其絳也)
書曰某官封之柩(在棺曰柩無封者云某姓官之柩婦/人其夫有官封者云某官封夫人姓)
(之柩郡縣鄉君各/隨其稱稱之也)置於宇西階上
　　　　重
重木刋鑿之長七尺横者半之置於庭三分庭一在南
(刋鑿之為/懸䰛孔也)以沐之米為粥實於䰛既實以疎布葢其口
繫以竹䈼懸於重木覆用葦席北向屈兩端交於後西
端在上綴以䈼祝取銘置於重殯堂前楹下夾以葦蓆
簾門以布又設葦帳於庭
　　　　陳小斂衣
小斂之禮喪之明日各陳其斂衣一十九稱(無者各/隨所辦)朝
服一稱其餘皆常服陳於東房西領北上笏一凡斂非
正色不入絺綌不入乃奠
　　　　奠
饌於東堂下(凡奠尊/器皆素)瓦甒二實醴及脯酒觶二角柶一
少牢及腊三俎籩豆各六(籩實鹽脯棗栗之屬/豆實醢醤韲葅之類)設盆盥
於饌東布巾(為奠者設盥䘮/事畧故無洗)贊者辟脯醢之奠於尸牀西
南乃斂
　　　　小斂
將小斂具牀席於堂西又設盆盥於西階之西如東方
(為舉尸/者盥)斂者設盥訖與執服者以斂衣入主人以下少退
西面主人婦以下少退東面内外俱哭斂者斂訖覆以
夷衾設牀於堂上楹間祍(尸卧/之席)下莞上簟有枕卒斂開
帷主人以下西面憑哭(凡憑哭父母/先妻子後)主婦以下面東憑
哭俱南上訖退乃斂髪
　　　　斂髪
男子斂髪而袤巾帕頭女人斂髪而髽主人以下立哭
於尸東西面南上主婦以下立哭於尸西東面南上祖父
母以下仍哭於位各如初外姻丈夫婦人哭於位各
如初斂者舉尸男女從奉之遷於堂仍覆以夷衾(棺/衣)哭
位皆如室内乃奠
　　　　奠
奠賛者盥手奉饌至階豆去盖籩俎去巾羃升奠
于尸東醴酒奠于饌南西上訖其俎祝受巾巾之
奠者徹襲奠自西階降出下帷内外俱坐有國官僚佐
者以官代哭無者以親賓為之夜則燎於庭厥明㓕燎
乃大斂
　　　　陳大斂衣
大斂之禮以小斂之明日其日夙興陳衣於序東三十
稱(無者各/隨所辦)各具上服一稱西領南上其餘皆常服冕具
導簪纓在北内喪花釵衾一(衾以黄為表/素為裏也)乃奠
　　　　奠
奠於堂東階下兩甒醴及酒醴在南各加勺篚在東
南肆實角觶二木柶一豆在甒北籩次之牢饌如小斂
籩豆俎皆羃以功布有簟席素几功布巾在饌北殯於
西階之上(喪從外來者殯/於兩楹之間)乃斂
　　　　大斂
將大斂棺入内外皆止哭升棺於殯所棺之中具灰炭
枕席之類皆預設於棺内置棺定内外皆哭熬糓六筐
黍稷粱各二皆加魚腊(熬榖所以惑蚍/蜉令不至棺旁)燭俟於饌東設
盆盥於東階東南祝盥訖升自阼階徹巾授執巾者執
巾者降待於阼階下祝與贊者徹小斂之饌降自西階設
於序西南當西霤如設於堂上(堂上設尸東凡尊設於/序西者畢事而去之)
乃適於東階下新饌所帷堂内外皆少退立哭御者斂
丈夫加冕婦人加花釵覆以衾斂訖開帷主人以下西
面憑哭主婦以下東面憑哭(凡憑尸父母/先妻子後)退復位次諸
親憑哭訖斂者四人舉棺男女從奉之奉尸斂於棺乃
加葢覆以夷衾内外皆復位如初設熬糓首足各一筐
傍各二筐以木覆棺上仍塗之施帟於殯上(帟柩上/承塵也)祝
取銘置於殯所乃奠
　　　　奠
將奠執巾几席者升自阼階入設于室之西南隅東面右
几加以巾賛者以饌升入室西面設于席前祝受巾巾俎
奠者降自西階以出下帷内外皆就位哭如初既殯設靈
座于下室西間東向施牀几案屏帳服飾以時上膳羞及
湯沐皆如平常殷奠之日不饋于下室(下室謂燕寢無下室/者則設靈座于殯)
(東朝夕進常食之具/於靈前如平常也)
　　　　廬次
將成服掌事者預為廬於殯堂東廊下近南北户設苫
凷於廬内(諸子各一廬凡之/廬五品以上營)齊衰於廬南累墼為堊室俱
北户翦蒲為席不縁(父兄不次於殯所各在其正寢之/東為廬堊室祖為嫡孫居堊室寢)
(有牀皆南/面西出户)父不為衆子次於外(於庶子畧/自若居寢)大功於堊室
之南張帷席以蒲小功緦麻於大功之南設牀席以蒲
婦人次於西房若殯後施下牀殯堂無房者次於後若别
室
　　　　成服
三日成服(皆除去/死日數)内外各哭盡哀内外俱降就次著衰
服無服者仍素服相者引主人以下俱杖(三日而後食/杖而後能起)
(衆子皆杖以病故也童子婦人不能病故不杖亦不居/廬不著菲屨若嫡子雖童亦杖㓜不能自杖人代執之)
(所謂當室杖者也自此以後唯嫡子及有爵之庶子皆/杖在位其庶子之無爵者杖于他所不杖在位矣凡)
(正寢戸内曰室户外曰堂虞杖不入室祔杖不升堂以/今言之即靈堂户之内外也周人祔在卒哭今之百日)
(也哀衰敬生故其杖不升靈寢之堂前其衰服及杖皆致之于盧/内應杖者朝夕哭則杖之若孝子出無異適惟向殯及墳墓而已)
(逺則乘車近則/使人代執杖)升立哭于殯東西面南上齊衰以下就位婦人
升詣殯西位若殯逼西壁婦人皆位于殯北則南面東上(尊行/者坐)
内外皆哭盡哀諸子孫就祖父及諸父前跪哭皆撫哭
盡哀就祖母及諸母前哭亦如之女子子對祖母及諸
母哭遂就祖父前哭如男子之儀唯諸父不撫之耳訖
各復位伯叔母以下就主婦哭亦如之(始遭親喪孝子/荒迷三日而食)
(服及成矣是以尊卑/内外聚哭展哀也)諸尊者降出還次主人以下降立
於阼階下外姻在南少退俱西面北上哭盡哀各還次
闔户小功以下各歸其家自成服之後諸尊者及婦人
於諸親男子之喪有事則哭於殯所無事有時須哭者
或在正寢則於北壁下舒席南面坐哭父母喪食粥朝
米四合暮米四合不能食粥則以米為飯婦人皆以米
為飯
　　　　朝夕哭奠(朝奠日出/夕奠逮日)
每日預具朝奠於東階下(瓦甒二實以醴及酒觶杓疏/布羃角觶一木柶一籩一豆)
(一實以/脯醢也)内外夙興各衰服(凡言衰服應杖者/皆杖以下准此)男子就東
階下位(若升哭於殯東其/位如始成服之式)婦人升詣殯西位内外皆哭
(凡朝夕哭/皆開帷)質明掌事者皆升自阼階入徹奠出置於序
西南如殯東之儀又以朝奠入至阼階豆去葢籩甒去巾
羃升阼階入設於室如初執饌者出降自西階日出後
少頃内外皆止哭各還次朝夕之間主人及諸子妻妾
女子子哭於其次無時至夕内外俱就位哭徹朝奠進
夕奠如初儀日入後内外俱止哭各還次哭者出闔户
自是以後至於啟殯每朝夕如上儀既殯大功以下異
門者歸於家
　　　　賓弔(親故/同)
賓至掌次者引之次賓著素服相者入告内外衰服相
者引主人以下立哭於阼階下婦人哭於殯所相者引
賔入立於庭北面西上為首者一人進當主人東面立
云如何不淑主人哭再拜稽顙為首者復北面位弔者俱
哭十餘聲相者引出少頃相者引主人以下各還次
　　　　親故哭
若有親故哭殯者内外俱升就殯堂位尊者坐(若賓敵/體以上)
(賔初入則起賔坐/則坐賔起亦起)内外俱哭相者引賔入升堂立於殯
東西面南上尊者坐俱哭盡哀尊者起相者引入卑者
再拜訖乃就主人前稍南東北面執慰相者引以次出
(恩滐者賔拜訖又哭盡哀或/就孝子撫哭盡哀而出也)少頃相者引主人以下降還次
　　　　州縣官長弔
若刺史哭其所部(縣令/同)主人設席於柩東西面刺史素
服將到相者引主人去杖立於門内之右北面刺史降
入升自西階即坐西面坐哭盡哀將起主人降復階下
位刺史降出主人拜送於大門外杖哭而入
　　　　刺史遣使弔
刺史遣使弔使者至掌次者引就次内外俱衰服主人
以下就階下位婦人就堂上位内外俱哭使者素服執
書相者引入門而左立於階間東面使者致辭主人拜
稽顙相者引主人進詣使者前西面受書退復位左右
進受書主人拜送於位相者引使者出若自入弔哭
如上弔儀客出少頃内外止哭各就位
　　　　親故遣使致賻
親故遣使致賻使者立於大門外之西東面從者以篚
奉𤣥纁束帛立於使者西南俱東面(凡賻通以貨財使者/隨執其物不限以𤣥)
(纁/)相者入告遂引主人立哭相者進主人前東面受命
出詣使者前西面曰敢請事使者從者以篚進詣使者
前西面以授使者退復位使者曰某封若某官(無官封/者稱某)
(字/)使某賻相者入告出曰孤某須矣相者引使者入立
於内門外之西東面主人止哭使者少進東面曰某封
若某官使某賻主人哭再拜使者少進坐委之興復位
掌事者進坐舉之興以東(東藏/也)相者引使者出主人
拜送使者致物若不以器掌事者迓受之不委於地(其/餘)
(賻物従使者執之立于使者東/南北面西上掌事者受之以東)
　　　　殷奠
每朔朢具殷奠饌於東堂下瓦甒二實以醴及酒角觶
二角柶一少牢及腊三俎二簠二簋二鈃六籩六豆設
盆盥於饌東布巾(為奠/者盥)其日内外夙興衰服升就位哭
質明執饌者徹宿奠遂以饌入至阼階去巾葢升入室
設於席前酌奠訖冪俎以巾執饌者降自西階以出少
頃内外各還次既出闔户及夕執饌者徹殷奠進夕奠
如常禮若有薦新如朔奠(薦五糓若時物/新出者薦之)其日不饋於
下室(不饋於下室者/為殷奠有黍稷)
　　　　卜宅兆
既度宅兆掘四隅外其壤掘中南其壤(宅𦵏居也兆塋/域也南其壤者)
(為𦵏北其/首故也)既朝哭主人遂哭出乘堊車詣宅兆所出國
門止哭掌事者預設主人以下次於宅兆東南將到主
人又哭至宅兆所主人停於次止哭莅卜者一人(國官/若諸)
(僚佐之長莅之無/者親賓代為之也)緇布冠不緌布深衣因喪屨(莅卜者/非國官)
(則吉冠/素服也)祝及卜師凡行事者皆吉冠素服掌事者布卜
席於兆南北向西上相者引莅卜者及祝立於卜席西
南東面南上卜師立於祝南東面北上相者引主人詣
卜席南十五步許當内壤北向相者立於主人之左少
南俱北向親賓及從者立於筮席東南重行西面諸親
北上諸賓南上立定相者少進東面稱事其退復位主
人免首絰左擁之莅卜者進立於主人東北西面卜師
抱龜筮師開韇(韇藏/䇿器)執韇以擊䇿(擊之以/動其神)進立於莅卜
前東面南上莅卜者命曰孤子姓名為其父某官封某
甫(今儀祖父稱孤子孤孫母祖/母稱哀子哀孫下皆准此)度兹幽宅無有後艱(某/甫)
(父字也無封者去封宅居也度謀也言為其父卜𦵏居/今謀此以為幽冥居域之處得無其後有艱難乎謂有)
(非常崩壊若内䘮云/為某母夫人某氏也)卜師曰諾遂述命右旋就席北
面坐命龜曰假爾太龜有常指中封遂卜訖興以龜東
面稱占曰從還本位主人絰哭從者哭盡哀止相者進
主人之左東面稱禮畢相者遂引主人退立於東南隅
西面又相者引卜者立於主人之後掌事者徹卜席當
安墓處立一標又於四隅各立一標當南門兩廂各立
一標祝帥掌事者入鋪后土氏神席於墓左南向設酒
樽於神座東南加勺羃設洗於酒樽東南罍水在洗東
篚在洗西南肆(篚實以巾/爵加羃)相者引告者及祝與執樽罍
篚羃者俱立於罍洗東南重行西面以北為上(國官若/僚佐之)
(長告無僚佐者親賓及主/人告之主人告俱去絰杖)立定俱再拜祝與執樽罍篚
者先立於樽罍篚之後執饌者以脯醢跪設於神座前
興還本位相者引告者詣罍洗盥手洗爵詣酒樽所酌
酒進跪奠於神座前興少退北向立祝持版進於神座
之右東面跪讀祝文曰維年月朔日子某官姓名(若主/人自)
(告父稱孤子母/稱哀子姓名)敢昭告於后土之神今為某官姓名(若/主)
(人自告云為父某官封某甫母/太夫人某君某氏隨官稱之也)營建宅兆神其保佑俾
無後艱謹以清酌脯醢祗薦於后土之神尚饗訖興告
者再拜相者引告者還本位西向再拜相者引出掌事
者以下俱復位再拜遂徹饌席樽罍以出主人哭還去
墓三里許止哭及國門又哭内外升哭於位主人入升
詣殯前北面哭盡哀止西面再拜降就次(有國官僚佐/從主人入就)
(門内哭主人拜俱再拜/主人降就次各就次)若不從又卜擇地如初儀
　　　　卜𦵏日
既朝哭主人及諸子以下出立於殯門之外東壁下西
面北上國官若僚佐之長莅卜(無國官僚佐/者親賓為之)行事者俱
吉服於門西東面南上卜師抱龜在其南東面闔門東
扇主婦立於其内設卜席於閾外闑西相者詣主人前
東面告事具遂引主人立於門内北面相者立於主人
之左少退俱北面主人免首絰左擁之莅卜者進立於
主人東北西面卜師少進莅卜前東面受命莅卜命曰
哀子某來日謀卜𦵏其父某官封某甫(母云為某母太/夫人某氏卜也)
(父稱/孤子)考降無有近悔(考登也降下也言卜此日𦵏/惟神上下得無近於咎悔也)卜師曰
諾遂述命訖左旋進就席西面坐命龜曰假爾太龜有
常乃作龜訖興以龜退東面稱占曰從主人絰與諸子
以下哭盡哀相者告於主婦哭入遂使人告於親賓(諸/親)
(僚友卜日/不來者)卜師以龜退掌事者徹卜席相者進告禮
畢主人與諸子以下入升詣殯前北面立哭内外俱哭
盡哀内外各還次若不從又卜擇如初儀
　　　　啟殯
葬有期前一日之夕掌事者除葦障備啟奠(具饌如/大斂)
設賓次於大門外右南向内外夕哭如常儀啟之日内
外夙興衰服主人及諸子皆去冠以衺巾帕頭(國官亦/以衺巾)
(帕/頭)内外升階就位哭(尊行者坐國官及/僚佐就下位哭)祝衰服執功布
(功布長/五尺)升自東階詣殯南北向内外止哭祝三聲噫嘻
乃曰謹以吉辰啟殯既告内外皆哭盡哀内外各還次
祝降與執饌者升徹宿奠如常祝取銘置於重掌事者
升徹殯塗訖設席於柩東升柩於席上又設席於柩東
祝執功布升以拂柩覆用夷衾降出周設帷東西開户
相者引主人以下升哭於帷東西向妻妾女子子以下
哭於帷西東向俱南上諸祖父以下哭於帷東北壁下
南面西上諸祖母以下哭於帷西北壁下南面東上(尊/者)
(坐/)内外俱哭祝與進饌者各以奠升設於柩東席上祝
酌醴奠之内外俱哭於位如未成服之禮親賓致奠如
别儀有國官僚佐者以官代哭無者以親疎為之晝夜
不絶聲
　　　　贈諡
告贈諡於柩(無贈者設啟/奠訖即告諡)其日主人入升立於饌東西
面祝持贈諡文升自東階進立於柩東南北向内外皆
止哭祝少進跪讀祝文訖興主人哭拜稽顙内外應拜
者皆再拜祝進跪奠贈諡文於柩東興退復位内外皆就
位坐哭
　　　　親賓致奠
啟之日親賓致奠於主人設啟奠後諸奠者入立於寢
門之外東面(謂卑幼者其/有故則遣使)祭具陳於奠者東南北向西
上相者入告内外卑者皆興立哭於位又相者引奠者
入升當柩東西面奠者哭祭具從升陳於柩東奠者之
西西向南上設饌訖執饌者降出奠者止哭詣酒樽所
取爵酌酒跪奠於柩東興少退西面立内外皆止哭奠者
曰某封若某位伯叔(各隨官/爵稱之)將歸幽宅謹奉奠若異姓
各従其稱若使者云某封若某姓位聞某封若某官
將歸幽宅使某奉辭奠畢應拜者皆再拜内外皆哭主
人哭拜稽顙奠者哭盡哀止相者引出執事者以次徹
饌而去
　大唐開元禮卷一百四十二
欽定四庫全書
　大唐開元禮卷一百四十三　唐　蕭嵩等　撰
　　凶禮
　　　四品五品喪之二
　　將𦵏
　　　陳車位　　　　　　陳器用
　　　進引　　　　　　　舉柩
　　　柩在庭位　　　　　祖奠
　　　柩出升車　　　　　遣奠
　　　遣車　　　　　　　器行序
　　　諸孝從柩車序　　　郭外親賔還
　　　諸孝乘車　　　　　宿止
　　　宿處哭位　　　　　行次奠
　　　親賓致賵
　　墓上進止
　　　塋次　　　　　　　到墓
　　　陳明器　　　　　　下柩哭序
　　　入墓　　　　　　　墓中置器序
　　　掩壙　　　　　　　祭后土
　　　反哭　　　　　　　虞祭
　　　　陳車位
啟日之夕納柩車於大門之内當門南面進靈車於柩
車之右内外所乘之車陳於大門外丈夫之車門西婦
人之車門東俱服重者在上(以近門及/北方為上)女子子妻妾之
車以木為之不漆飾無者以籧篨衣車以蒲纒轅轂若
白土堊之以麤布為幌㡘周及大功之車以白土堊之
或衣籧篨皆以布為幌㡘(其布如/服布)掌事者預於宿所張
吉凶帷幕凶帷在西吉帷在東俱南向設靈座於吉帷
下如常式
　　　　陳器用
啟之夕發引前五刻搥一皷為一嚴(無皷者量/時行事)陳布吉
凶儀仗方相(黄金四目/為方相)誌石大棺車及明器以下陳於
柩車之前引二披二鐸左右各四黼翣二畫翣二(引者/引轜)
(車索也披者繫於轜車四周在旁執之以備傾覆鐸者/以銅為之所以節挽者翣者以木為筐廣二尺髙二尺)
(四寸其形方兩角髙衣以白布柄長五尺黼翣畫黼黻/文於翣之内四縁畫以雲氣畫翣者内及四縁皆畫雲)
(氣/也)
　　　　進引
一刻頃搥二皷為二嚴掌饌者徹啟奠以出初徹奠内
外俱興立哭於位執紼者入掌事者徹帷持翣者升以翣障
柩執鐸者入夾西階立執纛者入當西階南北面立掌
事者取重出倚於門外之東執旌者立于執纛南北面(諸/執)
(披紼鐸旌纛翣者/皆布深衣介幘)陳布將訖搥三皷為三嚴進靈車於
内門外南面祝以腰輿詣靈座前(内喪則婦人/執腰輿也)祝於輿
左西向跪昭告曰孤子某(母稱/哀子)謹用吉辰奉歸先兆(若/新)
(卜宅宜曰/奉遷幽宅)靈車就引神道紆迴惟以荒寥無任哽絶興
立少頃腰輿出降自西階羽儀從者如平生詣靈車後
少頃輿退
　　　　舉柩
將舉柩執鐸者俱振鐸柩降就階間南向初柩動及進
止執鐸者皆振鐸每振鐸先搖之搖訖三振之其持翣者
恒以翣障柩降階執纛者却行而引柩止則迴北面立
執旌者亦漸而南柩止迴北向立主人以下以次從柩而
降主婦又次其後降
　　　　柩在庭位
柩至庭(庭内先設/席以居柩)主人及諸子以下立哭於柩東西向
南上祖父以下立哭於柩東北南向西上異姓之丈夫
立哭於主人之東南西面北上婦人以次從降妻妾女
子子以下立哭於柩西東面南上祖母以下立哭於柩
西北南向東上異姓之婦人立哭於主婦西南東面北
上内外之際障以行帷(凡帷用/如服布)國官立哭於柩東南北
面西上僚佐立哭於柩西南北面東上
　　　　祖奠
庭位既定祝帥執饌者設祖奠於柩東如大斂之儀祝
酌奠訖進饌南北面跪曰永遷之禮靈辰不留謹奉柩
車式遵祖道尚饗興少頃徹之
　　　　柩出升車
柩動旌先纛次主人以下從哭於柩後婦人次哭於後
柩出到轜車設帷帳於柩後其執紼執披者如常遂升
柩内外哭位如在庭之儀
　　　　遣奠
既升柩祝與執饌者設遣奠於柩東如祖奠之儀祝酌
奠於饌前少頃徹之
　　　　遣車
既遣奠掌事者以蒲葦苞牲體下節五苞以繩束之盛
以盤載於車列旌前
　　　　器行序
徹遣奠靈車動從者如常皷吹振作而行先靈車後方相
車次誌石車次大棺車(誌石與大棺若先設/者不入陳布之次也)次明器輿
次下帳輿次米輿(五糓米實以五筲各/斗二升冪用疏布)次酒脯醢輿(酒/實)
(二壺各五升冪用功布醢實/於二瓮各三升冪用疏布)次苞牲輿次食輿(食盤椀/具自足)
(方相以下駕士馭士舁明/器下帳等人皆介幘深衣)次銘旌次纛次鐸(鐸分為/左右)次
轜車
　　　　諸孝從柩車序
主人及諸子俱絰杖衰服(秃者袤/巾加絰)徒跣哭從諸丈夫婦
人各依服精麤以次從哭出門内外尊行者皆乘車馬
哭不絶聲
　　　　郭外親賓還
出郭若親賓還者權停柩車内外尊行者皆下車馬依
服精麤為序立哭如式相者引親賓以次就柩車之左向
柩立哭盡哀卑者再拜而退婦人亦如之
　　　　諸孝乘車
親賓既還内外乘車馬(若墓逺及病不堪步者雖無親/賓還主人及諸子乘堊車去塋)
(二百步/皆下)
　　　　宿止
靈車到帷門外迴南向進腰輿於靈車後威儀從者如
常少頃輿入詣靈座前少頃降出遂進常食於靈座若食
頃徹之(每至停宿之所設靈/座于室進食皆如初)柩車到入凶帷停於西
廂南轅祝設几席於柩東
　　　　宿處哭位
初至宿處内外皆就柩車所主人及諸子以下於柩車
之東西面南上妻妾女子子婦人於柩車之西東靣南
上祖父以下於柩車東北南面西上異族有服者於柩車
東南西面北上祖母以下於柩西北南向東上異族婦人
又於柩車西南東向北上國官於帷外柩之東北面西上
僚佐於帷外柩之西北面東上俱立哭盡哀
　　　　行次奠
凡停宿進酒脯之奠於柩東如常奠之儀既設奠内外
各還次迭哭不絶聲及夕内外就柩車所哭進夕奠如
朝奠之儀訖迭哭如常厥明又就位哭進朝奠亦如之
若食頃徹之吉凶儀仗依式發引内外從哭如初儀
　　　　親賓致賵
親賓贈禮在主人設祖奠之時賓立於大門外西廂東
面從者以篚奉𤣥纁立於賓西南俱東面牽馬者以馬
陳於賓東南北首西上相者入告遂詣主人之左北面
受命出到賓前西面曰敢請事賓曰某敢賵相者入告
出曰孤某須矣賓之從者坐奠篚取幣興詣賓前西向
以授賓退復位相者引賓入牽馬者先以馬入陳於柩
南北首西上賓入由馬西當柩東南北面立内外權止
哭賓曰某諡封若某位將歸幽宅敢致賵辭畢而哭内
外皆哭主人拜稽顙賓止哭相者引賓進柩東西面奠
幣相者引賓又由柩前以西而出初賓出掌事者由主
人右詣柩東西面舉幣以東(東藏/之也)受馬者由前旋牽者
後適其右受之牽者由前以西而出賓將出主人拜稽
顙送之
　　墓上進止
　　　　塋次
前一日之夕掌事者預於墓門内道西張帷幕設靈座
如初
　　　　到墓
乘車者卑行望墳而下尊行及塋而下序哭靈車至帷
門外廻車南向祝以腰輿詣靈車後少頃入詣靈座前
少頃以輿降出遂設酒脯之奠如初柩車至壙前迴南
向丈夫婦人之位如遣奠之儀
　　　　陳明器
掌事者陳明器於壙東南西向北上
　　　　下柩哭序
布席於柩車之後張帷下柩丈夫柩東婦人柩西以次
進憑柩哭盡哀各退復位内外卑者俱再拜辭訣相者
引主人以下哭於羨道東西面北上妻及女子子以
下婦人障以行帷哭於羨道西東面北上
　　　　入墓
施席於壙户内之西遂下柩於壙户内席上北首覆以
夷衾
　　　　墓中置器序
持翣者入倚翣於壙内兩廂遂以下帳張於柩東南向
米酒脯陳於下帳東北食盤設於下帳前苞牲置於四
隅醯醢陳於食盤之南藉於版明器設於壙内之左右
　　　　掩壙
掌事者以𤣥纁授主人主人授祝祝奉以入奠於靈座
主人拜稽顙施銘旌誌石於壙門之内置設訖掩户設
關籥遂覆土三主人以下稽顙哭盡哀退俱就靈所哭
掌事者設祭后土於墓左如後儀
　　　　祭后土
預於墓左除地為祭所柩車到祝吉服鋪后土氏神席
北方南向設酒樽於神座東南北向設洗於酒樽東南
北向罍水在洗東篚在洗西南肆以巾爵實於篚既覆
土告者吉服(無告者親/賓充之)相者引告者與祝及執樽罍篚者
俱立於罍洗東南重行西面皆以北為上立定俱再拜
祝與執樽罍篚者各就樽罍篚之後相者進告者之左
北面曰請行事掌饌者以饌入祝迎引設於神座前置
設訖掌饌者出相者引告者詣罍洗盥手洗爵相者又
引告者詣酒樽所執樽者舉羃告者酌酒進跪奠於神
座前俛伏興少退北向立祝持版進於神座之右東面
跪讀祝文曰維年月朔日子某官姓名敢昭告於后土
之神某官封諡窆茲幽宅神其保佑俾無後艱謹以犧
牲粢盛庶品明薦於后土之神尚饗訖興告者再拜祝
進跪奠版於神座興還樽所相者引告者退復位再拜
相者引告者出祝以下俱復位再拜徹饌席以出
　　　　反哭
既下柩於壙搥一皷為一嚴(無皷者量/時陳布)掩墓户搥二皷
為再嚴内外就靈所搥三皷為三嚴徹酒脯之奠進靈
車於帷外陳布儀仗如來儀又進腰輿入詣靈座前少
頃出詣靈車後少頃輿退靈車發引内外從哭如初儀出
墓門尊行者乘車馬去墓百步許卑者乘車馬以哭従
靈車到第内外皆下車馬靈車入至西階前迴南向祝
以腰輿詣靈車後少頃升入詣靈座前主人以下從升
立於靈座東西面南上少頃腰輿降出内外俱升諸
祖父以下哭於帷東北壁下南面西上妻及女子子以
下婦人哭于靈西東面南上諸祖母以下哭于帷西北壁下
南面東上外姻哭於南廂丈夫於帷東北面西上婦人
於帷西北面東上有親賓弔哭者升堂西向靈哭如
常其弔於庭者稱痛當奈何餘如常儀哭盡哀相者引
主人以下降各還次沐浴以俟虞(斬衰者沐而不/櫛齊衰以下櫛)
　　　　虞祭
柩既入壙國官若僚佐之長與祝先歸修虞事牢饌如
殷奠器用烏漆具饌於堂東靈車將至掌事者預施靈座
於寢堂東室内户西東向於靈座之南北設帷東出户
(若室内窄則/設靈座於堂)掌事者設洗于西階西南北向東上東西
當西霤南北以堂深罍水在洗西篚在洗東南肆篚實
爵一巾一加羃設瓦甒二于靈座之左北墉下醴酒在
東冪用絺加勺南柄既沐浴主人及諸子妻妾女子子
内外升詣靈所主人及諸子倚杖于室户外及應拜
者哭於靈東西如初内外皆哭祝與執樽罍篚者各就
樽罍篚所立執饌者以饌入俱升自東階陳設如殷奠之
儀訖掌饌者降出相者引主人降自西階詣罍洗主人止
哭執罍洗者酌水主人盥手執篚者取巾於篚興授主
人主人拭手訖受巾奠於篚又取爵興以授主人執罍
洗者又酌水主人洗廢爵(爵無/足者)執篚者又授巾主人拭
爵訖受巾奠于篚相者引主人升自西階詣酒樽所
執樽者舉冪主人酌醴相者引主人進詣靈座前西面
跪奠酌於饌前俛伏興少退西面立祝以祝文進立於
神座之右北面内外皆止哭祝跪讀祝文曰維某年月
朔日子哀子某(孫稱哀孫此為母及祖母/也父祖則稱孤子孤孫)敢昭告於考
某官封諡(妣則郡縣郷君各隨其/稱孫為喪主則稱祖妣)日月遄速奄及反虞
叩地號天五情糜潰謹以潔牲柔毛剛鬛嘉薦普淖明
齊溲酒哀薦虞事於考某官封諡尚饗祝興主人哭再
拜内外應拜者皆哭再拜祝進跪奠版於靈座興出復位
哭盡哀相者引主人以下出杖降自西階各就次妻
妾女子子以下各還别室祝闔户與執樽罍者降出少
頃祝與掌饌者入開户徹饌闔户以出掌事者埋重於
門外道左間日再虞後日三虞禮皆與初虞同又間日
為卒哭祭其虞祝辭再虞云哀薦虞事三虞云哀薦成事
　
　
　
　
　
　
　
　
　
　
　
　大唐開元禮卷一百四十三
欽定四庫全書
　大唐開元禮卷一百四十四　唐　蕭嵩等　撰
　　凶禮
　　　四品五品喪之三
　　　卒哭祭　　　　　　　小祥祭
　　　大祥祭　　　　　　　禫祭
　　　祔廟
　　　　卒哭祭
前一日之夕掌事者改廬翦屏柱楣塗廬不塗見面(塗廬/裏不)
(塗外見/面也)翦蒲為席不縁以木為枕牢饌如虞祭其日夙興
祝入燭先升自阼階入于室祝整拂几筵以出掌事者
設洗於西階西南北向東西當西霤南北以堂深罍水
在洗西篚在洗東南肆篚實爵一巾一加冪設瓦甒二於
靈座前之左北墉下醴酒在東冪用絺加勺南柄掌事
者具饌于堂東祝與執樽罍篚者先入立於樽罍篚之
後内外衰服俱升主人及其諸子倚杖於室户外俱立
於靈座東西面南上妻妾女子子立於靈座西東面南上
内外就位坐哭(應拜/者立)掌饌者以饌升入設於靈座前相
者引主人降自西階詣罍洗主人止哭盥手洗爵相者
引主人升自西階入詣酒樽所主人酌醴相者引主人
進跪奠於靈座前俛伏興少退西面立應拜者陪於後
祝持祝版入立於靈座之南北面内外止哭祝跪讀祝
文曰維某年月日辰子哀子(今儀父亡/稱孤子)某敢昭告於考
某官封諡(妣則郡縣鄉/君各從其稱)日月不居奄及卒哭追慕永往
攀號無逮謹以潔牲柔毛剛鬛嘉薦普淖明齊溲酒哀
薦成事於考某官封諡尚饗主人以下哭再拜内外應
拜者皆再拜哭祝興進跪奠版於靈座興還樽所(祝讀版/訖興跪)
(進版與主人/哭拜同時)相者引主人退復位哭盡哀内外各還次
祝闔户與執樽罍者降出少頃祝與執饌者入開尸徹
饌祝闔户以降自卒哭之後朝一哭夕一哭蔬食飲水
周而小祥
　　　　小祥祭
前一日之夕毁廬為堊室設蒲席周喪堊室者除之設
地席陳練冠於次主人及諸子俱沐浴櫛爪翦牢饌及
器如卒哭之禮其日夙興祝入燭先升自阼階入於室
整拂几筵以出掌事者設罍篚於西階南面如初篚實
爵一巾一加冪設瓦甒二於靈座之左北墉下醴酒在
東冪用絺加勺南柄具饌於堂東祝與執樽罍篚者先
入立於樽罍篚之後内外衰服主人倚杖於階下俱升
就位(應拜/者立)哭盡哀相者引降主人杖就次婦人以下各
就次主人諸子除首絰著練冠妻妾女子子除腰絰周
服者皆除之丈夫素服吉冠履婦人素服吉屨相者引
主人及諸子倚杖如初内外俱升就位哭掌饌者以饌
升自東階入設於靈座前設訖掌饌者降自西階以出
相者引主人降自西階詣罍洗主人止哭盥手洗爵
相者引主人升自西階入詣酒樽所酌醴進跪奠於靈
座前俛伏興少退西面立祝持版進立於靈座之右北
面向内外皆止哭祝跪讀祝文曰維年月朔日哀子某
(父殁稱/孤子)某敢昭告於考官封諡(妣則郡縣鄉/君各從其稱)嵗月遄迫
奄及小祥攀慕永逺重増屠裂謹以潔牲柔毛剛鬛嘉
薦普淖明齊溲酒祗薦祥事於考某官封諡尚饗主人
哭再拜内外應拜者再拜哭祝興進跪奠版於靈座興
還樽所(主人哭拜與祝/興奠版同時)相者引主人就位哭盡哀内外
各還次(主人杖/如式)祝闔户與執樽罍者降出少頃祝與進
饌者入開户徹饌闔户以降自小祥之後止朝夕之哭
哭無時(哀至/則哭)始食菜果飯蔬食飲氷漿無鹽酪不能食
食鹽酪可又周而大祥
　　　　大祥祭
前一日之夕除堊室張帷又備内外受服(謂大祥/之服)各於
其次主人及諸子俱沐浴櫛爪翦牢饌及器如小祥之
禮其日夙興内外各服其衰服並於次哭盡哀應除服
者著除服訖又哭盡哀止昧爽前祝入燭先升自阼階
入於室祝整拂几筵以出掌事者設罍洗篚於西階西
南如初篚實爵一巾一加冪設瓦甒二於靈座之右北
墉下醴酒在東冪用絺加勺南柄又具饌於堂東祝
與執樽罍者先入立於樽罍之後内外俱升就位哭掌
饌者以饌升自東階入設於座前置設訖掌饌者降自
西階以出相者引主人降自西階詣罍洗主人止哭盥
手洗爵相者引主人升自西階詣酒樽所酌醴進跪奠
於靈前俛伏興少退西面立祝持版進立於靈之右北
面内外止哭祝跪讀祝文曰維年月朔日子孤子某敢
昭告於考某官封諡(妣則郡縣鄉/君各隨其稱)日月逾邁奄及大祥
攀慕永逺無任荒踣謹以潔牲柔毛剛鬛嘉薦普淖明
齊溲酒祗薦祥事於考某官封諡尚饗主人哭再拜應
拜者再拜哭祝興進跪奠版於靈座興還樽所相者引
主人就位哭盡哀主人以下各還外寢妻妾女子子以
下還寢祝闔户與執樽罍者降出少頃掌饌者入開
户徹饌掌事者除靈座祝闔户以降間月而禫自大祥
之後外無哭者食有醢醤
　　　　禫祭
前一日掌事者預備内外禫服各陳於别所主人及諸
子俱沐浴櫛爪翦仍宿於外寢牢饌及器如大祥之禮
其日夙興祝入燭先升設几席於奠掌事者設罍洗篚
於東階東南如常篚實爵一巾一加冪設瓦甒二於座
之左北墉下醴酒在東冪用絺加勺南柄具饌於堂東
祝與執樽罍篚者入立於樽罍篚之後主人及諸子妻
妾女子子仍祥服(為長子三年/者亦祥服)内外俱升就位哭盡哀降
釋祥服應禫服者著禫服相者引主人以下俱升就位
哭掌饌者以饌入升設於座前訖執饌者出相者引主
人降自東階詣罍洗盥手洗爵相者引主人升自東階
詣酒樽所酌醴進跪奠於座前俛伏興少退西面立祝
持版進立於座之右北面内外皆止哭祝跪讀祝文曰
維年月朔日子孤子某敢昭告於考某官封諡(妣則郡/縣鄉君)
(各隨/其稱)禫制有期追慕無及謹以潔牲柔毛剛鬛嘉薦普
淖明齊溲酒祗薦禫事於考某官封諡尚饗主人哭再
拜應拜者皆再拜内外皆哭祝興跪進奠版於座還樽所
相者引主人以下還於寢祝闔户與執樽罍者降出少頃
掌饌者入開户徹饌以出祝收几筵以出祔廟如别儀
自禫之後内無哭者始飲醴酒食乾肉
　　　　祔廟
將祔筮日如常儀前三日主人及亞獻終獻及諸執
事者俱散齊二日致齊一日前一日掌事者清掃廟
之内外其廟應遞遷者並設座主人以酒脯醢告遷訖
遂移床幄又奠酒脯醢以安神少頃掌饌者徹饌以出
掌廟者設考之祔座於曽祖室内東壁下西向右几(妣/則)
(祔于曽祖姑設坐亦如之言曽祖及曽祖姑者皆據孝子于/之言于亡者祖及祖姑也祔于曽祖則曽祖妣配者有事)
(尊可及/卑者也)設主人位於東階東南西向設子孫位於南門
内道東北面西上設亞獻終獻位於主人東南設掌饌
以下位於終獻東南俱西面北上(亞獻終獻以國官僚/佐若無以親賔充之)
設贊唱者位於主人西南西面設酒樽於堂上室户之
東南北向西上設洗于阼階東南北向東西當東
霤南北以堂滐罍水在洗東篚在洗西南肆篚實
爵三巾二加冪(其爵每/廟三事)祔日内外夙興掌饌者預具少
牢之奠二坐各俎三簋二簠二鈃二酒樽二其樽皆一
實𤣥酒為上一實清酒次之(上尊加𤣥/酒者重古)六籩六豆主人
及行事者各服其祭服執樽罍篚者入就位主人以下
皆入就位(諸婦人停於門外周/以行帷俟祭訖而還)立定贊者唱曰再拜在
位者皆再拜掌饌者引饌入升自東階入于室各于神座前
施設訖掌饌以下降出相者引主人詣罍洗盥手洗
爵升自東階詣酒樽所執樽者舉冪主人酌酒相者引
主人入室進北面跪奠爵於曽祖神座前俛伏興相者
引主人出詣酒樽所取爵酌酒入室進東面跪奠於神
座前俛伏興出户北面立(羣祖及考/皆如之)祝持祝版進於室
户外之右東向跪讀祝文曰維某年月朔日子孝曽孫
某官封某敢昭告於曽祖某官封諡(若無官封者但云/曽祖之靈若祔母)
(但云曽祖妣某/氏不告曽祖)祖某官封諡(若祔母云祖妣母某氏以/下無官封者但云考妣之)
(靈/)考某官封諡(若祔母云妣某氏如父在不可遽遷祖/妣先宜於廟東北堂别立一室藏其主)
(待考/同祔)某罪積不㓕嵗及免喪宗廟上遷昭穆繼序先王
制禮不敢不至是用適於皇考封諡隮祔孫某封諡(無/官)
(封者但云以適遷於祖隮祔某孫若母同祔則云適遷/於祖妣夫人某氏以隮祔孫婦夫人某氏各隨其稱無)
(官封者但云適遷於祖姑/某氏以隮祔孫婦某氏)謹以潔牲剛鬛嘉薦普淖明
齊溲酒祗薦於曽祖某官封諡曽祖妣某氏配祖某官
封諡祖妣某氏配考某官封諡(若祔母則云曽祖/妣某氏祖妣某氏)尚饗
祝興主人再拜祝進入奠版於曽祖神座興還樽所相
者引主人入室立於西壁下東面再拜相者引主人出
降還本位主人初獻將畢相者引亞獻詣罍洗盥手洗
爵升詣酒樽所酌酒入進北面跪奠於曽祖座前俛伏
興相者引亞獻詣酒樽所取爵酌酒入進東面跪奠於祖
座前俛伏興出户北面再拜訖(考亦/如之)又入室立於西
壁下東面再拜相者引出降復位亞獻將畢相者引
終獻詣罍洗盥手升酌終獻如亞獻之儀訖相者引終
獻降復位祝入徹豆還樽所贊唱曰再拜在位者皆
再拜相者引主人出又相者引在位子孫以下出掌饌
者入徹饌以出進酒脯之奠於座前少頃徹之齊衰三
年其虞卒哭祥禫變除之節與斬衰同父在為母為妻
當二祥及禫日月之期雖異其儀節則同周服以下變除依
其月算各以其日之晨備衰服升就位哭盡哀降詣别
室釋衰服著素服又就位哭盡哀出就别室終日異門
者至夕各還其家
　
　
　
　
　
　
　
　
　
　
　大唐開元禮卷一百四十四
欽定四庫全書
　大唐開元禮卷一百四十五　唐　蕭嵩等　撰
　　凶禮
　　　四品五品喪之四
　　改𦵏
　　　卜宅　　　　　　　啟請
　　　開墳　　　　　　　舉柩
　　　奠　　　　　　　　升柩車
　　　斂　　　　　　　　奠
　　　設靈筵　　　　　　進引
　　　告遷　　　　　　　哭柩車位
　　　設遣奠　　　　　　轜車發
　　　宿止　　　　　　　到墓
　　　虞祭
　　改𦵏
　　　　卜宅
將改𦵏者吉服卜宅兆其餘如𦵏卜宅兆之儀預於隧所隨
地之宜張白布帷幕南向開户
　　　　啟請
其日内外諸親應集者皆至墓所各就便次主人衆主人妻妾
女子子俱緦麻服餘周親以下皆素服丈夫於墓東西向婦人
於墓西東向皆北上婦人障以行帷俱立哭盡哀卑者再拜
　　　　開墳
祝立於羡道南北向内外皆止哭祝三聲噫嘻啟以開墳改
𦵏之故(其意叙改𦵏所由/之事隨時為之)内外又哭盡哀權就别所掌事者
開墳訖内外又就位哭如初
　　　　舉柩
掌事者設席於幕下舉柩出置於席上内外俱從柩哭於幕
所主人以下柩東西面主婦以下柩西東面俱南上丈夫周
親以下於主人東北南面西上婦人周親以下於主婦西
北南面東上外姻丈夫於主人東南北面西上婦人於主
婦西南北面東上(尊者/坐)國官於帷門外之東北面西上僚
佐於帷門外之西北面東上皆舒席爲位
　　　　奠
祝以功布拭棺改加新楮設洗於幕西南隅罍水在洗
西加勺羃篚在洗東南肆實巾二爵一於篚加羃設席
於柩東設啟奠於席上設醴酒之樽於奠南主人詣罍
洗盥手洗爵進酌酒奠於席前興少退西面再拜内外
卑者俱再拜少頃徹奠
　　　　升柩車
既奠進轜車於帷門外南向掌事者升柩於轜車遂詣
施設所内外俱哭從掌事者預設牀於幕下有枕席周
設帷柩車至帷門外丈夫於柩東婦人於柩西俱立哭
掌事者舉柩入設於牀東(若於墓所即斂初奠訖不進/轜車設牀於柩東而加枕席)
(遂舉尸/而斂之)舉尸出置於牀南首柩初入定内外就位哭如
墓所之儀
　　　　斂
陳衣於幕東帷内明衣裳及上服各一稱西領南上冕
具導簮纓在北内喪則花釵衾一(衾以黄為/表素為裏)具饌於幕
東兩甒醴酒柩初至幕下舉尸於牀主人衆主人稍退
仍西向妻妾女子子稍退仍東向遂斂丈夫加冕婦人
以花釵又覆以衾主人衆主人及妻妾女子子憑哭斂
將訖掌事者以棺入設于西廂藉以席於棺入内外皆
止哭置棺定乃哭舉者四人入舉牀男女従奉之舉尸
斂于棺乃加盖覆以衾設帷于棺東内外就位哭如初
　　　　奠
既斂祝執巾几席入設於柩東右几加以巾掌事者設
罍洗於幕西南隅如初祝以饌升設於席前設施訖執
饌者降出相者引主人盥洗酌酒進奠於席前興少退
西面再拜内外卑者皆再拜訖主人以下各就位俱坐
哭
　　　　設靈筵
既斂設靈筵於吉帷内幕下西廂東向施牀帷屏几服飾以
時上饍羞及湯沐浴如平常
　　　　進引
前一日之夕掌事者進轜車於凶帷外當門南向(其下/帳明)
(器及苞牲等俱陳於/轜車前少西東向也)其日進引前量時刻槌一鼓爲一
嚴陳靈車儀仗如常(在陳/車篇)少頃搥二皷爲再嚴侍靈者
俱詣靈所腰輿威儀入陳如常進靈車於帷外南向少
頃搥三皷爲三嚴掌事者入徹饌以出内外皆興立哭
於位執紼者入掌事者徹帷持翣者入以翣幛柩執披
紼者各進執鐸者各入夾於柩前東西相向執纛者立
於鐸南執銘旌者又立於纛南北面(諸執披紼鐸旌纛/者皆布深衣介幘)
　　　　告遷
三嚴訖祝帥腰輿入詣靈座前西面告曰以今吉辰奉
即宅兆少頃輿出詣靈車後少頃退(若内喪/女祝迎)將舉柩執
鐸者皆振鐸每振鐸先搖之搖訖三振之其持翣者恒
以翣障柩柩動執鐸者夾左右毎曲及進止皆振鐸内
外俱從柩後柩出到轜車後執披紼者如常設帷障於
柩後掌事者升柩
　　　　哭柩車位
丈夫俱立哭於轜車東重行西面婦人哭於轜車西重
行東面俱南上外姻丈夫俱哭於轜車東南重行北面
以西爲上婦人哭於轜車西南重行北面以東爲上國
官哭於外姻之東北面西上僚佐哭於國官之西北面
東上立定
　　　　設遣奠
設進奠之饌於轜車東置設訖相者引主人酌酒進奠
於席前興少退西面哭再拜内外皆哭卑者再拜若食
頃徹之以蒲葦苞牲體下節五苞載於輿以之墓
　　　　轜車發
既設奠吉凶儀仗依式進引靈車動鼓吹振作而行主
人衆主人以下皆以次步從哭於柩車後妻妾女子子
以下皆步從哭於丈夫之後障以行帷轜車去停所三
百步親賓有還者弔哭如别儀辭訖進引尊者乗車
馬從柩者更哭不絶聲
　　　　宿止
掌事者先於宿所張吉凶帷幕吉帷在左凶帷在右將
至宿所尊者俱下車馬步哭靈車到帷門外迴車南向
祝師腰輿詣車後少頃輿入詣靈座前少頃輿出進常
食於靈座若食頃徹之柩車至於凶帷内外哭於柩車
所其位如初掌饌者進酒脯之奠於柩車東席上既設
奠内外各還次更哭不絶聲及墓内外俱就位哭進夕
奠如初訖内外各還次迭哭終夜及明嚴皷内外又就
位哭進朝奠於柩東進常食於靈座若食頃徹之迎靈
發引尊者乗車馬哭從如上儀
　　　　到墓
到墓尊者俱下車馬靈車到帷門外迴車南向祝帥腰
輿詣車後少頃入詣靈前少頃輿退設酒脯之奠柩車至
壙前迴車南向外哭位如遣奠之儀掌事者布席張帷
於柩車後下柩於席上主人以下妻妾女子子各前撫柩
哭盡哀退復位周親以下又前撫柩盡哀退復位俱再
拜辭掌事者下柩於壙柩既入壙親賓有還者弔如别
儀國官之長奉𤣥纁束帛授主人主人受以授祝主人稽
顙再拜祝奉以入奠於柩東持翣者入倚翣於壙内兩
廂執事者以下帳明器苞牲酒米等物入置於壙内皆
藉以版施銘旌誌石於壙户内置訖掌事者掩壙户加
關鑰覆土既覆土内外俱就靈所哭墓左祭后土如始
葬之儀
　　　　虞祭
初下柩於墓掌事者具虞祭之饌設罍洗篚於靈幕西
南如常内外既就靈所哭掌饌者進虞祭之饌於靈座
相者引主人盥洗酌酒進奠於座前興少退西面立内
外皆止哭祝持版進立於靈座之右北面跪讀祝文曰
維年月朔日子孤子某敢昭告於考某官封諡(妣郡縣/鄉君某)
(氏各隨/其稱也)改遷幽宅禮極虞祭攀號永逺無所逮及謹以
潔牲柔毛剛鬛嘉薦普淖明齊溲酒祗薦虞事於考某
官封諡尚饗主人哭再拜内外皆哭卑者再拜盡哀相
者引主人以下出就别所釋衰服著素服而還掌饌者
徹饌掌事者徹靈座
　
　
　
　
　
　
　
　
　
　
　
　
　
　大唐開元禮卷一百四十五
欽定四庫全書
　大唐開元禮卷一百四十六　唐　蕭嵩等　撰
　　凶禮
　　　六品以下喪之一
　　　初終　　　　　　　復
　　　設牀　　　　　　　沐浴
　　　襲　　　　　　　　含
　　　奠　　　　　　　　銘
　　　重　　　　　　　　小斂
　　　奠　　　　　　　　大斂
　　　廬次　　　　　　　成服
　　　朝夕哭奠　　　　　賓弔哭
　　　親故哭　　　　　　州縣弔
　　　州縣使弔　　　　　筮宅兆
　　　筮𦵏日　　　　　　啟殯
　　　　初終
有疾者丈夫婦人各齋於正寢北墉下東首順(墉牆/也東)
(首生/氣)養者皆齋親飲藥子先嘗之(嘗者度其/所堪也)疾困去
故衣加新衣清掃内外(為賔客/來問)分禱所祀(盡孝子之/情也五祀)
(曰門/曰行)侍者四人持手足(為不能自屈伸内/䘮則婦人持之)遺言則書
之屬纊以候氣(纊新綿置/於口鼻)氣絶廢牀寢於地(人始生在/地庶其生)
(氣返/也)男女啼踊無數餘皆哭(哀有/深淺)内外改著素服妻妾
皆披髪徒跣女子子不徒跣出嫁者髽(出後人者為本/生父母素服不)
(徒跣主人主婦衣服無/改男子隨事設惟帳)齊衰以下丈夫素服婦人去首
飾(謂齊衰/婦人也)主人坐於牀東諸子及兄弟子在北少退
俱西面妻坐於床西妾在妻後女子子兄弟之女在妻
之西北俱東面藉藁坐哭(孫及兄弟孫在諸子之後女/孫及兄弟女孫在兄弟女子)
(之後各依服精麤/為坐先後下准此)祖父以下於北壁右南面西上祖母以
下於北壁下南面東上皆舒蒲席坐哭(為嫡子三年/者則草薦)外
姻丈夫於户内之東北面西上婦人於主婦西南北面
東上皆舒席坐哭(若舍窄宗親丈夫俱在户外之東北/面西上外姻丈夫在户外之西北面)
(東/上)諸女婦之喪則尊行丈夫及外親丈夫席位於前堂
若户外之左右俱南面宗親尸東西上外親户西東上
凡喪位皆以服精麤為序斬衰三日不食齊衰二日不
食大功一日不食小功緦麻再不食
　　　　復(始死/則復)
復於正寢復者掌復(復謂招/魂復魄)以死者之上服左荷之升
屋自前東榮東屋履危北面(危棟上榮/屋翼也)左執領右執腰
招以左每招長聲呼某復(男子稱名女子稱字/及伯仲婦人稱姓也)三呼而
止以衣投前承之箱升自阼階入以覆尸内(若得魂/魄反然)復
者徹舍西北扉降自後西榮(不由前降不以虗反自是/行死事所徹之扉薪以充)
(煑/沐)復衣不以襲斂(浴則/去之)
　　　　設牀
設牀於室户内之西去脚舒簟設枕遷尸於牀南首
覆用斂衾去死衣(斂衾大斂所用之衾黄表素/裏也死衣病困所加新衣)楔齒用
角柶(為將/含也)綴足以燕几校在南(綴猶拘也校几脛也戸/南首几脛在南以拘之)
(則不使/辟戾也)侍者坐持之其内外哭位如始死之儀乃奠
　　　　沐浴(自沐浴至設重凡/六事皆同時興作)
掌事掘埳於階間近西南其廣尺長二尺深三尺南其壤
爲塊竈於西牆下東向以俟煑沐新盆盤瓶二䰛皆濯
之陳於西階下(新此器者重死事盆以盛水盤以盛濡濯/瓶以汲也䰛瓦罌受二升有葢濯謂滌溉)
(之/也)浴巾二皆用布(布巾所以拭汙也用/二者上體下體異也)櫛及浴衣各實於
箱(浴衣已浴所衣之衣/其制如今之眠帕)皆具於西序下南上取米潘煑之
又汲爲湯以俟浴以盤盛潘及浴盤升自西階授沐者執
潘及盤入内外皆出户外(象平生沐浴子孫不在旁主人/出而袒簀謂牀簀去席居牀簀)
(也/)主人以下於户東北面西上主婦以下於户西北面東上
俱立哭其尊行者丈夫於主人東北面西上婦人於主婦
西北面東上俱坐哭婦人權障以帷主人以下既出乃沐
櫛(櫛掠/也)浴則二人抗衾二人浴拭用巾挋用浴衣設牀於
尸東衽下莞上簟(衽卧/席)浴者舉尸易牀設枕翦鬚㫁爪如
平常爪鬚盛以小囊大斂内於棺浴巾皆以埋於坎著明衣裳
以方巾覆面仍以大歛之衾覆之訖主人以下入就位坐哭乃襲
　　　　襲
陳襲事於房中襲衣一稱西領南上(藉以/席也)明衣裳(明衣/裳謂)
(親身衣也今/用絹裩衫也)履一帛巾一方尺八寸充耳用白纊面衣
用𤣥方尺纁裏纁繫手衣一具執服者陳襲衣於席襲
者去巾加面衣設充耳著手衣納履(凡衣左衽不紐將/襲辟奠既襲則設)
(之/)既襲覆以衾(始死時/所覆衾)内外入復位哭(諸尊者於卑幼/之喪及嫂叔兄)
(姑弟婦俱哭朝晡之/間無事則休於别室)乃含
　　　　含
贊者奉盤水笲實以飯含(笲竹/器)飯用粱含用貝升堂主
人出盥手於户外洗粱貝實於笲執以入北面徹枕去
楔主人坐床上西面發巾粱納貝於尸口既含主人復
位楔齒之柶與浴巾同埋於坎乃奠
　　　　奠
奠以脯醢酒用吉器無巾柶升自阼階奠尸東當腢(鬼/神)
(無象故設奠/以憑依之也)内喪内贊者設之(凡内喪皆内/贊者行事)既奠贊者
降出設帷堂(至此事少訖/故設帷堂也)
　　　　銘(銘明/旌也)
為銘帛以絳廣終幅長六尺韜杠書曰某姓官之柩(婦人/云某)
(氏姓/之柩)置於宇西階上
　　　　重
重木刋鑿之長六尺横者半之置於庭三分庭一在南
(木也懸物焉曰重刋㔁/埋之鑿之為懸䰛孔)以沐之米為粥實於二䰛既實
粥蓋其口以疎布羃之繫以竹䈼懸於重覆用葦席
北面屈兩端交於後西端在上綴以竹䈼銘置於重殯
堂前楹下夾以葦席簾門以生布又設葦障於庭
　　　　　小斂
小斂之禮以喪之明日陳其服一稱於東房西領下則裙
衫設饌於東堂下(器皆以素籩無漆以/下至虞祭其器同之)瓦甒一實酒觶一
特牲一俎籩豆之數各二(凡籩實鹽脯棗栗之屬豆實/醢醬虀葅之類以下准此)設盆
盥於饌東布巾(為奠者設盥喪/事略故無洗也)贊者辟脯醢之奠於尸
牀西南具牀席於室西又設盆盥於西階之西如東方
(為舉尸/者設盥)斂者盥訖與執服者以斂衣入主人以下少
退俱哭斂者斂訖覆以夷衾設床於堂上楹間祍下筦
上簟有枕卒斂開帷主人以下西面主婦以下東面皆
憑哭俱南上(凡憑尸父母/先妻子後)訖男子退以衺巾束髪女子
子髽主人以下立哭於尸東尊行者坐其位如襲位斂
者舉尸男女從奉之遷於堂乃覆以夷衾(今世謂/之棺衣)哭位
如室内(尊行/者坐)乃奠
　　　　奠
奠贊者盥手以饌升奠於尸東訖斂者受巾巾之奠者遂
徹襲奠自西階降出下帷内外俱坐哭以親疎為之代哭
夜則為燎於庭厥明滅燎乃大斂
　　　　大斂
大斂之禮以死後二日其日夙興陳衣於序東上服三
稱西領南上(朝服公服常服俱各/為一稱制用隨所有)衾一(衾以黄為表素/為𠂻衾則始死)
(所用之/斂衾)饌於東堂下甒酒置於席篚在東南肆實觶一勺一
豆在甒北籩次之牢饌如小斂其簟席素几功布巾在
饌北掘殯塪於西階之上棺入内外止哭升棺於殯所
凡棺裏之具炭灰枕席之類皆預設於棺内置棺訖内外
皆哭熬穀二筐皆加魚腊(熬穀所惑蚍蜉令/不至於棺旁也)燭俟於饌東
設盆盥於饌西掌事者盥於門外升自阼階徹巾授執
巾者執巾者降侍於阼階下掌事者與贊者徹小斂之
饌降自西階設於西序南當西榮如設於堂上(堂上謂/尸東凡)
(奠設於序西者/事畢而去之)乃適於東陛下新饌所帷堂内外皆少
退立哭御者斂覆以衾斂訖開帷主人以下西面憑哭
主婦以下東面憑哭(凡憑尸父母/先妻子後)退復位次諸親憑
哭訖斂者四人舉牀男女從奉之奉尸斂於棺乃加葢
覆以夷衾内外皆復位如初設熬糓首足各一筐以木
覆棺上乃塗之既殯設靈座於殯東執巾几席者升自
阼階設於座右加以巾贊者以饌升西面設於靈座前
席上(殯於外者施葢訖設/大斂之奠於殯東)掌事者受巾巾之奠者降自
西階以出下帷内外皆就位坐哭如初以時膳羞及湯
沐皆如平常
　　　　廬次
將成服掌事者預為倚廬於殯堂東墉下近南北向户
設苫凷於廬内(諸子各/一廬)齊縗於廬南累塹為堊室俱北
尸翦蒲為席不縁(父兄不次殯所各在其正寢之東廬/堊室祖為嫡孫居堊室有牀皆南面)
(西出/户也)父不為衆子次於外(於庶子畧/自若居寢)大功於堊室之南
張帷席以蒲若藺婦人次於西房若殯堂無房者次後
若别室
　　　　成服
三日成服(并死日為/三日也)内外皆哭盡哀内外俱降就次著
縗服無服者仍素服相者引主人以下俱杖(三日而後/食杖而後)
(能起衆子皆杖以病故也童子婦人不能病故不杖亦/不居廬不著菲屨若嫡子雖童亦杖幼不能自杖人代)
(執之所謂當室杖者也自此以後則嫡子及有爵之庶/子皆得杖在位其庶子之無爵者杖於他所不杖在位)
(矣凡正寢戸内曰室户外曰堂也虞杖不入室祔杖不升/堂以今言之即靈堂户之内外也周人祔在卒哭今之)
(百日也哀衰敬生故其杖不升靈寢之堂前其衰服及/杖皆致之於廬内應杖者朝夕哭則杖之若孝子出無)
(異適唯向殯及向墳墓而已逺/則乗車近則使人代執杖也)升立於殯東西向南上齊衰
以下升就位婦人升詣殯西位若殯逼西壁婦人皆位
於殯北南面東上(尊行/者坐)内外皆哭盡哀諸子孫就祖父諸
父前跪哭皆撫哭盡哀就祖母及諸母前哭亦如之女子
子對諸祖母及諸母哭就祖父及諸父前哭如男子之儀唯
諸父不撫之耳訖各復位伯叔母以下就主婦哭亦如
之(始遭親喪孝子荒迷三日而食服及/成矣是以尊卑内外聚哭盡哀也)諸尊者降出還
次主人以下降立於阼階下外姻在南少退俱西面北
上哭盡哀各還次闔户小功以下各歸其家自成服
之後諸尊者及婦人於諸親男女之喪有事則哭於殯
所若無事有時須哭者或在正寢則於北壁下舒席南
面坐哭父母喪食粥朝米四合暮米四合不能食粥則
以米為飰婦人皆以米為飰
　　　　朝夕哭奠(朝奠日出/夕奠逮日)
每日預具朝奠於東堂(瓦甒一實以酒素勺疏醢/布冪籩一豆一實以脯)内外夙
興各衰服(凡言縗服㦄杖者/皆杖以下准此)男子就東階下位(若升於/殯東其)
(位如始成/服之式也)婦人升詣殯西位内外皆哭(凡朝夕哭/皆開帷)質明
掌事者升自阼階入徹奠出又以朝奠入升阼階入設
於靈座前席上執饌者出降自西階日出後皆止哭各
還次朝夕之間主人及諸子妻妾女子子哭於其次無
時至夕内外俱就位哭徹朝奠進夕奠如初儀日入後
止哭各還次哭者出闔尸自是以後至於啟殯每朝夕
如上儀七日之朝大功以下異門者歸於家
　　　　賓弔(親故/同)
賓素服相者入告内外縗服哭於阼階下婦人哭於殯
所如常儀相者引賓入立於庭北面西上為首者一人
進當主人東面立云如何不淑主人哭再拜稽顙為首
者復北面位弔者俱哭十餘聲相者引出少頃相者引
主人以下各還次
　　　　親故哭
若有親故哭殯者内外俱升就位尊者坐内外俱哭相
者引賓入升堂立於殯東西面南上尊者坐俱哭盡哀
止尊者起相者引出卑者再拜訖次出(凡賔與主人/敵體以上賔)
(初入主人皆起賓就席主人與賔俱坐賔起主人皆撫/起賓出户俱坐恩深者賓拜訖又哭盡哀或就孝子)
(哭盡哀而/止俱出)少頃相者引主人以下各還次
　　　　州縣弔
若刺史哭其吏人(縣令/同)主人設席於柩東西向刺史素
服將到相者引主人去杖立於門内之右北面刺史降入升
自西階即座西面坐主人升就位哭刺史哭盡哀將起主人
降復東階下位刺史降出主人拜送於大門外杖哭而入
　　　　州縣使弔
若守令遣使弔其吏人使者至内外俱縗服主人以下
就階下位婦人就堂上位内外俱哭使者素服執書相
者引入門内外俱哭使者素服而左立於階間東面使
者致辭主人再拜稽顙相者引主人進詣使者前西面
受書退復位左右進受書主人拜送於位相者引使者
出使人若自入弔如上儀客出少頃内外止哭各就次
　　　　筮宅兆
既度宅兆掘四隅外其壤掘内南其壤(宅𦵏居也兆域也/南其壤者為𦵏將)
(北首/故也)既朝哭主人還哭出乘堊車詣宅兆所出郭門止
哭將到主人又哭至宅兆所祝及筮師凡行事者皆素
服掌事布筮席於宅兆南西上相者引祝立於席西南
東面南上筮師立於祝南東面北上相者引主人詣席南十
五步許當内壤北向立相者立於主人之左少南俱北
向諸親賓立從者立於筮席東南重行西向親北上諸
賓南上立定相者少進東面稱事具退復位主人免首
絰左擁之相者進立於主人東北西面筮師開韇出筮
兼執之(韇藏/筮器)進立於相者前東面相者命曰哀子姓名
(今儀父祖父稱孤子孤孫母/祖母稱哀子哀孫以下准此)為某甫度兹幽宅無有後
艱(某甫父字也為其父筮𦵏今謀此地以為幽冥之/居得無有後艱難乎若内喪云為某母某氏也)筮
師曰諾右旋就席北面右執韇以擊筮述命曰假爾太
巫有常坐指内卦遂筮訖興以卦東面稱占曰從還本
位立主人絰哭從者哭盡哀止相者進主人之左東
面稱禮畢相者遂引主人退立於東南隅西面又相者
引親賓及筮者立於主人之後重行西向俱北上掌事
者即徹筮席當安墓處立一標又四隅當兩廂各立一
標祝史帥掌事者入鋪后土氏神席於墓左南向設酒
樽於神座東南加勺羃設洗於酒樽東南罍水在洗東
篚在洗西南肆(篚實以巾/爵加幂)相者引告者及祝與執尊􁫐篚
羃者俱立於􁫐洗東南重行北面以北爲上(親賓及主/人告之主)
(人告去/絰杖)立定俱再拜祝與執樽􁫐篚者先立於樽􁫐篚
之後執饌者以脯醢跪設於神座前興還本位相者引
告者詣􁫐洗盥手洗爵詣尊所酌酒進跪奠於神座前
興少退北面立祝持版進於神座之右東面跪讀祝文
曰維年月朔日子某姓名(有官稱官若主人自告/父稱孤子母稱哀子姓)
(名/)敢昭告於后土之神今為姓某甫(父母云父某母/某祖母云某氏)營
建宅兆神其保佑俾無後艱謹以清酌脯醢祗薦於后
土之神尚饗祝興告者再拜相者引告者還本位西面
再拜相者引出掌事以下俱復位再拜遂徹饌席樽罍
以出主人哭還一里許哭止及郭外又哭内外升哭於
位主人升詣殯前北面哭盡哀止哭西面再拜降就次
若不従筮擇地如初儀
　　　　筮𦵏日
既朝哭主人及諸子出立於殯門之外東壁下西面北
上親賓之長莅筮行事者俱吉服於門西東面南上筮
人執韇(韇藏/筮器)在其南東面主婦闔門東扇立於其内掌
事者設筮席於閾外闑西莅筮者詣主人前東面告事具
遂引主人立於門南北面免首絰左擁之莅筮者進立
於主人東北西面筮人開韇出筮兼執之少退莅筮位
前東面受命莅筮命曰孤子某(母云/哀子)來日卜𦵏其父
某官某甫(母云為某/母某氏也)考降無有近悔(考登也降下也言卜此/日𦵏惟神上下得)
(無近於/咎悔也)筮人曰諾右旋進就席西面坐右執韇擊筮述
命曰假爾太筮有常遂筮訖興以卦東面稱占曰從(從/順)
(占/也)主人絰哭皆哭盡哀止遂使人告於親賓(其筮日/不來者)筮
人以韇退掌事徹筮席莅筮稱禮畢主人興諸子以下
入升殯前北面立哭内外俱盡哀訖各還次若不從筮
擇如初儀
　　　　啟殯
𦵏有期前一日之夕掌事者除葦帳備啟奠(具饌如/大斂)内
外哭如常儀啟之日内外夙興縗服主人及諸子皆去
冠絰以袤巾帕頭内外皆升就位哭(尊行/者坐)祝素服執功
布(長三/尺)升自東階詣殯南北向内外皆止哭祝三聲噫
嘻乃曰謹以吉辰啟殯既告皆哭盡哀各還次祝降與
執饌者升徹宿奠如式祝移銘旌重北建之掌事者升
徹殯塗訖設席於塪南升柩於席上又設席於柩東祝
執功布升以拂柩覆用夷衾降出周設帷東面開户(若/不)
(為坎以殯者則徹/殯塗訖席柩東)相者引主人以下升哭於帷東西向
妻妾女子子以下哭於帷東北壁下南向西上諸祖母
以下哭於帷西北壁下南面東上外姻丈夫帷東北面
西上婦人帷西北面東上内外俱哭祝與進饌者以啟
奠升設於柩東席上祝酌酒奠之内外俱坐哭於位如
未成服禮親賓致奠如别儀代哭者以親疎為之晝夜
不絶聲
　
　
　
　大唐開元禮卷一百四十六
欽定四庫全書
　大唐開元禮卷一百四十七　唐　蕭嵩等　撰
　　凶禮
　　　六品以下喪之二
　　將葬
　　　陳車位　　　　　　陳器用
　　　進引　　　　　　　舉柩
　　　柩在庭位　　　　　祖奠
　　　柩出升車　　　　　遣奠
　　　遣車　　　　　　　器行序
　　　諸孝從柩序　　　　郭外親賔歸
　　　諸孝乗車　　　　　宿止
　　　宿處哭位　　　　　行次奠
　　　親賓致賵
　　墓上進止
　　　塋次　　　　　　　到墓
　　　陳明器　　　　　　　下柩哭序
　　　入墓　　　　　　　　墓中置器序
　　　掩壙　　　　　　　　祭后土
　　　反哭　　　　　　　　虞祭
　　將葬
　　　　陳車位
將啟之日納柩車於大門之内當門南向進靈車於柩
車之右内外所乘之車陳於大門外丈夫之車門西婦人
之車門東俱服重者在上(以近門外/北方為上)女子子妻妾之車
以木爲之不漆飾無者以籧篨衣車以蒲纒轅轂若白
土堊之以布為􁀙㡘(布如/服布)周大功之車以白土堊之或
衣籧篨皆以布為􁀙㡘(其布/如服)掌事者預於宿所張吉凶
帷幕凶帷在西吉帷在東俱南向設靈座於吉帷下如
常式
　　　　陳器用
啟之夕發引前五刻陳布吉凶儀式魌頭誌石大棺車(八品/以下)
(設魌頭之車/魌頭兩)及明器以下陳於柩車之前引二披二鐸
二畫翣二(引者引柩車索也披者繫於柩車四周在傍/執之以備傾覆鐸者以銅為之所以節挽者)
(翣者以木為筐廣二尺髙二尺四寸其形方兩角髙衣/以白布柄長五尺畫翣者内及四縁皆畫雲氣庶人無)
(引披鐸/翣也)
　　　　進引
二刻頃掌事者徹啟奠以出初徹奠内外俱興立哭於
位執紼者皆入掌事者徹帷持翣者升即以翣障柩執
鐸者入夾西階立掌事者取重出倚於門外之東執旌
者立於西階南北面(諸執紼鐸旌翣者/皆布深衣介幘)陳布將訖進靈
車於内門外南向祝以腰輿詣靈座前(内喪則婦/人執腰輿)祝於
輿右西向跪昭告曰孤子某(母云/哀子)謹用吉辰奉歸先兆
(若新卜塋域宜/曰奉遷幽兆)靈車就引神道紆迴惟以荒寥無任哽
絶興立少頃腰輿出降自西階威儀從者如平生詣靈
車後少頃輿退
　　　　舉柩
將舉柩執鐸者俱振鐸柩降就階間南向初柩動及進
止執鐸者皆振鐸毎振先搖之搖訖三振之其持翣者恒以
翣障柩柩降階執旌者漸而南柩止則迴北向立主人以下以
次從柩而降主婦又次其後降
　　　　柩在庭位
柩在庭(庭内先施/席以置柩)主人及諸子以下立哭於柩東西向南上
祖父以下立哭於柩東北南向北上異姓之丈夫立哭於主
人東南西面北上婦人以次後降妻妾女子子以下立哭於柩
西東向南上祖母以下立哭於柩西北南向東上異姓之婦
人立哭於主婦西南東面北上内外之際障以行帷(帷用如/服布)
　　　　祖奠
庭位既定祝帥執饌者設祖奠於柩東如大斂之儀祝酌訖
進奠南北面跪曰永遷之禮靈神不留謹奉柩車式遵祖
道尚饗興少頃徹之
　　　　柩出升車
柩動旌先主人以下從哭於柩後婦人次哭於後柩出中門外
到轜車設帷障於柩後執紼執披者如常遂升柩於車内外
哭位如在庭之儀
　　　　遣奠
既升柩祝與執饌者設遣奠於柩東如祖奠之儀祝酌奠於
饌前少頃徹之
　　　　遣車
既遣奠掌事者以遣蒲葦苞牲體下節二苞以繩束之
盛以盤載以車列於旌前
　　　　器行序
徹遣奠靈車動從者如常先靈車後次魌頭車次誌石車次大
棺車(誌石與大棺若先/設者不入陳布次)次明器輿次下帳輿次米輿(五穀米實/以五筲各)
(斗二升羃/用疏布)次酒脯醢輿(酒實二壺各五斗羃用功布醢/實於二甕各三斗羃用疏布)次苞牲
輿次食輿(食輿盤/椀具足)次銘旌次鐸(鐸分爲/左右也)次柩車
　　　　諸孝從柩車序
主人及諸子縗服絰杖徒跣哭(秃者袤/巾加絰)徒跣哭從諸丈夫婦
人各以服之精麤爲序從哭出門内外尊行者皆乘車馬
哭不絶聲
　　　　郭外親賔歸
出郭親賔還權停車馬内外尊行者皆下柩車依
服之親疎為序立哭如式相者引親賓以次就柩車之
左向柩立哭盡哀卑者再拜而退婦人亦如之
　　　　諸孝乘車
親賓還内外乘車馬(若墓逺及病不堪步者雖無親賓/還主人及諸子亦乘堊車去塋三)
(百步/皆下)
　　　　宿止
靈車到帷門外迴南向進腰輿於靈車後威儀從者如常
禮少頃輿入詣靈座前少頃降出遂進常食於靈座若
食頃徹之(每至停宿之所於室/設靈座進食皆如初)柩車到入凶帷停西廂
南轅祝設几席於柩車東
　　　　宿處哭位
初至宿處内外皆就柩車所主人及諸子以下於柩車
之東西面南上妻妾女子子婦人於柩車之西東面南
上祖父以下於柩車東北南面西上異姓有服者於柩
車東南西面北上祖母以下於柩車西北南向東上異族
婦人又於柩車西南東向北上俱立哭
　　　　行次奠
凡停宿進酒脯之奠於柩東如朝奠之儀既設奠内外各
還次迭哭不絶聲及夕内外就柩車所哭進夕奠如朝
奠之儀訖迭哭如常厥明又就位哭進朝奠亦如之若
食頃徹之吉凶威儀依式發引内外從哭如初儀
　　　　親賓致賵
賓有贈禮在主人設祖奠之時賓立於大門外西廂東
西從者以篚奉𤣥纁立於賓西南俱東面牽馬者以馬
陳於賓東南北首西上相者入告遂詣主人之左北面
受命出到賓前西面曰敢請事賓曰某敢贈相者入告
出曰孤某須矣賓之從者坐奠篚取幣興詣賓前西面
以授賓退復位相者引賓入牽馬者先以馬入陳於柩
南北首西上賓入由馬西當柩車南北面立内外權止
哭賓曰某諡封若某位將歸幽宅敢贈辭畢而哭内外
皆哭主人拜稽顙賓止哭相者引賓進柩東西面奠幣
相者引賓又由柩前以西而出初賓出掌事者由主人
右詣柩東西面舉幣以東(東藏/之也)受馬者由前旋牽者後適
其右受之牽者由前以西而出賓將出主人稽顙再拜
送之
　　　墓上進止
　　　　塋次
前一日之夕掌事者豫於墓門道西張帷幕設靈如初
　　　　到墓
乘車者卑行望墳而下尊行及塋而下序哭盡哀靈車
至帷門外迴車南向祝以腰輿詣靈車後少頃入詣靈
座前少頃以輿降出遂設酒脯之奠如初柩車至壙前
迴南向丈夫婦人之位如遣奠之儀
　　　　陳明器
掌事者陳明器於壙東南西向北上
　　　　下柩哭序
布席於柩車之後張帷下柩丈夫柩東婦人柩西以次進
憑柩哭盡哀各退復位内外卑者再拜辭訣相者又引
主人以下哭於羨道東西面北上妻及女子子以下婦
人障以行帷哭於羨道西東面北上
　　　　入墓
施席於壙户内之西遂下柩於壙户内席上北首覆以
夷衾
　　　　墓中置器序
持翣者入倚翣於壙内兩廂遂以下帳張於柩東南向
米酒脯於下帳東北食盤設於下帳前苞牲置於四隅
醯醢陳於食盤之南藉以版明器設於壙内之左右
　　　　掩壙
掌事者以𤣥纁授主人主人授祝祝奉以入奠於靈座
主人拜稽顙施銘誌石於壙門之内置設訖掩户設關
鑰遂覆土三主人以下稽顙哭盡哀退俱就靈所哭掌
儀者設后土祭於墓左如後儀
　　　　祭后土
預於墓左除地為祭所柩車到祝吉服鋪后土氏神席
北方南向設酒樽於神座東南北向設洗於酒樽東南
北向罍水在洗東篚在洗西南肆以巾爵實於篚既覆
土告者吉服(告者親/賓充之)相者引告者與祝及執樽罍篚者
俱立於罍洗東南重行西面以北為上立定俱再拜祝
與執樽罍篚者俱就樽罍篚之後相者進告者之左北
面曰請行事掌饌者以饌入祝迎引設於神座前置設
訖掌饌者出相者又引告者詣罍洗爵相者引告者詣酒
樽所執樽者舉羃告者酌酒進跪奠於神座前俛伏興
少退北向立祝持版進於神座之右東面跪讀祝文曰
維年月朔日子某官姓名敢昭告於后土之神某官封
諡窆茲幽宅神其保佑俾無後艱謹以犧齊粢盛庶品
明薦於后土之神尚饗祝興告者再拜祝進跪奠版於
靈座還尊所相者引告者退復位再拜相者引告者出
祝以下俱復位再拜徹饌席以出
　　　　反哭
既掩墓内外就靈所哭徹酒脯之奠進靈車於帷外陳
布儀式如來儀又進腰輿入詣靈座前少頃出詣靈車
後少頃輿退靈車行内外從哭如初儀出墓門尊行乗
車馬去墓百步卑者乘車馬以哭從靈車到第内外皆
下車馬靈車入西階前迴南向祝以腰輿詣靈車後少
頃升入詣靈座前主人以下從升立於靈座東西面南
上少頃腰輿降出内外俱升諸祖父以下哭於帷東北
壁下南面西上妻及女子子以下婦人哭於靈西東面
南上諸祖母以下哭於帷西北壁下南面東上外姻哭
於南廂丈夫於帷東北面西上婦人於帷西北面東上
有親賓弔者升堂西面向靈哭如常其弔於庭者稱痛
當奈何餘如常儀哭盡一哀相者引主人以下降各還
次沐浴以俟虞(斬衰者沐而不/櫛齊衰者俱櫛)
　　　　虞祭
柩既入壙祝先歸修虞事牢饌則如殷奠器用烏漆具饌
於堂東靈車將至掌事者預施靈座於寢堂室户内西
東向於靈車之南北設帷東出户(若室内窄則/設靈座於堂)掌事者
設洗於西階西南北向東西當西榮南北以堂深罍水
在洗西篚在洗東南肆篚實爵一巾一加羃設瓦甒二
於靈座之左北墉下醴酒在東羃用絺加勺南柄既沐
浴主人及諸子諸妻妾女子子内外詣靈所主人及諸
子倚杖於室户外應拜者哭於靈東西如初内外皆哭
祝與執樽罍篚者各就樽罍篚所立執饌者以饌入俱升
自東階陳設如殷奠之儀訖掌饌者出相者引主人降自
西階詣罍洗主人止哭執罍洗者酌水主人盥手執篚
者取巾於篚興授主人拭手訖受巾奠於篚又取爵興
以授主人執罍洗者又酌水主人洗廢爵(爵無/足者)執篚者
又授巾主人拭爵訖受巾奠於篚相者引主人升自西
階詣酒樽所執樽者舉羃主人酌醴相者引主人進詣
靈座前西面跪奠於饌前俛伏興少退西面立祝以祝
版進立於神座之右北面内外皆止哭祝跪讀祝文曰
維某年月朔日子哀子某(孫稱哀孫此爲母及祖母所/稱父祖則稱孤子孤孫也)
敢昭告於考某官封諡(妣則云妣夫人某氏/孫爲喪主則稱祖妣)日月遄速
奄及反虞叩地號天五情縻潰謹以潔牲剛鬛嘉薦普
淖明齊溲酒哀薦祫事於考某官封諡尚饗祝興主人
哭再拜内外應拜者皆哭再拜祝進跪奠版於靈座興
出復位盡哀相者引主人以下出杖降自西階各就次
妻妾女子子以下各還别室祝闔户與執樽罍者降出
少頃祝與掌饌者入開户徹饌闔户以出掌事者埋重
於門外道左間日再虞後日三虞禮皆與初虞同又間
日爲卒哭祭其虞祝辭再虞云哀薦虞事三虞云哀
薦成事
　
　
　
　
　大唐開元禮卷一百四十七
欽定四庫全書
　大唐開元禮卷一百四十八　唐　蕭嵩等　撰
　　凶禮
　　　六品以下喪之三
　　　卒哭祭　　　　　　　小祥祭
　　　大祥祭　　　　　　　禫祭
　　　祔祭
　　　　卒哭祭
前一日之夕掌事者翦屏柱楣塗廬不塗見面(塗廬裏/不塗廬)
(外/)翦蒲為席不縁以木為枕牢饌如虞祭其日夙興祝
入燭先升自阼階入於室祝整拂几筵以出掌事者設洗
於西階西南北向東西當西榮南北以堂深罍水在洗
西篚在洗東南肆篚實爵一巾一加羃設瓦甒二於靈
座之左北墉下醴酒在東幕用絺加勺南柄掌事者
具饌於堂東祝與執樽􁫐篚者先入立於樽罍篚之後
内外衰服俱升主人及諸子倚杖室户外俱立於靈座
之東西面南上妻妾女子子立於靈西東面南上内外
各就位坐哭(應拜/者立)掌饌者以饌升入設於靈座前相者
引主人降自西階詣罍洗主人止哭盥手洗爵相者引
主人升自西階入詣酒樽所主人酌醴相者引主人進跪
奠於靈座前俛伏興少退西面立應拜者陪於後祝持版
入立於靈座之南北面内外止哭祝跪讀祝文曰維
年月朔日子哀子(今儀為父/稱孤子)某敢昭告於考某官封諡
(妣則云/妣某氏)日月不居奄及卒哭追慕永往攀號無逮謹以
潔牲剛鬛嘉薦普淖明齊溲酒哀薦成事於考某官封
諡尚饗主人以下哭再拜内外應拜者皆再拜哭祝興
進跪奠版於靈座興還樽所(讀祝文訖起跪奠版/與主人哭拜同時也)相者
引主人退復位哭盡哀内外各還次祝闔户與執樽罍
者降出少頃祝與掌饌者入開户徹饌祝闔户以降自
卒哭之後朝一哭夕一哭疏食飲水周而小祥
　　　　小祥祭
前一日之夕毁廬為堊室設蒲葦席周喪堊室者除之
設地席陳練冠於次主人及諸子俱沐浴櫛爪翦牢饌
及器如卒哭之禮其日夙興祝入燭先升自阼階入於
室整拂几筵以出設瓦甒二於靈座之左北墉下醴酒在
東羃用絺加勺南柄具饌於堂東祝與執樽罍篚者先
入立於樽罍篚之後内外衰服主人倚杖於階東俱升
就位(應拜/者立)哭盡哀相者引降主人杖就次主婦以下各
就次主人及諸子降首絰著練冠妻妾女子子除腰絰
周服者皆除之丈夫素服吉冠履婦人素服吉履相者引
主人及諸子倚杖如初内外俱升就位哭掌饌者以饌
升自東階入設於靈座前設訖掌饌者降自西階以出
相者引主人降自西階詣罍洗主人止哭盥手洗爵相者
引主人升自西階入詣酒樽所酌醴進跪奠於靈座前
俛伏興少退西面立祝持版進立於靈座之右北面内
外皆止哭祝跪讀祝文曰維年月朔日子哀子某敢昭
告於考某官封諡(妣云妣/某氏)嵗月警迫奄及小祥攀慕永
往重増屠裂謹以潔牲剛鬛嘉薦普淖明齊溲酒祇薦
祥事於考某官封諡尚饗主人哭再拜内外應拜者再
拜哭祝興進跪奠版於靈座興還樽所(主人哭拜與祝/興奠版同時也)
相者引主人就位哭盡哀内外各還次(主人杖/如式)祝闔户
與執樽罍者降出少頃祝與進饌者入開户徹饌祝闔
户以降自小祥之後止朝夕之哭哭無時(哀至/則哭)始食菜
菓飯素食飲水漿無鹽酪不能食食鹽酪可又周而大
祥
　　　　　大祥祭
前一日之夕除堊室張帷又備内外受服(大祥/之服)各於其
次主人及諸子俱沐浴櫛爪翦牢饌及器如小祥之禮
其日夙興内外各服其衰服並於次哭盡哀應除服者除服訖
又哭盡哀止夙興祝入燭先升自阼階入於室祝整拂
几筵以出掌事者設罍洗篚於西階西南如初篚實爵
一巾一加羃設瓦甒二於靈座之左北墉下醴酒在東
羃用絺加勺南柄具饌於堂東祝與執樽罍者先入立
於樽罍之後内外俱升就位哭掌饌者以饌升自東階
入設於座前置設訖掌饌者降自西階以出相者引主
人降自西階詣罍洗主人止哭盥手洗爵相者引主人
升自西階詣酒樽所酌醴進跪奠於靈前俛伏興少退
西面立祝持祝版進立於座之右北面内外皆止哭祝
跪讀祝文曰維年月朔日子哀子(父喪稱/孤子)某敢昭告於
考某官封諡(妣云妣/某氏)日月逾邁奄及大祥攀慕永逺無
任荒踣謹以潔牲剛鬛嘉薦普淖明齊溲酒祇薦祥事
於考某官封諡尚饗主人哭再拜應拜者再拜哭祝興
進跪奠版於座興還樽所相者引主人就位哭盡哀主
人以下各還外寢妻妾女子子以下還於寢祝闔户與
執樽罍者降出少頃掌饌者入開户徹饌掌事者除靈
座祝闔户以降間月而禫自大祥之後外無哭者食有
醢醬
　　　　禫祭
前一日掌事者預備内外禫服各陳於别所主人及諸
子俱沐浴櫛爪翦仍宿於外寢牢饌及器如大祥之禮
其日夙興祝入燭先升設几席於奠掌事者設罍洗篚
於東階東南如常篚實爵一巾一加羃又設瓦甒二於座
之左北墉下醴酒在東羃用絺加勺南柄具饌於堂
東祝與執樽􁫐篚者先入立於樽􁫐篚之後主人及諸
子妻妾女子子仍祥服(為長子三年/者亦祥服)内外俱升就位哭
盡哀降釋祥服應禫服者著禫服相者引主人以下俱
升就位哭掌饌者以饌入升設於座前訖執饌者出相
者引主人降自東階詣􁫐洗盥手洗爵相者引主人升
自東階詣酒樽所酌醴進跪奠於座前俛伏興少退西
面立祝持祝版進立於座之右北面内外皆止哭祝跪
讀祝文曰維年月朔日子孤子某敢昭告於考某官封
諡(妣云妣/某氏)禫祭有期追逺無及謹以潔牲剛鬛嘉薦普
淖明齊溲酒祗薦禫事於考某官封諡尚饗祝興主人
哭再拜應拜者皆再拜内外皆哭祝興跪進奠版於座
還樽所相者引主人以下出降自東階還寢内相者引
妻妾女子子以下降自西階側還於寢祝闔戸與執樽
罍者降出少頃掌饌者入開户徹饌祝收几筵以出自
禫之後内無哭者始飲醴酒食乾肉
　　　　祔祭
將祔筮日如常儀前三日主人及亞獻終獻及諸執
事者俱散齊二日致齊一日前一日掌事者清掃正
寢之内外其日未明掌事者設曽祖之座於正寢室内
之奥東向又設祖之座於曽祖之座東南北面又設考
之座於祖之南北面皆右几(妣則設曽祖姑座及/祖妣之祔座亦如之)
(言曽祖及曽祖姑者皆據孝子之言於亡者祖及祖/姑也祔於曽祖則曽祖妣配有事於尊可以及卑者)設
主人位於東階東南西向設子孫位於庭北面西上設
亞獻終獻位於主人東南俱西面北上(亞獻終獻以/親賓充之也)設
贊唱者位於主人西南西面設酒樽於堂上室内之東
南北向西上設洗於阼階東南北向東西當東榮南北
以堂深罍水在洗東篚在洗西南肆篚實爵三巾二加羃(其爵/數毎)
(廟/二)祔日内外夙興掌饌者預具特牲之饌二座各俎一簋二簠
二鈃二酒樽二其樽皆一實𤣥酒為上一實清酒次之(上樽加/𤣥酒者)
(重/古)四籩四豆主人及行事者各服祭服執樽罍篚者入
就位主人以下皆入就位(諸婦人位於西階/西南障以行惟)立定贊唱
者曰再拜在位者皆再拜掌饌者引饌入升自東階入於
室各設於神座前施設訖掌饌者以下降出相者引主
人詣罍洗盥手洗爵升自東階詣酒樽所執樽者舉羃
主人酌酒相者引主人入室進西面跪奠爵於曽祖神
座前俛伏興相者引主人出詣酒樽所取爵酌酒入室
進北面跪奠於祖座前俛伏興相者又引主人出詣酒
樽所取爵酌入室南面跪奠於考前俛伏興退當曽祖
座前近東西面立祝持版進於曽祖神座之右北向跪
讀祝文曰維某年某月朔日子孝曽孫某官封某敢昭
告於曽祖某官封諡(若無官封者但云曽祖之靈若祔/母但云曽祖妣某氏不告曽祖)
祖某官封諡(若祔母云祖妣某氏以下/無官封者但云考妣之靈)考某官封諡(若/祔)
(母云妣某氏如父在不可遞遷祖妣宜先/於廟東北别立一室藏其主侍考同祔)某罪積不滅
嵗及免喪宗廟上遷昭穆繼序先王制禮不敢不至
是用適於皇考封諡以遷主考封諡隮附孫某封諡(無/官)
(封者但云以適於祖隮祔孫某若母同祔則云適於祖/姑夫人某氏以隮祔孫婦夫人某氏各隨其稱無官封)
(者但云以適於祖姑某/氏以隮祔孫婦某氏)謹以潔牲剛鬛嘉薦普淖明齊
溲酒祗薦於曽祖某官封諡曽祖妣某氏配祖某官封
諡祖妣某氏配考某官封諡(若祔母則云/妣某氏配)尚饗祝興主
人再拜祝奠版於曽祖神座興還樽所相者引主人當
祖座前北面再拜考亦如之相者引主人出降還本位
主人初獻將畢相者引亞獻詣罍洗盥手洗爵升詣酒
樽所酌酒入進西面跪奠於曽祖座前俛伏興相者引
亞獻詣酒樽所取爵酌酒入進北面跪奠於祖神座前
俛伏興考亦如之當曽祖座前西面再拜訖又當祖座
前北面再拜考座前南面再拜相者引出降復位亞獻
將畢相者引終獻詣罍洗盥手升酌終獻如亞獻之儀訖
相者引終獻復降位祝入徹豆還樽所贊唱曰再拜在位
者皆再拜相者引主人出相者又引在位子孫以下出
掌饌者入徹饌掌事者徹几筵以出齊衰三年其虞卒
哭祥禫變降之節與斬衰同父在為母為妻當二祥及
禫日月之期雖異其儀節則同周服以下變除依其月
算各以其日之晨備衰服升就位哭盡哀降詣别室釋衰
服著素服又就位哭盡哀出就别室終日異門者至夕
各還其家
　
　
　
　
　
　
　
　
　
　
　
　大唐開元禮卷一百四十八
欽定四庫全書
　大唐開元禮卷一百四十九　唐　蕭嵩等　撰
　　凶禮
　　　六品以下喪之四
　　改𦵏
　　　卜宅　　　　　　　啟請
　　　開墳　　　　　　　舉柩
　　　奠　　　　　　　　升柩車
　　　斂　　　　　　　　奠
　　　設靈筵　　　　　　進引
　　　告遷　　　　　　　哭柩車位
　　　設遣奠　　　　　　轜車發
　　　宿止　　　　　　　到墓
　　　虞祭
　　改葬
　　　　卜宅
將改𦵏者吉服筮宅兆其餘如𦵏筮宅兆之儀
　　　　啟請
預於𡑞所隨地之宜張白布帷羃南向開户其日内外
諸親應集者皆至墓所各就便次主人衆主人妻妾女
子子俱緦服餘周親以下皆素服丈夫於墓東西向婦
人於墓西東向北上婦人障以行帷俱立哭盡哀卑者
再拜
　　　　開墳
祝立於羨道南北向内外皆哭止祝三聲噫嘻啟以改
葬之故(其意叙葬之/故不可預定)内外又哭盡哀權就别所
　　　　舉柩
掌事者開墳訖内外又就位哭如初掌事者設席於幕
下舉柩出置於席上内外俱從柩哭於幕所主人以下
柩東西面主婦以下柩西東面俱南上丈夫周親以下
於主人東北南面西上婦人周親以下於主婦西北南
面東上外姻丈夫於主人東南北面西上婦人於主婦
西南北面東上(尊者/坐)
　　　　奠
祝以功布拭棺改加新楮設洗於幕西南隅罍水在洗
西加勺羃篚在洗東南肆實巾二爵一於篚加羃設席
於柩東設啟奠於席上設醴酒之樽於饌南主人詣􁫐
洗盥手洗爵進酌酒於席前興少退西面再拜内外卑
者俱再拜少頃徹奠
　　　　升柩車
既奠進柩車於帷門外南向掌事者升柩於柩車遂詣
施設所内外俱哭從掌事者預設牀於羃下有枕席周
設帷柩車至帷門外丈夫於柩東婦人於柩西俱立哭
掌事者舉柩入設於牀東(若於墓所即斂初奠訖不進/柩車設牀於柩東而加枕席)
(遂舉尸/以斂之)舉尸出設置於牀南首柩初入定内外就位哭
如墓所之儀
　　　　斂
陳斂衣於羃之東帷内明衣裳及上服各一稱西領南
上弁若冠各具導簮纓在北内喪則花釵衾一(衾以黄/為表素)
(為/裏)具饌於幕東兩甒醴酒柩初至幕下舉尸於牀主人
衆主人稍退仍西向妻妾女子子稍退仍東向遂斂丈
夫加弁若冠婦人以花釵又覆以衾主人衆主人妻妾
女子子憑哭斂將訖掌事者以棺入設於西廂藉以席初
棺入内外皆止哭置棺定乃哭舉者四人入舉牀男女
從奉之舉尸斂於棺乃加葢覆以衾設帷於棺東内外
就位哭如初
　　　　奠
既斂祝執几席入設於柩東右几加以巾掌事者設
罍洗於幕西南隅如初祝以饌升設於席前施設訖執
饌者降出相者引主人盥手酌酒進奠於席前興少退
西面再拜内外卑者皆再拜訖主人以下各退就位俱
坐哭
　　　　設靈筵
既斂設靈筵於吉帷内羃下西廂東向施床帷屏几服飾
以時上膳羞及湯沐皆如平常
　　　　進引
前一日之夕掌事者進柩車於凶帷之外當門南向(其下/帷明)
(器及苞牲等俱陳於/柩車前少西東向)其日發引前量時刻陳靈車儀仗
如常(在陳/車篇)少頃侍靈車者俱詣靈所腰輿威儀入陳如
常進靈車於帷外南向少頃掌事者入徹饌以出内外
皆興立哭於位掌事者徹帷持翣者以翣障柩執鐸者
各入夾於柩前東西相向執銘旌者立於柩前近南北面
(諸執披紼鐸旌者/皆布深衣介幘)
　　　　　告遷
祝帥腰輿入詣靈座前西面告曰以今吉辰奉即宅兆
少頃輿出詣靈車後少頃退(若内喪/女祝迎)將舉柩執鐸者皆振鐸毎振
鐸先揺之揺訖三振之其持翣者恒以翣障柩及柩動執鐸者
夾左右毎曲及進止皆振鐸内外俱從柩出到柩車後
執紼者如常設帷幛於柩之後掌事者升柩
　　　　　哭柩車位
丈夫俱立哭於柩車東重行西面婦人哭於柩車西重
行東面俱南上外姻丈夫哭於柩車東南重行北面以
西為上婦人哭於柩車西南重行北面以東為上立定
　　　　設遣奠
設遣奠之饌於柩車東置設訖相者引主人酌酒進奠
於席前興少退西面哭再拜内外皆哭卑者再拜若食
頃徹之以蒲葦苞牲體下節二苞載於輿以之墓
　　　　轜車發
既徹奠吉凶威儀依式進引主人衆主人以下皆以次
步從哭於柩車後妻妾女子子以下皆步從哭於丈夫
之後障以行帷柩車去停所三百步親賓有還者弔哭
如别儀辭訖進引尊者乘車馬從柩者更哭不絶聲
　　　　宿止
掌事者預於宿所張吉凶帷幕吉帷在左凶帷在右將
至宿所尊者俱下車馬步哭靈車到帷門外迴南向祝
帥腰輿詣車之後少頃輿入詣坐前少頃輿出進常食
於靈座若食頃徹之柩至於凶帷内外哭於柩車所其
位如初掌饌者進酒脯之奠於靈柩東席上既設奠内
外各還次更哭不絶聲及墓内外俱就位哭進夕奠如
初訖内外皆還次迭哭終夜及明内外又就位哭進
朝奠於柩東進常食於靈座若食頃徹之迎靈發引尊
者乗車馬哭従如上儀
　　　　到墓
到墓尊者俱下車馬靈車到帷門外迴南向祝帥腰輿
詣車後少頃輿入詣靈座前少頃輿退設酒脯之奠柩車
至壙前迴南向内外哭位如遣奠之儀掌事者張帷布席
於柩車後下柩於席上主人以下妻妾女子子各前撫
柩哭盡哀退復位周親以下又前撫哭盡哀退復位俱
再拜辭掌事者下柩於壙柩既入壙親賓先還者弔哭
如别儀掌事者奉𤣥纁束帛授主人主人受以授祝主
人稽顙再拜祝奉以入奠於柩東持翣者入倚翣於壙
内兩廂執事者以下帳明器苞牲酒米等物入置於壙
内皆藉以版施銘旌誌石於壙户内置設訖掌事者掩
壙户加關鑰覆土既覆土内外俱就靈所哭墓左祭后
土如始𦵏之儀
　　　　虞祭
初下柩於墓掌事者具虞祭之饌設洗罍篚於靈羃西南
如常内外既就靈所哭掌饌者進虞祭之饌於靈座相
者引主人盥洗酌酒進奠於席前興少退西面立内外
皆止哭祝持版進立於靈座之右北面跪讀祝文曰維
年月朔日子孝子某敢昭告於考某官封諡(妣云/某氏)改遷
幽宅禮極終虞攀號永逺無所逮及謹以潔牲剛鬛嘉
薦普淖明齊溲酒薦虞事於考某官封諡尚饗主人哭
再拜内外皆哭卑者再拜盡哀相者引主人以下出就
别所釋衰服著素服而還掌饌者徹饌掌事者徹靈座
　
　
　大唐開元禮卷一百四十九
欽定四庫全書
　大唐開元禮卷一百五十　唐　蕭嵩等　撰
　　凶禮
　　　王公以下喪通儀
　　聞哀
　　　舉哀　　　　　　　奔喪
　　三殤
　　　殤喪
　　諸居喪節制
　　　初喪聚主　　　　　食飲節
　　　哭節　　　　　　　居常節
　　　不及期葬　　　　　外喪
　　　諱名　　　　　　　追服
　　　喪冠嫁娶　　　　　樂禁
　　　主諸喪　　　　　　婚遇喪
　　　室次節　　　　　　居重聞輕
　　　聞哀
　　　　舉哀
聞諸喪舉哀者於聞喪所哭盡哀問故又哭盡哀改著
素服子妻妾女子子俱披髪周親以下婦人去首飾子
於堂上東壁下西面以南為上周親以下北壁下南面
以西為上妻妾女子子於西壁下東面以南為上周親
以下婦人於北壁下南面以東為上内外之際障以帷
若婦人在别室堂舉哀則周親以下婦人在北壁下南
面西上(周親以下舉/哀哭位亦然)三日成服廬堊室則苫凷薦席變除
之節皆如在家之禮唯不設奠祭(以其精神/不在於此)若除喪而
後歸則之墓諸子以下素服待於墓東西面婦人待於
墓西東向俱北上奔喪者素服至於𡑞南北面哭盡哀
再拜又哭盡哀再拜於家不哭
　　　　奔喪
奔喪之禮始聞親喪以哭答使者盡哀問故又哭盡哀
服布深衣素冠遂行日行百里不以夜行唯父母之喪
見星而行見星而舍若未得奔則成服而後行過州至
境則哭盡哀而止哭避市朝望其州境哭(此父母/之喪)至於
家内外哭待於堂上奔喪者入門而左升自西階殯東
西面憑殯哭盡哀少退再拜退於序東披髪復殯東西
面坐哭又盡哀尊卑撫哭如常訖内外各還次奔喪者
乃還次厥明坐於殯東如初未成服者三日成服(若至/在小)
(斂前則與主人俱成服若小/斂以後至者自用其日數)凡奔喪齊哀望鄉而哭大
功望門而哭小功至門而哭緦麻即位而哭齊哀以下
奔喪者升殯東西面哭主人以下哭待於堂上如常奔喪者
哭盡哀再拜又哭盡哀尊卑撫哭亦如之訖内外還次三日
成服有賓弔者拜賓如常奔喪者非主人則主人爲之拜賓
婦人奔喪入自闈門(側門/曰闈)升自西階側(側階/傍階)殯西東面妻妾
女子子則憑殯哭盡哀少退再拜退於西房若西室妻妾女
子子披髪(出嫁/女髽)復位坐哭又盡哀尊卑撫哭如常内外俱還次
奔喪者乃還次周喪以下婦人奔喪者升哭拜又坐盡哀尊卑
撫哭及還次皆如之奔喪者不及殯先之墓北面近隧哭主人
以下哭待於墓左西面主婦以下哭待於墓右東面皆北
上(主人以下初至下先拜而後/哭於相者告禮畢則再拜辭)奔䘮者哭盡哀再拜又於
隧東披髪復位坐哭盡哀相者告禮畢奔喪者又再拜
遂冠而歸入門而左升自西階靈東西面憑靈哭主人
以下升哭於堂上如常奔喪者哭盡哀再拜若經宿主
人以下哭盡哀皆再拜哭降堂相者告就次主人以下
各就次三日成服齊衰周以下不及殯先之墓西面哭
盡哀再拜又哭盡哀相者告禮畢奔喪者再拜遂冠而
歸哭就次如上儀奔喪者若妻妾女子子皆披髪於隧
西哭盡哀髽如常餘如男子齊衰周以下婦人奔喪
哭於𡑞西餘如丈夫之禮
　　　三殤
　　　　殤喪
三殤之喪始死浴襲及大小斂與成人同其長殤有棺
及大棺中殤下殤有棺靈筵祭奠進食𦵏送哭泣之位
與成人同其苞牲及明器長殤三分減一中殤三分減
二唯不復魂無含事辦而葬不立神王既虞而除靈座
其虞祝辭云維年月朔日父云告子某若兄云告弟某
若弟云弟某昭告某兄日月易往奄及反虞悲念相續
心焉如燬(兄云悲慟猥至情無可處弟/云哀痛無已至情如割也)今以(弟祭兄/云謹以)潔
牲嘉薦普淖明齊溲酒薦虞事於子某弟某兄某魂
其饗之(弟祭兄則/云尚饗)嫡殤者時享皆祔食於祖無祝文亦
不拜(設祔食之坐於祖之左西向一獻而已不祝不/拜者以其從食其祖祝詞末云孫某祔食也)庶
子不祔食庶子之嫡祔如嫡殤禮凡無服四嵗以上畧
與下殤同又無靈筵唯大斂小斂奠而已三嵗以下斂
以瓦棺葬於園又不奠
　　　諸居喪節制
　　　　初喪聚主
凡遭喪廟有主者則取諸廟之主藏於祖廟卒哭而後
主各歸其廟(藏於祖廟象/有凶事聚也)
　　　　食飲節
父母之喪食粥朝一溢米(二十兩曰溢一溢為米/一升二十四分升之一)不能食粥則
以為飯菜羮婦人皆以為飯諸衰絰之喪蔬食飲水不食
菜菓三月既𦵏食肉不飲酒九月之喪猶周之喪
　　　　哭節
凡哭斬衰若往而不及齊衰若往而反大功三曲而偯
小功緦麻哀容可
　　　　居常節
父母之喪居倚廬寢苫枕凷寢不脱絰帶頭有瘡則沐身
若有瘍則浴有疾則飲酒食肉疾止復初不勝喪乃比
於不慈不孝毁瘠不形視聼不衰(謂其廢事/形為骨見)升降不由
阼階出入不當門隧(常若親在/隧道也)五十不至毁六十不毁七
十唯衰麻在身飲酒食肉處於内(所以養衰老人/年五十始衰)喪食
雖惡必充虚虚而廢事非禮也飽而忘哀亦非禮也視
不明聴不聰行不正不知哀君子病之斬衰唯而不對
齊衰對而不言大功言而不議小功緦麻議而不及樂
故喪事不言樂(非其/時)父母之喪不避泣涕而見人(言重/喪不)
(行求見人人來求見已可以見/之不避涕泣言至哀無飾也)非喪事不言言而不語
對而不問(言者言已事/爲人説爲語)言而後事行者杖而起
身自執事而後行者面垢而已(杖而起謂有官/爵者面垢而已)
(謂庶/人)凡廬堊室之内不與人坐在堊室之内非
時見於母則不入居喪未葬讀喪禮既葬讀祭
禮兄弟各處異方而父母喪各依聞哀日月而
除之三年之喪凡見人皆不去絰父母之喪賓
客已弔而重來者主人哭而見其去也又哭之
其未葬必備衰服而後見居父母之喪逺行而
還必告返父有艱未除則子不衣文綵三年之喪雖
功衰不弔(功衰謂既練之後服/布如大功謂之功衰)凡三年周喪不數閏
(禫則/數之)以閏月亡者祥及忌日皆以閏所祔之月爲正
庶子不爲長子斬不繼祖與禰也
　　　　　不及期葬
速葬者速虞三月而後卒哭(謂不及期而葬既葬而即/虞安神也卒哭之祭待哀)
(殺/也)父母之喪周而葬者則以葬之後月小祥其大祥則
依再周之禮禫亦如之若再周而後葬者則以葬之後月練
又後月為大祥祥而即吉無服禫矣其未再周葬者則以
二十五月練二十六月祥二十七月禫(必練祥禫者明深/哀不可頓除故為)
(之漸以安孝子之心禫一月/者以終二十七日之數也)久而未葬者皆變服唯主喪
者不除其餘各終月數而除之皆無受服至葬乃反其
服虞則除之若亡失尸柩則變除如常禮
　　　　外喪
凡死於外者小斂而反則子素服袤巾帕頭徒跣而從
大斂而反亦如之凡死於外大斂而反者毁門西牆而
入
　　　　諱名
卒哭而諱名凡父之所諱子亦諱之母之所諱不言於
内妻之所諱不言於其側
　　　　追服
小功以下日月過制而聞喪則不追服(猶為/舉哀)降而在緦
麻小功者追服之生不及祖父母諸父母兄弟而父追服
已則否(謂子生於外者父以他故居異邦而生己巳不及/此親存時歸見之今其死於喪服年月已過乃聞)
(之父為之服已則否者不責非時/之思於人所不能當其時則服之)
　　　　喪冠嫁娶
因喪冠者雖三年之喪可也既冠入於次哭盡哀乃出
(言雖者明齊衰以下皆可以喪冠也始遭喪以其冠月/日喪服則冠矣非其冠月待變除卒哭而冠也次廬也)
大功之末可以冠子嫁子父小功之末可以冠子可以
嫁子可以娶婦已雖小功既卒哭可冠聚妻下殤之小
功則不可(此皆謂可用吉禮之時也父大功卒哭而可/冠子嫁子小功卒哭而可娶婦也已大功卒)
(哭可以冠小功卒哭而可以娶妻必皆祭乃行也不傷小/功齊衰之親除喪而後婚凡冠者其時當冠則因喪而)
(冠/也)三年之喪如遺之酒肉則受之必三辭主人衰絰而
受之(受之必正服味/明不茍於滋)如君命則不敢辭受之而薦(薦之於/宗廟貴)
(君之/禮也)父母之喪不遺人(居重喪者志/不在施惠也)人遺之雖酒肉受
也三年之喪既𦵏尊者遺之食則食不避粱肉若酒醴則
辭(見於顔色者/則不可也)
　　　　樂禁
父有服子不與於樂母有服聲聞焉不舉樂妻有服不
舉樂於其側大功至辟琴瑟小功至不絶樂
　　　　主諸喪
凡主兄弟之喪雖疎必虞(此謂兄弟或在他方/或無後嗣而為之主)
　　　　婚遇喪
娶妻有吉日而壻之父母喪則壻之伯叔父使人致命
於女氏曰某之子有父母之喪不得嗣為兄弟使某致
命女氏受命而不敢嫁壻既免喪女父母使人請之壻
弗取然後嫁之禮也女之父母喪亦如之親迎女在塗
而壻之父母死則女素服縞總以赴喪其衰服與婦之
禮同也壻除喪之後束帶相見不行初婚之禮女在途
而女之父母死則女反壻親迎未至而有周大功之喪
則夫改服於外次婦改服於内次即位而哭既虞卒哭壻入
束帶相見而已不行初婚之禮娶婦有吉日而婦死壻齊
衰而往弔既𦵏除之夫死亦如之妻服斬衰
　　　　室次節
為人後者為其父母居堊室舅姑服嫡婦不為次為昆
弟之女適人者不為次次謂堊室之屬也
　　　　居重聞輕
諸先遭重喪後遭輕喪皆為制服往哭則服之反則服
其重服其除之也亦服其服而除在殯聞逺兄弟之喪
哭之他室(明所哭者異哭之為位凡言/兄弟小功緦麻之親皆是)無他室哭於門
内之右(近南者為/之變位也)入奠卒奠出改服即位如始即位之
儀(謂後日之哭也朝入奠於其殯既/乃更即位就他室哭如始至之時)
　
　
　
　
　
　
　
　
　
　大唐開元禮卷一百五十
