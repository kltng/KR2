#+TITLE: 廟學典禮-元-闕名
#+DATE: 2016-06-11 12:22:33
#+SOURCE: github.com/kanripo/KR2m0027 master 8fe9eccb                
欽定四庫全書　　　　　史部十三
　廟學典禮　　　　　　　政書類二(儀制之屬/)
　　提要
　　　　(臣/)等謹案廟學典禮六卷不著撰人名氏諸
　　　　家書目皆不著録核其所載始於元太宗丁
　　　　酉而終於成宗大徳間盖元人所録也其書
　　　　襍鈔案牘排綴成編未經文士之修飾故詞
　　　　多椎朴又原序原目散佚無考亦無從得其
　　　　門類幸其年月先後皆有可稽尚可排比成
　　　　帙謹釐析其文勒為六卷雖繁複之失在所
　　　　未免而一代廟學之制措置規畫梗概具存
　　　　頗可與元史相叅考如至元六年設學校官
　　　　一條稱儒學提舉司秩從六品而百官志作
　　　　從五品各路儒學教授秩八品而百官志作
　　　　九品至元十九年郡縣學院官職員數一條
　　　　稱總管府設教授二員學録學正各二員散
　　　　府設教授二員學録學正各一員而百官志
　　　　作總管府教授一員學正一員學録一員散
　　　　府上中州教授一員俱不相合盖宋濓等修
　　　　史之時據其末年之制而大徳以前之舊典
　　　　則未及詳考也又選舉志稱至元二十八年
　　　　令江南諸路學及各縣學内設立小學選老
　　　　成之士教之其他先儒過化之地名賢經行
　　　　之所與好事之家出錢粟贍學者並立為書
　　　　院是明言小學書院設於世祖之時而此書
　　　　載立小學書塾乃在大徳四年以成宗時人
　　　　記成宗時事不應訛異如是或至元時雖有
　　　　此議實未及施行至成宗乃補定其規制而
　　　　史未及詳歟元史一書自開局至告成僅閲
　　　　八月其間潦草闕畧不一而足諸志尤不賅
　　　　偹留此一編猶足以見一朝養士之典固考
　　　　古者所必稽矣其中有當日文書程式後人
　　　　不能盡解以致傳冩訛脱者並詳核釐正無
　　　　可考者則闕之人名地名官名譯語對音尤
　　　　多舛異今皆一一核定俾不失其真以糾向
　　　　來流傳之悞焉乾隆四十六年九月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
欽定四庫全書
　廟學典禮卷一
　　選試儒人免差
丁酉年八月二十五日皇帝聖㫖道與呼圖克和塔拉和
坦諤嚕博克達扎爾固齊官人每自来精業儒人二十年
間學問方成古昔張置學校官為廪給飬育人才今來
名儒凋䘮文風不振所據民間應有儒士都收拾見數
若髙業儒人轉相教授攻習儒業務要教育人材其中
選儒士若有種田者輸納地稅買賣者出納商稅開張
門面營運者依行例供出差發除外其餘差發並行蠲
免此上委令斷事官蒙格徳依與山西東路徴收課程所
長官劉中遍諸路一同監試仍將論及經義詞賦分為
三科作三日程試專治一科為一經或有能兼者但不
失文義者為中選其中選儒人與各住處達嚕噶齊管
民官一同商量公事勾當者隨後照依先降條理開闢
舉塲精選入仕續聽朝命准此
　　秀才免差發
羊兒年三月初一日欽奉聖㫖條畫節該一欵應州城
裏村子裏的達嚕噶齊官人每過往宣使每已前的聖
㫖如今也罷了者咱每的聖㫖裏和尚每葉爾𦍑每先
生達什愛滿每的體例裏漢兒河西秀才每不揀甚麽
差發徭役不教當者秀才的功業習學者說来的聖㫖
體例裏這的每河西田地裏住坐的髙智耀為頭兒秀
才每執把行打的聖㫖與了也這秀才每鋪馬祗應休
拿者地産物業不揀他每是甚麽休爭奪無體例的氣
力休教到者這秀才每兄弟孩兒每秀才的功業好生
習學者這秀才每却着文字有聖㫖不是秀才阿差發
根底趓閃將别人自己休隱藏者别人根底無體例的
氣力休教到者若隱藏無體例氣力到不怕那甚麽他
每聖㫖俺的　羊兒年二月二十六日青山子根底有
時分冩来至元十六年二月浙東道提學司齎擎前件
檢㑹到大興府欽奉聖㫖至十月十五日宣慰司開讀
(髙學士諱智耀字顯道河西中興路人也世為西夏顯/族曽祖某擢蕃科第一祖某仕至大都督府尹父某仕)
(至中書右丞相夏設蕃漢二科以取士蕃科經賦與漢/等特文字異耳公巍然擢第授僉判未及大用天兵西)
(役夏人舉國歸附公隱處賀蘭山哈干皇帝嘗問西夏/故大臣家有賢子孫在者否以公對召見上存撫留公)
(左右公性樂恬退未幾復歸舊隱時庫徳太子鎮西凉/令民間立傳置士亦與焉衆請於公遂乘驛走千里詣)
(藩府進見難遽陳儒者事適太子懸一笙於木上募有/能吹響者大賞之公應募而前太子大悅公曰本家世)
(業儒粗知音樂兵燼之餘某家樂工尚多存者因公乘/驛往取之公遂言西州多士昔皆給復今置傳與編氓)
(等乞與蠲免太子從之公奉㫖歸取樂工復往西凉太/子喜欲官之公不就受重賞而歸久之䝉克皇帝即位)
(公復以儒人差役事北上奏陳儒者之所能三綱五常/治國平天下自古以来用之則治不可一日無者故有)
(國家蠲其徭役以飬成之因備陳堯舜禹湯文武周公/孔子之道有補於世非區區技術者所能萬一上曰有)
(是乎此至羙之事也前未有與朕言者遂詔漢地河西/儒户徭役悉除之無所與色辰皇帝居潜藩公因帕克)
(巴國師進見首論佛教帝大悅公曰釋教固羙矣至於/治天下則有儒者之道又反覆論其所以然者帝甚異)
(之有用公意及即位刻符印付公凡漢北河西儒户悉/委公鎮之從公給文以為驗時漢北淮蜀儒人多為驅)
(者公奏曰以儒為驅古無是也帝方以古道治天下冝/除之上可其奏命公奉㫖以行前後得釋為民者幾三)
(四千人以此忤權勢或愬於上曰髙秀才所釋者多非/儒也上詰公公對曰譬之於金也有淺深謂之非金不)
(可儒者學問亦有髙下謂之非儒亦不可上為之釋然/時庶事草創綱紀未張公奏曰前代有御史臺為天子)
(耳目所以肅官常整治具誠不可闕上命宰臣記其事/越明年命立御史臺實用公議久之有權臣欲令儒户)
(與民給徭役者公奏曰昔孟嘗君一列國陪臣耳尚養/士三千人至今多之今陛下富有四海皆為臣妾儒在)
(其中萬分一耳除之何補於政然使之安意講習幼學/壯行為治理助其効不亦多乎陛下何惜此而不為也)
(上以為然權臣之議遂格未幾上命公為西夏中興等/路提刑按察使公以亷勤自將處事公允有僧違戒律)
(撓官法者有司莫敢誰何公遣驛奏之奉㫖詰治不少/貸境内為之肅然其直而不撓類如此觧任入覲上方)
(擇人將命北行者公毅然請行上問公方畧如何公一/一為上陳之大稱上意比行以病終上甚哀悼之公年)
(六十有六娶西夏駙馬梁氏女子長夀仕至僉江淮/等處行樞宻院事睿今為江南浙西道肅政亷訪使)
　　先聖廟歲時祭祀禁約搔擾安下
中統二年六月欽奉聖㫖節該先聖廟國家歲時致祭
諸儒月朔釋奠冝恒令灑掃修潔今後禁約諸官員使
臣軍馬毋得於廟宇内安下或聚集理問詞訟及䙝瀆
飲宴管工匠官不得於其中營造違者治罪管内凡有
書院亦不得令諸人搔擾使臣安下欽此
　　設提舉學校官
中統二年八月欽奉聖㫖諸路學校久廢無以作成人
材今擬選博學洽聞之士以教導之據某人可充某處
提舉學校官凡諸生進修者仍選髙業儒生教授嚴加
訓誨務要成材以備他日選擢之用仍仰各路官司常
切主領敦勸冝令准此
　　官吏詣廟學燒香講書
中書省至元六年四月欽奉聖㫖定例條畫内一欵該
提刑按察司官所至之處勸課農桑問民疾苦勉勵學
校宣明教化若有利害可以興除者申臺呈省欽此除
已遵依外事有似緩而實急者學校是也蓋學校者風
化之本出治之原也照得隨路雖有設立學官其所在
官司例皆看同泛常不為用心勉勵以致學校之設有
名無實由是吏民往往不循理法輕犯憲章深不副朝
廷肅清風俗宣明教化之意今移文各路遍行所屬如
遇朔望自長次以下正官同首領官率領僚屬吏員俱
詣文廟燒香禮畢從學官主善詣講堂同諸生并民家
子弟願從學者講議經史更相授受日就月將教化可
明人材可冀外據所在鄉村鎮店選擇有德望學問可
為師長者於百姓農隙之時如法訓導使長幼皆聞孝
悌忠信亷恥之言禮讓既行風俗自厚政清民化止盗
息奸不為小補
　　設提舉學校官及教授
中書吏禮部至元六年十一月初八日劄付該先准翰
林院牒開坐到隨路見設提舉學校官呈奉都堂鈞㫖
通照擬隨路合設人員同品級連呈事奉此照得舊例
外路學校教授一員别無另設提舉學校職名止是隨
路府州長貳或運司文資官兼充即目隨路已設提舉
學校欽受宣命及見用從六品印信勾當公議得各路
提舉學校官除見欽受宣命人員擬合依舊存設其餘
亦擬行罷去擬合并散府上中州依舊例設立教授一
員各路作正八品散府上中州作從八品開坐下項事
理呈奉到都堂鈞㫖送本部准擬施行奉此省部合下
仰照驗依呈奉都堂鈞㫖准擬事理施行仍開具選到
人員官吏保結申來以慿定奪施行　一提舉學校據
欽受宣命人員擬合依舊存設其餘委用人員擬行罷
去　一諸路散府上中州擬依舊例合設教授一員若
有已設教授乞行下各路體究委是德行學問通曉文
字可以為後進師範之人擬令委保申省依舊勾當如
體究得不應及闕員去處令各處官司取問衆儒人推
舉保申體究相應許令勾當若本處委無堪充師範之
人許於别州府依上踏逐相應之人勾當(劄付河南/道按察司)
　　釋奠服色
中書吏禮部至元十年二月二十九日符文承奉中書
省判送大司農御史丞兼領侍議司呈至聖文宣王用
王者禮樂御王者衣冠南面當坐天子供祠其於萬世
之絶尊千載之通祀宜莫如吾夫子也竊見外路官員
提學教授每遇春秋二丁不變常服以供執事於禮未
宜及照得漢唐以來祭文廟饗社稷無非具公服執手
板行諸祭享之禮且鄉人儺孔子猶朝服而立於阼階
先聖先師安得不備禮儀者乎釋老二家與儒一體彼
皆黄冠緇衣以别其徒獨彼孔門衣服混然無以異於
常人者自此以往擬合令執事官員各依品序穿着公
服外據陪位諸儒亦合衣襴帶唐巾行釋菜之禮似為
相應批奉都堂鈞㫖送吏禮部擬定連呈省部議得衣
冠所以彰貴賤表誠敬况國家大禮先聖先師不必援
釋老二家之例凡預執事官員及陪位諸儒自當謹嚴
儀禮以行其事參詳如准侍議司所呈以為相應乞賜
遍行合屬春秋二丁除執事官已有各依品序製造公
服外據陪位諸儒自備唐巾以行釋菜之禮呈奉都堂
鈞㫖送本部牒翰林院議定連呈奉此移牒翰林院議
擬去来囘准牒該照得貴部議擬是為相應准此呈奉
都堂鈞㫖送本部准呈施行
　　儒學提舉司行移體例
浙東道宣慰司至元十六年十一月初四日劄付該来
呈見授奉訓大夫浙東道提學照得卑職係是五品未
知與隨路總管府如何行移合無與鹽使司一體設立
都目司吏乞照詳定奪事使司得此相度提學之職訓
導之官難同有司除都目司吏别無定奪外據行移一
節照得元奉行省劄付照㑹諸不相統攝應行移者品
同往復平牒正從同三品於四品五品並令故牒六品
以下皆指揮回報四品牒上五品牒呈上六品以下並
申已下各路照㑹去訖今據見呈合下仰照驗若有必
合行移事理依上施行(劄付浙東道/提學趙崇霄)
　　郡縣學院官職員數
行中書省至元十九年正月日劄付該據浙西道宣慰
司呈照得近准江南浙西道提刑按察司牒本道既有
儒學提舉司衙門其各路提學職事委是不應設立請
照依鎮江路體例將其餘路分提學職名一體革罷事
准此卑司勾請到儒學提舉司正官赴司一同議得擬
將儒學提舉司元設提管糾彈司計人等依准按察司
牒截日罷去據各路儒學提舉人員除平江路提學勾
煒係欽受宣命勾當已經任滿離職并杭州路儒學即
係上路生員數多已設提學孫朝瑞係省府准擬移咨
中書省聞奏人員擬令依舊勾當外其餘路學元設提
學人員擬合革去外據儒學提舉司擬設都目一員司
吏二員外據本司議擬到儒學合設職名員數依准所
擬開坐行下儒學提舉司依上施行仍將額外濫設員
數截日革去并具呈行中書省囬牒按察司照驗去後
今准按察司牒該来牒議擬到各處合設儒學職名員
數行下本道儒學提舉司依上施行及將額外濫設員
數截日罷去具呈行中書省照驗外請照驗施行事當
司准此議得各處合設儒學職員除依准貴司議擬外
據見設訓導官並各縣學正學録實為冗濫據此今將
各處合設職員開坐前去合行移牒請照驗備去事理
依上施行外據各處見設訓導官并各縣學正學録職
名並行革去仍希依准公文囬示准此卑司除已行下
本道儒學提舉司依准按察司牒文事理施行合行開
坐具呈行中書省乞照驗得此送准浙東道宣慰司再
行從長講究得若准浙西道所擬員數是為相應省府
除外今將擬定設各名員數開坐前去合下仰照驗施
行　總管府教授二員錢粮官二員學録學正各二員
齋長諭各一員　散府教授二員錢粮官一員學録學
正各一員齋長諭各一員　書院山長二員錢粮官一
員學録學正各一員齋長諭各一員　縣學教諭二員
錢粮官一員齋長諭各一員(劄付浙東/道宣慰司)
　　歲貢儒吏
御史臺至元十九年九月日承奉中書省劄付近為朝
廷選補掾吏無法擬定中書省掾於樞宻院御史臺内
令史勾取院臺令史於六部令史内勾取六部令史以
諸路歲貢人吏補充内外職官材堪省掾及院臺部令
史者亦許擢用已經行下吏部依上施行去訖都省議
得省掾考滿出而臨民入而事上資品既髙責任亦重
泝流尋源皆自歲貢中出由此言之歲貢儒吏若不先
加教飬次以銓試收之必將茍且以求僥倖人才失真
所闗匪細比及設立科舉以来定到下項事理承此本
臺咨請照驗施行　一諸州府直𨽻者有受敕教授仰
本路官將管下免差儒戸内選揀有餘閒年少子弟之
家須要一名入府州學量其有無自備束修從教授讀
書修習儒業若無餘閒子弟可以讀者不得樁配責要
本路官朔望拜廟就加省視勿令廢替非儒户而願從
學者並聽秋季本司参佐同本學官就學試驗擇學業
有成名子弟近上者充府州學生仍申本州照㑹標入
學生之籍依舊住學肄業若遇本道按察司及本路總
管府歲貢之時仰本司本路行下本學教授於係籍儒
生内選試行義修明文書優贍深通經史曉逹時務可
以從政者保申本司再行體覆相同然後貢觧　一各
路司吏有闕須於所屬諸衙門人吏内先選行止亷慎
次論材幹明敏然後勾取委本路長官參佐同儒學教
授立考試擇行移有法筭術無差字畫謹嚴語言辯利
能通詩書論孟一經者為中程式仍取考試官保的文
狀然後補充本州司吏外此不許濫收違者有辜按察
司書吏有闕府州司吏内勾補至歲貢時本司本路挨
次上名再行試驗相同依額貢觧　一歲貢人額按察
司上路總管府三年一次貢二名儒一名吏一名下路
總管府二年一次貢一名儒吏逓進　一六部令史除
補院臺令史外諸道行省掾亦擬差補(咨行御/史臺)
　　都省復還石國秀等所獻四道學田
中書省至元二十年九月十六日咨該進據浙東宣慰
石國秀等呈獻江東江西浙東浙西等四道亡宋時元
撥贍學田産若令石國秀等充學産總管府管領辦鈔
三千定換給各人宣命不致埋没等事為此移咨文該
學校之設務在飬賢若將學田官為拘收士類無以奉
養賢才由此而廢若今各學依舊管領似為相應准此
方欲施行間又據御史臺呈亦為此事都省議得江南
贍學田産所收錢粮令所在官司拘收見數明置簿籍
另行收貯如遇修理廟宇春秋釋奠朔望祭祀學官請
給住坐生員食供申覆有司照勘端的依公支用若有
耆宿名儒實無依倚者亦於上項錢内酌量給付養贍
毋令不應人員中間虚費錢粮據收支見在備細數目
毎上下半年申報行省年終類咨都省照驗所在官司
亦不得侵支違錯據合行回咨請照驗施行(咨江淮/行省)先
於至元十九年五月浙東道奏據宣慰石國秀并前亡
宋總管謝允孫石國祥樓性之告言畧謂江東江西浙
東浙西四道諸路州縣學并杭州太學贍學田産約有
數萬来畝自歸附之後諸生並無日請月逐飲食亦無
往来㳺士春秋祭祀所用不多合於十分中撥二分贍
學公用餘外分田産獻納御位下充辦課程石國秀情
願出力勾當且認寳鈔三千定乞令石國秀等為學産
財賦總管府官仍免佃户差役事當年八月都省行下
合屬照勘有無違碍施行及據各處辨明洞見情偽有
無紹興路學所申本學自前代建立以来即有飬士田
土係與僧寺道觀産業相同即非其他係官田土之比
每年子粒不了支用在亡宋時官司於内且日撥公使
庫激賞庫贍軍庫都稅務官錢添助飬士名曰四庫錢
自歸附後諸生口粮官職吏僕月粮止靠學粮支用不
敷自至元十三年照舊例行供十四年三月内准宣慰
司劄付令本學依寺觀例自行收支接續飬士十五年
二月承宣慰司令史鄭誠呈說前往行省打勘檢照本
學養士米粮不可與係官粮斛一般打勘准呈開除訖
十六年八月内准宣慰司行下再行定奪學官職事吏
僕月給諸生口粮數目十七年三月内准宣慰司定奪
教授訓導錢粮官正録教諭糾彈掌儀吏僕人員月粮
數目十九年二月内准行中書省行下宣慰司存設教
授錢粮官正録長諭等職本學每年所用並係該准上
司行下即非擅自收支所有每歲支用項目除春秋祭
祀修造文廟外學官學職月有請粮諸齋生員日行二
饍遊學之人無所歸者亦日有以贍之年老者月給生
料幼學者日亦行供每遇好日祝聖朔望殿謁學官講
說諸生課試事事不敢廢弛即非無月請亦非無㳺學
亦非無日逐飲食又如儒學提舉司所申杭州太學武
學宗學三處係前宋官庫每年撥錢米供贍即無田土
以此言之虚妄可知當蒙廟堂采聽公論獲伸四道贍
學之田得存教飬之初意
　　省臺復石國秀尹應元所獻學田
御史臺至元二十年月日咨該来咨三道俱為定奪江
南等處贍學田産錢粮事准此除已具呈中書省照詳
外又准本臺御史中丞崔少中牒竊惟三代漢唐以至
於宋皆立學以飬士生徒多至數千置田築室官為營
辦所以飬成人材講明義理習禮讓之事消禍亂之源
故識者以為急務有賤丈夫者不知此理徒見廣置田
産以贍生徒遂欲奪而歸之官不知名教消亡所闗者
大江南三百年用儒不但科舉而已國都郡縣皆置學
學必有田少者官為増置使人得以飬然後欣然向學
化頑獷為循良此實治民之上䇿况作成人材又可為
國家之用兵火之後科舉已廢民知為儒之不見用也
去儒而為吏為商甚至為盗儒風十去六七矣所頼諸
處學田尚可飬士猶可稍繫士心使之講明道義化誘
風俗近有浙東宣慰使石國秀者獻江南學田辦課後
有編民尹應元者獻江南學田賑濟貧民此二人素行
無頼讎疾儒生欲奪飬士之田而歸之官固出私意亦
非長䇿若使學田歸官則生徒必散中人以下無所利
則不知勸絃誦寂寥廟祀蕪毁民不知禮義之教則恐
益増其鄙悖之風俗化薄惡何所不至見今江南嘯聚
群起正縁官吏侵蠧士民失望若又顧蠅頭之利括儒
學之田不惟官不能資助且使臣無所仰給失人心而
犯衆怨人皆有望望不平之心是驅之使為不善也草
澤㓂攘將恐日甚所得不償所失大不忠於國家合將
上項學田仍舊付各處學校以其每歲租粮春秋釋奠
修葺祠廟收飬生徒講明義理以羙風化以收士心彼
知名教之樂必不肯為悖亂之歸坐消變故永保太平
其利於國家豈止百萬頃學田之比哉牒請照驗事准
此一就具呈中書省定奪明降去後今承省劄該都省
照得先撥本臺呈亦為此事都省議得江南贍學田産
所收錢粮合令所在官司拘收數目明置文簿别行收
貯如遇修理廟宇春秋釋奠朔望祭祀學官請給在學
生員食供申覆有司照勘端的依上支用若有耆宿名
儒實無依倚者亦於上項錢粮約量給付飬贍無令不
應人員中間虚費錢粮據收支見在數目每上下半年
申報行省年終類咨都省照驗已經移咨江淮荆湖等
處行省照㑹本處官司亦不得侵支違錯外合下仰照
驗施行承此須合回咨請照驗施行(咨行/臺)先於至元十
九年十一月有前贛州通判擬授長江縣尹尹應元呈
都省言告畧該欽奉朝廷指揮行下眞定等處為說百
姓闕食給賜寳鈔事却縁河北道連年旱災米麫價高
百物俱貴應元自江西来為見江南地面米只是三兩
錢糴一石麫只是五分鈔買一斤自從河北道以至大
都米麫増價數倍應元思忖得江南地面有貢士莊學
院飬士錢粮若取索亡宋時租籍照勘盡數拘收該錢
粮三百餘萬貫石主典人等埋没隱藏一半有一半該
錢粮一百五十餘萬貫石若䝉朝廷取運賑濟飢民誠
為利便開具事目内一項畧云江南地面亡宋時路縣
各有貢士莊錢粮三年一畨開選塲齎發中選儒人作
盤纒赴省殿試等用到今九年未開選塲其各路縣貢
士莊所收錢粮路計數萬貫石縣計數千貫石未有歸
者又一項江南地面亡宋時路縣各有學院養士錢粮
日給飬贍儒人歸附後學官人等只是一年内支得三
四箇月口粮與儒人食用餘並收貯在官到今七年各
路縣學院所收錢粮路計數萬貫石縣計數千貫石除
支與儒人食用餘剩尚多未有歸着又言諸道所收上
項錢粮動計數百萬貫石若將與學官人等埋没受用
及取勘官吏取授不如將救濟百姓乞差官將貢士莊
及學院錢粮除實曽支與儒人食用外盡數取運前来
賑濟如有是學官人等及打勘官取授並行拘留作賑
濟用度於内江西道貢士莊及學院錢粮應元稍知備
細情願盡心勾當又言合無自至元二十年為頭將所
有貢士莊錢粮既是未開選塲且與收係官充濟民用
度候開選塲别議給還呈乞施行至元二十年七月都
省移咨江淮等處行中書省委請平章張榮禄参政巴
延於所指州縣取勘前項自歸附至今實收粮斛曽無
支發有此埋没事八月二十九日又奉行省劄付將至
元二十年錢粮另項收貯聽候毋得動支施行後據諸
處辦明以為隨路府州縣學書院自至元十四年奉宣
慰司指揮贍學田粮照寺觀體例自行收支飬士又奉
節次省臺行下設立職員月給口粮儒士每日登堂㑹
食至今遵守只以紹興路八縣言之院學即無貢士莊
名額先奉都省元行令止取勘各處學粮不曽該將二
十年合徴錢米另行收貯聽候亦無不得動支明文今
行省却令聽候又本道宣慰司止慿處州路教授趙必
實呈輙便行下各路將學粮催赴路倉另作收貯前後
所行俱各不一及䝉臺省定奪得存其舊
　　革提舉司令文資正官提調
中書省至元二十一年十月初五日省掾高柔承行咨
近為江淮見設提舉學校各路亦有設者此職與教授
等學官其品級相懸於義未當兼南方府州軍縣學校
書院所在皆多若不定立學官員數及各分品級使髙
下合宜以備將来陞轉南方選到文儒之士可為後進
師者何以處之以此送吏部與禮部翰林兼國史集賢
院一同講究回呈該南方前進士可為師範者多兼所
在學校書院俱有錢粮足以贍給使學校得人職業修
舉作成人材以備他日選用其於治化本原所係甚重
縁自歸附之後老成前軰恬於進取各處保充教官者
其學問才德往往不厭人望近年以来一道既設提舉
學校官各路又設提學與教授並為學官而下又有訓
導提㸃錢粮等職名不惟品級相懸於義未當而官冗
人濫深不副上司崇重師儒樂育人材之意㸔詳隨路
教授學正學録師範後進作育人材譔述進賀表章考
試歲貢儒吏品級雖輕責任甚重若非公選博學洽聞
有德之士將見倖門一啟賢不肖混淆雖欲盡革前弊
不可得已今據各道提舉學校官并訓導提㸃錢粮等
職名並擬革罷仍令各處文資正官一員專一提調為
此於今年閏五月十七日啟過事内一件江南管秀才
的見設立着教授又設立提舉學校兼管錢粮和爾郭
斯為頭省官每根底商量来將重設提舉學校官罷了
者錢粮教城子裏官人毎管着這般啟呵奉令㫖那般
者敬此都省除外合行移咨請照驗敬依令㫖事意施
行(咨江淮/行省)
欽定四庫全書
　廟學典禮卷二
　　程學士奏重學校
集賢直學士少中大夫臣程文海至元二十三年二月
日奏臣聞國於天地必需材以為用而人材之盛非自
盛也全在國家養育之勤其衰也反是參之歴代可攷
也國家自中統建元以來中外臣僚亦時聞表表偉傑
者皆自往時故老宿儒薫陶浸灌而然歴時既久以次
淪謝邇來晨星寥寥無幾何矣臣不知更十餘年後人
物當如何其瑣瑣也而主論者恬不知怪視學校為不
急謂詩書為無用不知人材盛衰張本於此葢嘗有㫖
行貢舉求好秀才上意非不諄切而委人輙隂沮之應
故事而集議凡幾作輟矣然則無怪乎選任之非才政
治之不理也今已至此後當若何臣愚欲望陛下明詔
有司重學校之事愼師儒之選京師首善之地尤當興
建國學選一時名流為國人矜式優以餼廪隆以禮貌
庶四方觀感有所興起而名都大邑教官有闕不但循
常例收庸人而已必使廷臣推擇可以為人表儀者條
具聞奏令有祿可養而不匱職比親民而加優視教化
之廢興為考第之殿最其諸生有經明行修者特與蠲
免賦役依已降詔㫖施行臣望國家教育有方多士鼓
舞不倦他日隨取隨足無臨事乏材之數天下幸甚伏
取聖裁
　　江南學田與種養
至元二十三年二月二十一日徳仁府北裏鄂諾勒噶察
克台什里有時分奏過事内一件江南立學呵怎生先屬
學校的田地屬官也如今師父根底學文書的孩兒每
根底種養着喫的田地與他每呵怎生麽道有奏呵那
般者麽道聖㫖了也欽此
　　左丞葉李奏立太學設提舉司及路教遷轉格例
　　　儒戸免差
至元二十四年二月十五日察察爾集賽第三日柳林
裏阿勒坦察察爾内衆學士做克埒穆爾齊葉李奏過
下項事理具呈中書省照詳内一項該年時聖㫖教道
省裏看條例去行得好的我行奏說來者臣看得丁酉
年八月二十五日先朝聖㫖為名儒凋喪文風不振教
民間應有儒士收拾見數者儒人種田的納地稅買賣
的納商稅開張門面營運的依行例供出差發其餘差
發並行蠲免臣愚省得先朝創業之初猶以收拾人材
為急今日混一之後豈可不以設立學校為先年時已
有程文海奏立太學聖㫖那般行者縁至今未曾設立
如今教設立呵冝的一般外道設立儒學提舉正副各
一員専一提調學官講習諸生經史講明治道若有成
材申太學呈省録用有茂異之材申集賢院奏聞召用
外㨿各路教授都依在前正八品内一任囬本等遷轉
所據儒人除地稅商稅外其餘雜泛差役並乞蠲免但
恐其間眞僞不分侵占戸計教隨路提舉好生選試奏
呵奉聖㫖恁說的宜的一般那田地裏立太學合讀是
甚麽書合設學官并生員飲食分例合立的規矩外頭
設立儒學提舉去處寫出來我行奏著那時分我回言
語欽此　至元二十四年二月二十日集賢院南北諸
儒并衆官欽依聖㫖節該講究學校事㑹議到下項事
理具呈中書省　一國學前件議得監官四員祭酒一
員周正平司業二員耶律伯强硯伯固監丞一員王嗣
能(監察/御史)學官六員博士二員張仲安滕仲禮助教四員
謝奕(教/授)周鼎(童/科)靳泰亨(刑部/令史)王載(建寜/教授)監令史二名學
生(元議二百人先/設一百二十人)蒙古五十人諸色目漢人五十人(十/歲)
(已/上)伴讀二十人(公選通文學人/充十五以上)學舍比及標撥官地興
葢以來擬撥官房一所安置創建房舍講堂五間東西
學官㕔二座(各三/間)齋房三十間(東西各/十五間)厨房六間(分左/右)
倉庫房五間門樓一間生員飲饍每人日支(麫一斤/米一升)油
鹽醋醬菜蔬柴炭照例勘酌應付床卓什物鍋竈碗碟
等物驗人數多寡逐旋應付厨子二名僕夫一十人生
員各用紙劄筆墨官為應付本學各用經史子集諸書
於官書内關學産比及别行措置以來生員飲食并一
切所需之物官為應付候置訖學田然後住支　一國
子監𨽻集賢院　一文廟前件議得合行創建一所先
立學校後葢文廟大都撥地與國學一同興葢　一外
道學校儒學提舉司前件議得除迤北江淮路分隨各
道按察司置司去處設立儒學提舉司提舉正副各一
員提舉從五品副提舉正七品一外道學校生員成材
者申太學茂異者申集賢院聞奏區用前件議得教官
從翰林院選擬呈省照㑹集賢院外處生員成材者申
國子監若有茂異者提舉司申覆集賢院聞奏呈省區
用　一儒戸免差事前件議得儒戸除迤北路分於至
元十三年選試外據迤南新附去處在籍儒戸於内若
有投充别項各色别無定奪其餘籍内儒戸除納地稅
商稅外其餘雜泛差徭並行蠲免　至元二十四年閏
二月初十日栁林飛放處奏過欽奉聖㫖那般者了也
欽此
　　學官職俸
江浙等處行中書省至元二十四年正月十七日劄付
該近准中書省咨該隨路教授學正學録師範後進作
育人材譔述進賀表章考試歲貢儒吏品級雖輕責任
實重非公選博學洽聞有徳之士將恐倖門一啟賢不
肖混淆雖欲盡革前弊不得已今擬各道提舉學校官
并訓導提點錢糧等職名並擬革去各處文資正官一
員専以提調為此於今年閏六月十七日啟過事内一
􁓵江南管秀才的見設立着教授又設立提舉學校兼
管錢糧和爾郭斯為頭省官每商量來的重設提舉學
校官罷了錢糧教城子裏官人每管着這般啟了呵奉
令㫖那般者敬此都省除外咨請照驗施行准此行下
各道宣慰司取勘到各路儒學教授正録并書院山長
等各各職名數内多有所歴根脚淺短不經按察司體
覆濫設之人月請學糧錢數多寡不一省府議擬到除
教授祇受勑牒外本學合設正録直學并書院山長縣
學教諭各各員數所受文憑隨月請學糧錢數省府除
已開坐移咨都省照驗外合下仰照驗據濫設不應之
人截日盡行革去前項額定人員以勾當三年為滿如
是闕員選保徳行才能曽得鄉漕薦舉堪為後進師範
者本路行移本道按察司委便體覆相應回准公文然
後備申本道宣慰司轉呈省府照詳定奪毋得濫行保
舉的委本路文資正官不妨本職兼行提調本學見在
錢糧一應官物從實依公銷用每季開坐見在銷用備
細數目呈省毋致非理侵欺借貸違錯　路設教授係
祇受勑牒人員月請學糧五石鈔五兩　省委相副教
官比及換授以來權充學正員數月給學糧三石鈔三
兩　學正俱受行省劄付月請糧米三石鈔三兩有省
委副教官處設一員無省委副教官處二員　學錄二
員如直𨽻行省祇受省劄如宣慰司所轄止受本司劄
付每月請糧米二石鈔二兩　直學二員止受本路劄
付月請糧一石鈔一兩掌管學庫田産屋宇書籍祭器
一切文簿并見在錢糧凡有收支並取教官正錄公同
區處明立案驗不得擅自動支　諸州散府教授係祗
受勑牒人員月請糧米五石鈔五兩　學正一員受行
省劄付月請糧米三石鈔三兩　學録一員直𨽻行省
去處受本路付身如宣慰司所轄受宣慰司劄付月請
糧米二石鈔二兩　直學一員受本路付身月請糧米
一石鈔一兩　書院山長二員祗受行省劄付月請糧
米三石鈔三兩　縣學教諭許設二員止受本路劄付
月請糧米一石五斗鈔一兩五錢
　　學校事宜儒戸免差贍學糧子
尚書省至元二十四年四月咨該至元二十四年閏二
月初十日奏在先為設立學校的事於二月十五日奏
奉聖㫖恁說的宜的一般這裏那田地裏立太學合讀
甚麽書合設學官并生員飲食分例合立的規矩外頭
設立儒學提舉去處寫出來我行奏者那時分我回言
語這般聖㫖有來欽此今與翰林院裏集賢院裏有的
衆的每一同商議定下項合行奏的事理這般奏呵那
般者麽道聖㫖了也欽此都省除外據下項事理合行
移咨欽依聖㫖事意施行　一外道設立儒學提舉司
除迤北外江淮等處十一道各立儒學提舉司提舉正
副各一員提舉從五品副提舉正七品前件除外仰照
㑹施行　一外道學校生員成材者申太學茂異者申
集賢院教官從翰林院選擬呈省照㑹集賢院外生員
成材者申國子監若有茂異者提舉司申覆集賢院聞
奏呈省區用前件除外仰欽依施行　一儒戸免差事
議得儒戸除迤北路分於十三年選試外據迤南新附
去處在籍儒戸於内若有投充别項名色者别無定奪
其餘籍内見有的儒戸除納地稅商稅外其餘一切差
徭並行蠲免前件除外仰欽依施行　一贍學糧子事
議得江南學校贍士田土欽依至元二十二年二月内
都省奏准聖㫖與了秀才除欽依外乞從各道儒學提
舉司點檢毋令教授濫支上下半年免行供報行省宣
慰司總管府前件除外仰欽依施行(咨江淮行/尚書省)
　　儒職陞轉保舉後進例
中書省至元二十四年二月咨該吏部呈近承奉中書
省劄付擬府州儒學教授准正九品任滿在歴路教一
任准從八品滿日給由赴部於本部遷轉若學正止歴
一考即陞教授員多闕少似有窒碍今擬各路教授三
年為滿依例遷轉須歴兩任所據隨路教授遇有闕員
散府上中州教授歴一考之上者陞補散府上中州教
授有闕各處學正歴一考之上者陞補學録教諭有闕
直學保選陞補並依例體覆申呈如未有闕員依舊勾
當遇闕依例陞轉似易為銓調其有年髙徳邵茂材異
等之人不求聞達雖白身堪授教授一路一府者許牒
按察司體覆相同將所業文字連申擬充教授不拘前
例若越次妄舉及選保不拘士行不精儒業令人代作
之人從監察御史本道提刑按察司體究明白申臺呈
省取問是實所保人截日黜罷仍罪及當元舉主體覆
官司似望教官得人作成後進以備他日選用奉此除
遵依外近來各路將一考之上學正録教諭往往給由
越例求仕及又行保舉白身之人抄録文字一二篇申
部并翰林院遷用中間冐濫不無竊照平陽益都太原
等路各轄州府一十餘處若將學正教諭人等依常調
人員陞轉即目教授員多闕少泛濫保用不得其人何
以作成後進深為未便本部參詳學校風化之源必當
愼擇師儒教育後進今來議得各路并府州教授别有
遷調影下窠闕擬合令本路官司於所轄州郡教官内
通行推選材徳服衆之人牒委文資正官覆察相應然
後行移本道按察司公坐出題試驗將親筆所業文字
并察司的本牒文繳申省部移文翰林國史院再行考
校定奪其餘學正人等依舊守職若有茂材異等本處
官司依例體覆具解令本人親身赴翰林國史院出題
試驗保明關發赴部定奪倘有不應罪及舉官并體覆
官司如此似望革去濫保之弊乞照詳事得此省府准
呈除外合行移咨請照驗依上施行(咨行中/書省)
　　江南儒戸免横枝兒差發
至元二十五年十月十八日察察爾集賽第一日奏過
事内一件江南秀才做買賣呵與商稅種田呵與地稅
者除外横枝兒不揀甚麽差發休與者麽道執把著的
聖㫖索有俺商量的執把著的聖㫖他每根底與呵怎
生麽道奏呵那般者麽道聖㫖了也欽此(尚書省十一/月咨江淮等)
(處行尚/書省)
　　江淮等處秀才免差役廟學禁搔擾
至元二十五年十一月日皇帝聖㫖據尚書省奏江淮
等處秀才免雜泛差役事准奏今後在籍秀才做買賣
納商稅種田納地稅其餘一切雜泛差役並行蠲免所
在官司常切存恤仍禁約使臣人等毋得於廟學安下
非理搔擾准此
　　取勘貢士莊田糧
至元二十五年八月日皇帝聖㫖諭各處行尚書省行
御史臺行大司農司行宣慰司按察司儒學提舉司應
管公事大小官吏軍民諸色人等據尚書省奏江南人
處訪聞得江淮等處未附已前諸學並有貢士莊田産
所出租課専一養育有學問士人等津遣赴舉秀才用
度歸附已後所收租課本管官司并主學人等夤緣侵
占今四方多學之士悉歸京師上項租課與其無用之
人冐濫支用若選官前去自至元二十三年為頭從實
取勘除修理文廟丁祭并提舉司學官及額設生員等
年例銷用外其餘數目盡數起運京師以備養育四方
賢才用度准奏今差官前去並仰依上施行准此
　　解發各學餘賸糧赴國子監養士
至元二十五年十一月二十有八日察察爾集賽第一日
奏過事内一件江南亡宋時秀才每根底做糧食與了
田土田地的租子他每喫剰下的擗掠廟宇時分祭丁
的時分有用來至今說的人也無有人也無屬他處底
田地多有如今那的每根底俺根底集賢院裏來的人
去打算道來在前過了的年分不打算從至元二十三
年至今交打算了出來了的那裏底秀才每根底斟酌
量用外的交將來集賢院官人每分付與這裏有來才
藝人每根底秀才每根底交與呵怎生麽道奏呵那般
者麽道聖㫖了也欽此都省先據集賢院呈乞取勘江
淮路貢士莊及贍學田糧自至元二十三年至今除各
學年例銷用外餘在糧斛回易作鈔解赴國子監不為
常例津助生員以此都省奏降前件事理
　　學官格例
尚書省至元二十五年十二月日劄付該據翰林國史
院呈奉省劄該御史臺備行御史臺咨准侍御史程嘉
議牒并禮部備主事㕔呈江淮并迤北教官格例至元
二十一年翰林國史集賢院例甚為詳備若准所呈似
為長便仰與集賢院一同議擬呈省承此本院與集賢
院官一同議擬到下項事理呈乞照詳事都省准擬另
行外合下仰照驗施行　一御史臺呈備行臺侍御史
程嘉議牒該吏部定到教官格例即目員多闕少泛濫
不無若有茂材異等之人本路具解本人赴翰林院引
試得此照得江淮教官員多闕少若止令依上例保舉
特免親身前赴翰苑引試似為便當今擬到江淮迤南
選取教官格例宜准御史臺所據開坐于後　一前進
士人員從本路學校公衆推舉士行修潔堪充教授者
具解本人年甲籍貫於何年某人榜下登科曾無歴仕
的是正身保申本路總管府移牒按察司體覆相應令
本路繳連的本牒文申覆合干上司移咨都省依例施
行除另設立提舉外據教授等官員數並依至元二十
一年省部定到格例施行違上别無定奪　一不係前
進士人員若有學問該博年髙徳劭為衆所推堪充教
授者依上公衆保舉經各道提學同本道按察司文資
正官公坐出題當面引試所習經賦各一本全篇考校
文理優長中程式者繳連的本并按察司公文用印封
銓令總管府保結申覆合干上司除所試程文或本人
别有所業文字並許繳呈依上移咨都省依例施行似
為允中不如依格者别無定奪　一學正學録已下照
依至元二十一年例選補至考滿當陞教授者依上保
舉體覆引試程文依例施行違上别定奪　一禮部備
主事㕔呈該吏部定到教官格例　一該各路府州教
授有闕令本路官司於所轄州郡教官内通行推選才
徳服衆者充今來議得若以此為例則是甲處教官不
得充乙處教官丙處教官不得充丁處教官或本路教
官内或有應補而未及滿者或久任考滿者而例不應
補并不堪推選者則教官名闕終當曠廢而不補矣
一該其餘學正人員依舊守職今來議得此等人員中
間豈無才徳堪充者若令依舊守職即是常川不得遷
調誠恐淹滯才能　前件議得江淮迤北路分目今不
設提舉無人考校試驗宜准禮部呈所令本路衆公推
選士行修潔文學該博堪充師範之人令本人親筆録
寫所業經義詞賦詩文一十篇為額内詩不過五篇准
本道按察司體覆相同回牒開寫本人才學行實本路
將的本牒文并所業文字用印封緘張縫粘連在前照
依二十一年吏禮二部同翰林國史院定到教官員數
陞轉格例學正學錄教諭保結申禮部外府州教授路
教授保結申吏部挨次保舉白身保充學錄教諭一考
陞學正學正一考陞府州教授府州教授一考陞路教
授今後立定教官非備員而已並令開設學校訓誘諸
生作養人材似為允當一切違上格例保舉者别無定
奪　一該若有茂材異等本處官司具解令本人親身
赴翰林院試驗今來議得旣是茂材異等之人寧肯親
赴翰苑試驗儻有赴試之人必非茂材異等如此甚失
尊賢禮士之義參詳學校之官若槩以選法拘鈐則僥
倖貪進之人固宜遏抑而恬退碩學之士必不屑就矣
然省部累行雖有黜退非才罪及舉官之文終是因循
不曾舉行大抵有司守法既謹擇人既精則學校庻可
興行矣今後擬合照依二十一年都省令翰林國史集
賢院吏禮二部定到學官格例施行仍劄付御史臺遍
行各道按察司監察御史責成其事如有選舉不應及
陞轉不依例而冐濫申覆者將本處學官并覆察官必
須嚴加責罰本部參議學官格例二十一年翰林國史
集賢院定立甚為詳備若准本㕔所呈似為長便　前
件議得如准禮部所擬若有年髙徳劭學問該博恬退
自處不求聞達堪充一路一州教授者並仰本路詢衆
推舉錄寫所業文字孝廉行實移准本道按察司體覆
相同再行移牒按察司覆察是實本路依上連粘所業
文字并二次體覆牒文保結申部許補教授似為允當
違上格例保舉者别無定奪　大都路不𨽻按察司去
處遇有保舉教官亦仰依上推舉保給申覆合于部分
呈省行移御史臺令監察御史體覆申臺呈省施行違
上格例保舉者别無定奪　一越次妄舉及推保不拘
士行不精儒業令人代作文字之人從監察御史本道
按察司體究明白申臺呈省取問是實罪及元舉官及
體覆官　一江淮諸行省今後咨到保舉試驗合格人
員誠恐選部員多闕少擬從省年挨次月日籍記姓名
遇有闕處照依次第差注江淮迤北亦依此例(劄付御/史臺)
　　文廟禁約搔擾
尚書省至元二十五年月日據樞宻院呈准中奉大夫
同簽樞宻院事咨照得至元二十三年欽奉聖㫖差往
江南等處㝷訪行藝髙上人員所至時有教官士人告
稱諸官吏及諸管軍官吏等多於路府州縣學舍命妓
張樂喧囂䙝慢習以為常無敢誰何甚失國家崇學重
道之體今有新授潭州路儒學教授林應龍慶元路儒
學教授吳宗彦嘉興路儒學教授唐林亦皆稱所在學
舍多有似前不知禮法之人乞加禁戢庶得専教養之
事肅風化之源以此檢㑹到中統二年聖㫖節文宣聖
廟國家歲時致祭諸儒月朔釋奠宜常令洒掃修潔今
後禁約諸官員使臣軍馬毋得於廟宇内安下或聚集
理問詞訟及䙝凟飲宴管工匠官不得於其中營造違
者治罪管内凡有書院亦不得令諸人搔擾使臣安下
欽此咨請照騐施行准此本院看詳應大小管軍官吏
𨽻本院掌管除已約束外其餘官吏合行具呈尚書省
照詳移咨各處行省遍行所屬出榜禁治施行都省除
外合行移咨遍行所屬出榜禁治施行(咨江淮行/尚書省)
　　儒人免役及差設山長正錄直學詞訟約㑹
江淮等處行尚書省至元二十五年十二月二十日崔
思政承行劄付該來呈本道儒學提舉司行移淮東浙
西儒學提舉司㑹驗下項學校格例乞照詳事得此省
府照得本道見呈與省府元議相同合下仰照驗行下
合屬依上施行　一儒戸除納稅糧外和買和賣倉場
庫官大小科差並從除免前項議得儒戸教官各處自
有簿籍仰本司行下合屬取勘見數籍名置冊却不得
將不係儒戸動揺違錯　一儒學保明生員除山長學
正呈省定奪外其餘學録直學以下人員並從本司存
設乞照詳前項議得依准所呈　一管民官司凡有詞
訟不行約㑹擅行勾捉驚嚇老小事前項議得儒戸除
犯奸盜一切所犯重罪并催徵稅糧有司理問外其餘
詞訟約㑹一同歸問(劄付浙東/宣慰司)
　　差設學官學職
浙東道宣慰使司至元二十六年八月三十日劄付照
得至元二十五年七月十一日㨿浙東道儒學提舉司
申㑹驗卑司近於至元二十四年十二月十九日開司
所㨿合行事件未有定例照得淮東道儒學提舉司已
曾講究到學校事理呈奉江淮等處行尚書省劄付准
議了當為此移關本司㑹驗去後於五月二十二日回
准關該今將本司合行事件逐一開坐如后請照驗施
行事准此又照得本司先為開設衙門未有定例移准
浙西道儒學提舉司牒該至元二十四年十二月二十
二日承奉浙西道宣慰使司劄付該近㨿來申各路儒
學學正山長從卑司選保申按察司體覆相應申宣慰
使司保呈省府出給劄付學録保申宣慰使司給劄直
學教諭乞從卑司於相應人員内差擬免行體覆乞照
詳事得此具呈江淮等處行尚書省劄付該省府准呈
合下仰照驗施行承此使司除外仰照驗依奉省劄内
事理施行承此當司除己依上施行外牒請照驗事准
此卑司今將㑹到各道儒學提舉司學校合行事理申
乞照詳明降事開坐到數内一項昨來至元十七年設
立各道儒學提舉司承奉宣慰使司劄付備奉行中書
省劄付該應儒學大小事務並從儒學提舉司掌管所
有日前總管府並免提調至元二十一年因革罷提學
之後儒學事務仍歸各路府州司縣提調所差設職員
並從體覆今既復設儒學提舉司見欽奉聖㫖應外道
學校生員成材者申太學茂異者申集賢聞奏呈省區
用並從隨道儒學提舉司保申所有體覆一項委為重
疊除學正山長比擬路教資次儒學提舉司保明呈覆
上司轉呈行省出給劄付外其餘學録縣學教諭以下
照在前體例並從儒學提舉司出給付身差役並免體
覆似與近詳條畫相應及諸齋合設長諭各一員鈐束
諸生申乞照詳明降施行今奉省府議得依准所呈前
件本司奉此除已行移各處路府州縣及合屬儒學書
院依奉省劄内事理施行外乞照驗事得此使司照得
先於至元二十四年十二月二十一日承奉江浙等處
行中書省令史張新承行劄付為學官格例事該省府
議擬到除教授祇受勑牒外據本學合設正録直學并
書院山長縣學教諭各各員數所授文憑月請學糧鈔
數省府除已開坐移咨都省照驗外合下仰照驗據濫
設不應之人截日盡行革罷前項額定人員以勾當三
年為滿如是闕員選保徳行材能曾得鄉漕薦舉堪為
後進師範者本路行移本道按察司委自正官體覆相
應回准公牒然後備申本道宣慰司轉呈省府照詳定
奪數内開坐到路設教授係祇受勑牒人員省委相副
教官比及換授以來權准充學正員數學正俱授省劄
有省委副教處設二員如直𨽻行省祇受省劄宣慰司
所轄止受本司劄付書院山長許設二員祇受行省劄
付教諭許設二員止受本路劄付為此具呈省府照詳
去後至元二十六年二月二十七日承奉江淮等處行
尚書省令史崔思政承行二十五年十一月二十日劄
付該來呈本道儒學提舉司行移淮東浙西儒學提舉
司㑹到下項學校格例乞明降事得此省府照得本道
見呈與省府元議相同合下仰照驗依上施行開作到
數内一件儒學保明生員除山長學正呈省定奪外其
餘學録直學以下人員並從本司差設乞明降事前件
議得依准所呈奉此照得省府元議如是闕員選保徳
行材能曾得鄉漕薦舉堪為後進師範者本路行移按
察司體覆相應學正俱受行省劄付學録如直𨽻行省
祇受省劄如宣慰司所轄止受本司劄付山長祇受省
劄教諭止受本路劄付其儒學提舉司㑹到淮東提舉
司例呈准省劄差設職員並免體覆學正山長從提舉
司保明申覆上司轉呈行省出給劄付其餘學錄教諭
以下並從儒學提舉司差設所有儒學提舉司所呈即
與省府元議不同除學正山長省府定奪别不見學録
直學以下是否從宣慰司差設及不見學職人員合無
依例體覆又不見設立儒學提舉司有無定到格例為
此冄呈省府照詳去後今奉省府劄付該來呈本道儒
學提舉司申近於至元二十四年十二月十九日開司
所據合行事理未有定例得此竊詳既立提舉衙門合
從本司選保相應人員申覆照依省府元議事理施行
得此照得先據來呈亦為此事為此照得至元二十四
年八月内據淮東儒學提舉司申開具到所行格例一
項省府議得山長學正呈省定奪外其餘學録直學以
下從儒學提舉司差設已經行下本司照驗去訖今據
見申合下仰照驗照依已行施事理施行奉此使司除
外合下仰照驗依上施行(劄付儒學/提舉司)
　　正録不與教官連署
國子監至元二十六年九月二十日令史張瀛承行指
揮近據淮西道儒學提舉司申據巢州等處學正朱庭
槐等呈本學應行文書照依江浙例正録與教官一同
簽押乞明降事得此照得省部定到教官格例節該學
正學録不得連銜簽署文簿府州并各處書院准此直
學掌管本學田産屋宇書籍祭器一切文簿并見在錢
糧凡有支發並聽提學教授公議區處明立案驗不得
擅自動支違者從教授申覆本處官司截日黜罷事除
外合下仰照驗行下合屬照㑹施行毋得亂行申覆(下/浙)
(東道儒學/提舉司)
　　儒人公事約㑹
尚書省至元二十六年月日咨該集賢院呈據浙東儒
學提舉司申到事内一件各道儒學提舉司管領儒人
但有公事與管民官司相關者管民官司並不問事理
輕重徑直勾攝泛行搔擾深為未便擬合照依諸衙門
體例一同約㑹為此送國子監議擬去後今據准呈儒
人遇有公事除犯姦盜從有司歸問外其餘一切事務
並從約㑹呈乞照詳事本院參詳若准所擬相應送禮
部照驗議得合准集賢院所擬乞照詳事都省准呈除
外合行移咨照㑹依上施行(咨江淮行/尚書省)
　　分揀儒戸不可輕易
國子監至元二十六年正月初二日令史鄭溟承行指
揮承奉集賢院判送浙東道儒學提舉司申照得各路
府州縣學官山長人等不能盡心致使豪冨不文之人
經營入籍規避差徭乞令按察司委係名儒分揀送國
子監議得不可輕易紊亂呈奉到集賢院劄付議得依
准所擬施行奉此合下仰照驗施行
欽定四庫全書
　廟學典禮卷三
　　正録任滿給由
集賢院至元二十七年二月日箚付該據司直司呈該
承奉尚書吏部符文承奉尚書省判送本部元呈奉省
判集賢院呈浙東道儒學提舉司申江南各路學正山
長學錄受院監付身三十箇月為任滿給由依例遷轉
國子監擬照得省部定到江淮教官所受文慿即該學
正受行省劄付學録受宣慰司劄付奉此即目南北教
官從監官考較定擬凡今後江淮迤南教官從本路儒
學公衆推舉保申各道提舉司就便依例行移按察司
體覆相同然後從儒學提舉司考較所業文字循例定
擬職名學正申行省學錄申宣慰司就便出給劄付外
據三十箇月為考滿依例給由一節若從本司所擬相
應具呈照詳奉都堂鈞㫖送吏部疾早照擬連呈奉此
本部議得儒學教官例從集賢院定擬所據江淮迤南
學正録給由事理㕘詳擬合照依教授例候得替依例
給由相應呈奉都堂鈞㫖准擬送吏部行移照會施行
奉此除外省部合下仰照驗施行承此本司呈乞照驗
事得此使院合下仰照驗更為行下合屬照會施行(劄/付)
(國子/監)
　　江淮擬設學官員數及陞轉格例
集賢院至元二十七年三月日劄付該據司直司呈奉
尚書吏部符文該來呈江淮擬設教官員數節該散府
諸州并各處書院擬設教授學正學録直學各一員又
照得陞轉格例散諸府州并各處書院教授擬正九品
依上選注以三年為一任遷充各路教授無闕止於本
等窠闕内更厯一任依例於從八品司縣官内選用呈
乞照詳事得此即不見各處書院自幾年分額設教授
已後縁何不曽差設及各處書院應設去處難便施行
合下仰照驗依上行移照勘明白擬定開坐呈部事承
此呈乞照詳得此使院合下仰照驗依上照擬開呈(劄/付)
(國子/監)
　　隨路府州縣尹提調儒人功業
江淮等處行尚書省至元二十七年八月日劄付開坐
各項條目數内一項檢㑹應奉上司格例條具到合行
事理數内一欵所轄等處多有豪富勢要兼併之家徃
徃托以儒户為名厚賄搆結有司官吏茍避差徭不當
户役因而靠損貧民誠為未便今後摘委隨路府尹并
府州縣尹不妨本職提調照勘所管在籍儒人見數榜
示姓名每月上下半月一次考較各各所習功業能通
文學者依例免役如有怠惰荒廢不通文學之人即仰
開申省府定奪與民一例差役如有不法官吏因而取
受錢物依前影庇妄作儒户不當差役許諸人陳告取
問是實一體治罪(劄付紹興/路總管府)
　　不許變賣學舍
行御史臺至元二十七年十一月十八日劄付據察院
呈揚州在城宣聖廟學舍東西兩教授㕔屋二所及先
儒鄒道鄉先生祠宇一所於内四栢亭等係道鄉先生
分教路學手植四栢建亭經今二百餘年今有上司委
官同録事司將上項房屋等丈量出賣㕘詳先儒祠宇
教授兩㕔房屋即與其餘係官房舍不同若令出賣似
於崇儒重道之意有所未盡乞照詳及據江北淮東道
提刑按察司申亦為此事得此憲臺看詳各處文廟有
司相沿交割理當増修以宣風化若與其餘無用房舍
一例出賣所得不多有傷治體實甚伏慮省府不知呈
奉到江淮等處行尚書省劄付該省府相度既是文廟
房舍有司不應一例供報發賣除已劄付淮東道宣慰
司行下合屬照勘存留外可照㑹施行承此合下仰照
驗施行
　　按察副使王朝請俁申明體覆
行御史臺至元二十七年十二月二十一日劄付該來
申該准分司巡按官副使王朝請牒該照得上司元行
格例江淮教官從儒學公衆推舉保申儒學提舉司依
例行移按察司體覆相應然後提舉司考較所業文字
循例定擬職名山長學正申行省學録申宣慰司出給
劄付各縣教諭提舉司委付今體知得儒學提舉司保
用教官多不行移體覆或於已差之後才方移文中間
不應者徃徃有之得此照得勉勵學校宣明教化乃風
憲所掌學校之官茍非其人教化何由而生雖加勉勵
亦無所益合下仰照驗教授山長照依定例體覆外據
學正學録教諭等職今後須慿鄉曲善士同舉保文行
兼備衆所敬服可為後進師範之士提舉司保給移文
提刑按察司牒文資正官體覆如實相應准囘文方許
委用至於府州儒學司計直學之類宜從公堂選舉本
學保申提舉司出結付身委付巡按官到彼體覆若有
不應就便改正施行(劄付浙東提/刑按察司)
　　教授給由
至元二十七年二月江西行省准尚書省咨集賢院備
國子監呈淮西儒學提舉司申若有教授學正考滿給
由未審申覆使監唯復申覆本道宣慰司事本監照得
先承奉集賢院備尚書省劄付本監掌管學校定擬南
北儒官江淮等處儒學提舉司並𨽻本監管領奉此人
照得各處儒學提舉司所轄俱各掌管學田錢糧每年
造册申監呈院今本監議得既江淮各道儒學提舉司
學田錢糧𨽻本監所管所據教授考滿給由擬合依例
申覆本道宣慰司另申國子監呈集賢院照勘似為便
當本院參詳准擬相應得此送吏部照擬得除腹裏教
官别無掌管學田錢糧擬合依舊給由申覆有司外江
南儒學教官如有干礙學田錢糧事理合從集賢院所
擬其餘告叙等依例從合屬給由行省移咨都省送吏
部定奪如准所呈乞行照會得此都省准擬咨請依上
施行
　　各路嵗貢儒人
至元二十八年三月日命鄂勒哲依為右相將到聖㫖政條
内一欵南方儒人若有隱逸德行文章政事可取者其
依内郡體例各路嵗貢一人朝廷量材録用
　　學官考較儒人功業府州縣文資正官提調
江淮等處行尚書省至元二十八年二月初四日令史
楊仁承行劄付該據行御史臺呈備浙東海右道提刑
按察司申該分司巡按官牒該近知婺州路總管府阿
爾善承宣慰司劄付備奉江淮等處行尚書省劄付該
多有豪富之家托以儒户為名茍避户役靠損貧民今
後摘委府州縣尹提調每月上下半月考較儒户功業
能通文學者依例免役如有怠惰荒廢不通文字之人
申省定奪與民一體當差有阿爾善總管轉委婺州閒
人趙亦李前來婺州東陽住留月餘空被干煩於事無
益看詳江南儒户數内豈無托名茍避户役之人若每
月二次委官考課非徒不能别其真偽但恐反有所擾
況色目官員不通文學若令提調儒户功課似非所長
乞照詳事得此照得各處儒户近經抄數其籍已定今
後民間雖有僥倖欲避役者無從可入若將提調色目
人員革去及上下半月考校之事權行住罷似免學校
搔擾呈乞照詳施行得此照得至元二十三年准中書
省咨該隨路教授學正學録師範後進作成人材撰述
進賀表章考試嵗貢儒吏品級雖輕責任實重若非公
選博學洽聞有德之士將見倖門一啟賢不肖混淆雖
欲盡革前弊不可得已擬各道提舉學校官并訓導提
學錢糧等職名並係革罷仍令各處文資正官一員專
一提調為此至元二十一年閏五月十七日啟過事内
一件興起江南管秀才的見設教授又設提舉學校兼
管錢糧和爾郭斯為頭省官每商量來將重設提調學
校官罷了錢糧交城子裏官人每管着這般啟呵奉令
㫖那般者敬此都省除外咨請照驗施行准此已經行
下各處照會去訖又照得先為所轄去處多有豪富勢
要兼併之家徃徃托以儒户為名厚賄搆結有司官吏
茍避差徭不當户役因而靠損貧民未便以此摘委府
州縣尹不妨本職提調每月上下半月一次考校能通
文學者免役不通文學之人與民一體科差行下各處
依上施行去後不曽委令色目人員考校今據見呈照
得抄數户口已定咨准都省明文該議得江南儒人比
及選試分揀定奪以來將歸附之初元籍内儒户於儒
户項下作數續收儒户收係為民又續准尚書省咨該
歸附之初有籍儒户已擬作儒外據無籍儒人既有葉
提舉續置印押文卷合從行省查照相同擬作儒户准
此省府除外合下仰照驗今後止令學官考校依已行
文資正官提調施行(劄付紹興/路總管府)
　　按察副使王朝請俁申請設立小學
浙東海右道提刑按察司至元二十八年三月日牒該
近准本道副使王朝請牒開坐儒學宜行事理數内一
項今後各處儒户子弟於學舍就師讀書若訓教不見
成效連及提舉司官教官事准此申奉到行御史臺劄
付該議得南方儒户徃徃皆有門館或父兄自教若擬
一概將子弟拘之入學未知便與不便仰本道再行講
究施行承此行下經厯司再行講究去來囘據狀呈該
講究得古者教人有序八嵗入小學十五嵗入大學小
學所以為大學之基本若於各路各縣學内設立小學
選請老成之士以闡循循善誘之訓惠至渥矣或自願
招師或自從其父兄令聽其便得此除外合行移牒請
照驗依上施行(牒本司/副使)
　　抄户局攅報儒籍始末
江淮等處行尚書省至元二十七年九月初十日劄付
欽奉聖㫖節該抄數南北諸色户計欽此行下各道隨
路欽依盡實抄數劄付本司令當該官吏賫本管儒户
花名見住州縣村坊一應干照文慿赴省攅報去後照
得本司所管儒户至元二十四年准尚書省咨數内一
欵儒户免差事理議得儒户除迤北路分於十三年選
試外據迤南新附去處在籍儒户内若有投充别項名
色别無定奪其餘籍内見有的儒户除納地税商税外
其餘一切差徭並行蠲免又照得至元二十六年二月
初六日國子監承奉集賢院劄付該奉尚書省劄付准
中書省咨奏奉聖㫖内一欵節該秀才每做買賣呵與
商税者種田呵與地税者其餘横枝兒不揀甚麽差發
休與者欽此議得江南秀才甚多若盡從供具手狀俱
作儒户恐真偽難辨虚添數多擬合將歸附之初元籍
儒户於儒户項下作數外據已後續收儒户即今科舉
未定合無於民户内抄數為此移准尚書省咨該都省
議得腹裏儒户至元十三年試中者止免一身差役所
據江南儒人比及選試分揀定奪以來將歸附之初元
籍儒户於儒户項下作數外據已後續收儒户收係為
民合行移咨依例攅報行事准此省府除外合下仰照
驗依上施行(劄付浙東道/儒學提舉司)行省先准本省教化右丞咨
據徽州路申乞分揀儒户事議乞驗歸附初籍將已後
續收儒人分揀為民咨請定奪行省議擬將歸附之初
元籍儒户作數外據已後續收儒户收係為民咨准都
省囘咨遂有此行
　　儒户照歸附初籍并葉提舉續置儒籍抄户
尚書省至元二十八年正月咨准來咨欽奉聖㫖節該
抄户事欽此行下各道隨路欽依盡實抄數及將諸色
户計名項移准尚書省咨文内一項議得腹裏儒户至
元十三年試中者止免一身差役所據江南儒人比及
選試分揀定奪以來將歸附初元籍儒户於儒户項下
作數外據已後續收儒户收係為民准此已下各道隨
路并儒學提舉司依上施行去訖本省照得各處歸附
之初儒户元籍亦有有者有無者若依上將歸附之初
無元籍去處儒户盡行收係為民其間恐誤籍内博學
碩儒及照得見據杭州路申先聖五十四代孫孔雷龍
饒州傅初菴歸附之初元籍内無各人姓名似難於民
户内抄數如杭州路儒户歸附之初止是有司慿據坊
里正人等一時具冩諸色户計攅類籍册經今多年其
間少有完全却有十八年葉提舉開立儒學衙門置到
儒籍莫若除有歸附之初元籍者依准元籍查勘若委
無歸附之初元籍去處合無慿此以後續置有印押堪
信文卷籍册查勘攅報似望不致漏落差池咨請定奪
囘咨施行事省部參詳歸附之初有籍儒户已於儒户
内作數外據無籍儒户既有葉提舉續置印押文卷合
從行省查勘相同擬作儒户相應部省准呈咨請照驗
施行(咨江淮等處/行尚書省)
　　儒户照抄户手收入籍
行省户房至元二十八年四月初八日令史馬禧呈欽
奉聖㫖節該抄數南北諸色户計欽此行下各道隨路
欽依盡實抄數及將諸色户計移准尚書省咨文數内
一項議得腹裏儒户至元十三年試中者止免一身差
役所據江南儒人比及選試分揀定奪以來將歸附之
初元籍儒户於儒户項下作數外據已後續收儒户收
係為民准此已下各道隨路并儒學提舉司依上攅報
去後囘據浙西道儒學提舉司申備杭州路儒人謝元
卿等連名狀告至元十八年方有受勅教授齎到印信
前來續有尚書省葉右丞充教授時置立籍册今户口
局官吏不將葉教授等置到學籍查照却將至元十四
年臨安府供報户計須知文册指作元籍查對其間止
稱張秀李秀王官人張進士並無三代備細名諱盖縁
止慿坊正卷長抄數不曽關會儒學照勘以致爭差若
止慿須知查對在籍儒人百不存一學校廢壞乞照詳
事得此本省照得各處歸附之初元籍亦有有者亦有
無者見據杭州路申先聖五十四代孫孔雷龍并饒州
傅初菴歸附之初元籍内亦無各人姓名似難於民户
内抄數如杭州歸附之初止慿坊里正人等具冩諸色
户數類攅籍册其間少有完全却有十八年葉提舉開
立儒學衙門置造儒籍莫若除有歸附之初元籍者依
准元籍查勘若委無歸附之初元籍去處合無慿此已
後續置有印押堪信文卷籍册查報似望不致漏落差
池移准尚書省咨該送户部照擬將歸附之初有籍儒
户已擬作儒外據無籍儒户既有葉提舉續置印押堪
信文卷合從行省查照相同擬作儒户相應都省准呈
移咨依上施行准此劄付監局總管李嘉議依上查照
攅報去後囘呈該元䝉省府發下各處歸附之初有司
報省諸色户計籍册遂令各處儒學官吏一同查照得
於内多稱張秀才李秀才上舍進士官人比對今抄手
狀姓名爭差不同如杭州九縣四司止有查同九十九
户江東信州一路查同四户廣德一路查同二户盖是
歸附之初官府草創止慿坊里正人等取到諸色户數
一時應報須知即非儒籍於内亡宋登科發解真材碩
學名卿士大夫多不在内又兼淮西淮東浙東等處别
無報省須知籍册若依各處學籍查照除杭州路有至
元十八年葉提舉置到儒户籍册外其餘諸路儒籍多
係縣學教諭山長教授歸附後各年不等自行置到文
册俱各有首無尾中間増減改抹真偽不辨實難慿信
如䝉省府分揀定奪歸一勘信文慿查照作數似望不
致差池呈乞照詳事得此照得至元二十四年准尚書
省咨該至元二十四年閏二月初十日奏在先為設立
學校的事於二月十五日奏奉聖㫖你説的宜的一般
這裏田地裏立太學合讀甚麽書合設學官并生員飲
食分例合立規矩外頭設立儒學提舉司去處冩出來
我行奏者那時分我囘言語這般聖㫖有來欽此今與
翰林院裏有的衆老每一同商議定下項合行事理這
般奏呵那般者麽道聖㫖了也數内一欵儒户免差事
議得儒户除迤北路分於至元十三年選試外據迤南
新附去處在籍儒户於内若有投充别項名色者别無
定奪其餘籍内見有的儒户除納地税商税外其餘一
切差役並行蠲免又一欵外道學校生員成材者申太
學茂異者申集賢院聞奏區用又一欵外道設立儒學
提舉司除迤北外江淮等處一十一道各立儒學提舉
司正副各一員提舉從五品副提舉正七品欽此已經
遍行了當為此議得比奉朝廷差官選試以來擬依歸
附之初元籍并至元十八年葉提舉置到印押文册及
至元二十四年尚書省與翰林集賢院商議定奏奉聖
㫖各道儒學提舉司當時置到儒户印信册内逓相從
實查照委係在籍儒户權行作儒攅報於内若有投充
别項名色别無定奪外據至元二十四年已後續收户
數收係為民移咨都省照驗去後今據省委浙東道查
户官懷逺軍判髙天祐呈浙東道在先不係葉提舉管
領别無本管置到十八年籍册外至元二十四年二月
十九日欽依聖㫖設立儒學提舉司衙門署事當時行
下各處學院照勘儒籍俱各未曽報到其各處學官人
等雖有齎到年月不等儒户花名文册多係縣學教諭
山長歸附後各年不等俱各有頭無尾中間増減改抹
真偽不辨實難慿信照得浙東道抄數南北人户約計
一百一十四萬儒户止有八千七百二十四户較之分
數百不及一若將見抄儒户權行攅冩入籍聽候試驗
似望早得完備及據浙西道查户官懐逺軍知軍宋從
政等呈備據平江等路儒學學正劉惟肖等狀呈儒户
事理至元十四年有籍歸附之初官司草創止慿坊里
正人等應報須知作張秀李秀進士官人比對今抄手
狀姓名爭差即非儒籍實難查照至元二十四年設立
儒學提舉司止慿各學官吏將到此在學行供人員供
報提舉司禮上須知如平江一路狀元阮登炳登科文
肖翁發解張酉登范文正公子孫范士貴等此時或隱
避山林或出仕他處或遊學逺方至元二十四年須知
册内俱無各人姓名其他各路如此者多若使慿准查
照收係為民實為未便照得軍站等户俱有在先官定
版籍所據江南儒户歸附以來未經分揀别無一定籍
册難同其他諸色户計一體查照呈乞照詳外據平江
常州江隂建德湖州松江宜興等處儒學官狀告亦為
此事得比今蒙省府官同議得江淮諸路軍站人匠打
捕鷹房别項户計俱有在先奉到聖㫖處分行省攅定
印置籍册所據儒户歸附以來未經上司通行分揀雖
有學官各年不等置到花名文簿其間少有完全如先
聖五十四代孫孔雷龍饒州傅初菴衢州劉中齋及前
賢范文正公子孫亡宋登科發解真才碩學名卿士大
夫多不在内以此看詳各路年月不等山長教授自行
籍冩不完文册似難慿准止合依據今次欽奉聖㫖抄
數户計取到手狀入籍仍咨都省照驗都事常裕員外
范郎中髙
　　郭簽省咨復楊總攝元占學院産業
江淮等處行尚書省至元二十八年四月榜文該准本
省簽省嘉議大夫簽江淮等處行尚書省事咨該欽覩
詔書開列條例務在更張舊弊惠濟生民除已欽依奉
行外近體知得楊總攝等倚恃權勢肆行豪横將各處
宮觀廟宇學舍書院民户房屋田土山林池蕩及係官
業産十餘年間盡為僧人等爭奪占據畧舉杭州太一
宮四聖觀林處士祠堂龍翔宮伍子胥廟紹興鴻禧觀
及湖州安定書堂鎮江淮海書院等處皆亡宋以前先
賢名迹江山形勝之地逺者百有餘年一旦皆被僧人
强行抵賴或稱先係寺基或云僧人置到不經官府陳
理一旦使力逐出業主將應有財賦錢糧等物據為已
有既得之後不為修理愛護拆毁聖像喂養頭疋宰殺
猪羊恣行蹂踐加之男女嘈雜緇素不分蔑視行省行
臺欺虐官民良善致使業主無所告訴又民間金玉良
家子女皆以髙價贖買以其貲財有餘奢淫無所不至
由此南方風俗皆為此曹壞亂近者罪惡貫盈幸而敗
露致䝉朝廷差官前來抄出楊總攝并首領官一切黨
與人等公私物件除在搬運他處外據金玉寶玩歌童
舞女不可勝數其貪縱無厭於斯可見擬合將在前僧
人强行佔據諸人房屋田土山林池蕩并宮觀廟宇學
舍書院照依歸附時為主盡行給還元主實副江淮民
望據此除外合行出榜曉諭者
　　都省押發各學錢糧
尚書省至元二十八年五月咨該據集賢院呈至元二
十八年二月十九日呼圖克台集賽第一日本院官哲
哩黙司徒等奏在先奏奉聖㫖江南取將來的二十三
年至二十五年學田子粒等錢糧一萬三千定有零這
錢裏頭與隂陽法師國子學生員喫的茶飯支有來如
今除支用外薄歛軍見在鈔一萬一千七百四十四定
六兩六分三釐銀一百二十三兩七錢八分兩處解庫
一千六百定俺伴當每商量來集賢院裏不是管錢穀
衙門都教分付與省家隂陽法師國子生員每喫茶飯
依舊教省裏宣徽院裏應與呵怎生奏呵那般着是也
麽道聖㫖了也欽此行下國子監照勘到實起已支見
在銀鈔呈解前去乞照詳事得此都省除外合行移咨
欽依施行今後追到錢糧差人管押咨發都省施行(咨/江)
(淮等處行/尚書省)
　　行省催覈嵗貢儒人
江淮等處行中書省至元二十八年九月劄付該欽奉
詔書内一欵節該南方儒人若有德行文章政事可取
者其依内郡體例各路嵗貢一人朝廷量材録用欽此
省府議得平治天下以人材為先作養人材以學校為
本所以諸路設立教授專一教養生徒考較課業務在
成材以備國家選用江南素稱多士自歸附以來國家
設官教養已十六年矣宜得人材以應明詔經今數月
諸路不見貢到德行文章政事之人以副朝廷任賢之
意推原其由或是教授不盡心訓導或管民官有失振
率或是教授不當其選曠廢教養又諸路提調學校官
止問錢糧不顧職守任責況兼諸路學糧專為養贍務
學之人初非專私於教官今上項官員不能仰體上意
虚費錢糧有負國家設立學校之盛德相度路府州縣
承流宣化之官宜當勉勸學官開設學校每嵗欽依詔
書貢舉以備選用外貢不盡生員如各處吏員有闕相
參取用合下仰照驗遍行合屬仍移牒肅政亷訪司依
上施行(劄付浙東/道宣慰司)
　　儒學提舉俸給
中書省至元二十八年十月咨該據江淮行中書省參
知政事燕公楠呈至元二十八年七月二十三日伊克集
賽第二日錫保齊巴勒噶遜内裏有時分什巴爾齊特格
特穆爾平章必齊齊納沁托克托大卿等燕參政的勾當
商量了説者麽道聖㫖有呵俺商量了奏呵達爾罕鄂托
克齊塔瑪噶齊秀才等格卜什巴勒丹唐古特托音等商量
有麽道聖㫖了也當日俺商量了内裏寢殿裏有時分
特格特穆爾納沁托克托等再奏呵尋思了説麽道
聖㫖有來二十四日欽奉聖㫖燕參政説的勾當聽了
道是來省官人每根底説者麽道聖㫖了也欽此數内
一件管儒人醫人的兩處提舉司教訓好人上位用着
有管着這的每底好人委付者只於他每裏頭出來的
錢物内與俸錢不動着官錢好人每也不生受道有俺
商量得儒學提舉司有俸有醫學提舉司自前無俸錢
醫人根底不須與商量來都省合行移咨請照驗欽此
施行(咨江淮等處/行中書省)
　　教官銓注免面試令各路定擬
中書省至元二十八年十一月咨該據御史臺呈准行
御史臺咨備福建閩海道提刑按察司申據經厯遲嘉
從仕呈檢㑹至元二十七年十月二十九日承奉行御
史臺劄付備奉尚書省咨該集賢院呈各處陞充教授
連到所業文字豈無似儒非儒令人代作之者今後應
陞充教官人員令按察司體覆相同所業文字前來赴
院引試果有學問所業文字又中程式依例定議行移
各部銓注事奉此照得至元二十七年十一月二十四
日准福建路牒呈該承奉福建等處行尚書省劄付該
准尚書省咨應求仕官員須要赴都省引驗遷叙本省
照得先准都省咨兩廣福建沿海城子官人五品以下
就便銓注切緣本省極邊重地闕負去處於任滿得替
等官内擬注先令補闕勾當移咨尚書省奏降勅牒若
令離職赴都引驗慮恐躭誤未便都省擬准施行奉此
顯忠看詳福建兩廣乃南鄙煙瘴重地五品以下牧民
之官尚且不令赴都引驗何況有學寒儒焉能跋涉梯
航徃囘一二萬里求一教官若不從優定奪誠恐英材
隱居山澤必有遺賢之歎咨請照驗施行准此本臺呈
乞照詳都省送吏部議擬去後囘呈該集賢院判送國
子監備國子監呈該照得本學近擬到監學可行事内
一件該近奉上司照㑹凡舉教授者皆令赴院引試相
應然後許補以此看詳腹裏教官人員所遷甚少其所
試者徃徃皆係江淮閩浙湖廣人員近者不下數千程
逺者或至萬餘里格例既謂年髙德劭不求聞達安肯
䟦涉山川備嘗險阻不顧義命爭一學官哉合無革去
此端務令各路嚴加精選德業隆重學術老成為衆所
服之人必然可為一處之教授者所在官司重行保舉
按察司再三體覆相應依例定擬除授若有司守法既
謹擇人既精是為得人之道矣為此已經開坐具呈國
子監轉呈上司照詳去訖今奉事理本學參詳江淮南
北儒學教授已有推選定例又欲面試似非所宜合行
革去外據行省就便擬注先令補闕勾當一節合從省
部區處得此本監參詳若准國子監所擬實為相應具
呈照詳事本部議得儒學教官已有推選格例今集賢
院議擬革去面試與行臺所擬相同外據行省就便擬
注先令補闕勾當參詳恐涉差池今後應陞教官人員
令各路照依元定格例精選德業隆髙為衆所服將親
筆所業文字行移肅政亷訪司重行體覆相應定擬窠
闕今集賢院考驗所業文字若中程式本部依例銓注
如䝉准呈乞賜行移合屬照會乞照詳事都省依准吏
部所擬除已劄付集賢院照㑹外咨請照驗依例施行
(咨江淮等處/行中書省)
欽定四庫全書
　廟學典禮卷四
　　王御史言六事
行御史臺至元二十九年四月日劄付該據監察御史
王龍澤呈竊照卑職舊隠金華専意書册地勢幽逺人
跡鮮至不出門户垂二十年所見無名山大川之勝所
聞無偉人達士之言及今誤蒙㧞擢俾任察官願效朴
忠深虞寡陋既居職守何敢不言輙因書生之所深知
平日之所親見者條為學校六事陳述於左一曰定建
學之規以正風俗三代盛世禮樂具舉莫不有學雖庠
序學校之名沿革不同而勸民興學之意後先則一即
目各道州縣有見設學校去處或㣲有隳廢失時修營
或舊曾欹傾遂至覆壓或初制淺陋或舊無規矩或為
過客之館舎或為軍伍之聚廬借為設局往来遊宴且
如兩淮来安清流諸縣舊無學校為日已久其間頽廢
局促十而八九卑職鄉郡之武義縣學不修廢壊為甚
先聖廟宇糞土堆積明倫堂後稅務指占至於齋舎稅
官鋪軍居止上安下恬官莫之禁即此推之非所目見
如此類者必多甚非所以欽崇先聖興起士風之意謂
宜令各處舊有廟學遇有損壊即時修營舊無廟宇随
力建創立以期限務要完整嵗時朔望行禮唯謹各處
承流宣化之官及合廟謁人員或有慢怠不至者官吏
罸俸人士罸直入學置册脩理公支庶幾震動民聴新
美善化之意二曰立養士之法以育人材三曰設課試
之程以考行藝四曰黜浮薄之文以眀經理五曰隆樂
善之禮以崇有徳六曰嚴教道之責以勸小學又照得
各道亷訪司以宣眀教化為職按行監臨之地常切考
驗成否嵗終逐項開申繼今而後不致玩弛庶幾古昔
之盛復見今日呈乞鈞詳事憲臺除其餘四事開坐移
咨御史臺照驗外照得近准御史臺咨奏奉聖㫖節該
屬孔夫子廟田地根脚裏不是官司底来是秀才每置
来底田地同和尚先生田地一般分付各處孔夫子廟
秀才每為主出来底錢糧脩理孔夫子廟春秋丁祭朔
望祭祀者交教養人材者若窮寒年老無倚靠底好秀
才每呵那的每根底養濟者欽此已經遍行合屬依上
施行去訖今據見呈武義縣學廢壊明倫堂後稅務指
占齋舎鋪兵居止等事合下仰照驗行移合屬即便欽
依所奉聖㫖事意將所指務官軍人起移他處應據舊
有屬學堂舎地土責付縣學脩整完備春秋朔望依例
祭祀勉勵學校毋得違錯如有似此去處依上禁治施
行(劄付浙東/海右道)
　　廟學田地錢糧分付與秀才每為主
御史臺至元二十九年四月呈該照得先為南人石國
秀尹應元陳獻江南諸路贍學田土認辦課程三千定
官為收係所在學校廢壊文風墮地至元二十年有本
臺崔中丞言(云云具在第一卷復石國秀尹應元所獻/學田條内自三代漢唐至豈止百萬頃學)
(田之/比哉)得此呈准中書省劄付江南贍學田産所收錢糧
合令所在官司明置文簿另行收貯如遇脩理廟宇春
秋釋奠朔望祭祀學官請俸住學生員食供申覆有司
照勘端的依公支用若有耆宿名儒實無依倚者亦於
上項錢内約量給付毋令不應人員中間作弊除貢士荘
錢糧係開選用度合聴官為拘收外贍學錢糧合令學
官收貯依公支用至元二十三年中書省奏奉聖㫖節
該江南立學校贍學錢糧分付各學為主至元二十四
年南人葉李上言改鈔法柄用王桑噶設立尚書省朋
姦黨惡専務聚斂差詹玉等一十人分道前去江淮荆
湘閩廣兩浙等處理筭各路贍學錢糧盡數起解交付
集賢院營運以便其私所差人等苦害儒生南方學校
極弊大壊至元二十八年政化更新奸黨誅斥併尚書
省為中書省累准行御史臺咨節該近年以来為起解
贍學錢糧公事所差官如詹玉楊朂等皆以刻覈聚斂
為功逼吉州路學教授劉夢薦自刎淮海書院鄭山長
杭州路王學錄等自縊諸學不勝其擾近承奉中書省
劄付備集賢院呈江南學田錢糧若依江淮行省并國
子監所擬令學校官管領贍養生徒官司不為理問相
應仰議擬呈省承此本臺因議得江南路分貢士莊田
地照依已行合聴所在官司取勘見數官為收係其各
路元屬孔夫子廟贍學田地每年所産錢糧擬合聞奏
分付廟學依舊為主如遇脩理廟宇春秋祭丁朔望祭
祀學官請俸住學生徒食供及有耆宿名儒貧無依倚
者於上項錢内依公養贍仍令肅政亷訪司常切監臨
體察無致冐濫侵欺違者究治如此似為相應於至元
二十九年正月十一日太傅御史大夫裕嚕諾延崔
中丞慶安經歴奏過事内一件江南屬孔夫子廟底田
地有那田地裏出来底錢糧桑噶立尚書省呵差歹人
每前去取將這裏来也多交秀才每生受来如今中書
省官人每俺根底與將文字来商量了擬定說者麽道
與將来俺如今驗㸔文書商量分揀擬定来江南路分
裏有底貢士莊名字底田地根脚裏不屬孔夫子廟交
行省行臺差人取勘數目合教屬官者屬孔夫子廟底
田土根脚裏不是官司底来是秀才每置来底田地同
和尚先生田地一般已前中書省御史臺奏奉聖㫖分
付與秀才每来如今皇帝可憐見呵依前體例裏分付
與各處孔夫子廟秀才每為主每年那田地裏出来底
錢糧呵修理孔夫子廟春秋祭丁朔望祭祀者交教養
人材者若有窮寒年老無倚靠底好秀才每呵那底每
根底養贍者這般行呵是底一般欽奉聖㫖那般者欽
此本臺除已移咨行臺并下各道肅政亷訪司欽依外
合行具呈中書省照詳移咨各處行中書省欽依施行
(前件係抄連/御史臺元呈)江浙等處行中書省至元二十九年五月
劄付該照得近為浙西道儒學提舉司等處申贍學田
糧事本省議得至元二十三年中書省奏奉聖㫖與了
秀才了當江南僧道秀才自来各有置到養贍田畝産
業其僧道産業依舊𨽻屬寺觀秀才田土已有欽奉聖
㫖與了秀才即合與僧道一般聴從秀才脩葺文廟養
贍生徒官司不必理問是為相應移咨中書省咨該又
據集賢院呈亦為此事於至元二十九年正月十一日
太傅御史大夫裕嚕諾延崔中丞慶安經歴奏過事内
一件江南屬孔子廟底田地有那田地裏出来底錢糧
桑噶立尚書省呵差歹人每前去取將這裏来了也多
教秀才每生受来如今中書省官人每俺根底將與文
字来商量了擬定說着麽道與將来俺如今驗着文書
商量分揀擬定来江南路分裏有底貢士莊名字底田
根脚裏不屬孔夫子廟交行省行御史臺差人取勘數
目合教屬官者屬孔夫子廟底田地根脚裏不自官司
底来是秀才毎置来底田地同和尚先生田地一般已
前中書省御史臺奏奉聖㫖分付與秀才每如今皇帝
可憐見呵依在前體例裏分付與各處孔夫子廟秀才
每為主每年那田地裏出来底錢糧呵脩理孔夫子廟
春秋祭丁朔望祭祀者交教養人材者若有窮寒年老
無倚靠底好秀才每呵那底毎根底養贍者這般行呵
是的一般欽奉聖㫖那般者欽此除外具呈欽依事都
省除外今抄元呈在前咨請照驗欽依施行事准此省
府除外今將御史臺元呈抄連在前合下仰照驗欽依
聖㫖事意施行(劄付浙東/道宣慰司)
　　教授俸例
中書省至元二十九年七月劄付至元二十九年五月
十六日奏過事内一件各處漢兒城子裏䝉古字教授
醫學教授這兩枝兒吃俸錢有儒學教授無俸有也依
着那體例與俸錢呵怎生商量来麽道奏呵那般者麽
道聖㫖了也欽此送户部照勘到各支俸例都省議得
除江淮等處已有學糧去處不須支俸外今將各各俸
例開坐前去除已行移合屬自至元二十九年閏六月
為始支付外合下仰照驗施行各路每員月支一十二
兩散府每員月支一十一兩上州每員月支一十一兩
中州每員月支一十兩(劄御/史臺)
　　三教約㑹
至元三十三年正月初九日阿都台集賽第一日紫檀
殿裏有時分浩爾齊托歡舒庫爾齊圖列台伊嚕特穆
爾錫保齊濟爾噶朗濟爾噶和塔拉特穆爾扎薩固遜
特穆爾布哈必齊齊蒙克托迪這的每本院官托音達什
愛滿額特布延克圖呼必布哈參議等奏過事内一件托
克托察楚克等行宣政院官人每與將文書來這裏的和尚
每先生每秀才每一處告爭差的言語有呵和尚每的
為頭兒的先生每的為頭兒的秀才毎的為頭兒的一
同不問先生秀才每管民官根底私地下告管着先生
每的秀才每的為頭兒一同不問管民官與和尚的頭
目一同問着如今和尚每的先生每的秀才每的一處
有着爭差的言語呵和尚每的為頭兒的先生每的為
頭兒的秀才每的為頭兒的一同問者麽道與將聖㫖
来的說將来有俺商量的去年俗人與和尚每有爭差
的言語呵和尚每的為頭兒管民官一同問了斷者和
尚每根底休教斷者麽道聖㫖與將去了来如今和尚
一處先生每秀才每有爭差的言語呵管民官一處休
教問和尚每為頭兒的先生每的為頭兒的秀才每的
為頭兒的一同問者麽道聖㫖與將去呵怎生奏呵那
般者麽道聖㫖了也(中書省至元三十年五月咨/行省該宣政院呈欽奉到)又至
元三十年正月某日欽奉皇帝聖㫖行中書省行樞宻
院行御史臺泉府司宣慰司亷訪司轉運司官人每根
底城子裏達嚕噶齊官人每根底管軍官每根底軍人
每根底百姓每根底宣諭的聖㫖托克托察楚克為頭兒行
宣政院官人每奏將来年時俗人每和尚每一處折證
的言語他毎的有呵管民官每和尚毎的頭目一處問
了歸斷者俗人每休斷和尚者麽道聖㫖有来如今和
尚每先生毎秀才每折證的言語他每的有呵先生每
的秀才每的頭目每一處不問了先生每秀才每民户
的官人每根底亷訪司官人每根底下頭背地裏告呵
管民官和尚毎的頭目毎一處問有麽道奏来如今呵
依着在先聖㫖體例裏俗人和尚一處折證的言語他
每的有呵管民官每和尚每的頭目每一處問了歸斷
者别箇和尚每先生每秀才每一處折證的言語他每
的有呵和尚每的頭目每先生每的頭目每秀才每的
頭目每一處問了呵歸斷者和尚每先生每秀才每其
間裏折證的言語他每的有呵民官每休問者麽道這
般道了呵問的民官每亷訪司官人每有罪過者麽道
聖㫖俺的蛇兒年正月十二日大都有的時分寫来
　　辯明儒人難同諸色户計
江南浙西道肅政亷訪司分司至元三十年十一月日
指揮據鹽官縣學教諭黄謙之呈據本學儒户楊垕等
狀告近承奉司行下為修築海塘公事因奉上司劄付
有不問投下是何諸色戸計指揮被縣吏不問元係免
投儒户亦作投下户計與民一體科差勾擾伏覩江南
浙西道肅政亷訪司榜文内一件該欽奉聖㫖節該今
後在籍秀才做買賣納商稅種田納地稅其餘一切雜
泛差役並行蠲免所在官司常切存恤欽此照得各處
官司故縱胥吏違背詔書舞文弄法往往將儒人户計
與民一體當差除已行移各路戒約所屬欽依聖㫖施
行仰司縣官今後本處附籍儒户除種田納地稅買賣
納商稅外民間一切雜泛差役欽依聖㫖蠲免毋得亂
行勾擾雷例差撥如違定将判署官以故違制書之罪
罪之今来本縣將儒戸雷例科差夫役顯見違别制書
告訖施行得此憲司照得元欽奉聖㫖止該軍站禮樂
户及𢎞州納麺户計和顧和買一例均當别不曽該載
儒戸亦無雜泛差役語句據此除外合下仰照騐欽依
聖㫖節該今後在籍秀才做買賣納商稅種田納地稅
其餘一切雜泛差役並行蠲免所在官司常切存恤母
得違錯(下鹽/官縣)　浙東道儒學提舉司至元三十一年二
月指揮承奉浙東海右道肅政亷訪司分司指揮該来
申儒戸與醫戸係一體事理誠恐司縣將儒人動揺不
安訖照詳事得此憲司除已移牒紹興路依例施行外
合下仰照騐施行承此照得近據本路儒學狀申亦為
此事又照得近㑹騐到江浙等處官醫提舉司申奉到
省府劄付該元准都省咨文别不曽令此項户計應當
雜泛差役等事奉此儒司參詳醫儒户計即係一體事
理為此已經牒呈本路總管府并下本處學院依例除
免施行及申覆浙東海右道肅政亷訪司分司照詳去
後今承前奉除已再牒本路總管府照依肅政亷訪司
分司所行仍欽依累降聖㫖將所管在籍儒戸除免雜
泛差役外合下仰照騐依上施行(下紹興/路儒學)省府檢照至
元二十九年八月初四日奏過事内一件節該太廟裏
禮樂户四百餘户𢎞州納麺的户計和顧和買事不分
軍站民户衆人均勻着者欽依施行外有常州路申行
省欲令水馬站户醫儒等户與民一例當差因而動揺
遂䝉憲司及醫儒提舉司申明迺獲除免
　　添設教授
翰林國史院至元三十年十二月二十五日闗近准来
文承奉中書省判送擬議添設教官事准此照得先准
吏部呈亦為此事已經委請本院學士王嘉議等官擬
議外今准國子監備本部郎中王奉訓牒該添設之由
本因闕少若科設一教授恐醫學指例不亦冗乎正合
選採該博通儒一員俾充教授亦自省减俸錢請一就
擬議明白希公文回示准此施行間准翰林學士王承
㫖留中奉等官牒近見集賢院學士傳通議建明添設
儒學教授事其間猶未詳悉照得宋時儒人合入教授
名闕本郡多是兩員又諸處書院山長亦是教授資格
元不曽随科設立自歸附以来各處教授員數或一或
二因循未有定例又有随路及府州之别路教授例不
輕注却緣江南自来皆是府州通為列郡如今却是一
路即目江南諸郡多為路所以散州散府十無一二今
吏部初注路教人員例注府州以此闕少員多選法澁
滯坐困孤寒當職等以為若准傳學士所呈每郡各設
教授二員實為允當初不分别經賦添設置行省宣慰
司所在各道都㑹去處留此名闕以待經任該博名儒
外其餘不限路州府軍止作一體通注正合舊例又免
淹滯在都人員况江南學校皆有養士錢糧學官俸給
就内支破即不支費國家正俸牒請照騐行移合屬定
奪施行准此當院議得集賢學士傳通議翰林學士承
㫖留中奉等官牒該添設教官事實為允當合行移闗
請照驗施行(闗中書/禮部)
　　保勘教授
中書省至元三十年七月咨禮部呈照得在先選取教
官皆慿本路保申抄錄亷訪司體覆牒文委是堪充師
範將親筆文字十篇申部行下集賢院司直司轉申本
院下國子監考試中程司直司申部於教官内銓注元
行如此近年以来各路止慿儒人保舉别無儒學正官
保結上下相蒙闗節附㑹將年少晩進保充雖有文十
篇亦未知是本人親作或假手於人監學考校有稱可
以模範一路可以學正錄教諭髙下不等即自人人希
望恥作以次學官窠闕塞滿調選誠難切詳教授瞻仰
師尊釋奠焚香在諸儒人之首講書㑹課坐正席之中
生員聴其傳經路官與之抗禮晩進年少恐難服衆果
能顔淵徳行賈誼髙材不拘此限而又今之教授月有
俸給任有出身豈宜縱令散儒濫保莫若立法今後薦
舉學職責任教授須用保結所錄文字即非假手委是
中程堪以傳授年髙徳劭為衆推服堪充教授或學正
錄教諭如是已後但有虚冒發露到官將教授量情降
罸教授恐其累已庶可覈真具呈照詳都省除外咨請
依上施行(咨江西/行省)
　　陞用教授資格
中書省至元三十年七月十二日咨来咨各處書院合
設是何職名今後選擬教官定例請照騐准此送吏部
照得除揚州嘉興杭州平江各設教授二員其餘去處
合依至元二十年額設員數依差設學教授官例學錄
教諭一考陞學正學正一考陞府州教授府州教授一
考陞路教授又照得江南各處書院止設山長受行省
劄付此同學正出身一考於府州教授内任用都省咨
請依上施行(咨福建/行省)
　　學正三年滿考
江西行省至元三十一年月劄付據儒學提舉司申瑞
州路學正楊震仲呈至元二十九年五月勾當今至元
三十二年五月方及三週年訖依至元新格内事理三
週年滿替卑司㸔詳今後各學正錄山長合無照依職
官格例以三週嵗為任滿唯復照依元奉國子監指揮
三十箇月為考滿給由遷轉訖明降得此照得近准都
省咨學錄教諭一考陞學正學正一考陞府州教授今
據見申照得至元新格諸職官在外以三週嵗為任滿
據山長學正即係學職仰照騐施行
　　亷訪司體察教官學職
浙東海右道肅政亷訪司至元三十一年正月二十日
指揮該照得前按察司申奉到行御史臺劄付教授山
長照依定例體覆外據學正學錄教諭等職今後須慿
鄉曲善士公同舉保文行兼備衆所敬服可為後進師
範之士提舉司保結移文提刑按察司牒文資正官體
覆如實相應准回文方許委用承此已經遍行照㑹去
訖又照得近准本道肅政亷訪司分司牒今後提舉司
應保儒職須要依例推選真才實學純正之士明白擬
銓近闕申司體覆相應然後照㑹勾當准此亦已行下
儒學提舉司依上施行去訖在後節次㨿儒學提舉司
申婺州路儒學保舉到儒人堪充學院山長正錄教諭
等職移牒文資正官體覆相應行下提舉司照騐了當
至元三十年七月十九日承奉行御史臺劄付准御史
臺咨承奉中書省劄付禮部呈今後薦舉學職責任教
授人員須要保結所錄文字委是親作即非假手又須
結保所錄文字委是中程堪以傳授又須保結年髙徳
劭今夀幾何委是為衆推服又須保結委是堪充教授
或正錄教諭如是以後但有虚冒不實發露到官止將
教授量情降罸教授恐其累已選舉庶可覈真仰依例
體察施行承此已經移牒監治各路分司依例體察施
行外今又據儒學提舉司申保到儒職文解止依舊例
申司體覆有此差池憲司㸔詳儒門教官乃後進之本
源模範作育人材以備時用今奉選例委自教授薦舉
責任甚重務要實行除已依例體察外相度合下仰照
騐今後薦舉儒職須要教授依例保結就便依例施行
繳連本人所業文字申司照騐毋得亂申體覆違錯先
具依准甘結申来(下浙東道儒/學提舉司)
　　正官教官訓誨人材議貢舉撥學田
至元三十一年四月十四日皇帝登寳位詔赦内一欵
學校之設所以作成人材仰各處正官教官欽依先皇
帝已降聖㫖主領敦勸嚴加訓誨務要成材以備擢用
仍仰中書省議行貢舉之法其無學田去處量撥荒閒
田土給贍生徒所在官司常與存恤
　　崇奉孔祀教養儒生
至元三十一年七月日皇帝聖㫖諭中外百司官吏人
等孔子之道垂憲萬世有國家者所當崇奉曲阜林廟
上都大都諸路府州縣邑應設廟學書院照依世祖皇
帝聖㫖禁約諸官員使臣軍馬毋得於内安下或聚集
理問詞訟褻瀆飲宴工役造作收貯官物其贍學地土
産業及貢士莊諸人毋得侵奪所出錢糧以供春秋二
丁朔望祭祀及師生廪膳貧寒老病之士為衆所尊敬
者月支米糧優恤養贍廟宇損壊随即修完作養後進
嚴加訓誨講習道藝務要成材若徳行文學超出時軰
者有司舉保肅政亷訪司體覆相同以備選用本路總
管府提舉儒學肅政亷訪司宣明教化勉勵學校凢廟
學公事諸人毋得沮擾據合行儒人事理照依已降聖
㫖施行彼或恃此非理妄行國有常憲寧不知懼欽此
　　還復濓溪書院神像
行御史臺至元三十一年八月日劄付該據嶺北湖南
道肅政亷訪司申准全永道州分司牒道州濓溪書院
收藏亡宋御史道州濓溪書院六字及樓閣内有金篆
牌匾該冩宸奎閣三字又有收頓御書小閣子一箇并
亡宋省劄一道㸔詳宋自亡國之後江南歸附近二十
年上項文字即係亡宋御書上有故寳印文學舎相沿
收掌往来士庶人等逓相傳翫詳此合行拘收焚毁今
藏之學舎實為未便又見書院正㕔塑像七位問得係
是亡宋封贈濓溪先生周元公等為此㑹騐江南諸處
書院供依宣聖廟例塑孔子神像其濓溪書院既是學
舎又有萬夀牌合塑宣聖神像諸儒朔望謁奠於禮為
當其濓溪先生等却係亡宋道學之士其教出於孔子
縱有明道輔世之功終是人臣不當據素王之位合議
改正當司除前項亡宋御書并省劄追收到官就取訖
本院學士湯鼎不合不行具申本管上司區處依前收
留在學招伏契勘江南諸處學校并亡宋故官之家恐
有似此收藏亡宋御書故寳文字若不一體拘刷誠恐
滋長奸偽愚民易惑妄生事端當司除書院合改塑宣
聖一節省㑹道州路改塑外今將追到前項亡宋御書
省劄牒請收管施行准此卑司照得道州乃濓溪先生
本鄉後人思慕為之立祠至亡宋理宗始賜書名額本
州已有文廟塑立孔子神像書院遂因其舊址立濓溪
先生像貎以弟子二程先生等列位其次今已年逺看
詳濓溪書院改塑孔子神像及拘收亡宋御書等事節
係集賢院翰林院講究事理為此移牒道州全永分聴
候外將拘收到亡宋御書省劄繳連申訖明降事得此
送察院議擬去後回呈議得濓溪先生學續千載道傳
二程維持綱常發眀仁義實大恵於學者乃有功於聖
門學被斯民禮宜通祀豈止鄉土一祠而已但國家混
一之初未有定例况禮云非天子不議禮不制度不考
文葢禮樂者自天子出也有司不敢擅自定奪其亷訪
司官所至之處勉勵學校宣明教化申理寃獄建白利
病顧此不為乃擅自改易廟像甚非所宜亡宋御書牌
匾即係前代事理况腹裏并江南僧道寺觀皆有異代
牌匾碑石豈獨濓溪書院江南四省書院非一恐復有
不知典故之人私意更改深為未便宜咨御史臺具呈
中書省送禮部集賢院翰林院講究區處呈訖照騐事
得此照得至元十三年二月内欽奉聖㫖宣諭條畫内
一欵名山大川寺觀廟宇并前代名臣遺跡不許拆毁
欽此劄付本道欽依聖㫖事意施行及移咨御史臺照
詳去後今准回咨本臺看詳諸處寺觀收頓古今書畫
墨跡碑銘碑靣處處有之中間别無禁制此係動衆擾
人事理難議施行理合欽依聖㫖事意條理學校嵗時
致祭聖帝明王忠臣烈士移准上都御史臺咨合准所
擬相應咨請照騐准此憲臺合下仰照騐施行(劄浙東/亷訪司)
　　山長充教授亷訪司體覆
中書省元貞元年三月日咨該来咨景星書院山長盛
應春勾當過四十箇月係都省咨發人員請定奪准此
送吏部照擬回據呈該施行間准翰林國史院闗盛應
春元係本院試中都省准擬人員難同剏保入仕如充
江南各路教授相應本部照得各處行省咨到考滿學
正山長俱令亷訪司體覆及錄連所業文字移集賢院
考校中式於教授内定奪盛應春雖經翰林院考試都
省咨發委充山長合陞教授終是未經體覆合咨行省
依上施行都省咨請依上施行(咨江西/行省)
　　教官任滿給由
行御史臺元貞元年四月日劄付該據江南湖北道肅
政亷訪司申准監治常灃分司簽事趙奉訓牒照得欽
奉聖㫖條畫内一欵節該提刑按察司所至去處勉勵
學校宣明教化欽此又至元二十九年御史臺奏過事
内一件節該江南屬孔夫子廟底田地裏出来底錢糧
皇帝可憐見依前體例裏分付與各處孔夫子廟秀才
每為主每年那田地裏出来底錢糧呵脩理孔夫子廟
春秋祭丁朔望祭祀教養人材者這般行呵是底一般
奉聖㫖那般者欽此憲臺合下仰照騐欽奉聖㫖事意
常加監臨體察毋致中間冒濫作弊違錯又欽奉詔書
内一欵節該學校之設所以作成人材仰各處正官欽
依先皇帝已降聖㫖主領敦勸嚴加訓誨務要成材以
備擢用仰中書省議行貢舉之法又欽奉詔㫖節該孔
子之道垂憲萬世有國家者所當崇奉其贍學地土産
業及貢士莊諸人毋得侵奪所出錢糧以供春秋二丁
朔望祭祀及師生廪給廟宇損壊随即脩完作成後進
嚴加訓誨務要成材有司保舉肅政亷訪司體覆相同
以備選用欽此照得常灃直學各狀呈首教授人等侵
使學糧不公等事另行外竊謂學校乃風化之源人材
所出之地職教者可不謹其選歟近年以来委任不得
其人教養之道寂然無聞侵蠧之風相扇成俗其視學
廪不啻已物營私規利侵破不存坐視廟學隳頽不顧
祭器損闕經板散失畧不脩完在學有聖像書籍盗移
馳送官員甚者將學舎拆毁田糧隠瞞枵腹而来飽載
而去任滿得替結托本處官司饋賂提舉司官吏樁揑
虚文褒羙濫行保舉欺誑上司别求選用且如教授學
正提舉司保申學錄以下自行委用為提舉者不問其
夀幾何學業優劣徳行有無以苞苴之多寡為職事之
髙低以致僥倖躁進之流無才有力者得以濫處師席
老成前軰有科名者恥與此曹為伍介然自守不可出
仕此等之人營幹之時既有所費到任之後窺伺學廪
惟務吞圖是以禮義風衰亷恥道䘮欲求其教行俗羙
作成人材也難矣向者石國英陳言以為學糧無益可
以拘没入官遂致詹玉之徒恣行慘酷迫脅教官致死
亦此曹有以自取之也且教授之職例歴兩考轉入流
官既為師儒已有侵盗之名一朝理民鮮不為貪婪者
矣推原其由葢因有司不以吾道為念姑息之過任滿
不行依例給由雖有過惡無由上聞所以肆無忌憚欽
惟聖天子即位之初渙頒明詔首以教養人材議行貢
舉為急務為今之計必欲學校脩明在選舉儒師為重
今後宜嚴責各道亷訪司文資官從實體察及戒約提
舉司以每嵗舉用當否定為黜陟之例仍從國子監命
題引試相應綜名核實然後注授已後考滿須要將仕
内收支錢糧教養生員月書季攷課業實跡又廟學房
舎經史書籍圖誌版文祭器一切係官物件交割眀白
依例開寫從本處官司給由亷訪司體察相同别無侵
欺粘帶過犯方許求仕如此庶望職教得人僥倖冒濫
之弊可以少革禮義亷恥之風得以復眀其於國家化
民成俗作養人材之意未必無少補也牒請照騐准此
申訖照詳事得此憲臺除選注學官移咨御史臺照騐
外據其餘事理合下仰照騐體察施行(劄浙東/亷訪司)
　　設立隨省儒學提舉司
江浙等處行中書省元貞元年月劄付准中書省咨元
貞元年五月初七日奏准江南儒學提舉司各省各存
留一箇其餘宣慰司有的罷了者欽此除欽依外劄付
禮部鑄造到下項印信都省除已責付本省儒學副提
舉陳友龍收管前去咨請收管依例發落就追舊印咨
發施行准此除外今將發到本司從五品銅印一顆就
令副提舉陳友龍收領前去合下仰照騐收管行用施
行(劄江浙儒/學提舉司)
　　嵗貢知吏事儒人
元貞元年七月日聖㫖條畫内一欵議行貢舉前詔已
嘗及之比及設科以来自元貞二年諸路有儒知吏事
吏通經術性行脩謹者各路薦舉亷訪司試選每道嵗
貢二人省臺委官立法考試必中程式方許錄用如所
貢不公罪及選舉官司
　　完顔簽事請令文資正官兼提舉學校職䘖
浙東海右道肅政亷訪司分司元貞元年十一月牒該
准本道肅政亷訪司牒該近准本道監治台慶分司牒
該本道簽事完顔承務牒照得至元六年立按察司欽
奉聖㫖條畫内一欵節該所至之處勸課農桑問民疾
苦勉勵學校宣明教化又至元三十一年五月内欽奉
詔書内一欵節該學校之設所以作成人材仰各處正
官教官欽依先皇帝聖㫖主領敦勸嚴加訓誨務要成
材以備擢用又欽奉聖㫖節該本路總管府提舉儒學
肅政亷訪司宣明教化勉勵學校凢廟學公事諸人毋
得沮壊欽此除欽依外竊照學校乃人材之所出張國
家之治具也内而朝廷外而路府州縣設為庠序樂天
下英才而教育之正欲將来以備擢用聖天子即位之
初首以學校頒降詔條不為不重也今随路雖有設立
學校所在官司敦勸之道視以為常各處學官與夫提
舉司官務以濫保人員分差教諭専為己任於人品之
賢否學校之興廢何嘗究心是故學校之設似有若無
生員之盛雖多奚益㕘詳學校風化之源衣食農桑
之本朝廷尚恐農桑之事有司正官不為用心勉勵且
於職䘖兼管勸農以専其任至於學校似緩而實急者
也若照兼管勸農例令路府州縣文資正官兼提舉學
校職䘖以遵典故庶使中外究心申眀教化期有成效
終任之後於解由開寫以定優劣似望學校不致虚設
作成人材豈曰小補牒請照騐移牒本道肅政亷訪司
更為㑹議申覆行御史臺照詳施行准此牒請照騐更
為㑹議備申施行准此備申行御史臺照詳去後今回
奉行御史臺劄付照得勉勵學校已有定例更為行移
有司常切用心提調無致隳廢承此除外牒請行移監
治路分依上施行准此牒可照騐依上施行(牒紹/興路)
　　儒户不同諸色户計當役
江浙等處行中書省元貞二年四月日劄付該欽奉聖
㫖節該據中書省奏江浙等處行中書省平章特穆爾
穆爾布哈等陳說有力富強之家往往投充諸王位下
及運糧水手香莎糯米財賦醫人僧道火佃舶商等諸
項户計俱各影佔不當雜泛差役止令貧難下户承充
里正錢糧不辦偏重生受乞降聖㫖准奏内一欵江浙
錢糧為數浩大元係富户催辦今富强者苟避差役下
户承充里正主首以致靠損貧民錢糧不能辦集仰照
勘不以是何投下諸色影蔽有田納稅富豪户計從本
省分揀與其餘富戸一例輪當里正主首催辦錢糧應
當雜泛差役於内若有疑惑不能與决者具申中書省
定奪却不得因而動揺違錯欽此已經遍行各處欽依
施行去訖省府議得托克托哈噶拉克齊布琳濟達平章
養老户計并財賦佃戸生帛户另行定奪外今照勘分
揀到合當合免各色户計并合行事理開坐前去仰照
依聖㫖事意施行於内若有疑惑不能與决者具申中
書省定奪却不得因而那上䟎下放冨差貧一㮣動揺
違錯一合免里正主首雜泛差役項下一件儒籍内自
来委係儒人户(劄付紹/興路)
欽定四庫全書
　廟學典禮卷五
　　行臺坐下憲司講究學校便宜
行御史臺元貞元年六月劄付該據福建閩海道肅政
亷訪司申照得立提刑按察司欽奉聖㫖條畫内一欵
節該所至之處勸課農桑問民疾苦勉勵學校宣明教
化欽此詔書内一欵學校之設所以作成人材仰各處
正官教官欽依先皇帝已降聖㫖主領敦勸嚴加訓誨
務要成材以備擢用仍仰中書省議行貢舉之法其無
學田去處量撥荒閒地土給贍生徒所在官司常與存
恤欽此除欽依外方今朝廷清明崇重儒術然奨諭之
文雖篤而教育之方未備平居學校既無素定之規他
時貢舉豈有超羣之士擬合明立教條使之日就月将
庶㡬飬成材噐以待選掄為此畧舉到合行數件判送
福建道儒學提舉司詳細講究連呈去後囬申集到福
州路儒學教授熊朋來并學正學録人等講究到逐項
事理誠恐中間所擬未應繳連到元奉判送申乞照詳
事得此省㑹福建道儒學提舉司照依所據事理依上
施行如委於學校有所禆益堪以為例遍行開具保結
申司去後未到間九月十六日承奉行御史臺劄付該
准御史臺咨奏准頒降聖㫖節該孔子曲阜林廟上都
大都諸路府州縣邑應設廟學書院本路總管府提舉
儒學肅政亷訪司宣明教化勉勵學校作飬人材及禁
約諸人毋得沮擾等事及有差來官齎擎御寳聖㫖到
來開讀訖恭迎前去福建道廟學欽領安奉外今據儒
學提舉司申遵依将講究到學校逐項合行事理依上
施行委於學校有所禆益堪以為例若䝉遍行各路一
體施行吾道幸甚保結申乞照詳事得此卑司開坐申
乞照詳施行得此行下江東建康道肅政亷訪司行移
本道儒學提舉司更為講究擬定申去後今據回申行
據提舉司申㑹集守司建康路儒學教授山長正録教
諭各各職事人等依上講究得與本道學校見行教飬
大畧相同似此規繩依上施行俱各相應保結乞照騐
施行得此申乞照騐事憲臺除外合下仰照騐行移所屬
儒學一體施行承此除外合下仰照騐遍下合屬儒學
依奉臺劄内事理施行先具依准文状申來　一肄業
儒生朔望並須詣學陪拜聼講如無假故不到者仰學
官檢舉議罰前件議得在籍儒人凡遇朔望不犯紅日
並須詣學親筆書名陪拜聼講雍容就列不得誼譁如
有事故者先期具状經教官給假附簿以憑稽考或未
經請假妄稱事故而不赴學者從舉事檢舉具呈教官
依例行罰徴到鈔數委令司罰置簿収掌以助修學或
充課賞　一毎月課試之法合照舊例計其分數逐月
載籍終嵗考其優劣以定殿最其十二試俱黜者降供
積及十分者春秋二季教官申請本路文資正官詣學
(有亷訪司/官處同到)集諸生簾引籍其髙下以備嵗貢前件議得
儒人課試擬每月從教官出題或賦論經義史評之類
在籍諸生各供本經全篇毎五卷約取一名照舊例魁
名三分亞名二分又次名一分半通榜者各一分教官
考校逐月載籍嵗終計其分數以考優劣如十二試積
及十分者次年正月内從教官申請本路文資正官亷
訪司官詣學集及分儒生簾引文義通暢者取首名保
申上司以備嵗貢其餘籍記姓名所有十二試俱黜者
降供一季發付本學訓誨逐日在齋習讀伺降供滿日
再行引試中格許令囬参其連三月不試者從教官議
罰　一朔望講書除職事合選述講議登堂講説外其
諸生並無講説今後合預先出題置立籖筒遍寫該講
生員名姓臨時掣籖背講二次文理不通者降供前件
議得儒學除教官正録前廊耆舊朔望輪次講説外三
十嵗以下十五嵗以上儒生常川在學肄業毎月朔日
教官預先出題三章揭示廊廡聼其講䆒精熟置之籖
筒遍寫該講生員名姓至夲月望日伺登堂聼講畢請
教官臨時掣籖引至案前對衆将朔日題目講説三次
文理不通者擬降供一季發付本學教導訓誨再行習
讀伺降供滿日引上覆念講説文理通者許令囬叅不
通者從學官議罰其係籍儒人不依例赴學供講陪拜
生員於内多有恃頼見充行省亷訪司總管府典吏貼
書學校似難約束許教官具姓申亷訪司經歴司照騐
區處各路總管府照騐施行　一在學行供執事生員
毎日講書㑹課須當立定成規前件議得在學儒人除
前廊耆舊皆亡宋登科貢舍之人逐月朔望輪次講書
外東西序耆儒内請毎日登堂講通鑑一章然後㑹食
儒生五十嵗以下者各供月課孟月經賦仲月論俱各
全篇季月經疑史評其三十嵗以下者各各坐齋讀書
延請講書訓誨日各習所業或雜文論冐小經義唐律
詩之類期以成材十五嵗以下者設小學一所教導二
員逐日依小學規式教導施行　一設立小學照依已
行事理施行坐次師席居中左右以次設書卓(以右/為上)諸
生序齒兩兩相對直日設坐師席南兩端鐘設於師席
右名牌設於師席左直日所掌諸物直日名牌(上書直/日輪次)
(名姓用畢/紙糊復書)鐘籖筒硯水缾手牌(上書安/詳恭敬)箕箒書卓香爐
界方火鑪諸生所説書名牌(人名以上書姓名諸/生至各認名依次掛)直日
所掌諸事清晨灑掃温誦舊書専監視諸生不如法者
舉之諸生晨参講書㑹食習字呈押試書暮歸並鳴鐘
喝揖諸生所講讀書合用朱文公小學書為先次及孝
經論語早晨合先講小學書午後隨長㓜敏鈍分授他
書孝經合用文公刋誤本語孟用文公集注詩書用文
公集傳訂定傳本講説諸生所習字合用唐顔尚書字
様寫大小兩様諸生逐日儀式晨叅清晨諸生畢至師
就坐直日鳴鐘一聲諸生以次出門外序立第二聲諸
生以次自正門東方入北面上重行立第三聲喝揖諸
生齊揖班首自西折旋至師前進三歩拱手問先生安
否(師云/如常)復退三歩揖折旋入本位直日喝圓揖諸生圓
揖喝就位諸生各就位(中有兄弟叔姪同學候/就位後卑㓜者就尊揖)講書直日
與侍立各一人以小學書及籖筒置於書桌舁於堂中諸
生北面重行立鳴鐘一聲喝諸生齊揖拱立初開講日
師先講小學書第一章次日諸生齊揖畢侍立取籖置
師前卓上呼其上姓名聞呼者出班自東方折旋入本
位或抽三四籖惟師意畢師復講授第二章講畢鳴鐘
喝揖諸生齊揖畢喝復位諸生各就位誦書諸生就坐
誦所授書或未通曉起立拱手問師再説或齋長先通
師令廵問諸生通否務要熟講精思毋得率畧㑹食早
食至直日鳴鐘喝揖諸生齊揖就食毋得語言咳唾伺
食俱畢喝揖齊揖以次退就庭中以序行歩務為舒徐
毋得跳躑戯笑少頃直日鳴鐘各就位午食亦如之習
字直日取硯各置諸生卓上滿貯水諸生各取筆墨習
大字一紙小字一紙務要模倣精工字畫端謹通曉前
賢筆法毋得率畧及有浥汙寫畢直日収硯(非寫字時/不得置硯)
歛諸生書紙於師前以次呈押畢復散於諸生位試書
直日鳴鐘諸生各執書重行立於師前以次就試當試
者以兩手執書冊度與師或自執或令齋長右立執之
試者揖畢拱立念書畢復揖向前取書冊而退俱畢以
次授諸生書授書以所讀書分班次如十人讀論語則
十人為一班直日鳴鐘序立如前儀就師席前聼授講
畢齊揖以次退就坐熟誦精思或有疑問如上儀出入
出則執手牌入則置直日位暮歸如清晨儀但班首於
師前道先生安置圓揖畢以次出外序其卑㓜各揖尊
者直日執諸生名牌從上喝名兩兩而退其有成童願
宿齋者從便講讀前件照得設立小學至元三十一年
正月内依奉福建閩海道肅政亷訪司指揮議擬上路
設立小學生三十名下路二十名經賦教導各一員毎
日常川在學肄業朔望與儒生一般陪拜講書毎日與
儒生一體㑹食若有願學者聼申奉到福建等處行中
書省判送儒學提舉司依例施行奉此已經行下合屬
儒學依上施行去訖今擬照依已行事理相應　一各
處鄉村小學訓䝉童師所在州縣學官毋得妄行勾擾
有妨學業前件議得各處鄉村小學訓䝉童師乃訓誨
人家子弟與路州縣别無統攝擬行移咨各路禁約相
應　一各處書院山長縣學教諭依例保申體覆委用
無得濫行差設前件照得至元三十年七月内承奉肅
政亷訪司指揮承奉行御史臺劄付准御史臺咨奉中
書省劄付禮部呈該今後薦舉學職責任教授人員須
要保結所録文字委是親作即非假手又須保結所録
文字委是中程堪以傳授又須保結年髙德劭今夀㡬
何委是為衆推服又須保結委堪教授或學正録教諭
如是已後但有虚冐不實發露到官止将教授量情降
罰教授恐其累已選舉庶可覈真仰依上施行奉此又
承奉行中書省劄付亦為此事已經行下合屬學院依
上施行去訖今擬依例保申體覆委用無得濫行差設
相應　一真儒碩學在先漏籍不能入學之人許召見
任品官舉保隨例入學同赴月試如果性行純粹文學
優長課試分數又居其上簾引中式教官籍其姓名候
有降供名闕即令填補却不許泛行保舉審察得實罪
坐舉主前件議得在先漏籍不能入學儒人如亡宋曾
經登科果有真才實學者許召見任品官保舉本學取
其備細出身根脚轉申肅政亷訪司體覆相應籍記姓
名候有降供名闕却合補填仍申行省照騐其餘不曾
登科而材學有用者亦許品官保舉隨例入學同赴月
試如果性行純粹文學優長課試分數又居其上簾引
中試教官籍其姓名候有降供名闕依上補填却不許
泛行保舉審察得實罪坐舉主相應　一各處學校見
有書板令教官檢校全者整頓成帙置庫封鎻析類架
閣毋致失散仍仰各印一部及置買四書九經通鑑各
一部裝背完整以備檢閲不許借借出學如有書板但
有欠闕教官隨即㸃勘無差於本學錢糧内刋補成集
前件議得除福州路儒學見在書板未全者督令逐時
修補成帙専差職事二員掌管置庫封鎻析類架閣不
致失散仍各印一部及置買四書九經通鑑各一部裝
背完整以備檢閲不許借借出學但有欠闕令教官立
便照勘見數於本學錢糧内刋補其餘路學一體施行
實為相應　一所在官司若将無籍儒户妄行勾擾應
當雜役者許各處教官經申亷訪司并分司䆒治施行
前件照得至元二十六年四月内承奉前行尚書省劄
付准都省咨文應儒人詞訟除奸盗從有司歸問外其
餘公事並從約㑹不許有司徑直勾攝奉此又欽奉聖
㫖節該在籍秀才做買賣納商税種田納地税其餘一
切雜泛差徭並行蠲免所在官司當加存恤欽此除欽
依外有各處官司徃徃将在學儒人勾充雜役經官陳
告不䝉改正今後若有似此妄行勾擾去後許令學官
就申有司欽依施行如更不為改正許申亷訪司各路
學就申分司䆒治庶㡬有以副聖朝崇儒重道之美意
　一隨處文廟或有損壊去處即仰教官就申提調官
於本學係官錢糧内依公支破修蓋完備經行軍馬使
臣人等毋得於内安下飲宴前件照得至元二十五年
五月初七日承奉集賢院劄付該尚書省劄付設立江
淮等處儒學提舉司管領學校贍士田土欽依至元二
十三年二月内都省奏准聖㫖與了秀才除欽依外從
各道儒學提舉司㸃檢毋令教授濫支上下半年免行
供報行省宣慰司總管府除外仰照騐施行奉此又照
得至元二十九年正月十一日太傅御史大夫裕嚕諾
延崔中丞慶安經歴奏過事内一件節該江南屬孔夫
子廟底田地依在前體例裏分付與各處孔夫子廟秀
才毎為主毎年那田地裏出來底錢糧呵修理孔夫子
廟春秋祭丁朔望祭祀者交教飬人材者欽奉聖㫖那
般者欽此今來議得隨處文廟或有損壊去處仰教官
從實檢計於本學錢糧公支修理将用過各各備細數
目開申儒學提舉司㸃檢備坐申覆肅政亷訪司照騐
外據車馬使臣人等於内安下飲宴福州路學已䝉肅
政亷訪司給榜禁約外其餘路學擬乞依例給榜禁約
施行　一該載不盡事理卑司議得聖門立教德行為
先以德勝才為君子才勝德為小人在前各處多有一
等豪華之徒口誦聖人之書身為市井之事教唆詞訟
交通貨賄妄稱風聞論官嚇吏濫占士籍有玷儒風今
仰各處教官常切訓誨在籍儒生務要讀書明理潔已
修身毋作浮辭以為訟師毋假衣冠以商財賄各務進
德修業以待選用如有違犯事發到官取問是實削籍
為民依例當差　一該載不盡事理卑司照得學院之
設賓序所以待一鄉之逹尊謂其仕學兩優齒德俱備
可以儀表儒林綱維學校故待以賓客之禮而不敢列
於諸生也比年以來賓序員多其間有身未嘗歴宦方
逾弱冠或冐稱先賢後裔或自謂顯官子孫課業不供
名籍徒掛似此若不遴選委實有愧作成今議得将亡
宋髙科顯仕年髙德劭者依舊令充賓序自餘年五十
以下及不曾歴任冐稱先賢顯官子孫之人並令與各
齋儒生一體供課籖講肄業庶㡬月書季考成就人材
不負聖朝崇儒重道嚴加訓飭之意(劄付浙東/海右道)
　　行省坐下監察御史申明學校規式
江浙等處儒學提舉司大德元年月承奉江南浙西道
肅政亷訪司指揮該奉行御史臺劄付該據監察御史
呈近為建康路儒學教授凡行文卷未審有無一體照
刷呈奉憲臺劄付該照得至元二十九年正月内准御
史臺咨奏過事内一件節該屬孔夫子廟底田地根脚
裏是秀才毎置來底田地依在先體例裏秀才毎為主
修理孔夫子廟春秋祭丁朔望祭祀者若有窮寒年老
無倚靠的秀才毎呵那底毎根底飬贍者這般行呵是
底一般欽奉聖㫖那般者欽此咨請遍行各亷訪司常
切監臨體察無致中間冐濫作弊違錯仰依例施行承
此體知建康儒學并上元江寜縣學及明道南軒兩書
院除學官外名儒耆宿月支學糧飬贍不一有毎名一
石者有五斗者有一名兩處支糧者有一家數口共食
行供飲饍者有不係貧寒之士冐濫支請者又朔望拜
謁課試程式規繩教飬法度多不嚴整省㑹建康路經
歴司逐一照刷取㑹明白從長講䆒遵行定例開坐具
呈本路牒報去後今准牒該備本路經歴司呈依上與
各處教官山長一同取㑹得除南軒書院名儒耆宿自
來不曾支請米糧外據路學明道書院上元江寜兩縣
學取㑹到見議名儒耆宿月支米糧照得路學例該當
學見設耆宿係至元二十六年正月内朝廷差來官托
克托學士等官到來打算錢糧准報合該人員毎月合支
口糧五斗外據名儒不曾奉到上司明文差設今議得
既無上司許設名儒明文擬合依例與耆宿一體毎名
月支米五斗及重支米糧儒人從例減併并照到一家
數口共食行供飲饍縁由講究到朔望拜謁課試程式
規繩教飬法度府司看詳若依講究定逐項事理令各
處遵守施行實為便益開坐牒請照騐准此卑職看詳
如准所擬就令本路行下各學書院依上遵守仍委提
舉學校官常加主領毋致廢弛相應為此呈乞照詳施
行得此除學糧另行外照得先據福建閩海道肅政亷
訪司開申朔望陪拜課試聼講等諸事條理行下江東
道亷訪司令建康路儒學㑹集教授山長正録教諭各
各職事人等講䆒得本道學校見行教飬大畧相同已
經開坐遍下各道亷訪司行移所屬儒學一體施行去
訖今據見呈憲臺今将福建道元申今次監察御史所
呈事理開坐前去合下仰照騐行移儒學提舉司更為
講䆒就申合干上司照詳定奪施行奉此今将所奉各
項事理開坐前去合下仰照騐依奉行御史臺劄付事
理更為講䆒就申合干上司照詳定奪施行奉此本司
官與杭州路學官職人等公同講䆒得所奉行御史臺
劄付開坐學規各項事理於作成人材實為便益為此
開坐申覆江浙等處行中書省約詳定奪施行去後囬
奉省府劄付來申學規各項事理乞約詳事得此省府
合下仰照騐就便行下各處儒學遵守施行奉此本司
除外今将所奉各項事理開坐前去合下仰照騐就便
行移州縣儒學依上遵守施行福建閩海道肅政亷訪
司元申開(即依前項行臺坐/下指揮内學規)　監察御史今次所呈一
件儒生朔望拜謁照得各處元奉前儒學提舉司指揮
備奉江東建康道肅政亷訪司指揮承奉行御史臺劄
付坐下學校便宜事件數内議得在籍儒人凡遇朔望
不犯紅日並須詣學親書花名陪拜聼講雍容就列不
得諠譁如有事故者先期具状經教官給假附籍以憑
稽考或未經請假妄稱事故而不赴學者從舉事檢舉
具呈教官依例行罰將罰到鈔數令司罰置簿收掌以助修
學或充課賞奉此即目各學概管儒人毎遇旦望至日
早到學親筆書单陪拜聼講今将各處概管有籍儒人
開坐于後路學總計一百九十五户明道書院總計三
十七户南軒書院總計上元縣學總計三十八户江寜
縣學總計五十九户前件講䆒得若令路學明道南軒
書院上元江寜兩縣學各置簿籍教授印押将各處附
籍儒人花名備細開寫凡遇朔望至日侵晨到學親筆
書歴如有事故先期具状經教官給假附歴以憑稽考
或妄稱事故而不赴學者依例檢舉行罰仍将罰到鈔
數委司罰置簿収掌以助修學或充課賞相應　一件
程式照得路學明道南軒書院上元江寜兩縣學見依
奉前儒學提舉司指揮備奉江東建康道肅政亷訪司
指揮承奉行御史臺劄付坐下學校便益事數内議得
儒人課試毎月從教官出題或賦論經義史評之類在
籍諸生供本經全篇毎五卷約取一名照舊例魁名三
分亞名二分次名一分半通榜者各一分教官考試逐
月載籍嵗終計其數以考優劣如十二試積及十分者
次年正月内從教官申請本路文資正官亷訪司官詣
學集及分儒生簾引文義通暢者取首名申上司以憑
嵗貢其餘籍記姓名所有十二試俱黜者降供一季發
付本學訓誨逐日坐齋習讀候降供滿日再行引試中
格許令囬参其連三月不試者從教官議罰前件講䆒
得若将路學明道南軒書院上元江寜兩縣學考中儒
人花名試中經賦毎月開申本路儒學轉申總管府照
騐仍将試中經賦裝褙成冊毎季申觧合干上司以備
嵗貢相應　一件課試毎月儒生五十嵗以下者各供
月課孟月經賦仲月論季月經疑史評今取具到各處
合供課儒人花名開坐于後路學總計六十四名治經
儒人二十六名治賦儒人三十八名大學生員課試三
十嵗以下者各各坐齋讀書延請講書訓誨毎日毎習
課業一六本經經義破題承冐賦破一韻二七本經經
義小經義賦省題詩三八經賦同律詩一首四九經賦
同古詩一首五十經賦同語孟口義食後出課習字説
書午前讀書午後供課呈教授晡後書名㑹食課辦方
許放學小學生員課試毎日背誦隔日書授本日書出
本日課題律詩省詩對句登堂聼講食後習功課七言
律五言律絶句省詩隔對七字對五字對習字讀本日
書午食後習功課説書大學中庸論語小學之書通鑑
出晚對供晚對毎月初三日引試毎月十六日引試正
録出題教授考校取中合格者前三名支賞毎月十四
日試講毎月二十九日試講明道書院總計一十四名
治經七名治賦七名大學生員課試三十嵗以下者各
各坐齋讀書延請講書訓誨近因上年漂水州田土被
水淹沒無収止是旦望行供才於十二月初一日為頭
毎日照舊例行供講課毎日課治治經義者小經義冐
治賦者省詩午後納課呈山長晡後書名㑹食課辨呈
公堂放學小學生員課業毎日從小學教諭出題授書
訓導毎遇三日一次供詩毎日背誦隔日書授本日書
出本日課題省詩對句食後習功課午後説書大學中
庸論語孟子小學之書通鑑出晚對供晚對南軒書院
大學生員總計八名治經二名治賦六名上元縣學大
學生員總計七名治經一名治賦六名江寜縣學大學
生員計一十一名治經三名治賦八名前件講䆒得若
依目今課試相應　一件規繩法度取勘得路學明道
書院兩處旦望毎日依例講習外據南軒書院上元江
寜兩縣學為是所出錢糧數少内南軒書院止於旦望
誦説上元江寜兩縣學旦望講説一六行供講習課業
旦望講書除教官正録前廊耆舊朔望輪次講説外三
十嵗以下十五嵗以上儒人常川在學肄業毎月朔日
教官預先於四書内出接題三章揭示廊廡聼其講䆒
精熟置立籖筒遍寫該講生員姓名至本月望日候登
講堂聼講畢請教官臨時掣籖引至案前對衆将朔日
題目講説望日依上就出講題次月朔日依前講説三
次文理不通者擬降供一季發付本學教導訓誨再行
習讀候降供滿日引上覆念講説文理通者許令囬参
不通者從學官議罰其係籍儒人不依例赴學陪拜供
講生員於内多有恃頑見充行臺宣慰司亷訪司總管
府典吏貼書者學校難以約束許教官具姓名申本路
提調學校官照騐施行毎日清早教授正録直學耆宿
小學教諭大學講書六齋長大小學生員並登堂耆宿
講通鑑一章然後㑹食儒生入學書名聼講畢行食輪請
齋長一員常川在學率領生員輪請正録一員下大學
訓誨生員出題考試前件講䆒得若依目今規繩法度
教飬相應(下各/路學)
　　行臺監察舉呈正録山長減員
江東道宣慰司大德二年月呈據建康路申承奉行御
史臺劄付據監察御史呈竊謂學校乃風俗之源教官
不可不備選法有壅滯之患冗員不可不除為此檢㑹
到至元二十四年省部准擬教官陞轉格例内散府諸
州教授有闕各處學正一考之上陞充各處學正有闕
學録教諭一考之上陞充書院山長目今亦同學正一
例陞轉間者卑職到湖廣省聞知本省管下儒學正録
書院山長各設一員訪聞江浙江西等處多有濫設員
數不能一一具呈畧舉建康一路府學除教授外見設
學正三員學録二員明道書院設山長二員南軒書院
生徒錢糧最為鮮少亦設山長二員昭文書院别無田
産儒户虚設山長二員皆受行省劄付此等職員如歴
一考之上必須給由求充府州教授再歴一任路學教
授内選用今江南州郡教授窠闕常少而學正山長太
多遷調之間欲無窒礙誠為難矣又恐因而奔竸者進
教官不得其人恬靜者退真才不顯於世實非良便以
此参詳學正山長既歴一考之上例陞府州教授學録
教諭亦得以次轉補宜從都省定額各處儒學學正録
書院山長毎處存設一員多者革去額外不許濫設其
無儒户學田書院山長亦合減併不惟裁抑冗員庶少
窒礙遷調據此合行呈訖照詳得此憲臺合下仰照騐
就申宣慰司轉呈江浙等處行中書省照詳施行承此
府司申訖照騐得此本司今備呈照詳施行(呈浙江等/處行中書)
(省/)江浙等處行中書省大德二年二月劄付該照得大
德元年三月十七日欽奉詔赦内一欵節該官冗吏繁
擾民害事從省臺合併裁減欽此近據江東道宣慰司
呈備建康路申承奉御史臺劄付監察御史呈該為本
省管下各處儒學職員數多宜從都省定額毎處存設
正録書院山長一員多者革去等事仰就申宣慰司轉
呈浙江行省照詳施行得此行據江浙等處儒學提舉
司申叅詳江南儒學書院各有所管儒户錢糧中間多
寡不同合先将各路府州正録照依行中書省至元二
十四年元咨都省定到員額路設學正有省委副教處
設一員無省委副教處設二員諸州散府正録各一員
其餘宜從裁減外據各處書院山長於儒户錢糧數少
去處量減一員訖鈞詳事今斟酌定奪得除杭州路擬
設學正二員學録二員諸州散府正録各一員書院有
錢糧去處設山長二員無錢糧處止設一員其餘人數
截日革去除已移咨中書省照騐外今将存設并裁減
人員開坐前去合下仰照騐依上施行所據減去人數
依例給由(劄付各道/宣慰司)
　　行臺治書侍御史咨呈勉勵學校事宜
江南諸道行御史臺大德二年二月劄付該准本臺治
書侍御史咨呈欽覩至元三十一年七月詔諭中外百
官節該孔子之道垂憲萬世有國家者所當崇奉其贍
學田土産業及貢士荘所出錢糧以供春秋二丁朔望
祭祀及師生廪饍貧寒老病之士為衆所尊敬者月支
米糧優恤飬贍廟學損壊隨即修完作飬後進嚴加訓
誨講習道藝務要成材若德行文學超出時軰者有司
保舉肅政亷訪司體覆相同以備選用本路總管府提
舉儒學肅政亷訪司宣明教化勉勵學校欽此又累欽
奉聖㫖條畫凡為學校公事責任亷訪司尤重今竊見
各處所司官員反有不便於學校者謂如廟像制度釋
菜禮儀乃三重所係凡有因革損益皆朝廷攷文之事
或有官員徃徃以淺俗之見或道聼塗説之論來者輙
有去取而更定之不惟使有司無所適從又使天下禮
文不一又體覆秀才或經或史或詞賦或䇿論科通一
藝主司之官亦合度量我之能否然後考正彼之是非
有自來不通儒書亦自任責而體覆者及有假借於人
考校而見於公文者豈惟召識者之笑其扵職分不無
欺㒺之罪間有文章知名官員體覆不過當面應酬數
語及看所上詩文而已終無法式以别真偽一旦朝廷
責以罔濫其将何辭以對又有以已之好尚輙使師生
習於世無用之學徒費日月有悞後人又有将堂上前
人所書扁額毁去以已之書劄換易不復存古又或風
使學官板無益之書鐫不急之石剏建改作等事徒費
學糧妄興工役反致妨廢生員事業有負朝廷任責勉
勵之意合行咨呈伏請照騐詳酌戒約施行事准此照
得至元十三年二月内欽奉聖㫖宣諭内一欵名山大
川寺觀廟宇前代名人遺跡毋得毁拆欽此近為湖南
道亷訪分司将濓溪書院亡宋御書省劄拘収及改塑
神像等事已經劄付本道欽依施行去後移准御史臺
咨該看詳諸處寺觀収頓古今書畫墨跡碑銘牌面處
處有之中間别無禁制此係動衆擾人事理難議施行
理合欽依聖㫖事意修理學校嵗時致祭聖帝明王忠
臣烈士移上都御史臺咨合准所擬相應准此遍行照
㑹去訖又照得至元二十四年行中書省准中書省咨
節該為定奪儒學教授正録資品事吏部参詳學校風
化之源必當謹擇師儒教育後進教官窠闕合令本路
推選才德服衆之人牒委文資正官覆察相應然後行
移本道按察司公坐出題試騐儻有不應罪及舉官另
行覆察官司如此似望革去濫保之弊又元貞元年正
月准御史臺咨節該奉中書省劄付禮部與集賢院學
士等官一同議得選舉教官已有考試定例隨處若有
所保人員令亷訪司嚴加體覆無得濫保又照得欽奉
詔書節該贍學地土産業又貢士荘諸人毋得侵奪所
出錢糧以供春秋二丁朔望祭祀及師生廪饍貧寒老
病之士為衆所尊敬者月支米糧優恤飬贍廟宇損壊
隨即修完欽此除欽依外今准前因憲臺相度學校一
事任責非輕合下仰照騐凡事加謹遵守施行(劄付江/南浙西)
(道肅政/亷訪司)
　　儒户免差不以田畝為限
浙東道宣慰使司大德二年五月日劄付該准浙東海
右道肅政亷訪司牒承奉江南諸道行御史臺劄付准
御史臺咨來咨湖南道亷訪司申准永州路牒呈宣慰
使張正奉言儒户田土以㡬畝為率除免雜泛差役餘
上田畝與民一體差役免致偏負即係為例事理請㑹
議事准此照得欽奉聖㫖節該孔子之道垂憲萬世有
國家者所當崇奉其贍學田土貢士荘田諸人毋得侵
奪作飬後進務要成材凡廟學公事諸人毋得阻擾合
行儒人事理照依已降聖㫖施行欽此囬牒本路就申
合干上司去訖請照詳事准此本臺咨請欽依累降聖
㫖事意施行准此憲臺除外合下仰照騐欽依累降聖
㫖事意施行奉此除外合行移牒請照騐欽依累降聖
㫖事意施行准此使司合下仰照騐欽依累降聖㫖事
意施行(劄付各路/總管府)
　　臨江路差儒户充役被問
江浙等處儒學提舉司大德二年十一月指揮承奉江
南浙西道肅政亷訪司指揮承奉江南諸道行御史臺
劄付照得至元二十五年十一月内欽奉聖㫖節該尚
書省奏江淮等處秀才乞免雜泛差役事准奏今後在
籍秀才做買賣納商税種田納地税其餘一切雜泛差
役並行蠲免所在官司常切存恤仍禁約使臣人等毋
得於廟學安下非理搔擾欽此又照得至元三十一年
七月欽奉聖㫖節該本路總管府提舉儒學肅政亷訪
司宣明教化勉勵學校凡廟學公事諸人毋得沮擾擬
合行儒人事理照依已降聖㫖事意施行欽此除欽依
外近據臨江路民户何義状告本路總管李倜不公事
内一項将本管儒户差充各鄉里正主首户役責勒催
辦税糧子粒酒課及勾攝雜事憲臺相度學校係人倫
風化本源累有欽奉聖㫖責任亷訪司勉勵毋致廢墮
除将臨江路總管另行追問外合下仰照騐遍行所屬
欽依累降聖㫖事意施行毋致違犯奉此憲司合下仰
照騐遍行所屬欽依累奉聖㫖事意施行毋致違犯承
此本司除已行移各路府州司縣外合下仰照騐遍行
所屬欽依累降聖㫖事意施行(下各/儒學)
欽定四庫全書
　廟學典禮卷六
　　憲司舉明學校規式
浙東海右道肅政㢘訪司大德三年四月牒照得立按
察司欽奉聖㫖條畫内一欵節該所至之處勸課農桑
問民疾苦勉勵學校宣明教化又欽奉聖㫖節該今後
應在籍秀才做買賣納商稅種田地納地稅其餘一切
差役並行蠲免又欽奉詔書内一欵節該學校之設所
以作成人材仰各處正官教官欽依先皇帝已降聖㫖
主領敦勸嚴加訓誨務要成材以備擢用欽此除欽遵
外竊以學校乃風化之源人材所出之地凡在學者正
當勉勵業術講明道藝仰副朝廷崇重之隆近日以來
一等儒人不守元規惟知户役之優免遽忘聖經之閫
奥朔望拜謁尚有闕禮坐齋肄業安有盡心近於三月
朔日司官詣婺州路學為見本學職員數少畧行㸃視
其不到者八十人及至講說有不通者十餘軰此盖教
官教誨之無方抑亦儒生怠慢之所至憲司除另行外誠
恐本路儒學亦有似此去處今將元奉行御史臺備到
福建儒學提舉司講䆒到規式擬議責罰開坐前去牒
可照驗行下合屬儒學一體施行　一在籍儒人凡遇
朔望不犯紅日並湏詣學親筆書名陪拜聽講雍容就
列不得喧譁如有事故者先期具狀經教官處給假附
籍以憑稽攷或未經請假妄稱事故而不赴學者從舉
事檢舉具呈教官依例行罰將罰到鈔數委令司罰置
簿收掌以助公支或充課賞前件除依已行規式外如
朔望妄稱事故不赴學者從本學檢舉初犯罰中鈔五
錢再犯罰一兩三犯别議施行仍令教官置簿標附不
到姓名并將罰到鈔數俱令司罰收掌公支　一朔望
講書除教官正録前廊耆舊輪次講說外三十嵗以下
十五嵗以上儒生常川在學肄業每月朔日教官預先
出題三章揭示廊廡聽其講䆒精熟置立籖筒遍寫該
講生員姓名至今月望日俟登堂聽講畢請教官臨時
掣籖引至案前對衆將朔日題目講說望日依上就出
講題次月朔日依前講說三次文理不通者擬降供一
季發付本學教導訓誨再行習讀候降供滿日引上覆
念講說文理通者許令回參不通者從學官議罰前件
每月朔望行禮畢耆儒并生員各分等列雍容登堂就
坐不得喧譁依已行規式講說外再請行禮官抽籖於
中庸大學語孟内另提出一章令坐齋生員黙說如有
不通者至期量議責罰二次不通者别議　一儒人課
試擬定每月從教官出題或賦論經義史評之類在籍
諸生各供本經全篇每五卷約取一名照舊例魁名三
分亞名二分又次名一分半通榜者各一分教官考校
逐月載籍嵗終計其分數以考優劣如十二試積及十
分者次年正月内從教官申請本路文資正官廉訪司
官詣學集及分儒生簾引文義通暢者取首名保申上
司以備嵗貢其餘籍記姓名所有十二試俱黜者降供
一季發付本學訓誨逐日坐齋習讀候降供滿日再行
引試中格許令回參其連三月不試者從教官議罰前
件除依已行規式外仍將每月已攷過課試文字於行
禮官處呈說驗其優劣　一在學儒人除前廊耆舊皆
亡宋登科貢舎之人逐月朔望輪次講書外東西序耆
儒内請每日登堂講通鑑一章然後㑹食儒生五十嵗
以下者各供月課除孟月經賦仲月論俱各全篇季月
經疑史評三十嵗以下者各各坐齋讀書訓誨每日各
習所業或雜文論冐小賦經義唐律之類期以成材十
五嵗以下者另設小學一所教導二員逐日依小學規
式教導施行前件除依已行規式外小學每日常川在
學肄業朔望與儒生一般陪拜講書若朔望不到講書
不通者將訓導坐不稱職之罪别議施行(牒紹/興路)
　　提舉柯登仕申明約㑹
江浙等處儒學提舉司大德三年五月日指揮該近准
本司副提舉柯登仕牒㑹驗至元三十年正月内欽奉
聖㫖節該如今和尚一處先生每秀才每有爭差的言
語呵管民官一處休教問和尚每的為頭兒的先生每
的為頭兒的秀才每的為頭兒的一同問者麽道聖㫖
了也欽此又照得承奉前江淮等處行尚書省劄付准
都省咨文該應儒人詞訟除奸盗從有司歸問外其餘
公事並從約會不許有司徑直勾攝奉此除遵依外今
來當職切詳和尚先生凡遇管民官司相關公事並從
約㑹歸問外㨿儒人但有干碍民訟其有司多不經由
儒學約問往往違例徑直勾攝泛行搔擾似與欽奉聖
㫖事意并元奉都省元行事理相違牒請照驗備申江
南浙西道肅政㢘訪司照詳乞賜行移各路欽依聖㫖
事意并元奉都省定例事理依例約㑹歸問施行准此
照得近奉江浙等處行中書省劄付准中書省咨宣政
院呈至元三十年正月初九日阿都台集賽第一日奏過
事内一件托克托察楚克等行宣政院官人每與將文書
來這裏的和尚每先生每秀才每一處告爭差的言語
有呵和尚每的為頭兒的先生每的為頭兒的秀才每
的為頭兒的一同先生秀才每管民官根底私地下去
管着先生每的秀才每的為頭兒一同不問管民官與
管和尚的頭目一同問着如今和尚每的先生每的秀
才每的一處有着爭差的言語呵和尚每的為頭兒的
先生每的為頭兒的秀才每的為頭兒的一同問者麽
道與將聖㫖來的說將來有俺商量的去年俗人與和
尚每有爭差的言語呵和尚每為頭兒管民官一同問
了斷者民官和尚每根底休教斷者麽道聖㫖與將去
了來如今和尚一處先生每秀才每爭差的言語呵管
民官一處休教問和尚每的為頭兒的先生每的為頭
兒的秀才每的為頭兒的一同問者麽道聖㫖與將去
呵怎生麽道奏呵那般者麽道聖㫖了也欽此又照得
先承奉國子監指揮備奉集賢院劄付該㨿司直司呈
奉禮部符文該奉尚書省判送集賢院呈備國子監議
擬到江南各道儒學提舉司管領儒人遇有公事除犯
奸盗從有司歸問其餘一切事務並從約會呈奉都堂
鈞㫖准呈送禮部行移合屬照㑹施行承此又承奉江
淮等處行尚書省劄付該准尚書省咨該集賢院呈㨿
浙東道儒學提舉司申到事内一件各道儒學提舉司
專一管領儒人但有與管民官司相關者管民官司並
不問事理輕重徑直勾攝泛行搔擾深為未便擬合照
依諸衙門體例約㑹事為此送國子監議擬去後今㨿
狀呈儒人遇有公事除犯奸盗從有司歸問外其餘一
切事務並從約㑹呈訖照詳事本院叅詳若准所擬相
應送禮部照擬得合准集賢院所擬都省准呈除外合
行移咨照㑹依上施行准此仰更為照㑹合屬依上施
行奉此除已依上施行外又照得近為學校便益等事
申奉江浙等處行中書省劄付該省府除儒户差役并
約㑹歸問公事遍下合屬欽依聖㫖事意施行外仰照
驗事承此除外今准前因本司叅詳儒人僧道與民間
相關詞訟公事明有欽奉聖㫖事意并累奉都省定例
理合約㑹歸問近年以來有司往徃多不約問一面徑
直勾攝深不副聖朝崇儒重道之羙意如䝉行移各路
依例約問委為相應為此申奏江南浙西道肅政廉訪
司指揮該憲司除已行移各處依例約問外合下仰照
驗施行奉此儒司除外仰更為申覆本路并行移各州
及各州學書院合屬縣學一體依上約問施行(下紹興/路儒學)
　　申明儒人課試
江浙等處行中書省大德三年十一月劄付該近㨿建
德路申一等富户不通文字計囑儒學官吏買作儒户
與免差役得此議得真儒碩才固冝崇奬妄冐避役亦
合沙汰如不考試無以辨别為此移准中書省咨照得
先准咨文平江路申歸附以來於今二十四年富豪上
户詩書不通偽作儒人入籍除免差役皆及下民逼令
迯竄擬合聞奏委官與廉訪官一同試驗中選者免差
不中之人與民一體當差庶幾勉勵後學均平賦役送
禮部議擬去後回呈照得至元六年四月内欽奉聖㫖
條畫内一欵節該隨路雖有設到學官所在官司例皆
看同泛常不為用心勉勵以致學校之設有名無實仰
各路所屬如遇朔望自長次以下正官同首領官率領
僚屬吏員俱詣文廟燒香禮畢詣講堂同諸生講議經
史更相授受日就月將政清民化欽此今承見奉本部
議得江南儒人數多若便通行考試恐有動揺且如富
豪之家子弟詐入儒籍或所作月課令人代筆者自是
各處正官有失檢舉學官不能訓導致令有此欺弊若
貧富賦役不均管民官當任其責以此恭詳平江路嵗
辦錢糧誠為不細今後若有富强之家假托儒户茍避
差役及係籍儒生令人代筆者宜從本路官及所在㢘
訪司體察是實嚴加懲戒仍與民一例應當雜泛差役
本官亦湏依例提舉學校毋致隳廢相應具呈照詳得
此施行間今准前因咨請照驗事准此省府合下仰照
驗施行(劄付浙東/道宣慰司)
　　籍定儒户免役
江南諸道行御史臺大德四年正月劄付㨿監察御
史呈㑹驗欽奉聖㫖節該今後在籍秀才做買賣納商
稅種田納地稅其餘一切雜泛差役並行蠲免所在官
司常切存恤欽此又欽奉聖㫖節該孔子之道垂憲萬
世有國家者所當崇奉其贍學田土貢士莊田諸人毋得
侵奪教養後進務要成材凡廟學公事諸人無得沮擾
合行儒人事理照依已降聖㫖施行除欽依外體知建
康路總管府將本處在籍儒人欲與民户一例推排里
正主首為此追照得本路行卷該奉江浙行省劄付元
貞元年十二月二十五日欽奉聖㫖條畫内一欵節該
江浙錢糧為數浩大元係富户催辦今富强者茍避差
役使下户承充里正主首以致靠損貧民錢糧不能辦
集仰照勘不以是何投下諸名色影蔽有田納稅富豪
户計從本省分間與其餘富户一例輪當里正主首催
辦錢糧應當雜泛於内若有疑惑不能與决者具由咨
中書省定奪欽此仰委本路總管㢘中議專一依上從
公㸃差有田納稅富豪户計應當里正主首仍將㸃差
定各户花名田産攅造備細文册申省各路備坐行下
所轄州縣依上施行為此看詳學校之設蓋人倫風化
所係實與各投下并其餘諸色户計不同兼先欽奉聖
㫖節該在籍秀才一切雜泛差役並行蠲免今奉聖㫖
明交投下諸色户計從江浙行省分間輪差若有疑惑
移咨中書省定奪今有司不加詳照將在籍儒人與民
一體科差有負聖朝崇儒重道之意擬合欽依累降聖
㫖事意施行呈乞照詳又㨿江南浙西道肅政廉訪司
申照得尚書省至元二十五年十月二十有八日察察
爾集賽第一日奉過事内一件秀才每做買賣呵與商
稅者種田呵與地稅者其餘横枝兒不㨂甚麽雜泛差
發休與者麽道執把著的聖㫖索有俺商量的執把著
的聖㫖他每根底與呵怎生麽道奏呵那般者麽道聖
㫖了也欽此又至元二十六年正月内欽奉聖㫖節該
今後在籍秀才做買賣納商稅種田納地稅其餘一切
雜泛差役並行蠲免所在官司常加存恤欽此又至元
三十一年四月内欽奉詔書内一欵節該學校之設所
以作成人材仰各處正官教官欽依先皇帝已降聖㫖
主領敦勸嚴加訓誨務要成材以備擢用所在官司常
與存恤欽此又至元三十一年七月内欽奉聖㫖節該
諭中外百司官吏人等孔子之道垂憲萬世有國家者
所當崇奉本路總管府提舉儒學肅政廉訪司宣明教化勉
勵學校凡廟學公事諸人毋得沮擾合行儒人事理照
依已降聖㫖施行欽此除欽遵外江浙等處儒學提舉
司及平江路儒學各狀申呉江州長洲縣將儒户胡鏽
程淳祖朱應得謝晟孫違例差充各都里正主首等事
議行間今㨿儒學提舉司状申元貞二年四月内承奉
江浙等處行中書省劄付欽奉聖㫖節該㨿中書奏江
浙等處行中書省平章特穆爾穆爾布哈等陳說有力
富强之家往往投充諸王位下及運糧水手香莎糯米
財賦醫人僧道火佃舶商等諸項户計俱各影占不當
雜泛差役止令貧難下户承充里正主首錢糧不辦偏
負生受乞降聖㫖事准奏内一欵節該仰照勘不以是
何投下諸名色影蔽富豪户計從本省分間與其餘富
户一例輪當里正主首催辦錢糧應當雜泛差役於内
若有疑惑不能與决者具由咨中書省定奪却不得因
而動揺違錯欽此分間到數内儒籍内自來委係儒人
合免里正主首雜泛差役仰欽依聖㫖事意施行承此
又大德元年五月内㨿嘉興路學録丁㢘孫狀告係杭
州路附籍儒人寄莊田土坐落平江路常熟州被本處
官司差役等事申奉江浙等處行中書省劄付該省府
照得近欽奉聖㫖節該江浙錢糧為數浩大照勘不以
是何投下諸名色影蔽富豪户計從本省分間與其餘
富户一例輪當里正主首催辦錢糧應當雜泛差役欽
此分間到合當合免户計内和尚先生秀才各有所宗
自古稱為三教㨿儒籍内自來委係名卿大夫秀才户
計擬合欽依累朝皇帝聖㫖今上皇帝聖㫖事意一例
除免已經遍行各處依上施行去訖仰照驗施行承此
又大德二年十月内承奉江南浙江道肅政廉訪司指
揮備奉江南諸道行御史臺劄付該為臨江路總管李
倜不公事内一項將本管儒户差充各都里正主首户
役責勒催辦稅糧子粒酒課及勾攝雜事憲臺相度學
校繋人倫風化本原累有欽奉聖㫖責任廉訪司勉勵
毋致廢墮除將臨江路總管另行追問外仰遍行所屬
欽依累降聖㫖事意施行毋致違犯奉此先為各路府
州司縣將在籍儒户差充鹽局倉庫官攅催課頭目坊
里主首淘金户等役申覆省府并肅政廉訪司已蒙遍
行各處欽依累降聖㫖事意施行外㨿平江路儒户束
元嚞鄧榮俞處仁張文彪嘉興路儒户徐砥杭州路儒
户家之巽張焃張拱謝晟孫趙由昇俞應模鄭淮劉松
慶元路儒户袁桷袁棟紹興路儒户王英孫陳恕可王
性之等各狀告被平江等路州縣官司差充里正主首
等役及有鉛山江隂等州將儒户與民一體科差不便
又照得大德三年二月内欽奉詔書節該朕自臨御以
來日圖善治思濟天下之民詔書屢降而有司奉行弗
至以致恩澤不能下流欽此竊惟三教鼎立甚乆而儒
教廼三綱五常所自出於世道為最切且以一二見用
者言之上而朝㑹祀典進賀表章下而案牘文移之事
皆出於儒所在有司獨欠優恤動輙差充里正主首或
擅敢勾擾或非理科敷不止一端假令儒户數多及間
有近上户計曽不及僧道五分之一况所有田地依例
輸納稅糧所免者徭役而已况欽奉累朝聖㫖蠲免差
徭敦勸存恤兼儒人不係投下户計若有司似前科擾
非惟有失國家崇儒重道之心亦且不稱見欽奉詔書
内恩澤下流之意擬合照依抄户年分以籍為定其在
籍儒户欽依累降聖㫖事意蠲免一切雜泛差發似望
儒學不致廢弛人才有所作成為此申覆省府照詳乞
賜遍行合屬嚴加禁治今後毋得將在籍儒户動揺差
擾欽依累降聖㫖事意施行又恐各處學校將不係在
籍儒户影蔽致使有司藉此為詞泛行科差遍行各路
儒學不得擅將不係在籍儒人影蔽户役引惹違錯去
後八月初六日承奉江浙等處行中書省劄付該委係
籍定儒户别無影占田土就便行移各處欽依累降聖
㫖事意施行毋得違錯承此卑司除已移牒總管府及
各州行下合屬欽依累降聖㫖事意施行外申乞遍行
各路欽依施行更賜備申江南諸道行御史臺行下浙
東江東道肅政㢘訪司行移各路欽依累降聖㫖事意
施行得此卑司申訖照詳得此憲臺除外合下仰照驗
欽依累降聖㫖事意施行(劄付浙東海右/道肅政㢘訪司)
　　廉訪分司舉明體察
浙東海右道肅政廉訪司大德四年二月牒該准本道
監治台慶分司牒照得至元三十年七月内本道肅政
㢘訪司承奉行御史臺劄付准御史臺咨承奉中書省
劄付禮部呈今後薦舉學職責任教授人員須要保結
所録文字即非假手更湏保結所録文字委是中程堪
以傳授更湏保結年髙德劭今夀幾何委是為衆推服
又湏保結委是堪充教授或學正録教諭如是以後但
有虚冐不實發露到官止將教授量情降罰教授恐其
累已選舉庶可覈真如䝉准呈乞下照㑹都省除外仰
依例體察施行又大德三年八月内本道肅政廉訪司
體覆儒人各處保舉不一移准江南浙西道肅政㢘訪
司牒該照得至元三十年七月内欽奉聖㫖節該諸路
府州縣邑廟學書院作養後進嚴加訓誨講習道藝務
要成材若德行文學超出時軰者有司保舉肅政廉訪
司體覆相同以備選用本路總管府提舉儒學肅政廉
訪司宣明教化勉勵學校欽此詳㸔近年選用儒人例
係教授應舉申覆本路總管府備牒廉訪司體覆有司
轉申行省定奪今後從提舉司考較固為良便但有經
本路保薦似與欽奉聖㫖許從有司保舉體例相違合
無循例先從教授舉薦申覆儒學提舉司考校中程移
文本路總管府覈實保明牒呈㢘訪司體覆回牒有司
轉申行省縁係為例事理申奏江南諸道行御史臺劄
付仰欽依聖㫖事意施行牒請照驗准此已經移牒各
路行下儒學照驗去訖竊惟學校乃風化之源教官乃
學校之綱茍舉用不得其人治教何由而生是以朝廷
立法選士必慿鄉曲推舉年高徳愽性行修㓗堪為後
進師範者經由㢘訪司體覆相同然後用之近年以來
儒學提舉司不依元例恣意濫保年髙德劭之士不得
聞逹年少德薄之人奔競冐進各處學職遂有重注重
任待闕之弊盖由此始今廵按到台州本路備准儒學
提舉司保到儒人堪充教諭凡三十餘名雖連所業十
篇不見是否親作當令教授繆若鳯將引各人赴司有
趦趄不到者大半勉强赴司者十餘名及至命題考試
其作文中程之士少害理訛事之軰多不能自教何以
教人恭詳儒人始由教諭陞為正録山長自山長受除
教授俸給至厚出身甚優乃諸儒之領袖為士類之師
範釋奠拜謁班居其上講書㑹課席坐其中體覆之際
不可不慎若使上下相䝉關節附㑹儒學視為竒貨而
泛濫保舉提舉以為文具而不曽考校各路㸔同泛常
既不覆實保明憲司若止慿虚文更不加意體覆縱令
晚進後士不通文學僥倖之徒冐濫充之不惟教養失
人學校不立其徳行文學之士意以玊石混淆恥與同列
未免隱避山林恐有遺賢之患深不副國家建學立師
之初意除已行移台慶兩路并下儒學今後所選教諭
湏要本學照依元例從公舉明年高才德兼備之士保
舉所業文字委是親作申覆提舉司考校中程本路覆
實保明方許牒呈體覆如有年少無學之人泛濫保舉
但有體覆不應先將元舉教授嚴行降罰有司提舉司
官别議施行外合行移牒請照驗更為㑹議行移各路
并提舉司依上施行准此牒可照驗依上施行(牒紹/興路)
　　行省差設教諭
江浙等處行中書省大德四年六月劄付照得近准中
書省咨禮部呈照得在先循行選取教授格例皆慿本
路保申抄連㢘訪司體覆相同牒文委是年高德劭學
問該博士行修㓗恬退自處不求聞逹堪充師範之人
充應仍將本人親筆文字十篇申部行下集賢院司直
司轉申本院下國子監考試中程司直司申部就便於
教官内銓注元行如此近年以來各路所申止慿散儒
人告狀保舉到上文字别無儒學正官重甘保結上下
相蒙關節附㑹往往將少年晩進保充學官雖有文字
十篇亦未知本人親作或假手於人監學攷校有稱可
以模範一路者有稱可學正録教諭者又各髙下不等
即目四方保牒填委人人希望教授耻作以次學官窠
闕塞滿調選誠難本部切詳一方教授瞻仰師尊釋奠
焚香班在諸儒之首講書㑹課坐居正席之中生員聽
其傳經路官與之抗禮若用晩進年少恐難壓服人心
果能顔淵德行賈誼髙才不拘此限而又今見任教授
月有俸禄任有出身豈宜虚通人情縱令散儒濫保莫
若立法今後薦舉學職責任教授人員湏要保結所録
文字委是親作堪以傳授又湏保結委堪充師範或學
正録教諭如是以後但有虚冐不實發露到官止將教
授量情降罰教授慮其累已選舉庶可覈真如䝉准呈
乞下照會然此誠恐未當具呈照詳施行都省除已劄
付御史臺依例體察外咨請照驗遍行合屬依上施行
准此已經行下各處照驗去訖省府議得竊謂開設學
校置立教官宏聖人之道談聖人之經務以養人材正
彛倫羙教化移風俗其意可謂盡善盡羙矣近年以來
儒風浸壊富家之子急於仕進謁托經求各路儒學往
往狥情保舉提舉司校勘虚加褒奬㢘訪司體察相應
一牒有二三十名照得即目到省學官已有五百八十
餘員山長學正窠闕僅有一百餘處又提舉司縣設教
諭二員見在守闕復有四百之上似此泛濫員多闕少
久而不能遷調使真才實學之士一概沉滯甚不副國
家設立學校之意腹裏縣家教諭俱受中書吏部符文
本省管轄所教諭提舉司委付出身旣與學録一體教
諭亦各受省劄除於到選人内通行挨次銓注外合下
仰照驗即將提舉司所設人員截日革去今後果有德
業優長堪為師範者儒學從公薦舉行移廉訪司逐名
依例體覆繳連的本牒文申省施行(下儒學/提舉司)
　　成宗設立小學書塾
江浙等處儒學提舉司大德四年六月指揮該承奉江
浙等處行中書省劄付該㨿建康路申勉勵學校擬於
請糧儒人内遴選堪為師範之士於各鄉每都創立小
學書塾一處訓習生徒申奉行御史臺劄付該化民成
俗莫善於學若准儒學提舉司所言各路一體設立實
為盛事仰就申合干上司施行乞照驗事得此㑹驗欽
奉聖㫖條畫内一欵節該今後每社設立學校一所擇
通曉經書者為學師於農隙時月各令子弟入學先讀
孝經小學書次及大學論孟經史務要各知孝弟忠信
敦本抑末依鄉原例出辦束修如自願立長學者聽若
積久學問有成者申覆上司照驗欽此今㨿見申省府
除外合行仰照驗依上施行奉此照得近准建康路牒
准本路總管廉中議關學校乃作養後進之地除路州
縣學書院各設小學教諭教習生員外㨿請糧耆儒人
内遴選真材實學前軰典型堪為師範之士在城八隅
各設小學書塾一處訓習生徒作養後進在塾生員晨
昏便於修讀或能擔簦負笈不逺千里而來者皆所不
拘若夫束脩如其父兄有樂教子弟之心隨宜多寡供
送各從其便為師尊者常體教不厭誨不倦之意如遇
朔望令各塾師儒率領諸生前詣學院觀禮使知學校
䂓䋲期成逺大之器其餘州縣擬於各鄉每都依上創
設立小學書塾近者每月赴學鄉村逺者不湏赴學仍
開坐設立書塾去處員數申覆照驗庶幾將來可有稽
攷准此行㨿本路儒學并各州縣儒學各狀申依上於
請糧儒人内選擇設小學書塾訓習生徒外今將各州
司縣設立書塾去處開坐前去請照驗施行准此儒司
叅詳古者家有塾黨有庠術有序所為作養後進莫先
於此今建康路坊隅鄉都擬設書院似為相應申奉省
府劄該照得欽奉聖㫖節該應設廟學書院作養後進
嚴加訓誨講習道藝務要成材本路總管提舉儒學肅
政廉訪司宣明教化勉勵學校凡合行事理照依已降
聖㫖施行欽此除欽遵外今㨿見申除已劄付建康路
就便申覆行御史臺行下廉訪司講䆒擬議可否施行
外仰照驗施行奉此已經移牒建康路并行下本路儒
學依奉省臺事理施行去後今奉前因儒司除外合下
仰照驗於本處請糧儒人内遴選真材碩學堪為師範
之士并合設去處擬定官吏保結申司施行
　　山長改教授及正録教諭格例
江浙等處行中書省大德五年六月劄付准中書省咨
吏部呈奉省判元呈江南書院山長改設教授又教官
額員陞轉等事於大德四年六月内約㑹到翰林國史
集賢院禮部官等一同議擬到下項事理具呈照詳得
此都省除外咨請照依區處定奪事理施行准此除外
省府合下仰照驗照依中書省咨文内事理濫用員數
盡行革去仍照勘亡宋歸附以前合設書院去處所出
學糧多寡歸附後創設去處目今有無學田通行照勘
明白備細開坐同合設教官額員并各各到任月日一
就開申外㨿見設教官并以後補替人員依上季報施
行一江淮迤南書院改設教授照得至元二十一年二
月呈准中書劄付近為江淮見設提舉學校官各路亦
有設者此職與教授等學官其品級相懸於義未當兼
南方府州軍縣學校書院所在皆多若不定立學官員
數及各分品級使髙下合宜以備將來陞轉南方選到
文儒之士可為後進師範者何以處之為此送吏部與
禮部翰林國史集賢院一同議得南方前進士可為師
範者多兼所在學校書院俱有錢糧足以贍給使教官
得人職業修舉作成人材以備他日選用其於治化本
原所繫甚重縁自歸附之後老成前軰恬於進取各處
保充教官者其學問才德往往不壓人望近年以來一
道既設提舉學校官各路又設提學旣與教授並為學
官教授而下又有訓導提㸃錢糧等職名不惟品級相
懸於義未當而官冗人濫深為不副上司崇重師範樂
育人材之意議得隨路教授學正學録師範後進作養
人材譔述進賀表章考試嵗貢儒吏資品雖輕責任實
重若非公選慱學洽聞有德之士將見幸門一啟賢不
肖混淆雖欲盡革前弊不可得已今擬到江淮學官格
例乞照詳都省除革罷各道提舉學校官并訓導提調
錢糧等官聞奏外餘准所擬仰照驗施行數内開項該
江浙學官各路擬設儒學提舉一員教授一員學正一
員學録一員直學二員散府諸州并各處書院擬設教
授一員學正一員學録一員直學一員教授祗受勑牒
學正擬受行中書省劄付學録教諭拘該行中書省親
臨路分擬授本省劄付外宣慰司所轄去處並受本司
付身直學止從本路出給付身各路儒學提舉與教授
一同管領學事學正學録不得連衘簽署文簿府州并
各處書院准此直學掌管本學田産屋宇書籍祭噐一
切文簿并見在錢糧凡有支發並聽提學教授公議區處
明立案驗不得擅自動支違者從教官申覆本處官司截
日黜罷選取陞轉例儒學提舉擬從七品以前進士到選
相應人充三年為一任滿日再歴别路一任依例於司縣官
内選用其已除資品高者依驗前資陞轉各路教擬從八
品以前進士及學問該洽士行修㓗為衆推服提刑按察
司體覆申臺呈省到部相應人充三年為一任滿日再歴别
路一任依例於從八品司縣官内選用若儒學提舉有闕亦
擬銓注散府諸州并各處書院教授正九品依上選注以三
年為一任遷充各路教授無闕止於本等窠闕内更歴一任
依例於從八品司縣官内遷用學正學録教諭以儒業優
長士行修㓗曽得鄉漕薦者從本路行移本道提刑按察
司體覆相應回准公牒然後保申合屬上司備呈行省直
學從在前職事人内選保性行端方才幹通敏者充依例
出給付身散府諸州并各處書院教授有闕各處學正歴
一考之上者陞補各處學正有闕學録教諭一考之上者
陞補學録教諭有闕於直學内選保陞補並依例體覆
申呈各道提舉學校官員並訓導提㸃錢糧等職名並
擬革罷仍令各處文資正官一員專一提調承此除遵
依外照得江南各道書院山長俱各不曽換授勑牒止
令行省就委每處别無額員勾當一考轉充府州教授
今見到部者已積二百餘員不能遷調為此移准集賢
院關於江南學田册内照到書院地産錢糧三十二處
照不見五十二處本部叅詳擬合照依至元二十一年
都省與翰林集賢院講䆒定事理比依府州設立教授
其行省所委山長並行革去實為便益外㨿未經照勘
書院合咨行省依上照勘各各是否應設去處開坐地
頃糧數以慿定擬相應又准集賢院關照得除學田錢
糧外今將江南各處見設書院處所開坐關請照驗准
此前件講䆒得江南書院始因前賢而置其訓誨生徒
作養人材與夫地産錢糧不在府州學校之下且山長
俱係行省委用别無額員止歴一任轉充府州教授致
使員多壅滯不能調用宜准吏部已擬額設書院四十
六處每處改設教授一員却將見有山長盡行革去豈
増廣窠闕實塞行省冗濫之源外㨿新設書院三十七
處若便一體置立未諗是否必合專設或宜減併合咨
行省從公講䆒各各應設處所同地産錢糧一就開咨
至日定奪相應本省額設浙東浙西道杭州西湖嘉興
宣公湖州安定平江學道和靖鎮江婺州麗澤台州上蔡
紹興稽山衢州柯山温州永嘉江東道建康明道南軒
太平天門徽州紫陽饒州鄱陽樂平州慈湖信州廣信
鵝湖象山鉛州宗文池州齊山福建道建寧武夷剏設
浙東浙西道常州龜山建徳釣臺紹興蘭亭右軍高節和靜
慶元慈湖州石婺州月泉衢州明正清獻崧高處州獨峯
石洞明善鎮江茅山嘉興傳貽江東道太平東軒采石
餘干州忠定石洞浮梁州長薌雙溪信州道藍山德興
初菴饒州錦江徽州晦菴前件議得江南書院額設去
處每處准設山長一員餘悉罷去仍照勘亡宋歸附以
前合設去處所出學糧多寡歸附後剏設去處目今有
無學田通行照勘明白備細開坐咨來外㨿改設教授事
理候照勘見數至日商議行省所轄儒學教官額員陞
轉等事照得至元二十一年二月呈准中書省劄付腹
裏儒學教官例路教授擬設一員學正學録各設一員
散府上中州設教授一員下州設學正一員縣設教諭
一員除教授祗受勑牒學正受中書省劄付學録並受
吏部付身路府州縣各添設直學一員止受本路付身
勾當各處教授以三年為滿依例遷調湏歴兩任所據路
教授遇有闕員散府上中州教授歴一考之上者陞補
各處學正有闕學録教諭歴一考之上者陞補學録教
諭有闕於直學内選保陞補並依例體覆申呈如未有
闕員依舊勾當遇闕依例陞補江淮儒學各路擬設教授
一員學正一員學録一員直學二員散府諸州并各處書
院擬設教授一員學正一員學録一員直學一員各縣
擬設教諭一員上項合設教授祗受勑牒學正受行中
書省劄付學録教諭拘該行中書省親臨路分擬受本
省劄付外㨿宣慰司所轄去處並受本司付身直學於
本學在前執事人内保選性行端方才幹通敏者止從
本路出給付身勾當散府諸路并各處書院教授有闕
各處學正一考之上者陞補直學於本學在前執事人
内選保性行端方才幹通敏者充依例體覆申呈未有
闕員依舊勾當承此近為江南儒學教官員多闕少不
能調用擬將各處書院山長罷去照依舊例改設教授
品同府州陞轉庶革泛濫以此具呈未䝉明降今來本
部照得即目在選教授二百餘員若止及此尚且數年
注受未畢况又續到者亦未見數以此論之蓋是各省
不依元額又不循資一㮣差役僅能及考輙便保陞既
到省部為無稽考止慿元咨俱轉教授夤縁壅積賢否
混淆冗濫之弊實由於此今若必欲更革當清其源叅
詳行省所轄儒學教官合與腹裏一體路設教授正録
各一員散府上中州止設教授一員下州并書院各設
學正一員縣設教諭一員餘皆盡行革去如遇闕員止
於學録教諭内遞進實歴一任之上依例陞轉並要體
覆若果以德行才能難拘常調直舉學正者亦湏明白
體覆相應兩任之上方許遷用如蒙准呈移咨行省取
勘合設教官額員并各各到任月日開咨本部置立貼
黄以慿照勘以後補替人員亦行季報依列標附如此
則庶幾事有關防人易調用前件講䆒得除書院已設
教授外行省所轄儒學教官額員并陞轉等事合依吏
部已擬相應前件議得除所設書院學正不設外教授
學正録教諭照依腹裏例一體設立濫用員數盡行革
去餘准吏部所擬施行(下儒學/提舉司)
