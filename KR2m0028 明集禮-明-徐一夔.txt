#+TITLE: 明集禮-明-徐一夔
#+DATE: 2016-06-11 12:22:33
#+SOURCE: github.com/kanripo/KR2m0028 master b68854b2                
明集禮原序
大明集禮一書我皇祖髙皇帝之所製也所謂吉凶軍
賔嘉五禮也吉禮者首之以祀典以及朝㑹等類凶禮
也喪𦵏之類軍也賔也嘉也各寓以戎事朝聘婚姻等
類莫不詳備允為萬世之法程子孫之所世守而遵行
推衍之也昨嵗禮部請刻布中外俾人有所知見乃命
内閣𤼵秘蔵令其刋布兹以訖工遂使廣行宣傳以彰
我皇祖一代之制朕素不知禮又兼無學因以刋布之
意而述之于首是為序嘉靖九年六月望日
欽定四庫全書　　　　　史部十三
　明集禮目録上　　　　　政書類二(儀制之屬/)
　　卷一
　　　吉禮一
　　祀天
　　　總叙
　　　壇壝
　　　燎壇(燎牲/附)
　　　配帝
　　　從祀
　　　神位版
　　　神席
　　　祝冊
　　　祭器(燎燭菁/茅附)
　　　禮神之玉
　　　幣(神幣/局附)
　　　牲
　　　滌牲(神牲/所附)
　　　酒齊
　　　粢盛
　　　籩豆之實
　　　樂舞
　　　祭服
　　　褥位
　　　版位
　　　車旂
　　　陪祭執事
　　　陳設
　　　受誓戒
　　　致齋
　　　告天下神祇
　　　省牲器
　　　飲福
　　　齋宮
　　　告祭
　　　告廟
　　卷二
　　　吉禮二
　　祀天
　　　圜丘圖
　　　圜丘陳設圖
　　　上帝陳設圖(配帝/位同)
　　　太明陳設圖(夜明星辰/太嵗位同)
　　　樂舞名物
　　　樂圖
　　　舞圖
　　　樂章
　　　親祀儀注
　　　遣官奏告圜丘儀注(方丘/同)
　　　祭器圖
　　　　篚
　　　　爼
　　　　罍
　　　　洗
　　　　概尊
　　　　散尊
　　　　山罍
　　　　蜃尊
　　　　犧尊
　　　　象尊
　　　　著尊
　　　　壺尊
　　　　勺
　　　　太尊
　　　　沙池
　　　　䟽布巾(羃/)
　　　　柶
　　　　鉶
　　　　匏尊
　　　　坫
　　　　簠
　　　　簋
　　　　豆
　　　　登
　　　　籩
　　卷三
　　　吉禮三
　　祭地
　　　總叙
　　　壇壝
　　　瘞坎
　　　神位版
　　　配位
　　　從祀
　　　神席
　　　祝冊
　　　祭器
　　　禮神之玉
　　　幣
　　　牲
　　　樂舞
　　　祭服
　　　酒齊
　　　粢盛
　　　籩豆之實
　　　褥位
　　　車旂
　　　執事人員
　　　陳設
　　　告天下神祇
　　　齋戒
　　　省牲器
　　　飲福
　　　齋宮
　　　告廟
　　　方丘壇圖
　　　方丘陳設圖
　　　皇地祇陳設圖(配位/同)
　　　五嶽陳設圖(五鎮四海四/瀆各壇同)
　　　樂舞名物
　　　樂圖
　　　舞圖
　　　樂章
　　　親祀儀注
　　卷四
　　　吉禮四
　　宗廟
　　　總叙
　　　廟制
　　　神主
　　　時享
　　　朔望
　　　薦新
　　　告祭
　　　祭服
　　　祭器
　　　幣
　　　祝
　　　牲
　　　牲軆
　　　酒齊
　　　粢盛
　　　籩豆之實
　　　樂舞
　　　誓戒
　　　齋
　　　省牲
　　　陳設
　　　祼
　　　飲福
　　　燎瘞
　　　職掌
　　　追尊
　　　冊寶
　　　配享功臣
　　　五祀
　　卷五
　　　吉禮五
　　宗廟
　　　廟制圖
　　　太廟特祭圖(四廟/同)
　　　祫祭圖
　　　太廟陳設圖(各廟/同)
　　　樂圖
　　　舞圖
　　　樂舞名物
　　　樂章
　　　太廟時享儀注
　　　太廟朔祭儀
　　　望祭儀
　　　薦新儀
　　　獻新儀
　　　遣官奏告儀
　　卷六
　　　吉禮六
　　宗廟
　　　王國宗廟考(缺/)
　　　親王祀仁祖廟圖
　　　王國祭仁祖廟版位圖
　　　祖廟陳設圖
　　　祖廟樂圖
　　　祖廟舞圖
　　　樂舞名物(缺/)
　　　樂章(缺/)
　　　祖廟禮物
　　　禮器
　　　親王祭仁祖廟儀
　　　品官家廟考
　　　家廟圖
　　　祠堂制度
　　　神主式
　　　櫝韜藉式
　　　櫝式
　　　尺式
　　　品官享家廟儀
　　卷七
　　　吉禮七
　　宗廟
　　　祭器圖
　　　　豆
　　　　籩
　　　　籩巾
　　　　登
　　　　鉶
　　　　簠
　　　　簋
　　　　爵
　　　　坫
　　　　圭瓉
　　　　瓉盤
　　　　雲坫
　　　　沙池
　　　　牛鼎
　　　　羊鼎
　　　　豕鼎
　　　　鼎扄
　　　　鑾刀
　　　　爼
　　　　壺尊
　　　　太尊
　　　　著尊
　　　　山尊
　　　　犧尊
　　　　象尊
　　　　山罍
　　　　彞(舟/)
　　　　雞彞(舟/)
　　　　斚彞(舟/)
　　　　黄彞(舟/)
　　　　烏彞(舟/)
　　　　蜼彞(舟/)
　　　　虎彞(舟/)
　　　　匜
　　　　槃
　　　　洗
　　　　洗勺
　　　　洗罍
　　　　篚
　　卷八
　　　吉禮八
　　社稷
　　　總叙
　　　配位
　　　壇壝
　　　瘞坎
　　　社主
　　　神席
　　　祭器
　　　玉
　　　幣
　　　祝
　　　牲
　　　酒齊
　　　粢盛
　　　籩豆之實
　　　樂舞
　　　祭服
　　　職掌人員
　　　陳設
　　　齋戒
　　卷九
　　　吉禮九
　　社稷
　　　壇圖
　　　陳設總圖
　　　陳設圖
　　　樂圖
　　　舞圖
　　　樂舞名物
　　　樂章
　　　祭太社太稷儀注
　　　遣官奏告社稷儀注
　　卷十
　　　吉禮十
　　王國社稷
　　　總叙
　　　社稷壇圖
　　　版位圖
　　　陳設圖
　　　兩圭有邸圖
　　　王國祭社稷儀注
　　　郡縣社稷
　　　社稷壇圖
　　　郡縣春秋仲月上戊祭社稷儀
　　　里社
　　　里社陳設圖
　　　社稷祭儀
　　卷十一
　　　吉禮十一
　　朝日夕月
　　　總叙
　　　壇制
　　　神位版
　　　神席
　　　祝冊
　　　祭器
　　　玉幣
　　　牲
　　　酒齊
　　　粢盛
　　　籩豆之實
　　　樂舞
　　　祭服
　　　朝日壇圖
　　　朝日版位圖
　　　朝日陳設圖
　　　樂圖
　　　舞圖
　　　朝日樂章
　　　夕月壇圖
　　　夕月版位圖
　　　夕月陳設圖
　　　樂圖
　　　舞圖
　　　夕月樂章
　　　皇帝春朝朝日儀注
　　　皇帝秋夕夕月儀注
　　卷十二
　　　吉禮十二
　　藉田享先農
　　　總叙
　　　時日
　　　壇壝
　　　配位
　　　神席
　　　祝冊
　　　祭器
　　　幣
　　　牲
　　　酒齊
　　　粢盛
　　　籩豆之實
　　　樂章
　　　冠服
　　　車輅
　　　陳設
　　　齋戒
　　　齋宮
　　　耕所
　　　耒耜(牛/附)
　　　耕推之數
　　　榖種
　　　藉田執事
　　　勞酒
　　　皇帝耕藉親享先農儀注
　　　先農壇
　　　先農版位圖
　　　先農陳設圖
　　　耕藉圖
　　　先農陳設圖
　　　樂圖
　　　舞圖
　　卷十三
　　　吉禮十三
　　專祀太歲風雲雷雨師
　　　總叙
　　　壇制(時日/附)
　　　牲幣
　　　祭器
　　　酒齊
　　　粢盛
　　　籩豆之實
　　　樂
　　　祝冊
　　　壇位圖
　　　樂圖
　　　舞圖
　　　陳設圖
　　　樂章
　　　降香遣官祭祀儀注
　　　王國祭儀注
　　　各府州縣祭儀注
　　卷十四
　　　吉禮十四
　　專祀嶽鎮海瀆天下山川城隍
　　　總叙
　　　封爵
　　　祭所
　　　瘞坎
　　　祝版
　　　代祀嶽鎮海瀆碑
　　　代祀外夷山川碑
　　　祭器
　　　玉幣
　　　牲
　　　酒齊
　　　粢盛
　　　籩豆之實
　　　樂
　　　祭服
　　　壇位圖
　　　陳設圖
　　　樂圖
　　　舞圖
　　　樂章
　　　降香遣官祭祀儀注
　　　諸侯王祭封内山川
　　　王國祭山川壇儀
　　　王國祭城隍儀
　　　各府州縣祭山川
　　　各府州縣祭山川壇儀
　　卷十五
　　　吉禮十五
　　祀旗纛
　　　總叙
　　　壇宇神位
　　　牲幣
　　　祭器
　　　酒齊
　　　粢盛
　　　籩豆之實
　　　陳設圖
　　　降香遣官祭儀注
　　　王國祭旗纛儀注
　　　外各衞祭旗纛儀注
　　祀馬祖先牧馬社馬歩
　　　總叙
　　　壇壝
　　　祝冊
　　　幣
　　　牲
　　　祭器
　　　粢盛
　　　酒齊
　　　籩豆之實
　　　樂
　　　神位圖
　　　陳設圖
　　　遣官祀馬祖先牧馬社馬步儀注
　　祭厲
　　　總叙
　　　祭日
　　　祭所
　　　祭物
　　　祭儀
　　　祭泰厲文
　　　告城隍神文
　　　各府祭郡厲文(州縣/倣此)
　　　祭告城隍文
　　　祭鄉厲文
　　　祭告城隍文
　　祀典神祇
　　　總叙
　　　應天府守臣大祀神祇
　　卷十六
　　　吉禮十六
　　三皇
　　　總叙
　　　配位
　　　從祀
　　　祝冊
　　　祭器
　　　幣
　　　牲
　　　酒齊
　　　粢盛
　　　籩豆之實
　　　樂
　　　樂圖
　　　陳設圖
　　　配位陳設圖
　　　降香遣官祭祀儀注
　　孔子
　　　總叙
　　　封諡
　　　廟祀
　　　襲封
　　　配享
　　　從祀
　　　祝文
　　　祭器
　　　幣
　　　牲
　　　酒齊
　　　粢盛
　　　籩豆之實
　　　樂舞
　　　樂圖
　　　陳設圖
　　　配位陳設圖
　　　降香遣官釋奠儀注
　　卷十七
　　　嘉禮一
　　朝會
　　　總叙
　　　乗輿冠服
　　　皇太子冠服
　　　諸王冠服
　　　羣臣冠服
　　　儀仗
　　　班位
　　　樂
　　　執事
　　　陳設
　　　賛辭
　　　賀表
　　　禮物
　　　鳴鞭
　　　雞唱
　　　宴會
　　　正旦朝賀儀注(冬至儀注同但改/用賛詞並宣答)
　　　聖節儀注
　　　宴會儀注
　　　午門開讀赦書儀注(開詔/同)
　　　諸王來朝儀注
　　　奉天殿丹墀班位圖
　　　丹陛版位圖
　　　殿上版位圖
　　　奉先殿常朝侍立圖
　　　諸王來朝丹墀班位圖
　　　丹陛版位圖
　　　殿上版位圖
　　　謹身殿宴會次序圖
　　卷十八
　　　嘉禮二
　　中宮朝會
　　　總叙
　　　中宮冠服
　　　皇妃冠服
　　　皇太子妃冠服
　　　諸王妃冠服
　　　公主冠服
　　　命婦冠服
　　　儀仗
　　　樂
　　　陳設
　　　執事
　　　班位
　　　賛詞
　　　賀箋
　　　宴會
　　　皇太子正旦朝賀儀注(冬至壽誕同/但改用賛詞)
　　　内外命婦正旦朝賀儀注(冬至壽誕同/但改用賛詞)
　　　宴會命婦儀注(正旦冬至/壽誕並同)
　　　諸王來朝儀注
　　　皇太子諸王朝圖
　　　中宮受皇妃賀圖
　　　中宮受皇太子妃王妃公主賀圖
　　　中宮受外命婦賀圖
　　　内殿宴會内外命婦次序圖
　　　諸王來朝圖
　　東宮朝會
　　　總叙
　　　儀仗
　　　樂
　　　陳設
　　　執事
　　　班位
　　　賛詞
　　　賀箋
　　　正旦受三師賀儀(冬至千/秋同)
　　　正旦受羣官賀儀(冬至/同)
　　　千秋受羣官賀儀
　　　諸王來見儀注
　　　諸王來見班位圖
　　　大本堂受三師賀圖
　　　羣官賀圖
　　卷十九
　　　嘉禮三
　　冊拜
　　冊皇后
　　　總叙
　　　冠服
　　　車輅
　　　冊
　　　冊文
　　　寶
　　　節
　　　樂
　　　儀仗
　　　執事
　　　陳設
　　　班位
　　　奏告
　　　賀禮
　　　會禮
　　　謁廟
　　　奏告圜丘儀注(見祀/天篇)
　　　奏告方丘儀注(見祭/地篇)
　　　奏告宗廟儀注(見宗/廟篇)
　　　冊拜皇后儀注
　　　發冊
　　　受冊
　　　百官稱賀上表箋儀注
　　　皇帝會羣臣儀注(與正旦會儀/同見朝會篇)
　　　皇后會内外命婦儀注(與正旦會儀/同見朝會篇)
　　　謁廟儀注
　　　遣使冊拜丹墀版位圖
　　　丹陛及殿上版位圖
　　　中宮受冊版位圖
　　卷二十
　　　嘉禮四
　　冊拜
　　冊皇太子
　　　總叙
　　　冠服
　　　車輅
　　　冊
　　　冊文
　　　寶
　　　節
　　　樂
　　　儀仗
　　　執事
　　　陳設
　　　班位
　　　奏告
　　　謝皇帝
　　　朝中宮
　　　謁太廟
　　　賀禮
　　　會禮
　　　奏告圜丘儀注(見祀/天篇)
　　　奏告方丘儀注(見祭/地篇)
　　　奏告宗廟儀注(見宗/廟篇)
　　　冊拜儀注
　　　謝中宮儀注
　　　諸王賀東宮儀注
　　　諸王賀中宮儀注
　　　百官稱賀進表箋儀注(禮同冊/皇后)
　　　百官進箋賀東宮儀注
　　　内外命婦賀中宮儀注
　　　冊皇太子丹墀版位圖
　　　丹陛版位圖
　　　殿上版位圖
　　卷二十一
　　　嘉禮五
　　冊拜
　　冊親王
　　　總叙
　　　冠服
　　　車輅
　　　冊
　　　冊文
　　　寶
　　　節
　　　樂
　　　儀仗
　　　執事
　　　陳設
　　　班位
　　　奏告
　　　謁廟
　　　冊拜親王儀注
　　　迎冊寶安奉親王殿儀注
　　　親王年㓜内宮行冊禮儀注
　　　親王謝中宮儀注
　　　親王謝東宮儀注
　　　親王自行賀禮儀注(百官賀/諸王附)
　　　百官稱賀上表箋儀注
　　　皇太子賀中宮儀注
　　　内外命婦賀中宮儀注
　　　諸王受冊百官進箋東宫儀
　　　冊親王丹墀版位圖
　　　丹陛拜位圖
　　　殿上拜位圖
　　卷二十二
　　　嘉禮六
　　冊拜
　　冊公主
　　　總叙
　　　冠服
　　　車輅
　　　冊
　　　冊文
　　　印
　　　節
　　　樂
　　　儀仗
　　　執事
　　　陳設
　　　班位
　　　發冊儀注
　　　受冊
　　　冊公主丹墀版位圖
　　　丹陛版位圖
　　　殿上版位圖
　　　公主宮中受冊版位圖
　　冊内命婦
　　　總叙
　　　冠服
　　　車輅
　　　冊
　　　冊文
　　　印
　　　節
　　　執事
　　　陳設
　　　班位
　　　冊内命婦儀注
　　　傳㫖遣使冊皇妃版位圖
　　　皇妃受冊版位圖
　　卷二十三
　　　嘉禮七
　　冠禮
　　天子加元服
　　　總叙
　　　筮日
　　　奏告
　　　冠服
　　　加數
　　　就廟
　　　陳設
　　　執事
　　　賔賛
　　　用樂
　　　醴醮
　　　祝辭
　　　見太后
　　　謁廟
　　　會羣臣
　　　天子加元服儀注
　　　皇帝見太后
　　　謁廟
　　　會羣臣
　　　加元服圖
　　皇太子加元服
　　　總叙
　　　筮日
　　　奏告
　　　冠服
　　　加數
　　　賔賛
　　　陳設
　　　執事
　　　樂
　　　醴醮
　　　祝辭
　　　醮辭
　　　字辭
　　　會賔賛
　　　朝謁
　　　謁廟
　　　羣臣稱賀
　　　會羣臣
　　　會宮臣
　　　宮臣朝賀
　　　皇太子加元服儀注
　　　明日謁廟
　　　冠圖
　　卷二十四
　　　嘉禮八
　　冠禮
　　親王冠禮
　　　總叙
　　　筮日
　　　告廟
　　　冠服
　　　加數
　　　賔賛
　　　樂
　　　醴醮
　　　祝辭
　　　醴辭
　　　字辭
　　　陳設
　　　執事
　　　會賔賛
　　　朝謁
　　　謁東宮
　　　謁廟
　　　羣臣稱賀
　　　會羣臣
　　　王府官賀
　　　會王府官
　　　冠圖
　　品官冠禮
　　　總叙
　　　筮日
　　　告廟(缺/)
　　　陳服器
　　　加冠
　　　賔賛
　　　樂
　　　醴醮
　　　祝辭
　　　醮辭
　　　字辭
　　　冠者見母
　　　謁廟
　　　冠儀
　　　冠圖
　　士庶冠禮
　　　總叙
　　　筮日
　　　筮賔
　　　戒賔
　　　陳服器
　　　加冠
　　　祝辭
　　　醴
　　　祝辭
　　　字辭
　　　冠者見拜
　　　醴賔
　　　謁廟
　　　冠圖
　　卷二十五
　　　嘉禮九
　　婚禮
　　天子納后
　　　總叙
　　　冠服
　　　制
　　　制文
　　　禮物
　　　樂
　　　節
　　　祭告
　　　納采
　　　問名
　　　納吉
　　　納徵
　　　請期
　　　奉迎
　　　同牢
　　　表謝
　　　謁廟
　　　受命婦朝
　　　遣使儀注
　　　納采儀注
　　　問名儀注
　　　納吉儀注
　　　納徵儀注
　　　請期儀注
　　　臨軒遣使冊后及奉迎儀注
　　　受冊儀注
　　　奉迎儀注
　　　同牢儀注
　　　表謝儀注
　　　謁廟儀注
　　　皇后受内外命婦朝儀注
　　　皇帝受羣臣賀儀注
　　　臨軒遣使圖
　　　納采圖(問名納吉納/成請期同)
　　　受冊圖
　　　合卺圖
　　卷二十六
　　　嘉禮十
　　婚禮
　　皇太子納妃
　　　總叙
　　　冠服
　　　車輅
　　　冊
　　　寶
　　　禮物
　　　樂
　　　祭告
　　　納采(缺/)
　　　問名
　　　納吉
　　　納徵
　　　請期
　　　奏告
　　　受冊
　　　醮戒
　　　親迎
　　　合卺
　　　妃朝見
　　　盥饋
　　　會羣臣
　　　遣使儀注
　　　納采儀注
　　　問名儀注
　　　告吉儀注
　　　納徵儀注
　　　請期儀注
　　　祭告儀注
　　　遣使奉冊儀注
　　　妃受冊儀注
　　　醮戒儀注
　　　親迎儀注
　　　同牢儀注
　　　妃朝見儀注
　　　盥饋儀注
　　　臨軒遣使圖
　　　納采圖(問名納吉納/成請期同)
　　　受冊圖(親王/妃同)
　　　親迎圖(親王/同)
　　　朝見圖(盥饋/同)
　　　朝見皇后圖
　　卷二十七
　　　嘉禮十一
　　婚禮
　　親王納妃
　　　總叙
　　　冠服
　　　車輅
　　　冊
　　　冊文
　　　禮物
　　　納采
　　　問名
　　　納吉
　　　納徵
　　　請期
　　　奉冊
　　　親迎
　　　醮戒
　　　同牢
　　　妃朝見
　　　盥饋
　　　納采儀注
　　　問名儀注
　　　納吉儀注
　　　納成儀注
　　　請期儀注
　　　遣使奉冊儀注
　　　醮戒儀注
　　　親迎儀注
　　　同牢儀注
　　　妃朝見儀注
　　　盥饋儀注
　　　謁廟儀注
　　　臨軒遣使圖
　　　納采圖(問名納吉納/成請期同)
　　　朝見圖(盥饋/同)
　　公主出降
　　　總叙
　　　冠服
　　　車輅冊印
　　　禮物
　　　遣使奉冊及公主受冊
　　　納采問名
　　　納吉
　　　納徵
　　　請期
　　　親迎
　　　同牢
　　　見舅姑
　　　盥饋
　　　納采問名儀注
　　　納吉儀注
　　　納徵儀注
　　　請期儀注
　　　親迎儀注
　　　同牢儀注
　　　見舅姑儀注
　　　醴婦儀注
　　　盥饋儀注
　　　享丈夫婦人送者
　　　臨軒遣使圖
　　　納采圖(問名納吉納/成請期同)
　　　見舅姑圖
　　卷二十八
　　　嘉禮十二
　　婚禮
　　品官
　　　總叙
　　　冠服
　　　車輅
　　　禮物
　　　樂
　　　納采問名
　　　納吉
　　　納徵
　　　請期
　　　親迎
　　　同牢
　　　見舅姑
　　　納采問名儀
　　　納吉儀
　　　納成儀
　　　請期儀
　　　親迎儀(有故請以/媒氏往迎)
　　　同牢儀
　　　廟見儀
　　　見舅姑儀
　　　盥饋儀
　　　舅享丈夫送者儀
　　　姑享婦人送者儀
　　　納采圖(問名納吉納/成請期同)
　　　親迎圖
　　　見舅姑圖
　　　謁廟圖
　　庶人
　　　總叙
　　　冠服
　　　禮物
　　　納采問名
　　　納幣(請期/附)
　　　親迎
　　　見祖禰
　　　見舅姑
　　　享送者
　　　壻見婦之父母儀
　　　納采儀
　　　納幣請期儀
　　　親迎儀(有故聽以/媒氏往迎)
　　　見舅姑儀
　　　見祖禰儀
　　　壻見婦之父母儀
　　　享送者儀
　　　納采圖(問名納吉納/成親迎同)
　　　親迎圖
　　　見舅姑圖
　　　見祖禰圖
　　卷二十九
　　　嘉禮十三
　　鄉飲酒
　　　總叙
　　　賔主介僎
　　　戒賔介
　　　設席位次
　　　陳器
　　　舍菜
　　　立班
　　　迎賔
　　　序賔
　　　獻賔
　　　賔酢主
　　　主酬賔
　　　主獻介
　　　獻三賔
　　　獻衆賔
　　　陞位
　　　僎入
　　　樂賔
　　　司正揚觶
　　　旅酬
　　　讀律
　　　無筭爵
　　　賔出
　　縣邑飲酒讀律儀注
　　　立賔主介僎
　　　陳席設位次
　　　陳器
　　　舍菜
　　　立班
　　　迎賔
　　　序賔
　　　獻賔
　　　賔酢主
　　　獻介
　　　獻三賔
　　　獻衆賔
　　　陞位
　　　僎入
　　　揚觶
　　　讀律
　　　無算爵
　　　賔出
　　里社飲酒讀律儀
　　　立賔位
　　　陳設
　　　序賔
　　　讀律
　　　賔出
　　　設席陳器圖
　　　立班圖
　　　迎賔圖
　　　主獻賔酢圖
　　　主人獻介圖
　　　主人獻衆賔圖
　　　主迎僎獻僎圖
　　　司正揚觶圖
　　　讀律圖
　
　
　
　
　
　
　
　明集禮目錄上
欽定四庫全書
　明集禮目録下
　　卷三十
　　　賔禮一
　　朝貢
　　蕃王
　　　總叙
　　　迎勞
　　　冠服
　　　陳設
　　　儀仗
　　　班位
　　　執事
　　　樂舞
　　　贄獻
　　　宴會
　　　賜予
　　　迎勞儀注
　　　朝見儀注
　　　見東宮儀注
　　　見諸王儀注
　　　見宰輔以下儀注
　　　宴會儀注
　　　東宮賜宴儀注
　　　省府臺宴會儀注
　　　陛辭儀注
　　　辭東宮儀注
　　　勞送出境
　　　蕃國正旦冬至壽日率衆官望闕行禮儀注
　　　蕃國進賀表箋儀注
　　　蕃王朝見圖
　　　丹墀版位圖
　　　丹陛上版位圖
　　　殿上版位圖
　　　蕃王見東宮圖
　　　蕃王見諸王圖
　　　蕃王與宰輔相見圖
　　　謹身殿錫宴圖
　　　東宮錫宴圖
　　卷三十一
　　　賔禮二
　　朝貢
　　蕃使
　　　總叙
　　　迎勞
　　　冠服
　　　陳設
　　　儀仗
　　　班位
　　　執事
　　　樂舞
　　　貢獻
　　　錫宴
　　　賜予
　　　迎勞儀注
　　　受蕃國來附遣使進貢儀注(遣使常/朝儀附)
　　　受蕃使每歲常朝儀注
　　　東宮受蕃國使進貢儀注(朝見/儀附)
　　　叅見省府臺官儀注(每歲常朝/入見儀附)
　　　錫宴儀注(東宮錫/宴儀同)
　　　省府臺宴勞儀注
　　　蕃使陛辭儀注
　　　蕃使辭東宮儀注(常朝/儀附)
　　　勞送出境
　　　蕃使進貢圖
　　　丹墀版位圖
　　　丹陛上版位圖
　　　殿上版位圖
　　　蕃使進貢東宮圖
　　　蕃使每歲常朝東宮圖
　　　蕃使見省官圖
　　卷三十二
　　　賔禮三
　　遣使
　　　總叙
　　　詣蕃國開詔(書/附)
　　　賜蕃國印綬
　　　賜蕃國禮物
　　　迎接
　　　序坐
　　　遣使開詔儀注
　　　蕃國接詔儀注
　　　遣使賜印綬儀注(賜禮物/儀同)
　　　蕃國受印物儀注
　　　遣使開詔圖
　　　蕃國接詔圖
　　卷三十三
　　　軍禮一
　　親征
　　　總叙
　　　類于上帝
　　　造于太廟
　　　宜于太社
　　　禡祭
　　　軷祭
　　　祭所過山川
　　　奏凱獻俘
　　　宣露布
　　　論功
　　　諸將受封賞表謝
　　　禡祭儀注
　　　論功行賞儀注
　　　祭所過山川儀注
　　卷三十四
　　　軍禮二
　　遣將
　　　總叙
　　　授節鉞
　　　造廟
　　　宜社
　　　告武成王廟
　　　禡祭牙纛
　　　奏凱
　　　獻俘
　　　宣露布
　　　論功
　　　授節鉞儀注
　　　遣將告武成王廟儀注
　　　禡祭軍牙六纛儀注
　　　奏凱儀注
　　　宣露布
　　　獻俘
　　　大將受爵賞謝
　　巻三十五
　　　軍禮三
　　大射
　　　總叙
　　　戒百官
　　　張侯
　　　設樂
　　　陳器
　　　設位
　　　就位
　　　燕禮
　　　立司正
　　　納射器
　　　比三耦
　　　司射誘射
　　　御射
　　　公及賔諸公卿大夫射
　　　取矢視算
　　　飲不勝者
　　　再射
　　　禮畢
　　　虎侯
　　　熊侯
　　　豹侯
　　　熊侯
　　　麋侯
　　　大侯
　　　糝侯
　　　豻侯
　　　五正侯
　　　三正侯
　　　三正侯
　　　獸侯(熊/首)
　　　獸侯(麋/首)
　　　獸侯(虎豹/首)
　　　獸侯(鹿豕/首)
　　　并夾
　　　乏
　　　弓
　　　矢
　　　楅
　　　韋當
　　　鹿中
　　　兕中
　　　皮樹中
　　　閭中
　　　虎中
　　　算
　　　扑
　　　射物
　　　朱極三
　　　決
　　　遂
　　　次
　　　步射總法
　　　豹鵠
　　　糝鵠
　　　狐鵠
　　　布鵠
　　　容
　　　算
　　　兕中
　　　鹿中
　　　各行省射圖
　　　王相府圖
　　　各衞府州射圖
　　　各縣射圖
　　　各學射圖
　　　職掌
　　　射式
　　　儀注
　　卷三十六
　　　凶禮一
　　吊賻
　　　總叙
　　　遣使賑撫各府水旱蟲災
　　　遣使勞問王公公主以下疾
　　　乘輿為王公以下舉哀
　　　乘輿臨王公以下喪
　　　遣使吊賻王公以下喪
　　　制遣百官會王公以下喪
　　　遣使冊贈諸王大臣
　　　遣使致奠諸王以下喪
　　　中宮為祖父母父母以下舉哀
　　　中宮為祖父母父母成服
　　　中宮遣使吊諸王以下喪
　　　東宮為諸王以下舉哀
　　　東宮臨諸王以下喪
　　　東宮遣使吊賻諸王以下喪
　　　東宮遣使致奠諸王以下喪
　　　東宮妃為祖父母父母以下舉哀
　　　東宮妃為祖父母父母成服
　　　遣使問王公大臣疾病儀注
　　　乘輿為王公大臣舉哀儀注
　　　乘輿受蕃國王訃奏儀注
　　　乘輿臨王公大臣喪儀注
　　　遣使吊王公大臣喪儀注
　　　遣使賻王公大臣喪儀注
　　　遣百官會王公大臣喪儀注
　　　遣使冊贈王公大臣儀注
　　　遣使致奠王公大臣喪儀注
　　　中宮為祖父母父母以下舉哀儀注
　　　中宮為祖父母父母奔喪儀注
　　　中宮為祖父母父母成服儀注
　　卷三十七
　　　凶禮二
　　喪儀
　　品官
　　　總叙
　　　復衣
　　　盤盆巾櫛
　　　襲衣
　　　含
　　　銘旌
　　　小歛衣
　　　大歛衣
　　　靈座
　　　棺椁
　　　廬次
　　　明器
　　　下帳
　　　牆翣
　　　引披鐸
　　　纛
　　　功布
　　　方相
　　　鹵簿鼓吹
　　　大轝
　　　誌石
　　　碑碣
　　　墓壙
　　　賻賵
　　　神主
　　奠祭器饌
　　　始死奠
　　　小歛奠
　　　大歛奠
　　　朝夕奠
　　　朔望奠
　　　祖奠
　　　遣奠
　　　虞祭
　　　卒哭祭
　　　祔祭
　　　小祥大祥禫祭
　　　祥禫冠服
　　　吊服
　　　初終
　　　小歛
　　　大歛
　　　成服
　　　吊奠賻
　　　擇地
　　　祭后土
　　　葬
　　　虞
　　　卒哭
　　　祔
　　　小祥
　　　大祥
　　　禫
　　　聞喪
　　　奔喪
　　　改葬
　　庶人
　　　總叙
　　　復衣
　　　盤盆巾櫛
　　　襲衣
　　　含
　　　靈座
　　　銘旌
　　　小歛衣
　　　大歛衣
　　　棺
　　　服次
　　　明器
　　　功布
　　　大轝
　　　誌石
　　　灰隔
　　　墓壙
　　　賻贈
　　　木主
　　　奠祭饌具
　　　祥禫冠服
　　　初終
　　　小歛
　　　大歛
　　　成服
　　　吊奠賻
　　　擇地
　　　祭后土
　　　葬
　　　虞
　　　卒哭
　　　祔
　　　小祥
　　　大祥
　　　禫
　　　奔喪
　　　改葬
　　卷三十八
　　　凶禮三
　　喪儀圖
　　　斬衰三年
　　　齊衰三年
　　　齊衰杖期
　　　齊衰不杖期
　　　齊衰五月
　　　齊衰三月
　　　大功九月
　　　小功五月
　　　緦麻三月
　　　本宗五服
　　　三父八母服制
　　　妻為夫黨服
　　　外族母黨妻黨服
　　　襲含哭位
　　　小歛
　　　大歛
　　　喪服
　　　喪服圖
　　　　衰衣
　　　　裳制
　　　　斬衰冠
　　　　齊衰冠
　　　　斬衰首絰(腰絰/絞帶)
　　　　齊衰首絰(腰絰/絞帶)
　　　　杖
　　　　屨
　　　幎目(覆面/帛)
　　　握手
　　　含具
　　　飯珠
　　　衾
　　　衿
　　　明衣裳
　　　銘旌
　　　苞
　　　筲
　　　罋
　　　方相
　　　纛
　　　功布
　　　竹格
　　　翣
　　　大轝(已上/俱圖)
　　卷三十九
　　冠服
　　　總叙
　　　乘輿
　　　皇太子
　　　諸王
　　　羣臣
　　　内使
　　　侍儀舍人
　　　校尉
　　　刻期
　　　士庶
　　　皇后
　　　皇妃
　　　皇太子妃
　　　王妃(公主/同)
　　　内外命婦
　　　宮人
　　　士庶妻
　　卷四十
　　冠服圖
　　乘輿
　　　冕
　　　𤣥衣
　　　纁裳
　　　中單
　　　蔽膝
　　　革帶
　　　大帶
　　　綬
　　　珮
　　　襪
　　　舄
　　　通天冠
　　　烏紗折上巾
　　　皮弁
　　　絳紗袍
　　　紅羅裳
　　　白中單
　　　蔽膝(缺/)
　　　方心曲領(缺/)
　　　大帶(缺/)
　　　革帶(缺/)
　　　珮(缺/)
　　　綬(缺/)
　　　襪(缺/)
　　　舄(缺/)
　　皇太子
　　　九旒冕
　　　衮衣
　　　裳
　　　蔽膝
　　　中單
　　　方心曲領
　　　革帶
　　　大帶
　　　玉佩
　　　綬
　　　白襪
　　　赤舄
　　　遠游冠
　　　絳紗袍
　　　蔽膝
　　　中單
　　　朱裳
　　　革帶
　　　假帶
　　　珮
　　　綬
　　　白襪
　　　黑舄
　　羣臣
　　　幞頭
　　　公服
　　　帶
　　　笏
　　　皂靴
　　　七梁冠(加籠/巾)
　　　六梁
　　　五梁
　　　四梁
　　　三梁
　　　二梁
　　　一梁
　　　青羅衣
　　　裙
　　　蔽膝
　　　中單
　　　綬
　　　方心曲領
　　　假帶
　　　束帶
　　　襪
　　　舄
　　　烏紗㡌
　　　盤領衣
　　内使
　　　烏紗交脚㡌
　　　胸背花盤領大袖衫
　　　角束帶
　　　靴
　　侍儀舍人
　　　展角幞頭
　　　窄袖衫
　　　束帶(缺/)
　　校尉
　　　交脚幞頭
　　　寶相花裙襖
　　　葵花束帶
　　　皂靴
　　刻期
　　　腰線襖子
　　　方頂巾
　　　象牙絛環
　　　闊絛
　　士庶
　　　四方平定巾(缺/)
　　　盤領衣(缺/)
　　皇后
　　　九龍四鳯冠
　　　束帶
　　　靴
　　　褘衣
　　　中單(缺/)
　　　蔽膝(缺/)
　　　革帶(缺/)
　　　大帶(缺/)
　　　䨇珮(缺/)
　　　綬(缺/)
　　　襪(缺/)
　　　舄(缺/)
　　皇妃(太子妃王/妃公主同)
　　　九翬四鳯冠(缺/)
　　　翟衣(缺/)
　　　中單(缺/)
　　　蔽膝(缺/)
　　　革帶(缺/)
　　　大帶(缺/)
　　　珮(缺/)
　　　綬(缺/)
　　　襪(缺/)
　　　舄(缺/)
　　命婦
　　　冠花釵九樹(九鈿/缺)
　　　八樹(八鈿/缺)
　　　七樹(七鈿/缺)
　　　六樹(六鈿/缺)
　　　五樹(五鈿/缺)
　　　四樹(四鈿/缺)
　　　三樹(三鈿/缺)
　　　二樹(二鈿/缺)
　　　一樹(一鈿/缺)
　　　翟衣九重(缺/)
　　　中單(缺/)
　　　蔽膝(缺/)
　　　大帶(缺/)
　　　革帶(缺/)
　　　襪(缺/)
　　　珮(缺/)
　　　綬(缺/)
　　　舄(缺/)
　　宫人
　　　烏紗㡌(缺/)
　　　團領宫袖(缺/)
　　　金束帶(缺/)
　　　裙(缺/)
　　　弓鞋(缺/)
　　巻四十一
　　車輅
　　　總叙
　　　天子
　　　皇后
　　　皇太子
　　　妃主命婦以下
　　　公卿以下
　　卷四十二
　　儀仗一
　　　總叙
　　　乘輿
　　　中宮
　　　東宫
　　　皇太子妃(缺/)
　　　親王
　　卷四十三
　　儀仗二
　　　虎
　　　豹
　　　馴象
　　　仗馬
　　　玉輅
　　　金輅
　　　象輅
　　　革輅
　　　木輅
　　　皂纛
　　　大豹尾
　　　龍旗
　　　北斗旗
　　　門旗
　　　日月旗
　　　青龍旗
　　　白虎旗
　　　朱雀旗
　　　𤣥武旗
　　　風旗
　　　雲旗
　　　雷旗
　　　雨旗
　　　四瀆旗
　　　五嶽旗
　　　五星旗
　　　天禄旗
　　　天馬旗
　　　白澤旗
　　　熊旗
　　　羆旗
　　　鸞旗
　　　麟旗
　　　角宿旗
　　　亢宿旗
　　　氐宿旗
　　　房宿旗
　　　心宿旗
　　　尾宿旗
　　　箕宿旗
　　　斗宿旗
　　　牛宿旗
　　　女宿旗
　　　虛宿旗
　　　危宿旗
　　　室宿旗
　　　壁宿旗
　　　奎宿旗
　　　婁宿旗
　　　胃宿旗
　　　昴宿旗
　　　畢宿旗
　　　觜宿旗
　　　參宿旗
　　　井宿旗
　　　鬼宿旗
　　　栁宿旗
　　　星宿旗
　　　張宿旗
　　　翼宿旗
　　　軫宿旗
　　卷四十四
　　儀仗三
　　　黄麾
　　　絳引幡
　　　告止幡
　　　傳教幡
　　　信幡
　　　豹尾
　　　龍頭竿繡氅
　　　羽葆幢
　　　㦸氅
　　　戈氅
　　　儀鍠氅
　　　黄蓋
　　　大繖
　　　華蓋
　　　曲蓋
　　　紫方繖
　　　紅方繖
　　　雉扇
　　　紅團扇
　　　朱雀幢
　　　𤣥武幢
　　　青龍幢
　　　白虎幢
　　　扇
　　　金㦸(缺/)
　　　班劒
　　　儀刀
　　　鐙杖
　　　吾杖
　　　卧𤓰
　　　立𤓰
　　　響節
　　　金節
　　　骨朶
　　　交椅椅踏
　　　燭籠(缺/)
　　　鳴鞭
　　　拂子
　　　唾壺
　　　唾盂
　　　水盆
　　　水罐
　　　香合
　　　香鑪
　　卷四十五
　　鹵簿一
　　　總叙
　　　秦
　　　漢
　　　東漢
　　　後魏
　　　唐
　　　宋
　　　元
　　　國朝
　　卷四十六
　　鹵簿二
　　　皇后鹵簿(太皇太后/皇太后同)
　　　皇妃鹵簿
　　　皇太子妃鹵簿
　　　皇太子鹵簿
　　　王公鹵簿
　　　羣臣鹵簿
　　　國朝鹵簿圖
　　卷四十七
　　字學
　　　總叙
　　　六書
　　　字體
　　　書法
　　　書品
　　　正譌
　　卷四十八
　　　樂
　　鐘律
　　　總叙
　　　律原
　　　律數
　　　律管
　　　鐘均
　　　中聲
　　　子聲
　　　和聲
　　　候氣
　　　黄鐘生十一律
　　　隔八相生
　　　旋相為宫
　　　三分損益上下相生
　　　八十四聲圖
　　　六十調圖
　　　辨古書之當辨
　　　　律吕相生辨
　　　變律不為宮辨
　　　十二律周徑辨
　　　黍辨
　　　十五等尺辨
　　　錢辨(大泉錯刀貨/布貨泉附見)
　　　李照楊傑魏漢津自詭改制辨
　　　擬今法之可用
　　　　截管候氣
　　　　密率推算
　　　　中黍闖律
　　　　火德去羽
　　卷四十九
　　　樂
　　雅樂一
　　　樂制
　　　樂懸
　　　樂器叙
　　　樂器圖
　　　　鐘
　　　　鏞
　　　　鎛
　　　　編鐘
　　　　金錞
　　　　金鐸
　　　　木鐸(以上金/之屬)
　　　　磬
　　　　玉磬
　　　　天球
　　　　編磬
　　　　笙磬
　　　　頌磬(以上石/之屬)
　　　　古缶
　　　　大塤
　　　　小塤(以上土/之屬)
　　　　拊
　　　　楹鼓
　　　　建鼓
　　　　雷鼓(二/)
　　　　雷鼗
　　　　靈鼓
　　　　靈鼗
　　　　路鼓(二/)
　　　　路鼗
　　　　鼗
　　　　鼖鼓
　　　　晉鼓
　　　　應鼓
　　　　鼙鼓(以上革/之屬)
　　卷五十
　　　樂
　　雅樂二
　　　樂圖
　　　　大琴
　　　　中琴
　　　　小琴
　　　　大瑟
　　　　中瑟
　　　　小瑟
　　　　次小瑟(以上絲/之屬)
　　　　笙
　　　　巢笙
　　　　大竽
　　　　小竽(以上匏/之屬)
　　　　䇾簫
　　　　韶簫
　　　　管
　　　　篴
　　　　大箎
　　　　小箎(以上竹/之屬)
　　　　柷
　　　　敔
　　　　鐘簴
　　　　磬簴
　　　　業
　　　　崇牙
　　　　植羽
　　　　璧翣(以上木/之屬)
　　　樂舞
　　　舞器圖
　　　　帗舞
　　　　羽舞
　　　　皇舞
　　　　旄舞
　　　　干舞
　　　　人舞
　　　　戚
　　　　籥
　　　　翟
　　　　纛(羽葆/幢)
　　　　旌
　　　　節
　　　　麾
　　　　相
　　　　應
　　　　牘
　　　　雅
　　　　金鉦
　　　　金鐃
　　巻五十一
　　　樂
　　雅樂三
　　　樂歌總叙
　　　樂歌(虞周/漢)
　　　樂章(唐宋/元)
　　　圜丘
　　　方丘
　　　社稷
　　　先農
　　　百神
　　　文宣王
　　　武成王(以上/唐)
　　　圜丘
　　　方丘
　　　朝日
　　　夕月
　　　雷師
　　　太廟
　　　社稷
　　　先農
　　　望祭山川
　　　百神
　　　文宣王
　　　武成王(以上/宋)
　　　圜丘
　　　宗廟
　　　社稷
　　　先農
　　　文宣王(以上/元)
　　卷五十二
　　　樂
　　雅樂四
　　　圜丘樂章
　　　方丘樂章
　　　先農樂章
　　　宗廟樂章
　　　社稷樂章
　　　郊祀圜丘之樂
　　　祭方丘之樂
　　　祭宗廟之樂
　　　社稷之樂
　　　祀先農之樂
　　　嶽瀆山川之樂
　　　朝日夕月之樂
　　　祭星之樂
　　　風師雨師雷師之樂
　　　朝會之樂
　　　冠(太子/附)
　　　冊中宫
　　　冊東宫
　　　冊王公
　　　宴蕃王
　　　奏凱
　　　樂工員數
　　　舞人員數
　　　樂工服色
　　　舞工服色
　　卷五十三
　　　樂
　　俗樂
　　　總叙
　　　樂器
　　　樂舞
　　　樂工舞人員數
　　　樂工舞人服色
　　　樂歌
　　　百戲
　　　大明朝會樂
　　　九奏
　　　九奏樂工
　　　三舞
　　　武舞士
　　　文舞士
　　　四夷舞士
　　　文武二舞樂工
　　　四夷樂工
　　　大樂工
　　　宴會樂舞儀注
　　　朝賀奏樂儀注
　　　九奏樂器
　　　文武二舞樂器
　　　大樂器
　　　四夷樂器
　　　武舞器
　　　文舞器
　　　九奏樂歌
　　　十二月按律樂歌
　　　武舞曲
　　　文舞曲
　　　九奏樂圖
　　　武舞圖
　　　文舞圖
　　　文武二舞樂圖
　　　四夷舞圖
　　　四夷樂圖
　　　　(臣/)等謹案明集禮五十三卷明徐一夔梁寅
　　　　劉于周於諒胡行簡劉宗弼董彞蔡琛滕公
　　　　瑛曽魯同奉勅撰考明典彚載洪武二年八
　　　　月詔儒臣修纂禮書三年九月書成名大明
　　　　集禮其書以吉凶軍賔嘉冠服車輅儀仗鹵
　　　　簿字學樂為綱所列子目吉禮十四曰祀天
　　　　曰祀地曰宗廟曰社稷曰朝日曰夕月曰先
　　　　農曰太嵗風雲雷雨師曰岳鎮海瀆天下山
　　　　川城隍曰旗纛曰馬祖先牧社馬步曰祭厲
　　　　曰祀典神曰三皇孔子嘉禮五曰朝㑹曰冊
　　　　封曰冠禮曰婚曰鄉飲酒賔禮二曰朝貢曰
　　　　遣使軍禮三曰親征曰遣將曰大射凶禮二
　　　　曰弔賻曰喪儀又冠服車輅儀仗鹵簿字學
　　　　各一樂三曰鍾律曰雅樂曰俗樂明史藝文
　　　　志及昭代典則均作五十卷今書乃五十三
　　　　巻考明典彚載嘉靖八年禮部尚書李時請
　　　　刋大明集禮九年六月梓成禮部言是書舊
　　　　無善錄故多殘缺臣等以次銓補因為傳註
　　　　乞令史臣纂入以成全書云云則所稱五十
　　　　巻者或洪武原本而今所存五十三卷乃嘉
　　　　靖中刋本取諸臣傳注及所銓補者纂入原
　　　　書故多三巻耳如明禮志載洪武三年圜丘
　　　　從祀益以風雲雷雨而是書卷一總序曰國
　　　　朝圜丘從祀惟以大明夜明星辰太歲又所
　　　　載圜丘從祀壇位及牲幣尊罍均止及大明
　　　　夜明星辰太嵗不及風雲雷雨是益以風雲
　　　　雷雨從祀圜丘在十一月而是書成於九月
　　　　故未及纂入實有明據而卷一序神位版乃
　　　　曰風伯之神雲師之神雷師之神雨師之神
　　　　並赤質金字不應一卷之内自相矛盾若此
　　　　則其為増入可知又明史禮志載洪武元年
　　　　冬至祀昊天上帝儀注無先期告諸神祇及
　　　　祖廟之文至洪武四年始剏此制而是書儀
　　　　注則有之知亦嘉靖諸臣詮補纂入者矣序
　　　　為世宗御製題為嘉靖九年六月望日而世
　　　　宗實錄載九年六月庚午刻大明集禮成上
　　　　親製序文是月己未朔則庚午乃十二日與
　　　　實録小有異同疑十二日進書望日製序記
　　　　載者併書於進書日也乾隆四十六年九月
　　　　　恭校上
　　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　總　校　官　(臣/)　陸　費　墀
　
　
　
　
　
　
　
　
　
　
　
　
　明集禮目錄下
欽定四庫全書
　明集禮卷一
　　　吉禮第一
　　祀天
　　　總叙
天子之禮莫大于事天故有虞夏商皆郊天配祖所從
來尚矣周官大司樂冬至日祀天於地上之圜丘大宗
伯以禋祀祀昊天上帝孝經曰周公郊祀后稷以配天
所以重報本反始之義而其禮則貴誠而尚質見于遺
經者可考也秦人燔書滅學仍西戎之俗立四畤以祠
白青黄赤四帝漢髙帝因之又増北畤兼祠黒帝至於
武帝有雍五畤之祠又有渭陽五帝之祠又有甘泉太
乙之祠而昊天上帝之祭則未嘗舉行至元帝時王莽
謟事元后傅㑹昊天有成命之詩合祭天地同牢而食
其褻尤甚光武祀太一遵元始之制而先王之禮隳廢
盡矣魏晉以來郊丘之説互有不同宗鄭𤣥者以為天
有六名歲凡九祭六天者北辰曜魄寶蒼帝威靈仰赤
帝赤熛怒黄帝含樞紐白帝白招拒黑帝叶光紀是也
九祭者冬至祭昊天上帝於圜丘立春立夏季夏立秋
立冬祭五帝於四郊王者各禀五帝之精而王天下謂
之感生帝於夏正之月祭于南郊四月龍見而雩總祭
五帝于南郊季秋大享於明堂是也宗王肅者則以天
體惟一安得有六一歲二祭安得有九大抵多叅二家
之説行之而至唐為尤詳武德貞觀間用六天之義永
徽中從長孫無忌等議廢鄭𤣥議從王肅説乾封中復
從鄭元議焉宋太祖乾德元年冬至合祭天地于圜丘
神宗元豐中罷合祭哲宗紹聖徽宗政和間或分或合
髙宗南渡以後惟用合祭之禮元初用其國俗拜天于
日月山成宗大德六年建壇合祭天地五方帝九年始
立南郊專祀昊天上帝泰定中又合祭然皆不親郊文
宗至順以後親郊者凡四惟祀昊天上帝國朝分祭天
地于南北郊冬至祀昊天上帝於圜丘以仁祖淳皇帝
配其從祀則唯以大明夜明星辰太歲皇帝每歲親祠
㕘酌成周唐宋之典以適其中盖不牽惑于鄭𤣥䜟諱
之説可謂明且至矣若其厯代制度儀文之詳列于左
方
　　　壇壝
周禮至敬不壇掃地而祭特燔柴於泰壇而已至秦則
有四畤之制漢元始儀上帝圓壇八觚徑五丈髙九尺
茅營去壇十步行宫徑三百步土營徑五百步神靈壇
各于其方靣三丈去茅營二十步光武始為郊兆於洛
陽城南七里圜壇八陛中又為重壇其外為壝重營皆
紫以像紫宫有四通道以為門中營四門外營四門營
即壝也隋制為壇四成唐因之每成各髙八尺一寸下
成廣二十丈再成廣十五丈三成廣十丈四成廣五丈
凡二壝宋初因唐制熙寧中始增壝為三每壝二十五
步周垣四門元制為壇三成以合陽竒之數每成髙八
尺一寸以合乾之九九上成縱廣五丈中成十丈下成
十五丈四陞陛十有二級外設二壝内壝去壇二十五
步外壝去内壝五十四步各四門壇設於丙巳之地以
就陽位外垣南靈星門三東西靈星門各一中築圜壇
周圍上下俱護以甓内壝外壝各髙五尺壝四靣各有
門三俱塗以赤國朝為壇二成下成濶七丈髙八尺一
寸四出陛正南陛闊九尺五寸九級東西北陛俱闊八
尺一寸九級上成闊五丈髙八尺一寸正南陛一丈二
尺五寸九級東西北陛俱闊一丈一尺九寸五分九級
壇上下甃以琉璃磚四靣作琉璃欄干壝去壇一十五
丈髙八尺一寸甃以磚四靣有靈星門周圍外墻去壝
一十五丈四靣亦有靈星門天下神祗壇在東門外天
庫五間在外垣北南向厨屋五間在外壇東北西向庫
房五間南向宰牲房三間天池一所又在外庫房之東
北執事齋舍在壇外垣之東南牌樓二在外門外横甬
道之東西
　　　燎壇(燎牲/附)
周禮大宗伯以禋祀祀昊天上帝禋謂烟也周人尚臭
故升烟以祀天祭法又曰燔柴於泰壇謂實牛柴上以
焚之也盖陽祀自烟始故升烟以致神不可不在先及
致神矣方有事焉至于禮畢則以牲幣之屬焚之然後
為禮之終也唐燎壇在神壇之左宋因唐制燎壇方一
丈髙一丈二尺開上南出户方六尺在壇南二十步丙
地元燎壇髙一丈二尺四方各一丈周圍護以甓在外
壝内丙巳之位東西南三出陛開上南出户上方六尺
深可容柴國朝燎壇在内壝外東南丙地髙九尺闊七
尺開上南出户其燎牲則漢用牛首後魏用左體六朝
用脅之九个唐宋皆用牛首元用馬首國朝别用全犢
以燎
　　　配帝
祭法曰有虞氏禘黄帝而郊嚳祖顓頊而宗堯夏后氏
禘黄帝而郊鯀祖顓頊而宗禹殷人禘嚳而郊㝠祖契
而宗湯周人禘嚳而郊稷祖文王而宗武王孝經曰周
公郊祀后稷以配天盖祀天莫大于郊而祀祖莫大于
配天也自秦滅學舊禮隳廢漢至光武始以髙祖配焉
魏明帝用鄭𤣥周祀天於圜丘以嚳配之説逺推帝舜
以配圜丘晉武帝用王肅之説始以其祖宣帝配由宋
及隋或以祖配或以考配唐髙祖武德初郊以其祖景
帝配太宗以髙祖配髙宗以髙祖太宗並配開元中以
髙祖配寶應初又以景皇帝配宋太祖乾德初郊以其
父宣祖配太宗時配以太祖真宗時奉太祖太宗並配
仁宗時以太祖太宗真宗並配神宗以後止以太祖配
元至成宗朝始定郊以太祖配國朝洪武元年初郊議
配祀上謙讓不許親為文以告太廟曰臣于今年十一
月三日冬至祀上帝于南郊故先告祖考鑒觀厯代有
天下者未嘗不以祖配天茲臣獨不敢者以臣功業猶
有未就政治或有闕失懼有責焉去年上天垂誠有聲
東南又雷火焚舟及擊殿吻早暮兢愓恐無以承上帝
好生之德故不敢輙以祖配天也惟祖神與天通恐上
帝有問以臣之所行敷奏帝前善惡無隱惟上帝鑒之
候南郊竣事臣當率百司恭詣廟庭告成大禮以共享
上帝之錫福謹告明年夏至將祀方丘羣臣復請舉配
典上堅執前志不允羣臣固請乃曰俟慶陽平議之八
月慶陽平諸將凱還十一月十四日冬至羣臣復固請
上勉從衆議奉皇考仁祖淳皇帝配天于圜丘
　　　從祀
祭義曰郊之祭也大報天而主日配以月大猶徧也盖
祭天之時日月天神共為一壇而日為衆神之主秦祭
四畤漢祠太一從祀之禮無見焉東漢光武初郊祀日
月于中營内南道北斗在北道之西其中八陛及中營
四門外營四門中外營門封神共千五百一十四神背
中營神五星中宫宿五官神及五嶽之屬背外營神二
十八宿外官星雷公先農風伯雨師四海四瀆名山大
川之屬隋文初郊五帝日月在圜丘第二等北斗五星
十二辰河漢内官在第三等二十八宿中官在第四等
外官在内壝之内衆星在内壝之外凡六百四十九座
唐初五方帝日月七座在圜丘第二等内官五星以下
五十五座在第三等二十八宿以下百四十五座在第
四等外官百一十二座在内壝之内衆星三百六十座
在内壝之外宋制天皇五帝日月北極九位在第一龕
北斗天一太一帝座五帝内座五星十二辰河漢内官
等神位五十四座在第二龕二十八宿中官等神位一
百五十九座在第三龕外官神位一百六座在内壝之
内衆星三百六十座在内壝之外元制五方帝日月等
共九位在第一等内官五十四位在第二等中官一百
五十九位在第三等外官一百六位在内壝内衆星三
百六十位在内壝外國朝遵用古制惟設大明夜明星
辰太歲從祀而不襲前代之謬實得貴誠尚質之義焉
　　　神位板
唐神位板用松栢木長二尺五寸闊一尺二寸上圓下
方黄金為飾鏤青為字丹漆匣盛黄羅帕覆正位題曰
昊天上帝配帝題曰太祖景皇帝從祀板用朱漆金字
宋制同元嘗議正配位用蒼玉金字白玉為座後以郊
祀尚質依舊制用木藏南郊之香殿中書復議曰神位
廟則有之今祀于壇望而祭之非若他神無所見也止
設神座不用木主國朝神位板長二尺五寸闊五寸厚
(闕/)寸趺髙五寸以栗木為之正位題曰昊天上帝配帝
題曰仁祖淳皇帝位板並黄質金字從祀題曰風伯之
神雲師之神雷師之神雨師之神並赤質金字
　　　神席
郊特牲曰蒲越藁秸之尚明之也藁秸祭天之席蒲越
配帝之席俱所以藉神者明之者神明之也漢舊儀祭
天用六綵絲席髙祖配用紺席光武增廣郊祀用席二
百一十六枚皆莞蓆率一席三神晉宋用蒯席不設茵
褥梁用藁秸五帝以下用蒲席唐髙宗麟德二年詔曰
文質不同代有釐革惟祭祀天地獨不改張是自處以
厚而奉天以薄也宜改用茵褥于是上帝之座褥以蒼
配帝以紫五方帝皆以方色内官以下席皆以莞開元
中上帝復用藁秸配位以莞五帝日月以藁秸五星十
二辰河漢内官席皆以莞宋初上帝日月並以藁秸配
帝以莞仁宗時席皆加褥上帝以黄配帝以緋元豐後
去褥元席以藁秸仍加青綾褥青錦方座配位神席以
蒲越青綾褥青錦方座從祀第一等神藁秸神席綾褥
方座各九如其方色第二等神位及内壝内外諸神位
莞席三百國朝尊事上帝用龍椅龍案上施錦座褥配
位同從祀位置于案不設席
　　　祝册
周官太祝掌六祝之辭以事神祗一曰祠鄭司農云祠
當作辭謂辭令也祠用於祭祀所以交接神祗者皆當
有其辭也如武成曰敢昭告于皇天后土惟有道曾孫
周王發將有大正於商大戴禮載古祝辭亦曰皇皇上
天照臨下土集地之靈降甘風雨庶物羣生各得其所
靡今靡古維予一人某敬拜皇天之祐維某年某月上
日皆告天之辭也成王在洛邑蒸祭歲王命作册史逸
祝冊此祝册之見于周者説文曰册象其札一長一短
中有二編之形也唐用祝版而御署之其制長一尺一
分廣八寸厚二分木用梓楸其祀天祝文曰維某年歲
次月朔日嗣天子臣某敢昭薦于昊天上帝大明南至
長晷初升萬物權輿六氣資始謹遵彛典慎修禮物謹
以幣帛犧齊粢盛庶品備茲禋燎祗薦潔誠太祖景皇
帝配神作主尚享(開元禮以髙祖神/堯皇帝配祝文同)其配帝文曰維某
年歲次月朔日孝曾孫皇帝臣某敢昭薦于太祖景皇
帝履長伊始肅事郊禋用致燔祀于昊天上帝伏惟太
祖慶流長發德冠思文對越昭升永言配命謹以制幣
犧齊粢盛庶品式陳明薦侑神作主尚享宋親祠用竹
册其制以竹為之每册用二十四簡長尺有一寸闊一
寸貫以紅絲絛裝以紅錦常祀用祝版以梓楸木為之
長二尺廣一尺厚六分元祝版之制長二尺四寸闊一
尺二寸厚三分用楸文宗至順元年親郊祝文曰嗣天
子臣某敢昭告于昊天上帝纘承大統于今三年天祐
下民日臻寧謐慎修禮物躬致郊禋尚祈降歆永錫繁
祉敬以玉幣犧齊粢盛庶品備茲禋燎祗致潔誠太祖
法天啓運聖武皇帝配神作主尚享配帝文缺國朝洪
武元年正月初四日皇帝即位合祀天地祝文曰惟我
中國人民之君自宋運告終帝命真人于沙漠入中國
為天下主其君父子及孫百有餘年今運亦終其天下
土地人民豪傑分争惟臣帝賜英賢李善長徐達等為
臣之輔遂有戡定采石水寨蠻子海牙方山陸寨陳也
先袁州歐祥江州陳友諒潭州王忠信新淦鄧明龍泉
彭時中荆州江珏濠梁孫德崖廬州左君弼安豐劉福
通贑州熊天瑞辰州陳文貴永新周安萍鄉易華平江
王世明沅州李勝蘇州張士誠慶元方國珍沂州王宣
益都老保等處狂兵息民于田里今地周囘二萬里廣
諸臣下皆曰恐民無主必欲推尊帝號臣不敢辭亦不
敢不告上帝皇祗是用吳二年正月四日于鍾山之陽
設壇備儀昭告上帝皇祗簡在帝心尚享其年十一月
三日冬至皇帝親祀圜丘祝文曰臣荷眷祐戡定區宇
為億兆主今當長至六氣資始禮典爰舉敬以玉帛犧
齊粢盛庶品備茲禋燎用伸昭告尚享其祝板依唐制
長一尺一分廣八寸厚二分用楸梓木為之
　　　祭器(燎燭菁茅附/)
周官羃人祭祀以䟽布羃八尊盖祭天無祼唯以五齊
三酒盛于八尊八尊者泰尊實泛齊山尊實醴齊著尊
實盎齊犧尊實緹齊象尊實沈齊其三酒則用壺尊三
共八尊也此據正尊而言若五齊加明水三酒加𤣥酒
則為十六尊矣禮器曰犧尊樿勺以素為貴樿白理木
樿杓所以酌酒于盞斚也郊特牲曰器用陶匏陶謂登
簋之屬皆用瓦器為之匏謂用匏片為爵以酌酒也詩
曰卭盛于豆于豆于登又曰籩豆大房竹曰籩以盛果
實木曰豆以薦葅醢瓦曰登以盛大羮房謂爼以盛牲
體也大宗伯省牲鑊鑊烹牲器也秋官司烜氏凡邦之
大事共墳燭庭燎墳大也樹于門外曰大燭于門内曰庭
燎皆所以照衆為明也地官甸師祭祀共肅茅鄉師大祭
祀共茅葅蕭焫以降神茅束以泲酒也梁用陶匏素俎香
用沈唐設上帝太尊二犧尊二山罍二在壇上象尊二壺
尊二山罍四在壇下配帝設著尊二犧尊二象尊二山罍
二在壇上于上帝酒尊之東其從祀五帝日月各太尊二内
官各象尊二中官各壺尊二外官各概尊二衆星各散尊二
上帝及配帝每坐籩豆各十二簠簋登俎各一其從祀五方
帝大明夜明豆籩各八簠簋登俎各一五星十二辰河漢内
官中官籩豆各二簠簋俎各一外官衆官籩豆簠簋俎各一
設御罍洗于東階東南罍水在洗東篚在洗西南肆篚實
以巾爵凡御罍洗皆加以金飾宋設上帝泰尊五山尊五
以為酌尊在壇上設泰尊二山尊二著尊二犧尊二象尊
二壺尊六以為設尊在壇下籩豆各十二簠簋各二登俎
各一配帝同上帝其從祀之第一龕每位泰尊二著尊二
籩豆各八簠簋登爵各一俎二第二第三龕每位籩豆各
二簠簋爼登爵各一内壝内外每位籩豆簠簋爼爵各
一第二龕每龕犧尊二第三龕象尊二壺尊二内壝内
每壝概尊二内壝外每壝散尊二又設盤匜於壇下午
階東南凡用祭器籩豆簠簋尊罍樿杓登鉶鼎摶黍豆
毛血盤幣篚匏爵坫盤匜罍洗爵盞坫飲福爼燭臺爼
共九千二百五件云元上帝位太尊二著尊二犧尊二
山罍二各有坫加勺羃籩十二豆十二登三鉶三簠二
簋二爼七篚一沙池一香鼎一香奩一香案一祝案一
皆有衣設而不酌者象尊二壺尊二山罍四各有坫羃
配帝位著尊二犧尊二象尊二山罍二皆有坫加勺羃
籩十二豆十二登三鉶三簠二簋二爼七篚一沙池一
香鼎一香奩一香案一祝案一皆有衣設而不酌者犧
尊二壺尊二山罍四各有坫加羃馬潼三器各設于尊
所之首加羃勺第一等五帝日月等九位每位太尊二
著尊二籩豆各八簠簋爼登篚爵坫沙池香鼎香奩各
一第二等内官五十四位每位籩豆各二簠簋登爼各
一每陛間各象尊二爵坫沙池篚各一第三等中官一
百五十九位每位籩豆簠簋爼各一每陛間各壺尊二
爵坫沙池篚各一内壝内外官一百六位每位籩豆簠
簋爼各一每陛間各概尊二爵坫沙池篚各一内壝外
衆星三百六十位每位籩豆簠簋爼各一每道間各散
尊二爵坫沙池篚各一羃巾四百方一尺用青木綿布
以紅絹裏之四角錫墜絳燭三百五十素燭四百四十
皆絳紗籠雜用燭八百籸盆二百二十國朝設上帝太
尊二著尊一犧尊一山罍一于壇上皆有勺有羃設太
尊一山罍二于壇下有羃配帝位同其從祀則設大明
星辰著尊二犧尊二于左設夜明太歲著尊二犧尊二
于右上帝及配帝籩豆各十有二簠簋各二登盤篚各
一牲案各一爵坫各三沙池香案各一其從祀則籩豆
各十簠簋各二牲案各一爵坫沙池香案各一
　　　禮神之玉
周禮大宗伯以玉作六器以禮天地四方蒼璧禮天黄
琮禮地青珪禮東方赤璋禮南方白琥禮西方𤣥璜禮
北方皆有牲幣各倣其器之色又典瑞四圭有邸以祀
天邸本也圭本着于璧故四圭有邸圭末四出故也説
者曰璧圓色蒼所以象天天有四時四圭有邸亦所以
象天璧以象體圭以象用故于蒼璧言禮于四圭有邸
言用盖禮神在求神之初祀神在薦獻之時一祭而兩
用也漢武郊見太一雲陽有司奉瑄玉薦享光武用元
始之儀祀神以璧琮梁以蒼璧後魏用四圭唐圜丘及
雩祀以蒼璧上辛及明堂以四圭有邸其從祀則青帝
以青圭赤帝以赤璋白帝以白琥黑帝以𤣥璜黄帝以
黄琮日月以圭璧宋禮天以蒼璧五方帝以圭璋琥璜
琮如方色日以日圭月以月圭元正位蒼璧五方帝各
用圭璋琥璜琮大明青圭璧夜明白圭璧北極青圭璧
天皇𤣥圭璧國朝冬至祀昊天上帝用蒼璧
　　　幣(神幣局附/)
周制禮天之幣其色以蒼禮五帝之幣各如方色幣用
繒其長一丈八尺所謂制幣也兩漢有幣而未辨其色
梁以蒼幣後魏用束帛唐昊天上帝與配帝之幣皆以
蒼天皇日月内官以下各隨方色宋正配位同用蒼幣
從祀第一龕用白幣赤幣皂幣青幣各二黄幣一第二
第三龕及内壝之内白幣六十五青幣七十六赤幣五
十九皂幣一百一十八段黄幣一内壝之外青幣赤幣
白幣皂幣各六十黄幣一百二十元正配位皆以蒼五
帝日月天皇北極幣皆如其色其從祀第二等以下諸
神幣四十八段皆用青國朝正配位用蒼大明以紅夜
明星辰太歲皆用白洪武三年二月詔立神幣局設官
二員專掌製神幣其織文曰禮神制幣色各隨其方
　　　牲
周制郊特牲用騂犢其角繭栗其牲體全烝其正祭之
時則血腥爓熟大羮不和大宗伯又云以蒼璧禮天牲
放其器之色則當用蒼犢與用騂不同説者謂為以理
推之天道渾全不比五方各主一色逺望則其色蒼純
陽則其色赤故或用蒼或用赤也秦用騮駒又用黄犢
與羔各四漢祠太乙殺一氂牛後漢郊祀天地配帝黄
帝各用犢一青帝赤帝共用犢一白帝黑帝共用犢一
凡用六犢日月北斗共用牛一四營羣神共用牛四凡
用五牛後魏牲以黝犢隋唐上帝配帝各用蒼犢一從
祀五方帝各依方色犢一大明青犢一夜明白犢一加
羊豕各九宋正配位犢二從祀羊十豕十元正配位各
蒼犢一從祀五方帝方色犢各一大明青犢一夜明白
犢一天皇蒼犢一北極𤣥犢一又以國俗别加用純色
馬一鹿十有八羊十有八野豕十有八兎十有二國朝
上帝及配帝各用蒼犢一從祀大明夜明星辰太歲各
純色犢一
　　　滌牲(神牲所附/)
周禮充人掌繫祭祀之牷牲繫于牢芻之三月封人凡
祭祀飾其牛牲設其楅衡置其絼共其水藁飾謂刷治
潔清之也楅衡所以持牛令不得觝觸楅設于角衡設
于鼻絼繩也所以繫牛者公羊傳曰養牲必有二帝牛
不吉以為稷牛帝牛必在滌三月稷牛惟具滌牛宫也
謂之滌者蕩滌牢中使潔清也三牢各主一月其一月
在外牢一月在中牢一月在明牢必三月者取一時氣
成以充其天性也牢閑也繫而飼之所以防其損傷也
厯代以來並廪犧局滌潔唐令凡大祀養牲在滌九旬
不得箠扑傷損死則瘞之病則易之凡牲方色難備則
代以純色凡養牲必有副省牲而犢鳴則免之而用副
宋元大祀牲牢入滌别養一依唐制國朝立神牲所設
官二人牧養神牲祀前三月付廩犧令滌治如法其中
祀滌三十日小祀滌十日者亦如之
　　　酒齊
周禮司烜氏掌以夫遂取明火于日以鑒取明水于月
以共祭祀之明齍明燭共明水酒人掌為五齊三酒祭
祀則共奉之酒正辨五齊一曰泛齊二曰醴齊三曰盎
齊四曰緹齊五曰沈齊泛者成而滓泛泛然醴者成而
汁滓相將盎者成而翁翁然葱白色緹者成而紅赤沈
者成而滓沈(泛芳劍反齊才細反/盎烏浪反緹音軆)辨三酒一曰事酒二
曰昔酒三曰清酒事酒酌有事者之酒也昔酒今之舊
白酒也清酒今中山冬釀接夏而成者大祭三貳大祭
謂天地三貳謂就三酒之尊而益副之盖五齊之酒不
貳其三酒人所飲者故益之也鬯人掌共秬鬯謂五齊
之酒以秬黍為之以其芬芳調暢故言秬鬯也梁武帝
時始除鬯祼唐以來雖仍三酒五齊之名而一以法酒
實之初無清濁厚薄之異宋元豐中始改用三色法酒
政和新儀以供内法酒代泛齊以祠祭法酒代醴齊元
酒齊皆以尚醖酒代仍别用國俗設馬潼蒲萄酒國朝
傚周制用新舊醅以備五齊三酒若其實于尊之名數
唐則正位泰尊實泛齊著尊實醴齊犧尊實盎齊壺尊
實沈齊山罍實三酒配位著尊實泛齊犧尊實醴齊象
尊實盎齊山罍實清酒從祀太尊者實醴齊象尊者實
緹齊壺尊者實沈齊概尊者實清酒散尊者實昔酒齊
加明水酒加𤣥酒以為上尊宋正配位太尊實泛齊山
罍實醴齊以為酌尊太尊實泛齊山尊實醴齊著尊實
盎齊犧尊實緹齊象尊實沈齊壺尊實三酒並設而不
酌從祀太尊著尊者實以泛齊犧尊象尊者實以醴齊
壺尊概尊散尊者實以三酒齊皆加明水酒皆加𤣥酒
並實于上尊元正配位泰尊實泛齊著尊實醴齊犧尊
實盎齊配位著尊實泛齊犧尊實盎齊象尊實醴齊從
祀並酌泰尊之泛齊齊皆加明水酒皆加𤣥酒並實於
上尊國朝正配位泰尊實泛齊醴齊著尊實盎齊犧尊
實緹齊山罍實昔酒在壇上太尊實沈齊山罍實事酒
清酒在壇下從祀著尊實醴齊盎齊犧尊實事酒
　　　粢盛
周制天子以孟春躬耕帝籍甸師帥其屬而終千畝以
時入之於神倉以供齍盛小宗伯辨六齍之名物六齍
謂黍稷稻粱麥苽也廪人出之舂人舂之􁆊人炊之凡
醴酪粢盛于是乎取之敬之至也漢舊儀春耕籍田種
百穀萬斛立籍田倉置令丞穀皆以給天地羣神之祀
以為粢盛北齊籍于帝城東南千畝内種赤粱白穀大
豆赤黍小豆黑穄麻子小麥大麥色别一頃自餘一頃
地中通阡陌作祠壇納九穀于神倉以擬粢盛唐設廩
犧令掌収籍田穀于神倉以供粢盛簠實以黍簋實以
稷宋于京東南撥田千畝設籍田令并就籍田東南建
立神倉収其入以供粢盛簠實以黍稷簋實以稻粱元
於國都東門之外籍田千畝歛其黍稷以為粢盛簠實
以黍稷簋實以稻粱國朝(原/缺)
　　　籩豆之實
周官籩人掌四籩之實其實䵄蕡白黑形鹽膴鮑魚鱐
棗栗桃乾䕩榛實菱芡栗脯糗餌粉餈(熬麥曰䵄麻曰/蕡稻曰白黍曰)
(黒築鹽以為虎形膴䐑生肉為大臠鮑者于􁍨室中糗/乾之出于江淮􁍨室者謂􁍨土為室也鱐者析乾之出)
(東海乾䕩謂乾梅榛似栗而小菱芰也芡鷄頭也糗餌/粉餈此二物皆粉稻米黍米所為也合蒸曰餌餅之曰)
(餈/)醢人掌四豆之實其實韭葅醓醢昌本麋臡菁葅鹿
臡茒葅麋臡葵葅蠃醢脾析□醢蜃蚳醢豚拍魚醢芹
葅兎醢深蒲醓醢菭葅雁醢筍葅魚醢酏食糝食(醓肉/汁也)
(昌本昌蒲根切之四寸為葅三臡亦醢也菁蔓菁苑鳬/葵蠃䗂蝓蜃大蛤蚳蛾子脾析牛百葉也□蛤也豚拍)
(豚膞謂脅也芹楚葵也深蒲謂蒲蒻入水深者以為韲/也菭葅以菭箭萌為葅也筍葅以竹萌為葅也酏餈也)
(糝以米與肉合/為餌煎之也)唐正配位用籩豆各十二其籩實以石
鹽乾魚乾棗栗黄榛子仁菱仁芡仁鹿脯黑餅白餅糗
餌粉餈其豆實以韭葅醓醢菁葅鹿醢芹葅兎醢筍葅
魚醢脾析葅豚拍􁀙食糝食從祀用籩豆各八者籩減
白餅黑餅豆減脾析葅豚拍用籩豆各二者籩實以栗
黄牛脯豆實以葵葅鹿醢用籩豆各一者籩實以牛脯
豆實以鹿醢宋郊正配位用籩豆各十二籩實以形鹽
魚鱐乾棗乾桃乾䕩栗榛實菱芡鹿脯糗餌粉餈豆實
以芹葅筍葅葵葅菁葅韭葅魚醢兎醢豚拍醓醢鹿臡
􁀙食糝食從祀用籩豆各八者籩減糗餌粉餈菱栗豆
減􁀙食糝食豚拍葵葅用籩豆各二者籩實以栗鹿脯
豆實以菁葅鹿臡用籩豆各一者籩實以鹿脯豆實以
鹿臡元籩實用榛黄乾梅乾桃菱芡各二斗八升棗栗
黄各三斗五升豆實用兎醢醓醢鹿脯豚拍魚鱐菁葅
芹葅葵葅筍葅韭葅形鹽糗餌粉餈酏食糝食國朝正
配位用籩豆各十二其籩實以鹽藁魚棗栗榛菱芡鹿
脯黑餅白餅糗餌粉餈豆實以韭葅醓醢菁葅鹿醢芹
葅兎醢筍葅魚醢脾析葅豚拍酏食糝食從祀籩豆各
十者籩減糗餌粉餈豆減酏食糝食
　　　樂舞
周禮大司樂大合樂分樂乃奏黄鐘歌大吕舞雲門以
祀天神凡樂圓鐘為宫黄鐘為角太簇為徵姑洗為羽
雷鼓雷鼗孤竹之管雲和之琴瑟雲門之舞冬日至於
地上圓丘奏之若樂六變則天神皆降可得而禮矣周
頌昊天有成命之詩郊祀天地之樂歌也思文之詩后
稷配天之樂歌也漢武時議古者祀天地皆有樂則神
祗可得而禮乃立樂府以李延年為恊律都尉論律吕
合八音之調作十九章之歌使童男女七十人歌之練
時日一帝臨二青陽三朱明四西顥五𤣥㝠六惟泰元
七天地八日出入九天馬十天門十一景星十二齋房
十三后皇十四華燁燁十五五神十六朝隴首十七象
載瑜十八赤蛟十九光武郊祀樂奏青陽朱明西顥𤣥
㝠及雲翹育命舞晉樂章有夕牲迎送神享神等歌梁
武定郊樂有俊雅滌雅牷雅諴雅獻雅禋雅之曲普通
中薦𬞞無牲牢遂省滌雅云北齊後周俱奏肆夏皇夏
等樂唐祀昊天上帝降神奏元和之樂以圓鐘為宫黄
鐘為角太簇為徵姑洗為羽作文舞之舞樂舞六成止
迎神奏泰和之樂(皇帝每行皆/作泰和之樂)奠玉幣登歌奏肅和之
樂以大吕之均迎爼奏雍和之樂以黄鐘之均酌獻奏
夀和之樂(皇帝酌獻飲福/皆作夀和之樂)徹豆奏舒和之樂武舞作送
神奏元和之樂宋郊祀降神作乾安之樂(皇帝升降行/止皆奏乾安)
(之/樂)迎神作景安之樂文德之舞樂六成止奠玉幣登歌
作泰安之樂迎俎作豐安之樂酌獻上帝登歌作禧安
之樂酌獻二配帝作彰安之樂亞獻終獻作正安之樂
武功之舞飲福登歌作禧安之樂送神作景安之樂元
降神奏天成之曲六成内圓鐘宫三成黄鐘角太簇徵
姑洗羽各一成舞崇德之舞詣罍洗位奏黄鐘宫隆成
之曲奠玉幣奏黄鐘宫欽成之曲迎俎奏黄鐘宫寧成
之曲初獻奏黄鐘宫明成之曲文舞崇德之舞獻訖文
舞退武舞進奏黄鐘宫和成之曲亞獻終獻皆奏黄鐘
宫熙成之曲武舞定功之舞徹豆登歌作大吕宫寧成
之曲送神宫懸樂奏圓鐘宫天成之曲一成止望燎奏
黄鐘宫隆成之曲國朝迎神奏中和之曲奠玉幣奏肅
和之曲進俎奏凝和之曲初獻奏夀和之曲武功之舞
亞獻奏豫和之曲文德之舞終獻奏熙和之曲文德之
舞徹豆奏雍和之曲送神奏安和之曲望燎奏時和之
曲其盥洗升降飲福受胙俱不奏樂
　　　祭服
周制王祀昊天上帝則服大裘而冕禮記又曰郊之日
王被衮戴冕璪十有二旒家語則曰臨燔柴脫衮冕著
大裘以象天典瑞曰王搢大圭執鎮圭繅籍五采五就
以朝日説者以為祭天亦執之此天子祭天之服也司
服公之服自衮冕而下如王之服侯伯之服自鷩冕而
下如公之服子男之服自毳冕而下如侯伯之服孤之
服自希冕而下如子男之服卿大夫之服自𤣥冕而下
如孤之服此羣臣助祭之服也秦滅禮學天子郊社服
皆以袀𤣥(礿繒/也)冕旒前後邃延漢承秦弊西京二百餘
年未能有所制立武帝祠太一其衣尚黄後漢明帝永
平中始冕服以承大祭梁以黑繒象大裘之制隋用大
裘冕皆無旒唐天子出宫服衮冕入齋宫祀日未明一
刻服衮冕至大次質明改服大裘而冕以祭其冕無旒
盖衮冕盛服而文之備者又有十有二旒以則天數故
於郊之前期被之以至大次既臨燔柴則脫衮服裘者
以明大道至質故被裘以體之示極恭之道盖用家語
之說也王涇郊祀録曰皇帝躬祀至内壝東門之外先
受大圭搢之又受鎮圭執之宋元豐中陸佃議曰冕服
有六而弁師掌王之五冕則大裘與衮同冕矣先儒或
謂周祀天地皆服大裘而大裘之冕無旒非也盖古者
裘不徒服其上必皆有衣如郊祀徒服大裘則是表裘
以見天地表裘不入公門而欲以見天地可乎且先王
之服冬裘夏葛以適寒暑郊祀天地有裘無衮則夏至
祭地亦將被裘乎然則冬祀昊天中裘而表衮明矣至
於夏祀地祗則去裘服衮以順時序周官曰凡四時之
祭祀以宜服之明夏不必衣裘也于是從其議冬至祀
天服裘被衮夏至祭地服衮去裘焉其大圭鎮圭則每
奉祀之時既接神再拜乃奠鎮圭于繅藉以為䞇而執
大圭以為笏元祀天冕無旒服大裘而加衮搢大圭執
鎮圭國朝惟服衮冕其皇太子侍祠服唐服衮冕而執
笏宋元及國朝皆服衮冕而執圭親王謁廟禮服亦如
之其羣臣陪祭服秦服袀𤣥前漢祠太一祝宰衣紫及
繡祀五帝各如方色祀日則赤祀月則白後漢時三公
九卿侍祠皆冠旒冕執事者冠長冠皆袀服不執事者
各服常冠袀𤣥以從隋五等諸侯皆平冕九旒卿大夫
平冕五旒唐制衮冕九旒服九章第一品服之鷩冕八
旒服七章第二品服之毳冕七旒服五章第三品服之
繡冕六旒服三章第四品服之𤣥冕五旒衣無章第五
品服之爵弁無旒衣無章六品以下服之其笏五品以
上用象九品以上用竹木宋諸臣奉祀親王中書門下
冕九旒服九章三公則冕無額花九卿冕七旒服五章
四品以下為獻官冕五旒衣裳無章愽士御史亦冕五
旒而紫檀服太常奉禮平冕無旒其侍祠服一品二品
五梁冠中書門下加籠巾貂蟬諸司三品御史臺四品
兩省五品三梁冠御史大夫中丞冠加獬廌角四品五
品三梁冠六品以下皆冠如其品御史加獬廌角並緋
羅袍其中單劒佩綬環有差自冕服以下皆執笏元諸
臣奉祀三獻官司徒大禮使七梁冠加籠巾貂蟬助奠
以下諸執事官冠制如貂蟬無籠巾而有六梁四梁三
梁二梁之異以為之等御史冠二梁加獬廌俱青羅服
裳紱綬環並同笏以木國朝奉祀侍祠官正從一品七
梁冠國公丞相籠巾貂蟬二品六梁冠三品五梁四品
四梁五品三梁六品七品二梁八品九品一梁臺官加
獬廌梁數各如其品通服青羅衣其綬環革帯則有差
笏以象及木
　　　褥位
周禮司几筵祀先王設昨席昨與酢同謂祭祀及王受
酢之席也後世郊祀天子由小次升壇設黄道褥以籍
地象天黄道壇上立位及飲福位又設赤黄拜褥將行
事則命徹之唐武德貞觀之制並用紫至德以來用黄
開元及宋開寶禮並不用黄道褥天聖儀注復添褥如
故事康定改用緋元豐復去之元黄道褥以黄拜褥以
緋國朝拜褥用緋不用黄道褥
　　　版位
古者朝著之間君臣各有其位故唐以來郊廟行事自
天子以至於陪祀之官皆設版位唐制版位皆用黑質
赤文天子方尺二寸厚三寸皇太子方九寸厚二寸公
卿以下方七寸厚一寸半前祀奉禮郎先設之宋同唐
制元天子版位青質金字長一尺八寸闊一尺三寸厚
一寸八分亞獻板位紅質銀字終獻以下百官板位黑
質紅字並長一尺五寸闊一尺厚一寸二分國朝皇帝
位方一尺二寸厚三寸紅質金字皇太子位方九寸厚
二寸紅質青字陪祀官位並黑字白質
　　　車旂
禮器曰大路素而越席大路殷祭天之車也越席蒲席
也祭天質素故素車蒲席郊特牲曰乘素車旂十有二
旒龍章而設日月素車殷輅也所建之旂十有二旒畫
龍為章而設日月象天數十二正幅為縿旒則屬焉周
官巾車曰玉路鍚樊纓十有再就建太常十有二旒以
祀玉輅以玉飾諸末也鍚馬靣當盧刻金為之所謂鏤
鍚樊讀如鞶革之鞶馬大𢃄也纓馬鞅也玉路之樊及
纓皆以五采罽飾之十二就就成也太常九旂之畫日
月者乂大馭掌馭玉路以祀及犯軷盖祭天之時有犯
軷之事行山曰軷犯之者封土為山象以菩芻棘栢為
神主既祭之以車轢之而去喻無險難也漢祀天法駕
備千乘萬騎之儀名曰甘泉鹵簿厯世因而莫改詳見
鹵簿篇
　　　陪祀執事員數
周官太宰掌百官誓戒與具修視滌濯及納烹贊王牲
事祀之日贊玉幣爵之事大宗伯涖玉奉玉奉粢省牲
鑊詔大號治其大禮詔相王之大禮小宗伯逆粢告時
告備于王大司徒奉牛牲鬯人掌共秬鬯而實之羃人
以䟽布巾羃八尊大司樂宿縣鼔人以雷鼓鼓神祀雞
人夜嘑旦以嘂百官巾車鳴鈴以應鷄人典路出路贊
駕說大馭掌馭玉輅及犯軷太史與執事卜日戒及宿
之日與羣執事讀禮書而恊事大祝辨六號逆牲既祭
令徹漢祠官職掌不見于史唐以尚舍直長掌大小次
尚舍奉御掌御幄奉禮設御座衞尉掌文武侍臣次謁
者贊引贊者丞傳齊郎以尊坫篚羃設于位良醖令實
尊罍太祝實玉幣于篚侍中板奏中嚴外辨及進饌光
禄卿監取明水火及終獻大司樂設宿懸恊律郎舉麾
郊社令積柴于壇廩犧令牽牲太官令割牲及進饌司
空省牲行掃除壇上行樂懸壇下乘黄令進輅千牛將
軍為右太僕卿執御黄門侍郎中書令夾侍左右符寶
郎掌六寶尚衣奉御奉鎮圭殿中監進鎮圭太常卿太
常愽士奉引司徒進爼太尉亞獻宋以儀鸞司設大次
小次文武侍臣次及饌幔郊社令掃除壇上下積柴燔
壇太常設登歌樂設宫架立舞表又設神席郊社令與
太史設神位版奉禮郎禮直官設皇帝位板太府卿陳
幣少府監陳玉光禄卿實籩豆簠簋太官令實爼良醖
令實尊罍及從祀神位之饌太常設燭乘黄令進輅太
僕卿執御侍中叅知政事夾侍以出千牛將軍夾輅以
趍禮部尚書侍郎右僕射視滌濯光禄卿牽牲太官令
割牲禮儀使前導殿中監進大圭鎮圭恊律郎舉麾郊
社令升烟燔牲首瘞血吏部尚書侍郎左僕射進玉幣
户部侍郎奉爼舉鼎太常愽士太常卿奉引禮部尚書
徹豆元親祀設亞獻官一終獻官一攝司徒一助奠官
二大禮使一侍中二門下侍郎二禮儀使二殿中監二
尚輦官二太僕卿二控馬官六近侍官八導駕官二十
四典寶官四侍儀官五太常卿丞二光禄卿丞二刑部
尚書二禮部尚書二奉玉幣官一定撰祝文官一書讀
祝册官二舉祝册官二太史令一御奉爵官一奉匜盤
官二御爵洗官二執巾官二割牲官二温酒官一太官
令一太官丞一良醖令丞二糾儀御史四太常愽士二
郊祀令丞二太樂令丞二司尊罍二亞終獻盥洗官爵
洗官巾篚官奉爵官各二祝史四太祝十有五奉禮郎
四恊律郎二國朝設皇帝大次皇太子幕次官二人掃
除壇上下官一人御史監掃除二人灑掃齋舍神厨官
二人設饌幔官二人設昊天上帝仁祖淳皇帝龍椅龍
案從祀神案官一人設御位皇太子位官二人設燔柴
官二人設分獻及文武官諸執事官版位官二人設儀
仗官二人設庭燎墳燭官二人設牲榜省牲位及割牲
官二人牽牲十五人掌鼎鑊視滌濯官二人恊律郎一
人舞士一人樂生一人舞生一人撰祝書祝官各一人
讀祝兼捧祝官一人導駕奏禮官六人導引皇太子官
四人分獻官執事八人引陪祭官執事四人糾儀御史
四人奉爵官六人捧幣官六人司香官六人掌祭官十
二人舉飲福案官二人進福酒官一人進爼官二人授
胙執事官一人司御洗捧匜一人進巾一人司分獻罍
洗各酌水二人進巾二人司御盥洗酌水一人進巾一
人司分獻盥洗位酌水一人進巾一人司御酒尊所官
一人司分獻酒尊所各二人進正配位饌官六人舉案
齋郎十二人舉從祀饌案四十八人
　　　陳設
周制祭前掌次先於丘東門外道北設大次小次積柴
於丘壇之上次大司樂宿縣東漢光武初郊設天地位
重壇之上皆南向西上其外壇上為五帝位青帝位甲
寅之地赤帝位丙巳之地黄帝位丁未之地白帝位庚
申之地黒帝位壬亥之地日月在中營内南道日東月
西北斗在北道之西中八陛陛五十八醊合四百六十
四醊五帝陛郭帝七十二醊合三百六十醊中營四門
門五十四神合二百一十六神外營四門門八神合四
百三十二神皆背營内向中營四門門封神四外營四
門門封神四合三十二神凡千五百一十四神唐前祀
三日尚舍直長施大次于外壝東門之内道北南向尚
舍奉御設御座衞尉設文武侍臣次于大次之前文官
在左武官在右俱相向設諸祀官次于東壝之外道南
從祀文武官介公酅公朝集使蕃客位于中壝西門之
内東西相向設饌幔于内壝東西北門之外前祀二日
太樂令設宫懸之樂于壇南内壝之外設歌鐘歌磬於
壇上匏竹立於壇下右校掃除壇之内外郊社令積柴
于燎壇前祀一日奉禮設御位於壇之北南向設祀官
公卿位于内壝東門之外獻官執事以下位如設次之
式設牲榜于東壝之外當門西向又設廩犧令位于牲
西南史陪其後俱北向設諸太祝位于牲東各當牲後
祝史陪其後俱西向設太常卿省牲位于牲前近北又
設御史位於太常卿之西俱南向設酒尊之位上帝配
帝酌尊在壇上設尊在壇下日月尊在第一等内官尊
在第二等中官尊在第三等外官尊在壇下衆星尊在
内壝之外凡尊各設于神座之左而右向設御洗于午
陛東南亞終獻同洗于卯陛之南俱北向設分獻罍洗
設玉幣篚於壇上下尊坫之所祀前一日太史令郊社
令各常服帥其屬升設上帝神座於壇上北方南向設
配帝神座于東方西向設從祀五帝日月神座于壇第
一等設五星十二辰河漢内官五十五座于第二等設
二十八宿及中官百五十九座于第三等設外官百五
座于内壝之外設衆星三百六十座于内壝之外各依
方次告潔畢權徹正配及從祀第一等神位版祀之日
丑時五刻郊社令太史升壇重設宋前祀三日儀鸞司
設小次大次及文武侍臣次又設饌幔前祀二日郊社
令率其屬掃除積柴光禄牽牲詣祠所太常設登歌宫
架植舞表前祀一日太常設神位席太史設神位版奉
禮郎禮直官設皇帝位版及飲福位望燎位望瘞位版
設權火二贊者設亞終獻位及大禮使左僕射行事吏
户禮刑部尚書吏部侍郎光禄卿丞讀册舉册官奉禮
郎太祝郊社太官令監察御史太常丞協律郎位又設
陪祠文武官諸蕃客使位光禄陳牲于東壝門外西向
太常設省牲位于牲西光禄陳禮饌于東壝門外道北
南向太常設省饌位版于禮饌之南禮部率其屬設祝
册案于神位之右司尊彛率其屬設玉幣篚于酌尊所
次設籩豆簠簋盤爼于饌幔内設進盤匜于壇下設進
盤匜帨巾内侍位于皇帝版位之後又設亞終獻盥洗
爵洗于其位之南分獻官盥洗各于其方祀之日丑前
五刻郊社令與太史官屬各服其服升壇復設上帝配
帝神位版于壇上設天皇大帝五方帝大明夜明北極
位于第一龕太府卿率其屬陳幣篚少府監陳玉各置
于神位前光禄卿率其屬實正配位籩豆太官令率其
屬實爼良醖令率其屬實尊罍又實從祀神位之饌又
實從祀神位之尊太常設燭于神位前又設大禮使以
下執事官揖位于卯階之東内壝外如省牲位元前祀
三日太樂令設登歌樂于壇上設宫懸二舞於壇下郊
祀令掃除壇之上下祀前一日郊祀令太史令奉禮郎
升設昊天上帝及配帝位于壇上設五方帝大明夜明
天皇大帝北極神座于壇第一等内官五十四座于第
二等中官一百五十九座於第三等外官一百六座于
内壝之内衆星三百六十座於内壝之外奉禮郎司尊
及執事者設正配位籩豆登鉶簠簋之屬又設正配位
尊罍于壇上有坫加勺羃又設正配位尊罍于壇下設
而不酌又設第一第二第三等諸神及内壝内内壝外
諸神籩豆簠簋登爼尊爵之屬悉如舊制又設正配位
籩豆簠簋爼及毛血豆幷第一等神位爼二于饌幕内
又設盥洗爵于壇下罍在洗東加勺篚在洗西實以巾
爵加坫又設第一等第二等分獻官盥洗爵洗位祀之
日丑前五刻禮部尚書設祝版于神座之右太常禮儀
使設燈燎郊祀令奉禮郎升壇重設正配位及第一等
神座又設玉幣各于其位太祝取燔玉加于幣以禮神
之玉各置于神座前光禄卿率其屬入實籩豆簠簋尊
罍醴齊國朝祭前二日有司掃除壇上下積柴于柴壇
灑掃齋舍饌室神厨設皇帝大次于外壝之東設皇太
子次于大次之右祭前一日設省牲位于内壝東門外
設樂懸于壇下之南設正位於壇第一層之北正中配
位于壇上之東設大明夜明星辰太歲位于壇第二層
大明星辰位在東夜明太歲位在西設正配位酌尊(闕/)
于壇上設尊(闕/)於壇下玉幣篚位次之又設大明星辰
酒尊(闕/)於神座之左幣篚位次之設夜明太歲酒尊(闕/)
於神座之右幣篚位次之設正配位籩十二于神位之
左豆十二于神位之右簠簋各二登一在籩豆之間爼
一在簠簋之前香燭案在爼之前爵在香案之前設大
明夜明星辰太歲籩十在左豆十在右簠簋各二登一
在籩豆之間爼一在簠簋之前香燭案在爼之前爵在香
燭案之前又設御盥洗位于壇之東分獻官盥洗位于
樂懸之東西設御褥位于壇前之南設皇太子褥位於
御座之右設分獻官于御位之南文武陪祭官于分獻
官之南讀祝官於神之右司尊司洗捧幣捧爵各于其
所設望燎位于壇東南
　　　受誓戒
周官太宰之職祀五帝則掌百官之誓戒前期十日帥
執事而卜日遂戒祀大神祗亦如之大司寇禋祀五帝
則戒之日涖誓百官戒于百族盖太宰治官佐王事神
祗祖考獨掌誓戒者欲人之聽于一也司寇刑官戒之
日涖誓者失禮乃入刑故也又郊特牲曰卜之日王立
于澤親聽誓命受教諫之義也澤擇賢之宫也以射擇
士之可預祭者因誓勑之以禮唐以太尉掌誓戒其詞
曰某月某日祀昊天上帝于圜丘各揚其職不共其事
國有常刑宋初因之元豐中議太尉三公坐而論道非
掌誓之任始命左僕射讀誓于尚書省刑部尚書涖之
右僕射讀誓于太廟齋房刑部侍郎涖之元初止令禮
直局管勾讀誓文無涖之者後議令管勾代太尉讀誓
刑部尚書涖之國朝重其禮致齋之日百官朝服親受
戒詞于御前
　　　致齋
周制既卜郊散齋七日致齋三日夫齋者齋戒以神明
其德將以對越上帝也唐前祀七日皇帝散齋四日於
别殿致齋三日其二日於太極殿一日於行宫致齋前
一日設御幄于太極殿西序及室内俱東向致齋之日
質明諸衞列仗入陳殿庭如常儀文武五品以上陪位
如式皇帝服衮冕結珮出自西房即御座東向坐一刻
頃侍中前跪奏稱侍中臣某言請降就齋皇帝降座入
室文武侍臣各還本司凡應祀之官散齋四日于家之
正寢致齋三日二日于本司一日于祀所諸祀官致齋
之日給酒食及明衣布各習禮于齋所宋皇帝散齋七
日于别殿致齋三日其一日于大慶殿一日于太廟一
日于青城齋宫致齋之日質明服通天冠絳紗袍綪結
珮出西閤即大慶殿御座南向侍中奏請降座就齋室
陪祀文武官散齋致齋並如唐制元皇帝散齋四日于
别殿致齋三日於大明殿諸陪祀齋官及有司攝事散
齋致齋並同上儀國朝皇帝親祠散齋四日致齋三日
於齋宫其陪祀官各宿于公廨給饌及明衣布各習禮
于齋所
　　　告天下神祗
唐故事云凡有事于上帝則百神皆預遣使祭告其册
祝曰某月某日有事于圜丘不敢不告國朝因之為壇
于圜丘之東至郊祀散齋之第五日皇帝備法駕出宫
百官具服前導躬至壇所設天下神祗位於壇中西向
以酒脯祭告曰皇帝致祭于天下神示茲以某年某月
某日冬至將有事于圜丘咨爾百神相予祀事祝畢鑾
駕復還齋所如來儀至郊祀日以籩豆各四簠簋登爵
各一羊六豕六俟分獻從祀將畢就壇以祭
　　　省牲器
周禮太宗伯凡祀大神宿省牲鑊小宗伯大祭祀省牲
祭之日省鑊儀禮特牲饋食禮宗人視牲告充舉獸尾
告備少牢饋食禮司馬刲羊司士擊豕宗人告備盖古
者展牲以告愽碩肥腯者謂民力之普存則能事鬼神
也又大司樂既宿懸遂以聲展之東漢先郊之夕公卿
京兆尹衆官至壇東省牲唐前祭一日晡後二刻郊社
令丞帥府史齋郎以尊坫篚羃等入設于位三刻太祝
與廩犧令以牲就東門榜位謁者引太常卿御史行樂
懸又自東陛升視滌濯執尊者皆舉羃告潔降就視牲
位南向立廩犧令少前曰請省牲退復位太常卿前進
視牲廩犧令前北靣舉手曰腯諸太祝各巡牲一匝西
靣舉手曰充俱還本位諸祝與廩犧令以次牽牲詣厨
授太官令光禄卿詣厨省鼎鑊申視濯溉訖祀官等皆
詣厨省饌具各還齋所宋省牲之日未後二刻司尊彛
帥府史及齋郎以祭器入設于位加巾盖三刻禮直官
贊者分引大禮使以下詣東壝門外省牲位立定光禄
卿丞與執事者牽牲就位贊者引太常卿入行樂架次
引禮部尚書升自卯階視滌濯執事者皆舉羃曰潔俱
復位禮直官稍前曰告潔畢請省牲次引禮部尚書侍
郎省牲訖次引光禄卿出廵牲一匝西向躬曰充曰備
次引光禄卿出廵牲一匝西向躬曰腯俱復位禮直官
曰省牲畢請就省饌位所司省饌具畢還齋所光禄卿
丞及執事者以次牽牲詣厨授太官令次引禮部尚書
詣厨省鼎鑊視濯溉還齋所晡後一刻太官令率宰人
以鸞刀割牲祝史各取毛血實于盤俱置饌所遂烹牲
元祀前一日未後二刻司尊罍奉禮郎率祠祭局以祭
器入設于位三刻廩犧令與諸太祝祝史以牲就位禮
直官分引太常卿光禄卿丞監祭監禮官太官令丞等
詣省牲位立定禮直官引太常卿丞監祭監禮入自卯
陛升壇視滌濯司尊罍跪舉羃曰潔禮直官曰請省牲
太常卿省牲畢次引廩犧令廵牲一匝西向折身曰充
復位諸太祝俱廵牲一匝復位一員出班西向折身曰
腯復位禮直官引太常卿光禄卿丞太官令丞監祭監
禮詣饌位省饌畢還齋所廩犧令與諸太祝祝史以次
牽牲詣厨授太官令次引光禄卿等詣厨省鼎鑊視滌
濯畢還齋所晡後一刻太官令率宰人以鸞刀割牲祝
史各取毛血實于豆祝史仍取牲首貯于盤(用馬/首)俱置
于饌殿遂烹牲刑部尚書涖之國朝重其禮前期一日
皇帝親詣壇省牲訖執事者牽牲詣厨太常卿奏請詣
厨視鼎鑊視濯溉畢遂烹牲
　　　飲福
儀禮祭將畢二佐食各取黍于一敦上佐食摶之以授
尸尸執以命祝祝受以嘏于主人自漢以來人君一獻
纔畢而受嘏唐開元禮亞獻未升壇而皇帝飲福宋元
豐中改從三獻禮畢皇帝飲福受胙元親祠儀注亦用
一獻畢飲福國朝郊祀三獻皆皇帝親行禮既畢然後
飲福嘏之辭曰惟此酒肴神之所與賜以福慶億兆同
沾
　　　齋宫
周官掌次王大旅上帝則張氊案設皇邸謂於次中張
氊床床後設板屏風其上染鳥羽象鳯凰以覆之而為
飾也朝日祀五帝則張大次小次説者以為祀昊天上
帝則亦張大次小次也大次在壇壝外初往所止居也
小次在壇側初獻後退俟之處也漢武祠甘泉于竹宫
望拜竹宫以竹為宫去壇三里宋立息帳齊立瓦屋唐
為郊宫其致齋三日則二日于大極殿一日于郊宫宋
營青城幄殿即周之大次也又于東壝門外設更衣殿
即周之小次也其制皆用帛絞縳大内門曰太禋東偏
門曰承和西偏門曰迎禧正東門曰祥曦正西門曰景
曜後門曰拱極内門裏東側門曰寅明西側門曰肅成
大殿門曰端誠大殿曰端誠殿前東西門曰左右嘉德
便殿曰熙成後園門曰寶華元豐中議禮局言每歲青
城費縑布三十餘萬乞如青城創制齋宫使一勞永逸
時未及行哲宗始建齋宫南渡後庶事草創復絞縳以
備制元親祀之典不常見故未有其制國朝洪武二年
十二月詔太常禮部議築齋宫于圜丘側
　　　告祭
虞舜受終文祖類于上帝廵狩四岳燔柴祭天湯黜夏
命告于上天神后武王勝殷柴望大告武成周公卜洛
用牲於郊周禮天子出征類于上帝漢光武唐髙祖宋
太祖即位皆告天地元世祖平宋遣官告南郊又凡厯
代天子嗣位改名上尊號改元立皇后太子皇子生親
征納降獻俘籍田朝陵肆赦河平及國有大故皆奏告
天地國朝洪武元年正月四日皇帝即位鍾山之陽祭
告天地云
　　　告廟
周制卜郊受命于祖廟作龜于禰宫盖郊事至重又尊
祖以配天故先告祖而受命焉乃卜日于禰宫自此以
後散齋七日致齋三日齋戒以神明其德將以對越上
帝此古禮然也唐自天寶以後郊祀必先享太廟次日
享天宋元豐中太常言郊天告祭宗廟不必徧享乞止
告太祖一室以侑神作主之意國朝於致齋之第一日
皇帝備法駕出宫百官具服前導躬詣太廟奏告于仁
祖淳皇帝室行一獻之禮告畢還齋所如來儀
　
　
　
　
　
　
　
　明集禮卷一
欽定四庫全書
　明集禮卷二



　樂
　　　協律郎一人幞頭紅羅袍荔枝帶皂靴手執麾
　　　　　　旛
　　　樂生六十二人服緋袍展脚幞頭革帶皂靴
　　　　樂器
　　　　　編鍾十六　　編磬十六
　　　　　琴十　　　　瑟四
　　　　　摶拊四　　　敔一
　　　　　柷一　　　　塤四
　　　　　箎四　　　　簫四
　　　　　横笛四　　　笙八
　　　　　應鼔一
　舞
　　　舞士一人幞頭紅羅袍荔枝帶皂靴手執節
　　　舞生一百二十八人
　　　　文舞六十四人
　　　　　引舞二人各執羽籥服紅袍展脚幞頭革
　　　　　　帶皂靴
　　　　　舞生六十二人服紅袍展脚幞頭革帶皂
　　　　　　靴手執羽籥
　　　　武舞六十四人
　　　　　引舞二人各執干戚服緋袍展脚幞頭革
　　　　　　帶皂靴
　　　　　舞生六十二人服緋袍展脚幞頭革帶皂
　　　　　　靴手執干戚


圜丘樂章
　　　迎神
昊天蒼兮穹隆廣覆燾兮厖洪建圜丘兮於國之陽合
黄太夾太南林黄南夾林太黄黄太夾黄黄林南林黄
衆神兮來臨之同念螻蟻兮微衷莫自期兮感通思神
林南林林夾太黄黄太南黄夾太黄南林太南黄黄太
來兮金玉其容馭龍鸞兮乗雲駕風顧南郊兮昭格望
夾黄黄林南林夾林南林夾太黄南夾林南林夾太夾
至尊兮崇崇
林南林太黄
　　　奠玉帛
聖靈皇皇敬瞻威光玉帛以登承筐是將穆穆崇嚴神
黄林南林太林夾黄太林黄太黄南太林太林南林林
妙難量謹兹禮祭功微是惶
夾太黄林南太林夾太南黄
　　　奉牲
祀儀祗陳物不于大敢用純犢告于覆載惟兹菲薦恐
林太南林太林夾黄太林南林黄太南林太南黄太黄
未周完神其容之以享其歡
林南林太黄夾太南黄夾林
　　　初獻
眇眇微躬何敢請于九重以煩帝聰帝心矜憐有感而
林南夾太太南仲林南太林南夾林南太夾太夾林南
通既俯臨于几筵神繽紛而景從臣雖愚䝉鼓舞懽容
林南太夾太林南夾太南林夾林南林夾太南太夾太
乃子孫之親祖宗酌清酒兮在鍾仰至徳兮𤣥功
林南太南林太林南林太夾林南無太夾太南林
　　　亞獻
荷天之寵睠駐紫壇中情彌喜臣庶均懽趨蹌奉承我
仲黄夷仲仲太夷黄太黄夷仲林太林仲仲太夷黄太
心則寛再獻御前式燕且安
仲太黄太黄仲林黄林太仲
　　　終獻
小子于兹惟父天之恩惟恃天之慈内外慇懃何以將
仲太林仲夷仲林夷仲仲夷黄太黄夷黄太黄夷仲林
之奠有芳齊設有明粢喜極而抃奉神燕娭禮雖止於
仲夷黄太夷夷仲太黄太仲太夷仲林太仲夷黄仲林
三獻情悠長兮逺而
仲太仲太黄林太仲
　　　徹豆
烹飪已陳薦獻斯就神之在位既歆既右羣臣駿奔徹
太姑太南太姑太南姑太應南林南林太林太姑南姑
兹爼豆物倘未充尚幸神宥
太應南姑太南太林黄林太
　　　送神
神之去兮難延想遐袂兮翩翩萬靈從兮後先衛神駕
黄太姑林姑黄黄南姑林南林姑林姑太南黄南黄姑
兮囘旋稽首兮瞻天雲之衢兮渺然
林姑黄林姑林南林黄南林太南黄
　　　望燎
焚燎于壇粲爛晶熒幣帛牲黍冀徹天京奉神于陽昭
黄南姑黄姑林南林南黄南姑姑林姑黄姑林黄林姑
祀有成肅然望之玉宇光明
太南黄姑林黄太黄南太黄
國朝皇帝冬至親祀圓丘儀注
齋戒前期皇帝散齋四日致齋三日陪祀官執事官
並齋五日
告天下神祗　散齋第五日於圓丘壝外之東設壇置
天下神祗位西向皇帝親詣壇所具酒脯
告廟致齋之第一日皇帝備法駕出宫百官具服前𨗳
詣太廟奏告于仁祖淳皇帝室行一獻之禮
省牲先祭二日設皇帝大次于壝外東門内道北南向
省牲位于内壝東門外先祭一日導駕官導引車駕詣
大次太常卿奏中嚴皇帝服通天冠絳紗袍太常卿奏
外辦導駕官同太常卿導引皇帝詣省牲位執事者各
執事廩犧令率其屬牽牲自東西行過御前省訖牽牲
詣神厨執事者取毛血實于豆太常卿奏請詣神厨導
駕官同太常卿導引至神厨太常卿奏請視鼎鑊請視
滌濯遂烹牲導駕官同太常卿導引皇帝還大次
陳設先祭一日陳設如圖儀
鑾駕出宫前一日太常司告示文武官具公服乗馬導
從兵馬司灑掃御道侍儀催整班行和聲郎備樂金吾
衛備兵仗拱衛司備儀仗車輅典牧所備仗馬撃鼓初
嚴内使監陳御輿於謹身殿前南向拱衛司設繖扇于
御輿之左右設黄麾仗扵丹墀中道之東西設玊輅于
奉天門外正中南向和聲郎設樂于午門外金吾衛陳
仗于午門外東西相向陳金鼔隊扵御道前東西相向
舍人催文武官各具朝服撃鼓二嚴侍儀版奏中嚴舍
人引文武官分立扵御道前文東武西撃鼔三嚴侍儀
奏外辦皇帝御謹身殿御用監令跪奏服冕服興皇帝
服冕服訖侍儀奏請升輿皇帝升輿侍儀同導駕官導
引御輿至丹墀儀仗前導至奉天門外侍儀跪奏降輿
皇帝降輿侍儀奏升輅皇帝升輅侍儀跪取㫖勅文武
官上馬舍人傳㫖勅文武官上馬文武官上馬訖侍儀
跪奏進發玉輅進發前金鼓隊分左右行次旗仗分左
右行次百官前導分左右行次䕶衛次仗馬次儀仗次
侍儀導駕官次將軍次内使擎執各分左右行次内使
監拱衛司光祿寺御用監官扈從於玉輅之後次鼔吹
次旗幟次兵仗各後扈從駕將至兵仗周圍於大次文
武官下馬侍立於御道之左右金鼔仗馬大樂儀仗分
列於大次之南東西相向駕至大次前囘輅侍儀跪奏
降輅皇帝降輅侍儀與導駕官導引皇帝入大次侍儀
跪取㫖勅文武官各還齋次
正祭祭日清晨太常少卿率執事者各實尊罍籩豆登
爼簠簋又實帛于篚加玊置于酒尊所祝版置于上帝
配帝位之右樂生舞生入就位諸執事入就位太常卿
奏請中嚴皇帝服衮冕太常卿奏外辦導駕官同太常
卿導引皇帝自左南門入至位北向立
迎神賛禮唱迎神協律郎跪俯伏舉麾奏中和之曲賛
禮唱燔柴郊社令升烟燔全犢于燎壇(樂六/成止)賛禮唱請
行禮太常卿奏有司謹具請行事奏鞠躬拜興拜興平
身皇帝鞠躬拜興拜興平身賛禮唱皇太子以下在位
官皆再拜傳賛唱鞠躬拜興拜興平身皇太子以下皆
鞠躬拜興拜興平身
奠玊帛賛禮唱奠玊帛太常卿奏請詣盥洗位導駕官
同太常卿導引皇帝詣盥洗位太常卿賛盥曰前期齋
戒今晨奉祭加其清潔以對神明太常卿奏搢圭皇帝
搢圭司執洗者奉盥進巾太常卿奏盥手帨手出圭皇
帝盥手帨手出圭太常卿奏請升壇賛曰神明在上整
肅威儀升自午陛太常卿奏請詣昊天上帝神位前司
玉帛者奉玉帛以俟協律郎跪俯伏舉麾奏肅和之曲
導駕同太常卿導引皇帝至神位前北向立太常卿奏
跪搢圭皇帝跪搢圭司香官舉香跪進于皇帝之左太
常卿奏上香上香三上香皇帝上香上香三上香司玉
帛者奉玊帛跪進于皇帝之右皇帝受玊帛奠于昊天
上帝神位前太常卿奏出圭鞠躬拜興拜興平身皇帝
出圭鞠躬拜興拜興平身(樂/止)太常卿奏請詣仁祖淳皇
帝神位前導駕官同太常卿導引皇帝至神位前太常
卿奏跪搢圭皇帝跪搢圭司香官奉香跪進于皇帝之
左太常卿奏上香上香三上香皇帝上香上香三上香
司帛者捧帛跪進于皇帝之右皇帝受帛奠于仁祖淳
皇帝神位前太常卿奏出圭鞠躬拜興拜興平身皇帝
出圭鞠躬拜興拜興平身太常卿奏復位導駕官同太
常卿導引皇帝復位
進熟賛禮唱進俎齋郎舉爼至壇前進爼官舉爼升自
午陛協律郎俛伏舉麾奏凝和之曲導駕官同太常卿
導引皇帝至昊天上帝神位前太常卿奏搢圭皇帝搢
圭進爼官以爼進于皇帝之右皇帝以爼奠于昊天上
帝神位前太常卿奏出圭皇帝出圭導駕官同太常卿
導引皇帝至仁祖淳皇帝神位前進爼官以爼進于皇
帝之右太常卿奏搢圭皇帝搢圭以爼奠于仁祖淳皇
帝神位前太常卿奏出圭皇帝出圭太常卿奏復位導
駕官同太常卿導引皇帝復位
初獻賛禮唱行初獻禮太常卿奏行初獻禮請詣爵洗
位導駕官同太常卿導引皇帝至爵洗位太常卿奏搢
圭皇帝搢圭執爵官以爵進皇帝受爵滌爵拭爵以爵
授執爵官執爵官又以爵進皇帝受爵滌爵拭爵以爵
授執爵官太常卿奏出圭皇帝出圭太常卿奏請詣酒
尊所導駕官同太常卿導引皇帝升壇至酒尊所太常
卿奏搢圭皇帝搢圭執爵官以爵進皇帝執爵司尊者
舉羃酌泛齊皇帝以爵授執爵官太常卿奏出圭皇帝
出圭太常卿奏請詣昊天上帝神位前協律郎跪俯伏
舉麾奏夀和之曲武功之舞導駕官同太常卿導引皇
帝至昊天上帝神位前太常卿奏跪搢圭皇帝跪搢圭
司香官捧香跪進于皇帝之左太常卿奏上香上香三
上香皇帝上香上香三上香執爵官捧爵跪進于皇帝
之右皇帝受爵太常卿奏祭酒祭酒三祭酒奠爵皇帝
祭酒祭酒三祭酒奠爵(樂舞/止)太常卿奏出圭皇帝出圭
讀祝官取祝版於神右跪讀訖(樂舞/作)太常卿奏俯伏興
平身稍後鞠躬拜興拜興平身皇帝俯伏興平身稍後
鞠躬拜興拜興平身(樂舞/止)太常卿奏請詣酒尊所導駕
官同太常卿導引皇帝至酒尊所執爵官以爵進皇帝
受爵司尊舉羃酌泛齊以爵授執爵官太常卿奏請詣
仁祖淳皇帝神位前導駕官同太常卿導引皇帝至神
位前太常卿奏跪搢圭皇帝跪搢圭司香官奉香跪進
于皇帝之左太常卿奏上香上香三上香皇帝上香上
香三上香執爵官奉爵跪進于皇帝之右皇帝受爵太
常卿奏祭酒祭酒三祭酒奠爵皇帝祭酒祭酒三祭酒
奠爵太常卿奏出圭讀祝官取祝板于神位之右跪讀
訖太常卿奏俯伏興平身稍後鞠躬拜興拜興平身皇
帝俯伏興平身稍後鞠躬拜興拜興平身太常卿奏請
復位導駕官同太常卿導引皇帝復位
亞獻賛禮唱行亞獻禮太常卿奏行亞獻禮請詣爵洗
位導駕官同太常卿導引皇帝至爵洗位太常卿奏搢
圭皇帝搢圭執爵官以爵進皇帝受爵滌爵拭爵以爵
授執爵官執爵官又以爵進皇帝受爵滌爵拭爵以爵
授執爵官太常卿奏出圭皇帝出圭太常卿奏請詣酒
尊所導駕官同太常卿導引皇帝升壇至酒尊所太常
卿奏搢圭皇帝搢圭執爵官以爵進皇帝受爵司尊舉
羃酌醴齊皇帝以爵授執爵官太常卿奏出圭皇帝出
圭太常卿奏請詣昊天上帝神位前協律郎跪俯伏舉
麾奏豫和之曲文徳之舞導駕官同太常卿導引皇帝
至神位前太常卿奏跪搢圭皇帝搢圭執爵官奉爵跪
進于皇帝之右皇帝受爵太常卿奏祭酒祭酒三祭酒
奠爵皇帝祭酒祭酒三祭酒奠爵太常卿奏出圭俯伏
興平身稍後鞠躬拜興拜興平身皇帝出圭俯伏興平
身稍後鞠躬拜興拜興平身(樂舞/止)太常卿奏請詣酒尊
所導駕官同太常卿導引皇帝至酒尊所執爵官以爵
進皇帝受爵司尊舉羃酌醴齊皇帝以爵授執爵官太
常卿奏請詣仁祖淳皇帝神位前(樂/作)導駕官同太常卿
導引至神位前太常卿奏跪搢圭皇帝跪搢圭執爵官
奉爵跪進于皇帝之右皇帝受爵太常卿奏祭酒祭酒
三祭酒奠爵皇帝祭酒祭酒三祭酒奠爵太常卿奏出
圭俯伏興平身稍後鞠躬拜興拜興平身皇帝出圭俯
伏興平身稍後鞠躬拜興拜興平身(樂舞/止)太常卿奏復
位導駕官同太常卿導引皇帝復位
終獻賛禮唱行終獻禮太常卿奏行終獻禮請詣爵洗
位導駕官同太常卿導引皇帝至爵洗位太常卿奏搢
圭皇帝搢圭執爵官以爵進皇帝受爵滌爵拭爵以爵
授執爵官太常卿奏出圭皇帝受爵滌爵拭爵以爵授
執爵官太常卿奏出圭皇帝出圭太常卿奏請詣酒尊
所導駕官同太常卿導引皇帝升壇至酒尊所太常卿
奏搢圭皇帝搢圭執爵官以爵進皇帝受爵司尊舉羃
酌盎齊皇帝以爵授執爵官太常卿奏出圭皇帝出圭
太常卿奏請詣昊天上帝神位前協律郎跪俛伏舉麾
奏熙和之曲文徳之舞導駕官同太常卿導引皇帝至
神位前太常卿奏跪搢圭皇帝跪搢圭執爵官奉爵跪
進于皇帝之右皇帝受爵太常卿奏祭酒祭酒三祭酒
奠爵皇帝祭酒祭酒三祭酒奠爵太常卿奏出圭俯伏
興平身稍後鞠躬拜興拜興平身皇帝出圭俯伏興平
身稍後鞠躬拜興拜興平身(樂舞/止)太常卿奏請詣酒尊
所導駕官同太常卿導引皇帝至酒尊所執爵官以爵
進皇帝受爵司尊舉羃酌盎齊皇帝以爵授執爵官太
常卿奏請詣仁祖淳皇帝神位前(樂/作)導駕官同太常卿
導引皇帝至神位前太常卿奏跪搢圭皇帝跪搢圭執
爵官奉爵跪進于皇帝之右皇帝受爵太常卿奏祭酒
祭酒三祭酒奠爵皇帝祭酒祭酒三祭酒奠爵太常卿
奏出圭俯伏興平身稍後鞠躬拜興拜興平身皇帝出
圭俯伏興平身稍後鞠躬拜興拜興平身太常卿奏復
位導駕官同太常卿導引皇帝復位
分獻賛禮俟行終獻時唱分獻官行禮賛引各引分獻
官詣盥洗位賛搢笏賛盥手司盥者酌水分獻官盥手
賛帨手司巾者以巾進分獻官帨手賛出笏分獻官出
笏賛請詣爵洗位賛引引分獻官至爵洗位賛搢笏分
獻官搢笏執爵官以爵進分獻官受爵滌爵拭爵以爵
授執爵者賛引賛出笏分獻官出笏賛請詣各從祀神
位前賛引引分獻官至神位前賛跪搢笏分獻官跪搢
笏司香者以香跪進于分獻官之左賛引賛上香上香
三上香分獻官上香上香三上香賛引賛祭酒祭酒三
祭酒奠爵執爵官以爵跪進于分獻官之右分獻官受
爵祭酒祭酒三祭酒奠爵賛引賛出笏俯伏興平身稍
後鞠躬拜興拜興平身分獻官奠爵出笏俯伏興平身
稍後鞠躬拜興拜興平身賛引賛復位分獻官復位
飲福受胙賛禮唱飲福受胙太常卿奏請詣飲福位導
駕官同太常卿導引皇帝升壇至飲福位北向立太常
卿奏鞠躬拜興拜興平身皇帝鞠躬拜興拜興平身太
常卿奏跪搢圭皇帝跪搢圭奉爵官酌福酒跪進于皇
帝之左賛曰惟此酒肴神之所與賜以福慶億兆同沾
皇帝受福酒祭酒飲福酒以爵置于坫奉胙官奉胙跪
進于皇帝之右皇帝受胙以胙授執事者執事跪受于
皇帝之右太常卿奏出圭皇帝出圭太常卿奏俯伏興
平身稍後鞠躬拜興拜興平身皇帝俯伏興平身稍後
鞠躬拜興拜興平身太常卿奏請復位導駕官同太常
卿導引皇帝復位
徹豆賛禮唱徹豆協律郎跪俛伏舉麾奏雍和之曲掌
祭官徹豆(樂/止)賛禮唱賜胙太常卿奏皇帝飲福受胙免
拜賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身(樂/止)
送神賛禮唱送神協律郎跪俯伏舉麾奏安和之曲太
常卿奏鞠躬拜興拜興平身皇帝鞠躬拜興拜興平身
賛禮唱皇太子以下在位官皆再拜傳賛唱鞠躬拜興
拜興平身皇太子以下皆鞠躬拜興拜興平身賛禮唱
祝人取祝幣人取幣詣望燎位讀祝官取祝奉幣官奉
幣掌祭官取饌及爵酒詣柴壇置爐上(樂/止)
望燎賛禮唱望燎導駕官同太常卿導引皇帝至望燎
位賛禮唱可燎東西面各二人以炬燎火柴半燎太常
卿奏禮畢導駕官同太常卿導引皇帝還大次解嚴鑾
駕還宫鹵簿導從如來儀大樂鼓吹振作
國朝奏告圓丘皇帝親祀儀注同冬至郊天禮
　　　遣官奏告圓丘儀注(方丘/同)
齋戒前期告官及陪祀官執事官齋三日散齋三日宿
扵公廨致齋一日於祭所
陳設前一日郊社令設昊天上帝神位扵壇上正中(方/丘)
(則設皇地祗/神位後並同)南向設告官拜位於壇下正中北向陪祭
官位扵告官之南北向賛禮二人位于告官拜位之北
東西相向酒尊位扵(闕/)
爵洗位扵(闕/)　　　盥洗位(闕/)司尊司爵洗司盥洗執
爵官位各扵其所
正祭其日清晨執事者陳玉幣香脯實酒尊設祝版扵
帝位之右賛引引告官陪祀官各服法服自南西偏門
入至位皆北向立賛禮唱請行禮賛引詣告官前曰有
司謹具請行事賛禮唱鞠躬拜興拜興平身告官及衆
官皆鞠躬拜興拜興平身
奠玉幣　賛禮唱奠玉幣賛引引告官詣盥洗位賛引賛
搢笏告官搢笏賛引唱盥手司盥者酌水告官盥手賛
引唱帨手司巾以巾進告官帨手賛引賛出笏告官出
笏賛引賛請詣昊天上帝神位前司玉幣者奉玉幣從
行賛引引至神位前賛跪搢笏告官跪搢笏賛引賛上
香上香三上香司香以香跪進于告官之右告官上香
上香三上香司玉幣者跪奉玉幣進于告官之右告官
受玉幣奠于神位前賛引賛出笏告官出笏賛鞠躬拜
興拜興平身賛引賛復位引告官復位
酌獻賛禮唱行酌獻禮賛引引告官詣盥洗位賛引賛
盥手司盥者酌水告官盥手賛引唱帨手司巾以巾進
告官帨手賛引賛出笏告官出笏賛引賛告官請詣爵
洗位賛引賛搢笏告官搢笏執爵者以爵進賛引賛受
爵滌爵拭爵告官受爵滌爵拭爵以爵授執爵者賛引
賛出笏告官出笏賛引賛請詣酒尊所引至酒尊所賛
引賛搢笏告官搢笏執爵者以爵進告官受爵司尊者
舉羃酌酒以爵授執爵官賛引賛出笏告官出笏賛引
賛請詣昊天上帝神位前賛引賛跪搢笏執爵者以爵
跪進扵告官之右告官受爵賛引賛祭酒祭酒三祭酒
奠爵告官祭酒祭酒三祭酒奠爵賛引賛出笏告官出
笏讀祝官取祝版扵神右跪讀訖賛引賛俛伏興平身
稍後鞠躬拜興拜興平身賛引賛復位賛禮唱鞠躬拜
興拜興平身告官及在位官皆鞠躬拜興拜興平身
望燎賛禮唱望燎(方丘則/唱望瘞)司祝奉祝司幣奉玊幣掌祭
官奉酒脯詣燎所(方丘則/詣瘞所)賛引引告官至望燎位(方丘/則唱)
(瘞/位)賛禮唱可燎燎至半(方丘則/唱可瘞)賛引唱禮畢引告官在
位者以次出











　
　
　
　
　
　
　
　
　
　
　
　
　
　
　
　明集禮卷二
欽定四庫全書
　明集禮卷三
　　吉禮第三
　　祭地
　　　總叙
三代祭地之禮見於經傳者夏以五月商以六月周人
以夏日至禮之於澤中方丘盖王者事天明事地察故
冬至報天夏至報地所以順隂陽之義也祭天於南郊
之圜丘祭地於北郊之方澤所以順隂陽之位也然先
王親地有社存焉禮曰享帝於郊祀社於國又曰郊所
以明天道社所以神地道又曰郊社所以事上帝又曰
明乎郊社之禮或以社對帝或以社對郊則祭社乃所
以親地也書曰敢昭告于皇天后土左氏曰戴皇天履
后土則古者亦命地祇為后土矣曰地祇曰后土曰社
皆祭地也此三代之正禮而釋經之正說自鄭𤣥惑於
緯書而謂夏至於方丘之上祭崑崙之祇七月於泰折
之壇祭神州之祇析一事為二事後世宗之一嵗二祭
自漢武用祠官寛舒議立后土祠於汾隂脽上禮如祀
天而後世又宗之於北郊之外仍祠后土元始間王莽
奏罷甘泉泰畤復長安南北郊以正月上辛若丁天子
親合祀天地於南郊而後世又因之多合祭焉皆非禮
經之正義矣由漢厯唐千餘年間親祀北郊者唯魏文
帝之太和周武帝之建德隋髙祖之開皇唐𤣥宗之開
元四祭而已宋元豐中議專祭北郊故政和中專祭者
凡四南渡以後則惟行攝祀而已元皇慶間議夏至專
祭地未及施行國朝以夏至日親祀皇地祇于方丘其
厯代儀文之詳列于左方
　　　壇壝
祭法曰瘞埋於泰折泰折封土祭地之處折曲也言方
丘之形四方曲折象地秦祀后土於髙山之下命曰畤
漢武於澤中方丘立后土五壇壇方五丈髙六尺又於
脽上立后土宫宫曲入河名曰太一旦丘東漢北郊在
洛陽城北四里為方壇四陛中營外營隋方丘於宫城
北十四里丘再成成髙五尺下成方十丈上成方五丈
唐夏至祭皇地祇於方丘其長安壇在宫城北十四里
洛陽壇在徽安門外道東一里其壇再成下成方十丈
上成方五丈八陛立冬後祭神州地祇於郊其壇長安
在光化門外黒帝壇之西洛陽在徽安門外道東一里
髙五尺周四十八步宋熙寧祀儀祭皇地祇壇八角三
成每等髙四尺上濶十六步設八陛上等陛廣八尺中
等陛廣一丈下等陛廣一丈二尺三壝每壝各二十五
步神州地祇壇廣四十八步髙五尺兩壝每壝二十五
步元方丘之制未及施行國朝方丘壇制第一層壇面
濶六丈髙六尺四出陛南面陛濶一丈八級東面北面
西面陛俱濶八尺八級第二層壇面四圍皆濶二丈四
尺髙六尺四出陛南面正陛濶一丈二尺八級東北西
陛俱一丈八級壝去壇一十五丈髙六尺正南靈星門
三正東西北靈星門各一周圍以牆面各六十四丈正
南又靈星門三正東北西又靈星門各一庫房五間在
外牆北靈星門外以藏龍椅等物厨房五間宰牲房三
間天池一所在外牆西靈星門外西南隅齋次一所在
外靈星門外之東(闕/)　間在外靈星門外之西浴室在
東齋次之中
　　　瘞坎
爾雅祭地曰瘞埋瘞埋謂瘞繒埋牲也盖隂祀自血始
故瘞血以致神不可不在先及致神矣方有事焉至於
禮畢則以牲幣之屬而瘞之然後為禮之終也後齊為
瘞坎於壇之壬地中壝之外廣深一丈二尺唐瘞坎在
内壝之外壬地方深取足容物南出陛宋開瘞坎於子
階之北壬地國朝瘞坎在外壝壬地其瘞牲體周人瘞
血漢用首及左髀東晉用脅之九箇唐用首宋用左髀
國朝用周制先瘞血其祭畢奉牲幣祝饌而埋之
　　　神位版
漢以前祭地神位版無考魏明帝題曰皇皇后地梁武
時題曰后地而不見其制唐題曰皇地祇配帝曰太祖
景皇帝其神版皆以黄金飾木鏤青為字其從祀神位
則用朱漆金字宋如唐制元皇地祇位版用青漆金字
國朝正位題曰皇地祇配帝題曰仁祖淳皇帝位版並
黄質金字從祀題曰五嶽之神四海之神四瀆之神五
鎮之神神位版並赤質金字
　　　配位
配地之神周禮無文鄭𤣥以孝經緯云后稷為天地主
則后稷配天南郊亦當配地北郊矣其說無據至漢平
帝用王莽之說以吕太后配光武時改薄太后為髙皇
后以配後魏道武以神元竇后配則愈不經矣隋始改
用太祖武元皇帝配唐髙祖時以景皇帝配貞觀中以
髙祖配宋初以四祖迭配皇地祇太宗時以宣祖太祖
更配其後惟以太祖配國朝洪武三年五月二十日親
祀北郊奉皇考仁祖淳皇帝配
　　　從祀
春秋公羊傳曰天子祭天地有方望之事無所不通方
望者謂因郊祀望祭四方之山川也漢元始中用王莽
議祭地地理山川皆從光武祀北郊地理羣神從祀皆
在壇下(其目之詳見/郊天從祀中)隋以神州迎州冀州戎州拾州柱
州宫州咸州揚州及九州山川林澤丘陵墳衍原隰皆
從祀唐從祀以神州五方嶽鎮海瀆山林川澤丘陵墳
衍原隰宋以神州地祇五嶽五官五行之神祀於壇之
第一等四海四瀆五鎮於壇之第二等崑崙五山五林
五川五澤於壇之第三等五陵五墳五衍五原五隰於
内壝之内元合祭天地于圜丘亦不及嶽瀆山川之從
祀國朝惟以五嶽五鎮四海四瀆四位從祀方丘
　　　神席
周人祀地席用蒲越藁秸漢以莞簟唐麟德中正位及
神州加用黄褥配帝以紫餘從祀以莞開元中正位仍
用藁秸配帝以莞神州地祇以藁秸五鎮以下用莞宋
景德中席乂加褥正位以黄配位以緋元豐中復撤去
惟用藁秸及莞元皇地祇用席褥國朝用龍椅龍案錦
坐褥配位同從祀神位並設于案不設席
　　　祝冊
祝册之制見祀天篇唐祀地祝文曰嗣天子臣某敢昭
告于皇地祇乾道運行日躔北至景風應序離氣效時
嘉承至和肅若舊典敬以玉帛犧齋粢盛庶品備兹祇
瘞式表誠慤髙祖神堯皇帝配神作主尚享配帝祝文
曰孝孫皇帝臣某敢昭告于髙祖神堯皇帝時惟夏至
肅敬訓典用祇祭于皇地祇惟髙祖德叶二儀道兼三
統禮膺光配敢率舊章謹以制幣犧齋粢盛庶品肅雍
明薦作主侑神尚享元祝文並缺國朝洪武元年五月
十四日夏至親祀方丘祝文曰(闕/)
　
　　　　洪武三年五月二十四日親祀方丘正位祝
文曰時當夏至萬物咸亨用遵彝典謹率臣僚以玉帛
犧齊粢盛庶品奉兹瘞祀皇考仁祖淳皇帝配神作主
尚享配位祝文曰時當夏至萬物咸亨謹率臣僚恭祀
皇地祇奉以玉帛犧齊粢盛庶品用修典禮伏惟敬慎
瞻仰永為配位尚享
　　　祭器
唐方丘設皇地祇太尊二犧尊二山罍二在壇上象尊
二壺尊二山罍四在壇下配帝設著尊二犧尊二象尊
二山罍二在壇上於皇地祇酒尊之東其從祀神州太
尊二籩十豆十俎二豋槃簠簋爵各一嶽鎮海瀆各山
尊二山林川澤各蜃尊二丘陵墳衍原隰槪尊各二籩
豆各二俎爵簠簋各一宋設皇地祇太尊五山尊五以
為酌尊在壇上設太尊二山尊二著尊二犧尊二象尊
二壺尊六以為設尊在壇下籩豆各十二簠簋各二登
俎各一配帝同皇地祇其第二成從祀山尊二每方各
犧尊二每位各籩豆十俎二豋槃簠簋爵坫各一内壝
從祀每方蜃尊二散尊二每位籩豆各二俎尊簠簋豋
各一元不祭方丘其圜丘皇地祇位設太尊二著尊二
犧尊二山罍二各有坫加勺羃籩十二豆十二豋三鉶
三簠二簋二俎七篚一沙池一香奩一香案一祝案一
皆有衣設而不酌者象尊二壺尊二山罍四各有坫羃
配帝位著尊二犧尊二象尊二山罍二皆有坫加勺羃
籩十二豆十二豋三鉶三簠二簋二俎七篚一沙池一
香鼎一香奩一香案一皆有衣設而不酌者犧尊二壺
尊二山罍四各有坫加羃馬潼三器各設尊所
之首加羃勺國朝設皇地祇太尊二著尊一犧尊一山
罍一於壇上皆有勺有羃有坫設太尊一山罍一於壇
下有坫有羃配帝同其從祀則設五嶽四海著尊二犧
尊二於左設五鎮四瀆著尊二犧尊二於右上帝及配
帝籩豆各十有二簠簋各二豋盤篚各一牲案各一爵
坫各三沙池香案各一其從祀則籩豆各十簠簋各二
牲案各一爵坫沙池香案各一
　　　禮神之玉
周禮大宗伯以黄琮禮地盖禮神者必象其類琮方象
地形黄象地色也典瑞又曰兩圭有邸以祀地兩圭者
象地數二也說者曰黄琮用於求神之時兩圭有邸用
於薦獻之時所以不同鄭𤣥乃謂黄琮理崑崙神兩圭
有邸祀北郊神州之神其說謬矣唐方丘用黄琮神州
用兩圭有邸宋制同之元地祇用黄琮國朝方丘正位
用黄琮
　　　帛
周制禮地祇之幣以黄秦漢以下其色無考唐方丘正
配位及神州之幣皆用𤣥嶽瀆以下從祀之幣各從方
色宋方丘正配位幣以黄神州幣以黑嶽瀆以下從祀
之幣各從方色元地祗用黄幣國朝方丘正位幣仍以
黄從祀幣各從方色配位帛用白
　　　牲
周禮祭地之牛角繭栗又曰隂祀用黝牲毛之鄭𤣥謂
方丘崑崙神用黄犢神州地祇用黝犢其說不見於經
漢祠后土於澤中方丘為五壇壇一黄犢光武北郊正
配位用犢各一五嶽共用牛一四瀆共牛一羣神共牛
二後魏正配位共用𤣥牡一五嶽等共用牛一隋方丘
正配位用黄犢二神州以下用方色犢一九州山海墳
衍等加羊豕各九唐正配位用黄犢二神州黝犢一嶽
鎮以下加羊豕各五宋用(闕/)犢二羊五豕五元地祇用
黄犢一國朝用黄犢二從祀嶽鎮海瀆各用純色犢一
　　　樂舞
周禮太司樂大合樂分樂乃奏太簇歌應鐘舞咸池以
祭地祇六樂者一變而致川澤之祇再變而致山林之
祇三變而致丘陵之祇四變而致墳衍之祇五變而致
土祇凡樂函鐘為宫太簇為角姑洗為徴南宫為羽靈
鼓靈鼗絲竹之管空桑之琴瑟咸池之舞夏日至於澤
中之方丘奏之若樂八變則地祇皆出可得而禮矣周
頌昊天有成命之詩郊祀天地之樂歌也兩漢而下之
樂見祀天篇唐祀方丘迎神奏順和之樂以函鐘為宫
太簇為角姑洗為徴南吕為羽作文舞之舞樂舞八成
止奠玉幣登歌作肅和之樂以應鐘之均迎俎奏雍和
之樂以太簇之均酌獻奏壽和之樂送神奏舒和之樂
武舞作樂舞六成止宋降神作宜安之樂迎神作寧安
之樂廣生儲佑之舞八成止奠玉帛登歌作嘉安之樂
酌獻登歌作光安之樂讀冊訖登歌作英安之樂皇帝
還小次簾降文舞退武舞進作文安之樂亞獻作隆安
之樂厚載凝福之舞飲福作禧安之樂徹豆登歌作成
安之樂送神作寧安之樂元合祭天地酌獻地祇奏太
吕宫隆成之曲國朝方丘迎神奏中和之曲奠玉幣奏
肅和之曲奉俎奏凝和之曲初獻奏壽和之曲亞獻奏
豫和之曲終獻奏禧和之曲徹豆奏雍和之曲送神奏
安和之曲望瘞奏時和之曲其盥洗升降飲福受胙俱
不奏樂
　　　祭服
祀地之服經無明文鄭注亦嘗及之賈公彦以為當同
祭天之禮服大裘杜氏通典亦同其說長孫無忌則謂
周郊祀被衮以象天戴冕藻十有二旒月令孟冬天子
始裘冬至報天服裘可也夏至如之何可以服裘祭地
惟當服衮章耳然終唐之世卒用大裘宋元豐間陸佃
以為冬祀昊天中裘而衣衮夏祀地祇當去裘服衮以
順時序紹聖間又用黄裳言北郊盛暑之月難用裌服
依衮冕制度改用單衣信齋楊氏曰賈杜服裘之言特
未嘗深考其故豈有夏至陽極之月而可服大裘哉遂
使後世因是而廢北郊之禮斯言啟之也惟長孫無忌
之言信而有證矣國朝夏至祭地皇帝服衮冕其侍祠
服亦如祀天禮
　　　酒齊
唐正位太尊實泛齊著尊實醴齊犧尊實盎齊壺尊實
沉齊山罍實三酒配位著尊實泛齊犧尊實醴齊象尊
實盎齊山罍實清酒從祀太尊者實醴齊象尊者實緹
齊壺尊者實沉齊槪尊者實清酒散尊者實昔酒齊加
明水酒加𤣥酒以為上尊宋正配位太尊實泛齊山尊
實醴齊以為酌尊太尊實泛齊山尊實醴齊著尊實盎
齊犧尊實緹齊象尊實沉齊壺尊實三酒並設而不酌
從祀太尊著尊者實以泛齊犧尊象尊者實以醴齊壺
尊槪尊散尊者實以三酒齊皆加明水酒皆加𤣥酒並
實於上尊元正位太尊實泛齊著尊實醴齊犧尊實盎
齊配位著尊實泛齊犧尊實盎齊象尊實醴齊從祀並
酌太尊之泛齊齊皆加明水酒皆加𤣥酒並實於上尊
國朝正配位太尊實泛齊醴齊著尊實盎齊犧尊實緹
齊山罍實昔酒在壇上太尊實沉齊山罍實事酒清酒
在壇下從祀著尊實醴齊盎齊犧尊實事酒
　　　粢盛
唐祭地正配位簠實以稷簋實以稻從祀同宋正配位
簠實以黍稷簋實以稻粱從祀簠實以黍簋實以稻元
正配位簠實以黍稷簋實以稻粱從祀簠實以黍簋實
以稻國朝正配位從祀並簠實以黍稷簋實以稻粱
　　　籩豆之實
唐宋祭地其籩豆之實禮同祀天國朝方丘正配位籩
各實以鹽藁魚棗栗榛菱芡鹿脯黑餅白餅糗餌粉粢
豆各實以韭葅醓醢菁葅鹿醢芹葅兎醢筍葅魚醢脾
析葅豚拍􁏙食糝食從祀籩減糗餌粉粢豆減􁏙食糝
食
　　　褥位
國朝用緋同郊天禮
　　　車旂
同祀天禮
　　　執事人員
唐宋祭方丘其執事人員禮同祀天國朝設皇帝大次
皇太子幕次官二人掃除壇上下官一人御史監掃除
二人灑掃齋舍神厨官二人設饌幔官二人設皇地坁
仁祖淳皇帝龍椅龍案從祀神席官一人設御位皇太
子位官二人設燔柴官二人設分獻及文武官諸執事
官版位官二人設儀仗官二人設庭燎墳燭官二人設
牲榜省牲位及割牲官二人宰牲十五人掌鼎鑊視滌
濯官二人協律郎一人舞士一人樂生一人舞生一人
撰祝書祝官各一人讀祝兼捧祝官一人導駕官奏禮
官六人導引皇太子官四人分獻官執事八人引陪祭
官執事四人糾儀御史四人奉爵官六人捧幣官六人
司香官六人掌祭官十二人舉飲福案官二人進福酒
官一人進俎官二人授胙執事官一人司御洗捧􁙐一
人進巾一人司分獻罍洗各酌水二人進巾二人司御
盥洗酌水一人進巾一人司分獻盥洗位酌水一人進
巾一人司御酒尊所官一人司分獻酒尊所各二人進
正配位饌官六人舉案齋郎十二人舉從祀饌案四十
八人
　　　陳設
漢唐以来方丘陳設一如圜丘國朝設皇帝大次於外
壝之東其禮亦准祀天之儀於祀前一日有司掃除壇
上下開瘞坎設皇太子幕次于大次之右祭前一日設
省牲位于内壝之東門外設樂懸於壇下之南設正位
於壇第一層之北正中配位於壇上之東設五嶽五鎮
四海四瀆位於壇第二層五嶽四海在東五鎮四瀆在
西設正配位著尊(闕/)於壇上設尊(闕/)於壇下玉幣篚位
次之又設五嶽四海酒尊(闕/)於神座之左幣篚位次之
設五鎮四瀆酒尊(闕/)於神座之右幣篚位次之設正配
位籩十二於神位之左豆十二於神位之右簠簋各二
登一在籩豆之間俎一在簠簋之前香燭案在俎之前
爵坫沙池在香案之前設五嶽五鎮四海四瀆籩十在
左豆十在右簠簋各二登一在籩豆之間俎一在簠簋
之前香燭案在爼之前爵坫沙池在香燭案之前又設
御盥洗位于壇之東分獻官盥洗位于樂懸之東西設
御褥位于壇之南設皇太子褥位于御位之右設分獻
官于御位之南文武陪祭官於分獻官之南讀祝官於
神之右司尊司洗捧幣捧爵各於其所設望瘞位于壇
東南
　　　告天下神祇
國朝祀前十日設天下神祇位於方丘之壇東西向以
酒脯祭之祝文曰某年某月某日皇帝將有事于方丘
咨爾百神克相祀事北郊祀畢復以籩豆簠簋羊豕各
六即壇以祭祝文曰皇帝謹遣某官某致祭于天下神
祇
　　　齋戒
周制大祀散齋七日致齋三日唐散齋四日致齋三日
元散齋四日致齋三日國朝散齋七日致齋三日致齋
第一日百官朝服親受誓戒於御前如祀天禮
　　　省牲器
唐宋以来方丘省器之儀如圜丘國朝因之並同祀天
禮
　　　飲福
方丘三獻禮畢飲福受胙儀及贊詞並同祀天禮
　　　齋宫
宋元符間詔方丘郊宫舊設幕帟其費不貲宜依圜丘
故事易以齋宫正殿曰厚德便殿曰受福曰坤珍曰道
光亭曰承休其大内門曰廣禋東偏門曰東秩西偏門
曰正平正東門曰含光正西門曰咸亨正北門曰至順
南門裏大殿門曰厚德東曰左景華西曰右景華國朝
洪武二年十二月詔太常禮部議築齋宫于方丘之側
　　　告廟
同祀天篇




　樂
　　　協律郎一人幞頭紅羅袍荔枝帶皂靴手執麾
　　　　　　旛
　　　樂生六十二人服緋袍展脚幞頭革帶皂靴
　　　　樂器
　　　　　編鐘十六　　編磬十六
　　　　　琴十　　　　瑟四
　　　　　摶拊四　　　敔一
　　　　　柷一　　　　塤四
　　　　　箎四　　　　簫四
　　　　　横笛　　　　笙八
　　　　　應鼓一
　舞
　　　舞士一人幞頭紅羅袍荔枝帶皂靴手執節
　　　舞生一百二十八人
　　　　文舞六十四人
　　　　　引舞二人各執羽籥服紅袍展脚幞頭革
　　　　　　帶皂靴
　　　　　舞生六十二人服紅袍展脚幞頭革帶皂
　　　　　　靴手執羽籥
　　　　武舞六十四人
　　　　　引舞二人各執干戚服緋袍展脚幞頭革
　　　　　　帶皂靴
　　　　　舞生六十二人服緋袍展脚幞頭革帶皂
　　　　　　靴手執干戚


方丘樂章
　　　迎神　　　樂奏中和之曲
坤德博厚物資以生承天時行光大且寧穆穆皇祇功
林南姑黄黄南姑林南林姑太林太南黄黄南太黄太
化順成来御方丘嚴恭奉迎
黄南黄林姑南林太黄姑林
　　　奠玉幣　　　　樂奏肅和之曲
地有四維大琮以方土有正色制幣以黄敬存於中是
黄林南黄林太南黄黄南姑林太黄太姑林姑南林太
薦是將奠之几筵臨鑒洋洋
黄南林林姑黄太南林太黄
　　　奉俎　　　　樂奏凝和之曲
奉時純牡其牡童犢烹鼎旣嚴登俎維肅升壇昭薦神
黄林姑黄黄林南林林姑黄太林黄太黄黄南林姑黄
光下燭眷佑邦家報效惟篤
南姑林太黄姑太姑林太黄
　　　初獻　　　　樂奏壽和之曲
午為盛陽隂德初萌天地相遇品物光榮吉日令辰明
林南黄太林南林太黄南林太黄太南林太林南太黄
祀攸行進以醇醴展其潔清
南林太太林南林黄太南林
　　　亞獻　　　　樂奏豫和之曲
至廣無邊道全持載山嶽所慿海瀆咸頼民資水土旣
林黄姑太林南林太黄南太林黄太黄林太林南黄林
安且泰酌酒揭䖍功德惟大
南林太林太南林姑太南林
　　　終獻　　　　樂奏熙和之曲
庸眇之資有此疆宇匪臣攸能仰承佑助恩崇父母臣
林太南林太林太黄太林南林黄太南林太林黄太黄
歡鼓舞八音宣揚疉侑明醑
南林太黄林南林黄太南林
　　　徹豆　　　　樂奏雍和之曲
牲牷在俎籩豆有實臨之□饗匪惟飲食登歌乃徹薦
黄林太黄黄南姑林南林黄太林太南黄太黄大姑林
獻爰畢執事奉承一其嚴慄
姑黄林林姑黄太姑林太黄
　　　送神　　　　樂奏安和之曲
神化無方妙用難量其功顯融其祀悠長颷輪云旋龍
黄南太黄林姑黄林林姑黄太林黄太黄黄南林姑黄
控鸞翔拜送稽首瞻禮餘光
林南林林姑黄太林黄太黄
　　　望瘞　　　　樂奏時和之曲
牲體制幣餕饌惟馨瘞之于坎以達坤靈奉神于隂典
黄南姑黄姑林南林南黄南姑姑林姑黄姑林黄林姑
禮是程企而望之厚壤寛平
太南黄姑林黄太黄南太黄
　　　國朝皇帝夏至親祀方丘儀注
齋戒前期皇帝散齋四日致齋三日陪祀官執事官
並齋七日
告天下神祇　散齋第五日於方丘壝外之東設壇置
天下神祇位西向具酒脯祭告
省牲　先祭二日設皇帝大次于壝外東門内道北南
向省牲位於内壝東門外先祭一日導駕官導引車駕
詣大次太常卿奏中嚴皇帝服皮弁服太常卿奏外辦
導駕官同太常卿導引皇帝詣省牲位執事者各執事
廪犧令率其屬牽牲自東西行過御前省訖牽牲詣神
厨執事者取毛血實于豆太常卿奏請詣神厨導駕官
同太常卿導引至神厨太常卿奏請視鼎鑊請視滌濯
遂烹牲導駕官同太常卿導引皇帝還太次
陳設　先祭一日陳設如圖儀
鑾駕出宫　前一日太常寺告示文武官具朝服乗馬
導從兵馬司灑掃御道侍儀催整班行和聲郎備樂金
吾衛備兵仗拱衛司備儀仗車輅典牧所備仗馬至日
擊鼓初嚴内使監陳御輿於謹身殿前南向拱衛司設
繖扇擎執于御輿之左右設黄麾仗於丹墀中道之東
西設玉輅於奉天門外正中南向和聲郎設樂于午門
外金吾衞陳仗于午門外近南東西相向陳金鼓隊於
雲集街橋南東西相向舍人催文武官各具朝服擊鼓
二嚴侍儀版奏中嚴舍人引文武官分立於雲集街橋
北文東武西擊鼓三嚴侍儀奏外辦皇帝御謹身殿御
用監令跪奏服冕服興皇帝服冕服訖侍儀奏請升輿
皇帝升輿侍儀同導駕官導引御輿至丹墀儀仗前導
至奉天門外侍儀跪奏降輿皇帝降輿侍儀奏升輅皇
帝升輅侍儀跪取㫖勅文武官上馬舍人傳㫖勅文武
官上馬文武官上馬訖侍儀跪奏進發玉輅進發前金
鼔隊分左右行次旗仗分左右行次百官前導分左右
行次護衛次仗馬次儀仗次侍儀導駕官次將軍次内
使擎執各分左右行次内使監拱衛司光禄寺御用監
官扈從於玉輅之後次鼔吹次旗幟次兵仗各後扈從
駕將至兵仗周衛於大次文武官下馬侍立於御道之
左右金鼓仗馬大樂儀仗分列於大次之南東西相向
駕至大次前回輅侍儀跪奏降輅皇帝降輅侍儀與導
駕官導引皇帝入大次侍儀跪取㫖勅文武官各還齋次
正祭　祭日清晨太常少卿率執事者各實尊罍籩
豆豋俎簠簋又實幣于篚加玉置于酒尊所祝版置于
皇地祇配帝位之右樂生舞生入就位諸執事入就位
太常卿奏請中嚴皇帝服衮冕太常卿奏外辦導駕官
同太常卿導引皇帝自左南門入至位北向立
迎神　贊禮唱迎神協律郎跪俛伏舉麾奏中和之曲
贊禮唱瘞毛血郊社令瘞毛血(樂六/成止)贊禮唱請行禮太
常卿奏有司謹具請行事奏鞠躬拜興拜興平身皇帝
鞠躬拜興拜興平身贊禮唱皇太子以下在位官皆再
拜傳贊唱鞠躬拜興拜興平身皇太子以下皆鞠躬拜
興拜興平身
奠玉帛　贊禮唱奠玉幣太常卿奏請詣盥洗位導駕
官同太常卿導引皇帝詣盥洗位太常卿賛盥曰前期
齋戒今晨奉祭加其清潔以對神明太常卿奏搢圭皇
帝搢圭司執洗者奉盥進巾太常卿奏盥手帨手出圭
皇帝盥手帨手出圭太常卿奏請升壇賛曰神明在上
整肅威儀升自午陛太常卿奏請詣皇地祇神位前司
玉幣者奉玉幣以俟協律郎跪俛伏舉麾奏肅和之曲
導駕官同太常卿導引皇帝至神位前北向立太常卿
奏跪搢圭皇帝跪搢圭司香官舉香跪進于皇帝之左
太常卿奏上香上香三上香皇帝上香上香三上香司
玉幣者奉玉幣跪進于皇帝之右皇帝受玉幣奠于皇地
祇神位前太常卿奏出圭鞠躬拜興拜興平身皇帝出圭
鞠躬拜興拜興平身(樂/止)太常卿奏請詣仁祖淳皇帝神位
前導駕官同太常卿導引皇帝至神位前太常卿奏跪搢
圭皇帝跪搢圭司香官奉香跪進于皇帝之左太常卿奏
上香上香三上香皇帝上香上香三上香司幣者奉幣跪
進于皇帝之右皇帝受幣奠于仁祖淳皇帝神位前太常
卿奏出圭鞠躬拜興拜興平身皇帝出圭鞠躬拜興拜興
平身太常卿奏復位導駕官同太常卿導引皇帝復位
進熟　賛禮唱進俎齋郎舉俎至壇前進俎官舉俎升
自午陛協律郎跪俛伏舉麾奏凝和之曲導駕官同太
常卿導引皇帝至皇地祇神位前太常卿奏搢圭皇帝
搢圭進俎官以俎進于皇帝之右皇帝以俎奠于皇地
祇神位前太常卿奏出圭皇帝出圭導駕官同太常卿
導引皇帝至仁祖淳皇帝神位前太常卿奏搢圭皇帝
搢圭進俎官以俎進于皇帝之右皇帝以俎奠于仁祖
淳皇帝神位前太常卿奏出圭皇帝出圭太常卿奏復
位導駕官同太常卿導引皇帝復位
初獻　賛禮唱行初獻禮太常卿奏行初獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官執爵官又以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝執爵司尊
者舉羃酌泛齋皇帝以爵授執爵官太常卿奏出圭皇
帝出圭太常卿奏請詣皇地祇神位前協律郎跪俛伏
舉麾奏夀和之曲武功之舞導駕官同太常卿導引皇
帝至皇地祇神位前太常卿奏跪搢圭皇帝跪搢圭司
香官奉香跪進于皇帝之左太常卿奏上香上香三上
香皇帝上香上香三上香執爵官奉爵跪進于皇帝之
右皇帝受爵太常卿奏祭酒祭酒三祭酒奠爵皇帝祭
酒祭酒三祭酒奠爵(樂舞/止)太常卿奏出圭皇帝出圭讀
祝官取祝版於神右跪讀訖(樂舞/作)太常卿奏俯伏興平
身稍後鞠躬拜興拜興平身皇帝俯伏興平身稍後鞠
躬拜興拜興平身(樂舞/止)太常卿奏請詣酒尊所導駕官
同太常卿導引皇帝至酒尊所執爵官以爵進皇帝受
爵司尊者舉羃酌泛齊以爵授執爵官太常卿奏請詣
仁祖淳皇帝神位前導駕官同太常卿導引皇帝至神
位前太常卿奏跪搢圭皇帝跪搢圭司香官奉香跪進
于皇帝之左太常卿奏上香上香三上香皇帝上香上
香三上香執爵官奉爵跪進于皇帝之右皇帝受爵太
常卿奏祭酒祭酒三祭酒奠爵皇帝祭酒祭酒三祭酒
奠爵太常卿奏出圭皇帝出圭讀祝官取祝版于神位
之右跪讀訖大常卿奏俯伏興平身稍後鞠躬拜興拜
興平身皇帝俯伏興平身稍後鞠躬拜興拜興平身太
常卿奏請復位導駕官同太常卿導引皇帝復位
亞獻　賛禮唱行亞獻禮太常卿奏行亞獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官執爵官又以爵進皇帝受爵滌爵拭爵以
爵授執爵官太官卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝受爵司尊
者舉羃酌醴齊皇帝以爵授執爵官太常卿奏出圭皇
帝出圭太常卿奏請詣皇地祇神位前協律郎跪俛伏
舉麾奏豫和之曲文德之舞導駕官同太常卿導引皇
帝至神位前太常卿奏跪搢圭皇帝跪搢圭執爵官奉
爵跪進于皇帝之右皇帝受爵太常卿奏祭酒祭酒三
祭酒奠爵皇帝祭酒祭酒三祭酒奠爵太常卿奏出圭
俯伏興平身稍後鞠躬拜興拜興平身皇帝出圭俯伏
興平身稍後鞠躬拜興拜興平身(樂舞/止)太常卿奏請詣
酒尊所導駕官同太常卿導引皇帝至酒尊所執爵官
以爵進皇帝受爵司尊者舉羃酌醴齊皇帝以爵授執
爵官太常卿奏請詣仁祖淳皇帝神位前導駕官同太
常卿導引皇帝至神位前太常卿奏跪搢圭皇帝跪搢
圭執爵官奉爵跪進于皇帝之右皇帝受爵太常卿奏
祭酒祭酒三祭酒奠爵皇帝祭酒祭酒三祭酒奠爵太
常卿奏出圭俯伏興平身稍後鞠躬拜興拜興平身皇
帝出圭俯伏興平身稍後鞠躬拜興拜興平身(樂舞/止)太
常卿奏復位導駕官同太常卿導引皇帝復位
終獻　賛禮唱行終獻禮太常卿奏行終獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官執爵官又以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝受爵司尊
者舉羃酌盎齊皇帝以爵授執爵官太常卿奏出圭皇
帝出圭太常卿奏請詣皇地祇神位前協律郎跪俛伏
舉麾奏熙和之曲文德之舞導駕官同太常卿導引皇
帝至神位前太常卿奏跪搢圭皇帝跪搢圭執爵官奉
爵跪進于皇帝之右皇帝受爵太常卿奏祭酒祭酒三
祭酒奠爵皇帝祭酒祭酒三祭酒奠爵太常卿奏出圭
俯伏興平身稍後鞠躬拜興拜興平身皇帝出圭俯伏
興平身稍後鞠躬拜興拜興平身太常卿奏請詣酒尊
所導駕官同太常卿導引皇帝至酒尊所執爵官以爵
進皇帝受爵司尊者舉羃酌盎齊皇帝以爵授執爵官
太常卿奏請詣仁祖淳皇帝神位前導駕官同太常卿
導引皇帝至神位前太常卿奏跪搢圭皇帝跪搢圭執
爵官奉爵跪進于皇帝之右皇帝受爵太常卿奏祭酒
祭酒三祭酒奠爵皇帝祭酒祭酒三祭酒奠爵太常卿
奏出圭俯伏興平身稍後鞠躬拜興拜興平身皇帝出
圭俯伏興平身稍後鞠躬拜興拜興平身太常卿奏復
位導駕官同太常卿導引皇帝復位
分獻　賛禮俟行終獻時唱分獻官行禮賛引各引分
獻官詣盥洗位賛搢笏賛盥手司盥者酌水分獻官盥
手賛帨手司巾者以巾進分獻官帨手賛出笏分獻官
出笏賛請詣爵洗位賛引引分獻官至爵洗位賛搢笏
分獻官搢笏執爵官以爵進分獻官受爵滌爵拭爵以
爵授執爵者賛引賛出笏分獻官出笏賛請詣各從祀
神位前賛引引分獻官至神位前賛跪搢笏分獻官跪
搢笏司香者以香跪進于分獻官之左賛引賛上香上
香三上香分獻官上香上香三上香執爵官以爵跪進
于分獻官之右分獻官受爵賛引賛祭酒祭酒三祭酒
奠爵分獻官祭酒祭酒三祭酒奠爵賛引賛出笏俯伏
興平身稍後鞠躬拜興拜興平身分獻官出笏俯伏興
平身稍後鞠躬拜興拜興平身賛引唱復位分獻官復
位
飲福受胙　賛禮唱飲福受胙太常卿奏請詣飲福位
導駕官同太常卿導引皇帝升壇至飲福位北向立太
常卿奏鞠躬拜興拜興平身皇帝鞠躬拜興拜興平身
太常卿奏跪搢圭皇帝跪搢圭奉爵官酌福酒跪進于
皇帝之左賛曰惟此酒肴神之所與賜以福慶億兆同
沾皇帝受福酒祭酒飲福酒以爵置于坫奉胙官奉胙
跪進于皇帝之右皇帝受胙以胙受執事者執事者跪
于皇帝之右受胙太常卿奏出圭皇帝出圭太常卿奏
俯伏興平身稍後鞠躬拜興拜興平身皇帝俯伏興平
身稍後鞠躬拜興拜興平身太常卿奏請復位導駕官
同太常卿導引皇帝復位
徹豆　賛禮唱徹豆協律郎跪俛伏舉麾奏雍和之曲
掌祭官徹豆賛禮唱賜胙太常卿奏皇帝飲福受胙免
拜賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身(樂/止)
送神　賛禮唱送神協律郎跪俛伏舉麾奏安和之曲
太常卿奏鞠躬拜興拜興平身皇帝鞠躬拜興拜興平
身賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身賛禮
唱祝人取祝幣官取幣詣望瘞位讀祝官取祝奉幣人
取幣掌祭官取饌及爵酒詣瘞坎置户上(樂/止)
望瘞　賛禮唱望瘞導駕官同太常卿導引皇帝至望
瘞位賛禮唱可瘞東西面各二人以毛血瘞俟半瘞太
常卿奏禮畢導駕官同太常卿導引皇帝還大次解嚴
鑾駕還宫　鹵簿導從如來儀大樂鼓吹振作
　
　明集禮卷三
欽定四庫全書
　明集禮卷四
　　吉禮第四
　宗廟
　　　總叙
傳曰萬物本乎天人本乎祖故為之宗廟以享祖考而
致其報本之意焉德有厚薄故制有隆殺自天子至官
師其制不同周制天子七廟而商書伊尹曰七世之廟
可以觀德則知天子七廟自古有之不獨周為然也若
夫太祖百世不遷三昭三穆以世次比至親盡而遷焉
此有天下之常禮也若周至穆王時文王親盡當祧共
王時武王親盡當祧以其有功當宗故皆别立一廟而
謂之文世室武世室亦皆百世不遷漢高祖承秦之弊
未嘗立七廟至太上皇崩始詔郡國立廟而皇祖以上
無聞焉惠帝詔有司立原廟又以沛宫為高祖廟又於
陵旁立寢園廟自後每帝輒立一廟不序昭穆景帝尊
高帝為太祖文帝為太宗宣帝又尊武帝為世宗皆世
世不毁至元帝始罷郡國廟及寢園廟光武中興於洛
陽立高廟祀高祖及文武宣元五帝天子親奉祠於長
安故高廟祀成哀平三帝京兆尹侍祠又别立四親廟
於南陽舂陵祀父南頓君祖鉅鹿都尉曾祖鬱林太守
高祖舂陵節侯皆嵗時郡縣侍祠至明帝遺詔藏主於
光烈皇后更衣別室後帝相承皆藏主於世祖之廟由
是同堂異室之制至於元莫之能改唐高祖追尊高曾
祖考立四廟於長安太宗議立七廟虚太祖之室𤣥宗
創制立九室祀八世文宗開成中禮官議以景帝受封
于唐高祖太宗創業受命有功之主百代不遷親盡之
主禮合祧遷至禘祫則合食如常其後以敬文武三宗
為一代故終唐之世常為九世十一室宋自太祖追尊
僖順翼宣四祖每遇禘則以昭穆相對而虚東向之位
神宗熈寧中奉僖祖為太廟始祖至徽宗時增太廟為
十室而不祧者五宗崇寧中取王肅説謂二祧在七世
之外乃建九廟高宗南渡祀九世至於寧宗始别建四
祖殿而正太祖東向之位元世祖中統三年初建宗廟
于燕京以太祖居中為不遷之祖至泰定中為七世十
室國朝四祖各為一廟一嵗五享禮有合於周制若其
歴代制度儀文之詳具列于左方
　　　廟制
周制小宗伯掌建國之神位右社稷左宗廟先儒以為
外築都宫内各有寢廟别為門垣太祖在北左昭右穆
以次而南凡一都宫之内分為異宫昭東穆西宫各有
寢在室之北祏室在西壁其前為堂堂與室相連東西
兩夾室此周廟制大略之見于儀禮者也漢惠帝時高
祖廟地六頃三十畆四步堂上東西五十步南北三十
步其後諸帝之廟皆自營之各為一處光武合高帝至
元帝為一廟異室同堂唐制長安太廟凡九廟同殿異
室其制二十一間皆四注東西夾室各一前後面各三
階東西各二側階宋太宗升祔太祖共成五室依唐長
安之制東西留夾室外餘十間分為五室室二間高宗
紹興十六年作新廟於臨安凡十三間除東西夾室之
外為十一室各開户牖安祏室於西墻元遵同堂異室
之制大殿一十五間後有寢殿二十五間内外重垣四
隅有闕角東西正南神門三井亭二西神門外大次殿
一東神門外祀祭儀鸞庫一法物庫一省牲殿一神厨
一屠宰所一鼎鑊所一南神門外饌幕一正南外神門
一廊廡八十有二間以為執事齋次國朝四祖各别立
廟德祖居中懿祖居東第一廟熈祖居西第一廟仁祖
居東第二廟廟皆南向每廟中奉神主東西兩夾室兩
廡三門門設二十四㦸外為都宫正門之南别為齋次
(闕/)間齋次之西為饌次(闕/)間俱北向門之東神厨(闕/)間
西向
　　　神主
禮記曲禮曰措之廟立之主曰帝五經異義曰主者神
象也孝子既葬心無所依所以虞而立主以事之春秋
左氏傳曰凡君薨祔而作主公羊曰虞主用桑練主用
栗何休曰主狀正方穿中央達四方天子長尺二寸諸
侯長一尺皆刻而謚之衛次仲曰右主八寸左主七寸
廣厚三寸右主父也左主母也漢儀帝之主九寸前方
後圓圍一尺后主七寸圍九寸木用栗後漢禮儀志桑
木主尺二寸不書諡晉武帝太康中制廟主尺二寸后
主一尺木以栗唐制長尺二寸上頂徑一寸八分四廂
各剡一寸一分上下四方通孔徑九分𤣥漆匱趺其匱
底盖俱方底自下而上盖從上而下與底齊趺方一尺
厚三寸皆用古尺以光漆題諡號於其背宋承唐制凡
題主享前一日質明太祝以香湯浴栗主拭以羅巾題
栗主官捧就褥題神主墨書訖以光漆重模之元制世
祖至元元年命劉太保制太廟八室神主其制並同唐
宋設祏室以安置六年添造木質金表牌位置祏室前
金椅上後皆易以金主國朝
　　　時享
有虞氏四時之祭春曰禴夏曰禘秋曰嘗冬曰烝夏殷
因虞之制周祭春曰祠夏曰禴秋曰嘗冬曰烝以禘為
殷祭之名皆以孟月無常日擇月中柔日卜得吉則祭
之又王制天子犆礿祫禘祫嘗祫烝盖天子之禮春則
特祭夏秋冬則合享特祭各於其廟合享同於太廟漢
制時祭於便殿光武立廟洛陽四時祫祀高祖文帝武
帝祀餘帝則春以正月夏以四月秋以七月冬以十月
及臘一嵗五祀唐四時各以孟月享太廟宋制嵗以四
孟月及季冬凡五享元一年四享太廟國朝時享用四
孟月惟孟春特祭于廟其夏秋冬則合祭于高祖廟嵗
除復率百官朝祖合祭于高祖廟
　　　朔望祭
春秋外傳國語祭公謀父曰日祭月祀時享先王之訓
也韋昭曰天子日上食於祖禰月祭於高曾時享於二
祧論語曰子貢欲去告朔之餼羊盖告朔於廟餼以特
牲謂之月祭漢制日祭于寢月祭于廟寢日四上食月
祭朔望皆用太牢唐天寳中初令尚食朔望進食于太
廟每室奠享宋如唐制元不行朔望祭國朝朔祭各廟
共用羊一豕一各用籩八豆八簠二簋二豋二鉶二酒
尊三及常饌鵝羮飯用祝文行禮官服法服望祭止用
常饌酒果鵝湯飯行禮官服常服
　　　薦新
周制月令四時新物皆先薦寢廟仲春獻羔開冰季春
薦鮪孟夏嘗麥仲夏嘗黍羞以含桃孟秋登穀嘗新仲
秋嘗麻黍秋嘗穡季冬嘗魚天子皆先薦而後食漢時
叔孫通以古者有春嘗果遂獻櫻桃于宗廟諸果之獻
由此興東漢安帝詔曰凡供薦新味多非其節或鬱養
強熟或穿掘萌芽味無所至而夭折生長豈所以順時
育物乎自今奉祠須時乃上凡省二十三種唐制品物
時新堪進御者有司先送太常令尚食相與擇揀潔浄
仍以滋味相宜者配之太常卿及少卿奉薦有司行事
不出神主開元加以五十餘品冬魚蕨笋蒲白韭􁁉小
豆眢豆蘘荷菱仁薑菱索春酒桑落酒竹根黄米糯米
粱米稷米茄子甘蔗芋子雞頭仁苜蓿蔓菁胡𤓰冬𤓰
瓠子春魚水蘇枸把芙茨子藕大麥麵𤓰油麻麥子椿
頭蓮子栗冰甘子李櫻桃杏林檎橘椹菴蘿果棗兎脾
麞鹿野雞宋神宗元豐二年詳定禮文所更定四時所
薦凡二十八物取先王所嘗享用膳羞之物見於經者
存之不經見者去之於是孟春薦韭以卵羞以葑仲春
薦冰季春薦笋及鮪羞以含桃孟夏以彘嘗麥仲夏嘗
雛以黍羞以𤓰季夏羞以芡以菱孟秋嘗粟與稷羞以
棗以梨仲秋嘗稻嘗麻羞以蒲季秋嘗菽羞以兎以栗
孟冬羞以雁仲冬羞以麕季冬羞以魚新物及時出者
即日登獻以非正祭不卜日元制世祖至元二十九年
始命每月薦新孟春鮪野彘仲春鴈天鵝季春葑韭鴨
雞卵孟夏冰羔羊仲夏櫻桃竹笋蒲笋羊季夏𤓰豚大
麥飯小麥麵孟秋雛雞仲秋菱芡栗黄鼠季秋梨棗黍
粱鶿老孟冬芝麻兎鹿稻米飯仲冬麕野馬季冬鯉黄
羊塔剌不花其每月配薦羊炙魚羔饅頭􁀙子西域湯
餅圓米粥砂糖飯羹乳酪馬湩及春秋圍獵始獲之物
國朝月薦用所有時新之物正月則薦韭薺生菜雞子
鴨子二月冰芹臺莱蔞蒿子鵝三月新茶笋鯉魚鮆魚
四月櫻桃梅杏鰣魚雉五月新麥桃李來檎黄𤓰嫩雞
六月蓮子西𤓰甜𤓰東𤓰七月雪梨蒲萄紅棗菱八月
新米藕芡茭白薑鱖魚九月紅小豆栗橙柿蟹鯿魚十
月木𤓰柑橘蘆菔兎鴈十一月蕎麥甘蔗天鵝鶿䳓十
二月菠菜芥菜白魚鯽魚
　　　告祭
書曰受終于文祖受命于神宗此舜禹受禪而告于廟
也歸格于藝祖用特此舜巡狩而告于廟也武王克殷
祀于周廟成王宅洛祼于太室此周天子出征遷都而
告于廟也祭統曰古者明君爵有德而禄有功必賜于
太廟示不敢專也故祭之日一獻君降立于阼堦之南
南向所命北面史由君右執䇿命之再拜稽首受書以歸
而舍奠于其廟漢制凡嗣君即位必謁告于高廟武帝
冊立齊燕廣陵三王亦使御史大夫張湯告于宗廟唐
制凡出師征四夷討叛臣有功皆獻俘于太廟𤣥宗天
寳中制曰承前有事宗廟皆稱告享兹乃臨下之詞頗
虧尊上之義自今以後應縁諸事告廟者並改為奏宋
制幸西京封太山祠后土謁太清宫皆親告太廟三嵗
行郊祀及每嵗祈穀雩祭祀方丘明堂神州地祗圓丘
並遣官告祖宗配侑之禮及每帝即位改名上尊號改
元立皇后太子皇子生納降獻俘親征藉田朝陵肆赦
河平大䘮上謚山陵園陵祔廟皆遣官奏告其儀用犧
尊豆籩各一實以酒脯祝版幣帛行一獻禮神宗元豐
中詳定禮文所請親祠告宗廟宜依令用牲從之元制
每遇奏告宗廟皆以香幣酒脯行一獻之禮其或備牲
牢樂用登歌行三獻之禮葢出於宸㫖非常例也國朝
　　　祭服
周禮司服掌王之吉服享先王則衮冕秦滅禮學郊祀
服用皆以袀𤣥冕旒前後邃延漢承秦弊無所制立至
明帝永平二年宗祀光武於明堂始採周禮製冕服晉
祀宗廟介幘通天冠平冕唐宋元皆衮冕其太子侍祠
服周漢無所考唐制則服衮冕九章宋元制亦如之其
羣臣陪祀周制則公之服自衮冕而下如王之服侯伯
之服自鷩冕而下如公之服子男之服自毳冕而下如
侯伯之服孤之服自絺冕而下如子男之服卿大夫之
服自𤣥冕而下如孤之服自公之衮冕至卿大夫之𤣥
冕皆助祭之服也唐制一品服衮冕二品服鷩冕三品服
毳冕四品服繡冕五品服𤣥冕六品以下九品以上從祭
服爵弁親王中書門下奉祀服九旒冕衣裳九章九卿奉
祀服七旒冕衣裳五章四品以下為獻官并博士御史服
五旒冕衣裳無章太祝奉禮服無旒平冕宋制奉祀服亦
如之而其侍祠之服則一品二品服五梁冠中書門下
加籠巾貂蟬諸司三品御史臺四品两省五品服三梁
冠四品五品服二梁冠御史則加獬豸元制三獻官及
司徒大禮使服七梁冠加籠巾貂蟬助奠以下諸執事
官以次服六梁五梁四梁三梁二梁冠御史亦冠二梁
加獬豸俱青羅服國朝皇帝親享太廟服衮冕皇太子
侍祠服九旒冕衮服九章羣臣陪祭則一品七梁封公
及左右丞相加籠巾貂蟬二品六梁三品五梁四品四
梁五品三梁六品七品二梁八品九品一梁通服青羅
衣
　　　祭器
周制司尊彛春祠夏禴祼用雞彛鳥彛皆有舟其朝踐
用兩犧尊其再獻用兩象尊皆有罍秋嘗冬烝祼用斚
彛黄彛皆有舟其朝獻用兩著尊其饋獻用兩壷尊皆
有罍凡四時之間祀追享朝享祼用虎彛蜼彛皆有舟
其朝踐用兩太尊其再獻用兩山尊皆有罍又梓人為
飲器勺一升爵一升觚三升獻以爵而酬以觶舍人凡
祭祀共簠簋實之陳之禮記明堂位曰周以房俎爾雅
木豆謂之豆竹籩謂之籩瓦豆謂之登少牢佐食設羊
鉶豕鉶陪鼎羞鼎皆謂之鉶鼎兩漢之制無所改作唐
開元禮春夏每室雞彛一鳥彛一犧尊二象尊二山罍
二秋冬每室斚彛一黄彛一著尊二山罍二皆加勺冪
冪皆以黼各有坫每座四簋四簠六登六鉶籩豆各十
二宋初仍唐制大觀中復議依周制用籩豆各二十有
六簠簋各八元制每室籩豆各十有二簠簋各二登鉶
各二俎七香案沙池各一其尊彛之陳於室外者春夏
用雞彛鳥彛各一犧尊象尊各二秋冬斚彛黄彛各一
著尊壷尊各二特祭用虎彛蜼彛各一太尊山尊各二
其著尊山罍各二則凡祭用之其陳於殿下則壷尊二
太尊二山罍四設而不酌彛皆有舟加勺尊罍皆有坫
加冪凡祭器皆藉以莞蓆國朝四廟每廟籩十二豆十
二簠二簋二豋三鉶三尊十彛二加勺
　　　幣
周肆師之職立大祀用玉帛牲牷注宗廟中無煙瘞埋
有禮神幣帛與牲禮記禮器曰太廟之内敬矣君親牽
牲大夫賛幣而從葢大夫執幣君乃用幣以告神也曲
禮曰祀宗廟之幣曰量幣量幣用繒長丈八尺葢引鄭
𤣥註聘禮釋幣制云丈八尺也唐郊祀録禮神之制幣
告宗廟用白色宋元至國朝皆因古制
　　　祝
周書洛誥王在新邑烝祭嵗王命作冊逸祝冊唐開元
禮皇帝時享太祝奉祝版其文曰維某年月日孝曾孫
皇帝諱敢昭告于某祖皇帝氣序流邁時維孟春永懐
罔極伏增逺感謹以一元大武柔毛剛鬛明粢薌合薌
萁嘉蔬嘉薦醴齊㳟修時享以申追慕尚享祭畢燔于
齋坊宋制皇帝親享用竹冊有司常祀則書之方版其
文曰若時致享禮則有常惟此春令敢忘吉蠲謹以量
幣柔毛剛鬛明粢薌合薌萁嘉蔬嘉薦清酌恭修時享
以申追慕尚享元制親享用竹冊每副二十四簡每簡
長一尺一寸闊一寸厚一分二釐貫以紅絨絛面用膠
粉塗飾背飾以絳金綺藏以楠木縷金雲龍匣塗金鎻
鑰韜以紅錦囊蒙以銷金雲龍絳羅袱擬撰祝文書祝
讀祝皆翰林詞臣掌之書祝之臣具公服進取御署祀
事畢其冊藏庋如法攝祀則用祝版長二尺四寸闊一
尺二寸厚一分用楸梓木其面背飾以精潔楮紙書祝
官具公服于饌幕書其文曰伏以孟春届序嵗事惟新
有嚴太宫聿修時祀仰祈監格永錫䌓禧謹以一元大
武柔毛剛鬛明粢薌合薌萁嘉蔬嘉薦醴齊䖍恭齊栗
備兹清祀尚享書畢獻官具公服代御署署畢執事舉
案蒙以絳羅銷金袱書祝官以授太廟令設於列室之
右祀畢太祀奉詣瘞坎焚之國朝時享四廟祝版用梓
木長一尺二寸闊九寸厚一分用楮紙冒之祝文曰惟
某年月日孝𤣥孫皇帝臣某謹昭告于皇高祖𤣥皇帝
皇高妣𤣥皇后時維孟春禮嚴特享謹以牲醴庶品恭
詣德祖之廟以伸追慕之情尚享懿祖熈祖仁祖(三廟/同)
　　　牲
王制祭宗廟之牛角握洛誥烝祭嵗文王騂牛一武王
騂牛一漢宗廟正祠及原廟園廟皆用太牢元帝時八
月酎車駕夕牲牛以繡衣之皇帝暮親牲左袒以明水
沃牛右肩手執鸞刀以切牛毛血薦之唐太廟室一嵗
凡五享每享各用一犢宋仁宗慶厯時四孟月并臘時
享太廟親享用犢一羊豕各二攝事唯用羊豕神宗元
豐三年詳定禮文所言古者天子之祭無不用牛今三
年親祠而入室共用一犢及祫享盛祭有司攝事而不
用太牢則為非稱詔親祠并祫享每室用太牢元太廟
時享一握角赤色牛一羊豕各十四并活鹿麞兎至元
三年每室添牲牢白羊二黑豕二大德元年加用馬國
朝四祖廟一嵗五享各用犢一羊一豕一
　　　牲體
國語曰禘郊之事則有全脀王公立飫有房脀親戚燕
飲有殽脀則全脀豚解也房脀體解也殽脀骨折也正
祭則天子有豚解體解禮運曰腥其俎熟其殽體其犬
豕牛羊腥其俎謂豚解而腥之為七體熟其殽謂解之
爓之為二十一體是也豚解謂左肩臂臑肫胳脊脅為
七體體解謂折脊為三兩胉兩肱兩股各三通為二十
一體也然牲以兩髀賤而不升於正俎故左右體兩相
合而為十九體又神俎不用左體故止用右體十一若
夫特牲則又於十一體之中不用脡脊代脊而為九此
羊豕骨體之數之升於俎者皆備於此矣
　　　酒齊
周禮酒正辨五齊之名一曰泛齊二曰醴齊三曰盎齊
四曰緹齊五曰沈齊三酒之物一曰事酒二曰昔酒三
曰清酒通典敘大祫于太廟則備五酒三齊鄭𤣥謂祭
祀必用五齊者至恭不尚味而貴多品也若三酒者則
人所飲也又司尊彛秋嘗冬烝朝獻用兩著尊饋獻用
兩壷尊則泛齊醴齊各以著尊盛之盎齊醍齊沈齊各
以壷尊盛之凡五尊也又五齊各有明水之尊凡十尊
也三酒三尊各加𤣥酒凡六尊也通斚彛盛明水黄彛
盛鬱鬯有十八尊葢古者祭祀以五齊薦諸神以三酒
酌諸人其用不同秦漢以來酒齊之法無所考唐宋以
下名存三酒五齊而以法酒實之神宗元豐元年依太
常寺奏請以法酒庫三色酒并内酒坊法糯酒以代五
齊三酒元悉以内醖實之又加設馬湩國朝倣周制用
新舊醅以備五齊三酒
　　　粢盛
周禮大宗伯之職以饋食享先王言饋食者著有黍稷
也葢黍稷曰粢在器曰盛甸師掌帥其属而耕耨王籍
以時入之共粢盛季秋乃命冡宰農事備収藏帝藉之
収於神倉祗敬必飭小宗伯辨六齊之名物與其用使
六宫之人共奉之六齊謂六穀黍稷稻粱麥苽廪人出
之舂人舂之􁆊人炊之舍人共簠簋實而陳之漢文帝
詔開藉田親率天下農耕以供宗廟粢盛唐貞觀間藉
田之穀歛而鍾之神倉以擬粢盛宋元豐二年於京城
東南度田千畆為藉田収其實以供粢盛元制置藉田
神倉每遇宗廟享祀粢盛則取給於神倉
　　　籩豆之實
周禮籩人掌四籩之實朝事之籩其實麷蕡白黑形塩
膴鮑魚鱐饋食之籩其實棗栗桃乾䕩榛實加籩之實
蔆芡栗脯蔆芡栗脯羞籩之實糗餌粉餈醢人掌四豆
之實朝事之豆其實韭菹醓醢昌本麋臡茒菹麇臡饋
食之豆其實葵菹蠃醢脾析蠯醢􁎲蚳醢豚拍魚醢加
豆之實芹菹兎醢深蒲醓醢菭菹鴈醢笋菹魚醢羞豆
之實酏食糝食亨人共大羹鉶羹唐制籩豆各用十有
二籩實以石塩乾魚乾棗栗黄榛子仁蔆仁芡仁鹿脯
白餅黑餅糗餌粉餈豆實以韭菹醓醢菁菹鹿醢芹菹
兎醢笋菹魚醢脾析豚拍酏食糝食登實以大羹鉶實
以肉羹宋宗廟每室舊用籩豆之數一如唐制神宗元
豐中奉祀禮文所言籩豆十二殊為簡略請依古禮各
用二十有六籩實以䵄蕡白黑形塩膴鮑魚鱐棗濕棗
栗桃乾桃濕梅乾􁈊榛實蔆芡栗脯蔆芡栗脯糗餌粉
餈豆實以韭菹醓醢昌本麋臡菁菹鹿臡茒菹麇臡葵
菹蠃醢脾析蠯醢􁎲蚳醢豚拍魚醢芹菹兎醢深蒲醓
醢菭菹鴈醢笋菹魚醢酏食糝食登一實以大羮鉶三
實以牛羊豕元制每室籩豆各十有二籩實以形塩魚
鱐糗餌粉餈棗桃乾􁈊榛菱芡鹿脯栗豆實以韭菹醓
醢酏食糝食菁菹鹿臡葵菹豚拍魚醢芹菹兎醢笋菹
三登三鉶實以大羮和羹國朝每廟籩豆各十二籩實
以塩槀魚棗栗榛蔆芡鹿脯白餅黑餅糗餌粉餈豆實
以韭菹醓醢菁菹鹿醢芹菹兎醢笋菹魚醢脾析菹豚
拍􁀙食糝食登三實以大羮鉶三實以肉羮
　　　樂舞
周禮大司樂以六律六同五聲八音六舞大合樂以致
鬼神示乃分樂而序之以祭以享以祀乃奏夷則歌小
呂舞大濩以享先妣乃奏無射歌夾鍾舞大武以享先
祖凡樂事大祭祀宿懸遂以聲展之王出入則奏王夏
尸出入則奏肆夏牲出入則奏昭夏鼓人以路鼓鼓鬼
享凡宗廟之祭先作樂以下神若樂九變人鬼可得而
禮夫祭有三重焉獻之属莫重於祼聲莫重於升歌舞
莫重於舞宿夜然後鍾磬竽瑟以和之干戚旄狄以舞
之此所以祭先王之宗廟也漢興叔孫通因秦樂人制
宗廟樂太祝迎神於廟門奏嘉至猶古降神之樂也皇
帝入廟門奏永至以為行步之節猶古采齊肆夏也乾
豆上奏登歌獨上歌不以筦弦亂人聲欲在位者徧聞
之猶古清廟之歌也登歌再終下奏休成之樂美神明
既享也皇帝就酒東廂坐定美禮已成也又有房中祠
樂唐山夫人所作也惠帝二年使樂府令夏侯寛備其
簫筦更名曰安世樂八月酎歌秦海龜龍舞武德文始
五行之舞東漢東平王蒼謂前漢諸祖别廟可得各有
舞樂至於祫祭始祖之廟則專用始祖之舞後漢諸祖
共廟同庭不得人人别舞是以東都樂舞之制略而不
備唐高宗麟德中太廟所奏宫懸文舞用功成慶善之
樂武舞用神功破陳之樂開元中時享太廟前二日大
樂令設宫懸之樂於廟庭降神奏永和之樂以黄鍾為
宫大呂為角太簇為徵應鍾為羽作文舞之舞樂舞九
成迎神登歌奏肅和之樂俎入奏雍和之樂酌獻及飲
福奏夀和之樂各用本廟之舞初獻畢文舞退武舞進
作舒和之樂徹豆武舞止登歌作雍和之樂送神作肅
和之樂宋制迎神作興安之樂孝熈昭德之舞九成俎
入作豐安之樂皇帝盥洗作正安之樂初獻登歌作基
命之樂初獻畢文舞退武舞進作正安之樂亞終獻作
武安之樂禮洽儲祥之舞徹豆登歌作恭安之樂送神
作興安之樂元中統中郊廟之樂定名曰大成之樂至
元三年太廟八室各製送迎神曲又初獻升降曰肅成
之曲司徒奉俎曰嘉成之曲文退武進曰和成之曲亞
終獻酌獻曰順成之曲徹豆曰豐成之曲文舞曰武定
文綏之舞武舞曰内平外成之舞國朝享太廟迎神奏
泰和之曲初獻奏夀和之曲武功之舞亞獻奏豫和之
曲文德之舞終獻奏熈和之曲文德之舞徹豆奏雍和
之曲送神奏安和之曲凡盥洗升降飲福受胙並不用
樂
　　　誓戒
周禮冡宰大祭祀掌百官之誓戒大司㓂涖誓百官并
戒百族明堂位所謂各揚其職百官廢弛服大刑是其
辭之略也隋制凡大祀齋官皆於其晨集尚書省受誓
戒唐制前期七日太尉誓百官于尚書省曰某月某日
有事于太廟各揚其職不供其事國有常刑宋制前七
日命太尉誓百官於尚書省曰今年某月某日皇帝朝
享太廟行禮各揚其職不供其事國有常刑亞獻及宗
室應赴陪位立班者亦前七日並赴中書受誓戒大尉
讀誓文云必揚其職肅奉常儀元制前祭三日太尉讀
誓曰某年某月某日祭于太廟各揚其職其或不敬國有
常刑退散齋二日宿于正寢致齋一日宿于祠所散齋
日治事如故不弔䘮問疾不作樂不判署刑殺文字不
決罰罪人不預穢惡事致齋日惟祭事得行其餘悉禁
凡與享之官已齋而缺者通攝行事讀畢七品以下官
先退餘官對拜而退國朝重其禮凡大祭祀百官朝服
親受戒辭於御前
　　　齋
周禮前期十日大宰帥執事而卜日遂戒傳曰七日戒
三日宿慎之至也齋者不樂言不敢散其志也心不茍
慮必依于道手足不茍動必依于禮是故君子之齋也
專致其精明之德也故散齋七日以定之致齋三日以
齊之精明之至然後可以交於神明葢古者大祭齋並
十日秦變古法改用三日漢武帝祠太一于甘泉齋戒
百日至元帝永光四年改舊制天地七日宗廟五日後
漢禮儀凡齋七日七日之制自漢始也唐制皇帝親行
事皆散齋於别殿致齋于齋殿室内東向凡致齋之日
降就齋室諸從祀齋官及有司攝事大祀者皆散齋四
日致齋三日散齋於家正寢致齋二日於本司一日於
祠所凡散齋之日理事如故唯不得弔䘮問疾不判署
刑殺文書不決罰罪人不作樂不親穢惡之事致齋惟
祀事得行其餘悉禁致齋於本司者皆日未出時到齋
所至祀前一日各從齋坊先於太常寺門集齊赴祀所
所司先告州府及左右金吾平明清所經之道路不得
見凶穢縗絰過訖任行其哭泣之聲聞於祀所者權㫁
散齋有大功已上䘮致齋有周親已上䘮並聽奔赴居
緦麻已上䘮者不預宗廟之祭其身在齋坊病者聽還
若死同房不得行事凡齋官祀前一日皆沐浴流内九
品以上官給明衣各習禮於齋所宋制散齋七日於别
殿致齋三日於齋殿至行禮日自齋殿詣太廟共齋十
日元制親祀散齋四日於别殿治事如故不作樂停奏
刑名事不行刑罰致齋三日惟專心祀事其二日於大
明殿一日於大次共齋七日其攝事官則散齋二日宿
于正寢致齋一日於祀所齋止三日國朝祭太廟皇帝
散齋四日致齋三日陪祭官執事官齋三日
　　　省牲
周禮祭之前日大宰及執事􁆖滌濯小宗伯省牲大宗
伯省牲鑊自漢以來大祭祀則天子親臨夕牲元帝八
月酎車駕夕牲牛以繡衣之皇帝暮親牲手執鸞刀以
切牛毛血薦之晉武帝太始六年帝親夕牲江左已後
皆有司省牲唐制前祭一日晡後三刻太祝與廪犧令
以牲就東門榜位太常御史自東陛升視滌濯執尊者
皆舉冪告㓗廪犧令少前曰請省牲太常卿前進視牲
廪犧令前北面舉手曰腯諸太祝各巡牲一匝西面舉
手曰充諸太祝與廪犧令以次牽牲詣厨授太官令光
禄卿詣厨省鼎鑊申視濯溉訖祀官等皆詣厨省饌具
各還齋所宋制享前一日未後三刻申視滌濯官申視
滌濯執事者舉冪告㓗省牲官省牲訖引光禄卿出班巡
牲一匝西向躬曰充曰備次引光禄丞巡牲一匝西向
躬曰腯光禄卿丞以次牽牲詣厨省鼎鑊實鑊水晡後
太官令帥宰人以鸞刀割牲祝史取毛血實於盤取膟
膋實於登俱置饌所遂烹牲元制與唐同國朝前期一
日皇帝服通天冠絳紗袍太常博士太常卿引至省牲
位執事官牽牲省訖牽牲詣厨
　　　陳設
周制將祭掌次於廟門外設主人及公卿以下次冪其
尸次兼設幄天府陳國之寳器於東西序諸侯及夷狄
來助祭所貢方物珎異皆陳于廟庭司几筵陳几席司
服共祭服典輅出玉輅凡百司所供之物皆太史校數
之及教所當置處雞人呼晨閽人設門燎蹕宫門廟門
司樂宿懸室中陳欎鬯明水室户内陳泛齊醴齊盎齊
室户外陳醍齊堂下陳沈齊沈齊南陳𤣥酒𤣥酒南陳
事酒昔酒清酒自漢以下享廟陳設惟唐制可考尚舍
直長施大次廟東門外尚舍奉御鋪御座行宫奉禮設
諸享官九廟子孫文武官朝集使蕃客次右校清掃内
外設牲榜於東門外省牲位於牲前設尊彛之位於廟
堂上前楹間各於室户之左北向每室祭器皆加勺冪
各有坫設簋鉶籩豆之位於廟堂上四簋居前四簠次
之次以六登六鉶籩豆為後每座異之設御洗并亞終
獻之洗於東陛太廟令整拂神幄太樂令設宫懸之樂
於廟庭太廟令良醖令實尊罍太官令實籩豆簠簋太
廟令太祝宫闈令升堂奉神主出置於座太廟令以祝
版各奠於坫太樂令帥工人二舞入文舞陳於懸内武
舞立於懸南宋制儀鸞司設大次於東神門外小次於
阼階東又設文武侍臣次於大次之前行事助祭官宗
室有司次於廟之内外設饌幔於南神門外又設七祀
次配享功臣次於殿下宫闈令掃除開瘞坎於殿西階
太常設七祀燎柴於南神門外陳登歌之樂於殿上前
楹間設宫架於庭中立舞表於鄼綴之間奉禮郎禮直
官設皇帝位版於阼階上飲福位於東序賛者設亞終
獻位於小次南又設助祭文武羣臣宗室并諸執事官
位光禄陳牲於東門外祝史位於牲後太常設省牲位
於牲西禮部設祝冊案於室户外之右司尊彛設幣篚
於酌尊所次設籩豆簠簋尊彛之位太常設七祀位於
殿下皆設神席設神位版於座首每室饌幔内設進盤
匜帨巾内侍位於版位之後設亞終獻盥洗爵洗於其
位之北太官令盥洗於西階下七祝功臣獻官盥洗各
於神位前罍酌篚巾各設於左右太府卿陳幣於篚光
禄卿實籩豆簠簋太官令實俎良醖令實彛及尊罍太
常設燭於神位前設大禮使以下行事執事官揖位於
東神門外設望瘞位於瘞坎之南儀鑾司設冊幄於南
神門外符寳郎奉寳陳于宫架之側薦香燈官奉帝神
主宫闈令奉后神主設於座帝主以白羅巾后主以青
羅巾覆之太官令以七升牛羊豕各載于俎薦俎官奉
俎置神位前元制並同唐宋國朝祭前一日陳設齋次
饌室每廟用十二籩於神位之左十二豆於神位之右
俱為三行簠簋各二於籩豆之間鉶三登三俎三各陳
于簠簋之前香燭案於俎前爵坫沙池於香案之前祝
版於神位之右盥洗位於殿陛下之東爵洗位於殿東
門之前酒尊位於爵洗位之北幣篚位於尊北宫懸位
庭中樂生位於前舞生位於後御位於廟庭之中及香
案之前皇太子位于廟廷御位之右稍後陪祭官位于
廟廷御位之南文東武西導駕及奏禮六人位于御位
之左右稍前東西相向御史二人位於殿陛之下典儀
位於御史之南俱東西相向承傳位於陪祭官之北稍
後東西相向陪祭文武官引班四人位於文武官之東
西稍後恊律郎二人位於樂懸之東西啟幄内官位于
神位旁之右讀祝位于神位前之右司盥洗執事位于
盥洗位之後司爵洗執事及執爵執事位於爵洗之後
司酒尊執事位于酒尊位之後捧幣執事位于幣篚之
後望燎位于殿庭之南
　　　祼
周制大宗伯之職以肆獻祼享先王欝人掌祼器凡祭
祀之祼事和欝鬯以實彛而陳之郊特牲曰祭所以求
隂陽之義殷人先求諸陽周人先求諸隂祭必先祼乃
後薦腥薦熟祭以祼為重祼所以降神祭統云祭之属
莫重於祼典瑞祼圭有瓉以肆先王以祼賔客鄭司農
云於圭頭為器可以挹鬯祼祭謂之瓉梁武帝時何佟
之議宗廟祭禮先有祼尸之事乃迎牲今薦熟畢太祝
方執圭瓉祼地又近代人君不復躬行祼禮太尉既設
位宜親執事而使卑賤甚乖舊典祭日宜先祼獻乃復
迎牲帝從其議始以太尉行祼而又牽牲唐制皇帝詣
罍洗侍中引盥畢取瓉於篚皇帝受瓉盥瓉拭瓉訖太
常卿引詣尊彛所侍中賛酌欝鬯入詣神座前以鬯灌
地奠之宋元同唐制國朝時享太廟皇帝親行祼禮
　　　飲福
周制王享宗廟九獻畢尸酢王王受嘏祝致神意以告
主人又少牢饋食薦獻禮終二佐食各取黍于一敦上
佐食兼受摶之以授尸尸執以命祝卒命祝祝受以東
北面于户西以嘏于主人嘏辭云皇尸命工祝承致多
福無疆于汝孝孫來汝孝孫使汝受禄于天宜稼于田
眉夀萬年勿替引之然此大夫之嘏辭爾至於小雅楚
茨之詩云永錫爾極時萬時億是則天子嘏辭之略也
自漢以來祭祀用三獻之禮人君為初獻有一獻纔畢
而受嘏者唐開元禮天子初獻太尉亞獻光禄卿終獻
每獻各行飲福受胙宋元豐年間詳定禮文所言祭祀
之主既自天子飲福受胙臣下不可專受於神又開元
禮皇帝享太廟獻訖太尉未升堂而皇帝飲福受胙相
循至今請改正儀注俟亞終獻既行禮然後禮官前導
皇帝飲福受胙亞終獻則不飲福自是皇帝親祀俟終
獻既升即詣飲福位良醖令酌上福酒合置一尊太祝
率執事者持胙俎减神位前正脊二骨横脊一加於俎
上太官令取黍于簋以授摶黍太祝太祝受以豆皇帝
先祭酒啐酒既而受俎受豆再受爵飲福始還版位元
制天子親祀正獻飲福國朝享四廟皇帝親行三獻禮
畢然後飲福嘏之辭曰惟此酒殽神之所與賜以福慶
億兆同沾
　　　燎瘞
禮記曾子問孔子曰天子諸侯將出必以幣帛皮圭告
于祖禰反必告設奠卒歛幣玉藏諸兩堦之間金縢曰
周公作金縢史乃冊祝公歸乃納冊于金縢之匱葢古
之王者孝恭盡於事祖奉神之物雖無所用而不敢忽
所以廣恭愛之道故凡禮神之幣皆埋之西堦東冊則
藏諸有司之匱漢無所考唐制凡告宗廟幣帛瘞於壬
地方深取足容物祝版則焚于齋坊天寳六年復用竹
冊祭訖燔瘞如祝版之儀宋舊制宗廟之幣則燔之元
豐中禮官議以宗廟之禮不用烟以歆神則無燔燎之
禮自是享廟禮畢有司取幣置于塪瘞之祝版置于燎
柴焚之太常藏祝冊於匱元制送神樂止太祝奉禮幣
至望瘞位三獻官以下至位塪北南向跪以祝幣奠于
柴俟半燎則瘞之國朝則讀祝官奉祝掌祭官奉幣各
詣望燎位焚於殿陛前
　　　職掌人員
周禮太史卜日司𨽻除糞掃庖人告牷太宰視滌濯祭
器掌次設次幕司徒奉牛牲司馬奉羊牲司空奉豕牲
司烜氏共明水火籩人陳四籩之實醢人掌四豆之實
醯人共五齊七菹醯醬等塩人共塩酒正共五齊三酒
以實八尊司尊彛共斚彛黄彛冪人共巾冪亨人陳鼎
鑊舍人共簠簋甸師氏共齍盛蕭茒内宰共瑶爵典瑞
共祼圭璋司几筵陳几席司服共祭服太史校數百司
所供之物典輅出玉輅雞人呼晨司樂宿懸大宗伯出
神主大夫賛王牽牲執幣而從自漢以來祭享太廟其
官属職掌莫備於唐其制有司卜日尚舍直長施大次
奉御鋪御座大樂令設宫懸之樂于廟庭右校清掃内
外奉禮設御位於東陛又設文武羣官及尊彛籩豆之
位太廟令整拂神幄祝史取毛血入豆太廟令良醖令
入實尊罍太官令實諸籩豆簠簋御史太祝升堂行掃
除於上令史祝史行掃除於下太廟令太祝宫闈令開
塪室出神主置于座太廟令以祝版奉御署太樂令率
工人二舞入司空升堂掃除於上降行樂懸於下殿中
監進受鎮圭恊律郎舉麾奏樂偃麾止樂司徒奉俎太
祝讀祝太尉亞獻光禄卿終獻訖太祝徹豆宋制太史
擇日儀鸞司設饌幔宫闈令掃除廟内外拂神幄鋪几
筵太常設樂架立舞表陳幣篚實祭器開瘞塪設席位
樂正帥工人二舞入太官令光禄丞實饌具光禄卿㸃
視禮饌御史閱陳設紏察不如儀者薦香燈官奉帝主
宫闈令奉后主出納于祏室恊律郎作樂主麾舉偃兵
部工部尚書捧俎太官令酌三獻官酒齊太祝讀祝徹
籩豆元制獻官執事員數三獻官各一司徒一大禮使
一助奠官二太常卿一光禄卿一撰祝文學士一奠祝
版禮部官一七祀獻官一太常寺丞二光禄丞一太廟
令一太樂令一太官令一良醖令一司尊彛一廪犧令
一御史二監禮博士二舉瓉爵官各一讀祝官一舉祝
官二太廟丞一太官丞一盥爵洗官各一巾篚官二奉
禮郎二太祝八祝史一十六齋郎九十一七祝讀祝官
一剪燭官一殿上下管勾二司天生一禮直官四十五
登歌宫懸大樂工人四百一十二名國朝設皇帝大次
皇太子幙次官二人洒掃廟内外官一人設燎官二人
設御位東宫位官二人設文武陪享諸執事版位官一
人設省牲位并宰牲割牲官二人牽牲十人掌鼎鑊候
視滌溉官一人恊律郎一人舞士一人樂生六十二人
舞生一百二十八人撰祝書祝官各一人讀祝兼捧祝
官一人導駕奏禮官六人導引皇太子官四人引文武
兩班陪享官四人紏儀御史二人賛禮二人承傳二人
司罍洗捧匜一人進巾官一人司爵洗酌水官一人進
巾官一人司尊官一人執爵官四人捧幣官四人司香
官四人掌祭徹豆官八人啟幄内使四人進饌官六人
舉俎齋郎十二人進福酒官一人進俎官二人授胙執
事官一人
　　　追尊祖廟
禮記武王末受命周公成文武之德追王大王王季上祀
先公以天子之禮漢高祖十年太上皇崩始詔郡國立
廟而皇祖以上未嘗追王唐高祖武德元年追尊高祖
曰宣簡公曾祖曰懿王祖曰景皇帝廟號太祖考曰元
皇帝廟號代祖咸亨五年改尊宣簡公為宣皇帝廟號
獻祖懿王為光皇帝廟號懿祖立四廟於長安宋太祖
建隆元年上高祖謚曰文獻皇帝廟號僖祖曾祖曰惠
元皇帝廟號順祖皇祖曰簡恭皇帝廟號翼祖考曰昭
武皇帝廟號宣祖皇帝御崇元殿太常卿賛導禮官奉
引備禮遣使奉冊上四廟謚號元世祖至元四年追尊
太祖之父為神元皇帝廟號烈祖國朝洪武元年正月
四日追尊高祖為𤣥皇帝廟號德祖曾祖為恒皇帝廟
號懿祖祖考為裕皇帝廟號熈祖考為淳皇帝廟號仁
祖
　　　追尊冊寶
按古冊之制以竹為之衆簡相連長二尺其次一長一
短兩編下附周漢以來命諸侯立皇后太子則用之寳
之制以玉為之自秦以璽傳國故歴世相承而用唐改
璽為寳其追尊祖廟冊寳之制則漢以來無文宋太祖
建隆元年追尊僖順翼宣四祖御崇元殿備禮遣使奉
冊上四廟謚號大臣撰冊文及書冊寳其冊用珉玉簡
長尺二寸闊一寸二分厚五分簡數從文之多少聫以
金繩首尾結帶前後四枚刻龍鏤金若捧護之狀藉以錦
褥覆以紅羅泥金夾帊冊匣長廣取容冊塗以朱漆金
裝隠起突龍鳯金鎻帉錔匣上又以紅羅繡盤龍蹙金
帕覆之承以金裝長干牀金龍首金魚鈎藉匣以錦縁
席錦褥又紐紅絲為絛以縈匣冊案塗朱漆覆以紅羅
銷金衣其寳用玉篆文廣四寸九分厚一寸二分其文
曰某祖某皇帝之寳填以金盤龍紐繫以暈錦大綬赤
小綬連玉環玉檢高七寸廣二寸四分皆飾以金褁以
以紅錦加紅羅泥金夾帊納於小盝盝以金裝内設金
牀暈錦褥飾以雜色玻瓈碧鈿石珊瑚金精石碼碯又
盝二重皆裝以金覆以紅羅繡帊元冊寳並同宋制國
朝追尊四廟其冊寳亦皆用玉冊之長闊簡數繩聫褥
藉帕覆匣藏并寳之厚廣龍紐錦綬褁以帕納以盝並
與宋元同制其德祖廟之冊文曰維洪武元年嵗次月
朔日孝𤣥孫嗣皇帝臣某再拜稽首上言臣聞尊敬先
世人之至情祖父有天下者傳之於子孫子孫有天下
者追尊於祖父此古今之通義也臣遇天下兵起躬被
甲胄調度師旅戡定四方以安人民土地日廣皆承祖
宗之庇也諸臣庶推臣為皇帝先世考妣未有稱號謹
上皇高祖考府君尊號曰𤣥皇帝廟號德祖伏惟英爽
鍳此孝思謹言其寳文曰德祖𤣥皇帝之寳𤣥皇后并
懿祖恒皇帝恒皇后熈祖裕皇帝裕皇后仁祖淳皇帝
淳皇后陳氏冊文並同其寳文則各隨謚號
　　　配享功臣
殷盤庚云兹予大享於先生爾祖其從與享之周制凡
有功者祭于大烝司勲詔之漢制祭功臣於庭唐制功
臣唯祫享配於廟庭禘及時享皆不預位在太堦之東
少南西向以北為上宋制功臣凡冬享禘祫及親祠並
得配享有司先事設幄次布褥位於廟庭東門内道南
當所配室西向設位版方七寸厚一寸半籩豆各二簠
簋俎各一知廟卿奠爵再拜元至治三年博士劉致等
議功臣配享而卒未之行國朝每嵗春秋二時享廟則
列功臣位於仁祖廟之東廡籩豆各四籩實以栗棗鹿
脯形塩豆實以菁鹿臡芹兎醢
　　　五祀
周禮五祀春祀户夏祀竈秋祀門冬祀行六月祀中霤
嵗一徧祀以順五行為其有居處出入飲食之用祭之
所以報德也而祭法又以司命泰厲併為七祀鄭𤣥註
禮記月令曰凡祭五祀於廟漢初祭族人炊於宫中而
謂之竈後漢立五祀户竈門井中霤有司掌之禮頗簡
於社稷唐初唯祭中霤開元禮祭七祀各因時享祭之
於廟庭司命户以春竈以夏門厲以秋行以冬中霤以
季夏時享之日太廟令布神席于廟庭西門之内道南
東向北上設酒尊於東南罍洗又於東南一獻而止宋
制七祀為小祀用羊一豕一不行飲福元豐四年詳定
禮文所言近祭七祀皆非禮制請立春祭户於廟室户
外之西祭司命於廟門之西立夏祭竈於廟門之東季
夏土王日祭中霤於廟門之中立秋祭門及厲於廟門
外之西立冬祭行於廟門之西皆用特牲更不隨時享
分祭有司攝事以太廟令攝禮官服必𤣥冕獻必薦熟
親祠及臘享依舊禮徧祭從之設位於殿下横街之北
道東西向北上元制附祭七祀神位於廟庭中街之東
西向其分為四時之祭並與宋同唯中霤則附於七月
之祭特祭則徧設之每位籩豆各二簠簋各一尊二俎
一國朝用周制惟祭五祀於嵗終臘享通祭於廟門外
其籩豆各四簠簋各一尊二共羊一豕一
　
　
　
　
　明集禮卷四
欽定四庫全書
　明集禮卷五
　　廟制圖





　樂
　　恊律郎一人幞頭紫羅公服荔枝帶皂靴手執麾
　　幡樂生六十二人服緋袍展脚幞頭革帶皂靴
　　樂器
　　　編鍾　編磬　琴　瑟　摶拊　敔　柷
　　　塤　　箎　　簫　横笛　應鼓　　笙
　舞
　　舞士一人幞頭紫羅公服荔枝帶皂靴手執節舞
　　生一百二十八人
　　文舞六十四人
　　　引舞二人各執羽籥服紫袍展脚幞頭革帶皂
　　　　靴
　　　舞生六十二人服紫袍展脚幞頭革帶皂靴各
　　　　執羽籥
　　武舞六十四人
　　　引舞二人各執干戚服紫袍展脚幞頭革帶皂
　　　靴
　　舞生六十二人服紫袍展脚幞頭革帶皂靴各
　　　執干戚
樂章
　　　迎神
慶源發祥世德惟崇致我眇躬開基建功京都之内親
黄太姑林南黄南林林姑黄太林太南黄黄南林姑黄
廟在東惟我子孫永懐祖宗氣體則同呼吸相通來格
南姑林林姑黄太黄太南黄太南黄姑黄林南林林姑
來從皇靈顯融
黄林姑太南黄
　　　進俎(時享不用/)
明明祖考妥神清廟薦以牲牷匪云盡孝願通神明願
林南黄太林南林太黄林南林黄太黄林黄太姑太林
成治效此帝王之道亦祖考之教
南林太林太林南林太姑太黄林
　　　德祖廟初獻
思皇高祖穆然深𤣥其逺歴年其神在天尊臨太室餘
黄林姑黄姑林南林林姑黄太林太南黄黄南姑林南
慶綿綿歆於几筵有永其傳
林黄林林姑黄太姑林姑黄
　　　懿祖廟初獻
思皇曾祖清勤純古田里韜光天篤其祐佑我曾孫𢎞
林太南林黄南林太林太南林黄太黄林黄林黄太黄
開土宇追逺揭䖍勉遵前矩
南林太林太南林黄太黄林
　　　熙祖廟初獻
維我皇祖淑後貽謀盛德靈長與泗同流發于孫枝明
黄林姑黄姑林黄林黄太姑太姑林姑黄姑林南林姑
禋載修嘉潤如海恩何以酬
太南黄黄南姑黄姑太南黄
　　　仁祖廟初獻
維我皇考既淳且仁弗耀其身克開嗣人子有天下尊
黄林姑黄黄太林黄姑林南林姑太南黄姑林南姑黄
歸於親景運維新則有其因
林南林黄太姑太黄南姑南
　　　亞獻
對越至親儼然如生其氣昭明感格在庭如見其形如
黄太夾林夾林黄林南林夾太黄太南黄林夾黄林太
聞其聲愛而敬之發乎中情
黄南林夾林黄太夾林夾黄
　　　終獻
承前人之德化家為國母曰予小子基命成績欲報其
林南林姑黄姑林黄林南林姑黄太姑黄太黄姑林黄
德昊天罔極慇懃三獻我心恱懌
林黄太南黄林南姑太南黄姑林
　　　徹豆
樂奏其肅神其燕嬉告成于祖亦右皇妣敬徹不遲以
黄林姑黄林太南黄南黄南姑姑林姑黄太南黄姑林
終祀禮祥光煥揚錫以嘉祉
太南黄黄南姑林姑林太黄
　　　送神
顯兮幽兮神運無跡鸞馭逍遥安其所適其靈在天其
林南姑黄太南黄林林姑南林林太南黄黄南姑林林
主在室子子孫孫孝思無斁
黄太姑姑林姑黄姑林黄林
　　　太廟時享儀注
時日　前期太常司關司天臺擇日司天臺囘報太常
司太常司具日聞奏
齋戒　皇帝散齋四日致齋三日陪祭官執事官齋三
日先祭三日陪祭官受誓戒
省牲　先祭一日設省牲位於廟南門外皇帝服皮
弁服乘輿出宫導引侍從如常儀皇帝詣大次導
駕官同太常卿導引皇帝至省牲位南向立執事
官各執事廪犧令帥其屬牽牲自東行過御前省
訖牽牲詣神厨太常卿奏請詣神厨導駕官同太
常卿導引至神厨太常卿奏請視鼎鑊請視滌溉
畢遂烹牲執事以豆取毛血導駕官太常卿導皇
帝還齋宫
陳設　先祭執事官陳設如圖儀
鸞輿出宫　其儀見祀天篇儀注
正祭　享日侵晨太常少卿率執事者各實尊罍籩
豆登鉶簠簋篚帛于案祝版于神位之右内使監令升
殿舉神幄樂生舞生入就位執事及陪祭官入就位太
常卿奏中嚴皇服衮冕太常卿奏外辦導駕官同太
常卿導引皇帝自左南門入就位北向立
安神　賛禮唱迎神恊律郎舉麾俛伏跪奏泰和之曲
(樂止/)賛禮唱請行禮太常卿奏有司謹具請行事奏鞠
躬拜興拜興平身皇帝鞠躬拜興拜興平身賛禮唱云
皇太子以下在位陪祭官皆再拜傳賛唱鞠躬拜興拜
興平身皇太子以下皆鞠躬拜興拜興平身
奠帛行初獻禮　賛禮唱奠帛行初獻禮太常卿奏請
詣盥洗位導駕官同太常卿導引皇帝至盥洗位太常
卿奏搢圭皇帝搢圭執事者捧匜進巾太常卿奏盥手
挩手出圭皇帝盥手捝手出圭太常卿奏請詣爵洗位導
駕官同太常卿導引皇帝至爵洗位太常卿奏搢圭皇
帝搢圭執爵官以爵進皇帝受爵司爵洗者酌水皇帝
滌爵拭爵以爵授執爵官太常奏出圭皇帝出圭太常
卿奏請詣酒尊所導駕官同太常卿導引至酒尊所太
常卿奏搢圭皇帝搢圭執爵官以爵進皇帝受爵司尊
者舉羃酌(闕/)尊之醴齊皇帝以爵授執事者太常卿奏
出圭皇帝出圭太常卿奏請詣神位前執爵者奉爵司
帛者奉帛從行恊律郎舉麾俛伏跪奏夀和之曲武功
之舞導駕官同太常卿前導引皇帝至神位前太常卿
奏跪搢圭皇帝跪搢圭司香官詣香案奉香跪進于皇
帝之左太常卿奏上香上香三上香皇帝土香上香三
上香奉帛官以帛西向跪進于皇帝之右皇帝受帛奠
于神位前太常卿奏出圭皇帝出圭太常卿奏跪搢圭
皇帝跪搢圭執事官奉爵跪進于皇帝之右皇帝受爵
太常卿奏祭酒祭酒三祭酒奠爵皇帝祭酒祭酒三祭
酒奠爵訖(樂舞止/)太常卿奏出圭皇帝出圭讀祝官取
祝版于神右跪讀訖(樂舞作/)太常卿奏俛伏興平身稍
後鞠躬拜興拜興平身皇帝俛伏興平身稍後鞠躬拜
興拜興平身(樂舞止/)太常卿奏復位導駕官同太常卿
前導皇帝復位
亞獻　賛禮唱行亞獻禮太常卿奏行亞獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵司爵洗者酌
水皇帝滌爵拭爵以爵授執爵官太常卿奏出圭皇帝
出圭太常卿奏請詣酒尊所導駕官同太常卿導引至
酒尊所太常卿奏搢圭皇帝搢圭執爵官以爵進皇帝
受爵司尊者舉羃酌(闕/)尊之醴齊皇帝以爵授執爵官太
常卿奏出圭皇帝出圭太常卿奏請詣神位前執爵官
從行恊律郎俛伏跪舉麾奏豫和之曲文德之舞導駕
官同太常卿導引皇帝至神位前太常卿奏跪搢圭皇
帝跪搢圭執爵官奉爵跪進于皇帝之右皇帝受爵太
常卿奏祭酒祭酒三祭酒奠爵皇帝祭酒祭酒三祭酒
奠爵太常卿奏出圭皇帝出圭奏俛伏興平身稍後鞠
躬拜興拜興平身皇帝俛伏興平身稍後鞠躬拜興拜
興平身(樂舞止/)太常卿奏復位導駕官同太常卿導引
皇帝復位
終獻　賛禮唱行終獻禮太常卿奏行終獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵司爵洗者酌
水皇帝滌爵拭爵以爵授執爵官太常卿奏出圭皇帝
出圭太常卿奏請詣酒尊所導駕官同太常卿導引至
酒尊所太常卿奏搢圭皇帝搢圭執爵官以爵進皇帝
受爵司尊者舉羃酌(闕/)尊之醴齊皇帝以爵授執爵官
太常卿奏請詣神位前執爵官從行恊律郎俛伏跪舉
麾奏熙和之曲文德之舞導駕官同太常卿導引皇帝
至神位前太常卿奏跪搢圭皇帝跪搢圭執爵官奉爵
跪進于皇帝之右皇帝受爵太常卿奏祭酒祭酒三祭
酒奠爵皇帝祭酒祭酒三祭酒奠爵太常卿奏出圭皇
帝出圭奏俛伏興平身稍後鞠躬拜興拜興平身皇帝
俛伏興平身稍後鞠躬拜興拜興平身(樂舞止/)太常卿
奏復位導駕官同太常卿導引皇帝復位
飲福　賛禮唱飲福受胙執事者酌福酒減神座前胙
肉太常卿奏請詣飲福位導駕官同太常卿前導皇帝
至飲福位北向立太常卿奏鞠躬拜興拜興平身稍前
皇帝鞠躬拜興拜興平身稍前太常卿奏跪搢圭皇帝
跪搢圭奉爵官酌福酒跪進于皇帝之左賛曰惟此酒
殽神之所與賜以福慶億兆同沾皇帝受福酒祭酒少
許飲福酒以爵置于坫奉胙官奉胙跪進于皇帝之右
皇帝受胙以授執事者執事者跪于皇帝之右受胙太
常卿奏出圭皇帝出圭太常卿奏俛伏興平身稍後鞠
躬拜興拜興平身皇帝俛伏興平身稍後鞠躬拜興拜
興平身太常卿奏請復位導駕官同太常卿前導皇帝
復位
徹豆　賛禮唱徹豆恊律郎俛伏跪舉麾奏雍和之曲
掌祭官各徹豆(樂止/)賛禮唱賜胙太常卿奏皇帝飲福
受胙免拜賛禮唱皇太子以下在位官皆再拜傳賛唱
鞠躬拜興拜興平身皇太子以下皆鞠躬拜興拜興平
身
辭神　賛禮唱辭神恊律郎俛伏跪舉麾奏安和之曲
太常卿奏鞠躬拜興拜興平身皇帝鞠躬拜興拜興平
身賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身(樂止/)
賛禮唱祝人取祝幣人取幣詣望燎位讀祝官取祝奉
幣官取幣至燎所
望燎　賛禮唱望燎太常卿奏請詣望燎位導駕官同
太常卿前導皇帝至望燎位賛禮唱可燎東西面各二
人以炬燎火柴半燎賛禮唱禮畢太常卿奏禮畢導駕
官同太常卿前導引皇帝還大次解嚴
鸞輿還宫其儀如來儀大樂鼓吹振作
　　　太廟朔祭儀
前期署官灑掃廟室内外設太常卿拜位于丹墀中道
之西南北向内使監官及預祭官位于其後北向設盥
洗位于拜位之西北爵洗位于盥洗位之北酒尊所于
殿内之東陳籩八于神位之右豆八于神位之左簠二
簋二登二鉶二于籩豆間俎二于籩豆之前至日鐘鳴
後直廟官闢廟門太常司官一同内使監官帥執事者
實籩豆簠簋登鉶酒尊牲饌直廟内使啟櫝訖引禮官
引太常卿内使監官預祭官各服法服入就位賛禮唱
鞠躬拜興拜興平身太常卿以下俱鞠躬拜興拜
興平身賛禮唱請行禮引禮官詣太常卿前請行禮引
太常卿詣盥洗位引禮唱搢笏太常卿搢笏引禮唱盥
手司盥洗者酌水太常卿盥手訖引禮唱挩手司巾者
以巾進太常卿拭手引禮唱出笏太常卿出笏至爵洗
位引禮唱搢笏太常卿搢笏執爵者以爵進引禮唱受
爵太常卿受爵引禮唱滌爵司爵洗者酌水太常卿滌
爵引禮唱拭爵太常卿拭爵以爵授執爵者引禮唱出
笏太常卿出笏次引太常卿升自西階由西門入詣尊
所執爵者以爵進太常卿受爵司尊者舉羃酌酒訖太
常卿以爵授執爵者賛禮唱請詣神位前引禮官引太
常卿至神位前唱跪太常卿少前跪司香者取香跪進
于太常卿之左引禮唱上香上香三上香太常卿上香
上香三上香引禮唱祭酒祭酒三祭酒奠爵太常卿祭
酒祭酒三祭酒奠爵訖讀祝官取祝版跪讀於
神座之右讀訖引禮唱俯伏興平身少後鞠躬拜興拜
興平身太常卿俯伏興平身少後鞠躬拜興拜興平身
賛禮唱復位引禮官引太常卿由西門出復位少立賛
禮唱徹豆執事者徹豆訖賛禮唱鞠躬拜興拜興平身
太常卿内使監官以下俱鞠躬拜興拜興平身賛禮唱
焚祝祝者捧祝前行引禮官引太常卿以下詣焚祝所
焚訖賛禮唱禮畢直廟内使歛櫝引禮官引太常卿以
下出闔廟門各廟儀同
　　　望日祭儀
前期署官灑掃廟室内外太常司備供祭品物于神厨
設太常卿拜位于丹墀中道之西南北向内使監官并
預祭官位于其後北向至日鐘鳴後直廟官闢廟門太
常司官一同内使監官陳設湯飯蔬饌燃香燭直廟内
使啟櫝訖引禮官引太常卿内使監官及預祭官各服
常服就拜位賛禮唱鞠躬拜興拜興平身太常卿以下
俱鞠躬拜興拜興平身引禮官引太常卿以下詣焚楮
幣所焚楮幣訖賛禮唱禮畢内使歛櫝引禮引太常卿
以下出闔廟門各廟儀同
　　　薦新儀
前期署官灑掃廟室内外設太常卿拜位于丹墀中道
之西南北向内使監官及預祭官位于其後北向至日
鐘鳴後直廟官闢廟門太常司官一同内使監官陳設
時新之物并酒果常饌鵝湯飯于各廟神位前直廟内
使啟櫝訖引禮官引太常卿内使監官及預祭官各服
常服入就位賛禮唱鞠躬拜興拜興平身太常卿以下
鞠躬拜興拜興平身賛禮唱請行禮引禮官引太常卿
至神位前唱跪太常卿少前跪司香者取香跪進于太
常卿之左引禮唱上香上香三上香太常卿上香上香三上香
訖唱祭酒祭酒三祭酒奠爵司酒以爵授太常卿斟酒
太常卿祭酒祭酒三祭酒奠爵引禮唱俯伏興平身少
後鞠躬拜興拜興平身太常卿俯伏興平身少後鞠躬
拜興拜興平身賛禮唱復位引禮官引太常卿由西門
出復位少立賛禮唱徹豆執事者於神位前徹豆訖賛
禮唱鞠躬拜興拜興平身太常卿以下俱鞠躬拜興拜興
平身引禮引太常卿以下詣焚楮幣所焚訖賛禮唱禮
畢直廟内使歛櫝引禮引太常卿以下出闔廟門各廟
儀同
　　　獻新儀
凡遇四方别進新物在月薦之外者太常卿奉㫖與内使
監官各常服捧獻于太廟是日先報直廟内使闢廟門燃
香燭啟神櫝太常卿捧獻于德祖𤣥皇帝神位前内使監
官捧獻于德祖𤣥皇后神位前不行禮獻畢内使歛櫝各
廟儀同朔望祭祀今在奉先殿羊一豕一分體而祭用金
器每室置二卓每卓時菓五般案酒五般鵝湯粳米飯皇
帝行五拜之禮内官自賛禮薦新今在奉先殿每月按定
到品物或初二初三初四用鵝湯粳米飯時菓五般案酒
五般以品物赴光禄寺菓薦生物薦熟
　　　遣官奏告
前期告官及陪祀官執事官齋三日散齋二日宿于公
廨致齋一日於祭所前一日署官灑掃廟室内外設告
官拜位於廟庭之中北向陪祭官位於告官之南北向
賛禮二人位於告官拜位之北東西相向設盥洗位於
殿陛下之東爵洗位於殿東門之前酒尊位於爵洗位之
北幣篚位於尊北又設司尊司爵洗司盥洗執爵位各於
其所其日清晨鍾鳴後直廟官闢廟門執事官陳設幣帛
肉脯實酒尊燃香燭設祝版于神位之右直廟内使啟櫝
訖賛引引告祭官陪位官各服法服入就拜位皆北向立
賛禮唱行禮引禮詣告官前曰有司謹具請行事賛禮唱
鞠躬拜興拜興平身告官及陪祭官皆鞠躬拜興拜興平
身賛禮唱奠幣賛引引告官詣盥洗位賛引唱搢笏告官
搢笏賛引唱盥手司盥者酌水告官盥洗訖賛挩手司巾
者以巾進告官挩手訖賛引唱出笏告官出笏賛引唱請
詣神位前司幣者捧幣從行賛引引至神位前唱跪搢笏
告官跪搢笏賛引唱上香上香三上香司香取香于案東
面跪進于告官之左告官上香上香三上香訖司幣者取
幣于篚西面跪進于告官之右告官受幣奠于神位前賛
引唱出笏告官出笏唱鞠躬拜興拜興平身告官鞠躬
拜興拜興平身賛引引告官復位少立賛禮唱酌獻賛
引引告官詣爵洗位賛引唱搢笏告官搢笏執爵官以
爵進賛引唱受爵告官受爵唱滌爵司盥者酌水滌爵
訖唱拭爵司帨巾者以巾進告官拭爵訖以爵授執爵
者賛引唱出笏告官出笏賛引唱請詣酒尊所引至酒
尊所賛禮唱搢笏告官搢笏執爵者以爵進告官受爵
司尊者舉羃酌酒以爵授執爵者賛引唱出笏告官出
笏賛引唱請詣神位前賛引唱跪搢笏告官跪搢笏執
爵者以爵跪進于告官之右告官受爵賛引唱祭酒祭
酒三祭酒奠爵告官祭酒祭酒三祭酒奠爵于坫賛引
唱出笏告官出笏讀祝取祝版於神位之右面跪讀
祝文訖賛引唱俛伏興平身稍後告官俛伏興平身稍
後唱鞠躬拜興拜興平身告官鞠躬拜興拜興平身賛
引引告官復位少立賛禮唱鞠躬拜興拜興平身告官
及在位官皆鞠躬拜興拜興平身賛禮唱望燎讀祝官
取祝捧幣官取幣詣燎所賛引引告官至望燎位南向
立賛禮唱可燎東西面各二人以炬燎火柴半燎賛禮
唱禮畢直廟内使歛神匵訖賛引引告官及在位者以
次出闔廟門
　
　
　
　
　
　
　
　
　
　
　
　
　
　明集禮卷五
欽定四庫全書
　明集禮卷六
　　親王祀仁祖廟圖




仁祖廟時享
　　　禮物
　　　　幣用白繒長一丈八尺
　　　　祝版用梓木長一尺二寸廣九寸(或用/楸木)
　　　　牲用犢一(純色/)　羊一　豕一
　　　　五齊
　　　　　泛齊　醴齊　盎齊　醍齊
　　　　　沈齊
　　　　三酒
　　　　　昔酒　事酒　清酒
　　　　登實大羮
　　　　鉶實肉羮
　　　　簠實黍　稷
　　　　簋實稻　粱
　　　　籩實鹽　槀魚　棗　栗　榛
　　　　　　菱　芡　鹿脯　黑餅
　　　　　白餅　糗餌　粉餈
　　　豆實韭菹　醓醢　菁菹　鹿醢
　　　　　芹菹　兎醢　笋菹　魚醢
　　　　　脾析　豚拍　酏食　糝食
　　　禮器
　　　　登三
　　　　鉶三
　　　　簠二
　　　　簋二
　　　　籩十二
　　　　豆十二
　　　　爵三
　　　　坫一
　　　　沙池一
　　　　幣篚一
　　　　酒尊并杓
　　　　爵洗尊　盆　杓　巾
　　　　盥洗尊　盆　杓　巾
　　　　香爐　　燭臺　香架　　版位
　　　　花瓶　　拜席　牲匣
　　　親王祭仁祖廟儀
齋戒前期王散齋四日致齋三日陪祭官執事官齋
一日
省牲　前祭一日典祠設省牲位廟門外之東南典祠
啟王服逺逰冠絳紗袍典儀典祠導引王至省牲位執
事官牽牲自東西行過省訖牽詣神厨典祠啟王詣神
厨典祠典儀導引至神厨典祠啟王視鼎鑊啟視滌溉
遂烹牲
陳設　典祠前祭一日陳設如圖儀
正祭　祭日清晨典祠率執事者各實尊罍籩豆登鉶
簠簋置篚幣于案祝版于仁祖神位之右樂生舞生入
就位諸執事入就位典祠啟王服冕服典儀典祠導引
王自左南門入就位
迎神　司禮唱迎神樂工奏淳和之曲司禮唱行禮典
祠啟有司謹具請行事啟鞠躬拜興拜興平身司禮唱
在位陪祭官再拜司□唱鞠躬拜興拜興平身王與在
位官皆鞠躬拜興拜興平身
奠幣初獻　司禮唱奠幣行初獻禮典祠啟詣盥洗位
典祠典儀導王至盥洗位典祠啟搢圭王搢圭典祠啟
盥手司盥洗者酌水王盥手訖司巾者以巾進典祠啟
挩手王挩手訖典祠啟出圭王出圭典祠啟詣爵洗位
典祠典儀導王至爵洗位典祠啟搢圭王搢圭執事者
以爵進典祠啟受爵王受爵典祠啟滌爵司爵洗者酌
水王滌爵訖典祠啟拭爵司巾者以巾進王拭爵訖典
祠啟以爵授執事者王以爵授執事者典祠啟出圭王出
圭典祠啟詣酒尊所典祠典儀導王至酒尊所執爵者
以爵進典祠啟受爵王受爵司尊酌犧尊之醴齊畢典
祠啟以爵授執事者王以爵授執事者典祠典儀導王
至仁祖神位前樂工奏保和之曲(闕/)　之舞捧爵捧幣
前行典祠典儀導王至神位前典祠啟跪王跪掌祭詣
案捧香跪進于王之左典祠啟搢圭上香上香三上香
王搢圭三上香訖捧幣者捧幣跪進于王之右王受幣
奠于神位前捧爵者捧爵跪進于王之右王受爵典祠
啟祭酒祭酒三祭酒奠爵王祭酒奠爵訖典祠啟出圭
王出圭讀祝官取祝版于神右東向跪讀訖典祠啟俯
伏興拜興拜興平身王俯伏興拜興拜興平身典祠啟
復位典祠典儀導王復位
亞獻　司禮唱行亞獻禮典祠啟行亞獻禮掌祭官於
神前爵内斟酒樂工奏清和之曲(闕/)　之舞典祠典儀
導王至仁祖神位前典祠啟鞠躬拜興拜興平身王鞠
躬拜興拜興平身典祠典儀導王復位
終獻　司禮唱行終獻禮典祠啟行終獻禮掌祭官於
神前爵内斟酒樂工奏成和之曲(闕/)　之舞典祠典儀
導王至仁祖神位前典祠啟鞠躬拜興拜興平身王鞠
躬拜興拜興平身典祠典儀導王復位
飲福受胙　司禮唱飲福受胙執事酌福酒舉胙肉典
祠啟鞠躬拜興拜興平身王鞠躬拜興拜興平身典祠
啟跪搢圭王跪搢圭執事捧福酒東向跪進于王王受
福酒典祠啟飲福酒王祭酒少許飲福酒以爵置于坫執
事東向跪進胙于王王受胙以胙授左右左右西向跪
受興典祠啟出圭王出圭啟俯伏興拜興拜興平身王
俯伏興拜興拜興平身典祠啟復位典祠典儀導引復
位
徹豆　司禮唱徹豆樂工奏嘉和之曲掌祭官徹豆司
禮唱賜胙典祠啟王飲福受胙免拜司禮唱陪祭官皆
再拜司□唱鞠躬拜興拜興平身陪祭官皆鞠躬拜興
拜興平身
送神　司禮唱送神樂工奏德和之曲典祠啟鞠躬拜
興拜興平身司禮唱陪祭官皆再拜司□唱鞠躬拜興
拜興平身王與陪祭官皆鞠躬拜興拜興平身
望燎　司禮唱望燎讀祝官取祝捧幣官取幣掌祭官
取饌詣燎樂工奏(闕/)　之曲典祠啟王詣望燎位(樂止/)
典祠典儀導王至燎位候燎將半司禮唱可燎典祠啟
禮畢導王還次引禮引陪祭官以次出
　　　品官家廟
周制祖廟天子七諸侯五大夫三適士二官師一庶士
庶人無廟祭於寢漢世公卿貴人多建祠堂於墓所魏
晉以降漸復廟制其後遂著為令以官品為所祀世數
之差唐制文武官二品以下祠四廟五品以上祠三廟
牲皆用少牢六品以下達於庶人祭祖禰於正寢五代
蕩析廟制遂絕宋興仁宗閔羣臣貴位公相而祖禰食
于寢儕於庶人遂命禮官儒臣議定廟制自平章事以
上立四廟東宫少保以上立三廟餘官並祭于寢至徽
宗大觀中又令文臣執政官武臣節度使以上祭五世
文武陞朝官祭三世餘祭二世其後終以有廟者之子
孫或官微不可以承祭又朝廷難盡推襲爵之恩遂不
果行先儒朱子約前代之禮創祠堂之制為四龕以奉
四世之主並以四仲月祭之其冬至立春季秋忌日之
祭則又不與乎四仲之内至今士大夫之家遵以為常
凡品官之家立祠堂于正寢之東為屋三間外為中門
中門為兩階皆三級東曰阼階西曰西階階下隨地廣
狹以屋覆之令可容家衆叙立又為遺書衣物祭器庫
及神厨於其東繚以外垣别為外門常加扃閉祠堂之
内以近北一架為四龕每龕内置一卓高祖居西第一
龕高祖妣次之曾祖居第二龕曾祖妣次之祖居第三
龕祖妣次之考居第四龕妣次之神主皆藏於櫝置於
卓上南向龕外各埀小簾簾外設香卓於堂中置香爐
香合於其上旁親之無後者以其班祔設主櫝皆西向
庶人無祠堂惟以二代神主置於居室之中間或以他
室奉之其主式與品官同而無櫝國朝品官廟制未定
於是權倣朱子祠堂之制奉高曾祖禰四世之主亦以
四仲之月祭之又加臘日忌日之祭與夫歲時俗節之
薦享至若庶人得奉其祖父母父母之祀已有著令而
其時享於寢之禮大㮣畧同於品官焉





　　　品官享家廟儀
時日　凡四時之祭用仲月並於孟月下旬之首擇仲
月三旬各一日或丁或亥主祭盛服率兄弟子孫立於
祠堂階下北靣置卓子於主祭之前設香爐香合环珓
於其上主祭以下皆再拜訖主祭焚香薰珓祝曰某將
以來月上旬某日祗薦歲事于祖考即以珓擲于地以
一俯一仰為吉不吉更卜中旬之日又不吉則不復卜
而直用下旬之日既得日乃復位再拜而退若臘日忌
日俗節之薦享則不必卜
齋戒　前期三日主祭率衆丈夫致齋于外主婦帥衆
婦女致齋于内沐浴更衣飲酒不得至亂食肉不得茹
葷不弔喪不聽樂凡凶穢之事皆不得預
陳設　前一日主祭帥子弟及執事灑掃正寢洗拭椅
卓務令蠲潔設高祖考妣於堂西北壁下南向考西妣
東各用一椅一卓而合之曾祖考妣祖考妣考妣以次
而東皆如高祖之位世各為位不相連屬别設旁親無
後及卑㓜先亡者祔食位于東西壁下凡伯叔祖考妣
伯叔考妣兄弟嫂妻弟婦子姪子姪婦之屬皆右男子
左婦女東西相向以北為上(凡屋不問何向但以前為/南後為北左為東右為西)
設香案於堂中置香爐香合於其上束茅聚沙於香案
前及逐位前地上設酒案於東階上别置卓子於其東
設酒注一酹酒盞一鹽楪醋瓶於其上火爐湯瓶香匙
火筯於西階上别置卓子於其西設祝版於其上設盥
盆帨巾各二於阼階下之東又設陳饌大床于其東
省饌　前一日主祭率衆丈夫省牲涖殺主婦帥衆婦
女滌濯祭器潔釡鼎具祭饌每位果六品菜蔬及脯醢
各三品肉魚饅頭糕各一盤羮飯各一椀肝各一串肉
各二串務令精潔未祭之前勿令人先食及為猫犬虫
䑕所汚
行事　祭之日質明主祭以下各具服主祭者見居官
則唐㡌束帶婦人曾受封者則花釵翟衣士人未為官
者則幅巾深衣庶人則巾衫結絛婦人則大襖長裙首
飾如制主祭以下具服訖盥手挩手詣正寢神位前設
蔬果酒饌設果楪於卓子南端蔬果脯醢相間次之設
盞柈醋楪於北端盞西楪東匙筯居中設酒瓶於架上
熾炭于爐主婦炊暖祭饌皆令極熱以合盛出置東階
下大床上次詣祠堂前階下序立主祭位于東兄弟以
下位于主祭之東少退子孫及外執事者以次重行列
于主祭之後主婦位在西弟婦姊妹位于主婦之西少
退女子子婦及内執事者亦以次重行列於主婦之後
皆北向其有伯叔父母位次並居主祭主婦位稍前主
祭有母則特位於主婦之前叙立訖主祭升自阼階焚
香告曰孝孫某今以仲春之月(夏秋/冬同)有事于顯高祖考
某官府君顯高祖妣某封某氏顯曾祖考某官府君顯
曾祖妣某封某氏顯祖考某官府君顯祖妣某封某氏
顯考某官府君顯妣某封某氏以某親某官府君某親
某封某氏祔食敢請神主出就正寢恭伸奠獻告訖歛
櫝正位祔位各置一笥各以執事者一人捧之主祭前
導主婦以下皆從至正寢置於西階卓子上主祭啟櫝
奉諸考神主出就位主婦奉諸妣神主就位其祔位則
各用子弟一人奉之既畢主祭以下皆降復位
參神　主祭以下叙立如祠堂之儀立定俱再拜若尊
長老疾者則休于他所
降神　主祭升詣香案前焚香少退立執事者一人實
酒于注一人取東階卓子上盤盞立於主祭之左一人
執注立於主祭之右主祭跪捧盤盞者亦跪進盤盞主
祭受之執注者亦跪斟酒于盞主祭者左手執盤右手
執盞灌于茅上以盤盞授執事者俛伏興再拜降復位
進饌　主祭升主婦從之執事者一人以盤奉魚肉一
人以盤奉米麵食一人以盤奉羮飯從升至高祖位前
主祭奉肉奠于盤盞之南主婦奉麵食奠于肉西主祭
奉魚奠于醋楪之南主婦奉米食奠于魚東主祭奉羮
奠于醋楪之東主婦奉飯奠于盤盞之西以次設諸正
位使諸子弟婦女各設祔位皆畢主祭以下皆降復位
酌獻　主祭升詣高祖位前執事者一人執酒注立于
其右冬月即先暖之主祭奉高祖考盤盞位前東向立
執事者西向斟酒于盞主祭奉之奠于故處次奉高祖
妣盤盞亦如之奠訖位前北向立執事者二人舉高祖
考妣盤盞立于主祭之左右主祭跪執事者亦跪主祭
受高祖考盤盞右手取盞祭之茅上以盤盞授執事者
反之故處受高祖妣盤盞亦如之俛伏興少退立執事
者炙肝於爐以楪盛之兄弟之長一人奉之奠于高祖
考妣前匙筯之南祝取版立於主祭之左跪讀曰維年
歲月朔日子孝𤣥孫某官某敢昭告于顯高祖考某官
府君顯高祖妣某封某氏氣序流易時維仲春追感歲
時不勝永慕敢以潔牲柔毛粢盛醴齊祗薦歲事以某
親某官府君某親某封某氏祔食尚享畢興主祭再拜
退詣諸位獻祝如初每逐位讀祝畢即兄弟衆男之不
為亞終獻者以次分詣本位所祔之位酌獻如儀但不
讀祝獻畢皆降復位執事者以他器徹酒及肝置􁐳于
故處曾祖前稱孝曾孫祖前稱孝孫考前稱孝子改不
勝永慕為昊天罔極凡祔者伯叔祖父祔于高祖伯叔
父祔于曾祖兄弟祔于祖子孫祔于考餘皆倣此如本
位無即不言以某親祔食亞獻則主婦為之諸婦女奉
炙肉及分獻如初獻儀但不讀祝終獻則兄弟之長或
長男或親賔為之衆子弟奉炙肉及分獻如亞獻儀
侑食主祭升執注就斟諸位之酒皆滿立於香案之
東南主婦升扱匙飯中西柄正筯立於香案之西南皆
北向再拜降復位
闔門　主祭以下皆出祝闔門無門處即降簾可也主
祭立於門東西向衆丈夫在其後主婦立於門西東向
衆婦女在其後如有尊長則少休於他所此所謂厭也
啟門　祝聲三噫歆乃啟門主祭以下皆入其尊長先
休于他所者亦入就位主祭主婦奉茶分進于考妣之
前祔位使諸子弟婦女進之
受胙　執事者設席於香案前主祭就席北靣祝詣高
祖考前舉酒盤盞詣主祭之右主祭跪祝亦跪主祭受
盤盞祭酒啐酒祝取匙并盤抄取諸位之飯各少許奉
以詣主祭之左嘏于主祭曰祖考命工祝承致多福于
汝孝孫使汝受禄于天宜稼于田眉夀永年勿替引之
主祭置酒于席前俛伏興再拜跪受飯嘗之實于左袂
掛袂于季指取酒卒飲執事者受盞自右置注旁受飯
亦如之主祭俛伏興立於東階上西向祝立於西階上
東向告利成降復位與在位者皆再拜主祭不拜降復
位
辭神　主祭者以下皆再拜
納主　主祭者與主婦皆升各奉主納于櫝主祭以笥
歛櫝奉歸祠堂如來儀
徹　主婦還監徹酒之在盞注他器中者皆入于瓶緘
封之所謂福酒果蔬肉食並傳之燕器主婦監滌祭器
而藏之
餕　是日設席男女異處尊行自為一列南靣自堂中
東西分首若止一人則當中而坐其餘以次相對分東
西向就坐行酒薦食酒饌不足則以他酒他饌益之將
罷主祭頒胙于外僕主婦頒胙于内執事者徧及微賤
其日皆盡
　
　
　
　
　
　
　
　
　
　
　
　明集禮卷六
欽定四庫全書
　明集禮卷七
　　宗廟祭器
　　　　　豆　　　籩　　　籩巾　　豋
　　　　　鉶　　　簠　　　簋　　　爵
　　　　　坫　　　圭瓉　　瓉槃　　雲坫
　　　　　沙池　　牛鼎　　羊鼎　　豕鼎
　　　　　鼎扃　　鑾刀　　爼　　　壷尊
　　　　　太尊　　著尊　　山尊　　犧尊
　　　　　象尊　　山罍　　彛　　　舟
　　　　　鷄彛　　舟　　　斚彛　　舟
　　　　　黄彛　　舟　　　鳥彛　　舟
　　　　　蜼彛　　舟　　　虎彛　　舟
　　　　　匜　　　槃　　　洗　　　洗罍
　　　　　洗勺　　篚
　
　
　
　
　
　
　
　
　　豆按聶氏圖制豆受四升口圓徑尺二寸髙一尺
　　厚半寸有盖古以木為之宜濡物後世用銅鑄重
　　五斤二兩五錢通足盖髙七寸五分口徑六寸一
　　分
　
　
　
　
　
　
　
　
　　籩古以竹為之口有籐縁形制如豆亦受四升宜
　　置乾物通足髙七寸口徑五寸七分
　
　
　
　
　
　
　
　
　　籩巾古用綌𤣥被纁裏圓一幅今用絺或木綿青
　　被畫斧文裏用絳繒自方一尺四角墜以錫
　
　
　
　
　
　
　
　
　　登盛大羮之器也木謂之豆竹謂之籩瓦謂之登
　　三豆殊名其制無異後世用銅重八斤通足盖髙
　　八寸二分口徑七寸二分
　
　
　
　
　
　
　
　
　　鉶盛和羮之器也受一斗口徑及深皆六寸三足
　　足髙一寸兩耳有盖重九斤通足盖髙九寸口徑
　　七寸二分深三寸五分
　
　
　
　
　
　
　
　
　　簠按博古圖録簠為外方而内圓穴其中以實稻
　　粱刻木為之上作龜盖者非是後世以銅為之重
　　十四斤八兩通盖足髙七寸四分口徑長尺一分
　　橫闊八寸一分
　
　
　
　
　
　
　
　
　　簋按博古圖録簋為外圓而内方穴其中以實黍
　　稷刻木為之上作龜盖者非是後世以銅為之重
　　十一斤通盖足髙七寸三分口徑長八寸三分橫
　　闊六寸八分
　
　
　
　
　
　
　
　
　　爵按陸氏禮象載古銅爵制有首有尾有柱有足
　　又博古錄爵取雀之象前若喙後若尾兩柱三足
　　有流有鋬禮圖作雀形貟琖者皆漢儒之臆説也
　　後世所造重一斤七兩通柱髙七寸七分口徑長
　　七寸三分口闊三寸一分兩柱髙一寸六分
　
　
　
　
　
　
　
　
　　坫用以致爵亦以承尊施之燕射則謂之豐後鄭
　　注云豐似豆而卑斵木為之口貟㣲侈徑尺二寸
　　其周髙厚俱八分中央直者與周通髙八寸横徑
　　八寸足髙二寸下徑尺四寸後世用銅坫其形四
　　方中央㣲髙約半寸許周圍貟紋深如溝可受齊
　　醴之餘瀝下㣲有底措諸地而用之
　
　
　
　
　
　
　
　
　　圭瓉聶氏圖周禮玉人云裸圭尺有二寸有瓉以
　　祀廟後鄭云裸謂以圭瓉酌欝鬯以獻尸也瓉如
　　槃大五升口徑八寸深二寸其柄用圭有流前注
　　流謂鼻也凡流皆為龍口又鄭氏箋詩圭瓉以圭
　　為柄黄金為勺青金為外朱中央聶氏云圭柄金
　　勺牝牡相合處各長三寸厚寸博二寸半流道空
　　徑可五分元制以白金為之玉為柄通長一尺五
　　寸口徑貟闊六寸
　
　
　
　
　
　
　
　
　　瓉槃典瑞注云漢禮瓉大五升口徑八寸下有槃口
　　徑一尺聶氏云此瓉下之槃亦宜用黄金青黄為
　　外朱中央圭瓉既深二寸此槃宜深一寸足徑八
　　寸髙二寸又按宋親享儀有奉瓉槃官皇帝行禮
　　奉瓉槃官皆從洗瓉則進瓉祼鬯訖則以槃受瓉
　　今擬以金為之
　
　
　
　
　
　
　
　
　　雲坫用以置尊形如豐坫而兩耳作雲形重七斤
　　通身髙三寸三分口徑一尺足徑六寸兩耳雲各
　　長七寸
　
　
　
　
　
　
　
　
　　承茅苴用以縮酒者也古無其制後世所造用銅
　　重二十七斤通身髙四寸靣徑尺三寸其口徑九
　　寸底闊一尺九寸
　
　
　
　
　
　
　
　
　　牛鼎受一斛天子飾以黄金以黍寸之尺計之口
　　徑底徑及深俱一尺三寸三足如牛上以牛首飾
　　之羊豕鼎同皆用聶氏之説也
　
　
　
　
　
　
　
　
　　羊鼎受五斗口徑底徑俱一尺深一尺一寸
　
　
　
　
　
　
　
　
　　豕鼎受三斗口徑底徑皆八寸深九寸疆
　
　
　
　
　
　
　
　
　　鼎扄以舉鼎鄭注匠人云牛鼎扄長三尺羊鼎扄
　　長二尺五寸豕鼎扄長二尺天子以玉飾兩頭各
　　三寸鼎羃公食大夫禮羃者若束若編注云凡鼎
　　羃盖以茅為之長則束本短則編其中央此盖令
　　其緻密不洩氣也
　　鼎七所以載牲體者也長三尺用棘又有䟽匕刻
　　畫雲氣通飾其柄形如飯秉以棘為之長二尺四
　　葉長八寸博三寸其柄通䟽皆丹漆之又有挑匕
　　抒物於器中者漆柄末及淺升中皆朱長短廣狹
　　與䟽匕同又有畢狀如叉用以舉肉葉博三寸中
　　鏤去一寸柄長二尺四寸漆其柄末及兩葉皆朱
　　今備其説以俟舉行
　
　
　
　
　
　
　
　
　　鑾刀按禮記郊特牲云割刀之用而鑾刀之貴貴
　　其義也聲和而後斷也公羊傳注鑾刀宗廟割切
　　之刀環有和鋒有鑾宋胡瑗言鑾刀制度鑾鈴在
　　鋒聲合宫商用鈴二和鈴在環聲合徴角羽用鈴
　　三郊廟合用鑾刀二其圜丘用者不以金裝只以
　　黒漆其柄宗廟以金裝之
　
　
　
　
　
　
　
　
　　俎長二尺四寸廣尺二寸髙尺漆兩端赤中央黒
　　禮曰周以房俎鄭注足柎上下兩間有似於房元
　　制長一尺九寸闊一尺三寸髙一尺二寸染兩端
　　以黒中以朱
　
　
　
　
　
　
　
　
　　壷尊古者以壷為尊今其狀類之亦曰壺尊後世
　　所造重八斤通足髙八寸五分口徑五寸三分腹
　　徑七寸五分
　
　
　
　
　
　
　
　
　　太尊有虞氏之尊也古用瓦無飾後世所造者重
　　八斤通足髙八寸八分口徑五寸五分腹徑八寸
　　二分
　
　
　
　
　
　
　
　
　　著尊殷尊也著地無足後世所造者重七斤通底
　　髙八寸五分口徑五寸一分腹徑八寸
　
　
　
　
　
　
　
　
　　山尊夏后氏之尊也刻山雲形後世所造者重六
　　斤四兩通足髙九寸二分口徑六寸二分
　
　
　
　
　
　
　
　
　　犧尊周尊也王肅注禮以犧象二尊並全刻牛象
　　之形鑿背為尊後世所造者重一十四斤通耳足
　　髙一尺一寸二分耳髙八分身長一尺二寸二分
　
　
　
　
　
　
　
　
　　象尊亦周尊也制與犧尊同後世所造者重一十
　　五斤八兩通足攀髙一尺身長一尺六寸
　
　
　
　
　
　
　
　
　　山罍周禮司尊彛云追享朝享其再獻用兩山尊
　　注云山尊山罍也明堂位曰山罍夏后氏之尊亦
　　刻而畫之為山雲形按此尊罍似為一器然六尊
　　之下皆有罍又開元禮宗廟春夏每室雞彛一鳥
　　彛一犧尊二象尊二山罍二於罍上加一山字故
　　聶氏據禮記爾雅謂彛卣罍皆盛酒尊後世所造
　　者重六斤一十二兩通足髙八寸四分口徑六寸
　　七分
　
　
　
　
　
　
　
　
　　彜古商制無舟元用之於宗廟又有所謂彜盆者
　　副焉盖其舟也重九斤八兩通足髙六寸口徑八
　　寸足徑八寸
　
　
　
　
　
　
　
　
　　舟重一十斤通足髙四寸口徑一尺二寸五分足
　　徑七寸






　　六彛之飾各畫本象雖别其形容受皆同重二十
　　二斤通足髙一尺二寸口腹徑一尺足徑八寸以
　　下斚彜黄彜鳥彜蜼彜虎彜尺度皆同舟重一十
　　五斤通足髙四寸口徑一尺五寸三分以下五彛
　　之舟皆同
　
　
　
　
　
　
　
　
　　匜盥手澆水器也孔義云似羔魁柄中有道可以
　　沃水公食大夫禮注君尊不就洗故設槃匜天子
　　飾以黄金盖用博古圖夔匜之制也
　
　
　
　
　
　
　
　
　　盥槃承盥洗者棄水之器亦謂之洗重一十二斤
　　通足髙八寸口徑一尺六寸足徑六寸攝祀用之
　　若天子親祀之槃宜取博古圖制
　
　
　
　
　
　
　
　
　　洗罍凡設水用罍重二十五斤通足髙一尺口徑
　　八寸八分腹徑一尺四寸
　　洗勺受一升為龍頭柄長二尺四寸餘制並同欝
　　勺
　
　
　
　
　
　
　
　
　　篚以竹為之長三尺廣一尺深六寸足髙三寸實
　　勺爵盛玉幣者以用之
　
　
　
　
　
　明集禮卷七
欽定四庫全書
　明集禮卷八
　　吉禮八
　社稷篇
　　　總叙
周制小宗伯掌建國之神位右社稷左宗廟社稷之祀
壇而不屋必受霜露風雨以達天地之氣凡起大事動
大衆必先告于社而後岀其禮可謂重矣盖古者天子
社以祭五土之祗稷以祭五榖之神其制在乎中門之
外外門之内尊而親之與先祖等人非土不立非穀不
食以其同功均利以養人故祭社必及稷所以為天下
求福報功之道也然天子有三社為羣姓而立者曰太
社其自為立者曰王社又有所謂勝國之社屋之不受
天陽國雖亡而存之以重神也後世天子之禮惟立太
社太稷以祀之社皆配以勾龍稷皆配以周棄漢因髙
祖除亡秦社稷立官太社太稷一嵗各再祠光武立太
社稷于洛陽在宗廟之右春秋二仲月及臘一嵗三祀
唐因隋制並建社稷于含光門之右仲春仲秋二時戊
日祭之𤣥宗升社稷為大祀仍以四時致祭宋制每嵗
春秋二仲月及臘日祭之元世祖營社稷于和義門内
少南以春秋仲月上戊致祀國朝建壇于宫城之右春
用二月上戊日秋用八月上戊日致祭若其厯代制度
儀文之同異者詳具于左方
　　　配位
祭法厲山氏之有天下也其子曰農能殖百穀夏之衰
也周棄繼之故祀以為稷共工氏之霸九州也其子曰
后土能平九州故祀以為社蔡墨曰共工氏有子曰勾
龍為后土后土為社稷田正也有烈山氏之子曰柱為
稷自夏以上祀之周棄亦為稷自商以來祀之鄭康成
以社為五土總神稷為原隰之神勾龍以有平水土之
功配社祀之稷有播種之功配稷祀之王肅以社祭勾
龍稷祭后稷皆人鬼也非地神二家之説不同而鄭氏
為優故後世並以勾龍配社周棄配稷唐宋元及國朝
皆同此制
　　　壇壝
周禮封人掌設王之社壝注壝謂壇及堳埒也禹貢徐
州貢土五色以為社禮記郊特牲曰社祭土而主隂氣
也君南郷於北墉下答隂之義也北牖在社壇之北以
磚為之髙廣無定制以黄泥飾之韓詩外傳曰天子之
社稷廣五丈土五色東方青色南方赤色西方白色北
方黒色覆以黄土象王者覆被四方後世並用五色土
前漢社稷之制無所攷後漢方壇外有門墻而已唐社
稷壇廣五丈稷壇如社之制四靣宫垣華飾各依方色
靣各一屋三門每門二十四㦸四隅皆連飾浮思在南
無屋宋政和三年儀禮局定太社壇廣五丈髙五尺四
出陛社東稷西四門同一壝二十五步壇飾各隨方色
覆以黄土於大社壇内設北牖以備親祠南向答隂之
義元制壇髙五尺方廣五丈一靣各五丈東社西稷兩
壇相去約五丈社壇用青赤白黒四色土依方位築之
中實以常土上一二尺覆以黄土四靣當中各設幔道
其廣一丈亦各依方色稷壇制如社壇惟純用黄土二
壇於壝垣中近南置之周圍壝垣之墻髙五尺方廣三
十丈每方各置櫺星門三間飾依方色每門列㦸二十
有四其外四周為外垣南北闢二櫺星門國朝二壇坐
南向北社壇在東稷壇在西各闊五丈髙五尺四出陛
五級壇用五色土築各依方位上以黄土覆之二壇同
一壝壝方廣三十丈髙五尺用磚砌四方開四門各闊
一丈東門飾以青西門飾以白南門飾以紅北門飾以
黒周圍築以墻仍開四門南為櫺星門北靣㦸門五間
東西㦸門各三間皆列㦸二十四
　　　瘞坎
爾雅云祭地曰瘞埋又鄭𤣥謂隂祀自血起貴氣臭也
故凡祭地祗則為瘞埋於神壇之壬地方深取足容物
祭訖置牲幣祝版饌物於其中而埋之又三禮義宗云
祭地以瘞血為先然後正祭故祭社稷瘞埋有二始則
瘞血以致隂祗至於禮畢又以牲幣燔瘞為禮之終秦
漢之制無所攷唐制祭大社大稷前二日為瘞坎二於
南門之内稷壇西南方深取足容物北出陛祭畢皇帝
就望瘞位南向立諸太祝各執篚進神座前取幣齋郎
以爼載牲體并黍稷飯爵酒置于坎奉禮曰可瘞塪東
西靣各二人寘土半塪祝版則燔於齋所宋制郊社令
開瘞坎二於社稷壇子階之北壬地南出陛太常於降
神樂止先瘞血以歆神乃賜胙郊社令以黍稷脂祭藉
以白茅束之吏部侍郎率太祝執篚取玉幣祝冊藉以
茅以爼載牲體并黍稷飯爵酒置于坎元仍宋制國朝
用唐制開瘞坎於稷壇西南用磚砌闊四尺深四尺降
神樂止先瘞血送神樂止執事官取祝幣牲饌置瘞坎
坎實半土
　　　社主
周禮小宗伯立軍社鄭氏注社主用石為之盖以石者
土地所生最為堅實故也惟社有主而稷無主又論語
哀公問社於宰我宰我對曰夏后氏以松殷人以栢周
人以栗朱子注曰古者立社各樹其土之所宜木以為
主也白虎通曰社稷所以有樹尊而識之使民人望見
敬之又所以表功也尚書逸篇曰大社惟松東社惟栢
南社惟梓西社惟槐漢髙祖詔御史令豐治枌榆社師
古曰以枌榆樹為神因立名盖髙祖里社也平帝時立
官稷種榖樹唐睿宗神龍中議立社主韋叔夏等引鄭
𤣥議以為社主用石又檢舊社主長二尺五寸方一尺
七寸按韓詩外傳云天子社方五丈盖以土是五數故
壇方五丈其社主請准五數長五尺准隂之二數方二
尺剡其上以象物生方其下以象地體埋其半以根在
土中而本末均也祭之時設大社大稷勾龍后稷四神
位版于壇上宋初祭社稷正配用神位版太社又以石
為主其形如鍾長五尺方二尺剡其上培其下半其中
植槐元制石主與宋同設神位版用栗素質墨書二壇
各樹松於南陛之下國朝社主用石髙五尺闊二尺上
㣲尖半在土中近南向北祭時惟稷與二配位用神位
版
　　　神席
周禮司几筵祭祀席蒲筵繢純加莞席紛純鄭氏注莞
清堅於鬼神宜唐祭大社大稷設神位於壇上四席皆
以莞宋制社稷正位席以藁秸后土后稷位席以莞元
制神位四席皆以莞縁以黒綾裀褥如幣之色用黒方
七尺四寸國朝設主於案不用席
　　　祭器
周禮春官凡祭祀社壝用大罍自秦漢以來祭社禮器
無所攷見唐制正配位各籩十豆十簠簋各二鉶俎各
三正位各大尊二著尊二山罍一配位各設象尊二著
尊二罍二皆加勺冪有爵坫宋制正配位籩豆各十有
二爼四登一簠一簋一大尊五元制正配位俱用籩十
豆十鉶三簠二簋二爼五盤一毛血豆一爵一沙池一
玉幣篚一木柶一勺一正位各大尊山尊五在壇上有
坫加勺羃為酌尊大尊二山尊二著尊二犧尊二象尊
二壷尊二在壇下皆加羃設而不酌著尊犧尊山罍各
二皆有坫加勺羃象尊壷尊山罍各二設而不酌皆有
坫羃配位各象尊二著尊二犧尊二山罍二以為酌尊
壷尊二山罍二設而不酌皆有坫羃國朝社稷正配位
皆用酒尊三加勺羃篚箱一籩豆各十鉶三簠簋各二
爼三爵坫一沙池一盥盆一
　　　玉
周禮兩圭有邸以祀社稷圭銳首象土生物三禮圖註
玉人云兩圭五寸有邸以祀地此兩圭五寸亦宜於六
寸璧兩邉各琢岀一圭俱長二寸半博三寸厚一寸又
牧人職註云神州地祗玉與牲幣同用黝色有繅藉瘞
玉二色與玉同唐社稷用玉兩圭有邸五寸宋同唐制
元制每嵗春秋祈報太社太稷各用黝圭一并繅藉瘞
玉一以黝石代之國朝禮神之玉用兩圭有邸
　　　幣
周官牧人隂祀用黝牲毛之黝黒也祭社稷幣同牲色也
又肆師次祀用牲幣註次祀謂社稷漢文十三年詔廣
諸祀壇場珪幣唐社稷幣以𤣥色用黒繒四各長一丈
八尺宋元及國朝皆同唐制
　　　祝
唐制祝版用楸長二尺四寸闊一尺二寸厚一分其祭
大社祝文曰惟某年月日嗣天子某敢昭告于大社維
神徳兼博厚道著方直載生品物含𢎞庻類謹因仲春
祗承常禮敬以玉帛一元大武柔毛剛鬛明粢薌合薌
萁嘉蔬嘉薦醴齊備兹禋瘞用伸報本以后土勾龍氏
配神作主尚享配位祝文曰維年月日皇帝某敢昭告
于后土氏爰兹仲春揆日維吉恭修常祀薦于太社維
神功著水土平易九州昭配之義實惟通典謹以制幣
一元大武柔毛剛鬛明粢薌合薌萁嘉薦醴齊陳于表
位作主侑神尚享祭大稷祝文曰惟神播生百穀首兹
八政用而不匱功濟萌黎謹以某物式陳瘞祭備修常
禮以后稷棄配神作主尚享配位祝文曰敢昭告于后
稷氏爰以仲春式揀吉辰敬修常禮薦于太稷惟神功
叶稼穡闡修農政允兹從祀用率舊章餘同后土氏宋
祭大社祝文曰維年月日嗣天子某敢昭告于太社伏
以維土與榖神實司之壇壝崇成于國之右嚴恭禋祀
祗薦忱誠兹率典彛尚祈歆懌謹以玉帛牲齊粢盛庶
品恭陳明薦以土正勾龍氏配神作主尚享太稷文同
配位勾龍氏文曰惟神配食社稷利養羣生分命薦誠
惟祈昭答謹以量幣牲齊粢盛庻品恭陳明薦作主侑
神尚享配位后稷氏辭同元祭社祝文曰維年月日嗣
天子謹遣某官某敢昭告于太社之神惟神承天有慶
載物無私品類咸亨萬世永頼謹以玉帛一元大武柔
毛剛鬛明齊薌合薌萁嘉𬞞嘉薦醴齊備兹禋瘞用伸
報本以后土勾龍氏配神作主尚享配位文曰惟神功
平水土徳著神明祗率舊章昭配典祀謹以制幣一元
大武柔毛剛鬛明粢薌合薌萁嘉蔬嘉薦醴齊陳于表
位作主侑神祭稷文曰惟神寔司稼穡普濟黎萌百榖
用成羣生咸遂謹以某物式陳瘞祭備修常禮以后稷
棄配神作主尚享配位文曰惟神播時百榖粒我烝民
維是薦禋寔允昭配餘同勾龍氏國朝洪武元年八月
十日祭社文曰惟神厚載功深資生徳大涵宥庶品造
化斯成謹以仲秋祗率常禮敬以牲幣嘉薦醴齊備兹
禋瘞用伸報本以后土勾龍氏配神作主尚享后土氏
文曰爰兹仲秋揆日維吉恭修常禮薦于太社維神水
土平治永頼其功載稽典彛禮宜昭配謹以牲幣嘉薦
醴齊陳于表位作主配神尚享祭稷文曰惟神嘉種生
成明粢維首帝命率育立我烝民敬以牲幣嘉薦醴齊
式陳瘞祭備修常禮以后稷棄配神作主尚享后稷氏
文曰爰以仲秋揆日維吉恭修常禮薦于太稷維神勤
農務本政成稼穡生民立命萬世之功謹以牲幣嘉薦
醴齊陳于表位作主配神尚享
　　　牲
周禮王制天子祭社稷用太牢書曰乃社于新邑羊一
牛一豕一是皆用太牢也地官牧人隂祀用黝牲毛之
春官太宗伯以血祭祭社稷漢髙祖立太社太稷嵗各
祠以太牢後漢仲春仲秋及臘一嵗三祠皆太牢隋仲
春仲秋吉戊各祀以太牢色用黒唐初用太牢𤣥宗開
元十九年停牲牢惟用酒脯後仍用太牢宋神宗元豐
中詳定禮文所言周禮以血祭社稷血者隂幽之物所
謂本乎地者親下各從其類是以類求神之意也請祭
社稷以牲為始又言王制天子社稷皆太牢今用少牢
殊不應禮請於羊豕之外加以角握牛二詔從之髙宗
南渡用羊豕元制牛一其色黝其角握有副羊豕各四
國朝正配四位各用犢一羊一豕一
　　　酒齊
唐制太社太稷醴齊實於大罍為上盎齊實於著尊次
之清酒實於罍為下配座之尊亦如之齊加明水酒加
𤣥酒各實於上尊宋制每壇每位泛齊實於太尊醴齊
實於山尊盎齊實於著尊醍齊實於犧尊沈齊實於象
尊又各以一尊實明水壷尊三實𤣥酒三實三酒明水
𤣥酒皆在上元制正位泛齊實於太尊為上醴齊實於
著尊盎齊實於犧尊醍齊實於象尊沈齊實於壷尊三
酒實於山罍配位汎齊實於著尊為上醴齊實於犧尊
盎齊實於象尊醍齊實於壷尊三酒實於山罍凡齊之
上尊實以明水酒之上尊實以𤣥酒皆以上醖代之國
朝社稷正配位酒尊皆實以醍齊盎齊事酒
　　　粢盛
禮記郊特牲曰唯社丘乘共粢盛注謂稷曰明粢在器
曰盛大夫以下無藉田故丘乘之民共之若天子祭社
則自用藉田之榖秦漢以下唯梁陳粢盛以六飯粳以
敦稲以牟黄粱以簠白粱以簋黍以瑚粢以璉自唐以
至宋元皆用簠二簋二實以黍稷稲粱國朝制同唐宋
　　　籩豆之實
唐制正及配位籩實以石鹽乾魚乾棗栗黄榛子菱芡
鹿脯白餅黒餅豆實以韭菹醓醢菁菹鹿醢芹菹兎醢
筍菹魚醢脾析菹豚拍簋實以黍稷簠實以稻粱登實
以大羮鉶實以肉羮(凡祀神之物有當時所無/者則以時物代之可也)宋制籩
實以菱芡栗鹿脯榛實乾桃乾䕩乾棗形鹽魚鱐糗餌
粉餈豋實以大羮鉶脂鼎實以和羮盤以奉毛血簠實
以黍稷簋實以稻粱豆實以芹笋葵菁韭酏食魚醢豚
拍鹿臡醓醢糝食兎醢元制籩實以乾䕩棗形鹽魚鱐
鹿脯榛乾桃菱芡栗豆實以芹笋葵菁韭魚醢兎醢豚
拍鹿臡醓醢簠簋實以黍稷稻粱鉶實以和羮國朝籩
則實以鹽藁魚棗栗榛菱芡鹿脯白黒餅豆實以韭菹
醓醢菁葅鹿醢芹菹兎醢笋菹魚醢脾析豚拍簠簋實
以黍稷稻粱鉶以肉羮
　　　樂舞
周禮大司樂乃奏大簇歌應鐘舞咸池以祭地示鼓人
以靈鼓鼔社祭舞師教帗舞帥舞師而舞社稷之祭祀
漢至武帝時有十九章之歌唐初樂用姑洗之均三變
至𤣥宗時用函鍾之均八變迎神奏順和之樂文舞八
成升壇作泰和之樂奠玉幣登歌作肅和之樂俎入作
雍和之樂酌獻及飲福皆奏夀和之樂初獻畢文舞出
作舒和之樂岀訖武舞入作舒和之樂六成止徹豆作
順和之樂一成宋制皇帝入門升降行止宫懸作儀安
之樂迎神作寧安之樂示本昭徳之舞八成奠玉幣登
歌作嘉安之樂進俎宫懸作豐安之樂酌獻大社正位
登歌作欽安之樂配位作徹安之樂大稷正位作阜安
之樂配位作明安之樂初獻畢文舞退武舞進宫懸作
文安之樂亞獻作􁌎安之樂殖福報功之舞終獻樂舞
同亞獻皇帝飲福宫懸作賚安之樂徹豆登歌作咸安
之樂送神宫懸作寧安之樂一成止元制樂用登歌國
朝親祀大社稷迎神奏廣和之曲奠玉幣奏肅和之曲
進俎奏凝和之曲初獻奏夀和之曲武功之舞亞獻奏
豫和之曲文徳之舞終獻奏熈和之曲文徳之舞徹豆
奏雍和之曲送神奏安和之曲望瘞奏時和之曲盥洗
升降俱不用樂
　　　祭服
周禮司服王祭社稷則絺冕注絺冕謂刺粉米無畫也
其衣一章裳二章凡三也漢武帝祀后土祠衣皆尚黄
唐制天子親祀服繡冕宋制如之元制服衮冕國朝親
祭服衮冕
　　　職掌人員
唐制尚舍直長掌施大次尚舍奉御掌鋪御座衛尉掌
設文武侍臣次太樂令掌設宫懸樂右校掌清掃内外
為瘞坎奉禮掌設御位奉禮郎守之又設御望瘞位又
設祭官公卿諸執事官并御洗位光禄卿掌省饌太官
令掌割牲祝史以豆取毛血太史令郊社令掌設神座
郊社令良醖令掌實尊罍玉幣太官令掌實籩豆簠簋
謁者賮引各引祭官通事舍人分引從祭文武羣臣司
空行樂懸博士引太常卿太常卿引皇帝殿中監進圭
協律郎作樂侍中進玉幣司徒奉俎太祝讀祝太尉亞
獻光禄卿終獻宋制太宰讀誓於朝堂刑部尚書蒞之
少宰讀誓於太廟刑部侍郎􁍤之殿中監掌設大小次
儀鸞司掌設文武侍臣行事陪祠官次及饌幔郊社令
掃除壇上下開瘞坎大晟陳登歌樂設宫架立舞表太
常掌設神席奉禮郎禮直官掌設皇帝位版及飲福望
瘞位賮者掌設亞終獻位光禄陳牲陳禮饌太常設省
牲省饌位司尊彛掌設籩豆簠簋尊坫盥洗爵洗位郊
社令太史官屬升壇設位版太府卿少府監陳玉幣光
禄實籩豆簠簋太官令實俎良醖令實尊太常設燭及
揖位太司樂行樂架禮部尚書視滌濯太宰申視滌濯
禮部尚書侍郎省牲光禄卿光禄丞廵牲及牽牲詣厨
禮部尚書省鼎鑊眡濯溉太官令掌割牲祝史取毛血
實於盤樂正帥工人二舞通事舍人掌分引陪祠官文
武官就位御史紏察不如儀者符寳郎陳寳禮儀使導
皇帝行事殿中監進圭少監副之協律郎作樂太常瘞血
禮部侍郎視饌腥熟之節户部兵部工部尚書掌奉俎并徹
俎舉冊官舉祝讀祝官讀祝禮直官太常博士引亞終
獻官禮部尚書徹籩豆吏部侍郎掌以玉幣祝冊饌物
置瘞坎元制初獻亞獻終獻官各一司徒一太常卿光
禄卿太社令司天監光禄丞太樂令太官令良醖令廪
儀令太社丞各一監察御史監禮博士各二奉禮郎一
協律郎二司尊罍二奉爵官一太祝七祝史四盥洗官
爵洗官各二巾篚官四賮者一禮直官三十助奠官二
剪燭官二與祭官九太樂丞一司香二司天生二禮直
管勾一清道官二齋郎七十太樂登歌樂工五十一人
國朝親祀太社太稷設大次皇太子幙次官二人設百
官幕次官四人設燎明燭官四人協律郎二人撰祝書
祝官一人掃除壇場官二人掌祭官二人掌設省牲位
并牽牲割牲官二人掌鼎鑊候視滌溉官一人牽牲十
人賮省牲醴官一人設御位東宫位官二人設文武陪
祀諸執事版位官一人捧玉幣徹豆兼捧幣饌官八人
司罍洗爵洗官二人司尊官二人執爵官四人司香官
二人瘞毛血官二人讀祝官一人捧祝官一人賮禮二
人通賮禮生二人引文武二班陪祀官四人監禮御史
二人導駕官六人導引東宫官四人奏禮官一人進福
酒官一人割胙進胙官一人受胙官一人舉飲福案官
二人掌瘞坎實土官二人
　　　陳設
唐制開元禮前祭尚舍直長設大次於社宫西門之外
尚舍奉御陳御座衛尉設文武侍臣次太樂令設宫懸
之樂於壇北設十二鎛鍾於編懸之間各依辰位樹靈
鼔於南懸之内植建鼔於四隅置柷敔於懸内設歌鍾
歌磬各於壇上其匏竹者各立於壇下奉禮設御位北
門之内南向又設望瘞位西門之内南向設御史位於
壇上設諸執事官三師文武官使人蕃客位設酒尊位
於壇上設御洗并亞終獻洗位各於社稷壇之西北南
向各設玉幣之篚於壇上尊坫之所太史令郊社令設
社稷神座各於壇上近南北向設后土氏神座於社座
之右后稷氏神座於稷座之左太官帥進饌者實諸籩
豆簠簋文舞入陳於懸内武舞立於懸北太祝設饌於
神座前宋制祭前殿中監設大次於西神門内小次於
子階之西儀鸞司設文武侍臣次於大次之前又設行
事陪祠官宗室有司次并饌幔於西神門外大晟陳登
歌之樂於壇上設宫架於北墉之北立舞表於鄼綴之
間太常設神位席奉禮郎禮直官設皇帝位版及飲福
位望瘞位於壇下賛者設亞終獻次於小次之北又設
大禮使以下尚書侍郎御史并諸執事陪祠文武官位
光禄陳牲并禮饌於西神門外太常設省牲位於牲東
禮饌位於饌南禮部設祝冊案於神位之右司尊彛設
籩豆簠簋尊坫之位又設正配位籩豆簠簋盤俎各一
於饌幔内設御洗亞終獻爵洗盥洗於本位之北罍篚
各設於左右郊社令與太史官屬設社稷正配位於壇
上太府卿少府監陳玉幣於篚太常設燭於神位前又
設揖位於西神門外所司陳異寶嘉瑞及伐國之寳於
宫架之北東西相向符寳郎奉寳陳於宫架之南元制
設三獻以下行事執事官次於齋坊之内及設饌幔四
於西神門外設兵衛各以方色器服守衛壝門太樂令
設登歌之樂於兩壇匏竹者位於壇下司天監太社令
設社稷正配神座於壇上奉禮郎設三獻官位於西神
門内又設司徒御史博士并諸執事官位又設牲榜於
西神門外設禮饌於牲東禮部設板案各於神位之側
奉禮郎設玉幣於酌尊所每位設籩豆簠簋鉶俎尊罍
之位玉置于匣幣實于篚各置于神座太常設燭於神
座前祝史取牲血置于饌幕又取瘞血置于盤太官載
羊豕于俎太祝奠于神座立茅苴于沙池國朝前祭二
日有司掃除壇上下開瘞坎洒掃齋次饌室神厨設大
次于北門内皇太子幕次於大次之右前祭一日設省
牲位於北門之外設樂懸於壇下之北執事拂拭社主
設后土氏配位於社壇之東西向設太稷神位於稷壇
之南正中設后稷配位於稷壇之西東向正配每位各
設十籩於神位之左十豆於神位之右簠簋各二登鉶
各三於籩豆之間俎三於簠簋之前香燭案於俎前爵
坫沙池於香案之前祝版位於神位之右正位尊四於
壇之側社在東稷在西配位各四尊次之玉幣篚位於
酒尊之北爵洗位於稷壇之東北御洗位於爵洗位之
北御位於兩壇北之正中皇太子位於御位之右稍後
文武陪祭官位於御位之後文東武西讀祝官位於神
位之右導駕及奏禮官六人位於御位之左右稍前東
西相向御史二人位於兩壇下之東西賛禮二人位於
壇南承傳二人位於賛禮之北引班四人於陪祭官之
左右俱東西相向協律郎二人於樂懸之東西樂生位
於懸前舞生位於懸後司尊司洗司爵捧幣各於其所
望瘞位於壇之西北
　　　齋戒
按社稷齋戒周十日漢唐七日散齋四日致齋三日宋
十日散齋七日致齋三日元三日散齋二日致齋一日
國朝齋戒之日如唐制其厯代誓戒之辭則見于祝天
篇
　
　
　
　
　
　
　
　
　
　
　
　
　明集禮巻八
欽定四庫全書
　明集禮卷九
　　吉禮九
社稷壇圖




　樂
　　　協律郎一人幞頭紅羅公服荔枝帯皂靴手執
　　　　　　麾幡
　　　樂生六十二人服緋袍展脚幞頭革帯皂靴
　　　樂器
　　　　　編鐘　　　編磬
　　　　　琴　　　　瑟
　　　　　搏拊　　　敔
　　　　　柷　　　　塤
　　　　　箎　　　　簫
　　　　　横笛　　　應皷
　　　　　笙
　舞
　　　舞士一人幞頭紅羅公服荔枝𢃄皂靴手執節
　　　舞生一百二十八人
　　　　文舞六十四人
　　　　　引舞二人各執羽籥服紅袍展脚幞頭革
　　　　　　帯皂靴
　　　　　舞生六十二人服紅袍展脚幞頭革帯皂
　　　　　　靴各執羽籥
　　　　武舞六十四人
　　　　　引舞二人各執干戚服紅袍展脚幞頭革
　　　　　　𢃄皂靴
　　　　　舞生六十二人服紅袍展脚幞頭革帯皂
　　　　　　靴各執干戚
樂章
　　　迎神
五土之靈百榖之英國依土而寧民以食而生基圖肇
黄林姑黄姑林南林林太黄姑太姑黄林太黄黄南林
建祀禮修明神其來臨肅恭而迎
姑姑林南林南林姑太姑林姑黄
　　　奠幣
有國有人社稷為重昭事云初玉帛虔奉維物匪竒敬
林南黄太林南林太黄林南林黄太黄林太南黄太林
實將之以斯為禮冀逹明祇
南林太林南南林黄太黄林
　　　奉俎
崇壇北向明禋方闡有潔犧牲禮因物顯大房載設中
黄林姑黄林太南黄南黄南姑姑林姑黄太南黄姑林
情以展景運既承神貺斯衍
太南黄黄南姑林姑林姑黄
　　　社神初獻
髙為山林深為川澤崇丘廣衍亦有原隰惟神所司百
黄林南林林南姑黄黄南黄姑姑林南林林姑黄太林
靈效職清醴初陳顒然昭格
太南黄姑黄南林南林姑黄
　　　后土勾龍氏初獻
平治水土萬世神功民安物遂造化攸同嘉惠無窮報
南黄夾黄夾林黄林林姑黄太夾林夾黄林夾林南太
祀宜豐配食尊嚴國家所崇
黄南林夾林夾太林太南黄
　　　稷神初獻
黍稷稻粱來牟降祥為民之天豐年穰穰其功甚大其
黄林南黄林太南黄黄林南林姑林姑黄黄南林姑黄
恩深長廼豋芳齊以享以將
林南林姑林姑黄林太南黄
　　　后稷氏初獻
皇皇后稷克配于天誕降嘉種樹藝大田生民粒食功
黄林南林姑林黄林姑林姑黄黄林南林太南黄姑林
垂萬年建壇于京歆兹吉蠲
太南黄姑林黄林姑太南黄
　　　社神亞終獻
廣厚無偏其體𢎞兮徳侔坤順萬物生兮錫民地利神
黄林姑黄黄林南林南林姑太姑林姑黄南黄南姑黄
化行兮恭祀告䖍國之禎兮
林南林林姑黄太姑林姑黄
　　　后土勾龍氏亞終獻
周覽四方偉烈昭彰九州既平五行有常壇壝以妥牲
林太南黄夾林南林夾林黄太黄太南黄黄南林姑林
醴之將是嚴是崇煥然典章
夾南姑姑林黄太南黄姑林
　　　稷神亞終獻
億兆林林所資者榖雨暘應時家給人足倉庾坻京神
林南姑黄林太南黄南黄姑林太黄姑黄太南黄姑黄
介多福祗薦其儀昭事惟肅
林南林南林姑黄姑林黄林
　　　后稷氏亞終獻
躬勤稼穡有相之道不稂不莠實堅實好農事開國王
林南黄太林南林太黄南林太黄太南林太林南大黄
基永保有年自今常奉蘋藻
南林太太林南林黄太南林
　　　徹豆
禮展其勤樂奏其節庻品苾芬神明是達有嚴執事俎
黄林姑黄姑林黄林南林姑太林太南黄南黄南姑姑
籩乃徹穆穆雍雍均其欣説
林南黄姑林南林姑林姑黄
　　　送神
維壇潔清維主堅貞神之所歸依兹以寧土宇靖安年
黄林南黄姑林南林林姑黄太林太南黄黄林南黄林
穀順成祀典昭明永致升平
太南黄姑林南林姑林姑黄
　　　望瘞
晨光將發既侑既歆瘞兹牲幣逹于幽隂神人和恱實
林南姑黄黄南姑林南黄南姑姑林姑黄姑黄黄林林
獲我心永乆禋祀其始于今
太南黄姑林姑黄姑林黄林
　　　祭太社太稷儀注
齋戒皇帝散齋四日致齋三日陪祭官執事官並齋七
日致齋第一日陪祭官執事官受誓戒省牲器先祭二
日儀鸞司設大次于社稷北門外道西南向設皇太子
幕次於大次之旁先祭二日設省牲位於北門外皇帝
服皮弁服􁁎法駕出宫詣大次導駕官同太常卿導引
皇帝至省牲位南向立執事官各執事廩犧令帥其屬
牽牲自東行過御前省訖牽牲詣神厨執事官以豆取
毛血太常卿奏請詣神厨導駕官同太常卿導引至神
厨太常卿奏請視鼎鑊請視滌溉訖遂烹牲導駕官同
太常卿導引皇帝還大次陳設先祭執事官陳設如圖
儀正祭享日清晨諸執事官各實尊罍簠簋籩豆豋鉶
實玉帛于篚置祝版于神位之右車駕至大次太常卿
奏請中嚴皇帝服衮冕樂生舞生及諸執事官陪祭官
入就位太常卿奏外辦導駕官同太常卿導引皇帝至
御位南向立迎神賛禮唱迎神協律郎跪俛伏舉麾奏
廣和之曲賛禮唱請行禮太常卿奏有司謹具請行事
奏鞠躬拜興拜興平身皇帝鞠躬拜興拜興平身賛禮
唱皇太子以下在位官皆再拜傳賛唱鞠躬拜興拜興
平身皇太子以下在位官皆鞠躬拜興拜興平身奠玉
帛賛禮唱奠玉帛太常卿奏請詣盥洗位導駕官同太
常卿導引皇帝至盥洗位太常卿奏搢圭皇帝搢圭司
盥洗者奉匜進巾太常卿奏盥手􁉄手出圭皇帝盥手
􁉄手岀圭太常卿奏請詣大社神位前導駕官同太常
卿導引至神位前協律即跪俛伏舉麾奏肅和之曲太
常卿奏跪搢圭皇帝跪搢圭司香官奉香跪進于皇帝
之右太常卿奏上香上香三上香皇帝上香上香三上香
司玉帛者奉玉幣跪進于皇帝之右皇帝受玉帛奠于
神位前太常卿奏出圭鞠躬拜興拜興平身皇帝出圭
鞠躬拜興拜興平身樂止太常卿奏請詣后土勾龍氏
神位前導駕官同太常卿導引皇帝至神位前奠帛如
前儀訖太常卿奏請詣太稷神位前導駕官同太常卿
導引皇帝降自子陛詣太稷壇升自子陛行禮如前儀
訖太常卿奏請詣后稷神位前如前儀訖太常卿奏請
復位導駕官同太常卿導引皇帝復位進熟賛禮唱進
俎協律郎跪俛伏舉麾奏凝和之曲齋郎舉俎至太社
壇前進俎官以俎升自子陛太常卿奏請升壇導駕官
同太常卿導引皇帝至太社神位前太常卿奏搢圭皇
帝搢圭進俎官以俎進皇帝以俎奠于太社神位前太
常卿奏岀圭皇帝岀圭奏請詣后土神位前如前儀訖
進俎官降自酉陛導駕官同太常卿導引皇帝降自子
陛齋郎舉俎至太稷壇前進俎官以俎升自子陛導駕
官同太常卿導引皇帝至太稷神位前太常卿奏搢圭
皇帝搢圭進俎官以俎進皇帝以俎奠于太稷神位前
太常卿奏岀圭皇帝岀圭奏請詣后稷神位前如前儀
訖進俎官降自酉陛導駕官同太常卿導引皇帝降自
子陛復位初獻賛禮唱請行初獻禮太常卿奏行初獻
禮請詣爵洗位導駕官同太常卿導引皇帝至爵洗位
太常卿奏搢圭皇帝搢圭執爵官以爵進皇帝受爵滌
爵拭爵以爵授執爵官執爵官復以爵進皇帝受爵滌
爵拭爵以爵授執爵官太常卿奏出圭皇帝出圭奏請
詣酒尊所導駕官同太常卿導引至酒尊所執爵官從
行太常卿奏搢圭皇帝搢圭執爵官以爵進皇帝執爵
司尊者舉冪酌醴齊畢皇帝以爵授執爵官執爵官從
行太常卿奏岀圭皇帝出圭太常卿奏請詣太社神位
前協律郎跪俛伏舉麾奏夀和之曲武功之舞導駕官
同太常卿導引皇帝至神位前太常卿奏跪搢圭皇帝
跪搢圭司香官奉香跪進于皇帝之左太常卿奏上香
上香三上香皇帝上香上香三上香執爵官奉爵跪進
于皇帝之右皇帝受爵太常卿奏祭酒祭酒三祭酒奠
爵皇帝祭酒祭酒三祭酒奠爵樂舞止太常卿奏出圭
皇帝出圭讀祝官取祝版於神右東向跪讀訖樂舞作
太常卿奏俯伏興平身稍後鞠躬拜興拜興平身皇帝
俯伏興平身稍後鞠躬拜興拜興平身樂舞止太常卿
奏請詣后土氏神位前奏詣酒尊所導駕官同太常卿
導引至酒尊所太常卿奏搢圭皇帝搢圭執爵官以爵
進皇帝執爵司尊者舉冪酌醴齊畢皇帝以爵授執爵
官執爵官從行太常卿奏岀圭皇帝岀圭導駕官同太
常卿導引皇帝至神位前如前儀訖導駕官同太常卿
導引皇帝降自北陛太常卿奏請詣爵洗位導駕官同
太常卿導引皇帝至爵洗位太常卿奏搢圭皇帝搢圭
執爵官以爵進皇帝受爵滌爵拭爵以爵授執爵官執
爵官復以爵進皇帝受爵滌爵拭爵以爵授執爵官太
常卿奏岀圭皇帝岀圭奏請詣酒尊所導駕官同太常
卿導引至酒尊所執爵官從行太常卿奏搢圭皇帝搢
圭執爵官以爵進皇帝執爵司尊者舉羃酌醴齊畢皇
帝以爵授執爵官執爵官從行太常卿奏岀圭皇帝岀
圭太常卿奏請詣太稷神位前協律郎跪俛伏舉麾奏
夀和之曲武功之舞導駕官同太常卿導引皇帝至神
位前太常卿奏跪搢圭皇帝跪搢圭司香官奉香跪進
于皇帝之左太常卿奏上香上香三上香皇帝上香上
香三上香執爵官奉爵跪進于皇帝之右皇帝受爵太
常卿奏祭酒祭酒三祭酒奠爵皇帝祭酒祭酒三祭酒
奠爵樂舞止太常卿奏岀圭皇帝岀圭讀祝官取祝版
於神右東向跪讀訖樂舞作太常卿奏俯伏興平身稍
後鞠躬拜興拜興平身皇帝俯伏興平身稍後鞠躬拜
興拜興平身樂舞止太常卿奏請詣后稷神位前奏詣
酒尊所導駕官同太常卿導引至酒尊所太常卿奏搢
圭皇帝搢圭執爵官以爵進皇帝執爵司尊者舉羃酌
醴齊畢皇帝以爵授執爵官執爵官從行太常卿奏岀
圭皇帝岀圭導駕官同太常卿導引皇帝至神位前如
前儀訖太常卿奏請復位導駕官同太常卿導引皇帝
復位亞獻賛禮唱行亞獻禮太常卿奏請行亞獻禮請
詣爵洗位導駕官同太常卿導引皇帝至爵洗位太常
卿奏搢圭皇帝搢圭執爵官以爵進皇帝受爵滌爵拭
爵以爵授執爵官執爵官復以爵進皇帝受爵滌爵拭
爵以爵授執爵官太常卿奏岀圭皇帝岀圭太常卿奏
請詣酒尊所導駕官同太常卿導引至酒尊所執爵官
從行太常卿奏搢圭皇帝搢圭執爵官以爵進皇帝受
爵司尊者舉羃酌盎齊畢皇帝以爵授執爵官執爵官
從行太常卿奏岀圭皇帝岀圭太常卿奏請詣太社神
位前協律郎跪俛伏舉麾奏豫和之曲文徳之舞導駕
官同太常卿導引皇帝至神位前太常卿奏跪搢圭皇
帝跪搢圭執爵官奉爵跪進于皇帝之右皇帝受爵太
常卿奏祭酒祭酒三祭酒奠爵皇帝祭酒祭酒三祭酒
奠爵太常卿奏岀圭俯伏興平身稍後鞠躬拜興拜興
平身皇帝岀圭俯伏興平身稍後鞠躬拜興拜興平身
樂舞止太常卿奏請詣酒尊所導駕官同太常卿導引
皇帝至酒尊所執爵官以爵進皇帝受爵司尊者舉羃
酌盎齊畢皇帝以爵授執爵官執爵官從行樂舞作太
常卿奏請詣后土氏神位前導駕官同太常卿導引皇
帝至神位前太常卿奏跪搢圭皇帝跪搢圭執爵官奉
爵跪進于皇帝之右皇帝受爵太常卿奏祭酒祭酒三
祭酒奠爵皇帝祭酒祭酒三祭酒奠爵太常卿奏岀圭
俯伏興平身稍後鞠躬拜興拜興平身皇帝岀圭俯伏
興平身稍後鞠躬拜興拜興平身樂舞止導駕官同太
常卿導引皇帝降自北陛太常卿奏請詣爵洗位導駕
官同太常卿導引皇帝至爵洗位太常卿奏搢圭皇帝
搢圭執爵官以爵進皇帝受爵滌爵拭爵以爵授執爵
官執爵官復以爵進皇帝受爵滌爵拭爵以爵授執爵
官太常卿奏岀圭皇帝岀圭奏請詣酒尊所導駕官同
太常卿導引至酒尊所執爵官從行太常卿奏搢圭皇
帝搢圭執爵官以爵進皇帝執爵司尊者舉羃酌醴齊
畢皇帝以爵授執爵官執爵官從行太常卿奏岀圭皇
帝岀圭太常卿奏請詣太稷神位前協律郎跪俛伏舉
麾奏豫和之曲文徳之舞導駕官同太常卿導引皇帝
至神位前太常卿奏跪搢圭皇帝跪搢圭執爵官奉爵
跪進于皇帝之右皇帝受爵太常卿奏祭酒祭酒三祭
酒奠爵皇帝祭酒祭酒三祭酒奠爵太常卿奏岀圭俯
伏興平身稍後鞠躬拜興拜興平身皇帝岀圭俯伏興
平身稍後鞠躬拜興拜興平身樂舞止太常卿奏請詣
酒尊所導駕官同太常卿導引皇帝至酒尊所執爵官
以爵進皇帝受爵司尊者舉羃酌醴齊畢皇帝以爵授
執爵官執爵官從行樂舞作太常卿奏請詣后稷神位
前導駕官同太常卿導引皇帝至神位前太常卿奏跪
搢圭皇帝跪搢圭執爵官奉爵跪進于皇帝之右皇帝
受爵太常卿奏祭酒祭酒三祭酒奠爵皇帝祭酒祭酒
三祭酒奠爵太常卿奏岀圭俯伏興平身稍後鞠躬拜
興拜興平身皇帝岀圭俯伏興平身稍後鞠躬拜興拜
興平身樂舞止太常卿奏請復位導駕官同太常卿導
引皇帝復位終獻賛禮唱行終獻禮太常卿奏請行終
獻禮請詣爵洗位導駕官同太常卿導引皇帝至爵洗
位太常卿奏搢圭皇帝搢圭執爵官以爵進皇帝受爵
滌爵拭爵以爵授執爵官執爵官復以爵進皇帝受爵
滌爵拭爵以爵授執爵官太常卿奏岀圭皇帝岀圭太
常卿奏請詣酒尊所導駕官同太常卿導引皇帝至酒
尊所執爵官從行太常卿奏搢圭皇帝搢圭執爵官以
爵進皇帝受爵司尊者舉羃酌盎齊畢皇帝以爵授執
爵官執爵官從行太常卿奏岀圭皇帝岀圭太常卿奏
請詣太社神位前協律郎跪俛伏舉麾奏熈和之曲文
徳之舞導駕官同太常卿導引皇帝至神位前太常卿
奏跪搢圭皇帝跪搢圭執爵官奉爵跪進于皇帝之右
皇帝受爵太常卿奏祭酒祭酒三祭酒奠爵皇帝祭酒
祭酒三祭酒奠爵太常卿奏岀圭俯伏興平身稍後鞠
躬拜興拜興平身皇帝岀圭俯伏興平身稍後鞠躬拜
興拜興平身樂舞止太常卿奏請詣酒尊所導駕官同
太常卿導引皇帝至酒尊所執爵官以爵進皇帝受爵
司尊者舉羃酌盎齊畢皇帝以爵授執爵官執爵官從
行樂舞作太常卿奏請詣后土氏神位前導駕官同太
常卿導引皇帝至神位前太常卿奏跪搢圭皇帝跪搢
圭執爵官奉爵跪進于皇帝之右皇帝受爵太常卿奏
祭酒祭酒三祭酒奠爵皇帝祭酒祭酒三祭酒奠爵太
常卿奏岀圭俯伏興平身稍後鞠躬拜興拜興平身皇
帝岀圭俯伏興平身稍後鞠躬拜興拜興平身樂舞止
太常卿奏飲福受胙導駕官同太常卿導引至正位前
飲福位南向立太常卿奏鞠躬拜興拜興平身稍前跪
搢圭皇帝鞠躬拜興拜興平身稍前跪搢圭執事官就
神前酌福酒跪進于皇帝之右賛曰惟此酒殽神之所
與賜以福慶億兆同霑皇帝受福酒祭酒少許飲福酒
以爵置于坫奉胙官就神前取胙跪進于皇帝之右皇
帝受胙以胙授執事者執事者跪受于皇帝之右太常
卿奏岀圭俯伏興平身稍後鞠躬拜興拜興平身皇帝
岀圭俯伏興平身稍後鞠躬拜興拜興平身導駕官同
太常卿導引皇帝降自北陛太常卿奏請詣爵洗位導
駕官同太常卿導引皇帝至爵洗位太常卿奏搢圭皇
帝搢圭執爵官以爵進皇帝受爵滌爵拭爵以爵授執
爵官執爵官復以爵進皇帝受爵滌爵拭爵以爵授執
爵官太常卿奏岀圭皇帝岀圭奏請詣酒尊所導駕官
同太常卿導引至酒尊所執爵官從行太常卿奏搢圭
皇帝搢圭執爵官以爵進皇帝執爵司尊者舉羃酌醴
齊畢皇帝以爵授執爵官執爵官從行太常卿奏岀圭
皇帝岀圭太常卿奏請詣太稷神位前協律郎跪俛伏
舉麾奏熈和之曲文徳之舞導駕官同太常卿導引皇
帝至神位前太常卿奏跪搢圭皇帝跪搢圭執爵官奉
爵跪進于皇帝之右皇帝受爵太常卿奏祭酒祭酒三
祭酒奠爵皇帝祭酒祭酒三祭酒奠爵太常卿奏岀圭
俯伏興平身稍後鞠躬拜興拜興平身皇帝岀圭俯伏
興平身稍後鞠躬拜興拜興平身樂舞止太常卿奏請
詣酒尊所導駕官同太常卿導引皇帝至酒尊所執爵
官以爵進皇帝受爵司尊者舉羃酌醴齊畢皇帝以爵
授執爵官執爵官從行樂舞作太常卿奏請詣后稷氏
神位前導駕官同太常卿導引皇帝至神位前太常卿
奏跪搢圭皇帝跪搢圭執爵官奉爵跪進于皇帝之右
皇帝受爵太常卿奏祭酒祭酒三祭酒奠爵皇帝祭酒
祭酒三祭酒奠爵太常卿奏岀圭俯伏興平身稍後鞠
躬拜興拜興平身皇帝岀圭俯伏興平身稍後鞠躬拜
興拜興平身樂舞止太常卿奏飲福受胙導駕官同太
常卿導引至正位前飲福位南向立太常卿奏鞠躬拜
興拜興平身稍前跪搢圭皇帝鞠躬拜興拜興平身稍
前跪搢圭執事官就神前酌福酒跪進于皇帝之右賛
曰惟此酒殽神之所與賜以福慶億兆同霑皇帝受福
酒祭酒少許飲福酒以爵置于坫奉胙官就神前取胙
跪進于皇帝之右皇帝受胙以胙受執事者執事者跪
受于皇帝之右太常卿奏岀圭俯伏興平身稍後鞠躬
拜興拜興平身皇帝岀圭俯伏興平身稍後鞠躬拜興
拜興平身太常卿奏復位導駕官同太常卿導引皇帝
復位徹豆賛禮唱徹豆協律郎跪俛伏舉麾奏雍和之
曲掌祭官各徹豆樂止賛禮唱賜胙太常卿奏皇帝飲
福受胙免拜賛禮唱皇太子以下在位官皆再拜傳賛
唱鞠躬拜興拜興平身皇太子以下在位官皆鞠躬拜
興拜興平身送神賛禮唱送神協律郎跪俛伏舉麾奏
安和之曲太常卿奏鞠躬拜興拜興平身皇帝鞠躬拜
興拜興平身賛禮唱皇太子以下在位官皆再拜傳賛
唱鞠躬拜興拜興平身皇太子以下在位官皆鞠躬拜
興拜興平身樂止賛禮唱祝人取祝幣人取幣詣望瘞
位讀祝官取祝奉幣官取幣掌祭官取牲饌詣瘞所置
于坎内望瘞賛禮唱望瘞協律郎跪俛伏舉麾奏時和
之曲太常卿奏請詣望瘞位導駕官同太常卿導引皇
帝至望瘞位樂止賛禮唱可瘞東西面各二人置土于
坎實土至半太常卿奏禮畢導駕官同太常卿導引皇
帝還大次觧嚴
　　　遣官奏告社稷儀注
前期告官及陪祀官執事官齋三日散齋二日宿于公
廨致齋一日於祭所前一日有司掃除壇上下開瘞坎
執事恭視社主設太社神位於社壇之南正中設后土
氏配位於社壇之東設太稷神位於稷壇之南正中設
后稷配位於稷壇之西設告官拜位於壇下之北南向
陪祀官位於告官之北南向賛禮二人位於告官拜位
之南東西相向設盥洗位於兩壇下之西爵洗位於稷
壇之東北酒尊位於爵洗位之南幣篚位又於尊之南
又設司尊司爵洗司盥洗執爵位各於其所其日清晨
執事官陳設幣帛肉脯實酒尊然香燭設祝版于正配
神位之右賛引引告祭官陪祀官各服法服入就拜位
皆南向立賛禮唱行禮引禮詣告官前曰有司謹具請
行事賛禮唱鞠躬拜興拜興平身告官及陪位官皆鞠
躬拜興拜興平身賛禮唱奠幣賛引引告官詣盥洗位
賛引唱搢笏告官搢笏賛引唱盥手司盥者酌水告官
盥洗訖唱帨手司巾者以巾進告官􁉄手訖賛引唱岀
笏告官岀笏賛引詣告官前曰請詣太社神位前司幣
者捧幣從行賛引引至神位前唱跪搢笏告官跪搢笏
司香取香于案跪進于告官之左賛引唱上香上香三
上香告官上香上香三上香訖司幣者取幣于篚跪進
于告官之右告官受幣奠于神位前賛引唱岀笏告官
岀笏唱鞠躬拜興拜興平身告官鞠躬拜興拜興平身
次引至后土神位前如前儀訖賛引引告官降自北陛
詣告官前曰請詣太稷神位前至神位前奠幣及詣后
稷神位前並如前儀訖賛引引告官復位少立賛禮唱
酌獻賛引引告官詣爵洗位賛引唱搢笏告官搢笏執
爵者以爵進賛引唱受爵告官受爵唱滌爵司爵洗者
酌水滌爵訖唱拭爵司􁉄者以巾進告官拭爵訖唱以
爵授執爵者告官以爵授執爵者執事者復以爵進告
官受爵滌爵拭爵如前儀訖賛引唱岀笏告官岀笏賛
引唱請詣酒尊所引至酒尊所賛引唱搢笏告官搢笏
執爵者以爵進告官受爵司尊者舉羃酌酒以爵授執
爵者執爵者復以爵進告官受爵酌酒如前儀訖賛引
唱岀笏告官岀笏賛引詣告官前曰請詣太社神位前
賛引唱跪搢笏告官跪搢笏執爵者以爵跪進于告官
之右告官受爵賛引唱祭酒祭酒三祭酒奠爵告官祭
酒祭酒三祭酒奠爵于坫賛引唱岀笏告官岀笏讀祝
官取祝版於神位之右跪讀祝文訖賛引唱俛伏興拜
興拜興平身告官俛伏興拜興拜興平身次引至后土
神位前如前儀訖賛引引告官降自北陛詣爵洗位酒
尊所引至太稷神位前后稷神位前行禮皆如前儀訖
賛引引告官復位賛禮唱鞠躬拜興拜興平身告官及
陪位官皆鞠躬拜興拜興平身賛禮唱望瘞讀祝官取
祝捧幣官取幣詣瘞所賛引引告官至望瘞位北向立
賛禮唱可瘞東西面各二人置土于坎實土至半賛禮
唱禮畢引告官及在位者以次岀
　
　
　
　明集禮卷九
欽定四庫全書
　明集禮卷十
　　吉禮十
　王國社稷
　　　總叙
周制諸侯為百姓立社曰國社自為立社曰侯社國社
在公宫之右侯社在籍田又周禮凡封其國設其社稷
之壝令社稷之職小司徒凡建邦國立其社稷其壇制
半於天子廣二丈五尺受土各以其方之色冒以黄為
壇皆立樹以表其處又别為石主以象神牲用少牢皆
黝色用黒幣此諸侯祭社稷之禮見於經傳者也漢封
諸侯王見於史者若武帝立子閎為齊王䇿曰受兹青
社旦為燕王䇿曰受兹𤣥社胥為廣陵王䇿曰受兹赤
社褚少孫曰諸侯始封必受土於天子之社歸立之以
為國社以嵗時祀之天子之社五色諸侯封於東方者
取青土封於南方者取赤土封於上方者取黄土各取
其色物褁以白茅封以為社自唐至宋元封建不行故
闕其制




　　　王國祭社稷儀注
齋戒前期王散齋四日于别殿王相府官于寢王致齋
三日于正殿王相府官于公廨省牲先祭二日執事設
王次於北門外道西南向先祭一日典儀典祠導王至
次執事者各執事典儀典祠導省牲于北門南向立執
事者自門東牽牲西行過王前省訖牽牲詣神厨典儀
典祠導王詣神厨視鼎鑊視滌溉訖典儀典祠導王還
次陳設先祭一日典祠恭視社主設太社神位於社壇
上之南北向設太稷神位於稷壇上之南北向后土神
位於社壇上之東西向后稷神位於稷壇上之西東向
設王拜位於壝内當兩壇之北居中南向典祠位于王
之南東西相向典儀位于典祠之南東西相向司禮司
賛二人位于兩壇之北司禮在東司賛在西相向王府
文官陪祭位於王位之西北王相府武官位於王位之
東北引文武官班位於文武官位之東西樂生舞生位
方設於兩壇之北王位之東西樂生居前舞生居後盥
洗位於稷壇東北司盥洗位於盥洗位之後爵洗位於
盥洗位之南司爵洗位于爵洗位之後奉爵位於爵洗
位之前酒尊位於兩壇北陛下太社酒尊在陛之東太
稷酒尊在陛之西篚幣桉位于酒尊所之南奉幣者位
于篚幣之後飲福位于社主之北讀祝位于諸神位之
右籩豆簠簋豋鉶位于神位之前牲桉位于籩豆之前
香燭案於桉之前正祭祭日清晨典祠率執事者各實
尊罍簠簋籩豆豋鉶置幣于案祝版于諸神位之右樂
生舞生入就位諸執事入就位典祠啓王服冕服與典
儀同導王至拜位南向立迎神司禮唱迎神樂工奏(闕/)
　之曲樂止司禮唱請行禮典祠啓有司謹具請行事
啟鞠躬拜興拜興平身司禮唱在位陪祭官再拜司賛
唱鞠躬拜興拜興平身王與陪祭官鞠躬拜興拜興平
身奠幣司禮唱奠幣典祠啓詣盥洗位典儀典祠導王
至盥洗位典祠啓搢圭王搢圭典祠啓盥手司盥洗者
酌水王盥手訖司巾者以巾進典祠啓帨手王帨手訖
典祠啓岀圭玉岀圭典祠啓詣太社神位前樂工奏(闕/)
　之曲奉幣者奉幣前行典祠啓跪搢圭王跪搢圭掌
祭詣案取香跪進于王之左典祠啓上香上香三上香
王三上香訖奉幣者奉幣跪進于王之右王受幣奠于
太社神主前訖典祠啓岀圭王岀圭啓鞠躬拜興拜興
平身王鞠躬拜興拜興平身樂止典祠啓詣后土勾龍
氏神位前與典儀導啓如前儀訖啓詣太稷神位前與
典儀導啟如前儀訖啓詣后稷神位前與典儀導啓如
前儀訖典祠啓復位與典儀導王復位進熟執事升牲
于俎陳饌幔王奠幣畢復位司禮唱進俎樂工奏(闕/)
之曲執事舉俎至太社壇前進俎官以俎升自子陛典
祠啓進俎與典儀導王升壇至太社神主前南向立進
俎官以俎進典祠啓搢圭王搢圭以俎奠于太社神主
前典祠啓岀圭王岀圭典祠啓詣后土神位前與典儀
導啓如前儀訖進俎官降自酉陛典儀典祠導王降自
子陛詣太稷壇進俎官以俎升自子陛典祠啓搢圭王
搢圭以俎奠于太稷神位前典祠啓岀圭王岀圭啓詣
后稷神位前與典儀導啓如前儀訖進俎官降自酉陛
典儀典祠導王降自子陛復位初獻司禮唱行初獻禮
典祠啓行初獻禮啓詣爵洗位與典儀導王至爵洗位
典祠啓搢圭王搢圭執爵者以爵進典祠啓受爵王受
爵典祠啓滌爵司盥洗者酌水王滌爵訖典祠啓拭爵
司巾者以巾進王拭爵訖典祠啓以爵授執事者王以
爵授執爵官執事者復以爵進典祠啓受爵王受爵典
祠啓滌爵司盥洗者酌水王滌爵訖典祠啓拭爵司巾
者以巾進王拭爵訖典祀啓以爵授執事者王以爵授
執爵官典祠啓岀圭王岀圭啓詣太社酒尊所與典儀
導王至酒尊所執爵官奉爵從行典祠啓搢圭王搢圭
司尊者舉羃執爵官以爵進典祠啓受爵王受爵司尊
者酌醴齊畢典祠啓以爵授執事者王以爵授執爵官
執事者復以爵進典祠啓受爵王受爵司尊者酌醴齊
畢典祠啓以爵授執事者王以爵授執爵官執爵者前
行典祠啓出圭王出圭樂工奏(闕/)　之曲(闕/)　之舞典
祠啓詣太社神主前與典儀導王至位前典祠啓跪搢
圭王跪搢圭掌祭詣案取香跪進于王之左典祠啓上
香上香三上香王三上香訖執爵官奉爵跪進于王之
右典祠啓受爵祭酒祭酒三祭酒奠爵王受爵三祭酒
奠爵訖樂舞止典祠啓岀圭王岀圭讀祝官取祝版於
神右西向跪讀訖樂舞作典祠啓俯伏興拜興拜興平
身王俯伏興拜興拜興平身樂舞止典祠啓詣后土氏
神位前與典儀導啓如前儀訖典祠啓詣太稷酒尊所
典儀導王至酒尊所如前儀樂工奏(闕/)　之曲(闕/)　之
舞典祠啓詣太稷神位前詣后稷氏神位前皆如詣太
社神位前之儀典祠啓復位與典儀導王復位亞獻司
禮唱行亞獻禮典祠啓行亞獻禮啓詣爵洗位與典儀
導王至爵洗位典祠啓搢圭王搢圭執爵者以爵進典
祠啓受爵王受爵典祠啓滌爵司盥洗者酌水王滌爵
訖典祠啓拭爵司巾者以巾進王拭爵訖典祠啓以爵
授執事者王以爵授執爵官執事者復以爵進典祠啓
受爵王受爵典祠啓滌爵司盥洗者酌水王滌爵訖典
祠啓拭爵司巾者以巾進王拭爵訖典祠啓以爵授執
事者王以爵授執爵官典祠啓岀圭王岀圭啓詣太社酒
尊所與典儀導王至酒尊所執爵官奉爵從行典祠啓
搢圭王搢圭司尊者舉羃執爵官以爵進典祠啓受爵
王受爵司尊者酌盎齊畢典祠啓以爵授執事者王以
爵授執爵官執爵者復以爵進典祠啓受爵王受爵司
尊者酌盎齊畢典祠啓以爵授執事者王以爵授執爵
官執爵官前行典祠啓岀圭王岀圭樂工奏(闕/)　之曲
(闕/)　之舞典祠啓詣太社神位前與典儀導王至位前
典祠啓跪搢圭王跪搢圭掌祭詣案取香跪進于王之
左典祠啓上香上香三上香王三上香訖執爵官奉爵
跪進于王之右典祠啓受爵祭酒祭酒三祭酒奠爵王
受爵三祭酒奠爵訖典祠啓岀圭王岀圭啓俯伏興拜
興拜興平身王俯伏興拜興拜興平身樂舞止典祠啓
詣后土氏神位前與典儀導啓如前儀訖典祠啓詣太
稷酒尊所典儀導王至酒尊所如前儀樂工奏(闕/)　之
曲(闕/)　之舞典祠啓詣太稷神位前詣后稷氏神位前
皆如詣太社神位前之儀典祠啓復位與典儀導王復
位終獻司禮唱行終獻禮典祠啓行終獻禮與典儀導
啓如亞獻之儀樂工奏(闕/)　之曲(闕/)　之舞飲福受胙
司禮唱飲福受胙執事酌福酒舉胙肉典祠啓詣飲福
受胙位與典儀導王至飲福受胙位典祠啓鞠躬拜興
拜興平身王鞠躬拜興拜興平身典祠啓跪搢圭王跪
搢圭執事捧福酒東向跪進于王王受福酒典祠啓飲
福酒王祭酒少許飲福酒以爵置于坫執事官東向跪
進胙于王王受胙以胙授左右左右西向跪受典祠啓
岀圭王岀圭啓俯伏興鞠躬拜興拜興平身王俯伏興
鞠躬拜興拜興平身典祠啓復位與典儀導王復位徹
豆司禮唱徹豆樂工奏(闕/)　之曲諸掌祭徹豆樂止司
禮唱賜胙典祠啓王飲福受胙免拜司禮唱陪祭官皆
再拜司賛唱鞠躬拜興拜興平身陪祭官皆鞠躬拜興
拜興平身送神司禮唱送神樂工奏(闕/)　之曲典祠啓
鞠躬拜興拜興平身司禮唱陪祭官皆再拜司賛唱鞠
躬拜興拜興平身王與陪祭官皆鞠躬拜興拜興平身
樂止望瘞司禮唱望瘞讀祝官取祝奉幣官取幣掌祭
官取饌至瘞坎位樂工奏(闕/)　之曲典祠啓詣望瘞位
樂止典儀典祠導王至望瘞位坎實半土典祠啓可瘞
啓禮畢典儀典祠導王還次
　　　郡縣社
周制州長以嵗時祭祀州社則屬其民而讀法凡州之
大祭祀蒞其事漢光武建武初令郡縣置社稷太守令
長侍祠牲用羊豕惟州所治有社無稷晋元帝令郡縣
各祠社稷于壇唐初用隋制郡縣二仲月並以少牢祭
社𤣥宗時𠡠諸州社稷壇制方二丈五尺髙三尺四寸
岀階三等並散齋二日致齋一日郡則刺史為初獻上
佐為亞獻録事叅軍及判司為終獻縣則令為初獻丞
為亞獻主簿尉為終獻每位祭器尊二籩八豆八簋二
簠二俎三用羊豕腊惟正位有幣用黒長丈八尺其祭
社祝文曰惟某年月日某官姓名敢昭告于社神維神
徳兼博厚道著方直載生品物含養庻類兹因仲春祗
率常禮恭以制幣犧齊粢盛庶品備兹明薦用伸報本
以后土勾龍氏配神作主尚享(縣祝文以/下並用)后土祝文曰
敢昭告于后土氏爰兹仲春厥日維戊敬修常祀薦于
社神惟神功著水土平易九州昭配之義實通祀典謹
以犧齊粢盛庶品式陳明薦作主侑神尚享祭稷祝文
曰敢昭告于稷神惟神播生百榖首兹八政用而不匱
功濟萌黎恭以制幣犧齊粢盛庶品祗奉舊章備兹瘞
禮以后稷棄配神作主尚享后稷祝文曰敢昭告于后
稷氏爰以仲春厥日維戊恭修常禮薦于稷神惟神功
叶稼穡闡修農政允兹從祀用率舊章(餘文同/后土)宋制州
縣社壇方二丈五尺髙三尺四岀陛稷壇如社壇之制
社以石為主其形如鐘長二尺五寸方一尺剡其上培
其下半四門同一壝二十五步壇飾各隨方色上盖以
黄土瘞坎於壇之北壬地南岀陛方深取足容物政和
中制新儀以春秋社日致祭設豋歌之樂於壇上正配
位俱用黒幣籩八豆八簠簋各一俎二犧尊三象尊三
在壇上為酌尊大尊三山尊二在神位前著尊二犧尊
二象尊二壷尊六在壇下設而不酌祭官常服閲饌物
視牲充腯以公服行事迎神作寧安之樂八成初獻升
降行止作正安之樂奠幣酌獻作嘉安之樂亞獻終獻
作文安之樂送神作寧安之樂一成元制成宗元貞二
年始定州郡通祀社稷之制以春秋二仲月上戊日牲
用黝色羊豕各一祭器每籩豆各八簠二簋二鉶三俎
三壷尊三不用樂國朝郡縣祭社稷有司俱於本城土
西北設壇致祭壇髙三尺四岀陛三級方二尺五寸從
東至西二丈五尺從南至北二丈五尺右社左稷社以
石為主其形如鐘長二尺五寸方一尺一寸剡其上培
其下半在壇之南方壇外築墻周圍一百歩四面各二
十五步祭用春秋仲月上戊日祝以文牲用大牢

　　　郡縣春秋仲月上戊祭社稷儀
齋戒前三日三獻官散齋二日於别寢致齋一日於祭
所散齋理事如舊惟不吊䘮問疾不作樂不判署刑殺
文書不行刑罰不預穢惡事致齋惟祭事得行其餘悉
斷執事人員齋各一日於祭所陳設前祭二日有司掃
除壇之内外設三獻官執事官次於壇壝門外為瘞坎
二於門外之西北方深取足容物南岀陛前一日執事
設省牲位于北門之外恭視社主設太社神位於社壇
之南正中設后土氏配位於社壇之東西向設太稷神
位於稷壇之南正中設后稷配位於稷壇之西東向正
配每位設籩四於神位之左豆四於神位之右簠簋各
二豋鉶各一於籩豆之間毛血豆於豋鉶之前俎二於
簠簋之前香燭案於俎前爵坫沙池於香案之前祝版
於神位之右正位各犧尊一山罍一於壇下社東稷西
配位各犧尊一山罍一次之正配幣篚位各附于酒尊
所盥洗位於稷壇下之東爵洗位相連於盥洗位之北
初獻官位於兩壇下正中之北亞獻官位於初獻官之
左終獻官位於初獻官之右稍後從祭官位於獻官之
後引賛位於獻官之左右賛禮位於兩壇下之東西讀
祝位於神座之右掌祭官二人位於神座之左右司尊
司爵司洗捧幣位各於其所設望瘞位於壇之西北省
牲執事者引三獻官至省牲位南向立執事者自門東
牽牲西行過獻官前省訖執事以豆二取毛血正祭奠
幣祭日丑前五刻行事執事者入實尊罍籩豆簠簋豋
鉶陳毛血豆祝版幣篚執事者各服垂角唐巾盤領衫
各就位引賛引獻官各服法服入就位執事者取毛血
瘞於塪所賛禮者唱有司已具請行事賛禮唱鞠躬拜
興拜興平身在位者皆鞠躬拜興拜興平身賛者唱奠
幣引賛引初獻官詣盥洗位引賛唱搢笏初獻搢笏唱
盥手司盥洗者酌水盥訖唱帨手司􁉄者以巾進帨訖
唱岀笏初獻岀笏引升詣社壇神位前南向立唱跪搢
笏初獻跪搢笏執事者以幣跪進于初獻之右初獻受
幣奠于神位前訖稍後引賛唱俯伏興拜興拜興平身
初獻俯伏興拜興拜興平身次引至稷壇正位奠幣並
如社壇之儀引復位初獻賛禮唱行初獻禮引賛引初
獻官詣爵洗位引賛唱搢笏初獻搢笏執爵者以爵進
初獻受爵司爵洗者酌水初獻滌爵拭爵以爵授執事
者引賛唱岀笏初獻岀笏引詣社壇酒尊所東向立引
賛唱搢笏初獻搢笏執爵者以爵授初獻初獻執爵司
尊者舉冪酌犧尊之醍齊以爵授執事者引賛唱岀笏
初獻岀笏跪掌祭官奉香跪進于初獻之左引賛唱上
香上香三上香初獻官上香上香三上香訖執事者以
爵跪進於初獻之右初獻執爵引賛唱祭酒祭酒三祭
酒奠爵初獻祭酒祭酒三祭酒奠爵引賛唱岀笏初獻
岀笏讀祝官取祝跪于神座之右讀訖引賛唱俯伏興
拜興拜興平身初獻俯伏興拜興拜興平身引詣后土
氏神位前酌獻並如正位之儀次詣爵洗位及升稷壇
正配位前行禮並如社壇之儀引復位亞獻賛禮唱行
亞獻禮引賛引亞獻官詣盥洗位唱搢笏亞獻搢笏唱
盥手司盥洗者酌水盥訖唱帨手司􁉄者以巾進􁉄訖
唱岀笏亞獻岀笏引詣爵洗位引賛唱搢笏亞獻搢笏
執爵者以爵進亞獻受爵司爵洗者酌水亞獻滌爵拭
爵以爵授執事者引賛唱岀笏亞獻岀笏引詣社壇酒
尊所東向立引賛唱搢笏亞獻搢笏執事者以爵授亞
獻亞獻執爵司尊者舉羃酌山罍之事酒亞獻以爵授
執事者引賛唱岀笏亞獻岀笏引賛引詣社神位前南
向立引賛唱搢笏跪亞獻搢笏跪掌祭官奉香跪進于
亞獻之左引賛唱上香上香三上香亞獻官上香上香
三上香訖執爵者以爵跪進于亞獻之右亞獻執爵引
賛唱祭酒祭酒三祭酒奠爵亞獻官祭酒祭酒三祭酒
奠爵唱岀笏俯伏興拜興拜興平身亞獻岀笏俯伏興
拜興拜興平身訖引詣后土勾龍氏位酌獻並如社主
之儀次詣爵洗位及稷壇正配位前行禮並如社壇之
儀引復位終獻賛禮唱行終獻禮引賛引終獻官升壇
行禮並亞獻之儀引復位飲福賛禮唱飲福賛引引初
獻官詣飲福位南向立掌祭者各以爵酌兩壇福酒合
置一爵持爵詣初獻之左西向立引賛唱鞠躬拜興拜
興平身初獻官鞠躬拜興拜興平身引賛唱跪搢笏初
獻跪搢笏掌祭舉福酒爵進于初獻之左初獻受爵祭
酒少許飲福酒奠爵掌祭者減社稷神座前胙肉進于
初獻之左初獻受胙以胙授執事者引賛唱岀笏俯伏
興拜興拜興平身初獻岀笏俯伏興拜興拜興平身引
復位賛禮唱曰賜胙初獻官飲福受胙免拜在位者皆
再拜唱鞠躬拜興拜興平身獻官以下皆鞠躬拜興拜
興平身望瘞賛禮唱詣望瘞位引賛引初獻官以下詣
望瘞位南向立讀祝取祝捧幣取幣掌祭取饌置于坎
及諸從祭官以次而出
　　　里社
周制大夫以下成群立社曰置社注大夫不得專主地
與民族居百家以上則共一社記郊特牲曰唯為社事
單出里唯為社由國人畢作唯社丘乘共粢盛所以報
本反始也又月令仲春擇元日命民社其社之大者則
二千五百家為之其小者則二十五家亦為之各樹其
土所宜之木以為之主漢制百家以上共立一社髙祖
令豐治枌榆社里社也常以春二月及臈令民里社各
自裁以祠唐制諸里社正祭社稷儀前一日社正及諸
社人應祭者各清齋一日於家正寢先治修神樹之下
又為瘞坎於神樹之北每位酒尊二并勺牲用特豕以
俎二分載牲體籩二實以棗栗豆二實以菹醢簠二實
以黍稷簋二實以稻粱社神之席設於神樹下稷神之
席設於神樹西北社正奠爵於神位前祝讀祝文曰維
某年月日某村社正姓名合社若干人等今昭告于社
神惟神載育黎元長兹庻物時維仲春日維吉戊謹率
常禮恭用特牲清酌粢盛庶品祗薦社神尚享稷座祝
文曰惟神主兹百榖粒此羣黎今仲春吉戊謹率常禮
恭以特牲清酌粢盛庶品祗薦于稷神尚享祭畢祝版
燔于祭所宋諸里社稷祭儀並同唐制元從民俗無所
建立

　　　諸里社稷祭儀
諸里凡祭社稷共用一豕禮器籩豆簠簋許以陶瓦器
代之每位碟二實以棗栗碟二實以菹醢碟二實以黍
稷又碟一以盛毛血瓦尊一實以常酒并酒杯一祝文
無版則以紙書之讀祝以社人有學識者充前祭一日
社正及社中諸預祭之人各於本家堂前待客之所齋
一日社正先遣執事人掃除神樹下四面為瘞坎於神
樹之北方深取足容物主祭之家洗滌厨房鑊器以正
堂為饌所至晩宰牲執事者以一碟取毛血與祭器俱
寘於饌所祭日未明執事者於厨中烹牲設社主于樹
下稷主于社主之西各籍以莞席設社正拜位於社稷
位前南向設預祭人位於其後設引禮及諸執事人位
又於其後執事者於饌所實祭物於碟内解牲體置于
二俎置酒于尊書祝文于紙祭物既備執事者各捧設
于社稷神位前燃香明燭自社正以下各服常服盥手
入就拜位立定執事執壷於尊中取酒立於神位之左
讀祝者立於神位之右引禮者唱鞠躬拜興拜興平身
社正以下皆鞠躬拜興拜興平身執事者取毛血埋瘞
于塪中引禮唱跪社正前詣社主前跪引禮唱上香上
香三上香社正上香上香三上香訖舉杯執壷者斟酒
引禮唱祭酒祭酒三祭酒社正祭酒祭酒三祭酒訖讀
祝者持祝文跪讀於神位前之右讀祝訖引禮唱俯伏
興稍後拜興拜興平身社正俯伏興稍後拜興拜興平
身又引社正詣稷神位前唱跪社正前詣稷主前跪引
禮唱上香上香三上香社正上香上香三上香訖舉杯
執事者斟酒引禮唱祭酒祭酒三祭酒社正祭酒祭酒
三祭酒訖讀祝者持祝文跪讀于神位前之右讀訖引
禮唱俯伏興稍後拜興拜興平身社正俯伏興稍後拜
興拜興平身引禮引社正復位引禮唱鞠躬拜興拜興
平身社正以下皆鞠躬拜興拜興平身執事徹祭物讀
祝者取祝文焚瘞于坎所
　明集禮卷十
欽定四庫全書
　明集禮卷十一
　　吉禮十一
　日月篇
　　　總序
周禮大宗伯以實柴祀日月星辰玉人之事圭璧五寸
以祀日月星辰禮記曰王宫祭日也夜明祭月也祭日
於壇祭月於坎以别幽明以制上下考之古者祀日月
其禮有六郊特牲曰郊之祭大報天而主日配以月一
也玉藻曰朝日於東門之外祭義曰祭日於東郊祭月
於西郊二也大宗伯肆類於四郊兆日於東郊兆月於
西郊三也月令孟春祈來年於天宗天宗日月之類四
也覲禮拜日於東門之外反祀方明禮日於南門之外
禮月於北門之外五也雪霜風雨之不時則禜日月六
也說者謂因郊蜡而祀之者非正祀也類禜而祀之與
覲諸侯而禮之者非常祀也惟春分朝之於東門之外
秋分夕之於西門之外者祀之正與常者也盖天地至
尊故用其始而祭以二至日月次天地春分陽氣方永
秋分隂氣向長故祭以二分為得隂陽之義也若其次
則大次小次設重帟重案其牲體則實柴其服則𤣥冕
𤣥端其圭之繅藉則大采少采禮之之玉則一圭邸璧
祀之之樂則奏黄鍾歌大吕舞雲門凡見於周禮者如
此秦祭八神六曰月主七曰日主雍又有日月廟漢郊
太乙朝日夕月改周法常以郊泰畤質明出行宫東向
揖日西向揖月又於殿下東西拜日月宣帝於成山祠
日莱山祠月魏明帝始朝日東郊夕月西郊唐以二分
日朝日夕月於國城東西宋以春分朝日秋分夕月為大
祀元於郊壇從祀祭日月其二分朝日夕月皇慶中議
建立而不見施行國朝既於郊壇從祀日月又稽古者
正祭之禮築壇於國城東西用春秋分朝日夕月且以
星辰同祀於月壇焉可謂適禮之宜者矣若其歴代儀
文之詳具于左方
　　　壇制
祭法曰王宫祭日夜明祭月王宫壇名營域如宫日神
尊故名壇曰王宫夜明祭月壇名月明於夜故謂其壇
為夜明又曰祭日於壇祭月於坎以制上下祭日於東
祭月於西以端其位此春秋分正祭日月特設壇兆於
東西郊者也秦漢以來雖祭日月而壇制未聞後周以
春分朝日於東門外為壇如其郊燔燎如圓丘秋分夕
月於國西門外為壇於坎中方四丈深四尺燔燎如朝
日禮隋因周制唐日壇在春明門外一里半其制方廣
四十尺髙八尺月壇在開逺門外一里半其制為坎除
三尺廣四丈為壇於坎中髙一尺廣四丈宋熙寧中定
朝日壇廣四丈夕月坎深三尺廣四丈壇髙一尺廣二
丈四方各為陛入坎中然後升壇兩壝每壝二十五歩
燎壇方八尺髙一丈開上南出戸方三尺國朝築朝日
壇於城東門外髙八尺方廣四丈築夕月壇於城西門
外髙六尺方廣四丈俱兩壝每壝二十五歩燎壇方八
尺髙一丈開上南出戸方三尺
　　　神位版
唐神位版用松栢木為之長二尺五寸闊一尺二寸趺
髙五寸朱漆金字宋同其制國朝以松栢為之長二尺
五寸闊五寸趺髙五寸朱漆金字
　　　神席
唐以藁鞂為祭天與日月之席而加茵褥大明以青夜
明以白宋去褥用藁秸
　　　祝册
唐朝日夕月祝詞曰嗣天子臣某敢昭告于大明惟神
宣布太陽照臨下土動植咸賴隠幽無遺時惟仲春敬
遵常禮謹以玉帛犧齊粢盛庶品祗祀于神尚享夕月
祝詞曰嗣天子臣某敢昭薦于夜明惟神昭著懸象(闕/)
輝隂精頒厯授時仰觀取則爰兹仲秋用率恒禮謹以
玉帛犧齊粢盛庶品恭祀于神尚享國朝洪武三年九
月二十四日詹學士魏學士宋編脩同樂起居注将朝
日夕月星辰祝文三道於奉天門外金水橋上進奏欽
奉聖㫖教發與禮部太常司永為定式
　　　朝日
惟神陽靈東升運行于天神光下燭無私無偏嵗紀聿
新昭天之徳萬物具瞻黄道弗忒國有時祀古典式遵
曦馭既格海宇咸春
　　　夕月
惟神太隂所鍾承光於日配陽之徳麗于穹碧維此秋
夕雲歛氣清仰瞻素輝神馭以升夜明有壇用伸報祭
惟神鑒臨萬古不昧
　　　星辰
惟神羅列周天耿耿其輝既瞻月馭衆象以微上之所
躔下必有應爰遵古典用伸報稱季秋禮記設壇既崇
神其歆格鑒此寸衷
　　　祭器
唐朝日夕月並設大尊二著尊一犧尊二山罍二在壇
上象尊二壺尊山罍二在壇下籩豆各十簠簋登爼各
一宋犧尊五象尊五為酌尊太尊二山尊二著尊二犧
尊二象尊二壺尊六為設尊籩豆各十二簠簋爼各二
國朝並設大尊二著尊二山罍二在壇上東南隅北面
象尊二壺尊二山罍二在壇下籩豆各十簠簋各四
　　　玉幣
春官典瑞玉人之事圭璧五寸以祀日月圭璧謂以璧
為邸旁有一圭盖祀天之玉以四圭有邸此為一圭者
殺於上帝也秦漢以後璧制未聞後周朝日以青圭有
邸唐朝日夕月玉以圭邸其幣大明以青夜明以白宋
日月圭璧大明以赤夜明以白國朝玉並用圭璧五寸
幣大明用赤夜明星辰並用白
　　　牲
周禮大宗伯實牛柴上以祀日月漢祭日以牛祭月以
羊彘特謂若牛若羊若豕只一牲也唐朝日夕月大明
用青犢一夜明用白犢一大歴以後減大明夜明用少
牢(祭法日月用少牢/鄭云禱祈之祭也)宋朝日夕月各羊二豕二國朝大
明用赤犢夜明用白犢星辰用純色犢
　　　酒齊
唐朝日夕月大尊實醴齊著尊實盎齊罍尊實清酒其
𤣥酒各實於上尊宋依郊祀儀其設尊則太尊實泛齊
山罍實醴齊盎齊犧尊實緹齊象尊實沉齊壺尊實三
酒其酌尊則太尊酌尊實泛齊山尊犧尊實醴齊明水
𤣥酒實上尊國朝太尊實醴齊著尊實盎齊山罍實清
酒其明水𤣥酒各實于上尊
　　　粢盛
唐朝日夕月簋實以稷簠實以黍宋簋實以黍稷簠實
以稻粱
　　　籩豆之實
唐朝日夕月籩實以石鹽乾魚乾棗栗黄榛子仁菱仁
芡仁鹿脯黒餅白餅豆實以韭葅醓醢菁葅鹿醢芹葅
兎醢筍葅魚醢脾析葅豚拍宋籩實加糗餌粉餈豆實
加􁏙食糝食國朝籩實以石鹽乾魚乾棗栗黄榛子仁
菱仁芡仁鹿脯白餅黒餅豆實以韭葅醓醢菁葅鹿醢
芹葅兎醢筍葅魚醢脾析葅豚拍
　　　樂舞
周禮大司樂奏黄鍾歌大品舞雲門以祀天神天神謂
日月星辰也漢祀天歌十九章其一章曰日出入隋朝
日夕月奏減夏詞各一首迎送神登歌樂詞與圓丘同
唐初樂用黄鍾之均三成後改用天神之樂圜鍾之均
六成送迎神皆用熙和之曲宋皇帝入門作宜安之樂
行事作景安之樂帝臨降康之舞六成奠玉幣初獻登
歌作嘉安之樂奉爼作豐安之樂初獻畢文舞退武舞
進作容安之樂亞終獻作隆安之樂神保錫羡之舞飲
福作禧安之樂送神登歌作成安之樂
　　　祭服
玉藻曰天子𤣥端朝日於東門之外端為冕字之誤也
春官王搢大圭執鎮圭繅藉五采五就以朝日搢插也
謂插大圭長三尺玉笏於帶間手執鎮圭尺二寸繅藉
五采五就者謂以五采就繅藉玉也繅者雜采之名一
采為一帀五采則五帀一帀為一就就成也以木為榦
用韋為衣而以五采畫之以薦玉也國語曰天子大采
朝日少采夕月大采謂五采五就也少采謂夕月殺於
日用三采也秦祀日月其祝宰之日赤月白漢以後服
制未聞南齊何終之議禮天子朝日服宜有異頃代天
子小朝㑹服絳紗袍通天金博山冠斯即今朝之服次
衮冕者也宜服此以拜日月庶得差降之宜後周天子
及祀官俱青冕執事者弁唐服𤣥冕其衣無章裳刺黼
一章宋衮冕以祭國朝服衮冕





朝日樂章
　　　迎神　　　熙和之曲
吉日良辰祀典式陳純陽之精是為大明濯濯厥靈昭
黄林姑黄應林南林南林姑太林黄姑黄姑黄太姑黄
鑒我心以候以迎来格来歆
南姑林𬎼姑黄太南林太黄
　　　奠幣　　　保和之曲
靈旗涖止有赫其威一念潛通幽明弗違有幣在篚物
林黄太姑姑林南林南林姑太林姑南黄南黄南姑姑
薄而微神兮安留尚其享之
𬎼南林南林姑太黄太姑林
　　　初獻　　　　保和之曲
神兮我留有薦必受享祀之初奠兹醴酒晨光初升祥
姑黄太姑𬎼南林太太林南林姑林姑黄太黄南林黄
徵應候何以侑觴樂陳雅奏
應姑林姑黄太姑南黄南姑
　　　亞獻　　　　中和之曲
我祀維何奉兹犧牲爰酌醴齊載觴載升洋洋如在式
黄林姑黄姑林南林南林黄太林太南黄黄南林姑黄
燕以寧庶表微衷交于神明
南姑林黄太姑太南林姑黄
　　　終獻　　　肅和之曲
執事有嚴品物斯祭黍稷非馨式将其意薦兹酒醴成
太黄太姑林夷林大仲林夷林大林姑黄大黄大姑黄
我常祀神其顧歆永言樂只
夷林大林黄大姑林夷林大
　　　徹豆　　　　凝和之曲
春祈秋報率為我民我民之生賴于爾神維神祐之康
黄林姑黄黄南姑林黄太姑太林太南黄黄南姑林姑
寧是臻祭祀云畢神其樂歆
太南黄姑林南林南林姑黄
　　　送神　　　壽和之曲
三獻禮終九成樂作神人以和既燕且樂雲車風馭靈
林黄太姑林南林太黄南黄姑林太南黄黄南林姑黄
光昭灼瞻望以思邈彼寥廓
林南林林姑黄太姑林南林
　　　望燎　　　豫和之曲
爼豆既徹禮樂已終神之云還倐将焉從以望以燎庶
黄太姑林林南黄太黄南林姑姑林姑黄黄南黄姑林
㡬感通時和嵗豐維神之功
太南黄林姑黄太南林姑黄





夕月樂章
　　　迎神　　　　凝和之曲
吉日良辰祀典式陳太隂夜明以及星辰濯濯厥靈昭
黄林姑黄姑林南林南林姑太林太南黄姑黄太姑黄
鑒我心以候以迎来格来歆
南姑林林姑黄太南林姑黄
　　　奠幣　　　保和之曲
靈旗涖止有赫其威一念潛通幽明弗違有幣在篚物
林黄太姑姑林南林南林姑太林太南黄南黄南姑姑
薄而微神兮安留尚其享之
林南林南林姑太黄太姑林
　　　初獻　　　　安和之曲
神兮我留有薦必受享祀之初奠兹醴酒晨光初升祥
夾黄太夾林南林太太林南林夾林夾黄太黄南林黄
徵應候何以侑觴樂陳雅奏
南夾林夾黄太夾南黄林夾
　　　亞獻　　　　中和之曲
我祀維何奉兹犧牲爰酌醴齊載觴載升洋洋如在式
黄林姑黄姑林南林南林黄太林太南黄黄南林姑黄
燕以寧庶表微衷交于神明
南姑林黄太姑太南林姑黄
　　　終獻　　　　肅和之曲
執事有嚴品物斯祭黍稷非馨式将其意薦兹酒醴成
大黄大姑林夷林大仲林夷林大林姑黄大黄大姑黄
我常祀神其顧歆永言樂只
夷林大林黄大姑林夷林大
　　　徹豆　　　壽和之曲
春祈秋報率為我民我民之生賴于爾神惟神祐之康
黄林姑黄黄南姑林黄太姑太林太南黄黄南姑林姑
寧是臻祭祀云畢神其樂欣
太南黄姑林南林南林姑黄
　　　送神　　　豫和之曲
三獻禮終九成樂作神人以和既燕且樂雲車風馭靈
林黄太姑林南林太黄南黄姑林太南黄黄南林姑黄
光昭灼瞻望以思邈彼寥廓
林南林林姑黄太姑林南林
　　　望燎　　　　熙和之曲
爼豆既徹禮樂已終神之云還倐将焉從以望以燎庶
黄太姑林林南黄太黄南林姑姑林姑黄黄南黄姑林
㡬感通時和嵗豐維神之功
太南黄林姑黄太南林姑黄
　　　國朝皇帝春朝朝日儀注
時日　以春分日行事
齋戒　皇帝散齋三日致齋二日陪祭官執事官並齋
五日如常儀
省牲　前期二日所司設皇帝大次於壝外東門内道
北南向設省牲位於壝東門外先祭一日導駕官同太
常卿導引車駕詣大次太常卿奏請中嚴皇帝服皮弁
太常卿奏外辦導駕官同太常卿導引皇帝詣省牲位
執事者各執乃事廪犧令帥其属牽牲自東行過御前
省訖牽詣神厨執事者取毛血實於豆太常卿奏請詣
神厨導駕官同太常卿導引至神厨太常卿奏請視鼎
鑊請視滌濯遂烹牲導駕官同太常卿導引皇帝還大
次
陳設　前祭一日所司陳設如圖儀鑾駕出宫鹵簿導
從同圓丘儀
正祭　祭日清晨太常卿帥執事者各實尊罍籩豆簠
簋登爼又實幣于篚加圭璧陳于尊所祝版置于神位
之右樂生舞生入就位諸執事官陪祭官各入就位太
常卿奏請中嚴皇帝服衮冕太常卿奏外辦導駕官同
太常卿導引皇帝至御位南向立
迎神　賛禮唱迎神協律郎跪俛伏舉麾奏熙和之曲
樂(闕/)成止賛禮唱請行禮太常卿奏有司謹具請行事
奏鞠躬拜興拜興平身皇帝鞠躬拜興拜興平身賛禮
唱皇太子以下在位官皆再拜傳賛唱鞠躬拜興拜興
平身皇太子以下鞠躬拜興拜興平身
奠玉幣　賛禮唱奠玉幣太常卿奏請詣盥洗位導駕
官同太常卿導引皇帝詣盥洗位太常卿賛盥曰前期
齋戒今晨奉祭加其清潔以對神明太常卿奏搢圭皇
帝搢圭司執洗者奉盥進巾太常卿奏盥手􁉄手出圭
皇帝盥手􁉄手出圭太常卿奏請升壇賛曰神明在上
整肅威儀升自午陛太常卿奏請詣大明神位前司玉
幣者奉玉幣以俟協律郎跪俯伏舉麾奏保和之曲導
駕官同太常卿導引皇帝至神位前北向立太常卿奏
跪搢圭皇帝跪搢圭司香官舉香跪進于皇帝之左太
常卿奏上香上香三上香皇帝上香上香三上香司幣
玉者奉玉幣跪進于皇帝之右皇帝受玉幣奠于大明
神位前太常卿奏出圭鞠躬拜興平身皇帝出圭鞠躬
拜興拜興平身(樂止/)太常卿奏復位導駕官同太常卿
導引皇帝復位
進熟　賛禮唱進爼齋郎舉爼至壇前進爼官舉爼升
自午陛協律郎跪俛伏舉麾奏(闕/)　之曲導駕官同太
常卿導引皇帝至大明神位前太常卿奏搢圭皇帝搢
圭進爼官以爼進于皇帝之右皇帝以爼奠于大明神
位前太常卿奏出圭皇帝出圭太常卿奏復位導駕官
同太常卿導引皇帝復位
初獻　賛禮唱行初獻禮太常卿奏行初獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝執爵司尊
者舉冪酌泛齊皇帝以爵授執爵官太常卿奏出圭皇
帝出圭太常卿奏請詣大明神位前協律郎跪俯伏舉
麾奏安和之曲武功之舞導駕官同太常卿導引皇帝
至神位前太常卿奏跪搢圭皇帝跪搢圭司香官捧香
跪進于皇帝之左太常卿奏上香上香三上香皇帝上
香上香三上香執爵官奉爵跪進于皇帝之右皇帝受
爵太常卿奏祭酒祭酒三祭酒奠爵皇帝祭酒祭酒三
祭酒奠爵(樂舞止/)太常卿奏出圭皇帝出圭讀祝官取
祝版於神右跪讀訖(樂舞作/)太常卿奏俯伏興平身稍
後鞠躬拜興拜興平身皇帝俯伏興平身稍後鞠躬拜
興拜興平身(樂舞止/)太常卿奏請復位導駕官同太常
卿導引皇帝復位
亞獻　賛禮唱行亞獻禮太常卿奏請行亞獻禮請詣
爵洗位導駕官同太常卿導引皇帝至爵洗位太常卿
奏搢圭皇帝搢圭執爵官以爵進皇帝受爵滌爵拭爵
以爵授執爵官太常卿奏出圭皇帝出圭太常卿奏請
詣酒尊所導駕官同太常卿導引皇帝升壇至酒尊所
太常卿奏搢圭皇帝搢圭執爵官以爵進皇帝受爵司
尊舉冪酌醴齊皇帝以爵授執爵官太常卿奏出圭皇
帝出圭太常卿奏請詣大明神位前協律郎跪俛伏舉
麾奏中和之曲文徳之舞導駕官同太常卿導引皇帝
至神位前太常卿奏跪搢圭皇帝跪搢圭司香官捧香
跪進于皇帝之左太常卿奏上香上香三上香皇帝上
香上香三上香執爵官捧爵跪進于皇帝之右皇帝受
爵太常卿奏祭酒祭酒三祭酒奠爵皇帝祭酒祭酒三
祭酒奠爵太常卿奏出圭俯伏興平身稍後鞠躬拜興
拜興平身皇帝出圭俯伏興平身稍後鞠躬拜興平身
(樂舞止/)太常卿奏復位導駕官同太常卿導引皇帝復
位
終獻　賛禮唱行終獻禮太常卿奏行終獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝受爵司尊
者舉冪酌盎齊皇帝以爵授執爵官太常卿奏出圭皇
帝出圭太常卿奏請詣大明神位前協律郎跪俛伏舉
麾奏肅和之曲文徳之舞導駕官同太常卿導引皇帝
至神位前太常卿奏跪搢圭皇帝跪搢圭司香官捧香
跪進于皇帝之左太常卿奏上香上香三上香皇帝上
香上香三上香執爵官奉爵跪進于皇帝之右皇帝受
爵太常卿奏祭酒祭酒三祭酒奠爵皇帝祭酒祭酒三
祭酒奠爵太常卿奏出圭俯伏興平身稍後鞠躬拜興
拜興平身皇帝出圭俯伏興平身稍後鞠躬拜興拜興
平身太常卿奏復位導駕官同太常卿導引皇帝復位
飲福受胙　賛禮唱飲福受胙太常卿奏請詣飲福位
導駕官同太常卿導引皇帝升壇至飲福位北向立太
常卿奏鞠躬拜興拜興平身皇帝鞠躬拜興拜興平身
太常卿奏跪搢圭皇帝跪搢圭奉爵官酌福酒跪進于
皇帝之左賛曰惟此酒肴神之所與賜以福慶億兆同
霑皇帝受福酒祭酒飲福酒以爵置于坫奉胙官奉胙
跪進于皇帝之右皇帝受胙以胙授執事者執事者跪
受于皇帝之右太常卿奏出圭皇帝出圭太常卿奏俯
伏興平身稍後鞠躬拜興拜興平身皇帝俯伏興平身
稍後鞠躬拜興拜興平身太常卿奏請復位導駕官同
太常卿導引皇帝復位
徹豆　賛禮唱徹豆協律郎跪俛伏舉麾奏凝和之曲
掌祭官徹豆賛禮唱賜胙太常卿奏皇帝飲福受胙免
拜賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身(樂止/)
送神　賛禮唱送神協律郎跪俯伏舉麾奏壽和之曲
太常卿奏鞠躬拜興拜興平身皇帝鞠躬拜興拜興平
身賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身賛禮
唱祝人取祝帛人取帛詣望燎位讀祝官捧祝捧帛官
捧帛掌祭官取饌及爵酒詣柴壇置戸上(樂止/)
望燎　賛禮唱望燎導駕官同太常卿導引皇帝至望
燎位賛禮唱可燎東西面各二人以炬燎火柴半燎太
常卿奏禮畢導駕官同太常卿導引皇帝還大次解嚴
鑾駕還宫鹵簿導從如來儀大樂鼓吹振作
　　　皇帝秋夕夕月儀注
時日　以秋分日行事
齋戒皇帝散齋三日致齋二日陪祭官執事官並齋
五日如常儀
省牲　前期二日所司設皇帝大次於壝外東門内道
北南向設省牲位於内壝東門外先祭一日導駕官同
太常卿導引車駕詣大次太常卿奏請中嚴皇帝服皮
弁服太常卿奏外辦導駕官同太常卿導引皇帝詣省
牲位執事者各執乃事廪犧令率其属牽牲自東行過
御前省訖牽詣神厨執事者取毛血實于豆太常卿奏
請詣神厨導駕官同太常卿導引至神厨太常卿奏請
視鼎鑊請視滌濯遂烹牲導駕官同太常卿導引皇帝
還大次
陳設前祭一日所司陳設如圖儀
鑾駕出宫鹵簿導從同圓丘儀
正祭　祭日清晨太常少卿帥執事者各實尊罍籩豆
簠簋登爼又實幣于篚加圭璧陳于尊所祝版置于神
位之右樂生舞生入就位諸執事官陪祭官各入就位
太常卿奏請中嚴皇帝服衮冕太常卿奏外辦導駕官
同太常卿導引皇帝至御位南向立
迎神　賛禮唱迎神協律郎跪俛伏舉麾奏凝和之曲
樂(闕/)成賛禮唱請行禮太常卿奏有司謹具請行事奏
鞠躬拜興拜興平身皇帝鞠躬拜興拜興平身賛禮唱
皇太子以下在位官皆再拜傳賛唱鞠躬拜興拜興平
身皇太子以下鞠躬拜興拜興平身
奠玉幣　賛禮唱奠玉幣太常卿奏請詣盥洗位導駕
官同太常卿導引皇帝詣盥洗位太常卿賛盥曰前期
齋戒今晨奉祭加其清潔以對神明太常卿奏搢圭皇
帝搢圭司執洗者捧盥進巾太常卿奏盥手帨手出圭
皇帝盥手􁉄手出圭太常卿奏請升壇賛曰神明在上
整肅威儀升自午陛太常卿奏請詣夜明神位前司玉
幣者捧玉幣以俟協律郎跪俯伏舉麾奏保和之曲導
駕官同太常卿導引皇帝至神位前北向立太常卿奏
跪搢圭皇帝跪搢圭司香官取香跪進于皇帝之左太
常卿奏上香上香三上香皇帝上香上香三上香司玉
幣者捧玉幣跪進于皇帝之右皇帝受玉幣奠于夜明
神位前太常卿奏出圭鞠躬拜興拜興平身皇帝出圭
鞠躬拜興拜興平身(樂止/)太常卿奏請詣星辰神位前
導駕官同太常卿導引皇帝至神位前太常卿奏跪搢
圭皇帝跪搢圭司香官捧香跪進于皇帝之左太常卿
奏上香上香三上香皇帝上香上香三上香司幣者捧
幣跪進于皇帝之右皇帝受幣奠于星辰神位前太常
卿奏出圭鞠躬拜興拜興平身皇帝出圭鞠躬拜興拜
興平身太常卿奏復位導駕官同太常卿導引皇帝復
位
進熟　賛禮唱進爼齋郎舉爼至壇前進爼官舉爼升
自午陛協律郎跪俛伏舉麾奏保和之曲導駕官同太
常卿導引皇帝至夜明神位前太常卿奏搢圭皇帝搢
圭進爼官以爼進于皇帝之右皇帝以爼奠于神位前
太常卿奏出圭皇帝出圭導駕官同太常卿導引至星
辰神位前進爼官以爼進于皇帝之右太常卿奏搢圭
皇帝搢圭以爼奠于星辰神位前太常卿奏出圭皇帝
出圭太常卿奏復位導駕官同太常卿導引皇帝復位
初獻　賛禮唱行初獻禮太常卿奏請行初獻禮請詣
爵洗位導駕官同太常卿導引皇帝至爵洗位太常卿
奏搢圭皇帝搢圭執爵官以爵進皇帝受爵滌爵拭爵
以爵授執爵官執爵官又以爵進皇帝受爵滌爵拭爵
以爵授執爵官太常卿奏出圭皇帝出圭太常卿奏請
詣酒尊所導駕官同太常卿導引皇帝升壇至酒尊所
太常卿奏搢圭皇帝搢圭執爵官以爵進皇帝執爵司
尊者舉冪酌泛齊皇帝以爵授執爵官太常卿奏出圭
皇帝出圭太常卿奏請詣夜明神位前協律郎跪俯伏
舉麾奏安和之曲武功之舞導駕官同太常卿導引皇
帝至神位前太常卿奏跪搢圭皇帝跪搢圭司香官捧
香跪進于皇帝之左太常卿奏上香上香三上香皇帝
上香上香三上香執爵官捧爵跪進于皇帝之右皇帝
受爵太常卿奏祭酒祭酒三祭酒奠爵皇帝祭酒祭酒
三祭酒奠爵(樂舞止/)太常卿奏出圭皇帝出圭讀祝官
取祝版于神右跪讀訖(樂舞作/)太常卿奏俯伏興平身
稍後鞠躬拜興拜興平身皇帝俯伏興平身稍後鞠躬
拜興拜興平身(樂舞止/)太常卿奏請詣酒尊所導駕官
同太常卿導引皇帝至酒尊所執爵官以爵進皇帝受
爵司尊舉冪酌泛齊以爵授執爵官太常卿奏請詣星
辰神位前導駕官同太常卿導引皇帝至神位前太常
卿奏跪搢圭皇帝跪搢圭司香官捧香跪進于皇帝之
左太常卿奏上香上香三上香皇帝上香上香三上香
執爵官捧爵跪進于皇帝之右皇帝受爵太常卿奏祭
酒祭酒三祭酒奠爵皇帝祭酒祭酒三祭酒奠爵太常
卿奏出圭讀祝官取祝版于神位之右跪讀訖太常卿
奏俯伏興平身稍後鞠躬拜興拜興平身皇帝俯伏興
平身稍後鞠躬拜興拜興平身太常卿奏請復位導駕
官同太常卿導引皇帝復位
亞獻　賛禮唱行亞獻禮太常卿奏行亞獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官執爵官又以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝受爵司尊
舉冪酌醴齊皇帝以爵授執爵官太常卿奏出圭皇帝
出圭太常卿奏請詣夜明神位前協律郎跪俛伏舉麾
奏中和之曲文徳之舞導駕官同太常卿導引皇帝至
神位前太常卿奏跪搢圭皇帝跪搢圭司香官捧香跪
進于皇帝之左太常卿奏上香上香三上香皇帝上香
上香三上香執爵官捧爵跪進于皇帝之右皇帝受爵
太常卿奏祭酒祭酒三祭酒奠爵皇帝祭酒祭酒三祭
酒奠爵太常卿奏出圭俯伏興平身稍後鞠躬拜興拜
興平身皇帝出圭俯伏興平身稍後鞠躬拜興拜興平
身(樂舞止/)太常卿奏請詣酒尊所導駕官同太常卿導
引皇帝至酒尊所執爵官以爵進皇帝受爵司尊者舉
冪酌醴齊皇帝以爵授執爵官太常卿奏請詣星辰神
位前(樂舞作/)導駕官同太常卿導引皇帝至神位前太常
卿奏跪搢圭皇帝跪搢圭執爵官捧爵跪進于皇帝之
右皇帝受爵太常卿奏祭酒祭酒三祭酒奠爵皇帝祭
酒祭酒三祭酒奠爵太常卿奏出圭俯伏興平身稍後
鞠躬拜興拜興平身皇帝出圭俯伏興平身稍後鞠躬
拜興拜興平身(樂舞止/)太常卿奏復位道駕官同太常
卿導引皇帝復位
終獻　賛禮唱行終獻禮太常卿奏行終獻禮請詣爵
洗位導駕官同太常卿導引皇帝至爵洗位太常卿奏
搢圭皇帝搢圭執爵官以爵進皇帝受爵滌爵拭爵以
爵授執爵官執爵官又以爵進皇帝受爵滌爵拭爵以
爵授執爵官太常卿奏出圭皇帝出圭太常卿奏請詣
酒尊所導駕官同太常卿導引皇帝升壇至酒尊所太
常卿奏搢圭皇帝搢圭執爵官以爵進皇帝受爵司尊
舉冪酌盎齊皇帝以爵授執爵官太常卿奏出圭皇帝
出圭太常卿奏請詣夜明神位前協律郎跪俛伏舉麾
奏肅和之曲文徳之舞導駕官同太常卿導引皇帝至
神位前太常卿奏跪搢圭皇帝跪搢圭司香官捧香跪
進于皇帝之左太常卿奏上香上香三上香皇帝上香
上香三上香執爵官捧爵跪進于皇帝之右皇帝受爵
太常卿奏祭酒祭酒三祭酒奠爵皇帝祭酒祭酒三祭
酒奠爵太常卿奏出圭俯伏興平身稍後鞠躬拜興拜
興平身皇帝出圭俯伏興平身稍後鞠躬拜興拜興平
身太常卿奏請詣酒尊所導駕官同太常卿導引皇帝
至酒尊所執爵官以爵進皇帝受爵司尊者舉冪酌盎
齊皇帝以爵授執爵官太常卿奏請詣星辰神位前導
駕官同太常卿導引皇帝至神位前太常卿奏跪搢圭
皇帝跪搢圭執爵官捧爵跪進于皇帝之右皇帝受爵
太常卿奏祭酒祭酒三祭酒奠爵皇帝祭酒祭酒三
祭酒奠爵太常卿奏出圭俯伏興平身稍後鞠躬拜
興拜興平身皇帝出圭俯伏興平身稍後鞠躬拜興
拜興平身太常卿奏復位導駕官同太常卿導引皇帝
復位
飲福受胙　賛禮唱飲福受胙太常卿奏請詣飲福位
導駕官同太常卿導引皇帝升壇至飲福位北向太常
卿奏鞠躬拜興拜興平身皇帝鞠躬拜興拜興平身太
常卿奏跪搢圭皇帝跪搢圭捧爵官酌福酒跪進于皇
帝之左賛曰惟此酒肴神之所與賜以福慶億兆同霑
皇帝受福酒祭酒飲福酒以爵置于坫捧胙官捧胙跪
進于皇帝之右皇帝受胙以胙授執事者執事者跪受
于皇帝之右太常卿奏出圭皇帝出圭太常卿奏俯伏
興平身稍後鞠躬拜興拜興平身皇帝俯伏興平身稍
後鞠躬拜興拜興平身太常卿奏請復位導駕官同太
常卿導引皇帝復位
徹豆　賛禮唱徹豆協律郎跪俛伏舉麾奏壽和之曲
掌祭官徹豆賛禮唱賜胙太常卿奏皇帝飲福受胙免
拜賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身(樂止/)
送神　賛禮唱送神協律郎跪俯伏舉麾奏豫和之曲
太常卿奏鞠躬拜興拜興平身皇帝鞠躬拜興拜興平
身賛禮唱皇太子以下在位官皆再拜傳賛唱鞠躬拜
興拜興平身皇太子以下皆鞠躬拜興拜興平身賛禮
唱祝人取祝幣人取幣詣望燎位讀祝官取祝捧幣官
捧幣掌祭官取饌及爵酒詣柴壇置戸上(樂止/)
望燎　賛禮唱望燎導駕官同太常卿導引皇帝至望
燎位賛禮唱可燎東西面各二人以炬燎火柴半燎太
常卿奏禮畢導駕官同太常卿導引皇帝還大次解嚴
鑾駕還宫鹵簿導從如來儀大樂鼓吹振作
　
　
　
　
　
　
　
　
　
　
　
　
　
　
　明集禮卷十一
欽定四庫全書
　明集禮卷十三
　　吉禮十三
　專祀太歲風雲雷雨師
　　總序
太歲者十二辰之神按説文嵗之字從步從戌木星一
嵗行一次十二辰而一周天若步然也自子至巳為陽
自午至亥為隂所謂太嵗十二神也隂陽家説又有十
二月將十日十二時所直之神若天罡太乙功曹太衝
之類雖不經見歴代因之唐宋不載祀典元每有大興
作祭太嵗月將日直時直於太史院若其風師雨師之
祀見於周官秦漢隋唐亦皆有祭天寶中又增雷師於
雨師之次因升風雨雷師為中祀宋元因之國朝既於
圓丘以太嵗風雨雷師從祀且增雲師於風師之次復
以春秋驚蟄秋分後之三日專祀本嵗太嵗及風師雲
師雷師雨師於國南羣祀壇天子降香遣官行事其郡
縣風雲雷雨師之祭一如前代之儀云
　　　壇制(時日附/)
太嵗之祀始自國朝古無壇宇之制若風雲雷雨之祀
則月令以立春後丑日祭風師於國城東北立夏後申
日祀雨師於國城西南兆之於東北西南者從箕畢星
位也東漢以丙戌日祀風師於戌地以己丑日祀雨師
於丑地以丑戌日祀於丑戌地者各從其氣類也唐因
隋制於立春後丑日祀風師於國城東北立夏後申日
祀雨師雷師於國城西南其壇皆三尺周迴十六步宋
兆風師於西郊兆雨師於北郊風師壇髙三尺周二十
三步雨師雷師壇髙三尺廣一十五步元祭風師於東
北郊祭雨師於西南郊而郡縣立壇通祀風雨雷師雷
雨壇在稷壇西風師壇在社壇東其制卑小於社稷壇
國朝以春秋合祭太嵗風雲雷雨於國南其制屋而不
壇若各府州縣之祀風雲雷雨師則仍築壇於城西南
祭用驚蟄秋分日
　　　牲幣
周禮大宗伯以槱燎祀風師雨師槱燎者積柴以實牲
體而燎之也爾雅曰祭風曰磔磔謂披磔牲體象風之
散物也漢祀風師雨師牲用羊豕唐用羊一宋祀雨師
羊二豕二風師雷師各羊一元祀風雨雷師各羊一豕
一國朝太嵗風雲雷雨師各用一太牢其幣則唐宋元
及國朝皆以白
　　　祭器
唐祀風雨雷師每壇設太尊一著尊一山罍一籩豆十
簠簋二宋每壇置犧尊四象尊四以為酌尊置太尊二
山尊二著尊二犧尊二象尊二壺尊六以為設尊籩十
豆十簠二簋二豋一元如宋制國朝太嵗風雲雷雨各
用尊三籩八豆八簠二簋二
　　　酒齊
唐祀風雨雷師太尊實醴齊著尊實盎齊山罍實事酒
宋設尊其八實五齊三酒其八實明水𤣥酒酌尊犧尊
實泛齊象尊實醴齊元及國朝太嵗風雲雷雨酌尊皆
同宋制
　　　粢盛
唐宋元及國朝皆簠實黍稷簋實稻粱
　　　籩豆之實
唐宋元及國朝皆籩實以石鹽乾魚棗栗榛菱芡鹿脯
白黒餅豆實以韭葅醓醢菁葅鹿醢芹葅兎醢筍葅魚
醢脾析葅豚拍
　　　樂
周禮大司樂奏黄鍾歌大吕舞雲門以祀天神唐初祀
風師雨師無樂天寶中因增祀雷師升風雨雷師為中
祀乃用登歌一部貞元中令包佶撰樂章宋初祀風雨
雷師無樂元豐中始用樂制樂章以為降神之節焉元
樂制未聞國朝用雅樂
　　　祝冊
唐祀風師祝文曰維某年嵗次月朔日子嗣天子某謹
遣攝太尉(臣/)某姓名敢昭告於風師惟神含生開動畢
佇振發功施造化實彰祀典謹以制幣犧齊粢盛庶品
明薦於神尚享雨師祝文曰時維正陽品物方茂式資
膏潤敬修常祀雷師祝文曰殷發三春震開萬物禮存
報德式備常典首尾俱與風師祝文同宋元祝文缺




太嵗風雲雷雨樂章
　　　迎神　　　中和之曲
吉日良辰祀典式陳太嵗尊神雷雨風雲濯濯厥靈昭
黄林姑黄姑林南林南林姑太林黄姑黄姑黄太姑黄
鑒我心以候以迎來格來歆
南姑林林姑黄太南林姑南
　　　奠幣　　　保和之曲
靈旗涖止有赫其威一念潛通幽明弗違有幣在篚物
林黄太姑姑林南林南林姑太林太南黄南黄南姑姑
薄而微神兮安留尚其享之
林南林南林姑太黄太姑林
　　　初獻　　　安和之曲
神兮我留有薦必受享祀之初奠兹醴酒晨光初升祥
夾黄太夾林南林太太林南林夾林夾黄太黄南林黄
徵應候何以侑觴樂陳雅奏
南夾林夾黄太夾南黄林夾
　　　亞獻　　　肅和之曲
我祀維何奉兹犧牲爰酌醴齊貳觴載升洋洋如在式
黄林姑黄姑林南林南林黄太林太南黄黄南林姑黄
燕以寧庶表微衷交於神明
南姑林黄太姑太南林姑黄
　　　終獻　　　凝和之曲
執事有嚴品物斯祭黍稷非馨式將其意薦兹酒醴成
太黄太姑林夷林太仲林夷林太林姑黄太黄太姑黄
我常祀神其顧歆永言樂只
夷林太林黄太姑林夷林太
　　　徹豆　　　　壽和之曲
春祈秋報率為我民我民之生賴於爾神維神祐之康
黄林姑黄黄南姑林黄太姑太林太南黄黄南姑林姑
寧是臻祭祀云畢神其樂欣
太南黄姑林南林南林姑黄
　　　送神　　　　豫和之曲
三獻禮終九成樂作神人以和既燕且樂雲車風馭靈
林黄太姑林南林太黄南黄姑林太南黄黄南林姑黄
光昭灼瞻望以思邈彼寥廓
林南林林姑黄太姑林南林
　　　望燎　　　　熙和之曲
爼豆既徹禮樂已終神之云還倐將焉從以望以燎庶
黄太姑林林南黄太黄南林姑姑林姑黄黄南黄姑林
幾感通時和嵗豐維神之功
太南黄林姑黄太南林姑黄
　　　降香遣官祀太嵗風雲雷雨師儀注
時日　春以驚蟄後三日秋用雷收聲時秋分後三日
行事
齋戒　前期三日皇帝齋戒獻官及各執事官俱散齋
二日致齋一日
降香　前祀一日清晨有司立仗百官具公服侍班皇
帝服皮弁服陞奉天殿捧香授獻官獻官捧由中陛降
中道出至午門外置龍亭内儀仗鼓吹導引至祭所
陳設　前祀一日有司陳設如圖儀
省牲　前祀一日獻官公服詣壇東省牲贊禮引至省
牲位執事者牽牲省訖詣神厨視鼎鑊視滌濯畢遂烹
牲執事者以豆取毛血置於饌所
正祭　祭日清晨執事者入實尊罍簠簋籩豆牲爼并
陳毛血豆於神位前列篚幣於酒尊所贊引引獻官及
應祀官各入就位
迎神　贊禮唱迎神恊律郎舉麾奏(闕/)　之曲(樂作成/)
(止/)贊禮唱有司已具請行禮唱鞠躬拜興拜興平身獻
官及在位者皆鞠躬拜興拜興平身(樂止/)
奠幣　贊禮唱奠幣贊引引獻官詣盥洗位搢笏盥手
帨手出笏詣太嵗神位前恊律郎奏(闕/)　之曲贊禮唱
跪獻官北向跪搢笏三上香執事者捧幣東向跪授獻
官獻官受幣贊禮唱奠幣獻官興奠幣於神位前贊禮
唱鞠躬拜興拜興平身次詣風師雲師雷師雨師上香
奠幣皆如太嵗神位前之儀奠訖(樂止/)復位
進爼　贊禮唱進爼執事者舉爼升階恊律郎跪俛伏
舉麾奏(闕/)之曲贊禮引獻官至太嵗神位前搢笏以
爼奠於神位訖出笏(以下四位/進爼皆同)
初獻　贊禮唱行初獻禮贊引引獻官詣爵洗位搢笏
滌爵拭爵以爵授執事者(以下四位爵其/滌拭授皆同)詣酒尊所司
尊者舉羃執爵者以爵進酌醴齊以爵授執事者(以下/四位)
(進爵酌醴授/執事皆同)出笏贊禮唱詣太嵗神位前恊律郎舉麾
奏(闕/)　之曲(闕/)　之舞贊禮引至神位前跪搢笏三上
香三祭酒奠爵出笏俯伏興平身少退鞠躬拜興拜興
平身次詣風師以下四位上香祭酒退拜皆如上儀拜
畢(樂舞止/)贊禮唱讀祝獻官跪讀祝官取祝版於神右
跪讀畢(樂舞作/)贊禮唱俯伏興平身稍後鞠躬拜興拜
興平身(樂舞止/)
亞獻終獻並如初獻儀(惟不讀祝/)
飲福受胙　贊禮唱飲福受胙贊引引獻官詣飲福位
鞠躬拜興拜興平身稍前跪搢笏進爵祭酒飲福酒以
爵復於坫奉爼者進爼獻官受爼以爼授執事者出笏
俯伏興平身鞠躬拜興拜興平身復位
徹豆　贊禮唱徹豆掌祭官徹豆贊禮唱賜胙傳贊唱
已飲福受胙者不拜在位官皆再拜鞠躬拜興拜興平
身
送神　贊禮唱送神恊律郎舉麾奏(闕/)　之曲贊禮唱
鞠躬拜興拜興平身獻官以下皆再拜祝人取祝幣人
取幣詣望燎位
望燎　贊禮唱望燎贊引引獻官詣望燎位執事者以
祝版幣饌置於燎壇贊禮唱可燎執事者舉炬火燔之
柴半燎贊禮唱禮畢獻官以下各以次出
　　　王國祭風雲雷雨
齋戒　前期王散齋二日於别殿王相府官於正寢王
致齋一日於正殿王相府官於公廨
省牲　先祭二日執事設王次於廟壇南門外道之東
南向先祭一日典儀典祠導王至次執事者各執事典
儀典祠導王至省牲位執事者自東牽牲西行過王前
省訖執事牽牲詣神厨典儀典祠導王詣神厨視鼎鑊
視滌濯訖典儀典祠導王還次
陳設　先祭一日典祠依圖陳設
正祭　祭日清晨典祠率執事者各實尊罍籩豆登鉶
置幣篚於案祝版於神位之右大樂入就位諸執事及
陪祭官入就位典祠啓王服逺遊冠絳紗袍典祠典儀
導王至位北向立典祠典儀分左右立於王之前
迎神　司禮唱迎神(大樂作/)司禮唱請行禮典祠啓有
司謹具請行事啓鞠躬拜興拜興平身司禮唱在位官
再拜司贊唱鞠躬拜興拜興平身王與在位官皆鞠躬
拜興拜興平身(樂止/)
奠幣初獻　司禮唱奠幣行初獻禮典祠啓詣盥洗位
(大樂作/)典儀典祠導王至盥洗位(樂止/)典祠啓搢圭王
搢圭典祠啓盥手司盥洗者酌水王盥手訖司巾者以
巾進典祠啓帨手王帨手訖典祠啓出圭王出圭典祠
啓詣爵洗位典祠典儀導王至爵洗位典祠啓搢圭王
搢圭執爵官以爵進典祠啓受爵王受爵典祠啟滌爵
司爵洗者酌水王滌爵訖典祠啟拭爵司巾者以巾進
王拭爵典祠啟以爵授執事者王以爵授執爵官典祠
啟出圭王出圭啟詣風雲雷雨神位前(大樂作/)典祠典
儀導王至神位前(樂止/)奉爵奉幣者前行典祠啟跪王
跪掌祭詣案取香跪進於王之左典祠啟搢圭王搢圭
啟上香上香三上香王三上香訖奉幣者捧幣跪進於
王之右王受幣奠於神位前奉爵者捧爵跪進於王之
右王受爵典祠啟祭酒祭酒三祭酒奠爵王三祭酒奠
爵訖典祠啟出圭王出圭讀祝官取祝跪讀於神位之
右讀畢復以祝置於案典祠啟俯伏興拜興拜興平身
王俯伏興(大樂作/)拜興拜興平身(樂止/)典祠啟復位典
祠典儀導王復位
亞獻　司禮唱行亞獻禮典祠啟行亞獻禮掌祭官於
神位前爵内斟酒典祠啟鞠躬拜興拜興平身王鞠躬
(大樂作/)拜興拜興平身(樂止/)
終獻如亞獻之儀
飲福受胙　司禮唱飲福受胙執事轝香案置於王拜
位前執事酌福酒舉胙肉典祠啟飲福受胙(大樂作/)典
祠典儀導王至香案前位典祠啟鞠躬拜興拜興平身
王鞠躬拜興拜興平身典祠啓跪搢圭王跪搢圭執事
捧爵東向跪進於王王受爵訖啟飲福酒王祭酒少許
飲福酒以爵置於坫執事官東向跪進胙於王王受胙
以胙授左右左右西向跪受興典祠啓出圭啓俯伏興
拜興拜興平身王俯伏興(大樂作/)拜興拜興平身(樂止/)
典祠啓復位典祠典儀導王復位
徹豆　司禮唱徹豆掌祭官徹豆司禮唱賜胙典祠啟
王飲福受胙者免拜司禮唱陪祭官皆再拜司贊唱鞠
躬拜興拜興平身陪祭官皆鞠躬(大樂作/)拜興拜興平
身(樂止/)
送神　司禮唱送神典祠啟鞠躬拜興拜興平身司禮
唱在位官皆再拜司贊唱鞠躬拜興拜興平身王與陪
祭官皆鞠躬(大樂作/)拜興拜興平身(樂止/)
望燎　司禮唱望燎讀祝官取祝捧幣者取幣掌祭官
取饌詣燎所典祠啟詣望燎位(大樂作/)典祠典儀導王
至望燎位(樂止/)候燎半司禮唱可燎典祠啟禮畢導引
王還次引禮引陪祭官出
　　　各府州縣祭風雲雷雨師儀
時日　春以驚蟄日秋用秋分日行事
齋戒　前三日三獻官散齋二日於别寢致齋一日於
祭所執事人員齋各一日於祭所
陳設　前祭二日有司掃除壇上下設三獻官次於壇
門外前一日執事者設省牲位於南門外設神位於壇
上近北南向每位設籩四於神位之左豆四於神位之
右簠簋各一於籩豆之間毛血豆於簠簋前爼二又於
其前香燭案於爼前爵坫沙池於香案之前祝版位於
神位之右設酒尊所於壇上東南隅犧尊一山罍一設
幣篚位附於酒尊所設盥洗位於壇下之東爵洗位於
盥洗位之北初獻位於壇下正中之南亞獻位於初獻
位之左終獻位於初獻位之右稍後從祭官位於獻官
之後引贊位於獻官之左右贊禮二人位於壇下之東
讀祝位於神位之右掌祭二人位於神位之左右司尊
司爵司洗捧幣位各於其所設望燎位於壇之西南
省牲　前祭一日執事者引三獻官至省牲位執事者
自門東牽牲東行過獻官前執事者吿腯訖牽詣神厨
獻官詣厨視鼎鑊滌溉訖遂烹牲以豆取毛血置於饌
所
正祭奠幣　丑前五刻行事執事者入實尊罍籩豆簠
簋登鉶陳毛血豆祝版三獻官服公服簽祝版於次執
事者各冠垂脚唐帽圎領白襴衫烏角帶各入就位引
贊引獻官入就壇下拜位贊禮唱有司已具請行事贊
禮唱鞠躬拜興拜興平身贊者唱奠幣引贊引初獻官
詣盥洗位搢笏盥手帨手出笏引詣風雲雷雨師神位
前贊禮唱跪搢笏執事者以幣跪進於初獻之右初獻
受幣奠於神位前訖稍後引贊唱俯伏興拜興拜興平
身復位
初獻　贊禮唱行初獻禮引贊引獻官詣爵洗位搢笏
受爵滌爵拭爵以爵授執事者出笏次引初獻自南陛
升壇詣酒尊所搢笏受爵司尊者舉羃酌犧尊之緹齊
以爵授執事者出笏引詣神位前北向立引贊唱跪搢
笏掌祭官捧香跪進於獻官之左引贊唱上香上香三
上香初獻三上香訖執爵者捧爵跪進於初獻官之右
受爵引贊唱祭酒祭酒三祭酒初獻三祭酒奠爵出笏
讀祝官取祝版跪於神位之右讀訖引贊唱俯伏興拜
興拜興平身
亞獻終獻其行事並與初獻同(惟不讀祝/)
飲福　贊禮唱飲福贊引引初獻官詣飲福位西向立
掌祭者以爵酌福酒持詣獻官之左引贊唱鞠躬拜興
拜興平身初獻官再拜訖引贊唱跪搢笏初獻官跪搢
笏掌祭舉福酒爵進於初獻之左初獻官受爵祭酒少
許飲福酒奠爵掌祭官减神位前胙肉跪進於初獻之
左初獻受胙以胙授執事者引贊唱出笏俯伏興拜興
拜興平身初獻再拜訖引復位贊禮唱賜胙初獻官飲
福受胙免拜在位者皆再拜唱鞠躬拜興拜興平身亞
獻官以下皆鞠躬拜興拜興平身
望燎　贊禮唱詣望燎位引贊引初獻官以下詣望燎
位祝人取祝幣人取幣掌祭取饌置於燎所贊禮唱可
燎東西面各一人舉炬火燔之柴半燎贊引唱禮畢引
初獻官以下及諸從祭官以次出
　
　
　
　
　明集禮卷十三
欽定四庫全書
　明集禮卷十四
　　吉禮十四
　專祀嶽鎮海瀆天下山川城隍
　　總序
嶽鎮海瀆之祀虞舜以四仲月巡狩而祭四嶽東嶽曰
泰山四嶽之所宗也故又曰岱宗南嶽曰衡山西嶽曰
華山北嶽曰恒山而未言五嶽王制曰天子祭天下名
山大川五嶽四瀆始有五嶽之稱葢以中嶽嵩山並列
也又周官小宗伯兆四望於四郊鄭𤣥謂四望為五嶽
四鎮四瀆四瀆者江河淮濟四鎮者東曰沂山西曰岳
山南曰會稽北曰醫無閭也詩序又曰巡狩而祀四岳
河海則又有四海之祭焉葢天子方望之事無所不通
而嶽鎮海瀆在諸侯封内者諸侯亦各以其方祀之秦
罷封建岳瀆皆領於祠官及漢復建諸侯則侯國各自
祀其封内山川而天子無所預焉武帝時諸侯或分或
廢五嶽皆在天子之邦至宣帝時嶽瀆始有使者持節
侍祠之禮矣由魏及隋嶽鎮海瀆皆即其地立祠命有
司致祭唐宋之制則有命本界刺史縣令之祠又有因
郊祀而望祭之祠又有遣使之祠焉元遣使祀嶽鎮海
瀆分東南西北中為五道其天下山川之祀則虞書曰
望于山川徧于羣臣周頌曰懐柔百神周官小宗伯兆
山川邱陵墳衍各因其方王制凡山川之小者其祭秩
視伯子男劉向謂山川能生物出雲雨施潤澤品類以
百數故視伯子男也其在諸侯封内者諸侯又自祭之
如楚祭睢漳晉祭惡池齊祭配林是已及秦罷封建則
皆領於天子之祠官焉由漢唐以及宋元嶽鎮海瀆之
外皆有其餘山川之祀若其城隍之祀莫詳事始先儒
謂既有社矣不應復有城隍故唐李陽氷縉雲城隍記
謂祀典無之惟吳越有之爾然成都城隍祠太和中李
德裕所建張説有祭荆州城隍文杜牧有祭黄州城隍
文則不獨吳越為然又蕪湖城隍祠建於吳赤烏二年
髙齊慕容儼梁武陵王祀城隍神皆書於史則又不獨
唐而已宋以來其祀徧天下或錫廟額或頒封爵至或
遷就附會各指一人以為神之姓名如鎮江慶元寧國
太平華亭蕪湖等郡邑皆以為紀信隆興贑袁江吉建
昌臨江南康皆以為灌嬰是也張説祭荆州城隍文曰
致和産物助天育人張九齡祭洪州城隍文曰城池是
保甿庶是依則前代崇祀之意有在矣國朝既於方丘
以嶽鎮海瀆天下山川從祀復於春秋清明霜降日遣
官專祀嶽鎮海瀆天下山川於國城之南而以京師及
天下城隍附祭焉至於外夷山川亦列祀典若國有祈
禱則又遣使降香專祀於其本界之廟若夫山川之在
王國城隍之在郡縣者則自以時致祭
　　　封爵
周官天子祭天下名山大川五嶽視三公四瀆視諸侯
夏傳云其餘山川視伯小者視子男謂視其牲幣粢盛
籩豆爵獻之數以定隆殺輕重非有所尊卑而加之以
封爵也至唐武后垂拱四年始封嵩山為神嶽天中王
通天元年又尊為皇帝神龍元年復為天中王先天二
年封華嶽為金天王𤣥宗開元十一年封泰山神為天
齊王禮秩加三公一等天寶五年封中嶽為中天王南
嶽為司天王北嶽為安天王六年封河瀆為靈源公濟
瀆為清源公江瀆為廣源公淮瀆為長源公十年封東
海為廣德王南海為廣利王西海為廣潤王北海為廣
澤王封沂山為安東公會稽山為永興公嶽山為成德
公霍山為應聖公醫巫閭山為廣寧公宋真宗大中祥
符元年泰山天齊王加號仁聖進封河瀆為顯聖靈源
公五年加號東嶽曰天齊仁聖帝南嶽曰司天昭聖帝
西嶽曰金天順聖帝北嶽曰安天元聖帝中嶽曰中天
崇聖帝遣使充奉冊使奉玉冊衮冕詣五嶽祭告又加
號東嶽淑明后南嶽景明后北嶽靖明后中嶽正明后
仁宗康定二年加封東海為淵聖南海為洪聖西海為
通聖北海為冲聖江瀆為廣源王河瀆為靈源王淮瀆
為長源王濟瀆為清源王慶歴二年增封南海神為洪
聖廣利昭順王神宗元豐八年始封西鎮吳山為成德
王徽宗大觀四年加東海以助順之號髙宗紹興三十
一年加封江瀆昭靈孚應威烈廣源王元世祖至元二
十八年加封東嶽曰大生南嶽曰大化西嶽曰大利北
嶽曰大貞中嶽曰大寧加封江瀆為順濟河瀆為𢎞濟
淮瀆曰溥濟濟瀆曰善濟東海為廣德靈會王南海為
廣利靈孚王西海為廣潤靈通王北海為廣澤靈祐王
成宗大德二年加封東鎮沂山為元德東安王南鎮會
稽山為昭德順應王西鎮吳山為成德永靖王北鎮醫
巫閭山為真德廣寧王中鎮霍山為崇德應靈王其餘
山川之封號則唐武后垂拱四年封洛水神為顯聖侯
𤣥宗天寳中封昭應山為𤣥德公太白山為神應公文
宗開成二年封洛南山為廣惠公僖宗乾寧五年封少
華山為佑順侯昭宗天佑二年封洞庭湖君為利涉侯
青草湖君為安流侯宋真宗大中祥符元年封泰山通
泉廟為吳派侯亭亭廟為廣禪侯鄒嶧山為靈巖侯徽
宗大觀二年封樂山為仁勇公紹興二年封梓潼山為
英顯武烈忠佑廣濟王元至大三年封樂山為宗澤仁
勇公皇慶年間封梓潼山為英顯武烈忠惠靈濟王馬
鞍山為衍慶顯佑昭德靈感王延祐二年封麗陽山為
仁文神武廣佑忠聖王延祐五年封太白山為康衞惠
濟王至治二年封新羅山為忠義靈濟威惠廣佑王至
治二年封昭亭山為靈應忠烈顯正福佑廣惠王至治
三年封韓山為明德奕應侯泰定元年封䝉山為嘉惠
昭應王濛村河為善佑淵聖廣源王常山雹泉神為廣
惠靈濟昭烈王封洛川為昭應顯佑仁濟公若其城隍
之封則後唐清泰元年嘗封臨安府城隍為順義保寧
王宋封顯正康濟王號永固廟梁封紹興府城隍為崇
福侯清泰封興德保闉王宋封昭順靈濟孚祐忠應王
大抵城隍封爵至宋幾徧天下矣不能悉舉也元封燕
京城隍為䕶國王至治中嘗加封溧水城隍為靈佑廣
惠侯國朝初循舊制嘗封城隍京都為承天鑒國司民
統神昇福大帝各府為鑒察司民城隍威靈公各州為
鑒察司民城隍靈祐侯各縣為鑒察司民城隍顯祐伯
其山川之神亦因守臣之請間有封者洪武三年五月
上出睿斷逺稽古禮降詔曰自有元失馭羣雄鼎沸土
宇分裂聲教不同朕奮起布衣以安民為念訓將練兵
平定華夷大統以正永惟為治之道必本於禮考諸祀
典知五嶽五鎮四海四瀆之封起自唐世崇名美號歴
代有加在朕思之則有不然夫嶽鎮海瀆皆髙山廣水
自天地開闢以至於今英靈之氣萃而為神必皆受命
於上帝幽微莫測豈國家封號之所可加瀆禮不經莫
此為甚至如忠臣烈士亦依當時初封以為實號後世
溢美之稱皆與革去其孔子善明先王之要道為天下
師以濟後世非有功於一方一時者可比所有封爵宜
仍其舊庶幾神人之際名正言順於理為當用稱朕以
禮祀神之意所有定到各各神號五嶽稱東嶽泰山之
神南嶽衡山之神中嶽嵩山之神西嶽華山之神北嶽
恒山之神五鎮稱東鎮沂山之神南鎮會稽山之神中
鎮霍山之神西鎮吳山之神北鎮醫巫閭山之神四海
稱東海之神南海之神西海之神北海之神四瀆稱東
瀆大淮之神南瀆大江之神西瀆大河之神北瀆大濟
之神各處府州縣城隍稱某府某州某縣城隍之神歴
代忠臣烈士並依當時初封名爵稱之天下神祠無功
於民不應祀典者即係淫祀有司毋得致祭於戲明則
有禮樂幽則有鬼神其理既同其分當正故兹詔示咸
使聞知遂遣使頒諭天下且刻石於各廟可謂一洗千
古之陋者矣
　　　祭所
周官小宗伯兆四望於四郊兆謂壇之營域也秦自崤
以東所祠者其山則嵩山恒山泰山會稽其川則濟淮
自華以西所祠者其山則華山嶽山河祠於臨晉江水
祠於蜀漢祖亦祠河於臨晉武帝祠中嶽太室又禮灊
之天柱山號曰南嶽宣帝以四時祠江海祠東嶽泰山
於愽中嶽太室於嵩山南嶽灊山於灊西嶽華山於華
隂北嶽恒山於上曲陽河於臨晉江於江都淮於平氏
濟於臨邑界中光武祀北郊祀地祇從祀中嶽在未四
岳各在其方孟辰之地在中營内海在東四瀆河在西
濟在北淮在東在外營内魏祀五嶽四瀆晉立北郊於
覆舟山五嶽四望四海四瀆皆從祀梁令郡國有五嶽
者置宰祀三人及祀海瀆之應祀者後魏立五嶽四瀆
廟於桑乾水之隂春秋遣有司致祭隋祀四鎮并冀州
鎮霍山俱就山立祠祀東海於會稽縣界南海南鎮俱
近海立祠四瀆亦如之唐制嶽鎮海瀆既皆從祀方丘
又每年以五郊迎氣日祭之於本界東嶽岱山祭於兖
州東鎮沂山祭於沂州東海於萊州東瀆大淮於唐州
南嶽衡山於衡州南鎮㑹稽山於越州南海於廣州南
瀆大江於益州中嶽嵩山於雒州西嶽華山於華州西
鎮吳山於隴州西海及西瀆大河於同州北嶽恒山於
定州北鎮醫巫閭山於均州北海及北瀆大濟於洺州
皆命本界都督刺史行事開元天寶又遣使分祭之宋
制祭東嶽於兖州西嶽於華州北嶽於定州南嶽於衡
州中嶽於河南府東鎮於沂州南鎮於越州西鎮於隴
州中鎮於晉州東海於萊州南海於廣州西海河瀆並
於河中府北海濟瀆並於孟州淮瀆於唐州江瀆於成
都府遥祭北鎮醫巫閭山於定州北嶽祠各以本縣令
尉兼廟令丞專掌其事真宗景德中加五嶽帝號遣使
即其廟祀之神宗元豐中建四望壇於四郊望祀嶽鎮
海瀆每方嶽鎮共一壇海瀆共一坎元遣使致祭皆就
嶽鎮海瀆之廟國朝既於國城南建祠合祀嶽鎮海瀆
山川城隍若遣使致祭則各就嶽鎮海瀆之廟自如故
事云
　　　瘞坎
周官大宗伯以血祭祭五嶽以貍沉祭山林川澤説者
謂牲幣之物山林則貍之川澤則沉之所以順其性之
舍藏以通信於神明也魏文帝黄初三年禮五嶽四瀆
咸秩羣祀沉瘞圭璋唐祀嶽鎮海瀆為瘞坎於壇之壬
地方深取足容物海瀆則坎内為壇髙丈四尺皆為陛
又於瘞坎之東北設獻官望瘞位祭海瀆則無望瘞之
禮祭畢取牲幣饌物置於坎置土半坎祭海瀆則以幣
血沉之宋神宗元豐三年建四望壇於四郊皆用血祭
瘞埋元遣使祀嶽瀆海鎮無瘞坎之禮國朝嶽鎮海瀆
祭畢其祝幣牲饌嶽鎮則瘞之於坎海瀆則沉之於水
其國南羣祀壇則並置於瘞坎
　　　祝版
周禮太祝國將有事於四望則前祝秦漢皆設太祝以
主嶽瀆山川之祀唐開元禮其祝版並署御名先享祭
日附驛發遣其製長二尺四寸闊一尺二寸闊厚一分
用楸梓木其文曰嗣天子某謹遣某官某敢昭告於某
神東嶽曰惟神贊養萬品作鎮一方式因春始(南嶽云/夏始中)
(嶽云季夏西嶽云/秋始北嶽云冬始)謹以玉幣犧齊粢盛庶品朝薦於東
嶽岱宗(南嶽衡山中嶽嵩山西嶽/華山北嶽恒山祝文並同)尚享東瀆大淮曰惟
神源流深潛泌潤溥洽阜成百榖䟽滌三川青春伊始
用遵典秩南瀆大江曰惟神總合大川朝宗巨海功昭
順化徳表靈長敬用夏首修其常典西瀆大河曰惟神
上通雲漢光啓圖書分道九枝旁潤千里素秋戒序用
率常典北瀆大濟曰惟神泉源清潔浸彼遐邇播通四
海作紀一方𤣥冬肇節聿修典制(首尾/並同)宋太宗至道元
年分祀五嶽故事御書祝版翰林學士王禹偁上言准
禮五嶽視三公今雖加王爵亦同人臣而天子稱名恐
非古制太宗曰昔唐德宗猶拜風雨况舊制素定豈可
廢也朕為萬民祈福桑林之禱猶無所憚至於書名又
何損乎真宗大中祥符三年太常禮儀院請五嶽祭告
祝版祭畢焚於廟所從之元遣使祀名山大川祝文曰
天子謹遣臣某官而不稱名國朝親祀祝文自署御名
遣官代祀祝文稱嗣天子某謹遣臣某官姓名敢昭吿
於東嶽泰山之神惟神磅礴英靈參贊化育位於東方
為嶽之首及出膚寸之雲不崇朝而雨天下有滋稼苗
民賴以生功被於世歴代帝王咸敦祀典或躬臨而奉
祭或遣使以伸忱朕允膺天命肇造丕基禮宜親臨致
祀今國治未周新附未撫或居以圖治或出而視師是
用命使以表朕衷惟神鑒焉尚享西嶽曰惟神氣應金
方靈鍾兊位奠於西極屹立巍巍長物養民功被於世
歴代(云云同前/下並同)南嶽曰惟神祝融諸峰奠彼南服崇髙
峻極徳配離明長物養民功被於世北嶽曰惟神鎮并
臨代峙立朔方終始隂陽著世悠久養民阜物功被寰
中中嶽曰惟神嵩髙攸宅表此中區四嶽攸宗羣山環
拱養民育物功被寰中東海曰惟神百川朝宗涵育深
廣靈鍾坎徳潤衍震宗滋物養民功被於世歴代(云云/同前)
(下並/同)西海曰惟神灝靈所鍾道里遼邈坎徳深廣衍潤
兊方滋物養民功被於世南海曰惟神環兹粤壤物鉅
靈鍾坎徳深大離明斯配潤物養民功被於世北海曰
惟神𤣥㝠攸司遐逺莫即鍾靈坎徳奠位隂方潤物養
民功被於世江瀆曰惟神岷蜀發源浩渺萬里朝宗于
海坎徳靈長潤物養民澤被於世歴代(云云同前/下並同)河瀆
曰惟神發源崑崙亘絡中土配精天漢坎德靈長潤物
養民澤被於世淮瀆曰惟神源深桐柏演迤楚甸出雲
致雨潤物養民坎德靈長澤被於世濟瀆曰惟神沉浸
覃懐功配三瀆流澄蕩濁潤物養民坎德靈長澤被於
世東鎮曰惟神鎮彼瑯琊羣山所仰宣澤布氣育秀鍾
靈生物養民功被於世歴代(云云同前/下鎮並同)西鎮曰惟神作
鎮汧陽羣山所仰宣澤布氣育秀鍾靈生物養民功被
於世南鎮曰惟神作鎮會稽羣山所仰宣澤布氣育秀
鍾靈阜物養民功被於世北鎮曰惟神鎮彼平營羣山
所仰宣澤布氣育秀鍾靈阜物養民功被於世中鎮曰
惟神鎮彼霍邑三晉所瞻育秀暢靈奠兹中土生殖庶
物功被寰宇洪武三年正月專遣使致祭於外夷山川
其安南祝文曰惟神磅礴深廣流峙西南靈秀所鍾福
庇一方使其國君世保境土當歴代中國帝王之興即
能慕義歸化得免兵戈靖安民庶神功為大朕本布衣
因四方雲擾廓清羣雄混一天下以承正統皆賴天地
神明而至於此自臨御以來海嶽鎮瀆俱已致祭邇者
安南奉表稱臣考之典禮天子於山川之祀無所不通
故特遣使以牲幣之祭往答神靈尚饗其髙麗祝文曰
髙麗為國奠於海東山勢磅礴水德汪洋實皆靈氣所
鍾故能使境土安寧國君世享富貴尊慕中國以保生
民神功為大朕起自布衣今混一天下以承正統比者
髙麗奉表稱臣朕嘉其誠已封王爵考之古典天子於
山川之祀無所不通是用遣使敬將牲帛脩其祀事以
答神靈惟神鑒之尚饗其占城祝文曰惟神靈秀磅礴
源流深廣以濟民物保安海邦使其國君世守境土尊
附中國其功多矣朕起自布衣仰荷天地眷祐混一疆
宇以承正統邇者占城奉表稱臣考之典禮天子於天
下山川之祀無所不通故特遣使以牲幣之祭往答神
靈惟神鑒之尚饗五月降詔嶽鎮海瀆復遣使代祀其
祝文曰維洪武三年嵗次庚戌六月戊午朔越二十二
日己卯某官臣某今䝉中書省㸃差欽賫祀文致祭於
東嶽泰山之神皇帝制曰磅礴東海之西中國之東參
穹靈秀生同天地形勢巍然古昔帝王登之觀滄海察
地利以安生民故祀曰泰山於敬則誠於禮則宜自唐
始加神之封號歴代相因至今曩者元君失馭海内鼎
沸生民塗炭予起布衣承上天后土之命百神隂佑削
平暴亂正位稱尊職當奉天地享鬼神以依時統一人
民法當式古今寰宇既清特修祀儀因神有歴代之封
號予起寒微詳之再三畏不敢效葢神與穹壤同始靈
鎮東方其來不知嵗月幾何神之所以靈人莫能測其
職必受命於上天后土為人君者何敢預焉予懼不敢
加號特以東嶽泰山名其名依時祀神惟神鑒知尚饗
南嶽中嶽西嶽北嶽祝文並同其東鎮祝文曰屹立沂
州作鎮東方生同天地形勢巍然古先帝王察地利以
安生民故祀之曰沂山於敬則誠於禮則宜自唐始加
神之封號歴代相因至今曩者元君失馭海内鼎沸生
民塗炭予起布衣承上天后土之命百神隂祐削平暴
亂正位稱尊職當奉天地享鬼神以依時統一人民法
當式古今寰宇既清特修祀儀因神有歴代之封號予
起寒微詳之再三畏不敢效葢神與穹壤同始靈鎮東
方其來不知嵗月幾何神之所以靈人莫能測其職必
受命於上天后土為人君者何敢預焉予懼不敢加號
特以東鎮沂山名其名依時祀神惟神鑒知尚饗其起
句南鎮則曰屹立會稽作鎮南方中鎮則曰屹立霍州
作鎮中央西鎮則曰屹立隴州作鎮西方北鎮則曰屹
立營州作鎮北方(餘並同/東鎮)其東海祝文曰生同天地浩
瀚之勢既雄深淺之處莫測古昔人君名之曰海神而
祀之於敬則誠於禮則宜自唐以及近代皆加以封號
予因元君失馭四方鼎沸起自布衣承上天后土之祐
百神之助削平暴亂以主中國職當奉天地享鬼神以
依時式古法以治民今寰宇既清特修祀儀因神有歴
代之封號予起寒微詳之再三畏不敢効葢觀神之所
以生與穹壤同立於世其來不知嵗月幾何凡施為造
化人莫可知其職必受命於上天后土為人君者何敢
預焉予懼不敢加號特以東海名其名依時祭祀神其
鑒知尚饗(南海西海北/海文並同)其東瀆大淮祝文曰源始桐柏
潔而東逝納諸川以歸海古者人君尊曰淮瀆之神未
嘗加號於敬則誠於禮則宜自唐始加神之封號歴代
相因至今曩者元君失馭海内鼎沸予起布衣承上天
后土之命百神隂祐削平暴亂正位稱尊職當奉天地
享鬼神以依時統一人民法宜式古今寰宇既清特修
祀儀因神有歴代之封號予起寒微詳之再三畏不敢
効葢神與穹壤同始其來不知嵗月幾何神之所以靈
人莫能知其造化必受命於上天后土為人君者何敢
預焉予懼不敢加號特以東瀆大淮名其名依時祀神
惟神鑒知尚饗其南瀆則曰源於岷山生同天地廣納
諸川東逝於海古者人君尊曰江瀆之神(餘文並/同東鎮)其西
瀆則曰源於崑崙其行也屈曲其激也有聲於山不徙
於平壤則流蕩洶湧莫測自有天地則有之古之人君
尊曰河瀆之神(餘文並/同東鎮)其北瀆則曰源始王屋伏流而
出潔異衆水古者人君尊曰濟瀆之神(餘文並/同東鎮)
　　　代祀嶽鎮海瀆碑文
洪武二年春正月四日羣臣來朝皇帝若曰朕自起義
臨濠率衆渡江宅於金陵每獲城池必祭其境内山川
於今十有五年罔敢或怠邇者命將出師中原底平嶽
鎮海瀆悉在封域朕託天地祖宗之靈武功之成雖藉
人力然山川之神黙實相予自古帝王之有天下莫不
禮秩尊崇朕曷敢違於是親選敦朴㢘潔之臣賜以衣
冠俾齋沐端竦以俟遂以十月五日授祝幣而遣焉臣
某承詔將事惟謹某月某日祭於祠下威靈歆格祀事
孔明礱石鐫文用垂悠久惟神收藏萬類奠於東方(西/南)
(北隨方/改用)典禮既崇綱維斯在尚期隂陽以和風雨以時
物不疵癘民庶乂安是我聖天子之所望於神明者而
亦神明助我邦家之靈驗也
　　　代祀外夷山川碑文
洪武三年春正月三日癸巳皇帝御奉天殿受羣臣朝
乃言曰朕賴天地祖宗眷佑位於臣民之上郊廟社稷
以及嶽鎮海瀆之祭不敢不恭邇者占城(安南髙/麗並同)遣使
奉表稱臣朕已封其王為占城國王(安南髙/麗同)則其國之
境内山川既歸職方考諸古典天子望祭雖無不通然
未聞行實禮逹其境者今當具牲幣遣朝天宫道士某
人前往用答神靈禮部尚書崔亮欽承上㫖惟謹乃諭
臣某致其誠潔以俟於是上齋戒七日親為祝文至十
日庚子上臨朝以香授臣某將命而行臣某以某月某
日至其國設壇城南某月某日敬行祀事於某國某山
及諸山之神某水及諸水之神禮用告成臣某聞帝王
之勤民者必致敬於神欽惟皇上受天明命丕承正統
四海内外悉皆臣屬思與普天之下共享昇平之治故
遣臣某致祭於神神既歆格必能庇其國王世保境土
使風雨以時年榖豐登民庶得以靖安庶昭聖天子一
視同仁之意是用刻文於石以垂示永久臣某謹記某
國王臣某陪臣某官某
　　　祭器
周官凡山川用蜃尊説者謂畫為蜃尊乃漆尊也宋大
明中器用陶匏不用蜃同郊祀禮以爵獻唐祀嶽鎮海
瀆用尊六籩十豆十簠二簋二爼二宋祀嶽鎮海瀆酌
尊用犧尊四象尊四祀山林川澤酌尊用犧尊三設尊
並用大尊二山尊二著尊二象尊二壺尊六嶽鎮海瀆
用籩十豆十簠二簋二盤一豋二鉶二山林川澤用籩
八豆八簠一簋一盤一元遣使祭嶽瀆海鎮禮器無文
國朝合祭嶽鎮海瀆天下山川城隍及遣使分祀每壇
各尊三籩八豆八簠二簋二豋二州縣祀本境山川則
尊二籩二豆二簠一簋一
　　　玉幣
周官典瑞璋邸射以祀山川半圭曰璋邸本也射謂剡
而上出禮神之玉也杜氏通典曰其幣各隨方色秦漢
祀嶽瀆皆有珪幣魏用珪璋南宋祭霍山用赤璋纁幣
唐祀嶽鎮海瀆玉用兩圭有邸幣隨方色宋用唐制元
祀嶽鎮海瀆不用玉幣每嵗遣使奉祠銀香合一重二
十五兩五嶽組金旛二鈔五百貫四瀆織金旛二鈔二
百五十貫四海五鎮銷金旛二鈔二百五十貫天厯中
香合加作銀五十兩國朝望祀用幣不用玉諸王同遣
使奉祠嶽鎮海瀆各降真香一炷沉香一合金香合一
共一斤黄紵絲旛一對幣帛一段長丈有八尺銀三十
五兩其外夷山川則髙麗旛用青安南占城旛用紅餘
並同嶽鎮海瀆
　　　牲
周官牧人望祀牲用少牢各隨方色秦祀嶽瀆用牛犢
各一牢具漢興因之光武中元初祀五嶽共牛一頭海
與四瀆共一頭宋孝武祭霍山牲用太牢羞用酒脯唐
制五嶽四瀆四鎮四海牲皆用太牢謂牛羊豕也宋用
羊豕各一口元遣使致祭嶽瀆鎮海皆用少牢國朝合
祭嶽鎮海瀆山川各用犢一羊一豕一遣使代祀各廟
並同州縣祭本境山川城隍用羊一豕一
　　　酒齊
唐犧尊實醴齊象尊實盎齊山罍實清酒宋犧尊實泛
齊象尊實醴齊壺尊實事酒設尊並設五齊三酒國朝
合祭嶽鎮海瀆天下山川城隍及遣使代祀犧尊實醴
齊象尊實沉齊山罍實事酒州縣祭本境山川則象尊
實緹齊壺尊實事酒
　　　粢盛
唐祀嶽鎮海瀆簠實以黍稷簋實以稻粱宋祀嶽鎮海
瀆簠實以黍稷簋實以稻粱祀山川簠實以黍簋實以
稷國朝合祭嶽鎮海瀆天下山川城隍及遣使分祀並
如宋制其州縣祭本境山川簠實以稷簋實以粱
　　　籩豆之實
唐祀嶽鎮海瀆籩實以石鹽乾魚乾棗栗黄榛子仁菱
仁芡仁鹿脯白餅黒餅豆以韭葅醓醢菁葅鹿醢芹葅
兎醢筍葅魚醢脾析葅豚拍宋祀嶽鎮海瀆同唐制祀
山林川澤則籩减白餅黒餅豆减脾析葅豚拍國朝合
祭嶽鎮海瀆於國城之南及每嵗遣使分祀各廟並籩
實以石鹽魚鱐棗栗榛菱芡脯豆實以韭葅醓醢菁葅
鹿醢芹葅兎醢筍葅魚醢州縣祭本境山川則籩實以
栗脯豆實以葵葅鹿醢
　　　樂
周官大司樂奏姑洗歌南吕舞大罄以祀四望四望者
五嶽四鎮四瀆也漢唐祭嶽鎮海瀆及遣使徧祀皆無
用樂之文宋仁宗時祠南海神廟有樂曲禮官謂南海
據令為中祠宜如嶽瀆諸祠不用樂遂罷之徽宗政和
五年用知廬州朱維言五嶽四瀆庇福一方生民受惠
宜不在風雨雷師之下而祀不用樂乞依社稷例用大
樂仍撰合用樂章行下嶽瀆所在州縣致祭從之元遣
使嵗祀祇用教坊樂國朝望祀用雅樂諸王祭本國山
川則用大樂遣使代祀不用樂
　　　祭服
周禮司服王祠四望則毳冕秦漢服俱袀𤣥唐制凡祭
嶽鎮海瀆獻官各服其服三品毳冕四品繡冕五品𤣥
冕六品以下爵弁若二服以下各依令有司三獻及太
祝奉禮俱服祭服元遣使致祭嶽瀆海鎮則州縣官具
公服陪祠國朝遣官攝祀並用公服




專祀地祗壇諸神樂章
　　　迎神　　　　保和之曲
吉日良辰祀典式陳惟地之祗百靈繽紛嶽鎮海瀆山
黄林姑黄姑林南林(闕/)　　　　　　　黄南姑林太
川城隍内而中國外及四方濯濯厥靈昭鑒我心以候
黄南林黄太姑太林太南黄姑黄太姑黄南姑林林姑
以迎來格來歆
黄太南林姑南
　　　奠幣　　　安和之曲
靈旗涖止有赫其威一念潛通幽明弗違有幣在篚物
林黄太姑姑林南林南林姑太林太南黄南黄南姑姑
薄而微神兮安留尚其享之
林南林南林姑太黄太姑林
　　　初獻　　　　中和之曲
神兮我留有薦必受享祀之初奠兹醴酒晨光初升祥
夾黄太夾林南林太太林南林夾林夾黄太黄南林黄
徴應候何以侑觴樂陳雅奏
南夾林夾黄太夾南黄林夾
　　　亞獻　　　肅和之曲
我祀維何奉兹犧牲爰酌醴齊貳觴載升洋洋如在式
黄林姑黄姑林南林南林黄太林太南黄黄南林姑黄
燕以寧庶表微衷交於神明
南姑林黄太姑太南林姑黄
　　　終獻　　　凝和之曲
執事有嚴品物斯祭黍稷非馨式將其意薦兹酒醴成
太黄太姑林夷林太仲林夷林太林姑黄太黄太姑黄
我常祀神其顧歆永言樂只
夷林太林黄太姑林夷林太
　　　徹豆　　　　壽和之曲
春祈秋報率為我民我民之生賴於爾神維神祐之康
黄林姑黄黄南姑林黄太姑太林太南黄黄南姑林姑
寧是臻祭祀云畢神其樂歆
太南黄姑林南林南林姑黄
　　　送神　　　豫和之曲
三獻禮終九成樂作神人以和既燕且樂雲車風馭靈
林黄太姑林南林太黄南黄姑林太南黄黄南林姑黄
光昭灼瞻望以思邈彼寥廓
林南林林姑黄太姑林南林
　　　望瘞　　　　熙和之曲
爼豆既徹禮樂已終神之云還倐將焉從以望以瘞庶
黄太姑林林南黄太黄南林姑姑林姑黄黄南黄姑林
幾感通時和嵗豐維神之功
太南黄林姑黄太南林姑黄
　　　降香遣官祀嶽鎮海瀆天下山川城隍儀注
時日　春以清明日秋以霜降日行事
齋戒　皇帝散齋二日致齋一日獻官(以省臺/官充)及各執
事官俱散齋二日致齋一日
降香　前祀一日清晨有司立仗百官具公服侍班皇
帝服皮弁服陞奉天殿捧香授獻官獻官捧由中陛降
中道出至午門外置龍亭内儀仗鼓吹導引至祭所
陳設　前祀一日有司陳設如圖儀
省牲　前祀一日獻官公服詣壇東省牲贊禮引至省
牲位執事者牽牲省訖詣神厨視鼎鑊視滌濯畢遂烹
牲
正祭　祭日清晨執事者入實尊罍簠簋籩豆牲爼并
陳毛血豆於神位前列篚幣於酒尊所贊引引獻官及
應祀官各入就位
迎神　贊禮唱迎神恊律郎舉麾奏(闕/)　之曲執事者
以毛血瘞於坎(樂闕成止/)贊禮唱有司已具請行禮唱
鞠躬拜興拜興平身獻官及在位者皆鞠躬拜興拜興
平身(樂止/)復位
奠幣　贊禮唱奠幣贊引引獻官詣盥洗位搢笏盥手
􁉄手出笏詣五嶽神位前恊律郎奏(闕/)　之曲贊禮唱
跪獻官北向跪搢笏三上香執事者捧幣東向跪授獻
官獻官受幣贊禮唱奠幣獻官興奠幣於神位前贊禮
唱鞠躬拜興拜興平身次詣五鎮神位前(奠幣如/上儀訖)次詣
四海四瀆鍾山江東兩淮兩浙江西湖廣山東山西河
南陜西北平福建廣東廣西海南海北左右兩江山川
之神并京都各府城隍外夷山川之神皆以次自左而
右逐位上香奠幣皆如五嶽神位前之儀奠訖(樂止/)復
位
進爼　贊禮唱進爼執事者舉爼升階恊律郎跪俛伏
舉麾奏(闕/)　之曲贊禮引獻官至五嶽神位前搢笏以
爼奠於神位前訖出笏(以下二十一/位進俎皆同)
初獻　贊禮唱行初獻禮贊引引獻官詣爵洗位搢笏
滌爵拭爵以爵授執事者(以下二十一位爵/其滌拭授皆同)詣酒尊所
司尊者舉羃執爵者以爵進酌醴齊以爵授執事者(以/下)
(二十一位進爵酌/醴授執事皆同)出笏贊禮唱引詣五嶽神位前恊律
郎舉麾奏(闕/)　之曲武功之舞贊禮引至神位前跪搢
笏三上香三祭酒奠爵出笏俯伏興平身少退鞠躬拜
興拜興平身次詣五鎮以下二十一位其上香祭酒退
拜皆如上儀拜畢(樂舞止/)贊禮唱讀祝獻官跪讀祝官
取祝版於神右跪讀畢(樂舞作/)贊禮唱俯伏興平身稍
後鞠躬拜興拜興平身(樂舞止/)
亞獻終獻並如初獻儀(惟不讀祝/)
飲福受胙　贊禮唱飲福受胙贊引引獻官詣飲福位
鞠躬拜興拜興平身稍前跪搢笏進爵祭酒飲福酒以
爵復於坫奉爼者進爼獻官受爼以爼授執事者出笏
俯伏興平身鞠躬拜興拜興平身復位
徹豆　贊禮唱徹豆掌祭官徹豆贊禮唱賜胙傳贊唱
已飲福受胙者不拜在位官皆再拜鞠躬拜興拜興平
身
送神　贊禮唱送神恊律郎舉麾奏(闕/)　之曲贊禮唱
鞠躬拜興拜興平身獻官以下皆再拜祝人取祝幣人
取幣詣望瘞位
望瘞　贊禮唱望瘞贊引引獻官詣望瘞位執事者以
祝版幣饌置於坎贊禮唱可燎執事者舉炬火燔至半
東西面各二人以土置於坎贊禮唱禮畢獻官以下各
以次退
　　　諸侯王祭封内山川
三代命祀祭不越望故諸侯祭名山大川之在其地者
如魯人祭泰山晉人祭河楚人祭江漢睢漳是也茍不
在其封内者則不敢以祭漢文帝時名山大川在諸侯
封内者其國各自奉祠隋唐宋元郡不封建故缺其禮
國朝封建諸皇太子為王始得各祭其國内山川一遵
周漢故事云
　　　祝文
洪武三年　月皇帝制曰朕以一身渡江始立太平郡
次駐金陵於今十有六年枝葉茂盛子孫十有一人已
命長子為皇太子其餘㓜者於今年四月初七日皆封
以王爵第二子某建國於秦國内山川之祀王實主之
因其年㓜未能往祭欲令作詞以奉神其詞必非己出
然久不告神朕心甚慊今朕以詞實告遣使賫香幣陳
牲醴特伸祭告惟神鑒知尚饗(其晉燕趙吳楚潭齊/魯靖江九國制文同)秦
國則西嶽華山之神及諸山之神西瀆大河之神及諸
水之神晉國則中鎮霍山之神及諸山之神汾水之神
及諸水之神燕國則北鎮醫巫閭山之神及諸山之神
易水之神及諸水之神趙國則北嶽恒山之神及諸山
之神滹沱河之神及諸水之神吳國則南鎮會稽山之
神及諸山之神浙江之神及諸水之神楚國則大别山
之神及諸山之神江漢水之神及諸水之神潭國則南
嶽衡山之神及諸山之神洞庭水之神及諸水之神齊
國則東嶽泰山之神及諸山之神東海之神及諸水之
神魯國則嶧山之神及諸山之神沂水之神及諸水之
神靖江則舜山之神及諸山之神灕江之神及諸水之
神
　　　王國祭山川壇儀
齋戒　前期王散齋二日於别殿王相府官於正寢王
致齋一日於正殿王相府官於公廨
省牲　先祭二日執事設王次於廟壇南門外道之東
南向先祭一日典儀典祠導王至次執事者各執事典
儀典祠導王至省牲位執事者自東牽牲西行過王前
省訖執事牽牲詣神厨典儀典祠導王詣神厨視鼎鑊
視滌濯訖典儀典祠導王還次
陳設　先祭一日典祠依圖陳設
正祭　祭日清晨典祠率執事者各實尊罍簠簋籩豆
豋鉶置篚幣於案祝版於諸神位之右大樂入就位諸
執事及陪祭官入就位典祠啟王服逺遊冠絳紗袍典
祠典儀導王至位北向立典祠典儀分左右立於王之
前
迎神　司禮唱迎神(大樂作/)司禮唱請行禮典祠啓有
司謹具請行事啟鞠躬拜興拜興平身司禮唱在位官
再拜司贊唱鞠躬拜興拜興平身王與在位官皆鞠躬
拜興拜興平身(大樂止/)
奠幣初獻　司禮唱奠幣行初獻禮典祠啟詣盥洗位
(大樂作/)典儀典祠導王至盥洗位(大樂止/)典祠啓搢圭
王搢圭典祠啓盥手司盥洗者酌水王盥手訖司巾者
以巾進典祠啓帨手王帨手訖典祠啓出圭王出圭典
祠啓詣爵洗位典祠典儀導王至爵洗位典祠啓搢圭
王搢圭執爵官以爵進典祠啓受爵王受爵典祠啟滌
爵司爵洗者酌水王滌爵訖典祠啟拭爵司巾者以巾
進王拭爵典祠啓以爵授執事者王以爵授執爵官典
祠啓出圭王出圭啓詣山川神位前(大樂作/)典祠典儀
導王至神位前(樂止/)奉爵奉幣者前行典祠啓跪王跪
掌祭詣案取香跪進於王之左典祠啓搢圭王搢圭啓
上香上香三上香王三上香訖奉幣者捧幣跪進於王
之右王受幣奠於神位前奉爵者捧爵跪進於王之右
王受爵典祠啓祭酒祭酒三祭酒奠爵王三祭酒奠爵
訖典祠啓出圭王出圭讀祝官取祝跪讀於神位之右
讀畢復以祝置於案典祠啓俯伏興拜興拜興平身王
俯伏興(大樂作/)拜興拜興平身(樂止/)典祠啓復位典祠
典儀導王復位
亞獻　司禮唱行亞獻禮典祠啓行亞獻禮掌祭官於
神位前爵内斟酒典祠啓鞠躬拜興拜興平身王鞠躬
(大樂作/)拜興拜興平身(樂止/)
終獻如亞獻之儀
飲福受胙　司禮唱飲福受胙執事轝香案置於王拜
位前執事酌福酒舉胙肉典祠啓飲福受胙(大樂作/)典
祠典儀導王至香案前位典祠啓鞠躬拜興拜興平身
王鞠躬拜興拜興平身典祠啓跪搢圭王跪搢圭執事
捧爵東向跪進於王受爵訖啓飲福酒王祭酒少許飲
福酒以爵置於坫執事官東向跪進胙於王王受胙以
胙受左右左右西向跪受興典祠啓出圭王出圭啓俯
伏興拜興拜興平身王俯伏興(大樂作/)拜興拜興平身
(樂止/)典祠啟復位典祠典儀導王復位
徹豆　司禮唱徹豆掌祭官徹豆司禮唱賜胙典祠啟
王飲福受胙者免拜司禮唱陪祭官皆再拜司贊唱鞠
躬拜興拜興平身陪祭官皆鞠躬(大樂作/)拜興拜興平
身(樂止/)
送神　司禮唱送神典祠啓鞠躬拜興拜興平身司禮
唱在位官皆再拜司贊唱鞠躬拜興拜興平身王與陪
祭官皆鞠躬(大樂作/)拜興拜興平身(樂止/)
望燎　司禮唱望燎讀祝官取祝捧幣者取幣掌祭官
取饌詣燎所典祠啓詣望燎位(大樂作/)典祠典儀導王
至望燎位(樂止/)候燎半司禮唱可燎典祠啓禮畢導引
王還次引禮引陪祭官出
　　　王國祭城隍儀
齋戒　前期王散齋二日於别殿王相府官於正寢王
致齋一日於正殿王相府官於公廨
省牲　先祭二日執事設王次於廟壇南門外道之東
南向先祭一日典儀典祠導王至次執事者各執事典
儀典祠導王至省牲位執事者自東牽牲西行過王前
省訖執事牽牲詣神厨典儀典祠導王詣神厨視鼎鑊
視滌濯訖典儀典祠導王還次
陳設　先祭一日典祠依圖陳設
正祭　祭日清晨典祠率執事者各實尊罍籩豆簠簋
豋鉶置幣篚於案祝版於神位之右大樂入就位諸執
事及陪祭官入就位典祠啓王服逺遊冠絳紗袍典祠
典儀導王至位北向立典祠典儀分左右立於王之前
迎神　司禮唱迎神(大樂作/)司禮唱請行禮典祠啓有
司謹具請行事啓鞠躬平身司禮唱在位官再拜司贊
唱鞠躬拜興拜興平身王鞠躬平身在位官鞠躬拜興
拜興平身(樂止/)
奠幣初獻　司禮唱奠幣行初獻禮典祠啓詣盥洗位
(大樂作/)典儀典祠導王至盥洗位(大樂止/)典祠啓搢圭
王搢圭典祠啓盥手司盥洗者酌水王盥手訖司巾者
以巾進典祠啓􁉄手王帨手訖典祠啓出圭王出圭典
祠啓詣爵洗位典祠典儀導王至爵洗位典祠啓搢圭
王搢圭執爵官以爵進典祠啓受爵王受爵典祠啓滌
爵司爵洗者酌水王滌爵訖典祠啓拭爵司巾者以巾
進王拭爵典祠啓以爵授執事者王以爵授執爵官典
祠啓出圭王出圭啓詣城隍神位前(大樂作/)典儀典祠
導王至神位前北向立(樂止/)典祠啓搢圭王搢圭啓上
香上香三上香王三上香訖捧幣者以幣進於王之右
王受幣奠於神位前捧爵者以爵進於王之右王受爵
典祠啓祭酒祭酒三祭酒奠爵王三祭酒奠爵訖典祠
啓出圭王出圭讀祝官取祝讀於神位之右讀訖復以
祝置於案典祠啓鞠躬王鞠躬(大樂作/)典祠啓平身王
平身典祠啓復位典祠典儀導王復位(樂止/)
亞獻　司禮唱行亞獻禮典祠啓行亞獻禮典祠典儀
導王至神位前掌祭官於神位前爵内斟酒典祠啓鞠
躬(大樂作/)王鞠躬啓平身王平身典祠典儀導王復位
終獻如亞獻之儀
飲福受胙　司禮唱飲福受胙執事轝香案置於王位
前執事酌福酒舉胙肉典祠啓飲福受胙(大樂作/)典祠
典儀導王至香案前位典祠啓鞠躬平身王鞠躬平身
典祠啟搢圭王搢圭執事捧爵東向進於王王受爵啓
飲福酒王祭酒少許飲福酒以爵置於坫執事官東向
進胙於王王受胙以胙授左右左右西向受之典祠啓
出圭王出圭典祠啓鞠躬平身(大樂作/)王鞠躬平身典
祠啓復位典祠典儀導王復位(樂止/)
徹豆　司禮唱徹豆掌祭官徹豆司禮唱賜胙典祠啓
王飲福受胙者免禮司禮唱陪祭官皆再拜司贊唱鞠
躬拜興拜興平身陪祭官皆鞠躬(大樂作/)拜興拜興平
身(樂止/)
望燎　司禮唱望燎讀祝官取祝捧幣者取幣掌祭官
取饌詣燎所典祠啓詣望燎位(大樂作/)典祠典儀導至
望燎位(樂止/)候燎半司禮唱可燎典祠啓禮畢導引王
還次引禮引陪祭官出
　　　各府州縣祭山川
古者諸侯祭其封内山川後世封建既廢山川之在郡
縣者自唐以來皆祭嶽鎮海瀆祀官以當界都督刺史
充其或水旱灾厲則牧守各隨其界内而祈謁其於郡
縣築壇通祀如風雨雷師之祭則未之前聞也國朝於
王國既已祭其封内山川而郡縣亦得於本境築壇致
祭凡各府州縣山川壇皆築於城西南髙三尺四出陛
三級方二丈五尺祭則設主於其上以春秋清明霜降
日行事牲用羊一豕一籩二實以栗黄牛脯豆二實以
葵葅鹿醢簠一實以黍飯簋一實以稷飯象尊一實以
緹齊壺尊一實以事酒
　　　各府州縣祭山川壇儀
時日　春用清明日秋用霜降日行事
齋戒　前三日三獻官(守令為初獻僚屬/以次為亞終獻)散齋二日於
别寢致齋一日於祭所散齋理事如舊惟不弔䘮問疾
不作樂不判署刑殺文書不行刑罰不預穢惡事致齋
惟祭事得行其餘悉斷執事人員齋各一日於祭所
陳設　前祭二日有司掃除壇内外設三獻官執事官
次於壇壝門外為瘞坎於門外之西北方深取足容物
前一日執事設省牲位於南門之外設山川神位於壇
上之北正中南向每位設籩四於神位之左豆四於神
位之右簠簋各一於籩豆之間毛血豆於簠簋之前爼
二又於毛血之前香燭案於爼前爵坫沙池於香案之
前祝版於神位之右設酒尊位於壇上東南隅犧尊一
山罍一次之設幣篚位附於酒尊所設爵洗位於壇下
之東盥洗位於爵洗之東初獻官位於壇下之正中北
向亞獻官位於初獻位之左終獻官位於初獻位之右
掌祭官二人位於神位之左右司尊司爵司洗捧幣位
各於其所設望瘞位於壇之西南
省牲　前祭一日執事者引三獻官至省牲位北向立
執事者自門東牽牲西行過獻官前省訖執事者牽詣
神厨遂烹牲執事以豆取毛血置饌所
正祭奠幣　祭日丑前五刻行事執事者入實尊罍籩
豆簠簋豋鉶陳毛血豆祝版執事者各服垂角唐巾盤
領衫各就位引贊引獻官各服公服入就位贊引唱有
司已具請行事贊禮唱鞠躬拜興拜興平身在位皆再
拜贊者唱奠幣引贊引初獻官詣盥洗位引贊唱搢笏
初獻官搢笏唱盥手司盥洗者酌水盥訖唱􁉄手司巾
者以巾進帨訖唱出笏初獻官出笏引詣山川神位前
北向立唱跪搢笏初獻官跪搢笏執事者以幣跪進於
初獻之右初獻官受幣奠於神位前訖稍後引贊唱俯
伏興拜興拜興平身初獻官俯伏興拜興拜興平身引
復位
初獻　贊禮唱行初獻禮引贊引初獻官詣爵洗位引
贊唱搢笏初獻搢笏執爵者以爵進初獻受爵司爵洗
者酌水初獻滌爵拭爵以爵受執事者引贊唱出笏初
獻出笏引詣酒尊所引贊唱搢笏初獻官搢笏訖執事
者以爵授初獻初獻執爵司尊者舉羃酌犧尊之緹齊
以爵授執事者引贊唱出笏初獻官出笏引詣山川神
位前北向立引贊唱搢笏跪初獻搢笏跪掌祭官捧香
跪進於初獻之左引贊唱上香上香三上香初獻三上
香訖執事者以爵跪進於初獻之右初獻受爵引贊唱
祭酒三祭酒奠爵初獻三祭酒奠爵訖引贊唱出笏讀
祝官取祝跪於神位之右讀訖引贊唱俯伏興拜興拜
興平身初獻再拜訖引復位
亞獻終獻並如初獻之儀(惟酌山罍之事酒與/不讀祝與初獻不同)
飲福　贊禮唱飲福贊禮引初獻官詣飲福位西向立
掌祭者以爵酌福酒持詣獻官之左引贊唱鞠躬拜興
拜興平身初獻官再拜訖引贊唱跪搢笏初獻跪搢笏
掌祭舉福酒爵進於初獻之左初獻受爵祭酒少許飲
福酒奠爵掌祭者减神位前胙肉跪進於初獻之左初
獻受胙以胙授執事者引贊唱出笏俯伏興拜興拜興
平身初獻再拜訖引復位贊禮唱賜胙初獻官飲福受
胙免拜在位者皆再拜唱鞠躬拜興拜興平身亞獻官
以下皆鞠躬拜興拜興平身
望瘞　贊禮唱詣望瘞位引贊引初獻官以下詣望瘞
位北向立祝人取祝幣人取幣掌祭取饌置於坎贊引
唱可瘞置於半坎贊引唱禮畢引初獻官以下及諸從
祭官以次而出
　
　
　
　
　
　
　
　
　
　
　
　明集禮卷十四
欽定四庫全書
　明集禮卷十五
　　吉禮十五
　　祀旗纛
　　　總叙
旗謂牙旗黄帝出軍訣曰牙旗者將軍之精一軍之形
候凡始竪牙必祭以剛日祭牙之日吉氣來應大勝之
徵纛謂旗頭也太白隂經曰大將軍中營建之天子六
軍故用六纛以旄牛尾為之在左騑馬首秦置旗頭騎
以先驅漢武帝置靈旗為兵禱則太史奉以指所伐國
孫權作黄龍大牙旗後齊天子親征建牙旗唐宋及元
皆有旗纛之祭國朝特建旗纛廟春秋遣官專祀焉
　　　壇宇神位
宋太宗定旗纛儀除地為壇四方各五十步設兩壝繞
以青繩張幙置軍牙之神并六纛之神位版版方七寸
厚三分國朝立廟於大都督府之後題主曰軍牙之神
六纛之神版髙二尺五寸厚三分趺髙五寸
　　　牲幣
北齊祭旗纛用太牢宋親征而祭之用少牢後詔用太
牢以羊豕代祭畢釁鼓以猳豚旗幣以白纛幣以黒國
朝用太牢祭畢又設酒六器於地殺雄鷄六瀝血釁旗
纛幣俱以黒
　　　祭器
國朝祭器籩豆各八簠簋豋各一
　　　酒齊
國朝酒尊三犧尊實以醴齊象尊實以沈齊山罍實以
事酒
　　　粢盛
國朝簠實以黍稷簋實以稻粱
　　　籩豆之實
國朝籩實以石鹽魚鱐棗栗榛菱芡脯豆實以韭葅醯
醢菁葅鹿醢芹葅兎醢筍葅魚醢

　　　降香遣官祭旗纛儀注
時日
齋戒　獻官(以大都/督充)及各執事官俱散齋二日致齋一
日
降香　前祀一日清晨有司立仗百官具公服侍班皇
帝服皮弁升奉天殿奉香授獻官獻官捧由中陛降中
道出至午門外置龍亭内儀仗鼓吹導引至祭所
陳設　前祀一日有司陳設如圖儀
省牲　前祀一日獻官公服詣壇東省牲贊禮引至省
牲位執事者牽牲省訖詣神厨視鼎鑊視滌濯畢遂烹
牲
正祭　祭日清晨執事者入實尊罍簠簋籩豆牲爼并
陳毛血豆於神位前列幣篚於酒尊所贊引引獻官及
應祀官各入就位贊禮唱有司已具請行禮贊禮唱鞠
躬拜興拜興平身獻官及在位官皆鞠躬拜興拜興平
身
奠幣　贊禮唱奠幣贊禮引獻官詣盥洗位搢笏盥手
帨手出笏詣旗纛神位前(大樂作/)獻官北向跪搢笏三
上香執事者捧幣東向跪授獻官獻官受幣贊禮唱奠
幣獻官興奠於神位前贊禮唱鞠躬拜興拜興平身(樂/)
(止/)復位
初獻　贊禮唱行初獻禮贊引引獻官至爵洗位搢笏
滌爵拭爵以爵授執事者詣酒尊所司尊者舉冪執爵
者以爵進酌醴齊以爵授執事者引詣旗纛神位前(大/)
(樂作/)跪搢笏三上香三祭酒奠爵出笏俯伏興平身稍
退鞠躬拜興拜興平身(樂止/)贊禮唱讀祝獻官跪讀祝
官取祝版於神右跪讀畢(大樂作/)贊禮唱俯伏興平身
稍後鞠躬拜興拜興平身(樂止/)
亞獻終獻如初獻儀(惟不讀祝/)
飲福受胙　贊禮唱飲福受胙贊引引初獻官升壇詣
飲福位鞠躬拜興拜興平身稍前跪搢笏進爵祭酒飲
福酒以爵復於坫奉爼者進爼獻官受爼以爼授執事
者出笏俯伏興平身少退鞠躬拜興拜興平身復位
徹豆　贊禮唱徹豆掌祭官徹豆贊禮唱賜胙傳贊唱
已飲福受胙者不拜在位官皆再拜鞠躬拜興拜興平
身贊禮唱祝人取祝幣人取幣詣望燎位
望燎　贊禮唱望燎贊引引獻官詣望燎位執事者以
祝版幣饌置柴上贊禮唱可燎執事者舉炬火燔至半
贊禮唱禮畢獻官以下各以次退
　　　王國祭旗纛
時日
齋戒　前期王散齋二日於别殿王相府官於正寢王
致齋一日於正殿王相府官於公廨
省牲　先祭二日執事設王次於廟壇南門外道之東
南向先祭一日典儀典祠導王至次執事者各執事典
儀典祠導王至省牲位執事者自東牽牲西行過王前
省訖執事牽牲詣神厨典儀典祠導王詣神厨視鼎鑊
視滌濯訖典儀典祠導王還次
陳設　先祭一日典祠依圖陳設
正祭　祭日清晨典祠率執事者各實尊罍簠簋籩豆
豋鉶置篚幣於案祝版於諸神位之右大樂入就位諸
執事及陪祭官入就位典祠啓王服逺遊冠絳紗袍典
祠典儀導王至位北向立典祠典儀分左右立於王之
前
奠幣初獻　司禮唱奠幣行初獻禮典祠啓詣盥洗位
(大樂作/)典儀典祠導王至盥洗位(大樂止/)典祠啓搢圭
王搢圭典祠啓盥手司盥洗者酌水王盥手訖司巾者
以巾進典祠啓帨手王帨手訖典祠啓出圭王出圭典
祠啓詣爵洗位典祠典儀導王至爵洗位典祠啓搢圭
王搢圭執爵官以爵進典祠啓受爵王受爵典祠啓滌
爵司爵洗者酌水王滌爵訖典祠啓拭爵司巾者以巾
進王拭爵典祠啓以爵授執事者王以爵授執爵官典
祠啓出圭王出圭啓詣旗纛神位前(大樂作/)典儀典祠
導王至神位前北向立(樂止/)典祠啓搢圭王搢圭啓上
香上香三上香王三上香訖捧幣者以幣進於王之右
王受幣奠於神位前捧爵者以爵進於王之右王受爵
典祠啓祭酒祭酒三祭酒奠爵王三祭酒奠爵訖典祠
啓出圭王出圭讀祝官取祝讀於神位之右讀畢復以
祝置於案典祠啓鞠躬王鞠躬(大樂作/)典祠啓平身王
平身典祠啓復位典祠典儀導王復位(樂止/)
亞獻　司禮唱行亞獻禮典祠啓王行亞獻禮典祠典
儀導王至神位前掌祭官於神位前爵内斟酒典祠啓
鞠躬(大樂作/)王鞠躬啓平身王平身典祠典儀導王復
位(樂止/)
終獻如亞獻之儀
飲福受胙　司禮唱飲福受胙執事舉香案置於王位
前執事酌福酒舉胙肉典祠啓飲福受胙(大樂作/)典祠
典儀導王至香案前位典祠啓鞠躬平身王鞠躬平身
典祠啓搢圭王搢圭執事捧爵東向進於王王受爵啓
飲福酒王祭酒少許飲福酒以爵置於坫執事官東向
進胙於王王受胙以胙授左右左右西向受之典祠啓
出圭王出圭典祠啓鞠躬平身(大樂作/)王鞠躬平身典
祠啓復位典祠典儀導王復位(樂止/)
徹豆　司禮唱徹豆掌祭官徹豆司禮唱賜胙典祠啓
王飲福受胙者免禮司禮唱陪祭官皆再拜司贊唱鞠
躬拜興拜興平身陪祭官皆鞠躬(大樂作/)拜興拜興平
身(樂止/)
望燎　司禮唱望燎讀祝官取祝捧幣者取幣掌祭官
取饌詣燎所典祠啓詣望燎位(大樂作/)典祠典儀導王
至望燎位執事者先設席於地置大碗五隻斟酒於器
執事者次將雄鷄五隻刺血入酒中酹旗纛神擲其雞
於四下候燎半司禮唱可燎典祠啓禮畢導引王還次
引禮引陪祭官出
　　　外各衞祭旗纛
時日
齋戒　前三日三獻官(本衞指揮使為初獻其亞/獻終獻則僚屬以次為之)散齋
二日於别寢致齋一日於祭所執事人員各齋於祭所
一日
陳設　前祭二日執事者掃除廟壇内外設三獻官執
事官次於廟門外前一日設省牲位於南門外設旗纛
位於廟壇之中近北南向設籩八於神位之左豆八於
神位之右簠簋各一於籩豆之間毛血豆於簠簋前爼
二又於其前香燭案於爼前爵坫沙池於香案之前祝
版於神位之右設酒尊所於廟壇之東南隅設幣篚位
附於酒尊所爵洗位於廟壇下之東盥洗位又於爵洗
之東初獻官位於廟壇下之正中北向亞獻官位於初
獻官位之左終獻官位於初獻位之右稍後諸從祭武
官位於三獻官之後皆重行北向引贊位於獻官之左
右贊禮位於廟壇下之東讀祝位於神位之右掌祭二
人位於神位之左右司尊司爵司洗捧幣位各於其所
設望燎位於廟壇之西南
省牲　前祭一日執事者引三獻官至省牲位北向立
執事者自門東牽牲西行過獻官前省訖牽牲詣神厨
三獻官詣厨視鼎鑊滌溉訖遂烹牲執事以豆取毛血
置於饌所
正祭奠幣　祭日丑前五刻行事執事者入實尊罍籩
豆簠簋豋鉶陳毛血豆及祝版三獻官服公服簽祝版
於次執事者各服垂脚唐㡌圓領白襴衫烏角帶各入
就位引贊引獻官入就壇下拜位贊禮唱有司已具請
行事贊禮唱鞠躬拜興拜興平身三獻官并在位官皆
鞠躬拜興拜興平身贊者唱奠幣引贊引初獻官詣盥
洗位搢笏盥手帨手出笏引詣旗纛神位前贊禮唱跪
搢笏執事者以幣跪進於初獻之右初獻受幣奠於神
位前訖稍後引贊唱俯伏興拜興拜興平身復位
初獻　贊禮唱行初獻禮引贊引初獻官詣爵洗位引
贊唱搢笏初獻搢笏執爵者以爵進初獻受爵司爵洗
者酌水初獻滌爵拭爵以爵授執事者引贊唱出笏初
獻出笏引詣酒尊所引贊唱搢笏初獻搢笏執事者以
爵授初獻初獻執爵司尊者舉冪酌犧尊之醍齊以爵
授執事者引贊唱出笏初獻出笏引詣旗纛神位前北
向立引贊唱搢笏跪初獻搢笏跪掌祭者捧香跪進於
初獻之左引贊唱上香上香三上香初獻三上香訖執
事者以爵跪進於初獻之右初獻受爵引贊唱祭酒祭
酒三祭酒奠爵初獻三祭酒奠爵訖引贊唱出笏讀祝
官取祝跪於神位之右讀訖引贊唱俯伏興拜興拜興
平身初獻再拜訖引復位
亞獻終獻並如初獻之儀(惟不讀祝/)
飲福受胙　贊禮唱飲福受胙贊引引初獻詣飲福位
西向立掌祭者以爵酌福酒持詣獻官之左引贊唱鞠
躬拜興拜興平身初獻官再拜訖引贊唱跪搢笏初獻
跪搢笏掌祭舉福酒爵進於初獻之左初獻受爵祭酒
少許飲福酒奠爵掌祭者减神位前胙肉跪進於初獻
之左初獻受胙以胙授執事者引贊唱出笏俯伏興拜
興拜興平身初獻再拜訖引復位贊禮唱賜胙唱初獻
官飲福受胙免拜在位者皆再拜唱鞠躬拜興拜興平
身亞獻官以下皆鞠躬拜興拜興平身
望燎　贊禮唱望燎讀祝官取祝捧幣者取幣掌祭者
取饌詣燎所贊禮唱詣望燎位引獻官至望燎位北向
立執事者先設席於地置大碗五隻斟酒於器執事者
次將雄雞五隻刺血入酒中酹旗纛神擲其雞於四下
贊禮唱可燎東西面各一人舉炬火焚之贊禮唱禮畢
引初獻官以下及諸從祭官以次而出
　　祀馬祖先牧馬社馬步
　　　總序
周官牧人掌六馬之屬春祭馬祖夏享先牧秋祭馬社
冬祭馬步馬祖天駟星也孝經説云房為龍馬先牧始
養馬者其人未聞馬社始乘馬者世本曰相士作乘馬
馬步謂神之灾害於馬者隋用周制祭以四仲之月唐
宋因之元無其祀國朝於春秋二仲合祭焉
　　　壇壝
隋祠馬祖先牧馬社馬步皆於大澤馬祖則積柴於壇
以燎先牧以下則埋而不燎唐設壇於長安四十里外
龍臺澤中其制高二尺周迴九步宋為四壇各廣九步
髙三尺四出陛一壝二十五步國朝祭於國南為祠宇
　　　祝冊
唐祀馬祖祝文曰天子謹遣某官昭告於馬祖天駟之
神爰以春季游牝於牧謹以制幣犧齊粢盛庶品明薦
於神尚饗先牧祝文曰皇帝謹遣某官臣某昭告於先
牧之神惟神肇開牧養厥利無窮式因班馬爰以制幣
犧齊粢盛庶品明薦於神馬社祝文曰(首尾同/先牧)惟神肇
教人乘用賴於今式因𨽻僕謹修彛典馬步祝文曰惟
神為國所重在於閑牧神其屏兹㐫慝使無有害爰因
獻校謹脩彛典宋祝文缺國朝祭馬祖先牧馬社馬步
祝文曰惟神始於天地之初而馬生於世牧養蕃息馭
而乘之閑廐得所歴代興邦戡定禍亂咸賴戎馬民人
是安朕自起義以來多資於馬摧堅破敵大有功焉稽
古按儀載崇明享爰伸報本以昭神功謹以制幣牲齊
設壇於京城之北式陳明薦尚饗
　　　幣
唐祠馬祖先牧馬社馬步用白幣各一宋不用幣國朝
用白幣四
　　　牲
隋祠馬祖先牧馬社馬步用少牢唐用羊一宋用羊一
豕一國朝用羊豕各四
　　　祭器
唐用籩豆各八簠簋爼各一宋籩八豆八簠一簋一爼
二國朝則籩豆各四簠簋各一豋鉶各一
　　　粢盛
唐簋實以稷飯簠實以黍飯宋簋實以黍簠實以稷國
朝同宋制
　　　酒齊
唐象尊二實以緹齊上尊實以𤣥酒宋小祀用三獻者
犧尊三實以緹齊象尊三實以沉齊國朝象尊一實緹
齊壺尊一實事酒
　　　籩豆之實
唐籩實以石鹽乾魚乾棗栗黄榛子仁菱仁芡仁鹿脯
豆實以韭葅醯醢菁葅鹿醢芹葅兎醢筍葅魚醢宋籩
實以形鹽魚鱐乾棗乾桃乾􁁉榛實芡鹿脯豆實以芹
葅筍葅菁葅韭葅魚醢兎醢醯醢鹿臡國朝籩實以石
鹽魚鱐棗栗榛菱芡脯豆實以韭葅醯醢菁葅鹿醢芹
葅兎醢筍葅魚醢
　　　樂
唐宋祀馬祖先牧馬社馬步並不用樂國朝用教坊大
樂


　　　遣官祀馬祖先牧馬社馬步儀注
時日　用春秋二仲
齋戒　獻官及各執事官俱散齋二日致齋一日
降香　前祀一日清晨有司立仗百官具公服侍班皇
帝服皮弁升奉天殿奉香授獻官獻官捧由中陛降中
道出至午門外置龍亭内儀仗鼓吹導引至祭所
陳設　前祀一日有司陳設如圖儀
省牲　前祀一日獻官公服詣壇東省牲贊禮引至省
牲位執事者牽牲省訖詣神厨視鼎鑊視滌濯畢遂烹
牲
正祭　祭日清晨執事者入實尊罍簠簋籩豆牲爼并
陳毛血豆於神位前列幣篚四於酒尊所贊引引獻官
及應祀官各入就位贊禮唱有司已具請行禮贊禮唱
鞠躬拜興拜興平身獻官及在位官皆鞠躬拜興拜興
平身
奠幣　贊禮唱奠幣贊禮引獻官詣盥洗位搢笏盥手
帨手出笏詣馬祖神位前(大樂作/)獻官北向跪搢笏三
上香執事者捧幣東向跪授獻官獻官受幣贊禮唱奠
幣獻官興奠於神位前贊禮唱鞠躬拜興拜興平身次
詣先牧馬社馬步神位前上香奠幣並如上儀訖(樂止/)
復位
初獻　贊禮唱行初獻禮贊引引獻官詣爵洗位搢笏
滌爵拭爵以爵授執事者執事者復以爵進滌爵拭爵
以爵授執事者(下二/位同)詣酒尊所司尊者舉冪執爵者以
爵進酌醴齊以爵授執事者執爵者復以爵進酌醴齊
以爵授執事者(下二/位同)引詣馬祖神位前(大樂作/)跪進笏
三上香三祭酒奠爵出笏俯伏興平身少退鞠躬拜興
拜興平身次引詣先牧神位前上香祭酒再拜如上儀
訖(下二位/同樂止)贊禮唱讀祝獻官跪讀祝官取祝版於神右
跪讀畢(大樂作/)贊禮唱俯伏興平身稍後鞠躬拜興拜
興平身(樂止/)
亞獻終獻如初獻儀(惟不讀祝/)
飲福受胙　贊禮唱飲福受胙贊引引初獻官升壇詣
飲福位鞠躬拜興拜興平身稍前跪搢笏進爵祭酒飲
福酒以爵復於坫奉爼者進爼獻官受爼以爼授執事
者出笏俯伏興平身少退鞠躬拜興拜興平身復位
徹豆　贊禮唱徹豆掌祭官徹豆贊禮唱賜胙傳贊唱
已飲福受胙者不拜在位官皆再拜鞠躬拜興拜興平
身贊禮唱祝人取祝幣人取幣詣望燎位
望燎　贊禮唱望燎贊引引獻官詣望燎位執事者以
祝板幣饌置柴上贊禮唱可燎執事者舉炬火燔至半
贊禮唱禮畢獻官以下各以次退
　　祭厲
　　　摠叙
按祭法王祭泰厲諸侯祭公厲大夫祭族厲泰厲謂古
帝王無後者此鬼無所依歸好為民作禍故祀之也公
厲謂古諸侯無後者諸侯稱公其鬼為厲故曰公厲族
厲古諸大夫無後者鬼也族衆也大夫衆多其鬼無後
者衆故曰族厲又士䘮禮疾病禱於厲鄭氏謂漢時民
家皆秋祠厲則此祀又逹於民也春秋傳曰鬼有所歸
乃不為厲然則鬼乏祭享而無所歸則其為害也必矣
古者七祀於前代帝王諸侯卿大夫之無後者皆致其
祭豈無所為而然哉後世以為涉於淫諂非禮之正遂
不舉行而此等無依之厲乃或依附土木為民禍福以
邀祀享者葢無足怪國朝於京都則祭泰厲於王國則
祭國厲於各府州縣則祭郡邑厲於里社則祭鄉厲而
於天下之淫祀一切屏除使厲之無所歸依者不失祭
享其為民除害之意可謂至矣
　　　祭日
泰厲國厲郡邑厲皆一年二祭(春以三月清明日/冬以十月初一日)鄉厲
則一年三祭(春以清明後三日秋以七/月十五日冬以十月三日)
　　　祭所
京都壇在𤣥武湖中其各府州縣則皆設壇於城北其
縣里長下則又各自立一祭壇
　　　祭物
凡祭用少牢羊三豕三飯米三石
　　　祭儀
凡祭前期移文告於京都城隍(京都七日前告各府州/縣三日前告其各府州)
(縣則隨其地而易/之曰某處城隍)
正祭日設城隍神位及天下城隍神位於壇上(其各府/州縣則)
(獨設某處城隍/于壇上之正東)設無祀神鬼等衆位於壇下之東西
　　　祭泰厲文
維某年某月某日(闕/)　中書省某官欽奉聖㫖謹備牲
醴羔飯致祭於天下無祀神鬼等衆有制諭爾爾其恭
聽皇帝制曰普天之下后土之上無不有人無不有鬼
神人鬼之道幽明雖殊其理則一故天下之廣兆民之
衆必立君以主之君總其大又設官分職於府州縣以
各長之各府州縣又於每一百户内設一里長以統領
之上下之職綱紀不紊此治人之法如此天子祭天地
神祇及天下山川王國各府州縣祭境内山川及祀典
神祇庶民祭其祖先及里社土榖之神上下之禮各有
等第此事神之道如此尚念㝠㝠之中無祀神鬼昔為
生民未知何故而殁其間有遭兵刃而横傷者有死於
水火盗賊者有被人取財而逼死者有被人强奪妻妾
而死者有遭刑禍而負屈死者有天灾流行而疫死者
有為猛獸毒虫所害者有為饑餓凍死者有因戰鬭而
殞身者有因危急而自縊者有因墻屋傾頽而壓死者
有死後無子孫者此等鬼魂或終於前代或殁於近世
或兵戈擾攘流移於他鄉或人烟斷絶久缺其祭祀姓
名泯没於一時祀典無聞而不載此等孤魂死無所依
精魄未散結為隂靈或倚草附木或作為妖怪悲號於
星月之下呻吟於風雨之時凡遇人間節令心思陽世
魂杳杳以無歸身墮沉淪意懸懸而望祭興言及此憐
其慘悽已勅天下有司依時享祭在王國有國厲之祭
在各府州有郡厲之祭在各縣有邑厲之祭在一里又
有鄉厲之祭期於神依人而血食人敬神而知禮猶慮
四海之廣未能遍及今遇(三月清明日/十月初一日)特設壇於𤣥武
湖中遣官置備牲醴普祭天下鬼魂等衆先期已告京
都城隍移文遍歴所在招集汝等鬼靈於今日悉赴此
壇普享一祭城隍在此鑒察爾等或生於良善或素為
兇頑善惡之報神必無私汝等既享之後聽命於城隍
各安其分
　　　告城隍文
中書省為祭天下無祀神鬼等衆事欽奉聖㫖(云云/)猶
慮四海之廣未能遍及特於京城之北𤣥武湖中設壇
遣官普祭天下無祀神鬼等衆然幽明異境人力難為
必資神力庶得感通故命移文於神先期分遣諸將徧
歴所在召集鬼靈等衆於某日悉赴壇所普享一祭至
日請神鎮控壇場鑒諸鬼等類其中果有生為良善誤
遭刑禍死於無辜者神當逹於所司使之還生中國來
享太平之福如有素為凶頑身死刑憲雖獲善終亦出
僥倖者神當逹於所司屏之四裔善惡之報神必無私
永垂昭格欽此除欽遵外合行移咨請照欽依施行
　　　各府祭郡厲文(州縣倣此/)
維某年某月某日某府官某遵承禮部符文為祭祀本
府闔境無祀神鬼等衆事該欽奉皇帝聖㫖普天之下
后土之上無不有人無不有鬼神人鬼之道幽明雖殊
其理則一故天下之廣兆民之衆必立君以主之君總
其大又設官分職於府州縣以各長之各府州縣又於
每一百户内設一里長以統領之上下之職綱紀不紊
此治人之法如此天子祭天地神祗及天下山川王國
各府州縣祭境内山川及祀典神祗庶民祭其祖先及
里社土榖之神上下之禮各有等第此事神之道如此
尚念㝠㝠之中無祀神鬼昔為生民未知何故而殁其
間有遭兵刃而横傷者有死於水火盜賊者有被人取
財而逼死者有被人强奪妻妾而死者有遭刑禍而負
屈死者有天灾流行而疫死者有為猛獸毒蟲所害者
有為饑餓凍死者有因戰鬭而殞身者有因危急而自
縊者有因墻屋傾頽而壓死者有死後無子孫者此等
鬼魂或終於前代或殁於近世或兵戈擾攘流移於他
鄉或人烟斷絶久缺其祭祀姓名泯殁於一時祀典無
聞而不載此等孤魂死無所依精魄未散結為隂靈或
倚草附木或作為妖怪悲號於星月之下呻吟於風雨
之時凡遇人間節令心思陽世魂杳杳以無歸身墮沉
淪意懸懸而望祭興言及此憐其慘悽故勅天下有司
依時享祭在京都有泰厲之祭在王國有國厲之祭在
各府州有郡厲之祭在各縣有邑厲之祭在一里又各
有鄉厲之祭期於神依人而血食人敬神而知禮仍命
本處城隍以主此祭欽奉如此今某等不敢有違謹設
於城北以(三月清明日/十月初一日)置備牲醴羔飯專祭本府闔境
無祀神鬼等衆靈其不昩來享此祭凡我一府境内人
民倘有忤逆不孝不敬六親者有姦盜詐偽不畏公法
者有抝曲作直欺壓良善者有􁐶避差徭靠損貧户者
似此頑惡奸邪不良之徒神必報於城隍發露其事使
遭官府輕則笞决杖斷不得號為良民重則徒流絞斬
不得生還鄉里若事未發露必遭隂譴使舉家並染瘟
疫六畜田蠶不利如有孝順父母和睦親族畏懼官府
遵守禮法不作非違良善正直之人神必逹之城隍隂
加護佑使其家道安和農事順序父母妻子保守鄉里
我等闔府官吏人等如有上欺朝廷下枉良善貪財作
弊蠧政害民者靈必無私一體昭報如此則鬼神有鑒
察之明官府非諂諛之祭尚享
　　　祭告城隍文
某府遵承禮部符文為祭祀本府無祀神鬼事該欽奉
聖㫖普天之下后土之上無不有人無不有鬼神人鬼
之道幽明雖殊其理則一今國家治民事神已有定制
尚念㝠㝠之中無祀神鬼昔為生民未知何故而殁其
間有遭兵刃而横傷者有死於水火盜賊者有被人取
財而逼死者有被人强奪妻妾而死者有遭刑禍而負
屈死者有天灾流行而疫死者有為猛獸毒蟲所害者
有為饑餓凍死者有因戰鬭而殞身者有因危急而自
縊者有因墻屋傾頽而壓死者有死後無子孫者此等
鬼魂或終於前代或殁於近世或兵戈擾攘流移於他
鄉或人烟斷絶久缺其祭祀姓名泯没於一時祀典無
聞而不載此等孤魂死無所依精魄未散結為隂靈或
倚草附木或作為妖怪悲號於星月之下呻吟於風雨
之中凡遇人間節令心思陽世魂杳杳以無歸身墮沉
淪意懸懸而望祭興言及此憐其慘悽故勅天下有司
依時享祭命本處城隍以主此祭鎮控壇場鑒察諸鬼
等類其中果有生為良善誤遭刑禍死於無辜者神當
逹於所司使之還生中國來享太平之福如有素為兇
頑身死刑憲雖獲善終亦出僥倖者神當逹於所司屏
之四裔善惡之報神必無私欽奉如此今某等不敢有
違謹於某年某月某日於城北設壇置備牲酒羔飯享
祭本府無祀神鬼等衆然幽明異境人力難為必資神
力庶得感通今特移文於神先期分遣諸將召集本府
闔境鬼靈等衆至日悉赴壇所普享一祭神當欽承勅
命鎮控壇場鑒察善惡無私昭報為此合行移牒請照
驗欽依施行
　　　祭鄉厲文
某縣某鄉某村某里某社里長某人承本縣官裁㫖該
欽奉皇帝聖㫖普天之下后土之上無不有人無不有
鬼神人鬼之道幽明雖殊其理則一故天下之廣兆民
之衆必立君以主之君總其大又設官分職於府州縣
以各長之各府州縣又於每一百户内設一里長以統
領之上下之職綱紀不紊此治人之法如此天子祭天
地神祇及天下山川王國各府州縣祭境内山川及祀
典神祇庶民祭其祖先及里社土榖之神上下之禮各
有等第此事神之道如此尚念㝠㝠之中無祀神鬼昔
為生民未知何故而殁其間有遭兵刃而横傷者有死
於水火盜賊者有被人取財而逼死者有被人强奪妻
妾而死者有遭刑禍而負屈死者有天灾流行而疫死
者有為猛獸毒蟲所害者有為饑餓凍死者有因戰鬭
而殞身者有因危急而自縊者有因墻屋傾頽而壓死
者有死後無子孫者此等鬼魂或終於前代或殁於近
世或兵戈擾攘流移於他鄉或人烟斷絶久缺其祭祀
姓名泯没於一時祀典無聞而不載此等孤魂死無所
依精魄未散結為隂靈或倚草附木或作為妖怪悲號
於星月之下呻吟於風雨之時凡遇人間節令心思陽
世魂杳杳以無歸身墮沉淪意懸懸而望祭興言及此
憐其慘悽故勅天下有司依時享祭在京都有泰厲之
祭在王國有國厲之祭在各府州有郡厲之祭在各縣
有邑厲之祭在一里又各有鄉厲之祭期於神依人而
血食人敬神而知禮仍命本處城隍以主此祭欽奉如
此今某等不敢有違謹設壇於本里以(三月三日謂清/明後  日七月)
(十五日十/月初三日)率領某人等百家聮名於此置備羔飯肴物
專祭爾等本里神鬼靈其不昧依期來享凡我一里之
中百家之内倘有忤逆不孝不敬六親者有姦盜詐偽
不畏公法者有抝曲作直欺壓良善者有􁐶避差徭靠
損貧户者似此頑惡奸邪不良之徒神必報於城隍發
露其事使遭官府輕則笞决杖斷不得號為良民重則
徒流絞斬不得生還鄉里若事未發露必遭隂譴使舉
家並染瘟疫六畜田蠶不利如有孝順父母和睦親族
畏懼官府遵守禮法不作非違良善正直之人神必逹
之城隍隂加護佑使其家道安和農事順序父母妻子
保守鄉里如此則鬼神有鑒察之明我民無謟諛之祭
靈其無私永垂昭格尚饗
　　　祭告城隍文
某府某縣某鄉某村某里里長某人率領本里人民某
人等聮名謹具狀告於本縣城隍之神今來某等承奉
縣官裁㫖遵依上司所行為祭祀本鄉無祀神鬼事該
欽奉聖㫖普天之下后土之上無不有人無不有鬼神
人鬼之道幽明雖殊其理則一今國家治民事神已有
定制尚念㝠㝠之中有等不在祀典之神不得血食之
鬼魂無所依私顯靈怪悲號於星月之下呻吟於風雨
之時憐其慘悽故勅天下有司依時享祭鄉村里社一
年三祭仍命禮請本處城隍以主此祭鎮控壇場鑒察
諸鬼等類其中果有生為良善誤遭刑禍死於無辜者
神必逹於所司使之生還中國來享太平之福如有生
於兇惡身死刑憲雖獲善終出於僥倖者神必屏之四
裔善惡之報神必無私欽奉如此今某等不敢有違欽
依於某年某月某日就本里設壇謹備羔飯肴物享祭
於本鄉無祀神鬼等衆然幽明異境人力難為必資神
力庶得感通今特䖍告於神先期分遣諸將遍歴所在
招集本里鬼靈等衆至日悉赴壇所受祭神當欽承勅
命鎮控壇場鑒察善惡無私昭報為此謹用狀告本縣
城隍之神俯垂昭鑒謹狀
　　祀典神祇
　　　總叙
按祭法曰聖王之制祭祀也法施於民則祀之以死勤
事則祀之以勞定國則祀之能禦大灾則祀之能捍大
患則祀之是皆有功烈於民者也及夫日月星辰民所
瞻仰山林川谷丘陵民所取財用非此族也不在祀典
歴代以來凡聖帝明王忠臣烈士與夫嶽鎮海瀆天下
山川可以立名節禦灾患而有功於人者莫不載之祀
典然其有廟於京師著靈於國家者則又在所先焉若
國朝之蔣廟及歴代功臣等廟皆遣使降香特令應天
府官代祀其稱神號止從其當時所封之爵凡前代加
封悉皆去之今考其事蹟名號分列於後
　　應天府守臣代祀神祇
　　　蔣廟在蔣山之隂神姓蔣諱子文漢末為秣陵
　　　　　　　尉逐盜死事今稱漢秣陵尉中都侯
　　　　　　　忠烈蔣公之神
　　　歴代忠臣廟本卞將軍祠在應天府城中冶亭
　　　　　　　山卞壼墓下洪武三年五月奉㫖改
　　　　　　　稱歴代忠臣廟
　　　卞壼晉成帝時為右將軍蘇峻犯闕與其二子
　　　　　　　盱眕出戰死之今稱晉尚書令右將
　　　　　　　軍卞忠貞公之神
　　　劉仁贍南唐時為清淮節度守壽州與周世宗
　　　　　　　相抗不降而死李後主封為越王今
　　　　　　　稱南唐劉越王之神
　　　陳喬字子喬新淦玉笥人南唐時為中書侍郎
　　　　　　　國亡自經而死今稱南唐中書侍郎
　　　　　　　陳公之神
　　　楊邦乂吉州人宋高宗初為本府通判金人破
　　　　　　　城罵賊而死宋贈朝奉大夫諡忠襄
　　　　　　　今稱宋通判朝奉大夫楊忠襄公之
　　　　　　　神
　　　姚興宋髙宗時為本府駐劄御前破敵軍統領
　　　　　　　與金人戰和州死之贈觀察使姚侯
　　　　　　　之神
　　　王珙宋髙宗時為本府駐劄御前統領與金人
　　　　　　　戰楚州死之今稱宋御前統領王侯
　　　　　　　之神
　　　佛壽忠肅公廟在應天府城南元至正十一年
　　　　　　　為南行臺大夫天兵破城死之今稱
　　　　　　　元南行臺大夫贈江浙行省丞相衞
　　　　　　　國忠肅佛壽公之神
　　　曹武惠王廟在應天府城中神名彬宋太祖時
　　　　　　　為大將軍平江南城破不戮一人邦
　　　　　　　人感之今稱宋曹武惠王之神
　
　
　
　
　
　明集禮卷十五
欽定四庫全書
　明集禮卷十六
　　吉禮十六
　　三皇
　　　總敘
祭法先聖王有功烈於民者則祀之唐天寶六載始勅
三皇創物垂範永言龜鑑宜有欽崇其擇日置廟以春
秋二時致祭共置令丞太常寺檢校宋太祖乾德中詔
祠太昊於晉州神農於衡州黄帝於坊州元立醫學以
祭三皇禮同釋奠文宣王官為致祭嵗用三月三日九
月九日州縣通祀大德中太常寺言唐祭三皇俱有廟
貎足為定規今太醫院援引夫子廟堂十哲為例以十
大名醫配食是以三皇大聖限為醫流專門之祖似涉
不經至大中又議配位相貎冠服年代遼逺無從考證
不可妄定當依古制以木為主書曰某氏之神而以十
大名醫依文廟大儒從祀之例置兩廡延祐中復議三
皇用樂未行至正中始用雅樂如文宣王廟國朝仍元
制以三月三日九月九日通祀三皇
　　　配位
唐伏犧以勾芒配神農以祝融配黄帝以風后力牧配
宋與唐同元至大中禮部議配享三皇坐次宜東西相
向以勾芒祝融居左風后力牧居右國朝因之
　　　從祀
元以俞跗桐君僦貸季少師雷公鬼臾區伯髙岐伯少
俞髙陽十大名醫從祀國朝因之
　　　祝冊
元伏犧氏祝文曰立極開天觀圖畫卦乃造書契以著
人文道統之傳實由兹始敢忘報本敬致微誠神農氏
祝文曰運紹庖犧王以火德斵耜揉耒聚貨致民濟世
之功與天無極聿修常祀仰答洪休軒轅氏祝文曰迎
日推策以雲紀官文物典章粲然大備垂衣而治功冠
百王報本之誠敢忘菲薦國朝太昊伏犧氏祝文曰維
某年某月某日皇帝謹遣某官臣姓名敢昭告於太昊
伏犧氏惟皇始畫八卦教民書契繼天立極肇開道統
謹以制幣牲齊粢盛庶品式陳明薦以勾芒氏配尚饗
炎帝神農氏祝文曰(云云/)惟皇始作耒耜烝民粒食百
草是嘗功濟萬世(云云/)以祝融氏配尚饗黄帝有熊氏
祝文曰(云云/)惟皇通變神化垂衣而治制作寖備以濟
萬民(云云/)以風后氏力牧氏配尚饗勾芒氏祝文曰爰
以季春有事於太昊伏犧氏惟神盛德在水發生之始
功被萬物本於至仁謹以制幣牲齊粢盛庶品式陳明
薦尚饗祝融氏祝文曰爰以季春有事於炎帝神農氏
惟神火德司夏長養庶物功在上古惠及無窮謹以(云/)
(云/)風后氏祝文曰爰以季春有事於黄帝有熊氏惟神
貫通天時孤虚闡奥作輔軒轅德業名世謹以(云云/)力
牧氏祝文曰爰以季春有事於黄帝有熊氏惟神兵法
奇祕有光有烈土德增崇功垂萬世謹以(云云/)
　　　祭器
元正位置着尊壺尊犧尊太尊山尊象尊每位籩豆各
十簠簋各二爼九篚一豋三鉶鼎三血槃一爵各三配
位缺國朝正位設犧尊象尊山罍各一籩豆各八簠簋
豋各二配位象尊一壺尊一籩豆各四簠簋各一
　　　幣
元及國朝皆用白幣
　　　牲
唐祭三皇牲用少牢宋用太牢元正位三各用牛一羊
一豕一配位闕從祀位每廡羊豕各一斤國朝正位共
用牛一羊一豕一配位共用羊豕各一
　　　酒齊
元國朝犧尊實醴齊象尊實沉齊山罍實事酒
　　　粢盛
元簠實以黍稷簋實以稻粱國朝簠實以稷簋實以稻
　　　籩豆之實
元正位籩實以石鹽乾魚棗栗榛菱芡鹿脯白餅黒餅
豆實以非葅醯醢菁葅鹿醢芹葅兎醢筍葅魚醢脾析
葅豚拍國朝正位籩減白餅黒餅豆減脾析葅豚拍配
位籩實以形鹽乾棗鹿脯栗豆實以芹葅菁葅鹿臡兎
醢
　　　樂
唐樂用宫懸宋樂制未聞元延祐中議三皇用樂之制
唐以前俱無明文自天寶間始有考見然歴代禮樂不
相㳂襲祭祀亦用本代之樂三皇之樂制作不傳非止
一日故前代或清酌尹祭或有牲無樂葢在當時已不
敢輕議宜從省部會議施行至至正間始用雅樂如祭
孔廟之制國朝用登歌樂



　　　降香遣官祭三皇儀注
時日　春以三月三日秋以九月九日
齋戒　皇帝齋戒(闕/)　三獻官(以省臺官充/)及各執事
官俱散齋二日致齋一日
降香　前祀一日清晨有司立仗百官具公服侍班皇
帝服皮弁服升奉天殿奉香授三獻官捧由中陛降中
道出至午門外置龍亭内儀仗鼓吹導引至廟中
陳設　前祀一日有司陳設如圖儀
省饌　前祀一日獻官公服并執事官集於初獻齋所
執事者陳禮饌於廟門東南南向贊引引三獻官就省
饌位㸃饌訖次引至省牲位執事者牽牲省訖詣神厨
視鼎鑊視祭器滌溉及視牲充腯遂殺牲執事者以豆
取毛血置於饌所遂烹牲命有司掃除殿内外訖還齋
所
正祭　祭日丑前五刻執事者入實尊罍籩豆簠簋列
幣篚於酒尊所贊引引獻官及應祀官各公服入就位
樂正率工人各入就位餘官各服祭服次引三獻官就
殿下席位北向立贊禮稍前唱有司謹具請行事
迎神　贊禮唱迎神樂正舉麾奏(闕/)　之曲贊禮唱鞠
躬拜興拜興平身獻官及在位者皆鞠躬拜興拜興平
身(樂止/)復位
奠幣贊禮唱奠幣贊引引獻官詣盥洗位搢笏盥手
帨手出笏詣伏犧神位前樂奏(闕/)　之曲贊禮唱跪獻
官北向跪搢笏三上香執事者捧幣東向跪授獻官獻
官受幣贊禮唱奠幣獻官興奠幣於神位前贊引唱鞠
躬拜興拜興平身次詣神農神位前黄帝神位前并勾
芒祝融風后力牧四配位以次上香奠幣皆如伏犧神
位前之儀奠訖(樂止/)復位
進爼　贊禮唱進爼執事者舉爼升自東階樂奏(闕/)
之曲贊引引獻官至伏犧神位前搢笏以爼奠於位前
(以下神農至力牧/六位進爼皆同)奠訖出笏復位
初獻　贊禮唱行初獻禮贊引引獻官詣爵洗位搢笏
滌爵拭爵以爵授執事者(以下六位爵/其滌拭皆同)次引詣酒尊所
司尊者舉冪執爵者以爵進酌犧尊之泛齊以爵授執
事者(以下六位進/爵酌酒皆同)出笏贊禮唱詣太昊伏犧氏神位前
樂正奏(闕/)　之曲初獻官至神位前跪搢笏三上香三
祭酒奠爵出笏(樂止/)贊禮唱讀祝讀祝官持版進於神
座之右北面跪讀祝文訖(樂作/)贊禮唱俯伏興平身稍
後鞠躬拜興拜興平身(樂止/)次詣炎帝神農氏黄帝軒
轅氏神位前并勾芒祝融風后力牧四配位以次上香
祭酒讀祝並如上儀
亞獻終獻行禮並如初獻之儀(惟不讀祝/)
分獻　贊禮俟行終獻時唱分獻官行禮贊引各引分
獻官詣盥洗位搢笏盥手帨手出笏次詣爵洗位搢笏
執爵者以爵進受爵滌爵拭爵以爵授執爵者出笏次
引至酒尊所搢笏執爵者以爵進受爵司尊者舉冪酌
　齊以爵授執事者出笏分詣殿上東西十哲神位前
分獻官跪搢笏三上香三祭酒奠爵出笏俯伏興平身
稍後鞠躬拜興拜興平身復位
飲福受胙　贊禮唱飲福受胙贊引引初獻官詣飲福
位鞠躬拜興拜興平身稍前跪搢笏奉爵者進爵獻官
受爵祭酒飲福酒以爵置於坫奉爼者進爼獻官受爼
以爼授執事者出笏俯伏興平身鞠躬拜興拜興平身
徹豆　贊禮唱徹豆樂奏(闕/)　之曲掌祭官徹豆贊禮
唱賜胙傳贊唱已飲福受胙者不拜亞獻官以下皆再
拜鞠躬拜興拜興平身(樂止/)
送神　贊禮唱送神樂奏(闕/)　之曲贊禮唱鞠躬拜興
拜興平身獻官以下皆鞠躬拜興拜興平身贊禮唱祝
人取祝幣人取幣詣望瘞位讀祝官取祝捧幣者捧幣
詣望瘞位
望瘞　贊禮唱望瘞贊引引三獻官詣望瘞位贊禮唱
可瘞東西面各二人以炬燎火俟半燎實土半坎贊禮
唱禮畢獻官以下各以次出
　　釋奠文宣王
　　　總敘
周制凡始立學者必釋奠於先聖先師凡學春夏釋奠
於先師秋冬亦如之漢儒以先聖為周公若孔子以先
師為禮樂詩書之官若禮有髙堂生樂有制氏詩有毛
公書有伏生可以為師者葢四時之學將習其道故釋
奠各以其師而不及先聖惟春秋合樂則天子視學有
司摠祭先聖先師是則漢時釋奠亦略可見矣魏正始
中使太常釋奠於辟雍晉釋奠皆於太學東晉成穆孝
武皆親釋奠隋制國子監每嵗四仲月上丁釋奠先聖
先師州縣學則用春秋仲月唐初釋奠儒官自為祭主
直云博士姓名敢昭告于先聖許敬宗奏請令國子祭
酒為初獻詞稱皇帝謹遣仍令司樂為亞獻博士為終
獻縣學則令為初獻丞為亞獻主簿及尉通為終獻永
為禮制武德貞觀中皆以二月親幸國子監釋奠開耀
景龍中皆皇太子釋奠於太學開元中詔春秋釋奠以
三公攝事著之常式若會大祀則用中丁州縣用上丁
宋元因古禮而損益之國朝洪武二年御製祭文遣官
賫御香祀曲阜孔子廟每嵗春秋二丁降御香祀於國
學中書省臣初獻翰林學士亞獻國子祭酒終獻其禮
樂悉如前代之制
　　　封諡
魯哀公十六年夏四月己丑孔子卒哀公誄之稱曰尼
父漢元始元年諡曰褒成宣尼父後魏太和十六年改
諡宣尼曰文聖尼父後周大象二年追封鄒國公唐太
宗貞觀十一年詔尊為宣聖尼父髙宗乾封元年追贈
太師天授中追封隆道公𤣥宗開元二十七年追諡文
宣王令三公持節冊命宋真宗大中祥符元年加諡曰
𤣥聖文宣王五年改諡至聖文宣王元武宗至大元年
加諡大成至聖文宣王詔曰葢聞先孔子而聖者非孔
子無以明後孔子而聖者非孔子無以法所謂祖述堯
舜憲章文武儀範百王師表萬世者也朕纘承丕緒敬
仰休風循治古之良規舉追封之盛典加號大成至聖
文宣王遣使闕里祠以太牢嗚呼父子之親君臣之義
永惟聖教之尊天地之大日月之明奚罄名言之妙
　　　廟祀
漢世京師未有夫子廟後魏太和十三年立孔子廟於
京師唐髙祖武德二年於國子監立周公孔子廟各一
所以四時致祭周世宗始營國子學宋初詔國子監文
宣王廟門立㦸十六枚徽宗崇寧中詔辟廱文宣王殿
以大成為名御書大成殿榜付國子監揭之政和中廟
門增立二十四㦸元太祖置宣聖廟於燕京以舊樞密
院為之成宗大德十年京師新作宣聖廟此歴代國學
立廟之制也漢永平二年詔郡縣行鄉飲酒於學校北
齊令郡縣坊内立孔顔廟唐貞觀四年詔州縣學皆作
孔子廟宋元仍唐制此歴代州縣學立廟之制也漢唐
宋元曲阜林廟嵗時遣使致祭遇有損壊皆奉勅修理
此歴代林廟之制也國朝京師及郡學曲阜林廟皆如
舊制
　　　襲封
漢髙帝封夫子九代孫騰為奉祀君元帝賜孔覇爵為
褒成君食邑八百户奉孔子後光武封孔志為褒成侯
魏文帝封孔羡為宗聖侯食邑百户晉武帝改封宗聖
侯震為奉聖亭侯後魏封孔乘為崇聖大夫改封崇聖
侯北齊改封恭聖侯後周封為鄒國公隋改為紹聖侯
唐太宗封裔孫德倫為褒聖侯給户二十充享祀開元
二十七年改封褒聖侯為嗣文宣公武宗會昌二年以
三十九代孫榮為國子監丞襲文宣公周太祖以四十
三代孫仁玉為曲阜縣令宋太宗以孔宜為太子右贊
善大夫襲封文宣公免其家租税仁宗至和二年改封
為衍聖公元封孔子後為衍聖公官嘉議大夫至正間
加為中奉大夫國朝以五十(闕/)代孫(闕/)　為衍聖公復
以五十(闕/)代孫(闕/)　為曲阜知縣並如前代之制
　　　配享
魏釋奠孔子於辟廱以顔回配此配享之始也唐初以
周公為先聖以孔子配享貞觀二年左僕射房𤣥齡建
議云武徳中詔釋奠於太學以周公為先聖孔子配享
臣以周公尼父俱稱聖人庠序置奠本縁夫子故晉宋
梁陳及隋故事皆以孔子為先聖顔回為先師歴代所
行古今通允伏請停祭周公升夫子為先聖以顔回配
享從之宋神宗元豐七年以孟子設位居顔子之次配
食咸淳間又以曾子子思合顔孟為四配元及國朝因
之
　　　從祀
後漢明帝幸闕里以太牢祀孔子及七十二弟子章帝
安帝因之此弟子從祀之始也唐貞觀二十一年詔以
左邱明以下二十一人從祀廟庭開元八年以十哲為
坐像享於堂上七十子及二十一賢並圖於壁宋元豐
間又以荀况揚雄韓愈從祀於左丘明等之次理宗淳
祐初以周敦頤張載程顥程頤朱熹從祀景定中復加
張栻吕祖謙度宗咸淳初又加司馬光邵雍元武宗至
大間復以許衡從祀
　　　祝文
唐皇太子釋奠正座祝文曰維某年嵗次月朔日子皇
太子某(若有司攝則云皇帝謹/遣某官姓名先師准此)敢昭告於先聖文宣王
惟王固天攸縱誕降生知經緯禮樂闡揚文教餘烈遺
風千載是仰俾兹末學依仁游藝謹以制幣犧齊粢盛
庶品祇奉舊章式陳明薦以先師顔子等配尚饗配座
祝文曰(首同/先聖)先師顔子兖公等七十二賢爰以仲春(仲/秋)
率遵故實敬修釋奠於先聖文宣王惟子等服膺聖教
徳冠四科光闡儒風貽範千載謹以制幣犧齊粢盛庶
品式陳明薦尚饗宋崇寧四年宣聖祝文曰維某年嵗
次月日具官姓名敢昭告於至聖文宣王(祝辭用/唐文)以兖
國公鄒國公配尚饗其兖國公祝文曰維某年嵗次月
日具官姓名敢昭薦於兖國公爰以仲春率遵故實恭
修釋典於至聖文宣王惟公好學之樂簟瓢不改絶塵
之蹤步趨可望徳行扶世心同禹稷具體而微素王是
配鄒國公祝文曰惟公後生孔子百有餘嵗其知聖人
如親見之辭闢楊墨三聖是承扶世道民登以配祀咸
淳三年升侑郕國公沂國公郕國公祝文曰惟公道明
忠恕一貫心融正統之傳晩年獨得沂國公祝文曰惟
公家傳奥學丕闡中庸為孟之師道統以續(首尾並/同上)元
釋奠祝板各長一尺二寸廣八寸以楸梓柏木為之祝
文每祭有之至大四年祝文曰維某年某月某朔某甲
子皇帝敬遣某官等致祭於大成至聖文宣王惟王金
聲玉振集厥大成有道立教垂憲萬世謹以制幣牲齊
粢盛庶品祇奉舊章式陳明薦以兖國公鄒國公配尚
饗兖國公祝文曰維年月日某官以仲秋率遵故實敬
修釋奠於大成至聖文宣王惟公聞一知十未逹一間
賢冠四科實惟亞聖謹以制幣牲齊粢盛庶品祇奉舊
章式陳常典從祀配神鄒國公曰惟公知言知徳亦克
允蹈攘剔異端以承三聖(首尾同前是時未定四配/之儀故缺沂郕二公祝文)國
朝洪武二年遣官降香致祭曲阜孔子御製祝文曰惟
神昔生周天王之國實居魯邦聖德天成述紀前王治
世之法雖當時列國鼎峙其道未行垂教於後以至於
今凡有國家大有得焉自漢之下以神通祀海内朕代
前王統率庶民目書檢㸃忽覩神之訓言非其鬼而祭
之諂也敬鬼神而逺之祭之以禮此非聖賢明言他何
能道故不敢通祀暴殄天物以累神之聖德兹以香幣
牲齊粢盛庶品式陳明薦惟神鑒焉
　　　祭器
唐開元儀先聖先師每座犧尊二象尊二山罍二尊皆
加勺冪有坫以置爵籩各十豆各十簠各二簋各二爼
各二罍各一洗各一篚各一宋祥符儀先聖先師每座
犧尊四象尊四在殿上為酌尊太尊二山尊二犧尊二
着尊二象尊二壺尊六在殿下設而不酌籩各十豆各
十爼各八簠各二簋各二從祀各籩二豆二簠簋爼爵
各一元同唐制國朝正配位尊三籩八豆八簠二簋二
豋二從祀兩廡各籩二豆二簠一簋一
　　　幣
周制釋奠先聖先師行事必以幣唐宋元以及國朝幣
皆用白色
　　　牲
漢髙祖過魯以太牢祀孔子章帝幸闕里祠以太牢魏
以太牢祀孔子於辟廱晉武時太學及魯國祀孔子俱
備三牲唐宋皆以太牢南渡後以羊豕代元牲用牛一
羊五豕五國朝牲用牛羊豕各一配位共羊豕各一
　　　酒齊
唐犧尊實醴齊象尊實盎齊山罍實以酒宋設尊實五
齊三酒酌尊實泛齊醴齊元及國朝並同唐制
　　　粢盛
唐簠實以稻粱簋實以黍稷宋元及國朝同
　　　籩豆之實
唐籩實以石鹽乾魚棗桃榛菱芡鹿脯白餅黒餅豆實
以韭葅醯醢菁葅鹿醢芹葅兎醢筍葅魚醢脾析葅豚
拍從祀籩實以栗黄鹿脯豆實以菁葅鹿臡宋元同唐
制國朝籩减白餅黒餅豆减脾析葅豚拍從祀籩實以
栗鹿脯豆實以菁葅鹿臡
　　　樂舞
周制凡釋奠者必有合合謂合樂也漢章帝幸闕里祀
孔子作六代之樂唐顯慶三年先聖廟樂用宣和之舞
開元禮皇太子釋奠迎神用誠和之曲皇太子行用承
和之曲登歌奠幣用肅和之曲迎爼用雍和之曲文舞
退武舞進酌獻用舒和之曲送神又用誠和之曲宋政
和親祀儀用姑洗之宫三成迎神作凝安之曲皇帝行
作同安之曲奠幣作明安之曲酌獻作成安之曲(三獻/同)
送神作凝安之曲一成元釋奠樂章皆用宋舊曲後擬
易之而未及用今録於此迎神奏文明之曲盥洗奏昭
明之曲升殿奏景明之曲宣聖酌獻奏誠明之曲(配位/同)
亞獻奏靈明之曲(終獻/同)送神奏慶明之曲國朝仍用大
晟登謌樂



　　　降香遣官釋奠孔子廟學儀注
時日　以春秋二仲上丁日行事
齋戒　皇帝齋戒(闕/)　　　　三獻官并各執事官俱
散齋二日致齋一日(省官為初獻翰林院官為亞獻/國子祭酒為終獻學官為分獻)
降香　前祀一日清晨有司立仗百官具公服侍班皇
帝服皮弁服升奉天殿奉香授三獻官捧由中陛降中
道出至午門外置龍亭内儀仗鼓吹導引至廟學
陳設　前釋奠一日有司陳設如圖儀
省饌　前釋奠一日三獻官法服并執事官集於初獻
齋所執事者陳禮饌於廟門之東南南向贊引引三獻
官就省饌位㸃饌訖次引至省牲位執事者牽牲省訖
詣神厨視鼎鑊視祭器滌溉視牲充腯遂殺牲執事者
以盤取毛血置於饌所遂烹牲有司掃除殿之内外訖
還齋所
正祭　釋奠日丑前五刻執事者入實尊罍籩豆簠簋
牲爼列幣篚於酒尊所贊引引獻官及應祀官各法服
入就位次引監禮監祭官升殿㸃閱陳設糾察不如儀
者樂正率工人各入就位餘官各服祭服次引三獻分
獻官入就殿下席位北向立贊禮稍前唱有司謹具請
行事
迎神　贊禮唱迎神樂正舉麾奏(闕/)　之曲贊禮唱鞠
躬拜興拜興平身獻官及在位者皆鞠躬拜興拜興平
身(樂止/)
奠幣　贊禮唱奠幣贊引引獻官詣盥洗位搢笏盥手
帨手出笏詣文宣王神位前樂奏(闕/)　之曲贊禮唱跪
獻官北向跪搢笏三上香執事者捧幣東向跪授獻官
獻官受幣贊禮唱奠幣獻官興奠幣於神位前贊引唱
鞠躬拜興拜興平身次詣兖國復聖公郕國宗聖公沂
國述聖公鄒國亞聖公四配神位前以次逐位上香奠
幣皆如正位前之儀奠訖(樂止/)復位
進爼　贊禮唱進爼執事者舉爼升自東階樂奏(闕/)
之曲贊引引獻官至文宣王神位前搢笏以爼進於神
位前(以下四配/進爼皆同)出笏復位
初獻　贊禮唱行初獻禮贊引引獻官詣爵洗位搢笏
滌爵拭爵以爵授執事者(以下四位爵/其滌拭皆同)次引詣酒尊所
司尊者舉冪執爵者以爵進酌犧尊之泛齊以爵授執
事者(以下四位進/爵酌酒皆同)出笏贊禮唱詣文宣王神位前樂奏
(闕/)　之曲獻官至神位前跪搢笏三上香三祭酒奠爵
出笏(樂止/)贊禮唱讀祝讀祝官持版進於神座之右北
向跪讀祝文訖(樂作/)贊禮唱俯伏興平身稍後鞠躬拜
興拜興平身(樂止/)次引至四配神位前上香祭酒讀祝
並如上儀
亞獻終獻行禮並如初獻之儀(惟不讀祝/)
分獻　贊禮俟行終獻時唱分獻官行禮贊引引分獻
官詣盥洗位搢笏盥手帨手出笏次詣爵洗位搢笏執
爵者以爵進受爵滌爵拭爵以爵授執爵者出笏贊引
各引分獻官詣殿上十哲并兩廡從祀先賢神位前分
獻官跪搢笏奠幣三上香三祭酒奠爵出笏俯伏興平
身稍後鞠躬拜興拜興平身復位
飲福受胙　贊禮唱飲福受胙贊引引初獻官詣飲福
位鞠躬拜興拜興平身稍前跪搢笏奉爵者進爵獻官
受爵祭酒飲福酒以爵置於坫奉爼者進爼獻官受爼
以爼授執事者出笏俯伏興平身鞠躬拜興拜興平身
徹豆　贊禮唱徹豆樂奏(闕/)　之曲掌祭官徹豆贊禮
唱賜胙傳贊唱已飲福受胙者不拜亞獻官以下皆再
拜鞠躬拜興拜興平身(樂止/)
送神　贊禮唱送神樂奏(闕/)　之曲贊禮唱鞠躬拜興
拜興平身獻官以下皆鞠躬拜興拜興平身贊禮唱祝
人取祝幣人取幣詣望瘞位讀祝官取祝捧幣者捧幣
詣望瘞位
望瘞　贊禮唱望瘞贊引引三獻官詣望瘞位贊禮唱
可瘞東西面各二人以炬燎火俟半燎實土半坎贊禮
唱禮畢獻官以下各引以次出
　明集禮卷十六
欽定四庫全書
　明集禮卷十七
　　嘉禮一
　朝㑹
　　　總叙
周天子之朝有四一曰外朝以聽訟二曰中朝以見羣
臣三曰内朝以聽政四曰詢事之朝國有大事致萬民
而詢之於是後世有常朝與大朝㑹之禮焉漢高祖用
叔孫通起朝儀七年長樂宫成羣臣奉賀武帝十月朔
行饗㑹二千石以上上殿稱萬歲此大朝㑹也每月有
朔朝至宣帝則五日一朝此常朝也唐貞觀初宣政殿
每日臨朝十三年則三日一朝二十三年則毎日常朝
永徽間於太極殿五日一朝及朔望朝開元後不能日
見羣臣而獨朔望一朝其正旦冬至五月朔千秋節則
受朝賀焉宋太祖建隆二年正旦御崇元殿受朝賀元
豐中侍從官常叅於埀拱殿百司朝官五日一朝紫宸
殿在京官朔望亦朝於紫宸殿其正旦五月朔日冬至
長春節則行大朝㑹禮於文德殿焉元世祖至元十一
年正旦始御大明殿受朝賀及後天壽節皆行朝賀禮
每日則宰執入延春閤及别殿奏事而已國朝之制正
旦冬至聖壽節於奉天殿受朝畢賜宴於謹身殿及東
西廡其蕃使表貢則以其所至之日而設朝毎日見羣
臣於謹身殿或奉天殿奉天門以為常朝焉今著歴代
朝㑹器服儀文之詳及國朝儀注圗本作朝㑹篇
　　　乘輿冠服
周制天子受諸侯朝覲則服衮冕其常朝則用皮弁服
秦㓕禮學服尚袀𤣥(袀繒/也)冕旒前後邃延漢承秦弊服
無定制至明帝時始制冕服魏因漢制無所損益晉正
旦朝賀用介幘通天冠平冕服皂上絳下衣齊梁以下
皆因之隋正旦朝賀服衮冕聽朝則服赭黄文綾袍烏
紗折上巾唐正旦朝賀用衮冕冬至朝賀服通天冠絳
紗袍朔日受朝服皮弁絳紗袍其常朝則服赭黄或紅
或淡黄䙆袍衫皂紗折上巾宋正旦朝賀服衮冕冬至
及五月朔受朝則服通天冠絳紗袍其常服赭黄淡黄
䙆袍衫或紅袍皂紗折上巾便坐視事則服窄袍烏紗
㡌元朝用本俗衣冠國朝正旦冬至聖節服衮冕降詔
則服皮弁常服則用烏紗折上巾盤領衣服色按月令
春用青夏用紅秋用白冬用黒其土王之日則用黄其
制度圗本詳見冠服篇
　　　皇太子冠服
皇太子冠服之制周禮無所見至漢朝服用𤣥冠絳衣
魏用五時朝服晉用逺游冠介幘朱衣絳紗襮唐正旦
冬至朔日入朝以具服逺游冠絳紗袍五日常朝正旦
冬至受朝公服逺游冠絳紗單衣朔日及視事服弁服
絳紗衣其常服進德冠服袴褶宋朝㑹用逺游冠朱明
服其常服皂紗折上巾紫公服元朝用本俗冠服國朝
正旦冬至聖節皇太子服衮冕九章降詔侍朝用皮弁
服常服用皂紗折上巾服諸色盤領衣其制度圗本詳
見冠服篇
　　　諸王冠服
諸王蓋即周之上公漢之諸侯王也周制朝天子上公
用衮冕九旒服九章漢諸侯王用逺游冠絳衣唐親王
用逺游冠黒介幘絳紗單衣宋親王用七梁冠服朱衣
朱裳元用其本俗衣冠國朝正旦冬至聖節諸王服衮
冕九章降詔侍朝服皮弁服用烏紗折上巾諸色盤領
衣其制度圗本詳見冠服篇
　　　羣臣冠服
周制上公朝君執桓圭九寸衮冕九章侯執信圭伯執
躬圭鷩冕七章子執糓璧男執蒲璧毳冕五章漢羣臣
用五時朝服東漢用織文衣唐朝賀一品二品用五梁
冠服朱衣諸司三品御史臺四品兩省五品用三梁冠
四品五品六品用兩梁冠並服朱衣朔望日朝服袴褶
其毎日常朝則用公服三品以上紫五品以上緋六品
七品以緑八品九品以青宋大朝㑹冠服其常朝之服
皆與唐同公服宋初與唐同神宗元豐間改一品至四
品服紫五品六品服緋七品以下皆緑元大朝㑹用唐
宋公服之制一品至五品服紫六品七品服緋八品以
下皆緑其常朝則用國俗衣冠國朝大慶㑹朝服一品
七梁冠二品六梁三品五梁四品四梁五品三梁六品
七品二梁八品九品一梁衣俱用赤常服則用烏紗帽
盤領衣束帶其詳見冠服篇
　　　儀仗
漢以前朝㑹儀仗尚簡髙祖朝長樂宫庭中陳車騎戍
卒衛官設兵張旗幟殿下郎中俠陛陛各數百人後漢
正旦天子幸德陽殿大㑹則有虎賁羽林之屬執弧弓
撮矢列於陛之左右唐凡大朝㑹以三衛畨上分為五
仗號為衙門五衛一曰供奉仗二曰親仗三曰勲仗四
曰翊仗五曰散手仗元日冬至朝㑹宴見畨國王則供
奉仗散手仗立於殿上又有黄麾仗左右廂各十二部
為十二行又有夾轂隊持鈒隊歩甲隊辟邪旗隊又有
清游隊朱雀隊𤣥武隊諸衛挾門隊長槍隊宋大慶殿
大朝㑹黄麾大仗用五千二十五人文德殿視朝黄麾
半仗用二千二百六十五人紫宸殿大遼使朝用一千
五十六人元大朝㑹設内外仗用七百四十八人國朝
大朝㑹奉天門外中道陳龍旗十二纛一豹尾一左右
布旗六十四毎旗用甲士五共用甲士三百二十奉天
門内設五輅仗馬六丹墀儀仗九十丹陛儀仗九十殿
門前擎執黄蓋校椅等儀二十四殿上擎執香罏等儀
八其制度圗本詳見儀仗篇
　　　班位
周制朝㑹班位其在外朝左九棘孤卿大夫位焉羣士
在其後右九棘公侯伯子男位焉羣吏在其後靣三槐
三公位焉州長衆庶在其後(斯聽獄之時所列位也樹/棘以為位者取其赤心而)
(外刺也列槐以為位者槐之言懐/也言懐來人於此欲與之謀也)其在中朝則王南面
三公北靣東上孤東靣北上卿大夫西面北上王族故
士武士在路門之右南面東上太僕太右太僕從者在
路門之左南面西上(此王視事於路門之位也王族故/士為士免退留宿衛者太右司右)
(也太僕從者小臣/祭僕御僕𨽻僕也)其在詢事之朝則王南向三公及州
長百姓北面羣臣西面羣吏東面漢高帝長樂宫成功
臣列侯諸將軍軍吏以次陳西方東向文官丞相以下
陳東方西向唐開元禮正旦冬至受羣臣朝賀典儀設
文官三品以上位於横街之南道東介公􁊉公於横街
之南道西武官三品以上於介公之西少南每等異位
重行北面相對為首設文官四品五品位於樂懸東六品
以下於横街南毎等異位重行西向北上設諸州朝集
使位都督刺史及三品以上東方南方於文官三品之
東重行北面西上西方北方於武官三品之西重行北
面東上四品以下皆分方位於文武官當品之下諸州
使人分方位於朝集使下亦如之設諸親位於四品五
品之南皇宗親在東異姓親在西設諸方客位三等以上
東南方者於東方朝集使之東每國異位重行北面西
上西北方者於西方朝集使之西每國異位重行北面
東上四等以下分方位於朝集使六品之下重行毎等
異位奉禮設門外位文官於東朝堂之前每等異位重
行西面介公􁊉公於西朝堂之前武官於介公之南少
退每等異位重行東面諸親位於文武官四品五品之
南皇宗親在東異姓親在西設諸州朝集使位東南方
者在宗親位之南每等異位重行西面西北方者於異
姓親之南毎等異位重行東面諸州使人分方位於朝
集使之下亦如之諸方客位東南方者於東方朝集使
之南每國異位重行西面北上西北方者於西方朝集
使之南東面北上宋大慶殿正旦冬至大朝㑹三師三
公侍中中書令左右僕射開府儀同三司在丹墀香案
之南少東次尚書左丞在其後皆北面西上親王在香
案之南少西北面東上門下侍郎位於其東次左散騎
常侍次給事中左諌議大夫次左司諌正言皆重行位
于其後觀文資政殿大學士學士端明殿學士位于次
南並西面北上中書侍郎位于其西次右散騎侍郎次
中書舍人右諌議大夫次右司諫正言皆重行位于其
後翰林學士承㫖至寳文閣學士位于次南次樞密直
學士待制皆重行位于其後並東面北上契丹使在龍
墀之上少西北面宗姓節度使以下至率府副率在横
街之南分東西相對各重行異位北上夏國使在宫架
之東軍員在其後夏國從人次之髙麗使在宫架之西
軍員在其後髙麗從人次之諸道貢舉解首在其後皆
北面序班于大慶門外則東西相對以北為上元文武
百司自一品至九品序列于崇文門外文班自外旁折
位入日精門武官自外旁折位入月華門各就東西起
居位立定然後趨丹墀就位行禮國朝文官齊班位於
午門外之東西向以北為上武官齊班位於午門外之
西東向以北為上午門西偏門入奉天門西偏門文官
起居位於文樓丹墀之南北上西向武官起居位於武
樓丹墀之南北上東向殿前班位於武官起居位之北
北上東向侍從班起居位於文官起居位之北北上西
向文官一品二品拜位於内道上之東每等異位重行
北面西上武官一品二品拜位於内道上之西每等異
位重行北面東上文官三品以下拜位於丹墀内道下
之東每等異位重行北面西上武官三品以下拜位於
丹墀内道下之西每等異位重行北面東上分文武官
為十八位第一班正一品第二班從一品第三班正二
品第四班從二品第五班正三品第六班從三品第七
班正四品第八班從四品第九班正五品第十班從五
品第十一班正六品第十二班從六品第十三班正七
品第十四班從七品第十五班正八品第十六班從八
品第十七班正九品第十八班從九品使客位文官之
東
　　　樂
樂之為用尚矣周制小胥正樂懸之位王用宫懸故後
世朝㑹則設樂漢燕樂羣臣設黄門鼓吹樂武帝時宴
㑹則張四懸樂梁朝㑹設宫懸唐朝㑹設宫懸又設鼔
吹又設十部伎樂以備華夷宋朝㑹設宫懸别殿上壽
則用教坊樂元正旦天壽節用雲和樂兼用武隊國朝
正旦冬至聖節朝賀用大樂宴㑹加奏細樂兼用舞隊
詳見樂書
　　　執事
周制大行人掌大賓之禮及大客之儀(大賓要服以内/諸侯大客謂其)
(孤/卿)漢髙祖朝長樂宫謁者引禮衛官設兵張旗幟(張音/帳)
殿下俠陛郎中數百人(俠與/挾同)大行設九賓臚句傳(上傳/告下)
(為臚下告/上為句)有御史執法察不如儀者晉正㑹執事受䞇
郎掌受䞇謁者掌引王公禮大鴻臚掌羣臣禮大常掌
引導掌禮郎掌賛事大行令掌二千石禮大樂令掌奏
雅樂乘黄令掌陳車太官令掌行御酒司徒掌持羔大
司農掌持飯尚書掌持案唐正至朝賀執事尚舍奉御
掌設御幄守宫掌設羣官使客次大樂令掌展宫懸乘
黄令掌陳車輅尚輦奉御掌陳轝輦尚舍奉御掌設解
劍席典儀掌文武百官位於殿前奉禮掌設文武百官
位於門外符寳郎掌奉寳通事舍人掌引禮中書侍郎
掌諸州鎮表案絳公服令史二人對舉給事中掌祥瑞
案絳公服二人對舉中書令掌奏諸方表黄門侍郎掌
奏祥瑞宋正至朝賀執事太樂令掌樂恊律郎掌舉麾
偃麾符寳郎掌奉寳侍中掌版奏中書侍郎掌押表案
給事中掌押祥瑞案中書令掌奏諸方鎮表門下侍郎
掌奏諸方鎮祥瑞户部尚書掌奏諸州貢物司天監掌
奏雲物光禄卿掌奏上壽尚食奉御掌進酒殿中監掌
省酒通事舍人掌賛賜酒太官令掌奏廵周食遍大樂
丞掌引舞殿中監掌進爵元正旦朝賀殿上執事挈壺
郎二人司香二人主酒二十人主湩二十人主膳二十
人䕶尉四十人警蹕三人殿下執事司香二人䕶尉四
十人右階下五長凡六人都㸃檢一人右㸃檢一人左
㸃檢一人殿内將軍一人殿外將軍一人宿直將軍一
人左階下五長三人殿内將軍一人殿外將軍一人宿
直將軍一人司晨郎二人表案轝士四人禮物案轝士
四人圉人十人右仗之東侍儀使二人引進使一人通
班舍人一人尚引舍人一人閲仗舍人一人奉引舍人
一人先輿舍人一人糾儀官四人左仗之西侍儀使二
人引進使一人承奉班都知一人宣表目舍人一人宣
表修撰一人宣禮物舍人一人奉表舍人一人尚引舍
人一人閲仗舍人一人奉引舍人一人先輿舍人一人
押禮官二人糾儀官四人知班三人宣賛舍人一人通
賛舍人一人護尉三十人立大明門闑外承傳二人立
大明門楹間國朝朝㑹執事導駕侍儀使六員導皇太
子引進四員引親王四員宣表一員宣表目一員展表
二員通賛一人賛禮一人知班二人典儀二人引文班
舍人二人引武班舍人二人引使客舍人四人引殿前
左右班四人催班舍人四人鋪墊拜席界畫位次陳設
版位舍人二人舉丹墀表案舍人二人舉殿上表案舍
人二人執外辦牌舍人一人殿前班指揮使三員侍從
班光禄寺官三員殿門前拱衛司官二員丹墀階上宿
衛鎮撫二員殿門前護衛執㦸千戸八員丹墀階下護
衛執斧三十四員丹墀南五輅轝士四十員御座左右
擎執内使八員丹陛上四隅執斧將軍四員殿門左右
執斧將軍六員奉天門將軍六員殿上執斧捲簾將軍
二員丹陛上鳴鞭四人殿門前擎執儀仗十六人丹墀
東西擎執儀仗九十人丹陛東西擎執儀仗九十人文
武樓南掌仗馬典牧所官二員控仗馬十二人樂工六
十四人奉天門外中道擎執十七人中道左右擎執旗
弓弩三百二十人控象十二人虎豹柵轝士二十四人
午門外軍士若干人
　　　陳設
周官司几筵凡大朝覲設黼依依前南鄉(白與黒之謂黼/畵斧於扆故名)
(黼依依與扆/同鄉音向)設筦筵紛純(筦蒲之細者以蒲為筵/以粉為純純音凖縁也)加繅
席畵純(繅席謂加繅飾畵/純畵衆色以章之)加次席黼純(次席以次列成/文黼純以斷割)
(為/義)漢每大朝㑹必陳乘輿法物車輦於庭唐正至大朝
賀列仗衛備羽扇於兩廂之上尚舍奉御設御幄於太
極殿北壁下南向鋪御座如常儀守宫設羣官客使等
次於東西朝堂太樂令展宫懸於殿庭設麾於殿之西
階乘黄令陳車輅尚輦奉御陳輿輦尚舍奉御設解劍
席典儀設文武官介公􁊉公諸州朝集使諸親位諸方
客位於殿前奉禮設文武官介公􁊉公諸親位諸州朝
集使位諸方客位於門外設諸州進表案於右延明門
外設祥瑞案於左延明門外設諸州貢物於太極門東
西廂宋正至大朝㑹前期有司設御座於大慶殿東西
房于御座之左右少北東西閣於殿後百官宗室客使
次於朝堂之内外五輅先陳于庭兵部設黄麾仗于殿
之内外太樂令展宫架之樂於横街南鼓吹令分置十
二架於宫架外設恊律郎二人位於殿上及宫架西北俱
東向陳轝輦御馬于龍墀􁍐扇於沙墀典儀設文武大
小百官位於丹墀南之東西設契丹使位于龍墀上又
設夏國使髙麗使位於宫架之東西元朝賀殿上設漏
案香案酒海殿門外中道設褥位丹陛中道設鳴鞭丹
墀中道設香案又設表案禮物案中道南東西設樂位
設内黄麾立仗設外牙門立仗國朝陳設見于儀注圖
本
　　　賛詞
漢武帝正旦朝賀二千石以上上殿稱萬歲後漢同晉
正旦謁者奏蕃王臣某等奉觴再拜上千萬嵗壽百官
伏稱萬嵗隋正旦冬至羣官上壽酒三稱萬嵗唐正旦
皇太子稱賀曰元正首祚景福惟新伏惟陛下與天同
休冬至稱賀曰天正長至伏惟陛下如日之升羣臣稱
賀曰元正首祚景福惟新伏惟具尊號陛下與天同休
宣答云履新之慶與公等同之千秋節侍中奉稱曰千
秋令節臣等不勝大慶宣答云得卿等壽酒與卿等内
外同慶宋正旦羣臣賛詞云元正啓祚萬物咸新伏惟
皇帝陛下膺乾納祐與天同休宣答云履新之慶與公
等同之冬至稱賀云晷運推移日南長至伏惟陛下與
天同休宣答云履長之慶與公等同之國朝正旦皇太
子朝賀賛詞云長子某兹遇履端之節謹率諸弟某等
欽詣父皇陛下稱賀宣答云履端之慶與長子等同之
羣臣賛詞云兹遇三陽開㤗萬象惟新欽惟皇帝陛下
膺乾納祐奉天永昌宣答云履端之慶與卿等同之冬
至皇太子朝賀賛詞云長子某兹遇履長之節謹率諸
弟某等欽詣父皇陛下稱賀宣答云履長之慶與長子
等同之羣臣朝賀賛詞云律應黄鍾日當長至欽惟皇
帝陛下應乾納祐奉天永昌宣答云履長之慶與卿等
同之
　　　賀表
章表之名起於漢至隋正旦及冬至朝賀有司奉上諸
州表此正至始有表賀之禮也唐元日在外諸州府軍
監長吏及諸道節度觀察防禦團練等使並奉表賀至
日中書令詣御前跪奏之冬至在外亦無進表之禮宋
制正旦冬至不受朝則宰臣率文武羣官詣東上閤門
拜表太宗承天節不受朝羣臣詣閣拜表獻壽若受朝
則奏諸方鎮表而已元正旦聖節在内省院臺長官進
表稱賀在外行中書省亦然其所屬五品以上第進所
屬上司類進都省各萬戸府進樞密院亷訪司進御史
臺亦類進焉國朝正旦冬至聖節各行中書省及直𨽻
府州上表賀其行省所屬府州則進於行省類進中書
省朝賀之日宣表官取行省或方鎮大臣髙品者一表
跪宣於御座前在内宰執既具祝賛之詞不復表賀其
寫表儀式表文起首具官臣某等誠懽誠忭稽首頓首
上言(云云/)中賀臣某等誠懽誠忭稽首頓首欽惟皇帝
陛下(云云/)末後臣等無任瞻天仰聖激切屏營之至謹
奉表稱賀以聞臣某等誠懽誠忭稽首頓首謹言表文
後具年月日具官臣某等謹上表(以上並用小字真書/其署名加小端謹表)
(文前上面貼黄帖一方如印大帖下用印黄帖上所書/如正旦寫進賀正旦表文冬至寫進賀冬至表文聖壽)
(寫進賀聖壽表文謝恩寫進上謝/恩表文末後年月日上亦用印)封皮(上用黄帖如正/旦於上書寫進)
(賀正旦表文冬至寫進賀冬至表文聖壽寫進賀聖壽/表文謝恩寫進上謝恩表文黄帖下用印印下寫具官)
(臣某上進謹封於上進/謹封字上用印齊於下)副本(用手本小字真書後年/月日上用印黄綾表褙)袱
匣(用木飾以金龍鎻鑰全黄羅夾袱二條上銷金龍文/小者褁表於匣内大者褁於匣外仍用氊片油絹袱)
(重/褁)
　　　禮物
古之朝㑹臣下有贄見之禮周制諸侯朝天子奉束帛
加璧唯國所有以為庭實或馬或虎豹皮龜金丹漆絲
纊竹箭分為三享漢武帝正旦朝賀公侯執璧二千石
執羔六百石執鴈晉武帝有受贄郎正旦朝賀蕃王等
奉白璧各一太尉二千石等奉璧皮帛羔鴈雉以為賀
禮畢以䞇授受䞇郎郎以璧帛付謁者以羔鴈雉付太
常梁元㑹王公以下奉珪璧以為䞇禮畢以付主客郎
唐開元間正旦朝賀户部以諸州貢物陳於太極門東
西廂禮部以諸蕃貢物取可執者蕃客手執入就内位
其重大者則陳於朝堂之前禮畢並以貢物付有司宋
正旦朝賀户部以諸州貢物禮部以諸蕃貢物各陳於
宫懸之南元正旦進賀禮物太師府馬一匹中書省馬
二十七匹納失失九匹金叚子四十五匹金香爐香合
一副樞密院馬九匹御史臺馬三匹徽政院馬九匹宗
正府宣政院各馬二匹宣徽通政集賢翰林國史等院
大司農留守拱衛司及都䕶府各馬一匹太常寺太史
院秘書監各羅九匹
　　　鳴鞭
周官條狼氏掌執鞭以趨辟王出入則八人夾道又朝
士掌帥其屬以鞭呼趨且辟禁慢期錯立族談者晉中
朝大駕有執鞭之制又事物紀原云唐有鳴鞭蓋本乎
周事也宋大慶殿正旦冬至朝㑹乘輿出殿上捲簾殿
下鳴鞭奏外辦殿上鳴鞭扇開殿下鳴鞭扇合簾下鳴
鞭元正旦朝㑹設鳴鞭位於殿前丹陛中道乘輿陞輦
鳴鞭三陞御榻鳴鞭三宴畢鳴鞭三其鞭之制緑柄鞭
以梅紅絲為之梢用黄茸而漬以蠟國朝正旦冬至聖
節朝㑹及蕃使來朝設鳴鞭四人於奉天殿丹陛上北
向立百官入旁折位皇帝出謹身殿鳴鞭三皇帝陞奉
天殿鳴鞭三朝畢皇帝還宫鳴鞭三常朝皇帝陞殿鳴
鞭三朝畢鳴鞭三
　　　鷄唱
周官雞人大賓客㑹同則夜嘑(音/呼)旦以嘂(音/呌)百官蓋雞
知時之物故象之以告行事之期也唐大朝㑹則雞人
服絳幘唱籌以報時宋置挈壺正掌司辰刻其法每一
時為八刻二十分每一刻擊鼓八鼓後進時牌餘二
十分為雞唱唱絶擊一十五鼓為時正他辰並同唯午
時擊八鼓後雞唱唱絶擊百五十鼓為午時正凡大宴
㑹則設司天雞唱樓於殿側以掌報時元正旦聖節大
朝㑹設司辰郎二人一人立左樓上服朱衣候時北面
而雞唱一人立樓下服緑衣候時捧牙牌趨丹墀跪報
露堦之下其鷄唱之詞天欲曙淡銀河耿珠露平旦寅
闢鳯闕集朝紳日出卯伏羣隂光四表食時辰思政治
味忘珍禺中已聽政餘玩經史日南午散離明同率土
日昳未慮萬機猶抑畏晡時申入宴息静怡神日入酉
衛皇圖固扄守日已暮列周廬嚴拱戸甲夜已粲星躔
皆順軌乙夜庚齊七政審璣衡丙夜辛夢上帝賚良臣
丁夜壬銀箭緩九重深戊夜癸復求衣思治理晝辭十
章夜辭五章國朝與元制同
　　　宴㑹
古者諸侯朝正于王王有燕樂之禮鹿鳴燕羣臣嘉賓
則又成周之盛事也自漢以降遇節慶朝賀必舉大㑹
髙帝十月朝諸侯羣臣置酒行九觴禮武帝十月朔享
㑹二千石以上舉觴御食前司空奉羔大司農奉飯百
官受賜宴享大作樂後漢正月德陽殿大朝宗室公卿
大夫百官蠻貊胡羌雜㑹萬人賜酒食庭作魚龍變化
等戲魏武帝正㑹文昌殿用漢儀東晉正㑹皇太子在
三恪下三公上宋皇太子在三恪之上齊因之梁正㑹
皇太子劍履升座㑹訖先興隋朝㑹皇太子坐於御座
東南西向唐文官三品以上座於御座之東南西向介
公􁊉公座於御座西南東向武官三品以下於介公􁊉
公之後朝集使東南方者座於文官三品之後西北方
者於武官三品之後俱重行每等異位以北為上樂用
登歌二舞或間用九部伎樂上公上壽行羣官酒十二
遍禮畢宋大宴㑹有司預於殿庭設山樓排塲為郡仙
隊仗六蕃進貢九龍五鳯之狀設司天雞唱樓於側殿
陳錦繡幃帟設香毬文茵宰相使相三師三公叅知政
事東宫三師僕射學士大夫中丞三少尚書常侍賓客
太常宗正卿丞郎給事諌舍節度兩使留後觀察防禦
團練刺史上將軍統軍都指揮使坐於殿上文武四品
以上知雜御史郎中郎將禁軍都虞候坐於朶殿餘升
朝官諸軍副都頭以上諸蕃進奉使諸道進奉軍將分
座於兩廊宰相使相座以繡墪叅知政事以下用二蒲
墪加罽毯軍都指揮以上用一蒲墪自朶樓而下皆緋
縁氊條席殿上器以金餘以銀宰相升殿進酒各就座
酒九行宴訖舞蹈拜謝而出元正旦聖節皇太子坐於
東南西面在宗室三公之上宗王勲臣皆服質孫各依
元定功臣位序坐於殿上東西相向丞相樞密使御史
大夫坐於諸王勲臣之後西坐東向自餘文武三品以
上升殿立飲而退上壽行喝盞禮樂用大樂鼓吹及諸
舞隊酒行無算兼用馬湩國朝正旦冬至聖節宴㑹於
謹身殿御座東偏設皇太子西向座次諸王座其西偏設
諸王座東向與東偏諸王相對殿中左右第一行文武
官一品二品坐餘坐於左右第二行右第三行及後行
並坐三品以上武官左第三行及後行並坐三品以上
文官西廡坐四品以下武官東廡坐四品以下文官㑹
之時拱衛司於殿庭設黄麾仗及擎執如奉天殿之儀
和聲郎列樂於殿上之南間作大樂細樂酒七行食(闕/)遍
凡行酒初行奏大樂作太清曲次行細樂奏感皇恩曲
三行細樂奏賀聖朝曲四行細樂奏普天樂曲五行舞
諸國來朝隊六行細樂奏朝天子曲七行舞長生隊細
樂奏醉太平曲凡進食則作大樂宴畢皇帝皇太子諸
王還宫百官以次出
　　　正旦朝賀儀注(冬至儀注同但改/用賛詞並宣答)
前期内使監官陳御座香案于奉天殿設皇太子親王
次于文樓其丹墀中侍儀司設表案於内道之西北文
官起居位於文樓之南西向武官起居位於武樓之南
東向文官一品二品拜位于内道上之東每等異位重
行北向西上武官一品二品拜位于内道上之西毎等
異位重行北向東上文官三品四品以下拜位皆列於
内道之下毎等異位重行北面西上武官拜位於内道
之下每等異位重行北面東上使者位於文官拜位之
東北面西上善世𤣥教僧道位於文官四品之東使客
位之北殿前班諸執事起居位於武官起居位之北東
向侍從班諸執事起居位於文官起居位之北西向捧
表官宣表官宣表目官展表官位於表案之西東向糾
儀御史二人位於表案之南東西相向宿衛鎮撫二人
於東西陛下東西相向䕶衛百戸二十四人位於宿衛
鎮撫之南稍後東西相向典牧所官二人位於乘馬之
前東西相向司辰郎報時位於内道之中文武官拜位
之北知班二人位於文武官拜位之北東西相向通賛
賛禮二人位於知班之北東西相向通賛在西賛禮在
東引文武班四人位於文武官拜位之北稍後東西相
向引殿前班二人位於引武班之南引使者二人位於
引文班之南舉表案二人位於引武班之北舉殿上表
案二人位於西陛之下東向其丹陛上設皇太子親王
拜位於陛上正中殿前班指揮司官三員侍立位於
陛上之西東向光禄寺官三員侍立位於陛上之東西
向儀鸞司官位於殿中門之左右東西相向護衛千戸
八人位於殿東西門之左右東西相向典儀二人位於
陛上之南東西相向鳴鞭四人位列於殿前班之南北
向將軍六人於殿門之左右各東西相向天武將軍四
人位於陛上之四隅各東西相向其奉天殿上尚寳司
設寳案於正中設表案於寳案之南皇太子親王位於
寳案之南文官侍從班起居注給事中殿中侍御史尚
寳卿位於殿上之東西向武官侍從班懸刀指揮位於
殿上之西東向受表兼受表目官位於文官侍從班之
南西向内賛二人位於受表官之南東西相向捲簾將
軍二人位於簾前東西相向是日侵晨金吾衛陳設甲
士於午門外之東西擊鼓位於門外之中道列旗仗於
奉天門外之東西拱衛司於皇太子親王位設拜褥陳
儀仗於丹陛上及丹墀之東西陳五輅於丹墀之南北
向典牧所陳仗馬於文武樓南東西相向虎豹於奉天
門外東西和聲郎陳樂於丹墀文武官拜位之南侍儀
司舍人二人舉表案入就殿上位舍人二人以表函置
于案舉入丹墀位擊鼓初嚴催班舍人各請文武百官
具朝服擊鼓次嚴引班引文武百官各依品從齊班於
午門外以北為上東西相向通班賛禮知班典儀内賛
宿衛鎮撫護衛鳴鞭殿内外將軍俱入就位引班引殿
前班指揮光禄卿糾儀官捧表官宣表官宣表目官展
表官受表官各依品從序立於起居位東西相向諸侍衛官各
服其器服及尚寳卿侍從官入詣謹身殿候迎擊鼓三
嚴引班引文官由午門東畔金水橋東奉天東門入
就起居位武官由午門西畔金水橋西奉天西門入就
起居位引僧道使客隨文班入立於文班之後立定侍
儀奏外辦御用監令奏請皇帝服衮冕御輿以出尚寳
卿捧寳及侍儀侍衛導從警蹕如常儀皇帝將出仗動
(大樂鼔/吹振作)陞御座(樂止/)將軍捲簾尚寳卿以寳置于案拱
衛司官由殿西門出降自西階引班引入起居位立定
通班唱某銜指揮使臣某以下起居賛禮唱鞠躬平身
訖引班引至丹墀拜位北面立賛禮唱鞠躬(樂作/)拜興
拜興平身(樂止/)賛禮唱指揮使稍前指揮前立定賛禮
唱鞠躬指揮使及以下皆鞠躬唱聖躬萬福唱平身復
位指揮使復位賛禮唱鞠躬(樂作/)拜興拜興平身(樂止/)
通班唱各恭事殿前班侍從班及諸執事各就本位引
進引皇太子具衮服與親王俱由奉天東門入(樂作/)陞
自東階至丹陛拜位(樂止/)引進賛鞠躬(樂作/)拜興拜興
拜興拜興平身(樂止/)引進導皇太子親王詣奉天殿東
門入(樂作/)引進立伺於門外内賛接引皇太子親王至
御座前行禮位(樂止/)内賛唱跪皇太子親王皆跪皇太
子稱賀云長子某兹遇履端之節(冬至則云/履長之節)謹率諸弟
某等欽詣父皇陛下稱賀制曰履端之慶(冬至則云/履長之慶)與
長子等同之聽制畢内賛唱俯伏興平身皇太子親王
皆俯伏興平身内賛引皇太子親王由東門出(樂作/)引
進引復丹陛拜位(樂止/)引進唱鞠躬(樂作/)拜興拜興拜
興拜興平身(樂止/)引進引皇太子親王降自東階(樂作/)至
文樓(樂止/)司辰再報時訖通班具丞相銜臣某以下起
居引班唱鞠躬平身引班引文武百官入丹墀拜位北
面立初行(樂作/)至位(樂止/)知班唱班齊賛禮唱鞠躬(樂/)
(作/)拜興拜興拜興拜興平身(樂止/)引班引丞相詣西階
陞引班立候於階下捧表官詣案前搢笏捧表及宣表
官宣表目官展表官以次從丞相行(樂作/)至殿西門(樂/)
(止/)捧表官宣表官宣表目官展表官立於殿西門外内
賛接引丞相至御座前内賛唱跪丞相跪賛禮唱衆官
皆跪丞相跪奏具官臣某等兹遇三陽開㤗萬象維新(冬/至)
(則云律應黄/鍾日當長至)欽惟皇帝陛下膺乾納祐奉天永昌賀訖内
賛唱俯伏興平身丞相俯伏興平身賛禮唱俯伏興平身
衆官皆俯伏興平身内賛引丞相出殿西門(樂作/)丞相降
自西階引班引復位(樂止/)捧表官宣表官宣表目官展表官
由殿西門入内賛唱進表捧表官捧表跪進於案前受表
官搢笏跪于案東受表及表目置於案出笏興退復位捧
表官出笏興退立于殿内之西東向内賛唱宣表宣表目
官詣案前搢笏取表目跪宣于殿内之西展表官搢笏同
跪展宣畢展表官出笏復位宣表目官俯伏興以表目復
于案出笏退復位宣表官詣案前搢笏取表跪宣於殿内
之西展表官搢笏同跪展宣訖展表官出笏一人以表復置
于案俱退立于位宣表官俯伏興同捧表官宣表目官展
表官以次出殿西門降自西階各還本位賛禮唱鞠躬(樂/)
(作/)拜興拜興拜興拜興平身(樂止/)給事中詣御座前跪承
制由殿中門出至丹陛上東南西向稱有制賛禮唱跪百
官皆跪給事中宣云皇帝制曰履端之慶(冬至則云/履長之慶)與
卿等同之宣訖給事中由西門入跪奏承制畢俯伏興
還侍位賛禮唱俯伏興平身賛禮唱搢笏鞠躬三舞蹈
唱跪唱山呼各官拱手加額曰萬嵗賛禮又唱山呼各
官又拱手加額曰萬嵗賛禮又唱再山呼各官又拱手
加額曰萬萬嵗(凡呼萬嵗樂工軍校/齊聲擊鼓應呼之)出笏俯伏興(樂作/)
拜興拜興拜興拜興平身(樂止/)侍儀前跪奏禮畢鳴鞭
皇帝興(樂作/)警蹕侍從導引至謹身殿(樂止/)舍人各舉
表案出引班引丞相以下文武百官以序出
　　　聖節儀注
前期内使監官陳御座香案於奉天殿設皇太子親王
次於文樓其丹墀中侍儀司設表案於内道之西北文
官起居位設於文樓之南西向武官起居位於武樓之
南東向文官一品二品拜位於内道上之東每等異位
重行北向西上武官一品二品拜位於内道上之西每
等異位重行北向東上文官三品以下拜位於内道下
之東每等異位重行北面西上武官三品以下拜位於
内道下之西每等異位重行北面東上善世𤣥教僧道
拜位於文官四品之東使客位北使者位驗品在文官
拜位之東北面西上殿前班諸執事起居位於武官起
居位之北東向侍從班諸執事起居位於文官起居位
之北西向捧表官宣表官宣表目官展表官位於表案
之西東向糾儀御史二人位於表案之南東西相向宿
衛鎮撫二人於東西陛下東西相向護衛百户二十四
人位於宿衛鎮撫之南稍後東西相向典牧所官二人
位於乘馬之前東西相向司辰郎報時位於内道之中
文武官拜位之北知班二人位於文武官拜位之北東
西相向通賛賛禮二人位於知班之北東西相向通賛
在西賛禮在東引文武班四人位於文武官拜位之北
稍後東西相向引殿前班二人位於引武班之南引使
者二人位於引文班之南舉表案二人位於引武班之
北舉殿上表案二人位於西陛之下東向其丹陛上侍
儀司設皇太子親王拜位於丹陛上正中殿前班指揮
司官三員侍立位於陛上之西東向光禄寺官三員位
於陛上之東西向拱衛司官位於殿中門之左右東西
相向護衛千戸八人位於殿東西門之左右東西相向
典儀二人位於陛上之南東西相向鳴鞭四人位列於
殿前班之南北向將軍六人於殿門之左右各東西相
向天武將軍四人位於陛上之四隅各東西相向其奉
天殿上尚寳司設寳案于正中侍儀司設表案於寳案
之南皇太子親王於表案之南文官侍從班起居注給
事中殿中侍御史尚寳卿位於殿上之東西向武官侍
從班懸刀指揮位於殿上之西東向受表兼受表目官
位於文官侍從班之南西向内賛二人位於受表官之
南東西相向捲簾將軍二人位於簾前東西相向是日
侵晨金吾衛陳設甲士於午門外之西丹陛上設皇太
子親王拜褥陳儀仗於丹陛上及丹墀之東西擊鼓位
午門外中道列旗仗於奉天門外之東西拱衛司陳五
輅於丹墀之南北向典牧所官陳仗馬於文武樓南東
西相向虎豹於奉天門外之東西和聲郎陳樂於丹墀
文武官拜位之南侍儀司舍人二人舉表案入就殿上
位舍人二人以表函置於案舉入丹墀位擊鼓初嚴催
班舍人各請文武百官具朝服擊鼓次嚴引班引文武
百官齊班於午門外以北為上東西相向通班賛禮知
班典儀内賛宿衛鎮撫護衛鳴鞭殿内外將軍俱入就位
引班引殿前班指揮光禄卿紏儀官捧表官宣表官宣
表目官展表官受表官各依品從序立於起居位東西
相向諸侍衛官各服器服及尚寳卿侍從官入詣謹身
殿候迎擊鼓三嚴引班引文官由午門東偏門東畔金
水東橋奉天東門入起居位武官由午門西偏門西畔
金水西橋奉天西門入起居位引僧道使客入立於文
班之後侍儀奏外辦御用監令奏請皇帝服衮冕御輿
以出尚寳卿捧寳及侍衛導從警蹕如常儀皇帝將出
仗動(大樂鼓/吹振作)陞御座(樂止/)將軍捲簾尚寳卿以寳置於
案拱衛司鳴鞭司晨報時鷄唱訖諸侍從官由殿西門
出降自西階引班引入起就位立定通班唱某銜指揮
使臣某以下起居賛禮唱鞠躬平身引班引至丹墀拜
位北面立賛禮唱鞠躬拜興拜興平身初鞠躬(樂作/)平
身(樂止/)賛禮唱指揮使稍前鞠躬指揮使稍前及以下
皆鞠躬賛禮唱聖躬萬福平身復位唱鞠躬拜興拜興
平身初鞠躬(樂作/)平身(樂止/)通班唱各恭事殿前班侍
從班及諸執事官皆就本位引進引皇太子親王自奉
天門東門入(樂作/)陞自東階至丹陛拜位(樂止/)引進唱
鞠躬拜興拜興拜興拜興平身初鞠躬(樂作/)平身(樂止/)
引進引皇太子親王由奉天殿東門入引進立於門外
内賛接引皇太子親王至御座前行禮位(初行樂作/至位樂止)内賛
唱跪皇太子親王皆跪皇太子稱賀云長子某欽遇父
皇陛下聖誕之辰謹率諸弟某等敬祝萬嵗壽賀訖内
賛唱俯伏興平身皇太子親王皆俯伏興平身内賛引
皇太子親王以次由殿東門出(樂作/)引進引復位丹陛
拜位立定(樂止/)引進唱鞠躬拜興拜興拜興拜興平身
皇太子親王以次降自東階(樂作/)至文樓(樂止/)司辰再
報時訖通班具丞相銜臣某以下起居引班唱鞠躬平
身引班引入丹墀拜位(初行樂作/至位樂止)知班唱班齊賛禮唱
鞠躬(樂作/)拜興拜興拜興拜興平身(樂止/)引班引丞相詣
西階陞(樂作/)至殿西門(樂止/)引班立候於階下捧表官
詣案前捧表及宣表官宣表目官展表官立於殿西門外
内賛接引丞相至御座前内賛唱跪通賛唱衆官皆跪
丞相奏稱具官臣某欽遇皇帝陛下聖誕之辰謹率文
武官僚敬祝萬嵗壽賀訖内賛唱俯伏興平身賛禮唱
衆官皆俯伏興平身初俯伏(樂作/)平身(樂止/)内賛引丞
相由殿西門出降至西階引班引復位丞相初出殿西
門(樂作/)復位(樂止/)捧表等官由殿西門入内賛唱進表
捧表官跪進受表官跪于案東受表置於案退復位捧
表官興退於殿西内賛唱宣表宣表目官詣案前取表
目及表跪宣于御座之西展表官同跪展宣表目訖展
表目官一人以表目復于案退立于西宣表目官俯伏
興宣表官宣于御座之西展表官跪同展宣訖展表一
人以表復于案宣表官俯伏興同捧表展表官以次出
還本位賛禮唱鞠躬(樂作/)拜興拜興拜興拜興平身(樂/)
(止/)賛禮唱搢笏鞠躬三舞蹈唱跪唱山呼各官拱手加
額曰萬嵗又唱山呼各官拱手加額曰萬嵗賛禮再唱
山呼各官又拱手加額曰萬萬嵗(凡呼萬嵗樂工/軍校應聲呼之)出笏
俯伏興拜興拜興拜興拜興平身初俯伏(樂作/)平身(樂止/)
侍儀奏禮畢鳴鞭皇帝興(樂作/)警蹕侍從導引至謹身殿
(樂止/)舍人舉表案出引班各引文武百官以次出
　　　宴㑹儀注
奉天殿大朝賀畢錫宴于謹身殿拱衛司於殿廷左右
設黄麾仗及擎執如奉天殿受朝之儀内使監光禄寺
陳設御座又設皇太子座於御座東偏西向稍南設諸
王座以次而南皆西向又於御座西偏設諸王座與東
偏諸王相對以次而南皆東向殿内左右第一行第二
行設文武一品二品官座以北為上東西相向左第三
行及後行設三品文官座以北為上皆西向右第三行
及後行設三品武官座以北為上皆東向又於東廡下
設四品以下至九品文官座以北為上西廡下設四品
以下至九品武官座以北為上和聲郎於殿之南楹陳
大樂細樂及諸舞隊光禄寺設御酒罇於殿之南楹皇
太子親王文武三品以上官酒罇於殿門左右御位司
壺二人尚酒尚食二人東偏皇太子親王司壺一人奉
酒奉食二人西偏親王司壺一人奉酒奉食二人文武
官左右第一行各司壺四人兼供酒供食文武官左右
第二行各司壺四人兼供酒供食文武官左右第三行
及後行各行用司壺四人兼供酒供食東西廡各間光
禄寺置酒罇司壺一人供酒供食二人光禄寺陳御食
案及皇太子親王食案於殿中殿上左右文武官食案
東西廡文武官食案各設於本位前將宴諸執事各供
事舍人引文武百官常服侍立於殿門之左右引進引
皇太子親王常服侍立於殿内之左右侍儀導引皇帝
常服陞御座鼓吹振作鳴鞭(樂止/)皇太子親王各就座
位丞相率禮部尚書光禄卿舉御食案進于御前禮部
侍郎光禄少卿轝食案各進于皇太子親王之前丞相
捧壽花進於御前禮部尚書工部尚書分進壽花於皇
太子親王之前文武百官各就座位禮部工部官及諸
執事人分進壽花於文武百官訖内使監令於御前斟
酒次司壺於皇太子親王及文武百官前各斟酒(細樂/)
(作/)和聲郎北面立舉手唱上酒飲畢(樂止/)内使監令於
御前進食供食者於皇太子親王文武百官前各供食
(大樂作/)和聲郎北面舉手唱上食食畢(樂止/)凡酒七行
間進食五次上酒上食樂作樂止並如上儀惟酒第五
行及七行雜呈諸隊舞宴畢皇帝興(大樂作/)皇太子親
王侍從還宫(樂止/)文武百官以次出
　　　午門開讀赦書儀注(開詔同/)
前期翰林院官承㫖草赦奏聞訖前一日禮部告百官
於皇城守宿至日鳴鍾後具朝服行禮内使監設御座
香案於奉天殿尚寳司設寳案於御座之南用寳案於
赦書案之東侍儀司設宣讀案于午門外之東西向龍
亭香案於北正中百官拜位于香案之南文官位於道
上之東每等異位重行以西為上武官位於道上之西
每等異位重行以東為上知班二人位於文武官拜位
之北東西相向賛禮通賛二人位於知班之北通賛在
西賛禮在東相向宣讀官位於宣讀案之北西向展讀
官二人位於宣讀官之南西向樂工設樂於丹墀中之
南及文武官拜位之南俱北向將軍二人位於殿上簾
前東西相向將軍六人位於奉天殿門之左右分東西
相向又將軍六人位於奉天門之左右東西相向是日
金吾衛於午門外陳設甲士軍仗東西相向拱衛司設
儀仗於丹陛之東西和聲郎陳樂於丹陛之南及金水
橋伺候迎引金吾衛擊鼓初嚴禮部官捧赦書入置於
寳案上舍人催百官具朝服執事者各入就位導駕官
侍從官入迎車駕擊鼓次嚴引班舍人引文武百官各
序立於宣讀案之南東西相向擊鼓三嚴引班引百官
就拜位侍儀奏外辦上位具皮弁服陞御座(大樂作/)捲
簾鳴鞭訖(樂止/)禮部官捧赦書於用寳案前尚寳跪奏赦
書用寳興開讀用訖禮部官同中書省左丞用黄銷金
袱褁赦書禮部官奏捧赦于午門外開讀興左丞又以
黄袱承赦捧由殿中門出(大樂作/)拱衛司擎黄蓋遮護
降自中階由奉天中門出金水橋(樂作/)前迎出午門外
禮部官接赦書置于龍亭大樂陳於文武官拜位後(樂/)
(止/)知班唱班齊賛禮唱鞠躬(樂作/)拜興拜興拜興拜興
平身(樂止/)通賛唱宣讀宣讀官展讀官陞案禮部官捧
赦書授宣讀官宣讀官跪受赦書賛禮唱衆官皆跪展
讀官對展宣讀官宣讀訖以赦書授禮部官禮部官捧
赦書置于龍亭賛禮唱俯伏興(樂作/)拜興拜興拜興拜
興平身(樂止/)賛禮唱搢笏鞠躬三舞蹈唱跪唱山呼各
官拱手加額曰萬嵗賛禮又唱山呼各官拱手加額曰
萬歲賛禮又唱再山呼各官拱手加額曰萬萬嵗(凡呼/萬嵗)
(樂工軍校擊/鼓應聲呼之)出笏俯伏興(樂作/)拜興拜興拜興拜興平
身(樂止/)禮畢引進入報侍儀奏禮畢上位興(樂作/)鳴鞭
還宫(樂止/)百官仍具公服送赦書至中書省頒授使者
行
　　　諸王來朝儀注
前期内使監官陳御座香案於奉天殿中如常儀設諸
王次于奉天門東耳房内尚寳司設寳案于御座前侍
儀司設諸王拜位於丹陛上及御座前王府官拜位於
丹墀南内道上之東西文官依品從侍立位於文樓之
北西向北上武官依品從侍立位於武樓之北東向北
上殿前班指揮司官三員位于陛上東向光禄司官三
員位于陛上西向侍從班起居注殿中侍御史侍儀使
尚寳卿位于殿上西向指揮司懸刀武官位于殿上東
向拱衛司官位于奉天殿門之左右東西相向典牧所
官位於仗馬之前東西相向宿衛鎮撫位于丹陛東西
階下東西相向護衛百戸二十四員於宿衛鎮撫之南
稍後東西相向護衛千户八員於殿東西門之左右東
西相向賛禮二人位於陛上王拜位之北東西相向内
賛二人位於殿上東西相向典儀二人位於丹陛上之
南東西相向知班二人位於王府官拜位之北東西相
向承傳二人位於知班之北東西相向鳴鞭四人位於
丹陛上之南北向天武將軍四人位於丹陛上之四隅東
西相向將軍二人於殿上簾前東西相向將軍六人於
奉天殿門之左右東西相向將軍六人於奉天殿門之
左右東西相向是日金吾衛陳設甲士於午門外之東西
列旗仗於奉天門外之東西拱衛司陳儀仗於丹陛上
及丹墀之東西陳五輅於丹陛之南典牧所陳仗馬於
文武樓之南東西相向陳虎豹於奉天門外和聲郎陳
樂於丹墀王府官拜位之南擊鼓初嚴催班舍人催文
武官各具公服擊鼓次嚴引班引文武百官依品從齊
班於午門外以北為上東西相向殿前班指揮光禄卿
各依品從序立於侍立位通班賛禮典儀内賛宿衛鎮
撫護衛鳴鞭殿内外將軍各執事人俱入就位諸侍衛
官各服其器服及尚寳卿侍從官入詣謹身殿奉迎擊
鼓三嚴引班引文官由午門西門東畔金水東橋奉天
東門入就侍立位武官由午門西門西畔金水西橋奉
天西門入就侍立位侍儀版奏外辦御用監令奏請服
皮弁服上位御輿以出尚寳卿捧寳及侍儀侍衛導從
警蹕並如常儀皇帝將出仗動(大樂鼓/吹振作)陞御座(樂止/)將
軍捲簾尚寳卿以寳置于案拱衛司鳴鞭司辰郎報時
雞唱訖引禮引王具衮冕由東門入東陛陞丹陛位引
禮引王府官入就丹墀位立定賛禮唱鞠躬(樂作/)拜興
拜興拜興拜興平身承傳唱鞠躬拜興拜興拜興拜興
平身(樂止/)引禮引王詣奉天殿東門入(樂作/)引禮立伺
于門外内賛接引王至御座前行禮位(樂止/)内賛唱跪
王與王府官皆跪王稱第幾子某王某兹遇孟春(四時/隨時)
(改/易)入覲欽詣父皇陛下朝拜内賛唱俯伏興平身承傳
唱俯伏興平身王與王府官皆俯伏興平身内賛引王
由東門出(樂作/)引禮引復丹陛拜位(樂止/)賛禮唱鞠躬
(樂作/)拜興拜興拜興拜興平身承傳唱鞠躬拜興拜興
拜興拜興平身王與王府官皆鞠躬拜興拜興拜興拜
興平身(樂止/)賛禮賛禮畢侍儀奏禮畢上位興(樂作/)警
蹕侍從導引至謹身殿引禮導王出(樂止/)引班引王府
官及百官以次出








　
　
　
　
　
　
　
　
　
　
　
　
　
　
　
　明集禮卷十七
欽定四庫全書
　明集禮卷十八上
　　嘉禮二
　中宫
　　　總序
周禮命婦朝女君則中宫之有朝尚矣漢制自二千石
夫人以上服蚕衣以朝晉宋皆然唐永徽五年命婦朝
於光順門其後以朝官命婦雜處朝賀詔停開元禮載
皇后正旦冬至受外命婦朝儀於肅章門外齊班然後
入内殿行禮賀畢有㑹長慶以後則外命婦有邑號者
正旦冬至詣光順門起居宋制皇親國戚之家及臣僚
命婦遇節序慶賀許入内進奉而已其正旦冬至朝賀
行禮之詳無聞焉元正旦命婦則以常服詣内殿行賀
禮國朝正旦冬至皇后御坤寧殿内使監官引内外命
婦各服其服入朝禮畢賜宴於後殿今具歴代儀物及
國朝儀注用著于篇
　　　中宫冠服
周制王后以禮見王及見賓客首服用編用笄服用展
衣(編者編列髮為之其儀象若今假髻笄玉為之/所以卷髮展字當為襢襢亶也誠也其色則白)漢首
飾用假結歩搖簮珥服用蚕服青上縹下為深衣之制
唐首飾用大小花各十二樹兩博鬂花鈿十二服用褘
衣宋並同唐制冠加以九龍四鳯元用其本俗衣冠以
臨朝賀國朝皇后臨朝叅用唐宋之制首飾以九龍四
鳯大小花各十二樹并兩博鬂寳鈿十二服用緯衣十二
等其制度圖本詳見冠服篇
　　　皇妃冠服
昔者黄帝立四妃帝嚳亦立四妃而冠服之詳未聞焉
周制天子正后之下三夫人次最貴蓋後世皇妃之位
也内司服掌辨王后之六服鄭𤣥謂三夫人其闕翟以
下乎然亦億度之説耳漢貴人首飾用大手髻黒瑇瑁
加簮珥服蚕服青上縹下同深衣制唐首飾花九樹兩
博鬂飾以寳鈿服用翟衣宋首飾大小花各九株并兩
博鬂加以九翬四鳯服用揄翟元用其本俗衣冠國朝
皇妃叅用唐宋之制首飾九翬四鳯大花九樹小花如
大花之數兩博鬂飾以九寳鈿服用翟衣九章其制度
具見冠服篇
　　　皇太子妃冠服
皇太子妃冠服之制周以前無聞漢貴人首飾皆大手
髻黒瑇瑁加簮珥其朝服皆用蚕服青上縹下同深衣
制北齊首飾假髻歩揺花釵九鈿服用揄翟隋首飾花
九樹服揄翟九章唐首飾大小花各九樹兩博鬂飾用
寳鈿服用揄翟九等宋同唐制元用其本俗衣冠國朝
皇太子妃首飾加九翬四鳯大小花釵九樹兩博鬂九
鈿服用翟衣九等其制度圖本見冠服篇
　　　諸王妃冠服
親王妃冠服之制周以前無所攷漢制大手髻黒瑇瑁
加簮珥服蚕服純縹上下北齊假髻九䥖飾以金玉纁
朱綬韋服珮同内命婦一品隋制王妃首飾花九樹服
揄翟繡為九章佩山𤣥玊獸頭鞶囊綬同夫色唐制親
王視一品則王妃同一品命婦之服首飾花釵九樹兩
博鬢飾以寳鈿服翟衣九等佩綬同諸王宋同唐制元
用其本俗衣冠國朝親王妃首飾九翬四鳳冠大小花
釵九樹兩博鬂九鈿服用翟衣九等其制度圖本詳見
冠服篇
　　　公主冠服
公主冠服之制周制無攷漢制大手髻黒瑇瑁簮珥長
公主加歩揺服蚕服純縹上下帶綬以采組為緄帶各
如其綬色黄金辟邪首為帶鐍飾以白珠北齊假髻九
䥖飾以金玊金章紫綬服揄翟雙珮山𤣥玊隋制首飾
花九樹服揄翟繡為九章佩山𤣥玉獸頭鞶囊綬同夫
色唐制公主視一品命婦兩博鬂飾以寳鈿翟九等花
釵九樹佩綬同諸王宋同唐制元用其本俗衣冠國朝
公主首飾九翬四鳯冠大小花釵九樹兩博鬢九鈿服
用翟衣九等其制度圖本詳見冠服篇
　　　命婦冠服
命婦朝服周制内司服辨外内命婦之服首飾副編次
其服闕狄揄狄者用副服鞠衣展衣者用編服褖衣者
用次鄭𤣥云外命婦孤之妻服鞠衣卿大夫之妻服展
衣士之妻服褖衣公之妻其服闕狄以下乎侯伯之夫
人揄狄子男之夫人亦闕狄其公妻以下之説不過億
度而類推之漢制朝㑹公卿列侯二千石夫人首飾紺
繒幗簮珥服用蚕衣唐首飾兩博鬢飾以寳鈿服用狄
衣一品花釵九樹狄九等二品花釵八樹狄八等三品
花釵七樹狄七等四品花釵六樹狄六等五品花釵五
樹狄五等寳鈿視花樹之數宋制一同於唐國朝命婦
一品首飾花釵九樹兩博鬢九鈿服翟衣九等二品花
釵八樹兩博鬢八鈿服翟衣八等三品花釵七樹兩博
鬢七鈿服翟衣七等四品花釵六樹兩博鬢六鈿服翟
衣六等五品花釵五樹兩博鬢五鈿服翟衣五等六品
花釵四樹兩博鬢四鈿服翟衣四等七品花釵三樹兩
博鬢三鈿服翟衣三等以上翟衣之質依品從隨夫朝
服之色其制度圖本詳見冠服篇
　　　儀仗
中宫之尊配位宸極助理内教出則有鹵簿以奉引居
則有儀仗以侍衛其前代記載儀仗間見於鹵簿中唐
左右廂有黄麾仗廂各三行行列百人共六百人從内
第一行短㦸五色氅第二行戈五色氅第三行儀鍠五
色幡又有偏扇團扇方扇各二十四團雉尾扇二大􁍐
四大孔雀扇八華錦蓋二小雉扇十二朱畫團扇十二
錦曲蓋二十錦六柱八扇絳麾二並分左右黄麾一宋
同唐制國朝中宫儀仗殿下左右麾幡􁍐扇等儀三十
六殿前班劍𤓰仗等儀四十四殿前擎執華蓋交椅等
儀十四殿上擎執香鑪唾壺等儀六制度詳見儀仗篇
　　　樂
古者后夫人有房中之樂歌周南召南而不用鐘磬所
以諷誦以事其君子而朝㑹之樂未聞焉隋初皇后之
庭但設絲管大業以後始制鐘磬而猶不設鎛鐘唐制
中宫用宫架二十虡其十二鎛鐘以十二大磬代之舞
用八佾宋中宫朝㑹樂無所考見元朝㑹皇后乘輿同
陞殿受賀國朝中宫受内外命婦朝賀宴㑹並奏大樂
詳見樂書
　　　陳設
古者命婦朝中宫必預為陳設於内外所以謹其禮也
至唐則前二日本司宣攝内外各供其職前一日守宫
設外命婦次如常儀尚寢率其屬設御幄于皇后正殿
北壁南向又設命婦為首者脱舄席於西階前近西東
向司樂展宫懸之樂於殿庭設麾於殿上西階之西東
向内僕設重翟以下于肅章門外道東西向司賛設命
婦等版位於殿庭内謁者設外命婦等位於肅章門外
設司賛位於東階東南西向設掌賛二人位於司賛之南
差退俱西向諸衛勒所部屯門列仗陳布于肅章門外
宋正旦受賀之儀未見記載國朝正旦冬至中宫壽誕
皇太子親王行禮内使監設皇后御座於坤寧宫正中
於宫門外設皇太子幄次於東北設親王幄次于近南
之東西設樂位于王宫門外設儀仗于丹墀及露臺上
之東西設司賛二人位于露臺上之東西司賓二人位
于司賛之南東西相向設内賛二人位于殿上之東西
内外命婦行禮内使監仍設皇后御座於坤寧宫於宫
門外設皇妃幄次於宫門西近北設皇太子妃及王妃
公主幄次于門東設外命婦幄次于門外之東西近南
設皇妃皇太子妃王妃公主拜位于露臺上設司賛二
人司賓二人位于露臺上東西相向内賛二人於殿上
之東西設外命婦侍立位於殿庭之東西相向拜位於殿
庭中北向司賛二人位于殿庭之東西司賓二人位于
司賛之南東西相向内賛二人于殿上司言位于殿上
之東
　　　執事
中宫朝㑹必戒執事之人所以使之各供其職也唐正
旦冬至中宫受命婦朝有守宫掌命婦次尚寢掌御幄
及命婦脱舄席司樂掌宫懸典樂掌舉麾内僕掌陳重
翟車司賛掌版位諸位掌列仗内典引掌引禮尚儀掌
奏中嚴外辦司寳掌奉琮寳司賓掌引班首行禮宋正
旦冬至無受賀儀國朝受命婦賀殿庭執仗内使三十
六人露臺上執仗内使四十四人殿上擎執女使六人
内使監官掌設御座皇太子親王及内外命婦拜位侍
立位司賛二人掌殿前拜禮内賛二人掌殿内拜禮司賓
二人掌引内命婦行禮二人掌引外命婦行禮司言一
人掌宣㫖樂工三十二人受皇太子親王朝陳設執事
同前
　　　班位
古者命婦各有品級以為尊卑之等其朝于中宫也則
以其品級叙而為班次焉唐制公主及王妃以下為外
命婦其品秩大長公主長公主並視正一品郡主視從
一品縣主視正二品文武官一品及國公母妻為國夫
人三品以上母妻為郡夫人四品若勲官二品有封母
妻為郡君五品若勲官三品有封母妻為縣君帶職者
若勲官四品有封母妻為鄉君其母邑號皆加太字諸
命婦朝叅行立次第各准夫子同班者則母在上職事
非五品以上者並不在叅例其朝之日司賛設序立位
於門外大長公主以下於道東太夫人以下於道西俱
重行相向北上又設命婦位于殿庭太長公主以下在
東以西為上太夫人以下在西以東為上諸親婦女宗
親在東以西為上異姓在西以東為上俱重行異位北
向宋正旦冬至朝㑹之儀未見載記國朝正旦冬至及
中宫壽誕日皇太子親王露臺上行禮皇太子位居中
東次秦王燕王楚王潭王魯王西次晉王呉王齊王趙
王次西近南靖江王皇妃行禮東貴妃次充妃次惠妃
西寧妃次定妃次順妃皇太子妃王妃公主行禮皇太
子妃居中王妃公主各以長㓜分位于東西公主位亦
各以長㓜分于東西外命婦行禮依品從序班於殿庭
　　　賛詞
唐正旦皇太子朝皇后稱賀曰元正首祚景福惟新伏
惟殿下與天同休冬至云天正長至伏惟殿下如日之
升正旦命婦朝皇后稱賀曰妾姓等言元正首祚景福
惟新伏惟殿下與時同休宣荅云履新之慶夫人等同
之冬至云妾姓等言天正長至伏惟殿下如日之升宣
荅云履長之慶夫人等同之國朝正旦皇太子朝稱賀
云長子某兹遇履端之節謹率諸弟某王某等恭詣母后殿
下稱賀冬至則云長子某兹遇履長之節謹率諸弟某
等恭詣母后殿下稱賀壽旦則云兹遇母后殿下聖誕
之辰謹率諸弟某等恭上千歲壽正旦皇妃稱賀云某
妃妾某氏等兹遇履端之節恭詣皇后殿下稱賀冬至
則云某妃妾某氏等兹遇履長之節恭詣皇后殿下稱
賀壽旦則云某妃妾某氏等兹遇皇后殿下聖誕之辰
恭上千嵗壽其皇太子妃則稱長婦妾某等公主則稱
長女某謹率諸妹某等命婦則稱某國夫人妾某氏等
賛詞同
　　　賀箋
箋奏之名始于漢而其用不專於慶賀唐以來始與表對
用以為賀上之文又以箋次於表而有等級之分盖始于
慶賀矣宋制遇大慶禮則文武百僚拜表稱賀乗輿訖然
後移班拜箋稱賀中宫元毎正旦在内省院䑓長官進箋
稱賀赴中政院收受在外行省亦然其所屬五品以上第
進所屬上司類進中政院國朝正旦冬至各行省進箋稱
賀其所屬府州則各進于行省類進中書省諸各處分衛守
禦官各進於都督府都督府類進其直𨽻府州則進于禮部
其寫箋式叅用唐制起首具官臣某等誠懽誠忭稽首蝢首
上言(云云/)中賀臣某等誠懽誠忭稽首頓首敬惟皇后殿下
(云云/)末後臣某等無任瞻仰激切屏營之至謹奉箋稱賀
以聞臣某等誠懽誠忭稽首頓首謹言年月日具官臣某
等謹上箋(以上並用小字真書其署名加小端謹箋文前/上面貼紅帖一方如印大帖下用印紅帖上所)
(書如正旦寫進賀正旦箋文如冬至寫/進賀冬至箋文末後年月日上亦用印)封皮(上用紅帖如/正旦于上書)
(寫進賀正旦箋文冬至寫進賀冬至箋文紅帖下用印/印下寫具官臣某上進謹封於上進謹封字上用印)
副本(用手本小字真書後年/月日上用印紅綾表褙)袱匣(用木飾以金鳯鎻鑰/全用紅羅夾袱二條)
(上銷金鳯紋小者裹箋於匣内大/者裹匣外仍用氊片油絹袱重裹)
　　　宴㑹
周官内宰掌致后之賓客之禮註謂諸侯夫人有㑹見
王后之法故亦致禮焉然則諸侯夫人朝於王后而王
后與之行宴㑹之禮者其來尚矣漢魏以降其禮漸廢
至唐每正旦冬至則外命婦皆朝中宫朝畢而㑹其儀
則有尚寢率其屬鋪外命婦等之座於殿上大長公主
以下於御座東南重行西向太夫人以下於御座西南
重行東向又設不升殿者座席於東西廊下尚食設壽
罇于殿上又設升殿者酒罇于東西廊下又設廊下者酒罇
各於其座之南皆有坫冪俱幛以帷皇后褘衣即御座樂奏
正和之曲命婦為首者進酒於御座前跪稱賀司言承
令宣荅酒行十二遍仍有賜帛宋每遇慶節皇親戚里
之家臣僚命婦入内進奉而宴㑹之詳未見記述國朝
正旦冬至壽誕内殿受朝畢内使監仍於殿上陳設御
座殿庭及露臺上左右陳設儀仗殿内擎執如受朝之
儀殿内御座之東設皇太子妃及王妃公主座位以次
而南西向御座之西設皇妃六位坐位以次而南東向近
左右第一行設一品命婦坐位東西相向第二行左右
設二品命婦坐位東西相向第三行設三品四品命婦
坐位東西相向皆以北為上東西廡下設四品以下至
七品命婦座東西相向以北為上女伎陳大樂細樂及
諸舞隊於殿之南楹内使監設御酒罇御食案内外命
婦酒罇食案訖皇后常服升御座丞相夫人進壽花於
御前酒行七遍間進食五次皆以樂為節兼用諸舞隊
宴畢命婦以次出
　　　皇太子正旦朝賀儀注(冬至壽誕同/但改用賛詞)
前期内使監於坤寧宫設皇后御座于正中設皇太子
幄次於王宫門外之東近南親王幄次于王宫門外近
南之東西其日設儀仗於露臺上及殿庭之東西設皇
太子親王拜位於露臺上正中及殿内正中司賛二人
位於露臺上拜位之北東西相向司賓二人位於司賛
之南東西相向内賛二人位於殿内拜位之北東西相
向樂工陳樂於王宫門外皇太子親王朝上位訖司賓
引導仍具冕服至幄次内使監官啟知皇后首飾褘衣
將出仗動(樂作/)陞御座(樂止/)司賓引導皇太子親王入
就殿前拜位初行(樂作/)至拜位(樂止/)司賓二人分立於
東西司賛唱鞠躬(樂作/)拜興拜興拜興拜興平身(樂止/)
司賔導引皇太子親王俱進自殿東門(樂作/)司賔伺於
門外内賛接引至於御前拜位(樂止/)内賛唱跪皇太子
跪親王皆跪皇太子稱長子某兹遇履端之節(冬至則/云履長)
(之節壽旦則云兹遇母后殿下聖/誕之辰謹率諸弟等恭上千嵗壽)謹率諸弟某王等恭
詣母后殿下稱賀内賛唱俯伏興平身皇太子親王皆俯
伏興平身内賛引皇太子親王自殿東門出(樂作/)司賓
引復殿前拜位(樂止/)司賛唱鞠躬(樂作/)拜興拜興拜興
拜興平身(樂止/)内使監官啟禮畢司賛唱禮畢皇后興
(樂作/)至内閤門司賓引皇太子親王還幄次(樂止/)
　　　内外命婦正旦朝賀儀注
前期侵晨内使監官於坤寧宫設皇后御座設皇妃幄
次於王宫門外之西近北設皇太子妃王妃公主幄次
於王宫門外之東稍南設内外命婦幄次於門外之南
東西相向其日設儀仗于殿庭及露臺上之東西擎執
於御座之左右皇妃皇太子妃王妃公主拜位於露臺
上正中設外命婦侍立位於殿庭之東西拜位於殿庭
正中設司賛二人位於露臺上之東西二人位於殿庭
之東西司賓二人位於露臺上司賛之南東西相向二
人位於殿庭司賛之南東西相向内賛二人位於殿内
東西相向司言一人於殿内之東内賛之北樂工位於
宫門之外内使監官啟請皇后首飾褘衣出閤仗動(樂/)
(作/)陞御座(樂止/)司賓二人於幄次引外命婦由東門入
侍立位司賓二人於幄次引皇妃等由東門入東陛陞
至露臺上拜位司賛唱拜(樂作/)興拜興拜興拜興(樂止/)
司賓引貴妃由殿東門入至殿上拜位内賛司賛同唱
跪貴妃與衆妃皆跪貴妃稱妾某氏等兹遇履端之節
恭詣皇后殿下稱賀内賛司賛同唱興皇妃皆興司賓
引貴妃由殿東門出(樂作/)復位(樂止/)司賛唱拜(樂作/)興
拜興拜興拜興(樂止/)唱禮畢司賓引皇妃由東階降東
門出司賓二人引皇太子妃王妃公主由東門入東陛陞
至露臺上拜位司賛唱拜(樂作/)興拜興拜興拜興(樂止/)
司賓引皇太子妃由殿東門入至殿上拜位内賛司賛
同唱跪皇太子妃與王妃公主皆跪皇太子妃稱長婦
妾某氏等兹遇履端之節恭詣皇后殿下稱賀内賛司
賛同唱興皇太子妃王妃公主皆興司賓引皇太子妃
由東門出復位司賛唱拜(樂作/)興拜興拜興拜興(樂止/)
司賓引皇太子妃王妃公主由東陛降東門出司賓引
外命婦入拜位司賛唱班齊唱拜(樂作/)興拜興拜興拜
興(樂止/)司賓引班首由西陛陞(樂作/)西門入至殿上拜
位(樂止/)内賛司賛同唱跪班首及命婦皆跪班首稱某
國夫人妾某氏等兹遇履端之節恭詣皇后殿下稱賀
内賛司賛同唱興班首及外命婦皆興司賓引班首由
西門(樂作/)出西陛降復位(樂止/)司言前跪承㫖由殿中
門出立于露臺上之東南向稱有㫖司賛唱跪衆命婦
皆跪司言宣㫖云履端之慶冬至則云履長之慶與夫
人等共之司賛唱興衆命婦皆興司言入跪云宣㫖畢
司賛唱拜(樂作/)興拜興拜興拜興(樂止/)司賛唱禮畢内
使監官啟禮畢皇后興(樂作/)入内閤門司賓引衆命婦
由西門出(樂止/)
　　　宴㑹命婦儀注(正旦冬至/壽誕並同)
坤寧宫受朝賀畢内使監官仍於殿上陳設御座於殿
庭及露臺上左右設儀仗及御座左右擎執如受朝之
儀又於御座西畔設貴妃等六妃位東畔稍南設皇太
子妃王妃公主位於殿南左右第一行設一品外命婦
坐次左右第二行設二品命婦座左右第三行設三品
外命婦坐次左右第四行設四品外命婦坐次以北為
上東西相向東西廡下設四品以下外命婦座次以北
為上樂工於殿之南楹陳大樂細樂及諸舞隊設御酒
尊於殿之南楹正中設皇妃酒尊於御酒尊之西皇太
子妃王妃公主酒尊於御酒尊之東設外命婦酒尊於
殿門左右及東西兩廡御位司壺二人尚酒尚食二人
皇妃六位司壺一人奉酒奉食二人皇太子妃王妃公
主司壺一人奉酒奉食二人殿上左右行每一行司壺
二人奉酒奉食二人東西廡各有司壺供酒供食之人
陳御食案於殿上正中及皇妃六位食案於殿上之西
稍南皇太子妃王妃公主食案於殿上之東稍南外命
婦食案東西廡命婦食案皆先設於本位前將宴諸執
事人各供事司賓引大小命婦各服常服侍立於殿門
外之左右内使監官啟知皇后常服皇妃皇太子妃王
妃公主常服隨從出閤仗動(樂作/)陞御座(樂止/)司賓引
皇妃皇太子妃王妃公主入就位司賓引大小命婦入
各立於座位後丞相夫人率次命婦等轝御食案進
於御座前丞相夫人捧壽花進於御前二品外命婦各
轝食案進於皇妃皇太子妃王妃公主前進壽花於皇
妃皇太子妃王妃公主前大小命婦各就位坐奉御及
諸執事人分進壽花於殿内大小命婦及分進壽花於
東西廡命婦訖司壺於御前尚酒及皇妃皇太子妃王
妃公主前進酒内外命婦前各供酒(樂作/)樂女北面立
舉手唱上酒飲畢(樂止/)東西廡大小命婦前司壺各斟
酒如儀奉御於御座前尚食供食者於皇妃皇太子妃
王妃公主前及外命婦前各供食(樂作/)樂女北靣舉手
唱上食食畢(樂止/)東西廡大小命婦前供食者各供食
如儀凡酒七行間進食五次上酒上食樂作樂止並如
儀樂或間用舞隊宴畢皇后興(樂作/)侍從導引還宫如
來儀(樂止/)司賓引大小命婦以次出
　　　諸王來朝儀注
前期内使監於坤寧宫陳設皇后御座於正中南向設
親王幄次於王宫門外是日設儀仗於殿庭及露臺上
之東西設親王拜位於露臺正中及殿内御座前司賛
二人位於露臺上拜位之北東西相向司賓二人位于
司賛之南東西相向内賛二人位於殿内拜位之北東
西相向樂工陳樂於宫門之外北向陳設畢司賓引王
服衮冕入伺於幄次内使監官啟請皇后首飾褘衣出
閤仗動(樂作/)陞御座(樂止/)司賓引王由東陛陞(樂作/)入
就露臺上拜位(樂止/)賛禮唱鞠躬(樂作/)拜興拜興拜興
拜興平身(樂止/)司賔導王由殿東門入(樂作/)至位司賓
分立於左右(樂止/)内賛唱跪王跪稱第幾子某王某兹
遇孟春(四時隨/時改易)入覲恭詣母后殿下朝拜内賛唱俯伏
興平身王俯伏興平身司賓引王由殿東門出(樂作/)復位
(樂止/)司賛唱鞠躬(樂作/)拜興拜興拜興拜興平身(樂止/)
司賛唱禮畢内使監官啟禮畢皇后興(樂作/)至内閤門
司賓引王出就幄次(樂止/)





　
　
　
　
　
　
　
　
　
　
　
　
　
　
　
　明集禮卷十八上
欽定四庫全書
　明集禮卷十八下
　　嘉禮三
　東宫朝㑹
　　　總叙
皇太子受羣官賀儀漢以前無聞唐正旦冬至則於大
朝㑹之明日百官朝集使等皆詣東宫行禮羣官再拜
稱賀又再拜皇太子有答後再拜之儀宋正旦冬至三
公賀前後皆再拜皇太子俱答拜其中班首稱賀有承
令宣答之制次樞密院官賀次受師傅保賓客賀並如
上儀次文武宫官賀班首稱賀無宣答亦不答拜元正
旦則於大朝㑹之明日文武羣官以下常服至東宫行
國俗四跪拜禮其千秋亦如之國朝正旦冬至奉天殿
朝畢皇太子於大本堂受三公賓客諭德賀有答後再
拜之禮百官詣東宫賀有稱賀宣答而不答拜今具歴
代儀文并國朝儀注以著于篇
　　　儀仗
東宫受朝儀仗前代記載皆雜見於鹵簿中唐有龍旗
六左右二廂儀仗各六色每色九行每行六人以㦸赤
􁐻弓箭儀鋋眊刀楯儀鍠五色幡油㦸相間又繖二雉
尾扇四夾繖又有團雉尾扇二小方雉尾扇八分左右
左右廂絳引旛十二為二行前六幡後六幡又朱漆團
扇六紫曲蓋六又團扇二小方扇八又執班劍二行執
儀刀六行宋龍旗六左右廂儀仗各六色色各九行行
六人前第一行㦸赤􁐻次第二行弓矢次第三行儀鋋
眊次第四行刀楯次第五行儀鍠五色幡次第六行油
㦸執班劍二行儀刀六行並與唐同又朱團扇六紫曲
蓋六又繖二雉尾扇四團雉尾扇二方雉尾扇八分左
右國朝東宫儀仗中門外中道設龍旗六角六鼓六鉦
六黄旗一居中左前青旗一右前赤旗一左後黒旗一
右後白旗一每旗下執弓弩六殿下左右執幡􁐻等仗
三十六殿前左右班劍等儀四十八殿門左右團扇等
儀十二殿上左右香鑪香合等儀六詳見儀仗篇
　　　樂
周制王用宫懸樂諸侯用軒懸而無王世子用樂之文
樂書云三王教世子必以禮樂則東宫安得不設樂乎
梁武帝天監中東宫新成皇太子宴㑹司馬褧請奏金
石軒架之樂賀瑒請備文武二舞正旦上壽奏介雅亦
殆先王之制也隋皇太子正旦張樂受賀唐制皇太子
樂用軒懸舞用六佾宋皇太子之樂不言其制國朝東
宫正旦冬至受羣官賀用大樂加用細樂詳見樂書
　　　陳設
東宫受朝賀陳設唐皇太子正至朝㑹前一日典設官
設幄座於正殿東序西向守宫設羣官等次於東宫朝
堂伶官展軒懸於殿庭典設郎鋪羣官牀座於殿上又設
文武三品官位於殿上奉禮設文武官朝集使及諸親
位於門外其日質明諸衛率各勒所部屯門列仗宋正旦
冬至所司設三公以下文武羣官等次如常儀典儀設
皇太子答拜褥位於階下南向又設文武羣官版位於
門之内外國朝陳設見於儀注
　　　執事
按古者東宫受朝執事唐正旦冬至左右衛率府衛率
掌陳兵仗司直二人分知東西班左庶子掌版奏左諭
德列侍於左階右諭德列侍於右階典設郎一人掌設
幄座守宫一人掌設羣官位率更令掌張樂懸典膳掌
陳酒尊掌儀一人奉禮一人賛者二人通事舍人二人
宋正旦冬至受三公以下文武羣官賀有典儀掌設答
拜褥位又掌文武羣官版位舍人掌引三公以下羣官
禮左庶子掌啟内嚴外備内侍掌褰簾國朝正旦冬至
千秋節大本堂受三公師傅賀陳皇太子座一人啟外
備一人導引皇太子四人設三公賓客諭德位一人設
皇太子答拜褥位一人知班二人賛禮二人内賛二人
引文武侍從班四人鋪墊拜席一人東宫受百官賀陳
皇太子座一人啟外備一人導引皇太子四人設百官
位一人知班二人賛禮二人内賛二人宣箋官一人宣
箋目官一人展箋官二人受箋官一人承令官一人引
文武班四人鋪墊拜席一人引使客二人殿下儀仗三
十六人殿前儀仗四十八人殿門前擎執十二人殿上
擎執六人殿門前將軍六人樂工三十二人
　　　班位
唐正至東宫受賀羣官班位之序皇太子於正殿東序
西向坐文官三品以上位於皇太子西南重行北向武
官三品以上位於皇太子西北重行南向俱以東為上
朝集使以上及都督刺史各依方於文武官之下設不
升殿者坐於殿東西廂文官四品五品於軒懸之東六
品以下於横街之南每等異位重行西向北上武官四
品五品於軒懸之西六品以下於横街之南毎等異位
俱重行東向北上朝集使非升殿者分方各於文武官
當品之下諸州使人分廂各於朝集使之下亦如之諸
親於四品五品之下設門外位於東宫朝堂之前文官
在東武官在西俱每等異位重行相向北上諸親位於
文武四品五品之下宗親在東異姓在西諸州朝集使
位東方南方於宗親之南每等異位重行西靣西方北
方異姓親之南每等異位重行東靣俱以北為上宋正
旦冬至受三公以下文武羣官賀皇太子答拜褥位階
下南向三公以下拜位階下近南北向元正旦於大朝
㑹之明日文武羣官以常服至東宫行賀禮皇太子居
偏殿南向座羣官自丞相以下以次入北靣行四跪拜
禮國朝正旦冬至千秋節皇太子於大本堂受三公賓
客諭德常服賀禮三公師傅拜位北向皇太子答拜位
南向東宫受羣官賀羣官拜位於庭中北向文東武西
每等異位重行使客位於庭中文官之東學官位於文
官之南
　　　賛詞
唐正旦羣官稱賀皇太子賛詞云元正首祚景福惟新
伏惟皇太子殿下與時同休冬至稱賀云天正長至伏
惟皇太子殿下與時同休國朝正旦冬至羣官稱賀皇
太子云三陽開泰萬象惟新敬惟皇太子殿下茂膺景
福宣答云履兹三陽願同嘉慶冬至稱賀云兹遇律應
黄鐘日當長至敬惟皇太子殿下茂膺景福宣答云履
長之節願同嘉慶皇太子千秋羣官稱賀云兹遇皇太
子殿下壽誕之辰謹率文武羣官敬祝千嵗壽
　　　賀箋
漢班固有上東平王箋魏呉質有上太子箋然不專於
慶賀也唐令有百官上東宫箋式於皇太子稱殿下自稱名
不稱臣蓋始用於慶賀矣宋羣臣上皇太子箋與唐同
元正旦及千秋在内省院臺進箋赴詹事院收受在外
行省亦然其所屬五品以上第進所屬上司類進詹事
院皆稱名不稱臣國朝正旦冬至千秋各行中書省進
箋稱賀及類進所屬府州賀箋赴中書省其各處分衛
守禦官各進於都督府其直𨽻府州則進於禮部其寫
箋式叅用唐制起首具官某等誠忻誠忭頓首頓首上
言(云云/)中賀某等誠忻誠忭頓首頓首恭惟皇太子殿
下(云云/)末後某等無任瞻仰激切屏營之至謹奉箋稱
賀以聞某等誠忻誠忭頓首頓首謹言年月日具官某
等謹上箋(以上用小字真書其署名加小端謹箋文上/靣貼紅帖一方如印大帖下用印紅帖上寫)
(如正旦寫進賀正旦箋文如冬至寫進/賀冬至箋文末後年月日上亦用印)封皮(上用紅帖/如正旦於)
(上書寫進賀正旦箋文冬至寫進賀冬至箋文紅帖下用/印印下寫具官某上進謹封於上進謹封字上用印)
副本(用手本小字真書後年/月日上用印紅綾表褙)袱匣(用木飾以金螭鎻鑰/全紅羅夾袱二條上)
(用銷金螭紋小者裹箋於匣内大/者裹匣外仍用氊片油絹袱重裹)
　　　正旦受三師賀儀(冬至千/秋節同)
前期内使監官設皇太子座于大本堂如常儀拱衛司
設皇太子答拜褥位於堂中侍儀司設三師賓客諭德
拜位於堂前賛禮二人位於三師位之北東西相向内
賛二人位於堂中東西相向是日賛禮内賛入就位引
進導皇太子常服陞座引禮引三師賔客常服入就位
北向立定皇太子起立南向賛禮唱鞠躬拜興拜興拜
興拜興平身三師賔客鞠躬拜興拜興拜興拜興平身
皇太子先受兩拜後答兩拜内賛賛拜如常儀引進啟
禮畢導引皇太子至東宫三師賔客以次出
　　　　正旦受羣官賀儀(冬至同/)
前期内使監陳皇太子位于東宫正殿如常儀侍儀司
設箋案位于殿下之西及殿内正中文武百官拜位於
殿下文東武西每等異位重行設使客位於文官之東
設學官位于文官拜位之南宣箋官宣箋目官展箋官
位于箋案之西受箋官位于殿上之東承令官位于殿
上之東知班二人位于文武官拜位之北東西相向賛
禮二人位于知班之北東西相向内賛二人位於殿上
之南東西相向引文武班四人位于文武班之北稍後
東西相向引使臣二人位于引文班之南西向是日宿
衛陳甲士兵仗於東宫外門外及旗幟於中門外將軍
六人于殿門之東西拱衛司陳設儀仗於殿下之東西及殿
前之東西殿門之東西内使監擎執於殿上之左右和聲郎陳樂
器於文武拜位之南侍儀舍人常服置牋函于案舉入
位引班引文武官常服齊班于東宫門外之東西通賛
内賛宣箋宣箋目展箋受箋官承令官俱入就位引進
啟外備導皇太子常服陞殿將入(樂作/)陞殿(樂止/)引班
引文武官入就位知班唱班齊賛禮唱鞠躬(樂作/)拜興
拜興拜興拜興平身(樂止/)引班引丞相詣西階陞西門
入引班立候于門外内賛接引丞相至殿内拜位立定
内賛唱跪丞相跪賛禮唱衆官跪衆官皆跪丞相稱某
御某官某兹遇三陽開㤗萬象維新(冬至則云律應/黄鐘日當長至)敬
惟皇太子殿下茂膺景福賀畢内賛唱俯伏興丞相俯
伏興賛禮唱俯伏興衆官俯伏興内賛引丞相出自西
門内賛復位引班引丞相西階降復位引班退復位賛
禮唱進箋捧箋官詣案捧箋與宣箋宣箋目官展箋官
一同由西階西門入内賛唱進箋捧箋官跪進箋受箋
官跪於案東受箋出置於案内賛唱宣箋宣箋官興就
取箋目跪于案西展箋官同跪展宣畢展箋目官興復
位宣箋目官俯伏興以箋目復于案復位宣箋官詣案
取箋跪讀于西展箋官同跪宣畢展箋官興復位宣箋
官俯伏興以箋復于案與宣箋展箋官俱由西門出復
位承令官由中門出立殿階東南稱有令賛禮唱跪衆
官皆跪傳令云履兹三陽願同嘉慶(冬至則云履長/之節願同嘉慶)承
令畢由西門入跪云承令畢俯伏興賛禮唱鞠躬(樂作/)
百官皆鞠躬拜興拜興拜興拜興平身(樂止/)賛禮唱禮
畢引進啟禮畢皇太子興(樂作/)還宫(樂止/)舍人舉箋案
出引班引文武百官以次出
　　　千秋節受羣官賀儀
前期内使監陳皇太子座于東宫正殿如常儀侍儀司
設箋案位於殿下之西北及殿内正中文武官拜位於
殿下文東武西每等異位重行使客位于文官之東學
官位于文官拜位之南知班二人位於文武官拜位之
北東西相向賛禮二人位于知班之北東西相向内賛
二人位于殿上之南東西相向引文武班四人位於文
武班之北稍後東西相向引使客二人位於引文班之
南西向是日宿衛陳甲士兵仗於東宫外門外之左右
及旗幟於中門外之左右將軍六人于殿門之東西拱
衛司陳儀仗於殿下之東西及殿前之東西殿門之東
西内使擎執于殿内之左右和聲郎設樂工位于文官
拜位之南侍儀司舍人常服置箋函于案舉入位引禮
引文武官常服齊班於東宫門外之東西引禮引使客
學官各常服入立于下知班賛禮内賛宣箋宣箋目展
箋受箋官承令官俱就位引進啟外備導皇太子常服
陞殿將入(樂作/)陞殿(樂止/)引禮引文武官使客學官入
就位引禮亦就本位知班唱班齊賛禮唱鞠躬(樂作/)拜
興拜興拜興拜興平身(樂止/)引班引丞相由西階陞(樂/)
(作/)至西門入引班立候于門外内賛接引丞相至殿内
拜位(樂止/)内賛唱跪丞相跪賛禮唱衆官皆跪衆官皆
跪丞相稱某衘某官某等兹遇皇太子殿下壽誕之辰
謹率文武羣官敬祝千嵗壽賀畢内賛唱俯伏興丞相
俯伏興賛禮唱俯伏興衆官皆俯伏興内賛引丞相出
自西門(樂作/)内賛復位引班引丞相西階降復位(樂止/)
引班退復位賛禮唱進箋捧箋官詣案捧箋與宣箋宣
箋目官展箋官一同由西階西門入内賛唱進箋捧箋
官詣案前跪進箋受箋官跪於案東受箋出置于案内
賛唱宣箋宣箋目官取箋目跪于案西展箋官同跪展
宣畢展箋目官興宣箋目官俯伏興以箋目復于案退
復位宣箋官詣案取箋跪讀于西展箋官同跪宣畢展
箋官興宣箋官以箋復于案與捧箋展箋受箋官俱詣
西門出復本位賛禮唱鞠躬(樂作/)拜興拜興拜興拜興
平身(樂止/)賛禮唱禮畢皇太子興(樂作/)還宫(樂止/)舍人
舉箋案出引禮引文武百官以次出
　　　諸王來見儀注
前期内使監官設皇太子位于東宫正殿正中設諸王
次于東宫門外侍儀司設諸王拜位于殿門之外及殿
内北向設王府官拜位于殿庭中道上之東西北向賛
禮二人位于王拜位之北東西相向内賛二人位于殿
内王拜位之北東西相向傳賛二人位于王府官拜位
之北東西相向引王府官班二人位于王府官拜位之
北稍後東西相向文武官侍立位于庭中東西相向是
日宿衛陳甲士兵仗於東宫門外之左右及旗幟於中
門外之左右拱衛司於殿門前及于庭中之左右陳設
儀仗内使擎執于殿内之左右和聲郎設樂於殿庭之
南王朝賀中宫訖至東宫門外幄次内使監令啟知引
進導引皇太子常服出(樂作/)陞座(樂止/)引禮二人引王
入就殿門外位王初行(樂作/)就位(樂止/)引班二人引王
府官入就位賛禮承傳同唱鞠躬(樂作/)拜興拜興平身
王與王府官皆鞠躬拜興拜興平身(樂止/)引進引王詣
殿東門入(樂作/)引進立候于門外内賛二人接引王至
位北向立(樂止/)内賛承傳同唱跪王與王府官皆跪王
跪稱兹恭詣皇太子殿下内賛承傳同唱俯伏興平身
王與王府官俯伏興平身内賛引王由殿東門出(樂作/)
内賛復位引進接引王出復本位(樂止/)賛禮同承傳同
唱鞠躬(樂作/)拜興拜興平身王與王府官皆鞠躬拜興
拜興平身(樂止/)賛禮承傳同唱禮畢引進啟禮畢皇太
子興(樂作/)引禮引王出(樂止/)王府官及文武陪位以次
出



　
　
　
　
　
　
　
　
　
　
　
　
　
　
　
　明集禮卷十八下
欽定四庫全書
　明集禮卷十九
　　嘉禮三
　冊皇后
　　　總叙
古者天子之配曰妃未有后之稱也周禮始曰王后未
有皇后之號也秦稱皇帝而其后曰皇后漢髙祖以漢
王即皇帝位立吕氏為皇后然冊命之儀猶未備也至
靈帝立宋美人為皇后乃御章徳殿命太尉持節奉璽
綬讀冊皇后北面稱臣妾跪受冊璽此皇后親受命於
天子之始也晉武帝臨軒發冊遣太尉冊皇后楊氏百
僚上禮此天子臨軒遣使冊拜皇后於其宫之始也若
夫唐制凡遣使冊皇后則先有奏告天地宗廟之儀其
行冊禮則備音樂儀仗之用其禮畢則有謁廟受賀宴
㑹之節宋初立后惟用制書不行冊禮自仁宗立皇后
曹氏以後冊璽之制與奏告之儀視唐為尤盛元制冊
后其奏告遣使與唐制同冊禮畢則皇后至大明殿謝
恩陞座受丞相等賀禮而於宗廟則遣官恭謝而已國
朝冊立皇后先期奏告天地宗廟至日皇帝臨軒發冊
皇后受冊於宫中禮畢謁謝太廟今集厯代禮物儀文
以著于篇
　　　冠服
皇帝臨軒冊后其冠服則唐用衮冕宋服通天冠絳紗
袍皇后受冊冠服漢首飾用假結歩揺簪珥服用蠶服
青上縹下如深衣之制唐首飾用大小花各十二樹兩
博鬢花鈿十二服用褘衣宋因唐制冠加九龍四鳳元
皇帝臨軒及皇后受冊皆用其國俗衣冠國朝冊立皇
后皇帝臨軒服衮冕皇后受冊首飾以九龍四鳳大小
花各十二樹并兩博鬢寳鈿十二服用禕衣歴代之制
並見於冠服篇
　　　車輅
皇后受冊車輅漢制法駕用金根車重翟羽盖加青交
絡帷裳唐制内僕陳重翟車於肅章門外宋制亦用重
翟陳于穆清殿今擬國朝皇后受冊車用重翟其制見
車輅篇
　　　冊
按冊制漢因周以竹簡聫貫每簡長三尺短者半之其
次一長一短中有二編之形下附篆書唐因漢制謂之
策書亦用漆書篆字然皆不見為冊后之用至於宋初
冊后皆冩告身用遍地塗金花龍鳳羅紙以金塗為縹
袋仁宗時冊后方用珉玉為五十簡簡長一尺二寸二
分厚五分褾首四枚長隨簡闊四寸四分其簡并褾首
上下邊以金毬絞攔界鐫金字及兩頭用金絲絛結子
共二枚其用褾頭二條畫神二條畫鳳上下皆有金絛
串貫襯以錦褥覆以銷金夾帕匣隨冊之長短以朱漆
金塗銀裝襯以錦褥覆以銷金夾帕其腰輿行馬檐床
等皆用朱紅漆金塗銀装元冊后亦以玉為冊其文真
書鐫刻内填以金其簡從文之多少以定數毎簡長一
尺二寸闊一寸二分厚五分聫以金縷首尾結帶前後
四簡琢為龍形若捧䕶之狀縷以金籍以錦覆以紅羅
泥金夾帕冊匣長廣取容其冊塗以朱漆金装隐起突
龍鳳金鎖錔匣上又以紅羅繡蟠龍蹙金帕覆之承以
鍍金装長于牀龍首鍍金魚鈎籍匣褥以錦縁又以紅
絲絛縈匣外其行馬飾以鍍金冊案用朱漆覆以紅羅
銷金衣國朝立皇后用金冊金字二片每片依周尺長
一尺二寸闊五寸厚二分五釐字則依數分行鐫刻真
書每片側邊上下有竅用紅絛聫貫開闔如今書帙之
狀背各用紅錦嵌護藉以紅錦小褥冊盝以木為之飾
以渾金瀝粉蟠龍用紅紵絲襯裏内以紅羅銷金小袱
褁冊外以紅羅銷金夾袱褁之五色小絛縈于匣外臨
冊之日置於紅漆輿案案頂有紅羅瀝水用檐床二舉
之
　　　冊文
漢靈帝冊宋美人為皇后其文曰惟建寧四年七月乙
未制詔皇后之尊與帝同體供奉天地祗承祖廟母臨
天下故有莘興殷姜任母周三代之崇盖有内徳長秋
宫闕中宫曠位宋美人垂淑媛之徳體河山之儀威容
昭耀徳冠後庭羣僚所咨人曰宜哉卜之蓍龜卦得坤
乾有司奏議冝稱紱組以母兆人今使太尉襲持節奉
璽綬宗正祖為副立美人為皇后其往踐爾位敬尊禮
典肅慎中饋無替朕命永終天禄唐徳宗立皇后王氏
其冊文曰皇帝若曰乾坤合徳聖人則之惟帝承天惟
后配帝嗣續百代母臨萬邦位定于中而尊加于外徳
脩於已而化被于人御於家邦所繫斯在三代崇替靡
不由之予是以詢衆採賢重難斯命中壼虚位扵今歴
年隂儀或虧宗事無主闕於典禮朕甚愧焉稱是徽章
聿歸全徳咨爾淑妃王氏天與純粹氣鍾元和含章在
中發秀於外卓爾風操穆然容輝周旋中規進退有度
仁愛恭儉禀于生知詩書禮樂成自師氏竭其孝敬祗
事先朝承事無違克諧尊㫖往居桂苑淑問以彰洎奉
椒塗謙光載路言無伐善志在匿瑕柔嘉自持喜愠莫
見六宫攸序九族以親嘗屬艱迍累從行幸思賢才以
輔佐知臣下之勤勞庶績伊宜頗資内助永念傾筐之
志且懐求劔之情崇位長秋永懐盛典矧惟元子貞我
萬邦稽以舊章是宜從貴今遣攝太尉某官某持節冊
命爾為皇后嗚呼敬哉王教之端始于内範風美關雎
之化雅詠思齊之徳罔懈厥位忝于前修克念有終庶
無後悔奉承休命可不慎歟宋仁宗冊皇后曹氏其冊
文曰皇帝若曰天地定位隂陽相感人道貫之以綱大
倫后徳配之以熙内治聖人有以端其本也故造舟之
迎言乎備詩人有以美其化也故周南之風著乎始粤
朕冲昧祗若丕構深惟承荷之重輔佐攸艱用簡納賢
明協於人神之望咨爾贈尚書令冀王曹彬孫女惟乃
祖克有武功勤勞在家保勲不伐享厥終慶教流後昆
薰然慈和善祥憑積生此邦媛其漸漬醇醲發聞馨香
所從來逺矣起居禮習不待姆師之訓風容矩度自為
宗黨之憲長秋曠位隂教未序咨爾訓範統正六列宗
公鼎臣誦言于朝願即嘉時聿興典禮朕以春秋之義
必娶大國摯疇之家乃稱福耦謀及泰筮聘以榖珪惟
吉之從有命既集今遣使工部尚書同平章事李迪副
使戸部侍郎㕘知政事王隨持節冊命爾為皇后欽哉
夫惟肅恭可以事上夫惟謙裕可以接下泰而能約則
驕弗至動而慎思則悔弗萌懋乃后徳脩乃嬪職奉承
宗廟儀刑家國永綏無疆之祚不其韙歟元世祖至元
三年冊皇后甕吉刺氏其文曰帝王之道齊其家而天
下平風教所基正乎位而人倫厚爰擇配以承宗事若
稽古以率典常咨爾甕吉刺氏淑哲温㳟齊莊貞一屬
選賢於中壼躬受命於慈闈朂帥來嬪蹈榘儀之有度
動容中禮謹夙夜以無違兹表式于宫庭宜崇推其位
號乃㳙吉旦庸舉彛章今遣太尉太師秦王中書右丞
相持節以授玊冊寳章命爾為皇后於乎乾施坤承克
順成於四序日明月麗乆臨照於萬方朕欲躋世於乂
安爾其助予之徳化共御享嘉之運益延昌熾之期勉
嗣徽音聿修内治國朝洪武元年正月四月冊皇后其
文曰天眷我家啓運興王出自衡門尊居宫殿為君為
后可不慎歟君以仁政慎於正位撫兆庶而統萬邦后
以懿徳慎於治内表六宫而母天下長乆之道也咨爾
馬氏同勤勞於開創之時由家成國内助良多今遣中
書丞相善長捧金冊金寳立爾為皇后其敬乃職遵古
道耿光後世於乎戒之
　　　寳
皇后寳璽前漢用金璽螭虎鈕後漢用赤紱玉璽唐用
金更名寳宋亦以金為之方二寸四分刻篆文曰皇后
之寳鈕作蟠螭四廂并背皆鈒螭水地褁以銷金夾帕
納以朱紅漆匣匣用金鍍銀裝匣内金鍍銀檢檢上勾
勒皇后之寳四字又有伴寳環及寳斗加以三重朱紅
漆盝皆用金鍍銀裝飾盖以夾帕其腰輿行馬檐床竿
等皆用朱紅漆金銀裝元制以玉為寳用蒙古字刻其
文隠起填以金譯曰皇后之寳其制廣四寸九分厚一
寸二分蟠龍鈕紱用暈錦大綬赤小綬連玉環又玉檢
髙七寸廣二寸四分皆飾以金褁以紅錦及紅羅泥金
夾帕納於小盝盝以金裝内設金牀暈錦褥飾以玻瓈
碧鈿珊瑚金精石瑪瑙又盝二重皆裝以金覆以紅羅
繡帕承以鍍金裝長干牀鍍金魚鈎藉盝以錦褥其行
馬飾以鍍金寳案用朱漆覆以紅羅銷金衣國朝皇后
金寳龜鈕朱綬文用篆書曰皇后之寳依周尺方五寸
九分厚一寸七分寳池用金闊取容寳寳匣二副毎副
三重外匣用木飾以渾金瀝粉蟠龍紅紵絲襯裏中匣
用金鈒造蟠龍内小匣仍用木飾以渾金瀝粉蟠龍紅
紵絲襯裏小匣内置以寳座四角雕蟠龍飾以渾金座
上用小錦褥褥上一置寳一置寳池用銷金紅羅小夾
袱褁寳其匣外各用紅羅銷金大夾袱覆之臨冊日置
於紅漆輿案案頂有紅羅瀝水用檐床二舉之
　　　節
按節之制漢以竹為之柄長八尺以旄牛尾為毦三重
唐制節垂畫木盤三相去數寸隅垂赤麻銅龍一首紫
縑為袋油囊為表其冊后皆命太尉持節宋制黑油木
盤鍮石葉叚釘子梅花絲黑漆木桿長一丈二尺鑞擺
鐡鑽碧油絹夾袋紫綾夾絹裏夾袋各一元制金塗龍
首竿上施圎盤朱絲拂八層韜以黄羅雲龍袋其冊后
亦皆命太尉持節國朝冊拜皇后遣中書丞相持節其
制朱漆杠金龍首上施圎盤旄牛毛纓八層金銅鈴韜
以黄羅繡龍袋
　　　樂
唐制冊后皇帝臨軒遣使設樂懸於庭中皇帝出入奏
太和之曲太尉出入奏舒和之曲皇后受冊亦設樂懸
於宫中皇后出入奏正和之曲内外命婦出入奏舒和
之曲宋冊后皇帝臨軒遣使殿庭展宫架皇帝陞座及
降座奏乾安之曲冊使出入及冊寳出門皆奏正安之
曲皇后受冊於宫中亦展宫架皇后出閤奏坤安之曲
冊寳入門奏宜安之曲皇后降殿奏承安之曲受冊奏
成安之曲陞座奏和安之曲内命婦入門奏惠安之曲
外命婦入門奏咸安之曲皇后降座奏徽安之曲歸閤
奏泰安之曲元冊皇后用大樂奏雲和安和二樂國朝
冊立皇后皇帝臨軒及皇后受冊皆用大樂如朝賀儀
其制見俗樂篇
　　　儀仗
唐皇帝臨軒列黄麾仗鈒㦸近仗皇后受冊諸衞勒所
部屯門列仗宋制皇帝臨軒列黄麾細仗皇后受冊則
設黄麾仗元冊皇后設内外儀仗七百四十八人國朝
皇帝臨軒遣使及皇后宫中受冊其儀仗皆與朝賀儀
仗同
　　　執事
漢臨軒冊皇后則太尉為使掌持節奉璽紱宗正為副
掌讀冊中常侍掌樂太僕掌奉璽紱於殿前女使婕妤
掌受皇后所受璽紱昭儀掌受璽紱以帶皇后唐制冊
后臨軒命使太尉為正使司徒為副使尚舍奉御掌設
御幄座守宫掌設羣官使客諸親陪位者次太樂令掌
設宫懸協律郎掌舉麾偃麾鼓吹令掌設十二案乗黄
令掌陳車輅尚輦奉御掌陳輿輦諸衞掌設儀仗典儀
掌設文武官及使客諸親執事官版位於殿庭及行禮
則唱禮賛者掌承傳奉禮掌設百官版位於門外通事
舍人掌引禮侍中掌奏中嚴外辦承制宣制及奏禮畢
符寳郎掌奉御寳黄門侍郎掌持節授太尉主節掌執
節中書侍郎掌引冊琮璽以授太尉其皇后宫中受冊
守宫掌設使副及外命婦次尚寢掌設御幄座受冊位
及命婦脱舄席司樂掌設宫懸舉麾位及帥樂工内僕
掌進重翟車諸衛掌設列仗典儀掌設使副内侍内謁
者監及執事者位内謁者掌設外命婦朝位於朝堂司
賛掌設内外命婦及内官典賛司賛位于殿庭及唱禮
掌賛掌承傳内侍掌奏中嚴内謁者監掌置冊璽案謁
者掌引使副及執事官内典掌引外命婦典樂掌舉麾
偃麾司賔掌接引外命婦入殿尚儀掌賛皇后行禮及
奏外辦禮畢内給事掌傳告使副語於司言司言掌引
尚宫及傳奏使副承制語於皇后及承宣皇后令㫖及
受皇后所受冊尚宫掌引皇后陞殿及稱制宣冊以冊
授皇后内侍掌受使副冊琮璽綬以授内謁者監内謁
者監掌引内給事及奉冊琮璽綬入殿尚服掌授皇后
琮璽綬司寳掌受皇后所受琮璽綬宋制臨軒命使殿
中監掌率尚舍設御座香案及施簾大晟掌展宫架設
舉麾押樂位儀鸞司掌設文武官及應行事官次冊寳
幄次尚輦掌陳大輦列御馬尚書兵部掌帥其屬列黄
麾細仗典儀掌設受制宣制奉節官位權置冊寳褥位
應行事官位及行禮則掌賛禮賛者掌承傳大樂正掌
帥樂工協律郎掌舉麾偃麾管勾内臣掌承㫖降冊寳
出内禮直官掌引百官中書侍郎掌押冊門下侍郎掌
押寳及率掌節者至冊使前受節以授冊使捧冊寳官
掌率執事人捧舉冊寳禮直官通事舍人太常博士掌
同引押冊押寳官冊禮使副及引左輔右弼左輔掌奏
中嚴外辦承制宣制及奉寳授副使右弼掌奉冊授冊
使符寳郎掌奉御寳禮儀使掌導皇帝陞殿及奏禮畢
其皇后宫中受冊司樂掌宫懸兵部掌設黄麾仗司賛
掌設内外命婦内官位及引外命婦就次典樂掌舉麾
内侍掌請中嚴奏外辦司言掌引尚宫及受皇后所受
冊尚宫掌引皇后升殿内給事掌傳奏冊使承制言於
皇后内侍掌受使副冊寳以授皇后及宣制讀冊賛皇
后内謁者監及管勾内臣掌持冊寳入殿庭司寳掌受
皇后所受寳元冊皇后太尉一貟為使司徒一貟為副
使主節官一員捧冊官二貟舉冊官二員讀冊官二員
捧寳官二員舉寳官二貟讀寳官二員禮儀使二貟内
臣職掌八員接冊官二貟接寳官二貟閤門使二貟宣
徽使二員中宫内臣一十貟代禮官一十六貟司香官
四貟侍香官四員折衝都尉四貟拱衛使二貟清道官
四貟殿中侍御史二貟紏儀尚書四員監察御史四貟
知班六貟方輿官六十四貟侍儀司引禮官三十二貟
國朝冊拜皇后其執事見于儀注
　　　陳設
唐制冊皇后臨軒遣使設御幄於太極殿設羣官客使
等次於東西朝堂展宫懸於殿庭設麾於殿之西階陳
車輅輿輦設解劔席扵懸西北横街之南設文武官諸
親客使位於殿前又設文武官諸親客使位於門外諸
衛勒所部列黄麾大仗屯門鈒㦸近仗入陳於殿庭其
皇后宫中受冊則於肅章門外道西近南設使副等次
東向北上命婦朝堂設外命婦次設御幄座於正殿南
向設皇后受冊位於殿庭階間北向設命婦等脱舄席
於西階前近西東向展宫懸之樂於殿庭設麾於殿上
西階之西進重翟車於肅章門外道東西向以北為上
諸衞勒所部屯門列仗及陳布於殿南門外設冊使副
及内侍位舉冊案官及琮璽綬者位設内給事内謁者
監位設外命婦位設内命婦及内官非供奉者位設司
賛典儀位宋冊皇后皇帝臨軒命使設御座於文徳殿
當中南向施簾於殿上前楹設香案於殿下螭陛間展
宫架之樂於殿庭横街之南設舉麾位於宫架西北東
向押樂位於宫架之北北向設文武百僚及應行事官
次於朝堂之内外冊寳幄次二於殿後東廂俱南向陳
大輦於殿西階下東向列御馬於殿門外東廂西向列
黄麾細仗於殿庭設冊使副受制位設承制官及宣制
官奉節官奉冊寳官位設權置冊寳位二於横街南黄
道東稍北西向冊北寳南褥位一於受制位稍北以俟
使副受冊寳設應行事官位及典儀賛者位其皇后宫
中受冊設皇后座於穆清殿南向東西房於左右稍北
東西閤於殿後之左右設皇后受冊位於殿庭階間北
向設冊寳位四其二在殿東階之東西向其二在殿西
階之西東向設冊寳幄二於殿門外設行事官及外命
婦次於門外之左右設黄麾仗於穆清殿内外及皇城
裏角門内外設冊寳使副位内侍位舉冊寳案位内給
事内謁者監位於殿門外設内外命婦及内官非供奉
者陪列位設司賛典贊位皆於殿庭元冊皇后設發冊
案於大明殿御座前稍西發寳案於稍東設香案於皇
后殿前冊案於殿内座榻前稍西寳案於稍東受冊案
於座榻上稍西受寳案於稍東設冊使副及冊寳官主
節官禮儀使位於大明殿庭皇后殿庭亦如之國朝冊
拜皇后皇帝臨軒及皇后受冊其陳設並見儀注
　　　班位
漢制臨軒冊后則百官陪位太尉立階下東向宗正大
長秋西向唐臨軒遣使文官一品至五品位在懸東六
品以下在横街南皆重行西面北上武官一品至五品
位在懸西六品以下於横街南皆重行東靣北上朝集
使位各分方於文武官當品之下諸親位於四品五品
之下(皇親在東異/姓親在西)蕃客位各分方於朝集使六品之南
諸州使臣分方於朝集使九品之後典儀位於懸東賛
者二人在南少退俱西向使者受節位於大横街南道
東副使又於其東少退俱北靣其門外版位並如元日
之儀其皇后宫中受冊使者位在肅章門外之西東向
北上内侍於使副南設舉冊案及琮璽綬者位南向差
退俱東靣内給事位於北廂南向内謁者監位於其東
南西向外命婦位於命婦朝堂分左右廂大長公主以
下在東夫人以下在西並每等異位皆重行南向北上
内命婦及内官非供奉者位於受冊正殿之庭東廂西
向重行北上内命婦等朝位於殿庭御道東重行北靣
西上外命婦朝位於殿庭御道左右近南大長公主以
下在東北靣西上太夫人以下在道西每等異位重行
北面以東為上司賛位於東階東南典賛二人在南差
退俱西向宋制臨軒遣使則使副受制位在横街南北
向東上左輔承制位在御座東宣制位在冊使位之東
北並西向門下侍郎奉節位及左輔右弼奉冊寳位在
使副東北西向應行事官位在受制位北西向北上典
儀位在宫架東北賛者二人在南少退俱西向其皇后
宫中受冊班位則與唐制同元冊皇后使副位在殿庭
中奉冊官在右奉寳官在左禮儀使位在冊案前主節
位在冊使之左皇后殿庭亦如之其百官班位一品至
九品序列于崇天門外文班自外旁折位入日精門武
官自外旁折位入月華門各就東西起居位立定然後
就丹墀位國朝冊拜皇后皇帝臨軒遣使皇后宫中受
冊班位並見于儀注圖本
　　　奏告
古者冊后必先奏天地宗廟示不敢專也周漢奏告之
儀未見唐遣官祭告圎丘方丘太廟皆行一獻之禮天
地用玉幣酒脯皆不作樂宋制遣官奏告圎丘方丘宗
廟行一獻之禮與唐同併告社稷岳瀆山川在京十里
内神祠用籩豆酒脯元制先期太常奏告天地於南郊
及告宗廟用酒脯行一獻禮今擬國朝冊立皇后先期
奏告圎丘方丘宗廟用香幣酒脯行一獻禮其儀見天
地宗廟篇
　　　賀禮
晉武帝冊皇后楊氏百僚上賀東晉成帝冊皇后杜氏
羣臣畢賀於太極殿皆不詳其儀唐冊皇后畢羣臣上
禮賀皇帝則於東朝堂叙位禮部郎中以表授中書舍
人羣臣再拜中書舍人奉表入進在外諸州等官並拜
表稱賀其皇后受内外命婦賀則於受冊後升御座内
外命婦初賀再拜致詞曰伏惟殿下坤象配天徳昭厚
載凡厥兆庶不勝慶躍致詞訖再拜承令㫖訖又再拜
其受羣臣賀則如正冬之儀唯賀詞云具官臣某等言
伏惟殿下徽猷昭備至徳應期凡厥黔黎不勝慶躍宋
制皇后受冊訖内外命婦賀與唐同其内命婦賀詞曰
伏覩受冊楓宸流徽淑極懽均六寢美繼二南恭惟皇
后慈惠儉勤柔明荘裕誕膺金璽増煥玉衣妾等幸比
貫魚獲陪賀燕願益遵於嬪則庶永頼於母儀外命婦
賀詞云伏覩恩敷丕冊位正中宫縟典既成驩聲胥洽
恭惟皇后稟姿玉粹毓徳蘭芳禮斯備於嬪虞治將聞
於翼夏妾等叨聫近列夙仰懿模欣覿光儀敢伸頌詠
其羣臣則於東上閤門拜表賀皇帝拜箋賀皇后政和
禮儀則皇帝御紫宸殿受宰執以下文武百僚稱賀如
正至之儀其文臣侍從以上武官遥郡以上皆進馬舍
人奏某官姓名以下進奉元皇后受冊畢詣大明殿謝
恩訖皇后陞座並坐右丞相祝皇帝皇后夀進酒進表
箋禮物今擬國朝皇后受冊寳訖仍服首飾禕衣升座
受内外命婦賀次日羣臣上表上箋稱賀兩宮皇帝服
衮冕御奉天殿受賀其箋則内使監令奉入中宫其在
外有司上表賀皇帝上箋賀皇后
　　　㑹禮
唐制皇后冊禮畢皇帝㑹羣臣與正冬㑹儀同但上夀
詞曰具官臣某等言皇后坤儀配天徳昭厚載克崇萬
葉明嗣徽音凡厥兆庶載懐鳬藻臣等不勝大慶謹上
千萬嵗夀皇后㑹外命婦亦如正冬㑹議上夀詞曰具
位妾姓等言伏惟殿下坤儀配天徳昭厚載率土含識
不勝忭舞謹上千萬嵗夀皆樂備而不作盖取古禮娶
婦三日不舉樂謹幽隂之義也宋制皇后受冊及命婦
賀畢皇后更常服内侍承令宣外命婦入皇后升座會
外命婦如宫中常儀皇帝則御紫宸殿㑹三公以下文
武百官作樂三舉酒尚食進御食太官設羣官食初則
班首進皇帝酒次則殿中監少監進酒元制皇后受冊
禮畢右丞相帥百官賀皇帝皇后於大明殿訖宴殿上
如正至之儀今擬國朝皇后受冊畢皇帝㑹羣臣於謹
身殿皇后於中宫㑹内外命婦其儀皆如正至宴㑹之
儀
　　　謁廟
唐制皇后受冊畢謁見太廟先遣太尉設樂行事其祝
文曰維某年嵗次某某月某朔某日孝曽孫皇帝臣某
謹遣太尉臣某敢昭告于皇祖某諡皇帝皇后妾某氏
將伸祗見謹以一元大武明粢薌合薌萁嘉疏嘉薦尚
饗遍獻各廟畢然後所司陳小駕鹵簿皇后首飾禕衣
乗重翟車至廟行朝謁之禮前再拜後再拜禮畢改着
鈿釵禮衣升車鼓吹振作而還宋制皇后受冊畢服首
飾禕衣乗重翟車亦陳小駕鹵簿朝謁景靈東西宫前
再拜上香畢再拜内外命婦俱陪位元至大皇慶時冊
后畢皆遣官恭謝太廟樂用登歌禮行三獻而無皇后
廟見之儀今擬國朝皇后受冊畢皇帝先遣官用牲牢
詣太廟行事告以皇后將祗見之意其儀與時享同遣
官之日皇后降香告官捧香至廟告畢皇后首飾禕衣
乗重翟車親行謁廟之禮内外命婦俱陪祀其禮見于
儀注
　　　奏告圜丘儀注
其禮見祀天篇奏告儀
　　　奏告方丘儀注
其禮見祭地篇奏告儀
　　　奏告宗廟儀注
其禮見宗廟篇奏告儀
　　　冊拜皇后儀注
發冊前一日内使監設御座于奉天殿如常儀尚寳卿
設御寳案扵御座前侍儀司設冊寳案於寳案之南(冊/東)
(寳/西)設奉節官位於冊案之東掌節者位于奉節官之左
稍退俱西向設承制官位於奉節官之南西向設奉冊
奉寳官位于冊寳案之西東又設使副受制位于横街
之南北向東上設承制官宣制位於使副受制位之北
西向設奉節官奉冊奉寳官位于使副東北西向又設
使副受冊寳褥位於受制位之北北向典儀二人位于
丹陛上之南東西相向賛禮二人位於使副受制位之
北東西相向知班二人位于贊禮之南東西相向設文
武百官侍立位於文武樓之北東西相向文武侍從班
位於殿上之左右引文武班舍人四人位於文武官之北
稍後東西相向引禮二人位于使副之北東西相向拱
衞司光禄寺官對立位於奉天殿門之左右東西相向
將軍二人位於殿上簾前東西相向將軍六人位于奉
天門之左右東西相向又將軍四人位於丹陛上之四
隅東西相向又將軍六人位于奉天殿門之左右東西
相向鳴鞭四人位於丹陛上北向是日金吾衞陳設甲
士儀仗于午門外之東西拱衞司陳設儀仗于丹陛丹
墀之東西和聲郎設樂位於丹墀之南禮部設龍亭儀
仗大樂於奉天門外正中以俟迎送冊寳至中宫質明
擊鼔初嚴催班舍人催百官具朝服導駕官侍從官入
迎車駕次嚴引班舍人引文武百官入就侍立位引禮
引使副具朝服入就丹墀受制位諸執事者各就位三
嚴侍儀奏外辦御用監奏請皇帝服衮冕御輿以出尚
寳卿前導侍從警蹕如常儀上位將出仗動大樂鼓吹
振作至奉天殿升御座樂止尚寳以寳置于案捲簾鳴
鞭報時雞唱訖禮部官捧冊寳各置於案奉節官承制
官奉冊官奉寳官及掌節者各入就殿上位西向立定
舉冊寳案四人入立於奉冊奉寳官之後典儀唱鞠躬
拜興拜興拜興拜興平身使副鞠躬樂作拜興拜興拜
興拜興平身樂止承制官進詣御座前跪奏請發皇后
冊寳承制訖由中門出中陛降至宣制位稱有制典儀
唱跪使副跪承制官宣制曰冊某氏為皇后命公等持
節展禮宣訖由殿西門入復位賛禮唱俯伏興使副俯
伏興奉冊奉寳官率執事者舉冊寳案由中門出中陛
降奉節官率掌節者前導至使副受冊寳褥位以案置
於褥位之北(冊東/寳西)掌節者脱節衣以節授奉節官奉節
官搢笏受節以授冊使冊使搢笏跪受以授掌節者掌
節者跪受興立於冊使之左奉節官出笏退引禮引冊
使詣受冊褥位立定奉冊官搢笏就案取冊以授冊使
冊使跪受冊復置于案奉冊官及冊使皆出笏退復位
引禮引使副至受寳褥位奉寳官搢笏就案取寳以授
使副使副搢笏跪受寳興復置于案使副及奉寳官皆
出笏退復位典儀唱鞠躬拜興拜興拜興拜興平身使
副皆鞠躬樂作拜興拜興拜興拜興平身樂止引禮引
冊使押冊使副押寳掌節者前導舉案者次之初行樂
作出奉天門樂止掌節者加節衣奉冊寳官皆搢笏詣
案取冊寳安置龍亭中奉冊寳官退執事者舉案退儀
仗大樂迎龍亭以行執節者行於龍亭之前使副行於
龍亭之後迎送至中宫門外初冊寳將出門侍儀跪奏
禮畢皇帝興樂作還宫樂止引班引文武官以次出
　　　受冊
前一日内使監官陳設皇后御座於中宫殿上如常儀
設香案於殿庭之正中設權置冊寳案于香案之前(冊/東)
(寳/西)設皇后受冊寳位於冊寳案前北向設司言司寳二
人位於皇后位之北東西相向設奉冊寳内官位於冊
寳案之南東西相向設讀冊寳内官位于奉冊寳内官
之南東西相向設内外命婦位于庭下左右東西相向
又設内外命婦賀位於殿中北向尚儀二人位於皇后
拜位之北東西相向司賛内官二人位于内外命婦立
位之北東西相向又設權置冊寳案於中宫門外設内
使監令位于案之東西向設奉冊奉寳内官位于内使
監令之左右稍退俱西向使副位于案南北向引禮二
人位于使副之前東西相向掌節者位于冊使之後其
日所司設儀仗于殿庭之東西擎執於殿上之左右樂
工陳樂於殿庭之南冊寳將至中宫門尚儀奏請皇后
首飾禕衣出閤樂作至殿上南向立樂止司言司寳立
於後及冊寳至宫門使副於龍亭中取冊寳權置於門
外所設案上引禮引使副及内使監令俱就位立定次
引冊使於内使監令前稱冊禮使臣某使副臣某奉制
授皇后冊寳退復位内使監令入詣皇后殿躬言訖出
復位引禮引内外命婦俱入就位讀冊寳内官及司賛
内官俱就位引禮引冊使取冊授内使監令内使監令
跪受以授奉冊内官冊使退復位引禮又引使副取寳
授内使監令内使監令跪受以授奉寳内官使副退復
位以俟宫中行禮内使監令率奉冊奉寳官各奉冊寳
以次入詣皇后受冊位前以冊寳各置於案(冊東/寳西)尚儀
引皇后降詣庭中受冊位立定侍從如常儀司言司寳
各就位内使監令率奉冊奉寳内官取冊寳以次立於
皇后之東西向内使監令稱有制尚儀奏拜興拜興拜
興拜興皇后拜樂作興拜興拜興拜興樂止内使監令
宣制訖奉冊内官就案取冊授讀冊内官讀冊訖跪以
授内使監内使監跪以冊授皇后皇后跪受訖以授司
言奉寳内官就案取寳以授讀寳内官讀寳訖以授内
使監令内使監令跪以寳授皇后皇后跪受訖以授司
寳尚儀奏拜興拜興拜興拜興皇后拜樂作興拜興拜
興拜興樂止内使監令出詣使副前稱皇后受冊禮畢
使副退詣奉天殿横街南北靣西上立給事中立于冊
使東北西向使副再拜復命曰奉制冊命皇后禮畢又
再拜平身給事中奏聞乃退初皇后受冊寳訖尚儀引
皇后陞座引禮引内命婦班首一人詣殿中賀位初行
樂作至位樂止司賛唱拜興拜興班首拜樂作興拜興
樂止跪致詞曰兹遇皇后殿下膺受冊寳正位中宫妾
等不勝懽慶謹奉賀司賛唱拜興拜興班首拜樂作興
拜興樂止引禮引班首退復位引禮又引外命婦班首
一人入就殿上賀位其行禮並如上内命婦賀儀司賛
唱禮畢引禮引内外命婦出初行樂作出門樂止尚儀
奏禮畢引皇后降座樂作還閤樂止
　　　百官稱賀上表箋儀注
皇后受冊禮畢至晚内使監於奉天殿陳設御座香案
尚寳司設寳案於香案之北侍儀司設表案位於香案
之南又設表箋案位于丹墀北之正中設文官起居位
於丹墀之東南西向武官起居位於丹墀之西南東向
文官拜位于丹墀中之東北毎等異位重行北向西上
武官拜位於丹墀中之西北每等異位重行北向東上
殿前班諸執事起居位于武官起居位之北東向侍從
班諸執事起居位于文官起居位之北西向殿前班指
揮司官三貟侍立位于丹陛上之西東向光禄寺三貟
侍立位於丹陛上之東西向侍從班文官立位於殿上
之東侍從班武官立位於殿上之西拱衞司官二貟侍
立位於殿中門之左右典牧所官二貟侍立位於仗馬
之前東西相向受箋内使監官一貟位于丹墀表箋案
之東西向宣表官一貟展表官二貟位於丹墀表箋案
之西東向糾儀御史二人位於展表官之南東西相向
内賛二人位於殿上東西相向典儀二人位於丹陛上
之南東西相向知班二人位於文武官拜位之北東西
相向通賛賛禮二人位于知班之北東西相向通賛在
西賛禮在東引文武班舍人四人位于文武官拜位之
北稍後東西相向引殿前班舍人二人位于引武班之
南東向􁄫表案舍人二人位於引文班之南西向宿衞
鎮撫二人位于丹陛東西階下東西相向䕶衞百戸二
十四人位于宿衞鎮撫之南稍後東西相向護衞千戸
八人位于殿東西門之左右將軍二人位於殿上簾前
東西相向將軍六人位於殿門之前東西相向將軍四
人位於丹陛上四隅東西相向將軍六人位于奉天門
東西相向鳴鞭四人位于丹陛上之南北其日金吾衛
陳軍仗於午門外之東西陳旗仗於奉天門外之東西
拱衛司陳儀仗於丹陛之東西及丹墀之東西陳車輅
於丹墀之南典牧所陳仗馬於文武樓南之東西虎豹
於奉天門之東西和聲郎陳樂於丹墀文武官拜位之
南内使監官擎執於御座之左右侍儀司舍人舉表案
入就殿上案位舍人二人舉表案伺候於午門外文武
官具朝服迎表至雲集橋舍人引殿前班司賛賛禮内
賛宿衞鎮撫䕶衛鳴鞭各入就位侍儀侍從入迎車駕
上位陞謹身殿侍儀版奏中嚴御用監官奏請上位服
衮冕文武官迎表至午門前置龍亭於道中禮部官取
表函置於案舎人舉案禮部宣表官展表官押表案引
丞相前行文武官分班俱由西門入至丹墀中禮部官
押表案置于丹墀正中各就位文武官各入就起居位
侍儀奏外辦導引上位御輿以出仗動鼓吹振作尚寳
卿捧寳前導侍衛如常儀上位陞御座樂止尚寳卿捧
寳置於案將軍捲簾拱衛司鳴鞭司晨報時雞唱訖諸
侍從官殿前班拱衛司官由西階降引班引同宣表官
受表官受箋内官俱入起居位東西相向立定通班唱
某衛指揮使臣某以下起居引班唱鞠躬平身引班東
西分引至丹墀中拜位北面立賛禮唱鞠躬拜興拜興
平身指揮以下皆鞠躬樂作拜興拜興平身樂止賛禮
唱指揮使稍前指揮使前立賛禮唱鞠躬指揮以下皆
鞠躬賛禮唱聖躬萬福唱平身指揮使以下皆平身唱
復位指揮使復位唱鞠躬拜興拜興平身指揮使以下
皆鞠躬樂作拜興拜興平身樂止通班唱各恭事引班
引指揮以下皆各就位通班唱具丞相銜臣某以下起
居引班唱鞠躬平身文武官相向鞠躬平身引班東西
分引入丹墀中拜位丞相初行樂作至位樂止知班唱
班齊賛禮唱鞠躬拜興拜興拜興拜興平身文武官皆
鞠躬樂作拜興拜興拜興拜興平身樂止賛禮唱進表
箋引班引丞相詣表箋案前丞相跪捧表興跪捧箋進
於受箋官受箋内使監官接箋入中宫啟聞興引班引
復位丞相捧表與宣表官展表官由丹墀西陛陞西門
入至殿中丞相跪進表于案退立於殿南正中内賛唱
跪賛禮唱跪丹墀百官皆跪内賛唱宣表宣表官詣案
取表跪讀于殿西展表官同跪展表宣表官宣訖俯伏
興展表官以表置于案訖内賛與賛禮同唱俯伏興平
身丞相與丹墀百官皆俯伏興平身與宣表官展表官
由殿西門出西階降復位賛禮唱鞠躬拜興拜興拜興拜
興平身百官鞠躬樂作拜興拜興拜興拜興平身樂止
賛禮唱搢笏三舞蹈跪山呼萬嵗山呼萬嵗再山呼萬
萬嵗出笏俯伏興拜興拜興拜興拜興平身文武官皆
搢笏三舞蹈跪三拱手加額山呼萬嵗山呼萬嵗再山
呼萬萬嵗(樂工應/聲和之)出笏俯伏興樂作拜興拜興拜興拜
興平身樂止賛禮唱禮畢侍儀奏禮畢鳴鞭上位興樂
作導引還謹身殿樂止舎人舉表案出引班引文武官
以次出
　　　皇帝㑹羣臣儀注
其禮與正至㑹儀同見朝㑹篇
　　　皇后㑹内外命婦儀注
其禮與正至㑹儀同見朝㑹篇
　　　謁廟儀注
皇后將謁太廟皇帝先遣官用牲牢行事告以皇后將
祗見之意其儀與時享同(見宗/廟篇)祝文臨時撰定遣官之
日皇帝降香告官奉香至太廟告畢皇后親行謁見前
期皇后齋三日内外命婦及執事内官各齋一日前一
日執事官灑掃廟庭内外設皇后拜位於廟戸外又設
拜位於廟中香案前俱北向設内命婦陪祀拜位扵廟
庭之南北向設外命婦陪祀拜位於内命婦之南司賛
位於皇后拜位之東西司賔位於内命婦之北東西相
向司香位于香案之右設盥洗位于庭階之東司盥洗
官位於位所各廟皆如前儀其日清晨宿衛陳兵衛樂
工備樂尚儀備儀仗重翟車于中宫外門之外陪祀外
命婦各具翟衣集于中宮内門之外内使監官奏中嚴
皇后首飾九龍四鳳冠禕衣尚儀奏外辦導引皇后出
内宫門司賛奏陞輿皇后升輿至外門之外司賛奏降
輿皇后降輿司賛奏陞車皇后陞車宿衞兵仗前導鼓
吹設而不鳴次尚儀陳儀衛次外命婦次内命婦皆乘
車前導次皇后重翟車内使監人貟扈從宿衛復陳兵
仗於後皇后至廟門司賔引内命婦先入就殿庭東西
侍立司賛奏請降車皇后降車司賛引自左門入就位
北向立司賔引内外命婦各就位北向立司賛奏拜興
拜興司賔唱拜興拜興皇后及内外命婦皆拜興拜興
司賛奏請行事請詣盥洗位引皇后至盥洗位奏盥洗
司盥洗者酌水皇后盥手訖奏帨手司巾以巾進皇后
帨手訖司賛奏請詣神位前引皇后由東階升至神位
前北向立司賛奏上香上香三上香司香奉香進於皇
后之右皇后上香上香三上香訖司賛引皇后復位奏
拜興拜興司賔唱拜興拜興皇后及内外命婦皆拜興
拜興司賛奏禮畢引皇后出自廟之左門司賔引内外
命婦出司賛奏陞車皇后陞車宿衛陳儀仗樂工陳樂
尚儀陳儀仗内外命婦前導侍從如来儀過廟鼔吹振
作還至宫之外門外司賛奏降車皇后降車司賛奏陞
輿皇后陞輿至宫之内門外司賛奏降輿皇后降輿入
宫
　
　
　
　
　
　
　
　
　
　
　明集禮卷十九



　
　
　
　
　
　
　
　
　
　
　
　
　
　
　
　明集禮卷十九
欽定四庫全書
　明集禮卷二十
　　嘉禮四
　冊皇太子
　　　總序
自夏后氏傳位於啟商周因之皆立嫡長為世子至漢
髙祖五年即皇帝位立子盈為皇太子而始有皇太子
之稱然猶未行冊拜之禮至明帝時禮文始著于史其
制則皇帝臨軒百官㑹位皇太子當御座受冊璽再拜
三稽首此皇太子親受冊于天子之始也北齊及唐既
有臨軒冊授之典而兼有遣使内冊之儀盖因皇太子
年有長㓜而冠服制度亦各不同臨軒冊之者以其年
長可以行禮故服逺㳺冠絳紗袍而天子面授之也内
冊之者以其年㓜未能行禮故服雙童髻空頂幘而遣
使冊於其宫太師抱之以受冊也至宋則惟用臨軒冊
命元則惟遣使内冊皆不以年之長㓜而異其制焉國
朝冊立皇太子先期奏告天地宗廟皇帝臨軒行冊拜
禮而皇太子受冊畢有朝中宫謁太廟與諸王羣官行
禮之制今集歴代禮物儀文以著于篇
　　　冠服
皇帝冊太子臨軒冠服唐用衮冕宋用通天冠絳紗袍
元用其國服皇太子受冊冠服漢用朝服𤣥冠絳衣北
齊用逺㳺冠絳紗袍㓜則空頂幘服隋冕旒九章唐逺
㳺冠絳紗袍㓜則雙童髻絳紗袍至開元中肅宗為皇
太子以絳紗袍同於皇帝所服上表請易乃改絳紗袍
之名為朱明服宋服逺㳺冠朱明衣始執桓圭元初用
其國服後嘗議服衮冕而未之用國朝冊立皇太子皇
帝臨軒服衮冕皇太子受冊冕服九章歴代之制並見
于冠服篇
　　　車輅
周禮巾車掌王五輅其一金輅以封同姓注曰同姓謂
王子及母弟也至漢皇太子則乗安車魏晉因之宋齊
梁皆乘象輅後魏北齊皆乘金輅隋乗金輅赤質金飾
駕四馬唐宋並因之元無其制國朝皇太子受冊乘金
輅歴代之制並見于車輅篇
　　　冊
漢晉北齊及唐皆有冊以命皇太子而不詳其冊之制
宋太宗立夀王為皇太子用珉玉簡六十前後四枚刻
龍填金如捧䕶之狀貫以金絲首尾結為金花飾以帉
錔覆以紅羅泥金夾帕藉以錦褥盛以黝漆匣長尺九
五寸濶一尺二寸髙八寸装以金葉刻為金地合羅枝
條隠起花覆以紅羅泥金夾帕絡以紅絲結􁀙襯以法
錦褥安以黝漆匣用金塗縷銀花鳳葉装加以腰輿行
馬飾皆花鳳絛以魚鈎竿為螭首後又有用簡七十者
盖隨文之多少為簡數也元冊皇太子亦以玉為冊其
文真書䥴刻内填以金其簡從文之多少以定數每簡
長尺二寸濶一寸二分厚五分聫以金縷首尾結帶前
後四簡琢為龍形若捧䕶之狀縷以金藉以錦覆以紅
羅泥金夾帕冊匣長廣取容其冊塗以朱漆金装隠起
突龍鳳金鎻錔匣上又以紅羅繡盤龍蹙金帕覆之承
以鍍金装長干牀龍首鍍金魚鈎藉匣褥以錦縁又以
紅絲絛縈匣外其行馬飾以鍍金冊案用朱漆覆以紅
羅銷金衣國朝立皇太子用金冊二片每片依周尺長
一尺二寸濶五寸厚二分五釐字則依數分行鐫刻真
書每片側邉上下有竅用紅絛聫貫開闔如今書帙之
狀背用紅錦嵌䕶藉以紅錦小褥冊盝以木為之飾以
渾金瀝粉蟠龍用紅紵絲襯裏内以紅羅銷金小袱褁
冊外以紅羅銷金夾袱褁之五色小絛縈于匣外臨冊
之日置扵紅漆輿案案頂有紅羅瀝水用檐床二舉之
　　　冊文
漢冊皇太子不載其冊文之詞唐太宗冊晉王治為皇
太子其文曰於戯惟爾并州都督右武候大將軍晉王
治忠肅恭懿宣慈恵和仁孝發于自然信義備于成徳
禎祥夙著睿哲日新永言少陽七鬯是寄疇咨朝列卿
士叶從是用命爾為皇太子往欽哉爾其思王道之艱
難遵聖人之炯戒勤修六徳勉行三善無或舉非法度
忘恭儉而好驕奢無或理乖彝倫逺忠良而近邪佞非
履道無以揚名非任賢無以成徳爾身為善國家以安
爾身為惡天下以殆睦九族而禮庶僚懐萬姓而憂遐
裔兢兢業業無怠無荒克念爾祖宗以寧我社稷可不
慎歟宋太宗冊夀王為太子其文曰朕受乾坤之眷佑
承億兆之推崇旰食宵衣納隍馭朽兢兢業業日慎
一日故能躋動植於夀域致華夷於大同載稽古先歴
覽圖史萬邦之本元良是正守器承祧莫斯為重徽章
縟禮自我而行盖聖王之盛典也咨爾夀王粹稟天地
量吞海嶽忠孝備於君父友愛敦乎弟兄逹刑政禮樂
之源著宣慈恵和之美邁五官之才藻叶九齡之吉夣
洊雷攸震重離克明早分茅土實尹都邑誠以接物仁
以撫民每見賢而思齊知為善之最樂予懋乃徳嘉乃
勲爰闢重華俾膺主鬯詢彼中外契於蓍龜今冊爾為
皇太子仍改名恒於戯正身足以率下去邪在乎勿疑
罔咈昌言必邇端士企大中之道鑒無逸之篇戒矜伐
則功愈髙師勤儉則福彌乆日新爾令望永保我丕基
戒之哉欽承簡冊之休命元仁宗冊皇太子其文曰朕
仰遵太祖世祖成憲永惟天下之本實重元良之建咨
爾某以嫡以長諸王勲戚請正儲位繼承皇太后之意
乃允僉言授以金寳立爾為皇太子紀綱中書之政令
綜理宥府之樞機積有日矣廷臣敷奏當行冊禮今遣
太尉持節授爾玉冊於戯益勉爾事親之孝廣推予睦
族之恩以脩身養德為要以親賢愛民為務欽哉尚隆
我祖宗之洪業國朝冊立皇太子其文曰皇家建儲禮
從長嫡天下之本在焉朕起自田野當羣雄混淆就功
於多艱之際今基業以成命爾為皇太子於戯爾生王
宫為首嗣乃天意所屬焉兹位正東朝其敬天惟謹且
撫軍監國爾之職也六師兆民自他國而歸我宜守以
仁信恩威悉當悦服其心用永固于邦家尚慎戒之
　　　寳
漢制皇太子用黄金印龜鈕其文曰皇太子章晉用金
璽龜鈕綬四采赤黄縹紺宋齊梁皆因之北齊用黄金
為之方一寸龜鈕其文曰皇太子璽唐用黄金方一寸
文曰皇太子寳宋亦用黄金方二寸厚五寸係以朱組
大綬連玉環金斗金檢長五寸濶二寸厚二分悉褁以
紅錦加紅羅泥金帕納於小盝盝以金装内設金牀又
盝二重皆覆以紅羅銷金帕盝及腰輿行馬皆銀装金
塗元用黄金為之廣三寸六分䨇龍鈕用蒙古字刻其
文隠起内填以金譯曰皇太子寳紱用暈錦大綬赤小
綬連玉環又玉檢髙七寸廣二寸四分皆飾以金褁以
紅錦及紅羅泥金夾帕納於小盝盝以金装内設金牀
暈錦褥飾以玻瓈碧鈿珊瑚金精石瑪瑙又盝二重皆
装以金覆以紅羅繡帕承以鍍金装長干牀鍍金魚鈎
藉盝以錦褥其行馬飾以鍍金寳案用朱漆覆以紅羅
銷金衣國朝皇太子金寳龜鈕朱綬文用篆書曰皇太
子寳依周尺方五寸九分厚一寸七分寳池用金濶取
容寳寳匣二副每副三重外匣用木飾以渾金瀝粉盤
龍紅紵絲襯裏中匣用金鈒造蟠龍内小匣仍用木飾
以渾金瀝粉蟠龍紅紵絲襯裏小匣内置以寳座四角
雕蟠龍飾以渾金座上用小錦褥褥上一置寳一置寳
池寳復用銷金小夾袱褁之其匣外各用紅羅大夾袱
覆之臨冊日置於紅漆輿案案頂有紅羅瀝水用檐床
二舉之
　　　節
漢臨軒冊皇太子不用持節北齊遣使持節内冊皇太
子禮而無其制唐節制上畫木盤三相去數寸隅垂赤
麻銅龍一首紫縑為袋油囊為表其内冊皇太子則遣
使持節至東宫宋臨軒冊皇太子不用持節元節制金
塗竿上施圎盤朱絲拂八層韜以黄羅雲龍袋其冊皇
太子則遣攝太尉持節至東宫國朝皇帝臨軒行冊皇
太子之禮不用持節
　　　樂
唐臨軒冊皇太子展宫懸於殿庭皇帝出入奏太和之
曲皇太子出入奏舒和之曲其内冊皇太子亦陳樂懸
於其東宫殿庭宋臨軒冊皇太子展宫懸於殿庭皇帝
出入奏乾安之曲皇太子出入奏明安之曲元冊皇太
子用雲和安和之樂各一部國朝冊立皇太子皇帝臨
軒用大樂如朝賀儀詳見于俗樂篇
　　　儀仗
唐制臨軒冊皇太子設黄麾仗及鈒㦸近仗若内冊則
設屯門列仗於東宫宋臨軒冊皇太子設黄麾仗元冊
皇太子設内外儀仗用七百四十八人國朝皇帝臨軒
冊皇太子其儀仗與朝賀儀仗同
　　　執事
漢臨軒冊皇太子則謁者掌引賛及稱制中常侍掌持
璽綬司空掌讀冊北齊臨軒冊皇太子則使者掌授冊
尚書掌授璽綬中庶子掌受皇太子所受璽綬皇太子
㓜而内冊則主司二人掌奉冠服中庶子中舍人掌奉
表章詣闕謝唐臨軒冊皇太子則尚舍奉御掌設御幄
座守宫掌設皇太子及羣官次太樂令掌設宫懸及舉
麾位協律郎掌舉麾偃麾鼓吹令掌設十二案乘黄令
掌陳車輅奉御掌陳輿輦典儀掌設百官客使版位奉
禮掌設百官客使門外版位左庶子掌啟皇太子内嚴
外備僕掌進皇太子金輅及授綏執轡左内率掌執刀
立輅前賛善掌請發引及停輅降輅及承宣令㫖舍人
掌引禮諸衞掌列仗侍中掌奏中嚴外辨及奏禮畢符
寳郎掌奉御寳典儀掌賛禮賛者掌承傳黄門侍郎掌
奉冊寳令史二人掌對舉案中書侍郎掌引冊寳案及
取璽綬授中書令中書令掌稱制讀冊及奉璽綬以授
皇太子左庶子掌授皇太子所受冊璽持案者掌持冊
璽案通事舍人掌引羣官其内冊皇太子則太尉為正
使司徒為副使守宫掌設使副次及宫臣文武官次諸
衛掌陳列仗伶官師掌展軒懸之樂掌筵掌設皇太子
受冊位掌儀掌設百官版位於殿庭奉禮掌設百官版
位於朝堂謁者掌引使副就次掌次掌筵使副入次通
事舍人掌引百官左庶子掌啓内嚴外備及賛皇太子
禮及受冊璽以授皇太子典直掌引使副入閤司徒掌
取冊璽綬以授太尉太尉掌稱制宣冊掌書二人掌授
皇太子冊璽綬主節者掌持節其皇帝臨軒遣使執事
與遣使冊后同宋臨軒冊皇太子則殿中監掌帥尚舍
設御座香案施簾大晟掌設宫懸協律郎掌舉麾儀鸞
司掌設皇太子次及百官行事官東宫官次及冊寳幄
次尚輦掌陳輿輦太僕掌陳五輅尚輦掌列御馬尚書
兵部掌帥其屬設黄麾仗典儀掌賛禮及設承制受冊
權置冊寳褥位及行事官賛者位賛者掌承傳大樂正
掌率樂工大司樂掌押樂管勾内臣掌承制降冊寳奉
冊寳官掌率執事人舉奉冊寳中書侍郎掌押冊門下
侍郎掌押寳禮直官通事舍人太常博士禮儀使掌引
導皇帝皇太子及冊寳案中允掌進皇太子桓圭及禮
畢押寳中舍舍人掌禮畢押冊左輔掌奏中嚴外辨及
承制宣制以寳授皇太子右弼掌讀冊以授皇太子符
寳郎掌奉寳右庶子掌受皇太子所受冊寳元冊皇太
子太尉一貟司徒一貟持節官一貟奉冊官一員引冊
官二貟舉冊官二貟讀冊官二貟侍儀使二貟主當内
侍五貟副持節一貟代禮官十貟清道官二貟警蹕二
貟拱衛使二貟折衝都尉八貟殿中侍御史二貟紏儀
御史二貟方輿官四十貟侍香官四貟知班四貟侍儀
司引禮官四十貟國朝冊拜皇太子其執事見于儀注
　　　陳設
唐臨軒冊皇太子設御幄於太極殿北壁下南向設皇
太子次於東朝堂之北西向設羣官次於東西朝堂設
宫懸於殿庭設舉麾位於上下設十二案於建鼔之外
陳車輅輿輦設皇太子位及典儀贊者位于殿庭及門
外諸衛勒所部列黄麾仗及鈒㦸近仗入陳於殿庭其
内冊皇太子則設冊使次於重明門外道西副使次又
於其西俱南向又設宫臣文武官次於東宫朝堂設皇
太子羽儀車輿及樂懸等並如元日受朝儀設皇太子
受冊位設宫臣版位於殿庭及朝堂諸衛率所部陳屯
門列仗其皇帝臨軒命使陳設則與冊皇后臨軒同宋
臨軒冊皇太子則設御座於大慶殿當中南向設東西
房於御座之左右稍北設東西閣於殿後之左右殿上
前楹施簾設香案於丹墀螭陛間設宫懸之樂於殿庭
横街之南設舉麾位於宫架西北東向設押樂位於宫
架之北北向設皇太子次於大慶殿門外之東西向設
文武百僚應行事官等次於大慶殿門外及朝堂之内
外設冊寳幄次二於殿後東廂俱南向陳輿輦於龍墀
􁍐扇於沙墀陳五輅於殿庭玉輅在中金輅在東象輅
次之革輅在其前木輅次之玉輅稍前俱北向列御馬
於龍墀在輿輦之後東西相向設黄麾仗於殿門之内
外設皇太子受冊位及承制官位設贊者及應行事官
位設權置冊寳褥位於近東稍北西向冊在北寳在南
又於皇太子受冊位前東西北向設褥位一以俟右弼
奉冊左輔奉寳又於奉冊寳位之北設褥位一以俟左
輔宣制右弼讀冊元冊皇太子則設發冊案於大明殿
御座西發寳案於東設香案於皇太子東宫殿上設冊
案於西寳案于東又設受冊案於殿内坐榻之西受寳
案於東設太尉冊使副位及冊官寳官位設禮儀司及
主節官位皆于大明殿庭皇太子殿庭亦如之國朝臨
軒冊皇太子陳設詳見于儀注圖本
　　　班位
漢冊皇太子百官㑹位皇太子當御座殿下北靣立司
空當太子西北東面立唐制皇帝御太極殿皇太子位
在横街之南道東北向典儀位在懸之東北賛者二人
在南少退皆西向文武官諸親蕃客朝集使諸州使人
初就位於門外次入就位於殿庭皆如冊皇后臨軒之
儀其内冊皇太子則皇太子受冊位在東宫殿庭之階
間北向文官五品以上位在懸東六品以下位在横街
之南皆西面北上武官五品以上位於懸西六品以下
在横街之南皆東靣北上其朝堂班位如常儀其皇帝
臨軒發冊班位則與冊皇后臨軒同宋冊皇太子於大
慶殿則皇太子位在殿庭横街之南北向承制官位在
御座之東西向典儀位在宫架東北贊者二人位在南
少退俱西向應行事官位在宣制褥位北西向其三公
以下文武百僚班位東西相向如正至朝㑹之儀元制
冊皇太子則使副位在大明殿庭中冊官位于左寳官
位于右禮儀使位於前主節官位於左其文武百司自
一品至九品序列于崇天門外文班自外傍折位入日
精門武官自外傍折位入月華門各就東西起居位立
定然後就丹墀位國朝臨軒冊皇太子其班位詳見于
儀注
　　　奏告
唐冊皇太子先期卜日遣官奏告圎丘方丘宗廟天地
用玉幣酒脯宗廟用香幣酒脯宋亦遣官告天地宗廟
禮與唐同併告社稷嶽瀆山川在京十里内神祠用籩
豆酒脯元制遣官奏告天地于南郊及奏告宗廟用香
酒行一獻之禮今擬國朝冊立皇太子先期遣官奏告
天地宗廟用香幣酒脯行一獻禮
　　　謝皇帝
北齊及唐皆有内冊皇太子之禮北齊則受冊畢遣中
庶子中舍人乗輅車奉奏章詣闕謝皇帝唐受冊畢則
䨇童髻絳紗袍詣皇帝所御殿司賔賛再拜而退元皇
太子内受冊畢侍儀官同庶子導詣皇帝殿庭四拜國
朝臨軒冊皇太子别無謝皇帝之儀
　　　朝中宫
唐制皇太子受冊畢仍服逺㳺冠絳紗袍舍人引皇太
子三師三少導從詣皇后所御殿閤外皇后首飾褘衣
出即御座司賔引太子再拜於庭其内冊者皇太子受
冊畢則䨇童髻絳紗袍入謝皇后於中宫宋制皇太子
受冊畢入内朝見皇后如宫中之儀元制皇太子受冊
畢侍儀同庶子導皇太子詣皇后前謝恩四拜今擬國
朝皇太子受冊後朝見皇后於中宫
　　　謁太廟
唐制皇太子受冊畢所司轉鹵簿仗衛於永安門西俟
朝皇后訖皇太子仍服逺㳺冠絳紗袍乗金輅至廟三
師三少導從入廟至位率更令奏請皇太子再拜少頃
奏辭皇太子又再拜出乗金輅還宋制皇太子受冊後
宿齋於東宫所司陳鹵簿於東宫門外皇太子服逺㳺
冠朱明衣乗金輅至廟服衮冕執圭亦行前後再拜之
禮禮畢易朝服陞輅還元制遣官恭謝太廟作樂用饌
禮行三獻而無皇太子謁廟之儀今擬國朝皇太子受
冊禮畢擇日恭謁太廟
　　　賀禮
漢冊皇太子畢三公陞階上殿賀皇帝夀萬嵗而不詳
其儀東晉冊皇太子議朝臣奉賀上禮國子博士車𦙍
云百辟卿士咸與盛禮展敬拜伏不須復上禮唯方伯
牧守不親大禮自非酒牢無以表誠故宜上禮太學博
士庾𢎞之議按武帝咸亨中諸王新拜有司近臣諸王
公上禮今皇太子國之儲副既已崇建普天同慶謂應
上禮奉賀又議王公以下見皇太子儀車𦙍以為朝臣
冝朱衣褠幘拜見太子太子答拜唐制皇太子受冊畢
羣臣上禮賀皇帝則就東朝堂叙位禮部郎中以表授
中書舍人羣臣再拜中書舍人奉表入進其宫臣上禮
賀皇太子則就東宫朝堂叙位通事舍人以表授太子
舍人羣官再拜太子舍人奉表入進其在外諸州等官
並進表稱賀皇帝宋皇太子受冊畢羣臣稱賀皇帝於
紫宸殿如正至之儀其賀詞曰某官臣某等官伏惟皇
帝陛下盛徳克昌至慈垂裕元良茂建典冊崇成臣等
忝備班僚無任慶忭侍中宣答賀詞曰朕寅御基圖蚤
建儲嗣上尊宗廟下愜黎元典禮備成與卿等同慶賀
禮畢陳文武官所進馬於庭舍人奏某官姓名以下進
奉其羣官賀皇太子禮則真宗天禧二年立昇王為皇
太子禮畢有正衙賀禮中書門下五品尚書省御史䑓
四品諸司三品皇太子皆答拜四品以下及東宫官皆
受拜元皇太子受冊畢還府陞殿百官皆拜賀班首進
酒衆官皆再拜舍人同翰林官奉箋目箋章及禮物啓
目以次進讀次日乃賀皇帝於大明殿殿前班諸王太
子妃后駙馬拜訖次百官入丹墀拜賀進酒及舍人奏
讀表目表章國朝皇太子受冊訖次日羣臣上表上箋
稱賀皇帝服衮冕御奉天殿受賀文武官並朝服行禮
其箋則内使監官奉入中宫皇太子常服於東宫受賀
羣臣常服行禮皇后首飾褘衣受内外命婦賀在外有
司進表箋稱賀
　　　㑹禮
唐冊皇太子畢皇帝㑹羣臣其禮與元㑹儀同但上夀
詞曰具官某等稽首言皇太子岐嶷夙著令月吉日光
踐承華臣等不勝大慶謹上千萬嵗夀皇后㑹外命婦
其禮亦與元㑹儀同但其上夀詞曰具位妾姓等言皇
太子岐嶷夙著令月吉日光踐承華妾等不勝大慶謹
上千萬嵗夀其皇太子㑹羣官亦如元㑹儀其賀詞云
伏惟殿下固天攸縱徳業日新式光宸宫普天同慶某
等情百常品不勝欣躍左庶子宣令答云某以不敏夙
恭禮訓祗奉朝命慚懼惟深宋制皇帝㑹羣臣則御紫
宸殿㑹三公以下文武官作樂三舉酒尚食進御食太
官設羣官食初則班首進皇帝酒次則殿中監少監進
酒而無皇太子㑹羣臣禮其皇后㑹外命婦則於賀禮
畢宣外命婦入皇后常服行宫中宴㑹之儀今擬國朝
皇太子受冊畢皇帝㑹羣臣於謹身殿皇太子侍坐皇
后㑹内外命婦於宫中
　　　奏告圎丘儀注
其禮見祀天篇
　　　奏告方丘儀注
其禮見祭地篇
　　　奏告宗廟儀注
其禮見宗廟篇
　　　冊拜皇太子儀注
前期一日内使監官陳御座香案于奉天殿如常儀尚
寳司設寳案于御座前侍儀司設詔書案于寳案之前
冊案寳案于殿中冊案在東寳案在西冊寳亭一座于
丹陛之東皇太子拜位於丹陛上及御座前俱北向授
冊寳官位于殿上皇太子拜位之東西向讀冊寳官位
於授冊寳官之北西向捧進冊寳官位于讀冊寳官之
南西向受冊寳内使二人位于殿上皇太子拜位之西
舁冊寳亭内官八人位于丹陛冊寳亭之東設承制官
承制位于殿内之西宣制位于殿門外東北捧詔官位
于殿内之東内贊二人位于殿内皇太子拜位之北東
西相向贊禮二人位于丹陛上之南東西相向知班二
人位于丹墀中文武官侍立班之南紏儀御史二人位
于知班之北俱東西相向文武百官齊班位于午門外
東西以北為上文官侍立位于文樓之北西向武官侍
立位于武樓之北東向使臣僧道耆老侍立位于文官
侍立位之南俱西向殿前班指揮司官三人位于丹陛
之西東向光禄寺官三人位于丹陛之東西向侍從班
起居注給事中殿中侍御史侍儀使尚寳卿侍立位于
殿上之東侍從班武官指揮使侍立位于殿上之西拱
衞司官二人侍立位于殿中門之左右典牧所官二人
位于仗馬之南宿衛鎮撫二人位于丹墀階前東西相
向䕶衛百戸二十四人位于宿衛鎮撫之南稍後東西
相向䕶衞千戸八人位于殿東西門之左右將軍二人
位于殿上簾前東西相向將軍四人位于丹陛之四隅
東西相向將軍六人位于奉天殿門之左右將軍六人
位于奉天門之左右鳴鞭四人位于丹陛之南北向引
文武官舍人四人位于文武官侍立位之北稍後東西
相向引使臣僧道耆老舍人二人位于引文官舍人之
下禮部官同内使監官安奉詔書於殿内案上及於冊
寳亭中匣盝内取冊寳置于殿内冊寳案上冊在前寳
在後内使舁冊寳亭就位禮部官交付内使監官守䕶
其日侵晨擊鼓初嚴金吾衛陳甲士於午門外東西旗
仗於奉天門外之東西拱衛司陳儀仗於丹陛之東西
及丹墀之東西陳車輅於文武樓之南典牧所陳仗馬
於車輅之南虎豹於奉天門外和聲郎入陳樂于丹墀
之南所司備鼓樂儀衛司備儀仗於奉天門外伺侯迎
送冊寳至東宫舍人二人催文武百官各具朝服承制
官捧詔官紏儀官賛禮知班典儀内賛司辰殿前班宿
衞鎮撫護衛典牧司官拱衛司官殿内外將軍轝冊寳
亭内使俱入就位擊鼔次嚴舍人引文武百官齊班于
午門外尚寳卿侍從官侍衞官各服器服俱詣謹身殿
奉迎擊鼓三嚴侍儀奏中嚴御用監官奏請上位于謹
身殿具衮冕啓請皇太子於奉天門具冕服引班分引
文武百官使客僧道耆老各入侍立位侍儀版奏外辦
上位御輿以出尚寳卿捧寳及侍儀導從警蹕如常儀
上位將出仗動大樂鼓吹振作陞御座樂止將軍捲簾
尚寳卿以寳置于案拱衞司鳴鞭司辰報時訖引進四
人引皇太子入奉天東門樂作陞自東階由殿東門入
引進立候於門外内賛接引至丹陛拜位引禮分立於
左右樂止捧受冊寳内使由西陛陞俱入就丹陛立位
知班於丹墀中唱班齊賛禮於丹陛上唱鞠躬拜興拜
興平身皇太子鞠躬樂作拜興拜興平身樂止内賛唱
承制官稍前承制官前立於殿西内賛唱跪承制官跪
承制訖由殿中門出立於門外稱有制賛禮唱跪皇太
子跪宣制云封長子某(若已封王者/則曰某王某)為皇太子畢賛禮
唱俯伏興平身皇太子俯伏興平身承制官由殿西門
入跪扵殿西云傳制畢復位賛禮唱鞠躬拜興拜興平
身皇太子鞠躬樂作拜興拜興平身樂止賛禮唱行冊
禮畢引皇太子由殿東門入樂作引禮立於門外内賛
接引至御座前拜位樂止内賛唱跪皇太子跪内賛唱
受冊寳捧冊寳官於案前跪捧冊授讀冊寳官内賛唱
讀冊讀冊寳官跪讀冊訖以冊授丞相丞相搢笏受冊
内賛唱皇太子搢圭皇太子搢圭内賛唱受冊丞相以
冊跪授於皇太子捧受冊寳内使跪於皇太子西捧冊
興立於皇太子西捧冊寳官又於案前跪捧寳授讀冊
寳官内賛唱讀寳讀冊寳官跪讀寳訖以寳授丞相丞
相受寳捧寳跪授于皇太子捧受冊寳内使跪於皇太
子西捧寳興立於捧冊内使之下内賛唱出圭皇太子
出圭内賛唱俯伏興平身皇太子俯伏興平身内賛唱
復位引皇太子出樂作内使捧冊捧寳前導出至殿東門引
禮引皇太子復位樂止内使以冊寳置于冊寳亭盝匣
中退立於丹陛之東賛禮唱鞠躬拜興拜興拜興拜興
平身皇太子鞠躬樂作拜興拜興拜興拜興平身樂止
内使舁冊寳亭前行引禮導皇太子由東階降樂作出
奉天門樂止引禮引皇太子詣東耳房伺候於中宫行
禮内使舁冊寳亭東門出至西道儀仗鼓吹前迎百官
迎送至東宫安奉冊寳於殿内禮部尚書跪奏用寳詣
案捧詔書尚寳卿用寳以詔書置于案禮部尚書於殿
西跪奏云捧詔赴午門開讀興捧詔官捧詔由中門出
樂作由中陛降引禮引丹墀文武官迎詔書出奉天門
樂止開讀於午門外(其儀見/朝㑹篇)開宣訖侍儀賛禮畢百官
迎詔至中書省頒行執事入報侍儀奏禮畢鳴鞭上位
興樂作還宫樂止
　　　謝中宫儀注
皇太子受冊之日内使監官陳設皇后御座於中宫殿
上皇太子拜位於殿庭正中及御座前内賛二人位于
殿上拜位之東西司賛二人位於丹墀拜位之東西陳
設儀仗於殿庭之東西擎執于殿上之左右樂工陳樂
於殿庭之南皇太子於奉天殿受冊畢司賔引皇太子
仍具冕服至中宫外門東向立内使監官啓聞皇后首
飾褘衣出殿樂作陞御座樂止司賔引皇太子由東階
陞樂作就丹墀拜位樂止司賔分立於其前司賛唱鞠躬
拜興拜興拜興拜興平身皇太子鞠躬樂作拜興拜興
拜興拜興平身樂止司賔引皇太子由殿東門入樂作
至殿上拜位樂止司賔分立於其前内贊唱跪皇太子
跪皇太子恭謝曰小子某兹受冊命謹詣母后殿下恭
謝謝畢内賛唱俯伏興平身皇太子俯伏興平身司賔
引皇太子由殿東門出樂作出復位樂止司賛唱鞠躬
拜興拜興拜興拜興平身皇太子鞠躬樂作拜興拜興
拜興拜興平身樂止司賔唱禮畢内使監官啓禮畢皇
后興樂作還宫樂止内官引皇太子出
　　　諸王賀東宫儀注
皇太子受冊之日内使監官設皇太子座於東宫侍儀
司設諸王拜位于殿庭階上及殿上正中賛禮二人位
于殿庭王拜位之東西内賛二人位于殿内王拜位之
東西文武官侍立位於殿庭之東西將軍六人位于殿
門之左右拱衞司設儀仗於殿庭之左右樂工設樂於
宫門之外伺皇太子於中宫行禮畢引禮引諸王便服
至東宫門外西向立引進引皇太子便服出宫樂作陞
殿樂止引禮引諸王由東階陞樂作至殿庭階上拜位
樂止賛禮唱鞠躬拜興拜興拜興拜興平身諸王鞠躬
樂作拜興拜興拜興拜興平身樂止引禮引諸王居長
者由殿東門入樂作引禮立於門外内賛接引至殿内
拜位樂止内賛賛禮同唱跪諸王皆跪長王恭賀曰小
弟某兹遇長兄皇太子榮膺冊寳不勝欣忭之至謹率
諸弟詣殿下稱賀賀畢内賛賛禮同唱俯伏興平身諸
王皆俯伏興平身引禮引長王由東門出樂作復位樂
止賛禮唱鞠躬拜興拜興拜興拜興平身諸王鞠躬樂
作拜興拜興拜興拜興平身樂止賛禮唱禮畢引進啓
禮畢皇太子興樂作還宫樂止引進引諸王以次出
　　　諸王賀中宫儀注
皇太子受冊之日内使監官陳設皇后御座於中宫殿
上諸王拜位於殿庭正中及御座前内賛二人位于殿
上拜位之東西司賛二人位于諸王丹墀拜位之東西
陳設儀仗於殿庭之東西擎執於殿上之左右樂工陳
樂於宫門之外諸王於東宫行賀禮畢司賔引諸王具
冕服至中宫外門東西立内使監官啓聞皇后首飾褘
衣出殿樂作陞御座樂止司賔引諸王由東階陞樂作
入就丹墀拜位樂止司賔分立於其前司賛唱鞠躬拜
興拜興拜興拜興平身諸王鞠躬樂作拜興拜興拜興
拜興平身樂止司賔引諸王居長者由殿東門外入樂
作至殿上拜位樂止司賔分立於其前内賛司賛同唱
跪諸王皆跪長王恭賀曰小子某兹遇長兄皇太子榮
膺冊寳不勝懽慶謹率諸弟詣母后殿下恭賀賀畢内
賛同唱俯伏興平身諸王皆俯伏興平身司賔引長王
由殿東門出樂作出復位樂止司賛唱鞠躬拜興拜興
拜興拜興平身諸王鞠躬樂作拜興拜興拜興拜興平
身樂止司賔唱禮畢内使監官啓禮畢皇后興樂作還
宫樂止内官引諸王以次出
　　　百官稱賀進表箋儀注
其禮與冊皇后畢上表箋儀同
　　　百官進箋賀東宫儀注
前期内使監官陳設皇太子位于東宫正殿如常儀侍
儀司設箋案位于殿下及殿上正中文武官拜位于殿
下文東武西每等異位重行北向設宣箋官位于殿下
箋案之西展箋官位于宣箋官之下知班二人位于文
武官拜位之北東西相向賛禮二人位于知班之北東
西相向内賛二人位于殿上東西相向引文武班舍人
四人位于文武班之北稍後東西相向是日宿衛陳兵
仗於東宫外門之東西陳旗仗於中門外之東西相向
將軍六人於殿門之東西拱衞司陳儀仗於殿庭階上
下之東西和聲郎陳樂於文武官拜位之南内使擎執
於殿上之左右文武官進箋至午門前禮部官以箋函
置於案舍人舉入東宫門外恭候行禮文武官於奉天
殿行賀禮畢常服詣東宫文東武西分立于門外受箋
官通賛賛禮知班内賛各入就位引進啓外備皇太子
常服出宫至殿門樂作陞殿樂止舎人舉箋案入宣箋
官展箋官押案置于庭各就位引班引文武官入就位
知班唱班齊賛禮唱鞠躬拜興拜興拜興拜興平身丞
相以下皆鞠躬樂作拜興拜興拜興拜興平身樂止賛
禮唱進箋受箋官進至案之東北引班引丞相至案前
丞相跪捧箋興與宣箋官展箋官由西陛陞西門入至
殿内置于案退立於殿南正中内賛唱跪賛禮唱衆官
皆跪丞相與丹墀百官皆跪内賛唱宣箋宣箋官詣案
前取箋跪宣于殿西展箋官同跪展箋宣箋官宣箋畢
俯伏興退立于西展箋官以箋復于案退立于西内賛
賛禮同唱俯伏興丞相與百官皆俯伏興平身丞相與
宣箋官展箋官由殿西門出西陛降復位賛禮唱鞠躬
拜興拜興拜興拜興平身丞相以下皆鞠躬樂作拜興
拜興拜興拜興平身樂止賛禮唱禮畢引進啓禮畢舍
人舉箋案出皇太子興樂作引進引還宫樂止引禮引
文武官以次出
　　　内外命婦賀中宫儀注
至日司賔引内外命婦各服其服各伺于中宫門外之
左右伺皇太子入行賀禮畢内使監官啓聞司賔二人
先引外命婦由西門入序立於庭中左右二人引内命
婦入就拜位司賛唱班齊唱拜興拜興拜興拜興内命
婦以下皆拜樂作興拜興拜興拜興樂止司賔引班首
由西階陞西門入樂作至御前樂止内賛司賛唱跪班
首及衆内命婦皆跪班首稱某封某妾某等兹遇皇太
子榮膺冊命恭詣皇后殿下稱賀賀畢内賛司賛同唱
興班首及衆内命婦皆興司賔引班首西門出西陛降
復位司賛唱拜興拜興拜興拜興班首以下皆拜興樂
作拜興拜興拜興樂止司賔二人引外命婦入就拜位
唱拜興拜興拜興拜興班首以下皆拜樂作興拜興拜
興拜興樂止司賔引班首由西陛陞西門入樂作至御
座前樂止内賛司賛同唱跪班首以下皆跪班首稱賀
曰妾某氏等兹遇皇太子榮膺冊命恭詣皇后殿下稱
賀賀畢内賛司賛同唱興班首以下皆興司賔引班首
由西門出西陛降司賛唱拜興拜興拜興拜興班首以
下皆拜樂作興拜興拜興拜興樂止司賔引内婦以次
出


　
　
　
　
　
　
　
　
　
　
　
　
　
　
　
　明集禮卷二十
欽定四庫全書
　明集禮卷二十一
　　嘉禮五
　冊親王
　　　總序
古者王世子之下皆曰衆子至漢立嫡長為皇太子而
又立諸子為王若髙祖封齊王肥趙王如意等是也然
冊拜之禮猶未之聞至武帝元狩六年廟立子閎為齊
王旦為燕王胥為廣陵王此冊親王於廟之始也後漢
永平十七年臨軒冊拜諸王有百官㑹位王受冊再拜
三稽首之禮而皇子為王者得分茅土歸立社稷北齊
亦臨軒冊拜而又有王第與州鎮就冊之儀及夫唐制
則臨軒冊禮尤為詳備冊親王則天子服衮冕王出入
奏樂非親王則天子服通天冠絳紗袍王出入不奏樂
此又諸王隆殺之等也宋凡降制立諸王雖有備禮冊
命之文皆上表辭免而不行惟以綵輿儀仗奉迎官告
還第元亦降制命之不行冊禮國朝冊命親王先期奏
告宗廟至日皇帝臨軒冊拜年幼者遣丞相傳制迎送
冊寳至王宫門外内官聽制復迎冊寳入宫仍傳制保
抱抱王前受冊寳禮畢百官聽詔於午門外王於中宫
東宫恭謝詣諸王殿各行賀禮及受羣官賀次日皇太
子於奉天殿中宫稱賀百官上稱賀表箋謹身殿中宫
皆行錫宴禮王擇日謁太廟今集歴代冊拜禮物儀文
以著于篇
　　　冠服
按諸王服衮冕九章即周上公之服其逺㳺冠絳衣則
始於漢隋諸王受冊服衮冕九章唐受冊服逺㳺冠三
梁黒介幘青緌金附蟬絳紗單衣皇帝臨軒冠服則用
通天冠絳紗袍若冊親王則服衮冕宋諸王服七梁冠
朱衣朱裳以辭免不見於冊禮國朝冊親王皇帝臨軒
服衮冕親王服逺㳺冠絳紗袍歴代之制詳見冠服篇
　　　車輅
周制金輅以封同姓謂王子母弟以功徳出封若魯衛
之屬即今之諸王也漢制皇太子為王乗安車晉制王
乗青葢車宋皇子為王亦得乗皇太子之安車唐宋諸
王皆乗象輅國朝親王受冊乗金輅歴代之制詳見車
輅篇
　　　冊
漢冊諸王其冊制編竹簡為之每簡長三尺短者半之
篆書其文唐因漢制謂之䇿書宋命諸王皆辭免冊禮
止用制書元亦降制以封諸王故無簡冊之制今國朝
親王用金冊二片上鐫真書每片依周尺長一尺二寸
闊五寸厚二分五釐字則依數分行每片側邊上下有
竅用紅絛聯貫開闔如今書帙之狀背用紅錦嵌䕶藉
以紅錦小褥冊盝以木為之飾以渾金瀝粉蟠螭用紅
紵絲襯裏内以紅羅銷金小袱裹冊外以紅羅銷金夾
袱覆之五色小絛縈于匣外臨冊之日置于紅漆輿案
案頂有紅羅瀝水用檐床二舉之
　　　冊文
漢武帝立子閎為齊王其文曰維元狩六年四月乙巳
皇帝使御史大夫湯廟立子閎為齊王曰於戲小子閎
受兹青社朕承祖考維稽古建爾國家封于東土為漢
藩輔於戲念哉恭朕之詔惟命不于常人之好徳克明
顯先義之不圗俾君子怠悉爾心允執其中天禄永終
厥有愆不臧乃凶于而國害于而躬於乎保國艾民可
不敬歟王其戒之唐太宗貞觀十二年冊韓王元嘉其
文曰於乎肇自黄唐洎於漢晉莫不敦睦親戚任用賢
能咸胙疆土世為藩翰惟爾使持節潞沁韓澤四州諸
軍事潞州刺史韓王元嘉識量沈厚業尚脩整夙禀趍
庭之訓早膺析珪之寵上黨奥壤地連秦晉開國之典
攸歸按部之譽允穆是用率由故實光備寵章式固維
城傳之永世朕聞曰詩書禮樂仁義之府也孝友忠信
人倫之基也是以河間之賢在於脩學東平之譽成於
為善往欽哉爾其覽載籍之㫖求聖賢之訓戒兹邪僻
以仁厚為心勗彼怠荒以重慎為徳乃服明命勿替敬
典可不慎歟宋元皆用制書故無冊文國朝封皇子某
為秦王其冊文曰維洪武三年嵗次庚戌四月己未朔
越七日乙丑皇帝若曰昔君天下者禄及有徳貴子必
王此人事耳然居位受福國于一方尤簡在帝心小子
今命爾為某王分茅胙土豈易事哉朕起自農民與羣
雄並驅十有七年艱苦百端志在奉天地饗神祗張皇
師旅伐罪救民時刻弗怠以承大業今爾固其國者當
敬天地在心不可踰禮以祀其宗社山川依時享之謹
兵衛恤下民必盡其道於乎奉天勤民藩輔帝室克脩
厥徳則永膺多福體朕訓言尚其慎哉其燕王晉王吳
王楚王齊王潭王趙王魯王詞同皇姪孫封靖江王其
冊文曰維洪武三年嵗次庚戌四月己未朔越七日乙
丑皇帝若曰稽古帝王撫有方夏茂建親支所以敦族
固本其來尚矣朕以布衣遭時弗靖躬歴行伍乗運開
基艱難有年遂成丕業是皆天地眷佑祖宗積徳之由
今朕既為天子追念吾兄以爾守謙兄之孫也俾王靖
江以鎮廣海之域於乎其思予創業之難謹爾受封之
制毋忘訓言益脩厥身永為國家藩輔尚慎戒哉
　　　寳
漢制諸王金璽槖駞鈕其文曰某王之璽盭色綬後漢
金印龜鈕纁朱綬晉宋齊梁皆用金璽龜鈕纁朱綬唐
用銅印宋因之方二寸一分塗以金元諸王印金鑄者
其鈕有龍獸螭龜槖駞之異大者方四寸二分小者方
二寸九分銀鑄金鍍者其鈕有駞龜三臺之異大者方
三寸一分五釐小者方二寸八分其銀鑄三臺直鈕者
大者方三寸一分五釐小者方二寸九分葢因其郡國
之大小品秩之髙下而異其制也國朝親王金寳龜鈕
依周尺方五寸二分厚一寸五分其文曰某王之寳綬
用朱寳池用金闊取容寳寳匣二副每副三重外匣用
木飾以渾金瀝粉蟠螭紅紵絲襯裏中匣用金鈒造蟠
螭内小匣仍用木飾以渾金瀝粉蟠螭紅紵絲襯裏小
匣内置以寳座四角雕蟠螭飾以渾金座上用小錦褥
褥上一置寳一置寳池寳用銷金紅羅小夾袱裹之其
匣外各用銷金紅羅大夾袱覆之臨冊日置於紅漆輿
案案頂有紅羅瀝水用檐床二舉之
　　　節
漢廟立諸王後漢及唐皆臨軒冊諸王不用持節葢以
天子親命故也北齊冊禮又有鴻臚卿持節至王第之
儀葢天子不親命而遣使故也其節之制不著于文國
朝冊拜親王行臨軒之禮不復用節
　　　樂
兩漢北齊及隋冊諸王不著用樂之文至唐臨軒冊命
諸王則設宫懸之樂於殿庭皇帝出入奏太和之曲親
王出入奏舒和之曲若非親王則出入不奏樂國朝冊
拜親王皇帝臨軒用大樂與朝㑹同其制見于俗樂篇
　　　儀仗
漢廟立諸王後漢北齊及隋冊拜諸王其儀仗未見於
禮唐冊諸王臨軒設黄麾半仗及陳鈒㦸近仗國朝皇
帝臨軒冊親王其儀仗與朝賀同
　　　執事
漢臨軒冊諸王謁者掌引禮中謁者掌賛禮光禄勲掌
宣制詔讀䇿尚書郎掌奉璽綬侍御史掌授璽綬北齊
臨軒冊諸王吏部令史掌賫召版詣王第尚書掌讀冊
授章綬若就王第冊命則鴻臚卿掌持節吏部尚書掌
授冊與使者使者掌讀冊及授冊章綬於王博士掌讀
版若王在州鎮則使者掌受節冊如王第儀隋臨軒冊
諸王内使令掌讀冊授冊若冊開國王則郊社令掌奉
茅土唐臨軒冊諸王尚舎奉御掌設御幄守宫掌設羣
官次太樂令掌展宮懸及舉麾位鼓吹令掌設十二案
乗黄令掌陳車輅尚輦奉御掌陳輿輦諸衛掌設黄麾
半仗典儀掌設羣官版位奉禮掌設羣官門外位賛引
及典謁掌引禮符寳郎掌奉御寳通事舍人掌引禮令
史二人掌對舉冊案侍中掌奏外辦中嚴協律郎掌舉
麾偃麾中書舍人掌引冊案中書令掌稱制讀冊以授
王國朝冊拜親王其執事見于儀注
　　　陳設
唐制冊諸王則設御幄於太極殿北壁南向設羣官次
於朝堂展宫懸於殿庭設舉麾位於上下設十二案陳
車輅於庭輿輦於龍墀設黄麾半仗及鈒㦸近仗於殿
庭設受冊者及羣官版位又設典儀賛者位及羣官門
外位國朝冊拜親王臨軒陳設見于儀注圗本
　　　班位
漢臨軒冊諸王百官㑹位隋臨軒冊諸王百司定列唐
冊諸王則文官一品以下五品以上在樂懸東六品以
下在大横街南俱西向北上武官一品以下在懸西六
品以下在横街南俱東向北上受冊者位於大横街之
南北面典儀位在懸之東北二人在南少退俱西向其
門外位則文官於東朝堂西面武官於西朝堂東面各
異位重行北上國朝冊拜親王皇帝臨軒其班位見于
儀注圗本
　　　奏告
周制凡命諸侯吿祖廟行一獻之禮漢武帝立齊燕廣
陵三王䇿書有廟立之文則必行吿廟之禮矣光武封
皇子輔英等為公亦先命太常擇吉日使大司馬融以
太牢告祠宗廟唐冊諸王不行吿廟今擬國朝將冊親
王先期遣官吿太廟行一獻之禮
　　　謁廟
漢冊諸王于廟故再無謁廟之禮北齊諸王受冊畢則
謁拜宗廟唐冊諸王其謁廟與否皆臨時聽敕國朝親
王受冊畢擇日恭謁太廟如時享儀
　　　冊拜親王儀注
前期一日内使監官陳御座香案于奉天殿如常儀尚
寳司設寳案于御座前侍儀司設詔書案于寳案之前
寳冊案五座於殿中寳冊亭十座於丹陛上之東皇太
子侍立位于御座之東諸王拜位于丹陛上及御座前
俱北向授冊寳官于殿上親王拜位之東北向讀冊寳
官位於授冊寳官之北西向捧進冊寳官位於讀冊寳
官之南西向受冊寳内使二十人位於殿上王拜位之
西舉冊寳亭内使四十人位于丹陛冊寳亭之東(每亭/轝者)
(四/人)設承制官承制位于殿内之西宣制位于殿門外東
北捧詔官位于殿内之東内賛二人位于殿上王拜位
之北東西相向賛禮二人位于丹陛王拜位之北東西
相向典儀二人位于丹陛上之南東西相向知班二人
位于丹墀中文武官侍立班之北糾儀御史二人位于
知班之北俱東西相向文武百官齊班位于午門外之
東西以北為上文官侍立位于文樓之北西向武官侍
立位于武樓之北東向使臣僧道耆老侍立位于文官
侍立位之南俱西向殿前班指揮司官三人侍立位于
丹陛之西東向光禄寺官三人侍立位于丹陛之東西
向侍從班起居注給事中殿中侍御史侍儀使尚寳卿
侍立位于殿上之東侍從班武官指揮使侍立位于殿
上之西拱衛司官二人侍立位于殿中門之左右典牧
所官二人侍立位于仗馬之南宿衛鎮撫二人位于丹
墀階前東西相向䕶衛百户二十四人位于宿衛鎮撫
之南稍後東西相向䕶衛千户八人位于殿東西門之
左右將軍二人位于殿上簾前東西相向將軍四人位
于丹陛上之四隅東西相向將軍六人位于奉天殿門
之左右將軍六人位于奉天門之左右鳴鞭四人位于
丹陛之南北向引文武官舍人四人位于文武官侍立
位之北稍後東西相向引使客僧道耆老舍人二人位
于文官舍人之下禮部官同内使監官安奉詔書於殿
内案上及於冊寳亭中盝匣内取冊寳置于殿内冊寳
案上(每案二冊在/前二寳在後)内使轝冊寳亭以序各設于位(每亭/冊盝)
(一寳/匣一)禮部官交付内使監官守䕶其日侵晨擊鼔初嚴
金吾衛陳甲士於午門外之東西陳旗仗于奉天門外
之東西拱衛司陳儀仗於丹陛之東西及丹墀之東西
陳車輅於文武樓之南典牧所陳仗馬於奉天門外和
聲郎陳樂于丹墀之南舍人二人催文武百官各具朝
服承制官捧詔官糾儀官賛禮知班典儀内賛司辰殿
前班宿衛鎮撫䕶衛典牧所官拱衛司官殿内外將軍
轝冊寳亭内使俱入就位擊鼔次嚴舍人引文武百官
齊班于午門外尚寳卿侍從官侍衛官各服器服俱詣
謹身殿奉迎擊鼓三嚴侍儀奏中嚴御用監官奏請上
位於謹身殿具衮冕啓請皇太子於奉天門具冕服親
王具逺㳺冠絳紗袍引班分引文武百官使客僧道耆
老各入侍立位侍儀版奏外辦上位御輿以出尚寳卿
奉寳及侍儀導從警蹕如常儀上位將出仗動大樂鼓
吹振作陞御座(樂止/)將軍捲簾尚寳卿以寳置于案拱
衛司鳴鞕司辰報時訖引進四人引皇太子引禮官四
人引親王俱由奉天東門入(樂作/)陞自東陛皇太子由
殿東門入引進立候於門外内賛接引至侍立位親王
入至丹陛拜位引禮分立於左右(樂止/)捧受冊寳内使
由西陛陞俱入就丹陛立位知班於丹墀中唱班齊賛
禮於丹陛上唱鞠躬拜興拜興平身親王鞠躬(樂作/)拜
興拜興平身(樂止/)内贊唱承制官稍前承制官前立於
殿西内賛唱跪承制官跪承制訖由殿中門出立於門
外稱有制賛禮唱跪親王皆跪宣制云封皇子某為某
王皇姪孫某為某王畢賛禮唱俯伏興平身諸王皆俯
伏興平身承制官由殿西門入跪于殿西云傳制畢復
位賛禮唱鞠躬拜興拜興平身親王鞠躬(樂作/)拜興拜
興平身(樂止/)賛禮唱行禮引禮引秦王由殿東門入(樂/)
(作/)引禮立於門外内賛接引秦王入至御座前拜位(樂/)
(止/)内賛唱跪秦王跪内賛唱授冊寳捧冊寳官於案前
跪捧冊授讀冊寳官内賛唱讀冊讀冊官跪讀冊訖以
冊授丞相丞相搢笏受冊内賛唱搢圭秦王搢圭内賛唱
授冊丞相以冊跪授於秦王捧受冊寳内使跪於王西
捧冊興立於王西捧冊寳官又於案前跪捧寳授讀冊
寳官内賛唱讀寳讀寳官讀訖以寳授丞相丞相受寳
捧寳跪授於秦王捧受冊寳内使跪於秦王西捧寳興
立於捧冊内使之下内賛唱出圭秦王出圭内賛唱俯
伏興平身秦王俯伏興平身内賛唱復位引秦王出(樂/)
(作/)内使捧冊捧寳前導出至殿東門引禮引秦王復位
(樂止/)内使以冊寳置于冊寳亭盝匣中退立于丹陛之
東引進引以次親王四位入殿授冊寳及内使捧授皆
如上儀俱畢賛禮唱鞠躬拜興拜興拜興拜興平身秦
王以下皆鞠躬拜興拜興拜興拜興平身(樂止/)内使轝
親王五位冊寳亭前行引禮導親王俱由東階降(樂作/)
奉迎冊寳官奉迎出奉天門東門(樂作其/儀别見)内賛唱承制
官稍前丞相前立於殿西内賛唱跪丞相跪承制讀冊
官讀寳官轝年幼親王四位冊寳俱自中門出内使轝
冊寳亭至丹陛中讀冊讀寳官以冊寳置于盝匣中轝
冊寳亭者前行授冊寳官丞相一同由中陛降讀冊寳
官由西門入殿復位捧受冊寳内使四人由西陛降從
丞相轉由丹墀謹身殿之東入至王宫門外轝冊寳亭
者以冊寳亭蹔駐於門外正中内使監官出迎于階西
於冊寳亭西南跪東北向授冊寳丞相東北立西南向
稱有制宣制曰封皇子某為某王某為某王畢授冊寳
官丞相出内使監官迎冊寳入宫中(其儀/别見)禮部尚書跪
奏用寳詣案捧詔書尚寳卿用寳以詔書置于案授冊
寳官丞相由王宫門出至奉天殿前丹墀西轉由西陛
陞自西門入跪云宣制訖俯伏興引禮引靖江王入殿
(樂作/)受冊寳官引至殿東門立候於門外内賛引靖江
王入御座前拜位(樂止/)内賛唱跪靖江王跪内賛唱授
冊捧進冊寳官於案前跪捧冊授讀冊寳官内賛唱讀
冊讀冊寳官跪讀訖以冊授丞相丞相搢笏受冊内賛
唱搢圭靖江王搢圭内賛唱授冊丞相以冊授靖江王
捧受冊寳内使跪於王西捧冊興立于王西捧進冊寳
官於案前跪捧寳授讀冊寳官内賛唱讀寳讀冊寳官
跪讀寳訖以寳授丞相丞相受寳捧寳跪授於靖江王
捧受冊寳内使跪於王西捧寳興立於捧冊内使之下
内賛唱出圭靖江王出圭内賛唱俯伏興平身靖江王
俯伏興平身内賛唱復位引靖江王出(樂作/)内使捧冊
捧寳前導出至殿門東引禮引靖江王復位(樂止/)賛禮
唱鞠躬拜興拜興拜興拜興平身靖江王鞠躬(樂作/)拜
興拜興拜興拜興平身(樂止/)内使轝靖江王冊寳亭前
行引禮導靖江王由東陛降(樂作/)奉迎冊寳官奉迎出
奉天東門(其儀/别見)禮部尚書於殿中跪奏云捧詔赴午門
開讀興捧詔由中門出(樂作/)由中陛降授冊寳丞相等
官由西門出西階降丹墀文武官迎詔書出奉天門(樂/)
(止/)開讀於午門外(其儀見朝/賀篇内)宣讀訖侍儀賛禮畢百官
迎詔至中書省頒行執事入報侍儀奏禮畢鳴鞭上位
興(樂作/)還宫引進入東門至殿上導引皇太子出(樂止/)
　　　迎親王冊寳安奉親王殿儀
是日令所司備鼓樂儀衛司備儀仗於奉天門西右順
門東伺候親王受冊畢出至奉天門東門引禮引親王
詣東耳房伺候於中宫行禮内使轝冊寳亭東門出至
西道儀仗鼓樂前行迎送官迎至親王殿各以序安奉
於殿内
　　　親王年幼内宫行冊禮儀注
親王受冊之日内使監官陳設香案於内殿正中設保
抱抱王受冊位於香案之南設授冊寳内使監官於香
案之東捧受冊内使位于保抱抱王受冊位之西捧受
寳内使位於捧受冊内使之南司賛二人位於保抱受
冊位之東西丞相奉迎冊寳至王宫門外(樂作/)内使監
官跪聽制訖丞相出内使監官迎冊寳亭入宫中置於
香案之北(樂止/)初保抱抱王由東門入(樂作/)至香案前
受冊位北面立(樂止/)樂工陳樂于殿庭之南司賛唱行
冊禮内使監官前立稱有制内賛唱跪保抱抱王皆跪
内使監官宣制曰今封某為某王某為某王畢内賛唱
興保抱抱王興内賛唱授冊寳司賓引保抱一人抱某
王前立授冊寳監官詣案取冊捧授於保抱保抱受冊
以授于捧受冊内使捧受冊内使跪于保抱之左受冊
興退立于西捧授冊寳監官又詣案取寳捧授于保抱
保抱受寳以授于捧受寳内使捧受寳内使跪于保抱
之左受寳興退立于西以次授冊授寳皆如上儀訖内
賛唱禮畢(樂作/)司賓引保抱抱王退(樂止/)執事各以冊
寳置于亭中安奉
　　　親王謝中宫儀注
親王受冊之日内使監官陳設皇后御座於中宫殿上
親王拜位於殿庭正中及御座前内賛二人位于殿上
拜位之東西司賛二人位于親王丹墀拜位之東西陳
設儀仗於殿庭之東西擎執於殿上之左右樂工陳樂
於宫門之外親王於奉天殿受冊畢司賓引親王仍具
逺㳺冠絳紗袍至中宫外門東向立内使監官啓聞皇
后首飾褘衣出殿(樂作/)陞御座(樂止/)司賓引親王由東
階陞(樂作/)入就丹墀拜位(樂止/)司賓各立於其前司賛
唱鞠躬拜興拜興拜興拜興平身親王鞠躬(樂作/)拜興
拜興拜興拜興平身(樂止/)司賓引秦王由殿東門外入
(樂作/)至殿上拜位(樂止/)司賓分立於其前内賛司賛同
唱跪秦王以下皆跪秦王恭謝曰小子某及諸弟等兹
受封冊謹詣母后殿下恭謝謝畢内賛司賛同唱俯伏
興平身秦王與諸王皆俯伏興平身司賓引秦王由殿
東門出(樂作/)出復位(樂止/)司賛唱鞠躬拜興拜興拜興
拜興平身親王鞠躬(樂作/)拜興拜興拜興拜興平身(樂/)
(止/)司賓唱禮畢内使監官啓禮畢皇后興(樂作/)還宫(樂/)
(止/)内使引親王以次出
　　　親王謝東宫儀注
親王受冊之日内使監官陳設皇太子座於東宫侍儀
司設親王拜位於殿庭階上及殿上正中賛禮二人于
殿庭王拜位之東西内賛二人位於殿内王拜位之東
西文武官侍立於殿庭之東西將軍六人位于殿門之
左右拱衛司設儀仗於殿庭左右樂工設樂於宫門之
外親王於中宫行禮畢引禮引親王便服至東宫門外
西向立引進引皇太子便服出宫(樂作/)陞殿(樂止/)引禮
引諸王由東階陞(樂作/)至殿庭階上拜位(樂止/)賛禮唱
鞠躬拜興拜興平身親王鞠躬(樂作/)拜興拜興平身(樂/)
(止/)引禮引秦王由殿東門入(樂作/)引禮立於門外内賛
接引秦王至殿内拜位(樂止/)内賛賛禮同唱跪秦王以
下皆跪秦王恭謝曰小弟某等兹受封冊謹詣皇太子
長兄殿下恭謝謝畢内賛賛禮同唱俯伏興平身引禮
引秦王由東門出(樂作/)復位(樂止/)賛禮唱鞠躬拜興拜
興平身親王鞠躬(樂作/)拜興拜興平身(樂止/)賛禮唱禮
畢引進啓禮畢皇太子興(樂作/)還宫(樂止/)引進引親王
以次出引禮引文武官以次出
　　　親王自行賀禮儀注(百官賀諸王附/)
親王受冊之日儀衛司於西宫親王殿依親王長幼陳
設座位侍儀司設文武官陪立位於殿庭之東西拜位
於庭中文東武西内賛二人位於殿内東西相向拱衛
司陳設親王儀仗於殿前之東西樂工陳樂於殿庭之
南賛禮各就位親王於東宫行禮畢引禮引親王便服
入殿門(樂作/)陞座(樂止/)文武官入立於殿庭之東西引
禮引晉王以下詣秦王前行禮賛禮唱鞠躬拜興拜興
拜興拜興平身晉王以下皆鞠躬(樂作/)拜興拜興拜興
拜興平身(樂止/)引禮引燕王以下詣晉王前行賀禮及
以次親王行禮皆如賀秦王儀賛禮唱禮畢引禮引文
武官入就拜位賛禮唱鞠躬(樂作/)拜興拜興拜興拜興
平身(樂止/)引禮引丞相由西門入引禮立於門外丞相
至殿上拜位内賛賛禮同唱跪丞相及庭中文武官皆
跪丞相稱賀曰銀青榮禄大夫中書左丞相李某等兹
遇親王殿下榮膺冊寳封建禮成無任欣抃之至賀畢
内賛賛禮同唱俯伏興平身丞相及庭中文武官皆俯
伏興平身丞相出引禮引復位賛禮唱鞠躬(樂作/)拜興
拜興拜興拜興平身(樂止/)賛禮唱禮畢内賛啓禮畢親
王興(樂作/)出殿門(樂止/)引禮引文武官以次出
　　　百官稱賀上表箋儀注
親王受冊寳禮既畢至晚内使監於奉天殿陳設御座
香案尚寳司設寳案於香案之北侍儀司設表案位於
香案之北侍儀司設表案位於香案之南又設表箋案
位於丹墀北之正中設皇太子拜位於丹陛上及御前
正中親王陪拜位各以長幼序於皇太子拜位之南設
文官起居位於丹墀之東南西向武官起居位於丹墀
之西南東向文官拜位於丹墀中之東北每等異位重
行北向西上武官拜位於丹墀中之西北每等異位重
行北向東上殿前班諸執事起居位於武官起居位之
北東向侍從班諸執事起居位於文官起居位之北西
向殿前班指揮司官三員侍立位於丹陛上之西東向
光禄寺官三員侍立位於丹陛上之東西向侍從班文
官立位於殿上之東侍從班武官立位於殿上之西拱
衛司官二員侍立位於殿中門之左右典牧所官二員
侍立位于仗馬之前東西相向受箋内使監官一員位
于丹墀表案之東西向宣表官一員展表官二員位於
丹墀表箋案之西東向糾儀御史二人位于展表官之
南東西相向内賛二員位于殿上東西相向典儀二人
位於丹陛上之南東西相向知班二人位于文武官拜
位之北東西相向通賛賛禮二人位于知班之北東西
相向通賛在西賛禮在東引文武班舍人四人位于文
武官拜位之北稍後東西相向引殿前班舍人二人位
于引武班之南東向舉表案舍人二人於引文班之南
西向宿衛鎮撫二人位于丹陛東西階下東西相向䕶
衛百戸二十四人位于宿衛鎮撫之南稍後東西相向
䕶衛千户八人位于殿東門之左右將軍二人位于殿
上簾前東西相向將軍六人位于殿門之前東西相向
將軍四人位于丹陛上四隅東西相向將軍六人位于
奉天門東西相向鳴鞭四人位于丹陛上之南北向其
日侵晨金吾衛陳兵仗於午門外之東西陳旗仗於奉
天門外之東西拱衛司陳儀仗於丹陛之東西及丹墀
之東西陳車輅於丹墀之南典牧所陳仗馬於文武樓
南之東西虎豹於奉天門之東西和聲郎陳樂於丹墀
文武官拜位之南内使監官擎執於御座之左右侍儀
司舍人舉表案入就殿上案位舍人二人舉表案伺候
於午門外文武官具朝服迎表至雲集橋舍人引殿前
班司賛賛禮内賛宿衛鎮撫䕶衛鳴鞭各人入就位侍
儀侍從入迎車駕上位陞謹身殿侍儀版奏中嚴御用
監官奏請上位服衮冕皇太子親王於奉天門東耳房
具冕服文武官迎表至午門前置龍亭於道中禮部官
取表函置于案舍人舉案宣表官展表官押表案引丞
相前行文武官分班俱由西門入至丹墀中禮部官押
表案於丹墀正中各就位文武官各入就起居位侍儀
奏外辦導引上位御輿以出仗動鼓吹振作尚寳卿捧
寳前導侍衛如常儀上位陞御座(樂止/)尚寳卿捧寳置
於案將軍捲簾拱衛司鳴鞭司晨報時雞唱訖諸侍從
官殿前班拱衛司官由西階降引班引同宣表官受表
官受箋内官俱入起居位東西相向立定通班唱某衛
指揮使臣某以下起居引班唱鞠躬平身指揮以下鞠
躬平身引班東西分引至丹墀中拜位北面立賛禮唱
鞠躬拜興拜興平身指揮以下皆鞠躬(樂作/)拜興拜興
平身(樂止/)贊禮唱指揮使稍前指揮使前立賛禮唱鞠
躬指揮以下皆鞠躬賛禮唱聖躬萬福唱平身指揮使
以下皆平身唱復位指揮使復位唱鞠躬拜興拜興平
身指揮使以下皆鞠躬(樂作/)拜興拜興平身(樂止/)通班
唱各恭事引班引指揮以下官各就位引進四人導皇
太子親王由東門入(樂作/)由東陛陞至拜位(樂止/)引進
分立於其前唱鞠躬拜興拜興拜興拜興平身皇太子
親王鞠躬(樂作/)拜興拜興拜興拜興平身(樂止/)引進引
皇太子由殿東門入(樂作/)引進立俟於門外内賛接引
皇太子至御座前拜位(樂止/)内賛引進同唱跪皇太子
親王皆跪皇太子稱賀云長子某兹遇諸弟某等受封
建國謹詣父皇陛下稱賀賀畢内賛引進同唱俯伏興
平身皇太子親王俯伏興平身内賛引皇太子出殿東
門(樂作/)内賛唱復位引進引皇太子復位(樂止/)引進唱
鞠躬拜興拜興拜興拜興平身皇太子親王皆鞠躬(樂/)
(作/)拜興拜興拜興拜興平身(樂止/)引進引皇太子親王
東陛降(樂作/)至文樓(樂止/)司晨再報時訖通班唱具丞
相銜臣某以下起居引班唱鞠躬平身文武官相向鞠
躬平身引班東西分引入丹墀中拜位丞相初行(樂作/)
至位(樂止/)知班唱班齊賛禮唱鞠躬拜興拜興拜興拜
興平身文武官皆鞠躬(樂作/)拜興拜興拜興拜興平身
(樂止/)賛禮唱進表箋引班引丞相及平章詣表箋案前
丞相跪奉表興平章跪捧箋進於受箋官受箋内使監
官接箋入中宫啓聞平章興引班引復位丞相捧表與
宣表官展表官由丹墀西陛陞西門入至殿中丞相跪
進表于案退立於殿南正中内賛唱跪賛禮唱跪丹墀
百官皆跪内賛唱宣表宣表官詣案取表跪讀于殿西
展表官同跪展表宣表官宣訖俯伏興展表官以表置
于案訖内賛與賛禮同唱俯伏興平身丞相與丹墀百
官皆俯伏興平身與宣表展表官由殿西門出西階降
復位賛禮唱鞠躬拜興拜興拜興拜興平身文武官鞠
躬(樂作/)拜興拜興拜興拜興平身(樂止/)賛禮唱搢笏三
舞蹈跪三拱手加額山呼萬嵗山呼萬嵗再山呼萬萬
嵗出笏俯伏興拜興拜興拜興拜興平身文武官皆搢
笏三舞蹈三拱手加額山呼萬嵗山呼萬嵗再山呼萬
萬嵗(樂工應聲呼之/)出笏俯伏興(樂作/)拜興拜興拜興
拜興平身(樂止/)賛禮唱禮畢侍儀奏禮畢鳴鞭上位興
(樂作/)導引還謹身殿(樂止/)舍人舉表案出引班引文武
官以次出
　　　皇太子賀中宫儀注
親王受冊次日内使監官陳設皇后御座於中宫殿上
皇太子拜位於露臺正中親王陪拜位序於其後設皇
太子行禮位於御座前内賛二人位於殿上拜位之東
西陳設儀仗於殿庭之東西擎執於殿内之左右樂工
陳樂於宫門之外皇太子於上位前行賀禮畢司賔引
皇太子親王各具冕服至中宫門外東向立内使監官
啓聞皇后首飾褘衣出殿(樂作/)陞御座(樂止/)司賓引皇
太子親王由東階陞(樂作/)入就露臺上拜位(樂止/)司賓
分立於其前司賛唱鞠躬拜興拜興拜興拜興平身皇
太子親王皆鞠躬(樂作/)拜興拜興拜興拜興平身(樂止/)
司賓引皇太子由殿東門入(樂作/)至殿内拜位(樂止/)司
賓分立於其前内賛唱跪皇太子跪稱賀曰長子某兹
遇諸弟某等受封建國謹詣母后殿下稱賀畢内賛唱
俯伏興平身皇太子俯伏興平身司賓引皇太子東門
出(樂作/)復位(樂止/)司賓唱鞠躬拜興拜興拜興拜興平
身皇太子親王皆鞠躬(樂作/)拜興拜興拜興拜興平身
(樂止/)司賓唱禮畢内使監官啓禮畢皇后興(樂作/)還宫
(樂止/)内官引皇太子親王以次出
　　　内外命婦賀中宫儀注
至日司賓引内外命婦各服其服各伺于中宫門外之
左右伺皇太子入行賀禮畢内使監官啓聞司賓二人
先引外命婦由西門入序立于庭中左右二人引内命
婦入就拜位司賛唱班齊唱拜興拜興拜興拜興内命
婦班首以下皆拜(樂作/)興拜興拜興拜興(樂止/)司賓引
班首由西階陞西門入(樂作/)至御前(樂止/)内賛司賛唱
跪班首及衆内命婦皆跪班首稱某封某妾某等兹遇
親王受封建國恭詣皇后殿下稱賀畢内賛司賛同唱
興班首及衆内命婦皆興司賔引班首西門出西階降
復位司賛唱拜興拜興拜興拜興班首以下皆拜(樂作/)
興拜興拜興拜興(樂止/)司賔引内命婦出司賔二人引
外命婦入就拜位唱拜興拜興拜興拜興班首以下皆
拜(樂作/)興拜興拜興拜興(樂止/)司賔引班首由西門入
(樂作/)至御座前(樂止/)内賛司賛同唱跪班首以下皆跪
班首稱賀曰妾某氏等兹遇親王受封建國恭詣皇后殿
下稱賀賀畢内賛司賛同唱興班首以下皆興司賓引班
首由西門出西階降司賛唱拜興拜興拜興拜興班首
以下皆拜(樂作/)興拜興拜興拜興(樂止/)司賔引外命婦
以次出
　　　諸王受冊百官進箋東宫儀
前期内使監官陳設皇太子位於東宫正殿如常儀侍
儀司設箋案位于殿下及殿上正中文武官拜位於殿
下文東武西每等異位重行北向設宣箋官位于殿下
箋案之西展箋官位於宣箋官之下知班二人位于文
武官拜位之北東西相向賛禮二人位於知班之北東
西相向内賛二人位于殿上東西相向引文武班舍人
四人位于文武班之北稍後東西相向是日宿衛陳兵
仗於東宫外門之東西陳旗仗於中門外之東西将軍
六人於殿門之東西拱衛司陳儀仗於殿庭階上下之
東西和聲郎陳樂於文武官拜位之南内使擎執於殿
上之左右文武官進箋至午門前禮部官以箋函置於
案舍人舉入東宫門外恭候行禮文武官於奉天門行
賀禮畢常服詣東宫文東武西分立於門外受箋官通
賛賛禮知班内賛各入就位引進啓外備皇太子常服
出宫至殿門(樂作/)陞殿(樂止/)舍人舉箋案入宣箋官展
箋官押案置于庭各就位引班引文武官入就位知班
唱班齊賛禮唱鞠躬拜興拜興拜興拜興平身丞相以
下皆鞠躬(樂作/)拜興拜興拜興拜興平身(樂止/)賛禮唱
進箋受箋官進至案之東北引班引丞相至案前丞相
跪捧箋興與宣箋官展箋官由西陛陞西門入至殿内
置于案退立于殿南正中内賛唱跪賛禮唱衆官皆跪
丞相與丹墀百官皆跪内賛唱宣箋宣箋官詣案前取
箋跪宣于殿西展箋官同跪展箋宣箋官宣箋畢俯伏
興退立於西展箋官以箋復于案退立于西内賛賛禮
同唱俯伏興丞相與百官皆俯伏興平身丞相與宣箋
官展箋官由殿西門出西陛降復位賛禮唱鞠躬拜興
拜興拜興拜興平身丞相以下皆鞠躬(樂作/)拜興拜興
拜興拜興平身(樂止/)賛禮唱禮畢引進啓禮畢舍人舉
箋案出皇太子興(樂作/)引進引還宫(樂止/)引禮引文武
官以次出


　
　
　
　
　
　
　
　
　
　
　
　
　
　
　
　明集禮卷二十一
欽定四庫全書
　明集禮卷二十二上
　　嘉禮六
　　　冊公主序
古者天子之女謂之王姬周之中世下嫁諸侯天子至
尊不自主婚故使諸侯同姓者主之而謂之公主漢制
因之始有封邑帝之姊妹謂之長公主至唐公主長公
主皆有封國而或以美名為號天子之姑又謂之大長
公主其冊拜之禮則皇帝御正殿陳樂懸命使行禮及
徳宗時始不御正殿不設樂懸但傳㫖命使以行冊禮
於其宫中而已其後遂為故事至宋初公主受封降制
有冊命之文多不行禮止以綸告進内而已至仁宗嘉
祐二年降制以福康公主進封兖國公主始備冊禮其
制因唐但受冊畢有内命婦拜賀公主之禮有羣臣進
名賀皇帝之文公主受冊禮畢則又有謝皇帝皇后禮
一如内中之儀元無冊公主之文今擬國朝冊公主皇
帝臨軒遣使持冊印至宫内官傳入宫中公主受冊畢
朝謝皇帝皇后如宫中之儀内命婦諸親於公主前行
賀禮今集歴代冊拜禮物儀文之詳以著于篇
　　　冠服
漢制公主冠服大手髻簮珥服純縹上下其長公主首
服加步揺其服以文繡齊公主大手髻繡衣裳黄綬長
公主則紫綬唐皇帝臨軒命使則服通天冠絳紗袍公
主長公主皆首飾花九樹服翟衣宋公主長公主皆首
飾花九樹服褕翟元公主用其本俗冠服國朝公主服
九翬四鳳冠翟衣其制並見冠服篇
　　　車輅
漢制公主乗油畫軿車長公主赤罽軿車晉公主油軿
車駕二馬宋公主安車以紫絳罽軿車為副齊公主油
絡畫安車梁長公主公主皆得乗青油榻幢通幰車榻
幢涅幰為副北齊諸公主油朱絡網車隋公主犢車紫
幰朱網絡唐公主用厭翟車宋制因之國朝公主依唐
制用厭翟車
　　　冊
漢封公主不著作冊之制北齊命公主冊軸一枚長二
尺以白練衣之用竹簡十二枚六枚與軸等六枚長尺
二寸文用篆字唐公主冊亦用竹簡宋公主冊用竹簡
長一尺一寸闊一寸約文多少用二十四枚以天下樂
錦裝褾國朝冊公主用銀冊二片鐫字鍍金每片依周
尺長一尺二寸闊五寸厚二分五釐字則依數分行每
片側邊上下有竅用紅絛聨貫開闔如今書帙之狀背
用紅錦嵌䕶藉以紅錦小褥冊盝以木為之飾以渾金
瀝粉蟠螭用紅紵絲襯裏内以紅羅銷金小袱裹冊外
以紅羅銷金夾袱覆之五色小縧縈于匣外臨冊之日
置于紅漆輿案案頂有紅羅瀝水用檐牀二舉之
　　　冊文
唐徳宗冊嘉誠公主其文曰維貞元元年嵗次乙丑六
月甲子朔十二日乙亥皇帝若曰王者以義睦宗親以
禮敦風俗義之深實先於友愛禮之重莫大於婚姻故
春秋書築館之儀易象著歸妹之吉予是用祗考令典
率由舊章咨爾嘉誠公主孝友柔謙外和内敏公宫禀
訓四徳備修疏邑啓封命為公主徽章所被禮實宜之
今遣光禄大夫檢校司徒平章事汧國公勉持節冊命
爾惟欽哉下嫁諸侯諒惟古制肅雝之徳見美詩人勤
可以克家敬可以行已奉若兹道永孚于休懋敦王風
勿墜先訓光膺盛典可不慎歟宋仁宗冊兗國公主其
文曰皇帝若曰二姓合好肇正人倫諸女畢封著于典
冊風化自出物采有庸惟皇度𠂻稽念故實揆吉釐降
錫命是彝咨爾長女福康公主慧悟哲温柔嘉敏達夙
憑詒翼之慶祗蹈婉和之箴徽智天成韶華日茂曏胙
國邑期之夀康而夷亮自持莊靜逾恪肅侍左右勤孝
盡恭承顔愿色純至非勉實繄能養乃底燕寜朕緬慕
先慈叅詢福耦謀及外黨得兹善逑枚卜休辰申寵褒
數益地廣魯龜蒙之疆公圭主儀率廸舊凖今遣使户
部侍郎叅知政事王堯臣副使樞宻副使禮部侍郎田
况持節冊命爾為兖國公主爾其欽帥内範繹敷令猷
動監圗史之規時禀紳褵之戒懋爾徳慎爾心尚服祖
宗之攸訓永流惠聲不其猗歟
　　　印
漢封公主不著印綬之制晉公主金印紫綬陳公主金
印龜鈕紫綬北齊公主金章纁朱綬唐公主無印綬之
制宋公主金印方一寸其文曰某國公主之印龜鈕紫
綬元皇姑大長公主皇姊長公主金印龜鈕方三寸一
分今擬國朝公主用金印龜鈕依周尺方五寸二分厚
一寸五分其文曰某國公主之印綬用朱印池用金闊
取容印印匣二副每副三重外匣用木飾以渾金瀝粉
蟠鳳紅紵絲襯裏中匣用金鈒造蟠鳳内小匣仍用木
飾以渾金瀝粉蟠鳳紅紵絲襯裏小匣内置以寳座四
角雕蟠鳳飾以渾金座上用小錦褥上一置印一置印
池印用銷金紅羅小夾袱裹之其匣外各用銷金紅羅
大袱覆之臨冊日置於紅漆輿案頂有紅羅瀝水用檐
牀二舉之
　　　節
唐宋冊公主皆遣使持節其制與冊皇后節同國朝冊
拜公主遣使持節其制朱漆扛金龍首上施圓盤旄牛
毛纓八層金銅鈴韜以黄羅繡龍袋
　　　樂
唐冊公主皇帝臨軒展宫懸皇帝出入奏太和之曲冊
使出入奏舒和之曲後至徳宗貞元二年始不臨軒不
設樂懸遂為故事宋冊公主無用樂之儀國朝皇帝臨
軒遣使冊公主用大樂與朝㑹同見俗樂篇
　　　儀仗
唐冊公主皇帝臨軒諸衛屯門列仗鈒㦸近仗陳於殿
庭宋傳㫖命使冊公主無設儀仗之文國朝皇帝臨軒遣
使冊公主其儀仗與朝賀同
　　　執事
唐皇帝臨軒司徒為使尚舍奉御掌設御幄守宫掌設
羣官次奉禮掌設板位太樂令掌設宫懸典儀掌設舉
麾位及文武羣官位及引禮賛禮諸衛掌陳屯門列仗
通事舍人掌引禮侍中掌奏中嚴外辦奏發冊命使承
制宣制及奏禮畢協律郎掌舉麾符寳郎掌奉御寳主
節者掌主旛節黄門侍郎掌以節授冊使令史二人掌
舉冊案中書侍郎掌引冊案中書令掌取冊以授冊使
賛引掌引禮其公主受冊守宫掌設使者次及冊案次
司賛掌設公主位及命婦至行禮則引公主通事舍人
掌引冊使副内侍掌引使者尚儀掌讀冊稱制以冊授
公主掌賛掌賛拜女使掌舉冊案司言掌賛公主拜及
受公主所受冊内謁者監掌傳報使者稱制言于公主
及於冊使前言冊公主禮畢宋命使發冊叅政為使樞
宻副使為副儀鸞司掌設百官次及冊使副次典儀掌
賛禮及設受制宣制官位諸官版位賛者掌承傳禮直
官通事舍人太常博士掌引禮及稱制宣制門下侍郎
掌引主節者以節授冊使掌節者掌受冊使所受節奉
冊印官掌帥執事者奉舉冊印案中書侍郎掌押冊禮
部郎中掌押印右弼掌取冊以授冊使禮部侍郎掌取
印以授副使其公主受冊典儀掌設使副位及冊印案
位内給事位禮直官掌引使副及内給事就位通事舍
人太常博士掌引冊使副就内給事前稱制内臣掌引
命婦就位管勾内臣掌持冊印入内内給事掌設公主
受冊位内命婦版位及請公主服冠服傳使者受制言
于公主及受使副冊印以授公主及賛拜又接受公主
所受冊印内謁者掌受内給事所受冊印國朝冊拜公
主其執事詳見于儀注
　　　陳設
唐冊公主臨軒命使設御幄於太極殿設羣官次於東
西朝堂展宫懸設舉麾位設文武官版位及典儀賛者
位設屯門列仗設冊使位陳鈒㦸近仗於殿庭至受冊
所則設使者及冊案使次於光範門及長樂門外皆道
右東向設公主位於長樂門外内殿前設内命婦位設
應陪位者及尚儀司賛掌賛典儀位設冊使及舉冊案
者位宋制遣使冊公主設文武百僚次於朝堂之内外
又於内東門外東廊設冊使副等次西向北上設冊使
副受制位及樞宻官宣制位門下侍郎奉節位右弼禮
部侍郎奉冊印位設應行事官位設權置冊印褥位二
於横街南黄道東稍退西向冊在北印在南又於冊印
褥位後各設使副褥位一又於冊使副受制位稍北設
褥位一以伺冊使受冊副使受印又設冊使奉冊位及
副使并内給事位設冊印案位於冊使之前設公主受
冊位及内命婦位國朝陳設詳見于儀注圖本
　　　班位
唐冊公主臨軒五品以上於横街北六品以下於横街
南諸親於五品之南典儀位在懸東賛者二人在南少
退俱西向冊使位在懸北俱北面副使位在使東少退
至受冊所則公主位在長樂門外内殿前近南當街北
面西上内命婦應陪位者位於公主東北及西北嬪御
等在東宫官等在西階重行相對北上尚儀位在命婦
之前皆東向西上尚儀位少退司賛位在尚儀位南少
退掌賛二人位其後宋命使發冊使副受制位在文徳
殿庭横街之南北向東上知樞宻院官宣制位於使副
東北西向門下侍郎奉節位及右弼禮部侍郎奉冊印
位在冊使東北西向三公以下文武百僚殿庭班位皆
東西相向如冊皇后命使儀至受冊所則設冊使奉冊
位於内東門外副使内給事在其南並東向北上冊印
案位在冊使之前内給事位在冊使東北俱南向公主
受冊位在本位庭階下北向内命婦位在本位門外國
朝班位詳見于儀注圖本
　　　冊拜公主儀注
　　　　發冊
前一日内使監設御座於奉天殿如常儀設皇太子侍
立位於御座之東尚寳卿設寳案於御座前侍儀司設
冊印案於寳案之前(冊案在東/印案在西)設奉節官位于冊案之
東掌節者位于其左差退俱西向設承制官位於奉節
官位之南西向設奉冊奉印官位于冊印案之西東向
設使副受制位于横街之南北向東上設承制官宣制
位於冊使受制位之北西向設奉節官奉冊奉印官位
于使副東北西向又設使副受冊印褥位於受制位之
北北向設文武官侍立位於文武樓之北東西相向設
典儀二人位於丹陛上之南東西相向賛禮二人位於
丹陛下之南東西相向知班二人位於賛禮之南東西
相向引禮二人位於冊使受制位之北東西相向引文
武班舍人位於文武官之北東西相向和聲郎設樂位
于丹墀之南北向禮部設龍亭於奉天門外之正中南
向所司備儀仗大樂以俟迎冊印以行其日諸衛列軍
仗於午門外將軍二人於殿上簾前東西相向將軍六
人于奉天門之左右東西相向將軍六人于奉天殿門
之左右東西相向將軍四人於丹陛上之四隅東西相
向拱衛司陳設儀仗於丹陛丹墀之東西鳴鞭四人于
丹陛上北向拱衛司光禄寺官對立于奉天門之左右
東西相向質明催班舍人催百官各具公服執事官入
就位引禮引使副入就丹墀受制位導駕官侍從官入
迎車駕侍儀奏外辦御用監奏請皇帝服通天冠絳紗
袍御輿以出侍衛警蹕如常儀至奉天殿(樂作/)陞御座
(樂止/)引進啓皇太子具逺逰冠絳紗袍導引至侍立位
尚寳卿奉御寳置于案捲簾鳴鞭報時訖禮部官以公
主冊印各置于案奉節官承制官奉冊官奉印官及掌
節者各就殿上位立定舉冊印案四人立於奉冊奉印
官後賛禮唱鞠躬拜興拜興拜興拜興平身使副鞠躬
(樂作/)拜興拜興拜興拜興平身(樂止/)承制官進當御座
前北面跪奏請發公主冊印承制訖由中門出至宣制
位稱有制賛禮唱跪使副跪承制官宣制曰冊皇女某
為某國公主命卿等持節展禮宣制訖由殿西門入就
位賛禮唱俯伏興使副俯伏興奉冊奉印官率執事官
舉冊印案由中門出中陛降奉節官引掌節者前導至
使副受冊印褥位以案置于褥位之北冊東印西奉節
官率掌節者至使副受制位前掌節者脱節衣以節授
奉節官奉節官搢笏受節以節授冊使搢笏跪受以授
掌節者掌節者跪受興立于冊使之左奉節官出笏退
引禮引冊使詣受冊褥位立定奉冊官搢笏就案取冊
以授冊使冊使搢笏跪受訖興置于案冊使及奉冊官
皆出笏退復位引禮引副使詣受印褥位立定奉印官
搢笏就案取印授副使副使搢笏跪受訖興置于案副
使及奉印官皆出笏退復位賛禮唱鞠躬拜興拜興拜
興拜興平身使副鞠躬(樂作/)拜興拜興拜興拜興平身
(樂止/)引禮引冊使押冊副使押印掌節者前導以次出
冊使初行(樂作/)出門(樂止/)掌節者加節衣奉冊奉印官
皆搢笏就案取冊印置于龍亭中訖奉冊奉印官退執
事者舉案退儀仗大樂迎龍亭以行掌節者行於龍亭
之前使副行於龍亭之後迎送至内宫門外初冊印將
出門侍儀奏禮畢皇帝興(樂作/)皇太子侍從還宫(樂止/)
引班引百官以次出
　　　　受冊
前一日内使設冊禮使副位於内宫門外北向掌節者
位於冊使之後設内使監令位于冊使之北西向設引
禮二人位于冊使之北東西相向設權置冊印案于冊
使之北(冊東/印西)内使監設公主受冊位於本位庭中北向
設香案於受冊位之北設冊印案於香案之南(冊東/印西)設
内命婦諸親立位於庭階之南東西相向又設公主受
賀位於宫中設内命婦諸親賀位於公主位前南向設
内賛二人位于公主受冊位之北東西相向設引禮内
使二人位於内賛之南東西相向是日冊印將至内宫
門内使請公主服花釵翟衣出閤至本位宫中南向立
及冊印至使副於龍亭中取冊印權置于門外所設案
上引禮引使副及内使監令俱就位立定次引冊使於
内使監令前稱冊禮使臣某副使臣某奉制授公主冊
印退復位内使監令入詣公主本位宫中躬言訖出復
位引禮引内命婦諸親俱入就位引禮引冊使詣冊案
搢笏取冊授内使監令内使監令跪受訖以授内執事
冊使出笏退復位引禮又引副使就印案搢笏取印以
授内使監令内使監令跪受訖以授内執事副使出笏
退復位以俟内宫行禮内使監令率執事者奉冊印以
次入詣公主受冊位前以冊印各置于案(冊東/印西)引禮引
公主降詣庭中受冊位立定侍從如常儀内使監令率
内執事取冊印以次立於公主之東西向内使監令稱
有制内賛唱拜興拜興拜興拜興公主拜興拜興拜興
拜興宣制訖内執事取冊跪授内使監令内使監令跪
讀訖以授公主公主跪受訖以授内執事内執事取印
跪授内使監令内使監令跪讀訖以授公主公主跪受
以授内執事内賛唱拜興拜興拜興拜興公主拜興拜
興拜興拜興内使監令出詣使副前躬稱公主受冊禮
畢使副詣奉天殿前横街南北面立給事中立于使副
東北冊使再拜復命曰奉制冊命某公主禮畢又再拜
平身給事中奏聞乃退引禮引公主陞階就位南向坐
引禮引内命婦諸親以次就賀位立定内賛唱拜興拜
興拜興拜興内命婦諸親皆拜興拜興拜興拜興内贊
唱禮畢引禮引内命婦等退内使監令引公主謝皇帝
皇后並如宫中之儀



　
　
　
　
　
　
　
　
　
　
　
　
　
　
　
　明集禮卷二十二上
欽定四庫全書
　明集禮卷二十二下
　　嘉禮
　　　冊内命婦序
王者之有内命婦所以輔皇后典六宫而成内教者也
故周制有三夫人九嬪二十七世婦八十一御妻漢初
有夫人美人良人八子七子長使少使之名武帝制婕
妤娙娥傛􁰓充依各有爵位元帝時有昭儀賜以印綬
而光武中興六宫稱號則惟貴人賜以金印紫綬至唐
有貴妃淑妃徳妃賢妃為夫人正一品昭儀昭容昭媛
修儀修容修媛充儀充容充媛為九嬪正二品婕妤九
人正三品皆遣使冊命宋惟正一品貴妃淑妃徳妃賢
妃則遣使冊命而妃受冊畢有受内命婦賀禮及謝皇
帝皇后如宫中之儀元置諸妃不定品秩亦無冊拜之
典國朝(闕/)
　　　冠服
周官追師為外内命婦之首服鄭氏謂首服為編次也
内司服辨外内命婦之服鞠衣展衣褖衣素沙鄭氏謂
衣鞠衣展衣者用編衣褖衣者用次唐皇帝臨軒服通
天冠絳紗袍其内命婦受冊服首飾翟衣施兩博鬢一
品花釵九樹寳鈿准花數翟九等二品花釵八樹翟八
等三品花釵七樹翟七等宋制因之國朝皇妃受冊服
九翬四鳳冠翟衣歴代之制詳見于冠服篇
　　　車輅
唐制内命婦受冊一品乗厭翟車二品乗翟車三品乗
安車各駕二馬宋内命婦乗銀裝白藤輿檐或乗金銅
犢車漆犢車國朝皇妃受冊用厭翟車歴代之制詳見
車輅篇
　　　冊
唐内命婦冊不著其制遣使之日以油絡網犢車載之
而行宋仁宗立張貴妃其冊用竹簡每簡長一尺一寸
闊一寸約文多少用二十四枚以天下樂錦裝褾黒漆
冊匣金鍍銀飾茜綾托裏茜絲絛黒漆冊牀金鍍銀飾
葢冊襯冊皆以夾帕國朝冊皇后用銀冊二片鐫字鍍
金每片依周尺長一尺二寸闊五寸厚二分五釐字則
依數分行每片側邊上下有竅用紅絛聯貫開闔如今
書帙之狀背用紅錦嵌䕶藉以紅錦小褥冊盝以木為
之飾以渾金瀝粉蟠鳳用紅紵絲襯裏内以紅羅銷金
小袱褁冊外以紅羅銷金夾袱覆之五色小絛縈于匣
外臨冊之日置於紅漆輿案案頂有紅羅瀝水用檐牀
二舉之
　　　冊文
宋仁宗冊張貴妃其冊文曰皇帝若曰夫上憲星極協
敷隂教惟四妃之列亞長秋之位正始王化御于家邦
咨于淑哲是謂疇内治備于典冊是謂隆徽數諗而行
之古今通誼美人張氏淵敏居質醇和賦性生紱冕之
令族禀圖史之懿戒柔明維則克茂嬪風婉嬺含章詎
煩姆訓肆予凉薄纂大丕構樂得邦媛叅叙宫職始明
慎于選納見勤勞于輔佐曏辭貴秩愈勵冲誠宜有褒
嘉聿申崇拜揆兹榖旦膺此渙恩質于師僉孚我徳舉
褕翟盛其服禮莫大焉彤管貽其範體莫重焉澣衣示
儉婦道于以從訓樛木逮下風人于以流詠寵命既輯
爾實宜之今遣使左諫議大夫叅知政事龐籍副使右
諫議大夫髙若訥持節冊命爾為貴妃於戲體順承以
勤道躬法度以修已祗率九御賛于壼則惟勞謙以處
其貴惟肅雍以成其美永啓休譽不其盛歟國朝
　　　印
漢制貴人用金章紫綬晉三夫人金章紫綬九嬪銀印
青綬隋三妃九嬪婕妤並金章龜鈕紫綬宋貴妃金印
方一寸其文曰貴妃之印龜鈕紫綬黒漆印匣兩重並
金鍍銀飾茜綾托裏茜絲鎖絛黒漆印牀金鍍銀飾褁
印及葢匣各以夾帕國朝皇妃用金印龜鈕依周尺方
五寸二分厚一寸五分其文曰皇妃之印綬用朱印池
用金闊取容印印匣二副每副三重外匣用木飾以渾
金瀝粉蟠鳳紅紵絲襯裏中匣用金鈒造蟠鳳内小匣
仍用木飾以渾金瀝粉蟠鳳紅紵絲襯裏小匣内置以
寳座四角雕蟠鳳飾以渾金座上用小錦褥上一置印
一置印池印用銷金紅羅小夾袱褁之其匣外各用銷
金紅羅大袱覆之臨冊日置於紅漆輿案頂有紅羅瀝
水用檐牀二舉之
　　　節
宋冊内命婦遣使持節其制與冊皇后節同國朝冊拜
皇妃遣使持節其制朱漆扛金龍首上施圓盤旄牛毛
纓八層金銅鈴韜以黄羅繡龍袋
　　　執事
唐冊内命婦守宫掌設使者及冊案次司設設受冊位
典儀掌設冊使位及舉冊案者之位内謁者監掌置冊
案掌次掌引冊使入就次謁者掌引冊使出次就位司
言掌引内命婦就受冊位及稱制宣冊以冊授内命婦
内給事掌受使者所授冊宋冊内命婦其執事與冊公
主執事同國朝冊皇妃其執事見于儀注
　　　陳設
唐冊内命婦設使者及冊案使次於肅章門外及永安
門外皆道右東向設受冊者位於寢庭設冊使位及舉
冊案位於肅章門外近限宋發冊陳設皆與冊公主同
國朝陳設詳見于儀注圖本
　　　班位
唐制冊内命婦則受冊位在寢庭近南當階北向冊使
位在肅章門外之西東向北上舉冊案者位在南差退
俱東向宋冊内命婦班位與冊公主班位同國朝班位
詳見于儀注圖本
　　　冊内命婦儀注
前期一日禮部官奉冊印進入置于謹身殿中御座寳
案之前冊東寳西侍儀司設冊禮使受制位于奉天殿
横街之南稍東使副位于其西俱北向設承制官奉節
官奉冊官奉印官位于使副之東北西向以北為上設
使副受冊受印褥位于受制位之北南向以俟冊使受
冊使副受印設典儀二人位於丹陛上之左右東西相
向設傳賛二人位于丹陛下之左右東西相向設文武
官對立位於丹墀兩旁文東武西設引班四人位于文
武官之北東西相向設賛禮二人位于冊使位之北東
西相向所司置龍亭於奉天門外正中備儀衛鼓吹以
俟迎冊印行内使監令又設使副位于内宫門之外北
向東上設内使監令位於冊使之東北西向設賛者二
人位于冊使之北東西相向設冊印案於賛者之北冊
東印西内使設妃受冊位於本位庭中北向設冊印案
于妃受冊印位之北冊東印西設内命婦諸親賀位於
庭階之南北向又設妃受賀位於其宫之中南向設内
賛二人位于妃受冊位之北東西相向設引禮二人位
于内賛之南東西相向其日質明文武百官皆朝服引
班分引序立于奉天殿丹墀之兩旁東西相向賛引引
使副公服入就横街南位北面立承制官奉節奉冊奉
印官及掌節者皆入詣謹身殿外北向立以俟内臣傳
旨訖掌節者持節奉冊官奉印官率執事者舉冊印案
以行奉節官率掌節者前導次冊案奉冊官後從次印
案奉印官後從承制官押其後至横街南以案置于使
副受冊褥位之北冊東印西承制官奉節官奉冊奉印
官各就位西向立掌節者持節立於奉節官之左差退
典儀唱拜傳賛唱鞠躬拜興拜興平身使副皆鞠躬拜
興拜興平身承制官詣使副前稱有制典儀唱跪使副
跪承制官宣制曰某妃某特封某妃(或已有封則曰進/)
(封/)命公等持節展禮宣制訖復位典儀唱就拜興平身
使副就拜興平身奉節官率掌節者持節詣冊使前掌
節者脱節衣以節授奉節官奉節官以節西向授冊使
冊使跪受以授掌節者掌節者受節立於冊使之左奉
節官退復位賛禮引冊使詣受冊褥位立定奉冊官於
冊案上取冊授冊使冊使跪受冊興置于案奉冊官及
冊使各退復位賛禮引使副詣褥位北向立定奉印官
於印案上取印西向授使副使副跪受印訖興置于案
奉印官及使副俱退復于位訖典儀唱拜𫝊賛唱鞠躬
拜興拜興平身使副皆鞠躬拜興拜興平身典儀唱禮
畢執事者舉冊印案出奉天門外奉冊奉印官取冊印
置龍亭中奉冊奉印官退賛禮引冊使押冊使副押印
持節者前導儀衛鼓吹以次出引班引文武百官退冊
印将至内宫門外内使請妃服花釵翟衣引出閤至本
位宫中南向立及冊印至使副於龍亭中取冊印權置
于門外所設案上訖引禮内使引使副及内使監令俱
就位立定次引冊使於内使監令前稱冊使姓某副使
姓某奉制授某妃冊印退復位内使監令入詣妃本位
庭躬言訖出復位引禮引命婦諸親俱入就位引禮引
冊使詣内使監令前冊使取冊以授内使監令内使監
令跪受冊訖以授内執事引禮又引副使取印以授内
使監令内使監令跪受印以授内執事内使監令率執
事者奉冊印以次入詣妃受冊位前各置于案冊東印
西引禮引妃降詣庭中受冊位立定侍從如常儀内使
監令率内執事取冊印以次立于妃之東西向内使監
令稱有制内賛唱拜興拜興妃拜興拜興内使監令宣
制訖執事者取冊授内使監令内使監令跪讀冊訖以
冊授妃妃跪受冊以授内執事執事者取印跪受妃妃
跪受印以授内執事内賛唱拜興拜興妃拜興拜興訖
内使監令出詣使副前躬稱妃受冊印禮畢使副還復
命引禮引妃陞階就位南向坐引禮引内命婦諸親以
次賀如常儀賛禮唱禮畢引禮引内命婦退内使監令
引妃謝皇帝皇后並如宫中之儀


　
　
　
　
　
　
　
　
　
　
　
　
　
　
　
　明集禮卷二十二下
欽定四庫全書
　明集禮卷二十三上
　　嘉禮七
　天子加元服
　　　總叙
按禮冠者成人之道也故帝王重之自天子至庶人皆
有冠禮周文王十二而冠成王十五而冠此天子之冠
禮也秦滅禮學冠禮無聞其見於儀禮者止於士冠而
已後世因士禮推而上之以達於天子漢改皇帝冠為
加元服皆於祖廟而成禮焉永元三年和帝加元服至
廟成禮還宫以朝服宴享永建四年順帝加元服皆於
髙廟以禮謁見世祖廟魏以後始冠於正殿東晉諸帝
加元服則百僚陪位加衮冕畢太保率羣臣奉觴上夀
先以幣吿宗廟事訖又廟見北齊皇帝將加元服先奏
吿天地宗廟擇日臨軒加衮冕畢太保上夀羣官三稱
萬嵗後日文武羣臣朝服上禮又擇日親拜圓丘方澤
謁廟唐皇帝加元服先遣官吿圓丘方丘宗廟擇日加
元服冠訖謁見太后次卜日謁太廟見廟之明日皇帝
㑹羣臣羣臣上禮宋政和御製冠禮自皇太子以下而
無天子加元服之儀元因本俗禮廢不行今擬國朝皇
帝加元服既筮日遣官奏告天地宗廟次擇日加兖冕
於奉天殿冠訖謁太后次卜日親謁宗廟明日百僚稱
賀皇帝㑹羣臣今歴考前代儀文以著于篇
　　　筮日
古者冠必筮日漢初用正月甲子丙子為吉後天子冠
則筮日於廟唐制天子加元服卜日於太廟南門之外
今擬國朝皇帝加元服前期命太史監擇日奏聞
　　　奏吿
晉穆帝將冠先以幣告廟而后行禮北齊天子加元服
先以玉帛告圓丘方澤及以幣吿宗廟隋唐皇帝加元
服亦先吿圓丘方澤宗廟今擬國朝皇帝加元服前期
遣官祭吿天地宗廟行一獻禮其儀見祀天祭地及宗
廟篇
　　　冠服
周禮雖有冕服之數而無天子冠文漢順帝永建四年
加元服用曹褒新禮初加緇布進賢次加爵弁武弁次
加通天冠東晉諸帝冠儀用冕幘北齊皇帝加元服先
著空頂幘次介幘絳紗袍以出次加衮冕唐皇帝加元
服初著空頂黒介幘雙童髻雙玉導絳紗袍以出次加
衮冕服今擬國朝皇帝加元服先服空頂幘絳紗袍以
出次加衮冕服其制見冠服篇
　　　加數
周禮公冠篇曰公四加天子亦四加五禮精義曰天子
五加衮冕漢天子四加至魏以天子至尊禮無踰理惟
一加衮冕唐開元禮因之天子加元服亦一加不著皇
帝加元服之儀今擬國朝皇帝加元服一加用衮冕與
唐同
　　　就廟
古者冠必於廟五禮精義曰天子冠於始祖之廟漢和
帝以正月甲子至廟行冠禮魏天子加元服則一加於
正殿自魏以後加元服皆不就廟擇日謁廟而已唐天
子加元服則於太極殿成禮今擬國朝皇帝加元服於
奉天殿行禮
　　　陳設
唐上舍奉御設御冠席於太極殿守宫設羣臣次於朝
堂大樂令設宫縣於殿庭鼓吹令設十二案於建鼓之
外乗黄令陳車輅尚輦奉御陳輿輦典儀設版位奉禮
郎設罍洗於阼階尚舍奉御設席於東房殿中監陳衮
冕服於東房内席上尚食奉御設醴饌諸衛勒所部陳
設黄麾仗如常儀今擬國朝陳設詳見儀注
　　　執事
晉諸帝將冠御府令掌奉冕幘太保掌加幘太師掌加
冕太尉掌讀祝侍中掌繫𤣥紞常侍掌脱帝絳紗服加
衮服唐皇帝加元服則尚舍奉御掌設冠席守宫掌設
次大樂令掌設樂鼓吹令掌設十二案樂典儀掌設百
官版位奉禮掌設門外位侍中掌奏中嚴外辦奉禮郎
掌設罍洗殿中監掌陳冕服尚食奉御掌設醴位太常
博士太常卿掌導駕通事舍人掌引太師太尉太常掌
受冕太尉掌加帝冕服太師掌祝辭殿中監掌徹櫛纚
箱侍中掌進帨巾今擬國朝皇帝加元服執事詳見儀
注
　　　賓賛
漢獻帝加冠以司徒淳于加為賓東晉諸帝冠皆以侍
中常侍太尉加幘太保加冕唐天子加元服則以太尉
設纚太師受冕今擬國朝天子加元服設太尉設纚太
師受冕如唐儀
　　　用樂
古者君冠必以金石之樂節之漢和帝加元服撞太簇
之鐘東晉天子冠設金石之樂唐天子加元服將出撞
黄鐘之宫奏太和之樂太師入門奏舒和之樂皇帝受
觶奏休和之樂禮畢撞蕤賔之鐘奏太和之樂今擬國朝
皇帝加元服和聲郎奏樂詳見樂書
　　　醴醮
唐皇帝將加元服尚舍設莞筵尚食設醴及饌於東序
皇帝加冕服訖大師進醴於御座前祝曰甘醴唯厚嘉
薦令芳承天之休夀考不忘祝訖以饌進皇帝訖太師
取肺以進皇帝祭肺及祭醴啐醴訖奠於薦東今擬國
朝皇帝加元服行醴醮禮詳見儀注
　　　祝辭
周成王冠祝雍作頌曰令月吉日王始加元服去王幼
志思𢎞衮職欽若昊天六合是式率爾祖考永永無極
漢昭加元服辭曰陛下摛著先帝之光輝以承皇天之
嘉祐欽奉仲春之吉辰普率大道之郊域秉率萬福之
丕靈始加昭明之元服推逺冲孺之幼志藴積文武之
就徳肅勤髙祖之清廟六合之内靡不䝉福承天無極
唐大師祝曰令月吉日始加元服夀考維祺以介景福
今擬國朝祝辭或用古辭或臨時修撰
　　　見太后
唐皇帝加元服訖服通天冠絳紗袍詣太后所御殿如
常朝見之儀尚宫引就殿前北面再拜訖尚宫引出還
宫今擬國朝皇帝加元服訖改服通天冠絳紗袍入宫
拜謁太后如正旦儀
　　　謁廟
周成王冠而朝于祖後漢天子冠訖皆於髙祖廟行謁
見禮魏天子加元服訖别卜日謁廟唐因歴代之制冠
訖有司卜日躬謁太廟今擬國朝皇帝既加元服擇日
謁太廟其儀與時祭同
　　　㑹羣臣
周制成王冠而後見諸臣漢和帝加元服訖還宫朝服
以享宴魏天子冠訖出㑹羣臣唐開元禮天子冠而謁
廟之明日㑹羣臣如元㑹之儀今擬國朝皇帝加元服
見廟之明日百官具朝服稱賀畢錫宴于謹身殿並如
正至朝㑹儀
　　　天子加元服儀注
前期太史院奉制筮日工部製冕服翰林院撰祝文祝
辭禮部備儀注中書省承制命某官攝太師某官攝太
尉既筮日遣某官奏吿天地宗廟訖告示文武百官於
皇城守宿至日侵晨具朝服行禮前一日内使監令陳
御冠席于奉天殿正中設冕服案於御冠席之南香案
又於冕服案南尚寳卿設寳案于香案之南侍儀司設
太師太尉起居位於文樓之南西向設文官起居位於
太師太尉起居位之後設武官起居位於武樓之南設
太師太尉拜位於丹墀内道稍西北向東上設太師太
尉侍立位於殿上御席之西東向設盥洗位於丹陛西
階之下東向内賛二人位於殿上南楹之左右東西相
向設文官拜位於丹墀内道之東每等異位重行北面
西上設武官拜位於丹墀内道之西每等異位重行北
面東上設使客位於文官拜位之東北面西上殿前班
諸執事起居位於武官起居位之北東向設侍從班諸
執事起居位於文官起居位之北西向設宿衛鎮撫二
人位於東西陛下東西相向護衛百户二十四人位于
宿衛鎮撫之南稍後東西相向典牧所官二人位于乗
馬之前東西相向知班二人位于文武官拜位之北東
西相向通賛典禮二人位于知班之北東西相向通賛
在西賛禮在東引太師太尉二人位於太師之北西立
東向引文武班四人位于文武官拜位之北稍後東西
相向引殿前班二人位于引武班之南引使者二人位
於引文班之南設殿前班指揮司官三員侍立位於丹
陛上之西東向光禄官三員位于丹陛上之東西向拱
衛司官位于殿門之左右東西相向文官侍從班起居
注給事中殿中侍御史尚寳卿位於殿上之東西向武
官侍從班懸刀指揮位於殿上之西東向䕶衛千户八
人位于殿東西門之左右東西相向典儀二人位于丹
陛上之南東西相向鳴鞭四人位于丹陛上北向將軍
二人位於殿上簾前之左右將軍六人位于殿門之左
右將軍四人位于丹陛上之四隅將軍六人位於奉天
門之左右東西相向是日侵晨金吾衛陳設甲士於午
門外之東西陳五輅於丹墀之南北向典牧所陳仗馬
於文武樓之南東西相向陳虎豹于奉天門外東西相
向協律郎陳樂於丹墀文武官之南擊鼓初嚴催班舍
人催文武百官具朝服擊鼓次嚴引班引文武官各依
品從齊班于午門外以北為上東西相向通班賛禮知
班典儀内賛宿衛鎮撫鳴鞭殿内將軍殿外將軍俱入
就位引班引殿前班指揮光禄卿各依品從序立於起
居位東西相向諸侍衛官俱具服其器服及尚寳卿侍
從官入詣謹身殿候迎擊鼓三嚴引班引文武官以序
入就起居位引使客立於文班之後侍儀版奏外辦御
用監令奏請皇帝服空頂幘雙童髻雙玉導絳紗袍御
輿以出侍衛導從警蹕如常儀皇帝將出仗動和聲郎
作樂太常博士引太常導至奉天殿即御位(樂止/)捲簾
鳴鞭雞唱報時訖拱衛司官由殿西門出降西階引班
引入起居位通班唱各恭事殿前班侍從班及諸執事
各就本位引禮引太師太尉先入就拜位引班引文武
官俱入就丹墀拜位知班唱班齊典儀唱拜賛禮唱鞠
躬(樂作/)拜興拜興拜興拜興平身太師太尉及文武官
皆鞠躬拜興拜興拜興拜興平身(樂止/)引禮引太師先
詣盥洗位西向立引禮唱搢笏盥手太師搢笏盥手引
禮唱帨手司巾以巾進太師帨手訖引禮唱出笏太師
出笏引禮引太師由西陛升引禮退就本位太師至殿
西門内賛接引至御席西東向立引禮復引太尉詣盥
洗位西向立引禮賛搢笏盥手太尉搢笏盥手引禮賛
帨手司巾者以巾進太尉帨手引禮賛出笏太尉出笏
引禮引太尉由西陛升引禮退復位太尉至殿西門内
賛接引入立於太師之南侍儀跪奏請加元服退復位
太尉進就皇帝席前少右跪搢笏脱空頂幘以授内使
内使跪受幘興置於櫛箱櫛畢設纚出笏興退立於西
太師進至御前北向立内使監令就案取冕立於太師
之左太師祝曰令月吉日始加元服夀考維祺以介景
福内使監令奉冕跪授太師太師搢笏跪受冕加冠加
簮纓訖出笏興退立於西内使監令徹櫛纚箱御用監
令跪奏請皇帝著衮服皇帝興著衮服訖侍儀跪奏請
就御坐内賛賛進醴(樂作/)太師進就御座前北面立光
禄卿奉酒進授太師太師搢笏受酒至御前北面祝曰
甘醴惟厚嘉薦令芳承天之休夀考不忘祝訖跪授内
使内使跪受酒捧進皇帝皇帝受酒祭少許啐酒訖以
虚盞授内使(樂止/)内使受盞降授太師太師受盞興以
授光禄卿光禄卿受盞退太師出笏退復位内賛引太
師太尉出殿西門(樂作/)降自西階引禮接引就丹墀拜
位立定(樂止/)引禮退復位典儀唱拜賛禮唱鞠躬拜興
拜興拜興拜興平身太師太尉及文武官皆鞠躬(樂作/)
拜興拜興拜興拜興平身(樂止/)賛禮唱搢笏鞠躬三舞
蹈跪(三拱手/加額)山呼山呼再山呼太師太尉文武百官皆
鞠躬拜興拜興拜興拜興平身再山呼出笏就拜興平
身典儀唱鞠躬(樂作/)賛禮唱拜興拜興拜興拜興平身
(樂止/)典儀唱禮畢侍儀奏禮畢皇帝興(樂作/)警蹕侍從
導引入宫(樂止/)引禮引太師太尉及文武百官以次出
　　　皇帝見太后
其儀見朝㑹篇
　　　謁廟
其儀見宗廟篇
　　　㑹羣臣
其儀見朝㑹篇
　
　
　
　
　
　
　
　
　
　
　
　
　
　
　
　明集禮卷二十三上
欽定四庫全書
　明集禮卷二十三下
　　嘉禮
　皇太子加元服
　　　總序
孔子曰世子冠於阼以著代也醮於客位加有成也三
加彌尊喻其志也冠而字之敬其名也雖天子之元子
猶士也其禮無變天下無生而貴者故也唐開元禮皇
太子冠臨軒以命賓賛黄門侍郎執節授賓賓拜受節
中書侍郎取制書授賓賓拜受制詣東宫宗正卿入見
皇太子而後迎賓賓詣殿稱制行禮宋皇太子冠天子
御文徳殿賓賛承制太子即席三加禮畢醴而字之左
輔復宣勅以戒此不命有司天子自為主而制命賓賛
行事也今擬國朝皇太子加元服叅用周文王成王冠
禮之年近則十二逺則十五天子自為主設御座於殿
庭設冠席於殿之東壁擇三公太常為賓賛三加冠一
祝醴祝辭醮辭字辭悉放周制爰舉歴代之制悉著于
篇
　　　筮日
儀禮筮日於太廟漢宣帝冠太子擇正月甲子丙子行
事唐太子加元服卜日於太廟南門外太常卿太卜令
等官各具公服布筮席開櫝出䇿而筮宋皇太子將冠
前期大史筮日今擬國朝皇太子加元服命太史監筮
日
　　　奏吿
古者太子冠必先吿廟北齊皇太子加元服則太尉以
制幣告七廟隋皇太子將冠其日質明有司告廟唐皇
太子將冠先告太廟如常告之儀今擬國朝皇太子加
元服遣官具特牲告廟行一獻禮其儀見宗廟篇
　　　冠服
北齊皇太子加冠服空頂幘公服加進賢三梁冠再加
逺㳺冠隋皇太子加元服皇帝衮冕有御坐皇太子服
空頂幘逺㳺冠加緇布冠再加逺㳺冠三加衮冕唐皇
太子加元服初服空頂黒介幘雙童髻玉導寳飾綵衣
加緇布冠再加逺㳺冠三加衮冕宋皇太子冠初加折
上巾再加逺㳺冠十八梁三加衮冕今擬國朝皇太子
加元服一加折上巾再加逺㳺冠三加衮冕其制見冠
服篇
　　　加數
家語天子之元子冠擬諸侯之冠四加魏太子冠再加
宋冠皇太子以一加北齊皇太子冠再加隋復用三加
之禮唐宋因隋制皇太子冠皆三加今擬國朝皇太子
冠用三加之禮詳見儀注
　　　賓賛
儀禮冠必有賓晉恵帝為太子將冠命司徒髙陽王珪
為賔屯騎校尉華廙為賛冠唐皇太子加冠命司徒為
賓宋皇太子冠以禮部尚書為掌冠鴻臚卿為賛冠今
擬國朝皇太子加元服命三公一人為賔掌冠太常卿
為賛冠
　　　陳設
唐皇太子冠前一日尚舍奉御設御幄於太極殿衛尉
設羣官及朝集使次於左右朝堂大樂令設宫懸於殿
庭鼓吹令設十二案乗黄令陳車輅尚輦奉御陳轝輦
衛尉設賓賛次奉禮設文武羣官及宫臣位典儀設皇
太子受制位有司設皇太子羽儀車輿於殿上東壁下
三師三少席於冠席之左右設賔席於西階内直郎陳
服於帷内良醖令太官令奉醴饌諸衛勒所部陳設麾
仗宋政和四年皇長子冠設御坐於文徳殿殿上前楹
施簾設香案於殿下大晟展宫架之樂於殿庭街南設
掌冠賛冠應行禮官東宫官次於朝堂之内陳大輦於
殿西階下列御馬於殿門外列黄麾細仗於殿庭設皇
太子朝見位設掌冠賛冠受制位設左輔承制宣制位
設皇太子冠席褥位陳服于席南設罍洗於阼階東設
醴席于西階上實側尊于席南饌設于席今擬國朝陳
設詳見儀注
　　　執事
晉司徒加冠光禄大夫校尉賛冠唐司徒為賓卿為賛
典謁掌引羣官通事舍人掌引宗正卿賓賛三師三少
左庶子掌版奏中嚴外辦洗馬掌迎導少傅掌受制書
賛冠者掌脱幘櫛纚今擬國朝皇太子加元服諸執事
者詳見儀注
　　　樂
唐皇太子冠皇帝出大樂令撞黄鐘之鐘入撞㽔賓之
鐘協律郎俱奏太和之樂皇太子冠自始至終樂作凡
五宋皇太子冠皇帝出仗至降殿大樂正令撞黄鐘之
鐘及㽔賓之鐘協律郎奏乾安肅安等樂皇太子就冠
席及加冠奏欽安順安等樂今擬國朝皇太子加元服
和聲郎奏樂詳見樂書
　　　醴醮
儀禮加冠畢乃筵于户西而受醴若不醴則醮用酒唐
皇太子冠訖賛冠者洗觶典饍郎酌醴賛冠者受醴以
授賓賓進于皇太子祝訖皇太子受觶祭醴啐酒畢奠
觶於薦宋皇太子冠訖即醴席賛冠者取爵内侍以酒
注爵掌冠者跪進皇太子祝畢太子受爵啐酒如唐儀
今擬國朝皇太子加元服訖行醴醮禮詳見儀注
　　　祝辭
加冠而祝之周制也齊南郡王昭業冠祝辭曰筮日戒
賓肇加元服棄而幼志從厥成徳親賢使能克崇景福
唐皇太子加元服祝辭曰令月吉日始加元服棄厥幼
志順其成徳夀考惟祺以介景福再加曰吉月令辰乃
申嘉服克敬威儀式昭厥徳眉夀萬年永受祺福三加
曰以嵗之正以月之令咸加爾服以成厥徳萬夀無疆
承天之慶宋祝辭曰咨爾元子肇冠于阼筮日擇賓徳
成禮具於萬斯年承天之祐再加祝曰爰即令辰申加
元服崇學以齒三善皆得副余一人受天百福三加辭
曰三加彌尊國本以正無疆惟休有室大競懋昭厥徳
保兹永命今擬國朝祝辭或用古辭或臨時撰述
　　　醮辭
禮醮而祝之以成徳也齊武帝命太常武安侯蕭惠本
加南郡王冠醮酒辭曰㫖酒既清嘉肴既盈兄弟具在
淑慎儀形永永眉夀於穆斯寧唐冠皇太子祝醴辭曰
甘醴惟厚嘉薦令芳拜受祭之以受厥祥承天之休夀
考不忘宋祝辭曰㫖酒嘉薦有飶其香拜受祭之以定
爾祥令徳夀考日進無疆今擬國朝醴醮皇太子祝辭
或用古辭或臨時撰述
　　　字辭
儀禮冠者立於西階東南面賓字之唐太子冠醮訖降
自西階至于西階之東立定賓少進字之曰禮儀既備
令月吉日昭告厥字君子攸宜宜之于嘏永受保之宋
皇太子冠訖醴醮醴醮訖易朝服立御殿前丹墀拜位
賓賛詣皇太子位前稍東西向賓少進字之曰始生為
名為實之賓既冠而字以益厥身永受保之承天之慶
奉勅字某今擬國朝皇太子字辭臨時撰述
　　　會賓賛
儀禮冠畢醴賓以一獻之禮酬賓以束帛儷皮唐制冠
訖賔賛及宗正出就㑹所行酒設㑹訖執事者奉束帛
之篋授宗正卿宗正卿以授賓又執事者奉束帛進授
賛冠者賔賛降出門外俱揖而退今擬國朝皇太子冠
訖㑹賔賛詳見儀注
　　　朝謁
禮冠訖見母隋皇太子冠訖皇帝出更衣還宫皇太子
從至闕因入見皇后再拜而退唐皇太子冠訖詣皇帝
所御殿北向立再拜侍中宣勅戒曰事親以孝接下以
仁使人以義養人以惠訖皇太子再拜少進稱臣雖不
敏敢不祗奉又再拜拜訖詣皇后所御殿再拜尚儀稱
令㫖皇太子再拜宣令戒之辭如前太子進稱曰臣夙
夜祗奉不敢失墜又再拜退宋皇太子冠訖左輔宣勅
戒曰事親以孝接下以仁逺佞近義禄賢使能古訓是
式大猷是經暨訖皇太子俛伏跪奏稱臣雖不敏敢不
祗奉奏訖禮畢皇太子入内朝見皇后如宫中之儀今
擬國朝皇太子於奉天殿御前冠訖朝謁皇后其禮詳
見儀注
　　　謁廟
晉惠帝以正月丙午冠太子訖乃廟見北齊冠皇太子
禮畢擇日謁廟唐冠皇太子禮成别日齋宿設儀衛謁
廟宋皇太子冠禮畢擇日謁太廟别廟今擬國朝皇太
子加元服訖擇日謁廟
　　　羣臣稱賀
齊南郡王冠其日百官詣公車門集賀并詣東宫南門
通牋唐皇太子冠訖文武百官班位於東朝堂稱賀賀
録上禮宋皇太子冠訖羣臣朝賀上禮今擬國朝皇太
子冠訖百官具朝服詣奉天殿稱賀禮畢易公服詣東
宫稱賀
　　　㑹羣臣
唐皇太子冠見廟之明日皇帝㑹羣臣如元㑹之儀羣
臣上夀今擬國朝皇太子冠訖見廟之明日百官稱賀
訖錫宴其儀見朝㑹篇
　　　㑹宫臣
北齊皇太子冠訖擇日㑹宫臣唐開元禮皇太子冠見
廟之明日㑹宫臣如常㑹之儀宫臣上夀今擬國朝皇
太子冠訖宫臣詣東宫稱賀畢錫宴其禮見朝㑹篇
　　　宫臣朝賀
齊武帝孫南郡王昭業冠宫臣亦詣門稱慶如上臺之
儀唐皇太子冠訖詹事以下官集東宫南門之左稱賀
上禮今擬國朝皇太子冠訖宫臣稱賀如常儀詳見朝
㑹篇
　　　皇太子加元服儀注
前期太史監承制筮日工部製衮冕逺㳺冠折上巾服
翰林院撰祝文祝辭禮部備儀注中書省承制命某官
為賔某官為賛既筮日遣官奏告天地宗廟禮部告示
文武百官於皇城守宿至日侵晨具朝服行禮前一日
内使監令陳御座香案于奉天殿中侍儀設皇太子次
于奉天殿之東房設賓賛次于午門外設皇太子拜位
于丹陛上正中又設賓賛受制位於皇太子位之稍西
北東向設承制官位於御座之東西向又設承制官宣
制位於皇太子位之東北西向設賓賛拜位於内道之
東北面西上設文官拜位於丹墀内道之東每等異位
重行北面西上設武官拜位於丹墀内道之西每等異
位重行北面東上設使客位於文官拜位之東北面西
上設殿前班諸執事起居位於武官起居位之北東向
設侍從班諸執事起居位於文官起居位之北西向設
宿衛鎮撫二人位於東西陛下東西相向䕶衛百户二
十四人位於宿衛鎮撫之南稍後東西相向典牧所官
二人位於乗馬之前東西相向知班二人位於文武官
拜位之北東西相向通賛典禮二人位於知班之北東
西相向通賛在西賛禮在東引太師太尉二人位於太
師之北西立東向引文武班四人位於文武官拜位之
北稍後東西相向引殿前班二人位於引武班之南引
使者二人位於引文班之南設殿前班指揮司官三員
侍立位於丹陛上之西東向光禄寺官三員位於丹陛
上之東西向拱衛司官位於殿門之左右東西相向文
官侍從班起居注給事中殿中侍御史尚寳卿位于殿
上之東西向武官侍從班懸刀指揮位于殿上之西東
向䕶衛千户八人位於殿東西門之左右東西相向典
儀二人位於丹陛上之南東西相向鳴鞭四人位列於
丹陛上北向將軍二人位於殿上簾前之左右將軍六
人位于殿門之左右將軍四人位於丹陛上之四隅將
軍六人位於奉天門之左右東西相向是日侵晨金吾
衛陳設甲士於午門外之東西擊鼓於門外之中道列旗
仗於奉天門外之東西陳五輅於丹墀之南北向典牧
所陳仗馬於文武樓之南東西相向陳虎豹於奉天門
外東西相向協律郎陳樂於丹墀文武官拜位之南執
事官設罍洗於東階東南罍在洗東篚在洗西内使監
設皇太子冠席於殿上東南西向設醴席於西階上南
向張帷幄於東序内設褥席於帷中又張帷於序外御
用監陳服於帷内東領北上衮服九章逺㳺冠絳紗袍
折上巾絳紗袍緇纚犀簪二物同箱在服南櫛實於箱
又在南司尊實醴於側尊加勺羃設於醴席之南設坫
於尊東置二爵於坫進饌者實饌設於尊北諸執事者
皆立於其所冕九旒逺㳺冠十八梁折上巾冠冕各一
箱盛執事官各執立於階之西東面北上擊鼓初嚴催
班舍人各催文武官具朝服擊鼓次嚴引班引文武官
依品從齊班於午門外以北為上東西相向通班賛禮
知班典儀内賛宿衛鎮撫䕶衛鳴鞭殿内外將軍俱入
就位引禮引賔賛入立於奉天門外道東西相向東宫
官以下導從皇太子至殿門外賛禮同太常博士引皇
太子詣奉天殿東房訖引班引殿前班指揮光禄卿諸
侍衛官各服其器服及尚寳卿侍從官入詣謹身殿奉
迎擊鼓三嚴引班引文武官以序入就起居位侍儀版
奏外辦御用監奏請皇帝服通天冠絳紗袍御輿以出
侍衛導從警蹕如常儀皇帝將出仗動陞御座將軍捲
簾鳴鞭司晨雞唱訖引禮引賔賛入就位立定賛禮唱
鞠躬(樂作/)拜興拜興拜興拜興平身賔賛及文武百官
皆鞠躬拜興拜興拜興拜興平身(樂止/)侍儀詣御座前
承制降自東階詣賔前稍東西向稱有勅賛禮唱跪承
傳通唱在位官皆跪侍儀宣制曰皇太子冠命卿等行
禮宣制訖賛禮唱俯伏興拜興拜興拜興拜興平身文
武侍從班起居注給事中殿中侍御史尚寳卿陞殿立
於殿上之東西向武官侍從班懸刀指揮陞殿立於殿
上之西東向引禮引賔賛及應行禮官詣東階下位立
定東宫官入詣皇太子東房次太常博士亦詣東房引
皇太子入就冠席内侍二人夾侍東宫官後從皇太子
初行(樂作/)即席西南向(樂止/)引禮引賔賛以次詣罍洗
(樂作/)搢笏盥手帨手訖出笏(樂止/)升自西階執折上巾
者升賓降一等受之右執項左執前進皇太子席前北
面祝畢乃跪冠(樂作/)賓興席南北面立賛冠者進席前
北面跪正冠興立於賓之後内侍跪進服服訖(樂止/)賔
揖皇太子復坐引禮引賔賛降詣罍洗如上儀賛冠者
進席前北向跪脱折上巾置于箱興授内侍内侍跪置
于席執逺㳺冠者升賔降二等受之右執項左執前進
皇太子席前北向立祝畢乃跪冠(樂作/)賔興席南北面
立賛冠者進席前北面跪簪結紘興立於賓後皇太子
興内侍跪進服服訖(樂止/)賓揖皇太子復坐引禮引賔
賛降詣罍洗如上儀賛冠進席前北向跪脱逺㳺冠置
于箱興授内侍内侍受置于席執衮冕者升賔降三等
受之右執項左執前進皇太子席前北向立祝畢乃跪
冠(樂作/)賔興席南北面立賛冠者進席前北面跪簪結
紘興立於賔後皇太子興内侍跪進服服訖(樂止/)太常
博士引皇太子降自東階(樂作/)由西階升即醴席南向
坐(樂止/)引禮引賓詣罍洗(樂作/)搢笏盥手帨手訖出笏
升西階(樂止/)賛冠者取爵盥爵帨爵詣司尊所酌醴授
賔賔受爵跪進于皇太子席前北向祝畢皇太子搢圭
跪受爵(樂作/)飲訖奠爵執圭進饌者奉饌設於皇太子
席前皇太子搢圭食訖執圭興執事官徹爵與饌太常
博士引皇太子降自西階詣殿門東房易朝服訖詣丹
墀拜位北向東宫官屬各復拜位皇太子初行(樂作/)至
位(樂止/)引禮引賔賛詣皇太子位稍東西向賓少進字
之辭畢奉勅字某太常博士啓皇太子再拜典儀唱鞠
躬拜興拜興跪聽宣勅畢就拜興拜興平身太常博士
引皇太子進御座前俛伏跪奏稱臣不敏敢不祗奉奏
畢復位侍立官並降殿復拜位典儀唱鞠躬拜興拜興
拜興拜興承傳唱在位官以下皆拜鞠躬拜興拜興拜
興拜興平身侍儀奏禮畢賛禮承傳唱禮畢皇帝興(樂/)
(作/)警蹕侍從導引如來儀至謹身殿(樂止/)内給事導皇
太子入内朝見皇后如朝正之儀引禮引賔賛引班引
東宫官及文武百官以次出
　　　明日謁廟
其日陪祭官先赴廟庭東西位北向立皇太子服衮冕
執圭太常博士導皇太子由南門入就廟庭前褥位北
向立太常博士啓皇太子再拜典儀唱鞠躬拜興拜興
平身承傳唱陪位官皆拜鞠躬拜興拜興太常博士啓
請皇太子升殿東階詣神位香案前褥位北向立太常
啓皇太子上香上香三上香訖復位又啓皇太子鞠躬拜
興拜興平身賛禮承傳陪位官皆拜鞠躬拜興拜興平
身典儀啓禮畢承𫝊唱禮畢儀仗導皇太子還宫如來
儀
　
　
　
　
　
　
　
　
　
　
　
　
　
　
　
　明集禮巻二十三下
欽定四庫全書
　明集禮卷二十四
　　嘉禮八
　親王冠禮
　　　總叙
親王即周之同姓諸侯漢之諸侯王也漢室冠諸侯遣
使行事魏氏冠諸王用三加禮晉議冠南宫王不復加
使命冠汝南王復用漢遣使之儀劉宋冠蕃王齊冠南
郡王止一加唐制親王冠於㕔事主人行禮天子不自
為主止稱賓賛無臨軒遣命之文三加三醮並同於士
宋皇子楷冠於文徳殿天子自為主不命有司陳設儀
如皇太子但皇太子冠席西向而皇子席南向皇太子
醮於客位而皇子醮於冠席為異耳其加冠醴醮皆約
士禮而為之也今擬國朝親王之冠皆天子自為主其
陳設儀同皇太子
　　　筮日
儀禮筮日筮賓士冠禮也唐開元禮諸王冠並筮日於
太廟南門外又本司帥其屬筮日於㕔事太卜令正占
者各服公服布筮席開櫝出筞致祭宋制前期太史局
擇日今擬國朝前期太常寺闗太史監擇日
　　　告廟
五禮精義皇帝加元服告天地宗廟皇子冠獨告廟示
親也亦尊先祖之意宋皇子楷冠前期擇日差官奏告
景靈東西宫文徳殿陳設如冠皇太子儀今擬國朝親
王冠遣官告廟行一獻禮
　　　冠服
魏氏冠親王初加皮弁次長冠次進賢冠唐親王冠初
服雙童髻出加緇布冠再加逺㳺冠三加衮冕宋皇子
冠初加折上巾再加七梁冠緋羅大䄂衫三加九旒冕
青衣朱裳九章今擬國朝親王冠一加折上巾再加七
梁冠三加九旒冕
　　　加數
魏冠諸王用三加禮劉宋冠蕃王其儀止一加唐三加
三醮並同於士宋政和五年皇子楷冠三加今擬國朝
親王冠同唐宋用三加禮
　　　賓賛
儀禮有筮賓宿賛冠之儀唐制前三日本司帥其屬筮
日筮賓於㕔事訖主人至賓第告賓遣使戒賛冠者宋
冠皇子太常為掌冠閤門為賛冠乃行事今擬國朝冠
親王前期選禮部太常司官有徳望者奏聞為賓賛行
事
　　　樂
唐親王冠如士禮無樂宋皇子冠以開元開寳太子加
元服有樂親王無樂乃增用大晟樂今擬國朝親王冠
天子自為主必當用樂同皇太子冠用樂
　　　醴醮
古者冠嫡子於東序冠庶子於序之外醴適子於户西
醴庶子於冠之所所以明醴醮之位不同也唐制每一
加冠訖進立於席後南面賓詣酒尊所取爵酌酒進冠
筵前北面祝之宋皇子冠訖賛冠者跪取爵内侍以酒
注於爵掌冠受爵跪進皇子席前北面立祝之今擬國
朝親王三加冠賓三進爵于冠席前北向祝倣唐宋制
　　　祝辭
唐親王加冠祝辭曰㫖酒既清嘉薦亶時始加元服兄
弟具來孝友時格永乃保之再加祝曰㫖酒既湑嘉薦
伊脯乃申其服禮儀有序祭此嘉爵承天之祜三加祝
曰㫖酒令芳籩豆有楚咸加其服肴升折俎承天之慶
壽福無疆宋皇子冠初加曰酒醴和㫖籩豆静嘉受爾
元服兄弟具來永言保之降福孔皆再加曰賓賛既戒
殽核惟旅申加厥服禮儀有序永觀爾成承天之祐三
加曰㫖酒嘉栗甘薦令芳三加爾服眉夀無疆永承天
休俾熾而昌今擬國朝祝辭同
　　　醴辭
唐醴辭同祝辭開元禮太子冠而後醴醴而不醮親王
冠每一加一醮宋冠皇子同唐制今擬國朝醴辭同
　　　字辭
唐親王冠字之辭曰禮儀既備令月吉日昭告爾字爰
字孔嘉君子攸宜宜之于嘏永受保之曰伯某甫宋字
皇子之辭曰嵗日云吉威儀孔時昭告厥字君子攸宜
順爾成徳永受保之奉𠡠字某今擬國朝字辭行禮臨
時奏聞取㫖陳設執事並同皇太子加元服儀
　　　㑹賓賛
唐親王冠訖賓出主送於内門外請禮賓賔辭不獲乃
就次改設席㑹訖主授幣賔受之掌事又以幣授賛冠
者賔主再拜賔退主入今擬國朝親王冠訖禮㑹賔賛
見儀注
　　　朝謁
唐親王冠訖詣闕至次著朝服通事舎人引詣皇帝所
御殿近臣奉即御座引皇子立於階間北面再拜近臣
引皇子至皇后殿閤外附奏皇后即御座司言至閤引
皇子立於階間北面再拜司言引出閤宋皇子冠帝自
為主冠訖已躬受帝訓戒惟入内朝見皇后如宫中儀
國朝親王冠禮畢内給事引入於御座前禮畢内給事
引入内朝見皇后如宫中儀
　　　謁東宫
冠禮成人之道也責成人之禮也将責為人子為人臣
為人弟為人少者之行也今擬國朝親王冠訖朝服謁
東宫詳見儀注
　　　謁廟
古者冠於廟所以尊重事所以自卑而尊先祖也禮成
之明日朝服謁廟示有尊也今擬國朝親王冠畢擇日
謁廟羣臣稱賀㑹羣臣其禮同皇太子加元服王府官
賀㑹王府官其禮同正旦賀錫宴

　品官冠禮
　　　總叙
後世所謂品官盖即古之大夫也古之大夫無冠禮大
夫五十而後爵何冠禮之有其冠也則服士服行士禮
而已自唐至宋品官冠禮悉倣士禮而增益之至於冠
制則一品至五品三加俱用冕六品而下三加用爵弁
焉今著品官之儀始加緇布冠再加進賢冠三加爵弁
以為國朝品官通行之制
　　　筮日
唐開元禮五品以上嫡子筮於廟門外無廟筮於正寢
之堂宋制三品以上之子將冠筮於廟門之外無廟者
筮於正寢之堂主人公服立於門東西面無廟者於堂
上兩楹間近東西向掌事者各服其服布筮席筮者開
櫝出筞執之受命於主曰為某子某日加冠庶幾従之
筮者諾釋櫝坐筮訖降席稱占曰従筮者退若不吉則
筮逺日如初儀
　　　陳服器
唐開元禮陳衣一品衮冕服九章五章在衣龍山華蟲
火宗彞四章在裳藻粉米黼黻二品鷩冕服七章三章
在衣華蟲火宗彞四章在裳藻粉米黼黻三品毳冕服
五章三章在衣宗彝藻粉米二章在裳黼黻四品絺冕
服三章一章在衣粉米二章在裳黼黻五品元冕衣無
章裳刺黼一章六品以下爵弁服青衣纁裳七品以下
進賢冠緇布冠三品以上莞筵四加藻席四品五品蒲
筵四加萑席六品以下蒲筵四不加萑席一品以下側
尊甒醴在服北加勺羃設坫在尊北實角觶角柶各一
加羃饌陳於坫北四品以下無坫同設醴庶子尊於房
戸外之西兩甒𤣥酒在西加勺羃設坫於尊東置二爵
於坫加羃饌陳於服北一品俎三籩十豆十三品八四
品五五品六六品以下用特牲宋制一品至六品以下
冠冕之制同開元
　　　加冠
唐開元禮一品至五品行冠禮初加緇布冠再加進賢
冠三品以上進賢冠三梁纓青緌導四品五品以兩梁
(六品以/下一梁)三加冕(一品衮冕二品鷩冕三品/毳冕四品絺冕五品元冕)爵弁(六品以/下用之)
宋制如開元
　　　賓賛
唐開元禮前三日筮賓如筮日之儀賓謂可使冠子者
故筮之宋制三品以上嫡庶冠筮賓其儀同筮日又戒
賓宿賓皆主冠者自行禮有故聴以函書戒宿戒宿賛
冠者亦如之
　　　樂
五禮精義云戴禮云冠無樂春秋傳云必以金石之樂
節之許慎云人君飯舉樂而冠無樂非禮意也故今用
正樂為節今擬品官子冠皆用時俗樂
　　　醴醮
唐開元禮三加畢冠者著服出房户西南面立賓主俱
興主者賛冠者盥手洗觶於房酌醴加柶覆之面葉出
房南面立賓揖冠者冠者就筵西南面立賓進受醴於
室戸東西柶面柄進冠者筵前北面立祝之冠者筵西
拜受觶宋因其制
　　　祝辭
唐開元禮三加祝辭百官自一品至九品祝辭同始加
祝曰令月吉日始加元服棄爾幼志順爾成徳夀考維
祺介爾景福再加曰吉月令辰乃申爾服敬爾威儀淑
慎爾徳眉夀萬年永受嘏福三加曰以嵗之正以月之
令咸加爾服兄弟具在以成厥徳黄耉無疆受天之慶
宋因其制
　　　醮辭
唐開元禮一品以下嫡子三加冠後酌醴以禮之其祝
辭云甘醴惟厚嘉薦令芳拜受祭之以定爾祥承天之
休夀考不忘其庶子則醮而不醴三加三醮皆用士禮
之醮辭宋通禮因之
　　　字辭
唐制一品以下字辭云禮儀既備令月吉日昭告爾字
爰字孔嘉髦士攸宜宜之于嘏永受保之曰伯某甫宋
三品以下悉因其制
　　　冠者見母
唐開元禮自一品以下冠者升筵跪觶奠於薦東興進
北面跪取脯降自西階入見母進奠脯於薦前退再拜
以出冠者母不在則使人受脯于西階下宋通禮三品
以下因其制
　　　謁廟
唐開元禮明日冠者朝服見廟無廟者見祖禰於寝質
明賛禮者引入廟南門中庭道西北面賔賛再拜訖引
出六品以下見祖襧於正寝冠者公服陳几筵於正寝
賛禮引至庭北面再拜宋制如開元
　　　冠儀
前期擇日主者告於家廟無廟則告於祠堂北面再拜
告云某之子某年漸長成将以某月某日加冠於其首
謹以告乃筮賔主者北面再拜告云卜以某甲子吉冠
某速某賔加冠庶幾臨之謹告前二日主者戒賓及賛
冠者主者至賔大門外掌次者引之次儐者受主者之
命入告賓曰某之子某将加冠願吾子教之賓曰某不
敏恐不能供事以辱吾子敢辭主者曰某猶願吾子教
之賓曰吾子重有命某敢不従主者再拜賔答拜主者
還賔拜送主者戒賛冠者亦如之(亦通使子/弟戒之)前一日掌
事者設次於大門外之右南向其日夙興掌事者設洗
於堂阼階東南東西當東霤(六品以下/當東榮)南北以堂深罍
水在洗東加勺羃篚在洗西南肆實巾一於篚加羃席
於東房内西牖下(無房者張/帷為之)陳服於席東領北上莞筵
四加藻席四在南側尊甒醴在服北加勺羃設坫(四品/以下)
(設篚/無坫)在尊北饌陳於坫北設洗於東房近北罍水在洗
西篚在洗東北肆實以巾質明賔賛至於主者大門外
掌次者引之次賔賛公服諸行事者各服其服(六品以/下無公)
(服者服/常服)執尊罍篚者皆就位某冠各一廂各一人執之
待於西階之西東面北上設主者之席於阼階上西面賔
席於西階東面冠者席於主者東北西面主者公服立於
阼階下當東序西面諸親公服非公服者常服立於罍洗
東南西面北上(尊者在/别室)儐者公服立於門内道東北面将
冠者(雙童髻空項幘雙玉導金寳飾綵袴褶錦紳/烏皮履六品以下導不以玉此唐宋之制也)立於房内
南面主者賛冠者公服立於房内戸東西面賔及賛冠出
次立於門西賛冠者少退俱東面北上儐者進於主者之左
北面受命出立門東西面曰敢請事賔曰某子有嘉禮命
其執事儐者入吿主者迎賔於大門外之東西面再拜賔
答拜(凡主賔拜揖皆/賛禮者相導)主者揖賛冠者賛冠者報揖主者又
揖賔賔報揖主者入賔及賛冠者次入及門内行至階(主/者)
(立於階東西面賔/賛立於階西東面)主者請升賔曰某備将事敢辭主者固
請賔固辭主者終請賔三辭主者升自阼階立於席東西
向賔升自西階立於席西東向賛冠者及庭盥於洗升自
西階入於東房立於主者賛冠者之南俱西面主者賛冠
者引将冠者立於房外之西南面賔之賛冠者取纚櫛簮
跪奠於冠者筵南端席北少東西面立賔揖将冠者賔
主俱即席坐将冠者進升席西南坐賔之賛冠者進筵
前東面跪脱雙童髻置於箱櫛畢設纚興復位立賔主
俱興賔降至罍洗盥手訖詣西階主者立於席後西面
賔立於西階上東面執緇布冠者升授賔賔降一等受
之右執項左執前進将冠者筵前東向立祝曰令月吉
日始加元服棄爾幼志慎爾成徳夀考維祺介爾景福
乃跪冠興復西階上席後東面立賓之賛冠者進筵前
東面跪結纓興復位冠者興賓揖冠者冠者適房賓主
俱坐冠者(著青衣素/裳之服)出房戸西南面立賓主俱興賓揖
冠者冠者進升席西向坐賔之賛冠者跪脱緇布冠置
於箱櫛畢設纚興復位執進賢冠者升賔降二等受之
右執項左執前進冠者筵前東向立祝曰吉月令辰乃
申爾服恭爾威儀淑慎爾徳眉夀萬年永受嘏福乃跪
冠興復位賓之賛冠者跪設簮結纓興復位冠者興賓
揖冠者冠者適房賓主俱坐冠者(著絳/紗服)出自房户西南
面立賔主俱興賔揖冠者冠者進升席西向坐賔之賛
冠者跪脱進賢冠置於箱櫛畢設纚興復位執爵弁者
升賔降三等受之右執項左執前進冠者筵前東向立
祝曰以嵗之正以月之令咸加爾服兄弟具在以成厥
徳黄耉無疆受天之慶乃跪冠興復位賔之賛冠者跪
設簪結纓興復位冠者興賔揖冠者適房賔主俱坐主
者賛冠者撤纚櫛簮箱及筵入於房又設筵於室户西
南向冠者著爵弁之服出房户西南面立賔主俱興主
者賛冠者盥手洗觶於房酌醴出房南面立賔揖冠者
冠者就筵西南面立賔進受醴進冠者筵前北面立祝
曰甘醴維厚嘉薦令芳拜受祭之以定爾祥承天之休
夀考不忘冠者筵西拜受觶賔復西階上東面答拜執
饌者奉饌薦於冠者筵前冠者左執觶右取脯祭於籩
豆之間賛冠者取胏一以授冠者冠者奠觶於薦西以
祭冠者坐取觶祭醴奠觶再拜執觶興賔答拜賓主俱
坐冠者升筵跪奠觶於薦東興進北面跪取脯降自西
階入見母進奠脯於席前退再拜以出冠者母不在則
使人受脯於西階下初冠者入見母賔主俱興賔降當
西序東面立主者降當東序西面立冠者既見母出立
於西階東南面賓少進字之曰禮儀既備令月吉日昭
告爾字爰字孔嘉髦士攸宜宜之於嘏永受保之曰伯
某甫冠者曰某雖不敏夙夜祗奉賔出主者送於内門
外主者西向請賓曰吾子辱執事請禮従者賔曰某得
将事敢辭主者固請賔曰某既不得命敢不従賔就次
主者入初賔出冠者東面見諸親諸親拜之冠者答拜
冠者西面拜賓之賛冠者賓之賛冠者答拜訖見諸尊
於别室賓主既釋服改席訖賓與衆賓俱出次立於門
西東面主者出門東西面主者揖賓賓報揖主者先入
賓及衆賓従之至階賓立於西階上賛冠者在北少退
俱東面主者立於東階上西面衆賓降立於西階下東
面掌事者以幣篚升授主者主者授幣篚于賔賔受之
又以幣篚授賛冠者賛冠受之俱復位主者還阼階上
北面拜送賔賛降自西階主者送賔於大門外之東西
面再拜賔出主者入孤子則諸父諸兄戒賔冠之日主
者紒而迎賔拜揖讓如冠主冠於阼階之下禮賔拜送
皆如上儀明日見廟冠者朝服質明賛禮者引入廟南
門中庭道西北面賛再拜訖引出

　士庶冠禮
　　　總叙
古者冠禮唯士獨存後世之所謂冠儀皆推士禮為之
也漢晉以來士禮廢而不講至於唐宋乃有士庶通禮
雖采士冠儀文然失之太繁今以文公家禮為凖而定
士庶冠禮有官者公服帶靴笏無官者襴衫帶靴通用
皂衫深衣大帶履櫛􁏓掠其筮日戒賔醴祝之儀一遵
儀禮具著于後以為今日通行之制
　　　筮日
凡男子年十五至二十皆可冠将冠主人盛服親臨筮
日於祠堂之内西向具祝版云某之子某年漸長成将
以某月某日加冠於其首得卜則従之若不吉則更筮
他日
　　　筮賓　戒賔
前期三日筮賔如筮日之儀主人北面再拜乃告曰某
子某年若干矣卜以某甲子冠吉乃速賔某以始卒冠
事庶幾臨之謹告乃遣人戒賔曰某有子某某日将加
冠於其首願吾子之教之也賔對曰某不敏恐不能供
事敢辭主人不許賓乃諾
　　　陳服器
其日夙興張帷為房于㕔事之東賔主人執事者皆盛
服執事者設盥盆於㕔事阼階下東南陳服於房中西
牖下東向北上(公服帶靴笏襴衫帶/靴深衣大帶櫛篦總)席二在南酒壷在
服北次盞注亦置卓子上幞頭帽巾各承以盤䝉以巾
帕執事者三人執之立於堂下西階之西南向東上主
人立於阼階下子弟親戚立於盥盆東儐者立于門外
以俟賓将冠者雙紒袍勒帛素履待于房中賔至主人
出迎揖而入坐定冠者出自房執事者白請行事
　　　加冠幞頭祝辭
賔之賛者取櫛總篦幞頭置于席南端賓揖将冠者将
冠者即席西向坐為之櫛合紒施總加幞頭賔降主人
亦降立於阼階下賓盥手訖主人揖讓升自西階皆復
位賔降西階一等執巾者升一等授賓賔執巾詣将冠
者席前東向祝曰令月吉日始加元服棄爾幼志順爾
成徳夀考維祺介爾景福乃跪為之著巾興復位賔揖
冠者適房易服(服深衣/大帶)出房即冠席賓盥如初降二等
受帽進祝曰吉月令辰乃申爾服敬爾威儀淑慎爾徳
眉夀永年享受嘏福乃跪冠興復位如初冠者興賔揖
之適房易服服旋襴衫腰帶出房南向賔揖之即席賔
盥如初降三等受幞頭進祝曰以嵗之正以月之令咸
加爾服兄弟具在以成厥徳黄耉無疆受天之慶賛者
撤帽賔加幞頭復位如初冠者興賔揖之冠者適房改
服公服執事者撤冠箱冠席入於帷中
　　　醴　　祝辭
執事者設醴席於西階南向賛者取盞斟酒於房中出
房立於冠者之南西向賔揖冠者即醴席西向立賓受
盞于賛者詣席前北向立祝曰爾酒既清嘉薦令芳拜
受祭之以定爾祥承天之休夀考不忘冠者席西拜受
賔答拜執事者薦饌于席前冠者即席坐飲食訖再拜
賔答拜
　　　字辭
冠者興離席立於西階之東南向賓少進字之曰禮儀
既備令月吉日昭告爾字爰字孔嘉髦士攸宜宜之于
嘏永受保之曰伯某甫仲叔季唯其所當冠者拜賓答
拜
　　　冠者見拜
拜父父為之起拜母母為之起拜諸父羣従之尊者遂
出見於鄉先生及父之執友冠者拜先生執友皆答拜
　　　醴賓
賓請退主人請醴賔賔辭固請許諾乃入設酒饌延賔
及擯賛酒罷賓退主人酬賔及賛者以幣多少隨宜乃
拜謝之
　　　謁廟
冠禮畢主人以冠者見於祠堂告辭曰某之子某今日
冠畢敢見冠者北向焚香俛伏興再拜而出
　
　
　
　
　
　
　
　
　
　
　
　
　
　
　
　明集禮卷二十四
欽定四庫全書
　明集禮卷二十五
　　嘉禮九
　天子納后
　　　總序
天子納后所以母儀乎天下也三代以上不著其禮至
周而六禮之儀始備一曰納采二曰問名三曰納吉四
曰納徵五曰請期六曰親迎五禮皆用鴈唯納徵用元
纁束帛加以榖珪至周靈王求昏於齊遣使稱制拜后
魯桓公八年祭公來遂逆王后于紀左氏謂王者至尊
無敵無親迎之禮故遣魯主昏而使祭公來迎漢納皇
后遣使納采以太牢告宗廟遣大司徒奉乘輿法駕迎
皇后于第皇后立三月以禮見髙廟晉納皇后六禮制
文用版升平六年復命王彪之考定六禮北齊皇帝納
后納采問名告于圓丘方澤宗廟遣太尉奉冊寳璽綬
迎皇后于第至宫之明日皇后表謝又明日見皇太后
於昭陽殿又擇日謁見太廟唐皇帝納后卜日告天地
宗廟遣太尉為使宗正卿為副持節行六禮皇后至宫
之明日奉表稱謝又明日朝皇太后擇日廟見及有受
内外命婦賀及羣臣稱賀之禮又有百寮上禮及皇帝
㑹羣臣之儀宋皇帝納后之禮皆與唐同而無受命婦
賀及羣臣朝賀之禮亦無百寮上禮及皇帝㑹羣臣之
儀元納后従其國俗而儀文不著今擬國朝皇帝納后
先期遣官祭告天地宗廟皇帝臨軒命使行六禮皇后
至宫之明日上表稱謝復受内外命婦朝賀擇日謁見
太廟今集厯代禮物儀文以著於篇
　　　冠服
周禮天子納后冕而親迎后服首飾禕衣兩漢納后不
著所服晉迎皇后皇帝服衮冕北齊皇帝服繡衣帶綬
佩隋納后天子具衮冕服皇后首飾禕衣唐皇帝納后
其臨軒遣使皆服衮冕合卺服通天冠絳紗袍皇后服
首飾褘衣表謝皇后服展衣廟見還改服鈿釵禮衣宋
納后臨軒遣使合卺皆服通天冠絳紗袍皇后服花釵
十二樹九龍四鳳冠褘衣元納后用國俗衣冠今擬國
朝皇帝納皇后其臨軒遣使皆服衮冕同牢服通天冠
絳紗袍皇后首飾以九龍四鳳冠大小花各十二樹并
兩博鬢寳鈿十二服用褘衣皇后表謝服展衣其受命
婦朝賀朝皇太后皆首飾褘衣其制見冠服篇其皇后
車輅冊寳制度並見冊皇后篇此不復載
　　　制
凡天子納后六禮必用制皆以版書其制唐版長尺二
寸以應十二月博四寸以像四時厚八分以像八節皆
真書盛以匣宋制文版製同今擬國朝皇帝納后六禮
用制書
　　　制文
唐納采制皇帝曰咨具官封姓渾元資始肇經人倫爰
及夫婦以奉天地宗廟社稷謀于公卿咸以為宜率由
舊典今使持節太尉封某宗正卿封某以禮納采答文
曰皇帝嘉命訪昏陋族備數采擇臣之女未閑教訓衣
履若如人欽承舊章肅奉典制某官封臣姓名稽首頓
首再拜承制詔問名制皇帝曰咨某官封姓兩儀配合
承天統物正位于内必俟令族重章舊典今使使持節
太尉封某宗正卿某以禮問名答文曰皇帝嘉命使者
某重宣中制問臣名族臣女夫婦所生先臣故某官之
遺元孫先臣故某官之遺曾孫先臣故某官之遺孫先
臣故某官之外孫女年若干欽承舊章謹奉典制臣某
稽首頓首再拜承制詔納吉制皇帝曰咨某官姓人謀
龜従僉曰貞吉敬順典禮今使使持節太尉封某宗正
卿某以禮納吉答文曰皇帝嘉命使者某重宣中制太
卜元龜臣陋族卑鄙憂懼不堪欽承舊章肅奉典制某
官臣姓某稽首頓首再拜承制詔納徵制皇帝曰咨某
官姓之女有母儀之徳窈窕之姿如山如河宜奉宗廟
永承天祚以元纁珪馬以章典禮今使使持節太尉封
某宗正卿封某以禮納徵答文曰皇帝嘉命使者某重
宣中制降昏卑陋崇以上公寵以豐禮備物典冊欽承
舊章肅奉典制某官臣姓名稽首頓首再拜承制詔告
期制皇帝曰咨某官姓某謀于公卿大筮元龜罔有不
臧率遵典禮今使使持節太尉封某宗正卿封某以禮
告期答文曰皇帝嘉命使者某重宣中制告曰惟某月
某日可迎臣欽承舊章肅奉典制某官臣姓某稽首頓
首再拜承制詔奉迎制皇帝曰咨某官姓嵗吉月令吉
日惟某率由典禮今遣使持節太尉封某宗正卿封某
以禮迎答文曰皇帝嘉命使者某重宣中詔令月吉辰
備禮以迎螻蟻之族猥承大禮憂懼戰悸欽承舊章肅
奉典制某官臣姓某稽首頓首再拜承制詔宋制納采
制文皇帝曰咨某官姓名肇經天人爰始夫婦正位基
化敦敘大倫敷求賢明是惟令族率由盛典式舉徽章
今遣使持節上公封某宗正卿某以禮采擇答文曰皇
帝嘉命舉大昏之禮下逮微陋備數采擇臣之女方祗
保傅式嚴諄誨恭承令典肅荷徽章某官臣姓名稽首
頓首再拜承制詔問名制文皇帝曰咨某官姓名自昔
受命之君必擇建厥配以奉天地以承宗廟以御于家
邦徳至茂也肆朕稽古永惟大猷謀于公卿咸以祗若
率由舊典式舉徽章今遣使持節上公封某宗正卿封
某以禮問名答文皇帝嘉命使者某重宣中制問臣名
族臣先臣某官之遺元孫先臣某官之遺曾孫臣某官
姓某之遺孫女年若干恭承令典肅荷徽章某官姓名
稽首頓首再拜承制詔告吉制文皇帝曰咨某官姓名
稽謀所自燕及神民濬發祥占従以元吉六合之慶是
為大同今遣使持節上公封某宗正卿封某以禮告吉
答文皇帝嘉命使者某重宣中制太卜元吉微陋之族
懼不克堪恭承徽章肅奉典制某官臣姓名稽首頓首
再拜承制詔告成制文皇帝曰咨某官姓名之女毓秀
中閨膺華高胄詠葛覃之章尊嚴師傅崇卷耳之志夙
念恭勤将延登於太微永迓承於介福以元纁榖珪式
彰典禮今遣使持節上公封某宗正卿封某以禮告成
答文皇帝嘉命使者某重宣中制降昏卑陋崇以上公
寵以盛禮備物典冊恭成天奨肅荷徽章某官臣姓名
稽首頓首再拜承制詔告期制文皇帝曰咨某官姓名
令月吉日備序來嬪爰定厥祥率遵典禮今遣使持節
上公封某宗正卿封某以禮告期答文皇帝嘉命使者
某重宣中制告曰某月某日可迎臣恭承令典肅荷徽
章某官臣姓名稽首頓首再拜承制詔親迎制文皇帝
曰咨某官嘉月恵時吉日惟某率由典禮今遣使持節
上公封某宗正卿封某備禮以迎答文皇帝嘉命使者
某重宣中詔吉日惟某備禮以迎臣卑陋之族叨塵大
恩以榮為懼臣恭承令典肅荷徽章某官臣姓名稽首
頓首再拜承制詔
　　　禮物
伏犧氏始嫁娶以儷皮為禮周制天子聘女納徵加榖
珪漢恵帝納后納采鴈璧乗馬束帛聘黄金二萬斤馬
十二匹平帝納后有司奏故事黄金二萬斤錢一萬萬
晉納后用元纁束帛加榖珪馬二駟羊鴈酒米如故穆
帝納后王彪之定六禮納采用鴈一頭白羊一口酒十
二斛米十二斛問名納吉用鴈羊如前納徵用白羊一
口元纁帛二匹絳二匹絹二百匹獸皮二枚錢二百萬
玉璧一枚酒十二斛白米十二斛馬六匹請期奉迎用
鴈酒米如前唐納采問名納吉請期奉迎皆用鴈惟納
徴用元纁米帛六馬榖珪其他禮物如常儀宋禮物與
唐同今擬國朝納采問名納吉請期奉迎皆用鴈納徵
用元纁束帛六馬榖珪其他禮物則隨常儀
　　　樂
漢冊皇后黄門鼓吹三通唐臨軒遣使大樂令展宫懸
鼔吹令設十二案迎皇后則備鼓吹備而不作宋冊后
行六禮皆大晟府展宫懸之樂於殿庭横街之南其迎
皇后亦備鼔吹皆備而不作今擬國朝皇帝納后六禮
遣使皆和聲郎陳樂於丹墀設而不作奉迎皇后則備
大樂鼔吹亦備而不作皇后車輅将至午門則大鳴鐘
鼓
　　　節
漢靈帝納后命太尉驤持節行六禮晉成帝臨軒遣使
持節迎后北齊納后凡納采問名納吉納徴請期奉迎
皆臨軒命太尉為使宗正卿為副持節行六禮唐制天
子納后六禮皆以上公持節宗正卿為副使
　　　祭告
漢平帝将納后以太牢告宗廟北齊納后納徴訖告圎
丘方澤及宗廟唐制将納吉卜日告圎丘方澤及宗廟
如加元服之儀宋制納后将納采先期命太史局擇日
奏告天地社稷及諸陵寢宫觀今擬國朝納后遣官祭
告天地宗廟其儀具見於祀天祀地宗廟等篇
　　　納采
納采者謂始以言語采擇可否也兩漢天子納后皆先
遣使持節納采漢恵帝納魯元公主女為后遣使執雁
納采平帝納后遣宗正劉宏尚書令平晏納采唐制天
子納后則於太極殿遣使賫制書執鴈詣皇后第納采
既至奠鴈於庭主昏者再拜聴宣制書畢又再拜以答
表授使者使者受表還復命宋制天子納后則於文徳
殿遣使持節奉制書執鴈詣皇后第納采既至陳鴈於
庭主昏者迎使者入再拜聴宣制畢使者以制書授主
昏者主昏者受制書訖奉答表以授使者使者受命還
復命元納后依其舊俗而六禮儀文無所考見今擬國
朝皇帝納后先於奉天殿遣使持節奉制書執鴈詣皇
后第納采既至主昏者再拜迎使者入又再拜使者宣
制以制書授主昏者主昏者受制畢以答表進授使者
再拜又再拜以出
　　　問名
問名者謂問后名目将卜之也晉穆帝納后遣衛尉卿
兼太常王彪之為使兼宗正卿散騎侍郎司馬綜為副
使持節往問名唐制使者納采訖出立於大門之内曰
将加卜筮奉制問名主昏者答曰臣某之子若如人既
蒙制訪臣不敢辭使者陳鴈宣制以制書授主昏者主
昏者再拜受制訖以答表進授使者使者将出主昏者
復揖使者入行宴禮以馬幣禮使者宋遣使問名如唐
儀而禮使者以幣無馬今擬國朝納后使者納采畢出
立於中門之外取問名制書執鴈復入使者宣制以制
書授主昏者訖復以鴈授主昏者主昏者受制書及鴈
訖復以答表進授使者其宴禮使者之儀具見儀注
　　　納吉
納吉者謂卜已得吉往告之也唐制使者至后氏第曰
加諸卜筮占曰従制命某納吉主昏者曰臣某之女若
如人龜筮云吉某謹奉典制其陳鴈宣制授制書與主
昏者進答表之儀皆與問名同宋遣使者至皇后第曰
加諸卜筮占曰従制使某告吉主昏者曰臣某之女初
嚴女功未燭婦道卜筮云吉臣預有焉臣某謹奉典制
使者入陳鴈宣制其儀與唐同今擬國朝納后既卜吉
遣使納吉其詳見納吉儀注
　　　納徴
納徵者用束帛告成謂昏姻之禮成也唐天子納后遣
使者奉珪玉幣馬制書至皇后第請曰奉制納徴主昏
者曰奉制賜臣以重禮某祗承典制受元纁束帛榖珪
乗馬北面再拜其儀與納吉同宋制告成遣使奉榖珪
元纁束帛制書至皇后第其儀皆與唐同今擬國朝納
后遣使奉珪玉幣馬納徵其詳見納徵儀注
　　　請期
請期者謂請日也昏禮納后六禮五曰請期唐制既納
徵遣使者詣皇后第請曰詢于龜筮某月日吉制使某
告期主者曰既前受命惟命是聴使者陳鴈授制書一
如納吉之儀宋納后請期其儀如唐今擬國朝納后遣
使持節奉制請期詳見儀注
　　　奉迎
古者昏禮六曰親迎夏迎於庭殷迎於堂周迎於戸魯
桓公八年祭公來遂逆后於紀此天子遣使逆后之制
也漢晉以來皆遣使持節奉迎穆帝納何氏為皇后遣
使持節往迎北齊皇帝納后臨軒遣使持節詣皇后第
行冊拜禮皇后受冊於行殿唐皇帝臨太極殿遣使持
節賫冊寳車輅儀仗及褘衣首飾至后第行冊禮皇后
望闕再拜受冊畢復遣奉迎使執鴈及制書奉迎宋遣
冊奉迎一如唐儀今擬國朝皇帝納后則於奉天殿遣
使持節奉冊寳車輅儀仗褘衣首飾等物至皇后第以
授内使内使奉冊寳至皇后閤外皇后望闕再拜受冊
寳訖復遣奉迎使執鴈及制書奉迎詳見臨軒遣使冊
命奉迎儀注
　　　同牢
古者昏禮同牢而食合巹而酳所以合體同尊卑也北
齊設皇帝皇后同牢坐於昭陽殿各三飯訖及各酳二
爵一卺唐設皇帝皇后御席於所御殿皇帝在西皇后
在東皇后至内殿門外西向立皇帝揖后由西階升盥
洗訖就席相向坐尚食以韭葅羺醢進授皇帝皇后皇
帝皇后祭於豆間尚食以黍實及肺進授皇帝皇后皇
帝皇后復祭訖各酳二爵一卺飲畢尚容奏請皇帝釋
冕服又奏請皇后服常服皇后従者餕皇帝之饌皇帝
従者餕皇后之饌宋皇帝納后同牢之禮與唐同唯不
祭肺及不祭韭葅黍稷等物今擬國朝皇帝納后於宫
中内殿設御幄中設皇帝皇后御榻行同牢之禮其詳
見同牢儀注
　　　表謝
唐制皇后至宫之明日服展衣奉表稱謝司言導従皇
后升正殿北面再拜尚儀以謝表授皇后皇后受表置
於案又再拜訖尚儀以表授内侍内侍因中書以聞宋
皇后至宫之明日奉表稱謝一如唐儀今擬國朝皇后
既至宫其明日奉表稱謝詳見儀注
　　　謁廟
唐制皇后至宫擇日謁廟前一日皇后清齋於别殿設
皇后大次於太廟北門内設宫懸之樂於廟庭制以太
尉及御史以祝奉告曰皇后将伸祗見謹以一元大武
敬薦其日皇后首飾禕衣乗輿以出警蹕侍御如常儀
尚宫率内外命婦及公主縣主後従皇后至廟庭尚宫
奏請皇后再拜又再拜訖尚宫引皇后出還大次皇后
改服鈿釵禮衣乗輿以還宋皇后既至宫擇日謁景靈
宫前一日設皇后次於明福殿至日内侍導従皇后服
褘衣首飾乗重翟車至廟所内外命婦後従至廟階下
西向立内侍賛再拜皇后及内外命婦皆再拜内侍奏
請皇后詣聖祖香案前三上香訖降階又再拜出今擬
國朝皇后至宫擇日謁廟其儀見宗廟篇
　　　受命婦朝
唐制皇后至宫有受内外命婦朝賀之禮其儀與正冬
朝㑹同惟改賀辭曰伏惟殿下坤儀配天徳昭厚載率
土含識不勝抃舞謹上千萬嵗夀今擬國朝皇后至宫
之明日受内外命婦朝賀詳見朝㑹篇
　　　遣使儀注
前期禮部移文太史院擇某日奏告天地宗廟某日遣
使納采問名太史院擇日以報禮部禮部奏聞翰林院
承制撰納采問名制文禮部依式様製制書版書制文
訖命所司備鴈并其他禮物以伺又承制命某官為使
者某官為副使告示文武百官於皇城守宿至日鳴鐘
後具朝服侍班前一日内使監設御座香案於奉天殿
正中尚寳卿設寳案於御座之南侍儀司設制書案於
寳案之南設鴈及禮物位于丹陛上設主節官位於制
書案之東西向執節者位於主節官之南稍後捧制官
二人位於制書案之西東向舉案者位於捧制官之後
設承制官位於殿上及丹陛之東南設使者及副使拜
位於丹墀内道稍西東上北向又設副使受制書位於
拜位之北使者在東副使在西俱北向設執鴈者及舉
禮物者位於丹陛下之西東向賛禮二人位於丹陛上
之南東西相向司賛二人位於使者拜位之北東西相
向知班二人位於司賛之南東西相向設文武百官侍
立位於文武樓之北東西相向文武侍従班位於殿上
之左右引文武班舎人四人位於文武官之北稍後東
西相向引使者二人位於使者之北西立東向拱衛司
光禄寺官對立位於奉天殿門之左右東西相向将軍
二人位於殿上簾前東西相向将軍六人位於奉天門
之左右東西相向又将軍四人位於丹陛上之四隅東
西相向又将軍六人位於奉天殿門之左右東西相向
鳴鞭四人於丹陛上北向是日金吾衛陳設甲士儀仗
于午門外之西拱衛司陳設儀仗於丹陛丹墀之東西
設遮盖制書黄盖於奉天殿前和聲郎設樂位於丹墀
之南(備而/不作)侍儀司設綵輿儀仗於奉天門外正中質明
擊鼓初嚴催班舎人催百官具朝服導駕官侍従官入
迎車駕次嚴引班舎人引文武百官入就侍立位引禮
引使者具朝服立於丹墀之西以伺諸執事者各就位
三嚴侍儀奏外辦御用監跪奏請皇帝服衮冕出謹身
殿尚寳卿奉寳前導侍従導引如常儀至奉天殿陞御
座尚寳以寳置於案捲簾鳴鞭雞唱報時訖禮部官捧
制書置於案上執事者陳鴈及禮物於丹陛上主節官
執節者入就殿上位西向立承制官立於主節官之北
奉制官立於制書案之西舉案者立於其後引禮引使
者就丹墀拜位賛禮唱鞠躬拜興拜興拜興拜興平身
使者鞠躬拜興拜興拜興拜興平身引禮引使者及副
使稍前至受制位北向立定承制官進詣御座前跪承
制訖由中門出至丹陛上宣制位奉制官率執事舉制
案由中門出拱衛司擎黄盖遮䕶自中陛降以案置受
制位主節官率執節者執節前導至使者前主節官西
向立執節者立於主節官之南奉制官立於制書案之
東舉案者立於奉制官之後西向承制官稱有制典儀
唱跪使者跪承制官宣制曰皇帝納某女為皇后制使
卿等持節行納采禮宣制訖執節者脫節衣以節授主
節官主節官受節西向授使者使者搢笏跪受以授執
節者執節者跪受節興立於使者之左主節官退奉制
官就案取納采制書西向授使者受制書興復置於案
出笏退復位奉制官復詣案取問名制書西向授副使
副使搢笏跪受制書興復置於案出笏退復位奉制官
退引禮引使副退就拜位立定賛禮唱鞠躬拜興拜興
拜興拜興平身使者鞠躬拜興拜興拜興拜興平身引
禮引使副従制書案出執節者前導舉案者次之執鴈
及禮物者由西陛陞取鴈及禮物由中陛降以次行制
書案之後出奉天門外執節者加節衣使者取制書安
置於綵輿中使者歩従出午門外儀仗在前鼔吹次之
(不/作)執節者次之禮物次之執鴈者次之綵輿次之使副
従行於綵輿之後初制書出奉天門侍儀跪奏禮畢皇
帝興還宫引班引百官以次出
　　　納采儀注
前一日侍儀司設使副次於皇后第大門之外南向設
使副序立位於皇后第大門外之東西向北上設主昏者
序立位於大門之西東向又設使副立位於正㕔之東西
向北上執節者位於使副之南西向執鴈者位於執節
者之南西向設主昏者拜位於階下中道北向又設主
昏者受制位於㕔上正中北向設賛禮二人位於主昏
者拜位之北東西相向設儐者二人位於賛禮之南東
西相向引使者二人位於㕔上之左右東西相向其日
使者乗馬持節備儀仗鼓吹(備而/不作)奉制書禮物至皇后
第儀仗鼔吹分列於大門之左右置綵輿於大門外之
正中設制書案於綵輿之北使副下馬掌次者延入次
執事者皆公服儐者引主昏者朝服序立于大門内之
西東向引禮引使副出次使者就綵輿取納采制書置
於案引禮引使副立於大門外之東西向持節者立於
使副之南稍後執鴈者又於其南俱西向其他禮物各
陳於大門外之兩旁儐者進於主昏者之左受命出詣
使者前請曰敢請事使者曰某奉制采擇儐者入告主
昏者曰臣某之女未知壼儀方飭姆訓既䝉詔訪臣某
不敢辭儐者出告訖入引主昏者出迎使者於大門之
外北面立賛禮唱鞠躬拜興拜興平身主昏者鞠躬拜
興拜興平身使者不答拜儐者引主昏者先入立於西
階之下引禮引使者入執節者前導禮物次之持案及
執鴈者従入執節者脫節衣執節立于正㕔之東南禮
物陳於庭舉案者舉制案設於正㕔之中使副立於制
案之東執鴈者立於使副之南稍後俱西向引禮引主
昏者就階下拜位北向立定賛禮唱鞠躬拜興拜興平
身主昏者鞠躬拜興拜興平身儐者引主昏者自西階
陞至制案前北向立使者稱有制引禮唱跪使者詣案
取制書宣制訖以制書授主昏者主昏者跪搢笏受制
書以授左右執鴈者以鴈授使者使者受鴈以授主昏
者主昏者受鴈以授左右引禮唱出笏俛伏興平身主
昏者出笏俛伏興平身儐者引執事對舉答表案進立
於主昏者之後少西儐者取表以授主昏者主昏者搢
笏受表跪授使者使者受表置於案訖引禮唱出笏俛
伏興平身主昏者出笏俛伏興平身引禮引主昏者降
階至拜位立定賛禮唱鞠躬拜興拜興平身主昏者鞠
躬拜興拜興平身引禮引主昏者退立於西持節者加
節衣引禮引使副降自東階舉案者對舉表案降自中
階執節者前導至中門外使者取表置綵輿中主昏者
帥諸執事各徹禮物
　　　制文(或臨時撰或用古制答文同/)
　　　答文(凡答表女之祖在則曰某官某之孫女若/姑姊妺則曰先臣某官某之遺女後並同)
　　　問名儀注
使者既出立於中門之外引禮引主昏者立於中門内
東向引禮引使者出次使者就綵輿中取問名制書置
於案引禮引使副立於中門外之東西面北上舉案者
對舉制案置於中門之正中持節者立使副之南執鴈
者又於其南儐者於主昏者之左受命出詣使者前請
曰敢請事使者曰将加卜筮奉制問名儐者入告主昏
者曰臣某之女被預詢擇聞命祗懼既䝉制問臣不敢
辭儐者出告訖入引主昏者出迎使者立于中門外之
南北面賛禮唱鞠躬拜興拜興平身主昏者鞠躬拜興
拜興平身儐者引主昏者先入立於西階之下東面引
禮引使者入持節者前導禮物次之制案及執鴈者従
入執節者脱節衣執節立于正㕔之東南執事者以禮
物陳於庭舉案者對舉制案設於正㕔之中使副立於
制案之東執鴈者立於使副之南稍後俱西向儐者引
主昏者就階下拜位北向立定賛禮唱鞠躬拜興拜興
平身主昏者鞠躬拜興拜興平身儐者引主昏者自西
階陞至制案前北向立使者稱有制引禮唱跪主昏者
跪副使詣制案前取制書宣制訖以制書授主昏者主
昏者搢笏跪受制書以授左右執鴈者以鴈授副使副
使受鴈以授主昏者主昏者跪受鴈以授左右引禮唱
出笏俛伏興平身主昏者出笏俛伏興平身儐者引執
事對舉答表案進立於主昏者之後少西儐者取表以
授主昏者主昏者搢笏受表跪授副使副使受表置於
案引禮唱出笏俛伏興平身主昏者出笏俛伏興平身
儐者引主昏者降階就拜位立定賛禮唱鞠躬拜興拜
興平身主昏者鞠躬拜興拜興平身儐者引主昏者退
立於西持節者加節衣引禮引使副降自東階舉案者
對舉表案降自中階執節者前導至中門外使者取答
表置綵輿中主昏者帥諸執事各徹禮物使者既出立
於中門外之東副使在使者之南主昏者遣儐者出詣
使者前請曰敢請事使者曰禮畢儐者入告主昏者曰
某公奉制命至於某之室某有先人之禮請禮従者儐
者出告使者曰某既得将事敢辭儐者入告主昏者曰
先人之禮敢以固請儐者又出告使者曰某既不獲辭
敢不従命儐者入告引禮引主昏者入先陞立於㕔之
西執事者設禮賔席於正㕔引禮引使者及副使入主
昏者降西階出迎使者陞自東階主昏者陞自西階就
座使者西面坐主昏者東面坐行飲食之禮畢賔主俱
興執事者以幣進授主昏者主昏者受幣以授使副使
副受幣以授左右引禮引使副出降自東階主昏者降
自西階至大門外主昏者入使副進發儀仗導従迎綵
輿至午門外使副取答表入奉天西門授内使監令進
入
　　　制文
　　　答文(並見前註/)
　　　納吉儀注
前一日侍儀司設使副次於皇后第大門之外設使副
序立位於大門外之東西面北上設主昏者序立位於
大門内之西東向又設使副位於正㕔之東西向北上
執節者位於使副之南執鴈者位於執節者之南皆西
向設主昏者拜位於階下正中北面又設主昏者受制
位於㕔上之南楹北向設賛禮二人位於主昏者拜位
之北東西相向設儐者二人位於賛禮之南東西相向
設引使者二人位於㕔上之左右東西相向預設制案
於大門外之中是日使者奉制書至皇后第儀仗分列
於大門外之左右置綵輿於大門外之正中引禮延使
者入次儐者引主昏者出就大門内位東向立引禮引
使者詣綵輿前取制書置案上退就位立執節者立於
副使之南執鴈者立於執節之南執事者陳禮物於大門
外之左右儐者出請事使者曰加諸卜筮占曰從制使某
告吉儐者入告主昏者曰臣某之女祗嚴女功未燭婦道
卜筮叶吉臣預有焉儐者以告訖入引主昏者出迎使者
於大門之外北面立賛禮唱鞠躬拜興拜興平身主昏
者鞠躬拜興拜興平身使者不答拜儐者引主昏者先
入立伺於西階之下東面引禮引使者入持節者前導
持案執雁者次之使副行於案後由東階升舉案者以
制書案置㕔上之正中使副立於制書案之東使者在
北副使在南執節者脫節衣立於使副之南執雁者又
於其南執事者以禮物陳於庭訖儐者引主昏者就拜
位北向立賛禮唱鞠躬拜興拜興平身主昏者鞠躬拜
興拜興平身儐者引主昏者自西階升至制書案前受
制位北向立使者稱有制儐者賛跪主昏者跪使者進
詣案前取制書宣訖以制書授主昏者主昏者搢笏跪
受制書以授左右執鴈者以鴈授使者使者受鴈以授
主昏者主昏者以授左右訖儐者賛出笏俛伏興平身
主昏者出笏俛伏興平身儐者率執事舉答表案進立
于主昏者之後稍西儐者取表以授主昏者主昏者搢
笏受表跪進使者使者受表置於案儐者賛出笏俛伏
興平身主昏者出笏俛伏興平身儐者引主昏者降階
就拜位北面立賛禮唱鞠躬拜興拜興平身主昏者鞠
躬拜興拜興平身賛禮唱禮畢儐者引主昏者立於西
執節者加節衣引禮引使者降自東階執事者舉答表
案出持節者前導至大門外使者取表置綵輿中退立
於東其宴禮使者使者復命並如問名之儀
　　　制文
　　　答文(並見前注/)
　　　納徵儀注
前一日侍儀司於皇后第設使副次於大門外如前儀
設使副序立位於大門外之東西向北上設主昏者序
立位於大門内之西東向又設使副立位於正㕔之東
西向北上執節者位於使副之南設主昏者拜位於階
下正中北向又設主昏者受制位於㕔上之南楹北向
設賛禮二人位於主昏者拜位之北東西相向儐者二
人位於賛禮之南東西相向引使者二人位於㕔上之
左右東西相向預設制書案及玉帛案於大門外之正
中是日使者奉制書榖珪元纁束帛禮物至皇后第大
門外儀仗分列於左右置綵輿於大門外之正中引禮
引使者入就次執事者陳設禮物於大門外六馬陳於
禮物之南北首西上儐者引主昏者序立於大門内之
西引禮引使者出次就綵輿中取制書置案上奉玉帛
官取玉帛授使者使者受玉帛置於案訖退立於東執
節者立於其南擯者出請事使者曰某奉制告成儐者
入告主昏者曰奉制賜臣以重禮臣某祗奉典制儐者
告訖入引主昏者朝服出迎立於大門外北面賛禮唱
鞠躬拜興拜興平身主人鞠躬拜興拜興平身儐者引
主人入立於西階之下引禮引使者入執事者舉制案
及玉帛案入持節者先導至㕔置制書案於正中設玉
帛案於制書案之南使者立於制書案之東執節者脱
節衣立於使者之南奉玉者立於執節之南執事者各
以禮物陳於庭牽馬者牽六馬陳於禮物之南北首西
上儐者引主昏者就拜位立定賛禮唱鞠躬拜興拜興
平身主昏者鞠躬拜興拜興平身儐者引主昏者升自
西階至制案前受制位使者稱有制儐者賛跪使者詣
案取制書宣訖以授主昏者主昏者跪搢笏受制書以
授左右奉玉官詣案取玉加於元纁之上進授使者使
者受玉帛以授主昏者主昏者跪受玉帛以授左右儐
者賛出笏俛伏興平身主昏者出笏俛伏興平身儐者
引執事舉答表案進立於主昏者之後少西儐者取表
進授主昏者主昏者受表跪進使者使者受表置於案
儐者賛俛伏興平身主昏者俛伏興平身引禮引主昏
者降階就拜位立定諸執事及使者各返就位立定賛
禮唱鞠躬拜興拜興平身主昏者鞠躬拜興拜興平身
賛禮唱禮畢儐者引主昏者退立於西引禮引使者降
自東階執事者舉表案持節者前導至大門外使者取
表置綵輿中退立於東主昏者帥諸執事各受禮物及
馬其禮使者及使者復命並如告吉之儀
　　　請期儀注
與納吉同但請辭曰制使某告期主昏者答曰臣謹奉
制
　　　制文
　　　答文(註並見前/)
　　　臨軒命使冊后及奉迎儀注
前期太史院擇日翰林院撰冊文及制文工部造冊寳
翬衣首飾車輅儀仗禮部備合用禮物奏聞訖遣使告
太廟又取制以某官為授冊使某官為授寳使某官為
奉迎使某官為奉冊官某官為奉寳官某官為主節官
某官為承制官某官為奉制官告示文武百官於皇城
守宿是日鍾鳴後具朝服侍班前一日内使監令設御
座香案於奉天殿如常儀尚寳卿設寳案於御座之南
侍儀司設皇后冊寳案於香案之北冊東寳西設制書
案於冊寳案之北正中設主節官位於制書案之東執
節者二人位於主節官之左差退俱西向設承制官位
於主節官之南及丹陛上之東南設捧制官捧冊寳官
位於冊寳案之西東向舉冊寳制書案舎人位於其後
設冊寳使及奉迎使拜位於丹墀内道之西北面東上
又設冊寳使及奉迎使受冊寳制書位於使者拜位之
北丹陛下之正中北向設執鴈者并舉禮物者位於丹
墀下之西俱東向賛禮二人位於丹陛上之南東西相
向司賛二人位於使者拜位之北東西相向知班二人
位於司賛之南東西相向設文武百官侍立位於文武
樓之北文東武西東西相向引冊寳使及引奉迎使舎
人二人位於使者拜位之北西立東向引文武班舎人
四人位於文武班之北稍後東西相向拱衛司光禄寺
官位於奉天殿門之左右東西相向将軍二人位於殿
上簾前之左右将軍六人位於奉天殿門之左右将軍
四人位於丹陛上之四隅将軍六人位於奉天門之左
右俱東西相向鳴鞭四人位於丹陛上北向是日金吾
衞陳設甲士儀仗於午門外之東西陳設旗仗於奉天
門外之東西拱衞司陳設儀仗於丹陛丹墀之東西設
遮盖制書黄羅盖一遮盖冊寳紅羅盖二於奉天殿前
和聲郎設樂於丹墀之南(備而/不作)擊鼓初嚴催班舎人催
百官具朝服導駕官侍従官入迎車駕次嚴引班舎人
引文武百官入就侍立位禮部官陳冊寳綵輿及制書
綵輿於奉天門外陳中宫車輅儀仗冠服於綵輿之南
引禮引冊寳使奉迎使各具朝服立於丹墀之西以伺
諸執事者各就位三嚴侍儀奏外辦御用監官跪奏請
皇帝具衮冕尚寳卿侍儀導従如常儀至奉天殿陞御
座尚寳卿以寳置於案捲簾鳴鞭雞唱報時訖禮部官
以冊寳制書各置於案陳鴈及他禮物於丹陛上奉冊
奉寳官立於冊寳案之西東向舉冊寳案舎人立於其
後主節官立於冊寳案之東西向執節者二人立於其
南稍後奉制官立於主節官之南承制官立於奉制官
之南俱西向引禮引冊寳使奉迎使各就丹墀拜位立
定賛禮唱鞠躬拜興拜興拜興拜興平身冊寳使以下
皆鞠躬拜興拜興拜興拜興平身承制官進詣御座前
跪承制訖興由中門出至丹陛上宣制位主節官率執
節者由中門出中陛降立於使者之東北西向舉冊案
舎人舉冊案奉冊官従其後舉寳案舎人舉寳案奉寳
官従其後皆由中門出校尉各擎紅羅盖遮䕶冊寳由
中陛降以冊寳案置於丹陛下之正中舉冊寳案舎人
退立於西奉冊寳官立於冊寳案之東引禮引授冊授
寳使稍前詣受冊寳位北面立承制官稱有制典儀唱
跪冊寳使皆跪承制官宣制曰冊某氏為皇后皇帝制
命爾某持節奉冊寳行禮宣制訖執節者脱節衣以授
主節官主節官受節以授授冊使授冊使搢笏跪受節
以授執節者執節者跪受節興立於冊使之右奉冊官
詣冊案取冊西向以授授冊使授冊使跪受冊興復置
於案出笏退復位奉冊官亦復位奉寳官詣案取寳西
向以授授寳使授寳使搢笏跪受寳興復置於案出笏
退復位奉寳官亦復位引禮引授冊授寳使退就拜位
北向立承制官由西門入回奏訖引禮引奉迎使稍前
詣受制位北向立承制官進詣御座前跪承制由中門
出至丹陛上舉制書案舎人對舉制案奉制官従其後
由中門出校尉擎黄羅盖遮䕶制書由中陛降以制案
置於冊寳案之前舉制書案舎人退立於西奉制官立
於東承制官稱有制典儀唱跪奉迎使跪承制官宣制
曰皇帝制命某官持節奉迎皇后宣制訖執節者脱節
衣以節授主節官主節官受節以授奉迎使奉迎使搢
笏跪受節以授執節者執節者跪受節興立於奉迎使
之右奉制官詣案取制書西向授奉迎使奉迎使跪受
制書興復置於案出笏退復位奉制官亦復位引禮引
奉迎使退就拜位立定賛禮唱鞠躬拜興拜興拜興拜
興平身册寳使以下皆鞠躬拜興拜興拜興拜興平身
典儀唱禮畢舉案舎人各舉案出奉天門制書在前册
次之寳次之仍以盖遮䕶執鴈及執禮物者由西陛陞
各執物由中陛降従於案後册寳使奉迎使以次従出
二執節者前導至奉天門外奉迎使取制書置綵輿中
册寳使取册寳置綵輿中以次進發由午門中門出皇
后儀衛在前次車輅次冠服次鴈次禮物綵輿衆官従
行於後至皇后第行册禮及奉迎如後儀
　　　受册儀注
前一日侍儀司設册寳使幕次於皇后第門外設内使
監官幕次於中門之外設内外命婦幕次於中門之内
設尚宫及宫人幕次於皇后閤外設使者序立位於大
門外之東副使及内使監官於使者之南執節者位於
使者之北少退俱西向設主昏者序立位於大門内之
西東向又設使副位於中門外之東西向執節者位於
使副之北設授册寳内使監官及讀册寳奉册寳監官
位於使副之北西向設主昏者位於奉册寳之南司賛
二人位於中門之左右東西相向引使者二人位於司
賛之南東西相向又設皇后座於閤之正中設册寳案
於皇后座之南設香案於閤門外之庭中隨闕所向設
權置册寳案於香案之前册東寳西設皇后受册寳位
於案前北向設司言司寳二人位於皇后位之西東向
設授册寳内使監官位於册寳案之東西向設讀册寳
内使監官位於授册寳使之北西向設尚宫傅姆位於
皇后之左右設宫人侍立位於傅姆之後東西相向設
内外命婦拜位於庭下重行北向尚儀二人位於皇后
拜位之北東西相向司賛二人位於内外命婦拜位之
北東西相向其日侵晨内外命婦各服其服先至皇后
第幕次以伺册寳使奉迎册寳至皇后第儀仗鼔吹分
列於大門外之左右(備而/不作)陳册寳綵輿於大門外之正
中進皇后鹵簿儀仗重翟等車以次列於大門之内掌
次延冊寳使入就次内使監官入就次尚宫及宫人先
奉皇后首飾褘衣入就次冊寳使既至次儐者引主昏
者朝服立於大門内之西内侍引内使監官序立於中
門之外引禮引冊寳使岀次詣綵輿前取册寳置案
上立於大門外之東執節者立於其北儐者出詣使者
前請曰敢請事使者曰某奉制授皇后備物冊寳儐
者入告遂引主昏者出迎使者於大門外之南北面立
儐者唱鞠躬拜興拜興平身主昏者鞠躬拜興拜興
平身使副不答拜儐者引主昏者先入立於中門外之
西東向執節者導使副入執節在前持案者次之使
副從其後至中門外以案置於位冊東寳西使副各就
位立定持節者脱節衣使者詣案取冊以授授冊内
使監官内使監官受冊以授内侍内侍受冊立於内
使監官之右副使詣案取寳以授授寳内使監官内
使監官受寳以授内侍内侍受寳立於授寳内使監
官之右舉案者以案退使副亦退就位内侍奉册寳由
中門入授册寳内使監官及讀册寳内使監官従入至
閤門外以冊寳置於案尚宫及宫人奉皇后首飾禕衣
入閤請皇后具首飾褘衣訖尚宫傅姆宫人内侍等導
従皇后出宫在前傅姆次之宫人四人執扇擁䕶二人
在前二人在後皆分列左右宫人内侍皆従其後至閤
門外降自東階詣香案前向闕立尚宫傅姆分立於左
右内侍引内外命婦就庭下分東西相向立内使監官稱
有制尚儀奏拜興拜興皇后拜興拜興尚儀奏讀册讀
册内使監官進詣案取册讀册於皇后之右讀訖以授
授册内使監官進授皇后皇后受册以授司言司言受
册捧立於皇后之左尚儀奏讀寳讀寳内使監官詣案
取寳讀於皇后之右讀訖以授授寳内使監官授寳内
使監官進授皇后皇后受寳以授司寳司寳受寳捧立
於皇后之左尚儀奏拜興拜興皇后拜興拜興尚儀奏
請陞座尚宫傅姆導引皇后由東階陞即御座司言司
寳奉冊寳置於案退立於左右尚宫傅姆及宫人内侍
應侍衛者各陞立於侍立位内侍引内外命婦就拜位
北向立司賛唱拜興拜興拜興拜興内外命婦皆拜興
拜興拜興拜興内侍引命婦班首一人陞西階詣皇后
座前致辭曰伏惟殿下坤象配天徳昭厚載率土含識
不勝抃舞賀訖内侍引命婦由西階降復位司賛唱拜
興拜興拜興拜興内外命婦皆拜興拜興拜興拜興司
賛唱禮畢尚儀奏禮畢皇后降座尚宫傅姆仍導従皇
后入閤内外命婦送至閤出就次内使監官出告禮畢
册寳使副退主昏者禮宴使副内使監官畢册寳使副
復命並如告期之儀
　　　奉迎儀注
前一日侍儀司設奉迎使副幕次於皇后第大門之外
設内使監官次於中門之外設尚宫及宫人次於閤門
之外設奉迎使者位於大門外之東西向設制書案於
大門外之正中設主昏者序立位於大門内之西東向
又設使者立位於正㕔之東西向執節者位於其北執
鴈者位於其南皆西向設主昏者拜位於階下正中北
向賛禮二人位於主昏者拜位之北東西相向設主昏
者受制位於正㕔之南楹北面設儐者二人位於賛禮
之南東西相向引使者二人位於正㕔南楹之左右東
西相向設皇后御座於閤之正中設香案於閤門外之
庭中隨闕所向設主昏者醮戒位於東階之上西向設
后母醮戒位於西階之上東向設尚儀二人位於香案
之左右設司言司寳二人位於皇后御位之南司言在
左司寳在右設尚宫傅姆侍立位於皇后御座之左右
東西相向設宫人内侍侍立位於尚宫傅姆之後東西
相向其日奉迎使乗車持節備儀仗鼔吹(備而/不作)迎制書
綵輿至皇后第儀仗鼓吹分列於大門外之左右綵輿
置於大門外制書案之南執事者陳禮物於中門之内
皇后儀仗車輅陳於大門之内掌次者延奉迎使入次
内侍延内使監官及尚宫宫人等各入就次文武百官
奉迎者皆朝服立於大門之外東西相向立定尚儀入
閤詣皇后前請中嚴尚宫及宫人諸擎執導従者各擎
執入閤分立於左右引禮引奉迎使詣綵輿前取制書
置於案退立於東執節者立於其北執鴈者立於其南
皆西向儐者出詣奉迎使前請曰敢請事使者曰某奉
制以令月吉辰以禮奉迎儐者入告主昏者曰臣謹奉
典制儐者出告入引主昏者迎於大門外之南北向儐
者唱鞠躬拜興拜興平身主昏者鞠躬拜興拜興平身
使者不答拜儐者引主昏者先入立於西階下引禮引
奉迎使入執節者前導執鴈持案者次行奉迎使後従
由中階陞置案於㕔之正中奉迎使立於制書案之東
執節者脱節衣立於使者之北執鴈者立於使者之南
儐者引主昏者就拜位立定賛禮唱鞠躬拜興拜興平
身主昏者鞠躬拜興拜興平身儐者引主昏者由西階
陞至制書案前奉迎使稱有制儐者唱跪主昏者跪奉
迎使進詣案取制書宣訖以制書授主昏者主昏者搢
笏跪受制書以授左右執鴈者以鴈進授奉迎使奉迎
使受鴈以授主昏者主昏者受鴈以授左右儐者唱出
笏俛伏興平身主昏者出笏俛伏興平身執事者舉答
表案進立於主昏者之後少西儐者取表進授主昏者
主昏者搢笏受表跪授奉迎使奉迎使受表置於案儐
者唱俛伏興平身主昏者出笏俛伏興平身儐者引主
昏者降西階至拜位賛禮唱鞠躬拜興拜興平身主昏
者鞠躬拜興拜興平身賛禮唱禮畢儐者引主昏者退
立於西引禮引使者出執節者加節衣前導持案者舉
案由中階出使者後従至大門外取表置綵輿中訖奉
迎使入立伺於中門外之南北向拱衛司進皇后肩輿
於階下設重翟車於中門之外鹵簿儀仗以次陳設於
大門外之左右尚儀奏外備尚宫傅姆導引皇后首飾
褘衣出閤諸宫人擎執前後擁護至閤門外陞堂即御
座尚宫傅姆及諸宫人侍御於左右内侍出中門外至
奉迎使前東向立賛禮唱鞠躬拜興拜興平身奉迎使
等皆鞠躬拜興拜興平身進詣内侍前曰令月吉日某
等率職奉迎内侍受以入傳於司言司言奏聞訖尚儀
奏請皇后降御座尚宫傅姆導引皇后降自東階立於
香案前尚儀奏拜興拜興皇后拜興拜興尚儀奏請皇
后陞堂尚宫傅姆導引皇后由東階陞南向立主昏者
進於皇后之東西面戒之曰戒之敬之夙夜無違命主
昏者退立於東階之上西向后母進於皇后之西東面
施衿結􁉄(帨佩/巾)曰勉之敬之夙夜無違訖尚儀奏請皇
后乗輿尚宫傅姆導引皇后降階升輿宫人前後擎執
擁護六尚以下侍従如常至中門外尚儀奏請降輿乗
輅皇后降輿乗輅導従出大門外初皇后将升輿引禮
引文武百官分左右北向立於大門之外俟皇后乗輅
出尚儀奏車駕少駐賛禮唱鞠躬拜興拜興拜興拜興
平身文武百官皆鞠躬拜興拜興拜興拜興平身拜訖
分東西相向立儀仗鼔吹及綵輿先發執節者前導奉
迎使副従綵輿之後次文武百官行次皇后鹵簿行次
導皇后内使監官乗馬行次册寳綵輿行次皇后車輅
行尚宫傅姆及諸宫人皆乗輦行車輅之後内侍内使
乗馬行宫人之後宿衛䕶衛官行内使之後甲士器仗
従至午門外鳴鐘鼓(其鐘鼔所司先陳設鐘/鼓者所以聲告内外)鹵簿止奉
迎使副奉答表先入復命並如册后儀
　　　同牢儀注
前一日内使監預設皇后大次二一於奉天殿門外之
西南向一於皇宫内殿庭之南北向尚寢設御幄於内
殿之正中設皇帝御榻於御幄中之東西向又設皇后
御榻於御幄中之西與皇帝御榻相對尚宫設皇帝御
巾洗一於殿之南司巾宫人位於御洗之南司盥宫人
位於御洗之北皆西向設皇后御巾洗一於殿之北司
巾宫人位於后洗之南司盥宫人位於后洗之北皆東
向設酒案於御幄之南正中陳御酒樽於案上設四爵
兩巹於御酒樽之北(卺古用匏今/以酒器代之)設御食案二於酒案
之北其日晡後皇后車輅入午門至奉天門外大次囬
車南向施步障繖扇等畢内使監官進當車前跪奏請
皇后降車乗輿興退復位皇后降車入大次陞肩輿宫
人侍従各擎執如前儀至内殿庭大次内使監令奏請
皇后降輿執扇繖燭籠宫人布列前後尚宫導引皇后
入内殿庭之大次嚴整以俟内侍進詣皇帝前版奏請
中嚴御用監奏請皇帝服通天冠絳紗袍内使監官及
宫人擎執導従出至内殿陞御座南向左右侍御如常
儀皇后入次少頃尚宫前奏請皇后降座皇后興尚宫
導引出殿庭之西東向立内侍詣皇帝前版奏外辦内
使監令奏請皇帝降座禮迎皇帝興内侍導引降詣殿
庭之東西向揖皇后以入内侍導引皇帝先陞尚宫導
引皇后従陞内侍奏請皇帝詣南御洗所内侍奏盥手
宫人酌水皇帝盥手内侍奏帨手宫人以巾進皇帝􁉄
手内侍奏請皇帝就御榻前西向立皇帝盥手時尚宫
奏請皇后詣北御洗所尚宫奏盥手宫人酌水皇后盥
手尚宫奏􁉄手宫人以巾進皇后帨手尚宫奏請皇后
就御榻前東向立内使監令跪奏請就御座皇帝皇后
皆坐皇帝侍従立於御幄之東皇后侍従立於御幄之
西内使監官各舉食案進於皇帝皇后之前皇帝皇后
皆品甞訖尚食各徹饌尚醖取爵酒進供於皇帝皇后
皇帝皇后皆飲訖尚醖各徹虛爵尚食再以饌進皇帝
皇后進饌訖尚食徹饌如前尚醖再取爵酒以進皇帝
皇后飲訖尚醖徹爵如初皇帝皇后三饌訖尚醖取卺
酌酒以進皇帝皇后俱受巹飲訖尚醖徹虛卺内侍跪
奏禮畢皇帝皇后俱興内侍及内使監官宫人等導従
皇帝入宫尚宫及内使監官宫人等導従皇后入幄尚
宫奏請皇帝更禮服尚寢奏請皇后服常服皇后従者
餕皇帝之饌皇帝従者餕皇后之饌
　　　表謝儀注
詳見册拜篇
　　　謁廟儀注
詳見册拜篇
　　　皇后受内外命婦朝儀注
詳見朝㑹篇
　　　皇帝受羣臣賀儀注
詳見朝㑹篇





　
　
　
　
　
　
　
　
　
　
　
　
　
　
　
　明集禮卷二十五
欽定四庫全書
　明集禮卷二十六
　　嘉禮十
　皇太子納妃
　　　總序
皇太子納妃所以重𦙍嗣也周秦已上莫攷其儀漢制
皇太子納妃以奉常迎而不親迎宋文帝時太子納妃
儀文與納后不異百官上禮於太極殿西堂叙宴北齊
皇太子納妃皇帝遣使納采以宗正卿為使問名納吉
請期皆如之納徴則以司徒及尚書令為使親迎則以
太尉為使三日妃朝皇帝於昭陽殿又朝皇后於宣光
殿擇日羣臣上禮他日皇太子拜閤隋皇太子納妃皇
帝臨軒遣使者受詔納采問名次擇日納吉又擇日納
徴告期訖命有司以特牲告廟行冊禮皇太子將親迎
皇帝臨軒醮戒妃至宫之明日朝見皇帝皇后唐皇太
子納妃皇帝臨軒遣使行納采問名納吉納徴請期之
禮次遣官告宗廟然後行冊禮皇太子將親迎皇帝臨
軒醮戒妃至宫同牢於内殿明日朝見皇帝皇后皇帝
㑹羣臣於太極殿如正至之儀宋皇太子納妃其六禮
皆與唐同妃朝見之明日又至皇帝皇后閤内行盥饋
之禮皇帝皇后復饗妃如宫中之儀今擬國朝皇太子
納妃皇帝臨軒命使納采問名既卜吉復命使納徴請
期又遣官以特牲奏告宗廟遣使備冊寳禮物至妃第
行冊禮皇太子將親迎皇帝臨軒醮戒至妃第親迎還
宫同牢於内殿明日妃朝見皇帝皇后皇帝皇后閤内
行盥饋之禮皇帝皇后宴饗妃及皇太子如宫中之儀
今考厯代儀文以著于篇
　　　冠服
隋皇太子納妃服袞冕九章妃首飾花釵九樹服用褕
翟衣唐皇太子納妃皇帝臨軒遣使服袞冕醮戒服通
天冠絳紗袍皇太子服袞冕九章妃服揄翟衣首飾花
九樹宋皇太子納妃皇帝遣使醮戒皆服通天冠絳紗
袍皇太子皆服袞冕執圭(親迎同/)妃服與唐制同今擬
國朝皇太子妃冠服見冠服篇
　　　車輅
見冊拜篇車輅篇
　　　冊寳
見冊拜篇
　　　禮物
晉太子昏納徴用𤣥纁束帛加璧馬二駟東晉用玉璧
一獸皮二宋文帝用珪璋各一熊羆皮各二北齊皇太
子聘禮納采問名請期親迎皆用羔羊一口鴈一隻黍
稷米麵各一斛納徴用𤣥三匹纁二匹束帛十匹大璋
一虎皮二錦綵六十匹絹二百匹羔羊一口羊四頭犢
二頭酒黍稷稻米麵各十斛從車百乗唐納采問名納
吉請期親迎皆用鴈納徴用𤣥纁束帛乗馬穀珪宋六
禮禮物皆與唐同今擬國朝(闕/)
　　　樂
唐遣使納采展宫懸醮戒於太極殿設宫懸宋大晟展
宫架之樂於文徳殿皆備而不作
　　　祭告
唐皇太子納妃納徴告期訖遣有司以特牲告于廟宋
皇太子將親迎差官奏告太廟及諸陵如常告之儀今
擬國朝遣官以太牢告廟其儀與常告同
　　　問名
唐使者納采畢既出立於門外主昏者使儐者請事使
者曰某將加卜筮奉制問名主昏者曰制以某之子備
數於儲宫臣某不敢辭使者入陳鴈主昏者再拜受鴈
曰臣某第㡬女某氏出禮畢主昏者曰某公為某事故
至於某之室某有先人之禮請禮從者其儀與天子納
后醴賔同今擬國朝使者納采訖就再入問名其詳見
問名儀注
　　　納吉
唐皇太子納妃既問名卜吉皇帝復臨軒遣使者至妃
氏第納吉既至妃第使者曰加諸卜筮占曰協從制使
某也納吉主昏者曰臣某之子弗教唯恐不堪龜筮云
吉臣某謹奉典制再拜受鴈又再拜其禮使者如問名
之儀宋既問名乃遣使至妃氏第曰謀諸卜筮其占協
從制使某告吉主昏者曰臣某之子憃愚懼弗克堪卜
筮云吉惟臣之幸臣謹奉典制其受鴈禮使者皆與唐
同今擬國朝皇太子納妃既問名卜吉皇帝御奉天殿
遣使納吉其詳見納采儀注
　　　納徴
唐既納吉遣使奉𤣥纁束帛乗馬穀珪至妃氏第納徴
既至使者曰制使某以玉帛乗馬納徴儐者入告主昏
者曰奉制賜臣以重禮臣某祗奉典常再拜稽首北面
受玉帛乗馬又再拜其禮使者如納吉儀宋遣使奉𤣥
纁玊珪至妃氏第使者曰卜筮不違嘉偶既定制使某
以儀物告成儐者入告主昏者曰奉制賜臣以重禮臣
某謹奉典制其受玉帛禮使者皆與唐同國朝皇太子
納妃遣使備物納徴其詳見納徴儀注
　　　請期
唐既納徴遣使者用鴈請期至妃第使者曰詢於龜筮
某月日吉制使某告期主昏者受命受雁一如納吉之
儀宋遣使請期使者至妃第請曰㳙辰之良某月某日
吉制使某告期主人曰臣某謹奉制再拜受雁其儀皆
與唐同今擬國朝皇太子納妃納徴訖遣使請期其儀
詳見儀注
　　　奏告
唐既告期後有司以特牲告廟如常禮祝文臨時撰宋
告期後太史局擇日差官奏告太廟景靈宫諸陵今擬
國朝皇太子納妃既請期遣官以特牲告太廟其儀與
宗廟篇奏告儀同
　　　受冊
唐既告期遣使持節奉冊寳璽綬車輅儀仗鼓吹掌嚴
奉褕翟衣首飾至妃氏第主昏者朝服出迎於大門之
外既入使副以冊寳授内侍内侍受冊寳以授典内典
内奉冊寳入立於閤外傅姆贊妃出立於庭中掌書跪
取冊寳興進立於妃前司則贊妃再拜訖掌書以冊寳
授司則司則受冊寳進授妃妃受以授司閨司則又贊
妃再拜訖司則請妃陞座宫官以下皆再拜訖司閨引
妃入閤主昏者禮使者如禮賓之儀宋冊皇太子妃遣
使副奉冊印儀仗車輅宫人奉首飾褘衣至妃第使副
以冊印授内侍内侍受冊印入授内謁者内謁者持冊
印入立於庭中傅姆贊妃出閤降階向闕再拜訖内侍
奉冊印授妃妃受冊印以授執事者又再拜内侍引妃
陞座諸宫人皆再拜畢傅姆引妃還内今擬國朝冊皇
太子妃皇帝遣使奉冊寳車輅儀仗宫人奉冠服至妃
氏第行冊拜禮其儀詳見儀注
　　　醮戒
唐皇太子將親迎服衮冕備儀仗乗金輅左庶子負璽
前導至承天門下降輅至東朝堂皇帝服通天冠絳紗
袍御太極殿西向坐羣官再拜訖舍人引皇太子至樂
懸南北面再拜舍人引皇太子詣西階脱舄陞就席西
南面立尚食奉御酌酒進皇太子皇太子再拜受爵尚
食薦脯醢皇太子祭酒及脯醢訖降席西南面坐啐酒
奠爵又再拜舍人引皇太子進御座前東面立皇帝命
之曰往迎爾相承我宗事勗帥以敬皇太子曰臣某謹
奉制㫖遂再拜舍人引皇太子降西階納舄訖舍人引
出宋皇太子納妃將親迎皇帝御文徳殿皇太子具衮
冕入就位百官朝服就拜位皇太子搢圭舞蹈再拜百
官皆搢笏舞蹈再拜引皇太子由西階陞東向立内侍
進酒皇太子跪搢圭受醆大官令奉饌皇太子飲食訖
降階北面又再拜太常博士引皇太子詣御座前西向
立皇帝命之曰親迎惟古趨辰之良往帥以恭皇太子
曰臣謹奉制引皇太子降階北面又再拜訖引出今擬
國朝皇太子將親迎皇帝御奉天殿醮戒其儀詳見儀
注
　　　親迎
唐皇太子既受命遂親迎至妃第妃服褕翟衣花釵立
于東房主婦著禮衣鈿釵立妃北主昏者公服出迎大
門之外西面再拜皇太子答拜主昏者揖皇太子先入
皇太子執鴈從入進當房户前北面跪奠鴈再拜降出
傅姆導妃出父戒之曰戒之敬之夙夜無違命母施襟
結帨命之曰勉之戒之夙夜無違庶母及門内施鞶申
之以父母之命曰敬恭聽宗爾父母之言夙夜無愆視
諸襟鞶妃出至輅後皇太子授綏姆辭不受曰未教不
足與為禮妃陞輅乗以几(几謂將上車而登/乗以几尚安舒)姆加幜(幜/制)
(如明衣架之/為行道禦塵)皇太子馭輪三周馭者代之皇太子出大
門乗輅還宫妃仗次於後以行宋皇太子親迎之禮與
唐同而無授綏馭輪之儀今擬國朝皇太子親迎具衮
冕服乗金輅備儀仗至妃第其詳見親迎儀注
　　　合卺
唐皇太子同牢之禮設幄於内殿室西廂東向設同牢
之席於室内皇太子西廂妃東廂席間容牢饌設四爵
兩卺妃至宫門鹵簿仗衛停門外妃乗輅至左閤門外
降輅就次整飾司閨引妃詣内殿門西東面立皇太子
揖妃以入妃即席西向立皇太子東向立司饌奉饌設
皇太子及妃座前皇太子及妃俱坐司饌設黍醬葅醢
皇太子及妃俱受祭於籩豆之間司饌取黍稷及肺進
授皇太子及妃皇太子及妃受黍稷及肺皆祭訖司饌
嘗食皇太子及妃皆食三飯卒食司饌進酒皇太子及
妃俱再拜祭酒訖三酳用卺卒爵司饌徹饌皇太子入
東房釋冕服著袴褶妃入幄媵餕皇太子之饌御餕妃
之饌宋皇太子同牢設席於寢門之内皇太子揖妃俱
入盥洗訖掌事者設酒饌皇太子揖妃皆坐司饌告饌
具贊者二人奉酒以授皇太子及妃皇太子及妃受酒
飲畢遂薦饌再飲三飲如初儀訖皇太子及妃俱興再
拜餘如唐儀今擬國朝皇太子及妃同牢設幄於東宫
之内殿行同牢禮詳見同牢儀注
　　　妃朝見
唐皇太子妃朝見先設皇帝座於所御殿之東西向設
皇后座於室户外之西近北南向其日妃沐浴服褕翟
首飾乗厭翟車至宫降車立於閤外之西皇帝服通天
冠絳紗袍皇后服褘衣首飾皆即御座妃奉笲(竹器緇/表纁裏)
棗栗司饌執腶脩(腶丁/亂切)以從司則引妃入立於庭北面
再拜訖司言引妃陞自西階跪奠棗栗於御座前皇帝
撫之司言引妃降立於庭又北面再拜訖司言引妃陞
跪奠腶脩於皇后座前皇后撫之司言引妃退立於西
序東向再拜司設設妃席於户牖之間司言引妃再拜
受醴尚食薦脯醢妃祭畢降席取觶坐奠訖興祭于豆
間食畢司賓引妃降自西階出閤乗車還宫宋妃朝見
皇帝皇后其儀與唐同皇帝皇后醴妃如宫中儀今擬
國朝皇太子妃朝見則於宫中内殿奉棗栗腶脩行朝
見之禮其儀詳見儀注
　　　盥饋
宋太子妃既朝見則有盥饋之儀其日妃夙興沐浴服
褕翟首飾至閤外候皇帝進膳司賓引妃入再拜訖奉
膳進置於皇帝前司賓引復位又再拜訖司賓引妃出
詣皇后閤外俟皇后進膳妃再拜奉膳進皇后如前儀
又再拜司賔引妃出皇帝皇后饗妃如宫中之儀今擬
國朝皇太子妃既朝見盥饋於皇帝皇后其儀見盥饋
儀注
　　　㑹羣臣
唐制皇太于納妃皇帝㑹羣臣於太極殿如正至之儀
唯上夀辭云皇太子嘉聘禮成克崇景福某等不勝慶
抃謹上千秋萬嵗夀
　　　遣使儀注
前期禮部移文太史院擇日奏聞命所司備鴈及他禮
物以伺又取制命某官為使某官為副使告示文武百
官於皇城守宿至日鐘鳴後具朝服侍班前一日内使
監設御座香案於奉天殿正中如常儀尚寳卿設寳案
於御座之南禮部官陳設鴈及他禮物於丹陛上侍儀
司設承制官位於殿上御座之東及丹陛之東南設使
者及副使拜位於丹墀内道之西東上北向贊禮二人
於丹陛上之南東西相向司贊二人位於使者拜位之
北東西相向知班二人位於司贊之南東西相向文武
百官侍立於文武樓之北東西相向設引文武班舍人
四人位於文武官之北稍後東西相向引使者二人位
於使者拜位之北西立東向拱衛司光禄寺官對立於
奉天殿門之左右東西相向將軍二人位於殿上簾前
東西相向將軍六人位於奉天門之左右東西相向又
將軍四人位於丹陛上之四隅東西相向又將軍六人
位於奉天殿之左右東西相向鳴鞭四人於丹陛上北
向設執鴈及執禮物者位於丹陛下之西東向是日金
吾衛陳設甲士儀仗於午門外之東西拱衛司陳設儀
仗於丹墀丹陛之東西和聲郎設樂於丹墀之南(備而/不作)
侍儀司陳設儀仗大樂於奉天門外正中質明擊鼓初
嚴催班舍人催百官具朝服導駕官侍從官入迎車
駕次嚴引班舍人引文武百官入就侍立位引禮官引
使者具朝服立丹墀之西以伺諸執事者各就位三嚴
侍儀奏外辦御用監跪奏請皇帝服衮冕尚寳卿奉
寳前導侍從導引如常儀至奉天殿陞御座捲簾鳴鞭
雞唱報時訖引禮引使者及副使各就丹墀拜位贊禮
唱鞠躬拜興拜興拜興拜興平身使副鞠躬拜興拜興
拜興拜興平身承制官進詣御座前跪承制訖由中門
出至丹陛上宣制位稱有制贊禮唱跪使副皆跪承制
官宣制曰奉制納某氏女為皇太子妃皇帝制使卿等
行納采禮宣制訖承制官由西門入典儀唱俯伏興平
身使副俯伏興平身贊禮唱鞠躬拜興拜興拜興拜興
平身使副鞠躬拜興拜興拜興拜興平身引禮引使副
退立於西執鴈者及執禮物者由西階陞取鴈及他禮
物自中陛降執鴈者在前執禮物者次之使者從其後
至奉天門外儀仗鼓吹導引以行初使者出贊禮唱禮
畢侍儀跪奏禮畢皇帝駕興百官以次出
　　　納采儀注
前一日有司設使副次於妃氏大門外南向設使副序
立位於大門外之東西向北上設主昏者序立位於大
門内之西東向設香案於㕔上之正中設使副立位於
香案之東西向北上設主昏者受制位於香案之南北
向設贊禮位於㕔下主昏者拜位之北東西相向設儐
者二人位於贊禮之南東西相向設引使者二人位於
㕔上南楹之左右東西相向其日使者奉制執雁及禮
物至妃氏第儀仗鼓吹分列於大門外之左右使者下
馬引禮引入次執事者陳禮物於大門之外儐者引主
人朝服序立於大門内之西東向引禮引使者出次立
於大門外之東執雁者立於其南皆西向儐者出詣使
者前曰敢請事使者曰奉制儲宫納配屬于令徳邦
有典常使某行采擇之禮儐者入吿主昏者曰臣某之
子昧於閫儀不足以備采擇恭承制命臣某不敢辭儐
者出告訖入引主昏者出迎於大門之南北面立贊禮
唱鞠躬拜興拜興平身主昏者鞠躬拜興拜興平身使
者不答拜主昏者揖使者先入立於西階之下引禮引
使者陞自東階立於香案之東執鴈者立於使者之南
執事者陳禮物於庭儐者引主昏者就拜位贊禮唱鞠
躬拜興拜興拜興拜興平身主昏者鞠躬拜興拜興拜
興拜興平身儐者引主昏者陞自西階至香案前北向
立使者稱有制儐者唱跪主昏者跪使者宣制曰某奉
詔采擇執鴈者以鴈授使者使者受雁以授主昏者主昏者
受雁興以授左右儐者引主昏者降自西階就拜位立
定贊禮唱鞠躬拜興拜興拜興拜興平身主昏者鞠躬
拜興拜興拜興拜興平身贊禮唱禮畢儐者引主昏者
退立於西階引禮引使副降自東階以出主昏者帥諸
執事各收禮物
　　　問名儀注
使副納采既出立於中門外之東西面主昏者立於西
階之下儐者進受命出詣使者前曰敢請事使者曰儲
宫之配采擇既諧將加卜筮奉制問名儐者入告主昏
者曰制以臣某之女可以奉侍儲宫臣某不敢辭儐者
出告訖入引主昏者出迎使副於中門外之南北面贊
者唱鞠躬拜興拜興平身主昏者鞠躬拜興拜興平身
使者不答拜儐者引主昏者先入立於西階之下引禮
引使副入門陞自東階立於香案之左執鴈者立於使
者之南皆西向執事者各陳禮物於庭儐者引主昏者
就拜位贊禮唱鞠躬拜興拜興平身主昏者鞠躬拜興
拜興平身儐者引主昏者升自西階至香案前北向立
使者稱有制贊禮唱跪主昏者跪使者曰臣某奉詔問
名將謀諸卜筮主昏者曰臣某第㡬女某氏出被預采
擇聞命祗懼既蒙制問臣不敢辭執鴈者以鴈進授使
者使者受鴈以授主昏者主昏者受鴈興以授左右儐
者引主昏者降東階就拜位立贊禮唱鞠躬拜興拜興
平身主昏者鞠躬拜興拜興平身贊禮唱禮畢儐者引
主昏者退立於西引禮引使者降自東階立於中門外
之東西面儐者受主昏者之命出詣使者前請曰某公
奉制命至某之室請禮從者使者曰某既得將事敢辭
儐者入告主昏者曰先人之禮敢固以請儐者出告使
者曰某辭不獲聞命敢不從執事者徹香案引禮引使
者入陞階即座行飲食之禮主昏者奉幣禮使者畢使
副還主昏者送于門外
　　　告吉儀注
前一日有司設使副次於妃氏大門之外設使副序立
位於大門外之東西向北上設主昏者序立位於大門
内之西東向設香案於㕔上之正中設使副立位於香
案之東西向北上設主昏者受制位於香案之南北向
設贊禮位於㕔下主昏者拜位之北東西相向設儐者
二人位於贊禮之南東西相向設引使者二人位於㕔
上南楹之左右東西相向其日使者奉制執鴈及禮物
至妃氏第儀仗鼓吹分列於大門外之左右使者下馬
引禮引入次執事者陳禮於大門之外儐者引主昏者
朝服序立於大門内之西東向引禮引使者出次立於
大門外之東執鴈者立於其南皆西向儐者進受命出
詣使者前請曰敢請事使者曰謀諸卜筮其占協從制
使某告吉儐者入告主昏者曰臣某之子憃愚懼弗克
堪卜筮云吉惟臣之幸臣謹奉典制儐者出告訖入引
主昏者迎於大門外之南北面贊禮唱鞠躬拜興拜興
平身主昏者鞠躬拜興拜興平身儐者引主昏者揖使
者先入立於西階之下引禮引使者入陞自東階立於
香案之左執鴈者立於使者之南俱西向執事者陳禮
物於庭儐者引主昏者就拜位北向立贊禮唱鞠躬拜
興拜興平身主昏者鞠躬拜興拜興平身儐者引主昏
者自西階陞至香案前北向立使者稱有制儐者唱跪
主昏者跪使者宣制曰奉制告吉執鴈者以鴈進授使者
使者受雁以授主昏者主昏者跪受雁興以授左右儐者引主
昏者降自西階就拜位立定贊禮唱鞠躬拜興拜興平
身主昏者鞠躬拜興拜興平身贊禮唱禮畢儐者引主
昏者退立於西引禮引使者出立于中門外之東儐者
出請使者禮待如問名之儀
　　　納徴儀注
前一日有司設使副次於妃氏大門之外南面設使者
序立位於大門之東西向北上設主昏者序立位於大
門内之西東向設香案於㕔上之正中設使副位於香
案之東西向北上設主昏者受制位於香案之南北向
設贊禮位於㕔下主昏者拜位之北東西相向設儐者
二人位於贊禮之南東西相向設引使者二人位於㕔
上南楹之左右東西相向其日使者奉𤣥纁束帛穀珪
至妃氏第大門外儀仗分列於門外之左右引禮引使
者入就次執事者陳設禮物於大門外設玉帛案於正
中儐者引主人立於大門内之西引禮引使者出次立
於大門外之東儐者進受命出詣使者前請曰敢請事
使者曰卜筮不違嘉偶既定制使某以儀物告成儐者
入告主昏者曰奉制賜臣以重禮臣某謹奉典制儐者
出告訖入引主昏者出迎於大門外之南北面贊禮唱
鞠躬拜興拜興平身主昏者鞠躬拜興拜興平身使者
不答拜儐者引主昏者揖使者先入立於西階之下引
禮引使副入執事者舉玉帛案先行奉玉帛者次之諸
執禮物者又次之至㕔執事者以玉帛案置於香案之
北使者立於玉帛案之左奉玉帛者立於使者之南稍
後舉案者退立於西諸執事者各陳禮物於庭儐者引
主昏者就拜位贊禮唱鞠躬拜興拜興平身主昏者鞠
躬拜興拜興平身儐者引主昏者陞自西階至玉帛案
前使者稱有制儐者唱跪主昏者跪使者宣制曰某奉
制告成奉玉帛者就案取玉帛以授使者使者受玉帛
以授主昏者主昏者跪受玉帛興以授左右儐者引主
昏者降自西階就拜位立定贊禮唱鞠躬拜興拜興平
身主昏者鞠躬拜興拜興平身贊禮唱禮畢儐者引
主昏者退立於西引禮引使副降自東階以出主昏者
帥諸執事各收禮物
　　　請期儀注
其儀與納吉同唯辭曰詢於龜筮某月某日制使某告
期主昏者曰敢不承命
　　　祭告儀注
其儀見宗廟篇
　　　遣使奉冊儀注
前期太史院擇日翰林院撰冊文工部造冊寳褕翟首
飾車輅儀仗禮部備合用禮物及冊寳案訖奏取㫖以
某官為授冊使某官為授寳使某官為奉冊官某官為
奉寳官某官為主節官某官為承制官告示文武百官
於皇城守宿是日鳴鐘具朝服侍班前一日内使監令
設御座香案於奉天殿如常儀尚寳卿設寳案於御座
之南侍儀司設妃冊寳案於皇帝寳案之南冊東寳西
設主節官位於冊寳案之東執節者立於其左差後俱
西向設承制官位於主節官之南及丹陛上之東南設
奉冊官奉寳官位於冊寳案之西東向舉冊寳案舍人
位於其後設冊寳使位於丹陛内道之西北面東上又
設冊寳使受冊寳位於使者拜位之北丹陛下之正中
北向贊禮二人位於丹陛上之南東西相向司贊二人
位於使者之北東西相向知班二人位於司贊之南東
西相向設文武百官侍立位於文武樓之北文東武西
東西相向引冊寳使舍人二人位於使者拜位之北西
立東向引文武班舍人四人位於文武班之北稍後東
西相向拱衛司光禄寺官位於奉天殿門之左右東西
相向將軍二人位於殿上簾前之左右東西相向將軍
六人位於殿門外之左右將軍四人於丹陛上之四隅
將軍六人於奉天門之左右皆東西相向鳴鞭四人位
於丹陛上北向是日金吾衛陳設甲士儀仗於午門外
之東西旗仗於奉天門外之東西拱衛司陳設儀仗於
丹陛丹墀之東西設盖冊寳紅羅盖二於奉天殿前和
聲郎設樂於丹墀之南(設而/不作)擊鼓初嚴催班舍人催百
官具朝服導駕官侍從官入迎車駕次嚴引班引文武
百官入就侍立位禮部官陳冊寳綵輿於奉天門外陳
皇太子妃車輅儀仗冠服等物於冊寳輿之南引禮引
冊寳使具朝服入立於丹墀之西以伺諸執事者各就
位三嚴侍儀奏外辦御用監官跪奏請皇帝具衮冕尚
寳卿侍儀奉迎導從如常儀至奉天殿陞御座尚寳卿
以寳置於案捲簾鳴鞭雞唱報時訖禮部官以冊寳各
置於案奉冊寳官立於冊寳案之西東向舉冊寳案舍
人立於其後主節官立於冊寳案之東執節者立於其
南稍後俱西向承制官立於主節官之南西向引禮引
冊寳使副各就丹墀拜位立定贊禮唱鞠躬拜興拜興
拜興拜興平身冊寳使以下鞠躬拜興拜興拜興拜興
平身承制官進詣御座前跪承制訖興由中門出至丹
陛上宣制位主節官率執節者由中門出中陛降立於
使者之東北西向舉冊案舍人舉冊案奉冊官從其後
舉寳案舍人舉寳案奉寳官從其後皆由中門出校
尉各擎紅羅盖遮護冊寳由中陛降以冊寳案置於
丹陛下之正中舉冊寳案舍人退立於西奉冊寳官立
於冊寳案之東引禮引冊寳使稍前詣受冊寳位北向
立承制官稱有制贊禮唱跪冊寳使皆跪承制官宣制
曰冊某氏為皇太子妃皇帝制命爾某持節奉冊寳行
冊禮宣制訖執節者脱節衣以授主節官主節官受節
以授授冊使授冊使搢笏跪受節以授執節者執節者
復受節興立於冊使之右奉冊官詣冊案前取冊西向
以授授冊使授冊使跪受冊興復置於案出笏退復位
奉冊官亦退復位奉寳官詣寳案前取寳西向跪授授
寳使授寳使跪受寳興復置於案出笏退復位奉寳官
亦復位引禮引授冊授寳使退就拜位北向立承制官
由西門入囘奏訖贊禮唱鞠躬拜興拜興拜興拜興平
身授冊寳使皆鞠躬拜興拜興拜興拜興平身賛禮唱
禮畢舉冊寳舍人各舉案出奉天門仍以盖遮護執節
者前導至奉天門外授冊寳使取冊寳置綵輿中以次
進發由午門中門出皇太子妃儀衛在前次車輅次冠
服次禮物次冊寳輿使者從行於後至皇太子妃第行
冊禮如後儀
　　　妃受冊儀注
前一日有司設使副次於妃氏大門之外又設内使監
官以下次於中門之外設宫人次於妃氏閤外道西東
向設使者序立位於大門外之東副使及内使監官位
於使者之南執節者位於使者之北少退俱西向設主
昏者序立位於大門内之西又設使副位於中門外之
東西向執節者位於使副之北設授冊寳内使監官位
於使副之北西向設奉冊寳内使監官位於中門外之
西設主昏者位於奉冊寳内使監官之南皆東向贊禮
二人位於中門之左右東西相向引使者二人位於贊
禮之南東西相向又設皇太子妃座於閤之正中設冊
寳案於妃座之南設香案於閤門外之庭中隨闕所向
設權置冊寳案於香案之前冊東寳西設皇太子妃受
冊寳位於案前北向設奉冊寳宫人二人位於妃拜位
之西東向設授冊寳内使監官位於冊寳案之東西向
設傅姆二人位於妃之左右設宫人侍立位於傅姆之
後東西相向設宫人拜位於庭下重行北向典内二人
位於妃拜位之北東西相向司贊二人位於宫人拜位
之北東西相向其日侵晨冊寳奉迎皇太子妃冊寳車
輅儀仗冠服禮物至妃氏第儀仗鼓吹列於大門外之
左右(備而/不作)陳冊寳綵輿於大門外之正中進鹵簿儀仗
厭翟車等以次列於大門外奉冊寳使入就次内侍延
内使監官入就次宫人先奉妃首飾褕翟衣入就次儐
者引主昏者朝服立於大門内之西内侍引内使監官
序立於中門外引禮引冊寳使副出次詣綵輿前取冊
寳置於案立於大門外之東執節者立於其北儐者進
受命出詣使者前請曰敢請事使者曰某奉制授皇太
子妃冊寳儀物儐者入告主昏者曰臣謹奉制儐者出
告訖入引主昏者迎於大門之外北面贊禮唱鞠躬拜
興拜興平身主昏者鞠躬拜興拜興平身使副不答拜
儐者引主昏者揖使者先入持節者前導舉案者次之
使副從其後至中門外各就位立定持節者脱節衣使
者詣案取冊以授授冊内使監官内使監官以授内侍
内侍受冊立於授冊内使監官之右副使詣案取寳以
授授寳内使監官内使監官受寳以授内侍内侍受寳
立於授寳内使監官之右舉案者以案退使副亦退就
位内侍奉冊寳由中門入授冊寳内使監官後從至閤
門外以冊寳權置於案宫人奉妃首飾褕翟入閤請妃
具服傅姆宫人内侍等導從妃出閤傅姆在前次宫人
執扇擁護次宫人及内侍各擎執從其後至閤門外傅
姆引妃降自東階詣香案前向闕立傅姆分列於左右
宫人内侍分立於其後内使監官稱有制典内啓妃拜
興拜興妃拜興拜興典内啓受冊授冊内使監官詣案
取冊進授妃妃受冊以授受冊宫人宫人受冊立於妃
之左典内啓受寳授寳内使監官詣案取寳進授妃妃
受寳以授受寳宫人宫人受寳立於妃之左典内啓拜
興拜興妃拜興拜興典内啓請陞座傅姆導引妃由東
階陞即座宫人奉冊寳各置於案退立於左右傅姆及
宫人内侍各陞立於侍立位内侍引宫官以下各就庭
下位重行北向立以西為上司贊唱鞠躬拜興拜興拜
興拜興平身宫官以下皆鞠躬拜興拜興拜興拜興平
身典内啓禮畢妃降座傅姆導引妃還堂内主昏者禮
使副如告期之儀使副乗車而還
　　　醮戒儀注
前期内使監設御座於奉天殿如常儀侍儀司設皇太
子次於奉天殿東耳房内設皇太子席位(其席莞筵紛/純加藻席繢)
(純/)於奉天殿之西東向設司爵内使二人於席位之左
右司饌内使二人於司爵之東皆相向設皇太子受醮
戒位於御座之南北向設皇太子拜位於丹陛上北向
設東宫官拜位於丹墀之兩旁重行北向設贊禮二人
位於皇太子丹陛上拜位之北東西相向知班二人位
於贊禮之南東西相向設文武百官侍立位於文武樓
之北東西相向設引文武班舍人四人位於文武官之
北東西相向將軍二人位於殿上簾前東西相向將軍
六人於奉天門之左右東西相向又將軍四人位於丹
陛上之四隅東西相向又將軍六人位於奉天殿之左
右東西相向鳴鞭四人於丹陛上北向拱衛司光禄寺
官對立位於奉天殿門之左右東西相向是日金吾衛
陳設軍仗於午門外之東西旗仗於奉天門外之東西
拱衛司陳設儀仗於丹陛丹墀之東西和聲郎設樂於
丹墀之南(備而/不作)是日未明東宫侍從官導從皇太子至
次諸執事者各就位引進啓皇太子具衮冕服侍儀奏
外辦御用監奏請皇帝服通天冠絳紗袍御輿以出侍
儀侍從警蹕如常儀皇帝將出仗動陞御座將軍捲簾
鳴鞭司晨郎雞唱報時訖引進引皇太子衮冕由東陛
陞至丹陛位北面立定贊禮唱鞠躬拜興拜興拜興拜
興平身皇太子鞠躬拜興拜興拜興拜興平身賛禮唱
鞠躬拜興拜興拜興拜興平身東宫官鞠躬拜興拜興
拜興拜興平身引進引皇太子由奉天殿東門入就席
位東向立司爵内使斟酒以醆進授皇太子皇太子跪
搢圭受醆祭酒少許以醆授内使内使跪受醆司饌内
使以饌進授皇太子皇太子跪受饌以饌授内使内使
跪受饌置於席興立於皇太子之左引進啓皇太子興
引進啓就席坐飲食訖引進引皇太子立於御座前北
向引進啓跪皇太子跪皇帝命之曰往迎爾相承我宗
事勗帥以敬皇太子曰臣某謹奉制㫖引進啓俯伏興
皇太子俯伏興引進引皇太子由東門出至丹陛上拜
位立定贊禮唱鞠躬拜興拜興拜興拜興平身皇太子
鞠躬拜興拜興拜興拜興平身贊禮唱禮畢皇帝降座
還宫引進引皇太子由東階降退出文武百官以次出
　　　親迎儀注
前一日有司設皇太子次於妃氏大門之外南向又設
東宫官次於皇太子次之南東西相向設皇太子立位
於大門外之東西向又設皇太子奠鴈位於閤門外北
向設主昏者立位於閤門外之西東向親迎前三刻東
宫官俱朝服陳鹵簿鼓吹於東宫門外引進啓内嚴東
宫官奉寳詣閤奉迎拱衛司進金輅於東宫門内引進
啓外備皇太子冕服引進啓陞輿皇太子乗輿以出侍
衛擎執導從如常儀至宫門引進啓降輿乗輅皇太子
降輿乗輅輅動東宫官以下皆從執鴈者奉鴈從其後
皇太子至妃氏大門外囘轅南向鹵簿鼓吹分列於左
右東宫官皆下馬引進啓降輅乗輿皇太子降輅陞輿
侍從導引至次引進啓降輿皇太子降輿入就次東宫
官各就次皇太子將至主昏者設㑹燕女皇太子既入
次宫人傅姆啓妃服褕翟花釵前後擁護出就閤内位
前南向立傅姆立於妃之左右宫人内侍分立於其後
主昏者具朝服立於西階之下引進引皇太子出次立
於大門之東西向左右侍御如常儀儐者朝服進受命
出立於門東西面曰敢請事引進跪啓訖皇太子曰某
奉制親迎引進受命興承傳於儐者儐者入告引主昏
者出迎皇太子於大門外之西東向贊禮唱鞠躬拜興
拜興平身主昏者鞠躬拜興拜興平身皇太子答拜興
拜興平身引進引皇太子入門而左儐者引主昏者入
門而右執鴈者從入引進引皇太子陞東階進立於閤
門户前北向立主昏者陞自西階立於閤門外之西東
向引進啓跪皇太子跪引進啓奠鴈執鴈者以鴈西向
跪受皇太子皇太子搢圭受鴈以授主昏者主昏者搢
笏跪受鴈興以授左右退立於西引進啓出圭俯伏興
平身皇太子出圭俯伏興平身引進啓鞠躬拜興拜興
平身皇太子鞠躬拜興拜興平身引進引皇太子降自
東階出至次以伺主昏者不降送初皇太子入門妃母
出於閤門外皇太子奠鴈位之西南向皇太子拜訖宫
人傅姆導妃出立於母左主昏者進命之曰戒之戒之
夙夜恪勤毋或違命母命之曰勉之勉之爾父有訓往
承惟欽庶母申之曰恭聽父母之言宫人傅姆擎執導
從妃出門司閨啓妃陞輿妃乗輿出中門司閨啓妃降輿
乗車妃降輿乗厭翟車所司陳列鹵簿如式妃出内門
至輅後皇太子出大門陞輅輅動東宫侍從官皆上馬
從行如来皇太子車輅至東宫門外侍從官皆下馬入
皇太子車輅至門内引進啓降輅乗輿皇太子降輅陞
輿以入侍從官從至閤引進啓降輿皇太子降輿入俟
于内殿門外之東西面
　　　同牢儀注
前一日内使監設妃次於東宫内殿之西南向司閨設
幄於内殿之正中設皇太子座於幄中之東西向設妃
座於幄中之西與皇太子座相對設皇太子洗一於殿
之東南司巾宫人一人位於洗南司盥宫人一人位於
洗北皆西向設妃洗一於殿之北司巾宫人一人位於
洗南司盥宫人一人位於洗北皆東向設酒案於幄之
南正中陳酒樽於案上設四爵兩卺於酒樽之北(爵卺/皆以)
(今酒器/代之)設食案二於酒樽之北其日晡後妃車輅將至
内使監於内殿大次前設歩障地衣至幄内伺妃
輅入東宫門鹵簿分列於門内外傅姆及宫人皆下
輦各擎執擁護入至内殿前司閨啓請降輅乗輿妃降
輅陞輿宫人侍從如前儀至幄次前司閨啓請降輿妃
降輿行執繖扇燭籠宫人布列前後傅姆導引妃入次
整飾司閨引妃詣内殿門西東面内侍引皇太子揖妃
以入皇太子先陞司閨導妃後陞入内殿内侍引皇太
子就洗位内侍啓盥手宫人酌水皇太子盥手内侍奏
帨手宫人以巾進皇太子帨手内侍啓請皇太子就座
前西向立皇太子盥手時司閨啓請妃詣盥洗所司閨
啓盥手宫人酌水妃盥手司閨啓帨手宫人進巾妃􁉄
手司閨啓請妃就座前東向立内侍司閨各啓請皇太
子及妃皆就座皇太子侍從立於幄東妃侍從立於幄西
司饌宫人各舉食案進於皇太子及妃之前司饌以饌
進皇太子及妃皆食訖司饌各徹饌司醖宫人取爵酒
進供於皇太子及妃皇太子及妃皆飲訖司醖各徹虚
爵司饌再以饌進皇太子及妃饌訖徹饌如前司醖再
取爵酒以進皇太子及妃飲訖司醖徹爵如初皇太子
及妃三饌訖司醖取卺酌酒以進皇太子及妃各受卺
飲訖司醖徹虚卺内侍啓禮畢皇太子及妃皆興内侍
及内使監官及宫人等導從皇太子入宫司閨及傅姆
宫人等導從妃入宫内侍啓請皇太子更禮衣司閨啓
請妃服常服皇太子從者餕妃之饌妃從者餕皇太子
饌
　　　妃朝見儀
其日妃夙興沐浴服褕翟首飾畢司閨啓請出閤宫人
内侍等導從妃出至内宫門司閨啓請陞輅妃陞輅以出
至内東門司閨啓請降輅内使及傅姆導引妃入宫障
扇侍從如常至内殿階下内使監令入奏皇帝服通天
冠絳紗袍即御座南向左右侍從如常司閨引妃入詣
庭前北面立内贊贊拜興拜興妃拜興拜興司閨引妃
自西階陞宫人奉棗栗同陞至御座前宫人以棗栗進
授妃妃受棗栗進奠於御座前尚食進徹以東司閨引
妃降自東階復位北面立内贊贊拜興拜興妃拜興拜
興内贊贊禮畢司閨啓請妃至皇后殿傅姆宫人等導
從如前至皇后所御殿立於閤外尚宫奏皇后褘衣首
飾即南向座左右侍御如常儀司閨引妃入詣殿庭位
北面立内贊贊拜興拜興妃拜興拜興司閨引妃由西
階陞宫人奉腶脩以從至皇后御座前北向立宫人奉
腶脩進授妃妃受腶脩進供於皇后座前尚食進徹以
東司閨引妃降復位内贊贊拜興拜興妃拜興拜興内
贊贊禮畢傅姆導妃退皇帝皇后醴妃如宫中之儀
　　　盥饋儀注
其日妃夙興沐浴服褕翟衣首飾司閨啓請出閤宫人
内侍傅姆等導從妃出閤至内宫門外司閨啓乗車妃
乗厭翟車以出至内東門司閨啓請降車内使及傅姆
導引妃入宫障扇侍從如常儀至皇帝閤外候皇帝進
膳司閨引妃入立於庭北面内贊贊拜興拜興妃拜興
拜興司閨引妃陞自西階至御座前尚食宫人以膳進
授妃妃受膳進供於皇帝前司閨引妃降自西階復位
内贊贊拜興拜興妃拜興拜興内贊唱禮畢司閨啓請
至皇后殿傅姆宫人内侍等引妃詣皇后所御殿立於
閤外候皇后進膳司閨引妃入立於庭北面内贊贊拜
興拜興妃拜興拜興司閨引妃由西階陞至皇后前尚
食宫人以膳進授妃妃受膳進供於皇后前司閨引妃
降自西階復位内贊贊拜興拜興妃拜興拜興内贊唱
禮畢司閨引妃出閤皇帝皇后饗妃如朝見之儀







　
　
　
　
　
　
　
　
　
　
　
　
　
　
　
　明集禮卷二十六
欽定四庫全書
　明集禮卷二十七
　　嘉禮十一
　親王納妃
　　　總序
親王納妃之禮自漢以上不著其儀漢髙后時始定諸
王聘禮南齊武帝以昏禮奢貴敕諸王納妃依禮上棗
栗腶脩其餘衣物停省而其儀文不備唐皇子納妃則
命親王主昏遣使納采問名納吉納徴請期皆稱某王
亦行冊禮親王親迎妃至宫之明日朝見皇帝皇后宋
皇子納夫人稱國夫人不行冊禮其納采問名納吉納
徴請期皆皇帝臨軒遣使皇子將親迎皇帝臨軒醮戒
夫人至宫之明日朝見皇帝皇后又明日行盥饋禮今
擬國朝親王納妃皇帝御奉天殿遣使納采問名既卜
吉後命使納吉請期又遣官奏告宗廟訖遣使備冊寳
行冊禮親王將親迎皇帝臨軒醮戒王至妃第迎入宫
行同牢禮明日妃朝見皇帝皇后又明日至皇帝皇后
閤内行盥饋之儀今具厯代儀文以著於篇
　　　冠服
唐親王納妃親迎服衮冕妃服花釵揄翟衣纁袡宋皇
子納夫人親迎服九旒冕夫人服揄翟衣花釵首飾今
擬國朝親王納妃服衮冕九章妃服翟衣冠九翬四鳯
冠花釵九樹兩博鬢九鈿詳見冠服篇
　　　車輅
唐制諸王納妃親迎乗象輅妃乗厭翟車宋皇子納夫
人皇子乗象輅妃乗厭翟車今擬國朝諸王納妃親迎
乗金輅妃乗厭翟車其詳見車輅篇
　　　冊
其制見冊拜篇
　　　冊文
唐冊杞王妃冊文曰維建中二年十一月某日甲子皇
帝使某官持節冊命某官竇兟第若干女為把王妃
曰於戲禮以大昏崇繼嗣本人倫之教詩言淑女配君
子繫王化之綱盖率人成風由内及外得不采配偶以
固盤石本閨門以御家邦詳求惟艱厯選兹久時乃之
擇得於舊姻柔婉稟乎天和禮樂成於家法明章婦順
䖍奉姆儀克茂鵲巢之規叶宣麟趾之美其祗膺嘉禮
欽率内教淑慎厥心無替於後於戲可不慎哉
　　　禮物
漢制諸王納妃黄金五十斤馬四疋魏諸王娶妃用絹
百九十匹晉太康八年有司奏王侯昏禮𤣥纁束帛加
璧乗馬齊武帝永明年中以昏禮奢貴敕諸王納妃用
棗栗腶脩加以香澤花粉北齊諸王聘禮納采問名納
吉請期親迎皆用羔羊一口鴈一隻酒黍稷米麵各一
斛納徴用𤣥三匹纁二匹束帛十匹大圭一虎皮二錦
綵六十匹絹二百匹羔羊一口羊四口犢二頭酒黍稷
稻米麵各十斛從車百乗唐諸王納妃納采問名納吉
請期親迎皆用鴈納徴用𤣥纁束帛大玉乗馬宋皇子
納夫人其納財用函書一通𤣥纁羅五匹綾十匹押函
馬二疋羊五十口酒五十瓶紅絹百匹花粉十函果十
盤花十罩塗金銀勝二十合綃金生色繡衣十襲真珠
翠毛玉釵朶三副黄金器百兩銀器千兩衣著千匹錢
五百千錦綺羅綾三百匹生帛綾絹六百匹今擬國朝
親王納妃納采問名納吉請期親迎皆用鴈納徴用𤣥
纁束帛大玉乗馬及其他禮物稱是
　　　納采
唐親王納妃使者朝服乗犢車備儀仗至妃氏第立於
大門外之西主昏者立於東階使者曰某公貺室某王
某王敬由先典使某也請納采主昏者曰某之子憃愚
又弗教某王命之某不敢辭主昏者出門再拜揖使者
入陳鴈曰敢納采主昏者北面再拜使者奠鴈主昏者
受鴈降自西階以出宋皇子納夫人使者奉制至夫人
第曰某王之儷屬于懿淑慎之重之使某行采擇之禮
主昏者曰臣某之子顓愚不足以備采擇恭承制命臣
某不敢辭再拜受鴈儀與唐同今擬國朝諸王納妃皇
帝御奉天殿遣使執鴈納采其儀詳見儀注
　　　問名
唐使者納采畢出立於廟門外之西主昏者降立於阼
階下之東使者曰某既受命將加諸卜敢請女為誰氏
主昏者曰某王有命且以備數而擇之某不敢辭主人
再拜揖使者入使者授鴈主人還阼階上西向曰某第
某女某氏出使者降出主昏者禮使者及儐以幣馬如
前儀宋皇子納夫人使者納采訖復入曰某奉制問名
主昏者再拜北面答曰臣某第㡬女某氏出其禮使者
與唐同今擬國朝使者納采訖就問名其詳見問名儀
注
　　　納吉
唐親王納妃其日遣使至妃氏大門外贊禮者延入次
謁者引使者出次立於大門外之西東面主昏者立於
阼階下西面儐者進受命出請事使者曰某公有貺命
加諸卜占曰某吉王使某也敢告儐者入告主昏者曰
某之子弗教恐弗堪某王有吉某與在焉某不敢辭儐
者出告其拜迎陞堂受鴈之儀並如納采其禮賔如問
名之禮宋皇子納夫人禮同唐制今擬國朝親王納妃
遣使納吉詳見納吉儀注
　　　納徴
唐親王納徴之禮其日使者至妃氏大門外掌次者延
入次謁者引使者出次立於大門外之西東面主昏者
立於東階下西面儐者進受命出請事使者曰某公有
嘉命貺室某王率由先典使某也以玉帛乗馬請納徴
儐者入告主昏者曰某王順先典貺某重禮某敢不承
命儐者出告使者奉玉帛牽馬者從入陳於庭使者與
主昏者揖入使者曰敢納徴主人於阼階上北面再拜
受束帛乗馬其禮使者皆如問名之儀宋皇子納夫人
其納徴則命使者奉珪以匵及𤣥纁束帛詣夫人第曰
官占云言嘉耦既定制使某以儀物告成主昏者曰奉
制賜臣以重禮臣某謹奉典制其受玉帛禮使者與唐
同今擬國朝諸王納妃皇帝臨軒遣使奉𤣥纁玉帛至
妃第行納徴禮其詳見儀注
　　　請期
唐既納徴使者執鴈詣妃氏第請期使者曰某公有賜
既申受命矣某王使某也請吉日主昏者曰既前受命
矣惟命是聽其受鴈及禮賔並如納吉之儀宋遣使請
期其儀與唐同今擬國朝諸王納妃遣使執鴈至妃第
請期如宋儀詳見儀注
　　　奉冊
唐冊親王妃使者持節公服乗輅備儀仗奉冊及車輅
冠服備物至妃氏第主昏者公服立於阼階使副奉冊
入閤至於内寢階間南面持節者立於使者之東西面
持冊案者又在其南女相者及傅姆引導妃服翟衣立
北面使者稱有制妃再拜使者讀冊訖妃又再拜傅姆
進受冊以退使者出主昏者拜送於門外女相者引妃
入宋皇子納夫人遣使奉告至妃第曰奉制賜某國夫
人告主昏者曰臣某謹奉制使者奉告箱入至寢門以
告置于案女相者引夫人花釵翟衣出再拜受訖女相
者引夫人入主昏者禮使者如唐儀今擬國朝諸王納
妃皇帝臨軒命使者奉冊及翟衣花釵首飾車輅儀仗
至妃第行冊禮其詳見儀注
　　　親迎
唐親王親迎初昏服衮冕乗象輅備儀仗詣妃第曰
以兹初昏某也將請承命儐者入告主昏者曰某固敬
具以須主昏者出迎王入主昏者陞阼階西向立妃母
出立於房户外之西南面王陞西階北面跪奠鴈再拜
降出主昏者不降送王拜訖姆導妃出父命之曰戒之
敬之夙夜無違命母戒之於西階上施衿結􁉄戒之曰
勉之敬之夙夜無違庶母及門内施鞶申之以父母之
命曰敬恭聽宗父母之言夙夜無愆視諸衿鞶王出大
門乗輅還妃鹵簿次從而行宋皇子親迎初昏服衮冕
乗象輅備儀仗至妃第曰某奉制親迎敢不恭承主昏
者曰某固恭具以須揖皇子入至寢户前陳雁北面再
拜而出主昏者不降送皇子拜訖姆導夫人出父母及
庶母戒命皆如唐儀皇子先出夫人乗車以次行今擬
國朝諸王納妃服衮冕乗輅至妃第親迎還宫其詳
見親迎儀注
　　　醮戒
唐親王納妃無皇帝臨軒醮戒之文宋皇子納夫人將
親迎皇帝醮戒於所御之殿皇帝南向坐皇子北面再
拜訖陞立於西東向受飲食又北向再拜皇帝命之曰
親迎惟古往帥以恭皇子曰臣謹奉制又再拜今擬國
朝親王納妃將親迎皇帝臨軒醮戒其詳見儀注
　　　同牢
唐制王妃至宫降車王揖妃以入及寢門又揖王導妃
陞自西階入室即席王盥南洗妃盥北洗王及妃皆即
席坐贊者授饌三飯訖王及妃皆興再拜受兩爵飲訖
用卺飲如初王及妃又再拜徹饌王脱冕服於房妃從
者受之妃脱服於室王從者受之王入燭出妃從者餕
王之餘王從者餕妃之餘宋皇子納夫人同牢之禮皆
與唐同今擬國朝諸王納妃就王宫寢殿行同牢之禮
其詳見同牢儀注
　　　妃朝見
唐王妃至宫之明日夙興沐浴著花釵揄翟衣至皇帝
閤外伺皇帝陞御座北面再拜訖奉笲棗栗陞自西階
跪奠於御座前尚食進徹司賔引妃降復位再拜訖尚
儀承制降詣妃宣勅訖又再拜司賔引妃詣皇后所御
之殿立於閤外北面再拜訖奉笲腶脩陞自西階進跪
奠於皇后座前尚食進徹司賔引妃降復位再拜尚儀
承令降詣妃宣令訖又再拜宋皇子納夫人至宫之明
日朝皇帝皇后皇帝皇后醴夫人如宫中之儀今擬國
朝王妃入宫明日朝見皇帝皇后其詳見儀注
　　　盥饋
宋皇子夫人既朝見之明日夙興沐浴服花釵翟衣至
皇帝閤外候皇帝進膳北面再拜訖陞自西階奉膳進
供於皇帝前降復位再拜又至皇后閤外候皇后進膳
再拜進膳如前皇帝皇后饗夫人如宫中之儀今擬國
朝王妃朝見之明日詣皇帝皇后行盥饋之禮其詳見
儀注
　　　納采儀注
前一日有司設使副次於妃氏大門之外設使副序立
位於大門之東西向北上設主昏者序立位於大門内
之西東向設香案於㕔上之正中設使副位於香案之
東西向北上設主昏者受制位於香案之南北向設贊
禮位於㕔下主昏者拜位之北東西相向設儐者二人
位於贊禮之南東西相向設引使者二人位於㕔上南
楹之左右東西相向其日使者奉制執鴈及禮物至妃
氏第儀仗鼓吹分列於大門外之左右使者下馬引禮
引入次執事者陳禮物於大門之外儐者引主昏者朝
服序立於大門外之西東向引禮引使者出次立於大
門外之東執鴈者立於其南皆西向儐者進受命出詣
使者曰敢請事使者曰奉制某王之儷屬於懿淑使某
行采擇之禮儐者入告主昏者曰臣某之子昧於閫儀
不足以備采擇恭承制命臣某不敢辭儐者出告訖主
昏者出迎使者於大門外儐者引主昏者揖使者先入
立於西階之下引禮引使者入執鴈者後從陞自東階
立於香案之東執鴈者立於其南執事者陳禮物于庭
儐者引主昏者就拜位北向立定贊禮唱鞠躬拜興拜
興平身主昏者鞠躬拜興拜興平身儐者引主昏者陞
自西階至香案前使者稱有制儐者贊跪主昏者跪使
者曰某奉制采擇執鴈者以鴈授使者使者受鴈以授
主昏者主昏者跪受鴈興以授左右儐者引主昏者降
自西階就拜位贊禮唱鞠躬拜興拜興平身主昏者鞠
躬拜興拜興平身贊禮唱禮畢儐者引主昏者退立於
西使者降自東階出主昏者帥執事各收禮物
　　　問名儀注
納采禮畢使者降立於中門外之東西面主昏者降立
於西階下東向儐者進受命出詣使者前曰敢請事使
者曰某既受命將加諸卜筮奉制問名儐者入告主昏
者曰制以臣某之子可以奉侍某王臣某不敢辭儐者
出告訖入引主昏者出迎使者於中門之外儐者引主
昏者揖使者主昏者入門而左使者入門而右執鴈者
從入主昏者立於西階之下使者陞自東階至香案前
西向立執鴈者立於其南皆西向儐者引主昏者就拜
位贊禮唱鞠躬拜興拜興平身主昏者鞠躬拜興拜興
平身儐者引主昏者陞自西階至香案前北面立使者
稱有制儐者贊跪主昏者跪使者宣制曰奉制問名主
昏者曰臣某第㡬女某氏出執鴈者以鴈進授使者使
者受鴈以授主昏者主昏者跪受鴈興以授左右儐者
引主昏者自西階降就拜位贊禮唱鞠躬拜興拜興平
身主昏者鞠躬拜興拜興平身贊禮唱禮畢儐者引主
昏者退立於西主昏者帥執事各收禮物引禮引使者
出至中門外儐者出請使者入行飲食之禮畢主昏者
送於門外
　　　納吉儀注
前一日有司於妃氏第陳設如納采之儀其日使者至
妃氏大門外下馬引禮者延入次執事者陳禮物於大
門之外儐者引主昏者朝服立於大門内之西東面引
禮引使者出次立於大門外之東執鴈者立於其南儐
者進受命出詣使者前曰敢請事使者曰卜筮協從使
某告吉儐者入告主昏者曰臣某之子愚弗克堪占貺
之吉臣與有幸臣謹奉典制儐者出告訖入引主昏者
出迎於大門之外儐者引主昏者揖主昏者入門而左
使者入門而右執鴈者從入主昏者立於西階之下引
禮引使者陞自東階立於香案之東執鴈者立於其南
執事者各陳禮物於庭儐者引主昏者就拜位北向立
定贊禮唱鞠躬拜興拜興平身主昏者鞠躬拜興拜興
平身儐者引主昏者陞自西階至香案前北向立使者
稱有制儐者贊跪主昏者跪使者宣制曰奉制告吉執
鴈者以鴈進授使者使者受鴈以授主昏者主昏者跪
受鴈興以授左右儐者引主昏者降自西階就拜位贊
禮唱鞠躬拜興拜興平身主昏者鞠躬拜興拜興平身
贊禮唱禮畢儐者引主昏者退立於西引禮引使者出
至中門外儐者出請使者入行飲食之禮畢主昏者送
于門外
　　　納成儀注
前一日有司於妃氏第陳設如納采之儀其日使者承
制奉𤣥纁玉帛至妃氏第儀仗分列於大門外之左右
引禮引入次執事者陳禮物於大門外設玉帛案於正
中儐者引主昏者立於大門内之西引禮引使者出次
立於大門外之東儐者進受命出詣使者前曰敢請事
使者曰某王之儷卜既協吉制使某以儀物告成儐者
入告主昏者曰奉制賜臣以重禮臣某謹奉典制儐者
出告入引主昏者出迎于大門外儐者引主昏者揖使
者入主昏者立於西階之下引禮引使者陞自東階立
於香案前之東舉案者舉玉帛案由東階陞置於香案
之南奉玉帛者立於使者之南稍後西向舉案者退立
於西儐者引主昏者就拜位贊禮唱鞠躬拜興拜興平
身主昏者鞠躬拜興拜興平身儐者引主昏者陞自西
階至香案前使者稱有制儐者贊跪主昏者跪使者宣
制曰奉制告成奉玉帛者詣案取玉帛進授使者使者
受玉帛以授主昏者主昏者跪受玉帛興以授左右儐
者引主昏者降自西階至拜位立定贊禮唱鞠躬拜興
拜興平身主昏者鞠躬拜興拜興平身贊禮唱禮畢儐
者引主昏者退立於西諸執事各收禮物引禮引使者
出至中門外儐者出請使者入行飲食之禮畢主昏者
送於門外
　　　請期儀注
其儀與納吉同惟使者宣制某月某日㳙吉制使某告
期主人答曰謹奉命
　　　遣使奉冊儀注
其儀與皇太子納妃同
　　　醮戒儀注
前期内使監設御座於奉天殿如常儀侍儀司設親王
次於奉天殿東耳房内設親王席位於奉天殿之西東
向設司爵内使二人於席位之左右司饌内使二人於
司爵之東皆相向設親王受醮戒位於御座之南北向
設親王拜位於丹陛上北向設王府官拜位於丹墀之
兩旁重行北向設贊禮二人位於親王丹陛上拜位之
北東西相向知班二人位於贊禮之南東西相向設文
武百官侍立位於文武樓之北東西相向設引文武班
舍人四人位於文武官之北東西相向設引文武班四
人位於文武班之北稍後東西相向將軍二人位於殿
上簾前東西相向將軍六人於奉天門之左右東西相
向又將軍四人位於丹陛上之四隅東西相向又將軍
六人位於奉天殿之左右東西相向鳴鞭四人於丹陛
上北向儀鸞司光禄寺官對立位於奉天殿門之左右
東西相向是日金吾衛陳設軍仗於午門外之東西旗
仗於奉天門外之東西儀鸞司陳設儀仗於丹陛丹墀
之東西和聲郎設樂於丹墀之南(備而/不作)是日未明王府
侍從官導從親王至次諸執事者各就位引進啓親王
具衮冕服侍儀奏外辦御用監奏請皇帝服通天冠絳
紗袍御輿以出侍儀侍從警蹕如常儀皇帝將出仗動
陞御座將軍捲簾鳴鞭司晨郎雞唱報時訖引進引親
王衮冕由東陛陞至丹陛位北面立定贊禮唱鞠躬拜
興拜興拜興拜興平身親王鞠躬拜興拜興拜興拜興
平身贊禮唱鞠躬拜興拜興拜興拜興平身王府官鞠
躬拜興拜興拜興拜興平身引進引親王由奉天殿東
門入就席位東向立司爵内使斟酒以醆進授親王親
王跪搢圭受醆祭酒少許以醆授内使内使跪受醆司
饌内使以饌進授親王親王跪受饌以饌授内使内使
跪受饌置於席興立於親王之左引進啓親王興引進
啓就席坐飲食訖引進引親王立於御座前北向引進
啓跪親王跪皇帝命之曰往迎爾相承我宗事勗帥以
敬親王曰臣某謹奉制㫖引進啓俯伏興親王俯伏興
引進引親王由東門出至丹陛上拜位立定贊禮唱鞠
躬拜興拜興拜興拜興平身親王鞠躬拜興拜興拜興
拜興平身贊禮贊禮畢皇帝降座還宫引進引親王由
東階降退出文武百官以次出
　　　親迎儀注
前一日有司設親王次於妃氏大門之外南向又設王
府官次於親王次之南東西相向設親王序立位於大
門外之東西向又設親王奠鴈位於閤門外北向設主
昏者立位於閤門外之西東向其日質明妃父具酒脯
告於家廟親迎前三刻王府官具朝服陳鹵簿鼓吹於
王府門外典儀啓請王具衮冕服王府官捧寳詣閤奉
迎拱衛司進金輅於王府内王具冕服引進啓陞輿王
乗輿以出侍御導從如常儀至府門引進啓降輿乗輅
王降輿陞輅輅動王府官以下皆從執鴈者奉鴈從其
後王至妃氏大門外囘轅南向鹵簿鼓吹分列於左右
王府官皆下馬引進啓降輅乗輿王降輅陞輿侍從導
引至次引進啓降輿王降輿入就次王府官各就次王
將至主昏者設㑹宴女王既入次宫人傅姆啓妃服褕
翟花釵前後擁護出就閤内位前南向立傅姆立於妃
之左右宫人内侍分立於其後主昏者具朝服陞自西
階下引進引王出次立於大門之東西向左右侍御如
常儀儐者朝服進受命出立於門東西面曰敢請事引
進跪啓王王曰某奉制親迎引進受命興傳於儐者儐
者入告引主昏者出迎王於大門外之西東向儐者唱
鞠躬拜興拜興平身主昏者鞠躬拜興拜興平身王答
禮拜興拜興平身引進引王入門而左主昏者入門而
右執鴈者從入引進引王陞東階進立於閤門户前北
向主昏者陞自西階立於閤門外之西東向引進啓跪
王跪引進啓奠鴈執鴈者以鴈西向跪授王王搢圭受
鴈以授主昏者主昏者搢笏跪受鴈興以授左右退立
於西引進啓出圭俯伏興平身王出圭俯伏興平身引
進啓鞠躬拜興拜興平身王鞠躬拜興拜興平身引進
引王降自東階出至次以伺主昏者不降送初王入門
妃母出立於門外王奠鴈位之西南向王拜訖宫人傅
姆導妃出立於母左主昏者進命之曰戒之敬之夙夜
恪勤毋或違命母命之曰勉之勉之爾父有訓往承惟
欽庶母申之曰恭聽父母之言宫人傅姆擎執導從出
門司閨啓妃陞輿出中門司閨啓妃降輿乗厭翟車所
司陳列鹵簿如式妃將出引進啓請王陞輅輅動王府
官皆上馬從行如來儀王車輅至王府門外侍從官皆
下馬王車輅至門内引進啓降輅乗輿王降輅陞輿以
入侍從官從至閤引進啓降輿王降輿入閤以伺
　　　同牢儀注
前一日内使監設妃次於王府内殿之西南向司閨設
幄於内殿之正中設王之座於幄中之東西向設妃座
於幄中之西與王座相對設王洗一於殿之東司巾宫
人一人位於洗南司盥宫人一人位於洗北皆西向設
妃洗一於殿之北司巾宫人一人位於洗南司盥宫人
一人位於洗北皆東向設酒案於幄之南正中陳酒樽
於案上設四爵兩卺於酒樽之北(爵卺皆以今/酒器代之)又設食
案二於酒樽之北其日晡後妃車輅將至内使監於内
殿大次前設步障地衣至幄内伺妃輅入王府門鹵簿
分列於門内外傅姆及宫人皆下輦各擎執擁護入至
内殿前司閨啓請降輅乗輿妃降輅陞輿宫人侍從如
前儀至幄次前司閨啓請降輿妃降輿執繖扇燭籠宫
人布列前後傅姆導引妃入次整飾司閨引妃出立於
内殿西階之下東向内侍引王揖妃以入王先陞司閨
導妃後陞入内殿内侍引王就洗位内侍啓沃手宫人
酌水王盥手内侍奏帨手宫人以巾進王􁉄手内侍啓
請王就座前西向立王盥手時司閨啓請妃至盥洗所
司閨啓盥手宫人酌水妃盥手司閨啓帨于宫人以巾
進妃帨手司閨啓請妃就座前東向立内侍司閨各啓
請王及妃皆就座王侍從立於幄東妃侍從立於幄西
司饌宫人舉食案進供於王及妃之前司饌以饌進王
及妃皆食訖司饌各徹饌司醖宫人取爵酒進供於王
妃王妃皆飲訖司醖各徹虚爵司饌再以饌進王妃各
饌訖徹饌如前司醖再取爵酒以進王妃王妃各飲訖
司醖徹爵如初王妃三饌訖司醖取卺酌酒以進王王
受卺司醖取卺酌酒以進妃妃受卺各飲訖司醖徹虚
卺内侍啓禮畢王及妃皆興内侍及内使監官宫人等
導從王入宫司閨及傅姆宫人等導從妃入宫内侍啓
請王更禮衣司閨啓請妃服常服王從者餕妃之饌妃
從者餕王之饌
　　　妃朝見儀注
其日妃夙興沐浴服揄翟首飾畢司閨啓請出閤宫人
内侍等導從妃出閤至内宫門司閨啓請乗輿妃乗輿
以出至内東門司閨啓請降輿内使及傅姆導引妃入
宫障扇侍從如常至内殿階下内使監令入奏皇帝服
通天冠絳紗袍即御座南向左右侍從如常司閨引妃
入詣庭前北面立内贊贊拜興拜興妃拜興拜興司閨
引妃自西階陞宫人奉棗栗同陞至御座前宫人以棗
栗進授妃妃受棗栗進奠於御座前尚食進徹以東司
閨引妃降自東階復位北面立内贊贊拜興拜興妃拜
興拜興内贊贊禮畢司閨啓請妃至皇后殿傅姆宫人
等導從如前至皇后所御殿立於閤門之外尚宫奏皇
后褘衣首飾即南向座左右侍御如常儀司閨引妃入
詣殿庭位北面立内贊贊拜興拜興妃拜興拜興司閨
引妃由西階陞宫人奉腶脩以從至皇后御座前北面
立宫人奉腶脩進授妃妃受腶脩進供於皇后座前尚
食進徹以東司閨引妃降復位内贊贊拜興拜興妃拜
興拜興内贊贊禮畢傅姆導妃退皇帝皇后醴妃如宫
中之儀
　　　盥饋儀注
其日妃夙興沐浴服揄翟衣首飾司閨啓請出閤宫人
内侍傅姆等導從妃出閤至内宫門外司閨啓乗輿妃
乗輿以出至内東門司閨啓請降輿内使及傅姆導引
妃入宫障扇侍從如常儀至皇帝閤外候皇帝進膳司
閨引妃入立於庭北面内贊贊拜興拜興妃拜興拜興
司閨引妃陞自西階至御座前尚食宫人以膳進授妃
妃受膳進供於皇帝前司閨引妃降自西階復位内贊
贊拜興拜興妃拜興拜興内贊唱禮畢司閨啓請至皇
后殿傅姆宫人内侍等引妃詣皇后所御殿立於閤外
候皇后進膳司閨引妃入立於庭北面内贊贊拜興拜
興妃拜興拜興司閨引妃由西階陞至皇后前尚食宫
人以膳進授妃妃受膳進供於皇后前司閨引妃降自
西階復位内贊贊拜興拜興妃拜興拜興内贊唱禮畢
司閨引妃出閤皇帝皇后饗妃如朝見之儀
　　　謁廟儀注
儀見冊拜篇




　公主出降
　　　總序
古者天子嫁女不自主昏以同姓諸侯主之故曰公主
春秋莊公元年築王姬之館于外此天子嫁女而魯為
之主也秦代因之亦曰公主兩漢之制帝女稱公主帝
姊妹為長公主皆以列侯尚之魏武帝以金鄉公主適
駙馬都尉何晏唐皇姑為太長公主亦謂之長公主姊
妹為長公主女為公主公主下嫁則以親王為主昏凡
尚主亦拜駙馬都尉其受聘禮皆於光順門外公主至
夫家朝見舅姑行盥饋禮宋初公主下嫁選壻召見即
拜駙馬都尉賜玊帶襲衣謂之繫親出降則賜甲第壻
家行五禮皆令掌昏者於内東門納表壻至東華門親
迎公主至壻家之明日謁見舅姑又明日行盥饋之禮今
擬國朝公主下嫁令掌昏者於内東門行五禮至期壻
服朝服詣東華門親迎公主至壻第之明日謁見舅姑
又明日盥饋今具其儀以著于篇
　　　冠服
漢公主冠服大手髻簪珥服純縹上下其長公主首服
加步搖魏公主大手髻七鈿蔽髻簪珥長公主得加步
揺其服以文繡齊公主大手髻繡衣裳黄綬長公主則
紫綬唐公主出降服花釵揄翟衣纁袡宋公主出降首
飾花九樹服揄翟今擬國朝公主出降服九翬四鳯冠
揄翟衣其詳具冊拜篇
　　　車輅冊印
並見冊拜篇
　　　禮物
魏制公主嫁禮用絹一百九十匹晉用絹三百匹北魏
南陽公主嫁蕭寳寅賜絹一千并給禮具宋公主聘其
進財函書一𤣥纁五錦三五色綾羅十押函馬二羊百
酒百紅綾絹二百花二十罩脂粉二百盝銀果六百臘
麵茶二百斤花餅二十事金銀勝百合銀錢二十千頭
􁏓紅羅百匹金釵釧十雙金纒二副真珠翠毛玊釵六
頭真珠琥珀玊水精瓔珞五項面花耳環百一十綴珠
銷金盤金繡畫衣二十襲錦綺羅綾紗縠千匹塗金銀
器二千兩生綾二千匹錢二千貫金合二重三百兩今
擬國朝公主出降遣使奉冊及公主受冊其儀並見冊
拜篇
　　　納采問名
唐公主將出降以親王主昏於光順門外設次行五禮
壻家遣使者奉鴈及禮物至光順門外所設次主昏者
立於門内東階下使者曰朝恩貺室於某公之子某公
有先人之禮使某也謹納采主昏者曰敢不敬從使者
陳鴈主昏者受鴈訖使者出再奉鴈入主昏者還立阼
階之上西面曰皇帝第某女封某公主使者陳鴈主昏
者受鴈訖使者出主昏者禮使者於户牖之間贈之篚
幣及兩馬辭曰吾子為事故至於寡人之室寡人有先
皇之禮請禮從者禮畢使者還宋公主下降壻家具雁及
禮物修表向闕再拜訖奉舉以行表在前禮物次之掌
昏者在後入東華門至内東門掌昏者跪搢笏以納采
表授内謁者進入訖掌昏者出次西向立又以問名表
跪授内謁者進入諸捧輿者以次出今擬國朝公主下
嫁壻家備禮物表文於家庭望闕再拜訖掌昏者奉舉
至東華門次行納采問名禮餘見儀注
　　　納吉
唐公主出降壻家既卜吉使者奉鴈至光順門次儐者
出請事使者曰加諸卜占曰吉使某也納吉敢告主昏
者曰某公有吉寡人與在焉寡人不敢辭使者陳鴈主
昏者受鴈禮使者如問名之儀宋壻家具禮物用鴈修
表陳於㕔事掌昏者公服省視訖置於綵輿設香案於
庭中掌昏者率壻向闕再拜訖奉舉以行至内東門外
以納吉表跪授内謁者進入今擬國朝公主下降壻家
既卜吉備禮物表文陳於庭望闕再拜掌昏者奉至東
華門次行納吉禮詳見納吉儀注
　　　納徴
唐壻家既納吉命使者奉𤣥纁束帛玊馬至光順門外
次以𤣥纁束帛陳於幕上奉玊於幕東使者曰朝恩貺
室於某公之子某公有先人之禮使某也以玊帛乗馬
請納徴主昏者曰某公順先典貺以重禮寡人敢不承
命餘如納吉之儀宋前一日壻家具玊幣禮物表文進
納如納吉之儀今擬國朝公主出降壻家具𤣥纁玊馬
表文及他禮物命掌昏者奉至東華門行納徴之禮
詳見儀注
　　　請期
唐壻家既納徴命使者捧鴈至光順門外次曰朝恩有
賜既申受命某公使某請吉日主昏者曰寡人既前受
命惟命是聽使者曰某公命某聽命於王主昏者曰寡
人固惟命是聽使者曰某公使某受命於王王不許某
敢不告期曰某日餘並如納徴之儀宋制前一日壻家
具禮物用鴈修表進納其儀皆與納徴同今擬國朝公
主下降壻家具禮物表文詣東華門請期詳見儀注
　　　親迎
唐制壻將親迎壻父告廟醮子訖子再拜降出乗輅備
儀仗詣主昏者第主昏者醴公主公主服花釵揄翟纁
袡主昏者立東階壻入再拜奠鴈出姆導公主出主昏
者戒之曰戒之敬之夙夜無違命主婦戒之曰勉之敬
之夙夜無違壻乗輅先還第公主陞輅備鹵簿後行宋
壻父告於禰廟訖醮子於㕔事命之曰往迎爾相以惠
宗祏子再拜曰祗承嚴命又再拜出乗馬至東華門有
司陳公鹵簿儀仗於門外公主陞厭翟車壻出次於内
東門内陳鴈公主陞車壻再拜先還第今擬國朝公主
下降壻將親迎壻父醮戒訖壻乗馬至東華門内行親
迎之禮其禮詳見儀注
　　　同牢
唐公主下降至壻家行同牢禮如親王之儀宋壻親迎
囘至本第下馬以候公主至公主降車贊者引壻揖公
主入及寢門壻導公主陞階扇燭陳列贊者引公主入
於室壻盥於南洗公主盥於北洗贊者設酒饌壻及公
主即座飲食遂薦饌再飯三飯畢壻及公主興皆再拜
入今擬國朝公主下降至壻家行同牢禮詳見同牢儀
注
　　　見舅姑
唐公主出降之明日夙興沐浴著花釵服揄翟舅服公
服西向坐姑著鈿釵禮衣南向坐公主陞自西階東面
再拜跪進棗栗於舅前退北面再拜跪進腶脩於姑前
訖又再拜舅姑設醴公主席於姑席之西少北南向醴
訖姑先降自西階公主降自東階宋公主夙興著花釵
服揄翟以候見贊者設舅姑位於堂上舅位在東姑位
在西舅姑俱服其服公主陞自西階詣舅位前再拜奉
棗栗以進訖又再拜次奉腶脩至姑位前又再拜舅姑
醴公主如前儀今擬國朝公主出降之明日服揄翟花
釵首飾以見舅姑其儀詳見儀注
　　　盥饋
唐公主盥饋以少牢公主服其服如見禮盥饋舅姑訖
舅姑設公主席於舅姑席東北南向以醴之宋公主盥
饋之禮設舅姑位於堂上東西相向俱即座女相者引
公主陞自西階進詣舅姑之東贊者以饌進公主置於
舅姑位前贊者加七箸舅姑俱食畢公主各再拜設饗
婦位於姑位之北少東西向女相者引公主立於座之
西贊者舉饌置於位前加以七箸公主即座食畢再拜
降階退今擬國朝公主既見舅姑之明日行盥饋之禮
詳見儀注
　　　納采問名儀注
公主將出降奉制擇壻訖令某王或某官為掌昏至期
掌昏者先具納采時日奏聞訖前一日壻家設香案於
正㕔南向設表案於香案之北設掌昏者立位於香案
之東設壻父拜位於㕔下正中北向壻拜位於其後設
贊禮二人位於壻父拜位之北東西相向設壻父進表
位於香案之南北向設奉表執事位於進表案之西東
向至日以表置于案陳鴈及他禮物於㕔設奉表綵輿
於大門之正中掌昏者服朝服省視訖立於香案之東
引禮引壻父及壻服朝服就拜位北向立贊禮唱鞠躬
拜興拜興拜興拜興平身壻父及壻皆鞠躬拜興拜興
拜興拜興平身引禮引壻父陞自西階至香案前北向
立引禮唱跪壻父跪贊禮唱跪壻亦跪引禮唱上香上
香三上香壻父三上香訖引禮唱進表奉表執事詣案
取納采表跪進於壻父之左壻父受表以授掌昏者掌
昏者跪受表興復置于案執事者復詣案取問名表跪
進於壻父之左壻父受表以進掌昏者掌昏者跪受表
興復置于案引禮唱俯伏興平身贊禮唱俯伏興平身
壻父及壻皆俯伏興平身引禮引壻父降自西階復位
北向立贊禮唱鞠躬拜興拜興拜興拜興平身壻父及
壻皆鞠躬拜興拜興拜興拜興平身賛禮唱禮畢引禮
引壻父及壻退立於西掌昏者奉表先行執事者奉雁
及他禮物以次行壻父及壻從其後至大門外以表置
綵輿中奉舉以行表在前禮物次之掌昏者乗馬行於
後至東華門下馬及内東門外以表輿及禮物陳列如
儀以伺引禮引掌昏者立於門之右内使監令出立於
門之左掌昏者進詣内使前曰朝恩貺室於某公之子
某公習先人之禮使臣某請納采執事者就綵輿取納
采表跪授掌昏者掌昏者搢笏跪受表以授内使内使
跪受表興奉表進入於内殿執鴈及禮物者從入掌昏
者退就次以伺内使將出掌昏者復立於内東門之西
内使出掌昏者進詣内使前曰將加卜筮使臣某問名
執事就案取問名表文跪授掌昏者掌昏者跪受表以
進内使内使跪受表興奉表進入於内殿執雁及奉禮
物者從入掌昏者立以候内使出曰有制贊禮唱跪掌
昏者跪内使宣制曰皇帝第㡬女封某公主宣訖贊禮
唱俯伏興平身掌昏者俯伏興平身贊禮引掌昏者入
就次賜宴訖掌昏者還諸捧輿者以次出
　　　納吉儀注
前一日壻家陳設香案及拜位一如納采之儀至日進
表及禮物掌昏者進至内東門外既至掌昏者進詣内
使前曰加諸卜筮占曰從吉謹使臣某敢告執事者取
表掌昏者進表皆如納采問名之儀
　　　納徴儀注
前一日壻家陳設香案表案及拜位一如納吉之儀其
日又設玊帛案於表案之南以表及玊帛置于案陳禮
物於㕔事設表輿及玊帛輿於大門外之正中掌昏者
服朝服省視訖立於香案之東引禮引壻父及壻各服
公服就拜位立定贊禮唱鞠躬拜興拜興拜興拜興平
身壻父及壻皆鞠躬拜興拜興拜興拜興平身引禮引
壻父陞西階至香案前引禮唱跪壻父跪贊禮唱跪壻
亦跪引禮唱搢笏上香上香三上香壻父搢笏三上香
訖執事者詣案取表跪授壻父之左壻父受表跪進於
掌昏者掌昏者跪受表興復置于案執事者復詣案取
玊帛跪授壻父壻父受玊帛以進授於掌昏者掌昏者
跪受玊帛興復置于案引禮唱俯伏興平身壻父俯伏
興平身贊禮唱俯伏興平身壻俯伏興平身引禮引壻
父降自西階就拜位立定贊禮唱鞠躬拜興拜興拜興
拜興平身壻父及壻皆鞠躬拜興拜興拜興拜興平身
贊禮唱禮畢引禮引壻父及壻退立於西掌昏者奉表
執事者奉玊帛及禮物出壻父及壻送至大門外掌昏
者以表及玊帛各置綵輿中奉舉以行表輿在前玉帛
次之禮物又次之掌昏者乗馬行其後至東華門下馬
入内東門外以表輿及禮物陳列如儀引禮引掌昏者
立於門之右内使出立於門之左掌昏者進詣内使前
曰朝恩貺室於某公之子某公有先人之禮使臣某以
束帛乗馬納徴執事者就綵輿取表跪授掌昏者掌昏
者搢笏跪受表以授内使内使跪受表興引禮唱俯伏
興平身掌昏者俯伏興平身内使奉表進入於内殿執
玉帛禮物者從入掌昏者退就次以伺内使出引掌昏
者就次賜宴訖掌昏者還諸奉輿者以次出
　　　請期儀注
儀與納吉同其辭曰某公命臣謹請吉日
　　　親迎儀注
前一日内使監設壻次於内東門内又設皇帝皇后醴
女位於内殿皆南向設公主受醴位於御座之南北向
其日壻服公服告廟曰國恩貺室於某(壻名/)以某日親
迎敢告子將行父醮於㕔曰往迎爾相承我宗事朂帥
以敬先妣之事若則有常壻再拜降出乗馬備儀仗執
鴈及禮物者後從至東華門下馬入至内東門内執鴈
者及奉禮物者各陳禮物於庭壻將至内使延入次其
日皇帝皇后醴女如宫中之儀禮部陳設公主鹵簿儀
仗車輅鼓吹於内東門外内使監令奏請皇帝皇后即
御座皇帝服通天冠絳紗袍皇后服首飾褘衣陞御座
左右侍從如常儀保姆内侍侍女等奉公主著花釵揄
翟出閤就御座前北向立傅姆二人立於公主之左右
侍女侍立於公主之後傅姆贊拜興拜興拜興拜興公
主拜興拜興拜興拜興皇帝戒之曰戒之敬之夙夜無
違命皇后戒之曰勉之敬之夙夜無違公主受命訖保
姆又贊拜興拜興拜興拜興公主拜興拜興拜興拜興
保姆及侍女導引公主降階内命婦及宫人内侍送至
内殿門外侍女請公主乗輿公主陞輿侍女執繖扇擁
護至内東門侍女請降輿陞輅公主將陞輅内使引壻
出次立於内東門内執事者執鴈立於後候公主陞輅
執鴈者以鴈跪授壻壻受鴈跪進于内使内使跪受鴈
以授左右贊禮唱俯伏興拜興拜興平身壻俯伏興拜
興拜興平身内使引壻先出乗馬還第公主鹵簿車輅
後發内外命婦及宫人應送者乗輦後從如常儀
　　　同牢儀注
公主至壻家行同牢之禮前一日壻家設公主次於寢
室之外設幄於寢室正中設壻座於幄西東向設公主
座於幄東西向設公主巾洗於寢室之北設壻巾洗於
寢室之南設酒案於寢室南楹正中設酒樽於案上設
四爵兩卺於酒樽之北(爵巹皆以今/酒器代之)設食案二於酒案
之北其日初昏公主車輅將至侍女於内門之内設步
障至寢室公主至壻第鹵簿分列於大門之外傅姆及
侍女皆下輦至大門内保姆請公主降車陞輿公主降
車乗輿障以行幄侍女執繖扇遮護至寢室前保姆請
降輿公主降輿保姆導引公主入次整飾贊者引壻禮
迎至次前保姆侍女等引公主出次壻揖公主入寢門
至階壻導公主陞階執扇者陳列於前後入室侍女引
公主至北洗盥手壻從女沃之侍女引壻至南洗盥手
公主從女沃之盥手訖司儀引公主壻各就座壻從者
立於幄西公主從者立於幄東侍女各舉食案進供於
壻及公主之前侍女各以饌進壻及公主進饌畢侍女
徹饌以爵斟酒進於壻及公主飲畢侍女再以饌進壻
及公主饌畢徹如前侍女再取爵酒以進壻及公主飲
畢徹爵如初壻及公主三饌畢侍女取巹酌酒以進壻
及公主各受巹飲畢侍女徹虚巹司儀請壻及公主皆
興保姆及侍女導引壻及公主入閤更衣公主使者餕
壻之餘壻從者餕公主之餘從者皆女人
　　　公主見舅姑儀注
其日夙興公主著花釵服揄翟侍御如常以見舅姑執
事者設舅姑位於堂上東西相向舅位在東姑位在西
舅服朝服姑服鈿釵禮衣各就位後東西相向立保姆
引公主陞自東階至舅位前東向立司儀唱拜興拜興
公主拜興拜興侍女奉棗栗進授公主公主受棗栗置
於舅位前舅即座執事者進徹以東保姆引公主退復
位司儀唱拜興拜興公主拜興拜興保姆引公主詣姑
位前西向立司儀唱拜興拜興公主拜興拜興侍女奉
腶脩進授公主公主受腶脩置于姑座前姑即座内執
事者進徹以東保姆引公主退復位司儀唱拜興拜興
公主拜興拜興司儀唱禮畢舅姑醴公主如後儀
　　醴婦儀注
公主見舅姑禮畢侍女設公主位於姑位之北少西東
向保姆引公主立於其位之西侍女注酒於醆進授公
主公主東面受醆置於案侍女奉饌置於公主位前公
主即座飲食訖司儀請降座公主降座司儀引入閤
　　　盥饋儀注
公主見舅姑之明日行盥饋之禮其日設舅姑位於堂
上舅位在東姑位在西又設公主位於姑位之北少西
東向舅姑服其服各就座公主服花釵翟衣保姆侍女
導從至舅姑所北面立司儀唱拜興拜興公主拜興拜
興訖侍女以饌進授公主公主受饌進供於舅位前侍
女再以饌進公主公主受饌進供於姑位前舅姑俱食
畢公主退就位司儀唱拜興拜興公主拜興拜興訖保
姆導引公主就座侍女奉饌供於公主前加以七箸公
主食畢保姆請公主興詣舅姑前司儀唱拜興拜興公
主拜興拜興訖退入閤
　　饗丈夫婦人送者
主人饗丈夫送者主婦饗婦人送者皆如常儀



　
　
　
　
　
　
　
　
　
　
　
　
　
　
　
　明集禮卷二十七
欽定四庫全書
　明集禮卷二十八
　　嘉禮卷十二
　品官昏禮
　　　總序
周制昏禮下達凡公侯大夫士之昏娶皆行六禮漢平
帝詔劉歆定公卿大夫博士郎吏家屬皆以禮娶迎立
軺􁀙馬(立軺小車/􁀙馬儷馬)後漢鄭衆定百官昏娶亦行六禮唐
百官昏儀以三品以上五品以上六品以下為降殺其
日主人㑹賓客饗送者婦至之明日謁見舅姑又明日
行盥饋之禮舅姑饗婦如常儀宋品官昏儀六禮皆與
唐同其日主人饗送者姑饗婦人送者婦至之明日謁
見祖禰又明日見舅姑行盥饋禮舅姑饗婦如唐儀今
擬國朝品官昏儀先遣媒氏通書次遣使及媒氏行六
禮婦至壻家主人宴饗送者明日謁見祖禰訖次見舅
姑行盥饋之禮舅姑饗婦如家人之儀今具其儀以著
於篇
　　　冠服
儀禮大夫以上親迎冕服纁裳士親迎爵弁纁裳緇施
(施以豉切緇/施謂緣以緇)女純衣纁袡(袡汝占切縁也/以纁緣其衣也)婦見舅姑則
纚笄宵衣(纚所買切致髪纚也笄今/簪也宵讀為綃織之屬)唐品官娶婦皆用
本職冕服一品衮冕二品鷩冕三品毳冕四品繡冕五
品𤣥冕婦服花釵翟衣一品花釵九樹翟九等二品花
釵八樹翟八等三品花釵七樹翟七等四品六樹六等
五品五樹五等六品以下花釵大袖之服品官子娶婦
三品以上有公爵者其嫡子昏聽假以四品冕服五品
以下九品以上假以爵弁婦服花釵大袖女嫁亦同宋
品官娶婦其服皆與唐同國朝品官昏禮各用本職朝
服婦服花釵翟衣各隨夫之本品服其三品以上子婚
假五品服五品以上子假七品服六品以下子假八品
服女服同
　　　車輅
儀禮士昏禮迎乘墨車婦車亦如之注墨車漆車也大
夫乘棧車士昏禮而乘墨車攝盛也又曰士妻之車有
裧(裧昌占切/車裳帷也)後漢昏禮娶迎立軺􁀙馬(注見/前)唐制三品
以上乘革車四品五品木輅五品非京官職事者乘青
通幰犢車六品以下青偏幰犢車從者公服乘車婦車
各准其夫宋制與唐同今擬國朝品官昏禮壻乘馬婦
乘轎子
　　　禮物
周制昏禮下達五禮皆用雁納徴用𤣥纁束帛儷皮後
漢鄭衆百官六禮辭禮物三十六種皆書之于檢𤣥纁
(𤣥象天/纁象地)羊(羊祥也羣/而不黨)鴈(取隨/陽)清酒(降/福)白酒(歡之/由)粳米(養/食)
稷米(粢/盛)蒲(衆多/性柔)葦(柔之/久)卷栢(屈卷/附生)嘉禾(須/綠)長命縷(縫衣/裳)
延夀膠(能合/異類)漆(内外/光好)五色繡(章采屈/伸不窮)合歡鈴(聲音/和諧)九子
墨(長生/子孫)金錢(和鳴/不止)禄得香草(為吉/祥)鳳凰(雌雄/伉合)含利獸(廉/而)
(謙/)鴛鴦(飛止須近/鳴則相和)受福獸(體恭/心慈)魚(處淵/無射)鹿(禄/也)烏(烏知反/哺孝於)
(父/母)九子婦(有四/德)陽燧(成明/安身)丹(五色/之榮)青(為色首/東方始)晉大夫昏
禮用𤣥纁束帛加羊北齊聘禮一品至三品用𤣥三疋
纁二疋束帛十疋璧(四品以下/皆無璧)豹皮二(六品以下至九/品並用鹿皮)
錦綵四十疋三品二十疋絹百四十疋四品百二十疋
五品百疋羔羊一口羊二口犢二頭黍稷稻米麫各四
斛四品以下各二斛唐制三品以上不得過絹三百疋
四品五品不得過二百疋六品七品不得過一百疋八
品以下不得過五十疋皆充所嫁女資裝等用宋三品
以上四馬𤣥纁束帛四品以下兩馬五禮皆用鴈今擬
國朝品官昏禮
　　　樂
記云昏禮不作樂幽陰之義樂陽氣也又云娶婦之家
三日不舉樂思嗣親也唐太極元年唐紹表請士庶親
迎廣奏音樂請禁之建中元年禮儀使顔真卿奏昏禮
主敬至于音樂切恐非禮請禁斷今擬國朝品官昏娶
不用樂
　　　納采問名
唐品官昏娶先使媒氏通書女氏許之乃致納采之禮
用鴈前一日主昏者陳設賓次于大門外受其禮於廟
無廟則於正寢其日賓公服至女氏第曰吾子有惠貺
室某也某有先人之禮使某請納采主昏者對曰某之
子憃愚又弗能教吾子命之某不敢辭賓出主昏者執
事者徹雁(無雁聽/用羊)賓既出立於中門外復入陳雁請曰
某既受命將加諸卜敢請女為誰氏主昏者曰吾子有
命具以備數而擇之某不敢辭曰某第㡬女某氏出主
人遂醴賓(醴賓以醴酒薦以脯/醢畧如一獻之禮)宋賓至女氏第曰某官
以伉儷之重施於某官率脩彛典使某謹納采主昏者
曰某之子弗嫻於姆訓維是腶脩棗栗之饋未知告䖍
也某聽命於廟敢不拜嘉其納采之禮一如唐儀其問
名之禮亦如唐儀今擬國朝品官昏娶遣賓用雁至女
氏第行納采問名之禮詳見後儀
　　　納吉
唐納吉用鴈如納采禮曰吾子有貺命某加諸卜占曰
吉使某也敢告主昏者曰某之子不教唯恐不堪子占
有吉我與在焉不敢辭宋納吉如納采之儀賓至女氏
第曰某官承嘉命稽諸卜筮龜筮協從使某以告主昏
者曰某官顧惠於好欲施德於某未教之女而以卜吉
告某不敢辭其受鴈醴賓皆如前儀今擬國朝品官昏
娶既卜吉遣賓用鴈至女氏第納吉詳見後儀
　　　納徴
唐品官昏禮納徴用𤣥纁束帛纚皮賓至女第曰吾子
有嘉命貺室某也某有先人之禮纚皮束帛使某也請
納徴主昏者曰吾子順先典貺某重禮某不敢辭宋品
官納成命賓奉函書𤣥纁束帛至女氏第曰某官以伉
儷之重加惠某官某官率循彛典有不腆之幣以某將
事敢請納成主昏者曰某官順彛典申之以備物某敢
不重拜嘉賓入以函書授主昏者其儀與納吉同今擬
國朝品官納徴用函書某物命賓至女氏第告成詳見
後儀
　　　請期
唐納徴之後用鴈請期曰吾子有賜某既申受命矣惟
是三族不虞(注云三族為父昆弟已昆弟/子昆弟虞度也不億度也)使某請吉日
主昏者曰某敢不敬宋品官請期命賓用鴈至女氏第
曰某官慎重嘉禮將卜諸近日使某請期主昏者曰謹
奉命以從其受鴈禮賓皆與前同今擬國朝品官昏禮
既納徴遣賓用鴈至女氏第請期詳見後儀
　　　親迎
唐品官昏禮必親迎初昏壻服至女氏第曰吾子命某
以兹初昏使某將請成命主昏者曰某固敬具以需女
花釵翟衣六品以下則花釵大袖入於房南向坐主昏
者𤣥端迎壻於門外主昏者揖入執鴈者從之至房户
前北面奠鴈再拜訖降出以俟父母戒女訖姆及從者
導引女出升車壻御婦車授綏姆辭不受曰未教不足
與為禮壻乘車先還俟於門外婦車從其後宋品官昏
禮必親迎有故聽以媒氏徃迎其親迎之禮與唐制同
壻乘馬女乘車今擬國朝品官昏禮壻公服乘馬行親
迎之禮其詳見後儀
　　　同牢
唐品官昏娶婦至門壻揖婦以入及寢門婦升自西階
媵布奠於奥壻婦皆就席侍從設同牢饌卒食三酳用
巹皆如前儀宋制初昏掌事者設巾洗於階設尊於室
中實四爵兩巹於筐婦至贊者引婦北面立壻揖婦以
入婦升階入于室壻盥於南婦盥於北設酒饌布席對
坐壻婦皆即坐侍從注酒授飲及婦飲訖遂薦饌三飲
如初壻及婦再拜徹酒饌今擬國朝品官昏娶婦至門
壻出揖婦同入至内室行同牢之禮詳見後儀
　　　見舅姑
唐品官昏娶明日婦服花釵翟衣見舅姑舅席西向姑
座南向婦座於姑座之西少北南向舅姑既即席再拜
執棗栗奠於舅席舅撫之婦又再拜降階受腶脩奠于
姑席姑撫之婦再拜退就席立贊者酌醴及脯醢婦再
拜就座飲食畢退入閤明日行盥饋之禮舅姑饗婦如
前儀宋謁見舅姑之禮與唐同但舅西向坐姑東向坐
設婦座於姑位之北少西東向而四品以下不行盥饋
之儀今擬國朝品官昏禮婦至之明日謁見舅姑次謁
祖禰明日行盥饋之禮姑饗婦及宴見親戚其詳見後
儀
　　　納采問名儀
凡品官昏娶或為子聘婦皆使媒氏通書女氏許之擇
日致納采之禮前一日主昏者設賓次於大門外陳設
賓坐席於㕔事至日某官陳設㕔及他禮物於㕔及庭
媒氏省視訖執事者舉禮物進賓及媒氏乘馬及步輦
從其後質明主昏者具祝版告廟訖設香案燈燭於㕔
之正中賓至女氏第媒氏入報贊者延賓入次執事者
各陳禮物於大門之内主昏者公服出迎於大門外贊
禮引出次主昏者揖入賓及媒氏陞自東階主昏者陞
自西階至㕔賓立於㕔之左主昏者立於㕔之右媒氏
立於賓之南執事者陳鴈及納采禮物於㕔上及庭中
贊禮唱鞠躬拜興拜興平身賓及主人皆鞠躬拜興拜
興平身賓詣主人曰某官以伉儷之重施於某某率循
禮典謹使某納采主昏者曰某之子弗閑姆訓既辱采
擇敢不拜嘉主昏者揖賓就西向坐主昏者東向坐執
事者徹鴈及收受禮物訖賔復入陳鴈及問名禮物於
㕔賔興詣主昏者曰某官慎重昏禮將加卜筮請問名
主昏者進曰某第㡬女某氏出或以紅羅或以銷金紙
書女第行年幾(即今之/帖子)賓辭將降出主昏者曰吾子今
以事至某之室請禮從者復就座遂行飲食之禮畢使
者降自東階出主昏者送至大門外執事者各舉器物
還
　　　納吉儀
既卜吉擇日先遣媒氏至女第告以某日納吉前一日
主昏者設賓次如納采之儀至日賓及媒氏奉鴈及禮
物至女氏第大門外媒氏先入告贊禮者延入次執事
者陳鴈及禮物於門内主昏者出迎賓贊禮引賓出次
主昏者揖賓同入賓陞東階主昏者陞西階至㕔東西
相向立執事者陳鴈及禮物於㕔及庭中贊者唱鞠躬
拜興拜興平身賓及主昏者皆鞠躬拜興拜興平身
賓詣主昏者曰某承嘉命稽諸卜筮龜筴協從使某
告吉主昏者曰某未教之女既以吉告其何敢辭主昏
者揖賓就座主昏者之執事者徹鴈及禮物入主昏者
燕饗使者如納采儀
　　　納成儀
既擇吉擇日備禮物命賓及媒氏至女氏第行納成禮
先期媒氏以某日告前一日主昏者設賔次如常儀其
日賓至女氏大門外媒氏先入告贊禮延賓入次執事
者陳禮物於大門内置𤣥纁束帛於案主昏者出迎於
大門外贊禮引賓出次主昏者揖賓入賓陞東階主昏
者陞西階至㕔東西相向立執事者陳函書束帛及他
禮物於㕔上及庭中贊禮唱鞠躬拜興拜興平身賓及
主昏者皆鞠躬拜興拜興平身賓請主昏者曰某官以
伉儷之重加惠某官率循禮典有不腆之幣敢請納徴
主昏者曰某官貺某以重禮某敢不拜嘉執事者就案
取圅書授賓賓以授主昏者主昏者受書以授執事者
主昏者之從者以函書進授主昏者主昏者受以授賓
賓受書以授左右訖主昏者揖就席主昏者之執事者
各徹禮物其宴饗賓從皆如納吉之儀
　　　請期儀
既納徴擇日備禮物命媒氏及賓至女氏第請期其儀
與納吉同
　　　親迎儀(有故請以媒氏徃迎/)
前一日主昏者設次於大門外如常儀其日壻父公
服告於禰廟(無廟者於㕔/事東設神位)初昏壻具公服(無官者/用假服)行親
迎禮設壻父位于㕔之正中壻父即座贊禮引壻陞自
西階至父座前北面立贊禮唱鞠躬拜興拜興平身壻
鞠躬拜興拜興平身進立於父位前父命之曰躬迎嘉
偶釐爾内治壻進前曰敢不奉命退復位贊禮唱鞠躬
拜興拜興平身媒氏導率壻出乘馬前行至女家其日
女氏主昏者公服告廟訖設宴㑹親戚醴女如家人之
儀壻至門外下馬媒氏入告贊禮引壻就次女從者請
女盛服就寢門内南向坐女從者列於其後贊禮引壻
出次主昏者出迎壻于大門之東西面主昏者揖壻入
門而右壻入門而左執鴈者從壻之後至寢户前北面
立主昏者立於寢戸之東西向執雁者陳鴈於庭賛禮
唱鞠躬拜興拜興平身壻鞠躬拜興拜興平身引禮引
壻出就次主昏者不降送壻既出女父母就正㕔南向
坐保姆引女就父母座前北向立侍女從其後保姆唱
拜興拜興拜興拜興女拜興拜興拜興拜興父命之曰
徃之爾家以順為正無忘肅恭母命之曰必恭必戒毋
違舅姑之命庶母申之曰爾忱聽於訓言毋作父母羞
保姆及侍女導從女出門升車儀衞導前應送者乘輦
從其後女車行壻先還第
　　　同牢儀
女將至壻家執事設二座於寢室之内壻座在東婦座
在西設壻洗一於室之東南婦洗一於室之西北設酒
案一於室之東楹正中實四爵兩巹於酒尊之北(爵巹/皆以)
(常用酒/器代之)設食案二於酒案之北初昏壻親迎先歸第以
伺婦車至門保姆請婦下車贊禮引壻出迎於大門之
内壻接婦同引入保姆侍女導從如常及寢門壻先陞
階保姆導婦後陞入室壻盥於南洗婦從者執巾進水
以沃之婦盥於北洗壻從者執巾進水以沃之盥畢從
者請壻婦各就座執事者舉食案各置於壻婦之前司
尊者注酒侍女以酒進於壻婦案上壻婦受醆飲訖侍
女受虚醆司饌者進饌侍女以饌進供壻婦案上壻婦
進饌訖侍女徹饌再飲再饌如初壻婦再飲畢侍女又
徹饌乃以巹注酒各進於壻婦壻婦受巹各飲畢侍女
徹虚巹贊者請壻婦皆興立於座南東西相向贊者唱
拜興拜興壻婦皆拜興拜興侍從引壻婦入室易服壻
從者餕婦之餘婦從者餕婿之餘
　　　廟見儀
婦至之明日見於宗廟(無廟者於㕔/事中設神位)設主昏者拜位於
東階下北面壻拜位於其後主婦拜位於西階下婦拜
位於其後諸親拜位各以序分立於主昏者主婦之後
其日婦夙興沐浴盛服主昏者及主婦皆盛服贊者引
主昏者就東階下位次引主婦就西階下位次引諸親
與壻婦各就位立定贊禮唱拜興拜興平身主昏者以
下皆拜興拜興平身贊禮引婦進詣庭中北面立引禮
引主昏者升自東階詣神位前引禮唱跪主昏者跪引
禮唱上香上香三上香司香奉香進于主昏者之左主
昏者三上香訖引禮唱祭酒祭酒三祭酒司尊者以酒
進於主昏者之左主昏者祭酒畢引禮唱讀祝讀訖引
禮唱俯伏興平身主昏者俯伏興平身引禮引主昏者
立於神位之西贊禮唱拜興拜興拜興拜興婦拜興拜
興拜興拜興訖退復位引贊引主昏者降自東階就拜
位贊禮唱鞠躬拜興拜興平身主昏者以下皆鞠躬拜
興拜興平身贊禮唱禮畢主昏者以下皆退
　　見舅姑儀
婦既謁廟次見舅姑其日執事者設舅姑位於堂上舅
位在東姑位在西婦沐浴盛服立於堂下伺舅姑俱即
座贊禮引婦就拜位北向立贊禮唱拜興拜興拜興拜
興婦拜興拜興拜興拜興保姆引婦升自西階至舅位
前侍女奉棗栗(今或隨儀代以他/禮物為贄下同)進授於婦婦受棗栗
置於舅位前執事進徹棗栗侍女奉腶脩進授於婦婦
受腶脩置於姑位前執事者徹腶脩訖保姆引婦退降
自西階至庭下拜位立定贊禮唱拜興拜興拜興拜興
婦拜興拜興拜興拜興贊禮唱禮畢保姆引婦退舅姑
醴婦如家人之儀
　　　盥饋儀
婦見舅姑之明日行盥饋之禮其日婦家備盛饌酒食
至壻家婦從者設舅姑位於堂上舅位在東姑位在西
設食案於堂上正中婦夙興沐浴盛服立於庭下伺舅
姑俱即座贊禮唱拜興拜興拜興拜興婦拜興拜興拜
興拜興保姆引婦陞自西階立於舅位之南北向婦從
者舉食案進供於舅姑位前訖執事者以饌授婦婦奉
饌置於舅位前執事者加七箸保姆引婦進立於姑位
之南北向執事者以饌授婦婦受饌置於姑位前執事
者加七箸舅姑皆食畢婦從者徹饌保姆引婦降階就
拜位贊禮唱拜興拜興拜興拜興婦拜興拜興拜興拜
興舅姑饗婦如家人之儀
　　　舅饗丈夫送者儀
其日質明主昏者命執事者設賓席於正㕔東西相向
其席位從其賓之數設酒案於㕔之南楹設食案於酒
案之北賓至掌次者引賓先就次主昏者出迎於大門
之外引禮者引賓出次主昏者揖賓入賓陞東階主昏
者升西階至㕔分東西相向立贊禮唱鞠躬拜興拜興
平身賓主皆鞠躬拜興拜興平身主昏者揖賓各就座
執事者舉食案進供于賓客主昏者之前進酒進饌如常
儀㑹畢賓主俱興賓立于東階上西面主昏者立于西階上
東面執事者奉幣以授主昏者主昏者以授賓賓受以授左
右降自東階從者受幣以從賓出主昏者送于大門之外
　　　姑饗婦人送者儀
其日主昏者之執事者設女賓次于中門之内設女賓
席于後堂東西相向設女賓親黨位于女賓之南西向
設主婦親黨位于主婦之南東向設酒案于堂之南楹
設食案于酒案之北女賓至掌次者引女賓就中門内
次主婦出迎于次外女賛引女賓出次主婦接女賓同
入女賓升東階主婦升西階至㕔分東西相向立女賛
唱拜興拜興拜興拜興女賓及主婦皆拜興拜興拜興
拜興主婦請女賓各就位坐侍女舉食案進供于女賓
主婦之前進酒進饌如常儀㑹畢女賓及主婦皆興執
事者奉幣以授主婦主婦受幣以授女賓女賓受幣降
自西階以授從者從者奉幣以從女賓出主婦送于門外




　庶人昏儀
　　　總序
周禮媒氏掌萬民之判凡男女自成名以上皆書年月日
名焉令男三十而娶女二十而嫁有故則二十三而嫁此
庶人之昏禮也周末越王句踐欲蕃育庶民使男二十
而娶女十七而嫁自後庶民子女十五六之後皆許嫁
娶唐貞觀中詔庶民男女男年二十女年十五以上無
室家者並仰州縣以禮聘娶其納采納幣皆遣賓行之
宋庶人昏儀命媒氏行六禮壻盛服親迎有故則令媒
氏徃迎朱子家禮庶人昏儀男子年十六至三十女子
年十四至二十並可昏娶先使媒氏通言次遣使納采
納幣然後壻盛服親迎婦至交拜合巹主昏者禮賓明
日婦見舅姑壻見婦之父母又明日婦行廟見禮今擬
國朝庶民昏儀男年十六女年十四以上並聽昏娶先
遣媒氏通言女氏許之次命媒氏納采納幣至期壻盛
服親迎主昏者禮賓明日婦見祖禰畢次見舅姑壻徃
見婦之父母今具其儀以著於篇
　　　冠服
儀禮壻親迎爵弁禮曰士妻始嫁襌(音/單)黼於領上(畫黼/於領)
假盛飾耳唐制庶人昏聽假以絳公服其嫁女則花釵
(以銀及金塗/銀琉璃等飾)連裳青質以青衣革帶韈履(同裳色夫有/官者則從其)
(夫之/品服)宋庶人昏假幞頭公服或皂衫衣折上巾婦服花
釵大袖今擬國朝庶人昏娶壻服常服或假九品服婦
服花釵大袖
　　　禮物
周禮凡嫁女娶妻入幣純帛無過五兩唐制納采問名
納吉請期親迎並用鴈無雁聽用羊以雉及雞鶩代納
徵用𤣥三疋纁二疋束帛(束帛五兩兩五尋每端二/丈兩兩合其卷因謂之疋)函
書盛於箱宋制與唐同朱子家禮昏幣用色繒貧富随
宜少不過兩多不過十更用釵釧羊酒果實等物今擬
國朝庶人昏娶
　　　納采問名
唐庶人昏娶媒氏通書之後别致納采之禮其日備鴈
及禮物命賓至女家曰吾子有命貺室於某使某謹納
采主昏者曰某之子憃愚又弗教某弗敢辭其受鴈禮
賓如六品以下儀其問名亦如之宋庶人昏娶使媒氏
奉書及禮物至女氏第納采問名訖主昏者奉函書復
命其儀與唐同今擬國朝庶人昏娶遣媒氏奉書及禮
物至女家納采其詳見後儀
　　　納幣(附請期/)
唐庶人昏娶問名之後遣賓納吉然後以𤣥纁束帛行
納徵之禮宋既納吉遣媒氏執函書奉禮物至女家納
成曰吾子既修好于某使某請納成媒氏以函書授主
昏者主昏者曰備物有嘉敢不重拜媒氏復致命曰某
使某請吉日主昏者曰某固聽命媒氏曰請以某甲子
主昏者曰敢不承命其受禮物禮賓如納采之儀今擬
國朝庶人昏娶問名之後遣媒氏奉書及禮物行納幣
之禮就請期
　　　親迎
唐庶人昏娶壻盛服至女家親迎既至主昏者迎壻入
至寢門前壻北向立主昏者西向立壻奠雁訖再拜出
就次以伺女父母戒女畢女升輿壻先還家女至壻迎
於大門外揖入寢室行同牢之禮宋庶人昏娶其親迎
之儀與唐同有故許令媒氏徃迎今擬國朝庶人昏娶
壻盛服親迎有故許令媒氏請迎詳見後儀
　　　見祖禰
宋婦至之明日謁見祖禰主昏者立於東階下主婦立
於西階下諸親及壻婦各以序分立於後贊者引婦進
詣庭中北面再拜訖復位主昏者升階詣神位前上香
祭酒祝曰某氏來婦敢以見祝訖降自西階復位主昏
者以下皆再拜今擬國朝庶人昏娶婦至之明日謁見
祖禰詳見後儀
　　　見舅姑
唐婦至之明日謁見舅姑舅西向坐姑南向坐婦再拜
進棗栗於舅前又再拜進腶脩於姑前訖又再拜舅姑
醴婦如常儀宋婦見舅姑之禮其日夙興婦盛服立於
庭下舅西向坐姑東向坐婦就東階下再拜升階置棗
栗於舅位前降階再拜次詣西階下再拜升階置腶脩
於姑位前降階又再拜舅姑醴婦如唐儀今擬國朝庶
民昏娶婦至之明日謁見祖禰畢次見舅姑其詳見後
儀
　　　饗送者
宋娶婦之日女氏送者至壻家主昏者饗男子送者於
外㕔主婦饗婦人送者於中堂東西相向再拜訖俱即
座具酒饌如常儀㑹訖主昏者奉幣於送者送者受幣
降自東階出主昏者送於門外今擬國朝庶民昏娶送
者至主昏者主婦行燕享之禮詳見後儀
　　　壻見婦之父母
家禮娶婦之明日壻盛服徃見婦之父母婦父迎送如
客禮拜則跪而扶之入見婦母則婦母闔門左扉立於
門内壻拜於門外皆用幣次見婦黨諸親婦家禮壻如
常儀今擬國朝庶人昏娶之明日壻徃見婦之父母其
詳見後儀
　　　納采
凡將娶婦先使媒氏徃來通言候女氏許之然後納采
夙興主昏者告於祠堂云某之子某年已長成未有伉
儷已議娶某郡某之女今日納采不勝感愴(若宗子自/昏則自告)
媒氏奉書及禮物徃女家至大門外主昏者出迎媒氏
媒氏入門而右主昏者入門而左升堂東西相向立
執事者陳禮物於堂上及庭中媒氏進詣主昏者曰吾子
有惠貺室於某某親某有先人之禮使某請納采主昏
者對曰某之子憃愚又弗能教吾子命之某不敢辭從
者以書進授媒氏媒氏奉書以授主昏者主昏者受書
以授左右訖延媒氏就次執事者各徹禮物主昏者遂
奉書告于祠堂訖出迎媒氏升堂從者以復書進授主
昏者主昏者受書以授媒氏媒氏受書以授執事訖請
退主人請媒氏以酒饌請從者於别室皆酬以幣使者
復命壻家壻家復告祠堂
　　　納幣請期(古有問名納吉朱子家禮/止從納采納幣以從簡便)
其日壻氏主昏者備書及禮物於庭媒氏省視訖遂奉
書及禮物至女家主昏者出迎媒氏入門而右主昏者
入門而左升堂東西相向立從者陳禮物於堂上及庭
中媒氏進詣主昏者前曰吾子既修好於某某使某請
納成主昏者曰備物有加敢不重拜從者以函書授媒
氏媒氏受書以授主昏者主昏者受書以授左右訖左
右以復書進授主昏者主昏者受書以授媒氏媒氏復
致命曰某使某請吉日主昏者曰某固聽命媒氏曰請
以某甲子主昏者曰敢不承命媒氏請退主昏者留媒
氏宴饗如納采之儀
　　　親迎(有故聽以媒氏徃迎/)
前期一日女氏使人張陳其壻之寢室(俗謂之/鋪房)其日質
明壻父盛服以祝告廟訖父坐於正㕔中間南向子盛
服(品官子孫假九品服/餘並皁衫折上巾)立于父位之西少南東向贊禮唱
鞠躬拜興拜興平身壻鞠躬拜興拜興平身執事者以醆
注酒授壻壻祭酒少許訖啐酒以醆授從者訖興平身進
立于父位前父命之曰釐爾内治徃求爾匹壻進曰敢不
奉命贊禮唱鞠躬拜興拜興平身壻鞠躬拜興拜興平身
訖降出乘馬以二燭前導至女家司賓延入次是日女父
母請親戚宴女如家人之儀壻至女家主昏者以祝告于
祠堂曰某之第㡬女將以今日歸于某不勝感愴告祝訖
出迎壻于中門之外揖壻入主昏者升西階西面壻升
東階進當寢戸之前北面執鴈者陳鴈于階庭(無鴈以/他物代)壻
曰某受命于父以兹嘉禮恭聽成命主昏者曰某固願
從命贊禮唱鞠躬拜興拜興平身壻鞠躬拜興拜興平身
贊禮引壻降階出至次以伺主昏者不降送壻既出就
次女父母盛服南向立侍女導從女至堂上詣父母前
北面立賛者唱拜興拜興拜興拜興父戒之曰徃之爾
家無忘肅恭母戒之曰夙夜以思無有違命諸母申
之曰無違爾父母之訓賛者又唱拜興拜興拜興拜興
女拜興拜興拜興拜興訖侍女導從出門升輿二燭導
行壻先乘馬還俟于門外婦至門外賛者請降輿婦降
輿入門北面立壻出至中門外南面揖婦同入室婦從
者布壻席於室東壻從者布婦席于室西賛者引壻婦
至席所東西相向立賛者唱拜興拜興壻婦皆拜興拜興
壻揖婦就坐婦從者舉食案置於壻前壻從者舉食案
置於婦前婦從者斟酒進供於壻壻授醆飲酒壻從者
斟酒進供於婦婦授醆飲酒畢從者以饌進再飲再饌
畢婦從者以巹斟酒進授壻壻受巹壻從者以巹斟酒
進授婦婦受巹同飲畢壻婦皆興入寢室壻脫服婦從
者受之婦脫服壻從者受之壻從者餕婦之餘婦從者
餕壻之餘主昏者禮男送者於外㕔主母禮女送者於
中堂各如其儀
　　　見舅姑
婦至之明日謁見舅姑其日婦夙興盛服立於堂下舅
姑坐于堂上東西相向舅位在東姑位在西置卓子於
舅姑之前家人男女少于舅姑者立于兩序侍女引婦
立于東階下賛禮唱拜興拜興拜興拜興婦拜興拜興
拜興拜興侍女引婦升西階至舅位前侍女以䞇幣進
授于婦婦受贄幣奠于卓子上舅撫之侍女引婦降階
北面立賛禮唱拜興拜興拜興拜興婦拜興拜興拜興
拜興侍女引婦就西階下立贊禮唱拜興拜興拜興拜
興婦拜興拜興拜興拜興侍女引婦升西階至姑位前
侍女以贄幣進授于婦婦受贄幣進奠于卓子上姑撫
之侍女引婦降西階下立定賛禮唱拜興拜興拜興拜
興婦拜興拜興拜興拜興賛禮唱禮畢舅姑醴婦如家
人之儀
　　　見祖禰(古者三月而廟見朱子家/禮以其太逺改用三日)
婦至之明日見於祖禰(無廟者設神/位于㕔事中)設主昏者拜位于
東階下北面壻拜位于其後主婦拜位于西階下婦拜
位于其後親屬拜位各以序分立于主昏者主婦之後
其日婦夙興沐浴盛服主昏者主婦皆盛服賛禮引主
昏者就東階下位次引主婦就西階下位次引諸親與
壻婦各就位立定賛禮唱拜興拜興平身主昏者以下
皆拜興拜興平身賛禮引婦進詣庭中北面立引禮引
主昏者升自東階詣神位前引禮唱跪主昏者跪引禮
唱上香上香三上香司香者奉香進于主昏者之左主
昏者三上香訖引禮唱祭酒祭酒三祭酒司尊者以酒
進于主昏者之左主昏者祭酒畢引禮唱讀祝讀訖引
禮唱俯伏興平身引禮引主昏者立於神位之西賛禮
唱拜興拜興拜興拜興婦拜興拜興拜興拜興訖退復
位引禮引主昏者降自東階就拜位賛禮唱鞠躬拜興
拜興平身主昏者以下皆鞠躬拜興拜興平身賛禮唱
禮畢主昏者以下皆退
　　　壻見婦之父母
婦至之明日壻盛服徃見婦之父母至大門外立伺賛
禮者先入告婦父出迎于大門外揖壻入從者執幣從
其後婦父升自西階壻升自東階至㕔東西相向婦父
在西壻在東賛禮唱鞠躬拜興拜興拜興拜興平身壻
鞠躬拜興拜興拜興拜興平身婦父扶壻興從者以幣
進授壻壻受幣進於婦父婦父受幣以授左右賛禮引
壻入至後堂門外少伺從者執幣以從婦母盛服出後
堂南向立賛禮引壻入堂前楹北向立賛禮唱鞠躬拜
興拜興拜興拜興平身壻鞠躬拜興拜興拜興拜興平
身婦母答拜訖從者以幣授壻壻受幣進授婦母之左
右訖賛禮引壻出次見婦黨諸親皆如賓客相見之
禮婦家設酒饌禮壻各隨貧富之儀
　　　饗送者
其禮如品官饗送者之儀



　
　
　
　
　
　
　
　
　
　
　
　
　
　
　
　明集禮卷二十八
欽定四庫全書
　眀集禮卷二十九
　　嘉禮十三
　鄉飲酒禮
　　　總敘
鄉飲酒之禮夏殷之世無所考周制五禮之目是為嘉
禮之一凡禮之所紀冠婚喪祭皆自士以上乃得行之
而鄉飲酒之禮達于庶民因其聚㑹之際與之揖讓升
降使知尚賢尊長而興敬讓之道焉考之經傳其說有
三鄉大夫三年大比獻賢者能者于其君以賔禮禮之
而與之飲酒一也黨正國索鬼神而祭祀則以禮屬民
飲酒而正齒位二也州長春秋習射于序先行鄉飲酒
禮三也夫用之州黨而亦謂之鄉者先儒以為州黨鄉
之屬也或鄉大夫入而觀禮或鄉大夫居此黨内故亦
以名之也其正齒位之說見于周官者一命齒于鄉里
再命齒于父族三命而不齒見於禮記者六十者坐五
十者立侍六十者三豆七十者四豆八十者五豆九十
者六豆而儀禮鄉飲酒之篇不著其文故先儒以為今
之存者乃鄉大夫之事而黨正之禮亡矣漢制郡國十
月行鄉飲酒禮蓋用正齒位之說魏晉以下間或行之
其詳不可得而聞李唐兼采二說賓興賢能則以刺史或
上佐為主其制皆倣于古而小損之有主賓介而無僎其樂
則歌笙間合各一作而不備正齒位則行于冬季主用
縣令復降殺其禮無謀賓戒賓不設折俎易脯醢為葅
醢其作樂如上趙宋淳化三年詔有司講其禮命學士
蘇易簡倣古樂章作鹿鳴南陔嘉魚崇丘關雎鵲巢之
詩凡三十四章後不果行政和中有司奏參酌古制於
州軍貢士之月以禮飲酒用知州軍事或本州佐官為
主提舉學事司所在則提舉為主上舎生當貢者與州
之羣老為衆賓其登降之節與舉酒作樂器用之類並
參照辟雍宴貢士之儀紹興十三年禮部奏脩定儀制
頒下郡國於科舉之歲行于學校是日賓主先舎菜于
先聖先師然後行禮並不作樂蓋本用賓賢之說而已
仕未仕者以齒序位于兩廊則亦兼取黨正之文至其
登降之容獻酬之節較之於唐尤簡略焉十七年左迪
功郎陳介言乞定郡國所行鄉飲歲數乃命諸州三歲
科舉之年行之其願每歲一行者亦從其便二十六年
又命願行于里社者聽官不得預其可考者如此國朝
受命戡定海内即詔有司稽古考文定為一代之制於
是取儀禮及唐宋所行參酌損益為鄉飲酒禮又采周
官屬民讀法之㫖於行禮之中一人升讀律令縣邑則歲
一行之學校里社則季一行之里中蓋本于正齒位之
說而賓興賢能春秋習射亦可通用焉
　　　賓主介僎
儀禮主就先生而謀賓介注曰主謂諸侯之鄉大夫也
先生鄉中之致仕者介處士之賢者諸公大夫入而觀
禮者為僎(諸公者大國有/孤四命謂之公)
唐禮鄉飲酒之禮刺史為主先召鄉之致仕而有德者
謀之賢者為賓其次為介又其次為衆賓與之行禮而
賓興之正齒位每年季冬行事縣令為主鄉之老人六
十以上有德行者一人為賓次一人為介又其次為三
賓又其次為衆賓
宋禮主州以郡守縣以縣令賓擇鄉里寄居年德髙及
致仕者為之僎州以通判縣以丞或簿為之介以次長
為之三賓以賓之次者為之司正以衆所推服者為之
相及賛以士之熟于禮者為之
今擬見儀注
　　　戒賓介
儀禮主戒賓賓拜辱主荅拜乃請賓賓禮辭許主再拜
賓荅拜主退賓拜辱戒介亦如之
唐禮同儀禮　　　宋禮省　今擬省
　　　設席位次
儀禮乃席賓主介衆賓之席皆不屬焉注曰賓席牖前
南面主席阼階上西面介席西階上東面席衆賓于賓
席之西不屬者不相續也皆獨坐明其德各特也又曰立
者東面北上若有北面者則東上主之賛者西面北上
唐禮其日質明設賓席於楹間近北南向設主席于阼
階上西向設介席于西階上東向設衆賓席三於賓席
之西各南向皆不屬又設堂下衆賓席于西階西南肆
北上設賛者位于東階東西向北上正齒位同
宋禮主位于東南賓位于西北僎位于東北介位于西
南三賓位于賓主介僎之後設郡寮之位東西相向其
餘仕與未仕者皆以齒序位于兩廊又設席于堂下凡
鄉之仕與未仕者以齒序位又設主賓介僎三賓之次
于庠序之鄉
今擬見後儀注
　　　陳器
儀禮尊兩壺于房戸間斯禁有𤣥酒在西設篚于禁南
東肆加二勺于兩壺(禁承尊之器也名禁者因為酒戒/也斯禁禁切地無足者𤣥酒新水)
(也篚承爵/觶之篚也)設洗于阼階東南南北以堂深(謂如堂深二/丈則洗去堂)
(下亦/二丈)東西當東榮(榮屋/翼也)水在洗西南肆
唐禮設兩壺于賓席之東少北𤣥酒在西加勺羃置篚
于壺南東肆實以爵觶正齒位同
宋禮先一日設尊罍爵洗各如奠謁先聖之儀
今擬見後儀注
　　　舎菜
儀禮唐無之
宋禮其日質明主率賓介以下先舎菜于先聖先師
今擬賓興賢能飲酒則先一日行舍菜禮正齒位不用
　　　立班
儀禮無文
唐禮賓介及衆賓至立于㕔事大門之外東面北上執
事者皆就位
宋禮賓主以下各就次候鳴鼔相者引賓介以下序立
于庠門之外北面東上
今擬參酌别定立班之儀
　　　迎賓
儀禮主一相迎于門外再拜賓賓荅拜拜介介荅拜揖衆
賓主人揖先入賓厭介入門左介厭衆賓皆入門左北
上(厭一渉切推手/曰揖引手曰厭)
唐禮主迎賓于門外之左西面拜賓賓荅拜又西南面
拜介介荅拜又西南面揖衆賓衆賓報揖主又揖賓賓
報揖主乃先入門而右西面賓入門而左東面介及衆
賓序入立于賓西南衆賓非三賓者皆北面東上(凡賓/主揖)
(拜周旋皆/有賛相)正齒位云衆賓立于三賓之後餘同
宋禮相者引主出(僎從/)至于庠門外速賓及介主立于
門左西向賓介進立于門右東向賛者進立于中唱曰
主拜賓介以下皆答拜主揖賓介以下皆報揖主先入
門右(僎從/)賓揖介亦入門左介揖衆賓皆入門左賛先
之相次之
今擬見儀注
　　　序賓
儀禮主與賓三揖(將曲揖當階/揖當碑揖)至于階三讓主升賓升
主阼階上當楣北面再拜賓西階上當楣北面答拜
唐禮主將進揖當階揖賓皆報揖至階主曰請吾子升
賓曰某敢辭主曰固請吾子升賓曰某敢固辭主曰終
請吾子升賓曰某敢終辭主升自阼階賓升自西階當
楣北面立
宋禮主與賓三揖皆贊者唱之至堂下升階三讓主先
升阼階(僎從/)立􁍃下賓趨升西階(介從/)三賓亦升自西
階並立楣下各南向司正亦升西階立于西階之上東
向(教授升自東廡立于東/階西向郡僚分立兩廡)衆賓東西相向立于堂下贊
者唱曰賓主以下皆再拜
今擬見儀注
　　　獻賓
儀禮主坐取爵于篚降盥洗(已盥然/後洗爵)升實爵賓之席前
西面獻賓賓西階上拜主少退賓受爵以復位主阼階
上拜送爵賓少退薦脯醢賓升席自西方乃設折俎主
於阼階上立賓坐左執爵祭脯醢奠爵于薦西興右手
取肺郤左手執本坐弗繚右絶末以祭尚左手嚌之興
加于俎坐挩手遂祭酒興席末坐啐酒降席坐奠爵拜
告㫖執爵興主阼階上答拜賓西階上北面坐卒爵興
唐禮無盥洗餘同
宋禮主詣罍洗所洗觶至酒尊所酌酒實觶授執事者
至賓席前西北向立執事者分立(直觶者立主人之左/直脯醢者立主之右)
次引賓自西階趨就席主跪左執觶飲賓賓拜跪受爵
飲釂主答拜執事者薦脯醢賓受訖主退就席立僎亦
就席立
今擬見後儀注
　　　賓酢主
儀禮賓降洗實爵酢主皆如主獻賓之儀主卒爵坐奠
爵于序端(序端東序之端也/東西墻謂之序)
唐禮同
宋禮無
今擬見儀注
　　　主酬賓
儀禮主實觶阼階上北面坐祭遂飲卒觶興降洗實觶
賓之席前北面賓西階上拜主少退卒拜進坐奠觶于
薦西賓坐取觶北面坐奠觶于薦東(酬酒/不舉)主揖降賓降
立于階西(主人將與介為禮/賓謙不敢居堂上)
唐禮同
宋禮無
今擬省
　　　主獻介
儀禮主以介揖讓升拜如賓禮主乃坐取爵于東序端
降洗實爵介之席前西南面獻介介西階上北面拜主
少退介進北面受爵復位主介右北面拜送爵介少退
主立于西階東薦脯醢介升席自北方設折俎祭如賓
禮不嚌肺不啐酒不告旨自南方降席坐卒爵興
唐禮不降洗餘同正齒位無折俎餘同
宋禮無之
今擬見後儀注
　　　獻三賓
儀禮主西南面三拜衆賓衆賓皆答一拜主揖升坐取
爵于西楹下降洗升實爵于西階上獻衆賓衆賓之長
升拜受者三人主拜送坐祭立飲以爵授主降復位每
一人獻則薦諸其席
唐禮同
宋禮無之
今擬見儀注
　　　獻衆賓
儀禮衆賓獻則不拜受爵坐祭立飲衆賓徧有脯醢主
以爵降奠于篚
唐禮主實爵進于西階上南面獻堂下衆賓餘同
宋禮無之
今擬見儀注
　　　升位
儀禮揖讓升賓賔厭介升介厭衆賓升衆賓序升即席
唐禮同
宋禮無
今擬自席末升位見儀注
　　　僎入
儀禮賓若有僎者諸公大夫則旣一人舉觶乃入主降階
賓介及衆賓皆降主迎于門内揖讓升公升如賓禮大
夫則如介禮席于賓東主獻薦脯醢設折俎皆如賓禮
唐禮無之
宋禮有僎而與儀禮不同
今擬特存此條以待致仕而有德行者
　　　樂賓
儀禮工歌鹿鳴四牡皇皇者華卒歌笙入堂下磬南北
面立樂南陔白華華黍乃間歌魚麗笙由庚歌南有嘉
魚笙崇丘歌南山有臺笙由儀乃合樂周南關雎葛覃
卷耳召南鵲巢采蘩采蘋
唐禮工歌鹿鳴卒歌笙入立于堂下北面奏南陔訖乃
間歌南有嘉魚笙崇丘乃合樂周南關雎召南鵲巢樂
無工人則闕毋得奏不雅之曲
宋禮無之
今擬省
　　　司正揚觶
儀禮主降階作相為司正主升復席司正洗觶升自西
階實觶降自西階階間北面坐奠觶退共少立坐取觶
不祭遂飲執觶興盥洗北面坐奠觶于其所退立于觶
南
唐禮同
宋禮贊者唱曰賓主以下皆執笏次引司正出位贊者
曰請司正揚觶次引司正取觶詣洗所洗畢至席前跪
而揚觶訖贊者曰請司正致詞司正乃言曰古者於旅
也語於是道古(云云/)訖司正復位賓主以下復位
今擬見儀注
　　　旅酬
儀禮賓坐取俎西之觶(先一人舉觶/奠于俎西)阼階上北面酬主
主降席立于賓東賓坐奠觶遂拜執觶興主答拜不祭
立飲不洗實觶授主主西階上酬介如賓酬主之禮介
酬衆賓拜興飲皆如上儀卒受者以觶降坐奠于篚
唐禮同
宋禮主獻賓之後即賓酬主主酬介介酬衆賓
今擬特省此條以從簡便
　　　讀律
儀禮唐宋皆無之
今擬新増
　　　無筭爵
儀禮衆賔皆降說屨揖讓如初升坐乃羞(注曰朐/胾醢也)無算
爵無算樂
唐禮同正齒位無羞
宋禮賓主以下皆坐酒二行訖
今擬見儀注
　　　賓出
儀禮賓出奏陔(注云陔/陔夏也)主送于門外再拜
唐禮同
宋禮相者引主先興復至阼階楣下立(僎從/)賓介復至
西階楣下立三賓亦復至西階並南向(教授復立東階/西向司正復立)
(西階東向郡/寮復立兩廡)衆賓堂下東西相向主再拜賓介以下皆
再拜訖賓介與衆賓先自西趨出主少立自東出賓立
庠門外之右東向北上主立于門外之左西向(僎從/)皆
再拜逡巡而退
今擬見儀注
　　縣邑飲酒讀律儀注
　　　立賓主介僎
每冬季行事縣令為主以鄉之老人年六十以上有德
行者一人為賓其次一人為介又其次為三賓又其次
為衆賓鄉人嘗為大夫士而致仕者或寄居之士大夫
年德可尊禮者一人為僎(如無則以縣丞主/簿為之無則闕)以衆所推
服者一人為司正贊禮一人及贊引者皆擇士之容貌
詳緩習禮儀者之(賓主各/有贊引)讀律一人使能者
　　　陳席設位次(席謂坐席位謂立位/次謂更衣服之所)
設賓席于堂北兩楹之間少西南靣(冠禮醮于客位今/世亦指此處為客)
(位/)主席于阼階上西面(在東楹之/東少北)介席于西階上東面
(在西楹之/西少北)僎席于賓東南面(謂兩楹之間少東世/俗謂此處為主位)三賓席
于賓西南面(與賓共/為一列)皆專席不屬衆賓六十以上者席
于西序東面北上(堂東西墻/謂之序)若賓多則又設席于西階
上北面東上僚佐席于東序西面北上(僚佐謂縣丞以/下若丞為僎則)
(主簿典/史居此)
設衆賓五十以下者位于堂下西階之西當序東面北
上若賓多則又設位于西階之南北面東上(凡立位皆/設席而不)
(坐至無筭/爵乃坐)司正及讀律者位于堂下阼階之南北面西
上(按儀禮司正位于兩階之間北面而脯醢薦于/其位今薦脯醢皆設卓案與古異故改位于此)
設主之贊者位于阼階之東西面北上(禮主之贊者西/面北上無筭爵)
(然後與注曰贊者謂主之屬/佐主徹鼏沃盥設薦俎者)
設主及僚佐以下次于東廊賓介及衆賓次于庠門之
外僎次亦在門外
　　　陳器
設酒尊于堂上東南隅加勺羃用葛巾爵洗于阼階下
東南篚一于洗西實以爵觶盥洗在爵洗東設卓案于
堂上下席位前(按儀禮徧有脯醢皆薦于其位則立者/亦當有之但古者席地而坐故薦于地)
(上今/難從)陳豆于其上六十者三豆七十者四豆八十者五
豆九十者六豆堂下者二豆主人豆如賓之數(若九十/者為賓)
(六豆則主人亦六/豆其餘悉皆倣此)皆實以葅醢(賓興賢能/則用脯醢)設奠爵卓案
于東序端及西楹南各一
　　　舎菜
若賓興賢能則前一日舎菜于先聖先師如常儀正齒
位則省
　　　立班
其日質明主及賓介以下各就次執事者省視器饌畢
詣主次前告具乃命鼔人鳴鼔贊引導主及僚佐以下
出次(主及僚佐朝/服餘深衣)主立于阼階下西面僚佐序立于主
之後皆西面北上司正及讀律者北面西上贊禮進立
于東階之西近堂亷賓之贊引導賓以下盛服出次序
立于庠門外之右介居賓南三賓居介南衆賓居三賓
之後皆東面北上(僎仍居/次不出)
　　　迎賓
班定贊引唱主迎賓贊引進主之左曰請迎賓乃導主
出庠門外西面立(僚佐/不出)贊引唱揖主揖賓以下皆揖贊
引唱肅賓主揖賓賓報揖贊引導主先入門左西面立
賓之贊引唱揖賓揖介介揖衆賓序行入門右皆東面
立如門外之序
　　　序賓
主揖賓遂行當階再揖將及階又揖賓皆報揖皆贊引
唱之至階主阼階下西面即初位賓西階下東面介居
賓南三賓居介南衆賓居三賓南俱東面北上
　　　獻賓
贊禮唱主以賓升贊引進主之左曰請延賓主與賓三
讓主先升阼階賓升西階俱當楣下北面立贊禮唱獻
賓贊引進于主之右曰請酌酒導主降自阼階詣盥洗
位次詣爵洗位洗爵拭爵以爵授執事者升詣尊所執
事者舉羃主執爵酌酒以爵授執事者(並如釋/奠儀)至賓席
前執爵者以爵授主主西北面獻賓贊引導賓自西階
趨就席末東南面受爵主揖送爵賓報揖卒爵以爵授
執事者(謂賓之執事者/蓋將酢于主也)主退立于阼階上北面賓退立
于西階上北面如初升
　　　賓酢主
贊禮唱賓酢主贊引進賓之左曰請酌酒導賓降自西
階執爵者從詣盥洗位爵洗位升自西階詣尊所酌酒
並如前儀至主席前執爵者以爵授賓賓東南面酢主
贊引導主趨就席末西北面受爵賓揖送爵主報揖卒
爵賓退立于席末(賓之席也酢事畢退立于/席末主將與介為禮也)主乃以爵
奠于東序端卓上復阼階上北面立(主退復阼階而不/就席末者將有事)
(也/)
　　　獻介
贊禮唱主延介贊引進曰請延介導主降自阼階西南
面揖介至階一讓主遂升介升西階並當楣下北面立
贊禮唱主獻介贊引進曰請酌酒導主詣東序端取所
奠爵授執事者詣尊所酌酒以爵授執事者如前至介
席前執爵者以爵授主主西南面獻介贊引導介自西
階上趨就席末北面受爵主乃揖送爵介報揖卒爵以
爵授主退立于席末(介之/席也)主以爵奠于西楹南退阼階
上北面如初(將與三賓/為禮也)
　　　獻三賓
贊禮唱主獻三賓贊引導主降阼階西南面三揖衆賓
衆賓皆報一揖主升取西楹南所奠爵酌酒如前進西
階上南面獻衆賓之長贊引導衆賓之長一人升西階
上北面受爵主揖送爵賓長報揖卒爵以爵授主賓長
就席立于席末(三賓之/席也)次導賓長之次者一人升受爵
如前又次一人亦如之主乃以爵授執事者少退西面
立
　　　獻衆賓
贊禮唱獻衆賓執事者酌酒授主主復進西階上南面
獻衆賓衆賓六十以上者每一人升西階上受爵卒爵
退就西序之席立于席末升者畢主以爵授執事者下
奠于篚堂下者不獻主退就席末坐
　　　升位
贊禮唱衆賓皆升位主乃自席末先升席賓介以下皆
自席末升席堂下者皆就位引僚佐升自東廡就席堂
上者坐堂下者立
　　　僎入(無僎則去此條升位後僎始入/者儀禮注云不干主賓正禮也)
贊禮唱僎入贊引導僎出次(僎朝服致仕者/服深衣亦從便)入門左主
降自阼階迎于門内(賓介降自西階/下三賓不降)主與僎揖讓升主
升阼階僎升西階當楣北面立(賓介皆升立西/階東面北上)贊禮唱
主獻僎贊引進曰請酌酒導主降洗爵詣尊所酌酒如
賓儀至僎席前東北面獻僎贊引導僎自西階上趨就
席末東西南面受爵主揖送爵僎報揖卒爵以爵授主
主以授執事者下奠于篚主及賓升各升席
　　　揚觶
贊禮唱司正揚觶贊引導司正出位詣盥洗位盥手帨
手次詣爵洗位取觶于篚洗觶拭觶升自西階詣尊所
酌酒進兩楹之間北面立贊者唱在坐者皆起賓主以
下皆起拱立司正乃舉觶而言曰恭惟朝廷率由舊章
敦崇禮教舉行鄉飲非為飲食凡我長幼各相勸勗為
臣竭忠為子竭孝内穆於閨門外順于鄉黨無或廢墜
以忝所生言畢揖賓主以下皆揖司正遂飲卒爵復飲
以爵授執事者降自西階復位賓主以下復坐
　　　讀律(若賓興賢/能不用此)
贊禮唱讀律執事者設律案於堂上兩楹之間次引讀
律者出位詣盥洗所盥手帨手訖乃升自西階執律者
以律從至案前北面立執律者以律置案上立于案旁
西面在坐者皆起讀律者揖賓主以下皆揖復坐乃展
律詳緩讀之畢在坐者又起讀律者揖賓主以下皆揖
讀律者降自西階復位執律者以律從如初
　　　無筭爵
贊禮唱爵行無算於是堂下者皆坐執事者行酒酒三
行或五行食三品或五品徧及主之贊者皆與
　　　賓出
贊禮唱禮畢主興降自阼階賓以下降自西階僚佐降
自東廡堂上衆賓以序俱出至門外主門左西面僚佐
以下列主之後賓門右東面介居賓南三賓居介南衆
賓居後贊引唱揖賓主以下皆揖退
　　里社飲酒讀律儀
　　　立賓位
里長為主以鄉之老人六十以上有德習禮者一人為
賓次一人為介又次為衆賓讀律一人使能者
　　　陳設
設賓席于堂之西北南面設主席于東南西面介席于
堂之西南東面衆賓六十以上者席于兩序東西相向
六十以下者席于堂下亦東西相向五十以下者席于
堂下亦東西相向各設卓案于席前豆用葅醢設讀律
于東楹下西面(如教官講/書之位)
　　　序賓
其日質明賓介及衆賓皆至門外主出迎東向揖賓賓
以下西向報揖主先入門而右賓入門而左(介與衆/賓從)至
階主升西階上東面賓介于東階上西面衆賓六十以
上者皆自東階升分為兩班東西相向北上(居西者立/主之後居)
(東者立/賓介後)五十以下者立堂下亦分兩班東西相向北上
主與賓皆揖各就席坐執事者行酒酒一行止
　　　讀律
執事者設卓案于東楹讀律席前次引讀律者正衣冠
升席展律于案詳緩讀之畢起立拱手坐者皆起立拱
手讀律者揚言曰恭惟國家憲章先王明刑弼教期協
于中爰用古禮為民讀律凡我長幼尚敬共夙夜毋干
彞憲以忝祖父言訖歛律降席復位(位在堂下/衆賓之列)賓主復
坐酒三行止
　　　賓出
主先興賓介以下皆興序立如初升堂下者亦如之賓
主皆揖主送于門外揖退








　
　
　
　
　
　
　
　
　
　
　
　
　
　
　
　明集禮卷二十九
欽定四庫全書
　明集禮卷三十
　　賓禮一
　蕃王朝貢
　　　總序
先王脩文德以柔遠人而夷狄朝覲其來尚矣殷湯之
時氐羌逺夷來享來王太戊之時重譯來朝者七十六
國周武王克商大㑹諸侯及四夷作王㑹周禮秋官象
胥氏掌蠻夷閩貊戎狄之國使而諭說焉漢設典客及
譯官令丞以領四夷朝貢又設典屬國及九譯令武帝
元鼎六年夜郎入朝自後外夷朝貢不絶甘露元年呼
韓邪單于來朝三年呼韓邪單于稽居㹪來朝並見于
甘泉宫河平元年四夷來朝領于大鴻臚四年匈奴單
于朝正月引見于白虎殿元夀二年單于來朝舎之上
林苑蒲萄宫順帝永和元年倭奴王來朝皆有宴饗賜
予之制唐設主客郎中掌諸蕃來朝其接待之事有四
曰迎勞曰戒見曰蕃王奉見曰宴蕃國主其儀為詳貞
觀三年東謝酋長元深及突利可汗二國來朝十三年
吐谷渾主來朝十四年河源王諾曷鉢來朝二十一年
回紇來朝皆宴饗以樂之宋奉朝貢者四十餘國皆止
遣使入貢雖蕃王未嘗親入朝見而接見之禮見于禮
書者與唐畧同元太祖五年畏吾兒國王奕都䕶來朝
世祖至元元年勅髙麗國王植令脩世見之禮六月植
來朝于上都其後蕃國來朝俟正旦聖節大朝㑹之日
而行禮焉今擬國朝蕃王來朝先遣應天府官迎勞既
至館復遣省部設宴然後習儀朝見于奉天殿及見皇
太子于東宫朝見畢錫宴以享之省府臺皆設席宴饗
及還遣官勞送出境今具其儀作蕃王朝貢篇
　　　迎勞
周制蕃主來朝至天子之境先謁關人關人報王王遣
小行人迎勞于畿漢甘露三年呼韓邪單于欵五原塞
來朝漢遣車騎都尉韓昌迎發過所七郡郡二千騎為
陳道上唐蕃王來朝遣使以束帛出迎至次蕃王迎使
者于館門外既入使者執幣稱有制蕃王北面再拜使
者宣制訖蕃王進受幣又再拜使者既出蕃王復揖使
者入以土物償使者再拜受蕃王亦再拜使者降出鴻
臚迎引蕃王詣朝堂依方北面立所司奏聞舍人承勅
出稱有勅蕃王再拜宣勞訖又再拜所司引就館宋遣
使束帛出迎如唐之制而無儐土物引詣朝堂之禮元
蕃國王來朝館于㑹同館而不著迎勞之文國朝蕃王
來朝先遣應天知府迎勞于郊禮部官勞于㑹同館(勞/蕃)
(國使用/同知)
　　　冠服
周㑹四夷諸侯天子絻無繁露朝服八十物搢珽(絻與/冕同)
(繁露絻所垂即旒也八/十物大小所服珽笏也)四夷相見則服其本服漢受四
夷朝貢不載所服冠服唐蕃王來朝皇帝服通天冠絳
紗袍蕃王服其國服宋與唐同元以國俗衣冠受朝蕃
王服國服以見國朝蕃王來朝皇帝服袞冕皇太子服
冕服百官具朝服侍立蕃王服其國服若嘗賜袞服者
則以袞服朝見
　　　陳設
周㑹四夷諸侯墠上設赤帟隂羽(陰地曰墠陰羽鶴/羽也以羽飾帳也)堂
後東北為赤帟其西天子車立馬乘六青陰羽鳬旌(鶴/鳬)
(羽為旌/旄也)陳幣當外臺天𤣥毼宗馬十二(陳束幣被馬于/外臺天𤣥黒毼)
(宗尊/也)玉𤣥繚璧綦十二參方𤣥繚璧豹虎皮十二四方
𤣥繚璧琰十二外臺之四隅每隅張赤帟(𤣥繚以黒組/紐之綦玉名)
(參方陳幣三所璧/皮兼陳也琰圭也)秦漢無儀可考唐蕃主來朝尚舎奉
御整設御幄于太極殿北壁南向守宫設次太樂令展
宫懸設舉麾位于上下鼓吹令設十二案乘黄令陳車
輅尚輦奉御陳輿尚舎奉御鋪蕃主牀座于御座西南
東向設蕃主版位于懸南又設蕃國諸官之位于蕃主
之後設典儀位於懸之東北贊者二人在南差退俱西
面諸衞各勒所部列黄麾仗屯門及陳于殿庭宋殿中
監前期帥其屬尚舎張設垂拱大慶殿門之内設御榻
於大慶殿當中南向設東西房于御榻之左右稍北設
東西閤于殿後之左右大晟府展宫架之樂于殿庭横
街之南設協律郎位于宫架西北俱東向設大司樂押
樂位于宫架之前北向儀鸞司設文武百官等次于殿
門之外又設蕃國王次于宣德門外之西蕃國諸官次
于其後尚輦陳輿輦于龍墀繖扇于沙墀陳五輅于宫
架之南列御馬于龍墀在輿輦之後尚書兵部帥其屬
設黄麾仗于殿門之内外張旗幟典儀設文武百官位
于殿庭又設蕃王朝見位于宫架之北稍西北向蕃國
諸官在其後又設蕃王賜座位于御榻之東稍南設典
儀位于丹墀南稍東西向贊者三人在其後國朝陳設
見于朝見儀注圖本
　　　儀仗
唐宴見蕃國王用供奉杖散手仗立于殿上又有黄麾
仗左右廂各十二部為十二行又有夾轂隊持鈒隊步
甲隊辟邪旗隊又有清游隊朱雀隊𤣥武隊諸衞挾門
隊長槍隊宋大慶殿蕃王朝㑹設黄麾大仗用五千二
十五人如至正朝㑹之儀元因正旦聖節設朝儀而受
蕃王朝見國朝引見蕃王則于奉天門外中道陳龍旗
十二纛一豹尾一北斗旗一左右布旗六十四每旗用
甲士午門内設五輅仗馬六用十二丹墀儀仗九十丹
陛儀仗九十駕前儀仗二十四殿上擎執八
　　　班位
周公朝諸侯于明堂位九夷之國東門之外西面北上
八蠻之國南門之外北面東上六戎之國西門之外東
面北上五狄之國北門之外南面東上漢蕃王來朝以
客禮待之位在諸侯王上晉南單于來朝處之王公特
進之下唐蕃王朝見拜位在樂懸之南賜座位在御座
西南東向蕃國諸官拜位在蕃王之後宋蕃王及蕃國
諸官拜位在大慶殿門南階下其賜座位在御座之東
西向百官班分列于丹墀之左右東西相向國朝蕃王
來朝擇日于奉天殿朝見其蕃王拜位在丹墀中道之
西蕃國諸官之班在其後百官序立于丹墀之東西其
詳見朝見儀注
　　　執事
唐蕃王朝㑹其執事尚舍奉御一人太樂令一人鼓吹
令乘黄令尚輦奉御各一人典儀一人贊者二人協律
郎二人通事舎人二人奉中嚴外辦一人符寶郎一人
承制一人引蕃王謁者二人殿上引蕃王舍人二人引
蕃官舍人二人舎人承㫖一人宋殿中監尚舍奉御各
一人太樂令一人協律郎二人大司樂二人儀鸞司設
文武官次二人尚輦一人乘黄令一人典儀二人贊者
二人東上閤門官二人内侍進班齊牌一人鳴鞭三人
捲簾二人雞唱一人報時一人贊常起居舎人一人符
寶郎一人奉寶郎一人奏中嚴外辦舍人一人承㫖内
侍一人引殿外序班舍人二人引蕃王舍人二人引班
首通事舍人二人左輔宣制一人接引蕃王閤門官二
人引諸蕃官舍人二人宣制舍人一人國朝陳御座香
案内使一人設寶案尚寶司官一人導駕侍儀六人殿
前班指揮使三人侍從班光禄寺官三人侍儀奏中嚴
外辦一人執中嚴外辦牌一人宣制官一人展方物狀
官二人宣方物狀官一人受方物官一人通贊一人贊
禮一人知班二人典儀二人引蕃王舍人二人引蕃國
從官舍人二人引文官侍立班舍人二人引武官侍立
班舍人二人設牌位莞蓆舍人二人設方物案位一人
舉方物案若干人殿上擎執内使八人殿前拱衞指揮
官二人丹墀上宿衞鎮撫二人䕶衞千戸八人丹墀下
䕶衞千戸二十四人丹墀南五輅轝士四十人天武將
軍四人殿門左右將軍六人殿上將軍二人奉天門將
軍六人鳴鞭四人司晨一人雞唱一人殿前擎執十六
人丹墀東西擎執九十人丹陛東西擎執九十人典牧
所掌仗馬二人控仗馬十二人和聲郎二人協律郎二人
樂工六十四人奉天門外中道擎執十七人中道左右
擎執三百二十人控象十二人舉虎豹轝士二十四人
午門外軍士若干人
　　　樂舞
漢倭奴王來朝帝作黄門鼓吹唐貞觀七年宴蠻夷酋
長于𤣥武門奏七德九功之舞十四年宴河源王諾曷
鉢于𤣥武門奏倡優百戲之樂二十一年回紇來朝帝
御天成殿陳十部樂自後蕃王來朝設宫懸奏太和舒
和之曲其宴㑹則舞文武二舞宋蕃國王來朝設宫架
之樂奏乾安正安之曲其宴㑹則舞天下化成四夷來
王之舞國朝朝見用大樂宴㑹間用細樂兼用舞隊
　　　贄獻
周禮九州之外謂之蕃國世一見各以其所貴寳為贄
(如越裳獻白/雉白狼之類)漢天漢三年西國王獻靈膠吉光毛裘甘
露三年呼韓邪單于欵五原塞奉國珍以朝自後單于
來朝皆以其所寶為贄唐貞觀十三年吐谷渾曷鉢入
朝獻馬牛羊萬大厯中真臘王婆彌來朝獻象十一元
爪哇蕃王來朝貢金表章金器等物及走獸鵓鴿
　　　宴㑹
漢甘露三年宴單于稽侯㹪置酒建章宫饗賜觀以珍
寶唐蕃王來朝宴饗于紫宸殿設蕃王座于御座西南
蕃國諸官應升殿者座于蕃王之後不升殿者座于西
廊下俱東面皇帝服通天冠絳紗袍蕃王服其國服入
奉贄獻訖就座酒三行樂五奏設庶羞每皇帝進酒蕃
王以下皆興進酒畢乃復座宋宴蕃國王于大慶殿設
蕃國王座于御座之東蕃國諸官分位于東西朶殿三
公三少左輔右弼及諸文官在御座之東親王使相節
度觀察及諸武官在御座之西蕃王服本國服皇帝服
通天冠絳紗袍即御座班首以下及蕃國王蕃國諸官
入班首詣御榻前進爵俯伏跪奏稱賀訖再拜皇帝舉
酒酒四行樂五奏舞文武二舞每皇帝進酒食蕃國王
及殿上羣官皆避位進酒食訖乃復就座國朝蕃王來
朝賜宴于謹身殿設皇太子座于御座之東諸王座于
皇太子之下東西相向設蕃王座于殿西第一行東向
設文武官座于第二第三行東西相向酒九行食五次
間作大樂細樂舞隊其蕃國從官座于西廡之下酒數
食品亦同但不作樂宴畢皇帝皇太子諸王還宫蕃王
及文武百官以次出其詳見宴㑹儀注
　　　賜予
漢甘露三年單于來朝天子于甘泉宫賜以冠帶衣裳
黄金璽盭綬玉具劒佩刀弓一張矢四發棨戟十安車
一乘鞍勒一具馬十五匹黄金二十斤錢二十萬衣被
七十七襲錦繡綺綾雜帛八千匹絮六千斤明年呼韓
邪來朝禮賜如初加衣百十一襲錦帛九千匹絮八千
斤河平四年單于朝正月加賜繡繒帛二萬匹絮二萬
斤元夀二年單于烏孫大昆彌來朝加賜衣三百七十
襲錦帛二萬匹絮三萬斤元康元年龜兹王絳賓來朝
賜以車騎旗鼔歌吹數十人綺繡雜繒琦珍凡數千萬
唐貞觀二十三年于闐王來朝賜以金帶錦袍開元五
年突騎施可汗來朝賜錦袍鈿帶七事二十九年三䕶
真檀入朝賜以紫袍金帶今擬國朝賜予臨時取㫖
　　　迎勞儀注
蕃王至龍江驛驛令具(某/)國蕃王姓名及蕃國從官名
數報應天府應天府官稟知中書省及禮部禮部奏聞
遣侍儀通贊舍人二人接伴遣應天知府至龍江驛禮
待前期館人于正㕔陳設蕃王座于㕔之西北東向設
應天知府座于㕔之東南西向中設酒案及食案又設
蕃國從官及應天府從官座位于㕔之耳房賓西主東
中設酒案及食案應天知府至館館人入告接伴舍人
引蕃王出迎蕃王從官後從既見接伴舍人引蕃王應
天知府分賓主而入蕃王升自西階應天府官升自東
階至㕔蕃王東向立應天知府西向立接伴舎人唱鞠
躬拜興拜興平身蕃王及應天知府皆鞠躬拜興拜興
平身應天府官進詣蕃王前致禮待之意畢接伴舎人
引蕃王及應天知府各就座所引應天府從官詣蕃王
前唱鞠躬拜興拜興平身應天府從官皆鞠躬拜興拜
興平身蕃王答鞠躬拜興拜興平身舎人又引蕃王從
官詣應天知府前唱鞠躬拜興拜興平身蕃國從官皆
鞠躬拜興拜興平身應天知府答鞠躬拜興拜興平身
應天從官與蕃國從官俱詣耳房各再拜訖分賓主東
西相向坐執事者舉食案進供于蕃王及應天知府之
前耳房執事者各舉食案進供于各官之前㕔上執事
者斟酒凡酒五行湯五品耳房亦酒五行湯三品宴畢
舍人引應天知府降自東階蕃王降自西階送至館門
外王入應天府官還從官皆以次出次日清晨應天府
從官復伴送蕃王入至㑹同館禮部尚書奉㫖即徃館
宴勞前期館人陳設蕃王及禮部尚書座次于正㕔賓
西主東中設酒案及食案及設蕃國從官及禮部從官
座位于㕔之耳房賓西主東中設酒案食案禮部尚書
至館館人入告接伴舍人引蕃王服其國服出迎蕃國
從官以次後從既見接伴舎人引蕃王禮部尚書及蕃
國從官禮部從官分賓主而入蕃王升自西階禮部尚
書升自東階至㕔蕃王東向立禮部尚書西向立蕃王
從官立於蕃王之南稍後東向禮部從官立于尚書之南
稍後西向接伴舎人唱鞠躬拜興拜興平身禮部尚書
與蕃王皆鞠躬拜興拜興平身禮部尚書進詣蕃王前致
禮待之意畢接伴舍人引蕃王禮部尚書詣座所引禮部
從官詣蕃王前唱鞠躬拜興拜興平身禮部從官皆鞠躬
拜興拜興平身蕃王答拜舎人又引蕃國從官詣尚書前
唱鞠躬拜興拜興平身蕃國從官皆鞠躬拜興拜興平身
尚書答拜禮部從官與蕃國從官俱詣耳房舎人引分唱
主唱鞠躬拜興拜興平身蕃國從官及禮部從官皆鞠躬
拜興拜興平身舎人引就東西相向坐執事者舉食案進
供于蕃王及禮部尚書之前耳房執事者各舉食案進供
于蕃國從官禮部從官之前㕔上執事者斟酒凡酒五行
湯五品上湯擊鼔行酒作細樂耳房酒五行湯三品不設
樂宴畢舎人引禮部尚書降自東階蕃王降自西階出
館門外蕃王乗馬行于道右禮部尚書亦乗馬行于道
左蕃國從官及禮部從官各乗馬于後同至㑹同館門
外下馬舎人引蕃王禮部尚書同入蕃王升自西階禮
部尚書升自東階至館次禮部尚書及從官出蕃王及
蕃國從官送至館門外對舉手揖蕃王入尚書及從官
還明日都堂又奏知命省臣一員詣㑹同館宴勞其陳
設座次酒數食品樂器皆如禮部尚書宴勞之儀
　　　朝見儀注
前期禮部告示侍儀司諸執事引蕃王及蕃國從官具
服于天界寺習儀三日擇日朝見前一日内使監陳御
座香案于奉天殿如常儀尚寶司設寶案于御座前侍
儀司設蕃王次及從官次于午門外設蕃王拜位于丹
墀中道稍西及御座之南俱北向設蕃國從官拜位于
蕃王後中道之東西依序重行北向設方物案位于丹
墀之北中道之東西設方物案于御前及丹墀之中設
受方物官位于方物案之東西設文官侍立位于文樓
之北西向北上武官侍立位于武樓之北東向北上殿
前班指揮司官三員于丹陛上東向光禄司官三員位
于丹陛上西向侍從班起居注殿中侍御史尚寶卿位
于殿上西向指揮司懸刀武官位于殿上東向拱衞司
官位于奉天殿門之左右東西相向典牧所官位于仗
馬之前東西相向宿衞鎮撫位于丹陛階下東西相向
宿衞百戸二十四員于宿衞鎮撫之南稍後東西相向
䕶衞千戸八員于殿東西門之左右東西相向知班二
人位于蕃王拜位之北東西相向贊禮二人位于知班
之北東西相向典儀二人位于丹陛上之南東西相向
内贊二人位于殿上東西相向引蕃王舍人位于蕃王
之北東西相向引蕃王從官舍人位于從官之北東西
相向引文武班舍人位于文武班之北稍後東西相向
舉方物執事位于方物案之東西鳴鞭四人位于丹陛
上之南北向天武將軍四人位于丹陛上之四隅東西
相向將軍二人位于殿上簾前東西相向將軍六人位
于奉天殿門之左右東西相向將軍六人位于奉天門
之左右東西相向是日金吾衞陳設甲士于午門外之東
西列旗仗于奉天門外之東西拱衞司陳儀仗于丹陛
上及丹墀之東西陳五輅于丹墀之南典牧所陳仗馬
于文武樓之南東西相向陳虎豹于奉天門外和聲郎
陳樂于丹墀蕃王拜位之南擊鼔初嚴禮部以方物案
陳于午門外舉案者就案催班舍人催文武官各朝服
擊鼔次嚴引班引文武百官依品從齊班于午門外以
北為上東西相向殿前班指揮光禄卿通班贊禮典儀
内贊宿衞鎮撫䕶衞鳴鞭殿内外將軍各執事人俱入
就位接伴舎人及引班引蕃王及蕃國從官立于午門
方物案之前諸侍衞官各服其器服及尚寳卿侍從官
入詣謹身殿奉迎擊鼓三嚴引班引文武官入就侍立
位引班舎人引執事舉方物案前行引蕃王及從官由
午門西入金水西橋奉天西掖門至丹墀之西俟立侍
儀版奏外辦御用監官跪奏皇帝服通天冠絳紗袍御
輿以出尚寳卿捧寶及侍儀侍衞導從警蹕如常儀皇
帝將出仗動(大樂鼔/吹振作)陞御座(樂止/)將軍捲簾尚寶以寶
置于案鳴鞭司辰郎報時雞唱訖引禮引蕃王就位執
事者舉案及蕃王從官各就位立定舉案執事者退就
位贊禮唱鞠躬拜興拜興拜興拜興平身蕃王及從官
鞠躬(樂作/)拜興拜興拜興拜興平身(樂止/)引禮導蕃王
升殿行禮宣方物狀官取方物狀與展方物狀官從行
俱西陛陞(樂作/)從西門入引禮立同于門外内贊接引
蕃王至御座前行禮位(樂止/)宣方物狀官以方物狀置
于案與展方物狀官退立于殿西内贊唱鞠躬拜興拜
興平身蕃王鞠躬拜興拜興平身内贊唱跪蕃王跪蕃
王稱兹遇欽詣皇帝陛下訖宣方物狀官詣案取狀跪
于御座前之西展方物狀官同跪展宣訖俯伏興于西
承制官前跪承制興詣蕃王前宣制(云云/)訖内贊唱俯
伏興拜興拜興平身蕃王俯伏興拜興拜興平身内贊
引蕃王及宣方物狀官展方物狀官由西門出(樂作/)降
自西陛引禮引復位(樂止/)贊禮唱鞠躬拜興拜興拜興
拜興平身蕃王及從官皆鞠躬(樂作/)拜興拜興拜興拜
興平身(樂止/)贊禮唱禮畢侍儀奏禮畢鳴鞭皇帝興(樂/)
(作/)警蹕侍從導引至謹身殿(樂止/)引禮導蕃王及從官
出受方物官受方物舉案執事各舉案出引班引文武
百官以次出
　　　見東宫儀注
前一日禮部官以蕃王所獻東宫方物啓知前期内使
監于東宫陳設皇太子位于正殿侍儀司設蕃王幄次
及從官次于東門之外設蕃王拜位于殿門外及殿中
北向設蕃國從官拜位于殿下中道之東西北向設文
官侍從班位于殿庭之東武官侍從班位于殿庭之西
俱相向贊禮二人位于殿門外東西相向内贊二人位
于殿内承傳二人位于殿下俱東西相向引蕃王舍人
二人位于蕃王拜位之北東西相向引蕃國從官舍人
二人位于從官拜位之北東西相向引文武侍從班舍
人四人位于文武班之北稍後東西相向是日宿衞陳
甲士兵仗于東宫外門外陳旗幟于中門外將軍六人
于殿門外之東西拱衞司陳設儀仗于殿下之東西及
殿前殿門之東西内使擎執于殿上之左右和聲郎陳
樂于殿庭之南質明執事者各就位蕃王服本國服朝
賀皇帝訖常服至東宫門外引班引文武官公服入就
侍從位内使監令啓知皇太子皮弁服引進導引出宫
(樂作/)陞座(樂止/)引班引蕃王入(樂作/)引班引蕃國從官
立候于殿下之西東向引進啓皇太子興立于座前贊
禮唱鞠躬拜興拜興平身蕃王鞠躬(樂作/)拜興拜興平
身(樂止/)皇太子立受引禮引蕃王至殿西門内贊接引
至皇太子座前内贊唱跪蕃王跪稱兹遇詣皇太子殿
下訖内贊唱俯伏興平身蕃王俯伏興平身内贊引蕃
王出殿門引禮引蕃王復位贊禮唱鞠躬拜興拜興平
身蕃王鞠躬(樂作/)拜興拜興平身内贊唱鞠躬拜興拜
興平身皇太子答拜鞠躬拜興拜興平身(樂止/)引禮引
蕃王出引進啓皇太子就座引禮引蕃國從官就位贊
禮唱鞠躬拜興拜興拜興拜興平身蕃國從官皆鞠躬
(樂作/)拜興拜興拜興拜興平身(樂止/)贊禮唱禮畢引禮
引蕃國從官出引進啟禮畢皇太子興(樂作/)出殿門(樂止/)
引禮引文武官以次出
　　　見諸王儀注
前期王府官設蕃王及從官次于府門外設王座于正
殿東稍北西向設蕃王座于正殿西稍南東向設蕃王
拜位于殿上稍南東向設王答拜位于殿上稍北西向
設蕃國從官拜位于殿門外北向設内贊二人位于殿
上之東西承傳二人位于殿門外之東西設接伴舍人
位于内贊之南東西相向設引從官二人位于從官拜
位之北東西相向設王府官侍立位于殿上之左右東
西相向是日所司陳設儀仗于殿門外之東西接伴舍
人引蕃王及從官至王府門外執事者先入就位王府
官啟王服皮弁服出升殿就座接伴舍人引蕃王入至
殿下由西階升王府官啟王興降座出迎于殿門外既
見王府官引王由中門入接伴舍人引蕃王由西門入
各就拜位内贊唱鞠躬拜興拜興平身蕃王鞠躬拜興
拜興平身王答拜鞠躬拜興拜興平身王府官啓王就
座接伴舍人亦引蕃王就座引班引蕃國從官至殿門
外拜位北向立承傳唱鞠躬拜興拜興拜興拜興平身
蕃國從官皆鞠躬拜興拜興拜興拜興平身承傳唱禮
畢接引舍人引蕃王興詣王座前王府官啓王降座立
舉手揖畢王還府接伴舍人引蕃王出王府官送至門
外蕃國從官後從至館
　　　見宰輔以下儀注
蕃王見諸王訖接伴舍人引蕃王詣中書省見丞相前
期禮部官于中書省後堂設蕃王座于省堂之西東向
設省官座于省堂之東西向接伴舍人引蕃王至省門
外先遣入報省官出迎于省門之外接伴舍人贊禮引
蕃王及丞相俱入蕃王升自西階省官升自東階至正
堂蕃王東向立省官西向立贊禮唱鞠躬拜興拜興平
身蕃王及省官皆鞠躬拜興拜興平身蕃王詣省官前
致謁見之意畢引蕃王省官入後堂就座贊引引蕃國
從官至省堂前楹北向立贊禮唱鞠躬拜興拜興平身
蕃國從官皆鞠躬拜興拜興平身贊禮引蕃國從官立
于蕃王之後禮部官供茶飲畢接伴舍人及贊禮引蕃
王出蕃王降自西階省官降自東階送至省門外各舉
手揖蕃王上馬省官還其見三公大都督御史大夫其
儀皆與上同凡京官五品以上與蕃王相見皆蕃王在
西京官在東行再拜禮六品以下蕃王在北京官在南
行再拜禮蕃王皆答拜其蕃國從官與京官相見之儀
具蕃使來貢篇
　　　宴㑹儀注
擇日錫宴蕃王于謹身殿拱衞司于殿庭左右設黄麾
仗内使擎執奉天殿受朝之儀内使監陳設御座于殿
中設皇太子座于御座東偏西向稍南設諸王座以次
而南皆西向又于御座西偏設諸王座與東偏諸王相
對以次而南皆東向設蕃王座于殿中之西第一行東
向次設文武一品陪宴座于第二行東西相向二品陪
宴于第三行東西相向于西廡設蕃國從官座及文武
官三品陪宴官依序坐以北為上俱東向和聲郎于殿
之南楹陳大樂細樂及歌舞隊光禄寺設御酒尊于殿
中之南設皇太子諸王蕃王文武一品二品官酒尊于
殿左右門之東西御位司壺二人尚酒尚食二人東偏
皇太子諸王司壺一人奉酒奉食二人西偏諸王司壺
一人奉酒奉食二人蕃王司壺一人奉酒食一人文武
官第一行各司壺四人兼供酒食文武官左右第二行
各司壺四人兼供酒食光禄寺直長西廡各置酒尊及
設司壺供酒食之人光禄寺卿陳御食案及皇太子諸
王食案及寺丞設蕃王食案于殿中直長設殿上左右
文武官食案各置于座前西廡蕃國從官文武官食案
亦各設于座前諸執事各供事舍人引文武百官常服
侍立于殿門之左右舍人引蕃王服其國服侍立于百官
之北引進引皇太子諸王常服侍立于殿内之左右侍
儀導引皇帝常服陞御座(大樂鼓/吹振作)鳴鞭(樂止/)皇太子諸
王各就座位禮部官取㫖導蕃王入就座位丞相率禮
部尚書光禄卿舉御食案進于御前禮部侍郎光禄少
卿舉食案各進于皇太子諸王之前禮部郎中光禄寺
丞舉食案進于蕃國王前殿上文武官及西廡蕃國從
官文武以次官各就座位内使監令于御前斟酒司壺
于皇太子諸王蕃王及文武官各斟酒(細樂/作)奏太清之
曲和聲郎北面立舉手唱上酒皇帝舉第一爵飲皇太
子及蕃王以下皆飲畢(樂止/)内使監令又于御前斟酒
司壺于皇太子諸王蕃王文武官前各斟酒(細樂/作)奏感
皇恩之曲和聲郎唱上酒皇帝舉第二爵飲皇太子及
蕃王以下皆飲畢(樂止/)内使監令于御前進食供食者
于皇太子諸王蕃王文武官前各供食(大樂/作)和聲郎唱
上食皇帝進食皇太子及蕃王以下食畢(樂止/)内使監
令于御前斟酒司壺各斟酒(細樂/作)奏賀聖朝之曲和聲
郎唱上酒皇帝舉第三爵飲皇太子及蕃王以下皆飲
畢(樂止/)進食奏大樂如前内使監於御前斟酒司壺各
斟酒(細樂/作)奏普天樂曲和聲郎唱上酒皇帝舉第四爵
飲皇太子及蕃王以下皆飲畢(樂止/)進食奏大樂如前
内使監令于御前斟酒司壺各斟酒(細樂/作)舞諸國來朝
之舞和聲郎唱上酒皇帝舉第五爵飲皇太子及蕃王
以下皆飲畢(樂止/)進食奏大樂如前内使監令復斟酒
司壺各斟酒(細樂/作)奏朝天子之曲和聲郎唱上酒皇帝
舉第六爵飲皇太子及蕃王以下皆飲畢(樂止/)内使監
令又斟酒司壺各斟酒(細樂/作)奏醉太平之曲舞長生隊
之舞和聲郎唱上酒皇帝舉第七爵飲皇太子及蕃王
以下皆飲畢(樂舞/止)進食奏大樂如前其西廡斟酒進食
其次如殿上但不作樂宴畢皇帝興(樂作/)皇太子諸王
侍從還宫(樂止/)引禮引蕃王出引禮引文武百官以次
出蕃王還館
　　　東宫賜宴儀注
皇帝賜蕃王宴畢東宫擇日宴蕃王是日宿衞陳甲士
兵仗于東宫門外陳旗幟于中門外將軍六人于殿門
外之東西拱衞司陳設儀仗于殿下之東西及殿前殿
門之東西内使監設皇太子座于殿上正中設諸王座
于皇太子座東偏以次而南皆西向又設諸王座于皇
太子座西偏與東偏諸王相對皆東向又設蕃王座于
西偏諸王之下東向次設三師賓客諭德位于殿上第
二行東西相向于西廡下設蕃國從官及宫官以序座
北上東向和聲郎于殿之南楹陳大樂細樂及舞隊光
禄寺官設皇太子酒尊于殿中之南設諸王蕃王三師
等官酒尊于殿門之左右皇太子司壺二人尚酒尚食
二人東偏諸王司壺一人奉酒食二人西偏諸王司壺
一人奉酒食二人蕃王司壺一人奉酒食一人三師等官
左右司壺各四人兼供酒供食光禄直長于西廡置酒尊
食案及司壺供酒食之人光禄寺官于殿上陳皇太子
食案及諸王蕃王食案直長于殿上三師座前預設酒
案西廡蕃國從官及宫官食案亦各設于座前諸執事
各供事舍人引三師等官服常服侍立于殿門之左右
舍人引蕃王服其國服立于三師之北引進引諸王常
服侍立于殿内之左右引進導引皇太子常服出(樂作/)
陞座(樂止/)諸王各就位坐禮部侍郎啓知引蕃王入就
座禮部侍郎光禄少卿舉食案進于皇太子之前禮部
郎中光禄寺丞舉食案各進于諸王及蕃王之前三師
等官各就座蕃國從官及宫官各就西廡坐内使監官
于皇太子前斟酒司壺于諸王蕃王及三師等官前各
斟酒(大樂/作)樂工北面舉手唱上酒皇太子舉第一盞諸
王蕃王及三師等官各上酒飲畢(樂止/)内使監又于皇
太子前斟酒司壺于諸王蕃王及三師等官前斟酒(細/樂)
(作/)樂工唱上酒皇太子舉第二盞諸王蕃王及三師等
官皆上酒飲畢(樂止/)内使監于皇太子前進食供食者
于諸王蕃王及三師等官前各供食(大樂/作)樂工唱上食
皇太子進食諸王蕃王及三師等官各進食食畢(樂止/)
内使監及執事者各斟第三盞至第七盞酒及供食樂
作樂止並如上儀惟酒第五行第七行雜行諸隊舞凡
酒七行食五品西廡蕃國從官及宫官皆酒七行食五
品唯不作樂宴畢引進啟禮畢皇太子興(樂作/)諸王從
還宫(樂止/)引禮引蕃王及從官出三師宫官以次出蕃
王還館
　　　省府臺宴㑹儀注
東宫宴蕃王畢中書省取旨宴勞前期有司于中書省
後堂陳蕃王及省官坐次賔西主東設酒案于省堂正
中食案列于酒案之前又設諸蕃官及左右司官座次
于左司賓西主東設酒案于左司正中食案列于酒案
之前教坊司陳樂于省堂及左司之南楹都堂遣官詣
㑹同館請蕃王赴宴至省門下馬省官出迎于省門之
外執事者引蕃王及省官俱入左右司等官與蕃國從
官各從其後蕃王升自西階省官升自東階至席前省
官主宴者詣蕃王前致禮待之意畢各就座左右司官
與蕃國從官至左司左司郎中詣從官前致禮待之意畢
各就座禮部官二人舉食案進供于蕃王及省官之前執
事者斟酒(細樂/作)飲畢(樂止/)執事者再斟酒樂作樂止如
初飲畢執事者進食(大樂/作)食畢(樂止/)酒七行食五品行
酒奏(細樂/)進食奏(大樂/)惟第五第七行雜陳諸戲左
司酒七行食五品行酒作細樂進食作大樂不陳雜戲
宴畢執事者引蕃王降自西階省官降自東階送蕃王
至省門外蕃國從官從其後遣官一員送蕃王至㑹同
館都督府禮待儀同前但各衞官屬戎服盛陳兵仗于門
内外之東西蕃國從官受宴于經歴司御史臺禮待儀
亦同前但不陳兵衞蕃國從官亦受宴于經歴司
　　　陛辭儀注
蕃王將還國禮部官奏知戒蕃王某日陛辭仍于天界
寺習儀訖前期内使監設御座香案于奉天殿如常儀
尚寶司設寶案于御座前侍儀司設蕃王拜位于丹墀
中道稍西及殿上御座前俱北向設蕃國從官拜位于
蕃王後中道之東西依序重行北向設承制官位于殿
上之東西向設文官侍立位于文樓之北西向北上武
官侍立位于武樓之北東向北上殿前班指揮司官三
員位于丹陛上東向光禄司官三員位于丹陛上西向
侍從班起居注殿中侍御史尚寳卿位于殿上西向指
揮司懸刀武官位于殿上東向拱衞司官位于奉天殿
門之左右東西相向典牧所官位于仗馬之前東西相
向宿衞鎮撫位于丹陛東西階下東西相向䕶衞百户
二十四員于宿衞鎮撫之南稍後東西相向䕶衞千戸
八員位于殿東西門之左右東西相向知班二人位于
蕃王拜位之北東西相向贊禮二人位于知班位之北
東西相向典儀二人位于丹陛上之南東西相向内贊
二人位于殿上東西相向引蕃王舎人位于蕃王之北
東西相向引蕃王從官舎人位于從官之北東西相向
引文武班舎人位于文武班之北稍後東西相向鳴鞭
四人位于丹陛上之南北向天武將軍四人位于丹陛
上之四隅東西相向將軍二人于殿上簾前東西相向
將軍六人于奉天殿門之左右東西相向將軍六人于
奉天門之左右東西相向是日金吾衞陳設甲士于午
門外之東西列旗仗于奉天門外之東西拱衞司陳儀
仗于丹陛上及丹墀之東西陳五輅于丹陛之南典牧
所陳仗馬于文武樓之南東西相向陳虎豹于奉天門
外和聲郎陳樂于丹墀蕃王拜位之南擊鼓初嚴催班
舎人催文武官各具朝服擊鼓次嚴引班引文武百官
依品從齊班于午門外以北為上東西相向殿前班指
揮光禄卿通班贊禮典儀内贊宿衞鎮撫䕶衞鳴鞭殿
内外將軍各執事人俱入就位接伴舎人及引班引蕃
王及蕃國從官立于午門外諸侍衞官各服其器服及
尚寶卿侍從官入詣謹身殿奉迎擊鼔三嚴引班引文
武官入就侍立位引班舎人引蕃王及從官由午門西
入金水西橋奉天西掖門至丹墀之西俟立侍儀版奏
外辦御用監官跪奏皇帝服通天冠絳紗袍御輿以出
尚寶卿捧寶及侍儀侍衞導從如常儀皇帝將出仗動
(大樂鼔/吹振作)陞御座(樂止/)將軍捲簾尚寶以寶置于案鳴鞭
報時雞唱訖引班引蕃王及從官各就拜位贊禮唱鞠
躬拜興拜興拜興拜興平身蕃王及從官鞠躬(樂作/)拜
興拜興拜興拜興平身(樂止/)引班引蕃王由西階陞(樂/)
(作/)西門入引班立伺于門外内贊接引蕃王至御座前
立定(樂止/)内贊唱鞠躬拜興拜興平身蕃王鞠躬(樂作/)
拜興拜興平身(樂止/)内贊唱跪蕃王跪承制官前跪承
制詣蕃王前宣制(云云/)訖(或有賜/物就宣)内贊唱俯伏興鞠躬
拜興拜興平身蕃王鞠躬(樂作/)拜興拜興平身内贊引
蕃王自西門出(樂作/)引班引復位(樂止/)贊禮唱鞠躬拜
興拜興拜興拜興平身蕃王蕃國從官皆鞠躬(樂作/)拜
興拜興拜興拜興平身(樂止/)贊禮唱禮畢侍儀奏禮畢
皇帝興(樂作/)警蹕侍從導引至謹身殿(樂止/)引班引蕃
王及蕃國從官出引文武官以次出
　　　辭東宫儀注
蕃王詣闕陛辭訖次辭東宫前期内使監設皇太子位
于東宫正殿侍儀司設蕃王拜位于殿門外設蕃國從
官拜位于殿下中道之東西北向文武侍從班于殿庭
之東西俱相向贊禮二人位于蕃王拜位之北東西相
向承傳二人位于殿下東西相向引蕃王舎人二人位
于蕃王拜位之北東西相向引蕃國從官二人位于從
官拜位之北東西相向引文武侍從班四人位于文武
班之北稍後東西相向是日宿衞陳甲士兵仗于東宫
門外陳旗幟于中門外將軍六人于殿門外之東西拱
衞司陳設儀仗于殿下之東西及殿前殿門之東西樂
工設樂于殿庭之南執事者各入就位引班引文武官
常服侍從于殿下之東西引班引蕃王服國服至東宫
門外立位内使監令啟知皇太子常服出宮仗動(樂作/)
陞座(樂止/)引禮二人引蕃王及從官就位初行(樂作/)就
位(樂止/)引進啟皇太子立于座前贊禮唱鞠躬拜興拜
興拜興拜興平身蕃王鞠躬(樂作/)拜興拜興拜興拜興
平身(樂止/)皇太子受前二拜答後二拜皇太子答拜時
内贊唱如儀引禮引蕃王出就次引進啟皇太子就座
引禮引蕃國從官入就位贊禮唱鞠躬拜興拜興拜興
拜興平身從官鞠躬(樂作/)拜興拜興拜興拜興平身(樂/)
(止/)贊禮唱禮畢引禮引蕃國從官出引進啓禮畢皇太
子興(樂作/)侍從導引還宫(樂止/)引禮引文武侍從官以
次出
　　　勞送出境
蕃王辭東宫畢中書省官率禮部官送出國門外至龍江
驛省臣還禮部官設宴如初至之儀宴畢禮部官還應
天府官送起行
　　　蕃國正旦冬至聖夀率衆官望闕行禮儀注
是日執事者陳設闕庭于王宫正殿南向香燭案于闕
庭之前王拜位于殿庭中北向及褥位于香案前衆官
拜位于蕃王之南每等異位重行北向司禮司贊位于
衆官拜位之北司禮在西司賛在東俱相向司香二人
位于香案前東西相向是日執事陳甲士軍仗旗幟于
王宫門之外樂工陳樂于拜位之南引班引衆官朝服
入齊班于王宫門外之東西司禮司賛司香俱入就位
引禮啟請王于後殿具冕服(未賜者服/本國之服)引衆官入立殿
庭東西引禮導王出(樂作/)王由西階陞詣拜位(樂止/)引
禮立于拜位之左右引禮引衆官入就拜位司贊唱鞠
躬拜興拜興拜興拜興平身王與衆官皆鞠躬(樂作/)拜
興拜興拜興拜興平身(樂止/)引禮導王由東門入(樂作/)
至闕庭香案前拜位(樂止/)引禮立于拜位之左右引禮
賛跪司賛唱跪王與衆官皆跪引禮賛上香上香三上
香司香以香跪進于王之左王三上香畢引禮賛俯伏
興平身司賛唱俯伏興平身王與衆官皆俯伏興平身
引禮導王由西門出(樂作/)復位(樂止/)司贊唱鞠躬拜興
拜興拜興拜興平身王與衆官皆鞠躬(樂作/)拜興拜興
拜興拜興平身(樂止/)司賛唱搢笏鞠躬三舞蹈跪三
拱手加額山呼(萬歲/)山呼(萬歲/)再山呼(萬萬/歲)出笏俯伏
興平身王與衆官搢笏鞠躬三舞蹈跪三拱手加額山
呼(萬歲/)山呼(萬歲/)再山呼(萬萬/歲)出笏俯伏興平身司贊
唱鞠躬拜興拜興拜興拜興平身王與衆官皆鞠躬(樂/)
(作/)拜興拜興拜興拜興平身(樂止/)司贊唱禮畢引禮啟
禮畢引王出引班引衆官以次出
　　　蕃國進賀表箋儀注
前期所司于王宫殿之内外及國城内街巷結綵設闕
庭于殿上正中設表箋案于闕庭之前設香案于表箋
案之前司香二人位于香案之左右蕃王拜位于殿庭
正中北向蕃國衆官拜位于王之南異位重行北向設
司禮二人位于拜位之北東西相向引禮二人位于王
之左右引班四人于衆官之左右設使者立位于香案
之東捧表箋執事二人位于香案之西設樂于衆官拜
位之後設龍亭于殿庭之南正中及儀仗鼓樂伺候迎
送是日侵晨司印者陳印案于殿中滌印訖以表箋及
印俱置于案上王具冕服及衆官各具朝服詣印案前
司印者用印訖用黄袱裹表紅袱裹箋各置于匣中外
仍以黄紅袱重裹之捧表箋官捧置于案使者及捧表
箋官各就立位引禮引王入就拜位引班引衆官各就
拜位司贊唱鞠躬拜興拜興平身蕃王與衆官皆鞠躬
(樂作/)拜興拜興平身(樂止/)引禮引王詣香案前引禮贊
跪司贊唱衆官皆跪王與衆官皆跪引禮賛上香上香
三上香司香捧香跪進于王之左王上香訖引禮唱進
表捧表官詣案取表東向跪進于王王受表以進于使
者使者西向跪受箋興復置于案引禮唱俯伏興平身
司贊唱俯㐲興平身王與衆官皆俯伏興平身引禮引
王復位司贊唱鞠躬拜興拜興平身王與衆官皆鞠躬
(樂作/)拜興拜興平身(樂止/)司贊唱禮畢引禮引王退立
于西引班引衆官立于左右使者各捧表箋前行王與
衆官後送至龍亭前使者以表箋置于龍亭中金鼓儀
仗鼔樂前導使者與王及衆官送至宫門外王還宮釋
服衆官仍具朝服送至國門外使者捧表箋以行










　
　
　
　
　
　
　
　
　
　
　
　
　
　
　
　明集禮卷三十
欽定四庫全書
　明集禮卷三十一
　　賔禮二
　蕃使朝貢
　　　總序
周禮四方之使者至大客則儐小客則受其幣而聽其
辭小客謂蕃國之使臣也蕃國之使皆夷人不習其禮
故直聽其辭而已武王克商通道九夷八蠻西旅越裳
肅慎洋水等國重譯來獻皆受其贄而聽其辭漢自貳
師將軍伐大宛之後其西域則罽賔大宛烏孫康居車
師莎車鄯善疏勒烏弋焉耆條支安息蒙竒兠勒于闐
等三十六國皆内屬貢獻其南越則尉佗匃奴則五單
于東夷則髙句驪濊貊倭韓夫餘西南夷則哀牢儋耳
僬僥槃木白狼動粘等國前後來獻皆享勞以遺遣之
唐蕃使貢獻其宴見之禮有四曰迎勞曰戒見曰受蕃
使表及幣曰皇帝宴藩國使其西域則罽賔吐蕃于闐
康國囬鶻吐谷渾堅昆俱蘭摩掲佗南蠻則林邑真臘
訶陵昆明處月牂柯東謝東夷則髙麗百濟新羅日本
以及伊吾髙昌焉耆鐵勒靺鞨勃律南詔朱波等國皆
遣使貢獻方物其宴饗賜予各有等差宋蕃國使至宴
見於紫宸殿及崇政殿迎勞戒見宴饗之儀皆與唐同
自太祖以來髙麗定安女真龜兹于闐髙昌天竺占城
三佛齊交趾大食囬鶻皆入貢獻自後勃泥波斯日本
闍婆吐蕃牂柯蒲端注輦唃厮羅佛泥拂菻大理真臘
婆羅等國皆貢方物其賜予宴饗有加元自太祖時畏
吾兒囬鶻西夏西域髙麗皆遣使入貢世祖以後安南
占城雲南金齒緬國大理拂郎等國亦皆遣使貢獻國
朝洪武二年占城國遣陪臣虎都蠻來貢髙麗遣陪臣
禮部尚書洪尚載安南遣陪臣同時敏等皆貢方物既
至有司奏聞出國門以迎勞擇日進表幣方物於奉天
殿畢進箋及方物於中宫東宫上位遣官於㑹同舘賜
宴畢東宫復遣官禮待省府臺皆有宴將還遣使勞送
出境如或常朝則中書接受表箋方物次日使者隨班
入見其宴賜上位東宫取㫖禮待今具其儀作蕃使朝
貢篇
　　　迎勞
唐外夷入貢則遣使者以束帛迎勞于郊使者至館次
蕃使出迎於館門外既入使者稱有制蕃使北面再拜
使者宣制訖蕃使進受幣又再拜使者既出蕃使復揖
使者入以土物儐使者再拜受蕃使亦再拜宋蕃使來
貢則有接伴使既至又設館伴使以宴勞之國朝蕃使
朝貢至龍江驛禮部奏聞先遣舍人接伴次遣應天府
同知迎勞既入又遣禮部侍郎宴勞于㑹同館
　　　冠服
漢蕃使朝貢皆服其國服不見天子受朝之儀唐受藩
使朝貢天子服通天冠絳紗袍蕃使皆服國服宋與唐
同但錫宴則皇帝服靴袍蕃使服所賜衣帶國朝蕃使
於奉天殿朝見皇帝服通天冠絳紗袍蕃使依品服朝
服行禮文武百官朝服侍立進見東宫皇太子常服蕃
使服其國服行禮文武官公服侍班
　　　陳設
唐蕃使來貢前一日尚舍奉御設御幄於所御之殿南
向守宫設使者次於門外太樂令展宫懸於殿庭設舉
麾位於上下(若大蕃中使及中蕃大使/以下則不設樂及黄麾仗)尚舍奉御鋪使
者牀座於御座西南設不升殿者坐席於西廊下俱東
面北上典儀設使者位於懸南重行北向東上設典儀
贊者位於懸之東北諸衞各勒所部列黄麾半仗屯門
及陳於殿庭宋遼使來朝殿中監率其屬尚舍張設紫
宸殿門之内設御座於殿上當中南向尚醖設御酒尊
酒器於殿上御座之東尚食設御茶牀於御座之西俱
稍北有司設羣官酒尊酒器於殿下尚輦陳輿輦於紫
宸殿東西朶殿繖扇於階下尚書兵部列黄麾角仗及
殿中細仗於紫宸殿元蕃使朝貢於正旦聖節大朝㑹
之日隨班行禮國朝陳設見受蕃使進貢儀注
　　　儀仗
唐大蕃大使朝見設供奉仗散手仗於殿上又設黄麾
半仗屯門其中蕃大使大蕃中使朝見則不設黄麾仗
宋遼使朝見設黄麾角仗及殿中細仗其夏國髙麗交
州宜州等使皆不設黄麾仗國朝蕃使朝貢其初歸附
則於奉天殿丹陛丹墀設黄麾仗奉天門午門陳設旗
仗如蕃王朝見之儀其每嵗常朝則止隨班行禮止設
常儀傘扇校椅之類不設丹墀丹陛奉天門午門旗仗
之儀
　　　班位
周蕃使不朝見漢公卿百官相賀畢蠻貊羌人以次朝
貢唐蕃使朝見拜位於樂懸之南其正旦隨班則東方
南方使客於東方朝集使之南每國異位重行西面北
上西方北方使客於西方朝集使之南東面北上宋蕃
使朝見其班在節度使之南正旦隨班則契丹使在龍
墀之上少西夏國使在宫架之東夏國從人次之髙麗
使在宫架之西髙麗從人次之國朝蕃使人貢拜位在
丹墀中道之東西其遇正至聖節則隨班行禮位在文
官拜位之東如諸國畢至則以大小序位諸執事位詳
見于受蕃使朝見儀注
　　　執事
唐受蕃使表幣之日其執事則尚舍奉御設御座守宫
設使者次太樂令設樂協律郎偃麾舉麾典儀掌禮贊
者掌唱禮符寶郎掌奉寶通事舍人掌行禮侍中奏外
辨中書侍郎掌書奏令史持案舍人承制有司受幣馬
宋殿中監尚舍奉御設御座太樂令設樂尚醖設酒尚
食設食協律郎偃麾舉麾大司樂押樂典儀掌禮贊者
唱禮東上閤門官掌引禮内侍進班齊牌符寶郎掌奉
寶舍人贊起居舍人奏外辨知客省事接書傳制舍人
引文武班國朝陳御座香案内史一人設寶案尚寶司
官一人𨗳駕侍儀六人奏外辦一人執中嚴外辦牌舍
人一人承制官一人宣表官一人展表官二人讀方物
狀官一人舉表案及方物案若干人殿前班指揮使三
人侍從班光禄寺官三人殿前拱衛指揮二人通贊贊
禮各一人知班二人典儀二人内贊二人引蕃使舍人
二人引文武班舍人四人設版位拜席舍人二人丹墀
上宿衛鎮撫二人䕶衛千户八人丹墀下䕶衛千户二
十四人殿上擎執内使八人典牧所掌仗馬二人丹墀
南五輅轝士四十人殿上將軍二人殿門左右將軍六
人丹陛上天武將軍四人奉天門將軍六人鳴鞭四人
司辰一人鷄唱一人殿前擎執掌扇等儀十六人丹墀
東西擎執節幢等儀九十人丹陛東西擎執氅盖等儀
九十人控仗馬十二人和聲郎二人協律郎二人樂工
六十四人奉天門外中道擎執旗仗十七人左右擎執
旗仗三百二十人控象十二人舉虎豹輿士二十四人
午門外軍士若干人
　　　樂舞
唐武徳八年占城遣使獻方物髙祖為設九部樂以宴
樂之自後凡大蕃大使為設樂次蕃大使及大蕃中使
以下皆不設樂宋契丹女真等使來聘其朝見皆設樂
懸西夏髙麗交州宜州及海外蕃客等使朝見皆不設
樂懸國朝髙麗安南占城等使朝貢皆於奉天殿設大
樂以見之其錫宴則間用大樂細樂及舞隊
　　　貢獻
黄帝時南夷乗白鹿來獻鬯帝舜時西王母來獻白環
白琯夏禹之時渠搜來獻珍裘武王克商西旅獻􁄶洋
水獻名馬肅慎氏貢楛矢石砮周室既寜八方各以其
職來獻作王㑹漢南粤獻白璧一雙翠鳥千犀角十紫
貝五百桂蠧一器生翠四十雙孔雀二雙武帝時西域
獻吉光裘光武建武十三年日南獻白雉白兎章帝元
和元年日南獻生犀白雉和帝章和二年安息遣使獻
獅子扶拔永元十三年安息國獻獅子及條支大爵順
帝陽和元年疏勒獻獅子封牛唐武徳二年罽賔遣使
貢寶帶金瑣水晶琖玻璃狀若酸棗四年百濟遣使獻
果下馬貞觀四年林邑獻馴象鏐瑣五色帶朝霞布火
珠八年又遣使者獻五色鸚鵡二十一年詔所司録逺
夷所貢方物葉䕶獻蒲萄摩伽獻菩提木康國獻金桃
伽國獻鬱金香罽賔獻俱物頭花加失畢獻鉢羅花逹
國獻佛土菜婆羅國獻波稜鮓菜苦菜胡芹渾提葱薛
延陀獻拔蘭鹿突厥獻馬蹄羊波斯國獻活褥蛇咄陸
獻金卵鷄鷇胡國獻石蜜西域獻蒲萄酒髙昌獻𤣥狐
裘康國獻獅子百濟獻䥫甲雕斧宋建隆元年占城以
犀角象齒來貢表章書于貝多葉乾徳四年貢犀象白
㲲自後三佛齊獻獅子象牙孔雀鳯囬鶻獻珠玉貂皮
槖駝名馬于闐貢玉圭及玉鞍勒轡玉帶髙麗獻錦罽
刀劒漆甲白㲲髙昌貢佛牙琉璃器玉琖虎珀琖大食
貢象齒錦綉琉璃鍾卭州貢文犀名馬犀角象齒羱羊
封牛交趾獻黄金器明珠沉香翠羽綾絹馬十象十契
丹獻御衣名馬白鶻金玉帯玉鞍勒馬金銀飾戎仗馬
百匹龜兹貢玉勒名馬獨峯槖駞寶刀玻璃器闍婆貢
象齒珠貝白鸚鵡河西獻名馬蒲端以金版鐫表貢丁
香白龍腦瑇瑁紅鸚鵡宋安南貢金器朱砂紅緑錦光
香象齒犀角玳瑁甲緬國貢象占城貢犀象海羊猿虎
豹皮真珠鷄金鷄迦藍木大理金齒雲南貢毡弓虎豹
皮𤓰哇進象黑虎金絲猿走獸鵓鴿畨鷄金器白鸚鵡
白鼠野牛野人躭羅貢騾馬國朝髙麗國貢上位方物
鞍子黄紵絲黑麻布白紵絲簾蓆方蓆别紋踏蓆同紋
踏蓆滿花寝蓆人參豹皮中宫方物黄紵絲白紵絲粉
紅布滿花寝蓆方紋上蓆同紋踏蓆方蓆東宫方物鞍
子白紵絲黄紵絲黑麻布簾蓆方蓆别紋上蓆同紋踏
蓆豹皮人參安南國貢銀表函金酒瓶金盃盤金厮羅
銀厮羅生辰砂紅緑錦光香象牙玳瑁甲犀角木綿縷
絲他倫皮藤席山苧席椰殻㯽榔核黄屑黄藤南紙占
城貢虎象
　　　錫宴
自漢有宴蕃使之禮凡四夷朝賀天子命大㑹勞饗武
帝大始三年設酒池肉林饗四夷之客唐蕃國使至賜
宴於紫宸殿使者坐於御座西南不升殿者坐於西廊
下使者服其國服再拜就座飲酒設庶羞進食作樂及
文武二舞每皇帝飲酒諸蕃使皆興避位飲畢乃就座
宋蕃國使至賜宴於紫宸殿使者坐於御座之西南東
向不升殿者坐於廊下使者服所賜衣服再拜就座酒
五行食五品作樂其夏國髙麗交州宜州等使則賜酒
食不設宴國朝蕃使朝貢皇帝遣禮部侍郎錫宴于㑹
同舘皇太子錫宴則遣宫官禮待之俱酒七行食五品
作大樂細樂陳雜戲省府臺皆置酒宴㑹酒五行食五
品作樂不陳雜戲
　　　賜予
周越裳來貢周公賜以文錦二匹軿車五乗漢建武十
七年莎車王賢遣使貢獻賜賢車旗黄金錦繡二十八
年單于遣使貢馬及裘因請音樂賜以弓劒曰單于國
未安方厲武節以戰攻為務竽瑟之用不如良弓利劒
三十一年北匃奴復遣使來貢賜以繒綵左賢王莫立
遺冠幘絳單衣三襲童子佩刀緄帶各一又賜繒綵四
十匹唐貞觀中百濟來貢賜帛叚三千開元八年天竺
來獻帝以錦袍魚袋賜之十四年大食遣使獻方物賜
緋袍銀帶天寶中拔悉蜜遣使入謝𤣥宗賜錦文袍金
鈿帶宋建隆三年三佛齊遣使朝貢賜以冠帶器幣使
還又賜以錦綵銀器咸平二年卭州蠻入貢賜以錦袍
襲衣冠帶器幣四年龜兹來貢賜以暈錦衣金帶景徳
四年𤓰沙貢名馬賜以錦袍金帶乾道四年占城貢方
物賜以錦綾羅銀器元世祖至元三年百濟遣其臣梁
浩來朝賜以錦繡有差六年髙麗國王王植遣其世子
愖來朝賜植玉帶一愖金五十兩今擬國朝隨時取㫖
各若干
　　　迎勞儀注
蕃使至龍江驛驛令具某國遣使者姓某名某及從人
名數詣應天府報知應天府官禀知中書省及禮部禮
部奏聞遣侍儀舍人二人接伴遣應天府同知龍江驛
禮待前期館人陳設蕃使及應天府官座次於正㕔賔
左主右中設酒案及食案應天府官至館館人入告蕃
使接伴舍人引蕃使出迎於館門之外贊引引應天府
官與蕃使俱入蕃使升自西階應天府官升自東階至
㕔蕃使東向立府官西向立贊引唱鞠躬拜興拜興平
身蕃使與應天府官皆鞠躬拜興拜興平身應天府官
進詣蕃使前致禮待之意畢贊引引蕃使與府官各就
位坐執事者各舉食案進供於蕃使及府官之前執事
者斟酒及進食凡酒五行食三品宴畢贊禮引蕃使送
應天府官出蕃使自西應天府官由東出至館門外蕃
使入明旦應天府官請使者出館俱上馬蕃使行近右
應天府官行近左從人後從至㑹同館下馬接待舍人
引蕃使由西而入應天府官由東而入至次訖報知中
書省中書省奏知命禮部侍郎至㑹同館禮待其陳設
位次食品一如前儀宴畢接待舍人引蕃使及禮部侍
郎出蕃使降自西階禮部侍郎降自東階出館門外使
者還舘
　　　受蕃國來附遣使進貢儀注
前期侍儀司引蕃使天界寺習儀三日擇日朝見前一
日内使監設御座香案於奉天殿中尚寶卿設寶案於
御座前侍儀司設表案於丹墀中道之北及殿上正中
設方物位于表箋案之南中道之東西舉方物案執事
位于方物案之左右設使者位于中道之東西方物案
之南北向設通事位于使者位之西北向設文武官侍
立位于丹墀之北東西相向設受表兼宣表官受方物
兼宣方物官位及展表官位于表案之西東向設承制
官位于殿内西向及使者之北設典儀二人位于丹陛
上東西相向設知班位于丹墀之北東西相向設贊禮
位于知班之北東西相向設内贊二人位于殿上東西
相向引使者舍人二人於使者拜位之西東向引文武
官舍人四人於文武班之北稍後東西相向侍從班起
居注殿中侍御史尚寶卿位于殿上西向指揮司懸刀
武官位于殿上東向拱衛司官位于奉天門之左右東
西相向典牧所官位于仗馬之前東西相向宿衛鎮撫
位于丹陛東西階下東西相向䕶衛百户二十四員於
宿衛鎮撫之南稍後東西相向䕶衛千户八員於殿東
西門之左右東西相向將軍二人於殿上東西相向天
武將軍四人於丹陛上之四隅東西相向將軍六人於
奉天殿門之左右東西相向將軍六人於奉天門之左
右東西相向是日金吾衛陳設甲士於午門外之東西
列旗仗於奉天門外之東西拱衛司陳儀仗於丹陛上
及丹墀之東西陳五輅於丹陛之南典牧所陳仗馬於
文武樓之南東西相向陳虎豹於奉天門外和聲郎陳
樂於丹墀諸蕃使拜位之南擊鼔初嚴侍儀舍人入陳
拜席引班引文武百官各具朝服次嚴引班引文武百
官齊班於午門外東西相向以北為上禮部執事以方
物各置于案各執事俱入就位諸侍衛官各服其器服
及尚寶卿侍從官入詣謹身殿奉迎引班引使者服朝
服奉表執事者舁方物前行使者朝服後從由午門入
就金水西橋入西掖門至丹墀西東向序立擊鼓三嚴
引班引文武官入就侍立位侍儀版奏外辦御用監跪
奏皇帝服皮弁御輿以出尚寶卿捧寶及侍儀侍衛𨗳
從如常儀皇帝將出仗動(樂作/)陞御座(樂止/)尚寶卿置
寶於案鳴鞭鷄唱報時訖引禮引使者置表於案就位
北向立執事者舁方物入就位退立於左右知班唱班
齊訖贊禮唱鞠躬拜興拜興拜興拜興平身使者及衆
使者皆鞠躬(樂作/)拜興拜興拜興拜興平身(樂止/)贊禮
唱進表引禮引使者詣表案前贊禮唱跪使者及衆使
者皆跪唱進表使者跪取表凾捧進于受表官受表官
受表進方物狀者跪取方物狀授于受方物狀官受方
物狀官受方物狀與受表官展表官由西階陞西門入
至殿庭以表置于案俱退立于西内贊唱宣表宣表官
詣案取表跪宣於殿西展表官同跪展宣訖俯伏興宣
表官以表置于案退立於殿西宣方物狀官詣案取方
物狀跪宣于殿西展方物狀官同跪展俯伏興宣方物
狀官以方物狀置于案與宣表官展表官由殿西門出
復位贊禮唱俯伏興使者及衆使者皆俯伏興平身贊
禮唱復位引禮引使者退復位承制官承制自中門出
中階降詣使者前稱有制贊禮唱跪使者及衆使者皆
跪承制官宣制曰皇帝制問使者來時想爾(某/)國君安
好使者答畢贊禮唱俯伏興拜興拜興平身使者及衆
使者皆俯伏興(樂作/)拜興拜興平身(樂止/)承制官稱有
後制贊禮唱跪使者及衆使者皆跪承制官宣制曰皇
帝又問爾使者逺來勤勞使者答畢贊禮唱俯伏興拜
興拜興平身使者及衆使者皆俯伏興(樂作/)拜興拜興
平身(樂止/)承制官自西階陞西門入囬奏訖復侍立位
贊禮唱鞠躬拜興拜興拜興拜興平身使者及衆使者
皆鞠躬(樂作/)拜興拜興拜興拜興平身(樂止/)禮部官収
表及方物引使者出侍儀奏禮畢上位駕囘(樂作/)還宮
(樂/)止引班引文武百官及使者以次出其每嵗常朝則
於中書省接受表箋方物是日於省門前執事者置方
物於案引禮引使者捧表箋由中門入方物隨行至堂
上置方物於前丞相興使者捧表箋各至丞相前丞相
受表箋各授于執事使者退立於西司壺舉杯者出舉
杯者以杯先進於丞相丞相執杯使者跪持酒飲畢退
立引禮引使者由西廊出户部受方物報侍儀司習儀
次日各依品從具公服行五拜禮出午門釋服於東宮
行禮
　　　受蕃使每嵗常朝儀注
中書省受表箋侍儀司引蕃使於天界寺習儀擇日朝
見前一日内使監陳設御座香案于奉天殿如常儀侍
儀司設使者位于丹墀中道上之西北向承制官侍立
位於殿内之東宣制位於使者之北百官侍立位於丹
墀之北東西相向知班二人位於使者之北東西相向
贊禮二人位於知班之北東西相向典儀二人位于丹
陛上東西相向引使者二人位於使者之西東向引文
武班四人於文武班之北稍後東西相向侍從班位於
殿上東西相向文東武西𨗳駕官位于殿内東西相向
將軍六人位于奉天門之左右將軍六人位于奉天殿
門之左右將軍四人位于丹陛上之四隅將軍二人位
于奉天殿内簾前之左右宿衛鎮撫二人位于丹墀東
西階下東西相向䕶衛二十四人位于宿衛鎮撫之南
稍後東西相向䕶衛千户八員位于殿東西門之左右
拱衛司陳設儀仗於丹墀丹陛之東西鳴鞭四人於丹
陛上北向拱衛司光禄寺官侍立位於殿門之左右是
日侵晨擊鼓初嚴各執事陳設如儀引班催請使臣及
百官各具朝服次嚴執事各入就位引班引百官使者
齊班於午門外東西相向三嚴引班引百官入就侍立
位引使者入立於丹墀之西𨗳駕官入謹身殿奉迎侍
儀奏外辦御用監官跪奏皇帝具通天冠絳紗袍侍從
𨗳引出宫(樂作/)陞御座(樂止/)捲簾鳴鞭報時訖引班引
使者入就位知班唱班齊贊禮唱鞠躬拜興拜興拜興
拜興平身使者鞠躬(樂作/)拜興拜興拜興拜興平身(樂/)
(止/)承制官前跪承制由中門出中階降至使者前稱有
制贊禮唱(某/)等跪聽使者跪承制官宣制曰皇帝制問
使者來時想爾(某/)國王(某/)安好使者答曰畢贊禮唱俯
伏興拜興拜興平身使者皆俯伏興(樂作/)拜興拜興平
身(樂止/)承制官稱有後制使者跪承制官宣制曰皇帝
又問爾使介逺來勤勞使者又答畢贊禮唱俯伏興(樂/)
(作/)拜興拜興平身(樂止/)承制官由西階陞西門入回奏
訖復侍立位贊禮唱鞠躬拜興拜興拜興拜興平身使
者皆鞠躬(樂作/)拜興拜興拜興拜興平身(樂止/)侍儀奏
禮畢上位駕回(樂作/)還宫(樂止/)引班引文武百官及使
者以次出
　　　東宫受蕃國來附遣使進貢儀注(每嵗常朝/入見儀附)
前期内使監設皇太子座于東宫正殿正中設箋案于
丹墀之北稍東及殿上正中設方物案位于箋案之後
設使者位于方物位之後受箋兼宣箋官位于箋案之
西設受方物狀兼宣方物狀官位于宣箋官之南設展
箋官兼展方物狀官位于宣方物狀官之南設百官侍
立位于東宫丹墀東西相向設知班位于使者拜位之
北東西相向設贊禮位于知班之南東西相向設内贊
二人於殿上東西相向設引使者舍人二人位于使者
拜位之西引文武官舍人四人位于文武班之北稍後
東西相向是日侵晨宿衛陳兵仗於東宫門外拱衛司
陳儀仗於東宫丹陛丹墀之東西將軍六人于殿門之
左右和聲郎設樂位于使者拜位之南引禮引文武官
常服入就侍立位引禮引舉方物案執事前行使者常
服後隨入至東宮内門外東向立引進𨗳引皇太子常
服陞殿仗動(樂作/)陞座(樂止/)引禮引使者入就位北向
立執事者舁方物就位退立於丹墀之西知班唱班齊
贊禮唱鞠躬拜興拜興拜興拜興平身使者及衆使者
皆鞠躬(樂作/)拜興拜興拜興拜興平身(樂止/)贊禮唱進
箋引禮引進箋使者詣案取箋跪進于受箋官訖進方
物使者詣案取方物狀跪進于受方物狀官訖受方物
狀官與受箋展箋官俱由西門入于殿庭置于案退立
於西内贊唱宣箋受箋官詣案取箋跪讀于殿西展箋
官跪展宣訖俯伏興受箋官以箋復于案退立于西受
方物狀官詣案取方物狀跪讀于殿西展方物狀官跪
展宣訖俯伏興受方物狀官以方物狀復于案與受箋
官展箋官由西門出復位贊禮唱俯伏興使者與衆使
者皆俯伏興引禮引使者復位贊禮唱鞠躬拜興拜興
拜興拜興平身使者及衆使者皆鞠躬(樂作/)拜興拜興
拜興拜興平身(樂止/)贊禮唱禮畢引禮引使者出内使
監官収箋文禮物引進啟禮畢𨗳引皇太子還宫(樂作/)
入宫(樂止/)引禮引文武官以次出每嵗常朝入見上位
畢出午門釋服於皇太子所坐之所隨班行四拜禮
　　　蕃國遣使來附㕘見省府臺官儀(蕃國遣使每/嵗常朝入見)
　　　　(儀/附)
蕃使見東宫畢次日詣中書省㕘拜丞相各省官坐都
堂六部主事六曹掾史侍立於左右引禮引蕃使至省
門外執事以所獻書置于案及方物案舉由西偏門入
西階陞使者從行置書案于月臺上之北方物案分陳
于東西使者立于其南贊禮唱鞠躬拜興拜興平身蕃
使鞠躬拜興拜興平身引禮引蕃使詣案取書跪進於
受書執事者使者興復位受書執事捧書至丞相前啟
椷丞相閲書畢贊禮唱鞠躬拜興拜興平身蕃使鞠躬
拜興拜興平身禮畢引禮引自西階退執事収方物引
禮引使者詣左司郎中出位南向立蕃使北向立贊禮
唱鞠躬拜興拜興平身蕃使鞠躬拜興拜興平身郎中
皆答拜次詣員外郎以下俱相對再拜答拜訖次詣右
司如左司之儀次日至都督府㕘拜都督府官坐府堂
上各衛官屬戎服盛陳兵仗其陳設㕘見儀如都省及
㕘見經厯司如都省左右司之儀次至御史臺㕘見之
禮與㕘見省府官同惟不設兵衛其衆衙門相見三品
以下至九品皆再拜答禮其每嵗常朝則止於中書省
㕘見省官行再拜禮
　　　錫宴儀注(東宫錫宴儀同/)
蕃使進貢及㕘見畢禮部官奏奉聖㫖錫宴於㑹同館
(東宫錫宴則東/宫官啟奉令㫖)前期舘人陳設坐次於㑹同館正㕔賔
西主東中設御酒案於正中膳部主客命執事設酒案
及食案於㕔之南楹教坊司陳設樂舞於酒案之左右
是日禮部官陳龍亭於午門外光禄寺官取㫖捧御酒
置於龍亭儀仗鼓樂前𨗳禮部官光禄寺官乗馬後隨
至館門舘人入報蕃使出迎於館門之外執事者捧御
酒前行引贊引奉㫖官從行由中道入至㕔上置于案
使者自西階升立于西隅奉㫖官立于御酒案之東稱
有制使者望闕跪聽宣制畢贊禮唱鞠躬拜興拜興平
身使者鞠躬拜興拜興平身奉㫖官舉杯酌酒授使者
飲北面同跪使者飲畢贊禮唱鞠躬拜興拜興平身使
者鞠躬拜興拜興平身贊禮引使者及奉㫖官各就席
坐執事者舉食案進供于使者及奉㫖官之前執壺者
斟酒(樂作/)飲畢(樂止/)酒七行湯七品上湯擊鼓行酒作
細樂及陳雜戲宴畢使者送奉㫖官出至館門外奉㫖
官上馬使者入擇日皇太子錫宴陳設食品禮節皆如
前儀
　　　省府臺宴勞儀注
東宫錫宴畢中書省於左司置酒宴勞前期膳部主客
於左司陳設使者及左右司官座次於左司正㕔賔西
主東膳部設酒案於㕔中教坊司陳樂於左司之左右
左司遣掾史詣㑹同館請使者赴左司既至左司官降
階出迎使者升自西階左司官升自東階至㕔使者東
向立左司官西向立主宴者進詣使者前致禮待之意
畢各就席坐執事者舉食案進供於使者及左司官之
前執壺者斟酒(樂作/)飲畢(樂止/)酒五行湯五品上湯擊
鼓行酒作細樂不陳雜戲宴畢左司官送使者由省西
門出使者上馬左司官入次都督府次御史臺俱於經
厯司禮待其儀與左司同
　　　蕃使陛辭儀注
蕃使將還國禮部奏知戒蕃使(某/)日陛辭前二日於天
界寺習儀前一日内使監陳設御座香案於奉天殿侍
儀司設蕃使拜位於丹墀中道稍西北向設文武官侍
立位于丹墀之北東西相向承制官位于殿上之東及
宣制位于丹陛上之東南設知班二人位于蕃使之北
設贊禮二人位于知班之北典儀二人位于丹陛上之
南俱東西相向設引蕃使舍人二人位于蕃使之西東
向引文武班舍人四人位于文武班之北稍後東西相
向侍從班位于殿上之東西拱衛指揮光禄寺官位于
殿門前之左右内使擎執八人位于御座前之左右宿
衛鎮撫位于丹陛東西階下䕶衛百户二十四人位于
鎮撫之南稍後俱東西相向䕶衛千户八人位于殿東
西門之左右將軍二人位于殿上之左右將軍六人位
于殿門之左右將軍四人位于丹陛之四隅將軍六人
位于奉天門之左右俱東西相向鳴鞭四人位于丹陛
上之南是日侵晨金吾衛陳設兵仗於午門外之東西
拱衛司陳儀仗於丹墀丹陛之東西樂工陳樂於丹墀
之南擊鼓初嚴禮部官於午門外以御酒禮物置于案
執事者若干人服窄紅衫舉案捧禮物官具朝服若干
人從入陳案於丹陛上東南(如賜詔則設詔書案於禮/物案之北拱衛司用黄盖)
(遮/覆)執事各入就位舍人催文武官及蕃使具朝服擊鼓
次嚴侍儀侍衛入迎車駕舍人引文武官齊班於午門
外之東西引使者立於武官之南東向擊鼓三嚴引班
引文武官入就侍立位引蕃使入立於丹墀之西南侍
儀版奏外辨御用監跪奏皇帝服皮弁服御輿以出侍
儀侍衛𨗳從警蹕如常儀皇帝將出仗動(樂作/)陞御座
(樂止/)將軍捲簾鳴鞭鷄唱報時訖引禮引蕃使入就位
贊禮唱鞠躬拜興拜興拜興拜興平身蕃使皆鞠躬(樂/)
(作/)拜興拜興拜興拜興(樂止/)承制官詣御座前跪承制
由殿中門出立於宣制位稱有制贊禮唱(某/)等跪聽蕃
使皆跪承制官宣制曰皇帝制諭宣畢贊禮唱俯伏興
拜興拜興拜興拜興平身蕃使皆俯伏興(樂作/)拜興拜
興拜興拜興平身(樂止/)承制官由殿西門入跪奏云承
制訖復侍立位贊禮唱鞠躬拜興拜興拜興拜興平身
蕃使皆鞠躬(樂作/)拜興拜興拜興拜興平身(樂止/)贊禮
唱禮畢捧禮物官捧禮物自丹墀中道降由奉天中門
出(如有詔則黄葢/遮覆詔書出)舍人引蕃使由奉天西門出侍儀奏
禮畢皇帝興(樂作/)還宫(樂止/)引禮引百官以序出捧禮
物官捧禮物至午門付使者行每嵗常朝具本品公服
隨班行五拜禮
　　　蕃使辭東宫儀注(蕃使每嵗/常朝儀附)
蕃使奉天殿陛辭訖次辭東宫前期内使監設皇太子
座于東宫正殿侍儀司設蕃使拜位于殿下稍西設文
武官侍立位于庭中東西相向知班二人於使者拜位
之北贊禮二人位于知班之北俱東西相向設引使者
舍人二人位于使者之西設引文武官舍人四人於文
武班之北稍後東西相向設將軍六人位于殿門之左
右是日宿衛陳兵仗於東宫門外拱衛司陳儀仗於殿
庭之左右樂工陳樂於殿庭之南執事各入就位引禮
引文武官常服入就侍立位引禮引使者及衆使者至
東宫門外西立東向引進𨗳引皇太子常服陞殿(樂作/)
陞座(樂止/)引禮二人引蕃使入就拜位北向立贊禮唱
鞠躬拜興拜興拜興拜興平身蕃使及衆使者皆鞠躬
(樂作/)拜興拜興拜興拜興平身(樂止/)贊禮唱禮畢引禮
引使者退立於西引進啟禮畢皇太子興(樂作/)還宫(樂/)
(止/)引禮引使者出次引文武官以序出每嵗常朝辭謝
使者常服隨班行四拜禮
　　　勞送出境
蕃使辭東宫畢禮部官率應天府官送出國門之外至
龍江驛禮部官還應天府官設宴如初至之儀宴畢應
天府官還驛丞送起行








　
　
　
　
　
　
　
　
　
　
　
　
　
　
　
　明集禮卷三十一
欽定四庫全書
　明集禮卷三十二
　　賔禮三
　遣使
　　　總序
古者天子於服内諸侯有間問致賑賀慶致禬之禮九
州之外未嘗遣使往聘也至漢髙帝遣陸賈使南粤賜
以印綬孝文之時復遣陸賈奉詔使南粤孝武有事四
夷遣張騫以郎使西域蘇武以中郎將使匃奴自後蕃
國有喪則吊問來聘則報命乞降則授璽綬光武建武
二十六年遣中郎將叚郴副校尉王郁使南單于單于
拜伏受詔三十一年單于薨遣中郎將叚郴將兵赴弔
弟左賢王莫立遣使賫書鎮慰拜授璽綬和帝永元四
年北匈奴右谷蠡王自為單于款塞乞降遣大將軍左
校尉景夔往授璽綬唐使外國謂之入蕃使武徳四年
新羅遣使來貢髙祖遣散騎侍郎庾文素往使賜以璽
書貞觀十五年尸羅逸多遣使入貢太宗遣衛尉丞李
義表奉勑書報使逸多東面拜受髙宗二十年突厥特
勒死詔金吾將軍張𤣥逸都官郎中吕向賫璽書入蕃
弔祭貞元八年以祠部郎中兼御史中丞袁滋賜南詔
印憲宗元和元年遣鴻臚少卿攝御史中丞李銛為入
蕃使長史兼侍御史吳暈副之宋使外國謂之國信使
太祖開寶八年遣西上閤門使郝崇信使丹契以太常
丞吕端副之自是信使不絶真宗景徳二年太常博士
周漸假太府卿右侍禁閤門祇候郭盛假西上閤門使
為契丹國生辰使職方郎中直昭文館韓國華假祕書
丞衣庫副使焦守節假西上閤門使為契丹國母正旦
使祕書丞張若谷假將作監内殿崇班郭允恭假引進
副使為國主正旦使自是嵗以為常元太祖六年遣使
至畏吾兒國其主奕都䕶大喜厚為之禮因遣使納款
世祖中統元年遣禮部郎中孟甲員外李俊使安南大
理至元三年遣兵部侍郎黑的使日本二十八年遣禮
部尚書張立道使安南二十九年復遣梁曾陳孚使安
南召使入朝且諭其子入覲國朝混一區宇分遣使者
以柔逺人其髙麗安南占城等國皆頒詔往諭復勑使
往授印綬又降香幣以祀其國之山川其柔撫四夷之
意備至今詳著開詔錫印賜予之儀作遣使篇其弔蕃
國喪祀蕃國山川之禮則見於喪禮山川等篇兹不贅
具云
　　　詣蕃國開詔(書附/)
漢文帝遣陸賈賜南粤王佗書其文曰皇帝謹問南粤
王甚苦心勞意朕髙皇帝側室之子棄外奉北藩于代
道里遼逺壅蔽檏愚未嘗致書髙皇帝棄羣臣孝惠皇
帝即世髙后自臨事不幸有疾日進不衰以故誖暴乎
治諸吕為變故亂法不能獨制廼取它姓子為孝惠皇
帝嗣賴宗廟之靈功臣之力誅之已畢朕以王侯吏不
釋之故不得不立今即位乃者聞王遺將軍隆慮侯書
求親昆弟請罷長沙兩將軍朕以王書罷將軍博陽侯
親昆弟在真定者已遣人存問修治先人冢前日聞王
發兵於邉為冦災不止當其時長沙苦之南郡尤甚雖
王之國庸獨利乎必多殺士卒傷良將吏寡人之妻孤
人之子獨人父子得一亡十朕不忍為也朕欲定地犬
牙相入者以問吏吏曰髙皇帝所以介長沙土也朕不
能擅變焉吏曰得王之地不足以為大得王之財不足
以為冨服領以南王自治之雖然王之號為帝兩帝並
立亡一乗之使以通其道是爭也爭而不讓仁者不為
也願與王分棄前患終今以來通使如故故使賈馳諭
告王朕意王亦受之毋為冦災矣上褚五十衣中褚三
十衣下褚二十衣遺王願王聽樂娱憂存問鄰國南粤
王恐頓首願奉詔為藩臣唐武宗遣王㑹賜回鶻可汗
勑書其文曰勑我國家統臨萬宇列塞在陰山之南先
可汗總率本部建牙於大漠之北各安土宇二百餘年
此天所以限隔中外不可踰越近聞為紇吃斯所敗加
以飢荒國邑為墟屍僵道路今可汗稍収離散漸近邉
城將務逺圖先示文誥故兹命使宜聽朕言可汗累代
已來赤誠向國往者中原有難助剪羣兇列聖念功每
加優寵寜國咸安二公主降嫁龍庭爰及先朝復以今
公主繼好又以土無絲纊嵗遺縑繒恩禮轉深諸蕃榮
羡久保誠信兩絶猜嫌但以國家舊章藩漢殊壤稍踰
經制豈朕所安去嵗嗢吺斯特勒已至近界邉將憤激
便請驅除朕每念其無主可歸且令安撫今可汗既立
彼又降附便合率領漸復舊疆漂寓塞垣殊非良計又
得宰相頡干伽思等表借振武一城權與公主可汗居
住中國之制與外蕃不同須守前代規模祖宗法度昔
漢朝單于乖亂呼韓款塞宣帝送單于出朔方雞鹿塞
唯賑以米粟國初太宗皇帝令李思摩建牙於漠南遺
跡並存事皆可驗未有深入漢界借以一城與羌渾黨
項微小雜種同為百姓實亦屈可汗之尊貴亂中國之
舊規若以未復本蕃或欲别遷善地求大國聲援戢諸
部交爭亦須率思歸之人且於漠南駐止朕當許公主
朝覲親問事宜儻須應接必無所恡兾令彼國從此輯
寧豈不謂去危就安轉禍為福朕縁公主將可汗丹誠
來告深感于衷制置之間須存逺大故遣右金吾衛大
將軍兼御史大夫王㑹副使宗正少卿兼御史中丞李
師偃馳往喻懐爰定所居更申誓約神明是質豈可食
言可汗宜保一心自求多福王㑹李師偃至回鶻與申
誓約而還元世祖遣孟甲李文俊諭安南責其未奉王
命詔曰我祖宗以武功創業文化未修朕纂承丕緒鼎
新革故務一萬方遂自庚申嵗建元為中統元年誕敷
詔赦次第頒行其不泄邇不忘逺然誠之所在事有未
遑也適大理國守臣安撫聶只陌丁馳馹表聞爾邦向
風慕義之誠及念卿昔在先朝已歸款臣服逺貢方物
故頒詔㫖遣禮部郎中孟甲充南諭使禮部員外郎李
文俊充副使諭本國官僚士庶凡衣冠典禮風俗百事
一依本國舊制不須更改髙麗國比遣使來請已經下
詔悉依此例除戒飭雲南等處邉將不得擅興兵甲侵
掠疆場擾亂人民外卿國官僚士庶各宜安治如故孟
甲李文俊至安南宣諭詔㫖安南世子受詔奉命而還
國朝洪武二年正月遣使賜倭國爪哇西洋占城詔曰
昔帝王之治天下凡日月所照無有逺邇一視同仁故
中國尊安四方得所非有意於臣服之也自元政不綱
天下兵爭者十有七年四方遐逺信好不通朕肇基江
左掃羣雄定華夏臣民推戴已主中國建國號曰大明
改元洪武頃者克平燕城疆宇大同以承正統方與逺
邇相安於無事以共太平之福惟爾四夷君長酋帥等
遐逺未聞故兹詔諭想宜知悉是年六月遣使封安南
國王陳日煃詔曰咨爾安南國王陳日煃惟乃祖父昔
守境於南陲傳之子孫常稱藩於中國克恭臣職以永
世封朕荷天地之靈肅清華夏頃馳書而往報兾率土
以咸寧卿能奉表稱臣専使來賀法爾前人之訓以安
遐壤之民睠兹勤誠深可嘉尚是用遣官齎印仍封爾
為安南國王於戲視廣同仁思效哲王之盛典爵超五
等俾承奕世之遺芳益茂令猷永為藩輔今賜卿大統
厯一本金叚紗羅四十縑至可領也故兹詔書想宜知
悉是年八月遣使封髙麗國王王顓詔曰咨爾髙麗國
王王顓世守朝鮮紹前王之令緒恪遵華夏為東土之
名蕃當四方之既平嘗專使而往報即陳表貢備悉衷
誠良由素習於文風斯克謹修於臣職允宜嘉尚是用
褒崇今遣使齎印仍封爾為髙麗國王凡儀制服用許
從本俗於戲保民社而襲封式遵典禮傳子孫於永世
作鎮邉陲其服訓辭益綏福履今賜大統厯一本錦繡
絨叚十匹至可領也故兹詔示想宜知悉
　　　賜蕃國印綬
漢建武二十六年賜南匃奴黄金璽盭緺綬文曰匃奴
單于璽北齊四方諸蕃國王之章上藩用中金中藩用
下金下藩用銀並方寸龜紐唐徳宗賜南詔牟尋印用
黄金銀為窠文曰貞元冊南詔印武宗賜契丹印文曰
奉國契丹之印宋真宗賜百蠻王印一鈕文曰大渡河
南山前後都鬼主之印元賜吐蕃白蘭王印黄金為之
駝鈕國字篆賜髙麗國王印黄金為之龜鈕國字篆並
三寸賜雲南王印銀為之塗以黄金駝鈕漢篆三寸賜
安南國王印黄金為之龜鈕國字篆三寸國朝賜髙麗
黄金印龜鈕方三寸文曰髙麗國王之印賜安南鍍金
銀印駝鈕方三寸文曰安南國王之印賜占城鍍金銀
印駝鈕方三寸文曰占城國王之印賜吐蕃黄金印駝
鈕方五寸(用周/尺)文曰白蘭王印
　　　賜吐蕃國禮物
漢文帝元年遣陸賈賜南粤王上褚五十衣中褚三十
衣下褚二十衣(以綿装/衣曰褚)六年遣使者遺匃奴繡袷綺衣
長襦錦袍各一比疎一(比疎辮/髪之飾)黄金飾具帯一黄金犀
毗一(犀毗腰/中大帯)繡十匹錦三十匹赤綈緑繒各四十匹建
武二十六年詔賜單于冠帯衣裳黄金璽盭緺綬安車
羽葢華藻駕駟寶劒弓箭黑節三駙馬二黄金錦繡繒
布絮樂器鼔車􁦌㦸甲兵飲食什器二十八年賜單于
雜繒五百匹弓鞬韇一矢四發唐貞觀十年賜吐谷渾
以鼔纛開元中遣使賜新羅王瑞文錦五色羅紫繡文
袍金銀器宋至道二年遣使賜交趾玉帯祥符四年賜
蒲端國旗幟鎧甲元世祖至元四年遣使賜髙麗國王
王植羊五百五年遣使賜安南國王陳光昞錦繡及其
諸臣有差國朝
　　　迎接
漢光武建武二十六年遣中郎將叚郴使單于單于乃
延迎使者使者曰單于當伏拜受詔單于顧望之頃乃
伏稱臣曰單于新立誠慙於左右願使者衆中無相折
也唐貞觀十五年遣衛尉丞李義表奉勑書使尸羅逸
多尸羅逸多遣大臣郊迎傾城縱觀焚香夾道逸多率
其臣下東面拜受元至元二十八年遣禮部尚書張立
道使安南至境安南世子陳日燇遣迓者接踵及近郊
百官恭迎詔書既而日燇乗輦以鸞仗就館迎詔羣臣
公服徒行奉隨至明霞閣下日燇與近臣七八人登夀
光殿龍椅前置香案日燇再拜自宣詔㫖畢日燇曰恭
覩天詔不勝喜躍願祝皇帝萬嵗夀國朝遣使奉詔入
境蕃國先遣官逺接至公館以詔置龍亭中有司備金
鼔儀仗鼓樂以伺次日王率衆官及耆老僧道出迎詔
於國門外其遣使賜予則王率衆官出迎並如接詔之
儀
　　　序坐
漢髙祖遣陸賈使南粤賈至尉佗魋結箕踞見賈賈因
説佗曰足下中國人今反天性棄冠帯欲以區區之越
與天子抗衡為敵國禍且及身矣於是佗蹶然起坐謝
曰居蠻夷中久殊失禮義留賈與飲數月元至元二十
六年禮部尚書張立道使安南既至館安南世子陳日
燇詣詔書所作禮與立道等相見平揖禮畢其御史大
夫杜國計翰長丁拱垣曰往年定禮王南向使者西向
請就位立道曰非禮也大國之卿當小國之君拱垣曰
王人雖微序於諸侯之上立道曰我為王人遂東西相
向坐接詔畢宴于集賢殿皆東西相向坐國朝遣使至
蕃國與蕃王分賔主相對坐蕃王在西使者在東
　　　遣使開詔儀注
前期翰林院官承㫖草詔奏聞訖前一日禮部告百官
於皇城守宿至日鳴鐘後具朝服侍班内使監設御座
香案於奉天殿尚寶卿設寶案於御座之南用寶案於
詔書案之東侍儀司設詔書案於寶案之南設承制官
位于殿上之東及丹陛之東南設使者拜位于丹墀中
道稍西北向典儀二人於丹陛上之南東西相向知班
二人位於使者之北東西相向贊禮二人位于知班下
之北東西相向設文武百官侍立位于文武樓之北文
東武西東西相向文武侍從班于殿上之左右設引文
武班舍人四人位于文武官之北東西相向設引使者
二人位于使者之北東向拱衛司光禄寺官對立位于
奉天門之左右俱東西相向將軍二人位于殿上簾前
東西相向將軍六人於奉天門之左右東西相向又將
軍四人於丹陛上之四隅東西相向又將軍六人於奉
天殿之左右東西相向鳴鞭四人于丹陛上北向是日
金吾衛於午門外陳設甲士軍仗東西相向拱衛司陳
設儀仗於丹陛丹墀之東西設遮詔書黄葢於奉天殿
門前和聲郎設樂於丹墀之南侍儀司設龍亭儀仗大
樂於午門外正中擊鼓初嚴催班舍人催文武官具朝
服𨗳駕官侍從官入迎車駕次嚴引班舍人引文武官
入就侍立位引禮引使者具朝服立於丹墀之西以伺
三嚴侍儀奏外辨皇帝通天冠絳紗袍出謹身殿(樂作/)
尚寶捧寶前𨗳侍從𨗳引如常儀陞奉天殿御座(樂止/)
尚寶以寶置于案捲簾鳴鞭雞唱報時訖禮部官捧詔
書于寶案前尚寶用寶訖中書省官禮部官同捧至御
座呈奏訖禮部官用黄銷金袱褁詔書置盤中置于案
引禮引使者就丹墀拜位典儀唱鞠躬拜興拜興拜興
拜興平身使者鞠躬(樂作/)拜興拜興拜興拜興平身(樂/)
(止/)承制官進詣御座前跪承制訖由中門出至丹陛上
宣制位承制官稱有制典儀唱跪使者跪承制官宣制
曰皇帝勑使爾(某/)奉詔諭(某/)國爾宜恭承朕命宣制訖
承制官由西門入典儀唱俯伏興平身使者俯伏興平
身典儀唱鞠躬拜興拜興拜興拜興平身使者鞠躬(樂/)
(作/)拜興拜興拜興拜興平身(樂止/)禮部官詣案捧詔由
殿中門出拱衛司擎黄盖遮䕶降自中陛至使者位前
以授使者(大樂/振作)使者捧詔書由奉天門中出至午門外
以詔置龍亭中侍儀奏禮畢皇帝興(樂作/)還宮(樂止/)引
禮引文武官以次出分選各衙門正官一員奉送詔書
出國門外使者賫奉以行
　　　蕃國接詔儀注
使者入蕃國境先遣闗人馳報於王王遣官逺接詔書
前期令有司於國門外公舘設幄結綵設龍亭於正中
設香案於龍亭之南備金鼔儀仗鼔樂伺候迎引又於
國城内街巷結綵於王宫内設闕庭於殿上正中設香
案於闕庭之前設司香二人於香案之左右設詔使立
位於香案之東設開讀案位於殿陛之東北設蕃王拜
位於殿庭中北向設蕃國衆官拜位於蕃王拜位之南
異位重行北向設捧詔官位於開讀案之北宣詔官位
於捧詔官之南展詔官二人於宣詔官之南俱西向司
禮二人位于蕃王拜位之北東西相向引禮二人位于
司禮之南東西相向引班四人位于衆官拜位之北東
西相向陳儀仗於殿庭之東西設樂位於衆官拜位之
南北向逺接官接見詔書迎至館中安奉於龍亭中遣
使馳報王是日王率國中衆官及耆老僧道出迎於國
門外迎接官迎詔書出館至國門金鼓在前次耆老僧
道行次衆官具朝服行次王具冕服行次儀仗鼔樂次
詔書龍亭使者常服行於龍亭之後迎至宫中金鼓分
列於門外之左右耆老僧道分立於庭中之東西置龍
亭於殿上正中使者立於龍亭之東引禮引王入就拜
位引班引衆官及僧道耆老各入就拜位使者詣前南
向立稱有制司贊唱鞠躬拜興拜興拜興拜興平身蕃
王及衆官以下皆鞠躬(樂作/)拜興拜興拜興拜興平身
(樂止/)引禮引蕃王由西階陞詣香案前北向立引禮唱
跪蕃王跪司贊唱衆官皆跪衆官以下皆跪引禮唱上
香上香三上香司香捧香跪進于王之左王三上香訖
引禮唱俯伏興平身蕃王及衆官以下皆俯伏興平身
引禮引蕃王復位司贊唱開讀宣詔官展讀官陞案使
者詣龍亭捧詔書授捧詔官捧詔官前受詔捧至開讀
案授宣詔官宣詔官受詔展詔官對展司贊唱跪蕃王
及衆官以下皆跪宣詔官宣詔訖捧詔官於宣詔官前
捧詔書仍置于龍亭司贊唱俯伏興平身蕃王及衆官
以下皆俯伏興平身司贊唱鞠躬拜興拜興拜興拜興
平身蕃王及衆官以下皆鞠躬(樂作/)拜興拜興拜興拜
興平身(樂止/)司贊唱搢笏鞠躬三舞蹈三拱手加額山
呼(萬嵗/)山呼(萬嵗/)再山呼(萬萬嵗/)出笏俯伏興(樂作/)拜
興拜興拜興拜興平身(樂止/)禮畢引禮引蕃王退引班
引衆官以次退蕃王及衆官釋服使者以詔書付所司
頒行蕃王與使者分賔主行禮
　　　遣使賜印綬儀注(賜禮物儀同/)
前期禮部承㫖具印文式様奏聞符下鑄印局鑄完進
呈聞奏前一日内使監設御座香案於奉天殿侍儀司
設賜印案於丹陛上之東設承制官位于殿上之東及
宣制位于丹陛之東南設使者拜位于丹墀中道稍西
北向設文武官侍立位于文武樓之北文東武西東西
相向侍從班位于殿上之東西拱衛司光禄寺官位于
殿門之左右設典儀位于丹陛上之南東西相向知班
二人位於使者之北贊禮二人位于知班之北俱東西
相向引使者二人位于使者拜位之北西立東向引文
武班舍人位于文武官之北稍後東西相向將軍二人
位于殿上簾前東西相向將軍四人位于丹陛上之四
隅東西相向將軍六人位于奉天殿門之左右東西相
向將軍六人位于奉天門之左右東西相向鳴鞭四人
位于丹陛中北向是日宿衛陳兵仗於午門外之東西
拱衛司陳設儀仗於丹陛丹墀之東西和聲郎設樂位
於丹墀使者拜位之南禮部設龍亭儀仗大樂於午門
外擊鼓初嚴催班舍人催百官具朝服執事者入就位
𨗳駕官侍從官入迎車駕次嚴引班引文武百官入就
侍立位引禮引使者入丹墀西立東向禮部官陳設所
賜印于丹陛案上(如有禮物/設禮物案)三嚴侍儀奏外辨皇帝於
謹身殿服皮弁服出(樂作/)侍從𨗳引如常儀皇帝陞奉
天殿御座(樂止/)捲簾鳴鞭雞唱報時訖引禮引使者就
拜位立定贊禮唱鞠躬拜興拜興拜興拜興平身使者
鞠躬(樂作/)拜興拜興拜興拜興平身(樂止/)承制官就御
座前跪承制訖由中門出至丹陛上宣制位稱有制贊
禮唱跪使者跪承制官宣制曰皇帝勑使爾(某/)授(某/)國
王印爾其恭承朕命(如有賜禮物/就宣賜某物)宣制訖承制官由殿
西門入贊禮唱俯伏興平身使者俯伏興平身贊禮唱
鞠躬拜興拜興拜興拜興平身使者鞠躬(樂作/)拜興拜
興拜興拜興平身(樂止/)禮部官捧印由中陛降以授使
者使者搢笏奉印由奉天殿中門出(如賜禮物則/捧禮物出)侍儀
奏禮畢皇帝興(樂作/)入宫(樂止/)使者以印置于龍亭中
引班引百官以次出各衙門以正官一員設儀仗大樂
送印至國門外使者奉印以行
　　　蕃國受印物儀注
使者至蕃國境先遣闗人入報蕃王遣官逺接前期有
司於國門外公舘設幄結綵設龍亭於舘之正中備金
鼔儀仗鼓吹於舘所以伺迎引又於國城内街巷結綵
又於王宮設闕庭於殿上正中設香案於闕庭之前設
蕃王受賜予位於香案之前設蕃王拜位於殿庭正中
北向衆官拜位於王拜位之南異位重行北向設樂位
於衆官拜位之南北向司贊二人於蕃王拜位之北東
西相向引禮二人於司贊之南東西相向引班四人於
衆官拜位之北東西相向陳儀仗於殿庭之東西逺接
官接見使者迎至舘所以上賜安奉於龍亭中遣使馳
報王是日蕃王率百官出迎於國門外逺接官迎上賜
出館至國門金鼓在前次衆官常服乗馬行次王乗馬
行次儀仗鼔樂次上賜龍亭使者常服乗馬行於龍亭
之後迎至宫中金鼔分列於殿外門之左右衆官分立
殿庭之東西置龍亭於殿上正中使者立於龍亭之東
引禮引蕃王引班引衆官各就拜位立定司贊唱鞠躬
拜興拜興拜興拜興平身蕃王及衆官皆鞠躬(樂作/)拜
興拜興拜興拜興平身(樂止/)引禮引蕃王詣龍亭前使
者稱有制引禮贊跪司贊唱跪蕃王與衆官皆跪使者
宣制曰皇帝勑使某持印賜爾國王(某/)并賜(某/)物宣畢
使者捧所賜印并(某/)物西向授蕃王蕃王跪受以授左
右訖引禮唱俯伏興平身司贊唱俯伏興平身蕃王及
衆蕃官皆俯伏興平身引禮引蕃王出復位司贊唱鞠
躬拜興拜興拜興拜興平身蕃王及衆官皆鞠躬(樂作/)
拜興拜興拜興拜興平身(樂止/)司贊唱禮畢引禮引蕃
王入殿西立東向使者東立西向引禮唱鞠躬拜興拜
興平身使者與蕃王皆鞠躬拜興拜興平身使者降自
東階蕃王降自西階遣官送使者還館


　
　
　
　
　
　
　
　
　
　
　
　
　
　
　
　明集禮卷三十二
欽定四庫全書
　明集禮卷三十三
　　軍禮第一
　親征篇
　　　總叙
天子親征所以應天順人除殘去暴以安天下自軒轅
黄帝習用干戈以征不享戰于阪泉戰于涿鹿此其始
也成湯放桀用𤣥牡告于上天神后啟征有扈則曰用
命賞于祖不用命戮于社武王伐紂載文王木主以行
告于皇天后土所過名山大川周制天子親征則類于
上帝宜于太社造于祖廟軷于國門禡于所征之地及
祭所過山川師還則奏凱獻俘于廟社經秦涉漢其禮
無聞僅有封功臣之制可稽耳後魏剋㨗欲使天下聞
知又有宣露布之制唐仍舊典宋亦間行焉今擬國朝
親征祭告天地宗廟社稷禡祭旗纛所過山川皆行祭
告師還奏凱獻俘于廟社以露布詔告天下然後論功
行賞諸將既受封賞皆具表箋稱謝今集歴代親征儀
文之詳㕘酌今日之宜以著于篇
　　　類于上帝
天子親征類于上帝者謂其禮依郊祀為之故曰類書
舜典有類于上帝之文周出征有類上帝之典北齊之
制皇帝纂嚴服通天冠文物充庭有司奏請更衣乃入
冠武弁出以誓衆擇日陳六軍備大駕類于上帝隋徃
征還師並類上帝唐皇帝親征先於太極殿誓百官祭
日纂嚴服武弁乗革輅備大駕六軍類告上帝于圜丘
陳牲犢玉幣作樂行一獻禮皇帝飲福受胙衆官皆賜
胙禮畢皇帝改服通天冠絳紗袍乗金輅鼓吹振作還
宫宋皇帝親征遣官奏告天地用酒脯行一獻禮今擬
國朝皇帝親征前期擇日祭告天地服武弁乗革輅備
六軍以牲犢幣帛作樂行三獻之禮其儀見于祀天祀
地篇
　　　造于太廟
周制天子將出征造于禰注造至也至父祖之廟也盖
至廟中受命于祖考而以遷廟之主載于齋車以行如
無遷廟之主則以幣帛皮珪告于祖禰遂奉以出行而
載于齋車每舍奠焉而後就舍反必告設奠畢歛幣玉
藏諸兩階之間乃出盖貴命也又大師造于祖註云大
師者六軍親征之稱出必徧祭七廟取遷廟之主而行
梁親征用牲幣告于祖廟北齊親征則天子備法駕乗
木輅以造于廟載遷主於齋車隋制親征師還俱有造
廟之典唐皇帝親征齋於太極殿應祭之官齋於廟所
祭日皇帝服武弁乗革輅備六軍造于太廟每室用特
牲玉幣作樂晨祼饋食行一獻之禮皇帝已飲福受胙
衆官皆賜胙禮畢皇帝改服還宫如類上帝之儀凱還
則陳俘馘軍實于廟南門外其告祭之禮與出師同宋
皇帝親征遣官奏告宗廟用酒脯幣帛行一獻禮今擬
國朝親征前期擇日皇帝服武弁乗革輅備六軍祭告
太廟每廟用牲幣行三獻之禮其儀皆同時享見宗廟
篇但凱還則陳俘奏凱於廟南門外
　　　宜于太社
天子親征而宜于太社者謂社主殺戮以求便宜社主
陰萬物於此斷殺焉周制將出征宜于社又奉社主以
行不用命戮於社梁用牲幣宜于社北齊備法駕乗木
輅以宜於社載帝社祏主於車以行戰前一日司空禱
社戰勝則報以太牢不用命者罰于社遂行戮隋徃征
還師並宜社及征髙麗築社稷二壇于乾河上帝衮冕
玉輅備法駕行宜社稷禮畢御金輅服通天冠還行宫
唐皇帝親征服武弁乗革輅備六軍宜于太社每壇用
牲犢作樂薦玉幣進熟行一獻禮皇帝已飲福受胙衆
官皆賜胙禮畢皇帝改服還宫如告太廟之儀凱還則
陳俘馘軍實於北門之外其告祭禮與出師同宋皇帝
親征遣官奏告社稷用酒脯幣帛行一獻禮今擬國朝
親征前期擇日皇帝服武弁乗革輅備六軍以牲犢幣
帛作樂行三獻之禮其儀同春秋祭社稷之儀見社稷
篇但凱還則陳俘奏凱于社北門外
　　　禡祭
天子親征而禡祭者謂師祭也為兵禱也其神盖始為
兵者故黄帝蚩尤皆得為禡神也漢髙祖為沛公時祠
黄帝蚩尤於沛庭北齊親征將届戰所卜剛日備𤣥牲
列軍容設壇墠而禡祭大司馬奠矢有司奠毛血唐親
征以熊席設軒轅黄帝神座置甲胄弓矢於座側建矟
於座後皇帝服武弁行初獻大將為亞獻次將為終獻
具牲幣行三獻禮宋太平興國五年太宗親征河東就
北郊用少牢祭蚩尤禡牙眞宗咸平四年詔太常禮院
定禡祭儀其制除地為壇設兩壝繞以青繩張幕置軍
牙六纛神位祭用剛日牲用太牢幣軍牙以白六纛以
皂行三獻禮今擬國朝親征於國南羣神祠設旗纛皇
帝服武弁備牲犢幣帛行三獻之禮其儀見於後
　　　軷祭
古者天子出則軷祭周禮曰犯軷遂轢之註謂山行為
軷轢車所踐也犯之者謂於國門外封土為山象以菩
蒭(菩音萯又音蒲/香草蒭草束也)棘柏為主(三者皆可為/主隨用其一)太僕左執轡
右祭兩轂及軾前即驅駕轢軷而去喻無險難也隋軷
祭禮有司於國門外委土為山象刳羊陳器奠幣薦脯
加羊饌埋於坎駕至太僕祭兩軹及軓(軹謂轂軓音/汎軾前也)乃
飲授爵遂轢軷上而行唐親征先於國門外委土於軷
太祝布神座於軷前太官令帥宰人刳羊奠饌祭畢驅
駕轢軷而行今擬國朝不行軷祭
　　　祭所過山川
周制天子出征過大山川則用事註用事者謂令太祝
祭告之也北齊親征則所過名山大川以太牢命有司
致祭隋所過之地名山大川嶽瀆以太牢山川以少牢
皆命有司行禮唐親征執事者先修除告所太官令備
牢饌嶽鎮海瀆用太牢中山川用少牢小山川用特牲
若行速即用酒脯制幣隨方色亦遣有司行事今擬國
朝親征凡所過山川有司具牲制幣皇帝服武弁行一
獻禮其儀見於後
　　　奏凱獻俘
周官大司樂王師大獻則令奏凱樂此奏凱之由也出
征執有罪還而釋奠于學以訊馘告此獻俘之由也唐
武徳四年秦王世民平東都被黄金甲乗戎輅李世勣
等二十五將從其後陳鐵騎一萬甲士三萬前後部鼔
吹俘王世充竇建徳及隋器物輦輅獻于太廟貞觀二
十年太宗至自遼東獻俘授馘備法駕具凱還之禮宋
開寶四年擒劉鋹帝御明徳門樓有司陳仗衛及諸軍
文武官班百官常服將校戎服以俘先獻廟社然後獻
於樓前以付所司九年正月擒李煜及其子弟偽官四
十五人獻於明徳門樓亦因唐制奏凱獻俘於廟社今
擬國朝親征凱還皇帝率諸將以凱樂俘馘陳於廟社
門外伺告祭禮畢以俘馘付刑部協律郎𨗳樂以退其
告祭宗廟社稷行三獻禮儀同于出師見宗廟社稷篇
　　　宣露布
後魏每戰捷欲天下聞知乃書帛建於漆竿之上名為
露布此其始也隋文帝開皇中詔太常卿牛𢎞撰宣露
布禮及九年平陳兵部奏請依新禮集百官四方客使
等赴廣陽門外朝服序列内史令稱有詔在位者皆再
拜宣露布訖百官三蹈舞又再拜唐平蕩冦賊於東朝
堂集文武客使中書令以露布宣於衆宋宣露布或於
明徳樓前或於宣徳樓今擬國朝親征凱還皇帝服通
天冠絳紗袍陞午門樓上以露布詔天下百官具朝服
聽詔其儀與開讀詔赦同見朝㑹篇
　　　論功
周禮戰功曰多凡有功者銘書於王之太常祭於大烝
司勲詔之傳曰反行飲至舍爵策勲禮也漢髙祖有天
下論功定封誓曰黄河如帯泰山如礪國以永存爰及
苗裔於是定十八侯之位次以蕭何為第一光武中興
定封功臣詔曰諸將業逺功大誠欲傳於無窮其顯效
未酬名籍未立者大鴻臚趣上朕將差而録之於是封
髙宻侯鄧禹等二十八人唐髙祖武徳元年論太原建
義功以秦王世民為首長孫順徳劉𢎞基等次之太宗
即位定功臣封户自裵寂以下差功大小苐之總四十
三人宋定天下賞功臣石守信等有差今擬國朝親征
凱還中書省移文大都督府兵部具諸將功勣吏部具
勲爵職名禮部户部具賞格中書集六部論定功賞奏
取聖裁至日皇帝服衮冕御奉天殿百官朝服侍宣制
大賚詔告天下其儀見于後
　　　諸將受封賞表謝
大將有功而受封賞宜有謝儀秦漢而降禮文不載唐
郭子儀平河東除兼河東節度使裵度平淮西除淮西
宣慰處置等使馬燧破河東加實封七百户莫不上表
稱謝宋曹彬下江南張俊等中興有功其受封賞亦皆
表謝今録裵度謝表一通以見其制其表曰臣度言臣
伏奉去七月二十七日制書除臣門下侍郎同中書門
下平章事充淮西節度觀察處置等使蔡州刺史并淮
西宣慰處置等使縁逆賊吳元濟尚拒王師遂於郾城
縣權為理所臣篤勵羣帥潛設多方傾其重兵頓在洄
曲今月十七日唐鄧節度使李愬乗虚直進生致元兇
臣與賈栅三營諸軍便降洄曲二萬餘衆積年逋冦翌
日殄除淮右千里通行無礙臣以二十五日領所部兵
馬及歸順將士至蔡州上訖豹豕舊穴迎風而汛掃鴟
梟故林應節而黄落瞀瞀者咸觀堯日皤皤者重識漢
儀臣以不才猥當重寄力排茍且之議上贊聖明之心
不敢偷安廟堂遂乞親臨疆埸陛下初猶未許微臣亟
請是行睿㫖丁寧寵光照耀臣中心自誓畢命無憾若
不成事必當死綏伏賴神道惡盈罪人斯得而今而後
方保餘生就天地削平之功貽策書不朽之美足使懦
夫增氣獷俗刳心方偃武以脩文故蹔勞而永逸臣謹
敷揚帝澤宣布國章滌其瑕疵衣以襦袴俾斯汙俗咸
若新邦底寧但以才乏折衝任兼中外摩頂至踵諒無
非其渥恩知臣者君庶不辱於𤣥鑒無任感激欣喜之
至國朝諸將有功既受封賞具表箋稱謝
　　　禡祭儀注
齋戒　皇帝清齋一日大將陪祭官以下皆清齋一日
省牲　前期二日設皇帝大次於廟庭之東皇太子次
於大次之東設皇帝省牲位于南門外前一日𨗳駕官
同太常卿𨗳引車駕詣大次太常卿奏中嚴皇帝服通
天冠絳紗袍太常卿奏外辦𨗳駕官同太常卿𨗳引皇
帝至省牲位執事者各執事廪犧令率其屬牽牲自東
西行過御前省訖牽詣神厨太常卿奏請詣神厨𨗳駕
官同太常卿𨗳引皇帝至神厨太常卿奏請視鼎鑊請
視滌溉遂烹牲𨗳駕官同太常卿𨗳引皇帝還大次
陳設　前一日所司洒掃廟之内外執事設軍牙六纛
神案于廟殿中之北置軍牙神位在東六纛神位在西
設邉十有二于神位之東為三行西上豆十有二于神
位之西為三行東上簠簋各二于籩豆之間簠在東簋
在西鈃三登三于籩豆之前俎三于登鈃之前香案于
俎之前爵坫于香案之前沙池于爵坫之前設酒尊所
于廟庭之東幣篚位于酒尊之北爵洗位于酒尊之南
御洗位于爵洗之南瘞坎位于神位之西北設席于坎
位之前上置酒碗五事及斟酒器具雄雞五隻以伺酹
神設御位于廟庭之南正中北向大將及陪祭官位于
御位之南異等重行文東武西皆北向司尊司爵洗司
盥洗執爵司幣執事各于其位設御史位于香案前左
右贊禮位于御史之南東西相向傳贊位于贊禮之南
贊引位于傳贊之南
正祭　祭日清晨建牙旗六纛于神位之後牙旗在東
六纛在西太常少卿率執事者各實尊罍籩豆簠簋登
鈃實幣于篚置于酒尊所置祝版於神位之右齋郎舉
牲俎入陳于案樂工執事官各服其服入就位陪祭官
及諸將官服其服入就位太常卿奏請中嚴皇帝服武
弁服太常卿奏外辦𨗳駕官同太常卿𨗳引皇帝自左
南門入至位北向立
迎神　贊禮唱迎神大樂作贊禮唱請行禮太常卿奏
有司謹具請行事太常卿奏鞠躬拜興拜興平身皇帝
鞠躬(樂作/)拜興拜興平身(樂止/)贊禮唱在位官皆再拜
傳贊唱鞠躬拜興拜興平身在位官皆鞠躬拜興拜興
平身
奠幣行初獻禮　贊禮唱奠幣行初獻禮太常卿奏請
詣盥洗位𨗳駕官同太常卿𨗳引皇帝至盥洗位太常
卿奏搢圭皇帝搢圭太常卿奏盥手司盥洗者酌水皇
帝盥手太常卿奏帨手司巾者以巾進皇帝帨手太常
卿奏出圭皇帝出圭太常卿奏請詣爵洗位𨗳駕官同
太常卿𨗳引皇帝至爵洗位太常奏搢圭皇帝搢圭執
爵官以爵進太常卿奏受爵皇帝受爵司爵洗者酌水
太常卿奏滌爵皇帝滌爵司巾者以巾進太常卿奏拭
爵皇帝拭爵太常卿奏以爵授執事者皇帝以爵授執
爵官執爵官再以爵進太常卿奏受爵皇帝受爵司爵
洗者酌水太常卿奏滌爵皇帝滌爵司巾者以巾進太
常卿奏拭爵皇帝拭爵太常卿奏以爵授執事者皇帝
以爵授執爵官太常卿奏出圭皇帝出圭太常奏請詣
酒尊所𨗳駕官同太常卿𨗳引皇帝詣酒尊所執爵官
捧爵從行至酒尊所太常卿奏搢圭皇帝搢圭執爵官
以爵進太常卿奏受爵皇帝受爵司尊者舉羃酌醴齊
太常卿奏以爵授執事者皇帝以爵授執爵官執爵官
復以爵進太常卿奏受爵皇帝受爵司尊者酌醴齊太
常卿奏以爵授執事者皇帝以爵授執爵官太常卿奏
出圭皇帝出圭太常卿奏請詣軍牙神位前執爵官捧
爵司幣者捧幣前行𨗳駕官同太常卿𨗳引皇帝陞廟
壇(樂作/)至神位前太常卿奏跪搢圭皇帝跪搢圭司香
官奉香跪進于皇帝之左太常卿奏上香上香三上香
皇帝上香上香三上香司幣者奉幣跪進于皇帝之右
皇帝受幣司幣者興還本位太常奏奠幣皇帝奠幣執
爵官奉爵跪進于皇帝之右皇帝受爵執爵官興還本
位太常卿奏祭酒祭酒三祭酒奠爵皇帝祭酒祭酒三
祭酒奠爵太常卿奏出圭皇帝出圭(樂止/)讀祝官取祝
版于神位之右跪讀訖興以祝版復置于坫退還位太
常卿奏俯伏興拜興拜興平身皇帝俯伏興(樂作/)拜興
拜興平身(樂止/)太常卿奏請詣六纛神位前𨗳駕官同
太常卿𨗳引皇帝詣六纛神位前司幣者捧幣執爵官
捧爵前行至神位前(樂作/)其上香奠幣祭酒讀祝並如
軍牙神位前之儀太常卿奏復位𨗳駕官同太常卿𨗳
引皇帝復位
亞獻　贊禮唱行亞獻禮其儀與初獻同但不奠幣讀
祝酒酌齊
終獻　贊禮唱行終獻禮其儀與亞獻同
飲福　贊禮唱飲福受胙執事者酌福酒减神前胙肉
太常卿奏詣飲福位𨗳駕官同太常卿𨗳引皇帝至牙
纛神位前飲福位北向立太常卿奏鞠躬拜興拜興平
身皇帝鞠躬(樂作/)拜興拜興平身(樂止/)太常卿奏跪搢
圭皇帝跪搢圭執事奉福酒跪進于皇帝之右太常卿
奏飲福酒皇帝受爵祭酒少許飲福酒太常卿奏奠爵
皇帝奠爵訖捧胙官奉胙跪進于皇帝之右太常卿奏
受胙皇帝受胙以胙授左右左右跪受胙太常卿奏出
圭皇帝出圭太常卿奏俯伏興拜興拜興平身皇帝俯
伏興(樂作/)拜興拜興平身(樂止/)太常卿奏請復位𨗳駕
官同太常卿𨗳引皇帝復位
徹豆　贊禮唱徹豆(樂作/)掌祭官各徹豆(樂止/)贊禮唱
賜胙太常卿奏皇帝飲福受胙免拜贊禮唱在位陪祭
官皆再拜傳贊唱鞠躬拜興拜興平身在位陪祭官皆
鞠躬拜興拜興平身
送神　贊禮唱送神太常卿奏鞠躬拜興拜興平身皇
帝鞠躬(樂作/)拜興拜興(樂止/)贊禮唱在位陪祭官皆再
拜傳贊唱鞠躬拜興拜興平身在位陪祭官皆鞠躬拜
興拜興平身
望燎　贊禮唱望燎讀祝官取祝捧幣官取幣掌祭官
取饌詣望燎所太常卿奏詣望燎位𨗳駕官同太常卿
𨗳引皇帝至望燎位贊禮唱可燎東西面各二人以炬
燎執事殺雞刺血於酒碗中酹神訖擲雞於四下燎將
半太常卿奏禮畢𨗳駕官同太常卿𨗳引皇帝還太次
解嚴
　　　論功行賞儀注
前期内使監陳御座香案于奉天殿如常儀尚寶司設
寶案於殿上正中侍儀司設詔書案於寶案之前設誥
命案於丹陛正中之北設皇太子諸王侍立位於殿上
之東北設承制官承制位於殿上之東及宣制位於丹
墀誥命案之北吏部尚書户部尚書禮部尚書位於殿
上之東南設大都督府兵部尚書位於殿上之西南應
受賞官拜位於丹墀之中異位重行序立位於丹墀之
西南受賞位於誥命案之南受賞執事位於受賞官序
立位之西(每受賞官用捧誥命/捧禮物者各一人)知班二人位于受賞官
拜位之北東西相向贊禮二人位于知班之北東西相
向典儀二人位于丹墀上之南東西相向文武官侍立
位于丹墀之北東西相向侍從班起居注給事中殿中
侍御史尚寶卿侍儀司官位于殿上之東懸刀武官位
于殿上之西殿前班指揮司三人位於丹陛之西東向
光禄寺三人位于丹陛上之東西向拱衛司二人位于
殿中門之左右典牧所官二人位于仗馬之前宿衛鎮
撫二人位于丹陛下東西相向䕶衛千户二十八人位
于宿衛鎮撫之南稍後東西相向䕶衛千户八人位于
奉天殿東西門之左右將軍二人位于殿上簾前之東
西將軍六人位于奉天殿門之左右將軍四人位于丹
陛上之四隅將軍六人位于奉天門之左右俱東西相
向鳴鞭四人位于丹陛之南北向是日撃鼔初嚴金吾
衛列旗幟器仗拱衛司設儀仗車輅典牧司陳仗馬虎
豹内使監擎執樂工陳樂皆如正㑹之儀禮部陳設詔
書吏部陳設誥命户部陳設禮物陳設執事各立于案
之左右殿前班糾儀典儀知班贊禮宿衛鎮撫䕶衛將
軍各入就位舍人催受賞官及侍立文武官各具朝服
擊鼓次嚴侍從班文武官入迎車駕舍人引受賞官齊
班于午門外之南東西相向引文武官齊班于午門之
北東西相向擊鼔三嚴侍儀版奏中嚴御用監官奏請
皇帝于謹身殿服衮冕皇太子諸王于奉天殿門東耳
房具冕服舍人引文武官入就丹墀侍立位引受賞官
入就丹墀序立位侍儀版奏外辦皇帝御輿以出仗動
(樂作/)侍衛𨗳從如常儀陞御座捲簾鳴鞭(樂止/)司辰報
時雞唱訖引進引皇太子諸王自奉天門東門入(樂作/)
由東陛陞殿東門入至侍立位(樂止/)舍人引受賞官入
就拜位知班唱班齊贊禮唱鞠躬(樂作/)拜興拜興拜興
拜興平身(樂止/)承制官前跪承制由殿中門出中陛降
至宣制位吏部尚書户部尚書禮部尚書由西門出西
陛降立于誥命禮物案之東承制官南向稱有制贊禮
唱跪受賞官皆跪承制官宣制曰朕嘉某等為國建功
宜加爵賞今授某以某職賜以某物其共承朕命(受賜/員數)
(不拘多少/載在其中)宣畢贊禮唱俯伏興(樂作/)拜興拜興平身(樂/)
(止/)贊禮唱行賞舍人引受賞官第一人詣案前贊禮唱
跪搢笏吏部官捧誥命禮部官捧禮物各授受賞官受
賞官受誥命禮物以授左右左右跪受於受賞官之左
興退復位贊禮唱出笏俯伏興復位舍人引受賞官復
位引以次受賞官詣案前皆如常儀承制官吏部尚書
户部尚書禮部尚書由西陛陞西門入跪上位之西云
承制訖興各復位贊禮唱鞠躬(樂作/)拜興拜興(樂止/)贊
禮唱搢笏鞠躬三舞蹈跪山呼萬嵗山呼萬嵗再山呼
萬萬嵗(樂工齊/聲應之)出笏俯伏興(樂作/)拜興拜興拜興拜興
平身(樂止/)贊禮唱禮畢侍儀跪奏禮畢鳴鞭皇帝興(樂/)
(作/)警蹕侍從𨗳引至謹身殿(樂止/)引進引皇太子諸王
還宫舍人引受賞官及文武官以次出至午門外以誥
命禮物置于龍亭用儀仗鼓樂各送還本第
　　　祭所過山川儀注
齋戒　皇帝齋戒一日陪祭官及執事官皆齋戒一日
前期命有司具牢饌(嶽鎮海瀆用太牢中山川用少牢/小山川用特牲若行速則用酒脯)
(而/已)
省牲　前期設皇帝大次於廟庭之東設皇帝省牲位
於廟南門外前一日𨗳駕官同引禮官𨗳引車駕詣太
次引禮官奏中嚴皇帝服通天冠絳紗袍引禮官奏外
辦𨗳駕官同引禮官𨗳引皇帝至省牲位執事官各執
事廪犧令率其屬牽牲自東西行過御前省訖牽詣神
厨引禮官奏請詣神厨𨗳駕官同引禮官𨗳引皇帝至
神厨引禮官奏請視鼎鑊請視滌溉訖遂烹牲𨗳駕官
同引禮官𨗳引皇帝還大次
陳設　前祭設籩豆各一于神前(籩實鹿脯/豆實鹿臡)設牲饌于
神位之前設香案于牲饌之前設爵坫于香案之前沙
池于爵坫之前設酒尊所于廟庭之東西向爵洗於酒
尊之南御洗于爵洗之南設御位于廟庭之南北向陪
祭官位御位之南異位重行文東武西北向司幣司尊
司爵洗執爵執事各于其位設典儀位于廟庭之南東
西相向傳贊位于典儀之南東西相向
正祭　祭日清晨掌祭官率執事官各實酒饌脯臡於
器實幣於篚置酒尊所置祝版於神位之右陳牲于神
位之前執事官各服其服入就位陪祭官服其服入就
位引禮官奏請中嚴皇帝服武弁引禮官奏外辦𨗳駕
官同引禮官𨗳引皇帝自左南門入至位北向立
迎神　典儀唱迎神(大樂作/樂止)典儀唱行禮引禮官奏有
司謹具請行事奏鞠躬拜興拜興平身皇帝鞠躬(樂作/)
拜興拜興平身(樂止/)典儀唱在位官皆再拜傳贊唱鞠
躬拜興拜興平身在位官皆鞠躬拜興拜興平身
奠幣行酌獻禮　典儀唱奠幣行酌獻禮引禮官奏請
詣盥洗位𨗳駕官同引禮官𨗳引皇帝至盥洗位引禮
官奏搢圭皇帝搢圭引禮官奏盥手司盥洗者酌水皇
帝盥手引禮官奏帨手司巾者以巾進皇帝帨手引禮
官奏出圭皇帝出圭引禮官奏請詣爵洗位𨗳駕官同
太常卿導引皇帝至爵洗位引禮官奏搢圭皇帝搢圭
執爵官以爵進引禮官奏受爵皇帝受爵司爵洗者酌
水引禮官奏滌爵皇帝滌爵司巾者進巾引禮官奏拭
爵皇帝拭爵引禮官奏以爵授執爵官皇帝以爵受執
爵官引禮官奏出圭皇帝出圭引禮官奏請詣酒尊所
𨗳駕官同引禮官𨗳引皇帝詣酒尊所執爵官捧爵從
行至酒尊所引禮官奏搢圭皇帝搢圭執爵官以爵進
引禮官奏受爵皇帝受爵司尊者舉羃酌酒引禮官奏
以爵授執事者皇帝以爵授執爵官引禮官奏出圭皇
帝出圭引禮官奏請詣神位前執爵官捧爵司幣者捧
幣從行𨗳駕官同引禮官𨗳引皇帝至神位前引禮官
奏跪搢圭皇帝跪搢圭司香官奉香跪進于皇帝之左
引禮官奏上香上香三上香皇帝上香上香三上香司
香官興還本位司幣者以幣跪進于皇帝之右皇帝受
幣司幣者興還本位引禮官奏奠幣皇帝奠幣執爵官
奉爵酒跪進于皇帝之右引禮官奏受爵皇帝受爵執
爵官興還本位引禮官奏祭酒祭酒三祭酒奠爵皇帝
祭酒祭酒三祭酒奠爵引禮官奏出圭皇帝出圭讀祝
官取祝版跪讀于神位之右讀訖以祝版復置于坫興
還本位引禮官奏俯伏興拜興拜興平身皇帝俯伏興
(樂作/)拜興拜興平身(樂止/)引禮官奏請復位𨗳駕官同
引禮官𨗳引皇帝復位
飲福　典儀唱飲福受胙執事者酌福酒減神前胙肉
引禮官奏詣飲福位𨗳駕官同引禮官𨗳引皇帝至神
位前北向立引禮官奏鞠躬拜興拜興平身皇帝鞠躬
(樂作/)拜興拜興平身(樂止/)引禮官奏稍前跪搢圭皇帝
稍前跪搢圭執事奉福酒跪進于皇帝之右引禮官奏
飲福酒皇帝受爵祭酒少許飲福酒引禮官奏奠爵皇
帝奠爵訖捧胙官奉胙跪進于皇帝之右引禮官奏受
胙皇帝受胙以胙授左右左右跪受胙引禮官奏出圭
皇帝出圭引禮官奏俯伏興拜興拜興平身皇帝俯伏
興(樂作/)拜興拜興平身(樂止/)引禮官奏請復位𨗳駕官
同引禮官𨗳引皇帝復位
徹豆　典儀唱徹豆(樂作/)掌祭官各徹豆(樂止/)典儀唱
賜胙引禮官奏皇帝飲福受胙免拜典儀唱陪祭官皆
再拜傳贊唱鞠躬拜興拜興平身陪祭官皆鞠躬拜興
拜興平身
送神　典儀唱送神引禮官奏鞠躬拜興拜興平身皇
帝鞠躬(樂作/)拜興拜興平身(樂止/)典儀唱陪祭官皆再
拜傳贊唱鞠躬拜興拜興平身
望瘞　典儀唱望瘞讀祝官取祝捧幣官取幣掌祭官
取饌詣瘞所置坎實半土典儀唱可瘞引禮官奏禮畢
𨗳駕官同引禮官𨗳引皇帝還次陪祭官以次出
　
　
　
　
　
　
　明集禮卷三十三
欽定四庫全書
　明集禮卷三十四
　　軍禮二
　遣將篇
　　　總序
王者之遣將所以討有罪除民害也有苗負固大禹徂
征獫狁為難南仲致討考之書詩可見矣史記引兵書
曰古王者之遣將跪而推轂曰閫以内者寡人制之閫
以外者將軍制之漢髙祖命韓信為將擇日齋戒設壇
具禮北齊命將出師皇帝乗法駕服衮冕徧告祖廟親
授斧鉞推轂度閫曰從此以外將軍制之隋遣晉王廣
伐陳命太尉告於太廟又命有司宜於社二十年北伐
以太牢禡祭於河上唐制遣將則命告官大將具玉幣
牢饌告於廟社及告齊太公廟比還師則於廟社奏凱
獻俘又因後魏之制宣露布以布告於衆宋遣將出師
則先授旌節於朝堂次命告於廟社及告武成王廟又
禡祭軒轅黄帝師還亦先於廟社獻凱獻俘復奏獻於
宣徳門樓皇帝登樓受百官賀而又宣露布焉今擬國
朝㕘酌前代之儀定遣將之禮以著於篇
　　　授節鉞
遣將而授節鉞者所以使之專殺伐也禮記曰諸侯賜
弓矢然後專征賜斧鉞然後專殺魏制命將符節郎授
以節鉞北齊命將皇帝告廟降就中堦親授斧鉞後周
遣將司憲奉鉞進授大將大將拜受以行隋將軍出師
則以豭豚一釁鼓授以斧鉞不得反宿於家宋遣大將
則於朝堂授以旌節其儀大將常服再拜閣門官宣㫖
授以制誥少府監執事者交以旌節大將受訖再拜出
勒所部并偏禆各建旗幟以正行列執擎旌節至第國
朝遣將皇帝服武弁服御奉天殿授以節鉞
　　　造廟
遣將而造于廟者謂至祖之廟告以命將出師之故也
北齊命將出征則徧告祖廟後周討吐谷渾告於太祖
之廟隋將軍出師告於祖廟唐遣將命有司具牢饌幣
帛告于太廟其制有司擇日告官以下致齋於廟所告
日太官令先具牢饌告官等各服其服就位再拜太官
令帥進饌者奉饌陳於東門之外諸將以次就位進饌
行一獻禮告官諸將皆飲福師還則獻凱樂俘馘於南
門外祭告之禮與出師同宋遣將出師告廟及師還奏
凱獻俘皆循唐制今擬國朝遣將就命大將具牲幣行
一獻禮師還則陳凱樂俘馘於廟門外而告奠之禮與
出師同其儀與遣官奏告儀同見宗廟篇
　　　宜社
遣將而宜于社者謂社主殺戮而假以便宜之權也周
制出師則宜于社梁天監初陸璉定軍禮用牲幣行宜
社之儀唐遣將出師命有司具牢饌幣帛告於太社告
官諸將以下致齋於社所祭日告官等各服其服行一
獻之禮告官諸將皆飲福受胙師還則獻凱樂俘馘於
北門外祭告之禮與出師同宋遣將出師宜社及師還
奏凱獻俘皆循唐制今擬國朝遣將就命大將具牲幣
行一獻禮師還則陳凱樂俘馘於社門外而祭告之儀
與出師同其行禮次第並同遣官奏告見社稷篇
　　　告武成王廟
遣將而告武成王廟者所以重前代之有武功者也唐
開元十九年兩京及天下諸州各置齊太公廟上元元
年追封為武成王其於遣將出征則命有司告祭以牲
牢幣帛行一獻禮宋遣將告祭之儀皆循唐制國朝遣
將就命大將具牲幣行一獻之禮其儀具載于後
　　　禡祭牙纛
遣將而禡於旗纛為師祭也事物紀原云黄帝出軍訣
曰牙旗者一軍之形候也又云𤣥女為帝制𤣥纛十二
以主兵即知牙纛之製始自軒轅黄帝故孫權因之作
黄龍大牙唐大將出征祭軍牙六纛柳宗元嘗有祭文
宋祭牙纛用牲幣行三獻禮獻官皆將校為之國朝大
將出師則於旗纛廟壇備牲牢幣帛行三獻禮大將為
初獻次將為亞獻終獻祭將畢則割雞瀝血于酒以酹
神以雞擲於四方其儀見後
　　　奏凱
師還而奏凱者所以志其喜也葢振旅而還將士喜悦
則奏獻功之樂也周官司馬之職師有功則凱樂獻於
社晉文公勝楚振旅凱以入唐秦王破宋金剛李勣平
髙麗皆凱歌入京師其樂歌則有破陣樂應聖朝等篇
其奏樂則有鐃吹二部笛篳篥簫笳鐃鼔等器至廟社
但陳列於門外不奏歌曲伺告獻禮畢復上馬奏曲如
儀(以廟社尊嚴之地鐃吹諠/譁恐乖肅敬故不奏曲)宋大將師還先獻凱樂於
廟社亦不奏曲伺告祭禮畢復上馬𨗳引奏曲至宣徳
樓兵仗外二十步下馬兵部尚書引樂至樓下遍奏歌
曲國朝大將師還先獻凱樂於太廟太社門外不奏歌曲
伺告祭禮畢然後於午門樓前遍奏歌曲皇帝常服御
樓受獻百官朝服舞蹈稱賀其儀見于左
　　　獻俘　宣露布
兵捷獻俘所以告武功之成宣露布所以彰成功之盛
也周制出征執有罪反釋奠于學以訊馘告傳曰獻俘
授馘飲至大賞又曰晉侯使趙同獻狄俘於周晉士㑹
滅赤狄獻狄俘於廟自是而後捷必獻俘後魏剋㨗始
宣露布彭城王勰曰(後魏/人)露布者布於四海露之耳目
盖謂獻㨗之書不封而以告諭於天下也唐宣露布於
東朝堂文武百官朝服序立中書令宣露布訖羣官客
使舞蹈稱賀宋獻俘宣露布於明徳門樓或於宣徳門
樓百官朝服序立通事舍人於文武班南宣露布訖羣
官客使舞蹈稱賀如唐儀國朝大將師還則於午門樓
前獻俘宣露布百官朝服序立大將獻俘畢禮部官宣
露布百官舞蹈稱賀以露布付中書省頒示天下其儀
見後
　　　論功
師還而論功者所以賞用命示激勸也漢有天下論功
錫爵諸將封侯者四十三人晉太元十年論淮肥之功
封謝安廬陵郡公謝石南康公謝𤣥康樂公謝琰望蔡
公桓伊永脩公自餘封拜有差唐第功班賞長孫無忌
以下差功大小第之總四十三人乾道中以中興十三
處戰功列於銓法今擬國朝大將出師凱還皇帝親御
奉天殿第其功勲髙下賞賚有差儀制見親征篇此不
再具大將受封賞表謝其説見親征篇
　　　授節鉞儀注
前期拱衛司設大將軍次于午門外兵部官備節鉞陳
于奉天殿中架上内使監陳設御座香案于奉天殿如
常儀侍儀司設大將軍拜位于丹墀中道稍西又設大
將軍受節鉞位于殿中御座前俱北向設授節授鉞官
位於大將軍受節鉞位之東西向設受節執事受鉞執
事位于大將軍受節鉞位之西東向設百官侍立位于
丹墀文武樓之北東西相向通班贊禮位于大將軍丹
墀拜位之北東西相向通班在西贊禮在東内贊位于
殿上大將軍受節鉞位之北東西相向侍衛官侍立位
于殿上之東西典儀二人位于丹陛之南東西相向將
軍四人位于丹陛上之四隅東西相向六人位于殿門
外之左右二人位于殿上簾前之左右六人位于奉天
門之左右皆東西相向鳴鞭四人位于丹陛上之南北
向引大將軍二人位于大將軍丹墀拜位之北東向引
文武班舍人四人位于文武班之北稍後東西相向是
日擊鼔初嚴侍儀𨗳從官入迎車駕金吾衛陳甲士軍
仗于午門外之東西及旗仗于奉天門外之東西拱衛
司陳儀仗于丹陛及丹墀中東西相向車輅馴象于丹
墀文武樓之南東西相向典牧所陳仗馬於文武樓南
之東西虎豹於奉天門外和聲郎陳樂於丹墀大將軍
拜位之南北向擊鼔次嚴引文武班舍人引文武百官
具朝服齊班入侍立位引班引大將軍具朝服立候於
丹墀之西北大將軍所部將士及鼓吹皆候於午門外
擊鼔三嚴侍儀司奏外辦御用監令奏上位服武弁服
御輿以出警蹕侍衛𨗳從俱如常儀皇帝將出仗動(樂/)
(作/)陞殿(樂止/)將軍捲簾鳴鞭報時訖引班引大將軍入
就丹墀拜位知班唱班齊贊禮唱鞠躬拜興拜興拜興
拜興平身大將軍鞠躬(樂作/)拜興拜興拜興拜興平身
(樂止/)引班引大將軍由西陛陞西門入引班立候於殿
門外内贊接引至御前拜位内贊唱鞠躬拜興拜興平
身大將軍鞠躬(樂作/)拜興拜興平身(樂止/)内贊唱跪大
將軍跪内贊唱搢笏大將軍搢笏授節官授鉞官詣架
前取節取鉞至御前跪承制訖興平身立於大將軍之
東北宣制云云訖以節授大將軍大將軍受節受節執
事者跪于西大將軍以節授執事執事受節興退立於
西授鉞官以鉞授大將軍大將軍受鉞受鉞執事者跪
於西大將軍以鉞授執事者執事者受鉞興退立於執
節執事之下内贊唱出笏俯伏興平身大將軍出笏俯
伏興平身内贊唱鞠躬拜興拜興平身大將軍鞠躬(樂/)
(作/)拜興拜興平身(樂止/)内贊𨗳大將軍出自西門執節
執鉞執事前行由正門出中陛降大將軍由西陛降復
位執節執鉞者分立於左右執節在左執鉞在右贊禮
唱鞠躬(樂作/)拜興拜興拜興拜興平身(樂止/)侍儀奏禮
畢引上位興(樂作/)還宮(樂止/)引班引節鉞𨗳大將軍及
百官以次出大將軍勒所部建旗幟鳴金鼓正行列執
擎節鉞奏樂前𨗳百官以次送出
　　　遣將告武成王廟儀注
齋戒　前期擇日太常司具時日告諸司前二日設大
將以下次於廟南門外前一日大將以下及諸將陪祭
官廟所清齋諸執事官集大將齋所肄儀
省牲　前二日設大將省牲位於廟南門外前一日贊
引引大將詣省牲位北向立廪犧令牽牲自東過大將
前省訖牽詣神厨視鼎鑊滌溉訖遂烹牲贊引引大將
還齋所
陳設　前祭一日執事官洒掃廟之内外陳設如圖儀
正祭　祭日清晨執事者各服其服贊引引讀祝官於
大將幕次僉祝版訖催請各官具朝服執事者入陳幣
篚於酒尊所陳祝版於神右實禮物於器訖諸執事入
就位贊引引大將以下及陪祭官入就位贊禮唱行禮
贊引白大將有司謹具請行事贊禮唱再拜傳贊唱鞠
躬拜興拜興平身衆官皆鞠躬拜興拜興平身
奠幣　贊禮唱奠幣贊引詣大將前曰請詣盥洗所引
大將詣盥洗所贊引曰搢笏盥手捝手大將搢笏盥手
捝手贊引曰出笏大將出笏贊引曰請詣武成王神位
前引大將詣神位前執事者捧幣從行至神位前贊引
曰跪搢笏上香上香三上香司香捧香跪進於大將之
右大將跪搢笏上香上香三上香贊引曰受幣執事者
以幣跪進於大將之右大將受幣執事者興還本位贊
引曰奠幣大將興以幣奠於神位前贊引曰出笏稍後
鞠躬拜興拜興平身大將出笏稍後鞠躬拜興拜興平
身贊引曰請詣配位神位前引大將詣配位前上香奠
幣如武成王神位之儀贊引曰請復位引大將降復位
進熟　贊禮唱進俎進俎官舉俎陞階以伺贊引曰請
詣武成王神位前引告官陞自東階至神位前北向立
贊引曰搢笏大將搢笏贊引曰進俎執事舉俎以進授
大將大將受俎舉俎官還本位贊引曰奠俎大將以俎
奠於神位前贊引曰請詣配位前進爼奠俎如上儀贊
引曰請復位引大將復位
酌獻　贊禮唱獻官行禮贊引曰請詣爵洗所引大將
詣爵洗所贊引曰搢笏大將搢笏贊引曰執事者以爵
進執事者以爵進授大將贊引曰受爵大將受爵贊引
曰滌爵大將滌爵贊引曰拭爵大將拭爵贊引曰以爵
授執事者大將以爵授執事者贊引曰執事者再以爵
進執事者以爵進授大將贊引曰受爵滌爵拭爵以爵
授執事者大將受爵滌爵拭爵以爵授執事者贊引曰
出笏大將出笏贊引曰請詣酒尊所執事者捧爵從行
至酒尊所贊引曰搢笏大將搢笏贊引曰舉羃司尊者
舉羃贊引曰執事者以爵進執事者以爵進授大將贊
引曰受爵大將受爵贊引曰酌酒司尊者酌酒贊引曰
以爵授執事者大將以爵授執事者贊引曰執事者再
以爵進執事者以爵進授大將贊引曰受爵大將受爵
贊引曰酌酒大將酌酒贊引曰以爵授執事者大將以
爵授執事者贊引曰請詣武成王神位前執事者捧爵
酒從行至神位前贊引曰跪搢笏大將跪搢笏贊引曰
執事者以爵跪進於大將之右贊引曰受爵祭酒祭酒
三祭酒大將受爵祭酒祭酒三祭酒贊引曰奠爵大將
以爵置於坫贊引曰讀祝讀祝官取祝版於神右跪讀
訖讀祝官興以祝置於坫退還本位贊引曰就拜興平
身大將就拜興平身贊引曰稍後鞠躬拜興拜興平身
大將稍後鞠躬拜興拜興平身贊引曰請詣配位神位
前詣配位前祭酒奠爵讀祝一如武成王神位前之儀
贊引曰請復位引大將降復位初大將行禮時贊引引
分獻官亦詣盥洗所贊引曰搢笏分獻官搢笏贊引曰
盥手帨手分獻官盥手帨手贊引曰出笏分獻官出笏
贊引曰請詣爵洗所引分獻官詣爵洗所贊引曰搢笏
分獻官搢笏贊引曰執事者以爵進執事者以爵進授
分獻官贊引曰受爵滌爵拭爵以爵授執事者分獻官
受爵滌爵拭爵以爵授執事者贊引曰出笏分獻官出
笏贊引曰請詣酒尊所引分獻官詣酒尊所執爵者捧
爵從行贊引曰搢笏分獻官搢笏贊引曰執事者以爵
進執事者以爵進授分獻官贊引曰受爵分獻官受爵
贊引曰司尊者舉羃司尊者舉羃贊引曰受爵酌酒以
爵授執事者分獻官受爵酌酒以爵授執事者贊引曰
出笏分獻官出笏其餘分獻官皆如上儀贊引曰請詣
兩廡神位前贊引引分獻官詣兩廡神位前贊引曰跪
搢笏上香上香三上香分獻官跪搢笏上香上香三上
香贊引曰執事者以爵進執事者以爵跪進於分獻官
之右贊引曰受爵祭酒祭酒三祭酒分獻官受爵祭酒
祭酒三祭酒贊引曰奠爵分獻官以爵置於坫贊引曰
出笏就拜興平身分獻官出笏就拜興平身贊引曰稍
後鞠躬拜興拜興平身分獻官稍後鞠躬拜興拜興平
身贊引曰請復位引分獻官退復位
飲福受胙　贊禮唱飲福受胙執事酌福酒舉胙肉於
飲福位以伺贊引引大將至飲福受胙位贊引曰鞠躬
拜興拜興平身大將鞠躬拜興拜興平身贊引曰稍前
跪搢笏大將稍前跪搢笏贊引曰受爵執事以福酒跪
進於大將之右大將受酒贊引曰祭酒大將祭酒少許
贊引曰飲福酒大將飲福酒贊引曰奠爵大將以爵置
於坫贊引曰受胙執事以胙跪進於大將之右大將受
胙進胙官興還本位告官以胙授左右左右跪受胙興
退立於告官之右贊引曰出笏就拜興平身大將出笏
就拜興平身贊引曰稍後鞠躬拜興拜興平身大將稍
後鞠躬拜興拜興平身贊引曰請復位引大將退復位
徹豆　贊禮唱徹豆執事者各徹豆贊禮唱賜胙贊引
曰獻官飲福受胙免拜贊禮唱分獻官陪祭官皆再拜
傳贊唱鞠躬拜興拜興平身分獻官以下皆鞠躬拜興
拜興平身
望燎　贊禮唱望燎執事者取祝幣詣望燎所贊引引
大將詣望燎位執事置祝幣於燎壇上候燎半贊禮唱
可燎贊引曰禮畢引大將出次引分獻官陪祭官以次
出
　　　禡祭軍牙六纛儀注
齋戒　前期獻官(初獻官大將為之亞/獻終獻官次將為之)以下散齋二日
於公廨致齋一日於祭所
省牲　前期二日設大將省牲位於旗纛廟南門外前
一日贊引引獻官朝服至省牲位北向立廪犧令帥其
屬牽牲過獻官前省訖牽詣神厨視鼎鑊滌溉訖遂烹
牲引獻官還齋所
陳設　前一日所司洒掃廟之内外執事者陳設如圖
儀
正祭　祭日清晨立牙旗六纛於廟壇之上近北南向
軍牙在東六纛在西置神座於牙纛之前執事者各服
其服贊引引讀祝官詣獻官齋所僉祝版訖催三獻官
及陪祭官各具朝服執事者入實祭福於器置篚幣於
酒尊所陳牲俎於神前置祝版於神右諸執事各就位
贊引引獻官以下以次入就位贊禮唱行禮贊引白初
獻官有司謹具請行事贊禮唱再拜傳贊唱鞠躬拜興
拜興平身初獻官以下皆鞠躬拜興拜興平身
奠幣行禮　贊禮唱奠幣行初獻禮贊引曰請詣盥洗
所引初獻官詣盥洗所贊引曰搢笏初獻官搢笏贊引
曰盥手帨手初獻官盥手帨手贊引曰出笏初獻官出
笏贊引曰請詣爵洗所引初獻官至爵洗所贊引曰搢
笏初獻官搢笏贊引曰執事者以爵進執事者以爵進
授獻官贊引曰受爵滌爵拭爵以爵授執事者初獻官
受爵滌爵拭爵以爵授執事者贊引曰執事者再以爵
進執事者以爵進授獻官贊引曰受爵滌爵拭爵以爵
授執事者初獻官受爵滌爵拭爵以爵授執事者贊引
曰出笏初獻官出笏贊引曰請詣酒尊所引初獻官至
酒尊所執爵者捧爵從行贊引曰搢笏初獻官搢笏贊
引曰執事者以爵進執事者以爵進授獻官贊引曰司
尊者舉羃司尊者舉羃贊引曰受爵酌酒以爵授執事
者初獻官受爵司尊者酌酒訖初獻官以爵授執事者
贊引曰執事者再以爵進執事者再以爵進授初獻官
贊引曰受爵酌酒以爵授執事者初獻官受爵司尊者
酌酒訖初獻官以爵授執事者贊引曰出笏初獻官出
笏贊引曰請詣軍牙神位前引初獻官陞階詣神位前
執爵者捧爵司幣者捧幣從行神座前北向立贊引曰
跪搢笏初獻官跪搢笏贊引曰上香上香三上香司香
者捧香跪搢於初獻官之右初獻官上香上香三上香
訖司香者興還本位贊引曰司幣者以幣進司幣者捧
幣跪進於初獻官之右贊引曰受幣初獻官受幣司幣
者興還本位贊引曰奠幣初獻官興以幣奠於神位前
贊引曰執事者以爵進執事者捧爵跪進於初獻官之
右贊引曰受爵初獻官受爵執爵者興還本位贊引曰
祭酒祭酒三祭酒奠爵初獻官祭酒祭酒三祭酒以爵
置於坫贊引曰出笏初獻官出笏贊引曰讀祝讀祝官
取祝版東向跪讀於神右訖興以祝復置於坫還本位
贊引曰俯伏興初獻官俯伏興贊引曰稍後鞠躬拜興
拜興平身初獻官稍後鞠躬拜興拜興平身贊引曰請
詣六纛神位前其上香奠幣祭酒讀祝皆如軍牙神位
前之儀贊引曰請復位引初獻官降東階復位
亞獻　贊禮唱亞獻官行禮其儀與初獻同(但不奠幣/讀祝文)
終獻　其儀與亞獻同
飲福受胙　贊禮唱飲福受胙贊引曰請詣飲福受胙
位引初獻官至牙纛神位前北向立執事者先酌福酒
舉胙肉以伺贊引曰鞠躬拜興拜興平身初獻官鞠躬
拜興拜興平身贊引曰稍前跪初獻官稍前跪贊引曰
搢笏初獻官搢笏贊引曰執事者以爵進執事者以爵
酒跪進於初獻官之右贊引曰受爵初獻官受爵執事
者興還本位贊引曰祭酒初獻官祭酒少許贊引曰飲
福酒奠爵初獻官飲福酒訖以爵置於坫贊引曰受胙
執事者以胙跪進於初獻官之右初獻官受胙執事者
興還本位初獻官以胙授左右左右跪受胙興退立於
初獻官之右贊引曰出笏俯伏興初獻官出笏俯伏興
贊引曰稍後鞠躬拜興拜興平身初獻官稍後鞠躬拜
興拜興平身贊引曰請復位引初獻官降自東階復位
徹豆　贊禮唱徹豆執事者徹豆贊禮唱賜胙贊引曰
初獻官飲福受胙免拜贊禮唱亞獻官以下皆再拜傳
贊唱鞠躬拜興拜興平身亞獻官以下皆鞠躬拜興拜
興平身
望燎　贊禮唱望燎贊引曰請詣望燎位祝人舉祝幣
人舉幣置燎壇贊引引初獻官至望燎位伺燎半贊禮
曰可燎贊引曰禮畢贊引引初獻官及亞獻官以下以
次出
　　　奏凱儀注
大將軍未至前一日所司設大將軍次於午門外内使
監官陳御座於午門樓上前楹當中南面侍儀司設大
將軍拜位於樓前北向設諸將拜位於大將軍拜位之
後重行北向設文武百官拜位於諸將拜位之南文東
武西重行北向設奏凱樂位於大將軍拜位之前北向
協律郎位於奏樂位之北東西相向設司樂位於協律
郎之南東西相向設贊禮位於樓前大將軍拜位之北
東西相向設文武官及諸蕃使客侍立位於樓前之兩
傍東西相向設諸將序立位於文武班之北稍前東西
相向設大將軍侍立位於諸將之北東向引大將軍舍
人二人位於大將軍拜位之北東西相向引諸將舍人
二人位於諸將拜位之北東西相向引文武班舍人四
人位於文武班之北稍後東西相向知班二人位於贊
禮之南東西相向是日宿衛列兵衛拱衛司設儀仗於
樓前之東西引班引文武百官各服朝服入就侍立位
引禮引大將軍及諸將各就侍立位協律郎引奏凱樂
工立伺於文武班之南東西相向侍儀𨗳引皇帝常服
乗輿出陞樓即御座侍衛如常儀引禮引大將軍及諸
將各就拜位立定贊禮唱鞠躬拜興拜興拜興拜興平
身大將以下皆鞠躬拜興拜興拜興拜興平身引禮引
大將軍以下各就侍立位贊禮唱奏凱樂協律郎執麾
引樂工以次至奏樂位立定司樂於樂工之前俯伏跪
奏具官臣(某/)言請奏凱樂協律郎舉麾鼓吹大振徧奏
樂曲(其曲隨/事撰述)協律郎偃麾(樂止/)司樂跪奏具官臣(某/)言
謹奏凱樂畢退協律郎執麾𨗳樂工等以次出次宣露
布獻俘如後儀
　　　宣露布　獻俘
前期大都督府以露布奏聞中書省承制吿示文武百
官耆宿於皇城守宿質明具朝服行事前一日内使監
設御座於午門樓上前楹當中南面侍儀司設獻俘位
於樓下少南乂設獻俘將校位於獻俘位之北設刑部
尚書奏獻俘位於獻俘將校之北皆北向又設刑部尚
書受俘位於獻俘位之西東向設露布案於樓下内道
正中南向設受露布官位於露布案之東西向設奏宣
露布官位於露布案之西東向設承制官位於露布案
之東北西向設宣露布位於文武班之南北向宣露布
官展露布官位於宣露布位之西東向設舉露布案執
事位於案之西東向初奏凱樂時獻俘將校引俘立伺
於兵仗之外伺奏凱樂畢贊禮唱宣露布樓上承㫖官
承㫖以露布付受露布官樓下傳承㫖官宣㫖訖引禮
引受露布官詣露布案南北向立贊禮唱跪搢笏受露
布官跪搢笏樓下傳承㫖官捧露布授受露布官受露
布官受露布興執事以案退受露布官捧露布由中道
南行至宣露布位以授宣露布官宣露布官受露布與
展露布官同展宣訖以露布授受露布官受露布官捧
露布退贊禮唱獻俘獻俘將校引俘至獻俘位將校在
前俘獲在後北向立定刑部尚書進當樓前位俯伏跪
奏具官臣(某/)言(某/)官(某/)以(某/)處所俘獻請付所司奏訖
退復受俘位伺㫖有合就刑者立於西廂東向以付刑
官若上釋罪者樓上承制官宣㫖曰有勑釋縛樓下傳
承㫖官宣㫖釋訖贊禮唱謝恩鞠躬拜興拜興拜興拜
興平身所釋之俘皆鞠躬拜興拜興拜興拜興平身隨
拜三稱萬嵗訖獻俘將校引所釋俘退(如有賜物即/承㫖宣賜)引
禮引大將及諸將就拜位北向立定贊禮唱鞠躬拜興
拜興拜興拜興平身搢笏三舞蹈跪山呼萬嵗山呼萬
嵗再山呼萬萬嵗出笏就拜興拜興拜興拜興平身引
禮引大將及諸將出引班引文武百官合班北面立定
贊禮唱鞠躬拜興拜興拜興拜興平身搢笏三舞蹈跪
山呼山呼再山呼三稱萬嵗訖贊者唱就拜興拜興拜
興拜興平身文武百官皆鞠躬拜興拜興拜興拜興平
身贊禮唱班首少前班首出班北面立贊禮唱跪班首
跪稱賀云云訖贊禮唱俯伏興平身班首俯伏興平身
贊禮唱復位班首復位贊禮唱鞠躬拜興拜興拜興拜
興平身文武百官鞠躬拜興拜興拜興拜興平身樓上
侍儀前跪奏禮畢興上降樓乗輿還内引班引文武百
官退
　　　大將受爵賞謝恩進表
前期一日内使監官陳御位香案於奉天殿如常儀拱
衛司設皇太子太子侍立位於御位之東和聲郎設樂
位於丹墀文武班之南侍儀司設表案於丹墀之西近
北及奉天殿中設文武百官序立位於午門之外東西
相向以北為上文武百官侍立位於丹墀表案之北東
西相向大將軍位於丹墀之西表案之南衆將官位於
大將軍之南通班贊禮二人位於表案之南大將軍拜
位之北東西相向知班二人位於通班贊禮之南東西
相向宣表官展表官二人位於表案之西東向宿衛鎮
撫位於東西階下東西相向䕶衛二十四人位於宿衛
鎮撫之南東西相向引文武班四人位於文武班之北
稍後引大將軍二人位於大將軍之西典牧官位於乗
馬之前東西相向指揮光禄卿殿前班於丹陛上東
西相向典儀二人位於丹陛上東西相向拱衛官侍
立位於殿門之左右鳴鞭四人位於丹陛中天武將
軍四人位於丹陛上四隅將軍六人位於殿門外左右
捲簾將軍二人位於殿上東西相向將軍六人位於奉
天門之左右東西相向設受表官位於殿上之東起居
給事中殿中侍御史侍儀使尚寶卿及武官懸刀侍從
位於殿上東西相向尚寶司設寶案於殿中其日清晨
金吾衛陳設甲士於午門外之東西旗仗於奉天門外
之東西拱衛司陳儀仗於丹陛上東西相向車輅馴象
於文武樓南之東西典牧所陳仗馬於文武樓南之東
西虎豹於奉天門外侍儀司官置表案於殿中舍人二
人置表於案舉案入就丹墀位退立於引文武班之下
和聲郎入就樂位鳴鞭四人殿内外將軍入就位典儀
通班贊禮知班入就位宿衛鎮撫䕶衛拱衛司官典牧
所官入就位殿前班指揮光禄司官展表宣表官入就
位引禮四人引文武百官入就侍立位引禮引大將軍
及將官入立於奉天門外之西尚寶及侍從官俱詣謹
身殿奉迎侍儀司奏外辦皇帝服衮冕御輿以出警蹕
尚寶卿奉寶及侍衛𨗳從如常儀皇帝將出仗動(大樂/鼓吹)
(振/作)陞御位(樂止/)捲簾尚寶卿奉寶置於案拱衛司鳴鞭
司晨執事雞唱訖引進引皇太子於奉天門東耳房具
衮冕同太子由東門入(樂作/)陞自東階入奉天殿東門
至御位東侍立(樂止/)引禮引大將軍入奉天門(樂作/)至
位(樂止/)贊禮唱鞠躬(樂作/)四拜興平身(樂止/)引禮引大
將軍詣表案前搢笏自捧表展表官宣表官隨從由西
陛陞引禮立候於西階之下大將軍及宣表展表官由
西門入大將軍初行(樂作/)入門(樂止/)宣表展表官立於
殿之西南内贊唱進表唱跪大將軍跪進表受表官詣
案東跪受表置於案贊禮唱衆官皆跪衆官皆跪内贊
唱出笏大將軍出笏唱宣表宣表官詣前取表跪於御
座之西展表官詣前跪展表宣訖宣表官復表於案唱
俯伏興平身大將俯伏興平身通贊唱俯伏興平身衆
將官皆俯伏興平身大將及宣表等官由殿西門出(樂/)
(作/)降自西階引禮引復位(樂止/)宣表官展表官各復位
贊禮唱鞠躬(樂作/)拜興拜興拜興拜興平身(樂止/)贊禮
唱搢笏鞠躬三舞蹈跪左膝三叩頭山呼山呼再山呼
三稱萬嵗出笏俯伏興拜興拜興拜興拜興平身初拜
(樂作/)拜畢(樂止/)侍儀奏禮畢鳴鞭皇帝興(樂作/)警蹕侍
從𨗳至謹身殿内贊引引皇太子太子出殿引進引降
自東階至文樓(樂止/)舍人舉表出引班引大將軍文武
百官以次出
　
　
　
　
　
　
　
　
　明集禮卷三十四
欽定四庫全書
　明集禮卷三十五
　　軍禮三
　大射
　　　總叙
古之射禮有五一曰大射二曰賓射三曰燕射四曰郷
射五曰主皮之射大射者天子將祭於郊廟與助祭之
諸侯羣臣射于射宫而擇其賢者使與於祭是也諸侯
孤卿大夫將祀其先祖亦以是禮而擇士均謂之大射
賓射者諸侯朝于天子而天子與之射于路門之外者
是也列國之君相與朝聘及卿大夫士私與其賓客行
其射禮亦均謂之賓射燕射者天子勞使臣及與其羣
臣飲酒而射於寢者是也諸侯與其臣下卿大夫士與
其家人之屬燕飲而射者亦均謂之燕射鄉射者州長
春秋以禮屬其民而習射于序者是也鄉大夫以鄉射
之五物詢衆庶而射于庠亦均謂之鄉射然天子以六
耦射三侯五正樂以騶虞九節諸侯以四耦射二侯三
正樂以貍首七節孤卿大夫以三耦射一侯二正樂以
采蘋五節士以三耦射豻侯二正樂以采繁三節則其
上下之辯未嘗不明也是四射者以禮樂將之謂之禮
射故曰其容體比於禮其節比於樂而中多者乃得預
於祭又曰進退周旋必中於禮内志正外體直然後持
弓矢審固持弓矢審固而後可以言中此可以觀徳行
矣是以聖王務焉主皮之射者庶人之事田獵分禽之
射也張獸皮而射之無正鵠之制主獲而尚力無禮樂
之飾故曰禮射不主皮明非君子之所貴而四射尚矣
秦滅先王之籍古禮殘缺幸存而可知者諸侯大射與
州長鄉射二篇而已其天子之禮見於周官者畧不備
兩漢以下有天下國家者因仍簡陋以為政至其君臣
游燕之際從事於弧矢者未嘗無之大抵皆主皮尚力
之陋而古法泯墜莫知講求唯唐開元中頗嘗論著儀
式其一曰皇帝射于射宫其一曰皇帝觀射于射宫粗
采古禮而損益之雖具於禮官而舉行希闊至宋太宗
淳化五年詔定其禮有司遂取唐制為大射圖并畫其
冠冕儀式表著之位以進而太宗曰俟弭兵之日與卿
等行之盖亦未嘗用也及乾道間命討論燕射之儀而
宰執以為舊制煩苛難以遵行更定新式奏之其説㮣
可考見而亦末矣元制自天子公卿至郡國將佐皆有
射垜翦栁之法大㮣循用國俗無足采焉國朝混一區
宇修明治具考求三代之政次第行之近詔成均博士
弟子及郡縣庠序之士皆使習射以俟貢舉而凡郊廟
之祭先期輙命文武百執事行大射之禮其儀注斟酌
古今煩簡適中蔚然為一代之典焉
　　　戒百官
周制天子禮缺諸侯禮儀禮君命戒射宰戒百官有事
於射者射人戒諸公卿大夫射司士戒士射又曰前三
日宰夫戒宰及司馬射人宿視滌(諸公大國之孤四命/者滌謂滌器掃除射)
(宫/)唐制缺宋制元制缺國朝見儀注
　　　張侯
周制天子禮周官司裘職供虎侯豹侯熊侯麋侯即梓
人職所謂皮侯王大射之所設射人職張五正三正二
正之侯即梓人所謂五采之侯王賓射之所設鄉射記
曰天子熊侯白質諸侯麋侯赤質大夫布侯畫以虎豹
士布侯畫以鹿豕即梓人職所謂獸侯王燕射之所設
又車僕職曰王大射則供三乏司常職曰凡射供獲旌
諸侯禮儀禮司馬命量人量侯道與所設乏大侯九十
糝七十豻五十設乏各去其侯西十北十凡乏用草(此/畿)
(外諸侯大射之禮大侯即熊侯也糝雜也雜侯者以豹/為鵠以麋為飾二色為雜也豻胡犬也豻侯者以豻為)
(鵠又以豻為飾也設大侯去堂九十步設糝侯去堂七/十歩設豻侯去堂五十步設乏去侯西十步北十步)
大侯之崇見鵠於糝糝見鵠於豻豻不及地武(大侯見/鵠於糝)
(謂大侯之鵠出糝侯之上也糝見鵠於豻謂糝侯之鵠/出見於豻侯之上也是三侯重建而疊出也豻不及地)
(武武者足跡也中人/之足長一尺二寸也)唐制皇帝親射於射宫儀前一日
張熊侯去殿九十步設乏於侯西十步北十步皇帝觀
射於射宫儀設麋侯餘同親射儀宋制元制俱缺國朝
見儀注
　　　設樂
周制天子禮周官大司樂曰大射王出入令奏王夏及
射令奏騶虞射人職曰王射樂以騶虞九節大師職曰
大射率瞽而歌射節笙師職曰凡射供其笙鍾之樂鎛
師職曰凡祭祀鼓其金奏之樂享食賓射亦如之諸侯
禮周官射人曰諸侯射樂以貍首七節儀禮曰樂人宿
懸于阼階東笙磬西面其南笙鍾其南鎛皆南陳建鼔
在阼階西南鼓應鼙在其東南鼓(鼔者所擊/之面也)西階之西
頌磬東面其南鍾其南鎛皆南陳一建鼔在其南東鼔
朔鼙在其北一建鼓在西階之東南面簜在建鼔之間
鼗倚于頌磬西紘(東方之鐘磬謂之笙鍾笙磬西方之/鐘磬謂之頌鍾頌磬鎛形似鍾而大)
(建鼔樹鼔也鼙小鼓也應鼙吹擊之鼙朔鼙始擊之鼙/也簜竹也謂笙簫之屬鼗如鼓之形而小有柄賓至搖)
(之以奏樂紘/編磬繩也)唐制皇帝親射儀前一日大樂令設宫懸
之樂鼔吹令設十二按於射殿之庭當月之調登歌各
以其合東懸在東階東西面西懸在西階西東面南北
二懸及登歌各設如儀皇帝觀射儀前一日設宫懸登
歌如親射儀宋制元制缺國朝見儀注
　　　陳器
周制天子禮缺諸侯禮儀禮曰厥明司宫尊于東楹之
西兩方壺(此酌卿大/夫之尊也)膳尊兩甒在南有豐皆𤣥尊酒在
北(膳尊君尊也豐以/承尊也甒瓦尊)尊士旅食于西鎛之南北面兩圜
壺(此𨽻僕人獲/者之尊也)唐制皇帝親射儀設罰尊於西階西設
篚於尊西南肆實以爵加羃置罰豐於西階下少西(豐/所)
(以承/罰爵)陳侍射者弓矢於西門外設五楅于庭前少西陳
賞物於東階下少東皇帝觀射儀陳設並如親射
　　　設位
周制天子禮周官司几筵曰大射王位設黼依南鄉設
莞筵紛純加繅席畫純加次席黼純左右玉几諸侯禮
儀禮曰小臣設公席于阼階上西鄉司宮設賓席于戸
西南面有加席卿席于賓東東上小卿賓西東上大夫
繼而東上若有東面者則北上席工於西階之東東上
諸公阼階西北面東上唐制皇帝親射儀布侍射者位
於西階前東面北上布司馬位於侍射南東面獲者位
於乏東東面又布侍者射位於殿階下當御前少西横
布南面皇帝觀射儀布王公以下釋弓矢席位於中門
外左右俱北上布三品以上㑹席於殿上如常儀布四
品五品㑹席位於東西階南在樂懸内東廂者西面西
廂者東面俱北上(若殿上人少四/品五品亦升殿)布六品以下㑹席位
於樂懸之南北上(若四品五品升/殿則在懸内)布王公以下將射位
於東西階前北上布左右司射位於王公將射位前左
司射西面右司射東面俱北上布司馬位於右司射南
東面布三品以下及左供奉官射席位於御座東楹間
少前布三品以上及右供奉官射席於御座西楹間少
前(席横各/容六人)布四品以下射席於殿階下如殿上儀布獲
者位於乏東東面取矢者在獲者南俱東面宋制元制
缺國朝見儀注
　　　就位
周制天子禮缺諸侯禮儀禮曰羮定射人告具于公公
升即位于席西鄉小臣師納公卿大夫皆入門右北面
東上士西方東面北上太史在豻侯之東北北面東上
士旅食者在士南北面東上小臣師從者在東堂下南
面西上公降立於阼階之東南南向揖諸公卿諸公卿
皆西面北上揖大夫大夫皆少進唐制皇帝親射儀其
日質明御服武弁出樂作警蹕及文武侍衛皆如常儀
文武官俱公服典謁引入見皇帝觀射儀其日質明王
公以下俱服持弓矢分為左右引入至中門外位皇帝
服武弁服出樂作警蹕如常儀王公以下皆跪釋弓矢
於位典謁引入見宋制皇帝宴射儀其日車駕至玉津
園入幄皇太子以下併從駕臣僚分東西相向立皇太
子親王使相正任管軍使並窄衣宰執侍從公服繫鞋
班齊皇帝坐鳴鞭臣僚以次逐班奏聖躬萬福各歸侍
立位元制缺國朝見儀注
　　　燕禮
周制天子禮缺諸侯禮儀禮有燕禮篇未射先行此禮
(命大夫一人為賓/宰夫一人為主)唐制皇帝親射儀及皇帝觀射儀行
㑹禮作樂皆如元㑹儀酒三遍止宋制元制俱缺國朝
見儀注
　　　立司正
周制天子禮缺諸侯禮儀禮擯者自阼階下請立司正
公許擯者遂為司正疏曰大射正司正擯者其實一人
也唐制皇帝親射缺皇帝觀射儀置左右司射各二人
司馬二人宋制缺元制缺國朝見儀注
　　　納射器比三耦
周制天子禮周官大司馬職云若大射則合諸侯之六
耦諸侯禮儀禮司射適次(次張幃席為/之在洗東南)袒决遂執弓挾
乘矢於弓外見鏃於弣右巨指鈎弦(决以象骨為之著/右巨指遂以朱韋)
(為之著右臂横持/弦矢謂之曰挾)自阼階前曰請射遂告曰大夫與大
夫士御於大夫遂適西階前命有司納射器射器皆入
君之弓矢適東堂賓之弓矢與中籌豐皆止於西堂下
(中盛筭器也大射用閭中賓射虎中/燕射用皮樹中籌筭也豐承射爵者)總衆弓矢楅皆適
次而俟工人士梓人升自北階兩楹之間畫物(物謂射/時所立)
(處十字畫之直畫長三/尺横畫長一尺二寸)太史遂比三耦唐制皇帝親射
儀侍中奏稱有司既具射侍中前承制稱曰可王公以
下皆降文官立東階下西向北上武官立西階下東面
北上持鈒隊羣立於兩邊千牛備身二人横奉御弓矢
立於東階上西面執弓者在北設召於執弓者之前置
御决拾笥於其上獲者持旌背侯北面立侍射者出西
門外取弓矢兩手奉弓搢四矢於殿下射位西東面皇
帝觀射儀所司奏請賜王公以下射侍中承制稱曰可
王公以下將射者皆降庭前北面相對為首再拜訖典
謁引出中門外復初位跪取弓矢興兩手捧弓搢四矢
於帶興謁引入就將射位左司射右司射司馬及獲者
皆就位宋制元制缺國朝見儀注
　　　司射誘射
周制天子禮闕諸侯禮儀禮司射入于次搢三挾一箇
出次西面揖當階北面揖及階揖升堂揖當物北面揖
及物揖射三侯將乘矢始射干又射參大侯再發降如
升射之儀唐制皇帝親射儀闕皇帝觀射儀左右司射
各一人先𨗳射皆搢矢於帶兩手奉弓左者從東階右
者從西階至階左者西面右者東面相顧立定俱升進
各當席前北面俱進升射席立定左廂者右旋西面張
弓右廂者左旋東面張弓俱南面挾一箇(挾謂置/矢於弓)司馬
執弓自西階升當右射者前左旋南面揮弓命獲者去
侯獲者持旌去侯至乏止乃射左司射先發右司射次
發更迭發四矢訖左司射左旋西面㢮弓右司射右旋
東面㢮弓俱北立定俱少退各從東西階降於階下相
向立定乃退復位宋制元制缺國朝見儀注
　　　御射
周制天子禮周官大僕職曰王射則賛王弓矢繕人職
曰掌詔王射賛弓矢之事服不氏職曰掌以旌居乏待
獲射人職曰王射則令去侯立于後以矢行告卒令取
矢司服王饗射則鷩冕疏曰燕射在寢則朝服賓射在
朝則皮弁服唐制皇帝親射儀司馬奉弓自西階升當
西楹前南面揮弓命獲者去侯獲者去侯至乏止司馬
降西階復位千牛郎將一人奉决拾以笥千牛將軍奉
弓千牛郎將奉矢進立於御榻東少南西面郎將跪奠
笥於御榻前少東拂以巾取决興賛設决訖千牛郎將
又跪取拾興賛設訖以笥退奠於坫上復位千牛將軍
北面張弓以袂拭弓左右面左執弣右執簫以進御訖
退立於御榻東少後千牛郎將以巾拂矢逐一供御御
將射協律郎舉麾先作鼓吹及奏騶虞之樂九節至第
六節御乃發一矢奏第七節又發一矢皆與樂聲相應
千牛將軍以矢行奏中曰獲下曰留上曰揚左曰左方
右曰右方至九節發四矢畢協律郎偃麾樂止千牛將
軍於御座東西面受弓决拾退奠於坫上復位宋制天
子燕射儀皇帝臨軒有司進弓箭教坊樂作皇帝乃射
若中的招箭班奏訖應左右侍立并祇應臣僚階上下
就位並再拜皇帝射畢復坐元制缺國朝見儀注
　　　公及賓諸公卿大夫射
周制天子禮闕諸侯禮儀禮三耦升射畢賓降取弓矢
於堂西諸公卿則適次公將射則司馬師命負侯皆執
其旌以負其侯而俟𨽻僕人埽侯道司射告射于公公
許適西階東告于賓遂搢扑反位小射正一人取公之
决拾于東坫一小射正授弓拂弓皆以俟於東堂(一小/射正)
(明有二/人也)賓降適堂西袒决遂執弓搢三挾一箇升自西
階先待于物北北一笴東面立(不敢與君並立/退一笴三尺地)司正執
弓升自西階立于物間南向揚弓命去侯負侯者許諾
趨至乏止司射命設中小臣師執中坐設之(設中南當/楅西當西)
(序/)大師實八筭于中横委其餘于中西公就物小射正
奉决拾以笥大射正執弓皆以從小射正坐奠笥于物
南遂拂以巾取决興賛設决朱極三公袒朱𥜗設拾大
射正執弓以袂順左右隈上再下壹左執弣右執簫以
授公小臣師以巾内拂矢以授公大射正立于公後以
矢行告下曰留上曰揚左右曰方拾發以將乗矢公卒
射賓降釋弓于堂卿大夫繼射諸公卿取弓矢升射如
三耦若中則釋獲者每一箇釋一筭上射於右下射於
左唐制皇帝親射儀侍射者進升射席北面立左旋東
面張弓南面挾矢協律郎舉麾樂作不作鼓吹奏貍首
之樂七節樂至第四節乃發第一矢奏第五節發第二
矢皆與樂聲相應至七節發四矢畢協律郎偃麾樂止
射者右旋東面㢮弓北面立乃退復西階下釋弓于位
(其射人多少/臨時聽進止)皇帝觀射儀典謁引王公從首六人自東
西階升如司射之儀至射席前北面進升射席立定左
者右旋西面張弓右者左旋東面張弓俱南面挾一箇
所司奏請以射樂樂王公以下侍中前承制曰可通事
舍人承傳西面告太常卿太常卿於西懸内東面命樂
正曰奏樂協律郎舉麾作貍首之樂七節至第四節左
右乃俱一發與樂相應又奏第五節左右又一發與樂
相應以至七節四發訖協律郎偃麾樂止左廂射者左
旋西面㢮弓右廂射者右旋東面㢮弓俱北面立少退
從東西階降立於階下相向北上立定乃退次取六人
升射如初四品以下射於殿下射畢三品以上及近侍
官與四品以下皆釋弓復㑹位坐其未射者立繼射如
初宋制天子燕射儀次宣臣僚射當射官執弓箭階下
再拜訖升階射元制缺國朝見儀注
　　　取矢視筭
周制天子禮缺諸侯禮儀禮司馬升命取矢小臣師設
楅坐委矢于楅北括(設楅居中庭/南當洗東肆)司射立于中南視筭
釋獲者先數右獲二筭為純一純以取實于右手十純
則縮而委之每委異之有餘純則横諸下一筭為奇奇
則又縮諸純下次數左獲坐兼歛筭實于左手一純以
委十則異之其餘如右獲釋獲者遂進取賢獲執之告
于公若右勝則曰右賢于左若左勝則曰左賢于右若
左右鈞則左右各執一筭以告曰左右鈞唐制皇帝親
射儀司馬升西階於西楹前南面揮弓命取矢取矢者
以御矢付千牛郎於東階下以侍射者矢加於楅北括
侍射者釋弓於位庭前北面東上皇帝觀射儀司馬升
殿揮弓命取矢取矢者上中下矢各一人持其不中者
矢一人持至于庭前其第一矢跪加第一楅北括其以
下次加楅訖取矢者各立楅南北面王公以下各降執
弓庭前北面立宋制天子燕射儀臣僚射訖各歸侍立
位元制缺國朝見儀注
　　　飲不勝者
周制天子禮闕諸侯禮儀禮司射命設豐司宫士奉豐
由西階升北面坐設于西楹西降復位勝者之弟子洗
觶升酌散(散謂方/壺也)南面坐奠于豐上降反位司射命三
耦及衆射者勝者皆袒决遂執張弓不勝者皆襲説决
拾郤左手右加㢮弓于其上遂以執弣三耦及衆射者
皆升飲射爵于西階上勝者先升堂少右不勝者進北
面坐取豐上之觶興少退立卒觶坐奠于豐下僕人師
繼酌射爵取觶實之反奠于豐上升飲者如初若賓諸
侯公卿大夫不勝則不降不執弓耦不升僕人師實觶
以授賓諸公卿大夫適西階上北面立飲若飲公如燕
則夾爵(謂君不勝賓飲君如燕禮賓勝公/之禮夾爵者君既卒爵又自酌)唐制皇帝親
射儀所司奏請賞侍射中者罰不中者侍中稱制曰可
所司立楅之東西面監唱射矢取矢者各唱中者姓名
中者立於東階下西面北上不中者立于西階東面北
上俱再拜所司於東階下以次付賞物訖退復西面位
酌者於罰樽酌酒進奠於豐上不中者進豐南北面跪
取豐上爵立飲卒爵跪奠爵於豐下酌者取虚爵酌奠
如初不中者以次繼飲皆如初皇帝觀射儀所司奏請
賞射中者罰不中者侍中承制稱曰可所司監唱射矢
取矢者各唱中者姓名中者立東階下西面北上依射
中踈宻為第其不中者(謂四矢俱/不中侯也)立於西階下東面北
上依品為序東西俱再拜所司東階下以次付賞物受
訖者退復西面位罰不中者爵如皇帝親射儀宋制天
子燕射儀臣僚若射中招箭班報中或傳㫖錫賜降階
再拜謝元制缺國朝見儀注
　　　再射
周制天子禮缺諸侯禮儀禮再命三耦諸公卿大夫射
如初司射請以樂於公公許司射命樂正曰命用樂又
命上射曰不鼔不獲(謂不與鼔節相/應不釋筭也)樂正命大師曰奏
貍首大師奏貍首以射公不以樂志其他如初儀(不以/樂志)
(者君之射儀/不必應樂)取矢視筭飲不勝者並如初唐制皇帝觀
射儀若更射則取矢者以矢就東西面位付射者訖左
右司射各從首取王公以下六人升射如初其賞罰並
如上儀然唐制射皆作樂而儀禮初射無樂至此乃用
樂為不同宋制元制俱缺國朝見儀注
　　　禮畢
周制天子禮缺諸侯禮儀禮賓出公入驁(驁夏亦樂章/也以鐘鼓奏)
(之其詩今亡射宫/在郊以將還為入)唐制皇帝親射儀典謁引王公以下
及射者庭前北面相對再拜訖引出持鈒隊復位御入
奏樂警蹕如常儀所司以弓出中門外付侍者引出若
御射無侍射之人則不設楅不陳賞物不設罰樽若御
燕遊小射則常服不陳樂懸不行㑹禮王公以下事訖
出無北面再拜之儀皇帝觀射儀同上宋制天子燕射
射者皆畢宣坐賜茶皇帝起鳴鞭羣臣並退元制缺國
朝見儀注
　
　
　
　
　
　
　
　
司裘王大射則供虎侯大射者謂王將祀天及享先王
選助祭者則於西郊小學之中與諸侯及群臣等行大
射之法虎侯者謂以虎皮飾侯之側其鵠亦以虎皮為
之著於侯中其侯道九十弓侯身廣丈八尺鵠方六尺
此王所射之侯王大射司裘供熊侯此助祭諸侯所射
之侯也以熊皮飾侯側其鵠亦以熊皮為之侯道七十
弓中廣丈四尺鵠方四尺六寸大半寸(大半寸者三/分寸之二)
　
　
　
　
　
　
　
　
王大射司裘供豹侯此助祭卿大夫并士所射之侯也
以豹皮飾侯側兼以豹皮制其鵠侯道五十弓中廣一
丈鵠方三尺三寸少半寸(少半寸者三/分寸之一)
司裘云諸侯則供熊侯豹侯此畿内諸侯大射將祀先
祖亦與羣臣射以擇士熊侯則諸侯自射者也豹侯所
選助祭臣下所射者也其制與王之熊侯豹侯同
　
　
　
　
　
　
　
　
司裘云卿大夫則供麋侯此謂王朝卿大夫畿内有采
地者將祭先祖時行大射之禮張此麋侯君臣共射之
以麋皮飾侯側又以其皮制為鵠侯道亦五十弓制與
王之豹侯同
　
　
　
　
　
　
　
　
畿外諸侯將祭先祖亦行大射而射三侯即大侯糝侯
豻侯也畿内諸侯近天子不得用三侯止射二侯而已
畿外諸侯逺尊故得用三侯但用皮異耳大侯者諸侯
自射之侯也
　
　
　
　
　
　
　
　
此謂外諸侯之卿大夫助祭於君所射之糝侯糝雜也
雜侯者以豹為鵠以麋為飾不純用豹麋者下天子卿
大夫故也其制並與天子熊侯同
豻侯者外諸侯之士助君祭所射之侯也豻羌地野犬
也以豻皮飾侯亦方制為鵠其制並與天子豹侯同
　
　
　
　
　
　
　
　
諸侯朝㑹於天子張五正三正二正之侯與之共射謂
之賔射五正之侯九十弓中廣丈八尺正方六尺凡畫
正五正五采三正三采二正二采五采者先從中朱方
二尺次白次青次黄次黒先充其尺寸使大如鵠又畫
此五色雲氣以飾其側
　
　
　
　
　
　
　
　
三正七十弓之侯中廣丈四尺正方四尺六寸大半寸
去𤣥黄二色止以朱白青三色畫正又仍此三色畫雲
氣以飾其側此諸侯朝王為賔所射之侯也凡畫雲氣
丹為地以丹淺於赤故於丹上得見赤色之雲諸侯於
本國賔射則張三正二正之侯
二正五十弓之侯中廣一丈正方三尺三寸小半寸二
正之侯又去白青直用朱緑而已還用朱緑二色畫雲
氣以飾其側此卿大夫聘㑹於王共射之侯也
　
　
　
　
　
　
　
　
梓人云張獸侯則王以息燕注云獸侯畫獸為侯鄉射
記曰凡侯天子熊侯白質謂以蜃灰塗之使白為地正
靣畫其熊之頭狀亦象正鵠亦各畫雲氣飾其側燕謂
王勞使臣與羣臣飲酒而射也息謂王休農息老物之
後亦行此燕射之禮王自射此五十弓熊首之侯也
　
　
　
　
　
　
　
　
諸侯麋侯赤質謂以赤塗之使赤為地正靣畫其麋之
頭狀王燕勞之時諸侯射此五十弓麋首之侯也亦畫
雲氣飾其側
卿大夫布侯畫以虎豹言布侯者謂不采其地直於布
上正面畫虎豹頭狀亦畫雲氣飾其側王燕射則卿大
夫射此五十弓虎豹首之侯也燕射必射此熊虎豹之
首者不忘上下相犯也言此三獸皆猛不茍相下若君
臣之道獻可替否犯顔而諌不茍相從似此獸也
　
　
　
　
　
　
　
　
王燕射士射五十弓鹿豕之布侯者亦謂不采其地直
於布上正靣畫鹿豕頭狀及畫雲氣以飾其側此燕射
自天子以下尊卑皆用一侯其侯道又皆五十弓侯中
同方一丈者降尊就卑之義以燕禮主於懽心故也
　
　
　
　
　
　
　
　
舊圗云乏一名容似今之屏風其制從廣七尺以牛革
鞔漆之獲者所蔽以禦矢也以容蔽其身故謂之容矢
至於此而乏匱不去故謂之乏司弓云大射燕射共弓
矢并夾其矢着侯高人手不能及則以并夾取之
　
　
　
　
　
　
　
　
荀卿曰天子彫弓(彫畫/之也)諸侯彤弓(朱漆/之)大夫黒弓(黒漆/之即)
(玈弓/也)弓人職云長六尺有六寸謂之上制上士服之長
六尺有三寸謂之中制中士服之長六尺謂之下制下
士服之此取人形貌長短與弓相稱為上中下三等各
服其弓也
彤矢玈矢各隨弓漆色為名其笴皆長三尺羽六寸刃
二寸弓矢相配强弓用重矢弱弓用輕矢
　
　
　
　
　
　
　
　
楅猶幅也所以揚笴齊矢也幅者義取若布帛有邊幅
整齊之意鄉射記云楅長如笴博三寸厚一寸有半龍
首其中蛇交楅髹注云兩端為龍首中央為蛇身相交
龍蛇君子之類交者象君子取矢於楅上髹赤黒漆舊
圗云楅長三尺有足置韋當於背
舊圗云韋當長二尺廣一尺置楅之背上以籍箭以丹
韋為之用丹者周尚赤故也
　
　
　
　
　
　
　
　
鄉射禮射於序用鹿中長尺二寸首高七寸背上四寸
穿之容筭長尺二寸鄉射記曰鹿中髹前足跪鑿其背
容八筭注云前足跪者象教擾之獸受負也
大夫射於庠用兕中鄉射禮注云庠之制有堂有室也
舊圗云兕似牛一角大小之制如鹿中
　
　
　
　
　
　
　
　
鄉射記云君國中射則皮樹中注云國中城中也謂燕
射也皮樹獸名張鎰圗云皮樹人靣獸形今文樹作竪
諸侯立大學於郊若行大射於此大學則閭中鄉射記
注云閭獸名如驢一角或曰如驢岐蹄
　
　
　
　
　
　
　
　
諸侯與隣國君射於境則虎中賈氏釋云與隣國君射
則賔射也以其主君有送賔之事因送則射
筭長尺四寸以實於中人四筭一偶八筭其數無常隨
偶多少鄉射記云筭長尺四寸與投壷禮同其筭長尺
有握握四指也一指一寸是尺四寸也
　
　
　
　
　
　
　
　
扑刑器也司射常佩之其形長如笴刋本尺射者有過
則撻之刋謂刋其可持處過謂矢掦中人也凡射時矢
中人當刑之今鄉㑹衆賢以禮樂懽民而射者中人本
志在侯去傷害之心逺是以輕之扑撻中庭而已書曰
扑作教刑
鄉射大射之義其射物在庠之楹間若丹若黒而午畫
之從者長三尺横者曰距隨長尺二寸言距隨者謂先
以左足履射物東頭為距後以右足来合而南面並立曰隨
　
　
　
　
　
　
　
　
大射禮云設决朱極三注决猶闓也以象骨為之著右
巨指所以鉤弦而闓之極猶放也所以韜指利放弦也
以朱韋為之三者食指將指無名指若無决極放弦契
於此指多則痛小指短不用極决亦以朱韋為之
鄉射禮注云遂射韝也以朱韋為之所以遂弦也其非
射時則謂之拾蔽歛也所以蔽膚歛衣也又大射注云
遂著左臂裏以遂弦也
　
　
　
　
　
　
　
　
大射禮注云次若今更衣處以帷幕為之射則張耦次
鄭氏以耦次在洗東若王射設耦次冝有大次小次
　
　
　
　
　
　
　
　
左肩與胯對垜之中兩脚先取四方立後次轉左脚尖
指垜中心此為丁字不成八字不就
左手開虎口微鬆下三指轉弝側卧則上弰可隨矢直
指的下弰可抵脾骨下此為靡其弰
右手摘弦盡勢翻手向後要肩臂與腕一般平直仰掌
現掌紋指不得開露此為壓肘仰腕
射經云無動容無作色按手頥下引之令滿取其平直
故曰端身如簳直臂如枝箭發則靡其弰壓其肘仰其
　
　
　
　
　
　
　
　
豹鵠四采一品二品射之其制中以皮為鵠畫以紅白
青黄四采方三尺三寸周圍飾以豹皮方二丈兩旁各
以布一幅為身上下亦各加布一幅兩頭各出布六尺
為舌繫于木架兩旁下舌減上舌之半上下用繩為綱
繫住
　
　
　
　
　
　
　
　
糝鵠三采三品至五品射之其制中以皮為鵠畫以紅
白青三采方三尺三寸周圍間飾以豹皮麋皮方一丈
兩旁各以布一幅為身上下亦各加布一幅兩頭各出
布六尺以為舌繫於木架兩旁下舌減上舌之半上下
用繩為綱繫住
　
　
　
　
　
　
　
　
狐鵠二采六品至九品射之其制中以皮為鵠畫紅緑
二采周圍飾以狐狸皮以布為身為舌方廣丈尺之數
並同前制
　
　
　
　
　
　
　
　
布鵠有的無采文武官子弟及士民俊秀射之其制中
以皮為鵠周圍飾以布又以布為身為舌方廣丈尺之
制並如前制
　
　
　
　
　
　
　
　
容一名之以木為框皮冐之方廣七尺足以蔽身
筭以十耦為率用八十籌每耦進則司正執八筭于手
伺中則投于中其餘横委于中西畔伺一耦退則取所
中筭收之别取八筭執之如前法每筭上書射者姓名
於下書中的中采
　
　
　
　
　
　
　
　
兕中以木為之長一尺二寸頭高七寸前足跪鑿其背
穿之可容筭用顔色漆漆之下用木座朱漆
鹿中制同前




　職掌
　　司正及副司正每鵠用一人掌驗射者品級尊卑
　　　　以定耦執筭于鵠之左右置某中於其前如
　　　　遇中者於筭上先書射者姓名下或書的或
　　　　書采投之於中
　　司射二人掌先以强弓射鵠誘射以鼔衆氣選能
　　　　射者充
　　司射器二人掌辯弓力强弱分為三等驗人力强
　　　　弱而授之
　　舉爵二人掌凡遇射畢計中者以爵授酒
　　請射四人掌請射者授弓矢入射位
　　獲者每鵠用二人掌收矢還納于射者
　　執旗六人掌於容後執各色旗如射者中的舉紅
　　　　旗應之中采舉采旗應之射偏於西舉白旗
　　　　偏於東舉青旗過於鵠舉黄旗不及鵠舉黒
　　　　旗
　射式
　　一凡官府及學校遇朔望於公廨空閒去處習射
　　一凡樹射鵠正南北向(鵠古謂/之侯)
　　一凡置射位初三十步自後累加至九十步(古畫/位謂)
　　　　(之/物)
　　一凡射以二人為耦前耦射畢次耦方進
　　一凡射者用四矢(即古之/一乘)
　　一凡射各以長官為主射
　　一凡賞酒中的用三爵中采用二爵
　　一凡司射射畢自下而上
　儀注
　　前期戒射定耦選執事充司正副司正司射司射
　　器請射舉爵收矢執旗樹鵠陳設如圖儀
　　是日執事者入就位請射者引主射正官及各官
　　員子弟士民俊秀者各就品位司射器者以弓矢
　　置於各正官及司射前請射者詣正官前圓揖畢
　　引詣司器前授弓矢畢引復本位司正執筭入立
　　於中後請射者詣司射前曰請誘射引司射二人
　　耦進各以三矢搢于腰帶之右以一矢挾於二指
　　之間推年齒相䕶年上者為上射年㓜者為下射
　　上射先進詣射位向鵠正立發矢司正書中投筭
　　置於中(或副司/正書中)舉旗者舉旗如式上射射畢退立
　　於傍讓下射者詣位發矢書中舉旗如前請射者
　　俱引復位收矢者收矢復於射者司正取所中筭
　　請射者次請士民俊秀射次請官員子弟射次請
　　品卑至髙品者射其就射位發矢取筭書中舉旗
　　收矢復位皆如式俱畢司正副司正各持筭白中
　　于主射正官舉爵者酌酒授中者如式飲訖請射
　　請屬官以下仍俸弓矢納于司射器還詣主射正
　　官前圓揖而退
　
　明集禮卷三十五
欽定四庫全書
　明集禮卷三十六
　　凶禮
　　　總叙
周官凶禮之目有五曰喪曰荒曰弔曰禬曰恤秦漢以
來載籍殘闕惟喪禮粗備至唐惡凶禮徙其次第於五
而李義府許敬宗輩又以為凶事非臣子宜言遂去國
恤之條故開元制禮惟著天子賑恤問疾舉哀除服臨
喪冊贈及中宫東宫東宫妃舉哀成服奔喪臨喪之儀
而已宋興因之微加損益元有賑恤之典而喪𦵏各因
其俗今擬國朝自賑撫以下凡十有七篇其行事各見
於儀注
　　賑撫
　　　遣使賑撫各府水旱蟲灾
周禮大司徒以荒政十有二聚萬民以保息六養萬民
故其屬有司救之官凡嵗時天患民病則以節廵國中
及郊野而以王命施惠漢文帝元鼎元年夏大水關東
餓死者以千數秋九月詔遣博士中等分循行諭告吏
民有賑救饑民者具舉以聞成帝河平四年三月遣光
禄大夫博士嘉等十一人行舉瀕河之郡水所毁傷困
乏不能自存者財賑貸其為水所流壓死不得自𦵏者
令郡國給槥櫝𦵏埋已𦵏者與錢人二千避水他郡國
在所冗食之晉成帝咸康元年二月諸郡饑遣使賑給
唐太宗貞觀七年八月山東河南三十州大水遣使賑
恤十三年自去冬不雨至於五月分使賑恤宋太宗雍
熈三年八月劒州言穀貴詔遣使以官粟賑饑民真宗
咸平二年十月以兩浙荆湖旱命庫部員外郎成肅等
往體量賑恤元成宗大徳三年春正月遣使問民疾苦
五年秋八月詔以夏秋以來霖雨風水為灾南北數路
民罹其害遣官分道賑恤國朝凡遇各處水旱則遣使
分道賑恤
　　問疾
　　　遣使勞問王公公主以下疾
禮曰卿大夫疾君問之無筭士壹問之漢東平憲王蒼
還國疾病明帝馳遣名醫小黄門侍疾使者冠盖不絶
於道湼陽公主疾令從官古霸往問晉宗正卿王覽以
疾乞骸骨賜錢二十萬遣殿中醫療疾給藥唐員外散
騎常侍禇亮寢疾詔遣醫藥救療中使候問不絶寧王
憲寢疾𤣥宗令中使送醫藥及珍膳相望於路宋諸王
公主宗室將軍以上疾皆乘輿臨問宰相使相駙馬都
尉疾亟幸其第或賜勞加禮而亦有遣使勞問之節至
若皇后皇太子於諸王妃主宗戚問疾之禮唐宋以來
並與天子遣使勞問之儀同
　　訃奏臨弔㑹喪
　　　乘輿為王公以下舉哀
周制王哭諸侯大宗伯為上相檀弓曰天子之哭諸侯
也爵弁緇衣自周以降天子為諸王妃主大臣宗戚外
祖父母后父母内命婦及蕃國主之喪皆有舉哀之禮
漢東海恭王薨明帝幸津門亭發哀晉長樂長公主扶
風王亮薨武帝並舉哀三日唐永安王孝基薨髙祖為
之發哀宋汝南郡王晉王夫人苻氏薨天子皆為之素
服舉哀此為諸王妃主而舉哀也魏大司馬曹真薨帝
幸城東張帳而哭之唐太子右衛率李大亮卒太宗為
之舉哀於别殿宋太師趙普薨太宗為之素服舉哀樂
安郡公惟正薨仁宗素服發哀於後苑此為大臣宗戚
而舉哀也魏明帝外祖母安成郷敬侯夫人之喪張帷
幄端門外之左帝黒介幘進賢冠皁服哭之十五舉聲
後魏肅宗外祖父胡國珍薨為之服小功舉哀於太極
東堂此為外祖父母后父母而舉哀也唐三夫人以上
薨設大次於肅章門外皇帝素服哭十五舉聲其日仍
晡哭九嬪以下一舉哀而止宋宸妃李氏貴妃沈氏薨
天子皆為之舉哀此為内命婦而舉哀也唐突厥什鉢
苾可汗卒大宗為之舉哀吐蕃㺯讃卒髙宗亦為之舉
哀並張帷幔於城外向其國而哭之宋契丹隆緒卒夏
國主曩霄卒仁宗皆為發哀於苑中此為蕃國主而舉
哀也
　　　乘輿臨王公以下喪
周制王為三公六卿錫縗為諸侯緦縗為大夫士疑縗
其首服皆弁經注云君為臣服弔服也又喪祝王弔則
與巫前故禮記云君臨臣喪以巫祝桃茢執戈惡之也
自漢以下天子於諸王妃主大臣宗戚外祖父母后父
母之喪皆有親臨之禮魏任城王薨髙祖親臨哭之唐
諸王以下喪皇帝素服親臨哭十五舉聲宋雍王元份
薨真宗臨喪奠哭曹王夫人王氏薨楚國大長公主薨
仁宗皆臨奠之此臨諸王妃主之喪也漢大司馬大將
軍霍光薨帝及皇后親臨喪成武孝侯順卒光武臨弔
唐太子太師魏徴薨太宗親臨慟哭宋太尉王旦薨真
宗臨奠此臨大臣宗戚之喪也唐外祖父母后父母喪
皇帝素服親臨哭十五舉聲宋欽聖憲肅皇后父向經
卒神宗素服臨喪哭十五舉音此臨外祖父母后父母
之喪也
　　　遣使弔賻王公以下喪
周制宰夫凡邦之弔事掌其戒令與其幣器財用凡所
供者又太保掌三公孤卿之弔勞疏云王有故不得親
往故使太僕也由周以降天子於諸王妃主大臣宗戚
外祖父母后父母及蕃國主之喪並有弔賻之禮漢諸
侯王薨天子遣使者素服往弔皇子始封者薨賻錢三
千萬布三萬匹嗣王薨賻錢千萬布萬匹唐諸王妃主
喪弔使與賵賻者俱至喪者第使以弔書授主人賵賻
者陳輿物及馬於庭主人迎受宋制使者常服詣喪所
以詔書授主人主人跪受若致賵及賻如受弔書之儀
此弔賻諸王妃主之喪也漢司空楊賜薨贈以東園梓
器襚服賜錢三百萬布五百匹唐尚書左僕射張九成
卒令九品以上就第哭比歛中使三至賻絹布八百段
米粟八百石宋太師趙普薨于西京以范杲為弔祭使
贈絹布各五百匹餘物有差此弔賻大臣宗戚之喪也
唐皇親外戚之喪賻物並凖職品天子為外祖父母服
小功賻物凖三品物百數粟百石為后父母服緦麻賻
物凖從四品物六十數粟六十石其遣使之儀並同諸
王宋孝明皇后母秦國夫人薨賻錢百貫絹百匹餘物
有差此弔賻外祖父母后父母之喪也漢南單于比薨
遣中郎將段郴將兵赴弔祭以酒米比弟左賢王莫立
帝遣使者鎮慰賜絹四千匹其後單于薨弔祭慰賜以
此為常唐突厥毗伽可汗薨𤣥宗詔宗正卿李詮往申
弔祭回紇毗伽闕可汗薨以鴻臚卿攝御史中丞李通
充弔祭使宋交趾李公藴卒命兵部員外郎章頻為弔
祭使賜絹布各五百匹餘物有差夏國主曩霄卒命工
部郎中直史館曹穎叔為祭奠使達州刺史鄧保吉為
弔祭使此弔賻蕃國主之喪也
　　　制遣百官㑹王公以下喪
古者王公以下之喪天子有遣百官㑹喪㑹𦵏之禮漢
征虜將軍潁陽侯祭遵卒於軍喪至河南縣詔遣百官
㑹於喪所唐禮部尚書王珪卒太宗詔魏王㤗率百官
親往臨哭鄂國公尉遲敬徳薨髙宗令京官五品以上
及朝集使赴宅哭之宋王公以下喪制遣百官集於喪
者之庭哭十五舉音此㑹王公以下之喪也漢左將軍
孔光薨公卿百官㑹弔送葬唐肅王詳薨發引之日百
官於通化門外列位哭送内史令竇威卒詔太子及百
官並出臨送此㑹王公以下之𦵏也
　　　遣使冊贈諸王大臣
周制有謚無贈漢孔光為左將軍成帝召光當拜巳刻
侯印書賛光薨使九卿策贈後漢楊賜薨策贈特進唐
諸王大臣外祖父母后父母薨皆遣使冊贈其儀使副
並公服從朝堂受冊載於犢車往喪者大門外以案迎
冊入使者立於柩東北廂南面讀冊主人哭拜稽顙受
冊奠於柩東宋有贈官之典而不行冊禮元有贈謚而
亦無遣冊之制
　　　遣使致奠諸王以下喪
唐諸王妃主大臣宗戚外祖父母后父母喪皆遣使致
奠其儀使者公服至喪者第升自東階立於柩東南面
執事者陳牢饌於柩東酌酒西面奠於席使者稱亡者
官封云制使某奠主人北面哭拜稽顙於階間宋制因
之使者常服至喪者第升自東階立於柩前之左有司
陳牢饌於柩前使者稱亡者官封及謚云詔使某奠主
人降詣階間舉哭再拜稽顙
　　　中宫為祖父母父母以下舉哀
隋制皇太后皇后為本服内親一舉哀唐制后為祖父
母父母並設哭位於别殿哭必盡哀其日晡哭如初三
日乃成服為外祖父母則設次於别宫其日晡後臨凡
三朝臨而止宋欽聖憲肅皇后父定國軍節度觀察留
後向經卒舉哀成服於私第此為祖父母父母以下而
舉哀也唐諸王妃主薨皇后為之服大功者其日晡再
哭而止服小功以下者一舉哀而止宋諸王以下喪皇
后為之並素服詣次哭十五舉音此為諸王妃主而舉
哀也至於為内命婦舉哀之禮惟見於唐其儀三夫人
以上日晡再哭而止九嬪以下一舉哀而止
　　　中宫為祖父母父母成服
後魏靈太后之父胡國珍薨太后成服於九龍殿唐皇
后為父母祖父母成齊衰期之服並設位於舉哀别殿
其日皇后即位服衰哭盡哀退舍别殿日晡哭臨如初
既成服之明日乃奔喪若為外祖父母成服臨喪並與
為祖父母之儀同宋皇后為父母祖父母成服則於外
氏私第設次於正寢之東皇后至次成服哭十五舉音
為外祖父母成服之制無所考
　　　中宫遣使弔諸王以下喪
周制内宗凡卿大夫之喪掌其弔臨又寺人掌内人之
禁令凡内人弔臨則帥而往立于其前而詔相之唐諸
王妃主之喪皇后遣内給事二人為使素服至喪者第
立於階間南面以弔書授主人主人哭拜稽顙受弔書
奠於柩東宋制因之以内給事一人為使常服至喪者
第立於階間南向以令書授主人主人哭拜稽顙受令
書奠於柩東
　　　東宫為諸王以下舉哀
唐皇太子為諸王妃主舉哀設次於宜秋門外其日皇
太子素服腰輿詣次哭十五舉聲日晡哭如初若本服
期者三朝哭而止服大功者其日晡哭而止服小功者
一舉哀而止為外祖父母服小功為妃父母服緦麻並
設舉哀位於東宫别殿皇太子素服即位哭十五舉聲
乃變衰又哭其日晡哭如初三日而止為良娣舉哀則
設位於内别殿三朝哭而止為良媛一舉哀而止為師
傅保宗戚宫臣禮同諸王但一舉哀而止宋制皇太子
為諸王以下皆素服即位哭十五舉音
　　　東宫臨諸王以下喪
唐皇太子為諸王妃主外祖父母妃父母及師傅保宫
臣宗戚之喪並臨哭之其儀設哭位於喪者第堂上皇
太子至即位舉哭盡哀前執主人手撫慰復位哭又盡
哀凡所臨非本服五屬之親則一舉哀而止宋為諸王
以下臨奠先設次於喪者第之㕔西皇太子常服就次
内侍引詣靈几上香奠酒主人詣前拜哭皇太子撫慰
畢乃降出
　　　東宫遣使弔賻諸王以下喪
唐制與乘輿遣使弔賻之禮同宋不著其儀
　　　東宫遣使致奠諸王以下喪
唐制與乘輿遣使致奠之禮同宋不著其儀
　　　東宫妃為祖父母父母以下舉哀
唐制皇太子妃為祖父母父母並設哭位於别殿哭必
盡哀其日晡哭如初三日乃成服為外祖父母則設次
於别宫其日晡後臨凡三朝臨而止為諸王妃主服大
功者其日晡臨而止小功以下一舉哀而止為宗戚良
娣與為諸王妃主同為良媛以下一舉哀而止宋制為
祖父母父母舉哀於外氏私第其為外祖父母以下則
素服詣哀次哭十五舉音
　　　東宫妃為祖父母父母成服
唐制皇太子妃為祖父母父母成齊衰期之服並設位
於舉哀别殿其日妃即位服衰哭盡哀退舍别殿日晡
哭如初既成服之明日乃奔喪為外祖父母無成服之
制而臨喪則隨時禀㫖其儀與奔喪同宋制為祖父母
父母成服並於外氏私第設次於正寢東階下皇太子
妃至詣次服素服哭十五舉音為外祖父母成服之制
無所考
　　　遣使問王公大臣疾病儀注
是日使者奉命至病者家攝受問者(或尊長/或子弟)出接於大
門外之右引禮引使者入至正㕔東南面立引攝受問
者入就㕔下拜位北向使者前稱有制賛禮唱鞠躬拜
興拜興平身攝受問者鞠躬拜興拜興平身賛禮唱跪
攝受問者跪使者宣制曰皇帝聞某官某疾遣臣某勞
問宣制畢賛禮唱俯伏興拜興拜興平身攝受問者入
告於病者出復命引禮引使者出攝受問者送出於大
門之外使者還奏如問公主疾病則遣内使監官禮同
(駙馬或子/孫攝受問)
　　　乘輿為王公大臣舉哀儀注
凡王公薨訃報太常司告示百司拱衛司前期於西華
門内壬地設御幄南向陳御座於正中上置素褥侍儀
司設訃者位於御幄前之南設文武官陪哭位於幄前
東西相向奉慰位於訃者位之北北向設賛禮二人位
於訃者拜位之北東西相向引訃者二人位於賛禮之
南東西相向引文武官四人位於文武官之北東西相
向其日拱衛司備儀仗於奉天門奉迎車駕引禮引文
武官百官素服由西華門入就陪哭位引訃者亦由西
華門入立位于西南侍儀版奏外辦皇帝素服乘輿詣
幄儀仗分列於幄前之左右和聲郎陳樂於御幄之南
設而不作太常卿於幄西跪奏某官來訃某年某月某
日臣某官以某疾薨請舉哀皇帝哭(古十/五聲)文武官在位
者皆哭(其哭音隨/上為節)太常卿跪奏請止哭皇帝止哭百官
在位者皆止哭引禮引文武官就奉慰位北向立引班
首詣御前唱跪賛禮同唱跪班首及百官皆跪班首奉
慰引禮同賛禮唱俯伏興平身班首及百官皆俯伏興
平身引禮引文武官父班立引禮引訃者就拜位賛禮
唱鞠躬拜興拜興拜興拜興平身引禮引訃者退太常
卿跪奏禮畢皇帝興御輿還宫引禮引訃者及文武百
官以次出(東宫為王公舉哀儀同但設幄於/東宫西門外陪哭者皆東宫官屬)
　　　乘輿受蕃國王訃奏儀注
凡蕃國王薨使者訃奏至京太常司告示有司拱衛司
前期於西華門内壬地設御幄南向陳御座於正中上
置素褥侍儀司設訃者位於御幄前之南設文武官侍
立位於幄前東西相向設賛禮二人位於訃者拜位之
北東西相向引訃者二人位於賛禮之南引文武官四
人位於文武官侍立位之北東西相向其日拱衛司備
儀仗於奉天門外奉迎車駕引禮引百官素服由西華
門入就侍立位引禮引訃者亦由西華門入立於御幄
前之西侍儀奏外辦皇帝素服乘輿詣幄儀仗分立於
幄前之左右和聲郎陳樂于御幄之南設而不作太常
卿跪奏某國世子遣陪臣某官某奏某國王臣某薨俯
伏興引禮引訃者入就拜位賛禮唱鞠躬拜興拜興平
身訃者皆鞠躬拜興拜興平身承制官前跪承制由中
道出至使者前稱有制賛禮唱使者跪聽制承制官宣
制曰皇帝致問爾某國王某得何疾而逝使者答(云云/)
賛禮唱俯伏興平身承制官由西道入跪奏宣制畢賛
禮唱鞠躬拜興拜興平身訃者以下皆鞠躬拜興拜興
平身太常卿奏禮畢賛禮唱禮畢皇帝興御輿還宫儀
仗導衛如初引禮引訃者及文武百官以次由西門出
　　　乘輿臨王公大臣喪儀注
訃奏畢太常司移文太史監擇皇帝臨喪日以擇到日
期奏聞告示拱衛司前期於喪家大門外設大次南向
中設御座置素褥又設御座於喪家正㕔之中南向有
司設文武官次於大次之左右侍儀司設文武官陪立
位於㕔前之左右引禮四人位於文武官之北東西相
向設喪主以下拜位於㕔前北向設主婦以下婦人哭
位於殯北幔中其日侍儀奏請鑾駕出宫侍儀兵衛導
從如常儀駕至喪者門外大次侍儀跪奏請降輅皇帝
降輅御輿侍儀導引入大次儀仗兵衛陳列於大次之
左右御用監令奏請易服皇帝易素服文武官亦於便
次易素服引禮先引文武官入就㕔前分班侍立皇帝
御輿出次侍衛如常引禮引喪主以下免經去杖衰服
出迎於大門外望見乘輿止哭賛禮唱鞠躬拜興拜興
平身喪主以下皆鞠躬拜興拜興平身引禮先引喪主
以下入立于門内之西皇帝御輿入門將軍四人前導
將軍四人後從入至正㕔侍儀跪奏請降輿皇帝降輿
升自中階太常卿跪奏詣靈座前導引皇帝至靈座前
文武百官隨從立於其後太常卿跪奏舉哀皇帝哭(以/恩)
(深淺/為節)百官皆哭太常卿跪奏止哭皇帝止哭百官皆止
哭太常卿奏上香上香三上香皇帝立上香畢太常卿
奏祭酒祭酒三祭酒皇帝立祭酒畢太常卿請詣御座
導引皇帝至正㕔御座將軍分立于左右引禮引主喪
以下詣㕔下拜位賛禮唱鞠躬拜興拜興平身承制官
前跪承制興詣喪主前云有制賛禮唱跪喪主以下皆
跪承制官宣制(云云/)賛禮唱俯伏興拜興拜興平身喪
主以下皆俯伏興拜興拜興平身引禮引喪主以下退
立于㕔西太常卿跪奏禮畢皇帝興侍儀奏請升輿皇
帝升輿御輿以出導從侍衛如初喪主隨從出立于大
次之前文武官以次出皇帝至大次侍儀奏降輿皇帝
降輿即御座御用監官奏請釋素服皇帝易服訖御輿
以出引禮引喪主以下詣前賛禮唱鞠躬拜興拜興平
身引禮引喪主以下退拱衛司進輅侍儀跪奏請降輿
升輅皇帝升輅百官導引儀仗侍衛導引如來儀喪主
杖哭而入
　　　遣使弔王公大臣喪儀注
訃奏畢太常司奉㫖遣官往弔前期有司設使者宣制
位於喪家正㕔之北南向設喪主受弔位於正㕔之南
北向設主婦以下婦人立哭位於殯北幕下其日使者
至喪家引禮引喪主去杖免絰衰服止哭出迎於中門
外復先入就㕔前拜位賛禮引使者入内外止哭使者
入就㕔上位立定稱有制(東宫使則稱/有令下同)賛禮唱鞠躬拜
興拜興平身喪主以下皆鞠躬拜興拜興平身賛禮唱
跪喪主以下皆跪使者稍前宣制曰皇帝聞某官薨遣
臣某弔宣畢賛禮唱鞠躬拜興拜興平身喪主以下皆
鞠躬拜興拜興平身禮畢内外皆哭賛禮引使者出引
禮引喪主隨出至中門外拜送使者引禮引喪主杖哭
而入使者還奏
　　　遣使賻王公大臣喪儀注
前期有司於喪家設使者宣制位於㕔上之東北設主
喪者以下拜位於㕔前設主婦以下婦人哭位於殯北
幔下其日使者於午門前以龍亭盛賻物用儀仗導引
至喪家引禮引喪主以下去杖免絰衰服止哭出迎於
大門外執事與龍亭先入就㕔上置於正中南向引禮
引使者入立於東北引禮引喪主以下入就位使者稱
有制賛禮唱鞠躬拜興拜興平身喪主以下皆鞠躬拜
興拜興平身賛禮唱跪喪主以下皆跪使者稍前宣制
曰皇帝以某官薨遣臣某賻贈以助喪事宣制畢賛禮
唱鞠躬拜興拜興平身喪主以下皆鞠躬拜興拜興平
身拜畢内外皆哭執事者受賻物賛禮引使者出執事
舁龍亭以出引禮引喪主隨至中門外拜送使者還引
禮引喪主杖哭而入使者還奏
　　　遣百官㑹王公大臣喪儀注
前期有司於喪家殯前設百官位又設喪主以下立哭
位於殯前之東又設主婦以下婦人立哭位於殯北幔
下其日百官應㑹弔者素服至喪家引禮引喪主以下
就東階哭位主婦以下就殯北哭位賛禮以次引百官
入就殯前位賛禮唱哭百官哭主喪主婦以下皆哭賛
禮唱止哭百官及主喪主婦以下皆止哭賛禮唱鞠躬
拜興拜興平身百官皆鞠躬拜興拜興平身主喪以下
皆答拜拜畢引禮引班首詣喪主前展慰畢引百官以
次出引禮引喪主隨至大門外拜送百官還引禮引喪
主杖哭而入(㑹𦵏/儀同)
　　　遣使冊贈王公大臣儀注
前期禮部奏准製冊翰林院取㫖製文(如不用冊則/吏部用誥命)中
書省禮部奏請某官為使發冊之日祠部設龍亭香亭
於午門前正中執事於受冊者之家設宣制官位於正
㕔之東北南向喪主代受冊命者位於㕔前北向至期
禮部官封冊文以盝匣盛之黄袱包褁置於龍亭中用
儀仗鼔樂前導至受冊者之家代受冊者出迎於大門
外執事與龍亭置于㕔上正中南向引禮引使者立于
東北引代受冊者入拜位賛禮唱鞠躬拜興拜興平身
喪主代受冊者鞠躬拜興拜興平身使者前稱有制賛
禮唱跪代受冊者跪使者宣制曰皇帝遣臣某冊贈故
某官某為某勲某爵宣訖賛禮唱鞠躬拜興拜興平身
代受冊者鞠躬拜興拜興平身使者於龍亭取冊授代
受冊者代受冊者受冊捧置于靈座前使者出代受冊
者送至大門外使者還奏喪主代受冊者以冊文録黄
設祭儀於靈前引禮引代受冊者至靈前拜位賛禮唱
鞠躬拜興拜興平身喪主代受冊者以下皆鞠躬拜興
拜興平身賛禮唱上香上香三上香喪主三上香畢賛
禮唱祭酒祭酒三祭酒喪主三祭酒畢賛禮唱讀黄執
事者展黄立讀於靈座前之左讀畢賛禮唱鞠躬拜興
拜興平身喪主以下皆鞠躬拜興拜興平身賛禮唱焚
黄引禮引喪主詣燎所執事捧黄置於燎中焚訖賛禮
唱禮畢
　　　遣使致奠王公大臣儀注
前期有司於喪家靈前陳設祭儀几案設使者致奠位
於靈前讀祝文位於靈右喪主以下立位於靈右讀祝
文位於靈左設主婦以下婦人立哭位于殯北幔下陳
設其日執事者陳設祭儀使者至喪家引禮引喪主去
杖免絰止哭出迎使者於大門外復先入立於靈前之
右引禮引使者入就致奠位讀祝文者入就位引禮引
使者進詣香案前司香捧香進於使者之左賛禮唱上
香上香三上香使者立上香司酒者以爵酒進於使者
之右賛禮唱祭酒祭酒三祭酒使者立祭酒訖引禮引
使者退復位立定賛禮唱讀祝讀祝者取祝文立讀訖
賛禮唱焚祝讀祝者捧祝文詣燎所燎盡引禮引使者
出喪主以下拜送於大門外引禮引喪主杖哭而入使
者回奏
　　　中宫為父母祖父母舉哀
凡中宫父母薨訃報太常司太常司報内使監官訃奏
訖内使監官前期於别殿東壁下設薦位皇后舉哀設
内命婦以下哭位於皇后别殿内使監官導引皇后出
詣别殿哭位内使監令跪奏考某官以某月某日薨(母/則)
(云妣某夫人祖則云祖考某/官祖母則云祖妣某夫人)皇后哭内命婦以下皆從
哭盡哀皇后問故又哭盡哀乃變素服内命婦皆易素
服内使監令跪奏請止哭皇后止哭内命婦以下皆止
哭内使監官導引皇后還宫内命婦隨從如常儀如本
日未即奔喪則臨晡復於别殿哭位(如為諸王外戚舉/哀仍於别殿南向)
(不設/薦位)
　　　中宫為父母祖父母奔喪儀注
舉哀畢内使監令奏聞奉㫖皇后奔喪前期於喪主之
家設薦席為皇后哭位於喪寢之東設從臨内命婦哭
位於皇后哭位之下設主喪以下哭位於喪寢之西主
婦以下婦人哭位於喪寢之北幔下是日内使監進堊
車備儀仗如常導引皇后素服出宫升輿三面周以白
布行帷至閤外降輿升堊車導從如常内命婦皆乘車
從行皇后至喪家大門内降車哭入仍以行帷圍䕶從
臨命婦皆哭入儀仗列於大門之外喪主以下降詣西
階下立哭侍女扶引皇后升自東階進至尸東憑尸而
哭從臨命婦皆哭於左右喪主升自西階俱哭於尸西
皇后哭盡哀侍女扶引至薦席哭位從臨命婦亦退于
位内使監令跪請止哭皇后止哭諸命婦皆止哭應奉
慰者詣皇后前奉慰如常禮如皇后候成服而還則依
時臨尸哭儀仗及從臨命婦應還者先還其應從者留
　　　中宫為父母祖父母成服儀注
前期内使監令尚服製皇后齊衰及應從臨命婦孝服
俟喪家成服之日尚服奉齊衰進於皇后服訖侍女扶
引皇后哭詣靈前從臨命婦亦服孝服立哭於其後賛
禮唱拜興拜興皇后與命婦皆拜興拜興皇后詣靈前
司香以香進于皇后之左賛禮唱上香上香三上香皇
后上香訖復位賛禮唱拜興拜興皇后與命婦皆拜興
拜興侍女扶引皇后復哭位如還宫則内使監告示儀
仗堊車御輿行帷導引如來儀
　
　
　
　明集禮卷三十六
欽定四庫全書
　明集禮卷三十七(上/)
　　凶禮二
　品官䘮儀
　　　總叙
䘮禮者聖人之所以慎終飾哀者也盖人子送親之終
不可以徑情而直行故為之儀節以文之周衰典籍散
失重遭秦皇焚書舊制遂皆堙滅漢興諸儒雖有所記
録而載在正經者士䘮士虞既夕二三篇而已漢魏而
降儒者乃推士禮制當時之儀唐宋以來公卿大夫䘮
塟之禮今皆可考三品以上六品以下其間損益隆殺
有不同者故今本之周經稽諸唐典而又參以朱子家
禮之編列其名物之㮣次其儀文之節斟酌之以著於
篇俾有所法
　　　復衣
復者用死者之衣服以招復其䰟魄也周制上公以衮
侯伯以鷩子男以毳大夫𤣥衣赤裳士以爵弁唐制用
亡者之上服三品以上復者三人四品五品二人上服
者公服也宋制六品以下復者二人婦人視其夫凡復
衣不以斂
　　　盤盆巾櫛
禮將沐浴新盆盤瓶鬲皆濯之鬲者瓦嬰與盆皆以盛
水盤以盛濡濯瓶以汲水沐巾一浴巾二用絺若綌櫛
實於箱浴衣實於篋唐宋品官同
　　　襲衣
周制襲衣上公九稱諸侯七稱大夫五稱士三稱唐制
陳襲事於房中明衣裳用舄帛巾一充耳用白纊靣衣
用𤣥纁裏方尺握手用𤣥纁裏長尺二寸三品以上襲
三稱六品以下襲一稱用履宋制同靣衣用緇䞓裏握
手用緇纁裏
　　　含
含用飯與玉盖所以實亡者之口而不忍虚之也周制
諸侯以璧大夫以珠士以貝諸侯用粱大夫用稷士以
粱唐制三品以上用粱及璧四品五品用稷與璧六品
以下用粱與貝宋制六品以上飯與稷含用璧六品以
下用粱與貝
　　　銘旌
銘旌神明之旌也男子稱名婦人書姓周制大夫士之
所建各以其物蓋以死者為不可别故以其旌識之不
命之士無旌則以緇長半幅頳末長終幅書其末曰某
人某之柩唐制銘以絳帛廣充幅三品以上長九尺四
品五品長八尺六品以下七尺書曰某官封之柩以竹
為杠如其長婦人夫有官封則云某官封夫人姓氏之
柩子有官封者云太夫人之柩郡縣君隨其稱宋制四
品以上長九尺六品以上長八尺九品以上長七尺
　　　小斂衣
周制諸侯大夫士将小斂皆陳衣衣皆十有九稱袍必
有表不單衣必有裳謂之一稱諸侯以簟席布絞紟衾
大夫蒲席縞衾士簟席緇衾衾皆五幅布於絞上絞以
布為之横者三縱者一所以收束衣服欲其堅也唐制
三品以上官小斂衣十有九稱朝服一稱自餘皆常服
無者各隨所辦六品以下服一稱婦人夫有官亦以其
服歛凡歛非正色不入絺綌不入宋制品官斂衣九稱
　　　大斂衣
周制大斂陳衣諸侯百稱大夫五十稱士三十稱布絞
縮者三横者五布紟二衾一以覆一以薦唐制三品以
上衣三十稱各具上服一稱自餘皆常服無者各隨所
辦内喪具花釵衾一以黄為表素為裏六品以下朝服
公服常服各為一稱制用隨所有宋制品官大歛衣十
稱
　　　靈座
周制既歛祝取銘旌置于殯唐制既殯設靈座於下室
(謂燕/寢)無下室則設於殯東六品以下止設於殯東施床
几案屏障服飾以時上膳羞及湯沐皆如平生宋制同
朱子家禮於襲之後即設靈座結白絹以依神謂之魂
帛
　　　棺椁
古者瓦棺殷人棺椁以木為之其材尚梓周制上公三
重諸侯再重大夫一重士不重諸侯松椁大夫柏椁士
雜木椁椁所以周乎棺也上公四重諸侯三重大夫再
重士一重唐制諸葬不得以石為棺椁及石室其棺椁
皆不得雕鏤彩畫施户牖欄楹棺内又不得有金寶珠
玉宋制同
　　　廬次
禮曰父母之喪居倚廬寝苫枕塊齊衰之喪居堊室廬
之制設於東廊下無廊則於牆下先以一木横於牆下
臥於地為楣即立五椽於上斜倚東墉下以草苫蓋之
其南北面亦以草屏之向北開門諸子各一廬設苫塊
於其内其廬南為堊室以墼累其三面施薦與木枕南
為大功幕次施蒲席次南又為小功緦麻次施床婦人
次於西廊下唐制五品以上營廬六品以下為廬於牖
下
　　　明器
古者之葬束草茅為人馬以為從衛謂之塗車芻靈明
器之作實原於此蓋孝子不忍死其親謂之明者神明
之也周制士喪明器有苞二以裹奠羊豕筲三以盛黍
稷麥甕三以盛醯醢及薑桂之屑瓦甒二以盛醴酒用
器則弓矢耒耜敦杅盤匜役器則甲胄干笮燕器則杖
笠翣無祭器有燕器唐制三品以上九十事五品以上
七十事九品以上四十事人馬各高一尺以木刻之威
儀服翫各視其生之秩其後以王公百官競為厚塟九
十事者減至七十七十事者減至四十四十事者減至二
十皆以瓦為之宋制四品以上五十事六品以上三十
事九品以上二十事國朝開平忠武王之葬墓中所用
器玩九十件本色造者金二鼔二紅旗二拂子二紅羅
蓋一鞍籠一弓二箭三竈一釜一火鑪一錫造金裹者
水灌一甲一頭盔一臺盞一杓一壺瓶一酒甕一唾壺
一水盆一香鑪一燭臺二香合一香匙一香筯二香匙
筯瓶一茶鍾一茶盞一筯二匙一匙筯瓶一椀二楪十
二槖二木造者班劒一牙仗一金裹立𤓰二金裹骨朶
二金裹㦸二金裹響節二交椅一脚踏一馬杌一䩥馬
六鎗一劒一斧一弩一食卓一床一屏風一拄杖一箱
一交床一櫈二香卓一僕從使令人數木造者樂工十
六人執儀仗二十四人控士六人女使十人四神四人
(朱雀𤣥武/青龍白虎)門神二人武士十人並高一尺雜物翣六璧
一箧笥椸楎衿鞶各一苞二筲三糧漿瓶二油瓶一紗
厨一暖帳一束帛青三段纁二段每段長一丈八尺
　　　下帳
床帳茵席之類唐制五品以上用素繒六品以下用練
婦人用綵
　　　牆翣
禮曰周人牆置翣周禮縫人掌縫棺飾蓋孝子見棺猶
見親之身故必飾之而後以行恐衆惡其親且以華道
路及壙中也牆即栁衣栁之言聚衆飾之所聚即帷荒
是也在旁曰帷在上曰荒士布帷布荒諸侯大夫則加
以文章黼黻雲火之象翣之制以木為筐如扇而方兩
角高廣三尺高二尺四寸衣以白布柄長五尺黼翣畫
斧形黻翣畫兩已相背畫翣畫雲氣其四縁皆為雲氣
柩行則使人持以障之既窆樹於壙中諸侯黼翣二黻
翣二畫翣二大夫黼翣二畫翣二士畫翣二唐一品黼
翣黻翣畫翣各二二品三品黼翣畫翣各二五品黻翣
畫翣各二六品以下畫翣二宋制四品以上翣六六品
以上翣四九品以上翣二
　　　引披鐸
引者引車之紼也披者以纁為之繫於輀車四植在旁
執之以備傾覆者也鐸者以銅為之所以節挽歌者也
唐制一品引四披六鐸左右各八三品引二披四鐸左
右各六四品五品引二披二鐸左右各四六品以下引
二披二鐸左右各二凡執引披鐸翣旌纛者皆布深衣
布幘宋制四品以上紼四披四鐸六六品以上紼二披
二鐸四九品以上鐸二
　　　纛
纛翳也即羽葆蓋也周制諸侯之喪匠人執羽葆御柩
蓋御者執之以指麾為節度也唐制諸纛五品以上其
竿長九尺六品以下無宋制七品以下無
　　　功布
周制士葬御棺用功布謂以大功之布長三尺居柩前
若道有低昂傾虧則以布為抑揚左右之節使執引披
者知之
　　　方相
周禮方相氏狂夫為之掌䝉熊皮黄金四目𤣥衣朱裳
執戈揚盾柩行先使之為道及至壙以戈擊四隅敺去
凶邪唐制四品以上方相四目六品以下兩目為魌頭
宋制九品無
　　　鹵簿鼓吹
唐制一品二品喪備本品鹵簿五品以上靈車動鼓吹
振作而行六品以下無鼓吹宋制二品以上設鹵簿鼓
吹儀三品止陳鹵簿無鼓吹
　　　大轝
古者柩車制度甚詳後世不能然家禮大轝之制惟取
其牢固平穏法用兩長杠杠上施伏兔附杠處為圎鑿
别作小方床以載柩足高二寸旁立兩柱柱外施圎枘
令入鑿中長出其外枘鑿之間須極圎滑以膏塗之使
其上下之際柩常適平兩杠近上更為方鑿加横扄扄
兩頭出柱外者更加小扄杠兩頭施横杠横杠上施短
杠或更加小杠仍多作新麻大索以備札縛
　　　誌石
碑樹於外而誌石則納之壙中蓋慮異時陵谷變遷或
誤為人所動而此石先見則人有知其姓名者庶能為
掩之也唐制品官皆用宋制九品以下無家禮用石二
片其一為蓋刻云某官某公之墓其一為底刻云某官
某公諱某字某某州某縣人考諱某某官母某氏某封
某年月日生歷官遷次某年月日終某年月日葬于某
鄉某里某處娶某氏某人之女子男某某官女適某官
某人婦人夫在則蓋刻云某官姓名某封某氏之墓夫
亡則云某官某公某封某氏其底叙年若干適某氏因
夫與子致封號葬之日以二石字面相向鐵束而埋之
　　　碑碣
古者葬之用碑蓋以大木為之木上有孔樹於壙之前
後以紼繞之以下棺者也故禮諸侯用桓楹若乃後世
之碑則用以刋刻頌述之文唐制五品以上立碑螭首
龜趺上高不得過九尺七品以下立碣圭首方趺上高
四尺宋制六品以上則立碑八品以上則立碣國朝五
品以上許用碑(龜趺/螭首)六品以下許用碣(方趺/圎首)
　　　墓壙
唐制墓塋之式一品方七十歩墳高丈六尺二品方六
十歩墳高丈四尺三品方五十歩墳高丈二尺四品方
四十歩墳高一丈一尺五品方四十歩墳高九尺六品
以下方十五歩墳高七尺宋制一品墓田九十歩墳高
一丈八尺二品八十歩墳高一丈六尺三品七十歩墳
高一丈四尺四品六十歩墳高一丈二尺五品五十歩
墳高一丈六品四十歩墳高八尺七品以下二十歩墳
高六尺其石獸唐制三品以上六事五品以上四事宋
制四品以上六事六品以上四事三品以上増石人望
柱各二國朝職官一品塋地九十歩墳高一丈八尺二
品塋地八十歩墳高一丈四尺三品塋地七十歩墳高
一丈二尺以上石獸並六四品塋地六十歩五品塋地
五十歩墳高八尺以上石獸並四六品塋地四十歩七
品以下二十歩墳髙六尺步皆從塋地各數至邊
　　　賻賵
周禮諸侯大夫士之喪有賻賵之儀賻通以貨財所以
補助生者之不足賵用車馬則施於死者焉又玩好曰
贈衣服曰襚皆施於亡者也士喪将襲君使人襚親者
襚庶兄弟襚朋友襚既祖奠公賵𤣥纁兩馬兄弟所知
皆賵又曰凡贈幣無常唐制品官成服之後親故遣使
致賻使者隨執其物不限以幣及遣車行次親賔復致
賻焉又諸執事官卒葬文武一品賻物二百段粟二百
石二品物一百五十段粟一百五十石三品物百段粟
百石正四品物七十段粟七十石從四品物六十段粟
六十石正五品物五十段粟五十石從五品物四十段
粟四十石正六品物三十段從六品物二十六段正七
品物二十二段從七品物十八段正八品物十六段從
八品物十四段正九品物十二段從九品物十段若身
没王事並依執事品給其别勅賜者不在折限諸賻物
應兩合給者從多給諸賻物及粟皆出所在倉庫服終
則不給贈襚衣服則出當時恩制不著於令宋制百官
賻禮多者至絹八百匹布二百匹米麫各五十石羊酒
各五十少者至絹五匹三匹錢三十貫羊酒各三特恩
賜與者不在此例國朝開平忠武王之薨其喪葬之具
凡百皆出於官不煩其家蓋所以優待勲臣非常之盛
禮也
　　　神主
古者始死未作主以重主其神重之制刋鑿木為之諸
侯卿大夫士其長短有差周人既虞乃作主而埋之虞
主用桑将練而後易之以栗家禮治塟而作主即用栗
以從簡便主式高一尺二寸闊三寸厚一寸二分頭上
五分為圓頭下一寸鋸深四分為頟頟下分為二片四
分在前八分在後後一片䧟中鑿深四分長六寸闊一
寸於七寸二分之上為小竅於兩邊圓直二分以通其
中與前一片相合置於座中座四方皆四寸厚一寸二
分中間比神主下面尺寸鑿開嵌立神主前一片以粉
塗之每一位寫一神主題云考某官封謚府君神主母
則云妣某封某氏神主䧟中考則曰故某官某公諱某
字某第幾神主妣則曰故某封某氏諱某字某第幾神
主粉面左旁題曰孝子某奉祀加贈易世則筆滌而更
之外改中不改櫝施黒漆藉以紅褥韜以紅羅
　　奠祭器饌
　　　始死奠
周制士喪饌以脯醢醴酒用吉器唐宋品官同
　　　小斂奠
周制諸侯大夫士喪将小斂陳饌于東堂諸侯少牢上
大夫特牲下大夫特豚皆有脯醢醴酒唐制三品以上
喪瓦甒二實醴及酒觶二角柶一少牢及腊籩豆各八
籩以實鹽脯棗栗豆以實醯醤虀葅四品五品則籩豆
各六器皆用素六品以下籩豆各二瓦甒一觶一無角
柶用特牲宋制品官隨宜設饌
　　　大斂奠
周制士喪兩甒角觶四木柶二素杓二兩豆兩籩三鼎
牲牢如小斂之奠唐制品官奠於堂東堦下兩甒實醴
酒(六品以下甒/酒置於席)醴在南各加勺(六品以/下無)篚在東南肆角
觶二木柶一豆在甒北籩次之(六品以下/一籩一豆)牢饌並同小
歛
　　　朝夕奠
周制士喪奠用醴酒脯醢唐制品官瓦甒二實以酒醴
角觶一木柶一籩一豆一實以脯醢六品以下瓦甒一
籩一豆一宋制隨宜
　　　朔望奠
周制士喪朔日奠用特豚魚腊陳三鼎大夫以上月半
又奠士月半不奠唐制品官每朔望具盛奠饌於東堂
瓦甒二角觶二木柶二少牢及腊三爼二簋二簠二鉶
六籩六豆若有五穀及時物新出者薦之如朔奠六品
以下無文宋制五品以上朔望具盛奠比朝夕奠品物
差衆六品以下則否
　　　祖奠　遣奠
周制士喪将葬而祖奠明日又遣奠陳五鼎羊豕魚腊
鮮獸四籩四豆盛葬禮加於常一等唐制祖奠如大歛
之儀遣奠如祖奠之禮宋制祖奠如盛奠之饌遣奠同
　　　虞祭
周制既葬而反日中而虞蓋孝子以父母之骨肉歸于
土而䰟氣則将彷徨而無依故祭以安之士虞用特豕
饋食豆籩始有飾祝饗曰敢用潔牲剛鬛薌合嘉薦(葅/醢)
普淖(黍/稷)明齊溲酒哀薦祫事唐制虞祭器用烏漆牢饌
如殷奠三品以上柔毛剛鬛四品以下用剛鬛宋制三
品以上七虞五品以上五虞九品以上三虞
　　　卒哭祭
卒哭之祭以吉祭易喪祭唐制三品以上用潔牲柔毛
剛鬛明粢薌合薌萁嘉蔬嘉薦醴齊四品以下潔牲柔
毛剛鬛嘉薦普淖明齊溲酒餘同六品以下無柔毛餘
如四品五品宋制同
　　　祔祭
祔者以亡者之神祔祀於其祖也禮曰卒哭之明日祔
于祖父周制士用脯及葅醢黍稷鉶羮溲酒唐制三品
以上具少牢之饌二座各爼三簋二簠二酒樽二一實
𤣥酒一實清酒六品以下具特牲之饌二座各爼一簋
二其籩豆一品者各十二二品三品各八四品五品各
六六品以下各四宋制四品五品以上並同唐三品以
上復多設二鉶其六品以下具特牲二座各爼二簋二
簠二鉶二酒樽二四籩四豆
　　　小祥大祥禫祭
唐制牢饌並同卒哭宋制同
　　　祥禫冠服
期而小祥祥者吉也喪至此稍稍自飾故除首絰及負
版辟領衰練冠素纓中衣黄裏縓為領縁縓者紅色之
多黄者也再期大祥受以祥服素縞麻衣去要絰及杖
麻屨無絇間一月而禫禫而纎纎者以黑經白緯為冠
也綵纓吉屨紛帨之屬皆得佩矣家禮大祥後即陳禫
服丈夫垂脚黲紗幞頭黲布衫布裹革韋婦人冠梳假
髻以鵞黄青碧皁白為衣履其金珠紅繡皆不可用
　　　弔服
語曰羔裘𤣥冠不以弔蓋弔者所以哀死必當變服𤣥
者吉服故不以弔也禮自天子達於士臨殯斂之事去
𤣥冠以素弁君子臨喪必有哀素之心是以去𤣥而代
之以素也周人代以素弁漢代以布巾後世以白帢深
衣當古弔服家禮凡弔皆素服幞頭衫帶皆以白生絹
為之
　　　初終
有疾遷於正寝養者皆齋徹樂飲藥疾困去故衣加新
衣清掃内外分禱所祀侍者坐持手足遺言則書之屬
纊以俟絶氣男子不絶於婦人之手婦人不絶於男子
之手乃廢床寝於地孝子啼餘皆哭男子白布衣被髪
徒跣婦人青縑衣被髪不徒跣女子亦然(父為長子為/人後者為其)
(本生父母皆不徒/跣女子嫁者髽)齊衰以下丈夫素冠婦人去首飾孝
子坐於床東餘在其後啼踊無算兄弟之子以下又在
其後俱西面南上妻坐於床西妾及女子子在其後哭
踊無算兄弟之女以下又在其後俱東面南上藉藁坐
哭内外之際隔以行幃祖父以下於帷東北壁下南面
西上祖母以下於帷西北壁下南面東上外姻丈夫於
户外之東北面西上婦人於主婦西南北面東上皆舒
席坐哭若舎窄則宗親丈夫在户外之東北面西上外
姻丈夫在户外之西北面東上若内喪則尊行丈夫外
親丈夫席位於前堂在户外之左右俱南面宗親户東
西上外親於西東上乃復於正寝復者以死者之上服
左荷之陞自前東榮當屋履棟北面西上左執領右執
腰招以左每招曰某人復三呼而止(男子稱字及伯/仲婦人稱姓)以
衣投於前承之以箧陞自東階入以覆尸復者降自後
西榮乃立喪主(謂長子無/則長孫)主婦(亡者之妻無則/主喪者之妻)護喪(子/孫)
(知禮能幹/者為之)司書司貨(子弟或吏/僕為之)執事者設床於室户内
之西去脚舒簟設枕施幄遷尸於床南首覆用斂衾去
死衣即床而奠奠者以酒饌陞自東階設於尸東當隅
(内喪皆内賛者行事/受於户外入而設之)既奠賛者降出帷堂掌事者掘坎
於屏處盆盤之屬陳於西階下沐巾浴巾浴衣皆具於
西序南上陳襲事於房中掌事者為湯以俟浴以盆及
沐盤陞自西階以授沐者(以侍者四人為之/六品以下三人)沐者入喪
主以下皆出户外北面西上俱立哭乃沐櫛束髪用組
抗衾而浴拭以巾餘水棄于坎設床於尸東袵下莞上
簟浴者舉尸易床設枕剪鬚斷爪盛於小囊大斂納於
棺著明衣裳以方巾覆面仍以大斂之衾覆之喪主以
下入就位哭乃含賛者奉盤水及笲陞堂含者(六品以/下喪主)
(自為/之)盥手於户外賛者沃盥含者洗飯玉實於笲執以
入賛者從入北面徹枕奠笲于尸東含者坐於床東西
面發巾實飯含于尸口訖喪主復位襲者以床陞入設
於尸東布枕席如初執服者陳襲衣于席遷尸於席上
而衣之去巾加面衣設充耳著握手納履若舄覆以大
斂之衾内外皆就位哭乃置虚座結白絹為魂帛立銘
旌倚於虚座之右諸子三日不食期九月之喪三不食
五月三月之喪再不食
　　　小斂
小斂之禮以喪之明日厥明陳其殮衣於東序(四品五/品以下)
(於東/房)饌於堂東堦下設床施薦席褥於西階鋪絞衾衣
舉之陞自西階置于尸南先布絞之横者三於下以備
周身相結乃布縱者一於上以備掩首乃足也侍者盥
手舉尸男女共扶助之遷于床上先去枕而舒絹疊衣
以藉其首仍卷兩端以備兩肩空處又卷衣夾其兩脛
取其正方然後以餘衣掩尸左袵不紐裹之以衾而未
結以絞未掩其面蓋孝子猶欲俟其復生欲時見其面
也斂畢覆以衾喪主西向憑尸哭擗主婦東向憑尸哭
擗斬衰者袒以麻繩括髪齊衰以下裂布廣寸自項向
前交於額上郤繞髻如著掠頭婦人以麻撮髻而髽斂
者舉尸男女從奉之遷于堂中哭位如室内執事者盥
手舉饌升自東階至靈座前祝焚香洗盞斟酒奠之喪
主以下哭盡哀乃代哭不絶聲宵為燎于庭厥明滅燎
乃大斂
　　　大斂
大斂之禮以小斂之明日夙興陳衣於東序饌於堂東
階下如小斂之儀舉棺以入置于堂中少西侍者先置
衾於棺中垂其裔於四外侍者與子孫婦女俱盥手掩
首結絞共舉尸納于棺中實生時所落髪齒及所剪爪
於棺角又揣其空缺處卷衣塞之務令充實不可揺動
以衾先掩足次掩首次掩左次掩右令棺中平滿喪主
主婦憑哭盡哀乃召匠加蓋下釘徹床覆柩以衣設靈
床於柩東賛者以饌升入室西向奠於席前内外皆就
位哭如初喪主以下各歸喪次
　　　成服
大斂之明日厥明五服之人各服其服然後朝哭相弔
諸子孫就祖父及諸父前跪哭皆盡哀就祖父及諸母
前哭亦如之女子子就祖母及諸母前哭遂就祖父諸
父前哭如男子之儀主婦以下就伯叔母哭亦如之訖
乃復位諸尊者降出還次喪主以下降立於東階下外
姻在南俱西面北上哭盡哀各還次既成服喪主及兄
弟始食粥妻妾及期九月者䟽食水飲不食菜果大功
以下異門者各歸其家自是每日晨起喪主以下皆服
其服入就位尊者坐哭卑者立哭侍者設盥櫛之具於
靈床側奉魂帛出就靈座然後朝奠執事者設饌祝盥
手焚香斟酒喪主以下再拜哭盡哀食時上食至夕進
夕奠如朝奠儀喪主以下奉魂帛入就靈床哭盡哀朝
夕之間哀至則哭自此以至於虞朝夕如之若遇朔望
則具殷奠比之常奠其饌為盛禮如朝奠行之至夕徹
去進夕奠如常禮有時物則薦之百日而卒哭
　　　弔奠賻
始死訃告于親戚僚友弔者至執友親厚之人則入哭
臨尸盡哀出拜靈座上香再拜遂弔喪主相持哭盡哀
喪主以下哭對無辭凡弔者奠賻皆有状先具刺通名
喪主炷火燃燭布席皆哭以俟護喪者出迎賔賔入至
㕔事進揖曰竊聞某人傾背不勝驚怛敢請入酹倂伸
慰禮護喪者引賔入至靈座前哭盡哀再拜焚香跪酹
祭酒俛伏興護喪止哭者祝跪讀祭文奠賻状於賔之
右畢興賔主皆哭盡哀賔再拜喪主哭出西向稽顙再
拜賔亦哭東向荅拜進曰不意凶變某親某官奄忽傾
背伏惟哀慕何以堪處喪主對曰某罪逆深重禍延某
親伏䝉奠酹併賜臨慰不勝哀感又再拜賔荅拜又相
向哭盡哀賔寛譬喪主曰修短有數痛毒奈何願抑孝
思俯從禮制乃揖而出喪主哭而入護喪者送至㕔事
茶湯而退喪主以下止哭(亡者官尊即云薨逝稍尊即/云捐舘生者官尊則云奄棄)
(榮/養)
　　　擇地告祭后土
三月而葬前期擇地之可葬者蓋地有美惡地之美者
則其神靈必安其子孫必盛地之惡者則反是所謂美
者土色之光潤草木之茂盛他日不為道路不為城郭
不為溝池不為貴勢所奪不為耕犂所及即所謂美地
也古人所謂卜其宅兆者正此意而非若後世隂陽家
禍福之説也既得地喪主帥執事者於所得地掘兆四
隅外其壤掘中南其壤各立一標當南門立兩標擇逺
親或賔客一人告后土氏祝帥執事者設位於中標之
左南向設盞陳饌於其前又設盥盆帨巾二於其東南
其東有臺架告者所盥其西無者執事者所盥也告者
吉服入立於神位之前北面執事者在其後東上皆再
拜告者與執事者皆盥􁉄執事者一人取酒注西向跪
一人取盞東向跪告者斟酒反注取盞酹於神位前俛
伏興少退立祝執版立於告者之左東向跪讀之曰維
某年嵗月朔日辰某官姓名敢告于后土氏之神今為
某官姓名營建宅兆神其保佑俾無後艱謹以清酌脯
醢祗薦于神尚享訖復位告者再拜祝及執事者皆再
拜徹出遂穿壙乃刻誌石造明器備大轝作神主以俟
發引
　　　葬
啓之日掌事者納柩車於大門之内當門南向進靈車
於柩車之右先於墓所張吉凶帷凶帷西吉帷東俱南
向設靈座於吉帷下如常儀啓之夕發引前五刻擊鼓
為節陳布吉凶儀仗方相誌石及明器等物於柩車前
紼披鐸翣挽歌者皆具二刻再擊鼓為節内外俱興立
哭於位執紼者皆入掌事者徹帷持翣者俱陞以翣障
柩執紼者乃陞執鐸者入夾西階立執纛者入當西階
南北面立執旌者立於執纛者南北向陳布訖三擊鼓
為節乃引靈車於内門外南向祝詣靈座前西向跪昭
告曰孤子某(母則云/哀子)謹用吉辰奉歸幽宅靈車就引神
道紆廻惟以荒寥無任哽絶興立少頃執鐸者俱振鐸
引柩詣階間南向持翣者常以翣障柩柩降階執纛者
却行而引止則廻北向立執旌者繼纛而行止則北向
立(無纛者則/執旌者引)喪主以下以次從柩哭而降主婦以下又
次之柩至庭喪主及諸子以下於柩東西面南上祖父
以下於東北南面西上異姓丈夫於喪主東南西面北
上妻妾女子子以下於柩西東面南上祖母以下於西
北南面東上異姓婦人於主婦西南東面北上皆立哭
内外之際障以行帷祝帥執饌者設祖奠於柩東祝以
酒奠訖詣饌南北面跪曰永遷之禮靈辰不留謹奉旋
車式遵祖道尚享少頃徹之柩動旌次之纛次之喪主
以下從哭於柩後婦人次之遂陞柩就轝内外哭位如
初在庭之儀乃設遣奠於柩車前如祖奠之儀祝奠酒
訖少頃徹饌祝奉魂帛置靈車上别以廂盛主置帛後
靈車動從者如常靈車後方相車次誌石車次明器輿
次下帳輿次米輿次酒脯輿次食輿次銘旌次纛次鐸
次挽歌次柩車喪主及諸子俱絰杖衰服徒跣哭從餘
各依服精麄為序從哭出門内外尊行者皆乗車馬哭
不絶聲出郭門親賔還者權停柩車乗者皆下哭賛者
引親賔以次俱向柩立哭盡哀卑者再拜而退婦人亦
如之親賔既還乗車馬如初若墓逺及病不堪歩者出
郭喪主及諸子亦乗去塋三百歩乃下靈車至帷門外
廻南向遂薦食於靈座前少頃徹之柩車至入凶帷南
向祝設几席於柩車之東初至宿次内外皆就柩車所
分東西如常立哭遂設酒脯之奠柩車至壙前廻南向
哭位如在庭之儀掌事者陳明器於壙東南西向北上
乃下柩於席丈夫柩東婦人柩西以次憑哭盡哀各退
復位内外卑者哭再拜辭訣賛者引喪主以下哭於羨
道東西面北上妻及女子子以下哭於羨道西東面北
上踊無算婦人皆障以行帷掌事者設席於壙内遂下
柩於壙内席上北首覆以夷衾持翣者入倚翣於壙内
兩廂遂以下帳張於柩東南向米酒脯陳於帳東北食
器設於帳前醯醢於食器南藉以版明器設於壙内之
左右掌事者以𤣥纁授喪主喪主授祝祝奉以置柩旁
喪主拜稽顙施銘旌誌石於壙内乃掩壙復土喪主以下
稽顙哭盡哀乃祠后土于墓左(如卜宅儀祝云某官封/謚窆兹幽宅神其保佑)
(俾無/後艱)取木主而題之執事者設卓子於靈座東南西向
置硯筆墨對卓置盥盆􁉄巾喪主立於其前北面祝盥
手出主卧置卓子上使善書者盥手西向立先題䧟中
後題粉面題畢祝奉置靈座而藏魂帛於箱中炷香斟
酒執版出於喪主之右讀云孤子某敢昭告于先考某
官封謚府君形歸窀穸神返室堂神主既成伏惟尊靈
舎舊從新是憑是依畢喪主再拜哭盡哀止祝奉神主
置靈車上執事者徹靈座遂行内外從哭如來儀出墓
門尊者乗車馬去墓百歩許卑者乃乗靈車至宅内外
乗者皆下靈車入至西階前廻南向少頃靈車退祝奉
神主置于靈座喪主以下陞立哭於靈座東西向東上
内外以次陞祖父以下哭於帷東南面西上妻及女子
子以下哭於靈西東面南上祖母以下哭於帷西南面
東上外姻丈夫帷東北面西上婦人帷西北面東上親
賔弔如初哭盡哀相者引喪主以下降各還次沐浴以
俟虞
　　　虞
柩既入壙掌事者先歸修虞事或墓逺則但不出是日
可也喪主以下既沐浴執事者陳器具饌設盥盆􁉄巾
各二於西階西南上酒瓶并架一於靈座東南置卓子
於其東設注子及盤盞於其上火罏湯瓶於靈座西南
置卓子於其西設祝版於其上設蔬果盤盞於靈座前
卓上匕筯居内當中酒盞在其西醋楪居其東果居外
蔬居果内實酒于瓶設香案于堂中炷火於香罏束茅
聚沙於香案前具饌如朝奠陳於堂門之東祝出神主
於座喪主及兄弟倚杖於室外及與祭者皆入哭於靈
座前其位皆北面以服為列重者居前輕者居後尊者
坐卑者立丈夫處東西上婦人處西東上逐行各以長
幼為序侍者在後乃降神祝止哭者喪主降自西階盥
手挩手詣靈座前焚香再拜執事者皆盥挩一人開酒
實於注西面跪以注授喪主喪主跪受一人奉卓上盤
盞東面跪於喪主之左喪主斟酒於盞以注授執事者
左手取盤右手執盞酹之茅上以盤盞授執事者俛伏
興少退再拜復位既降神祝進饌執事者佐之喪主乃
初獻進詣注子卓前執注北面立執事者一人取靈座
前盤盞立於喪主之左喪主斟酒反注於卓上與執事
者俱詣靈座前北面立喪主跪執事者亦跪進盤盞三
祭於茅束上俛伏興執事者受盞奉詣靈座前奠於故
處祝執版出於喪主之右西向跪讀之云日月不居奄
及初虞夙興夜處哀慕不寧謹以潔牲庶羞粢盛醴齊
哀薦祫事祝興喪主哭再拜復位哭止主婦為亞獻禮
如初(不讀/祝)親賔一人為終獻禮如亞獻乃侑食執事者
執注添盞中酒喪主以下皆出祝闔門喪主立於門東
西向卑幼丈夫在其後重行北上主婦立於門西東向
卑幼婦女亦如之尊長休於他所祝進當門北面噫歆
告啟門三乃啟門喪主以下入就位祝立於喪主之右
歛主匣之置故處喪主以下哭辭神再拜盡哀止出就
次執事者徹祝取魂帛埋之屏處潔地罷朝夕奠遇柔
日再虞(乙丁巳/辛癸)禮如初虞(惟前期一日陳器具饌厥明/夙興設蔬果酒醴質明行事)
(祝出神主於座祝辭改初/虞為再虞祫事為虞事)遇剛日三虞禮如再虞(祝辭/改再)
(虞為三虞虞事為成事若去家經宿以上則初虞於所/館行之墓逺塗中遇柔日亦所館行之若三虞則必須)
(至家始/可行禮)
　　　卒哭
三虞後遇剛日卒哭前期一日陳器具饌(並同虞祭惟/更設𤣥酒瓶)
(一於酒/瓶之西)厥明夙興設蔬果酒饌(並同/虞祭)質明祝出主喪主
以下皆入哭降神喪主奉魚肉主婦盥挩奉麫米食喪
主奉羮主婦奉飯以進乃初獻(並同虞祭惟祝執版出/於喪主之左東向跪讀)
(為異祝辭改三虞為卒哭哀薦成事下/云來日隮附于祖考某官府君尚享)亞獻終獻侑食
闔門啓門辭神其儀並與虞祭同自是朝夕之間哀至
不哭其朝夕哭猶故喪主兄弟疏食水飲不食菜果寝
席枕木
　　　祔
卒哭明日而祔卒哭之祭既徹即陳器具饌陳於祠堂
堂狭即於㕔事隨便設亡者祖考妣位於中南向西上
設亡者位於東南西向母喪則不設祖考位置酒瓶𤣥
酒瓶於阼階上火罏湯瓶於西階上具饌如卒哭而三
分母喪則兩分祖妣二人以上則以親者厥明設蔬果
酒饌質明喪主兄弟皆倚杖於階下入詣靈座前哭盡
哀止乃詣祠堂祝軸簾啟櫝奉所祔祖考之主置于座
内執事者奉祖妣之主置于座西上喪主以下還詣靈
座所哭祝奉主櫝詣祠堂西階上卓子上喪主以下哭
從如從柩之次至門止哭祝啟櫝出主乃參神在位者
皆再拜乃降神祝進饌酌獻先詣祖考妣前祝版云孝
子某謹以潔牲庶羞粢盛醴齊適于某考某官府君隮
祔孫某官尚享(皆不/哭)内喪則云某妣某封某氏隮祔孫
婦某封某氏次詣亡者位前祝版云薦祔事于先考某
官府君適于某考某官府君尚享三獻侑食闔門啟門
辭神並同卒哭儀禮畢祝奉主各還故處先納祖考妣
神主于龕中匣之次納亡者神主西階卓子上匣之奉
而反於靈座出門喪主以下哭從如來儀
　　　小祥
期而小祥喪至此凡十三月(不計/閏)古者卜日而祭今止
用初忌以從簡易前期一日喪主以下皆沐浴喪主帥
衆丈夫洒掃滌濯主婦帥衆婦女滌釜鼎具祭饌(如卒/哭)
設次陳練服厥明夙興設蔬果酒饌質明祝出主喪主
倚杖於門外與期親各服其服而入皆哭盡哀止乃出
就次易服復入哭祝止哭乃降神初獻亞獻終獻侑食
闔門啟門辭神並同卒哭之儀祝版云日月不居奄及
小祥夙興夜處小心畏忌不惰其身哀慕不寧敢用潔
牲庶羞粢盛醴齊薦此常事尚享自是止朝夕哭始食
菜果
　　　大祥
再期而大祥喪至此凡二十五月亦止用第二忌日祭
前期一日沐浴陳器具饌(如小/祥)設次陳禫服以酒果告
遷于祠堂告畢改題神主如加贈之儀遞遷而西虚東
一龕以俟新者厥明行事皆如小祥之儀(祝版改小祥/曰大祥常事)
(曰祥/事)祝畢奉神主入於祠堂喪主以下哭從如祔之叙
至祠堂前止哭執事者徹靈座斷杖棄之屏處奉遷主
埋於墓側始飲酒食肉而復寝
　　　禫
大祥之後間一月而禫禫者澹澹然平安之意蓋喪至
此計二十有七月前一月下旬卜來月三旬中各一日
或丁或亥設卓子於祠堂門外置香爐香合环珓於其
上喪主禫服西向衆兄弟次之子孫在其後重行北上
執事者北向東上喪主炷香燻珓命以上旬之日曰某
将以來月某日祗薦禫事于先考某官府君即以珓擲
于盤以一俯一仰為吉不吉更命中旬之日又不吉則
直用下旬之日喪主乃入祠堂本龕前再拜在位者皆
再拜喪主焚香祝執版立於喪主之左跪告曰孝子某
将以來月某日祗薦禫事于先考某官府君卜既得吉
敢告喪主再拜降與在位者皆再拜祝闔門退乃前期
一日沐浴設神位於靈座故處陳器具饌厥明行事皆
如大祥之儀喪主以下詣祠堂祝奉主櫝置于西階卓
子上出主置于座喪主以下皆哭盡哀乃降神三獻侑
食闔門啟門禮畢辭神乃哭盡哀送神主至祠堂
　　　聞喪　奔喪
始聞親死以哭荅從者盡哀問故又哭盡哀乃易服遂
日行百里不以夜行見星而行見星而舎道中哀至則
哭哭避市朝望其州境縣境其城其家皆哭至於家内
外哭待於堂上入門而左陞自西階殯東西面憑殯哭
盡哀少退再拜退於序東被髪復殯東西面坐哭又盡
哀尊卑撫哭如常訖内外各還次厥明坐哭於殯東如
初四日成服與家人相弔賔至拜之如初若未得行則
設位四日而變服在道至家皆如上儀若既葬則先之
墓望墓哭至墓哭拜歸詣靈座前哭拜四日成服如儀
齊衰以下聞喪為位而哭若奔喪則至家成服若不奔
喪則四日成服凡奔喪齊衰望鄉而哭大功望門而哭
小功至門而哭緦麻即位而哭不奔喪者齊衰三日中
朝夕為位㑹哭四日之朝成服亦如之大功以下始聞
喪為位㑹哭四日成服亦如之皆每月朔為位㑹哭月
數既滿次月之朔乃為位㑹哭而除之其間哀至則哭
可也
　　　改葬
凡有改葬者皆具事因聞於官勘驗得實始聴之将改
葬先於墓所隨地之宜張白布帷幕開户向南其日内
外諸親皆至墓所各就便次孝子以下及妻妾女子子
俱緦麻服周親之下素服丈夫於墓東西向婦人於墓
西東向皆北上婦人障以行帷俱立哭盡哀卑者再拜
祝立於羨道南北向内外哭止祝三聲噫嘻啟以改葬
之故内外又哭盡哀權就别所掌事者開墳訖内外又
就位哭如初掌事者設席於幕下舉棺出置於席上内
外俱從哭於幕所分東西位如常儀祝以功布拭棺掌
饌者設饌於柩南孝子盥手以醆跪奠酒再拜訖少頃
徹奠進柩車於帷門外南向陞柩於車遂詣幕所内外
俱哭掌事者先設床於幕下有枕席周設帷柩車至帷
門外丈夫柩東婦人柩西俱立哭掌事者舉柩入設床
柩東舉尸出置于床南首遂歛如大歛之儀(如不易棺/則不設床)
乃設靈座於吉帷内幕下西廂東向乃葬将引柩告曰
以今吉辰用即宅兆不設祖奠無反哭無方相魌頭餘
如常葬之儀既葬就吉帷靈座前一虞虞如常儀其祝
辭云維年月朔日辰孝子某敢告于考某官改兹幽宅
禮畢終虞夙夜匪寧啼號罔極謹以清酌庶羞祗薦虞
事尚享孝子以下出就别所釋緦服素服而還掌饌
者徹饌掌事者徹靈座
　
　
　
　
　
　
　
　
　明集禮卷三十七(上/)
欽定四庫全書
　明集禮卷三十七(下/)
　　凶禮三
　庶人喪儀
　　　總叙
孔子曰三年之喪天下之通喪也又曰父母之喪無貴
賤一也蓋生乎天地之間者有貴賤之異而父母兄弟
夫婦長幼之親則無以異也故五服之制無間乎上下
禮經所載公卿士庶之禮多可通行而唐宋之所定家
禮之所載庶人與品官亦不甚懸絶所不同者衣衾棺
椁儀物器饌之厚薄而已今酌之於古準之於今務為
可行以著於篇
　　　復衣
唐宋制復者一人用死者之上服家禮男子襴衫皁衫
婦人大袖背子
　　　盤盆巾櫛
家禮将沐浴新盤盆瓶皆濯於西階下巾二皆用布櫛
及浴衣各實於廂
　　　襲衣
唐宋制襲衣一稱家禮幅巾一充耳二用白纊幎目帛
以覆面方尺五寸握手帛長尺二寸廣五寸深衣一大
帶一履一汗衫袴襪之類隨所用之多少
　　　含
唐宋制含用貝飯用粱家禮用錢三實于小廂米二升
以新水淅令精實於盌先以匙抄米實於尸口之右并
實一錢又於左於中皆如之
　　　靈座
家禮設椸於尸南覆以帕置椅卓其前結白絹為魂帛
置椅上設香爐香合等物於卓子上侍者朝夕設櫛頮
奉養之具皆如平生蓋古者未作主之時設重以主其
神今士人之家目未甞識重用帛依神亦古之遺意也
　　　銘旌
家禮銘以絳廣終幅書曰某人之柩隨其生時所稱以
竹為杠如其長
　　　小斂衣
宋制斂衣一稱家禮據死者所有之衣隨宜用之衾用
複者絞横者三縱者一皆以細布或綵一幅而析其兩
端為三横者取足以周身相結縱者取足以掩首至足
而結於身中
　　　大斂衣
唐宋制陳衣三稱家禮衣無常數衾用有綿者
　　　棺
庶人之棺四寸家禮擇木為棺油杉為上柏次之土杉
為下
　　　服次
家禮中門之外擇朴陋之室為丈夫喪次斬衰寝苫枕
塊齊衰寝席婦人於中門之内别室或居殯側
　　　明器
唐制庶人明器十五事宋制十事下帳笣筲甖之類皆
具
　　　功布
庶人既無羽纛之導則用功布以御柩
　　　大轝
其制見品官篇庶人無引披牆翣之飾則以衣覆棺而
已家禮許用竹為格以綵結之上如撮蕉亭施帷幔四
角垂流蘇
　　　誌石
宋制九品以下無誌石宋禮貴賤通用以石二片其一
為蓋書曰某君某甫之墓其一為底書其名諱生卒葬
嵗月及父母妻女子孫名字婦人其蓋書夫之姓名某
君某甫妻某氏其底叙年若干適某氏以石字面相向
鐵束而埋之
　　　灰隔
庶人無椁則用灰隔其法穿壙既畢先布炭末於壙底
築實厚二三寸然後布石灰細沙黄土拌匀者於其上
灰三分二者各一可也築實厚二三尺别用薄板為灰
隔如椁之状内以瀝青塗之厚三寸許中取容棺墻高
於棺四寸許置於灰上乃於四旁旋下四物亦以薄版
隔之炭末居外三物居内如底之厚築之既實則旋抽
其版近上復下炭灰等而築之及墻之平而止炭禦木
根辟水蟻石灰得沙而實得土而黏嵗乆結為全石矣
　　　墓壙
唐制庶人墓地方七歩墳高四尺宋制方一十八歩墳
高六尺國朝庶人塋地九歩穿心一十八歩
　　　賻贈
家禮初喪親友之分厚者有賻或錢或帛及至遣奠其
賻如初喪
　　　木主
制見前䧟中題某公諱某字某第幾神主粉面隨其生
時稱號書之如處士秀才幾郎幾公
　　　奠祭饌具
宋制始死而奠脯酒醢用吉器小斂奠器以素醴饌隨
宜自是以至葬其儀皆然虞祔卒哭祥禫則清酌庶羞
家禮諸奠饌不過酒果脯醢朔月之奠則魚肉麫米食
羮飯虞祭至禫其饌具大概同用羊則曰柔毛用豕則
曰剛鬛不用牲則曰庶羞蓋力能辦者必當如儀不然
則稱家隨宜
　　　祥禫冠服
制見前
　　　初終
疾病遷居正寝清掃内外分禱所祀使人坐持手足遺
言則書之屬纊以俟絶氣氣絶乃哭廢床寝於地乃易
服男子扱上袵被髪徒跣婦人去冠被髪不徒跣諸有
服者皆去華飾乃復侍者一人以死者之上服嘗絰衣
者左執領右執腰陞屋中霤北面招之三呼曰某人復
畢卷衣降覆尸上男女哭擗無數乃立喪主主婦護喪
司書司貨䕶喪命匠擇木為棺(或已有棺/則不再治)訃告於親戚
朋友執事者設幃及床遷尸其上南首覆以衾即床而
奠奠訖掌事者掘坎於屛處潔地乃陳襲衣于堂東壁
下及飯含沐浴之具侍者以湯入喪主以下皆出帷外
北面侍者沐髪櫛之晞以巾撮為髻抗衾而浴拭以巾
剪爪併沐浴餘水巾櫛棄于坎而埋之侍者設襲床於
幃外施薦席褥枕先置深衣大帶袴襪汗衫之類於其
上遂舉以入置浴床之西遷尸其上悉去病時衣及復
衣易以新衣徙尸床置堂中間喪主以下就位而哭喪
主坐於床東衆男子應服三年者坐其下皆藉以藳同
姓期功以下各以服次坐於其後皆西向南上尊行以
長幼坐于床東北壁下南向西上藉以席薦主婦衆婦
女坐于床西藉以藁同姓婦女以服為次坐於其後皆
東向南上尊行以長幼坐于床西北壁下南面東上藉
以席薦妾婢立於婦女之後别設幃以障内外異姓之
親丈夫坐於帷外之東北面西上婦人坐於帷外之西
北面東上皆藉以席以服為行無服者在後若内喪則
同姓丈夫尊卑坐於帷外之東北面西上異姓丈夫坐
於帷外之西北面東上乃含喪主哭盡哀左袒自前扱
於腰之右盥手執錢箱以入侍者一人插匙于米盌執
以從置於尸西以幎巾徹枕覆面喪主就尸東由足而
西床上坐東面舉巾以匙抄米實於尸口倂實以錢侍
者加幅巾充耳設幎目納履乃襲深衣結大帶設握手
覆以衾置靈座設魂帛立銘旌諸子三日不食期九月
之喪三不食五月三月之喪再不食
　　　小斂
死之明日厥明執事者陳小斂衣衾于堂東北壁下設
卓子於阼階東南置奠饌及盃注於其上巾之設盥盆
帨巾各二於饌東設小歛床施薦席褥于西階之西鋪
絞衾衣舉之陞自西階置于尸南先布絞之横者三於
下乃布縱者一於上侍者盥手舉尸男女共扶助之遷
于床上先去枕而舒絹疊衣以藉其首仍卷兩端以補
兩肩空處又卷衣夾其兩脛取其正方然後以餘衣掩
尸左袵不紐裹之以衾而未結其絞未掩其面蓋孝子
猶欲見其面也斂畢覆以衾喪主主婦憑尸哭擗男子
袒而括髪齊衰以下袒而裂布以免婦人亦用麻繩髽
髻乃遷尸床于堂中執事者舉饌陞自阼階至靈座前
祝焚香洗盞斟酒奠之喪主以下哭盡哀乃代哭不絶
聲
　　　大斂
小斂之明日執事者陳大斂衣衾奠具如小斂之儀舉
棺入置於堂中少西侍者置衾於棺中垂其裔於四外
侍者與子孫婦女俱盥手掩首結絞共舉尸納于棺中
實生時所落髪齒及所剪爪於棺角又揣其空缺處卷
衣塞之務令充實先掩足次掩首次掩左次掩右令棺
中平滿喪主主婦憑哭盡哀乃加蓋下釘覆柩以衣設
靈床於柩東乃奠喪主以下各歸喪次
　　　成服
大斂之明日厥明五服之人各服其服入就位然後朝
哭相弔如儀成服之日喪主及兄弟始食粥妻妾及期
九月者疏食水飲不食菜果大功以下異門者各歸其
家自是每日晨起喪主以下各服其服入就位尊長坐
哭卑幼立哭侍者設盥櫛之具於靈床側奉魂帛出就
靈座然後朝奠執事者執饌祝盥手焚香斟酒喪主以
下再拜哭盡哀食前上奠至夕進夕奠喪主以下奉魂
帛入就靈床哭盡哀朝夕之間哀至則哭朔日之奠如
朝奠之儀時物之薦如上食之儀
　　　弔奠賻
凡來弔者必素服奠用香茶燭酒果賻用錢帛先具刺
通名乃入喪主哭以俟護喪出迎賔賔入至㕔事進揖
曰竊聞某人傾背不勝驚怛敢請入酹倂伸慰禮護喪
引客入至靈座前哭盡哀再拜焚香跪酹茶酒俛伏興
護喪止哭者祝跪讀祭文奠賻状於賔之右畢興賔主
皆哭盡哀賔再拜喪主哭出西向稽顙再拜賔亦哭東
向荅拜進曰不意凶變某親奄棄色養伏惟哀慕何以
堪處喪主對曰某罪逆深重禍延某親伏䝉奠酹併賜
臨慰不勝哀感又再拜賔荅拜又相向哭盡哀賔寛譬
喪主曰修短有數痛毒奈何願抑孝思俯從禮制乃揖
而出喪主哭而入護喪者送至㕔事茶湯而退喪主以
下止哭
　　　擇地　祭后土
三月而葬擇地之可葬者土色光潤草木茂盛之處即
為美地又須慎五患使他日不為道路不為城郭不為
溝池不為貴勢所奪不為耕犂所及乃可世人多徇俗
師隂陽之説既擇年月日時又擇山水形勢以為子孫
貧賤富貴壽夭賢愚盡繫於此至有終身不葬或累世
不葬棄捐不葬者悖禮傷義無過於此既得地乃擇日
開塋域祠后土南向設神位設盞注酒饌於其前又設
盥盆帨巾於其東南告者吉服入立於神位之前北向
執事者在其後東上皆再拜告者與執事者皆盥帨執
事者一人取酒注西向跪一人取盞東向跪告者斟酒
反注取盞酹於神位前俛伏興少退立祝執版立於告
者之左東向跪讀曰維某年嵗月朔日辰某敢告於后
土氏之神今為某親營建宅兆神其保佑俾無後艱謹
以清酌脯醢祗薦於神尚享訖復位告者再拜祝及執
事者皆再拜乃徹遂穿壙作灰隔造明器刻誌石備大
轝作神主以俟發引
　　　葬
發引前一日執事者設饌如朝奠祝斟酒訖北面跪告
曰今以吉辰遷柩敢告俛伏興喪主以下哭盡哀再拜
乃遷柩役者入婦人退避喪主及衆兄弟歛杖立視祝
以箱奉䰟帛導柩前行喪主以下從哭男子由右婦人
由左重服在前輕服在後服各為叙侍者在末無服之
親男居男左女居女右皆次喪主主婦之後遂遷於㕔
事執事者布席役者置柩于席上祝設靈座及奠於柩
前南向喪主以下就位坐哭藉以薦席乃代哭如小歛
之前親賔致奠賻者其儀並如初喪時日晡時設祖奠
祝斟酒訖北面跪告曰永遷之禮靈辰不留今奉柩車
式遵祖道俛伏興厥明轝夫納大轝於中庭執事者徹
祖奠祝北面跪告曰今遷柩就轝敢告遂遷靈座置旁
側召役夫遷柩就轝喪主從柩哭視載婦人哭於帷中
載畢祝帥執事者遷靈座於柩前南向乃設遣奠奠畢
執事者徹奠祝奉魂帛置靈車别以廂盛主置帛後婦
人蓋頭出帷降階立哭守舎者哭辭盡哀再拜柩行明
器銘旌等前導喪主以下男女哭歩從尊長次之無服
之親又次之賔客又次之塗中遇哀則哭未至墓執事
者先設靈幄在墓道西南向親賔次在靈幄前十數歩
婦人幄在靈幄後壙西明器等至靈車至祝奉魂帛就
幄座遂設奠而退執事者先布席於壙内柩至脱載至
席上北首執事者取銘旌去杠置其上喪主男女各就
位哭賔客拜辭而歸乃窆喪主兄弟輟哭臨視喪主奉
𤣥纁置柩旁再拜稽顙在位者皆哭盡哀加灰隔内外
蓋實以灰乃實土而漸築之祠后土於墓左如前儀藏
明器下誌石復實以土而堅築之乃題主以生時為稱
為號題畢祝奉置靈座而藏魂帛於箱中炷香斟酒執
版出於喪主之右跪讀之云孤子某(母云/哀子)敢昭告于某
親府君曰形歸窀穸神返室堂神主既成伏惟尊靈舎
舊從新是憑是依畢復位喪主再拜哭盡哀止祝奉神
主陞車執事者徹靈座遂行喪主以下哭從如來儀留
子弟一人監視實土以至成墳喪主以下奉靈車在塗
徐行哭至家哭奉神主入置于靈座喪主以下哭于㕔
事遂詣靈座前哭盡哀有弔者拜之如初期九月之喪
者可以飲酒食肉惟不與宴樂小功以下大功異居者
可以歸
　　　虞
葬之日日中而虞或墓逺則但不出是日可也柩既入
壙掌事者先歸修虞事具饌於堂東既沐浴喪主以下内
外俱詣靈座所喪主及諸子倚杖於室户外内外俱哭
掌饌者以饌入設於靈座前降出賛者請喪主止哭盥
手詣靈座前以盞跪奠酒俛伏興西向立内外哭止祝
進立於靈座右跪讀祝文曰維年月朔日辰孤子某敢
昭告于考某人之靈日月遄返奄及反虞叩地號天五
情麋潰謹以清酌庶羞哀薦虞事尚享祝興喪主哭再
拜退復位内外哭盡哀喪主以下出杖降自西階就次
妻妾女子子還别室少頃徹饌祝取魂帛帥執事者埋
於屏處潔地罷朝夕奠遇柔日再虞遇剛日三虞
　　　卒哭
三月而卒哭其日夙興掌事者具饌於堂東内外各衰服
賛者引喪主以下俱杖陞立哭於靈座東西向南上婦
人陞詣靈座西東面南上内外俱就位哭賛者陞自東
階入徹夕奠出執饌者以饌陞設於靈座前賛者引喪
主降盥手訖進詣靈座前以盞跪奠酒俛伏興少退西
面祝入立於靈座南北面内外哭止跪讀祝文曰維某
年某月某朔日辰孤子某敢昭告于考某人(母曰哀子/妣曰姓某)
(氏/)日月不居奄及卒哭叩地號天五情麋潰謹以清酌
庶羞哀薦成事尚享祝興喪主再拜哭應拜者皆再拜
哭盡哀喪主以下各還次自卒哭後朝一哭夕一哭乃
諱名喪主疏食水飲不食菜果寝席枕木
　　　祔
卒哭之明日乃祔其日夙興執事者具器陳饌喪主以
下入哭于靈座前乃詣祠堂奉所祔祖考之主置于座
内執事者奉祖妣之主置于座還詣靈座所哭祝奉新
主以行喪主以下哭從如從柩之次至祠堂門止哭祝
出主置于座喪主以下各就位賛者曰再拜在位者皆
再拜掌饌者以饌陞各陳於座前設訖降出賛者引喪
主盥手酌酒先詣祖考妣位前祝辭云孝孫某謹以清
酌庶品適于某祖之靈隮祔孫某人之靈内喪則云適
于某祖妣某氏隮祔孫婦某人某氏次詣亡者位前祝
辭云薦祔事于先考之靈適于某考之靈尚享喪主再
拜興降出賛者引喪主詣諸座前各再拜乃復位賛者
曰再拜在位者皆再拜祝先納祖考妣神主于龕中匣
之次納亡者神主匣之奉之反于靈座喪主以下哭從
如來儀
　　　小祥
前期一日喪主及諸子俱沐浴具饌陳器設次陳練服
於所其日夙興祝入整拂几筵以出内外衰服喪主以
下倚杖於階東俱陞就位哭盡哀賛者引喪主杖就次
主婦以下各就次乃陳練服賛者引喪主倚杖如初乃
陞内外俱陞就位哭賛者引喪主盥手奠酒祝進立於
靈座右内外止哭祝讀祝文曰維年月朔日辰孤子某
敢告于考某人之靈嵗月驚廹奄及小祥攀慕永逺重
増屠裂謹以清酌庶羞祗薦祥事尚享祝興喪主哭再
拜退復位内外哭盡哀喪主以下出杖降自西階就次
妻妾女子子還别室自小祥之後止朝夕哭
　　　大祥
前期一日喪主及諸子俱沐浴具饌陳器陳禫服於次
乃告遷於祠堂告畢改題神主而遞遷之虛東一龕以
俟厥明祝先入拂几筵降出内外於次哭盡哀掌事者
設饌於靈座前内外俱就位哭賛者引喪主盥手奠酒
祝立於靈座右跪讀祝文曰維年月朔日辰孤子某敢
告于考某人之靈日月逾邁奄及大祥攀慕永逺無任
荒踣謹以清酌庶羞祗薦祥事尚享祝興喪主哭再拜
退復位内外哭盡哀祝奉神主入于祠堂喪主以下哭
送掌事者徹靈座斷杖棄之屏處始飲酒食肉而復寝
　　　禫
大祥之後間一月而禫既卜日前期一日喪主及諸子
俱沐浴設神位於靈座故處乃陳器具饌其日夙興祝
入拂拭几筵詣祠堂出奉神主置于座喪主及諸子妻
妾女子子内外俱陞就位哭賛者引喪主盥手奠酒祝
立于神座右止哭跪讀祝文曰維年月朔日辰孤子某敢
告于考某人之靈禫制有期追逺無及謹以清酌庶羞
祗薦禫事尚享祝興喪主哭再拜退復位内外俱哭盡
哀送神主還于祠堂
　　　奔喪　改葬
並同品官
　
　
　
　
　
　
　
　
　
　
　
　
　明集禮卷三十七
欽定四庫全書
　明集禮卷三十八
　　凶禮三
　　　斬衰三年圖
　　　　正服
　　　　子為父
　　　　女在室為父(已許嫁同/)
　　　　女嫁反在父室為父(謂父喪期年/内被出者)
　　　　加服
　　　　嫡孫為祖後者為祖(為曽高後/者亦同)
　　　　父為嫡子
　　　　義服
　　　　婦為舅
　　　　為人後者為所後父
　　　　妻為夫
　　　　妾為主
　　　齊衰三年圖
　　　　正服
　　　　子為母
　　　　女在室為母(已許嫁同/)
　　　　女嫁反在室為母(謂母䘮期年/内被出者)
　　　　加服
　　　　母為長子
　　　　為祖後者祖卒為祖母(為曽高後/者亦同)
　　　　義服
　　　　婦為姑
　　　　為繼母
　　　　為慈母(謂庶子無母而父命/他妾之無子者慈已)
　　　　繼母為長子
　　　　妾為主之長子
　　　　為人後者為所後母
　　　齊衰杖期圖
　　　　正服
　　　　為祖後者祖在為祖母(為曽高後/者亦同)
　　　　降服
　　　　為嫁母出母(報服亦同/)
　　　　義服
　　　　父卒嫡繼養慈母歸宗為之服若改嫁從者
　　　　　為之服(報服亦同/)
　　　　夫為妻
　　　齊衰不杖期圖
　　　　正服
　　　　為祖父母(父所生庶/母亦同)
　　　　為伯叔父
　　　　為兄弟
　　　　為衆子男女
　　　　為兄弟之子(女在室同/)
　　　　為姑姊妺女在室及適人而無夫與子者
　　　　女在室者為兄弟姪(姪女在室同/)
　　　　婦人無夫與子者為其弟兄姪(姪女及姊/妹在室同)
　　　　女為祖父母
　　　　妾為其子
　　　　加服
　　　　為嫡孫若曽𤣥孫當為後者
　　　　女適人者為兄弟之為父後者
　　　　降服
　　　　為人後者為其父母(報服亦同/)
　　　　女適人者為其父母
　　　　妾為其父母
　　　　庶子為其母
　　　　義服
　　　　為伯叔母
　　　　為夫兄弟之子(男女同/)
　　　　為繼父同居
　　　　妾為嫡妻
　　　　妾為主之衆子
　　　　舅姑為嫡婦
　　　齊衰五月圖
　　　　正服
　　　　為曽祖父母
　　　　女為曽祖父母(出嫁同/)
　　　齊衰三月圖
　　　　正服
　　　　為高祖父母
　　　　女為高祖父母
　　　　義服
　　　　為繼父不同居(謂先同今異/)
　　　大功九月圖
　　　殤(中殤/七月)
　　　　正服
　　　　為子之長殤中殤(男女同/)
　　　　為叔父之長殤中殤
　　　　為姑姊妹之長殤中殤
　　　　為兄弟之長殤中殤
　　　　為嫡孫之長殤中殤(嫡曽𤣥孫同/)
　　　　為兄弟之子長殤中殤
　　　　義服
　　　　為夫之兄弟之子長殤中殤(男女同/)
　　　成人
　　　　正服
　　　　為同堂兄弟(姊妹在室同/)
　　　　為衆孫(女在室同/)
　　　　降服
　　　　為女適人者
　　　　為姑姊妹適人者
　　　　女適人為兄弟姪(姑姊妹及姪/女在室同)
　　　　出母為女
　　　　為人後者為其兄弟(報服同/)
　　　　女適人者為伯叔父(報服同/)
　　　　為人後者為其姑姊妹在堂者(報服同/)
　　　　義服
　　　　為夫之祖父母
　　　　為夫之伯叔父母
　　　　為兄弟子之婦
　　　　為夫兄弟子之婦
　　　　夫為人後者其妻為本生舅姑
　　　　為衆子婦
　　　　女適人者為伯叔母
　　　小功五月圖
　　　殤
　　　　正服
　　　　為男女之下殤
　　　　為叔父姑姊妹兄弟之下殤
　　　　為嫡孫之下殤
　　　　為衆孫之長殤(男女同/)
　　　　為兄弟之子下殤(男女同/)
　　　　為同堂兄弟姊妹之長殤
　　　　降服
　　　　為人後者為其姑姊妹兄弟之長殤
　　　　出嫁姑為姪之長殤(男女同/)
　　　　義服
　　　　為夫兄弟子之下殤(男女同/)
　　　　為夫之叔父之長殤
　　　成人
　　　　正服
　　　　為伯叔祖父母
　　　　為兄弟之孫
　　　　為兄弟之孫女在室者
　　　　為同堂伯叔父母
　　　　為同堂兄弟之子
　　　　為同室兄弟之女在室者
　　　　為從祖姑姊妹之在室者(報服亦同/)
　　　　為從祖祖姑在室者(報服同/)
　　　　為再從兄弟
　　　　為外祖父母
　　　　為母之兄弟姊妹(報服同/)
　　　　為同母異父之兄弟姊妹
　　　　降服
　　　　為同堂姊妹適人者(報服同/)
　　　　為人後者為其姑姊妹適人者(報服同/)
　　　　為孫女適人者
　　　　義服
　　　　為夫同堂兄弟之子
　　　　為夫兄弟之孫
　　　　妯娌相為服
　　　　為夫之姑姊妹在室者(適人同報/服如之)
　　　　為嫡母之父母兄弟姊妹
　　　　為庶母慈已者
　　　　為嫡孫之婦
　　　　母出為繼母之父母兄弟姊妹
　　　　為兄弟妻(報服亦同/)
　　　緦麻三月圖
　　　殤
　　　　正服
　　　　為從父兄弟姊妹之中殤下殤
　　　　為衆孫之中殤下殤(男女同/)
　　　　為從祖叔父之長殤
　　　　為舅姨之長殤
　　　　為從祖兄弟之長殤
　　　　為從父兄弟之子長殤
　　　　為兄弟之孫長殤
　　　　為從祖姑姊妹之長殤
　　　　降服
　　　　為人後者為其兄弟之中殤下殤
　　　　出嫁姑為姪之中殤下殤(男女同/)
　　　　為人後者為其姑姊妹之中殤下殤
　　　　為人後者為從父兄弟之長殤
　　　　義服
　　　　為夫之叔父之中殤下殤
　　　　為夫之姑姊妹之長殤
　　　成人
　　　　正服
　　　　為族兄弟
　　　　為族曽祖父母
　　　　為兄弟之曽孫
　　　　為族祖父母
　　　　為兄弟之曽孫女在室者
　　　　為外孫(男女同/)
　　　　為同堂兄弟之孫(同堂兄弟之孫女在/室同出嫁則無服)
　　　　為再從兄弟之子(再從兄弟之女在/室同出嫁則無服)
　　　　為曽孫𤣥孫
　　　　為從母兄弟姊妹
　　　　為姑之子
　　　　為舅之子
　　　　為族曽祖姑在室者(報服同/)
　　　　為族祖姑在室者(報服同/)
　　　　為族姑在室者(報服同/)
　　　　降服
　　　　為從祖姑姊妹適人者(報服同/)
　　　　女適人者為同堂伯叔父母(報服同/)
　　　　庶子為父後者為其母
　　　　為從祖祖姑適人者
　　　　為人後者為外祖父母
　　　　為兄弟之孫女適人者(報服同/)
　　　　子為父母妻妾為夫改葬既葬除之
　　　　義服
　　　　為夫兄弟之曽孫
　　　　為夫同堂兄弟之孫
　　　　為夫再從兄弟之子(男女同/)
　　　　為衆孫之婦
　　　　為庶母(謂父妾之/有子者)
　　　　為乳母
　　　　為妻之父母(報服同/)
　　　　為夫之曽祖父母
　　　　為夫之從祖祖父母
　　　　為兄弟孫之婦
　　　　為夫兄弟孫之婦
　　　　為夫之從祖父母
　　　　為同堂兄弟子之婦
　　　　為娚之婦
　　　　為夫之外祖父母
　　　　為外孫婦
　　　　為同堂兄弟之妻(報服同/)
　　　　為夫之舅姨
　　　　為夫同堂兄弟子之婦
　　　　為夫之從父兄弟之妻
　　　　為夫之從姊妹在室及適人者
　　　　為姊妹之子之婦





喪服圖
　　斬衰斬不緝也衣裳皆用極麤生布旁及下際皆
　　　不緝也裳前三幅後四幅縫内向前後不連每
　　　幅作三􁀙􁀙謂屈其兩邊相著而空其中也衣
　　　長過腰足以掩裳上際縫外向背有負板用布
　　　方尺八寸綴於領下垂之前當心有衰用布長
　　　六寸廣四寸綴於左衿之前左右有辟領各用
　　　布方八寸屈其兩端相著為廣四寸綴於領下
　　　在負板兩旁各攙負板一寸兩腋下有衽各用
　　　布三尺五寸上下各留一尺正方一尺之外上
　　　於左旁裁入六寸下於右旁裁入六寸便於盡
　　　處相望斜裁却以兩方左右相沓綴於衣兩旁
　　　垂之向下状如燕尾以掩裳旁際
　　齊衰之制並如斬衰但用次等麤生布緝其旁及
　　　下際杖期服制同齊衰又用次等生布不杖期
　　　又用次等生布大功用稍麤熟布無負板辟領
　　　小功用稍熟細布緦麻用極細熟布
　　　婦人斬衰服用極麤生布為大袖長裙盖頭皆
　　　不緝布頭􁏓竹釵麻屨齊衰服同但用次等布
　　　為異



　斬衰首絰以有子麻為之其圍九寸麻本在左從額
　　前向右圍之從頂過後以其末加於本上又以繩
　　為纓以固之如冠之制腰絰大七寸有餘兩股相
　　交兩頭結之各存麻本散垂三尺其交結處兩旁
　　各綴細繩繫之
　　絞帶用有子麻繩一條大半腰絰中屈之為兩股各
　　一尺餘乃合之其大如絰圍腰從本過後至前乃以
　　其右端穿兩股間而反插於右在絰之下
　　齊衰首絰以無子麻為之大七寸餘本在右末
　　　繫在下布纓腰絰大五寸餘帶以布為之而
　　　屈其右端尺餘
　　　大功首絰五寸餘腰絰四寸餘小功首絰四寸
　　　餘腰絰三寸餘緦麻首絰三寸腰絰二寸用熟
　　　麻







　
　
　
　
　
　
　
　
　
　
　
　
　
　
　
　明集禮卷三十八
欽定四庫全書
　明集禮卷三十九
　　冠服
　　　總叙
傳曰冠首服也首服既加然後人道備故君子重之戰
國以來人自為禮家自為俗豈知古之司服有制哉天
子之服章十有二日月星辰在天成象者也山龍華蟲
宗彛藻火粉米黼黻在地成形者也十二章備者則天
數也公之服自衮冕而下如王之服侯伯之服自鷩冕
而下如公之服子男侯伯孤大夫士其降各有差王侯
公卿衮衣祭服后之六服三夫人九嬪世婦女御侯伯
子男夫人諸侯大夫之妻見於三禮圖而行於古今者
不可廢也庶民冠服其變也則隨時王之制於是著冠
服篇
　　　乗輿冠服
黄帝始作冕垂旒充纊衣𤣥而裳黄有虞氏乃有十二
章之服故尚書云予欲觀古人之象日月星辰山龍華
蟲宗彛作繪藻火粉米黼黻絺繡(六章畫於衣/六章繡於裳)周制弁
師掌王之五冕司服掌王之六服(冕亦有六而曰五者/以大裘冕與衮冕同)
(一冕制但/無旒耳)祭昊天上帝則服大裘冕祭五帝亦如之(大/裘)
(用黒羊皮象天色也/𤣥冕無旒朱裏延紐)饗先王則服衮冕(冕十二旒每旒/十二玉繅玉皆)
(五采𤣥衣纁裳龍山華蟲火宗彛畫於衣藻粉米黼/黻繡於裳凡九章衮卷也以畫卷龍為首故曰衮冕)饗
先公則服鷩冕(冕九旒旒十二玉繅玉皆五采𤣥衣纁/裳華蟲以下七章三章在衣四章在裳)
(以畫鷩雉為/首故曰鷩冕)祀四望則服毳冕(冕七旒旒十二玉繅玉/皆五采𤣥衣纁裳宗彞)
(以下五章三章在衣二章在/裳以畫虎蜼為首故曰毳冕)祭社稷五祀則絺冕(冕五/旒旒)
(十二玉繅玉皆五采𤣥衣纁裳粉米以下三章/一章在衣二章在裳皆繡而無畫故曰絺冕)祭羣小
祀則𤣥冕(冕三旒旒十二玉繅玉皆五采𤣥衣纁/裳繡黻一章在裳以衣無章故曰𤣥冕)凡兵
事則韋弁服(以韎韋為弁/又以為衣)眂内外朝則皮弁服(弁㑹五/采玉􁇑)
(象邸玉筓以十二升/布為衣積素以為裳)田獵則冠弁(弁委貌也其服緇/布衣亦積素為裳)凶
事則服弁服(喪冠也其服/斬衰齊衰)弔事則服弁絰服(如爵弁而/素加環絰)
燕居則服𤣥端(𤣥衣/朱裳)秦滅禮學郊社服用皆以袀𤣥冕
旒前後邃延漢高祖制長冠以入宗廟至光武始祀天
地明堂皆冠旒冕𤣥衣纁裳明帝永平中始備文十二
章刺繡文其常服則用通天冠(高九寸/犀簮導)魏氏多因漢法
其所損益之制無聞晉制祀天宗明堂以大冕(𤣥衣/黄裳)祀
太廟正旦大朝㑹諸侯以法冕(𤣥衣/絳裳)小㑹宴享送諸侯
臨軒㑹王公以飾冕(紫衣/紅裳)征伐講武校獵以繡冕(朱衣/朱裳)
耕稼饗國子以紘冕(青衣/青裳)聽政以通天冠(朱紗/袍)齊因其
制郊廟則用平天冠服(舊衮服用織成明帝以織太/重乃綵畫為之加金飾銀薄)臨
朝則用通天冠絳紗袍皂縁中衣拜陵則服黒介幘舉
哀臨喪則服白帢單衣梁因制平天冠(衣畫裳繡十二/章素帶朱裏以)
(朱縁裨飾其側更名赤/皮韍為韠餘同舊制)其朝服則通天冠服(絳紗袍皂/縁中衣黒)
(舄/)其釋奠先聖則皂紗袍(絳縁中衣絳/袴襪黒舄)拜陵則菚布單
衣陳因梁制務從節儉應用織成及繡者並用采畫後
周設司服之官掌皇帝十二服祀昊天上帝則用蒼衣
五方上帝則各隨方色朝日則用青衣祭皇地祇則用
黄衣夕月則用素衣神州社稷則用𤣥衣享先皇加元
服納后朝諸侯則用十二章享諸先帝食三老五更耕
籍田則用自龍以下九章祀星辰視朝大饗羣臣則用
八章羣祀臨太學入道法門燕射養庶老適諸侯家則
用七章廵兵即兵則以韎韋為衣裳田獵則皮弁白布
衣素裳隋制衮冕服祭祀天地及感生帝明堂五郊雩
䄍封禪朝日夕月宗廟社稷籍田廟遣上将征還飲至
加元服納后正旦受朝及臨軒拜王公則服之(冕垂白/珠十二)
(旒以組為纓色如其綬黈纊充耳玉筓服𤣥衣纁裳山/龍華蟲宗彛火五章在衣藻粉米黼黻四章在裳衣重)
(宗彛裳重黼黻為十二等衣褾領織成升龍白紗内單/黼領青褾襈裾革帶玉鈎䚢大帶素帶朱裏紕其外上)
(以朱下以緑韍隨裳色龍火山三章鹿盧玉具劒火珠/鏢首白玉䨇佩𤣥組䨇大綬六采𤣥黄赤白縹緑純𤣥)
(質長二丈四尺五百首廣一尺小䨇綬長二尺六寸色/同大綬而首半之間施三玉環朱襪赤舄舄加金飾)
通天冠朔日受羣臣朝及凡正旦大㑹冬至大㑹諸祭
祀還則服之(冠加金博山附蟬十二首施珠翠黒介幘/玉簪導絳紗𫀆深衣製白紗内單皂領褾)
(襈裾絳紗蔽膝白假帶方心曲領其革帶劒佩綬舄與/上同若未加元服則䨇童髻空頂黒介幘䨇玉導加寶)
(飾/)武弁服凡講武出征蒐狩大射禡類宜社賞祖罸社
纂嚴則服之(金附蟬/平巾幘)黒介幘服凡拜陵則服之(白紗單/衣烏皮)
(履/)白紗㡌服凡視朝聽訟及宴見賔客則服之(白練裙/襦烏皮)
(履/)白帢服凡舉哀則服之(白紗單衣/烏皮履)其宴私則著白高
㡌其朔日受朝則服皮弁(用漆烏紗前後兩傍如蓮葉/四面空處又安拳花頂上當)
(縫安金梁梁上加/真珠十二犀簪導)其常聽朝則服赭黄袍(文綾為之烏/紗折上巾六)
(合/靴)唐制十有四等大裘冕者祀天地之服也(廣八寸長/一尺二寸)
(以板為之黒表纁裏無旒金飾玉簪導組帶為纓色如/其綬黈纊充耳大裘繒表黒羔表為縁纁裏黒領褾襟)
(縁朱裳白紗中單皂領青褾襈裾朱襪赤舄鹿盧玉具/劒火珠鏢首白玉䨇珮黒組大䨇綬黒質黒黄赤白縹)
(緑為純以備天地四方之色廣一尺長二丈四尺五百/首紛廣二寸四分長六尺四寸色如綬又有小䨇綬長)
(二尺六寸色如大綬而首半之間施三玉環革帶以白/皮為之以屬佩綬印章鞶囊亦曰革帶博三寸半如金)
(鐀玉鈎䚢大帶以素為之以朱為裏在腰及垂皆有裨/上以朱錦貴正色也下以緑錦賤間色也博四寸鈕約)
(貴賤皆用青組愽三寸黼以繒為之隨裳也上廣一尺/以象天數下廣二尺以象地數長三尺朱質畫龍火山)
(三章以象三才其頸五寸兩/角有肩廣二寸以屬革帶)衮冕者踐祚享廟征還遣
将飲至加元服納后元日受朝賀臨軒冊拜王公之服
也(廣一尺二寸長二尺四寸金飾玉簪導垂白珠十二/旒朱絲組帶為纓色如綬深青衣纁裳十二章日月)
(星辰山龍華蟲火宗彛八章在衣藻粉米黼黻四章在為/裳衣畫裳繡以象天地之色也自山龍以下每章一行)
(等每行十二衣褾領畫以升龍白紗中單黻/領青褾襈裾韍繡龍山火三章舄加金飾)鷩冕者有
事逺主之服也(八旒七章華蟲火宗彛四/章在衣藻粉米黼黻在裳)毳冕者祭海
岳之服也(七旒五章宗彛藻粉/米在衣黼黻在裳)絺冕者祭社稷饗先農
之服也(六旒三章絺粉米/在衣黼黻在裳)𤣥冕者蜡祭百神朝日夕月
之服也(五旒裳刺黼一章劒自衮冕以/下其制一也簪導  佩綬皆同)通天冠者冬至
受朝賀祭還燕羣臣養老之服也(二十四梁附蟬十二/首施朱翠金愽山黒)
(介幘組纓翠玉犀簪導絳紗袍朱裏紅羅裳白紗中單/朱領褾襈裾白裙襦絳紗蔽膝白羅方心曲領白襪黒)
(舄白假帶其制垂二絛帛以變祭服之大帶天子/未加元服以空頂黒介幘䨇童髻雙玉導加寶飾)緇布
冠者始冠之服也(五/梁)武弁者講武出征蒐狩大射禡類
宜社賞祖罸社纂嚴之服也(有金附蟬/平巾幘)弁服者朔日受
朝之服也(以鹿皮為之有襻以持髮十有二琪玉簪導/絳紗衣素裳白玉雙佩革帶之後有鞶囊以)
(盛小雙綬白/襪烏皮履)黒介幘者拜陵之服也(無飾白紗單衣白/裙襦革帶素襪烏)
(皮/履)白紗帽者視朝聽訟宴見賔客之服也(以烏紗為之/白裙襦白襪)
(烏皮/履)平巾幘者乗馬之服也(金飾玉簪導冠支以玉紫/褶白袴玉具装珠寳鈿帶)
(有/鞾)白帢者臨喪之服也(白紗單衣/烏皮履)宋天子之服有七大
裘冕者祀天之服也(太祖開寳初服大裘祀天以黒羔/皮為之其冕無旒神宗元豐中用)
(陸佃議冬祭則用裘而加衮冕十二旒夏祭則去裘而/服衮冕哲宗時用何洵直議以黒繒制裘領袖用羔皮)
(而以衮為齋服中興以後亦用黒繒/制裘而以衮襲之冕亦十有二旒)衮冕者祭天地宗
廟受冊尊號元日受朝冊拜之服也(冕廣一尺二寸長/二尺四寸前後垂)
(白珠十有二旒以組為纓色如其綬黈廣充耳玉簪導/𤣥衣纁裳十二章八章在衣日月星辰山龍華蟲火宗)
(彛四章在裳藻粉米黼黻衣褾領為升龍皆織就為之/山龍以下每章一行重以為等每行十二白紗中單黼)
(領青褾襈裾蔽膝加龍山火三章革帶玉鈎䚢大帶素/帶朱裏紕其外上朱下緑紐約用組鹿盧玉具劒大珠)
(縹首白玉雙佩𤣥組雙大綬六采𤣥黄赤白縹緑純𤣥/質長二丈四尺五寸首廣一尺小雙綬長二尺六寸色)
(同大綬而首半之間施三/玉環朱襪赤舄加金飾)通天冠者正旦宴㑹冬至朝
賀五月朔視朝大祭祀致齋親耕籍田之服也(冠二十/四梁犀)
(簪導紅絲組帶金鈒花鈿以珠寶施愽山附蟬絳紗袍/以紅金絛紗織成龍文紅裏皂褾襈裾白羅中單紅羅)
(蔽膝紅羅裏織文與袍同紅羅裙紅/紗裏白羅方心曲領餘同冕服之制)履袍者四孟朝獻
景靈宮郊祀明堂詣宮宿廟進胙上壽兩宮及端門肆
赦之服也(袍以絳羅為之折上巾通犀金玉帶繫/履則曰履服靴則曰靴袍皆用黒革)衫袍
者大宴及常朝之服也(大宴服赭黄袍衫玉装紅束帶/皂紋靴常朝服赭黄淡黄䙆袍)
(紅衫袍皆皂紗折上/巾通犀金玉環帶)窄袍者便坐視事之服也(巾帶如/衫袍或)
(御烏/紗帽)御閲服者大閱之服也(以金装/甲乗馬)其後殿早講則服帽
子紅袍玉束帶晚講則服頭巾背子(此嘉定講/筵之制)其圭笏
之制則宋初大祭祀大朝㑹皆執玉至元豐禮官議云
周禮王執鎮圭釋者謂祭天地宗廟及朝日夕月則執
之若朝覲諸侯授玉於王王受玉撫玉而已考工記天
子執冒四寸以朝諸侯蓋天子以冒圭斜刻之處冒諸
侯之圭以齊瑞信也未有臨臣子而執鎮圭者唐六典殿中
監掌服御之事凡大祭祀則搢大圭執鎮圭大朝㑹不
言執圭請自今親祠郊廟搢大圭執鎮圭奉祀之時既
接神再拜則奠鎮圭為贄執大圭為笏從之(元祐制鎮/圭大圭皆)
(長一尺二/寸愽三寸)中興仍舊制大祭祀執大圭以為笏上太上
皇皇太后冊寶亦如之元制祀天則服大裘而加衮(其/冕)
(無/旒)正旦聖節朝賀以常服不被衮冕惟祀宗廟則服之
(其制冕以漆紗上覆曰綖青表朱裏綖之四周匝以雲/龍冠之口圍以真珠綖之前後旒各十二以真珠為之)
(綖之左右繫黈纊二繫以𤣥紞承以玉瑱纊色黄絡以/珠冠之周圍珠雲龍網結通翠柳調珠綖上横天河帶)
(一左右至地珠鈿窠網結翠柳朱絲組二屬諸筓為纓/絡以翠柳調珠簪以玉為之横貫于冠服以青羅飾以)
(生色銷金帝星日月山龍華蟲火虎蜼裳以緋羅飾以/文繡藻粉米黼黻白紗中單緋羅蔽膝白玉雙佩緋白)
(羅大帶納石失綬上有三小玉環下有/青絲網紅羅高靿鞾紅綾襪納石失履)内庭大宴則服
質孫(質孫者漢言/一色服也)冬之服凡十有一等(服納石失怯綿/里納石失者金)
(錦也怯綿里者剪茸也則冠金錦暖帽服服大紅桃紅/紫藍緑寶里則冠七寶重頂冠寶里者  之有襴者也)
(服紅黄粉皮則冠紅金荅子暖帽服白粉皮則冠白金/荅子暖帽服銀䑕則冠銀鼠暖帽其上並加銀鼠比肩)
(比肩者俗稱/曰襻子荅䕶)夏之服凡十有五等(服荅納都納石失則/冠寶頂金鳳鈸笠都)
(納石失者綴大珠於金錦服速不都納石失則冠珠子/捲雲冠都納石失者綴小珠於金飾服納石失則㡌亦)
(如之服大紅珠寶里紅氁子荅納則冠珠縁邊鈸笠白/毛子金絲寶里則冠白藤寶貝帽服駞褐毛子則帽亦)
(如之服大紅緑藍銀褐棗褐金繡龍五色羅則冠金鳳/頂笠各隨其服之色服金龍青羅則冠金鳳頂漆紗冠)
(服珠子褐七寶珠龍荅子則冠黄牙忽寶貝珠子帶後/簷帽服青速夫金絲闌子則冠七寶漆紗帶後簷帽速)
(夫者回回毛/布之精者也)其常服則服本俗衣冠國朝祀天不用大
裘但服衮冕其祭天地宗廟社稷先農及正旦冬至聖
節朝㑹冊拜皆服衮冕𤣥衣纁裳其制冕板廣一尺二
寸長二尺四寸冠上有覆𤣥表朱裏前後各十有二旒
每旒五采玉珠十二玉簪導朱纓衣六章畫日月星辰
山龍華蟲裳六章繡宗彛藻火粉米黼黻中單以素紗
為之紅羅蔽膝上廣一尺下廣二尺長三尺繡龍火山
三章革帶佩玉長三尺三寸大帶素表朱裏兩邊用縁
上以朱錦下以綠錦大綬六采黄白赤𤣥縹緑純𤣥質
五百首小綬三色同大綬間施三玉環朱襪赤舄其朔
望視朝降詔降香進表四夷朝貢朝覲則服皮弁其制
用烏紗冒之前後各十二縫每縫中綴五采玉十二以
為飾玉簪紅組纓其服絳紗衣及蔽膝隨衣色白玉佩
革帶玉鈎䚢緋白大帶白襪黒舄其常服則烏紗折角
向上巾盤領窄袖袍束帶間用金玉琥珀透犀
　　　皇太子冠服
周禮有王世子之服而不載其制漢皇太子服𤣥冠絳
衣魏服五時朝服晉服逺㳺冠介幘翠緌綴以白珠珮
瑜玉垂組朱衣絳紗襮皂縁白紗中單白曲領帶劒火
珠素首革帶玉鈎䚢獸頭鞶囊至明帝泰始六年始服
衮冕九章朝賀(儀曹郎邱仲起議按周禮上公尚得服/衮冕况皇太子以儲副之尊宜服衮冕)
(九章正/冬朝賀)梁助祭則服衮冕九章朝㑹則朱衣絳紗袍隋
皇太子從皇帝祭祀謁廟加元服納妃則服衮服(𤣥衣/纁裳)
(衣山龍華蟲火宗彛五章裳藻粉米黼黻四章織成為/之白紗内單黼領青褾襈裾革帶金鈎䚢大帶素表朱)
(裏赤紕以朱縁韍隨裳色火山二章玉具劒火珠鏢首/瑜玉雙珮朱組纓大綬四綵赤白縹紺純朱質長丈八)
(尺三百二十首廣九寸小雙組長二尺六寸色同/大綬而首半之間施二玉環朱襪赤舄以金飾)謁廟
還宮元日朔日入廟釋奠則服逺㳺冠絳紗袍(白紗内/單皂領)
(褾襈裾白假帶方心曲領絳紗/蔽膝襪舄革帶劒珮綬與上同)五日常朝則服常服逺
㳺冠(絳紗單衣革帶金鈎䚢假帶方心組長六尺/四寸廣二寸四分色同其綬金縷鞶囊襪履)唐皇
太子之服有六衮冕者從祀謁廟加元服納妃之服也
(白珠九旒紅絲組為纓犀簪導青纊充耳黒衣纁裳凡/九章龍山華蟲火宗彛在衣藻粉米黼黻在裳白紗中)
(單黼領青褾裾革帶金鈎䚢大帶瑜玉雙珮朱組雙大/綬朱質赤白縹紺為純長一丈八尺廣九寸三百二十)
(首黻隨裳色有火山二章白襪赤舄朱/履加金塗銀釦飾鹿盧玉具劒如天子)逺㳺冠者謁廟
還宮元日朔日入朝釋奠五日常服元日冬至受朝之
服也(其制有具服有公服翠具服者逺㳺冠三梁加金/愽山附蟬九首施朱  黒介幘髪纓翠緌犀簪導)
(絳紗袍白紗中單黒領褾襈裾白裙襦白假帶方心曲/領絳紗蔽膝白襪黒舄元日朔日入朝釋奠則服之公)
(服者逺㳺冠絳紗單衣白裙襦革帶金鈎䚢假帶瑜玉/雙珮方心帉金縷鞶囊紛表六尺四寸廣二寸四分色)
(如大/綬)烏紗帽者視事及宴見賔客之服也(白裙襦/烏皮履)弁服
者朔望視事之服也(鹿皮為之犀簪導組纓九􁇑絳紗/衣素裳革帶鞶小綬雙珮白襪烏)
(皮/履)平巾幘者乗馬之服也(金飾犀簪導紫褶白/袴起梁珠玉鈿帶鞾)進德冠
者亦乗馬之服也(九􁇑加金飾有袴褶/常服則有白裙襦)宋皇太子從皇
帝祭天地宗廟服衮冕九章(其冠制與唐同衮服則青/衣朱裳白襪朱舄餘同唐)
(制/)其朝㑹服逺㳺冠服(冠十八梁青羅表金塗銀鈒花/飾犀簪導紅絲組愽山朱明服)
(紅花金絛紗衣紅紗裏皂褾襈紅紗裳紅紗蔽膝並紅/紗裏白紗中單皂褾襈方心曲領白羅襪黒舄革帶珮)
(綬劒袜/帶勒帛)其常服皂紗折上巾(紫公服通/犀金玉帶)其執圭之制至
道二年冊皇太子禮官上言周禮天子執鎮圭公執桓
圭無太子執圭之文晉書太子出㑹在三恪之下三公
之上請皇太子執圭以受冊從之元皇太子初用國俗
之服後嘗議服衮冕九章而未之服國朝皇太子從皇
帝祭天地宗廟社稷及受冊正旦冬至聖節朝賀納妃
皆被衮冕其制九旒每旒九玉紅絲組纓金簪導兩玉
瑱衮服九章𤣥衣畫山龍華蟲火宗彛五章纁裳繡藻
粉米黼黻四章白紗中單黼領蔽膝隨裳色繡火山二
章革帶金鈎䚢玉佩五采綬赤白𤣥縹緑純赤質三百
二十首小綬三色同大綬間施三玉環大帶白表朱裏
上縁以紅下縁以緑白襪赤舄其朔望朝降詔降香進
表四夷朝貢朝覲則服皮弁
　　　諸王冠服
周制王子皆封建為諸侯其服隨所封爵至漢封諸子
為王用逺㳺冠上衣下裳玉佩絇屨唐親王服逺㳺冠
黒介幘三梁青緌金鈎䚢大帶金寶飾劒玉鏢首纁朱
綬朱質赤黄縹紺為純長一丈八尺廣九寸二百四十
首黄金璫附蟬絳紗單衣白紗内單皂領袖皂褾襈革
帶鈎䚢假帶曲領方心絳紗蔽膝白襪烏皮舄宋親王
服七梁冠用金塗銀稜貂蟬籠巾(蟬舊以玳瑁為胡/蝶状今改用金)犀
簪導銀立筆朱衣朱裳白衣中單並皂褾襈蔽膝隨裳
色方心曲領緋白羅大帶玉珮暈錦綬青絲網間施三
玉環白襪黒履革帶以金塗銀玉佩以金塗銀装國朝
受冊助祭謁廟元旦冬至聖節朝賀納妃則服衮冕九
章冕用五采玉珠九旒紅絲組為纓青纊充耳金簪導
衮衣青衣纁裳畫山龍華蟲火宗彛五章在衣繡藻粉
米黼黻四章在裳白紗中單黼領青縁蔽膝纁色繡火
山二章革帶金鈎䚢佩綬大帶表裏白羅朱緑縁白襪
朱履其朔望朝降詔降香進表四夷朝貢朝覲則服皮
弁
　　　羣臣冠服
周官司服公之服自衮冕而下如王之服侯伯之服自
鷩冕而下如公之服子男之服自毳冕而下如侯伯之
服孤之服自絺冕而下如子男之服卿大夫之服自𤣥
冕而下如孤之服皆𤣥衣纁裳凡大祭祀大賔客共其
衣服而奉之又曰朝天子則上公衮冕九章侯伯鷩冕
七章子男毳冕五章是周制朝祭皆服冕服也又曰燕
居則𤣥端𤣥衣卿大夫素裳上士𤣥裳中士黄裳下士
雜裳大夫已上朝夕服之唯士夕服之此𤣥端為燕居
之服也禮曰公執桓圭侯執信圭(信音/申)伯執躬圭子執
穀璧男執蒲璧此諸侯朝于天子執以合瑞者也又曰
史進象笏書思對命此臣朝于君必執笏以記忽忘也
(其制諸侯以象大夫以魚/須文竹士以竹本而象飾)秦滅禮學制度不聞其郊祀
君臣皆服袀𤣥西漢服章之制無所考見至明帝時始
制衮冕公卿列侯朝覲皆𤣥冠絳衣其助祭則三公諸
侯用山龍九章九卿以下用華蟲七章皆備五采大佩
赤舄絇履𤣥衣纁裳冕皆廣七寸長一尺二寸前圓後
方朱緑裏𤣥上前垂四寸後垂三寸係白玉珠為九旒
以其綬采色為組纓三公諸侯青玉為珠卿大夫五旒
黒玉為珠皆有前無後各以其綬采為組纓旁垂黈纊
郊天地祀明堂則冠之衣裳玉佩備章采其大佩則衝
牙雙瑀璜皆以白玉公卿諸侯以采絲百官執事者冠
長冠皆祗服五岳四瀆山川宗廟社稷諸沾秩祠皆袀
𤣥服絳縁領袖為中衣絳襪其五郊迎氣衣幘袴襪各
如方色百官不執事者各服長冠袀𤣥以從大射於辟
雍公卿諸侯大夫行禮者冠委貌衣𤣥端素裳執事者
冠布弁衣緇麻衣皂領袖下素裳唐羣臣助祭之服則
一品服衮冕(垂青珠九旒以組為纓色如其綬青纊充/耳角簪導青衣纁裳服九章五章在衣山)
(龍華蟲火宗彛四章在裳藻粉米黼黻白紗中單黼領/青褾襈裾革劒鈎䚢大帶黻隨裳色山𤣥玉佩緑綟綬)
(金玉飾劒/朱履赤舄)二品鷩冕(八旒服七章三章在衣華蟲火宗彛/四章在裳藻粉米黼黻水蒼玉佩)
(紫綬金飾劒/餘同衮冕)三品毳冕(七旒服五章三章在衣宗彛藻/粉米二章在裳黼黻水蒼玉佩)
(餘同/鷩冕)四品繡冕(六旒服三章一章在衣粉米二章在裳/黼黻水蒼玉佩青綬金飾劒餘與毳冕)
(同/)五品𤣥冕(五旒衣無章裳刺黻一章水蒼/玉珮黒綬金飾劒餘與繡冕同)六品至九
品爵弁(色如爵無旒衣無章𤣥纓角簪導青衣纁裳白紗/中單青領褾襈裾革帶劒䚢大帶爵韠韎赤履)
其朝服凡陪祭朝㑹大事則服之(亦名具服冠幘纓簪/導絳紗單衣白紗中)
(單白裙襦赤裙衫革帶鈎䚢假帶曲領方心絳紗蔽膝/襪舄劒雙綬一品已下五品已上陪祭朝饗拜表大事)
(則服之六品以下去/劒珮綬餘並同也)公服凡朔望朝謁見皇太子則服
之(亦名從省服冠幘纓簪導絳紗單衣白裙衫革帶鈎/䚢假帶方心襪履紛鞶囊雙珮一品已下五品已上)
(朔望朝謁見東宮則服之其六品已下去紛鞶囊雙珮/並同若致仕官以理去官被召謁見皆服前官從省服)
(也/)弁服凡文官尋常公事則服之(弁以鹿皮為之兼用/烏紗牙簪導五品已)
(上用犀纓玉琪朱衣素裳革帶鞶囊小綬䨇珮白襪烏/皮履一品九琪二品八琪三品七琪四品六琪五品五)
(琪六品以下去琪及鞶囊/珮綬泥雨則許常服之也)平巾幘袴褶武官尋常公事
則服之(幘制五品已上用犀簪導六品已下用角簪導/冠支皆飾以金五品以上兼用玉  褶制三品)
(以上紫褶五品以上緋褶七品以上緑褶九品以上碧/褶並白大口袴起梁帶三品以上玉梁寳鈿五品以上)
(金梁寶鈿六品以下金鈿隠起烏/皮鞾武官陪位大仗加滕蛇裲襠)其常服(三品以上服/用紫飾以玉)
(五品以上服用朱飾以金七品以上服用緑飾以銀九/品以上服用青飾以鍮石庶人服用黄飾以銅鐵)凡
百官笏制三品以上前詘後直五品以上前詘後挫並
用象九品以上任用竹木上挫下方宋羣臣助祭之服
一曰九旒冕親王中書門下奉祀則服之(冕塗金銀花/額犀玳瑁簪)
(導青羅衣繡山龍雉火虎蜼五章緋羅裳繡藻粉米黼/黻四章緋蔽膝繡山火二章白花羅中單玉装劒珮革)
(帶暈錦綬二玉環緋/白羅大帶緋羅襪履)九旒冕無額花者三公奉祀則服
之(𤣥衣纁裳悉畫小白綾中/單師子錦綬二銀環同)二曰七旒冕九卿奉祀則
服之(犀角簪導衣畫虎蜼粉米三章裳畫黼/黻二章銀装珮劒革帶餘同九旒冕)三曰五旒
冕四品五品為獻官則服之(青羅衣裳無章銅装珮劒/革帶餘同七旒冕  五品)
(以下無劒珮綬紫檀羅衣及朱羅裳/皂大綾綬銅劒珮御史愽士服之)四曰平冕無旒大
祝奉禮服之(冕無旒青衣纁裳無/劒珮綬餘同五旒冕)中興之後改定四等
其曰鷩冕宰相亞終獻大禮使服之前期景靈宮太廟
亞終獻明堂滌濯進玉爵酒官亦如之(冕八旒每旒八/玉三采朱白蒼)
(角筓青纊以三色紞垂之紘以紫羅屬扵武衣以青黒羅/三章華蟲火虎蜼彛裳以纁衣羅裏繒七幅繡四章藻)
(粉黼黻大帶中單佩以珉貫以藥珠綬以絳錦銀環韍/上紕下純繪二章山火革帶緋羅表金塗銀装襪舄並)
(依舊/制)毳冕六部侍郎以上服之前期景靈宮太廟進爵
酒幣官奉幣官受爵酒幣官薦爼官明堂受玉爵受玉
幣奉徹籩豆進飲福酒徹爼祝腥贊引亞終獻禮儀使
亞終獻爵并盥洗官四員並如之前二日奏告初獻社
壇九宮壇分祭初獻亞獻亦如之(冕六旒每旒六玉三/采衣三章繪虎蜼彛)
(藻粉米裳二章繡黼黻佩藥珠衡璜等以金/塗銅帶韍繪以山革帶以金塗銅餘如鷩冕)希冕光禄
卿監察御史讀冊官舉冊官分獻官以上服之前期景
靈宮太廟奏奉神主官明堂太府卿光禄卿沃水舉冊
官讀冊官押樂太常卿東朶殿三員西朶殿二員東廊
二十八員西廊二十五員南廊二十七員軷門祭獻官
前二十日奏告亞獻終獻官監察御史並如之社壇九
宮壇分祭終獻官監察御史兵工部光禄卿丞亦如之
(冕四旒每旒四玉二采朱緑衣一章繪粉米/裳二章繡黼黻綬以皂綾銅環餘如毳冕)𤣥冕光禄
丞奉禮郎恊律郎進摶黍官太社令良醴令太官令奉
爼饌等官供祠執事官内侍以下服之明堂光禄丞奉
禮郎良醖令太祝摶黍官宮架協律郎登歌恊律郎奉
御官内侍供祠執事官武臣奉爼官軷門祭奉禮郎太
祝令太官令社壇九宫壇分祭太社太祝太官令奉禮郎
並如之(冕無旒無佩綬衣純黒無章裳/刺黼而已韍無刺繡餘如希冕)其朝服一曰五
梁冠一品二品侍祠朝㑹則服之(冠塗金銀花額犀玳/瑁簪導立筆緋羅𫀆)
(白花羅中單緋羅裙緋羅蔽膝並皂褾襈白羅大帶白/羅方心曲領玉劒珮銀革帶暈錦綬二玉環白綾襪皂)
(皮/履)二曰三梁冠諸司三品御史臺四品兩省五品侍祠
朝㑹則服之(冠犀角簪導無中單銀劒佩/師子錦綬銀環餘同五梁冠)三曰兩梁冠
四品五品侍祠朝㑹則服之(冠犀角簪導銅劒佩練鵲/錦綬銅環餘同三梁冠)
中書門下則五梁冠加籠巾貂蟬御史大夫中丞則三
梁冠有獬豸角衣有中單六品以下則兩梁無中單無
劒佩綬御史則冠有獬豸角衣有中單其常朝公服舊
制一品至三品服紫玉帶四品五品服緋金帶六品七
品服緑銀帶八品九品服青鍮石帶元豐之制去青服
紫者佩金魚服緋者佩銀魚其武臣内侍皆服紫不佩
魚(公服之制曲領大袖下/施横欄㡤頭烏皮鞾)其百官笏制文官五品以上
用象九品以上用木武臣内職并用象千牛衣緑亦用
象廷賜緋緑者給之元羣臣助祭之服三獻官司徒大
禮使則服籠巾貂蟬冠御史則服獬豸冠其助奠以下
諸執事官冠制如貂蟬而無籠巾有六梁五梁四梁三
梁二梁之異以為之等(其服則白紗中單青羅袍紅羅/裙紅羅蔽膝紅錦綬藍銀束帶)
(玉佩御史以下銅佩白羅/方心曲領白綾襪赤革舄)其朝㑹之服則用唐宋公服
一品紫玉帶二品紫犀帶三品四品紫金帶五品紫角
帶六品七品緋角帶八品九品緑角帶其京官賜宴則
有質孫(一色/服也)其制冬之服凡九等(大紅納石失大紅怯/綿里大紅官素一桃)
(紅藍緑官素各一/紫黄雅青各一)國朝羣臣服制凡上位親祀郊廟社
稷羣臣分獻陪祀則具祭服一品七梁冠衣青色白紗
中單俱用皂領飾縁赤羅裳皂縁赤羅蔽膝大帶用白
赤二色革帶用玉鈎䚢白襪黒履錦綬上用緑黄紫赤
四色絲織成雲鳳四色花様青絲網小綬二用玉環二
(若三公與左右丞相左右大都督左/右御史大夫功臣一品加籠巾貂蟬)二品六梁冠衣裳
中單蔽膝大帶襪履同上革帶用犀鈎䚢其錦綬同一
品小綬二犀環二三品五梁冠衣裳中單蔽膝大帶襪
履同上革帶用金鈎䚢其錦綬用緑黄赤紫四色織成
雲鶴花様青絲網小綬二金環二四品四梁冠衣裳中
單蔽膝大帶襪履同上革帶用金鈎䚢其錦綬同三品
小綬二金環二五品三梁冠衣裳中單蔽膝大帶襪履
同上其革帶用鍍金鈎䚢其錦綬用緑黄赤紫四色織
成盤鵰花様青絲網小綬二銀環二六品七品二梁冠
衣裳中單蔽膝大帶同上革帶用銀鈎䚢其錦綬用緑
黄赤三色絲織成練鵲花様青絲網小綬二銀環二八
品九品一梁冠衣裳中單蔽膝大帶襪履同上其革帶
用銅鈎䚢錦綬用黄緑二色織成鸂鶒花様青絲網小
綬二用銅環二其笏五品以上用象九品以上用槐木
為之凡賀正旦冬至聖節國家大慶㑹則用朝服一品
七梁冠衣赤色白紗中單俱用皂領飾縁赤羅裳皂縁
赤羅蔽膝大帶用白赤二色革帶用玉鈎䚢白襪黒履
錦綬上用緑黄赤紫四色絲織成雲鳳四色花様青絲
網小綬二用玉環二(若三公幷左右丞相左右大都督/左右御史大夫功臣一品皆加籠)
(巾貂/蟬)二品六梁冠衣裳中單蔽膝大帶襪履同上革帶
用犀鈎䚢其錦綬同一品小綬二犀環二三品五梁冠
衣裳中單蔽膝大帶襪履同上革帶用金鈎䚢其錦綬
用緑黄赤紫四色織成雲鶴花様青絲網小綬二金環
二四品四梁冠衣裳中單蔽膝大帶襪履同上革帶用
金鈎䚢其錦綬同三品小綬二金環二五品三梁冠衣
裳中單蔽膝大帶襪履同上其革帶用鍍金鈎䚢其錦
綬用緑黄赤紫四色織成盤鵰花様青絲網小綬二銀
環二六品七品二梁冠衣裳中單蔽膝大帶襪履同上
革帶用銀鈎䚢其錦綬用緑黄赤三色絲織成練鵲花
様青絲網小綬二銀環二八品九品一梁冠衣裳中單
蔽膝大帶襪履同上其革帶用銅鈎䚢錦綬用黄緑二
色織成鸂鶒花様青絲網小綬二用銅環二其笏五品
以上用象九品以上用槐木其朔望朝見及拜詔降香
侍班有司拜表朝覲則服公服一品服赤色大獨科花
直徑五寸玉帶二品服赤色小獨科花直徑三寸花犀
帶三品服赤色散荅花直徑二寸金帶鏤葵花一蟬八
四品五品服赤色小雜花直徑一寸五分金帶鏤四品
葵花一蟬六五品葵花一蟬四六品七品服赤小雜花
直徑一寸光素銀帶六品鍍金葵花一蟬三七品光素
銀帶鍍金葵花一蟬二八品九品服赤無花通用光素
銀帶其笏五品以上用象牙九品以上用槐木其㡤頭
鞾並依舊制
　　　内使冠服
周官設閽人寺人以掌宮門之禁其冠服之制無所考
漢置大長秋後漢置中常侍初服銀璫左貂後改服金
璫右貂隋置内侍省唐亦置内侍省及内謁者監其服
則隨其品職至貞觀中内官但在閤門守禦黄衣廪食
而已開元以後多衣朱紫其常服則烏紗帽盤領窄袖
衫束帶宋置内給使監從駕出入亦服平巾幘緋衫大
口袴元謂之火者其服從其國俗國朝置内使監冠烏
紗描金曲脚帽胸背花盤領窄袖衫角束帶其各官火
者服則與庶人同
　　　侍儀舎人冠服
古者朝覲必有擯相之職論語公西華端章甫願為小
相焉則章甫者擯相之服也漢唐以下置謁者凡朝㑹
則掌引導行禮漢用𤣥冠絳衣唐用武弁絳公服(見唐/令)
宋謂之禮直官元謂之侍儀舎人皆掌引導行禮宋用
公服元用展脚㡤頭窄紫金帶皂鞾國朝侍儀舎人用
展脚㡤頭窄袖紫衫塗金束帶皂文鞾常服烏紗唐帽
諸色盤領衫烏角束帶衫不用黄
　　　校尉冠服
周官太僕𨽻僕掌王之出入警蹕其服禮書不言其制
漢晉衛士有朱衣絳袍黒袴褶之屬唐執仗之士其首
服則有武弁平巾幘錦帽金鵞帽花脚㡤頭黄絁巾袜
額其服則有諸色繡袍大袖勒帛諸色繡裲襠大口袴
銀帶繡戎服大袍銀帶諸色繡寶相花衫大口袴革帶
碧襴金銅帶錦螣蛇宋執仗之士其首服則有武弁平
巾幘花脚㡤頭金鵞帽黄絁巾袜額其服則有緋繡衫
革帶諸色繡寶相花衫行縢銀帶紫繡袍佩刀革帶諸
色繡裲襠赤袴銀帶諸色繡袍大口袴錦螣蛇銀帶佩
刀行縢皂皮鞾鞋襪元執仗之士其首服則有交脚㡤
頭鏤金額交脚㡤頭五色絁巾展脚㡤頭鳳翅唐巾其
服則有紫梅花羅窄袖衫塗金束帶白錦汗胯緋繡寶
相花窄袖衫塗金束帶行縢鞋襪生色寶相花袍勒帛
雲龍鞾緋絁生色寶相花勒帛烏鞾佩寶刀紫羅辮線
襖金束帶烏靴國朝凡執仗之士其首服則皆服鏤金
額交脚㡤頭其服則皆服諸色辟邪寶相花裙襖銅葵
花束帶皂絞鞾
　　　刻期冠服
漢唐禁衛皆選輕㨗之士而未嘗立名至宋置快行親
從官即今刻期之謂也其服書無明文元謂之貴赤其
服如常服而以闊絲絛大象牙鵰花環為識國朝謂之
刻期冠方頂巾衣胸背鷹鷂花腰線襖子諸色闊絲匾
絛大象牙雕花環行縢八帶鞋
　　　士庶冠服
周制士服深衣賤者衣褐秦漢六朝士庶無常服南方
則有巾褐裙襦之衣北方則雜以戎狄之服隋大業中
創造貴賤章服胥吏以青庶人以白屠商以皂士卒以
黄士庶不得以赤黄為衣服雜飾唐初士人以棠苧襴
衫為上服一命以黄再命以黒三命以纁四命以緑五
命以紫士服短褐庶人以白後以襴袖褾襈為士人上
服開骻者名曰缺骻衫庶人服之宋士夫頭巾褙子工
商技術不係官樂人通服皂白至道間許士庶工商通
服紫元士庶皆戴帽醫儒戴笠其服通用紵絲綾羅紗
絹不拘顔色國朝士庶初戴四角巾今改四方平定巾
雜色盤領衣不許用黄皂𨽻冠圓頂巾衣皂衣樂藝冠
青卍字頂巾繫紅緑搭膊
　　　皇后冠服
周制追師掌王后之首服為副編次追衡䈂鄭𤣥云副
者覆也覆首為飾若今歩揺也編者編髪為之若今假
紒也次者次苐髪長短為之所謂髪髢也追治也衡䈂
皆以玉為之衡垂於副之兩旁當耳其下以紞懸瑱䈂
卷髪者内司服掌王后之六服褘衣褕翟闕翟鞠衣展
衣禒衣三禮圖云褘衣色𤣥刻繒為翟形以五綵畫之綴
於衣以為文章褕翟青衣刻繒為揺雉畫以五色(褕音/揺)
闕翟色赤刻翟形而不畫三者皆王后助祭之服也鞠
衣色黄如麴塵王后親蠶之服也展衣色白展與亶同亶
誠也王后以禮見王及賔客之服也褖衣色黒王后接
御於王之服也漢皇后首飾用假結歩揺簪耳歩揺以
黄金為山題貫白珠為桂枝相繆八爵九華熊虎赤羆
天禄辟邪南山豐大特六獸諸爵獸皆用翡翠為毛羽
金題白珠璫繞以翡翠為花入廟所用服紺上皂下朝
㑹用蠶服青上縹下隋皇后首飾用大小花十二樹褘
衣鞠衣青衣朱衣四等褘衣深青色織成領袖文以翬
翟五采重行十二等素紗中單黼領羅縠褾襈色皆以
紅蔽膝隨裳色以緅為褖用翟三章大帶隨衣裳飾以
朱緑之錦青縁革帶白玉佩𤣥組綬青襪舄舄加金飾
助祭及朝㑹受冊大事則服之鞠衣黄羅為質織成領
袖蔽膝革帶及舄隨衣色餘同褘衣親蠶則服之青衣
去大帶及佩綬金飾履朱衣如青衣禮見天子則服之
唐皇后首飾用大小花各十二樹服褘衣鞠衣鈿釵禮
衣三等褘衣深青色畫翬赤質五色十二等素紗中單
黼領朱羅縠褾襈蔽色隨裳色以緅為領縁為翟章三
等青衣革帶大帶隨衣色朱裏紕其外上以朱錦及懸
以白玉雙佩黒組大綬青襪舄舄加金飾朝㑹受冊及
助祭則服之鞠衣黄羅為之蔽膝大帶革帶舄隨衣色
親蠶則服之鈿釵禮衣十二鈿兼用雜色宴見賔客則
服之龍鳳珠翠冠泥金霞帔常服之宋皇后首飾用大
小花各十二樹兩愽鬢冠飾以九龍四鳳其服褘衣深
青織成翟文素質五色十二等青紗中單餘同唐制朝
㑹受冊助祭則服之鞠衣色黄蔽膝革帶舄皆隨衣色
親蠶則服之其常服真紅大袖紅羅生色為領紅羅長
裙龍鳳珠翠紅霞帔藥玉為墜紅羅背子紅黄紗衫子
白紗襦袴明黄裙紅粉紗短衫元皇后用本俗冠服國
朝皇后首飾冠為圓匡冒以翡翠上飾以九龍四鳳大
花十二樹小花如大花之數兩愽鬢十二鈿服褘衣深
青為質畫翠赤質五色十二等素紗中單黼領朱羅縠
褾襈裾蔽膝隨衣色以緅為領縁用翟為章三等大帶
隨衣色朱裏紕其外上以朱錦下以絲錦紐約用青組
玉革帶青襪青舄舄以金飾凡朝㑹受冊謁廟皆服之
燕居則服雙鳳翊龍冠首飾釧鐲以金玉珠寶翡翠隨
用諸色團衫金繡龍鳳文帶用金玉
　　　皇妃冠服
古者王后之下為夫人次嬪次世婦次御女則夫人即
皇妃之位也周制内司服掌六服褘衣褕翟闕翟之下
嬪服鞠衣世婦服展衣御女服褖衣鄭𤣥以為九嬪服
鞠衣則夫人服闕翟乎闕翟者王后第三等服也𤣥以
九嬪服鞠衣故以類推而以夫人服闕翟周制無明文
可見漢貴人首飾皆大手髻墨玳瑁加簪珥妃以上又
得服錦綺羅繒采十二色重縁袍唐首飾兩愽鬢飾以
寶鈿花釵九樹翟衣九等青質繡翟編次於衣及裳重
為九等青紗中單黼領朱縠褾襈裾蔽膝隨裳色以緅
為領縁皆文繡重雉為章二等大帶隨衣色青衣革帶
青襪舄佩綬宋首飾大小花各九株兩愽鬢冠飾以九
翬四鳳褕翟青羅繡為揺雉之形編次為衣青質五色
九等素紗中單黼領羅縠褾襈蔽膝隨裳色褕翟為章
二等以緅為領縁大帶隨衣色朱裏紕其外上以朱錦
下以緑錦紐約用青組青衣革帶白玉雙佩黒組雙大
綬小綬三間施三玉環青襪舄舄加金飾元服本俗服
國朝叅用唐宋之制冠飾以九翬四鳳花釵九樹小花
如大花之數兩愽鬂九鈿翟衣青質編次於衣及裳重
為九等青紗中單黼領朱縠褾襈裾蔽膝隨裳色加文
繡重雉為章二等以緅為領縁大帶隨衣色玉革帶青
襪舄佩綬凡受冊助祭朝㑹諸大事服之鸞鳳冠首飾
釧鐲用金玉珠寶翠諸色團衫金繡鸞鳳不用黄束帶
用金玉犀燕居則服之
　　　皇太子妃冠服
北齊首飾假髻歩揺花釵九䥖服用褕翟隋首飾花九
樹服用褕翟衣九章素紗中單黼領羅褾襈色皆以朱
蔽膝二章大帶以青用青縁革帶朱襪青舄舄加金飾
佩瑜玉纁朱綬獸頭鞶囊唐首飾花九樹小花如大花
之數并兩愽鬂服用褕翟青織成為文為揺翟之形青
質五色九等素紗中單黼領朱羅縠褾襈蔽膝隨裳色
用緅為領縁以翟為章二等大帶隨衣色不朱裏紕其
外上以朱錦下以緑錦紐約用青組以青衣革帶青襪
舄舄加金飾玉佩朱綬鞠衣色黄餘同褕翟從蠶則服
之鈿釵禮衣九鈿服兼用雜色宴見賔客則服之宋制
與唐同元用本俗服國朝冠飾九翬四鳳花釵九樹小
花如大花之數兩愽鬂九鈿翟衣青質繡翟編次於衣
及裳重為九等青紗中單黼領朱縠褾襈蔽膝隨裳色
以緅為領縁加文繡重雉為章二等大帶隨衣色青襪
舄佩綬受冊助祭朝㑹大事則服之犀冠刻以花鳳首
飾釧鐲金玉珠寶翠隨用服諸色團衫金繡鸞鳳唯不
用黄帶用金玉犀燕居則服之
　　　王妃冠服(公主同/)
漢諸王妃首飾大手髻七䥖蔽髻簪珥服用文繡隋王
妃首飾花用九樹服用褕翟繡為九章佩山𤣥玉獸頭
鞶囊綬同夫色唐首飾花釵九樹兩愽髻飾以寶鈿翟
衣青質繡翟編次於衣及裳重為九等青紗中單黼領
朱褾襈裾蔽膝隨裳色以緅為領縁加文繡重翟為章
二等大帶隨衣色青衣革帶青襪舄佩宋親王夫人冠
服與唐同元用本俗服國朝冠飾以九翬四鳳花釵九
樹小花如大花之數兩愽鬂九鈿翟衣青質五色九等
繡翟編次於衣及裳素紗中單黼領朱縠褾襈裾蔽膝
隨裳色以緅為領縁繡翟為章二等大帶隨衣色玉革
帶青襪舄佩綬受冊助祭朝㑹大事則服之犀冠刻以
花鳳首飾釧鐲用金玉珠寶翡翠服諸色團衫金繡花
鳳唯不用黄帶金玉犀
　　　内外命婦冠服
周制追師為内外命婦之首服曰副編次追衡筓司服
辯内外命婦之服曰鞠衣展衣褖衣其内命婦九嬪服
鞠衣世婦服展衣女御服褖衣其外命婦孤之妻服鞠
衣卿大夫之妻服展衣士之妻服褖衣服鞠衣展衣者
首服以編服褖衣者首服以次漢公卿列侯中二千石
二千石夫人首飾紺繒蔮(音國與幗同/包覆於髻也)黄金龍首衘白
珠魚頒擿長一尺為簪珥自二千石夫人以上皆以蠶
衣為朝服入廟助祭者服皂絹上下助蠶者縹絹上下
隋一品命婦花釵九樹褕翟繡為九章佩山𤣥玉二品
命婦花釵八樹褕翟繡為八章佩水蒼玉三品命婦花
釵七樹褕翟繡為七章四品命婦花釵六樹闕翟刻繒
為翟六章五品命婦花釵五樹闕翟五章皆佩水蒼玉
唐外内命婦首飾並兩愽鬂飾以寶鈿一品花釵九樹
衣翟九等二品花釵八樹翟八等三品花釵七樹翟七
等四品花釵六樹翟六等五品花釵五樹翟五等寶鈿
視花釵之數唐内命婦尋常供奉所服並公服公服者
鈿釵雜色禮衣不用中單蔽膝大帶及内命婦常服白
角冠服泥金銷金真珠装綴衣服元無内外命婦冠服
之制國朝命婦一品冠花釵九樹兩愽鬂九鈿服用翟
衣色隨夫用紫繡翟九重素紗中單黼領朱縠褾襈裾
蔽膝隨裳色以緅為領縁加文繡重翟為章二等大帶
隨衣色革帶用玉青襪舄佩綬二品冠花釵八樹兩愽
鬂八鈿服用翟衣八等其色隨夫用紫革帶用犀角並
同一品三品冠花釵七樹兩愽鬂七鈿翟衣七等其色
隨夫用紫革帶用金餘同二品四品冠花釵六樹兩愽
鬂六鈿翟衣六等其色隨夫用紫革帶用金餘同三品
五品冠花釵五樹兩愽鬂五鈿翟衣五等其色隨夫用
紫革帶用烏角餘同四品六品冠花釵四樹兩愽鬂四
鈿翟衣四等其色隨夫用緋革帶用烏角餘同五品七
品花釵三樹兩愽鬂三鈿翟衣三等其色隨夫用緋革
帶用烏角餘同六品
　　　宮人冠服
唐宮人衣諸色團領窄袖胸背繡團花金束帶白錦汗
胯弓様鞋烏紗帽　　宋宮人衣用紫色團領窄袖徧
刺折枝小葵花以金圏之珠絡縫金束帶紅裙弓様鞋
上刺小金花烏紗帽飾以花帽額綴團珠結珠鬂梳垂
珠耳飾國朝與宋同
　　　士庶妻冠服
古者士庶衣服有禁令而其制則各隨其南北土俗之
宜秦漢而下貴賤不分王后之為衣者庶民以之縁履
六朝隋唐之間雜衣胡服唐庶人女嫁有花釵以金銀
瑠琉塗飾之連裳青質青衣革帶襪履同裳色宋制庶
民首飾用銀鍍金項珠耳環用珠服不許用銷金及不
許效四夷服元首飾許用銀鍍金耳環用金釧鐲用銀
服用暗花紵絲綾羅紬絹國朝首飾許用銀鍍金耳環
用金珠釧鐲用銀服淺色團衫許用紵絲綾羅紬絹其
樂妓則戴明角冠皂褙子不許與庶民妻同
　
　
　
　
　
　
　
　
　
　
　
　
　
　
　明集禮卷三十九
欽定四庫全書
　明集禮卷四十
　　冠服圖



































　
　
　
　
　
　
　
　
　
　
　
　
　
　
　
　明集禮卷四十
欽定四庫全書
　明集禮卷四十一
　　車輅
　　　總序
黄帝作車陶唐氏制彤車有虞氏制鸞車夏后氏制錫
車殷制大輅又有桑根車周官所掌天子與后皆有五
輅天子之輅自金輅以下臣下亦得用之漢唐以來車
輅天子至公卿皇后至外命婦各有等差大扺皆倣周
制而損益之也國朝自乗輿中宫皇太子諸王妃主皆
乘車輅腰輿而公卿大臣則乗安車肩輿其制度各有
差等今考歴代之制為車輅篇
　　　天子車輅
周制王之五輅其一曰玉輅錫樊纓十有再就建太常
十有二斿以祀以玉飾諸末鍚馬面當盧刻金為之所
謂鏤鍚也樊音鞶馬大帶也纓謂當胸也以韋為之樊
纓飾以采罽就成也十有二匝也太常旂之畫日月者
斿旂脚也繋於正幅以祀祀天地宗廟也二曰金輅鉤
樊纓九就建大旂以賔以封同姓以金飾諸末鉤馬頷
之鉤也無錫有鉤亦以金為之其樊及纓以五采罽餙
之而九成大旂九旗之交龍者以賔以㑹賔客也同姓
王子母弟也三曰象輅朱樊纓七就建大赤以朝以封
異姓以象飾諸末無鉤以朱飾勒而已其樊及纓以五
采罽餙之而七成大赤九旗之通帛以朝以日視朝也
異姓王之甥舅也四曰革輅龍勒條纓五就建大白以
即戎以封四衛輓之以革而漆之無他飾龍讀如字䮾
也以白黒飾韋雜色為勒條讀為絛其樊及纓以絛絲
飾之而五成不言樊盖脫字耳大白殷之旂猶周大赤
象正色也即戎謂兵事四衞四方諸侯守衞者五曰木
輅前樊鵠纓建大麾以田以封蕃國不鞔以革漆之而
已前音翦翦淺黒色也無龍勒以淺黒餙韋為樊鵠色
為纓不言就數飾與革輅同大麾不在九旗中以正色
言之則黒夏后氏所建也蕃國九州之外夷服鎮服蕃
服也凡五等諸侯所得輅在國及朝天子皆乗之但朝
天子之時乗至天子舘則舍之於舘諸侯自相朝亦得
乗之親迎皆乗所賜輅又有輜車即輦也無輪用十五
人而輦秦平九國蕩滅典籍舊制多亡因殷桑根車似
金根之色而制金根車用金為飾而為帝軫旗皂旒以
從水徳復法水數駕馬以六古者諸侯貳車九乗秦滅
九國兼其車服故大駕屬車八十一乗法駕半之左右
分行其車皆皂盖赤裏木轓輜戈矛弩箙尚書御史所
載最後一乗懸豹尾豹尾以前為省中以輦為人君之
乗漢制乗輿黄屋左纛鸞旗在前屬車在後翠鳳之駕
旌旗鼔車旄頭先驅旗幟尚赤大駕備車千乗騎萬疋
屬車八十一乗公卿奉引太㒒大將軍驂乗祀天於甘
泉用之輦因秦以雕玉為之方徑六尺或使人輓之或
駕果下馬東漢大駕屬車八十一乗法駕半之屬車三
十六乗大駕希用惟上陵及遭大䘮施之法駕公卿不
在鹵簿中惟河南尹執金吾洛陽令奉引侍中驂乗奉
車郎御前驅有九斿雲䍐鳳凰闟㦸皮軒鸞旗皆大夫
載鸞旗或謂之雞翹後有金鉦黄鉞黄門鼔車屬車皆
皂盖赤裏木轓輜戈矛弩箙尚書御史所載最後一車
懸豹尾豹尾以前比省中行祠天郊以法駕祀地明堂
省什三祠宗廟尤省謂之小駕乗輿金根安車立車輪
皆朱班重牙金薄繆龍為輿倚較文虎伏軾龍首銜軛
左右吉陽筩鸞雀立衡􁏡文畫輈羽盖華蚤建大旂十
有二斿畫日月升龍駕六馬象鑣鏤錫金鑁方釳插翟
尾朱兼樊纓赤罽易茸金就十有二左纛以氂牛尾為
之在左騑馬軛上大如斗是為徳車五時車安立亦皆
如之各如方色馬亦如之白馬者朱其髦尾為朱鬛云
所御駕六餘皆駕四後從為副車晉制玉金象革木等
輅是為五輅並天子之法車皆朱班漆輪畫為􁏡文三
十幅法月之數重轂貳轄以赤油廣八寸長三尺注地
繫兩軸頭謂之飛軨金薄繆龍為輿倚較為文獸伏軾
龍首衘軛左右吉陽筩鸞雀立衡􁏡文畫轅及轓青盖
黄為裏謂之黄屋金華施橑末橑二十八以象宿兩箱
之後皆玳瑁為鵾翅加以金銀雕飾故世人亦謂之金
鵾車斜注旂旗於車之左右加棨㦸於車之右皆橐而
施之棨㦸韜以黻繡上為□字繋大蛙蟆幡軛長丈餘
於㦸之杪以犛牛尾大如斗置左騑馬軛上是為左纛
轅皆曲向上取禮緯山車垂句之義言不揉而能自曲
也玉金象三輅各以其物餙車因以為名革者漆革木
者漆木其制玉輅最尊建太常十有二斿九仭委地畫
日月升龍以祀天金輅建大旂九旒以㑹萬國之賔亦
以賜上公及王子母弟象輅建大赤通赤無畫所以視
朝亦以賜諸侯革輅建大白以即戎亦以賜四鎮諸侯
木輅建大麾以田獵其麾色黑亦以賜蕃國玉輅駕六
黑馬餘四輅皆駕四馬馬並以黄金為文髦挿以翟尾
象鹿而鏤錫金鑁而方釳(金鑁者謂以金鑁為文旄以/銕為之其大三寸中央兩頭)
(髙如山形貫中以/翟尾而結著之也)繁纓赤罽易茸金就十有二五輅皆
有錫鸞之飾和鈴之響鉤膺玉瓖(鉤膺繁纓也瓖/馬帶玦名也)龍輈
華轙(輈車轅也頭為龍象轙/謂車衡止環受鸞者也)朱幩(幩餙也人君朱纒/鑣扇汗以為餙也)法
駕行則有五輅各有所主不俱出臨軒大㑹則陳乘輿
車輦旌鼔於其殿庭車坐乗者謂之安車倚乗者謂之
立車亦謂之髙車按周禮惟王后有安車也王亦無之
自漢以來制乗輿乃有之有青立車青安車赤立車赤
安車黄立車黄安車白立車白安車黑立車黑安車合
十乗名為五時車俗謂之五帝車天子所御則駕六其
餘並駕四建旂十二各如車色立車則正豎其旗安車
則斜注駕馬亦各隨五時之色白馬則朱其鬛尾左右
騑驂金鑁鏤錫黄屋左纛如金根之制行則從後五牛
旗平呉後所造以五牛建旗車設五牛青赤在左黄在
中白黒在右小出即乗輦宋玉輅依晉金根車加赤漆
􁏡畫以玉餙諸末建青旗十有二旒駕𤣥馬四復因漢
之安車施羽葆盖以祀以金飾為金輅建青旗駕𤣥馬
四羽葆盖以賔象革木輅並擬玉輅象輅視朝革輅即
戎二輅並建大旗駕𤣥馬四木輅建赤麾以田駕赤馬
四大事法駕五輅俱出孝建中尚書令王宏議屬車起
秦八十一乗及三十六乗並不出經典自胡廣蔡邕𫝊
説耳又是從官所乗非副車正數江左五乗則儉不中
禮帝王文物旗斿皆十二為節今宜依禮十二乗為制
齊因宋金根車而修五輅先青次赤次黄次白次黒依
行運之色也梁五輅旗麾同用赤而斿不異亦從行運
所尚其小輿似輅車金装漆畫元正大㑹乗出上殿西
堂舉哀亦乗之行則從後又制歩輿方四尺上施隠膝
人輿上殿天子至下賤通得乗之復制副輦加笨(歩本/反)
如犢車通幰朱絡謂之篷輦陳五輅皆金薄交龍為輿
倚校文豹伏軾虬首銜軛左右吉陽筩鸞雀立衡􁏡文
畫轓緑油盖黄紋裏相思橑金華末邪注旂旗於車之
左各依方色加棨㦸於車之右韜以黻繡獸頭幡長丈
四尺懸於㦸杪玉輅正副同駕六馬餘皆駕駟並金文
髦插於翟尾玉為鏤錫以綵畫蛙蟆幡綴兩頭易漢之
飛軨五輅兩箱後皆玳瑁為鵾翅金銀雕飾兩箱裏衣
紅錦金花帖釘上用紅錦為後襜青紋純帶花簟各綺
繡褥後魏車輅各依方色駕五馬無經據後周輅有十
二等一曰蒼輅以祀昊天上帝二曰青輅以祀東方上
帝三曰朱輅以祀南方上帝及朝日四曰黄輅以祭地
示中央上帝及夕月六曰𤣥輅以祀北方上帝及感帝
神州此六輅通飾之而無他飾即周木輅遺象也馬皆
疏面之斿就以方色俱十有二七曰玉輅以享先皇加
元服納后八曰碧輅以祭社稷享諸先帝食三老五更
享諸侯耕籍九曰金輅以祀星辰視朔十曰象輅以望
秩群祀十一曰革輅十二曰木輅此六輅漆畫之玉碧
金象革物飾諸末錫面金鉤就以五采俱十有二其輅
之飾重輪重較加茸焉皇帝之輅輿廣六尺有六寸畫
輪輈衡以雲牙箱軾􁏡文内畫雜獸獸伏軾鹿倚較三
辰之常𤣥青蒼等旗畫繪之六仭曵地設和鑾以節趨
行圓盖方輿以象天地隋玉輅青質重箱盤輿左龍右
虎金鳳翅畫􁏡文軛左立纛金鳳一在軾前八鑾在衡
二軨在軾龍輈之上前設障塵青盖裏繡斿帶金博山
綴以鏡子下垂八珮樹四十葆羽輪皆朱班重牙複轄
左建太常十有二斿皆畫升龍日月其長曵地右載闟
㦸長四尺濶三尺黻文旗首金龍頭銜鈴及縷垂以結
綬駕蒼龍金鑁方釳插翟尾五焦鏤錫鞶纓十有二就
皆五采繒罽為飾天子祭祀納后則乗之金輅赤質左
建旟畫飛皂右建闟㦸盤輿鳳等並同玉輅駕赤騮臨
朝㑹同饗射飲至則乗之象輅黄質左建畫斿驎右建
闟㦸駕黄騮祀后土則乗之革輅白質鞔以革左建旗
畫騶虞右建闟㦸駕白駝廵守臨兵則乗之木輅黒質
漆之左建旐畫𤣥武右闟㦸駕黒騮田獵則乗之其輅
並駕六馬馬斾同玉輅復置安車重輿曲壁紫油纁朱
裏通幰朱絲絡網朱鞶纓駕赤騮臨幸則乗之文帝既
平陳因為法令憲章徃古大駕依秦法駕依漢小駕依
宋煬帝大業初復備大駕八十一乗後改為三十六乗
法駕用十二小駕除之輦不施輪通幰朱絡飾以金玉
而人荷之又依梁制副輦復制輿如輦而小宫苑私宴
御之小輿方形同幄帳自閤内升殿御之唐制玉輅者
祭祀納后所乗也青質玉餙末金輅者享射祀還飲至
所乗也赤質金餙末象輅者行道所乗也黄質象飠末
革輅者臨兵廵守所乗也白質輓以革木輅者蒐田所
乗也黒質漆之五輅皆重輿左青龍右白虎金鳳翅畫
苣文鳥獸黄屋左纛金鳳一鈴二在軾前鑾十二在衡
龍輈前設障塵青盖三層繡飾上設博山方鏡下圓鏡
樹羽輪金根朱班重牙左建旂十有二旒畫升龍其長
曵地青繡綢杠右載闟㦸長四尺廣三尺黻文旂首金
龍銜錦結綬及縷帶垂鈴金鑁方釳插翟尾五焦鏤錫
鞶纓十二就旌旗盖鞶纓皆從輅質唯盖裏皆用黄五
輅皆有副耕籍所乗也責質三重盖餘如玉輅安車者
臨幸所乗也金飾重輿曲壁紫油纁朱裏通幰朱絲絡
網朱鞶纓駕赤騮副輅耕根車安車皆八鸞四望車者
拜陵臨吊所乗也制如安車青油纁朱絲絡網又有屬
車十乗一曰指南車(黄帝與蚩尤戰於涿鹿蚩尤作大/霧将士皆迷四方黄帝作指南車)
(以示方故後常建焉周公時越裳氏來獻使者迷其歸/路周公為司南車使載之而歸故常為先導示服逺人)
(而正四方後漢張衡始復制造魏制車上有木仙人手/常指南晉大駕出行為先啟之乗宋齊梁因之唐備於)
(大/駕)二曰記里鼓車(記里鼓車東晉義熈中劉裕滅後秦/所獲未詳其所由來制如指南車駕)
(四馬中有木人執槌向鼓行一里則撃一槌宋因/之大駕鹵簿次指南車後梁駕以牛唐因宋制)三曰
白鷺車(白鷺車隋制一名鼓吹車上施層樓/樓上有翔鸞棲焉唐因之駕四馬)四曰鸞旗
車(漢制鸞旗車為前驅/晉宋唐因之駕四馬)五曰辟惡車(秦制上有桃弧葦/矢以祓不祥唐駕)
(四/馬)六曰皮軒車(皮軒車漢前驅車以虎皮為軒取曲禮/前有士師則載虎之義晉宋因之駕四)
(馬皆大夫載自後/無聞唐備於大駕)七曰羊車(羊車晉制一名輦齊制皇/太子所乗梁令辮髻小兒)
(數人引之貴賤通乗亦名率子隋制金寳餙童子二十/人年十四五者乗之小吏駕果下馬其大如羊唐因之)
(小吏十/四人)與耕根車四望車安車為十乗(耕根車漢制如/副車有三盖一)
(曰芝車親耕所乗晉因之駕四馬置耒耜於軾上隋以/青為質駕六馬唐因之四望車齊制通幰油幢絡班漆)
(輪轂亦曰皂輪以加貴臣隋制同犢車黄金餙駕一牛/拜陵臨吊則乗之唐駕四馬安車周制后及致仕之老)
(乗之漢安車立車是為徳車五時車安立亦如之各如/方色建大旂十有二斿駕六馬皇太子皇子公侯皆乗)
(之自漢以後亦為/副車唐以金餙)行幸陳于鹵簿則分前後大朝㑹則
分左右太宗貞觀元年始加黄鉞車(漢志在大駕後晉/駕一馬次於華盖)
(後御麾左右又有金鉞/車金鉦車並駕三馬)豹尾車(豹尾車周制象君子豹/變以尾者言謙也軍正)
(建之漢大駕出最後一乗懸豹尾豹尾以/前比之省中晉因之在鹵簿末唐駕二馬)通為屬車十
二乗以為儀仗之用大駕行幸則分前後施於鹵簿之
内若大陳設行則分左右施於儀仗之中髙祖太宗大
禮則乗輅髙宗不喜乗輅每有大禮則乗輦𤣥宗以輦
不中禮廢而不用開元十一年冬祀南郊乗輅而徃禮
畢騎還自是行幸郊祀皆騎於儀仗之内其五輅腰輿
陳於鹵簿而已輦十七一曰大鳳輦二曰大芳輦三曰
仙遊輦四曰小輕輦五曰方亭輦六曰大玉輦七曰小
玉輦轝有三一曰五色轝二曰常平轝三曰腰轝大駕
鹵簿先五輅以行宋玉輅青飾輅頂天輪三層塗以緑
青羅為衣繡雲龍於上上層一重下層三重每層綴鍍
金小鈴三層飾以玉耀葉八十一用青玉為之以金鍍
銀鏤龍文置于中兩傍有金花插天輪之周囬形如蕉
葉輪傍有鐡圎筩耀葉之下皆有鐡簮入筩中繫以青
帶圍以輪衣又青羅兩長幅表裏繡雲龍自輅頂交於
四角分垂至輅臺下謂之絡帶或遇雨覆以黄絹油衣
軸之中其頂中虚繡寳盖鬬以八頂餙以八金龍用香
檀木為之御座居中純用香檀不飾他物取黄中正色
也座之左右金龍首銜珠穂毬一中兩龍間一大火珠
乗以金蓮花臺座之引手亦飾金龍倚背及座皆以金
銀絲織成紋錦曲几用香檀覆以錦褥御座後垂錦簾
駕登輅則捲之有梯級以登飾以金綵雲龍每級皆覆
以錦褥東偏小梯級執綏官由此先登以紅繩維其前
立于東柱以備顧問輅身四柱皆餙以金前兩柱各有
大金龍纒於上傍有珠穂毬二輅臺中外皆設錦褥臺
之外前有横按謂之香檀設金罏一金香合二立金鳳
十二於前案外有金纒龍臺二以金覆蓮葉足案前裙
板有四金龍間玉方勝以明青表而出之前有牌篆書
玉輅二字以玉為之有結子繋金鳳之足旁有二金絲
線結八垂牌之兩傍中有玉連環結子正垂牌上玉環
碾二龍絡之四面周以欄而闕其中以備登降每面於
兩欄之角用玉蹲龍一各有金圎照二分置左右玉羽
臺一居中插孔雀羽五枝以辟塵四面其數凡八圓照
倍之圓照名曰照熖插以鐡簮繋以繡帶如耀葉之飾
輪衣下垂䋿帶間以玉珮覆綴以鍍金鈸鈴每垂各六
與玉珮間設周圍數各十二輅下有蹲龍十六以金鍍
銀為之在虚盤四圍之兩傍有托角雲龍四金彩為飾
前後左右各二又有一字小欄飾以金伏於輅下有朱
圓木横於轅前在托角雲龍之内輅前有轅木固以筋
膠飾以金碧昂首鱗體如龍之状皆飾以金龍首之上
有兩横竿青絲繋之前曰鳳轅飾以青列立鳳十二六
馬載以行次曰推轅緑色黒文衛士推之以助馬力其
横設轅後曰壓轅亦青飾衛士壓其後欲取其平左右
冒以金龍其輪三嵗一易心用榆木束以鐡圏掩以金
鍍銀輅下横貫圓木為軸冐以金筒以金蹲龍簮夾兩
輪輪文皆綵繪其輻飾以金花葉衛士左右各六十人
以青絹飾大索鈎於軸首而手入軸傍金鐶引之而前
各以青索置扇上外有副輪二以為備飾亦如之立鳳
轅下六青馬四在轅内二在轅外又有六馬以備畨用
馬首被銅面其額以畫獸銜以鐡牛黄裏青絹表鍍金
銅飾之其背屜表以緑錦裏以青絹裏氊六鈴七鈸置
之兩傍其領下青纓曰綽頦覆以金鈸每馬各一輅之
所止有行馬二飾以彩緑左建太常十二斿繡日月五
星右龍旂職掌駕士二百三十八人服平巾幘絹抹額
羅繡對鳳袍皆以青緋羅繡對鳳襖又羅抺帶絹袴襪
麻鞋皆青色青驄馬三十匹執綏官一員捧輪将軍四
人呵唱二人前後攔馬各九人踏道二十二人轅馬十
二人誕馬十二人抱轅墜轅各六人正副托义各四人
把棒四人小梯二人香匙翦二人紅軸頭二人推杆四
人刮輪四人龍頭二人燭臺二人静席二人左右索各
六十一人職掌五員教馬二人車子官健八人盖覆儀
鸞司五人千牛衛上将軍二員抱龍旂太常六員進馬
四員牧馬三十人香蹬睥睨一排列官一員金輅色以
赤駕六赤馬駕士六十四人象輅色以淺黄駕六赭白
馬駕士四十人革輅色以黄駕六騧馬駕士四十人木
輅色以黒駕六黒騮馬駕士四十人自金輅而下其制
皆同玉輅惟無玉飾副玉輅副金輅副象輅副革輅副
木輅並駕六馬駕士四十人當用銀飾者皆以銅餘制
如正輅耕根車如五輅之副駕六青馬駕士四十人進
賢車古安車也赤質兩壁紗牕擎耳虚􁀙一轅緋幰衣
絡帶門簾皆繡鳳紅絲網中設朱漆床香案紫裬案衣
緋繒裏輓索朱漆行馬駕士二十四人明逺車古四望
車也駕四馬赤質制如屋重欄勾闌上有金龍四角重
銅鐸上層四面垂簾下層周以花轅三板駕士四十人
羊車亦為畫輪車駕以牛後改駕以果下馬二赤質兩
壁畫龜文金鳳翅緋幰衣絡帶門簾皆繡瑞羊童子十
八人指南車一名司馬車赤質兩箱畫青龍白虎四面
畫花鳥重臺勾䦨鏤拱四角垂香囊上有仙人車雖轉
而手恒指南一轅鳳首駕四馬駕士三十人記里鼓車
一名大章車赤質四面畫花鳥重臺勾䦨鏤拱行一里
則上層木人擊鼓十里則次層木人撃鐸一轅鳳首駕
四馬駕士三十人白鷺車赤質上有朱柱貫五輪相重
輪衣以緋皁頂及緋絡帶立繡飛鷺柱杪刻木為鷺衘
鵞毛筩紅綬帶一轅駕四馬駕士十八人鸞旗車赤質
曲壁一轅上載赤旗繡鸞鳥駕四馬駕士十八人崇徳
車古辟惡車也赤質周施花板四角刻辟惡獸中載黄
旗亦繡此獸太僕署令一人在車中執旗駕四馬駕士
十八人皮軒車赤質曲壁上有柱貫五輪相重畫虎文
駕四馬駕士十八人黄鉞車赤質曲壁中設金鉞錦囊
綢杠左武衛隊正一人在車中執鉞駕兩馬駕士十五
人豹尾車制同黄鉞車上載朱漆竿首綴豹尾右武衛
隊正一人執之駕兩馬駕士十五人屬車黒質兩箱轝
􁔾前有曲䦨金銅飾上施紫通幰絡帶門簾皆繡雲鶴
紫網帉錔每乗駕三牛駕士十人大輦赤質正方油畫
金塗銀葉龍鳳􁛑其上四面行雲龍朶火珠方鑑銀絲
囊網珠翠結條雲龍佃窠霞子四角龍頭御香囊頂輪
施耀葉中有銀蓮花坐龍紅綾裏碧牙壓帖内設圎鑑
銀絲香囊銀飾勾闌臺坐紅絲絛網帉錔中施黄褥置
御坐扶几香爐錦結綬几衣輪衣絡帶並緋繡壓金銀
錢長竿四銀裹鐡鋦龍頭魚鈎錦膊褥銀􁔾畫梯托义
黄羅縁席褥帊梯杖褥朱索緋繒油帊主輦六十四人
腰輿前後長竿各二金銅螭頭緋繡鳳裙襴上施錦褥
别設小床緋繡花龍衣奉輿十六人元玉輅青質金装
青緑藻井栲栳輪盖外施金装雕木雲龍内盤碾玉福
海圎龍一頂上匝以金塗鍮石葉八十一上圍九者二
中圍九者三下圍九者四頂輪衣三重上二重青繡雲
龍瑞草下一重無文輪衣内黄屋一黄素紵絲瀝水周
垂朱絲結網青紵絲繡小帶四十八帶頭綴金塗小銅
鈴青紵絲繡絡帶二頂輪平素面夾用青紵絲盖四周
垂流蘇八餙以五采茸線結網五重金塗銅鈸五金塗
木珠二十有五又繫玉雜佩八珩璜衝瑀全金塗鍮石
鈎掛十六黄茸貫頂天心直下十字繩二各長三丈盖
下立朱漆柱四柱下直平盤虚櫃中櫺三十下外桄二
漆繪犀象鸚鵡錦雉孔雀隔窠嵌装花板櫃周朱漆勾
䦨雲拱地霞葉百七十有九下垂牙䕶泥虚板并朱漆
畫瑞草勾䦨上玉行龍十碾玉蹲龍十孔雀羽臺九水
精面火珠七金圏熖銅照八輿下周垂朱絲結網餙以
金塗鍮石鐸三百綵畫鍮石梅蕚嵌網眼中輿之長轅
三界轅勾心各三上下龍頭六前轅引首玉螭頭三桄
頭十六絟以蹲龍轅頭衡一兩端玉龍頭二上列金塗
銅鳳十二含以金塗銅鈴輿之軸一輪二軸之挲羅二
明轄蹲龍銓並青漆輪之輻各二十四轂首壓貼金塗
銅轂八十一金塗鍮石擎耳戀攀四櫃之前朱漆金装
雲龍輅牌一牌字以玉装綴輅之箱四壁雕鎪漆畫填
心隔窠龜文花板上層左畫青龍右畫白虎前畫朱雀
後畫𤣥武輅之前額玉行龍二奉一水精珠後額如之
前兩柱茸鈴索五貼金鸞和大響銅鈴十金塗鍮石雙
魚五下朱漆軾櫃一櫃上金香毬金香寳金香合銀灰
盤各一並黄絲綬帶輅之後朱漆後轛一金塗曲戍黄
紵絲銷金雲龍門簾一緋紵絲繡雲龍帶二輅之中金
塗鍮石較碾玉龍椅一靠背上金塗圏熖玉明珠一左
建太常旂十有二斿青羅繡日月五星升龍右建闟㦸
一九斿青羅繡雲龍中央黄羅繡青黼文兩旗綢杠並
青羅旗首金塗鍮石龍頭二金塗鍮石鈸青纓緌十二
重金塗木珠流蘇十二重龍椅上方坐一緑褥一皆錦
銷金黄羅夾帕一方輿地褥二勾䦨内褥八皆用雜錦
綺青漆金塗鍮石鉸葉踏道一小褥五重青漆雕木塗
金龍頭行馬一小青漆梯一青漆柄金塗長托义二金
塗首青漆推竿一青茸引輅索二各長六丈餘金塗銅
環二黄茸綏一輅馬誕馬並青色鞍轡鞦勒纓拂靷並
青韋金飾誕馬青織金紵絲屜四青羅銷金絹裏籠鞍
六盖輅黄絹大䝉帕一黄油絹帕一駕士平巾大袖並
青繪紵絲為之金輅赤質金餙内盤真金福海圎龍輅
馬誕馬並赤色駕士並衣緋象輅黄質象餙内盤描金
象牙雕福海圓龍輅馬誕馬並黄色駕士並衣黄革輅
白質革鞔内盤描金白檀雕福海圓龍輅馬誕馬皆白
色駕士並衣白木輅黑質漆之内盤描金紫檀雕福海
圓龍輅馬誕馬並黑色駕士並衣紫餘皆同玉輅之制
腰輿以香木後背作山子牙嵌七寳装象轎駕以象凡
廵幸則御之
　　　皇后車輅
周制皇后之五輅重翟錫面朱總厭翟勒面繢總安車
雕面鷖總皆有容盖翟車貝面組總有幄輦車組輓有
翣羽盖凡言翟者皆謂以翟雉之羽為車兩傍之蔽也
重則以二重為之壓則相次以厭其本單言翟者不重
不厭但以翟飾車之側爾安車無蔽坐乗車也凡婦人
車皆坐乗而此獨謂之安車者以其無重翟厭翟翟車
輦車之名無異物之稱故獨稱安車也輦車無餙但漆
之而已錫面以錫飾馬面也勒面以韋為當面飠也雕
面則雕之而已貝面以貝餙勒之當面也朱總謂以朱
繒為餙著馬勒直兩耳也繢總畫文為飾也鷖者青黑
色組總以組織為總也容謂車帷盖謂車盖有幄則無
盖矣翣所以禦風塵也羽盖以羽作小盖以翳日也重
翟后從王祭祀所乗厭翟后從王賓饗諸侯所乗安車
后朝見於王所乗翟車后乗以出桑輦車后居宫中從
容所乗為輇輪而人輓之以行者也漢制皇后鴛輅青
羽盖駕四馬斾九斿東漢太皇太后皇太后皇后法駕
皆御金根車重翟羽盖加青交絡帷裳其非法駕則乗
紫罽軿車雲􁏡文畫輈黄金塗五末盖施金花駕三馬
左右騑晉制后乗重翟羽盖金根車加青絡青帷裳雲
􁏡畫轅黄金塗五末盖施金華駕三馬左右騑其廟見
小駕則乗紫罽軿車飾及駕馬如重翟非法駕則皇太
后乗輦皇后乗畫輪車皇后先蠶乗油畫雲母安車駕
六騩馬(騩淺/黑色)油畫兩轅安車駕五騩馬為副又金博山
軿車紫絳罽軿車皆駕三騩馬為副宋因晉制法駕乗
重翟先蠶乗油畫雲母安車齊制皇后乗重翟車碧旂
九斿棨㦸後魏皇后之輅其從祭則御金根車親䘮則
御雲母車歸寜則御紫罽車遊行御安車吊問御紺罽
車並駕四馬後周皇后之車十二等一曰重翟以從皇
帝祀禖享先皇朝皇太后二曰厭翟以祭隂社三曰翟
輅以采桑四曰翠輅以從皇帝見賓客五曰雕輅以歸寜
六曰象輅以臨諸道法門六輅皆鈎面朱總金鈎七曰
蒼輅以適命婦八曰青輅九曰朱輅十曰黄輅十一曰
白輅十二曰𤣥輅五時常出則供之六輅皆䟽面繢總
隋重翟青質金飾諸末朱輪金根朱牙其箱飾以重翟
羽青油幢朱裏通幰繡紫帷朱絲絡網綉紫絡帶八鸞
在衡鏤錫鞶纓十二就金鍐方釳插翟尾朱總駕蒼龍
受册從祀郊禖享廟則供之厭翟赤質金飾諸末輪畫
朱牙其箱餙以翟羽紫油幢朱裏通幰紅錦帷朱絲絡
網紅錦帶餘如重翟駕赤騮親桑供之翟車黄質金飾
諸末朱輪畫朱牙飾以翟羽黄油幢黄裏通幰白紅錦
帷朱絲絡網白紅錦絡帶餘如重翟駕黄騮歸寜則供
之諸鞶纓之色皆從車質安車赤質金餙紫通幰朱裏
駕四馬臨幸及吊則供之輦金飾同於蓬輦通幰班輪
駕四馬宫苑近行則乗之屬車三十六乗唐因隋制重
翟厭翟翟車安車其餙不易又制四望車紫油朱質通
畫絡帶拜陵臨吊則供之又制金根車朱質紫油通幰
油畫絡帶朱絲絡網常行則供之宋皇后唯用厭翟車
其制箱上有平盤四角曲䦨兩壁紗窻龜文金鳳翅前
有虚櫃香爐香寳緋綉幰衣絡帶門簾三轅鳳首畫梯
推竿行馬緋繒裏索駕六馬金銅面纓轡鈴襻緋屧駕
士三十人武弁緋綉衫常出止用副金塗銀装白藤輿
各一上覆椶梠屋同乗輿平頭輦之制元皇后出入用
象輦國朝
　　　皇太子車輅
周禮金輅建大旂以封同姓漢皇太子皆安車朱班輪
飛軨青盖塗花椅虎伏鹿􁏡文畫輪吉陽筩文金塗五
末旂降龍皇太子為王賜以乗之皇孫緑車以從皆左
右騑三馬名皇孫車魏因漢制文帝問東平王有輅為
是特賜乎鄭稱對曰天子五輅金輅以封同姓諸侯得
與天子同乗金輅非特賜也晉皇太子安車因魏制而
駕三馬非法駕則乗畫輪車上開四望緑油幢朱緑繩
絡兩箱裏餙以金錦黄金塗五末其副車三乗形制如
所乗但不畫輪耳王青盖車皇孫緑盖車並駕馬左右
騑東晉安帝時皇子乗後山安車制如金輅宋因晉制
皇子為王亦錫以皇太子之安車皇孫緑車亦因舊法
齊皇太子乗象輅校飾如御旂旗九斿降龍梁皇太子
皇子因齊象輅制鸞輅駕三左右騑朱班輪倚獸較伏
鹿軾九斿降龍青盖畫轓文輈文金塗五末以畫輪車
為副其畫輪車上開四望緑油幢朱繩絡兩箱裏餙以
金錦後魏太子乗金輅朱盖赤質駕四馬隋皇太子金
輅赤質金飾諸末重較箱畫􁏡文鳥獸黄伏鹿軾龍輈
金鳳一在軾前設障塵朱盖黄裏畫朱牙左建旂九斿
右載闟㦸旂首金龍頭御結綴及鈴緌駕赤騮駟八鸞
在衡二鈴在軾金鍐方釳插翟尾五焦鏤錫鞶纓九就
從祀享廟正冬大朝納妃則乗之輅車金餙諸末紫通
幰朱裏駕一馬五日常朝及朝饗宫官出入行道乗之
四望車金飾諸末紫油幢通幰朱裏朱絲絡網駕一馬
吊臨則乗之唐太子車輅因隋制親王象輅宋皇太子
謁太廟乗金輅常朝則乗馬親王乗革輅國朝皇太子
乗金輅
　　　皇太子金輅制度
輅身一乗四柱朱紅漆金貼銅葉叚金貼銅釘子装釘
前左右二柱描一升降金龍二條上四面花板四片中
四面頰板八片下左右并後三面花板每面六片花板
皆青地上粧五采蟠龍
天輪三層用朱紅漆上安金貼銅耀葉七十二片紅羅
絡帶二條繡升降龍二條
珮八吊用金貼銅為之相間䋿帶掛天輪上
䋿帶八吊每吊用青紅白黒四色絲結成五層每層用
金貼銅大鈸子一箇金貼銅小鈸子九箇
鬬八頂紅地上描金升降龍八條頂心照子一箇周圍
青斗拱外邊四花板紅地描金雲朶
平盤四邊䕶盤長花板青地每邊粧五采龍一條下虚
櫃四向花板青地每向九片粧五采翔禽海獸内左右
二面用托角霞龍四箇粧五采明金用釘䖏用金貼銅
釘装釘
一字构欄在輅南牌邊花板一層中四片左右各一箇
青地描金龍四條用釘處用金貼銅葉金貼銅釘装釘
四角构欄周圍輅身外四向皆通門每向兩角花板各
二層共八片青地描金龍各八條每角用寳照一箇嵌
以金貼銅火熖立羽臺二箇四向欄柱並作金貼銅座
龍用釘處用金貼銅葉金貼銅釘装釘
車輪輪質朱紅用五采漆龍二條輻質朱紅轂質亦朱
紅五采漆龍二條俱用金貼銅葉金貼銅釘装釘軸頭
金貼銅鈸面軸上金貼銅龍頭插拴二箇
長轅三條轅首金貼銅龍首三箇轅身紅朱漆泥金龍
鱗轅後金貼銅罨頭
轅上有立鳳横竿用朱紅漆竿兩頭金貼銅龍頭二箇
竿上金貼銅立鳳九箇鳳銜金貼銅鐸兒九箇
抱轅竿一根紅地描金花兩頭金貼銅罨頭
紅旗二面内左旗竿頭金貼龍頭旗身上用全幅兩面
皆繡龍一條下用九幅内外皆繡升龍五條降龍四條
相間右竿頭用金貼銅㦸旗身上用全幅外一面繡黻
内一面繡龍一條下用九幅内外皆繡升龍五條降龍
四條相間竿頭垂鈴鐸兩箇上各垂紅流蘇九箇下並
垂紅絲結子
輅牌朱紅漆造兩旁描升降金龍上下用描金雲朶
輅中座椅朱紅漆造靠背兩頭金貼銅龍頭二箇椅手
龍頭二箇脚踏納板並朱紅漆座褥脚踏褥子並繡團
龍七條不坐則以紅帕覆之
曲几用紅朱漆四色藥玉珠為裙網象牙滴子不用以
紅帕覆之
香櫃用朱紅漆金貼銅葉金貼銅釘装釘金貼銀香爐
一箇金貼銀香合一箇金貼銀燭臺一對金貼銀香匙
筯一副
踏梯用朱紅漆造金貼銅葉及金貼銅釘子装釘不用
以紅帕覆之
執綏官踏梯用紅漆
軟簾一把用青錦上有金貼銅鉢遮那一副金貼銅挂
搭雁鈎四箇
拽索用紅絲成造
浄席一領用紅絹禒
朱紅漆托义二件
朱紅漆合蟬梯一副
朱紅漆小木梯一
朱紅漆行馬二座金貼銅葉金貼銅釘装釘
　　　妃主命婦以下車輅
東漢長公主乗赤罽軿車大貴人公主王妃封君油畫
軿車大貴人加節畫輈皆右騑公列侯夫人㑹朝若親
蠶各乗其夫之安車右騑加交絡帷裳皆同非公㑹不
得乗朝車得乗漆布輜軿銅五末晉三夫人油軿車駕
兩馬左騑貴人加節畫輈三夫人助蠶乗青交絡安車
駕三皆以紫絳罽軿車九嬪世婦乗軿車駕三長公主
赤罽軿車駕兩馬公主王太妃皆油軿車駕兩馬右騑
公主油畫安車駕三青交絡以紫絳罽軿車駕三為副
王太妃三夫人亦如之公主助蠶乗油畫安車駕三公
主有先置者乗青交絡安車駕三諸王妃公太夫人夫
人縣鄉君諸郡公侯特進夫人助蠶乗皂交絡車駕三
諸侯監國世子之世婦侍中常侍尚書中書監令卿校
世婦命婦助蠶乗皂交絡安車儷馬郡縣公侯中二千
石二千石夫人㑹朝及蠶各乗其夫之安車皆右騑皂
交絡皂帷裳自非公㑹則不得乗安車止乗漆布輜軿
銅五末而已王妃特進夫人封郡君安車駕三皂交絡
封縣鄉君油軿車駕兩馬右騑宋公主安車以紫絳罽
軿車為副駕三九嬪世婦駢車駕一王妃特進夫人封
君皂交絡安車駕三其貴人公主王妃封君油軿駕二
右騑公列侯中二千石夫人㑹朝及蠶所乗依漢故事
齊皇子妃厭翟車如重翟餙而㣲减油輅畫安車公主
王妃三公特進夫人所乗正副皆依漢晉梁長公主公
主諸王太妃皆得乗青油榻幢通幰車榻幢涅幰為副
皇女諸王嗣子侯夫人皆乗赤油榻幢車以涅幰為副
侍女聴涅幰二乗北齊因魏制其諸公主乗油朱絡網
車車中餙用金塗及純銀後周諸公夫人之輅車九厭
翟翟輅翠輅皆錫面朱總金鈎雕輅篆輅皆勒面繢總
朱輅黄輅白輅𤣥輅皆雕面諸侯夫人自翟輅而下八
諸伯夫人自翠輅而下七諸子夫人自雕輅而下六諸
侯夫人自篆輅而下五鞶纓就數各視其君三妃三公
夫人之輅九篆輅朱輅黄輅白輅𤣥輅皆勒面緇總夏
篆夏縵墨車輚車皆雕面鷖總三㚤(由力/反)三孤内子自
朱輅以下八六嬪六卿内子自黄輅而下七上下媛婦
中大夫孺人自夏篆而下四女御婉士婦人自夏縵而
下三其鞶纓就各以其等皆簟茀漆之君以赤卿大夫
士以𤣥君駕四三輈六轡卿大夫士駕二一輈四轡隋
皇太子妃乗翟車以赤為質駕三馬畫轅金餙犢車紫
幰朱網絡良娣以下並乗犢車青幰朱裏三公夫人公
主王妃並犢車紫幰朱網絡五品以上並乗青幰與其
夫同唐内命婦夫人乗厭翟車嬪乗翟車媫妤以下乗
安車各駕二馬外命婦公主王妃乗厭翟車駕二馬自
餘一品乗白銅餙犢車青通幰朱裏油幢朱絲絡網駕
牛二品以下去油幢絡網四品青偏幔宋内外命婦之
車銀装白藤輿檐内命婦皇親所乗白藤輿檐金銅犢
車或覆以氊或覆以椶内外命婦通乗國朝
　　　公卿以下車輅
周禮象輅以封異姓革輅以封四衛服車五乗孤乗夏
篆卿乗夏縵大夫乗墨車士乗棧車庶人乗役車服車
者服事之車夏篆謂五色畫轂約夏縵亦五采畫而無
篆墨車不畫但以漆革輓車而已棧車不革鞔但漆之
而己役車方箱可載任器以供役者也漢六百石以上
施車轓得銅五末軛有吉陽筩二千石以上右騑三百
石以上皂布盖千石以上皂繒覆盖二百石以上白布
盖皆四維杠衣賈人不得乗馬車吏亦盖杠其餘皆青
後漢公卿乗安車朱班輪倚鹿較伏熊軾皂繒盖黑轓
右騑中二千石二千石皆皂盖朱兩轓千石六百石朱
左轓長六尺晉制三公九卿河南尹郊廟明堂皆大車
立乗駕四前後導從大車駕二右騑他出乗安車其去
位致仕告老賜安車駕四郡縣公侯安車駕二右騑皆
朱班輪倚鹿較伏熊軾黒輜皂繒盖中二千石二千石
皆皂盖朱兩轓銅五末駕二中二千石以上右騑千石
六百石朱左轓車輅長六尺宋制追鋒車雲母車四望
車公及列侯所乗安車依漢舊制駕二馬旂旗斿王公
侯七卿五皆降龍公卿中二千石郊陵法出皆大車立
乗駕四他出及去位致仕者皆安車四馬二千石皆皂
盖朱轓銅五末駕二右騑王公之世子攝命治國者安
車駕三旂旗七斿侯世子五斿齊制黄盖車建碧旂九
斿九命上公所乗青盖安車朱轓班輪駕一左右騑通
幰車為副諸王禮行所乗皂盖安車朱轓漆班輪駕一
通幰朱車為副三公禮行所乗安車黑耳皂盖朱轓駕
一牛車為副國公列侯禮行所乗馬車駕一九卿領䕶
二衛驍游四軍五校從郊陵所乗餘同晉法梁二千石
四品以上及列侯皆給軺車駕牛伏兎箱青油幢朱絲
絡網轂皆黒漆天監二年令三公開府尚書令給鹿轓
軺施耳後户皂輞尚書僕射左右光禄大夫侍中中書
監袐書監給鳳轄軺後户皂網領䕶國子祭酒太子詹
事尚書侍中列卿等給聊泥軺無後户漆輪車驃騎及
諸王除刺史帶将軍給龍雀軺以金銀餙御史中丞給
方盖軺形小如傘諸王三公有勲徳者皆特加皂輪車
駕牛形如犢車但烏漆輪轂黄金雕装上加青油幢朱
絲絡通幰王公加禮者給油幢絡車駕牛朱輪華轂陳
因梁制後魏三公及王車朱屋青盖制同五輅名曰髙
車駕三馬庶姓王侯及尚書令僕以下列卿以上並給
軺車駕一馬或乗四望通幰車駕一牛北齊制庶姓王
儀同三司以下翟尾扇傘皇家及三品以上官青傘朱
裏其青傘碧裏逹於士人不禁正從一品執事散官乗
油朱絡網車車牛餙得用金塗及純銀三品乗卷通幰
車車牛金餙七品以上乗偏幰車車牛金餙以銅後周
諸公之輅九方畧(各象/方色)碧輅金輅皆錫鞶纓九就金鈎
象輅犀輅貝輅革輅篆輅木輅皆䟽鞶纓九就皆以朱
白蒼三采諸侯自方輅而下八無碧輅諸伯自方輅而
下七又無金輅諸子自方輅而下六又無象輅諸男自
方輅而下五又無犀輅凡就各如其命三公之車輅九
祀輅犀輅貝輅篆輅木輅夏篆夏縵墨車輚車自篆以
下金塗諸末錫鞶纓金鈎木輅以下銅餙諸末疏鞶纓
皆九就三孤自祀輅而下八無犀輅六卿自祀輅而下
七又無貝輅上大夫自祀輅而下六又無篆輅中大夫
自祀輅而下五又無木輅下大夫自祀輅而下四又無
夏輅士車三祀車墨車輚車凡就各如其命數自孤以
下就以朱絲二采隋制公及一品象輅黄質象餙諸末
建旟畫以鳥隼受册告廟升壇上任親迎及𦵏則乗之
侯伯及二品三品革輅白質建旟畫以熊虎受册告廟
親迎及𦵏則乗之子男及四品木輅漆餙建旐畫以龜
蛇受册告廟親迎及葬則乗之象輅以下斿及就數各
依爵品犢車則魏武賜楊彪七香車也駕牛自王公以
下至五品以上並給乗之三品以上通幰朱裏五品以
上紺幰碧裏皆銅装唯有叅謁及吊䘮者則不張幰而
乗鐡装車六品以下不給任自乗犢車弗許施幰唐制
王公以下車輅親王及武職一品象輅自餘及二品三
品革輅四品木輅五品輅車象輅朱班輪左建旂旗畫
龍一升一降右載闟㦸革輅以革餙左建旜餘同象輅
木輅以漆餙之餘同革輅軺車四壁青通幰諸輅質盖
旂旜皆朱一品九斿二品八斿三品七斿四品六斿其
有鞶纓就數皆准此三品以上珂九子四品七子五品
五子六品以下去通幰及珂王公車輅蔵于太僕受制
行册命廵陵婚𦵏則給之餘皆以騎代車宋羣臣車輅
鞍馬之制親王一品奉使及𦵏並給革輅制同乗輿之
副惟改龍餙為螭六引内三品以上乗革車赤質制如
進賢車駕四赤馬駕士二十五人緋繶衣絡帶旗㦸綢
杠繡文司徒以瑞馬京牧以隼御史大夫以獬豸兵部
尚書以虎太常卿以鳳縣令乗軺車黒質兩壁紗牕一
轅金銅餙紫幰衣絡帶並繡雉御瑞草駕二馬駕士十
八人百官常朝皆乗馬鞍勒之制金塗銀裝牡丹花校
具重八十兩紫羅繡寳相花雉子方韉油畫鞍橋白銀
銜鐙以賜宰相親王使相殿馬馬軍歩軍都指揮使金
塗銀装太平花校具重七十兩紫羅繡瑞草方韉油畫
鞍橋䧟銀銜鐙以賜樞密使副使叅知政事節度使殿
前馬軍歩軍副都指揮使都虞以上若出使則加紅氂
牛纓金塗銀鈸使相外加紅織成鞍複歩軍都虞侯以
上賜帶甲馬者加紅皮鞦轡校具重一十七兩青氊圎
韉䧟銀御鐙金塗銀閙装麻葉校具重五十兩紫羅剜
花方韉油畫鞍橋䧟銀銜鐙以賜三司使文明資政翰
林龍圗樞密直學士御史中丞兩使留後觀察防禦使
廂都指揮使軍廂都指揮使初出受團練使刺史者賜
亦同金塗銀三環寳相花校具重二十五兩紫羅圎韉
烏漆鞍橋銜鐙以賜團練使刺史金塗銀促結路州花
校具重二十兩紫羅圓韉以賜諸路承受白成重十五
兩以賜諸王官寮翰林侍讀侍書金塗銀寳相花校具
重二十兩蠻雲校具重十五兩以賜諸班押班殿前指
揮使以上白成窪面校具重十二兩以賜諸班皆藍黄
絁圎韉國朝
　
　明集禮卷四十一
欽定四庫全書
　明集禮卷四十二
　　儀仗篇
　　　總序
昔者軒轅氏創旗盖麾幢之容列卒伍營衛之警所以
謹岀入之防嚴尊卑之分而示天下後世以至公之制
也盖人君者天下之至尊也清道而行静室而止植㦸
懸楯晝夜誰何豈直以為觀美哉盖所以為慎重也慎
重則尊嚴尊嚴則整肅而儀仗者所以尊君而肅臣也
故周官𨽻僕掌蹕宫中之事漢朝㑹則衞官陳車騎張
旗幟唐㳂隋制置衛尉卿掌儀仗帳幙之事宋衛尉領
左右金吾街司左右金吾仗司六軍儀仗司主清道徼
巡排列奉引儀仗元置拱衛司領控鶴户以供其事國
朝制黄麾仗凡正至聖節朝㑹及冊拜接見蕃臣儀鸞
司陳設儀仗而中宫東宫親王皆有儀仗之制焉今集
古今沿革以著于篇
　　　乗輿
周官𨽻僕掌蹕宫中之事蹕謂止行者若今警蹕也漢
髙祖朝長樂宫庭中陳車騎戍卒衞官設兵張旗幟殿
下郎中俠陛陛數百人後漢正旦天子幸德陽殿臨軒
虎賁羽林弧弓撮矢(束矢/也)陛㦸左右戎頭(即兠/鍪)偪脛(行/縢)
(也/)陪前向後梁制二仗行幸則有槊仗近燕則有隊仗隋
有三仗六行在大仗内行别六十人而其詳皆無紀焉
唐制凡朝㑹之仗三衛番上分為五仗號衙内五衞一
曰供奉仗以左右衛為之二曰親仗以親衛為之三曰
勲仗以勲衛為之四曰翊仗以翊衛為之皆服鶡冠緋
裌五曰散手仗以親勲翊衛為之服緋絁裲襠繡野馬
列坐東西廊下每月以四十六人立内廊閣外號曰内
仗以左右金吾衛将軍當上中郎将一人押之有押仗
官有知隊仗官朝堂置左右引駕三衛六十人分五番
引駕佽飛六十六人分六番元日冬至大朝㑹宴見蕃
國王則供奉仗散手仗立於殿上黄麾仗樂懸五路五
副路屬車輿輦繖二翰二陳於庭扇一百五十有六三
衛三百人執之陳於兩廂黄麾仗左右箱各十二部十
二行一長㦸六色氅二儀鍠五色幡三大矟小孔雀氅
四小㦸刀楯五短㦸五色鸚鵡毛氅六細射弓箭七小
矟鸚鵡毛氅八金花朱縢絡楯刀九戎雞毛氅十細射
弓箭十一大鋋白毦十二金花綠縢絡楯刀皆服五色
雲花襖㡌每行一色黄麾仗首尾廂各絳引幡二十引
前十掩後十廂各獨揭鼓十二重重二人首二部獅子
袍次一部豹文袍每黄麾仗一部鼓一諸衛大将軍各
一人檢校被繡袍又有五旗仗左右衛黄旗仗立於兩
階之次左右驍衛赤旗仗列於東西廊下左右武衛白
旗仗居驍騎之次左右威衛黒旗仗立於階下左右領
軍衛青旗仗居威衛之次鍪甲弓箭刀楯矟􁝀各隨五
旗之色又有夾轂隊廂各六隊隊三十人親勲翊衛仗
廂各三隊隊四十人武衛内有持鈒隊執銀装長刀絳
引幡一金節十二分左右罕畢朱雀幢青龍白虎幢隊
各一百四十人分左右三行又殳刀歩甲隊殳仗左右
廂千人廂别二百五十人執殳百五十人執义(殳义㦸/類殳無)
(刃而短黒飾兩/末义青飾兩末)步甲隊從左右廂各四十八前後皆二
十四次左右金吾衛辟邪旗隊又清游隊朱雀隊𤣥武
隊諸衛俠門隊長槍隊與諸隊相間朝日殿上設黼扆
躡席熏爐香案百官班齊扇合皇帝陞御座内謁者喚
仗羽林勘契仗入朝罷皇帝步入東序門然後放仗内
外仗隊七刻乃下宴蕃客日隊下復立半仗于兩廊朔
望受朝及蕃客辭見加纛矟隊儀仗減半凡千牛仗立
則全仗立千牛仗者以千牛備身為之皆執御刀弓箭
升殿列御座左右其内外路門以排道人帶刀捉仗而
立號曰立門仗宣政左右門仗内外三番而立號曰交
畨仗皇帝親征纂嚴諸衛列黄麾仗巡狩建牙旗於壝
外黄麾大仗屯門鈒㦸陳壝中(鈒挿也制/本挿車傍)冊太子列黄
麾大仗冊三師三公親王設黄麾半仗冊公主設鈒㦸
近仗于殿庭宋御殿儀仗本充庭之制殿庭屯門皆列
諸衛黄麾大仗太祖又增創錯繡諸旗并幡氅等正至
五月一日御正殿則陳之青龍白虎旗各一分左右五
嶽旗五在左五星旗五在右五方龍旗二十五在左五
方鳯旗二十五在右紅門神旗二十八分左右朱雀真
武旗各一分左右皂纛十二分左右(以上/金吾)天一太一旗
各一分左右攝提旗二分左右五神旗五(木火在左金/水土在右)
北斗旗一在左二十八宿旗各一(角宿至壁宿在右/奎宿至軫宿在左)風
伯雨師旗各一分左右白澤馴象仙鹿玉兎馴犀金鸚
鵡瑞麥孔雀野馬犛牛旗各二分左右日月合璧旗一
在左五星連珠旗一在右雷公電母旗各一分左右軍
公旗六分左右黄鹿飛麟兕騶牙白狼蒼烏辟邪網子
貔旗各二分左右信幡二十二分左右傳教告止幡各
十二分左右黄麾二分左右(以上/兵部)日旗月旗各一分左
右君王萬嵗旗一在左天下太平旗一在右獅子旗二
分左右金鸞金鳳旗各一分左右五方龍旗各一(青赤/在左)
(黄白黒在右/以上龍墀)龍君虎君旗各五分左右赤豹黄熊旗各
五分左右小黄龍旗一在左天馬旗一在右吏兵力士
旗各五分左右天王旗四分左右太嵗旗十二分左右
天馬旗六分左右排䦨旗六十分左右左右幡氅各五
行行七十五大黄龍旗二分左右大神旗六分左右又
制旗二十一南郊用之大黄龍負圖旗陳於明德門前
餘二十旗悉立於宿頓宫前遇朝㑹冊禮亦皆陳於殿
庭大慶殿大朝㑹黄麾大仗五千二十五人仗首左右
廂各二部絳引幡十執幡各一名服武弁緋繡寳相花
寛衫革帶大口袴(諸部隊大将軍将軍折衝果毅帥兵/官銀帶袴并執儀人㡌並隨色)
第一部左右領軍衛大将軍各一員(第二部左右/領軍折衝)服平
巾幘紫繡白澤袍銀帶大口袴錦螣蛇佩横刀弓矢(後/部)
(及步甲隊大将軍将/軍折衝果毅服佩同)掌鼓一名(後部并/服同)服㡌緋繡抹額
寳相花寛衫革帶行縢鞵襪帥兵官一十人分左右(後/部)
(并服/同)服平巾幘緋繡寳相花寛衫銀帶大口袴執儀刀
部十二行每行持各十人(後部并/仗同)第一行龍頭竿黄雞
四角氅(凡氅皆持/以龍頭竿)第二行儀鍠五色幡第三行青孔雀
五角氅第四行烏㦸第五行緋鳳六角氅第六行細弓
矢第七行白鵞四角氅第八行朱縢絡盾刀第九行皂
鵞六角氅第十行細弓矢第十一行矟第十二行綠縢
絡盾刀揭鼓二掌揭鼓二人(後部/同)服㡌黄繡抹額寳相
花寛衫革帶行縢鞵襪(第二第七行銀褐第三第十一/行青第四第九行皂第五第八)
(第十第十二行并/揭鼓緋後部准此)以上排列左右廂第一部各於軍員
之南居次廂第一部稍前第二部於第一部之後並相
向次廂左右各三部第一部左右屯衛大将軍各一員
(第二部左右武衛大将/軍第三部左右衛将軍)果毅各一員(第二第三/部折衝)服飛麟
袍(第二部瑞鷹/第三部瑞馬)於仗首左右廂第一部之南相向持黄
麾幡二人服武弁黄繡寶相花寛衫革帶大口袴在當
御廂前分立當御廂左右各一部左右衛果毅各一名
服瑞馬袍於玉輅之前分左右並北向次後廂左右各
三部第一部左右驍衛将軍各一員(第二部左右領軍/衛折衝第三部左)
(右領軍/衛果毅)服赤豹袍(第二第三/部白澤)第一部分於當御廂之左
右差後第二部左在金輅之後偏西右在象輅之後偏
東第三部左在革輅之後偏西右在木輅之後偏東並
北向次後左右廂各三部第一部左右武衛将軍各一
員(第二部左右武衛将軍第/三部左右領軍衛折衝)服瑞鷹袍(第二部飛麟/第三部白澤)各
在網子鶡冠貔旗之前東西相向左右廂各步甲十二
隊第一隊左右衛果毅各一員(第二隊左右衛第四隊/左右驍衞第六隊左右)
(武衛第八隊左右屯衞第十第十二隊左右領軍衞並/折衝第三隊左右驍衞第五隊左右武衛第七隊左右)
(屯衞第九第十一隊/左右領軍衞並果毅)服瑞馬袍(第三第四隊赤豹第五/第六隊瑞鷹第七第八)
(隊飛麟第九至/第十二隊白澤)貔旗二(第二第十一隊鶡雞第三隊仙/鹿第四隊金鸚鵡第五隊瑞麥)
(第六隊孔雀第七隊野馬第八隊犛牛第九/隊甘露第十隊網子苐十二隊同苐一隊)執旗二人
服㡌黄繡抹額寳相花寛衫(第五第六隊銀褐第七第/八隊皂苐九第十隊青第)
(十一第十/二隊緋)革帶佩横刀黄鍪甲(第五第六隊白第七第/八隊黒第九第十隊青)
(第十一第/十二隊赤)刀盾(第四第六第八第/十第十二隊弓矢)三十人為五重服錦
臂褠行縢鞵韈以上第一至第六隊在仗首第二部北
第七至第十二隊在仗首第二部南東西相向左右廂
後部各十二隊第一隊左右衛折衝各一員(第二隊左/右衞第五)
(至第七隊左右武衞第十至第十二隊左右領軍衞並/折衝苐三苐四隊左右驍衞苐八第九隊左右屯衞並)
(果/毅)服錦㡌緋繡戎服瑞馬大袍(第三第四隊赤豹第五/至第七隊瑞鷹第八第)
(九隊飛麟第十/至十二隊白澤)錦帶窄袴佩横刀弓矢角端旗二(第二/隊赤)
(熊第三隊兕第四隊太平第五隊馴犀第六隊鵕䴊第/七隊騼䮷第八隊騶牙第九隊蒼烏第十隊白狼第十)
(一隊龍馬第/十二隊金牛)執旗二人服佩同步甲隊(苐一苐六第十/一隊青第二第)
(七第十二隊緋第三苐八隊黄第/四第九隊銀褐第五第十隊皂)執弩五人為一列弓
矢十人為二重矟二十人為四重服錦㡌青繡寳相花
袍(執矟人/以緋)革帶大口袴以上在大慶門外第一至第四
隊在前第五至第八隊在後第九至第十二隊又在其
後東西相向真武隊金吾折衝都尉一員服平巾幘紫
繡辟邪袍銀帶大口袴錦螣蛇佩横刀弓矢仙童真武
螣蛇神龜旗各一執旗各一名服繡抹額寶相花寛衫
革帶佩横刀弓矢執䂍矟二人分左右弩五人為一列
弓矢二十人為四重矟二十五人為五重服平巾幘緋
繡寶相花寛衫革帶大口袴以上在大慶門外中道北
向排列殿中省尚輦陳孔雀扇四十於簾外執扇各一
名服介幘絳韝衣銅革帶白綾韈烏皮履陳輿輦於龍
墀大輦在東部押執擎人二百二十二人要輿在南一
十七人小輿又在南二十五人皆西向平輦在西逍遥
在南共三十七人皆東向將校都將並㡌子忠佐至指
揮使以宜男錦襖副指揮使軍使副兵馬使以黄獅子
十将将虞候以方勝練鵲節級白獅子皆銀帶腰輿小
輿下節級并輿輦下長行並武弁冠黄絁繡對鳳寛衫
紫羅生色袒帶白絹勒帛袴紫絹行縢白獅子錦襖銀
帶設繖扇於沙墀方繖二分左右執繖扇将校二人服
弓脚幞頭碧襴衫金銅革帶烏皮鞾團龍扇四分左右
夾繖執扇都将四人服同将校方雉扇一百分繖扇之
後各五行每行十執扇長行一百人服武弁緋繡寳相
花大袖大口袴銅革帶押當職掌二人各立團龍扇之北
服介幘絳褠衣革帶襪履金吾引駕官二人分立團
龍扇之南服二梁冠朝服文徳殿視朝大慶殿冊命諸
王大臣黄麾半仗共二千二百六十五人殿内仗首左
右廂各一部每部一百二十四人在金吾仗南東西相
向絳引幡十執幡各一名分部之南為五重(當御廂左/右部同左)
(部在帥兵官東右部在/帥兵官西各為十重)服武弁緋繡寶相花寛衫革帶
大口袴(當御廂左右部服同弁以紗為之其餘弁幘同/繡衫二月一日至九月終以纈袍抹額錦㡌臂)
(鞲螣蛇/並准此)左右領軍衛大将軍各一員在部中間(次廂左/右第一)
(第二第/三部同)服平巾幘紫繡白澤袍銀帶大口袴錦螣蛇佩
横刀弓矢(次廂左右各三部當御廂次後廂左右各一/部及部甲隊左右各六隊大將軍折衝果毅)
(服佩/同)掌鼓一名次大將軍後(次廂左右第一部并當御/廂左右部次果毅次廂左)
(右第二第三部次折衝/次後廂左右部次将軍)服㡌緋繡抹額寳相花寛衫革
帶行縢鞵襪帥兵官十人分部之南北為五重(北在絳/引幡之)
(南南在絳引幡之北次廂左右第一第二第三部在部/之南北當御廂次後廂左部在黄氅東右部在黄氅西)
服平巾幘緋繡寳相花寛衫錦帶大口袴執儀刀部並
十行每行持各十人每色兩行為五重(次廂左右第一/第二第三部同)
(當御廂次後廂左右部每色一行為十重左/部以東為首右部以西為首並次帥兵官)第一行龍
頭竿黄雞四角氅(凡氅皆持/以龍頭竿)第二行儀鍠五色幡第三
行青孔雀五角氅第四行烏㦸第五行緋鳳六角氅第
六行細弓矢第七行白鵞四角氅第八行朱縢絡盾刀
第九行皂鵞六角氅第十行矟揭鼓二人分立緋氅烏
㦸後當中間(次廂左右第一第二第三部同當御廂次/後廂並一在儀鍠青氅間一在弓矢白氅)
(間與後/行齊)服㡌繡抹額寶相花寛衫革帶行縢鞵襪(服隨/氅色)
(内白氅儀鍠幡並以銀褐烏㦸以皂/弓矢以黄矟以青刀盾掲鼔並以緋)次廂左右各三部
次左右廂仗首之南東西相向第一部左右屯衞大將
軍各一員果毅各一員次大將軍後服飛麟袍掌鼓以
下至掌揭鼓人服飾人數並同仗首黄麾幡二執各一
名分立當御左右廂前中間北向服武弁黄繡寳相花
寛袖衫革帶大口袴當御廂左右各一部在殿門裏中
道東西並北向左右衛果毅各一員服瑞馬袍次後廂
左右各一部(每部一百/一十四人)次當御廂南左右驍衞將軍各
一員服赤豹袍左右廂各步軍六隊(第一隊每隊三十/三人第二至第六)
(隊每隊各/二十七人)分東西在仗隊後第一隊左右衞果毅各一
員(第二隊左右驍衛第四隊左右屯衞第六隊左右領/軍衞並折衝第三隊左右武衞第五隊左右領軍衛)
(並果/毅)服瑞馬袍(第二隊赤豹第三隊瑞鷹第/四隊飛麟第五第六隊白澤)貔旗二(第/二)
(隊金鸚鵡第三隊瑞麥第四隊/犛牛第五隊甘露第六隊白澤)執各一名服㡌黄繡抹
額寶相花寛衫(第三隊銀褐第四隊皂/第五隊靑第六隊緋)革帶佩横刀黄
鍪甲(第三隊銀褐第四隊黑第五隊青第六隊赤四月/一日至七月終皮囤項以纈絹代減披膞副腿加)
(隨色纈/衫襯)刀盾(内第二第四/第六隊弓矢)三十人為五重(第二隊至第/六隊各二十)
(四人為/四重)服錦臂褠行縢鞵襪殿門外(大慶殿於大/慶殿門外)左右
廂後部各六隊每隊三十八人在廊下親從後東西相
向第一隊左右衞折衝各一員(苐三隊左右武衛第五/隊左右領軍衛並折衝)
(第二隊左右驍衛第四/第六隊左右衛並果毅)服錦㡌緋繡戎服瑞馬大袍(第/二)
(隊赤豹第三隊瑞鷹第五隊/白澤第四隊第六隊飛麟)銀帶窄袴佩横刀弓矢角
端旗二(第二隊太平第三隊馴犀第四隊/騶牙第五隊白狼第六隊蒼烏)執旗各一名
服佩同步甲隊(第一隊第六隊黄第二隊銀褐/第三隊青第四隊皂第五隊緋)執弩五
人為一列弓矢十人為二重矟二十人為四重服錦㡌
青繡寶相花袍(矟以/緋)革帶大口袴真武隊五十七人在
端禮門内中道北向(大慶殿於/殿門外)金吾折衝都尉一員在
隊前服平巾幘紫繡辟邪袍銀帶大口袴錦螣蛇佩横
刀弓矢仙童真武螣蛇神龜旗各一執旗各一名服皂
繡抹額寳相花寛衫革帶佩横刀執䂍矟二人(分左/右)弩
五人為一列弓矢二十人為四重矟二十五人為五重
服平巾幘緋繡寶相花寛衫革帶大口袴排列仗隊職
掌六人分立仗隊之間殿内四人殿外二人服直脚幞
頭紫羅寛衫殿中省尚輦陳扇二十於簾外執扇殿侍
二十人服直脚幞頭紫羅寛衫銀帶陳腰輿小輿於東
西朶殿腰輿在東小輿在西人員都将各一名輦官共
四十人人員並㡌子都輦官並卷脚幞頭紫羅夾三襜
紅錦襖銀帶(二月一日至九月/終錦様纈羅衫)陳繖扇於殿下方繖二
分左右團龍扇四分左右夾繖並執扇各一名(将校或/節級)
方雉扇六十分左右作三重在繖扇之後輦官長行各
一名執人服並同大朝㑹執繖扇等人金吾左右將軍
各一員在繖扇之南稍前服本色服四色官四人二人
立於将軍之南與繖扇一列宣勑放仗二人在引駕官
南並直脚幞頭綠公服金銅帶烏皮鞾執儀刀引駕官
三人在親從官後服直脚幞頭紫公服長行二十四人
在四色官之南並弓脚幞頭碧襴衫餘同四色官排列
官二人在長行之南並㡌子紫繡大袖襖次金甲天武
官二人在長行南並金銅兠鍪衣甲執鉞以上並分東
西相向立設旗於殿門之外青龍旗一在左五嶽神旗
各一次之五方色龍旗各一次之五方色龍旗各一又
次之白虎旗一在右五星神旗各一次之五方色鳳旗
各一次之五方色凰旗各一又次之執人並㡌子繡抹
額寛衫各隨方色紫宸殿大遼使朝用黄麾角仗共一
千五十六人殿内黄麾幡二執幡各一名次四色官之
南分左右服武弁黄繡寳相花寛衫革帶大口袴(弁以/紗為)
(之其餘弁幘同繡衫二月一日至九月/終以襭袍抹額錦㡌臂鞲螣蛇並准此)仗首左右廂各
一部(每部一百/一十四人)朶殿下稍南絳引幡十執幡各一名分
部之南北各為五重服武弁緋繡寶相花寛衫革帶大
口袴左右領軍衞大將軍各一員在部中間稍南(次廂/左右)
(第一第/二部同)服平巾幘紫繡白澤袍銀帶大口袴錦螣蛇佩
横刀弓矢(次廂左右第一第二部及步甲/隊大将軍折衝果毅服佩同)掌鼓一名次
大將軍後(次廂左右第一部次/果毅第二部次折衝)服㡌緋繡抹額寶相花
寛衫革帶行縢鞵襪帥兵官十人分部之南北(北在絳/引幡之)
(南南在絳引幡之北次廂左/右第一第二部在部之南北)各為五重服平巾幘緋繡
寶相花衫銀帶大口袴執儀刀部九行每行持各十人
第一行龍頭竿黄雞四角氅(凡氅皆持/以龍頭竿)第二行儀鍠五
色幡第三行青孔雀五角氅第四行烏㦸第五行緋鳳
六角氅第六行細弓矢第七行白鵞四角氅第八行矟
第九行皂鵞六角氅掌掲鼓一人在緋氅烏㦸之後中
間(次廂左右第/一第二部同)服㡌繡抹額寶相花寛衫革帶行縢鞵
襪仗各五重(服隨氅色内氅儀鍠幡並以銀褐烏/㦸以皂弓矢以黄矟以青掲鼔以緋)次廂
左右各二部(每部一/百五人)次左右廂仗首之南第一部左右
屯衛大将軍各一員(第二部左右/武衛大将軍)果毅各一員(第二部/折衝)
次大将軍後服飛麟袍(第二部/瑞鷹)掌鼓以下至掌掲鼓服
飾人數並同仗首殿外左右廂各步甲三隊(每隊三/十三人)第
一隊左右衞果毅各一員(第二隊左右驍衞折衝/第三隊左右武衛果毅)服瑞
馬袍(第二隊赤豹/第三隊瑞鷹)貔旗二(第二隊金鸚鵡/第三隊瑞麥)執旗各一名
服㡌黄繡抹額寶相花寛衫(第二隊左青右銀褐/第三隊左赤右黒)革帶
佩横刀黄鍪甲(第二隊左青右銀褐/第三隊左赤右黑)刀盾(内第二/隊弓矢)三十
人為五重(鍪甲四月一日至七月終皮囤項以/纈代减披膞副腿加隨色纈衫襯)服錦臂
韝行縢鞵襪左右廂後部各三隊(第一隊每隊三十八/人第二隊每隊三十)
(三/人)第一隊左右衞折衝各一員(第二隊左右驍衞果毅/第三隊左右武衛折衝)
服錦㡌緋繡戎服瑞馬大袍(第二赤豹/第三瑞鷹)銀帶窄袴佩横
刀弓矢角端旗二(第二隊太平/第三隊馴犀)執旗各一名服佩同步
甲隊執弩五人為一列弓矢二十人為二重(第二第三/隊為一列)
矟二十人為四重服錦㡌青繡寶相花袍(矟以/緋)革帶大
口袴排列仗隊職掌二人次廂第二部之南分左右服
直脚幞頭紫羅寛衫以上殿内外仗隊東西相向排列
殿中省尚輦陳輿輦於東西朶殿平輦在東西向逍遥
輦在西東向設繖扇於殿下方繖二分左右團龍扇四
分左右夾方繖方雉扇二十四分左右各二重在繖扇
之後金吾四色官一名宣勑放仗服飾同視朝四色官
一名文德殿發冊用黄麾細仗共一千四百二人設日
旗萬歲旗獅子旗金鸞旗青龍旗赤龍旗各一在殿東
階之東以西為上月旗天下太平旗獅子旗金鳳旗白
龍旗黑龍旗各一在殿西階之西以東為上每旗執撦
四人俱北向立並服五色繡衫錦臂韝押當職掌二人
分左右立於日月旗南服介幘絳褠衣革帶履次方繖
二團龍扇四夾方繖執繖扇各一名執人並弓脚幞頭
服碧襴衫革帶烏皮鞾次金吾上將軍二人大將軍二
人將軍四人引駕官四人並朝服次金甲二人服金甲
兠鍪鳳翅執鉞次四色官六人内二人執笏餘執金銅
儀刀並服幞頭綠羅公服金銅帶白絹袴烏皮鞾次碧
襴二十四人並弓脚幞頭碧襴衫金銅帶白絹袴烏皮
鞾内執金銅儀刀左右各六人在北次都押衙二人立
於碧襴之南少退服幞頭紫羅繡襖金銅帶次皂纛旗
一十二每旗執撦五人並皂紗㡌皂寛衫皂絹袴皂鞵
襪左右金吾仗司員僚各一名押纛立於旗南服幞頭
紫繡寶相花大袖次青龍旗一在東白虎旗一在西每
旗執撦六人服繡抹額寛衫白絹袴(抹額衫執青龍旗/人以青執白虎旗)
(人以/銀褐)員僚二人押旗分左右在旗之北並幞頭紫繡寶
相花大袖以上並分左右東西相向次五方龍旗二十
五在東五方鳳旗二十五在西每五旗相間各依方色
排列次五嶽神旗五在東五星神旗五在西各依方位
排列每旗執撦三人並服逐色抹額繡寛衫白絹袴次
朱雀旗一在東真武旗一在西每旗執撦六人服繡抹
額寛衫白絹袴(抹額衫執朱雀旗人以/緋執真武旗人以皂)以上並北向員
僚二人押旗在旗之南分左右並幞頭紫繡寶相花大
袖襖次紅門旗二十八分左右每旗執撦三人各服五
色繡抹額寛衫白絹袴次寅卯辰巳午未旗六在東申酉
戌亥子丑旗六在西天王旗四分左右夾辰旗次龍君
旗五次赤豹旗五次吏兵旗五每旗各為一列在東每
列掩尾天馬旗一以次於東次虎君旗五次黄熊旗五
次力士旗五每旗各為一列在西每列掩尾天馬旗一
以次於西以上每旗執撦三人並服錦㡌錦臂韝五色
繡衫白絹袴革帶員僚六人押仗各分立於旗前並幞
頭紫羅繡大袖襖次員僚四人押旗分左右東西為一
列(每列二員一員服紫繡/白澤袍一員服瑞馬袍)左廂第一隊􁀙雞白澤玉馬
貔旗四瀆旗各一為一列(下至第九隊/旗行列准此)第二隊角宿亢
宿氐宿房宿心宿旗各一第三隊虚宿危宿室宿壁宿
奎宿旗各一第四隊參宿井宿鬼宿柳宿駃騠旗各一
第五隊三角獸黄鹿苣文馴象飛麟旗各一第六隊辟
邪玉兎吉利仙鹿祥雲旗各一第一隊花鳳飛黄野馬
金鸚鵡瑞麥旗各一第八隊孔雀兕甘露網子角端旗
各一並各為一列第九隊犛牛旗一設於孔雀旗後右廂第
一隊同左箱第一隊第二隊尾宿箕宿斗宿牛宿女宿
旗各一第三隊婁宿胃宿昴宿畢宿觜宿旗各一第四
隊星宿張宿翼宿軫宿駃騠旗各一第五隊至第八隊
並同左廂第五至第八隊第九隊騶牙旗二蒼烏旗一
相間為一列以上每旗執撦三人俱北向並服五色繡
寶相花抹額衫革帶員僚二人押黄麾立於龍鳳旗之
北服幞頭紫絁繡瑞鷹袍左右廂五色龍鳳旗之東西
各設黄麾幡二執幡各一名(以下執幡/人數准此)次告止幡五次
傳教幡五次信幡五次絳麾幡二次絳引幡五執黄麾
絳麾幡絳引幡人並服武弁繡寶相花衫革帶(執黄麾/絳麾幡)
(人以黄繡執絳/引幡人以緋繡)執告止幡傳教幡信幡人服繡寶相花
抹額衫繋帶(執告止傳教幡人以緋/繡執信幡人以黄繡)員僚二人押黄麾
立於龍鳳旗北少東服幞頭紫繡瑞鷹袍排䦨旗三十
自黄麾幡東西排列以次於南每旗執撦三人俱北向
鐙杖柯舒各三十於殿東西兩廂排列鐙杖起北柯舒
間之執各一名俱東西相向執排䦨旗執鐙杖柯舒人
並服錦㡌錦臂韝五色繡衫左右廂執白檊槍各七十
五人東西相向並服交脚幞頭五色繡抹額衫錦臂韝
銀褐繡捍腰又於騶牙旗南設大黄龍旗一在殿門裏
少西執撦二十人小黄龍旗一在大黄龍旗後少西執
撦三人次大神旗六分左右並服錦㡌錦臂韝五色繡
衫革帶白絹袴衞尉寺押當儀仗職掌四人排仗通直
官二人大将二人節級二人檢察六人左右金吾仗司
押當職掌各一名排列官各一名職掌大将檢察並幞
頭寛衫(衞尉職掌緋羅衫大将/檢察金吾職掌紫羅衫)排仗通直官幞頭紫公
服金吾排列官服㡌節級幞並紫繡寶相花大袖襖宫
中導從五代漢乾祐中始置主輦十六人捧足一人掌
扇四人持踏床一人並服文綾袍銀葉弓脚幞頭尚宫
一人寳省一人髙鬢紫衣書省二人紫衣弓脚幞頭新
婦二人髙鬢青袍大将二人紫衣弓脚幞頭童子執紅
絲拂二人髙鬢髻青衣執犀盤二人帶鬅頭黄衫執翟
尾二人帶鬅頭黄衫雞冠二人紫衣分執金灌器唾壺
女冠二人紫衣執香鑪香盤分左右以次奉引太平興
國初增主輦二十四人改服髙脚幞頭輦頭一人衣紫
繡袍持金塗銀仗以督領之捧真珠七寶翠毛華株二
人衣緋袍捧金寶山二人衣綠繡袍捧龍腦合衣緋銷
金袍並髙脚幞頭執拂翟四人鬅頭衣黄繡袍舊衣綾
袍紫衣者悉易以銷金及繡復增司簿一人内省一人
司儀一人司給一人皆分左右前導凡十七行每冬至
御殿祀郊廟步輦出入至垂拱殿即用之元大朝㑹殿
下設黄麾仗凡四百四十八人分布于丹墀左右各五
行右前第一行執大盖二人執華盖二人執紫方盖二
人執紅方盖二人執曲盖二人冠展角幞頭服緋絁生
色寳相花袍勒帛烏鞾次第二行執朱團扇八人執大
雉扇八人執中雉扇八人執小雉扇八人冠武弁服同
前執盖者次第三行執黄麾幡十人武弁青絁生色寶
相花袍青勒帛烏鞾執絳引幡十人武弁緋絁生色寶
相花袍緋勒帛烏鞾執信幡十人冠服同上其色黄執
傳教幡十人冠服同上其色白執告止幡十人冠服同
上其色紫第四行執葆盖四十人服緋絁生色寳相花
袍勒帛烏鞾執儀鍠斧四十人冠服同上其色黄執小
㦸蛟龍掌四十人冠服同上其色青第五行執華盖四
十人服緋絁生色寶相花袍勒帛烏鞾執儀鍠斧四十
人冠服同上其色黄執小㦸蛟龍掌四十人冠服同上
其色青左隊五行物件服色人數俱同右隊大明門外
牙旗仗凡五百二十八人分列左右左前第一行建天
下太平旗第一牙門旗第二每旗執者一人護者四人
皆五色緋巾五色絁生色寶相花袍勒帛雲頭鞾執人
佩劒護人加弓矢後屏五人執矟朱兠鍪朱甲雲頭鞾
左次第二行日旗第三龍君第四每旗執者一人護者
者四人後屏五人巾服執佩同前行建萬歲旗第一牙
門旗第二每旗執者一人護者四人後屏五人巾服執
佩同左前第一行右第二行月旗第三虎君旗第四每
旗執者一人護者四人後屏五人巾服執佩同前行左
次第三行青龍旗第五執者一人黄絁巾黄絁生色寳
相花袍勒帛花鞾佩劒護者二人朱白二色絁巾二色
絁生色寳相花袍勒帛花鞾佩劒加弓矢天王旗第六
執者一人巾服同上護者二人青白二色絁巾二色生
色寳相花袍勒帛花鞾佩劒加弓矢後屏五人執矟朱
兠鍪朱甲雲頭鞾風伯旗第七執者一人護者二人後
屏五人巾服執佩同天王旗雨師旗第八執者一人護
者二人後屏五人巾服執佩同青龍旗雷公旗第九執
者一人巾服佩同上護者二人青紫二色絁巾二色絁
生色寶相花袍勒帛花鞾佩劒加弓矢後屏五人執矟
白兠鍪白甲雲頭鞾電母旗第十執者一人護者二人
後屏五人巾服執佩同風伯旗吏兵旗第十一執者一
人護者二人巾服佩同雷公旗後屏五人執矟黄兠鍪
黄甲雲頭鞾右次第三行白虎旗第五執者一人黄絁
巾黄絁生色寶相花袍勒帛花鞾佩劒護者二人青朱
二色絁巾二色絁生色寳相花袍勒帛花鞾佩劒加弓
矢後屏五人執矟朱兠鍪朱甲雲頭鞾天王旗第六執
者一人巾服同上護者二人青白二色絁巾二色生色
寶相花袍勒帛花鞾佩劒護者二人青朱二色絁巾二
色絁生色寶相花袍勒帛花鞾佩劒加弓矢後屏五人
執矟朱兠鍪朱甲雲頭鞾天王旗第六執者一人巾服
同上護者二人青白二色絁巾二色生色寳相花袍勒
帛花鞾佩劒加弓矢後屏五人執矟朱兠鍪朱甲雲頭
鞾江瀆旗第七執者一人護者二人後屏五人巾服執
佩同天王旗河瀆旗第八執者一人巾服佩同上護者
二人青紫二色絁巾二色絁生色寶相花袍勒帛花鞾
佩劒加弓矢後屏五人執矟黄兠鍪黄甲雲頭鞾淮瀆
旗第九執者一人巾服佩同上護者二人青朱二色絁
巾生色寶相花袍勒帛花鞾佩劒加弓矢後屏五人巾
服執佩同白虎旗濟瀆旗第十執者一人巾服佩同上
護者二人朱白二色絁巾二色絁生色寶相花袍勒帛
花鞾佩劒加弓矢後屏五人執矟青兠鍪青甲雲頭鞾
力士旗第十一執者一人護者二人後屏五人巾服佩
執同河瀆旗二十二旗内拱衞直指揮使二人分左右
立服本品朝服執玉斧次卧𤓰一行次立𤓰一行次列
絲骨朶一行冠鏤金額交脚幞頭緋錦寶相花窄袖襖
塗金荔枝束帶行縢履襪次鐙杖一行次斧一行次梧
杖一行次班劒一行並分左右立冠鏤金額交脚幞頭
青錦寳相花窄袖襖塗金荔枝束帶行縢履襪左次第
四行朱雀旗第十二執者一人黄絁巾黄絁生色寳相
花袍勒帛花鞾佩劒護者二人青白二色絁巾二色絁
生色寳相花袍勒帛花鞾佩劒加弓矢後屏五人執矟
朱兠鍪朱甲雲頭鞾木星旗第十三執者一人巾服佩
同上護者二人青朱二色絁巾生色寳相花袍勒帛花
鞾佩劒加弓矢後屏五人執矟青兠鍪青甲雲頭鞾熒
惑旗第十四執者一人巾服佩同上護者二人青紫二
色絁巾二色絁生色寳相花袍勒帛花鞾佩劒加弓矢
後屏五人巾服執佩同朱雀旗土星旗第十五執者一
人護者二人巾服佩同熒惑旗後屏五人執矟黄兠鍪
黄甲雲頭鞾太白旗第十六執者一人護者二人巾服
佩同木星旗後屏五人執矟白兠鍪白甲雲頭鞾水星
旗第十七執者一人護者二人服佩同太白旗後屏五
人執矟紫兠鍪紫甲雲頭鞾鸞旗第十八執者一人巾
服佩同上護者二人朱白二色絁巾二色絁生色寳相
花袍勒帛花鞾佩劒加弓矢後屏五人巾服執同木星
旗左次第四行𤣥武旗第十二執者一人黄絁巾黄絁
生色寶相花袍勒帛花鞾佩劒護者二人朱白二色絁
巾二色絁生色寶相花袍勒帛花鞾佩劒加弓矢後屏
五人紫兠鍪紫甲雲頭鞾執矟東嶽旗第十三執者一
人護者二人巾服佩同𤣥武旗後屏五人執矟青兠鍪
青甲雲頭鞾南嶽旗第十四執者一人巾服佩同上護
者二人青白二色絁巾二色絁生色寳相花袍勒帛花
鞾佩劒加弓矢後屏五人執矟朱兠鍪朱甲中嶽旗第
十五執者一人巾服佩同上護者二人紫青二色絁巾
二色絁生色寳相花袍勒帛花鞾佩劒加弓矢後屏五
人執矟黄兠鍪黄甲雲頭鞾西嶽旗第十六執者一人
巾服佩同上護者二人朱青二色絁巾二色絁生色寳
相花袍勒帛花鞾佩劒加弓矢後屏五人執矟白兠鍪
白甲北嶽旗第十七執者一人護者二人巾服佩同南
嶽旗後屏五人巾服執同𤣥武旗麟旗第十八執者一
人護者二人後屏五人巾服執佩同西嶽旗左次第五
行角宿旗第十九亢宿旗第二十氐宿旗第二十一房
宿旗第二十二心宿旗第二十三尾宿旗第二十四箕
宿旗第二十五每旗執者一人黄絁巾黄絁生色寳相
花袍勒帛花鞾佩劒護者二人青朱二色絁巾二色絁
生色寳相花袍勒帛花鞾佩劒加弓矢後屏五人青兠
鍪青甲執矟右次第五行奎宿旗第十九婁宿旗第二
十胃宿旗第二十一昴宿旗第二十二畢宿旗第二十三
觜宿旗第二十四參宿旗第二十五每旗執者一人黄
絁巾黄絁生色寳相花袍勒帛花鞾佩劒護者二人
青朱二色絁巾二色絁生色寳相花袍勒帛花鞾佩劒
加弓矢後屏五人執矟白兠鍪白甲左次第六行斗宿
旗第二十六牛宿旗第二十七女宿旗第二十八虚宿
旗第二十九危宿旗第三十室宿旗第三十一壁宿旗
第三十二每旗執者一人黄絁巾黄絁生色寳相花袍
勒帛花鞾佩劔護者二人朱白二色絁巾二色絁生色
寶相花袍勒帛花鞾佩劒加弓矢後屏五人執矟紫兠
鍪紫甲右次第六行井宿旗第二十六鬼宿旗第二十
七柳宿旗第二十八星宿旗第二十九張宿旗第三十
翼宿旗第三十一軫宿旗第三十二每旗執者一人黄
絁巾黄絁生色寶相花袍勒帛花鞾佩劒護者二人朱
白二色絁巾二色絁生色寳相花袍勒帛花鞾佩劒加
弓矢後屏五人執矟朱兠鍪朱甲進發冊寶清道官二
人警蹕二人並分左右皆攝官服本品朝服法物庫使
二人服本品服次朱團扇八為二重次小雉扇八次中
雉扇八次大雉扇八分左右為十二重次朱團扇八為
二重次大傘二次華盖二次紫方傘二次紅方傘二次
曲盖二並分左右執傘扇所服並同立仗圍子頭一人
中道次圍子八人分左右皆交脚幞頭緋錦質孫襖鍍
金荔枝帶䩺鞋傘一中道椅左踏右執人皂巾大團花
緋錦襖金塗銅束帶行縢鞋襪拱衛使一人服本品服
舎人二人次引寳官二人並分左右服四品服香案中
道輿士控鶴八人服同立仗内表案輿士侍香二人分
左右服四品服寶案中道輿士控鶴十六人服同香案
輿士方輿官三十人夾香案寶案分左右而趨至殿門
則控鶴退方輿官舁案以陞唐巾紫羅窄袖衫金塗銅
束帶烏鞾引冊二人四品服香案中道輿士控鶴八人
服同寶案輿士侍香二人分左右服四品服冊寶中道
輿士控鶴十六人服同寶案輿士方輿官三十人夾香
案冊案分左右而趨至殿門則控鶴退方輿官舁案以
陞巾服與寶案方輿官同葆盖四十人次閱仗舎人二
人服四品服次小㦸四十人次儀鍠四十人夾雲和樂
傘扇分左右行服同立仗拱衞使二人服本品朝服次
班劒十次梧杖十二次斧十二次鐙杖二十次列絲骨
朶十皆分左右次水瓶左金盆右次列絲骨朶十次立
𤓰十次金杌左鞭桶右蒙鞍左散手右次立𤓰十次卧
𤓰三十並夾葆盖小㦸儀鍠分左右行服皆金鏤額交
脚幞頭青質孫控鶴襖塗金荔枝束帶䩺鞋拱衛外舎
人二人服四品服引導冊諸官次從九品以上次從七
品以上次從五品以上並本品朝服金吾折衝二人牙
門旗二每旗引執五人次青矟四十人赤矟四十人黄
矟四十人白矟四十人紫矟四十人並兠鍪甲鞾各隨
矟之色行導冊官外冊案後舎人二人服四品服次太
尉右司徒左次禮儀使二人分左右次舉冊官四人右
舉寶官四人左次讀冊官二人右讀寶官二人左次閤
門使四人分左右並本品服宫内導從警蹕三人以控
鶴衞士為之並列而前行掌鳴其鞭以警衆(服見/前)天武
二人執金鉞分左右行金兠鍪金甲蹙金素汗胯金束
帶綠雲鞾舎人二人服視四品主服御者凡三十(速古/兒赤)
(也/)執骨朶二人執幢二人執節二人皆分左右行㩦金
盆一人由左負金椅一人由右㩦金水瓶鹿盧一人由
左執巾一人由右捧金香毬二人捧金香合二人皆分
左右行捧金唾壺一人由左捧金唾盂一人由右執金
拂四人執升龍扇十人皆分左右行冠交脚幞頭服紫
羅窄袖衫塗金束帶烏鞾劈正斧官一人由中道近侍
重臣攝之侍儀使四人分左右行佩弓矢十人(國語曰/火兒赤)
分左右由外道行服如主服御者佩寳刀十人(國語曰/温都赤)
分左右行冠鳳翅唐巾服紫羅辮線襖金束帶烏鞾國
朝正旦冬至聖節冊拜親王及蕃使來朝金吾衞於奉
天門外分設旗幟宿衞於午門外分設兵仗衞尉寺於
奉天殿門及丹陛丹墀設黄麾仗内使監擎執於殿上
其宣詔赦降香則惟設奉天殿門及丹陛儀仗殿上擎
執其陳布次第午門外刀盾殳义各置於東西甲士用
赤奉天門外中道金吾宿衞二衞設龍旗十二分左右
用青甲士十二人北斗旗一纛一居前豹尾一居後俱
用黑甲士三人虎豹各二馴象六分左右左右布旗六
十四左前第一行門旗二每旗用紅甲士五人内一人
執旗旗下四人執弓箭第二行月旗一用白甲士五人
内一人執旗旗下四人執弩青龍旗一用青甲士五人
内一人執旗旗下四人執弩第三行風雲雷雨旗各一
每旗用黑甲士五人内一人執旗旗下四人執弓箭天
馬白澤朱雀旗各一每旗用紅甲士五人内一人執旗
旗下四人執弓箭第四行木火土金水五星旗各一隨
其方色每用甲士五人内一人執旗旗下四人執弩其
甲木青火紅土黄金白水黑熊旗鸞旗各一每旗用紅
甲士五人内一人執旗旗下四人執弩第五行角亢氐
房心尾箕旗各一每旗用青甲士五人内一人執旗旗
下四人執弓箭第六行斗牛女虚危室壁旗各一每旗
用青甲士五人内一人執旗旗下四人執弩右前第一
行門旗二每旗用紅甲士五人内一人執旗旗下四人
執弓箭第二行日旗一用紅甲士五人内一人執旗旗
下四人執弩白虎旗一用白甲士五人内一人執旗旗
下四人執弩第三行江河淮濟旗各一隨其方色每旗
用甲士五人内一人執旗旗下四人執弓箭其甲江紅
河白淮青濟黑天禄白澤𤣥武旗各一每旗用甲士五
人内一人執旗旗下四人執弓箭天禄白澤紅甲𤣥武
黑甲第四行東南中西北五嶽旗各一隨其方色每旗
用甲士五人内一人執旗旗下四人執弩其甲東嶽青
南嶽紅中嶽黄西嶽白北嶽黒熊旗麟旗各一每旗用
紅甲士五人内一人執旗旗下四人執弩第五行奎婁
胃昴畢觜參旗各一每旗用青甲士五人内一人執旗
旗下四人執弓箭第六行井鬼栁星張翼軫旗各一每
旗用青甲士五人内一人執旗旗下四人執弩奉天門
内拱衞司設五輅玉輅居中左金輅次革輅右象輅次
木輅俱並列典牧所設乗馬於文武樓之南各三東西
相向丹墀左右廂布黄麾仗凡九十分左右各三行左
前第一行十五黄盖一紅大傘二華盖一曲盖一紫方
傘一紅方傘一雉扇四朱團扇四第二行十五羽葆幢
二豹尾二龍頭竿二信幡二傳教幡二告止幡二絳引
幡二黄麾一第三行十五㦸氅五戈氅五儀鍠氅五右
前第一行十五黄盖一紅大傘二華盖一曲盖一紫方
傘一紅方傘一雉扇四朱團扇四第二行十五羽葆幢
二豹尾二龍頭竿二信幡二傳教幡二告止幡二絳引
幡二黄麾一第三行十五㦸氅五戈氅五儀鍠氅五已
上皆校尉擎執服交脚幞頭紅綠辟邪獸團花裙襖銅
葵花束帶皂鞾丹陛左右廂拱衞司陳幢節等仗九十
分左右為四行左前第一行響節十二金節三燭籠三
第二行青龍幢一班劒三梧杖三立𤓰三卧𤓰三儀刀
三鐙杖三㦸三骨朶三朱雀幢一右前第一行響節十
二金節三燭籠三第二行白虎幢一班劒三梧杖三立
𤓰三卧𤓰三儀刀三鐙杖三㦸三骨朶三𤣥武幢一已
上皆校尉擎執服同上奉天殿門左右拱衞司陳設左
行圓盖一金脚踏一金水盆一團黄扇三紅扇三右行
圓盖一金交椅一金水罐一團黄扇三紅扇三已上皆
校尉擎執服並同上殿上左右内使監陳設左拂子二
金唾壺一金香合一右拂子二金唾盂一金香鑪一已
上皆内使擎執
　　中宫
唐宋儀仗皆載鹵簿中今錄之以具于篇唐左右廂黄
麾仗廂各三行行列一百人從内第一行短㦸五色氅
執人並黄地白花綦襖㡌行縢鞵韈次第二行戈五色
氅執人並赤地黄花綦襖㡌行縢鞵韈次外第三行儀
鍠五色幡執人並青地赤花綦襖㡌行縢鞵韈又偏扇
團扇方扇各二十四分左右宫人執服間綵大裙袖襦
綵衣革帶履香蹬一内給使四人並平巾幘緋裲襠大
口袴行幛六具分左右宫人執服同執扇坐障三具一
在中二分左右宫人執服同行幛團雉尾扇二大繖四
大孔雀扇八並分左右錦華盖二小雉尾扇朱畫團扇
各十二次錦曲盖二十次錦六柱八扇分左右並内給
使執服同香蹬絳麾二分左右各一人執服武弁朱衣
革帶鞵韈黄麾一執麾一人夾二人服武弁朱衣革帶
宋左右廂黄麾仗廂各三行行列一百人從内第一行
短㦸五色氅執人並黄繡抹額寳相花衫行縢鞵韈次
第二行戈五色氅執人並緋繡抹額寳相花衫行縢鞵
韈次外第三行儀鍠五色幡執人並青繡抹額寳花衫
行縢鞵韈執扇以下器仗人數服色並同唐制元導從
儀衞舎人二人引進使二人中政院判二人同僉二人
僉院二人副使二人同知二人院使二人皆分左右行
各服其本品公服内侍二人分左右行服視四品押直
二人冠交脚幞頭紫羅窄袖衫塗金束帶烏鞾小内侍
九人執骨朶二人執葆盖四人皆分左右行執繖一人
由中道行携金盆一人由左負金椅一人由右服紫羅
團花窄袖衫冠帶鞾押直中道使一人由中道捧外辦
象牌服本品朝服宫人凡二十二人㩦水瓶金鹿盧一
人由右執銷金净巾一人由左捧金香毬二人捧金香
合二人分左右捧金唾壺一人由左捧金唾盂一人由
右執金拂四人執雉扇十人各分左右行冠鳳翅鏤金
㡌銷金緋羅襖銷金緋羅結子銷金緋羅繫腰紫羅衫
五色嵌金黄雲扇瓘玉束帶國朝中宫丹陛儀仗三十
六人黄麾二㦸五色繡旛六戈五色繡旛六鍠五色錦
旛六小雉扇四紅雜花團扇四錦曲盖二紫方繖二紅
大繖四丹墀儀仗五十八人班劒四金梧杖四立𤓰四
卧𤓰四儀刀四鐙杖四骨朶四斧四響節十二錦花盖
二金交椅一金脚踏一金水盆一金水罐一方扇八宫
中常用儀衞二十人内使八人青五色繡旛二金斧二
金骨朶二金交椅一金脚踏一宫女十二人金水盆一
金香爐一金香合一金唾壺一金唾盂一拂子二方扇
四宫女服用紫色圓領窄袖徧刺折枝小葵花于上以
金圏之珠絡縫金束帶紅裙弓様鞵烏紗㡌飾以花㡌
額綴團珠結珠鬢梳垂珠耳飾
　　東宫
唐宋東宫儀仗之制間見於鹵簿中今錄之以具於篇
唐龍旗六執各一人並戎服被大袍帶横刀旗下四人
並戎服被大袍帶弓箭左右廂各六色色九行每行六
人前第一行㦸赤氅次第二行弓箭次第三行儀鋋并
毦次第四行刀盾次第五行儀鍠五色旛次第六行油
㦸並服赤綦襖㡌行縢鞵韈繖二雉尾扇四腰輿一八
人團雉尾扇二小方雉尾扇八各一人並服平巾幘緋
衫大口袴朱團扇六紫曲盖六執各一人服平巾幘緋
衫大口袴班劒三十四人分左右服武弁朱衣革帶儀
刀六行第一行二十六人第二行二十九人並執金銅
装儀刀第三行三十二人第四行三十五人並執銀装
儀刀第五行三十八人第六行四十一人並執䃋石装
儀刀以上並服平巾幘裲襠大口袴錦螣蛇金銅装帶
宋龍旗六每旗五人並戎服大袍佩横刀弓矢左右廂
各六色色九行每行六人前第一行㦸赤氅次第二行
弓矢次第三行儀鋋并毦次第四行刀盾次第五行儀
鍠五色旛次第六行油㦸執人並服緋繡抹額寳相花
衫行縢鞵韈執班劒二十四人分左右並服武弁緋寛
衫革帶執儀刀六行第一行二十六人第二行二十九
人第三行三十二人第四行三十五人第五行三十八
人第六行四十一人並平巾幘緋裲襠大口袴錦螣蛇
革帶朱團扇六紫曲盖六執各一名并平巾幘緋衫大
口袴又繖二雉尾扇四團雉扇二方雉尾扇八執扇各
一名並平巾幘緋裲襠大口袴錦螣蛇革帶元東宫儀
衞無所考見國朝東宫儀仗門外中道設龍旗六其執
龍旗者並用戎服黄旗一居中左前青旗一右前赤旗
一左後黒旗一右後白旗一每旗執弓弩軍士六人服
各隨旗色殿下設三十六人絳引旛二㦸氅六戈氅六
鍠氅六羽葆幢六青方繖二青小方扇四青雜花團扇
四以上皆校尉擎執服交脚幞頭紅綠辟邪獸團花裙
襖銅葵花束帶皂鞾殿前設四十八人班劒四梧杖四
立𤓰四卧𤓰四儀刀四鐙杖四骨朶四斧四響節十二
金節四以上皆校尉擎執服同上殿門設十二人金交椅
一金脚踏一金水罐一金水盆一青羅團扇六紅圓盖
二以上皆校尉擎執服並同上殿上設六人金香爐一
香合一唾盂一唾壺一拂子二以上皆内使擎執服烏
紗交脚㡌盤領衣鹿花胷背角束帶皂鞾
　　親王
唐㦸九十分左右執人絳綦襖㡌絳引旛六分左右執
人平巾幘緋衫大口袴刀盾四十分左右執人服絳綦
襖㡌弓箭四十分左右執人皆戎服矟四十分左右執
人皆戎服被大袍節一居中矟二分左右告止旛四分
左右傳教旛四分左右信幡八分左右以上執人並服
平巾幘緋衫大口袴儀鍠六油㦸十八儀矟十細矟十
分左右以上執人並服絳綦襖㡌儀刀十八分左右執
人皆平巾幘緋衫大口袴繖一雉尾扇一朱團扇四曲
盖二執人並服絳綦襖㡌麾幢各一執人服平巾赤幘
赤布袴褶宋麾一幢一分左右執人服赤平巾幘緋繡
衫絹袴節一居中夾矟二分左右執人服黒平巾幘緋
繡衫白絹袴散扇十方繖二朱團扇四曲盖二各分左
右執人並服黒平巾幘緋繡衫㦸九十刀盾八十各分
左右執人並服錦㡌黄繡衫矟八十分左右執人服錦
㡌皂繡衫弓矢八十分左右執人服錦㡌青繡衫儀刀
十八分左右執人服黒平巾幘緋繡衫白絹袴絳引旛
六信幡八告止旛四傳教旛四各分左右執人並服緋
繡衫抹額儀鋋二儀鍠斧挂五色旛六油㦸十八儀矟
十二細矟十二各分左右執人並服錦㡌黄繡衫國朝
親王宫門外設方色旗二清色白澤旗二其執旗者服
隨旗色並戎服殿下設絳引旛二㦸氅二戈氅二鍠氅
二皆校尉執服並交脚幞頭紅綠辟邪獸團花裙襖銅
葵花束帶皂鞾殿前設班劒二梧杖二立𤓰二卧𤓰二
儀刀二鐙杖二骨朶二斧二響節八皆校尉執服同上
殿門交椅一脚踏一水罐一水盆一團扇四盖二皆校
尉執服同上殿上設拂子二香爐一香合一唾壺一唾
盂一
　
　
　
　
　明集禮卷四十二
欽定四庫全書
　明集禮卷四十三
　　　儀仗
　按格物論虎山獸之君狀如猫而大如黄牛黑文鈎
　爪鋸牙兩脇及尾端皆有骨如乙字長一二寸許即
　其威也横行妥尾吼聲如雷百獸爲之震恐風從而
　生豹毛赤黄色其文黒如錢而中空比比相次又有
　𤣥豹猛健不減於虎又按楚詞云虎豹九闗注謂天
　門九重虎豹守之盖假借以言其嚴密之至也
　天子清禁上法紫宫故門闕必陳虎豹者所以象上
　帝之居也元制每大朝㑹則陳虎豹於日精月華門
　外國朝正至聖節朝㑹及冊拜接見蕃臣則以虎二
　豹二各用闌檻承之分左右陳于奉天門外
　
　
　
　
　
　
　
　
馴象
　按説文云象長鼻牙南粤之大獸三嵗一乳又范至
　能志書云象出交趾山谷間有兩長牙頭不可俯頸
　不可回口隠於頭去地尚逺運動以鼻為用足如柱
　無趾而有爪甲形如栗登山下峻坂涉水甚㨗又晉
　輿服志云武帝太康中南越獻馴象詔作大車駕之
　以載黄門鼔吹數十人使越人騎之正旦大㑹駕象
　入庭唐開元中畜巨象於閑廐供陳設儀仗宋制鹵
　簿象六中道分左右並木蓮花坐金蕉盤紫羅繡襜
　絡腦當胷後鞦並設銅鈴杏葉紅犛牛尾拂䟦塵駕
　出則先導朝㑹則充庭今制每大朝㑹以馴象六分
　左右陳于奉天門外
仗馬
　漢長樂宫朝儀陳車騎於庭唐有立仗馬宋則以御
　馬十疋分左右陳于門外元大朝㑹設仗馬於内仗
　之南今制以馬六疋鞍勒全左右各三疋陳于文武
　樓南東西相向
五輅
　玉輅青質玉飾諸末金輅赤質金飾諸末象輅黄質
　象飾諸末革輅白質鞔以革木輅黒質漆之無飾按
　周官典輅掌王之五路(與輅/同)大賔客則出路注謂如
　漢朝集使上計法則陳屬車於庭然則國有大朝㑹
　而陳車輅者自周而已然矣漢每大朝㑹必陳乗輿
　法物車輦於庭謂之充庭車唐天子鸞輅五等屬車
　十二乗行幸則分前後施於鹵簿之内大陳設則分
　左右施於儀仗之中宋大朝㑹冊命設五輅於大慶
　殿前國朝參酌前代五輅大朝㑹則陳於殿庭其制
　度之詳並見車輅篇





皂纛
　唐六典云後魏有纛頭每天子行幸大軍征伐則建
　於旗上盖即古旄頭之遺制也旄頭者按魏文帝列
　異傳曰秦文公時梓化爲牛以騎擊之不勝或墜地
　髻解髪散牛畏之入水故秦因此置旄頭騎使先驅
　宋天聖鹵簿圖云纛即皂旗其制黑質黑火焰脚揭
　以朱槍竿竿首設纛元則建纓於竿首而不設旗今
　制用旄牛尾如巨斗大建朱槍竿上
大豹尾
　通考載秦漢駕後一乗垂豹尾崔豹曰豹尾周制以
　象君子豹變尾言謙也古者軍正建之唐宋皆有豹
　尾車元有豹尾竿今制以朱漆槍竿懸紅絲拂垂豹
　尾
龍旗
　周官司常掌九旗有交龍為旂覲禮曰天子載大旂
　升龍降龍司馬法又曰旗章周以龍尚文也漢制龍
　旂九斿七仭(仭尺也古者/以尺為仭)宋天聖鹵簿圖記有龍旗
　十二今制因之皆為青質黄襴赤火焰間綵脚繪金
　龍于中揭以朱漆槍竿飾以纓
北斗旗
　禮記曲禮招揺在上急繕(音/勁)其怒鄭氏註招揺星在
　北斗杓端主指者畫招揺星於旌旗上以起勁軍之
　威怒象天帝也䟽曰並作七星而獨云招揺者舉指
　者為主也穆天子傳建日月七星旗盖畫北斗七星
　也宋有北斗旗一元制北斗旗黑質赤火焰脚畫七
　星今制黒質黒火焰間綵脚中塗金為七星像
門旗
　周禮天官掌舎職曰帷宫設旌門春官司常職曰㑹
　同賔客置旌門至漢謂之牙旗故唐鹵簿内大㦸隊
　後置牙門一次牙門左右廂各開五門宋制牙門旗
　赤質錯采為神人像元制四旗赤質赤火焰脚繪神
　人冠武士冠鎧甲裲襠束帶大口袴執戈㦸今制門
　旗四皆赤質黄襴赤火焰間綵脚中塗金為門字揭
　以朱漆槍竿
日旗月旗
　周官司常掌九旗之物名其一曰日月為常左氏曰
　三辰旂旗昭其明也按揚子太𤣥經曰日以煜乎晝
　月以煜乎夜登日月於旗以象天也宋太祖始置日
　月旗各一天聖鹵簿圖日旗赤質畫日中以烏月旗青
　質畫月中以兎元制日旗一青質赤火焰脚繪日于
　上月旗一青質赤火焰脚繪月于上今制日旗月旗
　各一俱青質黄襴赤火焰間綵脚繪日以赤繪月以
青龍白虎朱雀𤣥武旗
　曲禮行前朱雀而後𤣥武左青龍而右白虎義疏曰四
　者四方宿名也盖古者君行師從故畫此四者於旌
　旗以為前後左右之兵陳也唐制四旗在鹵簿中宋
　朱雀旗赤質赤火焰脚繪朱雀𤣥武旗黒質黒火焰
　脚繪龜蛇青龍旗青質赤火焰脚繪蹲龍白虎旗白
　質赤火焰脚繪蹲虎元同宋制今制與宋同


風雲雷雨旗
　按韓子曰黄帝合鬼神於泰山風伯進掃雨師洒路
　至宋御殿儀仗制風伯雨師雷公電母旗各一以錯
　繡為之元因之制風雨雷電四旗旗皆青質俱畫神
　人状各詭異今制旗四曰風雲雷雨去電不設旗皆
　青質黄襴赤火焰間綵脚風畫箕星雨畫畢星雲畫
　雲氣雷畫雷文


四瀆旗
　按爾雅曰江河淮濟為四瀆者發源注海者也白虎
　通曰謂之瀆者何瀆者濁也中國垢濁發源東注于
　海其功著大故稱瀆也宋制四旗江瀆旗赤質青火
　焰脚繪神人冠七梁冠青襴朱袍跨赤龍河瀆旗黒
　質赤火焰脚繪神人冠七梁冠皂襴黄袍跨青龍淮
　瀆旗素質赤火焰脚繪神人冠七梁冠皂襴素袍乗
　青鯉濟瀆旗青質赤火焰脚繪神人冠七梁冠皂襴
　青袍乗一鼈今制江旗赤質河旗白質淮旗青質濟
　旗黒質俱黄襴赤火焰間綵脚中繪水形
　
　
　
　
　
　
　
　
五嶽旗
　按鄭康成周禮註五嶽東曰岱宗南曰衡山西曰華
　山北曰恒山中曰嵩髙山宋東嶽旗青質赤火焰脚
　繪神人冠七梁冠皂襴青袍黄裳白中單素蔽膝執
　圭南嶽旗赤質赤火焰脚繪神人冠七梁冠黒襴緋
　袍黄裳黄中單朱蔽膝執圭中嶽旗黄質赤火焰脚
　繪神人冠七梁冠皂襴黄袍黄裳白中單朱蔽膝執
　圭西嶽旗白質赤火焰脚繪神人冠七梁冠青襴白
　袍黄裳白中單素蔽膝執圭北嶽旗黒質赤火焰脚
　繪神人冠七梁冠紅襴皂袍黄裳白中單素蔽膝執
　圭元因宋制惟神人裳色不同今制東嶽旗青質南
　嶽旗赤質中嶽旗黄質西嶽旗白質北嶽旗黒質俱
　黄襴赤火焰間綵脚中繪山形
五星旗
　按考靈耀曰嵗星木精熒惑火精鎮星土精太白金
　精辰星水精宇文周太常旗畫日月五星宋制五旗
　俱青質黄襴赤火焰脚各繪神人服隨方色元制五
　旗金星旗素質赤火焰脚畫神人冠五梁冠素衣皂
　襴朱裳秉圭水星旗黒質赤火焰脚畫神人冠五梁
　冠皂衣皂襴綠裳秉圭木星旗青質赤火焰脚畫神人
　冠五梁冠青衣皂襴朱裳秉圭火星旗赤質靑火焰
　脚畫神人冠五梁冠朱衣皂襴綠裳秉圭土星旗黄
　質赤火焰脚畫神人冠五梁冠黄衣皂襴綠裳秉圭
　今制木星旗靑質火星旗赤質土星旗黄質金星旗
　白質水星旗黒質俱黄襴赤火焰間綵脚中以金塗
　星形一

天鹿旗
　按顧野王符瑞圖曰天鹿者純靈之獸也五色光耀
　洞明一角長尾宋制天鹿旗赤質黄襴青火焰脚中
　繪天鹿獸白身綠尾一角白今制與宋同
天馬旗
　按前漢禮樂志天馬騋龍之媒武帝元狩四年馬生
　渥洼水中作天馬歌宋制天馬旗赤質黄襴赤火焰
　脚中繪馬形兩肉翼今制與宋同
白澤旗
　按顧野王符瑞圖曰澤獸者一名白澤能言語達萬
　物之精神王者明照幽逺則至黄帝巡狩至于東海
　澤獸出言以戒于民為時除害唐六典武庫令有白
　澤旗宋制旗二赤質繪白澤形龍首綠髪戴角四足
　為飛走狀元制赤質黄襴赤火焰脚繪獸虎首朱髪
　而有角龍身今制同宋
熊旗羆旗
　按格物論云熊大似豕而性輕健山居能攀緣上髙
　樹見人則顛倒投地而下羆似熊黄白紋長頭髙脚
　猛憨多力又按周禮冬官輈人云熊旗六斿以象伐
　也注熊虎為旗師都之所建也伐星屬白虎宿與㕘
　連體六星漢因制熊旗唐有赤熊旗宋有黄熊旗皆
　未制羆旗今制熊羆旗各一赤質黄襴赤火焰間綵
　脚熊旗繪熊羆旗繪羆

鸞旗
　按顧野王符瑞圖曰鸞鳥者赤神之精鳳凰之佐也
　其狀如翟而五采鳴中五音人君進退有度親踈有
　序則至漢有鸞旗師古注曰鸞旗編以羽毛列繫幢
　傍載於車上唐亦有鸞旗宋制鸞旗二赤質青火焰
　脚繪鸞形元因宋制今制赤質黄襴赤火焰間綵脚
　餘同
麟旗
　按顧野王符瑞圖曰麒麟仁獸也亦曰木之精也毛
　蟲三百六十有六而麟為之長其狀麕身羊頭牛尾
　一角角端有肉音中律吕步中規矩不踐生蟲不折
　生草不食不義不飲汚池唐開元禮義羅曰髙祖時
　麟見苑囿改元麟德制麟旗宋麟旗二赤質青火焰
　脚中圗麟形元與宋同今制赤質黄襴赤火焰間綵
　脚繪麟于上
角宿旗
　按史記天官書曰東宫蒼龍大角者天王帝廷晉書
　天文志曰角二星主造化萬物布君之威信謂之天
　闕其間天門也其内天廷也故黄道經其中七曜之
　所行也宋角宿旗青質赤火焰脚畫神人為女子形
　露髪朱袍黒襴立雲氣中持蓮荷元制青質靑火焰
　脚繪二星下繪蛟今制青質黄襴赤火焰間綵脚中
　塗金為角宿二
亢宿旗
　按史記天官書曰亢為疏廟晉書天文志曰亢四星
　天子之内朝宋亢星旗靑質赤火焰脚畫神人冠五
　梁冠朱袍皂襴皂帶黄裳持黒等子元制青質青火
　焰脚繪四星下繪龍今制青質黄襴赤火焰間綵脚
　中塗金為亢宿四
氐宿旗
　按史記天官書曰氐為天根晉書天文志曰氐四星
　王者之宿宫后妃之府也宋氐宿旗青質赤火焰脚
　畫神人冠小冠衣金甲朱衣包肚朱擁項白袴右手
　仗劒乗一鼈元制靑質青火焰脚繪四星下繪貉今
　制青質黄襴赤火焰間綵脚中塗金為氐宿四
房宿旗
　按史記天官書曰房為天駟晉書天文志曰房四星
　為明堂天子布政之宫也宋房宿旗靑火焰脚畫神
　人烏巾白中單碧袍黒襴朱蔽膝白帶黄裙朱舄右
　手仗劒元制青質青火焰脚繪四星下繪兎今制靑
　質黄襴赤火焰間綵脚中塗金為房宿六
心宿旗
　按史記天官書曰心為明堂大星天王前後子屬不
　欲直晉書天文志曰心三星天王正位也宋心宿旗
　青質赤火焰脚畫神人冠五梁冠朱袍皂襴左手持
　杖元制青質青火焰脚繪三星下繪狐今制青質黄
　襴赤火焰間綵脚中塗金為心宿三
尾宿旗
　按史記天官書曰尾為九子曰君臣晉書天文志曰
　尾九星後宫之場旁一星名曰神宫解衣之内室宋
　尾宿旗青質赤火焰脚畫神人冠束髮冠素中單黄袍
　朱裳赤舄右手仗劒左手持弓元制青質青火焰脚
　上繪九星下繪虎今制青質黄襴赤火焰間綵脚中
　塗金為尾宿九又神宫一小星在旁
箕宿旗
　按史記天官書曰箕為敖客晉天文志曰箕四星亦
　為後宫后妃之府亦曰天津一曰天箕主八風宋箕
　宿旗靑質赤火焰脚畫神人冠金梁冠衣淺朱袍皂
　襴仗劒乗白馬於雲中元制青質青火焰脚繪四星
　下繪豹今制青質黄襴赤火焰間綵脚中塗金為箕
　宿四
斗宿旗
　按史記天官書曰北宫𤣥武南斗為廟晉書天文志
　南斗六星為丞相太宰之位酌量政事之宜褒進賢
　良禀授爵禄宋斗宿旗青質赤火焰脚畫神人被髪
　黄腰裙朱帶右手持杖元制黒質黒火焰脚上繪六
　星下繪獬今制青質黄襴赤火焰間綵脚中塗金為
　斗宿六
牛宿旗
　按史記天官書曰牽牛為犧牲晉天文志曰牽牛六
　星天之闗梁星明大則王道昌宋牛宿旗青質赤火
　焰脚畫神人牛首皂襴紅袍黄裳朱舄立雲氣中元
　制黒質黒火焰脚上繪六星下繪牛今制青質黄襴
　赤火焰間綵脚中塗金為牛宿六
女宿旗
　按晉書天文志須女四星天少府也謂之須女者須
　賤妾之稱婦織之卑者也主布帛裁製嫁娶星明天
　下豐女紅昌宋女宿旗青質赤火焰脚畫神人烏牛
　首衣朱服皂襴素帶烏鞾右手持蓮立雲氣中元制
　黒質黒火焰脚上繪四星下繪􁁜今制青質黄襴赤
　火焰間綵脚中塗金為女宿四
虚宿旗
　按晉天文志曰虚二星冡宰之官也主邑居廟堂祭
　祀祝禱之事明静則天下安宋虚宿旗靑質赤火焰
　脚畫神人被髪裸形坐於甕中左手持一珠元制黒
　質黒火焰脚上繪二星下繪䑕今制青質黄襴赤火
　焰間綵脚中塗金為虚宿二
危宿旗
　按史記天官書曰危為盖屋晉天文志曰危三星主
　天府天市架屋甘氏云為天市廟堂宋危宿旗青質
　赤火焰脚畫神人虎首金甲衣朱服貔皮汗胯青帶
　藍包肚烏鞾右手仗劒立雲氣中元制黒質黒火焰
　脚上繪三星下繪燕今制青質黄襴赤火焰間綵脚
　中塗金為危宿三又墳墓四小星在旁
室宿旗
　詩定之方中注曰定營室星也史記天官書曰營室
　為清廟亦曰離宫晉天文志營室二星天子之宫也
　為軍糧之府及土功事宋室宿旗青質赤火焰脚畫
　神人丫髪朱服乗舟水中元制黒質黒火焰脚上繪
　二星下繪猪今制青質黄襴赤火焰間綵脚中塗金
　為室宿二又離宫六星在旁
壁宿旗
　按晉天文志曰東壁二星主文章天下圖書秘府也
　星明王者興道術行國多君子宋壁宿旗青質赤火
　焰脚繪神人為女子形丫髪朱服皂襴綠帶黄裳烏
　舄左手指前右手仗劒立雲中元制黒質黒火焰脚
　上繪二星下繪㺄今制青質黄襴赤火焰間綵脚中
　塗金為壁宿二
奎宿旗
　按史記天官書奎曰封豕為溝瀆晉天文志曰奎十
　六星天之武庫一曰封豕主禁暴宋奎宿旗青質赤
　火焰脚繪神人狼首朱服金甲綠包肚白汗胯黒帶
　烏鞾右手仗劒元制素質素火焰脚上繪十六星下
　繪狼今制青質黄襴赤火焰間綵脚中塗金為奎宿
　十六
婁宿旗
　按史記天官書曰婁為聚衆晉天文志曰婁三星為
　天獄主苑牧犧牲供給郊祀亦為興兵聚衆宋婁宿
　旗青質赤火焰脚繪神人戴金梁冠素中單淺黒袍
　皂襴朱蔽膝青帶黄裳朱舄左手持烏牛角右手仗
　劒元制素質素火焰脚上繪三星下繪狗今制青質
　黄襴赤火焰間綵脚中塗金為婁宿三
胃宿旗
　按史記天官書曰胃為天倉晉天文志曰胃三星天
　之厨藏五穀之倉也又名大梁明則四時和平天下
　晏然倉廪實宋胃宿旗青質赤火焰脚神人丫髪披
　豹皮淺紅裙青帶跣足左手指前右手仗劒立雲氣
　中元制素質素火焰脚上繪三星下繪雉今制黄襴
　赤火焰間綵脚中塗金為胃宿三
昴宿旗
　按史記天官書曰昴名旄頭晉天文志曰昴七星天
　之耳目也主西方獄事又為旄頭胡星也甘氏云昴
　星明大則君無佞臣天下安和張衡云昴星明獄訟
　平宋昴宿旗青質赤火焰繪神人牛首朱服皂襴黄
　裳青帶朱舄左手拳右手持青如意元制素質赤火
　焰脚上繪七星下繪雞今制青質黄襴赤火焰間綵
　脚中塗金為昴宿七
畢宿旗
　按爾雅曰濁謂之畢郭璞注曰掩兎之畢或呼為濁
　因星形以名也晉天文志曰畢八星主邊兵主弋獵
　星明大則遠夷來貢天下安甘氏云畢主街巷隂雨
　天之雨師也宋畢宿旗青質赤火焰脚繪神人作鬼
　形著朱裩持黒杖乗馬行雲氣中元制素質素火焰
　脚上繪八星下繪烏今制青質黄襴赤火焰間綵脚
　中塗金為畢宿八附耳一星在旁
觜宿旗
　按史記天官書曰三小星隅置曰觜觽為虎首主葆
　旅事(晉灼曰葆菜也野生曰旅張/衡云葆旅野生之可食者)隋志云觜觽為三
　軍之候行軍之藏府主葆旅收歛萬物明則軍儲盈
　将得勢宋觜宿旗青質赤火焰脚繪神人冠緇布冠
　朱服皂襴黄裳拱手坐雲氣中元制素質素火焰脚
　上繪三星下繪猴今制青質黄襴赤火焰間綵脚中
　塗金為觜宿三
參宿旗
　按前漢天文志曰參為白虎甘氏曰參為忠良孝謹
　之子明大則臣忠子孝一曰參伐一曰大辰一曰天
　市一曰鈇鉞主斬刈又為天獄主殺伐又主權衡所
　以平理也宋參宿旗青質赤火焰脚繪神人被髪衣
　紫襴黄袍綠裳青帶朱舄左手指空右手持珠椎立
　雲氣中元制素質素火焰脚上繪十星下繪猿今制
　青質黄襴赤火焰間綵脚中塗金為參宿十又玉井
　四小星在左足下
　
　
　
　
　
　
　
　
井宿旗
　按漢天文志曰南宫朱鳥東井為水事晉天文志曰
　東井八星天之南門黄道所經天之亭候主水衡事
　法令之所取平也王者用法平則井星明而端列鉞
　一星附井之前宋井宿旗青質赤火焰脚繪神人丫
　髪朱袍皂襴坐雲氣中右手持紅蓮元制赤質赤火
　焰脚上繪八星下繪犴今制青質黄襴赤火焰間綵
　脚中塗金為井宿八又鉞一星在旁
　
　
　
　
　
　
　
　
鬼宿旗
　按史記天官書曰輿鬼主祀事晉天文志曰鬼五星
　天目也主視明察奸謀星明大則穀成宋鬼宿旗青
　質赤火焰脚繪神人作女子形首飾金釵朱袍皂襴
　青帶黄裳烏舄左手持杖立雲氣中元制赤質赤火
　焰脚上繪五星下繪羊今制青質黄襴赤火焰間綵
　脚中塗金為鬼宿五
　
　
　
　
　
　
　
　
栁宿旗
　按張衡云栁為朱雀之嗉天之厨宰也主尚食和滋
　味隋志云又主雷雨樂計圖澄曰栁主材木宋栁宿
　旗青質赤火焰脚繪神人作女子形露髻朱衣黑襴
　黄裳皂舄撫一青龍元制赤質赤火焰脚上繪八星
　下繪麞今制青質黄襴赤火焰間綵脚中塗金為栁
　宿八
　
　
　
　
　
　
　
　
星宿旗
　按甘氏曰星七星主后妃御女之位亦為賢士明大
　則道化成國盛又張衡云七星為朱鳥之頸一名天
　都主衣裳文繡隋志云星明則王道昌宋星宿旗青質
　赤火熖脚繪神人冠五梁冠淺朱袍綠襴青帶黄裳朱
　舄立雲氣中兩手各持金銅絲二條元制赤質赤火
　焰脚上繪七星下繪馬今制青質赤火焰間綵脚中
　塗金為星宿七
　
　
　
　
　
　
　
　
張宿旗
　按甘氏云張宿主天廟明堂御史之位若明大則國
　盛强隋志云主珍寳宗廟所用及衣服又主天厨飲
　食賞賚之事星明則王者行五禮得天之中宋張宿
　旗青質赤火焰脚繪神人衣豹皮朱帶素鞾右手仗
　劒坐雲氣中元制赤質赤火焰脚上繪六星下繪鹿
　今制青質黄襴赤火焰間綵脚中塗金為張宿六
　
　
　
　
　
　
　
　
翼宿旗
　按史記天官書曰翼為羽翮主逺客隋志云翼為天
　之樂府主俳倡戱樂又主夷狄逺客負海之賔明大
　則禮樂興四夷來賔動則蠻夷使來宋翼宿旗青質赤
　火焰脚繪神人作女子形首飾金釵假髻白中單皂
　袍碧襴赤蔽膝紫裳赤舄左手指前右手仗劒立於
　火中元制赤質赤火焰脚上繪二十二星下繪蛇今
　制青質黄襴赤火焰間綵脚中塗金為翼宿二十二
　
　
　
　
　
　
　
　
軫宿旗
　按史記天官書曰軫為車主風張衡云軫為冡宰輔臣
　主車騎明大則車騎用隋志云主任載明則車駕備
　轄星附軫兩旁主王侯左轄為王者同姓右轄為異
　姓長沙一星在軫之中宋軫宿旗青質赤火焰脚繪
　神人作女子形金釵假髻朱袍皂襴青帶黄裳赤舄
　左手持書立雲氣中今制青質黄襴赤火焰間綵脚
　中塗金為軫宿四長沙一星在中左右轄二星在旁
　
　
　
　
　
　
　
　
　
　
　
　
　
　
　
　明集禮卷四十三
欽定四庫全書
　明集禮卷四十四
　　儀仗
　
　
　
　
　
　　通典曰黄帝振兵設五旗五麾則黄麾製自有熊
　　始也漢鹵簿有前後黄麾開元禮義纂唐大宗法
　　夏后之前制取中方之正色故制大麾色黄宋制
　　以絳帛為之如旛錯綵成黄麾篆字下繡交龍及
　　雲日朱漆竿金龍首上垂朱絲小盖四角垂佩末
　　有横板作碾玉文元制同今制亦同宋但盖用朱
　　緑黄麾字楷書用金下二龍塗金為之
　
　
　
　
　
　
　
　
　　按釋名曰旛旛也其貌旛旛然也唐宋鹵簿並施
　　於黄麾仗宋制朱漆竿金龍首朱綠盖四角每角
　　垂佩繫五色間暈氅末垂横板作碾玉文元制四
　　角朱緑盖每角垂羅文雜佩繫于金銅鈎竿竿以
　　朱飾懸五色間暈羅下有碾玉横板今制與宋同
　
　
　
　
　
　
　
　
　　按開寳通禮義纂曰唱止旛所以從行也以為行
　　止之節宋制緋帛錯采為告止字承以雙鳯下有
　　横玉板作碾玉文上有朱緑盖四角每角垂羅文
　　佩繫于金銅龍頭鈎朱漆竿元制用紅羅銷金升
　　龍錯采為告止字今制與宋同
　
　
　
　
　
　
　
　
　　按開元禮義鑑曰𫝊教旛信旛皆取飛騰輕疾之
　　義開元禮義羅曰若行幸征討軍機有速教令之
　　所不及但相去三隊置旛以傳教謂之𫝊教旛宋
　　制如告止旛錯彩為𫝊教字承以雙白虎元制用
　　白羅繪雲龍今制與宋同但下繪金雙龍
　
　
　
　
　
　
　
　
　　按崔豹古今注曰信旛古之徽號也題表官號以
　　為符信宋書曰孝武詔信旛非省臺官悉用絳古
　　今注又曰信旛用鳥書取飛動輕疾一曰以鴻鴈
　　燕乙有去來之信舊用頴字宋景祐五年改制麾
　　旛易以小篆錯采為信旛字承以雙龍餘同𫝊教
　　旛元制下繪雙鳯今制與宋同但下繪金雙龍
　
　
　
　
　
　
　
　
　　按崔豹古今注曰豹尾車周制也以象君子豹變
　　尾言謙也古者軍正建之又漢輿服志曰屬車最
　　後一車垂豹尾今置于竿亦其遺制元制竿如㦸
　　繫豹尾今制朱漆竿金龍首垂豹尾
　
　
　
　
　
　
　
　
　　按字書曰氅鶖鳥毛也宋書曰孝武詔王侯槊毦
　　不得用孔雀白氅梁有赤氅隋大業二年上幸臨
　　江宫時羽儀新成霜戈花氅輝翳雲日初造之時
　　毛氅多出江南為之畧盡又唐制左右衛驍衛皆
　　建黄氅武衛建鶖毛四色氅威衛建青氅黒氅領
　　軍建赤氅又禮令黄麾仗長㦸大六色氅大矟孔
　　雀氅短㦸大六色鵞毛氅小矟小五色鵞毛氅戈
　　雞毛氅宋建隆中郊祀及開寳定禮皆依此制天
　　聖鹵簿有龍頭竿繡氅其制青氅繡孔雀用五角
　　盖緋氅繡鳯用六角盖皂氅繡鵞亦用六角盖白
　　氅亦繡鵞用四角盖黄氅繡雞亦用四角盖每角
　　綴珠佩一帶末有金銅鈴元儀仗解但有繡氅不
　　知其色今制竿如㦸鈎下有小横木刻龍頭垂紅
　　五角盖下綴紫緑銷金裙腰連綴青氅帶五各繡
　　一鳯末垂金銅鈴每角仍垂珠佩
　
　
　
　
　
　
　
　
　　按釋名曰幢童也其貌童童然也鄭康成注周禮
　　夏采職云綏以旄牛尾為之綴於幢上所謂注旄
　　於幢上節幢麾制皆相類唯以層數别之至晉始
　　有羽葆幢宋制如節而五層紫綾袋籠之今制朱
　　漆竿金龍首垂緑盖紅氂牛毛五層上戴白羽
　
　
　
　
　
　
　
　
　　按釋名曰㦸格也旁有枝格也方言曰㦸楚謂之
　　釨(音/孑)凢㦸而無刃秦晉之間謂之釨説文曰㦸有
　　枝兵也崔豹古今注曰殳㦸之遺象以木為之後
　　世謂之棨㦸宋制以木為之在車輪外赤質畫雲
　　氣上綴飛掌垂五色帶帶末有銅鈴景祐五年重
　　制定長一丈六尺元制以木有枝塗以黄金竿以
　　朱漆今為㦸枝以黄金塗之朱竿餘同宋制
　
　
　
　
　
　
　
　
　　按釋名曰戈勾孑㦸也戈過也所刺所决過之所
　　勾引制之不得過也今制為戈刃以黄金塗之朱
　　竿畫雲氣上綴五色旛帶末俱綴金銅鈴
　
　
　
　
　
　
　
　
　　按宋開寳通禮義纂曰鍠鉞屬也秦以鐵作鍠謂
　　之儀鍠唐用為儀仗宋制如斧刻木為之謂之儀
　　鍠五色旛塗刃以青柄以朱畫雲氣上綴小錦旛
　　五色帶帶垂金銅鈴元制同今制同宋
　
　
　
　
　
　
　
　
　　按漢乗輿黄屋左纛黄屋者車盖也後世因為黄
　　盖乃其遺制也元制黄繖上加金浮屠今制紅漆
　　直柄圓繖黄羅為表銷金作飛龍形黄絹裏上施
　　金葫蘆
　
　
　
　
　
　
　
　
　　按開元禮義鑑曰風俗通云繖者大盖也又漢書
　　上官桀為羽林郎從武帝上甘泉宫㑹天大風車
　　不得行因解盖以授之宋制大繖赤質紫表平頂
　　而圓上繡金飛龍瑞草朱裏紅漆藤纒直柄今制與
　　宋同但加金浮屠
　
　
　
　
　
　
　
　
　　按崔豹古今注曰華盖黄帝所作黄帝與蚩尤戰
　　於涿鹿常有五色雲氣金枝玉葉止於帝上成花
　　蘤之象因作華盖又晉天文志曰大帝上九星曰
　　華盖所以覆蔽大帝之座盖下九星曰杠盖其柄
　　也世有華盖義亦取此宋制赤質圓頂隆起上繡
　　花龍藤纒朱漆直柄元制與宋同但上施金浮屠
　　今制亦與宋同上加雲氣花蘤金浮屠
　
　
　
　
　
　
　
　
　　按崔豹古今注曰曲盖太公所作武王伐商大風
　　折盖太公因折盖之形而制曲盖漢乗輿用四宋
　　制赤質紅裏平頂而圓如華盖差小而曲柄上繡
　　瑞草元制與宋同但上加金浮屠今制同宋
　
　
　
　
　
　
　
　
　　按通俗文曰張帛避雨謂之繖宋制赤質正方四
　　角有銅螭頭紫羅表紅絹裏黒漆藤纒直柄平頂
　　元制如大繖而表用紫羅今制同宋上加金浮屠
　
　
　
　
　
　
　
　
　　宋制如紫方繖而赤質朱漆藤纒直柄平頂四方
　　紅羅表紅絹裏無飾元制如大繖而表用緋羅今
　　制同宋上加金浮屠
　
　
　
　
　
　
　
　
　　按崔豹古今注曰雉尾扇起於商世高宗有雊雉
　　之祥服章多用雉羽用制以為王后夫人之服輦
　　車有翣飾即緝羽為扇翣所以遮翳風塵也唐六
　　典曰舊翟尾扇開元初改為繡孔雀以從省宋有
　　大雉扇中雉扇小雉扇三等其制下方上橢圓直
　　柄緋羅心外周繡以雉尾排列為飾中為雙孔雀
　　間施雜花下横黒漆木連柄用金銅花装釘元因
　　之今制與宋同
　
　
　
　
　
　
　
　
　　按揚雄方言曰扇自闗而東謂之扇自闗而西謂
　　之箑世本曰武王作箑西京雜記曰天子夏則設
　　羽扇冬則繒扇舊禮令乗輿有紅畫團扇後以繡
　　文故去畫字宋制赤質繡五色雜花朱漆柄元同
　　宋制今制與宋同


　　按開寳通禮義纂曰魏信幢以五方獸為之唐朱
　　雀幢居前青龍幢居左白虎幢居右𤣥武幢居後
　　承魏制也宋制幢如節用氂牛毛而五層韜以袋
　　繡四神随方色朱雀幢用緋羅袋籠之上繡朱雀
　　𤣥武幢用皂羅袋籠之上繡龜蛇青龍幢用青羅
　　袋籠之上繡青龍白虎幢用白羅袋籠之上繡白
　　虎朱漆柄取曲禮行前朱雀而後𤣥武左青龍
　　而右白虎之義元制四幢各随方色繡雀武龍虎
　　狀於上今制與宋同
　
　
　
　
　
　
　
　
　　按事物紀原崔豹古今注曰舜廣開視聴求賢人
　　以自輔作五明扇黄帝内傳亦有五明扇扇之起
　　以五明而制也陸機扇賦曰昔武王𤣥覽造扇於
　　前然則今以招涼者用武王所作云故𫝊有武王
　　扇暍之事宋制團扇黄質上繡盤龍朱柄今制與
　　宋同
　
　
　
　
　
　
　
　
　　按開元禮義羅曰漢制朝服帶劒晉代之以木謂
　　之斑劒東齊謂之象劒言象於劒也宋㑹要云斑
　　劒取装飾斑斕之義劒鞘黄質紫斑文金銅装紫
　　絲帉錔元制同今制鞘飾以金龍靶用金花装釘
　　餘同宋
　
　
　
　
　
　
　
　
　　按宋㑹要云儀刀制同御刀晉宋以來有之黒鞘
　　金塗花龍飾鞘紫絲縚帉錔元制同今制與宋同
　　但緑鞘紅絲帉錔
　
　
　
　
　
　
　
　
　　按宋天聖鹵簿圖云昔有人因戰鬬弩弮折但持
　　弩臂擊之獲勝後遂置於禁軍以旌其勇凌凖邠
　　志曰唐李光弼騎將以鐙棒斃㒒固瑒卒七人故
　　製此新圖云鐙杖開寳通禮新增又宋朝㑹要云
　　鐙棒黒漆弩柄也金銅為鐙狀飾其末紫絲絛繫
　　之
　
　
　
　
　
　
　
　
　　元制朱漆竿上以金塗馬鐙今制為金龍首銜馬
　　鐙貫於朱漆棒首仍以金飾棒末
　
　
　
　
　
　
　
　
　　按崔豹古今注曰漢朝執金吾吾棒也以銅為之
　　黄金塗兩末謂金吾也御史大夫司𨽻校尉亦得
　　執焉以其形如車輪輻故又曰車輻棒宋制朱漆
　　八棱元制朱漆棒金飾兩末今制同

　　按武經云骨朶有二色曰蒺䔧曰蒜頭葢因物製
　　形以為仗衛之用卧𤓰立𤓰葢亦骨朶之流取象
　　於物者也元制卧𤓰立𤓰皆製如𤓰形塗以黄金
　　卧𤓰則卧置立𤓰則立置皆朱漆棒首金制同
　
　
　
　
　
　
　
　
　　按宋㑹要曰天武一百五十人充圍子入内院子
　　五十人充圍子金集禮曰司圍四十人皆不注其
　　義今按圍子即響節也元制以金塗攅竹杖首貫
　　銅錢而以紫絹冒之今制同冒以黄銷金袋
　
　
　
　
　
　
　
　
　　按周禮地官掌職曰凡邦國之使節山國用虎節
　　土國用人節澤國用龍節皆金也又按釋名曰節
　　為號令賞罸之節釋名節毛上下相重取象竹節
　　漢節以竹為之柄長八尺以旄牛尾為其毦三重
　　宋㑹要云黒漆竿上施圓盤周綴紅絲拂八層黄
　　繡龍袋籠之元制如麾八層韜以黄羅雲龍袋
　　今制與宋同
　
　
　
　
　
　
　
　
　　按宋祁筆記曰國朝有骨朶子直衛士親近者予
　　嘗脩日厯曾究其義闗中人謂腹之大者為胍􁠃
　　俗因謂杖頭大者亦為胍􁠃後訛為骨朶(從平/聲)胍
　　􁠃音孤突武經曰骨朶二色曰蒺䔧曰蒜頭以鐵
　　若木為大首元制以朱漆棒首貫以金塗銅鎚又
　　有列絲骨朶制如骨朶加紐絲文今制朱漆竿為
　　柄下用金飾上貫骨朶
　
　
　
　
　
　
　
　
　　按交椅漢靈帝時景師所造元以木為椅銀飾之
　　塗以黄金今制木胎渾金飾之中倚為鈒花雲龍
　　餘皆金釘装釘上陳緋緑織金褥四角各垂紅絲
　　􁀙結帉錔踏制四方中為鈒花盤龍餘用金釘装
　　釘
　
　
　
　
　
　
　
　
　　按周禮條狼氏掌執鞭以趨辟王出入則夾道又
　　朝士掌帥其屬以鞭呼趨且辟禁慢期錯立族談
　　者晉中朝大駕有執鳴鞭之制歴代因之宋以紅
　　絲為鞭元制鞭以緑為柄梅紅絲為之梢用黄茸
　　而漬以蠟今制以黄絲為鞭梢漬以蠟
　
　
　
　
　
　
　
　
　　按晉王衍執玉麈尾與手同色拂子者麈尾之類
　　也王導麈尾銘所謂拂穢静暑葢其用也又張敞
　　晉東宫舊事曰太子有白毦拂二宋宫中導從有
　　執紅絲拂二人而不言其制元以紅氂牛尾為之
　　金塗木柄今制以紅絲拂為心上以素氂牛尾籠
　　之銜以金龍首以木為柄畫以金龍紋柄末紫絲
　　結帉錔

　　按漢武之世孔安國為侍中以其儒者特聴掌御
　　唾壺朝士榮之魏武上雜物疏曰御雜物用有純
　　金唾壺一枚漆圓油唾壺四枚交州雜記事曰太
　　康四年臨邑王范熊獻紫水精唾壺一口青白水
　　精唾壺各二口宋宫中導從有紫衣執金唾壺一
　　人而不言其制元唾壺唾盂皆以銀為之有葢塗
　　以金今制皆以黄金為之壺小口巨腹葢大如腹
　　盂圓形如缶盖僅掩口下有盤俱為龍紋
　
　
　
　
　
　
　
　
　　水盆古之洗也儀禮曰設洗於阼階東南三禮圖
　　曰洗高三尺口徑尺五寸天子黄金飾元以黄金
　　塗銀為之今制純用黄金寛縁平底列瓣俗謂芙
　　蓉様者縁底俱鈒花為飾
　
　
　
　
　
　
　
　
　　按張敞晉東宫舊事曰太子初拜有塗金銀澡罐
　　一并青絲三合繩長二尺五寸宋宫中導從有紫
　　衣執金罐器一人而不言其制元有水瓶而無水
　　罐今制以黄金為之有盖有提小口巨腹通用鈒
　　花為飾
　
　
　
　
　
　
　
　
　　按韻㑹曰合子盛物器名漢劉向有合賦宋元嘉
　　起居注曰阜朗有金縷合二枚銀縷合二枚宋宫
　　中導從有捧龍腦合二人元制以銀為合徑七寸
　　塗黄金鈒雲龍於上今制以黄金為圓合盖鈒以
　　龍紋底周圍鈒花為蓮瓣
　
　
　
　
　
　
　
　
　　按西京雜記曰長安巧工丁緩者作卧褥香爐本
　　出防風其法後絶至緩更為之為機環轉運而爐
　　體常平事物紀原云即今香毬是也宋宫中導從
　　有女冠二人執香爐香盤元制以銀為座上挿蓮
　　花爐爐上罩以圓毬鏤絪緼旋轉文于上黄金塗
　　之今制以黄金為圓爐大口細頸巨腹三足飾以
　　鈒花有盖為蹲龍形二飛鳯為耳附兩旁
　明集禮卷四十四
欽定四庫全書
　明集禮卷四十五
　　鹵簿
　　　總叙
鹵簿之制兆於秦而其名則始於漢或曰鹵者大盾也
以大盾領一部之人故曰鹵部或曰凡兵衛以甲盾居
外為導從捍蔽其先後皆著之簿籍故曰鹵簿按三輔
黄圖天子出車駕次第謂之鹵簿而唐制四品以上皆
給鹵簿則鹵簿者君臣皆得通稱也五代之亂圖典失
墜宋王欽若為鹵簿記宋綬蔡攸等因之而其制始詳
元曾巽申復為鹵簿圖雖間有增損而俱無大異國朝
嘗詔禮官鹵簿彌文務從省節蓋尚質去奢之意也今
考秦漢以來制度為鹵簿篇國朝儀物則備著于圖云
　　　秦
古者諸侯貳車九乗秦滅九國兼其車服故大駕屬車
八十一乗法駕半之左右分行其車皆皂蓋赤裏木轓
輜戈矛弩箙尚書御史所載最後一乗懸豹尾豹尾以
前為省中
　　　漢
天子出車駕次第謂之鹵簿有大駕法駕小駕大駕公
卿奉引大將軍驂乗太僕御屬車八十一乗作三行備
千乗萬騎祀天則備之法駕京兆尹奉引侍中驂乗奉
車郎御屬車三十六乗小駕比法駕減半
　　　東漢
大駕公卿奉引屬車八十一乗希用法駕河南尹執金
吾洛陽令奉引侍中驂乗奉車郎御屬車三十六乗前
驅九斿雲䍐鳯凰闟㦸皮軒鸞旗後有金鉦黄鉞黄門
鼓車祠天用之小駕比法駕減半祠宗廟用之凡每出
並太僕奉駕上鹵簿中常侍小黄門副尚書主者郎令
史副侍御史蘭臺令史副皆執注以督整車騎謂之䕶
駕
　　　後魏
大駕設五輅建太常屬車八十一乗平城令代尹司隷
校尉丞相奉引太尉陪乗太僕卿從輕車介士千乗萬
騎魚麗鴈行前驅皮軒闟㦸芝蓋雲䍐指南後殿豹尾
鳴笳唱止不作鼓吹軍戎大祠則設之法駕車三十六
乗平城令代尹太尉奉引侍中陪乗奉車都尉御巡狩
小祠則設之小駕屬車十二乗平城令太尉奉引常侍
陪乗奉車即御游宴離宫則設之後又改大駕魚麗鴈
行更為方陳鹵簿列步騎内外為四重列標建旌更門
四達五色車旌各處其方諸王導從在鉀騎内公在幢
内侯在步矟内子在刀盾内五品朝臣在乗輿前兩箱
官卑者先列王公侯子車斾麾蓋信幡及散官褠服一
皆純黑
　　　唐
大駕鹵簿導駕六引先萬年縣令次京兆牧次太常卿
次司徒次御史大夫次兵部尚書並正道威儀各乗輅
其鹵簿各依本品給之次清游隊白澤旗二分左右各
一人執二人引二人夾金吾折衝二人各領四十騎戎
服分左右次金吾大將軍二人分左右各二人執䂍矟
騎從檢校龍旗以前次金吾果毅二人領虞候佽飛四
十八騎夾道單行分左右引導黄麾仗次外鐡甲佽飛
二十四騎並行分左右廂各六重導引步甲隊次朱雀
旗一騎執二騎引二騎夾金吾折衝都尉一人領四十
人執横刀矟弩弓箭騎從次龍旗十二各一騎執並戎
服被大袍横行正道每一旗前二人騎為二重引前每
旗後亦二人䕶後副竿二分左右又金吾果毅二人騎
領次指南車次記里鼓車次白鷺旗車次辟惡車次皮
軒車並駕四馬駕士各十四人匠一人次引駕十二重
重二人並行正道騎帶横刀自皮軒車後均布至細仗
前弓箭相間金吾果毅一人檢校次鼓吹令二人次棡
鼓十二面金鉦十二面次大鼓百二十面次長鳴百二十
具次鐃鼓十二面歌簫笳各二十四次横吹百二十具
節鼓二面笛簫篳篥笳桃皮篳篥各二十四次棡鼓十
二面金鉦十二面次小鼓百二十面次中鳴百二十具
次羽葆鼓十二面歌簫笳各二十四自前棡鼓以下工
人皆有副並騎分左右横行每鼓皆二人夾每隊皆有
主帥五人以統領次殿中侍御史二人次黄麾一人執
二人騎夾次太史令一人次相風􁄫􁄫士八人次棡鼓
金鉦各一司辰一人典事一人刻漏生四人分左右次
行漏輿行正道匠一人􁄫士四十人次鈒㦸前隊左右
武衞果毅各一人騎騎分左右次天色繡幡一次金節
十二次䍐罼各一左䍐右罼次朱雀幢一次左青龍幢
右白虎幢各一次導蓋一又次稱長一次鈒㦸各百四
十四人分左右次左右衞將軍各一次御馬二十四疋分
左右次尚乗奉御二人分左右次左青龍旗右白虎旗
各一左右衞果毅各一人各領三十五人騎分左右次
通事舍人八人騎分左右次侍御史二人次御史二人
次御史中丞二人次御史二人次拾遺二人次補闕二
人並騎分左右次起居即一人在左次起居舍人一人
在右次諫議大夫二人在右次給事二人在左次黄門
侍郎二人在左次中書侍郎二人在右次左散騎常侍
二人在左次右散騎常侍二人在右次侍中二人在左
次中書令二人在右自通事舍人以下皆一人步從次
香蹬一次左右衞將軍各一人分左右次班劍儀刀左
右廂各十二行次左右衞郎將各一人領散手翊衞三
十人横刀騎在副仗矟翊衞内次左右驍衞郎將各一
人各領翊衞二十八人甲騎具裝執副仗矟在散手外
均布曲折至後門次左右衞供奉中郎將四人領親勲
翊衞四十八人帶横刀騎分左右在三衞仗内次玉輅
青質玉飾駕青駠六祭祀納后則乗之大僕卿御駕士
四十一人千牛將軍一人陪乗次左右衞大將軍各一
人夾玉輅次千牛將軍一人中郎將二人分左右次千
牛備身分左右騎在玉輅後次御馬二疋次左右監門
校尉各一人在後門内檢校次牙門旗二人執四人夾
次左右監門校尉各十二人騎監當後門十二行仗頭
各一人次左右驍衞翊衞各三隊每隊三十五人並帶
矟弩箭横刀相間前第一隊各大將軍領執鳯旗第二
隊各將軍一人領執飛黄旗第三隊各郎將一人領執
吉利旗次左右衞夾轂廂各六隊隊三十人每隊各折
衝一人果毅一人檢校次大繖二在牙門後次孔雀扇
各四分左右次腰􁄫一次小團扇四次方扇十二次花
蓋次大輦一尚輦奉御二人殿中少監一人騎從次諸
司侍奉官二人分左右次御馬二十四疋分左右次尚
乗直長二人分左右次大繖二孔雀扇八夾繖次小扇
十二次朱畫團扇十二次花蓋次睥睨十二次𤣥武幢
一次絳麾二次細矟十二次後黄麾一次殿中侍御史
二人騎分左右次大角百二十具以金吾果毅一人領
横行十重次後部鼓吹羽葆鼓十二面工人十二歌簫
笳各工人二十四次鐃皷十二面工人各十二歌簫笳
各工人二十四次小横吹百二十具工人百二十笛簫
篳篥笳桃皮篳篥各工人二十四次芳亭輦一主輦二
百人次小輦一主輦六十人次小􁄫一奉􁄫十二人次
尚􁄫直長二人分左右次左右武衛五牛旗􁄫五黄牛
旗處内赤青在右白黑在左各八人執左右威衞隊正
各一人檢校次乗黄令一人丞二人騎分左右檢校玉
輅等次金輅赤質以金飾駕赤駵六鄉射凱還飲至則
乗之次象輅黄質以象飾駕黄駵六行道則供之次革
輅白質鞔以革巡狩臨兵事則乗之次木輅黑質各駕
士三十二人次五副輅各駕四馬駕士各二十八人次
耕根車青質蓋三重駕六馬耕籍則乗之駕士三十二
人次安車金飾駕四馬臨幸則乗之次四望車金飾駕
四馬拜陵臨幸則乗之駕士各二十四人次羊車駕果
下馬二小吏十四人次屬車十二駕牛駕士各八人次
門下中書省秘書省殿中等局官各一人並騎分左右
次黄鉞車駕二馬駕士十二人次左右威衞折衝都尉
各一人領掩後二百人各執大㦸刀楯弓箭及弩各五
十人為一行並横行次左右領軍將軍各一人各二人
執䂍矟步從次前後左右廂步甲隊四十八隊前後各
二十四隊並鍪鎧弓刀楯五色相間隊引各三十八人
次左右廂黄麾仗廂各十二部部各十二行並執弓刀
㦸楯及孔雀氅鵝毛氅雞毛氅等行列十人左右領軍
黄麾仗廂各五色綉幡二十口十口引前十口掩後廂
各獨揭鼓十二重每重二人在黄麾仗外次左右衞將
軍各一人驍騎武衛威衛領軍衛大將軍各一人同檢
校黄麾仗次殳仗左右廂各十八人廂别二百五十人
執殳二百五十人執义每殳一义一相間次諸衛馬隊
左右廂各二十四隊從十二旗隊每隊皆折衝果毅一
人檢校前第一隊辟邪旗第二隊應龍旗第三隊玉馬
旗第四隊三角獸旗第五隊黄龍負圖旗第六隊黄鹿
旗第七隊飛麟旗第八隊駃騠旗第九隊鸞旗第十隊
鳯旗第十一隊飛黄旗第十二隊麒麟旗第十三隊角
端旗第十四隊赤熊旗次後第十五隊兕旗第十六隊
太平旗第十七隊犀牛旗第十八隊鵕䴊旗第十九隊
騼䮷旗第二十隊騶牙旗第二十一隊蒼烏旗第二十
二隊白狼旗第二十三隊龍馬旗第二十四隊金牛旗
次𤣥武隊𤣥武旗一人執二人引二人夾金吾折衝一
人領五十騎分執矟弩次𤣥武隊前大㦸隊後當正道
執殳仗行内置牙門旗一二人執四人夾騎分左右次
牙門旗左右廂各開五門門二人執四人夾並騎分左
右第一門在左右威衛黑質步甲隊後白質步甲隊前
第二門在左右步甲隊後左右領軍黄麾仗前第三門
在左右領軍黄麾仗後左右驍衛黄麾仗前第四門在
左領軍衛黄麾仗後左右步甲隊前第五門在左右武
衛白質步甲隊後黑質步甲隊前自清游以下諸衛將
軍並平巾幘紫裲襠大口袴錦螣蛇金隠起帶弓箭横
刀中郎將折衝果毅皆平巾幘緋裲襠大口袴錦螣蛇
銀梁金隠起横刀弓箭佽飛執旗人引駕三行並武弁
緋裲襠大口袴供奉並武弁朱衣各一人步從餘文武
官及導駕官並朱衣冠履依品服其工人駕官並絳衣
平巾幘餘並戎服法駕減大駕太常卿司徒兵部尚書
白鷺車辟惡車大輦五副輅安車四望車屬車減四其
清游隊持鈒隊𤣥武隊皆四分減一諸隊鼓吹三分減
一餘同大駕縣令以後御史大夫以前威儀亦三分減
一小駕又減法駕御史大夫指南車記里鼓車鸞旗車
皮軒車象輅革輅木輅耕根車羊車黄鉞車豹尾車屬
車小輦小􁄫諸隊仗及鼓吹各減大駕之半餘同法駕
縣令州牧威儀減半其新製則有苣文旗雲旗刀旗四
神幢長夀幢及左右千牛將軍衣瑞牛文左右衛瑞馬
文左右驍衛大虫文左右武衛瑞鷹文左右威衛豹文
左右領軍白澤文左右金吾辟邪文左右監門獅子文
將軍中郎將皆同
　　　宋
大駕鹵簿象六分左右次六引開封令開封牧大司樂
少傅御史大夫兵部尚書各用本部鹵簿次金吾纛矟
左右皂纛各六執托各一人紤四人押衙四人並騎䂍
矟八執各一人本衛上將軍各四人本衛大將軍二人
並騎䂍矟四夾大將軍執各一人夾二人並騎(法駕䂍/矟減二)
(本衛上將軍/各減二人)次朱雀旗隊並騎金吾衛折衝都尉一人
引隊䂍矟二夾都尉執旗一人引夹各二人(凡仗内引/執人數皆)
(准/此)弩四弓矢十六矟二十左右金吾衛果毅都尉二人
押隊(法駕弩減二弓/矢減六矟減八)次龍旗隊大將軍一員檢校引旗
十二人並騎風伯雨師雷公電母旗各一五星旗五左
右攝提旗二北斗旗一䕶旗十二人副竿二執人並騎
(法駕引旗䕶/旗人各減四)次指南記里鼓車各一駕馬各四駕士各
三十人白鷺鸞旗崇徳皮軒車各一駕士各十八人(法/駕)
(無白鷺/崇徳車)次金吾引駕騎本衛果毅都尉二人儀刀弩弓
矢矟各八(法駕儀刀弩弓/矢矟各減二)次大晟府前部鼓吹令二人
府吏二人管押指揮使二人棡鼓金鉦各十二帥兵官
八人領大鼓一百二十帥兵官二十人領長鳴一百二
十帥兵官六人領鐃鼓十二帥兵官四人領歌工拱辰
管簫笳各二十四大横吹一百二十帥兵官十人領節
鼓二笛簫各二十四棡鼓金鉦各十二帥兵官四人領
小鼓中鳴各一百二十帥兵官八人領羽葆鼓十二帥
兵官四人領歌工拱辰管簫笳各二十四(法駕前後棡/鼓金鉦各減)
(四大鼓減四十長鳴減四十鐃鼓減四拱辰管後簫笳/各減八大横吹減四十節鼓後笛簫篳篥笳桃皮蓽篥)
(各減八小鼓中鳴各減四十羽葆鼓減/四最後簫笳各減八帥兵共減十八人)次太史相風行
漏等輿太史令及令史各一人並騎相風烏輿一輿士
四人交龍鉦鼓各一輿士各六人司辰典士各一人並
騎漏刻生四人鼓樓鐘樓行漏輿各一輿士各一百人
太史正一人清道二人十二神輿一輿士十四人(法駕/行漏)
(輿一輿士減四十人神/輿一輿士多大駕二人)次持級前隊左右武衛果毅都
尉二人引隊左右武衛校尉二人絳引幡一紤二人左
右有金節十二執人並騎䍐罼各一朱雀幢及導蓋青
龍白虎幢各一义三執人並騎稱長一人鈒㦸二百八
十人左右武衛將軍二人檢校左右武衛校尉四人押
隊(法駕金節減四/鈒㦸減七十二)次黄麾幡一執一人騎紤二人(法駕/前有)
(殿中侍御/史二員)次六軍儀仗左右神武軍左右羽林軍左右
龍武軍各有統軍二員都頭二員羽林又有節級二人
押仗本軍旗各一排闌旗各二十吏兵力士旗各五掩
尾天馬旗二羽林有赤豹黄熊旗龍武有龍武龍君虎
君旗各一白􁀙槍五十哥舒棒十蹬杖八(法駕神武軍/減排闌旗十)
(羽林龍武軍各減四/吏兵力士旗減一)次引駕旗一天王旗二排仗通直
官二人押旗十二辰旗各一(法駕/同)次龍墀旗天下太平
旗一排仗大將二人夾騎五方龍旗各一金鸞金鳯旗
各一獅子旗二君王萬嵗旗一日月旗各一(法駕減鸞/鳯獅子旗)
次御馬二十四控馬每疋天武二人御馬直二人為十
二重(法駕減八/為第八重)次中道隊大將軍一員檢校(法駕/同)次日
月合壁旗一苣文旗二五星連珠旗一祥雲旗二長夀
幢一次金吾細仗青龍白虎旗各一五岳神旗五方神
旗五方龍旗五方鳯旗各五以上執各一人紤各三人
(法駕五方龍旗/鳯旗各減二)次八寳鎮國神寳皇帝之寳皇帝行寳
皇帝信寳在左受命寳天子之寳天子行寳天子信寳
在右為四重香案八各以二列於寳輿之前碧襴三十
四人符寳郎行於碧襴之間(法駕減碧/襴八人)次方繖二大雉
尾扇四夾(執繖扇各一/人以下准此)次金吾四色官六人押仗二人
(法駕減/押仗)次金甲二人次太僕寺進馬四人並騎次引駕
千牛衛上將軍一員千牛一人中郎將二人並騎珂馬
千牛二人並騎次長史二人並騎次金吾引駕官四人
並騎次導駕官執政以上從六人待制諫議防禦使以
上五人監察御史諸衛將軍以上四人次繖扇輿輦大
繖二中雉尾扇四夾腰輿一小雉尾扇四夾應奉人員
一名十將或將虞候節級二人長行十六人排列官二
人中雉尾扇十二華蓋二執各二人香鐙一執擎八人
小輿一應奉人二十四人逍遥子一應奉人十將將虞
候節級共九人長行二十六人平輦一應奉人員七人
(法駕排列官後/中雉尾扇減四)次駕前東第五班開道旗一皂纛十二
引駕六十二人鈞容直三百人(引駕回/作樂)五方色龍旗五
門旗四十御龍四直步執門旗六十天武駕頭下一十
二人茶酒班執從物一十一人御龍仗劎六人天武把
行門八人麋旗一殿前班撃鞭一十人簇輦龍旗八日
月麟鳯旗四赤青白黑龍旗各一御龍直四十人踏路
馬二夾輅大將軍二人進輅職掌二員部押二人教馬
官二員(法駕/同)皇帝乗玉輅駕青馬駕士一百二十八人
扶鸞八人骨朶直一百三十四人行門三十五人分左
右陪乗將軍二員(法駕/同)次奉宸隊御龍直左廂骨朶直
右廂弓箭直弩直御龍四直並以逐班直所管人數列
為五重天武骨朶大劎三百一十人次駕後東第五班
大黄旗一鈞容直三十一人扇筤下天武二十人茶酒
班簇輦三十一人拈箭班三十三人(法駕/同)次副玉輅一
駕青馬六駕士四十人(法駕/無)次大輦一掌輦四人應奉
人員十二人十將將虞候節級共一十人長行三百五
十五人尚輦奉御二人殿中少監供奉職官二員令史
四人書令史四人(法駕/同)次太僕卿御馬二十四為十二
重(法駕減八/為八重)次持級後隊左右武衛旅師二人(法駕/同)次
重輪旗二大繖二大雉尾扇四小雉尾扇朱團扇各十
二華蓋二义二睥睨十二御刀六真武幢一絳麾二义
一細矟十二(法駕小雉尾扇朱團睥睨矟/各減四華蓋一御刀減二)次左右金吾
衛果毅都尉二人並騎總領大角一百二十(法駕減/四十)次
大晟府後部鼓吹丞二人典事四人管轄指揮使一人
羽葆鼓十二帥兵官四人領歌工拱辰管簫笳各二十
四帥兵官二人領鐃鼓十二帥兵官四人領歌工簫笳
各二十四横吹一百二十帥兵官八人領笛簫篳篥笳
桃皮篳篥各二十四(法駕羽葆鼓減四簫笳笛篥桃皮/篳篥各減八鐃鼓減四小横吹減)
(四十帥兵官/並減二人)次黄麾一執紤人數同前部(法駕亦同有/殿中侍御史)
(二員在/黄麾前)次芳亭輦一奉輦六十人鳯輦一奉輦五十人
次金象革木四輅各有副輅金輅踏路赤馬二正副各
駕赤馬六駕士六十人餘輅正副駕馬數同而色異象
輅以赭白革路以騧木路以黑駕士各四十人(法駕前/副路)
耕根車一駕青馬六駕士四十人(法駕/同)進賢車一駕士
二十四人明逺車一駕士四人(法駕/同)次属車十二乗每
乗駕牛三駕士十人(法駕減/四乗)次門下中書秘書殿中四
省局官員各二員(法駕/同)次黄鉞車豹尾車各一各駕赤
馬二駕士十五人(法駕除進賢明/逺車外並同)次掩後隊左右威衛
折衝都尉二人領隊大㦸刀盾弓矢矟各五十(法駕各/減十六)
次金武隊金吾衛折衝都尉一名䂍矟二僊童旗一螣
蛇神龜旗各一矟二十五弓矢二十弩五(法駕矟減六/弓矢減一)
大駕外仗清游隊次第六引外仗白澤旗二左右金吾
衛折衝都尉二人弩八弓矢三十二矟四十(法駕次第/三引外弩)
(減二弓矢減/八矟減一)次左右金吾各十六騎帥兵官二人弩八
弓矢矟各十二(法駕金吾騎及/弓矢矟各減四)次佽飛隊左右金吾衛
果毅都尉二人分領並騎虞候佽飛四十八人並騎鐵
甲佽飛二十四人並甲騎(法駕前減十八人/其後亦減八人)次前隊殳
仗左右領軍衛將軍二人檢校並騎䂍矟四殳义分五
隊第一一百六十人第二八十人第三一百人第四第
五各八十人逐隊有帥兵官左右領軍衛左右威衛左
右武衛左右驍衛左右衛各四人(法駕殳义第一隊減/六十第二第三各減)
(三十第四第/五各減二十)次後隊殳仗殳义分五隊第一第二八十
人第三一百人第四八十人第五一百六十人帥兵官
左右衛左右驍衛左右武衛左右威衛左右領軍各四
人凡前後隊殳仗前接中道北斗旗後盡鹵簿後隊(法/駕)
(殳义第一第二隊各減二十四第/三第四各減三十第五減六十)次前部馬隊凡十二
皆以都尉二人分領第一前左右金吾衛折衝領角亢
牛宿旗四弩十弓矢二十矟四十第二氐房女虚宿旗
四第三心危宿旗第四尾室宿旗各二以上四隊各以
左右領軍衛果毅領第五箕壁宿旗第六奎井宿旗各
二各以左右威衛折衝領第七婁鬼宿旗第八胃栁宿
旗第九昴星宿旗各二各以左右武衛果毅領第十畢
張宿旗第十一觜翼宿旗第十二參軫宿旗各二各以
左右驍衛折衝領弩弓矢矟人數同第一隊(法駕分二/十八宿旗)
(為十隊逐隊弩減四/弓矢減六矟減二十)次步甲前隊凡十二左右領軍衛
將軍二人檢校並騎䂍矟四逐隊皆有都尉二人分領
第一第三各以左右領軍衛第五以左右威衛第七以
左右武衛第九以左右驍衛第十二以左右衛並折衝
第二第四各以左右領軍衛第六以左右威衛第八以
左右武衛第十以左右驍衛第十二以左右衛並果毅
内有鵾貔玉馬三角獸黄麾飛麟駃騠鸞麟馴象玉兎
辟邪等旗各二以序居都尉之後逐隊有弓矢刀楯相
間各六十人居旗之後(法駕止十隊每隊/弓矢各減二十)次前部黄鉞
麾仗絳引幡二十下分六部第一第二左右領軍衛第
三左右威衛第四左右武衛第五左右驍衛第六左右
衛諸部各有殿中侍御史兩員本衛大將軍一人檢校
本衛折衝都尉二人分領又各有帥兵官二十人龍頭
竿六重重各二十揭鼓三重重各二儀鍠五色幡小㦸
矟各一重重各二十弓矢二重重各二十弓矢二重重
各二十朱緑縢絡盾并刀二重重二十(法駕三五部絳/引幡帥兵官龍)
(頭竿幡㦸弓矢/盾刀矟並減六)次青龍白虎旗各一左右衛果毅都尉
二人分押旗及七十騎弩八矢二十二矟四十(法駕減/後騎三)
(十弩減二弓矢/減八矟減二十)次班劎儀刀隊並騎左右衛將軍二人
分領次郎將二十四人次左右親衛勲衛各四人每衛
班劎二百二十人諸翊衛左右衛六人領儀刀四百八
人左右驍騎六人領儀刀一百三十六人左右武衛六
左右威衛六左右領軍衛六左右金吾衛六各居隊外
(法駕親勲衛班劍減八十四人翊衛儀刀減一百/三十二人增左右驍衛四人劍儀刀九十二人)次親
勲散手驍衛翊衛隊並騎左右衛供奉中郎將四人分
領親勲翊衛四十八人左右衛郎將二人分領散手翊
衛六十人左右驍衛郎將二人分領驍衛翊衛五十六
人(法駕親勲減十六散/手驍衛各減二十人)次左右驍衛翊衛三隊並騎各
有二人分領第一本衛大將軍第二本衛將軍第三本
衞郎將花鳳飛黄吉利旗各二分為三隊逐隊弩十弓
矢三十矟四十(法駕減四弓矢/矟俱各減半)次夾轂隊凡六逐隊都
尉二人檢校第一第四左右衛折衝第二第三第五第
六並左右衛果毅逐隊刀盾各六十人内第一第四有
寳符旗(法駕各減/刀楯二十)次捧日隊逐隊引一人押二人長行
侍殿二十八人旗頭三人槍手五人弓箭手二十人左
右廂天武約欄各一百五十五人(法駕/同)次後部黄麾仗
分六部左右衛左右驍衛左右武衛左右威衛左右領
軍衛部内殿中侍御史大將軍都尉帥兵官絳引幡龍
頭竿等並同前部(法駕減第六部/絳引幡減六)次步甲後隊凡十二
皆都尉二人分領第一以左右衛第三以左右驍衛第
五以左右武衛第七以左右威衛第九第十一各以左
右領軍衛以上並果毅其第二則以左右衛其第四則
以左右驍衛其第六則以左右武衛第八以左右威衛
第十第十二各以左右領軍衛以上並折衝内有貔鶡
仙鹿金鸚鵡瑞麥孔雀野馬氂牛甘露網子祥光翔鶴
等旗各二序居都尉之後逐隊有弓矢刀楯相間各六
十人居旗之後止十隊次後部馬隊凡十二皆以都尉
二人分領第一第二各左右衛第五第六第七各以左
右領軍衛並折衝第三第四各以左右驍衛第八第九
各以左右威衛並果毅内有角端赤熊兕天下太平馴
犀鵕䴊􁀙􁀙騶牙蒼烏白狼龍馬金牛等旗各二序居都
尉之後每隊弩十弓矢二十矟四十(法駕止二十隊弩/減四弓矢減六矟)
(減十/二)以上鹵簿凡門有六中道之門二第一門居日月
合璧旗之後(法駕居龍/墀旗之後)第二門居掩後隊之後(法駕/同)各
有金吾牙門旗四監門校尉六人左右道之門四第一
居步甲前隊第六隊之後第二居第十二隊之後第三
居夾轂隊之後第四居步甲後隊第六隊之後(法駕/同)各
有監門校尉四人小駕減大駕六引及象木革輅五副
輅小輿小輦又減指南記里白鷺鸞旗崇徳皮軒耕根
進賢明逺黄鉞豹尾屬車等十一車餘並減大駕之半
其六引服飾䂍矟左右金吾將軍則金銅甲胄披膞解
結錐左右金吾衛仗司則花脚幞頭碧羅襖紫緑羅袍
金銅帶儀刀烏皮履執儀仗者則或幞頭或武弁或平
巾幘或錦㡌並鸞鳯抹額錦螣蛇銅革帶或紫緋羅繡
袍或紫紬寛衫或緋紬袍或青羅黄紬銀褐緋皂寸紬
寳相花衫駕前殿前指揮使則細甲方勝練鵲衫緑羅
甲弓箭銀劒蒜瓣朶紅紫羅帶殿前左右班則粉青緋
紫三色大搭纈羅衫長入祗候則合色頭􁏓鍍金㡌環
青紅二色羅衫殿侍則紫羅印皂鈄搭衫執紅拂扇及
御龍直執從物等人則珠巾方勝鵲衫行門則金銀甲
方勝鵲衫金束帶珠㡌銀骨朶内押行門則纒枝花袍
御龍直則黄獅子白獅子衫長門則方勝鵲衫内殿直
以下亦如之殿前指揮使編排禁衛等人則紫羅皂花
衫駕頭筤扇下天武等人則白獅子衫東西班樂人則
紫㡌束帶弓箭班則幞頭束帶親從圍子手及行宫殿
門中道左右則㡌子鍍金束帶其衫皆以白獅子餘並
方勝練鵲指揮使則以御仙花都虞候則以簇四金鵰
控馬親從則以青蓮錦執燭籠親從則以寳相花從駕
親從則並以白獅子花控御馬人則執七寳百節鞭錦
衫皂紗㡌金鍍銀獅帶禁衛班直人等則以緋緑羅紅
盤鵰背子每大祀命大禮禮儀儀仗鹵簿橋道頓遞五
使鹵簿使專掌定字圖排列儀仗使紏督之大禮及餘
使同案閱致齊日巡仗又命殿前大校管勾捧日奉宸
隊及執仗人諸司使副三員同押儀仗别三員編排導
駕凡車輅太僕寺主之輦繖扇御馬殿中省主之纛矟
十六乗引駕細仗牙門金吾主之槍杖六軍主之寳案
門下省主之編漏司天臺主之鼓吹太常鼓吹署主之
旗器名物衣冠幰蓋錦繡等飾朝服法物庫出焉甲弩
弓箭軍器庫出焉戎裝器仗内弓箭庫出焉唯六引導
駕太僕卿千牛將軍殿中侍御史司天監少監府佐僚
佐局官乗黄令大將軍金吾上將軍將軍六統軍並京
朝官諸司使副已下攝事其仗内悉以禁軍諸班直捧
日天武拱聖神勇宣武驍騎驍勝寧朔虎翼充大將軍
將軍以軍主都虞候攝事中郎將郎將都尉以指揮使
副指揮使攝事摠二萬六十一人法駕減太常卿司徒
兵部尚書白鷺車崇徳車大輦五副輅進賢車明逺車
又減屬車四餘並三分減一鑾駕又減縣令州牧御史
大夫指南車記里車鸞旗車皮軒車象輅小輅木輅耕
根車羊車黄鉞車豹尾車屬車小輦小輿餘並減半本
名小駕大中祥符元年六月改今名車駕省方還京用
兵部黄麾仗太常鼓吹太僕寺金玉輅殿中省大輦自
餘或用或否其制無定然減於鸞駕
　　　元
崇天鹵簿中道頓逓隊象六飾以金裝蓮座香寳鞍韂
鞦轡罽勒犛牛尾拂䟦塵鉸具導者六人馭者南越軍
六人皆弓花角唐㡌緋紽銷金䙆衫鍍束帶烏鞾横列
而前行次駝鼓九飾以鍍金鉸具轡飾罽籠旗鼓纓槍
馭者九人服同馭象者中道相次而行次舍人二人四
品服騎分左右夾駝而行次青衣二人武弁青絁衫青
勒帛青鞾執青杖次清道官四人本品服騎次信幡二
執香者二人引䕶者四人武弁黄絁生色寳相花袍黄
勒帛黄鞾次騾鼓六飾騾以鍍金鉸具轡罽籠旗鼓纓
槍馭者六人服同馭駝者次告止旛二執者二人引䕶
者四人武弁緋紽生色寳相花袍紅勒帛紅鞾次傳教
幡二執者二人引䕶者四人武弁黄紽生色寳相花袍
黄勒帛黄鞾並分左右次橋道頓逓使一人本品服騎
中道舍人清道官橋道頓逓使從者凡七人錦㡌紫䙆
衫小銀束帶行縢鞋襪(後凡從者之/服一皆同此)次纛矟金吾將軍
二人交角幞頭緋羅繡抹額紫羅繡辟邪裲襠紅錦襯
袍錦螣蛇金帶烏靴横刀佩符騎分左右次弩而騎者
五人錦㡌青絁生色寳相花袍銅帶緑雲鞾次矟而騎
者五人錦㡌緋絁生色寳相花袍銅帶朱雲鞾次纛一
執者一人夾者四人䕶者二人皆錦㡌紫生色寳相花
袍鍍金帶紫雲靴押導官二人皆騎本品服次馬鼓四
飾如騾鼓馭者四人服同馭騾次佩弓矢而騎者五人
服同執弩者押衙四人騎而佩劒錦㡌紫絁生色寳相
花袍鍍金帶雲頭鞾䂍矟四人騎錦㡌緋紽生色寳相
花袍銅帶朱鞾控馬八人錦㡌紫衫銀帶烏鞾次矟而
騎者五人服佩同執弩者金吾上將軍押纛官從者四
人服同前隊次朱雀隊舍人一人四品服騎而前次朱
雀旗一執者一人引䕶者四人錦㡌緋絁生色鳯花袍
銅帶朱雲鞾皆佩劎而騎䕶者加弓矢次金吾折衝一
人交角幞頭緋絁繡抹額紫羅繡辟邪裲襠紅錦襯袍
金帶錦螣蛇烏靴横刀佩弓矢而騎帥甲騎凡二十有
五弩五人次弓五人次矟五人次弓五人次矟五人皆
冠甲騎冠朱畫甲青勒甲絛鍍金環白繡汗胯束帶紅
鞾帶弓箭器仗馬皆朱甲具裝珂飾全舍人金吾折衝
從者凡二人服同前隊次十二旗隊舍人一人四品服
騎而前金吾果毅二人交角幞頭緋羅繡抹額紫羅繡
辟邪裲襠紅錦襯袍金帶錦螣蛇烏鞾横刀佩弓矢騎
分左右帥引旗騎士五皆錦㡌黄生色寳相花袍銀帶
烏鞾次風伯旗左雨師旗右雷公旗左電母旗右執者
四人騎青甲騎冠緑甲青勒甲絛鍍金環白繡汗胯束
帶青雲鞾馬皆青甲珂飾次五星旗五執者五人甲騎
冠五色畫甲青勒甲絛鍍金環白繡汗胯束帶五色鞾
馬甲如其甲之色珂飾次北斗旗一執者一人甲騎冠
紫畫甲青勒甲絛鍍金環白繡汗胯束帶紫雲鞾馬甲
隨其甲之色珂飾左右攝提旗二執者二人甲騎冠朱
畫甲青勒甲絛鍍金環白繡胯束帶紅雲鞾馬朱甲珂
飾執副竿者二人騎錦㡌黄生色寳相花袍銀帶烏靴
執矟而䕶者五人騎服同執副竿者舍人金吾果毅從
者凡三人服同前隊次門旗隊舍人二人四品服監門
將軍二人皆交角幞頭緋絁繡抹額紫羅繡獅子裲襠
紅錦襯袍金帶烏靴横刀佩弓矢騎馬甲珂飾全次門
旗二執者二人錦㡌緋絁生色獅子文袍銅革帶紅雲
鞾劎而騎引䕶者四人服佩同執人而加弓矢騎次監
門校尉二人騎服佩同監門將軍分左右行次鸞旗一
執者一人引䕶者四人錦㡌五色絁生色瑞鸞花袍束
帶五色雲鞾佩劎䕶人加弓矢皆騎舍人監門將軍監
門校尉從者凡六人服同前隊次雲和樂雲和署令二
人朝服騎分左右引前行凡十有六人戲竹二排簫四
簫管二龍笛二板二歌工四皆展角花幞頭紫絁生色
雲花袍鍍金帶紫鞾琵琶二十箏十有六箜篌十有六
􁐼十有六方響八頭管二十有八龍笛二十有八以上
工百三十有二人皆花幞頭緋絁生色雲花袍鍍金帶
朱鞾次杖鼓三十工人花幞頭黄生色花襖紅生色花
襖紅生色花袍錦臂鞲鍍金帶烏鞾次板八工人服色
同琵琶工人大鼓二工十人服色同杖鼓工人雲和署
令從者二人服同前隊次殿中黄麾隊舍人二人四品
服殿中侍御史二人本品服皆騎次黄麾一執者一人
夾者二人騎武弁緋絁生色寳相花袍紅勒帛紅雲鞾
舍人殿中侍御史從者凡四人服同前隊次太史鉦鼓
隊太史一人本品服騎引交龍棡鼓左金鉦右舁四人
工二人皆武弁緋絁生色寳相花袍紅勒帛紅鞾次司
辰郎一人左典事一人右並四品服騎太史司辰郎典
事從者三人服同前隊次武衛鈒㦸隊武衛將軍一人
交角幞頭緋羅繡抹額紫羅繡瑞鷹裲襠紅錦襯袍錦
螣蛇金帶横刀騎領五色繡旛一金節八䍐右罼左朱
雀青龍白虎幢三横布導蓋一中道义四武衛果毅二
人服佩同武衛將軍鈒二十㦸二十徒五十有九人武
弁緋絁生色寳相花袍紅勒帛紅鞾武衛將軍武衛果
毅從者凡三人服同前隊次龍墀旗隊舍人二人四品
服中郎將二人服佩同鈒㦸隊武衛將軍騎分左右帥
騎士凡二十有四人執旗者八人天下太平旗中道中
岳帝旗左中央神旗右次日旗左月旗右次祥雲旗二
分左右次皇帝萬歳旗中道執人皆黄絁巾黄絁生色
寳相花袍黄勒帛黄雲鞾横刀引者八人青絁巾青絁
生色寳相花袍青勒帛青雲靴横刀執弓矢䕶者八人
緋絁巾緋絁生色寳相花袍紅勒帛紅雲鞾横刀執弓
矢舍人中郎將從者凡四人服同前隊次御馬隊舍人
二人四品服引左右衛將軍二人緋羅繡抹額紫羅繡
瑞馬裲襠紅錦襯袍錦螣蛇金帶烏靴横刀皆騎分左
右行御馬十有二疋分左右飾以纓轡鞍複馭士控鶴
二十有四人交角金花幞頭紅錦控鶴襖金束帶䩺鞋
次尚乗奉御二人四品服騎分左右行舍人左右衛將
軍從者四人服同前隊次拱衛控鶴第一隊拱衛指揮
使二人本品服騎分左右帥步士凡二百五十有二人
負劍者三十人次執梧杖者五十人次執斧者五十人
次執鐙杖者六十人次執列絲骨朶者三十人皆分左
右次攜金水瓶者一人左次執金盆者一人右次執列
絲骨朶者三十人分左右皆金縷額交角幞頭青質孫
控鶴襖塗金荔枝束帶䩺鞋拱衛指揮使從者二人服
同前隊次安和樂安和署令二人本品服騎分左右行
領押職二人弓角鳯翅金花幞頭紅質孫加襴袍金束
帶花鞾次扎鼓八為二重次和鼓一中道次板二次龍
笛四次頭管二次羌笛二次笙二次􁐼二左右行次雲
璈一中道工二十有四人皆弓角鳯翅金花幞頭紅錦
質孫襖金荔枝束帶花鞾從者二人服同前隊次金吾
援寳隊舍人二人四品服引金吾將軍二人交角幞頭
緋羅繡抹額紫羅繡辟邪裲襠紅錦襯袍錦螣蛇横刀
佩弓矢皆騎分左右前引駕十二重甲士一十二騎弩
四次弓四次矟四為三重次香案二金爐合各二分左
右舁士十有六人侍香二人騎而從次典瑞使二人本
品服騎而左右引八寳受命寳左傳國寳右次天子之
寳左皇帝之寳右次天子行寳左皇帝行寳右次天子
信寳左皇帝信寳右每輿寳盝銷金䝉複襯複案輿紅
銷金衣龍頭竿結綬舁士八人朱團扇四人凡九十有
六人皆交角金花幞頭青紅錦質孫襖每輿前青後紅
金束帶䩺鞋援寳三十人交角幞頭鞾執金縷黑杖次
符寳郎二人四品服騎分左右次金吾果毅二人服佩
同金吾将軍騎分左右次矟四人次弓四人次弩四人
為三重舍人金吾將軍侍香典瑞使符寳郎金吾果毅
從者凡十有二人服同前隊次殿中繖扇隊舍人二人
四品服騎分左右領騎而執旗者四人日月合璧旗左
五星連珠旗右次金龍旗左金鳯旗右黄絁巾黄絁生
色寳相花袍黄勒帛黄鞾佩劎騎而引旗者四人青絁
巾青絁生色寳相花袍青勒帛青鞾佩劎執弓矢騎而
䕶旗者四人紅絁巾紅絁生色寳相花袍紅勒帛紅鞾
佩劎執弓矢次朱團扇十有六次小雉扇八次中雉扇
八次大雉扇八為十重重四人次曲蓋二紅方繖二次
紫方繖二次華蓋二次大繖二執者五十人武弁紅絁
生色寳相花袍紅勒帛紅鞾舍人從者二人服同前隊
次控鶴團子隊團子頭一人執骨朶由中道交角幞頭
緋錦質孫襖鍍金荔枝帶䩺鞋次朱繖中道次金脚踏
左金椅右服如圍子頭拱衛指揮使一人本品服騎中
道控鶴二十八人服同上拱衛指揮使從者二人服同
前隊天樂一部天樂署令二人本品服騎分左右領押
職二人弓脚鳯翅金花幞頭紅錦質孫襖加襴金束帶
花鞾次琵琶二箜篌二火不思二板一箏二胡琴二笙
二頭管二龍笛二響鐵一工十有八人徒二人皆弓角
鳯翅金花幞頭紅錦質孫襖鍍金束帶花鞾次控鶴第
二隊僉拱衛司事二人本品服騎分左右帥步士凡七
十有四人執立𤓰者三十有六人分左右次捧金杌一
人左鞭桶一人右次蒙鞍一人左散手一人右次執立
𤓰者三十有四人分左右皆交角金花幞頭緋錦質孫
襖鍍金荔枝帶䩺鞋僉拱衛司事從者二人服同前隊
次殿中導從隊舍人二人四品服騎分左右引香鐙案
一黄銷金盤龍衣金爐合結綬龍頭竿舁者十二人交
角金花幞頭紅錦質孫控鶴襖鍍金束帶䩺鞋侍香二
人騎分左右次警蹕三人交角幞頭紫窄紬衫鍍金束
帶烏靴次舍人二人四品服騎引天武官二人執金鉞
金鳯翅兠牟金鎖甲青勒甲絛金環繡汗胯金束帶馬
珂飾次金骨朶二次幢二次節二分左右次金水盆左
金椅右次䝉複左副執椅右次金水瓶鹿盧左銷金凈
巾右次金香毬二金香合二分左右次金唾壺左金唾
盂右金拂四扇十分左右次黄繖中道繖衣從凡騎士
三十人服如警蹕加白繡汗胯步卒四人執椅二人蒙
複一人繖衣一人服如舁者香鐙徒舍人天武官從者
凡六人服同前隊次控鶴第三隊拱衛直鈐轄二人本
品服騎引執卧𤓰八十人服如第二隊次導駕官引進
使二人分左右前行次給事中一人左起居注一人右
次侍御史一人左殿中侍御史一人右次翰林學士一
人左集賢學士一人右次御史中丞一人左同知樞密
院事一人右次御史大夫一人左知樞密院事一人右
次侍儀司使四人中書侍郎二人黄門侍郎二人侍中
二人皆分左右次儀仗使一人左鹵簿使一人右次禮
儀使二人分左右持劈正斧一人中道次大禮使一人
左太尉一人右皆本品服騎從者三十人惟執劈正斧
官從者二人服同前隊次羽林宿衛舍人二人四品服
前行次羽林將軍二人交角幞頭緋羅繡抹額紫羅繡
瑞鷹裲襠紅錦襯袍錦螣蛇金帶烏鞾横刀佩弓矢皆
騎分左右領宿衛騎士二十人執骨朶六人次執短㦸
六人次執斧八人皆弓角金鳯翅幞頭紫繡細摺辮線
襖束帶烏鞾横刀舍人羽林將軍從者凡四人服同前
隊次檢校官(分中道之外/外仗之内)頓逓隊監察御史二人本品
服次纛矟隊循杖檢校官二人次朱雀隊金吾中郎將
二人皆交角幞頭緋羅繡抹額紫羅繡辟邪裲襠紅錦
襯袍錦螣蛇金帶烏鞾佩儀刀加弓矢次十二旗隊兵
部侍郎二人本品服次門旗隊紏察儀仗官二人本品
服次雲和樂部金吾將軍二人服佩如金吾中郎將知
隊仗官二人本品服次武衛鈒㦸隊監察御史二人本
品服次外道左右牙門巡仗監門中郎將二人交角幞
頭緋羅繡抹額紫羅繡師子裲襠紅錦襯袍錦螣蛇金
帶烏鞾佩儀刀弓矢次金吾援寳隊兵部尚書二人次
循仗檢校官二人次殿中繖扇隊監察御史二人次禮
部尚書二人皆本品服次圍子隊知仗官二人次金吾
大將軍二人服同金吾將軍各䂍矟從次殿中導從隊
紏察儀仗官二人次循仗檢校官二人次羽林宿衛隊
左㸃檢一人左右㸃校一人右紫羅繡瑞麟裲襠餘同
金吾大將軍領大黄龍負圖旗二執者二人夾者八人
騎錦㡌五色絁巾五色絁生色雲龍袍塗金束帶五色
雲鞾佩劎夾者加弓矢並行中道控鶴外外仗内前後
檢校内知班六人展角幞頭紫窄衫塗金束帶烏鞾承
奉班都知一人太常博士一人皆朝服騎同檢校官前
後巡察宿直將軍八人服佩同左右㸃校夾路檢校三
衛陪輅隊誕馬二疋珂飾纓轡青屜乗黄令二人本品
服分左右次殿前將軍二人交角幞頭緋羅繡抹頟紫
羅繡辟邪裲襠紅錦襯袍錦螣蛇金帶烏鞾横刀騎玉
輅太僕卿馭本品服千牛大將軍驂乗交角幞頭紅抹
頟繡瑞牛裲襠紅錦襯袍錦螣蛇金帶烏鞾横刀左右
衛將軍服如千牛大將軍惟裲襠繡瑞虎陪輅輅馬六
匹珂飾纓轡青屜牽套鞶帶步卒凡八十有二人馭士
四人駕士六十有四人行馬二人踏道八人推竿二人
托义一人梯一人皆平巾幘青繡雲龍花袍塗金束帶
青鞾輅將軍二人金鳯翅兠牟金鎖甲絛環繡汗胯金
束帶緑雲花鞾青瀝水扇二次千牛備身二人皆分左
右交角幞頭緋羅繡抹頟紫羅繡瑞牛裲襠繡錦襯袍
金帶烏鞾横刀佩弓矢獻官二人殿中監六人内侍十
人皆本品朝服騎分左右千牛備身後騎而執弓矢者
十人尚衣奉御四人尚食奉御二人尚藥奉御二人皆
騎本品服次腰輿黄紵絲銷金雲龍䝉複步卒凡十有
三人舁八人道扇四人黄繖一人皆交角金花幞頭紅
質孫控鶴襖金束帶䩺鞋尚舍奉御二人騎左尚輦奉
御二人騎右皆朝服從者三十有四人服同前隊次大
神牙門旗隊都㸃檢一人騎交角幞頭緋羅繡抹頟紫
羅繡瑞麟裲襠紅錦襯袍次監門大將軍二人分左右
騎服如都㸃檢惟裲襠紫繡獅子文門凡三重親衛郎
將帥甲士分左右夾輅而陣繞出輅後合執氅者二為
第一門翊衛郎將帥䕶尉夾親衛而陣繞出輅後合為
第二門監門校尉二人騎左右衛大將軍帥甲士執五
色龍鳯旗夾䕶尉而陣繞出輅後合牙門旗二為第三
門監門校尉二人主之服色詳見外仗次雲和樂後部
雲和署丞二人本品服騎分左右領前戲竹二排簫二
簫管二歌工二凡十人皆騎花幞頭紫絁生色花袍塗
金帶烏鞾次琵琶四箏四箜篌四􁐼四頭管六方響二
龍笛六杖鼓十工四十人皆騎服同上惟絁色紅從者
二人服同前隊後黄麾隊𤣥武幢一絳麾二徒三人皆
武弁紫絁生色龜雲花袍紫羅勒帛紫鞾次黄麾執者
一人夾者二人皆騎武弁紫生色寳相花袍紫勒帛紫
鞾次𤣥武黑甲掩後隊金吾將軍一人騎中道交角幞
頭緋羅抹頟紫羅繡辟邪裲襠紅錦襯袍金帶錦螣蛇
烏鞾佩刀後衛指揮使二人騎分左右服同各衛指揮
使帥甲騎五十有七人𤣥武旗一執者一人夾者二人
小金龍鳯黑旗二執者二人皆黑兠牟金飾黑甲絛環
汗胯束帶鞾帶弓矢器仗馬黑金色獅子甲珂飾矟四
十人弩十人黑兠牟黑甲絛環汗胯束帶鞾帶弓矢器
仗馬黑甲珂飾執衛司䂍矟二人錦㡌紫生色辟邪文
袍鍍金帶烏鞾從者三人服同前隊次金鼓隊金鼓旗
二執者二人引䕶者八人皆五色絁巾生色寳相花五
色袍五色勒帛鞾佩劎引䕶者加弓矢分左右次折衝
都尉二人交角幞頭緋羅繡抹頟紫羅繡辟邪裲襠紅
錦襯袍金帶錦螣蛇騎帥步士凡百二十八人鼓二十
四人鉦二十四人並黄絁巾黄絁生色寳相花袍黄勒
帛黄鞾角二十四人紅絁巾紅絁生色寳相花袍紅勒
帛紅鞾車輻棒二十四人長刀二十四人並金飾青兠
牟青甲絛環白繡汗胯束帶青雲鞾清游隊舍人二人
四品服騎導金吾折衝二人交角幞頭緋羅繡抹頟紫
羅繡辟邪裲襠紅錦襯袍金帶錦螣蛇横刃佩弓矢騎
分左右帥步士百有十人白澤旗二執者二人引䕶者
八人次執拏二十人次執矟二十人次執弓二十人次
執弓二十人皆甲騎冠金飾緑畫甲絛環白繡汗胯束
帶緑雲鞾佩弓矢器仗馬金飾朱畫甲珂飾分左右次
佽飛隊鐵甲佽飛執矟者十有二人甲騎冠銕甲佩弓
矢器仗馬銕甲珂飾次金吾果毅二人交角幞頭緋羅
繡抹頟紫羅繡辟邪裲襠紅錦襯袍金帶錦螣蛇横刀
佩弓矢騎次虞候佽飛執弩二十人錦㡌紅生色寳相
花袍塗金帶烏鞾次殳仗隊領軍將軍二人交角幞頭
緋絁繡抹頟紫羅繡白澤裲襠紅錦襯袍金帶錦螣蛇
烏鞾横刀騎帥步士五十人執殳二十五人執义二十
五人錯分左右皆五色絁生色巾寳相花五色袍五色
勒帛五色雲頭鞾領軍將軍從者二人錦㡌紫䙆衫小
銀束帶行縢鞋襪次諸衛馬前隊舍人二人四品服騎
導左右衛郎將二人交角幞頭緋絁繡抹頟紫繡瑞馬
裲襠紅錦襯袍金帶錦螣蛇烏鞾横刀佩弓矢騎分左
右帥騎士百五十有六人前辟邪旗左應龍旗右次玉
馬旗左三角旗右次黄龍負圖旗左黄鹿旗右次飛麟
旗左駃騠旗右次鸞旗左鳯旗右次飛黄旗左麒麟旗
右執旗十有二人生色黄袍巾勒帛鞾引旗十有二人
服同執人惟袍色青䕶旗十有二人生色紅袍巾勒帛
鞾執弓十六人錦㡌青生色寳相花袍塗金帶烏鞾執
矟六十人服如執弓者惟袍色紅每旗弓五矟五從者
四人服同前隊次二十八宿前隊舍人二人四品服騎
導領軍將軍二人紫羅繡白澤裲襠餘如前隊左右衛
郎將皆騎帥步士百十有二人前井宿旗左參宿旗右
各五盾從次鬼宿旗左觜宿旗右各五弓從次栁宿旗
左畢宿旗右各五􁝀從次星宿旗左昴宿旗右各五盾
從次張宿旗左胃宿旗右各五弓從次翼宿旗左婁宿
旗右各五􁝀從次軫宿旗左奎宿旗右各五盾從執旗
十四人生色黄袍巾勒帛鞾引旗十有四人服如執人
惟袍巾色青䕶旗十有四人服如執人惟袍巾色青䕶
旗十有四人服如執人惟袍巾色紅執刀盾者三十人
弓矢者二十人􁝀者二十人皆五色兠牟甲絛環白繡
汗胯束帶五色雲鞾舍人領軍將軍從者四人服同前
隊次領軍黄麾仗前隊舍人二人四品服騎導領軍將
軍二人服如二十八宿旗隊領軍將軍騎分左右帥步
士凡百五十人絳引旛十次龍頭竿繡氅皆分左右次
江瀆旗左濟瀆旗右次小㦸十次弓十皆分左右次南
方神旗左西方神旗右次鍠十次緑縢絡盾加刀十皆
分左右次南岳帝旗左西岳帝旗右次龍頭竿氅十次
朱縢絡盾加刀十皆分左右次南天王旗左西天王旗
右次小㦸十次弓十皆分左右次龍君旗左虎君旗右
次鍠十次緑縢絡盾加弓十皆分左右執人一百三十
人武弁五色寳相花袍勒帛鞾引旗十人青生色寳相
花袍勒帛鞾䕶旗十人服同惟袍巾色紅次殳仗後隊
領軍將軍二人騎帥步士凡五十人殳二十有五义二
十五錯分左右服佩同前隊次左右牙門旗隊監門將
軍二人騎紫繡獅子裲襠餘如殳仗隊領軍將軍之服
佩次牙門旗四每旗執者一人引夾者二人並黄絁巾
黄絁生色寳相花袍黄勒帛黄雲鞾皆騎次監門校尉
二人騎服佩同監門將軍從者四人服同前隊次左右
青龍白虎隊舍人二人四品服騎導領軍將軍二人服
佩同殳仗隊之領軍將軍騎分左右帥甲士凡五十有
六人騎青龍旗左執者一人夾者二人從以執弩五人
弓十人矟十人皆冠青甲騎冠青銕甲青絛金環束帶
白繡汗胯青雲鞾白虎旗右執者一人夾者二人從以
執弩五人弓十人矟十人皆冠白甲騎冠白銕甲青絛
金環束帶白繡汗胯白雲鞾舍人領軍將軍從者四人
服同前隊次二十八宿後隊舍人二人四品服騎導領
軍將軍騎分左右帥步甲士百十有二人角宿旗左壁
宿旗右從以執弓者五人次亢宿旗左室宿旗右各從
以執􁝀者五人次氐宿旗左危宿旗右各從以執盾者
五人次房宿旗左虚宿旗右各從以執弓者五人次心
宿旗左女宿旗右各從以執􁝀者五人次尾宿旗左牛
宿旗右各從以執盾者五人次箕宿旗左斗宿旗右各
從以執弓者五人舍人領軍將軍從者四人執夾引從
服佩皆同前隊次諸衛馬後隊舍人二人四品服騎導
左右衛果毅都尉二人騎分左右帥衛士百五十六人
角端旗左赤熊旗右次兕旗左太平旗右次騼䮷旗左
騶牙旗右次犀牛旗左鵕䴊旗右次蒼烏旗左白狼旗
右次龍馬旗左金牛旗右舍人左右衛果毅都尉從者
四人執夾引從服佩同前隊次左右領軍黄麾後隊舍
人二人四品服騎導領軍將軍二人騎分左右帥步士
百六十人龍頭竿十次朱縢絡盾加刀十皆分左右次
吏兵旗右次小㦸十次弓十皆分左右次東天王旗左
北天王旗右次鍠十次緑縢絡盾加刀十皆分左右次
東方神旗左北方神旗右次小㦸十次弓十皆分左右
淮瀆旗右次鍠十次緑縢絡盾加刀十皆分左右次絳
引旛十分左右掩後舍人領軍將軍從者四人執夾服
佩同前隊左右衛儀刀班劎隊舍人二人四品服騎導
左右衛中郎將二人交角幞頭緋羅繡抹頟紫羅繡瑞
馬裲襠紅錦襯袍錦螣蛇金帶烏鞾騎分左右帥步士
凡四十人班劎二十人儀刀二十人並錦㡌紅生色寳
相花袍塗金束帶烏鞾舍人左右衛中郎將從者四人
服同前隊次供奉宿衛步士隊供奉中郎將二交角幞
頭緋絁繡抹頟紫羅繡瑞馬裲襠紅錦襯袍錦螣蛇金
帶烏鞾横刀佩弓矢騎分左右帥步士凡五十有二人
執短㦸十有二人次執列絲十有二人次叉㦸十有二
人次斧十有六人分左右夾玉輅行皆弓角金鳯翅幞
頭紫細摺辮線襖塗金束帶烏鞾次親衛步甲隊親衛
郎將二人服同供奉中郎將分騎左右帥步士凡百四
十八人執龍頭竿氅四人次小㦸十人次氅二人次儀
鍠十人次氅二人次小㦸十人次氅二人次儀鍠十人
次氅二人次小㦸十人次氅二人次儀鍠十人次氅二
人次小㦸十人皆分左右夾供奉宿衛隊次氅二人次
儀鍠十人次氅二人次小㦸十人次氅二人次儀鍠十
人次氅二人折繞宿衛隊後而合其端為門士皆金兠
牟甲青勒甲絛金環緑雲鞾次翊衛䕶尉隊翊衛郎將
二人服同親衛郎將騎帥䕶尉騎士百有二人皆交角
金花幞頭窄袖紫衫紅銷金汗胯塗金束帶烏鞾執金
裝骨朶分左右夾親䕶隊行折繞隊後而合其端為二
門次左右衛大將軍二人服如翊衛郎將騎帥騎士百
人執青龍旗五人左青鳯旗五人右次赤龍旗五人左
赤鳯旗五人右次黄龍旗五人左黄鳯旗五人右次白
龍旗五人左白鳯旗五人右次黑龍旗五人左次黑鳯
旗五人右次五色鳯旗二十五居左五色龍旗二十五
居右曲繞輅後合牙門旗為第三門士皆冠甲騎冠金
飾朱畫甲青勒甲絛鍍金環白繡汗胯紅鞾佩弓矢器
仗馬青金毛獅子甲珂飾次左衛青甲隊左衛指揮使
二人騎服紫羅繡雕虎裲襠餘同左右衛大將軍帥騎
士三十有八人執大青龍旗一人左大青鳯旗一人右
次小青龍旗一人左小青鳯旗一人右次大青鳯旗一
人左大青龍旗一人右每旗從以持青矟者四人次小
青鳯旗一人左小青龍旗一人右皆從以持青矟者三
人皆青兠牟金飾青畫甲青絛塗金環汗胯束帶鞾佩
弓矢器仗馬青金毛獅子甲珂飾折繞陪門次前衛赤
甲隊前衛指揮使二人騎服佩同左衛指揮使帥騎士
凡四十人執大赤鳯旗一人左大赤龍旗一人右次小
赤鳯旗一人左小赤龍旗一人右次大赤龍旗一人左
大赤鳯旗一人右次小赤龍旗一人左小赤鳯旗一人
右每旗從以持朱矟者四人次執大赤鳯旗一人左大
赤龍旗一人右皆從以持朱矟者三人皆朱兠牟金飾
朱畫甲絛環汗胯束帶鞾佩弓矢器仗馬朱甲珂飾從
者二人服同前隊折繞陪門次中衛黄甲隊中衛指揮
使二人騎服同前衛指揮使帥騎士凡五十有八人執
大黄龍旗一人左大黄鳯旗一人右次小黄龍旗一人
左小黄鳯旗一人右次大黄鳯旗一人左大黄龍旗一
人右次小黄鳯旗一人左小黄龍旗一人右次大黄龍
旗一人左大黄鳯旗一人右每旗從以持黄矟者四人
次小黄龍旗一人左小黄鳯旗一人右皆從以持黄矟
者三人皆黄兠牟金飾黄甲絛環汗胯束帶鞾佩弓矢
器仗馬黄珂飾從者二人服同前隊折繞陪門次右衛
白甲隊右衛指揮使二人騎服同中衛指揮使帥騎士
凡七十有四人執大白鳯旗一人左大白龍旗一人右
次小白鳯旗一人左小白龍旗一人右次大白龍旗一
人左大白鳯旗一人右次小白龍旗一人左小白鳯旗
一人右次大白鳯旗一人左大白龍旗一人右次小白
鳯旗一人左小白龍旗一人右次大白龍旗一人左大
白鳯旗一人右次小白龍旗一人左小白鳯旗一人右
次大白鳯旗一人左大白龍旗一人右每旗從以持白
矟者四人次小白鳯旗一人左小白龍旗一人右次大
白龍旗一人左大白鳯旗一人右皆從以持白矟者五
人皆兠牟金飾白甲絛環汗胯束帶靴佩弓矢器仗馬
白甲珂飾從者二人服同前隊折繞陪門次牙門四監
門中郎將二人服佩同各衛指揮使騎分左右次左衛
次前衛次中衛次右衛牙門旗二色並赤監門校尉各
二人騎服佩同各衛之執旗者從者十人服同前隊
　
　
　
　明集禮卷四十五
欽定四庫全書
　明集禮卷四十六
　　鹵簿二
　　　皇后鹵簿(太皇太后皇/太后並同)
漢太皇太后皇太后皇后法駕皆御金根車重翟羽蓋
加青交絡帷裳唐皇太后皇后鹵簿清游旗一人執二
人引夾領三十人並帶横刀執矟弩弓箭次虞候佽飛
二十八人夾道單行次内僕令一人在左内僕丞一人
在右次黄麾一人執次左右廂黄麾仗廂各三行列百
人左右領軍衛各領五色繡幡六口次内謁者四人給
事二人内常侍二人内侍一人並騎分左右次内給使
百二十人分左右單畫宫人車次偏扇團扇方扇各二
十四分左右宫人執次香蹬一内給使四人舁次重翟
車青質金飾駕四馬受冊從祀享廟則乗之駕士二十
四人次行障六具分左右宫人執次坐障三具分左右
宫人執次内寺伯二人領寺人六人騎分左右夾重翟
車次腰輿一次團扇二次大繖四次孔雀扇八分左右
次錦花蓋二次小扇朱畫團扇各十二並横行次錦曲
蓋二十次錦六柱八扇分左右白腰轡已下並入内給
使執次宫人車次後黄麾一次供奉宫人在黄麾後次
厭翟車朱質金飾駕赤駵四親蠶採桑則乗之次翟車
黄質金飾駕赤駵四歸寧則乗之次安車赤質金飾駕
駵四臨幸及弔則乗之駕士各二十四人次四望車朱
質駕牛拜陵臨弔則乘之次金根車朱質駕牛常行則
乗之駕士各十二次左右廂各牙門二門二人執四人
夾次左右領軍衛廂各百五十人執殳畫鹵簿曲折陪
後門左右折衝一人次領鹵簿後所開牙門並在殳仗
行之内前後部鼔吹金鉦掆鼓大鼔小鼔長鳴中鳴鐃
吹羽葆鼓吹横吹節鼔御馬並減大駕之半宋皇后鹵
簿之制清游隊旗一執一人引二人夾二人並騎金吾
衛折衝都尉一員騎執䂍矟二人領四十騎執矟二十
人弩四人横刀一十六人次虞候佽飛二十八騎内僕
内僕丞各一員各書令史二人並騎次正道黄麾執一
人夾二人並騎次左右廂黄麾仗廂各三行行一百人
第一行短㦸五色氅第二行戈五色􁐻第三行儀鍠五
色幡左右領軍左右威衛左右武衛左右驍衛左右衛
等各三行行二十人各帥兵官六人領内左右領軍衛
帥兵官各三人各果毅都尉一員檢校各一名步從左
右領軍衛絳引旗引前掩後各六次内謁者監四人給
事常侍内侍各二人並騎内給使各一名步從次内給
使一百二十次偏團扇方扇各二十四次香蹬一執擎
内給使四人次重翟車駕青馬六駕士二十四人行障
六坐障三夾車並宫人執次内寺伯二人騎領寺人六
人分左右夾重翟車次腰輿一輿士八人團雉尾扇二
夾輿次大繖四大雉尾扇八錦花蓋二小雉尾朱畫團
扇各一十二錦曲蓋二十錦六柱八扇自腰輿以下並
内給使執次宫人車絳麾二各一名執次正道後黄麾
一執一人夾二人並騎次供奉宫人次厭翟車駕赤駵
翟車駕黄駵安車駕赤駵各四駕士各二十四人四望
車金根車各駕牛三駕士各一十二人次左右廂各置
牙門二每門執二人夾四人一在前黄麾前一在後黄
麾後次左右領軍衞每廂各一百五十人執殳帥兵官
四人檢校次左右領軍衛折衝都尉各一員檢校殳仗
各一名騎從次後殳仗内正道置牙門一每門校尉二
人騎每廂各巡檢一員騎往來檢校前後部鼓吹金鉦
棡鼔大鼓長鳴鐃吹羽葆鼓吹節鼓御馬並減大駕之
半國朝同
　　　皇妃鹵簿
唐貴妃淑妃徳妃賢妃為内命婦正一品其鹵簿之制
清道二人青衣六人偏扇團扇方扇各十六行障三具
坐障二具厭翟車駕二馬馭人十九内給十六人從車
六乗繖一大扇二團扇二㦸六十宋貴妃淑妃徳妃賢
妃亦為正一品而不用鹵簿元皇妃無鹵簿之制國朝
皇妃鹵簿㦸繡旛二戈繡旛二鍠繡旛二絳引旛二班
劔二梧杖二立𤓰二卧𤓰二儀刀二鐙杖二骨朶二斧
二響節四金鍍銀交椅一金鍍銀脚踏一金鍍銀水盆
一金鍍銀水罐一(以上兼用内/使校尉擎執)厭翟車駕二馬馭士十
九人紅方扇四紅蓋一紅大繖二
　　　皇太子妃鹵簿
唐皇太子妃鹵簿清道率府校尉六人青衣六人導客
舍人四人内給使六十人偏扇團扇方扇各十八行障
四具坐障二具夾輦内典二人翟車駕三馬閣師二人
六柱二扇供奉二人乗犢車繖一大扇二團扇四曲蓋
二㦸九十六宋制因之元皇太子妃無鹵簿之制國朝
皇太子妃鹵簿㦸繡旛二戈繡旛二鍠繡旛二絳引旛
二班劍二梧杖二立𤓰二卧𤓰二儀刀二鐙杖二骨朶
二斧二響節四金鍍銀交椅一金鍍銀脚踏一金鍍銀
水盆一金鍍銀水罐一(以上兼用内/使校尉擎執)厭翟車駕(闕/)馬馭
士(闕二/字)人紅方扇四紅蓋一紅大繖二
　　　皇太子鹵簿
唐皇太子鹵簿家令次率更令並乗軺車次太保次太
傅次太師自家令已下並正道威儀鹵簿各次六十三
品師各乘軺次清游隊旗一人執一人引二人夾領三
十騎次左右清道率府率各一人次外清道直簿二十
四人騎分左右夾道單行次龍旗六各一人騎執每一
騎前二人騎為二重引前每旗後亦二人重騎䕶後次
劍引六重重二人並行正道次率更丞一人掆鼔金鉦
各二面左鼓右鉦次大鼔三十六面騎横行正道次長
鳴三十六具騎横正道次鐃吹一部鐃鼓二面各一騎
執二人騎夾簫笳各六騎並横行次掆鼔金鉦各二面
一騎執左鼔右鉦次小鼔三十六面次中鳴一十六具
並騎横行正道次䩥馬十疋分左右二人執次廏牧令
一人在左丞二人在右次左右翊府郎將各一人騎領
班劍次左右衛翊衛二十四人騎各執班劍次通事舍
人四人騎分左右次直司二人騎分左右次文學四人
騎分左右次洗馬二人騎分左右次司儀郎二人騎分
左右次太子舍人二人騎分左右次中允二人騎分左
右次中書舍人二人騎分左右次諭徳二人騎分左右
次庶子四人騎分左右次左右副率各一人親勲翊衛
廂各中郎將一人並領儀刀六行第一行親衛二十三
人第二行親衛二十五人第三行勲衛二十七人第四
行勲衛二十九人第五行翊衛三十一人第六行翊衛
三十人皆曲折騎陪後行次三衛十八人騎分左右郎
將二人騎分左右在六儀刀仗内夾輅次金輅赤質駕
四馬從祀享正冬大朝納妃則供之僕一人馭左右率
一人執儀刀陪乘駕士二十二人次左右衛率各一人
夾輅次左右率各一人副率各一人騎領細刀弓箭次
千牛騎執細刀弓箭次左右監門府直長各六人監後
門次左右衛率府各翊衛二隊並騎在執儀刀行外前
後過三衛仗厭隊各三十六騎分執旗弓箭矟弩各郎
將一人次繖扇二次腰輿一團扇二小方扇八次内直
郎二人檢校腰輿次䩥馬十疋分左右次典乘二人分
左右次朱漆團扇六紫曲蓋六次諸司供奉官八次大
角三十六具横行六重次鐃吹一部鼓二面簫笳各六
並騎横行次横吹一部横吹十具節鼔二面笛簫篳篥
笳各五並騎横行次令官司二人次副輅駕四馬駕士
二十人次軺車金飾駕一馬五日常朝及朝饗官臣出
入行道則乘之駕士十人次左右廂步隊十六隊隊别
三十人果毅一人皆執弓箭刀矟弩相間次左右司禦
率各一人檢校步隊次儀仗左右廂各六色色者九行
六人皆執㦸弓箭鋋刀盾儀刀五色幢油㦸相間廂各
揭鼔六重重二人皆儀仗外次左右廂各百五十人執
殳並分前後在步仗外馬隊内前接六旗後盡鹵簿廂
各果毅一人主七師七人騎分左右次左右廂馬道廂
各十隊隊引主師以下三十一人並戎服帶刀弓箭弩
矟隊引旗一果毅一人領之次後拒隊旗一領三十騎
果毅一人領前當正道殳仗内開牙門次左右廂各開
牙門三前第一門左右司禦率隊後隊左右率府步隊
前開第二門左右衛率府步隊後司禦率府儀仗前開
第三門左右司禦率府儀仗後左右率府步隊前每門
皆二人步四人夾左右監門副率各一人直長二人騎
往來檢校次左右清逺率府副率二人仗内檢校并糾
察非違率應得䂍矟從者並不得將入儀仗内次少師
次少傅次少保隊仗引盡則次三少正道乘輅威儀各
依本品文武官以次陪從若常行及常朝去諸馬隊鼓
吹金輅四望車家令率更詹事太保太師少保少師其
隊仗三分減一清道儀刀䩥馬各減半乗輅車餘同大
仗其二傅皆乘犢車依式導從不過十人太傅加清道
二人導引其鹵簿内道從官三師三少若有事故及無
其人則闕總不須攝餘若有事故及無其人則别遣人
攝行若皇太子在學太傅少傅導從如式宋皇太子鹵
簿家令率更令詹事各乘輅車太保太傅太師乘輅各
正道威儀鹵簿並依本品次清游隊旗執一名引二人
夾二人並正道清道率府折衝都尉一員領二十騎執
矟一十八人弓矢九人弩三人二人騎從折衝次左右
清道率府率各一員領青直盪及檢校清游隊龍騎等
執䂍矟各二人次清道直盪二十四人騎次正道龍旗
各六執一名前二人引後二人䕶副竿二執各名騎次
正道細仗引為六重每重二自龍旗後均布至細仗矟
輿弓箭相間並騎每廂各果毅都尉一員領次率更丞
一員領正道前部鼔吹府史二人領鼔吹並騎掆鼓金
鉦各二執各一名夾二人以下准此帥兵官二人次大
鼓三十六横行長鳴准此帥兵官八人長鳴三十六帥
兵官二人鐃吹一部鐃鼓二執各一名夾二人後部鐃
吹節鼓准此簫笳各六帥兵官二人掆鼓金鉦各二帥
兵官二人次小鼓三十六帥兵官四人中鳴三十六帥
兵官二人以上並騎次䩥馬十每匹二人控餘准此廏
牧令丞各一員各府吏二人騎從次左右翊府郎將各
一員領班劔左右翊衛執班劔二十四人通事舍人司
直二人文學四人洗馬司議郎太子舍人中允中左右
諭徳各二人左右庶子四人並騎自通事舍人後各從
名次左右衛率府副率各一員步從親勲翊衛每廂各
中郎將郎將一員並領六行儀刀第一行親衛二十三
人曲折三人第二行親衛二十五人曲折四人第三行
勲衛二十七人曲折五人第四行勲衛二十九人曲折
六人第五行翊衛三十一人曲折七人第六行翊衛三
十三人曲折八人曲折人並陪後門以上三衛並騎次
三衛一十八人騎中郎將二人夾輅在六行儀刀仗内
次金輅駕馬四僕寺僕馭左率府率一員駕士二十二
人夾路左右衛率府各一員各歩從一名次左右率府
率各一員副率各一員並騎各步從一名次千牛騎執
細刀弓矢三衛儀刀仗後開牙門次左右監門率府直
長各六人監後門並騎次左右衛率府每廂各翊衛二
隊並騎次厭角隊各三十人執旗一名引二人夾二人
執矟一十五人弓矢七人弩三人每隊各郎將一員領
次正道繖二雉尾扇四夾繖次腰輿士八人團扇雉尾
扇二小方雉扇八夾執各一名次内直郎令史各二人
騎從檢校次䩥馬十典乘二人府吏二人騎從次左右
司禦率府校尉各一名並騎從領團扇曲蓋次朱團扇
紫曲蓋各六執各一名次諸司供奉官八次左右清道
率府校尉各一名並騎領大角三十六鐃鼔二簫笳各
六帥兵官二人横吹十節鼔一笛簫篳篥五帥兵官二
人並騎次管轄指揮二人檢校次副輅駕四馬駕士二
十人軺車駕一馬駕士十人次左右廂步隊凡六十每
隊各果毅都尉一名領並騎隊三十人旗一名引二人
夾二人並帶弓矢騎步二十五人前一隊執矟一隊帶
弓矢以次相間左右司禦率府左右衛率府廂各四人
隊二在前二在後次左右司率禦府副率各一員檢校
步隊各二人執䂍矟騎從次儀仗左右廂各六色九行
行六人前第一行㦸赤氅第二行弓矢第三行儀鋋并
眊第四行刀盾第五行儀鍠五色幢第六行油㦸次前
仗首左右廂各六色色三行行六人左右司禦率府各
一員果毅都尉各一員帥兵官六人領次左右廂各六
色三行行六人左右衛率府副率各一員果毅都尉各
一員帥兵官各六人領次盡後鹵簿左右廂各六色色
三行行六人左右司禦率府副率各一員各一名步從
果毅都尉各一名帥兵官各六人領各六人䕶後並騎
每廂各絳引幡十二執各一名引前旗六引後旗六揭
鼔十二揭鼔左右司禦率府四重左右衛率府二重次
左右廂殳各一百五十人左右司禦率府各八十六人
左右衛率府各六十四人並分前後在步隊儀仗外馬
隊内前接六旗後盡鹵簿曲折至門每廂各司禦率府
果毅都尉一員檢校各一名從每廂各帥兵官七人並
騎左右司禦率各四人左右衛率府各二人次馬隊左
右廂各十隊每隊帥兵官以下三十一人旗一執一名
引二人夾二人執矟十六人弓矢七人弩三人前第一
隊左右清隊率府果毅都尉各一員領第二第三第四
隊左右司禦率府果毅都尉各一員領第五第六第七
隊左右衛率府果毅都尉各一員領第八第九第十隊
左右司禦府果毅都尉各一員領次後拒隊旗一執横
矟一人引二人清道率府果毅都尉一員領四十騎執
矟二十人弓矢十六人弩四人义二人騎從次後拒隊
前當正道殳仗行内開牙門次左右廂各門牙門三前
第一門左右司禦率府步隊後左右率府步隊前第二
門左右衛率府步隊後司禦率府儀仗前第三門左右
司禦率府儀仗後左右衛率府步隊前每開牙門旗二
人夾四人騎監門率府直長各二人並騎次左右監門
率府副率各一員騎來往檢校諸門各一名騎從次左
右清道率府副率各三人仗内檢校并糾察各一員騎
從次少師少傅少保正道乘輅威儀鹵簿各依本品次
文武官以次陪從
　　　王公鹵簿
唐王公以下鹵簿之制中道清道六人次幰弩一騎次
大晟府前部鼔吹令及職掌局長院官各一名掆鼓金
鉦各一大鼓長鳴各一十八人掆鼓金鉦各一次引樂
官二人小鼓中鳴各十次麾幢各一節一夾矟二䩥馬
八每疋控馬各二人革車一乗駕赤馬四駕士二十五
人散扇十方繖二朱團扇四夾方繖曲蓋二次大角八
次後部鼓吹丞一員録事一名次鐃鼓一簫四笳四大
横吹六節鼓一夾色二笛簫篳篥笳各四次外仗青衣
十二車輻棒十二㦸九十絳引幡六刀盾矟弓矢各八
十儀刀十八信幡八告止幡𫝊教幡各四儀鋋二儀鍠
斧挂五色幡六油㦸十八儀矟十二細矟十二次左右
衛尉寺押當職掌一十一人騎部轄部兵部轄騎兵太
㒒寺部押人員一名教馬官一名押當職掌四人騎宋
中道清道六人分左右次幰弩一騎次大晟府前部鼓
吹令一員在左職掌一名在右次局長一名在左院官
一名在右次掆鼓一在左金鉦一在右以下掆鼓金鉦
分左右准此次大鼓一十八長鳴一十八並分左右次
掆鼔金鉦各一次引樂官二人次小鼔一十次中鳴一
十在小鼓外次麾幢各一並分左右節一夾矟二分節
在左右以上並騎䩥馬八分左右每疋控馬各二人一
品以下控馬人准此革車一乘駕赤馬四駕士二十五
人散扇十分左右行於車前方繖二朱團扇四分左右
夾方繖曲蓋二為一列次大角八次後部鼓吹丞一員
左右錄事一名在右次鐃鼓一次簫四次笳四大横吹
六並分左右次節鼔一次夾色二以篳篥充以下准此
次笛簫篳篥笳各四並分左右外仗青衣十二次車輻
棒十二次㦸九十次絳引幡六次刀盾次矟次弓矢各
八十次儀刀十八次信幡八次告止幡四次𫝊教幡四
次儀鋋二次儀鍠斧五色幡六次油㦸十八次儀矟十
二次細矟十二並分左右衛尉寺押當職掌一十一人
騎部兵人貟一名部轄騎兵人員一名太㒒寺部押人
員一名教馬官一名押當職掌四人騎仗内清道武弁
青繡衫執黒漆仗執幰弩人武弁緋繡衫緋絹袴執麾
幢車輻棒人赤平巾幘緋繡衫緋絹袴執節夾矟大角
儀刀控䩥馬押馬人黒平巾幘緋繡衫白絹袴青衣人
執青竹杖青繡衫青絹袴抹額執㦸刀盾儀刀儀鍠斧
油㦸儀矟細矟人服錦帽黄繡衫執絳引幡信幡告止
幡傳教幡人並緋繡衫抹額執矟人錦帽皂繡衫執弓
矢人錦帽青繡衫駕士武弁緋繡大袖衛尉寺排列押
當職掌太僕寺押當職掌並紫羅寛衫衛尉寺部轄部
兵人員黒平巾幘紫繡衫錦螣蛇部轄騎兵人員本色
服太僕寺部押人員武弁緋繡大袖錦螣蛇教馬官幞
頭緋羅繡抹額紫羅繡大袖鼔吹令丞本品服職掌紫
羅寛衫其局長則用紫羅寛衫及院官錄事綠羅寛博
長袖衫引樂官緑隔織寛衫執掆鼓金鉦節鼔夾色笛
簫笳篳篥人並巾幘緋繡鸞衫白絹袴抹帶執掆鼓金
鉦人加錦螣蛇大鼔長鳴小鼓中鳴服黄繡雷花袍抹
額抹帶袴鐃鼓大横吹服緋繡苣文袍抹額抹帶袴
　　　羣官鹵簿
唐羣官鹵簿一品清道四人為三重四品已上並二人
幰弩一騎青衣十人車輻十人三品八人自下遞減二
人㦸九人一品七十三品六十四品五十絳引幡六二
品已下缺之刀盾弓箭矟各八十二品六十三品五十
四品四十掆鼓金鉦各一大鼓十六一品十四三品十
四品八長鳴十六四品以下缺之節一夾矟二唱止幡
二𫝊教幡二信幡六其信幡二品三品四品用二餘同
一品䩥馬六二品三品四疋四品二疋儀刀十六二品
十四自下遞減二其一品府佐四人夾行革輅一四品
木輅並駕四馬駕士十六人自下品别減二人繖一朱
團扇四三品四品各三曲蓋二二品以下二僚佐本服
陪從麾幡各大角八角自二品至四品各減二鐃吹一
部鐃簫笳各四一品三品用三四品用一横吹一部横
吹六二品三品四品一節鼔一二品已下並闕笛簫篳
篥笳各四四品已下各一右應給鹵簿者職事四品已
上散官二品以上爵郡王以上及郡王後依品給國公
准三品給官爵兩應給者從高給若京官職事五品身
婚𦵏并尚公主娶縣主及職事官三品以上有公爵者
嫡子婚並准四品給凡自王公以下在京拜官初上正
冬朝㑹及婚𦵏則給之婚及拜官初上正冬朝㑹去矟
弓矢刀盾大小鼓横吹大角長鳴中鳴凡應導駕及都
督刺史奉辭至任上日皆依品給奉辭去矟弓箭刀盾
金鉦掆鼓大小鼓横吹大角長鳴中鳴宋一品鹵簿中
道清道四人次幰弩一騎次大晟府前部鼔吹令一員
職掌一名次局長一名院官一名次掆鼓金鉦各一次
大鼓一十六次長鳴一十六次麾幢各一次節一夾矟
二次䩥馬六次革車一乘駕赤馬四駕士二十五人命
婦厭翟車駕士二十三人二品三品准此散扇行二品
減四三品減六命婦散扇五十行障五行於車前二品
三品准此方繖二朱團扇四曲蓋二次大角八命婦屬
車六駕黄牛十八駕士五十九人行大角前二品三品
准此次後部鼓吹丞一員錄事一名次引樂官二員分
左右次鐃鼓一次簫四次笳四次大横吹四次節鼓一
次笛四次簫四次篳篥四次笳四外仗青衣十人次車
輻棒十次㦸九十次刀盾次矟各八十次弓矢六十次
儀刀三十次信幡八次告止幡四次𫝊教幡四次儀鍠
斧掛五色幡四以上行列重數並同王公鹵簿衛尉寺
排列押當職掌一十一人部轄人員一名太㒒寺部押
人員一名教馬官一名押當職掌四人命婦加二人仗
内清道青衣並青繡衫抹額執黒漆仗青衣執青竹杖
執􁏢弩人武弁緋繡衫執麾幢人黒平巾幘黄繡衫節
夾矟大角方繖朱團扇曲蓋矟儀鍠斧控馬押馬人黒
平幘緋繡衫執車輻棒人赤平巾幘緋繡衫執㦸儀刀
人緋繡衫抹額執刀盾人皂繡衫抹額執弓人黄繡衫
抹額執信幡告止幡𫝊教幡人黒平巾幘黄繡衫其餘
服飾並同王公鹵簿二品鹵簿中道清道二人次􁏢弩
一次大晟府前部鼓吹令一員職掌一名次局長一名
院官一名次掆鼔金鉦各一次大鼓一十四次麾幢各
一次節鼔一次夾矟二次䩥馬四次革車一乘駕赤馬
四駕士二十五人散扇四方繖二朱團扇二曲蓋二次
大角八次後部鼓吹丞一員次録事一名引樂官一名
次鐃鼓一次簫二次笳二次大横吹四次笛二次長簫
二次篳篥二次笳二外仗青衣八人次車輻棒八次㦸
七十次刀盾六十次矟六十次弓矢六十次儀刀十四
次信幡六次告止幡二次𫝊教幡二衛尉寺排列押當
職掌九人部轄人員一名太僕寺部押人員一名教馬
官一名押當職掌四人命婦加二人仗内行列服飾並
同一品鹵簿三品鹵簿中道清道二幰弩一麾幢各一
節一夾矟二䩥馬四革車一乗駕赤馬四駕士二十五
人散扇二方繖二曲蓋一次大角四外仗青衣八人車
輻棒六㦸六十刀盾矟弓弩矢各五十儀刀十二信幡
四告止幡二傳教幡二衛尉寺排列押當職掌七人部
轄人員一名太僕寺部押人員一名教馬官一名押當
職掌四人命婦加二人仗内行列服飾並同一品鹵簿
凡王公以下應給鹵簿者有司各以令式排列如儀














　
　
　
　
　
　
　
　
　
　
　
　
　
　
　
　明集禮卷四十六
欽定四庫全書
　明集禮卷四十七
　　字學
　　　總序
人文既作則有字書生民日用之至切者也古之六書
不過記其制字之義後世八法既生始求工於㸃畫間
而去古意逺矣雖然學者不可以不習也蓋六書本也
八法末也専於八法而不核之以六書則昧乎古専於
六書而不文之以八法則戾乎今兼古今該本末則書
之道其庶乎作書學篇以教初學
　　　六書
周官大司徒教萬民而賓興之保氏掌養國子而教之
皆以六藝而六書為六藝之一漢許氏説文曰周禮八
嵗入小學教以六書一曰指事指事者視而可識察而
可見上下是也二曰象形象形者畫成其物隨體詰詘
日月是也三曰形聲形聲者以事為名取譬相成江河
是也四曰㑹意㑹意者比類合誼以見指撝武信是也
五曰轉注轉注者建類一首同意相受考老是也六曰
假借假借者本無其字依聲託事令長是也宋徐氏繫
𫝊曰六書之義起於象形則日月之屬是也形聲者以
形配聲班固謂之象聲鄭𤣥注周禮謂之諧聲象則形
也諧聲者以形諧和其聲其實一也如江河之字水其
象也工可其聲也如空字雞字等形或在上或在下或
在左或在右或有微㫖然亦多從配合之宜非盡其義
也六文之中象形者蒼頡本其所起觀察天地萬物之
形其文尚少故謂之文後相配合滋益漸多則謂之字
形聲㑹意是也故形聲最多(周禮正義曰六書之體形/聲居多江河之類左形右)
(聲鳩鴿之類右形左聲草藻之類上形下聲婆娑之類/下形上聲園國之類外形内聲闤闠之類内形外聲則)
(形聲之等/又有六也)轉注者謂如老之别名有耆有耋有□有耇
有耄又孝子養老是也此等皆以老為首而取類於老
故曰建類一首同意相受也若水之出源分岐别派為
江為漢轉相流注而本同生於一水故曰轉注也假借
者省文從可知如令者號令也借為使令之令長者長
短也借為長幼之長諸如此類皆可以推指事者班固
謂之象事鄭𤣥謂之處事指事象形其義相似物之實
形有可象者則為象形物之虛無不可象者則曰指事
如上下之義無形可象故以丨在一上丨在一下指其
事也大凡六書之中象形指事相類象形實而指事虛
形聲㑹意相類形聲實而㑹意虛轉注則形事之别然
立字之始類於形聲而訓釋之義與假借為對假借則
一字數用轉注則一義數文凡六書為三耦也其後夾
漈鄭氏著六書略最為精宻雖時與許氏不同實能推
廣其説而補其未備其説曰小學之義第一當識子母
之相生第二當識文字之有間象形指事文也㑹意諧
聲轉注字也假借文字俱也象形指事一也象形别出
為指事諧聲轉注一也諧聲别出為轉注二母為㑹意
一子一母為諧聲六書以象形為本形不可象則屬諸
事事不可指則屬諸意意不可㑹則屬諸聲聲則無不
諧矣五者不足而後假借生焉一曰象形而象形之别
有十種有天物之形(如日太陽之精正圎不虧其中象/烏故其形全月太陰之精多虧少)
(盈故其形缺天從一從大象天垂示之形旦從日從一/象日出地上之形古文雲作云象雲興之形古文雨作)
(□象雨墜/之形之類)有山川之形(如丘象山之在地一者地也水/坎之體横則為☵縱則為□土)
(象物坼土而出之形坐象人據土而坐/之形凹者地之窊凸者土之空之類)有井邑之形(如/井)
(象井幹之形田象/疆畛之形之類)有草木之形(如□象芝出於地艸象/草木初生木上象枝幹)
(下象根荄禾象枝葉及垂穗之形/韭象韭芽初生於地上之形之類)有人物之形(如人象/人立身)
(象人身兒象小兒頭囱未合面象首面首象/人頭目象人眼有瞳眉象目上有毛之類)有鳥獸之
形(如牛羊馬豕虎熊象兕鹿廌/免犬鳥烏之類皆象其形)有蟲魚之形(如□其中/從仌象鱗)
(其下從火象尾燕象籋口支翅枝/尾之形乙為□腸丁為蠆尾之類)有鬼物之形(鬼象鬼/魅之形)
(甶敷勿切/象鬼頭也)有器用之形(如干戈升斗舟車豆豋弓矢勺/臼門户鼎傘之類皆象其形)
有服飾之形(如衣象披衣之形巾象佩巾之形芾象蔽/膝之形勿象建旗之形帶象帶形网象网)
(形之/類)推象形之類則有象皃象數象位象气象聲象屬
是六象也與象形並生而統以象形(如八象分别之皃/爻象交加通疏之)
(皃此象皃也一二三亖又五七九十千廿卅世􁜾此象/數也上卜在一上下卜在一下中丨在口中此象位也)
(气象气上升之狀只語已之辭象言訖而氣散乃象气/之難出于象气之舒此象气也牟牛鳴也從牛芈羊鳴)
(也從羊皆象其聲气之上出囂象气出頭上轟象羣車/聲此象聲也十日十二辰皆假借惟己亥為正書蓋以)
(日辰不可名惟取同音而借己亥無同音之本故無所/借已不可為也象蛇之形而為己亥不可為也象豕之)
(形而為亥/此象屬也)又有象形而兼諧聲者則曰形兼聲(如齒象/形從止)
(聲箕象形從其聲金象/金在土中從今聲之類)有象形而兼㑹意者則曰形兼
意(如龠從冊象編竹之形從□從􁘆集衆聲弄象廾/持玉之形謂寳玉可玩弄盥象臼水臨皿之類)十
形猶子姓也六象猶嫡庶也兼聲兼意猶姻婭也二曰
指事指事類乎㑹意指事文也㑹意字也獨體為文合
體為字指事又類乎象形形可象者曰象形非形不可
象者指其事曰指事(如尹治也從又從丿握事者也史/記事者也從又持中中者正也丈)
(十尺也從又持十与賜/予也一勺為与之類)指事之别有兼諧聲者則曰事
兼聲(如用可施行也從卜從中庸用也/從用從庚中與用皆聲也之類)有兼象形者則
曰事兼形(如支去竹之枝也從手從半竹之/狀爭二手而競一物之狀之類)有兼㑹意
者則曰事兼意(如歬人在舟上不行而進爨上象/竈以安甑下象廾而焚也之類)三曰
㑹意蓋文合而成字文有子母母主義子主聲一子一
母為諧聲諧聲者一體主義一體主聲二母合為㑹意
㑹意者二體俱主義合而成字不主聲也(如土示為社/人言為信目)
(亡牟子為盲士口/出言為吉之類)四曰轉注别聲與義故有建類主義
亦有建類主聲立類為母從類為子母主義子主聲主
義者是以母為主而轉其子主聲者是以子為主而轉
其母(如老為建類而耆考耇孝等皆為轉注此主義者/也弌為建類而弍弎為轉注鳯為建類而凰為轉)
(注此主/聲者也)有互體别聲亦有互體别義聲異而義異者曰
互體别聲義異而聲不異者曰互體别義(如杲與東杳/為互體本與)
(朱末為互體而其聲不同此互體之别聲者也朞與期/為互體義不同而同音猶與猷為互體義不同而同音)
(此互體之/别義者也)五曰諧聲母主形子主聲者諧聲之象也然
有子母同聲者(如啎五故切逆也午為母吾為子䪩/魚音切呻吟也音為母今為子之類)有
母主聲者(如瞿九遇切鷹隼之視也以䀠為聲佳為/形枓當口切勺也以斗為聲木為形之類)有
主聲不主義者(如魏闕名也以委鬼為聲而無/義􁁜踞也以尸夷為聲而無義)有子母
互為聲者(如䢈丞真切又黄外切日月之㑹為䢈辰/與㑹互為聲蜼魯水切虫與佳為互聲)有
聲兼意者(如禮從示從豊豊祭器祏從示從石石廟主/祫從示從合合其先祖而祭之禘從示從帝)
(審諦先祖之尊/卑而祭之之類)六曰假借不離音義六書無𫝊惟藉説
文然許氏惟得象形諧聲二書以成書牽於㑹意復為
假借所擾故所得者亦不能守學者之患在於識有義
之義而不識無義之義假借者無義之義也假借者本
非已有因他所授故於已為無意然就假借而言之有
有義之假借有無義之假借不可不别也曰同音借義
(如初裁衣之初而為凡物之初基築土之基而為凡物/之基始女子之始而為凡物之始本木之本而為凡物)
(之本/之類)曰協音借義(如旁之為旁中之為中下之為/下分之為分皆作去聲之類)曰因
義借音(如琢本琢玉之琢而為大圭不琢之琢則音篆/輅本車輅之輅而為狂狡輅鄭人之輅則音迓)
(之/類)曰因借而借(如難鳥也因音借為艱難之難因艱難/之難借為險難之難則去聲為母猴也)
(因音借為作為之為因作為之/為借為相為之為則去聲之類)此皆有義之假借也曰
借同音不借義(如汝水也而為爾汝之汝爾花盛也而/為汝爾之爾示旗也而為神示之示業)
(大板也而為事/業之業之類)曰借協音不借義(如荷為負荷之荷鮮/為鮮少之鮮燕為幽)
(燕之燕信為屈/信之信之類)曰語辭之借凡有形有象者則可以為
象故有其書無形無象者則不可為象故無其書語辭
是也語辭之用雖多而主義不立並從假借(如之本菌/也也本女)
(陰也於本鳥也云本雲也焉本鳶也耳本人耳也而本/面毛也乎兮于只乃本皆氣也思本慮也􁇁本斾也之)
(類/)以語辭之類虚言難象故因音而借焉曰五音之借
(宫本宫室之宫商本商度之商角本頭/角之角徴本徴召之徴羽本羽毛之羽)曰三詩之借(風/本)
(風蠱之風雅本烏雅之雅頌/本顔頌之頌頌即容字也)三詩五音皆聲也聲不可
象並因音而借焉曰十日之借(甲本戈甲乙本魚腸丙/本魚尾丁本蠆尾戊本)
(武也已本几也庚鬲也辛被/罪也壬懷妊也癸草木實也)曰十二辰之借(子人之子/也丑手之)
(械也寅臏也卯牖也辰未詳本義已蛇屬也午未詳本/義未木之滋也申持簡也酉卣也戌與戊戊戚同意亥)
(豕屬/也)一日十二辰惟己亥有義他並假借以日辰之類
皆虛意難象故因音而借焉曰方言之借(如歜之為歜/上音觸下為)
(昌歜之歜穀之為穀上音/穀下為穀於莬之穀之類)非由音義蓋因方言之異故
不易其字此皆無義之假借也又有雙聲並義不為假
借者(如陶冶之陶臯陶之陶榮桐之榮屋榮之榮幅/尺之幅幅舄之幅荷校之校闌校之校之類)以
上皆鄭氏説摭其大畧如此學者可以觸類而通他如
張有復古編戴侗六書故等書亦兼考之可也兹不具
載云
　　　字體
㐲羲氏始畫八卦獲景龍作龍書炎帝氏因嘉禾作穗
書黄帝之史倉頡見鳥獸之迹作鳥迹書其書頭麄尾
細復團圓如水中之科斗子故又名科斗書(古者以竹/或木㸃漆)
(而書凝滯不行頭大/尾小有類科斗之形)許氏説文曰倉頡之初作書也依
類以象形故謂之文其後形聲相益即謂之字字者孳
乳而寖多也著於竹帛則謂之書書者如也如者如其
事也五帝三王改易殊體及周宣王太史籀著大篆十
五篇與古文或同或異孔子書六經左丘明述春秋傳
皆以古文其後諸侯力政不統於王言語異聲文字異
形秦始皇初併天下命丞相李斯同之罷其不與秦文
合者作倉頡篇取史籀大篆或頗省改所謂小篆者也
是時秦滅經書大發𨽻卒興戍役官職務繁獄吏程邈
善大篆增減其體去其繁複以趨約易施於徒𨽻名曰
𨽻書而古文由此絶矣自此秦書有八體一曰大篆二
曰小篆三曰刻符四曰蟲書(徐鍇曰蟲書即/鳥書以書繙信)五曰摹印
六曰署書(以題/官署)七曰殳書(古者記事於笏亦/記於殳故有殳體)八曰𨽻書
王莽居攝使甄豐改定古文時有六書一曰古文孔子
壁中書也二曰竒字即古文而異者也三曰篆書即小
篆也四曰佐書即𨽻書也五曰繆篆謂其文屈曲纒繞
所以摹印章也六曰鳥蟲書謂為蟲鳥之形所以書幡
信也是時郡國又往往於山川得鼎彝之器其銘即前
代之古文也漢魏至唐人有八分書楷書正書行書草
書飛白諸體八分書者漢靈帝時上谷王次仲所作割
程𨽻字八分取二分割李篆字二分取八分故曰八分
書楷書者亦次仲所作或以為魏鍾繇善八分又善𨽻
書始為楷法楷法又曰正書蓋𨽻書楷書正書名有不
同其實一也今人但知八分之為𨽻而不知古之所謂
𨽻者乃今之真書耳行書潁川劉徳升所作章草黄門
令史史游所作杜伯度張伯英俱善草書蔡邕在鴻都
學見匠人施堊帚遂創意為飛白書凡此皆歴代字體
之變而其源則本於六書云其餘又有五十二體等形
繁雜近俚今所不取
　　　書法
作書之法要在執筆知用筆之方然後可以語法度而
布位置矣凡執筆真書當去筆頭一寸二分行草書去
筆頭三寸一分虞世南云筆長不過六寸真一行二草
三指實掌虛即其法也執筆有雙鈎單鈎二法韓方明
云雙鈎以雙指包管亦當五指共執要在實指虚掌鈎
擫抵送若以單指包之則力不足而無神氣此言雙鈎
之勝單鈎也若寫篆則多用單鈎取其圎直有凖也張
懷瓘云執筆淺而堅則掣打勁利掣三寸而一寸著紙
勢則有餘若執筆深而束牽三寸而一寸著紙勢已盡
矣其故何也筆在指端則掌虛運動適意騰躍頓挫生
意在焉若筆居半則掌實如樞不轉制豈自由轉既不
能迴旋乃成稜角筆既死矣寧望字之生動乎古人有
撥鐙法曰擫壓鈎揭抵導送擫者擫大指骨上節下端
用力欲直如提千鈞壓者捺食指著中節旁此二指主
力鈎者鈎中指著指尖鈎筆令向下揭者揭名指著指
外𤓰肉之際揭筆令向上抵者名指揭筆中指抵住拒
者中指鈎筆名指拒定此二指主運轉導者小指引名
指過右送者小指送名指過左此二指主來往謂之撥
鐙者鐙馬蹬也蓋以筆管著中指名指尖令圓活易轉
動筆管既直則虎口間空圓如馬蹬也足踏馬蹬淺則
易轉運手執筆管亦欲其淺則易於撥動矣又當識腕
法腕法有三有枕腕有提腕有懸腕枕腕者以左手枕
右手腕而書之提腕者肘著案虚提手腕而書之懸腕
者懸著空中而書之枕腕以書小字提腕以書中等字
懸腕以書大字張敬𤣥云楷書把筆妙在虚掌運腕不
宜把筆苦緊𦂳即轉腕不得既腕不轉則字體或麄或
細上下不均雖多用力而無益也又云楷書只虚掌轉
腕不要懸臂懸臂則氣力有限行草書即須懸腕懸腕
則筆勢無限否則拘而難運矣又有撮管􁎪管之法撮
管者用撥鐙法撮管頭􁎪管者以五指共􁎪其管頭掉
筆急疾二法皆宜用以書壁併大幅屏幛以上皆執筆
之要也執筆既正當知八法禁經云八法起於𨽻字之
始王逸少工書十五年間偏攻永字以其八法俱全能
通於一切之字也上一㸃曰側上一畫曰勒中一直曰
努努末之挑曰趯左一畫曰䇿一丿曰掠右一丿曰啄
一□曰磔顔魯公八法頌曰側蹲鴟而墜石勒緩縱以
藏機努彎環而勢曲趯峻快以如錐䇿依稀而似勒掠
彷彿以宜肥啄騰凌而速進磔抑昔以遲移栁子厚八
法頌曰側不愧卧勒嘗患平努過直而力敗趯宜蹲而
勢生䇿仰收而暗掲掠左出而鋒輕啄倉皇而疾掩磔
䟐趞以開撑蓋側如墜石言其磕磕然實也作㸃向左
斜頓向右側下其筆使墨精暗墜徐乃迴筆挫鋒收鋒
在内則稜利矣不言㸃而言側者謂筆鋒顧右審勢而
側之故名側也勒法不得卧其筆須令筆鋒先行中高
兩頭下以筆心壓之不言畫而言勒者取其勁澁而遲
也努筆欲其左偃而下則為有力不謂之豎畫而曰努
者勢不欲直也直則無力矣趯自努畫蹲鋒豎筆而來
潛勁借勢而出之出則暗收法須挫衂轉筆佇思消息
則善矣不曰挑而曰趯者横曰挑直曰趯也䇿須仰筆
潛鋒輕擡而進兩頭微高以筆心舉之故謂之策掠者
借勢於策須迅其鋒左出而利法在澁而勁意欲暢而
婉疾徐有凖拂掠得宜故謂之掠啄者立筆下掩疾罨
向左收鋒迅擲如禽之啄物故謂之啄磔者始入筆緊
築而微仰便下徐行勢足而後磔之筆從腹起抑而後
拽將放更留遒勁而遲澁故謂之磔若便抛之必流滑
凡淺矣磔又謂之波微直曰磔横過曰波皆是三折筆
而為之也既知八法則字之偏旁向背位置可由此而
推廣之矣如立人之法欲如烏之在柱背挑之法欲如
壯士之屈臂戈法欲如百鈞之努發如長松之倚溪嗚
呼等字口在左者欲近上和扣等字口在右者欲近下
大抵位置之法太停則有唐人及經生之弊不停則又
失其情理右軍云凝神靜慮預想字形大小偃仰筋骨
相連意在筆前然後作字分間布白上下齊平大字促
之令小小字寛之令大又不宜平直相似狀如算子則
不成書但得其㸃畫耳凡字腹不宜促腳不宜賒單不
宜小複不宜大不得上寛下窄不宜傷宻宻則似痾瘵
纒身不宜傷疎疎則似溺水之禽不宜傷長長則似死
蛇挂樹不宜傷短短則似壓死蝦蟇勿以字小易而忙
行筆勢勿以字大難而慢展豪頭梁武帝云運筆斜則
無芒角執筆寛則書軟弱㸃掣短則擁腫長則離凘畫
促則字勢横疎則字形慢拘則乏勢放又少則純骨無
媚純肉無力少墨浮澁多墨莽鈍此乃自然之理若抑
揚得所趣舍無違值筆廉斷觸勢峰鬱揚波折節中規
合矩分間下注濃纎有方肥瘦相和骨力相稱婉婉曖
曖視之不足稜稜凜凜常有生氣適眼合心便為甲科
此皆言位置之法也或問張旭云書之妙何得齊古人
旭曰妙在執筆令其圓暢勿使拘攣其次在識法口傳
手授勿使無度所謂筆法也其次在布置合宜其次在
通變適懷其次在紙筆精佳五者備矣然後能齊古人
虞永興云太緩無筋太急無肉側管則鈍慢而多肉直
鋒則乾枯而露骨蔡希綜云一㸃失所如美女之眇一
目一畫失所如壯士之折一臂須氣骨雄壯奕奕有飛
動之勢屈折之狀如鋼鐵為鈎牽掣之蹤若勁鋒直下
舉措合則起發相承輕濃似雲霧往來舒卷如林間花
吐或有重字亦須字字意殊右軍蘭亭每字皆搆别體
蓋其理也張懷瓘云夫馬筋多肉少為上肉多筋少為
下書亦如之皆欲骨肉相稱若筋骨不任其脂肉在馬
為駑駘在書為墨豬惟題署及八分則肥宻可也自此
之外皆宜蕭散恣其運動然能之至難鑒之不易精察
之者若庖丁解牛目無全形其有一㸃一畫意態縱横
偃亞中間綽有餘裕結字峻秀類於生動幽若深逺煥
若神明以不測為量者書之妙也其有方濶齊平支體
肥腯布置逼仄神貌昏懵氣候蔑然以濃為華者書之
困也孫過庭云初學之際但求平正既知平正務追險
絶既能險絶復歸平正初謂未及中則過之後乃通㑹
通㑹之際人書俱老大抵一時而書有乖有合合則流
媚乖則踈凋畧言其由各有五事神怡務閒一合也感
惠徇知二合也時和氣順三合也紙墨相發四合也偶
然欲書五合也心遽體留一乖也意違體屈二乖也風燥
日炎三乖也紙墨不佳四乖也情怠手䦨五乖也得時不
如得器得器不如得志五乖同萃思遏手䝉五合交臻神
融筆暢盧雋曰真如立行如行草如走姜堯章云真行草
書之法其源出於蟲篆八分飛白章草等圎勁古淡則出
於蟲篆㸃畫波發則出於八分轉換向背則出於飛白簡
便痛快則出於章草真草與行各有體製古人有專工正
書者有專工草書者有專工行書者信乎不能兼美也凡
用筆之法如折釵股如屋漏痕如錐畫沙如壁拆折釵
股者欲其屈折圓而有力屋漏痕者欲其無起止之迹
錐畫沙者欲其勻而藏鋒壁拆者欲其無布置之巧筆
正則藏鋒筆偃則鋒出常欲筆鋒在畫中則左右皆無
病矣故一㸃一畫皆有三轉一波一拂又有三折一丿又
有數様一㸃者欲與畫相應兩㸃者欲自相應三㸃者必
一㸃起一㸃帶一㸃應四㸃者一起兩帶一應如□當行
草時尤當泯其稜角以寛閒圓美為佳心正則筆正意在
筆前字居心後皆名言也極須淘洗俗姿則妙處自見
大要執之欲緊運之欲活不可以指運筆當以腕運筆
執之在手手不主運運之在腕腕不知執又作字者須
識篆文知㸃畫來歴如左右之不同刺刺之相異壬之
與王示之與衣以至秦奉泰春形同理殊得其源本斯
不浮矣真書用筆自有八法今略言其指㸃者字之眉
目全藉顧眄精神横直畫者字之骨體欲其堅正勻凈
丿□者字之手足伸縮異度變化多端要如魚翼鳥翅
有翩翩自得之狀挑剔者字之步履欲其沈實轉折者
方圓之法真多用折草多用轉折欲少駐駐則有力轉
欲不滯滯則不遒然而真以轉而後通草以折而後勁
不可不知懸針者筆欲極正自上而下端若引繩垂露
者垂而復縮米芾曰無垂不縮無往不收此之謂也翰
林禁經九生法云一用生筆久置復用則軟而又健二
用生紙新入篋笥則受墨而易書三用生硯洗滌乾而
後用不可浸潤四用生水新汲不可久停五用生墨逐
旋研磨六用生手適遇攜執有勞則腕力無凖七用生
神凝神静思不可煩燥八用生目寢息適悟光朗分明
九用生景天清氣朗人心舒悦乃可言書張敬𤣥云法
成之後字體各有管束一字管兩字兩字管三字如此
管一行一行管兩行兩行管三行如此管一紙凡此皆
學者所當知也故撮其要以著於此他如右軍筆陳圖
蔡邕九勢梁武帝觀鍾繇十二意隋僧智果心成頌歐
陽率更書訣其説雖多大㮣不出乎此兹不能備録也
　　　書品
學書當以古人為法篆書若史籀大篆其僅存者石鼔
之殘刻而已三代鐘鼎欵識及先秦篆書巫咸久湫亞
駞之文皆所當考李斯小篆則如嶧山碑泰山碑稽山
頌徳碑二世詔文皆篆之祖許慎説文解字五百四十
部九千三百五十三文篆之正體也唐初有碧落碑其
篆與古不同頗為怪異李陽冰善小篆自言斯翁之後
直至小生其見於世者如處州文宣王廟記黄帝祠宇
城隍廟記李氏三墳記庶子泉銘之類甚多南唐徐鉉
篆書亦工多存於世皆學篆者所當法也八分書漢之
存於世者如蔡邕石經老子銘之類魏則如梁喆受禪
表鍾繇上尊號表梁鵠受禪壇記之類又如堂邑令費
君銘淳于長夏承碑西嶽華山廟碑不詳書者姓名唐
則如張庭珪梁升卿史惟則蔡有隣韓擇木之類皆學
八分者所當法也真書則鍾繇克捷宣示帖羲之樂毅
論東方朔畫象贊黄庭經誓墓文霜寒帖獻之洛神賦
他如曹蛾碑遺教經六朝時人書不知名氏瘞鶴銘或
以為王羲之或以為陶𢎞景隋僧智永千文唐虞世南
孔子廟歐陽詢九成宫化度寺虞恭公等碑褚遂良哀
冊聖教顔真卿麻姑壇放生池中興頌干禄字書等碑
栁公權陀羅尼金剛經于敬宗王先生碑宋蔡襄及近
代趙孟頫書皆學真書者所當法也行書則鍾繇丙舍
吳人羸頓雪寒長風帖羲之蘭亭叙聖教序極寒毒熱
官奴快雪來禽奉橘等帖獻之地黄嵗終衛軍授衣阿
姨鵝羣嵗盡夏日奉對思戀天寳吳興黄門山陰月内
尊體等帖謝安八月五日帖李邕嶽麓寺娑羅樹法華
寺雲麾將軍等碑張從申𤣥靜先生碑宋米芾及近代
趙孟頫等書皆學行書者所當法也草書則張芝羲之
父子張旭懷素歴代帝王名賢及宋黄庭堅等帖皆學
草書者所當法也宋太宗淳化中命王著模刻歴代以
來法書深得古意世稱閣帖蓋諸帖之祖他如絳帖則
師旦模刻潭帖則寳月大師模刻大觀帖則蔡京模刻
太清樓帖則劉燾模刻戲魚堂帖則劉次莊模刻星鳯
樓帖則曹士冕模刻玉麟堂帖則吳琚模刻寳晉齋帖
則曹之格模刻百一帖則王萬慶模刻雖模刻之工拙
不同皆本於淳化者也大抵諸家書品皆所當參而要
以上品為至以近代為師不若以唐人為師以唐人為
師不若以魏晉以上為師畧序書品源流使學者知所
取法
　　　正訛
六書自變𨽻以後流俗浸失本真惟許慎説文為文字
之宗當依其義而以楷法書之不可從俗凡從俗者皆
字之訛也今畧舉若干字用平上去入四聲分之初學
可以觸類而求如蟲豸之蟲作虫非怱遽之怱作匆非
豐盛之豐作豊非船作舡非雙作双非微作微非歸作
帰非偏裨之裨初始之初皆從衣不從示趨走之趨從
芻作趍非趍音馳須髪之須從彡作湏非湏火外切冔
從曰從吁從日非呉從口從□從天非圖畫之圖作啚
非鳧鶩之鳧作鳬非三鹿為麤作麄非束草為芻作蒭
非盧作盧非雛作雏非隄防之隄不從土堤的米切東
西之西不作西西音亞臺作䑓非栽作㘽非脣作唇非
彬作斌非眞作真非珍作珎非因作囙非羣作群非筋
作䈥非文作攵非看從手下目作㸔非丹象丹井形作
丹非歡作歡非關作関非淵作渊非蕭作蕭非閒音閑
與防閑之閑不同本音叨與根本之本不同號作号非
高作髙非宫商之商作啇非齋莊之莊作庄非寧作寕
非冰作氷非繩作䋲非興作㒷非句句曲之句也作勾
非沈浮沈之沈也作沉非蠶作蚕非嚴作嚴非此平聲
字之當正者也宂作冗非恥作耻非舉作㪯非吕作吕
非筍作笋非館作舘非鮮作尠獮作狝非鳥作鳥非卯
作夘非丈無一㸃作□非兩从二入作兩非斗作㪷非
缶作缶非此上聲字之當正者也鼻上從自作鼻非致
右從攵作致非莅作涖非備作偹非歲从步戍聲作嵗
非獻从大鬳聲作献非蓋作盖非晉作晋非泰作泰非
旆作斾非奮作奮非亂作乱非變作変非面作靣非霸
作覇非羕作羕非壯从士从土非敬从茍从苟非慶作
慶非競作􁓨非舊作舊非宿作宿非此去聲字之當正
者也竺从二作笁非倏从犬作倐非屬作属非覺作斍
非學作斈非駮作駁非吉从士口出言從土字者非出
象草木上達作兩山者非切从刀七聲从土非舌从干
在口象形從千非略作畧非麥作麦非策作䇿非覓作
覔非國作囯非葉作葉非耴音轍書取作耴者非協从
十書十作心者非此入聲字之當正者也餘不能盡舉
　
　
　
　
　
　
　
　
　
　
　
　
　
　
　明集禮卷四十七
欽定四庫全書
　明集禮卷四十八
　　樂
　鍾律篇
　　　總敘
象數與天地而生鍾律出於象數皆天造地設之自然
也故黄鍾為聲氣之元萬物之本覓聲於氣起於伶倫
取嶰谷之竹制十二管吹以准鳯鳴用生六律六吕之
制以候氣之應而立宫商之聲以應五聲之調鳯有雄
雌其鳴不同陽律候於鳯陰律擬於凰然後協和中聲
候氣不爽古者以律管起尺度由母生子也後世以尺
度定律管以子證母也差之毫釐失之千里如五季王
朴聲與器而俱失其係豈小小哉太史公言黄鍾始於
聲氣之元班固謂至治之世天地之氣合以生風風氣
正而十二之律定後世求律乃欲求於黍於尺於斛於
錢於鬴其可乎甚至於時君之指節則謬又甚矣故聲
氣之元非鳯鳥之靈不能協非阮咸氏之神不能解祖
沖氏之宻率不能算代之和峴胡瑗阮逸李照范鎮司
馬光劉几楊傑諸賢之彼此紛議終不能以相一周敦
頤程頤張載氏之餘論皆未究其要崇寧黥涅魏漢津
亦敢妄談鼎樂之法不知量矣南渡後建陽蔡元定者
作神解不減於阮咸妙算不減於祖沖積有年所而鍾
律書成子朱子以其所論多近代之未講而皆不離於
古人之成法先求聲氣之元而必因律以生尺蓋其卓
然獨得而為朱子之所深取也後之講鍾律者幸生
建陽之後推廣其所述以為時君世主制樂之資不
必强生穿鑿歸之談河畫餅而已也大明當天天地
之氣正而鍾律亦隨而正蔡氏之不得典樂受詔使
簫韶之治復見於後世者吾黨豈無望於今焉於是
著鍾律篇而存古書之當存辨古書之當辨擬今法
之可用者列諸左方而雜説之泛濫旁論之紛挐雖
范鎮樂律房庶樂書陳𤾉樂書吳忠律志依朱子成
説不盡載也
　　　律原
班固漢前志曰黄帝使伶倫自大夏之西崑崙之隂取
竹之嶰谷生其竅厚均者斷兩節間而吹之以為黄鐘
之宫制十二筩以聴鳳之鳴其雄鳴為六雌鳴亦六此
黄鐘之宫而皆可以生之是為律本至治之世天地之
氣合以生風天地之風氣正十二律定劉昭漢後志曰
伏羲作易紀陽氣之初以為律法建日冬至之聲以黄
鐘為宫太蔟為商姑洗為角林鐘為徵南吕為羽應鐘
為變宫蕤賔為變徴此聲氣之元五音之正也又曰截
管為律吹以攷聲列以候氣道之本也
　　　律數
後漢鄭康成月令註曰凡律空圍九分蔡邕銅龠銘曰
龠黄鐘之宫長九寸空圍九分容秬黍一千二百粒稱
重十二銖兩之為一合三分損益轉生十一律韋昭周
語註曰黄鐘之變也管長九寸徑三分圍九分因而九
之九九八十一故黄鐘之數立焉按周徑之說開端於
漢律歴志而蔡氏遂創為徑三分之說晉孟康韋昭又
續為徑三分圍九分之說以九章少廣内祖氏宻率乘
除之止得空圍内面羃七分七釐竒乃少一分九十二
釐竒空圍内積實止得六百三十六分竒乃少一百七
十三分竒如此則黄鐘之管無乃太狹乎黄鐘空積忽
㣲若徑内差一忽即面羃及積所差忽數至多矣毫釐
之差千里之失豈不誤乎胡氏律吕議曰按歴代律吕
之制黄鐘之管長九十黍之廣積九寸度之所由起也
容千二百黍積八百一十分量之所由起也重十有二
銖權衡之所由起也既度量權衡皆出於黄鐘之龠則
黄鐘之龠容受可取四者之法交相酬驗庶不失其實
也後世儒者不能貫知權量之法但制尺求律便為堅
證因謂圍九分者取空圍圎長九分爾以是圍九分之
誤遂有徑三分之說若從徑三圍九之法則黄鐘之管
止容九百黍積止六百七分半如此則黄鐘之聲無從
而正權量之法無從而生周之嘉量漢之銅斛皆不合
其數矣
　　　律管
先王通於倫理以候氣之管為樂聲之均吹建子之律
以子為黄鐘丑為大吕寅為太蔟卯為夾鐘辰為姑洗
已為中吕午為蕤賔未為林鐘申為夷則酉為南吕戌
為無射亥為應鐘陽管有六為律者謂黄鐘太蔟姑洗
㽔賔夷則無射此六者為陽月之管謂之律律者法也
言陽氣施生各有其法又律者帥也所以帥導陽氣使
之通達隂管有六為吕者謂大吕應鐘南吕林鐘中吕
夾鐘此六者隂月之管謂之為吕變隂陽之聲故為十
二調調各文之以五聲播之以八音乃成為樂故有十
二懸之樂焉周禮春官太師掌六律六同以合隂陽之
聲陽聲黄鐘太蔟姑洗蕤賔夷則無射隂聲大吕應鐘
南吕函鐘小吕夾鐘皆文以五聲宫商角徵羽凡為樂
器以十有二律為之數度以十有二聲為之齊量凡和
樂亦如之
　　　鐘均
通典曰古之神瞽攷律均聲必先立黄鐘之均黄鐘之
管以九寸為法故用九自乘為管絲之數其增減之法
又以三為度以上生者皆三分益一下生者皆三分去
一宫生徵徴生商商生羽羽生角此五聲小大之次也
是黄鐘為均用五聲之法以下十一辰辰各有五聲其
為宫商之法亦如之辰各有五聲合為六十聲是十二
律之正聲也按宫聲之數八十一商聲之數七十二角
聲之數六十四徵聲之數五十四羽聲之數四十八是
黄鐘一均之數而十一律於此取法焉通典所謂以下
十一辰辰各五聲其為宫為商之法亦如之者是也夫
以十二律之宫長短不同而其臣民事物尊卑莫不有
序而不相陵犯良以是耳
　　　中聲
昔伊耆氏實始作樂以謂土位中央而於隂陽為沖氣
籥生黄鐘而於律吕為中聲始乎土鼓中聲出焉中乎
蕢桴中氣發焉卒乎葦籥中聲通焉樂之所本如此所
以為天地之和人道之正論三才之道者參和為沖氣
論五六之數者一貫為中合故參兩合而五聲形焉參
伍合而八音生焉二六合而十二律成焉其取數雖多
要之㑹歸於中而已是樂以太虚為本而聲音律吕又
以中聲為本中聲正則鄭衛哇淫之聲自然可黜雅部
之樂自然可復談律者不可以不知中聲之為要
　　　子聲
鳬氏為鐘以律計自倍半半者准半正聲之半以為十
二子律制為十二子聲此正聲為倍則以正聲於子聲
為倍以正聲比子聲則子聲為半但先儒釋用倍聲自
有二義一義云半以十二正律為十子聲之鐘二義云
從於中宫之管寸數以三分益一上生黄鐘以所得管
之寸數然半之以為子聲之鐘其為半正聲之法者以
黄鐘之管正聲九寸為均子聲則四寸半黄鐘下生林
鍾之子聲林鍾上生太蔟之子聲太蔟下生南吕之子
聲南吕上生姑洗之子聲姑洗下生應鍾之子聲應鍾
上生蕤賔之子聲蕤賔上生大吕之子聲大吕下生夷
則之子聲夷則上生夾鍾之子聲夾鍾下生無射之子
聲無射上生中吕之子聲此半正聲法其半相生之法
者以正中吕之管長六寸中吕上生黄鍾黄鍾六生林
鍾三分去一還以六生所得林鍾之管寸數半之以為
林鍾子聲之管以次而為上下相生終於中吕皆以相
生所得之律寸數半之各以為子聲之律故有正聲十
二子聲十二分大小有二十以為二十四鍾通於二神
迭為五聲合有六十聲即為六十律其正管長者為均
之時則通自用正聲五音正管短者為均之時則通用
子聲為五音亦皆三分益一減一之次還以宫商角徵
羽之聲得調也
　　　和聲
漢前志曰黄鍾為宫則太蔟姑洗林鍾南吕皆以正聲
應無有忽㣲不復與他律為役者同心一統之義也非
黄鍾而他律雖當其月自宫者則其和應之律有空積
忽㣲不得其正此黄鍾至尊亡與並也按黄鍾為十二
律之首他律無大於黄鍾故其正聲不為他律役其半
聲當為四寸五分而前乃云無者以十七萬七千一百
四十七之數不可分又三分損益上下相生之所不及
故亦無所用也至於大吕之變宫夾鍾之羽仲吕之徵
蕤賔之變徵夷則之角無射之商自用變律半聲非復
黄鍾矣此其所以最尊而為君之象然亦非人之所能
為乃數之自然他律雖欲役之而不可得也此一節最
為律吕旋宫用聲之綱領古人言之已詳唯杜佑再生
黄鍾之法為得之而他人不及也
　　　候氣
候氣之法為室三重户閉塗釁必周宻布緹縵室中以
木為按每律各一按内庳外髙從其方位加律其上以
葭灰實其端覆以緹素按厯而候之氣至則吹灰動素
小動為氣和大動為君弱臣強専政之應不動為君嚴
猛之應其升降之數在冬至則黄鍾九寸大寒則大吕
八寸三分七釐六毫雨水則太蔟八寸春分則夾鍾七
寸四分三釐七毫三絲穀雨則姑洗七寸一分小滿則
仲吕六寸五分八釐三毫四絲六忽夏至則蕤賔六寸
二分八釐大暑則林鍾六寸䖏暑則夷則五寸五分五
釐五毫秋分則南吕五寸三分霜降則無射四寸八分
八釐四毫八絲小雪則應鍾四寸六分六釐按陽生於
復隂生於姤如環無端今律吕之數三分損益終不復
始何也曰陽之升始於子午雖隂生而陽之升于上者
未巳至亥而後窮上反下隂之升始於午子雖陽生而
隂升于上者亦未巳至已而後窮上反下律於隂則不
書故終不復始也是以升陽之數自子至已差彊在律
為尤彊在吕為少弱自午至亥漸弱在律為尤弱在吕
為差彊分雖多寡雖若不齊然其絲分毫别各有條理
此氣之所以飛灰聲之所以中律也或曰易以道隂陽
而律不書隂何也曰易者盡天下之變善與惡無不備
也律者致中和之用止於至善者也以聲言之大而至
於雷霆細而至於蠛蠓無非聲也易則無不備也律則
寫其所謂黄鍾一聲而已矣雖有十二律六十調然實
一黄鍾也是理也在聲為中聲在氣為中氣在人則喜
怒哀樂未發與發而中節也此聖人所以一天人賛化
育之道也
　　　黄鍾生十二律
按黄鍾生十二律子寅辰午申戌六陽辰皆下生丑卯
巳未酉亥六隂辰皆上生其上以三歴十二辰者皆黄
鍾之全數其下隂數以倍者三分本律而損其一也陽
數以四者三分本律而增其一也六陽辰當位自得六
隂辰則居其衝其林鍾南吕應鍾三吕在隂無所增損
其大吕夾鍾仲吕三吕在陽則用倍數方與十二月之
氣相應盖隂之從陽自然之理也
　　　隔八相生
後漢鄭康成曰陽管為律隂管為吕布十二辰子為黄
鍾管圎九分而長九寸同位娶妻隔八生子下生者三
分去一上生者三分益一黄鍾乾之初九也隔八而下
生林鍾坤之初六林鍾又隔八而上生太蔟之九二太
蔟又下生南吕之六二南吕又上生姑洗之九三姑洗
又下生應鍾之六三應鍾又上生蕤賔之九四蕤賔又
上生大吕之六四大吕又下生夷則之九五夷則又上
生夾鍾之六五夾鍾又下生無射之上九無射又上生
中吕之上六五下六上乃一終矣前漢司馬遷生鍾術
曰以下生者倍其實三其法以上生者肆其實三其法
上九商八羽七角六宫五徵九置一而九三之以為法
如法得長一寸凡得九寸命曰黄鍾之宫故曰音始於
宫窮於角數始於一終於十成於三氣始於冬至周而
復生
　　　旋相為宫
伏羲氏作易紀陽氣之初以為律法建冬日至之聲以
黄鍾為宫太蔟為商姑洗為角林鍾為徵南吕為羽應
鍾為變宫蕤賔為變徵此聲氣之元五聲之正也故各
統一日其餘以運行當日者各自為宫而商徵以類從
焉五聲六律旋相為宫其用之法先以本管為均八音
相生或上或下取五聲令足然後為十二律旋相為宫
若黄鍾之均大吕之均太蔟之均夾鍾之均姑洗之均
中吕之均蕤賔之均林鍾之均夷則之均南吕之均無
射之均應鍾之均此謂迭為宫商角徵羽也若黄鍾之
律自為其宫大吕之律自為其宫太蔟之律自為其宫
夾鍾之律自為其宫姑洗之律自為其宫中吕之律自
為其宫蕤賔之律自為其宫林鍾之律自為其宫夷則
之律自為其宫南吕之律自為其宫無射之律自為其
宫應鍾之律自為其宫所謂五聲六律十二管旋相為
宫者也
　　　三分損益上下相生
吕氏春秋曰黄鍾生林鍾林鍾生太蔟太蔟生南吕南
吕生姑洗姑洗生應鍾應鍾生蕤賔蕤賔生大吕大吕
生夷則夷則生夾鍾夾鍾生無射無射生仲吕三分所
生益之一分以上生三分所生去其一分以下生黄鍾
大吕太蔟夾鍾姑洗仲吕蕤賔為上林鍾夷則南吕無
射應鍾為下淮南子曰黄鍾位子其數八十一主十一
月下生林鍾林鍾之數五十四主六月上生太蔟太蔟
之數七十二主正月下生南吕南吕之數四十八主八
月上生姑洗姑洗之數六十四主三月下生應鍾應鍾
之數四十二主十月上生蕤賔蕤賔之數五十六主五
月上生大吕大吕之數七十六主十二月下生夷則夷
則之數五十一主七月上生夾鍾夾鍾之數六十八主
二月下生無射無射之數四十五主九月上生仲吕仲
吕之數六十主四月極不生按吕氏淮南子上下相生
與司馬氏律書漢前志不同雖大吕夾鍾仲吕用倍數
則一然吕氏淮南不過以數之多寡為生之上下律吕
隂陽皆錯亂而無倫非其本法也
　　　八十四聲圖
　　　　(正律墨書/變律朱書)　　　(半聲朱書/半聲墨書)
十一月黄鍾宫
六月　林鍾宫黄鍾徵
正月　太蔟宫林鍾徵黄鍾商
八月　南吕宫太蔟徵林鍾商黄鍾羽
三月　姑洗宫南吕徵太蔟商林鍾羽黄鍾角
十月　應鍾宫姑洗徵南吕商太蔟羽林鍾角(黄鍾/變宫)
五月　蕤賓宫應鍾徵姑洗商南吕羽太蔟角(林鍾/變宫)　(黄鍾/變徵)
十二月大吕宫蕤賔徵應鍾商姑洗羽南吕角(太蔟/變宫)　(材鍾/變徵)
七月　夷則宫大吕徵蕤賔商應鍾羽姑洗角(南吕/變宫)　(太蔟/變徵)
二月　夾鍾宫夷則徵大吕商蕤賔羽應鍾角(姑洗/變宫)　(南吕/變徵)
九月　無射宫夾鍾徵夷則商大吕羽蕤賔角(應鍾/變宫)　(姑洗/變徵)
四月　仲吕宫無射徵夾鍾商夷則羽大吕角(蕤賔/變宫)　(應鍾/變徵)
　　　黄鍾變仲吕徵無射商夾鍾羽夷則角(大吕/變宫)　(蕤賔/變徵)
　　　林鍾變　　　仲吕商無射羽夾鍾角(夷則/變宫)　(大吕/變徵)
　　　太蔟變　　　　仲吕羽無射角(夾鍾/變宫)　(夷則/變徵)
　　　南吕變　　　　　　　仲吕角(無射/變宫)　(夾鍾/變徵)
　　　姑洗變　　　　　　　　　　(仲吕/變宫)　(無射/變徵)
　　　應鍾變　　　　　　　　　　　　　(仲吕/變徵)
　按律吕之數往而不返故黄鍾不復為他律役所用
　七聲皆正律無空積忽微自林鍾而下則有半聲(大/吕)
　(太蔟一半聲夾鍾姑洗二半聲蕤賔林鍾四半聲夷/則南吕五半聲無射應鍾六半聲仲吕為十二律之)
　(窮三/半聲)自蕤賔而下則有變律(蕤賔一變律大吕二變/律夷則三變律夾鍾四)
　(變律無射五變/律中吕六變律)皆有空積忽微不得其正故黄鍾獨
　為聲氣之元雖十二律八十四聲皆黄鍾所生然黄
　鍾一均所謂純粹中之純粹者也八十四聲正律六
　十三變律二十一六十三者九七之數也二十一者
　三七之數也
　　　六十調圖
　　　　(以周禮淮南子禮記/鄭氏注孔氏正義定)
　　　　宫　商　角　變徵　徵　　羽　變宫
黄鍾宫黄　(正/)大　(正/)姑　(正/)蕤　(正/)林　(正/)南　(正/)應(正/)
無射商無　(正/)黄　(變/半)大　(變/半)姑　(變/半)仲　(半/)林　(變/半)南(變/半)
夷則角夷　(正/)無　(正/)黄　(變/半)太　(變/半)夾　(半/)仲　(半/)林(變/半)
仲吕徵仲　(正/)林　(變/)南　(變/)應　(變/)黄　(變/半)太　(變/半)姑(變/半)
夾鍾羽夾　(正/)仲　(正/)林　(變/)南　(變/)無　(正/)黄　(變/半)太(變/半)
大吕宫大　(正/)夾　(正/)仲　(正/)林　(變/)夷　(正/)無　(正/)黄(變/半)
應鍾商應　(正/)大　(半/)夾　(半/)仲　(半/)蕤　(半/)夷　(半/)無(半/)
南吕角南　(正/)應　(正/)大　(半/)夾　(半/)姑　(半/)蕤　(半/)夷(半/)
蕤賔徵蕤　(正/)夷　(正/)無　(正/)黄　(變/半)大　(半/)夾　(半/)仲(半/)
姑洗羽姑　(正/)蕤　(正/)夷　(正/)無　(正/)應　(正/)大　(半/)夾(半/)
太蔟宫太　(正/)姑　(正/)蕤　(正/)夷　(正/)南　(正/)應　(正/)大(半/)
黄鍾商黄　(正/)太　(正/)姑　(正/)蕤　(正/)林　(正/)南　(正/)應(正/)
無射角無　(正/)黄　(變/半)太　(變/半)姑　(變/半)仲　(半/)林　(變/半)南(變/半)
林鍾徵林　(正/)南　(正/)應　(正/)大　(半/)太　(半/)姑　(半/)蕤(半/)
仲吕羽仲　(正/)林　(變/)南　(變/)應　(變/)黄　(變/半)太　(變/半)姑(變/半)
夾鍾宫夾　(正/)仲　(正/)林　(變/)南　(變/)無　(正/)黄　(變/半)太(變/半)
大吕商大　(正/)夾　(正/)仲　(正/)林　(變/)夷　(正/)無　(正/)黄(變/半)
應鍾角應　(正/)大　(半/)夾　(半/)仲　(半/)蕤　(半/)夷　(半/)無(半/)
夷則徵夷　(正/)無　(正/)黄　(變/半)太　(變/半)夾　(半/)仲　(半/)林(變/半)
蕤賔羽蕤　(正/)夷　(正/)無　(正/)黄　(變/半)大　(半/)夾　(半/)仲(半/)
姑洗宫姑　(正/)蕤　(正/)夷　(正/)無　(正/)應　(正/)大　(半/)夾(半/)
太蔟商太　(正/)姑　(正/)蕤　(正/)夷　(正/)南　(正/)應　(正/)大(半/)
黄鍾角黄　(正/)太　(正/)姑　(正/)蕤　(正/)林　(正/)南　(正/)應(正/)
南吕徵南　(正/)應　(正/)大　(半/)夾　(半/)姑　(半/)蕤　(半/)夷(半/)
林鍾羽林　(正/)南　(正/)應　(正/)大　(半/)太　(半/)姑　(半/)蕤(半/)
仲吕宫仲　(正/)林　(變/)南　(變/)應　(變/)黄　(變/半)太　(變/半)姑(變/半)
夾鍾商夾　(正/)仲　(正/)林　(變/)南　(變/)無　(正/)黄　(變/半)太(變/半)
大吕角大　(正/)夾　(正/)仲　(正/)林　(變/)夷　(正/)無　(正/)黄(變/半)
無射徵無　(正/)黄　(變/半)太　(變/半)姑　(變/半)仲　(半/)林　(變/半)南(變/半)
夷則羽夷　(正/)無　(正/)黄　(變/半)太　(變/半)夾　(半/)仲　(半/)林(變/半)
蕤賔宫蕤　(正/)夷　(正/)無　(正/)黄　(變/半)大　(半/)夾　(半/)仲(半/)
姑洗商姑　(正/)蕤　(正/)夷　(正/)無　(正/)應　(正/)大　(半/)夾(半/)
太蔟角太　(正/)姑　(正/)蕤　(正/)夷　(正/)南　(正/)應　(正/)大　(半/)
應鍾徵應　(正/)大　(半/)夾　(半/)仲　(半/)蕤　(半/)夷　(半/)無　(半/)
南吕羽南　(正/)應　(正/)大　(半/)夾　(半/)姑　(半/)蕤　(半/)夷　(半/)
林鍾宫林　(正/)南　(正/)應　(正/)大　(半/)太　(半/)姑　(半/)蕤　(半/)
仲吕商仲　(正/)林　(變/)南　(變/)應　(變/)黄　(變/半)太　(變/半)姑　(變/半)
夾鍾角夾　(正/)仲　(正/)林　(變/)南　(變/)無　(正/)黄　(變/半)太　(變/半)
黄鍾徵黄　(正/)太　(正/)姑　(正/)蕤　(正/)林　(正/)南　(正/)應　(正/)
無射羽無　(正/)黄　(變/半)太　(變/半)姑　(變/半)仲　(半/)林　(變/半)南　(變/半)
夷則宫夷　(正/)無　(正/)黄　(變/半)太　(變/半)夾　(半/)仲　(半/)林　(變/半)
蕤賔商蕤　(正/)夷　(正/)無　(正/)黄　(變/半)大　(半/)夾　(半/)仲　(半/)
姑洗角姑　(正/)蕤　(正/)夷　(正/)無　(正/)應　(正/)太　(半/)夾　(半/)
大吕徵大　(正/)夾　(正/)仲　(正/)林　(變/)夷　(正/)無　(正/)黄　(變/半)
應鍾羽應　(正/)大　(半/)夾　(半/)仲　(半/)蕤　(半/)夷　(半/)無　(半/)
南吕宫南　(正/)應　(正/)大　(半/)夾　(半/)姑　(半/)蕤　(半/)夷　(半/)
林鍾商林　(正/)南　(正/)應　(正/)大　(半/)太　(半/)姑　(半/)蕤　(半/)
仲吕角仲　(正/)林　(變/)南　(變/)應　(變/)黄　(變/半)太　(變/半)姑　(變/半)
太蔟徵太　(正/)姑　(正/)蕤　(正/)夷　(正/)南　(正/)應　(正/)大(半/)
黄鍾羽黄　(正/)太　(正/)姑　(正/)蕤　(正/)林　(正/)南　(正/)應(正/)
無射宫無　(正/)黄　(變/半)太　(變/半)姑　(變/半)仲　(半/)林　(變/半)南(變/半)
夷則商夷　(正/)無　(正/)黄　(變/半)太　(變/半)夾　(半/)仲　(半/)林(變/半)
蕤賔角蕤　(正/)夷　(正/)無　(正/)黄　(變/半)太　(半/)夾　(半/)仲(半/)
夾鍾徵夾　(正/)仲　(正/)林　(變/)南　(變/)無　(正/)黄　(變/半)太(變/半)
大吕羽大　(正/)夾　(正/)仲　(正/)林　(變/)夷　(正/)無　(正/)黄(變/半)
應鍾宫應　(正/)大　(半/)夾　(半/)仲　(半/)蕤　(半/)夷　(半/)無(半/)
南吕商南　(正/)應　(正/)大　(半/)夾　(半/)姑　(半/)蕤　(半/)夷(半/)
林鍾角林　(正/)南　(正/)應　(正/)大　(半/)太　(半/)姑　(半/)蕤(半/)
姑洗徵姑　(正/)蕤　(正/)夷　(正/)無　(正/)應　(正/)大　(半/)夾(半/)
太蔟羽太　(正/)姑　(正/)蕤　(正/)夷　(正/)南　(正/)應　(正/)大(半/)
　按十二律旋相為宫各有七聲合八十四聲宫聲十
　二商聲十二角聲十二徵聲十二羽聲十二凡六十
　聲為六十調其變宫十二在羽聲之後宫聲之前變
　徵十二在角聲之後徵聲之前宫不成宫徵不成徵
　凡二十四聲不可為調黄鍾宫至夾鍾羽並用黄鍾
　起調黄鍾畢曲大吕宫至姑洗羽並用大吕起調大
　吕畢曲太蔟宫至仲吕羽並用太蔟起調太蔟畢曲
　夾鍾宫至蕤賔羽並用夾鍾起調夾鍾畢曲姑洗宫
　至林鍾羽並用姑洗起調姑洗畢曲仲吕宫至夷則
　羽並用仲吕起調仲吕畢曲蕤賔宫至南吕羽並用
　蕤賔起調蕤賔畢曲林鍾宫至無射羽並用林鍾起
　調林鍾畢曲夷則宫至應鍾羽並用夷則起調夷則
　畢曲南吕宫至黄鍾羽並用南吕起調南吕畢曲無
　射宫至大吕羽並用無射起調無射畢曲應鍾宫至
　太蔟羽並用應鍾起調應鍾畢曲是為六十調六十
　調即十二律也十二律即一黄鍾也黄鍾生十二律
　十二律生五聲二變五聲各為綱紀以成六十調六
　十調皆黄鍾損益之變也宫商角三十六調老陽也
　其徵羽二十四調老隂也調成而隂陽備也或曰日
　辰之數由天五地六錯綜而生律吕之數由黄鍾九
　寸損益而生二者不同至數之成則日有六甲辰有
　五子為六十日律吕有六律五聲為六十調若合符
　節何也曰即上文之所謂調成而隂陽備也夫理必
　有對待數之自然也以天地五六合陰與陽言之則
　六甲五子究於六十其三十六為陽二十四為隂以
　黄鍾九寸紀陽不紀隂言之則六律五聲究於六十
　亦三十六為陽二十四為隂蓋一陽之中又自有隂
　陽也非知天地之化育者不能與於此
　　辨古書之當辨
　　　律吕相生辨
甚哉諸儒之論律吕何其紛紛邪謂隂陽相生自黄鍾
始而左旋八八為伍管以九寸為法者班固之說也下
生倍實上生四實皆三其法而管又不專以九寸為法
者司馬遷之說也持隔九相生之說以中吕上生黄鍾
不滿九寸謂之執始下生去滅上下相生終於南事十
二律之外更增六八為六十律者京房之說也本吕覽
淮南王安蔡邕之說建蕤賔重上生之議至於大吕夾
鍾仲吕之律所生分等又皆倍焉者鄭康成之説也隔
七為上生隔八為下生至於仲吕則孤而不偶蕤賔則
踰次無凖者劉向之說也演京房南事之餘而伸之為
三百六十律日當一管各以次從者宋錢樂之之說也
斥京房之說而以新舊法分度參録之者何承天沈約
之說也校定黄鍾每律減三分而以七寸為法者隋劉
焯之論也析毫釐之彊弱為筭者梁武帝之法也由此
觀之諸儒之論角立蠭起要之最為精宻者班固之志
而已今夫隂陽之聲上生者三分之外益一下生者三
分之内損一蓋古人簡易之法猶古歴周天三百六十
五度四分度之一也若夫律同之聲適多寡之數長短
之度小大之量清濁之音一要宿乎中聲而止則動黄
鍾而林鍾應動無射而仲吕應和樂未有不興者矣
　　　變律不為宫辨
十二律各自為宫以生五聲二變其黄鍾林鍾太蔟南
吕姑洗應鍾六律則能具足至蕤賔大吕夷則夾鍾無
射仲吕六律則取黄鍾林鍾太蔟南吕姑洗應鍾六律
之聲少下不和故有變律變律者其聲近正律而少高
於正律也然仲吕之實一十三萬一千口口七十二以
三分之不盡二算既不可行當有以通之律當變者有
六故置一而六三之得七百二十九以七百二十九因
仲吕之實十三萬一千口口七十二為九千五百五十
五萬一千四百八十八三分益一再生黄鍾林鍾太蔟
南吕姑洗應鍾六律又以七百二十九歸之以從十二
律之數紀其餘分以為忽秒然後洪纎高下不相奪倫
至應鍾之實六千七百一十口萬八千八百六十四以
三分之又不盡一算數又不可行此變律之所以止於
六也變律非正律故不為宫也
　　　十二律周徑辨
按十二律圍徑自先漢以前傳記並無明文惟班志云
黄鍾八百一十分繇此之義起十二律之周徑然其説
乃是以律之長自乘而因之以十蓋配合為説耳未可
以為據也惟審度章云一黍之廣度之九十分黄鍾之
長一為一分嘉量章則以千二百黍實其龠謹衡權章
則以千二百黍為十二銖則是累九十黍以為長積千
二百黍以為廣可見也夫長九十黍容千二百黍則空
圍當有九方分乃是圍十分三釐八毫徑三分四釐六
毫也每一分容十三黍又三分黍之一以九十因之則
一千二百也又漢斛銘文云律嘉量方尺圎其外庣旁
九釐五毫羃百六十二寸深尺積一千六百二十寸容
十斗嘉量之法合龠為合十合為升十升為斗十斗為
石一石積一千六百二十寸為分者一百六十二萬一
斗積一百六十二寸為分者十六萬二千一升積十六
寸二分為分者一萬六千二百一合積一寸六分二釐
為分者一千六百二十則黄鍾之龠為八百一十分明
矣空圍八百一十分則長累九十黍廣容一千二百黍
矣蓋十其廣之分以為長十一其長之分以為廣自然
之數也自孟康以律之長十之一為圍之繆其後韋昭
之徒遂皆有徑三分之説而隋志始著以為定論然累
九十黍徑三黍止容黍八百有竒終與一千二百黍之
法兩不相通而律竟不成唐因聲制樂雖近於古而律
亦非是宋朝承襲皆不能覺獨胡安定以為九分者方
分也以破徑三分之法然所定之律不本於聲氣之元
一取之秬黍故其度量權衡皆與古不合又不知變律
之法但見仲吕反生不及黄鍾之數乃遷就林鍾已下
諸律圍徑以就黄鍾清聲以夷則南吕為徑三分圍九
分無射為徑二分八釐圍八分四釐應鍾為徑二分六
釐五毫圍七分九釐五毫夫律以空圍之同故其長短
之異可以定聲之高下而其所以為廣狹長短者又莫
不自然之數非人之所能為也今其律之空圍不同如
此則亦不成律矣遂使十二律之聲皆不當位反不如
和峴舊樂之為條理亦可惜也房庶以徑三分周圍九
分累黍容受不能相通遂廢一黍為一分之法而增益
班志八字以就其説范蜀公乃從而信之過矣
　　　黍辨
淮南子曰秋分蔈定蔈定而禾熟律之數十二故十二
蔈而當一粟十二粟而當一寸律以當辰音以當日日
之數十故十寸而為尺十尺而為丈説苑曰度量權衡
以粟生之一粟為一分十分為一寸十寸為一尺十尺
為一丈易緯通卦驗以十馬尾為一分孫子算術曰蠶
所吐絲為忽十忽為一絲十絲為一毫十毫為一丈漢
前志曰度者分寸尺丈引也所以度長短也本起黄鍾
之長以子穀秬黍中者一黍之廣度之九十分黄鍾之
長一為一分十分為寸十寸為尺十尺為丈十丈為引
而五度審矣按一黍之廣為分故累九十黍為黄鍾之
長積千二百黍為黄鍾之廣古人蓋參伍以存法也自
晉宋以來儒者論律圍徑始有同異至隋因定為徑三
分之説茍徑三分則九十黍之長止容黍八百有竒與
千二百黍之廣兩不相通矣又按上黨羊頭山黍依漢
書歴志度之以大者稠累依數滿尺實於黄鍾之律須
撼乃容以中者累尺雖復小稀實於黄鍾之律不動而
滿計此二事之殊良由消息未善且上黨之黍有異他
鄉其色至烏其形圓重用之為量定不徒然正以時有
水旱之差地有肥瘠之異取黍大小未必得中按許慎
解秬黍體大本異於常今之大者正是其中累百滿尺
㑹古實龠之外纔剰十餘此恐圍徑或差造律未妙就
如撼動取滿論理亦通李照胡瑗房庶之流皆以黍求
律范蜀公但力主房庶之説以為照以縱黍累尺管空
徑三分容黍千七百三十則太長瑗以横黍累尺管容
一千二百而空徑三分四釐六毫則太短是皆以尺生
律不合古法今庶所言實千二百黍於管以為黄鍾之
長就三分則為空徑無容受不合之差校前二説為是
夫古人制律管自有分寸如十二律管皆徑三分圍九
分黄鍾之管長九寸自大吕以下以次降殺是也制律
者必先定分寸而古今之分寸不可攷矣隋書因漢制
之説以一黍為一分則是十黍為一寸分寸既定然後
管之徑圍可定管之徑圍可定然後律之長短可定瑗
與照用黍雖有縱横之異然以黍定分以黍之分定管
之徑圍則一也庶闢縱横之説而以千二百黍亂實管
中隨其短長斷之以為黄鍾九寸之管取三分以度空
徑於漢書中増益八字以附㑹千二百黍之數不知庶
之所謂空徑三分之管既非縱黍横黍之分則又何恃
以為分乎庶之所謂分既非縱黍横黍則必别有一物
為度以起分直須以三分為徑以九十分為長為黄鍾
之管是管不因於黍矣迺妄於漢書中増益八字以求
合千二百黍之數可乎宜見誚於司馬公也且律以竹
為管竹不無大小其大者用千二百黍不能以寸其小
者不及千二百黍而即盈尺矣蜀公執黍之論者大要
以其黍為分度以三分三分為徑然後實以千二百黍
則九十分其長可定黄鍾之管耳非謂黍能生律也然
既莫適為凖則莫若截竹以擬黄鍾之管權為九寸而
度其圍徑更迭以吹則中聲可得而淺深以列中聲可
協中氣可驗聲和氣應則黄鍾之為黄鍾者信矣黄鍾
者信則十一律與度量衡權者皆可得矣後世不知出
此唯尺之求不亦泥乎
　　　十五等尺辨
據隋志十五等尺一為周尺晉武帝泰始九年中書監
荀勗校太樂八音不和始知為後漢至魏尺長於古尺
四分有餘勗乃部著作郎劉恭依周禮制尺所謂古尺
也依古尺更鑄銅律以調聲韻以尺量古器與本銘尺
寸無差又汲郡盜發魏襄王冢得古周時玉律及鐘磬
與新律聲韻闇同于時梁武鐘律緯云祖沖之所傳銅
尺其銘曰晉泰始十年中書考古器揆校今尺長四分
半所校古法有七品一曰姑洗玉律二曰小吕玉律三
曰西京銅望臬四曰金錯望臬五曰銅斛六曰古錢七
曰建武銅尺姑洗微强西京望臬微弱其餘與此尺同
(銘八十/二字)此尺者勗新尺也今尺者杜夔尺也按此尺出
於汲冢之律與劉歆之斛最為近古蓋漢去古未逺古
之律度量衡猶在也故班氏所志無諸家異同之論王
莽之制作雖不足據然律度量衡當不敢變於古也後
周以玉斗生律玉斗之容受則近古矣然當時以斗制
律圍徑不及三分其尺遂長於此尺一寸五分八釐意
者後世尺度之差皆由律圍徑之誤也今司馬公所傳
此尺者出於王莽之法錢蓋丁度所奏高若訥所定者
也雖其年代久逺輪郭不無消毁然其大約當尚近之
後之君子有能驗聲氣之元以求之古之律吕者於此
當有考而不可忽也二為晉田父玉尺(梁法/尺)實比晉前
尺一尺七釐世説稱有田父於野地中得周時玉尺便
是天下正尺荀勗試以校已所造金石絲竹皆短校一
米梁武帝鐘律緯稱從上相傳有周時銅尺一枚古玉
律八枚檢周尺東昏用為章信尺不復存玉律一口簫
餘定七枚夾鍾有昔題刻迺制為尺以相參驗取細毫
中黍積次詶定最為詳宻以新尺制為四器名曰通又
依新尺為笛以命古鐘按此兩尺長短近同三為梁表
尺實比晉前尺一尺二分二釐一毫有竒蕭吉云出於
司馬法梁朝刻其度於影表以測影按此即祖暅初算
造銅圭影表者也四為漢官尺(晉時始平掘/地得古銅尺)實比晉前
尺一尺三分七毫蕭吉云漢章帝時零陵文學史奚景
於泠道縣舜廟下得玉律度為此尺傳暢晉諸公讃云
荀勗新造鐘律時人並稱其精宻惟陳留阮咸譏其聲
高後始平掘地得古銅尺嵗久欲腐以校荀勗今尺短
校四分時人以咸為神解此兩尺長短近同五為魏尺
杜夔所用調律實比晉前尺一尺四分七釐按劉徽九
章註云此尺長於王莽斛尺四分五釐然即其斛分以
二千龠約之知其律止容七百二十分六釐六毫六絲
有竒則其徑為三分三釐弱爾然則其斛分數與王莽
斛分雖不同而其容受多寡相去未懸逺也六為晉後
尺實比晉前尺一尺六分二釐蕭吉云晉氏江東所用
七為後魏前尺實比晉前尺一尺二寸七釐八為中尺
實比晉前尺一尺二寸一分一釐九為後尺實比晉前
尺一尺二寸八分一釐(後周市尺開皇官尺/即鐵尺一尺二寸)此後魏初
及東西分國後周未用玉尺之前雜用此等尺十為東
後魏尺實比晉前尺一尺五寸八毫魏史律歴志云公
孫崇永平中更造新尺以一黍之長累為寸法尋太常
卿劉芳受詔修樂以秬黍中者一黍之廣即為一分而
中尉元匡以一黍之廣度黍二縱以取一分三家紛競
久不能決太和十九年高祖詔以一黍之廣用成分體
九十之黍黄鍾之長以定銅尺有司奏從前詔而芳尺
同高祖所制故遂典修金石迄武定未有論律者十一
為蔡邕銅龠尺(後周/玉尺)實比晉前尺一尺一寸五分八釐
從上相承有銅龠一以銀錯題其銘曰籥黄鍾之宫長
九寸空圍九分容秬黍一千二百粒秤重十二銖兩之
以為一合三分損益轉生十二律祖孝孫云相承傳是
蔡邕銅龠後周武帝保定中詔遣盧景宣長孫紹逺斛
斯徵等累黍造尺縱横不定後因修倉掘地得古玉斗
以為正器據斗造律度量衡其律與蔡邕古龠同按銅
龠玉斗二者當是古之嘉量當時據斗造尺但以容受
乗除求之然自魏而下論律者多惑於三分之徑今以
隋志所載玉斗容受析之為一十一萬八百分有竒一
斗計二百龠以二百約之得五百五十四分有竒為一
龠之分以算法考之其徑不及三分故其尺律遂長然
權量與聲尚相依近也唐之度量衡與玉斗相符即此
尺爾十二為宋氏尺(錢樂之渾天儀/尺後周鐵尺)實比晉前尺一尺
六分四釐開皇初調鐘律尺及平陳後調鐘律水尺此
宋代人間所用尺傳入齊梁陳以制樂制與晉後尺及
梁時俗尺劉曜渾天儀尺略相依近周建徳六年平齊
後即以此同律度量頒於天下其後宣帝時達奚震及
牛𢎞等議曰竊惟權衡度量經邦懋軌誠須詳求故實
考校得衷謹尋今之鐵尺是太祖遣尚書故蘇綽所造
當時檢勘用為前周之尺驗其長短與宋尺符同即以
調鐘律并用均田度地祖孝孫云平陳後廢周玉尺律
便用此鐵尺律以一尺二寸即為市尺按此即宋朝和
峴所用影表尺也十三為開皇十年萬寳常所造律吕
水尺實比晉前尺一寸八分六釐今大樂庫及内出銅
律一部是萬寳常所造名水尺律説稱其黄鍾律當鐵
尺南吕倍聲南吕黄鍾羽也故謂之水尺律按萬寳常
之律與祖孝孫相近然亦皆徑三分之法也十四為雜
尺(劉暉渾天/儀土圭尺)實比晉前尺一尺七分一釐十五為梁朝
俗間尺實比晉前尺一尺五分按十五等尺其間多無
所取證存而不削者以見諸代之不同多由於累黍及
圍徑之誤也
　　　錢辯(大泉錯刀貨/布貨泉附見)
宋丁度詳定太府寺并鄧保信阮逸胡瑗所制四尺度
等言漢志審度之法云一黍之廣為分十分為寸十寸
為尺先儒訓解經籍多引以為義歴世祖籍著之定令
然而嵗有豐歉地有磽肥就令一嵗之中一境之内取
黍校驗亦復不齊是蓋天之生物理難均一古人立法
存其大概爾故前代制尺非特累黍必求古雅之器以
黍校焉晉泰始十年荀公魯等校定尺度以調鍾律是
為晉之前尺前史稱其意精宻隋志所載諸代尺度十
有五等以晉之前尺為本以其與姬周之尺劉歆銅斛
尺建武銅尺相合竊惟周漢二代享年永久聖賢制作
可取則焉而隋氏鑄毁金石典正之物罕復存者矣夫
古物之有分寸明著史籍可以酬驗者惟有法錢而已
周之圜法歴代曠逺莫得而詳察之半兩實重八銖漢
初四銖其文亦曰半兩孝武之世始行五銖下洎隋朝
多以五銖為號歴朝尺度屢改故小大輕重鮮有同者
惟劉歆制銅斛之世所鑄錯刀并大泉五十王莽天鳯
元年改鑄貨布貨錢之類不聞後世復有鑄者臣等檢
詳漢志通典唐六典大泉五十重十二銖徑一寸二分
錯刀環如大泉身形如刀長二寸貨布重二十五銖長
二寸五分廣一寸首長八分有竒廣八分足枝長八分
間廣二分圓好徑二分半貨泉重五銖徑一寸今以大
泉錯刀貨布貨泉四物相㕘校分寸正同皆合正史者
用之則銅斛之尺從而可知矣
　　　李照楊傑魏漢津自詭改制辨
宋景祐之樂李照主之太常歌工病其太濁歌不成聲
私賂鑄工使減銅齊而聲稍清歌乃叶而照卒不知元
豐之樂楊傑主之欲廢舊鐘樂工不平一夕易之而傑
亦不知崇寧之樂魏漢津主之請帝中指寸為律徑圍
為容盛其後止用中指寸不用徑圍制器不成劑量工
人但隨律調之大率有非漢津之本説者而漢津亦不
知然則學士大夫之説卒不能勝工師之説是樂制雖
曰屢變而元未嘗變也蓋樂者器也聲也非徒以資議
論而已今訂正雖詳而鏗鏘不韻辨析雖可聽而考擊
不成聲則亦何取焉然照傑漢津之説亦既為工師所
易而懵不復覺方且自詭改制顯受醲賞則三人者亦
豈真為審音知律之士其暗悟神解豈足以希荀勗阮
咸張文收輩也哉
　　擬今法之可用
　　　截管候氣
今欲求黄鍾律管從長周徑羃積的實定數者須多截
管候氣蔡氏多截管候氣之説實得造律本原其説有
前人未發者今宜依此説先多截竹以擬黄鍾之管或
短或長長短之内每差纎微各為一管以此諸管埋之
地中俟冬至時驗之若諸管之中有氣應者即取其管
而計之合於造化自然非人力可為即以此管分作九
寸寸作九分分作九釐釐作九毫毫作九秒秒作九忽
以合八十一終天之數及元氣運行自子至亥得十七
萬七千一百四十七之數凡用此管三分損益上下相
生由此又取此管九寸寸作十分分作十釐釐作十毫
毫作十秒秒作十忽以合天地五位終於十之數乃以
十乘八十一得八百一十分以八百一十分配九十分
管知此管長九十分空圍中容八百一十分即十分管
長空圍中容九十分一分管長空圍中容九分凡求度
量衡由此
　　　宻率推算
算之有法尚矣惟宋祖沖之宻率乘除乃古今算家之
最蔡氏之律本既正又必以祖氏之算推之得圓周長
的計十分六釐三毫六秒八忽萬分忽之六千三百一
十二又以圓周求徑計三分三釐八毫四秒四忽萬分
忽之五千六百四十五又以半徑半周相乘仍得九萬
萬忽(内一/忽弱)通得面羃如此則黄鍾之廣與長及空圍内
積實皆可計矣故面羃計九方分深一分管則空圍内
當有九立方分深九十分管計九寸則空圍内當有八
百一十立方分此即黄鍾一管之實其數與天地造化
無不相合此算法所以成也算法既成之後或以竹或
以銅别為之依其長各作八十一分以為十二律相生
之法又依其長作九十分乃取九十分之分計三分三
釐八毫四秒四忽萬分忽之五千六百四十五以合孔
徑如此則圓長面羃與夫空圍内積自然無不諧㑹
　　　中黍闖律
黄鍾何自而生乎生於天聲而合乎造化之氣故黄鍾
發造化之秘為聲氣之元是為律本嶰谷之管天生自
然之器也羊頭之黍天生自然之物也以天生自然之
物實天生自然之器容受多寡而分寸短長見焉十一
律由是而損益度量權衡由是而受法程子曰黄鍾之
聲亦不難定將上下聲考之得其正即將黍以實其管
看管實得幾粒然後律可定也胡氏定樂取羊頭山黍
用三等篩子篩之取中等者定焉要之古人以秬黍中
者實其龠則是先得黄鍾而後度以黍不足則易之以
大有餘則易之以小約九十黍之長中容千二百黍之
實以見周徑之廣以生度量權衡之數大約以黍闖律
非以律生於黍也百世之下欲求百世之前之律必先
求於聲氣之元次證之以累黍則得之矣
　　　火徳去羽
生於天三成於地八者木之所以為行也角聲出焉生
於地四成於地九者金之所以為行也商聲出焉金則
剋木木則剋於金未有並用而不相害者也周以木徳
王天下故周官旋宫之樂禮天神則圜鐘為宫黄鍾為
角太蔟為徵姑洗為羽禮地示則函鍾為宫太蔟為角
姑洗為徵南吕為羽禮人鬼則黄鍾為宫大吕為角太
蔟為徵應鍾為羽而未嘗及商者避其所剋而已荀卿
以審詩商為太師之職則聲詩之有商聲太師必審之
者避所剋故也鄭康成謂祭尚柔而商堅剛故不用焉
楊收曰周祭天地不用商及二少以商聲剛而二少聲
下所以取其正而裁其繁也若然周之佩玉左徵角右
宫羽亦曷為不用商也唐趙慎曰祭天地宗廟樂合用
商音又周禮三處大祭俱無商調鄭𤣥云此無商調祭
尚柔商堅剛也以臣愚知斯義不當但商音金也周徳
木也金能剋木作者去之今唐以土王即殊周室五音
損益須逐便宜豈可將木徳之儀施土徳之用三祭並
請加商調去角調宋祫享之樂亦去商是不知去商者
周人之制而已以周人之制推之則宋以火徳王天下
論避其所剋當去羽音而太常用樂不審詩羽而審詩
商蓋失古人之㫖逺矣今國朝以火徳王天下與宋同
避其所剋則亦當去羽
　
　
　
　
　
　
　
　
　
　
　
　明集禮卷四十八
欽定四庫全書
　明集禮卷四十九
　　　樂
古者伏羲氏之作樂也其名曰扶耒神農氏曰扶持軒
轅氏曰咸池少昊作大淵顓帝作六莖帝嚳作六英唐
堯作六章虞舜作六韶夏禹作大夏商湯作大濩武王
作大武皆所以名徳象功也成王時周公作勺又有房
中之樂以歌后妃之徳其后周官大司樂以樂徳教國
子中和祗庸孝友以樂語教國子興道諷誦言語以樂
舞教國子舞雲門大咸大韶大夏大濩大武以六律六
同五聲八音六舞大合樂以致鬼神示以和邦國以諧
萬民以安賔客以説逺人以作動物乃分樂而序之以
祭以享以祀乃奏黄鍾歌大吕舞雲門以祀天神乃奏
太蔟歌應鍾舞咸池以祭地祗奏姑洗歌南吕舞大韶
以祀四望奏蕤賔歌函鍾舞大夏以祭山川奏夷則歌
小吕舞大濩以享先妣奏無射歌夾鍾舞大武以享先
祖凡六樂者文之以五聲播之以八音凡六樂者一變
而致羽物及川澤之祗再變而致臝物及山林之祗三
變而致鱗物及丘陵之祗四變而致毛物及墳衍之祗
五變而致介物及土祗六變而致象物及天神凡樂圜
鍾為宫黄鍾為角太蔟為徵姑洗為羽雷鼓雷鼗孤竹
之管雲和之琴瑟雲門之舞冬日至於地上之圜丘奏
之若樂六變則天神皆降可得而禮矣函鍾為宫太蔟
為角姑洗為徵南吕為羽靈鼔靈鼗孫竹之管空桑之
琴瑟咸池之舞夏日至於澤中之方丘奏之若樂八變
則地祗皆出可得而禮矣黄鍾為宫大吕為角太蔟為
徵應鍾為羽路鼓路鼗陰竹之管龍門之琴瑟九徳之
歌九韶之舞於宗廟之中奏之若樂九變則人鬼可得
而禮矣凡樂事大祭祀宿縣遂以聲展之王出入則奏
王夏尸出入則奏肆夏牲出入則奏昭夏秦併天下六
代廟樂唯韶武存焉改周大武曰五行房中曰壽人漢
興有制氏以雅樂聲律世世在大樂官但能紀其鏗鏘
鼔舞不能言其義高祖時叔孫通因秦樂人制宗廟樂
又有房中祠樂唐山夫人所作也六年又作昭容樂禮
容樂昭容者猶古昭夏也主出武徳舞禮容樂主出文
始五行舞孝惠使夏侯寛備其簫筦更名曰安世樂武
帝定郊祀之禮乃立樂府采詩夜誦有趙代秦楚之謳
以李延年為協律都尉多舉司馬相如等數十人造為
詩賦略論律吕以合八音之調作十九章之歌以正月
上辛用事甘泉圜丘使童男女七十人俱歌昏祠至明
是時河間獻王有雅材以為治道非禮不成因獻所集
雅樂天子下大樂官常存肄之嵗時以備數然不常御
常御及郊廟皆非雅樂平帝時詔放鄭聲召天下通知
鐘律者漢光武建武十三年耿弇取益州傳送公孫述
瞽師郊廟樂器葆車輿輦於是法物始備平隴蜀増廣
郊祀奏青陽朱明西皓𤣥㝠及雲翹育命之舞明帝永
平三年博士曹充言漢再受命宜興禮樂引尚書璇璣
鈐曰有帝漢出徳洽作樂名予乃詔改大樂官曰大予
樂凡四品一曰大予樂郊廟上陵諸食舉之曰周頌雅
樂辟雍鄉射六宗社稷用之東平王蒼議以為漢制舊
典宗廟各宜奏樂不應相襲所以明功徳也又采百官
詩頌以為登歌順帝行辟雍禮奏應鍾始復黄鍾樂器
隨月律魏武帝平荆州獲杜䕫善八音常為漢雅郎尤
悉樂事於是始創定雅樂時有散騎郎鄧靜尹商善調
雅樂歌師尹商能歌宗廟郊祀之曲舞師馮肅能曉知
先代諸舞夔悉領之逺攷經籍近采故事考㑹古樂始
復軒縣鐘磬復先代古樂自夔始也而柴玉左延年之
徒妙善鄭聲被寵惟夔好古存正文帝改漢安世樂曰
正世樂嘉至樂曰迎靈樂武徳樂曰武頌樂昭容樂曰
昭業樂其衆歌詩多則前代之舊使王粲改作登歌安
世及巴渝詩明帝太和初公卿奏二舞宜有總名可名
大鈞之樂晉武帝初郊廟明堂禮樂權用魏儀齊武帝
建元二年有司奏郊廟雅樂歌辭舊使學士博士撰搜
間采用㕘議大廟登歌宜用司徒褚彦回之詞餘悉用
黄門郎謝超宗辭多刪顔延之謝莊詞以為新曲梁武
帝思𢎞古樂定郊禋宗廟及三朝之雅樂改十二雅以
雅為稱取詩雅者正也止乎十二則天數也乃去階步
之樂增徹食之雅二郊明堂三朝同用焉其辭並沈約
所製是時禮樂制度粲然有序陳武帝詔求宋齊故事
並用梁樂文帝始用圜丘明堂及宗廟樂宣帝定三朝
之樂采梁故事儀曹郎張崖定南北郊及明堂儀注樂
盡以韶為名隋文帝尚因周樂令工人檢校舊樂改換
新聲益不能通及平陳獲宋齊舊樂詔於太常署清商
署以管之求得陳樂令蔡子元等復居其職隋代雅樂
惟奏黄鍾一宫郊廟之享止用一調迎氣用五調舊工
更盡其餘聲律皆不復通牛𢎞虞世基等更共詳議按
周官大司樂六代之制祭祀則分而用之以六樂配十
二調乃以神祗位次分樂配焉奏黄鍾大吕以祀圜丘
奏太蔟應鍾以祭方澤奏姑洗南吕以祭五郊神州奏
無射夾鍾以祭巡狩方岳其登歌祀神宴㑹通行之若
有大祀臨軒陳於階陛之上若冊拜王公設宫縣而不
用登歌釋奠惟用登歌而不設懸𢎞又作皇后房内之
樂文帝嘗作地厚天高之曲唐太宗留心雅正勵精文
教貞觀之初合考隋氏所傳南北之樂梁陳盡吳楚之
聲周齊皆羌狄之音乃命太常祖孝孫正宫調起居郎
吕才習音韻協律郎張文收考律吕平其散濫為之折
衷以周享神祀諸樂以夏為名宋以永為名梁以雅為
名今以和為名祖孝孫始為旋宫之法造十二和樂以
法天之成數號大唐雅樂合四十八曲八十四調至後
王朴詳定雅樂朴以為今之鐘磬在架者皆唐商盈孫
所定雖有作器之名而無相應之實至於十二鎛鐘不
考宫商但環擊之徒架而已朴乃作準求律法以備樂
器張昭等議以為朴之新法可習而行之未幾朴卒故
器服制度粗而未完宋太祖建隆初用王朴樂上謂其
聲高近於哀思詔和峴考西京表尺令下一律比舊樂
始和暢真宗時太常寺言樂工習藝匪精每祭享止奏
黄鍾宫一調監祭使文仲孺言修飾樂器調正音律乃
詔學士李宗諤編錄樂纂又裁兩署工人試補調式肄
習程課上御崇政殿張宫懸閲試召宰相親王臨觀又
有朝㑹上壽之樂仁宗時留意禮樂之事命李照鑄造
大樂其聲俱高議者以為迂誕尋罷之後用和峴所置
舊樂乃詔太常雅樂悉仍舊制然太常樂比唐聲高五
律上雖勤勞制未能得其當者其後詔改名大安帝御
紫宸殿奏大安之樂南郊姑用舊樂其新定之樂常祀
及朝㑹用之徽宗崇寧元年詔置講議局以大樂之制
訛謬殘缺太常樂器弊壞乃博求知音之士為一代之
樂八年新樂成列於崇政殿既奏天顔和豫詔賜名曰
大晟專置大晟府以其樂施之郊廟朝㑹棄舊樂而不
用元太祖徵用西夏舊樂太宗徵亡金遺樂於燕京習
登歌樂於曲阜宣聖廟世祖勅太常少卿王鏞領東平
樂工習太常樂五年太常樂成命名曰大成之樂國朝
開國之初制定雅樂爰命儒臣撰製樂章以祀天地以
祭社稷以禮先農以享宗廟至於朝㑹燕饗羣祀則皆
用大樂所以酌古今之宜而成一代制作也
　　　樂懸
樂懸之制夏商以上無聞焉夏商以下其略見於尚書
大傳其詳見於周官以書大傳考之天子將出撞黄鍾
右五鍾皆應入撞蕤賔左五鍾皆應黄鍾在陽陽主動
君出則以動吿靜而靜者皆和蕤賔在陰陰主靜君入
則以靜告動而動者皆和十二鍾在懸之制權輿於此
考禮小胥正樂懸之位王宫懸諸侯軒縣卿大夫判縣
士特縣辨其聲凡懸鐘磬半為堵全為肆蓋縣鐘十二
為一堵如牆堵然二堵為肆宫懸四面象宫室王以四
方為家故也軒懸闕其南避王南面故也判縣東西之
象卿大夫左右王也特懸則一肆而已象士之特立獨
行也宫縣四面軒縣三面皆鐘磬鎛也判縣有鐘磬而
無鎛特縣有磬而無鐘此樂縣之制也儀禮及大𫝊陳
布宫架之法北方南向應鍾起西磬次之黄鍾次之鐘
次之大吕次之皆東陳一建鼓在其東東鼔東方西向
太蔟起北磬次之夾鍾次之鐘次之姑洗次之皆南陳
一建鼔在其南南鼓南方北向中吕起東鐘次之蕤賔
次之磬次之林鍾次之皆西陳一建鼓在其西西鼓西
方東向夷則起南鐘次之南吕次之磬次之無射次之
皆北陳一建鼓在其北北鼔若大射徹其北面而加鉦
鼓祭天雷鼔祭地靈鼔宗廟路鼔各有鞉焉儀禮宫架
四面鼔鎛鐘十二簴各依辰位甲丙庚壬設鐘乙丁辛
癸陳磬大射之儀樂人宿縣於阼階東笙磬西面其南
笙鐘其南鎛皆南陳一建鼔在阼階西南鼔應鞞在其
東南鼓西階之西頌磬東面其南鐘其南鎛皆南陳一
建鼓在其南東鼓朔鞞在其北一建鼔在西階之東南
面蕩在建鼔之間鼗倚頌磬西紘蓋堂上之階自階而
左為阼自階而右為西笙磬在阼階之東而西面頌磬
在西階之西而東面由笙磬而南鐘鎛所以應笙者也
由頌磬而南鐘鎛所以應歌者也大射之儀東西有鐘
磬之懸推之則天子宫懸堂上之階笙磬頌磬各十二
縣堂下阼階而南特鎛特鎛亦各十二縣西階而南編
鐘編磬亦各十二縣天數也自兩漢而下晉及宋齊鐘
磬之縣不過十六黄鍾之宫北方北面編鐘起西其東
編鐘其東衡其東鎛太蔟之宫東方西面起北蕤賔之
宫南方北面起東姑洗之宫西方東面起南所次並如
黄鍾之宫設建鼓於四隅縣内四面各有柷敔晉孝武
太元破苻堅獲樂工楊蜀正四廂樂金石始備梁制凡
律吕十二月而各一鐘天子宫懸黄鍾蕤賔在南北自
餘則在東西黄鍾廂宜用鐘磬各二十四以應二十四
氣當時因去衡鐘設十二鎛鐘各依辰位而應律每一
鎛鐘設編鐘各一簴合三十六架植鼓於四隅元㑹備
用焉後魏鐘磬之縣各有十四祖瑩復更為十六後宫
縣四廂筍簴十六又有儀鐘十四簴縣架首初不叩擊
普泰元年祖瑩元孚奏十二縣六縣裁訖今六縣既成
臣等思鐘磬各四鈲鐏相從十六格宫縣已足今請更
造二縣通前為八宫縣兩具矣魏晉以來但云四廂金
石而不言其禮或八架或十架或十六架梁武用二十
架隋宫縣四面面各二簴通十二鎛鐘為十二簴唐樂
懸之制若祭祀設縣於壇南内壝之外北向東方西方
磬簴起北鐘簴次之南方北方磬簴起西鐘簴次之鎛
鐘十二在十二辰之位朝㑹則加鐘磬十二簴設鼓吹
十二案於建鼔之外若皇后享先蠶則設十二大磬以
當辰位而無路鼔軒縣三面皇太子用之釋奠文宣王
亦用之其制去宫縣之南面九架在辰丑申位編鐘磬
皆三架設路鼔二於縣内戊巳地之北判縣二面祭風
伯雨師五岳四瀆用之其制去軒縣之北面植建鼓於
東北西北二隅初因隋舊用三十六簴高宗蓬萊宫成
增用七十二簴武后時省之開元定禮依古為二十簴
昭宗時宰相張濬乃言舊制用三十六簴以為非古殿
廷狹隘不能容三十六簴乃復用二十簴鐘簴四以當
甲丙庚壬磬簴四以當乙丁辛癸皇后庭諸后廟及郊
祭立二十架先聖皇太子朝廟並九架舞六佾舊皇后
庭但設絲管隋大業尚侈始置鐘磬猶不設鎛鐘以鎛
磬代至武后稱制用鐘因而不革宋太祖建隆初四架
十二案之制陳布多仍唐舊乾徳中定三十六簴悉集
樂工列於架中徽宗親祠之制四方各設編鐘三編磬
三東方編鐘起北編磬間之東向西方編磬起北編鐘
間之西向南方編磬起西編鐘間之北方編鐘起西編
磬間之俱北向設十二鎛鐘特磬於編架内各依月律
四方各設鎛鐘三特磬三東方鎛鐘起北特磬間之東
向西方特磬起北鎛鐘間之西向南方特磬起西鎛鐘
間之北方鎛鐘起西特磬間之皆北向植建鼔鞞鼔應
鼓於四隅建鼓在中鞞鼓在左應鼓在右元定宫縣宿
縣於庭中東方西方設十二鎛鐘各依辰位編鐘在左
編磬在右黄鍾之宫起子在通街之西蕤賔之宫起午
在通街之東每三簴謂之一肆十有二辰凡三十六簴
樹建鞞應於四隅晉鼔一處縣中之東南以節樂立四
表於横街之南
　　　樂器
周官典同掌六律六同以辨天地四方陰陽之聲以為
樂器小戴記曰金石絲竹樂之器也古者聖王作樂不
越乎五聲八音十二律而樂之寓於器者豈有加於此
哉以金之屬考之曰鐘曰鏞曰鎛曰編鐘曰歌鐘曰金
錞錞于曰金鐸曰木鐸以石屬考之曰玉磬曰天球曰
編磬曰頌磬以絲屬考之曰琴曰瑟曰大琴中琴小琴
曰七絃琴曰大瑟中瑟小瑟次小瑟以竹之屬考之曰
䇾簫曰韶簫曰􁉟籥竹籥曰管曰篴曰大篪小篪曰蕩
若笙若巢笙若和笙若大竽小竽若簧則匏之屬也若
古缶若大塤若小塤則土之屬也若拊若楹鼔建鼔若
雷鼓雷鼗若靈鼓靈鼗若路鼓路鼗與夫鼗鼔鼖鼔晉
鼓應鼓鞞鼓則皆革之屬也若柷若敔若舂牘若應若
鐘磬筍簴皆木之屬也此皆雅器之制於三代者又有
所謂搊箏箜篌小琵琶長笛篳篥及七星匏九曜匏閏

　考工記曰鳬氏為鐘兩欒謂之銑銑間謂之于于上
　謂之鼓鼓上謂之鉦鉦上謂之舞舞上謂之甬甬上
　謂之衡鐘縣謂之旋旋蟲謂之幹鐘帶謂之篆篆間
　謂之枚枚謂之景于上之攠謂之隧十分其銑去二
　以為鉦以其鉦為之銑間去二分以為之鼔間以其
　鼔間為之舞佾去三分以為舞廣以其鉦之長為之
　甬長以其甬長為之圍參分其圍去一以為衡圍參
　分其甬長二在上一在下以設其旋薄厚之所震動
　清濁之所由出侈弇之所由興有説鐘已厚則石已
　薄則播侈則柞弇則鬱長甬則震是故大鐘十分其
　鼓間以其一為之厚小鐘十分其鉦間以其一為之
　厚鐘大而短則其聲疾而短聞鐘小而長則其聲舒
　而逺聞為遂六分其厚以其一為之深而圜之
　
　
　
　
　
　
　夏商之時小鐘謂之鐘大鐘謂之鏞周之時大鐘謂
　之鐘小鐘謂之鎛書云笙鏞
　
　
　
　
　
　
　周禮鎛師注鎛如鐘而大杜預云小鐘隋志鎛鐘每
　鐘縣一筍簴各應律吕
　
　
　
　
　
　
　
　
　編鐘十二同在一簴為堵鐘磬各堵為肆小胥以十
　六枚在一簴為堵隋志云編鐘小鐘也各應律吕大
　小以次編而懸之上下皆八十二為正鐘四為清鐘
　春秋言歌鐘二肆
　
　
　
　
　
　
　
　
　周禮小師以金錞和鼓其形象鐘頂大腹􁐱口弇以
　伏獸為鼻内懸鈴子鈴銅舌作樂振而鳴之與鼓相
　和
　
　
　
　
　
　
　
　
　周禮鼓人以金鐸通鼓兩司馬執鐸三鼓摝鐸振鐸
　舞者振之警衆以為節金鐸以金為舌所以振武事
　也木鐸以木為舌所以振文事也
　
　
　
　
　
　
　
　
　考工記曰磬氏為磬倨勾一矩有半其博為一股為
　二鼔為三三分其股博去其一以為鼔博三分其鼔
　博以其一為之厚已上則摩其旁已下則摩其端股
　非所擊也短而博鼔其所擊也長而狹鄭司農云股
　磬之上大者鼔其下之小者其大小長短雖殊而其
　厚均也黄鍾之磬皆厚二寸

　郊特牲言擊玉磬明堂位言四代樂器而搏拊玉磬
　先王因天球以為磬以為堂上首樂之器書言戛擊
　鳴球
　磬之為器昔謂之樂石立秋之音夷則之氣也周禮
　磬師掌教擊磬擊編鐘言編鐘則有編磬矣鄭康成
　云十六枚同在一簴謂之堵
　
　
　
　
　
　
　
　
　
　
　
　
　應笙之磬謂之笙磬應歌之磬謂之頌磬
　
　
　
　
　
　
　土音缶立秋之音也古者盎謂之缶缶之為器中虛
　而善容外員而善應中聲之所自出
　周官之於塤教於小師播於瞽矇吹於笙師平底六
　孔中虛上鋭如稱錘然大者聲合黄鍾大吕小者聲
　合太蔟夾鍾
　狀如革囊實以糠擊之以節樂拊之為器韋表糠裏
　狀則類鼔聲則和柔倡而不和其設則堂上虞書所
　謂搏拊其用則先歌周禮謂登歌令奏擊拊
　
　
　
　
　
　
　
　
　明堂位曰殷楹鼓以周官考之大僕建路鼔於大寢
　之門外儀禮大射建鼓在阼階西南鼓則其所建楹
　也楹為一楹而四稜貫鼓於端猶四植之桓圭也魏
　晉以後復商制亦謂之建鼓隋唐又棲翔鷺於其上
　宋因之其制高六尺六寸中植以柱設重斗方蓋蒙
　以珠網張以絳紫繡羅四角有六龍竿皆銜流蘇璧
　璜以五緑羽飾於首亦為翔鷺又挾鞞應二小鼓而
　左右之

　
　
　
　
　
　
　周禮鼓人以雷鼓鼓神祀大司樂云降天神之樂鄭
　康成云雷鼓雷鼗
　
　
　
　
　
　
　
　
　
　
　
　
　
　
　周禮鼓人以靈鼔鼓社稷大司樂以為降地祗之樂
　鄭康成云靈鼔靈鼗六面

　
　
　
　
　
　
　周禮鼓人以路鼓鼔鬼享大司樂以為降人鬼之樂
　鄭康成云路鼓路鼗四面
　
　
　
　
　
　
　小鼓以木貫之有兩耳還自擊鼓以節之鼗以兆之
　八音兆於革音則鼗所以兆奏鼓也
　
　
　
　
　
　
　鼓之小者謂之應大者謂之鼖周官鼓人以鼖鼔鼓
　軍事節聲樂亦用之詩云鼖鼓惟鏞
　
　
　
　
　
　
　其制大以短所以鼔金奏也周官鐘師以鐘鼓奏九
　夏司馬中春振旅軍將執晉鼓
　
　
　
　
　
　
　禮器曰懸鼓在西應鼔在東爾雅小鼓謂之應堂上
　擊拊之時堂下擊應鼔􁇭以應之
　
　
　
　
　
　
　鼙卑者所鼔也周時王執路鼓鼓之尤大者旅師執
　鼙鼓之尤小者也
　
　
　
　
　
　
　
　
　
　
　
　
　
　
　
　明集禮卷四十九
欽定四庫全書
　明集禮卷五十
　　樂
　雅樂二
　　　樂圖
　
　
　
　絲之屬

　其制長三尺六寸六分象朞之日廣六寸象六合絃
　有五象五行腰廣四寸象四時前後廣狹象尊卑上
　圓下方象天地徽有十三象十二律餘一象閏小琴
　五絃中琴十絃大琴二十絃
　琴或謂伏羲作或謂神農作或謂五絃作於舜七絃
　作於周文武宋始制二絃又制十二絃以象十二律
　太宗加為九絃

　
　
　
　
　
　
　
　
　伏羲作五十絃為大瑟黄帝破為二十五絃為中瑟
　十五絃為小瑟五絃為次小瑟或謂朱襄氏使士達
　作或謂神農作
　匏之屬
　禮記曰女媧氏之笙簧說文曰正月之音物生故謂
　之笙十三簧列管匏中施簧管端宫管在中央三十
　六簧曰竽宫管在左傍十九簧至十三簧曰笙大笙
　謂之簧小笙謂之和爾雅笙十九簧曰巢十三簧曰
　和
　竽亦笙也今之笙竽以木代匏而漆殊愈於匏
　
　
　
　
　
　
　
　竹之屬
　世本曰舜所造其形參差似鳳翼長二尺爾雅編二
　十二管長一尺四寸曰䇾長尺二寸曰巢
　
　
　
　
　
　
　
　
　
　
　
　
　
　舜作十管韶簫長尺有二寸
　
　
　
　
　
　
　爾雅曰長尺圍寸併漆之有底說文曰管如篪六孔
　周禮孤竹之管是也
　
　
　
　
　
　
　周官笙師掌教吹籥簫篪篴管五者皆出於笙師所
　教無非竹音之雅樂也

　世本云暴辛公造爾雅曰大篪謂之沂(音/銀)篪以竹為
　之長尺四寸圍三寸一孔上出寸三分名曰翹橫吹
　之小者尺二寸
　
　
　
　
　
　木之屬
　
　
　
　
　
　
　
　
　周官小師掌教播鼗柷敔柷如漆桶方二尺四寸深
　一尺八寸中有椎柄連底旁開孔内手於中撃之以
　舉樂敔狀類伏虎背上有二十七齟齬碎竹以撃其
　首而逆戞之以止樂
　
　
　
　
　
　
　
　
　周官梓人為筍簴飾以臝屬臝有力聲大而宏於鍾
　宜故為鍾簴磬簴飾以羽屬羽無力聲清而逺於磬
　宜故以為磬簴筍橫木兩端刻龍蛇鱗物之形
　
　
　
　
　
　
　
　大枝也飾筍為懸捷業如鋸齒
　
　
　
　
　
　
　
　樅也上飾刻畫之為重牙業之上齒
　
　
　
　
　
　
　
　樹羽置羽也置之筍簴之上
　
　
　
　
　
　
　
　畫繪為翣戴以璧垂五彩羽於下樹於筍之角上
　　　樂舞
樂舞之數天子八佾諸侯六佾大夫四佾士二佾即八
佾而考之文舞六十四人左執籥右秉翟武舞亦六十
四人左執干右執戚按周禮大司樂以樂舞教國子舞
雲門大卷大咸大韶大夏大濩大武舞雲門以祀天神
舞咸池以祭地祗舞大韶以祀四望舞大夏以祭山川
舞大濩以享先妣舞大武以享先祖此六代之樂舞也
内則十三舞勺成童舞象乃周公所作之樂舞也帗舞
羽舞皇舞旄舞干舞人舞乃周禮教國子之六舞也三
代而下秦併六國六代之樂惟韶存焉又改大武為五
行漢制高廟奏武德文始五行之舞又有四時舞文始
者本韶舞也五行者本周舞也武德者高帝所作四時
者文帝所作惠帝采武德為昭德舞宣帝采昭德為盛
德舞光武增廣郊祀奏雲翹育命之舞魏武帝舞師馮
肅曉知先代諸舞文帝改巴渝舞為昭武舞雲翹為鳳
翔舞育命為靈應舞武德為武頌舞文始為大韶舞五
行為大武舞晉武帝使郭夏造正德大豫二舞又改魏
昭武為宣武之舞羽籥舞為宣文之舞宋武帝又改為
前舞後舞梁又改文舞為大觀武舞為大壯周武帝造
山雲之舞唐太宗制文舞為九功舞武舞為七德舞宋
太祖改周崇德舞為文德舞象成舞為武功舞元郊祀
則奏崇德之舞定功之舞太廟則奏武定文綏之舞内
平外成之舞此厯代樂舞更改損益名雖不同其實不
越文武二舞而已國朝平定天下凡郊祀社稷先農太
廟皆奏武功之舞文德之舞所以象成名德而兼備文
武者也
　　　舞器圖
夫舞者既陳則以器授之此舞器所由作也天子八佾
則有文武二舞文舞者執纛執籥執翟武舞則執旌執
干執戚又曰戈曰弓矢曰鷺曰翿曰麾節樂之器有相
有應有牘有雅又有金鐃金鉦金錞單頭鐸雙頭鐸之
類其制詳見于圖
　帗舞
　
　
　
　
　
　
　
　周官樂師教國子六舞有帗舞帗者祓也社稷百物
　之神皆為民祓除以故帗舞帗舞者全羽羽舞者析
　羽
　羽舞
　
　
　
　
　
　
　
　周官舞師掌教羽舞帥而舞四方之祭祀籥師教國
　子舞羽吹籥祭祀則鼔羽籥之舞羽舞翟羽可用為
　儀執之以舞所以為蔽翼也
　皇舞
　
　
　
　
　
　
　
　周官舞師掌教皇舞帥而舞旱暵之事樂師掌教國
　子小舞皇隂類也旱暵欲達隂中之陽故以皇舞
　旄舞
　
　
　
　
　
　葛天氏之樂三人操氂牛尾而歌八闋則旄者乃氂
　牛之尾
　干舞
　郊特牲曰朱干設錫冕而舞大武祭統曰及舞君執
　干戚就舞位則干者自衛之兵非伐人之器用之以
　舞示有武事也祭山川用之者以其有阻固捍蔽之
　功
　
　
　
　
　
　
　
　
　
　
　舞以干戚羽旄為飾手舞足蹈為容樂記樂師均以
　人之手舞終焉
　戚
　
　
　
　
　
　
　
　禮曰朱干玉戚以舞大武干盾也所以自蔽戚斧也
　所以待敵朱干白金以飾其背戚剥玉以飾其柄
　籥
　
　
　
　
　
　周官籥師祭祀鼓羽籥之舞籥所以為聲翟所以為
　容
　翟
　
　
　
　
　
　
　翟為五雉之一取其毳羽以秉之詩曰右手秉翟
　纛　羽葆幢
　
　
　
　
　
　爾雅曰翿纛也郭璞以為今之有羽葆幢舞者所建
　以為容也
　旌夏
　
　
　
　
　
　旌夏大旌也舞者行列以大旌表識之大射禮舉旌
　以宫偃旌以商
　節
　
　
　
　
　
　爾雅和樂謂之節樂之聲有鼓以節之舞之容有節
　以節之先代之舞有執節二人
　麾
　周禮巾車掌木路建大麾以田以封蕃國書曰用秉
　白旄以麾周所建也後世協律郎執之以令樂工其
　制高七尺干飾以龍首綴纁帛畫升龍於其上樂作
　則舉之止則偃之堂上則立于西階堂下則列於樂
　懸之前
　八音以鼓為君以相為臣是相為鼓其狀如鼙韋表
　糠裏以漆􁧞局承而撃之所以輔樂樂記曰治亂以
　相諸家樂圖多以相為節相以輔樂亦以節舞
　應猶鷹之應物其獲也小故小鼓謂之應以應大鼔
　所倡之聲小舂謂之應以應大舂所應之節
　
　
　
　
　
　
　牘
　
　
　
　
　
　牘以竹為之長者七尺短者三尺所以節樂也周官
　笙師掌之
　雅
　
　
　
　
　
　
　
　周官笙師掌教雅以教祴夏狀似漆桶而弇口大二
　圍長五尺六寸以羊韋鞔之旁有兩紐䟽畫武舞工
　人所執以節舞
　金鉦
　
　
　
　
　
　
　如銅槃縣而撃之以節樂
　
　
　
　
　
　
　如火斗有柄以銅為匡䟽其上如鈴中有丸執其柄
　而揺之其聲譊譊然以止鼓
　
　
　
　
　
　
　
　
　
　
　
　
　
　
　
　明集禮卷五十
欽定四庫全書
　明集禮卷五十一
　　樂
　雅樂三
　　　樂歌總敘
昔者羲農軒后少昊顓頊高辛皆作樂以象德而樂歌
則未聞也自舜命夔典樂有歌永言之辭及搏拊琴瑟
以咏之語殷周各有雅頌以祀郊廟周禮鄉飲酒及燕
禮工歌鹿鳴四牡皇皇者華等詩大射歌鹿嗚三終漢
叔孫通定樂有降神納爼登歌薦祼等曲武帝定郊祀
之歌十九章一曰練時日二曰帝臨三曰青陽四曰朱
明五曰西顥六曰𤣥㝠七曰惟泰元八曰天地九曰日
出入十曰天馬十一(無詞/)十二曰景星十三曰齊房十
四曰后皇十五曰華煜煜十六曰五神十七曰朝隴首
十八曰象戴瑜十九曰赤蛟魏武帝時杜夔舊傳雅樂
四曲一曰鹿鳴二曰騶虞三曰伐檀四曰文王皆古聲
詞晉武帝郊廟明堂禮樂權遵魏制但改樂章使傅𤣥
為詞有祠天地五郊祠廟夕牲送神歌又令荀勗張華
夏侯湛成公綏等各造郊廟諸樂歌辭傅𤣥又作先農
先蠶歌辭齊高帝建元初有司奏郊廟雅樂歌辭命學
者博士並撰擇而用之至武帝時有司奏神廟雅樂歌
辭舊使學士博士搜撰簡采用叅議太廟登歌宜用司
徒禇彦囘謝超宗辭梁武帝素善鍾律遂作雅歌十二
以則天數皇帝出入奏皇雅皇太子出入奏𦙍雅王公
出入奏寅雅上壽酒奏介雅食舉奏需雅徹饌奏雍雅
牲出入奏滌雅薦毛血奏牷雅降神送迎奏諴雅飲福酒
奏獻雅就燎位奏禋雅衆官出入奏俊雅後魏來自雲
朔樂操土風未忘其俗而樂章雜以簸邏囘歌君子無
取焉比齊四郊宗廟三朝之樂各有樂章後周恭帝平
荆州大獲梁氏樂器乃令依凖成周制其歌舞祀五帝
日月星辰用黃帝樂歌大吕祭九州社稷水旱雩禜用
唐堯樂歌應鍾祀四望享諸侯用虞舜樂歌南吕祀四
類幸辟雍用夏禹樂歌函鍾祭山川用殷湯樂歌小吕
享宗廟用周武樂歌夾鍾皇帝出入奏皇夏賔出入奏
肆夏牲出入奏昭夏藩國客出入奏納夏公卿出入奏
章夏皇帝進羞奏深夏宗室㑹聚奏族夏上酒宴樂奏
陔夏諸侯見奏鷔夏皇帝大射奏騶虞諸侯歌貍首大
夫歌采蘋士歌采蘩其文雄甚而未及用隋高祖詔李
元孫盧思道制清廟歌辭十二曲唐高祖命祖孝孫制
十二和之樂一曰豫和以降天神冬至祀圜丘上辛祈
穀孟夏雩季秋享明堂朝日夕月巡守告于圜丘燔柴
告至封祀泰山類于上帝二曰順和以降地祗夏至祭
方丘孟冬祭神州地祗春秋巡守告社宜于社禪社首
三曰永和以降人鬼享禘祫有事而告謁于廟四曰肅
和登歌以奠玉帛于天神以大吕為宫于地祗以應鍾
為宫宗廟以圜鍾為宫先農釋奠以南吕為宫望于山
川以函鍾為宫五曰雍和凡祭祀以入俎天神之俎以
黃鍾為宫地祗之俎以太蔟為宫人鬼之俎以無射為
宫六曰壽和以酌獻飲福以黃鍾為宫七曰太和以為
行節亦以黃鍾為宫八曰舒和以出入二舞及皇太子
王公羣后國老若皇后之妾御皇太子之宫臣出入門
則奏之皆以太蔟之商九曰昭和皇帝皇太子以舉酒
十曰休和皇帝以飯肅拜三老皇太子亦以飯皆以其
月之律均十一曰正和皇后受冊以行十二曰承和皇
太子在其宫有㑹以行至開元又制三和并前十二和
為十五和三公升階㑹訖下階屨行則奏祴和享先農
則奏豐和孔宣父齊太公則奏宣和宋太祖詔太常竇
儼奏樂改周樂十二順為十二安盖取治世之音安以
樂之義祀天為高安祭地為靜安宗廟為理安天地宗
廟登歌為嘉安皇帝臨軒為隆安王公出入為正安皇
帝飲食為和安皇帝受朝皇后入宫為順安皇太子軒
懸出入為長安正冬朝㑹為永安郊廟俎入為豐安祭
享酌獻飲福為禧安文宣王武成王同用永安籍田先
農為靜安其後太宗又自親撰郊祀昊天四曲真宗繼
撰廟享二曲仁宗高宗各親撰製樂章元祀圜丘方丘
社稷宗廟先農文宣王各有樂章國朝祀圜丘奏中和
肅和等九章方丘亦奏中和肅和等曲九章宗廟奏太
和壽和等曲一十一章社稷奏廣和凝和等曲十四章
先農奏永和雍和等曲十二章謹敘樂歌樂章以冠于
端歴代及國朝歌章之詳用著于后
　　　樂歌
虞書詩言志歌永言舜作五絃之琴以歌南風歌曰南
風之時兮可以阜吾民之財兮南風之薰兮可以解吾
民之愠兮
周官樂師凡射王以騶虞為節諸侯以貍首為節大夫以
采蘋為節士以采蘩為節及徹率學士而歌徹
儀禮鄉飲酒工歌鹿嗚　四牡　皇皇者華　笙南陔
　白華　華黍　乃間歌魚麗　笙由庚　歌南有嘉
魚　笙崇丘　歌南山有臺　笙由儀　乃合樂周南
闗雎　葛覃　卷耳　召南鵲巢　采蘋　采蘩
燕禮　工歌鹿鳴　四牡　皇皇者華　笙奏南陔
白華　華黍　乃間歌魚麗　笙由庚　歌南有嘉魚
　笙崇丘　歌南山有臺　笙由儀　遂歌鄉樂周南
闗睢　葛覃　卷耳　召南鵲巢　采蘩　采蘋
大射禮　歌鹿鳴三終　乃管新宫三終　奏貍首以射
漢廟樂　大祝迎神于廟門奏嘉至猶古降神之樂
皇帝入廟門奏永安以為行步之節猶古采齊肆夏也
　乾豆上奏登歌　登歌再終下奏休成之樂　就酒
東廂奏永安之樂
齊祀南郊　羣臣出入奏肅咸之樂　牲出入奏引牲
之樂　薦毛血奏佳薦之樂　迎送神奏昭夏之樂
皇帝入壇奏永至之樂　升壇奏登歌　初獻奏文德
宣烈之樂　配享奏高德宣烈之樂　飲福奏嘉胙之
樂　燎位奏昭逺之樂　還殿奏休和之樂
北郊　初獻奏地德凱容之樂　次奏昭德凱容之樂
　瘞埋奏𨽻幽之樂(餘並同/南郊)
明堂　初獻奏凱容宣德之樂　賔出入及餘樂並同南
郊
祠廟　皇帝入廟奏永至之樂　太祝祼地奏登歌　諸皇
祖各奏凱容之樂　飲福奏永胙　送神奏肆夏之樂
羣臣出入牲出入薦毛血迎神詣便殿並與南郊明堂同
太祖室奏高德昭烈之樂　穆后神室奏穆德凱容之樂
　高宗奏明和凱容之樂
籍田詔驍騎將軍江淹造籍田歌二章
　　　樂章
唐祀圜丘樂章八首　禇亮魏徵虞世南等作
降神用豫和
上靈眷命膺㑹昌盛德殷薦叶辰良景福降兮聖德逺
𤣥化穆兮天厯長
皇帝行用太和
穆穆我后道膺千齡登三處大得一居貞禮惟崇德樂
以和聲百神仰止天下文明
登歌奠玉幣用肅和
闓陽播氣甄曜垂明有赫圓宰深仁曲成日麗蒼璧烟
開紫營聿遵䖍享式降鴻禎
迎俎入用雍和
欽惟大帝載仰皇穹始命由燭爰啓郊宫雩門駭聽雷
鼓鳴空神其介祀景祚斯融
酌獻飲福用壽和
八音斯奏三獻畢陳寳祚惟永暉光日新
送文舞出迎武舞入用舒和
疊璧凝影皇壇路編珠流采帝郊前已奏黃鍾歌大吕
還符寳厯祚昌年
武舞用凱安
昔在炎運終中華亂無象酆郊赤烏見邙山黒雲上大
賚下周車禁暴開殷網幽明同叶賛鼎祚齊天壤
送神用豫和
歌奏畢兮禮獻終六龍御兮神將升明德感兮非黍稷
降福簡兮祚休徵
祀方丘樂章八首　禇亮作
迎神用順和
萬物資以化文泰属升平易從業惟簡得一道斯寧具
儀光玉帛送舞變咸英黍稷良非貴明德信惟馨
皇帝行用太和　詞同圜丘
登歌奠玉幣用肅和
至哉坤德皇哉帝祗開元統紐合大承規九宫肅列六
典相儀永言配命長保無虧
迎俎用雍和
柔而能方直而能敬厚載以德大享以正有滌斯牷布
馨斯盛介兹景福祚我休慶
酌獻飲福用壽和　詞同圜丘
送文舞出迎武舞入用舒和
玉幣牲牷分薦享羽毛干戚遞成容一德惟寧兩儀泰
三光保合四時邕
武舞用凱安　詞同圜丘
送神用順和
隂祇叶賛厚德方貞牲幣具舉簫鼓備成其豐惟肅其
德惟明神之聽矣式鑒䖍誠
享太廟樂章　魏徵禇亮作
迎神用永和
扵穆烈祖𢎞此丕基永言配命子孫保之百神既洽萬
國在兹是用孝享神其格思
皇帝行用太和　詞同圜丘
登歌酌鬯用肅和
大哉至德允兹明聖格于上下聿遵誠敬喜樂斯登鳴
球以咏神其降止式隆景命
迎俎用雍和
崇兹享祀誠敬兼至樂以感靈禮以昭事粢盛咸潔牲
牷孔備永言孝思庶幾不匱
高祖大武皇帝酌獻用大明
五祀更運三正遞升勛華既沒禹湯勃興神武命代靈
睠是膺望雲彰德宻緯告徵上紐天維下安地軸徵師
涿野萬國咸服偃伯靈臺九官允穆殊域委賮懷生介
福大禮既飾大樂已和黒章擾囿赤字浮河功宣載籍
德被詠歌克昌厥後百禄是荷
太宗文皇帝酌獻用崇德
五運改卜千齡啓聖彤雲曉聚黃星夜映葉闡珠囊圗
開玉鏡下臨萬宇上齊七政霧開三象塵清九服海(闕/)
星輝逺安邇肅天地交泰華夷輯睦翔泳歸仁中外禔
福績踰黜夏勲高翦商式陳七德刑設三章祥禽巢閣
仁獸游梁千年惟永景福無疆
飲福用壽和
八音斯奏三獻畢陳寶祚惟永輝光日新
退文迎武用舒和
聖敬通神光七廟靈心薦祚和萬方嚴禋克配鴻基逺
明德惟馨鳳厯昌
武舞用凱安
昔在炎運終中華亂無象酆郊赤烏見邙山黒雲上大
賚下周車禁暴開殷網幽明同叶賛鼎祚齊天壤
徹豆用雍和
扵穆清廟聿修嚴祀四縣再陳三獻斯止籩豆徹薦人
祇界祉神惟格思錫祚不已
送神用永和
肅肅清祀烝烝孝思薦享昭備䖍恭在兹雍歌徹俎祝
嘏陳辭田光武至永固鴻基
社稷樂章
迎神用順和
萬物資以化文奏属升平易從業惟簡得一道斯寧具
儀光玉帛送舞變咸英
皇帝行用太和
穆穆我后道膺千齡登三處大得一居貞禮惟崇德樂
以和聲百神仰止天下文明
登歌奠玉帛用肅和
后土凝德神功協契九域底平兩儀交際戊期應序隂
墉展幣靈車少留俯歆尊桂
迎俎用雍和
美報崇本嚴恭展事受露䟽壇承風啓地潔粢登俎醇
犧入饋介福逺流羣生畢遂
皇帝酌獻飲福用壽和
八音斯奏三獻畢陳寶祚惟永輝光日新
退文迎武用舒和
神道降祥和庶品靈心載德厚羣生水土既調三極泰
文武畢備九區平
武舞用凱安
昔在炎運終中華亂無象酆郊赤烏見邙山黒雲上大
賚下周車禁暴開殷網幽明同叶賛鼎祚齊天壤
送神用豫和
歌奏畢兮禮獻終六龍御兮神將升明德感兮非黍稷
降福簡兮祚休徵
祭先農樂章
迎神用誠和
粒食伊始農之所先古今攸賴是曰人天耕斯帝籍播
厥公田式崇明祀神其福焉
皇帝行用太和
穆穆我后道膺千齡登三處大得一居貞禮惟崇德樂
以和聲百神仰止天下文明
登歌奠玉帛用肅和
罇彛既列瑚簋方薦歌工載登幣禮斯奠肅肅享祀顒
顒纓弁神之聽之福流環縣
迎俎用雍和
前夕視牲質明奉俎沐芳整弁其儀式序盛禮畢陳嘉
樂備舉歆我懿德非馨稷黍
酌獻飲福用壽和
八音斯奏三獻畢陳寶祚惟永暉光日新
送文迎武用舒和
羽籥低昻文綴已干戚蹈厲武行初望歲祈農神所聽
延祥介福豈云虛
武舞亞終獻用凱安
昔在炎運終中華亂無象酆郊赤烏見邙山黒雲上大
賚下周車禁暴開殷網幽明同叶賛鼎祚齊天壤
送神用誠和
三推禮就萬庾祈凝夤賔志逺薦衮惟興降歆肅薦垂
祐祖膺送神有樂神其土升
百神樂章
降神用豫和
上靈睠命膺㑹昌盛德殷薦叶辰良景福降兮聖德逺
𤣥化穆兮天厯長
皇帝行用太和
穆穆我后道應千齡登三處大得一居貞禮惟崇德樂
以和聲百神仰止天下文明
登歌奠玉帛用肅和
序迫歲隂日纒星紀爰稽茂典聿崇清祀綺幣霞舒瑞
珪虹起百禮垂裕萬靈薦祉
迎俎用雍和
緹籥效序𤣥英晩候姬蜡開儀豳歌入奏蕙馥雕俎蘭
芬玉酎大享明祗永綏多祐
酌獻飲福用壽和
八音斯奏三獻畢陳寶祚惟永暉光日新
送文舞迎武舞用舒和
經緯兩儀文化洽削平萬域武功成瑶弦自樂乾坤泰
玉鏚長歡區縣寧
武舞用凱安
昔在炎運終中華亂無象酆郊赤烏見邙山黒雲上大
賚下周車禁暴開殷網幽明同叶賛鼎祚齊天壤
送神用豫和
歌奏畢兮禮獻終六龍御兮神將升明德感兮非黍稷
降福簡兮祚休徵
皇太子親釋奠文宣王樂章
迎神用誠和
聖道日用神幾不測金石以陳弦歌載陟爰釋其菜匪
馨黍稷來顧來享是宗是極
皇太子行用承和
萬國以貞光上嗣三善茂德表重輪視膳寢門遵要道
高闢崇賢列正人
登歌奠幣用肅和
粤惟上聖有縱自天旁周萬物俯應千年舊章允著嘉
贄孔䖍王化兹首儒風是宣
迎俎用雍和
堂獻瑶篚庭敷璆懸禮備其容樂和其變肅肅觀享雍
雍執奠明德惟馨蘋蘩可薦
送文舞迎武舞用舒和
隼集龜開昭聖列龍蹲鳳跱肅神儀尊儒敬業宏圖闡
緯武經文盛德敷
武舞用凱安　詞同圜丘
送神用誠和
醴溢犧象羞陳俎豆魯壁疑聞泗川如覯里效覃福胄
延神佑雅樂清音送神其奏
祭武成王樂章
迎神奏宣和之舞三成
卜畋不從兆發非熊乃傾荒政爰佐一戎盛烈載垂命
祀惟宗日陳上戊宿嚴閟宫迎奏嘉至感而遂通
奠幣登歌奏肅和
管磬升羶薌集上公進嘉幣執信以通僾如及恢帝功
錫后邑四維張百度立綿億載邈難揖
迎俎酌獻
五齊潔元牢碩梡􁁉脩罍斚滌進具物揚鴻績和奏發
高靈寂䖍告終繁祉錫昭秋祀永無斁
亞終獻
貳觴以獻三變其終顧此非馨尚達斯衷茅縮何致神
歆載融始神載融拯溺除凶時維降祐永絶興戎
送神
明祀方終備樂斯闋𤣥纁就瘞籩豆告徹肸享尚餘光
景𤣥滅返歸虛極神心則恱
宋祀圜丘樂章八曲　建隆元年竇儼撰
降神用高安
在國南方時維就陽以祈帝祉式致民康豆籩鼎俎金
石絲篁禮行樂奏皇祚無疆
皇帝行用隆安
步武舒遲升壇肅祗其容允若于禮攸宜
奠玉帛用嘉安
嘉玉制幣以通神明神不享物享于克誠
奉俎用豐安
笙鏞備樂繭栗陳牲乃送芳俎以薦高明
酌獻用禧安
丹雲之爵金龍之勺挹於尊罍是曰清酌
飲福用禮安
潔兹五齊酌彼六尊致誠斯至率禮彌敦以介景福永
隆後昆重熈累洽帝道攸尊
亞終獻用正安
謂天蓋高其聴孔卑聞樂歆德介以福禧
送神用高安
倐兮而來忽兮而囘雲馭杳邈天門洞開
祭方丘樂章　景祐三年諸臣撰
降神用靜安
至哉厚德陟配天長沈潜剛克廣大無疆資生萬物神
化含章同和八變神靈效祥
升殿用正安
景風應時聿嚴毖祀用事方丘鏘鏘濟濟登降有節三
獻成禮神其格思錫我繁祉
奠玉帛用嘉安
坤元博厚對越天明展事方澤亶惟顧歆嘉玉量幣祗
薦精純錫我繁祉燕及函生
奉俎用豐安
丕答靈貺蕆祀方丘豆登在列鼎俎斯儔牲牷告具寅
畏彌周柔祗昭格飈至雲流
酌獻用光安
祗事坤元飭躬敢憚爰潔粢盛載嚴圭瓉清明内融嘉
㫖外粲介我繁禧時億時萬
退文舞進武舞用正安
於穆媪神嫓德彼天我修毖祀以莫不䖍肆陳時夏干
羽相宣靈其來游降福綿綿
亞終獻用文安
禮有祈報國惟典常籩豆豐潔降升齊莊備物致志式
薦累觴來格來享自天降康
送神用寧安
至厚至深其動也剛精誠黙通或出其蔵神之言歸化
斯有光相我炎圖萬世無疆
朝日樂章
降神用高安
陽德之母羲馭寅賔得天乆照首兹三辰正辭備物肅
肅振振淪精降鑒克享明禋
奠玉帛酌獻用嘉安
醴齊良潔有牲斯純大采黝冕乃昭其文王宫定位粢
盛苾芬民事以叙盛德升聞
送神用高安
懸象著明照臨下土降福穰穰德施用普
夕月樂章
降神用高安
凝隂秉粹照臨八紘麗天垂象繼日代明一氣資始四
時運行靈祗昭格備物薦誠
奠玉幣酌獻用嘉安
夕耀乗秋功存宇縣金奏在懸以時致薦祀事孔明明
靈降眷潔粢豐盛倉箱流衍
送神用高安
夙陳籩豆潔誠致祈垂休保佑景祚巍巍
祭風師樂章
迎神用欣安
天物絪緼神氣撓之誰歟其師維南之箕俶哉明庶我
祀惟時我心孔勞神其下來
酌獻用雍安
我求於神無臭無聲神之燕享惟時専精大馨在列槱
燎在庭侑我桂酒娭其以聽
送神　曲名同迎神
荃以止乎禗禗其容奄横四海蹇莫之窮時不驟得禮
與有終荃其行乎余心􁊿􁊿
祭雷師樂章
迎神用欣安
衆萬之托動之潤之昭格孔時維神之依泠然後先肆
我肯顧是耶非耶紛其來下
酌獻用雍安
瞻彼南山有虺其出維蟄之奮維癘之息眷焉顧享在
夏之日觴豆靡報皇忍忘德
送神　曲名同迎神
隂旄載旋鼓車其鞭問神安歸㝠然而天皇有正命祀
事孔蠲其臨其歸億萬斯年
太廟樂章
盥洗用乾安
維皇齊精鬷假于廟觀盥之初惟以潔告衍承祖宗恤
祀昭孝誠心有孚介福斯報
迎神用興安
秬鬯既將黃鍾具奏肅我祖考祗栗以竢於皇列聖在
帝左右監觀于兹雲車來下
奉俎用豐安
有碩其牲登于大房肅展以享庶幾迪嘗匪腯是告我
民其康保艾爾後垂休無疆
詣太祖室酌獻用大定
為民請命皇祖赫臨天地並貺億萬同心造邦以德介
福宜深挹彼惟㫖真游居歆
詣太宗室酌獻用大定
皇矣太宗嗣服平成益奮神旅再征不庭文武秉德仁
孝克明以聖傳聖對越紫清
真宗室用熈文
思文真宗體道之崇憺威赫靈遵制揚功珎符鼎來告
成登封盛德百世於昭無窮
仁宗室用美成
仁德如天徧覆無偏功濟九有恩涵八埏齊民受康朝
野晏然撃壤歌謡四十二年
降殿出小次用乾安
於皇我后祗戒專精躬製聲詩文思聰明雍容戾止玉
立端誠神聽如在福禄來寧
文舞退武舞進用正安
八音諧律綴兆充庭進旅退旅肅恭和平盛薦祖宗靈
鑒昭升象功崇德遹觀厥成
亞終獻用正安
䟽羃三舉誠心一純孰陪予祀公族振振神其醉止燕
竢杳㝠於斯萬年綏我斯成
飲福用禧安
赫赫明明維祖維宗監于文孫維德之同日靖四方亦
同其功億萬斯年以承家邦
送神用興安
神之來游風馬雲車奄留放(闕/)顧瞻欷歔神之還歸鈞
天帝居監觀于下何福不除
祭社稷樂章
降神用寧安
五祀之本社稷有嚴芟作伊始夫敢不䖍吉日維戊式
薦豆籩其神來格用介有年
升壇用正安
坤地之道粒食有先嵗謹祈報禮嚴豆籩降登祼薦罔
或不䖍以似以續宜屢豐年
奠幣用嘉安
土發而祭農祥是期籩豆加篚典禮有彛惟兹珪幣用
告肅祗神靈降鑒錫我繁釐
奉俎用豐安
嘉承天和黍稷翼翼黙相農功伊神之德俎實犧牲舊
章是式嗣有豐年我庾惟億
酌獻用嘉安
封土崇祀有烈在民千載不昧福此人羣洗爵奠斚有
酒其馨神具醉止豈樂忻忻
亞終獻用文安
風雨時若自天降康稼穡滋殖自神發祥糓我婦子豐
年穰穰報本嚴祀齊明允臧
送神用寧安
乃粒烝民功昭萬古國有常祀薦獻式叙肅肅雍雍舊
章咸舉神保聿歸介我稷黍
望瘞用正安
地載萬物民資乃功報本稱祀大稷攸同禮樂既備訖
埋愈恭神其降嘏時和歲豐
先農樂章
迎神用靜安
先農播種九穀務滋靈壇致享黛耜陳儀日惟吉亥運
属純熈樂之作矣神其格思
奠玉帛用嘉安
親耕展祀明靈來格九有駿奔百司庀職獻奠肅肅登
降翼翼祈彼豐穰福流萬國
奉俎用豐安
肅陳韶武祗應犧牲乃迎黃俎以率躬耕
亞終獻用正安
祀惟古典食乃民天歆兹潔祀以應祈年(亞獻/)
式陳芳薦爰致䖍誠神其降鑒永福黎甿(終獻/)
送神用靜安
明禋紺壇靈風肅然登歌已闋神馭將旋道光帝籍禮
衛公田鑒兹躬稼永錫豐年
望祭山川
迎神用凝安
升壇用同安
奠幣用明安
酌獻用成安
送神用寧安(以上並十章/八句其辭亡)
䄍祭百神樂章
降神用同安
百物蕃阜四方順成通其八䄍合乃嘉平旨酒斯醇大
庖孔盈萬靈來格威儀以成
奠幣酌獻用嘉安
肅肅靈壇昭昭上天潔粢豐盛以享以䖍百神咸萃六
樂斯懸介兹景福期於有年
送神用高安
來顧來享禮成樂備靈馭翩翩雲行雨施
文宣王釋奠樂章
迎神用凝安　黄鍾宫　大吕角　太蔟徵　應鍾羽
大哉宣聖道尊德崇維持王化斯民是宗典祀有常精
純並隆神其來格於昭盛容
生而知之有教無私成均之祀威儀孔時維兹初丁潔
我盛粢永適其道萬世之師
巍巍堂堂其道如天清明之象應物而然時維上丁備
物薦誠維新禮典樂詣中聲
聖王生知闡乃儒規詩書文教萬世昭垂良日維丁靈
承不爽掲此精䖍神其來享
盥洗用同安
右文興化憲古師經明祀有典吉日維丁豐犧在俎雅
奏在庭周旋陟降福祉是膺
升奠用同安
誕興斯文經天緯地功加于民實千萬世笙鏞和鳴粢
盛豐備肅肅降登歆兹秩祀
奠幣用明安
自生民來孰底其盛惟王神明度越前聖粢幣具成禮
容斯稱黍稷非馨惟神之聽
奉俎用豐安
道同乎天人倫之至有享無窮其興萬世既潔斯牲粢
明醑㫖不懈以忱神之來暨
文宣王位酌獻用成安
大哉聖王實天生德作樂以崇時祀無斁清酤惟馨嘉
牲孔碩薦羞神明庶幾昭格
兖國公位酌獻用成安
庶幾屢空淵源深矣亞聖宣猷百世宜祀吉蠲斯辰昭
陳尊簋㫖酒欣欣神其來止
鄒國公位酌獻
道之由興於皇宣聖惟公之傳人知趨正與享在堂情
文實稱萬年承休假哉天命
亞終獻用文安
百王宗師生民物軌瞻之洋洋神其寧止酌彼金罍惟
清且㫖登獻惟三於嘻成禮
徹豆用娛安
犧象在前豆籩在列以享以薦既芳既潔禮成樂備人
神和悅祭則受福率遵無越
送神用凝安　望瘞　盥洗同
有嚴學宫四方來宗恪恭祀事威儀雍雍歆兹惟馨飈
御旋復明禋斯畢咸膺百福
釋奠武成王樂章
迎神用凝安
扵赫烈武光昭古今載嚴祀事致備惟欽既潔其牲既
諧其音神之格思來顧來歆
升殿用同安
肅肅廟中有嚴階墄匪棘匪徐進退可則冕服是儀環
佩有節神之鑒觀率履不越
奠幣用明安
祀率舊典禮崇駿功齊明中正肹蠁豐融量幣宿冊周
旋鞠躬神其昭受幽賛無窮
武成王酌獻用成安
赫赫尚父時惟鷹揚神潛韜畧襟抱帝王談笑致主竹
帛流芳國有嚴祀載稽典常
留侯位酌獻用成安
眷彼留侯奇籌賛漢依乗風雲勒功盛旦克配明禋儀
刑有煥英氣如生來格來衎
亞終獻用正安　配位同
道助文德言為世師功名不泯祀事無遺㫖酒惟馨具
醉在兹有嘉累獻神其燕娭
送神用凝安
日惟上戊神顧精純禮備三獻樂成七均奄流洋洋流
福無垠言旋恍惚空想如存
元圜丘樂章　大德定擬
皇帝入中壝奏黃鍾宫
赫赫有臨洋洋在上克配皇祖扵穆來饗肇此大禋乾
文𢎞朗被衮𤣥丘巍巍圓象
皇帝盥洗奏黃鍾宫
翼翼孝思明德洽禮功格𤣥穹有光帝始著我精誠潔
兹薦洗幣玉攸奠永集嘉祉
升壇奏大吕宫
天行惟健盛德御天日月龍章筍簴宫縣藁鞂尚明禮
璧蒼𤣥神之格思香升燔烟
降神奏天成之曲　圜鍾宫
烝哉皇元丕承帝眷報本貴誠于郊殷薦藁鞂載陳雲
門六變神之格思來處來燕
盥洗奏隆成之曲　黃鍾宫
肇禋南郊百神受職齊潔惟先匪馨惟稷廼沃廼盥祠
壇是陟上帝監觀其儀不忒
升壇奏隆成之曲　大吕宫
扵穆圜壇陽郊奠位孔惠孔時吉蠲惟饎降登祗若百
禮既至願言居歆允集熈事
奠玉幣奏欽成之曲　黃鍾宫　正配位同
謂天盖高至誠則格克祀克禋駿奔百辟制幣斯陳植
以蒼璧神其降康俾我多益
司徒奉俎奏寧成之曲　黃鍾宫
我牲既潔我俎斯實笙鏞克諧籩豆有飶神來宴娭歆
兹明德永錫繁禧如幾如式
昊天上帝位酌獻奏明成之曲　黃鍾宫
扵昭昊天臨下有赫陶匏薦誠馨聞在德酌言獻之上
靈是格降福孔皆時萬時億
皇地祗位酌獻　大吕宫
至哉坤元與天同德函育羣生𤣥功莫測合享圜壇舊
典時式申錫無疆聿寧皇國
太祖皇帝酌獻　黃鍾宫
禮大報本郊定天位皇皇神祖反始克配至德難名𤣥
功𢎞濟帝典式敷率育攸暨
飲福奏　大吕宫
特牲享誠備物循質上帝居歆百神受職皇武昭宣孝
祀芬苾萬福攸同下民隂隲
皇帝出入小次奏　黃鍾宫
惟天為大惟帝享帝以配祖考肅賛靈祉定極崇功永
我昭事升中于天象地畢至
文舞退武舞進奏和成之曲　黃鍾宫
羽籥既竣載揚玉戚一弛一張匪舒匪棘八音克諧萬
舞有奕永觀厥成純嘏是錫
亞終獻奏和成之曲　黃鍾宫
有嚴郊禋恭陳玉幣大禧是承載祗載肅上帝居㰴馨
香既飫惠我無疆介以景福
徹豆奏寧成之曲　大吕宫
三獻攸終六樂斯徧既右享之徹其有踐洋洋在上黙
黙靈眷明禋告成於皇錫羨
送神奏天成之曲　圜鍾宫
神之來歆如在左右神保聿歸靈斿先後恢恢上圓無
聲無臭日監孔昭思皇多祐
望燎位奏　黃鍾宫
熈事備成禮文郁郁紫煙聿升靈光下燭神人樂康永
膺戩穀祚我丕平景命有僕
皇帝出中壝奏　黃鍾宫
泰壇承光寥廓𤣥曖暢我揚明享儀惟大九服敬宣聲
教無外皇拜天祐照臨斯届
宗廟樂章
皇帝入門奏順成之曲　無射宫
熈熈雍雍六合大同維皇有造典禮㑹通金奏玉戞祗
欵神宗感格如響嘉氣來叢
盥洗奏順成之曲　無射宫
天德維何如水之清維水内曜配彼天明以滌以濯犧
象光晶孝思惟則式薦忱誠
升堂登歌奏順成之曲　夾鍾宫
皇明燭幽㳂時制作宗廟降登(闕二/字)時若趨以采齊聲
容有恪曰藝曰文監兹衎樂
出入小次奏昌寧之曲　無射宫
於皇神宫象天清明肅肅來止相維公卿威儀孔彰君
子攸寧神之休之綏我思成
迎神奏思成之曲　黃鍾宫三成
齊明盛服翼翼靈眷禮備多儀樂成九變烝烝孝心若
聞且見肸蠁端臨來寧來燕
升殿奏肅寧之曲　夾鍾宫
祀事有嚴太宫有侐陟降靡違孔容翼翼籩豆旅陳鍾
磬翕繹扵昭吉蠲神保是格
司徒奉俎奏嘉成之曲　無射宫
色純體全三犧五牲鸞刀屢奏毛炰胾羮神具饜飫聽
我磬聲居歆有永胡考之寧
太祖室奏開成之曲　無射宫
天扶昌運混一中華爰有真人奮起龍沙際天開宇亘
海為家肇修禋祀萬世無涯
睿宗室奏昭成之曲　無射宫
天啓深仁須世而昌追惟顯考敢後光揚徽儀肇舉禮
備音鏘皇靈監止降釐無疆
飲福奏釐成之曲　夾鍾宫
穆穆天子禋祀太宫禮成樂備敬徹誠通神胥樂止錫
之醇醲天子萬世福禄無窮
文舞退武舞進奏肅成之曲　無射宫
幽通神明所重精禋清宫肅肅百禮具陳九韶克諧八
佾兟兟靈光昭荅天休日申
徹豆奏豐寧之曲　夾鍾宫
豆籩芬苾金石鏘鏗禮終三獻樂奏九成有嚴執事進
徹無聲神保聿歸萬福來寧
送神奏保成之曲　黄鍾宫
神主在室神靈在天禮成樂閟神返幽𤣥降福㝠㝠百
順無愆扵皇孝思于斯萬年
社稷樂章
降神奏鎮寧之曲　林鍾宫
以社以方國有彛典大哉元德基祚綿逺農功萬世於
焉報本顯相黙佑降監壇墠
盥洗奏肅寧之曲　太蔟宫
禮備樂陳辰良日吉挹彼尊罍馨哉黍稷濯溉掲䖍維
巾及羃萬年嚴祀蹌蹌受職
升壇奏肅寧之曲　應鍾宫
春祈秋報古今彛章民天是資神靈用彰功崇禋嚴人
阜時康雍雍為儀燔芬苾香
正配位奠玉幣奏億寧之曲　太蔟宫
地示嚮德稽古美報幣帛斯陳圭璋貳繅載烈載燔肴
羞致告雨暘時若丕圖永保
奉俎奏豐寧之曲　太蔟宫
我稼既同羣黎徧德我祀如何牲牷孔碩有翼有嚴隨
方布色報功求福其儀不忒
酌獻奉保寧之曲　太蔟宫
異世同德於皇聖造降兹嘉祥衛我大寶生乃烝民侔
德覆燾厥作祼將有相之道
配位酌獻奏保寧之曲　太蔟宫
以御田祖皇家秩祀有民人焉盍究本始惟叙惟修誰
實介止酒㫖且多盛德宜配
亞終獻奏咸寧之曲　太蔟宫
以引以翼來處來燕豆籩牲牢有楚有踐庸荅神休神
亦錫羨土穀是依成此酬獻
徹豆奏豐寧之曲　應鍾宫
文治修明相成田功功為特殊儀為特隆終如其始誠
則能通明神毋忘時和歲豐
送神奏鎮寧之曲　林鍾宫
不屋受陽國所崇敬以興來歲苞秀堅穎雲軿莫駐神
其諦聽景命有僕與國同永
望瘞位奏肅寧之曲　太蔟宫
雅望肅寧繁釐降格篚厥𤣥黃丹誠烜赫肇祀以歸瞻
言咫尺萬年攸介丕承帝德
先農樂章
降神奏鎮寧之曲　林鍾宫
民生斯世食為之天恭惟大聖盡心扵田仲春劭農明
祀吉蠲馨香感神用祈豐年
盥洗奏肅寧之曲　太蔟宫
洞酌行潦真足為薦奉兹潔清神在乎(闕/)分作甘霖沾
溉芳甸慎于其初誠意攸見
升壇奏肅寧之曲　應鍾宫
有椒其馨維多且㫖式慎爾儀登降庭止黍稷稻粱民
無渇飢神嗜飲食永綏嘉祉
正配位奠玉帛奏億寧之曲　太蔟宫
奉幣維恭前陳嘉玉聿昭威儀肅雝純(闕/)南郊深耕麻
麥禾菽用祈三登膺受多福
奉俎奏豐寧之曲　太蔟宫
奉牲孔嘉登俎豐備地官駿奔趨進(闕二/字)肥碩蕃孳歆
此誠意有年斯今均被神賜
酌獻奏保寧之曲　太蔟宫
寶壇巍煌神應如響備腯咸有牲體苾芬洋洋如在降
格來享秉誠㒺怠羣生瞻仰
配位奏保寧之曲　太蔟宫
酒清斯香牲碩斯大具列觴俎精意斯㑹民命維食稗
莠無害我倉萬億神明攸介
亞終獻奏咸寧之曲
至誠攸感肸蠁潜通百穀嘉種爰降時豐祈年孔肅稼
穡惟重俯歆醴齊載揚歌頌
徹豆奏豐寧之曲　應鍾宫
有來雍雍存誠敢匱廢徹不違靈神攸嗜孔惠孔時三
農是宜眉壽萬歲穀神丕乂
送神奏鎮寧之曲　林鍾宫
焄蒿悽愴萬靈來娭靈神具醉聿言旋歸歲豐時和風
雨應期皇圖萬年永膺洪禧
望瘞奏肅寧之曲
禮成文備歆受清祀加牲兼幣陳玉如儀靈御言旋面
隂昭瘞集兹嘉祥常致豐歲
文宣王釋奠樂章
迎神至望瘞　並與宋同
郕國公酌獻奏成安　南吕宫
心傳忠恕一以貫之爰述大學萬世訓彛惠我光明尊
聞行知繼聖迪後是享是宜
沂國公酌獻奏成安　南吕宫
公傳自曾孟傳自公有嫡緒承允得其宗提綱開藴乃
作中庸侑于元聖億載是崇
　明集禮卷五十一
欽定四庫全書
　明集禮卷五十二
　　樂
　雅樂四
國朝圓丘樂章
迎神　協律郎奏中和之曲
昊天蒼兮穹窿廣覆燾兮龎洪建圓丘兮扵國之陽合
黄太夾太南林黃南夾林太黃黃大夾黄黃林南林黃
衆神兮來臨之同念螻螘兮微衷莫自期兮感通思神
林南林林夾太黃黄太南黃夾太黃南林太南黃黃黃
來兮金玉其容馭龍鸞兮乗雲駕風顧南郊兮昭格望
太夾黄黃林南林夾林南林夾太南黃夾林南林夾太
至尊兮崇崇
夾林南林黃
奠幣　協律郎奏肅和之曲
聖靈皇皇敬瞻威光玉帛以登承筐是將穆穆崇嚴神
黃林南林太林夾黄太林黃太黃南太林太林南林林
妙難量謹兹禮祭功徵是皇
夾太黃林南太林夾太南黃
奉牲　協律郎奏凝和之曲
祀儀祗陳物不于大敢用純犢告于覆載惟兹菲薦恐
林太南林太林夾黃大林南林黃太南林太南黃太黃
未周完神其容之以享以觀
林南林太南夾太南黄夾林
初獻　協律郎奏壽和之曲武功之舞
眇眇㣲躬何敢請于九重以煩帝聪帝心矜憐有感而
林南夾太太南中林南太林南夾林南太夾太夾林南
通既俯臨于几筵神繽紛而景從臣雖愚䝉鼓舞懽容
林南太夾太林南夾太南林夾林南林夾太南太夾太
乃子孫之親祖宗酌清酒兮在鍾仰至德兮𤣥功
林南太南林太林南林太夾林南無太夾太南林
亞獻　協律郎奏豫和之曲文德之舞
荷天之寵睠駐紫壇中情彌喜臣庶均懽趨將奉承我
仲黄夷仲仲太夷黄太黃夷仲林太林仲仲大夷黃太
心則寛再獻御前式燕且安
仲太黃太黃仲林黃林太黃
終獻　協律郎奏熈和之曲文德之舞
小子于兹惟父天之恩惟恃天之慈内外慇懃何以將
仲太林仲夷仲林夷仲仲夷黃太黃夷黃太黃夷仲林
之奠有芳齊設有明粢喜極而抃奉神燕娭禮雖止於
仲夷黃太夷夷仲黃黃太仲太夷仲林太仲夷黃仲林
三獻情悠長兮逺而
仲六仲太黃林太仲
徹俎奏雍和之曲
烹飪已陳薦獻斯就神之在位既㰴既右羣臣駿奔徹
大姑太南太姑太南姑太應南林南林太林太姑南姑
兹俎豆物倘未充尚幸神宥
太應南姑太南太林南林太
送神奏安和之曲
神之去兮難延想遐袂兮翩翩萬靈從兮後先衛神駕
黃太姑林姑黃黃南姑林南林姑林姑太南黃南黄姑
兮回旋稽首兮瞻天雲之衢兮眇然
林姑黃林姑林南林黃南林太南黃
望燎奏時和之曲
焚燎于壇燦爛精熒幣帛牲黍冀徹帝京奉神于陽昭
南黃姑黃姑林南林南黃南姑姑林姑黃姑林黃林姑
祀有成肅然望之玉宇光明
太南黃姑太黃太黄南太黃
方丘樂章
迎神奏中和之曲
坤德博厚物資以生承天時行光大且寧穆穆皇祗功
林南姑黃黃南姑林南林姑太林太南黃黃南太黃太
化順成來御方丘嚴恭奉迎
黄南黃林姑南林太黄姑林
奠玉幣奏肅和之曲
地有四維大琮以方土有正色制幣以黃敬存於中是
黃林南黃林太南黃黃南姑林太黃太姑林姑南林黃
薦是將奠之几筵臨鑒洋洋
南林太黃林南林黃太南林
奉牲奏凝和之曲
奉時辰牡其牡童犢烹鼎既嚴豋俎于肅升壇昭薦神
林黃姑黃黃林南林林姑黃太林黃太黃黃林南姑黃
光下燭眷佑邦家報效惟篤
南姑林太黃姑太姑林太黃
初獻奏壽和之曲武功之舞
午為盛陽隂德初萌天地相遇品物光榮吉日令辰明
林南黃太林南林太黃南林太黃太南林太林南太黃
祀攸行進以醇醴展其潔清
南林太太林南林黃太南林
亞獻奏豫和之曲文德之舞
至廣無邊道全持載山嶽所憑海瀆咸賴民資水土既
林黃姑太林南林太黃南太林黃太黃林太林南太林
安且泰酌酒掲䖍功德惟大
南林太林太南林姑太南林
終獻奏熈和之曲文德之舞
庸眇之資有此疆宇匪臣攸能仰承佑助恩承父母臣
林太南林太黃太黃太林南林黃太南林太林黃太黃
懽鼔舞八音宣揚疊侑明醑
南林太黄林南林黃太南林
徹豆奏雍和之曲
牲牷在俎籩豆有實臨之肹蠁匪惟飲食登高乃徹薦
黃林大黃黄南姑林南林黃太林太南黃太黃大姑林
獻爰畢執事奉承一其嚴慄
姑黃林林姑黃太姑林太黃
送神奏安和之曲
神化無方妙用難量其功顯融其祀悠長飈輪云旋龍
黄南太黃林姑黃林林姑黃太林黃太黃黃南林姑黃
控鸞翔拜送稽首瞻禮餘光
林南林林姑黃太林黃太黃
望瘞奏時和之曲
牲體制幣餕饌惟馨瘞之于坎以達坤靈奉神于隂典
黃南姑黃姑林南林南黃南姑姑林姑黃姑林黃林姑
禮是程企而望之厚壤寛平
太南黃姑林黃太黃南太黃
先農樂章
迎神奏永和之樂三成
東風啓蟄地脉奮然蒼龍掛角煜煜天田民命惟食創
黃南黃太林太南黃黃南姑林姑林太黃黃林南林林
物有先圜鍾既奏有降斯筵
太南黃林姑黃太姑林太黃
奠幣奏永和之曲
帝出乎震天發農祥神降于筵藹藹洋洋禮神有幣其
黃林姑黃黃林南林林姑黃太姑林太黃黃南林姑黃
色惟蒼豈伊具物誠敬之將
林南林姑林姑太林黃姑黃
奉俎奏雍和之曲
制幣既陳禮嚴奉牲載之于俎祀事孔明簠簋攸列黍
林姑黃太林南太林南黃南姑林太南黃南黃林姑姑
稷惟馨民力普存先嗇之靈
林南林林姑黃太林姑南林
初獻奏壽和之曲武功之舞
九穀未分庶草攸同表為嘉種實在先農黍稌斯豐酒
林南黃太林南林太黃南林太黃太南林太林南太黃
醖是供獻奠之初以祈感通
南林太太林南林黃太姑林
亞獻奏壽和之曲文德之舞
倬彼甫田其隰有原耒耜云載驂御之間報本斯享亞
黃南黄太林姑南林南林姑太林姑太黃南黃林姑姑
獻惟䖍神其歆之自古有年
林南林南林姑太林太南黃
終獻奏夀和之曲文德之舞
帝籍之典享祀是資潔豐嘉栗咸仰于斯時惟親耕享
黃林姑黃黃南姑林南林姑太林黃姑黃黃林南林姑
我農師禮成於三以訖陳詞
林黃林黃太姑太姑林太南
徹饌奏承和之曲
扵赫先農歆此潔脩于篚于爵于饌于羞禮成告徹神
林黃南太林南林太黃南林太黃太南林太林南太黃
惠敢留餕及終畝豐年是求
南林太太林南林黃太南林
送神奏永和之曲
神無不在扵昭于天曰迎曰送于享之筵冕衣在列金
林南姑黃黃林南林南林姑太林黃太黃南黄姑林姑
石在懸往無不知其佩翩翩
太南黃姑林姑太姑林南林
望瘞奏泰和之曲
幣祝牲醴先農既歆不留不䙝瘞之厚深有幽其瘞有
黃林姑黃黄南姑林南林姑太林太南黃南黃南姑姑
赫其臨曰禮之常匪今斯今
林南林林黃姑太姑林姑黄
配享初獻
厥初生民粒食其天開物惟智邃古其傳思文后稷農
林南黃太林南林太黄南林太黃太南林太林南太黄
官之先侑神作主初獻惟蠲
南林太太林南林黄太南林
亞獻
后稷配天興于有邰誕降嘉種有㘽其培俶載南畝祗
黃林南黄林太南黄南黄林姑姑林姑黃林姑南林太
事三推侑神再獻歆我尊罍
黃南林姑林黃太林黄姑黃
終獻
嘉德之薦民和歲豐帝命率育報本之供陳時常夏其
黃林姑黃黃南姑林林姑黃太姑林太黃黃南林姑黃
德其功齊明有肅惟獻之終
林南林林姑黃太林黃姑黃
宗廟樂章
迎神奏太和之曲
慶源發祥世德惟崇致我眇躬開基建功京都之内親
黃太姑林南黃南林林姑黃太林太南黃黃南林姑黃
廟在東維我子孫永懷祖宗氣體則同呼吸相通來格
南姑林林姑黃太黃太南黃太南黃姑黃林南林林姑
來崇皇靈顯融
黃林姑太南黃
奉冊寶(時享/不用)
維水有源維木有根先世積善福垂後昆冊寶鏤玉德
黃林南黄林太南黃黃南林姑林太南黃太南黃姑姑
顯名尊祗奉禮文仰荅洪恩
林黃林林姑黃太姑林姑黃
進俎奏(時享/不用)
明明祖考妥神清廟薦以牲牷匪云盡孝願通神明願
林南黃太林南林太黃林南林黃太黃林黃太姑太林
成治效此帝王之道亦祖考之教
南林太林太林南林太姑太黃林
德祖廟初獻奏壽和之曲武功之舞
思皇高祖穆然深𤣥其逺厯年其神在天尊臨太室餘
黃林姑黃姑林南林林姑黃太林太南黃黃南姑林南
慶綿綿歆於几筵有永其傳
林黃林林姑黃太姑林姑黃
懿祖廟初獻
思皇曾祖清勤純古田里韜光天篤其祜佑我曽孫𢎞
林太南林黃南林太林太南林黃太黃林黃林黃太黃
開土宇追逺掲䖍勉遵前矩
南林太林太南林黃太黃林
熈祖廟初獻
維我皇祖淑後貽謀盛德靈長與泗同流發于孫枝明
黃林姑黃姑林黃林黃太姑太姑林姑黃姑林南林姑
禋載脩嘉潤如海恩何以酬
太南黃黃南姑黃姑太南黄
仁祖廟初獻
維我皇考既淳且仁弗耀其身克開嗣人子有天下尊
黃林姑黃黃太林黃姑林南林姑太南黃姑林南姑黃
歸於親景運維新則有其因
林南林黄太姑太黃南黄姑
亞獻奏豫和之曲文德之舞
對越至親儼然如生其氣昭明感格在庭如見其形如
黃太夾林夾林黃林南林夾太黃太南黃林夾黃林太
聞其聲愛而敬之發乎中情
黃南林夾林黄太夾林夾黃
終獻奏熈和之曲文德之舞
承前人之德化家為國母曰予小子基命成績欲報其
林南林姑黄姑林黄林南林姑黃太姑黄太黄姑林黃
德昊天罔極慇懃三獻我心恱懌
林黄太南黃林南姑太南黃姑林
徹豆奏雍和之曲
樂奏其肅神其燕嬉告成于祖亦右皇妣敬徹不遲以
黃林姑黃林太南黄南黃南姑姑林姑黃太黃南姑林
終祀禮祥光煥揚錫以嘉祉
太南黃黃南林姑姑林太黃
送神奏安和之曲
顯兮幽兮神運無迹鸞馭逍遥安其所適其靈在天其
林南姑黃太南黄林林姑南林林太南黃黃南姑林林
主在室子子孫孫孝思無斁
黄太姑姑林姑黃姑林黃林
社稷樂章
迎神奏廣和之曲
五土之靈百穀之英國依土而寧民以食而生基圖肇
黃林姑黃姑林南林林太黃姑太姑黃林太黃黃南林
建祀禮修明神其來臨肅恭而迎
姑姑林南林南林姑太姑林姑黃
奠幣奏肅和之曲
有國有人社稷為重昭事云初玉帛䖍奉維物匪奇敬
林南黄太林南林太黃林南林黃太黄林太南黃太林
實將之以斯為禮兾達明祗
南林太林南南林黃太黄林
奉俎奏凝和之曲
崇壇北向明禋方闡有潔犧牲禮因物顯大房載設中
黃林姑黃林太南黃南黃南姑姑林姑黃太南黃姑林
情以展景運既承神貺斯衍
太南黃黃南姑林姑林姑黃
社神初獻奏壽和之曲武功之舞
高為山林深為川澤崇丘廣衍亦有原隰惟神所司百
黃林南林林南姑黃黃南黃姑姑林南林林姑黃太林
靈效職清醴初陳顒然昭格
太南黃姑黃南林南林姑黃
后土勾龍氏初獻奏同前
平治水土萬世神功民安物遂造化攸同嘉惠無窮報
南黃夾黃夾林黃林林姑黃太夾林夾黃林夾林南太
祀宜豐配食尊嚴國家所崇
黃南林夾林夾太林太南黃
稷神初獻奏壽和之曲武功之舞
黍稷稻粱來牟降祥為民之天豐年穰穰其功甚大其
黄林南黃林太南黄黃林南林姑林姑黃黃南林姑黃
恩深長迺登芳齊以享以將
林南林姑林姑黄林太南黄
后稷氏初獻奏同前
皇皇后稷克配于天誕降嘉種樹藝大田生民粒食功
黄林南林姑林黃林姑林姑黃黃林南林太南黄姑林
垂萬年建壇于京歆兹吉蠲
太南黃姑林黃林姑太南黃
社神亞終獻奏豫和之曲文德之舞
廣厚無偏其體𢎞兮德侔坤順萬物生兮錫民地利神
黃林姑黃黃林南林南林姑太姑林姑黄南黃南姑黃
化行兮恭祀告䖍國之禎兮
林南林林姑黃太姑林姑黃
后土勾龍氏亞終獻
周覽四方偉烈昭彰九州既平五行有常壇位以妥牲
林太南黃夾林南林夾林黄太黃太南黃黃南林姑林
醴之將是嚴是崇煥然典章
夾南姑姑林黄太南黄姑林
稷神亞終獻奏熈和之曲文德之舞
億兆林林所資者穀雨暘應時家給人足倉庾坁京神
林南姑黃林太南黄南黃姑林太黃姑黃太南黄姑黃
介多福祗薦其儀昭事惟肅
林南林南林姑黃姑林黃林
后稷氏亞終獻
躬勤稼穡有相之道不稂不莠實堅實好農事開國王
林南黄太林南林太黃南林太黃太南林太林南太黃
基永保有年自今常奉蘋藻
南林太太林南林黃太南林
徹豆奏雍和之曲
禮展其勤樂奏其節庻品苾芬神明是達有嚴執事俎
黄林姑黃姑林黃林南林姑太林太南黃南黃南姑姑
籩乃徹穆穆雍雍均其欣說
林南黃姑林南林姑林姑黃
送神奏安和之曲
維壇潔清維主堅貞神之所歸依兹以寧土宇靖安年
黃林南林姑林南林林姑黃太林太南黄黃林南黃林
穀順成祀典昭明永致升平
太南黃姑林南林姑林姑黃
望瘞奏時和之曲
晨光將發既侑既歆瘞兹牲幣達于幽隂神人和悅實
林南姑黃黄南姑林南黃南姑姑林姑黄姑黃黃林林
獲我心永乆禋祀其始于今
太南黃姑林姑黃姑林黃林
　　　郊祀圓丘之樂
周禮春官大司樂奏黃鍾歌大吕舞雲門以祀天神凡
樂圜鍾為宫黃鍾為角大蔟為徵姑洗為羽雷鼓雷鼗
孤竹之管雲和之琴瑟雲門之舞冬日至於地上之圜丘
奏之若樂六變則天神皆降可得而禮矣漢武帝以正月
上辛用事甘泉圜丘作十九章之歌光武增廣郊祀樂奏
青陽朱明西皓𤣥𡨕及雲翹育命之舞宋武帝祠南郊迎
送神則並奏四夏皇帝入廟門奏永至初登壇詣東壁奏
登歌初獻奏凱容宣烈之舞終獻奏永安之樂齊武帝祠
南郊羣臣出入奏肅咸牲出入奏引牲薦籩豆呈毛血奏
嘉薦迎送神奏昭夏皇帝入壇奏永至升壇奏登歌酌獻
奏文德宣烈之舞配享奏高德飲福奏嘉胙燎位奏昭逺
梁武帝皇帝出入奏皇雅牲出入奏牷雅降神及迎送奏
諴雅飲福奏獻雅就燎位奏禋雅陳文帝南郊衆官出入
奏肅咸牲出入奏相和五引牲薦毛血奏嘉薦迎送神奏
昭夏皇帝入壇奏永至升陛奏登歌皇帝初獻太尉亞獻
光禄勲終獻並奏宣烈皇帝飲福奏嘉胙視燎位奏昭逺
隋文帝奏黃鍾歌大吕以祀圜丘用文武二舞降神奏昭
夏升壇奏皇夏奠玉幣登歌奏昭夏初獻奏諴夏飲福酒
奏需夏就燎位復次奏皇夏唐制十二和冬至祀圓丘降
神奏豫和以圜鍾為宫三奏黃鍾為角大蔟為徵姑洗為
羽各一奏文舞六成奠玉幣用肅和以大吕為宫入俎奏
雍和以黃鍾為宫酌獻飲福奏壽和以黃鍾為宫行節奏
泰和以黃鍾為宫宋太祖受命以竇儼兼太常改周樂
十二順為十二安南郊降神用高安皇帝行節用隆安奠
玉帛用嘉安奉俎用豐安酌獻用靖安亞終獻用正安
飲福酒用禮安送神用高安元憲宗始用登歌樂祀天
於日月山成宗始置郊祀曲舞降神奏天成之曲以圜
鍾為宫盥洗奏隆成以黃鍾為宫升壇奏隆成以大吕
為宫奠玉幣奏欽成以黃鍾為宫奉俎奏寧成以黃鍾
宫上帝位酌獻奏明成以黃鍾為宫太祖位酌獻奏黃
鍾宫飲福奏大吕宫文舞退武舞進奏和成以黃鍾為
宫亞終獻奏和成以黃鍾為宫徹豆奏寧成以大吕宫
送神奏天成以圜鍾宫國朝南郊用雅樂迎神奏中和
之曲奠幣奏肅和進熟奏凝和初獻奏壽和之曲武功
之舞亞獻奏豫和之曲文德之舞終獻奏熈和之曲文
德之舞徹豆奏雍和送神奏安和望燎奏時和樂用協
律郎一人樂生六十二人舞用舞士一人舞生一百二
十八人文舞六十四人引舞二人舞生六十二人武舞
六十四人引舞二人舞生六十二人樂器編鍾一架編
磬一架琴十瑟四搏拊四敔一祝一塤四篪四横笛笙
八應鼓一其樂章則具于樂章本篇
　　　祭方丘之樂
周官大司樂奏太蔟歌應鍾舞咸池以祭地祗凡樂函
鍾為宫太蔟為角姑洗為徵南吕為羽靈鼓靈鼗孫竹
之管空桑之琴瑟咸池之舞夏日至於澤中之方丘奏
之若樂八變則地祗皆出可得而禮矣漢光武祀北郊
奏樂如南郊之禮齊武帝北郊羣臣出入奏肅咸牲出
入奏引牲薦籩豆呈毛血奏嘉薦迎送神奏昭夏皇帝
入壇奏永至升壇奏登歌酌獻奏地德凱容之樂配享
奏高德飲福奏嘉胙瘞位奏隸幽之樂梁武帝北郊皇
帝出入奏皇雅牲出入奏牷雅降神及迎送奏諴雅飲
福奏獻雅埋瘞奏禋雅陳武帝北郊頗有增益皇帝入
壝門奏永至飲福奏嘉胙太尉亞獻奏凱容埋牲奏幽
隸帝還便殿奏休成衆官出入並奏肅咸惟送神之樂
宋奏四夏齊改奏昭夏陳遂依之是時並用梁樂惟改
七室舞耳隋方丘之祭奏太蔟歌應鍾迎神奏昭夏奠
玉幣登歌奏皇地祗奏咸夏送神奏昭夏其餘並同圜
丘唐方丘之祭降神奏順和皆以黃鍾為宫太蔟為角
姑洗為徵南吕為羽各三奏文舞六成奠玉幣奏肅和
之曲以應鍾為宫入俎奉雍和之曲以太蔟為宫酌獻
飲福奏壽和之曲以黃鍾為宫徹豆奏雍和之曲行節
奏泰和之曲皆以黃鍾為宫後周制十二安之曲方丘
之祭用雅歌静安之曲宋祭方丘降神用静安之曲升
殿奏正安奠幣用嘉安奉俎用豐安酌獻用光安退文
進武用正安亞終獻用文安送神用寧安元南北郊合
祭用雅樂皇地祗酌獻奏(闕二/字)之曲以大吕為宫餘同
南郊國朝祀方丘用雅樂迎神奏中和之曲奠玉幣奏
肅和奉牲奏寧和初獻奏壽和之曲舞武功之舞亞獻
奏豫和之曲終獻奏熈和之曲並舞文德之舞徹豆奏
雍和送神奏安和望瘞奏時和其樂章則見于樂章本
篇
　　　祭宗廟之樂
周禮大司樂奏夷則歌小吕舞大濩以享先妣奏無射
歌夾鍾舞大武以享先祖漢高帝制宗廟太祝迎神於
廟門奏嘉至皇帝入廟門奏永安以為行步之節乾豆
上奏登歌再終下奏休成之樂皇帝就酒東廂奏永安
之樂景帝詔高祖廟奏武德文始五行之舞孝惠廟文
始五行之舞孝文廟昭德文始五行之舞晉武帝廟樂
同用正德大悅之舞孝武時迎神奏肆夏皇帝入廟門
奏永至詣東壁奏登歌初獻奏凱容宣烈之舞亞終獻
奏永安之樂齊武帝祠廟皇帝入廟奏永至之樂迎送
神奏昭夏之樂牲出入奏引牲之樂薦籩豆毛血奏嘉
薦之樂大祝祼地奏登歌諸皇祖室各奏凱容帝還東
壁飲福酒奏永祚送神奏肆夏梁武帝定宗廟雅樂皇
帝出入奏皇雅牲出入奏牷雅迎送神奏諴雅飲福奏
獻雅就燎位奏禋雅隋文帝宗廟禘祫降神用昭夏九
變皇帝出入奏皇夏羣官出入奏肆夏迎送神奏昭夏
唐太宗以永和降人鬼時享禘祫有事而告謁于廟皆
以黃鍾為宫三奏大吕為角大蔟為徵應鍾為羽各二
奏文舞九成奠玉帛以肅和以圜鍾為宫入俎以雍和
無射為宫酌獻飲福以壽和黃鍾為宫徹豆亦以雍和
送神以豫和泰和以為行節開元禮前享二日大樂令
設宫懸之樂於廟庭如圓丘儀晨祼之時大樂令率工
人二舞入就位皇帝復版位協律郎舉麾鼓柷奏永和
之樂以黃鍾為宫大吕為角太蔟為徵應鍾為羽作文
舞之舞樂舞九成皇帝詣罍洗作太和之樂皇帝詣獻
祖尊彛所登歌奏肅和之樂以圜鍾之均餘廟同入俎
奏雍和之樂以無射之均皇帝再詣尊彛所奏光大之
舞詣太祖尊彛所作大政之舞代祖尊彛所作文成之
舞高祖尊彛所作大明之舞詣太宗尊彛所作崇德之
舞高宗尊彛所作鈞天之舞中宗尊彛所作文和之舞
睿宗尊彛所作景雲之舞皇帝降阼階文舞出鼓柷作
舒和之樂武舞入作舒和之樂亞終獻復位樂止登歌
作雍和之樂賜胙作永和之樂禮畢皇帝還大次樂作
出門樂止宋太祖改樂章為十二安宗廟為理安登歌
用嘉安俎入用豐安酌獻飲福用禧安紹興中祀享太
廟前設宫架於殿庭皇帝入廟門協律郎舉麾鼓柷宫
架奏乾安之樂升自阼階登歌樂作詣祖室登歌樂作
復板位宫架作興安之樂文德之舞九成奉俎奏豐安
之樂詣僖祖室宫架奏基命之樂以次詣各祖室奏大
順天立皇武大定熈大美成治隆大明重光承文之樂
文舞作皇帝詣板位登歌樂作還小次登歌樂作入小
次文舞退武舞進宫架奏正安之樂亞終獻宫架奏正
安之樂武功之舞飲福登歌奏熈安之樂徹俎登歌奏
豐安之樂送神宫架奏熈安之樂一成元祀宗廟樂皇
帝入門奏順成之曲無射宫盥洗奏順成之曲無射宫
升堂登歌奏順成之曲夾鍾宫出入小次奏昌寧之曲
無射宫迎神奏思成之曲黃鍾宫三成升殿奏肅寧之
曲夾鍾宫司徒奉俎奏嘉成之曲無射宫太祖室奏開
成之曲無射宫睿宗室奏昭成之曲無射宫飲福奏釐
成之曲夾鍾宫文舞退武舞進奏肅成之曲無射宫徹
豆奏豐寧之曲夾鍾宫送神奏保成之曲黃鍾宫國朝
宗廟用雅樂迎神奏泰和之曲奠幣初獻用壽和亞獻
奏豫和終獻奏熈和徹豆奏雍和送神奏安和樂舞樂
器與郊丘同樂章則見於樂章本篇
　　　社稷之樂
周禮大司樂乃奏太蔟歌應鍾舞咸池鼓人以靈鼓鼓
社稷祭舞師教帗舞帥而舞社稷之祭祀周頌載芟春
藉田而祈社稷秋良耜而報社稷漢高祖初起禱于豐
枌榆社後又命縣為公社立靈星祠以后稷配光武作
周頌雅樂社稷用之魏晉以後皆兩社一稷用樂兩凖
雩壇後周拜社以大濩降神以大武獻熟作正德之舞
隋祭社稷設宫架奏夷則歌小吕降神用樂一變唐祭
社稷用宫懸之樂皇帝復板位協律郎舉麾鼓柷奏順
和之樂以函鍾為均文舞八成大祝取玉幣太常卿引
皇帝作太和之樂皇帝授玉幣登歌作肅和之樂乃以
應鍾之均俎入作雍和之樂以太蔟之均皇帝酌醴齊
作壽和之樂文舞出作舒和之樂武舞入作舒和之樂
飲福作壽和之樂宋春秋有事社稷用宫懸登歌之樂
降神奏寧安升壇奏正安奠幣奏嘉安奉俎用豐安酌
獻奏嘉安亞終獻用文安送神用寧安望瘞用正安元
祭社降神奏鎮寧盥洗升壇奏肅寧正配位奠玉幣奏
億寧奉俎奏豐寧酌獻奏保寧配位酌獻奏保寧亞終
獻奏咸寧徹豆奏豐寧送神奏鎮寧望瘞位奏肅寧國
朝親祀大社稷迎神奏廣和之曲奠幣用肅和進俎奏
凝和初獻奏壽和之曲武功之舞亞獻奏豫和之曲文
德之舞終獻奏熈和之曲文德之舞徹豆奏雍和送神
奏安和望瘞奏時和樂舞樂器同郊丘其樂章則具于
樂章本篇
　　　祀先農之樂
周官籥章凡祈年于田祖吹豳雅擊土鼓以樂田畯甫
田詩曰琴瑟撃鼔以迓田祖則田祖先嗇也神農也田
畯司嗇也后稷也皆本始農事其祭以禮樂亦報本反
始之義由漢而下其詳不可得而知齊武帝建元四年
籍田江淹造籍田歌三章梁東畊樂略凖南郊周武帝始
用六舞畊籍降神以正德之舞獻熟以大濩之舞北齊
祀先農神農於壇上列宫架唐制天子親祠先農宫架
同圓丘以角音奏永和之樂以姑洗為均三成若有司
攝事樂亦如之迎神奏誠和皇帝行奏太和奠玉幣奏
肅和迎俎奏雍和酌獻飲福奏壽和退文進武奏舒和
亞終獻奏凱安宋行籍田禮樂用宫架二舞如唐制鹵
部作鼓吹如南郊迎神用靜安奠玉幣用嘉安奉俎用
豐安亞終獻用正安送神用靜安元降神奏鎮寧之曲
盥洗升壇奏肅寧之曲正配位奠玉幣奏僖寧之曲奉
俎奏豐寧之曲酌獻奏保寧之曲亞終獻奏咸寧之曲
徹豆奏豐寧之曲送神奏鎮寧之曲望瘞奏肅寧之曲
國朝祭先農用雅樂迎神奏永和之曲奠幣奏永和之
曲進熟奏雍和之曲酌獻奏壽和之曲武功之舞亞終
獻奏壽和之曲文德之舞徹豆奏永和之曲送神奏永
和之曲望瘞奏太和之曲其樂舞樂器並同圓丘樂章
則具於樂章篇
　　　嶽瀆山川之樂
山莫大於五嶽川莫大於四瀆聖王之制祭祀有功於
民祀典所不廢也故五嶽之祭視三公之秩四瀆之祭
視諸侯之秩其器服幣玉一視之以為節祭法曰山林
川谷丘陵能出雲為風雨見怪物者皆曰神有天下者
祭百神周禮大司樂奏㽔賔歌函鍾舞大夏以祭山川
奏姑洗歌南吕舞大韶以祀四望凡六樂一變而致川
澤之祗再變而致山林之祗三變而致丘陵之祗四變
而致墳衍之祗漢魏以下皆附于地祗方丘隋文帝時
秘書監牛𢎞等詳議奏無射夾鍾以祭巡狩方嶽同用
文武二舞皇帝出入奏皇夏羣官出入奏肆夏迎送神
奏昭夏唐降神奏順和㽔賔為宫三奏登歌奠玉幣奏
肅和函鍾為宫入俎奏雍和酌獻飲福奏壽和黄鍾為
宫送神奏豫和泰和以為行節宋祥符中遣使加五嶽
帝號令有司撰樂章紹興中望祭上設登歌通作宫架
之樂元用大樂國朝祀山川羣祀俱用大樂詳見俗樂
篇
　　　朝日夕月之樂
周官大宗伯以實柴祀日月星辰大司樂奏黃鍾歌大
吕舞雲門以祀天神(鄭康成注天神五/帝及日月星辰)漢武帝郊太一
畤質明出行竹宫東向揖日西向揖月後周春分朝日
於東門外秋分夕月分之日朝日夕月於國城之東西
用樂舊以黃鍾之均三成後改用圜鍾之均六成唐祖
孝孫為旋宫之法造十二和樂朝日夕月降神奏豫和
登歌奠玉帛奏肅和以大吕為宫入俎奏雍和以黃鍾
為宫酌獻飲福奏壽和以黃鍾為宫徹豆奏雍和送神
奏豫和太和以為行節開元禮皇帝復版位奏元和之
樂圜鍾之均文德之舞樂舞六成太常卿引皇帝作太
和之樂皇帝授玉帛登歌奏肅和之樂以大吕之均進
熟奏雍和以黃鍾之均酌齊奏壽和之樂皇帝還版位
奏舒和之樂徹豆賜胙奏元和之樂宋制朝日夕月降
神奏高安奠玉幣酌獻奏嘉安送神奏高安據陳氏樂
書朝日夕月設宫懸用雷鼔歌大吕舞雲門元朝日夕
月無所考國朝附祭日月之位于圓丘
　　　祭星之樂
　　　　靈星　　壽星　　司中
　　　　司命　　司民　　司禄
周禮大司樂奏黃鍾歌大吕舞雲門以祀天神(鄭氏注/天神五)
(帝及日/月星辰)陳氏樂書曰祀日月星辰古人謂之四類祀日
月奏黃鍾歌大吕舞雲門則祀星辰司中司命司民司
禄之樂概可知矣漢高祖八年令郡國都邑立靈星祠
歲再祭縣邑令長侍祠舞者童男十六人舞象教曰東
漢祀老人星於國都南郊老人廟晉以仲春月祀老人
星東晉靈星老人星配享南郊不復特祀隋於國城西
北十里亥地建司中司命司禄三壇祠以立冬後亥唐
制立秋後辰日祀靈星于國城東南立冬後亥日祀司
中司命司民司禄於國城西北舊不用樂宋立秋後辰
日祀靈星秋分享壽星立冬後亥日祀司命司中司民
司禄為小祀後又升為中祀有司攝事不設登歌陳氏
樂書曰祭是司中司命司民司禄設軒架用雷鼓奏黃
鍾歌大吕舞雲門祭靈星壽星設判架用土鼓歌絲衣
　　　風師雨師雷師之樂
周禮大司樂奏姑洗歌南吕以祀四望(鄭康成注曰風/師雨師亦或用)
(此/樂)東漢祀風師於戌地祀雨師於丑地隋立風師壇祠
以立春後丑日立雨師壇祠以立夏後申日唐立春後
丑日祀風師於國城東北立夏後申日祀雨師於國城
南天寶四年始增置雷師壇與雨師同壇據陳氏樂書
曰開元前禮風師雨師為小祀𤣥宗以其功大升為中
祀至德宗親展拜樂用軒架奏姑洗之均三成其儀設
軒架用雷鼓奏黃鍾歌大吕舞雲門宋每歲立春後祭
風伯立夏後祭雨師雷師並附社稷儀注詳見樂章篇
國朝以二月驚蟄日祭風雲雨雷師八月雷収聲日祭
風雲雨雷師樂用大樂
　　　朝㑹之樂
朝㑹燕享之制漢高帝長樂宫成諸侯羣臣朝而樂未
有聞也武帝朝賀司空奉羮司農奉飯奏食舉之樂百
官受賜燕享大作樂後漢歲首正月大朝賀與前漢同
魏文帝受禪設樂享㑹依漢制晉武帝正月日朝儀用
大樂鼓吹又設四廂樂皇帝出鐘鼓作蕃王上壽四廂
樂作侍中中書令上壽登歌樂升行百官酒奏登歌三
終司徒司農持飯大樂令奏食舉之樂百官飯畢奏進
儛樂以次作鼓吹燕樂畢鐘鼓作梁武帝作十二雅皇
帝出入奏皇雅王公出入奏寅雅上壽酒奏介雅食舉
奏需雅徹饌奏雍雅三朝同用焉陳宣帝元㑹儀注先
㑹一日大樂令展宫懸高絙五案於殿庭奏相和五引
帝出奏康韶之樂王公讌登歌奏變韶奉珪璧奏亦如
之帝興入便殿奏穆韶更衣又出奏亦如之帝舉酒奏
綏韶進膳奏侑韶御茶果進舞七德繼之九序鼓吹雜
伎魏道武正月上日饗羣臣宣布德政備列宫懸正樂
兼奏燕趙秦吳之音五方殊俗之曲四時享㑹亦用焉
隋朝㑹用當月之律舉酒上壽奏需夏宴享奏登歌并
文武舞唐用宫懸及參用十部伎樂太宗又増七德慶
善樂開元禮前一日大樂令展宫懸於殿庭鼓吹令分
置十二案於建鼓之外皇帝出撞黃鍾右五鍾皆應協
律郎舉麾奏太和之樂鼓吹振作以姑洗之均公入門
奏舒和之樂至位樂止禮畢皇帝興大樂令撞㽔賔之
鍾右五鍾皆應奏太和之曲鼓吹振作朝訖行㑹禮大
樂令設登歌于壇上引二舞入立於縣南面皇帝將出
大樂令撞黃鍾右五鍾皆應奏太和之樂鼓吹振作皇
帝出自西房樂止王公以下以次入入門樂作至位樂
止皇帝舉酒奏休和之樂舉酒訖樂止大樂令引歌者
及琴瑟至階皇帝初舉酒登歌奏韶和之樂三終尚食
奉御進食皇帝飯作休和之樂仍行酒設庶羞大樂令
引二舞以次入作酒行十二徧㑹畢羣官納舄復位樂
止羣官以次出公初行樂作出門樂止皇帝興大樂令
撞㽔賔之鍾右五鍾皆應奏泰和之樂鼓吹振作皇帝
入自西房警蹕如來儀至閤樂止後晉高祖詔定朝㑹
樂章二舞鼓吹十二案太常禮院奏正至王公上壽皇
帝舉酒奏𤣥同之樂羣臣再拜受酒皇帝三飯皆奏文
同之樂上舉食文舞奏昭德之舞武舞奏成功之舞禮
畢羣臣再拜奏大同㽔賔之鍾皇帝降坐百僚旅退
太祖建隆二年正月朔受朝賀設宫懸御廣德殿羣臣
上壽用教坊樂四年冬至受朝畢羣臣上壽始用雅樂
登歌二舞太宗淳化三年正月朔御朝元殿受朝賀禮
畢御大明殿上壽後命有司約開元禮上壽儀以法服
行禮設宫縣萬舞元豐中制元正冬至大朝㑹儀前期
大樂令展宫架之樂鼓吹令分置十二案於宫架外殿
上鳴蹕大樂令撞黃鍾之鍾右五鍾皆應皇帝出協律
郎舉麾奏乾安之樂鼓吹振作皇帝出自西房協律郎
偃麾戞敔樂作符寶郎奉寶尚書左右丞等以次入奏
正安之樂就位樂止禮畢殿下嗚蹕大樂令撞㽔賔之
鍾右五鍾皆應奏乾安之樂鼔吹振作皇帝入自東房
戞敔樂止有司設食案大樂設登歌於殿上二舞入架
南殿上鳴蹕大樂令撞黃鐘之鐘右五鐘皆應奏乾安
之樂鼔吹振作皇帝出自東房殿下鳴蹕協律郎偃麾
戞敔樂止羣臣上壽皇帝舉一爵作和安之樂飲訖樂
止第二爵奏正安之樂文舞入觴行一周樂止尚食奉
御進食奏盛德升聞之舞曲舞作三成止第三爵登歌
作嘉禾之曲飲訖樂止大官令行酒作正安之樂武舞
進觴又行一周樂止奉御進食又設羣官食作天下大
定之舞曲舞作三成第四爵登歌作靈芝之曲其禮如
第三爵大官令行酒如第二爵又一周樂止禮畢殿下
鳴蹕大樂令撞蕤賔之鍾右五鍾皆應奏乾安之樂鼓
吹振作皇帝降坐入自東房還閣戞敔樂止元朝㑹用
大樂鼓吹諸隊國朝用大樂詳見俗樂篇
　　　冠(太子并/親王附)
古者聖王重冠禮二十而冠士禮也十九而冠天子諸
侯禮也儀禮士冠無祼享之禮金石之樂周制君冠必
以祼享之禮行之金石之樂節之東晉禮將冠金石宿
設唐天子將冠大樂令撞黃鍾之鐘鼓吹奏泰和之樂
宋制因於唐國朝協律郎陳樂　太子冠唐制皇太子
冠皇帝臨軒行禮大樂令展宫簴於殿庭上仗動大樂
令撞黃鍾之鐘右五鐘皆應鼓柷奏太和之樂臨軒禮
畢又設軒簴之樂於殿庭舉麾位于殿上一位于東簴
下皇太子行禮自始至終樂止凡五宋大晟之樂于殿
庭大樂令撞黃鍾之鐘右五鐘皆應掌冠者入門奏肅
安之樂皇太子就冠席奏欽安之樂初加奏順安再加
奏懿安三加奏成安祝醴奏正安　親王冠唐制如士
禮無樂宋承唐制亦無樂國朝親王冠天子為主宜用
樂同皇太子唐以有司為主故親王無樂
　　　冊中宫
記曰昬禮不用樂幽隂之義也漢制冊后黃門鼓吹三
通唐制納后之禮將行納采皇帝臨軒命太尉為使宗
正卿為副大樂令設宫架於殿庭如元日儀鼓吹備而
不作皇后受冊臨軒命使如納采命使之儀皇后重翟
入大門鳴鐘鼔受羣臣賀帝㑹羣臣並同元日之儀惟
樂備而不作宋大觀中按開元開寶禮皇后受冊及内
命婦班賀皆扵受冊之殿陳宫架用女工升降行止並
以樂紹興中太常少師王師心言皇后受冊合用樂自
受冊至入閤各有樂章不用女工止令太常寺於殿中
外設樂元用大樂奏雲和安和之曲國朝皆用大樂如
朝賀儀
　　　冊東宫
唐制臨軒冊命皇太子之禮大樂令展宫架於殿庭帝
衮冕御輿以出鼓吹振作奏太和之樂帝即御座樂止
舍人引皇太子入門就位奏舒和之樂至位樂止中書
令讀冊畢皇太子再拜受命以退初行樂作出門樂止
宋用唐故事皇太子出入宫架作正安之樂仁宗初即
儲邸真宗詔别造明安之曲以行禮元冊太子用雲和
安和之樂各一部國朝冊皇太子皇帝臨軒用大樂如
朝賀儀
　　　冊王公
兩漢北齊及隋冊諸王不見用樂之文惟梁制諸臨軒
日大樂令宿架於殿庭奏樂王公以下殿前位北向西
上重行立定帝服衮冕如常儀奏皇雅黃鍾格鍾磬作
大吕太蔟夾鍾姑洗仲吕動者皆應鼓吹振作帝升座
鼓鐘止謁者引䕶王乃著空頂黒介幘黃紗單衣執召
版入奏俊雅夷則格鍾作夾鍾參作鼔吹振作王公畢
樂止王公以下皆再拜謁者引出奏俊雅林鍾格鍾磬
作太蔟參作鼓吹振作王公以下出畢樂止帝興奏皇
雅蕤賔格鍾磬作林鍾夷則南吕無射應鍾靜者皆應
鼓吹振作侍臣以下至閤樂止唐制因之亦展宫架受
冊者服朝服帝服絳紗袍通天冠出入奏泰和之樂若
冊三師三公親王帝服衮冕鼓吹令設十二案受冊者
入門奏舒和之樂非親王則出入不奏國朝冊親王用
大樂如朝㑹儀冊三公漢制無用樂之文晉始用金石
之樂唐臨軒冊三公設宫懸之樂皇帝出入奏太和三
公出入奏舒和
　　　宴蕃王
唐開元禮蕃王見服其國服立于闕外西廡蕃官各立
其後帝出自西房即御位奏太和之樂以姑洗之均蕃
王入門奏舒和之樂侍中承制降勞蕃王升座樂作又
勞還館典謁承引降階樂作帝還東房奏樂如初其受
表幣使者出入及還館並作樂焉
　　　奏凱
周官樂師凡軍大獻凱歌司馬法曰得意則凱樂所以
示喜也求之載籍魏晉以來鼓吹曲章多述當時戰功
是厯代獻捷未嘗無凱歌矣唐太宗平東都破宋金剛
李勣平高麗皆備軍容凱歌入都亦樂師凱歌之實也
今參酌古今備其陳設及奏歌曲之儀凡命將征討有
大功獻俘馘首者其日備神䇿兵衛於東門外如獻俘
常儀其凱歌用鐃吹二部樂工等乗馬執樂器次第陳
列如鹵簿之式鼔吹令丞前導分行於兵馬俘馘之前
將入都門鼓吹振作迭奏破陣樂應聖期賀朝歡君臣
同慶樂等四曲俟行至大社及太廟工人下馬陳列于
門外俟告獻禮畢復導引奏曲如儀至皇帝所御樓前
兵仗於旌門外二十步樂工皆下馬徐行前進兵部尚
書介胄執鉞於旌門内中路前導次協律郎二人公服
執麾亦於門外分導鼓吹令丞引樂工等至位立定太
常於樂工之前跪具官某奏事請奏凱樂協律郎舉麾
鼓吹大振作遍奏破陣樂等四曲闋協律郎偃麾太常
卿又跪奏樂畢兵部尚書太常卿退樂工等並旌門外
立訖然後引俘馘入獻及稱賀如别儀
　　　樂工員數
唐登歌工三十一人鐘簴一人磬簴一人節鼓一人歌
四人九絃琴二人七絃琴二人阮二人筝二人瑟二人
筑二人篪二人塤二人笛二人簫二人巢笙二人和笙
二人
宫懸樂工二百八十二人鎛鐘十二簴十二人編鐘十
二簴十二人編磬十二簴十二人建鼓四人柷二人敔
二人鐘磬二簴二人歌工三十人九絃琴十六人七絃
琴十六人阮咸十六人筝十六人瑟十六人筑十六人
篪十六人塤十六人巢笙十六人和笙十六人笛十六
人簫十六人竽十六人共三百二十三人
鼔吹按十二案每案羽葆鼓一人龍鳳鼓二人金錞一
人歌者二人笳二人簫二人
宋登歌四人塤二人篪二人巢笙二人和笙二人笛二
人筝二人簫二人阮二人編鐘一人編磬一人九絃琴
二人七絃琴二人筑二人瑟二人節鼓一人大樂令一
員節奏應奉協律郎一員押麾挾仗色一人主麾舉偃
宫懸樂工二百七十二人鎛鐘十二人編鐘十二人編
磬十二人筝十六人阮咸十六人歌三十人篪十六人
塤十六人巢笙十六人笛十六人九絃琴十六人七絃
琴十六人筑十六人瑟十六人簫十六人竽笙十四人
建鼔四人柷一人敔一人雷鼔二人大樂令一員丞一
員押樂樂正二員協律郎一員押麾挾仗色一人引樂
官二人通三百令四人
元登歌工員五十三人編鐘一簴一人編磬一簴一人
一絃琴二人三絃琴二人五絃琴二人七絃琴二人九
絃琴二人瑟四人簫二人笛二人籥二人篪二人塤二
人巢笙四人和笙四人七星匏一人九曜匏一人閏餘
匏一人搏拊二人柷二人敔二人大樂正二員副樂正
二員樂師二員照燭二員運譜二員
宫懸樂工一百六十一人鎛鐘十二簴編鐘十二簴編
磬十二簴共三十六人琴二十七人瑟十二人簫十人
籥十人篪十人巢笙十人竽十人塤八人笛十人七星
九曜閏餘匏各一人共三人晉鼓一人雷鼔一人柷敔
二人麾二人照燭二人通三百十四人
國朝登歌宫懸樂工員六十二人(實六/十人)協律郎一人歌
工十二人編鐘一簴一人編磬一簴一人琴十人瑟四
人搏拊四人柷一人敔一人塤四人篪四人簫八人笙
八人笛四人應鼓一人
　　　舞人員數
唐二舞一百五十人文舞郎六十四人二人掌纛在前
武舞郎六十四人二人執旌居前引舞二人執鼗執鐸
四人執金錞四人奏金錞四人奏金鐃二人執鐃二人
執相二人執雅二人
宋二舞一百五十四人文舞郎六十四人二人掌纛居
前武舞郎六十四人引舞二人並執旌部轄二舞一人
教二人舞師一人引戈舞樂二十八人鼗鼓雙頭鐸單
頭鐸各二人持金錞四人奏一人鐃二人雅二人相二
人
元二舞一百五十二人文舞郎六十四人引舞二人執
纛武舞郎六十四人引舞二人執旌金錞二人金鉦二
人金鐃二人單鐸二人雙鐸二人雅二人相鼓二人鼗
鼓二人表四人
國朝二舞一百三十人舞士二人執節文舞引舞二人
舞生六十二人武舞引舞二人舞生六十二人
　　　樂工服色
唐諸登歌宫懸工人服介幘緋繡鸞袍白縑袴白縑帶
緋縑裙鼓吹案工人服熊羆衫抹額平巾幘白縑袴繡
抹帶金銅革帶烏皮履
宋樂正紫公服幞頭大朝㑹絳公服方心曲領飛白大
帶金銅革帶烏皮履樂工介幘執麾人平巾幘並繡鸞
衫白絹夾袴抹帶登歌宫懸樂工同副樂正服紫公服
樂師緋公服運譜緑公服大朝㑹介幘絳韝衣白抹帶
元樂正副四人斜脚幞頭紫羅公服烏角帶木笏皂靴
照燭服同無笏樂師服緋運譜服緑(冠服/同上)執麾平巾幘
(服同/樂工)樂工介幘冠緋羅生色鸞袍黃綾帶皂靴
國朝協律郎幞頭紫羅袍荔支帶皂靴手執麾樂生服
緋袍展角幞頭革帶皂靴
　　　舞工服色
唐武舞服武弁朱鞲繡衣白袴白抹帶緋繡抹額臂鞲
起梁帶文舞服平冕皂繡袍黄縑裙白縑抹帶烏皮履
掌纛者服色同
宋文舞服舞人進賢冠黃紗袍白紗中單皂領褾白布
大口袴緑􁜙襠革帶烏皮履白布襪執纛者同武舞服
舞人武弁平口幘金支緋絲布大袖白布豹文大口袴
紫􁜙襠緋絲布兩襠甲金飾錦騰蛇起梁帶烏皮靴引
舞人武弁朱韝衣白絹袴革帶烏皮履紅抹額黃臂韝
元舞師二人舒脚幞頭加黃羅繡抹額紫服荔支帶皂
靴執仗舞人平冕冠青羅生色義花鸞袍緣以皂綾(冠/前)
(後有旒青白/硝石珠相間)執旌者平冕九旒五就青生色鸞袍黃綾
帶黃絹袴白絹襪赤革履執纛者青羅巾(服同執旌者/執器者服同)
(樂/工)緑油牟追冠紅抹額
國朝舞士幞頭紫羅袍荔支帶皂靴執節文舞生服紫
袍展脚幞頭革帶皂靴執羽籥引舞二人同武舞生服
緋袍展脚幞頭革帶皂靴執干戚引舞二人同
　
　
　
　
　
　
　
　
　
　
　
　
　
　明集禮卷五十二
欽定四庫全書
　明集禮卷五十三上
　　樂
　俗樂
　　　縂序
俗樂之名古未嘗有至齊宣王始有今樂古樂之辨漢
髙祖定天下與故人父老相樂醉酒作大風之歌令沛
中童兒百二十人習而歌之至武帝立樂府采詩夜誦
有趙代秦楚之謳以李延年為協律郎多舉司馬相如
等數十人造為詩賦略論律吕以合八音之調作十九
章之歌以正月上辛用事甘泉圜丘使童男女七十人
俱歌昏祠至明哀帝時詔罷樂府官凡郊祭樂及古兵
法樂非鄭衛之樂者條奏别屬他官世祖平隴蜀乃増
廣郊祀諸樂曰黄門樂天子宴羣臣用之曰短簫鐃歌
軍中用之其後章帝親製歌詩四章列在食舉又製雲
臺十二門詩各以其月祀而奏之魏文帝受禪改漢鐃
歌十二曲使繆襲為詞言代漢之意併製鞞歌五曲鞞
歌未詳其始相傳以為髙帝用巴渝伐楚其人好歌舞
有曲四篇一曰矛渝二曰弩渝三曰安臺四曰行辭其
辭既古莫能曉其句讀至魏初乃改作焉晉武帝受禪
命傅𤣥荀勗等改漢鐃歌代魏鼓角横吹曲及正旦大
會王公上夀等曲梁武帝命沈約製雅歌外又改漢鼓
吹舊曲更造新歌以述功徳後魏道武設宫懸正樂兼
奏燕趙秦吳之音五方殊俗之曲又有掖庭中歌真人
代歌凡百五十章北齊武成改漢鼓吹朱鷺等曲惟黄
雀釣竿二曲畧而不用諸州鎮戍各給鼓吹樂人多少
以等級為差唐太宗製破陣樂以象武功唐𤣥宗分樂
為二部堂上立奏謂之立部伎堂下坐奏謂之坐部伎
立部伎有八一曰永安樂二曰太平樂三曰破陣樂四
曰慶善樂五曰大定樂六曰上元樂髙宗所造七曰聖
夀樂武后所作八曰光聖樂髙宗所造坐部伎有六一
曰宴樂張文収所作二曰長夀樂三曰天授樂四曰鳥
歌萬嵗樂皆武后作五曰龍池樂六曰小破陣樂𤣥宗
所作生扵立部伎也又選坐部弟子三百教扵梨園號
梨園弟子宫女數百亦為梨園弟子又作霓裳羽衣曲
及隋法曲號曰清樂法曲之始即清商三調並漢氏以
来舊曲晉朝播遷其音分散隋文帝平陳得之領扵清
商署唐武后時惟存四十四曲唐又分清樂讌樂與髙
麗天竺髙昌踈勒等諸蕃樂總為十部伎代宗復兩京
製寳應長寧樂及廣平太乙樂文宗製雲韶法曲宣宗
製新曲教女伶數十百人衣珠繡歌之其歌有播皇猷
及葱嶺等曲宋有教坊樂分為四部凡聖節三大宴為
十九次陳奏間以雜戲繼以致詞稱述徳美舞用女弟
子隊小兒隊各十又有雲韶部黄門樂也鈞容部軍中
樂也元燕樂分為三隊樂音王隊元且用之夀星隊聖
節用之禮樂隊朝賀用之各分為十次更迭上奏器服
歌舞俱有節序
　　　樂器
作樂之制在乎八音八音克諧然後成樂然自宫懸雅
樂外八音備見者少惟唐清商樂其制鐘一架磬一架
琴一瑟一獨絃琴一秦琵琶一卧箜篌一筑一箏一節
鼔一笙二笛二簫二箎二歌二張文收讌樂用玉磬一
架大方響一架箏一筑一卧箜篌一大箜篌一小箜篌
一大琵琶一小琵琶一大五絃琵琶一小五絃琵琶一
大笙一大觱篥一小觱篥一大簫一小簫一正銅鈸一
和銅鈸一長笛一尺八一短笛一揩鼔一鞉鼔二桴鼔
二歌二高麗樂用彈箏一搊箏一卧箜篌一竪箜篌一
琵琶一五絃琵琶一義觜笛一笙一横笛一簫一小篳
篥一大篳篥一桃皮篳篥一腰鼔一齊鼓一檐鼔一貝
一髙昌樂用答臈鼓一腰鼔一雞婁鼔一羯鼓一簫一
横笛二篳篥二五絃琵琶二琵琶二銅角一竪箜篌一
笙一疎勒樂用竪箜篌一琵琶一五絃琵琶一横笛一
簫一篳篥一答臈鼓一腰鼓一羯鼓一雞婁鼓一康國
樂用笛二正鼔一和鼔一銅鈸二安國樂用琵琶一五
絃琵琶一竪箜篌一簫一横笛一大篳篥一雙篳篥一
正鼔一銅鈸二箜篌一天竺樂用羯鼓一毛員鼓一都
曇鼔一篳篥一横笛一鳳首箜篌一琵琶一五絃琵琶
一銅鈸一貝一西涼樂用鐘一架磬一架彈箏一搊箏
一卧箜篌一竪箜篌一琵琶一五絃琵琶一笙一簫一
大篳篥一小篳篥一長笛一横笛一腰鼔一齊鼓一檐
鼓一貝一銅鈸二龜兹樂用竪箜篌一琵琶一五絃琵
琶一笙一横笛一簫一篳篥一答臈鼓一腰鼓一羯鼔
一毛員鼔一雞婁鼔一銅鈸二貝一宋教坊樂用版十
琵琶二十一箜篌二笙十一箏十八篳篥十二笛十二
方響十一羯鼓三杖鼓二十九大鼓七五絃琵琶四雲
韶樂用琵琶四笙四箏四版四方響三觱篥八笛七杖
鼓七羯鼓二大鼓二傀儡八鈞容樂用版十琵琶七笙
九箏九觱篥四十五笛三十五方響十一杖鼓三十四
大鼔八羯鼔三元樂用興隆笙琵琶箏火不思胡琴方
響龍笛頭管箜篌雲璈簫戲竹大鼓杖鼔札鼔和鼔􁐼
拍板水盞
　　　樂舞
古者舞以象功漢髙祖歌大風用童男子舞之武帝祀
甘泉圜丘舞用女童後漢有黄門鼔吹舞宴樂用之有
短簫鐃歌舞軍中用之其始因髙祖用賨人定三秦其
俗喜舞使樂人習之有巴渝舞用牟弩舞之劒舞巾舞
者沛公在鴻門范増令項莊劒舞項伯以袖隔之使不
得害沛公今之劒舞巾舞此其原也漢順帝時祀靈星
用童男女十六人象教田初為芟除次耕種芸耨驅雀
及穫刈舂簸之形又漢天子臨軒設樂繩繋兩柱相去
數丈二倡女對舞繩上比肩而不傾盤舞者晉大康中
天下為晉世寧之舞其舞仰手執盃盤而反覆之反覆
至危也盃盤酒食器也而名晉世寧者言時人茍且飲
食忘其危也白紵舞宋齊間有白紵歌及舞白紵吳地
所出疑白紵吳舞也傾盃舞唐明皇嘗令教舞馬百駟
分為左右部時塞外亦獻善馬上俾之教習無不曲盡
其妙因命衣以文繡絡以金鈴飾其鬛間雜以珠玉奮
首鼔尾縱横應節其曲謂之傾盃樂凡數十疊竿舞者
明皇時坊有王大娘善戴百尺竿上施木山状瀛洲方
丈仍令小兒持絳節出入其間而舞不輟柘枝舞用二
童鮮衣帽施金鈴抃轉有聲始為二蓮花童蔵其中花
拆而後見對舞相占實舞中之雅妙也坐立二部伎樂
舞永安樂後周武平齊所作謂之城舞行列方正象城
郭也太平樂舞亦謂五方獅子舞綴毛為衣象其俛仰
馴狎之容二人持繩為習㺯之狀五方獅子各依其方
色破陣樂舞唐所造也太宗為秦王製破陣樂左員右
方先偏後伍魚麗鵞鸛箕張翼舒交錯屈伸首尾回互
以象戰陣之形慶善樂舞太宗生於武功慶善宫既貴
宴宫巾賦詩被以管絃舞蹈安徐以象文教大定樂舞
髙宗所造出自破陣樂歌云八紘同軌以象平遼東而
邊隅大定也上元樂舞髙宗所造舞者畫雲水備五色
以象元氣故曰上元聖夀樂舞武后所作舞之行列必
成字十六變而畢有聖超千古道泰百王皇帝萬年寳
祚彌昌光聖樂舞𤣥宗所造宴樂舞張文收所造分為
四部曰景雲舞慶善舞破陣舞承天舞長夀樂舞天授
樂舞並武后作鳥歌萬嵗樂舞武后時宫中養鳥能稱
萬嵗作樂以象之龍池樂舞𤣥宗龍潜舊居變為池瞻
氣者以為異作樂以歌其祥小破陣樂舞𤣥宗所造生
於立部伎宋教坊樂舞小兒隊其名有十一曰女伎隊
二曰劒器隊三曰婆羅門隊四曰醉胡騰隊五曰諢臣
萬嵗樂隊六曰兒童感聖樂隊七曰玉兔渾脫隊八曰
異域朝天隊九曰兒童解紅隊十曰射鵰回鶻隊女伎
隊其名有十一曰菩薩蠻隊二曰感化樂隊三曰抛毬
樂隊四曰佳人剪牡丹隊五曰拂霓裳隊六曰採蓮隊
七曰鳳迎樂隊八曰菩薩獻香花隊九曰彩雲仙隊十
曰打毬樂隊元樂舞用樂音王隊男子三人戴青面具
舞蹈次為飛天夜义隊舞蹈而進又以婦女二十人執
牡丹花舞唱次以婦女搖日月金腔稍子鼔舞唱相和
次男子五人作五方菩薩相一人作樂音王相歌舞其
夀星隊用男子執金字牌或執梅竹松椿石或作飛鴉
之象俱各歌舞而進又有執寳盖日月棕毛扇或魚鼔
簡子龍竹藜杖齊唱舞而前禮樂隊用童子五人執香
花婦女二十人分為四行鞠躬拜興舞蹈㦯執孔雀幢
舞唱男子八人披金甲執金㦸一人冠平天冠執圭齊
舞唱而前
　　　樂工舞人員數
漢髙祖大風歌舞童百二十人武帝祀甘泉圜丘舞男
女七十人巾舞白紵巴渝等舞梁以前並用十二人至
武帝省之咸用八人而已後周安樂舞八十人唐太宗
破陣樂舞百二十人慶善樂舞舞童十六人大定樂舞
者四十人上元樂舞者八十人聖夀樂舞者十二人天
授樂舞者四人鳥歌萬嵗樂舞者三人龍池樂舞者七
十二人小破陣樂舞者四人龜兹樂舞者四人宋教坊
樂工二百令七人復増二百三十二人小兒舞隊七十
二人女弟子隊百五十三人雲韶部八十四人鈞容部
二百六十五人元樂音王隊樂工二十人舞者九十三
人夀星隊樂工十五人舞者一百零四人禮樂隊樂工
十二人舞者一百零三人
　　　樂工舞人服色
唐清樂工人平巾幘舞人碧輕紗衣裙襦大袖畫雲鳳
之狀㭍鬟髻飾以金銅雜花狀如雀釵錦履永安樂舞
人刻木為面狗喙獸耳以金飾之垂絲為髮畫襖皮帽
太平樂舞人綴毛為衣服飾皆作崑崙像慶善樂舞童
皆進徳冠紫大袖裙襦漆髻皮履大定樂舞人被五彩
文甲持槊上元樂舞者畫雲水備五彩聖夀樂舞者金
銅冠五彩畫衣光聖樂舞者鳥冠五彩畫衣景雲舞花
錦袍五色綾袴彩雲冠烏皮靴慶善樂舞者紫綾大袖
絲布袴假髻破陣樂緋綾袍緋綾袴承天樂舞人紫袍
進徳冠並金銅帶長夀樂舞人畫衣冠天授樂舞人畫
衣五彩鳳冠鳥歌萬嵗樂舞人緋衣大袖並畫鸜鵒冠
作鳥象龍池樂舞人冠飾以芙蓉小破陣樂舞人被金
甲胄髙麗樂工紫羅帽飾以鳥羽黄大袖紫羅帶大口
袴赤皮靴五色縚繩舞者四人椎髻於後以絳抹額飾
以金璫二人黄裙襦赤黄袴二人赤黄裙襦袴極長其
袖烏皮靴雙雙併立而舞天竺樂工皂絲布幞頭巾白
練襦紫綾袴緋帔舞二人辮髮朝霞袈裟若今之僧衣
行纒碧麻鞋髙昌樂工人白襖錦袖赤皮靴赤帶紅抹
頟龜兹樂工皂絲布頭巾緋絲布袍錦袖緋布袴舞四
人紅抹頟緋白袴帑烏皮靴疎勒樂工人皂絲布頭巾
白絲布袍錦袊褾白絲布袴舞二人白襖錦袖赤皮靴
赤皮帶康國樂工人皂絲布頭巾緋絲布袍錦衿舞二
人緋襖錦袖緑綾渾襠袴赤皮靴白袴雙舞急轉如風
俗謂之胡旋樂安國樂工人皂絲布頭巾錦褾衿紫紬
袴舞二人紫襖白袴帑赤皮靴西涼樂工平上幘緋褶
白舞一人方舞四人白舞今闕方舞四人假髻鬢支釵
紫絲布褶白大口袴五綵接袖烏皮靴宋教坊樂小兒
隊一曰女伎隊衣五色繡羅寛袍戴羌帽繫銀帶二曰
劒器隊衣五色繡羅襦裹交脚幞頭紅羅繡抹頟帶器
仗三曰婆羅門隊衣紫羅僧衣緋掛手執錫環拄杖四
曰醉羌騰隊衣紅羅襦繫銀䩞鞢戴毡帽五曰諢臣萬
嵗樂隊衣緋紫緑羅寛衫裹簇花幞頭六曰兒童感聖
樂隊衣青羅生色衫繫勒帛總兩角七曰玉兔渾脫隊
衣四色繡羅襦繫銀帶冠玉兔冠八曰異域朝天隊錦
襦繫銀束帶冠畨冠執寳盤九曰兒童解紅隊衣紫緋
緑繡襦繫銀帶冠花砌鳳冠十曰射鵰迴鶻隊衣盤鵰
錦襦繫銀䩞鞢執射鵰盤女弟子隊凡百五十三人一
曰菩薩蠻隊衣緋生色窄砌衣冠卷雲冠二曰感化樂
隊衣青羅生色通衣背梳髻繫綬帶三曰抛毬樂隊衣
四色繡羅寛衫銀帶捧繡毬四曰佳人剪牡丹隊衣紅
生色砌衣戴金鳳冠剪牡丹花五曰拂霓裳隊衣紅仙
砌衣碧霞帔戴仙冠紅繡抹頟六曰採蓮隊衣紅羅生
色綽子繫暈裙戴雲鬟髻乗彩船執蓮花七曰鳳迎樂
隊衣仙砌衣戴雲環鳳髻八曰菩薩獻香花隊衣生色
窄砌衣戴寳冠執香花盤九曰彩雲仙隊衣黄色道衣
紫霞帔冠仙冠執幢節鶴扇十曰打毬樂隊衣四色窄
繡羅襦繫銀帶裹順風脚簇花幞頭執毬杖元樂音王
隊大樂禮官二員冠展角幞頭紫袍塗金帶執笏次執
戲竹二人服同前樂工八人冠花幞頭紫窄衫銅束帶
次二隊婦女十人冠展角幞頭紫袍次婦女一人冠唐
帽黄袍次三隊男子三人戴紅束髮青面具雜彩衣次
一人冠唐帽緑襴袍角帶次四隊男子一人戴孔雀明
王面具披金甲從者二人戴毗沙神像面具紅袍次五
隊男子五人冠五梁冠戴龍王面具繡氅次六隊男子
五人為飛天夜义象次七隊樂工八人冠霸王冠青面
具錦繡衣次八隊婦女二十人冠廣翠冠銷金緑衣次
九隊婦女二十人冠金梳翠花鈿繡衣次十隊婦女八
人花髻服銷金桃紅衣次男子五人作五方菩薩梵相
次一人作樂音王梵相夀星隊冠服同前次二隊婦女
十人冠唐巾銷金紫衣銅束帶次婦女一人冠平天冠
服繡鶴氅方心曲領次三隊男子三人冠服同前樂音
王隊次四隊男子一人冠金漆弁冠服緋袍塗金帶執
笏從者二人錦繡衣次五隊男子一人冠捲雲冠青面
具緑袍塗金帶次六隊男子五人為烏鴉之象次七隊
樂工十一人冠雲頭冠銷金袍白裙次八隊婦女二十
人冠鳳翹冠翠花鈿服寛袖衣加雲肩霞綬玉佩次九
隊婦女二十人冠玉女冠翠花鈿服黄銷金寛袖衣加
雲肩霞綬玉佩次十隊婦女八人冠雜彩帽衣被檞葉
次男子八人冠束髮冠掩心金甲銷金緋袍次男子五
人冠黑紗帽服繡鶴氅朱履禮樂隊引隊禮官樂工冠
服同前樂音王隊次二隊婦女十人冠黑漆弁冠服青
素袍方心曲領白裙束帶次婦女一人冠九龍冠服繡
紅袍玉帶次三隊男子三人冠服同樂音王隊次四隊
男子三人皆冠捲雲冠服黄袍塗金帶次五隊男子五
人皆冠三龍冠服紅袍次六隊童子五人三髻素衣次
七隊樂工八人皆冠束髮冠服錦衣白袍次八隊婦女
二十人冠籠巾服紫袍金帶次九隊婦女二十人冠束
髻冠服銷金藍衣雲肩佩綬次十隊婦女八人冠翠花
唐巾服錦繡衣次男子八人冠鳳翅兠牟披金甲次男
子一人冠平天冠服繡鶴氅
　　　樂歌
漢髙祖大風歌
　大風起兮雲飛揚威加海内兮歸故鄉安得猛士兮
　守四方
漢短簫鐃歌亦曰鼔吹曲多叙戰陣之事凡二十二曲
　(無/詞)
　朱鷺(鷺惟白色漢有朱/鷺之祥因而為詩)思悲翁　艾如張(温子昇曰/辭云誰在)
　(閒門外羅家諸少年張機蓬艾側結網槿籬邊若能/飛自勉豈為矰所纒黄雀倘為戒朱絲猶可延此艾)
　(如張之事也觀李賀詩有艾葉緑花誰剪刻/中藏禍機不可測以剪艾葉為蔽張之具也)上之回
　(漢武帝元封中因至雍遂通回中道後數逰幸焉其/歌稱帝逰石闗望諸國月支臣匈奴服蓋誇時事也)
　擁離　戰城南(古詞云戰城南死郭北野死而不𦵏/鳥可食此言野死不得𦵏為鳥鳥所)
　(食願為忠臣義士朝出戰而暮/不得歸後来作者皆體此意)巫山髙(古詞巫山髙/髙以大淮水)
　(深深以逰大畧言江淮深無梁以渡臨水逺望/思歸而已後之作者皆涉陽臺雲雨之事非矣)上陵
　(漢章帝元和二年作詩四篇一曰思齊姚皇二曰六/麒麟三曰竭肅雍四曰涉屺與鹿鳴承元氣二曲為)
　(宗廟食舉又以重来上陵二曲合八曲為上陵食舉/如此所言自是八曲之一曲或作於武帝之前亦不)
　(可知蓋因上/陵而為之也)將進酒　有所思亦曰嗟佳人(漢大樂/食舉十)
　(三曲第七曰有所/思亦以此樂侑食)芳樹　上邪　君馬黄(古詞云君/馬黄臣馬)
　(蒼二馬同逐臣馬良終言美人歸以南以北駕馬/馳車令我心傷但取第一句以命題主意不在此)雉
　子斑　聖人出　臨髙臺　逺如期亦曰逺期(漢大/樂食)
　(舉十三曲一曰鹿鳴二曰重來三曰初造四曰俠安/五曰來歸六曰逺期七曰有所思八曰明星九曰清)
　(涼十曰涉大海十一曰大置十二曰承元氣十三曰/海淡淡魏時以逺期承元氣海淡淡三曲為不通利)
　(故省/之)石留　務成　𤣥雲　黄雀行　釣竿篇(伯常/子避)
　(仇河濱為漁父其妻思之而為釣竿歌毎至河/側輒歌之後司馬相如作釣竿詩遂傳為樂曲)
鞞歌五曲
　闗中有賢女　章和二年中(漢章/帝造)樂久長　四方皇
　　殿前生桂樹
魏短簫鐃歌十二曲
　楚之平(言魏代/漢朱鷺)戰滎陽(言曹公代/漢思悲翁)獲吕布(言曹公圍/臨淮擒吕)
　(布代漢/艾如張)克官渡(言曹公破袁紹/代漢上之回)舊邦(言曹公勝袁紹/還譙牧苑上代)
　(漢擁/離)定武功(言曹公初破鄴/代漢戰城南)屠柳城(言曹公破三郡/烏桓於栁城代)
　(漢巫/山髙)平荆南(言曹公征馬超定/闗中代漢將進酒)應定期(言文帝受命/應期代漢有)
　(所/思)邕熈(言君臣雍穆庶/績熈代漢芳樹)大和(言明帝繼統得大/和平代漢上邪)
魏鞞歌五曲
　明明魏皇帝(代漢闗中/有賢女)大和有聖帝(代漢章和/二年中)魏厯
　長(代漢樂/久長)天生烝民(代漢四/方皇)為君既不易(代漢殿前/生桂樹)
晉武帝令傅𤣥作鐃歌二十二篇以述功徳
　靈之祥(代朱鷺/三十句)宣受命(代思悲翁/二十句)征遼(代艾如/張十句)宣輔
　政(代上之回/十九句)時運多艱(代擁離/十二句)景龍飛(代戰城南/二十一句)平
　玉衡(代巫山髙/十三句)文皇總百揆(代上陵二/十一句)因時運(代將/進酒)
　(十/句)惟庸蜀(代有所思/二十六句)天序(代芳樹二/十一句)大晉承運(代上/邪十)
　(四/句)金靈運(代君馬黄/三十六句)於穆我皇(代雉子斑/三十五句)仲春振旅
　(代聖人出/二十句)夏苗田(代臨髙臺/二十二句)仲秋獮田(代逺如期/二十二句)順
　天道(代石留二/十九句)唐堯(代務成/二十句)𤣥雲(仍漢舊名/三十八句)伯益(代/黄)
　(雀行二/十八句)釣竿(仍漢舊名/三十八句)
晉鞞歌五篇
　洪業篇(代魏明明魏/皇帝六十句)天命篇(代魏大和有聖/帝三十四句)景皇篇
　(代魏魏厯長/五十一句)天晉篇(代魏天/生烝民)明君篇(代魏為君既不/易五十二句)
魏晉鼔角横吹十四曲
　黄鵠吟　隴頭吟　望行人　折楊栁　洛陽道
　長安道　豪俠行　梅花落　紫騮馬　驄馬
　雨雪　　劉生　　古劍行　洛陽公子行
吳歌雜曲
　鳳將雛　碧玉歌　懊憹歌　子夜歌　長史變
　阿子歌　歡聞歌　桃葉歌　前漢歌　團扇歌
　公莫舞　白紵歌
晉宋間雜歌
　督䕶歌　讀曲歌　烏夜啼　石城樂　莫愁樂
　襄陽樂　壽陽樂
唐樂章
　傾盃曲　樂社樂曲　英雄樂曲　黄驄疊曲(右唐/太宗)
　(内宴詔無忌作/之皆宫調也)景雲河清歌　承天樂　夷美賓樂
　(右髙宗/朝所作)
立部伎八曲
　一安樂舞　二太平樂　三破陣樂　四慶善樂
　五大定樂　六上元樂　七聖壽樂　八光聖樂
坐部伎六曲
　一讌樂　二長壽樂　三天授樂　四鳥歌萬嵗樂
　　五龍池樂　六小破陣樂　夜半樂　還京樂
　文樂樂　霓裳羽衣曲　小長壽　順天樂　君臣
　相遇樂　荔枝香　棃園法曲　涼州　伊州　甘
　州(皆天寳/樂曲)
清樂曲(大唐武后時猶/存六十三曲)
　白雪　公莫　巴渝　明君　明之君　鐸舞　白
　鳩　白紵　子夜吳聲　四時歌　前溪　阿子歡
　聞團扇　懊憹　長史變　督䕶　讀曲　烏夜啼
　古城　莫愁　襄陽　棲夜　烏飛　估客　楊叛
　雅樂　驍壺　常林歡　三洲采葉　春江花月夜
　玉樹後庭花　堂堂　泛龍舟(已上三十三曲又/四曲有聲無詞)
　上林　鳳雛　平調　清調　瑟調　平折　命嘯
　(通前惟四十/四曲存焉)
宋樂曲
　　　正宫十曲
　一陽生　玉窓寒　念邊功　玉如意　瓊樹枝
　鷫鸘裘　塞鴻飛　漏丁丁　息鼔鼓　勸流霞
　　　南吕十一曲
　仙盤露　氷盤果　芙蓉園　林下風　風雨調
　開月幌　鳳來賓　落梁塵　望陽臺　慶年豐
　青驄馬
　　　中吕十三曲
　上林春　春波緑　百花林　壽無疆　萬年春
　擊珊瑚　栁垂緑　醉紅樓　折紅杏　一園花
　花下逰　逰春歸　千株柳
　　　仙吕九曲
　折紅蕖　鵲填河　紫蘭香　喜堯時　猗蘭殿
　步瑤階　千秋樂　百合香　佩珊瑚
　　　黄鍾十二曲
　菊花杯　翠幙新　四塞清　滿簾霜　畫屏風
　折茱萸　望秋雲　苑中鶴　賜征袍　望回戈
　秋稼成　汎金英
　　　髙宫九曲
　喜順成　安逺塞　獵騎逰　㳺兔園　錦步幛
　博山鑪　暖寒杯　雪紛紛　待春来
　　　道調九曲
　會夔龍　汎仙杯　披雲襟　孔雀扇　百尺樓
　金樽酒　奏明庭　拾落花　聲聲好
　　　越調九曲
　翡翠帷　玉照臺　香旖旎　紅樓夜　朱頂鶴
　得賢臣　蘭堂燭　金滴流
　　　雙調十六曲
　宴瓊林　汎龍舟　汀洲緑　登髙樓　麥隴雉
　栁如烟　楊花飛　王澤新　玳瑁簮　玉階曉
　喜清和　人歡樂　征戍回　一院香　一片雲
　千萬年
　　　小石調七曲
　滿庭香　七寳冠　玉瑶杯　辟塵犀　喜新晴
　慶雲飛　太平時
　　　林鍾十曲
　秋採蘭　紫綵囊　留征騎　塞鴻度　回紇朝
　汀洲鴈　風入松　蓼花紅　曳珠珮　遵渚鴻
　　　歇指調九曲
　榆塞情　聽秋風　紫玉簫　碧池魚　鶴盤旋
　湛恩新　聽秋蟬　月中歸　千家月
　　　大石調九曲
　花下宴　甘雨足　畫鞦韆　夾竹桃　攀露桃
　燕初来　踏青回　抛繡毬　澄火雨
　　　大石調八曲
　賀元正　待花開　採紅蓮　出谷鶯　㳺月宫
　望回車　塞雲平　秉燭逰
　　　小石角九曲
　月中春　折仙枝　春日遲　綺筵春　登春臺
　紫桃花　一株紅　喜春雨　泛春池
　　　雙角九曲
　鳳樓登　九門開　落梅香　春氷拆　萬年宴
　催花發　降真香　迎新春　望蓬島
　　　髙角九曲
　日南郊　帝道昌　文風盛　琥珀杯　雪花飛
　皂貂裘　征馬嘶　射飛鴈　雪飄颻
　　　大石角九曲
　紅鑪火　翠雲裘　慶成功　冬夜長　金鸚鵡
　玉樓寒　鳳戲雛　一鑪香　雲中鴈
　　　歇指角九曲
　玉壺氷　捲珠箔　隨風簾　樹青葱　紫桂藂
　五色雲　玉樓宴　蘭堂燕　千千嵗
　　　越角九曲
　望明河　華池鷺　贈香囊　秋氣清　照秋池
　曉風度　靖邊塵　聞新鴈　吟風蟬
　　　林鍾角九曲
　慶時康　上林果　畫簾垂　水晶簟　夏木繁
　暑氣清　風中琴　轉輕裾　清風来
　　　仙吕十五曲
　喜清和　芰荷新　清世歡　玉鈎欄　金步搖
　金錯落　燕引雛　草芊芊　步玉砌　整華裾
　海山青　旋絮綿　風中帆　青絲騎　喜聞聲
　　　南吕宫七曲
　春景麗　牡丹開　展芳茵　紅桃露　囀林鶯
　滿林花　風飛花
　　　中吕調九曲
　宴佳賓　會羣仙　集百祥　凭朱欄　香烟細
　仙洞開　上馬杯　拂長袖　羽觴飛
　　　般涉調九曲
　喜秋成　戲馬臺　汎秋菊　三殿樂　鸂鶒杯
　玉芙蓉　偃干戈　聽秋砧　秋雲飛
　　　又般涉調十曲
　玉樹花　望星斗　金錢花　玉窓深　萬民康
　瑤林風　隨陽鴈　倒金罍　鴈來賓　看秋月
　　　黄鍾羽七曲
　宴鄒枚　雲中樹　燎金鑪　澗底松　嶺頭梅
　玉鑪香　瑞雲飛
　　　平調十曲
　萬國朝　獻春盤　魚上水　紅梅花　洞中春
　春雪飛　翻羅袖　落梅花　夜遊樂　鬭春雞
　　(已上並出陳氏/樂書曲調中)
元樂曲
　長春栁　吉利牙　新水令　沽美酒　太平令
　水仙子　青山口　萬年歡　山荆子帶祅神急
　祅神急
也可唐兀
　姑南姑黄黄太姑　　　姑南姑黄姑太姑
　(一工一合合四一/)　　　(一工一合一四一/)
　姑南姑黄黄太姑　　　姑南姑黄姑太姑
　(一工一合合四一/)　　　(一工一合一四一/)
　姑南姑黄黄太姑　　　姑南姑黄姑太姑
　(一工一合合四一/)　　　(一工一合一四一/)
　姑南姑黄黄太姑　　　仲姑黄太仲太姑
　(一工一合合四一/)　　　(上一合四上四一/)
　姑南姑黄黄太姑　　　仲姑黄太仲太姑
　(一工一合合四一/)　　　(上一合四上四一/)
　姑南姑黄黄太姑　　　仲姑黄太仲太姑
　(一工一合合四一/)　　　(上一合四上四一/)
　南太太黄太仲太姑　　太太黄太仲太姑
　(工四四合四上四一/)　　(四四合四上四一/)
　太太黄太仲太姑　　　林蕤林南林南林姑
　(四四合四上四一/)　　　(尺勾尺工尺工尺一/)
　林蕤林南林南林姑　　林蕤林南林南林姑
　(尺勾尺工尺工尺一/)　　(尺勾尺工尺工尺一/)
　林南林姑林南林姑　　林南林姑林南林姑
　(尺工尺一尺工尺一/)　　(尺工尺一尺工尺一/)
　林南林姑林南林姑　　仲姑仲南林
　(尺工尺一尺工尺一/)　　(上一上工尺/)
　林林林南林蕤林　　　林林林南林蕤林
　(尺尺尺工尺勾尺/)　　　(尺尺尺工尺勾尺/)
　林林林南林蕤林　　　林蕤林南林㽔林
　(尺尺尺工尺勾尺/)　　　(尺勾尺工尺勾尺/)
　林蕤林南林蕤林　　　林蕤林南林蕤林
　(尺勾尺工尺勾尺/)　　　(尺勾尺工尺勾尺/)
　南林林南南林南　　　南林林南南林南
　(工尺尺工工尺工/)　　　(工尺尺工工尺工/)
　南林林南南林南　　　仲南仲姑
　(工尺尺工工尺工/)　　　(上工上一/)
　黄南黄黄黄南黄南　　黄南黄黄黄南黄南
　(合工合合合工合工/)　　(合工合合合工合工/)
　黄南黄黄黄南黄南
　(合工合合合工合工/)
畏兀兒
　太太蕤林南南㽔姑　　太太蕤南林蕤林應
　(四四勾尺工工勾一/)　　(四四勾工尺勾尺凡/)
　南應林南林蕤姑太　　林蕤林應南南
　(工凡尺工尺勾一四/)　　(尺勾尺凡工工/)
　黄應南應林南　　　　林蕤姑太應大黄應
　(合凡工凡尺工/)　　　　(尺勾一四凡四合凡/)
　太太
　(四四/)
畏兀兒過篇
　太太蕤林南南蕤姑　　太太蕤南林蕤林應
　(四四勾尺工工勾一/)　　(四四勾工尺勾尺凡/)
　南應林南應應　　　　姑太姑姑
　(工凡尺工凡凡/)　　　　(一四一一/)
　太姑㽔蕤　　　　　　姑蕤南南
　(四一勾勾/)　　　　　　(一勾工工/)
　南南蕤林南南蕤姑　　太太蕤南林蕤林應
　(工工勾尺工工勾一/)　　(四四勾工尺勾尺凡/)
　南應林南林蕤姑太　　林蕤林應南南
　(工凡尺工尺勾一四/)　　(尺勾尺凡工工/)
　黄應南應林南　　　　林蕤姑大
　(合凡工凡尺工/)　　　　(尺勾一四/)
　應太黄應太太
　(凡四合凡四四/)
四季萬年歡
　　　黄鍾宫(俗呼/正宫)
　夷林蕤太　　　　　黄清夷林姑
　(工尺勾一/)　　　　　(六/)　(工尺一/)
　蕤林黄太黄　　　　林夷黄清夷太黄太姑林姑
　(勾尺合四合/)　　　　(尺工六/)　(工四合四一尺一/)
　黄姑夷林姑林　　　夷黄姑太黄清夷
　(合一工尺一尺/)　　　(工合一四六/)　(工/)
　蕤林黄清夷林蕤姑　太姑林黄黄清
　(勾尺六/)　(工尺勾一/)　(四一尺合六/)
　太清　黄清
　(五/)　　(六/)
尾
　太清黄清夷黄太姑
　(五/)　(六/)　(工合四一/)
萬嵗樂
　　　黄鍾宫(俗呼/正宫)
　林南黄南姑大黄　　　姑林應南林姑林
　(尺工六工一四合/)　　　(一尺凡工尺一尺/)
　姑南黄蕤南林姑　　　應南林南姑大黄
　(一工六勾工尺一/)　　　(凡工尺工一四合/)
　黄應黄南姑大黄　　　姑林應南林姑林
　(六凡六工一四合/)　　　(一尺凡工尺一尺/)
　姑南黄蕤南林姑　　　應南林南姑大黄
　(一工六勾工尺一/)　　　(凡工尺工一四合/)
　　　大吕宫(俗呼/髙宫)
　夷無大無仲夾大　　　仲夷黄無夷仲夷
　(工凡四凡上一四/)　　　(上工合凡工上工/)
　仲無大林無夷仲　　　黄無夷無仲夾大
　(上凡四尺凡工上/)　　　(合凡工凡上一四/)
　大黄大無仲夾大　　　仲夷黄無夷仲夷
　(四合四凡上一四/)　　　(上工合凡工上工/)
　仲無大林無夷仲　　　黄無夷無仲夾大
　(上凡四尺凡工上/)　　　(合凡上凡上一四/)
　　　大蔟宫(俗呼中/管髙宫)
　南應太應蕤姑大　　　蕤南太應南蕤南
　(工凡四凡勾一四/)　　　(勾工四凡工勾工/)
　蕤應太夷應南蕤　　　大應南應蕤姑大
　(勾凡四工凡勾工/)　　　(四凡工凡勾一四/)
　太太太應蕤姑大　　　蕤南大應南蕤南
　(四四四凡勾一四/)　　　(勾工四凡工勾工/)
　蕤應太夷無南蕤　　　大應南應蕤姑太
　(勾凡四工凡工勾/)　　　(四凡工凡勾一四/)
　　　夾鍾宫(俗呼中/吕宫)
　無黄夾黄林中夾　　　林無太黄無林無
　(凡合一合尺上一/)　　　(尺凡四合凡尺凡/)
　林黄夾南黄無林　　　太黄無黄林仲夾
　(凡合一工合凡尺/)　　　(四合凡合尺上一/)
　夾大夾黄林仲夾　　　林無大黄無林無
　(一四一合尺上一/)　　　(尺凡四合凡尺凡/)
　林黄夾南黄無林　　　大黄無黄林仲夾
　(尺合一工合凡尺/)　　　(四合凡合尺上一/)
　　　姑洗宫(俗呼中管/中吕宫)
　應大姑大夷蕤姑　　　夷無夾大應夷應
　(凡四一四工勾一/)　　　(工凡一四凡工凡/)
　夷大姑無大應夷　　　夾大應大蕤夷姑
　(工四一凡四凡工/)　　　(一四凡四勾工一/)
　姑夾姑大夷蕤姑　　　夷應夾大應夷應
　(一一一四工勾一/)　　　(工凡一四凡工凡/)
　夷大姑無大應夷　　　夾大應大夷蕤姑
　(工四一凡四凡工/)　　　(一四凡四工勾一/)
　　　仲吕宫(俗呼/道宫)
　黄太仲大南林仲　　　南黄姑大黄南黄
　(合四上四工尺上/)　　　(工合一四合工合/)
　南大仲應大黄南　　　姑大黄大南林仲
　(工四上凡四合工/)　　　(一四合四工尺上/)
　仲姑仲大南林仲　　　南黄姑大黄南黄
　(上一上四工尺上/)　　　(工合一四合工合/)
　南大仲應大黄南　　　姑大黄大南林仲
　(工四上凡四合工/)　　　(一四合四工尺上/)
　　　蕤賓宫(俗呼中/管道宫)
　大夾蕤夾無夷蕤　　　無大仲夾大無大
　(四一勾一凡工勾/)　　　(凡四上一四凡四/)
　無夾蕤黄夾大無　　　仲夾大夾無夷蕤
　(凡一勾合一四凡/)　　　(上一四一凡工勾/)
　蕤仲㽔夾無夷蕤　　　無大仲夾大無大
　(勾上勾一凡工勾/)　　　(凡四上一四凡四/)
　無夾蕤黄夾大無　　　仲夾大夾無夷蕤
　(凡一勾合一四凡/)　　　(上一四一凡工勾/)
　　　林鍾宫(俗呼南/吕宫)
　大姑林姑應南林　　　應大蕤姑大應大
　(四一尺一凡工尺/)　　　(凡四勾一四凡四/)
　應姑林大姑大應　　　蕤姑大姑應南林
　(凡一尺四一四凡/)　　　(勾一四一凡工尺/)
　林蕤林姑應南林　　　應大蕤姑大應大
　(尺勾尺一凡工尺/)　　　(凡四勾一四凡四/)
　應姑林大姑大應　　　蕤姑大姑應南林
　(凡一尺四一四凡/)　　　(勾一四一凡工尺/)
　　　夷則宫(俗呼仙/吕宫)
　夾仲夷仲黄無夷　　　黄夾林仲夾黄夾
　(一上工上合凡工/)　　　(合一尺上一合一/)
　黄仲夷大仲夾黄　　　林仲夾仲黄無夷
　(合上工四上一合/)　　　(尺上一上合凡工/)
　夷林夷仲黄無夷　　　黄夾林仲夾黄夾
　(工尺工上合凡工/)　　　(合一尺上一合一/)
　黄仲夷大仲夾黄　　　林仲夾仲黄無夷
　(合上工四上一合/)　　　(尺上一上合凡工/)
　　　南吕宫(俗呼中管/仙吕宫)
　姑蕤南蕤大應南　　　大姑夷蕤姑大姑
　(一勾工勾四凡工/)　　　(四一工勾一四一/)
　大蕤南夾蕤姑大　　　夷蕤姑蕤大應南
　(四勾工一勾一四/)　　　(工勾一勾四凡工/)
　南夷南蕤大應南　　　大姑夷蕤姑大姑
　(工工工勾四凡工/)　　　(四一工勾一四一/)
　大蕤南夾蕤姑大　　　夷蕤姑蕤大應南
　(四勾工一勾一四/)　　　(工勾一勾四凡工/)
　　　無射宫(俗呼黄/鍾宫)
　仲林無林大黄無　　　大仲南林仲大仲
　(上尺凡尺五六凡/)　　　(四上工尺上四上/)
　大林無姑林仲大　　　南林仲林大黄無
　(四尺凡一尺上四/)　　　(工尺上尺五六凡/)
　無南無林大黄無　　　太仲南林仲大仲
　(凡工凡尺五六凡/)　　　(四上上尺上四上/)
　大林無姑林仲大　　　南林仲林大黄無
　(四尺凡一尺上四/)　　　(工尺上尺五六凡/)
　　　應鍾宫(俗呼中管/黄鍾宫)
　蕤夷應夷夾大應　　　夾蕤無夷蕤夾蕤
　(勾工凡工一四凡/)　　　(一勾凡工勾一勾/)
　夾夷應仲夷蕤夾　　　無夷蕤夷夾大應
　(一工凡上工勾一/)　　　(凡工勾工一四凡/)
　應無應夷夾大應　　　夾蕤無夷蕤夾蕤
　(凡凡凡工一四凡/)　　　(一勾凡工勾一勾/)
　夾夷應仲夷㽔夾　　　無夷蕤夷夾大應
　(一工凡上工勾一/)　　　(凡工勾工一四凡/)
　　　百戲
劍戲戰國時有蘭子者以技干宋元君以雙技長倍其
身屬其踵並趨並馳弄七劒迭而躍之五劒常在空中
元君大驚立賜金帛角觝戲本六國所造秦因而廣之
漢武帝開上林穿昆明池千門萬户設酒池肉林以饗
四夷之客作諸戲以觀示之角觝者角其技也兩兩相
當角及伎藝射御也魚龍漫衍戲漢天子正旦臨軒設
九賓樂舍利獸從西方來戲於殿庭激水成比目魚跳
躍𠻳水作霧翳日化成黄龍長七尺聳躍而出燿熀日
光樂畢作魚龍漫衍黄門鼓吹三通亦百戲之一也蹋
鞠之戲蓋古兵勢漢兵家有蹵鞠二十五篇霍去病在
塞外穿域蹋鞠亦其事也蹴毬蓋始於唐植兩脩竹髙
數丈絡網於上為門以度毬毬工分左右朋以角勝否
豈亦蹵鞠之變歟弄參軍戲始於漢館陶令石耽有贓
和帝惜其才每宴樂令衣白夾衫令優伶戲弄辱之大
中以來弄假婦人又弄婆羅門戲有代面者始自齊神
武之弟善鬭戰其以顔雌無威於敵毎入陣即著面具
　　百戲起於秦漢有魚龍蔓延髙絙鳳凰安息五案
　　都盧尋撞走丸跳劒戲車山車興雲動雷跟挂腹
　　旋吞刀履索吐火激水轉石𠻳霧扛鼎象人恠獸
　　舍利之戲(纂/要)梁有髙絙伎蓋今之戲繩也又有舞
　　輪技蓋今之戲車輪也透三峽伎蓋今之透飛梯
　　也(類/要)吞刀吐火植𤓰種樹之類術皆從西域來
　
　
　
　
　
　
　
　
　
　
　明集禮卷五十三上
