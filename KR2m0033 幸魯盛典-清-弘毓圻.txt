#+TITLE: 幸魯盛典-清-弘毓圻
#+DATE: 2016-06-11 12:22:34
#+SOURCE: github.com/kanripo/KR2m0033 master c23ec5f0                
　欽定四庫全書　　　　　史部十三
幸魯盛典　　　　　　　　　政書類二(儀制之屬/)
　　　提要
　　　　(臣/)等謹案
　　幸魯盛典四十卷
　　　　國朝襲封衍聖公孔毓圻等撰進先是康熙二
　　　　　十三年
　　聖祖仁皇帝臨幸闕里
　親祀
　　　　孔廟行九拜之禮
　　特命留曲柄繖於廟庭復
　　親製碑文遣官勒石於
　　　　孔廟大成門左周公孟子諸廟咸䝉
　　製文刋石並録聖賢後裔給世官以奉祠祀鉅典矞
　　　　　皇薄海忻舞毓圻以
　　聖天子尊師隆軌超邁古今宜勒為成書垂示来葉
　　　　二十四年疏請纂修并舉進士金居敬等八
　　　　人司其事得
　㫖俞允至二十七年成書十八卷奏進䝉
　指示應改正者二十八條及臣工詩文尚有應遴選
　　　　録入者
　諭毓圻等覆加校定㑹
　詔發帑金重建
　　　廟庭
　御製奎章摹鐫樂石尊崇之典視昔彌加毓圻等乃
　　　　續事編摩増輯完備凡修成事迹二十卷藝
　　　　文二十卷刋刻表
　　　進即此本也洪惟我
　聖祖仁皇帝統接羲軒心源洙泗褒崇
　　　聖教典禮優隆為亘古所未有非區區管闚蠡
　　　　測所可形容然文物典章毓圻等得諸見聞
　　　　頗能臚具伏讀是編
　大聖人崇儒重道之至意猶可想見其萬一是固宜
　　　　蔵諸金匱以昭示無極者矣乾隆四十三年
　　　　十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　欽定四庫全書
御製幸魯盛典序
　朕惟自古帝王聲敎翔洽風俗茂美莫不由於崇儒重
　道典學右文用能發詩書之潤澤宣道德之閫奥推厥
　淵源皆本洙泗以故追崇之典厯代相仍或躬詣闕里
　脩謁奠之儀潔志肅容盡誠備物其間禮數隨世損益
　至於希風服敎百代式型異世同揆莫之或二猗歟盛
　矣朕臨御以來垂三十載溯危微之統緒念生安之聖
　哲恒慮凉薄未克祗承用是夙夜亶心孜孜不倦惟我
　至聖先師孔子配天地參陰陽模範百王師表萬禩朕
　毎研捜至道涵泳六經覺憲章祖述刪定贊脩之功日
　星揭而江河流私心嚮往竊有願學之志焉乃者東巡
　踰泰岱渉泗沂遂過闕里親行釋奠得瞻廟貎仰聖容
　以為德盛功隆欽崇宜極凡厥典禮有加前代又親製
　文辭手寫以樹之貞石務用導揚至敎風示來兹夫𬗟
　懷曩哲繼躅前賢猶思覩其物采接其居處况先師遺
風餘烈乆而彌新重以朕之寤寐羹牆僾乎如見及過
杏壇相圃之間山川儼然檜楷如故彷彿金石絃誦之
聲聞於千載而上流連往復不能自己也衍聖公孔毓
圻上疏陳謝且以禮儀隆重非直一家榮遇請脩幸魯
盛典一書朕既可其奏乆之書成復請敘言以冠其端
朕萬幾餘晷敦勉弗遑實欲黙契先師尊聞行知於以
阜物諴民風同道一庶幾躋世運於唐虞登治術於三
古是書也豈徒使天下後世知朕於先師欽慕無已如
此且愈以見聖人之道覆幬羣倫苞毓萬象即凡車服
禮器之遺皆足令人感發而興起也故賜之序
康熙二十八年四月初二日
幸魯盛典進表
　　　　孔子陸拾㭍代孫太子少師襲封衍聖公(臣/)孔毓圻
　　　　恭承
　敕㫖編刻
　幸魯盛典今已成書奉
　　表上
　　進者(臣/)毓圻誠惶誠恐稽首頓首
　　上言伏以
　帝德崇儒特舉隆文於闕里
　皇仁重道首頒異數乎尼山開局
　命官裒洙泗希逢之典超前軼後成古今未有之書宮
　　　　墻尊萬世之
　　　師禮制立百王之法敬陳蕆事上冒
　宸嚴欽惟
　皇帝陛下
　　聖神廣運
　天地同流
　履中蹈和體博厚髙明之藴
　祖堯述舜接危微精一之傳乆道化成大猷光被
一人有慶四海同風猶乃崇禮
　　先師褒揚
　　聖學值上元之甲子日轉一陽
幸東魯之廟庭星聯五曜四方觀化夾道而瞻
六飛
萬乘詘尊升堂而行九拜獻爵奏太常之樂純乎玉振
　　　金聲迎神讀祝版之辭詎數歌風扢雅
皇心致慤降輦輅而奠林坰
天語如春望羮墻而瞻象設徘徊車服留
御葢于廟堂想像金絲題
奎章于門額援珠毫而作賦檜樹向榮濡玉硯而製詩
　　　杏壇増色架穹碑于霄漢石採西山鐫
睿藻于櫺星文從北極至若
　召諸生于講幄經義昭明
　授博士于翰林
聖慈優渥
　錫禮樂詩書之額蓬藋焜煌
　題松筠節壽之坊鳳鸞飛舞恢宏林地則十一頃有
　　　奇優恤子孫則千萬年無算
　許守墳之百户亦𨽻夏官合在籍之四司皆霑
　朝命
賜書
賜服不但(臣/)家
蠲税蠲糧遍於通邑及
　念殿寢之隳敝更𤼵
　内府之金錢堂廡煥然仍宗廟百官之富碑亭屹若
頒庖羲一畫之文大工既成鴻儀肇舉
特命
　皇子昭告鼎新祼獻加䖍獲人豫神歡之慶始終卒
　　　度昭禮明樂備之休載勒貞珉復䝉
宸翰對峙之奎文閣後如日東而月西屹立於大成門
　　　前並天長而地久崇師褒聖過分逾涯欃槍掃
　　　而告成工瀚海清而修祭典乃至賢如述聖代
　　　鮮專祠鯨棟虹梁
賜堂基而崇祀春嘗秋禴
允締造以陳祠且使孟廟重新姬祠復葺齊頒
御製並建豐碑仲由閔損之門俱沐旌賢之
典東野端木之胄咸霑尚德之
恩下至濂洛後昆闗閩遠裔莫不身膺
　命服名厯淸班昔漢髙之祀太牢唐皇之經東魯迨
　　　至宋室復遇真宗親製贊辭勅留祭器莫不傳
　　　為盛事加以特書然而典禮未全儀文弗備未
　　　有隆規咸五曠典登三如
　今日者也葢惟同心同理
　道大而德隆故兼作君作師
　禮優而澤洽雖千載自炳於
　起居之注而一時不可無紀盛之書伏䝉
聖恩准(臣/)籲請就廟開裒輯之局拜疏薦纂修之員首
　　　炳
宸章臚陳
典制
皇仁臨幸之
俞㫖羣工奏對之昌言扈從入廟之班聯(臣/)族受
恩之始末一一恭紀事事詳編加以(臣/)僚應
制之作卿士頌
聖之詞亦奉
綸言增諸末簡(臣/)謹同纂修諸(臣/)緝成正文二十卷詩
　　　文二十卷名為
幸魯盛典實則集聖大成恭荷
御筆製序并䝉
欽定批簽一經筆削于
九重彌增光熖于萬丈則又詞苑未叨之異數書局希
　　　遘之
洪慈也竊按
　　聖門紀載之書多存厯代經籍之志盈箱累篋唯傳
　　　泗水之遺文紀事考言未入朝家之大典孰若
熙朝之盛事聿垂萬代之章程永同帝典王謨並垂千
　　　古將與魯論家語齊炳九垓(臣/)謹裝潢成帙齋沐
　　　恭進(臣/)性資弇鄙問學空疎守祀祖庭率履恐貽
　　　隕越祗承
休命編摩未敢怠遑雖復暝寫晨書不無挂一漏萬藉
　　　一蠡以測海豈能揚扢
　鴻猷握寸管以窺天何足鋪陳
　盛烈伏願
　顯仁藏用
　富有日新
　道造逢源之深
　德躋極天之峻
　文明大啟無庸渭水求師
　正學丕昌不向峒山問道則彌綸無外厯乆遠而愈
　光法制昭垂綿繼承而勿替(臣/)無任瞻
天仰
聖激切屏營之至謹
　表隨
　進以
聞奉
㫖覽卿奏幸魯盛典編輯有年兹刋刻告成裝潢來進
　知道了該部知道書留覽
　
　　康熙五十年三月　　　　　(臣/)孔毓圻謹上表
　　　　　　　︵字位過密　無法显示︶
幸魯盛典職名
　　　總裁官
　　　　太子少師襲封衍聖　公(臣/)孔毓圻
　　　副總裁官
　　　　翰林院五經博士加五　級(臣/)孔毓埏
　　　纂修官
　　　　乙丑科進士授山西大同府靈邱縣知縣(臣/)金居敬(江南長/洲縣人)
　　　　乙丑科進士授直𨽻大名府元城縣知縣(臣/)俞兆曾(浙江海/鹽縣人)
　勅封翰林院編修丁巳科舉人候補内閣中書舍人(臣/)叢克敬(江南江/寧縣人)
　　　　戊午科舉人戊辰科進士授翰林院庶吉士(臣/)孫致彌(江南嘉/定縣人)
　　　　辛　酉　科　副　榜　貢　生(臣/)葉　湜(江南崑/山縣人)
　　　　候選小京職陞貴州都匀府知府(臣/)沙汝洛(山東萊/陽縣人)
　　　　候　　　選　　　知　　　縣(臣/)章　緯(浙江富/陽縣人)
　　　　增　　　廣　　　生　　　員(臣/)曹　晃(浙江嘉/善縣人)
　　　校閱官
　　　　候　　　選　　　知　　　縣(臣/)張拱樞(浙江錢/塘縣人)
　　候　　　選　　　州　　　同(臣/)張元煒(江南婁/縣人)
　收掌官
　　四　　氏　　學　　學　　録(臣/)孔尚侃(山東曲/阜縣人)
　　候選典簿授光禄寺典簿(臣/)程士璉(江南丹/徒縣人)
　謄録官
　　候　　　選　　　州　　　同(臣/)許　永(江南常/熟縣人)
　　候選州同授刑部主事河工効勞(臣/)程兆彪(江南上/海縣人)
　　候　　　選　　　州　　　同(臣/)呉道行(江南婁/縣人)
　　候　　　選　　　縣　　　丞(臣/)張廷玟(浙江錢/塘縣人)
　　四　　氏　　學　　敎　　授(臣/)沙　潢(山東蓬/萊縣人)
　　貢　生　今　考　授　通　判(臣/)孔衍溥(山東曲/阜縣人)
　　監　生　今　考　授　州　同(臣/)馮　暹(浙江仁/和縣人)
幸魯盛典凡例
　　　　恭惟
　聖天子致治太平舉時廵之曠典望秩岱宗觀風吳㑹
　　清蹕南還
　寵臨闕里禮隆樂備
　恩覃澤洽仰見
　皇上同揆接統尊師重道非前代帝王所可幾及書之
　　　　方策事體重大(臣/)等未敢輕易屬藁謹先定凡
　　　　例如左
　御製詩文為經作則如日星雲漢昭囘在上如天球河
　　　　圖永為傳寳惟有仰瞻珍襲莫能贊歎頌揚獨
　　　　標卷首炳然萬古(一則/)
　　典禮崇隆
　恩澤優渥節目繁多年月相間是書彷記事本末之體
　　　　事為起訖各自編年庶可一覽暸然仍以大書
　　　　為綱而章奏檔案細書為目焉(二則/)
　　　是書惟志
幸魯而事有原始義有連及例當備書昔杜預謂左氏
　　　傳或先經以起事或後經以終義敢竊取之以
　　　為凖的首紀
巡幸次及
臨幸廟林典禮次及
　加恩聖裔
　推恩五氏子孫次及
　遣祭元聖
　推恩後裔次及開擴林地議通璧水次及
賜碑次及修廟次及
　皇子告祭次及再
賜修廟碑文次及
　推恩先賢先儒子孫而終之以纂修事宜至於臣僚
　　　頌言皆以送到職銜為序其地方職官及(臣/)等
　　　詩文附於末卷(三則/)
法駕省方敷天裒對實惟(臣/)里倍極光榮億萬斯年流
　　　徽載籍粤自前世元后幸臨正史特標綱要乃
　　　其恩施曲被散見於祖庭廣記孔門僉載等書
　　　討論故事莫有盛於
　今日採摭附錄以類相從正如繁星之麗天百川之
　　　歸海云爾(四則/)
皇上聖徳神功登三咸五峻極於天名言莫罄(臣/)等綴
　　　以案語附於本條于以志感激
恩施欣戴遭遇雖復殫思竭慮無能擬諸其形容顧惟
　　　蠡測管窺抑亦畧陳其考質踴躍鳬藻不知所
　　　裁(五則/)
　　　臣僚恭遇
　盛典朝野洋溢頌聲或身親
　扈從或出入
禁近喜起賡載述作斐然(臣/)與纂修諸(臣/)亦不敢以淺
　　　陋自解各攄悃愊裒集衆體彚為一編(六則/)
　　　　　　　　襲封衍聖公(臣/)孔毓圻恭紀
　欽定四庫全書
幸魯盛典卷一
　御製
　　　　至聖先師孔子廟碑
　朕惟道原於天𢎞之者聖自庖犧氏觀圖畫象闡乾坤
　之秘堯舜理析危微厥中允執禹親受其傳湯與文武
　周公遞承其統靡不奉若天道建極綏猷敻乎尚矣孔
　子生周之季韋布以老非若伏羲堯舜之聖焉而帝禹
　湯文武之聖焉而王周公之聖焉而相也巋然以師道
　作則與及門賢喆紹明絶業教思所及陶成萬世是伏
　羲堯舜禹湯文武周公之統惟孔子繼續而光大之矣
　間嘗誦習詩書之所刪述大易之所演繫春秋之所筆
　削禮樂之所修明本末一貫根柢萬有殆與覆載合其
　德日月竝其明四時寒暑協其序焉故曰仲尼之道一
　天道也朕敬法至聖景仰宮牆嚮往之誠弗釋寤寐嵗
　甲子十有一月時邁東魯躬詣曲阜展修祀事復謁聖
墓循撫松栝儀型在望僾乎至德之親人也朕忝作君
啟牖下民深惟夫子師道所建百王治理備焉舎是而
圖郅隆曷所依據哉因勒文於石彰朕尊崇聖教以承
天治民之意系以辭曰
遐哉三五維辟之式於皇尼山師道允植天畀木鐸覺
彼羣生百行以正六籍以明賢邁唐虞聖則河洛綏和
動來文博禮約性天峻極倫教孔彰學昌洙泗統歸素
王炎漢崇儒少牢用饗厥後賢君高山是仰予懷至聖
涖彼東方音徽云邈道德彌光鬱鬱塋林峩峩祠殿企
慕安窮羹牆如見泰岱匪高東海匪深敬揚懿軌終古
式欽
　　　至聖先師孔子贊(并序/)
盖自三才建而天地不居其功一中傳而聖人代宣其
藴有行道之聖得位以綏猷有明道之聖立言以埀憲
此正學所以常明人心所以不冺也粤稽往緒仰遡前
徽堯舜禹湯文武達而在上兼君師之寄行道之聖人
也孔子不得位窮而在下秉刪述之權明道之聖人也
行道者勲業炳於一朝明道者敎思周於百世堯舜文
武之後不有孔子則學術紛淆仁義湮塞斯道之失傳
也久矣後之人而欲探二帝三王之心法以為治國平
天下之凖其奚所取衷焉然則孔子之為萬古一人也
審矣朕巡省東國謁祀闕里景企滋深敬摛筆而為之
贊曰
清濁有氣剛柔有質聖人參之人極以立行著習察舍
道莫由惟皇建極惟后綏猷作君作師埀統萬古曰惟
堯舜禹湯文武五百餘歲至聖挺生聲金振玉集厥大
成序書刪詩定禮正樂既窮象繫亦嚴筆削上紹往緒
下示來型道不終晦秩然大經百家紛紜殊途異趣日
月無踰羮牆可晤孔子之道惟中與庸此心此理千聖
所同孔子之德仁義中正秉彜之好根本天性庻幾夙
夜朂哉令圖溯源洙泗景躅唐虞載厯庭除式觀禮器
摛毫仰贊心焉遐企百世而上以聖為歸百世而下以
聖為師非師夫子惟師於道統天御世惟道為寳泰山
巖巖東海泱泱牆高萬仞夫子之堂孰窺其藩孰窺其
徑道不逺人克念作聖
　　　祭至聖先師孔子文
仰惟先師德侔元化聖集大成開萬世之文明樹百王
之儀範永言光烈㒺不欽崇朕丕御鴻圖緬懷至道憲
章往哲矩矱前模夕惕朝乾覃精思於六籍居今稽古
期雅化於萬方繄惟典訓之功實覩乂安之效兹者巡
省方國至於岱宗瞻望魯邦爰來闕里空堂至止恍聞
絲竹之聲舊寢徘徊喜動宮牆之色車服禮器宛然三
代遺風几杖册書夐矣千秋盛蹟愾明靈之儼在文治
遐昌肅禋祀以惟䖍精忱庶格
　　　重修闕里孔子廟碑
朕惟大道昭埀堯舜啟中天之盛禹湯文武紹微危精
一之傳治功以成道法斯著至孔子雖不得位而贊修
刪定闡精義於六經祖述憲章㑹衆理於一貫為往聖
繼絶學為萬世正人心使堯舜禹湯文武之道燦然丕
著於宇宙與天地無終極焉誠哉先賢所稱自生民以
來未有盛於孔子者也往歲甲子朕巡省東方躬詣闕
里登聖人之堂祇將祀事覩其車服禮器金石絃歌葢
徘徊久之不能去焉顧聖廟多厯年所丹雘改色榱桷
漸欹用是惄然於心特發内帑專官往董其役鳩工庀
材重加葺治經始於辛未之夏事竣於壬申之秋廟貎
一新觀瞻以肅盖深惟孔子之道垂範今古朕願學之
志時切於懷每考天人性道之原修齊治平之要思以
逺紹前緒牖迪生民凡所以尊崇褒顯者靡不隆禮竭
誠以將景行仰止至意而况廟庭之地尤為聖人神明
所憑依者哉今者登堂而陳俎豆入室而習禮儀營搆
既堅采章彌煥庶幾於朕心深有慰焉用是特遣皇子
𦙍祉敬展禋祀以告落成凡我臣民瞻仰宫牆倍增嚴
翼尚益思敦崇德義砥礪倫常以不負朕尊師重道之
意豈不休歟因勒貞石系以辭曰
麟書啟瑞素王挺生上律下襲玉振金聲範圍百代陶
甄萬類道備中和德參天地立型垂訓師道昭宣象懸
七曜海納百川曩巡東魯臨河登岱峩峩尼山羹牆斯
在䖍恭展謁至德是欽宗風溥博教澤閎深洙泗之陽
殿寢奕奕上棟下宇神靈安宅冬官特飭締造維新宏
規大啓肅奉明禋聖人之居永以觀德千載傳心四方
式則
　　　祭啟聖公文
維公系本神靈生稱瓌偉勇力聞於魯國皆道德所𤼵
皇政事紀於鄹邦悉文章所宣著篤生聖子代為帝師
寰宇崇嵗祀之儀不先父食古今奉斯文之統共指家
傳兹値東巡特臨曲邑溯二千年之教澤孰非厚德燕
貽垂七十世之孫謀如見神明陟降用修彜祭之典代
以扈從之臣泗水環流知發源之有自防山聳峙占積
慶之無疆牲醴式陳尚其歆格
　　　闕里古檜賦
　孔子手植檜在杏壇之側金貞祐間無復存矣元至
　元三十年再茁故處明𢎞治間又燬於火今所遺者
　不枯不榮屹立霜露而秀色獨異撫摩久之乃作賦
　曰
維槎枒之靈質實鈞化之所鍾標扶輿之奇特峙先聖
之故宫涵元氣以不朽與至道而俱崇爾其黛幹蒼蒼
孤柯濯濯鶴骨初扶霜鱗未作儼茁軋以方舒類鴻荒
之忽鑿謝縟采於春華完淳風於太樸夭矯拂勃星臨
露滴枝無取於樛樛葉全稀於摵摵夕飈度兮弗驚朝
旭烘兮如滌伊間氣之潛滋惟神爽之咸集徘徊延却
宛轉斷連蟠屈兮若佾羽之在列聳削兮若簨簴之待
懸則有築以崇封沃以膏壌方以周闌角以文磉足縮
心㱆目給神賞蘿煙奪翠松籟失響於是楷因之而擢
穎蓍感之而抽莖爭葳蕤於絃誦之里齊扶疎於禮樂
之庭朝􁑚慚兮一旦大椿譲兮千齡上泝眞宰之功遠
契無為之代均雲行兮雨施等乾始兮坤載疇則出混
茫之中而居耳目之外與三才以竝植綿厯禩其長在
亦有扶桑海表若木山巔東瀛西極揭日摩天迹雖誇
於神異植非出於文宣宜瞠乎其後矣邈無得而稱焉
　　　孟子廟碑
自王迹熄於春秋聖人之道或幾於泯滅卒之晦而復
明厯千百世而不敝者恃有孔子也孔子没百有餘年
浸假及於戰國楊墨塞路禍尤烈於曩時子輿氏起而
闢之於是天下之人始知誦法孔子率由仁義斯道之
有傳至於今賴之是以後世學者如韓愈蘇軾之徒咸
推其功以配大禹而閩洛之儒咸尊為正學之宗傳烏
虖盛已夫洪水之禍止於人身已爾楊墨之禍隠然直
中於人心不有孟子使楊墨濫觴於前釋老推波於後
後之人雖欲從千載之下探尼山之遺緒其孰從而求
之因推述厥義刻文於石俾揭於鄒之廟其文曰
尼聖既往夐矣音徽後百餘嵗聖緒浸微尚異實繁楊
墨競煽陷溺之禍酷於昏墊惟子輿氏距詖放淫以承
先聖以正人心述舜稱堯私淑孔子正學修明百世以
俟不有是者斯道孰傳宇宙晦霿萬物狂傎我讀其書
曰仁曰義遺澤未湮聞風可企嶽嶽亞聖巖巖泰山功
邁禹稷德參孔顔刻石兹文於祠之下誦烈揚休用告
來者
　　　泉林記
朕被服至道誦法孔子於詩書簡册之中羹牆載見如
聞其言論而接其聲容者匪伊朝夕矣嘗以不得一登
闕里之堂觀其車服禮器山川風物慨然至聖之音徽
每低徊於中而不能自已迺者在廷之臣咸謂古者天
子巡省方岳觀察民俗朕俞其請因念岱宗在望于邁
魯郊夙昔所懷今兹可慰嵗之冬月輿衛北還抵於泗
水東境距其縣治五十里陪尾山之陽衆泉出焉石竇
㟏岈清流蕩潏下合沂泗逺波悠然相傳為子在川上
處云旁有古寺厥名泉林坡陁幽曠樹木茂密雖古今
異時陵谷不改去聖人之居如此其近意者當日杖履
所經周覽原泉黙契道體喟然發水哉之歎者其即斯
地耶於是停驂弭節瞻眺乆之恍乎如有所得殆移晷
而後去也夫天地無終窮流水之出於天地者亦無終
窮聖人之道川流敦化萬古不息與天地流水同其無
終窮焉其何能已於予懷耶孔子繫易其言天也曰行
健言地也曰無疆孟子之言水也曰盈科而後進君子
之於聖人之道也溯源窮流學水至海亦若是焉而已
矣朕既幸宮牆親覿至止非遥而又喜泉源勝地聖跡
所存而得游厯其處也遂為之記
　　　祭元聖周公文
惟公丕承聖緒懋敘人倫光烈覲揚成一家之繼述官
禮制作垂萬世之經常道闡圖書探六爻而易貢心傳
精一兼三代以訏謨啟東魯之典型猶存故澤入尼山
之夢寐未墜斯文朕稽古省方瞻言至止郊原縱目遥
深松桷之思廟貌崇觀爰切羹牆之慕特申祗薦代以
親藩惟冀神靈尚克歆饗
　　　周公廟碑
世運代嬗隔越千載則必有神哲挺生其間以承大統
以作名世惟公體上聖之質紹祖考之德孝友篤仁左
右寧王厥勲爛矣及乎負扆能以勤勞寅恭惇大忠信
之道翼贊其君太和洽而頌聲作焉夫功莫大於致治
綏邦業莫隆於制禮作樂公身兼數器開物成務其龎
鴻炳爍之烈既已載於詩書志諸史册至於繫爻辭定
官禮撰爾雅出言為經又何博奥難窮也昔孟子論列
古帝王至於公曰兼三王施四事而韓愈亦厯數堯舜
禹湯文武以至公盖道統之傳如此豈僅以治理之彰
彰者與遙想風徽官公遺嗣俾昭世澤於無窮既命有
司新公廟貌希慕之餘勒石頌德而繫之以詩詩曰
邃古民樸混混茫茫列聖經綸肇軒迄商敘厥倫紀賁
以采章公監二代揆時立制有因有除禮明樂備體國
經野成理萬彚集武之勲紹文以孝代成諴民竝孔立
敎為子為臣是則是傚宗邦綿厯忠厚所貽貞珉載鐫
作頌致思鳬繹同峙億禩為期
　　　聖廟落成遣皇子祭告文
朕惟道統與治統相維作君與作師竝重先師孔子德
由天縱學集大成綜千聖之心傳為萬世之師表故廟
祀乆逺垂於無窮朕御㝢以來立綱陳紀彰敎敷治咸
奉至聖為法程凡典禮追崇竭誠致敬自京師下逮郡
邑辟雝泮水建廟釋奠㒺不修舉况兹闕里乃聖人鍾
毓之鄉車服禮器於斯藏守曩者東巡展拜之餘仰觀
廟貌多厯年所漸有頽敝深厪於衷用是命官董理重
加修葺棟宇維新以妥聖靈兹當告成特遣皇子𦙍祉
致祭俎豆肅陳恍乎接至聖之音容以將朕儼恪欽崇
至意陟降在兹尚祈歆饗
　　　克捷告祭闕里廟文
朕服膺聖訓殫究遺文凡兹六籍所垂惟以安民為要
臨御以來孜孜圖治綏乂蒸生逺邇中外視同一體乃
有厄魯特噶爾丹荒陬狡冦肆虐跳梁擾毒邊方稔惡
已極朕親統六師三臨絶塞𢎞彰撻伐克奏膚功逆孽
就俘兇渠殄滅遐荒番部㒺不歸誠自兹永靖邊塵咸
安生業惟是至聖先師黙相啟佑特遣專官敬申禋祀
祗告成功伏惟昭鑒尚饗
　　　顔子贊
聖道蚤聞天資獨粹約禮博文不遷不貳一善服膺萬
德來萃能化而齊其樂一致禮樂四代治法兼備用行
舎藏王佐之器
　　　曾子贊
洙泗之傳魯以得之一貫曰唯聖學在兹明德新民止
善為期格致誠正均平以推至德要道百行所基纂承
統緒脩明訓辭
　　　子思子贊
於穆天命道之大原静養動察庸德庸言以育萬物以
贊乾坤九經三重大法是存篤恭慎獨成德之門卷之
藏密擴之無垠
　　　　孟子贊
　哲人既萎楊墨昌熾子輿闢之曰仁曰義性善獨闡知
　言養氣道稱堯舜學屏功利煌煌七篇竝垂六藝孔學
　攸傳禹功作配
　　　　過闕里
　鑾輅來東魯先登夫子堂两楹陳俎豆萬仞見宮牆道
　統唐虞接儒風洙泗長入門撫松柏瞻拜肅冠裳
　　　　闕里古檜
　幹聳朱甍外根蟠碧殿阿奇文成左紐元氣挺孤柯瑞
　與龜龍竝傳來歲月多徘徊看手澤不共劫灰磨
　
　
　
　
　
幸魯盛典卷一
　欽定四庫全書
幸魯盛典卷二
　　　　康熙二十三年甲子春二月翰林院編修曹禾
　　　　吏科掌印給事中王承祖各疏請
　皇上東巡
　命廷臣集議
　　　　翰林院編修曹禾
　　題為恭請
　皇上登封岱宗以告成功以昭盛德事(臣/)聞祀典國之
　　　　大事帝王事天明事地察於是乎神祗降福人
　　　　民悦豫慶流久逺古者有常祀有特祀禮曰天
　　　　子祭天地四方山川五祀歲徧焉此常祀也四
　　　　時舉行之禮也書曰歲二月東巡狩至于岱宗
　　　　柴望秩于山川此特祀禮司馬遷所謂每世之
　　　　隆則封禪答焉者也三五以來昭姓考瑞必以
　　　　其成功告於上帝(臣/)考封禪書及班固應劭服
　　　　䖍諸儒所言泰山五嶽之長神靈所聚因髙崇
　　　　天謂之封就廣増地謂之禪明受天地之所命
　　　　功成事遂有益於天地若髙者加高厚者加厚
　　　　隂陽和萬物序刻石紀號髙世比德於九皇甚
　　　　盛典也逮秦漢唐宋之主有事岱宗者皆勒兵
　　　　十數萬創立宫殿更起明堂辟雍勞民費財失
　　　　對越之意後世議者遂不敢申明其禮獨詳於
　　　　一歲中祈年報賽之常祀不知事天一也而禮
　　　　有大小帝王受命於天左右相之黙成其功業
　　　　故因名山升中與天相見報受命之無負因之
　　　　燔柴肆祀以答幽贊明欲其精神通於眞宰使
　　　　神祗各率其職佑我皇極光我泰階天人之際
　　　　感召甚微其為典禮至尊至重洪惟我
太祖高皇帝誕膺圖籙
太宗文皇帝受寶握符
世祖章皇帝撫有區夏大命雖定而天下未寧人心未靖
　　　　三孽伏於方鎮海冦跳梁東南此乃
上帝神靈眷顧篤佑
　皇上留遺艱難昭宣至德神功開大一統之業垂裕於
　　　　萬世也伏見
　皇上睿謀獨運動與天契決機制勝掃蕩都盡臺灣逋
　　　　冦讋威歸化納土稽顙窮海萬里廓清無外
　皇上聖德髙深期臻上理雖六合同風而孜孜不已政
　　　　化翔洽流於無垠三光五行昭精布序年榖順
　　　　成聲敎四訖閭閻安生樂業共見太平而奉琛
　　　　職貢梯山航海而來者不可勝數猗歟盛哉古
　　　　帝有功德者莫過於黄帝黄帝上元甲子貞元
　　　　運㑹考定星厯建天地神祗物類之官制作度
　　　　數合符造化由是封巒勒成遂開宇宙文明之
　　　　象漢武帝不得其時則以十一月甲子朔冬至
　　　　應之而數千年之景運適協於今日功成治定
　　　　之後則統天之紀應地之時而立人之極端在
　　　　今日矣(臣/)愚竊謂
　皇上以精一執中為奉若豈樂於泥金刻石鋪張揚厲
　　　　之文然而
上帝之命不可不報山川百神之助不可不答而運世之
　　　　本開基之功德不可不紀誠宜稽古禮文潤色
　　　　鴻業勿憚登陟之勞亟議告成之典考漢唐之
　　　　儀注行之簡易順承大慶維新庶政為生民錫
　　　　福為奕葉儲庥光昭
祖
宗之洪烈休德將見瑞應洊臻頌聲洋溢與黄帝之時同
　　　　其盛美矣(臣/)於歲首即懷此念慮蹈越位之罪
　　　　既而惟之受
　恩深重報稱無由而敷陳經史導揚德化(臣/)之職也拳
　　　　拳之誠冒凟
　宸聽奉
　旨九卿詹事科道㑹議具奏
　　　吏科掌印給事中王承祖
　題為請倣古帝之巡狩以勤民事以光
聖治事(臣/)仰見我
皇上乗泰運之始出維新之治屢頒
上諭戒飭臣工疏通仕路皆
軫念民生期登熙隆至意也誠德嫓堯舜功邁漢唐矣
　　　方今四海昇平要荒向化正觀風問俗勸課農
　　　桑之時(臣/)讀舜典所載歲二月東巡狩至于岱
　　　宗柴望秩于山川肆覲東后(臣/)竊惟其意岱宗
　　　居五嶽之首東方為生氣之先二月乃東作之
　　　始燔柴祀天因所至而祭告之至其協時月正
　　　日同律度量衡盖皆為民事也故載之於書令
　　　後世倣其意而行之我
皇上念切民瘼求登殷阜必以農功為先務請倣虞帝
　　　之制巡幸東方察閭閻之利病問風俗之厚薄
　　　設祭方嶽以祈年豐又聞泰山出雲不崇朝而
　　　雨天下是
聖帝一禱即澤沛萬方矣詩云以祈甘雨以介我稷黍
　　　以榖我士女此之謂也且東嶽密邇孔里(臣/)見
　　　史冊所載漢髙至魯以太牢祀孔子後世美其
　　　開一代之文治倘
御輦所屆觀其車服禮器亦古今鉅觀而
皇上右文至意載之史冊誠千古不易見之盛事(臣/)讀
　　　史記封禪書内云上古封禪者七十二君皆荒
　　　唐無稽至秦皇漢武倣而行之不過耀德張功
　　　後世鄙焉我
皇上德接精一之傳博稽羣書上法虞帝行燔柴之禮
　　　不襲封禪之事是
聖德神功光昭萬世矣奉
旨九卿詹事科道一併㑹議具奏
　　　禮部為恭請
皇上登封岱宗以告成功以昭盛德事(臣/)等㑹議得翰
　　　　林院編修曹禾疏請三五以來昭姓考瑞無不
　　　　以其成功告於上帝逮秦漢唐宋之主有事岱
　　　　宗者類皆創立宫殿更起明堂辟雍勞民費財
　　　　失對越之意後世議者遂不敢申明其禮洪惟
　　　　我
　皇上睿謀獨運動與天契決機制勝掃蕩都盡
上帝之命不可不報山川百神之助不可不答運世之本
　　　　開基之功德不可不紀宜亟議告成之典等語
　　　　又科臣王承祖疏稱巡幸東方察閭閻之利病
　　　　問風俗之厚薄設祭方嶽以祈年豐又聞泰山
　　　　出雲不崇朝而雨天下
　聖帝一禱即澤沛萬方矣且東嶽密邇孔里(臣/)見史冊
　　　　所載漢髙至魯以太牢祀孔子後世美其開一
　　　　代之文治倘
　御輦所屆觀其車服禮器亦古今鉅觀而
　皇上右文之至意載之史冊誠千古不易見之盛事(臣/)
　　　讀史記封禪書内云上古封禪者七十二君皆
　　　荒唐無稽至秦皇漢武倣而行之不過耀德張
　　　功後世鄙焉我
皇上德接精一之傳博稽羣書上法虞帝行燔柴之禮
　　　不襲封禪之事是
聖德神功光昭萬世等語伏察封禪之説不著於經書
　　　傳言舜至岱宗燔柴以祀天原非封禪唐虞三
　　　代以前實無登封故事科臣王承祖疏稱封禪
　　　之禮後世鄙焉編修曹禾請封禪以告成功之
　　　處無庸議又王承祖疏稱請倣虞舜巡幸東方
　　　察閭閻之利病問風俗之厚薄設祭方嶽以祈
　　　年豐漢高至魯以太牢祀孔子後世美其開一
　　　代之文治恭惟我
皇上博綜經學𢎞闡心傳重道崇文千古莫竝且
軫念民依省方問俗
鑾輿所至
　訓飭官方特加蠲賑此皆勤民重農至意如
　皇上巡問民俗經過泰山闕里應倣行虞舜燔柴漢高
　　　　祖祀孔子禮致祭等因奉
　旨着候旨行應行典禮該部即詳察具奏欽此欽遵(臣/)
　　　　等查虞書舜典載歲二月東巡狩至于岱宗柴
　　　　望秩于山川肆覲東后禮記王制所載與虞書
　　　　同俱無燔柴致祭禮儀唐開元禮載有修壇設
　　　　位奠玉帛進饌賜胙等儀明㑹典内載永樂六
　　　　年至北京經過處所遣官祭陵祭淮祭泰山闕
　　　　里嘉靖十八年南巡所過嶽瀆山川有望祭及
　　　　遣官致祭禮亦未詳載禮儀伏查見行典禮冬
　　　　至大祀
天於圜丘燔柴作樂奠玉帛進俎行三獻禮飲福受胙撤
　　　　饌望燎俱有定儀又查史鑑紀漢高祖十二年
　　　　自淮南還過魯以太牢祀孔子未載致祭禮儀
　　　　明帝至魯詣孔子宅御講堂章帝祀孔子於闕
　　　　里及七十二弟子作六代之樂大㑹孔氏男子
　　　　二十以上者六十三人命儒者講論語安帝祀
　　　　闕里孔氏親屬諸生悉㑹賜帛有差北魏孝文
　　　　帝唐高宗明皇皆親祀孔子後周太祖謁孔子
　　　　廟又拜孔子墓俱未載有禮儀宋眞宗備禮謁
　　　　文宣王廟孔氏宗屬竝陪位帝再拜行酌獻禮
　　　　又幸叔梁紇堂命官分奠七十二弟子先儒洎
　　　　叔梁紇顔氏親製贊刻石廟中復詣孔林以樹
　　　　擁道降輿乘馬至文宣王墓設奠再拜脩飾祠
　　　　宇給便近十户奉塋廟命宰相等撰顔子以下
　　　　贊留親奠祭器於廟中從官立石刻名賜孔氏
　　　　錢帛錄親屬五人竝賜出身又賜太宗御製御
　　　　書一百五十卷銀器八百兩伏查順治九年
世祖章皇帝行幸學禮康熙八年
　皇上行幸學禮釋奠講書傳
　制加
　恩俱有定儀在案(臣/)等欽惟
　皇上敬
天勤民勵精宵旰凡
　鑾輿巡厯所至之地輒諮詢吏治延訪輿情
　軫念㷀黎加
　恩蔀屋此即帝舜省方覲后考績問俗之至意也
　車駕行經泰岱燔柴之禮自應詳備伏稽虞書傳註未
　　　　經載有儀節無從考據其後世登岱祀天多因
　　　　封禪費繁儀縟一無可採今應照見行
圜丘大祀禮參酌舉行擇祭所於泰山不必築壇設
牌位及
配位應設幄具品物祭日燔柴作樂奠玉帛進俎讀祝行
　　　　三獻禮飲福受胙等儀俱如
圜丘禮文武從官及
　　朝見官員俱照例按品陪祀其泰山之神應照祭五
　　　　嶽禮
遣官致祭至於闕里親祀孔子自漢高祖以下見於史
　　　冊者凡九帝我
皇上天縱徇齊懋勤典學窮六經之奥義𢎞百代之心
　　　傳以及廣厲師儒振興文教允矣垂休奕禩度
　　　越百王已兹
車駕經過闕里特行
親祭尤為盛事伏考前代禮儀俱未詳備今應照康熙
　　　八年
幸學釋奠禮參酌舉行祭日用太牢作樂奠帛獻爵等
　　　儀俱如釋奠禮其啟聖祠四配十哲兩廡亦照
　　　例
遣官分獻文武從官及
　朝見官員俱按品陪祀孔氏及五氏宗屬應陪祀者
　　　亦照例陪祀其樂工樂器祭品祭器一切應用
　　　等項俟奉
旨舉行之日行各該部院衙門備辦如有未盡事宜(臣/)
　　　　部臨期另行請
　旨可也康熙二十三年三月十二日題本月十五日奉
　旨依議
　　　　禮部等衙門
　　題為請
　旨事據太常寺呈稱該本寺等衙門題前事内開倣照
圜丘大祀竝
　幸學釋奠例祭祀應用樂器祭品器皿等物俱關營造
　　　　典禮(臣/)寺應㑹同禮工二部議覆可也等因奉
　旨依議欽此欽遵該(臣/)等㑹議得
　皇上鑾輿巡厯行經泰岱照
圜丘大祀禮燔柴祭
天應用樂器祭器等物若俱叧行修造恐致糜費錢糧難
　　　　以猝辦且係一時舉行之禮應將
天壇見用樂器祭器酌量帶去應用内有物件難以運送
　　　　者應於該地方備造其可減省者酌量減去今
　　　　將應帶應造應減器物逐一明晰開列應造者
　　　　於該地方營造備辦其泰山之神原有祭告舊
　　　　例應用祭品祭器行文該撫照例備辦至闕里
　　　孔子廟啓聖祠四配十哲兩廡現有祭祀器皿樂
　　　　器今應照康熙八年釋奠禮開寫數目行文衍
　　　　聖公備辦其祭
上帝位前祭
　　　孔子廟祭品等物俱行文該撫備辦所有營造備
　　　　辦器皿等物候
　命下舉行之日差(臣/)部寺官各一員前徃㑹同該撫動
　　　　支正項錢糧營造備辦可也等因康熙二十三
　　　　年五月十七日題本日奉
　㫖依議欽此欽遵到部該(臣/)等㑹議得今應差禮部工
　　　部太常寺官各一員工部筆帖式一員匠役頭目帶
　　　領欽天監相度地方官員前徃㑹同該撫於泰山下
　　　閲選潔淨寛平致祭之處即行修理營造其該地方
　　　應造器皿等物亦差禮部工部太常寺官各一員
　　　筆帖式各一員㑹同該撫速行備造其祭祀
　　孔廟所用器皿樂器等物雖行文衍聖公將現有者
　　　令其備辦但恐有悞應差太常寺官一員筆帖
　　　式一員將祭祀應用器皿樂器等物查閱備齊
　　　所有前往官員應照例騎驛馬前去可也康熙
　　　二十三年九月初七日題本日奉
旨依議
　　　禮部等衙門
　題為欽奉
上諭事康熙二十三年九月初八日大學士勒德洪明
　　　珠奉
上諭朕今東巡應行典禮着九卿詹事科道太常寺官
　員㑹議具奏欽此欽遵查得先經九卿詹事科道㑹
　　　議覆科臣王承祖條奏内稱
皇上巡問民俗經過泰山闕里應倣行虞舜燔柴漢髙
　　　　祀孔子禮致祭等因禮部議覆
　皇上鑾輿巡厯所至之地諮詢吏治行經泰岱燔柴之
　　　　禮自應詳備應如見行
圜丘大祀禮參酌舉行
　車駕經過闕里應照康熙八年
　幸學釋奠禮參酌舉行等因具
　　題在案該(臣/)等㑹議得虞舜東巡狩至于岱宗燔柴
　　　　致祭漢髙過魯以太牢祀孔子俱係巡厯所至
　　　　乘便致祭原非特行往祀今
　皇上聖德神功同符堯舜倣古之制爰事東巡
　鑾輿經過泰山闕里亦應致祭泰山照祀五嶽禮致祭
　　　　孔廟照本處祀典致祭其前議備辦一切應用
　　　　等項俱應停止可也康熙二十三年九月初十
　　　　日題本月十三日奉
　旨依議
　　　　附録　唐虞五載一巡狩羣后四朝歲二月東
　　　巡狩至于岱宗柴望秩于山川肆覲東后協時
　　　月正日同律度量衡修五禮五玉三帛二生一
　　　死贄五月南巡狩至南嶽八月西巡狩至西嶽
　　　十一月朔巡狩至北嶽皆如岱宗之禮歸格于
　　　藝祖用特夏后氏因之　周制十二年一巡狩
　　　天子將巡狩類乎上帝宜乎社造乎禰職方氏
　　　先戒四方諸侯曰各修平乃守考乃職事無敢
　　　不敬戒國有大刑及王之所行先道帥其屬而
　　　巡戒令大馭掌犯軷之禮土訓氏夾王車而行
　　　以待王問九州形勢山川所宜誦訓氏亦夾王
　　　車以上古久遠之事告王又掌道方慝以昭辟
　　　忌以知地俗乘金輅建大旗歲二月東巡狩至
　　　於岱宗柴而望祀山川覲諸侯其方之諸侯先
　　　於境首待所過山川則使祝宗先以三等璋瓚
　　　皆以黄金為鼻流酌鬱鬯以禮神次乃校人殺
　　　黄駒以祭之每宿舍掌舍設梐枑再重其外則
　　　土方氏又設籓籬既至方嶽先問百年就見之
　　　若未滿百年八十九十者路經其門則見之不
　　　然則否天子乃令太師採人歌謠賦詩以樂播
　　　而陳之以觀人風俗以審其善惡命典祀納賈
　　　陳百物之貴賤以觀人之所好惡又命典禮之
　　　官考校四時節氣月之晦朔甲乙等日及候氣
　　　之律吕所用禮樂宫室車旗等制度君臣上下
　　　衣服皆以王者所頒制度考校之諸侯封内有
　　　名山大川不舉而祭之者為不敬不敬者君削
　　　其地有祭宗廟不順昭穆者為不孝不孝者君
　　　絀以爵變禮易樂者為不從不從者君流革制
　　　度衣服者為畔畔者君討有功德於人者加地
　　　進律其諸侯待王之牢禮以一犢既黜陟諸侯
　　　乃與之相見於方嶽之下築壇與覲禮壇制同
　　　諸侯既朝見王訖乃退其餘五月南巡狩至於
　　　南嶽如東巡狩之禮八月西巡狩至於西嶽如
　　　南巡狩之禮十有一月北巡狩至於北嶽如西
　　　巡狩之禮巡狩訖却歸毎廟用一牛以告至(以/)
　　　(上巡狩/)　漢髙帝十二年十一月行至淮南還
　　　過魯以太牢祀孔子　光武建武五年冬十月
　　　征董憲遂幸魯使大司空祀孔子中元元年正
　　　月丁卯東巡二月己卯幸魯進幸泰山　明帝
　　　永平十五年二月庚子東巡耕於下邳至魯幸
　　　孔子宅祀仲尼及七十二弟子　章帝元和二
　　　年正月丙辰東巡狩耕於定陶柴告岱山祀明
　　　堂三月己丑進幸魯庚寅祀孔子於闕里及七
　　　十二弟子　安帝延光三年二月丙子東巡狩
　　　辛卯幸泰山柴告岱宗壬辰宗祀五帝於汶上
　　　明堂癸巳告祀二祖六宗戊戌祀孔子於闕里
　　　　北魏世祖太平眞君十一年車駕南伐宋自
　　　東平趨鄒山十一月進至魯郡以太牢祀孔子
　　　　孝文帝泰和十九年夏四月如魯城親祀孔
　　　子　唐髙宗乾封元年正月丙戌車駕發泰山
　　　辛卯至曲阜贈孔子太師以少牢致祭　明皇
　　　開元十二年十一月封泰山還車駕詣孔子宅
　　　親設奠祭　後周太祖廣順二年親征慕容彦
　　　超兗城將破夜夢一人狀甚魁異被王者服謂
　　　太祖曰明日當得城及覺因躬率將士力攻至
　　　午城陷車駕既入過夫子廟帝豁然曰昨夢殆
　　　夫子乎不然何路與廟㑹因駐蹕升堂瞻像一
　　　如夢中感喜下拜遂於六月朔親詣闕里致祭
　　　　宋眞宗大中祥符元年十一月勅告報皇帝
　　　封禪畢車駕至兗州曲阜縣謁先聖廟取十一
　　　月初一日備禮躬謁　金天㑹七年睿宗為都
　　　元帥統大軍入兗州撫定退師命曲阜知縣衡
　　　雄引詣宣聖廟時値建炎冦氛殿火猶未息元
　　　帥乃登杏壇奠拜訖復詣聖林　熙宗皇統元
　　　年二月戊午親詣闕里致祭(以上祀孔子廟/)
　　　(臣/)按巡狩之禮唐虞三代行之六藝之文可考
　　　信也盖聖人繼天立極臨御萬方當其垂拱九
　　　重既已明目達聰疇咨交儆百揆時敘咸熙庶
　　　績以覆斯民於樂利之天而躋一世於仁壽之
　　　域矣然猶慮四海之廣五服之遙或有德意弗
　　　克下䆒民隠壅於上聞者所以舜典期於再閏
　　　周官更以星終時邁方嶽言巡所守於以聽採
　　　輿誦觀風察俗宣布德澤加惠元元凡以為民
　　　事而已而必至於四嶽者盖一方之諸侯各聚
　　　於方嶽之下以覲天子詩所謂裒時之對是也
　　　後世方士迺有七十二君封禪之説諸儒又緣
　　　飾以書之柴而望秩詩之陟其髙山以緯解經
　　　承譌襲謬二千年來莫有起而正之者
皇上建中祗德時敏緝熙如天之仁覆露庶物文敎以
　　　紀之聲靈以震之靈臺偃伯三方底定奉琛輸
　　　賮重譯來賔老稚謳歌閭閻清晏夐哉三五之
　　　　隆無以過也而迺勤恤民隠惟恐一夫之不獲
　　　　特於農隙展時巡之典布德行慶悉凖聖經唯
　　　　以敬
天之實心行勤民之實政至於封禪不經之説祠官聚訟
　　　　之議數千年相沿之陋習得我
　皇上直斥其非以解萬世之大惑而復覩唐虞三代之
　　　　盛典焉
　大聖人之宸斷豈不偉哉
　　　　(臣/)又按開元禮有皇帝巡狩儀其目有鑾駕出
　　　　宫燔柴告至鑾駕還行宫望秩山川肆覲東后
　　　　考制度六條又有皇帝封祀泰山儀有鑾駕進
　　　　𤼵齋戒制度陳設省牲器鑾駕上山薦玉幣山
　　　　下封祀壇進熟燔燎封玉冊鑾駕還行宫朝覲
　　　　羣后考制度十四條葢巡狩封祀判為二事其
　　　　治道起壇攻石刻玉皆特遣將作勞費吏民良
　　　　以縟節滋於汰心彌文徇乎曲説異於古者從
　　　　簡尚質之義矣我
　皇上鑒古制惜民力足以告䖍無取乎侈足以成禮勿
　　　　務乎華一切儀器毋有營作且減輿衛免供億
　　　　戒俶擾國不加費民不知勞不踰時
　鑾輿巡厯布德行慶徧於直𨽻山東江南矣凡我臣民
　　　　何其多幸歟
　　　　秋九月
　皇帝稽古東巡十九日壬午昧爽
　𤼵德音肆赦天下
　詔曰帝王誕膺景命統御萬邦道重觀民政先求瘼是
　　以虞廷肆覲肇舉省方周室懷柔式歌時邁詩書具
　　在典制丕昭朕仰荷
天庥纘承
祖烈撫兹兆庶期底時雍夙夜孜孜懋求治理以富以教
　　靡敢怠遑猶慮蔀屋艱難罔由上達故於直𨽻郡縣
　　周覽巡行勤施補助更念山左等處土宜俗尚不加
　循省曷克眞知矧厯逢甲子世際昇平聿圖泰運之
　恒新在措芸生於豫大乘時命駕咨彼民依但樂利
　祗慰夫一方而德澤未敷於九有朕心歉焉用是特
　昭公普以𢎞仁庶奏諴和之盛治一江南浙江江西
　湖廣省分自用兵以來供應繁苦宜加恩䘏康熙二
　十四年所運漕糧著免三分之一一自康熙十三年
　起至二十二年拖欠漕項錢糧著自康熙二十三年
　起每年帶徵一年以免小民一時竝徵之累一東巡
　經過地方宜俱加恩䘏著將康熙二十四年應徵丁
　銀盡行蠲免一泰山經過致祭其四嶽四瀆等祀應
　遣官致祭察例舉行一凡官吏兵民人等有犯除謀
　反叛逆子孫殺祖父母父母内亂妻妾殺夫奴婢殺
　家長殺一家非死罪三人採生折割人謀殺故殺蠱
　毒魘魅毒藥殺人强盜妖言十惡等眞正死罪不赦
　外其謀反謀叛犯人妻妾子女家産應入官及父母
　祖孫兄弟應流徙及脩造宫殿陵寢冒破錢糧工程
　不固脩築河工不行堅固失陷城池行間獲罪官吏
　衙役枉法受贓監守自盜叛逆財産人口侵蝕入已
　誣告叛謀發掘墳塚略賣人口及光棍亦俱不赦外
　其餘自康熙二十三年九月二十四日昧爽以前死
　罪軍罪以下已發覺未𤼵覺已結正未結正咸赦除
　之有以赦前事告訐者以其罪罪之一直𨽻各省脩
　理文廟銀兩照舊存留以供整葺一直𨽻各省解費
　脚價銀兩仍復存留照額支給一祭祀行香習儀及
　祈晴祈雨鄉飲酒禮等項銀兩仍復存留以供支用
　一嶽鎭四瀆廟宇傾頺者該地方官設法脩葺以昭
　誠敬一内外文武官員現應議處者俱著寛免一内
　外文武大小各官除各以現在品級已得封贈外凡
　授職陞級及改任者著照新銜封贈一各處孤貧口
　糧已復存留經管地方務須從實給散以贍窮獨於
　戲時臻熙皥彌隆寛䘏之恩户樂淸寧丕篤綿長之
　慶布告天下咸使聞知
　　　附録　漢元和二年東巡詔曰朕巡狩岱宗柴
　　　望山川告祀明堂以章先勲其二王之後先師
　　　之裔東后蕃衛伯父伯兄仲叔季弟幼子童孫
　　　百僚從臣宗室衆子要荒遠服沙漠之北蔥嶺
　　　之西冒耏之類跋渉懸度陵踐阻絶駿奔郊畤
　　　咸來助祭祖宗功德延及朕躬予一人空虚多
　　　疚纂承尊明盥洗享薦慙愧祗慄詩不云乎君
　　　子如祉亂庶遄已厯數既從靈燿著明亦欲士
　　　大夫同心自新其大赦天下諸犯罪不當得赦
　　　者皆除之復博奉髙嬴無出今年田租芻槀
　　　又告東平王手詔曰朕惟巡狩之制以宣聲敎
　　　考同遐邇解釋怨結也今四國無政不用其良
　　　駕言出遊欲親知其劇易前祀園陵遂望祀華
　　　霍東柴岱宗為人祈福今將禮常山遂徂北土
　　　厯魏郡經平原升踐隄防詢訪耆老咸曰往者
　　　汴門未作深者成淵淺則泥塗追惟先帝動天
　　　之德底績遠圖復禹𢎞業聖績滂流至於海表
　　　不克堂構朕甚慙焉月令孟春善相邱陵土地
　　　所宜肥田尚多未有墾闢其悉以賦貧民給與
　　　糧種務盡力農勿令遊手所過縣邑聽半入今
　　　年田租以勸民夫之勞　唐高宗幸曲阜祠廟
　　　詔曰朕聞德契機神盛烈光於後代化成天地
　　　元功被於庶物魯大司冦宣尼父孔某資大成
　　　之材屬衰周之末思欲屈已濟俗𢎞道佐時厯
　　　聘周流莫能見用想乘桴以永歎因獲麟而興
　　　感於是垂素王之雅則正魯史之繁文播鴻業
　　　於一時昭景化於千祀朕嗣膺寶厯祗奉睿圖
　　　憲章前王規矩先聖崇至公於海内行大道於
　　　天下遂得八表乂安兩儀交泰功成化洽禮備
　　　樂和展采東巡囘輿西上途經兹境撫事興懷
　　　駐蹕荒區願為師友瞻望幽墓思承格言雖宴
　　　寢荒蕪餘基尚在靈廟空寂徽烈猶存孟軻曰
　　　自生民以來未有孔子者也微禹之歎既深褒
　　　崇之道宜峻可追贈太師庶年代雖遠式範令
　　　圖景業維新儀刑茂實其廟宇制度卑陋非宜
　　　更加脩造仍令三品一人以少牢致祭褒聖侯
　　　德倫既承𦙍嗣有異常流其子孫竝免賦役
　　　宋眞宗幸闕里詔曰朕以紀號岱宗觀風廣魯
　　　久懷先聖實主斯文矧尼山毓秀之區光靈可
　　　挹而曲阜奉祀之地廟貌猶存將伸欵謁之儀
　　　用表欽崇之志宜取十一月朔日幸曲阜縣備
　　　禮躬謁仍付所司詳定車駕至曲阜縣謁文宣
　　　王廟内外量設黄麾仗襲文宣公親伯叔兄弟
　　　竝許陪位
　　　(臣/)按古者天子所至稱幸謂必有恩澤及於臣
　　　民也然或於乘輿所駐賜復宥眚或因巡行所
　　　過得免田租傳諸史冊輒稱盛舉未有巡行一
　　　方而普天率土竝得邀浩蕩之恩者也我
　皇上乘上元泰運肇舉東巡而覃敷
　德音徧及於薄海内外若減免四省之現漕帶徵十年
　　　　之漕欠全蠲所過之正供恤民力也舉嶽瀆之
　　　　祀典飭祠廟之修葺答神貺也赦罪重民命也
　　　　復修理文廟及祭祀行香鄉飲各項之公費重
　　　　文敎也給解費蘇民困也寛吏議惜人材也推
　　　　封典廣孝治也䘏孤貧惠㷀獨也仁至而義盡
　　　　博施而濟衆敎養兼資神人胥悦如春風之無
　　　　不被焉如甘雨之無不潤焉如日月之無不照
　　　　焉誠所謂樂以天下澤及萬方者也又寧獨一
　　　　人之稱幸已耶(臣/)等遭逢
　聖明沐浴
　膏澤唯有懽忭踴躍於
　堯天舜日之下而已矣
　
幸魯盛典卷二
　欽定四庫全書
幸魯盛典卷三
　　　　九月二十四日丁亥
　聖駕𤼵自京師衍聖公孔毓圻率五經博士孔毓埏等
　　　　迎
　駕至齊河恭請
　聖安畢
　上問衍聖公孔毓圻曲阜有何古蹟毓圻悉數奏聞
　上諭衍聖公孔毓圻歸待於境毓圻等遵
　㫖辭歸
　遣太常寺寺丞張量馨鴻臚寺鳴贊鉛布齎香帛至闕
　　　　里飭執事有司演習禮樂并攜國學所用樂舞
　　　　袍服以往十月初七日己亥張量馨等至闕里
　　　　先是禮部等衙門
　　題為請
　㫖事先經禮部等衙門題前事内稱九卿詹事科道太
　　　常寺官員㑹議具題
皇上東巡
鑾輿經過泰山闕里致祭泰山照祀五嶽禮致祭孔廟
　　　照本處祀典致祭等語查康熙八年
皇上幸學致祭前一日在
　宫内齋戒親王以下多羅貝勒以上部院侍郎品級
　　　官員以上武官都統精奇尼哈番以上漢文官
　　　三品以上武官二品以上翰林院七品以上俱
　　　在本家齋戒一日其不陪祀固山貝子以下滿
　　　洲䝉古漢軍漢人文武各官皆穿朝服於
皇上往來俱跪候過
皇上朝服出宫鹵簿大駕俱行陳設迎神送神俱行兩
　　　跪六叩頭禮四配十哲兩廡啟聖祠俱
遣官分獻孔子啟聖公俱未用祝文該(臣/)等㑹議得今
皇上東巡經過闕里
皇上敬祀
　先師應於致祭前一日於
　行宫齋戒穿補服帶數珠行禮所帶
　行在儀仗俱應陳設迎神送神俱行兩跪六叩頭禮
　　　今
聖駕親詣闕里致祭尊師重道有關
　盛典應用祝文讀祝文畢於跪處行三叩頭禮其配
　　　位十哲兩廡啟聖祠應
遣官分獻
　扈從内大臣侍衛文武三品以上官員該地方現在
　　　彼處所有文官知府以上武官副將以上及衍
　　　聖公五氏現有官職者俱齋戒一日陪祀其不
　　　齋戒文武各官并現在彼處地方官員於
聖駕往來俱穿補服帶數珠在
　行宫前兩傍列跪候過
皇上親詣
　　孔廟致祭闗係
　大典若用本處之樂與典禮不符相應停用本處樂
　　　器祭畢候
皇上還
　行宫令衍聖公竝五氏現有職官品級者謝
恩俟
命下之日孔子啟聖公祝文由翰林院撰擬可也奉
旨着㑹同内閣議奏欽此該(臣/)等會議得
皇上東巡經過闕里致祭
　　孔廟
皇上行禮陳設儀仗迎神送神俱行兩跪六叩頭禮用
　　　祝文讀祝文畢就於跪處行三叩頭禮
遣官分獻内外大小官員陪祀列跪候過停用本處樂
　　　器衍聖公五氏現有官職品級者謝
恩祝文交翰林院撰擬等因俱照禮部等衙門所議既
　　　係巡厯之所
皇上前一日不必齋戒於所到次日致祭可也康熙二
　　　十三年九月二十四日題本日奉
旨尊禮
　　先師應行三跪九叩頭禮亦應用樂著察例詳議具
　奏欽此該(臣/)等會同再議查漢髙帝光武幸闕里致
　　　祭禮儀史冊未經開載漢章帝宋眞宗幸闕里
　　　致祭禮俱再拜今
皇上聖學髙深神功炳奕闡百王之道統紹千聖之心
　　　傳尊禮師儒懋昭文治規模邁於前代憲章垂
　　　於來兹
　大禮攸關特加隆重
皇上經過闕里致祭
　　先師迎神送神俱行三跪九叩頭禮其彼處所用樂
　　　章雖與國學所用樂章稍有不同亦皆尊崇師
　　　道之詞應仍用彼處樂章但彼處樂工未諳禮
　　　儀由太常寺量𣲖官員人役騎驛馬前往闕里
　　　指示至彼處樂工袍服恐陳舊不堪應用將太
　　　　學所用樂工袍服帶往暫用餘俱照前議可也
　　　　康熙二十三年九月二十六日題本日奉
　旨依議
　　　　謹錄
世祖章皇帝順治九年九月二十二日頒定
　幸太學儀注
　皇上前一日在
　　宫齋戒一日和碩親王以下多羅貝勒等以上在部
　　　　院衙門滿洲䝉古漢軍侍郎等官以上及武官
　　　　都統精奇尼哈番以上漢文官三品以上武官
　　　　二品以上及内院翰林官七品以上各在家齋
　　　　戒一日工部先期將
　皇上御幄設於文廟大成門東傍南向設立
　皇上御椅一張彜倫堂内正中設黃
　御幄設
　皇上御椅鴻臚寺官設經書黃案一張於堂内傍設講
　　　書案二張兩傍相向安設國子監祭酒將所講
　　　經書於本日設於桌上是日早和碩親王以下
　　　公等以上穿朝服於午門内齊集滿洲䝉古漢
　　　軍漢文武齋戒各官先赴文廟丹墀下兩傍相
　　　向排立其不赴祀王等以下文武各官俱穿朝
　　　服在午門外齊集畢禮部官奏請
皇上出
皇上具禮服陞輦各様鹵簿大駕全設出時午門鳴鐘
　　　齋戒王等以下公等以上在内金水橋兩傍排
　　　立候過隨行去在午門外齊集衆皆跪候
駕過
皇上至文廟東成賢街國子監滿漢祭酒司業率諸監
　　　生於成賢街左邊跪候過
皇上至櫺星門在門外降輦由中門至大成門入
御幄少息由大成門中入進時先入排班官員立候
駕過
皇上陞中階進廟詣
　　孔夫子位殿内正中立王貝勒等入兩傍門升東西
　　　階殿外臺上排立各官在臺下排立引禮官引
皇上行二次跪六次叩頭諸王貝勒等併陪祀釋奠行
　　　禮各官亦二次跪六次叩頭作樂供帛官跪在
皇上右傍獻帛
皇上接立望上鞠遞與供官供官跪接起供於位前畢
　　　供酒官在
皇上右傍跪獻酒
皇上接立望上鞠亦遞與供官供官跪接起獻於位前
　　　畢送神
皇上行二次跪六次叩頭各官俱二次跪六次叩頭畢
駕出進幄少歇坐諸五貝勒出大成門外候
皇上詣講書彜倫堂釋奠行禮各官衍聖公五經博士
　　　祭酒司業敎官監生先赴太學門内階下兩傍
　　　排立禮部官奏請
詣講書彜倫堂
皇上換具常服在櫺星門外陞輦來時王貝勒等隨至
　　　彜倫堂太學門將入兩傍排班文武各官衍聖
　　　公祭酒司業學官諸監生俱跪候過
皇上陞彜倫堂陞坐諸王貝勒等在堂内各官在堂外
　　　臺下兩傍排立聽鴻臚寺贊禮官贊衍聖公祭
　　　酒司業學官五經博士五氏子孫及諸監生在
　　　臺下三跪九叩頭立
皇上諭坐諸王等叩頭坐文武各官都統大學士尚書
　　　精奇尼哈番以上及衍聖公俱分翼入彜倫堂
　　　叩頭坐侍郎等官在彜倫堂外臺上叩頭坐祭
　　　酒司業官監生仍於原處立鴻臚寺鳴贊贊講
　　　經滿漢祭酒從東邊門入滿漢司業從西邊門
　　　入俱北面立鳴贊贊起案執事官將東傍經書
　　　案擡至正中黃幄門前安置
皇上諭講書官坐滿漢祭酒在東邊案前滿漢司業在
　　　西邊案前各就案叩頭坐滿漢祭酒講易經滿
　　　漢司業講書經四品以下内院官執事官五經
　　　博士學官諸監生俱在行禮處排立聽講講畢
　　　鳴贊贊起案執事官二員舉經案於原處安置
　　　祭酒司業俱出於原班排立處立禮部一官入
　　　於彜倫堂内東傍西向跪奏請傳
旨鳴贊贊跪祭酒司業學官率諸監生跪禮部一官在
　　　中外簷下東傍西向立宣
諭旨宣畢聽鳴贊贊祭酒司業諸監生就跪三次叩頭
　　　二次跪六次叩頭贊退出兩傍門成賢街在西
　　　大路排立
皇上飲茶
賜諸王等以下各官俱飲茶畢禮部官跪奏禮畢
皇上陞輦出國子監門來時作樂在成賢街大路排立
　　　祭酒司業學官諸監生跪候
駕過其不赴陪祭各官仍在午門外跪候
駕過諸王貝勒等隨至候
皇上還
　宫衆皆退次日行進表禮是日早鹵簿大駕全設衍
　　　聖公祭酒奏表照常置於黃案上和碩親王以
　　　下輔國公以上穿朝服於常朝處齊集民公侯
　　　伯以下滿洲䝉古漢軍有頂帶官以上各監生
　　　等俱穿朝服於常朝處齊集禮部官奏
皇上具禮服出
　宫陞
　武英殿坐位内大臣下内院禮部都察院鴻臚寺官
　　　先不贊行三跪九叩頭禮續聽鳴贊贊和碩親
　　　王以下文武各官行三跪九叩頭禮叩頭畢王
　　　等以下公等以上各歸原班立衆官亦歸旗下
　　　處立續聽鳴贊贊衍聖公祭酒司業學官五經
　　　博士五氏子孫諸監生等俱排班跪鳴贊贊奏
　　　表宣表官將衍聖公奏表從案捧於
　殿簷下門外東邊西向跪宣續宣祭酒奏表宣畢鳴
　　　贊贊叩頭衍聖公祭酒司業學官五經博士五
　　　氏子孫諸監生等跪三叩頭再聽鳴贊贊二次
　　　跪行六次叩頭禮王等以下衆皆各照坐處坐
　　　飲茶畢
皇上還
　宫衆皆退本日
賜衍聖公博士族人及執事内院禮部太常寺光禄寺
　　　鴻臚寺國子監等官宴於禮部
命内大臣輔國公三院大學士六部尚書左右侍郎九
　　　卿科道都察院等官待次日午門前頒
賜
皇上龍飛康熙八年四月十五日
幸太學照順治九年儀注
　　　附錄　漢章帝元和二年東狩過魯祀孔子及
　　　七十二賢作六代之樂帝時升廟西面立羣臣
　　　中庭北面皆再拜帝進爵而後坐　後周太祖
　　　廣順二年至兖州入夫子廟再拜近臣或謂天
　　　子不當拜異代陪臣帝曰夫子聖人也百王取
　　　則安得不拜因幸闕里復再拜及幸孔林又再
　　　拜　宋眞宗大中祥符元年東封禮畢如曲阜
　　　謁先聖廟帝具靴袍行酌獻禮有司定儀止肅
　　　揖帝特再拜以申崇奉之意　仁宗天聖二年
　　　慶厯四年兩幸國子監謁孔子有司言舊儀肅
　　　揖而帝特再拜　哲宗元祐元年幸國子監行
　　　釋奠禮一獻再拜　金熙宗皇統元年帝謁廟
　　　奠祭北面再拜顧儒臣曰為善不可不勉孔子
　　　雖無位以其道可尊使萬世髙仰如此　章宗
　　　明昌四年八月丙午諭旨宣徽院曰明日親釋
　　　奠有司議肅揖朕以宣聖萬世帝王師恐汝等
　　　未喻可備拜裀朕將拜焉丁未上謁北面再拜
　　　　明太祖洪武十四年脩太學成十五年五月
　　　十一日祀先師以太牢十七日上躬詣廟禮行
　　　酌獻再拜而退　成祖永樂四年三月將幸太
　　　學命禮部詳議禮儀尚書鄭賜言宋制謁孔子
　　　服靴袍再拜成祖曰見先師禮不可簡必服皮
　　　弁行四拜禮(以上拜禮/)　漢章帝幸闕里作六
　　　代之樂奏黃鐘歌大呂舞雲門奏太簇歌應鐘
　　　舞咸池奏姑洗歌南呂舞大韶奏蕤賔歌函鐘
　　　舞大夏奏彜則歌小呂舞大濩奏無射歌夾鐘
　　　舞大武　宋文帝元嘉二十二年皇太子釋奠
　　　舞六佾設軒縣之樂從裴松議也　齊武帝永
　　　明三年正月詔立學設軒縣之樂六佾之舞牲
　　　牢器用悉依上公從范宣議也　北齊天保元
　　　年制春秋二仲釋奠用軒縣舞六佾　隋文帝
　　　贈孔子為先師尼父制國子寺每嵗以四仲月
　　　上丁釋奠州縣學以春秋仲月釋奠樂奏咸夏
　　　　唐太宗貞觀二年升孔子為先聖以顔子配
　　　備干戚俎豆之容　髙宗顯慶三年詔孔子廟
　　　用宣和之舞國子博士范頵撰樂章　明皇開
　　　元二十二年撰釋奠樂用姑洗之均三成　二
　　　十七年封孔子為文宣王被王者衮冕二京之
　　　祭特用太牢樂用宮縣舞八佾頒四廂金石二
　　　十四架　代宗永泰二年脩國學祠堂成行釋
　　　奠禮奏宮縣於祠堂　宋太祖建隆二年有司
　　　請改樂章竇儼上一十二樂曲文宣王廟用永
　　　安之曲　仁宗景祐元年詔釋奠用登歌　徽
　　　宗大觀三年更撰釋奠樂章　四年大晟府擬
　　　撰釋奠十四章衍聖公孔端友奏朝廷稽考三
　　　代制禮作樂乞頒降大晟新樂許内族人及縣
　　　學生咸使肄習并乞降禮器以備釋奠及家祭
　　　使用乃遣孔子四十七代宣敎郎若谷押賜堂
　　　上正聲大樂一副禮器一副罍一洗一勺全帨
　　　巾二篚全尊壺二龍勺羃各全毛血盤一象尊
　　　一犧尊一簠簋并盖登瓦并盖箱篚并竹各一
　　　鉶鼎三并盖杓三籩十􁁉全豆十篚全胙桉八
　　　爵三玷全已上禮器也柷一椎全敔一籈全編
　　　鐘編磬各一架栒虡崇牙流蘇等各全搏拊鼓
　　　塤箎笛簫巢笙和笙一絃至九絃琴瑟二已上
　　　大樂也天下節鎮州縣學皆賜堂上樂一副正
　　　聲樂曲十二章春秋上丁釋奠則學生登歌作
　　　樂　金世宗大定十四年正月國子監言春秋
　　　仲月上丁釋奠於文宣王兖國公鄒國公每位
　　　籩豆各十犧尊一象尊一簠簋各二俎二祀版
　　　各一皆設案七十二賢二十一先儒每位各籩
　　　一豆一爵一兩廡各設象尊二禮行三獻樂用
　　　登歌　章宗明昌四年八月上親釋奠初議不
　　　用牲牢既而禮官云籩豆脯醢之數既係中祀
　　　若止用二籩二豆似太疎簡禮體未備擬全用
　　　十籩十豆於是備數　五年六月禮官議曲阜
　　　夫子廟脩盖已畢自來祭享行三獻禮其獻官
　　　衍聖公止用公服親族二人各用儒服及别無
　　　音樂即用國學釋奠依古禮用法服及登歌雅
　　　樂宋政和間曾賜本廟三獻官祭服及登歌之
　　　樂令族人及學生閱習今尊崇聖道度越前昔
　　　而三獻止用常服及無雅樂恐未相稱六年四
　　　月乃勅賜衍聖公以下三獻法服仍給登歌一
　　　部　元太宗九年衍聖公孔元措奏燕京南京
　　　等處尚有太常禮樂官及樂工人等乞行拘刷
　　　奉詔若有前項人等及家屬用舖馬頭口起移
　　　赴東平府地方住坐分付孔元措收管令本路
　　　課税所量給日糧養濟就於本廟閱習聽候朝
　　　廷不測用度并自來有底辭章樂器鐘磬等物
　　　盡行拘刷見數申奏　成宗大德十年命江浙
　　　行省製宣聖廟樂秋八月用於廟祀其歌樂仍
　　　宋之舊元史有新撰樂章因循未用　武宗至
　　　大三年冬十月置曲阜宣聖廟登歌樂　明太
　　　祖洪武四年更定釋奠孔子祭器禮物先是孔
　　　子之祀像巍然高坐而禮器陳於坐下弗稱其
　　　儀改為高案其籩豆簠簋悉以磁代牲用熟樂
　　　舞生擇監生及文武大臣子弟在學者預敎習
　　　之　洪武七年十一月奉旨造送宣聖廟樂器
　　　祭器法服各給一副四時祭祀合用樂舞生於
　　　府州縣儒學生員内選或於民間俊秀子弟内
　　　選用備行準取到濟寧曲阜等州縣樂舞生張
　　　濤陳慶等一百二十餘名内將二十名起送太
　　　常寺協律郎處習演樂舞熟􁋯欽賜寳鈔𤼵囘
　　　在廟應充前役俱照廪膳生員例除本身優免
　　　仍免本人户二丁　洪武十年奉旨孔氏廟樂
　　　舞生衣冠官府做與他并做籥翟應鼔等項
　　　洪武二十六年詔定文廟祭祀設髙案頒大成
　　　樂器於天下令如式製造其制楹鼔一執事一
　　　人編鐘一執事八人編磬一執事八人壎二箎
　　　二執事共四人鳳簫二執事二人笛笙簫各執
　　　事六人琴六瑟二執事共八人歌六人搏拊二
　　　柷一敔一麾一共五人舞三十六人　憲宗成
　　　化十三年祭酒周洪謨言孔子稱大成至聖文
　　　宣王冕十二旒衮十二章既服天子之衣冠當
　　　用天子之禮樂擬合加十籩豆為十二籩豆六
　　　佾為八佾乃增國學之祭為八佾十二籩豆郡
　　　縣用六佾八籩八豆遣翰林學士王獻詣闕里
　　　祭告又添樂舞生八十名　孝宗𢎞治元年三
　　　月帝將幸學釋奠太子太保禮部尚書王恕言
　　　儀注分獻官始終不拜非禮臣以為分獻官拜
　　　位當在殿陛之下列於陪祭官之前迎神送神
　　　上拜於殿陛分獻陪祭官拜於殿階似為近禮
　　　臣讀禮記有曰凡學春官釋奠於其先師秋冬
　　　亦如之此言主於行禮非報功也故無幣又曰
　　　　凡始立學者必釋奠於先師先聖及行事必以
　　　　幣此言立學事重故釋奠必以幣今皇上初幸
　　　　太學即所謂始立學也臣以為釋奠當用幣爵
　　　　亦當三獻今儀注内無獻幣之禮似為未安奉
　　　　旨分獻官拜禮準行餘照舊恕復疏請乃令廷
　　　　臣會議欲行奠帛三獻之禮須讀祝飲福受胙
　　　　始為全備難以更改請於聖駕幸學之前致齋
　　　　一日至期加帛一段餘仍其舊奉旨尊先師當
　　　　以禮只孔子前加幣用太牢改分獻為分奠其
　　　　餘俱照舊例行　世宗嘉靖元年幸學謁先師
　　　　廟至櫺星門外即降輦歩入禮畢仍歩出櫺星
　　　　門外升輦　嘉靖九年從大學士張璁議釐正
　　　　祀典改大成至聖文宣王曰至聖先師盡去封
　　　　爵減國學十二籩豆為十籩豆天下府州縣八
　　　　籩豆樂舞止用六佾(以上禮樂/)
世祖章皇帝順治九年
幸太學
　　孔子廟樂章仍舊制至順治十三年
欽頒國子監文廟大成歌章皆用黃鐘宮迎神咸平之
　　　曲無舞其辭曰大哉至聖峻德𢎞功敷文元化
　　　百王是宗典則有常昭兹辟廱有虔簠簋有嚴
　　　鼔鐘奠帛初獻寧平之曲有舞其辭曰覺我生
　　　民陶鑄前聖巍巍泰山實予景行禮備樂和豆
　　　籩惟静既述六經爰斟三正亞獻安平之曲有
　　　舞其辭曰至哉聖師天授明德木鐸萬年式是
　　　羣辟清酒惟醑言觀秉翟太和常流英材斯植
　　　終獻景平之曲有舞其辭曰猗與素王示予物
　　　軌瞻之在前神其寧止酌彼金罍惟清且旨登
　　　獻惟終弗遐有喜徹饌咸平之曲無舞其辭曰
　　　璧水淵淵崇牙嶪嶪既歆先聖亦儀十哲金聲
　　　玉振告兹將徹鬷假有成羮牆靡愒送神咸平
　　　之曲無舞其辭曰煌煌學宫四方來崇甄陶胄
　　　子暨予微躬思皇多士敷奏厥功佐予永清三
　　　聖是隆(以上樂章/)
　　　(臣/)按釋奠之禮見於周官戴記注疏家大抵皆
　　　言設薦饌奠酌而已無食飲酬酢之事而鄭康
　　　成以王制之釋奠為釋菜奠幣以文王世子之
　　　釋奠者必有合為與鄰國合祭孔頴達以學記
　　　之釋菜為釋奠其説相混齊尚書令王儉言釋
　　　菜禮廢金石俎豆皆無明文而車陸二范議亦
　　　互異歐陽脩作榖城夫子廟記直謂釋奠釋菜
　　　皆禮之畧釋奠有樂而釋菜無樂陳暘樂書則
　　　謂學校禮樂之所自出小有釋菜而以食為主
　　　大有釋奠而以飲為主其習舞與聲而大合六
　　　代之樂一也暘之兄祥道作禮書考據諸經言
　　　之最詳以為古者釋奠或施於山川廟社或施
　　　於學周官大祝大㑹同造於廟宜於社過大山
　　　川則用事焉反行舍奠甸祝舍奠於祖廟禰亦
　　　如之此施於山川廟社者也禮記文王世子凡
　　　學春官釋奠於先師秋冬亦如之凡始立學者
　　　必釋奠於先聖先師及行事必以幣凡釋奠必
　　　有合也天子視學大昕鼔徵乃命有司行事興
　　　秩節祭先聖先師焉有司卒事返命適東序釋
　　　奠於先老王制出征執有罪返釋奠於學以訊
　　　馘告此施於學者也賈公彦曰非時而祭曰奠
　　　此為山川廟社而言之也學之釋奠則有常時
　　　者四時之釋奠也有非時者始立學天子視學
　　　師還獻馘之釋奠也釋奠有牲幣有合樂有獻
　　　酬㑹同出征返而釋奠告祭也曾子問凡告必
　　　用牲幣文王世子凡始立學釋奠行事必以幣
　　　此有牲幣之証也文王世子凡釋奠必有合也
　　　此有合樂之証也聘禮行釋幣返釋奠席於阼
　　　薦脯醢三獻此有獻酬之証也非時之祭釋奠
　　　於先聖先師四時則先師而已此二陳之説也
　　　然則祭先聖為重故禮加詳而必有幣祭先師
　　　為輕故禮稍畧而不必有幣審矣而古之所稱
　　　先聖先師者亦不一其人周有天下立四代之
　　　學虞庠則以舜夏學則以禹殷學則以湯東膠
　　　則以文王自魯哀公十七年立孔子廟於故宅
　　　解經者即所見聞云先聖周公若孔子唐顯慶
　　　二年長孫無忌之議云漢魏以來取捨各異顔
　　　囘夫子互作先師宣父周公迭為先聖求其節
　　　文遞有得失所以貞觀之末親降綸音正夫子
　　　為先聖加衆儒為先師其周公仍依别禮配享
　　　武王葢自是始罷竝祀而專祠夫子其後配哲
　　　賢儒以次侑享而先聖先師咸定於一尊矣然
　　　而古之釋奠常時則所敎之官為祭主非時則
　　　有司行事而已未聞以天子而親祭也漢髙過
　　　魯太牢躬祭可謂卓然獨見為萬世作則而大
　　　合六代之樂惟一舉於章帝之時論者盖惜其
　　　當時之臣未能以古時釋奠之禮而推廣之且
　　　亦惜其不定著為律令致使古樂自此而絶響
　　　也魏之正始釋奠始行於辟雍率太常行事厥
　　　後間有親承而禮殊隆殺樂異盈減厯數幸魯
　　　十數君屈尊申敬則有之矣亦未知考信於古
　　　而釐定夫釋奠之禮也宋眞宗天禧元年嘗詔
　　　崇文館雕印釋奠儀注及祭器圖頒行天下諸
　　　路而其書不傳無從考質明臣王恕亦曽上疏
　　　請行奠帛三獻之禮須讀祝飲福受胙禮始為
　　　備而議弗盡行僅詔加幣而已我
　朝臨雍典例迎神送神俱二次跪六次叩頭尊師重
　　　道已至於無可加乃我
皇上幸曲阜一準臨雍儀注復
親定行三次跪九次叩頭禮而釋奠之禮於斯為極盛
　　　仰見我
皇上至聖至神與天同體與聖合一故尊之如此其至
　　　　行之如此其決非祠官之故事曲臺之舊文所
　　　　可同年而語矣若乃樂懸舞列闕里相沿與太
　　　　學小殊兹經曠典所司恐有紕繆議停本處樂
　　　　器
　皇上特遣太常赴闕里廟庭指導肄習者四十餘日然
　　　　後擊拊俯仰秩然倫次五色成文八風從律此
　　　　則古者合聲習舞之遺義
　皇上所以脩明先王之敎於千百年廢墜之餘者豈復
　　　　前代之所得而及也哉
　
　
　
　
　
　
幸魯盛典卷三
　欽定四庫全書
幸魯盛典卷四
　　　　十一月十二日癸酉
　乘輿自南還至宿遷衍聖公孔毓圻率博士孔毓埏等
　　　　奉迎
　上方御舟渡河顧視毓圻等拜伏於河干
　命侍衞傳
　旨諭衍聖公孔毓圻曰知爾不善騎不能隨朕同行可
　　先歸於曲阜伺候今日尚早猶可䟎行不必至行宫
　　請安矣毓圻等叩謝遵
　旨先歸曲阜候
　駕十六日丁丑
　駕至費縣
　諭内閣等衙門曰闕里係聖人之地秉禮之鄉朕幸魯
　　地致祭
　　先師特闡揚文教鼓舞儒學祀典告成講明經書文
　義窮究心傳符合大典應行事宜内閣各部院等衙
　門㑹同議奏議上乃
遣翰林院掌院學士常書侍讀學士朱瑪泰至曲阜㑹
　　　同衍聖公孔毓圻於孔氏子弟内選舉講書二
　　　人令撰次應講經書講義
　進呈孔毓圻舉監生孔尚任舉人孔尚鉝應
詔講書
　　　内閣等衙門
　題爲欽奉
上諭事該(臣/)等㑹議得
皇上躬行至德潛心典學兼具百王之道義永埀至聖
　　　之政敎今
皇上躬詣闕里致祭
　　先師敦崇典禮超軼往古仰見
聖主重道右文守德敷敎澤被羣儒化及四海此非古
　　　帝王之所能及也宜行講書之例
皇上祀禮告成講書令講四書易經内二章將講書之
　　　人員交與衍聖公於五氏内不論有無品級選
　　　擇學深講書明白者二人應講書節令翰林院
　　　擬定具
　題請
旨查康熙八年
皇上臨雍講書畢宣
勅諭於國子監官員及監生等在案今講書畢亦宣
勅諭於衍聖公及五氏官員子弟可也
勅諭漢語宣讀漢大臣内何人宣讀伏乞
欽㸃
勅諭令翰林院繕寫進呈
御覽所行禮儀禮部議定具
　題扈從文官大學士以下京堂科道等官以上地方
　　　官巡撫以下道員以上及衍聖公五氏名列官
　　　籍者隨
皇上進講堂其餘文武官員免進可也奉
㫖勅諭著王熙宣讀應講書節著翰林院衍聖公㑹同
　選出講書人員擬定具題餘依議
上自費縣至泗水東境經泉林寺
駐蹕觀泉久之乃行
御製泉林記(文載第一卷/)
　　　附錄　通志泗水源流考云泗水縣城東五十
　　　里陪尾山下泉四源並出故曰泗水即所謂泉
　　　林也陪尾山之東為漏澤湖地在費縣亦謂之
　　　雷澤水經注曰魯國汴縣東南桃墟有澤方十
　　　五里淥水澂渟三丈如減澤西際阜俗謂之嬀
　　　亭山阜有三石穴廣圓三四尺穴有通否水有
　　　盈漏數夕之中則傾波竭澤矣居民識其將漏
　　　預障穴口魚鼈曝鱗不可勝載自此連岡通阜
　　　四十里許岡之西際便得泗水之源蓋謂陪尾
　　　山矣山下有仁濟侯廟以祀泗水之神廟前石
　　　穴吐水數泉俱導其間有寺深林茂樹蔽虧蕭
　　　森寺之左右大泉十數泓渟澄澈互相灌輸會
　　　而成溪是爲泗水西南經卞城城東有橋曰卞
　　　橋水經卞縣南有姑蔑城水出二邑之間是也
　　　自卞橋而西至於邑城復有大泉數十南北交
　　　㑹入於泗水以達曲阜大抵邑境數十里内泉
　　　如星列皆泗水也　明湯節疏鑿泉林記云距
　　　泗水邑東五十里許陪尾山之陽有廟曰仁濟
　　　廟之西有寺曰泉林其殿宇巋然林木蓊鬱鳥
　　　聲樵唱雜焉於中旁有珍珠趵突諸泉環繞映
　　　帶寺之左右而西南經卞橋橋之西復有泉數
　　　十合流於泗㑹於曲阜之沂河轉於天井閘㑹
　　　通河沿淮達海永樂己亥工部主事顧大奇等
　　　徧厯山川疏濬泉源以通水利正綂以後復疏
　　　導之　戴璟有本亭記云泗水濱其泉最著者
　　　曰泉林即禹貢所紀陪尾山者泉出山下相傳
　　　爲子在川上處也(臣/)按道體無窮而與道爲體
　　　者天與聖人而已矣維天於穆不已維聖人純
　　　亦不已易曰天行健健則天之性情也蓋合此
　　　則爲天徳推此則為王道聖人所以教人之法
　　　此以自强者其情恒見乎辭而其自得之微妙
　　　不可得而窺也昔吾夫子轍環斯暇逍遥水濱
　　　有感於逝者之如斯而孟子徐辟亦有仲尼亟
　　　稱水哉之問此其畱連咏嘆杖履所及觸境於
　　　俯仰而非興懷於津梁可知矣泉林在鄒魯之
　　　間相沿以爲即其地或者魯謂之川上而鄒謂
　　　之原泉或春秋時謂之川上戰國時謂之原泉
　　　亦未可定也
　　聖師既往二千餘年登臨者或等於濠濮之觀疏導
　　　者或資爲轉漕之利綴文之士感物造端托於
　　　知者之樂而止耳
皇上睿學淵深同符
　　先聖上律下襲時出皆宜動察静存混含太極
回鑾江表至於陪尾因泉流之不息契道體之無窮爰
　　　著
聖謨發皇天載子思子之贊至誠曰茍不固聰明聖知
　　　達天德者其孰能知之然則昔者吾夫子不傳
　　　之意不盡之言固有待於今日也
　　　十七日戊寅
皇上幸曲阜衍聖公孔毓圻率博士孔毓埏等諸職官
　　　及其族人五氏子孫年十六以上山東巡撫張
　　　鵬率司道以下及本處守令屬員登州總兵官
　　　林宗率沂州協守都督僉事霍維鼐等於東郊
　　　跪迎士庶觀者以數萬計
皇上按轡徐行
天顏霽悦因見人衆恐擁擠毓圻
命侍衞以鞭辟人又
諭毓圻曰爾可起隨行朕後從人多慮或擠爾也毓圻
　　　叩謝隨行至城南
　行宫
駐蹕
命侍衞分守曲阜城各門不許一人入城擾民
　　　鴻臚寺咨爲公務事蒙禮部劄開據衍聖公府
　　　咨稱宗族人等有承襲世職有考授職銜有未
　　　授職銜者應否接
駕等語查衍聖公宗族人等有已經承襲世職及現授
　　　職銜者令其接
駕其未經承襲與凡有職銜者亦令其接
駕又稱世襲五經博士并學錄管勾典籍司樂等官應
　　　否接
駕等語查世襲五經博士各官年十六歲以上已經承
　　　襲授職者俱令其接
駕至一應接送
　朝見之處係鴻臚寺職掌相應劄行鴻臚寺速行查
　　　明移覆衍聖公可也等因到寺查得文武官員
　　　接送本寺具
　題奉
㫖著五十里以内官員接送欽此相應咨㑹衍聖公府
　　　率領宗族各官預尋鴻臚寺報名接送可也
　　　衍聖公(臣/)孔毓圻謹
　奏為恭進世傳古器墨蹟仰祈
睿鑒事(臣/)䝉
聖恩守祀祖庭恭遇
皇上東巡
鑾輿經過闕里釋奠
　　先師真天下萬世所罕遘(臣/)獲邀
寵榮慶幸靡涯仰見
皇上睿知天縱博物宏覽惟是闕里之庭所遺車服禮
　　　器世逺年湮存者實少媿無彝器古蹟進呈
御覽以昭(臣/)家世守之遺秪有(臣/)二十代族祖孔融漢
　　　末爲北海相性好琴理曾蓄雅琴一張厯世寶
　　　守更有周簠一執王羲之樂毅論墨蹟冊頁一
　　　本文與可山水畫卷一幅及宋榻聖敎序墨刻
　　　一本劉松年畫養正圖手卷一軸皆係家藏舊
　　　蹟微(臣/)愚昧不識妍􁆵秪因世傳之久謹以恭
　　　進
御前伏乞
皇上俯賜
鑒覽則(臣/)榮荷無既矣奉
㫖衍聖公孔毓圻所進書字等項俱畱覽該部知道
　　　十七日夜始分禮部太常寺鴻臚寺官㑹集廟
　　　庭庀其執事比其位次申戒所司省牲幣眂滌
　　　濯陳設祭器祭品展樂懸整舞列張
御幄寘
　講筵於詩禮堂令進講者肄習進講儀節其執事官
　　　贊引内閣學士席爾達對引太常寺卿葛思泰
　　　典儀太常寺讀祝官張達唱樂太常寺贊禮郎
　　　法山讀祝文鴻臚寺少卿和西奉
御拜褥太常寺贊禮郎沙拜獻
　　孔子位帛太常寺典簿穆察獻爵太常寺贊禮郎韓
　　　布顔子位分獻内閣學士麻爾圖導引太常寺
　　　寺丞張量馨獻帛欽天監博士三保獻爵聖廟
　　　司樂王國光曾子位分獻翰林院學士常書導
　　　引太常寺贊禮郎華善獻帛國子監助教費揚
　　　古獻爵聖廟典籍石琚子思子位分獻都察院
　　　副都御史孫果導引太常寺贊禮郎常祿獻帛
　　　禮部員外郎郭世隆獻爵四氏學敎授沙潢孟
　　　子位分獻翰林院學士孫在豐導引太常寺七
　　　品筆帖式察爾器獻帛國子監助教黒雅圖獻
　　　爵聖廟管勾王自莊東哲閔子等五位分獻内
　　　閣侍讀學士徐廷璽導引太常寺七品筆帖式
　　　金泰獻帛禮部七品筆帖式朱魯獻爵禮部郎
　　　中觀音保西哲冉子等五位分獻翰林院侍讀
　　　學士朱瑪泰導引太常寺七品筆帖式羅奇獻
　　　帛禮部七品筆帖式佛保獻爵欽天監筆帖式
　　　李聞東廡位分獻太僕寺少卿楊舒導引太常
　　　寺八品筆帖式碩塞獻帛候選縣丞王自恭獻
　　　爵候選州同桂枝茂西廡位分獻欽天監正安
　　　泰導引禮部員外郎哈爾吉布獻帛候選縣丞
　　　星永祿獻爵曲阜監生張𢎞勷捧舉饌盤數帛
　　　禮部八品筆帖式雅爾布盥洗贊禮生趙承璧
　　　李榮先陳設
　　大成至聖先師位前其器讀祝案一篚一爵并坫三
　　　豋一鉶二簠二簋二籩十豆十俎三罍一虚罇
　　　三案一因其故又罇并案一香罏燭臺并几案
　　　二重其品帛一端檀香一盒大燭二對小燭四
　　　對酒三罇牛一羊一豕一大羮一登和羮二鉶
　　　黍飯一簠稷飯一簠稻飯一簋粱飯一簋榛一
　　　籩菱一籩芡一籩鹿脯一籩形鹽一籩槀魚一
　　　籩棗一籩栗一籩白餅一籩黒餅一籩韮菹一
　　　豆芹菹一豆菁菹一豆笋菹一豆醓醢一豆鹿
　　　醢一豆兔醢一豆魚醢一豆豚胉一豆脾析一
　　　豆
　　　復聖顏子宗聖曾子述聖子思子亞聖孟子位
　　　前其器篚一爵并坫三鉶二簠二簋二籩八豆
　　　八俎三香罏并几一燭臺大小八東西罇并案
　　　各一其品帛一端檀香一盒燭二酒東西各一
　　　罇羊一豕一和羮二鉶黍飯一簠稷飯一簠稻
　　　飯一簋粱飯一簋榛一籩菱一籩芡一籩棗一
　　　籩栗一籩鹿脯一籩形鹽一籩槀魚一籩韮菹
　　　一豆菁菹一豆笋菹一豆醓醢一豆鹿醢一豆
　　　兔醢一豆魚醢一豆芹菹一豆各四壇
　　　東哲先賢位五同一壇其器同篚一獻爵并坫
　　　三香鑪并几一大燭臺二罇并案一各鉶一簠
　　　二籩四豆四牲盤一各小燭臺二香鑪一其品
　　　同帛一端大燭二檀香一盒酒一罇黍飯稷飯
　　　各一簠各棗一籩栗一籩各鹿脯一籩形鹽一
　　　籩各菁菹一豆芹菹一豆各鹿醢一豆兔醢一
　　　豆各豕肉一盤小燭一對
　　　西哲先賢位五其器其品如之
　　　東廡先賢先儒位四十七同一壇二位爲一筵
　　　其器同篚一獻爵三香盒一大香鑪一大燭臺
　　　二罇并案一罍并案一各供爵一牲盤一筵各
　　　簠二籩四豆四小燭臺一香鑪一其品同帛一
　　　端酒一罇檀香一盒大燭一對筵各黍飯一簠
　　　稷飯一簠栗一籩棗一籩鹿脯一籩形鹽一籩
　　　菁菹一豆芹菹一豆鹿醢一豆兔醢一豆各豕
　　　肉一盤小燭一對
　　　西廡先賢先儒位四十八同一壇二位爲一筵
　　　其器其品亦如之
　　啓聖公位其器篚一爵并坫三鉶二簠二簋二籩十
　　　豆十俎二香盒一香鑪并几一燭臺大小六罇
　　　罍并案各一其品帛一端檀香一盒酒一罇燭
　　　大小各一對羊一豕一和羮二鉶黍一簠稷一
　　　簠稻一簋梁一簋榛一籩菱一籩芡一籩棗一
　　　籩栗一籩鹿脯一籩槀魚一籩形鹽一籩白餅
　　　一籩黑餅一籩菁菹一豆韭菹一豆芹菹一豆
　　　笋菹一豆醓醢一豆鹿醢一豆魚醢一豆兔醢
　　　一豆豚胉一豆脾析一豆
　　啓聖東配先賢位二位為一壇其器同篚一獻爵并
　　　坫三罇并案一香鑪并几一大燭臺二香盒一
　　　各供爵并坫一鉶二簠二籩四豆四牲盤一小
　　　燭臺二其品同帛一端酒一罇檀香一盒大燭
　　　二各和羮一鉶黍一簠稷一簠栗一籩棗一籩
　　　鹿脯一籩形鹽一籩菁菹一豆芹菹一豆鹿醢
　　　一豆兔醢一豆豕肉一盤小燭一對
　　啓聖西配先賢位二位為一壇其器其品如之
　　啓聖東西從祀先儒位二位為一壇其器其品亦如
　　　之
　　　凡
　　先師位獻爵三羮次之大羮居中和羮居其左右黍
　　　稷次之黍左稷右稻粱次之稻左粱右籩之實
　　　居左形鹽槀魚棗栗一行榛菱芡鹿脯一行白
　　　餅黒餅一行豆之實居右韭菹醓醢菁菹鹿醢
　　　一行芹菹兔醢笋菹魚醢一行脾析豚胉一行
　　　香燭在其前幣奠於篚在香燭之前太牢又在
　　　其前牛居中羊左豕右牛解五體羊豕全體大
　　　香鑪又在其前左右大燭讀祝案又在燭之左
　　　四配位減大羮一鉶白餅黒餅二籩脾析豚胉
　　　二豆少牢在其前羊左豕右饌盤在其右香燭
　　　在其前東西各重設小几置香燭奠幣於其上
　　　十哲位各供爵前列和羮一鉶次之黍稷次之
　　　黍左稷右豕肉次之當其中籩之實形鹽栗在
　　　黍之左棗鹿脯在豕肉之左豆之實菁菹芹菹
　　　在稷之右鹿醢兔醢在豕肉之右香燭在其前
　　　壇同豕首一當五位之中重設几奠幣獻爵置
　　　香燭饌盤在帛之右
　　　兩廡位各供爵前列筵同黍左稷右次之形鹽
　　　栗在黍之左少次之棗鹿脯又次之菁菹芹菹
　　　在稷之右少次之鹿醢兔醢又次之豕肉二又
　　　次之各於其筵供香燭東西壇同豕首四各重
　　　設一几奠帛獻爵置香燭饌盤在帛之左右
　　啓聖位視廟祭去大羮用少牢其行列同
　　啓聖四配位視十哲亦東西各豕首一從祀位視四
　　　配減豕首其行列同
　　　凡酒罇五三在殿之東南隅二在殿之西南隅
　　　獻
　　先師酌東第一罇獻東配酌東第二罇獻西配酌西
　　　　第一罇獻東哲酌東第三罇獻西哲酌西第二
　　　　罇張樂於露臺之上楹鼓在東南隅編鐘在東
　　　　偏之南編磬在西偏之南􁌀東西各三次面北
　　　　鳯簫塤箎東西各一次面北洞簫東西各三次
　　　　面北瑟東西各二次面北琴東西各三次面北
　　　　柷在東北敔在西北田鼓東西各一在其北東
　　　　西面麾旛在柷之北西面節一東西導引進止
　　　　文舞籥翟三十六舞列在中道之東西退則立
　　　　於樂懸之東西樂懸既正俾樂工各執其器麾
　　　　旛一人節二人田鼓二人柷敔二人瑟四人琴
　　　　六人洞簫六人鳯簫塤箎六人􁌀六人笙歌十
　　　　二人編鐘磬二人楹鼓一人
　
　
　
幸魯盛典卷四
　欽定四庫全書
幸魯盛典卷五
　　　　十八日己夘昧爽禮部乃至
　　行宫奏請
　皇上詣
　　　先師廟行禮
　上御輦設鹵簿文武從官不陪祀者皆補服於
　　　行宫前跪送
　駕由曲阜南門入陪祀官皆跪迎於櫺星門外
　駕由櫺星門入大中門至同文門於奎文閣前降
　輦詣齋宿所
　御幄内少憩贊引官内閣學士席(爾達/)對引官太常寺
　　　　卿葛思泰奉引
　上由奎文閣下步入大成門迺由甬道中行至大成殿
　　　　各官由東金聲門西玉振門趨而入俟於兩階
　　　　之下巡撫張鵬布政使黃元驥按察使吳毓珍
　　　濟東道陳俞侯兖東道李夢庚提學道唐賡堯
　　　運使胡瑾兖州知府張鵬翮衍聖公孔毓圻五
　　　經博士孔毓埏孔毓瑛顏懋衡曾貞豫孟貞仁
　　　仲秉貞直𨽻口北道孔興洪曲阜縣世職知縣
　　　孔興認四氏學學錄孔尚侃等班在阼階下諸
　　　武臣班在西階下各以序立候隨班行禮
上升大成殿贊引官對引官引
駕至拜褥前站立典儀官唱樂舞生就位執事官各司
　　　其事唱畢贊引官贊就位
皇上就拜褥上站立典儀官唱迎神唱樂官唱迎神樂
　　　奏咸和之曲唱畢樂作無舞其辭曰大哉宣聖
　　　道德尊崇維持王化斯民是宗典祀有常精純
　　　並隆神其來格於昭聖容贊引官贊跪叩興
上及王以下四配十哲兩廡分獻陪祀各官俱行三跪
　　　九叩頭禮立典儀官唱奠帛爵行初獻禮捧帛
　　　爵官就前在
上右邊站立唱樂官唱初獻樂奏寧和之曲唱畢樂作
　　　有舞其辭曰自生民來誰底其盛惟師神明度
　　　越前聖粢帛具成禮容斯稱黍稷非馨惟神之
　　　聽捧帛官以帛捧舉跪贊引官贊獻帛
上立接拱舉授捧帛官捧帛官跪接捧舉至
　　先師位前奠畢行一跪三叩頭禮退捧爵官以爵捧
　　　舉跪贊引官贊獻爵
上立接拱舉授捧爵官捧爵官跪接捧舉至
　　先師位前立獻畢退讀祝官至安祝文桌前行一跪
　　　三叩頭禮將祝文捧起樂止贊引官贊跪
上及王以下分獻陪祀各官讀祝官樂舞生俱跪贊引
　　　官贊讀祝讀祝官讀
御製祝文(文載第一卷/)讀畢立將祝文捧至
　　先師位前安於盛帛盒内行一跪三叩頭禮退樂舞
　　　生立奏樂贊引官贊叩興
上及王以下分獻陪祀各官俱行三叩頭禮立四配十
　　　哲兩廡分獻官各依序引至各位前站立捧帛
　　　爵官跪遞分獻官分獻官立接拱舉獻畢各復
　　　位樂畢典儀官唱行亞獻禮捧爵官就前在
上右邊立唱樂官唱亞獻樂奏安和之曲唱畢樂作有
　　　舞其辭曰大哉聖師實天生德作樂以崇時祀
　　　無斁清酤惟馨嘉牲孔碩薦羞神明庶幾昭格
　　　捧爵官以爵捧舉跪贊引官贊獻爵
上立接拱舉授捧爵官捧爵官跪接捧舉至
　　先師位前立獻於左畢退分獻官照初獻禮獻畢退
　　　樂畢典儀官唱行終獻禮捧爵官就前在
上左邊立唱樂官唱終獻樂奏景和之曲唱畢樂作有
　　　舞其辭曰百王宗師生民物軌瞻之洋洋神其
　　　寧止酌彼金罍惟清且㫖登獻惟三於嘻成禮
　　　捧爵官以爵捧舉跪贊引官贊獻爵
上立接拱舉授捧爵官捧爵官跪接捧舉至
　　先師位前立獻於右畢退分獻官照亞獻禮獻畢退
　　　樂畢樂舞生執旌節引退至兩列站立典儀官
　　　唱徹饌唱樂官唱徹饌樂奏咸和之曲唱畢樂
　　　作無舞其辭曰犧象在前籩豆在列以饗以薦
　　　既芬既潔禮成樂備人和神悦祭則受福率遵
　　　無越樂畢典儀官唱送神唱樂官唱送神樂奏
　　　咸和之曲唱畢樂作無舞其辭曰有嚴學宫四
　　　方來崇恪恭祭祀威儀雝雝歆格惟馨神馭還
　　　復明禋斯畢咸膺百福贊引官贊跪叩興
上及王以下分獻陪祀官俱行三跪九叩頭禮立樂畢
　　　典儀官唱捧祝帛各恭詣燎位唱畢捧祝帛官
　　　至前行一跪三叩頭禮將祝帛捧舉出中門詣
　　　燎位
上向左邊站立俟祝帛過畢
上就位站立焚帛贊引官贊禮畢
上退詣齋宿所凡陪祀親王拜於殿門之外分獻官拜
　　　於杏壇之下獻帛爵乃登殿廡已獻還拜於下
　　　諸文武官各拜於其班次
　　　先是太常寺卿葛思泰於本月十五日與奏事
　　　禪岱轉奏祭孔廟儀注本日奉
㫖事關與
　先師行禮爾衙門與内閣各部院㑹議具奏欽此大
　　　學士明珠王熙學士麻爾圖席爾達尚書介山
　　　學士常書孫在豐侍讀學士朱瑪泰副都御史
　　　孫果太常寺卿葛思泰㑹議得詳看太常寺所
　　　題與
　　先師孔子行禮之典俱已相符無庸改議等因説與
　　　奏事禪岱轉行口奏本月十七日奉
㫖知道了
　　　内閣等衙門
　題爲奏
聞事禮部等衙門題前事内開先經(臣/)部等衙門題稱
皇上東巡
　鑾輿經過闕里孔廟應照彼處祀典致祭等語查康熙
　　　　八年
　皇上幸學致祭不曾用祝文每年春秋二季遣官致祭
　　　孔廟祝文内不寫
　御名止寫遣官之名今
　皇上親祭孔廟祝文内亦應不寫
　御名等因於本月十五日題本日奉
　㫖祭祀
　　先師孔子之禮關係甚大爾部寺與内閣各部院衙
　　門㑹同議奏欽此該(臣/)等㑹議得
　皇上軫恤生民巡厯地方訪問民俗經過闕里祭祀
　　　先師此實
　聖世之鴻典上古從無之隆事但查順治九年
世祖章皇帝幸學致祭康熙八年
　皇上幸學致祭時俱照㑹典不曾用祝文且每年春秋
　　　　二季遣官致祭祝文内止寫
皇帝遣某人從無塡寫
御名之例令
皇上親祭孔廟祝文内亦應停其塡寫
御名十六日内閣大學士明珠王熙學士麻爾圖席爾
　　　達禮部尚書介山翰林院學士常書孫在豐侍
　　　讀學士朱瑪泰副都御史孫果太常寺卿葛思
　　　泰等㑹議寫摺子與奏事禪岱轉奏本日奉
㫖依議
　　　附錄　宋眞宗至兖州曲阜縣取十一月初一
　　　日備禮躬謁是日廟内外量設黄麾仗帝詣位
　　　行酌獻禮宰臣親王而下文武百官各立班於
　　　殿庭其文宣公伯叔兄弟子姪及孔氏宗族長
　　　者竝許陪位翼日遣吏部尚書張齊賢以太牢
　　　致祭明年八月詔車駕幸曲阜謁文宣王廟扈
　　　從臣僚於廟内立石刻名　車駕謁廟扈從臣
　　　僚并陪祀官靜海朔州等軍節度使檢校太𫝊
　　　同中書門下平章事寧王臣元偓宣德保寧等
　　　軍節度使檢校太𫝊同中書門下平章事舒王
　　　臣元偁平海軍節度使檢校太𫝊同中書門下
　　　平章事廣陵郡王臣元儼鎭安軍節度使檢校
　　　太尉同中書門下平章事駙馬都尉臣石保吉
　　　殿前副都指揮使振武軍節度使檢校太保臣
　　　劉謙武成軍節度使檢校太𫝊駙馬都尉臣魏
　　　咸信武勝軍節度使檢校太𫝊駙馬都尉臣吳
　　　元扆攝太𫝊吏部尚書臣張齊賢攝太常卿太
　　　常少卿臣陳象輿監祭使侍御史臣李虚已攝
　　　光祿卿尚書兵部員外郎直史館臣張復攝監
　　　禮博士祕書丞臣初暐叔梁父獻官祕書丞臣
　　　張檝十哲獻官祕書丞臣涂餗十哲獻官祕書
　　　丞臣蘓國華七十二弟子獻官殿中丞臣陳延
　　　賞七十二弟子獻官殿中丞臣趙遂良七十二
　　　弟子獻官殿中丞臣張延熙左監門衛大將軍
　　　臣德雍右神武軍將軍臣德文右驍衞將軍臣
　　　德存左監門衞大將軍臣惟正右監門衞大將
　　　軍臣惟忠左衞將軍臣惟叙右衞將軍臣惟和
　　　左羽林軍將軍臣惟憲右領軍衞將軍臣允升
　　　左監門衛將軍臣允言右監門衞將軍臣允成
　　　右千牛衞將軍臣允寧右千牛衞將軍臣允貞
　　　右内殿崇班臣守節永州團練使臣德彝四十
　　　四代孫太常寺博士知縣廟事臣朂立石翰林
　　　待詔朝散大夫國子博士司正騎都尉臣裴瑀
　　　奉勅書御書院沈慶潘進王衍慶刻字○唐高
　　　宗乾封元年幸曲阜追贈孔子爲太師遣司稼
　　　正卿扶餘隆祝告其文曰皇帝遣司稼正卿扶
　　　餘隆以少牢致祭於先聖孔宣父曰惟神玉鈎
　　　陳貺靈開四時之原金鼐流禎慶傳三命之範
　　　神資越誕授山嶽以騰英天縱攸高蘊河海而
　　　標狀折衷六藝宣剏九流睿乃生知靈非外奬
　　　於是考三古裒一言刋典謨定風什莊敬之容
　　　畢備鐘鼓之音載和父子爰親君臣以穆蕩乎
　　　煥乎樂正雅頌各得其所可不謂至聖矣乎朕
　　　以涼德嗣膺神器式崇祗祀展義云亭感周禮
　　　之尚存悲素王之獨往杼軸洙泗如挹清瀾畱
　　　連舞雩似聞金奏昌門曳練徒有生芻之疑漢
　　　曲移舟非復祥萍之實慨然不已爰贈太師堂
　　　宇卑陋仍命脩造褒聖子孫合門勿事庶能不
　　　遺百代助損益之可知永鑑千年同比肩而爲
　　　友聿陳菲奠用旌無朽梅曙霞梁松春月牖德
　　　音暢而無斁形神忽其將久儻弗殊於生前亦
　　　知榮於身後　宋眞宗謁宣聖廟翼日遣吏部
　　　尚書張齊賢致祭其文曰皇帝某遣推誠保德
　　　功臣光祿大夫行禮部尚書上柱國清河郡開
　　　國公食邑一千五百戸食實封八百戸張齊賢
　　　致祭於元聖文宣王曰朕以有事岱宗畢告成
　　　之盛禮緬懷闕里欽設敎之素風躬謁奠於嚴
　　　祠特褒崇於懿號仍令舊相載達精誠昭薦吉
　　　蠲用遵典禮以兖國公顏子等配饗　仁宗嘉
　　　祐六年賜飛白書殿榜遣官致祭仍䧏祭文其
　　　文曰皇帝遣兖州通判田洵敢昭告於至聖文
　　　宣王曰惟王淵聖難名誠明易稟敷厥雅道大
　　　闡斯文生民以來至德莫二敎行萬世儀比三
　　　王闕里之居祠宇惟煥遐瞻牆仞逖迎門扉奮
　　　於飛染之蹤新兹標榜之制命工庀事推策涓
　　　辰敢議形容盍申崇奉仰惟降格遥冀鑒觀
　　　明憲宗成化十三年加崇孔廟籩豆佾舞遣翰
　　　林院學士王獻致祭出御製祝辭其文曰皇帝
　　　遣翰林院學士王獻敢昭告於大成至聖文宣
　　　王曰惟王生知之資天縱之聖道德配於仁義
　　　傚法昭於萬世緬懷功烈宜極褒揚顧冕服之
　　　章數雖隆而祀饗之儀物弗稱爰考彜章參合
　　　輿論增樂舞爲八佾加籩豆爲十二蓋用祭天
　　　饗地之禮樂庶副尊師重道之本意也特遣儒
　　　臣逺詣闕里用申祭告　孝宗𢎞治十七年重
　　　建孔廟落成御製祝文遣内閣輔臣李東陽詣
　　　闕里祭告其文曰皇帝謹遣太子太保戸部尚
　　　書兼謹身殿大學士李東陽致祭於先師大成
　　　至聖文宣王曰惟我先師代天立教禮嚴報祀
　　　四海攸同嶽降在兹廟貌自古頃罹災變實警
　　　予衷爰勅有司命工重建越既五載厥功告成
　　　棟宇畢新器物咸備光昭儒道用妥聖靈特遣
　　　輔臣逺將祭告
　　　(臣/)按
　　聖廟祀典厯代遞有加増至我
皇上而鑒古從宜
　疇咨詳愼至再至三凡諸禮樂之修明皆禀
宸衷之裁定然後至隆極盛蔑以加焉蓋祀先聖備四
　　　代之禮樂記曰夏后氏尚明水殷尚醴周尚酒
　　　備酌也有虞氏祭首夏后氏祭心殷祭肝周祭
　　　肺備物也泰有虞氏之尊山罍夏后氏之尊著
　　　殷尊犧象周尊備器也摶拊玉磬戞擊大瑟中
　　　瑟小瑟大琴中琴小琴備樂也元和間於廟作
　　　六代之樂元嘉時司徒吳雄設百石卒史掌禮
　　　器此時廟庭猶存古之禮樂也晉魏以降大率
　　　頒自天子而子孫世守之矣自開元制文宣被
　　　衮冕正南面之坐而後用王者禮樂故唐以後
　　　至今所以祀孔子者皆本於開元禮以增益之
　　　然開元禮無親祀儀但載有皇太子釋奠儀及
　　　州郡有司學官之祭祭孔子爲籩豆十簠簋㽅
　　　鉶俎三七十二弟子為籩豆二簠簋俎一而後
　　　籩豆之數備至明成化加十二籩豆而亦旋設
　　　旋罷於是十籩十豆之數厯代相因按開元禮
　　　用籩豆十則籩減糗食粉食豆減􁏙食糝食今
　　　孔子之祭是也用籩豆八則籩減白餅黒餅豆
　　　減脾析豚胉今四配之祭是也用籩豆四籩實
　　　食鹽乾棗栗黄脯豆實芹菹兔醢菁菹魚醢今
　　　兩廡之祭是也周禮小胥掌樂懸之位王宫懸
　　　諸侯軒懸大夫判懸士特懸宫懸四面皆懸如
　　　宮有牆軒懸去其南面以避王也判懸又去其
　　　北面以示其德半於君也特懸又去其西面以
　　　示特立之義也宋齊五代皆設軒懸之樂六佾
　　　之舞唐開元中釋奠用宮架之懸而不詳佾數
　　　之八與六大厯之初脩復盛事仍設宫懸宋設
　　　登歌之樂不用軒架而用判架有歌而無舞非
　　　古人習舞合樂之意元人因之明初協律郎冷
　　　謙考正雅樂并樂舞之制洪武二十六年始定
　　　舞用六佾樂用登歌成化間增八佾嘉靖間復
　　　議改用六佾而闕里仍沿舊制其所用樂章實
　　　宋大晟樂府而元襲之明亦採用之者也祝文
　　　則始於貞觀二十一年至德宗春秋釋奠祝版
　　　御署訖北面致恭後世遣祭用祝文書皇帝謹
　　　遣而親祀無讀祝儀我
皇上之祭也有行古釋奠之禮者有事於先聖先師必
　　　合樂是也有行古幸宅之禮者許孔氏子孫陪
　　　位及説經是也有行今辟雍之禮者酌獻奠帛
　　　及分獻官隨拜於階墀是也有從其鄉之禮者
　　　祭器樂章許從其舊是也若拜行九叩祭用祝
　　　文此幸學典禮之所未有出自
睿裁本於
聖敬以創非常之典仁至而義盡禮周而意洽底於無
　　　可尚尊於莫可加矣祭之日當嚴冬沍寒之際
　　　昧爽向明之初而陽和照燠瑞靄蘢蔥煖律如
　　　吹堅冰立散
聖人所至則天地之氣應之
皇上端肅之容儼乎如有所接也陟降之承洋洋乎如
　　　在其上也聆贊唱於杏壇如登清廟奏雲韶於
　　　路寢恍設鈞天凡厥庶民靡不感激歡欣覲光
　　　恐後而百辟萬騎之雲屯璧水橋門之觀聽禮
　　　既叙矣樂既成矣至矣哉中和之極矞皇之觀
　　　也
　　　(臣/)又按漢高親絀萬乘臨幸闕里祀以太牢事
　　　既創見史乃特書東京三帝唐宋兩朝率循有
　　　加曠典時舉然自建武以後其不雜出於登封
　　　下禪明堂五帝之餘者希矣
皇上稽古驗今援據經傳有事泰山告至而已爾乃迴
鑾泗水
駐蹕稷門盛禮隆文必
躬親於酌獻説書講藝復
　延訪於儒生
寵光逮其後人
恩數加於前古昭垂簡册不敢邀爲私家之榮仰頌
聖神庶幾可見道揆之一云爾
遣國子監祭酒阿禮瑚祭
　　啓聖公祠導引太常寺贊禮郎鐵圖對引汶上縣監
　　　生郭璿典儀太常寺八品筆帖式桑格讀祝太
　　　常寺讀祝官雅奇獻帛贊禮生田智德獻爵贊
　　　禮生李敬先李芝芳東從祀分獻曲阜縣候選
　　　知縣呂坊之西從祀分獻曲阜縣候選縣丞郭
　　　懋德照應行儀注行禮
御製祝文(文載第一卷/)
　　　先是太常寺
　題爲請
㫖事
皇上巡厯山東等處經過闕里
鑾輿所到之次日祭祀
　　先師廟其祭祀
　　啓聖公應派承祭官一員於十一月十五日將祭酒
　　　阿禮瑚職名寫綠頭牌太常寺卿葛思泰與奏
　　　事禪岱轉奏本日奉
㫖遣阿禮瑚行禮
　　　附錄　宋眞宗謁廟畢幸叔梁大夫堂封文宣
　　　王父爲齊國公母爲魯國太夫人制曰朕以祗
　　　陟岱宗親巡魯甸永懷先聖之德躬造闕里之
　　　庭奠獻周旋欽崇備至惟降神之所自亦錫命
　　　之有初像設具存名稱斯闕宜加追封遣都官
　　　員外郎王勵精䖍祭告　元文宗至順三年加
　　　封聖父為啓聖王聖母為啓聖王夫人制曰闕
　　　里有家糸出神靈之胄尼山請禱天啓聖人之
　　　生朕聿觀人文敷求往哲惟孔氏之有作集羣
　　　聖之大成原道綂則堯授舜傳之周文王論世
　　　家則契至湯下逮正考父其明德也逺矣故生
　　　知者出焉有開必先克昌厥後如太極之生天
　　　地如滄海之有本原雲仍既襲於上公之封考
　　　妣宜視夫素王之爵於戲君子之道考而不繆
　　　建而不悖于以惇典而叙倫宗廟之禮愛其所
　　　親敬其所尊于以報功而崇德尚篤其慶以相
　　　斯文齊國公叔梁紇可加封啓聖王魯國太夫
　　　人顏氏可加封啓聖王夫人主者施行　明世
　　　宗嘉靖九年從張璁議去封爵仍稱啓聖公令
　　　國子監並天下學宮皆建啓聖祠祀叔梁父而
　　　以顏無繇曾㸃孔鯉孟孫激配饗程珦朱松蔡
　　　元定從祀神宗朝增周輔成從祀
　　　(臣/)按啓聖之封肇於眞宗臨幸自是建祠於殿
　　　之右報本崇始其義大矣明制學宫皆立啓聖
　　　祠定以配饗從祀之數子雖齊聖不先父食以
　　　妥以侑蓋在此矣我
皇上親祀闕里啓聖祠
遣官分祭同時並舉而祝文褒崇
宸章焜燿所以尊
　　　聖人之親者可不謂隆焉
　
　
　
　
　
　
　
　
　
　
　
　
　
　
幸魯盛典卷五
　欽定四庫全書
幸魯盛典卷六
　　　　禮部官奏請
　皇上御講筵
　上由奎文閣東入承聖門歩升詩禮堂
　御幄升座鴻臚寺卿移成格少卿何璽引大學士明珠
　　　　王熙吏部尚書伊桑阿禮部尚書介山工部尚
　　　　書薩穆哈内閣學士麻爾圖席爾達翰林院掌
　　　　院學士常書孫在豐内閣侍讀學士徐廷璽翰
　　　　林院侍講學士朱瑪泰高士奇都察院左副都
　　　　御史孫果國子監祭酒阿禮瑚太僕寺少卿楊
　　　　舒光祿寺少卿胡什圖鴻臚寺少卿西安吏科
　　　　掌印給事中費揚古陜西道御史喇占山東巡
　　　　撫張鵬等各官於左翼排立衍聖公孔毓圻引
　　　　翰林院世襲五經博士孔毓埏顏懋衡曾貞豫
　　　　孟貞仁仲秉貞原任五經博士孔毓瑛口北道
　　　孔興洪曲阜知縣孔興認候選通判孔興謨孔
　　　興詢候選䕃生孔興滋候選知縣孔興言顏光
　　　昌候選州同孔貞垣孔尚鈺顔紹徽顏文豹仲
　　　應甲仲承烈候選州判孔衍釨孔興運仲纘緒
　　　候補敎諭孔尚銑候選訓導孔貞鑑孔尚琯孔
　　　興珩孔興侗孔貞耿孔衍璽孔尚讓孟𢎞偉四
　　　氏學學錄孔尚侃尼山書院學錄孔毓璽洙泗
　　　書院學錄孔貞爝舉人孔興璉孔毓德孔興瑄
　　　孔興祥顏光是顏光斆敎習貢生曾聞進貢生
　　　顏光岳顏伯珣曽聞迪講書舉人孔尚鉝監生
　　　孔尚任等各官於右翼排立司道府縣官俱候
　　　於門外班既定
上諭兖州府知府張鵬翮為官清正亦准聽講遂傳入
　　　列於巡撫之下鴻臚寺鳴贊唱贊衍聖公孔毓
　　　圻率五氏職員等行三跪九叩頭禮畢鳴贊唱
　　　講書孔尚任孔尚鉝由西階上行一跪三叩頭
　　　禮於講案西偏立孔尚任先至講案前北面對
御陳書進講大學聖經首節畢退孔尚鉝進講易經繫
　　　辭首節畢退下階歸右翼班次
　　　先是禮部
　題請講書禮儀前期陳設桌案將講章
勅諭安設
皇上致祭
　　先師孔子禮畢部堂官二員導引
皇上御更衣所少歇講書處大學士以下京堂科道等
　　　官以上巡撫以下道員以上於左翼排列衍聖
　　　公五氏有職及講書人員於右翼排列畢禮部
　　　堂官奏詣講書所導引官引
皇上詣講書所
皇上升御座畢鴻臚寺鳴贊唱贊衍聖公五氏有職及
　　　講書人員行三跪九叩頭禮畢鳴贊唱講書講
　　　書人員由西邊至講案前行一跪三叩頭禮畢
　　　講書講畢退就原立處鴻臚寺堂官於東邊向
　　　西跪奏請宣
勅諭鳴贊唱衍聖公五氏有職及講書人員俱跪宣
勅諭大臣就案捧
勅論於東邊向西宣
勅諭畢衍聖公五氏有職及講書人員就於跪處行三
　　　叩頭禮興復行二跪六叩頭禮畢鴻臚寺官引
　　　出大門外排立禮部堂官奏禮畢
皇上還行宫衍聖公五氏有職俱跪送候過爲此
　題知康熙二十三年十一月十八日題本日奉
㫖依議
　　　禮部尚書介山説與禪岱口奏
皇上祀孔廟畢講書宜在孔廟大成門東詩禮堂内講
　　　書康熙二十三年十一月十七日啓奏本日奉
㫖依議
　　　孔尚任進講大學聖經首節大學之道在明明
　　　德在親民在止於至善講義曰此一章書是言
　　　脩已治人内聖外王之要道乃大學一書之綱
　　　領此一節又聖經一篇之綱領也孔子意謂大
　　　人綂天下國家以立極其爲學之道有三一在
　　　明明德德者命於天而賦於人至虚至靈具衆
　　　理而應萬事本明者也但爲氣稟物欲所拘蔽
　　　則明者有時而昏然其本體之明未嘗或息必
　　　因其善端之𤼵而遂明之以復其初此大學之
　　　所以立體也一在親民德者人人所同得大人
　　　既自明其德矣又必推以及人鼓舞振作使凡
　　　具是德者皆有以去其舊染之汚而嘉與維新
　　　此大學之所以致用也一在止於至善明德新
　　　民皆有至當不易之則則純乎天理而毫無人
　　　欲所謂至善也大人於己之德必無一理之不
　　　明於民之德必無一人之不新皆造於至善之
　　　域而主適不遷此大學之所以體聖功而該王
　　　道也孔子發明宗旨溯千聖之心傳開百王之
　　　治綂其綱領條目燦然畢具心法治法悉備於
　　　此欽惟
皇上
　睿謨炳照
　聖學緝熙
　精一遠溯唐虞
　性道親承洙泗
　翠華時邁懽騰萬姓之心
　玉軸宏開義暢六經之㫖固已誕敷文德垂裕丕圖
　　　矣(臣/)愚伏願
　天保升恒
　日躋豫泰彌綸無外羣瞻四表之光法則於昭永耀
　　　千秋之鏡則
　盛業同參天地而
　大猷允越皇王矣
　　　孔尚鉝進講易經繫辭首節天尊地卑乾坤定
　　　矣卑高以陳貴賤位矣動静有常剛柔斷矣方
　　　以類聚物以羣分吉凶生矣在天成象在地成
　　　形變化見矣講義曰此一節書是孔子從有易
　　　之後原未有易之先見天地有自然之易也孔
　　　子意謂易之有乾坤而乾坤之有貴賤剛柔吉
　　　凶變化豈自易始哉天以陽處上地以隂處下
　　　一尊一卑有健順之理而乾坤已定於此矣自
　　　是地與萬物之卑者陳於下天與萬物之高者
　　　陳於上而卦爻之上者貴下者賤已位列於此
　　　矣天與萬物之陽者性常主動地與萬物之隂
　　　者性常主静而卦爻之陽爲剛陰為柔已剖斷
　　　於此矣人心一念向善而衆善咸集一念向惡
　　　而衆惡皆歸以類聚也人事善與善交而不入
　　　於惡惡與惡交而不與於善以羣分也聚分而
　　　善則吉應之聚分而惡則凶應之而吉凶之理
　　　已生於此矣在天而日月星辰有成象在地而
　　　山川動植有成形而易中之隂變為陽陽化為
　　　陰者已見於此矣造物自然之易如此蓋六十
　　　四卦止一乾坤乾坤止一易簡之理有親有功
　　　可久可大皆從此出此易所以與天地凖也欽
　　　惟
皇上
　至德體乾
　聖功開泰
　省方觀民以敷治
　敎思容保以求寧固已廣運無方極效天法地之量
　　　太平有象𢎞開物成務之圖矣(臣/)愚伏願
　得一以貞
　兼三而運
　法天時御大化雲行而雨施率土承流至治日晅而
　　　風動則中和洋溢宇宙而位育參兩乾坤矣
　　　　謹錄
世祖章皇帝順治九年
　幸學釋奠禮畢升彝倫堂
　諭講書官坐滿漢祭酒在書案東滿漢司業在書案西
　　　　各就案叩頭坐滿漢祭酒講易經滿漢司業講
　　　　書經四品以下内院官執事官五經博士學官
　　　　諸監生俱在行禮處排立聽講
　皇上龍飛康熙八年
　幸學講書俱照順治九年儀注
　　　　附錄　漢明帝永平十五年三月東巡至魯詣
　　　　孔子宅祀畢親御講堂命皇太子諸王説經
　　　　章帝元和二年三月過魯詣闕里命儒生講論
　　　　晉元帝大興二年皇太子講論語通釋奠太學
　　　　　穆帝升平元年帝講孝經通釋奠如故事
　　　　唐貞觀十四年釋奠於國子學詔祭酒孔穎達
　　　　講孝經畢穎達上釋奠頌有詔褒美　二十年
　　　詔皇太子於國學釋奠既而就講司業講孝經
　　　忠孝之義許敬宗上四言詩以美其事　開元
　　　七年命皇太子齒胄子學謁先聖詔右散騎常
　　　侍褚無量講孝經禮記文王世子篇　宋太宗
　　　端拱元年八月車駕幸國子監謁文宣王禮畢
　　　升輦將出西門顧講坐左右博士李覺方聚徒
　　　講書上即召覺令對御講曰陛下六飛在御臣
　　　何敢輒升高坐上因降輦令有司張帝幕設别
　　　坐召覺講周易之泰卦從臣皆列坐覺乃述天
　　　地感通君臣相應之旨上甚喜賜帛百疋至道
　　　三年御書六經以賜之　元祐六年十月謁孔
　　　子廟禮成幸太學詔博士皆升堂坐諸生兩廡
　　　下命國子祭酒講無逸終篇　明洪武十五年
　　　建廟學成上躬臨廟酌獻乃幸學學官率諸生
　　　進拜堂下博士執經祭酒講經畢頒勅諭太學
　　　生徒　永樂四年三月上謁廟禮畢駕幸太學
　　　賜祭酒司業坐講文武三品以上及翰林儒臣
　　　皆賜坐聽講
　　　鴻臚寺官奏請宣
勅諭衍聖公孔毓圻率五氏有職及講書人員俱跪大
　　　學士王熙宣
聖諭諭衍聖公孔毓圻等曰
　至聖之道與日月並行與天地同運萬世帝王咸所
　師法下逮公卿士庶罔不率由爾等逺承
　聖澤世守家傳務期型仁講義履中蹈和存忠恕以
　立心敦孝弟以修行斯須弗去以奉先訓以稱朕懷
　爾等其祇遵毋替特諭衍聖公孔毓圻率五氏子孫
　　　叩頭謝
恩
　　　附錄　宋眞宗幸廟立殿之西召孔氏子孫撫
　　　諭　明洪武元年十一月十四日祭酒孔克堅
　　　詔對謹身殿上曰老秀才近前來你多少年紀
　　　也對曰五十三歲上曰我看你是有福快活的
　　　人不委付公事勾當你常常寫書與你的孩兒
　　　我看他姿質也温厚是成家的人你祖宗畱下
　　　三綱五常垂憲萬世的好法度你家裏不讀書
　　　是不守你祖宗法度如何終你老也常寫書敎
　　　訓者休怠惰了於我朝代裏你家裏再出個好
　　　人可不好是月二十日孔克堅於謹身殿西頭
　　　廊房下奏曲阜進表的回去臣將主上十四日
　　　誡諭的聖㫖備細寫將去了上曰道與他少喫
　　　酒多讀書　洪武元年仍封孔子五十六代孫
　　　孔希學爲襲封衍聖公制曰古之聖人自羲農
　　　至於文武法天治民明並日月德化之盛莫有
　　　加焉然皆隨時制宜世有因革至於孔子雖不
　　　得其位會前聖之道而通之以垂敎萬世爲帝
　　　者師其孫子思又能傳述而明言之以極其盛
　　　有國家者求其綂緒尊其爵號蓋所以崇德而
　　　報功也厯代以來膺襲封者或不能繩其祖武
　　　朕甚憫焉當臨御之初訪其世襲者得其五十
　　　六代孫孔希學大宗是紹爰行典禮以致褒崇
　　　爾其勤敏以進學恭儉以成德庶幾領袖世儒
　　　益展聖道之用於當世以副朕之至意豈不偉
　　　歟　洪武六年八月二十七日上御端門百官
　　　早朝上召衍聖公孔希學問曰爾年幾何對曰
　　　臣今年三十有九上曰今去爾祖孔子厯年幾
　　　何對曰僅二千年上曰年代雖遠而人尊敬如
　　　一日者何也惟爾祖明綱常興禮樂正彝倫所
　　　以為帝者師為常人教傳至萬世其道不可廢
　　　也且爾祖無所不學無所不通故得爲聖人如
　　　問禮於老聃學琴於師襄之類此謂學無常師
　　　非特如此楚王渡江得一物其大如斗其赤如
　　　日其甜如蜜衆皆不知遣使問於爾祖爾祖曰
　　　此萍實也問何以知之爾祖曰昔吾聞諸童謠
　　　云童子之言爾祖尚記之不忘况道德之奥者
　　　乎今爾爲襲封爵至上公不爲不榮矣此非爾
　　　祖之遺䕃歟朕以爾孔子之裔不欲於流内銓
　　　注以政事煩爾正爲保全爾家也爾若不讀書
　　　辜朕意矣且人生年自八歲至弱冠多昏䝉未
　　　開不肯向學自冠至壯年有室血氣正盛百為
　　　營營亦無暇好學爾年近四十志慮漸凝定見
　　　識漸老成正好讀聖人之書親近名師良友蚤
　　　夜講明道義必期有成學成之後四方之人知
　　　爾之能俱來執經問難且曰此無媿孔氏子孫
　　　豈不美歟然四體之動乃德之符步履進退亦
　　　必用安詳不可欹斜飛舞久久習熟遂爲端人
　　　正士朕今婉曲教爾爾其自繹還家亦以此教
　　　子孫可也勉之哉勉之哉　洪武十年中書省
　　　官傳旨孔襲封教他每年來走一遭　洪武十
　　　二年諭衍聖公孔希學曰卿家昭明厯代不朽
　　　　富貴永張天地間乃由陰隲之重云何以其明
　　　　彝倫攸叙之精微表萬世綱常於不泯也故若
　　　　如卿當思祖道可動人天朕聞卿來朝已勅中
　　　　書下禮部使所用如意未知給否雖從行者務
　　　　要懽心故兹勅諭　諭衍聖公孔希學曰昔卿
　　　　之祖能明綱常以植世敎其功大矣哉故其後
　　　　世子孫相承凡有天下者莫不優禮今卿每歲
　　　　來朝不避嚴凍可謂篤於君臣之大義而不咈
　　　　於祖訓者矣已勅中書下禮部賜卿日用故兹
　　　　勅諭
　　　　(臣/)按自古帝王幸宅臨雍儲貳入學齒胄講經
　　　　説書見於前史者唯漢永平元和晉大興升平
　　　　唐貞觀開元宋端拱元祐明洪武永樂數朝而
　　　　已恭遇我
世祖章皇帝順治九年暨我
　皇上康熙八年乃復舉行焉然永平之説經者皇太子
　　　諸王也元和之講論者儒生也大興以皇大子
　　　講論語通而釋奠升平以帝講孝經通而釋奠
　　　非因釋奠而講故不著講者何人也貞觀十四
　　　年之講孝經者祭酒二十年之講孝經者司業
　　　開元之講孝經禮記者右散騎常侍褚無量端
　　　拱之講周易泰卦者博士李覺元祐之講無逸
　　　者國子祭酒自明洪武以後幸學講書率命祭
　　　酒司業矣元和之幸闕里孔僖實從孔氏男子
　　　會者六十三人而未聞命講貞觀之命孔穎達
　　　講孝經乃因頴達適官祭酒而非以其爲孔氏
　　　也自古及今未有命孔氏子孫進講者
皇上特恩異數選孔氏子孫充講書官而且
聖諭煌煌勉以弗墜先訓所以鼓勵造就之者又如此
　　　其至仰見我
皇上重道崇儒之心推及苖裔度越曩代直接心傳于
　　先聖而極光榮於聖族矣
　　　鴻臚寺官引各官出俟於東毓粹門外候送
駕禮部官奏禮畢請
皇上還行宫
上諭大學士明珠王熙等曰孔尚任等陳書講説克副
　朕懷著不拘定例額外議用又
諭朕初至闕里祀典既成意欲徧覽
　先聖遺蹟著衍聖公孔毓圻山東巡撫張鵬口北道
　孔興洪講書官孔尚任孔尚鉝引
駕於是
駕由承聖門出復入大成門
　　　附錄　水經注云洙泗二水交於魯城東北闕
　　　里背洙泗牆南北一百二十步東西六十步四
　　　門各有石閫北門去洙水百步後漢初闕里荆
　　　棘自闢從講堂至九里鮑永爲相因脩饗以誅
　　　魯賊彭豐　又云孔廟即夫子之故宅也宅大
　　　一頃所居之堂後世以為廟廟屋三間夫子在
　　　西面東向顔母在中間南面夫人隔東一間東
　　　向獻帝時廟遇火燒之魏黄初二年文帝令郡
　　　國脩起孔子舊廟廟有夫子像列二弟子執卷
　　　立侍穆穆有詢仰之容漢魏以來廟列七碑二
　　　碑無字栝栢猶茂　闕里志今至聖先師廟在
　　　縣城中央中為正殿九間宋徽宗崇寧元年詔
　　　殿名大成殿牓御書也先聖南面四配十哲分
　　　侍左右後為寢殿七間祀夫人亓官氏寢殿之
　　　東為祠三間西向以祀伯魚寢殿之西爲祠三
　　　間東向以祀子思又後爲聖蹟殿壁上皆石刻
　　　也正殿之前爲杏壇即講堂遺址漢明帝御此
　　　説經壇左右為兩廡東西皆五十間祀先賢先
　　　儒壇前為宋眞宗御贊殿今廢但存御贊刻石
　　　十有二碑又前為大成門門凡五間旁有掖門
　　　左曰金聲右曰玉振大成門之外有唐宋金元
　　　碑各覆以亭碑亭之左爲居仁門又左爲毓粹
　　　門碑亭之右為由義門又右為觀德門碑亭之
　　　前為奎文閣閣凡五間亦謂之藏書樓東西列
　　　明御製碑亭樓之左右各爲掖門三間掖門東
　　　爲衍聖公齋戒所掖門西為有司齋戒所樓前
　　　爲門五間漢唐古碑在焉門之前爲大中門三
　　　間門牓宋仁宗御書大中門之前有門三間故
　　　金之舊制也三門之前爲石橋三以跨璧水橋
　　　之前復為大門五間門圓洞如城門制東西各
　　　為一坊曰德侔天地道冠古今其前有石坊曰
　　　太和元氣前爲櫺星門東西大道也左右各竪
　　　下馬牌金章宗明昌二年立南有石坊鐫金聲
　　　玉振四字坊與城南門相直門上鐫萬仞宮牆
　　　四字廟之西偏爲啓聖公廟廟前爲金絲堂三
　　　間以貯樂懸宋時建五賢堂於此𢎞治間改建
　　　也堂前爲啓聖門廟之東偏為家廟五間孔氏
　　　子孫私廟也家廟之前為詩禮堂五間宋眞宗
　　　曽駐蹕於此既而去鴟吻使為齋室堂前為承
　　　聖門四隅爲樓如王公之制廟左為衍聖公第
　　　第前為闕里坊古闕里也自漢建寧四年魯相
　　　史晨修廣宅廟厯魏晉南北朝唐宋改築維新
　　　必加爽塏金貞祐之亂廟貌盡燬皇統大定間
　　　制乃大備元至元丁夘大德戊戌至正已夘凡
　　　三修焉明洪武永樂再修焉成化十八年始廣
　　　十楹之制𢎞治十二年灾奉詔大作新之為費
　　　一十五萬有奇越五年新廟成遣大學士李東
　　　陽祭告嘉隆以後代有修葺前後各有碑記
　　　(臣/)按聖廟由魯哀公十七年始立其從凡有隳
　　　廢必官爲繕修漢魏以降亦代有增飾孝建褒
　　　述視諸侯之禮開元册命同王者之制名數既
　　　備廟貌斯𢎞矣若乃展采東巡悼荒蕪於燕寢
　　　觀風廣魯加恢廓於儒宫則乾封之詔遐慕猶
　　　存天僖之勅特賜斯紀則又於歲修常典之外
　　　而以崇峻爲廣厲者矣自時厥後一厄於金之
　　　貞祐而鼎新於元之大德再灾於𢎞治之己未
　　　而落成於𢎞治之甲子今之廟制則猶是𢎞治
　　　所重建者也由二百年以後溯二千年以前讀
　　　列代御府之文覽遣告穹碑之記南面之坐正
　　　於唐宗大成之額錫於宋帝門㦸二十有四政
　　　和之所命也黌舍四百餘楹明昌之所拓也以
　　　至碧瓦丹櫺之璀璨蛟龍蟠螭之鏤錯廟門下
　　　馬之碑城南待幸之路致飾盡美踵事增華歲
　　　月已遥規模未改我
皇上停輿兹土親祀禮成
躬舉玉趾周厯廊廡徘徊路寢儼對越之思致羮牆之
　　　慕於大成承聖諸門出而復入者三此即峒山
　　　問道渭水求師軌轍斯遐流連罕覯自非夙契
　　　道妙親接心傳奚以俯詘
宸嚴徧承堦墄有如斯也自有斯廟以來曾未嘗降
　至尊以周覽眄庭廡而永日由是
　御蓋
　天章之錫穹碑
　聖製之文超軼百王增高萬仞誠與道德而常新竝乾
　　　　坤而永大矣
　
　
　
　
　
　
　
　
　
　
幸魯盛典卷六
　欽定四庫全書
幸魯盛典卷七
　上入大成殿詣
　　　先師神座前
　命侍衞啓帷拂塵肅瞻塑像
　顧問衍聖公孔毓圻曰此像造於何年毓圻奏曰相傳
　　　　東魏興和三年兖州刺史李珽始塑聖像以次
　觀顏子曾子子思子孟子像
　　　　附錄　碑記君姓李字仲琁趙國柏仁人也其
　　　　先帝高陽之苗裔左車之綿緒瑶光休彩赫奕
　　　　於上齡若水嘉祥扶疎於季葉君以資解褐奉
　　　　朝請俄除定州平北府法曹參軍仍厯郡功曹
　　　　諮議參軍事定相雝三州長史東郡汲郡恒農
　　　　三郡太守司徒左長史中散大中大夫營搆都
　　　　將雝兖二州刺史其𨽻兖部也當未浹旬言覲
　　　　孔廟肅恭致誠敬神如在遂軔車曲阜飲馬沂
　　　流周游眺覽尚想伊人乃命工人脩建容像孔
　　　子曰從我於陳蔡者皆不及門也因厯敘其才
　　　以為四科之目生既見從没(缺二/字)侍故顏氏庶
　　　幾著繫於易辭起予者商紛綸於文誥是則大
　　　聖人之道須輔佐而成故曰吾有由也惡言不
　　　聞於耳所以雕塐十子侍於其側今於設像聖
　　　容仍奉進儒冠於諸徒亦青衿青領雖逝者如
　　　斯風霜驟謝而淪姿舊訓曖似還新廟宇凝静
　　　靈姿嚴麗夫道繫於人人亡則道隱斯大義以
　　　之而乖微言以之而絶今聖容肅穆二五成行
　　　丹素陸離光輝清映似微笑而將言左右若承
　　　顏而受業是以睹之者莫不忻忻焉有入室登
　　　堂之想斯亦化行乎一隅也天誕聖哲作民師
　　　表休風流闕里播洙泗至於嘆鳯鳥之寂寥傷
　　　河圖之莫出屢應聘而不遇知道德之不行而
　　　乃正雅頌脩春秋刋理六經懸諸日月千載之
　　　後莫不得其義以述作服其訓以成身兹可謂
　　　開闢之儒聖無窮之文宗者矣此地古號曲阜
　　　是唯魯都雖宫觀荒毁臺池蕪没然其廟庭也
　　　蔚叢林於九冬罩脩柯於百仞類神栝之侵漢
　　　同梧宫之巨圍至夫鴻隨秋下則月秀霜枝燕
　　　逐春來而風開翠葉既以丕壯觀瞻亦足以安
　　　樂聖靈是以無代不加脩繕謶億載以寧神君
　　　清明在躬精思入微功被人神德貫幽顯豈惟
　　　營飾宣質經創賢容如䖍脩岱像崇奉元宗敦
　　　素剪華興存廢絶視民如傷躋之仁壽體亡懷
　　　以幽詣任萬物以為心爰自刺舉未或斯同然
　　　丹青所以圖盛蹟金石所以刋不朽文章不鑴
　　　珉瑶焉述畧序義目樹碑廟庭俾後來君子知
　　　功業之若斯焉(興和三年立/)　唐開元八年司
　　　農李元瓘言七十子之像文翁之壁尚不闕畧
　　　豈有文廟遂無圖繪自是顏子等十哲皆為坐
　　　像曾參以孝特為塑像坐十哲之次七十二子
　　　俱圖壁上　開元二十七年追謚孔子為文宣
　　　王仍出王者衮冕之服以衣之　宋太祖建隆
　　　元年詔增葺祠宇塑繪先聖先賢之像　眞宗
　　　幸廟時帝歛袵北面式瞻睟容仍顧廟制度嘉
　　　歎乆之至大中祥符二年春加先聖冕服桓圭
　　　冕九旒服九章先是以木為圭至是始易以玉
　　　　徽宗崇寧四年詔太常考正文宣王廟像冠
　　　服制度用王者冕十二旒衮服九章畫圖鏤版
　　　印賜仍頒降天下州縣學咸使依圖改正　高
　　　宗紹興十四年幸太學祗謁先聖内降玉圭
　　　金世宗大定十四年考正周禮王者之服聖像
　　　冕十有二旒其服十有二章兖國公鄒國公像
　　　九章九旒　明洪武十四年建太學於南京定
　　　文廟之制自孔子以下盡去塑像用木主　嘉
　　　靖九年詔兩京國學及天下儒學文廟俱撤塑
　　　像易以木主
　　　(臣/)按明臣邱濬言像設起於佛敎又云自唐設
　　　塑像其實不然上古帝王聖賢皆有圖畫遺像
　　　殷宗夢説肖象旁求既有圖畫則金石土木為
　　　踵事矣越勾踐以黃金寫范蠡之狀而周太廟
　　　已有緘口銘背之金人夫豈待休屠祭天之神
　　　乎戰國策之言土偶木偶則固已神而明之矣
　　　豈非摶土刻木爲之乎朱子白鹿禮殿塑像説
　　　云成都府學先聖先師像文翁琢石所爲皆席
　　　地跪坐文翁去古未遠彼時佛教未入於中土
　　　也朱子初意欲不爲塑像臨祭設位其後但以
　　　為當倣成都之制未嘗以塑像為必不可也先
　　　聖四十九表賴端木氏以傳而像設則相沿謂
　　　昉自元魏興和彼時像敎固盛行矣迄今詳其
　　　碑記云乃命工人脩建容像雕塐十子侍於其
　　　側設像聖容仍奉進儒冠於諸徒亦青衿青領
　　　曰脩曰仍則是前此已有之也又云營飾宣質
　　　經創賢容明是聖像但加脩飾十子乃經創雕
　　　塑耳謂昉於興和者尚未深考也謂自唐設塑
　　　像可乎此濬之失也若宋濂以為因開元八年
　　　之制則尤爲失之逺矣開元八年准李元瓘之
　　　奏改顏子等十哲爲坐像又特塑曾子像坐於
　　　十哲之次前此先聖之有坐像甚明也至開元
　　　乃改衮冕之服耳宋濂又謂開元二十七年遷
　　　神於南面失古者神道尚右之義而未考詔文
　　　所謂昔周公南面夫子西坐今位既有殊豈宜
　　　依舊之語蓋貞觀永徽先聖之位迭更顯慶二
　　　年别祀周公而西牖之位未改至是乃正南面
　　　之位非以西坐爲尊也然此據京師及天下學
　　　校而言若故宅之廟則水經注云廟屋三間夫
　　　子西面東向顏母在中間南向夫人隔東一間
　　　東向亦是以南面爲尊故啓聖夫人南向也漢
　　　明帝時猶未改築宗祊故西面再拜耳則是濂
　　　所著夫子廟堂議皆未必為考古者所據依也
　　　濂與濬之失且如此若張璁則不足道矣要之
　　　古人祭祀有主有尸像設事神在尸禮既廢之
　　　後尸以其氣類像以其儀刑其於求諸髣髴之
　　　義一也尸既不可復則像亦不可廢明太祖惟
　　　建國學用木主成祖遷都燕京國子監塑像仍
　　　元之舊改物創制之時亦何難如我意而盡更
　　　之而因循若此者夫亦爲數千百年神靈之所
　　　憑依天下之所瞻仰帝王之所北面一旦決然
　　　盡易之而有所不忍也至世宗更制定禮通行
　　　學校盡撤其舊而獨闕里之像存而不議廟殿
　　　之號沿而弗改以至於今恭遇我
皇上親祀肅觀遺像徘徊歎慕羮牆如見之思
親承於陟降中像之廢而僅存以待
聖主之瞻顧者蓋有天焉自此於萬斯年莫敢有議之
　　　者矣
　　　(臣/)又按碑文引從我陳蔡之語而云大聖人之
　　　道須輔佐而成所以雕塐十子侍於其側則是
　　　四科配享始於興和此碑而十哲之稱乃見於
　　　開元追封之詔所云門人三千見稱十哲者也
　　　仲琁東魏世家魏書有傳附李順傳後北史有
　　　傳作旋皆不著其字碑云字仲琁當是名與字
　　　同故部民但舉其字闕里志不知何據以為名
　　　珽未敢定也魏書天平初遷都於鄴以仲琁為
　　　營構將作衞大將軍出除車騎大將軍兖州刺
　　　史以孔子廟牆宇頗有頺毁遂脩改焉還除將
　　　作大匠仲琁所厯竝著清勤守𢎞農以威惠伏
　　　宮牛二姓具有文武而脩繕廟庭一事史載弗
　　　遺
上觀禮器有犠象雲雷三罇問何代法物衍聖公孔毓
　　　圻奏曰漢章帝元和二年親祀闕里所畱祭器
　　　(臣/)按犧象周尊也雲雷著尊南尊也先儒之釋
　　　犧象異義詩正義云犠尊之字春官司尊彝作
　　　獻尊鄭司農云獻讀爲犧犧尊飾以翡翠象尊
　　　飾以象鳯凰或曰以象骨飾尊毛傳曰犧尊者
　　　沙羽飾與司農飾以翡翠意同則皆讀爲娑傳
　　　言沙即娑之字也阮諶禮圖云犧尊飾之犧牛
　　　象尊飾以象於尊腹之上畫爲牛象之形王肅
　　　謂太和中魯郡於地中得齊大夫子尾送女器
　　　有犧尊以犠牛爲尊然則象尊尊爲象形也今
　　　以廟器證之則王肅之説是已特陳祥道所謂
　　　背上負尊者失之耳蓋被以鞍韀故曰犧範銅
　　　為之穴其背以受酒有蓋有項項有欵環之云
　　　漢元和二年孔子廟祭器也雲雷今以貯初獻
　　　酒犠象今以貯亞獻終獻酒
上觀石刻吳道子畫魯司寇像出殿北扉過寢廟至聖
　　　蹟殿周覽圖畫石刻及憑几像行教小影立像
　　　行像諸石刻
顧問衍聖公孔毓圻曰何像最眞毓圻奏曰惟行敎小
　　　影顏子從行者爲最眞乃當年端木賜傳寫晉
　　　顧凱之重摹者
上爲拂拭凝視遂由左堦出
　　　附錄　明張應登聖蹟圖記曰闕里故有聖蹟
　　　圖若干幅在棗梨亦散在各籍巡按御史何出
　　　光裒四千緡辟殿後之隙爲殿圖聖蹟入於石
　　　爲久逺不磨計知曲阜事𢎞復實肩厥役壬辰
　　　十月朔應登按部而來釋奠告成仍商之𢎞復
　　　增舊圖所未有者定爲百十二圖列之俎豆之
　　　上可瞻而謁可搨而傳升堂入室開卷觀德庶
　　　幾有儆若聖不在圖亦不在殿則何以見之羮
　　　牆乃作殿碑復當圖敘　元司居敬尼山孔子
　　　像記曰設像祀神非古也其尸禮既廢之後乎
　　　漢文翁立學官成都蜀有文翁石室設孔子坐
　　　像其坐歛蹠向後屈膝當前上古以來君臣及
　　　七十二弟子繪兩旁晉王右軍嘗簡蜀守寫倣
　　　之有宋嘉祐中王公素為禮殿圖此像之最古
　　　者然皆漢衣冠也居敬學製鄒邑遷學舍於城
　　　西建孔子廟時孔顏孟三氏敎授張䇓習於禮
　　　者也因問立像之制曰古人席地而坐高臺隆
　　　扆既已失之冕服之度傳訛甚矣闕里行敎像
　　　顏子從後者顧凱之筆杏壇小影像吳道子筆
　　　及近司寇像皆漢晉衣冠耳禮記儒行篇孔子
　　　自言少居魯衣逢掖之衣長居宋冠章甫之冠
　　　此孔子衣冠也逢掖深衣是己章甫元冠是已
　　　　慿几像先聖憑几坐手執塵尾侍十弟子顧
　　　凱之畫黃伯固云聖像無鬚髯惟家廟小影為
　　　眞　行教小影衣燕居服顔子從行孔庭纂要
　　　稱其於像最眞亦顧凱之畫也凱之去古未逺
　　　孔聖全書謂孔子存日嘗冩小影或有所本也
　　　唐劉禹錫新州廟碑載堯頸禹耳華冠象珮取
　　　之自鄒魯者即此像宋時刻石　立像吳道子
　　　筆行像米芾筆也以上諸圖俱在聖蹟殿内
上問西偏是何處毓圻奏曰前爲金絲堂後爲啓聖公
　　　叔梁父祠
上歛容駐望久之
　　　附錄　宋仁宗慶厯八年孔彥輔以齊國公像
　　　尚循舊制公卿服乞正之命九章之服仍請齊
　　　國公與魯國太夫人同遷於殿後立廟奉安
上復南入大成殿北扉至殿前左扉南向立
召孔氏及五氏子孫有頂帶者皆入跪陛上
上諭曰至聖之德與天地日月同其高明廣大無可指
　稱朕向來研求經義體思至道欲加贊頌莫能名言
　特書萬世師表四字懸額殿中非云闡揚
　聖敎亦以垂示將來隨
命侍衞捧出卷軸展開
御書萬世師表四字羣臣歡欣踴躍同聲頌揚衍聖公
　　　孔毓圻跪接捧安
　　先師座前
上復命大學士明珠宣
諭曰厯代帝王致祀闕里或畱金銀器皿朕今親詣行
　禮務極尊崇
　至聖異於前代所有曲柄黃蓋畱之廟中以示朕尊
　聖之意
諭畢
命以御前常用黃繖畱供廟庭四時饗祀陳之五經博
　　　士孔毓埏起接恭置殿中衍聖公孔毓圻率五
　　　氏職官及陪祀聽講人等叩頭謝羣臣皆呼
萬歲
　　　附錄　後周太祖廣順二年幸闕里畱所奠祭
　　　器銀爐於廟　宋眞宗大中祥符元年遣内侍
　　　殿頭張文質齎勅賜太宗皇帝御製書五百十
　　　七軸九經書及疏釋文三史書并昨赴文宣王
　　　廟祭祀器物金鍍銀香爐盒并香藥緋羅綃金
　　　袱黄袱等畱於廟中勅曰國家尊崇師道啓迪
　　　化源睠維鄒魯之邦是曰詩書之國尼山在望
　　　靈宇增嚴朕登岱告成回鑾欵謁期清風之益
　　　振舉縟禮以有加式資誨誘之方更盡闡揚之
　　　旨宜以所賜太宗皇帝御製御書并正義釋文
　　　及器物等并置於廟中書樓上收掌委本州長
　　　吏職官及本縣令佐等同共檢校如有講説釋
　　　奠並須以時出納勿令損汚此勅文仍刋之於
　　　石昭示無窮　是年又降曲阜廟桓圭一
　　　(臣/)按自開元追謚易侯而王釋章逢而服衮冕
　　　嗣後宸章寶翰錫自内庭祭器宮懸出於天府
　　　惟名與器雖邀榮於厯代然未有如我
皇上時巡還蹕舍奠説書禮成之後
殊恩異數優渥頻煩徘徊景慕誠敬尊崇務極於無可
　　　加實前古之所未有蓋以在昔
　　先聖立人之極為法於天下後世是以有
御書萬世師表之賜也素王無位而祖述憲章得其正
　　　綂是以有曲柄
御蓋之賜也斯其心通黙契發揮表章備物典冊矞皇
　　　宣著誠哉有其德位作之君師而當議禮制度
　　　考文之時也而
　　先聖
後聖心源相接若合符節亦見於此矣猗歟盛哉
上出殿至陛上問大成殿牓衍聖公孔毓圻奏曰此牓
　　　宋徽宗御書飛白字也
上撫視盤螭石柱移時始下階至杏壇衍聖公孔毓圻
　　　奏曰此
　　先聖講道之所
上覽金臣党懷英篆杏壇二字碑
上步下杏壇玩壇前石鑴龍爐毓圻奏曰此金章宗時
　　　巧工所製
　　　附錄　宋仁宗嘉祐六年賜孔廟飛白御書殿
　　　牓併金字篆廟碑至廟日設祭奉安帝寫牓時
　　　必巾櫛而書轉運使直秘閣校理張師中進寶
　　　奎輝文歌降詔褒美孔舜亮宰鄉邑亦進詩百
　　　韻陳謝　徽宗政和四年命後苑製造御前生
　　　活所造碑御書大成殿額頒降本廟從舒州司
　　　曹事孔若谷之請也及太學辟雍先聖殿皆御
　　　書　元成宗大德六年修廟殿七間轉角複簷
　　　重址基高一丈有奇内外皆石柱外柱二十六
　　　皆刻龍於上神門五間轉角周圍亦皆石柱基
　　　高一丈悉用琉璃沿裹碾玉粧飾煥然超越前
　　　代　明𢎞治重建大成殿九間殿前盤龍石柱
　　　兩翼及後簷俱鑴花石柱　杏壇在大成殿前
　　　即先聖教授堂之遺址漢明帝幸宅亦嘗御此
　　　命皇太子諸王説經於堂上後世嘗以爲殿
　　　宋天聖中孔道輔監修祖廟增廣殿庭移大殿
　　　於後講堂舊基不欲毁折因甃爲壇環植以杏
　　　　金天㑹七年兵徇東魯兖州堅壁而守時睿
　　　宗爲元帥帥師次城下諭以禍福戒軍士先聖
　　　所生地不得剽奪城定命曲阜尹衡雍引詣宣
　　　聖廟廟皆灰燼殿火猶未滅元帥乃登杏壇奠
　　　拜　金學士党懷英承安二年立杏壇二字碑
　　　於亭内　明隆慶三年工部請修孔廟兖州府
　　　通判許際可以杏壇狹小廓而新之　金開州
　　　刺史高德裔杏壇銘曰周室下衰王綱解紐非
　　　大聖人狂瀾莫救天挺夫子生民未有立言範
　　　世木舌金口三千之徒義由此受我瞻遺壇實
　　　爲教首萬代護持天長地久
上覽宋臣米芾所書檜樹贊碑及宋眞宗君臣所製孔
　　　子與七十二弟子贊
　　　附錄　宋眞宗大中祥符二年詔曰朕乃者封
　　　巒禪社昭列聖之洪庥崇德報功廣百王之彝
　　　制洎言旋於闕里遂躬謁於魯堂瞻河海之姿
　　　睟容穆若出泗水之上高風凜然舉茂典之有
　　　加期斯文之益振由是推恩世胄併錫寵章祗
　　　事祠庭增其奉邑復念性與天道德冠生民議
　　　兹元聖之名冀廣嚴師之禮兼朕親爲製贊以
　　　表崇儒至於四科鉅賢並起五等七十達者俱
　　　增列侯仍命寀寮分紀遺烈式盡褒揚之㫖庶
　　　資善誘之方宜令中書門下樞密院三司使兩
　　　制丞郎待制閣館直館校理分撰贊以聞　眞
　　　宗御贊云若夫檢玉岱邱迴輿闕里緬懷於先
　　　聖躬謁於嚴祠以為易俗化民既仰師於彝訓
　　　崇儒重道宜益峻於徽章增薦崇名聿陳明祀
　　　思形容於盛德爰刻鏤於斯文贊曰立言不朽
　　　垂教無疆昭然令德偉哉素王人倫之表帝道
　　　之綱厥功茂實其用允臧升中既畢盛典載揚
　　　洪名有赫懿範彌彰　七十二弟子贊羣臣分
　　　撰同勒石
上前至大成門門左觀
　　先師手植檜
上問此樹未朽何以無枝衍聖公孔毓圻奏曰自故明
　　　𢎞治十二年廟燬於火御贊殿大成門俱被焚
　　　檜在門殿之間經火枝葉盡脱孤幹獨存今又
　　　二百年矣不枯不榮其堅如鐵色亦如之俗呼
　　　爲鐵樹
上命侍衞入欄撫摩良久稱其神異
御製闕里古檜賦(文載第一卷/)
　　　附錄　手植檜三株其二在御贊殿前高數丈
　　　餘圍一丈四尺紋左者左紐石者右紐其一在
　　　杏壇東南隅高五丈餘圍一丈三尺枝盤屈如
　　　虬龍世謂之再生檜　五十一代太常博士衍
　　　聖公孔元措記曰貞祐二年甲戌正月兵臨曲
　　　阜焚我祖廟延及三檜幸收灰燼之餘攜至闕
　　　下至大甲申内省知事除開封府李世能令工
　　　刻為先聖容及從祀賢像召元措瞻仰謹再拜
　　　以識歲月云　元三氏教授張􁁜銘序曰闕里
　　　手植檜毁於甲戌之火根或戕之歲久無遺後
　　　八十年歲在癸巳是爲至元三十年導江張􁁜
　　　來為敎授甲午春仲東廡頺阯甓隟間茁焉其
　　　芽躬徙復於故處矢之曰此檜日茂則孔氏日
　　　興明年春翠色蔥然又明年丙申秩滿去喜矢
　　　言之有徵也銘以識之　孔涇記曰手植檜厯
　　　周秦漢晉幾千年至懷帝永嘉三年己巳而枯
　　　枯三百有九年子孫守之不敢有毁至隋恭帝
　　　義寧元年丁丑復生生五十一年於唐高宗乾
　　　封二年丁卯再枯枯三百有七年至宋仁宗康
　　　定元年再榮金宣宗貞祐二年甲戌罹於兵燹
　　　枝葉無遺後八十載癸巳是爲元世祖至元三
　　　十年故根復發至明洪武二十有二年己巳凡
　　　九十七年其高三丈有奇圍四尺紋仍左旋與
　　　故本無異廟中古檜殊多惟是本異於尋常聖
　　　人手澤蓋有係於綱常名敎芘覆斯文甄陶萬
　　　品感導江張􁁜之言有徵也因識之　明學士
　　　李傑弔手植檜辭序云𢎞治己未歲六月十六
　　　日闕里孔廟災先聖手植檜燬焉京師士大夫
　　　聞之罔不驚惋且曰廟貌修復我朝崇儒右文
　　　諒不容緩但兹檜不可復得惜哉予考誌書手
　　　植檜枯於晉復榮於隋又枯於唐復榮於宋元
　　　初紫陽楊奐東遊記云金貞祐兵火焚撅無復
　　　孑遺好事者或爲聖像或爲簪笏而香氣特異
　　　是則宋時復榮之檜至是又不存矣後八十一
　　　歲爲至元三十一年復生於故處敎授張􁁜爲
　　　銘以識之今所燬者即此是也然則他日之復
　　　生其可必也夫
　　　　(臣/)按先師手植之檜迄今二千餘年遺根重萌
　　　　枯槎不朽左旋右紐不改其故考祖庭之紀載
　　　　既祥異之屢書與夫蓍草叢生荆棘自闢實至
　　　　誠之道可以贊化育參天地之一端也儒生學
　　　　士低佪瞻相起敬起愛形諸詩筆匪直比於甘
　　　　棠之勿剪嘉樹之封殖而已自
　聖製既出而苞符啓祕
　天文垂象而奎婁增輝紬繹聖神之幾深闡發乾坤之
　　　　靈奥宮商經緯極賦家之暉麗琢磨斧藻發道
　　　　體之英華故使螢爝因之失照抑亦朽株從此
　　　　向榮矣
　
　
　
　
幸魯盛典卷七
　欽定四庫全書
幸魯盛典卷八
　上出大成門問漢碑所在衍聖公孔毓圻奏曰漢碑在
　　　　奎文閣前因引
　駕過唐碑亭觀唐乾封碑
　上嘉賞前至奎文閣衍聖公孔毓圻奏曰此閣乃藏厯
　　　　代書籍之所
　皇上頒賜之書皆謹藏其上
　　　　附錄　唐乾封元年贈泰師魯國孔宣公碑文
　　　　曰臣聞形氣肇分宗匠之塗遂廣性情已著名
　　　　教之理攸興是故雕刻為妙物之先粉澤成眞
　　　　宰之用若其􁐆語棄智則聖非攘臂之端莊寄
　　　　齊諧則禮必因心之範雖九流爭長百家競逐
　　　　而宗旨所歸典墳攸繫夫軒羲已謝子姒迭微
　　　　步驟殊方質文異轍及流漦起譟箕服傳訞憲
　　　　章板蕩風雅淪喪然而千齡接聖崇朝可期五
　　　百見賢伐柯未遠粤唯上哲降生圯運理接化
　　　先德克造物財成教義彌綸之跡已周組織心
　　　靈範圍之功且峻利仁以濟幽顯垂訓以霑動
　　　植自嘆起臨川道窮反袂西峯琰玉幾燼蒼山
　　　東野柔桑多塵碧海屬混元再造休明一期雅
　　　頌之音復聞郊禋之禮還緝跨巢胥之逸軌
　　　邁龍鳥之遐風瞻白雲而升介邱翼蒼螭而
　　　過沂上而令千祀之外典册遂隆九泉之下哀
　　　榮方縟斯乃命爲罕説道不預謀豈如箕山之
　　　魂空成寂寞信陵之墓徒復經過將知龍蛇之
　　　蟄潛契於天壤聖智所遊高懸於日月言不可
　　　極其惟孔泰師乎泰師諱邱字仲尼魯國鄹人
　　　有殷之苗裔也分於宋則孔父嘉爲大司馬弗
　　　父何以國讓其弟厲公正考父佐戴武宣而受
　　　三命居於魯則有防叔伯夏叔梁紇紇生泰師
　　　若夫天命元鳥玉筐隆其濬哲瑞啟白狼瑶臺
　　　繁其錫類武王覆夏仍遷象物之金有客在周
　　　復奏桑林之樂滋恭喻尸臣之鼎高讓挹延吳
　　　之風令緒昌源煥乎已逺至如象緯凝質則傅
　　　説巫咸嵩華降神而申伯吉甫在於郊臨巨蹟
　　　鬱符中野之祥水帶邱阿遥均返宇之慶韞乾
　　　坤之精粹陶隂陽之淑靈度九圍十河目海口
　　　放勲文命有喻於儀型子産臯繇微詳於具體
　　　孟孫言其將聖太宰辨其多能神關繫表性與
　　　道合時初撰屨已訓魯鄉年未裘裳先窺周室
　　　猶且學期上達業遵下問龍如藏史或訪禮經
　　　碧准萇𢎞言詢易象曲臺相圃廣陳揖讓之容
　　　師摯師襄屢辨興亡之極網羅六藝經緯十倫
　　　加以思入無方情該至賾陳庭矢集懸驗逺飛
　　　季井泉開冥占幽怪新萍泛日能對於楚賓舊
　　　骨淪風旋訓於吳使藏往知來之際微妙元通
　　　之旨不可以龜䇿求不可以筌蹄得及其譽聞
　　　曲阜南宫展師資之敬應務中都西鄰化諸侯
　　　之法冬官效職五土得其攸宜秋令克宣兩觀
　　　展其刑政溝疏墓道但抑季桓田歸汶陽遂陵
　　　齊景尊君卑臣之訓自家刑國之術每惆悵於
　　　興周亦畱連於韶管然而高是不惠彼日寖微
　　　起哀怨於王風絶歸飛於鳴鳥是邦可化斯道
　　　欲行暖席興憂問津匪倦俎豆嘗説空及三軍
　　　之容季孟有言不接雙鷄之膳晏平推士尚或
　　　相排子西讓王終成見拒亦有宋朝司馬喬木
　　　難休衞國匡人逆旅焚次荷蕢微者翻嗟擊磬
　　　之心儀封細人潛明木鐸之意既而在斯興感
　　　用輟棲遑狂簡斐然彌嗟穿鑿旋驂舊館掃筵
　　　闕里杏壇居寂緇林地幽知十稽微得二承妙
　　　科斗所載方閲舊文睢鳩在篇徧詳雅什河漢
　　　鞉鼔鏗鏘之響復傳宗廟衣裳升降之儀還序
　　　博約無倦誘喻多方后稷躬耕近關勵物伯夷
　　　餒死猶可激貪周公其人則神交於夢想管仲
　　　小器歎微之於征伐信立德立言太上謂之不
　　　朽曰仁與義前哲以之周旋覆簣爲山喻天階
　　　而不陟讀易無過假日蝕以鳴謙茨嶺峒山寄
　　　言於獨善岐情風御未涉於通莊妙臻數極作
　　　侔易簡是知縫掖乃兼濟之途華衮非為政之
　　　要及其愚智齊冺椿菌如一南楚狂狷舊辨鳯
　　　衰東魯陪臣奄成麟斃晨興負杖知命發於話
　　　言夕寐奠楹將萎傷其溘慮崇山化谷小天下
　　　而無由殞石沉星架大梁而何有門人議服俱
　　　纒至極之哀國史制詞永錫憖遺之誄及埏深
　　　夏屋樹列遠方五勝迭遷六籍無准席間初閴
　　　已舛微言入室且分遄乖大義秦人蛙沸遺燼
　　　翳然漢代龍驤挾書未剪元封有述殘缺載陳
　　　甘露嗣蹤搜揚復起舂陵受命先訪於膠庠譙
　　　郡膺符多招於文學逮江馬南渡泉鵞北飛鴞
　　　入環林鯨衝聖海有隋交喪中原剪覆東序南
　　　雍鞠爲茂草六樂五禮皆從燬室欽若皇唐肇
　　　膺明命祖武宗文之業天成地平之勲圖書因
　　　樂推重干戈由亂集寧刳舟創浮芹藻之詩先
　　　逮戎衣初捲羽籥之節旋興皇上以聖敬而撫
　　　璇圖文明而膺寶厯夏啓挹其光兆姬誦讓其
　　　惟清化入龍沙風移鯷海金丘展賮瓊田薦賝
　　　潛馬飾黃芝之封浮龜吐綠文之籒虞庠殷塾
　　　廣賓龎叟蓬嶺石渠朋延敦誨垂衣裳而凝思
　　　虚旒纊以永懷至於大道寖微流風遂往嬴譏
　　　紫色膠踐云阿劉風白金徒遵高里黃初正始
　　　時多間然建武永平業非盡善而迺作樂崇德
　　　殷薦之禮畢陳有孚載顒觀下之訓齊設肆類
　　　羣望孝享之義益隆歸功三后尊祖之誠愈切
　　　詔寰中而徵萬玉譯荒外以召百靈一茅分茹
　　　雙鶼共羽翠華逺昇秸席虚位上帝儲祉泰壹
　　　有暉山祗傳聲海神㑹氣九皇之况榮可嗣三
　　　代之闕典還屬迺使朱鳥詳日蒼威戒路七萃
　　　騰景八鸞鏘風過大庭以省方掩洙上而觀藝
　　　晏居莫辨祠堂巋然見馬鬛於荒墳識欃檀於
　　　古隧歎重泉之可作聞盛德而必祀言敷訓典
　　　廣命杍材贈以泰師式旌幽壤改制神宇是光
　　　令德於時皇唐之御天下四十有九載即乾封
　　　之元年也攝提處歲勾芒獻節兖州都督霍王
　　　元軌大啓籓維肅承綸誥庀徒揆日疏閑薙遠
　　　接泮林之舊壝削靈光之前殿徂徠新甫伐喬
　　　木而韻流嚶岱畎泗濱採怪石而喧浮磬頳紫
　　　施絢黝黛飛文沓拱重櫨春􁩻秋幌隂櫩積霧
　　　複閣懷烟几仍度室席遵函丈壽宫澹然睟容
　　　有穆至如襄城有訪七聖接其騑驂汾水言遊
　　　四子冥其衡軛將謂布衣黃屋名器則殊卷領
　　　素王感召宜一顏子侍側似發農山之談季路
　　　承聞如興浮海之説西華束帶尚以要賓言偃
　　　裼裘猶爲得禮避席延其不敏捨瑟睠其幽情
　　　共列昇堂齊參睹奥歲時蘋藻復雜菖蒲平日
　　　絃歌還聞絲竹皇儲一德聿隆三善博望邀裾
　　　肅成講義發揮鎔造照贊事業而以周穆之觴
　　　王母尚勤西弇漢帝之展稷丘因書東嶽遂迺
　　　思建隆碣上聞天扆言由國本理㑹沖情副震
　　　宫之德聲命芸閣以紬頌元堂闢兮神靈僾揚
　　　敎思兮兩儀配煽皇綱兮融帝載堯可履兮舜
　　　爲佩晝而明兮夜而晦吁嗟業兮麗萬代其辭
　　　曰赫赫上帝悠悠天造神集鴻名聖居大寶循
　　　性稱敎率性爲道政若鎔金化侔偃草爻畫先
　　　起律吕創陳禮節天地樂和人神成期用簡業
　　　尚日新繹無聲臭隲有彝倫水火朝變憲章時
　　　革周廟傷禾殷墟悲麥褒艶紕雅嬴荷淪賾散
　　　亂紀言支離方册自天生德由縱成能賓筵恪
　　　嗣銘鼎家承蹲龍運舛振鐸冥膺闕典攸緝斯
　　　文載興廣訓三千徧于七十厯階東㑹藏書西
　　　入楚將分社齊聞與邑接輿自狂長沮空執在
　　　智伊妙惟神乃幾羊因魯觸鳥向陳飛耼傳頌
　　　管編照書韋卜商承絢顏子參微堯則不追昌
　　　亦遂往名教潛發心靈泛奬德配乾坤業暉辰
　　　象麟悴遥泣山隤夐仰三綂昌日千齡聖期禋
　　　宗有昊展禮崇基覲宣時邁神緘孝思絳螭承
　　　軛翠鳯翻旗上浮龜蒙遥集鄒魯翹勤眞蹟惆
　　　悵今古舊壁迷字荒墳翳斧綸賁宗師詔緝靈
　　　宇虹梁野構翬翼林舒雕櫳繡桷圓井方疏沂
　　　童浴早泮鳥鳴初俎豆蠲潔丹青藹如墨檢前
　　　蹤莊放遺轍於昭遐訓允歸聖烈肅穆仁祠陰
　　　沉象設隨四序以潛運懸三光而不跌祕書少
　　　監通事舍人内供奉臣崔行功奉勅撰文奉勅
　　　直祕書行祕書省書學博士臣孫師範書　金
　　　學士党懷英修廟碑記畧云廟有層閣以備庋
　　　書願得賜名揭諸其上以觀示四方詔以奎文
　　　名之而命臣懷英記其事　明大學士李東陽
　　　重搆奎文閣賦曰闕里宣聖廟舊有奎文閣以
　　　貯古今圖籍在大成殿之前杏壇之南金章宗
　　　重建規制頗精國朝置衍聖公府其屬有奎文
　　　閣典籍一人凡朝廷有事於廟則禮迓香帛庋
　　　於閣中以俟行事𢎞治己未廟災而閣存工既
　　　就緒殿廡閎麗皆加於舊按察僉事黃君繡謂
　　　閣獨弗稱欲撤而新之衆議譁然以爲故物不
　　　可廢黃執之益力巡撫都御史徐公源實主之
　　　閣成高八丈有奇畧與殿等棟宇相埒金碧交
　　　映向之譁者始翕然歸之稱全功焉東陽奉勅
　　　祭告乃登於兹閣欲賦其事未暇也徐公既購
　　　書數百卷付衍聖公聞韶令典籍孫世忠守之
　　　四方藩郡聞而致者日益富徐公使告於予曰
　　　閣不可負也乃爲之賦令刻石立於閣中辭曰
　　　偉新廟兮既宫突高閣兮麗空海之右兮山之
　　　東極灝溔兮爭巃嵸納沆瀣兮超鴻濛表日觀
　　　兮來天風怱秋令兮始肅見奎星兮正中初徙
　　　倚兮欄前暫徘徊兮戸外殿庭兮巍峩與兹閣
　　　兮相對亭碑矗兮林立壇屋隱兮如蓋昔金元
　　　兮始搆幾歲序兮更代歎軒楹兮未燼紛瓦礫
　　　兮浮濭及輪奐兮鼎成藹冠裳兮咸萃覽舊蹟
　　　兮無餘撫孤根兮一檜吁嗟乎靡麗兮娉婷彼
　　　齊雲兮落星悵望兮怔營或籌邊兮見京夫豈
　　　若覩羮牆兮故宅誦典則兮遺經宛蝌蚪兮孔
　　　壁恍金絲兮魯聲感春秋兮絶筆憶詩禮兮趨
　　　庭存奇文兮籒史脱虐燄兮秦坑藉神鬼兮呵
　　　䕶閟山川兮精英乃有韋編兮竹簡石墨兮溪
　　　藤汗牛充棟兮不可以數計又奚問乎何名幽
　　　并兮青兖渺宫牆兮在眼景行兮高山每爲憾
　　　兮不淺金書兮玉節幸吾生兮未晚遡秋霄兮
　　　愈泬恨夏日兮猶短仰聖道兮彌高思古風兮
　　　漸逺閲千載兮一時曾一慨兮不滿睠逸駕兮
　　　可攀尚頺波兮在挽噫嘘嚱靈有地兮傑有人
　　　賢有象兮國有賓下有土兮上高旻軼倒景兮
　　　離塵氛博典册兮窮皇墳厲夕惕兮求朝聞豈
　　　徒析蟲魚兮隱義辨豕亥兮疑眞訝雨粟兮天
　　　半降青藜兮夜分蓋方舞干羽兮七旬徧絃歌
　　　兮八垠占聚緯兮周髀聽圜橋兮成均殆將興
　　　兮吾道庶不朽兮斯文巍乎高哉勢不可以極
　　　兹閣之名兮竝列宿而俱存
　　　(臣/)按明洪武間祕書監發下奎文閣書籍經止
　　　於易書詩春秋禮記周禮史則資治通鑑及元
　　　史古文左傳而外惟韓桞文視宋金元所頒九
　　　經三史爲少其時庶事草創書版未行中書省
　　　咨送内開元史一部别科印造未完候裝潢完
　　　備另行發付可知也以後奎文閣重建正德十
　　　五年山東巡按御史熊相巡撫都御史王珝相
　　　與謀廣其藏與提學副使江潮等醵金購書以
　　　實閣記云凡若干金市之於四方以庚辰九月
　　　至又云經書與諸子百家稗官爾雅皆備惜二
　　　百年以來篇章殘缺而其籍不存又按御製書
　　　惟宋有賜太宗御製御書共五百十七軸仁宗
　　　累賜三聖御書然孝經而外多唄誦之言及法
　　　帖飛白詩卷棊譜之類卷帙已湮徒其目在耳
　　　至我
皇上亶聰迪哲體道性成而撰𫐠𢎞博仰見
宸翰之所臨摹與
　内府之所刋刻皆經史之要傳心之錄篇帙浩瀚富
　　　有日新今四子五經
　日講諸書既宣
賜廟庭
聖製降於纂修之館
御書奉於
宸翰之樓題額廟碑卷軸輝麗尚冀金匱石室之藏蘭
　　　臺西清之本頒降自
天流光億禩不敢冒昧實所仰望云爾
上由奎文閣西偏門出閱永樂𢎞治碑前至同文門(同/文)
　　　(門在奎文閣前由櫺/星門入第三門也)觀門右漢碑孔尚任奏曰
　　　此漢元嘉三年魯相乙瑛始置卒史碑今謂之
　　　百戸碑
上問何爲百戸碑尚任奏曰厯代優崇之典於廟庭設
　　　官四員典籍以敎習禮儀司樂以典司樂舞管
　　　勾以經理屯田百戸以守衞林廟謂之禮樂兵
　　　農四司衍聖公孔毓圻奏曰今典籍司樂管勾
　　　皆奉
　朝選惟百戸止由(臣/)劄委於典制未全伏望
皇上特恩一體選設
上命毓圻具疏上請是月
詔復設
　　聖廟百戸與典籍管勾司樂一體咨部
　題授
　　　吏部
　題爲欽奉
上諭事據衍聖公孔毓圻奏稱孔廟設立百戸一員掌
　　　管祭器及灑掃守衞典籍一員掌管書籍及禮
　　　生司樂一員掌管碑刻及樂舞生管勾一員掌
　　　管祭田及祭品謂之禮樂兵農四科至故明洪
　　　武年間典籍司樂管勾俱由部選其俸祿在衍
　　　聖公祭田支給而百戸止由衍聖公委用竝未
　　　達部至今相沿禮樂兵農未全誠爲缺典今現
　　　有供事之人但求職名達部而祀典有光矣
　　　奉
上諭交與吏部議奏欽此欽遵該(臣/)等㑹議得查吏部
　　　定例内衍聖公所屬應補官員照咨補授今衍
　　　聖公既稱百戸姓名達部而祀典有光等語應
　　　將現在供事百戸姓名咨送兵部註册所給俸
　　　祿照别官員於祭田内支給可也奉
㫖依議
　　　兵部咨為欽奉
上諭事職方清吏司案呈奉本部送准衍聖公咨開將
　　　現在供事百戸陳治世姓名咨請具
　題給劄前來查孔廟百戸先經吏部㑹同本部覆准
　　　將現在供事百戸姓名咨部註册在案今衍聖
　　　公既將現在供事百戸陳治世姓名咨部無庸
　　　具題相應將百戸陳治世註册給與劄付可也
　　　附錄　漢魯相置孔子廟百石卒史碑其文曰
　　　司徒臣雄司空臣戒稽首言魯前相瑛書言詔
　　　書崇聖道勉六藝孔子作春秋制孝經刪述五
　　　經演易繫辭經緯天地幽贊神明故特立廟褒
　　　成侯四時來祠事已即去廟有禮器無常人掌
　　　領請置百石卒史一人典主守廟春秋饗禮財
　　　出王家錢給大酒直須報謹問太常祠曹掾馮
　　　牟史郭元辭對故事辟雍禮未行祠先聖師侍
　　　祠者孔子子孫太宰太祝令各一人皆備爵太
　　　常丞監祠河南尹給牛羊豕雞(缺二/字)各一大司
　　　農給米祠臣愚以爲如瑛言孔子大聖則象乾
　　　坤爲漢制作先世所尊祠用衆牲長史備爵今
　　　欲加寵子孫敬恭明祀傳于罔極可許臣請魯
　　　相爲孔子廟置百石卒史一人掌領禮器出王
　　　家錢給大酒直他如故事臣雄臣戒愚戅誠惶
　　　誠恐頓首頓首死罪死罪臣稽首以聞制曰可
　　　　元嘉三年三月廿七日壬寅奏雒陽宫元嘉
　　　三年三月丙子朔廿七日壬寅司徒雄司空戒
　　　下魯相承書從事下當用者選其年􁃪(古四/十字)已
　　　上經通一藝雜試通利能奉𢎞先聖之禮爲宗
　　　所歸者如詔書書到言　永興元年六月甲辰
　　　朔十八日辛酉魯相平行長史事卞守長(缺一/字)
　　　叩頭死罪敢言之司徒司空府壬寅詔書爲孔
　　　子廟置百石卒史一人掌主禮器選年􁃪以上
　　　經通一藝雜試通利能奉𢎞先聖之禮為宗所
　　　歸者平叩頭叩頭死罪死罪謹按文書守文學
　　　掾魯孔龢師孔憲戸曹史孔覽等雜試龢修春
　　　秋嚴氏經通高第事親至孝能奉先聖之禮爲
　　　宗所歸除龢補名狀如牒平惶恐叩頭死罪死
　　　罪上司空府讚曰巍巍大聖赫赫彌章相乙瑛
　　　字少卿平原高唐人令鮑曡(古疊/字)字文公上黨
　　　屯畱人政敎稽古若重規矩乙君察舉守宅除
　　　吏孔子十九世孫麟廉請置百石卒史一人鮑
　　　君造作百石吏舍功垂無窮於是始　孔門僉
　　　載云按此文蓋魯相乙瑛上書請置卒史一人
　　　典主守廟司徒吳雄司空趙戒以聞制從之乃
　　　在元嘉三年三月後魯相平補以孔和上書於
　　　司空府則永興元年六月也考之范史桓帝紀
　　　元嘉惟有二年碑云元嘉三年三月者蓋是年
　　　五月始改永興至十月而雄戒亦罷免矣　初
　　　公府止設掌書一人書籍音樂無專司元仁宗
　　　延祐間孔思晦請用辟雍故事置管勾典籍司
　　　樂三人分掌之中書集賢吏禮部胄監往復諮
　　　問數年始得置設　元仁宗延祐七年六月十
　　　八日中書禮部准戸部關承中書省判送戸部
　　　呈准吏禮部關襲封衍聖公申照得至大四年
　　　省部降到廟庭登歌樂及獻官法服並執事樂
　　　藝人等禮服緣爲本廟别無設立樂師就選到
　　　國子陪堂生員白惟潛充樂師本部議得合依
　　　國子學例設司樂一員敎習生員以備春秋祭
　　　祀令司樂白惟潛於延祐六年八月十三日公
　　　參勾當外本人合得俸給比依國子監司樂俸
　　　例給降相應奉都堂鈞㫖付蒙古筆且齊房依
　　　例出給劄付議得先聖祖廟既已降登歌雅樂
　　　依准所擬設立司樂一員比依國子監司樂出
　　　身又議得先聖祖廟司樂白惟潛雖是劄設縁
　　　係敎習生徒春秋祭祀人員吏部照勘參詳所
　　　索俸給依所指國子監司樂月支俸至元鈔一
　　　十六兩六錢六分自呈准月日爲始令濟寧路
　　　支付覆奉都堂鈞㫖依例施行除已行下濟寧
　　　路依上施行合下照驗下襲封衍聖公府劄到
　　　奉行　至大二年三月中書禮部承奉中書省
　　　劄付本部呈襲封衍聖公申朝廷降到書籍數
　　　多缺人掌管選到本學生員任性善權行掌管
　　　如蒙照依國子學例就將見管生員任性善設
　　　充典籍通行掌管送據吏部呈參詳如准禮部
　　　所擬相應覆奉都堂鈞㫖連送吏部依上施行
　　　奉此本部議得襲封衍聖公申保生員任性善
　　　充廟學典籍既已依准勾當本人例受都省劄
　　　付給降相應具呈照詳得此除外合下都省仰
　　　照驗依上施行　元歐陽𤣥林廟剏設管勾序
　　　曰曏余讀魯相置孔子廟卒史碑載司徒臣雄
　　　司空臣戒言魯相瑛書稱孔子廟褒成侯四時
　　　來祠事已即去廟有禮器無常人掌領請置百
　　　石卒史一人典守之此元嘉中事也余頃代國
　　　子博士中春秋祀上丁中書奉上命代祀御史
　　　二人糾儀物禮部主符戸部器皿兵部車駕工
　　　部帟幄光祿醴齊宣徽兔鹿脯脩畱守燎烜薌
　　　宗正卒徒大興尹粢盛犧牲事視古加詳禮器
　　　則常置管勾一人司其事實與百石卒史同方
　　　是時衍聖公言曲阜祠事倣辟雍獨器服無常
　　　職請用辟雍故事置管勾中書集賢吏禮部胄
　　　監往復咨問數年始决於是朝士大夫㑹辭薦
　　　蜀士簡君當其選簡名實理又詩歌以送之
　　　明洪武七年二月二十二日禮部尚書給事御
　　　史等官於奉天門東板房奏衍聖公合設官屬
　　　孔顏孟三氏子孫敎授一員學錄一員屬官管
　　　勾一員典籍一員司樂一員又掌書一名書寫
　　　一名奏差一名知印一名學司一名尼山洙泗
　　　二處各設敎諭一員奉旨您寫出漢唐宋待孔
　　　氏子孫典故將來我就定奪將去本月二十四
　　　日各官於武英殿將漢唐宋待孔氏子孫典故
　　　進奏議得衍聖公府屬内掌書一名前元照依
　　　六部令史月給祿米二石俸鈔一百二十五兩
　　　典吏知印奏差共三名俱係創設屬官典籍管
　　　勾司樂三員各給月米一石俸鈔八十兩元設
　　　孔顏孟三氏子孫敎授學錄並洙泗尼山書院
　　　設立敎諭等四員上項敎官止於贍學田内所
　　　收籽粒養贍奉旨孔顏孟三氏敎授其餘所屬
　　　官吏著衍聖公孔希學保舉來准用月俸就於
　　　免粮田内自行量撥
　　　(臣/)按卒史碑宋張稚圭據圖經定爲魏鍾繇書
　　　𨽻釋考鍾繇之卒去永興七十八年圖經非也
　　　碑中間行布空處有文二行云司徒公河南(缺/一)
　　　(字/)字季高司空公蜀郡成都(缺一/字)字意伯其缺
　　　文皆當是人字也稚圭云雄與戒俱未載姓考
　　　之漢書雄乃吳雄戒乃趙戒趙明誠金石錄云
　　　按華陽國志後漢書注皆言趙戒字志伯而此
　　　碑乃作意伯疑其避桓帝諱故改焉今按碑文
　　　是前相瑛實始其事既得請而去官後相平乃
　　　牒補孔龢是相平亦有功於聖門者而不與乙
　　　君並列於後遂逸其姓亦不知其何處人爲可
　　　惜也
　　　(臣/)又按元嘉始置百石卒史其職掌領禮器黃
　　　初之詔則云令魯郡修起舊廟置百石卒史以
　　　守衞之蓋以漢之制祿秩自二千石至百石百
　　　　石以下爲斗食碑文是百石非百戸而其職則
　　　　今之百戸職也厯代復民供灑掃守衞率百戸
　　　　有差卒史初置選於孔氏子弟其後選於諸儒
　　　　生𢎞治十一年准於灑掃尸才德兼優者委用
　　　　其職掌專司林廟戸籍訓以武事守衞林廟司
　　　　掃除啓閉收掌禮器凡祭祀則造酒飼牲燎烜
　　　　滌濯陳設省眎至期充監宰官瘞埋毛血其服
　　　　如各衞所百戸其祿與管勾同在免糧田内支
　　　　給蓋本於漢魏之百石卒史以其管灑掃百戸
　　　　之人故亦謂之百戸云我
　皇上考古驗今𨽻其籍於司馬重其職於
　　朝選責以游徼干掫之任禮樂兵農爛然並例而祠
　　　　官無不備之物所以尊我夫子者百代莫與京
　　　　也已
　
幸魯盛典卷八
　欽定四庫全書
幸魯盛典卷九
　上以次觀漢永壽二年韓勑造禮器碑漢永興二年諸
　　　　郡史孔謙碑魏黃初元年宗聖侯孔羡碑
　　　　附錄　漢永壽二年魯相韓勑造立禮器碑其
　　　　文曰維永壽二年青龍在涒灘(碑作歎古/字借用)霜月
　　　　之靈皇極之日魯相河南京韓君追惟太古華
　　　　胥生皇(缺一/字)顏(缺一/字)育(缺一/字)寶俱制元道百王
　　　　不改孔子近聖爲漢定道自天王以下至於初
　　　　學莫不􁄵(疑古/慨字)思嘆仰師鏡顏氏聖舅家居魯
　　　　親里亓官聖妃在安樂里聖族之親禮所宜異
　　　　復顏氏亓官氏邑中繇發以尊孔心念聖厯世
　　　　禮樂陵遲秦項作亂不尊圖書倍道畔德離敗
　　　　聖輿食糧亡於沙丘君於是造立禮器樂之音
　　　　符鐘磬瑟皷罍(碑作雷古/字省文)洗觴觚爵鹿俎豆籩
　　　　柉(音/凡)禁壺脩飾宅廟更作二輿朝車威熹宣抒
　　　元汙以注水流法舊不煩備而不奢上合紫臺
　　　稽之中和下合聖制事得禮儀於是四方士人
　　　(碑作仁古/與人通)聞君風燿敬咏其德尊琦大人之意
　　　卓彌之思乃共立表石紀傳億載其文曰皇戲
　　　(古與羲/字通)綂華胥承天畫卦顏育空桑孔制元孝
　　　俱祖紫宫太一所授前闓(古開/字)九頭以升言敎
　　　後制百王獲麟來吐制不空作承天之語乾元
　　　以來三九之載八皇三代至孔乃備聖人不世
　　　期五百載三陽吐圖二隂出䜟制作之義以俟
　　　知奥於穆韓君獨見天意復聖之族卓越紀思
　　　脩造禮樂胡輦器用存古舊宇慇懃宅廟朝車
　　　威熹出城造作漆不水解工不爭賈深除元汙
　　　水通流注禮器升堂天雨降㴻百姓訢和舉國
　　　蒙慶神靈祐誠竭敬之報天與厥福永享年壽
　　　上極華祀旁脩(碑作攸古/字省文)皇代刊石表銘與乾
　　　煇燿長期蕩蕩於盛復授赫赫罔窮聲垂億載
　　　(臣/)按永壽桓帝紀年也桓帝永興三年正月戊
　　　申改元永壽明年丙申曰歲在涒灘也霜月之
　　　靈皇極之日歐陽修云疑是九月五日也碑正
　　　面及碑隂俱列姓名出錢若干韓明府名勑字
　　　叔節勑音賚與勞徠之徠同答勤曰勞撫至曰
　　　勑示有節也故字叔節
　　　魏立孔子二十一世孫羡爲宗聖侯碑其文曰
　　　維黃初元年大魏受命𦙍軒轅之高蹤紹虞氏
　　　之遐綂應厯數以改物揚仁風以作敎於是揖
　　　(讀/輯)五瑞班宗彝鈞衡石同度量秩羣祀於無文
　　　順天時以布化既乃緝熙聖緒昭顯上世追存
　　　二代三恪之禮兼紹宣尼褒成之後以魯縣百
　　　戸命孔子廿一世孫議郎孔羡爲宗聖侯以奉
　　　孔子之祀制詔三公曰昔仲尼負大聖之才懷
　　　帝王之器當衰周之末而無受命之運(缺二/字)乎
　　　魯衞之朝教化乎洙泗之上栖栖焉皇皇焉欲
　　　屈已以存道貶身以救世於是王公終莫能用
　　　乃退考五代之禮脩素王之事因魯史而制春
　　　秋就太師而正雅頌俾千載之後莫不采其文
　　　以述作仰其聖以成謀咨可謂命世大聖億載
　　　之師表者已遭天下大亂百祀墮壞舊居之廟
　　　毁而不脩褒成之後絶而莫繼闕里不聞講誦
　　　之聲四時不睹烝嘗之位斯豈所謂崇化報功
　　　盛德百世必祀者哉嗟乎朕甚閔焉其以議郎
　　　孔羡爲宗聖侯邑百戸奉孔子之祀令魯郡脩
　　　起舊廟置百石吏卒以守衞之又於其外廣爲
　　　屋宇以居學者於是魯之父老諸生遊士睹廟
　　　堂之始復觀俎豆之初設嘉聖靈於髣髴想貞
　　　祥之來集乃慨然而嘆曰大道衰廢禮學滅絶
　　　世餘年皇上懷仁聖之懿德兼二儀之化育廣
　　　大苞於無方淵深淪於不測故自受命以來天
　　　人咸和神氣烟熅嘉瑞踵武休徵屢臻殊俗解
　　　編髪而慕義遐方越險阻而來賓雖太皥遊龍
　　　以君世虞氏儀鳯以臨民伯禹命元宫而爲夏
　　　后西伯由岐社而爲周文尚何足稱於大魏哉
　　　若乃紹繼微絶興脩廢官疇咨稽古崇配乾坤
　　　况神明之所福祚宇内之所歡欣豈徒魯邦而
　　　已哉爾乃感殷人路寢之義嘉先民泮宫之事
　　　以爲高宗僖公蓋嗣世之王諸侯之國耳猶著
　　　德於三頌騰聲於千載况今聖皇肇造區夏創
　　　業垂綂受命之日曾未下輿而褒美大聖隆化
　　　如此能無頌乎乃作頌曰煌煌大魏受命溥將
　　　繼體黃虞含夏苞商降釐下土上清三光羣祀
　　　咸秩靡事不綱嘉彼元聖有邈其靈遭世霧亂
　　　莫顯其榮褒成既絶寢廟斯傾闕里蕭條靡歆
　　　靡馨我皇悼之尋其世武乃建宗聖以紹厥後
　　　脩復舊堂豐其甍宇莘莘學徒爰居爰處王教
　　　既新羣小遄沮魯道以興永作憲矩洪聲登假
　　　神祗來和休徵雜遝瑞我邦家内光區域外被
　　　荒遐殊方慕義搏拊揚歌於赫四聖運世應期
　　　仲尼既沒文亦在兹彬彬我后越而五之垂於
　　　億載如山之基
　　　(臣/)按此碑張稚圭以為曹植撰詞梁鵠書鍾繇
　　　刻
　　　又於門左觀漢建寧二年史晨祀廟碑漢永壽
　　　三年韓勑脩墓碑及漢泰山都尉孔宙博陵太
　　　守孔彪墓碑
　　　附錄　魯相史晨奏出王家穀祀孔子廟碑其
　　　文曰建寧二年三月癸卯朔七日己酉魯相臣
　　　晨長史臣謙頓首死罪上尚書臣晨頓首頓首
　　　死罪死罪臣蒙厚恩受任符守得在奎婁周孔
　　　舊㝢不能闡𢎞德政恢崇壹變夙夜憂怖累息
　　　屏營臣晨頓首頓首死罪死罪臣以建寧元年
　　　到官行秋饗飲酒泮(碑作畔/古字通)宮(缺一/字)復禮孔
　　　子宅拜謁神坐仰曕榱桷俯視几筵靈所馮依
　　　肅肅猶存而無公出酒脯之祠臣即自以俸錢
　　　脩上案食醊具以叙小節不敢空謁臣伏念孔
　　　子乾坤所挺西狩獲麟爲漢制作故孝經援神
　　　契曰元邱制命帝夘行又尚書考靈燿曰邱生
　　　蒼際觸期稽度爲赤制故作春秋以明文命綴
　　　記撰書脩定禮義臣以爲素王稽古德亞皇代
　　　雖有褒成世享之封四時來祭畢即歸國臣伏
　　　見臨辟雍日祀孔子以太牢長吏備爵所以尊
　　　先師重敎化也夫封土爲社立稷而祀皆爲百
　　　姓興利除害以祈豐穰月令祀百辟卿士有益
　　　於民矧乃孔子元德煥炳光於上下而本國舊
　　　居復禮之日闕而不祀誠朝廷聖恩所宜特加
　　　臣寢息耿耿情所思維臣輒依社稷出王家穀
　　　春秋行禮以共禋祀餘胙賜先生執事臣晨頓
　　　首頓首死罪死罪臣盡力思惟庶政報稱爲效
　　　增異輒上臣晨誠惶誠恐頓首頓首死罪死罪
　　　上尚書　時副言太傅太尉司徒司空大司農
　　　府治所部從事　昔在仲尼汁光(黒帝曰/汁光紀)之精
　　　大帝所挺顏母毓靈承敝遭衰黑不代蒼轍環
　　　應聘嘆鳯不臻自衞反魯養徒三千獲麟趣作
　　　端門見徵血書著紀黃玉􁐭(音/響)應主爲漢制道
　　　審可行乃作春秋復演孝經刪定六藝象與天
　　　談鈎河摘雒却揆未然巍巍蕩蕩與乾比崇
　　　其碑隂云相河南史君諱晨字伯時從越騎校
　　　尉拜建寧元年四月十一日戊子到官乃以令
　　　日拜謁孔子望見闕觀式路䖍跪既至升堂屏
　　　氣拜手祗肅屑僾髣髴若在依依舊宅神之所
　　　安春秋復禮稽度元靈而無公出享獻之薦欽
　　　因春饗導物嘉㑹述脩辟雍社稷品制即上尚
　　　書參以符驗乃敢承祀餘胙賦賜刋石勒銘并
　　　刻本奏大漢延期彌厯億萬　時長史廬江舒
　　　李謙敬讓五官掾魯孔暢功曹史孔淮戸曹掾
　　　薛東門榮史文陽馬琮守廟百石孔讚副掾孔
　　　綱故尚書孔立元世河東太守孔彪元上處士
　　　孔裒文禮皆㑹廟堂國縣員(缺一/字)吏無大小空
　　　府竭寺咸俾來觀并泮宫文學先生執事諸弟
　　　子合九百七人雅歌吹笙考之六律八音克諧
　　　蕩邪反正奉爵稱壽相樂終日於穆肅雝上下
　　　蒙福長享利貞與天無極　史君饗後部史仇
　　　誧縣吏劉耽等補完里中道之周左牆垣壞決
　　　作屋塗色脩通大溝西流(缺一/字)里外南注城池
　　　恐縣吏斂民侵擾百姓自以城池道濡(古壖/字)麥
　　　給令還所斂民錢材(古財字/通用)　史君念孔瀆顏
　　　母井去市遼逺百姓酤買不能得香酒美肉於
　　　昌平亭下立㑹市因彼左右咸所願樂　又勅
　　　瀆井復民飭治桐車馬於瀆上東行道表南
　　　北各種一行梓　假夫子冢顏母井舍及魯公
　　　冢守吏凡四人月與佐除
　　　(臣/)按漢元嘉永夀建寧及魏黃初碑各缺數字
　　　餘皆完好可讀至永壽三年脩墓碑乃魯相韓
　　　勑脩孔子墓碑也碑隂載輸錢人名及孔子冢
　　　下復民吳仲初等十餘人字差可辨歐陽脩錄
　　　林廟漢碑皆有䟦尾此碑獨無則在宋時已無
　　　完本其碑在墓前久仆地今移置同文門又漢
　　　泰山都尉孔宙碑文云宙字季將孔子十九世
　　　孫北海相融之父漢博陵太守孔彪碑文云彪
　　　字元上孔子十九世孫潁川君之元子蓋魯相
　　　晨碑所云河東太守孔彪元上者也與漢諸郡
　　　史孔謙碑皆自林中移至同文門宙碑㸃畫完
　　　者尚多彪謙二碑剝落不可次第
上閲碑竟問門外尚有古蹟否孔尚任奏曰前仰高門
　　　有璧水一曲無源易涸若導城東文獻泉西北
　　　入城以注之斯璧水常盈藻芹有託但未奉
明㫖不敢疏鑿
上曰此有何妨顧大學士王熙曰衍聖公孔毓圻等所
　奏曲阜城外泉水既不關係運河著准其開通入城
　交與該撫遵行
駕自同文門回閲洪武永樂碑復由奎文閣東偏門入
　　　觀宋金元脩廟碑行數武
　問廟基廣濶何處是先師故宅衍聖公孔毓圻奏曰
皇上所御講筵之後有魯壁遺址乃先師燕居之所復
　　　入承聖門觀堂前太初石唐槐及銀杏樹由中
　　　階升詩禮堂衍聖公孔毓圻奏曰此當日夫子
　　　獨立伯魚趨庭得聞詩禮之處
　　　附錄　詩禮堂初名壽堂藏夫子衣冠車服禮
　　　器諸儒講禮飲射於中舊制甚狹宋眞宗幸闕
　　　里改建駐蹕便殿帝還次兖州有司奏令撤毁
　　　命去䲭吻爲孔氏延賓齋於東偏别設屋以藏
　　　禮器　李東陽詩禮堂銘云闕里孔廟之東有
　　　詩禮堂蓋舊名也嘗聞故衍聖公𢎞泰言金章
　　　宗謁廟時爲行幄以駐蹕比去有司請撤之章
　　　宗云畱孔氏爲延賓齋遂止勿撤近毁於火今
　　　稍移而東南數武許加崇廣焉因爲銘以遺今
　　　衍聖公聞韶俾識之銘曰惟孔有庭聖訓攸在
　　　父立子過其徒是賴其訓維何維詩及禮手所
　　　删定敎自家始聖不可作庭名固存萬世是師
　　　矧惟子孫有齋延賓金所駐蹕新廟既闢新堂
　　　亦遷有來繩繩世守勿愆　太初石在詩禮堂
　　　前高丈餘唐槐在其傍又銀杏一株亦千餘年
　　　樹也
　　　(臣/)按詩禮堂藏車服禮器祥符明昌皆於此駐
　　　蹕恭逢我
皇上臨幸設
　黃幄
御講筵端拱穆若威顏下霽論説從容觀聽竦肅
皇上周視廟庭凡三履其地徘徊慨慕有無窮之思而
　　　臚唱班聯之盛都俞拜颺之隆皆在此堂千載
　　　而下聞風贊嘆况生逢其㑹者乎今恭懸
聖諭於上而奉萬世師表碑石立於中
聖謨
　　祖訓咸式臨焉登兹堂者益肅然起敬而仰頌
聖澤之宏深無盡矣
上於堂後觀孔宅遺井慿欄歎羡衍聖公孔毓圻奏曰
　　　此(臣/)祖當年所飲之井也
上命汲水嘗之
　　　附錄　夫子舊宅在大成殿之東偏宅大一頃
　　　今毓粹門外南向小門夫子舊宅門也井在詩
　　　禮堂後明兖州府知府童旭䕶以石欄
上問魯壁遺址孔毓圻奏曰昔秦始皇焚詩書(臣/)九世
　　　祖孔鮒預藏尚書論語孝經諸書於壁中至漢
　　　魯恭王欲毁(臣/)祖故宅以廣其宮聞壁中有金
　　　石絲竹之聲發之得竹簡古文故後世名其堂
　　　曰金絲
　　　附錄　明李東陽金絲堂銘曰金絲堂舊在孔
　　　廟左廡之東東直井前直詩禮堂嘗掘地得石
　　　刻知爲孔子故宅蓋世所傳魯恭王聞金石絲
　　　竹之聲者也故厯代之樂器藏於其間比者廟
　　　燬而堂猶存新廟之闢堂地皆入左廡金絲則
　　　移而西與詩禮堂正相直東陽既爲篆額復爲
　　　銘金絲之銘曰惟孔有宅曰惟聖門魯恭何人
　　　欲壞更存維壁有書四代之文維堂有聲八音
　　　是聞此事茫昧書則眞有有堂載新宅固其舊
　　　聞樂知德斯言已久金絲在焉名不可朽昔堂
　　　在東今堂在西欲究厥初觀我銘詩
上顧衍聖公孔毓圻曰爾家古蹟看完未毓圻等奏曰
　　先聖遺蹟湮沒己多不足當
皇上御覽但經
聖恩一顧從此
　　祖廟增輝書之史冊𫝊之萬世仰頌
皇上尊師重道匪直(臣/)一家之榮幸大學士王煕翰林
　　　院學士孫在豐侍講學士高士奇咸跪奏曰毓
　　　圻言是
上微笑頷之又登詩禮堂升
御幄衍聖公孔毓圻等出候承聖門外
上取
聖製過闕里詩
命大學士王熙捧出
賜衍聖公孔毓圻毓圻等跪接展讀(詩載第一卷/)讀畢
　　　咸叩頭謝
恩奏曰從古帝王過闕里惟唐明皇有詩一章不過感
　　　慨嗟歎之言並無尊崇聖學之意伏覩
御製新詩超今軼古景仰聖道不啻羮牆(臣/)家何幸膺
　　　兹
寵錫(臣/)謹奉爲子孫世世永寶羣臣咸曰
天章睿藻雲漢昭回洵非開元一詩所可幾及也
　　　附錄　唐明皇過魯祭孔子廟而歎之詩云夫
　　　子何爲者栖栖一代中地猶鄹氏邑宅即魯王
　　　宮歎鳯嗟身否傷麟怨道窮今看兩楹奠當與
　　　夢時同　張説應制奉和詩曰孔聖家鄒魯儒
　　　風藹典墳龍驂過舊宅鳯德詠餘芬入室神如
　　　在升堂樂自聞懸知一王法今日待明君張九
　　　齡應制詩曰孔門泰山下不見登封時徒有先
　　　王法今爲明主思恩加萬乘幸禮致一牢祠舊
　　　宅千年外光華今在兹(以下并附厯代孔氏/世裔承恩奏對事畧)
　　　漢孔安國明達淵博雅學絶倫少學詩於申公
　　　受尚書於伏生長則博覽經傳問無常師年四
　　　十爲諫議大夫雖與羣臣並參侍武帝爲侍中
　　　見待崇禮遷博士後魯恭王壞孔子故宅於壁
　　　中得古文虞夏商周之書及傳論語孝經乃不
　　　壞宅悉以書還孔氏安國承詔作書傳又著古
　　　文孝經論語訓解　孔霸治尚書漢昭帝時爲
　　　博士宣帝時爲大中大夫以選授皇太子經遷
　　　詹事爲高密相元帝即位徵拜太師賜爵關内
　　　侯食邑八百戸號褒成君賜黃金二百斤第宅
　　　一區徙名數於長安霸上書求奉先聖祠詔令
　　　以所食邑祀孔子故霸子福名數於魯奉孔子
　　　祀　孔光霸少子漢成帝時爲光祿勲領尚書
　　　凡典樞機十餘年守法度脩故事上有所問據
　　　經法以心所安而對時有所言輒削藁以爲章
　　　主之過以干忠直人臣大罪也有所薦舉惟恐
　　　其人知之沐日歸休兄弟妻子燕語終不及朝
　　　省政事或問光温室省中樹皆何木也光黙不
　　　應更答以他語平帝年少太后稱制徙爲太師
　　　稱疾辭位太后詔曰太師光聖人之後先師之
　　　子德行純淑道術通明居四輔職輔帝於道今
　　　年耆有疾其令太師毋朝十日一賜餐賜太師
　　　靈壽杖光凡爲御史大夫丞相各再一爲大司
　　　徒太𫝊太師厯三世居公輔前後十七年　孔
　　　僖與崔駰因遊太學習春秋隣房生梁郁陰上
　　　書告駰誹謗先帝刺譏當世事下有司駰詣吏
　　　受訊僖以吏捕方至恐誅乃上書自訟詣闕待
　　　罪詔勿問拜僖蘭臺令史元和二年春帝東巡
　　　狩還過魯幸闕里僖因自陳謝帝曰今日之㑹
　　　寧於卿宗有光榮乎對曰臣聞明王聖主莫不
　　　尊師貴道今陛下親屈萬乘辱於敝里此乃崇
　　　禮先師增輝聖德至於光榮非所敢承帝大笑
　　　曰非聖者子孫焉有斯言遂拜僖郎中詔從還
　　　京師使校書東觀　孔損爲褒成侯漢章帝東
　　　巡狩損助祭　唐孔頴達太宗朝爲文學館學
　　　士封曲阜縣男轉給事中數以忠言進帝問孔
　　　子稱以能問於不能以多問於寡有若無實若
　　　虚何謂也對曰此聖人敎人之謙耳已雖能仍
　　　就不能之人以咨所未能已雖多仍就寡少之
　　　人更咨其多内有道外若無中所實容若虚非
　　　特匹夫君徳亦然若其據尊極之位衒聰輝明
　　　恃才以肆則上下不通君臣道乖自古滅亡莫
　　　不由此也帝稱善除國子監司業歲餘以太子
　　　右庶子兼司業與諸儒議厯及明堂事多從其
　　　説皇太子令穎達撰孝經章句因文以盡箴諷
　　　帝知數爭太子失賜黃金一斤絹百疋久之拜
　　　祭酒侍講東宮帝幸太學親釋奠命穎達講經
　　　畢上釋奠頌有詔褒美穎達先與顏師古司馬
　　　才諸儒受詔撰定五經義訓凡一百八十卷名
　　　曰五經正義太宗降詔曰卿等博綜古今義理
　　　該洽考前儒之異説符聖人之幽旨實爲不朽
　　　付國子監施行賜穎達物三百段　五代孔仁
　　　玉九歲通春秋爲人嚴整臨事有斷後唐明宗
　　　長興元年爲曲阜主簿三年遷龔邱令襲文宣
　　　公晉高祖天福五年改曲阜令後周太祖廣順
　　　二年幸曲阜拜孔子廟及墓召仁玉賜五品服
　　　復以爲本縣令　宋孔宜舉進士不第乾德中
　　　詣闕上書述其家世詔以爲曲阜主簿厯遷司
　　　農寺丞掌星子鎭市宜上言星子當江湖之㑹
　　　商賈所業請建爲軍詔以爲縣就命宜知縣事
　　　後以爲南康軍宜代還獻文賦數十篇太宗覽
　　　而嘉之召見問以孔子世嗣謂左右曰家世之
　　　逺有如此者乎因下詔曰素王之道百代所崇
　　　傳祚襲封抑存典制文宣王四十四代孫司農
　　　寺丞宜服勤素業砥礪廉隅承厯官聯洽聞政
　　　績聖人之後世德不衰俾登朝倫以光儒胄可
　　　太子右贊善大夫襲封文宣公復其家太平興
　　　國八年詔脩曲阜孔子廟宜貢方物爲謝詔褒
　　　之宜弟朂進士及第厯官五十年博學能文尤
　　　工於詩任曲阜縣令初眞宗東封謁廟求孔氏
　　　子孫令主廟事有司言朂即文宣公宜之弟謹
　　　愿可任詔以殿中丞知仙源縣兼檢校先聖廟
　　　賜緋魚袋後以工部侍郎告老　孔延世爲許
　　　州長葛令至道三年眞宗諭侍臣令訪先聖子
　　　孫呂端奏有世嫡延世見任長葛令宣赴闕詢
　　　以家門故事授曲阜令襲封文宣公制曰叔敖
　　　陰德尚繼絶於楚邦臧孫立言猶有後於魯國
　　　豈聖人之後可獨逺於陵廟許州長葛令孔延
　　　世鍾裔孫之慶仕文理之朝能敦素風甚有政
　　　術宜在桑梓之地以奉烝嘗之儀上親諭之曰
　　　汝宜精心以典祖廟無惰面賜白金束帛及太
　　　祖御書并九經書延世子聖祐景德初始九歲
　　　賜同學究出身大中祥符元年東封泰山特賜
　　　聖祐衣綠陪位綴京官班還至兖州幸曲阜擢
　　　爲太常寺奉禮郎後襲封文宣公改名祐又錄
　　　其近屬進士渭同三傳出身習進士延佑習學
　　　究延渥延魯延齡並同學究出身共賜銀一百
　　　兩絹三百疋以充奉祠廟延魯大中祥符五年
　　　復舉進士及第後改名道輔爲御史中丞　孔
　　　宗翰知仙源縣爲治有條理王珪司馬光上章
　　　論薦由通判知䖍州時章貢兩江歲爲水齧宗
　　　翰伐石爲址冶鐵錮之由是屹然詔書褒美哲
　　　宗初立求言吏民上書以百數詔司馬光閲其
　　　可用者十五人獨稱奬其二乃宗翰王鞏也元
　　　祐初詔爲司農少卿遷鴻臚卿言孔子之後自
　　　漢以來有褒成奉聖宗聖之號皆賜實封或縑
　　　帛以奉先祀至於國朝益加崇禮眞宗東封臨
　　　幸賜子孫世襲公爵然兼領他官不在故鄉於
　　　名爲不正請自今襲封之人使終身在鄉里詔
　　　從之改衍聖公爲奉聖公不領他職給廟學田
　　　萬畝賜國子監書立學官誨其子弟元孔思
　　　晦資質端敏受業於導江張􁁜講求義理舉茂
　　　材爲范陽寧陽兩地敎諭於是族人議思晦適
　　　長且賢宜襲封爵奉祀事狀上政府未決仁宗
　　　在位雅尚儒道一日問孔子之裔今幾世襲爵
　　　爲誰廷臣具對曰未定帝取孔氏譜牒觀之曰
　　　以嫡襲封者思晦也復奚疑特授中議大夫襲
　　　封衍聖公月俸一百緡加至五百緡賜四品印
　　　泰定三年山東廉訪使王鵬南言襲爵上公而
　　　階止四品弗稱且失尊崇意明年陞嘉議大夫
　　　至順二年改賜三品印　孔克堅至元時授嘉
　　　議大夫襲封衍聖公至正八年朝廷謂公爵與
　　　階不稱制授中奉大夫賜以銀章十五年平章
　　　薦克堅明習禮儀徵爲同知太常禮儀院事攝
　　　太常卿遂拜治書侍御史辭歸拜山東廉訪使
　　　又辭㑹山東亂北行抵藁城召入爲直賢學士
　　　十九年遷禮部尚書國子祭酒謝病歸有明定
　　　鼎太祖屢詔促入覲待以賓禮而不名賜廩祿
　　　慰勞甚至郊社必致膰肉上嘗謂曰爾有福快
　　　活人也政事不以煩爾　明孔希學朝謁行在
　　　太祖問民利病希學條對有序上甚嘉納賜雜
　　　綵六端命回守祖庭歲入覲始至中使慰勞賜
　　　予稠叠館餽至僕𨽻累勅禮部用意禮待歲旦
　　　朝賀班亞上相　孔訥丁父憂以馬后喪赴京
　　　祭陵既竣事入覲太祖顧謂廷臣曰孔訥眞聖
　　　人子孫也賜膳光祿命館於太學遣尚書劉仲
　　　質勞問日繼庖廩賜衣物鈔錠將使襲封以居
　　　喪辭乃止服除朝京師上喜命禮官擇日授爵
　　　拜命之日大廷百僚班列勅敎坊樂送至太學
　　　學官率諸生二千餘人迎於成賢街初行誥詞
　　　吏部請用資善階上曰既爵公勿事散官但誥
　　　以織文玉軸爲異耳遂爲故事　孔涇仕元爲
　　　翰林簡閲洪武時以公事至京師上問襲封與
　　　世職相應典故衆皆失常涇獨出班應對敷奏
　　　詳明上喜賜燕及楮幣及回賜藤柺遣吏部尚
　　　書王昻賫勅諭之曰到家好生管理族屬務要
　　　遵守祖訓著將這柺令後世子孫以爲故事
　　　孔彥縉其名仁宗爲太子監國時所命也永樂
　　　八年襲封年尚幼成祖觀其言動進退從容喜
　　　謂侍臣曰眞聖人裔也館之太學禮待甚厚洪
　　　熙元年賜第於東安門北景泰二年視學陪祀
　　　賜三臺銀印玉帶織金麒麟服　孔諤永樂六
　　　年舉人明年㑹試副榜第一時太宗行在北京
　　　仁宗以太子監國事謂近臣曰我朝孔子子孫
　　　未有出仕者今有此一人何不取進士對曰考
　　　試至公雖父子不容私吏部欲除諤敎官仁宗
　　　召見曰孔諤少年偉俊務著中進士命冠帶送
　　　國子監肄業未幾左春坊左中允員缺仁宗顧
　　　謂東宮官曰春坊中允幾品對曰正六品曰著
　　　孔諤做敎皇子諸王賜宅一區及器皿諸物諤
　　　嚴正不阿後轉大理評事改監察御史　孔𢎞
　　　緒年八歲景帝遣使驛召之陛見之日賜冠服
　　　於東角門俾襲封爵𢎞緒進止應對如成人帝
　　　見其垂髫命中官即廡下賜膳使歸遺母又賜
　　　玉帶以其軀小去二銙授之又賜金圖書印其
　　　文曰謹禮崇德念𢎞緒穉幼勅戒族人共保䕶
　　　之如有恃强挾長以陵害者許具實以聞令懸
　　　之公堂永爲法守命吏部特簡敎授一員誨之
　　　天順丁丑英宗復辟𢎞緒入覲上召見便殿親
　　　握其手置膝上與語久之賜白金綵帛以𢎞緒
　　　賜第湫隘易以大第凡南城賞花西苑較獵皆
　　　從親祀郊壇亦與分獻　孔公恂景泰朝進士
　　　比殿試聞母疾遂不入上知之問禮臣孔公恂
　　　何爲不入對禮臣具實以聞上曰聞疾未有訃
　　　音可召入對遣錦衣賫金牌召之比入日已晡
　　　矣試卷弗及備命禮官賜以紙筆恂條對詳明
　　　賜進士出身服闋擢禮科給事中天順癸未東
　　　宮缺左右詹事員上遂以孔公恂司馬恂超授
　　　少詹事拜命之日上入宮謂孝肅皇后曰朕爲
　　　爾子得二好先生爾知喜乎后問爲誰上曰孔
　　　公恂聖人之後也司馬恂賢人之後也二人故
　　　家後裔且有才名斯授之耳后斂容謝懽宴樂
　　　作夜分始罷中貴喧傳以爲太平美事公恂在
　　　東宫講明聖學開陳善道輔導有成凡三入詹
　　　事稱名臣焉　孔𢎞泰入朝憲宗見所佩玉帶
　　　遣人問焉泰對曰臣家門故事累朝恩數不敢
　　　廢也再値郊壇上親定命爲分獻及辭歸上曰
　　　卿其進學循禮表率宗族無忝聖裔以副朕懷
　　　　孔聞韶襲爵方弱冠陛見儀度秀整稱上意
　　　面賜玉帶麒麟服兼賜制誥曰爾聞韶儒宗正
　　　嫡嗣膺封命茂年美質足紹前休爾尚克勤進
　　　脩永終令譽以副四方之觀禮以光百代之宗
　　　祀武宗改元幸學禮成命坐彝倫堂聽講御賜
　　　回文詩以寵其行
　　　(臣/)毓圻按家傳漢時自褒成君霸至議郎昱厯
　　　東西京爲卿相牧守者五十三人列侯七人自
　　　後宗子之承恩賢達之遇主列朝具有不可勝
　　　載述其尤著若親幸闕里得膺寵眷者漢肅寧
　　　時爲臨晉令僖褒成侯損周太祖時爲曲阜令
　　　仁玉宋眞宗時爲侍郎朂文宣公佑司諫道輔
　　　至於釋奠太學講經上頌者則爲唐國子監祭
　　　酒穎達皆輝映家乘以爲美談然求其遭逢之
　　　異禮數之隆則未有過於(臣/)毓圻者(臣/)襲爵時
　　　年甫十二即蒙
皇上召入瀛臺
命坐賜茶問(臣/)年幾何師事何人(臣/)時應對多有失措
皇上曲賜涵容慰勞軫恤
德意優渥嗣後毎歲入
　朝必蒙
垂問嘗隨
御仗
皇上問(臣/)家傳世緒
諭令嚮學(臣/)自媿愚昧荒落無以仰答
聖恩今恭遇
鑾輿臨幸闕里親承
聖諭諄諄訓勉且獲侍
皇上厯覽
　　廟庭
天顏怡悦
温旨優容凡有
顧問令(臣/)從容奏對霽堂陛之威嚴等君臣於父子
　　　即虞廷之都俞颺拜成周之來游來歌亦無以
　　　方斯
　恩遇之隆匹此
　寵光之渥也(臣/)敢不夙夜黽勉訓導子姓相與策礪駑
　　　　鈍仰思
　　　　祖徳以上答
　聖恩於萬一耶
　
　
　
　
　
　
　
　
　
　
幸魯盛典卷九
　欽定四庫全書
幸魯盛典卷十
　聖駕出承聖門大學士王熙宣
　諭曰
　聖駕即日幸孔林仍著衍聖公孔毓圻及口北道孔興
　　洪講書官孔尚鉝孔尚任引
　駕於是
　上由毓粹門出
　御涼輦鹵簿前導經襲封第門
　上謂衍聖公孔毓圻曰此爾家耶爾可進去恐人多擁
　　擠毓圻叩謝
　駕遂東過鼓樓北從陋巷街出曲阜城北門萬姓喜見
　天顏夾道懽呼有周公後裔東野沛然扶掖其父東野
　　　　雲鵬匍匐道左上疏請得以世官奉先廟如四
　　　　氏
　上曰周公姬姓爾疏稱東野何也沛然奏曰昔伯禽之
　　　季子魚食采於東野因以爲姓
上問周公廟何在沛然奏曰東望高阜松柏鬱然者即
　　　魯公世廟也
上問曰此老人誰也沛然奏曰(臣/)父東野雲鵬年七十
　　　有五特來瞻仰
天顔
上曰爾族衆幾何沛然奏曰族人不及百丁
上覽奏訖付侍衞交部即議前行一里至聖林門
命從臣皆下馬又半里入觀樓門衍聖公孔毓圻等跪
　　　迎道左
上顧笑曰爾等已先到此耶毓圻奏曰(臣/)等從間道先
　　　來伺候
駕至洙水橋即
命降輦毓圻奏曰此去
　　先師墓尚逺又引
駕前至墓門
上降輦步入詣
　　先師墓前北面跪大學士明珠捧金椀酒
上三酹酒畢行三叩頭禮恭親王及諸大臣衍聖公孔
　　　毓圻等皆陪位行禮
　　　附錄　先聖林在今縣城北二里許背泗面洙
　　　林門直縣北門夾道檜樹林地圍徑數里繚以
　　　周垣林中無荆棘鳥巢古木千章多有莫能名
　　　者　禮記檀弓孔子之喪有自燕來觀者舍於
　　　子夏氏子夏曰聖人之葬人與人之葬聖人也
　　　子何觀焉昔者夫子言之曰吾見封之若堂者
　　　矣見若坊者矣見若覆夏屋者矣見若斧者矣
　　　從若斧者焉馬鬛封之謂也今一日而三斬版
　　　而已封尚行夫子之志乎哉　史記孔子葬魯
　　　城北泗上弟子心喪三年相訣而去子貢廬於
　　　塚上凡六年弟子及魯人從而家者百餘室魯
　　　世世相傳以歲時奉祀孔子　王充論衡曰孔
　　　子當泗水而葬泗水爲之卻流　皇覽曰孔子
　　　冢去魯城一里冢塋百畝冢南北廣十步東西
　　　廣十三步高一丈二寸如鳥卵馬鬛今増周圍
　　　五十步高一丈五尺塋中不生荆棘刺人草樹
　　　以百數皆逺方弟子各持鄉土異種所植惟楷
　　　木爲多餘則柞枌雒離女貞五味毚檀之木也
　　　　先聖沒弟子於冢前以瓴甓爲壇方六尺至
　　　漢永壽元年魯相韓勑易之以石方三尺縱橫
　　　各七石上刻出錢人姓名今猶隱隱可見墓前
　　　一室東向相傳子貢廬墓處也外有壖垣環之
　　　墓之東南爲享殿三間殿前翁仲二左執笏右
　　　帶劍石麟石虎四華表二漢永壽元年魯相韓
　　　勑建殿之前有門三間門之左爲思堂壁上石
　　　刻唐宋時物也有宋眞宗駐蹕亭門之前爲洙
　　　水水上有橋橋東有輦路路南爲觀樓樓在周
　　　垣之上魯故北城也樓南爲林坊扁曰宣聖林
　　　坊之前爲大石坊五洞鑴萬古長春四字萬厯
　　　二十二年建　孔聖全書曰孔子葬魯城北公
　　　西赤爲識注云識音誌後世墓誌之祖　伯魚
　　　墓在先聖墓東稍南相去僅數步墓前有碑鑴
　　　泗水侯墓孔子商人蓋尚右也　子思子墓在
　　　先聖墓南相去數十步墓前有碑鑴沂國𫐠聖
　　　公墓　漢桓帝永壽三年魯相韓勑脩孔子墓
　　　復民吳仲初等若干家給掃除　靈帝建寧二
　　　年魯相史晨置夫子守冢吏四人　宋文帝元
　　　嘉十九年詔曰昔之賢哲及一介之善猶或衞
　　　其土壠禁其芻牧況尼父德表生民功被百代
　　　而墳塋荒蕪荆棘弗剪可蠲墓側數戸以掌灑
　　　掃并栽種松栢六百株　後魏孝文帝太和十
　　　九年幸魯城命兖州起圍栽柏脩飭墳壠　唐
　　　明皇開元十三年給近墓五戸灑掃懿宗咸通
　　　四年給灑掃五十戸　周太祖廣順二年幸林
　　　拜奠勅所屬以時脩葺墓所祠宇　宋眞宗大
　　　中祥符元年帝拜文宣王墓給近便十戸以奉
　　　塋域　眞宗幸孔林以林木擁道降輿乘馬以
　　　後馳道遂名輦路皆甃以石　兖州府誌曰洙
　　　水出泰山蓋縣臨樂山西南流於卞城西泗水
　　　亂流至魯縣東北分爲二水西北流至孔里又
　　　南經瑕邱城東而南入石門又西南經平陽縣
　　　又南洸水注之洸水出東平上受汶水於岡縣
　　　西闡亭西南流經盛鄉城又南經寧陽縣城西
　　　又東南流注於洙水按瑕邱石門今府城東金
　　　口壩也　明世宗嘉靖二年御史陳鳯梧重脩
　　　洙水橋創建洙水石坊三架
　　　(臣/)按魯哀公葬孔子於魯城北泗上即所居之
　　　堂立廟厯代致祭咸在廟庭罕有幸林者唯周
　　　太祖詣林再拜勅禁樵採宋眞宗親降鑾輿興
　　　嗟展敬寂寥千祀遐哉尚矣雖松楸動色猶存
　　　馳道之碑而典冊靡徵莫悉當時之禮
皇上釋奠告成勾陳式道撫故封於馬鬛愾遺表於龍
　　　蹲降
輦徐行備爵登拜
聖心致慤
聖容有嚴頓使幽壤一抔酹沃
上尊之醖清洙一曲周環七萃之屯宜乎臣庶師儒之
　　　感頌詠歌不能自己也
上瞻仰墓碑問墓上是何草木衍聖公孔毓圻奏曰孔
　　　林草木皆當年羣弟子各自其國徙植種類繁
　　　多不能悉辨其最著楷木蓍草二種
上問楷木何所用之毓圻奏曰楷木可爲杖又可爲棋
　　　其萌可爲蔬又可爲茶其癭可爲瓢其子榨油
　　　可爲膏燭
　　　附錄　墓碑書大成至聖文宣王墓永嘉黃養
　　　正書　楷木縱橫有紋可爲手板及杖宋濂楷
　　　杖銘云托根兮孔林有紋橫橫兮如玉如金千
　　　載寂寥兮孰白爾扶持之心又銘曰生孔林承
　　　聖澤文庚庚光繹繹扶顚持危資爾德　楷木
　　　一名文木唯孔林及南海有之
上又問有蓍草否取來朕看衍聖公孔毓圻自墓側取
　　　蓍草一莖進呈
御覽
上曰大衍之數五十其用四十有九蓍草一叢五十莖
　者以筮方驗今果有否毓圻奏曰林中雖多蓍草其
　　　叢生五十莖者謂之瑞草不能常有今䝉
鑾輿經過瑞草必生有則(臣/)即馳進
　　　附錄　洪範五行曰蓍之爲言耆也百年一本
　　　生百莖此草木之壽亦知吉凶者聖人以問鬼
　　　神　逸禮曰天子之蓍九尺諸侯七尺士三尺
　　　　淮南子曰上有叢蓍下有伏龜　説文曰蓍
　　　蒿屬也生千歲三百莖可以爲卜䇿　蓍草唯
　　　産伏羲陵及孔子墓乃靈
上由聖墓西偏至先賢端木賜廬墓處有奉祀生端木
　　　植端木謙跪廬外上疏請得比四氏以博士侍
　　　祠
上問子貢後人何以在此衍聖公孔毓圻奏曰委係端
　　　木嫡支今奉此處香火
上覽奏畢手付侍衞
　　　附錄　廬墓處在聖墓西南後人建堂其上
上過宋眞宗駐蹕亭徘徊良久
命侍衞登高逺眺
　　　(臣/)按眞宗駐蹕亭在聖墓東南相傳眞宗奠謁
　　　畢坐此地宣兩府及兩制賜茶見墓傍古碑命
　　　詞臣拂蘚辨認此其處也我
皇上躬親至此徘徊憑眺既而衍聖公孔毓圻請建
皇上駐蹕亭以紀隆遇今建於古亭之南雖
聖德峻極不藉土木之崇閎
神功巍煥不假雕鏤之飾美而氣象崢嶸俯窺前製丹
　　　青炳蔚逺蓋舊觀矣
上見樹上蔓草
親摘一葉問此草何名衍聖公孔毓圻奏曰此名文草
　　　冬夏不凋根葉花實具五色五味
　　　附錄　文草生聖墓上蔓生柔細如絡石葉出
　　　似十字冬夏不凋深秋結子纍纍五色具五味
　　　得五行之正也
上至楷亭衍聖公孔毓圻奏曰此端木賜手植楷木枯
　　　而不朽後人建亭其傍
　　　附錄　古楷在聖林東南享殿後高四丈五尺
　　　圍一丈枯而不朽水經注孔子既葬弟子異國
　　　各持其土所宜植於墓前此蓋子貢植也
上又問有蓍草生地上者可更覓一觀衍聖公孔毓圻
　　　遂引
駕至楷亭之西岡隴崎嶇榛莽深密披叢指奏曰此即
　　　蓍草
上親摘一莖玩其枝幹又採子盈掬辨其氣味曰細嗅
　　　之亦有異香
上遂親採三株付近侍攜歸又問此大樹爲何木毓圻
　　　奏曰此皆橡樹
上笑曰本名槲樹乃木傍加斗斛之斛
上瞻眺過午出享殿至階下南面立衍聖公孔毓圻等
　　　叩頭奏謝大學士明珠王熙等跪奏曰
　　先師孔子道大徳隆為萬世師為百王法然猶有其
　　　德而無位我
皇上德位兼隆
心契聖學
躬備至道作
君作
師以立人極是以尊聖重道典禮隆備度越前古凡
　　　厯代帝王幸闕里者其儀文之盛皆未有如
　　　我
皇上者也(臣/)等遭逢
聖明備員扈從不勝欣忭掌院學士孫在豐侍讀學士
　　　高士奇等跪奏曰
　　至聖之道昭垂萬世而振興文教實賴
一人
皇上躬詣闕里盛舉儀章正以宣揚
聖化烝育羣生凡有血氣莫不感發誠海内嚮風之
　　　自億載太平之基不獨孔氏子孫感沐
皇恩已也衍聖公孔毓圻等跪奏曰從來臨幸之君但
　　　詣廟庭若幸林則秖有宋眞宗已爲古來希覯
　　　之事
皇上祀廟之後
臨御林坰酹酒親拜周覽良久咨訪陳蹟愛及草木仰
　　　見
體道之誠尊
　　聖之至海隅日出無不感慕興起以副
　文明之化不獨(臣/)等忝爲聖裔感戴
高厚之無涯也
上觀亭前石儀翁仲華表角端文豹
　　　附錄　自林門折而西渡洙水橋有石坊其北
　　　即墓門三間門内列石儀華表二角端二文豹
　　　二又名金光獸翁仲二左執笏右帶劍石鼎一
　　　皆宋時造宋宣和五年立石儀碑曰孔子舊墓
　　　無石儀有司請於朝命工鑴造已成委林外汚
　　　泥中一日通判襲慶府王衣衍聖公孔端友與
　　　廟宅族人同議揆日卜地立於宣聖墳前實雅
　　　奉朝廷尊師重道之意也
上於墓門竚立東望問是何所衍聖公孔毓圻奏曰(臣/)
　　　家春秋祭掃族姓燕㑹之所名曰思堂
上入思堂問壁上有何名碑衍聖公孔毓圻奏曰皆宋
　　　元題名
上周覽訖在堂中南向坐問曰此林周圍幾許衍聖公
　　　孔毓圻奏曰共地十八頃今二千餘年族人日
　　　繁袝葬無所
上曰何不開擴毓圻奏曰
皇上垂問及此
聖恩高厚逺逮(臣/)家百世子孫但林外皆版籍民田欲
　　　擴不能尚望
皇上特恩賜給
上曰即具本來毓圻等叩頭謝
恩
上步出思堂升輦出林門即西𤼵幸兖州府衍聖公孔
　　　毓圻等跪送道左是日申刻
命内務府大臣偕禮部尚書介山等於詩禮堂頒
賜
賜衍聖公孔毓圻五經博士孔毓埏顏懋衡等及曲阜
　　　縣知縣孔興認
　日講四書易經書經解義各一部
賜衍聖公孔毓圻狐腋蟒服一領黒貂掛一領表裏各
　　　五疋
賜五經博士孔毓埏等曲阜縣知縣孔興認及四氏子
　　　孫在仕籍者蟒服有差
賜孔氏子孫進士舉人貢生袍服有差
賜孔氏子孫監生生員白金各五兩
賜曲阜縣康熙二十四年地丁銀盡行蠲免
　　　先是内閣等衙門
　題爲欽奉
上諭事(臣/)等伏惟
皇上典學右文崇儒重道紹唐虞之治綂接洙泗之心
　　　傳
車駕東巡
躬詣闕里致祭
　　先師祀禮告成所有應行事宜及頒
賜衍聖公等儀物
命(臣/)等集議者謹議得厯代帝王致祀闕里或親製贊
　　　文及四配十哲命宰相等分撰贊詞勒石廟中
　　　或賜書籍銀幣器皿或牓書御筆或加恩孔氏
　　　子孫不等我
皇上至德在躬尊崇
　　先聖
睿學緝熙
天章炳煥所有
　日講四書易經書經解義應行頒
賜衍聖公曲阜縣知縣及四氏博士等並恭請
御製
　　先師孔子贊勒碑廟庭或
宸翰刻石或
賜衍聖公
御書至於加
恩賜物出自
聖裁非(臣/)等所敢擅議奉
旨日講四書易經書經解義著翰林院預備賫往賜給
　朕所製
　先師孔子贊勒石廟中及朕所書字刻石竝賜與衍
　聖公書字俱在内頒發其應作何賞賚之處爾等定
　議具奏欽此欽遵仰見我
皇上文治誕敷
聖澤𢎞被
躬行至道學契
　　先師
寵臨禮義之邦
恩及聖賢之胄光生簡冊喜溢簪紳今(臣/)等議得衍
　　　聖公擬
賜狐腋蟒袍一件貂掛一件表裏各五疋曲阜縣知縣
　　　五經博士孔氏及四氏子孫名列仕籍者擬
賜羊皮蟒袍各一件蟒綿掛各一件孔氏子孫進士舉
　　　人貢生擬
賜鑲領袖綿緞袍各一件綿緞掛各一件孔氏子孫監
　　　生生員擬
賜銀各五兩曲阜闔縣康熙二十四年地丁銀兩擬
賜恩免(臣/)等未敢擅便謹題請
㫖奉
㫖依議
　　　附錄　漢高祖自淮南還過魯謁孔廟封九代
　　　孫孔騰爲奉聖君　光武東巡詣孔子舊宅賜
　　　酒肉　章帝大㑹孔氏男子年二十以上者六
　　　十三人令以儒者巾服見賜孔氏男女錢帛畱
　　　祭器於廟　安帝幸闕里命孔氏宗族榮以衣
　　　冠悉㑹賚帛有差　唐高宗詣孔子廟免孔氏
　　　子孫賦役　明皇詣孔子宅詔孔氏子孫並免
　　　賦役　周太祖至闕里詔畱所獻銀酒器及爐
　　　於廟中訪孔子四十三代孫孔仁玉爲曲阜令
　　　　宋眞宗謁先聖廟詔文宣公伯叔兄弟子姪
　　　及孔氏家族長者並許陪位以御香一盒竝銀
　　　爐祭器皆畱於廟賜其家錢三十萬帛三百疋
　　　大學士明珠王熙等奏曰(臣/)等叨隨
法駕屢奉
綸音仰惟我
皇上纘承洪緒綂御萬方
聖德誕敷逺至邇安興禮樂明敎化允釐庶績表章六
　　　經至治再見唐虞心傳上接洙泗固已
躬備至德丕揚聖教兹者
臨幸闕里尊尚
　　先師
萬乘之尊特行九拜禮牲牢樂舞隆舉儀章謁林奠爵
　　　拜跪致敬周覽廟庭車服禮器緬然長想牓書
御筆懸額殿中
聖製詩章
寵錫宗胄撤
　鑾儀曲蓋畱置殿庭永光俎豆進生徒於詩禮堂講
　　　説經書宣傳
天語煌煌訓誡頒
賜講筵經書解義及袍服文綺白金蠲復曲阜租徭
曠典殊恩超軼前古漢高之祀太牢明皇經鄒魯賦詩
　　　宋眞宗製贊詞畱祭器雖傳爲盛事禮猶闕畧
　　　孰有如今日者哉(臣/)等恭逢鉅典不勝踴躍慶
　　　幸之至
　　　孔子六十七代孫太子少師襲封衍聖公(臣/)孔
　　　毓圻等康熙二十三年十一月十八日恭遇
聖駕臨幸闕里釋奠
　　先師(臣/)等四氏子孫赴廟陪祀觀禮
恩賚備至謹奉
　表稱
　謝者(臣/)等誠惶誠恐稽首頓首上言伏以
　聲敎誕敷虞廷勤省方之駕
　文明震耀漢世隆幸宅之儀
　玉輅臨而洙水流光
　鑾輿降而尼山煥彩曠典幸逢顓蒙罕覯兹蓋伏遇
皇帝陛下
　執中布度
　得一含眞
　文武聖神協車書於海澨
　寛仁哲惠沛雨露於寰區一綂隆無外之規猶
軫民瘼而巡草野萬國仰
　同文之治彌尊至道以
御宫牆循過魯詣宅之蹟舉太牢親祀之儀五色彩雲
　　　雙鳯夾爐香而旋繞九天瑞靄六龍䕶
衮冕以親承隆儀肇舉肅瞻北面之崇雅樂初聞頒習
　　　太常之奏髦士奉璋以景從野老扶藜而觀化
　　　一十四君之駐蹕無此顯懿二千餘載之𢎞規
　　　始爲峻極(臣/)等質慚樗櫟學愧箕裘恭迎
法駕於層霄歡呼相慶親近
天顏於咫尺悚惕靡寧膺
御賜之殊榮率賢裔而沾被
聖恩優渥感戴無涯伏願
　念典愈勤
　宏文日煥
親接羮牆道脈奚止禮樂三千聿開奎璧光華永奠河
　　　山百二四海傾誠祝地久天長之福萬邦拭目
　　　仰王馳帝驟之勲(臣/)等無任瞻
天仰
聖激切屏營之至謹奉
　表稱
　謝以
聞
　
　
　
　
　
　
　
　
　
　
　
　
　
　
　
幸魯盛典卷十
　欽定四庫全書
幸魯盛典卷十一
　　　　　衍聖公(臣/)孔毓圻謹
　　奏爲恭謝
　天恩高厚逾涯事(臣/)於本年十一月十八日恭遇
　皇上臨幸闕里釋奠
　　　先師(臣/)按史冊及闕里誌自宋真宗臨幸以後曠典
　　　　久虚懿軌難再我
　皇上降
　萬乘之尊而儼然
　親臨鉅禮隆儀出於創舉
　御􁍐
　御書
　賜懸廟庭自古以前尊師重道之君未有如此之顯懿
　　　　昭爍者也而(臣/)何幸遇之祀典既竣(臣/)侍
　皇上周閲宮牆稽詢舊蹟仰見
天顏嘉悦容(臣/)次第奏對撫恤顧復至再至三眞如家
　　　人父子之誼即古都俞之朝君恤其臣亦未必
　　　有如此之深至也而(臣/)又何以當之荷蒙
聖諭訓誡令(臣/)祗承
　　祖徳以克副
聖訓又
寵(臣/)以
聖製詩篇
睿藻奎章如日星之昭回雲漢之炳耀(臣/)敢不時刻奉
　　　持如日覲
天顏
聖恩無已頒
賜講義諸書與蟒袍貂裘加
賜(臣/)身及五氏子孫伏念
聖恩隆重優渥(臣/)等生生世世感戴不忘非陳謝之所
　　　可罄也爲此具本恭
　　謝奉
　㫖覽卿奏謝知道了該部知道
　　　　(臣/)按從來幸宅俱承恩賚或賜酒肉錢帛或畱
　　　　香爐祭器陪位一見於宋世賦役僅免其子孫
　　　　未聞優渥并乎數者浩蕩均乎一邑也乃若臨
　　　　雍典制鈔錠衣冠溥及四氏者始於明之孝宗
　　　　然綵緞表裏聽自裁造非出上方制度自
世祖章皇帝釋奠太學
　賜先(臣/)蟒袍貂㡌博士族人
　賜袍㡌白金賚予已踰舊制洎我
　皇上臨雍循例有加兹遇
　臨幸釋奠祀事告成
　大澤攸降(臣/)毓圻既受貂裘之
　　錫有職俱邀蟒服之榮
　御筆爰勒貞珉經義復頒祕本朱提白鏹徧逮膠庠夏
　　　　税秋糧全邀蠲貸隆施殊賞稠疊溥徧豈特幸
　　　宅之典所莫兼實乃臨雍之恩所鮮遘爲聖人
　　　之鄉之民亦相與式歌且舞况爲其後嗣者宜
　　　何如感激也哉
上駐蹕兖州府是日申刻於
　行宮
御書節並松筠坊額
賜衍聖公孔毓圻祖母陶氏
　　　先是衍聖公孔毓圻
　奏爲上籲
聖恩題賜
御書表揚母壽事(臣/)聞立身始於事親顯親在於揚名
　　　伏念(臣/)祖母
誥封一品夫人陶氏作配(臣/)祖克相厥家勤儉温和潔
　　　蠲蘋藻
　國恩優渥延及三世(臣/)蒙
皇上勅命守祀祖庭年甫成童一事未諳實賴(臣/)祖母
　　　及(臣/)母
誥封一品夫人呂氏提攜䕶持以至於今今(臣/)祖母年
　　　齊七十恭遇
皇上東巡臨幸(臣/)里(臣/)祖母及(臣/)踴躍歡呼共爲慶幸
　　　豈非千載適逢曠世罕覯(臣/)之微忱欲恭籲
聖恩
欽賜御書題字表揚母壽(臣/)自行建坊以光
皇上孝治錫類之仁以慰(臣/)顯親揚名之至願則(臣/)生
　　　生世世啣感
天恩於無疆矣奉
㫖朕今既來闕里這所奏俱准行該部知道
　　　衍聖公(臣/)孔毓圻
　奏爲恭謝
天恩事(臣/)於本年十一月十八日伏蒙
皇上頒賜
御書賜(臣/)祖母陶氏節壽坊額節並松筠四大字(臣/)謹
　　　祗領於
　行宫叩頭謝
恩隨於十二月初一日親捧至(臣/)第(臣/)率族屬人等恭
　　　設香案望
闕叩頭隨捧至(臣/)宅内中堂(臣/)侍(臣/)祖母陶氏(臣/)母吕
　　　氏及(臣/)妻葉氏恭設香案望
闕叩頭祗受訖(臣/)惟立身之義在於顯親揚名然自古
　　　迄今從未有邀天書睿藻以榮其親者恭遇
　　　我
皇上純孝性成錫類廣愛
特俯俞(臣/)請立賜
龍章題奬節壽
丹詔擎來焜耀日星之彩
黃封賁處輝煌蓬藋之門(臣/)祖母及闔家族屬老幼歡
　　　呼踴躍慶出非常即普天之下見(臣/)獲受
異數殊恩無不驚羡感激動其忠孝之心(臣/)何以仰
　　　答
高厚惟日侍(臣/)祖母叩祝
皇上萬壽無疆以抒(臣/)感慕之誠而已爲此具本恭
　謝奉
㫖覧卿奏謝知道了該部知道
　　　(臣/)按厯代賢君誼辟推恩臣下多手詔褒美飛
　　　白章草往復報可唐太宗好右軍書御府臨本
　　　輒以賜人宋仁宗以各種御書賜聖廟明宣宗
　　　出御製猗蘭操招隱詩賜廷臣史冊往往傳爲
　　　盛事若夫閨幃之德上徹主知彤管之芳邀榮
　　　宸翰則自古迄今未之前聞我
皇上永言孝思𢎞於錫類廣敬博愛推於采蘩嘉其家
　　　壼之能循法度喻以松筠之晚節貞恒大書坊
　　　額旌厥徽音維
天澤之高深實爲人倫之勸勵矣若乃寸管之中四時
　　　之氣皆備尺幅之上萬有之象胥涵則昔人所
　　　謂乾坤之容日月之光難以繪畫是豈百王所
　　　能彷彿亦非觀者所得名言也
　　　衍聖公(臣/)孔毓圻謹
　奏爲恭進摹石
御書
聖製仰祈
睿鑒事竊(臣/)恭遇
皇上臨幸
賜(臣/)
聖製闕里詩一軸
　經天緯地之𢎞文
　鳯翥龍騫之鉅筆(臣/)榮被畢生光輝蓬室當即恭捧
　　　卷軸安於(臣/)第㕔事時刻敬奉隨於(臣/)第之東
　　　建造
宸翰閣一座已經起工俟工完之日捧安閣上以慶(臣/)
　　　遭際之
寵榮以永(臣/)子孫百世之瞻仰今先購良工鈎勒副本
　　　鑴石豎碑於詩禮堂内以便四方人士之快覩
皇上御筆結撰渾成如天球拱璧斗轉星回豈臨摹所
　　　能彷彿(臣/)實滋懼今將鑴就
御書摹搨恭進伏祈
皇上睿覽鑒宥又蒙
賜廟庭牓額萬世師表四大字已經鏤匾懸設大成殿
　　　正中一面仍在勒石尚未竣工俟刻成摹搨另
　　　疏恭進又蒙
賜(臣/)祖母陶氏節並松筠坊額安於(臣/)内宅堂中(臣/)闔
　　　家恭奉擬建立石坊於(臣/)第之西南在古闕里
　　　坊之北以肅萬䙫之觀瞻其林内
皇上駐蹕之所擬建
駐蹕亭一座俱經擇吉起工至廟中䝉
欽畱御􁍐(臣/)謹製􁍐橱一座安設殿内每逢丁祭之期
　　　遴員捧張以昭
皇上尊師重道鉅典相應一併
　奏明奉
㫖該部知道摹搨畱覽
　　　康熙二十三年甲子十一月
命以孔尚任孔尚鉝為國子監博士
　　　吏部
　題爲欽奉
上諭事康熙二十三年十一月十八日奉
上諭舉人孔尚鉝監生孔尚任既經講書應給官職著
　交與吏部議奏欽此欽遵查定例内舉人㑹試三科
　　　不中式情願就敎職者以州學正縣敎諭用如
　　　五科不中式者揀選以知縣用監生期滿之日
　　　考試以州同州判縣丞等缺挨次錄用等語該
　　　(臣/)等議得恭遇
皇上法駕時巡
躬詣闕里致祭
　　先師孔子廟大禮告成
命講經義闡揚聖敎振起儒宗誠曠古之希逢爲
　盛朝之鉅典而舉人孔尚鉝監生孔尚任陳書講説
　　　克副
聖衷應將伊等不拘定例俱從優額外授爲國子監博
　　　士查定例内例監未經保舉者不准陞轉正途
　　　今監生孔尚任因講繹聖經既不拘定例即從
　　　優陞授國子監博士陞轉時應停其保舉照常
　　　陞轉可也奉
旨依議
　　　(臣/)按紀載幸魯錄用孔氏者於後魏文帝太和
　　　元年詔拜孔氏四人顏氏二人官是也於宋眞
　　　宗大中祥符元年錄孔氏近族進士孔渭同三
　　　傳出身習進士延佑習學究延渥延魯延齡並
　　　同學究出身是也别代幸魯無聞我
皇上特用監生孔尚任舉人孔尚鉝爲國子監博士使
　　　聖裔得備員成均而陞轉復停其保舉以優異
　　　之
恩至渥也乙丑禮闈尚任尚鉝俱入外簾辦事時孔氏
　　　舉子例迴避不與試以臺臣洪之傑言
詔以後孔氏博士不必開列入簾以便計偕之入試者
　　　仰見我
皇上於孔氏人材尤加意焉
　　　康熙二十四年乙丑六月
詔議叙
　　聖廟陪祀人員以五氏生員孔衍溥等十五人送監
　　　讀書口北道孔興洪以應陞之缺先行陞用候
　　　選廕生孔興滋通判孔興謨等知縣孔興言等
　　　州同孔貞垣等州判孔衍釪等敎諭孔尚銑等
　　　以應選之缺先用舉人孔毓德等以應得知縣
　　　之缺先用貢生顏光岳等監生孔尚琨等以考
　　　職之日先用五經博士孔毓埏等曲阜知縣孔
　　　興認四氏學敎授沙潢學錄孔尚侃等各加一
　　　級
　　　衍聖公(臣/)孔毓圻
　奏為恭逢
聖駕臨幸典禮重大上籲
特恩以優聖裔以邀
異數事(臣/)於本年十一月十八日恭遇
皇上臨幸闕里釋奠
　　先師隆禮既出非常
殊恩尤為浩蕩(臣/)伏按從前臨幸共一十四君未有如
　　　是之顯懿昭爍者我
皇上生知安行接千聖之心傳重道崇儒超百王之懿
　　　軌精微獨契禮數攸崇創制顯庸誠亘古所未
　　　聞奚獨一時之遭際(臣/)叨沭
寵榮感戴靡涯何敢再有陳請惟是
鑾輿親幸千載希遘所以(臣/)族望澤彌切(臣/)特爲籲請
　　　如(臣/)族及五氏族屬應否容(臣/)選擇學行兼優
　　　者照陪祀例邀
恩准其送監讀書其(臣/)族見任及世職官員并候補候
　　　選未經考職舉貢人員在廟陪祀聽講者其異
　　　姓職官監生在廟分獻執事者應否一體邀
恩(臣/)從
皇上臨幸曠典起見不敢不備陳舊例仰冀
新恩伏乞
皇上睿鑒奉
㫖該部議奏
　　　衍聖公(臣/)孔毓圻
　奏前事康熙二十四年三月十六日准到部咨開查
　　　康熙八年
皇上幸學陪祀人員俱有加
恩賜袍㡌銀兩現任候補官員監生等曾經議敘陞補
　　　今康熙二十三年
皇上東巡
躬詣闕里釋奠
　　先師崇儒重道誠曠古之希逢實
　盛朝之鉅典應將孔氏族屬及五氏族屬照康熙八
　　　年
臨雍陪祀例請
刺下衍聖公選擇學行兼優生員十五名將姓名開列
　　　到部之日送監讀書其孔氏等族陪祀聽講異
　　　姓分獻執事等官並舉貢監生人員亦應照例
　　　俱准加
恩但未經開列職名難以懸議俟
命下之日行令衍聖公將實在陪祀聽講異姓分獻執
　　　事各職名詳查分晰造冊具
　題到日再議可也奉
旨依議欽此欽遵備咨到(臣臣/)仰惟
皇上臨幸闕里千古罕逢今將(臣/)族及五氏族屬並異
　　　姓在廟陪祀聽講分獻執事人員部議查照康
　　　熙八年
皇上臨雍盛典行(臣/)將實在各職名詳查分晰造冊具
　題(臣/)謹遵將實在陪祀聽講分獻執事各職名核造
　　　清冊進呈
御覽並送吏禮二部外(臣/)更有請者(臣/)查在廟陪祀執
　　　事(臣/)屬現任曲阜縣知縣管勾典籍司樂俱係
　　　七品職銜並四氏學敎授學錄等官例由(臣/)選
　　　擇賢能咨部
　題補之員實非世襲可比現與有司一例考成似宜
　　　同其陞轉厯來原有陞轉之例而銓政未載遂
　　　使任職者由壯至老竭蹷供職而陞轉無階今
　　　遇
皇上臨幸闕里典禮隆重既際
　昌期又逢
曠典請
勅下該部將曲阜縣知縣及管勾典籍司樂並四氏學
　　　敎授學錄等官既在陪祀執事之列應與陪祀
　　　現任各官一體邀
恩應否准照有司一例陞轉則現在者既蒙不次之格
　　　將來者益勉上進之階再查候選候補官員往
　　　例俱得遇缺先補内有應補知縣吕坊之係久
　　　應頂補之員今復遇
皇恩應否准其遇應陞之缺補用凡此等執事人員皆
　　　(臣/)遴選以供駿奔合無免其保舉與正途一體
　　　陞轉出自
睿裁以光大典奉
旨該部議奏
　　　吏部
　題前事查得康熙八年
皇上幸學將聖賢後裔陪祀各官議敘具
　題現任候選候補考職等官俱准先用及四氏學學
　　　錄准加一級各在案今亦照康熙八年例將現
　　　任直𨽻口北道孔興洪遇應陞之缺先行陞用
　　　候選廕生孔興滋知縣孔興言顏光昌通判孔
　　　興謨孔興詢州同孔貞垣孔尚鈺顏紹徽顏文
　　　豹仲應甲仲承烈州判孔衍釪孔興運仲纘緒
　　　訓導孔貞鑑孔尚琯孔興珩孔興侗孔貞耿孔
　　　衍璽孔尚讓孟𢎞偉候補敎諭孔尚銑等俱應
　　　遇伊等本項應得之缺先用舉人孔興璉孔毓
　　　德孔興瑄孔興祥顏光是顏光斆等亦以伊應
　　　得知縣之缺先用貢生顏光岳孔尚琨孔興濱
　　　孔興謙孔興論孔毓埅孔毓壎孔毓玠孔毓堦
　　　顏懋循孟貞佩等俟考定職銜後亦以伊應選
　　　之缺先用至疏稱在廟陪祀執事(臣/)屬曲阜縣
　　　知縣及管勾司樂典籍并四氏學敎授學錄等
　　　官由(臣/)選擇賢能
　題授之員實非世職可比既在陪祀之列似宜照現
　　　任有司一例陞轉等語查品級考内衍聖公所
　　　屬官員原無陞轉之處應照康熙八年例將在
　　　廟陪祀聽講世襲官五經博士孔毓埏顏懋衡
　　　曾貞豫孟貞仁仲秉貞學錄孔毓璽孔貞爝執
　　　事官曲阜縣知縣孔興認管勾王自莊司樂王
　　　國光典籍石琚四氏學敎授沙潢學錄孔尚侃
　　　等各准其加一級又疏稱異姓執事官内有應
　　　補知縣吕坊之係久應頂補之員今復遇加
恩應否准其遇應陞之缺補用至於分獻執事人員皆
　　　(臣/)遴選以供駿奔合無免其保舉與正途一體
　　　陞轉等語查得康熙八年異姓人員並無給賞
　　　議敘之處相應將異姓執事官候選小京職沙
　　　汝洛等照正途一體陞轉加
恩之處均無庸議奉
㫖依議
　　　謹錄
世祖章皇帝順治九年
　幸學
　詔聖賢後裔陪祀生員十五人俱送監讀書仲氏族人
　　　　向無陪祀至是一體選入改觀禮刑部員外郎
　　　　孔𦙍樾為禮部員外郎刑部主事孔自洙爲兵
　　　　部主事從衍聖公孔興燮之請也
　皇上康熙八年
　幸學
　詔陪祀生員孔興詢等十五人俱送監讀書觀禮中書
　　　　舍人顏光敏以應陞主事同知缺先用運同孔
　　　　貞來縣丞孔尚義遇缺先用監生孔𦙍璐俟考
　　　　定職銜先用
　　　　附錄　明世宗幸學詔衍聖公四氏博士陪祀
　　　　日選取老成族人五人顏曾孟族人二人至期
　　　　陪祀　熹宗時詔以生員孔聞範等三人爲恩
　　　　生餘二人照恩貢例送監從禮部侍郎署祭酒
　　　事蔡毅中之請也時行人司行人孔聞謤吏部
　　　進士孔聞詩呈請觀禮聞謤授南禮部主事聞
　　　詩授吏科給事中　懷宗幸學以生員孔聞俊
　　　等四人准入監餘三人給冠帶行人司孔聞籍
　　　咨請觀禮授主事十四年再幸學始詔四氏族
　　　人亦得一體送監
　　　(臣/)按從來臨雍釋奠必推恩孔氏備載往牒至
　　　我
　朝而加隆矣伏自
皇上臨雍典制尤盛恩監先止及孔氏今則五氏子孫
　　　彬彬十五人皆得鼓篋而入成均矣觀禮先止
　　　及京官今則外吏及監生皆得觀光而邀先用
　　　矣至
幸魯親祀則非常之
恩無微不逮既
特賜孔尚任孔尚鉝為京官而五氏族屬一命而上得
　　　　即陞選者二十四人舉貢而下得即授職者二
　　　　十人而加級者不在焉猗歟盛哉爲聖人之後
　　　　者其思報稱讀聖人之書者可相勸勉矣
　
　
　
　
　
　
　
　
　
　
　
　
幸魯盛典卷十一
　欽定四庫全書
幸魯盛典卷十二
　聖駕發曲阜晚
　駐蹕於兖州府之西關
　諭大學士明珠曰周公古大聖人制禮作樂垂示萬世
　　今廟在曲阜應行致祭此係重大典禮爾衙門㑹同
　　禮部翰林院詳議來奏各該衙門議得道統之傳上
　　　　自堯舜逮於周孔我
　皇上備堯舜之德明周孔之道
　躬祀闕里復
　命致祭周公廟庭禮儀隆盛洵為萬世章程應令該衙
　　　　門即撰祭文遣官致祭
　上曰致祭周公禮宜隆重其遣恭親王長寜及禮部尚
　　書介山偕往以見朕尊崇先聖之意
　　　　十九日庚辰
　駕至汶上縣
駐蹕李家庄是日
命和碩恭親王長寧禮部尚書介山往曲阜周公廟致
　　　祭
御製祭元聖周公文(文載第一卷/)
　　　附録　孔廟東北三里許有周公廟蓋魯太廟
　　　故基　宋眞宗大中祥符二年十月勅中書門
　　　下曰方嶽盛儀克脩於封諡古先茂烈允尚於
　　　追甄周公昔在宗周蔚為上聖營鼎邑之宅王
　　　制建中秘金縢之書忠規蓋世誥東征而法正
　　　輔南面以道尊創禮樂之懿文配日月之久照
　　　姬誦所倚宣尼式瞻煥乎舊章垂之千載今以
　　　詳求古典昭報元休陟降告成撫巡問俗弭節
　　　岱宗之域鳴鑾少皥之墟逖覽遺風緬懷前哲
　　　始公胙土實惟是邦故其嗣君得用王祭而祠
　　　宇未構闕孰甚焉特議褒崇以申旌顯盛德不
　　　冺載欽可久之賢列爵有加爰晉通王之號式
　　　宣殊禮永耀鴻徽可追封為文憲王於曲阜縣
　　　建廟春秋委本縣致祭
　　　(臣/)按周公以元聖成文武之德易象之演上繼
　　　羲文官禮之垂範圍萬世治綂集三王之盛道
　　　綂開尼山之先其廟而祀之宜也唐顯慶以前
　　　與夫子竝祀學宫開元以後别祀配享武王而
　　　追封建廟則自宋之大中祥符始相傳其地即
　　　魯之太廟以地勢度之理或然也歳久傾圯祀
　　　事漸缺祼薦僅屬其雲仍俎豆幾委於草莽歴
　　　有歳年罔或計及
皇上深宫宵旰勵精政治與兼三施四仰思坐待之勤
　　　有黙契潛通焉者過少皥之墟攬大庭之庫瞻
　　　言啓宇眷念碩膚
特命親王精意致享
宸章雲爛輝映几筵樂備禮隆度越前軌數千年廢墜
　　　之典一旦得
聖天子修舉之豈非亘古未有之盛事哉
　　　康熙二十四年乙丑二月
命以周公後東野沛然為世襲五經博士
　　　禮部
　題為籲
恩求録乞
賜襲封以培聖脈以補缺典事據周公七十三代嫡孫
　　　奉祀生員東野沛然
　奏前事奉
㫖交與吏部欽此該(臣/)等議得據周公嫡孫奉祀生員
　　　東野沛然
　奏稱切惟堯舜禹湯文武之道傳之周公自周公而
　　　傳之孔子至於顔曾孟仲得聖道之傳皆有世
　　　襲博士以優其後宋儒程朱有表章聖道之功
　　　子孫亦得以博士世其官(臣/)祖周公以元聖之
　　　德制作經緯固與孔子竝列久矣而今祠宇頹
　　　壞拜謁寂寥主鬯僅一青衿祭田不及百畆不
　　　惟不能竝尊於孔子而且不得比備於顔曾孟
　　　仲之班倘蒙
　垂念周公傳道之功斟酌於顔曾孟仲之間稍加優
　　　隆等語查得㑹典内開載周公於歴代帝王廟
　　　配享凡係配享前代帝王功臣後裔竝無承襲
　　　博士之例且查東野沛然所
　奏東野誌内至東野沛然已經七十三代以上厯代
　　　竝無議有承襲之處相應將東野沛然
　奏請照顔子等先賢承襲之處無庸議奉
㫖周公承接道綂繼往開來功德昭著其子孫應否給
　與職銜著九卿詹事科道㑹同確議具奏
　　　禮部等衙門
　題前事(臣/)等議得仰惟
皇上
　道兼君師
　徳隆今古嫓唐虞之勲業接周孔之心傳治定功成
　　　禮明樂備創垂無前之盛烈肇舉未有之隆規
　　　周公兼三王而施四事承武烈而顯文謨其後
　　　裔古來雖無給有官職恭遇我
皇上崇文重道之時周公後裔應授官職撥給祀田修
　　　葺廟宇以彰
皇上之殊恩曠典俟
命下之日行文該撫詳查周公嫡𣲖取具各結併東墅
　　　氏宗譜送到之日禮部查明將應授之人
　題請授為世襲五經博士祀田照顔子祀田例由户
　　　部撥給廟宇交與該撫設法修理可也奉
㫖依議
　　　附錄　漢東野環撰東野氏世系曰昔吾先祖
　　　后稷姬姓諱棄始封於邰后稷生不窋失其官
　　　守不窋生鞠陶鞠陶生公劉克脩先業往遷於
　　　豳公劉生慶節慶節生皇僕皇僕生差弗差弗
　　　生毁隃毁隃生公非公非生高圉高圉生亞圉
　　　亞圉生公叔祖類公叔祖類生太王徙都於岐
　　　太王生王季王季生文王作邑於豐文王生周
　　　公受封於魯周公生伯禽襲封至國伯禽生魚
　　　受東野田一成以自養魚生宗世居東野因以
　　　為姓宗傳至質計一十八世矣時當戰國遭楚
　　　滅魯幸而天意不絶惟質得存以免禍自竄東
　　　吳至秦末而還魯於是懼其綿遠失其眞傳特
　　　命環考訂譜牒編為世系俾本宗支庶秩然不
　　　紊為後世子孫者奚可不知所重耶
　　　(臣/)按東野環所撰東野譜序推本周家始封迄
　　　於文武周公世次秩然又誌載祥符間眞宗適
　　　魯祀孔子以東野氏數世同居詔旌其門閭方
　　　是時帝勅中書門下追封周公為文憲王令曲
　　　阜建廟祀之仍令有司備儀禮擇日冊命若東
　　　野氏得以公裔沾一命備祠官恩至便也而竟
　　　絶不聞豈非前代之缺畧耶我
皇上幸魯親祀
　　先師而東野以三千年後之餘裔得以邀纂組之榮
　　　循世祿之例
恩出非常典斯鉅矣
　　　康熙二十四年乙丑八月
詔增廣孔林地一十一頃有奇免其税糧
　　　衍聖公(臣/)孔毓圻
　奏為遵
㫖奏明增擴林地事(臣/)祖賜塋在曲阜縣城北即古魯
　　　城北泗上也子孫例得祔葬林内(臣/)查孔林原
　　　額地一十八頃俱係厯朝賜地相沿至今狹隘
　　　殊甚恭遇
皇上鑾輿親臨林内俯軫情形(臣/)面奉
恩㫖准
　賜増擴仰見我
皇上優䘏聖林澤及綿遠(臣/)闔族人等世世銜感但林
　　　以外除南一面近城無可增廓其東西北三面
　　　為地不等有(臣/)祭田在内者亦有(臣/)自置之地
　　　現在行糧者亦有民間之地參錯在内者除(臣/)
　　　地自應併入林内其民間之地恭候
皇上俞㫖允行(臣/)願自備價值㑹同地方有司酌照時
　　　價交易置買俟陸續置買之後容(臣/)彚齊造冊
　　　及所擴林地一併
　奏請
欽賜豁糧可也奉
㫖該部議奏
　　　户部
　題前事該(臣/)等查得衍聖公孔毓圻疏稱等因前來
　　　查
　　先師孔林地一十八頃亦為不少但孔毓圻面奉
恩㫖准
　賜增擴相應行令該撫將孔林之地一面增擴幾大
　　　此增擴内有民地若干之處確議具題到日再
　　　議可也奉
㫖依議
　　　户部
　題前事該(臣/)等議得該撫張鵬疏稱孔林東西北三
　　　面酌量增擴地一百五十五丈七尺共一十一
　　　頃一十四畆九分零内除孔毓圻自置地一頃
　　　一十畝零不議價外孔氏竝百姓地一十頃四
　　　畝零每畝價銀二兩一錢五分共價銀二千一
　　　百五十八兩八錢零孔毓圻自照數給價至於
　　　應徵銀米每年共該徵銀二十四兩五錢零共
　　　該徵米二石五斗零相應聲明聽候部議等因
　　　前來查增擴林地一案既經該撫酌量増地一
　　　十一頃一十四畝零俱係孔毓圻給價置買無
　　　容議每年應徵銀二十四兩零米二石五斗零
　　　相應豁除可也奉
㫖依議
　　　附錄　明洪武間衍聖公孔希學增廣林田記
　　　曰曲阜祖林鬱然在魯城龍門北繚以周垣代
　　　禁樵採蓋將二千年於兹矣嗣續繁衍祔葬纍
　　　纍而東西形勢漸狹方議規斥以廣其地邑人
　　　居文約等聞其有是舉僉言曰凡吾徒日用之
　　　間父父子子夫夫婦婦懽然有恩粲然有文而
　　　能弗畔道者寧可不知其所自耶願以各家世
　　　業廣袤若干畝永為來雲甫竁之所核其地五
　　　十大畝入林内　永樂間孔諤創建林圍牆記
　　　曰祖林一區周迫居民烟㸑千家樵青採綠薪
　　　乾槱腐日不絶蹟雖申之以禁戒然難於防虞
　　　曲阜世尹孔克中捐已貲萬緡傳集耆老乘此
　　　農隙創建圍牆以孟冬朔旦起工至其日邑之
　　　父老各率子弟千餘人悉荷版鍤聖公亦以廟
　　　丁百餘人來㑹日不彌旬千堵皆興於是檢族
　　　屬驗佃力復得堅薪千餘車併工聚力刻日以
　　　完　崇禎間衍聖公孔𦙍植重修林垣碑記曰
　　　塋自春秋以至於今幾厯三千之歲族屬蕃暢
　　　林垣浩大歲月經久不無頹廢思更新之而獨
　　　力難肩此任賴諸宗人共襄其事陶瓦甓勤垣
　　　墉一時百堵俱興煥然新矣
　　　(臣/)按宋鴻臚卿孔宗翰狀云夫子墳林今一千
　　　六百餘年子孫皆葬其間周圍十餘里可見宋
　　　時規制已大但厯朝增廣與孔氏子孫所自恢
　　　擴者家乘畧而不書以至於今狹隘滋甚自非
　　　我
皇上親幸俯軫情形
特頒渙號而欲式廓往古之封上損
　國稅下易民田不亦難乎前代加意林廟輒增置守
　　　户命有司禁樵牧以時修飭而止若其中廣狹
　　　從未有過而問者
皇上敦崇
　　先聖而念及其子孫
澤逮於泉壤衍聖公(臣/)孔毓圻猶逡巡未敢陳乞而
皇上親發德音准其增擴蠲其常賦所廣地一十一頃
　　　有竒較之於舊又十之六七矣蓋三千年以來
　　　未逢此
曠典七十世以上未沐此
殊恩雖滄溟峻極無以喻其崇深圓象方儀難以形其
　　　高厚者矣
　　　山東巡撫張鵬疏請停止開濬渠河
詔從之
　　　山東巡撫張鵬
　題為欽奉
上諭事據布政司呈稱蒙撫院張案驗康熙二十三年
　　　十一月十八日
上親祭
　　至聖先師孔子行禮畢該衍聖公孔毓圻等奏稱聖
　　　廟前有橋池中無水曲阜城外有泉可以開通
　　　引入城内廟前池中奉
諭准其開濬入城交與該撫遵行欽此等因到院案行
　　　到司蒙此久經檄行曲阜縣欽遵開通去後又
　　　蒙撫院案驗康熈二十五年五月初四日准衍
　　　聖公咨據曲阜縣世職知縣孔尚愉呈詳前事
　　　詳稱據闔縣紳衿耆老孔衍埥孔衍標等呈為
　　　開河工大難就民房拆毁宜籌懇申酌奪以重
　　　地方以祈善後事呈稱恭照
　　聖廟渠河引泉灌注奉有
成命欽遵在案現延堪輿踏勘形勢雖稱風水無礙方
　　　向但按水道由城外文獻泉開濬入城以注廟
　　　河復由廟西出水以滙入沂河開濬數里之遥
　　　城内居民房屋當其衝者勢必拆毁且城當高
　　　阜泉在下窪激使上流大費工力而尤可慮者
　　　一當霪雨連綿山水暴漲之際泉流横溢入城
　　　勢所必至則目前既有蕩析之苦日後能無泛
　　　濫之虞地勢民居俱有未便伏乞俯順輿情轉
　　　申撫院為民請命則地方有善後之圖而民生
　　　戴安全之德矣據此該曲阜縣世職知縣孔尚
　　　愉看得櫺星門内渠河向來乾涸於康熙二十
　　　三年
聖駕臨幸闕里釋奠
　　先師
駐蹕渠旁衍聖公孔毓圻等擬欲嫓美圜橋泮水之隆
　　　因有導泉入河之對荷蒙
俞㫖允行實為萬世光榮宫牆曠典卑職履任以後叠
　　　奉檄催日在相度形勢酌議興工今據紳衿耆
　　　老等具呈前來職復核水源自城東文獻泉入
　　　城自城入廟河自河又西流以滙於沂開鑿數
　　　里之遥雖據堪輿元氏縣生員平章等謂無礙
　　　方向但民居稠密關廂廬舍當由衝掘者不下
　　　數百餘家一旦盡令折毁老幼失所棲止無地
　　　情實可矜且城在高阜泉在下窪引之上流大
　　　費工力使當霪雨水漲勢必横溢入城誠為可
　　　慮事關城社民生卑職身任地方之責鑒此輿
　　　情敢不鰓鰓過計隨於本月具詳各憲去後蒙
　　　撫院批據詳有礙民舍仰即就近㑹商妥確詳
　　　報繳又蒙布政司批仰侯移明衍聖公咨覆到
　　　日轉詳撫院批奪繳各等因批行到職蒙此合
　　　具詳本府裁酌轉咨等情到府據此查得此案
　　　於康熙二十三年十一月内恭遇
聖駕臨幸闕里釋奠
　　先師
駐蹕渠邊親承
天語垂問渠水因而啓
　奏開濬城外文獻泉可以入渠奉
㫖准行欽遵在案本府踴躍從事延請堪輿相度形勢
　　　至再至三務求有禆祖廟無害地方庶為不負
聖恩而形家議論不一所以斟酌踏勘多費時日今擬
　　　引城外文獻泉由東而入另鑿水門一座開濬
　　　入城迤西而行引入渠内又自渠内西流出水
　　　以歸注沂河無礙方向業經檄行該縣報明院
　　　司今該縣據闔邑紳衿耆老人等具呈稱目前
　　　有礙民房久後恐慮水患等情本府又延老成
　　　堪輿復勘形勢城内街道窄狹而民居稠密當
　　　水道之衝房屋必須拆毁且開濬水道延袤數
　　　里虧額之地稅無從辦納民間之車轂難以行
　　　走此闔邑人民所以有切膚之籲也至稱當霪
　　　雨連綿之際水勢暴漲惟恐横溢入城此雖該
　　　縣過慮及此但為地方城社起見自應詳慎本
　　　府既經覆核伏念
聖天子堯舜在上重道與愛民之心時厪
聖念中為臣子者敢不仰體但因有礙地方而請停開
　　　濬本府即有負
聖恩若果毁折民房諸所不便不為酌議萬全又非仰
　　　體
皇上堯舜之心以為心也擬合移咨等因到院案行到
　　　司該本司布政使黄元驥查看得曲阜縣開濬
　　　文獻泉水導之入城引注聖廟池中原係衍聖
　　　公奏准已奉有
俞㫖欽遵在案本司日事督催聿觀厥成今蒙院准衍
　　　聖公咨據闔邑紳衿耆老之呈請停開濬既經
　　　衍聖公覆核以
聖天子重道與愛民之心無二今據咨有拆毁民房後
　　　來霪雨水溢不無意外之虞酌議萬全仰體
皇上愛民之心不欲以私廢公斟酌於利害輕重之中
　　　請停前來皆為地方城社永遠所關似應允行
　題請以聽部覆遵行者也等因呈詳到(臣/)該(臣/)看得
　　　曲阜縣城外泉水開通入城一案原係衍聖公
　　　孔毓圻奏奉
上諭允行到(臣臣/)隨檄布政司遵行去後今據布政使
　　　黄元驥詳稱衍聖公移據闔邑紳衿耆老人等
　　　公呈僉稱若開引文獻泉水由城外入城以注
　　　廟河復由廟西出沂經過城内街道窄狹居民
　　　稠密當水道之衝房屋必須折毁且城外延袤
　　　數里有虧額内民地稅無從辦更慮往來車轂
　　　難以行走且城高泉下大費工力尤慮霪雨水
　　　漲横溢入城有關城社民生經衍聖公咨(臣/)覆
　　　核仰體
皇上愛民之心不敢以私廢公請停開濬既據布政司
　　　呈詳前來理合具題伏乞
皇上睿鑒
勅部議覆施行奉
㫖該部議奏
　　　工部
　題前事查該撫既稱闔邑紳衿耆老人等俱稱若開
　　　泉水必致房屋拆毁有虧民地車轂難行衍聖
　　　公孔毓圻亦仰體
皇上愛民之心不欲以私廢公請停開濬等語應如所
　　　題可也奉
㫖依議
　　　(臣/)按辟廱泮宫皆取諸水以為名者也圓則為
　　　辟半之為泮以止觀聽者於水南非僅溝而環
　　　之也班固之詩曰乃流辟雍辟雍湯湯聖皇涖
　　　止造舟為梁辟雍得有舟梁蓋非一勺而已金
　　　宣宗於洛立宣尼廟尚書省委襲封衍聖公董
　　　其役未幾告成命導蔡水以圜其廟其取於水
　　　之有源審矣闕里之南溪為魯泮宫故址亦可
　　　舟可梁水落之際未之竭也我
　皇上駐蹕橋門從容諮訪有考於古辟泮之制業奉
　俞㫖許鑿文獻之泉以通廟渠矣迺魯城形勢連岡紆
　　　　迴故名曲阜城高泉下難於疏導郭外四山環
　　　　匝水潦灌河奔泉引之入城為慮不細所勘開
　　　　濬之路應毁居人廬舍不下數十百家
　皇上重地方即所以重林廟崇
　　　聖道正所以衛民生
　　　俯察情形即囘
　成命於兹益見
　聖聽之轉圜
　睿謨之周至焉
　
　
　
　
幸魯盛典卷十二
　欽定四庫全書
幸魯盛典卷十三
　　　　康熙二十四年乙丑二月
　詔以
　御書萬世師表扁額摹搨頒天下
　　文廟
　　　　康熙二十四年正月左副都御史張可前
　　題為
　聖德遠邁千古
　睿謨宜昭億祀請
　勅編輯成書以丕示遐邇式訓臣民事竊惟古帝王建
　　　　非常之功德者必備非常之法守用以啓迪海
　　　　内臣民俾遵循於至善也(臣/)伏見
　皇上盛德巍巍參天兩地事
郊
廟則致敬奉
兩宫則盡孝蠲租省刑之
　詔屢下
　經筵講學之勤弗輟
　神謀獨運
　文武遐昭猶復宵衣旰食安不忘危諮諏民隱肅清吏
　　　　治
　　却登封而罔舉
　　讓尊號以弗居
　鳳輦東巡閭閻被德
　恩加前代之園陵
　澤逮先師之苖裔乃至一動一言無不仰企天心俯協
　　　　輿望固已光輝史冊美不勝書然非彚輯成編
　　　　頒布海内則率土臣民有身被生成而未能仰
　　　　體制作之精意者矣(臣/)謹按明太祖洪武七年
　　　　日歴告成承㫖詹同侍講學士宋濂請將當日
　　　　聖政輯成一書分為四十類名曰寶訓傳示天
　　　下夫明祖以武功開國其所行政事猶且允臣
　　　下之請編為寶訓况我
皇上合創守而同揆裕文武而兼濟超越明祖萬萬哉
　　　今
　起居注諸臣雖已詳記
聖績而金匱石室之藏人間無由窺測即近者奉
詔纂修方畧然止載伐叛之武功而未紀歴年之仁德
　　　(臣/)竊謂宜
勅内閣翰林院諸臣備輯
皇上御極以來
睿謨聖政彚成一書分條編類如宋濓等所集寶訓例
　　　刋布寰宇一以迪四海之臣民一以垂億祀之
　　　法守煌煌乎竝二典三謨而焜燿於覆載間矣
　　　抑(臣/)更有所請者
駕幸闕里
御書萬世師表四字懸額孔廟曠典盛事振古所無竝
　　　　請
　勅部勒石徧頒各省懸之學宫不獨尊師重道之盛德
　　　　昭示士類更見
　　龍飛鳳翥之寶篆光垂寰區也奉
　㫖朕御極以來孜孜圖治勤政愛民日理萬幾常懷兢
　　業雖海宇底定漸致昇平但風俗人心未臻上理這
　　所請將歴年政事彚集成書是否可行内閣翰林院
　　㑹議具奏
　　　　内閣等衙門
　　題前事(臣/)等伏惟
　皇上
　　德隆廣運
　　化洽時雍言與道俱動與法合自
　御極以來敬
天法
祖勤政愛民極
兩宫孝養之隆著
　　萬幾明作之實
　　典學是懋以法古聖賢為心
　　巡省時勤以問民疾苦為事用致百僚慎憲九有承
　　　　風三方梗化之臣仗
　　淵謨而獻馘跨海逋誅之宼服
　　駿畧而輸誠
　　道冠百王
　　功被六合誠宜
　　俯從所請彚輯歴年政事編纂刋布以慰中外臣民
　　　　想望之忱(臣/)等伏查明洪武時日厯告成命詞
　　　　臣編輯寶訓一書隨命禮部刋刻頒布凡以修
　　　　明典法垂示子孫意至深遠也我
　皇上神功聖烈逺超前代無一念不切於蒼黎無一事
　　　　不原於墳典
　　緝熙懋學懿爍鴻猷傳之天下為丕顯之
聖謨垂之萬世即不刋之法鑑允宜特啓纂修之局勒
　　　成
聖代之書昭宣海宇頒示臣民者也一切應行事宜伏
　　　祈
勅下該部詳查典例具覆舉行至於
駕幸闕里
御書萬世師表題額
　　聖教自此益光儒風於焉丕振
　龍章鳳藻光騰泗水之濱
　鐵畫銀鈎彩耀尼山之上一時風聲之所樹四海觀
　　　感之所生宜徧掲於黌宫使士子咸知瞻仰相
　　　應亦如所請
勅部勒石頒給直𨽻各省府州縣儒學懸置扁額可也
　　　奉
㫖九卿詹事科道㑹議具奉
　　　禮部等衙門
　　題前事(臣/)等伏惟
　皇上御極以來
　　勞心敷治
　　銳意圖安仰體
上天仁愛之心俯答下民敉寧之望孝養
兩宫愛育兆姓此誠治超三代法垂萬年者也邇來遐方
　　　　向化薄海來同
　　問俗觀風
　　崇師重道中外瞻依臣民踴躍應照内閣等衙門所
　　　　議將歴年政事彚輯成書宣布中外并將
　御書萬世師表之字勒石頒給直𨽻各省府州縣儒學
　　　　懸置扁額俟
　命下之日將纂修開館及應行事宜該部詳查典禮具
　　　　奏可也奉
　㫖依議
　　　　禮部
　題前事(臣/)等議得歴年政事彚輯成書所𣲖監修總
　　　裁副總裁官纂修收掌謄錄官員書辦等役彚
　　　輯事宜及開館之所俱聽内閣翰林院議覆開
　　　館吉期(臣/)部由欽天監選擇開館所有監修等
　　　官員相應照監修
聖訓官員筵宴之例
遣内大臣一員主席在(臣/)部筵宴一次桌飯銀兩内閣
　　　具
　題到部移咨該部照例支給其每月公用錢糧應行
　　　停止所
遣内大臣一員之處應交與領侍衛内大臣彚輯告竣
　進呈之日再為刋刻印刷宣布中外其
御書萬世師表之字應
勅下該撫在闕里勒石印刷送至(臣/)部頒發各直省巡
　　　撫轉行各府州縣學宫懸置扁額可也奉
㫖依議
　　　衍聖公(臣/)孔毓圻
　題為
宸翰同天摹搨恭進仰祈
睿覽事康熙二十三年十一月十八日恭遇
皇上臨幸闕里釋奠
　　先師
御筆親題萬世師表四字扁額(臣/)謹製扁涓吉躬捧懸
　　　設大成殿正中率領族屬恭設香案望
闕叩頭謝
恩訖一面選工礲石摹搨(臣/)於恭進摹石
御書
聖製一疏内已經
　題明今(臣/)旋里親督工人摹刻萬世師表四字告成
　　　謹裝裱卷軸恭進
睿覽(臣/)仰瞻
皇上御筆字畫端勁戈法渾成
　挫萬象於毫端合位育中和而立極
　調元化於行墨覩日星河漢以為文
　光彩肆映而莫測其端
　結撰天然而莫窺其蹟以頒天下則合臣民嚮往如
　　　親雲日以觀摩以設廟庭當與泰岱
宸章同亘乾坤而永奠
　體製卓越大矣至矣此豈臨摹之所能彷彿(臣/)即親
　　　督鐫勒猶恐失真恭進之際實滋惶懼仰祈
皇上鑒宥奉
㫖該部知道摹搨留覽
　　　(臣/)按史臣之贊舜曰帝乃誕敷文德其贊禹曰
　　　文命敷於四海聖王致治未有不以文先天下
　　　者也我
皇上典學右文遜志時敏日就月將
聖躬率先㝢内共遵文教兹
　允廷臣請以
御書萬世師表扁額懸置天下學宫使遐陬僻壤之民
　　　無不曉然於
天子崇師重道如此而仰法我
皇上則古稱先之
聖心以共臻一道同風之雅化洵乎得振興文治之本
　　　焉昔明太祖讀漢書謂侍臣宋濂孔克仁曰漢
　　　治何以不比隆三代孔克仁對曰以其雜霸耳
　　　明太祖曰然高祖創業未遑禮樂孝文時當制
　　　作復三代之舊乃逡巡未遑使漢治終於如是
　　　三代有其時而能為之者也漢文有其時而弗
　　　為者也然明太祖雖為斯言乃洪武之治絜諸
　　　三代以上猶有不醇不備之憾豈若我
皇上緬考百王之迹深明致治之原凡所建立創制無
　　　不損益質文盡美盡善可為萬世法程建
皇極之師表文德之敷文命之被曷以過此(臣/)閱邸抄
　　　讀諸省撫臣建置懸額之疏天下蒸蒸然嚮風
　　　矣
　　　康熙二十五年丙寅正月
上親於西山選
　　孔子廟碑材特發内帑鳩工採運二月碑成運至通
　　　州水次
命内務府廣儲司員外郎皁保工部都水司員外郎卞
　　　永式運送
御碑於闕里
特賜衍聖公孔毓圻廣儲司庫銀六百五十兩為運碑
　　　旱船之費
上諭皁保曰
　聖廟碑事關大典以爾任事謹慎特遣爾去務期敬
　慎運至濟寧暫置在彼爾可囘都俟冬天地凍再往
　以旱船運至曲阜
　　　先是御史任玥
　題為闕里既蒙
臨幸萬國咸仰文明特請
御製碑記改正墓號以光典冊以垂不朽事恭惟我
皇上神明天縱文德武功直紹唐虞三代兹當普天率
　　　土文教覃敷之日猶深已治已安一夫未獲之
　　　慮邇者
車駕東廵惟一一以洞悉民隱為念因思二帝三王治
　　　民之道至孔子而益彰乃於尼山毓粹之區
特行尊師重道之禮入廟而
躬親九拜儀既備矣當祀而
寵頒御繖禮更渥焉此雖一時異數實係萬世同風蓋
　　　自漢唐以來臨幸闕里之盛未有隆於今日者
　　　也(臣/)考宋真宗祥符元年臨幸闕里具有碑記
　　　垂諸闕里誌書况我
皇上道合勲華心傳洙泗既蒙
御書扁額
　賜懸廟庭必賴
宸翰製碑光垂萬代(臣/)懇
皇上撰立碑記勒之貞珉庶鉅典與日星同耀而
睿藻竝雲漢為昭矣抑(臣/)更有請者孔子稱號自唐開
　　　元時追諡為文宣王宋真宗加至聖文宣王元
　　　武宗加大成至聖文宣王推崇不為不隆但文
　　　宣僅一節之諡法而大成亦借樂之偶稱且孔
　　　子以尼山一布衣為萬世帝王師原以德不以
　　　位似非僅爵位所能揚扢也明嘉靖九年釐正
　　　祀典定為至聖先師孔子誠名正言順萬世不
　　　可易之論矣我
　國朝定鼎以來自國學及天下郡縣州衛儒學所設
　　　孔子牌位皆稱至聖先師孔子亦以斟酌既定
　　　可無容損益於其間也乃牌位皆稱至聖先師
　　　孔子而孔林墓前所立之石猶稱文宣王墓豈
　　　所以妥神靈昭畫一乎今
皇上親臨聖林隆禮既出於創舉名號實賴以
欽定(臣/)請
勅諭將文宣王墓改正為至聖先師孔子墓竝請於
聖製碑記中詳載改正綠由則萬代瞻仰益與天地同
　　　其無疆矣奉
㫖該部議奏
　　　禮部
　題前事(臣/)等議臺臣任玥疏内稱
皇上神明天縱文德武功直紹唐虞三代普天率土文
　　　教覃敷邇者
車駕東巡洞悉民隱
特行尊師重道之禮
寵頒御繖自漢唐以來臨幸闕里之盛未有隆於今日
　　　者也既蒙
御書扁額
　賜懸廟庭必賴
宸翰之碑光垂萬代(臣/)懇
皇上撰立碑記勒之貞珉等語欽惟
皇上
睿藻煥於日星
宸翰燦若雲漢新經
臨幸闕里
恩禮咸隆允宜勒諸貞珉以垂永久俟
命下之日將碑文交與翰林院撰擬碑文撰出之日交
　　　與該撫刋勒建立又疏稱牌位皆稱至聖先師
　　　孔子而孔林墓前所立之碑猶稱文宣王墓
皇上鑾輿親臨聖林隆禮既出於創舉請
勅諭將文宣王墓改為至聖先師孔子墓竝請於
聖製碑記中詳載改正緣由等語查孔林墓前文宣王
　　　碑係從來所有且改文宣王為至聖先師以來
　　　竝無改立墓碑之處應無容議奉
㫖孔子聖集大成道隆德備參兩天地卓冠古今歴代
　帝王咸所師法朕研精經籍志切欽崇應勒廟碑朕
　俱親行撰文書寫以昭景行尊奉至意餘依議
　　　工部㑹同内務府衍聖公
　題為請
㫖事該(臣/)等㑹議得先經衍聖公(臣/)孔毓圻議此碑以
　　　我力量運送恐有疎虞惟過閘時令地方官同
　　　看協助過去可到濟寧從濟寧運至曲阜恐力
　　　不能運送等語到冬十月内内務府工部差官
　　　支取廣儲司銀兩節省錢糧修造旱船運至曲
　　　阜縣等因議奏奉
㫖㑹同衍聖公議奏欽此欽遵伏念
皇上尊崇
　　先師
御製碑文
親灑宸翰重道右文自古以來未有之盛典也其沿途
　　　運送碑石恐勞民力給發
　内帑僱夫運送應於過閘之處行文直𨽻山東巡撫
　　　行令所屬閘口官員同看協助過去其從濟寧
　　　州至曲阜縣百里有餘此運送脚價修造旱船
　　　搭橋修路共銀六百五十兩於廣儲司支取給
　　　發衍聖公孔毓圻運去可也康熙二十五年三
　　　月三十日題於四月初四日奉
㫖依議著差工部内務府官各一員前往敬慎運送
　　　四月庚午
御碑自通州發遵運河而南直𨽻巡撫于成龍令所過
　　　之處協助牽挽山東巡撫張鵬令濟寧以北沿
　　　河州縣有司詣河干協運閏四月二十一日乙
　　　巳衍聖公孔毓圻率僚屬迎
御碑於張秋越三日丁未
御碑至於濟寧
欽使員外郎皁保卞永式同衍聖公孔毓圻及濟寧道
　　　董安國兖州知府祖允圖濟寧州州同張仲達
　　　相度置碑之所於濟寧城南五月丙申碑登於
　　　陸構厰䕶之使人司巡徼焉是月
欽使馳還復
命衍聖公孔毓圻既領
　内帑以備冬運乃令輪人度碑制為負重之車四乘
　　　所謂旱船也車既成乃除道成梁方軌廣涂咸
　　　俾如砥十一月
欽使復至衍聖公孔毓圻率纂修官金居敬俞兆曾叢
　　　克敬孫致彌葉湜沙汝洛章緯曹晃博士孔毓
　　　埏等馳迎濟寧州試演車牛覆視道路用戒儲
　　　備無有不供以候起運十二月朔辛亥大雪地
　　　凍始發碑藉茅東絙衍聖公孔毓圻乃偕員外
　　　郎皁保卞永式總督河道靳輔濟寧道董安國
　　　及地方各官親督人役升碑於車碑身長一丈
　　　八尺廣六尺五寸厚一尺七寸重七萬觔有竒
　　　聨二乘以載贔屭長一丈一尺五寸廣於碑三
　　　寸重四萬觔有竒亦載以兩車水盤石二各重
　　　萬觔有竒别載二車碑身凡用牛二百五十頭
　　　贔屭半之水盤石又半之辰而駕及午而稅午
　　　而駕及酉而稅一牛一圉五圉一僕建斾於前
　　　執綏於後防閑左右鳴金以節之前驅具脂秣
　　　繕屝屨餱糧共用人六百餘牛五百餘皆傭之
　　　民間而酬其直凡運十有五日二十日庚午
御碑至曲阜衍聖公孔毓圻率纂修諸臣及族屬官生
　　　具朝服張樂叩迎於南郊遂導以入安置於廟庭
　　　孔子六十七代孫太子少師襲封衍聖公(臣/)
　　　孔毓圻
　奏為恭謝
天恩事伏蒙
皇上頒賜
　　至聖廟碑石
命内務府員外郎(臣/)皁保工部員外郎(臣/)卞永式賫運
　　　(臣/)遵將
　　内庫發給銀兩奉
　㫖内事理先期備造旱船搭橋修路於康熙二十五年
　　　　十二月初一日自濟寧州起送
　欽差與(臣/)同隨碑後敬慎督理安車徐行不煩民間一
　　　　夫一役於本月二十日抵闕里城南(臣/)遂率領
　　　　纂修諸臣及闔屬官員紳衿(臣/)族人等張樂建
　　　　旗郊外跪迎請入(臣/)祖
　　　聖廟是日也雲開雪霽日暖風和觀者遮道歡聲徹
　　　　天無異曩者我
　皇上駕幸闕里時此固
　欽差調度之宜實皆
　皇上尊師重道之誠有以格
天心洽輿情也(臣/)敬慎安置穩妥即於詩禮堂前恭設香
　　　　案望
　闕叩頭謝
　恩訖因思(臣/)祖廟内帝王碑記厯代不乏要不過近境
　　　開山有司礱石從未有鑿貞珉於
　神京發朱提於
　内帑而煩皇華命使厯水陸閱寒暑如今日者也而
　　　且碑石之聳崒敦龎甲衆碑以獨尊石理之精
　　　瑩細潤較他石而增美真可竝犧象瑚璉用垂
　　　不朽矣况行將灑
宸翰而煥
天章者乎(臣/)當此
恩復加恩之代無以答我
聖不自聖之君惟有效
萬壽嵩山之呼祝一統磐石之奠而已為此具本恭謝
　　　奉
㫖覽卿奏謝知道了該部知道
　　　(臣/)按由濟寧至曲阜地僅百里而陸運之艱非
　　　三冬嚴凍不能負重以致遠也故舟行則乘水
　　　盛碑由通達濟宜於夏車行則恃冰堅碑由濟
　　　至阜利於冬而以農隙休暇之月庀材斵輪以
　　　待臨事仰見
聖心之律天時襲水土而恤人力即一事也
睿思周至若此碑行順適入廟之日風日晴和霱雲五
　　　色闔邑抃舞四方之人亦有重趼來觀者莫不
　　　懽忻鳬藻稱希覯矣
　　　二十七日丁丑員外郎皁保卞永式囘京復
命并呈
　　聖廟圖請立碑之所
上命廷臣集議立碑於
　　聖廟大成門左發
　内帑銀五百兩建造碑亭仍
命員外郎皁保卞永式監造
　　　廣儲司員外郎皁保轉奏衍聖公孔毓圻奏稱
　　　(臣/)觀
　　聖祖廟内自古至今碑石雖多從未有壯麗堅緻如
御賜之碑者今蒙
皇上頒下
御筆山東亦無名手堪任摹勒求
皇上御前選擇良工發下䥴刻方稱
皇上非常之
恩典等語奉
㫖公言甚是爾與内務府工部㑹同將鑿碑刻字蓋碑
　亭之人帶去之處㑹議具奏欽此欽遵該内務府工
　　　部㑹議應將刻字人并鑿碑蓋碑亭各人役令
　　　皁保帶往曲阜可也奉
㫖依議
　　　員外郎皁保又奏漢唐以來厯代帝王在
　　聖廟立碑甚多俱未按朝代次序今
皇上所立之碑應在何處以圖様進
呈奉
㫖立碑事宜重要有關典禮著内閣大學士翰林院掌
　院學士禮部工部内務府㑹議面奏
　　　工部等衙門
　題為遵
㫖㑹議事奉
㫖立碑事宜重要有關典禮著内閣大學士翰林院掌
　院學士禮部工部内務府㑹議面奏欽此該(臣/)等㑹
　　　議得自古帝王褒崇
　　先聖或車駕臨幸釋奠或儒臣撰文立碑垂之簡編
　　　已不多見我
皇上以勲華之上聖契洙泗之心傳
臨幸講堂瞻謁林廟
　禮隆九拜事軼千秋
躬製碑文
親灑宸翰發金礱石
遣官董治此百王希覯之盛事史冊未有之隆規也兹
　　　以立碑處所令(臣/)等酌議謹考前史實錄闕里
　　　志諸書及廟堂圖繪厯代建碑惟擇寛適之地
　　　非有前後次第今相度得大成門外左廂金聲
　　　門之右高明爽塏可以建立碑亭昭垂來許伏候
命下遵行入宫牆者逾生嚴敬陟廟庭者益肅觀瞻請
　　　動
　内帑五百兩差内務府廣儲司員外郎皁保工部都
　　　水司員外郎卞永式督修帶刻匠二名石匠四
　　　名給驛前往悉如前議奉
㫖依議
　　　衍聖公(臣/)孔毓圻
　題為請
㫖事(臣/)前閲邸抄禮部題覆臺(臣/)任玥疏奉
㫖孔子聖集大成道隆德備參兩天地卓冠古今厯代
　帝王咸所師法朕研精經籍志切欽崇應勒廟碑朕
　俱親行撰文書寫以昭景行尊奉至意餘依議欽此
　　　欽遵今碑石運至廟内則夫
　頒降
御書
聖製以光寵廟庭者業有成
命無容㣲(臣/)再請矣但
天章宸翰之重必得琢月鏤金之手方能摹勒山左僻
　　　陋實無其人而(臣/)又尠見寡聞知識短少敢不
　　　預行
　題請至於
御碑建立處必擇和㑹爽塏之地始足以煥日星而式
　　　觀仰此皆事出特典非微(臣/)所敢擅專謹
　題請
㫖奉
㫖已有㫖了該部知道
　　　康熙二十六年丁卯二月十二日庚戌廣儲司
　　　員外郎皁保率匠役至曲阜興工葢造碑亭五
　　　月初六日癸亥完工皁保囘京覆
㫖
上以御書
　　聖廟碑文發出令皁保率刻字人往曲阜勒碑皁保
　　　請賫捧
御書儀注并請碑亭用琉璃瓦皆
命廷臣㑹議皁保等求列名碑陰
上許之又
命皁保於山東採周公孟子二廟石碑
　　　員外郎皁保以五月十六日啓
　奏
上諭曰爾來正好
　聖廟碑適書就爾可先帶䥴字人往䥴刻朕於周公
　孟子廟亦欲立碑此二廟碑石爾可就近在山東採
　取俟採得碑石鑿成之時再來請碑文諭畢
上將書就
　　孔廟碑文付皁保領出皁保又奏云(臣/)觀
　　聖廟中自古帝王多有碑刻然如今日
皇上御製御書之碑乃從來所未有(臣/)應作何請去請
　　　定儀注又碑亭蓋完應用琉璃瓦山東竝無燒
　　　造之人一并請
㫖奉
㫖琉璃瓦著該部即速燒造於囘空糧船帶去其作何
　請去之處著與内務府禮部工部㑹同議奏皁保又
　　　奏云(臣/)見漢唐以來
　　聖廟碑刻監造之臣俱得列名碑陰今(臣/)等遭逢
聖世親見曠典真乃人臣罕有之竒遇(臣/)等名字應否
　　　亦附刻碑陰奉
㫖爾等名字准刻於碑陰皁保奏曰
皇上御製御書昭垂萬古與天地同久小臣何幸附刻
　　　姓名亦得隨
皇上御筆永遠不朽(臣/)不勝感激謹奏謝
恩奉
㫖是
　　　工部等衙門
　題為請
㫖事本年四月二十二日廣儲司員外郎皁保將
　　孔子廟碑亭圖様恭呈
御覽口奏山東地方無燒造琉璃瓦之土亦無㑹燒之
　　　人奉
㫖琉璃瓦料從此帶去之處與工部㑹議欽此欽遵該
　　　(臣/)等㑹看
　　孔廟圖様厯代建立碑亭俱用綠瓦建造碑文勅令
　　　文臣撰擬今
皇上躬製碑文又
親灑宸翰勒諸貞珉為萬世法寶合用黄瓦以崇
　盛典相應照依建造碑亭官員所估數目此處速燒
　　　黄色瓦料交與造碑亭官員可也奉
㫖仍用緑琉璃瓦
　　　　工部等衙門遵
　㫖㑹議得康熙二十六年五月初三日廣儲司員外郎
　　　　皁保奏周公孔子孟子廟碑文
　皇上御製文章
　親灑宸翰關係重大一應頒行
　御書儀制禮部應有定例合行請
　㫖奉
　㫖工部内務府㑹同議奏欽此欽遵該(臣/)等議查典禮
　　　　頒送
　御書應用黄繖
　御仗等執事
　皇上御製周公孔子孟子碑文賫去應用儀仗照例迎
　　　　送奉
　㫖依議
　
幸魯盛典卷十三
　欽定四庫全書
幸魯盛典卷十四
　　　　五月二十六日癸卯
　命廣儲司員外郎皁保恭賫
　御書
　　　聖廟碑文設
　御仗黄蓋鼓吹率鴻臚寺序班朱圭赴闕里䥴刻六月
　　　　初六日壬子衍聖公孔毓圻率纂修諸臣五經
　　　　博士孔毓埏及屬員師生人等兖州府知府祖
　　　　允圖率該屬有司奉迎於汶上縣二十二日戊
　　　　辰
　御書至於闕里於是山東巡撫錢珏布政使黄元驥濟
　　　　東道陳俞侯提學道宫夢仁督糧道胡介祉兖
　　　　東道李煒鹽運使鮑復昌濟寧道董安國及各
　　　　屬文武官員咸赴闕里瞻仰
　御筆員外郎皁保令朱圭等即摹
御書勒石
　　　山東巡撫錢珏
　題為恭報微(臣/)出省日期等事(臣/)惟前者
聖駕東巡
親詣闕里尊崇
　　至聖兹接邸抄奉
㫖差廣儲司員外郎皁保賫捧
御製碑文馳到曲阜(臣/)隨於康熙二十六年六月初二
　　　日單騎減從前往曲阜瞻仰
龍翰至泉林周孟二廟造碑今(臣/)亦親往督令如式置
　　　造理合題報奉
㫖該部知道
　　　七月二十四日庚子
御碑告成廣儲司員外郎皁保恭賫摹搨様本進呈
御覽二十八日甲辰工部筆帖式昻機圖運送綠琉璃
　　　瓦一萬五千至於廟庭
　　　衍聖公(臣/)孔毓圻
　奏為恭謝
天恩事切蒙
皇上欽賜
　　聖廟碑石本年二月内工部等衙門㑹議得大成門
　　　外左廂金聲門之右高明爽塏可以建立碑亭
　　　動支
　内帑五百兩差内務府廣儲司員外郎皁保工部都
　　　水司員外郎卞永式督修等因奉
㫖依議欽此欽遵隨於二月二十八日礱石蓋亭一體
　　　興工復蒙
皇上命内務府廣儲司員外郎皁保帶領鴻臚寺序班
　　　朱圭前來勒石於五月二十五日豎碑於七月
　　　初十日䥴完訖復蒙
皇上賜到綠琉璃瓦一萬五千於九月二十八日碑亭
　　　俱已完工仰惟
皇上
　聖明天縱
　學問性成觀風廣魯既肇稱
親祀之儀
　眷注尼山復重以
　穹碑之錫鑿翠琰於恒嶽秀韞崑岡騰寶氣於端門
　　　瑞符黄玉爰賁
龍章直探星宿竝揮
鳳藻上轢瓊霄
至言浩瀚𢎞道德之五千
妙楷端嚴本羲疇之一畫發明綱常彝教若布帛菽粟
　　　之竝陳昭示㑹極臣民化偏黨競絿而遵路千
　　　年祠宇昭
聖撰而重光厯代文章待
宸篇而立極睠兹碑制之隆已逾前古邇者碑亭之建
　　　復費
天心屢頒
　内府金錢制其經費仍
勅皇華修建董以成功
特遣名手以臨摹法傳鐘鼎載
命尚方而燒造瓦致瑠瓈跪誦
御書之搨適逢傑構之成重檐複栱輝於大成之門碧
　　　甃丹櫺坐鎮奎文之後遐邇咸觀曩今共仰考
　　　明堂辟雍之制樹𢎞規於興聖之區即鼔鐘彝
　　　鼎之間敷
寶訓於觀摩之地一夫不役自仰體於
聖衷兩載經營顧猶煩乎
天使軼前王之制作炳煥千秋冠廟寢以巍峩垂休百
　　　代謹以報成恭陳
　奏
謝奉
㫖覽卿奏謝知道了該部知道
　　　附錄　唐高宗乾封元年贈孔子為太師是年
　　　封岱車駕幸闕里駐蹕謁先聖祠廟皇太子𢎞
　　　上表乞樹碑以彰聖德曰臣聞周師東邁商閭
　　　延降軾之榮漢蹕西旋彝門致抱關之想况泣
　　　麟曾躅歌鳳遥芬被縟禮於昌辰飾殊榮於穹
　　　壤者伏惟陛下資靈統極禀粹登樞乃聖乃神
　　　體陰陽而不宰無為無事均雨露之莫私六符
　　　薦而泰階平百寶臻而天祚永靈臺所以偃伯
　　　延閣由其增絢尚齒尊賢邁鴻名於萬古興亡
　　　繼絶騰峻軌於千齡大矣哉茂實英聲固無得
　　　而稱矣日者封金岱畎會玉梁陰路指沂川途
　　　經闕里囘鑾駐蹕式鑑堯禹之姿闢纊凝旒載
　　　想温良之德於是特紆宸渙贈以太師爰命重
　　　臣申其奠醊廟堂卑陋重遣修營褒聖侯德倫
　　　子孫咸蠲賦役臣恩均扈從迹濫撫軍舊烈遺
　　　塵躬陪瞻眺雩壇相圃欣覿前聞又昔歲承恩
　　　齒胄膠塾厯觀軒屏具列門徒想仁孝於顔曾
　　　彌深景慕採風猷於竹帛冀啓顓蒙所以輕敢
　　　陳聞庶加褒贈天慈下濟無隔異時咸登師保
　　　式光泉夜敢以前恩重兹干請竊謂宣尼之廟
　　　重闡規摹桂殿蘭羞永傳終古崇班峻禮式賁
　　　幽埏而翠琰莫題言猷靡暢詢諸故實有所未
　　　周且將聖自天惟幾應物拯人倫於已墜甄禮
　　　樂於既傾祖述勲華三千勵其瞻仰憲章文武
　　　億兆遵其藏用豈可使汾川遺碣獨擅於無慚
　　　峴岫餘文孤標於墮涙伏見前件孔廟營搆畢
　　　功峻業增徽事資刋勒敢希鴻澤令樹一碑但
　　　遼海清平久無徵發山東豐稔時踰恒歲况鄒
　　　魯舊邦儒教所起刋勒之費未足為多許其子
　　　來不日便就乞特矜照遂此愚誠臣識昧恒規
　　　言慚通理塵黷聽覽追增竦戰勅㫖依請　明
　　　太祖洪武元年二月遣祭酒孔克堅致祭闕里
　　　勅諭曰仲尼之道廣大悠久與天地相竝故後
　　　世有天下者莫不致敬盡禮修其禮事朕今為
　　　天下主期在明教化以行先聖之道今既釋奠
　　　於國學仍遣爾修祀事於闕里爾其敬之　成
　　　祖永樂十五年九月御製孔子廟碑文曰道原
　　　於天而畀於聖人聖人者繼天立極而統承乎
　　　斯道者也若伏羲神農黄帝堯舜禹湯文武周
　　　公厯聖相傳一道而已周公没又五百餘年而
　　　生孔子所以繼往聖開來學其功賢於堯舜故
　　　曰自生民以來未有盛於孔子者也夫四時流
　　　行化生萬物而高下散殊咸遂其性者天之道
　　　也孔子參天地贊化育明王道正彝倫使君君
　　　臣臣父父子子夫夫婦婦各得以盡其分與天
　　　道誠無間焉爾故其徒曰夫子之不可及也猶
　　　天之不可階而升也又曰仲尼日月也無得而
　　　踰焉在當時之論如此亘萬世無敢有異辭焉
　　　於乎此孔子之道所以為盛也天下後世之蒙
　　　其澤者實與天地同其久遠矣自孔子没於今
　　　千八百餘年其間道之隆替與時陟降遇大有
　　　為之君克表章之則其政治有足稱者若漢唐
　　　宋致治之君可見矣朕皇考太祖高皇帝天命
　　　聖智為天下君武功告成即興文教大明孔子
　　　之道自京師以達天下竝建廟學徧賜經籍作
　　　養士類儀文之備超乎往昔封孔氏子孫世襲
　　　衍聖公秩視一品世擇一人為曲阜令立學官
　　　以教孔顔孟三氏子孫嘗幸太學釋奠孔子竭
　　　其嚴敬尊崇孔子之道未有如斯之盛者也朕
　　　纘承大統丕法成憲尚惟孔子之道皇考之所
　　　以表章之者若此其可忽乎乃曲阜闕里在焉
　　　道綂之系實由於兹而廟宇厯久漸見墮敝弗
　　　稱瞻仰往命有司撤其舊而新之今年畢工宏
　　　邃壯觀庶稱朕敬仰之意俾凡觀於斯者有所
　　　興起致力於聖賢之學敦其本而去其末將見
　　　天下之士皆有可用之材以贊輔太平悠久之
　　　治以震耀孔子之道朕於是有深望焉遂書勒
　　　碑樹之於廟并系以詩曰巍巍元聖古今之師
　　　垂世立言生民是資天將木鐸以教是畀謂欲
　　　無言示之者至惟天為高惟道與參惟地為厚
　　　惟德與含生民以來實曰未有出類拔萃難乎
　　　先後示則不遠日用攸趨敦敘有彝遵於聖模
　　　仰惟皇考聖道實崇禮樂治平身底厥功曰予
　　　祗述詎敢或懈聖緒丕承儀憲永賴巖巖泰山
　　　魯邦所瞻新廟奕奕飭祀有嚴鼓鐘喤喤璆磬
　　　戞擊八音相宣聖情怡懌作我士類世有才賢
　　　佐我大明於萬斯年　成化四年御製重修孔
　　　子廟碑曰朕惟孔子之道天下不可一日無焉
　　　何也有孔子之道則綱常正而倫理明萬物各
　　　得其所矣不然則異端横起邪説紛作綱常何
　　　自而正倫理何自而明天下萬物又豈能各得
　　　其所哉是以生民之休戚係焉國家之治亂關
　　　焉有天下者誠不可一日無孔子之道也蓋孔
　　　子之道即堯舜禹湯文武之道載於六經者是
　　　也孔子則從而明之以詔後世耳故曰天將以
　　　夫子為木鐸使天不生孔子則堯舜禹湯文武
　　　之道後世何從而知之將必昏昏㝠𡨕無異於
　　　夢中所謂萬古如長夜也由此觀之則天生孔
　　　子實所以為天地立心為生民立命為往聖繼
　　　絶學為萬世開太平者也其功用之大不但同
　　　乎天地而已噫盛矣哉誠生民以來之所未有
　　　者宜乎弟子形容其聖不一而足至於中庸一
　　　書而發明之無餘藴矣自孔子以後有天下者
　　　無慮十餘代其君雖有賢否智愚之不同孰不
　　　賴孔子之道以為治其尊崇之禮愈久而愈彰
　　　愈遠而愈盛觀於漢魏以來褒贈加封可見矣
　　　迨我祖宗益興學校隆祀典自京師以達於天
　　　下郡邑無處無之而在闕里者尤加之意焉故
　　　太祖高皇帝登極之初即遣官致祭為文以著
　　　其盛而立碑焉太宗文皇帝重修廟宇而一新
　　　之亦為文以紀其實而立碑焉朕嗣位之日躬
　　　詣太學釋奠孔子復因闕里之廟歲久漸敝而
　　　重修之至是畢工有司以聞深慰朕懐嗚呼孔
　　　子之道之在天下如布帛菽粟民生日用不可
　　　暫闕其深仁厚澤所以流被於天下後世者信
　　　無窮也為生民之主者將何以報之哉故新其
　　　廟貌而尊崇之尊崇之者豈徒然哉冀其道之
　　　存焉爾使孔子之道常存而不冺則綱常無不
　　　正倫理無不明而萬物亦無有不得其所者行
　　　將措斯世於雍熙太和之域而無異於唐虞三
　　　代之盛也久安長治之術端在於斯用是為文
　　　勒石樹於廟庭以昭我朝崇儒重道之意焉系
　　　以詩曰天生孔子縱之為聖生知安行仁義中
　　　正師道興起從游三千往聖是繼道綂流傳六
　　　經既明以詔後世三綱五常昭然不替道德高
　　　厚教化無窮人極斯立天地同功生民以來卓
　　　乎獨盛允集大成實天所命有天下者是尊是
　　　崇曰惟聖道曷敢弗宗顧予渺躬承此大業惟
　　　聖之謨於心乃愜用之為治以康兆民聖澤流
　　　被萬世聿新報典之隆尤在闕里廟宇巍巍於
　　　兹重美文諸貞石以光於前木鐸遺響餘千萬
　　　年　孝宗𢎞治十七年重建聖廟大學士李東
　　　陽疏請刻御製碑曰先該山東巡撫徐源奏闕
　　　里孔子廟修建落成續該禮部題請御製碑文
　　　及遣官祭告奉㫖是遣李東陽祭告臣竊惟修
　　　建孔廟朝廷重事而御製碑文及遣祭祝文尤
　　　陛下隆師重道之盛心是宜刻之金石以昭示
　　　萬世但本廟僻在一方恐無善寫楷書之人不
　　　能揚勵宸章有辜恩典臣奉將使命事體相關
　　　乞令制勅房中書舍人喬宗賫捧前項御製文
　　　字往彼書寫上石仍乞帶領工部文思院副使
　　　閻傑就彼䥴刻事畢之日即令回京該部通行
　　　照例應付廪給脚力制曰可　孝宗御製碑文
　　　曰朕惟古之聖賢功德及天下後世立廟以祀
　　　者多矣然内而京師外而郡邑及其故鄉靡不
　　　有廟自天子至於郡邑長吏通得祀之而致其
　　　嚴且敬則惟孔子為然蓋孔子天縱之聖生當
　　　周季聖賢道否之日而不得其位以行乃厯考
　　　上古以來聖人之君天下者曰堯曰舜曰禹湯
　　　文武已行之迹并其至言要論定為六經以垂
　　　法後世自是凡有天下之君遵之則治違之則
　　　否蓋有不能易者真萬世帝王之師也故自漢
　　　祖過魯之後多為之立廟沿及唐宋英明願治
　　　之君屢作益尊而信之孔子之廟遂徧天下爵
　　　號王公禮視諸侯而加隆焉蓋天理民彝之在
　　　人有不能自冺也我皇祖以至神大聖植綱常
　　　於淪斁之餘武功方戢即遣人詣闕里祀孔子
　　　風示天下規度可謂宏遠矣列聖相傳益嚴祀
　　　事先後一軌暨我皇考憲宗詔增廟之舞佾為
　　　八籩豆十二禮樂盡同於天子褒崇之典至是
　　　蓋無以加我國家百有餘年之太平端有自哉
　　　闕里有廟建自前代規制尤盛𢎞治己未六月
　　　燬於火朕聞之惕然特勅山東巡撫巡按暨布
　　　政按察司官聚財庀工為之重建越五年甲子
　　　正月工畢巡撫右都御史徐源巡按監察御史
　　　陳璘以其狀來上宏深壯麗視舊規有加朕懷
　　　乃慰既遣内閣輔臣太子太保户部尚書兼謹
　　　身殿大學士李東陽往告復具顛末為文俾勒
　　　之廟用昭我祖宗以來尊師重道之意并繫之
　　　詩曰聖人之生天豈偶然命之大君俾贊化權
　　　二帝三王君焉克聖繼天立極道形於政大化既
　　　洽至治斯成巍巍蕩蕩渾乎難名周政不綱道
　　　隨時墜孔子聖人而不得位乃稽羣聖乃定六
　　　經萬世之師於焉足徵自漢而下數千餘歲褒
　　　典代加有隆無替於皇我祖居正體元六經是
　　　師卓爾化原列聖相承先後一揆逮及朕躬思
　　　𢎞前軌廟貌載崇祀事孔禋經言典訓彌謹彌
　　　敦俗化治成日升川至斯道之光允垂萬世
　　　(臣/)按自黄初俾侯宗聖刻石始承制書乾封追
　　　贈太師樹碑亦奉勅㫖累朝刋勒竝出儒臣撰
　　　述厯宋金元但傳祥符一贊至明永樂成化𢎞
　　　治遂有御製三碑然而視草率由詞苑揮毫付
　　　之中書豈有
天藻宸翰雙輝交美肇自亘古實惟
　今日
皇上德躋極天之峻道造逢原之深既博於文復游於
　　　藝
紫極幾暇
黄屋務閒纂堯湯之典誥追羲昊之圖書孔思周情日
　　　新富有而於廟碑
親撰親書發天地之大文兼古今之至美自有
　　聖廟以來所未覯也而且鑿名山之翠珉陶上方之
　　　碧瓦既發
　内府之金重
遣皇華之使周爰咨度伻來以圖曰止曰時可規可矩
　　　乃經始於寅夏爰落成於卯秋碑既屹立亭斯
　　　穹蓋制作大備如睹赤虹黄玉之文苖裔永存
　　　匪同白馬丹書之誓紫微懸映軼賜札之十行
　　　金薤琳瑯異寫經之三體爾乃翼凌雲之傑構
　　　靈光遜其巋然承應宿之高甍景福慚於竝峙
　　　軒車塞路但有拜瞻鉛槧徒懷無能仰頌者矣
　　　康熙二十六年丁卯五月十五日廣儲司員外
　　　皁保恭齎到
御製
御書周公孟子廟碑文仍同工部都水司員外郎卞永
　　　式監造
　　　先是山東巡撫張
　題為曠典一時竝舉孟廟亦應修葺謹一并
　題明恭請
龍章以垂不朽事該(臣/)准到部咨周公廟宇交與該撫
　　　設法修葺等語(臣/)有請者堯舜禹湯文武之
　　　道成於周公集於孔子百餘年後百家爭鳴
　　　聖教幾熄賴一人焉起而正之者實惟孟子
　　　其著書七篇包羅天地揆叙萬類故厯代尊
　　　為亞聖者以其大有功於聖教也(臣/)考孟子
　　　廟建自宋景祐四年厯代皆加修葺今則牆
　　　垣倒塌殿宇傾圮棲石像於小屋仆斷碑於
　　　空庭因思
皇上闡明道脈遠紹心傳孔子周公二聖之典禮既崇
　　　則亞聖之廟貌宜肅(臣/)等幸際昌時敢不仰體
聖心設法修葺以襄
　盛典擬與周公廟一併鳩工但扁額碑記非
御製宸章無以永垂萬世伏冀
皇上親撰頒賜勒之貞珉奕禩取法無窮聖賢光被不
　　　朽奉
㫖該部議奏
　　　禮部
　題前事仰惟
皇上天縱聖明勤學稽古紹唐虞之道綂闡孔孟之心
　　　傳表章六經垂教萬世崇尚德報功之典𢎞承
　　　先啓後之模
天章與雲漢同昭
宸翰偕日星竝麗今孟廟既稱修葺允宜
御製扁額碑記永垂不朽俟
命下之日交與翰林院將
御製扁額碑記發出行文該撫製造懸掛刋勒可也奉
㫖依議
　　　附錄　古鄒城在今縣東南二十五里嶧山之
　　　陽水經注曰嶧周圍二十里高秀特出積石相
　　　臨殆無土壤石間多孔穴洞達相通有如數間
　　　屋甚竒觀也由山而北羣山絡繹直接四基馬
　　　鞍二山而九龍山之旁有大澤曰溪湖袤廣數
　　　里流為白馬湖西南以達於泗水湖之西孟母
　　　泉出焉孟子舊居在此今子孫世居之　宋仁
　　　宗景祐四年孔道輔守兖州求孟子墓於四基
　　　山得之始就山建廟泰山孫復記曰龍圖孔公
　　　為東魯之二年公聖人之後以興復斯文為己
　　　任謂諸儒之大有功聖門者莫先於孟子吾當
　　　訪其墓而表之新其祠而祀之以旌其烈於是
　　　符下俾鄒之官吏博求之果於邑之東北三十
　　　里有山曰四基得其墓焉遂去榛莽肇其堂宇
　　　以公孫丑萬章之徒配　宋神宗元豐六年封
　　　孟子為鄒國公下制曰自孔子没先王之道不
　　　明發揮微言以紹三聖功歸孟氏萬世所宗厥
　　　惟舊邦實有祠宇追加爵號以示褒崇元豐七
　　　年始以孟子配享孔廟　元文宗至順二年九
　　　月加贈孟子為鄒國亞聖公制曰孟子百世之
　　　師也方戰國之縱横異端之充塞不有君子孰
　　　任斯文觀夫七篇之書惓惓乎致君澤民之心
　　　凛凛乎拔本塞源之論黜霸功而崇王道距詖
　　　行而放淫辭可謂有功聖門追配神禹者矣朕
　　　若稽聖學祗服格言乃著新稱以彰渥典於戲
　　　誦詩書而尚友𬗟懷鄒魯之風非仁義則不陳
　　　期㡳唐虞之治英風千載蔚有耿光可加封鄒
　　　國亞聖公　宋徽宗宣和四年縣尹朱缶始徙
　　　廟於南門外道左孫傳記畧曰孟子葬鄒之四
　　　基山傍塜為廟歲久弗治廟距城三十餘里先
　　　是嘗别營廟於邑之東郭以便禮謁元豐七年
　　　詔更新廟貌而地頗湫隘宣和三年縣令朱缶
　　　謀諸邑人諸生咸謂廟瀕水亟壞不四十年凡
　　　五更修矣若許改卜爽塏之地則願任其事令
　　　許之遂徙廟於邑　明孝宗𢎞治九年修復孟
　　　廟至熹宗天啓二年白蓮聞香妖黨突起盤據
　　　鄒滕者半載孟廟及中庸書院斷機諸祠悉罹
　　　兵燹一切廟廡垣墉無不殘毁賊平兖守孫朝
　　　肅修復之大學士文震孟為之記　鄒縣治東
　　　舊有子思講堂相傳思孟授受於此元成宗元
　　　貞間縣尹司居敬以縣東南隅暴書臺處世傳
　　　為孟子故宅因建子思祠於暴書臺東榜曰中
　　　庸精舍堂曰淵源實為書院之始張頿記曰鄒
　　　人相傳孟子故宅在縣東南隅其宅前臨因利
　　　溝南揖文賢岡泗川掩抱好事者築暴書臺其
　　　間則昔日故有廬舍又縣治東隙地舊名子思
　　　講堂謂孟子傳道於此受學故當在魯豈子思
　　　時至鄒耶今千六百餘年邑人猶曰此故宅此
　　　講堂洞洞屬屬如將見之可不因人心所向以
　　　存其蹟乎東陽司居敬來尹兹邑復故宅遺蹟
　　　闢門修垣以表之寄講堂於暴書臺旁名曰中
　　　庸精舍子思子南面孟子西向侍皆章甫元端
　　　危坐儼然昔日授受之容矣　司尹既去縣尹
　　　宋彰繼之始建講堂於淵源堂之後曰率性堂
　　　又為學官居室於其左齋舍厨庫翼為東西請
　　　於朝總名為中庸書院時成宗大德六年也
　　　元仁宗延祐二年詔改中庸書院額為子思書
　　　院設山長以司祭祀及教事　文宗至順二年
　　　封子思為沂國述聖公　明武宗正德元年以
　　　衍聖公次子襲封翰林院五經博士一員奉子
　　　思書院廟事
　　　(臣/)按宋神宗元豐六年朝散大夫吏部尚書曾
　　　孝寛上言孟軻氏自古嘗以其書置博士朝廷
　　　亦以其書勸學取士而未有封爵載於祀典章
　　　下禮官禮官言孟子傳聖人之道有功天下後
　　　世今若止加廟額侯爵恐未盡褒崇檢會顔子
　　　封兖國公十哲益封郡公欲乞自朝省詳酌特
　　　封公爵以示褒顯天子從之封鄒國公七年以
　　　孟子配享孔子度宗咸淳三年升曾子子思子
　　　竝配孔子位在孟子上初高孝間洪邁嘗謂孟
　　　子配食與顔子竝而其師子思子思之師曾子
　　　皆在其下於禮儀實為未然至是始以四子竝
　　　配此封爵配饗之原始也元祐間龍圖閣學士
　　　孔道輔守兖州求孟子墓於四基山就墓旁立
　　　廟元豐七年知兖州軍事李梴請曰孟子廟在
　　　鄒鎮東北隅制度極陋下仙源縣勘會有室七
　　　間皆已倒塌請於修文宣王廟剰錢内支錢三
　　　百貫增修孟子廟以稱今來爵命朝議從之考
　　　鄒自熙寧五年地入仙源此時廟猶在墓前至
　　　後復為縣别營廟於邑之東郭而今南門外之
　　　廟則徽宗宣和四年所移置此祠廟更置之本
　　　末也子思子中庸書院與孟母斷機堂則肇造
　　　於元鄒尹司居敬夫鄒魯授受之迹逈不可追
　　　而講堂故址於一千六百餘年之後人咸稱述
　　　弗忘於斯見大道之不冺於人心而守先待後
　　　聞風興起之説驗矣兖守表祠墓於前鄒尹修
　　　書院於後桑梓敬止几杖儼然二賢之功其可
　　　忘乎二千餘年後幸遇我
皇上秉
大聖之制作明斯道之淵源推之孔子之前之後而周
　　　孟二碑同時竝建鄒魯之邦
御碑鼎峙如日月之竝行五星之齊耀風聲所樹已足
　　　振起愚蒙漸被九有矧
　錫之敷言發皇震動凡厥庶民靡不是訓是行以近
天子之光者矣
　　　康熙三十五年丙子六月國子監祭酒孫岳頒
　　　司業張豫章疏請
皇上以三次
親征勦滅噶爾丹朔漠永清告捷
　　聖廟且請紀
聖德神功
御製
御書碑文勒石國學
　頒示天下
命禮臣議議上
制曰可
遣大學士張玉書祭吿
　　聖廟翰林院侍讀學士史夔祭告
　　闕里(文載第一卷/)
　　　禮部
　題為
聖算無遺
天威逺震凱旋振旅邊徼永清請酌古制告㨗學宫事
　　　禮科抄出國子監祭酒孫岳頒司業張豫章題
　　　前事内稱竊惟自古聖帝明王為國計民生謀
　　　久安長治則有負固逆命者必命將出師恭行
　　　天討殱厥醜類以奠安中外然或近在封域之
　　　間非盡遠踰邊庭之界即使躬親靺鞈亦必歲
　　　久成功故漢之武帝唐之太宗未嘗不開疆拓
　　　宇而不能迅奏膚功明之成祖亦屢出塞征討
　　　地猶未遠不寧惟是殷高宗之克鬼方也以三
　　　年周宣王六月興師以伐玁狁亦僅至於太原
　　　而已未有親統大軍出險渉遠不數十日而大
　　　功告成廓清沙漠乂安邊境如我
皇上之神武首出夐邁百王者也我
皇上自御極以來削平三逆掃蕩臺灣南朔東西竝奉
　　　正朔凡戴髪含齒之儔咸思向風而效順乃有
　　　厄魯特噶爾丹者辜恩背德獨自外於聲教狡
　　　謀出没擾亂邊陲逆天虐民罪在不赦
皇上念逆寇一日不靖則邊氓一日不安非速行勦滅
　　　曷由共享太平雖諸王大臣請緩
親征而
睿謀獨斷衆論不撓且軍儲皆出
　天庾轉餉數十萬石時
　頒賞賚師有餘資總以安四海生靈之命綿
宗社無疆之庥故不憚
六飛遠邁身先士卒而天人叶應自誓師以迄大捷僅
　　　七十日耳從此邊塞不聞金鼓之聲斥􁧕永無
　　　烽火之警胥游化日共樂堯天是從來未有之
　　　大仁也師出之日水凍草枯及
御蹕經臨掘地則泉湧牧馬則草肥蓋天時地脈已早
　　　决於
宸算之中非臣下所能測識萬一且分布諸軍為三路
　　　調度規畫竝出
皇上之指授噶爾丹既凛
天威之降臨復聞大軍之四繞釡炊不及餐妻孥不暇
　　　顧棄而宵遁自謂可以兔脱不知
神䇿秘謨預定於前逆寇西奔
天戈東指諸軍會合環而擊之背水阻山擒斬殆盡餘
　　　黨星散絡繹就降子女牛羊俘獲無算搗其巢
　　　穴沙磧一空是從來未有之大智也巴顔烏喇
　　　黑魯倫河等地最為險遠行間持㦸尚憚馳驅
　　　乃
皇上親舉玉趾櫛風沐雨日進一餐勞苦與軍士共之
　　　率數十萬貔貅之衆踰天山渡瀚海如履平地
　　　而走康莊莫不忠義激發驍騰百倍兵刃未接
　　　先已披靡乘勝窮追摧枯拉朽逆寇既就滅亡
　　　塞外諸藩益復畏威懷德是從來未有之大勇
　　　也十五日
　午門宣㨗二十三日又
　午門宣㨗跪聽嵩呼誠懽誠忭凡屬臣民舉翹首
皇上囘鑾告成功以彰顯烈(臣/)等一介腐儒荷蒙
聖恩簡擢不獲負弩執殳効力塞外伏查禮記王制曰
　　　天子出征執有罪反釋奠於學以訊馘告即魯
　　　頌泮水之詩亦曰矯矯虎臣在泮獻馘淑問如
　　　臯陶在泮獻囚是三代時告㨗於學也漢唐以
　　　來僅於丹鳳樓前及午門外受俘未有告成於
　　　國學者似於詩禮為未符
皇上建千古未有之功則漢唐未舉行之盛事請自
皇上始之即
聖朝寛仁不必有事於訊馘而專行釋奠之禮昭告
　　文廟勒石太學原本六經非由臆説不妨與祭告闕
　　　里竝行將見文德武功益光昭史冊於無既矣
　　　(臣/)等愚鈍無知遭際
聖明謹據經生之見仰塵
天聽因係條陳事宜字多踰格如果(臣/)言可採伏祈
勅部議覆施行康熙三十五年六月二十五日題七月
　　　初四日奉
㫖該部議奏欽此欽遵於本月初五日到部該(臣/)等議
　　　得國子監祭酒孫岳頒司業張豫章疏稱我
皇上自御極以來削平三逆掃蕩臺灣凡戴髪含齒之
　　　儔咸思向風而效順乃有厄魯特噶爾丹者辜
　　　恩背德逆天虐民罪在不赦
皇上念逆寇一日不靖則邊氓一日不安故不憚
六飛遠邁身先士卒而天人叶應自誓師以迄大㨗僅
　　　七十日耳師出之日水凍草枯及
御蹕經臨掘地則泉湧牧馬則草肥蓋天時地脈已早
　　　决于
宸算之中非臣下所能測識萬一噶爾丹釡炊不及餐
　　　妻孥不暇顧棄而宵遁自謂可以兔脱不知
神䇿秘謨預定於前諸軍會合環而擊之餘黨星散絡
　　　繹就降子女牛羊俘獲無算搗其巢穴沙磧一
　　　空逆寇既就滅亡塞外諸藩益復畏威懐德
　午門宣㨗跪聽嵩呼誠懽誠忭凡屬臣民舉翹首
皇上回鑾告成功以彰顯烈伏查禮記王制曰天子出
　　　征執有罪反釋奠於學以訊馘告即魯頌泮水
　　　之詩亦曰矯矯虎臣在泮獻馘淑問如臯陶在
　　　泮獻囚是三代時皆告㨗於學也
皇上建千古未有之功則漢唐未舉行之盛事請自
皇上始之即
聖朝寛仁不必有事於訊馘而專行釋奠之禮昭告
　　文廟勒石太學原本六經非由臆説不妨與祭告闕
　　　里竝行將見文德武功益光昭史冊於無既等
　　　因前來查祭告闕里(臣/)部以
聖謨廣運等事一疏請
㫖俟
命下舉行外其祭酒孫岳頒等所請不必有事訊馘專
　　　行釋奠之禮查康熙八年四月内
皇上親詣太學舉行釋奠在案仰惟我
皇上親綂六師將噶爾丹刻期勦滅武功既盛文德益
　　　彰應
　遣大臣一員詣
　　文廟祭告成功自
皇上徂征以至
回鑾一切
訏謨勝算及將士之踴躍百神之効靈允宜纂集大綱
　　　進呈
御覽勒石國學更將碑文摹搨頒發各直省總督巡撫
　　　轉發各府州縣學俾萬代士子咸知
皇上遠踰瀚海迥出絶域屏去幃幄晝夜躬擐甲胄身
　　　先士卒
聖武神謀殄滅逆寇創此開闢以來未有之盛烈也恭
　　　候
命下䖍辦祭品選擇吉日
　遣大臣之處由太常寺衙門啓
　奏其告祭祭文勒石碑文由翰林院撰擬呈
覽其碑石由工部備辦勒石之處交與國子監刋刻俟
　　　勒成之日摹搨轉送(臣/)部頒發直省可也(臣/)等
　　　未敢擅便謹題請
㫖康熙三十五年七月十五日題三十六年六月初六
　　　日奉
㫖依議
　　　附錄　詩魯頌泮宫曰矯矯虎臣在泮獻馘淑
　　　問如臯陶在泮獻囚毛公傳曰囚拘也鄭康成
　　　箋云馘取格者之左耳囚所虜獲者僖公既伐
　　　淮而反在泮宫使武臣獻馘又使善獄之吏獻
　　　囚孔頴達正義曰釋詁云馘獲也皇矣傳曰殺
　　　而獻其左耳故云馘所獲者之左耳謂臨陣格
　　　殺之而取其左耳也囚所虜獲者謂生執而係
　　　虜之則所謂執訊者也　禮記王制曰天子將
　　　出征類乎上帝宜乎社造乎禰禡於所征之地
　　　受命於祖受成於學出征執有罪反釋奠於學
　　　以訊馘告鄭氏於受成於學註曰定其謀也釋
　　　菜於學二句註曰釋菜奠幣禮先師也訊馘取
　　　生獲斷耳者孔頴達正義曰受成於學者謂在
　　　學謀議兵事好惡可否其謀成定受此成定之
　　　謀於學裏故云受成於學　出征執有罪者謂
　　　出師征伐執此有罪之人還反而歸釋菜奠幣
　　　在於學以可言問之訊截左耳之馘告先聖先
　　　師也　又曰案周禮宗伯師還獻愷于祖司馬
　　　職云愷樂獻于社此記不云祖及社者文不具
　　　周禮不云獻愷於學者亦文不具
　　　(臣/)按猾夏之咨征苖之役見於虞書鬼方之伐
　　　垂於易象玁狁千襄昆夷之喙荆舒之懲撻伐
　　　之績著於雅頌自古聖帝明王盛德大業昭垂
　　　經籍者曷常不以攘外安内為亟亟哉然率由
　　　命將徂征未聞親臨絶域亦且積有歲月然後
　　　克之不過驅之逺遁受其歸欵未聞盡其種類
　　　殄滅無遺者至於獨斷之决料敵之明成功之
　　　速戰必勝攻必取俘其子息殱厥渠魁一勞永
　　　逸而且心切好生恩敷竝育受數百萬之降闢
　　　數萬里之地則自五帝三王以來未有如我
皇上親征之役功最高德最厚者也伏稽釋奠於學以
　　　訊馘告之文載在王制獻囚獻馘魯頌歌之典
　　　綦鉅矣而三代以下未有行之者豈惟古禮久
　　　湮罕能修舉良由後世帝王功烈卑淺不足以
　　　稱此隆儀也幸遇
聖朝剏行此禮詎非超越萬古之盛事哉吾夫子自言
　　　以戰則克而春秋之作尤謹内外之防然則
　皇上之天威遠震建此大功與
　　　先聖之心若合符節固有黙契焉者匪獨聲靈之赫
　　　　濯而已也(臣/)等跧伏東魯俯慚儒懦不能執殳
　　　　屬鞬効力疆場親見
　聖天子廟謨之神妙功業之崇隆苐伏讀諸臣恭賀
　　大㨗之疏懽忭踴躍不能自禁念自
　先聖立廟學宫以來數千餘年乃得覯兹
　　曠典洵屬萬世未有之遭逢且仰見我
　皇上文德武功事事皆傳
　　　聖人之心法上邁唐虞三代之隆而
　奎章
　宸翰亦且與典謨雅頌照耀兩間乾坤俱永矣
　
　
　
幸魯盛典卷十四
　欽定四庫全書
幸魯盛典卷十五
　　　　康熙二十八年己巳秋八月
　詔修闕里孔子廟
　　　　衍聖公(臣/)孔毓圻
　　奏為
　聖主重道極隆籲請
　勅修闕里
　　　聖廟以光
　盛朝大典事(臣/)竊惟我
　皇上以不世出之聖當大有為之時文治炳隆聲教翔
　　　　洽亘古爍今參天兩地蓋
　　　先聖集堯舜禹湯文武周公之道而
　皇上更統備堯舜禹湯文武周孔之全惟
　聖知聖惟道重道務極效法敦崇以勵世善俗是以
　　恩數超軼百代
　典章炳煥千秋大矣至矣蔑以加矣而(臣/)更有請者
　　　(臣/)按闕里
　　聖廟厯代以來凡遇隳敝例由襲封之臣報明上請
　　　或撤舊更新或因仍修葺所以厯年逾久廟貌
　　　常新今按廟自明季𢎞治十七年被災重建厯
　　　今三百年歲月久遠日漸毁敝殿寢多有漏損
　　　廊廡皆已傾頽齋舍全荒舊亭廢墜邇年以來
　　　尤極敝壞不堪及時修理似不容緩(臣/)伏思天
　　　下州縣文廟仰賴
皇上盡皆修整完備况兹闕里興聖之區闗係尤重幸
　　　遇
皇上聖明在上千載一時正廟貌重新之日宮牆完美
　　　之期也(臣/)特敢備悉情形亟行陳請伏乞
皇上睿鑒施行康熙二十八年六月二十日題本月二
　　　十九日奉
㫖該部議奏
　　　禮部
　題前事該(臣/)等議得衍聖公孔毓圻疏稱闕里
　　聖廟加恩聖裔尊崇之典例由襲封之臣報明上請
　　　廟自明季𢎞治十七年被災重建厯今三百年
　　　歲月久遠日漸毁敝殿寢多有漏損廊廡皆已
　　　傾頺齋舍全荒舊亭廢墜邇年以來尤極敝壞
　　　不堪及時修理似不容緩等因前來竊惟
皇上尊師重道
　駕幸闕里釋奠
　　先師厯代以來凡遇隳敝無所不極今衍聖公孔毓
　　　圻既稱闕里
　　聖廟歲月久逺漏損傾頽等語理應工部差官勘明
　　　確估將修理之處議覆但今值
大行皇后喪禮工部事務繁多應暫行停止可也康熙
　　　二十八年七月二十三日題八月初五日奉
㫖闕里聖廟崇奉
　　先師萬代瞻仰今既日漸毁敝理宜修葺著差工部
　内務府官員前往確估到日再議具奏
　　　九月
遣内務府郎中皁保工部郎中夀鼐赴闕里
　　聖廟估計十二月皁保等賫
　　聖廟估計冊囘京復
命康熙二十九年庚午工部議以今年不宜蓋正請將
　　　闕里
　　聖廟修理蹔行停止
上命再議
　　工部等衙門為請
㫖事闕里
　　聖廟估計修理之處内務府郎中皁保筆帖式王世
　　　遵工部郎中壽鼐筆帖式班塔等俱騎驛馬前
　　　往等因康熙二十八年九月二十三日題本日
　　　奉
㫖依議
　　工部為請
㫖事衍聖公孔毓圻疏稱闕里
　　聖廟敝壞等因禮部議覆修理之處暫行停止奉
㫖闕里聖廟崇奉
　　先師萬代瞻仰今既日漸毁敝理宜修葺著差工部
　内務府官員前往確估到日再議具奏欽此欽遵隨
　　　差内務府郎中皁保(臣/)部郎中夀鼐估計去後
　　　于康熙二十八年十二月十三日郎中皁保夀
　　　鼐囘來料估之處轉奏奉
㫖將料估之處交與該部等因到部查得郎中皁保等
　　　估内共需用大小松橔木九千八百餘件架木
　　　一萬三千三百餘根城磚方磚沙滚子磚斧刃
　　　磚共十五萬四千二百餘件布筒板瓦七萬六
　　　千六百餘件白灰三百九十萬四千二百餘觔
　　　各項匠役九萬三千二百餘工壯夫四萬六千
　　　四百餘工其大成殿大成門琉璃瓦脊料全換
　　　并換圍房脊料鑲邊瓦共琉璃瓦二十萬三千
　　　二百餘件等因該(臣/)等查得郎中皁保等估計
　　　内需用琉璃瓦料松橔木植架木之數甚多一
　　　時難以挽運且今年不宜蓋正將修理闕里
　　聖廟暫且停止俟修理之日將修理之處再行詳確
　　　估計議覆可也康熙二十九年二月初二日奉
㫖明年修造之處再議具奏
　　工部
　題為請
㫖事先經(臣/)部具奏修理闕里
　　聖廟據郎中皁保等估冊内需用琉璃瓦料松橔木
　　　植架木之數甚多一時難以挽運且今年不宜
　　　蓋正將修理闕里
　　聖廟暫且停止俟修理之日將修理之處再行詳確
　　　估計議覆等因繕冩摺子具奏奉
㫖將明年修理之處再議具奏欽此欽遵隨行欽天監
　　　選擇明年修理吉期去後據欽天監文内開康
　　　熙三十年四月十二日丁卯宜用未時修理闕
　　　里
　　聖廟吉先從東南巽方動土起吉等語該(臣/)等再議
　　　得先經(臣/)部以今年不宜蓋正將闕里
　　聖廟修理之處暫行停止等因具奏奉
㫖將明年修理之處再議具奏欽此查得郎中皁保等
　　　估計帶來冊開闕里
　　聖廟大成殿等殿五十四間大成門等門六十一間
　　　圍房八十八間内挑換朽爛□柱望板椽子等
　　　木拆卸瓦片重􁩷照原舊油飾彩畫修理等語
　　　其修理所需顔料銅鐵等項于户部支取不算
　　　價值外共用松橔木植九千八百六十八根價
　　　銀二萬四千三百二十四兩八錢杉木椴木榆
　　　木一百三十根價銀一百八十一兩五錢琉璃
　　　瓦料二十萬三千二百九十七件價銀三萬一
　　　千八百四十五兩磚瓦二十三萬九百二十八
　　　個價銀三千四百八十九兩六錢九分六釐白
　　　灰三百九十萬四千觔價銀四千九百十九兩
　　　零四分繩觔蓆片家伙等項價銀一千七百二
　　　十兩打造銅鐵等項匠役工價併煤炭價銀二
　　　千七百六十七兩四錢各項匠夫工價銀一萬
　　　六千七百七十兩零六錢四分五釐以上共需
　　　用物料價值銀匠夫工價銀八萬六千零十八
　　　兩零八分相應差總管内務府官一員(臣/)部司
　　　官一員照欽天監所擇于康熙三十年四月十
　　　二日開工所用磚灰瓦繩蓆家伙等物煤炭價
　　　值併各項匠夫工價銀兩行文山東廵撫動用
　　　司庫錢糧交與管工官預行燒造磚瓦灰觔備
　　　辦物料其匠夫開工之時僱覓修理查先造闕
　　　里
　　聖廟碑亭所用琉璃瓦料于囘空糧船裝載運至濟
　　　寧州今修理需用琉璃瓦料松木橔木杉木等
　　　木顔料等項預備得日交與倉塲侍郎于回空
　　　糧船裝載運至濟寧州此等物料差出官員前
　　　往驗收會同濟寧道自泗河僱覓運至闕里工
　　　所又查得江南江西湖廣浙江厯年解京架木
　　　各一千六百根此四省所解架木六千四百根
　　　行令各該廵撫將康熙二十九年分應解架木
　　　照數于本年内送至闕里工所此修理之處令
　　　管工官員敬謹堅固修理工完之日將實用過
　　　錢糧細數造冊到部確查銷算具題可也康熙
　　　二十九年二月十八日奉
㫖修理闕里
　聖廟所用物料工價不必動支部内錢糧照數發内
　帑銀兩採辦修理其物料著令回空糧船載運餘依
　議
　　夏六月
遣内務府廣儲司郎中皁保工部虞衡司郎中阿爾粺
　　　内務府筆帖式王世遵工部筆帖式查爾竒昻
　　　吉圖監督修理
　　聖廟八月皁保等至曲阜九月回空糧船運琉璃瓦
　　　料松木橔木杉木顔料物料至濟寧州江南江
　　　西湖廣浙江所解架木六千四百根亦至郎中
　　　皁保等驗收同濟寧道韓作棟等由泗河運至
　　　兖州府由兖州府起車運至闕里康熙三十年
　　　辛未夏四月十二日丁卯郎中皁保阿爾粺督
　　　同濟南府同知金世揚兖州府通判許嗣華曲
　　　阜縣知縣孔尚愉等起工修理
　　聖廟康熙三十一年壬申秋八月二十日丁酉吿成
　　　附錄　宋文帝元嘉十九年詔魯郡修孔子廟
　　　及學舍　齊世祖永明七年詔曰宣尼誕敷文
　　　德峻極自天發揮七代鈞陶萬品英風動舉素
　　　王誰匹功隠於當年道深於日月前王敬仰崇
　　　修寢廟歲月亟流鞠為茂草今學校興立實禀
　　　洪規可改築宗祊務在爽塏　唐高宗乾封元
　　　年詔大修文宣公廟以兖州都督霍王元軌董
　　　其役　懿宗咸通七年鄆曹濮等州觀察使孔
　　　溫裕上修廟奏狀周太祖廣順二年勅兖州修
　　　葺孔子祠廟　宋太宗太平興國八年詔近臣
　　　曰朕嗣位以來咸秩無文徧修羣祀惟魯之夫
　　　子廟堂未加營葺闕孰甚焉可詔大將作恢敞
　　　儒宮　真宗天禧五年詔以封禪行宮遺材於
　　　轉運司支官錢修葺　神宗元豐元年詔兖州
　　　以省錢修葺宣聖祠廟先是州縣憚於申請廟
　　　久不修至是始完葺　元豐五年詔轉運使於
　　　絲絹錢内支錢二千貫又賜度牒三十本給兖
　　　州重修本廟及於本路雜差役兵士工匠等以
　　　四十七代孫孔若升監修　徽宗政和元年令
　　　運司於係省錢内應付修完本廟及於本路諸
　　　州軍差雜役兵士工匠和僱百姓修造委四十
　　　八代孫孔端友監修　金熙宗皇綂元年詔於
　　　行臺撥錢一萬四千貫修理聖廟委四十九代
　　　孔環監修并禁官司侵占聖廟地者著為令甲
　　　　章宗明昌元年詔曰比聞曲阜縣孔聖廟興
　　　蓋多年廡門位次阨陋極壞蓋彼處官提控修
　　　補所用錢於泰山香錢内支如以後更有損壞
　　　委本縣申部支錢修補又令夫子廟係省錢修
　　　蓋有司出錢七萬四百貫有竒擇幹臣典領匠
　　　役制度大備於厯朝　元世祖至元四年東平
　　　路曲阜縣尹兼主祀事孔治請將宣聖廟奎文
　　　閣廟學等修蓋奏准委官張煥與逹魯噶齊管
　　　民官估計合用磚瓦木植等物價銀錢鈔五十
　　　六錠四十餘兩又於本路厯日錢内支鈔二十
　　　錠仍委能幹人員與總管府委定官員并曲阜
　　　尹兼主祀事孔治等起蓋奎文閣杏壇齋㕔黌
　　　舍皆即舊而新之而殿廡未及　成宗大德元
　　　年大中大夫濟寧路逹嚕噶齊阿勒坦布哈行部
　　　至曲阜瞻拜祠下見其荒凉乃上言願自修葺
　　　一切所資首先出備如有不敷勸率好事者捐
　　　助申准許令修蓋遂自輸錢幣萬緡儲材選匠
　　　間忽奉御史臺參詳祖庭林廟與他處不同修
　　　理盛事當出自朝廷不可使臣下獨專其美奏
　　　罷之大德四年工部符下官為給降錢物命阿
　　　勒坦布哈詣闕里度工起蓋十二月欽奉詔書不
　　　急之役停罷五年奉中省判送本部參詳濟寧
　　　路奉詔書時聖廟工役已及八分若今住罷經
　　　值霖雨損壞就用元化錠鈔僱工修蓋於六年
　　　九月落成費十萬金有竒　明太祖洪武七年
　　　衍聖公孔希學奏請修理聖廟奉㫖明年時和
　　　年豐與他修造洪武十年布政司委兖州判官
　　　袁良督所屬州邑鳩工修理踰三月而成　二
　　　十九年諭工部侍郎秦逵闕里先聖降神之地
　　　廟宇廢而不修何以妥神靈昭來世爾工部即
　　　為修理以副朕懷遂差行人張敏引工匠千人
　　　修蓋一新　成祖永樂九年衍聖公孔彦縉咨
　　　部以祖廟洪武年間修理經今年久殿宇廊廡
　　　樓閣等毁壞共四十六處計二百八十七間工
　　　部覆奏於永樂十年撥囚三百三十名遣行人
　　　雷迅管領赴廟修理迅核洪武年修廟係孔氏
　　　族人孔思用等提領修蓋具奏永樂十三年正
　　　月奉㫖工部照洪武年間例與他修蓋法司裏
　　　撥一千名囚人著孔家自管原去的行人著回
　　　來乃委族人孔思桓督修本年十二月奉㫖孔
　　　廟是致敬去處囚人毎作踐不便恁毎還著文
　　　書舖馬裏去問工部家怎麽只撥這幾個囚人
　　　去修幾時得完便著山東布政司官一員與曲
　　　阜知縣孔克中𨽻齊民三千人典役於廟仍令
　　　囚人聴役於外至永樂十五年畢工　英宗天
　　　順八年詔巡撫山東都察院左副都御史賈銓
　　　重修闕里先聖廟　憲宗成化十九年衍聖公
　　　孔𢎞泰因廟制年久請復修廣乃命方面官督
　　　營造之役　孝宗𢎞治十二年六月孔廟災燬
　　　殿廡等處一百二十三間御史余濓題請重修
　　　奉㫖該衙門看了來說禮部尚書徐瓊等覆奏
　　　令巡撫都御史何鑑親詣災所相計該造殿宇
　　　廊廡碑亭等合用料價工食銀兩共該一十五
　　　萬二千兩有竒遂將荆州蕪湖杭州各抽分厰
　　　木植江西九江蘇州滸墅并臨清鈔関船料錢
　　　鈔及山東起運夏稅折鈔户口食鹽并各司府
　　　在庫無礙錢糧委官前去提取支用委布政司
　　　叅議程愈按察司僉事李宗泗按察司僉事黄
　　　繡督工始工於𢎞治十三年二月訖工於十七
　　　年正月
　　　(臣/)按水經注孔廟即夫子故宅宅大一頃後世
　　　以為廟廟屋三間而已此魯哀公即孔子宅立
　　　廟以祀之遺制也司馬遷登夫子講堂觀車服
　　　禮器諸生以時習禮於此輒低徊留之不能去
　　　祠宇雖隘而去古未遠其流風遺敎淪浹於人
　　　心者如此其至也漢章帝幸宅祀孔子及七十
　　　二弟子作雲門咸池韶濩六代之樂於時萬乘
　　　親臨六軍扈蹕生徒樂懸畢集於庭則廟寢當
　　　己恢廓非復從前樸陋而考漢世别無修廟之
　　　文魏黄初二年始詔魯郡修起舊廟又於其外
　　　廣為學舍自後代有修葺至唐擴正廟為五間
　　　兩廡二十餘間後為寢廟前為廟門規制寖大
　　　洊厯數朝踵事増華至於宋金元明制度𢎞敞
　　　已倍於昔後復移城衞廟闢廟以南之隙地入
　　　於櫺星門内延袤益廣林木蓊鬱重門洞達真
　　　為萬仞之宮牆矣廟制既大易以頹壞列代以
　　　來或曠世而一修或數年而輒舉載諸廟誌釐
　　　然可考若夫補塞塗茨隨時繕治亦有如孔温
　　　裕之自出私財阿勒坦布哈之率先倡助者然元
　　　之臺臣有言祖庭林廟與他處不同修理盛事
　　　當出自朝廷不可使臣下專其美可為獨議大
　　　體千古不易之正論矣以後廟當修復襲封之
　　　臣必以上請明洪武時請者為衍聖公孔希學
　　　永樂時請者為衍聖公孔彦縉天順時請者為
　　　衍聖公𢎞泰蓋請命於朝所以重
　　聖廟
皇上本尊聖之
淵衷軫遺祠之隳敝鑒前代修建經費出於雜稅工徒
　　　役於民間遷延歲月徒循具文責成地方動多
　　　草率或旋作而旋罷或工完而輒毁非所以妥
　　　神靈昭來世也於是
俞衍聖公孔毓圻之請章下所司時部臣請暫停止
皇上排衆議而力行
　遣官估計估計已定又有以天時不宜蓋正為言者
皇上命欽天監擇日於來年起工而先一年預發帑金
　　　庀治工料其材木琉璃瓦料及丹漆銅鐵諸物
　　　皆於漕艘運載至濟寧由濟而水運至兖由兖
　　　而陸運至闕里又截留江楚南浙四省歲輸架
　　　木同時畢至凡兹擘畫之盡善咸本
睿慮之周詳監督諸臣奉
命而行不越二年大工告竣蓋維時和年豐雨暘時若
　　　故趨事赴工百毁具舉不役一夫不擾一物不
　　　勞而理不速而成於是四方觀化咸仰
聖聰率土聞風羣歌
帝力蓋自有
　　聖廟以來厯經修建從未有
　特發帑金專官監督刻期竣事盡善極華如今日者
　　　矣
　　　九月初六日壬子衍聖公孔毓圻率族屬翰林
　　　院五經博士孔毓埏太常寺博士孔毓琮國子
　　　監博士孔尚任國子監博士孔尚鉝候選州同
　　　孔聞詝等候選知縣孔尚基等舉人孔毓榮等
　　　歲貢生孔衍經等生員孔聞賢等奉祀生孔尚
　　　元等凡一百十六員名赴
闕謝
恩
上命賜宴於禮部
　　衍聖公(臣/)孔毓圻
　奏為
　　廟工告成微(臣/)恭率族屬匍匐
闕下叩謝
天恩事康熙二十八年九月䝉
皇上遣内務府廣儲司郎中(臣/)皁保工部營繕司郎中
　
　　　(臣/)壽鼐前赴闕里
　　聖廟估計修葺於二十九年七月奉
㫖遣内務府廣儲司郎中皁保工部虞衡司郎中阿爾
　　　粺監督工役於三十年四月起工今於三十一
　　　年八月報完訖(臣/)欽惟我
皇上
　執中立極
　廣運乘時
　位在德元既參天而兩地
　道綜羣聖實作君而作師致郅隆而幾刑措上臻熙
　　　熙皥皥之風由成功而煥文章端邁蕩蕩巍巍
　　　之盛遠人歸化徧於日出之區視民如傷屢下
　　　蠲租之詔遂使含哺鼓腹之倫咸䝉怙冐海晏
　　　河清之宇共樂昇平文治莫備於今日而重道
　　　彌勤於
聖衷以闕里為毓
　　聖之域固祠宇之宜崇亦宫牆當
　清蹕之臨豈汙萊之弗剪
特遣天使相度工程旋發水衡以為備物朱提十萬皆
　　　頒
　内府之金碧瓦千車盡出
　尚方之賜巨材運以漕艘架木輸於外省以至銅鉛
　　　丹漆咸採厥土之良匠作工徒亦選冬官之勝
　　　若夫廪餼僱直之微屝屨餱糧之細悉歸經費
　　　仰給羡錢纎毫不擾民間地方不知工作凡兹
　　　經畫之盡善皆本
睿慮之周詳而(臣/)皁保(臣/)阿爾粺等肅將
欽命晝夜靡寧監理大工成功甚速由是殿廡輪奐昭
　　　車服禮器之遺堂寢深嚴容宗廟百官之富飛
　　　甍傑閣朗耀奎文碧檻層扉増輝魯壁重光塑
　　　像羹牆之色儼臨整飭講壇詩禮之風如溯塗
　　　茨丹艧無非見聖之思盡美極華允稱妥神之
　　　地謁者斂容以對越觀者駭矚而怡愉靡不感
　　　仰
皇恩歡呼
帝德蓋自建
　　廟以來從未有完美莊嚴如今日者洵極天壤之大
　　　觀亘古今而罕覯者矣(臣/)生逢
聖世厯被
　寵榮兹更䝉
恩修理祖廟
　大典事闗天下而遭遇幸在微(臣臣/)即捐糜頂踵末
　　　由仰報
高深惟慶
　作覩重新振儒風於四表
　貞恒永固祝
聖壽於萬年率土咸依名言莫罄今當完工落成之日
　　　(臣/)謹率族屬翰林院五經博士(臣/)孔毓埏等匍
　　　匐
闕下叩謝
皇上隆恩為此具本跪捧恭
　謝康熙三十一年九月初六日題本月初十日奉
㫖覽卿奏謝知道了該部知道
　　工部
　題為請
㫖事該(臣/)等查得修理闕里
　　聖廟大成殿等殿五十四間大成門等門六十一間
　　　兩廡八十八間共房二百零三間櫺星門一座
　　　牌坊二座龕案一座原估需用物料匠夫銀八
　　　萬六千零十兩八分交與内務府郎中皁保(臣/)
　　　部郎中阿爾粺等修理去後今工完據郎中皁
　　　保等造具細冊呈報到部照例核算除户部取
　　　用顔料銅鐵等項及湖廣等四省解到架木不
　　　算價值并泗河僱覓船車裝載木植琉璃瓦顔
　　　料等項運價令山東巡撫另行題銷外辦買用
　　　過松橔木植銀二萬四千三百二十四兩八錢
　　　杉木榆椴木銀一百八十一兩五錢琉璃瓦料
　　　銀三萬一千八百四十五兩磚料布瓦銀三千
　　　五百二十一兩一錢三分六釐白灰銀四千七
　　　百十五兩八錢八分九釐繩觔葦蓆銀一千六
　　　百零二兩一錢七分六釐家伙葦篾等項銀一
　　　百零八兩三錢打造銅鐵物料工銀一千九百
　　　六十一兩六錢四分七釐各項匠夫工價銀一
　　　萬五千八百五十八兩零一分五釐共實用過
　　　銀八萬四千一百十八兩四錢六分三釐與例
　　　相符應准開銷節省銀一千八百九十九兩六
　　　錢一分七釐令管工部郎中皁保等繳回
　内帑餘剰松木一百十九根半江米九斗七升二合
　　　五勺鐵二千三百四十八觔十二兩存貯
　　聖廟如有應用之處令其應用其長短架木八千一
　　　百八十七根行令山東巡撫速行運至張家灣
　　　木厰可也康熙三十二年二月二十二日題本
　　　月二十五日奉
㫖依議
　　工部
　題前事該(臣/)等議得山東巡撫桑格疏稱修理
　　聖廟運送物料動用地丁銀三千兩自濟寧運至滋
　　　陽水路八十五里運過物料用銀一千二百三
　　　十三兩九錢零自滋陽運送曲阜縣陸路三十
　　　里用銀一千一百二十三兩七錢零共用銀二
　　　千三百五十七兩六錢零餘剰銀六百四十二
　　　兩三錢零應彚行解部等因造冊具
　題前來查該撫將所用物料陸路水路運送脚銀既
　　　經查核題明應准開銷餘剰銀六百四十二兩
　　　三錢零應解户部可也康熙三十二年三月初
　　　七日題本月初九日奉
㫖依議
　　　附錄　明成祖永樂十五年五月修理孔廟畢
　　　工衍聖公孔彦縉率知縣孔克中及族人等奏
　　　謝命頒膳於光祿復賜宴於禮部仍命衍聖公
　　　孔彦縉知縣孔克中上殿面對　孝宗𢎞治十
　　　七年五月重建孔廟成衍聖公孔聞韶上表奏
　　　謝曰伏以文敎誕敷離照普臨於海宇儒宗大
　　　慶鼎新復見於宮牆誠千載之偉觀匪一家之
　　　私幸光覃鄒魯遠邁金元兹蓋伏遇陛下體備
　　　中和志兼謨烈乾綱獨運闢四門以廣忠言渙
　　　號孔揚奉兩宮而隆孝治登延耆俊屏斥異端
　　　講籍田之禮以厚民生却貢獻之私而恢邦計
　　　加崇釋奠重師表百王之功常御經筵究刪述
　　　六經之㫖當廟宇落成之日應治元初紀之期
　　　載念先皇舉斯盛典屢勤大吏督彼羣工出官
　　　帑以佐經營發役人以充輸作禮庭中起視昔
　　　　有加寢殿相高於文斯稱像設儼衣冠之肅歲
　　　　時增俎豆之輝文星遠映乎奎壁化雨再沾於
　　　　洙泗總賴乾坤之力致兹輪奐之休(臣/)爵與上
　　　　公身叨主祀孔林無恙企聞詩聞禮之風闕里
　　　　有嚴愧肯構肯堂之業侍虞庠而觀盛舉已被
　　　　鴻恩瞻嵩嶽以祝蕃釐載申微悃伏願配乎天
　　　　配乎地慶無疆之治於一人作之君作之師享
　　　　有道之長於萬世
　
　
　
　
　
　
　
幸魯盛典卷十五
　欽定四庫全書
幸魯盛典卷十六
　　　　康熙二十九年庚午四月世襲翰林院五經博
　　　　士孔毓埏請創建述聖廟
　詔許之
　　　　世襲翰林院五經博士加六級(臣/)孔毓埏謹
　　奏為述聖未有專廟懇
　勅鼎建以隆祀典事伏念(臣/)祖述聖子思子乃至聖之
　　　　嫡孫家學淵源授受最真且從學於曽子傳道
　　　　於孟子晚年作中庸一書極天人性命之精微
　　　　與大學論孟竝垂學宮其功較諸賢猶稱最著
　　　　至宋大觀二年始從祀孔廟端平二年陞入十
　　　　哲咸淳三年又陞入四配在顔曽孟三賢之列
　　　　蓋其道德相同則其食報似不可或異今顔曽
　　　　孟三賢自孔廟配享之外又各有
　勅建專廟故錄其子孫世為五經博士主奉祀事今(臣/)
　　　亦䝉
聖恩備員博士而(臣/)祖子思子獨未有專廟每至春秋
　　　丁期俎豆闕如備查顔曽孟三廟之制皆前有
　　　殿而後有寢列及門之賢於廊廡又别立祠宇
　　　竝祀三賢之父若母今子思既無專廟而其父
　　　伯魚以大聖為父以大賢為子乃不得如顔路
　　　曽㸃孟孫氏者享一日堂上之尊其母與夫人
　　　亦不得各備寢位之榮即門人如孟子者亦不
　　　得侍坐於師側曠古缺典未有如斯之甚者也
　　　幸遇我
皇上重道崇儒研精經傳以治術而闡心法以君道而
　　　行師敎凡前代未舉之典靡不燦然明備其於
　　　魯之周公廟鄒之孟子廟及先儒書院等處既
　　　皆修葺一新竝
賜勅撰碑文及
御書匾額近又䝉
特發帑金庀材儲料重修(臣/)始祖先師孔子廟伏考厯
　　　代
帝王加意聖門隆恩厚賚如我
皇上今日者實所罕覯今(臣/)祖子思子未有專廟是數
　　　千年之闕畧留以待今日(臣/)不於此時懇請更
　　　俟何時是以不揣卑微冐昧上凟伏乞
皇上垂念子思子傳道之功准照顔曽孟三賢祀典許
　　　其一體設立專廟其廟基即在闕里孔廟西北
　　　之隅(臣/)衙署之左與顔廟相為輔翼至於建造
　　　之資(臣/)不敢再望
内帑亦不敢重煩有司祗用孔廟之殘材餘料其不足
　　　者(臣/)自行設處積年累歲漸就規模以為(臣/)奉
　　　祀獻爵之地但望
皇上恩比周公孟子兩廟及先儒書院之例亦
勅撰碑文
御書匾額以照耀四海垂示來兹則述聖之道德彌光
　　　而萬世之祀典攸賴矣康熙二十九年三月二
　　　十六日奏四月初五日奉
㫖該部議奏欽此欽遵於本月初六日到部該(臣/)等竊
　　　考子思子從祀孔子廟自宋大觀二年始至端
　　　平初陞入十哲祀於堂上咸淳初同曽子陞入
　　　顔孟之列是為四配而顔子廟初建於兖在唐
　　　開元二十七年嗣建於曲阜在元泰定三年孟
　　　子廟建於鄒縣在宋景祐四年曾子廟建於嘉
　　　祥縣志稱剏始無考至明正綂以後屢經修葺
　　　惟子思子向未有專廟元元貞初因鄒縣舊有
　　　子思講堂祠後改稱書院明正德元年始以衍
　　　聖公次子世襲五經博士奉鄒縣書院祀事而
　　　曲阜之廟祀缺焉今博士孔毓埏疏稱數千年
　　　之缺畧留待今日乞照顔曽孟三賢祀典一體
　　　立廟廟基即在闕里西北隅其建廟之資自行
　　　區處應如所請倣顔曾孟三廟規制建立子思
　　　子廟春秋致祭載諸祀典至於疏請
勅撰碑文
御書匾額用以昭示來兹應俟廟宇報竣到部之日(臣/)
　　　部恭請
睿裁康熙二十九年四月二十一日題本月二十三日
　　　奉
㫖依議
　　　附錄　宋馬端臨經籍考子思子七卷晁氏曰
　　　魯孔伋子思撰載孟軻問牧民之道何先子思
　　　子曰先利之孟軻曰君子之敎民者亦仁義而
　　　已何必曰利子思曰仁義者固所以利之也上
　　　不仁則不得其所上不義則樂為詐此為不利
　　　大矣故易曰利者義之和也又曰利用安身以
　　　崇德也此皆利之大者也溫公采之著於通鑑
　　　夫利者有二有一已之私利有衆人之公利子
　　　思所取公利也其所引援易之言是也孟子所
　　　鄙私利也亦易所謂小人不見利不勸之利也
　　　言雖相反而意則同不當以優劣論也　楊時
　　　曰孔子殁羣弟子離散分處諸侯之國雖各以
　　　所聞授弟子然得其傳者蓋寡故子夏之後有
　　　田子方子方之後有莊周其去本寖遠矣獨曽
　　　子之後子思孟子之傳得其宗子思之學中庸
　　　是也　朱熹曰曽子大抵偏於剛毅這終是有
　　　立脚處所以其他諸子皆無傳唯曽子獨得其
　　　傳到子思也恁地剛毅孟子也恁地剛毅惟是
　　　有這般人方始輳合得著惟是這剛毅之人方
　　　始立得定子思别無可考只如孟子所稱如摽
　　　使者出諸大門之外北面再拜稽首而不受如
　　　云事之云乎豈曰友之云乎之類這是甚麽剛
　　　毅黄幹曰論道綂至于子思則先之以戒懼謹
　　　獨次之以智仁勇而終之以誠至於孟子則先
　　　之以求放心次之以集義終之以擴充此又孟
　　　子之得綂於子思者然也
　　　(臣/)按子思子親炙
　　聖祖卒業曽門𢎞詩禮之訓紹一貫之傳闡義利之
　　　辨授之孟氏於吾道絶續之闗承先啓後以一
　　　身任之使聖人之道昭垂萬古其功最鉅宋儒
　　　楊時稱其獨得聖學之宗朱熹尤極推其剛毅
　　　有以也抑(臣/)於其居衛一節窺見其學力堅定
　　　忠義凛然有非後世慷慨激烈之士所能及者
　　　至今讀其言曰如伋去君誰與守明乎義之無
　　　所逃而節之不可奪也豈非傳
　　先聖事君以忠之家法而立萬世人臣之鵠者歟顧
　　　厯代追崇視諸賢獨後且廟貌缺如豈非極盛
　　　之舉固留以待超越百王之
聖主乎今博士(臣/)毓埏具疏籲
恩即奉
俞綸准其建造(臣/)毓埏鳩工庀材者數年矣數千年未
　　　舉之典禮創見於
聖朝而四配之廟乃全備無缺子思子始獲有棲神之
　　　地而伯魚始得享推恩之榮於是羽翼
　　聖廟猶四時之成歲序四瀆之奠坤輿代嬗無窮流
　　　行不息於萬斯年聖賢之道綂皆載
天澤之汪洋以永垂不朽矣
　　　康熙三十二年癸酉冬十月以
　　聖廟告成
詔遣
　皇子𦙍祉至闕里吿祭
　　　衍聖公(臣/)孔毓圻
　奏為
　　廟工既經告竣
遣祭應籲
特恩謹據例陳請仰祈
睿鑒事(臣/)查舊例明季𢎞治十七年修建闕里
　　聖廟落成時遣閣臣李東陽前詣祭告厯今三百年
　　　來今䝉我
皇上鑒廟貌隳敝
特發内帑遣官監督修理於康熙三十一年八月内完
　　　工經(臣/)
　題報在案(臣/)思前代修建率多因仍舊制塗茨丹艧
　　　而已未有鼎新輪奐崇閎美備如今日者也其
　　　經費出於地方取於税課而已未有朱提十萬
特發帑金如今日者也其鳩工董成責於有司辦於守
　　　土而已未有煌煌
聖諭特遣耑官如今日者也其開工修理或時作而時
　　　止或經年而累月未有不役一人不擾一物而
　　　成工迅速如今日者也然於其落成猶遺大臣
　　　以展祭祀告成功况我
皇上之曠典隆恩有踰前代而
　　廟庭之輝煌壯麗度越曩時典既尊崇禮宜隆重天
　　　下之所欽仰四方之所觀瞻以及(臣/)族衆人無
　　　不引領翹首恭候
　遣祭落成以為
聖代之盛典以垂萬世之𢎞規特敢循例
　題請應否照例
　遣祭出自
皇上特恩事闗鉅典不獨微(臣/)之私望而已且(臣/)自
　　聖廟新成之後未奉
恩綸即春秋丁祭未敢入廟供事暫在洙泗書院内致
　　　祭擬合一併
　題明仰祈
皇上睿鑒施行謹
　題請
㫖康熙三十二年三月二十八日題四月初七日奉
㫖該部議奏
　　　禮部
　題前事該(臣/)等議得衍聖公孔毓圻疏稱
皇上鑒闕里廟貌隳敝
特發内帑遣官監督修理
皇上之曠典隆恩有踰前代而
　　廟庭之輝煌壯麗度越曩時典既尊崇禮宜隆重特
　　　敢
　題請照例遣祭等語查明季實錄𢎞治十七年
　　聖廟落成遣閣臣李東陽前徃致祭我
皇上之稽古右文崇儒重道
　治綂立帝王之極
　心傳接洙泗之宗
　　聖域鳩工特重耑員之選良材庀具爰
　頒内府之金
　　廟貌改觀几筵増麗規制倍隆於往昔模楷永著於
　　　來兹今當落成之時應
遣大臣告祭恭候
命下之日其應行典禮再行具
　題可也康熙三十二年四月二十三日題本月二十
　　　五日奉
㫖依議
　　　禮部
　題前事該(臣/)等議得據欽天監囘稱本年六月初七
　　　日已卯用卯時致祭
　　聖廟等因前來查定例内開
　　文廟春秋二祭開列滿漢大學士具題
欽㸃一員致祭
　傳心殿開列滿漢大學士部院尚書等
欽㸃一員致祭等語又查致祭
　　先師孔子闕里應
　遣大臣開列職名恭候
欽㸃差往致祭其祭文由翰林院撰擬木匣罩袱等物
　　　由工部預備降真等香由户部預備祭帛由太
　　　常寺預備看守祭文香帛𣲖筆帖式一員祭品
　　　行文地方官照例備辦等語該(臣/)等議得應照
　　　欽天監選擇日期致祭其祭文翰林院撰擬香
　　　帛等項於該部寺衙門移取看守祭文香帛𣲖
　　　(臣/)部筆帖式一員前往祭品行文該地方官照
　　　例備辦應
　遣大臣開列職名具題恭候
欽㸃一員祭文香帛由(臣/)部交付起行先期齋戒三日
　　　朝服䖍誠致祭可也康熙三十二年五月初四
　　　日題九月二十九日奉
㫖闕里
　　聖廟修建鼎新遣皇子前往告祭著再議具奏
　　　禮部
　題前事該(臣/)等再議得闕里
　　聖廟落成
皇上崇儒重道
特遣
　皇子前往告祭今據欽天監回稱擇得本年十月十
　　　五日乙酉宜用卯時
　皇子起行十一月初六日乙巳宜用辰時告祭等語
　　　應照欽天監選擇本月十五日卯時起行先期
　　　齋戒二日於十一月初六日辰時致祭此致祭
　　　時隨去大臣侍衛官員地方官員及衍聖公併
　　　五氏官員俱隨行禮其引禮帛酒等事俱泒太
　　　常寺官員其餘俱照前議可也康熙三十二年
　　　十月初四日題本月初六日奉
㫖遣𦙍祉告祭餘依議
　　　太常寺謹
　題為
　皇三子祭闕里
　　孔聖廟儀注祭日辰時
　皇子穿便服補掛至大門外下馬處贊引官引
　皇子從東邊門入至盥洗處贊引官唱盥手盥手畢
　　　贊引官引至臺堦上行禮處站立典儀官唱樂
　　　舞生就位執事官各司其事唱畢贊引官贊就
　　　位
　皇子就位站立典儀官唱迎神唱樂官唱迎神樂奏
　　　咸平之曲唱畢奏樂樂畢贊引官贊跪叩興
　皇子行三跪九叩禮興典儀官唱奠帛爵行初獻禮
　　　捧香帛爵官捧舉香帛爵就前向神位站立唱
　　　樂官唱初獻樂奏寧平之曲唱畢奏樂贊引官
　　　贊陞壇引
　皇子從東邊門入就香案前司香官在案左邊跪贊
　　　引官贊跪
　皇子跪贊上香
　皇子將香盒拱舉仍授與司香官
　皇子站立將柱香拱舉插爐内又三次進塊香上畢
　　　捧帛官跪贊引官贊跪
　皇子跪行一叩頭禮興贊引官贊奠帛
　皇子站立接帛拱舉獻于案上畢贊引官引
　皇子至爵案前捧爵官跪贊引官贊獻爵
　皇子站立接爵拱舉獻於中間跪行一叩頭禮興贊
　　　引官贊詣讀祝位引
　皇子詣讀祝位站立讀祝官至安祝文案前行一跪
　　　三叩禮將祝文捧舉就前站立樂止贊引官贊
　　　跪
　皇子跪讀祝官亦跪贊引官贊讀祝讀祝官讀祝畢
　　　將祝文捧舉至帛案前跪安於盛帛盒内畢行
　　　三叩禮退奏樂贊引官贊
　皇子行三叩禮畢興贊引官贊復位引
　皇子復位站立樂畢典儀官唱行亞獻禮捧爵官將
　　　爵捧舉就前向神位站立唱樂官唱亞獻樂奏
　　　安平之曲唱畢奏樂贊引官贊陞壇引
　皇子從東邊門入就爵案前捧爵官跪贊引官贊跪
　皇子跪行一叩禮興贊引官贊獻爵
　皇子站立執爵拱舉獻于左邊跪行一叩禮興贊引
　　　官贊復位引
　皇子復位站立樂畢典儀官唱行終獻禮捧爵官將
　　　爵捧舉過神位前在右邊向神位站立唱樂官
　　　唱終獻樂奏景平之曲唱畢奏樂贊引官贊陞
　　　壇引
　皇子從東邊門入過神位至右邊爵案就前捧爵官
　　　跪贊引官贊跪
　皇子跪行一叩禮興贊引官贊獻爵
　皇子站立接爵拱舉獻于右邊畢跪行一叩禮興贊
　　　引官贊復位引
　皇子復位站立樂畢典儀官唱徹饌樂奏咸平之曲
　　　唱畢奏樂樂畢典儀官唱送神唱樂官唱送神
　　　樂奏咸平之曲唱畢奏樂贊引官贊跪叩興
　皇子行三跪九叩禮興樂畢典儀官唱捧祝帛饌恭
　　　詣燎位唱畢捧祝帛香饌官就前捧祝帛官跪
　　　行三叩禮捧香饌官不叩俱跪請接次捧舉出
　　　中門詣燎位
　皇子至西邊站立俟祝帛饌過畢
　皇子照舊就位站立焚祝帛贊引官贊禮畢
　皇子退為此謹
　題于康熙三十二年十月初九日題奉
㫖著穿蟒袍皇子竝不曽祭過在伊府内演禮隨去官
　員亦令皇子認識皇四子皇八子在承祭皇三子後
　陪祀行禮
　　　附錄　明𢎞治十七年禮部尚書張昇等題覆
　　　山東巡撫都御史徐源題為恤災異以崇正道
　　　事一疏本部已經會議題准通行修蓋去後今
　　　該前因案呈到部看得命官祭告陞擢官員係
　　　𨽻吏禮二部掌行合行移咨貴部煩照各官題
　　　奉欽依内事理徑自查照覆奏施行等因移咨
　　　送司案呈到部切照巡撫都御史徐源巡按御
　　　史陳璘等題稱孔廟落成乞要御製宸章勒之
　　　堅珉及命館閣儒臣捧勅祭告一節臣等看得
　　　闕里孔廟自古尊崇厯代修建其創造廟宇嚴
　　　設聖像不知幾千百年矣皇上崇重聖道即命
　　　修蓋大出帑藏之資積至四年之久然後厥工
　　　吿成雖仍舊址實乃重建輪奐鼎新壯麗堅緻
　　　倍蓰往昔非尋常修蓋之可倫也仰惟我朝毎
　　　歲春秋二丁於在京孔廟猶傳制特遣内閣大
　　　臣祭祀况東魯闕里寰宇欽仰兹孔廟新成又
　　　天下觀望所繫曠數百年希有之事理當異其
　　　禮儀極其崇重以為一代之盛典垂萬世之成
　　　規今都御史徐源等所言誠知所重合無允其
　　　所請比照在京孔廟時祭事例仍請勅一道命
　　　文職大臣一員前往祭告行移翰林院撰御製
　　　碑文并祝文太常寺闗領香帛仍行本布政司
　　　轉屬支給官錢買辦祭物至期致祭兵部應付船隻
　　　并扛擡人夫等項所據遣大臣捧勅祭告伏乞聖裁
　　　奉㫖是遣大學士李東陽祭告著欽天監擇日來看
　　　十月十五日乙酉
　皇子在京起行
　　　禮部咨為照
　皇子於本月十五日起行告祭闕里
　　孔廟所有祭文在
　皇子前行其經過地方官員照例迎送祭文之處相
　　　應知會山東廵撫作速逓傳轉行祭文所經過
　　　地方官員一體遵照可也
　　　禮部咨該本部查得康熙二十三年
皇上親祭
　　聖廟穿補掛常服致祭在案今
　遣皇子前往致祭或穿朝服或穿補服恭候
命下交與總管内務府預備可也康熙三十二年十月
　　　初七日題本日奉
㫖著穿補服欽此欽遵到部其隨去侍衛大臣官員及
　　　地方官并衍聖公五氏官員俱穿補服可也
　　　十八日戊子兵部傳
　皇子諭曰我
皇父尊崇
　　先師重新
　　聖廟今告成
特遣予等前往恭祭凡一切應用物件俱係
皇父耑差官員動支帑銀採買一槩不須動用地方沿
　　　途地方各官或有不知妄稱預備苛𣲖小民或
　　　有扈從官員指稱我等索求地方官員俱未可
　　　定爾等曉諭經過地方官員一切應用物件禁
　　　止不須預備倘有扈從人等指稱我等索取地
　　　方官員者許地方官即行拿送如地方官不行
　　　拿送或被傍人首告或被我等訪出即將地方
　　　　官一併指名奏
　聞至扈從大臣侍衛以下護軍當差人等以上所需草
　　　　料等物俱著用本身銀兩照依時價採買已經
　　　　申飭又恐不肖之徒違禁强行勒買耑𣲖官兵
　　　　嚴行查拏務使閭閻不擾仰副我
　皇父加惠元元之至意著通行曉諭沿途村莊人民知
　　　　悉可也
　
　
　
　
　
　
　
　
幸魯盛典卷十六
　欽定四庫全書
幸魯盛典卷十七
　　　　衍聖公孔毓圻率五經博士孔毓埏等恭迎
　　皇子於德州叩請
　聖安請
皇太后安
　　皇太子安及請
　　皇子安畢
　　皇子賜坐賜茶毓圻等叩謝訖即馳歸侯於曲阜十
　　　　一月初三日壬寅
　　皇子至兖州府衍聖公孔毓圻率五經博士孔毓埏
　　　　等族屬各員五氏子孫迎於境本日
　　皇子抵曲阜縣城南安營先遣官分守曲阜縣城門
　　　　不許隨從人員入城騷擾毓圻等赴
　　皇子行營恭於
　皇上欽頒祝文香帛前行三跪九叩頭禮畢又於
　皇子前行二跪六叩頭禮
　皇子賜衍聖公孔毓圻及五經博士孔毓埏太常寺
　　　博士孔毓琮國子監博士孔尚任等飲茶畢毓
　　　圻啓進家藏書畫家刻書籍及土産牲隻果蔬
　　　奉
　皇子諭止收闕里誌書三部蓍草三束初四日癸卯
　皇子在行營齋戒禮部太常寺官奉請
欽頒祝文香帛䖍供於奎文閣上初五日甲辰
　皇子在行營齋戒傳衍聖公孔毓圻博士孔毓埏孔
　　　毓琮孔尚任等至行營
　賜茶是日衍聖公孔毓圻率族屬各官會同禮部太
　　　常寺官飭禮器演樂舞視濯具省牲牢拂拭陳
　　　設咸遵舊典又設
　皇子拜位於露臺之中又設
　皇三子獻帛爵位於
　　神座前以候行禮初六日乙巳辰時
　皇子皆蟒袍補服詣
　　聖廟行告祭禮至櫺星門下馬禮部侍郎席爾逹内
　　　務府郎中皁保引導入過奎文閣由大成門東
　　　偏門入至大成殿前贊引官贊盥手
　皇子俱盥手畢贊引官引至堦上行禮處站立典儀
　　　官唱樂舞生就位執事者各司其事唱畢贊引
　　　官贊就位
　皇三子及
　皇四子
　皇八子各就位站立典儀官唱迎神唱樂官唱迎神
　　　樂奏咸平之曲唱畢奏樂樂畢贊引官贊跪叩
　　　興
　皇子俱行三跪九叩頭禮陪祀各官俱行三跪九叩
　　　頭禮立典儀官唱奠帛爵行初獻禮唱畢捧香
　　　帛爵各官俱恭捧就前向
　　神位站立唱樂官唱初獻樂奏寧平之曲唱畢奏樂
　　　贊引官贊陞壇引
　皇三子從東旁門入將至香案前司香官在香案左
　　　邊跪贊引官贊跪
　皇三子跪贊上香
　皇三子接香盒往上拱舉仍逓與司香官
　皇三子復立將柱香拱舉插爐内又將塊香三次拱
　　　舉上畢捧帛跪贊引官贊跪
　皇三子跪行一叩頭禮站立贊引官贊獻帛
　皇三子將帛捧舉立獻贊引官引
　皇三子至獻爵桌邊捧爵官跪贊引官贊獻爵
　皇三子接爵拱舉立獻於案中間畢行一跪一叩頭
　　　禮贊引官贊詣讀祝位引
　皇三子詣讀祝位讀祝官至祝文桌前行一跪三叩
　　　頭禮畢將祝文捧起就前站立樂止贊引官贊
　　　跪
　皇三子跪讀祝官陪祀各官俱跪贊引官贊讀祝讀
　　　祝官讀
御製祝文(文載第一卷/)讀祝畢捧舉祝文至獻帛案前
　　　跪安盛帛匣内行一跪三叩頭禮退奏樂聴贊
　　　引官贊時
　皇三子行三叩頭禮陪祀各官俱行三叩頭禮畢站
　　　立贊引官贊復位引
　皇三子復位站立樂畢典儀官唱行亞獻禮唱畢捧
　　　爵官捧爵就前向
　　神位站立唱樂官唱亞獻樂奏安平之曲唱畢奏樂
　　　贊引官贊陞壇引
　皇三子從東旁門入將至爵案前捧爵官跪贊引官
　　　贊跪
　皇三子行一跪一叩頭禮贊引官贊獻爵
　皇三子接舉立獻於左邊畢行一跪一叩頭禮贊引
　　　官贊復位引
　皇三子復位站立樂畢典儀官唱行終獻禮捧爵就
　　　前過
　　神位向上站立唱樂官唱終獻樂奏景平之曲唱畢
　　　奏樂贊引官引
　皇三子從東邊門入過
　　神位至右邊將至爵案前捧爵官跪贊引官贊跪
　皇三子行一跪一叩頭禮贊引官贊獻爵
　皇三子接爵舉立獻於右邊畢行一跪一叩頭禮贊
　　　引官贊復位引
　皇三子復位站立樂畢典儀官唱徹饌唱樂官唱徹
　　　饌樂奏咸平之曲唱畢奏樂樂畢典儀官唱送
　　　神樂奏咸平之曲唱畢奏樂贊引官贊跪叩興
　皇三子行三跪九叩頭禮陪祀各官俱行三跪九叩
　　　頭禮禮畢立樂畢典儀官唱捧祝帛饌官恭詣
　　　燎位唱畢捧祝帛香饌各官就前捧祝帛官行
　　　一跪三叩頭禮捧香饌官跪不叩起香饌各依
　　　序恭捧由中門出
　皇三子退就西邊站立祝帛饌香過畢復位站立焚
　　　祝帛時贊引官贊禮畢
　皇子皆退出是日贊引官則贊禮郎法山吳逹禪捧
　　　爵帛官兼司拜褥則贊禮郎傅爾特太常寺博
　　　士𫝊和禮張韜禮生司罇罍樂舞生奏樂用本
　　　廟樂器樂章并冠服陪祭
　皇四子
　皇八子拜於堦上公福善額駙尚之隆副都綂吳逹
　　　禪
御前納爾泰
御前侍衛三十餘員禮部侍郎席爾達兵部侍郎朱都
　　　納内務府郎中皁保工部郎中阿爾粺户部員
　　　外郎登德禮部員外郎晉布等及山東巡撫桑
　　　格東兖道涂銓提學道朱雯運使李興祖兖州
　　　府知府祖允圖衍聖公孔毓圻五經博士孔毓
　　　埏太常寺博士孔毓琮國子監博士孔尚任等
　　　率五氏有頂帶官生皆拜於殿門之外祭畢
　皇子就東齋房更衣復入
　　聖廟閲視工程内務府郎中皁保前導至大成殿
　　至聖神座前
　皇子俱行三跪九叩頭禮畢前後閱視良久乃出本
　　　日詣
　　孔林𫝊
　諭曰
　　先師墓道不宜馳騁從官俱於林門外下馬
　皇子至洙水橋下馬歩行詣
　　先師墓前行三跪九叩頭禮禮部侍郎席爾逹捧爵
　皇子三酹酒行三叩頭禮諸大臣及衍聖公孔毓圻
　　　等陪位行禮禮畢衍聖公孔毓圻啓曰伏覩前
　　　代修葺廟庭經費多出諸有司制度或仍其故
　　　舊未有
特發帑金十萬丹艧煥然聿新如今日者也前代告成
　　　釋奠不過遣大臣行禮而已從未有
　皇子親行百僚陪位禮明樂備萬姓聳觀如今日者
　　　也伏惟
　皇子行路風霜鞍馬勞頓願攀留一日少憩而行
　皇子諭云未奉
父皇㫖意不敢稽留遂行即日
　皇子至寧陽南驛下營衍聖公孔毓圻率五經博士
　　　孔毓埏太常寺博士孔毓琮國子監博士孔尚
　　　任等送至南驛
　皇子賜坐賜茶
　諭云初八日仲冬上丁
　　聖廟祀事重大爾等速回祭
　　廟不必逺送孔毓圻等叩謝馳歸初八日祭畢衍聖
　　　公孔毓圻親赴
　闕廷具疏謝
恩
　　　孔子六十七代孫太子少師襲封衍聖公(臣/)孔
　　　毓圻謹
　奏為恭謝
天恩事康熙三十二年十月䝉
皇上以闕里
　　聖廟新成
特遣
　皇子祭告恭賫
御頒祝文香帛于十一月初三日至闕里(臣/)恭率五氏
　　　官員及諸生人等迎于境上齋戒三日於初六
　　　日辰時致祭于
　　聖廟(臣/)率五經博士(臣/)孔毓埏等曲阜縣知縣(臣/)孔
　　　興認等咸列陪位禮成謹望
闕叩頭謝
恩訖(臣/)欽惟我
皇上
　神靈天亶
　智勇性成
　日御講筵契詩書易禮春秋之奥
　躬親庶政接堯舜禹湯文武之傳
　德施遍于寰區既風移而俗易聲敎訖于四海更近
　　　悅而遠來
詔裁五色雲中垂萬年之金石
制定九重天上煥數仞之宮牆慶溢臣民歡騰裔嗣乃
聖心益隆俎豆而
寵光遂賁几筵當兹廟貌之維新爰舉
盛朝之曠典
特遣
　皇子祭告
　絲綸煥發于彤庭香帛遠頒乎闕里
　皇子肅膺祀事祼獻加䖍升降從容欣覩素嫻之大
　　　禮始終恭恪共欽精白之淵衷維時風清雲朗
　　　日麗星輝于金聲玉振之餘獲人豫神歡之慶
　　　凡夫幽明交感莫非誠敬所孚快兹贊幣之追
　　　隨愜彼圜橋之觀望(臣/)竊惟厯代修廟工成祭
　　　告或遣禮官或遣大臣從未有崇儒重道
　皇子代祭如
　今日者也仰惟
遣告之隆儀實屬振古之異數(臣/)遭逢盛事歡躍難名
　　　感戴
天恩涓埃莫報伏願
　金甌永固頌昇平于億萬年
　玉燭常調卜昌熾以千百世為此具本跪捧親賫詣
闕恭
　謝謹具奏
聞康熙三十二年十一月初六日題十二月初五日奉
㫖覽卿奏謝知道了該部知道
　　　(臣/)按古者有釁廟之禮謂作廟初成則升屋刲
　　　牲以釁之所謂血祭也不行久矣左傳下管新
　　　宮注新宮逸詩篇名謂文王初作豐而考之或
　　　曰宮室既成而飲酒以落之謂之考然春秋書
　　　考仲子之宮是廟亦有考蓋室成而落焉與廟
　　　成而祭焉皆可謂之考故唐顧况補新宮詩亦
　　　以為新廟成而考之然則廟成告祭其來也尚
　　　矣所以妥神靈而昭誠信也至於
　　聖廟告成必行釋奠然行事者不過主鬯之孫分符
　　　之吏明孝宗以建修
　　孔子廟成特遣大學士李東陽行祭告之禮即已當
　　　時侈為盛事後世傳為羙談矣我
皇上特發帑金鼎新修建旅楹松桷皆被
寵光恩至渥矣當大工既成循例籲
恩部臣請照
　　文廟
　　𫝊心殿之例開列大臣恭候
欽㸃而
皇上乃
特命
　皇子親行祭告
御製祝文
　内頒香帛備極隆重及祭之日執事有恪禮度克嫻
　　　對越之間恍聞肸蠁振古未見剏自
聖朝圜橋觀聴者不啻數萬人咸仰
皇上尊師之至
　皇子將
命之恭益使
　　聖廟増光儒風振起唐哉皇哉非
大聖人其孰能行之至若
　皇子經臨先期
　傳諭自備日用不擾民間亦皆仰體
皇上愛民至意使燕齊千餘里之民不知有供億之煩
　　　　費而但頌典禮之矞皇且自慶其幸生
　堯舜之世焉
　
　
　
　
　
　
　
　
　
　
　
　
　
幸魯盛典卷十七
　欽定四庫全書
幸魯盛典卷十八
　　　　康熙三十八年己卯正月二十八日
　上命内閣大學士伊桑阿阿蘭泰領出
　御製
　御書重修闕里
　　　聖廟碑文口傳
　上諭
　　　聖廟告竣立碑事闗大典仍著皁保帶鑿字人員前
　　　　往曲阜䥴碑皁保叩領即奏曰
　皇上現今親閱河工令(臣/)管理夫役(臣/)願先扈
　聖駕閱河俟
　回鑾之日再往曲阜
　上許之
　　　　先是重修
　　　聖廟告成衍聖公(臣/)孔毓圻疏請
御製碑文得奉
俞㫖毓圻即親赴東山採取碑材斵礱成碑搆亭覆之
　　　以待
頒發刋刻
　　　二月
上南廵至德州衍聖公孔毓圻五經博士孔毓埏叩迎
　　　恭請
聖安
　　　是月二十三日纂修官原任庶吉士(臣/)孫致彌
　　　於濟寧州叩迎
聖駕䝉
恩召對
皇上垂問修書之事致彌奏曰書稿已完因䝉
皇上重修
　　聖廟
恩㫖許賜碑文未奉
　頒發此書中未載此一篇
御製大文章所以未敢進呈
御覽奉
㫖碑文已有回宮即發致彌叩謝而退
　　　五月
皇上回鑾衍聖公孔毓圻五經博士孔毓埏迎
駕即扈送而北
皇上過先賢仲子廟
賜匾曰聖門之哲至東昌
賜衍聖公孔毓圻匾曰詩書禮樂五經博士孔毓埏匾
　　　曰遠秀毓圻等叩領歸具疏謝
　　　孔子六十七代孫太子少師襲封衍聖公(臣/)孔
　　　毓圻謹
　奏為恭謝
天恩事(臣/)濫膺世職恪守家法自愧庸陋無補
聖朝荷䝉
皇上殊恩下逮渥寵叠頒天高地厚莫能仰報乃者邊
　　　隅永靖四海隆平
皇上復念黄淮巨浸未遂安瀾東南奥壤宜宣德惠
　特舉時巡之典相視河淮巡行江浙
　翠華所臨大小臣工億萬黎庶咸遂就日瞻雲之願
　　　(臣/)於五月初七日恭迎
聖駕祗候東昌府境䝉
賜御書詩書禮樂四字
　龍蟠鳯翥煥如日星
光照淵源榮及宗世(臣/)弟世襲五經博士(臣/)孔毓埏亦
　　　䝉
　欽賜遠秀二字凌雲埀露超聖入神(臣/)等何人叨此
　異數謹率(臣/)弟肅捧歸家擬䥴匾額以昭
　曠賚隨於路次望
闕叩頭謝恩訖領到
　原賜字幅什襲敬藏以示子子孫孫永為珍寳理合
　　　繕疏奏謝奉
㫖覽卿奏謝知道了該部知道
　　　十七日
皇上回宫旋
命内務府廣儲司郎中兼參領佐領皁保工部都水司
　　　郎中紀賽及内務府筆帖式王世遵工部筆帖
　　　式岳色䥴碑人梅裕鳯等往曲阜刋刻是日設
御仗黄蓋鼔吹賫送
御製
御書重修
　　聖廟碑文赴闕里勒碑又奉
㫖許皁保紀賽列名於碑隂以六月二十八日至曲阜
　　　衍聖公孔毓圻率族屬纂修各官迎入
　　聖廟即日鈎勒起工八月
御碑成郎中皁保搨様本進呈
御覽并恭繳
御筆十月
上命郎中皁保賫裝成
御書
　　聖廟碑文墨蹟一軸
特賜衍聖公孔毓圻
御碑以八月二十四日吿成郎中皁保遵
㫖先搨様本進呈并繳
御書時衍聖公(臣/)孔毓圻口奏
皇上御筆乃萬世之寳前者
御碑真蹟䝉
聖恩特賜與(臣/)寵榮無極今次
御筆亦求
皇上特賜永為子孫世守皁保為之轉奏
上命以墨本交南書房校對以真蹟付養心殿裝潢用
　　　寳
賜與毓圻又
賜梅裕鳯為序班列名碑隂十月十八日至曲阜衍聖
　　　公孔毓圻率族屬纂修各官郎中紀賽等及序
　　　班梅裕鳯皆叩迎謝
恩毓圻即具疏奏謝
　　　孔子六十七代孫太子少師襲封衍聖公(臣/)孔
　　　毓圻
　奏為恭謝
天恩事竊惟闕里
　　聖廟仰荷
聖恩重建復䝉
御製碑文
親灑宸翰
命内務府郎中兼佐領參領(臣/)皁保工部郎中(臣/)紀賽
　　　等齎捧前來監視䥴刻於康熙三十八年八月
　　　二十四日告竣摹搨進呈恭繳
御書復䝉
皇上特用寳璽裝潢
命内務府即中兼佐領參領(臣/)皁保於十月十八日
　頒賜到(臣/)謹率(臣/)弟世襲翰林院五經博士(臣/)孔毓
　　　埏竝闔族官員人等郊外跪接到家恭設香案
　　　竝闔家老幼望
闕叩頭謝
恩訖(臣/)欽惟我
皇上德懋羲軒
　治隆堯舜
　作君宏作師之綂化浹臣民
　後聖合先聖之符心傳精一
　念尊師而重道必隆禮而竭誠
　親駐六飛
　躬行九拜春生林廟澤被宮牆
御書遙映乎奎婁
　華蓋増輝乎俎豆凡兹大典之剏舉皆屬前代所未
　　　聞
特發帑金重新
　　聖廟
簡近臣以董役夙夜惟勤凛
天語以鳩工經營盡善當
乘輿之臨幸己銘
聖製于穹碑及新廟之落成更播
天章於貞石闡聖賢之精義皆成帝典王謨發天地之
　　　大文不異星糺雲爛遵道遵路胥瞻
皇極之光希聖希天共仰
宸修之粹
　千言書就於頃刻掣電飛雲八法變通乎神明超今
　　　邁古更遴良工摹勒備傳
御筆精神洵為萬世鉅觀彌彰
九重曠典爰相度于大成門外仍位置於
幸廟碑西若日月之竝明榮光交映與乾坤而永奠
聖澤常新誠廟庭剏見之殊恩而典冊莫傳之盛事也
　　　何期恭繳
御書乃更仰叨
天眷特頒真蹟
寵錫微(臣/)鈐以金泥彩煥螭蟠之璽裝來玉躞珍逾馬
　　　負之圖琅軸精瑩如獻河宗瑞寶錦褾璀璨疑
　　　分織女杼機卷舒而色映雲霞瞻仰而光搖金
　　　碧殫人工之巧藝成天府之竒珍誠乃振古莫
　　　儔豈特當今罕覯恍如虹玉重臨闕黨之堂直
　　　比麟書更吐昌平之里光榮己極抃舞難勝此
　　　皆仰荷我
皇上褒崇先聖垂有加無己之恩因而施及微(臣/)膺過
　　　分逾涯之寵(臣/)敢不勉思祖德䖍戴
君恩奉為宗祏珍藏重於車服永朂子孫世守寳過璠
　　　璵仰惟高厚難名自愧涓埃莫報唯頌太平之
　　　有象祝
聖夀之無疆而己奉
㫖覽卿奏謝知道了該部知道
　　　十一月十五日山東巡撫王國昌布政使劉暟
　　　署按察使事青州道張聖猷東兗道傅作楫兗
　　　州府知府李世敬通判許嗣華等恭詣闕里瞻
　　　仰
御碑兼拜觀
御筆二十四日郎中皁保等賫奉
御碑搨本進京復
命
　　　初郎中皁保奉
㫖將
御碑搨二十本時方嚴冬或以氷凍皸瘃為虞乃自十
　　　月十九日始皆和風晴旭盎然春和搥紙上墨
　　　竝得其宜每成一幅古香異采晃朗心目從來
　　　玉枕銀鋌號為珍竒者莫能望其萬一也至十
　　　一月十八日始竣是夕即微霰零而堅氷至矣
聖德感召先天而天弗違如此豈非
聖神功化之極哉皁保等乃什襲弆藏載以歸
　獻於是衍聖公(臣/)孔毓圻等巡撫(臣/)王國昌等咸口
　　　奏曰
皇上此碑乃豆古未有之異寳伏求
皇上特恩准(臣/)等自備工料各搨一本奉以珍藏傳之
　　　世世子孫永戴
天恩於罔極不勝激切屏營之至又纂修官候補内閣
　　　中書(臣/)叢克敬原任庶吉士(臣/)孫致彌各恭進
　　　頌
聖詩文冊頁俱交皁保代奏十二月初五日皁保到京
　　　奏
聞訖
　　　(臣/)按
　　先聖廟庭碑版林立然罕有出自九重者宋真宗一
　　　贊未聞親書明代三碑雖云御製但多出詞臣
　　　代言至於揮毫則委諸中書而已我
皇上心符
　　前聖天縱多能甲子冬
臨幸闕里
賜匾
賜詩皆杼軸于
聖衷揮灑於
御筆已為古今曠典又
賜以廟碑皆
御製
御書更令奎壁增輝宮牆生色矣至於
　　聖廟鼎新紀厥成績衍聖公(臣/)孔毓圻仰荷
天寵復丐
殊恩拜疏之餘實深悚息乃䝉我
皇上俯賜寛容曲垂優渥
　　重煥經天緯地之文
　　更運羲畫禹碑之筆
　　制作則典墳讓古
　　結構與造化爭竒猶窺天者時序改而日月長新如
　　　　觀海然挹取多而淵源彌永殷殷乎重道尊師
　　　　之㫖拳拳乎化民成俗之源大哉
　王言洵足以超姚姒而軼羲軒矣臣民相慶咸以得瞻
　　　　拜
　天章而涵泳
　聖澤懽忭踴躍不自知其手之舞之足之蹈之也至矣
　　　　盛矣蔑以加矣
　
　
　
　
幸魯盛典巻十八
　欽定四庫全書
幸魯盛典卷十九
　　　　康熙二十五年丙寅四月
　命以宋儒周惇頤後為世襲五經博士
　　　　左僉都御史姚締虞
　　題為
　聖心重道方殷先賢表彰未盡亟請
　勅議褒恤以昭
　盛治之曠典事(臣/)惟我
　皇上德盛化神治隆道備崇重
　　　先師之典禮録恤周公之子孫
　恩綸屢沛炳若日星猗歟盛哉真千載一時矣乃有以
　　　　一人而當理學絶續之關躬繼往開來之任上
　　　　接孔孟下啓程朱厥功甚鉅而表揚未及若不
　　　　及今陳請徒令世逺人湮(臣/)請得為
　皇上陳之(臣/)按道學之傳孔孟而後荀楊之徒不精不
　　　詳洎乎五季昏昧已極宋儒道州周惇頤出直
　　　接孟氏之傳太極圖説闡河洛之精微易理通
　　　書闢天人之秘蘊潛修默契闇極而章洛人程
　　　珦遣二子顥頤受學焉皆能唱鳴道學以大發
　　　有宋一代之盛故朱熹之序惇頤曰世所謂二
　　　程先生者其原蓋自先生發之也可謂不忘所
　　　自矣(臣/)又按宋嘉定十三年諡惇頤為元公其
　　　辭曰先生博學力行㑹道有元脈絡貫通上接
　　　乎洙泗條理精密下逮乎河洛以元錫名庶幾
　　　百世之下知孟氏之後明聖者必自濂溪始淳
　　　祐元年追封汝南伯元延祐六年加封道國公
　　　明正統元年葺理惇頤祠墓優免子孫差役景
　　　泰六年查道州周惇頤嫡長子孫一人周冕授
　　　翰林院五經博士世襲撥給墓田至明季而遂
　　　失其傳矣竊念先有惇頤然後有程朱今二氏
　　　世襲勿替而惇頤子孫淪落祠地荒圯揆之典
　　　章不無掛漏幸逢我
皇上崇儒重道理學修明(臣/)請
勅廷臣集議詳考惇頤當理學絶續之際啓程朱道脈
　　　之傳即行楚撫查其子孫果否曾世授五經博
　　　士
特賜洪恩酌加恤録不惟慰先儒於地下亦可以勵百
　　　世之人心矣奉
旨九卿詹事科道㑹議具奏
　　　禮部等衙門
　題前事(臣/)等議得查順治十二年禮部
　題明將朱文公十五代嫡孫朱邦相之子煌承襲博
　　　士又查康熙九年據河撫郎廷相
　題請禮部
　題覆將程顥程頤之後裔程宗昌程延祀准襲五經
　　　博士各在案周惇頤上接孔孟下啓程朱其後
　　　裔亦應照程朱之例准給博士之職以彰
皇上闡明理學之盛典俟
命下之日行文該撫詳查周惇頤嫡派并取各結及周
　　　氏之宗譜一併移送到日由禮部查明將應授
　　　之人具
　題准授世襲五經博士可也奉
旨依議
　　　附録　周惇頤字茂叔號濓溪道州人輔成之
　　　子累官至廣東轉運判官提點刑獄以洗寃澤
　　　物為已務尋因疾求知南康軍為學不由師傳
　　　默契道體所著有通書太極圖説嘉定十三年
　　　賜諡曰元公淳祐元年封汝南伯從祀孔子廟
　　　庭
　　　(臣/)按宋儒黃幹曰道之正統待人而後傳自周
　　　以來任傳道之責者不過數人而能使斯道之
　　　較著者一二人止耳由孔子而後曾子子思繼
　　　其微至孟子而始著由孟子而後周程張子繼
　　　其絶至朱子而始著則濓溪處絶續之交能肩
　　　荷斯道開闢肇端以待來者誠理學之功臣宋
　　　儒之領䄂也我
皇上聰明時憲道積於躬
　秉一中而允執
　集千聖之大成亦既參天兩地窮神知化矣在昔
　　先師鈎河摘洛以啓苞符之秘而惇頤太極通書闡
　　　揚穾奥復乃曲暢旁通
皇上萬幾之暇緝熙亶心統貫於三古四聖之微言而
　　　博採於有宋諸儒之緒論伏見往者嘗
親書太極圖説以賜廷臣蓋惇頤之書久矣有當於
聖心夫是以加恩後人而錫之世爵也越一年而張載
　　　之後亦授官自是濓洛關閩之子孫皆食其舊
　　　德而其源流倫叙釐然秩然矣
　　　康熙二十六年丁卯五月
命以宋儒張載後為世襲五經博士
　　　户科給事中汪晉徵
　題為
聖心重道日隆先賢表彰有待仰祈
勅議褒録以全一代之鴻規以重百世之大典事切(臣/)
　　　於本月二十二日隨九卿齊集内閣仰瞻我
皇上御撰
　　至聖先師孔子廟碑
親灑宸翰(臣/)口誦心維其文則日星雲漢其詞則訓誥
　　　典謨其書則銀鈎鐵畫玉粹珠圓洵足籠罩古
　　　今蘊含造化以孔子而得此至文實聖道之大
　　　幸(臣/)等生際唐虞之世得覩光華復旦之章尤
　　　(臣/)等之大幸也總由我
皇上天縱聖明於堯舜孔孟之傳實有心得故尊崇之
　　　典有加無己切思自孔孟以後道學之緒至宋
　　　周程張朱而始著此四姓五人者名號並懸於
　　　天壤之間學問皆徹乎性天之始以故祀典均
　　　昭藝林咸頌乃程朱二氏固己久置世襲博士
　　　即周惇頤復䝉我
皇上允憲(臣/)姚締虞之請録其子孫亦為博士是四姓
　　　五人同功一體而四人者俱承雨露世襲勿替
　　　獨張載一人子孫淪落褒恤未加按張載係陜
　　　西鳳翔府郿縣人學者稱為横渠先生其所著
　　　正䝉西銘諸書闡往聖之精微為後學之津筏
　　　程顥曰西銘之言極純無雜秦漢以來學者所
　　　未到其推重如此且見我
皇上頒賜先賢書院學達性天匾額周程張朱邵五人
　　　均屬一例則知
聖心藻鑑原無二視伏乞
勅廷臣集議即行秦撫查其子孫
特賜洪恩使得與周程朱三氏一體恤録則萬年理學
　　　之所尊崇即萬世人心之所振起矣奉
旨九卿詹事科道㑹議具奏
　　　禮部等衙門
　題前事該(臣/)等㑹議得户科掌印給事中汪晉徵疏
　　　稱
皇上天縱聖明於堯舜孔孟之傳實有心得故尊崇之
　　　典有加無己自孔孟以後道學之統至宋周程
　　　張朱而始著此五人者名號並懸於天壤之間
　　　學問皆接乎性天之始以故祀典均昭乃程朱
　　　二氏固己久置世襲博士其周惇頤子孫亦為
　　　博士獨張載一人子孫淪落褒恤未加其所著
　　　正䝉西銘闡往聖之精微為後學之津筏
皇上頒賜先賢書院學達性天匾額周程朱張邵五人
　　　均屬一例其子孫與周程朱三氏一體恤録等
　　　語查順治十一年八月内據江南布政使司呈
　　　請朱熹子孫朱煌承襲博士等因禮部具題授
　　　為世襲五經博士康熙九年五月内禮部題覆
　　　臺臣條奏程顥程頤子孫程宗昌程延祀授為
　　　世襲五經博士康熙二十四年四月内九卿詹
　　　事科道㑹議都察院左僉都御史姚締虞條奏
　　　周惇頤後周嘉耀擢為世襲五經博士俱在案
　　　張載關中大儒與濓洛並重相應將張載子孫
　　　亦照周程例授為博士俟
命下之日行文該撫詳查張載嫡派并取各結及張氏
　　　宗譜移覆到日由禮部查明應授之人具
　題准給世襲五經博士可也奉
旨依議
　　　附録　張載字子厚長安人舉進士為祁州司
　　　法厯渭州僉判召為崇文殿校書同知太常禮
　　　院為人志氣不羣初喜談兵及釋老書反而求
　　　之六經既見二程子盡棄異學而學焉神宗立
　　　詔問治道以漸復三代為對與執政不合告歸
　　　危坐一室潛心精思教人以禮關西之士翕然
　　　宗之所著有東銘西銘正蒙擴聖賢所未發嘉
　　　定十三年賜諡曰明公淳祐初封郿伯從祀孔
　　　子廟庭
　　　(臣/)按宋代理學啓於濓溪盛於二程而横渠起
　　　於關中羽翼而倡和之游酢至稱其學成德盛
　　　比諸孟子非阿所好也觀其言曰為天地立心
　　　為生民立極為前賢繼絶學為萬世開太平此
　　　其任道之勇救民之切與孟子亦何以異耶周
　　　程朱氏皆得世職以奉烝嘗而張氏缺焉莫問
　　　幸遇我
皇上崇禮
　　至聖推及於聖賢先儒而橫渠之後始得與諸儒裔
　　　一體邀千古未舉之典待
聖明而乃備焉此則振起文教之大用匪但儒門生色
　　　而己也
　　　康熙二十九年庚午二月
命宋儒朱熹閩派嫡孫朱瀠復襲翰林院五經博士
　　　福建巡撫張仲舉
　題為懇賜轉請
　題襲以沐
聖恩以昭盛典事該(臣/)竊見宋儒朱熹述聖學之淵源
　　　綜諸儒之精奥傳註同符於刪定正誠昭示於
　　　來兹其有禆於世道人心者甚鉅是以厯來祀
　　　典備極敦崇爰録後裔俾之廕襲蓋功既獨隆
　　　報宜世享乃考其裔派熹祖籍係江南徽州府
　　　之婺源自父松厯官閩土遂家於閩熹以理學
　　　振起實在閩中長子塾之後世居閩之建安次
　　　子埜之後于元至元中詔囘婺源祖籍故有閩
　　　徽二派之分查閩派熹之九世孫名梴者明景
　　　泰六年詔為五經博士世襲主祀其徽派至熹
　　　十一世孫名墅者明嘉靖二年亦以五經博士
　　　主婺源祖祀此熹裔原有廕襲博士二員而閩
　　　派之録廕居先七傳至之儁廕襲則明天啓間
　　　事也迨至
本朝定鼎閩派未邀
恩命續有朱瀠呈稱係熹十八世嫡孫伊父金鉉早亡
　　　伊祖之儁曾於順治九年具呈建安縣由府轉
　　　送請給文赴部年老病殂維時瀠尚幼稚遂致
　　　稽延今籲請襲等情并稱徽郡子孫業䝉廕襲
　　　之語縁司府縣疊加駁覆始為轉詳(臣/)行司確
　　　覆始則據族鄰紳士之僉結再考誌乘記載之
　　　世系復移咨江南查徽派廕襲原委今查福建
　　　通誌四十二卷自梴至之儁于順治九年呈請
　　　給文赴京有府存印冊可據再准江省咨覆徽
　　　派今襲職朱坤呈明閩派之原襲廕可據與誌
　　　載圖結及司詳情節相符是朱瀠實為閩派應
　　　襲之人而前此之稽遲似有由也伏惟我
皇上神聖首出重道崇儒邇歳以來
駕幸闕里
頒額學宫旁及耑祀書院悉蒙
宸翰表彰而元聖周公暨宋儒周惇頤諸後裔并邀世
　　　職之録此皆前代所未行而
皇上行之右文之盛超軼百王真千載一時也(臣/)思
皇上既行前代所未行(臣/)何敢以己行中缺之典因其
　　　稽久冺不上
聞況徽派業䝉廕襲而閩地紫陽書院亦荷
欽頒匾額是熹裔之有閩派久在
皇上睿鑒之中必不令其主祀子孫獨遺
恩澤之外伏乞
勅查舊典熹裔原有博士之例仰邀
俞允俾朱濚得叨承襲不獨熹之祀典増輝而益昭
聖世崇儒之盛矣除圖結送部外(臣/)謹㑹同閩浙督(臣/)
　　　興永朝合詞具
　題伏乞
勅部議覆施行康熙二十九年正月二十四日奉
旨該部議奏欽此欽遵該(臣/)等議得宋儒朱熹祖籍徽
　　　州之婺源以父松官于閩遂居閩之建安熹長
　　　子塾之後世居建安守熹之墓次子埜之後還
　　　居婺源守熹祖墓故熹之裔有閩徽二派明實
　　　録開載景泰六年以塾之後梴為五經博士主
　　　建安祀嘉靖二年照建安例以埜之後墅為五
　　　經博士主婺源祀原有博士二員我
朝順治十二年部覆准朱煌襲五經博士于婺源縣奉
　　　祀在案今據福建巡撫張仲舉㑹同總督興永
　　　朝題稱有建安原襲博士朱之儁于順治九年
　　　曽起文赴部因病旋卒而其子金鉉又經早亡
　　　時其孫瀠尚在幼稚致稽請襲至康熈十九年
　　　瀠始具呈申請疊經移查駁覆誌乘宗圖悉相
　　　符合朱瀠實係閩派應襲之人等語仰惟
皇上崇奬先儒廣勵正學以朱熹有功經傳特于徽閩
　　　二處各賜
御書匾額褒崇之典踰於往代熹十八世嫡孫瀠既經
　　　該督撫查明具題應准承襲五經博士以奉建
　　　安祀事恭候
命下(臣/)部轉行吏部察例給劄可也(臣/)等未敢擅便謹
　　　題請
旨康熙二十九年二月初七日題本月十一日奉
旨依議
　　　附録　朱熹字元晦一字仲晦徽州婺源人少
　　　依父友劉子羽寓建之崇安徙建陽殁即𦵏焉
　　　登第五十年仕於外僅九考立朝僅四十日官
　　　至煥章閣待制奉祠諡曰文追封徽國公初父
　　　松病亟屬熹於胡憲劉勉之及子羽熹皆從之
　　　游延平李侗嘗學於羅從素熹罷同安主簿歸
　　　不遠數百里徒步往從之其為學大抵主敬以
　　　立其本窮理以致其知反躬以踐其實而敬又
　　　貫乎三者之間所以成始而成終也嘗謂聖賢
　　　道統之傳散在方䇿聖經之旨不明而道統之
　　　傳始晦於是竭其精力以研窮聖賢之經訓所
　　　著有易本義啓䝉蓍卦考誤詩集傳大學中庸
　　　章句或問論語孟子集註太極圖通書西銘解
　　　楚辭集註辨證韓文考異所編次有論孟集議
　　　孟子指要中庸輯畧孝經小學書通鑑綱目宋
　　　名臣言行録家禮近思録河南程氏遺書伊洛
　　　淵源録又有儀禮經傳通解未脱藁亦在學宫
　　　平生為文一百卷生徒問答八十巻别録十巻
　　　淳祐元年理宗視學手詔以張周二程及熹從
　　　祀孔子廟黃幹曰道之正統待人而後傳自周
　　　以來任傳道之責者不過數人而能使斯道章
　　　章較著者一二人而止耳由孔子而後曽子子
　　　思繼其微至孟子而始著由孟子而後周程張
　　　子繼其絶至熹而始著識者以為知言
　　　(臣/)按朱熹集宋代諸儒之大成上繼孔孟不傳
　　　之道統其所撰集皆足以羽翼聖經闡明正學
　　　有大醇而無小疵魏了翁稱其功不在孟子下
　　　信矣自宋理宗時即己追封從祀而遺墓在閩
　　　其長子塾之裔世守焉明景泰時得博士世職
　　　在徽派博士之先承襲至之儁而明祚忽諸迨
　　　八閩道通之儁將請
朝命未行而卒嫡子早世孤孫方乳遂以奉祠生主鬯
　　　書院且四十年赴訴大吏莫為陳請幸遇吾
皇上親祭
　　闕里
　頒賜
御書學達性天匾于紫陽書院儒裔朱瀠始備陳顛末
　　　撫(臣/)再四查覈據以請
命此皆仰沐
皇上崇儒右文之德化始能觀感奮興舉此曠典而先
　　　儒子孫復得叨
命服之榮以奉其祠墓九曲巖壑増榮益觀直與尼防
　　　鄒嶧同沐
恩光遥相輝映猗歟盛哉
　　　康熙三十九年庚辰五月
命先賢閔子裔閔衍籀端木子裔端木謙俱世襲翰林
　　　院五經博士
　　　先賢閔損六十四世奉祀嫡孫閔煌謹
　奏為援例陳情乞
賜襲封以光祀典以廣
皇仁事竊見崇儒固昭於厯代尊聖莫隆於我
朝孔顔曾孟以及先賢仲子先儒朱子後裔久膺世襲
　　　爵秩我
朝復録先儒程子後裔
聖駕至魯録元聖周公後裔近又録先儒周子張子後
　　　裔真所謂不朽之盛事而萬古為昭者也俯念
　　　(臣/)祖閔損縁係魯人為聖門高弟德並顔淵有
　　　以紹千古之心學孝嫓曾子足以扶萬世之名
　　　教且其辭費留介介之節侍側傳誾誾之容載
　　　在魯論班班可考是以稱為大賢從祀聖殿居
　　　十哲之首壇為諸賢之領袖厯代皆有公衮之
　　　褒
聖朝尤重釋奠之典(臣/)忝係嫡裔世居東魯承掌宗譜
　　　歳赴厯城廟墓躬承祭祀奈貧窶難堪孝思莫
　　　展因思聖廟四配以及先賢仲子並先儒後裔
　　　皆受翰博之職長為俎豆之光而(臣/)祖德冠聖
　　　門位首羣賢尚以布衣承祀几筵無色此所為
　　　日望
九重而冀
恩榮之下逮也前二十三年冬
駕幸聖林(臣/)同十哲諸賢後裔跪進表章又於二十八
　　　年春
聖駕南巡(臣/)復為瀆奏皆未得蒙
御覽今幸
天顔再覩千載竒逢(臣/)不揣愚賤匐匍陳情伏惟
聖上德冠古今孝治天下懇乞
天恩軫念先賢功德
特賜世廕以承俎豆(臣/)敬
君孝祖之忱於焉得盡
皇上崇儒重道之典於兹益彰矣(臣/)草茅下賤不諳
朝儀冒瀆
天顔悚懼待罪伏乞
鑒宥施行為此具本並家譜恭進上奏請
旨
　　　先經禮部
　題為乞彰功德
俯賜襲封以光祀典以廣
皇仁事據先賢端木子嫡裔奉祀生員端木謙奏前事
　　　奉
旨交與吏部欽此該(臣/)等議得據先賢端木子嫡裔奉
　　　祀生員端木謙奏稱伏見厯代崇儒之盛我
　朝重道之隆毎於先聖先賢後裔
賜予恩禮有加無己(臣/)祖端木賜負資穎異功德特著
　　　不惟不等乎孟仲而且不及乎程朱伏乞
特賜爵秩照仲氏子孫程朱後裔一體承襲博士以奉
　　　祭祀等語又據先賢端木賜裔孫奉祀生員端
　　　木植
　奏稱(臣/)祖端木賜字子貢聰明特達不亞曽仲羽翼
　　　道德遠過程朱子孫未沾一命之榮伏乞
皇上俯念先賢功德
勅部照依仲由程朱之例亦
賜恩廕以奉烝嘗以光俎豆等語查康熙十三年五月
　　　内衍聖公孔毓圻
　奏請子張子嫡裔顓孫好賢援仲氏例請襲五經博
　　　士一疏(臣/)部議覆内開聖門弟子内厯代俱定
　　　有等第授為博士其奏請顓孫好賢授為博士
　　　之處應無庸議等因在案查厯代聖門弟子内
　　　閔損冉雍卜商冉耕宰予冉求言偃顓孫師俱
　　　與端木賜在十哲之列伊等之後亦未曾授為
　　　博士之處此端木謙端木植奏請照仲子裔孫
　　　例承襲博士之處應無庸議可也奉
旨依議至是先賢端木賜七十代嫡孫奉祀生員(臣/)端
　　　木謙謹
　奏為援例陳情乞
　賜襲封以崇先賢以廣
皇仁事竊惟道統之傳自孔子而下先賢有四配十哲
　　　以傳其統先儒有周程張朱以闡其緒此誠有
　　　功於天下後世者也厯代莫不尊崇孔顔曾孟
　　　之子孫或封於唐或封於宋或封於元明皆賜
　　　以世爵主奉烝嘗可謂隆矣然數十朝而霑恩
　　　者止有四氏若仲由朱熹之後裔則襲封於我
　朝定鼎之初程顥程頤之子孫則承廕於
皇上御極之始且
駕幸闕里於
　　至聖孔子則祭以太牢
賜以金帛
御書萬世師表以尊之於元聖周公則封其主祀之人
　　　大其棲神之所撥給祀田户人以崇之繼此而
　　　邀
恩者則又有周惇頤之苗裔張横渠之後嗣兼有陪祀
　　　恩貢
　錫予恩禮有加無已是崇儒重道誠為前代之所未
　　　有而後世之所莫加者也(臣/)係先賢端木賜嫡
　　　孫前
駕幸孔林(臣/)在廬墓堂叩接
聖駕得覲
天顔仰承
顧問復蒙
洪恩准(臣/)奏章誠千古之罕覯人世之竒逢也(臣/)草茅
　　　下士當此隆遇雖捐糜頂踵猶不能仰報
高厚于萬一何敢復瀆
天聽但念(臣/)祖在聖門道傳一貫學聞性天承前聖之
　　　統緒開後世之心學至于表章聖冶有立道綏
　　　動數語可謂傳聖人之心法兼得聖人之治法
　　　矣在十哲中而諸賢未能或之先也即後世周
　　　程張朱或亦莫之及也況三年廬墓實聖門之
　　　孝子説楚兵迎解陳蔡之重圍其於聖人功匪
　　　小矣而後裔未獲邀一命之榮是前既不能比
　　　於四配後復不克同於五儒即十哲之中更不
　　　得並于子路此千百年未舉之曠典正留以待
　今日者也恭遇我
皇上修明典禮表章先哲實(臣/)之幸也但
　九閽遠於萬里草野難達
　楓宸今幸
聖駕南巡見
　鑾輿之遥臨遂生平之仰望謹修短表匐匍接
駕伏乞
聖裁俯念先賢之功德照依仲由子孫周程張朱例一
　　　體恤録雖(臣/)一家之私榮實天下萬世之同慶
　　　道統丕顯
聖德増輝(臣/)愚蒙寒賤不諳
　朝儀冒瀆
天顔悚息待罪伏乞
恩宥施行為此具本跪捧以
聞並端木誌譜恭呈
御覽
　　　山東巡撫王咨為前事准禮部咨稱該禮部等
　　　衙門㑹覆山東巡撫王題前事内開該(臣/)等㑹
　　　議得先經禮部議覆閔煌端木謙請給博士之
　　　處毋庸議具題奉
旨九卿詹事科道㑹議具奏欽此該(臣/)等議覆恭遇
皇上崇儒重道之時兩賢後裔似應授與官職以彰曠
　　　典但其後裔厯世久遠是否嫡派亦未可定應
　　　行文該撫㑹同衍聖公確查嫡派將應授之人
　　　保送到日再議等因具題奉
旨依議欽此欽遵隨行文山東巡撫衍聖公去後隨據
　　　該撫咨稱閔煌端木謙寄籍濟寧各止五世況
　　　直𨽻江南河南皆有宗派東省不便遽為保送
　　　前來禮部復行文該撫㑹同衍聖公確查保送
　　　去後今據該撫疏稱原叩
閽之端木謙實係端木子嫡裔其閔子嫡裔閔煌又稱
　　　伊兄子閔衍籀係長房嫡子閔衍籀應膺廕典
　　　閔煌出具甘結等語既經該撫㑹同衍聖公確
　　　查將端木謙閔衍籀保題前來相應將端木謙
　　　閔衍籀准授為五經博士世襲俟
命下之日禮部轉咨吏部照例給劄其端木謙閔衍籀
　　　之宗譜併通族甘結印結仍行文該撫㑹同衍
　　　聖公照例送部可也等因康熙三十九年正月
　　　二十四日題本月二十六日奉
旨依議欽此欽遵到部相應行文山東巡撫可也等因
　　　呈堂奉批行送司擬合就行為此合咨前去遵
　　　照
旨内事理欽奉施行等因到部院案行到司蒙此隨行
　　　兖州府轉行查取去後今據該府申據濟寧州
　　　申稱遵即轉行端木謙閔衍籀知照外復移濬
　　　縣取到端木謙通族甘結濬縣印結并將取到
　　　閔衍籀通族甘結加具卑州印結同二氏宗譜
　　　一併具文申送等情到府據此擬合轉送等情
　　　到司據此該本司布政使劉暟查得奉院案准
　　　禮部咨開端木謙閔衍籀准授為五經博士世
　　　襲仍取端木謙閔衍籀宗譜並通族印甘各結
　　　㑹同衍聖公照例送部等因當即檄行兖州府
　　　查取去後今據該府申送端木謙閔衍籀二氏
　　　宗譜并通族印甘各結前來相應呈祈本部院
　　　俯賜㑹同衍聖公照例咨送禮部可也等情到
　　　部院據此擬合咨送為此㑹同衍聖公合咨貴
　　　部煩請查照施行
　　　禮部咨同前事祠祭清吏司案呈禮科抄出該
　　　禮部等衙門㑹覆山東巡撫王國昌題前事内
　　　開該(臣/)等㑹議得先經禮部議覆閔煌端木謙
　　　請給博士之處毋庸議具題奉
旨九卿詹事科道㑹議具奏欽此該(臣/)等議覆恭遇
皇上崇儒重道之時兩賢後裔似應授與官職以彰曠
　　　典但其後裔厯世久遠是否嫡派亦未可定應
　　　行文該撫㑹同衍聖公確查嫡派應授之人保
　　　送到日再議等因具題奉
旨依議欽此欽遵隨行文山東巡撫衍聖公去後隨據
　　　該撫咨稱閔煌端木謙寄籍濟寧各止五世況
　　　直𨽻江南河南皆有宗派東省不便遽為保送
　　　前來禮部復行文該撫㑹同衍聖公確查保送
　　　去後今據該疏稱原叩
閽之端木謙實係端木子嫡裔其閔子嫡裔閔煌又稱
　　　伊兄子閔衍籀係長房嫡子閔衍籀應膺廕典
　　　閔煌出具甘結等語既經該撫㑹同衍聖公確
　　　查將端木謙閔衍籀保題前來相應將端木謙
　　　閔衍籀准授為五經博士世襲俟
命下之日禮部轉咨吏部照例給劄其端木謙閔衍籀
　　　之宗譜併通族甘結印結仍行文該撫㑹同衍
　　　聖公照例送部可也等因康熙三十九年五月
　　　二十四日題本月二十六日奉
旨依議欽此欽遵到部相應移咨衍聖公遵照
旨内事理欽奉施行
　　　(臣/)按四科之目著於漢儒十哲之稱見於北魏
　　　後世躋顔于于四配而以有若補之其見於孟
　　　子之書者或云具體而微或云善言德行或云
　　　有聖人之一體或云似聖人或云智足以知聖
　　　人皆篤論也顧厯代以來雖膺封爵之榮享堂
　　　上之祭而未有録其後裔者唯仲子之後得襲
　　　世職于明末相傳至今而諸賢皆僅以諸生奉
　　　祠殊未稱
朝廷尊崇之意今我
皇上因親祀
　孔子而廣及先賢子騫子貢乃得與子路一體邀
恩澤及苗裔俎豆増光何其盛也且竊溯
幸魯迄今己十有六年而
皇上推恩
　　先聖之心久而彌勤若斯豈萬古所能幾及哉
　　　康熙四十一年壬午二月
命以先儒邵雍後裔邵文學為世襲五經博士
　　　掌江南道監察御史杜之昂謹
　題為先賢闡明聖學懇祈
一視同仁以溥
皇恩以光史冊事欽惟我
皇上崇儒重道講學右文先聖先賢無不留心表揚曾
　　　有
御書匾額學達性天四字
頒賜周惇頤程顥程頤張載朱熹邵雍六子煌煌
宸翰奎璧生光其榮一也是邵雍内聖外王之學與五
　　　子同功已在
聖明洞鑒之中(臣/)一介迂儒何能翼贊
高深然仰體
聖心崇祀先賢表揚聖學有加無已凡先賢子孫均沐
隆恩如周程張朱俱有博士以主其祀而邵雍獨無博
　　　士以及其後(臣/)因不辭冒昧敢為邵雍博士之
　　　請惟
恩出
聖裁或可與五子
一視同仁
勅部確查邵雍正支嫡派以承祀典邵雍有靈感
恩無既垂之史册光昭千古矣如果(臣/)言不謬伏乞
勅部議覆施行康熙四十年五月二十八日奉
旨該部議奏
　　　禮部
　題為先賢闡明聖學懇祈
一視同仁以溥
皇恩以光史冊事禮科抄出掌江南道事河南道監察
　　　御史杜之昂
　題前事奉
旨該部議奏欽此該(臣/)等議得河南道監察御史杜之
　　　昂疏稱欽惟我
皇上崇儒重道講學右文先聖先賢無不留心表揚曽
　　　有
御書匾額學達性天四字
　頒賜周惇頤程顥程頤張載朱熹邵雍六子煌煌
宸翰奎璧生光是雍内聖外王之學與五子同功已在
聖明洞鑒之中周程張朱子孫俱有世襲博士以主其
　　　祀而邵雍獨無博士以及其後
恩出
聖裁或可與五子
一視同仁
勅部確查邵雍正支嫡派以承祀典等語查順治十二
　　　年八月内據江南布政使呈送朱熹子孫朱煌
　　　承襲博士(臣/)部題覆授為五經博士康熙二十
　　　九年二月内(臣/)部題覆福建巡撫張仲舉疏請
　　　朱熹子孫朱瀠授為世襲五經博士康熙九年
　　　五月内(臣/)部題覆臺(臣/)傅世舟條奏程顥程頤
　　　子孫程宗昌程延祀授為世襲五經博士康熙
　　　二十四年四月内九卿詹事科道㑹議都察院
　　　左僉都御史姚締虞條奏周敦頤子孫周嘉耀
　　　授為世襲五經博士康熙二十七年九月九卿
　　　詹事科道㑹議户科掌印給事中汪晉徴條奏
　　　張載子孫張守先授為世襲五經博士俱各在
　　　案(臣/)等恭惟我
皇上治隆今古
學貫天人上接堯舜之心傳遠承孔孟之道統凡屬後
　　　裔悉叨
聖世隆恩今御史杜之昂條奏周惇頤程顥程頤張載
　　　朱熹邵雍俱䝉
御賜匾額是邵雍内聖外王之學與五子同功已在
聖明洞鑒之中等語相應如其所請一體授與博士以
　　　彰曠代之
殊恩萬年之盛典但其後裔厯世久遠無慿稽考俟
命下之日行文該撫確查嫡派將應授之人保送到日
　　　再議可也六月十八日奉
旨依議
　　　巡撫河南兵部右侍郎兼都察院右副都御史
　　　(臣/)徐潮
　題為先儒闡明聖學等事該(臣/)看得宋儒邵雍闡明
　　　道學有功名教臺臣杜之昂條
　奏比例周程張朱世襲承祀部覆行(臣/)將邵雍嫡派
　　　應授之人宗圖宗譜印甘各結具題行據布政
　　　使李成林詳稱查明邵雍嫡派二十八代孫邵
　　　養醇於明崇禎六年授為博士明末㓂亂養醇
　　　故後劄付無存養醇之子邵國璋係邵雍二十
　　　九代孫但年逾七旬難習禮儀今國璋之子邵
　　　文學係應授之人取具圖譜各結前來請
旨施行奉
旨該部知道
　　　禮部
　題為先賢闡明聖學懇祈
一視同仁以溥
皇仁以光史册事禮科抄出河撫徐潮
　題前事奉
旨該部知道欽此該(臣/)等議得先經(臣/)部題覆御史杜
　　　之昂為先賢邵雍之後請襲博士一疏令行該
　　　撫確查嫡派將應授之人保送到日再議等因
　　　具
　題奉
旨依議欽此隨行文河南巡撫去後今准該撫徐潮疏
　　　稱查明崇禎六年邵雍嫡派二十八代孫邵養
　　　醇曽授為博士明末㓂亂劄付無存邵養醇之
　　　子邵國璋係邵雍二十九代長門嫡孫但年逾
　　　七旬難習禮儀今邵國璋之子邵文學乃邵雍
　　　三十代長門嫡孫係應授之人取具宗圖譜印
　　　甘各結保
　題前來相應將邵文學准授為世襲五經博士俟
命下之日(臣/)部轉咨吏部照例給劄可也康熙四十一
　　　年二月初五日奉
旨依議
　　　附録　邵雍字堯夫其先范陽人父古徙衡漳
　　　又徙共城雍年三十遊河南葬其親於伊水上
　　　遂為河南人事北海李之才受河圖洛書伏羲
　　　八卦六十四卦圖象探賾索隱妙悟神契衍先
　　　天之旨著書十餘萬言事親盡孝歳時耕稼僅
　　　給飲食名其居為安樂窩司馬光兄事之嘉祐
　　　中詔求遺逸王拱辰以雍應詔授將作主簿復
　　　補潁州團練推官皆固辭卒年六十七贈秘書
　　　省著作郎元祐中賜諡康節咸淳三年追封汝
　　　南伯從祀孔子廟廡
　　　(臣/)按邵雍居河南時程顥與之議論終日歎曰
　　　堯夫内聖外王之學也程頤銘其墓曰雍之道
　　　純一不雜就其所至可謂安且成矣朱熹贊之
　　　曰天挺人豪英邁蓋世駕風鞭霆厯覽無際手
　　　揮月窟足躡天根閒中今古醉裏乾坤其為程
　　　朱推重如此宜我
皇上學達性天之賜以六子並稱詎非千古帝王卓識
　　　歟兹
可臺(臣/)請
允禮(臣/)議
特賜其後裔世襲五經博士與周程張朱之後一體襲
　　　職此真
聖明浩蕩之恩曠古未有之典昔雍精河洛理數遇事
　　　前知嘗與歐陽棐道其立身本末且曰足下其
　　　無忘鄙人於異日雍卒留守韓維請諡於朝棐
　　　時為博士作諡議恍憶當時之言落筆如其自
　　　序則雍必有以逆知數百年後有
大聖人出德位兼隆榮其後裔吾
　皇上道契先天德符至理豈偶然哉從此海内蒸蒸咸
　　　　思昌明聖學興起百世之下吾
　皇上壽世作人之化洵非百王所能幾及矣
　
　
　
　
　
　
　
　
　
　
　
　
幸魯盛典巻十九
　欽定四庫全書
幸魯盛典巻二十
　　　　康熙二十四年乙丑四月衍聖公孔毓圻疏請
　　　　纂修
　幸魯盛典并請
　御製古檜賦勒石檜樹間
　詔從之
　　　　衍聖公(臣/)孔毓圻
　　奏為請
　旨纂修
　幸魯盛典以昭垂道統敷示臣民事(臣/)聞帝王膺圖御
　　　　宇以體元出治則為君極聖賢致知力行以繼
　　　　往開來則為道統自古迄今君極與道統合而
　　　　為一者必至聖而後克全伏遇
　皇上
　　哲謀天亶
　敦敏夙成
　知則生知聰明首出庶物
　行則安行律度協於中和猶復
　修來時敏念典愈勤
　鑒百王之治法
　闡千聖之微言堯舜禹湯文武周孔之道至我
皇上而統㑹焉上有至聖之君則下有王者之民(臣/)竊
　　　見
巡蹕所至區宇縱觀羣黎覲迎歡呼徯應千里攀援即
　　　古帝遊幸康衢僅一擊壤之儔耳而今則處處
　　　皆康衢人人為擊壤
皇上之德盛化神實高於古聖遠矣至如
臨幸闕里典制超越蓋惟
皇上躬任道統親接羮牆以是創制矞皇敦崇
　　先聖而(臣/)見四方人士來登闕里者瞻仰
宸章
御蓋焜燿廟庭無不致敬忭舞導揚又必問(臣/)以釋奠
　　　之儀文進講之大義與夫拜颺之次第
　賚予之優渥務必細詢(臣/)應對且日不暇給(臣/)因思
聖主隆規自炳於
　起居之注而尼山道統不可無紀盛之書(臣/)愚特籲
聖恩容(臣/)裒輯
　典章臚陳儀制
皇上顧問之天語羣僚奏對之昌言(臣/)族受
恩之始末扈從入廟之班聫一一恭紀纂成
幸魯盛典一書以昭示臣民使共獲快覩在(臣/)家則傳
　　　之子孫與論語家語諸書同垂天壤矣如䝉
鑒允(臣/)即於廟庭設局纂修仍請
勅下部衙門將一應
臨幸闕里事宜
聖製
聖諭告文祝文禮樂儀制講章以及扈從入廟陪祀執
　　　事諸臣名爵各行頒發到(臣/)以便彚齊纂入俟
　　　刋刻成書另疏恭呈
御覽則寰宇獲覩顯懿之盛而尼山永垂鉅典之書矣
　　　抑(臣/)更有請者(臣/)兹趨賀
萬壽甫入都門聞有
御製古檜賦(臣/)不勝懽躍即購求抄本薫沐恭誦仰見
　　　我
皇上
聖學淵宏
龍章浩瀚妙體裁之獨至闡義藴於靡遺(臣/)伏念自手
　　　植檜樹以來二千餘歳幸邀
天顔之顧盻復荷
睿藻之褒揚(臣/)不揣冒昧敢請
聖製勒石檜樹間垂之永久以為萬代觀瞻伏乞
皇上鴻慈俯允奉
旨該部議奏
　　　禮部
　題前事該(臣/)等議得衍聖公孔毓圻疏稱
皇上臨幸闕里典制超越特籲
聖恩容(臣/)裒輯典章臚陳儀制
皇上顧問之天語羣僚奏對之昌言(臣/)族受
恩之始末扈從入廟之班聫一一恭紀
幸魯盛典一書即於廟庭設局纂修仍
勅下該衙門將一應
臨幸闕里事宜
聖製
聖諭告文祝文禮樂儀制講章以及扈從入廟陪祀執
　　　事諸臣名爵各行頒發以便彚輯等語(臣/)等仰
　　　惟我
皇上崇尚師儒修明理學
車駕躬臨闕里特崇報典屢沛
恩光而且
宸翰輝煌
天章藻麗規模遠邁於前王彞訓永垂於萬世應如衍
　　　聖公孔毓圻所請纂修
幸魯盛典一書永垂萬世相應將
皇上東巡
聖製
聖諭告文祝文並顧問
天語臣僚奏對
臨幸闕里事宜禮樂儀制講章啓奏等事以及扈從王
　　　等内大臣侍衛各部院大臣官員入廟陪祀執
　　　事諸臣名爵(臣/)部行文各部院詳查明白開列
　　　俱移送(臣/)部其纂修
幸魯盛典一書永垂萬世應將各部院移送禮制事宜
　　　彚送翰林院其應行纂修典禮各項詳定明白
　　　移送(臣/)部轉送衍聖公孔毓圻纂修進呈
御覽又疏稱
御製古檜賦請勒碑檜樹間垂之永久以為萬代觀瞻
　　　等語相應亦如所請
勅下翰林院將古檜賦抄録移送(臣/)部亦轉發衍聖公
　　　孔毓圻令其勒碑檜樹間可也奉
旨依議
　　　十二月衍聖公孔毓圻疏舉進士金居敬等纂
　　　修
幸魯盛典
上可其奏
勅部咨取金居敬俞兆曾叢克敬孫致彌葉湜沙汝洛
　　　章緯曹晃赴闕里
　　聖廟纂修
　　　衍聖公(臣/)孔毓圻
　奏為纂修仰奉
俞綸編輯理難草率恭請
　頒發禮制事宜咨取應用人員以光盛典事切該(臣/)
　　　恭遇我
皇上崇儒重道加恩
　　先師前軼百王後光萬禩先經(臣/)請
旨纂修
幸魯盛典以昭埀道統敷示臣民事具奏奉
旨該部議奏隨經禮部議覆内稱相應將
皇上東巡
聖製
聖諭告文祝文併顧問
天語臣僚奏對
臨幸闕里事宜禮樂儀制講章啓奏等事以及扈從王
　　　等内大臣侍衛各部院大臣等員入廟陪祀執
　　　事諸臣名爵行文各部院詳查開明移送(臣/)部
　　　彚送翰林院其應行典禮各項詳定明白移送
　　　(臣/)部轉送衍聖公孔毓圻纂修進呈
御覽奉
旨依議欽遵在案伏念
皇上文治之隆亘古未有年來海外之國皆求遣子入
　　　監讀書今(臣/)所請纂修
幸魯盛典之書告成之日外則宣示遐方内則昭垂後
　　　世皆仰
皇上之崇正道尊
　　先師奕禩永奉典則之貽四海競切觀光之慕所係
　　　誠非淺鮮也所有禮制事宜等各項前經部議
　　　俟翰林院詳定明白移部轉發到(臣/)計詞臣必
　　　已捜輯考核詳備無遺請
勅部院迅速頒發以便遵
旨開館纂修但(臣/)自惟學問固陋尠見寡聞若使獨任
　　　操觚未免掛一漏萬況所裒集者我
皇上之文章乃古今莫大之文章所恭紀者我
皇上之事功乃古今莫大之事功若草率從事(臣/)則何
　　　敢今纂修盛典一書必須才學鴻贍之人共勷
　　　厥事方能揚㩁愉快而諸臣之現任供職者(臣/)
　　　未敢借才(臣/)擬身總其綱及(臣/)胞弟翰林院五
　　　經博士(臣/)孔毓埏為副外(臣/)訪得江南蘓州府
　　　長洲縣乙丑科進士金居敬浙江嘉興府嘉善
　　　縣儒學増廣生員曹晃嘉興府海鹽縣乙丑科
　　　進士俞兆曾江南蘇州府嘉定縣戊午科舉人
　　　孫致彌蘇州府崑山縣辛酉科順天鄉試副榜
　　　貢生葉湜江寧府江寧縣丁巳科舉人叢克敬
　　　山東登州府萊陽縣候選京職沙汝洛浙江杭
　　　州府富陽縣候選知縣章緯此數人者皆人品
　　　純粹學問優長堪任纂修之役恭請
俞旨
勅部咨取到(臣/)至於校閲収掌謄録各有攸司書成之
　　　日一並列名進呈
御覽其間儻有未備典禮亦容(臣/)次第咨部查取務求
　　　明備以光盛典奉
旨該部知道
　　　禮部
　題前事該(臣/)等㑹議得衍聖公孔毓圻疏稱纂修
幸魯盛典一書(臣/)自惟學問固陋尠見寡聞若使獨任
　　　操觚未免掛一漏萬必須才學鴻贍之人共勷
　　　厥事方能揚㩁愉快而見任供職者未敢借才
　　　(臣/)擬身總其綱翰林院五經博士孔毓埏為副
　　　外今訪得江南進士金居敬浙江生員曹晃浙
　　　江進士俞兆曾江南舉人孫致彌江南貢生葉
　　　湜江南舉人叢克敬山東候選京職沙汝洛浙
　　　江杭州府富陽縣候選知縣章緯此數人者皆
　　　人品純粹學問優長堪任纂修之役恭請
俞旨勅部咨取到臣等語應照衍聖公孔毓圻所題將
　　　進士金居敬等移咨該督撫速催前赴衍聖公
　　　處纂修可也奉
旨依議
　　　康熙二十五年丙寅七月
上命頒降
御製文及
幸魯典禮於
　聖廟纂修館八月初一日衍聖公孔毓圻同翰林院
　　　五經博士孔毓埏纂修進士金居敬俞兆曾舉
　　　人叢克敬孫致彌副榜貢生葉湜候選小京職
　　　沙汝洛候選知縣章緯増廣生員曹晃等於金
　　　絲堂開館纂修
幸魯盛典
　　　禮部咨為移送事儀制清吏司案呈奉本部送
　　　准翰林院咨稱先經本衙門進呈過
幸魯典禮二本於康熙二十五年七月初四日侍讀學
　　　士高士竒口傳此書
御覽已完發與衍聖公孔毓圻併
御製文章七篇一併發出應移送貴部轉發
幸魯典禮二本
御製文章七篇移送衍聖公可也
　　　衍聖公(臣/)孔毓圻
　題為
御製天章既煥臣僚撰述宜裒謹報明開讀開館日期
　　　再請
俞旨事(臣/)於康熙二十五年八月初一日接准禮部咨
　　　稱准翰林院咨稱先經本衙門進呈過
幸魯典禮於康熙二十五年七月初四日侍讀學士高
　　　士竒口傳此書
御覽己完發與衍聖公孔毓圻併
御製文章七篇一併發出應移送轉發等因咨行到(臣/)
　　　(臣/)即於本日在(臣/)衙門恭設香案率領纂修各
　　　員併(臣/)屬官員族人等望
闕叩頭行禮當即開讀
聖製(臣/)謹親捧安奉
宸翰閣内隨率纂修各員敬於
　　聖廟金絲堂開館訖(臣/)伏讀
聖製文明煥彩
睿藻揚華言言闡道紹述千聖之精微字字傳心糠粃
　　　百家之論説(臣/)稽往古厯代帝王凡孔廟碑記
　　　祝詞俱出廷臣撰述未聞寶翰親揮若唐宗幸
　　　宅之詩宋帝東臨之贊章宗一詠明祖一詩雖
　　　洋洋聖謨千秋永寶而寥寥篇什體製未𢎞從
　　　未有
親灑宸翰高文大篇如我
皇上之文同日月之麗天並行不息若源泉之湧地萬
　　　派爭流渾涵義類陶鑄古今廟記溯章述之功
　　　能序贊備始終之條理乃至泉林檜樹亦攄昭
　　　曠之觀孟廟姬祠並著發皇之大夐乎莫尚至
　　　矣難名愧(臣/)知識淺陋猶夫窺天測海豈能識
　　　其萬一惟日與纂修諸臣恭誦體㑹形之抃舞
　　　抑(臣/)更有請者自古都俞吁咈之朝必載賡歌
　　　颺拜之盛(臣/)伏見
聖駕巡幸扈從諸臣既有應
制之作班聫之上亦多恭頌之詞記頌詩賦體製不同
　　　皆以賡揚盛美黼黻休明即(臣/)等愚昧亦思有
　　　所撰述以紀希遘之典(臣/)擬彚輯編為藝文一
　　　巻附之集後上採巻阿魚藻以誌喜起之休風
　　　旁及夏諺衢謡益見
右文之盛治伏乞
勅下該衙門凡臣僚一應篇什許其於歳内各自繕冩
　　　郵寄到(臣/)容(臣/)編輯成書一體進呈
御覽伏候
皇上睿鑒奉
旨該部知道
　　　禮部
　題前事該(臣/)等議得衍聖公孔毓圻疏稱伏見
聖駕巡幸扈從諸臣既有應
制之作班聫之上亦多恭頌之詞皆以賡揚盛美黼黻
　　　休明即(臣/)等愚昧亦思有所撰述以記希遘之
　　　典(臣/)擬彚輯編為藝文一巻附之集後等因前
　　　來(臣/)等伏覩我
皇上濬哲生知文明應運
臨幸闕里釋奠
　先師典禮矞皇聲名洋溢揮灑
宸翰麗煥星雲昭揭
天章高懸霄漢開讀則圜橋觀聽加恩而泮璧増輝成
　　　一代之𢎞規垂千秋之僅事逖稽往籍爰溯曩
　　　徽唐虞之君臣賡唱成周之雅頌矢音以及炎
　　　漢柏梁初唐應制咸存撰製並有和歌於以黼
　　　黻休明發揚嘉美況乎恭逢
聖世欣覩
熙朝崇儒重道鑠古振今凡屬臣僚無不樂為宣贊相
　　　應如衍聖公所請凡扈從部院諸臣及在廷臣
　　　僚其有著為文辭鋪揚鴻鉅者無論詩賦頌記
　　　俱限於一月内繕冩交與翰林院由翰林院裁
　　　訂送(臣/)部轉發其衍聖公孔毓圻等有作亦聽
　　　采録務擇其淵粹有禆風雅者為藝文一類附
　　　之巻内非特益孔庭家乗之榮實以徴
聖代文治之盛如此則我
皇上尊崇至聖之意奕禩光昭而臣子頌揚踊躍之情
　　　亦得以稍抒萬一矣奉
旨依議
　　　康熙二十七年戊辰四月
幸魯盛典草稿告成計書一十八巻衍聖公孔毓圻具
　　　疏進呈
御覽恭請
御製序文
上命禮部翰林院㑹議議上
制曰可仍以原書發館遵
旨詳加增改
　　　衍聖公(臣/)孔毓圻
　奏為恭呈
幸魯盛典仰祈
睿鑒
欽定以隆重典事竊惟創非常之典制必在極盛之昌
　　　時集道統之大成端賴綏猷之元后(臣/)考闕里
　　　行幸漢高而後一十四君雖載史書從無專録
　　　典未鉅也伏惟我
皇上
　體膺上聖
　道協時中深考於承天治人之故惟斯道之能𢎞博
　　　綜於前言往行之中以古聖為可法
　念典時敏既親載籍以觀摩
　文教誕敷復示尊崇為則傚乃於甲子之冬時邁
　東巡之駕江淮旋
蹕洙泗停輿毖祀爰修隆儀肇舉陟降在庭儼若羹牆
　　　之接徘徊廟寢恭聞
金玉之音禮樂煥越於百王
恩典普沾於陪祀
宸章寶翰
　芝蓋貞珉叠
　賜屢頒有加靡己集廟庭之典謨未有富於
天章之巍煥也溯幸宅之典禮未有加於
　今日之𢎞鉅也復䝉
皇上俯俞(臣/)請纂修
幸魯盛典一書(臣/)隨舉金居敬等
　題薦纂修至於校閲収掌謄録之司(臣/)前疏内
　題明於書成之日一體列名隨將校閲張拱樞等咨
　　　報吏部註册在案自康熙二十五年八月初一
　　　日
　題報開館(臣/)統率各員敬謹慎重纂成書稿一十八
　　　巻恭呈
睿覽伏念(臣/)等學識淺陋其間裒輯恐有未當微(臣/)凛
　　　凛於心特籲
聖恩宥其愚昧
俯賜裁定並請
御製序文仍行頒發到(臣/)容(臣/)遵奉鏤板進呈
御覽即頒行天下庶普天率土咸仰
　尊師重道之崇閎桑户蓬樞共瞻
聖製宸篇之浩博其纂修等員幸際
聖朝得逢曠典應否邀
恩議叙出自
皇上洪恩非(臣/)所敢仰冀也奉
旨這本内事情著禮部翰林院㑹同確議具奏幸魯盛
　典併發
　　　禮部
　題前事該(臣/)等㑹議得衍聖公孔毓圻疏稱纂修
幸魯盛典一書自康熙二十五年八月初一日開館纂
　　　成一十八巻恭呈
睿覽
俯賜裁定並請
御製序文仍行頒發到(臣/)容(臣/)遵奉鏤版進呈
御覽即頒行天下其纂修等員幸際
聖朝得逢曠典應否邀
恩議叙出自
皇上洪恩等語(臣/)等仰見我
皇上崇儒重道邁古軼今
　典禮逺駕乎百王
　制作永垂於萬世
宸章睿藻煥若日星
芝蓋貞珉昭於雲漢兹
　鉅典已成
　鴻篇告竣相應
俯允所請
寵錫序文鏤刻頒布斯一代之𢎞章允著而千秋之正
　　　學増輝矣至書内批簽共三十二條應令遵照
　　　改正詩文所載尚少亦今増入其纂修八員應
　　　賞給表裏各一疋於該部移取可也康熙二十
　　　七年十月二十六日題本月二十八日奉
旨依議
　　　康熙四十年辛巳三月衍聖公孔毓圻恭呈修
　　　成
幸魯盛典稿本四十巻
　　　孔子六十七代孫太子少師襲封衍聖公(臣/)孔
　　　毓圻
　題為恭進
幸魯盛典稿本仰祈
欽定頒發以隆重典事竊(臣/)恭遇我
皇上欽崇
　　聖學
臨幸闕里
親祭
　　廟林
　典禮至隆
　恩澤至厚皆亘古之所未聞洵足度越百王輝映億
　　　禩先經(臣/)於康熙二十四年四月間具疏請纂
　　　修
幸魯盛典一書昭示天下萬世䝉
恩俞允(臣/)隨舉進士金居敬俞兆曾舉人叢克敬孫致
　　　彌副榜貢生葉湜候補小京職沙汝洛候選知
　　　縣章緯增廣生員曹晃等同任纂修之役亦䝉
恩准咨取到(臣/)於二十五年八月擇
　聖廟之金絲堂開館纂修至康熙三十七年告成計
　　　正文一十四巻頌揚詩文四巻共計一十八巻
　　　進呈
御覽恭荷
皇上寵錫序文并發原書内奉
欽定批簽三十二條令(臣/)遵照改正詩文所載尚少亦
　　　令増入(臣/)謹叩頭謝
恩同(臣/)弟五經博士(臣/)毓埏及纂修諸臣等敬謹詳慎
　　　遵奉
御批一一改正并遴選詩文增入外復䝉
皇上特發帑金修建
　　祖廟壯麗堅固逺邁前規工成之日又䝉
特恩命
　皇子行祭告禮又䝉
御製碑文
御筆親書
命官率
　内府供奉名手鈎勒摹搨進
　呈又䝉以
御書墨蹟
賜(臣/)珍藏
天恩優渥有加無已皆
　　廟庭從來未有之
異數而人(臣/)不敢冀望之
殊恩也抃舞之餘屏營彌切謹同纂修諸臣備載入書
　　　修完正文二十巻詩文二十巻共計四十巻裝
　　　潢成帙(臣/)謹親捧恭
　進外伏念
聖德崇隆
皇恩浩蕩(臣/)等經生之筆豈能測量
　天地之廣大摹寫
　日月之光華訛纇必多疎蕪不免伏冀
聖恩垂矜庸陋曲賜涵容其中有應改應刪之處(臣/)現
　　　帶纂修官原任翰林院庶吉士(臣/)孫致彌在京
　　　候
旨即令致彌欽遵刪改賫囘曲阜(臣/)當䖍奉刋刻刷印
　　　進
　呈頒行天下俾六合之内萬世而遥共仰我
皇上尊師重道卓冠古今而文教益振正學彌隆矣至
　　　於纂修諸臣朝夕編摩無間寒暑皆因感荷
天恩力圖報効不敢偷安(臣/)得藉以成書報
命皆
皇上聖恩所賜也(臣/)原舉纂修官八人今僅存孫致彌
　　　叢克敬二人在館一十六年辦事最久近叢克
　　　敬又以抱病囘籍其孫致彌曾䝉
召對久在
皇上睿照之中(臣/)與共事多年見其學問淹通為人勤
　　　慎(臣/)仰體
皇上愛惜人材至意敢為據實奏
聞儻䝉
皇上格外叙録則又出自
高天厚地之特恩非(臣/)之所敢希望也伏祈
聖鑒勅部議覆施行康熙四十年四月初二日題本月
　　　初五日奉
旨該部知道
　　　(臣/)謹按
　　聖門紀載之書見於厯代經籍之志者有孔志闕里
　　　祖庭記東家雜記孔子世家譜孔氏編年孔氏
　　　實録孔聖圖譜孔氏全書聖門通考聖門人物
　　　志闕里志孔子弟子傳贊孔庭纂要孔聖全書
　　　孔庭僉載諸書篇目殊夥纂輯相沿然非子孫
　　　之追述先型即儒生之推尊至聖握鉛懷槧多
　　　在芸窗襞紙濡毫率由蔀屋且也盈箱累篋惟
　　　傳闕里之遺文紀事纂言莫載朝家之大典猶
　　　且垂諸藝苑播在儒林未有
天章
宸翰親揮灑於寶跗
帝典
王謨頒記注於玉署采兼葑菲奉
德音以求才堂啓金絲沐
天恩而開局
聖朝之謨烈乃增光於魯壁之旁下士之編摩得仰塵
　　　於
　厦㫋之側如(臣/)等今日之受
恩過望沐
寵逾涯者也欽惟我
皇上德邁羲軒
　功高姚姒
　心符聖道隆
　恩禮於
　先師
　手握化機啓文明於寰宇
特紀
熙朝之盛事聿垂萬世之芳模(臣/)等猥以菲材濫厠載
　　　筆非不思鋪陳
盛烈揚扢
鴻猷而一蠡不足測溟涬之深尺管不足量圓穹之大
　　　凡厯十六年之久始成四十巻之書幸得載
聖德之矞皇庶可掩蕪詞之弇鄙所冀仰邀
睿鑒裁自
淵衷一經筆削於
九重彌增光焰於萬丈則文河學海皆沐
恩波經笥書囊咸沾
聖澤縹緗輝映時見星雲日月之光華琰琬流傳永匹
　　　虞夏商周之制作矣
　　　禮部
　題前事該(臣/)等議得衍聖公孔毓圻奏稱恭遇
皇上臨幸闕里
親祭廟林典禮至隆
恩澤至厚先經(臣/)于康熙二十四年疏請纂修
幸魯盛典一書康熙三十七年告成呈覽恭荷
皇上寵錫序文併
欽定批簽三十二條今(臣/)遵照改正詩文所載尚少亦
　　　令増入(臣/)謹同纂修諸臣遵奉
御批改正併遴選詩文増入外復蒙
皇上念
　　祖廟隳敝發帑金修建又命
　皇子祭告又蒙
御製碑文
御筆親書謹備載入書修完四十巻謹親捧恭
　進外其中有應改應刪之處(臣/)現帶纂修官原任翰
　　　林院庶吉士(臣/)孫致彌在京候
旨欽遵
御批刪改䖍奉刋刷進呈頒行天下等語(臣/)等恭惟我
皇上治紹唐虞道隆洙泗
躬詣闕里
親祭廟林重道崇儒從古未有應如衍聖公所請將
幸魯盛典一書恭候
皇上刪改刋刻進呈頒行天下垂之萬世又稱(臣/)原舉
　　　纂修官八人今僅存孫致彌叢克敬二人在館
　　　一十六年辦事最久近叢克敬又以抱病囘籍
　　　其孫致彌(臣/)與共事多年見其學問淹通為人
　　　勤慎倘䝉格外叙録則又出自
高天厚地之特恩等語查議叙官員事𨽻吏部其孫致
　　　彌議叙之處俟
命下之日交與吏部可也本月二十二日題二十四日
　　　奉
旨依議
　　　吏部
　題前事該(臣/)等議得禮部咨稱衍聖公孔毓圻疏稱
　　　(臣/)原舉纂修
幸魯盛典原任翰林院庶吉士孫致彌在館一十六年
　　　辦事最久學問淹通為人勤慎倘蒙格外叙録
　　　則又出自
高天厚地之特恩相應將孫致彌議叙之處俟吏部議
　　　等因具題奉
旨依議欽此欽遵移咨前來恭惟
皇上道崇先聖
　功邁百王
　省方觀民
　過魯講學既
親祠祭
　重煥宫牆
御筆天章
　光昭星日
深恩厚澤
　　慶衍裔孫風教宏施寰海普被今衍聖公孔毓圻因
　皇上幸魯盛典告成疏稱纂修官孫致彌在館一十六
　　　　年辦事最久學問淹通為人勤慎題請格外叙
　　　　録相應將原任翰林院庶吉士孫致彌准其原
　　　　官用可也(臣/)等未敢擅便謹題請
　旨五月二十三日題二十五日奉
　旨依議
　
　
　
　
　
　
　
　
幸魯盛典巻二十
　欽定四庫全書
幸魯盛典巻二十一
　　　　　扈從
　　聖駕釋奠闕里兼
　　　幸孔林恭紀百韻
　　　　　太子太傅保和殿大學士兼禮部尚書(臣/)王　熙
　　　　　帝德開堯舜王風懋禹湯淵源歸夫子統緒屬
　　今皇百代心符契千秋道頡頏
　　　臨雍隆典禮講學肅冠裳寤寐親賢哲甄陶徧黨庠
　　　　　覃敷文教逺赫濯武功張參贊通三極含𢎞暨
　　　　　八荒醴泉流浩浩膏露降瀼瀼圃已遊麟鳳郊
　　　　　真絶虎狼㑹朝班玉瑞垂拱握珠囊泰運占方
　　　　　永乾行本自强學惟明體用理必晰毫芒地衍
　　　　　龜龍數天騰奎壁光鏡圖歸掌握山海盡梯航
　　　　　中澤無鴻鴈平疇裕積倉照臨儼有赫咻噢視
　　　　　如傷效順徵河岳隨時若雨暘蠲租仁自逺解
　　　網澤何長風動羣從欲陽和立起僵貞符逢甲
　　　子元㑹際陶唐九月宜秋狩豳風正築場康衢
　　　馳
　鳳輦飛騎躍
　龍驤先問齊吳俗旋臨鄒魯鄉省耕歌夏后時邁厯
　　　周疆泰岱遙重接龜䝉近可望青丘曽毖祀絳
　　　節更迴翔親聖觀車履嚴師樹表坊物章存掌
　　　故考核俾精詳集議咨宗伯先期遣奉常樂教
　　　曲阜習衣自辟雍將
宸斷超前古尊崇極帝王遵塗經費邑覽勝憩林塘杖
　　　履如親炙川原未𣺌茫漣漪昭大道臨眺煥
宸章肆覲隨
　行在恭迎側路旁上公深儼恪萬姓競歡康列幕周
　　　環衞齋宫敞
御床分曹儀制備序事駿奔忙曉漏籌初唱宵衣夜未
　　　央紅雲紛繚繞黄屋獨髙昂
　玉趾行中道金貂翼兩廂升階容漆漆承祭氣洋洋
　　　彩碧輝廊廡丹青畫棟梁巍峩聫象緯陟降見
　　　羮牆我
后惟恭黙千官共濟蹌祝辭親致奠綴兆儼成行栒簴
　　　懸鐘鼓形鹽間豆觴塤篪兼鳳管琴瑟竝笙簧
　　　燭影明於晝爐煙細不颺迎神先奏曲奠帛早
　　　承筐此日芹為菜當年食必薑牲牷羅鼎實酒
　　　醴挹神漿雕繪陳筵几薌萁進稻粱具籩盛棗
　　　栗秉籥舞篬筤醢鹿常為脯槀魚欲勝魴諸賢
　　　洵紹統
　　啓聖實開祥殷祀欣同舉褒崇可共當精誠交㝠漠
　　　明德薦馨香祖烈須揚大孫謀貴用臧承前誰
　　　接武考業孰盈緗爰厯奎文閣來登詩禮堂談
　　　經詳格致闡易辨陰陽
天語何諄篤家聲在熾昌存心宜勿替敦行有餘慶劍
　　　佩容猶昨琴書澤未亡循牆心自切懷古意難
　　　忘行敎圖傳賜雲雷制本商額題師表燦蓋拂
　　　廟庭黄有地壇名杏無枝檜似鋼靈根闗氣運
天賦重琳瑯古石苔斑駁唐槐肄逺揚摩碑知米芾聞
　　　敎憶陳亢複壁藏皆出寒泉汲獨嘗登堂思慨
　　　慕拜墓益齋莊樹撫欃檀老花搴文草芳叢蓍
　　　符易數竒木植諸方華表寧歸鶴端門定集凰
　　　禽蟲咸感格荆棘絶披猖瀆伏流穿濟山紆翠
　　　帶防儒風興奕世大義重三綱博物知萍實先
　　　幾辨土羊轍常環海内道自任行藏彬郁從周
　　　禮裁成抑魯狂筆真嚴斧鉞歌豈棄滄浪漢祀
　　　恒相襲秦灰總不妨賞心時至止撫景越相徉
　　　増域餘千畝題詩爛七襄
　賜書篇鄭重頒錦色輝煌爵秩
恩加厚松筠操比霜一門邀
寵錫四野樂倉箱漢代嗤分肉齊侯陋發棠覲光欣藹
　　　藹受福詠穰穰廣運原無外髙深豈易量旦明
　　　嚴對越扈從愧劻勷瞻仰兹何幸趍承恐未遑
　　　有懷時抑抑待
命實惶惶夙凛心如水還期道勝剛誕登今在望灑掃
　　　志初償書已先呈洛星看早聚房小臣慚獻頌
　　　拜手慶元良
　　　恭紀
幸魯盛典五十韻
　　　文華殿大學士兼吏部尚書加一級(臣/)宋德宜
天縱膺圖籙
皇猷秉憲章欽安侔古帝道德邁前王己契精微統還
　　　登詩禮堂琴書貽典則几杖遡津梁遂省詞臣
　　　奏爰收給事囊
　龍旂指魯甸
　鳳輦出東方日觀岧嶤甚天齊控馭長升公稽具典
　　　建嶽鎮非常漢檢埋何處秦碑蹟己荒惟聞小
　　　天下兼亦望餘杭泗境平如掌泉林水似湯循
　　　環川上意親切
　聖人鄉
　行殿衣裳肅齋宫劍珮忙香煙分御鼎玉帛貯承筐
　　　奔走東家裔趨蹌贊禮郎明禋蠲秬鬯干羽叶
　　　笙簧
　展拜申殊敬鳴謙蹈允臧
天顔惟穆穆侍從更煌煌
　講幄陳書巻談經晉秀良繫辭宣秘奥大學闡微茫
　　　孰許圜橋聽惟𫝊循吏當可知邀獨賞動念切
　　　如傷縫掖誰能畫音容儼不忘吳生推妙手顧
　　　凱亦專塲寓目𫝊家器旁觀韞匱藏尊罍刻犧
　　　象斑駁富珩璜壁甃千尋井金絲萬仞牆杏壇
　　　猶厯厯檜樹轉蒼蒼師表新題額松筠復建坊
　恩波誠浩浩
　膏露正瀼瀼古宅殊東第佳林異北邙墓門羅瑞草
　　　洙水接銀潢止輦勤瞻仰升階布肅將壺傾三
　　　島露杯酹五雲漿木亦稱端楷蓍能貢吉祥林
　　　坰光秀發榛莽色飛揚豈繫家行慶端由運際
　　　昌
　牓懸垂日月
　詩咏勒珪璋賦已揮柔翰碑仍寫硬黄
君師齊建極性道獨提綱上相欣隨輦新銜竊望洋蹕
　　　應臨斗分家本住吳閶風景寧殊昨鄉闗逺不
　　　妨荷留密勿地暫隔
　御爐香桑梓沾膏雨枌榆喜頡頏禮曽觀太學官昔
　　　備東廂釋奠榮膠序臯比列上庠後先原嫓美
　　　聞見協重光
　巍煥難為述
　髙深未可量東巡擬有頌簪筆幾徬徨
上幸闕里釋奠恭紀
　　　　户部尚書管兵部尚書事(臣/)梁清標
元后敷文治貞符啓泰年光華凝景慶聲教匝垓埏理
　　　契軒圖始心參姒範先執中
皇建極合撰
聖希天絶學留洙泗餘音被管絃累朝陳俎豆六代備
　　　宫縣遺澤涵終古
宸修叶自然
　駕從丹陛發
詔有紫泥𫝊特舉巡方禮
親臨釋奠筵風雷環梐枑雲日絢山川戒事多齊稷齋
　　　居致吉蠲舞人張羽葆肉吏薦珍籩酒泛三重
　　　酎香浮百和煙羮牆神貺接
綸綍國恩偏别貯
　金莖瑵頻頒
　玉府錢殊榮流後裔曠典及前賢講席垂
清問圜橋領秘詮紱麟徵舊蹟鬛馬展新阡汛掃皆除
　　　賦陪敦更錫田八荒同律度萬彚入陶甄
睿藻星辰麗
鴻章琬琰鐫
鑾輿欣出震
龍德喜乗乾海岱髙深竝君師道法全名言誠不易徒
　　　此測蠡淵
　　　　再紀二律
六龍初駕五雲車一路山靈望
翠華洙泗歘來
天子氣圖書重啓聖人家雍容法從闗星緯爛熳
奎章絢海霞
詔下蠲租歌舞處
九霄春雨徧桑麻
　　　　其二
　　　泰運忻逢肇上元
　時巡環衛儼雲屯
皇猷一代崇經術道統千秋屬
至尊琴瑟錯陳天上曲師儒賚予
聖朝恩振興文敎髙今古海岱光生禮樂門
大駕幸闕里頌(有序/)
　　　　户　　部　　尚　　書(臣/)陳廷敬
　　　康熙嵗甲子
皇帝臨位二十有三年海㝢寧和黔黎輯乂仁聲布流
　　　旁暢域外肅肅雍雍咸稱
聖意於時三事大夫颺言曰昔者刻玉遊河披圖巡雒
　　　襄野之駕塗山之㑹皆能焜燿簡籍垂於方來
　　　仰惟
皇上當位作聖首出建極君師之統千禩一時乃猶屈
　　　巳求賢虚懷訪道廣厦細㫋之上誦吟冊書潛
　　　神討研宵旦不輟勤踰儒素遐稽統緒嚮往孔
　　　子思致殊禮肇盛典者久矣今兹萬國既同文
　　　化懋興宜遂以時宣省風敎展義魯邦下塞衆
　　　望
皇上凝睿思延廷問久之迺
詔曰事
　先師禮重且嚴惟兹二三輔弼暨廷臣之嫺於制者
　　采擇古誼以聞又
詔曰汝廷敬實惟予舊講臣其與議所宜行(臣/)從諸臣
　　　後議具上
皇帝曰俞朕慕聖道敬因東巡狩詣
　先師宅里其毋重煩吾民供億於是肆
　赦軫農放稅己責𢎞敷愷澤於天下然後乃厯吉日
　　　協靈辰野廬警路宫正設蹕
　玉輿曉升
　帷殿夕御前驅朱旗屬車日羽以臨乎岱宗是時未
　　　臻乎闕里也飛斾淮江觀民設敎月屆黄鐘旋
　　　軫南陸聿來
　聖居覽觀林廟圖書器物之盛嚴恭將事樂奏禮行
　　　光景肸蠁聖歆如答(臣/)廷敬向以儒學猥䝉擢
　　　任又特被
勅旨議禮恭睹禮成不勝歡忭震躍伏而思曰前代之
　　　崇禮者可紀矣太牢特祀肇自西京褒成祼將
　　　爰及東漢貞觀定朝㑹之儀開元錫文宣之號
　　　器物之賜渥於廣順陪位之班詔始祥符至和
　　　加衍聖之稱承安世曲阜之令皆名為崇儒重
　　　道而備物致誠忘勢而希至德惟我
皇上為列辟稱首(臣/)以淺識窺較萬世師表之稱則與
　　　乾坤同其悠久也六經表章之澤則與日月竝
　　　其光華也留
　鳳蓋於㦸門車服禮器所未備也頒
龍章於鄉校普天率土所共瞻也矞矞皇皇莫與京矣
　　　(臣/)謹拜手稽首而獻頌曰
　　　惟聖體道生民拔萃德踰位兮惟
帝則聖統壹萬類位斯配兮
龍飛於天周覽八極嘉鳳德兮聖作物覩垂祀萬億視
　　　魯國兮
帝開明堂于羮于牆坐則見兮
帝㑹方岳東西南朔來殷薦兮
　鑾車戾止鏘鏘穆穆金絲肅兮
　駐蹕古亭雲霞委屬清泉澓兮上公稽首籩豆奔走
　　　昭世守兮暨四姓後博士童耉
恩滂厚兮
　　　賜所過租歌騰于塗惠我人兮惟
帝福我我神其妥戴
大君兮萃萃髦士百爾濟濟頌聲起兮於赫
帝功與天比崇無終窮兮
聖駕幸魯恭頌四十韻
　　　　禮　　部　　尚　　書(臣/)張士甄
　　　道際中天盛文成麗日竒
　法宫勤丙夜宣室凜晨曦玉鏡心同朗珠囊手自披
　　　笙簧揚六籍黼黻煥重離綱紀千官飭梯航萬
　　　國馳鳳麟遊徳囿龍馬告昌期共識君師合誰
　　　言政教岐爰因方岳覲恭
　詣
　聖人祠城郭鳴
　鸞動山川簇仗移諸生環豹尾博士擁臯比俎豆彤
　　　軒列簫韶翠琯宜以尊還下拜為享更多儀堯
　　　禹鬚眉接顔曾劍珮隨巍巍存魯殿肅肅覩商
　　　彝五老迎庭集雙螭繞室欹壁疑藏竹冊堂隠
　　　聽金絲黄玉低書案紅雲傍講帷考鐘兼伐鼓
　　　習禮及陳詩嶽嶽羣摧角忻忻竝解頤
恩頒四子後澤被五經司不盡髙山仰來過泗水涯長
　　　春留奕葉復旦喜今兹甫柏遥扶
　輦泉林近繞旗尋行築室處想像夢楹時履舄看猶
　　　見衣冠儼在斯龍蛇盤斷碣鳥雀避靈枝異植
　　　傳梁木殊名辨雒蓍蹕亭聊憩息
睿藻已淋漓玉版凌雲起金聲擲地垂
典謨真寶訓鶱翥見神姿詎數唐宗贊還超漢代碑碧
　　　雞徒遣使青鳥漫銜辭正學懸星日遺書重鼎
　　　鼒道風環海暢心月普天窺書載都俞盛易𫝊
　　　謙德撝始知元運世應有
帝為師河洛浮丹甲堦墀産赤芝六符平似砥五緯合
　　　如規間氣鍾鳬嶧真儒起洛伊小臣遲扈從獻
　　　頌效傾葵
　　　恭紀
駕幸闕里詩
　　　　經筵講官吏部尚書(臣/)熊賜履
　　　尼山秉敎鐸千秋斯道彰懸象揭中天微言復
　　　光昌表章賴哲辟載籍紀前芳漢髙修牢享唐
　　　宗薦衮裳褒崇竝祠祀宋制備膠庠豈無右文
　　　主沾沾循舊章至理鮮孚契儀節徒鋪張我
皇天縦聖淵黙接羲黄
宸衷太極涵舒巻叶隂陽以兹隆化理一一邁前王甲
　　　子貞元㑹薄海慶平康肇舉東巡典禮秩崇珪
　　　璋
帝心尤重道
　法駕賁宫牆䖍修釋菜禮鈞奏何洋洋儒生講席開
　　　尊俎倍輝煌萬世真師表
親題御墨香
天章揮藻翰貞碣亦琳瑯爰逮四氏裔
恩澤施無疆隆禮兼異數宣布示周行六宇盡歡呼斯
　　　文日月光愚臣慙謭陋叨隨
　太液傍值兹鉅典成拜手事賡颺
聖駕臨幸闕里釋奠
　先師恭紀
　　　　經筵講官刑部尚書(臣/)張玉書
　　　康熙二十有三年嵗在甲子玉書承乏為禮部
　　　侍郎㑹
朝廷稽古省方將有事於
　闕里謹從廷臣後蒐討舊文參預末議比及冬十一
　　　月
乗輿自南旋軫渡淮入兖遂厯泉林抵曲阜詣
　先師廟堂降節致䖍禮明樂備復詣
　孔林臨墓再拜逺近瞻仰莫不欣歎時玉書方屏伏
　　　堊廬未及恭與陪扈迄丁夘夏以刑部尚書奉
命入京師従沂水紆道肅謁
　聖廟迺獲聞
車駕臨幸隆儀異數之詳因得備觀
留賜曲蓋及
御書廟額與
御製詩賦贊記之文
天章雲藻照耀宇宙載籍以來所未有也敬賦長句三
　　　十韻以志盛典
　　　子律新調景德昌干戈載戢惠風翔
宸鑾已陟天門迥時邁還經魯甸傍七萃旌麾臨
　闕里八神警蹕匝平鄉班聨朱紫圜橋盛羽葆丹青
　　　夾陛長肅穆升階嚴北面拜稽當殿直中央(詔/)
　　　(定行三跪/九叩禮)衮旒佩飾彤帷啓(唐開元中追崇孔/子以衮冕之服始)
　　　(用王者/禮樂)河海儀形斗曜彰(乾封中祝文天縱攸/髙蘊河海而標狀)
　　　犧象器存三代制(漢元和中留/犧象尊祭器)宫軒樂具兩楹
　　　藏渟泓渫井深涵澤(井在詩/禮堂後)嶻􁫙奎文爛吐芒
　　　(奎文閣/在廟南)杏繞古壇濡雨露(杏壇在/殿廷前)檜標孤幹老
　　　冰霜(孔子手植檜髙三丈有竒圍四尺在杏壇/左側燬于金貞祐茁于元至元自明𢎞治)
　　　(中復燬又厯二百年不枯不榮其/幹如鐵  御製古檜賦勒石檜前)雲盤石棟龍
　　　鬐起(大成殿九間殿/前盤龍石柱)日射觚稜鳥翼張掌故追
　　　探陳典物心傳黙契見羮牆崢嶸舊宅金絲壁
　　　(金絲堂係/魯壁遺址)清切譚經詩禮堂(講筵設于/詩禮堂)勉孝勸
　　　忠宣諭渥賚衣加秩荷恩瀼(御講筵畢宣制勗/  勉忠孝是日)
　　　(賜衍聖公以下裘服有差/孔氏子孫進講者授以官)鸞鈴更指塋林路(祀/廟)
　　　(禮成即/幸孔林)豹尾徐穿栝柏行洙泗合流川效瑞(水/經)
　　　(注洙泗二水交/于魯城東北)尼防拱峙阜呈祥(曲阜城東門/曰尼防聳翠)
　　　上尊展酹低徊久(駕於墓前酹酒/  復行再拜禮)
玉趾從容顧問詳(駕周覽孔林詳問/  樹木及林址)木辨土宜森異種
　　　(樹多不知名皆當時弟子/各以其地所宜移植林内)蓍鍾靈秀鬱竒香(命/)
　　　(衍聖公採/蓍草進覽)棲巢逺避禽知敬(孔林内鳥/不結巢)叢棘潛
　　　除草自芳(後漢初闕里/荆棘自闢)守衞典祠増卒史(漢卒/史碑)
　　　(一名百户碑衍聖公奏今百/户乞由朝選  詔從所請)陪敦拓地永烝嘗
　　　(拓林地一十一頃/有竒悉除額稅)
詔留曲蓋輝車服(留曲柄繖/於廟廷)詠叶宫聲戛徵商(御製五/  言律)
　　　(詩一/首)寶額大書懸禹畫(萬世師表/四大字)穹碑矗立煥
　　　堯章(御製碑文竝書碑髙一丈八尺廣六/  尺五寸重七萬觔立於金聲門右)特崇
　　　元聖親藩薦(遣恭親王祭遺周公/廟即魯太廟  址)備録先儒奕
　　　葉光(周程張朱四子裔/先後俱授博士)盛事允應垂琬琰賡歌
　　　豈直徧膠庠微臣近幄嘗趨講末學觀瀾但望
　　　洋真等醯雞窺鳳德儻容樗朽向秋陽緬思縹
　　　筆窮終始(孔子感曽子孝行/以縹筆作孝經)獨抱韋編究否臧
　　　董敎每慙耕讓畔祥刑仍藉禮為防欣開殷后
　　　三驅網(下詔/大赦)共贊虞廷五色裳所過賜租人樂
　　　　愷(經過地方/俱免丁銀)有年多黍户豐穰上元厯紀中天
　　　　運帝道休明被八荒
　東巡雅十三章
　　　　　都察院左都御史(臣/)徐元文
上帝靈鑒貺我
　皇清我
　皇秉聖
三后遹成克諴九區交畼六英美我
　皇度翼翼明明
　　　　維嵗甲子冬日載融
　皇時省方屆于大東
　　鑾輅雷野芝旍翳空清濟漸車靈嶽望風
　　　　峩峩靈嶽表鎮曰岱馳走百神苞并萬態陋彼
　　　　升封虞柴是配
　　　　登覽雲物鬱何靄靄洪河泱漭長江蕩潏
　　龍艦星移及吳之域惠彼小民湛我
皇德還
　御六虬衮服是即
　　　陪尾之陽四源交瀉水哉水哉不舍晝夜
皇過川上神契元化瞻望闕里僕臣趣駕
　　　麟蹤既邈鳳德何長敎澤𢎞衍翊我
聖皇萬乗至止
　夫子之鄉章縫迎路簪黻升堂
　　　於赫
　夫子濯濯厥靈肅將苾芬祀事孔明鬱鬯龍勺象彝
　　　犧尊八音克諧羣后駿奔
　　　寢宫䡾䡾
　夫子所憩
皇陟于庭探索琴佩芳颺猗蘭青浮鐵檜見於羮牆其
　　　容有睟
　　　防阜之林百頃交隂異國珍産蔚為同岑文楷
　　　輪囷以杖以樽擥其叢蓍穆哉
皇心
　　　穆哉
皇心更
　御雕几爰
命毓圻秩爾孫子肆列組筵進講以次遺經再展
皇心燕喜
皇錫毓圻錦衣貂裘庭列曲蓋以饗春秋毓圻稽首
天子萬壽
皇詔毓圻保艾爾後
　　　東野支封禽父是宗錫之冠帶以康周公兩聖
　　　作師文其在兹敦儒闡道千載一時
　　　惟星則煌惟雲則爛
聖藻光輝輝于天漢懋建有極登道之岸昭示萬邦如
　　　日斯旦
皇帝幸闕里恭紀十章
　　經筵講官吏部左侍郎兼翰林院學士(臣/)李天馥
　　　我
皇臨御二紀攸厯治洽澤敷禮昌樂輯函夏無塵薄海
　　　有謐邁彼厥初致兹峻極纘古省方乃眷東國
　　　貞元㑹符令轉娵訾日月載陽蠲戊練時
　警蹕初清期門佽飛
　黄麾甫戒華毦競馳爰遵爰軷業業騤騤
　　　允猶翕河溯洙達泗龜鳬峩峩鬱蓊藴異緩馭
　六龍慿矚百雉道德藪區絃歌闤闠杏壇在瞻
皇情嘉慰
　　　畧分崇道殊禮維䖍有嚴有翼周折中旋萬舞
　　　九成韶濩雲咸陳盈博碩儐殫豆籩彼漢太牢
　　　何以稱焉
　　　有秩者堂檜實蟠止有蔚者林楷實繁止鐘鼓
　　　載考應和鸞止荆棘攸除啓班蘭止泮奐優游
　　　威儀閑止
　　　乃灑
宸翰鳳翥龍驤乃攄
睿藻霞蒸雲翔辭原六經義度百王歡溢聖裔慶洽聨
　　　行作鎮金絲奕禩維彰
皇帝曰咨咨爾嗣公勿替厥緒永藩于東
𢎞恩用錫溉暨乃宗爰逮三氏儷惠比隆羣拜稽首敬
　　　承下風
　　　維兹嗣公克欽
休命
御序碑豐鴻文軸瑩集典成書採風作詠發造化微得
　　　天地正事絶來賢道光往聖
　　　豈曰家乗允屬
　國維𢎞館肇開羣彦景隨匪徒隨之乃掞摛之匪徒
　　　誌之乃讐釐之
宸章在望我
君我師
　　　錦帙告成
聖製王綸包含宏大溥洽深仁治統以極道統以真羣
　　　䝉式昭四表澤臻億萬斯年振古如新
聖駕臨幸闕里恭頌四首
　　　　户　部　左　侍　郎(臣/)蔣𢎞道
　　　千秋文教訖遐荒俎豆前陳闕里堂道繼唐虞
　　　真統緒星躔奎壁大文章
　鑾輿順動歌時邁玉鬯
親承肅祼將四海望風欣曠典
皇猷聖澤兩無疆
　　　　其二
　　　璇榜
親題麗景開龍文鳳藻掞天才君師道合隆千古雅頌
　　　聲𫝊動九垓魯殿金絲寧寂寞鎬京雲漢重昭
　　　回更留芝蓋𫝊
溫詔嵗嵗常如
　警蹕來
　　　　其三
　　　欲隆師道
詔崇褒
聖敬奚辭九拜勞孤竹管吹鸞舞應兩山樽舉嶽雲髙
　　　横經入侍依
宸幄錫爵推恩逮譽髦臣庶歡呼騰廟廡灌壇遥和有
　　　松濤
　　　　其四
　　　真接聞知千載前右文
景運竝中天
凝旒素切羮牆慕配祀今瞻繪塑全位屬師臣門列㦸
　　　祭従侯爵樂軒懸何縁鉅典逢
昭代如際麟符吐瑞年
聖駕幸魯祭
　至聖先師恭紀八律
　　　　禮部左侍郎兼翰林院學士(臣/)王澤𢎞
帝纂三皇統儒遵百世師後先原一揆授受若同時
特命汾陽駕遥臨闕里祠
聖君巡幸日萬世仰𢎞規
　　　　其二
　　　漢祖經過後祥符設奠餘徒聞飛鳳詔無復駐
　　　鑾輿道合神如接誠通禮不虚一心符往聖㑹
　　　見出圖書
　　　　其三
　停輅懷先範摳衣入聖門
帝心惟執敬師道自常尊六代絃歌在千秋俎豆存聞
　　　知如覿面效法豈空言
　　　　其四
　　　魯地留遺墓欽崇亘古今尼防迴嶂逺洙泗合
　　　流深露浥叢蓍潤雲含古檜隂攀條
　摛睿藻如見聖人心
　　　　其五
　　　不獨壇名杏兼看草是文四時潛受氣五色爛
　　　披雲
聖主垂清問遐陬播異聞應嗤大同殿三秀頌紛紛
　　　　其六
宸翰昭雲表
　先師萬古崇鳳鶱迴映日龍跳直拏空篆刻頒
　天闕章縫仰泮宫早知海内外文治樂同風
　　　　其七
　　　啓聖推隆典姬公溯道源三王兼盛業六學纘
　　　微言北極崇時享東蒙等大藩還聞四氏裔簪
　　　紱盡承
恩
　　　　其八
　　　天縱遙相接心𫝊久不忘一時興禮樂六合向
　　　膠庠
帝德河山著
　宸章日月光臣工懽際㑹拜手慶垂裳
　
　
　
　
　
　
　
　
　
　
　
　
　
　
幸魯盛典卷二十一
　欽定四庫全書
幸魯盛典卷二十二
　聖駕幸闕里頌(有序/)
　　　經筵講官禮部右侍郎兼翰林院學士(臣/)徐乾學
　　　　(臣/)聞禮樂之祀百世不絶道藝之宗萬䙫永守
　　　　泗水松楸之地殿接靈光稷門絲竹之堂里通
　　　　歸徳玉弩載驚而後俎豆攸崇金書遞出以還
　　　　牲牢無闕我
　皇上以神聖之姿致雍熙之治兩階樂正簫韶昭秉厯
　　　　之符三禮秩宗珪璧有成功之瑞山川協應日
　　　　月光華用徴肆覲之儀遂行時巡之舉於時星
　　　　紀司厯陽灰動管矞雲不散榮光竟天駐蹕之
　　　　亭翼如講樹之壇既掃
　　行宫停輦致享靈祠舊宅捫碑式瞻古殿徘徊乎萬
　　　　仞陟降於兩楹三獻告終六樂具舉智源湓涌
　　　　文檜蘢葱集四氏以加
恩進諸生而講藝爰揮
睿藻丕煥
宸章懸針垂露之書綴玉編珠之句雲霞標舉星日昭
　　　垂加以錦綺紫裘綠函朱額
恩施至渥
　賜賚有差至乃撤羽蓋之九斿留諸
　殿寢損太倉之萬廩捐彼田租肅將公旦之祠徧秩
　　　羣賢之祀事有曠而特舉典無鉅而不修且夫
　　　褒揚至道洪業也崇禮先師上儀也
萬乗屈尊盛節也四方觀化極治也於以嫓軌蹟於羲
　　　農臻憲度於韶夏含齒戴髪滭浡乎禮樂之中
　　　反踵貫胷匝洽乎詩書之澤榮號顯名遐不懿
　　　哉(臣/)乾學忝竊庸虚叨逢景烈違史談從岱之
　　　願效吉甫頌周之情謹拜手稽首而獻頌曰
　　　防隂祥發泗水源分天垂黄玉神降丹文荒塗
　　　典籍漆室邱墳誰開雺霿實掲星雲大野窮麟
　　　幽宫走兔堂閟金絲坑銷竹素燼滅江陵波沈
　　　底柱五厄頻遭六經非故非無顯徳亦有乾封
　　　祥符駐蹕建武臨雍三犧備具六樂舂容治非
　　　極軌禮故殊逢道以人𢎞聖由天授於鑠
　熙朝洪惟我
后驪栗扶輪羲軒把䄂樂御徳車禮耕仁耨羮牆至道
　　　夢寐微言登山卑垤觀海知源時
　臨經席屢
　幸橋門
皇情紆眷
聖意逾敦總攬前規旁參故禮議合容臺斷由
　綈几推䇿仲冬披圖甲子秩於岱宗旋
　臨闕里葳蕤豹尾颯沓龍斿千乗欱野萬騎斷流山
　　　寒樹直天濶雲稠言停
　翠蓋涖止華輈檜徑晨除杏壇夙設璧水鱗紋玉堦
　　　肪截趨蹌五氏森羅十哲祝史詞敶司筵籩潔
　　　爰觀綴兆乃奏和寧循牆彌肅薦豆維馨昔讀
　　　其書今陟其庭淵源一氣登假無形俯仰松楸
　　　徘徊榱桷展敬封塋還披講幄孝先便便充宗
　　　嶽嶽同異相參精微互駁煌煌
典誥爛爛
奎章銀鈎飛動玉軸琳瑯鳯觀虎卧鵲顧鸞翔輝流翠
　　　栱麗溢縹緗惟茲羽葆實陳鹵簿
顧謂司儀留諸
　殿廡有纊皆挾有粟斯雨
恩先四姓膏流萬户大禮備矣
皇曰旋歸雲迴黼帳風捲朱旂瞻言繡壤昔有衮衣蘋
　　　蘩
　遣告靈爽斯依欽我
聖徳巍乎鬱律義峰造天智源盪日登三為四襲六而
　　　七小臣作頌摛諸石室
　　　恭和
聖製甲子冬至幸闕里詩
　　　　　禮　部　左　侍　郎(臣/)嚴我斯
詔下巡東土光生闕里堂右文崇禮樂訪道見羮牆遺
　　　韻金絲逺清風檜柏長顧瞻
宸意肅香繞衮龍裳
聖駕幸魯恭紀二十韻
　　　　兵　部　左　侍　郎(臣/)張可前
　　　貞元時適㑹河洛畫重開
聖徳由天亶文思出
睿才聲明昭宇宙濊澤暢埏垓庶草蕃蕪起歌風康阜
　　　囘爰
　勤繞日駕特詣望雲臺氣恊三靈集
恩昭萬象迴
　龍旂髙泰岱豹尾起風雷為道尊非屈隆師禮益培
　　　杏壇真肅穆魯殿更徘徊樂奏雲門舞尊傳漢
　　　代罍生儒環聴覩裔屬共趨陪濟濟橋門盛雍
　　　雍講席恢經從
　三殿賜篇自五雲裁奎壁聨東序蛟螭矗上臺賡颺
　　　金檢秘捧護赤虹來遺宅施
　黄幄深林掃碧苔榮真逾宋蹕光欲滌秦灰曠典人
　　　咸仰儒風道已該愈知宗孔孟孰敢望伊萊幸
　　　値唐虞際摛毫愧乏才
大駕幸魯恭紀
　　　　禮部右侍郎兼翰林院侍讀學士(臣/)王颺昌
　　　漢帝尊師日軒皇問道年榮光洙水上佳氣稷
　　　門前祀典千秋盛宫縣六代全
　鸞回東岱後地接魯宫偏釋奠新停
　蹕横經舊講筵香登山果熟馨薦澗毛鮮湛露流彛
　　　鼎文明列豆籩楷枯蒼蘚坼檜老鐡鱗卷宗廟
　　　宫牆富邱陵日月懸神明來陟降
帝意愼周旋拜手音容接齋心禮數䖍兩楹同肅穆萬
　　　舞共蹁躚宅兆無荆棘堂基有管絃深林羣鳥
　　　避遺壁古書傳
　鳯斾明朝旭龍斿動逺天
宸章紛藻繢
御墨吐風烟遺愛官宗子推
恩賜墓田㣲言非有諦妙契已忘詮
　至治通三極同文徧八埏崇儒邁今古史館待斯編
大駕幸闕里賦(有序/)
　　　　兵　部　右　侍　郎(臣/)張　英
皇帝御極二十有三載重熙累洽區宇乂安文徳覃敷
　　　聲教四訖乃稽古時邁肇事岱宗謁祠闕里典
　　　禮崇重恩澤優深臣庶懽欣逺邇嘉歎夫元和
　　　盛年咸平昌世僅奏六代之樂修再拜之文猶
　　　垂式簡編流輝今古詎有逺
　御六龍親屈
萬乗展隆儀於稽拜施殊敬於儒先
聖徳顯隆如今日者焉洵足以超軼徃牒焜燿前紀也
　　　(臣/)幸際昌期得瞻鉅典雖固陋謭劣不足以發
　　　揮鴻藻然珥筆承明職茲紀載頌揚休媺敢曠
　　　司存謹拜手稽首而獻賦曰
　　　於爍惟
皇繼序纂光本仁祖義昭憲考章奠玉衡於神軸握金
　　　鏡於天閶調四氣以通正龡八風而恊祥於是
　　　西踰細栁東跨扶桑交河北徼比景南鄉靡不
　　　丹梯走傳碧海浮航輸琛太府𨽻名職方耀幽
　　　遐以日月襲鱗介而衣裳越萬里以入贄重九
　　　譯而來王是以化洽太和道隆邃古納九垠之
　　　管籥總堪輿之扄户參天地之清寧儷貞明之
　　　作覩文軌合而謠俗同跂喙恬而草木廡軼埃
　　　壒而苞混茫駕羲軒而凌三五
天子乃髙拱垂裳中央運斗容與義林優㳺書牖探珠
　　　淵之祕筌陟玉山之髙阜徳蕩蕩以無名治熙
　　　熙而何有既則冲然永念穆然深思曰儀象肇
　　　啓道法昭垂寖明寖熾惟君惟師羣聖一揆六
　　　經同歸王澤下竭頌聲式微孕星鈐於上瑞錫
　　　麟紱於昌期毓龍蹲之至徳挺鳯峙之殊姿集
　　　大成於千古開絶學於來茲溯平鄉之懿躅景
　　　闕里之崇規庶㡬哉聞見可接羮牆在斯舉時
　　　巡之墜典秩釋奠之隆儀爾乃乗大輅控金鍐
　　　牽翠羽捎文虹屬車按節繁吹鳴筩七萃鱗附
　　　千官景從馳道則五里十里旌門則一重再重
　　　集於泗水之上幸於尼山之宫斯時也清羽司
　　　音初陽應律葭管煙飛芸房露茁氣不慄以時
　　　寒序將周而朔易撫景物之澄鮮攬風雲之明
　　　瑟旌旂捲而廣野囘春
　帳殿開而暮山凝色遂乃肇舉吉祀肅將精禋春卿
　　　贊采祠官眡牲朱火西藴元酒東陳嘉籩廣豆
　　　豐粢潔盛振羽籥之六舞合咸英之九成薦祝
　　　號之明信導神紘之降迎穆穆
宸容廱廱天縡殊禮展謁隆文錫賚覿靈爽之長存儼
　　　哲人之如在感神契以潛孚體道眞而昭對洋
　　　洋乎僾僾乎與珠庭月角授受於千載之間玉
　　　節金鏗酬答於一堂之内也威儀告竣禮度有
　　　嚴登堂入奥規周矩還瞻聖里之屼峍憩廣庭
　　　之静便布兩楹以翼聳峙雙闕以星懸藉杏壇
　　　之修䕃挹璧池之素漣偃息於道徳之府溯泳
　　　於圖書之淵於是芝蓋重葩龍斿曲柄貴儗一
　　　人尊侔萬乗述素王之嘉贊發五言之
睿詠海嶽遜其髙深星雲並其輝映斯則
聖天子藴道之淳風崇儒之殊敬也簪纓陪位衿佩圜
　　　橋長𥚑霧會仙組雲彯始横經以讐問旋拊石
　　　而吹匏誦遺言於姬孔沐雅化於唐姚禮讓之
　　　容咸近光於黎獻豈弟之澤庶作人於譽髦斯
　　　則
聖天子風聲之四訖文治之丕昭也曲阜名區魯原舊
　　　聚陪敦土田復除繇賦増講肄之常員沛匪頒
　　　之異數推恩則徧及師儒錫爵則旁流支庶五
　　　經博士不遺凡蔣之封九命上公奚啻褒成之
　　　胙斯則
聖天子崇徳之盛心興賢之𢎞務也於是采甸侯衛公
　　　卿大夫期門式道執㦸荷殳文學掌故之士垂
　　　髫戴白之徒縱觀典禮蹌濟天衢涵濡化澤屬
　　　厭道腴既雀躍而抃舞亦鳬藻而歡愉萬人一
　　　口聲滿公車惟我
后之東巡修百王之令式答珍貺於三靈聴衢謠於百
　　　室却瓊檢以勿祈屏銀繩而詎飾騶從清嚴儀
　　　文簡質吏不譏訶民無供億恊時正律埒虞氏
　　　之省方納賈陳詩儷姬王之述職既陟山以裒
　　　對還翕河而問俗採晳陽之舊歌睎榮光之新
　　　燭朝宗滙江漢之波玉帛奉塗山之籙非漢日
　　　之搴茭乃堯年之刻玉若乃慶惠殷流湛
恩四周給租賜帛省刑釋囚虚衷
清問博延廣諏如天光之下霽亦露濃之上浮始汪濊
　　　於五土旋奫淪於九州今又茂明至道導揚正
　　　學虎炳龍章金追玉琢浴我以詩書𢎞我以禮
　　　樂盛徳登閎大猷輝卓幎六合而被英蕤鼓八
　　　紘而排氛濁誠振古之隆規開天之偉略也
天子方且回輿京室倚佩軒墀道岸先陟徳契自持庀
　　　政考業基命勅㡬辨色以臨
　黼扆視夜而啓彤帷定仁義中正之極稽因革損益
　　　之宜不解氷淵之念彌勤鞀鐸之思所以泰階
　　　順軌乾筴迎禧上理隆洽茂化雍熙治方侔於
　　　砥屬俗已進於循蜚四海夀康恬於鶉居之代
　　　萬年鼎祚鞏於鰲極之儀
　　　陪祀
　　聖廟奉
命分獻述聖恭紀二十韻
　　經筵講官工部右侍郎兼翰林院學士(臣/)孫在豐
　　　清時崇聖學大禮肅明禋龍衮
天顔穆雞彛禮器陳
　翠華臨杏席燎火徹蕭辰典並郊壇重恩從杞宋均
　　　奎文宣祝史
御手薦溪蘋馥馥香吹霧輝輝燭耀銀灌先聞鬱鬯樂
　　　盡奏韶鈞瞻仰眞無極趨陪敢不寅
聖朝多異數分獻
命儒臣拜聴臚傳唱儀從秩典新緬維麟紱裔直紹鯉
　　　庭親弓冶成家語鳶魚味道眞他年私淑士此
　　　日祼將人一貫傳猶在中階道不湮罇彜昭徃
　　　代琬琰列貞珉蝌蚪先秦碣絃歌舊魯民寳書
　　　貽複壁霜檜歴千春道統川無息王風地少垠
　　　羮牆知黽勉干籥豈逡巡徹俎隨
　鸞輅紅霞映
　紫宸
駕幸闕里扈從恭紀
　　　　工部右侍郎兼翰林院學士(臣/)孫在豐
　玉輅南巡海岳還崆峒問道在尼山朱琴瑤瑟傳
天語古檜靈蓍識
聖顔禮器齊陳雙廡下麟書獨出五雲間自慙章句微
　　　臣職手抱遺經綴鷺班
皇上駕幸闕里恭紀四律
　　　　總督倉塲户部右侍郎(臣/)張集
　　　昌平遺蹟想音徽歸徳門前
　玉輦飛陟降羮牆承道統馨香俎豆肅
天威細詢禮器留黄蓋髙掲䄡帷識衮衣齊説
至尊親灑翰夜瞻奎壁倍光輝
　　　　其二
　　　侍從千官肅祼將杏壇碑下拜分行禮同肆覲
　　　追虞夏事異登封陋漢唐孝弟承先煩
寳訓松筠表節爛
奎章尼山絶業今重振文教從茲沛萬方
　　　　其三
　　　臨雍釋菜史曾誇闕里難逢駐
翠華堂敞金絲時進講水環洙泗早停車楷林共識千
　　　年樹文草親攀五色花尚有永和書法在獨存
　　　遺澤聖人家
　　　　其四
　　　奎文閣下立移時歴代尊崇百世師眞覺風雲
　　　流灌莽長懸象緯照壇墀紋呈蝌蚪庭留檜瑞
　　　叶河圖墓有蓍無限穹碑標綠字豈如
御筆獨題詩
聖駕幸闕里林廟恭紀二首
　　　　兵　部　督　捕　侍　郎(臣/)趙士麟
　　　泗水鍾靈萬世師攝衣再拜儼彤墀親承
　鳯輦囘鑾處轉憶麟書吐玉時列代明禋留劒佩兩
　　　楹釋奠肅威儀當年弟子親封樹古榦喬柯覆
　　　墓碑
　　　　其二
　　　禮器衣冠尚可稽鬱葱佳氣此攀躋北連泰嶽
　　　朝宗逺東對防山望眼迷雲鎖長林知是瑞鳥
　　　巢别樹不聞啼
六龍巡幸親瞻仰百尺穹碑灑翰題
幸魯恭紀
　　　　經筵講官刑部尚書(臣/)王士禎
　　　徂徠松下路五色遶龍雲階近停雕輦堂深護
　　　寳熏
天心歸
　至聖
宸藻映斯文明水尊彜泛祥烟玉帛焚冠裳千國擁韶
　　　濩八音聞絶業尋秦漢微言貫典墳土田宏錫
　　　予草木解歡欣東魯鵷行末傾葵戴
聖君
皇帝釋奠於闕里頌(有序/)
　　　　内閣學士兼禮部侍郎(臣/)彭孫遹
　　　(臣/)聞三才懋建作極者惟皇六位時成亶聰者
　　　惟后故有禮樂刑政以為宰世之權有中正仁
　　　義以為綏猷之準自河洛苞符以後暨帝皇禪
　　　繼之年莫不兼作君師總司治教龍章觀象即
　　　開道法之宗鳯扆當陽迭啓見聞之緒皇皇乎
　　　郁郁乎斯無得而喻也周徳既衰典章攸斁夏
　　　正歸藏之學溯二代而無徴緝熙執競之心歴
　　　數傳而寖晦於是玉麟授簡洩天瑞於素王珠
　　　緯儲精吐靈徴於元聖秉覺民之木鐸握定世
　　　之珍符繫易象而作春秋刪詩書而正禮樂王
　　　事備天徳明軌則咸昭彜倫式叙蓋九皇之軌
　　　躅獨萃平鄉七聖之源流同歸泗水矣兩楹告
　　　夢諸子雜興正學衰微羣言淆亂非無英君誼
　　　辟恢大業於方新學士大夫探微言於將墜而
　　　道風猶鬱治化未醇然則代閲千年緒分百氏
　　　而欲六五帝四三王闡虬圖攬鳯徳使景星慶
　　　靄暉麗於中天玉節金聲鏗鍧於終古自非
聖人而在
天子之位其道無由也
皇帝纂述丕基撫定方域聰明睿智質亶於生知文武
　　　聖神徳全乎廣運天䇿内攄而八紘風動威弧
　　　外指而六合雲行黼幄澄懷則
宸鏡徹圖書之藴彤泥發檢則
奎章摛日月之華緼瑟而恊氣同流垂裳而兆人自理
　　　大猷升矣皇風穆焉然後憑軾南巡結旌東邁
躬臨闕里謁祀尼山詘
萬乘之尊修嚴師之敬威儀允秩典禮有加
睿藻鋪宣大文炳煜襃衣博帶之士踴躍而趨風瞻雲
　　　就日之民咨嗟而觀化(臣/)以謭劣備職禁林遘
　　　會休明宜有宣述茲又欽承
諭㫖校對
幸魯盛典一書竊以為
皇帝徳化嫓於唐虞道統承於洙泗以聖合聖以心契
　　　心鴻章鉅典洵簡冊所希聞而古今之僅覯也
　　　敬拜手稽首而獻頌曰
　　　璇樞啓泰瓊筴迎長三階有謐七曜重光丹蓂
　　　集陛紫菌生房道洽政治洪惟
聖皇上繪下絺左干右羽薈萃禮園翺翔書府衢室採
　　　風明堂稽古萬彚順成百昌蕃廡至仁普濩淳
　　　化庬鴻受球冀北鳴
　鸞兖東泛瀛絜廣踐嶽侔崇謁祠
　宣聖展禮滋共乃戒乃儐乃洗乃盥廣樂在懸黄流
　　　在瓚薦號几筵登歌絃管俎豆之容愉愉衎衎
　　　越若邃古儀象初垂以治以教作君作師羲軒
　　　首出勲華代推禹湯文武羣聖同規嶽嶽尼山
　　　洋洋泗水祖述先型憲章徃軌斯理未冺百世
　　　　以俟道統攸歸在今
　天子河珍剖韞洛寶開鍵道貺静契徳符動宣光闡經
　　　　術寵賁儒先聲漸教被民陶物甄貞觀者天貞
　　　　明者日炳炳
　皇猷巍巍
　聖徳臣厠禁廬丹鉛是職稽首頌颺式示無極
　皇帝親祠闕里雅一篇(有引/)
　　　　　内閣學士兼禮部侍郎(臣/)李振裕
　　　　岱宗尊聖也
　皇上文徳武烈震揚域外海隅晏安民有禮樂絃誦之
　　　　習蒸蒸嚮風迺循覽謠俗還過闕里以太牢祀
　　孔子禮儀致敬賚予有加詠歌其事而作詩以賦也
　　　　　其一
　　　　岱宗巖巖遐邇具瞻登封受命
上帝是監維嶽降神篤生
　　尼父大道昭明炳焉終古
　　　　其二
　　　於
皇時清繼天立極累洽重熙與民休息苞蘖既除干戈
　　　永戢偃武修文風行四國
　　　　其三
　　　嵗維甲子歴起上元
翠華南指旌軒雲屯肆覲東后百辟駿奔頫臨日觀旁
　　　矚天門
　　　　其四
　　　泰山之陽曲阜之宅
萬乘回鑾里門是式奕奕本支恭迎
清蹕下輦升堂祀典攸秩
　　　　其五
　　　軒縣輳矣樂具奏矣尊罍既陳饗禮侑矣俎孔
　　　碩矣
天子獻之豆孔庶矣
天子薦之
　　　　其六
　　　祝史有辭我
皇黼藻曰萬世師掲此顯號華蓋九斿于飾于廟姬公
　　　孟子亦越奠告
　　　　其七
皇曰噫嘻相予肆祀濟濟臣工莘莘胄子布席横經披
　　　陳奥㫖圜橋肅聴
睟容有喜
　　　　其八
皇陟泉林厥流孔滮
皇撫檜文厥枝孔虬憩之植之曰惟
　尼父
皇心愉愉爰紀爰賦
　　　　其九
帝恩優渥零露瀼瀼流根潤葉受祉無疆匪曰賚之孔
　　　　氏之光斯文丕顯邦家之慶
　　　　　其十
　　　　泗水湯湯孔林蒼蒼文草靈蓍
　　輦路之旁樵蘇有禁舊不踰頃今也廓之數兼常等
　　　　　其十一
　奎畫有煒垂象神宫取彼琬琰是琢是礱豐碑百尺崒
　　　　嵂大東歴年億萬與岱比崇
　　　　　其十二
　　　　維山有岱維天有漢
　皇徳是峻
　帝文是煥大道彰矣治化翔矣日月星辰慶重光矣
　
　
　
　
幸魯盛典卷二十二
　欽定四庫全書
幸魯盛典卷二十三
　聖駕幸魯恭紀一首
　　　　︵字位過密　無法显示︶　　(臣/)李光地
　　　　燔柴升岱巘舎菜戾宗祊獻愷方於泮升中告
　　　　厥成巾車陳
　　法駕大馭俶行旌望望采風意遲遲問俗程徒遵時
　　　　邁迹那有登封名嶽瀆公侯貴山河帶礪盟懷
　　　　柔均載徳設險竟銷兵目擊波臣順深懐禹績
　　　　宏遂臨牛女次還税虎龍城禮致鍾陵重心忘
　　　　磬折輕朔風吹返斾白露湛寒英訪道思方切
　　　　崇儒意獨誠宅仍生所里堂儼夢時楹入廟申
　　　　芹薦隆賢肅鼎烹師存則禮拜
　帝用作歌聲泝統休公旦嗣音喟孟卿豐碑齊屹立巨
　　　　牓繼髙擎先後被明典存亡感至精恭惟
　天子學實共聖賢并枯植紆
皇豫泉源啓
睿情人如根不朽天與水俱行微義昭雲漢貞珉列瑰
　　　瓊章懸萬象仰貺動百神迎匪獨斯文煥時當
　　　大道亨
聖駕幸魯恭紀二十韻
　　　　都察院恊理院事左副都御史(臣/)鄭　重
　　　魚海􁃳弓日龜山植璧年雲旗千仗出
　行殿八風宣肆覲來虞牧封泥陋漢編明堂開左个
　　　洙水溯長川景運文昌耀儒宗
帝德全宫牆瞻數仞俎豆接羣賢警蹕
　鑾輿降威儀
　玉步䖍百王尊莫尚九頓禮無前魯殿施
宸幄奎文肅講筵翼經雙夾轂闢異獨乗權撫檜文仍
　　　在披圖貌儼然何來雲煥棟知是筆如椽鄒魯
　　　連山近顔曾列坐先景行光後裔
欽命永承乾大野初囘輅深宫更麗篇碑當霄漢上氣
　　　入斗牛邉聖嗣開𢎞館羣才彚廣淵臣鄰叨侍
　　　從詞賦邁甘泉統向中天接文從墜地傳
　作君師亦備王道頌平平
聖駕幸魯恭頌二十韻
　　　　巡撫河南都察院右副都御史(臣/)王日藻
　　　虞后時巡日周王于邁年聲靈彌宇宙文教訖
　　　垓埏迺
命崆峒駕言探洙泗淵山河齊十二禮樂魯三千問俗
　　　情常切崇儒志更䖍式閭弭絳節入室撫朱絃
　　　髣髴儀型遘依稀響籟連
宸衷虚受廣道岸誕登先眞已窺堂奥寧惟飭豆籩捫
　　　碑頻徙倚
　駐蹕自纒綿檜老摩挲乆槐踈茇憩便攀條思手植
　　　懷古契心傳典秩攸隆矣褒嘉孔亟焉
天章揮楔額
御墨灑雲烟
　賜出瑤函麗懸來鐵畫妍尼峯増氣象璧水益澄鮮
　　　師表千秋重威儀萬祀沿微臣留汴洛職守在
　　　旬宣載述
　東巡禮欲颺
　南幸篇欣瞻
　五輅近賡拜
　六龍前
皇上臨幸闕里恭紀
　　　　巡撫山東都察院右副都御史(臣/)張　鵬
　　　發軫乘農隙觀風動
帝咨受釐登岱後秉籙渡河時連舳旋吳榜鳴葭拂魯
　　　颸
　六飛臻闕里羣祀首
　宣尼宅即恭王舊都仍少昊遺彤雲大庭庫璧玉頖
　　　宮池五父衢猶昔千官仗屢移到門紆
玉趾清蹕展緹帷古檜晴捎閣香雲晝滿墀駿奔鵷結
　　　侣羽葆鳯銜蕤廣樂三終曲鴻臚九拜儀酒甘
　　　周秬卣俎實漢鷄彜釋奠加殊禮升階重繹思
　　　擘窠芝牓字晨露杏壇詩肅肅懸車在亭亭
　御蓋垂講堂陳几席書壁静金絲大學探精義乾行
　　　闡繫辭治平原有術道徳本無岐俞騎郊坰外
　　　前旌洙泗湄流波橋宛轉宰木徑逶迤璜瘞封
　　　中土檀交冢上枝淺溝希伏兔勁草識苞蓍駐
　　　䍐邀
宸顧承
恩拓兆基柞枌彌鬱鬱羊虎任纍纍更下蠲租
詔均沾濊澤施尊儒情允洽咸秩典攸宜復
勅容臺議重新文憲祠洪支頒世祿博士補經師紀事
　　　増僉載連篇集庶司囘
　鑾敷
睿藻伐石輦豐碑守土微臣忝周廬禁馬隨射曽觀矍
　　　相履幸拭鍾離棟宇誠先務經營敢後期姬公
　　　庭孔碩孟子廟兼治丹雘舒民力青霄答
主知褒崇逢盛際汗簡著隆規
皇帝臨幸闕里恭紀徘律二十韻
　　　　太　　常　　寺　　卿(臣/)胡昇猷
　　　鉅典邦之重時巡世所崇陽囘先照乘
駕動早呼嵩春入行幃曉雲隨玉趾東他山總培塿喬
　　　嶽自穹嶐疊巘鸞旂轉遙天海日紅獨臨千仞
　　　上髙矚九霄中旋鼓江淮棹還諮河濟工川原
　　　敷
睿藻草木被和風歴覽周民瘼迴看望魯宫冠裳咸肅
　　　穆俎豆倍豐融雅志追遺鐸虚懐屈
聖躬登堂鳴石簴入室撫絲桐鳯徳歌如昨麟書道未
　　　窮君師萬古合先後一源通碑勒成蝌蚪詩成
　　　落螮蝀横經詮妙㫖講義愜
宸衷人拜簪纓美家承雨露洪從知敦禮樂絶勝訪崆
　　　峒洙泗心傳契要荒文治同赫然聲教訖百代
　　　啓顓蒙
　　　扈從
聖駕幸闕里祀
　先師恭紀
　　　　光　　祿　　寺　　卿(臣/)閻興邦
　　　羽林仙仗擁橋門萬姓呼嵩識
至尊洙水儒宗流有派杏壇經術語歸根
　臨軒自昔求賢切
　降輦須知為道存曲蓋千秋逢異數長教祀典並乾
　　　坤
聖駕幸魯恭紀二律
　　　　都察院恊理院事左僉都御史(臣/)徐誥武
　　　藹藹千官擁
至尊雝雝
　玉輅發端門右文
聖徳惟天授
幸魯虚懷為道存香繞八鸞浮瑞靄霞連三觀湧朝暾
　　　駿奔終事逾嚴肅肸蠁遙通静不喧
　　　　其二
　　　宫牆數仞望森森
　鳯輦遙過意自深
至徳後先同作聖
執中今古獨傳心一時芹藻披甘雨四壁金絲起
玉音俯仰遺徽眞儼在杏壇風日細泉吟
聖駕東巡幸闕里頌(有序/)
　　　　日講官起居注詹事府少詹事兼翰林院侍講學士(臣/)歸允肅
　　　稽古帝王拓迹建統宅中圖大奉天地之紀恊
　　　神人之靈湛恩鴻龎禔福中外厥有亘古未耀
　　　之典大道積而逾光鴻儀鬱其有待擴然一振
　　　舉之以扶持人心震動耳目真覺世之標準君
　　　師之極軌也我
皇上下武基命紹文開績徳威遐暢覃及四表凡孽臣
　　　違拒么麽保聚背恩干紀者皆相繼剪除窮山
　　　阻海負險介恃之衆無不弭首帖服歸命恐後
　　　至仁洋溢潤溉穹壤燭龍若木之鄉條支織皮
　　　之旅皆重九譯而獻圖王會而至跂行喙息懽
　　　豫順動域内太和圜草之風滋康衢之謠作
天子猶穆然興思䘏䘏乎憂蒸生之未遂求所以加惠
　　　乎窮簷爰
命禮官修舊章遵時巡肆覲之制
渙汗徳音肆赦蠲責問民疾苦
　賜所過田租燔柴岱宗黜七十二君矯誣之陋歴視
　　　江淮慰億兆民其咨之願
　警蹕輟嚴徒御不飾所至夾道扶老攜幼歡聲雷殷
　　　戒侈靡之習俗奬廉善之吏治明試以功車服
　　　以庸以至夏社殷墟並令飭治霑
曠澤焉雷雨之施溥矣灌溉之利博矣爾迺屬車清塵
　　　迴
　鑾魯郊遂輳尼山升闕里之堂下拜登獻肇舉備禮
　　　歴觀車服禮器周旋庭廡俛仰墟墓慨然曰淵
　　　哉邈乎千聖之道術百王之治法畢萃於茲
予一人敢不加䖍遂進四氏學徒執經講藝諮悉同異
　　　稱制臨决如永平故事仙葩九斿曲莖承芝留
　　　貯乎闕庭為萬代景仰
親灑宸翰輝禁額金薤玉書炳耀琳瑯囘雲漢之章宣
　　　圖書之藴揚扢風徽潤飾道奥龍文琬琰光於
　　　不朽復蠲賦瞻田培護松楸遂其繁衍諸在引
　　　擢之列者令早試民社各展其所學賚予優洽
　　　奬勸諄至煌煌哉崇儒之
　鉅典振古爍今矣昔漢髙過魯太牢致祀侈為四百
　　　年王業唐宋之君躬奠再拜親製像贊並事媺
　　　一時况乎擷道徳之要闡洙泗之精表章
　至聖如此其隆重者哉若夫褒姬公之裔聿崇廟貌
　　　烝嘗世守榱桷几筵觀聴一新是又所以隆配
　　　　天之絶業報制作之成功發皇幽渺亘千禩而
　　　　未有聞者也微(臣/)職在珥筆不揆固陋稍攄萬
　　　　一雖不足以颺
　　熙朝之盛事耀孔壁之文彩使微眇姓氏得附
　　大典之末實不世之榮遇也敬作頌曰
　　　　蕩蕩由庚底民之生誕作聖兮式我
皇度聿徃求寕日躋敬兮峩峩岱宗以表魯邦靈所鍾
　　　　兮揚揚龍旂
親展盛儀道則充兮我
皇于邁拊循萬方裒時對兮拜奠泮雝令徳善教秩有
　　　　位兮日星麗天斯文後先丕光顯兮布濩衍溢
　　　　錫之球璧彰懋典兮龜䝉肇祀聿秉周禮芬晻
　　　　薆兮大澤之博暨江及淮胥滂霈兮軌䠱所至
　　　　莫不埏埴福攸同兮
聖駕臨幸闕里恭頌二十韻(有序/)
　　　　日講官起居注詹事府少詹事兼翰林院侍講學士(臣/)翁叔元
　　　(臣/)聞麟紱玉書之瑞徳毓水精龍文金檢之符
　　　道髙山嶽魯都遺殿繡柱雲􁍃泗上靈祠朱榱
　　　碧瓦漢元帝褒成之詔邑八百家宋太祖展享
　　　之文門十六㦸雕篹玉豆自古攸崇竹管匏笙
　　　於今為烈我
皇上通乾象之靈恊坤輿之徳誕膺
景命際㑹昌期七政既調羅九賔之玉帛百神允洽舞
　　　六代之咸韶埋蒼璧以告成功肅碧壇而䖍薦
　　　祀於時詳徴月令博採明堂用循甲子之期
　翠輿東狩方値仲冬之月玉琯南浮駐
萬乘之旌門裁九華之
　帳殿爰修秬鬯是致苾芬五衢入不壤之宮光餘丹
　　　甕兩觀撫重生之檜隂滿璧池乃
命樂官按鈞天之奏舞干籥之儀金砌鳯簫間朱絲之
　　　疏越銅槃龍羃陳翠俎之馨香講藝霞帷捫碑
　　　蘚徑寒烟射圃舊井猶存暮草書堂故臺不廢
　　　擘花牋之綵賦
　賜文綺之錦裘
丹詔一封户邀蠲税綠綈萬卷家承賜書遂使昌平亭
　　　下山花拂香
　輦之傍安樂里中林草映春旗之上
　詣孔阡而釃酒識藏珠埋玉之鄉祠周廟而陳詞過
　　　巢鳯棲鸞之閣(臣/)叔元濫名詞翰備位辟雍覩
　　　盛事於文明蠡筳竊愧擬小言而弇陋梗概微
　　　陳
　　　海内承平日神京扼建瓴山河鍾瑞氣珪玉恊
　　　英靈禮樂昭三代文章炳六經乾符膺
大位皇極繫
　明廷釋菜歌修徳銷戈識緩刑芙蓉通
　月殿翡翠敞雲屏
玉詔頒巡狩
金輿出禁庭千門仙仗動萬騎綵斿停畫扇裝珠彩香
　　　韉飾翠翎文裘輕雪犯錦褎曉煙零瑤䇿探遺
　　　篋雕輪過野坰碧霞明月嶺白草繡江亭孔竇
　　　靈祠迥防山古樹冥甍標承紫闥榱桷隠朱櫺
　　　龍勺涵椒液雷尊閟桂醽牲牢憑致享黍稷薦
　　　維馨煙折荒碑綠苔延古甃青緇帷瞻氣象繡
　　　衮覩儀型
宸藻蒐東壁
天書降北溟四門驚妙筆翰墨動微星
　　　恭和
聖製甲子冬至幸闕里詩
　　　　翰林院侍讀學　士(臣/)沈上墉
　　　洙泗開儒業千秋尚肯堂若非觀孔壁誰復憶
　　　堯牆車服形聲近詩書厯數長見聞俱有託
天子正垂裳
聖駕幸闕里釋奠
　先師禮成恭紀
　　　　翰林院侍讀學士(臣/)沈上墉
　　　在昔舜東巡二月至岱宗我
皇初幸魯帝車指孟冬豈惟侔輯瑞實欲遡聖蹤徘徊
　　　曲阜邑陟降夫子宫雍雍冠履澤穆穆俎豆容
　　　悠然見意象鑽仰表幽通泰山髙無極海水深
　　　無窮星辰宿其下日月浴其中斯文厯億載髙
　　　深與之同大哉符元化仔肩賴
王躬
　　　恭和
聖製甲子冬至幸闕里詩
　　　　日講官起居注翰林院侍讀學士(臣/)髙士竒
　　　百里分圭地千秋習禮堂
聖人猶止輦庸賤得循牆簋豆陳儀備笙鼗入奏長崇
　　　文修曠典刪述佐垂裳
御書萬世師表四字留闕里恭紀二首
　　　　日講官起居注翰林院侍讀學士(臣/)髙士竒
　　　數仞宫牆不可梯龍鸞親見自
天題君師作統源相合徳業同符事豈暌肆映雕櫺金
　　　碧淺新懸繡栱日星低唐碑宋蹕渾堪陋漫説
　　　曩篇寶綠綈
　　　　其二
　　　明粢潔鬯禮方殷喜覩
宸章簇五雲門際和風迎毓粹閣前晴靄動奎文諸生
　　　羽籥觀型逺四氏絃歌肄業勤爭説師儒遭
盛代寵光縫掖總同分
　　　扈從
駕幸孔林恭紀百韻
　　　　日講官起居注翰林院侍讀學士(臣/)髙士竒
　　　禮樂雍容日車書順應年兩儀輝碧落萬緯聚
　　　珠躔治洽苞符啓
心勤警蹕宣燔柴青帝右釋菜素王前遣祀嗤曩代加
　　　封陋徃編罇卣犧象設簨簴鼓鐘懸念典多𢎞
　　　奬齋誠更潔蠲迴鑣辭檜殿結軫度松阡罄折
　　　諸儒凜趨蹌庶尹䖍圭門紆錦轡石表拂華旃
　　　境迥神爰宅功髙報迺專絪緼元氣毓翕闢太
　　　和全灌木千章䕃穹碑百氏鑴迢迢循寶埒肅
　　　肅繚周堧陟降方顒若低囘倍僾然峰巒交體
　　　勢水澤互盤旋野向奎婁指山看鳬嶧連面離
　　　文炳蔚吞巽脈纒綿虹影迎洙跨雲岡擁泗眠
　　　羣靈咸萃矣至道永藏焉異兆留黄玉新禋鬱
　　　紫煙蟲魚蟠篆古劍笏卓趺堅翠密層霄翳蒼
　　　深老榦蜷探蓍占大易捫楷憶名賢壇位星辰
　　　燦階基雨露鮮荆榛從不擾禽鳥亦知遷四顧
　　　規模豁千秋統緒延思堂開别寢射圃望遙㕓
　　　觀以誅奸葺衢因殯母傳蜿蜒環舊蹟森錯接
　　　重枅壟畔班昭穆垣端列後先墓廬茅尚覆享
　　　室燎長燃帶礪傳家乆絲綸錫祉駢瞻崇逾衮
　　　冕撫玩及桮棬况値温初轉欣逢景最妍晴霞
　　　籠
　瑞輦細靄簇仙軿地籟參差發天香縹緲聨謹恭生
　　　近衛儼恪逮中涓鳯徳寰區外
龍顔咫尺邊精微原合撰造化偶分權慕想
宸襟切褒揚
睿照淵聖蹤常皜皜王道適平平廣運禎祥集洪鈞品
　　　類甄殊疆通羽籥薄海静戈鋋動植皆繁暢隂
　　　陽少伏愆三才民紀立五教學宫詮喜遘
　鸞聲噦俄停鶴蓋圓横經喧曳踵負耒競摩肩勸激
　　　増縫掖光榮被縵絃雷歡童叟沸雀舞巷塗填
　　　粤昔供芹藻嘗聞執豆籩隆稱雖屢進故事但
　　　相沿漢創陳牢制唐餘薦醴筵宋亭苔已蝕元
　　　碣草徒芊曲阜云憑軾遺墟幾控鞭眞邀
恩數渥獨識
眷懷偏肇迹源鄒魯垂型亘幅員殷宗存纘述姬轍挽
　　　迍邅吾黨誰能贊斯人詎忍捐攬綏遵率土振
　　　鐸引䝉泉篤信刪修敏詢疑應對便微詞明賞
　　　罰善誘取狂獧浩瀚滄瀛際巍峩泰岱顚護呵
　　　侔社稷悠乆並坤乾慨自淳風邈滋為雜説穿
　　　老莊談未息楊墨焰隨煎寂滅求迦葉清虚訪
　　　偓佺紛岐争欲逞習俗苦難悛正誼於今掲頹
　　　流一旦湔仰鑚勞寤寐矜式徧垓埏小子居蓬
　　　蓽髫齡託槧鉛考衷言寡要窮理慮空研略涉
　　　笙簧苑粗耘筆硯田審觀牆甚短甘守户終鍵
　　　志本簞瓢樂情兼釣弋牽衣冠何樸鄙揖讓毎
　　　拘攣且謂南棲越安期北走燕纎鱗纔溯泳駑
　　　足遽騰鶱受祿懷新秩凝紳改舊氊成均曽肄
　　　業
　講幄又堂銓午給池頭鱠宵擎禁裏蓮珥彤當繡柱
　　　繙帙侍花甎淺測慙操蠡庸才遜選錢漫摹壺
　　　汁字時擘衍波箋竊歎身縻爵良由士佩瓀服
　　　膺惓几席秉訓比韋絃既夾雙螭案還陪八駿
　　　韉輪蹄偕絡繹䍐罼覩飄翩河濟銀鬉騎江淮
　　　畫鷁船猗歟林廟邇暫此去來遄徙倚臨城闕
　　　踟蹰眺桷梴飛軒楹赫赫邃宇谷谸谸器得稽
　　　彜鼎銘猶記粥饘附塵奚啻壤歸壑頗如川遇
主兹堪幸親師夙有縁懦頑希就準愚賤敢忘筌
　彩仗寒郊絢
璿題傑構搴洵哉敦誦法非直寄遊畋語似依梁翼鳴
　　　同抱樹蟬未工虞監句差擬李丞篇
幸闕里賦(有序/)
　　　　日講官起居注翰林院侍讀學士(臣/)髙士竒
　　　隆古之世作君作師理同事一三代以還君師
　　　之統分矣夫祖述堯舜憲章文武聖人之學本
　　　師帝王貴貴賢賢彼此迭尚君師之理何嘗不
　　　同條共貫哉漢自髙祖逮於建武永平元和延
　　　光之世唐則乾封開元宋則大中祥符皆降萬
　　　乘之尊折節韋布議者謂或儉於徳或歉於時
　　　元明遣官祭告修舉具文而已
上以底定之餘緝熙勤學詩書之澤蒸於穹壤乃復
躬祀闕里昭茲隆軌今古希遘儒生幸焉(臣/)以陋劣珥
　　　筆從
六轡之後獲觀
　盛典使闕而不書無以昭我
皇上右文之治(臣/)滋愧矣爰拜手稽首而作賦曰
　　　嵗紀閼逢月臨黄鍾三辰恊極四野告豐勞農
　　　息力索蜡報功暄將迴乎春谷霜不殺乎寒叢
天子既飛斾於江淮之表旋軫於濟河之封顧瞻魯邑
　　　睪然其宫伊素王之舊宅接青帝之崇墉森亘
　　　峙兮南北錯相瞰兮西東爰乃翥翠鳯翼蒼龍
　　　遵修陸景遐蹤絡繹乎其奔㑹者若趨蹌之亞
　　　亞疾徐乎其進止者若俎豆之雍雍詎探竒於
　　　岣嶁類問道於崆峒時則風伯斂飈雨師收霢
　　　碧蘚承輪丹楓䕃軛日華於林霞綺於陌天地為
　　　之而澄宇山川因之而絢色折衝佽飛之旅執
　　　殳而荷戈出警入蹕之臣吟鞭而頌䇿罼䍐遙
　　　舒簫笳競集目泝兮洙泗之靈源心游兮金絲
　　　之奥室褒成之後夾畫輈以拱立四氏之徒羅
　　　芳徑以通籍結羽葆兮開重闉導鳴鸞兮入聖
　　　域陋叔孫之禮儀嗤諸儒之故實啓帳殿以齋
　　　居進行帷而旰食於是乎籌人戒旦裘人視明
　　　祝人潔幣宰人刑牲苾芬兮秬鬯匡敕兮粢盛
　　　將車服兮在望即履絇兮畢呈焜煌兮碧甃灼
　　　爍兮朱楹藹藹乎三檜之植赫赫乎七璧之銘
　　　歴階而進焉矩步而行焉盥洗以致乃敬焉釋
　　　奠以告乃成焉其禮器則有山雷象勺籩實鉶
　　　羮合蕭揚燎髣髴兮神明其樂舞則有朱干玉
　　　戚鼖鼓匏笙登歌間詠洋溢兮韶英
上乃紓睿慮之乾乾湛宸容之穆穆九流仰鏡萬古欽
　　　躅銀鈎鐵畫掲藻彩於日星珠榜璇題聳嶒􁥶
　　　於寥廓交窗之楹霧爭霏對霤之簷暉欲落肅
　　　寢周廊重櫨鬭桷仰兮如翬俯兮若啄晝徐徐
　　　兮杏壇夕曖曖兮松幄迴二氣之慘舒駐千年
　　　之晦朔言憩乎詩禮之堂載升乎奎文之閣几
　　　䇿并陳絃誦可作莫不開龍顔之一霽歎鳯徳
　　　之猶昨既徘徊以容與復諮謀而詢度迨於緩
　　　琴轡迴玉軫坐講堂聨庶尹念儒林之繁會矧
　　　聖里之標準詔子弟以修鼓篋之儀儼膠庠而
　　　播遒鐸之警韋編並啓壁書無隠闡大義兮方
　　　昭續微言兮未冺琅琅兮天語若鐘鏞之初叩
　　　亹亹兮經生若函丈之羣請周旋中規進退惟
　　　謹若夫嶧山之傍尼山之畛望五老之峰而迴
　　　車訪坤靈之洞而結靷或起或伏或逺或近撫
　　　徃蹟以留連覿遺徽於夢寢於是乎出自北門
　　　瞻彼中林想衣冠於馬鬛之道數封植於兔溝
　　　之潯岱撤壤以培其厚海飛沬以環其深氣阡
　　　阡而奕奕景鬱鬱而沈沈其石則有龜趺距丈
　　　麟碣摩尋翁仲秉笏華表棲禽其木則有文楷
　　　攢繡蒼柏接隂欃檀布㦸枌柞抽簪繚樊垣以
　　　為衛戒採拾而靡侵荆不芟兮自剪草皆茁兮
　　　成琛恍精誠之有格式慿眺之常欽伊神符而
　　　道合斯豁目而暢心是日也巽風匝地解澤彌
　　　天屯膏勿壅渙號勤宣既省耕而省斂亦議恤
　　　而議蠲帝王之轍迥矣聖人之澤存焉爰及苗
　　　裔世守土田户復於籍丁免於㕓攬謠俗兮周
　　　知乎疾苦歴郡縣兮弗改乎貿遷懸寛租於令
　　　甲戒索賦於窮堧更乃收白虎之幡樹金雞之
　　　竿振鵷鷺之武騰蒼黎之歡照曜兮廣輪之曦
　　　旭霑濡兮率土之垓埏蕩蕩乎徳乃至巍巍乎
　　　功始全粤稽一元肇分三才爰立上下定位尊
　　　卑别秩惟馭世之𢎞綱與覺民之懿蹟理並符
　　　乎幬載數相嬗乎翕闢緬古皇圖咸崇儒術或
　　　　創緒於兵戈或䝉安於宗祏或希心於汰侈或
　　　　邀譽於潤色縱陟降之在庭未炳蔚乎史冊伊
　　昭代之授籙兮踵禹範於羲畫維我
　皇之凝祉兮絜堯樽與舜瑟綜性道而煥文章兮建君
　　　　師之極則
　
　
　
　
　
　
　
　
　
　
幸魯盛典卷二十三
　欽定四庫全書
幸魯盛典卷二十四
　皇帝幸魯恭紀十六韻
　　　　　日講官起居注翰林院侍讀學士(臣/)孟亮揆
　　　　宗風百代尊東魯闕里堂髙
　萬乘躋泗水波瀾無别派尼山草木自成蹊
　聖朝幸際同文盛師表親勞
　當宁題乍報雲霄雙仗下旋看俎豆兩楹齊馨香咫尺
　　　　神能格舞佾雍容典備稽濟濟儒官分奠斚熒
　　　　熒燎火勝然犀色凝
　帝衮山龍麗光燭天門日月低還
　御講筵披載籍直從性學剖端倪六經奥窔資探索一
　　　　畫精微賴唱提
　　清蹕再移奎閣上
　　翠華重駐杏壇西鼎彜三代名偏古蝌蚪千秋字不
　　　　迷車服宛如陳琬琰宫牆真欲拂虹霓菁葱樹
　　　引儀庭鳯贔屭碑傳抉石猊華蓋留時多紫氣
　　　黄封開處燦金泥輝煌
　賜錦從天降迴合祥烟滿䄂攜釋奠禮成超徃躅誕
　　　敷文徳徧羣黎
　　　恭逢
車駕幸闕里述
聖政雅(有序/)
　　　　日講官起居注翰林院侍讀學士(臣/)顧　汧
　　　伏讀詩大小雅見周文武成康之盛維時徳政
　　　涵濡教化翔洽朝廷清明重譯賓服天子端拱
　　　穆清之上公卿百職事奮庸於下亦罔不有史
　　　臣簪筆執簡發揚徽美夫如是故成周之治逺
　　　而益彰乆而彌光至今望之若太和在宇宙間
　　　是以述君臣燕饗則有桑扈魚藻述徒御蒐狩
　　　則有車攻吉日述安集勞民則有鴻雁黍苗述
　　　董正治官則有崧髙烝民韓奕當時誦之奕世
　　　傳之聲光絢赫垂於無窮以雅詩存焉故也伏
　　　覩
皇上御極二紀之中
聖徳神功夐絶千古嘉謨仁政美不勝書邇者運際上
　　　元時逢景慶六府修三事治乃猶兢兢業業慮
　　　醇化之未逺届而兆民之未盡阜成也遂
　允禮臣之請倣古巡省之儀於是
　駕玉輅揚清塵不煩警蹕不費芻茭川嶽為之壯采
　　　草木為之風生至於岱宗祇祓齋宫登壇奠獻
　　　金石迭奏柴燎升中凝神遐覽精誠通格蓋唐
　　　虞氏之所以巡方岳也
　幸闕里祀孔林禮嚴九拜法埀千禩留曲蓋以示䖍
　　　懸書額以表敬彰教乎鄒魯之邦加恩於聖賢
　　　之裔此漢祖唐宗之所以崇道統而未逮也歴
　　　郡縣省謠俗飭官方恤老幼攸徂之民環謳聚
　　　舞萬姓縱觀千里如堵播深仁於鍾山之陵蠲
　　　　租課於經歴之邑蓋三代令辟之所以厚民徳
　　　　也然後禮備樂和福輳祥集迴
　　玉鸞於上都告成事於
清廟煌煌乎眞
　　熙朝之鉅典而
　　髙代之盛節矣然而大雅不作是簮筆執簡之臣之
　　　　責也(臣/)誠不敏竊附侍從之列仰贊
　　鴻猷稱述駿業(臣/)之職也謹撰述
　聖政雅二篇雖不敢上希穆公吉甫之流登歌廟堂聲
　　　　叶律呂亦庶幾對揚
　休命有以佐
　皇運之昌明俾耿光大烈埀示於永永無極耳其辭曰
　　　　維彼東山五嶽之伯天帝之孫羣靈之宅
　皇于時邁考厥故實誕報昊天為民祈福
　　　　雲旂揚揚鸞輅鏘鏘時
　　乘六龍以
幸巽方車轂夾路虎旅前行村落不擾城市依常
　翠蓋涖止祀事孔備因髙崇天就廣増地燔柴告䖍
　　　以遵古制乾符坤珍雲合雨㴻
　　　陟彼萬仞小視寰區東西朔南周覽無餘天門
　　　日觀瑤牒寶書
玉趾飛舉從臣咸趨
宸翰揮灑曰惟雲峰建亭巉巖百代信崇神祇肸蠁清
　　　明在躬禎符萃集慶成報功
　　　維彼東山文獻之源鳬嶧嶙峋洙泗潺湲瞻彼
　宣聖道貫乾坤如日經天萬古長存
　　　廟貌巍巍輝煌闕里我
皇至止特隆典禮麟書彷彿檜樹有韡載瞻丹壁絲竹
　　　在耳
　　　猗與孔林楷木森森我
皇至止典禮式欽爰擴兆域致敬達誠惟聖作極惟
皇樹型
　　　施及四氏聖賢後昆遘茲曠典濊澤惟均
皇命多士講席横經授為博士稽古之榮
　　　燦燦華蓋赭質金瑵煌煌
天章萬世師表賁鼓大鏞明堂璧沼遙遙道統
欽承匪渺
　　　　東山十章章八句
　　　南風之薰曲奏虞琴阜財解愠式溥徳音誰其
　　　嗣之
皇仁至深軫念蔀屋千載一心
　　　大江之南其水湯湯五湖巨浸澤國水鄉淮黄
　　　合注泛濫莫當海口既堙田廬混茫
　清蹕躬臨在河之滸顧瞻金隄景仰神禹爰
命相視大工具舉茍利民生不惜積貯
　　　厥田下下禹貢恒經賦甲天下後世倍増越至
　　　有明重賦厲民江右既蠲江左猶存
　　　嗟此江左
　國之外府民命攸關公帑攸聚
皇其念之湛恩誕溥於萬斯年受天之祜
帝念民依稼穡艱難崇實務本乃克乂安吳俗奢靡傷
　　　農之根移風易俗允賴旬宣
　　　潔廉為體經濟為用牖民有方淳樸風動凡百
　　　在位
天語日誦比户盈寧聿修職貢
　宫庭節儉惜費露臺化行侯甸民徳歸懐田疇日闢
　　　邦本益培民氣樂康六符泰階
　　　登彼鍾山詣奠故陵圮垣凋木有軫
皇心毋俾樵牧春秋潔禋皇哉盛舉史冊流聲
　　　以勵民俗以飭官常虞廷輯瑞周禮省方既洽
　　　古典告至建章永清四海駿惠無疆
　　　南薫十章章八句
聖駕幸闕里頌(冇序/)
　　　　國　子　監　祭　酒(臣/)曹　禾
皇帝御極之二十有三年泰階既平八風時恊徳洋恩
　　　溥休氣翔洽羣臣推數上元甲子以為貞符運
　　　㑹苞維叶契允宜封巒勒成傳示無極
皇帝謙讓稽虞典巡狩禮循省風俗與兆民相見以冬
　　　十一月臻乎泰山禮成
　清問下民及於江淮蠲逋賜復靡隠弗燭老稚嵩呼
　　　聲轔天地先是
命禮臣定幸魯儀制既上復籌度於
聖心典禮加崇軌物具偹於是紆山谷歴險阻過周元
　　　公廟
命親藩特祀抵闕里致齋帳殿瞻謁宫牆恭行九拜禮
　　　樂舞畢陳奠獻加敬是日也日轉一陽星聨五
　　　緯黄雲如幕榮光燭天
皇帝御講堂進四氏子弟説經於庭管絃鐘鼓依然見
　　　杏壇當日之風遂
命復孔氏田租賜諸弟子爵賚予有差
聖情優渥復灑
宸翰懸書殿楣著檜賦留
　九斿曲蓋為車服禮器之光榮既乃
　詣孔林釃酒隧道徘徊仰止不忍去焉(臣/)聞道開於
　　　天傳於帝王必聖人而在天子位者以心法相
　　　授受故道統所歸即治統所歸三代以後皇綱
　　　中絶篤生聖人窮不得位闡微言繼絶學集先
　　　聖之大成以開後聖蓋遙遙三千餘嵗始遇我
皇上乘玉衡握金鏡履中蹈和優入聖域孜孜典學黙
　　　契心傳接古帝之道統開中天之至治原本承
　　　先啓後之功不勝重道尊師之念敷天之下同
　　　然一辭頌我
聖主聖不自聖紹宗淵源文教之訖亦克與永自昔帝
　　　王有事泰山因而幸魯其心未必與
　先聖親切相承禮儀疎濶名焉而已從未有精意綢
　　　繆情文篤摯如我
皇上者也洵乎邁汾水之遊軼崆峒之駕皇建有極為
　　　億世作則者也(臣/)幸際休明職慙文學竊不自
　　　揆爰獻頌曰
　　　天眷
皇徳肇起隆平有蠻勿共距陽翹萌
帝布聖武滌濯廓清川嶽呈瑞河圖器車堂陛肅穆雍
　　　容雅魚婉婉赤子以涵以濡載稽典禮乃駕八
　　　騶省耕省斂一豫一遊臻乎泰山對天之休繩
　　　檢踰侈七十二君
帝為民出夐古疇倫惟虞暨周以時四巡朱紱麟角吐
　　　書鄹鄉長夜有耀毓我素王鬱葱山林輪奐構
　　　堂
天子至尊降拜其師
帝敬在徳羮牆覿之陋彼漢宋夸大史辭經自壁顯璧
　　　以銘昭一揆同符曠世是遭
聖以紹聖音徽匪遙元公經緯洙泗折衷廟貌赫觀甫
　　　柏徠松徧秩羣儒賜書褒崇懿茲盛典振古未
　　　逢民有懿秉士有範模
天子于邁流澤則那徳化順成扶觀載途君舉則書後
　　　世之則道扇八區化被四極萬有千嵗永言無
　　　斁
幸魯頌(有序/)
　　　左春坊左庶子掌坊事兼翰林院侍讀(臣/)周　𢎞
皇帝御極之二十有三年海内乂安黎元樂育年穀熟
　　　衍符貺委臻廷臣上言自古帝王靡不嶽狩由
　　　三代降茲禮弗陳欽惟
皇上神聖文武治化極天蟠地宜倣虞周省方覲牧
天子然之令具儀注依古舉行既又謂
　　先師孔子教垂無極宜
躬徃致敬巡行典禮莫此為重冬十一月
　駕幸山東特詣曲阜假於孔林釋奠陟講堂觀車服
　　　禮器
命孔氏諸生説書
　行殿圜橋觀聴濟濟洋洋耆老嘆嗟庶士興勵
天子慨然思維至徳
御書萬世師表以識景仰又製詩及賦用紀厥盛乃沛
徳音孔氏子孫與執事者
　賜官賞賚有差已復允衍聖公孔毓圻請
詔選文學士纂誌盛典垂不朽(臣/)𢎞伏在草土竊聞忭
　　　舞逾年赴
　闕道歴青齊所至草野小民額手懽呼咏歌
　盛徳入
　朝以來備悉儀制伏念古者巡狩惟是考校度程廉
　　　問疾苦崇儒重道之文缺然未詳其有右文令
　　　主表章絶學又或髙拱深宫時巡弗舉臨雍視
　　　學祇在京圻不克親詣聖里肇稱祀事我
皇上聖學宏深心契精一時敏孜孜緝熙罔間故能斟
　　　酌古禮丕顯文教
　法駕肅臨崇極儀軌振古未有(臣/)𢎞職𨽻史館義得
　　　推揚
　鴻業宣示臣庶不揆寡陋伏竭悃忱乃載拜稽首而
　　　獻頌曰
　　　維
皇受命神威遐暨靡壤不歸靡徳不被聲教誕敷鴻文
　　　斯賁迺
勅廷臣修明古制(一章/)
　　　維古令辟代隆巡狩神徂道塞曠不復遘遙遙
　　　千載事忘其舊維
皇稽古前猷允茂(二章/)
　　　恢恢
皇度翼翼
帝容六龍時御至於岱宗顧瞻闕里聖教攸崇駕言徃
　　　臨和鸞雝雝(三章/)
　　　有鬱其林有翼其廟我
皇戾止敬將昭報威儀孔嘉萬邦式效聖裔稽首臣宗
　　　有耀(四章/)
帝曰來前予崇乃先其帥乃宗遺言是宣諸生揖讓舊
　　　徳儼然陳篋執經輝分璧躔(五章/)
　　　俎豆在旁詩書在列多士欽承
帝心嘉悦灑翰揮毫雲飛電掣炳蔚其文光於前哲(六/)
　　　(章/)
　　　瞻彼庭中嘉樹森森黛色霜皮嵗月孔深維
皇作賦式昭徳音麗藻雲章永表泮林(七章/)
　　　多士傾風
皇心未已解澤旁流巽風習起推仁遺胄榮施閭里臣
　　　職何堪
君恩厚矣(八章/)
　　　殷禮既具寵光既爍萬邦有慶歌呼踴躍勉為
　　　忠孝毋為浮薄我
后儀型于焉昭灼(九章/)
　　　　聖有微言我
皇彰之聖有孫子我
皇揚之聖教丕新閑之匡之維古令辟曷其尚之(十章/)
　　　　於維駿業古莫云覯其始自今宜昭示後載編
　　　　載輯揚輝宇宙王道平平垂為法守(十一章/)
　　　　眇茲小臣珥筆振纓感遇昌期願言獻誠奕奕
　　　　顯猷厥徽難名恭陳鄙辭用播休聲(十二章/)
聖駕幸魯釋奠
　　先師恭紀
　　　日講官起居注右春坊右庶子兼翰林院侍講加二級(臣/)髙　裔
　　　　曠代逢
眞主千秋慰
　　素王省方因展祀望道遂升堂百辟衣冠肅三辰旌
　　　　斾揚東山瞻企逺泗水溯洄長典禮稽宗伯威
　　　　儀凜太常至誠親盥薦惟徳有馨香歆自居天
　　　　上靈宜格帝傍垂旒如在座入室見於牆老檜
　　　承
天語貞珉勒
御章
　髙文懸日月大雅振宮商實乃敷天慶非徒後嗣光
　　　冊書傳罔極徳美孰能颺
上幸闕里記
　　　　大　理　寺　左　少　卿(臣/)許三禮
　　　康熙二十有三年甲子遇易之乾溯軒黄製干
　　　支前蓋歴九百六十年者五之終六之始也子
　　　輿氏所謂千嵗日至十五厯元求可坐致者蓋
　　　實指是考唐開元十二年乾甲子至二十七年
　　　為先師封王之始從西牖正南面位迄今康熙
　　　二十六年建表先師碑亦九百六十餘年非偶
　　　然也又考乾道壬辰宋先賢朱熹倣聖經作綱
　　　目年計今嵗在丁夘殆五百嵗有奇
御書學達性天扁額於宋六賢周張二程邵朱書院亦
　　　儒學明晦之一驗也天生
聖人應運而起使吾道昌明在此時矣讀碑文首曰道
　　　原於天𢎞之者聖上自伏羲一畫虞廷一中孔
　　　門一貫皆不出此二言夫原天之心者何好生
　　　是也好生仁也
　先師上承羲堯下與顔曽諸賢終日講求無非此志
　　　此物且指明萬世儒者曰存誠曰主敬曰窮理
　　　曰致知以至尊徳性也道問學也又原頭在是
　　　道岸亦在是豈非四千年所未發之㫖盡開明
　　　於今日耶况作君作師其道無兩我
皇上以天有四府聖有四府之訓昭示諸臣乃知贊刪
　　　作定六經者上備元亨利貞之天徳中集皇帝
　　　王霸之治統下包生長收藏天下萬世之民物
　　　又不止以易詩書春秋禮樂六經法天而已也
　　　所以俎豆億萬斯年未艾者至今日愈著總之
　　　我
皇上之尊聖也旌賢也崇儒也皆所以明道於前古後
　　　今也九百六十年甲子又乾之際會天道於此
　　　再中聖學於此重光
幸魯一舉其所關豈淺鮮哉(臣/)未得侍扈從之班與珥
　　　筆諸臣載颺盛事惟考運㑹適符之數而記之
　　　若此
聖駕幸闕里恭頌二律
　　　　光　祿　寺　少　　卿(臣/)李仙根
　　　天亶聰明恊素王斯文寤寐見宮牆即看
　玉輅臨洙水己闢榛蕪到講堂撫柱蛟龍爭煥彩陳
　　　書蝌蚪自飄香遙知登降千秋契夢奠宗予啓
聖皇
　　　　其二
　　　若堂若斧正峩峩
　駐蹕髙亭取次過檻外神蓍先應瑞林中文鳥總能
　　　歌勝衣子弟陪
　行幄應調農桑放正科誦法是人含至性
皇恩聖澤更如何
聖駕幸魯恭紀十韻
　　　　兵部督捕左理事官(臣/)王承祖
聖主乘乾御
宸修集大成省方先輯瑞旋
　蹕遂東行宅里懷芳躅羮牆動
聖情儒官陳俎豆古樂備韶韺殿廡親瞻拜橋門羨寵
　　　榮
　璇題輝路寢芝蓋錫金莖
　輦道巡遊闢雲亭
　駐蹕名翠珉䥴
　寶翰碧瓦麗朱甍
帝典隆親祀臣歌喜載賡奎婁増彩耀萬世仰文明
聖駕幸闕里釋奠
　先師恭賦
　　　　兵部督捕左理事官(臣/)陳肇昌
　省方遵禹迹
　訪道見堯牆不惜崆峒拜爰登洙泗堂
君師原一徳冠劍儼分行環沼排
　仙仗升歌備樂章諸生殷禮服博士駿趨蹌彷見商
　　　楹夢重開孔壁藏金絲如可聴鳯鳥若為翔斗
　　　上飛黄玉壇邊拂石床餘霞流古檜灰劫耀靈
　　　光文物輝齊魯聲名陋漢唐千秋懸日月六籍
　　　總笙簧幸際崇儒盛雕蟲愧頌揚
聖駕幸闕里恭紀五十韻
　　　　通政使司左　參　議(臣/)勞之辨
　　　伊姚誰繼軌我
后集休隆謨烈
三朝備車書萬國同垂裳恢
聖徳輯瑞恊神功泰運元初㑹文明日正中辰居常奠
　　　北時邁首巡東農隙乗
　鸞輅
宸遊駕玉驄川原敷白露羽蓋拂丹楓欲覽寰區大爰
　　　凌岱頂穹登封雲靉靆望海旭曈曨淮甸諮民
　　　隠句吳繪土風隨刋成績逺襟帶大河雄畫舸
　　　浮輕鷁金隄落彩虹
　回鑾由汶泗
　駐蹕近龜䝉麟鳯人何在羮牆願乆通升堂誠感格
　　　釋菜禮優崇犧象羅彜器衣冠拜閟宫羽干陳
　　　八佾鞉磬奏三終遺像追圖畫家傳問冶弓六
　　　經抒壼奥萬象剖鴻濛
　仗自鈎陳撤碑從
　御府礱
奎章文炳耀金牓字玲瓏
　入廟思靈爽
　瞻林羨鬱葱幽禽聲宛宛嘉卉茁芃芃老檜留孤榦
　　　苞蓍發故叢三遷開亞聖九罭溯元公似水分
　　　江漢如山列華嵩馨香偕薦几榱桷並鳩工廢
　　　墜多修舉規模盡折衷龍螭朝日麗丹碧晚霞
　　　烘道統如薪得心傳似雪融貂狐榮聖胄金綺
　　　逮成童
　賜爵恩逾渥蠲租澤更豐環橋盈博士扶杖走村翁
　　　宿衛周廬帳從官載筆筩典方成望秩詩欲賦
　　　車攻謭劣居卿貳疎庸忝詰戎才原慚繡虎學
　　　祇類雕蟲盛事光前後
鴻文啓聵聾求賢符渭水問道嗣崆峒咸五登三頌微
　　　臣敢効忠
聖駕幸闕里恭頌八十韻
　　　　日講官起居注翰林院侍講(臣/)王　琰
　　　周室兵初衅虞階羽正麾武功宣赫濯文治洽
　　　恬熙清問
宸遊豫虛懷
聖徳撝云亭非舊典洙泗飾隆儀省斂推恩日燔柴肆
　　　覲時東行勤訪道北面切尊師魯甸郊原古尼
　　　山述作垂宫牆猶儼在仰止豈阿私爰指奎婁
　　　野言遵濟汶涯五雲依劍佩七曜傍旌旗沂水
　　　蒼驪轉防山
　翠輦移堵牆扶耄耋就日有童兒扈
　蹕雄虹繞迎
　鑾繡紱馳天香生旭采地籟息輕颸闕里初承
　幸斯文實在茲羮牆心夙契宗廟美今窺典禮因時
　　　重趨承為道卑尊嚴勞
衮冕肅穆拜壇墀
　御酒聞陳藻
天衣見攝齊山河親準角堯禹覿鬚眉門想麟書吐庭
　　　懷鯉訓貽登堂儼詩禮入室恍金絲鼓篋章縫
　　　列談經講席施班聨圍豹尾
黼座設皋比几研雲文拭韋編竹素披儀容瞻道子車
　　　服問鍾離琴磬仍歌詠尊罍舊戯嬉兩朝存琖
　　　斚六代備咸池漆簡蟲魚誤丹書䜟緯疑臨觀
　　　深嚮徃毎事費
　諏諮刪述絃歌地烝嘗俎豆祠檜身文甃矗杏榦石
　　　壇欹緬想春風舞摩挲手澤遺下垂無復葉左
　　　紐尚餘枝矍相循遺圃靈光指故基髙門森嶻
　　　􁫙舊井碧漣漪蓊鬱佳城近蒼茫后土治鳥禽
　　　翔羽葆荆棘避華轙展謁重鋪繡馨香更酹巵
　　　地靈鍾異木幽贊挺神蓍結構曩賢慕躋攀昔
　　　代思蹕亭花寂歴輦路草葳蕤白石埋秦冢蒼
　　　苔蝕漢碑
　停輿還繾綣駐馬重嗟咨攬蹟登臨勝懷風倚眺遲
　　　茒芹還戾止小大畢追隨曲蓋分
　仙仗朱絃進絳帷
皇情忻款洽
御墨灑淋漓四韻藏元氣千言發衆詞留傳方雅頌什
　　　襲比宗彜
寵賚驚稠疊
殊恩邁等差土田宗子錫貂錦上公宜講義宣𢎞正光
　　　榮過孔僖彈冠何綽約結綬並逶迤
　賜復優仁里蠲租助潔粢汪波均四氏異數及諸姬
　　　更許貞珉勒兼承
睿藻摛殷盤支可削史籀拙堪嗤琢玉蒼崖古摐金
　紫殿竒負來知贔屭捧至必虯螭木鐸聲逾振秋陽
　　　道未萎
龍章方日煥鳯徳詎云衰陋矣巡瑤水荒哉訪具茨苞
　　　符逢泰運元㑹叶昌期周孔心源接羲軒道法
　　　追薪傳無熄火鐵引恰歸磁先後應同揆尊行
　　　即見知三千開禮樂十六紹微危河海流方永
　髙深徳正禆一中惟大寶半部是元龜堂奥今眞到
　　　藩籬豈暫闚乾封羞執弭建武避交綏長夜渾
　　　如旦中天共仰曦微言増皜皜至治益丕丕仁
　　　義腴生色詩書味浹肌名家祛雜霸異學杜淫
　　　詖望斗光彌燦占兵氣益隳駕車閒騄駬脱劍
　　　散熊羆未得隨
　彲仗徒然握兔錐右文歌盛事載筆效陳詩
　　　甲子冬
上幸闕里釋奠恭紀二律
　　　　左春坊左諭徳兼翰林院修撰(臣/)閻世繩
　　　吾
皇重道先文治釋奠新從闕里還數仞宮牆環泗水雙
　　　懸日月照尼山生徒攜䇿聞
天語父老扶笻望
聖顔仙檜當年曽手植幾經風雨尚斕斑
　　　　其二
　　　登堂禮器垂
清問
　玉輅親過洙水橋墓上蓍抽先後節林中楷發短長
　　　條纂修盛舉誇前史給復
殊恩詠
聖朝世際昇平逢甲子年年玉燭喜常調
　　　甲子冬
上幸闕里釋奠恭紀二十韻
　　　　右春坊右諭徳兼翰林院修撰(臣/)李　鎧
　　　泗水流眞氣尼山藴化工由來修俎豆未有動
　　　昭融甲子符昌運時巡邁古風特紆
元后駕親謁素王宫龍角擕杓北
　鑾輿出震東
　翠斿松檜外
　丹扆畫圖中即次千官列升堂萬舞同肅雍稱盛禮
　　　齊遫秉清衷果見羮牆接仍聞肸蠁通
睿文垂景曜
宸翰麗髙穹
　講幄親開帙圜橋盡發朦統承軒昊逺典視漢唐崇
　　　過墓還瞻仰披林更鬱葱石壇留勝蹟蓍草擢
　　　　寒叢鳯徳歌猶在麟書道不窮六經探魯壁七
　　　　聖溯姬公展事祠官領傳祧博士充三階光炳
　　　　煜八表澤厖洪神貺無疆歴天開不世功微臣
　　　　慙珥筆拜手頌熙隆
　
　
　
　
　
　
　
　
　
　
　
幸魯盛典巻二十四
　欽定四庫全書
幸魯盛典巻二十五
　聖駕幸魯恭紀十律(有序/)
　　　　　左春坊左中允兼翰林院編修(臣/)李　柟
　皇帝御極之二十三年海宇清晏雨暘時若文德覃敷
　　　　聲教四訖於是勤
　　法駕幸魯郊祀
　　　先師孔子再移
　　蹕展墓
　親灑宸翰勒碑顏額製檜賦及詩以垂訓來兹傳示無
　　　　極
　　賜東野之爵䘏先儒之裔下至陪祀諸臣無不仰沾
　聖澤異數隆文具載
　　盛典(臣/)職忝詞苑伏見
　皇帝崇儒重道稽古好文書契未有宜作為歌詩導揚
　　　　美善不敢以淺陋不文為辭謹臚叙前事撰五
　　　言詩十章以竊附於虞書𢋫載歌之義其詞曰
　　　明倫三代重視學百王同幾見移
　仙仗親來祀魯官雍雍瞻拜肅穆穆悃誠通
　輦路歡聲徹
今皇禮數崇
　　　　其二
　　　九儀方告備展墓復停
　鑾文楷干霄直長松倚壑寒風來聽絲竹日落想衣
　　　冠曲蓋留
恩寵從今重禮官
　　　　其三
　　　銘功還勒石贔屭講堂前
御筆蛟彲舞
高文日月懸硬黄存楷法飛白見真傳十字延陵碣輝
　　　光相後先
　　　　其四
　　　高楣
親署額揮灑動乾坤一覩
天章麗羣知師表尊寒光凝璧沼壯采眩橋門萬世儀
　　　型立微言更討論
　　　　其五
　　　老檜聳千尺當時手自栽經寒不改操厯久見
　　　竒材聖道真如此
王言實大哉良辰披巻讀雲漢互昭囘
　　　　其六
　　　至聖羮牆見題詩志景行微言探玉簡條理應
　　　金聲游夏何由贊臯夔孰敢𢋫寧惟風雅事五
　　　字得長城
　　　　其七
　　　官禮元公定貽謀百代遵明堂圖自在東野澤
　　　將湮
天子思功德書生列縉紳魯源誇父老重見繡裳新
　　　　其八
　　　一中遙授受異代見傳心統系存濂洛危微自
　　　古今守先家學遠啓後
　國恩深四姓齊肩日長聽絃誦音
　　　　其九
　　　升堂羣執事拜舞覲
天容奠斚兩行肅循牆三命恭何當
　頒爵賞取次到章縫濟濟欣相告新沾雨露濃
　　　　其十
　學竝尼山峙
恩隨泗水流非成書一代何以法千秋藝苑傳歌咏儒
　　　林備纂修
　興朝典禮在什襲儼共球
大駕幸闕里頌(并序/)
　　　　右春坊右中允兼翰林院編修(臣/)胡㑹恩
　　　(臣/)聞德藝之宗均為樂祖道法之萃彚於
　　素王百辟藉其師資二儀耀其符采是以昌平誕降
　　　瑞應端門曲阜既遷名仍鄹里城北藏經之壁
　　　序立鐘鏞泗濱臥斧之封壇存瓴甓鴻號頻加
　　　於累代隆文有待於
聖朝我
皇上乾德時乗泰符躬叶霛臺偃伯武庫韜戈西序東
　　　膠夙聞憲乞名山顯位亟望升中顧乃典陋金
　　　泥文芟玉簡嵗維星紀律轉黄鐘既輯瑞以陳
　　　風聿
　省方而正俗
　駐鑾輿於兖土羅
　法從於孔林用修釋奠之儀丕振右文之治舞陳八
　　　佾綴兆咸齊樂奏三終俎殽畢備祼將展恪肅
　　　拜加崇於是
　臨絲竹之堂進褒成之裔繹微言於魯論闡奥㫖於
　　　羲爻周覽塋林徘徊廟寢象環綦組儼覿衣冠
　　　文檜靈蓍如親手澤
宸章遄灑
奎畫旋昭鸞軒鳳翥之煒煌玉振金聲之條理固已光
　　　懸日月色映球圖矣若乃上公紫綺之
　頒榮分藻火四氏清華之秩寵溢簪裾由兹掃闢榛
　　　蕪宏開聖域昭囘雲漢屹峙豐碑沛蠲租置户
　　　之仁舉衛道崇儒之事此皆
皇上心源獨契先後同符統緒相承古今特立之盛軌
　　　也小臣弇鄙備職禁林敬播頌聲以昭曠典頌
　　　曰維
皇受命藝極陳常武功用戢文德乃彰納民軌物養士
　　　膠庠覃我
聖化敷我
王章廣厲學宫以𢎞儒術六經煌煌功歸刪述是集大
　　　成教思洋溢
帝曰欽哉奉兹表帥爰修肆覲駕言徂東樂御德車肅
　　　肅雍雍百爾執事莫不率從宫牆峩峩孔子舊
　　　宅有鬱者塋徠松甫柏禮器攸存儒風大闢
天步式臨攬厥勝只載拜展謁必恭敬只洋洋聖澤惟
　　　游泳只升堂入室美莫罄只豆豋在列金石在
　　　懸儀型載仰有縱自天侑以玉爵肄以朱絃兩
　　　楹既奠式禮莫愆迺陟講堂講堂翼翼迺周官
　　　庭宫庭殖殖迺汲甘泉迺撫嘉植草木向榮山
　　　川潤色有斐
天章藻耀高翔有輝
寶翰金薤琳琅為典為則于羮于牆欽兹道德世祀彌
　　　長迺官聖孫迺録賢系載弁俅俅以繩以繼羽
　　　葆繽紛以光廟祭文綺豐貂以
　錫哲嗣廓聖之緒惟
帝之功鉅典昌明闕里之宫皇哉
湛恩昭哉禮容尼山大宗永紹厥封前有周公後有孟
　　　子竝勒碑銘以綏仰止
帝紘皇綱載揚休美於萬斯年垂光信史
皇帝幸闕里釋奠恭紀
　　　　右春坊右中允兼翰林院編修(臣/)李澄中
　　　前年甲子十月時
皇帝問俗先尊師諸侯朝㑹泰嶽畢
　翠華更指泗水湄左亳右社兩觀出層城曲阜何逶
　　　迤登堂禮器制度古山罍玉豆兼鼎彝麾旛首
　　　尾雜綵繪應鼗響答笙管吹翩翩翟籥自萬舞
　　　猗那歌頌無參差我
皇盥獻肅再拜微風不動揚靈旗於昭
　　至聖儼陟降馨香明徳遙相追杏壇卓立懷英字書
　　　藏魯壁聞金絲老檜依稀記手植風霜駁蝕苔
　　　蘚皮旋紋屈蟠金鐵骨蒼鱗怒茁虬龍枝更遵
　　　輦路謁
　　聖墓石壇一望形纍纍千章喬木絶鳥雀楷旁剰有
　　　藂生蓍真宗東封駐蹕處至今亭子留遺規
　宸章高揭懸日月十行仰睹爾雅辭詩律賦記妙風格
　　　　　天葩燦爛雲霞垂鳳蓋
　　賜出表異數
　御額題作干年基廟中玉節寒旖旎檐前金薤春葳蕤
　　　　　鬼神嵗嵗共呵護屏除木魅奔妖螭世官博士
　　　　　逮四子元公遺愛分諸姬
　聖朝名器豈濫與要為吾道存綱維漢帝太牢誌過魯
　　　　　貞觀釋奠𢎞唐治豈若吾
　皇闡精一修明經傳文在兹幸逢盛典愧揚厲恭頌辟
　　　　　雍明堂詩
　大駕南巡賦
　　　　日講官起居注右春坊右中允兼翰林院編修(臣/)徐嘉炎
　　　　　粤我
　皇清之總三才而襲氣母兮歷
三聖而冠百王惟
　聖主之首出乎庶物兮鼔槖籥而播隂陽當甲子青龍
　　　之元㑹兮赫景命而召禎祥誕五德之純精兮
　　　開萬禩而煇煌耕獵道德而為苑囿兮馳騁仁
　　　義以為津梁光無幽而不燭兮澤無徃而不彰
　　　紹盤羲而代嬗兮孕苞符而統混茫旣四海之
　　　寧壹兮乃兆人之如傷作雷雨之解而在宥兮
　　　象風地之觀而
　省方爾乃建霓旌張鳳斾雲䍐日斿虹幢羽蓋萬騎
　　　繽紛千乘繁㑹乃先沛膏雨於垓埏集羣生於
　　　覆載倣天乙之弛羅儀鎬京之大賚蠲南國之
　　　倉箱望東州而賑貸推恩數於羣臣賓化育於
　　　無外於時背秋涉冬寒氣始升焦溪漸涸湯谷
　　　將凝水澤之腹旣堅不周之風斯興木脱葉而
　　　童童草解節而稜稜吾
皇於是駕雲龍之飛輅張秋隼之華旟飾軍容於七萃
　　　申武衞於三驅隆隆記里之鼓轔轔相風之車
　　　散轡於漁陽之野校戎於龍􁀺之墟則有屏翳
　　　清塵望舒懸象飭馳道之離宫闢修途之榛莽
　　　有䡾䡾之攀躋非昈昈之𢎞敞眷北顧而逶迤
　　　慿南雲而下上值三農之休暇惟六龍之是望
　　　極九有之神功爰告成於岱宗嗤齊桓之望瑞
　　　陋漢武之乾封為民儲祉秩叙惇庸望天孫而
　　　至止仰日觀而雍容爰祗誠而徒步乃獨致夫
　　　䖍恭
　乘輿屏其勿御腰褭却而罔從懸崖垂二分之足絶
　　　壁俯萬尋之松似捫參以厯井若凌虚而御風
　　　羾天門而排閶闔經千樹而瞰三宮胼胝均勤
　　　乎大禹焦勞重見乎神農時則衞士嚴裝從臣
　　　啓路釐室儆晨齋宫戒暮慶成乎答天之禮敷
　　　告乎勤民之故神人允協其休和臣氓式遵夫
　　　矩度鵾車東振闒㦸南翔渡沂洸而行邁涉汶
　　　泗而飛揚巡河濱而周歴思潄水之溝防玩璿
　　　珠於漆澤屯楗石於宣房招河伯以效靈顧海
　　　若而望洋南際䢴溝北始汜光嗟泛濫之愁人
　　　致汚萊之卒荒經營乎潰決之陂疆理乎横流
　　　之塲必鑿海而歸墟斯我田之既臧何水衡之
　　　足惜為當救此一方駕艅艎之乘舟杭一葦而
　　　南浮任長風之破浪亦沿波而泝游蕩日青龍
　　　之艦排雲飛燕之樓組練耀昆明之浦帆檣聯
　　　彭蠡之洲牙旂桂楫赤舳銀鈎涵泳則羣山遙
　　　指溯洄則百川競流盡乾坤於一瞬坼呉楚而
　　　為漚緬六代之繁華經千年之建業瞻虎踞於
　　　名都指牛頭為天闕隘紫蓋之偏安狹金車於
　　　季葉睠故國之山陵乃追揚其謨烈稽運㑹之
　　　始終嘉唐虞之盛節致隆儀於軼代戢軍氓之
　　　剪伐斯無前之至德實靡有之軌轍惟經綸天
　　　下之大經迺曠世同符而莫越南眺呉㑹清嘉
　　　之宇俗號秀民地非沃土攬轉運之京坻恤煩
　　　疲之廩庾襟茂苑於具區帶横塘於江浦遡泰
　　　　伯於千秋起言游於三古稽山在望胥濤驚眼
　　　　勤望幸於黟江佇况榮而宛轉念
兩宫之暫離遂
　六龍之旋返植梧鳯於岡陵斮修蛇於墳衍馳延屬之
　　　　紆途陟峛崺之峻坂灑
　宸章於妙高登浮玉而遐覽黄童襁負以待澤黎庶謳
　　　　吟而送遠觀乎人文乆道化成景終古之教澤
　　　　過闕里而式慿大猷是經先民是程尊元公而
　　　　開元聖由素王以及素臣仰
　　帝師而下拜志重道以𢎞文晰欃檀雒離之木辨雞
　　　　彜龍勺之銘翠古檜之菁葱撫楷模之輪囷湯
　　　　湯乎洙泗之流屹屹乎防阜之城結山河之兩
　　　　戒鍾地脈於百靈於是世胄謁禮諸生肅興倣
　　　　累朝之賓監榮先聖之雲仍制既隆於紹嘉恩
　　　　更亶乎褒成盛三雍之上儀崇百代之休稱是
　　　　日也
天子考五經之統紀思六藝之折衷爰披圖而誌績論
　　　報德而酬庸籩豆舞佾之繁銀鏤琬琰之隆是
　　　未足以光天德贊聖功乃留曲蓋之凝嚴軼葩
　　　瑵之巃嵸屬祗寅乎禋祀紛肸蠁而豐融廣鍚
　　　類之孝思𢎞論説之儒風歴漢元以迄今兹誰
　　　尊聖之克同爰乃
　迴駕旋軫飛軨整斾鳯轡玲瓏麟毫棽麗張廣樂於
　　　洞庭舞咸池於北冀千鈞之虡力洪萬石之鐘
　　　音備賦忠厚於行葦歌太平於既醉千疆靁赴
　　　萬里星奔東熿滄海西燿玉門奠斗辰於皇極
　　　布星宿於崑崙日南則威加窮髪漠北則武震
　　　烏孫重舌緩耳之國雕題黑齒之氓莫不來王
　　　而慕義稽首而稱臣
皇帝猶願時雍之速屆俾風動之遄臻乃下
明詔勵羣臣崇學校飭儒紳道德文章濟濟振振遐陬
　　　密壤過化存神是以敷天之下率土之濱含文
　　　　抱質履素懷真歌風舞雅蹈德詠仁沐浴乎詩
　　　　書之澤翺翔乎禮樂之英郊畿父老迓望
　　屬車千官紛㑹雁列鳬趨懷銀黄及璽紱佩玉虎與
　　　　金魚頌省耕省斂之舉上豐年大有之書猗歟
　　　　盛哉皇帝王三嬗之運唐虞夏遞降之餘我
　皇之至德亘萬古而難踰頌曰
　　　　煌煌
聖祖創惟艱兮洎我
章皇開八埏兮
　皇帝聖德宏先業兮既覲文光揚武烈兮三孽既殄毒
　　　　痡除兮海不揚波同車書兮殊方貢琛入質子
　　　　兮震疊懐柔百神慰兮思我烝民際太平兮或
　　　　虞幽隱壅上聞兮
　　省方陳風觀我生兮登岱祈天志憂勤兮經綸參贊
　　　　遵先聖兮道一風同克永命兮有虞五載廵狩
　　　　徧兮亦越姬周十二年兮我
皇法古純不已兮時邁其邦昊天子兮小臣獻頌介景
　　　福兮
　聖子神孫永天禄兮
聖駕臨幸闕里恭紀(集選詩/)
　　　　左春坊左贊善兼翰林院檢討(臣/)周清原
　　　我
皇秉至德(沈約/)時泰玉階平(任昉/)川嶽徧懷柔(顔延之/)
　　　民思歌被聲(顔延之/)肅肅宵駕動(陸機/)凛凛天
　　　氣清(曹攄/)青霞雜桂旗(沈約/)朱軒耀金城(張協/)
　　　冠珮相追隨(江淹/)駕言遠徂征(陸機/)崇山鬱嵯
　　　峩(陸雲/)
　　　禮登竚
睿情(江淹/)
　　　　其二
　　　岱山饒靈異(范雲/)天路安可窮(曹植/)白雲隨
玉趾(沈約/)皓月鑒丹宫顔(延之/)晨策尋絶壁(謝靈運/)平
　　　明登雲峯(謝眺/)下臨千仞谷(司馬彪/)仰聆大壑
　　　灇(謝靈運/)兼燭八紘内(劉楨/)托慕九霄中(沈約/)
　　　萬象咸光昭(謝靈運/)玉宇來清風(劉楨/)
　　　　其三
　　　日觀臨東溟(顔延之/)髙盻𣺌四海(左思/)襟帶盡
　　　巖巒(徐悱/)崇雲臨岸駭(陸機/)碑版誰聞傳(謝靈/)
　　　(運/)苕苕歴千載(謝靈運/)㸃翰詠新賞(江淹/)上天
　　　垂光彩(魏文帝/)迢遞起朱樓(謝眺/)
天子命上宰(棗據/)揚鑾戾
　行宮(謝瞻/)翠山方靄靄(江淹/)
　　　　其四
欽聖若旦暮(謝靈運/)言論凖宣尼(左思/)囘軒
　駐輕蓋(鮑照/)嘉樹下成蹊(阮籍/)叢林森如束(張協/)樛
　　　枝聳復低(謝眺/)徘徊墟墓間(潘岳/)顔閔相與期
　　　(阮籍/)肅肅廣殿隂(江淹/)濟濟映光儀(曹攄/)徳禮
　　　既普洽(顔延之/)
命駕起旋歸(阮籍/)
聖駕幸闕里恭頌(有序/)
　　　　國　子　監　司　業　(臣/)　彭定求
　　　(臣/)聞作君兼統於作師道法實該夫治法微言
　　　刪述功在六經大義昭垂理歸一貫洙泗開百
　　　王之範春秋立萬世之宗我
皇上丹扆凝神細旃味道履仁蹈義優游純粹之林盡
　　　性達天函藴精微之府固己
淵衷夙契
至德宏昭矣兹值海㝢之昇平當
　璇宫之清燕時巡方舉望秩初修瞻魯甸以來遊訪
　　　孔庭而涖止登山觀海式親俎豆之容入室升
　　　堂益慰羮牆之慕禮加崇於
　　先聖
恩遍及於後昆懿典備焉休風尚矣爰徴載籍代有成
　　　規建武停鑾迄貽譏於䜟緯祥符駐輦終獲誚
　　　於天書展謁雖隆闡揚未覩惟我
皇上折衷禮樂制備憲章游覽圖疇功兼述作稽古却
　　　東封之典尊師修北面之儀心法相承直紹源
　　　流於千載音容如覯儼然授受於一堂則傚惟
　　　殷步趨罔間所謂臻其閫奥且以證厥津梁也
　　　矧復抉
天章之麗揚
宸翰之輝凡屬殊榮尤稱僅事從此定百家之軌轍道
　　　炳中天擴九有之風聲化成率土允矣斯文之
　　　慶誠哉大道之光弇陋小儒遭逢斯盛識同窺
　　　管何能仰贊
　髙深職在濡毫竊效詠歌化澤乃拜手稽首而作頌
　　　曰
　景厯貞元㑹
乘輿到杏壇
　省方先海甸返斾自江干統接尼山武源尋泗水瀾
　　　麟郊屯羽騎鷺序整纓鞶駐蹕亭凝紫繚垣旭
　　　繪丹晴沙荆避路密䕃檜凌寒吐玉留朱紱樅
　　　金降
　翠鑾奎門迎劍珮享殿集衣冠望氣祥雲擁升馨瑞
　　　露漙牲牢踰漢祀纁幣肅祠官鐸擬周雝振絲
　　　聽魯壁彈表章師道重妥侑
帝心安遠軼崆峒駕真同岱嶽觀摛詞舒
睿藻叶律和猗蘭翰采霏瓊貝文漪簇綺紈行間疑舞
　　　鳳筆底訝囘鸞華蓋膺
　殊錫神斿喜共㸔傳綸
天賁寵賜爵
主恩寛盛典青編紀穹碑緑字刋小臣司爼豆歌誦託
　　　毫端
幸魯頌(有序/)
　　　　日講官起居注翰林院編修(臣/)勵杜訥
　　　康熈甲子冬十一月
皇帝命法駕詣闕里釋奠
　先師禮肅九拜甚曠典也既進弟子員講書畢徧觀
　　　車服禮器撫嘉植閲豐碑愾然遐慕彌切景行
　　　爰
御書牓額作賦咏詩
奎畫天章之盛振古如兹洵為剏見雲漢昭囘廟堂増
　　　重已復謁林展拜游覽久之乃撤
　仗前曲柄􁍐留於廟庭
　賜賚聖裔以下章服幣帛有差進講者二人授以官
異數深恩皆徃代所未有是舉也不惟東魯之父老諸
　　　生歡聲雷動凡在列羣工薄海横經之士仰見
聖天子篤學右文崇儒重道如此其懃拳懇摰也相率
　　　感奮濯磨蒸蒸向風而宣聖之統緒更極昌明
　　　已寧秪典禮煒煌昭垂奕世哉敬拜手稽首而
　　　作頌曰
　　　羲畫肇開𢎞宣至道歴禩哲人執貞藴寶王迹
　　　晦㝠幾委蔓草崛起尼山瀾迴既倒彝訓修明
　　　功逾軒昊燄虐嬴秦簧鼓佛老詩禮之堂鼓鐘
　　　孰考在昔誼辟間枉鸞旌信道未篤祇循其名
　　　洪維
至聖首出立極天錫亶聰古訓是式亹亹就將乾行不
　　　息洞徹性天闡揚精一寤寐儒宗儼臨魯邑祭
　　　菜升歌心儀至德
宸翰充庭輝炳星日圜橋駿奔湛恩洋溢洙泗增流杏
　　　壇起色𬗟維隆古以君作師厥統既分我
皇一之外王内聖包舉𢎞規登三咸五參贊兩儀遙遙
　　　百世文其在兹小臣載筆恭紀昌時
聖駕幸闕里頌(有序/)
　　　　日講官起居注翰林院編修(臣/)顧　藻
　　　葢聞河圖發苞符之秘太極函闔闢之原畫啓
　　　羲皇筴推軒后神堯之欽明峻德帝舜之濬哲
　　　重華夏鼎商盤文謨武烈靡不綜該一貫於以
　　　統攝萬幾至若集帝與王而大成㑹性與學而
　　　立教恢中天之運則日月相昭垂億萬之傳則
　　　乾坤以位實由
　宣聖夫子至道斯存焉而自漢唐以還英主亦懋崇
　　　儒之蹟宋元而降太常僅申釋菜之文黌宫之
　　　頖壁藻采雖華闕里之庭階蘚㾗或剝洪惟我
皇上性本天知文思天縱聿昭英武海寰悉慶平成右
　　　尚鴻文山澨胥歸胞與致垂衣之治既老安而
　　　少懷陳典學之規更中和而位育挈千聖百王
　　　之緒總滙神明抉五經六藝之微咸歸陶鑄誠
聖敬日躋而王風丕著矣乃猶羮牆屬望所紹述乎心
　　　師以至劍履遺踪必步趨乎聖域爰
命觀禮式叶健行陟曲阜之故堂
　鸞旂戾止布杏壇之廣席
　鳳蓋遲留大禮尊師
命舞干而合樂中心為道
躬致拜以薦歆當年之車服禮器宛挹遺徽此日之易
　　　象春秋大宣精義
詔諸生以鼔篋進博士而横經講席前敷識聖謨之浩
　　　大圜橋聽集喜
天語之炳烺于焉
　駐蹕孔林
　停輿川上源泉混若千百載不啻親承古道依然前
　　　後聖總靡殊指用灑
天章特標
宸采詔羣倫之師表留終古之碑題玉振金聲數仞之
　　　宫牆愈臻輪奐天經地義萬年之俎豆益著光
　　　華斯固生民含戴以來曠典特殊之盛者也(臣/)
　　　幸遭
神聖親際休明敢持蠡測之愚聊紀斑窺之實謹拜手
　　　稽首而獻頌曰
　　　貞元㑹啓景運遐昌顯謨駿烈毓祉凝祥握乾
　　　御坤於致垂裳道統惟聖建極惟
皇敦敏狥齊藴隆函翕堯安舜協厥中允執干聖淵源
　　　兼綜竝立廣運惟神文敷武輯
聖學日懋
聖心日恭乃咨典禮乃訪秩宗蠲吉諏時
　省方於東既望于岱覃御六龍霓旌葳蕤虹旄旖旎
　詣于杏壇遵于闕里奕奕防山悠悠泗水拱翠含清
　　　呈竒效美端門戾止
　降輅肅趨敬躋聖室歆格用孚既盥既薦奠瓚既俱
　　　雞彝龍勺琮壁盤盂四氏贊幣博士迎牲奏以
　　　金石合以韶韺天開日舒欣豫
皇情黙契靈泉慿弔佳城還
　御講堂陳經闡義鼓吹三墳笙簧六藝聖謨洋洋發
　　　幽啓秘載沛
殊恩大被世裔羮牆在念猶未釋然
龍章親製壽彼貞珉掞藻宣華炳炳麟麟奎光璧采榮
　　　燭高旻呼嵩旋繞歡洽神人於爍我
皇維清熙緝作君作師上律下襲
聖德神功參三屹立小臣颺言拜稽悚慄
皇帝釋奠於闕里詩(有序/)
　　　　日講官起居注翰林院修撰(臣/)蔡升元
　　　蓋聞羲畫禹疇遠開道統洙源泗水直接心傳
　　　唯聖人為百世之師若
　孔子則生民未有運丁百六身固戹於當時業授三
　　　千道實亨於奕禩是以漢高過魯祭用太牢孔
　　　吉紹殷封延苖裔越考延光之嵗祀徧諸賢載
　　　稽廣順之年分頒御器開元則詩裁五字至道
　　　則書布六經列㦸八雙詔增門外御香一合留
　　　置廟中然而史載尊師唯遣羣工攝事代誇重
　　　道止聞再拜登堂惟我
皇上紹精一之傳建中和之極
聖本天縱尚集笙墳珠典之竒
德協大成還羅甲觀酉山之秘輯車書於四表同軌同
　　　文訖聲教於萬方是行是訓爾迺一元開泰
六御乘乾當嵗在於閼逢正日躔夫析木
　翠華南指河嶽效靈
　鸞馭東囘海天徧德乃於
　省方巡岳之日獨勵崇儒講學之風謂前此景道岸
　　　於千尋久矣瞻尼望魯今且見宫牆於數仞豈
　　　徒釋菜臨雍於是
　駐輦升堂宫懸非舊陳牲獻爵俎豆維新屈
萬乘之尊師臣者帝折
九重之節為道而卑秩典既成講堂斯
　御啓圖書於魯壁聖經可佐治平集觀聽於圜橋周
　　　易實參理數既乃流觀䆳宇遐矚高墳源遠流
　　　長井華不改本深木茂檜幹依然特賁
天章森成
奎畫五言賦就吟來寶玉琳瑯八體書工望去慶雲糺
　　　縵且也華芝繡􁍐
　賜撤仗前曲蓋流蘇香飄座右家蒙爵賞羣依
天子之光邑免租庸共沐
聖人之澤擴幽宫之邊幅永斷樵蘇設守廟之官司常
　　　供灑掃肇𢎞模於不世軼隆古而無前陋彼曩
　　　規徒借觀兵而登曲阜遠踰方策豈因封岱以
　　　過稷門至治馨香斯文佑啓洎乎
　囘鑾告止端拱凝神
　聽政餘閒齊居思道濡帝鴻之硯文搆豐碑揮秋兔
　　　之毫書懸芝牓鸞停鵠峙縱横於
　駐蹕亭邊緑字赤文焜燿於杏壇門外唯
君道克光師道斯
王言允叶聖言况乎祀秩元公遞及於顔曾思孟
恩推
　至聖不遺夫濂洛關閩休哉道洽化成允矣禮明樂
　　　備臣智同測蠡技比雕蟲
　豹尾隨車有懷扈從
　螭頭載筆願效𢋫歌敬獻巴詞敢揚盛事
　　　岱郊成禮不封巒問俗江淮雨露寛東望泮林
　　　連矍相南來車騎
勅祠官衢通五父循牆入
詔許諸生夾道看知是
王心恒主敬稷門乍到便停鑾
　　　　其二
　　　判架軒懸設兩隅
親紆玉趾杏壇趨千秋重器元和在
　九拜新儀廣順殊禮殿
奎章先後䧏講堂經術治平須更留曲瑵分
　仙仗盛事從稽舊典無
　　　　其三
　　　洙水橋迴輦路存大庭雲物接松門欃檀樹底
　　　林無刺瓴甋祠前鳥不喧井税新蠲今嵗賦墓
　　　　田重拓舊時原自封黄玉千年後未見優崇若
　至尊
　　　　　其四
　　　　銀牓髙題萬世師更礲燕石輦豐碑儒林還録
　　　　周公後祀典兼修孟子祠檜樹清芬敷
　睿藻川流今古契心期微時螭陛簪毫侍喜覩書成道
　　　統垂
　
　
　
　
　
　
　
　
幸魯盛典巻二十五
　欽定四庫全書
幸魯盛典卷二十六
　聖駕臨幸闕里恭紀
　　　　　日講官起居注翰林院修撰(臣/)陸肯堂
　　　　升中日觀下星衢
　　輦道風清
　睿覽紆不獨方行周海岱須知演孔得真圖
　　　　其二
　　　　揚葭伐鼔泗源迴五色仙雲夾仗開魯國三千
　　　　圭竇士一時歡沸屬車來
　　　　　其三
　　　　金絲堂近魯王宫五鳳遺甎嵌壁東
　玉趾升階陳祝冊杏壇進爵恰當中
　　　　　其四
　　　　犧象山尊自漢時軒懸翟舞奏清詩太牢祠魯
　　　　尋常事釋奠曾無九拜儀
　　　　其五
　　　上公奉席儼橋衡詩禮堂前講義呈此日雍容
　　　陪勸誦親聆
天語誨諸生
　　　　其六
　　　檜樹靈根不作芽琳瑯金石浄苔花
聖心飲水尋真樂愛向庭隂汲井華
　　　　其七
　　　曲莖
　御蓋引旌旟日射曈曨樹影踈
特勅中涓留魯殿萬年長護素王車
　　　　其八
　　　大庭遺庫墓門通瓴甋壇前楷木風縱是前朝
　　　曽駐驆不聞拓地至千弓
　　　　其九
　賜衣賜爵襲恩殊更
　賜今年一縣租博士特官元聖後褒崇盛禮百王無
　　　　其十
　　　因懷禮殿念黌居銀牓髙懸暎紫虚不是東巡
親御魯如何寰海降
天書
　　　　其十一
　　　燕山白石白於霜琢就交龍額更長載入檀車
　　　來闕里一時奎壁盡騰光
　　　　其十二
　　　書成盛典貯三雍百世長應掌秩宗却笑祥符
　　　晏元獻僅將靈貺頌東封
幸魯盛典告成㳟紀
　　　　翰　　林　院　編　修(臣/)楊大鶴
　　　道統在今
皇淵源洙泗長同符千載契盛典一時彰為訪尼山蹟
　　　言登闕里堂
　六飛森警蹕百辟效趨蹌拂路朱旗燦迎鑾碧草芳曙暉
　法駕整暮靄幔城張憩息泉林側摩挲檜樹旁衣
　　　　冠欽肅肅廟貌鬱蒼蒼禮器猶陳設麟書詎
　　　　𣺌茫升歌新樂府殷薦舊烝嘗仍聽金絲響
　　　　還昭爼豆香儼如親色笑寧止慕羮牆德意
　　　　原孚感標題重表揚龍鸞飛夭矯金玉韻鏗
　　　　鏘苖裔承恩澤儒臣獻頌颺膠宫増氣色汗
　　　　簡有輝光未備趨承列深慚侍從行威儀餘
　　　　想象歌誦實徬徨共仰文明治欣逢景運昌
　　　　普天瞻
聖化鴻冊布輝煌
皇帝幸魯恭頌四首
　　　　　翰　林　院　修　　撰(臣/)沈廷文
　　　　中天瞻
　舜日
　法駕杏壇過扈
　蹕千官擁鳴鑾六馭和旌旗連岱色洙泗接天波遊
　　　豫非無事羮牆思實多
　　　　其二
　　　羽葆臨青甸松隂夾道馳壁餘絲竹奏碑没漢
　　　唐詞聖學昭前代文明紀盛時東風猶有頌况
　　　復禮
　　先師
　　　　其三
　駐蹕非行樂崇文世所稀笙鏞陳古樂車服識遺徽
　　　束帛紛丹素鸞刀啓腯肥禮優來肅拜從祀有
　　　光輝
　　　　其四
　　　大德垂天壤鴻儀感
帝王
睿才新石碣
天語煥宫牆既錫元公嗣還題亞聖堂
盛朝無軼事鉅典備煌煌
　　　恭紀
聖駕東巡幸闕里詩
　　　　翰　林　院　編　　修(臣/)沈三曾
　　　葭琯陽囘大地春為勤
清問重時巡岱宗雲起隨
　龍馭闕里風清駐
　玉輪南國謳歌虞后盛東家禮樂素王親歡呼父老
　　　傾齊魯快覩隆儀在此辰
　　　　其二
　　　尼山衣履煥千秋前代希逢法駕留九拜禮成
　　　宫廟肅兩楹舞就辟雍求銀鈎迥照
天題切黄􁍐長懸
御氣流不似漢宫虚致敬儒林異數更無儔
　　　　其三
衮冕親臨詩禮堂經書敷講最精詳誰知
萬乘衣冠㑹宛見三千弟子行竹簡韋編陳
　御座流泉蒼檜入
宸章顯揚文教須臾事已識風行遍四方
　　　　其四
　　　葱鬱依然堂斧存還紆
　玉輅訪秋原林禽喜逐鸞聲語蓍草靈因瑞氣繁欲
　　　廣道基重拓地不収仁粟共沾恩總將聖域培
　　　來厚長與
皇圖萬古尊
聖駕幸闕里頌(有序/)
　　　　翰　林　院　編　修(臣/)張廷瓚
　　　(臣/)聞在天垂曜三垣聯奎壁之輝惟聖崇文百
　　　代衍疇圖之緒道法即為治法原合政教以同
　　　條傳政實本傳心亦統君師而竝建粤若鴻荒
　　　肇厯羲軒初啓文明側陋凝符堯舜先傳精一
　　　典章象數爛雲漢於穹蒼禮樂車書播風聲於
　　　時夏迨幽平而降五霸之世如冬自孔子篤生
　　　萬古之天不夜文謨武烈納户牖以同歸帝德
　　　王功入甄陶而共貫譬彼流分四凟朝宗滙滄
　　　海之波曜走雙九懸象麗中天之景斯文大矣
　　　備道𢎞焉是以三千弟子仰泗水而傾心厯代
　　　帝王望尼山而展祀太牢特享漢功成逐鹿之
　　　年王爵加封唐運啓躍龍之日巍峩衮冕竟同
　　　帝座之衣冠峻極庭軒恍若天家之陛闕元音
　　　備六代之樂北面修再拜之文自古已然於今
　　　為烈欽惟我
皇上超軒軼昊咸五登三秉聰明首出之資彌勤宵旰
　　　當人文化成之日益事詩書
　玉几横經璀璨列丙丁之部
　瑤軒側席琳瑯光甲乙之科祥烟深護西崑麗景常
　　　依東壁聽紫禁漏聲未歇已見垂衣盻綺疏月
　　　影全移猶催傳燭厥中允執淵源上接唐虞大
　　　義精探圖數直窺河洛三綱八目攬修齊治平
　　　之全功兩地參天包易簡清寧之元化用能握
　　　乾綱而造物宇内咸春秉離照以膺圖域中無
　　　外風雷應候日月升華澤馬飛鑣山輿結轍仁
　　　聲肆訖逺通蟠木之鄉義問丕昭直達扶桑之
　　　域其稽古也如彼其成化也如此乃猶遐想儒
　　　宗緬懷先覺念彼堯封禹甸八荒皆
天子之家况兹魯境齊疆千里即聖人之宅孕星鈐於
　　　東土錫麟紱於西郊車服圖書瞻德容之未逺
　　　琴尊鐘鼔覩法物之常存赫靈爽於古今壁内
　　　猶聞絲竹萃氤氲於天地堦前不產蒿萊斯誠
　　　海宇之名區抑亦人倫之師表雖辟雍戾止已
　　　聞京師首善之規然闕里親承益溥四海同文
　　　之化矧觀風問俗察吏省方採晳陽之舊歌晞
　　　榮光之新躅猶足使青圻赤縣傍
　鸞馭以言情白叟黄童望
龍顔而拜手豈非達聰明目一道同風者哉於是肆播
德音誕敷
明詔解澤傳來天上巽風降自雲中陟巘降原振薄海
　　　懷柔之烈翕河喬嶽慰敷天裒對之心乃以康
　　　熈甲子嵗秋九月二十四日丁亥六戎宵警七
　　　校晨羅銀箭初収金鍐乃出雨師效職先清紫
　　　陌之塵天老呈祥直上觚稜之日飛蒼螭而戒
　　　道環羽騎以扶輈轂轉聲騰走雷霆於地上旗
　　　開影直翔鸞鳳於天邊晴郊宵敞帷宫暮山欲
　　　曙廣野晨開
　帳殿寒谷生春閭閻為之聚觀黎庶因而加額黄龍
　　　青雀臨呉㑹以耀江干葆羽翠華登泰山而小
　　　天下飈飛電掣岳轉川迴望溟渤以長驅睇防
　　　隂而東指於十一月旬有七日戊寅至於曲阜
　　　致祭
　　先師禮也爾時青羽司音初陽屆節天開翠色結淑
　　　氣以中停日耀彤精協神光而上燭攬風雲之
　　　明瑟暖律如吹撫景物之澄鮮堅氷立散宗伯
　　　先詳故實祠官預肅章程玉戚朱干遠移太常
　　　之樂舞山罍象勺祗修歴代之宗彝簪𥚑蹌濟
　　　於橋門鴛鷺趨承於廣殿越翼日己卯雞人始
　　　唱燎火爭輝
　大輅旋移齋宫早降
帝顔肅穆麗晨景以照華旒
天表雍容曵清風而鳴蒼玉握文履度如見當年鳳峙
　　　龍蹲不違咫尺牽牲贊祝嚴登降於三巡獻帛
　　　陳樽肅威儀於九拜鼔協逢逢之節薪昭晳晳
　　　之輝揚登歌而響遏寒雲凝肆夏而聲飄碧落
　　　振鈞天之雅奏符聖德之大成煌煌乎僾僾乎
　　　與玉振金聲酬答一堂之内珠庭日角授受千
　　　載之間矣既而禮交樂備列辟方騰躍以揚休
　　　席啓筵開
天子更傳宣而講義
　輦過奎文之閣
　裳垂詩禮之堂龍雯則焜耀瑶階雞舌則縈旋芝檢
　　　魚鱗在列燦黼黻於千官雁序西陳集冠裳於
　　　五氏探聖言之秘奥啓沃攸資紹家學之源流
　　　對揚有本新民明徳總王道之津梁天尊地卑
　　　湛六經之膏液精心闡述理晰毫芒正色敷陳
　　　聲諧金石符昭素之講乾卦五位飛龍同頤正
　　　之進禹謨七旬舞羽涓埃罄竭欣邀
天聽之卑綸綍温文更荷
王言之重朂哉多士稽古何榮勉矣羣工面牆其戒斯
　　　可謂下収葑菲廣育菁莪尊師之道全崇文之
　　　事備矣于是周覽廣庭徧觀古蹟架丹梯而插
　　　漢爛若神扶攢畫栱以窺天巍如嶽立華璫凝
　　　璧掛明月於崇朝密網連珠綴奔星於長晝緇
　　　帷晨啓恍聞四壁絃歌絳帳宵懸快覩兩楹俎
　　　豆儀形筦爾儼泰山梁木之容列侍誾如備沂
　　　水春風之致斑剝光騰几上周鼎商彝璘珣影
　　　峙階前唐碑漢篆槎枒古檜標鐵幹以無枝披
　　　拂髙槐傍石峯而垂葉偃龍傳溜響清洙水橋
　　　邊圜玉裁基色映杏花壇上凡此徃蹟曩規之
　　　具在皆為
宸遊睿照之咸周更慶殊榮丕昭崇敬兔豪飛灑擅懸
　　　針倒薤之竒璇牓
親題備鐵畫銀鈎之勢
帝歌再作包大道於斯言
天藻維彰壯長城於五字碑凌贔屭渺海嶽之崇深字
　　　勒岣嶁掩日星之光耀撤龍斿以示敬曲莖成
　　　形留芝蓋以明尊中黄表色虹梁懸處疑雲影
　　　之將低藻井垂來若蓮華之欲落以視彼開元
　　　揮翰栖栖發麟鳳之歌廣順迴鑾屑屑給金銀
　　　之器豈不懸絶宵壤度越逕庭也哉若夫山川
　　　奔㑹栝栢蒼深孔林匪遙松楸斯在過從陋巷
金輿徐動街衢出自北門
　仙斾平陵城闥指峯巒之曲互眺原野之扶輿疊嶂
　　　遙開枕岱宗於北絡長襟遠映環滄海於東流
　　　式瞻幽宅千年致敬遺封三尺醪傾琥珀再陳
　　　林坰之尊褥籍氍毹又下墓門之拜昔年蓍楷
　　　遠從列國移來此日根荄親荷
九重摘下石馬屹立若瞻
天仗以長嘶翠草何知亦繞
御衣而欲舞斯又榮生幽壤光照重泉者矣至於大澤
　　　汪洋隆恩優渥土田載錫永充享祀之粢盛國
　　　賦新蠲留作耕桑之儲積増常員於博士慶流
　　　凡蔣之封沛異數於上公寵邁褒成之爵鷹揚
　　　武弁復置專官鴻漸諸生竝參華選頒來緗帙
　　　撲芳馥於行間賜出豐貂滿陽和於袖底綾分
　　　鶴頂堪嗤鮫室之綃綿織鈿窠若散平陵之彩
　　　猗歟盛哉始稽入廟終逮囘驂史不勝書美無
　　　弗備一十四君之釋菜輝煌遠遜
　熙朝二千餘載之傳燈契合正逢今日(臣/)廷瓚十年
　　　史職兩世詞曹握簡木天敢望夔龍之武吹藜
　　　芸閣竟窮游夏之辭欲由是道以升堂不得其
　　　門而入室昌期幸際
　鉅典欣瞻雖曵珮垂紳未厠駿奔之列而窺天測海
　　　竊申雀躍之心珥筆懷慙染毫難已謹拜手稽
　　　首而獻頌曰
　　　惟
皇天授濬哲文明厚符地載健比乾行萬方作覩百度
　　　惟貞義林書圃禮耨仁耕席起金華筵羅錦帙
　　　法禹寳隂師湯銘日抉奥天根探微理窟朝斯
　　　夕斯罔或遐逸
聖學彌廣
聖化彌神車書同軌天下歸仁户牖八極管鑰九垠悉
　　　内悉外歡和以賓時維甲子嵗功方畢遠駕
　六龍言遵廣術納賈陳詩協時正律雲行雨施魯邦
　駐蹕
　駐驆維何昌平之鄉鳬繹峩峩洙泗湯湯
帝曰欽哉夫子宫牆敢不祇肅蠲饎以將元酒東陳芳
　　　薪西樹嘉籩廣豆和羮秬黍考我鯨鐘伐我鼉
　　　鼔堂哉皇哉雲門大武講堂翼翼
　鸞聲載臨香浮銅鶴霞擁華簪瑤函秘笈孔傳羲經
　　　敬抒一得仰贊
髙深頌發
天章牓輝
宸翰錯落珠璣奔趨神腕虎卧龍跳鏤琰䥴琬煥乎大
　　　文卿雲糺縵天光下濟湛露上浮命官錫爵省
　　　賦輕繇聖裔聖胄後舞前謳歡呼稽顙無疆惟
　　　休於鑠兹行風聲洋溢瓊檢勿祈銀繩詎飾吏
　　　不呵譏民無供億藝極陳常品物咸秩旌迴
　丹地令布
　彤墀迎陽履泰受福承禧於萬斯年垂拱無為惟師
　　　惟
帝惟
帝惟師
　　　恭頌
聖駕幸闕里詩四首
　　　　翰　林　院　編　　修(臣/)沈朝初
御蹕六龍清宫牆曲阜城尊師欽
帝則崇道協輿情殷奠兩楹肅夔章八佾成欲知數千
　　　載
聖聖繼精誠
　　　　其二
　　　蒼檜嵗三千故壇敷
　講筵昔人如可作
天語早相宣道在虞廷重經由魯壁傳祗今環聽者章
　　　甫盛翩然
　　　　其三
　　　曲蓋飛黄彩山樽繡緑㾗由來三代物
賜出九重門肅肅瑤階静巍巍藻殿尊悉經輸府帑薄
　　　海識
殊恩
　　　　其四
駐蹕已云久
迴鑾未即還㑹心原黙契道統况真傳過墓撫文楷觀
　　　瀾問古川總令昭萬禩琬琰有新䥴
駕幸闕里賦(有序/)
　　　　翰　林　院　編　修(臣/)曹鑑倫
　　　嵗在甲子
皇上巡省東方
躬幸曲阜登闕里之堂潔齋致祭鬱鬯苾芬對越
　先聖推恩四氏盡誠備物盛事矞皇(臣/)謹按史傳所
　　　　載自昔帝王崇儒重道之典代固有之其間禮
　　　　數歴世相仍未臻極盛而流傳簡冊已足昭煥
　　　　千秋况我
　皇上道接大成心契絶德淵源洙泗教育羣倫以致太
　　　　和翔洽海宇昇平道一風同民物諴阜所以欽
　　　　崇孔子者既用其道以成堯舜之治矣而又
　親行釋奠典禮特加夐越前規豈非自孔子來千百年
　　　　所未嘗有者哉臣備員珥筆之末竊幸躬逢
　　盛事自惟學殖淺鄙詞章蕪陋無能發揮
　鴻業賡頌
　皇猷輒操短管敬自纂述未窺一二不勝悚惕隕越之
　　　　至謹拜手稽首而獻賦曰
　　　　猗寶祚之𢎞開膺上天之篤祜拱芝壐於萬年
　　　　軼蘿圖於三五揚大烈與耿光纘鴻庥於
列祖玉衡正而泰階平
　聖人作而萬物覩於是握金鏡挈珠囊修六府育百昌
　　　運乾紐而行天不息載坤維而應地無疆溯循
　　　蜚與疏仡邁溈汭於陶唐旰食宵衣而
一人垂拱綏柔懷遠而萬國梯航躋億兆於仁壽昭七
　　　政之輝光爾乃朗鏡萬機精研六籍登道岸而
　　　從容擴禮園而朝夕見徃聖於羮牆揖前修於
　　　几席總玉振與金聲厪遙情於親炙緬維
　宣聖為萬世師啓吾道之一貫信斯文之在兹赤雀
　　　啣符寄經綸於木鐸斑麟吐紱定禮樂於緇帷
　　　彼夫太牢祭於東魯立廟始於西京太師晉三
　　　公之秩宣王致南面之榮孔宜襲文宣之爵仁
　　　愿易衍聖之名藝祖葺祠宇以繪像仁宗設膠
　　　庠以延英皇慶以大成進號嘉靖以木主致誠
　　　稽崇儒與重道揭史冊而昭明然而成轍相沿
　　　𢎞規有待首建極於中和固折衷之斯在
天子徇齊合德清明在躬發靈文於委宛訪至道於崆
　　　峒統聖智之條理獨仰止於時中雖嵗時之釋
　　　奠肅俎豆於雍宫睠車服與禮器常企慕於
宸衷乃舉時巡諏吉旦衞羽林飭緹幔驅七萃而無聲
　　　振六飛而如翰則有望舒擁轂豐隆扶輪畢雨
　　　先驅而灑道箕風前導而清塵㑹岳牧以問俗
　　　省耕歛以勤民父老謳歌於撃壤士女踊躍而
　　　吹豳沐
皇恩之浩蕩聆
天語之春温遂觀汶濟之清漣跂龜䝉之崒嵂瞻聖林
　　　之楷模仰尼山之傑出杏壇迢遞迎舜日之光
　　　華檜紐參差捧堯雲之瑞矞導義路與禮門夐
　　　登堂而入室爰叶金奏備佾舞撞黄鐘和大呂
　　　牽牲贊采執瓘薦羞神歌清而上達爟火徹而
　　　旁烰壁裏之金絲雷動雲間之彝鼎霞浮奠三
　　　爵於堂上肅九拜於殿頭挹
皇躬之謙敬肇異數於千秋斯時也聚五經之博士集
　　　四姓之小侯莫不効趨蹌駿奔走應嵩呼而戴
　　　德賡洛誦而揚休玊帛既焚豆籩既撤小大稽
　　　首禮儀中節
天子顧瞻堂廡褒崇志切舉生民之未有將一辭以昭
　　　揭爾乃匣啓琉璃之硯筆移瑇瑁之床恍龍螭
　　　之飛動儼鸞鳳之迥翔蓋聖人為萬世之師表
　　　實維四字足罄其揄揚璀璨璇題熒煌銀牓傍
　　　日月以齊懸干奎壁而直上増異彩於宫牆亘
　　　竒觀於天壤甫灑藻以揚輝復摛詞而振響開
　　　渾噩之元音曠古今其莫兩乃復擴土田於世
　　　澤増㪚秩於冠裳曲蓋寵先師之軾
御書榮壽母之坊貞珉緑字􁆩嶁神章元公錫後子姓
　　　揚芳巍乎至德永示輝煌(臣/)幸際昌明之運濫
　　　厠校書之職惟目覩而神怡輒抃舞而手額恭
　　　撰短章聊鳴悦懌是猶生虞代者稽首而和景
　　　星慶雲遊堯衢者含哺而歌出作入息云爾頌
　　　曰
　帝德巍巍齊一揆兮登山觀海臨泗水兮蜺旌羽葆儼
　　　　戾止兮登堂三獻肅拜跪兮瑤椷金薤奎藻灑
　　　　兮諸生習禮元首喜兮講席横經百工起兮祖
　　　　述憲章振前軌兮日光月華今莫比兮彤庭珥
　　　　筆照青史兮億萬斯年綏厥祉兮
　聖駕東巡恭紀
　　　　　翰　林　院　編　修(臣/)趙執信
　聖澤霑濡㑹
　天王巡幸時岱雲迎
　　警蹕海日近旌旗
　萬乘殷雷合千官委珮隨龜鳬爭嚮導洙泗照威儀望
　　　　秩齊虞典追崇陋漢規定知百川㑹真覺衆山
　
　宸翰羣靈護豐碑奕祀垂
　簡書方拜手敬繼侍臣詩(使時臣方奉/  山西)
幸魯盛典卷二十六
　欽定四庫全書
幸魯盛典卷二十七
　聖駕幸闕里恭紀
　　　　　翰　林　院　編　修(臣/)李孚青
　　　　百代留元氣千秋仰素王龜峯鍾秀異麟紱啓
　　　　遐昌紫貝開閶闔青霄下鳳凰文蓍徴瑞産古
　　　　檜發新芳典則繩虞夏明禋盛漢唐由來恒祀
　　　　備未以特誠將禮樂逢斯世欽承獨我
　皇心源傳一貫泰運值三陽乍
　　駐泉林蹕言
　　登闕里堂旌旗環岱嶽俎豆肅宫牆
　萬乘排龍馭千官列㕍行
　御書頒鄭重
　　法物賜輝煌麗日璇題迥祥烟曲葢張雲霞飛翰墨
　　　　珠玉燦文章灔灔仙莖吐熒熒藻火光孫枝䝉
　　　　雨露輿誦洽冠裳
至德高難竝
宸遊䆳莫量典翰欣貴道珥筆頌無疆
聖駕幸闕里恭紀
　　　　翰　林　院　編　　修(臣/)王沛思
　乾行法從擬星陳千里攜來浩蕩春翠􁏢微風迴豹
　　　尾金衣斜日晃龍鱗岱宗喜得重修祀襄野無
　　　勞復問津父老共欣瞻
睟穆更於
　停輦見堯仁
　　　　其二
　　　羮牆夙昔有欽承曠典隆師薦豆豋法部恍聞
　　　天樂奏馨香全自
睿懷升葳蕤五色金㚇賜靈爽千秋鐵檜慿向夕嚴更
　　　氊殿駐六軍齊望九華燈
　　　　其三
　　　雙闕崇巖閟魯城喬林防阜有餘清因探蠧簡
　　　尋丹甕轉憶麟書降水精浮磬祇從沙面識叢
　　　蓍偏向雪中生
　鳴鑾不覺遲囘久仰止高山繫
聖情
　　　　其四
　　　笙絃重振舊鏗鏘雕几親臨講藝堂
九五正中龍在御三千夾侍㕍分行金泥函護昭囘色
　　　紫綺裘分藻火光率土應知遭遇日於今文運
　　　啓當陽
聖駕幸魯恭紀(有序/)
　　　　翰　林　院　編　　修(臣/)秦宗游
皇上御宇之二十三年運啓貞元時逢作覩萬方順德
　　　四海歸忱介黍升馨會樂嵗降康之候陳詩納
　　　賈正
聖皇清問之期爰
詔省方用昭裒對宣仁展義先化澤於日邊導氣迎生
　　　迓陽和於東嶽豈遜虞柴之二月同律齊衡無
　　　假漢祀之三巡禪云封岱於焉溯奎躔之故野
　　　訪繡紱之芳踪地屆昌平序當亞嵗
皇上駕臨闕里釋奠孔林薦菜陳牲豆籩咸舉備禮和
　　　樂律度允煌來
萬乘以崇儒威儀抑抑集千官以肆祀進止蹌蹌既而
　　　筆扎降自
　九天句煥雲霞之錦圖書
　頒來四庫篇搜金石之藏碑篆參穹
鳳藻闡文明之藴牓紋耀日
龍章揚師表之模羅綺組以
　錫彼子孫鸑鷟桐花倍燦撤翠蓋以榮兹寢殿蛟螭
　　　雲氣彌多祀事在古稱隆典秩於今為烈小臣
　　　恭逢
　盛事思切賡颺慚無黄絹之詞莫效紅雲之捧敬陳
　　　短什以紀
　宏休
　　　元運三辰泰禎圖五緯昌珠星躔絳闕璧月耀
　　　朱梁頑格階前羽賓來海外航紫微輝北極翠
　　　葆涖東方
　鳳蹕臨青野
　鸞輿度碧岡晚霞籠遠嶠朝旭映扶桑龍吼雲巖洞
　　　雞鳴日觀鄉升禋先岱嶽肆覲集纁黄玉女璿
　　　池窅天孫石鎮昻般歌呼震疊阿詠近顒卬展
　　　義
皇情切崇儒
帝道臧杏壇餘俎豆奎閣爛芸緗鐸響今猶徹韋編昔
　　　未央披帷陳黼黻聽壁隱絲簧紹述懷明德刪
　　　垂仰素王右文圜頖壁講學賁宫牆經闡羲文
　　　秘書詮平治章傳心遙可法遺澤𣺌難忘
　聖祀修芹藻精禋肅桂漿黄流傾瑟瓚朱火燦藜床
　　　菜共牲牢設羮同棗栗將樅金香霧合振玉燎
　　　烟翔穆穆班罍列輝輝曲蓋張禮容羣祗肅師
　　　表一追揚
　瓊牓星雯麗
　璇題日月煌
綸言真灑灑
宸製自鏘鏘飛翰低垂露穹碑直倚蒼咨詢彝器在俯
　　　仰玉書藏靈壑荒榛絶封丘珍樹防巍巍林殿
　　　古濟濟珮珩莊契悟符軒昊崇規軼漢唐七襄
　　　釐胄嗣三錫勵官常懿烈因時煥休徴體物彰
　　　楷枝標異種蓍草茁新芳檜色含霜老松隂匝
　　　地凉良由龍馭止彌見水精祥競戴
王猷塞還欽
聖教光裒時誠炳爍釋奠愈烝皇不數岐陽駕寧同瑤
　　　水觴小臣逢
　盛典拜手誌平康
駕幸闕里㳟紀二十四韻
　　　　翰　林　院　編　修(臣/)孫岳頒
　　　五位璇階正三辰玉厯昌圖疇天錫祉麟鳳
帝凝祥肇舉
　南巡禮來遊東魯鄉
　入門親却輦
　引步肅登堂釋奠威儀整陳籩黍稷香師臣
天子拜贊采百僚將至德真難及無名詎可量
聖心原契合曠典迥輝煌訪道從容問談經闡繹詳金
　　　聲揚
睿藻鐵畫煥
天章檜樹懷先澤章縫識舊藏穹碑臨左序曲蓋立中
　　　央七十賢人列三千弟子行几筵霑雨露髦士
　　　奉圭璋
錫爵絲綸重推恩世系長觀文升傑閣攬勝矚無疆周
　　　厯情何切低徊志不忘林間冬旭暖壇畔慶雲
　　　翔更覩
　鸞旂麗彌徴鳯彩光尊崇瞻
異數歌頌徧遐荒道法元公闡人心孟氏匡薪傳胥秩
　　　祀石紀共流芳制作蘭臺貯編摩虎觀襄
　鴻模恢萬古忝竊效賡颺
皇帝幸魯盛典恭紀(有序/)
　　　　翰　林　院　編　　修(臣/)王九齡
　　　(臣/)聞導懿和之風者必隆文教之事黼休明之
　　　運者必遵德藝之途聿自麟纒繡紱誕聖平鄉
　　　虹流黄玉修經闕里大義揭於穹壤微言炳於
　　　星日絲簧琴瑟敬起於聞音車服俎豆道存於
　　　觀器高帝肇太牢之祀元始建褒成之封唐宋
　　　以還尊榮至矣然而循流景躅畧備於曩編符
　　　軌合節實由於
至聖我
皇上躬堯舜之睿姿志周孔之絶學握鏡澄物文恬武
　　　熙墜禮復章流樂返雅聲教所訖莫不驗風受
　　　吏候月歸賮巍巍之德皇哉唐哉宜登岱宗禪
　　　云亭掩七十二君之遐蹟而躋其首也然而
冲㫖謙讓抑而未俞考虞書姬典之篇倣五年時邁之
　　　制
　翠華南指七萃雲屯
　玉輿東幸五營星列顧
　省方禮畢
特念
　宣聖為萬禩之儒宗百王之模楷爰返
天蹕於江淮遂講釋奠於東魯夫其潔兩楹之簠簋飭
　　　彼司筵奏六樂之咸英攜從太學
萬乘屈尊而九頓百寮展采以趨蹌此則我
皇之䖍祀也披講幄而進儒生堂開詩禮憩杏壇而懷
　　　聖蹟壁叶金絲咨文檜於手植契神蓍於大衍
　　　此則我
皇之嗜學也
　華蓋九斿留諸殿寢遐阡十頃拓彼祠田文宣遙冑
　　　咸増秩而賜金元聖餘裔亦薦紳而陪位此則
　　　我
皇之渥澤也發言為論文律應乎宫商摛翰成章詞源
　　　滙於河海展銀鈎而舒鐵畫舞鳳蟠龍懸朱額
　　　而敞緑碑烘霞映日此則我
皇之麗藻也崇儒重道既休聲茂實之兼包展義宣風
　　　遂沐浴咏歌之畢効連𥚑如堵跋末光而擊轅
　　　接袂為帷挹清塵而獻禱徃牒所記前史所陳
　　　未足以揚盛烈紀靈符也小(臣/)謭劣無能備員
　　　槖筆文學侍從未敢窺左史之編輿人歌詩庶
　　　足傋太師之採謹拜手稽首㳟上十二律以抒
　　　芹曝之忱焉
聖主當陽化日懸車書一統靖烽烟漢廷欲紀登封事
　　　虞帝惟陳輯瑞編令節秋清無射管昌期厯啓
　　　上元年
鑾輿直指東山路要振儒風徧八埏
　　　　其二
　仙仗森嚴發
帝城恩波浩蕩起懽聲十行
鳳詔隨雲下九仞
　龍旂礙日明海甸寒花迎劍佩雍宫雅樂送韶英上
　　　公喜接
天顔近屏息徐看
　法駕行
　　　　其三
　　　淮北霜高萬騎迴早看陽律動葭灰泉林紅日
　　　停鞭見阜邑丹虹拂馬來東國衣冠爭抃舞中
　　　天雲漢自昭囘
皇情是日懽彌甚特許琴書入
睿裁
　　　　其四
　　　精禋闕里潔牲犧古廟平明
玉輦移百職陪班依豹尾
九重加禮獻雞彝階前磬管寧和曲筵畔鐘鏞
御製詞更溯淵源隆報享蘋蘩兼薦叔梁祠
　　　　其五
　　　奎文閣下肅鈎陳詩禮堂前講席新
御幄豈殊崇政殿儒門還有説經人追思縹筆洪規遠
　　　細討韋編奥義申晝漏迢迢羲馭轉各収綈帙
　　　拜
温綸
　　　　其六
　　　遺像清高奕葉傳尼山千尺尚巍然衮衣肅穆
　　　如今日象佩雍容記昔年漢帝尊罍紛在側軒
　　　皇凖角望中懸虎頭妙手丹青絶小影重摹
御覽偏
　　　　其七
　　　煌煌
天語徹軒墀
　夫子真為萬世師書就銀鈎光煥爛懸將金牓墨淋
　　　漓霞蒸大野疑麟見日朗髙岡想鳯儀曲蓋亭
　　　亭還撤
賜山呼聲裏五雲垂
　　　　其八
　　　登臨坐憩講臺基尚憶諸生問道時溜雨霜皮
　　　存鐵樹倚雲紅杏俯緇帷石壇烟裊
　金根輅丹壁晴飄
　翠鳳旗緑字摩挲遊賞徧南宫書贊李邕碑
　　　　其九
　　　飛閣周阿麗碧虚還從舊宅緬端居清流宛對
　　　亭前井斷簡猶傳壁裏書望遠琴心函丈外承
　　　家禮教過庭初詠懷古蹟勞
宸翰日昃方迴北斗車
　　　　其十
　　　防山瑞旭照林邱駐蹕亭前曉霧収異木千章
　　　縈彩斾天香十里拂
　珠旒蓍經
御手莖逾直楷荷
皇情節更遒輦道鵷行齊拜手千秋彤管記良遊
　　　　其十一
　　　䝉山泗水接謳吟累葉均霑
聖澤深慈母松筠標勁節雲孫章服繼華簪林坰白壤
　　　還増地學舍青𫀆更賜金為念元公祠廟重世
　　　官承祀肇於今
　　　　其十二
　　　雲漢
天章四海知傾都士庶謁穹碑文河錦浪翻千疊藝苑
　　　春葩簇萬枝鬱鬱蛟龍盤琬琰蒼蒼烟靄護琉
　　　璃小臣樗質慚東觀幸際休明學詠詩
聖駕幸魯釋奠
　先師禮成恭頌
　　　　翰　林　院　編　修(臣/)史　夔
　　　省方輯瑞
聖心勤泰岱中天曙色分
　玉輦直追姚姒蹟金泥還陋漢唐文黄童白叟欣瞻
　　　日青屋朱旄儼拂雲書軌大同琛賮至
　東廵盛事軼前聞
　　　　其二
　　　曠代心源接素王時從洙泗潔烝嘗
　降輿共識欽師禮備樂咸聆假廟章歸德門前停
　警蹕昌平宅畔肅冠裳太牢一祀儀多闕
聖主千秋俎豆光
　　　　其三
　　　五氏雍容進講初
天顔喜近聖人居班行傾聽還前席𫀆䄂縈香為展書
　　　大學三言綱自挈繫詞數語易無餘於今正道
　　　昌明日漢室圜橋定不如
　　　　其四
　　　曩代傳聞幸魯儀曽頒祭器列雞彞
宸衷特寓尊師意
　御􁍐常留重道思函蓋直超河雒外推崇真與聖神
　　　宜尚衣取次聞
　殊賚玉佩金魚拜赤墀
　　　　其五
　　　灌鬯精禋謁孔林鏗鍠四韻
睿情深千秋道統羮牆接一代
天章日月臨絲竹古堂遺響在奎文髙閣異香侵摩挲
　　　左紐親栽檜宛識當時述作心
　　　　其六
　　　孔思周情竝景行衮衣勲業邁阿衡當年禮樂
　　　同天子此日牲牢遣上卿訪道崆峒齊徃轍登
　　　封梁父笑虚名小臣濫厠蓬池侶珥筆無能頌
聖明
聖駕幸魯恭頌
　　　　翰　林　院　編　修(臣/)許汝霖
　　　冠蓋開王路奎婁接帝星
　巡游踰舊典封禪薄前型百代興儒地千秋駐蹕亭
　　　昇平誇盛事
萬乘為傳經
　　　　其二
　　　玉薤題璇牓風雲自卷舒十行嗤漢札四字軼
　　　唐書檜入
天章重租從
手詔除百年惟父老辛苦望
乘輿
　　　　其三
　　　文鶴啣書早祥麟降玉遲後先傳絶學缺畧創
　　　前規載肇周公祀重臨孟子祠橋門觀聽在
聖主即明師
　　　　其四
　　　曲蓋盤螭鳳長留
　御仗存禮優
天子聖道在布衣尊地接淄濰脈天開泰岱門斯文同
　　　景運史冊炳乾坤
聖駕幸闕里恭紀二律
　　　　翰　林　院　編　修(臣/)張廷樞
　　　海宇同文景運亨
宸遊順動泰階平千春品物瞻
　龍采四姓絃歌近
　鳳鳴闕里香浮金殿肅橋門草似玉華清侍臣鵠立
　　　談經處五色雲中環珮聲
　　　　其二
　鳳輦翩翩洙水前
　六龍還
　駐杏壇邊山花曉接金莖露海日晴涵玉殿煙樂奏
　　　南薫和舜瑟禮行東嶽紀堯年詞臣躬際文明
　　　盛槖筆書成柱下編
聖駕幸闕里致祭
　先師孔子㳟紀二十韻
　　　　翰　林　院　編　修(臣/)周金然
　　　率土重熙日敷天裒對辰
　省方修曠典
命駕紀時巡軌物超三古君師統
一人崇儒心每下望道意彌親闕里斯文在髙山仰止
　　　頻杏壇深
　駐蹕松桷肅明禋一德潛孚契千秋實比隣從官羅
　　　濟濟多士贊侁侁合樂笙鏞間隆儀俎豆新舞
　　　仍八佾奏奠自兩楹陳灌獻嚴將事精靈儼格
　　　神徘徊觀禮器次第降
　温綸絲竹聞猶昨羮牆見若真
　奎章懸日月芝蓋燦星辰顯爍超前代
　恩榮逮後塵尼山增絶峻泗澤益無垠盛事光書策歡
　　　　聲動縉紳有生皆向化何俗不還淳文運開龍
　　　　馬禎符集鳳麟昭垂千禩法焜燿在貞珉
　
　
　
　
　
　
　
　
　
　
幸魯盛典卷二十七
　欽定四庫全書
幸魯盛典卷二十八
　聖駕幸魯恭紀二十韻
　　　　　翰　林　院　檢　討(臣/)田成玉
　聖世隆師表明禋紹百王尼山勤景仰闕里溢輝光刪
　　　　述傳難罄精微道不忘斯文懸日月于邁見羮
　　　　牆翠栢橋門外香芹璧水旁鸞旂齊映日鷺序
　　　　迥凝霜入廟
　容先穆登階
　色倍莊兩楹瞻禮樂九拜重綱常異代精誠格諸儒討
　　　　論詳程朱真入室韓董但升堂舊學絃歌滿遺
　　　　書蝌蚪藏几筵何秩秩鐘鼓更皇皇爵錫
　明廷渥材頒太府良穹碑撑突兀
　御墨灑琳琅深夜蛟龍舞高天鸑鷟翔
　　賦成垂琬琰
　　詩就叶宫商寤寐思陬邑低徊駐魯鄉擴林增土宇
　　　留蓋耀巖廊制作經綸逺源流道德長昇平文
　　　教洽治化嫓虞唐
聖駕幸魯恭紀十六韻
　　　　翰　林　院　檢　討(臣/)董　誾
盛世崇文日
熙朝重道年師資表萬禩聖脈接中天學古圖書滿
　時巡禮數全尼山聳翠嶺泗水渙晴川木鐸千秋振
　　　金聲百代宣
一人親釋菜九有共聞絃諡號卑唐末威儀陋漢先世
　　　家惟舊德宗國仰前賢
　御蓋留香幄
宸章映彩椽杏壇滋化雨檜樹罩祥烟備物祠官肅加
　恩中使傳列筵輝俎豆掌節滌牲牷陟降神如在羮
　　　牆意渺然儒宗褒大業道統繼真詮魯溢鸞旂
　　　頌周垂鼉鼓篇欣瞻車服盛珥筆載琅編
　　　恭和
聖製甲子冬至幸闕里詩
　　　　翰　林　院　檢　討(臣/)董　誾
至尊親降輦聞見盡同堂門列三千士宫高萬仞牆德
　　　車行自逺儒服被尤長
　御蓋留餘䕃千秋拱
帝裳
駕幸闕里恭紀
　　　　翰　林　院　檢　討(臣/)汪　楫
　　　五雲紛郁繞行宫瑞靄文光一氣中夭矯六龍
　　　齊御日騰驤八駿儼追風出同巡幸人爭望事
　　　異登封禮獨隆不是
君王傳正學豈知吾道果尊崇
　　　其二
　　　尼山俎豆有輝光典禮今知邁百王淨拂雲霞
　　　飛翰墨高懸日月麗文章交龍額隱千年碣五
　　　鳯磚銜數仞牆漫道升階天尚逺一時鐘鼓儼
　　　同堂
　　　其三
　　　三驅四校列雲屯
　九拜渾忘
萬乗尊
特勅中官留
　御蓋傳聞紫氣滿天門赤蛟丹雁俱呈瑞老楷靈蓍
　　　盡展恩野叟百年驚未見願將詩禮朂兒孫
　　　其四
天臨華蓋落空青歴歴珠躔曜景星忽奏河清知
　駐輦羣瞻嶽峙擁諸靈歡聲又慶蠲租
詔盛事還傳
　講殿經珍重儒臣垂史册彩鸞金匱好藏銘
聖駕幸魯恭頌四十韻
　　　　翰　林　院　編　修(臣/)佘志貞
　　　百王尊
　至聖億禩啓真詮異質標河嶽鴻裁照後先中和參
　　　造化述作煥星躔筆削微言在洪纎大義全蓁
　　　蕪明道術品類荷陶甄
哲后昭休烈殊方屬慶延武功垂竹帛文教育芝荃左
　　　右皆圖史羮牆必聖賢尼防高嵂崒洙泗逝潺
　　　湲雲䍐飛燕地鸞旂指魯阡扶輪羲馭駛灑道
　　　雨師遄䘏隱蠲供億充庖寄狩田杏壇停
　法駕闕里肅官聯入廟
天顔睟登堂
玉趾䖍太常咨備物司史命繩愆拜跪褰
龍衮趨蹌動紞綖芹羮兼黍穀桂酒間犧牷將享逾烝
　　　禴寅共有豆籩
　御厨傳腆脯仙奏響鈞天古器看彞鼎升歌列管絃
　　　衣冠維法象俎豆儼璣璇已晰天人奥還參性
　　　命編陳書知訓典繫易講坤乾峻極勤瞻仰淵
　　　深費泝沿
錫綸圭璧燦
題額日星懸鶴舞鳴璫珮嵩呼溢市㕓
恩頒天女織賞給水衡錢
　御蓋芝莖錫
宸章琬琰鐫松楸風雨老檜栢歲時堅巢樹禽爭避鈎
　　　衣草自捐欲尋廬墓處猶記治任年享殿丹青
　　　舊思堂翰墨鮮宫牆觀爛漫
　警蹕更留連稽古千年溯崇文六籍傳臨雍卑漢主
　　　講武陋周宣典禮殷廊廟膠庠遍幅􁆟獻符龍
　　　馬出御籙鳯凰鶱黼黻黄農代鋪陳經史筵矧
　　　叨鵷鷺列敢怠典墳研拜手無由頌賡歌天保
　　　篇
聖駕幸闕里恭紀十二韻
　　　　翰　林　院　編　修(臣/)呉　晟
　　　秩秩
　先師廟巍巍
帝德全太牢聞漢祀釋奠盛唐編水德祥鍾魯天根震
　　　在泉先時咨典禮卜吉歴山川自昔景行切
親臨拜謁䖍牆高呈美富詣極識經權繡柱龍雕麗彤
　　　墀鶴舞躚霜凌松益茂神護檜逾堅觀海難為
　　　水秋陽力豈綿升堂儼泰岱入室具坤乾
聖澤天垂永
熙朝文教傳微臣逢
　盛典萬載頌平平
聖駕幸闕里恭紀(有序/)
　　　　翰　林　院　檢　討(臣/)潘應賓
皇上御極二十有三年歲在甲子肇舉省方之典巡幸
　　　東南
躬詣闕里祀
　　至聖孔子以太牢禮也入廟屏輦勿御
　九拜維䖍
天顔睟穆從官罔不祗肅禮成
上親灑宸翰為詩紀之復留曲蓋以昭優崇集四氏諸
　　　生論經史凡聖裔皆
賜賚恩叙有差詰朝謁
　　聖林益拓其地真異數也
鑾迴復御製碑文勒石繼發帑金葺廟工竣特
命皇子親徃告祭我
皇上崇師重道實蔑以加時(臣/)備員史館不獲侍執豆
　　　籩而盛逢大典雀起懽忭且(臣/)生長鄒魯紀
聖德而揚文治職也敬賦五言十章
　　　北極丹書出東方
　翠輅臨路迎千仗轉山映五雲深
帝舉時巡禮人欽望幸心魯邦仁域好風動協虞琴
　　　其二
聖主崇文治心傳接大成兩楹勤祀事
　九拜奉儀型俎豆恩光逺宫牆瑞靄生由來端道統
　　　不獨肅巡行
　　　其三
　　　至德留遺範
王言重表章瑤函騰寳氣玉軸散天香
睿藻河山秀奎文日月光開元曽有句逺遜
聖謨昌
　　　其四
　　　曲蓋嚴仙仗清塵照
　翠華威儀
天子貴寵錫聖人家禮數原殊絶輝光未有涯從今瞻
　　　氣象遙映赤城霞
　　　其五
　　　式覩明禋盛還聞講幄開上公親受
㫖聖域各抒才泮璧沾
天寵橋門稟
睿裁試看霄漢上五緯盛昭囘
　　　其六
宸極瞻雲日榮施集聖門蟒衣真異數鷺序拜
新恩近識
天顔喜方知道範尊
　熙朝隆景運心法闡長存
　　　其七
　　　鬱鬱林中樹從前過者稀
六飛乗紫氣三秀擁朱衣拓地
恩多渥升馨露未晞靈蓍方可採先後協天機
　　　其八
　　　祀典觀成後羣工扈
　蹕時山花明羽蓋海日麗金羈緩佩輕霞繞鳴鑣清
　　　漏移鄒枚同載筆拜舞詠昌期
　　　其九
　　　廟貌重經始鳩工不日成金錢頒
　内府輪奐擬彤庭日傍
璇題峻雲連桂牖生豐碑真不朽千載頌文明
　　　其十
　　　丹雘維新日牲牷復告䖍瑞凝仙闕下禮肅杏
　　　壇前
鳯詔金函啓星軺玉節傳
九重修盛舉垂頌萬斯年
幸魯盛典古詩四章(有序/)
　　　　左春坊左中允兼翰林院編修(臣/)胡作梅
　　　欽惟我
皇上御極之七載戊申
特遣光禄寺卿楊永寧詣闕里祭告明年己酉四月
躬臨太學釋奠
　先師天下於兹仰
聖德焉二十三年甲子
詔南巡行省方恤民諸大政
囘鑾至曲阜肅謁
　孔廟及
　孔林聖墓加惠聖裔四氏子孫隆文異數恩禮備至
御製碑文勒置廟内煌煌
天語照乾坤而懸日月也於是用衍聖公(臣/)毓圻等奏
　　　請
命儒臣纂輯
幸魯盛典備載
臨幸諸典禮永為萬禩法程閲幾載而書告成(臣/)作梅
　　　得奉而讀之伏念
　孔子心存一貫道在六經而
皇上則神明獨契於羮牆懿德誕敷於方夏文經武緯
　　　偉烈豐功闡繹發皇殆無餘藴是則素王擅師
　　　道之隆
聖皇建君極之懋書傳以來未始有後先合撰若斯者
　　　也而斯典所載垂為禮經抑
萬乘之尊隆親師之義非千百代而僅一覯者歟攷諸
　　　史䇿漢唐宋元代祀闕里然或非親祠或因東
　　　封惟東漢明章二帝俱幸
　孔子宅致祭差為合禮而當時謂於卿門有光亦失
　　　尊師貴道之意豈崇禮
　先師増輝聖德足絜我
皇上萬一也哉小(臣/)作梅恭逄盛事踊躍舞抃敬作五
　　　言詩四章附於塗歌巷咢之末以備採風者之
　　　選擇焉
　　　羲皇肇一畫手為闢鴻蒙延縁三千載踆烏薄
　　　西穹水精兆麟紱文明日再中歴年又三千畧
　　　與上古同
聖人今首出重仰華胥虹大化翔四表合符告成功陋
　　　彼七十二玉檢紫泥封省方繼肆巡臨觀尼山
　　　宫絳衣儼論道冠劍何從容展也先後聖元㑹
　　　長昭融
　　　其二
　　　赤符啓金刀發祥過魯祀說經闕里堂真人徵
　　　白水奕代加欽崇青史流徽美雖復具威儀未
　　　盡諧典禮藐焉永嘉生改秩乃輕儗右文推
聖朝泰運周復始蕭雲靄天衢榮光浮地紀
御極如堯齡臨雍肅階戺奕奕羅簪紳秩秩嚴簠簋琴
　　　書非親承
聖心猶未巳
　　　其三
　　　璽書頒尺一
駕幸少昊墟望岱既升禋遂謁
　先聖居前驅勤七校不惜
囘鑾紆聖嗣及賢裔迎拜
天顔舒却
輦進星門
玉趾當庭趨上堂拜稽首廣樂和笙竽奠幣獻瑤斚
龍蹲來徐徐陳經演墳典列侍森鴻儒橋門聳觀聽芹
　　　藻皆敷腴五緯聚東壁纍纍合聯珠
　　　其四
　　　睪如堂斧封真氣此焉聚鳯德已潛藏龍身永
　　　騰翥竒植莫能名一一神靈護化工自囘薄滋
　　　生非雨露
　黄屋天上來豐隆淨王路遺蹟徧周咨草木膺
眷顧駐蹕祥符年榮觀秪文具東岱曜扶桑羣岳競奔
　　　赴
綸章冠天表河山奠寳祚傳為萬世經庶嫓方䇿布
聖駕幸魯恭紀(有序/)
　　　　翰　林　院　編　修(臣/)尤　珍
　　　蓋聞圖疇肇啓道已闢於羲軒精一相傳教獨
　　　崇乎洙泗删定六經以後屢絶韋編周流列國
　　　之年長鳴木鐸信生民所未有集羣聖之大成
皇上德備生知學由天縱治登雍動咨儆常聞化洽文
　　　明時幾彌勅乃舉省方之典特詳
幸魯之儀
　駐蹕尼山
　停鑾闕里率千官而崇祀襄多士以駿奔門開數仞
　　　之宫奠設兩楹之阼采芹采藻入廟而俎豆斯
　　　陳見羮見牆登堂而琴書宛在摩挲檜樹手澤
　　　猶存繙閱漆經心傳若接覩
天顔之有喜知聖道之重光典禮煌哉規模逺矣夫自
　　　漢皇過魯親祭太牢宋室崇儒特申下拜歴代
　　　俱修秩祀累朝遞議追崇非無展謁之文未極
　　　表章之實孰若我
皇上淵源黙契道法親承追琢
雲章儼若珠聯而璧合淋漓
寳翰不啻鳯翥而龍翔授博士之官獨褒異數訪元公
　　　之後同被
殊恩洵史册所希聞亦昇平所僅見(臣/)恭逢盛事幸際
　　　昌期愧無史籀之篇竊慕崔駰之頌謬拈弱管
　　　敬贊鴻休
　　　化洽寰瀛泰
恩施㝢縣豐苞符千古合玉帛萬方同
德峻堯階上
心營禹甸中巡行稽帝典時邁頌王功
　鳯蓋飛山左
　鸞旂指岱東龜蒙停
　警蹕洙泗設齋宫野外
　鑾輿轉門前羽仗通風吹沂水緑日照杏壇紅釋奠
　　　尊彞盛明禋簠簋充薦圭五瑞輯奏樂九成終
　　　劍珮趨多士簪纓肅百工廟堂觀禮器函丈振
　　　儒風
　賦就千言麗
　詩成五字雄建碑霄漢迥懸牓日星崇道統歸
　昭代心傳契
聖衷玉麟猶赤紱古檜永青葱景運中天啓文明大化
　　　融康衢爭擊壤薄海盡呼嵩幸附詞臣末恭逄
　曠典隆千秋垂盛事不羡訪崆峒
聖駕幸闕里恭紀
　　　　翰　　林　院　編　修(臣/)許嗣隆
　　　刻玉游河歲披圖幸洛辰
　興朝敦敎化
至德布温純冠冕臨雙闕梯航徹九垠縹囊緗帙聚澤
　　　馬器車臻
　巡守乘蒼輅觀風出
　紫宸奎婁星界野洙泗水為隣
帝曰宣尼聖祥鍾曲阜神壁書傳奥博玉簡燦㻞璘虞
　　　夏商周後東西南北人素王常秉鐸司寇暫持
　　　鈞歴國聞歌鳯傳經歎獲麟吉蠲瞻碩範牲采
　　　奉明禋數仞宫牆見羣公俎豆陳維
皇能建極重道則師臣湛湛
鴻恩沛煌煌
睿藻頻揮毫開麗錦落紙勒貞珉虎脊鸞雯爛銀鈎鐵
　　　　畫匀檜先霑
　　雨露楷亦拂埃塵燕鎬篇徒壯横汾什未醇兩楹鐘
　　　　皷韻四壁管絃新藝講函中祕儒崇席上珍趨
　　　　庭嫺禮樂授簡載
　絲綸法物詳彞勺佳時紀甲辛三千頒象管十二錫龍
　　　　賓
　　盛典爰名魯豐碑迥異秦
　君兼師繼統治與學同倫太史清千禩文昌耀萬春颺
　　　　言臣忝竊于邁頌尊親
　
　
　
　
　
　
幸魯盛典卷二十八
　欽定四庫全書
幸魯盛典卷二十九
　幸魯頌(有序/)
　　　　　日講官起居注翰林院編修(臣/)陳元龍
　　　　歲當甲子㑹合貞元六㝢昇平八埏底定
　皇上睿周四海念切羣生迺於是歲之冬肇舉時巡之
　　　　典燔柴肆覲名山増日觀之輝省斂採風蔀屋
　　　　散春臺之澤
　恩膏斯溥典禮用成
　　法駕南還星旄北指歴奎婁之野近聖人之居
　皇上雅尚崇儒虚懐重道高山儼在仰止惟殷駕言徂
　　　　東爰至於魯
　　鸞旂風動烟嵐繚繞於綢杠
　　羽蓋香浮草木葳蕤於繡紱面洙負泗素王闡道之
　　　　區鳯翥麟遊先聖發祥之地越舎郊而齊宿始
　　　　有事於質明入歸德之門閟宫伊邇瞻大成之
　　　廟靈殿巋然
一人肅穆以天行百辟森環而星從禮隆釋菜兩楹供
　　　芹藻之馨樂奏迎神六合備宫懸之曲因師而
　　　屈修降拜於壇墀為道而恭攝衣裳於階陛覩
　　　山河之異彩恍覿音容接堯禹之天姿如親揖
　　　讓於是過燕申之室登詩禮之堂劍佩鳬趨章
　　　縫鱗次臯比獨設具講席之隆儀緗帙初陳發
　　　韋編之大義遂乃傳觀舊蹟歴覽遺蹤硯几斑
　　　稠車琴制古雷尊犧象縱横禮樂之藏漆簡竹
　　　書隱約金絲之奏杏壇遺樹曲欄空文甃之華
　　　檜植餘根左紐作青銅之色觀川波逝尚立空
　　　亭習射圃荒猶留故井
天語諮詢者屢矣
皇情眷戀者久之己而泝沂水之陽問昌平之墓鳥禽
　　　知敬望綵斾而高飛荆棘避訶近雕輪而欲却
　　　樹封四尺見堂斧之崇高昭穆三壇表神靈之
　　　奠麗尋設䄄而展謁更
　駐輦以徘徊尋先賢築室之場惟捫古楷問昔后停
　　　車之地更讀殘碑遂迺旋轡郊原
　囘鑾上序
天顔霽懌
睿藻紛披四韻鏗鏘琢玉追金之句數行璀璨銀鈎鐵
　　　畫之書方誇
宸翰之頒更荷
殊恩之賜曲莖羽葆分仙仗於中階文綺金貂賁温綸
　　　於甲第土田加錫租賦頻蠲辟雍施帳而傳經
　　　譽髦彈冠而結綬
異數均沾乎四氏
隆恩旁及於諸姬且也銀榜高懸
御墨煥虬螭之彩貞珉載勒
天章鐫贔屭之文頡字龍盤羲圖馬負永作中天之旦
　　　彌增秋日之輝信其偉而夐乎盛矣粤稽史籍
　　　代有褒崇不乏美談迄多遺議漢高親祀安事
　　　詩書光武駕臨時崇䜟緯開元有詣宅之祭道
　　　舉貽譏祥符留駐蹕之亭天書獲誚儀文備矣
　　　實效闕焉惟我
皇上徇齊天縱不恃生知遜志敏求惟勤好古研索闡
　　　圖疇之秘表章傳述作之心
聖學精矣琱戈初偃木鐸彌宣返華靡於樸淳却登封
　　　而謙讓操觚童子知斥異端挾册小儒能嗤雜
　　　霸
聖治洽矣寤寐性天依晰仁義陶鑄百王之禮樂紹接
　　　千聖之心源聞見相承後先同揆
聖功懋矣而且日昃不遑望道未見欽聖枉七騶之駕
　　　隆師屈
萬乘之尊仰倣維殷覲宫牆而如遇步趨罔間接薪火
　　　以相傳固已親炙其精微豈特暫窺夫堂奥況
　　　復發
天葩之藻河洛遜其苞符揚奎璧之華星雲資其糺縵
　　　尤足甄謨陶典駕古鑠今洵開闢之鴻庥皇王
　　　之極軌也(臣/)菰蘆下走弇陋鄙儒忻
　盛典之遭逢光榮莫並壯斯文之炳蔚統緒常新蠡
　　　測管窺竊自愧於濡毫之列衢歌户頌不敢後
　　　於含氣之儔謹拜手稽首而獻頌曰
　　　於皇我
后建極用中文謨武烈景鑠有融至治烝洽九域既同
　　　匪功是代惟道斯崇其道維何生民之始列聖
　　　相承幾希而已王風寢熄微言中圮天拯頹綱
　　　篤生
　夫子奎婁之精海岱之靈迺傳一貫迺定六經身雖
　　　潛晦吾道則明皇王萬世是憲是程
帝念尼山精微之府企懐聖風表厥疆土洙泗一區靈
　　　光終古
駕方東巡爰稅於魯防山匪高誕聖則尊沂水匪深毓
　　　粹則神鸞旂淠淠玉車轔轔百辟咸從瞻望清
　　　塵閟宫巍峩天地同壽我
皇至止言獻其茆登降益䖍循牆而走豈曰為恭隆師
　　　惟厚隆禮惟何言登其堂諸生濟濟說經琅琅
　　　咨訪遺蹟故府所藏有服有器有圖有章爰有
　　　靈柯先聖所植摩挲文理緬懐手澤鬱鬱松楸
　　　陟彼林域神風肅然
　駐輦憩息典禮既崇恩膏斯被
帝錫上公土田毎毎繡衣赤舄貂冠文綺洽我宗支遂
　　　及四氏倬彼雲日敷藻自
天煌煌謨訓有光熊然既追既琢琬琰是鐫屹立階墄
　　　炳煥萬年聖道明明長夜方旦我
皇體之秋陽彌燦百家騰躍風雨散渙大義昭揭如濯
　　　江漢惟
皇備道參貳兩儀駕姚軼姒追軒躡羲删述而後統在
　　　聞知此心此理黙契者微若火與薪相遇斯接
　　　若水與乳注投斯合入室僾然肸蠁如答端拜
　　　一堂後先合轍雖有象魏不如鼓鐘雖有郵傳
　　　不如德風依仁蹈義四方景從教思用溥文治
　　　彌隆濟水洋洋泰宇嶽嶽俎豆常馨宫牆儼若
　　　化協珠囊道隆木鐸漸被奕禩頌聲是作
聖駕幸闕里賦(并序/)
　　　　翰　林　院　編　修(臣/)黄夢麟
　　　恭惟
皇上
　德乗乾曜
　仁稟地靈
　景麗祥雲彩拂軒轅紫蓋
　圖開旦日音揮虞舜薰絃丕哉
神聖之姿奥窮六籍允矣
帝王之學道貫一中奠寳籙於清寧垂拱二十三載告
　　　成功於天地度越七十二家五玉時巡四靈應
　　　瑞肆登山而觀海流峙合乎高深洵玉振以金
　　　聲條理集乎終始睠言東國鬱彼尼山草木生
　　　輝紺碧偏迎雉扇關河壯色雲霞故繞
　龍驂肅萬姓之觀瞻
天顔有喜揚千秋之俎豆
　　聖域維新竊聞魯頌聿興史克猶宣其懿晉雍大啓
　　　王廙實逞其辭凡屬侍從之臣率致媚兹之誼
　　　況以
太平聖主
　駐警蹕以鏘鏘
一統興朝濟冠裳而穆穆
皇于時邁民用見休
帝庸作歌士知烝敎湛恩畢被元氣常調私自媿於臯
　　　賡無能掞藻或託言於李賦敢學抽思小(臣/)謹
　　　拜手稽首而獻賦曰
　　　誕
聖厯之當陽方甲子之乗令披輿圖而建中旋斗杓以
　　　齊政泝河洛之淵源灼日月之衡鏡山嶽效其
　　　靈祥海波旭其澄映濮鉛祝栗跨浮爾雅之編
　　　析支扶桑旅合山經之賮自生民來未有斯盛
　　　迺居高而善下毎謙尊而愈撝繽左圖與右史
　　　載殷銘與周規拱黙思乎至道恭己正乎無為
　　　咨彼
　　素王之位永維帝者之師麟文降於五老日角參夫
　　　二儀晝萬古之長夜鑄五百之昌期刋禮樂而
　　　垂榘敦詩書而指迷樹四維於寰壤放百家之
　　　支離盼楹堦其未逺緬羮牆其在兹爾乃
宣太常
召典謁萬騎從千官列建朱纛之襂纚涖
　翠華之峍屼南浮江瀆而百谷朝宗東指云亭而羣
　　　山拱笏父老扶杖以聚觀士民舉手而加額望
　　　我
后其來蘇胥㑹同之有繹時則黄鐘應律玉琯囘陽
　龍旂電閃
　鳯輦雲翔鞠陵清蹕羲和麗光觀瀾泗水之澳考德
　　　昌平之鄉上公擁其魚佩多士肅其鵷行紛此
　　　臣庶儼若堵牆霽
天和其粹藹煥衮衣而矞皇於是百司䖍衆典萃八簋
　　　舒芬四璉濯器犧象陳尊鉶羮染翠牲牢協乎
　　　三犧鬱鬯調於五齊
天子齊宿行宫潔蠲睿志望櫺星而
　輦降陟奎文而
　趾賁熊羆朱虎踴躍以趨墀風牧常鴻濟蹌而奉幣
　　　道從拾級智崇效天拜絀
　九旒禮卑法地聲容選和崇牙設肄兩階干羽抑揚
　　　來鳯之儀九奏韶英振響鈞天之製彩眉圩頂
　　　近即形容鳯峙龍蹲式承車笥貌同寢廟之觀
　　　禮得郊丘之次上儀告徹甲帳停騶嵩呼遶幄
　　　扈從鳴球開
　講筵之玉潔朗音節之虹流三綱總其條貫八卦理
　　　其剛柔直探珠於驪海真得窟於㝠摉仰
宸聰之注聽覃鋪對之閎休
天子曰都余其思沃聖真神游理軸乃令褒成侍從魯
　　　生前躅旋發
龍行縱舒
天目周數仞之宫牆撫孤幹之竒木文磨屢代之碑器
　　　檢重茵之櫝覩遺像之森嚴竚
皇衷之邃穆趿寢殿之層階涖大成之廣屋齎
宸翰兮輝煌展綈緗兮芬馥師表推尊琬琰蜚縟鳯騰
　　　日下翅艶左盤龍奮雲衢鱗紋右蹙淩蒼史而
　　　上游走鍾王而下伏聳雕甍而壯觀燦崇櫩而
　　　互矚曲蓋懸庭黄離映煜怳魏闕以爭輝渾合
　　　宫其並矗爾迺玉墀迴武贊殿遙臨碣蟠螭而
　　　飛動文撰蚪以晶瑩摩挲曳其奔電討鑒明於
　　　曙星
　諏過庭之芳躅
　聆經壁之徽型疏璧水而枯潤潄綺井以霞生天函
　　　光而欲笑雲擁幄以如帡遂開寳軸
特賁瑤瓊發宫商之逸響戛金石以成聲
　製賦則卿雲爛漫
　歌詩則寳鼎崢嶸光耀離竒駕軼禹謨堯典琳琅綵
　　　繢鋪張周頌商銘信超今以邁古喜
君拜而臣賡於是
　駕飛虬馳鳴翽曦赫揚旌飛廉吹檜萬姓雲屯五陵
　　　星㑹洙水停軒墓門郤蓋端手率乎羣公馨毖
　　　䖍夫三酹顧楷木而辨羣芳掬氷臺而占五泰
　　　荆芽自剪未勞張伯之除文草辭彫不羨康成
　　　之帶石儀森立邀清盼以留連文豹隱姿迎芳
　　　塵而靉靆爾乃
　朱轂輾
鴻恩漫有號斯涣若露方溥解金貂之外潤美粹腋之
　　　中單龍文煥其霞綺寳鏹蔚其星寒既類族以
畀寵復因材而錫鞶家有藏書之賜人沾復賦之寛五
　　　姓則齊暄冬日舉邑則盡載春盤
天子方顧瞻乎矍圃徘徊乎杏壇問石龕於五父記雉
　　　門於兩觀陟高山兮仰止羨逝水兮瀠瀾
特眷言於拭几曽不忍乎
　迴鑾懐至人之符夢思姬相之建官臚祀典兮
申命紹承休兮履端蓋惟
　先聖崛興後王是則學開三堂訓盡九國薪傳詩禮
　　　之庭富有道德之域是以㪺鬯凜於著存藻冕
　　　修其祗翼饗室聞乎宋儀守戸傳於漢式然或
　　　備物則常鮮質時絀則難舉豐欣逢
聖代祗直堯封正學崇乎四術巨典盛乎三雍奕奕崆
　　　峒之駕雝雝在鎬之鐘指南之車兮絶徼金貝
　　　之譯兮來重疇不列膠宫之子弟襲上庠之雍
　　　容爾惟師尹順成海宇無事戸登滋水之區物
　　　藴華胥之意稽古禮文恢皇
聖制升靈臺而望雲開明堂而坐治聽華封之三多鞏
皇圖於萬禩
幸魯頌(有序/)
　　　　翰　林　院　編　修(臣/)張希良
皇上御極之二十三年甲子冬際一元之昌期宇内乂
　　　安聲教肆訖海隅日出之表罔不朝重譯效車
　　　書遣其子弟受學成均當是時文治烝烝聲明
　　　黼黻之盛極史册所未有
天子乃駕六龍巡省東土沉璧九河復禹舊迹告成岱
　　　宗所過飭長吏察風俗之貞淫民生之休戚布
　　　德施惠頌聲作焉尤念聖人百世之師生民以
　　　來
　孔子為盛
予一人學其學心其心景行在望而未嘗一造其里於
　　　典缺如爰勤
　鑾輅瞻魯邦而戾止焉是日也城郭歡迎山川開霽
　　　天文重麗地軸若囘乃屈
九五之尊降
　輦入門攝衣下拜樂舞備陳牢醴豐潔旋
　御講堂命諸生鼓篋陳書解說大義圜橋觀聽坌若
　　　堵牆己而
　移蹕聖林顧瞻松檜經石壇及昔賢築室處僾如見
　　　聞於是
特灑宸翰為萬世師表四大字揭之殿楣繼之以詩歌
天章雲篆巍然煥然禮成加
　賜孔氏五經博士二人恩賚各有差越二年復
御製孔廟碑文自為書礲西山之珉輦致杏壇下凡宣
　　　聖泉林遺蹟皆為碣以表之皇哉自古崇儒重
　　　道之典無以加矣(臣/)惟書曰天佑下民作之君
　　　作之師大學之教自格物致知誠意正心修身
　　　而推之及於治國平天下内聖外王未有不出
　　　於一者也顧自昔帝王既以身兼君師之任矣
　　　猶不自滿假隆重師儒以助流政教而且以風
　　　天下之人若崆峒之勤蒲衣之拜丹書之受洪
　　　範之訪豈不焜燿史册所屈者在一身而所伸
　　　者在千秋萬世哉後世不知此義故孔子雖聖
　　　而當時君公無能尊顯之惟漢高過魯祀一太
　　　牢詔諸侯王卿相至郡先廟謁而後從政先儒
　　　以為漢氏四百年基業蓋在於此晉唐以下祗
　　　循舊典雖文宣有加諡之册大成有追封之詔
　　　然未有如我
皇上見聖之真味道之切𢎞文異數度越百王如斯舉
　　　者夫由孔子而上以帝王為師君與師合者也
　　　由孔子而下以匹夫為師君與師分者也道統
　　　遞沿而下其勢必還天生我
皇上以繼二帝三王精一執中之統而合君師之大成
　　　夫豈偶然哉小(臣/)遭逢
聖明雖雕朽莫贊而寸草有心謹拜手稽首而獻頌曰
　　　太極絪緼道源始判聖聖相承同條共貫維姬
　　　既東蔓草斯歎不有尼山長夜孰旦删定贊修
　　　日星雲漢位則人臣百王是冠峩峩闕里聖人
　　　所宫講壇肅穆廟貌穹窿漢牢唐奠其典則崇
　　　遙遙間代志趣未同祀柱下宅拜河上公金人
　　　結夢瑤母厪躬學雜二氏有聖莫宗瞻尼望魯
　　　疇來自東於爍我
皇視道如咫堯羮舜牆左圖右史藻斧六經清和萬理
　　　尼山在心猶勤
玉趾柴岱觀河雷行風靡
　豹尾黏天
　龍旂拂水徂徠猶青鳬嶧乍紫孔思方興魯邦爰底
　　　五老迎
　鑾二龍承
㫖松檜忽春低枝藉履降
　輦入門肅肅以止樂舞備陳牢醴盡侈俎列雲雷尊
　　　排山壘穆穆商彞沉沉周錡濟濟冠裳環階夾
　　　戺再拜升堂為道屈己還看兩楹依依昔時壁
　　　啓靈光堂隱金絲顔曾劍佩堯禹鬚眉麟書鳥
　　　瑞紅杏緇帷甕經漢發硯載隋遺履灰猶焰檜
　　　幹潛滋百靈奔凑莫不獻竒里果何闕文實在
　　　兹毖祀既成講堂爰
　御博士横經諸生展疏鵠立鳬趨恭聞
天語充宗奪氣戴慿失據三千莫贊七十非助車服具
　　　陳禮器咸覩橋門隘觀解頤張㰦
皇心未巳載瞻聖林蹕亭縹緲輦路隂森鈎衣鮮棘巢
　　　樹無禽緬彼良木景兹高岑石壇流憩想像益
　　　深治民垂教異代同心白兔起舞赤虹下臨有
　　　楷自昔有廬至今魚躍鳶飛
皇心蚤契
天葩所流遂成巨製猗蘭生香龜山掃翳墨海更開飛
　　　白以繼師表特崇永兹萬世翥鳯翔鸞烟霏露
　　　綴從臣撟舌但有旁睨碧落高標星辰拱衛煌
　　　煌懋典奕奕
恩綸漢置百石宋賜出身以方今日夫豈其倫家宗濂
　　　洛人識關閩帶經脫劒郁郁彬彬珠囊玉鏡洛
　　　貝河鱗天不愛道地不藏珍登世三古綿厯億
　　　春小臣作頌實愧鏤塵
　　　甲子冬日
上躬祀闕里復
親詣孔林恭紀
　　　　翰　林　院　編　修(臣/)汪　灝
　　　大道崇
元后斯文重素王三呉迴
　御轡千里望宫牆地溯仙源逺雲横泰岱長
　翠華明晚照
　陛楯動朝霜
　蹕駐尼山煥旌臨闕里光明禋䖍釋奠瞻拜肅登堂
特勅尊師禮居歆明德香春秋心在望禮樂器還藏
　御蓋留
殊錫
宸章示表揚徘徊宫殿外指顧寢園旁撫檜思親植觀
　　　川悟在梁楷林邀盼睞蓍徑被輝煌古井探沉
　　　碧霜松賞鬱蒼
皇情真悅懌
睿藻更飛翔咳唾傾珠玉鏗鏘叶羽商一時成鉅典萬
　　　古振宏綱廟貌幾千載登封惟九皇杏壇常寂
　　　寂泗水自湯湯不有
天章燦誰令聖道彰右文稱上治永卜
帝圖昌
聖駕幸闕里頌(并序/)
　　　　翰　林　院　編　修(臣/)徐元正
皇帝御極之二十有三年甲子壽域遐開仁風丕暢民
　　　俗和樂農穀殷昌薄海内外罔不臣順賓贄稽
　　　首來庭文德漸被訖於遐邇巡喬由翕百神懐
　　　柔
皇帝念至治休明衷乎聖道道統之盛生民迄今莫
　孔子若神京去曲阜千有餘里緬惟風教薰德若鄰
　　　必秩隆儀修殊典乃可以光四表而型百辟於
　　　時霜野穫雲稼登爰
命鑾輅發自燕郊從官衛士後先肅伍龍旂鳥旟飛揚
　　　晻藹山氓田叟咸得迎覲
清光懽忭率舞於道既詣闕里
皇帝將有事於廟堂望見櫺星門即下輦行衍聖公孔
　　　毓圻等伏地叩頭云
天子禮不當如是固請升輦不許遂步入大成殿瞻
　先師像容下拜行釋奠禮豆籩靜嘉罇酒㫖潔薦祼
　　　降登即事益䖍祀畢
　御詩禮堂命聖裔進講稱善
　賜官博士
皇帝以聖道至大莫可名言敬題萬世師表四字以垂
　　　示永永
親灑宸翰銀鈎爛然又製五言詩書賜毓圻撤
　鹵簿中御蓋俾藏諸廟儼翼嚴尊歴代罕覯仍步出
　　　廟門門外故有井汲水親嘗見羮牆也泮池欲
　　　涸命工疏之樂芹藻也旋
駕更幸聖林祗拜如詣廟時維草則蓍維木則楷離竒
　　　葱蒨撫之掇之留憩彌久㑹周公裔孫東野沛
　　　然援四氏例請加封爵
制曰可
皇帝於孔氏既崇其先厥後宜賚
特賜衍聖公及博士裘各一襲諸子姓白金各五兩盡
　　　復曲阜一歲田租於是東魯父老覩斯盛者莫
　　　不欣踴歎嗟僉稱
聖天子重道崇師推恩及物曠古未有此治與道偕隆
君與師兼作蓋非孔氏一家之私榮直邦家之慶而史
　　　册之光也毓圻等次第其事編輯
幸魯盛典書成(臣/)元正遭逢
聖世父子咸沐
鴻恩並列禁近(臣/)父倬又嘗承乏西雝習覩
皇上尊師重道之盛遂不自揣其詞之猥瑣而系之以
　　　頌曰
　　　於爍景運元㑹維新黄鐘迴律
　大輅東巡瞻言泰岱孕靈降神揭揭
　　宣尼秉道師尊廟貌闕里星拱北辰
　止輦升堂
睿容肅温
至尊北面而拜哲人釋奠有恪潔芼蘩蘋璇題藻句皆
　　　探本真
聖克知聖匪直以文遂灑
　宸墨爛若星雲詣謁林墓徒御星奔靈蓍葳蕤古楷輪
　　　　菌撫兹卉植手澤未湮崇祀𢎞澤延及後昆蠲
　　　　租賜復式道推仁周魯故國姬宗麟振予以世
　　　　秋實創厥
　恩舉其大者卓於千春士走相告幸遘休明
　聖作於上愚敢不承敷於四海至治烝烝式昭盛典萬
　　　　禩準繩
　
　
　
　
　
　
　
　
幸魯盛典巻二十九
　欽定四庫全書
幸魯盛典巻三十
　聖駕幸闕里恭紀
　　　　　翰　林　院　編　修(臣/)陳遷鶴
　　鳯輦東臨泗水濱千年禮樂應時新未誇我武功堪
　　　　獻祗為斯文道在人統際上元
　皇甲子秩隆泰岱
　帝初春靈臺太史占星象喜報奎婁映
　紫宸
　　　　其二
　　　　數仞宫牆
　　御幄披登歌列俎展隆儀遙知楹奠宗予日絶勝牢
　　　　祠過魯時逸興深微存活水
　天文爛熳賁枯枝
　皇朝典禮光前古正合麟凰啓
　聖期
　聖駕幸闕里頌(有序/)
　　　　　翰　林　院　編　修(臣/)李殿邦
　皇上大聖馭宇承
祖宗累葉休烈嗣丕丕厯服海内冠帶之民徼外荒裔之
　　　族咸共覆載
　盛徳大業光被宇宙方之三五不是過也仰惟
　皇上生狥齊長敦敏當
　冲齡踐祚時即懋
　聖學誦宣聖所修述刪贊書緝熙罔間作聖之基肇於
　　　此矣廿餘年來無宵旦寒燠樂此不倦剖析太極
　　　洞徹先後天理數日尋孔顔所樂何事五經四書
　　　有講義矣諸史丹鉛通鑑有斷矣鑒古有輯覽淵
　　　鑒有裒録矣方輿有志㑹典有書矣法戒典訓有
　　　紀矣勝國史有成帙矣煌煌
　聖製昭日星而爛雲漢自古文章之盛道徳之華曷以
　　　加焉先是逆藩跋扈
天怒赫然取渠魁殱滅之
廟算無遺䇿數稔之間中外晏如韜弓矢而舞干羽制
　　　禮作樂所在聞弦誦聲於是倣古巡狩禮也康
　　　熙二十三年歲在甲子一元復始
皇上東巡問民疾苦
　駐蹕孔里
幸至聖先師廟庭備牢醴奏鈞天
　九拜行釋奠禮為道屈也旋
命諸生進講經義旁求四氏裔爵賞之仍
　謁孔林觀石壇撫端木所築廬低徊流連心焉若契
　　　乃發
聖藴煥
天章題萬世師表懸之復製賦成詩異藻繽紛與玉書
　　　經傳後先掩映一時從官皆欣喜忭躍信斯道
　　　有光而東國人士父老扶杖來觀者環橋門肩
　　　相摩擊也踰年又
御製孔廟碑文表彰聖緒垂之貞珉自開闢以來崇儒
　　　重道莫有若斯盛者昔漢高帝過魯以太牢祀
　　　孔子明帝臨雍拜五更三老宋藝祖贊孔顔當
　　　時後世猶艶稱之而況我
皇上聰明天縱合符比德惟聖知聖者乎頌聲之洋溢
　　　誠不能自己也夫生當
堯舜之世親沐雅化而不能扢揚
聖治恥莫大焉且備員詞林操觚染翰亦(臣/)職分也謹
　　　拜手稽首而為之頌曰
　　　鳬嶧崇嶐洙泗長道繼衰周誕素王易贊書删
　　　詩禮彰春秋之作振王綱孝經論語講學詳七
　　　十二賢列門牆聖人之後達者昌車服禮器何
　　　輝煌誦法折衷歴漢唐閱宋逮明至
今皇膺圖臨馭訖八荒沐仁浴義民和康澹然淳悶物
　　　相忘卿雲醴泉降衆祥閼逢困敦歲豐穰
　東巡先登闕里堂寧神稽拜和且莊六佾軒縣盛鏗
　　　鏘講經博士弟子行爵賚聖裔有餘慶
聖心洪闡為文章元氣作軸運隂陽雕龍繡虎刻宫商
　　　堯典舜典乃可方撫摩古檜攄琳瑯楷幹蓍莖
　　　氣芬芳精光布濩昌平鄉如圖如洛尼山傍
　屈躬崇道叙彞常排老驅釋立大防斯道中天日月
　　　光凡有氣血靡不蘉羣工百爾矢賡颺千禩萬
　　　祀永無疆
聖駕幸魯恭紀二十韻
　　　　翰　　林　院　編　脩(臣/)甯世簪
　　　平成時際泰封濬
德成乾道在尊師表居看近聖賢龜䝉雲靉靆洙泗水
　　　潺湲
帝運圖疇契
　臨雍玉帛䖍豹竿風動處鳯吹日華邊石闕儀容備
　　　宫牆典祀專室琴存太古庭檜識長年星炯藏
　　　書内龍翔駐蹕前肅瞻烟漠漠静聽鼓鼘鼘鷺
　　　序登歌秩鴛行率舞聯
　翠華留曲蓋
宸翰燦宫箋夏鼎商盤篆黄琮蒼璧鐫銀鈎題處濕珠
　　　牓看來鮮六藝笙簧奏諸經鼓吹宣禮皆從敬
　　　始樂總為和縣衍道探河洛微言闡澗瀍文明
　　　宣宛委造化合璣璿棫樸菁莪地卿雲湛露天
　　　纂修垂盛事歌頌載新篇徒沐
恩如海慚無筆似椽
聖駕幸闕里頌(有序/)
　　　　翰　林　院　檢　討(臣/)金德嘉
　　　欽惟我
皇上運啓文思道隆濬哲禹疇羲畫先後同符武烈文
　　　謨經緯共貫覆載所極雲漢為章是以
　巡狩岱宗瞻言闕里
六龍靄集霞葳蕤以建旂萬象景從雲縹緲而張蓋贊
　　　牲采之班者瀕海之域千里受鬯鹵之賜者生
　　　民以來一人陟降肅雍金石絲竹之奏宫庭璀
　　　燦春秋易象之書抃舞杏壇濟濟簪纓之博士
　　　嵩呼閣道亭亭帶礪之上公是日天宇融和
皇情豫悅用羮牆二帝之心遙通祖述以範圍百代之
　　　學遐契儒宗猗歟煌哉休兹盛矣昔漢高過魯
　　　祀以太牢唐帝崇儒加之王爵猶且焜耀簡編
　　　傳聞奕禩若乃放勲光被煥乎堯文六藝表章
　　　爛然魯壁於斯為盛莫之與京(臣/)恩叨侍從喜
　　　切瞻依典禮維新宫牆自古文在兹而未艾道
　　　歴久而彌光增益
　高深懋剛健粹精之學緝熙
　上理開蕩平正直之途徽猷冠乎古今典則垂於天
　　　壤而珥筆固陋紀述未遑非所以昭盛美揚景
　　　風也(臣/)謹拜手稽首獻頌曰
皇帝御極德洋化溥雨潤日暄敷天率土東西朔南同
　　　文壹矩欵關獻琛重譯致語車闐槐市肩摩石
　　　鼓
帝坐明堂曰若稽古巡省方嶽時邁東魯巍巍岱宗漭
　　　沆歙吐鍾祥毓靈洙泗之滸二儀絪緼三辰樞
　　　紐水精素王篤生亶厚唐虞夏商逺宗近守贊
　　　修刪定除榛薙腐六經昭垂地維天柱業邁伊
　　　周道同堯禹秩秩廟庭恢恢壇宇
　鑾輅式臨隆儀肇舉備漢牲牢兼唐佾舞肅肅雝雝
　　　登降拜俯大哉乾元
龍飛九五寤寐宫牆寅恭簋簠顧瞻左右彬彬廊廡鏗
　　　鏘融諧笙磬柷敔聖道中天日正當午魯壁横
　　　經博士訓詁明目達聰翕受俯取如天覆露鴻
　　　鱗纎羽如地持載澤珠山瑀容若太倉罔遺區
　　　釡沛若洪河勿擇溆浦四姓苗裔章縫珪組磅
　　　礴沾溉便蕃賚予
　尚方芝蓋留廕廟戸傳示來兹與球共伍亹亹
御製羲圖範譜煌煌
宸翰龍翔鳯翥垂諸金石閎亭鉅礎日星照臨海嶽涵
　　　負
皇帝聖神寰㝢安堵百神懐柔呈符貢祜湛恩汪濊誕
　　　被陵藪蠲所過租老嬉穉哺自古在昔屬車行
　　　部刻玉河漘披圖洛渚
皇帝曰咨予臨天下欽若昊天為生民主重道崇儒修
　　　文偃武冶鑄八荒甄陶九有
皇帝建極天錫純嘏文明廣運與天齊壽小臣魯鈍備
　　　員藝圃槖筆敶詩敢告册府
聖駕幸魯恭紀二十四韻
　　　　翰　林　院　檢　討(臣/)潘麒生
　　　至德體天地斯文冠後先累朝尊莫並
　當代禮尤全翠嶂迴
　金輅朱旗繞玉泉軒裳擁道左
衮冕拜階前降
　輦趨函丈登歌列豆籩千秋隆保傅九叩獨齋䖍
臨幸寧常數精誠儼事天環橋觀聽集侍講奥微宣鈎
　　　履垂周製尊罍紀漢年遺容欽仰止陵墓倍依
　　　然檜老含春露槐疎拂樹烟叢蓍何鬱鬱文草
　　　自芉芉覽物今猶古游心徃復還
睿思川上湧
宸翰杏壇懸旭耀光璀燦雲鋪勢蜿蜒租蠲民盡復典
　　　曠舉無偏夙願東周切崇祠上相專報功惟尚
　　　德翼聖賴諸賢黙識開心學聞知得妙詮宋儒
　　　貽䕃逺孔祀受
恩綿共戴
皇仁大羣沾敎澤鮮
君師洵合撰精一果心傳幸紀新元㑹不書舊簡編清
　　　時逢
聖泰珥筆獻詩篇
聖駕臨幸闕里恭紀二十韻
　　　　翰　林　院　檢　討(臣/)呉　苑
　龍旂翔斗北
　鳯輦駕山東海嶽千年㑹車書萬國同卿雲環
　帳殿爽籟發
　行宫日觀層霄外尼山灝氣中杏壇花爛熳闕里樹
　　　青葱鵷鷺森多士貂蟬萃上公
臨雍儀並肅釋奠禮尤崇入室瞻遺器圜橋展
聖躬宫牆還穆穆琴瑟尚渢渢古物逢
皇覽方言達
帝聰縹囊晨燦緑椽燭夜增紅講易三陽泰賡歌二典
　　　隆經帷當玉藻藝圃映璇穹
　大賚章縫洽
殊恩組綬蒙堯文輝魯壁舜樂鼓齊風洙泗
宸章潤林亭
御碣礱河圖呈景運雅頌奏神功精一心源接修和治
　　　理融康衢聞擊壤閣道聽呼嵩簪筆詞臣職
　　　颺言贊化工
幸魯紀盛詩
　　　　翰　林　院　檢　討(臣/)王思軾
　　　萬禩尼山地千秋泗水鄉卿雲迎
　玉輦甘露湧瓊漿盛典
皇心肅時巡
帝馭良珪璋呈禮殿俎豆烈烝嘗陟降威儀穆尊崇道
　　　德彰陵開旂日月廟展珮鏗鏘檜影暉羲畫麟
　　　書映舜裳杏壇紅燭繞魯壁赤龍翔矗日垂
　華蓋淩霄翥
鳯章陳牲歌律吕釋奠悟羮牆雅樂虞韶舞官儀漢奉
　　　常上公殊
　寵錫四姓澟趨蹌
　賚予駢蕃出簪裾次第行横經同璧水鼓篋儼膠庠
　　　稽古桓榮貴承家戴聖長羽林窺汗簡虎旅襲
　　　縹囊敷教陳三極同文徧八荒道原通覆載治
　　　欲躋軒皇協氣橋門外和風
　輦路傍小臣恭獻頌槖筆侍明光
皇上駕幸闕里恭紀四首
　　　　翰　林　院　檢　討(臣/)孫　勷
　　　重道多傳
　涖辟雍杏壇幾見禮儒宗浮雲淨現千山月深夜長
　　　鳴萬石鐘崇號僅聞唐代册豐碑徒記漢時封
　　　今朝
　玉輦遙臨處應看靈蓍吐錦茸
　　　其二
　　　萬仞宫牆啓秘扃
宸儀肅穆拜中庭影搖碧落霓旌燦瑞滿黄圖檜樹青
　　　玉韻五言歌鳯德珠光四顆壓鵞經欣瞻
君道兼師道多士圜橋藉寵靈
　　　其三
　　　釋奠初成化澤長庭前草木遍含香風雲環拱
　　　嚴
天仗舄履星陳集講堂資格不須詢聖裔歡呼齊慶仰
龍光卿雲此日凝華蓋五色氤氲覆苑牆
　　　其四
　　　岱嶽名山奠大東昌平韋布配崇穹地盤兖鎮
　　　寰區小道問尼山迹象空纔向天門淩碧漢旋
　　　來闕里肅高風虛慚珥筆隨文苑奏賦甘泉愧
　　　未工
駕幸闕里恭紀
　　　　翰　林　院　檢　討(臣/)梅之珩
　　　寰宇崇文治精微契
聖衷尼山宗脈在泗水溯源通
　警蹕巡齊甸
　鳴鑾戾魯宫拜瞻勞
萬乗奔走肅羣工釋奠蘋蘩潔明禋俎豆豐標題揮
御藻講義啓
宸聰後嗣承
恩遍儒林服教同詩書增氣色鐘鼓發鴻蒙太極乾坤
　　　剖天經日月中漢牢慚不腆唐祀豈加崇扶杖
　　　咸觀禮端圭盡省躬麟蹤堪再覓鳯德豈終窮
　　　肆祀儀初畢
　巡遊意轉融檜枝當砌古杏蘂拂壇紅
　輦過荆榛闢旗翻鳥蹟空壁書尋故址絇履問遺風
　製賦鏗金石鐫碑起瞶聾衆星旋共北千𣲖總朝東
　　　今古心常合
君師道並隆普天敷化雨奚事訪崆峒
聖駕幸魯恭頌
　　　　翰　林　院　檢　　討(臣/)劉坤
　仙仗臨鄹邑瑤籩晉孔墀青雲迎
　輦轂蒼玉轉階螭事紀春王筆遊同夏禹詩
鴻文圭璧重
寳翰日星垂直邁唐宗句還淩漢代碑萬年銘自此三
　　　統盛於兹鉅典寧無述儒臣各有司
臨雍聊作頌慚媿乏新詞
　　　恭頌
聖駕幸魯詩八首
　　　　翰　林　院　檢　討(臣/)王之樞
治叶軒虞古天迴甲子初萬方同禮樂異俗統車書
道與乾俱健
心還谷共虚永懐先聖烈時仰素王居
　　　其二
詔舉東巡狩千官羽衛環紫雲連泰嶽
　翠輦指尼山鳯吹靈光側鸞翔泗水灣諸生齊拜舞
　　　咫尺覲
龍顔
　　　其三
　　　釋奠崇
殊典齋誠式祼將盛儀光俎豆雅樂備宫商靉靆金猊
　　　篆氤氲
　繡衮香豐融通肸蠁九拜荷
天王
　　　其四
　　　雉尾雲開扇
　金輿度孔林碑荒蒼蘚合橋迥緑波沉尋脈離兼巽
　　　封阡古亘今探蓍還撫楷百世景行心
　　　其五
　　　曷罄羮牆意
天章煥陸離吟驅風雅上文萃典謨竒綴墨雲凝牓濡
　　　毫露浥碑心源應黙契惟
帝更兼師
　　　其六
　　　㦸門留
　紫蓋
　御氣動儒宫儀鳯來丹穴華芝挹閬風乍添車服數
　　　還傍冕旒崇一代看殊禮云誰萬古同
　　　其七
　　　爐烟裊
帝座几席講帷陳書啓東家舊經談博士新源流歸至
　　　道雨露暢
皇仁
　賜錦還加秩恩霑聖裔頻
　　　其八
　　　金從
　中禁賜舊宅轉巍然棟起寒侵斗簷飛迥入天風雲
　　　雕桷護丹壁綺疏穿
聖主崇儒意遙遙軼後先
皇帝駕幸闕里親祀
　孔子恭頌
　　　　翰　林　院　編　修(臣/)查嗣韓
皇帝萬年治邁虞唐泰階如砥端拱垂裳緬惟
　先師澤流無疆匪遐伊邇鄒魯之鄉乃
命巡狩來觀廟堂
　乗輿曉出千里輝煌
　龍斿耀旭班劍攢霜嶽川煥彩卉木依光既至闕里
親詣宫牆屈
萬乗尊盥薦親將安安穆穆瞻拜肅莊爰敷
聖藻遂麗
宸章偃波垂露書軼蒼皇工乃礲石卓立中央碑鐫珉
　　　玟鼇負螭翔榮光燭天上貫文昌崇飾廟貌釦
　　　砌雕梁位置從祀濟濟廡廊寢林萬樹古檜蒼
　　　蒼撫兹槎枒
　賦就琳瑯祀典既畢乃坐玉床廣布
恩綸次第宣揚曰孔氏後世守烝嘗秀畀官爵樸賚帛
　　　粻曰周元聖祠宇久荒治法道法賴厥匡襄遣
　　　肅祀事祀事孔彰曰顔曾思入室珪璋
　賜爵賜復用俾弗忘曰亞聖功嫓禹迴狂
　賜文賜書齊至聖行曰宋諸儒周程朱張文林龜鑑
　　　道圃麟凰則篤其裔綫續微茫盛禮既備寰宇
　　　告祥卿雲藹藹甘露瀼瀼普天率土驚喜相望
　　　粤自元明前溯歴王亦或崇儒禮樂未遑亦云
　　　典學僅拾粃糠未有
　今日膏澤汪洋
　曠典殊數中外胥慶奕禩垂裕化浹遐方既付史臣
　　　銘之太常小臣珥筆敬效賡颺
聖駕臨幸闕里釋奠禮成隨謁
　孔林恭紀二十韻
　　　　翰　林　院　編　修(臣/)王奕清
帝舉時巡典禮嚴禋祀成事天勤翠葆崇道轉霓旌候
　　　值緹灰動春從
輦轂生郊原欣有色仗衛肅無聲門禁傳來
㫖市人喜不驚質明修肸蠁入廟潔粢盛登降逾前代
　　　賡歌備兩楹奉璋終灌鬯擁席更談經徃蹟頻
　垂問古壇屢繞行
　法書留碣表
　御蓋錫宗祊
　輦指東郊路林瞻北郭塋兒童齊抃舞草木盡忻榮拜
　　　　跪儀重展醴􁌊酌更盈低徊吾道意顧盼哲人
　　　　情
　　錫賚蕃孫子謨謀勉國楨
　予官推舊裔
　賜復及編氓紹述須齊聖感孚惟至誠臣民沾解澤德
　　　　位仰離明雲日添晴朗風光解送迎小臣慚獻
　　　　頌
　帝德本難名
　
　
　
　
幸魯盛典卷三十
　欽定四庫全書
幸魯盛典卷三十一
　聖駕幸魯釋奠
　　先師禮成恭演連珠三十首(有序/)
　　　　　翰　林　院　編　修(臣/)張豫章
　駕幸闕里親祀
　　孔子廟林典禮尊隆亘古未有在廷諸臣咸奮毫以
　　　　揚其盛事(臣/)備員芸館駑鈍無能仰
　聖德之高深溯斯文之統緒欣逢
　　盛烈擬紀靈符拜手稽首恭上演連珠三十首竊攄
　　　　見聞所及蚯蚓微鳴不足以揄揚萬一聊附盛
　　　　典之末簡云爾
　　　　(臣/)聞瑤樞黙握則應迹無窮金鏡朗澄則希光
　　　　自化是以蒿宫緼瑟天地賴以清寧松棟垂裳
　　　　堯舜由其籠跨
　　　　(臣/)聞綵苞肉角四靈非苑外之禽紫脫頳莖三
　　　秀乃池邊之卉是以河清海晏不崇玳檢之封
　　　璧合珠連坐享器車之瑞
　　　(臣/)聞晷緯昭應歲乃叶於上元川嶽效貞史必
　　　推夫太乙是以虞編輯瑞躋泰岱以升中姬典
　　　宣風敞明堂而述職
　　　(臣/)聞襄野載塗鈎陳翼衛峒山考道風伯清塵
　　　是以榮光蔽天占
　翠華之南幸矞雲沃日知
　玉輦之東巡
　　　(臣/)聞斗玉徵符麟角纏夫繡紱星鉗吐耀(楊炯/文宣)
　　　(王廟碑文語即五/老降庭之瑞也)鳯歌應於素王是以
聖主承乾必舉太牢之祀昌期合牒言登闕里之堂
　　　(臣/)聞樂陳韶夏則珍羽來儀曲奏雲和則靈祗
　　　是享是以鐘鏞在列豈乏宫架之懸佾舞有衣
　　　更挈辟雍之掌(時攜太學樂舞生/袍服至曲阜演習)
　　　(臣/)聞帷宫曉設
　法駕儼其乘龍帳殿宵張侯封潔其膳犢是以雲旂
　　　涖止森象笏於靈苗(王勃碑云殷/帝乙之靈苗)繡衮恭迎薦
　　　桓圭於華轂
　　　(臣/)聞學歸有本故泉之進也必盈科道貴日强
　　　故川之洩也無停注是以臨流興歎觸逝者之
　　　靈機
　駐蹕怡情述水哉於
巨製(泉林寺即子/在川上處有)
(御製記/)
　　　(臣/)聞循舊典者不能創千秋之舉用師心者不
　　　能屈
萬乗之尊是以樂備三終或間書於前史禮䖍
　九拜則迥軼於常倫
　　　(臣/)聞汪波浴月溯流必討其源喬木參天蟠根
　　　乃蕃其葉惟闕里之嶽降翳防山之發祥是以
　　　大成祕殿方瞻旒衮之垂啓聖靈祠即致粢盛
　　　之潔
　　　(臣/)聞金華賜講班伯宣論語之微崇政說書程
　　　頤闡庖犧之奥是以堂開詩禮俾苗裔以横經
　　　席敞金絲進章縫而論道
　　　(臣/)聞聖道緝熙樹法程於累葉儒門守禮傳典
　　　訓於先人是以萃五氏之衣冠期祗承於無斁
　　　揭片言於霄漢凜
勅諭之維勤(進講大學聖經/繫辭首章畢)
(命大學士諭孔氏子弟遵守/  祖訓)
　　　(臣/)聞丹素陸離光映文翁之壁羮牆恍惚文鐫
　　　李珽之碑是以覿行教之儀容如親縹筆揭衣
　　　神之帳幙儼拂緇帷
　　　(臣/)聞日月之光非卿雲不能黼黻乾坤之大惟
　　　天漢可以昭囘是以師表萬年共仰
　銀鈎之燦燦榱題數仞永懸金牓之巍巍
　　　(臣/)聞金袱銀爐詎煥宫牆之彩緋羅香藥寧增
　　　寢廟之輝(宋真宗祥符九年賜金/袱銀爐并香藥於廟中)是以撤華蓋
　　　之九斿紫霧籠於夕殿耀中央之正色彤精貫
　　　於朝扉
(上命特留曲柄黄/      蓋於廟中)
　　　(臣/)聞杏匝莊壇端木從游之地檜盤羲畫宣尼
　　　手植之株是以柯拂紅雲晃翠綃而
　駐輦膏流鐵樹籠綵仗以停輿
　　　(臣/)聞茫茫蝌蚪没漢氏之丹碑翳翳莓苔蔽唐
　　　家之緑字是以一經
睿賞則舊蹟重光屢奉
宸咨則流傳勿替
　　　(臣/)聞星輝東壁掌祕室之書林玉積西崑燦仙
　　　曹之册府是以刪詩定禮彚複壁之遺經視典
　　　披圖閱奎文而考古
　　　(臣/)聞漆書竹簡開禮囿之荒塗石墨谿藤作藝
　　　林之鴻寳是以八紘頓網摽籖帙以駢羅五位
　　　崇文啓縹緗而幽討
　　　(臣/)聞鯉述二經行咏歌揖讓之事鮒藏六籍奏
　　　絲簧琴瑟之音是以遺井汲流激清風於俯眺
　　　故居展席緬函丈以披襟
　　　(臣/)聞逐鹿開基蔑覩摛文於漢帝傷麟致歎僅
　　　傳掞藻於唐宗是以
　道冠昔王陳設兩楹之豆
　德侔上聖鋪張數仞之牆
(御製詩有兩楹陳俎豆/  數仞見宫牆之句)
　　　(臣/)聞泗源蕩蕩環聖域以揚波竒木蒼蒼拱佳
　　　章而送翠是以
　鑾輿展謁前驅奔走於百神
　仙蹕遙臨俞騎喧闐於七萃
　　　(臣/)聞林塋百尺常披異彩之花磴道千盤不長
　　　鈎衣之草是以
九重肅拜天香襲於衮衣百職陪班瑞靄凝於繡褓
　　　(臣/)聞文楷千章聳危枝而偃蓋靈蓍萬本符大
　　　易而占爻是以
御手摩挲則勁節垂於奕禩
宸遊徙倚斯祥煙貫於層霄
　　　(臣/)聞摘雒鈎河覿姬公於夢寐興禮立樂𢎞聖
　　　相之經綸是以碑版勒文垂萬古不刋之製世
　　　官承祀沛千秋未有之恩
(命周公後裔東野沛/      然為博士)
　　　(臣/)聞緇流沐寵嗤别派於蕭梁羽士邀榮誤他
　　　鑣於元魏(李義山詩他/鑣並老莊)是以洪緒拜重裘之賜
　　　爰思道脈綿長繡圻捐一歲之租益表儒門沾
　　　被(王勃碑云宋微/子之洪緒今以)
(臨幸五氏子孫皆被腋蟒黑貂掛之錫/恩賜而衍聖公有狐)
　　　(臣/)聞青女霜寒不改貞柯之色絳帷風暖益垂
　　　寳婺之芒是以
御墨淋漓表松筠之節操
宸章刻畫懸棹楔以輝煌
　(賜孔毓圻祖母/    陶氏坊額)
　　　(臣/)聞栁下墳塋尚厲採樵之禁信陵墓域猶䖍
　　　奉祀之司是以卒史百人被簪纓而汛掃佳城
　　　十頃掩骸骼以恢基(漢置百石/卒史今奉)
(命復設百戸以/      衛林廟)
　　　(臣/)聞義峯插漢森象緯於奎章詞海盪雲迅波
　　　瀾於寳翰是以覩舞鳯蟠龍之
聖藻不復尊元帝之書讀敲金戛石之
睿文咸欲陋真宗之贊
　　　(臣/)聞岱宗特峻絜
聖德以斯卑離象允光分
帝圖之末照是以穹碑巨刻摛千古之大文景運元符
　　　赫萬年之至教
　　　恭紀
聖駕幸魯展謁闕里二十韻
　　　　翰　林　院　庶　吉　士(臣/)范光陽
　鳯輦巡東國
　鸞旗指汶陽川原合洙泗日月䕶宫牆文德隆
　今代儒宗仰
　　素王
　翠華來駐蹕玉珮各分行入室觀車器升堂肅酒漿
　　　禮行頻罄折樂合倍鏗鏘有恪神如在無言教
　　　豈忘
聖容瞻睟穆羣哲儼趨蹌檜閱風霜古碑看歲月長
　講筵陳易象
睿藻發天章盛典傳宗子髙風激逺方杏壇迴霽色
　芝蓋紀恩光路自城隂轉林開水曲旁平原崇馬鬛
　　　密樹靜烏翔歎息精靈聚摩挲翰墨香楷亭承
　　　雨露異木競芬芳輦路空傳宋名封亦陋唐方
　　　田廣兆域伐石表堂皇事與横汾别儀逾過魯
　　　詳作師𢎞
　敎澤千載頌無疆
聖駕幸魯恭紀一百韻
　　　　翰　林　院　庶　吉　士(臣/)姚士藟
聖主垂裳日斯文丕振時傳心尊正學慕道重先師早
　　　舉
　臨雍典䖍修釋奠儀羮牆原在望闕里更興思為訪
　　　尼山道言遵泗水湄彩雲迎
　鳯輦晴日映
　鸞旗簪笏千官肅貔貅萬馬馳封疆齊地近揖讓魯
　　　風遺父老觀遮路壺漿酌滿巵爐烟飄繡陌瑞
　　　靄接
　彤墀登岱初
　巡狩朝堂正㑹期山高通
帝座日出浴咸池嶽瀆由來重宫牆未易窺微言當絶
　　　續大義賴維持不夜天常旦傳薪業弗隳春秋
　　　嚴筆削敎鐸息淫詖政敎纔期月風聲訖四陲
　　　憲章尊祖考氣運值桓僖博學名原大無瑕涅
　　　不淄猶傳披玉瑞漫作獲麟悲至德皆天縱周
　　　流豈數竒音徽常仰止車服毎追惟奉引登堂
　　　陛鳴
　鑾詣禴祠冠裳人濟濟舞蹈步遲遲典禮司宗伯簫
　　　韶掌后夔篆烟凝翠羽文罽列金支時物胥周
　　　備犧尊燦陸離馨香升俎豆對越格神祗澗芷
　　　金風颯溪毛玉露滋釀成春在斚粳熟滑流匙
　　　蒼璧燔柴告黄鐘按律知清和調古瑟疏越播
　　　朱絲堂上笙鏞間階前戚羽麾泗濱浮磬石嶰
　　　谷截筠枝音叶宫商奏歌陳雅頌詞聆音渾不
　　　倦觀禮總忘疲絃誦文禽囀壎篪古柏吹駿奔
　　　昭志恪獸舞見情怡
　九拜將誠敬三呼迓福禧少牢前代事再獻昔時規
　　　親祀傳天寳躬耕說下邳投戈臨太學定諡重
　　　宣尼造士猶存制褒成亦允釐美談雖足紀尊
　　　禮豈加兹留蓋烟霞䕶懸幡寳絡垂似天同覆
　　　幬承露荷
恩施更啓琅函祕還停
　御帳帷詞臣環泮水聖裔擁臯比講學期明道横經
　　　在晰疑毎教人辨論頻見
帝疇咨明德心常正修身國自治兩儀宗易繫一畫闡
　　　庖犧香案
天顔喜花磚日影移禮門何竦直周道自逶迤游覽離
　　　丹墄裴徊俯碧池輝煌新廟貌金碧炫罘罳膠
　　　序東西列橋門左右宜壇開安玉几檜老溜霜
　　　皮絲竹堂高迥奎文閣嵲峗石虹盤宛轉藻井
　　　漾漣漪氣象誠宏壯規模豈隘卑行行趨墓道
　　　望望指壇壝馬鬛何年石龍文累代碑地尊關
　　　象緯水合導淄濰一脈標中極千盤表四維林
　　　無投宿鳥蓍自守靈龜獨不生荆棘偏應產瑞
　　　芝居廬人想像植楷影嶔﨑喬木多殊種長垣
　　　壓古陴是山皆拱向無草不葳蕤坤德長鍾此
　　　奎光更屬誰為看松鬱鬱因念塚纍纍
　賜地開阡陌平原達九逵烝嘗近南畝黍稷遍東菑
　頒惠蠲租賦
　推恩給帑貲登山真小魯觀水歎如斯只欲標麟德
　　　寧須惜鳯衰筆牀羅翡翠硯匣展琉璃四字褒
　　　崇盡重光宇宙彌題碑還作頌揮賦更成詩
睿藻昭雲漢鴻文勒鼎彞體追西漢古習陋六朝為垂
　　　誡言堪法敦倫俗未漓文章根至理性道本無
　　　岐入室先由戸窺籓不礙籬詩書時晤對禮樂
　　　盡師資信足風千古誰能贊一詞史官書簡册
　　　扈從快追隨喜起同堂盛明良庶績熙賡歌珠
　　　錯落卷帙錦紛披紀載瞭如掌編摩列若眉體
　　　裁稱美備醇正鮮微疵徃哲型如在來兹學有
　　　禆縹緗看日麗雲綵自天貽更欲增篇什行將
　　　壽棗梨小臣探祕笈珥筆報恩私願學平生志
　　　從龍遇合竒史才慙永叔文筆謝昌黎但覺揚
　　　休美渾忘匿影􁆵附名應不朽此樂已無涯
大駕幸魯詩
　　　　翰　林　院　庶　吉　士(臣/)王　懿
　　　萬古傳道心唐虞洎洙泗先聖與後聖精一原
　　　無二誰其集大成於維
今皇帝治與中天侔學則尼山配靈爽脈脈通百慮而
　　　一致緬想闕里風車服與禮器慇然
　駕六龍迢迢特
　臨涖鹵簿圜宫牆旌旄煥松檜豹尾接鵷班冠裳肅
　　　揚對夾道伏諸生六經
命講肄
天語連
宸翰絡繹雲章麗一時鄒魯間萬姓歡騰地豐碑摩蒼
　　　穹龍虎紛環衛勒成不刋書盛典垂弈世
皇帝幸闕里詩
　　　　翰　林　院　庶　吉　士(臣/)李本涵
　　　寰海承流日
　清宫重道年
　揚鑾遵孔里輯瑞考虞編霜鎖期門㦸颷輕岱嶽煙
　　　泉林閒㸃筆防阜靜停鞭插漢開祠廟升堂飭
　　　几筵告䖍將玉豆展拜拂彤旃六樂莖池奏千
　　　官劍珮聯
衮衣終祼獻鼓篋繫詞詮瞻仰遺容在摩挲法物傳杏
　　　壇花自放檜樹影猶翩汲井清風激看碑古篆
　　　鐫南宫餘墨蹟北海有琴絃鬱鬱佳城近紛紛
　　　葆吹前天香雲共繞異植綺爭鮮駐蹕思前代
　　　居廬記昔賢靈蓍符大衍文草被遐阡延佇斜
　　　陽轉從容整
　駕旋千秋經術貴五氏
主恩偏章服加身麗松筠勵操堅雲孫頒位宁繡壤啓
　　　原田宋代儒門大姬公世胄延
聖謨綈几述
睿藻綵毫宣玉海流千派銀潢瀉百川雲書森逸態日
　　　榜儼高騫採石西山逺觀光東魯闐文章兼道
　　　藝禮樂化垓埏迥映奎躔象須陳玉檢篇萬方
　　　同拜手
　景運正中天
皇上幸闕里恭紀四首
　　　　翰　林　院　庶　吉　士(臣/)李斯義
　　　時維甲子冬問俗披蒿萊
　玉輅指東方泱漭洙泗開窈窕桓子井嶐嵸季郈臺
　　　地接魯靈光遺礎隨飛埃左亳右周社兩觀何
　　　崔嵬升堂瞻禮器几筵羅罇罍喬林颯天風
　龍旗相徘徊榮光結丹霞靈鼉殷若雷染翰攄
宸章天漢同昭囘
　　　其二
　　　緬懐
　大聖人抱道昌平鄉赫赫帝王師千祀炳秋陽崇儒
　　　邁前古道統歸
今皇斯文既在兹瞻拜依宫牆文物洽閟宫氤氲松檜
　　　香車服三代製萬舞何洋洋斑駮鼎彞姿麾幡
　　　魚龍翔於穆挹聖衷猗那聞樂章彷彿奏鈞天
　　　登降肅以莊階下舊杏壇巋然存休光
　　　其三
　　　古檜若怒虬蒼鱗鬱嵳峩千載無榮枯風雲恣
　　　蕩磨廟中遺舊琴恍聽猗蘭歌反魯樂始正删
　　　述亦已多五十學易年白首猶婆娑破壁絲竹
　　　音秦火將奈何漢祖祀太牢唐帝還經過夐絶
　　　惟我
皇建極在中和
　　　其四
　　　古廟既釋奠遺寢亦肅拜步自洙水橋囘流何
　　　澎湃窈窈萬木聲青葱儼如畫鳥雀不敢巢蒼
　　　龍時一掛石壇四十九琳琅倒金薤當年駐蹕
　　　亭御氣發光怪枯楷長孫枝隧道惟所屇仰瞻
　　　厪
皇情恪恭實匪懈尊師
賜田宅塋兆拓昔隘從兹億萬年風雨䕶靈界
　　　恭紀
皇上躬祀闕里二首
　　　　翰　林　院　庶　吉　士(臣/)淩紹雯
宸遊趨闕里彩仗自天開扈
　蹕千官擁鳴鑾
萬乗來尼山長崒嵂泗水日瀠洄釋奠瞻成禮祥風徧
　　　九垓
　　　其二
　夫子立人極吾
皇邁百王殷勤親俎豆髣髴見羮牆道啓詩書壁光留
　　　絲竹堂侍臣親盛事稽首共賡颺
聖駕幸闕里賦
　　　　翰　林　院　庶　吉　士(臣/)彭始摶
　　　自羲聖之開天判兩間之一畫歴墳典而三五
　　　皆帝王之盛蹟揭精一之微言文命敷而勿易
　　　闡降衷以發祥垂敬義於玉册序道統以源流
　　　實御世之專責彼伊萊與望散不過分股肱而
　　　羽翼乃尼山之拔萃詩書而襄命討之職昔者
　　　五老來降玉書吐庭𢎞敷四教廣宣六經聲傳
　　　木鐸萬古寐醒漢唐載嗣尋流昧源雖晝而晦
　　　如雲朝屯有宋諸儒爰啓厥門濂洛關閩斗布
　　　星繁如有所待以開化元猗歟盛哉我
皇上之首出也續二千餘年將墜之斯文追舜禹湯文
　　　以還之正統接尼防之道脈洵
亶聰而天縱迨乎氛埃掃滌宇宙載新八表遐暢海極
　　　無塵歌載纘於武功乃壹志於修文日煥彩於
　　　中天道既冬而復春探一貫之祕㫖悟性道之
　　　奥真懐杏壇之講席思矍相之比鄰彼貞觀與
　　　建隆徒釋奠而駿奔集橋門而聽講僅崇儒之
　　　空文望高山而仰止爰
命駕以東巡於是黄道輝凝
　紫宸日擁列缺前驅羣星載拱河嶽來從百靈望寵
　　　爾乃羣龍夾轂三公扈從引領乎東蒙之里接
　　　足乎鳬嶧之峰於是汶濟既涉奎文在望羮牆
　　　載見遵彼周行肅儀範以瞻前歡鼓舞其無方
　　　觀車服與禮器乃入室而升堂曰下拜於禮門
　　　俾俎豆以生光爰抒彩筆乃煥雲章
天語高題
御墨飛香樹之貞玉以壽無疆覩烟霞之舒卷若鸞鳯
　　　之鶱翔標玉書於泰岱掛五雲於高岡實千秋
　　　之僅事與日月而輝長宜聖神之潛格喜吾道
　　　之再昌黙
聖學以授受歸大統於
今皇於烈哉於烈哉蓋聞天之生聖人也既與以聖人
　　　之德必加以聖人之瑞惟聖人為
天子之質即
天子為聖人之位自唐虞而夏商至中周而幾墜惟
　尼父之挺生超羣聖而出類久懐情於三代望
今皇而樂致斯治統與道統合而為奕禩之昇平萃
君師於一身集洙泗之大成聖以遇
聖固已超三古而接其統系道以傳道蓋將與天地而
　　　同其貞恒
聖駕幸闕里恭紀
　　　　翰　林　院　庶　吉　士(臣/)范光宗
　警蹕臨東甸車書集萬方時巡追舜帝于邁詠周王
　　　肅肅瞻廊廟歆歆薦豆觴鏗鏘鳴劍珮師濟列
　　　冠裳快覩圜橋盛榮生璧水光豐碑鈎未斷檜
　　　幹色猶蒼事業超前古修明俟我
皇雲霞輝
翰藻
綸綍煥奎章鉅典龜蒙峻
　湛恩洙泗長明良賡喜起聲敎訖遐荒自愧雕蟲技
　　　叨陪鵷鷺行敷文當
　景運寳厯頌無疆
聖駕幸魯記
　　　　翰　林　院　庶　吉　士(臣/)葉　渟
皇帝御極之二十有三年從臣工請始行東
　巡狩用察民疾苦勤施補助
　鑾輿經過地方應行典禮無不修舉九月二十四日
　　　發自京師既登泰山還自江南十一月十八日
　　　乙夘遂
幸闕里謁
　先師修祀事先是羣臣議禮謂陳設儀仗迎神送神
　　　用兩跪六叩禮讀祝文畢行三叩禮
皇上以
　先師道冠古今所以尊禮之者猶有未至遂
特行九叩禮夫重道尊師王政之本也記曰三王四代
　　　惟其師矧
　先師集千聖心傳㑹百王大法其道誠莫之與京累
　　　代崇事之文亦不可為不備然要未聞有行是
　　　曠典者
皇上天縱聰明聖神文武超邁前代獨創非常而行千
　　　載所未行之典宜矣嘗考漢高至魯不過以太
　　　牢祀孔子而儀制不載北魏孝文唐高宗明皇
　　　後周太祖皆行親祀亦未傳有儀制惟宋真宗
　　　謁廟始用再拜行酌獻禮詣孔林降輿乗馬然
　　　以視今日典禮果孰優而孰詘耶唐明皇過魯
　　　詩止於嘆鳯泣麟以視今日
御製闡揚道法炳若日星以心印心以道證道使萬世
　　　永遵而不可易其為精粗得失又不待智者始
　　　辨之也先是禮部議
　巡幸所至凡致祭祝祠翰林官擬撰獨祀先師及元聖
　　　　周公文出自
　皇上親裁又
　聖製孔子廟記
　　遣官勒石典禮益隆昔先臣方藹久侍
　　講筵蒙
　恩至深今(臣/)又備員史臣之末(臣/)弟湜又忝與纂修欣
　　　　覩
　皇上道法兼統所行典禮足以昭示萬世作則無窮用
　　　　敢忘其固陋拜手而為之記
　
　
　
　
　
幸魯盛典卷三十一
　欽定四庫全書
幸魯盛典卷三十二
　大駕幸魯頌(有序/)
　　　　　翰　林　院　庶　吉　士(臣/)潘宗洛
　皇帝御極之二十有三年仁育義正治功大定丕乃倣
　　　　巡狩之制下補助之令涉江淮咨民瘼回
　鑾東魯登
　　孔子廟堂而釋奠焉維時
　聖心黙與道俱神與德合吐辭為經樹之以碑(臣/)伏見
　　　　自古帝王亦有駕幸闕里者矣然或有事而禮
　　　　不備備其禮矣而德不洽是以文辭之載道者
　　　　希傳曰茍不固聰明聖知達天德者其孰能知
　　　　之蓋自
　　孔子以來至於今二千餘歲聖人之道雖與日月同
　　　　光而身體力行若揆符契總作述荷君師則素
　　　　王之志實有待於我
皇上而後光也(臣/)愚不足以窺測萬一據所見聞質諸
　　　徃古自有載籍曷以加兹謹再拜稽首而獻頌
　　　曰巍巍我
皇與天地京心全太極道貫六經學以中庸治以論語
　　　春王孝思夙夜永譽岱宗髙止我
皇仰止哲人遐止我
皇享止秩秩几筵肅肅豆籩穆穆禮容雝雝樂縣入於
　　　宫牆作配祖述大哉
皇言維心之一列聖大成
　孔子集之天下孰宗我
皇則之庖犧演易
　孔子繫之木鐸既振我
皇繼之巍巍我
皇千聖是式繼徃開來傳於萬億
聖駕幸闕里恭紀
　　　　翰　林　院　庶　吉　士(臣/)宋朝楠
聖主崇儒術心源見素王
　鑾旂來闕里寳幄集宫牆禮樂千秋盛謨猷百代昌
　　　五雲懸翰墨八佾奏笙簧講席
天顔喜圜橋士氣揚楷林凝瑞靄文草吐竒芳紺碧窺
　　　遺井金絲陟古堂泉林昭
聖藻檜木被奎章汾水歌淩漢康衢道繼唐從兹千萬
　　　禩
　駐蹕記鄹鄉
聖駕幸魯恭頌
　　　　翰　林　院　庶　吉　士(臣/)林文英
六龍迴岱嶽
　夫子道彌新出處偕天德
君師兩聖人碑留宫闕壯文重鼎彞珍古檜摩挲處雲
　　　飛泗水濱
　　　其二
　行宫開講幄古訓揭天中載錫雲來典追酬祖述功
　　　摛文揚亞聖録後訪姬公史册垂新紀千秋仰
　　　止同
聖駕幸闕里恭紀
　　　　翰　林　院　庶　吉　士(臣/)竇克勤
　　　明堂脩輯瑞闕里契薪傳
　輅轉風雲合旗翻星斗懸彩楹彞器肅鵷序
　翠華連入室垂
龍衮凝旒正講筵誠通初祼後心契未言先禮樂窺明
　　　備行生悉著宣馳驅還可憶刪述豈徒然俯仰
　　　懐麟鳯音容接豆籩鴻文鋪玉藻緑字灑松烟
　　　雨潤靈壇杏晴薰泗水絃百官儀既備一貫道
　　　應全撫檜遲
　鑾駕沿沂憩石泉坎流思至化震出見微權並孔思
　　　元聖居鄒憶大賢深情新廟貌祇敬潔牲牷歌
　　　溢康衢美
恩將世澤綿闡經學不異稽古政無偏盛典儒臣筆文
　　　明頌萬年
聖駕幸闕里賦(有序/)
　　　　翰　林　院　庶　吉　士(臣/)高人龍
　　　歲甲子冬
皇上御極之二十有三年海㝢乂安
　國家無事於是稽古巡狩之制省方江淮言邁東魯
　　　登岱宗憩泉林
躬詣闕里行釋奠禮設講幄
命儒生進講經書旋
幸孔林循覽歴代碑文撫摩古檜汲遺井而飲之爰灑
宸翰題額曰萬世師表撰碑贊記賦暨詩洋洋乎雲漢
　　　之天章典謨之
聖製也(臣/)幸際昌時獲覩
　盛典敬拜手稽首而獻賦曰
　　　閼逢之歲厯紀上元日方躔乎星紀葭初動而
　　　絪緼仁風遐扇於八表惠澤旁溢乎無垠
天子建九斿駕金根鳴八鸞以為節御六龍而高鶱遵
　　　大河之曲涉楊子之津觀風問俗歴覽周原湛
　　　恩汪濊沾被黎元於斯時也囘
　鑾返蹕陟彼岱宗却金泥之册謝玉檢之封正七十
　　　二代之譌舛闢百千萬䙫之心胸指疋練於呉
　　　門升日觀之高峯緬哲人兮云邈企大道而攸
　　　崇爰
顧近臣而詔曰予聞曲阜之墟篤生宣聖百王所師千
　　　秋是鏡删述六經彞倫以正今也洙泗匪遙宫
　　　牆接境
朕將脩釋奠之禮展如在之敬於以仰止而景行庶幾
　　　祈天而永命羣臣稽首咸曰休哉迺戒騶御敕
　　　左纛擁翠旓以後馳紛羽葆以前導陪尾鬱分
　　　蒼蒼泉林滙兮浩浩洑者為瀾突者為趵歕者
　　　如珠舞者如翿或渟如明鏡之初開或激如銀
　　　潢之乍倒塵壒為之畢澄日月為之迴照可以
　　　臨流而濯纓可以倚石而垂釣
天子徘徊移晷黙契道妙感逝者之如斯悟化機於大
　　　造既而
　黄屋徐邁青嶂遙連文草匝地栝柏參天㦸門竦翼
　　　輦路如弦碧瓦雕甍松桷蘭椽閟宫侐若清風
　　　灑然則闕里之廟貌不改而
　先聖之几筵在焉
天子降輦而入宿於齋宫越翌日昧爽有司各庀其事
　　　咸霧集而雲從濟濟蹌蹌告潔告充苾苾芬芬
　　　籩豆是供儼神明之來格信肸蠁之感通于焉
　　　擊靈鼉之鼓考萬石之鐘奏六代之樂象大成
　　　之功金聲玉振柷敔笙鏞工歌間奏抗墜從容
　　　三獻既畢八佾方終於是升
　講幄召儒生執經而前辯晰研精諸王肅謐百官屏
　　　營下迨期門羽林之士莫不識大義而聆天聲
　　　較諸圜橋之觀聽亦復更僕而難名既而
命聖裔展載籍詢遺址稽徃蹟尋詩禮之過庭訪金絲
　　　之餘壁載登
　玉輅祇詣孔林螭表高峙楷䕃環青蓍莖披拂馬鬛
　　　崢嶸
天子俯而九拜起而巡行汲古井之清冽撫蒼檜之葱
　　　菁式觀歴代之碑靡弗蜚英而茂實彪質而炳
　　　文然未若今
天子之範百代而鑄千君也若夫泉林有記師表有額
　　　為碑為贊心源如一旁及詩賦光摩日月東虹
　　　蜺以為毫瀋雲漢以為墨儷羲圖匹禹刻鄙漢
　　　帝之章草陋唐宗之飛白焜煌仁義斧藻道德
　　　昭示來兹永永無極雖使益契陳謨游夏珥筆
　　　猶不能彷彿其萬一焉至於留
　曲蓋於廟庭
　頒榮賚於上公爰及四氏之徒姬公之裔莫不復其
　　　田賦錫以褒封𢎞施鉅典尤非近古之所得而
　　　比隆也維時東日所出西日所入道一風同中
　　　和鬯洽
君師之任兼治道之統合蓋聖人之道惟夫子集其成
　　　夫子之道惟我
皇㑹其精是故以饗而以祀不啻見牆而見羮識後先
　　　之同揆覩禮樂之既興敬摛毫而誌盛颺景爍
　　　於千齡
聖駕幸闕里恭紀
　　　　翰　林　院　庶　吉　士(臣/)彭殿元
聖治文德敷九垓咸洋溢
欽明嫓堯雲
濬哲協舜日道德景前脩詩書崇四術東封告成功南
　　　狩問民疾囘
　鑾過闕里躋堂撫琴瑟惟兹魯一人生民未有匹生
　　　當姬周季憲章而祖述刪訂萬禩功制作百王
　　　則我
皇紹道統異代如一室
　龍輅駐杏壇圜橋歡耄耋濟濟趨千官洋洋舞八佾
　　　肅拜親几筵羮牆殆髣髴斯文信在兹日月中
　　　天揭訪道問崆峒祠真崇太乙何如東魯尊陋
　　　彼老與佛卓哉
聖皇軌巍巍洵超越
大駕幸魯恭紀
　　　　翰　林　院　庶　吉　士(臣/)陳　綍
帝治高千古儒風洽萬方泰山迎望峻泗水引源長瞻
　　　拜當年舊褒崇此日光玉書徵覆䕶檜幹尚焜
　　　煌師表
璇題迥羮牆
御墨香道從一貫得聖以大成彰
　駐輦盱綿邈
　凝旒溯混茫
恩覃車服禮澤浹筦絃堂松牖春常在梅梁日載陽殊
　　　榮餘桂奠至敬溢椒漿肅肅
　迴鑾早依依降軾常穹碑天上錫翠琰濟南航盛事
　　　真無兩鴻猷洵莫量操觚胥踴躍載筆願趨蹌
特簡儒林秀言從聖裔行編摩羅寳册故實檢珠囊縟
　　　禮裁今制繁文舉大綱頌聲騰禹甸文思煥堯
　　　章幸被詩書澤叨霑俎豆芳斯文如有待
　景運正無疆
　　　直
　南書房觀
御製
御書闕里碑文恭紀四首(有序/)
　　　　翰　林　院　編　　修(臣/)查　昇
　　　竊惟昌期既遘禮重尊經景運斯開慶流鼓篋
　　　日者八紘寧謐六幕綏安西鶼東鰈偃兵氣於
　　　銷鋒黑壤朱垠扇儒風於遒鐸詩書之澤蒸於
　　　穹壤禮樂之盛軼於古初
皇上湯敬日躋堯仁廣被天開羲畫象離照之當空春
　　　入虞絃比巽風之拂地三辰協極四序咸和乃
　　　復目泝羮牆心遊聖域
九重旰食功懋緝熙三殿勤思學傳精一徃者
六飛南涖七萃東巡降罼䍐於朱楹薦牲牢于黼幄璇
　　　題珠牓炳曜奎光繡角文櫩繽紛龍采麟書再
　　　煥鳯德重輝
命彼詞臣紀兹盛事共槖荷囊之筆爰成石室之書乃
　　　猶
睿慮親營
天章手搆金聲玉振煌煌典訓之音日燦星暉噩噩盤
　　　盂之則麗侔雲漢珍並球圖若其八體精嚴雙
　　　鈎森灑輕如垂露識羲獻之非工勁比折釵笑
　　　芝繇之未善鐫之寳篆泐在豐碑洵聖里之寵
　　　光實儒林之曠典然而
宸懐天覆大而益虚
聖德川流積而彌讓摩厓有待庋閣經時兹焉出珠玉
　　　于簡編於以詢芻蕘于工瞽臣得從供奉之末
　　　陪直
禁廷獲於瞻仰之餘預窺
聖製歡同近日祇切葵傾喜極望洋難勝蠡測自知蕪
　　　陋竊效賡揚輕塵滴水固無當於高深雀躍蟲
　　　吟止自抒其鼓舞云爾
　　　秘殿花隂轉緑苔身隨冠珮到蓬萊巍峩鳯閣
　　　星辰近烜赫龍函日月開義舉六經歸典則文
　　　成五色象昭囘珠林玉册光千古天上親曽一
　　　覩來
　　　其二
奎章寳墨灑宫牆制作昭垂邁百王一代儒林増潤色
　　　兩楹俎豆有輝光鸞迴
御帖晴雲濕螭䕶豐碑翠蘚香漢蹕唐封安足並
聖朝文治繼軒皇
　　　其三
　　　宫簾長日午風清緗帙紛披雪繭明楮上虬蟠
　　　方詰曲行間鳯舞必縱横銀鈎鐵畫神常健抉
　　　石奔泉勢自成想見
御屏宵旰暇麟毫灑落瑞煙生
　　　其四
　　　列宿中天拱帝車
翠華曽幸素王居懸題已賜龍鸞額伐石重鐫琬琰書
聖學孳孳扶道統儒風習習返皇初微臣幸際休明日
　　　拜捧
天章近玉除
　　　恭紀
聖德崇儒頌(有序/)
　　　　翰　林　院　編　修(臣/)黄叔琳
　　　今
天子化成天下尊崇
　孔子之道於是薄海内外逺近學舍莫不皆立
　聖廟以歲時修其祀事而闕里之地實為聖人所居
　　　尤宜崇飾廟貌以法式天下緬惟講堂之闢則
　　　在建寧之時其後歲時修葺必官為經理漢魏
　　　以還代加増飾唐宋而後尤見恢𢎞至於乾封
　　　有詔天僖有勅則於歲修常典之外别為崇峻
　　　廣厲之文者也總而論夫儒宫之廢興規模之
　　　建立則一厄於金之貞祐而鼎新於元之大德
　　　再災於𢎞治之己未而落成於𢎞治之甲子迄
　　　今二百年以後追想二千年以前歴考先代御
　　　府之文遐稽遣告穹碑之記如政和所頒門㦸
　　　二十有四明昌所拓黌舍四百餘楹靡不増高
　　　岱嶽助廣泗流然而丹櫺碧瓦之輝煌蟠螭蛟
　　　龍之鏤錯歲月已遙能無頺圮固有待於崇儒
　　　重道之聖人為之増華飾美者也昨者我
皇上停輿魯地親祀禮成徘徊燕寢之間俯仰廊廡之
　　　下周巡徧覽從容永日而
御書萬世師表之錫曲柄
御蓋之賜自立廟以來所未曾有乃者
囘鑾以後儼尼山之在望睠堂宇之宜嚴
特發帑金大加脩葺務使棟梁重峙丹雘維新千秋道
　　　術尤表於今時萬載儒風獨隆於此日豈直青
　　　衿素領之士鼓篋如歸褒衣博帶之儒横經有
　　　地而已哉昔者魯頌所載新廟有作則其臣史
　　　克有泮水閟宫之詩以揚其休美今我
皇上廣揚文敎𢎞啓儒宫如此其盛莫之能京允宜從
　　　史克之後作為歌詩仰宣
聖化不敢以初厠詞館文詞陋淺為辭乃拜手稽首而
　　　獻頌曰
　　　奕奕新廟尼山所宅
天子有命增華於昔經之營之孔曼且碩是斷是度丸
　　　丸松柏惟此松柏其高參天杏壇之側泗水之
　　　邊睠言廟貌靈祠巋然其庭殖殖其楹閑閑
鑾輿至止大小咸喜勞我
聖皇親舉玉趾宫寢廊廡周覽環視赫赫嚴嚴
天顔在咫
帝眷聖道尊崇無外褒以
雲章錫以
御蓋廣運精思以賦古檜凡厥後裔沾恩汪濊惟
帝有念念兹儒宫歲時脩葺歴代或崇鼎新革故則待
　　　鳩工其塗丹雘以契予衷乃命司天撰辰擇吉
　　　乃命司空度材營室出自
内府朱提萬鎰刻桷雕甍其成不日廟事既舉來覲來
　　　齋摳衣屏息歴級升階士無怠氣人無惰懐肅
　　　肅雍雍以莫不諧惟我
　孔子萬世之綱惟我
天子萬方之王闡揚
　聖教其道大昌作兹新廟巍巍煌煌闕里之澤天下
　　　之光
　　　恭紀
特發帑金重脩闕里廟落成二十韻
　　　　翰　林　院　編　脩(臣/)黄叔琳
　　　惟
聖能尊聖君師道並崇鴻鈞一氣轉繼曜萬方同繡紱
　　　神靈迴尼山俎豆隆大哉推奕禩高矣眺靡窮
　　　條貫兼飛簴精微契合宫
翠華巡魯甸玉帛走寰中歴陛瞻遺像優儀至鞠躬
御筵咨大義承㫖震羣蒙植檜霑仁澤仞牆協道風撫
　　　楹思奐彩發帑命鳩工斷斵徂徠近輓輸洙泗
　　　通架梁虬偃仰叠戺玉玲瓏罘翳藏雲白翬飛
　　　駐旭紅神功真廣大士類感帡幪
睿翰騰騫古穹碑負贔雄文輝辰極北德峻岱峯東作
　　　頌羅時髦書思覲上公
天顔知有喜地職已能終肅慎常供矢扶桑永掛弓聲
　　　名訖無外遐邇盡呼嵩
幸魯盛典詩十二韻
　　　　翰　林　院　編　修(臣/)覺羅逢泰
　昭代文明啓
　熙朝道統彰尼山通寤寐闕里待冠裳卜日
　鑾輿出乗風雉尾翔一誠陳俎豆九拜薦馨香
睿藻雲霞麗
宸章日月光豐碑看燦爛曲柄覩輝煌至德隆師表彝
　　　倫奉典常靈蓍占地寳古檜紀年芳攬勝勞
清問程材集講堂恢恢儒業重奕奕
帝勲長心法承河洛明禋邁漢唐金甌知鞏固咸仰
廟謨昌
　　　恭紀
幸魯盛典詩十二韻
　　　　日講官起居注翰林院侍講(臣/)覺羅滿保
　　　振古傳心法尼山集大成當年垂教澤此日際
　　文明洙泗淵源合唐虞道統精金絲諧壁奏詩禮著
　　　　堂名神檜迎
　　仙仗靈蓍映翠旌停輿
　親步入釋奠禮躬行
　翰藻隆千載
　　輝光溢兩楹龍蛇銀管動鸞鳯彩毫呈蓋展雲霞色
　　　　碑流玉石聲宫牆瞻美煥草木被餘榮史册真
　　　　希覯臣僚並效賡感
　恩非一姓率土荷
　皇情
　
　
　
　
　
幸魯盛典卷三十二
　欽定四庫全書
幸魯盛典卷三十三
　　　　纂修
　幸魯盛典詩(并序/)
　　　　　翰　林　院　編　修(臣/)文　岱
　　　　(臣/)聞崇儒重道迺治世之𢎞規釋奠臨雍為帝
　　　　王之盛業溯自羲軒而下洎乎書誥以還心傳
　　　　如一俟後聖而不疑斯文在兹推孔子為尤盛
　　　　廟崇曲阜恒慨思夫玉振金聲禮用太牢爰致
　　　　祭於尼山泗水漢室之特典猶存宋代之親臨
　　　　足紀自古而然於今為烈欽惟我
　皇上御厯之二十有三年東巡幸魯也議禮至隆敷文
　　　　益逺
　　輦駐奎文之閣見若羮牆步登闕里之堂肅兹拜獻
　　　　既仰瞻乎至聖復旁及於四賢發道德之幽光
　　　　不惟犧象雲雷之末闡性天之竒奥亦觀禮器
　　　車服之陳畫棟雕甍光同雲日唐鐫漢篆勢若
　　　蛟螭於焉一時寄覽四字加褒翰墨流芬何異
　　　銀鈎鐵畫錦箋耀彩恍如緑字赤文自一世及
　　　萬世傳之勿替以身表作師表沿及無疆榱桷
　　　騰輝還留翠蓋簷楹掞藻兼歴講堂覽懐英之
　　　篆徃蹟可稽閱杏壇之碑石刻宛在千尋古檜
　　　賦成雲漢之華丈六靈蓍式表孔陵之異固世
　　　守之得以常綿而輸將之可以勿事者也更若
　　　昌平勝地孔里故居患堂廡之摧頺出儲胥而
　　　丹雘竹苞松茂規模備美於當年鳥革翬飛氣
　　　象增榮於昔日或持絳節以飄颻盡玉葉金枝
　　　之秀或捧丹書而璀璨皆左輔右弼之賢廟貌
　　　日新文明大啓推恩廣矣録其苗裔遞及周程
　　　張朱立制昭然表乃前賢奚獨顔曽思孟是以
　　　纂兹盛典肇自乙丑之年告厥成書迄於辛巳
　　　之歲彚為卷帙揚此
聖謨昭日星河嶽於行間前賢堯後賢舜不啻與二帝
　　　為三振金石鐘鏞於字裏禮知政樂知德自可
　　　等百王而上臣颺贊莫由舞蹈靡已敬成十律
　　　用賡九歌
　　　其一
聖主修時邁鴻儀定秩宗道尊孔氏學典茂漢皇風翠
　　　蓋臨洙水嵩呼震魯宫斯文千載賁曉色正曈
　　　曨
　　　其二
　　　步自奎文閣言登闕里堂斚行儀肅肅文告頌
　　　洋洋蹌濟皆鵷鷺笙歌繞鳯凰一時恩意普前
　　　後仰
龍光
　　　其三
　　　詩禮堂貽久當陽御講筵修齊揚祖訓彖象闡
　　　羲傳瑞映龍文麗祥分鳯藻妍大寮欣侍從
天語更煌然
　　　其四
　　　舊得傳真像今還籠碧紗式瞻道貌古深憶講
　　　壇華紫氣臨朝旭文光燦晚霞
至尊親拂拭奕禩重褒嘉
　　　其五
　　　徃蹟知咸在因觀犧象餘神傳道子畫贊出米
　　　顛書
御覽崇朝徧
皇情此日舒表揚四字後掞藻滿庭除
　　　其六
　　　黄蓋方崇廟佳城復薦巵榮分廬外楷靈動墓
　　　前蓍至道古不冺斯文今在兹𢎞膏綿世澤隨
　　　處沐恩施
　　　其七
　　　廟貌雖崇煥簷楹賴鼎新采山親
御蹕分帑出
楓宸日耀丹黄色雲開殿廡春几筵瞻拜處長此重明
　　　禋
　　　其八
　　　神功開朔漠銜
命紀豐碑耀武包戈甲崇儒尚鼓吹雙鈎金管出聯搨
　　　赤文貽檜影遙分彩光同日月垂
　　　其九
　　　德意何周溥
絲綸次第開魯鄒崇廟祀濂洛廣滋培寳翰榮三錫鴻
　　　文重八垓承
　恩巍闕下元首咏康哉
　　　其十
　　　盛事欣初遇還慿歌叙留一編昭史册萬載炳
皇猷拜舞欽堯典文明啓禹疇頌颺靡有罄天地與同
　　　流
幸魯盛典十六韻
　　　　　翰　林　院　檢　討(臣/)阿爾賽
　　　　廣運
同文治昭囘
至徳敷
學隆
皇極建道在素王扶岱嶽尊河洛尼山滙泗洙
九重頒典册百世仰師儒鄒魯沿三代絃歌被一隅
翠華勤拜訪闕里煥規模詩禮觀瞻肅金絲氣象都講
　　　經隆聖學讀易應乾符入室臯夔相升堂游夏
　　　徒
天章飛玉屑
御墨散金鋪博士褒嘉數文宣禮遇殊
詔留芝蓋出
恩與杏壇俱拓地加增壙蠲糧等復租靈蓍堪揲卦古
　　　楷亦成圖紀頌紛珠玉賡颺協典謨大成如可
　　　作一德
主臣孚
　　　恭紀
聖駕幸魯盛典四律
　　　　翰　林　院　庶　吉　士(臣/)髙其偉
　隆儀肇舉出承明闕里欣看
　綵仗迎奎壁星髙環
翠輦松楸路迥駐霓旌風和宛宛華鐘動日麗遙遙玉
　　　磬鳴
　　師表萬年殷薦盛頌揚莫罄魯諸生
　　　其二
　　　犧象雲雷列上台翠微深處講筵開祥煙散彩
　　　盤旋䕶
　鹵簿飄香拜獻來碑峙千尋文燦爛牆推萬仞日昭
　　　囘龍翔鳯翥璇題永先後同欽
　大聖才
　　　　其三
　　　　萬國昇平樂凱旋歌功
　　聖廟湛恩偏琅函特並兼金賜文綺還同華衮傳電
　　　　鉞親揮欽
　武德圜橋沛澤仰
　堯天杏壇式薦馨香日繡繖留輝耀豆籩
　　　　其四
　帝子遙臨精意通函香肅穆鳯城東神馳泗水音容
　　　近道奉尼山禮秩崇恍聽金絲傳古壁頻瞻俎
　　　豆敞齋宫心源㑹得羣賢接恩遇忻沾此日同
幸魯盛典恭紀二十韻
　　　　翰　林　院　庶　吉　士(臣/)耿古德
　盛典東巡舉寰區頌我
皇斯文昭炳煜吾道藉光昌奥義探洙泗隆儀邁漢唐
　鳴鑾停闕里
　駐輦過平鄉魯壁尋遺宅緇帷訪講堂音容留徃蹟
　　　草木覩餘芳恍若羮牆接彌生俎豆光
　御爐煙縹緲仙樂韻鏘洋
萬乘躬為屈千秋德倍彰
宸章垂典誥
睿製叶笙簧已覺雲霞麗還流翰墨香
　金書丹碧煥
　緑字鳯鸞翔
天語從容問臣詞仔細詳推恩皆子姓陪列盡冠裳優
　　　厚原田賜綿延帶礪長
龍顔瞻有喜
聖澤溥無疆懽悅盈陬澨聲名遍校庠崇儒推
哲后典學茂前王棫樸人文盛詩書士氣揚所欣逢景
　　　運六合慶時康
幸魯盛典告成恭紀二十韻
　　　　翰　林　院　庶　吉　士(臣/)伊　太
東幸恩膏溥西清紀載詳禮因
天子議道賴
聖人昌居仰尼山近源承泗水長文明開魯國儒術得
　　　周行
　翠輦乘時動朱旗映日颺
　迴翔瞻入室
　誠恪儼循牆牲幣陳重席蘋蘩薦
　御香爵隆三獻禮樂奏九成章器用頒
　天府工歌叶太常百司陪俎豆四氏効趨蹌鉅典何
　　　巍煥高文更矞皇
　龍章垂碧落
　鳯藻麗穹蒼葺宇
絲綸重題碑翰墨光喬林看檜楷古壁聽笙簧講藝微
　　　言晰推
恩異數彰貂裘䝉
　寵賚
　羽葆覩輝煌
　駐蹕留餘眷編蒲志不忘石渠勤筆札金匱永珍藏
　　　頌祝盈閭里都俞在
　　廟堂中天文運盛泰岱共無疆
幸魯恭紀十二韻
　　　　翰　林　院　庶　吉　士(臣/)楊萬程
帝教隆儒術
時巡肅禮門鳯麟輝聖域奎壁印心源陳俎馨香逺升
　　　堂律度温欽崇留寳蓋幬覆象乾元治接唐虞
　　　統躬持道德籓檜林開
輦路蓍草獻仙根美奂流丹雘飛甍耀紫垣仁耕優錫
　　　土天爵重褒言
睿藻金聲戛穹碑玉篆存蕩平昭協贊樂育履安敦體
　　　極三才備儀超百代尊文光淩泰岱景運叶羲
　　　軒
幸魯盛典恭紀二十四韻
　　　　翰　林　院　庶　吉　士(臣/)阿進泰
皇巡超萬古
　　聖祀肅千秋泰岱飛
　鸞輅宫牆降冕旒上辛崇俎豆二月覲諸侯闕里青
　　　旂繞東山紫氣浮太常馳綵幣胄子挾鳴球典
　　　視唐宗盛儀從漢代優雍雍百官富肅肅兩楹
　　　鏤步輦瞻雲峻齋宫望殿幽升堂
親九拜入廟獻三酬講席奎文敞經聲魯壁蒐
宸章輝玉牓
御藻勒銀鈎後殿
　龍車轉前林
　鳯羽遊異蓍仙露入神草瑞雲收手檜天題咏香泉
　　　味𡨕搜蠲租眉耉渥頒爵耳孫周博士添經術
　　　旗門護檟楸貂裘頻賜賚黄蓋命藏留北闕迴
　　　輿日西山匠石鎪穹碑標曲阜大册煥神州
　特遣虞衡使還將棟宇修朱提
　頒内府丹桷煥雲樓重道書無匹尊師史莫儔江山
　　　宣禮樂河嶽仰懐柔恭頌
　神堯德長同泗水流
幸魯恭紀十二韻
　　　　翰　林　院　庶　吉　士(臣/)董　泰
　　　春滿尼山路
天臨曲阜城愛民勤省問重道啓文明泰岱祥雲遶東
　　　蒙瑞靄迎古書求彖繫大樂訪咸英珪璧傳先
　　　蹟宫牆愜
聖情緇帷來
　鳯蓋
　翠輦駐鸞聲曲有潛魚聽圖因寳馬呈杏壇增氣象
　　　泗水毓華菁
　玉牓垂三殿
　金題壯兩楹大臣監匠石
　帝子上粢盛至治隆師範
綸言闡道精小臣恭紀載稽古樂光榮
幸魯盛典恭紀二十四韻
　　　　翰　林　院　庶　吉　士　王士錀
天閶開鼎命岱嶽拱
乾陽峻德彰巍煥崇文著矞煌薪傳抽錦祕斗極燦
龍章道統苞前喆心源印素王
禁扃凝眷眷鑾輅動鏘鏘
蹕駐東山迥恩流泗水長鳥迎仙仗轉草傍翠華香
特典明禋懋
皇儀秩祀莊靁尊親涖鬯雲幣覿升堂裊裊縈香篆輝
　　　輝麗燭光笙鏞盈碧宇
綸綍肆圭璋爰啓琉璃匣平移玳瑁牀一言昭闡繹四
　　　字罄揄揚璀璨璇題耀飛騰奎壁翔土田恢嗣
　　　續散秩益冠裳曲蓋先師軾
宸書壽母坊蠲租敷浩蕩
賜帑湛汪洋魯道閎新碣周行暨逺疆元公推錫後子
　　　姓復揚芳典禮超前漢規模陋盛唐史臣難贊
　　　頌文治樂賡颺怯劘賈生壘恭循考父牆瞻霄
　　　忻異數依日愛非常幸際休明代傾葵奉
聖皇
幸魯恭紀二十四韻
　　　　翰　林　院　庶　吉　士(臣/)才　住
　　　閶闔垂衣日寰區擊壤時東巡依舜典時邁咏
　　　周詩
　鸞輅乘春發霓旌拂曙馳岱宗瞻峻極魯殿訪陳基
　　　爰
　幸宣尼宅先臨闕里祠省牲新薦享釋奠舊威儀玉
　　　帛陳庭實笙竽奏樂詞祥熏飄柱栱明燎映罘
　　　罳興俯將
宸敬尊崇仰帝師心源誠黙契道統繼聞知
　鴻筆題銀牓龍光照玉墀片辭該已盡萬世語非私
　　　挺幹孤生檜叢莖瑞應蓍上公膺
　寵錫舉族被榮施賜酺歡心洽蠲租惠澤隨金錢中
　　　禁出文綺尚方貽
　召對諸生俊恩加好爵縻廟堂留曲蓋壽母表華榱
　　　已荷
皇慈極重看
睿藻披千言揮韻賦五字麗穹碑重道能如此斯文儼
　　　在兹史官詳紀載簡册待昭垂愧少班張筆難
　　　將雅頌為右文成
聖治何幸遇昌期
　　　敬讀
御製
御書孔子廟前後碑文恭紀二章(有序/)
　　　　兵科掌印給事中加一級(臣/)宋駿業
　　　羲畫乾坤堯傳精一由來上哲定有文章我
皇上以仁聖之姿建中和之極學扶正脈道協素王
入廟
幸林隆規鉅典既旋
鸞輅即灑
龍章玉振金聲聿著大成之頌禮明樂備并嘉元聖之
　　　功蓋因孔以及周如遡源而竟委自昔未有曠
　　　代罕行乃因殿宇之漸欹復動
宸衷之眷顧
　命官庀治
　發帑鳩工歲逾一周功方告竣循牆拾級磷磷雁齒
　　　之階丹雘塈茨燦燦魚鱗之瓦典型非逺廟貌
　　　聿新式昭景仰之規再
製重修之碣幸依禁近臣得預觀乃選石於藍田遂鐫
　　　文於闕里摹勒告竣搨本進
　呈拜手載觀珍踰緑字爰入
　内府之帖同編
　祕笈之藏筆陣雲横難擬釵痕於鋒穎墨池波濺細
　　　求戈法於毫端久垂畫一之模永示正心之法
　　　昔漢家誼辟妙有歌詩唐代英君神推飛白未
　　　有
　文因重道
　義起崇儒宣義藴於性天寄楷模於翰墨璣衡在手
　　　變化入神臣奉職省垣兼較金石欣逢
　盛典敢後揄揚坐井觀天以蠡測海豈陳梗槩曷罄
　　　形容
聖學淵源契大成尚然勤止溯先正花迎
　鑾輅臨東甸風遞絃歌入魯城三殿禮陳蠲俎豆五
　　　雲章煥散瑤瓊
天書親捧登金石蚉負何當被寵榮
　　　其二
　　　殿宇穹窿倚日開
宸遊瞻仰幾徘徊冬官新遣鳩工去
　帝子親銜
鳯詔來再煥
絲綸驚異數兩經較閱媿非才豐碑交映垂謨誥萬世
　　　鈞陶入化裁
聖駕幸曲阜釋奠
　先師恭頌
　　　　户　　科　給　事　中(臣/)趙吉士
　　　沙界平成天地功布衣參贊帝王同賢賢函丈
　　　神猶宅
聖聖傳心
　輦向東典舉千秋儀鄭重林開五色氣葱蘢几筵應
　　　見臨章甫禮數從容沐化風
　　　其二
　　　冬仲東
　巡綵仗雄欣傳
　駕幸聖人宫泰山不改巖巖象
王者猶瞻皥皥風設几
　山龍增肅穆升堂絲竹侑豐融牲牢自古多殷薦羽
　　　蓋尤標禮數崇
　
　
　
　
　
　
　
　
　
　
　
　
　
　
　
幸魯盛典卷三十三
　欽定四庫全書
幸魯盛典卷三十四
　聖駕幸闕里祀
　　先師禮成恭紀
　　　　　戸　　科　給　事　　中(臣/)汪晉徵
　　　　盛世隆文教
　宸衷叶聖心淵源洙泗逺矩矱帝王欽柴望先東嶽觀
　　　　遊到孔林
　　龍旗輝絳日
　　鸞輅越青岑燕許誇驂乘鄒枚慶盍簪盛儀超徃古
　　　　曠典耀當今
　睿藻星辰爛
　天章日月臨雲霄頒渙汗典秩歎林壬庭植千年檜堂
　　　　懸六代音冠裳真肅穆廟貌儼蕭森禮器紅螭
　　　　古豐碑碧蘚侵羮牆如晤對心性任探尋手澤
　　　　瞻函丈遺徽在瑟琴乾坤同廣大海嶽並崇深
　　　陶后尊師意軒轅問道忱詩書時灌溉丘索益
　　　浸淫爵賞
恩逾渥牲牷祀必歆匪材同朽櫟末學等蹄涔職滯周
　　　南地心依鳬繹隂抒懐遙獻頌仰止思難禁
聖駕幸闕里恭賦
　　　　禮　科　給　事　中(臣/)錢晉錫
聖治唐虞接
宸衷洙泗傳斯文垂斗極吾道絶蹄筌書軌攸同日干
　　　戈載戢年盛儀將
幸魯
　法駕逺從燕萬騎聞雷動十官看璧聯
　鸞旗晨捲霧
　鳯葆夕浮煙宅枕尼山舊星當奎宿躔杏壇流澤逺
　　　槐䕃植根先懸甕留蝌蚪遺書奏管絃泰山親
　　　仰止滄海近囘旋展謁宫牆峻趨蹌俎豆䖍
　尊師心邁古
　重道禮光前肅拜停
　鑾輅精禋對几筵薦馨修黍稷宿設戒宫懸日月
宸章麗雲霞
御墨鮮
湛恩優後裔秩祀徧羣賢鏹
　賜朱提燦碑穹緑字鐫
帝圖真蕩蕩王路信平平曠典資排纂鴻篇媿穴穿欣
　　　逢文教洽拜手頌堯天
聖駕幸闕里頌(并序/)
　　　　禮　科　給　事　中(臣/)黄六鴻
皇上御極二十有三年厯啓上元歲逢甲子風薰舜瑟
　　　軒開復旦星雲壤擊堯衢戸仰光天日月集琛
　　　球於域外萬國咸柔敷禮樂於寰中九州漸被
　　　巍巍蕩蕩
　至德難名矞矞皇皇
　𢎞猷具備乃猶踵勲華之絶業時厪羮牆綜一貫之
　　　心傳彌深寤寐
　謂後先符節統備素王遐邇詩書咸宗闕里省方問
　　　俗徃制宜遵重道崇儒
聖心尤切爰舉
　時巡之典特隆肆覲之儀維時化日南行
　玉輦轉陽和之候文峯北拱金輪卑丘垤之觀指泰
　　　岱以鳴鑾向昌平而
　駐蹕式瞻古殿煌煌數仞之牆緬想遺徽寂寂千秋
　　　之鐸犧尊致潔鳯管齊鳴三獻既終百禮斯洽
　　　進諸生而講藝
天語琳瑯集四氏以横經
王言綸綍烟霏鐵檜金敲玉戛之章日麗螭碑鳯翥鸞
　　　翔之筆
睿製昭於星日
恩賚榮於綺裘庭楹騰斿蓋之輝支庶拜簪纓之寵原
　　　田畮畮蠲彼常租髦士峩峩加之異數錄裔孫
　　　於姬相增博士於尼山鄒魯千村悉附杏壇遺
　　　澤江淮萬井咸叨
楓陛深仁典莫隆焉
恩斯溥矣夫運開豐沛肇祀太牢詔賜褒成廣封邑戸
　　　釋奠傳於建武太師贈自乾封開元晉文宣之
　　　稱祥符定陪祀之位莫不垂諸簡册著為典型
　　　然而規制半屬相沿恩施鮮能旁及惟是天開
　　　有道
聖契同心
萬乘親臨禮隆百代一門瞻戴澤被四方誠僅覯於昌
　　　辰實罕聞乎徃牒(臣/)學慚蠡管職忝班聯恭遇
　鴻規曷勝燕喜謹拜手稽首而獻頌曰
　　　維
皇御宇至治光昌鼚軒雅奏糺縵天章教通槃木化洽
　　　扶桑三千玉帛百萬梯航啓幄右文披圖稽古
　　　精一傳心勲華接武褒對敷天謳思率土泗水
　　　絃歌尼山鐘鼓睠懐鳯德景企麟蹤旁參徃制
　　　駕言徂東歲在甲子時維仲冬
　龍旗耀日豹尾臨風鳬繹嵳峩龜蒙崒嵂闕里鳴鑾
　行宫駐蹕毓粹翬飛奎文鳥革肅庀牲牷䖍修籩食
　　　篆烟縹緲蕭鬯氤氲靁尊碧醑雲幣丹雯禮隆
　　　祼獻樂奏咸雲壁琴應響壇杏舒芬俯仰松楸
　　　摩挲楷檜
御墨鴻軒
宸章鳯翽
　講幄𢎞開諸儒畢會芸笈敷陳芝函錫賚
君恩孔渥
聖澤旁流檐輝篆額篋貯綺裘纊温四氏蓋
賜九斿爵崇東野膏溢西疇坊斧擴封田租
詔免木鳯春囘金雞日轉潤浹江淮懽騰青兖矞矣隆
　　　規皇哉曠典載稽前史詎乏崇儒櫺門列㦸衮
　　　冕凝珠潤飾𢎞業表章遺書雖尊麟紱未枉鑾
　　　輿何幸昌期
聖人首出九野霑仁八紘徧德性道常輝文章共式圖
　　　籙萬年與天無極
大駕幸魯恭頌
　　　　掌河南道事江南道監察御史(臣/)嚴曾榘
　寳籙端皇極
　璿圖握紫樞同書奄九有至化洽三無鄒魯言為法
　　　君師德不孤昌期崇大道曠代祀先儒北拱羅
　　　星斗
　東巡協典謨
　龍旂觀勝蹟鳬繹號名區闕里絃歌奏齋宫禮數殊
　　　圜橋増博士講席召生徒木鐸升堂振金絲降
　輦趨
恩留芝蓋在
詔與杏壇俱古檜猶存幹文禽自引雛從來躋聖域况
　　　乃接天衢特重兼金
　賜全寛一歲租成珠落咳唾勒石紀都俞師表懸
　文廟仁風徧舞雩侍臣多獻頌末技愧操觚
聖駕東巡幸闕里釋奠
　先師恭賦
　　　　河南道兼察御　史(臣/)趙廷珪
聖徳超千古
皇風遍九州星迴移闕里花合駐
宸旒雙鳯扶
　雕輦羣工從
　彩斿水通洙泗近雲接岱宗浮肅穆瞻遺像羮牆動
　　　㝠捜禮嚴崇俎豆澤逺敬松楸道統三皇接心
　　　傳六字留儼然周禮樂邈矣魯春秋山木懐前
　　　哲風雲入
睿謀碑穹持地軸墨潤灑天球鳬繹成竒觀崆峒豈易
　　　儔小臣逢盛典簪筆紀
　巡遊
聖駕東巡幸闕里釋奠
　先師恭賦
　　　　江西道兼察御　史(臣/)錢三錫
　　　化洽琱戈偃時熙玉瑞陳軒皇看受籙闕里表
　　　傳薪矢德𢎞文運𡨕心契道真淵源洙泗接典
　　　禮漢唐因嗣廟牲牢盛宫牆展謁親珠旗初北
　　　發
　鑾輅遂東巡壤接青疇古山開翠嶂新奎躔光燦爛
　　　尼阜勢嶙峋甕著丹書異音留素壁神徘徊趨
　　　鯉處彷彿繞龍辰雷動停千騎雲開列九賓宫
　　　懸聆法樂俎豆見精禋象緯
宸章麗琳瑯
御墨珍萬年輝劍珮五字耀貞珉體挾蛟龍舞聲調金
　　　石均隆儀陪祀肅
寵賚湛恩頻大義重昭揭微言詎鬱堙編摩垂簡冊抃
　　　舞溢簪紳
君極天同峻王風日返淳小臣來絶徼拜手屬車塵
大駕幸魯恭紀三十韻
　　　　陜西道兼察御　史(臣/)劉維禎
　景運上元年文明化八埏
　省方遵魯甸望秩考虞編
　鳯蓋霜林賁虹旗畫谷鮮八神森列帳七萃肅中權
　　　日麗奎婁野星陳濟汶邊岱雲朝送翠壇燎晝
　　　揚烟奏樂升歆畢崇儒夙
　駕前端門真屹若孔里獨巍然遺廟層霄矗中階列
　　　宿懸緇帷仍象佩丹壁自琴絃宗伯處罍洗從
　　　官飭几筵
九重親獻爵兩廡特加籩
龍衮星辰耀鵷行劒佩聯㦸門麾纛擁宫架鼓鐘縣華
　　　胄皆承
詔雲孫悉聽宣勝衣頒繡段
賜講立彤旃進秩
隆恩溥陪班渥澤沿援毫深
睿想灑墨煥奎躔文挾長河注書垂霱露妍璠璵鼇背
　　　現琬琰鳯形鐫萬古穹碑聳千秋
　麗製傳
謁林逾肅穆
駐蹕屢迴旋彩霧籠
　仙仗天香繞玉鞭靈蓍符大衍文楷憶前賢洙水遙
　　　源合防山夕照連摩挲餘檜樹眺覽及林泉並
　　　展銀鈎字俱成瑞錦篇
六飛囘輦道百里賜祠田永覩儒風振從教治化全小
　　　臣長拜手快覩日中天
聖駕幸魯恭紀
　　　　戸部江西清吏司郎中(臣/)張　琦
　　　卿雲欣覩九天開寳鼎香隨
　玉輦來振鷺羣飛周佾舞翔螭雙繞漢尊罍甘泉試
　　　汲淵源逺鐵檜重邀雨露培
　雕輦更移防阜畔文孫親為掃莓苔
　　　其二
　　　詩禮堂前
　警蹕傳鯉庭瓜瓞正綿綿牙籖捧出雲霄上組席移
　　　來日月邊靈雀飛飛迎
　輦路豐貂鬱鬱惹爐烟馨香此際邀
　親薦迥異瞻風過魯年
聖駕幸魯恭紀
　　　　户部貴州清吏司郎中(臣/)陳斌如
　　　夙駕
　熙朝出
　鳴鑾闕里來星辰舒雁翼日馭控龍媒
　紫蓋留金節黄流捧玉罍一牢隆漢祀六籍燦秦灰
　　　肅穆疑
天表流連厪
睿裁杏隂留几席檜紐護風雷座想三千列時逢五百
　　　囘至文昭日月重為
聖君開
聖駕幸魯恭賦
　　　　刑部福建清吏司郎中(臣/)邵延齡
　　　郅治隆
　巡幸
　鴻文備訓謨燔柴䖍始告釋奠典𢎞敷里諺歌游豫
　　　嘉禾協瑞符夔龍驂後乘方虎為前驅日射牙
　　　旗燦雲隨
　玉仗紆衣冠風競古父老杖相扶
　文教明三德
　仁聲溢九區綴班齊鵠立止
輦受嵩呼
帝則初何異
天章迴自殊夜珠香篆吐曉露墨池濡
　别殿迎仙幄
　行宫指海嵎
　省方先問俗訪道獨崇儒洙水分源委鯉庭識步趨
　　　景行千載合瞻仰一心孚異蹟思麟紱祥徵憶
　　　鳯圖粢盛光俎豆軒蓋壯車徒
宸翰標題切豐碑剞劂摹由來崇爵秩新得見規模盛
　　　事傳
昭代羣情洽彼都
恩榮遐邇遍紀載古今無寳篋縹緗貯瑤函錦繡鋪小
　　　臣膺珥筆拜手誌黄虞
聖駕幸闕里釋奠
　先師恭紀
　　　　刑部廣東清吏司郎中(臣/)胥　琬
　　　闕里風雲㑹文明海域同霓旌萬樹外
　鳯輦百花中禮樂兼前代車書列上公
天恩深泗水颺拜盡呼嵩
　　　其二
　　　日暖迎
　鑾地雲高
　駐蹕亭水連滄海碧山接岱宗青聖道通三極
天文煥六經臣鄰喜起頌簪筆直櫺星
聖駕幸闕里釋奠
　先師恭紀
　　　　刑部貴州清吏司郎中(臣/)姚士暨
　　　玉燭調元化華平集百祥
　武功逾鎬洛
　文德紹虞唐風教通重譯車書暨八荒漸摩民俗古
　　　景仰
聖情長諏吉當嚴節
乘輿發未央江淮浮綵鷁鄒魯肅條狼疾苦諮田父
　恩膏被井疆觀風
　臨泰嶽重道
　詣宫牆淵湛洙河水崇閎闕里堂爐烟霏
　輦路鹵簿晃朝陽嚴翼貔貅旅雍容鵷鷺行鸞聲傳
　　　噦噦鳯吹叶鏘鏘鼓伐靈鼉動旗翻翠鳯揚
一人䖍盥薦羣辟盛趨蹌禮物陳三代精忱邁百王管
　　　簫歌備舉都荔散羣芳交暢牲煙達嘉虞福醴
　　　將
　　孔林瞻瑞靄
　講席吐琳瑯父老圜橋聽旌麾向夕張
　囘鑾松幄畔
　駐蹕杏壇傍愾慕思彌切低徊眷不忘葳蕤留
　寳蓋霏結灑
宸章捧去蛟龍護懸來日月光
　尊師情繾綣延世澤汪洋胄子承
天顧諸生被繡裳
主恩真莫並
聖德有餘慶錫帛卑安帝陳牲陋武皇寒辰風習習枯
　　　谷露瀼瀼彤管宣揚盛尼山草木香小臣甘菲
　　　　質秋署備官常讀律遵先訓揮毫愧俊良歡呼
　　　　逢曠典拜手効賡颺
　
　
　
　
　
　
　
　
　
　
　
　
　
幸魯盛典卷三十四
　欽定四庫全書
幸魯盛典卷三十五
　　　　恭遇
　駕幸東魯釋奠
　　先師禮成
　御製詩篇勒石垂示永久敬賦七言律三首
　　　　　戸部河南清吏司員外(臣/)李振世
　　　　漫道穆王馳八駿還輕夏后御雙龍豈如
　帝德崇師範直以
　天顔挹聖容嶻􁫙宫牆瞻美富淵源洙泗見朝宗
　宸章親灑由來少迥出東山第一峯
　　　　其二
　　玉輦東巡謁素王千官拜舞和
　龍章杏壇雨露
　天恩逺軒架金絲
　聖治光自有平成關述作不將封禪溯羲黄同文海宇
　　　胥歸極應比尼山日月長
　　　其三
　　　甲子
　鳴鑾下孔林有虞東狩又逢今九成樂備明禋志五
　　　字詩傳精一心
　御蓋留時光俎豆
宸章題處重球琳
　尊師曠典真堪紀萬歲千秋頌
德音
　　　恭頌
皇上駕幸曲阜祀
　至聖先師孔子十章
　　　　戸部河南清吏司郎中(臣/)莊名弼
　　　維
皇承運上元甲子武功既成敷文伊始舊染維新民寧
　　　幹止海晏河清軒舞再起
　　　其二
　　　維天愛道圖書以宣肇啓羲皇一畫開先黄帝
　　　堯舜道乃遞傳作君作師二典有編
　　　其三
　　　放勲欽明重華是述允執厥中危微精一禹湯
　　　文武基命宥密爰逮尼山道髙上律
　　　其四
　　　大哉
　孔子天縱作聖刪定贊修六經是正生民以來未有
　　　其盛立道綏和萬古胥慶
　　　其五
帝曰欽哉
　聖居近止夢寐羮牆登堂乃是八鸞鏘鏘遙指闕里
　　　龍旗十乘
聖心則喜
　　　其六
帝曰欽哉有嚴有翼宗廟百官美富是式乃
命秩宗惟寅惟直䖍修祀事恪共爾職
　　　其七
　　　有嚴
天子穆穆皇皇得門而入數仞宫牆孫枝奕葉濟濟蹌
　　　蹌金聲玉振獸舞鳯翔
　　　其八
　　　惟
聖契聖千載同堂乃揮
宸翰錫寵揚光萬世師表棹楔垂芳唐宗漢祖陋無文
　　　章
　　　其九
　　　泰運方開文德是暢虞庭喜起夔拊臯颺亦越
　　　成周卷阿繼唱於斯為盛萬代企仰
　　　其十
天章煥乎光昭宇宙人文化成千載莫遘小臣備員粗
　　　知句讀
天子萬年弼拜稽首
　　　恭頌
聖駕幸闕里詩
　　　　戸部江南清吏司主事(臣/)裘充珮
　　　光被隆唐帝薪傳紹素王肅將殷盥薦謦欬恍
　　　宫牆俎豆方陳設圖書並矞皇彞倫欣秩叙昭
　　　格在馨香今古微言契雲孫奕葉昌
殊榮邀晉錫
宸翰灑奎章玉帛頒羣后聲靈動八荒古皇齊軌轍後
　　　聖藉津梁
大駕幸魯恭紀
　　　　戸部山西清吏司主事(臣/)張天覺
　　　聖學千秋重
君恩百代先
皇躬親俎豆
　仙仗耀山川
　華蓋尊師表
　鴻文紀道傳
湛恩兼鉅典東魯戴
堯天
聖駕幸魯恭紀一章
　　　　戸部浙江清吏司主事(臣/)方　伸
　　　上元甲子應期昌揆文奮武靖八荒在廷稽首
　　　咸拜颺登封告類宜肅將我
皇謙讓曰未遑粤稽古典載省方
　金輿翠輦南東行盱睢童叟跂踵望聿崇聖道先闡
　　　揚鐘鼓殷訇日觀旁森森靈爽檜栢蒼朱檐碧
　　　瓦數仞牆素王儼在情洋洋摳衣祗肅登陛堂
　　　車服禮器何熒煌諸儒導前後趨蹌
一人俯仰度穆皇潛通肸蠁儼衣裳僊韶縹緲翕天閶
　　　四氏子弟峩奉璋沛以
殊恩露零瀼蔚哉
睿藻摛奎章昭囘屈注連天潢舂金撞玉嫓鏗鏘豐碑
　　　贔屭高且昻階戺炯炯星日光緬邈秦灰魯壁
　　　藏微言榛塞黯不茫亦有祀祠漢及唐列代纘
　　　承稱賢王羣言龎雜間老莊清虚苦空遞頡頏
　　　疇秩厥禮軼殊常一歸正學簸粃糠惟
皇心源洙泗長手障東川瀾不狂誕敷聲教訖四疆上
　　　作下應網在綱鳯凰鳴矣於高岡八風吹出宫
　　　與商小臣詞劣漢田郎秋吟蟋蟀沿栢梁渺希
　　　風雅頌泱泱高深萬一詎能當靖共祇勉庶事
　　　康卿雲載賡歌明良
聖駕幸魯恭紀
　　　　戸部福建清吏司主事(臣/)王榖韋
　省方勤夏載問俗繼虞巡峻拒云亭議
　䖍過洙泗濱千官陪
　法駕萬騎歴城闉鄹邑傳
　仙蹕尼峯
　駐玉輪旗翻檜樹影佩拂杏壇塵車服升堂見几筵
　　　入廟親
宸躬方穆穆
　胄子復詵詵壁訪藏經處書稽吐玉晨德馨傳俎豆
　　　曠典舉明禋執鬯
　心逾肅披帷
　意自真禮成欣鼓篋樂奏恍聞鈞四姓皆沾澤諸生
　　　更
賜緡
天章輝日月
奎翰燦星辰
　楷法龍文麗
　詩篇鳯藻新
綸言誠博大貞石亦嶙峋徃者王風寢因之至教湮老
　　　莊淆列代楊墨煽先秦絶續憂吾道匡扶仗
聖人謙懐昔未覩大義此重伸樹鵠惟謩訓程材但洛
　　　閩功超三代上治比百王醇浩蕩逢
　昌運迂疎愧小臣望洋空致歎入室竟無因幸戴堯
　　　天化寧愁顔巷貧康衢聊擊壤盛世仰垂紳應
　　　識
今皇德真將造化均
　　　恭紀
駕幸闕里詩
　　　　禮部儀制清吏司主事(臣/)鄧　性
　　　百代斯文振羣方雅化同
　崇儒循逺緒
　闡道振宗風已自羮牆見何須夢寐通
宸章顯褒贊今古闢鴻濛
　　　恭紀
聖駕幸魯詩
　　　　刑部雲南清吏司主事(臣/)王　謙
　　　閶門曉啓出
　鑾輿
　勅戒前騶下兖徐樂道頓忘
天子貴
　崇儒願近
　　聖人居魯生獻賦登髙日衛士歌風脫劍餘快覩
宸遊光鉅典五雲長護玉麟書
皇帝幸魯躬祀闕里詩
　　　　内閣撰文中書舎人(臣/)陳悅旦
　　　巍巍
帝德大無疆效法由來自
　　素王方
　幸岱宗隆望秩旋臨闕里肅冠裳明經須近龜蒙地
　　　觀禮爰登鄒魯堂欣覩
　龍旗徐至止式瞻鷺序凜趨蹌杏壇雨露重沾潤泗
　　　水星辰益煥光樂奏九成諧舞蹈祀陳三爵薦
　　　馨香喤喤大吕明堂下隱隱洪鐘輦路傍道貌
　　　久知親夢寐德容仍喜見羮牆講筵更覩威儀
　　　盛侍從皆聆訓誥彰
御筆餘輝騰日月
睿思雅韻叶宫商遙馳
　法駕山川奠崇豎豐碑松栢芳允矣休風超漢宋猗
　　　歟曠典繼虞唐
大駕幸闕里賦(并序/)
　　　　内閣撰文中書舍人(臣/)于漢翔
　　　粤稽虞后四巡天王時邁詩書之文可考而知
　　　也繼此或有事登封或循行阡陌不過問俗省
　　　方陳詩納賈而已其於崇師重道之典無聞焉
　　　即漢高過魯祀以太牢史特書之用誌美也然
　　　其時禮制缺如儒風未振識者惜之豈如我
皇上契危微精一之傳建禮樂中和之極左圖右史日
　　　就月將紹千聖之芳型為百王之懿範者哉彼
　　　夫文宣之號錫於開元器物之頒優於廣順又
　　　瞠乎後已歲在甲子律叶應鐘乃肇舉東巡禋
　　　祀泰岱既而過曲阜謁孔林且親詣其宅里焉
　　　為之賦以抒其所見為之詩以致其所尊又
御書萬世師表四字用光聖教遂使尼山木鐸復響於
　　　車塵馬足之餘璧水宗風特煥於珠牓璇題之
　　　下臣弇鄙無文安能揚扢
高深於萬一然而躬逢鉅典其能已於鼓吹哉爰拜手
　　　稽首而為之賦曰
　　　惟道法之相續亘今古而無垠伊祁以上氣象
　　　渾敦鴻濛肇啓司教惟人皇極攸建錫福臣民
　　　治化翔洽俗茂風淳自時厥後君師統别大道
　　　同塗遂分畛域曲學繁興王澤下竭不有聖作
　　　而物覩曷克使君極以尊師道以立維我
皇之景爍兮教訖於萬方際河流之効順兮海波不揚
　　　偃武而益修文兮舞干羽而垂裳運
神謨而授方畧兮捎夔魖而靖欃槍擴禹貢之版圖兮
　　　重九譯而闢八荒
天子方擁圖書研經史探珠淵之祕藏闡酉山之奥㫖
　　　既遊心於簡册欲訪道於崆峒應上元之甲子
　　　遂啓駕乎蒼龍倣古巡狩至於岱宗爰是雲䍐
　　　舉翠蓋擎􁊴阿曳縞而御軛朱鳥舒翼而倚衡
　　　蚩尤秉纛勾陳靡旌千旗谷轉四牡風輕瞰日
　　　觀歴云亭燔柴瘞璧獻幣陳牲海若因之動色
　　　山靈為之呼聲是時猶未臨乎曲阜也乃曵虹
　　　霓淨氛埃涉河濟踰江淮鮫人貢篚以承露馮
　　　夷擊鼓以鳴雷銜枚而雞犬晝息弭節而黍谷
　　　春囘戒秋毫其無犯布陽和於方來草何知而
　　　欲結民有感而胥懐既乃景行念切仰止欲抒
　　　謂是行也非徒攬乎遊觀之勝豈聊逞乎心目
　　　之娯顧瞻孔林勒轡停輿景昌平之芳躅幸闕
　　　里之名區其山則逶迤襟帶鳬繹龜蒙崱屴崒
　　　􁮣霞蔚雲封有似乎雙闕之聳峙而樹聖人之
　　　文峯其水則泗洙縈繞道脈源長淪􁠕瀺灂澄
　　　流泝光沐浴日月激盪隂陽有似乎濯文河而
　　　波濶倬雲漢以成章其石則瑊玏碔砆陸離歴
　　　落古篆螭蟠豐碑蘚剥有似乎繁星之麗天紛
　　　垣野其相錯其木則文楷挺秀翠栢摩尋檜霧
　　　晴暝松風晝隂蒼鼠竄逐以斂迹良禽容與以
　　　棲音有似乎三千士之環羅而濟濟七十子之
　　　拱立而森森於是肅明禋䖍昭對詩歌三章禮
　　　嚴
　九拜庭燎熒煌爐烟靉靆肸蠁豐融鼓篋祭菜玉瓚
　　　黄流繽紛藻繢俎豆誠貫乎升中笙鏞響逸乎
　　　雲外覩其殿宇軒楹恍梁木之未壊觀其車服
　　　禮器儼哲人之如在固大成之聖宜崇實右文
　　　之
主是賴斯時也一陽初動萬彚昭蘇飛霰絢乎榱桷卿
　　　雲覆乎葭莩和鸞鳴而應律冷風拂而吹枯日
　　　角珠庭光乎十哲金聲玉振徹乎兩廡煥文章
　　　於魯壁陋綿蕞之漢儒典禮既成工歌已畢樹
　　　長旓以前行斂曲蓋而不飾匪直過里以式廬
　　　乃遂登堂而入室望峻宇之􁛺􁥶兮類帝閽之
　　　岌嶪排深闥之幽邃兮翳仙居其髣髴繚象緯
　　　於周垣匝卉木於粉堞聚奎斗於崇墉落文虹
　　　於丹壁對几杖户牖之在前撫劒佩琴書之在
　　　側若函丈之匪遙庶羮牆之可接啓五經而悟
　　　薪傳進諸生而開講席賚之以縑緗錫之以品
　　　秩推恩以旁逮乎宗祊勒石以永留乎勝蹟誠
　　　曠代之隆施洵
　盛朝之極則
天子於是睿思泉湧灑灑洋洋振千言之
宸詠煥萬仞之宫牆星辰糺縵乎硯匣風雨馳驟乎筆
　　　床體製逺駕乎栢梁之上光芒直射乎杏壇之
　　　旁屹然銀鈎兮鐵畫配夫山高兮水長若夫惠
　　　風遐暢甘露覃敷既省耕而省斂亦賜復而賜
　　　除勸稼穡於阡陌勤慰勞於農夫審肥瘠於原
　　　隰辨燥濕於方隅盼屬車之一至樂豐年之多
　　　稌久已心周於廣野今復身歴乎康衢皥皥乎
　　　民登於袵席春臺之上喁喁然風進於循蜚疏
　　　仡之初凡此深仁與厚澤皆由厭飫乎道腴於
　　　是乎兒齒鮐背之叟含哺鼓腹之儔相與喟然
　　　而歌曰望翠華兮六素虬建鸞旗兮薄天游揚
　　　淑問兮桑田稠沛膏澤兮頌聲流安得稅駕兮
　　　歲時巡乎九州而巖穴之士竊聞
幸魯之盛儀快覩崇師之曠典莫不抃舞而起曰瞻彼
　　　東山兮玉露盤桓登其堂奥兮想像衣冠聆
天語之煌煌兮樹立山寒誦
宸章之炳炳兮雲燦星攢揭大道於中天兮下際上蟠
　　　振微言於千載兮玉檢金函翳儒林之繁㑹兮
　　　　爭欲慿軾結靷圜橋門而聽觀所以際乎昇平
　　　　前代未足方其至治契乎心源徃聖洵有資夫
　　　　大義即列辟臨雍釋奠之典章無踰我
　皇之誠摯又何况七十二代封禪之文安得頡頏而相
　　　　嫓然而
　天子猶孜孜靡暇嘉意芸編酌前謨而為憲味至道而
　　　　為言諮典故則慎簡夫碩彥參政治則特拔乎
　　　　遺賢凡因革損益之允當信聖神文武之兼全
　　　　故能録書出於河源醴泉湧於池圃丹鳯集於
　　　　髙梧嘉穗呈於率土天休調劑乎五行坤維順
　　　　應乎六府膺卜年有道之長受百世無疆之祜
　　　　簪筆而紀者方將載
　　鴻烈於無窮故
　　盛事特書於東魯
　
幸魯盛典卷三十五
　欽定四庫全書
幸魯盛典卷三十六
　聖駕幸魯恭頌四首
　　　　　内閣撰文中書舍人(臣/)宋志梁
　　　　文教開東魯崇儒自
　聖朝仙源停
　　日駕闕里攬雲翹絲竹聲飄緲龍蛇影動揺九儀隆
　　　　灌獻觀聽肅圜橋
　　　　　其二
　　　　緹室灰初動天心轉一陽
　　豹車承檜露
　　龍衮帶芹香兩廡冠裳肅千秋爼豆長太平崇禮樂
　　　　藝苑藉笙簧
　　　　　其三
　　　　堂畔穹碑在
　　絲綸沛
九天
王言雲漢麗
宸翰日星懸疑有蛟螭動眞堪琬琰䥴摩挲欽墨寶珍
　　　重越珠蠙
　　　　其四
　　　元聖功勲逺名儒理學深遺風傳奕世
特典賜華簪文德漸天壤
恩榮軼古今萬方親
　盛化歌誦溢儒林
聖駕幸魯恭紀
　　　　行　人　司　司　正(臣/)程兆麟
　　　葭管飛灰日昌平
　駐蹕時雲陰移雉尾樹影抱
　龍旗
萬乘躬勤學千秋自得師巍巍瞻闕里肅肅拜階墀謦
　　　咳眞如在羮牆恍見之心源全黙契俛仰有餘
　　　思
鳯翰星辰麗
鸞章琬琰垂十行香爛熳五字墨淋漓直擬探三昧何
　　　能贊一辭蛟螭纒古鼎神鬼護穹碑擊拊聲諧
　　　律周旋歩中規禋䖍接爼豆肅穆對盤匜統緒
　　　尊姬旦薪傳溯洛伊承
恩多異數
　賜爵荷榮施榱桷雲霞燦松楸雨露滋遭逢良不易
　　　踴躍慶
　昌期
聖駕東巡幸魯恭頌
　　　　國　子　監　　監　丞(臣/)陸鳴珂
　　　函夏昇平日
　深宫暇豫辰
　六飛勤法駕百辟望清塵虞典燔柴舊軒皇問道新
　　　岱宗崇秩祀闕里覩明禋車服先型古馨香
　御氣親大官供爼豆仙樂奏伶倫拜舞分丹陛趨蹌
　　　接絳宸
聖情餘繾綣
睿藻煥絲綸
　翠葢分天上穹碑立泗濵徘徊虬檜健俯仰壁經湮
　　　爵土褒宗子
恩施逮庶人道心千載合元會兩儀淳望氣
　奎光聚觀風
　盛事陳太平欣有象至治快無垠幸際斯文啟咸瞻
　　　吾道伸東巡告成禮奕禩頌
皇仁
駕幸闕里釋奠恭紀二律
　　　　中　書　科　中　書　舍　人(臣/)朱　雲
　　　玉輅時巡過泗沂奎婁舊㝢有光輝千秋契合
君師統九獻精禋咫尺威煥爛
天書垂麗藻葳蕤
　　御蓋拂煙霏魯邦今日沾
　恩澤父老扶藜覲
　六飛
　　　　羽衞鈎陳指聖林榛蕪自闢待
　天臨
　皇情俯察神蓍瑞法曲相和文鳥音馬鬛舊封增式廓
　　　　衮衣新廟薦時歆穹碑霄漢咸瞻仰絶勝金泥
　　　　梁父陰
　駕幸闕里釋奠恭紀
　　　　中　書　科　中　書　舍　人(臣/)汪以澄
　聖德光天壤遐陬淑問揚法乾行不息繩武道彌昌精
　　　　一傳心學羮牆見古皇
　　講筵勤訪落經術重陳常主敬㡬康飭存誠逸豫防
　　　　揮毫珠錯落掞藻玉琳瑯問寢
　慈闈切展親一體彰
郊壇時肅穆祀典乆輝煌屢有蠲租
詔時頒泣罪章訟庭春靄靄蔀屋福穰穰俗易乾坤闢
　　　兵銷日月光車書同萬國琛賮貢遐荒瑞應先
　　　禾黍休徵若雨暘勤民嘗旰食底績恊垂裳脱
　　　劍崇文治尊經契
　　素王修明昌正學筆削挈𢎞綱事業賢堯舜聞知埒
　　　禹湯三才堪竝立百禩賴胥匡廟貎昌平舊衣
　　　冠闕里藏
　謂宜親釋奠豈特禮膠庠日麗秋前樹天融霽後霜
　　　霓旌拂曉曙仙仗動巖廊氣挹東山秀源尋泗
　　　水香宣尼如覿面顔孟恍同堂遺制儀曹備隆
　　　文
睿慮詳
　興朝瞻異數師表有餘芳嵩嶽懽呼遍芻蕘恩澤長
　巡行當此日共慶樂無疆
聖駕幸闕里釋奠
　　先師禮成恭記(有序/)
　　　　中　書　科　中　書　舍　人(臣/)徐樹穀
　　　竊以姬王建學棫樸興歌漢后臨雍明堂作頌
　　　凡兹臣庶共覩鴻庥茍具心知宜申踴抃譬彼
　　　康衢田父能言帝力之𢎞栢梁小臣得與賡颺
　　　之末斯實普天之同慶抑亦載籍之光華也欽
　　　惟
皇上
　學貫一中
　道隆三極
　禀徇齊之睿質更懋緝熈
　奏耆定之神功益勤宵旰肆經綸乎宇宙尤研極乎
　　　㡬微越三代而上法陶唐曠百世而獨師
　　孔子遂因
　東狩特
　幸魯邦登闕里之堂龍蹲如在問洙源之域馬鬛依
　　　然雙闕遺壇猶傍大庭之庫重垣舊宅尚接靈
　　　光之宮爰進祠官恪修曠典咸平奏曲備六代
　　　之宮懸肅拜將誠薦兩楹之雕爼辨欃檀雒離
　　　之種徧歴金門求紫麟赤雀之踪遥尋防阜將
　　　昭
　　聖徳致煩璇牓之題擬導
　䖍衷遂輟金㚇之蓋既乃旋麾肅仗移
　蹕講堂進五氏之譽髦析六經之奥義三英有粲羣
　　霑安吉之温兩塾無譁竝拜綈緗之
賜復有豐碑灑藻
優詔蠲租赤舄靈祠苾芬創舉白雲封檢爟火遥通皆
　　　一代之鴻猷歴千秋而罕遇粤自軒轅命駕襄
　　　野洎乎顓頊求師綠圖盛德冲懷後先輝映若
　　　漢髙之特牢致享宋祖之列㦸施門以擬我
皇瞠乎後矣微臣冗陋幸際昌期敬獻蕪章聊申葵志
　　　辭曰
聖主垂裳㑹薰風滿
帝寰河山朝虎觀日月近
龍顔䕫樂簫韶正虞禋瑞璧頒碧霞遺廟曲玉女舊池
　　　灣探䇿開金篋捫碑叩石關
　東巡修典禮左顧切痌瘝暮草青川驛寒雲白下山
　　　雕輪從電去繡騎逐飈還歸德靈祠閟昌平古
　　　木環琴臺麟跡杳露井鳳儀􁀙篹豆椒馨薦雷
　　　犧蘚色斑一誠
宸藻煥三禮
睿躬􁋯賜錦天袍耀封書玉軸圜雲樓堯日靜射圃孔
　　　堂閑金勒穿林外珠斿映水間九華舒帳殿七
　　　寶飾刀鐶雪扇欺銀雀霜鞲亞白鷴鬚旃光轉
　　　緑毳幕彩微殷魯國親
龍衮鄹鄉覲鷺斑文明傳盛事萬古莫躋攀
聖駕幸闕里釋奠
　先師禮成恭頌
　　　　中　書　科　中　書　舍　人(臣/)臧眉錫
　至聖髙千聖
今皇邁百王
　升堂如授受
　入室仿羮牆
宸翰風雲麗
龍文日月光中天逢盛典從此道彌昌
聖駕東巡幸闕里恭紀
　　　　行　人　司　行　人(臣/)徐　炯
　　　武庫揮戈日靈臺偃伯時敷文求至道秩禮重
　先師
　昭代鴻基創
今皇雅化隨春秋當厯序甲子㑹昌期南紀巡非逺東
　　　封事尚疑觀河思大禹望嶽想
　宣尼赤羽旗方轉
　黄麾仗更移齋存兩楹奠敬過一牢祠麗景籠車服
　　　清霜耀㦸枝尊罍堂上舊絲竹壁中遺六佾陳
　　　笙籥三牲薦鼎鼒祼將循古制肅拜迥常儀布
　　　席俄傾耳談經實解頥大宗
恩屢及舉族賞還推旁矚兼塋兆周行歴廟墀樵蘇無
　　　徑入灑掃有人司
寶翰千秋跡
丹綸五字詩雲章懸棹楔奎畫峙豐碑金版非為瑞銀
　　　繩未足竒
心源契鄒魯治統接軒羲
聖駕幸闕里恭紀四首
　　　　太　常　寺　愽　士(臣/)戴　璠
　　　中天文運啟盛世泰階平禮樂光謨烈詩書翊
聖明八荒歸化育萬彚慶生成此際
皇心豫
　鑾輿發鳯城
　　　　其二
　　　昌平佳氣遶遐企
　翠華臨庭燎輝鍾簴爐香拂劍琴
君師眞合契今古此傳心不識宮牆峻安知
帝澤深
　　　　其三
　　　鐵畫摹璇牓鴻文煥綵毫圖球分
睿藻江漢濯詞濤共仰千秋頌還同一字褒從官稽史
　　　册曠代此
恩膏
　　　　其四
　　　况復瞻榱桷巋然廟貎新松楸生氣色苗裔半
　　　朝紳至德思歌鳯文書遡吐麟微臣遥拜手感
　　　激頌鴻鈞
皇上東巡行幸
　先師闕里恭賦有序
　　　　國　子　監　博　士(臣/)陸德元
　　　(臣/)聞虞廷玉厯肆覲羣侯姬室丹書各朝方嶽
　　　蓋端拱而𢎞覆載固肅紀綱於堂陛之中省方
　　　以煥聲靈亦咨疾苦於閭閻之下况夫崆峒訪
　　　道河洛呈圖藴藉寶華恢𢎞蟠際實足薰蒸雅
　　　化鼓舞儒林豈若勒石之罘陳詩汾鼎無關睿
　　　學徒侈宸游者乎我
皇上德恊元貞運當三五
　問安視膳孝治皇唐復税賜酺
恩膏浹洽掃欃槍而洗兵歌復旦以解愠車書玉帛六
　　　合為家文物聲名百昌在宥
　謂游仁義之藪澤必酌其源採典謨之芬腴必窮其
　　　奥溯自尼山聳峙泗水深涵删述六經罔不日
　　　月麗天而江河應地陶鎔萬物有如宫商從律
　　　而黼黻成章雖璧水笙鏞昔曾
　臨祀而杏壇松栢尚闕告䖍爰
　駕六飛瞻言數仞
特申九拜躬奠兩楹大道正中天非冉閔游夏之辭能
　　　贊
至尊猶北面較漢唐宋明之禮尤加子姓祼將賢材秩
　　　序於是加
恩四氏大賚諸生
　瞻棟梁以留題
　撫手植以作賦凡此儀文之盛皆為紀載之光更有
　　　篤棐元公多材家相几几待旦衮衣之德依然
　　　穆穆迓衡赤舄之徽邈矣迺修祠宇錫之土田
　　　載訪世昆列於纓紱蓋以鎬豐鐘鼓發夣素王
　　　山榛隰苓懷音西土豈非傳心千載合撰兩儀
　　　者哉於斯時也廣漠清和九垓沐浴父老騰歡
　　　於
　黄幄風雲結靄於
　翠華茂對者三靈蕃廡者庶草安瀾清晏植圭而答
天庥含哺嬉遊扶杖而歌
帝力乃神功不有大德不居重輪五色之祥屏除弗奏
　　　玉檢金繩之蹟謙讓未遑蓋
天子唯求千八百國之盈寧奚暇考七十二君之封禪
　　　也(臣/)渺見寡聞至愚極陋幸逢郅代忝屬成均
　　　末邀太乙之光輝嘗執上丁之籩豆望
　金門而待漏摇摇於星稀露浥之交考石鼓以探竒
　　　昧昧於車攻馬同之際佩兹秋實顧恧春華似
　　　彼夏蟲有懷冬曝云爾辭曰
　　　元㑹承熈洽祥和普萬方武功當赫濯文命聿
　　　輝煌學海宗洙泗封山陋漢唐
　時巡屆
　輦輅于邁及舟梁穆穆雲霄迥雍雍劍佩鏘觀雲正
　　　日至望岱渾毫芒聖域停
　清蹕神臯憩上襄陳書懷魯壁契道見虞牆
　建極敷隆化
　乘乾振大綱經傳資黼黻義舉叶珪璋木鐸當年振
　　　金聲亘古揚顔曾方入室由賜僅升堂百氏鳴
　　　其説諸儒愼厥防共知同爝火安敢比秋陽道
　　　統因時貴師儀踵事詳
至尊今一顧正學益重光爼豆三登獻宮縣萬舞翔
冕旒躬磬折琮璧告馨香
顧問頒黎老諏詢遍廟廊章縫傳法服几杖列周行球
　　　瑟分韶武尊彛問夏商流風逾皜皜肸蠁信洋
　　　洋殊得
天顔喜還教異數將金貂元子錫玉醴四門嘗古檜摛
　　　文藻輕毫飽墨霜霞雯驚爛縵驥勢看騰驤鈎
　　　畫雲根緑飄颻羽葆黄深林瞻不逺若斧兆相
　　　望荆棘寧潛伏松楸盡老蒼
聖情彌眷戀
睿語倍和莊拓壤參塗外周廬禁籞旁麟游嗟曠野鳯
　　　翽待髙岡南國思喬木東山想繡裳
詔司修祀典訪裔列官常周孔情同接
君師道竝昌尊經昭海甸黜異信遐荒大禮垂千禩淳
　　　風越百王介邱符豈探梁父斾空颺巍煥功丕
　　　顯謙冲德更長永依熈皥日保泰頌無疆
皇上東巡幸魯恭頌四十韻
　　　　國　子　監　愽　士(臣/)王吉武
　　　武烈光三象文風洽九州
　時巡恩自溥望秩典初裒
　欽聖心源接
　崇儒禮數周山川隣故里道法景前修嚮往勞千乘
　　　逶迤度七騶循濵過汶濟望野接奎婁雲氣
　鑾輿動天香
　羽蓋浮飛翔懷鳯翥草木記麟遊沂水聞
　仙蹕防山颺
　綵斿閟宮還頌魯舊宅尚傳鄹爼豆千秋在宮牆數
　　　仞優
　尊師隆磬折為道頫
宸旒芹藻登堂獻衣裳入廟摳鬚眉瞻舜禹冠劍想求
　　　由講席閒居啟韋編大義搜宮懸兼濩夏禮器
　　　列尊卣車服形猶古金絲響更幽遺綦司馬劫
　　　斷簡祖龍讐射圃平蕪滿經壇老樹抽
皇情深繾綣
天語每諮諏囘眺岡環拱旋看泗却流神臯驅枳棘靈
　　　域閉松楸封樹仍三板乾坤此一抔設裀重展
　　　謁
　駐輦更遲留共仰
天顔喜還叨
寵賚稠曲莖分羽葆上服解貂裘雲縵摛辭麗銀鈎結
　　　體遒烏絲揮玉繭貞石負靈虯恩禮宗支洽光
　　　榮祖德酬遍教沾四氏不獨錫元侯
　異數隆誰竝斯文炳未休秋陽逾皜皜長夜豈悠悠
　　　揖讓如神遇羮牆與道謀貞元當甲子心法在
　　　春秋日月謨方顯
皇王德孰侔受書荒赤水刻石陋之罘教澤深淪髓風
　　　　風聲㨗置郵詖辭祛頓息兵氣洗全收占象知
　　昌運觀光及逺陬濡毫賡
　　盛事慚愧採風謳
　
　
　
　
　
　
　
　
　
　
　
　
幸魯盛典卷三十六
　欽定四庫全書
幸魯盛典卷三十七
　聖駕巡幸闕里恭頌八首
　　　　　理　藩　院　知　事(臣/)張　英
　　　　虞巡先岱嶽漢祀肅洙陰盛典前無古流輝直
　　　　到今思迴
　天子駕道契聖人心豈羡登封出書功上翠岑
　　　　　其二
　　　　偃武
　皇風遍崇儒
　聖治光勞謙勤
　玉趾明德薦馨香禮樂還三統淵源證一堂微臣稽往
　　　　牒此日最輝煌
　　　　　其三
　　　　金奏髙軒發緇林古殿開
　天行星騎擁人望
　日車來多士陳經席元公捧
　　御杯凝
旒聞有賦不數大風才
　　　　其四
　素王遺手澤古檜有崇柯表瑞神蓍竝論年漢栢多
　　　自邀
天藻及長遣地靈呵嶻􁫙南山石琅琅字不磨
　　　　其五
　御蓋黄金織星文紫極懸(紫微垣有華/蓋五十星)柄囘如斗曲
　　　影動覺天旋舊卓螭頭上新移豹尾前
詔留旌聖域垂憲憶千年
　　　　其六
　　　千官迴矚處佳氣滿松扄金榜齊楣起銀鈎運
　　　腕靈光芒星日彩波磔虎龍形
天語關元化煌煌似六經
　　　　其七
　幸宅恩原渥榮宗數更殊褒封先四氏延賞及諸儒
　　　樵牧初懸禁軒車日載途不煩梅尉請
睿鑒百王無
　　　　其八
　昇平多制作動輒掩前修青鳥何勞致金仙豈待求
　　　九衢懸正學萬禩仰
　鴻庥
　國史行傳信時維甲子秋
聖駕東巡行幸闕里恭賦
　　　　光　祿　寺　典　簿(臣/)孫寶仍
　帳殿遥臨泗水間
　鑾輿侵曉向尼山千秋典秩增殊錫四氏衣冠識
聖顔度越百王眞剏舉事兼三代喜追攀小臣童丱遊
　　　東魯鼓吹休風舞末斑
皇上幸闕里釋奠紀盛
　　　　光禄寺珍羞署署正(臣/)李文逺
　　　玉厯膺符日
　璇輿出狩時燕郊鳴象輅魯甸仰
　龍旗恍賁峒山駕言遵汶水湄
　帷宮凝紫霧
　帳殿晃彤犧曲阜遥相望端門儼在斯奎垣臨廟寢
　　　斗曜映壇墀
五位嚴摳拜千官盡攝齊齋明陳爼豆肅穆獻尊彛樂
　　　奏安和曲筵申奠祝詞聖經搜戴禮易象闡庖
　　　羲遂掲凌雲榜
親題萬世師瑶光浮寶宇瑞色耀華榱
　鳯蓋還留賜
　鸞旌更逺移石壇盈翠靄輦路轉凉颸林木千章繞
　　　天香十里吹
九重滋渥澤累葉拜榮施秩賜元公裔
恩從闢里推上元開甲子珠緯叶昌期
大駕東巡幸闕里恭紀
　　　　史　館　纂　修　官(臣/)黄虞稷
聖主垂衣景運昌白狼槃木逺來王嵗逢甲子晨頒朔
　　　律應黄鐘
　駕省方世際雍熈人在宥泰居九五
帝當陽風行海澨恢區宇順助天時若雨暘地邇陬城
　　　懷仰止源探洙水得津梁森森松栝干霄聳采
　　　采蘋蘩挹袖香舊宅靈光殊靄靄孤峯歴下自
　　　蒼蒼橋門制度推宗國禮殿崇閎象
　帝閶
　羽衞乍臨儀鄭重祠官夙戒事周詳伶倫戞石來
　清禁佾舞分麾出太常欝欝青槐舒兩腋熒熒朱火
　　　爛中央㡬行繡黼排鴛鷺千隊霞旌控驌驦
　鹵簿齊驅容赫奕箾韶恊奏韻鏗鏘堯雲冉冉開金
　　　幄舜日曈曈映玉韁半畆講壇依杏樹
九重仙仗驟龍驤靈威陟降輕烟遶肸蠁昭融純席光
　　　鏞鼓并懸輝簨簴尊罍互列寶虞商燎餘熖入
　　　庭階栢祀罷從登絲竹堂陶項禹腰思肖貎大
　　　縫章甫見冠裳螭文剝蝕穹碑泐虬幹盤迴老
　　　檜芳
　鸞輅欲旋猶眷慕孔林漸近更徜徉柞枌細辨諸方
　　　植瓴甓遥尋故築塲罨藹神蓍
躬把玩低囘陳蹟意蒼茫一函
鳯詔勤宣布百代人師孰頡頏删定詩書垂宇宙監觀
　　　殷夏盛文章生知獨亶天將縱道大難容衆共
　　　傷蹙蹙何之歌曠野温温靡試感周行狩從西
　　　郭祥麟逝瑞降端門赤雀翔拂几
　凝旒親翰墨含毫琢句等珪璋已看
聖藻揮
宸極更捧璇題署
　御床鐵畫銀鈎神煥發
天葩睿製思焜煌榮増陛戺留
　芝蓋寵畀貞珉䕶璧璫萬姓同瞻文郁郁中天益歎
　　　道洋洋
聖惟知聖誠先覺名莫能名信不忘正學咸聞尊嶧泗
　　　小儒底用説荀楊褒成大賚承
恩沃東野疏封錫祜滂時値休和欣有道民恬耕鑿樂
　　　無疆濊汪沛澤超今古覃被隆施及校庠何幸微臣
　　　遭盛美還因珥筆載賡颺聊敷擊壤康衢頌快覩
髙天萬禩慶
大駕東巡幸闕里恭紀
　　　　史　館　纂　修　官(臣/)姜宸英
　　　軒皇垂裳得天紀七曜聚合如璧珠經嵗四千
　　　五百六貞元之㑹今同符康熈紀元
天子聖二十三年文教敷
　臨雍雷振靈鼉鼓拜洛天浮龍馬圖舜干乍輝荒服
　　　靜神鞭再投海水枯爰議時巡降
清問禮官具儀
帝曰俞
　德音始渙萬物泰所過盡
　賜明年租禮崇望告首東岱制度一一準有虞簡省
　　　輿衞止除道奔走父老寧需扶既陋五土事封
　　　禪亦笑八駿徒馳驅闕里臨幸有故事跨漢軼
　　　唐禮數殊泉林游泳證道妙魯門未到心先輸
　　　有司宿戒壺濯陳羮鉶飯簠籩脯朐筍鱗虚臝
　　　編磬備和以琴瑟笙簫竽樂工肄成太常部三
　　　十六舞紛縈紆是月仲冬日己卯軫中朗穊明
　　　前櫨風和氣暄翼雲䍐
冕旒肅穆中殿須雲靁之尊犧象二祭器羅列商周模
　　　祝辭親製
皇帝獻告䖍弊嘉酌清酤贊稱九拜獻三跪此事今有
　　　古所無烟燎既舉神洋洋千官竝起鏘瑶瑜
皇帝更衣御行幄臚傳進講駢生徒如聆金石壁中奏
　　　復見詩禮庭前趨締觀象設展圖繪始知妙手
　　　神明俱
帝乃載歌歌五言音成雅頌文典謨摩挲手植生意盡
　　　化工迴斡欣重蘇
　鸞旗北指廟扉闔羲和停轡儼未晡墓門髙瞰大庭
　　　庫石梁徑渡城陰洙千年隧道絶荆棘四方移
　　　種饒檀榆黄玉一閟不復見惟見羣雀鳴相呼
　　　舉酒三酹復再拜草間翁仲聞都吁靈蓍目擊
　　　心自契陰陽變化誰能摹
　六師乆嚴先輅動
皇情欲去增踟蹰青雲留拂翠華葆垂露交輝金榜烏
　　　四氏承
恩拜稽首塡觀萬姓皆睢盱踰年廟碑復載往
睿藻揮灑翰墨濡碑用西山奪玉石白鏹齎運出中帑
　　　蓋用琉璃瓦兼兩樹之金聲門右隅排抉幽扄
　　　煥長夜晶晶懸日當天衢百家騰恣仁義塞可
　　　憐聖路乆榛蕪元和大中祗文具漢䥴唐搨空
　　　糢糊我
皇好道不旁騖但言魯國惟一儒岐陽嶧陽先後聖嵬
　　　峩并列穹龜趺從此膠庠盛經術絃歌詎獨鄒
　　　與邾人文化成休氣應陽和鼓動天地爐羣臣
　　　不知所報答
陛下萬嵗長懽愉
聖駕幸魯恭頌
　　　　山東布政使司布政使(臣/)黄元驥
躬臨闕里藻芹香釋奠儀成邁漢唐宅奏金絲聞異響
　　　壁開蝌蚪現祥光三千禮樂諸生在十二河山
　　　後裔長自是褒崇逢
聖代中天文治遍遐方
　　　　其二
　　　精一傳心紹有虞
臨雍更進魯諸儒同尊周孔修經學獨
御乾坤闡易圖芹水春風歸
　教育杏壇時雨樂沾濡懸知君道兼師道
神聖天開歴代無
聖駕幸闕里釋奠
　先師禮成恭頌
　　　　山東分守濟東道兼理驛傳事務布政司參議(臣/)陳俞侯
　翠蓋遥臨岱岳東防山泗水即崆峒罇彛位設階千
　　　　尺絲竹聲飄殿九重
特定儀文超漢祖更分芹藻到姬公煌煌明備欣殊典
　　　　況有
奎章照泮宮
　　　　甲子冬月
皇上幸闕里躬祀
　先聖即事恭紀
　　　　　山東分守登萊道布政司參議(臣/)丁　蕙
　盛世文明啟詩書被八埏尼山垂道統泗水溯靈淵
　　　　封岱
　鸞旗賁崇儒
　玉輅還升堂來
萬乘
　駐蹕匝平田羽衞鈎陳整周廬劒佩闐兩楹觀坐奠
　　　肆祀列宮懸典樂笙鏞正司儀灌獻便先期嚴
　　　滌濯右享碩牲牷摳拜
宸容肅趨蹌執事䖍咏歌音要眇翟籥舞翩躚昭格通
　　　燔燎馨香溢豆籩羮牆懷仰止車服想當年周
　　　覽深諮度遺徽獨泝㳂横經青玉案席地紫茸
　　　氊鵷鷺陪
　行幄衣冠侍
　講筵庭階曕日近族姓沐
　恩偏澤沛兼金賜官增博士員圜橋人濟濟鼓篋士
　　　褼褼松栢森蒼翠蛟螭攫蜿蜒尊彛犧象列碑
　　　碣漢唐䥴展翫稽時代摩挲愛古先杏壇觀瑞
　　　檜碧甃汲清泉嶻嶪軒墀峻雕鎪柱石妍罘罳
　　　金縷細榱桷玉題圓繡栱烟霄外虹樓日月邊
　　　規模誠壯麗俯仰重流連林木龍鱗老幽宮馬
　　　鬛堅
　六飛臨古隧百畆廣新阡葱欝占佳氣徘徊
　駐綵旃摘蓍知異卉入室憶前賢羅繖留
天澤金絲勒頌篇
奎章輝棟宇
睿藻麗雲烟琬琰光華燦蛟龍體勢鶱鴻圖千古煥曠
　　　典萬年傳先後揆眞一髙深恊自然小臣聊獻
　　　句搦管愧如椽
　　　曲阜瞻拜
御製
　至聖先師孔子廟碑恭紀
　　　　山東督糧道布政使司參議(臣/)胡介祉
聖人統御恊萬邦雍熈政治齊虞唐大海偃息波不揚
　　　率土寧謐兵戈藏元公調和歌明良學士倚馬
　　　賦長楊
天子好學邁百王窮搜古典手丹黄師儒重道
睿智彰東
幸闕里祀典光上下千古無與方猗歟盛哉
帝德昌復揮雲漢灑
天章
　遣官立石垂乆長小臣不才與鵷行五年起草仍含
　　　香一麾建節當荆襄濟師絡繹需舟航日夜鞅
　　　掌雖不遑吏民安堵樂且康奉
詔旋移海岱鄉運籌發粟儲天倉欣逢甲子瞻
　垂裳敬陳兹事終始詳于今拜舞豐碑旁銀鈎
御墨紛琳瑯益思
聖祚眞無疆猗歟盛哉
帝德昌
幸魯賦
　　　　提督山東學政按察司副使(臣/)宮夣仁
　　　粤自疆分徐兗星次奎婁泰山嵸巃而作鎮滄
　　　海浩瀚而奔流負龜蒙兮阻河濟控鉅野兮跨
　　　中牟啟雄封兮少昊錯繡壤兮東周爰藴精於
　　　故魯遂誕聖於名鄹金管飛聲而樂奏玉書吐
　　　瑞而麟遊其人則東西南北其業則删定贊修
　　　傳道統兮不冺秉微權兮罕儔挽江河而懸日
　　　月兮功垂穹壤建廟祀而獻牲牢兮禮重春秋
　　　我
皇上本天縱以成能恊時中以御宇執精一而四勿端
　　　際昇平而九經舉
盛德洋溢乎歌衢
大業恢張乎舞羽銘勲則烟閣雲臺講藝則膠宮泮水
身已兼夫作君作師
心猶企夫問官問禮謂人間無尼阜萬古崦嵫而域内
　　　有東家千秋崒嵂未能踰階而升天兮不難登
　　　堂而入室前驅厲武兮向廣魯以摐金後乘趨
　　　文兮指昌平而
　駐蹕五峯靈毓之地二水聖作之區櫺星參夫象緯
　　　奎文接夫璇樞銀潢靜兮澄魚藻金薤明兮載
　　　龜趺松是秦而不辱栢經漢而猶敷門具宗廟
　　　百官之富堂有金絲詩禮之模中為大成之巍
　　　煥
　聖人南靣而端居姿河海兮形山嶽服衮冕兮佩珩
　　　琚若夫墓上芝靈溝邊免白廣道重墉文楷翠
　　　栢林絶定巢之鳥徑罕鈎衣之棘三板之土岱
　　　嶽是同一畆之宮王居攸匹爾乃絳螭停軛翠
　　　鳯留蹤郊迎前導羽衞蒨葱聖孫賢裔紛其來
　　　從繩繩雲歩穆穆
天容仰明靈之如在儷奠獻以升中興頫兮鏗璜珮砰
　　　訇兮奏笙鏞進鉶羮兮蠲潔列爼豆兮豐隆邁
　　　遣臣兮建武軼還祀兮乾封較祥符兮禮有加
　　　於再拜擬廣順兮神非藉於夣通顔髙楣兮尊
　　　師表留曲蓋兮覆儒宗咏數仞之牆兮氣吞萬
　　　象賦再生之檜兮采奪晴虹爾乃載
命鳩司逺礲碑製琳珉選夫青熒碝磩懿夫綵緻五丁
　　　開而斕斒巨靈載而屭奰惟
聖知聖宣金聲玉振之音以心印心慕期月三年之治
　　　炊酌經史兮入道奥之已深鎔鑄粹精兮等神
　　　機於不滓詞鋒景煥兮規模筆陳縱横兮體勢
　　　傳來天上兮無非翥鳯翔龍流播寰區兮共寶
　　　赤文緑字乃更姬宗爵錫孟廟碑新思性天之
　　　能達褒理學之名臣肆
鴻恩之汪濊宜曠典之修明於是尼防增其崒嵂洙泗
　　　益其𢎞深播之遐荒靡不知
聖主尊師而重道傳之億禩咸共贊
　熈朝偃武而修文(臣/)學謝朱程才慙管樂彤庭猥厠
　　　英翹絳帳謬司木鐸後期而至兮雖未效夫趨
　　　蹌銜
命而臨兮喜獲親夫丹雘杏壇槐市之子競鼓篋以雍
　　　容褒衣愽帶之儒悉横經而考索欽
　盛軌則穹崇乎横廓乎一握文履度之難以援梯也
　　　仰
玉音則爣閬乎炳麟乎一祖述憲章之莫可臆測也珍
　寵錫則含蓋兮天無不覆屹立兮地無不載一玉壁
　　　甕書之永奠於無窮也實深歡忭敢效賡颺乃
　　　為之歌曰
　鸞輅東巡兮舜日堯天
躬祀林廟兮於爍無前運符五百兮道衍三千恢𢎞文
　　　治兮濬發
王言貞珉磨礱兮
奎畫盤旋裒緝
　盛典兮金玉其編水湯湯兮山巖巖
聖德皇風兮永具瞻
聖駕幸闕里釋奠
　先師禮成恭頌
　　　　提督山東學政按察司副使(臣/)唐賡堯
　　　文物輝煌汶泗濵唐虞盛事邁時巡金絲壁啟
　　　詩書古爼豆筵開耳目新奕奕
　龍旗光映日巍巍麟壤氣回春莫驚禮數加無已原
　　　有心傳接
　至人
　
　
　
　
　
　
　
　
　
幸魯盛典卷三十七
　欽定四庫全書
幸魯盛典卷三十八
　聖駕幸魯釋奠禮成
　勅修
　　聖廟紀事(有序/)
　　　　　提督山東學政按察司副使(臣/)朱　雯
　　　　嵗在甲子
　上省方回鑾
　躬詣闕里行釋奠禮畢
　親灑宸翰
　御製鴻文懸額樹碑炳耀千古擴地蠲賦之外
　賜金
　賜秩有差越嵗庚午
　特發帑
　遣官重新廟貌庀材鳩工靡間寒暑夫屈
　　翠華之駕曲阜親臨給水衡之錢
　　聖祠重葺曠古以來未有尊師重道
殊恩異數如此之優渥者也(臣/)雯浙水豎儒欽承
簡命視學鄒魯得覲宮牆捧
　盛典之新編盥手披誦欣鉅功之經始拭目觀成恭
　　　賦小詩以誌榮幸辭曰
聖主開文治宏規軼漢唐論思勤
　講幄企德見羮牆統紹尼山逺源尋泗水長端居懷
　　　闕里望道出天閶後隊鮫函簇前騶鳯斾揚珮
　　　聲馳一路幢影列千行漸近昌平驛俄臨道冠
　　　坊上公䖍晉謁執事凛趨蹌玉振門初啟金鐘
　　　漏未央質明將釋奠靜夜早垂裳
　端冕行丹陛
　凝旒拜素王設縣鳴磬筦布席薦圭璋疏勺犧尊舊
　　　崇牙翟羽翔􁃚蕭誠合漠徹爼貌逾莊樂奏三
　　　終後烟分兩廡傍
手摩碑篆古衣藉檜陰涼
睿藻輝宸翰奎文煥講堂
　睟容猶穆穆湛露已瀼瀼
賜秩榮先裔調珍給尚方輦金沿户錫
　御蓋守祠藏緩歩還辭出登車尚可望鳯絲移殿壁
　　　馬鬛指阡岡駐蹕亭猶在披榛徑未荒楷柯瞻
　　　去直蓍草摘來香酒酹霜風急林寒暮色蒼傍
　　　塋新擴地荷澤永蠲糧曠典知難並
天心更不忘學惟宗
　至聖禮必邁前皇祠宇從明代巍峩壓魯疆陳丹經
　　　漶漫暗粉墮微茫廟貌因重葺程工紀土章帑
　　　頒元子國糈給大官倉伐石礱堦砌掄材庀棟
　　　梁罘罳縈短棁瓴甋遶回廊百度咸釐飭千夫
　　　盡蹶蹡層基仍爽塏廣厦逾輝煌自顧同窺管
　　　深慚歎望洋寵膺
天子命得到
　聖人鄉玉軸晴霞麗琳宮奕葉光矢音恭紀盛拜手
　　　頌遐昌
　　　恭紀
聖駕幸魯八章
　　　　提督山東學政按察司僉事(臣/)任　塾
　　　洙泗昭雲漢斯文帝者模
　省方旋
　鳯馭望道起
　嵩呼肅穆
天容接髙深
聖德符禮成垂盛典至治嫓唐虞
　　　　其二
　行幄瞻龍衮升堂引上公共驚
天子貴新拜
　　素王崇羽衛千官仗車書百畆宮同符前後際文物
　　　喜昭融
　　　　其三
　　　千仞宮牆啟龍旗
　駐蹕來告䖍陳玉帛釋奠薦尊罍奏樂宮縣正横經
　黼座開爭誇兩愽士新侍
　講筵回
　　　　其四
　　　至道心傳契尊崇寶墨宣銀鈎垂象緯金牓上
　　　雲煙
天藻珠璣落
奎章琬琰䥴千秋堂奥在昭示得眞詮
　　　　其五
　　　旅進分多士蹌蹌列駿奔圜橋盈鷺羽陪祀及
　　　雲孫顧喜衣冠萃周諮典策存
賜金兼
賜秩族姓總承恩
　　　　其六
　　　馳道森蒼翠
親曕馬鬛封喬林尋古幹宿草摘香茸酹酒重泉潤披
　　　榛湛露濃五雲松栢路縹緲見
眞龍
　　　　其七
　　　泉林懷往躅寶碣照川光碧瓦丹霄外虹橋玉
　　　溜傍神機開奥窔
天縱煥文章緬想卷阿盛來遊頌未央
　　　　其八
　異數沾優渥寧誇唐宋年黄羅留
御蓋翠陌廣新阡贊頌金絲恊縹緗日月懸小臣方後
　　　至深媿續鴻編
聖駕幸闕里恭紀
　　　　山東鹽運使司鹽運使(臣/)胡　瑾
　龍旂冉冉渡江津
　鑾輅雍雍向泗濵方説勤民來肆覲忽緣訪道又
　東巡千秋爼豆推三重萬古文明賴
一人列拜宮牆稱異數金貂輝映杏壇春
　　　　其二
聖學宏深百代師執經
親御孔顔祠德崇天縱維新化道繫乾元大統垂五氏
　　　圜橋承
顧問千官入廟見威儀斯文有運惟
皇造元㑹於今正及時
聖駕幸闕里恭紀二首
　　　　山東兗州　府　知　府(臣/)張鵬翮
六龍初御展三辰
　鸞輅時巡萬户春世際上元開泰運禮修秩祀出
楓宸辟雍已見橋門盛闕里今看雨露新自是規模髙
　　　百代詩書澤乆俗還醇
　　　　其二
　翠輦龍旂出
九重承
恩扈蹕慶遭逢金吾戒道祥風入羽騎連鑣喜氣濃四
　　　野乆知歌
帝力千秋復見振儒宗微臣幸際明良盛愧乏清辭入
　　　鼓鐘
聖駕幸魯釋奠禮成
勅修
　聖廟恭紀五十韻
　　　　山東兗州府黄河同知(臣/)朱　琦
　寶厯元開泰豐年物兆康
天心崇道統
帝德煥文章
聖已追堯舜風尤軼漢唐
　深居常典學端拱恊垂裳敷政勤宵旰論思凛怠荒
　經筵資啟沃治術重劻勷疏瀹縈清慮𤯝災切視傷
德音原秩秩典誥復洋洋偃武烽煙靖修文圖史彰蒸
　　　黎欣布澤河嶽慶
　巡方北堂青雲迥東來紫氣翔羽林皆虎旅驃騎盡
　　　龍驤
　鳯輦行齊甸
　鸞輿幸魯鄉昌平纔
　駐蹕闕里又登堂釋奠超皇古尊師極素王羮牆瞻
　　　拜起爼豆耀輝煌扇影開彤旭星芒拂劍霜尼
　　　山名愈烈泗水澤尤長陪祀雲孫集明禋世㑹
　　　昌絃歌敦象勺題詠式珪璋廣額
綸音渥豐碑
御墨香横經優聖域進講得書倉爭羡儒生業親依
天子光不須嗟豹隠頓已列鵷行授爵榮雙被分金寵
　　　莫量書
　頒龍篆紫蓋錫鶴雲黄入廟神先肅臨陵草更芳楷
　　　邊詢手植川上製文揚地擴通隣壤租捐是正
　　　糧溪山仍勝賞祠宇乆蒼涼不逺靈光殿還修
　　　冠道坊
　遣官馳驛迅
　發帑庀材良林總工咸集雕鏤技畢襄崇墉髙碧落
　　　壘石接康莊雲漢飛朱棟丹鉛遶畫廊
天恩新廟貎士氣感趨蹌鐘鼓𢎞陳典精誠格上蒼竒
　　　觀峩竝仰瑞靄鬱相望輪奐鸞袤麗翬飛鳥革
　　　張光華昭黼黻紹述著縹緗盛業原無匹宏規
　　　迥異常旁求東野胄表樹孟公庠勝事難枚舉
　　　微臣敢拜颺服官為邑宰再命役河防曾識
天顔近同沾零露瀼雲屯森羽衞銀箭漏鏗鏘退食頒
　　　羣雉烹鮮
　賜一麞餘榮追祖考馨薦洽烝嘗未獲涓埃報徒深
　　　悃愊將千秋銘不朽
萬壽頌無疆
聖駕幸魯恭紀(有序/)
　　　　山東兗州府滋陽縣知縣(臣/)王綸部
　　　(小臣綸部/)待罪滋陽恭遇
時巡
駕幸闕里鳬蒙夾日欣瞻復旦之輝洙泗迎
　鑾聿被恩波之灝至道契乎
　　先聖續禹湯文而上不傳之心禮樂備乎宗周舉漢
　　　唐宋以來未有之典
　和鸞既駕猶聞兆庶歡騰
　六馭初迴聿覩鴻文炳耀眞曠古迄今萬不一覯之
　　　異數也(臣綸部/)草茅下吏獻頌無由敬述蕪詞
　　　曷勝屏息辭曰
　輦路東風闕
皇圖北極安洙源
　親訪道闕里
　駐鳴鸞雉尾開宮扇龍旂引輔官青陽覃澤溥赤子
　　　沸聲歡禮器藏宗國春秋祀杏壇閟宮傳
　警蹕泮水滙波瀾
　　聖像凝神古
天顔對越端金絲藏典册章甫覿衣冠舞佾賡鏄磬升
　　　馨薦匜盤槐庭施講席檜殿
灑宸翰宗子彤弓賜儒門棫樸繁簷楹
　曲蓋植碑碣
冕旒看
命駕遊封域披榛視鬱蟠捫蓍思演易撫楷夣猗蘭粹
　　　　矣心遥契休哉典莫刋
　文章星日麗氣象斗牛干
御幄冬常煖恩波嵗不寒卿雲千載旦湛露一朝漙末
　　　　吏遭逢幸微言獻納難永懷歌喜起焉敢頌遊
　　　　觀
　　　　瞻仰
御碑頌(并序/)
　　　　巡撫山東兵部右侍郎兼都察院右副都御史(臣/)王國昌
　　　　我
皇上御極之三十有八年夏
命官賫
御製
御書重建
　聖廟碑文勒石於闕里冬十一月告成(臣/)王國昌備
　　　員東撫得逢
　盛典不勝忻幸恭率藩臬道府諸臣輕騎星馳前赴
　　　瞻仰以是月之望恭叩
御碑又得拜觀
御筆墨蹟於詩禮之堂
天章
宸翰照耀心目星虹煜爚雲霞蔚蒸譬諸天地之廣大
　　　日月之光華莫可形容無能贊頌(臣/)等唯有相
　　　率懽忭蹈舞自慶遭逢
聖主得覩開闢以來未有之
隆恩鉅典而已(臣/)退而思之竊聞帝王出治者也聖人
　　　垂教者也自伏羲神農以及堯舜禹湯文武行
　　　道於上而治以成孔子明道於下而教以立至
　　　其集羣聖之心傳垂百世之道統繼往開來貫
　　　古今而配天地者則孔子為尤盛焉然聖人之
　　　道必得帝王尊崇而闡揚之然後其道益明而
　　　其教益廣漢唐宋明以來非無崇儒重道之君
　　　臨幸釋奠然不過修舊典舉常儀繕葺委守土
　　　之吏撰述出代言之臣耳未有如我
皇上之親幸林廟
躬行九拜
賜御書之額留
御仗之蓋祝文碑贊皆出
聖製
寵賚渥於世嫡錄用逮於聖裔而且推恩元聖施及先
　　　賢修廟則
特頒内帑董以近臣告成則
親製祭文
特遣
　皇子至於因成新廟重勒貞珉道接羮牆言垂琬琰
　　　帝典王謨之體游龍卧虎之書崇禮
　　先師表章聖學以一道同風之㫖為化民成俗之原
　　　大哉
王言尤亘古所未聞也蓋由我
皇上聖由天縱德集大成闡泗洙之心源邁唐虞之至
　　　治
　　先聖
後聖若合符節故能隆尊聖之典篤重道之心如此其
　　　至也猗歟盛哉微(臣/)庸陋仰荷
隆恩慶幸之餘言不盡意然而瞻雲就日恍如身際中
　　　天履厚戴髙不禁心馳
　北闕敢效賡歌之義用抒葵藿之忱爰拜手稽首而
　　　獻頌曰天生
　　聖人牖民作則繼往開來與天無息維我
聖皇繼天立極逺紹心傳同符合德
翠華夙駕
臨幸魯國
　九拜告䖍對越降陟萬世師表九圍是式禮隆恩渥
　　　漸濡聖域睠彼宮墻經營是亟
特頒帑金罔費民力不日成之新廟翼翼
　皇子代祭薦馨黍稷璀璨
奎章翠珉載勒
聖謨孔彰
王猷允塞章回雲漢寶同球璧彩煥孔林光生魯壁臣
　　　幸遭逢
王道正直對揚
休命抃蹈匍匐東海汪洋岱宗崱屴
君德師教昭垂萬億
　　　瞻拜
御製御書
　孔子廟碑恭紀四律
　　　　山東布政使司布政使(臣/)劉　䁗
　　　為覲
宸章赴杏壇中宵霜月照征鞍直同待漏天街曉敢避
　　　衝寒驛路難
聖製矞皇攄鳯藻
御書炳煥映龍盤微臣瞻拜昭誠恪日月光華抃舞看
　　　　其二
　　　游夏何能贊一詞心源直接帝王師楷模正大
　　　古今少義藴宏深天地竒孔子以前無㧞萃聖
　　　人之後又生知颺言莫罄臣椎魯咫尺
天顔凛廟碑
　　　　其三
　　　巍巍龍碣見羮牆寶墨雲箋盡染香
　　聖蹟聖門傳聖裔天心天道煥
天章體堅質潤縈丹篆鐵畫銀鈎燦碧芒匠石萬年同
　　　不朽近臣從此姓名揚
　　　　其四
　　　琳琅閣帖乆藏珍得見
龍章迥絶倫神妙筆心原自正天然戈法更能真金函
　　　玉檢如雲煥寶軸牙籖與日新倘得硬黄
　頒一紙傳家奕葉戴洪鈞
聖駕東巡親謁
　先師於闕里越二年奉
勅賫
御製碑文復往
　聖廟建碑刻石欣逢
盛典恭紀一章
　　　　工部都水清吏司員外郎(臣/)卞永式
　　　巍巍堯德不可名天地得一皆清寧櫜弓􁃳矢
　　　武功定手揭四海開文明圖書龍馬凌波至
玉輅東巡輯五瑞迴
蹕親登闕里堂道源直濬通洙泗淋漓
睿藻何煌煌日星炳曜飛天章龍搴鳯翥灑
宸翰登三咸五超前王自愧不才同樲棘口啣尺一來
　　　鳬嶧不刻之罘頌德碑獨擕星渚支機石河伯
　　　效順屏翳趨衞河十日長風吹百尺磨崖切雲
　　　漢千鈞厚載連坤維金椎鐵畫工倕手靈鼇贔
　　　屭蟠蝌蚪繼往開來魯素王長與穹碑同不朽
　　　憶昔弱冠登王衢委蛇出入承明廬曉日濡毫
　　　立螭陛秋風侍獵隨鸞旟何緣盛典還躬遇
帝德師模兩昭布東山嵳峩泰岱髙億萬斯年綿
聖祚
　　　恭頌
皇帝臨幸闕里詩(有序/)
　　　　山東兗州府城武縣署教諭舉人(臣/)趙于京
　　　康熈二十三年甲子之冬
聖駕東巡道出濟南鹵簿未設惟馬上張
　九斿華蓋中使一人前驅(臣/)于京得隨次蒲伏郊迎
上駐驆顧問爾何官(臣/)謹對(臣/)濟南舉人尚未出仕又
　問何名(臣/)謹對(臣/)趙于京快睹
天顔有喜須臾
　扈從豹尾過萬馬填街巷
上幸濼泉
　召舉人(臣/)從在後未及叨侍
宸翰然至今仰瞻
　激湍諸寶書草茆微(臣/)猶依依
　雲霄日月之旁不翅如宋臣蘇軾所云驪珠之分袖
　　　也是日薄暮
上安帳殿於齊河之滸由川道陟泰山留
　題日觀峯頭望秩畢
賜髙年絹迺
幸闕里入櫺星門止輦以太牢祀
　　孔子廟庭曠典隆儀古今罕覯(臣/)濫竽司鐸仰荷
　生成敬製蕪章聊申葵獻
聖代時巡重
鑾輿發禁城岱宗嚴秩祀闕里沐
恩榮豹尾瞻麾㐲鵷班扈
聖明豈知蒲伏下
天語問臣名
　　　　二
宸翰留泉上榮光燭岱宗九霄施淑雨十月見飛龍
　仙仗天門路山呼日觀峯百年鳩杖賜童叟遍喁喁
　　　　三
萬乘雩臺駐真尊
　帝者師大昕臨頖水止
　輦聽金絲粢帛千官肅軒縣萬舞遲
　恩波逮東野從此與榮施
　　　　四
　　　百碣維魚在曾無
御墨光
　筆牀開芍藥檜殿起
　鸞凰
　思際雲霄上神從秋水旁自應聲教訖質子集梯航
　　　　五
　芝蓋方留廟林原又
賜田河流襟孔域岳色倚
堯天萬葉靈蓍直千章古木圓但經
　行輦處小草亦芉眠
　　　　六
　　　陪尾何年濬登臨
御覽寛山龍分道脈海眼出文瀾月影旌旗動霜華騄
　　　駬寒淵源今有自星漢五雲端
　　　　七
發帑嚴
　師廟鳩僝取次新風斤來
　日下翠甋走天津煥矣勞
　皇子巋然禮
　聖人請看松栢徑深靚五花匀
　　　　八
　盛典垂成日從遊
　夫子宫雨添洙水濶花亞杏壇紅海岳沾王化耕桑
　　　由
帝功小臣叨外翰珥筆效歌風
　　　康熈甲子歲
駕幸闕里恭紀
　　　　江西吉安府知府(臣/)劉德新
　駐驆東山道泰時煇煌鳳德耀龍旗車書一統開
天仗爼豆千秋肅
聖儀花燦杏壇
宸翰麗風飄檜樹慶雲移小臣忻覩兩楹奠仰止斯文
　　　已在兹
　
　
　
　
　
　
　
　
　
　
　
　
　
　
　
幸魯盛典卷三十八
　欽定四庫全書
幸魯盛典卷三十九
　聖駕臨幸闕里恭紀
　聖恩詩一百韻
　　　　　太子少師襲封衍聖公(臣/)孔毓圻
　文治髙千古
　神功冠百王昭囘儲玉斗廣運叶珠囊
　　鴻業方頻廓丕基卜永臧威弧除䝟貐戰艦靖鯨䲔
　徳比天中盛
　恩流海外滂車書同朔漠候尉過氐羌瑞獸馴靈囿珍
　　　　禽獻越裳馬牛弛服馭琛賮競梯航至化從箕
　　　　畢休徵備雨暘巍巍難可竝蕩蕩莫能詳沐浴
　皇風暢謳歌
　帝力忘郅隆看已治
　　軫念尚如傷
　　旰食恒無逸
　宵衣每不遑
　量元齊覆載
　手自致安攘濬哲謙彌著欽明抑愈彰右文窮學海
　　　稽古發書倉遜志期終始虚懷樂就將拜言宗
　　　夏姒主善法殷商洙泗儒風在春秋教澤長麟
　　　書先紀瑞虹玉晩徴祥汲汲恒忘老栖栖竟舍
　　　藏漫占龍徳隠寧問鳯歌狂吾道雖云否斯文
　　　幸未亾六經昏室燭一貫濟川梁運際千年
聖心符數仞牆遂煩
天子駕逺過
　　素王鄉拜洛堪輝映遊河庶頡頏
　巡行時正泰順動月逢陽馳道霓旌出期門羽衛强
　　　夔龍爭扈從褒鄂効劻勷繡陌三驅逺銀河一
　　　帶杭恬波慿竹箭阜俗勸農桑
巡歴句吳徧
　迴鑾泰岱旁
　六龍雕玉轡八馬赭絲韁
　帳殿榮光護
　帷宫瑞靄翔清流經汶濟碧嶂指尼防典禮咨宗伯
　　　威儀飭奉常先期䖍滌濯經月肄竾簧企望卿
　　　雲近遙占湛露瀼和風冬晻曖晴旭曉滄涼菡
　　　萏
　金根動葳蕤繡幰張虎賁黄袴褶豹尾綠沉槍㑹弁
　　　蠙璣燦華翎孔翠揚兆民欣抃舞五氏競趨蹌
　　　鷺序班初合葱珩佩有瑲
　豫遊行緩緩
宸眷喜洋洋夙戒棲神宇脩誠候
帝閶閟宫晨乍啓庭燎夜相望月轉觚稜黒烟籠玉磶
　　　蒼導從門左个位設殿中央穆穆
天容泰安安
帝度莊元臣鳴劒珮髦士奉圭璋奕禩尊罍古千秋俎
　　　豆香音容瞻對近左右駿奔忙信以蘋蘩薦馨
　　　傳錡釡湘牲牷昭博碩黍稷告豐穰律應雲門
　　　奏聲和嶰谷篁貫珠成翕繹拊石協鏗鏘綴兆
　　　舒還疾麾幢偃復抗金巵浮桂醑玉瓚酌椒漿
　　　大祝陳嘉幣司筵薦吉璜初行
　九拜禮式煥兩楹光象設旋披握龍蹲儼在牀畫圖
　　　環轍蹟琬琰撫牆匡
　曠典崇師表隆規邁漢唐
　寶跗傳結搆銀牓倍煒煌
恩撤鈎陳仗榮留
　曲蓋黃每敎逢盥薦長許侑烝嘗更
御經筵座還
　升詩禮堂明新歸至善爻象本乾剛
巽命何諄切臣心倍悚惶遺蹤承
　顧問敷奏指微茫老檜如金鐵孤根耐雪霜泉餘寒
　　　井渫杏傍古壇芳漆簡留殘壁丹書缺閉房豐
　　　碑羅贔屭傑閣秘縹緗仰被
龍光渥重
　臨馬鬛荒已叨
　紆日馭更荷
　酹霞觥俯仰公西誌徘徊端木塲靈蓍枝見采文草
　　　蔓經量林内禽知避亭邊楷不僵欃檀分幾種
　　　翠栢擁千章叢少豺狼穴衣無棘刺妨
一人迴顧盼萬彚盡殷昌忝主東家鬯頻膺
　北闕慶遭逢真不世
　優渥愧難當
褒寵松筠節輝騰棹楔坊
　頒詩追雅頌
　賜賦陋班楊乍捧豐貂笥兼承獸錦筐精鏐天地寶
　　　秘簡日星芒子姓蒙
　甄錄蒐羅到桷杗蠲租先下
詔擴地旋除糧頌溢奎婁野
恩覃上下庠涓埃何以報
髙厚固難償芹獻同田父葵傾祝我
皇綿綿增
　寶厯秩秩衍
　銀潢卦定呈龍馬巢應下鳯凰太和盈宇宙景運屬
明良願泛千春酒恭稱
萬歳觴謠吟歌有截舞蹈誦無疆
聖駕臨幸闕里恭紀
聖恩詩五十韻
　　　　翰林院世襲五經博士(臣/)孔毓埏
聖代崇文日儒門拜
　寵時
　躬開一統業
　手定太平基
　駿業烽烟息
　鴻猷日月垂要荒均享貢民物盡恬熙萬國薰風遍
　　　千春湛露滋晞天瓊笈啓稽古縹囊披精一傳
　　　虞舜圖書溯伏羲眷懷勤贊述仰止在防尼吾
　　　道今方振斯文實在兹上元初啓運
東幸展親祠吉日
　金根駕初冬
　玉勒馳䕫龍陪
　鳯蓋方虎扈
　鸞旗遂歴奎婁野爰經洙泗湄霓旌來靃靡羽衛過
　　　逶迤就
　日爭先睹瞻
　雲不自持
龍顔何睟穆蟻悃慰融怡五氏簪纓集千官劍佩隨入
　　　門停
　輦轂中道上堦墀
明徳馨香薦精誠肸蠁知導和調磬管致慤託罇彝麟
　　　􁀍尋靈蹟龍蹲憶異姿幾年懷杖履此日接鬚
　　　睂符節心原合羹牆見不疑
一人新賜額萬世共尊師鸞鵲翔銀牓蛟龍起墨池却
　臨聞禮處偏與説書宜大學明綱領羲經闡繫辭
　帝謨申紫綍
　御蓋映緇帷已
　錫千言賦仍
　頒五字詩圖猶䥴琬琰壁尚記金絲比鐵當年檜如
　　　林厯代碑
淵衷深博考
清問備周諮堂釜仍􁫺崒龜蒙迴蔽虧何當勞
玉趾重爲
　酹金巵湛露濡枌柞卿雲覆雒離千霄留古楷聚雪
　　　採神蓍
　曠典從來少
　殊恩望外施榮光騰
　　祖廟流慶及孫枝
賜錦榮何極彈冠喜莫支
　秘書分縹帙
　大賚發金貲擴地膺
皇澤蠲租戴
聖慈仰窺崇道徳寧但荷恩私
帝力誠難報臣心竊自惟兩楹嗟昔夢
　九拜邁前規唐宋何堪匹羲軒直可追髙應侔泰岱
　　　深欲比濰淄葵悃三多頌嵩呼
萬壽期謳歌騰赤縣含哺浹蒼黎
　寶祚緜無極
　瑤圖祿永綏敬抒銜感切善頌愧奚斯
聖駕幸闕里樂府十二章(有序/)
　　　　纂修進士授山西大同府靈丘縣知縣(臣/)金居敬
皇帝釋奠闕里之明年衍聖公孔毓圻上言請勒成
幸魯盛典一書以詔萬世
上可其奏又明年乃以(臣/)居敬等名
聞俾司編緝部檄到(臣/)鄉里(臣/)捧檄慚惶馳詣曲阜祗
　　　事閲二年書成將上(臣/)不揆鄙拙擬爲新樂府
　　　起事終義次序鋪陳共十有二章一章言
皇帝東巡遂
幸闕里也二章言旣
幸闕里行釋奠禮也三章旣釋奠
命聖裔說書也四章言禮成周覽廟庭也五章言復
幸聖林也六章言賜
御製詩留
御仗曲柄蓋以隆
　　先師也七章言
　頒賜於聖裔官陪祀有差免曲阜今年租也八章言
制許設官守衞林廟拓其域兆也九章言
遣親王祀周公錄其後遂及先儒周張之裔也十章言
　　　頒
御書萬世師表四字於天下文廟也十一章言
遣官董治勒碑也十二章言纂修
幸魯盛典告成也(臣/)誠愚昧不足以庶幾古之述者葵
　　　藿之忱不能自己或可以繼康衢擊壤之歌謠
　　　云爾
聖皇若稽古
　金輅時東巡望秩禮璋瓚肆覲享桓信采風察幽隠
　　　徧徳逮黎民行行指吳㑹設敎
天語諄父老扶杖觀過化俗已淳揚舲渡大江
　羽衞轉鈎陳
顧問誦訓氏師表志龍蹲還
　蹕經鄒嶧原泉契道真稷門駐
　六飛芹藻先知春
帝心祗夙夜祠官戒惟寅(一/章)
　　　經籍有典祀釋奠
　　先聖師尼山集大成麟􁀍端門期宗祊屢改築睟穆
　　　存當時
　法駕在齋宫宿設駿司儀奉引導
　鹵簿庭燎儼威熹我
皇旣下輦從官行如馳有嚴升獻􁍟拜興三肅祗雅樂
　　　傳登歌禮器列象犧太常讀祝版自
天親製辭望瘞神歆歆
皇帝受蕃釐(二/章)
　　　典祀已告備還
幸詩禮堂欲觀聖人後論說宜精詳魯儒悚
天威鵠立
　黃案傍虎賁盡聽講階序翼冠裳展書
命敷陳
聖聰逹洋洋三綱具八目十翼披首章體用惟一原内
　　　聖而外王
　典學亶緝熙虚受來賡颺
天語如春溫嘉奬敎澤長
申命諸子弟守先罔不臧(三/章)
　　　禮成誠已格
聖心重低徊八音聞魯壁六籍出秦灰二千有餘年泉
　　　冽并幕開竒表四十九肖者其誰哉古檜發故
　　　根旋紐如手栽摩挲垂
睿想作賦耀昭囘祥符諸贊在屹石立崔巍漢魏及隋
　　　唐碑刻數枚枚惟
聖事師古
垂問及尊罍從兹
一顧恩舊物拂塵埃(四/章)
　天仗出北門雲旗映洙水直視若斧封列栢二三里
　　　榛蕪本自除輦路平如砥
至尊拜稽首酹酒爵再洗文鳥雝喈鳴竒木縱横理生
　　　蓍自幽贊植楷從弟子山祗欣望
　幸燦然呈衆美瞻言駐蹕亭苔蘚上階戺自從祥符
　　　來寂寥向千祀
皇徳乾比崇高標越前軌(五/章)
　大典登矞皇
湛恩施汪濊先後其揆一喜起際交泰
　時邁臨魯邦鸞聲載噦噦道古嫓軒羲萬年頌嘉㑹
　　　琳琅
天葩芬葳蕤曲柄蓋篇章昔曾有孰似
聖謨大麾仗昔曾留孰似
今皇賚丹青炳常新函覆極無外榮光燭蓬蓬白雲紛
　　　靄靄還令望氣者瞻仰莫能繪(六/章)
　　　上天降豐澤人待於下流
　賜書出中秘
寶翰煥層樓九章
　錫上公蒙茸貂鼠裘四姓與執膰金綺沾渥優中以
　　　好爵縻組綬若若裒爰進諸父老嘉乃服先疇
　　　無出今年租負載休車牛自今勸力穡謹節供
　　　旨羞九陌齊歡呼常願奉
宸遊與天竝巍巍雨施徧遐陬(七/章)
天子有後命
寵光比進律灑掃給百户卒史實統率自從建寧來舉
　　　廢待今日禮樂與兵農一命咸
　朝秩兔溝虚幽宫馬鬛安且吉繁衍祔域兆纍纍華
　　　表密至仁及骼胔顧此
宸衷恤
制曰增式廓
　　先聖所貽翼傳之億萬載特書史臣筆
帝紀二十三孔世六十七(八/章)
　　　承祀間平賢繼絶
大號渙姬爻繫乾惕
聖功勤宵旰太極置
　御座西銘表
宸翰契合今古同殊數自
聖斷元公啓魯宇末胄負薪嘆二儒修烝嘗青衿奉薦
　　　盥
皇情爲軫惻次第
天書爛新廟載奕奕
睿藻昭雲漢世官奉俎豆胥樂式燕衎連及濓與闗頌
　　　聲溢璧泮(九/章)
　　　惟
聖始知聖諡號無庸加開元及祥符制詞罄褒嘉
天言發要奥
綸綍同宣麻
奎章效懸象龍虎勢攫拏拜手揚
天休琢玉籠絳紗恭請
詔天下不敢私一家
帝乃可其奏置郵環海涯殿版燦金薤重簷標丹霞師
　　　儒得縱觀軒車塞闉闍中郎太學碑瑣細不足
　　　夸(十/章)
　　　粤自唐武徳篆刻傳贔屭迄乎明三宗製辭屬
　　　睿思繕寫付中書曾未親書字
皇帝崇聖師齋沐撰碑記
神腕運八法游藝兼龍穗採山斵貞珉方舟隨水致陸
　　　載還兼兩使華實董治雕䥴出供奉摩畫稱
天意
　御亭聳霄漢碧瓦
　上方賜穹嶐映紫微鎮魯俾昌熾(十一/章)
　　　千齡表
聖瑞九域頌
皇猷重道紆
帝車
紫宸臨奎婁中和建有極備至靡前儔草茅充載筆鑽
　　　仰喟末由邃古紀典謨執簡非常流下逮元和
　　　中韓柳揚歌謳兩儀施莫謝二曜譽難侔含毫
　　　幾欲腐掩卷徧諮諏揄揚萬分一昭掲垂
鴻休顧慚多掛漏撫已心怮怮(十二/章)
　　　纂修
幸魯盛典告成恭紀
　　　　纂修官乙丑科進士授直𨽻大名府元城縣知縣(臣/)俞兆曾
　　　　昌平勝蹟杏花壇新有縹緗蔚大觀
元后典謨垂萬禩聖人禮樂肅千官麗天日月開金鏡
　　　　動地風雲
駐玉鑾一自
時巡多異數至今洙泗日騰歡
　　　　　其二
　　　　望秩燔柴動協時瑞占甲子紀干支殊方玉帛
　　　　聨嘉㑹亘古文章啓
睿思乍見璿杓剛北指喜聞
　象輅正東馳岱宗登眺崇禋祀又向尼山敬
　　　帝師(□/)
　　　　　其三
　　　　門第東家莫與京高山仰止夙崢嶸生民以後
　　　　開天縱列聖相傳集大成虞夏一中推繼統漢
　　　　唐羣祀笑紛更吾
皇文敎𢎞敷日直竝當時峻徳明
　　　　其四
　　　雉尾千霄
萬乘來
龍旗髙展五雲開晴融沙草沂流外翠接林亭泗水隈
　　　瑞靄已蒸陪尾岫和風自繞舞雩臺千行鵷鷺
　　　班仍合
　帳殿前頭即上台
　　　　其五
　　　豹尾含風
　鹵簿陳曉光珠斗燦如銀迎牲捧帛趨羣辟酌醴添
　　　香列近臣
詔定典儀䖍九拜禮依贊引獻三巡喜看
　盛事超前古讀祝還傳
御製新
　　　　其六
　　　鼎鼐邊傍瑞氣多旌旛羽籥自駢羅舞分東列
　　　還西列樂奏咸和與景和金石乍宣俱協律笙
　　　鏞以間各徴歌琴絲靜細調堂上答響時聞動
　　　玉珂
　　　　其七
　　　六籍居稽奥義宣每從乙夜展瑤編夙徴海宇
　　　歸文徳又進儒生闢
　講筵格致修齊端至治剛柔動靜有真詮魯風舊是
　　　明經地却喜賡颺
至聖前
　　　　其八
　　　防山毓秀昔曾聞亦有髙祠繞紫雲遂以溯源
　推孝道特令
　遣祀薦鴻文神明陟降昭歆格家學綿長享苾芬追
　　　憶當年鄹邑績淵源景亳厯傳分
　　　　其九
　　　大成門啓午風清
天子親瞻廟貌行帷啓昌顏人儼在畫看行敎影如生
　　　衮衣章甫今留績彩鳯猗蘭舊有情道統久從
宵旰接宫牆况又覩分明
　　　　其十
　　　奎文傑閣俯蒼茫霄漢相連自矞皇聳峙遙觀
　　　髙泰岱登臨不數昔靈光縹緗舊識藏書地丹
　　　雘還輝秉禮鄉此日
九重頒
御製更從斗柄仰琳琅
　　　　其十一
　　　鶴舞蛟蟠
御墨光捧來合殿乍飛香
一人道自相符契萬世師承重闡揚得荷
褒嘉包衆義羣瞻表率大文章勾摹真本
　頒黌序萬國欣依日月傍
　　　　其十二
睿藻親裁
幸魯詩光分
御幄錦函披似融海日輪初上如握湘蘭馥更竒精一
　　　微言傳授合勲華盛業後先知
瑤篇捧誦鏗鏘處
聖學心傳慶在兹
　　　　其十三
　　　五色雲移赭繖飄
錫將曲柄勝瓊瑶經頒解義紛緗帙金賚諸儒出絳霄
　　　盤就鈿窠榮綺毳量來玉尺有豐貂
絲綸又見褒賢母節竝松筠
御筆邀
　　　　其十四
　　　抃舞歡呼溢聖門又頒
特典到諸孫非因陪祀勞宜恤只爲承先道自尊層次
　　　班行分
簡擢連翩官秩拜
殊恩正供復有蠲除詔闔邑窮簷盡飽溫
　　　　其十五
　　　元公徳業繼前徽東野支存久式微苗裔忽敎
　　　遵職守馨香自是得慿依舊將絶學承三代新
　　　有榮光示九畿别著西銘圖太極
聖恩一様出綸扉
　　　　其十六
　　　鳯毛熠燿話林形依嶽環河識地靈蓍草尚盈
　　　牆外壠楷枝還對碣前亭祥雲靉靆
　鸞旗賁佳氣巃嵸
　玉輦停洙水橋邊承
徳澤思堂享殿展重扄
　　　　其十七
　　　穹碑採石自西山記載
親臨
宸翰頒詞藻迴超謨誥外筆鋒逺邁晉唐間儒林瞻仰
　　　真璀璨
　勅使傳宣數往還别有𢎞文崇亞聖一時有喜動
天顏
　　　　其十八
　　　複道層簷制度雄重新殿宇更崇隆
特頒
内帑當三伏旋起高甍走百工畫棟文㮰增燦爛瓊窻
　　　鴛瑣各玲瓏誰知
玉輦經臨後便得昭垂萬古功
　　　　其十九
　　　經始纔看月五圓告成便爾逹
堯天仍修祀典勞
　麟趾獲覯星光煥壁躔洙水淪漪清映月尼山崒嵂
　　　翠生烟欣逢梁棟維新處叠奏宫商進豆邊
　　　　其二十
帝徳光昭久誕敷式垂
令典是崇儒
聖神功化真巍煥
濬哲文明共感孚四海承風歸雅化萬年有祜卜禎符
　　　小臣珥筆尤蒙
澤威鳯遙瞻集
帝梧
　　　纂修
幸魯盛典告成恭紀四十韻
　　　　纂修舉人候補内閣中書舍人(臣/)叢克敬
　　　道統尊
　　宣聖心源接我
皇後先如合節今昔永相望鐘鼓斯文振星雲世㑹昌
　　　絃歌懷往蹟
　鹵簿飭嚴裝遂
幸昌平地因來闕里堂從容詢犧象儼恪見羹牆撫栢
　　　霜花老登壇杏樹荒入門趨殿陛啓幙識冠裳
　　　鉅典咨宗伯隆儀命太常顒然陳俎豆肅若捧
　　　圭璋
　九拜崇師禮千官侍
寵光爐烟浮藻火雕管煥龍章已
賜天書紫還留
　御蓋黃覆燾乾合徳帡庇地無疆古碣尋雷篆豐碑
　　　破蘚蒼西京文憶漢北海字稱唐稽古情逾切
　　　談經意轉長孔融陪講席頴逹倒書倉再見祥
　　　麟吐疑開舊壁藏諸生仍魯國六籍總周行更
　　　念棲神域旋過封鬛傍故林田復闢幽契禮重
　　　將
駐蹕收名勝
　摛華集縹緗珊瑚應作架玳瑁合爲牀百尺蟠螭麗
　　　連篇繡虎强䥴珉元聖廟鏤玉子輿鄉大義同
　　　謨誥微言剖混茫詩成追雅頌賦就壓王楊機
　　　杼從仙室烟霞出
　上方西清饒琬琰東觀滿琳瑯盛事難枚舉休時待
　　　拜颺分曹披卷帙珥筆頌
君王恍對承明草曾非著作郎校讎窮日夕編次挹芬
　　　芳終笑儒冠拙寧將
帝徳忘看山慚蟻蛭觀海失滄浪入夢隨
　仙仗臨風想珮鏘蕪詞抒草莽信史紀巖廊拜手呈
　　　中秘齋心進未央小臣依末照衣袖染芸香
幸魯盛典告成恭頌(有序/)
　　　　纂修舉人候補内閣中書舍人(臣/)叢克敬
　　　欽惟
皇帝御極以來六合清寧八荒懷保
　揆文奮武表大地於同風
　厚澤深仁廣敷天之化雨
御經筵而日講闡十六字之精微分史乘以年編紹千
　　　百王之統緒
　執中建極治軼唐虞
　講學明倫道宗鄒魯謂開萬古之正學功在尼山集
　　　千聖之大成敎尊闕里雖辟雍將享禮時舉於
　　　春秋然杖履慿依神每棲於洙泗溯龍蹲之遺
　　　澤有事觀風念鳯徳之餘徽因思展義嵗惟甲
　　　子序叶應鐘
詔宗伯以陳儀
命廷臣而稽古燔柴而修望秩禮必有加釋奠而致親
　　　臨典惟求備諏辰叶吉雷動雲行紫綬金章捧
　鸞旗於北斗黃童白叟迎
　鳯輦於東山歡聲溢乎魯郊瑞靄凝於聖域覩尼防
　　　而緩轡勿事傳呼觀井里而
　霽顔式昭泮奐不驚徒御止
　警蹕於前驅緬想音徽儼羹牆於
　行在
一人凜夫穆穆齊宿維䖍百職效夫蹌蹌昕朝匪懈飭
　　　先時而習禮官遣奉常壯曠世之閎觀器攜國
　　　學省牲視鑊先蕆庀於在官唱樂典儀必靖共
　　　而效職備百王之禮器非徒夏鼎商彝奏六代
　　　之樂章不啻金聲玉振自
　　先師而至四配以等為差由
　　啓聖而及諸賢分班以獻迨所司之告具慰我
后以思成
駕步輦而戴星冕旒十二伏行宫而迎日鵷鷺三千覲
天子之光鳴鑾而肅觀聽近聖人之地下輦而致䖍恭
　　　導從歴階鳴玉著恪誠之度肅雍就位秉珪昭
　　　明信之忱忘
萬乘之尊禮隆九拜致兩楹之奠爵獻三漿薦至治之
　　　馨香溢於黍稷豆籩之表殫
宸衷之蠲潔存乎罇罍犧象之先蓋心以傳心旣感孚
　　　之有本斯
聖能格聖儼靈爽之式慿上考漢王惟聞太牢之享遞
　　　及宋室祗行再拜之文今我
皇之殊禮有加視往代之成規獨盛傳之典册紀創見
　　　夫
天朝播諸膠庠覩隆儀於泮璧旣享祀而成大典復臨
　　　詩禮之堂更講貫而采微言逮及子弟之俊聖
　　　經周易契
帝徳之高深修行立心拜
天言之諄誨研思贊頌聿宣四字
王綸昭示臣隣煥發五言
睿藻揮
宸翰以崇師表慶溢黌門留
御蓋以奉廟庭光生雕俎覩參天之石碣篆籀攸存倚
　　　拔地之檜柯桮棬欲接愾乎挹音容於几席入
　　　室登堂僾然觀服物於門庭護車拭履已頌
龍徳增重宫牆更戒
　鸞輿載觀林寢式行拜酹之禮還申昭假之思蓍草
　　　成叢引易而恢義蘊楷株交蔭撫木而任摩挲
　　　蓋由隆禮儒宗故每留心手澤至於佳城鬱鬱
　　　酹樽而壯馬鬛之封子姓翩翩賜服而絢龍章
　　　之彩褒伊壽母榮重絲綸恤彼雲孫廣均賚予
　　　陪祠子弟敘許從優應講生徒人咸予秩念聖
　　　人之後恩莫隆焉逮羣哲之裔澤斯長矣洎禮
　　　成而樂備
六御言旋乃典學而右文
九重彌切䥴西山之佳石辭炳日星建東魯之豐碑輦
　　　從水陸相陰陽而位置門左聳千仞之峰揮翰
　　　墨而表章石上透五花之筆更思道統攸寄必
　　　當廟貌維新
賜内府之棟梁
命官董治美聖人之輪奐擇日經營把梓楩楠我任我
　　　輦東西南朔是度是京聿成翬飛鳥革之觀丹
　　　楹刻桷大壯鳬繹龜蒙之望射日千雲
特遣燾土苴茅䖍將圭璧
御製赤文綠字代致几筵在
聖朝之重道崇師無以加矣而孔氏之戴髙履厚寧有
　　　諼焉粤自
聖恩巡幸之年䖍申
　盛典纂修之請深蒙
優詔俯慰蠲誠乃
命儒生以充纂局給太常之紙筆考古爲榮捧
天子之文章成編有耀欣瞻
聖藻盡頒示於孔庭恭際
皇猷咸大書於史冊誠遭逢於不世洵揚扢之無疆(臣/)
　　　克敬猥以菲材荷分討緝膺兹重任殫厥勤劬
　　　心竊愧夫三長頌莫罄乎
九陛歳華屢閱惟操槧於杏壇儕侣旣稀謹然膏於泗
　　　水載言載事經十五年可法可傳成四十卷耳
　　　聞目見固已炳蔚簡編
文徳武功允克昭囘雲漢
　聲靈揚於西北沙漠肅清
　巡狩厯夫東南海隅沾被逺踰天外近在地中無不
　　　服敎畏神歡騰萬宇亦各歌功頌徳澤徧烝民
　　　欣沾無外之
皇仁適遇告成夫
帝典敢效康衢之擊壤敬躋
　丹陛以陳詞頌曰
　　　維天眷徳篤生我
皇清寧合撰日月齊光聲靈赫濯愷澤汪洋堯舜文武
　　　祖述憲章欽崇聖道心契素王萬邦俎豆羣祀
　　　宫牆
　禮隆北闕聖仰東方秉木鐸敎思夫子鄉歳屆上元
　　　辰諏吉日金風初動玉露乍結百榖既堅千耦
　　　咸銍
　巡方有事
　深宫無逸先
　頒肆赦廣揚
　大徳夙駕倌人屆於魯國五氏鳬迎千官鵠立柴望
　　　岱宗奠陳聖域赤刀陳寶天球河圖牲牷既卜
　　　越席是敷樂傳太學庖進
御厨庶司百職竭蹶奔趨有榮宗廟襄事庭除觀瞻大
　　　壯誠信中孚先期滌濯昧爽勤劬前驅鵷鷺扈
　　　從
　鑾輿
　法駕龍飛孔門鳯峙馭止金根步勤
玉趾厯階而升肅恭拜起如在左右如臨尺咫禮明樂
　　　備謹終慎始有加肅雍無或跛倚庭羅助祭門
　　　列觀禮祀事孔明莫不悅喜大祭既竣爰啓
經筵材選孔氏進講
御前理陳格致義闡先天來咨來茹先聖先賢箕裘弓
　　　冶探索本源榮分五服職襲萬年
親加誡勉均
賜陶甄率由祖訓恪守家傳
帝曰臣哉予其告汝凡厥聖王道尊尼父繄惟黃蓋留
　　　耀東魯觀壯四時光生兩廡更揮
睿翰懸兹門宇言重
絲綸頒行庠序巨筆鴻文黃鐘大吕
一人立極萬邦作覩
念爾先澤來汝後人相
予流覽遺蹟敷陳像瞻赫赫敎溯循循斑爛古碣厯落
　　　竒珍經傳函大樹植嶙峋水流清冽池漾藻蘋
　　　誕思五老書憶蒼麟從容
顧問和色怡神巍巍孔林魯城之北瓴甓攸封深藏虹
　　　玉祖徳抱孫家風聚族木有壽癭草堪筮卜馬
　　　鬛地增虬枝手掬遇物徘徊推
恩肫篤派衍聖門廪賜天祿小大稽首聲撼陵谷百禮
　　　　既至
　乘輿乃還廟新榱桷帑發金錢木撤殿陛石運鏤䥴爰
　命維城釋奠几筵
　宸章麗日
　聖徳敷天四氏百族接踵摩肩纂修入告躑躅爭先
　天子曰可尚其勉旃草茅下士書思珥筆學慚固陋敬
　　　　凛戰慄際㑹休明内外寧謐薄伐時巡文謨武
　　　　烈黼黻太平報稱萬一多厯歳時差分卷帙煌
　　　　煌
　聖恩與天罔極億萬斯年永垂金石
　
　
　
　
　
幸魯盛典卷三十九
　欽定四庫全書
幸魯盛典卷四十
　皇帝幸闕里頌(有序/)
　　　　　纂修舉人中戊辰科進士授翰林院庶吉士(臣/)孫致彌
　　　　　於惟我
　皇上之御極也丕振武功聿昭文德平成天地肅穆邇
　　　　　遐握玉鏡於
　九重運金輪乎八表化逹黃支之國威行紫石之區坤
　　　　　載乾幬汪洋
　帝澤賁文渙號彪炳
　王章順月令以課三鼓薰風而吹萬凡屬含靈負氣靡
　　　　　不華祝嵩呼駕禹軼湯十堯九舜生斯世者何
　　　　　其幸乎猶念從古聖人敬求民瘼自來誼辟首
　　　　　重時巡迺於今之二十三年甲子粤稽舊制
　命彼倌人飭鹵簿戒軒車石鎧犀衣天行而雷動翠華
　　　　　金羽日麗而風髙燕樹送旌岱雲迎蓋碧漲齊
　　　南之海青來吳下之山詢苦問勞咨寒恤雨百
　　　年父老喜覩
天顏十月黍苗重吹煖律旋囘
　鑾於東國因有事於泰山制倣圜丘躬行柴望嫓虞
　　　書之告祭陋漢代之封泥此已度越百王昭垂
　　　萬禩者矣若乃厯昌平之里幸洙泗之堂覩車
　　　服而神怡撫宫牆而心寫䖍修祀典肅若朝常
　　　雍雍乎瞻拜之容穆穆乎顒卬之度太常典樂
　　　宗伯司儀位列千官喜覲
龍光於俎豆禮嚴九拜兼陳
　鳯蓋於廟庭榮詎止於一家
恩竝沾於五氏豈若漢髙幸魯惟設太牢宋主尊師祗
　　　同祭菜至於豐碑刻玉古殿題雲鐵畫銀鈎映
　　　奎婁而耀彩文源學海摘星漢以爲章勒銘元
　　　聖之祠灑翰子輿之廟詞無假於雕琢義總契
　　　於聖賢若夫紀勝泉林波流五色賦成古檜枝
　　　潤千秋錦迴天上之機玉出崑崙之圃蓋由
聖功淵粹斯潑墨而爲珠加以
睿藻夙成自即心而印月(臣/)草茅下士章句小儒才非
　　　博望而泛槎學愧桓榮之稽古謬邀
眷注竊附編摩莫伸秣馬之忱少效輿人之頌其辭曰
　　　赫哉我
皇奠兹區宇陟彼泰山駕於東魯豈曰豫遊爰咨疾苦
　　　仁被宗邦風漸率土户聽絃歌民多含哺世樂
　　　羲皇
帝思尼父載肅冠裳用陳樽俎釋奠一堂分官兩廡曠
　　　典自今隆儀邁古刻石輝煌援毫飛舞日燦龍
　　　章霞凝鳯羽呵叱齊梁鞭笞燕許永勒臣心長
　　　懷
天語幸際昌期欣瞻盛舉迺輯珠林旁搜玉府晨夕校
　　　讐錯綜參伍保世琳瑯醒愚鐘鼓
天子無疆斯文有主
御製讚(有序/)
　　　　纂　修　副　榜　貢　生(臣/)葉　湜
　　　竊以結繩既邈書契聿新運闢文明世離草昧
　　　或拜圖乎姑射或訪道於崆峒十六字之相傳
　　　重華繼體五百年而一見三代迭興然而典謨
　　　出自史臣訓誥不聞手製秦世徒誇功徳古篆
　　　何繁漢宫競賞文詞流風日替千秋響絶疇吹
　　　六經百代音遙空懸一綫非聖人之首出將道
　　　統其終衰欽惟我
皇上
　光麗日精
　睿涵珠海既
　登三而咸五復
　作聖而述明虎觀談經治兼乎敎石渠集講
君即爲師囘氣化於中天啓昏蒙而復旦昆蟲草木均
　　　沐
　光華河嶽星辰不踰指掌蓋由百世之後僅見
一人猶念自生民來未有
　　孔子
　幸祖庭而釋奠揮
宸翰而書碑
文自天來重見玉書之瑞
思由神運逺符丹甓之文勒以貞珉鸞鶱鳯舞載之贔
　　　屭斗轉星囘若乃
　詩賦五言念兩楹之俎豆
　額題四字肅萬世之觀瞻律不數乎三唐法更超於
　　　八體寶作西清之本珍爲東觀之藏若夫敎孝
　　　作忠
　褒語慰陳情之表溯源推本
　鴻文陳啓聖之筵華衮增榮球圖竝貴至於姬公世
　　　逺舊止列於功臣孟氏風遙或興嗟於廟貌
皇上則眷懷往聖摛
鳯藻以告䖍遐企先賢製
龍章而䥴石斯皆右文之至意抑亦重道之深心然復
　　　托興泉林宛若在川之日留情古檜悠然手植
　　　之年
　迴綺縠於毫端
　灑霜花於腕下斯又太微之餘照逺徹青㝠學海之
　　　波瀾皆成紫氣者也(臣/)才慚五至學媿一經念
　　　先臣帷蓋之
恩未謀報効荷
聖主菲葑之采竊與編摩瞻依
宸翰之樓仰止奎文之閣逐名儒而紀載脫手皆珠珥
　　　綵筆以校讐盈箱貯玉彌深贊歎莫罄揄揚乃
　　　爲之讚曰
　一中建極無怠無斁
天子之徳柴望岱宗涖於魯東
天子之功鵠峙鷹舒下抑蟲魚
天子之書子雲才挫馬卿却步
天子之賦風雅驅馳涕唾浮詞
天子之詩勒成班史傳之闕里光昭萬紀
　　　恭紀
幸魯八章(有序/)
　　　　候選小京職陞貴州都匀府知府(臣/)沙汝洛
　　　嵗在甲子十有一月
皇上南巡還過闕里
躬謁
　聖廟釋奠禮成遂
允衍聖公請倣古左史記事右史記言例纂輯
幸魯盛典一書以紀典禮垂諸萬世(臣汝洛/)時以小京
　　　職需次銓部謬蒙遴採俾厠編纂之末誠千載
　　　一遇也同時内外臣工咸有詩文頌賦斐然成
　　　帙竊念先臣禮部尚書(臣/)澄曾沐
兩朝知遇典禮明光多厯年所未得躬逢斯盛(臣/)何人
　　　斯乃獲親遘人身與編摩私竊慶幸不揣蕪鄙
　　　續述五言八章以誌遭逢之盛其詞曰
君師同一揆至道協千秋寤寐羹牆切寅清釋奠修黄
　　　虞今再見姬漢未堪儔桂海冰天地聞風歌豫
　　　遊(右一/)
尊師臨禹甸
稽古省虞方寰宇沾春澤氓黎覲耿光
六龍迴指顧萬國走梯航
過化存神處江山氣脈長(右二/)
　　　漢祖曾親祀唐宗亦賦詩禮儀猶闕畧道統未
　　　深知
後聖遙相待斯文允在兹穆然如感格千載接心期(右/)
　　　(三/)
　　　玉振金聲地欣瞻賁
乘輿槐陰曾拭履檜影憶修書龍鳥殷楹古松楸漢殿
　　　虚今朝傳
警蹕萬姓喜何如(右四/)
至誠將祼獻登降不辭勞曠典欣殊遇隆儀豈易遭捧
　　　尊翔劍珮秉翟舞宫袍直是均
郊祀何論薦太牢(右五/)
　　　杏壇千古後重覩
講筵開問禮諸儒集傳經五氏來
璇題雲燦爛
翰藻景昭囘捧
　賜成都綺俱由
　内府裁(右六/)
　　　既展麟書宅仍
詢馬鬛封聖孫皆扈從
天語更雍容古楷籠暄日靈蓍秀暮冬
恩膏垂注渥草木被尤濃(右七/)
錫爵元公裔題碑亞聖宫
宸遊時啓泰望古意何窮拱極星俱北崇文日正中我
皇垂制作聖道萬年豐(右八/)
皇帝東巡還幸闕里效栢梁體一首
　　　　纂　　修　　貢　　生(臣/)章　緯
　　　昊穹生民邃古初至治之極稱唐虞時邁望秩
　　　垂詩書
今皇繼天膺龍圖東西朔南徳誕敷珙球萬國歸鴻臚
　　　么麽負固逞斯須以懲弗恪張威弧四表八荒
　　　皆宴如昇平嘉㑹
　賜大酺
宸衷猶厪如予辜乃
命太馭駕
　金輿省方觀民祗訏謨上升介丘下東吳移易風俗
　　　囘槁枯億兆黎庶興歌歈
　法駕幸魯崇師儒和序禮樂始陳鋪戒眎滌濯宿馳
　　　趨牲盛醴齊豐
　天厨豆登鉶簋尊勺觚宫懸升歌九奏餘興拜奠獻
　　　黙契符
異數渥恩視古踰
　清蹕晝迴臨泗洙望
　幸榛蕪㑹自除桂醑三沃馬鬛濡說經
帝前歌鳯雛駿奔走皆受祿糈拜
　賜稽首山三呼更瞻大庭念碩膚作廟繼世明禋俱
雲章天藻徳輝舒雕鏤刻畫如盤盂龍升螭蟠首與趺
　　　暉耀萬世啓蒙愚懷握鉛槧常躊躇小才迫窘
　　　敢自誣
聖駕東巡賦(有序/)
　　　　纂　修　增　廣　生　員(臣/)曹　晃
　　　嵗當甲子運際上元
皇帝御極二十有三載纂承丕基恢張𢎞烈域外同軌
　　　逾朔南而暨訖海隅出日奉聲敎以來庭寰㝢
　　　又安黎庶樂業五兵試而仍戢百工撫而受成
　　　勲被隆古至徳無名仁風衍以莫圉大化馳而
　　　若神萬類咸亨四方從欲畫地之令幾措生齒
　　　之籍日繁
皇上猶復宵旰不遑時幾待勅念典訪落貞憲考度所
　　　以一道徳而同風俗者日厪於慮兹鑒虞氏嵗
　　　巡之義諷成周時邁之什減省儀衛十月
　東巡狩至於泰岱爰沂淮沂旋
蹕京江觀風廣魯以次
　周覽山川風物河渠吏民利便竊見垂白之叟抉杖
　　　來觀攸徂之衆室家相慶競望塵而拜舞咸擁
　　　道以瞻依感激奔迎覲光恐後彌山盈谷千里
　　　接蹟此則振古所未有而
帝徳之入人者至矣(臣/)以弇鄙寒生授經孔宅恭逢
法駕臨幸宫牆懾伏客館之間景附圜橋之末
　御爐之香如攜滿袖臚贊之唱恍隔層霄偕熙皥以
　　　神遊企都俞而慨慕因念王臣率土孰無愛戴
　　　之忱野老山農共效媚兹之祝則夫上紀
　　省方之駕下抒徯后之情以補風謠述
　　盛典毋亦草茅之分誼而稽古者之事也乃拜手稽
　　　　首而作賦曰
　　　　粤我
　皇清之受
　顯命也基積累以函夏握璇符以承乾跨八統以宅土
　　　　規億載而卜年下武開哲王之運
　上聖秉天縱之全維我
　聖皇備五行之秀氣邁三皇之英風錫勇智以表正克
　　　　寛仁以宅衷至徳則包含乎天地文明則暉麗
　　　　乎日月高世主以爲量間千祀而挺哲致沕沕
　　　　之上理扇巍巍之茂烈本叡思之昭濬愈兢業
　　　　以緝熙毖祗台於徳先勵明作以圖幾往敷求
　　　　於載籍措豫大於規爲而且日旰尚食未明求
　　　　衣聽鸞聲於靉靆開閶闔於熹微問寢
兩宫之上求寧兆姓之依謹杪忽於盤匜矚幽遐於户庭
　　　聦無逺而不察物無細而不呈時下車而解網
　　　頻蠲租以省耕自文法之易簡底王道之蕩平
　　　清風穆於辰拱淳化希於登閎乃當順則之年
　　　克著詰戎之畧在昔合宫之世而蚩尤弄兵總
　　　期之朝而有苗勿格事常見於盛隆功每成於
　　　盤錯况乎桂林象郡之山川金馬碧雞之疆索
　　　遲王㑹於防風阻聲靈於莊蹻是天所以昭
聖武而奠萬億禩丕基於無堮也
天子赫焉斯怒清問下氓驤禁旅以張討閱蘭錡以陳
　　　兵策虎臣以制閫選彍騎而長征塞滇黔之門
　　　户樹閩粤之風聲雲霓萬姓之望壺漿千里之
　　　迎决機曶霍迅掃軿訇與夫戈船下瀨之師鸛
　　　鵝横江之陣三千屬犀之甲十萬迎鋒之刄既
　　　渡漢而西擊復踰湖而南躪舉炎火以􁃚飛蓬
　　　之野殷疾雷而下層雲之峻五里之毒霧安施
　　　長鬛之餘皇不進掩欃槍之星芒築鯨鯢於一
　　　瞬是皆方畧授於
聖衷機宜由於
廟算息銅鼓於卭𤏡洗兵氣於沔漢平淮藉韓愈之碑
　　　諭蜀有相如之翰洵
睿照之如神鞏
皇圖於清晏更若臺灣之島一旅炎海之浪千尋依黿
　　　鼉於浦漵恃窅㝠於山林鼓鯨波而噴薄狎颶
　　　風以浮沉自負固於往昔遂偷生以至今爾其
　　　乘凱旋之勝勢蕩廓清之餘烈檄偏師以迴戈
　　　亂衆流而飛雪乘長風以破浪下樓船而横絶
　　　挽勁弩以射潮跨滄溟而浴鐵將平海若之宫
　　　待泣鮫人之穴試昆明之水戰奪厦門之壁壘
　　　天兵蹙於重圍
帝徳動其改悔爰率土以來歸亦輪誠而自劾免田横
　　　之一軍釋尉佗之前罪祠冠帶於春秋紀職方
　　　於青海建王官以控扼開文物之洋洋列都城
　　　於百雉通潮汐之湯湯一尉候於濛汜合車書
　　　於莽蒼截海之外未臣之荒重譯侍子稽顙來
　　　王願陳玉帛爭效梯航於斯時也載戢干戈載
　　　櫜弓矢偃革辭軒銷兵罷錡
天子欲優柔吾民而登上理也開明堂考辟廱被禮義
　　　爲采章徧弦誦於皷鐘遙集圖書之囿裒益道
　　　徳之叢本權輿於
宸志自雲靡於聖風
　緗旃午夜之間緹帷清燕之中繙經論治書笏珥彤
親校讐於奥義渙汗簡於發蒙徴宇内之散佚輯
寶訓之龎鴻北門待詔之廬東觀論經之室栢梁賡歌
　　　之辰西苑從遊之日莫不玉潤金聲披文相質
　　　凡以敷豈弟之遺蘊發詩書之華實博求於風
　　　雅進退於官聨懸異格以升俊茍寸長之畢甄
　　　闢四門之穆穆賁丘園之戔戔誠立賢以無方
　　　若取燧而挹淵流
湛恩而汪濊被令徳以勤宣庠校蔚興而廣厲桑麻彌
　　　望而綿芊户封淳樸之俗野虚亭障之烟清和
　　　咸理庶徴靡愆際昌期之希遘更何羡乎堯年
　　　若夫醴泉甘露之徴遊囿鳴郊之瑞事雖有而
　　　莫書不足爲
聖朝之異在
　廷諸臣乃相與考故實尊
隆號以歳符元㑹
上宜修前代之禮於岱宗以告成功答休美且天下東
　　　西朔南望
　屬車之塵者久矣
天子却而未俞顧而彌讓斥封禪之文夸懷遊豫之音
　　　曠罷登巒之禎符行覲嶽之柴望從省方而採
　　　風一衡律與軌量瞻泰岱之巃嵸覽河漕之漭
　　　瀁試牧伯之敷陳察民艱之情狀信
　鑾輿之所經舉明禋以答貺復曠古之高躅允
皇情之遐暢於是
徳音颷發渙號星馳
　乘輿所過補助勤施東南民力
帝曰予咨減於秋稅以恤其私維夫
　行在儲偫所資百官服御各庀其司六師於邁民弗
　　　與知毋擾秋毫勿避車旗爾乃諏吉日以戒途
　　　乘農隙之云暮簡七校以前驅肅千官而佩璐
　　　結魚麗於廣涂驤龍驥於天步霓旌靡而山搖
　　　翠幕蔚其雲布凌高衍以軼塵望天門而振輅
　　　臻於岱麓爰修毖祀定昭事之上儀答三靈之
　　　蕃祉是日也躋雲關之軼蕩眺日觀之崚嶒徑
　　　路盤紆丹霞初升碧霄疑近羣山若譍慿高而
　　　小天下陟嶺而懐素王軼浮景而下視灑
宸翰於穹蒼
勅雲峯之傑搆表勝迹於層岡既事畢而功𢎞迺輯瑞
　　　於東方由是竝河而南泝淮而上縱鷁首以御
　　　風撫輕舟而乘漲胥擊汰以揚舲亦迴波而停
　　　仗囘江左之鶯花閱南藩之屏障黄龍煙邁青
　　　雀雲連冰湖流澌寒江澄鮮吳頭星紀楚尾衡
　　　聨甓社之珠淵滭沸竹西之歌吹駢闐京口之
　　　江潮暮暮吳閶之煙月年年邀
君王之一顧山川絢其增妍數軍實於茂苑萃前驅於
　　　白門攬建業之形勝洵既庶而且繁久漸摩於
　　　道徳使華靡之漸敦變石城之游冶歇塵尾之
　　　清言俯六朝之遺迹展前代之林園迅
　囘鑾以遄行越良常而信宿㑹日月於龍􁀺躡景光
　　　於川陸度夕陽於綠疇驗豳風於茅屋引高年
　　　於
　外朝察邇言於空谷欲起瀕河之田務决下流之瀆
　　　亟斯人室家之故而圖之惟恐不速也南厯江
　　　淮東由兖冀於六旬之間邁四州之地猋風雲
　　　兮景從出塵壒兮遐指屬寒卉兮輦道起遙岑
　　　兮豹尾囘凛烈兮如春濩輕霞兮似綺探古蹟
　　　兮寥廓選名勝兮片晷染柔翰兮
御墨香題片言兮烟巒紫校車攻兮蒐苗緯河山兮圖
　　　史瞻
　雕輿兮蒼螭盻
　翠蓋兮鳯翅望
　五雲兮翹首覩
　九斿兮辟易咸讋伏奔駭而莫敢仰視兮亦鱗布迅
　　　奮而不敢避也勞父老兮繒帛來兒童兮擎跽
　　　川原瀰兮成塵闤闠溢兮如市紛抃舞而歡呼競
　　　掎裳而連襼彼衢壤兮未聞渺黃軒兮奚致若
　　　夫自吳都而
　旋蹕望宗魯而迴輿頫陪尾之清湍經昌平之里閭
　　　緬遺踪而仰止弭
　玉節而囘紆
　帳殿巍峩以星拱
　齋宫肅穆以高居日曈曨以始升風翕習而微嘘寂
　　　萬籟以無聲發賁鏞而震區鳴和鸞於櫺星之
　　　内降
　玉輅於奎文之廬豆籩之陳旅旅箾籥之侣與與九
　　　拜之儀穆穆三獻之爵徐徐儼羹牆之若接猶
　　　陟降於清虚留
　芝蓋於法座懸中霤之
御書煥道徳於億祀昭顯融於庭除祀典斯成
聖容既舒於是
　陟詩禮之遺庭進師儒而
命講設
　黃幄以深嚴沛
綸音於高朗九賓森其階列兩制肅而咸仰示敦勉於
　　　後裔錄才雋於草莽錫衮衣於
　尚方出朱提於
　内帑舉
玉趾以循牆溯當年之講席惝怳兮侍坐之堂晻靄兮
　　　燕居之宅杏壇之臺彌高丹甕之書似漆臨井
　　　幹兮苔青漱古泉兮鏡碧陳刪述兮端門聆金
　　　絲兮虚壁列石碣兮如林環繚垣兮樹㦸撫遺
　　　檜以盤桓景文明於手澤挺堅貞兮凌霜將葳
　　　蕤兮化石幾徘徊於路寢彌嘉賞於陳迹乃復
　　　稅
　駕魯城之北道經陋巷之門望林坰之蓊鬱繄歸藏
　　　之爰存轣兔溝之古道縈洙流之靈源既杳邈
　　　而若谷結神明以爲園僾享堂之肸蠁薦泮水
　　　之芹蘩訖禮儀之既具發
皇覽而靡竟祥符駐蹕之亭端木墟廬之徑林無宿鳥
　　　之鳴蓍有全爻之蘊曠軌轍以時遐建旌旗而
　　　山震當
至尊之式臨煥斯文之景運迨事竣以
　囘鑾答凝承之
休命合區宇以咸歡厯曩今而共慶於是含哺鼓腹之
　　　儔起而言曰在昔軒轅有襄城之駕帝堯至姑
　　　射之阿夐乎邈矣若後世汾陰望幸之年社首
　　　登封之事見於載籍未必爲萬民也至夫虞氏
　　　成周巡狩之儀莫有倣而行之者今我
皇上敬天勤民尊聖樂道復曠古之盛典繼省方之遐
　　　躅生其時遊其世獲覩
天子車旗采章沐浴
徳敎恩澤如天之高靡所不覆幬如地之廣靡所不含
　　　育皇王之迹殊矣神人之願愜矣過闕里祀孔
　　　子亦巡行所及云爾
　　　恭紀
幸魯盛典告成十韻
　　　　欽授二品冠服衍聖公長子(臣/)孔傳鐸
　　　焚香棐几閱瑤編彷彿金聲擲自天綠字赤文
　　　成此日
翠華仙仗記當年道心想見宸心契祖澤長蒙
帝澤宣
顧問杏壇頻太息手攀遺檜一周旋鸞旂半駐圜橋外
　　　講幄曾開舊宅邊採納遂兼風十五雍容看奏
　　　禮三千鵷行鷺序如聨翼聖裔賢孫得竝肩異
　　　數特留隨輦蓋新恩仍擴護林田即今廟貌輝
　　　丹雘千古穹碑矗紫烟末系自慙無報答夢魂
　　　長遶玉階前
　　　恭紀
幸魯盛典告成二十韻
　　　　翰林院世襲五經博士加九級(臣/)孔傳鋕
　　　神禹觀河日虞姚望嶽年典非今代始禮邁百
　　　王先
　玉輅來殷地霓旌下蔽天蒙鳬增紫氣洙泗湧青蓮
顧問藏經壁
親臨釋菜籩摩挲壇畔檜泂酌宅中泉聖裔均蒙召賢
　　　孫畢至前鵷鴻方肅穆韋布得聨翩講論乾坤
　　　闢標題日月懸萬邦咸悅矣吾道卜昌焉
法駕囘鑾去詞臣載筆旋汗青當有述金石可勝䥴
詔許羅英俊官仍授簡牋一堂勤校勘十載費丹鉛麗
　　　澤言難罄
淵衷想粹然唐槐留
　輦路漢栢拱
　經筵苗裔沾恩大家門拜賜䖍總敎書萬帙難紀禮
　　　三千沆瀣研珠滴薔薇盥手鮮小臣沾
帝力拜舞誦瑤篇
　　　甲子仲冬
聖駕幸魯恭紀闕里禮成(任/)以儒生獲侍
　經筵紀盛排律一章
　　　　户部廣東清吏司員外郎(臣/)孔尚任
　　　鳯厯開先甲葭灰動早陽人歌年豫泰天祚
帝遐昌問俗來東土尊師過孔堂風雲從劍佩星漢覩
　　　文章宛轉鸞旗拂容與翠葆張齋宫神靜穆露
　　　冕意彷徨贊幣馳天使酌齊出上方一牢牲比
　　　漢九拜禮超唐臣庶陪敷奏曾孫事祼將儼然
　　　慿杖几肅爾對冠裳玉斚擎時重衮衣覆處香
　　　明庭羅羽籥古壁發笙簧六代宫懸備兩階象
　　　舞詳升中儀卒度竣事敬無忘榮及羣賢席光
　　　生數仞牆昭垂歸柱下觀聽集橋傍殿日紅霞
　　　麗壇松碧影長經筵親咫尺講位出班行盛典
　　　逢非偶曲儒喜若狂欲裁三大賦詞陋媿抒揚
駕詣闕里恭紀
　　　　候　　選　　知　　縣(臣/)張拱樞
　盛世紹中天唐虞精一傳崇儒超漢代重道述文宣
哲后巡方日羣黎戴
聖年堯雲沂水上舜日杏壇邊
　謁廟隆
　先聖尊師啓後賢松楸沾雨露檜栢起蜿蜒侍從冠
　　　裳肅臣工拜舞䖍榮光分七十褒寵竝三千式
　　　履絇絲古觀車輪輻堅詩書垂逺澤禮樂覩遺
　　　編
睿製豐碑燦
龍章彩額懸芳徽光史冊梨棗勒郵篇海宇同文治謳
　　　吟叶管絃蓀荃迎
　御輦洙泗出甘泉造化中和贊
　宸遊補助全
皇猷難頌述大寶永乘乾
　　　康熙二十三年十一月
聖駕幸曲阜釋奠
　先師恭頌
　　　　候　選　州　同　知(臣/)許　永
萬乘東巡日隆冬
　幸魯時風光迎象輅旭影耀龍旗既陟尼山麓還經
　　　泗水湄告䖍瞻闕里夙戒具騂犧清酟烝杯斚
　　　和羮列鼎彝笙鏞陳雅奏祼獻覩
　隆儀對越千官肅趨蹌百辟隨月臨
　天仗皎露滴杏壇滋庭燎輝蒼栢爐烟散玉墀思成
　　　欽止敬終祀不知疲
　典禮超前代尊崇表
帝師鑾儀留
　御蓋
宸翰灑新詩紀事仍編錄
鴻章復樹碑敷天傳翰墨千古仰昭垂
睿質惟敦敏
　深宫備孝慈右文勤宥密至治進無爲
　道接精微統
　心傳一貫遺巡遊施補助政敎凛綱維
　曠典隆今日愚生洽頌私作人歌壽考重道際昌期
駕詣闕里恭紀
　　　　候　　選　　縣　　丞(臣/)張廷玫
聖主崇文治
　鸞輿涖杏壇尊師超百代陪祀肅千官享薦騂犧潔
恩榮雨露溥𢎞規修閟殿
睿藻染柔翰
　華蓋彤墀覆香風古檜盤天雞鳴日下僊樂奏雲端
御墨傳鴻寶豐碑樹鉅觀陽和隨地布父老擁塗看禮
　　　洽千秋盛聲騰萬國歡瞻
天齊拜手蕩蕩頌誠難
駕幸闕里恭紀一章
　　　　候　選　州　同　知(臣/)馮　暹
　鑾儀簇仗戾山東共仰
　龍飛霄漢中漫擬成周歌泮奐逺逾黄帝訪崆峒偃
　　　戈正值車書盛奠鼎難忘禮樂功
紫極崇文真莫尚
　　素王作則自無窮天開甲子逢熙皞地湧尼山見鬱
　　　葱萬乘景從垂化雨一時蹌濟肅羣工非關菜
　　　奠停仙蹕爲慕羹牆訪故宫古檜千霄搖瑞旭
　　　靈蓍傍
　衮拂仁風恍聞畫壁金絲奏如見麟書玉帳通道統
　　　千秋遙契合心源萬世本和同特修典禮輝前
　　　史還許官僚効匪躬皐禹尚難颺至徳鄒枚何
　　　以竭雕蟲
　　　伏覩
　幸魯盛典恭述
　　　　監　　　　　　　　　生(臣/)劉石齡
　　　灝穹生民溯古帝我
皇至徳符軒羲書集闕庭授赤鳥字浮洛水傳靈龜俎
　　　豆莘莘盛庠校珠璧燦燦輝長麗維
皇廿三歳甲子貞元㑹合當斯時時巡岱宗紹虞舜釋
　　　奠闕里崇
　先師原泉憩息見道體冬溫藻荇生寒漪奎婁神㝢
帝涖止玲瓏鳯蓋飄鸞旂冬十一月日己卯須明齋宿
　　　城南陲由櫺星門
　降輦入千官景從行如馳樂縣先
勅太常部八佾舞羽諸侯儀禁壺籩柉豆簠簋雲雷之
　　　樽象與犧爵登三獻肅九拜祝文我
皇親製辭
　講筵秩秩設詩禮生儒聚觀肅且祗三綱十翼啓
宸聽聖孫論說宏皐比禮成載登大成殿敬瞻像設緇
　　　帷披
周覽古蹟及圖畫摩挲石柱蛟􁀙跜杏壇東南手植檜
　　　旋紋左紐承華滋還過舊宅眺遺井壁中隠隠
　　　聞金絲
帝庸作歌四十字歌成展賜
天顏怡萬世師表灑
宸翰仰視墨瀋猶淋漓懸諸中天垂四㝢燭龍銜耀開
　　　幽涯曲莖葩瑵留
　御蓋殊勝器皿陳朱提
　駕出北門幸林墓列栢數里何逶迤林扉正啓輦路
　　　闢橋邊洙水流冰澌兔溝之南封若斧左爲伯
　　　魚前子思堂楹尚記廬墓處逺方珍木蕃孫枝
　　　古壇方石四十九漢時篆刻今猶垂亭名駐蹕
　　　建宋代
今皇更自垂鴻規林中交響盡文鳥墓旁枝葉皆神蓍
　　　奉引既畢乃先路
　翠華北指重遲遲二千餘年附域兆
詔增式廓千畆奇蠲租給復出異數四氏爵賞各有差
　　　又明年春頒
御製褒崇
　至聖先師碑西山琢石航濟水官窰燒瓦鋪琉璃
宸章更述先後聖世官東野宗周姬皇皇鉅典昭萬世
　　　右文無有逾今兹襲六爲七事非細直爲聖道
　　　存綱維詠仁蹈徳溢絃誦
皇帝萬壽膺蕃釐野人作歌同擊壤慚愧清廟明堂詩
　　　恭紀
幸魯詩二十韻
　　　　世襲太常寺博士加一級(臣/)孔毓琮
　　　崇儒聞往辟
特典創
熙朝運轉堪輿泰天迴斗極昭
時巡開爽籟
于邁戒嚴宵沉璧觀河竣鳴鑾望岱遙
　法宫懸象魏
　玉帳仰魁杓正值陽暉麗彌瞻
聖徳劭麟遊知
　警蹕鳯舞感咸韶升降繇中闑趨蹌凛外僚誠孚元
　　　醴溢意洽太羹調閟殿䕫司磬丹楹曠引簫覩
　　　兹呈萬舞曾用格三苗
命講金聲協
留題玉筯琱諸生頒綺纊宗子賫文貂泂酌泉何幸遊
　　　歌檜亦邀
宸章銘石匱
仙仗倚松喬楷蔭仍紆轡蓍叢復
駐軺千秋洙水上一旦
翠華飄道統尊
　尼父心傳屬
帝堯成由羣聖集禮視百王超埃壒慙奚補顒情叩
紫霄
　　　恭紀
幸魯盛典詩二首
　　　　翰林院世襲五經博士(臣/)顏懋衡
萬乘霓旌下拂天
哲王親視
　聖人筵因知
盛代修文物不減虞廷奏管絃遍厯林塋因訪道下詢
　　　草野爲褒賢存神過化今如此疑是
唐堯甲子年
　　　　其二
　　　檜楷多年聖澤新
宸遊厯厯動諮詢撫摩彝器千秋碧顧盼圖書四壁春
　　　自是廟庭留
　曲蓋即看碑版勒
王綸縹緗文綺同時賚更沐
興朝一視仁
　　　恭紀
幸魯四律
　　　　翰林院世襲五經博士(臣/)曾貞豫
　　　洙泗清源濬尼防紫氣高
親師隆典舉訪道
聖躬勞魯殿看儀鳯殷階集舞翿禮成懽子姓况復沛
恩膏
　　　　其二
　　　終古宫牆閟誰能罄所窺
至尊遊覽徧百辟肅雍隨汲井嘗泉脈觀文搨漢碑
謁林還奠斚遊豫到洙湄
　　　　其三
　　　漢祖曾親祀唐宗著咏篇道雖崇萬古
　典莫盛今年
御榜龍螭護
宸章琬琰䥴
聖心猶企戀日暮未言旋
　　　　其四
　几筵頒賚澤禮視
幸成均末裔沾
殊寵青雲悉致身家曾傳聖脈誼敢後王臣
講義型仁訓千秋謹誌紳
　　　恭紀
幸魯詩二首
　　　　翰林院世襲五經博士(臣/)孟貞仁
　　　靄靄
鸞旗賁魯疆杏壇冬日轉曦陽唐槐陰下千官列漢栢
　　　林邊
六馭翔考擊鐘鏞陳古樂昭囘雲漢發
天章羹牆後聖親先聖一體
君師道脈長
　　　　其二
　　　東封自古問尼山累代崇師只等閒輯瑞逺因
巡狩屆釋芹初自
省方還麟書有待增
宸翰章甫遙疑揖
聖顏何幸禮庭宣
寶訓小臣猶得侍鵷班
　　　恭紀
幸魯詩二章
　　　　翰林院世襲五經博士(臣/)仲秉貞
祀岱千秋協量衡
觀河九有閱平成
聖心直與天心接
君道還兼師道明魯國山川祥靄合靈光宫殿惠風清
　　　吾
皇一展崇儒禮窮海遐陬仰治平
　　　　其二
　　　章縫劍履聖人居拭笥修書荆棘除賁祀每傳
　　　來玉冊巡遊曾幾駐金輿
登堂釋奠陳瑤簴入廟諮詢啓石渠楷檜自從經
御覽更延精采萬年餘
幸魯紀
恩詩二章
　　　　翰林院世襲五經博士(臣/)東野沛然
翠羽東巡過岱宗
迴鑾特幸伯禽封金絲再奏新韶濩詩禮重開古辟廱
　　　率土競瞻
天子氣
淵衷如覿
　聖人容
君師一徳千秋合載筆賡颺愧莫從
　　　　其二
天行乾健孰躋攀父子扶攜覲
帝顏齒及元公親裔胄
恩加禽父舊河山閟宫始覩
龍光耀下士叨升鴛鷺班曠古未逢斯典盛黄農虞夏
　　　溯洄間
　　　恭紀
幸魯盛典告成敬賦四十韻
　　　　翰林院世襲五經博士(臣/)仲承述
　　　運際昇平日
　鸞迴齊魯鄉循途雲騎盛蔽野彩旗揚萬姓咸嵩祝
　　　千官列鷺行喧闐遮
　御道拜舞近
　龍光籌報三更月令嚴五夜霜卿雲籠泗水曉日薦
　　　扶桑儀衛排仙仗尚衣進衮裳崇師親几席重
　　　道入宫牆釋菜儀崇重焄蒿氣審詳尊親前莫
　　　比神化世難忘肥腯牲牷碩粢盛黍稷香兩楹
　　　陳整肅八佾舞迴翔匜爵班文燦罍樽寶篆彰
　　　雝雝鳴管籥嘒嘒奏笙簧豫順八音協調和六
　　　律良太羹留淡味旨酒載醇漿對越加誠敬駿
　　　奔慎濟蹌儀容稱穆穆感格覺洋洋宗伯聨班
　　　次鴻臚執贊襄杏壇開燦爛闕里動輝煌天豈
　　　窮周士世猶奉
　　素王丹甍含日月碧瓦砌鴛鴦仰視環堦級溯洄依
　　　棟梁
綸言聞遜順
玉趾仰端莊受賀奎文閣經筵詩禮堂修齊闡治化翕
　　　闢論陰陽
帝眷乾坤表
天威咫尺傍裁詩垂
　鳯藻製賦煥
　龍章盤舞
宸翰麗飛騰
御墨蒼聖孫爭踴躍賢裔盡光昌蟒服雲垂體琅函錦
　　　滿箱蒙恩曾未巳荷寵更非常過魯還輕漢臨
　　　廱逺邁唐依然輯玉帛猶自奉圭璋雅範超千
　　　古嘉猷振八方俗成修五敎民化正三綱光被
　　　山河泰休明社稷長高深窮極至精妙探微茫
　　　合徳追堯舜傳心紹禹湯𢎞名垂簡冊永保慶
　　　無疆
聖駕臨幸闕里恭紀一律
　　　　歳　　　　貢　　　生(臣/)王時鴻
　時巡曠舉㑹冠裳釋奠親臨舊講堂齊拜
　　恩波孫子慶欣瞻
　　仗衞廟林光當年道徳傳縫掖今日師儒在
　帝王千古淵源同作述仰窺
　　宵旰蚤羹牆
　
　
　
　
　
　
　
　
　
　
幸魯盛典卷四十
