#+TITLE: 萬壽盛典初集-清-王掞
#+DATE: 2016-06-11 12:22:34
#+SOURCE: github.com/kanripo/KR2m0034 master 31ef2bca                
　欽定四庫全書
　　　　恭纂
萬夀盛典初集告成
　　進表
　　　　大學士(臣/)馬齊(臣/)松柱(臣/)蕭永藻(臣/)王掞等恭
　　　　承
　勅㫖纂修
　萬夀盛典初集告成謹奉
　　表上
　　進者臣等誠歡誠忭稽首頓首
　　上言伏以璇符肇祉榮河開龍馬之禎玉厯凝庥紫
　　　　極煥星虹之彩重華大徳位祿名以夀而彌尊
　　　　圜葢無私元亨利以貞而益久大人法天行健
　　　　宇宙長春君子應地含𢎞岡陵竝固巍巍蕩蕩
　　　　至化與上下同流翼翼綿綿永命共乾坤一氣
　　　　祥延華渚記表環樞和溢康衢圖傳擊壤疇稱
　　　　五福原本於洛書詩頌九如沿流為繪事惟茂
　　　　實允揚乎簡冊斯休光聿炳乎丹青欽惟
　皇帝陛下
　　經天緯地
　　左羲右軒
　　靜探禮樂之源
　　動法雷霆之奮
　　文教誕敷於有截
　　武功震疊於無垠仗旄鉞以行誅連戡三蘖迅鑾旂
　　　　而問罪立靖西陲烽燧永銷都護拓臨邊之府
　　　　版圖式廓提封標跨海之疆悉子悉臣同車書
　　　　而一尉候來王來享奉正朔而輯圭璋盡禋郊
　　　　饗
帝之誠紫壇昭事懋
　　祈穀重農之典元日親行展敬
園陵肅嵗時之孝享承歡
長樂竭冬夏之凊温
　　問夜求衣虔臨庶政
　　卑宫菲食總攬萬幾視四海猶户庭運天下如指掌
　　蠲租賜復養賢崇老之詔史不絶書越漠踰沙梯山
　　　　航海之珍府無虚月濬川陂澤
　指方略而禹甸咸寧慎法䘏刑
　布渙汗而湯羅頻解暑耕寒織每厪
　宸衷十雨五風輒縈
　睿慮捍大災而興大利
　功過平成後民樂而先民憂
　惠深懐保加以
　　統承洙泗
　　道接唐虞
　　集羣聖之大成
　　冠百王而首出
　　抉圖書之秘奥究貫三才
　闡雅頌之精微推原四始胸羅象緯潛通七曜之編
　　　手按方輿洞燭九州之勢
綸音渾噩雲漢昭回
奎畫輝煌鳳鸞鶱翥道竝該乎游藝
聖兼擅於多能内外臣工經眸即識古今紀載流覽不
　　　忘大包穹壤而靡遺細析毫芒而無間雖抗六
　　　典之鴻議不足比測淵深備九籍之瓌詞詎能
　　　贊揚美盛者矣昨者嵗在昭陽月當姑洗值萬
　　　福來同之日正
六旬大慶之期慶霄晴朗以舒光景曜淑清而啟旦羣
　　　工拜揚於鷺序多士忭舞於芹宫卒伍額手於
　　　軍屯商旅謳吟於市路南北萬四千里皆如江
　　　漢之朝宗郡國百九十州咸若星辰之拱極以
　　　逮重譯貢琛之使依風請吏之徒莫不稽首趨
　　　廷稱觴叩闕斯時也
皇上朝萬國而闢虞門
　御六龍而回文囿執殳虎士警蹕停聲帶劍鶡冠辟
　　　除罷唱髦倪雜沓企踵而仰
舜顔士女駢闐連袂而瞻
堯顙山鳴萬嵗殷地以徹天日耀五雲懸晨而不夜珠
　　　幢絳節晻靄琳宫法曲仙音飄颺金界香焚夾
　　　道爐煙瑞霧俱霏綵絢交逵繡幛彤霞一色九
　　　芝萃秀競産於
　帝池雙觡呈斑來馴於
　内苑於是百僚獻頌聿宣鍾石之聲率土歌風並上
　　　升恒之祝遹哉皇哉美矣至矣而我
皇上方且却鴻名而不受履至徳而弗居願以億姓安
　　　為
一人之安即以
皇極福為庶民之福普施
　大賚廣沛
　洪仁類錫
　天潢重衍榮滋於藩服秩増在位更推優異於舊臣
　　　免賦則三載一周恩覃蔀屋造士則兩闈特設
　　　化被髦儒法網𢎞開犴户遍生綠草帑金大布
　　　龍驤盡沐春波而且
頌瑶宴以引髙年
賜大酺而歡黎兆黄髪兒齒咸飫
　禁厨玉斝兕觥親勞
　帝胄沃澤霑乎海宇太和洽於人心含氣欣欣若耘
　　　耰之逢甘雨懐情款款譬草木之值春風自炎
　　　黄而降未都其庥即開闢以來罕聞斯盛允宜
　　　彰施於毫素陋唐家封禪之圖㸃染於鉛朱嗤
　　　周室旅獒之畫
誥謨制勅竝勒銀繩文賦詩歌都裝錦軸輯
萬夀之盛典垂一代之鴻編原任户部侍郎臣王原祁
　　　修纂於前詹事府詹事(臣/)王奕清踵事於後計
　　　歴三稔而周彚集百二十卷全書告成恭呈
御覽熊熊寶氣下燭西崑爛爛文光仰騰東壁将見無
　　　疆
聖厯六十年甲子方新不老大椿八千嵗春秋常在圖
　　　皆據實非誇銀甕金船言必援經逺嫓赤文綠
　　　字(臣/)等謬忝綸扉濫塵政府幸際
　都俞之盛世欣逢
夀考之昌辰揚勝事於璿圖願添
帝籙表鴻徽於瓊版祇頌
堯年剞劂初成装潢始就髙文黼繪遹昭
聖代之光華傅彩開雕備覩萬方之燕喜捧琅函而欲
　　　舞抱緗帙以騰歡(臣/)等無任瞻
天仰
聖踴躍懽忭之至謹奉
　表恭
　進以
聞
　　　康熈五十六年正月初一日
　欽定四庫全書
　　　　恭纂
萬壽盛典初集各奏摺
　　　　康熙五十三年正月初八日(臣/)王原祁謹
　　奏為欣逢
　聖壽之昌期宜備
　萬年之盛典恭請
　俞㫖纂修以布萬方永垂億世事康熙五十二年三月
　　　　十八日恭逢
　皇上六旬萬壽喜
　天甲之初周慶
　皇恩之大沛耆庶歡呼而赴
　　闕街衢結綵以迎
　　鑾十七日進
　　宫鹵簿之儀以及夾道衢歌之盛臣恭承
　俞㫖謹繪長圖已經鈎成初本進呈
御覽奉
㫖萬壽圖畫得甚好無有更改處欽此即領絹鈎摹正
　　　本外(臣/)竊惟自古有圖則必有史圖以象形藏
　　　䇿府而傳億載史以紀實示臣民而布萬方在
皇朝盛典隆恩自炳於
　起居之注而臣下瞻
天仰
聖尤望有紀盛之書(臣/)受
恩深重既繪
萬壽長圖尤願恭紀
萬壽盛典
睿藻之輝煌
恩綸之廣大典禮之詳明歌頌之洋溢俱宜修輯成書
　　　傳布永乆臣年雖逾七十部務之暇尚可兼理
　　　(臣/)子編修臣王謩供職翰林正宜效力編纂修
　　　撰(臣/)王敬銘向隨臣學畫亦宜一體效力伏思
　　　是書係
聖朝鉅典不敢草率編摩(臣/)前掌院學士任内素知編
　　　修(臣/)查嗣瑮嵇曽筠儲在文修撰(臣/)王世琛皆
　　　勤慎可任纂修其收掌擬即派候補待詔(臣/)曹
　　　曰瑛所有
萬壽圖中龍棚經棚計共五十餘處仍率冷枚等照依
　　　書式另畫刻本列諸卷中則圖紀具陳開卷瞭
　　　然用以昭示四方永垂萬世伏乞
皇上俯允(臣/)請俾天下臣民普同瞻仰慶祝
萬壽無疆恭候
命下其書中一應事宜容臣同纂修官員恭擬凡例摺
　　　奏請
㫖(臣/)不勝踴躍懽忭之至謹
　　奏
　　　本日奉
㫖依議
　　　二十一日(臣/)王原祁謹
　奏(臣/)於正月初八日具摺恭請纂修
萬夀盛典奉
㫖鈔寫著選新進士字好的用欽此
萬壽科新進士情願效力者甚多臣就見聞所及選得
　　　王賚等二十四名具摺呈
覽本日奉
㫖著王原祁㑹同揆叙湯右曽挑選十名彀用了欽此
　　　欽遵於本月二十一日將進士王賚等二十四
　　　名傳齊公同考試挑選得王賚温儀鄒允煥周
　　　本治陳溥髙輝張榮源陸琮于本宏車敏来十員
　　　到館辦事
　　　三月十一日(臣/)王原祁謹
　奏(臣/)荷蒙
聖慈允(臣/)所請纂修
萬壽盛典懽躍無似(臣/)自愧弇陋不足𨗳揚盛事黼藻
　　　昌期惟有勉竭駑駘㒺敢稍懈謹同纂修官編
　　　修(臣/)查嗣瑮(臣/)嵇曽筠(臣/)儲在文修撰(臣/)王世
　　　琛(臣/)王敬銘并率(臣/)子編修(臣/)王謩恭擬凡例
　　　條目進呈
御覽伏候
聖訓指示以便編輯(臣/)又照依書式另畫
萬壽圖刻本謹呈畫稿九張幷乞
聖裁訓定即陸續繪圖刋刻恭
　進謹
　奏
　　　本日奉
㫖交南書房翰林看
　　　十五日
　南書房議覆
　𤼵下王原祁等擬纂
萬壽盛典條目凡例(臣/)等詳議欽惟
皇上功徳超邁久道化成恭遇
六十萬壽人心天意景應協從一時隆典亘古未有是
　　　非紀述詳備不能形容盛美今所擬條目首紀
御製諭詔詩賦二紀
聖徳三紀典禮四紀
恩賚五紀慶祝六載臣下歌頌詩文分類周悉體例亦
　　　當其所擬凡例内第八則擬於每條之下附以
　　　頌語臣等伏念
皇上政教號令如日月經天江河行地臣下謹紀實事
　　　已足垂示萬古况
盛徳大業亦非贊揚之所能盡作頌一條似可不必又
　　　第六則擬悉錄臣民所進
萬壽詩文(臣/)等伏思是書之成為我
　朝盛事千古美談凡臣下所進歌頌雖皆出於忠愛
　　　之誠亦應擇其詞義之典雅明順者採錄編次
　　　不宜槩載徒事卷帙浩繁餘條所擬應如所請
　　　(臣/)等愚陋淺識伏候
聖裁謹
　奏
　　　本日奉
㫖依議
　　　康熙五十四年正月二十二日(臣/)王原祁謹
　奏竊(臣/)奏請纂修
萬壽盛典荷蒙
聖慈俞允隨恭擬條例進
　呈奉
㫖交南書房詳議𤼵下欽此隨移各衙門咨取檔案(臣/)
　　　同纂修侍講(臣/)查嗣瑮編修(臣/)嵇曽筠(臣/)儲在
　　　文修撰(臣/)王世琛(臣/)王敬銘(臣/)男編修(臣/)王謩
　　　及校録進士(臣/)王賚温儀鄒允煥周本治陳溥
　　　髙輝張榮源陸琮于本宏車敏来等十員朝夕
　　　編輯㒺敢逸懈伏見
帝徳髙厚
天慶綿長臣民沐浴
膏澤歌舞歡忭之狀珥筆難名形容莫罄已編初稿兹
　　　謹繕寫先将恭紀第一條
宸藻二卷第二條
聖徳六卷第三條典禮十四卷及慶祝中之圖畫圖記
　　　八卷恭呈
御覽其中恐有體例未合詞句未當應行刪改處伏乞
聖訓指示恭候
命下遵行將全書陸續繕寫進
　呈更有請者五十三年七月侍講(臣/)查一嗣瑮奉
命提督順天學政其分纂之書臣素知有翰林院編修
　　　今陞庶子(臣/)李紱學問優長已到館代纂理合
　奏明伏乞
睿鑒令其在館辦事其畫圖刻本現在刋刻謹
　奏
　　　本日奉
㫖是交南書房翰林看
　　　二十九日户部員外郎(臣/)趙之垣謹
　奏為
萬壽盛典告成恭請校刻以垂永久事恭惟我
皇上峻徳登三鴻功咸五得位得禄得名得壽
一人歛福以錫民乃文乃武乃聖乃神四海稱觴而進
　　　頌歡聲徹地愷澤敷天爰
咨彚輯以成書竝付丹青以示象一時
盛典千載竒逢伏念臣世受
皇恩歴膺
聖眷祖孫父子疊被
寵榮一家之受恩益厚終身之仰答愈難早夜捫心涓
　　　埃莫報况(臣/)以翦劣庸材初任今職(臣/)父兩廣
　　　總督(臣/)趙宏燦諄諄誨(臣/)恪共職守雖勤慎不
　　　遑終慚糜禄兹於本部侍郎(臣/)王原祁纂修館
　　　中竊見
萬夀盛典一書已經告成(臣/)自愧無文未附謳歌於卷
　　　末顧念留傳不朽應付棗梨近見
御製諸書多有恭請刋刻者(臣/)至愚極陋未諳文理郎
　　　署辦事之餘校讐考對或堪效力為此不揣愚
　　　拙冐昧
　奏請伏乞
聖慈俯鑒微忱准(臣/)在寓開局恭候
頒發定本校對刋刻次第進呈
御覽犬馬私情庶得少申萬一縁(臣/)父道逺未能具摺
　　　(臣/)謹
　奏
　　　本日奉
㫖好准他奏
　　　四月十七日(臣/)王原祁謹
　奏(臣/)同纂修官侍講學士(臣/)李紱編修(臣/)嵇曽筠(臣/)
　　　儲在文修撰(臣/)王世琛(臣/)王敬銘(臣/)男編修(臣/)
　　　王謩等恭紀
萬壽盛典初集正月恭進三十卷又前進畫圖二卷共
　　　三十二卷今又纂得二十八卷繕録稿本恭呈
御覽恐有體例未合詞句未當應行删改處伏乞
聖訓指示恭候
命下再行詳細校對發刋初集擬共一百二十卷恭載
宸藻及(臣/)等撰次者已成六十卷其歌頌詩文亦擬分
　　　為六十卷容(臣/)等採錄編輯繕寫進
　呈謹
　奏
　　　本日奉
㫖交南書房翰林查看
　　　十月二十六日詹事府詹事加二級(臣/)王奕清
　　　謹
　奏
萬壽畫圖及
萬壽盛典兩年以来開館繪畫纂修先已進呈
盛典六十卷業蒙
皇上允户部員外(臣/)趙之垣效力刋刻尚有歌頌詩文
　　　六十卷亦已選擇鈔錄將成俟進呈之後一并
　　　交與趙之垣刋刻至書中小圖有在館修書修
　　　撰(臣/)王敬銘同冷枚校閲𤼵刻已成者五十四
　　　頁未完者九十四頁其大絹畫圖於康熙五十
　　　二年十二月進呈稿本五十三年四月領到絹
　　　三十丈遴選得畫圖人員徐玫等及
萬壽科武㑹元(臣/)金昆協同冷枚共十二人盡心繪畫
　　　今已畫成十二丈未成者尚有十八丈現在趲
　　　工竊念(臣/)雖未諳畫理然累世蒙
恩全家荷
寵分應效力况
萬壽昌期普天同慶衢歌華祝逺盛堯年渝舞嵩呼遥
　　　逾漢日
翠輦經行之處躋大地於春臺
皇恩覃被之餘登八荒於壽域真頌颺之莫罄亦圖繪
　　　之難名願見為榮躬逢斯幸今書畫局中一應
　　　事宜(臣/)願接任同(臣/)姪編修(臣/)謩照前料理(臣/)
　　　未敢擅便相應請
㫖伏候
聖裁謹
　奏
　　　本日奉
㫖好准他奏
　　　十二月二十八日(臣/)王奕清謹
　奏(臣/)蒙
恩接管
萬壽書畫事宜所有
　盛典中歌頌六十卷已經選擇謄稿恭呈
御覽其中如有應行刪改之處伏候
聖裁指示連前所
　進六十卷全書共一百二十卷謹
　奏
　　　本日奉
㫖交南書房翰林看
　　　五十五年三月十七日刑部雲南司郎中(臣/)趙
　　　之垣謹
　奏正月十三日
　南書房𤼵出(臣/)第二次進呈
萬壽盛典一套已經照簽修改訖今又刻成四十三卷
　　　至六十卷共一十八卷恭呈
御覽伏乞
皇上恩賜指示遵行抑(臣/)更有請者
萬壽盛典一書創自
聖朝昭垂萬古(臣/)以一介微員謬膺校刋重任
恩榮已極伏查翰林院編修(臣/)蔣漣校刋
御製文集卷後竝得附列山東廵撫(臣/)蔣陳錫及編修
　　　(臣/)蔣漣父子姓名倘䝉
皇上格外加恩准(臣/)父兩廣總督(臣/)趙宏燦竝(臣/)叔直
　　　𨽻總督(臣/)趙宏燮及(臣/)之垣姓名附於卷末則
　　　(臣/)父子叔姪既已身沐
殊恩兼得附名典冊生生世世永矢報稱於靡涯矣(臣/)
　　　不勝感激欣幸之至謹
　奏
　　　本日奉
㫖准刻將此一集交南書房對看
　　　四月初十日詹事府詹事(臣/)王奕清謹
　奏(臣/)荷䝉
恩命准(臣/)接管
萬壽館書畫事宜正值
盛典初集告成(臣/)伏讀循覽具見我
皇上壽與天齊福如川至八方華祝萬國嵩呼茍非深
　　　仁厚澤久道化成何以航海梯山普天同慶一
　　　至於此誠振古未有之盛事亦曠世未見之竒
　　　書共繕草本一百二十卷先後進
　呈
御覽奉
㫖𤼵南書房校正隨付郎中(臣/)趙之垣刋刻將次告成
　　　(臣/)伏查衍聖公(臣/)孔毓圻刋刻
幸魯盛典曽請
御製序文弁於卷首今
盛典一書敷揚率土臣民稱觥祝嘏之誠將来昭示中
　　　外輝耀古今必得
御製序文以垂永久俾萬世臣民咸知壽國壽民至意
　　　每歴十年更増一帙巍巍煌煌與天無極(臣/)等
　　　幸與編摩曷勝榮寵所有現在本館監修分纂
　　　校録收掌人員及(臣/)兄侍郎(臣/)原祁(臣/)姪編修
　　　(臣/)謩應否仰邀
聖恩附名簡末伏候
聖裁至
　養心殿監造
　南書房校對翰林亦祈請照各館書成列名之例一
　　　并刻入再(臣/)接任本館之日用有(臣/)表兄官學
　　　教習期滿候選知縣徐榮疇經管書局校對刋
　　　刻畫圖可否同翰林院待詔曹曰瑛列名收掌
　　　之末未敢擅便伏候
上裁又(臣/)於康熙五十四年十月内進有
萬壽書畫事宜一摺亦應照例附入合幷聲明謹
　奏
　　　本日奉
㫖交南書房議奏
　　　同日刑部雲南清吏司郎中(臣/)趙之垣謹
　奏為懇
恩列名事竊(臣/)䝉
皇上准令校刋
萬壽盛典榮寵已極但(臣/)學識淺陋兼辦部中事務恐
　　　負校刋重任幸有副榜貢生候選教諭錢元昌
　　　同(臣/)協力磨對勤慎周詳伏乞
皇上恩准附名收掌之列俾得叨預
聖朝盛典榮垂久逺戴
徳靡涯矣謹
　奏
　　　本日奉
㫖交南書房翰林
　　　二十八日
　南書房議覆
　　　𤼵下王奕清奏摺一件奏稱
萬壽盛典初集刋刻將次告成恭請
御製序文以垂永久等因(臣/)等公同詳議
萬壽盛典一書皆載述
皇上聖徳神功及臣民祝嘏典禮非
幸魯盛典比例况首卷已載
皇上詔諭詩賦似無容更加
御製序文或令大學士作進書表文一道列於目録之
　　　前似為得體(臣/)等愚陋無知所見如是伏候
聖裁又奏請開列
　養心殿監造職名
　南書房校對職名應否列名之處出自
聖恩非(臣/)等所敢擅議至其本館監修分纂人員王掞
　　　等應准其照例開列并王奕清所請校對圖畫
　　　之徐榮疇趙之垣所請校對刋刻之錢元昌
　　　亦准其開列可也謹
　奏
　　　本日奉
㫖所奏是
　　　康熈五十五年四月二十八日奉
㫖開列
萬壽盛典初集監修總裁校勘分纂校録收掌校刋監
　　　造諸臣職名
　　　　　監修官
　　　經筵講官文淵閣大學士兼禮部尚書加七級(臣/)王　掞
　　　　　總裁官
　　　原任　經筵講官户部左侍郎加三級(臣/)王原祁
　　　　　　　　　　　　　　　　　　　(臣/)王奕清
　　　　南書房校勘官
　　　　　　　　　　　　　　　　　　　(臣/)蔣廷錫
　　　日講官起居注翰林院侍講學士加一級(臣/)張廷玉
　　　日講官起居注翰林院侍講學士加一級(臣/)陳邦彥
　　　日講官起居注翰林院侍讀加一級(臣/)趙熊詔
　　　右春坊右中允兼翰林院編修加一級(臣/)王圖炳
　　　翰　林　院　檢　討　加　一　級(臣/)張　照
　　　翰林院編修加一級(臣/)薄　海
　　　　　分纂官
　　　翰林院侍講學士加一級(臣/)李　紱
　　　原任翰林院侍講加一級(臣/)查嗣瑮
　　　翰林　院編修加一級(臣/)嵇曽筠
　　　翰林　院編修加一級(臣/)王　謩
　　　翰林院編修加一級(臣/)儲在文
　　　翰林院修撰加一級(臣/)王世琛
　　　翰　　林　院　　修　撰(臣/)王敬銘
　　　　　校録官
　　　萬壽科進士内閣中書舍人(臣/)王　賚
　　　萬　壽　科　進　士(臣/)温　儀
　　　萬　壽　科　進　士(臣/)鄒允焕
　　　萬　壽　科　進　士(臣/)周本治
　　　萬　壽　科　進　　士(臣/)陳　溥
　　　萬　壽　科　進　士(臣/)髙輝
　　　萬壽科進士江南鎮江府儒學教授(臣/)張榮源
　　　萬　　壽　科　　進　　士(臣/)陸　琮
　　　萬壽科進士候補主事(臣/)于本宏
　　　萬　　壽　科　　進　　士(臣/)車敏来
　　　　　收掌官
　　　翰　　林　　院　　待　詔(臣/)曹曰瑛
　　　官學教習候選知縣(臣/)徐榮疇
　　　副榜貢生候選教諭(臣/)錢元昌
　　　　　校刋官
　　︵字位過密　無法显示︶　(臣/)趙宏燦
　　︵字位過密　無法显示︶　(臣/)趙宏燮
　　　刑部雲南清吏司郎中(臣/)趙之垣
　　　　　監造官
　　　養心殿總監造六品官(臣/)趙　昌
　　　養　心　　殿　總　監　造(臣/)王道化
　　　武英殿總監造兼㑹計司員外郎(臣/)伊都立
　　　武英殿總監造兼佐領(臣/)張常住
　　　武　英　殿　　總　監　造(臣/)李國屏
　　　原　任　雲　　南　廵　撫(臣/)佟毓秀
　欽定四庫全書
萬壽盛典初集
　　　　凡例八則
　御製詩文如雲漢昭囘日星炳耀記載莫殫贊頌難名
　　　　恭逢
　萬壽聖節
　綸詔頻頒
　宸章丕煥悉皆敷言成訓吐辭為經敬登卷端昭垂萬
　　　　世(一則/)
　聖徳隆盛富有日新因事見端一一度越前古尊養備萬
　　　　方之奉保泰乘五位之乾撝謙則屢却徽稱敦化
　　　　則獨先孝弟皆由至徳積中動臻美善敬輯成編
　　　　以見徳福相因亦洪範推本皇極之意也(二則/)
　　　典禮崇鉅萬國瞻仰先列
　　朝賀威儀
　　鑾衛出入次及頒
詔中外祭告山川以逮養老大酺諸事典則矞皇神人
　　　胥慶(三則/)
恩賚優渥慶溢八紘宗室外藩親疎普給公卿庶尹大
　　　小均霑貤封錫蔭以眷舊勞省刑賞兵以廣慈
　　　惠士則兩闈特設逓慶十年租則三載一周全
　　　蠲四海博施廣被澤不勝書綱列目從猶虞掛
　　　漏(四則/)
　　　華祝嵩呼普天同慶歌衢擊壤率土抒忱逺近
　　　雲集
　京師恭祝
萬壽者如江漢之朝宗如風雨之和㑹不約而至不期
　　　而同誠亘古所未聞史冊所未見既繪長圖復
　　　分紀上下二卷凡
　京城内外臣僚耆庶不下億千萬人不啻數十百處
　　　合寰海於堂階躋春臺為壽域流傳盛事莫罄
　　　形容其直省名山之祝釐文武大僚之入覲分
　　　類就班各書本末至於
聖朝不納貢獻不徴瑞應而事有當載亦謹識數端用
　　　見天人悉協云(五則/)
　　　頌徳歌功詩書竝載欣逢
萬壽慶叶昌期凡屬臣工賡颺恐後下逮草野具有謳
　　　謡衆體畢陳共申忠愛擇其尤雅謹附末編(六/則)
　　　是書所紀悉考各衙門檔案章奏據實排纂仿
　　　紀事本末體式各為起訖各編年月其事有原
　　　始義有連及例得先後備書(七則/)
皇上功徳巍煥超邁古今峻極於天贊揚難罄祗述纂
　　　修之意各附本條一以徴運㑹之隆一以誌遭
　　　逢之盛雖管窺蠡測無當
高深惟就親所覩聞紀諸簡䇿聿襄盛典嗣後每閲十
　　　載賡續成書以衍億萬年無疆之祝焉(八則/)
　欽定四庫全書　　　　史部十三
萬夀盛典初集目録　　　　政書類二(儀制之屬/)
　　　卷一
　　　　宸藻一
　　　卷二
　　　　宸藻二
　　　卷三
　　　　聖徳一(孝徳/)
　　　卷四
　　　　聖徳二(謙徳一/)
　　　卷五
　　　　聖徳二(謙徳二/)
　　　卷六
　　　　聖徳二(謙徳三/)
　　　卷七
　　　　聖徳三(保泰/)
　　卷八
　　　聖徳四(教化/)
　　卷九
　　　典禮一(朝賀一/)
　　卷十
　　　典禮一(朝賀二/)
　　卷十一
　　　典禮二(鑾儀一/)
　　卷十二
　　　典禮二(鑾儀二/)
　　卷十三
　　　典禮三(祭告一/)
　　卷十四
　　　典禮三(祭告二/)
　　卷十五
　　　典禮四(頒詔一/)
　　卷十六
　　　典禮四(頒詔二/)
　　卷十七
　　　典禮四(頒詔三/)
　　卷十八
　　　典禮五(養老一/)
　　卷十九
　　　典禮五(養老二/)
　　卷二十
　　　典禮五(養老三/)
　　卷二十一
　　　典禮五(養老四/)
　　卷二十二
　　　典禮六(大酺/)
　　卷二十三
　　　恩賚一(加恩宗室/)
　　卷二十四
　　　恩賚二(加恩外藩一/)
　　卷二十五
　　　恩賚二(加恩外藩二/)
　　卷二十六
　　　恩賚三(加恩臣僚/)
　　卷二十七
　　　恩賚四(加恩耆舊一/)
　　卷二十八
　　　恩賚四(加恩耆舊二/)
　　卷二十九
　　　恩賚五(蠲賦一/)
　　卷三十
　　　恩賚五(蠲賦二/)
　　卷三十一
　　　恩賚五(蠲賦三/)
　　卷三十二
　　　恩賚五(蠲賦四/)
　　卷三十三
　　　恩賚六(開科一/)
　　卷三十四
　　　恩賚六(開科二/)
　　卷三十五
　　　恩賚六(開科三/)
　　卷三十六
　　　恩賚七(賞兵一/)
　　卷三十七
　　　恩賚七(賞兵二/)
　　卷三十八
　　　恩賚七(賞兵三/)
　　卷三十九
　　　恩賚八(恤刑/)
　　卷四十
　　　慶祝一(圖畫一/)
　　卷四十一
　　　慶祝一(圖畫二/)
　　卷四十二
　　　慶祝一(圖畫三/)
　　卷四十三
　　　慶祝二(圖記一/)
　　卷四十四
　　　慶祝二(圖記二/)
　　卷四十五
　　　慶祝二(圖記三/)
　　卷四十六
　　　慶祝二(圖記四/)
　　卷四十七
　　　慶祝二(圖記五/)
　　卷四十八
　　　慶祝二(圖記六/)
　　卷四十九
　　　慶祝二(圖記七/)
　　卷五十
　　　慶祝三(名山祝釐一/)
　　卷五十一
　　　慶祝三(名山祝釐二/)
　　卷五十二
　　　慶祝四(大臣入覲一/)
　　卷五十三
　　　慶祝四(大臣入覲二/)
　　卷五十四
　　　慶祝五(貢獻一/)
　　卷五十五
　　　慶祝五(貢獻二/)
　　卷五十六
　　　慶祝五(貢獻三/)
　　卷五十七
　　　慶祝五(貢獻四/)
　　卷五十八
　　　慶祝五(貢獻五/)
　　卷五十九
　　　慶祝五(貢獻六/)
　　卷六十
　　　慶祝六(瑞應/)
　　卷六十一
　　　歌頌一(皇子/)
　　卷六十二
　　　歌頌二(大臣一/)
　　卷六十三
　　　歌頌三(大臣二/)
　　卷六十四
　　　歌頌四(大臣三/)
　　卷六十五
　　　歌頌五(大臣四/)
　　卷六十六
　　　歌頌六(大臣五/)
　　卷六十七
　　　歌頌七(大臣六/)
　　卷六十八
　　　歌頌八(南書房諸臣/)
　　卷六十九
　　　歌頌九(詞臣一/)
　　卷七十
　　　歌頌十(詞臣二/)
　　卷七十一
　　　歌頌十一(詞臣三/)
　　卷七十二
　　　歌頌十二(詞臣四/)
　　卷七十三
　　　歌頌十三(詞臣五/)
　　卷七十四
　　　歌頌十四(詞臣六/)
　　卷七十五
　　　歌頌十五(詞臣七/)
　　卷七十六
　　　歌頌十六(詞臣八/)
　　卷七十七
　　　歌頌十七(詞臣九/)
　　卷七十八
　　　歌頌十八(詞臣十/)
　　卷七十九
　　　歌頌十九(詞臣十一/)
　　卷八十
　　　歌頌二十(詞臣十二/)
　　卷八十一
　　　歌頌二十一(詞臣十三/)
　　卷八十二
　　　歌頌二十二(詞臣十四/)
　　卷八十三
　　　歌頌二十三(詞臣十五/)
　　卷八十四
　　　歌頌二十四(詞臣十六/)
　　卷八十五
　　　歌頌二十五(詞臣十七/)
　　卷八十六
　　　歌頌二十六(詞臣十八/)
　　卷八十七
　　　歌頌二十七(詞臣十九/)
　　卷八十八
　　　歌頌二十八(詞臣二十/)
　　卷八十九
　　　歌頌二十九(詞臣二十一/)
　　卷九十
　　　歌頌三十(詞臣二十二/)
　　卷九十一
　　　歌頌三十一(詞臣二十三/)
　　卷九十二
　　　歌頌三十二(詞臣二十四/)
　　卷九十三
　　　歌頌三十三(詞臣二十五/)
　　卷九十四
　　　歌頌三十四(詞臣二十六/)
　　卷九十五
　　　歌頌三十五(詞臣二十七/)
　　卷九十六
　　　歌頌三十六(詞臣二十八/)
　　卷九十七
　　　歌頌三十七(武英殿諸臣一/)
　　卷九十八
　　　歌頌三十八(武英殿諸臣二/)
　　卷九十九
　　　歌頌三十九(䝉養齋諸臣/)
　　卷一百
　　　歌頌四十(教習進士館諸臣一/)
　卷一百一
　　　歌頌四十一(教習進士館諸臣二/)
　　卷一百二
　　　歌頌四十二(教習進士館諸臣三/)
　　卷一百三
　　　歌頌四十三(京職諸臣/)
　　卷一百四
　　　歌頌四十四(外任諸臣/)
　　卷一百五
　　　歌頌四十五(武職諸臣/)
　　卷一百六
　　　歌頌四十六(舉貢諸臣一/)
　　卷一百七
　　　歌頌四十七(舉貢諸臣二/)
　　卷一百八
　　　歌頌四十八(舉貢諸臣三/)
　　卷一百九
　　　歌頌四十九(舉貢諸臣四/)
　　卷一百十
　　　歌頌五十(生監諸臣一/)
　　卷一百十一
　　　歌頌五十一(生監諸臣二/)
　　卷一百十二
　　歌頌五十二(生監諸臣三/)
　　卷一百十三
　　　歌頌五十三(生監諸臣四/)
　　卷一百十四
　　　歌頌五十四(生監諸臣五/)
　　卷一百十五
　　　歌頌五十五(生監諸臣六/)
　　卷一百十六
　　　歌頌五十六(生監諸臣七/)
　　卷一百十七
　　　歌頌五十七(生監諸臣八/)
　　卷一百十八
　　　歌頌五十八(生監諸臣九/)
　　卷一百十九
　　　歌頌五十九(生監諸臣十/)
　　卷一百二十
　　　歌頌六十(直省耆庶/)
　　　　(臣/)等謹案
　萬夀盛典初集一百二十卷康熙五十二年三月恭
　　　　逢
　聖祖仁皇帝六旬萬夀時
　　南書房諸(臣/)所纂輯也凡六門曰
　宸藻分詔諭為一卷文賦頌詩為一卷曰
　聖徳分孝徳謙徳保泰教化四目曰典禮分朝賀鑾
　　　　儀祭告頒詔養老大酺諸目曰
　恩賚分宗室外藩(臣/)僚耆舊蠲賦開科賞兵恤刑諸
　　　　目曰慶祝則有圖有記以及名山祝釐諸臣
　　　　朝貢之儀分列焉曰歌頌則首列
　皇子次逮大臣詞(臣/)及於生監耆庶靡不採錄焉仰
　　　　惟我
　聖祖仁皇帝徳盛道隆福祚悠久實為從古創見其
　　　　時臣民涵詠皥熙之化普天率土歡呼赴
　闕衢歌巷舞之盛亦為從古所未有而伏讀
　詔諭每以萬姓安天下福為兢兢是書之成非徒以
　　　　紀
　　昇平之鉅典正可以俾萬世臣民仰見
　至聖持盈保泰之盛心為
　　景祚延洪之大本也書中圖二卷於遐邇臣庶迎
　鑾呼祝之儀纎悉具備亦自有圖繪以來所罕覯者
　　　　其稿本初為宋駿業所創後王原祁等重加
　　　　修潤而成一展卷而閭閻殷阜之象耆孺歡
　　　　躍之忱恍若目接而身遇者今悉依原本鉤
　　　　摹故幅度視他卷稍贏焉乾隆四十五年十
　　　月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
　　欽定四庫全書
萬壽盛典初集卷一
　　宸藻一(詔/)　(諭/)
　　　　　恩詔
　詔曰朕五十餘年上畏下懼以敬以誡覃思上理且以
　　一心對越
上帝未嘗瞬息稍懈賴
旻穹之孚祐
祖宗之䕃庇邇來國家蓄積有餘民間年歲頗豐朕以凉
　德勉思
列聖體大順公慮患操心敷景運於休期𢎞基業於光顯
　夙夜冰兢宵旰靡遑屈指春秋年屆六旬矣覽自秦漢
　以下稱帝者一百九十有三享祚綿長無如朕之久者
　朕之虚薄良深歉仄何敢少有倦怠有負孜孜圖治之
　初心况在位久者始勤終忽往往不能垂令名於後所
　以乾惕之懷彌殷深危之念愈切兼之承平歲久幅員
　日廣户口漸增風俗益薄朕與臣鄰夙夜在兹以剛健
　中正惇大成裕謙尊有終持盈保泰猶恐未能豈自滿
　假少有逸豫朕以天下為心天下當亦體朕之衷各矢
　藎誠皆敦孝敬型仁講讓守己奉公務勤職業官僚胥
　勸人士奮興使遐邇之均被小大之咸周以享昇平之
　福此非朕之德乃
天地
祖宗之賜今朕式慰中外臣民之請博考典禮大沛膏澤
　用稱朕躋世於仁壽之至意所有應行事例開列於後
　(以下諸款/俱未載入)於戲錫民以福為皇極得壽之徵御衆以寛
　乃萬國咸寧之本布告天下咸使聞知
　康熙五十二年三月十八日
　　　　諭户部
　朕恭膺
天眷祇承
列祖鴻庥統御萬方子育兆庶厪懷至治宵旰靡寧幸際
　海宇同風邊隅向化遐邇中外帖然衽席之安者是皆
　仰荷
天地
祖宗福祐之所致也方朕八齡踐祚之初
太皇太后問朕何欲朕對臣無他欲惟願天下治安生民
　樂業共享太平之福而已迄今五十年矣惓惓此心未
　嘗一日少釋每見民為邦本勤恤為先政在養民蠲租
　為急數十年以來除水旱災傷例應豁免外其直省錢
　糧次第通蠲一年者屢經舉行更有一年蠲及數省一
　省連蠲數年者前後蠲除之數據户部奏稱通共㑹計
　已逾萬萬朕一無所顧惜百姓足君孰與不足朝廷恩
　澤不施及於百姓將安施乎朕每歲供御所需槩從儉
約各項奏銷浮冒亦漸次清釐外無師旅饟饋之煩内
無工役興作之費因以歴年節損之儲蓄為頻歲渙解
之恩膏朕之蠲免屢行而無國計不足之慮亦恃此經
畫之有素也比來省方時邁已歴七省南北人民風俗
及日用生計靡不周知而民生所以未盡殷阜者良由
承平既久户口日繁地不加增産不加益食用不給理
有必然朕洞矚此隱時深軫念爰不靳敷仁用甦民力
明年為康熙五十年思再沛大恩以及吾民原欲將天
下錢糧一槩蠲免因衆大臣集議恐各處需用兵餉撥
解之際兵民驛逓益致煩苦細加籌畫悉以奏聞故自
明年始於三年以内通免一周俾遠近均霑德澤直隷
奉天浙江福建廣東廣西四川雲南貴州各巡撫及府
尹所屬除漕項錢糧外康熙五十年應徵地畝銀共七
百二十二萬六千一百兩有奇應徵人丁銀共一百一
十五萬一千兩有奇俱著察明全免竝歴年舊欠共一
百一十八萬五千四百兩有奇亦俱著免徵其五十一
年五十二年應蠲省分至期候㫖行民間舊欠既經豁
免嗣後每年額徵錢糧務如數全完儻完不及額或别
有虧空託稱民欠則負國甚矣即責令督撫以下官員
償補仍從重治罪夫地方大吏以及監司守令皆與吾
民誼均休戚者也誠克體朕孳孳保赤之懐實心愛養
力杜侵牟朘削則閭閻咸得衣食滋殖無有失所而為官
吏者亦身名俱泰豈非昇平樂利之盛事歟爾部移文
各督撫諭㫖到日即刋刻頒布徧示窮簷令咸知悉特
諭康熙四十九年十月初三日
　　　諭户部
朕誕膺大統撫育寰區夙夜孜孜不自暇逸凡以為民
也勤圖利濟休養安全即無水旱之虞時布寛仁之政
蠲租除賦務使遐方率土無不均霑或值雨暘偶愆出
帑發粟多方賑恤其有益於吾民者靡勿備舉而亟行
之朕慇懇周詳之至意前四十九年所頒諭㫖申晰甚
明原欲將五十年天下錢糧通行蠲免以諸臣集議恐
需用兵餉撥解之際兵民驛逓益致煩苦故自五十年
為始三年之内全免一周除將直𨽻奉天等九直省康
熙五十年地丁錢糧一槩蠲免及歷年舊欠錢糧一併
免徵外山西河南陜西甘肅湖北湖南各撫屬除漕項
外五十一年應徵地畝銀共八百四十萬四千兩有奇
人丁銀共一百二十萬八千一百兩有奇著察明全免
竝歷年舊欠共五十四萬一千三百兩有奇亦俱著免
徵其五十二年應蠲省分至期候㫖行民間舊欠既經
豁免嗣後每年額徵錢糧務如數全完儻完不及額或
有虧空託稱民欠即責令督撫以下官員償補仍從重
治罪該督撫須實心力行期副朕惓惓愛民之意如有
指稱事故侵欺科派事發之日必嚴行究治諭㫖到日
徧示城郭鄉村深山窮谷咸使知悉爾部即遵諭行特
諭康熈五十年十月初三日
　　　諭户部
朕宵旰孜孜勤求民瘼永惟惠下實政無如除賦蠲租
除每歲直省報聞偶有水旱災傷照輕重分數豁免正
供仍加賑䘏外將天下地丁錢糧自五十年為始三年
之内全免一周使率土黎庶竝被恩膏除將直隷奉天
浙江福建廣東廣西四川雲南貴州及山西河南陜西
甘肅湖北湖南各直省康熙五十年五十一年地丁錢
糧一槩蠲免歷年舊欠錢糧一併免徵外所有江寧安
徽山東江西各撫屬除漕項外五十二年應徵地畝銀
共八百八十二萬九千六百四十四兩有奇人丁銀共
一百三萬五千三百二十五兩有奇俱著察明全免其
歷年舊欠銀二百四十八萬三千八百二十八兩有奇
亦竝著免徵計三年之内總免過天下地畝人丁新徵
舊欠共銀三千二百六萬四千六百九十七兩有奇各
該督撫務須實心奉行體朕軫念民生至意如有侵欺
隱匿使惠不及民借端科派者督撫嚴行察叅督撫失
察事發之日亦嚴加究治諭㫖到日立即徧示城郭鄉
村咸使知悉爾部即遵諭行特諭康熙五十一年十月
初三日
　　　　諭禮部
　朕御極以來惟欲萬國乂安上則敬
天法
祖下則垂令名於後世孜孜然以致鬚髪盡白心血耗散
　歷盡憂勤蕩平險阻自古帝王在位不久享年不遐者
　論者往往歸於别故而未諒帝王實不勝其難實不堪
　其勞憂懼所迫以致短祚也朕反覆思維帝堯固辭華
　封之祝必似朕臨蒞年久之君方能知聖人言之有實
　也餘則斷不能知矣朕本凉德惟賴
祖
考得國之正積福之深在位五十餘年壽屆六十今憂勞
　倍增血氣漸憊惟恐愈久而力不支願不遂以至不全
　終始一世勤瘁俱屬徒然朕惟惕厲而已竝未留心祈
　求甲子之周也覽禮部請旨之奏悉係虛文無有實際
　朕惟願臣清子孝兄友弟愛人人皆讀正書勉盡職業
　國安民治盜賊寧息各以血誠實意為朕六袠慶祝朕
即嘉納此外儀文朕無所嗜亦無所好這所奏不准行
康熙五十一年十月十九日
　　　諭吏部尚書管倉塲事務富寧安户部侍郎塔
　　　　進泰噶敏圖
朕今日自暢春園來詢問米價云比往年稍貴緣今歲
天下各省人民來集者甚多米價故較往年翔貴現今
倉内米數充足先發一萬石照時價減糶則來集人民
可以賤價得米而京城米石又得盈餘於民生大有裨
益若一萬石不敷再發一萬石糶賣亦止需米二萬石
而已爾等將價值定議具奏即發米自明日初一日糶
起至月終止特諭康熙五十二年二月二十九日
　　　諭王貝勒大臣九卿詹事科道
朕昨進京見各處為朕六十壽慶賀保安祈福祝延者
不計其數朕實凉德自覺愧汗從來帝王之治天下罔
不以民生為念若為一已之私即不能擴而充之矣朕
若先知必令止之今已成矣難毁衆志夜來思之達旦
朕所以為天下萬國蒼生之主者萬姓安即朕之安天
下福即朕之福若能祈禱雨暘時若家給人足則朕安
寢飽食可以却病延年此朕之求福非有妄想也傳之
各處凡有祝延者必求雨暘時若萬邦咸寧為先朕己
老矣有若無實若虛夙夜匪懈履薄臨深之念與日俱
增豈敢自有滿假乎特諭康熙五十二年三月初一日
　　　諭南書房翰林
朕聞各省為祝萬壽來者甚衆其中老人更多皆非本
地人時屆春間寒熱不均或有水土不服亦未可知爾
等即傳與漢官等儻有一二有恙者即令太醫院看治
務得實惠以知朕愛養老者之至意特諭康熙五十二
年三月初八日
　　　諭南書房翰林
各省祝萬壽老人俱於十七日在西直門外本省龍棚
下齊集接駕十八日齊至前朝外聽禮部指地方行禮
行禮後若再至龍棚恐城門擁擠老年之人實有未便
况十七日朕進宫時經過各省龍棚諸老人已得從容
瞻仰十八日行禮後諸老人不必再至龍棚下接駕爾
等傳與各省漢官徧諭各省老人知悉特諭康熙五十
二年三月十一日
　　　　諭大學士温達等
　今歲天下老人為朕六旬大慶從數千里匍匐而來如
　何今其空歸欲賜伊等宴然後遣回著查八旗滿洲䝉
　古漢軍漢人大學士以下民以上年逾六十五歲者奏
　聞在本月二十二三兩日擬定一日賜宴預為奏聞便
　於備辦内有艱於動履不能前來者聽其勿來能來者
　俱令其來即不能來者應得分例朕必另行頒賜詔内
　有恩賜老人一款凡在恩賜款下者於各名下註明已
　在恩賜之列至於奴僕不在所查數内今時令漸暖賜
　宴後即令伊等各回原籍耕種再查八旗滿洲䝉古漢
　軍以至包衣佐領下不論官員閒散人等年七十以上
　老婦奏聞俟老人賜宴後再定一日送至
皇太后宫賜宴内有艱於動履不能前來者聽其勿來能
　來者俱令其來若有貧乏不能來者著各該管處協助
　車馬使之前來俱開真實年歲不可揑報特諭康熙五
　十二年三月十七日
　　　諭宗人府
王以下至宗室子孫内年二十歲以下十五歲以上人
品聰慧能備衣服者揀選六七十人送至朕前以備授
飲老人使令朕之子孫亦皆𣲖出青帶之人一員不用
特諭康熙五十二年三月十七日
　　　　諭大學士温達等
　年老諸大臣内於
世祖章皇帝時居官者惟宋犖田種玉而已今年齒老邁
　雖閒居林下朕覩之不禁軫恤宋犖現有尚書品級在
　身田種玉著給與工部尚書銜俱准給誥封宋犖田種
　玉著酌加宫保以示朕不忘耆舊之至意特諭康熙五
　十二年三月二十五日
　　　　諭各省老人
　書稱文王善養老者孟子云七十者非帛不煖非肉不
　飽帝王之治天下發政施仁未嘗不以養老尊賢為首
　務近來士大夫只論做官之賢否移風易俗之效驗所
　以不暇講究孝弟之本心朕因今日之㑹特宣此意若
　孝弟之念少輕而求移風易俗其所厚者薄而其薄者
　厚矣爾等皆是老者比回鄉井之間各曉諭鄰里須先
　孝弟儻天下皆知孝弟為重此誠移風易俗之本禮樂
　辭讓之根非淺鮮也昨日甘霖大沛四野霑足朕心大
　悦爾等毋誤農時速回本地特諭康熙五十二年三月
　二十五日
　
　
　
　
萬壽盛典初集卷一
　欽定四庫全書
萬壽盛典初集卷二
　宸藻二(文/)　(賦/)　(頌/)　(詩/)
　　　　溥仁寺碑文
　康熙五十二年朕六旬誕辰衆䝉古部落咸至闕庭奉
　行朝賀不謀同辭具疏陳懇願建刹宇為朕祝釐朕思
　治天下之道非奉一已之福合天下之福為福非私一
　已之安徧天下之安為安柔遠能邇自古難之我朝
祖功
宗德遠服要荒深仁厚澤淪及骨髓䝉古部落三皇不治
　五帝不服今已中外無别矣論風俗人情剛直好勇自
　百年以來敬奉釋教竝無二法謹守國典罔敢隕越不
　識不知太和有象朕每嘉焉鑒其悃誠重違所請念熱
　河之地為中外之交朕駐蹕清暑歲以為常而諸藩來
　覲瞻禮亦便因指山莊之東無關於耕種之荒地特許
　營度為佛寺陶甓於冶取材於山工用無輸輓之勞金
錢無踰侈之費經始訖功告成不日歷觀往史遹溯前
朝版籍有區幅員未廣兹熱河之奥壤迺紫塞之神臯
名號不掌於職方形勝無聞於地志朕以凉德撫育萬
方邊壖之外悉為畿甸諸藩於此建寺介福率先恐後
無小無大罔不來同觀我觀民思維此理特題額曰溥
仁將欲汪濊之澤均霑率土升恒之慶廣洽普天徧覆
含𢎞民胞物與咸躋壽考各遂生成藉諸藩祝朕之忠
誠為萬方祈純嘏之錫爰記斯文勒諸貞石
　　　　􁪩髻山玉皇廟碑記
　距京師百里有山曰􁪩髻隷懐柔縣兩峯高矗望之如
　髻故得是名自元明以來號為近畿福地因上有碧霞
　元君之祠是以每歲孟夏四方之民㑹此祈禱者駢肩
　疊跡不可勝計古稱積高之區神明所舍况兹山北倚
　紫塞南拱神京岡巒迴合蜿蜒磅礴而鍾秀於是則其
　神氣之感數有靈應理固然也康熙五十二年值朕六
　旬誕期諸臣民就兹山瞻禮為朕祝禧因共建玉皇閣
　以祈延壽經始於癸巳三月十八日落成於甲午三月
　十八日而請記其事朕御極五十餘年夙夜孜孜惟體
上帝仁愛斯民之心以撫綏天下幸四海清晏年榖順成
　朕與天下臣民得共享太平之福者皆
上帝之眷佑也朕之祗承於
上帝者唯在天下臣民之永安而天下臣民之祝願於
上帝者惟在朕躬之永年然則兹閣之建即
上帝之陟降鑒觀於是乎在矣爰立貞珉載其始末以傳
永久云
　　　時和年豐慶祝賦(有序/)
朕誕辰免慶賀行禮者亦多年矣近因六旬羣臣固請
又有恩綸故勉從衆意前一日進宫受賀頒詔往返二
日各省慶祝萬壽設壇誦經不止億兆朕握樞臨極章
句之能素不為務但自幼齡讀書屬文每覽大儒雖不
以華麗為尚亦間有作者似取吟詠以託性情因而有
感用時和年豐慶祝賦七字為韻賦曰
幸昇平之泰運歷歲月之良時季春移序而大端化俗
淑氣氤氲而諸政無為恐德弗類朝乾是規求賢每形
乎寤寐治體未致夫昌期同心翼贊是賴多士恭已臨
軒憑兹九司主不虛諛而啟千秋不拔之業臣去私饋
而建百世無窮之基此前聖之至理後人之不思也爾
迺揚鑾青野設輦鳴珂太昊斯啟大樂在和衡塗峻闢
雲殿義路廣開偈歌新花受雨露以爭艶春鳥應載陽
而舞多衆芳芬鬱麗景遮那都人士女仰望撫摩遠近
長幼同歡重科於是音發簫皷聲雜管絃百戲盈阡陌
以鬭勝羣黎積岐路而各先勿驚勿動而民望如草不
震不騰而神保貴天結綵繽紛惜傷物力之勞甚鋪筵
絡繹止禁珍饈之易牽淳風沕穆萬物逢年此帝王所
當知其然也又迺駢羅羽衛𣺌瀰仙宫金莖玉露福地
倥侗論芝田之可種拂珠樹而還童服氣鍊精曖碧臺
之錯落守神凝思叅紫府之穹崇此皆耗精氣乎虚廓
廢政事之全功戒黷祀弗欽之㫖嗟思𤣥蕩志之風矣
若夫徧列傳燈廣懸法鏡㑹衆善之竝臻來靈祇之協
慶布德延福高標之慧雲師導能仁衆妙之西聖香風
普拂花宫真印俱颺斗柄詳考形影之實恐遺有漏之
行於是明三綱斂五福法天地之無私叶神人之祕祝
養老尊賢重農貴粟含生欣欣長世樸樸祈萬寳之順
成望彼蒼之戩榖願永永其若兹凝休徵於茀禄原夫
泰運升恒因而以濟謙尊有終恒久勿替先稼穡之維
艱惠鰥寡之是務陽順叙而不愆隂應期以相附沛甘
澍以咸周扇和風而廣布聞善言於詩書乃予懐之所
慕寫冀望之孔殷爰抽毫而作賦
　　　景福宫頌
慈顔懿教素髮銘箴福祉靈壽遐齡喜深松筠玉樹繞
砌清音淑德瑤幹萱枝歲林揮毫敬頌永日葵心
　　　寧壽宫頌
天開壽域地會瑶池南極添算北辰降慈螽斯衍慶白
鶴來儀躬勞著訓樂不可知恭獻長頌託句腐詞
　　　吏部尚書引年致仕宋犖因朕六旬壽慶祝來
　　　　京事畢五月内回本鄉朕念舊臣特書七言
　　　　律一首以紀其盛云爾
受祉林泉頤養年世家耆德自天全少時佩劍登三殿
久任蘇臺撫九阡行儉銓衡有令譽拔才籲俊入清篇
修齡善得人間壽雪作鬚眉興欲仙
　　　五月上旬避暑熱河塗中喜麥秋盈野雨暘得
　　　　時賦七言一律
畏暑乘輿出鳳城麥秋預卜望庚晴千村共飽連年稔
萬井同懽比屋盈谷有靈泉山脉壯道無峻嶺馬蹄輕
教之易俗先忠孝蕃息編氓在厚生
　　　　嘉禾雙穎
　夜雨初晴日素商驅暑天園林變緑葉榖熟卜豐年勿
　訝嘉禾瑞豫看貴粟先秋成各地異大有載書篇
　
　
　
　
　
　
　
　
　
　
　
　
萬壽盛典初集卷二
　欽定四庫全書
萬壽盛典初集卷三
　聖德一(孝德/)
　　　　康熙五十二年三月十八日
　皇上六旬正誕允羣臣請
　陞殿受朝賀先一日甲午奉
皇太后由
　　暢春園還
　　宫
　　　　初羣臣以
　皇上六旬萬壽恭擬請
　駕陞殿受朝賀
　上方侍
皇太后於
　　暢春園禮臣以三月初六日啟奏典禮
　上允所請乃於十七日自
　　暢春園全設
　　鹵簿奉
皇太后還宫是日天下臣民赴
　　闕祝釐者不下億萬由
　　暢春園至
　　紫禁城夾道綵棚綿亘數十里獻
　壽迎
　鑾喧闐絡繹
皇太后御填漆龍轎
　　　皇子
　　　皇孫扶輦步行臣民耆老婦孺竝於道左俯伏警
　　　　蹕不加傳呼勿擾而恪恭肅穆與歌舞愛戴之
　　　　心一時竝集
皇太后親見普天共慶率土同懽之盛
慈顔悦豫
　聖心怡暢猗歟休哉誠亘古以來所未有也
　　　　十八日乙未
　上率諸王貝勒貝子公内大臣侍衛滿漢大學士朝
皇太后於
　　寧壽宫未入八分公文武官員暨天下耆民於
　　午門外隨班行禮
　　　　三月十二日禮部具疏
　　題奏
　萬壽聖節行慶賀禮儀注又另具摺奏聞
皇太后為禮儀事恭照康熙五十二年三月十八日
　萬壽聖節行禮儀注是日早
皇太后儀仗於
　　寧壽門前陳設中和樂於簷下陳設丹陛樂於
　　寧壽門外南牆下兩邊陳設
　皇上具禮服於
　　寧壽門丹陛上東旁立王公等在
　　寧壽門外丹陛下立大臣侍衛在儀仗末兩旁立其
　　　　未入八分公等文武各大臣官員在
　　午門外排立禮部堂官説與太監轉奏請
皇太后陞座位
皇太后出宫作樂陞
　　寧壽宫座位後
　皇上於
　　寧壽門中檻外正中立王公等於
　　寧壽門外丹陛下兩旁分翼排立大臣侍衛在儀仗
　　　　末兩旁排立聽鳴贊官贊行三跪九叩頭禮其
　　　　未入八分公等文武各大臣官員在
　　午門外亦同隨班行禮此行禮時作樂鳴贊官賛禮
　　　　畢
　皇上回原立處立禮部堂官説與太監轉奏請
皇太后還宫作樂
皇太后還宫後
　皇上還宫為此謹奏
　　　　十八日黎明
　　寧壽門外陳設儀仗樂器
　皇上率諸王貝勒貝子公内大臣侍衛滿漢大學士至
　　寧壽門序立未入八分公以下文武羣臣於
　　午門外序立
皇太后出宫陞座丹陛樂奏豫平之章其詞曰有懿
慈闈惟天下母厚德之符含𢎞九有式嗣徽音以昌厥後
　　　　寵綏受之遐不單厚福禄來求如山如阜
　皇上率諸王以下羣臣行禮丹陛樂奏益平之章其詞
　　　　曰品物咸亨景光清泰展禮孔偕式瞻嘉會金
　　　　石相宣貫珠編貝思媚思齊德音四沛以介繁
　　　　禧萬年保艾曰壽而臧曰昌而大行禮畢
皇太后還宫丹陛樂奏履平之章其詞曰百禮既洽燦然
　　　　其章瑞雲承輦麗日舒長萬方玉食怡愉未央
　　　　言還彤幄凝祉儲祥
　　一人有慶
　萬壽無疆
　皇上還宫
　　　　三月二十八日乙巳
　命八旗滿洲䝉古漢軍以及包衣佐領年七十以上老
　　　　婦人俱赴
　　暢春園
皇太后宫門外賜宴九十歲以上及大臣之妻召至宫内
　　　　賜坐八十歳者分列
　　丹墀下宴畢
皇太后
　皇上各賞賚有差
　　　　三月十七日
　上諭部臣將滿漢六十五歲以上臣民查奏賜宴八旗
　　滿洲䝉古漢軍以及包衣佐領無論官員閒散人等
　　七旬以上老婦人查明具奏於老人賜宴後再擬定
　　一日赴
皇太后宫賜宴部臣遵
　㫖擬於二十八日年老婦人赴
　　暢春園
皇太后宫賜宴又奉
　特諭伊等皆係婦人而又人多似乎不便於是分别年
　　　　齒凡九十歲以上及大臣之妻召進
　　殿内八十歲以上分列
　　丹墀下七十歲以上俱於
　　宫門外賜宴是日也時雨新晴惠風和煦副笄䄖翟
　　　　望
仁壽而摳衣鶴髪皤顏向
慈寧而斂衽凡宫門内外盡瞻
帝母之尊共識
慈顔有喜而
皇太后於
　上賜之外復加
恩賚以昭盛典於是諸老婦人及大臣之妻無不懽欣拜
　　　　舞齊祝
皇太后
　皇上聖壽無疆謝
　恩而出至是日宴饗之隆賞賚之渥詳紀養老條中兹
　　　　不具載
　　　　(臣/)等伏見
　皇上尊養
皇太后於兹五十二年矣懽心洽於萬國玉食徧於九州
　　　　深愛之忱久而彌篤致敬之禮進而有加如疊
　　　　上
徽號以致尊崇日侍寢門以勤温凊凡
　　國家大事必恭請
懿㫖以肅祇承
　南巡江浙北幸熱河必奉
聖母同行以極游豫至於
　王師遠指
　法駕省方問安之使不絶於道遇四方獻新之物雖一
　　　　𤓰一果之微必遣官星馳進奉
皇太后然後供
　御定省嚴焉甘旨備焉每年十月初三日
皇太后聖誕及元旦令節
　皇上必詣
皇太后宫行禮以祝純嘏以祈萬壽莫不本於至性極於
　　　　自然所以超軼前聖昭示來兹者
　　起居既已詳註
　　典訓亦有專書矣夫聖人之福必本於德而聖人之
　　　　德無加於孝在昔惟有虞之聖五十而慕三代
　　　　以還闕有間矣至唐始崇誕聖之節元和十五
　　　　年七月尚書左丞韋綬請降誕日詔百官詣光
　　　　順門先賀皇太后然後上皇帝壽書之史册光
　　　　示萬古憲宗忻然嘉納至長慶元年七月降誕
　　　　日百僚於紫宸殿稱賀畢始詣昭德門外命婦
　　　　於光順門竝進門奉賀皇太后典禮雖行後先
　　　　失序非盛德也寳厯初復以綬所陳奏禮無所
　　　　據竟罷不行太和七年修復祖宗故事亦不過
　　　　以慶成節奉迎兩宫太后於宫中懽宴羣臣於
　　　　延英門上壽而已若我
　皇上孝德天成周旋中禮躬率羣臣先朝
皇太后然後受朝賀敬誠備至文物兼隆至於推恩錫類
　　　　使年老婦人咸得拜舞
慈寧均霑異數以
　聖天子引年尚齒之文為
皇太后臣妾億兆之樂孝思不匱豈非聖人之極致哉孟
　　　　子稱人慕父母惟少為然故至孝者惟舜今
　皇上萬壽六旬而孺慕之誠有加無己以視五十而慕
　　　　者猶或過之豈三代而下帝者所敢望耶(臣/)等
　　　　躬逢
　　盛典雖
　聖孝髙深仰窺無自輙紀其實傳之億萬世以見
　皇上孝極其至德極其隆故福亦極其盛焉至
皇太后六旬七旬兩大慶所行典禮皆
　天家盛事人倫極軌義得併書於左
　　　　康熙三十九年歲次庚辰十月初三日恭遇
皇太后六旬萬壽聖節
　皇上御製恭祝
皇太后萬壽無疆賦敬書於屏先期初一日陳設
　　天府奇珍於
　　養心殿
　皇上躬親展閲洪纖必徧採天保九如之義每物皆用
　　　　九數黄金以九計則九九八千一也白金以九
　　　　計則九九八萬一也以至錦繡文綺翡翠珊瑚
　　　　火齊木難懸黎夜光極陸海之所産梯航之所
　　　　貢難以數計枚舉者莫不稱是
　　　初三日
皇上躬詣
　寧壽宫行慶賀禮自擇玉糈萬粒以供
　天厨壽膳其所進儀單并宴品名目一一詳列於後
佛三尊
御製萬壽無疆賦圍屏一架
御製萬壽如意太平花一枝
御製龜鶴遐齡花一對
　　　珊瑚進貢一千四百四十分自鳴鐘一架
　　　壽山石羣仙拱壽一座
　　　千秋洋鏡一架
　　　百花洋鏡一架
　　　念珠一九
　　　皮裘一九
　　　雨縀一九
　　　哆囉呢一九
　　　畢機縀一九
　　　沉香一九
　　　白檀一九
　　　降真一九
　　　雲香一九
　　　古玩九九
　　　書册卷九九
　　　攢香九九
　　　大手帕九九
　　　小手帕九九
　　　金九九
　　　銀九九
　　　縀九九
　　　連鞍良馬六匹
　　　萬方玉食宴
　　　　飯湯麪等名
　　　萬國玉粒飯
　　　萬縷長春麪
　　　五嶽獻瑞㸃(五盤/)
　　　千祥瓊液湯
　　　四海呈祥酥糕(四盤/)
　　　九有乾坤閣(九高碗/)
　　　閬苑交棃火棗
　　　蓬萊雪藕冰桃
　　　八仙捧壽果鍾(八鍾/)
　　　　果
　　　西池桃實(鮮桃/)
　　　靈根仙種(公領孫葡蔔/)
　　　灼灼丹華(荔枝/)
　　　玉瑩珠駢(岡榴/)
　　　安期仙棗(棗/)
　　　上林蘋實(蘋果/)
　　　閬苑花紅(沙果/)
　　　洞庭朱實(橘/)
　　　茂苑香橙(橙/)
　　　長生壽果(延壽果/)
　　　延壽仙果(長生果/)
　　　金絲千縷(蓮鬚/)
　　　碧雲千瓣(青蓮瓣/)
　　　蓬島桃膏(蟠桃/)
　　　九重嘉慶(糖李/)
　　　金花獻瑞(金雀花/)
　　　玉柱奇珍(蜜門冬/)
　　　西王母棗(洋棗/)
　　　九轉金丹(蜜金棗/)
　　　絳片神漿(狀元紅/)
　　　　饌
　　　萬壽無疆
　　　福如東海
　　　壽比南山
　　　海屋添籌
　　　羣仙拱壽
　　　蟠桃勝會
　　　百靈効順
　　　三仙拱壽
　　　金掌清波
　　　河清海宴
　　　十洲三島
　　　受天百祿
　　　不老仙姑
　　　甘露垂天
　　　南極呈祥
　　　瑶池瑞靄
　　　芝花獻瑞
　　　　玉液凝香
　　　　萬國來朝
　　　　萬歲長春
　　　　　湯茶酒等名
　　　　與天同壽(不老湯/)
　　　　金芽萬葉(壽山茶/)
　　　　萬壽霞觴(長生藥酒/)
　御製恭祝
皇太后萬壽無疆賦(有序/)
　　蓋聞世運昇平内庭懋儀型之慶天心錫嘏彤管高
　　婣睦之風惟度協於中和斯福昭其美偹我
聖母皇太后
　仁慈夙秉
　恭儉習成
　濯龍明德久冠宫闈
　致治宣仁胥稱堯舜兹當冬月之初正逢周甲之喜敬
　　泐蕪詞上介
　遐壽聿抒孺慕之微忱兼採臣民之共願瞻依莫殫抃
　　舞惟殷謹拜手而賦曰惟坤作則配
天行健圖籙祥呈璇衡瑞獻西池之青鳥飛來南極之明
　　星乍現佐治登三流歡吹萬筐篚玉帛萬國獻其球
　　琳夏凊冬温一心慰以至願婉妗降於華渚飛瓊舞
　　於綺苑祈厯算之永延湛精神而靡倦椀盛沆瀣之
　　漿鼎熟胡麻之飯織壽字以成圖捧霞觴而進勸序
　　屆初冬花明永晝欣拜舞以爭先肅趨蹡而恐後岡
　　陵之禱嵩岱同巍松柏之篇椿桃竝茂雲璈響徹協
　　鸞鶴以雙清砌草憂忘報嶺梅之先秀指海屋以籌
　　添睇斗杓而錫祐山若積而彌深地以增而益厚普
　　天率土咸頌
仁慈閬苑蓬壺齊呼
聖壽若乃春秋佳勝媚景舒徐奉晨昏於軒榭親顔色於
　　庭幃岸柳汀花依依含笑隄鶯梁燕嚦嚦相呼於是
　　汎龍艦扶鳳輿或怡情於碧沼或攬勝於金鋪叙天
　　倫之樂事暢逍遙以共娛尊養樂愷古昔所無誠乃
　　邁徽猷於任姒臻至治於唐虞詠兹懿淑富有嘉祥
　　身與心而俱泰福因德而逾彰謹集萬方之玉帛肅
　　百序之冠裳剪鮫人之千錦貢織女之七襄寳座烟
　　霏層層珠蓋博山香繞陣陣都梁樂奏雲門之曲仙
　　來瑤島之疆竊欣侍奉
膝前趨迎朝暮浥霞彩於靈萱酌太和於甘露臣則禀
誨諄諄撫兹寰宇際日吉以時良樂和風而甘雨恭逢
壽域之開䖍製荒蕪之句願
母壽之靡涯享鴻圖之景祚優游悦豫金石比其堅貞綿
　　亘扶疎楩楠同其蟠固愧莫罄於頌颺載降階而陳
　　賦康熙庚辰十月朔日恭書
進
　　　　康熙四十九年歲次庚寅十月初三日恭遇
皇太后七旬萬壽聖節先是正月壬午
　上詣
　　澹泊為德行宫問安傳
　㫖諭禮部尚書穆和倫等曰舞者滿洲歡慶之勝事向
　　使諸王大臣行之今歲
皇太后七旬大慶之年朕亦五十有七欲親舞稱觴午時
　上以元宵節設宴於萬樹紅霞
皇太后陞座諸樂竝作
　上近前起舞良久乃進爵三月丁亥
　上謂大學士等曰
皇太后今年七秩矣應行典禮照六旬時所行之禮行著
　　交禮部夏月
　皇上駐蹕口外預
　勅養心殿監造臣趙昌等謹備儀物製造精䖍
　回鑾後
　特命出内府所藏九州所貢奇珍瓌寳靡不悉具先以
　御製書屏頌祝
萬壽爰及冠袍簮紱錦繡珠玉彝鼎圖書金銀諸物琳琅
　　　　充牣未可枚舉璇題標識悉取嘉名初二日(臣/)
　　　　趙昌王道化張常住和素奉
　命齎至
　　寧壽宫凡百有二十餘案
　皇上恭詣
　　寧壽宫命臣趙昌和素宣讀儀目一一皆經
　聖覽親定行列珍玩金銀則陳
　　殿中錦繡文綺陳月臺之左其所進儀單詳列於後
　無量壽佛一尊(係藏裏班/禪喇嘛進)
　般若母實勝塔一軸(御係金字心經/  書)
　御製萬壽無疆賦圍屛一架
　御製萬壽如意太平花一枝
　御製萬壽金簪九對
　御製萬仙慶壽自鳴鐘一架
　萬壽禎祥玉仙人一座
　　　宋均窰飛㦸花罇一座
　　　永樂霽紅花露壺一對
　　　千秋洋鏡一架
　　　念珠一九
　　　冠一頂
　　　皮裘一九
　　　雨縀一九
　　　哆囉呢一九
　　　畢機縀一九
　　　沉香一九
　　　檀香一九
　　　降香一九
　　　雲香一九
　　　古玩九九
　　　畫册卷盆景萬年根盤九九
　　　攢香九九
　　　　大手帕九九
　　　　小手帕九九
　　　　金九九
　　　　銀九九
　　　　縀九九
　　　　連鞍良馬六匹
　
　
　
　
　
　
　
　
　
萬壽盛典初集卷三
　欽定四庫全書
萬壽盛典初集卷四
　聖徳二(謙徳一/)
　　　　康熙五十一年十一月十八日和碩顯親王衍
　　　　潢等以五十二年三月十八日恭遇
　皇上六旬萬壽普天同慶請上
　尊號以愜輿情以光大典
　詔弗許
　　　　十一月十八日和碩顯親王(臣/)衍潢等謹
　　奏為
　聖徳崇隆已極臣民感戴無已恭逢
　六旬大慶普天同懽請上
　尊號以愜輿情以光大典事欽惟我
　皇上至聖至神允文允武道貫三極勲配兩儀
　御極以來敬
　天法
祖勵政勤民
　聖徳日躋乾行無息親祀
郊
廟殫竭精誠承懽
慈闈備隆尊養篤念本支則廣推親愛加厚宗室則大沛
　恩榮宵衣旰食日親覽夫萬㡬勸織省耕時殷懷於兆
　　　　姓水旱災傷天行偶沴蠲除賑糶
　惠澤頻頒歴年蠲免之數已逾萬萬而三歳一周之令
　　　　復渙
　徳音盛京朝鮮年穀不登
　特遣官員航海運賑以水利河道所關甚要
　躬臨相度指示修防南北各河皆得奠定民生漕運永
　　　　獲安瀾尤重祥刑以全民命爰書必慎決獄惟
　　　　寛屢
　頒肆赦之文
　特下矜全之令且優恤禁旅之勞時
　沛非常之澤設官庫以濟緩急賚帑金以清宿逋一
　　　應逺近差役給與駝馬行糧至於用人時
命保舉以簡才能務
親引見以試賢否整嚴兵備則内外時加乎訓練追眷
　　　世勲則奕葉常延夫懋賞朝列舊臣務全終始
　　　行間宿將倍
錫恩榮察訪髙年時頒優賚功則超越三謨徳則包涵
　　　二典篤敬純孝厚澤深仁洵千古所未有也至
　　　於三孽拒
命六師用張奮雷霆而進虎臣殄鯨鯢而為京觀收察
　　　哈爾於邊隅輯俄羅斯於荒服東溟逋宼悉就
　　　殲除塞北窮畨咸歸版籍惟厄魯特噶爾丹恃
　　　其邊逺敢肆陸梁洊噬隣藩至干
天怒當衆議之遲疑頼
聖心之獨斷大張
天討
親整王師六飛踰瀚海之津三駕極狼胥之域跋扈之
　　　宼終獲剪除依附之奸咸皆革面呼呼腦兒厄
　　　魯特及西域之土白特等遂乃輸誠款服其餘
　　　茅龍山宼東齊俞七打箭爐紅苗猺人黎人等
　　　𠞰撫兼行
恩威竝用武功旣震於邊陲文教聿光乎時夏崇儒重
　　　道
親詣闕里千官陪祀九拜致䖍而
御藻宸章光昭雲漢𢎞闡經學之精㣲褒録諸賢之後
　　　裔
特命表揚朱子祀大成殿列十哲之班又復優禮前王
　　　倍崇儀典
駕幸浙省則拜祀禹陵幸秦中則
命書
御名致祭周文武陵寢幸江寧則於明洪武陵屢經拜
　　　禮且
聖心遜敏經史融貫文藝書射超類絶羣象數厯律探
　　　賾入奥帝王之聖哲誠數千年來未有如我
皇上者也今綜考輿圖東至朝鮮琉球暹羅南至交趾
　　　西至呼呼腦兒土白特諸域北至喀爾喀厄魯
　　　特俄羅斯諸部以及哈密畨彞之族逐鹿使犬
　　　之區皆嵗時朝貢輸誠恐後幅員之遼濶誠數
　　　千年來未有如我
　朝者也遡自
皇上莅政以來五十餘年大小㡬務咸仰
睿裁施行征勦叛逆悉賴
宸謨指授且
皇上親擐甲胄跋履山川寒不加裘饑不再膳與士卒
　　　同甘苦削平宼盜誅戮止屬元憝脅從盡皆寛
　　　宥即噶爾丹之子宜䝉顯戮尚荷矜全納厄魯
　　　特之款服則優給其爵祿准喀爾喀之回籍則
　　　咸遂其生成扎薩克屬我内旗分遣教訓而捕
　　　其宼賊朝鮮國享貢維殷屢免金幣而厚其來
　　　使廣柔逺之恩無分於内外勞一身以綏萬國
　　　誠數千年來未有如我
皇上者也是以運際昌期
一人有慶天錫純嘏
萬壽無疆率土咸寧兆民永賴似此
福壽之兼隆平成之極至誠數千年以來未有如我
皇上者也巍巍
聖徳蕩蕩
神功恭遇五十年之昌運臣等曾率同文武大臣官員
　　　軍民人等屢表請上
聖神文武大徳廣運尊號我
皇上秉徳謙沖未䝉俯允今欣逢
六旬大慶禮部請
旨又欽奉
天語煌煌
聖衷惕惕捧讀慚惶何敢再奏洪維
皇上大徳如天臣民愛戴無已萬方普慶千載一時因
　　　是罔知罪戾再罄葵忱籲懇
皇上俯順輿情
允上尊號
綸音特沛鉅典聿昭俟
命下之日臣等繕
　表於來歳元旦
皇上陞殿歡忭恭
　進則臣等幸甚臣等拜首稽首無任激切屛營之至
　　　謹此具奏伏候
勅旨本月二十日奉
旨朕臨莅日乆每於讀書鑒古之餘思念君天下之道
　惟以實心為本以實政為務若誇功徳侈祥瑞加上
　尊號以取虚名無益治道朕所不喜以前諸王大臣
　等屢有奏請朕手書批示諭以斷不允行之故歴旨
　甚明這所奏知道了
　　　十二月初一日福建廵撫覺羅滿保請於九仙
　　　山恭建
萬壽碑亭
詔弗許
　　　十二月初一日廵撫福建等處地方提督軍務
　　　都察院右副都御史(臣/)覺羅滿保謹
　題為
聖主萬壽無疆兆姓建亭恭祝籲請詳題以達輿情事
　　　據福建布政司署司事鹽運司運使劉涵等呈
　　　詳據福州等九府一州鄉紳余正健等貢生監
　　　生生員力子僑等耆民王萬齡等呈稱竊惟日
　　　月光華率土仰升恒之照星雲景慶敷天瞻瑞
　　　應之徵
聖壽日躋羣情雷動欽惟我
皇上
　功參化育
　治協唐虞
　建五位以當陽山河鞏固
　乘六龍而御極宇宙諴和芸生盡植夫蕃昌庶類共
　　　登於仁壽兹値康熙五十二年恭遇
皇上六旬正誕遥瞻
　北闕之巍峩莫罄封人之祝頌敬從省會恭建碑亭
　　　山號九仙蓬島進長生之瑞亭名
萬壽乾坤彰悠久之符止同獻曝微忱奚報如天
帝徳伏懇俯順輿情賜詳題達尊親有地忻忭無涯等
　　　情到司又據福州知府姚讓等各詳同前由到
　　　司又承准陸路楊提督署水師提督朱總兵照
　　　會准漳州鎮總兵官許鳳等各移呈為
聖厯無疆軍心忭舞恭同建亭慶祝
萬年事據全省水陸各營目兵吳印等呈同前由詳咨
　　　到提督照會到司又准駐防福州鑲黄旗協領
　　　范時桂等移為恭達下情共祝
萬壽事據四旗小撥什庫甲兵管士貴等呈同前由移
　　　司又准福州將軍標副將朱杰等詳為恭逢
萬壽共效嵩呼敬達下忱同伸慶祝事據各營目兵高
　　　億等呈同前由移司又據本司經歴郎文烱呈
　　　蒙鹽院牌為
聖壽同天萬民戴徳事據通省商竈林長亨等呈同前
　　　由牌行經歴具呈到司又准督理海關稅務吳
　　　爾泰移為
聖徳廣被萬方建亭恭祝
聖壽事據各省商人謝國珍等呈同前情備移到司據
　　　此該署布政使劉涵等恭照河嶽呈祥
天子懋萬年之統鳳麐協瑞
聖人昭泰運之徵華祝方長繁禧彌集欽惟
皇上
　參天兩地
　咸五登三
　作君作師靡有一夫之不獲
　允文允武式看萬國之咸寧惟
　大徳之諸福畢臻斯
　盛世之昌期益永恭逢康熙五十二年三月十八日
　　　為我
皇上六旬聖誕乾坤溢慶億兆騰懽獻曝心殷常切瞻
　　　依於
　北闕呼嵩念切冀深拜舞於南山䖍建碑亭用抒誠
　　　敬九仙山迥長生紀寶籙之篇
萬壽亭高峻徳仰崇臺之表從此
　龍光日覲咸依有道綿長
　鳳厯逾新共祝無疆悠久既據通省紳士耆民僉呈
　　　又據福州等九府一州懇切具詳復准水陸二
　　　提督照會各旗營移會據經歴呈䝉鹽院牌行
　　　倂准海關備移前來相應詳請代題以達輿情
　　　據此先據通省紳士耆民商賈旗營兵丁等各
　　　具詞到(臣/)欽惟我
皇上
　聰明睿知
　文武聖神
　行健法天聲教光昭於四表
　安貞應地徳威宣布於八紘大一統之車書玉帛共
　　　球萬國梯山航海髙百王之制作典謨訓誥千
　　　秋仰日瞻雲
　時邁省方先閭閻而憂樂
　蠲租賜復登億兆於豐寧仰
睿慮之周詳河渠底定本
聖心為矩矱理學昌明欽恤期於無刑豫大徵乎有象
　　　巍巍
帝徳咏歌莫罄其揄揚蕩蕩
皇功史冊難名其美盛惟此太和之翔洽聿宜
景福之懋膺今康熙五十二年三月十八日恭遇
六旬正誕
萬壽昌期率土同歡普天胥慶顧閩疆之黎庶雖遠
　京畿而
聖主之生成無殊衽席頻蠲正賦
恩流紫野青郊
特發天儲喜溢茅檐蔀屋五十餘年之
深仁厚澤無遠弗周億千萬姓之巷舞衢歌有懷莫報
　　　兹據通省紳衿士庶旗營兵丁翹首陳情環庭
　　　布悃敬擇九仙勝地爰興
萬壽碑亭(臣/)等慰諭頻加衆志歡欣倍切僉謂望雲霄
　　　而華祝無非獻曝微忱瞻山嶽以嵩呼實出抒
　　　葵至願地不愛寶落其實而取其材農有餘閒
　　　鳩乃工而庀乃事已見美輪美奐昭盛事於萬
　　　年式同靈沼靈臺告成功於不日(臣/)等生逢泰
　　　運位竊崇堦共覩黎元頌
聖之誠益勵臣子報
君之志惟願
皇圗鞏固
寶厯綿長日之升月之恒禄位名壽羣歸
大徳聖人天所覆地所載南北東西共祝
太平天子緣係通省紳士兵民在於九仙山鼎建
萬壽碑亭恭祝
聖壽事宜臣不敢壅於
上聞臣謹會題伏乞
皇上睿鑒施行康熙五十二年二月初三日奉
旨凡碑亭不必建造已有諭旨甚明滿保於九仙山建
　造碑亭不合著飭行該部知道
　　　十二月十九日鎮海將軍馬三奇以五十二年
　　　三月十八日恭遇
皇上六旬萬壽請上
尊號
詔弗許
　　　十二月十九日鎮海將軍世襲一等侯又一拖
　　　沙剌哈畨加六級(臣/)馬三奇謹
　奏為
聖主功徳應地配天率土臣民瞻雲望日恭請加上
尊號以昭盛典以慰輿情事竊惟聖神文武之號肇自
　　　虞書祿位名壽之稱傳於尼父蓋有其實自必
　　　得其名而感之深所以望之切未有豐功偉烈
　　　集三王五帝之大成振古超今享一統萬年之
　　　景福如
聖主今日者也欽惟我
皇上
　盡善盡美
　作君作師
　御禹甸於八齡徳本神授頌
　堯年之六秩福與天齊上侍
聖母之起居必敬必誠而允稱大孝逺紹皇初之治統惟
　　　　精惟一而直接真傳振武功則閩粤風清滇黔
　　　　月朗皆出
　九重之勝算敷文徳則澎臺設郡沙漠稱臣獨開千古
　　　　之鴻圖賜復蠲租俾海澨山陬共樂昇平之世
　　　　緩刑宥罪使含生戴髮羣遊熙皥之天旰食宵
　　　　衣無非治益求治安益求安之徳意右文稽古
　　　　悉皆道之以徳齊之以禮之盛心凡此泰運常
　　　　亨總見乾綱獨攬堯舜禹湯文武未有過焉漢
　　　　晉唐宋元明孰能及此自應俯順輿情恭請加
　　　　上
　尊號乃(臣/)於康熙四十二年合疏上請復於康熙五十
　　　　年專奏具陳而我
　皇上聖不自聖所以
　明旨謙而又謙未允准行難安寤寐兹者來春令序欣
　　　　逢
　聖壽昌期八千歲以為春八千歲以為秋初周甲子億
　　　　萬人之善頌億萬人之善禱不老河山在臣等
　　　　犬馬報荅之私既已共相激切而京口兵民呼
　　　　籲之衆更見莫不尊親伏祈
　皇上俯念民心即係天心今禮本於古禮
　勅儀曹之擬議上
　尊號之崇髙則
　聖徳神功與日月而竝曜金甌玉燭如松栢之長春矣
　　　　(臣/)無任踴躍歡忭謹同副都統(臣/)周良相(臣/)劉
　　　　起芳合詞陳懇伏祈
　皇上睿鑒勅部議覆施行康熙五十二年正月二十四
　　　　日奉
　旨已有旨了該部知道
　
　
萬壽盛典初集卷四
　欽定四庫全書
萬壽盛典初集卷五
　聖徳二(謙徳二/)
　　　　康熙五十二年正月十三日兩廣總督趙宏燦
　　　　等請建
　萬壽宫亭幷請
　御書匾額
　詔弗許
　　　　正月十三日總督廣東廣西等處地方兼理糧
　　　　餉兵部右侍郎兼都察院右副都御史(臣/)趙宏
　　　　燦巡撫廣東等處地方提督軍務兼理糧餉都
　　　　察院右副都御史(臣/)滿丕謹
　　題為
　聖主六旬大慶(臣/)等敬建
　萬壽宫亭以申華祝幷請
　御書匾額光昭萬禩事竊照康熙五十二年序屆三春
　　　令節恭逢
萬壽昌期甲子初周普天同慶(臣/)等伏惟
皇上聖明臨御乆道化成五十餘年深仁厚澤愛育黎
　　　元久已淪肌浹髓而風聲所被無逺弗屆梯山
　　　航海之國莫不歸誠
皇上之聖神廣大雖唐虞三代之隆未有能及也臣等
　　　恭逢盛世身受
洪恩顧浩蕩之難名愧涓埃之未報謹於廣州城擇地
　　　鳩工捐建
萬壽宫亭至期羣集舞蹈慶祝
聖壽准將軍(臣/)管源忠副都統(臣/)何天培咨據駐防廣
　　　東八旗四營官兵各願捐建又據廣東布政使
　　　(臣/)王用霖等具詳闔省司道府州縣佐貳雜職
　　　等官咸願捐俸共襄盛事以報
皇恩幷據各鎮協營官兵闔省紳衿士民商賈紛紛環
　　　集(臣/)等衙門具呈口稱感戴
聖主髙厚之恩無由仰報萬一各願捐資助建堅請再
　　　三(臣/)等目覩輿情真切但(臣/)等仰體
皇上恤兵愛民至意不費兵民一絲一粟隨諭文武大
　　　小各官捐俸建造猶如爾等捐建無異只須同
　　　来叩祝
萬壽即是爾等誠心等語反覆慰諭幷允其上達
天聽衆始欣躍叩首齊呼
萬歳無疆歡聲震地所有官紳兵民人等踴躍慶祝情
　　　由相應奏明幷請
皇上恩給
御書匾額俾(臣/)恭製懸挂時時瞻仰如覲
天顔且使邊海黎元以及外洋彞人獲覩
綸翰共相拜舞由此億萬斯年永祝
聖壽於勿替矣(臣/)等謹會同具摺
　奏
聞三月初九日奉
旨宫亭不必建造該部知道
　　　二十二日兩江總督赫壽等以五十二年三月
　　　十八日恭遇
皇上六旬萬壽請上
尊號
詔弗許
　　　二十二日總督江南江西等處地方軍務兼理
　　　糧餉操江兵部左侍郎兼都察院右副都御史
　　　加四級(臣/)赫壽謹
　題為
聖徳獨高千古請上
尊號以光大典以慰輿情事據江南通省紳士叢澍等
　　　呈稱紫極呈祥兆姓進升恒之詠丹宸掞藻臣
　　　工仰奎壁之光遡華祝於堯階效嵩呼於舜陛
　　　臣民抃舞中外騰歡欽惟我
皇上
　道隆千古
　徳邁百王
　文敎覃敷普天興仁興讓
　武功丕顯薄海來享來王數十年蠲賑頻施史書罕
　　　見億萬載
皇圗永固厯數彌長瑞靄氤氲春風披拂河已清而海
　　　已晏感瑞應於天庥老者安而少者懐詠熙皡
　　　於
聖世恭遇康熙五十二年之寶厯欣逢
皇上六旬萬壽之昌期澍等名列鵷行情深雀躍開閶
　　　闔於九天香飄華葢拜冕旈者萬國彩煥金莖
　　　祝蓂莢以延年傾葵衷而向日公籲陳情請上
尊號伏願
俞旨一頒史冊光昭於奕禩垂訓萬世懿謨逺邁於前
　　　王矣為此合詞恭懇伏乞繕疏代題等情又據
　　　江南儒學文武生員吳啟昆等呈為
聖壽之花甲初度輿情之愛戴彌殷恭懇代題請上
尊號以垂盛典事呈稱竊惟景運靈長際升恒而竝燦
　　　鴻圖鞏固侔天地以同春揚復旦之光華慶中
　　　天之徳曜欽惟我
皇上
　宏開壽域
　徧覆慈雲斗指宸垣天運麗
　長生佳節星輝南極人心快
　有道昌期
　疊沛深仁屢下蠲租之詔
　𢎞敷大澤頻頒宥過之文崇祀先賢配明禋而升位
　　　優隆後學廣科甲以連茹斯誠亘古所未見真
　　　乃萬世所難逢苐以
九重髙逺儒林之感頌難通而一徳同心
帝座之敷宣有路伏懇片言轉為入告請於
萬壽之辰允上
至尊之號庶愛戴不以微賤而遺輿情端藉代題得達
　　　矣等情又據通省水營兵丁李興長等呈為
聖徳彌崇普天共戴仰懇代題請上
尊號以光鉅典以慰輿情事呈稱
一人有道四方歌樂利之休
仁壽無疆萬國慶昇平之治
恩波惠澤本浩蕩以難名履厚戴高效嵩呼而恐後光
　　　騰北極瑞應南天欽惟我
皇上
　文謨武烈
　堯勲舜華
　體乾德之健行民安物阜
　秉坤貞以淵穆海宴河清
　文德覃敷訖聲敎於海宇
　武功赫濯靖烽火於遐陬興長等戎馬行間兜鍪下
　　　士久沐豢養之殊恩更荷鄉科之曠典恩膏稠
　　　疊莫報涓埃恭逢
萬壽昌期敢效華封之祝遥叩
九重宫闕難通螻蟻之忱為此合詞公籲代為題達請
　　　上
尊號用慰輿情
恩綸一下萬姓歡呼版冊昭垂千秋生色等情又據耆
　　　民張國祥等呈為
聖壽彌高黎民歡慶公懇代題以達誠悃事欽惟
皇帝陛下
　功蓋湯武
　德邁唐虞
　偃武修文彌著聲靈赫濯
　崇儒重道聿昭懿徳光華愷澤覃敷於萬方徽聲宣
　　　播於千載維兹三月十八日恭遇
皇上六十之昌期五十有二年適逢
聖誕周甲之大慶箕疇斂五福啟萬年永命之期華祝
　　　願三多協千載貞符之會九州四海白叟黄童
　　　願將版籍之年庚獻作
一人之厯數請崇
尊號以揚盛典伏乞俯鑒下情特疏具題使小草之向
　　　陽有志輿情之愛戴彌殷得以上達等情各具
　　　呈到(臣/)據此欽惟我
皇上
　德合乾坤
　治隆堯舜
　金甌永固邁功業於百王
　玉燭長調開太平於萬禩寰區敦教化從来未臣之
　　　邊陲已臣宇内戴仁威自古未闢之版圖盡闢
　　　春光披拂快值良辰瑞靄氤氲欣逢
聖誕中外覩河清海宴朝野樂物阜民安叨覆載者五
　　　十二年共慶厯圖伊始被化育者億千萬國同
　　　祝
聖祚無疆備禄位名壽之全極文武功徳之盛宜著非
　　　常之大典以垂萬世之𢎞謨今據江南通省紳
　　　士叢澍等生員吳啟昆等兵丁李興長等耆民
　　　張國祥等請上
尊號以光大典以慰輿情各具呈環臣衙門公懇代題
　　　(臣/)見紳衿士民兵丁仰望之切實出至誠不敢
　　　壅於
上聞謹據輿情恭疏具題伏乞
皇上睿鑒俯賜俞允施行(臣/)會同總督漕運(臣/)郎廷極
　　　總督河道(臣/)趙世顯江寧巡撫(臣/)張伯行安徽
　　　巡撫(臣/)梁世勲江南提督(臣/)師懿徳合詞具題
　　　為此具本謹
　題請
旨二月十五日奉
旨已有旨了該部知道
　　　二十九日福建巡撫覺羅滿保請於臺灣建
萬歲龍亭恭祝
聖壽
詔弗許
　　　二十九日巡撫福建等處地方提督軍務都察
　　　院右副都御史臣覺羅滿保謹
　題為
皇恩浩蕩薄海歡呼臺郡籲建
萬歲龍亭以祝
聖壽事欽惟
皇上
　乃聖乃神
　允文允武
　建地久天長之業四海傾心
　立王馳帝驟之勲萬方歸極厯周甲子久看海不揚
　　　波運合貞元遥聽嵩皆呼祝兹臺郡雖居海外
　　　幸際昌期競思拜舞霑膏澤而風和雨潤凡山
　　　川阡陌共被恩波興文教而雲爛日華即草木
　　　禽魚咸登樂國及孤有恤恒忘庚癸之呼挾纊
　　　知溫樂効馳驅之職夫惟
一人之湛恩汪濊滄海同深是以衆志之抃舞歡欣康
　　　衢共祝兹於臺灣府治之永康里敬建
　龍亭恭慶
萬壽旣准臺灣鎮道據紳衿耆民兵丁番黎等呈詞幷
　　　所屬文武申請詳報前來(臣/)不敢壅於
上聞相應具疏謹
　題三月初五日奉
旨已有旨了該部知道
　　　二月初六日浙江巡撫王度昭請建
萬壽碑亭幷請
御書匾額
詔弗許
　　　二月初六日巡撫浙江等處地方提督軍務兵
　　　部右侍郎兼都察院右副都御史加三級(臣/)王
　　　度昭謹
　題為
聖壽之綿長共慶輿情之頌禱彌殷願建碑亭以遂瞻
　　　仰事據闔屬紳衿士民汪朝等呈稱蓂莢産伊
　　　耆之世衍厯無窮洛書出文教之朝添籌莫算
　　　享脩齡而多祉祝詞最善於封人本大徳以得
　　　名福應尤稱於孔子凡皆聖主之盛事詎如今
　　　日之𢎞庥欽惟我
皇上
　徳協乾坤既博厚高明悠乆之皆至
　道隆今古復聖神文武仁智之咸周
　學貫天人探典墳於勅㡬之暇
　藝超漢魏録金石於勤政之餘言治必澄本以清源
　　　敷教則緩刑而尚徳克勤克儉苧蒲襏襫皆入
　　　耕織之圖惟恕惟平犴狴桁楊悉登仁壽之域
　　　蠲租之
詔疊下化為四海炊烟發賑之典頻行盡被九州雨露
　　　至耆老上蒙
恩䘏遐邇胥歡在節孝仰沐
褒崇幽潛亦顯虛恭禮下
壽考作人西清接講幄之臣
恩全終始南館盛登瀛之士彚拔茅茹頖額頻加芹水
　　　魚龍競起制科增設棘闈桃李爭芳文教覃敷
　　　武功兼懋闢從來未闢之疆土一統車書隷自
　　　古未隷之臣民萬方玉帛是以海隅日出悉仰
皇仁僻壤茅檐普霑
帝澤莫不婆娑於日升月恒之代休養於河清海晏之
　　　時矧夫浙省屢遘
　時巡尤霑
天澤免漕曠典特厚於苕霅之鄉
賜稅𢎞施先被於吳越之地民生廑慮籌積貯以防饑
　　　歲祲勞心遣臣僚而監賑築海塘而金錢不惜
　　　永靖風濤濬水利而溝洫皆通無憂旱澇民安
　　　物阜早知姬厯無疆景淑春和恭遇
堯年周甲毎懷
至德莫遏羣情三竺六橋稱兕觥而欲獻鴛湖鵡水為
　　　春酒以介睂太末耆黎瞻
天叩首稽山士女望
　闕呼嵩合樸遫之愚忱慶休嘉之盛遇伏懇俯從輿
　　　志請建碑亭鋪張莫上之𢎞規揚厲無前之偉
　　　績將見穹碑屼嵲與
聖節而恒留畫棟輝煌竝
皇猷以久峙庶飲和食徳旣詠歌卜年卜世之謨而望
　　　日瞻雲得常表誠歡誠忭之志矣等情又為四
　　　民同盛
皇仁衆商尤霑
聖澤願效封祝以展輿忱事據兩浙鹽課商人汪福玉
　　　等呈稱竊惟午市開於帝世久傳無虞無詐之
　　　風鹽莢盛於姬朝共說利國利民之術蠙珠石
　　　磬禹貢早記其文橘柚菁茅職方亦志其物必
　　　使出塗者咸頌要期藏市者胥歡惟我
皇上六府孔修旣金木水火土穀之咸裕三事允治復
　　　正德厚生利用之皆宜勤以導民四海自安樂
　　　利之舊儉以立則
一人不乏澣濯之風本末兼資已見菽粟多於水火珍
　　　奇不尚自將珠玉賤於泥沙弛海禁以予民吉
　　　貝金顔盡供服御開關門以懷逺雞香花蕋悉
　　　佐恒需𣙜使必遴其人巡鹺更重其任俾擅心
　　　計者稱素封於寛大之時而逐廢居者獲恒足
　　　於雍熙之世虎鹽玉米得佐烝嘗楩楠豫章足
　　　資梁棟㡬見金刀朽貫屢逢紅粟遺塗統由
至德之涵濡以致比里之殷阜且因浙中商盛特加泮
　　　水額名郡邑三庠多士沐菁莪之化歲科兩試
　　　百人仰雲漢之垂户户絃歌奎壁光騰於斥鹵
　　　家家誦習縹緗焜煜於鹽人樂
　文治之無遺感
天恩之丕著序惟三月春滿千郊欣逢
聖主耳順之辰實深草野嵩呼之願在昔
　翠華屢幸濵海共識
天顔惟兹
聖甲初周江甸咸思華祝東來紫氣籠罩於龍山鳳麓
　　　之間北望祥光徧覆於越水吳山之境鶯啼柳
　　　浪盈眸咸若情形魚躍花溪滿目嬉遊景物杏
　　　村酪熟爭思挈榼以陳茅舍釀成競欲躋堂而
　　　獻舳艫雲集於柳市共聆動地歡呼燈毬烟繞
　　　於花城恍接鈞天笑語苐留金石之蹟庶存美
　　　盛之觀伏懇俯鑒商忱永鐫碑記築亭於萬姓
　　　觀瞻之地垂輝於千秋頌禱之區從此閱十載
　　　而逓新巍峩增建將見歴萬年而不朽金碧長
　　　輝庶挾筴謳吟嘗仰高天厚地而擔書誦讀時
　　　忻就日瞻雲矣等情又為兵弁久沐
君恩
聖壽欣逢周甲羣情踴躍請建碑亭事據撫提通省目
　　　兵張鳳政等呈稱竊惟
聖德與天地同其悠久史册輝煌
皇猷與河嶽竝其貞恒詩書炳赫軒帝著武威於涿鹿
　　　祕發仙傳殷宗振撻伐於淮方謨標星輔夢傳
　　　九齡之異治惟百歳之勤固多文徳之𢎞宣實
　　　羨武功之懋著孰如我
皇上德威遐暢合東西南朔以来王謨烈光垂兼禄位
　　　名壽之具美漸仁摩義治化軼漢唐宋而加淳
　　　樂備禮明制度兼夏商周而益善南平三孽北
　　　靖諸蕃運淵深之妙算如江如漢虎旅一振而
　　　螳臂旋摧出敏㨗之神機若霆若雷隼旟乍摇
　　　而狐鳴絶響於是幅員極於莫外疆域靖以無
　　　虞惕震疊之聲靈共球畢至凜潛滋之教化詩
　　　禮遥馳雖已櫜矢橐弓而備常不廢亦旣閱兵
　　　講武而學必兼明校騎以察其能毎聞
溫語臨賜以厚其意恒沐
殊恩赳赳武夫得與鷹揚之宴桓桓虎士獲看
　禁苑之花峻極宫牆禮叅一體煒煌
上諭講解羣聞糗糒惟時兜弁飽騰於帳下芻糧無缺
　　　驪黄奮迅於營中思豢養之有年感涵濡之已
　　　久矧江城組練樂
時巡而獲覲
天顔海甸水犀遇
親操而常䝉
恩賚巍峩孤嶼儼披閶闔千門淡蕩西湖曽效昆明萬
　　　旅已極一時之盛自然百世難忘今逢
聖甲初周倍覺輿情欣躍柳營日永千花盡學葵傾虎
　　　帳樽開一觥共思芹獻旣喜河清有頌浪涌桃
　　　花更幸海晏無波雲開瀛島望觚稜而遥叩三
　　　祝堪誇瞻斗極而歡呼九如足繼但必鐫諸碑
　　　記始能久峙山河籲懇允建碑亭用慰羣願俾
　　　投戈講學仰止弗諼且戴
徳銜
恩謳歌不置庶五十餘載之惠澤與越水而長流而億
　　　萬斯年之厯傳共吳山而永固矣等情布政使
　　　司徐欐等會詳欽惟我
皇上
　道配乾坤覆載必貞乎悠久
　明同日月照臨咸戴夫升恒
聖徳神功普天同慶
深仁厚澤率土均霑欣逢
六旬撫御之昌期正乃萬年厯數之伊始覩太平之盛
　　　事頌
聖壽之無疆兹據通省紳衿商士兵民合詞公報竪建
　萬壽碑亭以繼九如之祝永垂頌禱之區等情到(臣/)據
　　　　此欽惟我
　皇上
　　治隆今古
　　德邁唐虞
　　化育同天啟仁壽無疆之域
　　恩膏匝地開聖神有道之長欣逢五十二年之
　　昌期恭遇
　六旬萬壽之初度普天同慶率土騰歡據此輿情懇切
　　　　(臣/)不敢壅於
　上聞謹
　　題請
　旨三月初二日奉
　旨碑亭不必建造已有旨了該部知道
　
萬壽盛典初集卷五
　欽定四庫全書
萬壽盛典初集卷六
　聖德二(謙徳三/)
　　　　三月二十日和碩親王衍潢等請以
　萬壽節慶祝盛典宣付史館撰文立碑以垂永久
　詔弗許
　　　　三月二十日和碩顯親王(臣/)衍潢等謹
　　奏為
　聖壽無疆大慶普天頌禱難名恭請宣付史館記載碑
　　　　文以慰輿情以垂永久事欽惟
　皇帝陛下
　　惇大裕民視中外爲一體
　　憂勤飭治垂法則於萬年
　　大孝格天
　　至仁匝地惟
　聖德日茂合撰乾元斯
福壽兼隆同符大造
　允文允武教化浹於遐方
　克寛克仁恩澤及於庶類自
御極五十二年以來内安外靖皆出
廟算之周詳肆赦頻蠲總賴
宸衷之獨斷
　憂勞節儉以爲萬姓而非圖一已之安
　敬止緝熙以孚萬年而不僅一時之計有感必通至
　　　微畢照仁民愛物始自親親尊位重祿同其好
　　　惡外自公卿以至匹夫匹婦無不霑被
厚恩内自親王以至九族九宗無不感䝉
聖澤恭遇
皇上六旬大慶天下臣民踊躍歡呼齊集
　京師經營不愛其財子來不惜其力自
　暢春園以至京城繡幙懸燈錦樓結綵不分晝夜巷
　　　舞塗歌十七十八兩日
皇太后
　皇上進宫鑾輿出入以天下之樂爲樂不加警蹕使得
　　　　共仰
　天顔文武官員老㓜婦子萬萬百姓道左焚香頌禱之
　　　　聲不絶實係古今未有史冊未聞之事也(臣/)等
　　　　䝉
　恩最重仰見
　洪福齊天歡聲動地不勝抃舞伏祈
　勅下内閣大臣以今日盛事命史臣編次勒石立碑其
　　　　應在何處立碑請
　勅下該部確議奏
　聞倘䝉
　俞允則四海之輿情大慰萬年之盛事永垂矣爲此謹
　　題請
　旨本日奉
　旨此事伊等自然記著不必立碑
　　　　四月二十四日和碩親王衍潢等復請建立
　萬壽碑文
　上仍不許
　　　　四月二十四日和碩顯親王(臣/)衍潢等謹
　　題爲
　聖德貫乎上下
　大慶洽夫神人請紀盛典永垂萬年事欽惟我
　皇上睿質天亶至仁至聖君臨天下撫綏萬國誠越百
　　　　王而邁千古恭逢
　皇上六旬大慶衆心感戴不能自已具疏請上
　尊號奉
　旨未允(臣/)等從前疏内所稱
　聖德神功俱係實事竝非虛語我
　皇上御極以來五十二年間敬
天法
祖勵政勤民不遑日昃親祀
郊
廟殫竭精誠承歡
慈幃備隆尊養篤念本支則廣推親愛加厚宗室則大沛
　恩榮宵衣旰食日親覽夫萬㡬勸織省耕時殷懐於兆
　　　　姓水旱災傷天行偶沴蠲除賑糶
　惠澤頻頒歴年蠲免之數已逾萬萬而三歲一周之令
　　　　復渙
　德音盛京朝鮮年穀稍歉
　特遣官員航海運賑又以水利河道所關甚要
　躬臨相度指示修防南北各河皆得奠定民生漕運永
　　　　獲安瀾尤重祥刑以安民命爰書必慎決獄惟
　　　　寛屢
　頒肆赦之文
　特下矜全之令且優恤禁旅之勞時
　　沛非常之澤設蓋營房俾獲寧宇立官庫以濟緩急
　　　　賚帑金以清私逋一應遠近差役給與駝馬行
　　　糧至於用人時
命保舉以簡才能務
親引見以試賢否整嚴兵備時加訓練追眷世勲則延
　　　懋賞以及於累葉特編史冊則錄副本以
賜其後人追念舊勲均
錫爵位朝列舊臣務全終始行間宿將倍
錫恩榮察訪高年時
頒優賚功則超越三謨徳則包涵二典篤敬純孝厚澤
　　　深仁洵千古所未有也至於三孽拒命
特指授方畧用張六師量地方之逺近山川之險要水
　　　陸竝征舟騎兼行奮雷霆而進虎臣殄鯨鯢而
　　　為京觀收察哈爾於邊隅輯俄羅斯於荒服東
　　　溟逋宼悉就殲除塞北窮番咸歸版籍惟厄魯
　　　特噶爾丹恃其邊逺敢肆陸梁洊噬隣藩至干
天怒當衆議之遲疑賴
聖心之獨斷大張
天討
親整王師六飛踰瀚海之津三駕極狼胥之域跋扈之
　　　宼終獲剪除依附之奸咸皆革靣呼呼腦兒厄
　　　魯特及西域之土白特等遂乃輸誠款服其餘
　　　茅龍山宼東齊俞七打箭爐紅苗徭人黎人等
　　　𠞰撫兼行
恩威竝用武功旣震於邊陲文教聿光乎時夏崇儒重
　　　道
親詣闕里千官陪祀九拜致䖍而
御藻宸章光昭雲漢𢎞闡經學之精微褒錄諸賢之後
　　　裔
特命表揚朱子祀大成殿列十哲之班又復優禮前王
　　　倍崇儀典
駕幸浙省則拜祀禹陵幸秦中則
命書
御名致祭周文武陵寢幸江寧則於明洪武陵屢經拜
　　　禮且
聖心遜敏經史融貫文藝書射超類絶羣象數厯律探
　　　頤入奥帝王之聖哲誠數千年來未有如我
皇上者也今綜考輿圖東至朝鮮琉球暹羅南至交趾
　　　西至呼呼腦兒土白特諸域北至喀爾喀厄魯
　　　特俄羅斯諸部以及哈密番彞之族逐鹿使犬
　　　之區皆歲時朝貢輸誠恐後幅員之遼濶誠數
　　　千年來未有如我
　朝者也遡自
皇上莅政以來凡大小㡬務咸仰
睿裁施行征𠞰叛逆悉賴
宸謨指授且
皇上親擐甲胄跋履山川寒不加裘饑不再膳與士卒
　　　同甘苦削平宼盜誅戮止屬元憝脅從盡皆寛
　　　宥即噶爾丹之子宜䝉顯戮尚荷矜全納厄魯
　　　特之款服則優給其爵祿准喀爾喀之囘籍則
　　　咸遂其生成扎薩克屬我内旗分遣教訓而捕
　　　其宼盜念朝鮮國享貢維殷屢免金幣而厚其
　　　來使廣柔逺之恩無分於内外勞一身以綏萬
　　　國誠數千年來未有如我
皇上者也是以運際昌期
一人有慶天錫純嘏
萬壽無疆率土咸寧兆民永賴似此
壽福之兼隆平成之極至誠數千年以來未有如我
皇上者也此皆普天率土所共覩聞巍巍
聖徳蕩蕩
神功
恩澤廣布淪肌浹髓是以今歲三月恭逢
萬壽王以下大臣官員軍民人等自初一日起恭祝
萬壽外省耆老雲集
　京師各獻維祺無分貧富均効葵忱我
皇上於老㓜黎庶俱
賜恩饌離任老臣倍加榮賜又六十五歲以上年老男
　　　婦齊赴筵宴各賞衣服緞疋銀兩等物
皇上手書諭旨給與來京耆老著各訓子弟敦行孝弟
　　　勤治農桑又因
大慶廣沛
恩綸頒
詔天下越
聖壽之日期而天降時雨大沛甘霖如此
德福兼隆神人共慶誠自古所未有也(臣/)等合詞恭疏
　　　懇將
聖朝盛事永垂勒石奉
旨未允(臣/)等仰望之心萬不能已(臣/)等躬逢
盛世幸遇
大聖人在上若不彰明
聖徳闡揚神功後世將謂有此臣何(臣/)等更何以自安
　　　再四思維實不容已(臣/)等至愚至昧未能盡述
　　　我
皇上崇功峻徳深仁偉烈謹據衆所共覩聞者勒之貞
　　　珉用昭萬年垂之無極為此謹具
　奏
聞等因本月二十九日奉
旨建碑等事屢旨甚明這所奏無益該部知道
　　　從來古帝王徳隆道洽告成功於天地則有封
　　　禪之典登泰山禪梁父啟金泥玉檢之藏飛英
　　　聲而騰茂實厚福慶以篤民生蓋七十二代之
　　　君踵相接也至若文德武功巍巍蕩蕩深仁厚
　　　澤洋溢六合一時公卿士庶沐如天之化際明
　　　盛之休相與崇尚尊號以抒悃忱蓋稽古放勲
　　　重華之稱文武聖神之頌而竊仿其意有唐以
　　　來實始行之以後奉為故事雖其間賢君誼辟
　　　亦未嘗不以之垂世示典焜燿史冊蓋紀颺頌
　　　於廷陛聆謳歌於草野尊親之戴四海同風用
　　　　以敷揚至治潤色鴻業誠盛典也我
　皇上臨御五十餘年兢兢業業無日不以敬
天法
祖爲念旰食宵衣上奉
慈寧宫備極尊養敦睦九族協和萬邦勵政勤民正禮作
　　　　樂宇宙登於仁壽天地底於平成誕敷文徳煥
　　　　乎有章
　綸音宣布允與二典三謨光昭天壤每歳
　臨御經筵講求治平之要崇儒重道躬詣杏壇行釋奠
　　　　之禮
　萬㡬稍暇即綜覽羣書上自典墳下及子史百家天文
　　　　地理樂律厯數諸書靡不探賾窮源條分縷晰
　　　　勒為成書昭示萬世至於除殘去暴大奮武功
　　　　蕩平三孽綏靖海壖三征噶爾丹靺鞈親臨寒
　　　　不加衣饑不再食以
　萬乘之尊與士卒同甘苦六師用命電掃風馳不崇朝
　　　而凱旋告廟東西朔南聲教四訖以及殊方異
　　　域梯航萬里重譯來朝幅員之廣自開闢以來
　　　未之有也彌復
軫念民生普天之下有一夫之不獲咸在
帝心黄淮合流為東南之患於是規度形勢指授方畧
　　　水伯效靈河工奠定重念穡事為民生大命每
　　　歳首必
親祀祈穀匕鬯告䖍比年以來野有多魚之兆史書大
　　　有之祥猶且蠲租賜復惠澤頻施平獄緩刑欽
　　　恤備至耕鑿作息之民固已熙熙然見唐虞三
　　　代之風矣若夫造士作人闢門籲俊屢増解額
特詔開科
御製訓飭士子文頒示天下釐剔官方内外大吏下至
　　　州縣末職俱引見
　殿墀量才授任揚清激濁大法小廉吏治旣清四民
　　　樂業風俗之美比户可封和氣致祥百靈薦祉
　　　是以膏雨降瑞麥登榮光四塞河潤千里山川
　　　獻其禎瑞雲物吐其光華湛恩汪濊率土䝉休
　　　光天之下至於海隅蒼生靡不咸若矣乃康熙
　　　二十三年詞臣曹禾請行封禪
皇上再三不允昔建武先却封禪後感會昌符復議行
　　　之未有若我
皇上之至誠堅却始終讓而不居者也然猶曰封禪之
　　　事功成告天帝王躬行之非臣下所能請也至
　　　於尊號之請則出於臣民拜手贊揚之意以章
　　　駿烈鴻休奉之者無私受之者不愧昔唐宋之
　　　君功徳不逮
皇上至逺也然天寶元年感靈符之應遂上尊號宋天
　　　僖元年秋七月乾興元年春二月以羣臣請亦
　　　上尊號告宗廟而名正質人民而言順矣矧我
皇上功徳至隆極盛不啻咸五帝登三王於以昭至德
　　　於萬世垂鴻號於無窮何多讓焉乃自三藩蕩
　　　平之後羣臣即請上
尊號其後平臺灣則又請平噶爾丹則又請四十一年
　　　十二月憲臣等公疏請四十二年正月諸王大
　　　臣及文武大小官員請上
尊號曰
聖神文武大徳廣運皇帝四十四年五月科道官又公
　　　疏請五十年三月諸王大臣官員復合詞籲請
　　　我
皇上謙徳沖懷溫綸慰荅俱堅辭不許兹康熙五十二
　　　年恭屆
萬壽六旬久道化成時雍風動皆由我
皇上功德隆盛坐致昇平諸王臣民復合詞有
尊號之請我
皇上即俯順輿情加上徽號慰率土臣民之望愜天下
　　　愛戴之心適足以昭至治之無外乃
諭旨諄諄允恭克讓堅不允行惟
　萬壽節陞殿一受朝賀而其他請立碑文則却之請建
　　　　宫亭龍亭則又却之謙沖之德久而彌光蓋自
　　　　有書傳以來未有謙徳若斯之隆者也仰惟我
　皇上於堯舜事功之外探性天之祕奥抉聖道之淵微
　　　　於十六字之心傳與之黙契而無間故能不事
　　　　虛文不蹈故轍無論唐宋以來之空名屛而不
　　　　居即七十二君登封告成之典行之於先而無
　　　　異詞者以我
　皇上視之泊如也(臣/)等生逢
　　盛世幸際
　　昌期不克仰贊
　高深於萬一而謹誌其大畧如此
　
　
　
萬壽盛典初集卷六
　欽定四庫全書
萬壽盛典初集卷七
　聖德三保泰
　　　　康熙五十一年十月十九日己巳
　上以禮臣疏請會議
　六旬萬壽應行典禮
　特頒諭旨宣示中外臣民共體孜孜惕厲至意勉盡職
　　　　業永保昇平其慶祝虛文槩不准行
　　　　七月十一日禮部尚書(臣/)赫碩色等謹
　　題為請
　旨事康熙五十二年恭遇
　皇上六旬大慶(臣/)等欽惟我
　皇上撫綏寰宇五十餘年仁澤廣布聲教覃敷四方萬
　　　　國咸樂昇平無不優游於堯天舜日之下是以
上天垂祐景福駢臻
　萬壽無疆福徳兼隆誠亘古所未有也今中外臣民霑
　　　　沐
　深恩淪肌浹髓感戴
　大德刻骨鏤心明歲恭遇
　聖主六旬大慶莫不欲各罄葵忱其尊親頌祝之至願
　　　　萬不能已(臣/)等職司禮曹凡應行典禮自應預
　　　　擬奉
　聞但此非常之慶普天率土莫大鴻庥非尋常典禮可
　　　　比(臣/)等未敢輕擬應請會同大學士九卿詹事
　　　　科道詳議具題可也(臣/)等未敢擅便謹
　　題請
　旨十月十九日奉
　旨朕御極以來惟欲萬國乂安上則敬
天法
祖下則垂令名於後世孜孜然以致鬚髮盡白心血耗散
　　歴盡憂勤蕩平險阻自古帝王在位不久享年不遐
　　者論者往往歸於别故而未諒帝王實不勝其難實
　　不堪其勞憂懼所迫以致短祚也朕反覆思維帝堯
　　固辭華封之祝必似朕臨莅年久之君方能知聖人
　　言之有實也餘則斷不能知矣朕本凉徳惟賴
祖
考得國之正積福之深在位五十餘年壽屆六十今憂勞
　　倍増血氣漸憊惟恐愈久而力不支願不遂以至不
　　全終始一世勤瘁俱屬徒然朕惟惕厲而已竝未留
　　心祈求甲子之周也覽禮部請旨之奏悉係虛文無
　　有實際朕惟願臣清子孝兄友弟愛人人皆讀正書
　　勉盡職業國安民治盜賊寧息各以血誠實意為朕
　　六袠慶祝朕即嘉納此外儀文朕無所嗜亦無所好
　　這所奏不准行
　　　　康熙五十二年三月初二日己卯
　上以直省臣民耆老雲集京師建立經壇綵棚慶祝
　聖壽者不計其數
　特頒諭旨宣示中外凡有祝延者必求雨暘時若萬邦
　　　咸寧仰副夙夜匪懈不自滿假至意
上諭王貝勒大臣九卿詹事科道曰朕昨進京見各處
　為朕六十壽慶賀保安祈福祝延者不計其數朕實
　凉徳自覺愧汗從来帝王之治天下㒺不以民生為
　念若為一己之私即不能擴而充之矣朕若先知必
　令止之今已成矣難毁衆志夜來思之達旦朕所以
　為天下萬國蒼生之主者萬姓安即朕之安天下福
　即朕之福若能祈禱雨暘時若家給人足則朕安寢
　飽食可以却病延年此朕之求福非有妄想也傳之
　各處凡有祝延者必求雨暘時若萬邦咸寧為先朕
　已老矣有若無實若虛夙夜匪懈履薄臨深之念與
　日俱増豈敢自有滿假乎
　　　三月初四日和碩顯親王(臣/)衍潢等謹
　題為恭聆
聖訓臣庶歡騰事康熙五十二年三月初二日
上諭諭王貝勒大臣九卿詹事科道朕昨進京見各處
　爲朕六十壽慶賀保安祈福祝延者不計其數朕實
　凉徳自覺愧汗從來帝王之治天下罔不以民生為
　念若為一己之私即不能擴而充之矣朕若先知必
　令止之今已成矣難毁衆志夜來思之達旦朕所以
　爲天下萬國蒼生之主者萬姓安即朕之安天下福
　即朕之福若能祈禱雨暘時若家給人足則朕安寢
　飽食可以却病延年此朕之求福非有妄想也傳之
　各處凡有祝延者必求雨暘時若萬邦咸寧為先朕
　已老矣有若無實若虛夙夜匪懈履薄臨深之念與
　日俱增豈敢自有滿假乎欽此(臣/)等跪聽之下不勝
　　　歡忭恱服欽惟我
皇上仁竝覆幬恩深雨露四海萬國各遂生成優悠於
　　　堯天舜日之下中外臣民感佩
聖恩刻骨鏤心匪朝伊夕兹遇
皇上六旬大慶各抒誠悃䖍祝
萬壽無疆者此不過少申愛戴之微忱至各省紳衿士
　　　　庶以及耆老雲集京師叩祝
　聖壽不可計數亦皆發於至情不能自己總由
　深仁厚澤浹髓淪肌是以鼓舞歡欣趨蹌恐後我
　皇上秉徳謙沖虛懷若谷
　聖不自聖安愈求安
　特頒
　聖旨曉諭臣工
　天語煌煌意旨深逺總之念念敬
天刻刻勤民不尚一已之安逸期致萬國之咸寧雖古帝
　　　　王典謨訓誥不能及也蓋
　皇上此心即是
天心佇見
天眷我
　皇雨暘時若年穀豐稔家給人足萬邦安寧
　聖壽與
天同久
景福如日方升普天率土永享昇平於無既矣(臣/)等無
　　　任歡躍之至為此謹
　題初六日奉
旨知道了
　　　十月初九日癸未
萬壽科
　殿試天下貢士
欽定策題詢以儆戒無虞制治保邦之道
　　　是歳
特開恩科
臨軒策士閣臣以策問請
上欽定制策首以儆戒無虞制治保邦爲詢有曰朕自
　御極以來翼翼兢兢五十餘年如一日至於大小臣
　工無時不以國爾忘家以人事君之義相為告戒焉
　邊疆雖靖尤加意於武備之修凡以立國之道徳威
　不可偏廢古帝王所以深根固本杜漸防微是朕之
　所夙夜而不敢康者也書曰儆戒無虞又曰制治未
　亂保邦未危今國家承平日久文恬武嬉朕惟唐虞
　成周之隆君臣所以動色咨警者豈過慮歟無亦察
　於天命人心之理而無荒無怠期以長凝上天之眷
　而永底蒸民之生也其何以使中外臣僚悉喻朕意
　歟(全載第三十三/卷開科條中)
　　　(臣/)等伏讀前後
詔旨仰見我
皇上憂盛危明保邦制治之心抑何有加而無己也
皇上躬承鴻業手致太平自南定三孽北掃朔漠以來
　　　内修政事而安民察吏措置極其周詳外盡懷
　　　柔而奮武揆文徳威無不宣播因之天不愛道
　　　而風雨以時地不愛寶而嘉祥屢見海外賔服
　　　域中晏如措天下於磐石之安致社稷若苞桑
　　　之固世運之泰至此極矣
皇上處豐亨豫大之世存朝乾夕惕之心事事切於諴
　　　民時時期於阜物上諟天命下顧民碞夙夜孜
　　　孜不遑暇逸今恭逢
萬壽天下臣民雲集都城共申慶祝正與民同樂之時
　　　也乃
聖心靡寧
諭旨諄切一則曰惟願臣清子孝兄友弟愛讀正書勉
　　　職業國安民治盜賊寧息再則曰萬姓安即朕
　　　之安天下福即朕之福履薄臨深之念與日俱
　　　增至於
臨軒策士又三致意焉大哉
王言雖謨典所載未有若是之深切著明者然而
皇上之憂勤惕厲非自今日始也前此康熙十年十月
上謂講官熊賜履等曰人主勢位崇髙何求不得但須
　有一段敬畏之意自不至於差錯即有差錯尚可省
　改若任意率行漫不加謹鮮有不失之縱佚者朕每
　念及此未嘗一刻敢暇逸也
皇上之不恃崇髙而心存敬畏未嘗稍自暇逸也如此
　　　康熙二十八年夏旱
皇上深宫齋戒
聖容清减旣而各省得雨羣臣以勞瘁過甚請
臨幸暢春園頤養
聖躬
上曰朕可與他人比耶先人而憂後人而樂理固宜然
　今近省固已得雨北邊䝉古盛京烏喇寧古塔諸處
　更切於懷因此憂勞以致癯弱人或可欺天亦可欺
　耶倘荷天之澤皆得霑澍朕自出行也康熙三十四
　　　年六月霪雨連綿
上曰雨太多慮傷禾稼朕思天時與人事恒相感召未
　可謂災沴為天時適然之數全不關於人事也明日
　傳九卿詹事科道集議政事有宜興宜革者令各抒
　所見奏聞時廷臣以時方盛暑乞少紓
聖慮
上復曰堯舜之時猶有都俞吁咈蓋已治而益求其治
　已安而益求其安古之聖人兢兢業業始終如一朕
　朝夕以此警惕於衷三十餘年以來未嘗一日少自
　寛假亦有請間日理事者朕不以為然惟存恒久之
　心時時乾惕耳朕思地方間有荒歉正可動人警戒
　之心古人所謂遇災而知懼也夫水旱災荒時所恒
　　　有
皇上不以為偶然之事而恐懼修省也如此康熙四十
　　　五年三月
上以三冬少雪入春不雨
諭大學士九卿等曰朕總理㡬務甚久年歳日益乾惕
　滋深自去冬無雪及今春深尚未得雨地氣熯燥不
　和又雲色多細縷狀此非僅無雨且恐别有變異與
　其有變而後講求不如君臣於未事之先將政事得
　失任為己責竭誠攄忠詳加計議之為當也但數語
　頌揚虛辭省改未可即以塞責夫民為邦本食為民
　命朕自東作以至收穫廑念靡寧迨秋成以後歳果
　豐登然後此心少釋若有歉收之處即别為籌畫爾
　等俱係大臣或司言職事有闕失各宜直陳
皇上未事綢繆而念切民依也又如此總之
皇上不狃一時之安而必欲貽萬世以安不尚一已之
　　　逸而必欲予天下以逸不恃一事之得而必欲
　　　事事之皆得故持盈保泰有頃刻無間於中者
　　　夫自古所稱郅隆之世莫如堯舜當日上有欽
　　　明濬哲之主下有亮采惠疇之臣亦云盛矣而
　　　君臣之交相儆者不曰無教逸欲無曠庶官即
　　　曰克艱厥后克艱厥臣甚至賡歌颺拜猶懷叢
　　　脞之虞聖人之用心大槩如是然堯舜之世洪
　　　水方割黎民阻饑非若
　今日之淮黄底定百室盈寧也堯舜之世草昧初開
　　　文明漸啟非若
　今日之漸摩已久親遜成風也乃運會之盛過於唐
　　　　虞而儆戒之心勤於堯舜從來盈虛消息天道
　　　　之自然惟聖人能持其盈以留其有餘故可以
　　　　久安而長治古聖人之作易也於大有之後次
　　　　之以謙次之以豫孔子序卦傳曰有大而能謙
　　　　必豫明乎有而不矜其有是以豫也以古聖人
　　　　之書合之
　聖天子之心不誠與之同揆也哉蓋由
　萬㡬之暇精硏經史凡千古帝王政治之得失聖賢理
　　　　道之精微靡不兼綜條貫於中故徳愈崇而心
　　　　愈謹治彌隆而惕彌深載見之詩曰以介睂壽
　　　　永言保之又曰俾緝熙於純嘏其我
　皇上孜孜保治之謂歟
　
　
　
萬壽盛典初集卷七
　欽定四庫全書
萬夀盛典初集卷八
　聖徳四(教化/)
　　　　康熙五十二年三月十八日以
　萬夀覃恩
　詔直省督撫舉山林隱逸懐才抱徳之士核實具奏酌
　　　　與錄用其滿漢孝子順孫義夫節婦該管官細
　　　　加諮訪確具事實奏聞禮部核實旌表以廣教
　　　　化
　　　　康熙五十三年二月二十日湖廣總督(臣/)額倫
　　　　特謹
　　題為欽奉
　恩詔事康熙五十二年三月恭逢
　皇上萬夀頒宣
　恩詔内一地方有山林隱逸懐才抱徳之士著該督撫
　　核實具奏酌與錄用欽此欽遵在案欽惟我
皇上御極以來歴今五十三年宵旰不遑勵精圖治保
　　　民無一夫之不獲取士則有美之畢收乃猶頒
　　　宣
詔㫖惟恐野有遺賢(臣/)等敢不虛衷採訪仰副
恩綸竊查湖廣地方古稱才藪自蒙
皇恩教育廣額搜羅士皆奮志科名不甘棲心巖穴求
　　　可上應
明詔實鮮其人臣謹以素所聞知如陜西隱士王心敬
　　　者為我
皇上陳之查王心敬籍𨽻陜西鄠縣年近六十家世業
　　　儒學有真傳得程朱之正脉行為鄉表領月旦
　　　之嘉評品既端方孝尤純篤母年八十餘晨昏
　　　定省未嘗少間樂志田園罔競榮利日以閉户
　　　著書誨人不倦為務臣生長西安習聞其名未
　　　識其面比至湖廣聞前撫臣陳詵敦請再三心
　　　敬始遵母命負笈來楚居未浹旬即以親老辭
　　　歸至今江漢人士猶憾遽失典型以是知王心
　　　敬茍非真懐才抱徳不能使人企慕至此微(臣/)
　　　識闇才疎受
恩深重無可報効惟思為
　國薦賢少伸犬馬之忱是以不嫌越境冒昧薦揚伏
　　　乞
勅下陜西督撫將隱士王心敬再加核實奏
聞如果(臣/)言不謬令地方官起送赴京引
見賜之明試或徳行果優或才能足用是懇
皇恩量與擢用於以副
恩綸而昭
盛典不惟史冊流光林泉生色(臣/)且不勝歡欣抃舞慶
至治之得人矣緣係奉
㫖舉賢事理不敢隱尤不敢忽伏乞
皇上睿鑒施行為此謹具奏
聞三月十五日奉
㫖該部議奏
　　　本月二十三日吏部尚書(臣/)富寜安等謹
　題為欽奉
恩詔事吏科抄出湖廣總督額倫特奏前事内開
　　　案查康熙五十二年三月十八日恭遇
皇上萬夀頒宣
恩詔内一地方有山林隠逸懐才抱徳之士著該督撫
　核實具奏酌與錄用欽此欽遵在案欽惟我
皇上御極以來歴今五十三年宵旰不遑勵精圖治保
　　　民無一夫之不獲取才則有美之畢收乃猶頒
　　　宣
詔㫖惟恐野有遺賢臣等敢不虛衷採訪仰副
恩綸(臣/)謹以素所聞知有如陜西隠士王心敬者謹將
　　　立身行己為我
皇上陳之查王心敬籍𨽻西安鄠縣年近六十家世業
　　　儒學有真傳行為鄉表品既端方孝尤純篤母
　　　年八十餘晨昏定省未嘗少間樂志田園罔競
　　　榮利日以閉户著書誨人不倦為務此(臣/)生長
　　　西安所習聞而未謀面者比至湖廣聞前撫(臣/)
　　　陳詵敦請再三心敬始遵母命來楚居未浹旬
　　　以親老辭歸至今江漢人士猶憾遽失典型以
　　　是知王心敬茍非真懐才抱徳不能使人企慕
　　　至此微(臣/)識闇才疎受
恩深重無可報効惟思為
　國薦賢少伸犬馬之忱於萬一是以不嫌隔省冒昧
　　　薦揚乞
勅陜西督撫即將隱士王心敬再加核實奏
聞如果(臣/)言不謬著該地方官起送赴京引
見賜之明試或徳行果優或才能足用是懇
皇恩量與擢用於以副
恩綸而昭
盛典不惟史冊流光林泉生色(臣/)且不勝歡欣抃舞慶
　至治之得人矣康熙五十三年二月二十日奏三月十
　　　　五日奉
　㫖該部議奏欽此欽遵於本月十六日抄出到部相應
　　　　行令陜西督撫將王心敬細加核實具題到日
　　　　再議可也(臣/)等未敢擅便謹
　　題請
　㫖本月二十五日奉
　㫖依議
　　　　禮部儀制司為欽奉
　恩詔事准奉天將軍唐保住咨稱看守
福陵總管尊住等咨稱正白旗多奇禪佐領下阿克楚之
　　　　孫族長觀保寜古里九什格龍噶爾圖孟戈絡
　　　　等呈稱族叔祖席十五嵗父故晝夜侍奉孀母
　　　　不倦母自四十七嵗孀居至八十二嵗於康熙
　　　　四十九年二月二十九日病故祖席三日不食
　　　　三七後在原籍遂田里安葬於母墳旁結茅廬
　　　一間日則修墳夜則秉燭坐守效古之孝子能
　　　竭其力夏耘草冬掃雪三年之久竝無倦怠於
　　　五十一年三月二十九日二十七月已滿親族
　　　人等迎接來家祖席係閒散人今年五十三嵗
　　　父名馬拉原任拖沙拉哈哈畨蒙
恩詔查孝子順孫合族將祖席盡孝之處舉出七品官
　　　劉丫圖八品官非丫圖族長寜古里九什格龍
　　　噶爾圖孟戈絡具保前來查祖席於母墳前結
　　　茅廬看守二十七箇月是實等因於康熙五十
　　　二年六月二十九日咨送前來查孝子祖席盡
　　　孝之處與例相符應存案俟年終彚題可也
　　　鑲黄旗都統副都統欽奉
恩詔查咨請題
旌表節婦
　　　滿洲船住佐領下護軍瓦色妻巴雅拉氏等四
　　　十口
　　　蒙古佛保佐領下䕶軍賽音圖妻佟氏等九口
　　　漢軍祖良卿佐領下俊秀郎應參妻吳氏等七
　　　口
　　　正黄旗都統副都統欽奉
恩詔查咨請題
旌表節婦
　　　滿洲明徳佐領下披甲神保住妻烏雅拉氏等
　　　二十七口
　　　蒙古策汪諾爾佈佐領下䕶軍那蘇克妻鄂者
　　　忒氏一口
　　　漢軍金無極佐領下閒散文之祥妻李氏等十
　　　三口
　　　正白旗都統副都統欽奉
恩詔查咨請題
旌表節婦
　　　滿洲張格佐領下撥什庫卞他哈妻佟嘉氏等
　　　二十六口
　　　蒙古和尚佐領下䕶軍齊倫妻八林氏等五口
　　　漢軍李維新佐領下閒㪚董有亮妻張氏等二
　　　十口
　　　正紅旗都統副都統欽奉
恩詔查咨請題
旌表節婦
　　　滿洲常來佐領下護軍哈什那妻瓜爾嘉氏等
　　　九口
　　　蒙古敦住克佐領下護軍紐牛妻郭爾吉氏等
　　　十一口
　　　漢軍王永成佐領下原任拖沙拉哈畨趙之瑜
　　　妻劉氏等七口
　　　鑲白旗都統副都統欽奉
恩詔查咨請題
旌表節婦
　　　滿洲覺羅海蘭佐領下親軍吳漢妻武扎拉氏
　　　等三十九口
　　　蒙古新多爾吉佐領下䕶軍阿第妻關氏等十
　　　一口
　　漢軍髙其倬佐領下披甲陳三逹妻鍾氏等十
　　　四口
　　　鑲紅旗都統副都統欽奉
恩詔查咨請題
旌表節婦
　　　滿洲蒙古佐領下護軍保孫妻佟嘉氏等二十
　　　五口
　　　蒙古班第佐領下護軍尚圖妻王氏等五口
　　　漢軍趙珀佐領下閒散于邦臣妻姜氏等三口
　　　正藍旗都統副都統欽奉
恩詔查咨請題
旌表節婦
　　　滿洲車克車渾佐領下護軍博圖妻王氏等二
　　　十口
　　　蒙古索諾木喇什佐領下親軍昻阿來妻薩爾
　　　屯氏等六口
　　　漢軍張永正佐領下閒散于顯亮妻孫氏等八
　　　口
　　　鑲藍旗都統副都統欽奉
恩詔查咨請題
旌表節婦
　　　滿洲薩克慎佐領下護軍桑哥妻邱氏等三十
　　　三口
　　　蒙古孟和尚佐領下護軍巴爾藏妻查罕氏等
　　　六口
　　　漢軍李楠佐領下閒散王朝英妻徐氏等四口
　　　奉天將軍伯唐保住欽奉
恩詔查咨請題
旌表節婦
　　　鑲黄旗滿洲殷泰佐領下撥什庫逹羊阿妻巴
　　　牙喇氏等三口
　　　杭州將軍宗室諾洛布欽奉
恩詔查咨請題
旌表節婦
　　　鑲黄旗滿洲那穆布佐領下撥什庫滿珠妻莫
　　　爾齊氏等五口
　　　西安將軍席柱欽奉
恩詔查咨請題
旌表節婦
　　　鑲黄旗滿洲色柱佐領下披甲敦泰妻由庫盧
　　　氏等十五口
　　　寜古塔將軍覺羅蒙鄂洛欽奉
恩詔查咨請題
旌表節婦
　　　鑲黄旗滿洲邁圖佐領下披甲科布索活妻傅
　　　查氏等二十二口
　　　禮部尚書(臣/)陳詵等謹
　題為彚題
旌表事准八旗奉天等處將軍咨稱等因前來該(臣/)等
　　　議得各該都統副都統各該將軍副都統既稱
　　　伊等自三十嵗以下守節至五十嵗以後貞恪
　　　守節及孝子盡孝是實照例年終彚題應請
旌表俟
命下之日行文户部每人給銀三十兩聽其建坊可也
　　　(臣/)等未敢擅便謹
　題請
㫖康熙五十二年十二月十七日題本月十八日奉
㫖依議
　　　廣東廵撫滿丕欽奉
恩詔題請
旌表節婦
　　　南海縣民梁俊客妻陸氏
　　　南海縣儒士方士成妻吳氏
　　　東莞縣生員趙奕爵妻李氏
　　　東莞縣儒士庾瑚妻黎氏
　　　東莞縣儒士周祥慶妻袁氏
　　　順徳縣儒士蕭英俊妻張氏
　　　潮陽縣民姚爵士妻陳氏
　　　偏沅廵撫潘宗洛欽奉
恩詔題請
旌表節婦
　　　桂陽州生員雷電妻鄧氏
　　　安仁縣民李任賢妻唐氏
　　　四川學政王誥欽奉
恩詔題請
旌表節婦
　　　宜賔縣生員樊澤迥妻尹氏
　　　富順縣武舉王于蕃妻尤氏
　　　貴州廵撫劉䕃樞欽奉
恩詔題請
旌表節婦
　　　鎮寜州生員洪可選妻項氏
　　　福建廵撫覺羅滿保欽奉
恩詔題請
旌表節婦
　　　連江縣生員陳獻琳妻鄭氏
　　　莆田縣儒士鄭翰徵妻許氏
　　　邵武縣儒童李如璋妻聶氏
　　　連城縣民童才良妻俞氏
　　　浙江廵撫王度昭欽奉
恩詔題請
旌表節婦
　　　仁和縣儒童汪雲瑞妻王氏
　　　仁和縣民沈士昭妻劉氏
　　　仁和縣民范玉珍妻朱氏
　　　仁和縣監生周之暹妻沈氏
　　　仁和縣民嚴甡妻俞氏
　　　山陰縣民吳乾復妻朱氏
　　　山陰縣民劉士茂妻朱氏
　　　平湖縣貢生程溥妻戴氏
　　　海寜縣監生楊中惺妻勞氏
　　　山西廵撫蘇克濟欽奉
恩詔題請
旌表節婦
　　　静樂縣原任光禄寺署丞李室妻周氏又妾邸
　　　氏
　　　禮部尚書(臣/)陳詵等謹
　題為彚題
旌表事據廣東廵撫滿丕等具題前來該(臣/)等議得查
　　　山西廵撫蘇克濟疏稱静樂縣原任光祿寺署
　　　丞李室妻周氏妾邸氏(臣/)部查周氏曾否受過
誥封邸氏病故年分不符一併行查該撫去後至今未
　　　到俟該撫查覆到日於康熙五十三年年終彚
　　　題外廣東等屬共節婦二十五口該撫該學政
　　　俱疏稱伊等貞恪守節是實照例年終彚題應
　　　請
旌表俟
命下之日行令該撫該學政轉行該地方官各給銀三
　　　十兩聽其建坊可也(臣/)等未敢擅便謹
　題請
㫖康熙五十二年十二月十七日題本月十八日奉
㫖依議
　　　二十五日壬寅
上宴廷臣及直省來京慶祝
萬夀臣民年六十五嵗以上者於
　暢春園宴畢
特降勅㫖頒賜耆民令歸傳諭鄉里敦孝弟厚風俗
上諭各直省老人云書稱文王善養老者孟子云七十
　者非帛不煖非肉不飽帝王之治天下發政施仁未
　嘗不以養老尊賢為首務近來士大夫只論做官之
　賢否移風易俗之效驗所以不暇講究孝弟之本心
　朕因今日之會特宣此意若孝弟之念少輕而求移
　風易俗其所厚者薄而其薄者厚矣爾等皆是老者
　比回鄉井之間各曉諭鄰里湏先孝弟倘天下皆知
　孝弟為重此誠移風易俗之本禮樂辭讓之根非淺
　鮮也昨日甘霖大沛四野霑足朕心大悦爾等毋誤
　農時速回本地特諭本日户部即將
上諭刋刻分給直省老人
　　　七月三十日乙亥
詔以頒發老人
上諭載入
上諭十六條内通行直省府州縣及凡有土司之處於
　　　月朔竝行宣講以廣教化
　　　閏五月二十五日廣西廵撫(臣/)陳元龍謹
　題為
聖朝養老恩隆惇倫化逺謹據輿情恭謝
天恩事據廣西桂林府等屬耆老李昌泰等呈稱昌等
　　　幸逢仁夀之世皆登耄耋之年生長邊方未嫺
　　　禮教伏讀
聖諭講究孝弟之本心昌等在各鄉村傳集老㓜宣讀
　　　講論人人聳聽有感激而涕泗交頤者有愧恧
　　　而頭低面赤者有歡忭而踴躍鼓舞者北望叩
　　　頭齊聲皆呼
萬嵗從此父慈子孝兄友弟恭各愛其親各敬其長獄
　　　訟自息盜賊自銷真成熙熙皥皥之風昌等年
　　　老之人仰荷
皇恩賞賚皆得衣帛食肉似此養老仁政亘古所無今
　　　見風俗淳厚子孫孝敬相與含哺鼓腹歌詠太
　　　平正未有艾普天耆老無非
聖夀錫福但㣲賤小民感戴之情無由上逹籲請代題
　　　恭謝復疏
　題為請行宣講養老
上諭以正人心以厚風俗事本年五月初二日准部咨
　　　開頒發各直省老人
上諭一道臣跪讀之下仰見我
皇上端治化之本原明孝弟為首務就施仁養老之典
　　　寓移風易俗之權藹藹
綸音如父子家人之告語煌煌
詔㫖示綱常名教之防閑雖二典三謨奚以過是若普
　　　天率土皆能守孝弟之本心則閭里盡屬良民
　　　學校無非端士風俗咸歸淳厚化理益至雍熙
　　　現今直省各府州縣毎月朔宣講
上諭十六條(臣/)請通行直省地方將頒𤼵老人
上諭并行宣講俾里民聽聞之下提撕警覺裨益非淺
　　　鮮矣至廣西等處土司地方教化尤屬𦂳要乞
　　　一幷頒發土司官員宣講以廣
聖化冒昧條奏伏乞
睿鑒施行七月初二日奉
㫖該部議奏
　　　七月二十六日户部尚書(臣/)穆和倫等謹
　題為請行宣講養老
上諭等事禮科抄出廣西廵撫陳元龍奏前事等因康
　　　熙五十二年閏五月二十五日題七月初二日
　　　奉
㫖該部議奏欽此欽遵於七月十六日禮部將原抄咨
　　　送到部(臣/)等查得廣西廵撫陳元龍奏稱頒𤼵
　　　老人
上諭一道(臣/)跪讀之下仰見我
皇上端治化之本原明孝弟為首務若普天率土皆能
　　　守孝弟本心風俗咸歸淳厚化理益致雍熙現
　　　今直省各府州縣毎於月朔宣講
上諭十六條(臣/)請通行直省地方官將頒發老人
上諭竝行宣講俾愚民聽聞動其感發興起之念裨益
　　　非淺鮮矣至廣西等處土司地方教化尤為𦂳
　　　要竝乞一體頒發土司官員講解以廣
聖化等因具奏前來查頒發老人
上諭臣部已經通行直𨽻各省在案今該撫既請頒發
　　　老人
上諭與現今直省各府州縣月朔宣講
上諭十六條竝行宣講及廣西等處土司地方竝乞一
　　　體頒發土司官員講解等語均應如所請將頒
　　　發老人
上諭載入
上諭十六條内行令直𨽻各省府州縣及凡有土司之
　　　處照例於月朔竝行講解以廣
聖化可也(臣/)等未敢擅便謹
　題請
㫖本月三十日奉
㫖依議
　　　(臣/)等伏讀
詔㫖何其愛民之深憂民之切而兢兢於化民成俗如
　　　此乎其至也書曰惟天陰隲下民厥有恒性克
　　　綏厥猷惟后又曰天降下民作之君作之師盖
　　　非徒遂其生必且復其性焉在昔堯舜之世既
　　　設司徒之官教以人倫使知父子有親君臣有
　　　義夫婦有别長㓜有序朋友有信又申命以勞
　　　來匡直輔翼使自得之又振徳之蓋聖人之憂
　　　民如此而又慮司徒之官未能徧及鄉國也更
　　　設為庠序學校以教之而申之以孝弟之義老
　　　者衣帛食肉斑白者不負戴於道路三代相因
　　　其法益備於是秀民之列膠庠者蔑勿循循知
　　　齒讓矣而村野愚民身不被詩書之澤口不誦
　　　仁義之言何所督率而化導之於是命遒人以
　　　木鐸徇於路以振文教而周禮大司徒正月之
　　　吉始和布教於邦國都鄙乃縣教象之法於象
　　　魏使萬民觀教象挾日而斂之乃施教法於邦
　　　國都鄙使之各以教其所治民令比閭族黨互
　　　相保恤人倫明於上小民親於下唐虞三代之
　　　隆化行俗美君子樂得其道小人樂得其欲風
　　　何淳歟漢時興廉舉孝猶為近古又立縣三老
　　　鄉三老専主教民明帝臨辟雍行養老禮諸儒
　　　執經問難於前圜橋門而聽者億萬計維時風
　　　俗淳厚彬彬有君子之風焉夫古之為教也無
　　　過命司徒設學校警以遒人勸以讀法極之臨
　　　雍講藝如是止矣未有煌煌
聖訓進十五國之父老而面命之與父言慈與子言孝
　　　　正教化之本明禮讓之原如
　　今日者也我
　皇上臨御以來敬天勤民事事以堯舜為法而孝弟之
　　　　大原尤躬行倡率於上極天下之尊養以奉
皇太后而先意承志久而彌純至於篤厚天潢推恩宗室
　　　　孝友之誠有加無己固宜推此以仁民則視民
　　　　如傷推此以愛物則萬物竝育化民成俗之方
　　　　至隆極盛矣猶恐天下之民匹夫匹婦有不與
　　　　聞教化者爰
　頒示聖諭十六條通行郡國雖一鄉一邑之中毎逢月
　　　　朔令官師黨正明切而宣講之逺近齊民負販
　　　　者弛擔而前秉耒者輟耕而聽有拊心㸃首歎
　　　　息泣下者又念士為四民之首興行育徳禮義
　　　　相先尤庶民之所則而效也特
　御製訓飭士子文通頒學宫命師儒之官立章縫於庭
　　　　下而訓之其束身脩行之子得聞
　聖訓爭自濯磨而躍冶者流靡不愧悔生心同歸於善
　　　　教化之勤拳雖唐虞三代何以加諸宜乎清和
　　　咸理兵革不作四譯嚮風享億萬載承平之福
　　　　而未有已也兹屆
　萬夀六旬大慶九州垂白之老不逺千里而來望
　　闕嵩呼四方和會自古書傳所紀上下數千百年未
　　　　聞有若斯之盛者非
　聖天子之徳教溢乎四海何以得此於遐邇中外哉我
　皇上慰荅輿情
　陞殿受朝賀十七日先自
　　暢春園奉
皇太后還宫
　　　皇子
　　　皇孫歩行扶輦十八日先率臣民朝
皇太后然後
　陞殿固己身先天下而教之孝矣二十五日宴廷臣及
　　　直省赴
　闕朝賀臣民年六十五嵗以上者於
　暢春園設宴千四百席席四人
皇上親御門諭以敬老尊賢弗拘常禮又
命皇子皇孫年十五以上者傳觴勸侑其臣工年八十
　　　耆民年九十以上者
特許前席賜以巵酒又已先天下而教之弟矣乃復
親賜温綸諭以孝弟力田為本務禮樂辭讓為化源使
　　　歸教其鄉里樹之風聲當是時也孝子順孫義
　　　夫節婦既已各戴
覃恩旌其宅里而
王言所播雷動天隨不啻家人父子之交相勸勉固宜
　　　遐陬僻壤舉踵思慕感激涕零而咫尺
天顔親承
聖訓者更不自知其歡欣踴忭詠歌
聖徳於無疆也書所謂明俊徳親九族百姓昭明協和
　　　　萬邦黎民於變時雍者何以加於此易曰聖人
　　　　久於其道而天下化成蓋惟有聖人之大徳然
　　　　後享聖人之上夀有聖人之上夀然後成聖人
　　　　之大化自非久於其道化亦未易言成也我
　皇上以徳致夀享厯彌長非三代以下人主所及故大
　　　　化翔洽亦非三代以下所可幾自今以往萬有
　　　　千嵗睂夀無害漸仁摩義淪肌浹髓將使户皆
　　　　可封進於淳古所謂咸五帝登三王豈筆札所
　　　　能盡記也哉
　
　
　
　
　
　
萬夀盛典初集卷八
　欽定四庫全書
萬夀盛典初集卷九
　　典禮一(朝賀一/)
　　　　康熙五十二年三月初六日癸未禮臣以
　聖夀六旬正誕請於
　聖誕日陞殿受朝賀
　上從之
　　　　三月初六日禮部尚書(臣/)赫碩色等謹
　　題為恭逢
　仁夀昌期籲請舉行
　　大典以迓神貺以慰輿情事欽惟我
　皇上冠百王而首出撫萬國以咸寜久道化成無逸作
　　　　所敬
天法
祖朝乾夕惕者五十二年
　聖徳神功慕義懐仁者千萬餘國用是
蒼穹垂佑夀福兼隆考之前古孰能嫓美前於五十年欣
　　　　逢泰運諸王大臣會同懇乞
　皇上陞殿受賀新撰
　　表文恭進嵗以為常等因具題蒙
　皇上俯念公疏奏陳情詞懇切如所請行輿情歡忭得
　　　　遂㣲忱今恭逢
　聖主六旬大慶臣民尤深鼓舞中外更屬歡騰羣欲抒
　　　　瞻雲就日之思效華祝嵩呼之盛愛戴頌祝倍
　　　　勝於前查毎遇
　萬夀聖節致祭
太廟後殿真武廟東嶽廟城隍廟今嵗大慶非比常年除
　　　　例祭外伏懇
　特遣大臣告祀
天
地
太廟
　社稷祝文由翰林院撰擬其開列遣官恭設祀品等項
　　　　太常寺照例備辦至十八日
　萬夀正誕伏乞
　皇上陞太和殿受諸王貝勒内外臣工軍民耆老等拜
　　表慶賀
　　表文由内閣撰擬恭候
　命下遵行嗣後毎遇十年著以為常用昭
天
祖神靈保佑申命之意幷慰薄海内外尊親愛戴之誠則
　　　　億萬年永享昇平千百國長祝
　仁夀矣(臣/)等謹拜首稽首無任踴躍歡忭之至為此謹
　　　　題伏候
　勅㫖初八日奉
　㫖是
　　　　十二日禮部尚書(臣/)赫碩色等謹
　　題為禮儀事恭照康熙五十二年三月十八日
　萬夀聖節行
　　慶賀禮儀注是日早
　皇上鹵簿大駕於
　　太和殿前照常陳設
皇太后儀仗於
　　寜夀門前陳設中和樂於簷下陳設丹陛樂於
　　寜夀門外南牆下兩邊陳設和碩親王以下入八分
　　　　公等内大臣侍衛及滿漢大學士等俱穿朝服
　　　　於
　　景運門外齊集禮部堂官以行禮時已至奏請
　皇上具禮服陞輦禮部堂官前導由
　　景運門出王等以下入八分公等内大臣侍衛及滿
　　　　漢大學士等隨至
皇太后宫西角門
　皇上降輦至
　　寜夀門
　皇上於
　　寜夀門丹陛上東旁立王等以下公以上在
　　寜夀門外丹陛下立大臣侍衛等在儀仗末兩旁立
　　　　其未入八分公等文武各大臣官員在
　　午門外排立鳴賛官在
　　寜夀門丹陛上側身立禮部堂官説與太監轉奏請
皇太后陞座位
皇太后出宫作樂陞
　　寜夀宫座位後
　皇上於
　　寜夀門中間檻外正中立王等以下公以上於
　　寜夀門外丹陛下兩旁分翼排立大臣侍衛等在儀
　　　　仗末兩旁排立聽鳴贊官贊行三跪九叩頭禮
　　　　其未入八分公等文武各大臣官員在
　　午門外亦同隨行禮此行禮時作樂監察御史在
　　寜夀門外丹陛下一處儀仗末一處
　　午門外一處視儀鳴贊官贊禮畢
　皇上囬原立處立禮部堂官説與太監轉奏請
皇太后還宫作樂
皇太后還宫後
　皇上還宫
　皇上還宫後衆皇子在月臺上空角路兩旁排立行三
　　　　跪九叩頭禮禮畢禮部堂官奏請
　皇上陞中和殿内大臣侍衛内閣翰林院詹事府禮部
　　　　都察院鴻臚寺官員引進不贊行三跪九叩頭
　　　　禮禮畢
　皇上陞太和殿座位内鑾儀衛鳴贊官贊鳴鞭鳴鞭三
　　　　下聽鳴贊官贊王公等率文武大臣官員進
　　表行禮行禮時作樂禮畢内鑾儀衛鳴贊官贊鳴鞭
　　　　鳴鞭三下
　皇上還宫作樂還宫後王公大臣官員各散謹具
　　奏
　聞
　　　　禮部儀制司為禮儀事恭照康熙五十二年三
　　　　月十八日
　萬夀聖節
　皇上陞太和殿受諸王大臣文武官員進表行慶賀禮
　　　　所有儀注并一應事宜相應知會各衙門可也
　　　　一咨都察院
　　太和殿行禮時差監察御史照例視儀外
皇太后行禮時亦差監察御史於
　　寜夀門外丹陛下一處儀仗末一處
　　午門外一處視儀
　　　　一咨武備院於行禮處預備坐褥
　　　　一劄順天府府丞傳示進
　　表行禮生員於十八日在
　　午門外齊集聽鴻臚寺官指引行禮
　　　　一咨都察院轉行五城傳示進
　表行禮民人於十八日早在
　午門外齊集聽鴻臚寺官指引行禮
　　　一咨内務府預備行禮處鋪設棕毯
　　　一劄欽天監行禮預備時辰香
　　　一付祠祭司行禮備樂
　　　一劄鴻臚寺知會行禮儀注并
　午門外行禮士民兵丁另行差官引禮
　　　一咨詹事府知會行禮儀注
　　　一咨翰林院知會行禮儀注
　　　一咨内大臣知會行禮儀注
　　　一咨護軍統領知會行禮儀注
　　　一咨上駟院知會行禮儀注
　　　一咨内鑾儀衛知會行禮儀注
　　　一行内閣典籍㕔知會行禮儀注
　　　一行禮科知會行禮儀注
　　　先是二月二十九日禮部尚書(臣/)赫碩色等謹
　奏為請
㫖事毎年三月十八日恭逢
萬夀令節王以下文武大臣官員俱七日穿朝服往
　暢春園穿蟒袍補服但今嵗恭逢
皇上六旬萬夀大慶非尋常可比相應自三月初一日
　　　起至月終止穿朝服蟒袍補服嗣後毎遇十年
　　　照此例舉行一次為此謹奏請
㫖本日奉
㫖著自初一日起穿至二十日
　　　十一日戊子
上以直省臣民耆老來京慶祝
萬夀者人數衆多
詔禮臣於
　朝賀日指引行禮
　　　十一日大學士傳
上諭各省紳士耆民為祝萬夀來京者甚衆恐禮部臨
　期想不到爾等即預為傳知廢官舉人貢監生生員
　耆老百姓於午門端門外一路指引行禮之處倘行
　禮少有參差不齊不必苛求
　　　禮部謹奏為請
㫖事今嵗恭逢
聖主六旬大慶各省紳衿士庶耆老并在京舉貢生監
　　　耆老兵民等歡忭鼓舞均欲
大慶行禮者不可勝數若不預行指與伊等行禮處恐
　　　參差不一相應於十八日令在
　午門前儀仗末行禮人多分在
　端門外行禮再多復分在
　天安門外行禮酌量派(臣/)部官鴻臚寺官指引行禮
　　　可也為此謹
　奏
　　　十五日壬辰
詔復因公詿誤諸臣李錄予等職令於
萬夀日隨班行禮
　　　十二日
上諭大學士九卿云頃傳諭旨内有一事未曾言及今
　嵗來京年老之人甚多此内除本身特犯私罪外或
　有因公詿誤降級革職者酌量復還似應於十八日
　令其隨班行禮大學士九卿等會同會議即行奏聞
　十五日大學士九卿等具摺
　奏覆(詳第二十六卷/加恩耆舊中)
　　　十六日癸巳
詔復八旗因公詿誤諸臣阿山等職令於
萬夀日隨班行禮
　　　十五日
上諭大學士九卿云漢官内年逾六十者俱已查明施
　恩滿洲蒙古漢軍官員亦照此例查奏本日大學士
　　　九卿等具摺
　奏覆(詳第二十六卷/加恩耆舊中)
　　　　十八日乙未黎明
　上詣
　　寜夀宫朝
皇太后禮畢還
　　宫隨
　御太和殿陞座王以下文武官員進
　　表慶賀致仕及給還原品官隨班行禮其餘耆老軍
　　　　民俱於
　　午門外列至
　　大清門外行禮慶賀
　　　　是日黎明鑾儀衛官預陳
　皇上鹵簿儀仗於
　　太和殿前陳歩輦於
　　太和門外陳大駕於
　　午門外陳馴象於大駕之南陳仗馬於丹墀中道之
　　　　左右俱東西相向教坊司設中和韶樂於
　太和殿簷下之東西設丹陛樂於
　太和門内北向禮部官設黄案於
　太和殿東簷下諸王貝勒貝子公等俱朝服齊集
　太和門未入八分公以下文武百官俱朝服齊集
　午門外禮部官捧諸王大臣所進
萬夀賀表由
　午門東旁門入至
　太和殿前置黄案上鴻臚寺官引諸王貝勒貝子公
　　　等於
　太和殿前丹陛上立引文武百官由東西兩掖門入
　　　至
　太和殿前丹墀内分翼排立引朝鮮等使臣由西掖
　　　門入立於西班之末紏儀御史二員於殿前西
　　　簷下東向立又四員於丹陛上立又四員於丹
　　　墀内立俱東西相向又八員於東西班末立鴻
　　　臚寺鳴贊官四員於殿簷下立又四員於丹陛
　　　上立又四員於丹墀内立俱東西相向又指引
　　　紳衿耆老兵民行禮官自
　午門至
　大清門各處分立鑾儀衛鳴鞭官於丹陛南三層堦
　　　之西毎層各二員俱東向立班行既定欽天監
　　　官至
　乾清門報時禮部鴻臚寺堂官奏請
皇上陞殿
上具禮服出宫
御中和殿陞座内大臣侍衛内閣翰林院禮部都察院
　　　詹事府鴻臚寺執事各官於
　殿前排班行三跪九叩頭禮畢
駕興
　午門鳴鐘鼓中和韶樂作奏乾平之章曰二儀清寜
　　　三辰順則維
帝凝命函冒區域仁恩廣覃至於動植久道化成隆功
　　　駿徳
聖人多夀年世萬億
上御太和殿陞座樂止鑾儀衛官贊鳴鞭丹墀内三鳴
　　　鞭鳴贊官贊排班内外諸王率文武百官及紳
　　　衿耆老兵民人等各就拜位立贊進贊跪王以
　　　下各官俱跪贊宣表宣讀官從案上捧表詣殿
　　　簷下御道之中北向跪宣畢(表文/載後)丹陛大樂作
　　　奏慶平之章曰
皇覆萬㝢品物咸亨九賔在列百譯輸誠濟濟卿士式
　　　造在庭
帝仁如天
帝明如日親賢任能愛民育物禮備樂成聲教四訖鳴
　　　贊官贊跪叩頭王以下各官行三跪九叩頭禮
　　　此行禮時紳衿耆老兵民人等亦隨行禮禮畢
　　　樂止贊退王以下各官俱復原班立鳴贊官贊
　　　排班鴻臚寺官引朝鮮等國使臣以次就拜位
　　　立贊進贊跪叩頭行三跪九叩頭禮丹陛大樂
　　　作奏治平之章曰天盡所覆以畀我
　清我徳配命涵濡羣生萬國蹈舞來享來庭俁俁蹲
　　　蹲視彼干戚
天威式臨其儀不忒禮畢樂止贊退各復原班立鑾儀
　　　衛官贊鳴鞭丹墀内三鳴鞭
駕興中和韶樂作奏太平之章曰鑒觀惟徳丕命維
皇肇兹夀域薄海要荒物性茂育民俗樂康冠帶之國
　　　望斗辨方曰惟萬年同於昊蒼
皇上囬宫樂止王以下各官以次出是日
　　皇子分封者同諸王大臣進
　表行禮未分封者率
　　皇孫在
　乾清宫行禮外省入覲之督撫提鎮卓異來京之文
　　　武各官及致仕給還原品官員各照品級附於
　　　班末直省紳衿耆老兵民人等自
　午門直至
　大清門摩肩接踵遥望
　殿廷叩拜而退
　　　(臣/)攷周制天子之朝羣臣有四曰外朝曰中門
　　　曰内朝曰詢事諸侯之來朝亦有四春曰朝夏
　　　曰宗秋曰覲冬曰遇若夫朝賀之制起於漢初
　　　長樂宫成諸侯王以下至吏六百石以上以次
　　　奉賀後漢惟嵗首正月大朝受賀又以冬至陽
　　　氣起君道長受賀至降誕之辰未有以朝賀聞
　　　者蓋功徳未底於極隆制作未臻於大備遂令
　　　此典闕如莫光史冊即或間有節名舉行慶賀
　　　亦不過内庭奉觴上夀百官稽首舞蹈而己從
　　　未有薄海内外臣民耆老齊赴
　闕廷嵩呼華祝如
　今日者也欽惟
皇上徳盛化神禮明樂備耿光大烈丕冒出日之鄉仁
　　　漸義摩逺及無雷之國固己東鶼西鰈來享來
　　　王航海梯山極於無外矣今恭逢
聖夀六旬集萬國之衣冠肅千官之劍佩曙光纔動曉
　　　日方升零露霑濡恵風和暢宫扇團圞之影御
　　　爐縹緲之烟奏韶樂於彤墀列鵷行於玉陛千
　　　旗雲擁
萬嵗山呼
一人穆穆以當陽百爾雍雍而上
夀蓋自王公大臣而下至班聨寮寀之餘有中外藩封
　　　入覲稱賀者若蒙古朝鮮諸臣是也有世受
殊恩拜舞
　彤廷者若衍聖公諸臣是也有職任封疆慶祝來京
　　　者若督撫提鎮諸臣是也有適逢引
　見之期得與拜稽之列者若直省卓異文武諸臣是
　　　也有己遂初服重覲
天顔者若致仕在籍諸臣是也有幸蒙
恩宥復厠清班者若復職諸臣是也若夫直省耆老當
　　　祝哽祝噎之年僅知田里桑麻之樂乃黄髮鮐
　　　背扶杖觀光罄折傴僂歡呼動地他如士農工
　　　賈為類不齊或來學校或自田疇或出市廛或
　　　由工肆仰瞻
　天日匐伏
　闕廷莫不睂飛色舞自以幸際
　昌期獲觀盛典猗歟休哉東西南朔不合而同貴賤
　　　賢愚不期而至合萬國之歡心成一朝之典禮
　　　所謂聖人出則日月記其初王澤深則風俗傳
　　　其後載榮史冊其在斯乎臣等忝列班行獲隨
　　　忭舞猥慙葑菲莫罄揄揚惟紀一時之盛以補
　　　千古朝會之所未有云爾至於朝賀諸臣自常
　　　朝王公及現任文武官員不備書外其詣
　闕祝
夀臣民備載於後慶賀表文亦附見焉
　
　
　
　
　
　
　
　
　
　
　
　
　
　
　
萬夀盛典初集卷九
　欽定四庫全書
萬夀盛典初集卷十
　　典禮一(朝賀二/)
　　　　　羣臣賀表
　　　　　和碩顯親王(臣/)衍潢等諸王貝勒文武官員
　　　　　(臣/)等誠懽誠忭稽首頓首
　　上
　　賀伏以
　　日御正於中天登五十餘年之寶厯
　　斗杓建於辰位綿億萬斯載之昌符慶洽寰區懽騰
　　　　廣殿恭惟
　皇帝陛下
　　誕膺
　景命
　　溥育蒸黎
　　文武聖神嫓唐堯之廣運
　　祿位名夀協虞舜之重華
　　致世昇平誠哉同躋五福受
天休祜允矣不替萬年亘南朔東西盡屬聲名曁訖逮山
　　　　川草木咸歸徳化涵濡
　　體乾健於一心治益思治
　　轉璇光於六甲周而復周共霑大澤之旁流羣仰
　聖人之久道(臣/)等欣逢
　　瑞節獲覲
　宸光伏願
　　介祉茂増於升恒與天皆永
　　太和洋溢於仁夀應地無疆(臣/)等瞻
　天仰
　聖無任懽忭之至謹奉
　　表稱
　　賀以
　聞
　　　　朝鮮賀表
　　　　朝鮮國王李焞兹遇康熙五十二年三月十
　　　　八日
萬夀聖節謹奉表稱賀者(臣/)焞誠懽誠忭稽首頓首上
　　　言伏以徳統乾元首正六龍之位建用皇極𢎞
　　　開五福之先恭惟
皇帝陛下
　率育蒼生
　誕膺
景命寰區和協聲教覃敷四海一而萬國来王川嶽靈
　　　而俊乂斯出太平有象厯數無疆(臣/)恭遇
　熙朝欣逢
聖誕身羈藩服心戀
　闕廷伏願玉燭常調慶雍熙於九牧金甌永固登仁
　　　夀於萬年(臣/)瞻
天仰
聖無任懽忭之至為此具本謹具奏
聞
　　　十八日隨班
　朝賀臣民耆老
　　　一常朝諸臣
　　　王以下現任文武有頂帶官員以上如常儀行
　　　禮
　　　一外藩諸臣
　　　科爾沁土謝圖親王鄂爾吉圖
　　　科爾沁卓里克圖親王巴忒瑪
　　　科爾沁達爾漢親王羅卜臧滚布
　　　烏朱穆秦車臣親王色登敦多布
　　　喀爾喀扎薩克圖汗和碩親王多羅額駙䇿旺
　　　扎卜
　　　喀爾喀土謝圖汗汪札爾多爾濟
　　　喀爾喀和碩親王達什敦多卜
　　　科爾沁多羅扎薩克圖郡王鄂齊爾
　　　科爾沁多羅郡王諾捫額爾黒圖
　　　科爾沁多羅郡王伊錫班第
　　　巴林多羅郡王額駙吳爾滚
　　　阿覇垓多羅郡王吳爾占噶喇卜
　　　阿覇垓多羅郡王丙
　　　喀喇沁多羅都楞郡王色稜
　　　蒿齊忒多羅額爾徳尼郡王阿噶尼思塔
　　　蒿齊忒多羅郡王雅木批爾
　　　敖漢多羅郡王垂木珀爾
　　　敖漢多羅郡王鄂爾貞圖
　　　奈漫多羅郡王崔忠
　　　喀爾喀多羅郡王額駙端多布多爾濟
　　　喀爾喀多羅郡王彭蘇克
　　　喀爾喀額爾徳尼濟農多羅郡王納木扎爾
　　　科爾沁多羅貝勒阿必達
　　　科爾沁多羅貝勒巴克錫嘏
　　　烏朱穆秦多羅貝勒博穆波
　　　喀爾喀多羅達爾漢貝勒占達古米
　　　喀爾喀多羅貝勒宗對
　　　喀爾喀多羅貝勒羅卜臧
　　　阿祿科爾沁多羅貝勒汪占
　　　扎魯特多羅達爾漢貝勒阿達沙
　　　扎魯特多羅貝勒畢魯瓦
　　　毛明安多羅貝勒班第
　　　蘇尼特多羅貝勒席里
　　　喀爾喀多羅貝勒丹津多爾濟
　　　喀爾喀多羅貝勒垂扎穆山
　　　喀爾喀多羅貝勒諾爾布班第
　　　喀爾喀札薩克多羅貝勒喇嘛扎卜
　　　喀爾喀多羅貝勒汪扎爾
　　　厄魯特多羅貝勒額駙阿保
　　　科爾沁和碩額駙班第
　　　巴林固山貝子托錫納木塔爾
　　　巴林固山貝子鄂齊里桑
　　　阿霸垓固山貝子車林敦羅卜
　　　喀爾喀固山貝子巴忒瑪汪扎爾
　　　杜爾伯特固山貝子沙津
　　　阿霸哈納固山貝子額林陳達什
　　　喀爾喀札薩克固山貝子喇卜灘
　　　科爾沁鎮國公圖努滿
　　　喀喇沁鎮國公沙穆巴拉什
　　　扎魯特鎮國公蘇禮
　　　翁牛特鎮國公索諾穆
　　　蘇尼特輔國公羅壘
　　　郭爾羅斯輔國公莽色
　　　喀爾喀輔國公車穆綽克納木扎爾
　　　喀爾喀輔國公汪舒克
　　　喀爾喀輔國公索諾木伊思扎卜
　　　喀爾喀輔國公車林巴爾
　　　喀爾喀輔國公根敦
　　　喀爾喀輔國公克色克
　　　厄魯特輔國公多爾濟塞卜騰
　　　厄魯特輔國公毛海
　　　徽特輔國公羅卜臧
　　　和托徽特輔國公奔貝
　　　毛明安扎薩克一等台吉諾爾布
　　　郭爾羅斯扎薩克一等台吉畢里衮鄂齊爾
　　　克西克騰扎薩克一等台吉齊巴克扎卜
　　　喀爾喀扎薩克一等台吉汪布
　　　喀爾喀扎薩克一等台吉羅卜臧額爾得尼阿
　　　海
　　　喀爾喀扎薩克一等台吉班珠爾多爾濟
　　　喀爾喀扎薩克一等台吉多爾濟達什
　　　喀爾喀扎薩克一等台吉阿里雅
　　　喀爾喀扎薩克一等台吉車林達什
　　　喀爾喀扎薩克一等台吉齊旺班珠爾
　　　喀爾喀扎薩克台吉車臣吳爾占
　　　喀爾喀扎薩克台吉沙祿伊爾都齊
　　　喀爾喀扎薩克台吉納木扎爾
　　　喀爾喀扎薩克台吉達爾佳
　　　喀爾喀扎薩克台吉哈嘛爾帶青
　　　喀爾喀扎薩克台吉納木林臧布
　　　喀爾喀扎薩克台吉薩喇完扎
　　　喀爾喀扎薩克台吉吳巴
　　　喀爾喀扎薩克台吉席第
　　　喀爾喀扎薩克台吉托頼
　　　喀爾喀扎薩克台吉垂扎卜
　　　喀爾喀扎薩克台吉衛珍阿海多爾濟
　　　喀喇沁扎薩克一等他布囊格倫
　　　巴林公主之孫台吉根扎普等三人
　　　敖漢公主之孫台吉巴雅爾圖等十八人
　　　敖漢公主之孫未受品級台吉多爾吉喇錫等
　　　二人
　　　科爾沁公主之孫台吉畢里克圖等十人
　　　科爾沁公主之孫未受品級台吉藏布等三人
　　　喀爾沁公主之子納穆錫
　　　科爾沁和碩端敏公主之子䇿旺多爾濟
　　　科爾沁和碩純僖公主之子台吉色稜納木占
　　　喀爾喀和碩額駙䇿林之弟宫格喇卜灘
　　　喀爾喀和碩親王達什敦多卜之弟一等台吉
　　　索納木扎卜
　　　喀爾喀土謝圖汗汪扎爾多爾濟之叔一等台
　　　吉衮春多爾濟
　　　喀爾喀土謝圖汗汪扎爾多爾濟之弟一等台
　　　吉巴爾達爾多爾濟
　　　厄魯特公毛海之弟一等台吉車林
　　　喀爾喀貝勒諾爾布班第之子協理台吉帕克
　　　巴扎卜
　　　徽特公羅卜臧之子協理台吉巴濟
　　　科爾沁一等台吉吳爾都納蘇圖
　　　烏朱穆秦一等台吉塔旺扎穆蘇
　　　喀喇沁一等他布囊色補
　　　科爾沁親戚台吉卜達等六十三人
　　　烏朱穆秦協理台吉馬錫等二人
　　　阿覇垓協理台吉徳穆褚克等二十六人
　　　喀喇沁協理他布囊塔爾宛等二人
　　　蒿齊忒協理台吉安瑪第
　　　奈曼協理台吉巴都禮雅等二人
　　　喀爾喀協理台吉扎穆秦
　　　阿祿科爾沁協理台吉丹津等二人
　　　扎魯特一等台吉阿山等四人
　　　毛明安一等台吉沙克雅等二人
　　　蘇尼特協理台吉圖巴什希卜等二人
　　　杜爾伯特一等台吉卜達
　　　阿霸哈納協理台吉崔鍾
　　　翁牛特協理台吉根敦扎普等三人
　　　郭爾羅斯協理台吉鄂齊禮等三人
　　　克西克騰協理台吉班第
　　　吳喇忒一等台吉南充等五人
　　　土黙特一等台吉衮濟思扎卜等五人
　　　鄂爾多斯台吉羅卜臧
　　　扎頼特協理台吉何塔等二人
　　　喀爾喀協理一等台吉寧噶爾扎爾等四十九
　　　人
　　　阿霸垓原任王塔滿林扎卜
　　　科爾沁老台吉阿努達
　　　阿霸垓老台吉烏都等二人
　　　吳喇忒老台吉阿穆瑚朗
　　　喀爾喀老台吉扎木揚等五人
　　　附入土黙特翼老台吉昆楚恒
　　　土黙特老他布嚢商圖
　　　一世襲諸臣
　　　衍聖公孔毓圻
　　　太常寺博士孔毓埭
　　　國子監學正孔毓璋
　　　翰林院五經博士孔傳鋕顔崇敷曾尚鎔孟貞
　　　仁端木謙閔興汶東野枝盛言徳堅等
　　　正一嗣教大眞人張繼宗
　　　一等海澄公黄應纘
　　　一等侯張宗仁
　　　一督撫學政諸臣
　　　湖廣總督鄂海總督河道趙世顯直隷廵撫趙
　　　宏燮甘肅廵撫岳拜提督陜西學政潘從律等
　　　一將軍副都統諸臣
　　　寧古塔將軍孟俄洛江寧將軍鄂克遜鎮海將
　　　軍馬三竒西安將軍席住荆州將軍達爾占福
　　　建將軍祖良璧杭州副都統道服色李如松西
　　　安副都統索柱劉官統等
　　　一提鎮諸臣
　　　古北口提督馬進良江南提督師懿徳浙江提
　　　督吳郡貴州提督張文煥宣化總兵官司九經
　　　天津總兵官杜呈泗太原總兵官馬見伯大同
　　　總兵官張自興寧夏總兵官范時㨗南陽總兵
　　　官楊鑄漳州總兵官許鳳鶴麗總兵官郝偉等
　　　一卓異在京諸臣
　　　同知趙友夔等
　　　知州唐賡陶等
　　　知縣儲右文等
　　　教諭楊鰲等
　　　副將朱杰等
　　　叅將宋虎山等
　　　遊撃周士元等
　　　都司申文星等
　　　守備劉承基等
　　　千總王鑰等
　　　把總錢得受等
　　　一土司世職
　　　湖廣容美司宣慰使田旻如
　　　一致仕候補諸臣
　　　吏部尚書馬爾漢户部尚書凱音布刑部尚書
　　　安布祿兵部尚書范承勲等
　　　　八旗滿洲漢軍近在輦轂致仕候補諸臣人
　　　　數繁多皆與班聯不及備載
　　　吏部尚書宋犖徐潮户部尚書王鴻緒禮部尚
　　　書許汝霖工部尚書徐元正等
　　　吏部右侍郎仇兆鰲禮部右侍郎田種玉工部
　　　左侍郎李元振等
　　　内閣學士王之樞顧恱履楊瑄等
　　　大理寺少卿朱廷鋐陳嘉績等
　　　翰林院侍講彭定求
　　　左春坊左諭徳秦松齡鄭開極等
　　　左春坊左中允黄夢麟汪士鋐等
　　　右春坊右贊善田成玉尤珍等
　　　原任浙閩總督梁鼐
　　　原任福建廵撫宫夢仁
　　　原任廣西蒼梧驛鹽道彭演
　　　一復職諸臣
　　　原任刑部尚書阿山郭世隆
　　　原任吏部侍郎常書李錄予原任户部侍郎巴
　　　錫原任禮部侍郎戴都里多竒原任刑部侍郎
　　　敦多禮原任工部侍郎彭會淇
　　　原任左副都御史勞之辨
　　　原任左春坊左諭徳楊大鶴
　　　原任順天府府丞李法祖
　　　原任御史穆書邁色舒述布鹿賔袁橋
　　　原任郎中金達善索穆鼐
　　　原任員外郎黑色里白金塔海范時彦李勲李
　　　起鰲陳懐徳
　　　原任主事吳拜
　　　原任奉天府治中吳泰
　　　原任光祿寺署丞邢延
　　　原任太醫院使孫之鼎
　　　原任湖廣總督石文晟喻成龍
　　　原任山東廵撫王國昌原任福建廵撫許嗣興
　　　原任知府王興逺范承訓蔣承繼章文鐄
　　　原任通判趙命任
　　　原任知縣蒲敏政楊起鳳徐秉元沈宗潢
　　　原任都統齊什扎拉克圖
　　　原任一等侍衛烏勒
　　　原任二等侍衛塞勒
　　　原任叅將蘇繼武
　　　原任拖沙喇哈番費雅哈查林
　　　原任防禦綽英額
　　　原任守備張興文
　　　原任驍騎校多竒
　　　原任歩軍校薩海
　　　一留京教習諸臣
　　　進士查雲標等
　　　武進士萬國寧等
　　　以上俱在
　太和殿前行禮
　　　一外藩陪臣
　　　朝鮮國陪臣議政府右議政金昌集吏曺判書
　　　尹趾仁等
　　　以上在
　太和殿前西旁班末處行禮
　　　一各館効力諸臣
　　　武英殿高不騫等
　　　養心殿曺日瑛等
　　　三堂西洋人紀理安蘇霖白晉巴多明等
　　　算法房董泰等
　　　皇輿全覽館張位等
　　　子史精華館邱起元等
　　　内官學教習龔克庸等
　　　以上俱在
　乾清門前行禮
　　　一在籍諸臣
　　　原任内閣學士兼禮部侍郎宋大業原任都察
　　　院左僉都御史王材任原任通政使司右通政
　　　楊篤生原任翰林院侍講錢名世原任翰林院
　　　編修熊本原任翰林院庶吉士尚彤庭原任禮
　　　科掌印給事中許志進等
　　　一候補候選諸臣
　　　候補員外郎李維鈞汪錫齡等候選員外郎高
　　　浚等
　　　一舉人貢監生員諸臣
　　　舉人李長庚等
　　　武舉沈銓等
　　　國子監教習貢生李震宗等
　　　貢生徐國銓等
　　　監生查克宏等
　　　生員胡夢熊等
　　　武生祝兆鰲等
　　　以上俱在
　午門前行禮
　　　一直省耆老
　　　直𨽻老人曹鳳全等共三千二百一十四名
　　　江南老人莊國興等共二百三十六名
　　　浙江老人沈玉揚等共三百七十八名
　　　湖廣老人吕永年等共四十六名
　　　山東老人劉名科等共一百六十一名
　　　山西老人田畯等共九十九名
　　　河南老人蕭冲斗等共二十三名
　　　福建老人張獻福等共二十六名
　　　江西老人吳嵩齡等共三十三名
　　　廣東老人羅科等共二十四名
　　　廣西老人李楨等共四名
　　　陕西老人張席珍等共一十八名
　　　四川老人張徳夀
　　　雲南老人吳學文等二名
　　　貴州老人秦毓華
　　　　各䝉古老人馬齊克等共九名
　　　　一八旗三營馬歩兵丁及閒散人等不計其數
　　　　一京城内外農工商賈人等不計其數
　　　　一各省隨父老入京之子弟不計其數
　　　　以上自
　　午門外至
　　端門
　　天安門
　　大清門前等處行禮
　
　
　
　
　
　
萬夀盛典初集卷十
　欽定四庫全書
萬夀盛典初集卷十一
　　典禮二(鑾儀一/)
　　　　康熈五十二年三月十七日甲午
　上自
　　暢春園還
　　宫設鹵簿大駕
　乘凉歩輦時逺方臣民結綵棚慶祝
　萬夀夹道數十里咸得瞻依
　　儀仗仰覲
　天顔慶為希遘焉
　　　　三月十六日鑾儀衛啓奏本月十七日
　皇上進宫時將凉歩輦備於正門前自
　　景山西門坐轎進
　　神武門入
　　宫擡輦校尉𣲖作十班
　鑾駕自
　暢春園正門起擺至西華門外止立於兩邊
　皇城下玊輅等輦及駝寶象亦預先在
　皇城下逺逺擺立又奉
㫖朕十八日駕行鑾駕既擺殿前駕行時恐擺不及停
　其擺設欽此出外
　鑾駕
　殿前不擺
駕行時擺設預備十六人亮轎等因繕摺交與奏事治
　　　儀正儍子員外郎雙全等轉奏奉
㫖依議
　　　大駕鹵簿先開路象四分列道左右
　　　次寶瓶象五繡韂金鞍上負寶瓶道左右各一
　　　中道一又左右各一
　　　次大馬輦一乗高一丈二尺五寸九分濶八尺
　　　九寸五分輦上平盤板前後車櫺并雁翅及四
　　　垂如意滴珠板其下轅三條皆硃紅漆轅各長
　　　二丈五寸九分用鍍金銅龍頭龍尾龍鱗葉片
　　　裝釘前施硃紅油馬搭攀皮一條平盤左右下
　　　䕶泥板及車輪二貫軸一每輪輻十有八條皆
　　　硃紅漆周圍輞全各以抹金鈒花銅葉片装釘
　　　輪内車心各一用抹金銅鈒蓮花瓣輪盤裝釘
　　　軸首左右各用銕挿拴一箇以抹金銅鈒龍頂
　　　管心裝釘軸中纒黄絨駕轅等索面至地三尺
　　　四寸五分輦亭高六尺四寸九分硃紅漆四柱
　　　各長五尺五寸四分檻座高九寸五分其上四
　　　周木雕沉香色描金雲板十二片其下亦如之
　　　門髙五尺九分濶二尺四寸五分左右門濶二
　　　尺二寸五分前并左右各槅二扇後槅三扇明
　　　栨全皆硃紅漆抹金銅鈒花葉片裝釘槅心編
　　　黄線縧穿亭内編黄線縧穿硃紅漆匡軟座黄
　　　線墜座大索四條座下蓮花墜石軟座上施素
　　　毯草席并紅織金綺褥硃紅漆座椅一座其上
　　　靠背雕沉香色描金雲龍一下雕雲板一片硃
　　　紅漆黄織金綺鞔福夀板一并衣椅中黄織金
　　　綺靠坐褥四圍椅裙全周圍施黄綾幃幔亭外
　　　用青綺緣邉硃紅簾十扇各用拽簾圓縧二條
　　　黄銅圏全輦頂并圓盤高二尺六寸五分又鍍
　　　金銅蹲龍頂帶仰覆蓮座高一尺二寸九分垂
　　　攀頂黄絨索四條盤上下俱硃漆以青飾輦盖
　　　内寶盖硃紅漆木匡鬭以八頂冒以黄綺謂之
　　　黄屋頂心并周圍繡五彩雲龍九天輪三層皆
　　　硃紅漆上安雕木貼金龍耀葉板計八十一片
　　　三層間繪五綵雲襯板八十一片盤下周圍黄
　　　銅裝釘上施金黄綺瀝水三層每層八十一摺
　　　間繡五彩雲龍文四角垂青綺絡帶四條各繡
　　　五彩雲升龍三圓盤四角連輦座板用攀頂黄
　　　線圓縧四條并貼金木魚輦亭前一字闌干一
　　　後一字帶轉角䦨干一左右䦨干二内嵌縧環
　　　板皆硃紅漆四扇計一十四柱各柱首雕木貼
　　　金蹲龍一用描金五彩粧蓮花抱柱闌干内施
　　　素毯草席太常旗二靣在輦亭後左右用黄雲
　　　縀夹為旗每靣十二斿每斿内外繡升龍一硃
　　　紅漆攢竹旗竿二左竿旗腰繡日月北斗竿首
　　　用鍍金銅龍頭右竿旗腰繡紱字竿首用鍍金
　　　銅㦸每竿綴抹金銅鈴二垂紅纓十有二纓上
　　　施抹金銅寶盖下垂青線帉錔踏梯一木質硃
　　　紅漆以抹金銅鈒花葉片裝釘行馬駕二木質
　　　硃紅漆上穿黄絨匾縧以抹金銅鈒花葉片裝
　　　釘硃紅油合扇梯一副硃紅油拓义一件駕白
　　　馬八匹鞍韉鞦轡鈴纓全列道左　小馬輦一
　　　乘高一丈一尺五寸九分濶七尺九寸五分轅
　　　二條各長一丈九尺五分輦亭髙五尺五寸九
　　　分硃紅漆四柱各長五尺四寸五分檻髙一寸
　　　四分上四圍雕沉香色描金雲板十二片下如
　　　之門髙五尺濶二尺二寸五分左右門濶二尺
　　　一寸九分前并左右各硃紅漆槅二扇明栨全
　　　抹金銅鈒花葉片裝釘槅心編黄線縧穿後硃
　　　紅漆屏風雕沉香色描金雲龍五沉香色描金
　　　雲龍縧環板三雲板三周圍俱抹金銅鈒花葉
　　　片裝釘亭底硃紅漆板上施素毯草席紅織金
　　　綺褥坐椅上靠背雕沉香色描金雲龍一下雕
　　　雲板一片硃紅漆福夀板一并衣椅中黄織金
　　　綺靠坐褥四圍椅裙全周圍施黄綾幃幔亭外
　　　用青綺緣邉硃紅簾四扇各用拽簾黄線圓縧
　　　二條黄銅圏全輦頂并圓盤高二尺五寸五分
　　　又鍍金銅寶珠頂餘制同大馬輦駕白馬四匹
　　　列道右
　　　次玉輅一乗高一丈三尺九寸五分濶八尺二
　　　寸五分輅上平盤前後車櫺并雁翅及四垂如
　　　意滴珠板其下轅二條皆硃紅漆轅各長二丈
　　　二尺九寸五分鍍金銅龍頭龍尾龍鱗葉片裝
　　　釘前施硃紅油象搭攀皮一條平盤左右下䕶
　　　泥板及車輪二貫軸一每輪輻十有八條皆硃
　　　紅漆周圍輞全各以抹金銅鈒花葉片裝釘輪
　　　内車心各一用抹金銅鈒蓮花瓣輪盤裝釘軸
　　　首左右各用銕挿拴一箇以抹金銅鈒龍頂管
　　　心裝釘軸中纒黄絨駕轅等索靣至地四尺一
　　　寸五分輅亭髙六尺七寸九分硃紅漆四柱各
　　　長五尺八寸四分前二柱有瀝粉貼金升龍檻
　　　座髙九寸五分門髙五尺一寸九分濶二尺四
　　　寸九分左右門濶二尺二寸五分其上四周裝
　　　雕木沉香色描金香草板十二片前并左右各
　　　硃紅漆槅二扇明栨全俱以抹金銅鈒花葉片
　　　裝釘槅編黄線縧穿後硃紅漆屏風上雕沉香
　　　色描金雲龍五屏後下三槅雕木沉香色描金
　　　雲龍三下雕雲板如其數俱抹金銅鈒花葉片
　　　裝釘亭内編黄線縧穿硃紅漆匡軟座黄絨垂
　　　座大索四條座下蓮花墜石軟座上施花毯草
　　　席并大紅織金綺褥硃紅漆坐椅一座其上靠
　　　背雕以沉香色描金雲龍一下雕雲板一片硃
　　　紅漆福夀板一并衣椅中黄織金綺靠坐褥四
　　　圍椅裙全周圍施黄綾幃幔亭外青綺緣邉硃
　　　紅簾一十扇各用拽簾黄線圓縧二條黄銅圏
　　　全輅頂并圓盤髙三尺一分又鍍金銅蹲龍頂
　　　帶仰覆蓮座髙一尺二寸九分垂攀頂黄絨索
　　　四條盤髙二寸上以硃紅漆其下外四靣沉香
　　　色地描金雲青飾輅盖亭内周圍貼金斗拱承
　　　硃紅漆匡寶盖鬭以八頂冒以黄綺謂之黄屋
　　　頂心并周圍繡五彩雲龍九天輪三層皆硃紅
　　　漆上安雕木貼金龍耀葉板八十一片三層間
　　　繪五彩雲襯板八十一片盤下周圍黄銅裝釘
　　　上施金黄綺瀝水三層每層八十一摺間繡五
　　　彩雲龍文四角垂青綺絡帶四條各繡五彩雲
　　　升龍三圓盤四角連輅座板用黄線攀縧四條
　　　併貼金木魚輅亭前有左右轉角闌干二扇後
　　　一字帶左右轉角闌干一扇皆硃紅漆内嵌雕
　　　木貼金龍間以五彩雲三扇計一十二柱各柱
　　　首雕木貼金蹲龍一及描金五彩粧蓮花抱柱
　　　闌干四周布花毯草席太常旗踏梯合扇梯拓
　　　义俱同輦制引以一象貼金銅寳瓶并木雕貼
　　　金仰覆蓮座雕花番草貼金象鞍鞦轡氊籠全
　　　列道左　大輅一乗制同玉輅惟平盤下方箱
　　　四面硃紅漆匡前後十有二槅内飾青地繪五
　　　彩雲鶴左右八槅内飾上青下緑地繪獸六麟
　　　獅犀象天馬天鹿禽六鸞鳳孔雀朱雀雉鸐輅
　　　亭前二柱戧金雲龍文下山水亭後硃紅漆屏
　　　風屏前上三槅雕沉香色描金雲龍五上硃紅
　　　漆板戧金雲龍一中三槅沉香色描金龍三下
　　　三槅描金雲板如其數屏後上三槅硃紅漆戧
　　　金龍三其次戧金雲板如其數中三槅硃紅漆
　　　戧金龍四其次沉香色描金雲板亦如其數下
　　　三槅沉香色雲板亦如之其制為稍異引以象
　　　一列道右
　　　次静鞭四校尉執之道左右各二
　　　次紅燈一對紅油竹燈骨銅盤外以紅紗䝉之
　　　硃漆竿貼金龍頭尾
　　　次鼔二十四面木匡紅油冒以革面徑一尺五
　　　寸五分面匡俱泥金描畫五彩雲龍硃紅攢竹
　　　架紅縀鼓衣緑縀瀝水銷金雲龍
　　　次金二面以銅為之徑一尺八寸
　　　次杖鼓四面木匡髙一尺六寸五分黑漆泥金
　　　描畫寶相花面徑一尺冒以革畫五色渠花銕
　　　圈銅鉤連以黄絨綆紅縀鼔衣緑縀瀝水銷金
　　　雲龍
　　　次板四串花梨木板各六長一尺四寸厚五分
　　　上濶二寸五分下濶二寸八分板面泥金畫五
　　　彩雲龍緑皮掩錢黄線縧繐
　　　次龍頭笛十二管截竹為之六竅長一尺七寸
　　　繋五色線流蘇
　　　次紅燈一對制同前
　　　次金二面
　　　次鼓二十四面
　　　次畫角二十四枝木質空心長五尺四寸六分
　　　徑三寸六分上下貼金銅口箍中間纒貼金藤
　　　箍五黑漆地泥金畫雲龍海馬四季花
　　　次金鉦四面銅質木匡銅環黄絨綆繋鉦於匡
　　　鉦徑九寸五分
　　　次小銅號八枝筒長二尺三寸五分座髙一尺
　　　九寸五分口徑四寸二分繋紅黄線縧繐
　　　次大銅號八枝筒長一尺七寸五分座髙一尺
　　　三寸口徑六寸三分繋紅線縧繐
　　　次紅燈一對制同前
　　　次金鼔旗一對黄質中銷金為滿漢金鼔字
　　　次肅靖旗一對黄質長四尺五寸濶七尺五寸
　　　中銷金為滿漢肅靖字紅油薰竹竿長一丈五
　　　尺一寸五分間纒以藤下用銕箍上用鍍金銀
　　　頂飾以紅纓(自此至五色龍纛其竿頂纓頭尺/寸款式俱同惟北斗旗用黑纓頭)
　　　執旗校尉俱紅花袍歩行下同
　　　次御杖一對硃漆攢竹為之長六尺八寸五分
　　　兩頭貼金銅箍各長一寸六分自開路象至此
　　　是日先陳列西安門外
　　　次笓頭四對以竹為之硃漆柄飾黄油長五尺
　　　三寸濶三寸執事人俱紅花衣下同列為四隊
　　　凡二對以上每對為隊
　　　次吾杖一對攢竹為之硃紅漆瀝粉貼金花雲
　　　二叚長七尺七分兩頭貼金銅箍各長一寸八
　　　分
　　　次立瓜三對硃漆攢竹竿貼金銅箍刻木為瓜
　　　立置於上承以龍頭共長七尺二寸瓜及龍頭
　　　長七寸三分貼金飾
　　　次卧瓜三對制同立瓜但以瓜卧置其上承以
　　　龍頭共長六尺九寸二分瓜及龍頭長五寸五
　　　分
　　　次星三對硃漆攢竹竿長六尺一寸貼金銅箍
　　　星頭刻木為六瓣玲瓏香草承以龍頭星頂及
　　　龍頭長一尺一寸六分六角粘星珠貼金飾
　　　次金鉞三對硃漆攢竹竿貼金銅箍刻木為斧
　　　形承以龍頭置於竿首上出鎗頭八寸五分共
　　　長八尺八寸四分内斧及鎗頭長一尺七寸五
　　　分貼金飾
　　　次青小旗二對藍質銷金雲龍文濶三尺三寸
　　　長二尺五寸攢竹竿銕䂎共長九尺六寸五分
　　　畫三色金龍上安鍍金鎗頭長一尺一寸外用
　　　鎗冐長一尺三寸黄油地畫五色雲龍飾以紅
　　　纓
　　　次赤小旗二對紅質
　　　次黄小旗二對黄質
　　　次白小旗二對白質
　　　次黑小旗二對皂質制俱同青小旗
　　　次白澤旗一對紅質長六尺六寸濶二尺九寸
　　　銷金為白澤一飛形一走形及滿漢白澤二字
　　　次門旗四對紅質中銷金為滿漢門字餘同白
　　　澤制
　　　次日旗一面藍質銷金為日形及滿漢日字月
　　　旗一面藍質銷金為月形及滿漢月字
　　　次風旗一面藍質銷金為箕星四及滿漢風字雲
　　　旗一面藍質銷金為雲文及滿漢雲字
　　　次雷旗一面藍質銷金為雷文及滿漢雷字雨
　　　旗一面藍質銷金為畢星八附耳一星在旁及
　　　滿漢雨字
　　　次木星旗一面青質銷金為木星一及滿漢木
　　　字火星旗一面赤質銷金為火星一及滿漢火
　　　字
　　　次土星旗一面黄質銷金為土星一及滿漢土
　　　字
　　　次金星旗一面白質銷金為金星一及滿漢金
　　　字水星旗一面黑質銷金為水星一及滿漢水
　　　字
　　　次角宿旗一面銷金為角宿二及滿漢角字(自/此)
　　　(至軫宿旗/皆藍質)亢宿旗一面銷金為亢宿四及滿漢
　　　亢字
　　　次氐宿旗一面銷金為氐宿四及滿漢氐字房
　　　宿旗一面銷金為房宿四鉤鈐二小星在旁及
　　　滿漢房字
　　　次心宿旗一面銷金為心宿三及滿漢心字尾
　　　宿旗一面銷金為尾宿九神宫小星一及滿漢
　　　尾字
　　　次箕宿旗一面銷金為箕宿四及滿漢箕字斗
　　　宿旗一面銷金為斗宿六及滿漢斗字
　　　次牛宿旗一面銷金為牛宿六及滿漢牛字女宿
　　　旗一面銷金為女宿四及滿漢女字
　　　次虚宿旗一面銷金為虚宿二及滿漢虚字危
　　　宿旗一面銷金為危宿三及滿漢危字又四星
　　　在下
　　　次室宿旗一面銷金為室宿二離宫六星在旁
　　　及滿漢室字壁宿旗一面銷金為壁宿二及滿
　　　漢壁字
　　　次奎宿旗一面銷金為奎宿十六及滿漢奎字
　　　婁宿旗一面銷金為婁宿三及滿漢婁字
　　　次胃宿旗一面銷金為胃宿三及滿漢胃字昴
　　　宿旗一面銷金為昴宿七及滿漢昴字
　　　次畢宿旗一面銷金為畢宿八附耳一星在旁
　　　及滿漢畢字觜宿旗一面銷金為觜宿三及滿
　　　漢觜字
　　　次參宿旗一面銷金為參宿七玉井四小星在
　　　左足下伐三星在内及滿漢參字井宿旗一面
　　　銷金為井宿八鉞一星在旁及滿漢井字
　　　次鬼宿旗一面銷金為鬼宿四白氣在中及滿
　　　漢鬼字栁宿旗一面銷金為栁宿八及滿漢桞
　　　字
　　　次星宿旗一面銷金為星宿七及滿漢星字張
　　　宿旗一面銷金為張宿六及滿漢張字
　　　次翼宿旗一面銷金為翼宿二十二及滿漢翼
　　　字軫宿旗一面銷金為軫宿四長沙一星在中
　　　左右轄二星在旁及滿漢軫字
　　　次北斗旗一面黑質銷金為北斗星七輔星一
　　　在旁及滿漢北斗二字東嶽旗一面青質銷金
　　　為山形及滿漢東嶽二字
　　　次南嶽旗一面赤質銷金為山形及滿漢南嶽
　　　二字中嶽旗一面黄質銷金為山形及滿漢中
　　　嶽二字
　　　次西嶽旗一面白質銷金為山形及滿漢西嶽
　　　二字北嶽旗一面黑質銷金為山形及滿漢北
　　　嶽二字
　　　次江旗一面赤質銷金為水文及滿漢江字河
　　　旗一面白質銷金為水文及滿漢河字
　　　次淮旗一面青質銷金為水文及滿漢淮字濟
　　　旗一面黑質銷金為水文及滿漢濟字
　　　次青龍旗一面青質銷金為青龍形雲文及滿
　　　漢青龍二字白虎旗一面白質銷金為白虎形
　　　雲文及滿漢白虎二字
　　　次朱雀旗一面赤質銷金為朱雀形雲文及滿
　　　漢朱雀二字神武旗一面黑質銷金為龜蛇形
　　　雲水文及滿漢神武二字
　　　次天鹿旗一面赤質銷金為天鹿形雲文及滿
　　　漢天鹿二字天馬旗一面赤質銷金為天馬形
　　　雲文及滿漢天馬二字
　　　次鸞旗一面赤質銷金為鸞形雲文及滿漢鸞
　　　字麟旗一面赤質銷金為麟形雲文及滿漢麟
　　　字
　　　次熊旗一面赤質銷金為熊形雲文及滿漢熊
　　　字羆旗一面赤質銷金為羆形雲文及滿漢羆
　　　字
　　　次青龍纛二對濶七尺五寸長五尺銷金雲龍
　　　文
　　　次赤龍纛二對
　　　次黄龍纛二對
　　　次白龍纛二對
　　　次黑龍纛二對制俱同青龍纛
　　　次儀鍠􁐻四對硃漆攢竹竿上楠木貼金龍頭
　　　下鑲銕箍共長八尺九寸五分龍口含竹節中
　　　穿菊花餅貼金旛頭縫五色羅為氅長六尺五
　　　寸寛六寸五分綴銅鈴五箇
　　　次黄麾一對硃漆攢竹竿下鑲銕箍長一丈九
　　　寸貼金銅鵝項龍頭銅鉤攜銅索天盤銷金五
　　　色羅寳盖三簷瀝水四角龍頭以緑絨繩繋貼
　　　金八寳銅佩十六件間銅鈴三十六箇中垂紅
　　　羅旛長六尺五寸濶六寸五分中節黄羅繡荷
　　　葉盖蓮花座及黄麾二字下綴五色横板
　　　次絳引旛二對制同黄麾(自此至政平/訟理旛俱同)但用五
　　　色羅為旛無字
　　　次告止旛二對繡告止二字
　　　次傳教旛二對繡傳教二字
　　　次信旛二對繡信字
　　　次政平訟理旛一對繡政平訟理四字
　　　次豹尾旛二對硃漆攢竹竿長一丈八寸五分
　　　繋貼金銅蓮花帽襯以鑲金緑皮四角綴銅鈴
　　　中垂豹尾
　　　次羽葆幢二對硃漆攢竹竿上貼金銅鵞項龍
　　　頭銅鉤擕銅索天盤下鑲銕箍共長一丈九寸
　　　五分懸銷金五色羅寳盖二簷瀝水下垂紅纓
　　　毬五箇紅線縧穿挂每毬上用貼金銅帽襯以
　　　緑皮帽各六角綴銅鈴
　　　次青龍幢一把制同羽葆幢但用青素紗繡青
　　　龍形為衣籠之衣長八尺濶二尺六寸其中懸
　　　紅纓毬五箇每毬覆以組花襯鑲金緑皮帽白
　　　虎幢一把制同青龍幢但用白素紗繡白虎形
　　　為衣籠之
　　　次金節二對硃漆攢竹竿長一丈八寸二分黄
　　　素紗繡雲龍為衣緑皮毬帽四角綴銅鈴餘制
　　　同青龍幢
　　　次朱雀幢一把紅素紗繡朱雀形為衣神武幢
　　　一把皂素紗繡神武形為衣餘同青龍幢
　　　次龍頭竿旗二對硃漆攢竹竿下鑲銕箍共長
　　　九尺九寸五分雕楠木龍頭口含金㦸龍頭出
　　　横木攜銅索天盤五色羅寳盖三簷瀝水四角
　　　繫貼金八寳銅佩十六件綴銅鈴三十六箇中
　　　垂青羅旛長六尺五寸濶六寸五分綴銅鈴五
　　　箇
　　　次御杖一對
　　　次紅羅鸞鳳方扇八把髙三尺二寸連柄共髙
　　　一丈一尺三寸黑漆戧金花鳳板下濶二尺五
　　　寸二分中濶二尺八寸大紅羅面繡鸞鳳花文
　　　青羅背銷金寳珠花白羅繡雉尾邊黑漆攢竹
　　　柄
　　　次紅單龍扇四把扇及柄共髙一丈一尺三寸
　　　扇圓髙三尺三寸濶徑三尺四寸面背皆大紅
　　　羅面繡單龍雲文背銷金團龍花文
　　　次紅雙龍扇八把面繡雙龍雲文餘制同單龍
　　　扇
　　　次黄單龍扇八把制同紅單龍扇
　　　次黄雙龍扇十二把制同紅雙龍扇
　　　次御杖一對
　　　次紫方傘四把傘骨竹銕相間三十二根頂方五
　　　尺冒以紫羅垂三簷深三尺二寸四角金龍頭
　　　線縧結四挂各長五尺四寸硃漆攢竹柄間纒
　　　以藤連金葫蘆頂共長一丈一尺二寸
　　　次紅方傘四把制同紫方傘
　　　次黄直柄龍傘八把傘骨竹銕相間三十二根
　　　頂徑五尺柄及金葫蘆頭共長一丈一尺二寸
　　　冒以黄羅垂三簷頂面俱彩織九龍雲文每把
　　　綴金鈴四十五箇硃紅攢竹柄間纒以藤紅直
　　　柄龍傘二把紅羅為之白直柄龍傘二把白羅
　　　為之青直柄龍傘二把藍羅為之黒直柄龍傘
　　　二把皂羅為之制皆同黄龍傘以上五色龍傘
　　　與瑞草傘花傘以色相間次為十四隊
　　　次黄直柄花傘二把黄羅為之白直柄花傘二
　　　把白羅為之黒直柄花傘二把皂羅為之俱綵
　　　織四季花文餘俱同黄龍傘
　　　次黄直柄瑞草傘二把黄羅為之紅直柄瑞草
　　　傘二把紅羅為之青直柄瑞草傘二把藍羅為
　　　之俱彩織瑞草餘俱同黄龍傘
　　　次黄曲柄傘四把柄連頂長一丈一尺七寸柄
　　　曲處用銕心貼金龍頭承傘餘制同黄直柄傘
　　　以上俱校尉執之紅花衣歩行
　　　次方天㦸二對硃漆攢竹竿描三色金龍長八
　　　尺一寸八分下用銕䂎上用純鋼為㦸長二尺
　　　一寸一分承以鍍金龍頭執㦸與下執豹尾鎗
　　　帶弓矢背大刀共擺牙拉三十四員俱穿夀字
　　　袍乗馬
　　　次豹尾鎗十對硃漆攢竹竿描三色金龍下有
　　　銕䂎共長九尺八寸五分鎗頭純鋼為之長六
　　　寸五分飾以紅纓下懸豹尾與弓刀相間列為
　　　十層
　　　次弓矢二十副
　　　次大刀二十柄
　　　次大號一對
　　　次小號一對
　　　次嗩呐一對與上大號小號用太監六人吹之
　　　各穿校尉紅花衣
　　　次戱竹一對教坊樂役二人執之又䕶以二人
　　　各穿羅藍夹衣
　　　次雲鑼二架
　　　次頭管一對
　　　次笙一對
　　　次笛一對
　　　次板一串擡鼔一面自大號以下至此為教坊
　　　司導迎樂自戯竹至擡鼔俱樂役二十八名執
　　　事教坊司官六員穿練鵲補服領之
　　　次馬杌一座髙一尺四寸五分方一尺八寸五
　　　分面厚一寸三分木質硃漆彩畫金雲龍鈒花
　　　雲金葉装釘金交椅一把面濶二尺二寸進深
　　　一尺一寸後髙三尺一寸前髙一尺八寸二分
　　　木質掃金罩漆鈒雲龍金葉装釘穿以黄線匾
　　　縧四垂黄線流蘇織金黄綺褡襠金脚踏一箇
　　　濶一尺八寸四分深九寸六分髙四寸三分木
　　　質掃金罩漆鈒花金葉装釘織金黄綺踏褥
　　　次金瓶一對
　　　次金唾壺一箇金盆一面以上俱赤金質鈒盤
　　　龍雲珠火燄蓮瓣花草嵌珊瑚青金松子等石
　　　次金香盒一對
　　　次金鑪一對以硃漆竿舉之兩末雕貼金龍頭
　　　尾竿首釘鍍金鉤提鑪及以上攜瓶盒等校尉
　　　十員俱紅花衣帽乗馬
　　　次白馬十匹紅轡黄韁上施錦韉牽馬官俱蟒
　　　袍
　　　次内大臣十員俱蟒袍補服戴孔雀翎挂素珠
　　　佩刀
　　　次捧寳官一員乗馬中道
　　　次黄曲柄傘一把執傘官蟒袍乗馬中道
　　　次金香鑪一對提鑪官歩行輦前
　　　次凉歩輦一乗髙一丈一尺二寸座髙二尺五
　　　寸上方七尺六寸下方七尺九寸輦座硃紅漆
　　　座板并四面硃紅漆匡雕木渾貼金雲板二十
　　　塊上貼金地雕五彩雲縧環板十二片帶仰覆
　　　蓮座其下硃紅漆轅四條中二條各長二丈八
　　　尺五寸左右二條各長二丈六尺五寸前後俱
　　　銅鍍金龍頭尾黄線攀轅圓縧八條輦亭髙五
　　　尺五寸五分方四尺八寸四柱以硃紅漆門髙
　　　四尺七寸濶二尺二寸左右二門濶同其上四
　　　周沉香色描金香草板十二片前并左右各有
　　　槅二扇後槅三扇明栨全皆硃紅漆編黄線縧
　　　穿輦板上施花毯草席并紅織金綺褥硃紅漆
　　　戧金雲龍坐椅一座坐下四面雕木沉香色描
　　　金雲其上靠背雕沉香色描金龍一并五彩雲
　　　下雕貼金雲板一片硃紅漆福夀板一并衣椅
　　　中黄織金綺靠坐褥四圍椅裙全亭内設木雕
　　　渾貼金劍山一坐足踏一箇黄縀衣全銅火鑪
　　　一箇銅鍍金鑲嵌寳石鑪一座亭外青綺緣邊
　　　硃紅重簾十扇各用黄線圓縧二條繋黄銅圏
　　　捲簾輦頂髙二尺五寸又鍍金銅寳珠頂帶仰
　　　覆蓮座髙一尺三寸二分垂攀頂黄絨索四條
　　　頂用硃紅漆上冒紅氊四角以金黄氊為如意
　　　雲黄氊縁條周圍施金黄綺瀝水二層每層一
　　　百二十四摺間繡五彩雲龍文腰繡行龍十六
　　　四角鍍金銅雲四朶亭内寳盖繡五龍頂用硃
　　　紅漆木匡冒以黄綺謂之黄屋頂心并周圍繡
　　　雲龍各一輦亭四角至輦座用攀頂黄線圓縧
　　　四條并貼金木魚輦亭前左右硃紅漆轉角闌
　　　干二扇後一字帶轉角闌干二扇皆雕木玲瓏
　　　金地五彩粧雲板十六塊四扇計一十二柱各
　　　柱首雕木貼金蹲龍一描金五彩粧蓮花抱柱
　　　闌干四周施花毯草席踏梯一座木質硃紅漆
　　　貼金地五彩雲玲瓏板六塊描金五彩水板十
　　　二塊蹲龍頭四箇以抹金銅鈒花葉片装釘又
　　　鍍金銅鉤四箇金黄線圓縧四條紅油髙櫈四
　　　箇跳板四塊黄氊鞔櫈二條是日
　上御之舁輦校尉歩武均齊中二轅各八人外二轅各
　　　　六人共二十八人上應列宿俱黄翎花金頂豹
　　　　皮帽紅花衣鷂子鞋左右扶輦鑾儀衛大臣二
　　　　員蟒袍補服佩刀又
　　　皇子皇孫俱扶輦隨行輦後内大臣四員領侍衛
　　　　三十人執豹尾鎗十桿佩弓箭二十副大刀二
　　　　十柄歩行雁翅排列左右擁䕶
　　　　次四執事太監百餘人捧
　上用服物歩隨
　　　　次御小轎一乗校尉八人舁之
　　　　次侍衛四十員分兩層雁翅歩隨前一層二十
　　　　人各帶弓矢
　　　　次侍衛四十員乗馬分兩層雁翅隨擁前一層
　　　　左右九人各帶弓矢中二人執吉爾單纛自此
　　　　以後千乗萬騎雲屯雷動盖莫能盡記焉
萬夀盛典初集卷十一
　欽定四庫全書
萬夀盛典初集卷十二
　　典禮二(鑾儀二/)
　　　　十八日黎明設大駕鹵簿於
　　太和殿前
　皇上陞殿受朝賀羣臣行禮訖隨設行幸儀仗乗甸漆
　　　　明轎幸
　　暢春園臣民重瞻
　　天仗填溢道左
　　　　鑾儀之制凡
　皇上陞殿則設大駕鹵簿路輦及象列
　　兩闕前笓頭以下鼓角金鉦以次陳設旌􁊇節鉞華
　　　　盖俱在
　　太和門内夹黄道對列直接御階焉
　　　　行幸儀仗盖
　皇上廵方校獵行幸之所設也謹詳其制於左
　　　䝉古號六枝木質空心每枝二節上節長五尺
　　　下節長三尺八寸硃漆貼金藤箍纒以皮條上
　　　銅鍍金口下鈒花銅鍍金喇叭頭每枝拴紅黄
　　　片金小旛三首
　　　大號八枝
　　　小號八枝制俱同大駕
　　　嗩呐八枝管用花梨木長一尺二分徑一寸五
　　　分下銅碗口徑四寸六分上銅口拴黄細縧四
　　　根下有五色線縧繐三掛
　　　鼔二面髙一尺五寸上口徑一尺二寸下口徑
　　　五寸八分木匡冒以革硃漆描金雲龍貼金銅
　　　釘鈸環鼓架髙三尺硃漆描金雲龍
　　　銅㸃二箇
　　　銅鈸二對
　　　金鉦四面制同大駕
　　　笛四枝制同大駕
　　　管二枝以烏木為之長六寸八分九孔前七後
　　　二兩頭束以象牙以蘆為哨
　　　雲鑼二架架髙二尺寛一尺五寸柄長五尺五
　　　分頂雕木貼金雙龍頭各懸銅鑼十面繋五色
　　　線流蘇二掛
　　　笙二攢以匏為之黒漆上用紫竹十七管中施
　　　銅簧下垂綵線流蘇
　　　金二面制同大駕
　　　吾杖三對
　　　立瓜三對
　　　卧瓜三對
　　　御仗三對
　　　星三對已上制俱同大駕惟吾杖稍短
　　　金鉞三對斧頭長九寸寛八寸木鎗頭長八寸
　　　五分竿長五尺六寸餘制同大駕
　　　弓矢十副
　　　大刀十把
　　　鎗十桿
　　　黄小旗一對
　　　赤小旗一對
　　　青小旗一對
　　　白小旗一對
　　　黒小旗一對已上旗俱攢竹為竿上安鍍金鎗
　　　頭飾以紅纓旗長二尺四寸濶三尺三寸通長
　　　八尺六寸餘制同大駕
　　　黄龍纛一對
　　　赤龍纛一對
　　　青龍纛一對
　　　白龍纛一對
　　　黒龍纛一對已上諸纛各濶五尺九寸長三尺
　　　九寸竿長一丈二尺餘製同大駕
　　　黄雙龍扇六把徑三尺一寸木胎黄縀面背石
　　　青綾邊紅綾鑲線面繡雙龍背銷金雙龍紅油
　　　攢竹柄扇及柄共髙一丈七寸
　　　紅單龍扇四把面繡單龍背銷金單龍黄綾鑲
　　　線餘製同前
　　　黄粧縀傘二把
　　　紅粧縀傘二把
　　　青粧縀傘二把
　　　白粧縀傘二把
　　　黒粧縀傘二把已上諸傘頂徑五尺垂三簷上
　　　簷長一尺一寸中下簷各長九寸風衣二件方
　　　一尺二寸帶二條長三尺寛二寸傘骨竹銕相
　　　間三十二根紅油攢竹柄長九尺四寸跨綆戳
　　　筒全
　　　拆合明轎一乗金漆雕花草獸面轎身濶二尺
　　　二寸進深一尺八寸三分髙三尺四寸地平濶
　　　二尺二寸進深二尺九寸直竿二根各長一丈
　　　七尺横扛二根各長六尺七寸短扛四根各長
　　　二尺八寸肩扛八根各長六尺撑竿二根各長
　　　一尺七寸俱硃紅漆鍍金銅龍頭尾事件全
　　　大轎一乗單頂硃紅漆轎身濶三尺進深四尺
　　　六寸五分髙五尺貼金頂濶三尺八寸進深五
　　　尺六寸五分髙八寸黄綾銷金龍瀝水一層直
　　　竿二根各長一丈八尺横扛二根各長九尺短
　　　扛四根各長二尺七寸肩扛八根各長五尺三
　　　寸撑竿二根各長二尺三寸五分俱硃紅漆轎
　　　頂飾金蹲龍四金頂鈒龍文嵌珊瑚青金松子
　　　等石鍍金銅龍頭尾事件全是日
上御之其扶轎大臣及
　輦後執事太監扈擁侍衛旗纛弓刀悉如
　大駕焉
　　　右大駕鹵簿行幸儀仗二通(臣/)等敬記注於瞻
　　　仰之餘參以㑹典所載鈔輯撰次都為一篇竊
　　　見帝王輿服歴代相因損益可知汙隆隨世莫
　　　不徳與位稱道與器俱然未有如我
皇上之盛者也後漢書云昔者聖人興天下之大利除
　　　天下之大害使天下之民物各得其性命是以
　　　天下之民敬而愛之若親父母夫愛之者欲其
　　　長乆不憚力役相與起作宫室上棟下宇以擁
　　　䕶之欲其長乆也敬之者欲其尊嚴不憚勞煩
　　　相與起作輪輿旌旗章表以尊嚴之斯愛之至
　　　敬之極也盖禮服之興所以報功章徳禮曰其
　　　功大者其樂備其治辯者其禮具徳盛者縟豈
　　　誣也哉昔人皇氏乘雲駕六羽以遊谷口堯制
　　　彤車舜鸞車夏鉤車殷大輅周人木輅加飾為
　　　五司常掌九旗之物各有其屬以待國事此乘
　　　輿之本可攷見者也秦平九國兼其車服故大
　　　駕屬車八十一乘漢興乗輿大駕公卿奉引太
　　　僕御大將軍驂乘備千乗萬騎西都行祀天郊
　　　　甘泉備之百官有其儀注名曰甘泉鹵簿東都
　　　　行祠天以法駕祠地明堂省什三祠宗廟尤省
　　　　謂之小駕後漢輿服志頗記其槩晉書益詳大
　　　　駕鹵簿以象車鼓吹列前繼以官吏導引公卿
　　　　或駕駟駕三有司駕一或中道或分左右與㦸
　　　　楯弓刀節鉞旌􁊇雜陳警蹕相沿不改唐制七
　　　　輦諸仍其舊稍加簫笳横吹之屬宋初增日月
　　　　星辰五方四瀆諸旗史書所記凡三惟政和最
　　　　為詳善元明因之間有増損我
　　國家禮備樂隆兼總百代酙酌繁簡
　皇上功徳崇隆參兩天地人官有宜物曲有序盖四海
　　　　九州涵泳
　恩澤五十餘年於茲矣敬天勤民乆而彌篤或有事於
南郊或有事於
太廟孟春祈榖必躬必親四時武功不忘簡閲北平沙漠
　　　　南定河工出震向離無嵗不與民相見百姓迎
　　　　皮軒擁道游望
　　日轂於九天見
　　雲旓之五色踴躍歡欣謳歌洋溢揆之古人愛敬之
　　　　説其蔑以復加矣夫愛則親焉敬則尊焉尊親
　　　　之至則願見焉今恭逄
　萬夀普天同慶臣民赴
　　闕者信宿之間仰瞻
　　天仗至再至三參差掩映於綵棚之間望
　盛徳之光輝知
　神功之赫濯百音繁㑹萬靈奔走其可以無記耶然則
　　鹵簿之陳雖職在有司初非剙見而
　聖人之徳不見而章不動而變如日月焉歴萬古而光
　　　　景常新况乎功彰而飾煥徳盛而服尊每歴十
　　　　年更逄
　大慶所以極臣民之愛敬者寧有涯量哉
萬夀盛典初集卷十二
　欽定四庫全書
萬夀盛典初集卷十三
　　典禮三(祭告一/)
　　　　康熈五十二年三月初六日癸未
　皇上允禮臣請於
　萬夀節前一日遣官告祭
天
地
太廟
　社稷
　　　　太常寺謹
　　奏為恭逄
　仁夀昌期籲請舉行大典以迓神貺以慰輿情事准禮
　　　　部文稱每遇
　萬夀聖節致祭
太廟後殿真武廟東嶽廟城隍廟今嵗
　聖主六旬大慶非比常年除例祭外伏懇告祭
天
地
太廟
　社稷祝文由翰林院撰擬其開列遣官恭設祀品等項
　　　　太常寺照例備辦等因具題奉
　㫖是欽此欽遵到寺相應於
　萬夀聖節前期十七日告祭
天壇
地壇
太廟
　社稷壇祝文由内閣恭捧賫送四處應各
　遣大臣一員行禮為此請
　㫖康熙五十二年三月十二日摺子啓奏本日奉
　㫖
天壇遣崇古禮行禮
地壇遣汪吾禮行禮
太廟遣富寧安行禮
　社稷壇遣赫碩色行禮
天壇告祭文
　　　　維康熙五十二年嵗次癸巳三月朔戊寅越十
　　　　有七日甲午
　　嗣天子(臣/)　　恭遣都統(臣/)崇古禮敢昭告於
皇天上帝曰(臣/)仰荷
景命纘承丕基臨御萬邦勤求上理於今五十二年夙夜
　　　　孜孜罔敢暇逸惟以上荅
天眷下阜民生為務兹者六旬始屆四方咸寧皆託
鴻庥黙垂純佑歴年既久乾惕彌深惟期兆姓之安即為
　　　　眇躬之福兾邀
帝鑒俯順(臣/)衷俾得時和年豐家給人足俗咸躋於仁夀
　　　　世共享夫昇平謹
告
地壇告祭文
　　　　維康熙五十二年嵗次癸巳三月朔戊寅越十
　　　　有七日甲午
　　嗣天子(臣/)　　恭遣都統(臣/)汪吾禮敢昭告於
皇地祗曰(臣/)仰荷
景命纘承丕基臨御萬邦勤求上理於今五十二年夙夜
　　　　孜孜罔敢暇逸兹者六旬始屆四方咸寧皆託
鴻庥黙垂純佑歴年既乆乾惕彌深惟期兆姓之安即為
　　　　眇躬之福兾邀
神鑒俯順(臣/)衷俾得時和年豐家給人足俗咸躋於仁夀
　　　　世共享夫昇平謹
告
太廟告祭文
　　　　維康熙五十二年嵗次癸巳三月朔戊寅越十
　　　　有七日甲午
　　孝曾孫嗣皇帝(臣/)　　謹遣吏部尚書(臣/)富寧安敢
　　　　昭告於
太祖承天廣運聖徳神功肇紀立極仁孝睿武𢎞文定業
　髙皇帝
孝慈昭憲敬順慶顯承天輔聖髙皇后
太宗應天興國𢎞徳彰武寛温仁聖睿孝隆徳顯功文皇
　帝
孝端正敬仁慈荘敏輔天協聖文皇后
孝荘仁宣誠憲恭懿翊天啓聖文皇后
世祖體天隆運英睿欽文大徳𢎞功至仁純孝章皇帝
孝康慈和荘懿恭惠崇天育聖章皇后曰(臣/)仰荷
景命纘承丕基臨御萬邦勤求上理於今五十二年夙夜
　　　　孜孜罔敢暇逸兹者六旬始屆四方咸寧皆託
鴻庥黙垂純佑歴年既久乾惕彌深惟期兆姓之安即為
　　　　眇躬之福兾邀
慈鑒俯順臣衷俾得時和年豐家給人足俗咸躋於仁夀
　　　　世共享夫昇平謹
告
　社稷壇告祭文
　　　　維康熙五十二年嵗次癸巳三月朔戊寅越十
　　　　有七日甲午
　　嗣天子　　恭遣禮部尚書(臣/)赫碩色敢昭告於
　太社之神
　太稷之神曰朕仰荷
　景命纘承丕基臨御萬邦勤求上理於今五十二年夙
　　　　夜孜孜罔敢暇逸兹者六旬始屆四方咸寧皆
　　　　託
　鴻庥黙垂純佑歴年既久乾惕彌深惟期兆姓之安即
　　　　為眇躬之福兾邀
　神鑒俯順余衷俾得時和年豐家給人足俗咸躋於仁
　　　　夀世共享夫昇平謹
　告
　　　　十八日乙未
詔遣官致祭五嶽五鎮四海四瀆長白山及歴代帝王
　陵寝先師孔子闕里
　　　四月初一日禮部尚書(臣/)赫碩色等謹
　題為欽奉
恩詔事康熙五十二年三月十八日恭奉
恩詔一款五嶽四瀆等祀應遣官致祭著察舊例舉行
恩詔又一款歴代帝王陵寢先師孔子闕里應遣官致
　祭著察例舉行該臣等查得致祭五嶽五鎮四海四
　　　瀆長白山歴代帝王陵寢先師孔子闕里應照
　　　例將宗人府内閣翰林院六部理藩院都察院
　　　内鑾儀衛等衙門滿漢侍郎以下四品以上堂
　　　官差徃致祭其應差官員(臣/)部移文俟各衙門
　　　送到之日開列職名并致祭之處具題恭候
欽㸃差徃其香亭木匣罩袱等項由工部預備降真等
　　　香由户部預備祭帛由太常寺預備祭文翰林
　　　院撰擬其看守祭文香帛將(臣/)部筆帖式及太
　　　常寺筆帖式酌量差往欽天監選擇吉日起程
　　　致祭官員先期齋戒一日(臣/)部將祭文香帛交
　　　與致祭官員前往所有致祭應用等項行文該
　　　地方官照例備辦俟
命下(臣/)部之日照例遵行可也謹
　題請
㫖本月初三日奉
㫖依議
　　　禮部祠祭司為欽奉
恩詔事禮科抄出該本部題前事奉
㫖依議欽此欽遵到部相應咨劄各衙門可也
　　　一咨翰林院撰祭文六十道
　　　一咨工部取黄縀銷金雲龍夾袱六十箇盛祭
　　　　文竹筒六十箇用紅油漆尺寸與盛
詔書筒一様帛匣六十箇寫祭文白鹿裱紙六十張香
　　　　亭一座龍亭一座御仗一對
　　　一咨户部取降真香六十柱速香六十包每包
　　　　重一斤
　　　一劄太常寺取帛六十叚派筆帖式
　　　一劄欽天監擇日期
　　　一遣官致祭兀喇地方長白山之神遼東廣寧
　　　　北鎮醫巫閭山之神混同江北海之神遼東
　　　　廣寧中屯衛遼太祖陵
　　　　　祭品(一劄奉天府/一劄太常寺)　(一行寧盛京将軍/一行  古塔将軍)
　　　一遣官致祭山東濟南府泰安州東嶽泰山之
　　　　神青州府東鎮沂山之神莱州府掖縣東海
　　　　之神兖州府曲阜縣少昊金天氏陵兖州府
　　　　東平州帝堯陶唐氏陵兖州府曲阜縣先師
　　　　孔子闕里
　　　　　祭品　行山東布政司
　　　一遣官致祭陜西西安府華隂縣西嶽華山之
　　　　神鳳翔府隴州西鎮吳山之神延安府中部
　　　　縣黄帝軒轅氏陵西安府咸陽縣周文王陵
　　　　周武王陵周成王陵周康王陵西安府涇陽
　　　　縣漢高祖陵西安府咸安縣漢文帝陵西安
　　　　府長安縣漢宣帝陵耀州三原縣唐髙祖陵
　　　　西安府醴泉縣唐太宗陵華州蒲城縣唐憲
　　　　宗陵西安府涇陽縣唐宣宗陵耀州富平縣
　　　　後魏文帝陵四川成都府江瀆之神
　　　　　祭品　(一行陕西布政司/一行四川布政司)
　　　一遣官致祭河南河南府登封縣中嶽嵩山之
　　　　神南陽府唐縣淮瀆之神懐慶府濟瀆之神
　　　　開封府陳州太昊伏羲氏陵開封府西華縣
　　　　商髙宗陵開封府鄭州周世宗陵孟津縣漢
　　　　光武帝陵河南府鞏縣宋太祖陵宋太宗陵宋
　　　　真宗陵宋仁宗陵
　　　　　祭品　　行河南布政司
　　　一遣官致祭湖廣衡州府衡山縣南嶽衡山之
　　　　神衡州府酃縣炎帝神農氏陵永州府道州
　　　　寧逺縣帝舜有虞氏陵
　　　　　祭品　行湖南布政司
　　　一遣官致祭山西渾源州北嶽恒山之神平陽
　　　　府霍州中鎮霍山之神平陽府蒲州西海之
　　　　神河瀆之神平陽府趙城縣女媧氏陵平陽
　　　　府蒲州榮河縣商湯王陵
　　　　　祭品　行山西布政司
　　　一遣官致祭浙江紹興府會稽縣南鎮會稽山
　　　　之神紹興府會稽縣夏禹王陵江南江寧府
　　　　明太祖陵
　　　　　祭品　(一行浙江布政司/一行江蘇布政司)
　　　一遣官致祭廣東廣州府南海之神
　　　　　祭品　行廣東布政司
　　　一遣官致祭直𨽻大名府滑縣顓頊髙陽氏陵
　　　　帝嚳髙辛氏陵大名府内黄縣商中宗陵順
　　　　天府房山縣金太祖陵金世宗陵昌平州明
　　　　宣宗陵明孝宗陵明世宗陵順天府望祭元
　　　　太祖陵元世祖陵
　　　　　祭品　(一行直𨽻廵撫/一行順天府)
　　　每處應用祭品
　　　　牛一隻　猪一口　羊一羫　大羮
　　　　和羮　　鹿醢　　兎醢　　魚醢
　　　　醓醢　　豚胉　　脾析　　芹葅
　　　　笋葅　　菁葅　　韭葅　　鹿脯
　　　　鰝魚　　鉶鹽　　榛　　　菱
　　　　芡　　　棗　　　栗　　　白餅
　　　　黑餅　　黍稷　　稻粱　　酒
　　　　燭
　　　四月初六日禮部尚書(臣/)赫碩色等謹
　題為欽奉
恩詔事據欽天監呈稱康熙五十二年四月二十一日
　　　戊辰宜用辰時
　遣官致祭五嶽五鎮四海四瀆長白山等處歴代帝
　　　王陵寝先師孔子闕里吉等語應照選擇吉期
　遣官前往致祭照例兀喇地方長白山之神遼東廣
　　　寧北鎮醫巫閭山之神混同江北海之神遣官
　　　一員山東濟南府東嶽泰山之神青州府東鎮
　　　沂山之神莱州府東海之神遣官一員陕西西
　　　安府西嶽華山之神鳳翔府西鎮吳山之神四
　　　川成都府江瀆之神遣官一員河南河南府中
　　　嶽嵩山之神南陽府淮瀆之神懐慶府濟瀆之
　　　神遣官一員湖廣衡州府南嶽衡山之神遣官
　　　一員山西渾源州北嶽恒山之神平陽府霍州
　　　中鎮霍山之神蒲州西海之神河瀆之神遣官
　　　一員浙江紹興府南鎮會稽山之神遣官一員
　　　廣東廣州府南海之神遣官一員河南開封府
　　　太昊伏羲氏陵商髙宗陵周世宗陵河南府漢
　　　光武帝陵宋太祖陵宋太宗陵宋真宗陵宋仁
　　　宗陵遣官一員湖廣衡州府炎帝神農氏陵永
　　　州府帝舜有虞氏陵遣官一員山西平陽府女
　　　媧氏陵商湯王陵遣官一員陕西延安府黄帝
　　　軒轅氏陵西安府周文王陵周武王陵周成王
　　　陵周康王陵漢髙祖陵漢文帝陵漢宣帝陵唐
　　　髙祖陵唐太宗陵唐憲宗陵唐宣宗陵後魏文
　　　帝陵遣官一員山東兖州府少昊金天氏陵帝
　　　堯陶唐氏陵先師孔子闕里遣官一員直𨽻大
　　　名府顓頊高陽氏陵帝嚳髙辛氏陵商中宗陵
　　　順天府金太祖陵金世宗陵明宣宗陵明孝宗
　　　陵明世宗陵起輦谷地方元太祖陵元世祖陵
　　　遣官一員例有元太祖元世祖在順天府望祭
　　　今此遣官亦在順天府望祭浙江紹興府夏禹
　　　王陵江南江寧府明太祖陵遣官一員遼東廣
　　　寧遼太祖陵遣官一員此十六處應將各部院
　　　衙門送到應差官員職名開列具題恭候
欽㸃差往其差往官員筆帖式由兵部照例給發勘合
　　　可也為此謹
　題本月十三日奉
㫖恩詔内有各直省綠旗兵丁俱應加賞賚一款今各
　省鎮廟等處遣官致祭其賞賚綠旗兵丁之事即著
　致祭官員帶同監賞一次即可完畢不必再差且不
　致重復騷擾驛站若無祭祀省分叧𣲖官員前往這
　所差著查八旗副都統以下叅領以上并各部院衙
　門堂官開列具奏
　　　四月十六日禮部等部尚書(臣/)赫碩色等謹
　題為欽奉
恩詔事(全疏載第三十/六卷賞兵條中)本月二十二日奉
㫖長白山醫巫閭山等處遣覺羅歪三致祭遼太祖陵
　遣殷濟納致祭南海遣馬雲霄致祭顓頊髙陽氏等
　陵遣王臣致祭黄帝軒轅氏等陵遣蔡升元致祭西
　　嶽華山及江瀆等處遣查弼納致祭南鎮會稽山遣
　　拉都渾致祭夏禹王陵及明太祖陵遣周起渭致祭
　　東嶽泰山等處遣孫柱致祭少昊金天氏等陵孔子
　　闕里遣廖騰煃致祭中嶽嵩山等處遣李先復致祭
　　太昊伏羲氏等陵遣明安致祭南嶽衡山遣羅占致
　　祭炎帝神農氏等陵遣陳汝咸致祭女媧氏等陵遣
　　鄒士璁致祭北嶽恒山等處遣李敏啓致祭江西賞
　　賚綠旗兵丁著額爾氣去福建賞賚緑旗兵丁著穆
　　賽去廣西賞賚綠旗兵丁著許廷臣去雲南賞賚綠
　　旗兵丁著瓦哈立去貴州賞賚綠旗兵丁著朱廷柱
　　去餘依議
　
　
　
　
萬夀盛典初集卷十三
　欽定四庫全書
萬夀盛典初集卷十四
　　典禮三(祭告二/)
　　　　五月初十日丙戍昧爽
　欽差致祭官員齊赴禮部領香帛祭文
　御仗分詣直省
　　　　禮部祠祭司為欽奉
　恩詔事禮科抄出本部等部題前事康熙五十二年四
　　　　月十六日題本月二十二日奉
　㫖長白山醫巫閭山等處遣覺羅歪三致祭遼太祖陵
　　遣殷濟納致祭南海遣馬雲霄致祭顓頊髙陽氏等
　　陵遣王臣致祭黄帝軒轅氏等陵遣蔡升元致祭西
　　嶽華山及江瀆等處遣查弼納致祭南鎮㑹稽山遣
　　拉都渾致祭夏禹王陵及明太祖陵遣周起渭致祭
　　東嶽泰山等處遣孫柱致祭少昊金天氏等陵孔子
　　闕里遣廖騰煃致祭中嶽嵩山等處遣李先復致祭
　太昊伏羲氏等陵遣明安致祭南嶽衡山遣羅占致
　祭炎帝神農氏等陵遣陳汝咸致祭女媧氏等陵遣
　鄒士璁致祭北嶽恒山等處遣李敏啓致祭江西賞
　賚綠旗兵丁著額爾氣去福建賞賚綠旗兵丁著穆
　賽去廣西賞賚綠旗兵丁著許廷臣去雲南賞賚綠
　旗兵丁著瓦哈立去貴州賞賚綠旗兵丁著朱廷柱
　去餘依議欽此欽遵到部隨劄欽天監叧選得五月
　　　初十日寅時吉等語相應知㑹𣲖往致祭官員
　　　於初九日齋戒一日初十日早俱齊集本部領
　　　香帛祭文
御仗纛牌傘等項前徃致祭可也
　　　頭等侍衛覺羅歪三之兀喇地方及遼東祭長
　　　白山之神北鎮醫巫閭山之神混同江北海之
　　　神
　　　副都統馬雲霄之廣東祭南海之神
　　　内閣侍讀學士查弼納之陕西四川祭西嶽華
　　　山之神西鎮吳山之神江瀆之神
　　　内閣侍讀拉都渾之浙江祭南鎮㑹稽山之神
　　　吏部左侍郎孫柱之山東祭東嶽泰山之神東
　　　鎮沂山之神東海之神
　　　兵部左侍郎李先復之河南祭中嶽嵩山之神
　　　淮瀆之神濟瀆之神
　　　通政司左通政兼叅領羅占之湖廣祭南嶽衡
　　　山之神
　　　太常寺卿李敏啓之山西祭北嶽恒山之神中
　　　鎮霍山之神西海之神河瀆之神
　　　閒散大臣殷濟納之遼東祭遼太祖陵
　　　副都統王臣之近畿祭顓頊高陽氏陵帝嚳高
　　　辛氏陵商中宗陵金太祖陵金世宗陵明宣宗
　　　陵明孝宗陵明世宗陵在順天府望祭元太祖
　　　陵元世祖陵
　　　内閣學士兼禮部侍郎蔡升元之陕西祭黄帝
　　　軒轅氏陵周文王陵周武王陵周成王陵周康
　　　王陵漢髙祖陵漢文帝陵漢宣帝陵唐髙祖陵
　　　唐太宗陵唐憲宗陵唐宣宗陵後魏文帝陵
　　　日講官起居注翰林院侍講學士周起渭之浙
　　　江江南祭夏禹王陵明太祖陵
　　　户部右侍郎廖騰煃之山東祭少昊金天氏陵
　　　帝堯陶唐氏陵先師孔子闕里
　　　左副都御史明安之河南祭太昊伏羲氏陵商
　　　高宗陵周世宗陵漢光武帝陵宋太祖陵宋太
　　　宗陵宋真宗陵宋仁宗陵
　　　通政司右叅議陳汝咸之湖廣祭炎帝神農氏
　　　陵帝舜有虞氏陵
　　　内閣學士兼禮部侍郎鄒士璁之山西祭女媧
　　　氏陵商湯王陵
　　　祭長白山文
　　　維康熙五十二年嵗次癸巳　月　　朔越
　　　日
皇帝遣頭等侍衛覺羅歪三致祭於
　長白山之神曰維　神天作崇高地鍾靈異發祥有
　　　自延祚無疆朕纘受鴻圖撫臨區宇殫思上理
　　　夙夜勤求惟日孜孜不遑暇逸兹御極五十餘
　　　年適當六旬初屆所幸四方寧謐百姓乂和稼
　　　穡嵗登風雨時若維庶徴之協應爰羣祀之䖍
　　　修特遣耑官式循舊典兾益贊雍熙之運尚永
　　　貽仁夀之休俯鑒精忱用垂歆格
　　　祭北鎮醫巫閭山文
　　　維康熙五十二年嵗次癸巳　月　　朔越
　　　日
皇帝遣頭等侍衛覺羅歪三致祭於
　北鎮醫巫閭山之神曰維　神永障遼陽肇封虞代
　　　靈威有赫作鎮北方朕纘受鴻圖撫臨區宇殫
　　　思上理夙夜勤求惟日孜孜不遑暇逸兹御極
　　　五十餘年適當六旬初屆所幸四方寧謐百姓
　　　乂和稼穡嵗登風雨時若維庶徴之協應爰羣
　　　祀之䖍修特遣耑官式循舊典兾益贊雍熙之
　　　運尚永貽仁夀之休俯鑒精忱用垂歆格
　　　祭北海文
　　　維康熙五十二年嵗次癸巳　月　　朔越
　　　日
皇帝遣頭等侍衛覺羅歪三致祭於
　北海之神曰維　神靈協天池位尊北陸羣生永頼
　　　大澤無涯朕纘受鴻圖撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之運尚永貽
　　　仁夀之休俯鑒精忱用垂歆格
　　　祭南海文
　　　維康熙五十二年嵗次癸巳　月　　朔越
　　　日
皇帝遣副都統馬雲霄致祭於
　南海之神曰維　神徳協離明功髙長養永資廣利
　　　流潤炎荒朕纘受鴻圖撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之運尚永貽
　　　仁夀之休俯鑒精忱用垂歆格
　　　祭西嶽華山文
　　　維康熙五十二年嵗次癸巳　月　　朔越
　　　日
皇帝遣内閣侍讀學士查弼納致祭於
　西嶽華山之神曰維　神少昊儲精崑崙競秀祥流
　　　仙掌澤布靈池朕纘受鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之運尚
　　　永貽仁夀之休俯鑒精忱用垂歆格
　　　祭西鎮吳山文
　　　維康熙五十二年嵗次癸巳　月　　朔越
　　　日
皇帝遣内閣侍讀學士查弼納致祭於
　西鎮吳山之神曰維　神秀秉金天功齊華嶽靈威
　　　有赫作鎮西方朕纘受鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭江瀆文
　　　維康熙五十二年嵗次癸巳　月　　朔越
　　　日
皇帝遣内閣侍讀學士查弼納致祭於
　江瀆之神曰維　神岷山導源南國作紀百川並納
　　　九泒同歸朕纘受鴻圗撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭南鎮會稽山文
　　　維康熙五十二年嵗次癸巳　月　　朔越
　　　日
皇帝遣内閣侍讀拉都渾致祭於
　南鎮會稽山之神曰維　神秀挺越山功施浙水靈
　　　威有赫作鎮南方朕纘受鴻圖撫臨區宇殫思
　　　上理夙夜勤求惟日孜孜不遑暇逸兹御極五
　　　十餘年適當六旬初屆所幸四方寧謐百姓乂
　　　和稼穡嵗登風雨時若維庶徴之協應爰羣祀
　　　之䖍修特遣耑官式循舊典兾益贊雍熙之治
　　　尚永貽仁夀之休俯鑒精忱用垂歆格
　　　祭東嶽泰山文
　　　維康熙五十二年嵗次癸巳　月　　朔越
　　　日
皇帝遣吏部左侍郎孫柱致祭於
　東嶽泰山之神曰維　神名著岱宗位尊喬嶽發生
　　　庶類膏澤東維朕纘受鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭東鎮沂山文
　　　維康熙五十二年嵗次癸巳　月　　朔越
　　　日
皇帝遣吏部左侍郎孫柱致祭於
　東鎮沂山之神曰維　神望配岱宗澤流海國靈威
　　　有赫作鎮東方朕纘受鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭東海文
　　　維康熙五十二年嵗次癸巳　月　　朔越
　　　日
皇帝遣吏部左侍郎孫柱致祭於
　東海之神曰維　神秀唘扶桑祥徴析木百川向若
　　　萬壑朝宗朕纘承鴻圖撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭中嶽嵩山文
　　　維康熙五十二年嵗次癸巳　月　　朔越
　　　日
皇帝遣兵部左侍郎李先復致祭於
　中嶽嵩山之神曰維　神宅土居中極天表峻儲精
　　　二室被徳羣生朕纘承鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭淮瀆文
　　　維康熙五十二年嵗次癸巳　月　　朔越
　　　日
皇帝遣兵部左侍郎李先復致祭於
　淮瀆之神曰維　神源導胎簪泒分桐柏黄流並乂
　　　潁水同清朕纘承鴻圖撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭濟瀆文
　　　維康熙五十二年嵗次癸巳　月　　朔越
　　　日
皇帝遣兵部左侍郎李先復致祭於
　濟瀆之神曰維　神隠見分流潔清秉徳安瀾千里
　　　沛澤羣生朕纘承鴻圖撫臨區宇殫思上理夙
　　　夜勤求惟日孜孜不遑暇逸茲御極五十餘年
　　　適當六旬初屆所幸四方寧謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭南嶽衡山文
　　　維康熙五十二年嵗次癸巳　月　　朔越
　　　日
皇帝遣通政司左通政兼叅領羅占致祭於
　南嶽衡山之神曰維　神表正離宫綱維南紀靈鍾
　　　岣嶁秀挺祝融朕纘承鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭北嶽恒山文
　　　維康熙五十二年嵗次癸巳　月　　朔越
　　　日
皇帝遣太常寺卿李敏啓致祭於
　北嶽恒山之神曰維　神標鎮冀方鍾靈北陸綱維
　　　坤軸拱衛神京朕纘承鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之
　　　䖍修特遣耑官式循舊典兾益贊雍熙之治尚
　　　永貽仁夀之休俯鑒精忱用垂歆格
　　　祭中鎮霍山文
　　　維康熙五十二年嵗次癸巳　月　　朔越
　　　日
皇帝遣太常寺卿李敏唘致祭於
　中鎮霍山之神曰維　神徳配嵩髙位侔衡嶽靈威
　　　有赫作鎮中邦朕纘承鴻圖撫臨區宇殫思上
　　　理夙夜勤求惟日孜孜不遑暇逸兹御極五十
　　　餘年適當六旬初屆所幸四方寧謐百姓乂和
　　　稼穡嵗登風雨時若維庶徴之協應爰羣祀之䖍
　　　修特遣耑官式循舊典兾益贊雍熙之治尚永
　　　貽仁夀之休俯鑒精忱用垂歆格
　　　祭西海文
　　　維康熙五十二年嵗次癸巳　月　　朔越
　　　日
皇帝遣太常寺卿李敏唘致祭於
　西海之神曰維　神廣納坎流長涵兊澤百川永奠
　　　萬寳告成朕纘承鴻圖撫臨區宇殫思上理夙
　　　夜勤求惟日孜孜不遑暇逸茲御極五十餘年
　　　適當六旬初屆所幸四方寜謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭河瀆文
　　　維康熙五十二年嵗次癸巳　月　　朔越
　　　日
皇帝遣太常寺卿李敏唘致祭於
　河瀆之神曰維　神泒衍星源精符雲漢百川咸納
　　　四瀆稱宗朕纘承鴻圖撫臨區宇殫思上理夙
　　　夜勤求惟日孜孜不遑暇逸兹御極五十餘年
　　　適當六旬初屆所幸四方寜謐百姓乂和稼穡
　　　嵗登風雨時若維庶徴之協應爰羣祀之䖍修
　　　特遣耑官式循舊典兾益贊雍熙之治尚永貽
　　　仁夀之休俯鑒精忱用垂歆格
　　　祭太昊伏羲文(歴代帝/王文同)
　　　維康熙五十二年嵗次癸巳　月　　朔越
　　　日
皇帝遣左副都御史明安致祭於
太昊伏羲氏曰自古帝王繼天出治建極綏猷莫不澤
　　　被生民仁周寰宇朕躬膺寳厯仰紹前徽夙夜
　　　孜孜不遑暇逸兹御極五十餘年適當六旬初
　　　屆所幸四方寜謐百姓乂和稼穡嵗登風雨時
　　　若維庶徴之協應爰羣祀之䖍修特遣耑官式
　　　循舊典兾益贊雍熙之治尚永貽仁夀之休俯
　　　鑒精忱用垂歆格
　　　祭先師孔子文
　　　維康熙五十二年嵗次癸巳　月　　朔越
　　　日
皇帝遣户部右侍郎廖騰煃致祭於
　先師孔子曰仰惟　先師徳符三極道冠百王集羣
　　　聖之大成垂萬世之至教朕髙山仰止嚮往維
　　　　殷夙夜孜孜不遑暇逸兹御極五十餘年適當
　　　　六旬初屆所幸四方寜謐百姓乂和稼穡嵗登
　　　　風雨時若維庶徴之協應爰羣祀之䖍修特遣
　　　　耑官式循舊典兾益贊雍熙之治尚永貽仁夀
　　　　之休俯鑒精忱用垂歆格
　　　　(臣/)聞至治馨香感於神明黍稷非馨明徳惟馨
　　　　盖王者德業隆盛治道光昌而後郊焉天神格
　　　　廟焉人鬼享幽明合漠之故非偶然也粤稽皇
　　　　古以来國有大慶則有告祭之禮其廵狩征伐
　　　　望禋類禡不在慶典至於常星不見之夜祥光
　　　　照室之期肇修祀典天地交通神人和恱史冊
　　　　所傳未之有也我
　皇上道侔天地化洽神人咸五帝登三王文徳武功被
　　　　四表而格上下平時敬
天尊
祖每逢祀典必躬必親懐柔百神及河喬嶽
　幸曲阜則躬奠孔林
　幸會稽則親祭大禹羣祀咸修萬靈和協休哉至治久
　　　　矣光於神明矣茲
　萬夀六旬普天率土莫不喁喁向風以身際太平躬逢
　　　　盛事歡欣鼓舞於光天化日之下民氣恱和至
　　　　此而極以是而交於神明其感格當更有出於
　　　　黍稷馨香之外者乃際此昌期
　特修祀典因禮臣之請而
天地
太廟社稷
　命大臣而行禮因
　恩詔之頒而五嶽五鎮四海四瀆歴代帝王先師闕里
　遣重臣而分祭燔蕭灌鬯感格隂陽玊帛犧牲交馳海
　　　　宇凡兹承祭諸臣莫不仰體
　聖心寅恭肅穆以供乃事煌煌鉅典可不謂隆歟有唐
　　　　開元肇興聖節亦有報賽之文然黄冠土鼓僅
　　　　息田夫沈貍疈辜未全古法賽白帝豈如祭
天地
祖宗之隆報田祖豈如祭名山大川歴代帝王之重所謂
　　　　上明元天光啟大聖下彰皇化垂裕無窮以今
　　　　視昔規模大小豈得並論哉至若禮臣議奏不
　　　　過循例将應遣官員列名上請已耳
　皇上以監賞之事即寄之致祭之官差遣不致重複郵
　　　　傳免於繹騷一祀事也而恤兵愛民規畫盡善
　　　　於以知
　聖天子沖穆之衷運六合於一心涵萬幾於宥密故隨
　　　　所措施凡有禆於民者無不兼舉而並行之敬
　　　　神即以勤民諴民因以凝休由是而錫眉夀介
　　　　繁祉
　　垂拱萬年與天無極豈非人和神恱之所必至哉
　
萬夀盛典初集卷十四
　欽定四庫全書
萬壽盛典初集卷十五
　　典禮四(詔頒/  一)
　　　　康熙五十二年三月十八日乙未
　皇上六十萬壽御殿受朝賀禮畢
　特頒
　恩詔
　駕還宫諸臣隨
　詔出天安門外宣讀奉
天承運
　皇帝詔曰朕五十餘年上畏下懼以敬以誡覃思上理
　　且以一心對越
上帝未嘗瞬息稍懈賴
旻穹之孚祐
祖宗之䕃庇邇來國家蓄積有餘民間年歲頗豐朕以凉
　　德勉思
列聖體大順公慮患操心敷景運於休期𢎞基業於光顯
　　夙夜冰兢宵旰靡遑屈指春秋年屆六旬矣覽自秦
　　漢以下稱帝者一百九十有三享祚綿長無如朕之
　　久者朕之虛薄良深歉仄何敢少有倦怠有負孜孜
　　圗治之初心况在位久者始勤終忽往往不能垂令
　　名於後所以乾惕之懷彌殷深危之念愈切兼之承
　　平嵗久幅員日廣户口漸增風俗益薄朕與臣鄰夙
　　夜在茲以剛徤中正惇大成裕謙尊有終持盈保泰
　　猶恐未能豈自滿假少有逸豫朕以天下爲心天下
　　當亦體朕之衷各矢藎誠皆敦孝敬型仁講讓守己
　　奉公務勤職業官僚胥勸人士奮興使遐邇之均被
　　小大之咸周以享昇平之福此非朕之德乃
天地
祖宗之賜今朕式慰中外臣民之請博考典禮大沛膏澤
　　用稱朕躋世於仁壽之至意所有應行事例開列於
　　後
　　一五嶽四瀆等祀應遣官致祭著照舊例舉行
　　一歴代帝王陵寢先師孔子闕里應遣官致祭著察
　　例舉行
　　一凡嶽鎭海瀆廟宇有傾頽者該地方官估計價値
　　具奏修葺以昭誠敬
　　一歴代帝王陵寢有毁壞者該督撫察明具奏修葺
　　一
陵寢官員兵丁執事人等俱加恩賜
　　　一自王以下宗室覺羅十五歲以上者俱加恩賜
　　　一内外大小各官除各以現在品級已得封贈外凡
　　　陞級及改任者著照新銜封贈
　　　一在京滿漢文官四品以上在外三品以上武官在
　　　京在外二品以上各送一子入監讀書
　　　一在京滿漢文官五品以下在外文官四品以下在
　　　京武官三品以下在外武官亦三品以下俱各加一
　　　級
　一内外文武官員除大計軍政處分外現在議革議
　降議罰戴罪住俸等項各該衙門悉與奏明寬宥
　一凡文武官員現在勅督撫提問究擬者盡與豁免
　一内外降級罰俸等官俱著開復調用者仍照原議
　調用
　一先年出征人内有功牌應得官者除抵軍罪外其
　守雲南城及在隴州控告不准敘功人等所存無幾
　今皆老邁不能効力兹遇覃恩著兵部查明仍行補
　敘
　一昔年存亡之秋在在用兵朕所親歴今雖承平而
　武備不可不謹故時加訓練八旗兵丁盡已精銳兹
　特大沛恩賜䕶軍校前鋒及䕶軍各賞給一年錢糧
　撥什庫披甲人各賞半年錢糧外省駐防之兵亦照
　此例
　一年尚未老傷廢辭職官員及傷廢退甲兵丁酌給
　錢糧米石
　一滿洲兵丁原係披甲効力行間因疾病年老閒住
　者著察加恩賜
　一各直省緑旗兵丁俱應加賞賚著議奏
　一海宇承平已久户口日繁地畞竝未加廣宜施寛
　大之恩共享恬熙之樂嗣後直隷及各省地方官遇
　編審之期察出增益人丁止將實數另造淸冊奏聞
　其徴收錢糧但據康熙五十年丁冊定爲常額續生
　人丁永不加賦仍不許有司於造冊之時藉端需索
　用副朕休飬生息之意
　一天下地丁錢糧旣沛恩澤於三年内悉予豁免其
　自京城及各省房地租稅多係貧民賃僦官地棲身
　營業宜併蠲恤以覃恩惠著察明京城内併各省每
　年地租額數於康熙五十三年豁免一年其歴年逋
　欠若干一并察明免其追補
　一八旗滿洲䝉古漢軍兵丁及内扎薩克喀爾喀等
　䝉古年七十八十九十以上者分别賞賚至百歲者
　題明給與建坊銀兩
　一軍民年七十以上者許一丁侍養免其雜𣲖差役
　八十以上者給與絹一疋綿一斤米一石肉十斤九
　十以上者倍之至百歲者題明給與建坊銀兩
　一督撫係封疆大吏地方利弊聞見必真凡關係籌
　餉節用裨益兵民事宜如有確見著據實條奏果屬
　可行著有成效卽從優擢用
　一督撫題補各官原從地方需才起見或受任之後
　有行事乖張貪縱虐民者該督撫不時體訪據實叅
　奏勿得以曾經保舉瞻顧偏徇如故爲隱庇别經發
　覺将該督撫一幷從重治罪
　一地方大小官員當以仁慈爲本妄聼奸民揑詞誣
　告以致陷害良民其害更甚於貪如各省督撫以下
　及有司官員有濫受詞狀貽害善良者事覺定從重
　治罪
　一各處關差如有將不應納稅之物額外横征差役
　四出分踞津隘擾害商民者該督撫題叅若不行題
　叅事情發覺一併從重治罪
　一雜𣲖項款永行禁革以安民生該督撫嚴察禁革
　如有仍前濫征者或經叅奏或被發覺定行從重治
　罪
　一濫動重刑舊有嚴禁有司官員有因小事輙行夾
　訊竝違例妄用非刑者該督撫即行察叅具奏從重
　治罪
　一恤兵原以爲民兵丁專賴糧餉養生天下兵餉皆
　不實給以致兵不精銳且至失所應嚴行申飭著各
　督撫提鎮不時稽查禁革如有仍前虛冒扣尅不實
　行支給者定行從重治罪
　一國子監監生免坐監一箇月
　一各省儒學以正貢作恩貢次貢作歲貢
　一地方有山林隱逸懷才抱德之士著該督撫核實
　具奏酌與録用
　一滿漢孝子順孫義夫節婦該管官細加諮訪確具
　事實奏聞禮部核實以憑旌表
　一除革職降級休致囘籍外地方人才果有才行著
　聞及學問優長者著該督撫核實具奏
　一罰贖積穀原以備賑冬月嚴寒恐鰥寡孤獨貧民
　無以爲生著直隷各省督撫責令有司官將積穀酌
　量賑濟毋令奸民假冒支領
　一各處養濟院所有鰥寡孤獨及殘疾無告之人有
　司留心以時養贍母致失所
　一天下驛逓苦累凡乘傳員役騷擾驛逓者著該督
　撫立行叅奏如有容隱一幷治罪
　一各省㑹設兵處所有等奸民假充兵丁溷入營内
　夥告夥証拖累小民甚有借通賊爲名抄掠殷實尤
　爲大害該將軍督提鎭將嚴行約束務絶害端如有
　隱徇不究一體從重處治
　一各地方有豪紳劣衿衙胥積蠧或免本身田地差
　徭或包攬他人田地徭丁代爲規避偏累窮民莫此
　爲甚該督撫行各地方官秉公嚴察如有此等情弊
　重加懲處
　一官役犯贓罪應至死與不至死者俱免罪仍革職
　革役追贓永不敘用
　一凡有叛逆殺死人強盜等罪牽連對質候審監禁
　人犯在獄年久恐無辜致死該部院直省督撫確審
　如無憑質對情可矜疑者即行奏請釋放
　一凡應追贓私察果家産盡絶力不能完者槩與豁
　免母得株連親族
　一凡強盜雖同夥殺人本人未經下手者自行投首
　准與免罪
　一各處盜賊或爲飢寒所累或爲貪官所廹實有可
　憫如能改過就撫者准赦其罪
　一除謀殺故殺外如原無仇隙偶因一時忿激相毆
　傷重致死者將兇犯免死決杖一百照例追銀四十
　兩給付死者家屬
　一凡官吏兵民人等有犯除謀反叛逆子孫殺祖父
　父母内亂妻妾殺夫告夫奴婢殺家長殺一家非死
　罪三人採生折割人謀殺故殺蠱毒魘魅毒藥殺人
　強盜妖言十惡等眞正死罪不赦外及修造宫殿陵
　寢工程不固冒破錢糧製造戰船軍器等項不堪靡
　費錢糧軍機獲罪貪官衙役犯贓監守自盜冒借官
　庫銀兩侵盜漕糧科塲罪案關係河道漕運一應情
　罪俱不准赦騷擾驛逓奸細光棍誣告叛逆放火因
　奸致死人命罪犯亦在不赦别項死罪俱减一等内
　有鬭毆殺人者仍照例追銀四十兩給付死者之家
　其餘自康熙五十二年三月十八日昧爽以前已發
　覺未發覺己結正未結正咸赦除之有以赦前事訐
　告者以其罪罪之
　於戲錫民以福爲皇極得壽之徴御衆以寛乃萬國
　咸寧之本布告天下咸使聞知
　　　是月十六日禮部尚書(臣/)赫碩色等謹
　奏爲禮儀事康熙五十二年三月十八日恭遇
皇上六旬大慶頒
詔天下和碩親王以下文武大臣官員進
　表行禮儀注是日黎明鴻臚寺官將安置
詔書黃案陳設於
　太和殿内東旁又設黄案一於
　丹陛上正中間又設置
　表黃案一於置
詔案次捧
詔雲盤黃傘俱在
　丹墀下竢立香亭龍亭陳於
　午門前又設高臺置香案於金水橋前内閣大臣捧
詔書
　表文安置於
　太和殿内所設各黃案上
皇上陞殿
御寶座和碩親王以下文武大臣官員進
　表行
　慶賀禮畢内閣大臣請捧
詔書出於
　太和殿簷下授於禮部堂官禮部堂官跪受由中堦
　　　左旁降安置於
　丹陛黃案上行一跪三叩頭禮鑾儀衞鳴贊官贊鳴
　　　鞭三下
皇上囘宫諸王貝勒貝子公等各散禮部司官一員進
　　　跪捧
詔書降階捧雲盤官跪接安置雲盤内捧盤起張蓋黃
　　　傘由中路稍旁出
　太和門外丹墀下又司官一員跪接捧出
　午門外自龍亭前北向跪安置畢行三叩頭禮校尉
　　　等擡香亭在前龍亭在後作樂文武大臣官員
　　　隨
詔書至
　天安門外金水橋前安置香亭龍亭請
詔官一員行一跪三叩頭禮由龍亭内捧出置高臺黃
　　　案上鴻臚寺贊禮官贊齊集各官排班宣
詔官登臺西向立鴻臚寺官贊有
制衆北向跪宣
詔官宣讀滿漢
詔書畢衆就跪行三叩頭禮再行二跪六叩頭禮畢俱
　　　散禮官安置
詔書於龍亭内校尉擡自
　大清門出至禮部衙門月臺上安置於向闕所設案
　　　上供香燭禮部堂司官員行三跪九叩頭禮畢
　　　刋刻
詔書頒行天下爲此具
　奏本日奉
㫖知道了
　　　四月初二日己酉分遣滿漢官齎
詔頒行天下
　　　直省齎
詔官員
　　　直隷
　　　　内閣中書楊柱
　　　江南省
　　　　内閣中書費揚古
　　　福建省
　　　　内閣中書庫爾禪
　　　浙江省
　　　　内閣中書翁翮
　　　江西省
　　　　内閣中書富海
　　　湖廣省
　　　　禮部筆帖式六十四
　　　河南省
　　　　行人司行人王肅章
　　　山東省
　　　　翰林院筆帖式關保
　　　山西省
　　　　禮部筆帖式馬爾濟
　　　四川省
　　　　起居注筆帖式逹普哈
　　　廣東省
　　　　内閣中書薩爾泰
　　　廣西省
　　　　内閣中書巴爾圖
　　　貴州省
　　　　行人司行人褚泰
　　　陜西省
　　　　翰林院筆帖式巴勒
　　　雲南省
　　　　内閣中書巴顔泰
　　　總漕
　　　　内閣中書鼐滿岱
　　　總河
　　　　翰林院筆帖式六格
　　　朝鮮國頒
詔官員
　　　正使頭等侍衞儀度額眞阿齊圗
　　　副使䕶獵總管穆克登
　　　　五官司厯何國柱
　　　　六品通官德宜
　　　　六品通官桑格
　　　　六品通官二格
　　　　七品通官袁喜
　　　(臣/)等伏讀
詔書仰見我
皇上博施濟衆之心如天地之無不覆載如日月之無
　　　不照臨如和風甘雨之無不披拂所謂光被四
　　　表格於上下者何以加兹夫帝典備載於虞書
　　　王命時陳於周誥然渾噩之初未為詳備漢始
　　　稱詔中分四品其恩澤寛大之令要皆隨事立
　　　名因時間發凡重祠敬祭禮賢賜爵養老䘏孤
　　　貸貧讞獄或因災𤯝而肆赦或遇凶歉而蠲除
　　　偶一舉行即稱盛事自是而降詔令愈繁則實
　　　惠愈少故稱漢初爲最然司馬遷於高景之詔
　　　皆不書惟於文帝詔皆稱上曰以其出於帝之
　　　實意也我
皇上以實心行實惠仁至而義盡德周而恩溥固已度
　　　越漢文而量之廣逺巍乎煥乎則與帝典王言
　　　後先同揆今
詔㫖所頒修葺祠墓遣官致祭崇祀典也加恩宗室親
　　　親也錫封賜䕃廣孝慈也加級奨勞也開俸復
　　　級宥小過也䘏軍功給兵賞重武備也嚴雜𣲖
　　　禁濫刑察牽連止誣奸重民命也除天下之全
　　　租貸積年之逋稅免日增之户口重民生也市
　　　㕓則减嵗額關梁則禁煩科惠商賈也勅督撫
　　　戒官吏崇實政也設特科增貢監訪隱逸勵人
　　　材也建百歲之綽楔賜高年之粟帛七十者許
　　　一丁侍飬免其差役飬老也申飭養濟院惠煢
　　　獨也矜不赦恕無辜計罪輕重悉加除宥廣好
　　　生與愚賤相更始也凡此一日之告令實兼千
　　　百代未備之敷施一時之恩膏實𢎞億萬年無
　　　窮之休養隋王通所云其志也博其言也典淵
　　　黙負扆而澤盈宇宙者也臣等幸際
昌明其踴躍懽忭寧有涯哉所有直省督撫及外藩諸
　　　臣謝
　恩疏其遵照成格止報奉
　詔日期者不錄餘或抒誠頌掦或代庶僚及耆老士民
　　　　兵弁
　　題謝間錄數章垂之奕禩亦以徴一時臣民慶戴鼓
　　　　舞之休風云
　
　
　
　
　
　
　
　
　
　
萬壽盛典𥘉集卷十五
　欽定四庫全書
萬壽盛典初集卷十六
　　典禮四(詔頒/  二)
　　　　　總督湖廣等處地方軍務兼理糧餉兵部右
　　　　　侍郎兼都察院右副都御史世襲拖沙喇哈
　　　　　番紀錄二次臣額倫特謹
　　題爲
　聖壽無疆
　皇恩普被詳請代
　　題恭謝
　天恩事據湖北布政使司布政使李錫會同陞按察使
　　　　仍管湖北糧儲道事張文燦詳稱欽惟我
　皇上道際域中澤流方外一中允執千官仰有道之
　聖人六位時成萬國瞻太平之
　天子
　丹綸布而命官咨岳籲俊升賢人人得効微長庶績熙
　　　而治定功成禮明樂備事事咸登上理古今極
　　　盛史冊希聞(職/)等自揣庸材未足分猷
聖世忝居要職竊慙縻祿
熙時兹於康熙五十二年三月十八日恭遇
皇上六旬正誕方隨班遥祝敬效華封而重巽以
　　　頒忽從
　金闕臣民喜溢内外歡騰職等仰荷
覃恩推封所自幷䝉
異數錫䕃後人聞
寵命之自天媿輕埃之益嶽伏願我
皇上膺鴻圖於有永與天地同其久長迓
景命於無疆與山河竝其流峙(職/)等感激微誠無由上
　　　逹伏乞俯賜會疏代
　題又據武昌道金祖誠曁湖北驛鹽上下荆南各道
　　　率各府㕔州縣等詳稱欽惟我
皇上中和立極參贊操權調玉燭以乘時八表陽和普
　　　被握璿璣而撫運九天湛露𢎞敷茲奉到康熙
　　　五十二年三月十八日欽頒
萬壽恩詔(職/)等深慙謭劣會際昇平忝荷
貤封喜光前之廣及叨䝉增秩幸品級之忽加而且議
　　　革議降之員均予寛宥住俸罰俸之案獲邀註
　　　銷未展寸長先承
曠典惟願歛箕疇之五福暢洽
昌期集華祝之三多瀰淪
壽域於以鞏
皇圖於億禩更兼卜
聖算於萬年矣理合聯銜具詳乞會疏代
　題等情又據臣標中軍副將丁沂中左右三營遊擊
　　　守備千把總等撫標中軍遊擊右營遊擊左右
　　　營守備千把總等詳稱欽惟我
皇上文德崇隆武功赫濯靖妖氛於不作處異域者罔
　　　不來同登蔀屋於雍熙游康衢者悉皆順則平
　　　成介福清晏呈祥兹欽奉康熙五十二年三月
　　　十八日
萬壽恩詔
聖世何資捍禦而封䕃及於武臣太平豈事干戈而品
　　　秩增於将弁
寵榮普被報稱未能伏願我
皇上膺圖御宇旣合千八百國爲一家累洽重熙更綿
　　　億萬斯年於有永(職/)等感謝之心末由上達伏
　　　乞代
　題等情又據湖北闔屬生員劉銘祖等呈稱欽惟我
皇上重道崇儒彩煥辟雍之地右文作士光昭
仁壽之天蓋典遇非常則學校雲蒸霞起而
恩逢特沛斯章縫茅拔茹連
萬壽加科多士已彚征而論秀
六旬恩詔耆儒尤次第以聯登正貢作恩旣不壅於先
　　　進次貢作嵗更不滯於後來真千載之竒逢實
　　　一時之
異數羣情感激難達
宸聰恭請代
　題叩謝
天恩等情又據各屬耆民陳九萬等呈稱伏思我
皇上功邁唐虞
壽同天地垂裳五十二載養老頻仍爲法億萬斯年
恩膏疊沛七十以至耄耊衣帛食肉大賚攸同百年特
　　　重期頤發帑
賜金建坊獨異游無疆之
壽域樂有道之風光扶杖陳詞叩請代
　謝等情又據各屬里民蕭天錫等呈稱人安耕鑿皆
　　　由
帝德之高深時樂雍熙實出
皇仁之廣運恭遇
聖主六旬正誕
萬壽恩綸户口滋生賦不加而民日衆窮黎有養田未
　　　力而食已敷關津嚴額外之征里井禁雜加之
　　　𣲖表揚節孝諮訪山林庶獄生全地租豁免到
　　　處光天化日無非厚澤深仁遥睇
九閽惟呼
萬壽輿情莫逹仰請代
　題等情又據各營兵丁萬得勝等呈稱竊惟執殳荷
　　　戈生際太平之世卧弓韜甲渾忘熙皥之風坐
　　　糜
天府之金錢已屬千秋難遇復受
皇家之賞賚尤䝉
萬壽殊恩虛冒絶夫行間實惠霑夫士伍惟願太平有
　　　象
聖壽無疆
恩膏與江漢同流
德位共岡陵永峙合詞公懇籲謝
天恩等情各詳呈到(臣/)據此欽惟我
皇上德普如天
恩深浹地欣逢
六旬萬壽徧敷九有
恩綸内外臣工邀
異數而加級封蔭文武士子際
昌時而廣額開科寛使過之
𢎞仁釋可宥之成讞徴賢養老賞士蠲丁無一人不䝉
　　　其
恩無一物不得其所除湖南各官民人等懇
　謝情由已經偏沅撫臣潘宗洛會疏代
　題外兹據湖北布政使李錫曁合屬文武官員幷士
　　　民兵丁人等各具詳到(臣/)懇
　題謝
恩事屬群情感戴(臣/)不敢壅於
上聞謹會同湖廣撫臣劉殿衡合詞代
　題伏乞
皇上睿照施行爲此謹
　題
　　　　廵撫直隷等處地方管轄紫荆密雲等關隘
　　　　贊理軍務督理糧餉兵部右侍郎兼都察院
　　　　右副都御史(臣/)趙宏燮謹
　題爲呈請代題恭謝
天恩事欽惟我
皇上功高五帝德邁三王
御極五十二年治臻上理加恩億千萬國化洽時雍恭
　　　遇
聖壽六旬普天同慶
特頒詔款廣布
恩綸文武臣工咸沐非常之異數兵丁耆老均霑格外
　　　之𢎞施至若崇祀典蠲租賦敬天勤民之心彌
　　　久而彌深重學校宥罪愆尚德緩刑之政盡美
　　　而盡善且於
聖天子壽域𢎞開之日適龍興寺工程完竣之時
御匾甫懸
宸翰輝煌於寶刹天心遂應甘霖旋沛於春畦民欣含
　　　鼓世慶恬熙四海九州咸樂太平之有象黃童
　　　白叟永賡
仁壽於無疆兹據保定等各府屬紳衿士民紛紛具詞
　　　公懇由道府宋起等呈請代
　題恭謝
天恩前來事出士民感戴真誠不敢壅於
上聞爲此謹
　題
　　　　廵撫偏沅等處地方提督軍務兼理糧餉都
　　　　察院右副都御史(臣/)潘宗洛謹
　題爲
仁壽齊天
恩膏沛地詳請代
　題恭謝
天恩事據湖南布政使司布政使阿琳按察使司按察
　　　使王朝恩詳稱欽惟我
皇上聖神文武睿知聰明
至德𢎞敷五十二年太和翔洽
仁恩廣被百千萬國教化流行無瑞不臻有施畢善(職/)
　　　等恭逢
聖主身際
熙時受豢養之多年無寸長之報効兹於康熙五十二
　　　年三月十八日恭遇
皇上六旬大慶欽頒
萬壽恩詔臣工士庶盡被
恩膏僻壤􁫋陬咸霑
德澤普天同慶率土胥歡(臣/)等仰邀封蔭
異數獨隆沐
九重特予之褒嘉貤於祖父荷
萬壽無疆之𢎞福榮及妻孥更沛寛仁之典載施開復
　　　之
恩寵錫自天報稱無地惟祝我
皇上御萬年之寶厯增億載之璿籌(職/)等感激之心無
　　　由上逹伏乞代
　題等因又據湖南驛鹽糧儲道副使侯惲曁守廵各
　　　道各府㕔州縣等詳稱欽惟我
皇上覆冒同天照臨如日配乾坤而立極巍蕩無名集
　　　功德之大成高深莫測(職/)等欣逢
聖世未報涓埃兹於康熙五十二年三月十八日欽頒
萬壽恩詔旣錫之封典光耀前人復予以進階輝生章
　　　服愆尤畢宥總沐蓋載之寛𢎞開復有條益思
　　　捐糜於踵頂(職/)等感激私衷名言莫罄惟願靈
　　　長之寶祚奏太平於十雨五風頌乾健之
聖躬開壽域於萬年億禩理合聫銜具詳伏乞代
　題恭
　謝等因又據(臣/)標中軍遊擊兼管左營事張騰雲暨
　　　右營遊擊左右營守備千把總等詳稱欽惟我
皇上聖謨廣運大勇𢎞施
廟算布而底定滇黔
天戈臨而澄清朔漠久已八荒咸服四海無波矣(職/)等
　　　虛糜芻豢未効涓埃兹䝉
恩詔寵錫貤封復荷
殊榮倖邀增秩値太平之盛世思報効以何從伏願我
皇上增無量之
聖算綿有永之
皇圖伏懇代
　題恭
　謝等因又據湖南闔屬各學生員潘𢎞圖等呈稱欽
　　　惟我
皇上道貫三才勲彌六合因
萬壽以遴才已屬非常之典毎十年而增試更開無盡
　　　之科兹逢
萬壽恩詔正貢作恩次貢作嵗黌序寒儒頓異青衫之
　　　舊膠庠下士忽邀稽古之榮猗歟
聖世殊恩允矣
熙朝盛事謹聯名具呈公請
　題達等情又據闔屬老民范庭月等呈稱
聖德如天
恩施似海蠲租減賦在在沐雨露之仁養老恤貧人人
　　　荷生成之德自耕桑以至飲啄盡戴
恩膏由耄耋及於期頤屢䝉
賞賜欽頒
萬壽恩綸徧賚綿帛肉米鼓腹而歌
帝德扶杖而頌
仁恩一丁侍養遂左右之扶持百歲建坊慶里門之光
　　　寵年當衰老運際昇平懇乞代
　題恭
　謝等情又據闔屬里民周世臣等呈稱宵衣旰食
聖主刻刻勤民鑿井耕田赤子人人樂業蠲租賑貸頻
　　　年疊下
恩綸薄稅省刑無歲不頒
諭㫖兹逢
聖主六旬大慶欽頒
恩詔普沛
皇仁生長之黎庶永不加丁逋欠之地租查明豁免蠲
　　　盡寰區之賦載寛官地之租賑窮黎於冬月訪
　　　隱逸於潛區寛宥罪人表揚節孝永除雜𣲖禁
　　　止濫刑雨露均霑髙深莫報惟願我
聖主壽同天地福竝岡陵螻蟻微忱懇求上逹等情又
　　　據闔屬兵丁黃永朝等呈稱恭遇欽頒
萬壽恩詔大加賞賚禁止尅冒
天語一宣萬帳得霑實惠帑金廣
賜千軍盡受
殊恩乞代
　題恭
　謝等情到(臣/)據此欽惟我
皇上化協乾坤光同日月
恩膏久洽乎羣倫
德澤彌深於宇内兹逢
萬壽大慶欽頒
恩詔廣沛
皇仁率土䝉
恩普天戴
德爭祝
皇恩於悠久益徵
聖壽之綿長兹據闔屬臣民老人兵丁人等各具詳呈
　　　公請代
　題前來事關羣情感戴不敢壅於
　上聞臣謹會同督臣額倫特恭疏代謝
　聖恩伏乞
　皇上睿照施行謹具
　　題
　知
　
　
　
　
　
　
　
　
　
　
萬壽盛典初集卷十六
　欽定四庫全書
萬壽盛典初集卷十七
　　典禮四(詔頒/  三)
　　　　　廵撫福建等處地方提督軍務都察院右副
　　　　　都御史(臣/)覺羅滿保謹
　　題爲
　聖壽同天
　皇恩如海籲請詳
　　題代
　　謝以逹輿情事據福建布政使司布政使李發甲呈
　　　　詳據福州興化泉州漳州延平建寧邵武汀州
　　　　臺灣九府幷福寧州㑹詳據各縣詳據通省在
　　　　京領賞八十嵗以上老人張獻福郭日新陳萬
　　　　春等在籍領賞候題建坊一百一歲老人李華
　　　　天張岳榮等呈稱福等幸生
　聖世飽食煖衣抱子弄孫不知不識優游於光天化日
　　　之下熙恬於歌衢舞巷之中身享太平之樂至
　　　矣極矣本年恭逄
聖天子六旬大慶福等有赴京叩祝者有在家遥祝者
　　　欽䝉
皇上大沛殊恩在京叩祝者旣已袖滿
　帑金脣霑
　御酒在外遥祝者亦得身披溫軟腹飽肥甘又䝉
諭㫖渙頒令福等教訓里閭共敦孝弟福等䝉此
天恩無可圖報惟願合天下萬國九州億萬老人之壽
　　　爲
皇帝萬萬歲一人之壽不勝踴躍懽呼伏乞轉詳代
　題等情又據通省里民方隆遇等呈爲籲請代
　題恭謝
天恩事本年三月十八日
萬壽恩詔内開一海宇承平已久户口日繁宜施寬大
　之恩共享恬熙之樂嗣後直隷各省地方遇編審之
　期察出增益人丁止將實數另造淸冊奏聞其征收
　錢糧但據康熙五十年丁冊定爲常額續生人丁永
　不加賦仍不許有司於造冊之時藉端需索用副朕
　休養生息之意欽此
恩綸到日兆姓歡呼鑿井耕田鼓舞方深於
帝德食毛踐土輸將敢後於丁男乃户口之日增竟正
　　　供之永定孳生不已賦額無加真小民意外之
殊恩實亘古未聞之
曠典山陬海澨僻壤窮鄉莫不同祝
萬年與天無極伏乞轉詳代
　題等情又據同安縣詳據厦門環海四里里民曾天
　　　祜等呈爲懇賜代
　題恭謝
天恩事竊祜等身戴光天生居窮島依棲王土僦租分
　　　所應輸結搆茅簷逋欠情非得已乃荷
皇恩浩蕩
聖澤𢎞深伏讀康熙五十二年三月十八日
恩詔一款内開一天下地丁錢糧旣沛恩澤於三年内
　悉予豁免其自京城及各省房地租稅多係貧民賃
　僦官地棲身營業宜幷蠲恤以覃恩惠著察明京城
　内幷各省每年地租額數於康熙五十三年豁免一
　年其歴年逋欠若干一幷察明免其追補欽此旣免
　　　明年之正額復蠲歴歲之積逋澤國蒼生同申
　　　華祝海隅赤子共效嵩呼但螻蟻下忱末由自
　　　逹特懇轉詳代
　題等情各詳到司據此該本司布政使李發甲㸔得
　　　世際昇平群頌
一人之有慶時逢泰運共祝
萬壽以無疆喜溢臣民歡騰中外本年三月十八日恭
　　　遇
皇上六旬大慶萬國嵩呼
恩詔渙頒
皇仁遐被賚予周於耄耊賦額定於丁男僦地窮簷尤
　　　邀
聖澤積逋新賦總荷蠲除凡兹子惠之
殊恩遠軼唐虞之盛事一時山陬海澨白叟黃童無不
　　　歡聲雷動叩首輸忱兹據通省各該府州縣詳
　　　據闔省老人里民等環籲詳請代
　題等情前來事關萬民感謝眞情所當據呈轉詳乞
　　　賜代
　題以達輿情等因到(臣/)據此欽惟我
皇上道備髙深治超今古立文武聖神之極四海尊親
　　　受位祿名壽之歸萬邦和會璇圖廣運巽風共
　　　解雨頻施
寶籙光昭華祝與衢謡共進當久道化成之日正
六旬萬壽之期歛多福於
一人沛
覃恩於九有
鳳詔來從天表喜溢臣工星軺馳自日邊歡騰士庶已
　　　備呈其謝悃終莫罄乎名言况夫孝弟力田返
　　　淳風於禮讓乞言憲老追隆治於雍熙扶杖觀
　　　太平
帝錫高年之粟帛躋堂介睂壽人嘗
天府之壺觴乾資始坤資生户口日增億萬天之高地
　　　之厚賦役盡緩二三念廣大之幅員尺地莫非
　　　王土蠲市㕓之租稅千村盡是樂郊凡此
殊恩更爲
異數皆由我
皇上愛民以實而不以名斯致治務本而不務末含哺
　　　鼓腹羣知
帝力之難忘浹髓淪肌共感
皇仁之莫報輿情激切衆志攸同謹代達其眞誠兾仰
　　　邀於
宸鑒從此閩疆日暖益深蒼生激勸之私海嶠波恬永
　　　藉
聖主靈長之福兹據布政使李發甲詳據闔省老人里
　　　民等僉籲代
　題恭謝
天恩前來(臣/)不敢壅於
上聞謹會同閩浙總督(臣/)范時崇合詞具
　題伏乞
睿鑒施行爲此謹
　題
　　　　廵撫貴州兼理湖北川東等處地方提督軍
　　　　務都察院右副都御史(臣/)劉䕃樞謹
　題爲懇請代
　題恭謝
天恩事據貴州布政使司布政使遲炘按察使司按察
　　　使李世仁詳稱欽惟我
皇上德竝乾坤功高宇宙統百千萬國欣戴𢎞仁歴五
　　　十二年漸濡厚澤恭逢
聖壽之初度敬仰
恩綸之特頒禮洽幽明天人恱豫惠周朝野老幼懽呼
　　　地租與丁賦俱蠲閭閻盡遊化日淹滯共𤯝災
　　　竝豁囹圄無泣秋風恤商旅而減征軫戎行而
　　　頒賞羅英拔士不令野有遺賢表善旌良務俾
　　　封堪比户至文臣武弁尤荷
殊恩合裕後光前總霑
異數敷天懽慶率土謳歌本司等謭劣庸材猥邀
盛典旣榮及夫祖考且蔭逮乎妻孥感激難名私衷莫
　　　達伏祈代
　題恭
　謝庶得少展微忱又准貴東道白璜貴西道鄧之琮
　　　移稱欽惟我
皇上堯仁蕩蕩舜德巍巍作
君作師允綏猷乎九有曰富曰壽行錫福於萬方恭遇
大慶之期特頒
覃恩之詔格神尤思重道睦族亦尚引年念切養民蠲
　　　租同減稅而竝舉慮同衛國錄舊共恤勞以兼
　　　施湯網三開眚災必宥虞門四闢潛伏咸收猶
　　　復加惠臣僚俾得均邀增秩雖
恩榮不無差等而感激固有同心本道等自媿凡材亦
　　　叨加級且䝉封贈准照職銜揣分奚堪感
恩難已懇請代
　題達
　謝等情到司准此又准兩營遊擊魯岱等移稱欽惟
　　　我
皇上文謨定鼎武烈承乾威震殊方羣仰雷霆萬里澤
　　　流薄海共欣雨露九天兹當癸巳仲春恭際
六旬大慶遂飛
鳳詔特煥
綸音禮幽於以格明由内因而達外旣親親老老之徧
　　　及亦貴貴賢賢之倍優會見士慶彈冠民嬉鼓
　　　腹更知商安歸市兵樂休戈伏讀
詔書内開在外武官三品以下各加一級又照新銜封
　　　贈岱等韜鈐下士介胄末員獲叨加級之榮復
　　　沐封贈之典心殊感激分實暌違合移請轉詳
　　　代
　題恭
　謝以伸微忱等情到司准此又據貴陽十一府知府
　　　同知通判楊文鐸等詳稱欽惟我
皇上聰明睿知文武聖神德軼唐虞九土咸忻光被厯
　　　符羲昊萬年永慶凝庥恭逢
花甲初周快覩
龍章誕布天地鍾靈而首出郊祀特先帝玉嬗運而挺
　　　生明禋用徧親親是篤恩沛
　天潢聖聖相承禮隆曲阜厪保赤則槩蠲稅租敦引
　　　年且優給粟帛貸罪恤刑囹圄不枉減征絶擾
　　　關市無稽賞賚特周乎武夫搜羅尤徧於髦士
　　　迨夫内外俱霑優賚臣僚更予恩施非徒爵秩
　　　之槩增亦且封蔭之有等信大澤涵濡罔極宜
　　　羣情忭舞無涯(職/)等猥以凡材膺兹非分身承
　　　加級恩被
貤封頂戴不勝悃忱莫達爲此􁏏情陳懇轉請代
　題恭謝
天恩又據貴筑等三十七州縣焦延祉等詳稱欽惟我
皇上德竝勲華仰光被者百千萬國恩侔天地沐膏澤
　　　者五十二年恭遇
壽躋六旬喜見澤加四海深山父老扶杖而慶
詔書之頒滿路兒童騎竹以迎天使之至合祀賞蠲宥
　　　之竝舉統􁫋邇内外以䝉庥至
詔書内開在外文官自四品以下俱各加一級又陞級
　　　改任者著照新銜封贈欽此聞
命自天感激無地惠徧盈廷而不遺夫荒徼寵渥大吏
　　　而亦及於末僚仰見
聖明周詳
皇恩浩蕩敢不深自策勵圖報禮於將來惟有喜叶賡
　　　颺祝添籌於無量爲此籲請代
　題恭謝
天恩又據闔省舉貢生員楊長春等呈稱竊惟
萬壽無疆沛殊恩於天末
一人有慶普大化於邊陲旣天人之胥洽抑中外之交
　　　孚廼者設科增額尤重賓興兼之髦士明經亦
　　　加
異數俾赤水潛鱗咸思奮躍黔山小草亦被欣榮長春
　　　等曷禁懽呼難伸頌禱伏乞代
　題庶大鈞之溥被永泐於巖疆下士之微衷上達夫
天聽又據闔省鄉耆民人商賈舒炳等呈稱康熙五十
　　　二年三月十八日恭遇我
皇上六旬萬壽
恩詔􁫋頒雖覆載之高深非愚氓所能測識而
絲綸之宣布在黎庶實共見聞享帝格神敦倫重道官
　　　僚盡沐渥澤兵弁亦荷恩施伏念免糧免丁有
　　　加無己恤貧恤老每進彌周軫獄訟之牽誣好
　　　生德洽嚴征徭之科𣲖藏富恩深禁豪惡禁猾
　　　胥閭左免擇肥之患飭假兵飭奸棍花村無夜
　　　吠之驚且關稅絶橫征牽車牛者忻適樂國津
　　　途鮮騷擾服羈絏者快履周行
洪恩固亘古希聞欣戴亦生民未有轉請代
　題用伸恭
　謝又據兩營兵丁雷士龍等呈稱竊惟本年三月恭
　　　逢
萬壽六旬
詔㫖遠頒
皇恩誕播其他祀神尊聖睦族庸勲以及體臣子庶之
　　　仁養老育才之典
洪慈莫量戎士何知惟是
睿謀安不忘危文兼奮武爰録功而恤舊滿漢不遺且
　　　飭伍而賞勞要荒一視惠施普逮寧惟恩比投
　　　醪賚予親霑不止感同挾纊憶當年投石超距
　　　士厲同仇看此日士飽馬騰人多矢報區區有
　　　志耿耿欲伸敢懇詳請代
　題等情到司據此該本司看得幽明上下無非廣運
　　　所周中外邇遐難罄涵濡攸暨仰湛恩之汪濊
　　　不遺乎蠻僰羅番欣被德而懽呼豈辨夫官民
　　　兵衆微獨本司感戴肫誠廹求
上達且據通省文武大小各官移詳曁紳士民商兵丁
　　　人等亦各具呈前來情詞廹切合之本司感謝
　　　之私無異不敢壅於
上聞理合彚詳統候
　題達等因到(臣/)該(臣/)看得道久化成共知
仁者必壽澤流潤物羣歌
至德難名合中外以均霑貴賤一體舉遠近而兼施大
　　　小胥孚戴
天而忘其高亦思祝禱仰
聖而忘其力不廢謳吟願旣結於中心欲賡颺而無路
　　　情實廹而思吐爰繕疏以陳詞旣據布按二司
　　　貴東貴西二道臣標兩營遊擊兵丁各府州縣
　　　官員闔省紳士耆老商民詳呈前來(臣/)謹代
　題恭謝
天恩伏乞
睿照施行謹具
　題
知
　　　　廵撫廣西等處地方提督軍務兵部左侍郎
　　　　兼都察院右副都御史加三級(臣/)陳元龍謹
　題爲欽奉
詔書事欽惟我
皇上
　仁壽推恩
　昇平錫福太和洋溢於宇宙
　德意感格於神人在位奉職者邀錫類裕後之榮因
　　　公罹咎者開補過自新之路肆𤯝解網而囹圄
　　　爲之一空息訟除苛而閭里從兹不擾廣諮訪
　　　則利弊無不周知崇節孝則風俗咸歸醇厚以
　　　逮嚴加𣲖飭關津禮髙年賑無告煌煌
詔旨滿地春溫藹藹
綸音普天膏雨凡屬大小諸臣以及紳士軍民人等無
　　　不踴躍懽忭羣呼
萬歲隨即日行布政司謄黃賫送提鎭及頒發闔省文
　　　武各衙門一體欽遵曉諭軍民外謹將奉到
詔書日期理合具
　題伏乞
皇上睿照施行謹具
　題
知
　　　　朝鮮國王(臣/)李焞
　　　言康熙五十二年閏五月二十七日
欽差勅使特頒
皇上慶壽
詔㫖(臣/)與一國臣民不勝懽忻感激謹奉
　表稱
　謝者(臣/)焞誠惶誠恐稽首頓首
　　　伏以
　鳳厯方綿匝寰區而同慶
　鸞書誕降辱
　使節之載臨懽忭之餘感篆曷已伏念(臣/)謹保緒業
　　　叨際
昌期荷字小之
洪恩無階報荅殫拱
極之微悃祗切瞻依何圖
一視之仁遠
頒十行之札珍函乍啟恍
玉音之親承
睿澤旁流仰
聖眷之罙篤榮出恒例
寵冠諸藩兹蓋伏遇
皇帝陛下
　德洽邇遐
　運屬亨泰
　光前軼後超百王而罕倫
　厚往薄來致萬國之咸恱遂令鰈域亦被
鴻施(臣/)敢不永戴
皇靈彌䖍侯度地褊東海迹雖阻於筍班
壽獻南山誠自罄於華祝(臣/)瞻
天仰
　聖無任激切屏營之至爲此具本謹具奏
　聞
　
　
　
　
　
　
　
　
　
　
　
　
　
萬壽盛典初集卷十七
　欽定四庫全書
萬夀盛典初集卷十八
　　典禮五(養老一/)
　　　　康熙五十二年三月十八日恭逢
　聖夀六十正誕直省在籍諸臣及人民耆老赴京慶祝
　　　　者四方雲集三月初旬咸㑹
　　闕下
　上命查耆老人數有水土不服習者令太醫院察治
　　　　是月初一日大學士王掞等傳
　㫖問各省老人有多少在京各省現任京官扵十二日
　　　　咨送内閣典籍㕔查明啟奏
　　　　初八日南書房大學士王掞等奉
　上諭朕聞各省為祝萬夀來者甚衆其中老人更多皆
　　非本地人時届春間寒熱不均或有水土不服亦未
　　可知爾等即傳與漢官等倘有一二有恙者即令太
　　醫院看治務得實惠以知朕愛養老者之至意欽此
　　　　傳知在京官員遵
　㫖欽奉施行
　　　　十七日甲午
　上自暢春園還
　　宫直省臣寮士庶夾道懽迎耆老進前跪獻
　萬夀觴
　上輙止輦慰勞夙辦果餌食席徧行頒賜是日
　諭大學士温達等查八旗滿洲䝉古漢軍漢人大學士
　　　　以下民以上年逾六十五嵗者扵本月内擇日
　　　　賜宴其八旗滿洲䝉古漢軍以至包衣佐領下
　　　　年七十以上老婦扵老人賜宴後擇日送至
皇太后宫賜宴
　　　　三月十七日大學士温達等奉
　上諭今嵗天下老人為朕六旬大慶從數千里匍匐而
　　來如何令其空歸欲賜伊等宴然後遣囬著查八旗
　　滿洲䝉古漢軍漢人大學士以下民以上年逾六十
　　五嵗者奏聞在本月二十二三兩日擬定一日賜宴
　　預為奏聞便扵備辦内有艱扵動履不能前來者聼
　　其勿來能來者俱令其來即不能來者應得分例朕
　　必另行頒賜詔内有恩賜老人一欵凡在恩賜欵下
　　者扵各名下註明已在恩賜之列至扵奴僕不在所
　　查數内今時令漸暖賜宴後即令伊等各囬原籍耕
　　種再查八旗滿洲䝉古漢軍以至包衣佐領下不論
　　官員閒散人等年七十以上老婦奏聞俟老人賜宴
　　後再定一日送至
皇太后宫賜宴内有艱扵動履不能前來者聼其勿來能
　　來者俱令其來若有貧乏不能來者著各該管處協
　　助車馬使之前來俱開真實年嵗不可揑報特諭欽
　　此
　　　　是日又
　諭宗人府選宗室子孫充授飲老人使令
　　　　大學士温達等奉
上諭諭宗人府王以下至宗室子孫内年二十嵗以下
　十五嵗以上人品聰慧能備衣服者揀選六七十人
　送至朕前以備授飲老人使令朕之子孫亦皆𣲖出
　青帶之人一員不用欽此
　　　是日又傳
諭直省老人十八日齊至前朝聼禮部官指示行禮
　　　先是十一日南書房翰林等奉
上諭各省祝萬夀老人俱扵十七日在西直門外本省
　龍棚下齊集接駕十八日齊至前朝外聼禮部指地
　方行禮行禮後若再至龍棚恐城門擁擠老年之人
　實有未便况十七日朕進宫時經過各省龍棚諸老
　人已得從容瞻仰十八日行禮後諸老人不必再至
　龍棚下接駕爾等傳與各省漢官徧諭各省老人知
　悉特諭
　　　十八日乙未
上御殿受朝賀直省來京耆老臣民各隨班次行禮是
　　　日頒
恩詔通行天下令所在有司察例賜恤耆老
詔欵内一八旗滿洲䝉古漢軍兵丁及内扎薩克喀爾
　喀等䝉古年七十八十九十以上者分别賞賚至百
　嵗者題明給與建坊銀兩一軍民年七十以上者許
　一丁侍養免其雜𣲖差役八十以上者給與絹一疋
　綿一斤米一石肉十斤九十以上者倍之若百嵗者
　題明給與建坊銀兩
　　　二十四日辛丑
命二十五日賜直省老人宴扵
　暢春園正門前復
諭户部等衙門㑹議來京耆老恩恤從優具奏
　　　户部等衙門遵
㫖為
皇上六旬大慶各省來朝六十五嵗以上官員百姓數
　　　目查明繕摺具奏奉
㫖將伊等明日齊集正門外賜宴遣皇子領侍衛内大
　臣侍衛部院衙門官員内廷翰林公同賜宴令得均
　食百姓俱係生扵村野之人即有失禮者亦聼其便
　此内在詔欵應得恩恤者吏户禮兵四部㑹同查明
　比彼處畧為加厚今日即行議奏
　　　户部等衙門㑹議六十五嵗以上不議外七十
　　　嵗以上者
詔款内應賞綿絹等物折銀給與外加賞布各二疋八
　　　十嵗以上者加賞布各四疋九十嵗以上者加
　　　賞布各六疋繕摺具奏
上硃筆批出諭㫖伊等逺來絹布等物如何稱朕之意
　九十嵗者人各賞銀十兩八十嵗以上各賞銀八兩
　七十嵗以上各賞銀六兩六十五嵗以上伊等既來
　亦各賞銀一兩
　　　二十五日壬寅禮部等衙門引六十五嵗以上
　　　老人大學士以下民以上至
　暢春園正門前東西嚮列坐敷席設几自北而南東
　　　西前後各十餘行東坐西嚮大學士(臣/)李光地
　　　(臣/)王掞吏部尚書(臣/)吳一蜚户部尚書(臣/)張鵬
　　　翮禮部尚書(臣/)陳詵刑部尚書(臣/)胡㑹恩都察
　　　院左都御史(臣/)趙申喬吏部左侍郎(臣/)李旭升
　　　右侍郎(臣/)王頊齡户部左侍郎(臣/)王原祁右侍
　　　郎(臣/)廖騰煃工部左侍郎(臣/)阮爾詢右侍郎(臣/)
　　　劉謙内閣學士(臣/)彭始摶(臣/)鄒士璁左副都御
　　　史(臣/)崔徴璧通政使(臣/)郝惟諤翰林院檢討(臣/)
　　　嚴思位兵部郎中(臣/)許康錫工部員外郎(臣/)夏
　　　疇欽天監右監副(臣/)臧積徳春官正(臣/)何君錫
　　　靈臺郎(臣/)劉一葵等二十餘人次列直省耆民
　　　二千餘人西坐東響致仕吏部尚書(臣/)宋犖誥
　　　封户部尚書(臣/)張烺致仕吏部尚書(臣/)徐潮原
　　　任户部尚書(臣/)王鴻緒致仕禮部尚書(臣/)許汝
　　　霖原任工部尚書(臣/)徐元正原任吏部左侍郎
　　　(臣/)李錄予致仕吏部右侍郎(臣/)仇兆鰲原任禮
　　　部右侍郎(臣/)田種玉原任工部左侍郎(臣/)李元
　　　振右侍郎(臣/)彭㑹淇原任左副都御史(臣/)勞之
　　　辨原任福建廵撫(臣/)宫夢仁原任右通政(臣/)楊
　　　篤生原任大理寺少卿(臣/)朱廷鋐(臣/)陳嘉績原
　　　任翰林院侍講(臣/)彭定求原任左諭徳(臣/)秦松
　　　齡(臣/)鄭開極(臣/)楊大鶴原任右贊善(臣/)田成玉
　　　(臣/)尤珍原任御史(臣/)鹿賔原任廣西蒼梧道(臣/)
　　　彭演原任四川什邡知縣(臣/)俞曰都等二十餘
　　　人次列直省耆民二千餘人坐定領侍衛内大
　　　臣公阿靈阿等傳
諭曰今日之宴朕遣子孫與爾等分頒食物執爵授飲
　當頒食授飲時勿得起立以示朕養老尊賢之至意
　　　扵是執事人員次第陳設殽饋八簋品列庶羞百
　　　果之槃六榖之飯領侍衛内大臣侍衛部院官員
　　　内廷翰林往來勸侑前後以徧無不充飫食畢
　　　南書房翰林等捧出
御書諭㫖宣讀扵衆曰諭各直省老人書稱文王善養
　老者孟子云七十者非帛不煖非肉不飽帝王之治
　天下發政施仁未甞不以養老尊賢為首務近來士
　大夫只論做官之賢否移風易俗之效驗所以不暇
　講䆒孝弟之本心朕因今日之㑹特宣此意若孝弟
　之念少輕而求移風易俗其所厚者薄而其薄者厚
　矣爾等皆是老者比囬鄉井之間各曉諭隣里湏先
　孝弟倘天下皆知孝弟為重此誠移風易俗之本禮
　樂辭讓之根非淺鮮也昨日甘霖大沛四野霑足朕
　心大悦爾等無悞農時速囬本地特諭宣讀畢衆耆
　　　老懽忭稽首
　　諸皇子乃出率諸皇孫及宗室子弟五十餘人親
　　　執爵觴授老人飲佐以名茶自大學士以下民
　　　以上往來勸侑前後以徧無不酣適頃之
上出御幄陞座衆老人皆翹首仰瞻
聖顔嵩呼之聲浩若山海
上命扶掖八十嵗以上官員致仕吏部尚書宋犖誥封
　　　户部尚書張烺等數人至
　御座前
親賜酒一巵又
命扶掖九十嵗以上耆民莊國興等數人至
　御座前
親賜酒一巵扵時風日清和禮儀詳整
皇情霽暢衆志歡騰萬國一家熙熙皥皥近在階陛大
　　　學士(臣/)李光地(臣/)王掞等跪奏曰
聖夀前逾月晴和
聖夀後應時雨澤皆由
皇上大徳上格天心百祥協應(臣/)等不勝忻躍今䝉
恩賜宴徧及臣民天潢執爵寵踰非分誠曠古未有之
　　　隆施也致仕吏部尚書(臣/)宋犖(臣/)徐潮等跪奏
　　　曰(臣/)等違覲
天顔近者數年逺者十數年今見
皇上精神倍扵從前真是法天行健䝉
恩賜宴恩禮隆重萬國臣民人人感激惟願自今以後
　　　十載一來慶祝
聖夀無疆也
駕起還
　宫隨傳
㫖賜大學士李光地等致仕吏部尚書宋犖等四十八
　　　人𫀆㡌硯有差又
賜直省來朝耆老四千二百六十八人銀兩有差諸臣
　　　及耆老各謝
恩而退
　　　是日
賜七十嵗以上大學士李光地王掞尚書吳一蜚陳詵
　　　左都御史趙申喬侍郎王頊齡王原祁廖騰煃
　　　致仕尚書宋犖許如霖原任尚書徐元正致仕
　　　侍郎仇兆鰲煖㡌各一頂團龍縀袍掛各二件
　　　松花石硯各一方誥封尚書張烺原任侍郎田
　　　種玉李元振彭㑹淇原任廵撫宫夢仁凉㡌各
　　　一頂團龍縀袍掛各二件松花石硯各一方靈
　　　臺郎劉一葵原任諭徳秦松齡煖㡌各一頂團
　　　龍紗袍掛各二件松花石硯各一方副都御史
　　　崔徴璧通政使郝惟諤檢討嚴思位春官正何
　　　君錫原任少卿陳嘉績原任諭徳鄭開極原任
　　　蒼梧道彭演原任知縣俞曰都團龍紗袍掛各
　　　二件松花石硯各一方
賜六十五嵗以上尚書張鵬翮胡㑹恩侍郎李旭升阮
　　　爾詢劉謙内閣學士彭始摶鄒士璁郎中許康
　　　錫員外郎夏疇監副臧積徳致仕尚書徐潮原
　　　任尚書王鴻緒原任侍郎李錄予原任副都御
　　　史勞之辨原任通政楊篤生原任少卿朱廷鋐
　　　原任侍講彭定求原任諭徳楊大鶴原任贊善
　　　田成玉尤珍原任御史鹿賔松花石硯各一方
　　　是日宴賚九十嵗以上老人直𨽻曹鳯全等二
　　　十三人江南省莊國興等八人山東省劉名科
　　　一人湖廣省吕永年一人浙江省沈玉揚等三
　　　人銀各十兩
　　　八十嵗以上老人直𨽻張聘潛等四百三十三
　　　人江南省邱體華等八十人山東省閆見等十
　　　九人山西省田畯等二人河南省蕭冲斗等三
　　　人陜西省張席珍等二人湖廣省劉元志等四
　　　人浙江省鍾國浩等三十五人江西省吳嵩齡
　　　等五人福建省張獻福等三人廣東省羅科等
　　　二人銀各八兩
　　　七十嵗以上老人直𨽻張竒䕃等一千四百四
　　　十九人江南省應元等一百十四人山東省王
　　　銓等七十八人山西省李錦等三十六人河南
　　　省董朝輔等七人陜西省張鴻等十一人湖廣
　　　　省辛國忠等十五人浙江省鮑守一等二百二
　　　　十五人江西省甘象龍等十一人福建省呉宏
　　　　祖等十人廣東省劉遐齡等十人廣西省李楨
　　　　等三人雲南省呉學文一人銀各六兩
　　　　六十五嵗以上老人直𨽻李三省等一千四百
　　　　九人江南省梅竒等九十一人山東省于定邦
　　　　等六十三人山西省商丕祚等七十一人河南
　　　　省徐元亮等十三人陜西省王丕猷等五人湖
　　　　廣省沈岐注等二十六人浙江省徐聖功等一
　　　　百六十二人江西省曽譽等十七人福建省林
　　　　洪京等十三人廣東省鮑亦輔等十二人廣西
　　　　省宋珍玉一人貴州省秦毓華一人雲南省湯
　　　　執中一人銀各一兩
　
　
萬夀盛典初集卷十八
　欽定四庫全書
萬夀盛典初集卷十九
　　典禮五(養老二/)
　　　　二十六日癸夘
　命二十七日賜八旗老人宴扵
　　暢春園正門前復
　諭户部等衙門㑹議恩賞從優具奏
　　　　領侍衛内大臣内務府總管户部等衙門遵
　㫖㑹議八旗六十五嵗以上未及七十嵗及不能來者
　　　　俱不議外其能來七十嵗以上老人婦人各賞
　　　　布四疋八十嵗以上老人婦人各賞布五疋九
　　　　十嵗以上老人婦人各賞布六疋繕摺具奏奉
　㫖這所議老人年老婦人恩賞殊為太輕其革職官員
　　兵丁俱係年幼時行間効命中傷得功牌出力最久
　　之人今皆年老矣伊等子孫亦有為官者年至九十
　　者亦不多帶至朕前筵宴賞賜如何以布賞之九十
　嵗以上者人各賞銀二十兩八十嵗以上者各賞銀
　十五兩七十嵗以上者各賞銀十兩六十五嵗以上
　者不在賞内亦著各賞銀一兩其不能來者俱賞給
　一半九十嵗以上者各賞銀十兩八十嵗以上者各
　賞銀七兩七十嵗以上者各賞銀五兩著將銀兩數
　目算明再奏
　　　二十七日甲辰禮部等衙門引八旗滿洲䝉古
　　　漢軍六十五嵗以上老人大學士以下閒散人
　　　等以上至
　暢春園正門前東西嚮列坐東坐西嚮内大臣和碩
　　　額駙(臣/)尚之隆内大臣公舅舅(臣/)佟國維領侍
　　　衛内大臣公(臣/)海金領侍衛内大臣侯(臣/)巴渾
　　　特大學士(臣/)温逹(臣/)蕭永藻户部尚書(臣/)穆和
　　　倫禮部尚書(臣/)赫碩色刑部尚書(臣/)哈山吏部
　　　侍郎(臣/)傅紳户部侍郎(臣/)塔進泰兵部侍郎(臣/)
　　　巴顔柱理藩院侍郎(臣/)諾木齊代副都御史(臣/)
　　　舒蘭大理寺卿(臣/)孟世泰儀度額真(臣/)佛保(臣/)
　　　賽音敞都統(臣/)善丹(臣/)馬爾賽(臣/)朱瑪喇(臣/)敖
　　　三寧古塔將軍(臣/)孟俄洛護軍統領(臣/)騰額忒
　　　副都統(臣/)毛竒他特(臣/)石如璧(臣/)偏圖(臣/)薩爾
　　　禪(臣/)道服色閒散大臣伯(臣/)四格(臣/)圖拉等一
　　　百餘人次列耆老二千餘人西坐東嚮原任領
　　　侍衛内大臣公(臣/)阿爾泰原任尚書(臣/)馬爾漢
　　　(臣/)凱音布(臣/)安布禄(臣/)范承勲(臣/)阿山(臣/)郭世
　　　隆原任總督(臣/)石文晟(臣/)喻成龍原任侍郎(臣/)
　　　常書(臣/)敦多禮(臣/)巴錫(臣/)戴都里(臣/)多竒(臣/)牛
　　　黒納(臣/)奴黒(臣/)卾竒(臣/)楊舒原任總漕(臣/)馬世
　　　濟原任廵撫(臣/)王國昌(臣/)劉光美(臣/)許嗣興原
　　　任學士(臣/)瓦爾逹(臣/)黄茂原任都統(臣/)圖世希
　　　(臣/)魯白合(臣/)車納福(臣/)查拉克兎(臣/)齊式(臣/)班
　　　第原任護軍統領(臣/)洪海(臣/)蘓黒原任副都統
　　　(臣/)禪布(臣/)安圖(臣/)艾有仕(臣/)黄象坤等三百餘
　　　人次列耆老二千餘人有司陳設几席簠簋之
　　　儀膳羞燔炙之品如二十五日禮飭毖有加
　　諸皇子率諸皇孫及宗室子弟執爵授飲東西前
　　　後各十餘行次第以徧頃之
上出御幄陞座衆耆老進前跪獻
萬夀觴
上命扶掖八十嵗以上者至
　御座前
親賜酒一巵扵時瑞靄絪緼惠風披拂太和翕聚懽若
　　　家人内大臣(臣/)尚之隆等跪奏曰(臣/)等生逢
聖世身受
殊恩如天之福懼不能勝未知何以仰荅髙厚扵萬一
　　　也
駕起還
　宫隨傳
㫖賜内大臣尚之隆等大學士温達等致仕尚書馬爾
　　　漢等袍㡌有差又
賜八旗耆老人等銀兩有差諸臣及耆老各謝
恩而退
　　　是日宴賚八旗官員八十嵗以上
　　　鑲黄旗滿洲三品官鄧光乾一人漢軍原任知
　　　縣蒲敏政等五人
　　　正黄旗滿洲六品官達巴納等三人漢軍五品
　　　章京孫應麟等二人
　　　正白旗滿洲原任護軍統領蘇黒等十九人漢
　　　軍原任知縣員養純等二人
　　　正紅旗滿洲原任侍郎敦多禮等八人䝉古佐
　　　領古穆一人
　　　鑲白旗滿洲先鋒校賽龍阿等五人䝉古驍騎
　　　校毛什喇一人
　　　鑲紅旗滿洲章京三泰等三人漢軍原任員外
　　　郎陳懐徳等二人
　　　正藍旗滿洲原任拖沙喇哈番蘇黒等八人䝉
　　　古原任護軍校厄楞特等二人漢軍雅鼐一人
　　　鑲藍旗滿洲原任禮部侍郎戴都里等九人䝉
　　　古原任拖沙喇哈番厄爾色等三人
　　　七十嵗以上
　　　鑲黄旗滿洲内大臣公舅舅佟國維等六人䝉
　　　古都統朱瑪喇等六人漢軍原任尚書范承勲
　　　等十七人
　　　正黄旗滿洲原任尚書凱音布等四十二人䝉
　　　古護軍統領騰額忒等八人漢軍原任副都統
　　　黄象坤等二十人
　　　正白旗滿洲原任尚書馬爾漢等六十一人䝉
　　　古佐領梯第等三人漢軍原任總督石文晟等
　　　十六人
　　　正紅旗滿洲原任都統查拉克兎等四十二人
　　　䝉古原任拖沙喇哈番滿逹希等三人漢軍歩
　　　軍校鍾世孝等七人
　　　鑲白旗滿洲都統圖世希等五十二人䝉古護
　　　軍校馬巴朗等二人漢軍大學士蕭永藻等四
　　　人
　　　鑲紅旗滿洲大學士温達等四十一人䝉古原
　　　任拖沙喇哈番葛穆徳等三人漢軍大理寺卿
　　　孟世泰等十人
　　　正藍旗滿洲原任學士瓦爾逹等五十人䝉古
　　　歩軍校特古思等二人漢軍拜他拉布勒哈番
　　　郭函臣等十人
　　　鑲藍旗滿洲户部尚書穆和倫等五十五人䝉
　　　古原任護軍叅領查木素等六人漢軍原任廵
　　　撫許嗣興等五人
　　　六十五嵗以上
　　　鑲黄旂滿洲寧古塔將軍孟俄洛等六人䝉古
　　　原任佐領波第等七人漢軍内大臣尚之隆等
　　　十人
　　　正黄旗滿洲内大臣侯巴渾特等三十人䝉古
　　　原任副都統艾有仕等五人漢軍原任府丞李
　　　法祖等九人
　　　正白旗滿洲都統敖三等三十九人漢軍佐領
　　　張國柱等十二人
　　　正紅旗滿洲原任副都統安圖等三十人䝉古
　　　拖沙喇哈番花色等二人漢軍歩軍校王雙全
　　　等六人
　　　鑲白旗滿洲原任侍郎鄂竒等三十四人䝉古
　　　原任拖沙喇哈番莽鼐等二人漢軍原任守偹
　　　魏士英一人
　　　鑲紅旗滿洲頭等侍衛朱常鳯等六十九人䝉
　　　古歩軍校托泰等四人漢軍原任總漕馬世濟
　　　等十人
　　　正藍旗滿洲原任副都統禪布等六人䝉古拜
　　　他拉布勒哈番耨楞等四人漢軍驍騎校朱國
　　　璽等六人
　　　鑲藍旗滿洲原任二等侍衛色克巴等二十六
　　　人䝉古理藩院侍郎諾木齊代等二人漢軍歩
　　　軍校徐全周等七人
　　　右各員内
賜内大臣和碩額駙尚之隆舅舅佟國維侯巴渾特大
　　　學士温達蕭永藻尚書穆和倫哈山寧古塔將
　　　軍孟俄洛原任尚書馬爾漢凱音布范承勲原
　　　任都統查拉克兎煖㡌各一頂團龍縀袍掛各
　　　二件鞾韈各二雙副都御史岳蘭原任尚書安
　　　布祿原任侍郎敦多禮凉㡌各一頂團龍縀袍
　　　掛各二件鞾韈各二雙原任護軍統領洪海原
　　　任都統班第原任副都統黄象坤六品官達巴
　　　納于地都袍掛各二件其餘八十以上銀各十
　　　五兩七十以上銀各十兩六十五以上銀各一
　　　兩凡現任大臣官員與宴不與賞原任官員未
　　　與宴者領半賞
　　　是日宴賚八旗披甲閒散人等九十嵗以上
　　　鑲黄旗滿洲碩吉輝等二人
　　　正黄旗滿洲孫朝福等二人
　　　正白旗滿洲花鳯彩等二人
　　　正紅旗滿洲哈世泰一人
　　　鑲白旗滿洲靈印等二人漢軍王國敬一人
　　　鑲紅旗滿洲王逹等二人
　　　　以上各賞銀二十兩未與宴者領半賞
　　　八十嵗以上
　　　鑲黄旗滿洲烏納布等二十六人䝉古托克托
　　　和等二人漢軍何豹等十二人
　　　正黄旗滿洲張進忠等三十一人漢軍張起雲
　　　等二十九人
　　　正白旗滿洲富哈納等三十四人䝉古四兒等
　　　三人漢軍張汝秀等三十二人
　　　正紅旗滿洲趙之英等四十二人䝉古巴顔等
　　　三人漢軍劉光表等七人
　　　鑲白旗滿洲根泰等二十二人䝉古博恃羅等
　　　二人漢軍李雲元等十人
　　　鑲紅旗滿洲甘楚喀等二十八人䝉古桃色等
　　　五人漢軍張福等十六人
　　　正藍旗滿洲勒色禮等三十人䝉古里格等四
　　　人漢軍張百祿等十二人
　　　鑲藍旗滿洲葉庫納等五十七人䝉古薩爾圖
　　　等八人漢軍孟猷粲等五人
　　　　以上各賞銀十五兩未與宴者領半賞
　　　七十嵗以上
　　　鑲黄旗滿洲黨大等二百十一人䝉古巴拜等
　　　四十一人漢軍王成等六十二人
　　　正黄旗滿洲黒色等二百十九人䝉古黨色等
　　　十六人漢軍張義振等二百零一人
　　　正白旗滿洲光柱等一百八十五人䝉古造經
　　　等二十七人漢軍董竒等一百七十八人
　　　正紅旗滿洲張治宇等二百零七人䝉古保柱
　　　等八人漢軍陸登朝等二十四人
　　　鑲白旗滿洲長夀等一百九十六人䝉古巴木
　　　布什等十八人漢軍顧邦懷等五十五人
　　　鑲紅旗滿洲吳大禪等一百七十五人䝉古柯
　　　士徳等十二人漢軍辛喜等七十三人
　　　正藍旗滿洲沈陽等一百六十一人䝉古六兒
　　　等三十人漢軍陳秉治等三十六人
　　　鑲藍旗滿洲費雅逹等三百五十三人䝉古哈
　　　希泰等三十人漢軍金夀等三十七人
　　　　以上各賞銀十兩未與宴者領半賞
　　　六十五嵗以上
　　　鑲黄旗滿洲二黒等四十人䝉古南超等二十
　　　八人漢軍張魁等四十人
　　　正黄旗滿洲三竒等一百四十二人䝉古阿玉
　　　璽等七人漢軍朱治國等一百五十四人
　　　正白旗滿洲舒爾黒等一百四十九人䝉古歪
　　　拉海等九人漢軍周文方等十三人
　　　正紅旗滿洲多爾濟等四十二人䝉古二哥等
　　　十一人漢軍張進忠等二十四人
　　　鑲白旗滿洲朝什喜等八十二人䝉古趕年兒
　　　等十三人漢軍郭有功等四十八人
　　　鑲紅旗滿洲色勒等一百八十三人䝉古三兎
　　　等八人漢軍羅竒生等二十六人
　　　正藍旗滿洲哈頼等四十九人䝉古艾都等十
　　　五人漢軍李大韓等四十二人
　　　鑲藍旗滿洲姑圖氣等八十七人䝉古阿穆呼
　　　朗等二人漢軍周有夀等六十八人
　　　　以上各賞銀一兩
　　　　是日
　命二十八日賜八旗年老婦人宴扵
　　暢春園
皇太后宫門前
　　　　領侍衛内大臣内務府總管吏部等衙門㑹議
　　　　大臣官員之妻革職部院官員之妻革職官員
　　　　兵丁執事人員閒散人等之妻七十嵗以上年
　　　　老婦人擬扵二十八日賜宴繕摺具
　　奏奉
　㫖依議筵宴處朕親指示
　　　　二十八日乙巳禮部等衙門引八旗滿洲䝉古
　　　　漢軍七十嵗以上年老婦人至
　　暢春園
皇太后宫門前東西嚮列坐頃之九十嵗以上者召至
　　宫内凡大臣之妻年不及九十亦酌量召至
　　宫内賜坐
皇太后
　皇上親視賜宴分頒果餌食席八十嵗以上者丹墀下
　　　　列坐七十嵗以上者宫門外列坐
　　　諸皇子率諸皇孫暨宗室子弟分視賜宴頒給果
　　　　餌食席宴畢
　賜召至
　　宫内年老婦人豐貂文綺素珠銀兩有差
　　　　是日八旗官員之妻進
　　宫内賜宴者共五十二人
　　　　九十嵗以上共六人
　　　　正黄旗滿洲原任侍衛烏爾佳齊之妻頼普氏
　　　　等二人漢軍原任逰擊李向日之妻劉氏等二
　　　　人
　　　　正白旗滿洲原任郎中噶哈之妻一人漢軍原
　　　　任副都統徐治通之妻毛氏一人
　　　　八十嵗以上共十一人
　　　鑲黄旗滿洲原任侍衛薩木哈之妻一人
　　　正黄旗滿洲原任一等阿逹哈哈番逹哈泰之
　　　妻覺羅氏等二人
　　　正白旗滿洲原任杭州將軍郭丕之妻等二人
　　　漢軍原任阿逹哈哈番王美之妻秦氏一人
　　　正紅旗滿洲原任副都統莫逹之妻老氏一人
　　　鑲紅旗䝉古原任驍騎校石大逹之妻完顔氏
　　　一人
　　　正藍旗漢軍原任總兵官吳萬福之妻蘇氏一
　　　人
　　　鑲藍旗滿洲原任副都統馬齊之妻等二人
　　　七十嵗以上共三十五人
　　　鑲黄旗滿洲内大臣舅舅佟國維之妻等八人
　　　正黄旗滿洲原任尚書哈雅爾圖之妻那喇氏
　　　等九人
　　　正白旗滿洲原任都統瓦爾逹之妻等五人漢
　　　軍原任精竒尼哈番曹希林之妻李氏一人
　　　正紅旗滿洲原任都統查拉克圖之妻佛岳洛
　　　氏等六人
　　　鑲白旗滿洲原任都統年哈之妻陳氏等二人
　　　鑲紅旗滿洲原任護軍叅領蘇敏之妻羊察氏
　　　一人
　　　正藍旗滿洲侍郎布爾賽之妻等二人
　　　鑲藍旗䝉古原任阿思哈尼哈番巴爾賽之妻
　　　一人
　　　　以上各
賜袍掛縀疋素珠等物有差
　　　八旗披甲閒散之妻九十嵗以上進
　宫内賜宴者共二十八人
　　　百嵗以上一人
　　　鑲白旗滿洲于二之妻富氏年一百三嵗
賜銀三十兩素珠一盤宫紗手巾一條
　　　九十嵗以上共二十七人
　　　鑲黄旗滿洲桑格之妻等四人䝉古克什兎之
　　　妻一人漢軍楊成名之妻王氏一人
　　　正黄旗滿洲李大之妻賈氏等五人䝉古額布
　　　根之妻一人漢軍劉應元之妻吕氏一人
　　　正白旗滿洲布什圖之妻一人䝉古雨沐之妻
　　　等二人
　　　正紅旗滿洲哈世泰之妻吳氏一人
　　　鑲白旗滿洲布爾泰之妻完顔氏等四人
　　　鑲紅旗滿洲哈爾薩之妻金氏等二人漢軍張
　　　忠之妻陳氏一人
　　　正藍旗滿洲蘇喇之妻一人漢軍髙文登之妻
　　　楊氏一人
　　　鑲藍旗漢軍龎起龍之妻一人
　　　　以上各
賜銀二十兩及素珠夀杖等物其九十以上年老婦人
　　　　未與宴者八旗共三十一人各領半賞銀十
　　　　兩
　　　四月初二日己酉
命賞給八旗年老婦人銀兩有差
　　　禮部儀制清吏司為知㑹事本年三月二十八
　　　日奉
㫖今日年老婦人若照老人一體給賞伊等皆係婦人
　必致煩劇今召進殿内九十以上婦人及大臣之妻
　并朕識認者朕賞之其七十八十以上者筵宴畢令
　各囬本旗該旗都統等㑹同曽經㑹議大臣將來者
　與未來者逐一查明賞給務令均霑實惠賞過銀兩
　數目據實奏聞欽此相應知㑹八旗都統副都統等
　　　將二十八日筵宴過老婦人并不能赴宴老婦
　　　人逐一查明各具木牌填寫嵗數何項人妻
　　　伊子係何項人帶往
　暢春園可也
　　　是日賞八旗八十嵗以上官員之妻
　　　鑲黄旗䝉古一人漢軍四人
　　　正黄旗滿洲二十人䝉古八人漢軍十五人
　　　正白旗滿洲三十一人䝉古一人漢軍十人
　　　正紅旗滿洲二十五人䝉古三人漢軍三人
　　　鑲白旗滿洲十九人䝉古一人漢軍四人
　　　鑲紅旗滿洲十九人漢軍七人
　　　正藍旗滿洲十四人䝉古一人漢軍三人
　　　鑲藍旗滿洲十六人䝉古三人
　　　披甲閒散之妻
　　　鑲黄旗滿洲一百十三人䝉古十人漢軍十一
　　　人
　　　正黄旗滿洲七十六人䝉古六人漢軍六十一
　　　人
　　　正白旗滿洲八十人䝉古八人漢軍六十五人
　　　正紅旗滿洲六十七人䝉古七人漢軍十人
　　　鑲白旗滿洲二十一人䝉古六人漢軍十七人
　　　鑲紅旗滿洲九十人䝉古十一人漢軍二十九
　　　人
　　　正藍旗滿洲四十人䝉古九人漢軍十八人
　　　鑲藍旗滿洲一百二十二人䝉古三人漢軍十
　　　四人
　　　　以上各賞銀十五兩未與宴者領半賞
　　　七十嵗以上官員之妻
　　　鑲黄旗滿洲二人䝉古二十一人漢軍三十九
　　　人
　　　正黄旗滿洲一百二十三人䝉古六人漢軍四
　　　十三人
　　　正白旗滿洲一百二人䝉古十二人漢軍四十
　　　九人
　　　正紅旗滿洲一百十八人䝉古十九人漢軍十
　　　七人
　　　鑲白旗滿洲一百五十三人䝉古八人漢軍十
　　　八人
　　　鑲紅旗滿洲十七人䝉古十五人漢軍三十一
　　　人
　　　正藍旗滿洲一百三人䝉古十七人漢軍三十
　　　三人
　　　鑲藍旗滿洲一百九人䝉古九人漢軍二人
　　　披甲閒散之妻
　　　鑲黄旗滿洲四百九十三人䝉古八十二人漢
　　　軍一百四十七人
　　　正黄旗滿洲三百五十五人䝉古四十一人漢
　　　軍三百五十八人
　　　正白旗滿洲三百九十八人䝉古六十五人漢
　　　軍二百八十五人
　　　正紅旗滿洲二百九十七人䝉古二十六人漢
　　　軍五十五人
　　　鑲白旗滿洲一百二十人䝉古三十九人漢軍
　　　九十一人
　　　鑲紅旗滿洲二百九十三人䝉古三十八人漢
　　　軍一百四人
　　　正藍旗滿洲二百七十六人䝉古六十六人漢
　　　軍五十七人
　　　鑲藍旗滿洲五百八十二人䝉古六十人漢軍
　　　六十一人
　　　　以上各賞銀十兩未與宴者領半賞
　　　五月二十二日戊戍
命副都統佛濟保赫逹户部侍郎嗒進泰禮部侍郎馮
　　　忠通政使劉相分賞内扎薩克喀爾喀等五路
　　　䝉古老人銀兩有差
　　　先是康熙五十一年五月二十七日行在理藩
　　　院奉
㫖查丙扎薩克喀爾喀厄魯特歸化城察哈爾老人先
　有查民人老人之例這次亦照此例查不必急速或
　伊等有已來者或有探信來者即將印文交與帶去
　著各固山照此嵗以上查明保來將此文交與扎薩
　克元旦來朝之人親身帶來其不來之扎薩克即著
　協理台吉帶來
　　　康熙五十二年五月初四日户部等衙門謹
　題為欽奉
恩詔事康熙五十二年三月十八日奉
恩詔内開八旗滿洲䝉古漢軍兵丁及内扎薩克喀爾
　喀等䝉古年七十八十九十以上者分别賞賚至百
　嵗者題明給與建坊銀兩欽此欽遵該臣等㑹議得
　　　八旗滿洲䝉古漢軍内七十八十九十以上者
皇上洪恩俱各已經賞賜銀兩毋庸議外至百嵗者各
　　　該旗確查移咨禮部題明在户部支給建坊銀
　　　兩至扎薩克喀爾喀等䝉古七十以上者五千
　　　九百二十二名八十以上者六百二十五名九
　　　十以上者三十名共六千五百七十七名酌量
　　　七十以上者各給銀四兩八十以上者各給銀
　　　六兩九十以上者各給銀八兩賞給一百零四
　　　嵗格龍一名行文禮部題明將建坊銀兩亦在
　　　户部支給此賞扎薩克作為兩路喀爾喀所住
　　　遥逺作為三路此賞係
皇上萬夀大慶洪恩每路或𣲖副都統或𣲖侍郎一員
　　　户部章京一員理藩院章京一員將所賞銀二
　　　萬七千六百七十八兩户部庫内支取帶去㑹
　　　同該屬扎薩克等逐一查明賞給伊等本身此
　　　放賞去大人官員周行各旗給與驛馬俟
命下之日將應差八旗滿洲䝉古副都統部院衙門侍
　　　郎開列職名具題可也本月初六日奉
㫖依議
　　　五月十九日户部謹
　題為欽奉
恩詔事先經臣部等部㑹議得將内扎薩克喀爾喀等
　　　䝉古七十八十九十以上者共六千五百七十
　　　七名酌量賞給伊等銀兩此遣往賞給將内扎
　　　薩克等作為二路喀爾喀等所住遥逺作為三
　　　路每路或派副都統或派侍郎一員户部章京
　　　一員理藩院章京一員將所賞給銀共二萬七
　　　千六百七十八兩在户部庫内支取帶去㑹同
　　　該屬扎薩克等逐一查明賞給伊等本身
命下之日將應差八旗滿洲䝉古副都統部院衙門侍
　　　郎侍郎等品級堂官開列職名具題等因扵康
　　　熙五十二年五月初四日題本月初六日奉
㫖依議欽此欽遵應將内扎薩克喀爾喀等五路應差
　　　副都統侍郎等品級堂官職名開列謹題伏乞
欽㸃大臣五員此派出大人官員等賞賚事竣各將賞
　　　給錢粮人數奏
聞可也本月二十二日奉
㫖賞給内扎薩克喀爾喀等五路䝉古老人著佛濟保
　赫逹塔進泰馮忠劉相去餘依議
　　　康熈五十三年四月初一日西路喀爾喀地方
　　　放賞副都統佛濟保東路喀爾喀地方放賞副
　　　都統赫逹中路喀爾喀地方放賞侍郎塔進泰
　　　科爾沁等旗放賞侍郎馮忠烏朱穆秦等旗放
　　　賞通政使劉相等奏為欽奉
恩詔賞給五路䝉古老人銀兩事(臣/)等到喀爾喀科爾
　　　沁烏朱穆秦等處所賞衆扎薩克中有一百四
　　　嵗格龍一人九十以上男女三十五人八十以
　　　上男女六百三十二人七十以上男女五千八
　　　百五十一人共賞銀二萬七千五百零六兩所
　　　賞之處扎薩克王等各率領老少俯伏叩頭奏
　　　稱
聖主因萬夀大慶䝉特遣大臣至此賞賜自古所未有
　　　也臣民年老無用均霑
　聖恩不能圖報惟願
　皇上萬夀無疆共祝扵天將年老臣民之夀上増
　聖夀求為轉奏謝
　恩謹此奏
　聞本日奉
　㫖知道了
　
　
　
　
　
　
　
　
　
萬夀盛典初集卷十九
　欽定四庫全書
萬夀盛典初集卷二十
　　典禮五(養老三/)
　　　　直𨽻廵撫趙宏燮等先後題報欽奉
　恩詔賞給老人絹綿米肉銀兩有差
　　　　直𨽻廵撫趙宏燮題報所屬順天等九府八十
　　　　以上老人一萬九千六百八十一名九十以上
　　　　老人一千九百三十名共給過絹綿米肉價銀
　　　　三萬五千八百五兩有竒又宣化府屬給過本
　　　　色米一千三十二石
　　　　江南江蘇廵撫張伯行題報所屬江寧等七府
　　　　一州七十以上老人五萬六千四百八十八名
　　　　八十以上老人一萬四千七百八十八名九十
　　　　以上老人一千六百四十五名共給過綿米肉
　　　　價銀二萬七百八十九兩七錢又本色絹一萬
　　　　八千七十八疋
　　　江南安徽廵撫梁世勲題報所屬安慶等七府
　　　三州七十以上老人三萬七千七百五名八十
　　　以上老人一萬九千二百二十五名九十以上
　　　老人一千三百五十五名共給過綿米肉價銀
　　　二萬四千九百三十三兩有竒又本色絹二萬
　　　一千九百三十五疋
　　　山東廵撫蔣陳錫題報所屬濟南等六府七十
　　　以上老人七萬三百五十三名八十以上老人
　　　二萬六千七百三十四名九十以上老人八百
　　　二十三名共給過絹綿米肉坊價銀六萬三百
　　　七十六兩有竒又永利等各塲竈七十以上老
　　　人二百六十四名八十以上老人七十一名九
　　　十以上老人十名共給過絹綿米肉價銀一百
　　　五十三兩有竒
　　　山西廵撫蘇克濟題報所屬太原等五府三州
　　　八十以上老人一萬八千一百四十二名九十
　　　以上老人二千一百七十一名共給過絹綿米
　　　肉價銀三萬七千五百四十八兩有竒
　　　河南廵撫鹿祐題報所屬開封等八府一州七
　　　十以上老人二萬一百九十一名八十以上老
　　　人六千四百八十九名九十以上老人一千六
　　　百五十名共給過絹綿米肉價銀一萬四千八
　　　百二十三兩有竒
　　　陜西廵撫永泰題報所屬西安等四府一州八
　　　十以上老人一萬三百八十一名九十以上老
　　　人一千五百九十八名共給過絹綿米肉價銀
　　　二萬七千二百八十九兩有竒
　　　甘肅廵撫岳拜題報所屬平凉等四府七十以
　　　上老人一萬五千一百五名八十以上老人三
　　　千九百九十四名九十以上老人一千三百八
　　　十八名共給過絹綿米肉價銀一萬三千八十
　　　八兩有竒
　　　湖廣廵撫劉殿衡題報所屬武昌等八府七十
　　　以上老人二萬一百六十八名八十以上老人
　　　一萬三百三名九十以上老人一千九百六十
　　　二名共給過絹綿米肉價銀二萬七百七十一
　　　兩有竒
　　　偏沅廵撫潘宗洛題報所屬長沙等七府二州
　　　七十以上老人一千五百八十名八十以上老
　　　人一千二百四名九十以上老人九百六十四
　　　名共給過絹綿米肉價銀四千二百五十九兩
　　　有竒
　　　浙江廵撫王度昭題報所屬杭州等十一府八
　　　十以上老人一萬二千三百十九名九十以上
　　　老人八百七名共給過絹綿米肉價銀二萬六
　　　千二百四十一兩有竒
　　　江西廵撫佟國勷題報所屬南昌等十三府七
　　　十以上老人一萬五百四十二名八十以上老
　　　人三千七百五十名九十以上老人二千三百
　　　八十名共給過絹綿米肉價銀一萬三千四百
　　　四十五兩有竒
　　　福建廵撫覺羅滿保題報所屬福州等九府一
　　　州七十以上老人三萬四千九百六十一名八
　　　十以上老人三千八百五十四名九十以上老
　　　人八百九十二名共給過絹綿米肉價銀一萬
　　　一千一百四十四兩有竒又臺灣府屬給過本
　　　色米一百八十一石
　　　廣東廵撫滿丕題報所屬廣州等十府一州八
　　　十以上老人一萬一千六百一十二名九十以
　　　上老人八百五十一名共給過絹綿米肉價銀
　　　二萬五千七百一十三兩有竒
　　　廣西廵撫陳元龍題報所屬桂林等十二府七
　　　十以上老人五百五十名八十以上老人二百
　　　九名九十以上老人七十一名共給過絹綿米
　　　肉價銀五百五十九兩有竒又本色米二百十
　　　三石
　　　四川廵撫年羮堯題報所屬成都等十府六州
　　　七十以上老人四百九名八十以上老人一百
　　　八十四名九十以上老人五十四名共給過絹
　　　綿米肉價銀六百三十兩有竒
　　　貴州廵撫劉䕃樞題報所屬貴陽等十二府七
　　　十以上老人一千三百四十八名八十以上老
　　　人三百七十一名九十以上老人一百二十三
　　　名共給過絹綿肉價銀八百二兩有竒又本色
　　　米六百十七石
　　　雲南廵撫吳存禮題報所屬雲南等二十府七
　　　十以上老人六千三百七十九名八十以上老
　　　人四千五十九名九十以上老人四百四十六
　　　名共給過絹綿肉價銀五千六百四十四兩有
　　　竒又本色米四千九百五十一石
　　　奉天府府尹董宏毅題報所屬奉天等二府七
　　　十以上老人二百十五名八十以上老人六十
　　　五名九十以上老人八名共給過絹綿肉價銀
　　　九十五兩有竒又本色米八十一石
　　　川陜總督鄂海等先後題報欽奉
恩詔賞給駐防八旗老人銀兩有差
　　　康熙五十二年三月十三日兵部題為欽奉
上諭事准行在理藩院咨稱康熙五十一年五月二十
　　　七日太監梁九公傳
㫖查内扎薩克喀爾喀厄魯特歸化城察喀爾老人先
　有查民人老人之例這次亦照此例查不必急速或
　他們有已來者或有探信來者即將印文交與他帶
　去著各固山照此嵗以上查明保來將此文交與扎
　薩克等元旦來朝之人親身帶來其不來之扎薩克
　即著協理台吉帶來再八旗滿洲䝉古漢軍盛京黒
　龍江寧古塔右衛江寧杭州荆州西安福建廣東等
　處並漢軍將軍副都統城守尉防守尉所在地方該
　衙門俱各行文亦照此將老人查明報部具奏欽此
　　　除内扎薩克喀爾喀厄魯特本院行查外為此
　　　咨㑹等因前來准此臣部通行八旗各省駐防
　　　等處並察哈爾八旗去後其京城八旗年老之
　　　人都統查明具奏外今各省將軍副都統城守尉
　　　防守尉闗口守禦察哈爾總管各將所屬地方
　　　老人查明保奏前來查得
　　　奉天將軍伯常保住等來文七十以上老人一
　　　千二十五名八十以上老人二百七十五名九
　　　十以上老人一十二名共一千三百十二名此
　　　内官員二十九名另户一千二百八十三名
　　　統領恩丕等來文七十以上老人八十名八十
　　　以上老人十八名共九十八名此内官員十四
　　　名官員之妻二名另户女人十五名
　　　寧古塔將軍孟俄洛等來文七十以上老人三
　　　百四十四名八十以上老人七十九名九十以
　　　上老人五名一百三嵗老人一名共四百二十
　　　九名此内官員十六名另户人四百一十三名
　　　黒龍江將軍宗室楊福等來文七十以上老人
　　　二百五十三名八十以上老人五十名九十以
　　　上老人四名共三百七名此内官員十五名另
　　　户人二百九十二名
　　　奮威將軍公費揚古等來文七十以上老人三
　　　十名八十以上老人二名共三十二名此内官
　　　員五名另户二十七名
　　　西安將軍西住等來文七十以上老人一百九
　　　名八十以上老人三十一名九十以上老人一
　　　名共一百四十一名俱另户
　　　荆州將軍逹爾占等來文七十以上老人三十
　　　七名八十以上老人五名共四十二名俱另户
　　　杭州將軍宗室諾羅布等來文七十以上老人
　　　十三名八十以上老人二名共十五名俱另户
　　　江寧將軍鄂克遜等來文七十以上老人五十
　　　五名八十以上老人六名九十以上老人二名
　　　共六十三名俱另户
　　　鎮海將軍侯馬三竒等來文七十以上老人五
　　　十九名八十以上老人二十四名九十以上老
　　　人一名共八十四名俱另户
　　　廣州將軍管源忠等來文七十以上老人七十
　　　名八十以上老人二十三名九十以上老人一
　　　名共九十四名俱另户
　　　福州將軍祖良璧等來文七十以上老人二十
　　　六名八十以上老人六名九十以上老人一名
　　　共三十三名俱另户
　　　太原城守尉阿琳來文七十以上老人十一名
　　　八十以上老人一名共十二名俱另户
　　　徳州城守尉努勒布來文七十以上老人二十
　　　三名八十以上老人五名共二十八名此内官
　　　員之妻一名另户男人十二名另户女人十五
　　　名
　　　滄州城守尉索住來文七十以上老人三名俱
　　　另户
　　　保定府城守尉馬海來文七十以上老人十名
　　　八十以上老人一名共十一名俱另户
　　　良鄉縣防守尉胡什巴來文八十以上老人一
　　　名係另户女人
　　　順義縣防守尉常存來文七十以上老人四名
　　　八十以上老人二名共六名此内官員之妻一
　　　名另户女人五名
　　　寶坻縣防守尉吳爾泰來文七十以上老人三
　　　名俱另户
　　　東安縣防守尉賽住來文七十以上老人十一
　　　名八十以上老人三名共十四名此内官員一
　　　名另户女人六名包衣男人二名包衣女人五
　　　名
　　　昌平州防守尉王愛來文七十以上老人一名
　　　另户人
　　　固安縣防守尉伍勒來文七十以上老人一名
　　　另户人
　　　玉田縣防守尉郭里來文七十以上老人四名
　　　八十以上老人一名共五名此内官員二名另
　　　户人三名
　　　永平府防守尉阿爾賽來文七十以上老人三
　　　名八十以上老人一名共四名俱另户
　　　三河縣原任防守尉索顔來文七十以上老人
　　　二名此内官員一名另户男人一名
　　　霸州防守尉阿逹哈來文七十以上老人二名
　　　八十以上老人一名共三名俱另户
　　　山海闗總管逹里來文七十以上老人十九名
　　　八十以上老人十名共二十九名此内官員一
　　　名官員之妻一名另户男人九名另户女人十
　　　一名包衣男人四名包衣女人三名
　　　張家口城門尉馬鼐來文七十以上老人六名
　　　八十以上老人三名共九名此内官員二名另
　　　户男人七名
　　　張家口外牛羊羣總管折庫納來文七十以上
　　　老人四名俱另户
　　　獨石口守禦花善來文七十以上老人二名俱
　　　另户
　　　喜峰口守禦薩克查來文七十以上老人三名
　　　八十以上老人二名共五名俱另户
　　　冷口守禦烏爾禪來文七十以上老人一名八
　　　十以上老人一名共二名此内另户男人一名
　　　另户女人一名
　　　鑲黄旗察哈爾統領肯太等來文七十以上老
　　　人一百七十九名八十以上老人十名共一百
　　　八十九名此内官員五名官員之妻五名另户
　　　男人五十九名另户女人一百二十名
　　　正黄旗察哈爾統領色楞敦住等來文七十以
　　　上老人一百七十一名八十以上老人二十名
　　　九十以上老人三名共一百九十四名此内另
　　　户男人四十名另户女人七十八名包衣男人
　　　三十九名包衣女人三十七名
　　　正白旗察哈爾統領常齊保等來文七十以上
　　　老人一百三十七名八十以上老人十二名共
　　　一百四十九名此内官員一名官員之妻二名
　　　另户男人五十二名另户女人九十四名
　　　正紅旗察哈爾統領常明等來文七十以上老
　　　人二十七名八十以上老人二名共二十九名
　　　此内另户男人十八名另户女人十一名
　　　鑲白旗察哈爾統領阿育什等來文七十以上
　　　老人四十五名八十以上老人四名共四十九
　　　名此内另户男人二十五名另户女人二十四
　　　名
　　　鑲紅旗察哈爾統領阿里渾等來文七十以上
　　　老人三十八名八十以上老人四名共四十二
　　　名此内官員之妻二名另户男人十七名另户
　　　女人二十三名
　　　正藍旗察哈爾統領黒森等來文七十以上老
　　　人一百名八十以上老人十三名共一百十三
　　　名此内另户男人四十一名另户女人七十二
　　　名
　　　鑲藍旗察哈爾統領佛保等來文七十以上老
　　　人六十九名八十以上老人八名共七十七名
　　　此内另户男人二十四名另户女人五十三名
　　　以上老人七十嵗以上者共二千九百八十名
　　　八十嵗以上者共六百二十六名九十嵗以上
　　　者共三十名一百三嵗老人一名共三千六百
　　　三十七名此内官員九十二名官員之妻十四
　　　名另户男人二千九百一十三名另户女人五
　　　百二十八名包衣男人四十五名包衣女人四
　　　十五名為此謹
　題奏
聞本日奉
㫖交與内閣
　　　陜西西安布政使司為知㑹事䝉總督川陜鄂
　　　按驗准户部咨前事内開西安駐防八旗滿洲
　　　䝉古漢軍年老七十八十者賞給銀兩另造清
　　　冊縁由案行到司䝉此遵將支過銀兩數目兵
　　　丁花名冊理合造報施行内開鑲黄旗滿洲七
　　　十老人一名漢軍七十老人八名正黄旗滿洲
　　　七十老人三名八十老人二名漢軍七十老人
　　　八名八十老人三名正白旗滿洲七十老人十
　　　　二名八十老人二名漢軍七十老人五名八十
　　　　老人一名正紅旗滿洲七十老人七名八十老
　　　　人二名漢軍七十老人八名鑲白旗滿洲七十
　　　　老人一名漢軍七十老人八名鑲紅旗滿洲七
　　　　十老人六名八十老人一名漢軍七十老人九
　　　　名八十老人三名正藍旗滿洲七十老人三名
　　　　漢軍七十老人六名八十老人二名鑲藍旗滿
　　　　洲七十老人八名八十老人二名漢軍七十老
　　　　人十一名八十老人一名以上共七十老人一
　　　　百四名每人賞銀四兩八十老人一十九名每
　　　　人賞銀六兩共賞過銀五百三十兩
　　　　各省駐防八旗老人并察哈爾八旗老人賞給
　　　　恩例俱照此不備載
　
　
萬夀盛典初集卷二十
　欽定四庫全書
萬夀盛典初集卷二十一
　　典禮五(養老四/)
　　　　禮部尚書赫碩色等先後題明欽奉
　恩詔請給百嵗以上老人建坊銀兩八旗直省及喀爾
　　　　喀所屬共三十有三人
　　　　康熙五十二年五月理藩院尚書阿靈阿咨送
　　　　喀爾喀多羅郡王和碩額駙端多布多爾濟所
　　　　屬格龍冊臨年一百四嵗
　　　　本年八月福建廵撫覺羅滿保題報徳化縣老
　　　　人張岳榮南安縣老人李華天俱年一百一嵗
　　　　本年九月河南廵撫鹿祐題報鹿邑縣老民王
　　　　國年一百嵗虞城縣老民种天章年一百二嵗
　　　　汝陽縣老民夏旻年一百二嵗西平縣老民焦
　　　　倫長年一百一嵗
　　　　本年十一月寧古塔將軍孟俄洛咨送管理驛
　　　站官岳贑本佐領下鄂黙和索洛驛驛夫李三
　　　年一百三嵗
　　　康熙五十三年正月貴州廵撫劉䕃樞題報思
　　　州府老人張鶴雲年一百一嵗印江縣老人陳
　　　紹泰年一百二嵗餘慶縣老人張三祥年一百
　　　嵗
　　　本年二月浙江廵撫王度昭題報餘姚縣民謝
　　　兼才之妻傅氏年一百嵗
　　　本月䕶理偏沅廵撫印務布政司阿琳題報桃
　　　源縣老人龔文楚年一百一嵗
　　　本年三月山西廵撫蘇克濟題報屯留縣老人
　　　蕭自富年一百三嵗臨晋縣老人陳之璠年一
　　　百二嵗
　　　本月福建廵撫覺羅滿保題報龍溪縣老人林
　　　敬李邦龍俱年一百嵗詔安縣老人鍾志髙年
　　　一百嵗
　　　本年四月雲南廵撫吳存禮題報尋甸州老人
　　　李輝祖年一百一嵗
　　　本月陜西廵撫永泰題報盩厔縣老人毛竒年
　　　一百二嵗蒲城縣老人宋永熙王日中曹允龍
　　　俱年一百一嵗呉朝銀年一百三嵗澄城縣老
　　　人王天祐年一百二嵗
　　　本年五月陜西廵撫永泰題報醴泉縣民劉芳
　　　節之妻邱氏年一百二嵗
　　　本年六月直𨽻廵撫趙宏燮題報文安縣副將
　　　馬自新之妻徐氏年一百嵗
　　　本年七月江寧廵撫張伯行題報山陽縣民任
　　　邦經之妻張氏年一百嵗
　　　本年八月湖廣廵撫劉殿衡題報江夏縣民黄
　　　太位之妻歐陽氏年一百嵗
　　　本年十一月廣東廵撫滿丕題報南海縣老人
　　　生員黄猶顯年一百一嵗三水縣老人羅萬祥
　　　年一百一嵗髙要縣老人梁楚環年一百三嵗
　　　開平縣老人張子標年一百嵗
　　　(臣/)等伏覩
皇上御極五十餘年一道同俗引年尚齒凡七十以上
　　　老人恩例每逢
　國家慶典徧行賜給光天之下化日之中含飴扶杖
　　　嬉逰太平者多歴年所矣至是以慶祝集
　京師
皇上稽古禮文肇行盛典國老庶老次第錫宴以示慈
　　　惠而恩賚所及則荒陬逺徼罔弗霑濡葢虞夏
　　　以來未有也六經之言養老者書稱羞耉詩詠
　　　授几條目之詳具扵三禮王制曰有虞氏養國老
　　　扵上庠養庶老扵下庠夏后氏養國老扵東序
　　　養庶老扵西序殷人養國老扵右學養庶老扵
　　　左學周人養國老扵東膠養庶老扵虞庠所謂
　　　國老者有六鄉之鄉老有卿大夫致政之耆老
　　　有三老五更之老所謂庶老者有引户挍年之
　　　老有司徒以保息養之之老有遺人以委積養
　　　之之老有司門以其財養之之老虞夏商之禮
　　　周人脩而兼用之祝噎祝哽執醬執爵羅氏獻
　　　鳩外饔掌亨酒正供酒稿人供食彬彬極盛矣
　　　顧以其時考之王制言七十養扵學逹扵諸侯
　　　周官言夫家老㓜鄉遂大夫董其事月令養衰
　　　老授几杖行糜粥亦申命有司故王廵狩之禮
　　　就見止及百年鄉飲酒之禮齒位秩扵黨正凡
　　　天子春秋入學合樂所親行燕饗食之禮以養
　　　之者國老庶老度不過近郊數百里間而又兼
　　　攷徳行鄭氏註所謂老人衆多不可皆養者是
　　　也東遷以後禮制漸湮漢文始詔問民間長老
　　　八十以上賜肉九十以上賜帛歴代多遵行之
　　　光武建三雍之禮明章繼統尊事三老兄事五
　　　更號為隆軌魏晋而降依倣其議然辟雍所養
　　　特三老五更二人而羣老不與焉既非古禮之
　　　意而嵗時粟帛之賜長吏怠事莫肯躬親甚至
　　　糠粃相半不可飲食延及唐宋登板授之官則
　　　濫給恩澤降存問之詔則空飾文辭四代聖人
　　　以孝弟風示天下之意闕焉未講葢二千年扵
　　　茲矣
皇上逺覽古今事以義起扵慶祝禮成特行養老之典
　　　上自公卿下逮甿庶咸造几筵古國老庶老之
　　　位也年六十五以上即得預宴周官六十有五
　　　不任役事之義也臣民則同日而别其班滿漢
　　　則分日而均其惠推恩訖扵廢疾錫類下及婦
　　　人合九域之懽心介百順之景福燕衎者三日
　　　飫徳者萬人此虞夏商周之所未能儷也
親臨閱視臣民八九十以上手授杯斚
　　諸皇子皇孫率宗室子弟往來勸侑執爵饋食之
　　　文也
勅諭耆老俾各歸訓里閈儀禮大夫士老扵鄉尊為民
　　　師以教鄉人士之式也登降則並集宗藩酬酢
　　　則不遺疏賤降天潢而脩子弟之職發
　徳音以培風俗之原協萬邦扵孝悌力田措一世扵
　　　和平寛大敦崇根本導迎善祥此漢唐宋明之
　　　所不敢望也至扵方域遼廓則戒有司以時拊
　　　循塞徼遐荒則勅邉吏所在存恤(臣/)等竊揆
恩詔所及䝉恩不下億兆人經費不下百萬計兒齒台
　　　背鳩杖逍遥朝有三夀之朋野多百齡之瑞天
　　　人訢合中外禔福其信然矣然則本之以誠秩
　　　之以禮教之以義終之以仁一舉而衆善備焉
　　　董仲舒曰堯舜行徳則民仁夀司馬遷曰煙火
　　　萬里人民樂業自年六七十翁逰敖嬉戯如小
　　　兒狀以今凖古殆扵兼之皆我
皇上老老之一心有以握其原而衍扵無窮也臣民銜
　　　恩奏謝凡遵照成格恭報人數銀兩者概置不
　　　錄間采數章扵後以附曠典鴻施永垂奕禩云
　　　　内大臣和碩額駙(臣/)尚之隆等奏為恭謝
天恩事欽惟
皇上至仁性植景福天申躋一世扵春臺享萬年之厯
　　　服大徳必夀聖言明徴昌後燕天詩篇炳煥茲
　　　者恭逢
萬夀六十自近畿逺省暨扵海澨邉陬老㓜扶攜奔趨
　闕下盈千累萬祝
聖瞻
天此誠發扵愛戴之公心故不覺其歡呼之同願自三
　　　月朔日至二十一日日霽風和塵霾不掛
　輦路所經萬姓跪伏焚香填塞道路咸得仰觀
天表俯愜輿情䝉
皇上賜席數千張自
　暢春園至禁城沿途擺設
命皇子皇孫百餘人歩行看視醉飽
　天恩普及臣庶逮至祝頌事畢二十二二十三兩日甘
　　　　雨應時淋漓普徧貽我來年兆啓豐穰(臣/)等愚
　　　　昧有以竊窺天意人心上下嚮應斷斷乎其不
　　　　爽者也更䝉
　皇上軫念逺來數萬官民扵二十五二十七等日舉行
　　　　養老之典且使(臣/)等在朝滿漢大小臣僚以至
　　　　八旗兵丁閒散人等齒及格者皆得與焉
　皇上御殿
　令皇子皇孫執爵
　皇上親賜臣民耆老者酒又
　命皇子皇孫執爵傳觴徧行勸侑二十八日又齊集八
　　　　旗數萬年老婦人扵
皇太后宫
　賜宴隆儀渥澤振古稀聞凡兵民男婦人等自六十五
　　　　以上者賜縀疋衣服及銀兩有差又進臣等扵
　　　　内自六十五以上者賜煖凉㡌袍掛鞾襪寳硯
　　　　各有差詩所稱般賚之恩㫖酒之貺衮黼之錫
　　　　未足為喻也至扵庶臣以詿誤落職者咸矜其
　　　　年老還以原官使完晚節其中大臣逮事
世祖章皇帝者則復
　特加宫保以示
　殊恩故事
　恩詔封䕃止扵現任
　特㫖休廢之臣亦得破例均霑此皆歴代之所未有者
　　　　也
　皇上手撰諭㫖示天下老人以
　朝廷優養之恩寔為草野風勵之本俾各歸家教導子
　　　　孫力行孝弟以篤風化之原以興禮樂之基
　訓詞深厚(臣/)等跪讀之下莫不竦然動心焉伏念(臣/)等
　　　　生際明期躬逢
　曠典平昔之所未聞者今日皆得親見千載一時欣幸
　　　　何極况乃共沐
恩波光榮逾分感極生愧又未知枯朽之身何以仰酬
雨露之施扵萬一也(臣/)等不勝歡忭感激之至謹合詞
　　　具奏稱謝以
聞
　　　　總督淮揚等處地方提督漕運海防軍務兼
　　　　理糧餉兵部右侍郎兼都察院右副都御史
　　　　(臣/)郎廷極謹
　題為
天心下逮髙年野老親霑
皇澤隆恩曠古下悃難酬謹據輿情代疏
　題逹事據淮屬耆民龎爾淳等呈稱竊惟哲后有引
　　　年之典昔王有養老之文虞夏以降或僅得之
　　　傳聞漢唐以還久不逢茲盛事何期生當
聖世乃得躬覲
天顔殊恩為千載所難逢感激尤寸忱所莫罄茲康熙
　　　五十二年三月十八日恭逢
聖主六旬萬夀(淳/)等身沐揮絃之化䖍申曝日之私不
　　　過如螻蟻之望雲豈敢企草茅之登
陛若使得邀
天聼便為生世之榮寵以俞詞已沐雲霄之澤乃䝉
九重賜宴三殿陳籩天漿法饌竟霑藜藿之腸玉膾金
　　　羮徧飫田氓之腹
　　皇子皇孫之貴手遞霞觴不識不知之民親甞雕
　　　俎更復黼帷近啓黄幄遥開
紫綍親傳真喜去天不逺
玉音時降咸誇近日偏多既以次而問年復計人而頒
　　　賜
皇恩徧及
聖澤胥霑竊考古書所載執爵執酳僅為鄉里尚齒之
　　　文賜帛賜租已極盛朝逮下之徳未有躬履雲
　　　階月地之貴身近
龍顔日角之光引以家人父子之親被以異數隆施之
　　　渥如
　今日者也(淳/)等喜極若驚固已永鐫肺腑感深入骨
　　　無由自獻
　闕廷為此籲請専疏代題恭謝
天恩又據淮安府知府梁星煜具詳前來等因到(臣/)欽
　　　惟我
皇上仁𢎞覆載澤徧寰區
恩徳被扵萬方臣僚稱慶聲教訖扵四海野老均霑今
　　　據淮屬耆民龎爾淳等籲請代題(臣/)目擊輿情
　　　真切理合具疏代題恭謝
天恩伏乞
宸覽施行
　　　　兵部右侍郎兼都察院右副都御史總督河
　　　　道提督軍務加五級(臣/)趙世顯謹
　題為
聖徳廣被海宇野老親霑
帝澤謹據輿情恭疏代謝
天恩事據江南淮揚徐府州縣沿河耆民髙天成等呈
　　　稱伏惟我
皇上功髙五帝道邁百王乃聖乃神仁恩周扵四表允
　　　文允武聲教及扵八荒海不揚波頌太平者五
　　　十餘載山無伏莾奉正朔者億萬斯年中外歡
　　　騰臣民抃舞(成/)等生長東南窪下之地曩有泛
　　　濫不時之虞自
鑾駕數臨神謀屢頒兩河悉臻底定澤國盡屬沃壤頻
　　　年以來民生安業士樂絃歌皆
聖天子良謀睿算之所致也(成/)等身受
皇恩圖報無由欣逢康熙五十二年三月十八日
聖主六旬萬夀昌期(臣/)等赴京叩祝
萬夀䖍申草野之愚忱獲覲
龍顔乃遂生平之素願䝉賞
御宴得甞
天家異味又
命皇子皇孫手賜霞觴受寵
九重(成/)等草野愚氓何以當此
異數隆施仰沐
天恩有加無已復計年頒賜野老徧霑真亘古罕覯千
　　　載難逢者也(成/)等還家喜不自禁欽遵
上諭徧告里隣以及親族子姪教之孝悌勉之禮讓以
　　　期毋負
皇上諄切訓誥至意宣布之下里隣士民聞之無不感
　　　激歡騰與(成/)等蚤夜䖍禱惟願
皇上夀與天齊福同地久(成/)等生生世世永戴
皇仁扵無既矣為此籲情特疏代題恭謝
天恩(臣/)目擊輿情真切不敢壅扵
上聞理合具疏題報謹
　題
　　　　廵撫廣西等處地方提督軍務兵部左侍郎
　　　　兼都察院右副都御史加三級(臣/)陳元龍謹
　題為
聖朝養老恩隆惇倫化逺謹據輿情恭謝
天恩事(臣/)扵本年五月初五日接准户部咨文為移送
　　　事准内閣典籍㕔文開本月二十五日奉
上諭各直省老人諭㫖欽此刋刻刷印一千張𤼵户部
　　　均發順天府府尹并各直省撫院轉給來京祝
　　　夀耆老不可遺悞等因前來應將所頒
上諭行文各直省廵撫并順天府府尹照依所頒
上諭如式刋刻刷印轉給該地方耆老不可遺悞仍徧
　　　行曉諭可也等因到(臣臣/)即行布政司照依所
　　　頒
上諭如式刋刻刷印轉發各府州縣查給地方耆老仍徧
　　　行曉諭自城市以至鄉村雖山陬溪洞至逺極
　　　僻之處務期宣示周徧咸知我
皇上以教孝教弟為移風易俗之根本
御筆親撰諭㫖不憚諄諄告誡雖堯之平章百姓舜之
　　　敬敷五教未有如
聖諭之愷惻深摯切近詳明入人者深動人者逺即至
　　　愚夫愚婦無不為之感發而興起也茲據桂林
　　　府臨桂縣耆老李昌泰陳三生黄雲極等公呈
　　　稱昌等幸逢仁夀之世皆登耄耋之年生長邉
　　　方未嫻禮教伏讀
聖諭講究孝弟之本心昌等在各鄉各村傳集老㓜人
　　　等宣讀講論人人聳聼有感激而涕泗交頤者
　　　有愧恧而頭低面赤者有歡忭而踴躍鼓舞者
　　　北望叩頭齊聲皆呼
萬嵗從此父慈子孝兄友弟恭各愛其親各敬其長獄
　　　訟自息盗賊自銷真成熙熈皥皥之風矣(昌/)等
　　　年老之人仰荷
皇恩賞賚皆得衣帛食肉似此養老仁政亘古所無今
　　　見風俗淳厚子孫孝謹相與含哺鼓腹歌詠太
　　　平正未有艾普天耆老無非
聖夀錫福所賜但㣲賤小民感戴之誠無由上達籲求
　　　代
　題等情又據布政使黄國材具詳轉據桂林府吳元
　　　臣等各據所屬耆老等公呈懇乞代
　題恭謝
天恩等情前來(臣/)不敢壅扵
上聞理合據情代
　題伏乞
皇上睿鑒施行謹具題
知
　　　　廵撫福建等處地方提督軍務都察院右副
　　　　都御史(臣/)覺羅滿保謹
　題為
聖夀同天
皇恩如海籲請詳
　題代謝以達輿情事據福建布政使司布政使李𤼵
　　　甲呈詳據福州興化泉州漳州延平建寧邵武
　　　汀州臺灣九府并福寧州㑹詳據各縣詳據通
　　　省在京領賞八十嵗以上老人張獻福郭日新
　　　陳萬春等在籍領賞侯題建坊一百一嵗老人
　　　李華天張岳榮等呈稱(福/)等幸生
聖世飽食暖衣抱子弄孫不識不知優㳺扵光天化日
　　　之下熙恬扵歌衢舞巷之中身享太平之樂至
　　　矣極矣恭逢
聖天子六旬大慶(福/)等有赴京叩祝者有在家遥祝者
　　　欽䝉
皇上大沛殊恩在京叩祝者既已袖滿
　帑金脣霑
　御酒在外遥祝者亦得身披輕暖腹飽肥甘又䝉
諭㫖渙頒令(福/)等教訓里閭共敦孝弟(福/)等䝉此
天恩無可圖報惟願合天下萬國九州億萬老人之夀
　　　　為
　皇帝萬萬嵗一人之夀不勝踴躍歡呼伏乞轉詳代
　　題等情前來(臣/)目覩輿情真切不敢壅扵
　上聞理合具疏題報謹
　　題
　
　
　
　
　
　
　
　
　
　
萬夀盛典初集卷二十一
　欽定四庫全書
萬夀盛典初集卷二十二
　　典禮六(大酺/)
　　　　康熙五十二年二月二十九日丁丑
　上以直省臣民來京慶祝
　萬夀者人數繁多榖值騰貴
　命吏部尚書管倉塲事富寧安等發京倉米石减價平
　　　　糶自三月初一日至扵三十日
　　　　本年三月十八日恭遇
　聖夀六旬九州萬國以迄蕃衛遐荒之地凡含抱血氣
　　　　禀受正朔者莫不鼓舞歡忭嬉逰太平自冬及
　　　　春逺近趨赴
　　京師百道並集都城内外衢衖填塞至車馬不能通
　　　　行二月二十九日奉
　上諭諭吏部尚書管倉塲事富寧安户部左侍郎塔進
　　泰右侍郎噶敏圖朕今日自暢春園來詢問米價云
　比往年稍貴緣今嵗天下各省人民來集者甚多米
　價故較往年翔貴現今倉内米數充足先發一萬石
　照時價减糶則來集人民可以賤價得米而京城米
　石又得盈餘扵民生大有裨益若一萬石不敷再發
　一萬石糶賣亦止需米二萬石而已爾等將價值定
　議具奏即發米自明日初一日糶起至月終止特諭
　　　三月初一日吏部尚書管倉塲事(臣/)富寧安等
　題為欽奉
上諭事本年二月二十九日奉
上諭朕今日自暢春園來詢問米價云比往年稍貴緣
　今嵗天下各省人民來集者甚多米價故較往年翔
　貴現今倉内米數充足先發一萬石照時價减糶則
　來集人民可以賤價得米而京城米石又得盈餘扵
　民生大有裨益若一萬石不敷再發一萬石糶賣亦
　止需米二萬石而已爾等將價值定議具奏即發米
　自明日初一日糶起至月終止欽此欽遵查京城米
　　　石時價老米每石銀一兩二錢􁀙米每石一兩
　　　粟米每石六錢今所糶米石比時價每石各减
　　　一錢其米石自京倉發出令五城滿漢御史并
　　　𣲖出各部院賢能滿司官五員公同收領在扵
　　　城外闗廂通衢地方設立米厰照比定價糶賣
　　　務使天下來集人民實獲裨益至此米倘有糴
　　　買積貯販賣者嚴行查拏(臣/)等親身不時廵察
　　　倘有時價多賣或將米石糶出或被旁人首告
　　　即行題叅將官員人等一并交與該部從重治
　　　罪恭侯
命下將此現發米石自三月初一日起在扵月内糶賣
　　　如有不敷奏
聞續發不過一萬石亦照定價糶賣相應刋刻告示張
　　　掛五城九門曉諭可也奉
㫖依議
　　　三月初一日戊寅直省來京耆庶分建龍棚祝
　　　釐扵是日經始民始大酺樂
　　　是月初一日都城内外臣民祝釐各從其班不
　　　下百餘所其自西直門至
　暢春園二十里直省耆庶夾道營搆雕鏤綺繡為樓
　　　臺亭榭之屬宛然天成駕以飛梁中絶馳道每
　　　數百歩恭設
御幄臣民㑹迎
法駕各從其鄉左右如雁行前後如魚貫往來縱觀飲
　　　食宴樂
　　諸王貝勒以下出入止呵殿八旗添設廵徼員役
　　　以修火禁詰㳺民之鬭囂陵擾扵道者其餘郊
　　　圻逺近選勝祝釐之地不可勝數俱扵初一日
　　　始天下人民所在酺樂亦扵是日始也
　　　初八日乙酉宗人府奏
進諸王大臣慶賀桌張
命扵十七日囬
　　宫給賜沿途直省耆庶并𣲖八旗大臣侍衛及王府
　　　　護衛官監視徧行賞給
　　　　初八日宗人府奏請
　皇上六旬大慶諸王大臣進貢餑餑桌子二百張飯桌
　　　　子二百張奉
　㫖
皇太后所用桌面朕所用桌面并内裏所用桌俱交内飯
　　房備辦諸王大臣所進餑餑桌子飯桌子俱不必過
　　二百張十七日朕進早饍後進城欲賞沿途各省耆
　　庶人等賞賜之時著𣲖出大人侍衛監看諸王亦各
　　𣲖出所屬才幹護衛官員監看賞賜
　　　　十三日庚寅西直門至
　　暢春園
　　御道所經直省耆庶張燈奏樂彌望無際人民自為
　　　　曹偶席地飲酒行炙徧滿繡陌歡聲如雷停夜
　　　　逰之禁燈火數十里宵行如白晝禁任重車不
　　　得出入西直門以便行者自十三日至扵二十
　　　一日
　　　每年逢
萬夀節自十五日起至二十一日止百官朝服不理刑
　　　名照常辦事今則廣七日為二十一日而自十
　　　三日至二十一日縱民酺樂停止夜禁皆前此
　　　未有也
　　　十七日甲午昧爽八旗諸王大臣各遣所屬員
　　　役陳列慶賀桌張自
　暢春園至神武門鱗次櫛比數十里不絶每席槃匜
　　　三層覆以黄封食窮甘脆之味果備水陸之産
　　　八旗大臣侍衛及王府護衛官往來監視頃之
上起
駕還
　宫監視官員遥望
　華葢將近即掲黄封芬馥盈路
　　諸皇子皇孫扶
御輦徐行止警蹕
聖容温霽徧行頒賜耆老進前者别賜内製粔籹如蟠
　　　桃大容一升人給一枚多者三四枚扵時黄童
　　　白叟充滿懐袖俟屬車豹尾過訖飽飫歡笑淋
　　　漓狼藉是日受賜者億萬人凡散桌張一千七
　　　百六十有竒
　　諸皇子四百九十五張
　　親王三百六十張郡王二百七十張貝勒一百八
　　　十張貝子一百五十張鎮國公輔國公共二百
　　　十張八旗鎮國將軍以下散宗以上共五十張
　　　覺羅共五十張已上共桌一千七百六十五張
　　　十八日乙未
上受朝賀禮畢仍
幸暢春園止警蹕萬國耆庶再覲
天顔人人喜躍是日頒
恩詔大赦天下人民新沐
聖澤歌舞昇平各從其類為讌樂西直門内外數十里
　　　遨逰徴逐至扵逹旦
　　　是日所頒
覃恩詔款普天率土無不沾濡又奉有月内筵宴來京
　　　老人之
㫖人心翕然欣喜百倍
　　　二十三日庚子吏部尚書管倉塲事富寧安等
　　　以都城人數益繁請遵前
㫖再發京倉米石平糶從之
　　　二十三日吏部尚書管倉塲事富寧安等摺
　奏發出倉米一萬石自本月初一日起至二十一日
　　　已經糶完今請再發倉米五千石賣至月終奉
㫖發米糶賣扵民大有裨益著再發一萬石照前糶賣
　　　是月也百官出入朝服自初一日至扵二十一
　　　日不理刑名訖扵三十日冠裳肅雍曹司清暇
　　　萬國人民忘所疾苦坦坦熙熙惟以酺樂為事
　　　自三月初一日至二十一日百官朝服從禮臣
　　　題請自初一日至三十日不理刑名從直𨽻撫
　　　臣趙宏燮題請也詳見朝賀恤刑二卷中
　　　是月也直省將軍督撫大僚各率其屬就所近
　　　名山祝釐其省㑹府州縣治耆庶畢㑹張設讌
　　　樂以及十室之邑一閧之市郵亭墟落無不含
　　　哺鼓腹謳歌
聖徳至扵朝貢諸國邉徼諸部亦皆内嚮懽呼各從其
　　　俗相聚為酺樂
　　　直省臣庶酺樂詳見將軍督撫提鎮題報赴嶽
　　　日期及恭謝
天恩等奏疏中外藩臣庶酺樂詳見朝鮮國王等慶賀
　　　表及恭謝
天恩等奏疏中
　　　是月也自初一日至扵二十一日風和日麗晴
　　　雲卷舒酺樂浹旬人心愉暢二十二日澍雨應
　　　時
上隨命宴賞來京耆老
諭令歸農訖扵是月萬國人民各還本業
聖朝恩賚之典次第舉行矣
　　　先是每年
萬夀節中外臣民慶賀宴樂先後三日嵗以為常至是
聖夀六旬溥天之下酺樂者一月而
　京師萬國和㑹賜酺之盛尤史書所未覯也粤稽陶
　　　唐之世天下雍和百姓無事有康衢之謡擊壤
　　　之歌華封之祝含哺鼓腹傳誦至今詩三百篇
　　　多善禱萬夀之辭其逹扵甿庶者大率春秋祈
　　　報躋堂稱觥上以抒忠愛之誠而比閭族黨以
　　　其間相與為樂然觀酒誥有羣飲之刑周官嚴
　　　屬逰之禁則其時民間酒食徴逐初無禁忌者
　　　匝嵗之中間一行之孔子所謂百日之蜡一日
　　　之澤是也漢文帝時始有賜酺之令酺之為言
　　　布也王者布徳扵天下也漢律三人已上無故
　　　羣飲者罰金今詔横賜得㑹聚飲食故曰大酺
　　　自後逢國慶興必推行之東漢迄扵隋唐悉遵
　　　其制今按史書所載賜天下百户牛酒給京師
　　　酺布户一匹或兩户三户共一匹又慮逺方觀
　　　者來往狼狽詔夜開坊門金吾鎮護所謂大酺
　　　之㑹與人同歡然考其期多不過五日少則三
　　　日而已至唐肇置三令節令民人至扵其日讌
　　　飲為歡扵是曲水褉亭重陽射圃登臨逰覽之
　　　樂九域同風流傳篇什然無闗扵國典其就誕
　　　聖之辰令村社置酒宴樂先行報賽尤附㑹不
　　　經未合禮制以視中天之世天下一家與民偕
　　　樂之氣象相去穹壤葢不可以逺近計矣
皇上臨御五十餘年子養元元湛恩汪濊六合之中同
　　　一父母恭逢
聖夀六旬人心説豫行者踴躍朝賀居者瞻望謳歌(臣/)
　　　等伏覩行慶施惠始自
　京師人民衆多則發
　御廩數萬石老稚忭舞則徹
　御饌數千席臣僚耆老倣古躋堂獻夀之儀夾道分
　　　曹陳設燕樂四裔來覲喜而忘歸萬姓縱觀戀
　　　戀而不忍去經旬渉月㳺泳太和自古大酺之
　　　㑹未有比隆者也至扵名山之靈異都㑹之繁
　　　昌荒陬窮澨逺徼絶塞舟車之所通達日月之
　　　所出沒追逐良辰嬉逰髙㑹者所在成聚山川
　　　雲物並助光華鳥獸草木罔不咸若小雅蓼蕭
　　　之詩澤及四海大雅既醉之詩醉飽太平此其
　　　徴矣夫自唐以後寛羣飲之禁賜酺間見扵史
　　　書然國家令甲所及與人情和樂所致孰大而
　　　孰小推恩扵三日五日與飫徳扵上旬下旬孰
　　　久而孰暫孟子曰樂以天下韓愈曰樂而不失
　　　　其正所以同其休宣其和感其心成其文也今
　　　　之酺樂正合斯義
　皇上宵衣旰食端拱於穆清之中以
　一人之憂勒成天下之逸樂海宇寧謐時和嵗豐適遘
　　昌期表茲盛事蓋堯典稱協和萬邦扵今再覩休烈
　　　　豈三代以下所能仿其萬一也哉
　
　
　
　
　
　
　
　
　
萬夀盛典初集卷二十二
　欽定四庫全書
萬壽盛典初集卷二十三
　　恩賚一(加恩宗/)
　　　　康熈五十二年三月十八日
　萬壽覃恩詔賜王以下宗室覺羅十五歳以上幣帛有
　　　　差
　　　　四月二十七日户部尚書(臣/)穆和倫等謹
　　題為欽奉
　恩詔事康熈五十二年三月十八日奉
　恩詔内開王以下宗室覺羅十五歳以上者俱加
　　恩賜欽此該(臣/)等議得王以下八分公以上
　恩賜賞給之處俱照康熈九年
　恩詔賞緞親王各給滿水二疋立蟒三疋大蟒三疋粧
　　　　緞三疋紗立蟒六疋紗蟒五疋紗粧緞五疋裙
　　　　蟒一疋片金三疋倭緞四疋小粧緞一疋小補
　　　　緞二疋大緞三疋洋緞四疋彭緞四疋福建衣
　　　素一疋福建宫紬一疋小緞三疋小宫紬一疋
　　　大紗一疋小紗四疋共緞六十疋郡王各給滿
　　　水二疋立蟒二疋大蟒一疋粧緞二疋紗立蟒
　　　五疋紗蟒四疋紗粧緞四疋片金三疋倭緞四
　　　疋小補緞一疋小粧緞一疋大緞三疋彭緞六
　　　疋洋緞二疋福建衣素一疋福建宫紬一疋小
　　　宫紬一疋小緞二疋大紗一疋小紗四疋共緞
　　　五十疋貝勒各給滿水一疋立蟒二疋大蟒一
　　　疋粧緞一疋紗立蟒三疋紗蟒三疋紗粧緞二
　　　疋片金二疋倭緞二疋小粧緞一疋小補緞一
　　　疋大縀一疋彭緞四疋洋緞二疋福建衣素一
　　　疋福建宫紬一疋小緞二疋小宫紬一疋大紗
　　　一疋小紗三疋共緞三十五疋貝子各給滿水
　　　一疋立蟒一疋大蟒一疋粧緞一疋紗立蟒二
　　　疋紗蟒二疋紗粧緞一疋片金二疋倭緞二疋
　　　小補緞一疋大緞一疋彭緞三疋洋緞一疋福
　　　建藍素一疋福建衣素一疋小宫紬一疋大紗
　　　一疋小紗二疋共緞二十五疋鎮國公輔國公
　　　各給滿水一疋立蟒一疋大蟒一疋粧緞一疋
　　　紗蟒一疋紗立蟒一疋紗粧緞一疋片金二疋
　　　小補緞一疋大緞一疋福建衣素一疋小宫紬
　　　一疋小紗二疋共緞十五疋查宗人府咨稱本
　　　衙門以未入八分公鎮國將軍輔國將軍宗室
　　　一品及二品大人章京等俱令一子著入監讀
　　　書奉國將軍奉恩將軍宗室章京侍衛等俱加
　　　一級等因議奏奉
㫖依議欽此欽遵移咨到部今未入八分公以下宗室
　　　覺羅大人章京侍衛等官俱既已給監生加級
　　　覺羅拜牙喇披甲人等賞給錢糧毋容議外十
　　　五歳以上宗室覺羅亦著
恩賜相應酌量十五歳以上閒散宗室或賞給片金大
　　　閃緞字緞補緞一疋或大緞藍素衣素帽緞一
　　　疋或小彭緞羅緞小緞線紬羅綾一疋共緞三
　　　疋十五歳以上閒散覺羅各給或倭緞補緞大
　　　緞一疋或藍素衣素宫紬小閃緞一疋共緞二
　　　疋其覺羅内年老休致官員年尚未老未上衙
　　　門官員亦照閒散覺羅賞緞二疋王以下閑散
　　　覺羅以上查明到日照此估計賞給賞完之日
　　　(臣/)部將緞疋數目造入奏銷册内具
　題可也本月二十九日奉
㫖依議
　　　户部緞疋庫賞過緞疋開列於後
　　　親王八位毎位賞緞六十疋
　　　郡王六位每位賞緞五十疋
　　　貝勒四位每位賞緞三十五疋
　　　貝子五位每位賞緞二十五疋
　　　(鎮國公/輔國公)共二十一位每位賞緞十五疋
　　　閒散宗室四百五十七名每名賞緞三疋
　　　閒散覺羅七百四十七名每名賞緞二疋
　　　　共賞用中錦二十七疋草錦二十一疋立龍
　　　　蟒五十二疋大蟒一百二十五疋金線蟒五
　　　　十八疋粧緞二百五十九疋紗蟒二十二疋
　　　　片金四百四十七疋金字緞八十六疋倭緞
　　　　二百九十五疋小蟒八疋次粧緞十八疋補
　　　　掛料五十二疋大緞一千四百七十九疋閃
　　　　緞三百六十五疋洋緞五十七疋衣素四十
　　　　四疋藍素五疋宫紬十八疋次大緞四十四
　　　　疋帽緞四十四疋紗二十三疋彭緞六百七
　　　　十六疋
　　　　以上賞過蟒粧片金等緞共四千二百二十
　　　　五疋
　　　　宗室王以下蒙
特賜者附載於後
賜和碩莊親王
御書匾一
　　　對聨一
　　　大條幅字一
　　　扇一
　　　鞍馬一匹
　　　玻璃器皿一席三十六事
賜多羅平郡王
御書條幅字一
　　　白玻璃碗四
　　　白金黃紅藍玻璃碟四
　　　金黃色玻璃瓶一
　　　白玻璃花瓶一
　　　白色金黃色玻璃小碟四
　　　盛京古硯一
　　　餞山查二瓶
　　　餞梨二瓶
　　　緑葡萄一瓶
　　　瑣子葡萄一瓶
賜鎮國公額爾圗
御書字一幅
　　　藍玻璃碟四
　　　白玻璃碟一
　　　白玻璃瓶二
　　　藍玻璃瓶一
　　　緑玻璃碟一
　　　石硯一
　　　餞山查二瓶
　　　餞梨一瓶
　　　哈密葡萄一瓶
　　　索索葡萄一瓶
賜鎮國公星海
　　　白玻璃瓶一
　　　藍玻璃大盤二
　　　玻璃小碟四
　　　花玻璃花瓶二
賜鑲白旗䕶軍統領噶渣爾啟大宗室楚宗衣服等物
　　　三月二十五日
詔復給多羅平郡王訥爾蘇及輔國公門度等所停止
　　　禄米
　　　二十五日宗人府宗正(臣/)雅爾江阿等謹
　題為請
㫖事多羅平郡王訥爾蘇因責打歩兵被陶和氣題叅
　　　將俸禄俸米停止為此謹題請
㫖奉
㫖一槩給與俸禄伊等照常給與
　　　同日宗人府宗正(臣/)雅爾江阿等謹
　題為請
㫖事輔國公門度因和碩裕顯親王之事未到齊集之
　　　處將俸禄俸米停止所屬官員不行禀明將門
　　　度隨侍有品級者俸禄俸米䕶軍䕶軍校俸禄
　　　俸米䕶軍錢糧米俱行停止為此謹題請
㫖本日奉
㫖一槩給與俸禄伊等亦著照常給與
　　　四月初一日
詔察宗室覺羅以事革去宗系者及宗室覺羅所棄之
　　　子酌量給與帶子分别注記附入
　玉牒
　　　四月初一日
皇上召諸王貝勒領侍衛内大臣部院大臣都統先鋒
　　　統領䕶軍統領副都統等齊集
特諭今日齊集爾等朕想有數件事朕若不説亦無人
　敢説自朕而外亦無人知此事所以聚集爾等下㫖
　藍旗兩貝勒再碩託貝勒皆因事獲罪革去黃帶子
　黜其宗系
世祖皇帝時垂憐藍旗貝勒之子薩哈連碩託之子雨薩
　　布曾給與阿思哈尼哈畨俸禄伊等皆
太祖皇帝之孫至朕方四世凡革去宗系者不入
　玉牒
太祖皇帝有十五子其犯罪革者俱未録入似此等不入
　玉牒者年乆之後即無人知之矣凡宗室犯死罪者自
　　有一定法律非濫行加罪若今不察明後日年久漸
　　至冺没所關甚大宜將此等之處詳察各於
　玉牒上續行録入酌量給與帶子使之有據若無所據
　　雖録於檔子上萬一有水火之虞竟無可稽考即如
　　今工部檔案被火燒了竝無可查矣覺羅原是一本
　　所出亦有因罪革去帶子者若不察明有據亦至冺
　　没再宗室覺羅所棄之子雖記在青檔子上宗人府
　　定法甚嚴有畏懼不敢明言者亦未可知曽有一事
　　可據原任内大臣覺羅塔逹任阿敦昂邦時因多子
　　言欲將婢妾所生之子棄去包衣佐領阿敦大真泰
　聞之曰何為棄之乞與我養塔達即與為養子後朕
　知之曽下㫖與内務府大臣令其記明恐挑選女子
　時或妄行挑選也阿敦大真泰後亦無嗣有言及歸
　宗者此子甚孝於養育父母曰不得帶子罷了如何
　教我離恩養父母朕念其孝因給與紅帶子仍留在
　伊母處今現在包衣佐領下有似此収養宗室覺羅
　所棄之子者亦當查明確議具奏
　　　五月初三日和碩裕親王(臣/)保泰等謹
　題為欽奉
上諭事該臣等查得原貝勒莽古爾岱之孫在正藍旗
　　　者二十六人鑲白旗者七人正黃旗者五人原
　　　貝勒徳格勒之孫在鑲黃旗者六人原和碩親
　　　王阿濟格之孫在鑲紅旗者三十五人原和碩
　　　親王多爾渾無後原貝勒碩托之孫在鑲黃旗
　　　者十四人原鎮國公艾都里之子孫在鑲藍旗
　　　者六十五人原貝勒拜音圗之孫在鑲黃旗者
　　　四人原貝勒公阿岱之孫在鑲黃旗者十九人
　　　原貝勒西安之孫在鑲黃旗者十人濟馬瑚之
　　　孫在鑲白旗者九人原正白旗宗室額爾濟圖
　　　今現在無子伊等之名竝其子孫之名皆記在
　　　青檔子上請將伊等現在子孫皆給與紅帶子
　　　記入
　黃檔子内俟修
　玉牒之日將伊等之名錄入再費揚古之孫尼雅哈
皇上所知甚明給與紅帶子請將伊祖父録入
　黃檔子内俟修
　玉牒之日將伊等之名録入關柱噶靈阿圖郎厄所
　　　生三子雖未載入實録簡親王公鄂飛順承郡
　　　王公訥黙孫皆云實係宗室請亦給與紅帶子
　　　載入
　黃檔子内俟修
　玉牒之日録入再阿爾通阿之孫四人在鑲藍旗伊
　　　　等現在覺羅紅檔子
　　玉牒内俱寫名訖其給帶子之處無容議外阿爾通
　　　　阿原係宗室請將伊等之名記入
　　黃檔子内俟修
　　玉牒之日録入再革去覺羅原係鑲黃旗覺羅席安
　　　　無嗣原正紅旗覺羅勒爾色所生二子原係鑲
　　　　白旗覺羅杭阿拉之孫二十六人原係鑲紅旗
　　　　覺羅京倉現在原覺羅呉丹之子孫十六人伊
　　　　等之名竝子孫之名俱記在青檔子上請給與
　　　　紫帶子寫在紅檔子上俟修
　　玉牒之日將伊等之名録入再覺羅中生子棄去他
　　　　人抱養者鑲黄旗覺羅達哈布生子西薩一人
　　　　原阿達哈哈番覺羅馬福塔生子烏達哈阿哈
　　　　納烏達哈之子孫四人阿哈納現在正藍旗正
　　　　紅旗原
永陵總管覺羅阿塔所生之子六哥今現在覺羅西爾泰
　　　所生之子雅泰現在原阿達哈哈番覺羅馬星
　　　額所生之子珠蟒衣已故珠蟒衣所生之子一
　　　人現在佐領覺羅七禄所生之子巴拉現在正
　　　紅旗覺羅圗穆卜魯所生子伊都之子孫在鑲
　　　白旗者十七人鑲紅旗阿達哈哈番羅拖里所
　　　生之子花色達爾漢花色之子孫四人達爾漢
　　　之子孫五人原歩軍副尉覺羅渣清所生之子
　　　海福現在阿達哈哈番覺羅灣寳所生之子馬
　　　拉現在伊等俱於康熈四十七年五月奉
㫖一一查明各據伊等族長同宗保結將名寫入青檔
　　　子内存記在案今請將伊等現在之子俱給與
　　　紅帶子録入紅檔子内俟修
　玉牒之日將伊等之名録入嗣後宗室覺羅内所棄
　　　之子被他人抱養迷失者日後知之具呈之日
　　　宗人府衙門查明應否給與帶子録入
　玉牒黃檔子内請
㫖定奪可也本月初五日奉
㫖依議
　　　四月十一日
詔宗室八分公以下奉恩將軍閒散宗室以上現任大
　　　臣侍衛官員者各依現任品級照民文武官員
　　　封贈例給與封典誥勅
　　　初九日宗人府宗正(臣/)雅爾江阿等謹
　題為請
㫖事康熈五十二年三月十八日
恩詔内開一款内外大小各官除各以現在品級已得
　封贈外凡陞級及改任者著照新銜封贈欽此欽遵
　　　查得康熈四十二年三月十八日
恩詔為覺羅官員所得封贈題奏請
㫖奉
㫖宗室官員亦應給與封贈欽此自八分公以下奉恩
　　　將軍閒散宗室以上現為大臣侍衛官員者各
　　　依現任品級照民文武官員封贈之例給與誥
　　　命給過之後存檔在案今逢
恩詔内外文武大小官員從前未遇
恩詔未得封贈者按現在品級啟奏給與封典外先遇
恩詔己得封贈之後改任者照改任品級封贈陞級者
　　　陞任改換頂帶者俱照新品級封贈雖陞級未
　　　改任換頂帶者前次已遇
恩詔封過不許重封再查定例内一品官員封贈三代
　　　二品三品官員封贈二代四品以下七品以上
　　　封贈一代八品九品官員止封本身等語俟奉
㫖之日通行八旗恭遇
恩詔自八分公以下奉恩將軍閒散宗室以上現為大
　　　臣侍衛等再覺羅官員等各自已本身封贈三
　　　代二代一代有無妻室已得封誥未得封誥之
　　　處俟該旗咨送到日將伊等應得誥命之文交
　　　與翰林院撰擬奏
覽(臣/)等未敢擅便謹題請
㫖本月十一日奉
㫖依議
　　　五月初二日
詔鎮國將軍輔國將軍宗室一品二品大臣章京及未
　　　入八分公各送一子入監讀書奉國將軍奉恩
　　　將軍及宗室章京侍衛等各加一級
　　　四月二十九日宗人府宗正(臣/)雅爾江阿等謹
　題為請
㫖事(臣/)衙門題前事准户部咨呈
恩詔内開一款自王以下宗室覺羅十五歳以上者俱
　加恩賜欽此王以下宗室覺羅十五歳以上查明人
　　　數送部等因前來查得
恩詔在京滿漢文官四品以上武官二品以上䕃一子
　　　送國子監讀書文官五品以下武官三品以下
　　　俱各加一級又查得康熈三十六年十一月十
　　　四日兵部題公福善等應加宫保摺本啟奏奉
㫖這本内議輔國將軍益徳照例不准加級宗室章京
　有何不可加級之處加級者止換頂帶坐褥宗室益
　徳著議加一級具題仍着為例欽此應將奉國將軍
　　　奉恩將軍宗室章京侍衛各加一級外宗室一
　　　品二品大臣章京竝無各送一子入監讀書之
　　　例因此亦應各加一級康熈五十二年四月初
　　　六日題本日奉
㫖宗室亦議各送一子入監讀書具本用印來奏欽此
　　　議得鎮國將軍輔國將軍宗室一品二品大臣
　　　章京各送一子入監讀書又查得民公有送一
　　　子入監讀書之例應將未入八分公亦各送一
　　　子入監讀書奉國將軍奉恩將軍宗室章京侍
　　　衛等各加一級恭候
命下遵行臣等未敢擅便謹題請
㫖康熈五十二年五月初二日奉
㫖依議
　　　五月初四日
詔宗室蔭生各照應得品級隨旗上朝
　　　四月二十七日宗人府宗正(臣/)雅爾江阿等謹
　奏為請
㫖事(臣/)衙門題前事
恩詔内開在京武官二品以上各送一子入監讀書在
　外武官二品以上亦各送一子入監讀書武官三品
　以下俱各加一級欽此奉國將軍奉恩將軍宗室章
　　　京侍衛俱各加一級外宗室一品二品大臣章
　　　京竝無各送一子入監讀書之例亦議以各加
　　　一級具題康熈五十二年四月初六日具摺啟
　　　奏本日奉
㫖宗室亦議各送一子入監讀書具本用印來奏欽此
　　　議得未入八分公鎮國將軍輔國將軍宗室一
　　　品二品大臣章京俱各送一子入監讀書本月
　　　初九日具題十一日奉
㫖依議欽此查得吏部定例一品二品大臣官員各蔭
　　　一子入監讀書宗室原無蔭一子入監讀書之
　　　例今
聖主洪恩宗室各蔭一子入監讀書因此將伊等俱送
　　　國子監讀書外或照民官之子在各部院衙門
　　　選用或照伊所各得蔭生品級隨旗上朝伏候
聖裁五月初四日奉
㫖宗室蔭生著隨旗上朝
　　　五月初八日宗人府宗正(臣/)雅爾江阿等謹
　題為請
㫖事禮科抄出臣衙門題前事
恩詔内開在京滿洲武官二品以上各送一子入監讀
　書在外武官二品以上亦各送一子入監讀書武官
　三品以下俱各加一級欽此議得奉國將軍奉恩將
　　　軍宗室章京侍衛俱各加一級外宗室一品二
　　　品大臣章京並無送子入監讀書之例相應亦
　　　加一級等因康熈五十二年四月初六日具摺
　　　啟奏本日奉
㫖著議宗室各送一子入監具本用印來奏欽此議得
　　　未入八分公鎮國將軍輔國將軍宗室一品二
　　　品大臣章京各送一子入監讀書本月初九日
　　　具題十一日奉
㫖依議欽此欽遵查得吏部定例一品二品大臣官員
　　　各䕃一子入監讀書宗室竝無䕃子入監讀書
　　　之例今
聖主洪恩宗室各蔭一子入監讀書因此將伊等俱送
　　　國子監讀書外或照民官之子在各部院衙門
　　　選用或照依所各得蔭生品級隨旗上朝伏候
聖裁康熈五十二年四月二十七日題五月初四日奉
㫖宗室蔭生著隨旗上朝欽此臣等議得查一品官蔭
　　　生以五品用二品官蔭生以六品用未入八分
　　　公鎮國將軍係一品大臣其蔭生以五品隨旗
　　　上朝輔國將軍係二品大臣其蔭生以六品隨
　　　旗上朝(臣/)等未敢擅便謹題請
㫖本月十一日奉
㫖依議
　　　(臣/)等伏稽徃制自唐虞三代以來所以保世而
　　　滋大者未有不加意於一本之戚以親親為亟
　　　者也堯典垂親睦之訓禹謨拜惇敘之言至於
　　　周道尤尚親親若湛露之篇燕以示慈惠厭厭
　　　夜飲在宗載考何其隆耶禮稱人道親親親親
　　　故尊祖尊祖故敬宗敬宗故収族推之以至於
　　　庶民安財用足百志成禮俗刑然後樂作可謂
　　　重矣故曰上治祖禰尊尊也下治子孫親親也
　　　旁治昆弟合族以食序以昭穆别之以禮義人
　　　道極焉所謂始於家邦終於四海理固然歟若
　　　夫以
一人誕降之祥沛九族非常之澤衍
　皇室之慶源煥
　天潢之寵籍如我
皇上今日以
萬壽之慶推恩於宗室者尤曠古而僅見也三代而下
　　　漢懲秦弊頗芘本根文帝四年五月復諸劉有
　　　屬籍家無所與賜諸侯王子邑各二千户元始
　　　元年以黃鵠下建章宫太液池賜宗室金錢四
　　　年始賜宗室有屬籍者爵元鳳二年賜宗室子
　　　錢人二十萬四年帝加元服復賜宗室金帛有
　　　差然皆與臣民同賜初元元年賜宗室有屬籍
　　　者馬一匹至二駟五年亦然唐武徳七年四月
　　　宴王公親屬於文明殿酒䦨徙坐翠華殿帝賦
　　　詩王公遞上壽賜帛各有差宋初親親頗闕仁
　　　宗念宗族散處不親洽作睦親廣親諸宅以族
　　　屬親疏分處之時臨幸宴享又置大宗正司司
　　　　訓導糾過失修纂譜牒圗籍以明恩其别五一
　　　　曰皇帝玉牒二曰宗支屬籍三曰宗藩慶系録
　　　　四曰仙源積慶圗五曰仙源類譜凡録以一歳
　　　　圗以三歳譜牒籍以十歳修纂然當時宗室猶
　　　　未有爵土之封尋因富弼之請同時封王公者
　　　　九十人神宗時立宗子試法袒免親已受命者
　　　　得附鎖㕔試袒免外親得附國子監試十取五
　　　　年四十累舉不第者疏名録用而它恩數稍減
　　　　下逮元明宗族恩禮隆殺大率如此然則上下
　　　　數千年其以誕聖之節加恩宗室者槩乎其未
　　　　之前聞也
　　國家龍興發祥長岳自
肇祖以下玉葉分輝璇源疏派蕃衍浩蕩
祖宗之法以帶之紅黃别親之等殺干禄百福子孫千億
　　　　仙源積慶之盛玉牒不勝載矣
　皇上廣錫類之仁念神明之胄視堯之親睦禹之惇敘
　　　聖揆無二其所以篤厚本支崇奬蕃翰有加而
　　　無已者五十有餘歳今恭逢
聖壽普天同慶而愛由親始其事尤重其禮尤隆立法
　　　創制裁自
聖心舉數千年分見岐出之恩竝沛於一時豈非咸五
　　　帝登三王亘古今而立隆者乎伏觀
聖節典禮公以下蔭子奉國將軍以下各加一級非僅
　　　如元始賜爵之典也王以下閒散以上
賜予周浹或䝉
宸翰煇煌或出
　尚方珍異殷隆稠疊非僅如金錢帛馬之常也宗室
　　　蔭子各以應得品級隨旗上朝不必有宗子試
　　　法之煩也修明玉牒至於宗室遺棄子女稽訪
　　　畢周咸得賜帶記名務使萬派歸源五車同采
　　　非僅如譜牒圖録歳修成憲已也魯論云君子
　　　篤於親則民興於仁孟子云親親而仁民仁民
　　　　而愛物蓋
　皇上欲民無不興仁故於親尤篤於民物無不仁愛必
　　　　先以親親推之有序施之有等固已萬邦協和
　　　　四方風動直接於唐虞之盛也(臣/)等恭逢
　　盛典謹紀加恩宗室為恩賚之首云
　
　
　
　
　
　
　
　
　
　
萬壽盛典初集卷二十三
　欽定四庫全書
萬壽盛典初集卷二十四
　　恩賚二(加恩外藩一/)
　　　　康熈五十一年十月初六日
　上允蒙古内五十旗王以下台吉他布囊以上於五十
　　　　二年詣
　　闕朝賀仍
　詔厚其資糧以示柔逺至意
　　　　康熈五十一年九月二十日理藩院
　　題為内五十旗王以下台吉他布囊以上來朝等事
　　　　十月初六日大學士(臣/)溫達等啟奏摺本奉
　㫖元旦來朝蒙古諸王内或公事差遣或正務羈絆以
　　及有病不可行動之外左右兩翼王貝勒貝子公台
　　吉他布囊等一槩聽其前來爾等㑹同理藩院議奏
　　　　欽此欽遵大學士(臣/)溫達等㑹同理藩院議得
　　　　左右兩翼王以下協理旗務台吉他布囊以上
　　　一槩聽其前來伊等來時其扎薩克台吉他布
　　　囊俱留一人令其䕶理印務不可荒廢地方再
　　　公主之子孫俱係親戚台吉等内有年歳大者
　　　亦令其前來其不能來之王貝勒貝子公扎薩
　　　克台吉他布囊每一旗令其來一台吉他布囊
　　　如有公事差遣正務羈絆有病不可行動者竝
　　　年未及歳者俱不必令其前來又查從前元旦
　　　來朝人内未經出痘者不令前來今或令其前
　　　來或不必令其前來伏候
聖裁等因具題奉
㫖依議其未出過痘之人不必令其前來欽此欽遵康
　　　熈五十二年王以下台吉他布囊以上赴
　闕朝賀元旦咸以今春恭逢
皇上六旬正誕願得留住京師隨班慶祝
上以時日尚遥
特詔給與口糧俾得久住維時
皇仁優洽羊豕魚蔬不時頒賜其倉厰所給計白米二
　　　千餘石老米四千餘石豆二萬四千餘石草一
　　　百萬二千餘束他物稱是飲和食徳謳歌莫罄
　　　焉
　　　五十二年正月十五日
上以衆蒙古醵金建廟熱河慶祝
萬壽
特頒諭旨減銀數之半併省安設喇嘛口糧毋致累民
　　　以昭恩卹
　　　正月十五日科爾沁土謝圖親王鄂爾吉圖四
　　　十九扎薩克喀爾喀七旗厄魯特扎薩克等共
　　　一百二十扎薩克王貝勒貝子公台吉等
　奏稱臣等累世荷蒙
聖恩無從報答恭逢
六旬大慶祝
皇上萬壽永乆公同集銀二十萬兩蓋造大廟每旗安
　　　設喇嘛一名念經永祝此安設喇嘛之所食口
　　　糧應用物件令各旗年年交送稱頌
徽號等因啟
　奏本日奉
㫖朕為衆蒙古等在多倫諾爾處建造廟宇毎扎薩克
　安設喇嘛一名今蒙古等既公同欲為朕建造廟宇
　准其建造但銀二十萬兩為數甚多十萬兩足矣令
　在熱河建造將喇嘛等食用俱在此十萬銀兩之内
　通融置地立産伊等所安設之喇嘛不用伊等之物
　若伊等每扎薩克毎年交送喇嘛口糧路逺勞苦非
　一二年之事日月久逺借此支給安設喇嘛口糧為
　名必至用一凑十朕是大主惟願共享昇平之樂非
　但喜諷誦嘛呢衆蒙古等當仰體朕心毋得擾累在
　下愚民向因朕食羊肉毎年令烏朱穆秦色登敦多
　卜王將牧放肥羊每送六隻供御經年食之心甚不
　忍將朕蘇魯克羊隻賞賜一萬又每年在喀喇沁處
　行圍因設筵宴用羊一百朕又下㫖每年食爾等之
　羊欲賞爾等羊隻能養多少伊等囘奏地方窄狹不
　能多養三旗能養羊一萬隨賞伊等羊一萬朕素性
　不愛索取即今喀爾喀所進好馬羊隻不可勝用今
　已限定數目且行幸端多布多爾濟額駙冊王諾爾
　布喀爾喀地方之時朕下訓㫖爾等勿因進朕馬匹
　向人求馬朕馬匹甚多爾等雖不進馬毫無介意況
　爾等即尋馬匹好馬斷然不得又何必求人若因進
　上向人尋取關係朕之聲名似此因進上擾累下人
　之事甚多朕辦事五十餘年何所不知朕非同喇嘛
　喜向人需索也
　　　正月二十五日
上幸暢春園西厰
御樓頒賜科爾沁土謝圖親王鄂爾吉圖等二百二十
　　　六人服物有差
　　　科爾沁共九十一人
　　　土謝圖親王鄂爾吉圖
賜貂帽一頂石靑色緞四團補銀䑕皮掛醬色蟒緞天
　　　馬皮袍一襲帶全副鞾襪各一雙
　　　鄂爾吉圖固山下五人
　　　　親戚台吉卜達
賜線纓凉帽一頂紗夾袍掛一襲
　　　　親戚台吉馬禮親戚二等台吉阿穆禮瑚親
　　　　戚未受品級台吉巴扎爾哥圖爾格克齊等
　　　　四人
賜紗袍掛各一襲
　　　卓里克圖親王巴忒瑪
賜染貂帽一頂石靑色緞四團補綿掛香色蟒緞天馬
　　　皮袍一襲帶全副鞾襪各一雙
　　　達爾漢親王羅卜臧滾布
賜貂帽一頂石靑色緞四團補青膁掛香色蟒緞貂䑕
　　　皮袍一襲帶全副鞾襪各一雙
　　　羅卜臧滾布固山下六十六人
　　　　親戚協理台吉畢禮克圖公主之孫台吉阿
　　　　濟格鄂齊爾呉爾嘏滿綽克圖巴雅爾圖頼
　　　　巴親戚台吉噶爾璧甘梯沙額爾和圖畢里
　　　　古達禮等九人
賜涼帽各一頂紗袍掛各一襲
　　　　親戚協理台吉畢里滾達頼公主之孫台吉
　　　　畢禮克圖蘇朱克圖畢馬利阿穆瑚朗呉巴
　　　　錫蘇珠克圖公主之孫未受品級台吉藏布
　　　　薩禮達爾瑪親戚二等台吉沙薩阿木瑚朗
　　　　畢里克圖親戚三等台吉阿林古桑拉禮達
　　　　四等台吉齊巴垓塞不騰阿穆爾林古喇布
　　　　南阿爾薩拉阿里古桑巴魯扎納喇錫巴雅
　　　　禮席喇圗額爾和圗達布瑚爾喇竒特古思
　　　　綽克圗三聘畢禮克阿克首阿穆瑚朗席爾
　　　　哈額爾徳尼山扎普杜貞爾扎卜諾穆齊阿
　　　　禮喇瑚額穆爾錫第巴濟斯瑚朗親戚台吉
　　　　蘇朱克圖呉巴錫綽克圖關保納遜阿穆噶
　　　　納木喀滾機思扎卜羅卜臧阿禮古山拉什
　　　　希布親戚未受品級台吉達錫拉納穆扎爾
　　　　呉巴錫薩都瓦布庫等五十六人
賜紗袍掛各一襲
　　　　老披甲烏几
賜斗蓬一件
　　　多羅扎薩克圖郡王鄂齊爾
賜染貂帽一頂石靑色緞四團補銀䑕皮掛香色蟒緞
　　　綿袍一襲帶全副鞾襪各一雙
　　　多羅郡王諾捫額爾黒圖
賜貂帽一頂石靑色緞四團補綿掛古銅色寜紬綿袍
　　　一襲鞾襪各一雙
　　　多羅貝勒阿必達
賜染貂帽一頂石靑色緞貂皮掛醬色蟒緞綿袍一襲
　　　帶全副鞾襪各一雙
　　　多羅郡王伊錫班第
賜貂帽一頂石靑色緞四團補綿掛香色緞綿袍一襲
　　　伊錫班第固山下三人
　　　　台吉卜爾尼
賜線纓涼帽一頂紗袍掛一襲
　　　　協理台吉蘇馬第
賜紗袍掛一襲
　　　　老台吉阿努達
賜緞夾袍一件
　　　多羅貝勒巴克錫嘏
賜染海騾皮帽一頂石靑色緞綿掛醬色寜紬綿袍一
　　　襲鞾襪各一雙
　　　鎮國公圖弩滿
賜秋帽一頂紅靑色緞綿掛寳藍色寜紬綿袍一襲鞾
　　　襪各一雙
　　　圖弩滿固山下一人
　　　　協理台吉卜延圖
賜綿袍掛一襲
　　　和碩額駙班第
賜染貂帽一頂石靑色緞貂皮掛醬色蟒緞袍一襲帶
　　　全副鞾襪各一雙
　　　一等台吉呉爾都納蘇圖
賜線纓涼帽一頂紅靑色羽緞掛寳藍色羽緞袍一襲
　　　鞾襪各一雙
　　　和碩端敏公主之子䇿旺多爾濟
賜石靑色紗掛香色紗綿袍一襲
　　　和碩純僖公主之子台吉色稜納木占
賜石靑色紗掛醬色紗袍一襲
　　　郡王阿拉不灘固山下三人
　　　　一等台吉敦扎卜台吉尼特格爾
賜涼帽各一頂紗袍掛各一襲
　　　　協理台吉根都思
賜紗袍掛一襲
　　　烏朱穆秦共五人
　　　車臣親王色登敦多卜
賜染貂帽一頂石靑色緞四團補銀䑕皮掛香色蟒緞
　　　綿袍一襲帶全副鞾襪各一雙
　　　色登敦多卜固山下一人
　　　　協理台吉馬錫
賜綿袍掛一襲
　　　多羅貝勒博穆波
賜貂帽一頂石青色緞綿掛寳藍色緞綿袍一襲
　　　博穆波固山下一人
　　　　協理台吉濟爾哈朗
賜紗袍掛一襲
　　　一等台吉塔旺扎穆蘇
賜線纓涼帽一頂石青紗夾掛香色八團紗袍一襲鞾
　　　襪各一雙
　　　巴林共六人
　　　多羅郡王額駙呉爾滾
賜貂帽一頂石靑色緞貂䑕皮掛香色蟒緞天馬皮袍
　　　一襲帶全副鞾襪各一雙
　　　呉爾滾固山下一人
　　　　公主之孫台吉根扎普
賜線纓涼帽一頂紗袍掛一襲
　　　固山貝子扎錫納木塔爾
賜秋帽一頂石青色緞綿掛香色緞綿袍一襲鞾襪各
　　　一雙
　　　固山貝子鄂齊里桑
賜秋帽一頂石青色緞綿掛寳藍色寜紬綿袍一襲鞾
　　　襪各一雙
　　　公主之孫台吉伊拉古克齊
賜石青色寜紬掛米色寜紬袍一襲
　　　公主之孫台吉薩布噶里達
賜紅青色緞掛灰色宫紬袍一襲
　　　阿霸垓共三十二人
　　　多羅郡王呉爾占噶喇卜
賜染貂帽一頂石青色緞四團補綿掛寳藍色緞貂䑕
　　　皮袍一襲帶全副鞾襪各一雙
　　　呉爾占噶喇卜固山下一人
　　　　協理台吉徳穆褚克
賜秋帽一頂緞袍掛一襲
　　　多羅郡王丙
賜海騾皮帽一頂石青色緞四團補綿掛天藍色縀綿
　　　袍一襲
　　　丙固山下二十七人
　　　　協理台吉巴禄
賜線纓涼帽一頂緞袍掛一襲
　　　　舅舅布達什希卜之子老台吉烏都
賜雨纓涼帽一頂紗袍掛一襲
　　　　舅舅布達什希卜之子台吉博羅扎克巴比
　　　　彭舅舅布達什希卜之孫台吉顧魯普珠爾
　　　　吉里第昻噶呉努庫滳的米老津畢禮克沙
　　　　克扎博齊米梯克丹津班住爾額爾克桑噶
　　　　都勒扎卜巴蘭扎波羅爾寨席大達伊達瑪
　　　　徳里克班第等二十四人
賜袍各一件
　　　　老台吉額爾克
賜綿袍一件
　　　固山貝子車林敦羅卜
賜秋帽一頂石青色緞綿掛寳藍色八團紗夾袍一襲
　　　鞾襪各一雙
　　　原任王塔滿林扎卜
賜紗綿袍一件
　　　喀喇沁共七人
　　　多羅都楞郡王色稜
賜染貂帽一頂石青色緞四團補綿掛寳藍色緞貂膁
　　　袍一襲鞾襪各一雙
　　　色稜固山下一人
　　　　協理他布囊塔爾宛
賜雨纓涼帽一頂緞袍掛一襲
　　　鎮國公沙穆巴拉什
賜秋帽一頂石青色縀綿掛寳藍色寜紬綿袍一襲鞾
　　　襪各一雙
　　　沙穆巴拉什固山下一人
　　　　協理他布囊卓里克圖
賜雨纓涼帽一頂紗綿袍掛一襲
　　　扎薩克一等他布囊格倫
賜秋帽一頂紅青色緞綿掛灰色緞綿袍一襲鞾襪各
　　　一雙
　　　公主之子納穆錫
賜線纓涼帽一頂石青色緞銀鼠皮掛香色蟒緞綿袍
　　　一襲帶全副鞾襪各一雙
　　　一等他布囊色補
賜線纓涼帽一頂石青色緞四團補掛醬色八團紗夾
　　　袍一襲鞾襪各一雙
　　　蒿齊忒共三人
　　　多羅額爾徳尼郡王阿噶尼思塔
賜染貂帽一頂石青色緞四團補綿掛寳藍色緞灰鼠
　　　皮袍一襲帶全副鞾襪各一雙
　　　阿噶尼思塔固山下一人
　　　　協理台吉安瑪第
賜袍掛一襲
　　　多羅郡王雅木批爾
賜海騾皮帽一頂石青色緞四團補綿掛灰色緞綿袍
　　　一襲鞾襪各一雙
　　　敖漢共二十二人
　　　多羅郡王垂木珀爾
賜海騾皮帽一頂石青色緞四團補綿掛灰色緞綿袍
　　　一襲鞾襪各一雙
　　　垂木珀爾固山下二十人
　　　　公主之孫台吉呉巴什
賜線纓涼帽一頂袍掛各一襲
　　　　公主之孫台吉達頼巴雅爾圖布雅圖羅卜
　　　　藏阿拉卜灘顧布徳賽音鄂卓圖扎錫丹巴
　　　　畢里滾呉巴錫呉爾圖納蘇圖巴都爾雅丹
　　　　津特古思扎木巴喇錫桑吉拉錫公主之孫
　　　　未受品級台吉多爾吉喇錫五格等十九人
賜袍掛各一襲
　　　多羅郡王鄂爾貞圗
賜貂帽一頂石青色緞四團補綿掛古銅色緞綿袍一
　　　襲鞾襪各一雙
　　　奈曼共三人
　　　多羅郡王崔忠
賜貂帽一頂石青色緞四團補綿掛油緑色緞綿袍一
　　　襲鞾襪各一雙
　　　崔忠固山下二人
　　　　協理台吉巴都禮雅親戚協理台吉喇錫
賜涼帽各一頂紗袍掛各一襲
　　　喀爾喀共五人
　　　多羅達爾漢貝勒占達古米
賜海騾皮帽一頂石青色緞綿掛香色紗蟒袍一襲鞾
　　　襪各一雙
　　　多羅貝勒宗對
賜海騾皮帽一頂石青色緞綿掛灰色緞綿袍一襲鞾
　　　襪各一雙
　　　宗對固山下一人
　　　　協理台吉扎穆秦
賜袍掛各一襲
　　　多羅貝勒羅卜臧
賜海騾皮帽一頂石青色緞綿掛寳藍色緞綿袍一襲
　　　固山貝子巴忒瑪汪扎爾
賜秋帽一頂石靑色緞綿掛寳藍色緞綿袍一襲鞾襪
　　　各一雙
　　　阿禄科爾沁共三人
　　　多羅貝勒汪占
賜貂帽一頂石青色緞綿掛香色緞綿袍一襲鞾襪各
　　　一雙
　　　汪占固山下二人
　　　　協理台吉丹津
賜雨纓涼帽一頂袍掛一襲
　　　　協理台吉袞塔爾
賜袍掛一襲
　　　扎魯特共七人
　　　多羅達爾漢貝勒阿達沙
賜秋帽一頂石青色緞綿掛香色紗夾袍一襲鞾襪各
　　　一雙
　　　阿達沙固山下三人
　　　　一等台吉阿山巴雅爾
賜線纓涼帽各一頂紗夾袍掛各一襲
　　　　協理台吉圖西拉爾
賜袍掛一襲
　　　多羅貝勒畢魯瓦
賜海騾皮帽一頂石青色緞綿掛灰色緞綿袍一襲鞾
　　　襪各一雙
　　　畢魯瓦固山下一人
　　　　協理達爾漢台吉拉普克
賜線纓涼帽一頂夾紗袍掛一襲
　　　鎮國公蘇禮
賜秋帽一頂石青色緞綿掛寳藍色寜紬綿袍一襲鞾
　　　襪各一雙
　　　毛明安共六人
　　　多羅貝勒班第
賜海騾皮帽一頂石青色緞綿掛寳藍色緞綿袍一襲
　　　鞾襪各一雙
　　　扎薩克一等台吉諾爾布
賜秋帽一頂紅青色緞綿掛灰色緞綿袍一襲
　　　諾爾布固山下四人
　　　　一等台吉沙克雅
賜線纓涼帽一頂袍掛一襲
　　　　協理台吉奔巴
賜袍掛一襲
　　　　老披甲拜丹顧魯二人
賜袍各一件
　　　蘇尼特共四人
　　　多羅貝勒席里
賜海騾皮帽一頂石青色緞綿掛灰色緞綿袍一襲鞾
　　　襪各一雙
　　　輔國公羅壘
賜秋帽一頂紅青色緞綿掛醬色寜紬綿袍一襲鞾襪
　　　各一雙
　　　多羅郡王達理扎普固山下二人
　　　　協理台吉圖巴什希卜
賜線纓涼帽一頂紗夾袍掛一襲
　　　　協理台吉阿魯里克
賜袍掛一襲
　　　杜爾伯特共二人
　　　固山貝子沙津
賜秋帽一頂紅青色緞綿掛醬色蟒緞袍一襲
　　　沙津固山下一人
　　　　一等台吉卜達
賜線纓涼帽一頂袍掛一襲
　　　阿霸哈納共二人
　　　固山貝子額林陳達什
賜秋帽一頂石青色緞綿掛寳藍色緞四團補綿袍一
　　　襲鞾襪各一雙
　　　貝勒索諾穆喇卜坦固山下一人
　　　　協理台吉崔鍾
賜袍掛一襲
　　　翁牛特共四人
　　　鎮國公索諾穆
賜秋帽一頂石青色緞綿掛寳藍色寜紬袍一襲
　　　貝勒額爾徳普鄂齊爾固山下二人
　　　　協理台吉根敦扎普羅卜臧
賜線纓涼帽各一頂袍掛各一襲
　　　和碩額駙倉金固山下一人
　　　　協理台吉鄂齊爾
賜秋帽一頂緞袍掛一襲
　　　郭爾羅斯共五人
　　　輔國公莽色
賜秋帽一頂紅青色緞綿掛米色緞綿袍一襲鞾襪各
　　　一雙
　　　扎薩克一等台吉畢里滾鄂齊爾
賜秋帽一頂石青色緞綿掛灰色緞綿袍一襲鞾襪各
　　　一雙
　　　畢里滾鄂齊爾固山下一人
　　　　協理台吉馬錫
賜袍掛一襲
　　　公巴圖固山下二人
　　　　協理台吉鄂齊禮額爾徳尼
賜袍掛各一襲
　　　克西克騰共二人
　　　扎薩克一等台吉齊巴克扎卜
賜秋帽一頂石青色緞綿掛寳藍色緞綿袍一襲
　　　齊巴克扎卜固山下一人
　　　　協理台吉班第
賜袍掛一襲
　　　呉喇忒共七人
　　　公達喇瑪錫禮固山下二人
　　　　一等台吉南充
賜線纓涼帽一頂紗綿袍掛一襲鞾襪各一雙
　　　　協理台吉羅卜臧
賜袍掛一襲
　　　公崔扎穆素固山下三人
　　　　協理台吉呉爾圖納蘇圖阿穆呼郎
賜秋帽各一頂袍掛各一襲
　　　　老台吉阿穆瑚朗
賜猩猩氊掛一件
　　　原任公都楞固山下二人
　　　　協理台吉鄂齊爾
賜袍掛一襲
　　　　老閒散博羅竒塔特
賜緞斗蓬一件
　　　土黙特共七人
　　　貝子喀木哈巴雅思瑚朗圖固山下二人
　　　　一等台吉滾濟思扎卜
賜線纓涼帽一頂紗袍掛一襲
　　　　協理台吉丹巴宗
賜袍掛一襲
　　　原任貝勒馬尼固山下四人
　　　　他布囊班達爾錫協理他布囊額爾徳尼
賜線纓涼帽各一頂袍掛各一襲
　　　　協理台吉多林扎卜
賜袍掛一襲
　　　　老他布囊商圖
賜秋帽一頂猩猩氊掛一件藍色緞夾袍一件
　　　附入土黙特翼老台吉昆楚恒
賜秋帽一頂石青色緞貂皮掛寳藍色緞夾袍一襲
　　　鄂爾多斯一人
　　　貝子魯穆布固山下一人
　　　　台吉羅卜臧
賜線纓涼帽一頂紗袍掛一襲
　　　扎頼特共二人
　　　貝子特古思固山下二人
　　　　協理台吉何塔鄂諾爾圖
賜袍掛各一襲
　　　是日
上復賜喀爾喀扎薩克圖汗和碩親王多羅額駙䇿旺
　　　扎卜等一百九人服物有差
　　　親王郡王共六人
　　　　喀爾喀扎薩克圖汗和碩親王多羅額駙策
　　　　旺扎卜
賜染貂帽一頂石青色緞四團補綿掛油緑色緞貂膁
　　　袍一襲帶全副鞾襪各一雙
　　　　喀爾喀土謝圖汗汪扎爾多爾濟
賜染貂帽一頂石青色緞四團補天馬皮掛香色緞貂
　　　皮袍一襲帶全副鞾襪各一雙
　　　　喀爾喀和碩親王達什敦多卜
賜染貂帽一頂石青色緞四團補夾掛香色蟒緞青膁
　　　袍一襲帶全副鞾襪各一雙
　　　　喀爾喀多羅郡王額駙端多布多爾濟
賜染貂帽一頂石青色緞四團補綿掛寳藍色緞貂皮
　　　袍一襲帶全副鞾襪各一雙
　　　　喀爾喀多羅郡王彭蘇克
賜染貂帽一頂石青色緞四團補綿掛香色蟒緞綿袍
　　　一襲鞾襪各一雙
　　　　喀爾喀額爾徳尼濟農多羅郡王納木扎爾
賜染貂帽一頂石青色緞四團補綿掛醬色蟒緞綿袍
　　　一襲鞾襪各一雙
　　　貝勒貝子共七人
　　　　喀爾喀多羅貝勒丹津多爾濟
賜染貂帽一頂石青色緞銀䑕皮掛香色緞綿袍一襲
　　　帶全副鞾襪各一雙
　　　　喀爾喀多羅貝勒垂扎穆山
賜染貂帽一頂石青色緞貂皮掛寳藍色緞貂皮袍一
　　　襲帶全副鞾襪各一雙
　　　　喀爾喀多羅貝勒諾爾布班第
賜染貂帽一頂石青色緞貂皮掛香色緞綿袍一襲帶
　　　全副鞾襪各一雙
　　　　喀爾喀扎薩克多羅貝勒喇嘛扎卜
賜秋帽一頂石青色緞銀鼠皮掛寳藍色寜紬狐膁皮
　　　袍一襲鞾襪各一雙
　　　　喀爾喀多羅貝勒汪扎爾
賜秋帽一頂紅青色緞銀鼠皮掛寳藍色緞灰鼠皮袍
　　　一襲鞾襪各一雙
　　　　厄魯特多羅貝勒額駙阿保
賜秋帽一頂石青色緞銀鼠皮掛寳藍色寜紬灰鼠皮
　　　袍一襲鞾襪各一雙
　　　　喀爾喀扎薩克固山貝子喇卜灘
賜秋帽一頂石青色緞銀鼠皮掛寳藍色寜紬灰鼠皮
　　　袍一襲鞾襪各一雙
　　　公共十人
　　　　喀爾喀輔國公車穆綽克納木扎爾
賜染貂帽一頂四團補緞綿掛蟒緞綿袍一襲帶全副
　　　鞾襪各一雙
　　　　喀爾喀輔國公汪舒克索諾木伊思扎卜車
　　　　林巴爾厄魯特輔國公多爾濟塞卜騰毛海
　　　　徽特輔國公羅卜臧
賜染貂帽各一頂皮掛蟒袍各一襲帶各全副鞾襪各
　　　二雙
　　　　喀爾喀輔國公根敦克色克
賜秋帽各一頂皮袍掛各一襲鞾襪各二雙
　　　　和托徽特輔國公奔貝
賜染貂帽一頂緞綿掛皮蟒袍一襲帶全副鞾襪各一
　　　雙
　　　扎薩克台吉共十九人
　　　　喀爾喀扎薩克一等台吉汪布羅卜臧額爾
　　　　得尼阿海等二人
賜染貂帽各一頂貂皮掛八團緞綿袍各一襲帶各全
　　　副鞾襪各二雙
　　　　喀爾喀扎薩克一等台吉班珠爾多爾濟
賜染貂帽一頂天馬皮掛蟒袍一襲帶全副鞾襪各一
　　　雙
　　　　喀爾喀扎薩克一等台吉多爾濟達什
賜染貂帽一頂綿補掛羊羔皮袍一襲帶全副鞾襪各
　　　一雙
　　　　喀爾喀扎薩克一等台吉阿里雅
賜海騾皮帽一頂緞綿掛狐膁袍一襲帶全副鞾襪各
　　　一雙
　　　　喀爾喀扎薩克一等台吉車林達什
賜海騾皮帽一頂貂皮掛花倭緞袍一襲帶全副鞾襪
　　　各一雙
　　　　喀爾喀扎薩克一等台吉齊旺班珠爾
賜秋帽一頂銀鼠皮掛羊羔皮袍一襲鞾襪各一雙
　　　　喀爾喀扎薩克台吉車臣呉爾占沙禄伊爾
　　　　都齊納木扎爾達爾佳哈嘛爾帶青納木林
　　　　臧布薩喇完扎等七人
賜秋帽各一頂皮袍掛各一襲鞾襪各二雙
　　　　喀爾喀扎薩克台吉呉巴席第托頼垂扎卜
　　　　衛徵阿海多爾濟等五人
賜秋帽各一頂袍掛各一襲鞾襪各二雙
　　　和碩額駙和碩親王等之族屬共七人
　　　　喀爾喀和碩額駙䇿林之弟宫格喇卜灘
賜線纓涼帽一頂暗四團緞綿掛八團線紬袍一襲鞾
　　　襪各一雙
　　　　喀爾喀和碩親王達什敦多卜之弟一等台
　　　　吉索納木扎卜喀爾喀土謝圖汗汪扎爾多
　　　　爾濟之叔一等台吉衮春多爾濟汪扎爾多
　　　　爾濟之弟一等台吉巴爾達爾多爾濟厄魯
　　　　特公毛海之弟一等台吉車林等四人
賜線纓涼帽各一頂袍掛各一襲
　　　　喀爾喀貝勒諾爾布班第之子協理台吉帕
　　　　克巴扎卜徽特公羅卜臧之子協理台吉巴
　　　　濟等二人
賜紗袍掛各一襲
　　　王固山下協理台吉共五人
　　　　喀爾喀王格拉克延品固山協理一等台吉
　　　　寜噶爾扎爾
賜線纓涼帽一頂紗夾袍掛一襲
　　　　喀爾喀土謝圖汗汪扎爾多爾濟固山協理
　　　　台吉濟克巴
賜秋帽一頂紗夾袍掛一襲
　　　　喀爾喀王納木扎爾固山協理台吉羅卜臧
　　　　王彭蘇克固山協理台吉車登王達什敦多
　　　　卜固山協理台吉僧格納木扎爾等三人
賜袍掛各一襲
　　　貝勒貝子固山下協理台吉共七人
　　　　喀爾喀貝勒汪扎爾固山協理台吉齊旺
賜雨纓涼帽一頂紗夾袍掛一襲
　　　　喀爾喀貝勒汪扎爾固山協理台吉車林王
　　　　布年老協理台吉崔穆爾喀爾喀貝勒丹津
　　　　多爾濟固山協理台吉他蘇隆等三人
賜秋帽各一頂袍掛各一襲
　　　　喀爾喀原任貝勒布達扎卜固山協理台吉
　　　　齊黨厄魯特多羅貝勒額駙阿保固山協理
　　　　台吉宫格喇卜灘喀爾喀貝子喇卜灘固山
　　　　協理二等台吉扎穆叅等三人
賜袍掛各一襲
　　　公固山下協理台吉共十三人
　　　　喀爾喀公奔貝固山協理台吉沙納雅公額
　　　　爾濟根哈坦巴圖爾滾占固山協理台吉蘇
　　　　禮雅等二人
賜秋帽各一頂袍掛各一襲
　　　　喀爾喀公汪舒克固山協理台吉敦多卜公
　　　　車林巴爾固山協理台吉班賓多爾濟等二
　　　　人
賜雨纓涼帽各一頂袍掛各一襲
　　　　喀爾喀公呉巴什固山協理台吉額爾徳尼
　　　　溫布公阿弩禮固山協理台吉車木白爾公
　　　　根敦固山協理台吉西喇普公索諾木伊思
　　　　扎卜固山協理台吉馬哈第瓦公顔楚普多
　　　　爾濟固山協理台吉噶爾丹公車布登固山
　　　　協理台吉鄂齊爾公車林巴爾固山協理台
　　　　吉汪楚克多爾濟公車木楚克納木扎爾固
　　　　山協理台吉蒙古原任公薩克達車卜登固
　　　　山協理台吉占巴拉等九人
賜袍掛各一襲
　　　扎薩克台吉固山下協理台吉共二十四人
　　　　喀爾喀扎薩克台吉車臣呉爾占固山協理
　　　　一等台吉滾布扎卜
賜線纓涼帽一頂紗綿袍掛一襲
　　　　喀爾喀扎薩克台吉塔米爾納木扎爾固山
　　　　協理台吉貝都卜
賜秋帽一頂紗掛緞袍一襲
　　　　喀爾喀扎薩克台吉阿里雅固山協理台吉
　　　　汪對扎薩克台吉納木林臧布固山協理台
　　　　吉多爾濟等二人
賜雨纓涼帽各一頂紗夾袍掛各一襲
　　　　喀爾喀扎薩克台吉班珠爾多爾濟固山協
　　　　理台吉汪扎爾多爾濟三多卜多爾濟扎薩
　　　　克台吉郭必納木扎爾固山協理台吉春彭
　　　　扎薩克台吉齊旺班珠爾固山協理台吉布
　　　　達扎卜扎薩克台吉車林扎卜固山協理台
　　　　吉布達阿育洗扎薩克台吉額爾克卓里克
　　　　圖馬塔固山協理台吉彭蘇克扎薩克台吉
　　　　古魯扎卜固山協理台吉盆楚克扎薩克台
　　　　吉羅卜臧額爾徳尼阿海固山協理台吉齊
　　　　旺扎薩克台吉塔米爾納木扎爾固山協理
　　　　台吉阿喇卜灘扎薩克台吉根敦固山協理
　　　　台吉沙都瓦尼丹津扎薩克台吉托賴固山
　　　　協理台吉羅卜臧扎薩克台吉沙禄伊爾都
　　　　齊固山協理台吉阿育爾布尼扎薩克台吉
　　　　衛徵阿海多爾濟固山協理台吉扎普扎薩
　　　　克台吉達爾佳固山協理台吉丹巴扎薩克
　　　　台吉諾爾布扎卜固山協理台吉鄂穆扎薩
　　　　克台吉哈嘛爾帶青固山協理台吉楚克里
　　　　扎薩克台吉車林達什固山協理台吉喇扎
　　　　普扎薩克台吉席第固山協理台吉唐古特
　　　　等二十人
賜袍掛各一襲
　　　各固山下老台吉共五人
　　　　喀爾喀土謝圖汗汪扎爾多爾濟固山老台
　　　　吉扎木揚喀爾喀貝勒汪扎爾固山老台吉
　　　　滾布扎卜噶爾瑪阿穆呼朗厄魯特貝勒額
　　　　駙阿保固山老台吉車臣等五人
賜緞袍各一件
　　　各固山下老閒散共五人
　　　　喀爾喀貝勒汪扎爾固山老閒散馬齊克額
　　　　林陳卓禮克圖扎薩克台吉席第固山老閒
　　　　　散塔寨等四人
　賜綿袍各一件
　　　　　喀爾喀貝勒汪扎爾固山老閒散色稜
　賜通海緞斗篷一件
　
　
　
　
　
　
　
　
　
　
　
萬壽盛典初集卷二十四
　欽定四庫全書
萬壽盛典初集卷二十五
　　恩賚二(加恩外藩二/)
　　　　閏五月二十七日癸酉以
　萬壽覃恩頒詔朝鮮
　特宣别㫖存問國王李焞以昭異數
　　　　七月二十八日朝鮮國王(臣/)李焞上
　　言康熈五十二年閏五月二十七日皇華逺臨既
　頒同慶之
　詔又宣别
　㫖聖諭若曰爾等至朝鮮時諭國王自王嗣國歴有年
　　嵗而畧無事端坐享太平可謂甚少想王之顔貌亦
　　必少減於昔鬚髪亦必漸白矣朕此處亦無些事故
　　頃因慶朕六十壽禮儀特遣大臣齎詔徃頒朕乃統
　　御天下之大君惟以致普天下之人民於太平安樂
　　為心耳餘無他願爾等以此諭王可也等因(臣/)竊伏
　　　念(臣/)幸逢
聖世叨守先業疆域粗安莫非
帝力感戴之忱恒切於中今又
特降玉音念及賤質
恩私勤摯迥出尋常(臣/)俯伏恭聽不勝感淚之交頤謹
　　　奉
　表稱
　謝者(臣/)焞誠惶誠恐稽首頓首伏以
盛澤旁流匝方域而懽忭
優詔别降命使華而臨宣袛承
徳音惟有感涕伏念(臣/)僻處奥壤蒙受大球數千里粗
　　　安農桑實荷
覆幬累十載叨守基緒每懐憂兢不料疎逖之微軀猥
　　　煩慰撫之
睿念軫蒲栁之衰謝
特加垂憐際海宇之昇平嘉與同樂瞻聆俱聳含戢靡
　　　窮兹葢伏遇
皇帝陛下
　統御寰區
　涵育氓庶
　得位得壽享
寳祚於靈長無邇無遐囿羣品於熙洽爰推異數亦及
　　　外藩(臣/)敢不仰佩
訓詞俯激衷悃年齡雖暮敢忘星拱之忱
　福禄彌増第深岡祝之願(臣/)瞻
天仰
聖無任激切屏營之至為此具本謹具奏
聞十月十七日奉
㫖覽王奏謝知道了該部知道
　　　十一月初八日
上以朝鮮國王李焞先後所進謝
恩禮物存凖年貢仍
　詔嗣後謝
　恩照常進表不必别有貢獻
　　　　十一月初五日禮部尚書(臣/)赫碩色等謹
　　題為恭進謝
　恩禮物事照得朝鮮國王李焞差陪臣陵昌君李焜議
　　　　政府左叅贊權尚游等為
　萬壽頒
　詔進賀禮物
　御前黃細苧布三十疋白細苧布三十疋黃細綿紬二
　　　　十疋紫細綿紬二十疋白細綿紬三十疋龍文
　　　　簾席二張黃花席一十五張滿花席一十五張
　　　　雜彩花席一十五張白綿紙二千卷
仁憲恪順誠惠純淑端禧皇太后陛下紅細苧布一十疋
　　　　白細苧布一十疋白細綿紬二十疋滿花席一
　　　　十張雜彩花席一十張為
　欽差勅使頒
　詔進到謝
　恩禮物
　御前黃細苧布三十疋白細苧布三十疋黃細綿紬二
　　　　十疋紫細綿紬二十疋白細綿紬三十疋龍文
　　　　簾席二張黃花席一十五張滿花席一十五張
　　　　離彩花席一十五張白綿紙二千卷
仁憲恪順誠惠純淑端禧皇太后陛下紅細苧布一十疋
　　　　白細苧布一十疋白細綿紬二十疋滿花席一
　　　　十張雜彩花席一十張為
　欽差勅使頒
　詔又宣别
　㫖進到謝
　恩禮物
　御前黃細苧布三十疋白細苧布三十疋黃細綿紬二
　　　　十疋紫細綿紬二十疋白細綿紬三十疋龍文
　　　　簾席二張黃花席一十五張滿花席一十五張
　　　　雜彩花席一十五張白綿紙二千卷
仁憲恪順誠惠純淑端禧皇太后陛下紅細苧布一十疋
　　　　白細苧布一十疋白細綿紬二十疋滿花席一
　　　　十張雜彩花席一十張為
　特賜書冊進到謝
　恩禮物
　御前黃細苧布三十疋白細苧布三十疋黃細綿紬二
　　　　十疋紫細綿紬二十疋白細綿紬三十疋龍文
　　　　簾席二張黃花席一十五張滿花席一十五張
　　　　雜彩花席一十五張白綿紙二千卷
仁憲恪順誠惠純淑端禧皇太后陛下紅細苧布一十疋
　　　　白細苧布一十疋白細綿紬二十疋滿花席一
　　　　十張雜彩花席一十張為所進方物存凖年
　　貢進到謝
　恩禮物
　御前黃細苧布三十疋白細苧布三十疋黃細綿紬二
　　　　十疋紫細綿紬二十疋白細綿紬三十疋龍文
　　　　簾席二張黃花席一十五張滿花席一十五張
　　　　雜彩花席一十五張白綿紙二千巻
仁憲恪順誠惠純淑端禧皇太后陛下紅細苧布一十疋
　　　　白細苧布一十疋白細綿紬二十疋滿花席一
　　　　十張雜彩花席一十張等因到部查康熈四十
　　　　八年朝鮮國王李焞為頒
　詔進賀禮物及為
　欽差勅使頒
　詔所進謝
　恩禮物(臣/)部具題交送總管内務府在案又查康熈二
　　　　十五年朝鮮國王李焞為引罪罰銀進到謝
　恩禮物(臣/)部議得俱交送總管内務府照數查收等因
　　　　具題奉
　㫖這所進謝恩陳奏禮物俱應不收即行發還念道里
　　遥逺徃返為勞准作年貢及冬至等三次進貢禮物
　有不足數目著於正朝入賀時補進嗣後此等引罪
　謝恩進獻禮物著令停止欽此欽遵交送總管内務
　　　府又二十六年朝鮮國王李焞為進到謝
恩禮物不收准作年
　貢及為使臣勘罪從寛進到謝
恩禮物(臣/)部議得應准作年
　貢等因具題交送總管内務府又五十一年正月内
　　　朝鮮國王李焞為欽奉
恩命擬勘罪囚進到謝
恩禮物(臣/)部議得一應獲罪進到謝
恩禮物俱經奉
㫖停其收受現今引罪進到禮物亦應停其收受交與
　　　來使帶囘等因具題奉
㫖依議續據來使李枋等呈懇存留方物准作年貢其
　不足之數照例進納等因(臣/)部議得准作年
　貢交送總管内務府又五十一年五月内朝鮮國王
　　　李焞為免年
　貢内銀兩豹皮并修葺沿途館舍進到謝
恩禮物(臣/)部議得交送總管内務府等因具題奉
㫖朝鮮國王李焞為謝恩貢獻禮物著不必收續據來
　　　使朴弼成等呈懇准作本年之
　貢等因(臣/)部議得准作年
　貢其不足之數令其補進等因具題交送總管内務
　　　府又五十二年正月内朝鮮國王李焞為免其
　　　查議及進到謝
恩方物存准年
　貢免其謝
恩進到豹皮審定境界進到謝
恩禮物(臣/)部議得此等事件進到謝
恩禮物俱經奉
㫖停其收受亦應停其收受令其帶囘但去年不曽收
　　　受禮物
皇上軫念伊等難以帶囘俱令存留准作年
　貢亦應存留准作年
　貢等因具題交送總管内務府俱已在案該臣等議
　　　得朝鮮國王李焞差陪臣臨昌君李焜議政府
　　　左叅贊權尚遊等為
萬壽頒
詔進賀禮物為
欽差勅使頒
詔進謝
恩禮物為
欽差勅使頒
詔又宣别
㫖進謝
恩禮物為
特賜書冊進謝
恩禮物為進到謝
恩方物存准年
　貢進謝
恩禮物恭進到部查朝鮮國王李焞為
萬壽頒
詔進賀禮物為
欽差勅使頒
詔進到謝
恩禮物數目俱與例相符相應交送總管内務府照數
　　　查收又查朝鮮國屢蒙
皇上殊恩寛減年
　貢内銀兩等物且又將不曽收受謝
恩禮物
軫念伊等難以帶囘存留准作年
　貢誠
聖恩髙厚之至矣應將為
欽差勅使頒
詔又宣别
㫖及
特賜書冊并進到謝
恩方物存准年
　貢所進謝
恩禮物俱停其收受亦存留准作年
　貢交送總管内務府其不足之數仍令照例補進嗣
　　　後朝鮮國毎年一定應進之冬至正朝
萬壽聖節及年
　貢禮物令其照例進獻如遇頒
詔進賀禮及為
欽差勅使頒
詔所進謝
恩禮物亦令照例進獻此外一應事件進到謝
恩禮物
皇上俱令停其收受其謝
恩照常進
　表不必進獻禮物將此曉諭朝鮮國進
　貢來使李焜等俟
命下之日知㑹朝鮮國王李焞可也(臣/)等未敢擅便謹
　　　題請
㫖本月初八日奉
㫖依議
　　　右(臣/)等撰次盛典至加恩外藩竊歎我
　國家徳威之廣超越三古而
皇上深仁厚澤彌綸無外如天之無不覆如地之無不
　　　載固宜凡有血氣者莫不尊親而
　鴻庥寳厯綿於無窮也昔成周之初越裳氏以三象
　　　重譯來獻白雉稱天無烈風時無苦雨海不揚
　　　波者三年意中國有聖人是以來朝周公謂徳
　　　澤不加君子不饗其質政令不施君子不臣其
　　　人言雖謙讓然當時政令實不之及也粤稽周
　　　禮職方氏辨九服之邦國五服而外極於藩服
　　　懐方氏掌來逺方之民致方貢致逺物而送迎
　　　之達之以節治其委積館舍飲食其禮意可謂
　　　隆洽然不過九畿之衆也
　國家龍興之始徳威遐暢雷動大隨朝鮮率先歸附
　　　蒙古四十八部落東西數千里以次臣服盡入
　　　版圖
皇上纘承鴻緒克光前烈擴乾坤之量沛雨露之恩眷
　　　念逺人尤加軫卹使問稠疊錫予駢蕃或口外
　　　水潦冰雪寒凍饑饉賑貸不遺餘力康熈三十
　　　五年喀爾喀為厄魯特所侵逼則赫然震怒三
　　　策六飛蕩平兇逆使藩封式固若登衽席朝鮮
　　　年貢累蒙裁減五十年復
詔禮部曰朕統御寰區撫綏萬國中外一體保育維殷
　朝鮮國王李焞慎守封圻恪循儀度嵗時貢獻方物
　四十餘年未嘗少懈朕深為嘉美嘗曲示恩誼自海
　洋運米賑其饑饉又屢減貢獻以至甚輕但其國小
　地隘貢物内有白金一千兩紅豹皮一百四十二張
　猶恐艱於備辦嗣後將二項永停進貢又聞貢道館
　舍傾圯朝貢人員甚為勞瘁其令所在修葺堅固副
　朕嘉惠逺人至意大哉
王言一哉
王心豈惟藩服感恩普天率土實共聞之矣五十二年
　　　恭逢
萬壽六旬正誕蒙古五十旗集金二十萬建寺慶祝王
　　　以下台吉他布囊以上自獻嵗詣
　闕即留止京師至
萬壽禮成然後返國
皇上既憫物力之艱減建寺之費念淹宿之久厚餼牽
　　　之供又
親臨西苑頒賜逾涯使尚方珍異震耀於遐陬文物衣
　　　冠光華於絶域而
覃恩頒詔之時别降
溫㫖存問朝鮮
天語藹然有若家人父子情深而文明氣盛而化神太
　　　和流於四時春風被乎萬里東連鯷長西極冉
　　　駹南接雕題北周窮髪奉冠帶祀春秋者孰不
　　　慶生逢明盛涵煦於生成之徳乎昔漢元帝時
　　　呼韓邪内附其困乏也詔雲中五原郡轉穀二
　　　萬斛給焉唐貞觀中新羅百濟竝集京師咸遣
　　　子入侍陪臣子弟得肄業太學恩徳之隆當時
　　　稱為僅見比觀於
　今日九邊而外要荒萬里侯王君長累百十國莫不
　　　禀正朔奉教令朝貢以時歳事不懈黜陟定於
天家慶讓同於内地蓋自五帝三王以來未之有也自
　　　非
皇上仁至義盡湛恩汪濊物靡不得其所亦烏能使大
　　　一統之規獨隆於千古也哉(臣/)等才識短淺無
　　　　能鋪張盛美輙紀其實以立懐柔之極則焉
　
　
　
　
　
　
　
　
　
　
　
　
　
　
萬壽盛典初集卷二十五
　欽定四庫全書
萬壽盛典初集卷二十六
　　恩賚三(加恩臣僚/)
　　　　康熈五十二年三月十八日以
　萬壽覃恩詔給内外大小各官新銜封贈文官在亰四
　　　　品以上在外三品以上武官二品以上各送一
　　　　子入監讀書其餘文武官各加一級現在論罪
　　　　者除大計軍政外悉與豁免從前降級罰俸者
　　　　開復之
　　　　四月初七日吏部尚書(臣/)富寜安等謹
　　題為欽奉
　恩詔事康熈五十二年三月十八日恭遇
　恩詔内開一内外大小各官除各以現在品級已得封
　　贈外凡陞級及改任者著照新銜封贈欽此查康
　　　　熈四十二年
　恩詔内外滿漢大小各官未遇前
詔未得
　封典者俱照現在品級給與
　封典外凡告病告假丁憂候補等官及在
詔前陞轉
詔後到任之漢官俱不准給與
　封典在案再查定例一品封贈三代二品三品封贈
　　　二代七品以上封贈一代八九品止封本身等
　　　語該(臣/)等議得今康熈五十二年恭遇
萬壽恩詔應得
　封典内外各官通行各部院衙門八旗
　盛京五部直𨽻各省督撫除現在品級已得
　封典者毋庸開送外其未遇前
詔未得
　封典在京大小漢官由各部院衙門旗員由各該旗
　　　都統
　盛京各官由
　盛京五部在外大小漢官由各該廵撫開明履歴取
　　　具應封三代二代一代妻室存殁姓氏親供幷
　　　同鄉官印結咨送(臣/)部彚
　題轉掲内閣撰寫
誥勅給與可也本月初十日奉
㫖依議
　　　四月初九日兵部尚書(臣/)殷特布等謹
　題為欽奉
恩詔事該(臣/)等議得恭遇康熙五十二年三月十八日
恩詔内外滿漢大小各官未遇前
詔未經受封者照現在品級具題封贈外如遇前
詔已經封過後改任者照改任封贈陞級者照陞級新
　　　銜封贈如加級者前
詔已照其現在品級封過今雖加級不曾換職任頂帶
　　　不便重封其陞級改任官員前任已經受過封
　　　贈今封贈臣部槩停
　題請即據來文印結改給新銜掲送内閣撰寫
誥勅至先屢次遇
詔滿洲官貟不照到任日期封贈漢官雖在
詔前陞轉
詔後到任者不准封贈及候缺等官俱不准封贈先封
　　　大級後兼小任者亦不照兼小任封贈今封贈
　　　亦照此例行俟
命下之日通行八旗直𨽻各省遇
詔各官將履歴並應封贈三代二代一代妻室存歿姓
　　　名開註曽否封過字様若滿洲䝉古漢軍各
　　　該旗都統查明用印文送部直𨽻各省官員
　　　行文督撫提鎮將應封所屬各官職名查明取
　　　具同鄉官印結造册送部(臣/)部查明將未經受
　　　封者照例
　題封可也本月十一日奉
㫖依議
　　　四月十三日吏部尚書(臣/)富寧安等謹
　題為欽奉
恩詔事康熙五十二年三月十八日
恩詔内開一在京滿漢文官四品以上在外三品以上
　各送一子入監讀書欽此欽遵查滿漢品級考内開
　　　正二品内閣大學士各部尚書都察院左右都
　　　御史從二品布政使司布政使正三品各部侍
　　　郎内閣學士翰林院學士都察院左右副都御
　　　史宗人府府丞通政使司通政使大理寺卿詹
　　　事府詹事太常寺卿順天府府尹奉天府府
　　　尹按察使司按察使從三品光禄寺卿太僕寺
　　　卿布政使司㕘政鹽運使司運使正四品都察
　　　院左右僉都御史通政使司左右通政大理寺
　　　少卿詹事府少詹事太常寺少卿提督四譯
　　　館少卿鴻臚寺卿太僕寺少卿順天府府丞奉
　　　天府府丞從四品國子監祭酒等語再查正
　　　二品右都御史正三品右副都御史正四品右
　　　僉都御史係督撫加銜等語再查康熈六年
恩詔䕃監滿漢文武官員副都統纛章京阿思哈尼
　　　哈番侍郎内閣加侍郎學士以上照實俸各䕃
　　　一子入監讀書其餘各送一子入監讀書等因
　　　在案今康熈五十二年三月十八日欽奉
萬壽恩詔文官四品以上各送一子入監讀書應照現
　　　定品級考正二品大學士各部尚書都御史從
　　　二品布政使正三品侍郎等官從三品光禄寺
　　　正卿等官正四品僉都御史等官從四品祭酒
　　　等官各送一子入監讀書其送一子入監讀書
　　　之處係旗貟之子應取各該都統印文起送部
　　　院各官之子應取各衙門印文起送在外各官
　　　之子應取督撫各該衙門印文起送候
命下之日通行各部院八旗直𨽻各省可也本月十五
　　　日奉
㫖依議
　　　本日兵部尚書(臣/)殷特布等謹
　題為欽奉
恩詔事該(臣/)等議得康熈五十二年三月十八日欽奉
恩詔内文官在京四品以上在外三品以上武官在京
　在外二品以上各送一子入監讀書欽此欽遵將内
　　　外滿漢武官二品以上各送一子入監讀書之
　　　處照康熙六年
恩詔管侍衛内大臣内大臣都統民公侯伯精奇尼哈
　　　番以下前鋒統領䕶軍統領副都統歩軍統領
　　　阿思哈尼哈番食二品俸官員及鑾儀衛食二
　　　品俸鑾儀使㪚秩大臣以上在外將軍副都統
　　　提督總兵及帶一品銜管副將事等官各准䕃
　　　一子入監讀書都督僉事管副將事及副將管
　　　副將事者各送一子入監讀書可也本月十六
　　　日奉
㫖依議小銜副將亦准送一子入監讀書
　　　四月二十一日丁酉
詔開復文臣因公罣誤革職留任者
　　　四月十八日吏部等衙門
　題為請
旨事先經吏部
　題前事内開康熙五十二年三月十八日
恩詔内開一内外文武官貟除大計軍政處分外現在
　議革議降議罰戴罪住俸等項各該衙門悉與奏明
　寛宥一内外降級罰俸等官俱著開復調用者仍照
　原議調用欽此欽遵除降級罰俸等官俱各開復調
　　　用者仍照原議調用外現在議革議降議罰戴
　　　罪住俸等項(臣/)部逐一詳查奏明寛宥再有停
　　　陞住俸降職降俸等官其降級罰俸等官今既
　　　開復將伊等亦均應開復再查亦有因公罣誤
　　　革職留任者現在議革等官今既寛宥除大計
　　　并列款糾㕘革職留任者毋庸議外其因公罣
　　　誤革職留任之員應否開復伏祈
上裁等因於康熙五十二年四月初六日
　題本月初八日奉
㫖這本留著其因公罣誤革職官員交與該部逐一查
　明繕摺同本一幷進呈欽此吏部查明繕冩摺子具
　奏大學士温達等
　奏請折本奉
㫖爾等㑹同九卿議奏欽此該(臣/)等會議得康熙五十
　　　二年三月十八日
恩詔内開一内外文武官員除大計軍政處分外現在
　議革議降議罰戴罪住俸等項各該衙門悉與奏
　明寛宥一内外降級罰俸等官俱著開復調用者仍
　照原議調用欽此欽遵恭惟
皇上六旬萬壽大沛
恩膏凡屬臣民莫不均霑
聖澤誠亘古之
曠典昇平之
盛事似此因公罣誤革職留任諸員亦應推廣
皇仁恩賜寛宥仰祈
皇上睿照施行
　計開應開復人員
　　　内務府総管赫奕
　　　江寧廵撫張伯行
　　　四川廵撫年羮堯
　　　御史温泰
　　　内務府員外郎巴希納
　　　監督姚徳堅
　　　浙江丁憂糧道陳一夔
　　　原任福建漳州府知府趙完璧
　　　長蘆運同李滋奇
　　　富國塲大使苗光玉
　　　湖廣長沙府同知劉兆麟
　　　江南睢寧縣知縣王廷梅
　　　浙江餘姚縣知縣劉俊
　　　陜西富平縣知縣楊勤
　　　直𨽻阜城縣知縣李華國
　　　直𨽻任丘縣知縣蔡方升
　　　山東諸城縣知縣徐繼昌
　　　山西山隂縣知縣葛斗南
　　　河南舞陽縣知縣于建邦
　　　湖廣襄陽縣知縣程其成
　　　福建安溪縣知縣曾之傳
　　　福建漳浦縣知縣汪紳文
　　　福建同安縣知縣朱奇珍
　　　湖廣永州府通判葉運泰等十員
　　　直𨽻文安縣知縣程繩武
　　　江南武進縣知縣殷元福等二員
　　　江南旌德縣知縣勞啟鑑
　　　湖廣桂陽縣知縣劉光秀
　　　廣東南海縣知縣王鎮等三貟
　　　湖廣鄖陽府教授周崑
　　　直𨽻玉田縣典史李文標
　　　浙江寧海縣丁憂典史沈國忠
　　　浙江諸暨縣典史宋國弼
　　　陜西郃陽縣典史沈英祚
　　　浙江台州府司獄王廷藩
　　　直𨽻蔚縣廣昌城廵檢王加慶
　　　直𨽻静海縣主簿劉起騰等三十九員
　　　陜西同州吏目茅本彪等二十三員
　　　江南泰州吏目陳士傑等十三員
　　　直𨽻通州史目李鼎銓等四十七員
　　　湖廣瀏陽縣縣丞鄭開泰等七員
　　　内務府進士碩柱祁勒倫
　　　翰林院檢討楊萬程
　　　養心殿監造趙昌
　　　雲麾使兼佐領固山大伊都善
　　　以上人員應否開復(臣/)等未敢擅便謹
　題請
㫖本月二十一日奉
㫖依議
　　　二十四日庚子
特予大學士温達松柱李光地蕭永藻王掞一品䕃
　　　四月二十四日吏部尚書(臣/)富寧安等謹
　奏為奏
聞事查先經(臣/)部於欽奉
恩詔事案内照依現定品級考正二品大學士尚書都
　　　御史從二品布政使正三品侍郎等官從三品
　　　光禄寺卿等官正四品僉都御史等官從四品
　　　國子監祭酒等官各准一子入監讀書等因具
　題奉
㫖依議欽遵在案今内閣交出大學士温達松柱李光
　　　地蕭永藻王掞啟奏摺本畢口奏
皇上洪恩小銜副将等俱格外
賜以監生(臣/)等䝉
皇恩忝居大學士頭等職任今部内将(臣/)等照二品例
　　　給以䕃生(臣/)等公同仰懇
皇上賜(臣/)等一品䕃生等因啟
　奏奉
㫖爾等所奏是下
㫖於部欽此欽遵将大學士温達松柱李光地蕭永藻
　　　王掞准給一品䕃生之處理合奏
聞等因奉
㫖著給與一品官䕃生
　　　五月初十日丙戌
詔開復因公罣誤革職留任武臣佛保等四員住俸武
　　　臣吳保住等二十二員
　　　五月初四日兵部尚書(臣/)殷特布等謹
　題為請
㫖事康熈五十二年三月十八日
恩詔内開一内外文武官員除大計軍政處分外現在
　議革議降議罰戴罪住俸等項該衙門悉與奏明寛
　宥一内外降級罰俸等官俱著開復調用者仍照原
　議調用欽此欽遵查近經九卿㑹議除降級罰俸等
　　　官俱各開復調用者仍照原議調用外現在議
　　　革議降議罰戴罪住俸等項(臣/)部逐一詳查
　奏明寛宥再有停陞住俸降職降俸等官其降級罰
　　　俸既經開復将伊等亦應開復将因公罣誤革
　　　職留任官員准其開復具
　題奉
㫖依議欽遵在案今文職既經開復查革職留任
　　　海子内看館六品官佛保
　　　英額口子章京傅色納
　　　膳房頭目釋迦保
　　　歸化城都統丹進
　　　㕘領甘國培
　　　太原防禦巴拜
　　　浙江紹興協副将陳陞等四員
　　　台州副將中營把總吳永仁等十一員
　　　浙江嘉興遊擊摽下左營把総徐文龍等四十二貟
　　　陜西清水堡把總任道禮等十員
　　　江南廟灣營千総楊致中等二十一員
　　　陜西富平營把総康兆吉等二員
　　　山東即墨營把総鄭凱等二員
　　　此等俱照文官開復再
特㫖住俸武官三十六員
　　　鑲黄旗滿洲陵上噶喇大兼二等阿達哈哈番
　　　又一拖沙喇哈番吳保住
　　　　陵上噶喇大多爾泰
　　　　拖沙喇哈番和合禮
　　　　拖沙喇哈番勒徳
　　　　頭等阿達哈哈番楊保住
　　　　頭等阿達哈哈番四哥
　　　　正黄旗滿洲陵上噶喇大安住
　　　　漢軍阿達哈哈番臧從廣
　　　　拜他喇布勒哈番兼拖沙喇哈番王來儀
　　　　拖沙喇哈番馬正名
　　　　正白旗滿洲陵寝原任総管調補
福陵掌闗防章京卜鼐
　　　　一等侯兼拖沙喇哈番陳泰
　　　　㪚秩大臣一等精奇泥哈番兼佐領拉馨
　　　　䝉古拖沙喇哈番胡希布
　　　　漢軍阿達哈哈番馬國禎
　　　　正紅旗䝉古拜他喇布勒哈番兼佐領巴爾朱兒
　　　鑲白旗滿洲陵上総管恩丕
　　　䝉古阿玉璽佐領下管義馬圖等處六品官佟
　　　孝
　　　賽吳玉圗佐領下管西拉塔拉等處六品官諾米
　　　拖沙喇哈番衮渣布
　　　拖沙喇哈番喀爾喀
　　　漢軍拜他喇布勒哈番兼拖沙喇哈番丁國寳
　　　鑲紅旗滿洲三等阿達哈哈番覺羅英徳
　　　正藍旗滿洲佐領黑達色
　　　二等阿達哈哈番佐領賈爾太
　　　拜他喇布勒哈番潘三柱
　　　漢軍四品額駙伊禮布
　　　三等阿達哈哈番馬朝貞
　　　鑲藍旗滿洲拜他喇布勒哈番兼拖沙喇哈番
　　　佐領傅太
　　　佐領額爾徳
　　　拖沙喇哈番龍爱
　　　拖沙喇哈番布蘭太
　　　䝉古佐領碩色
　　　漢軍三等阿達哈哈番張起惠
　　　山東壽樂營千総孫天祜
　　　伊等應否給俸之處伏候
上裁(臣/)等未敢擅便謹
　題請
㫖本月初十日奉
㫖這因公罣誤革職留任官貟内佛保釋迦保甘國培
　巴拜俱准開復其住俸官貟内吳保住多爾泰和合
　禮勒徳安住甫哈禪臧從廣王來儀馬正名胡希布
　馬國貞佟孝諾米衮渣布喀爾喀丁國寳英徳潘三
　柱馬朝貞龍愛布蘭太張起惠俱著照舊給俸
　　　六月二十九日己亥
詔中外未入流官及無品筆帖式烏林人一體加級
　　　六月二十四日吏部尚書(臣/)富寧安等謹
　題為請
㫖事查康熈五十二年三月十八日
恩詔内開在京滿漢文官五品以下在外文官四品以
　下各加一級欽此欽遵隨行文各部院衙門直𨽻各
　　　省巡撫應加級各官查造職名咨送以憑註册
　　　去後今准部院衙門将五品以下官員及無品
　　　筆帖式烏林職名開列咨送前來又偏沅廵撫
　　　潘宗洛山西廵撫蘇克濟湖廣廵撫劉殿衡等
　　　咨稱未入流并革職留任降級留任等官應否
　　　加級之處咨請等因前來查康熈十四年
恩詔内開在京官員俱著加一級将五城未入流吏目
　　　曽經加級在案今年
皇上萬壽恩詔凡在臣工兵民莫不共沐
皇恩應将各省未入流照康熙十四年五城吏目加級
　　　之例各加一級既将伊等加級其部院衙門無
　　　品筆帖式烏林人亦加一級不准食俸陞轉時
　　　仍照無品筆帖式烏林人之職陞補再革職留
　　　任等官俱已
恩賜開復相應停其加級本月二十九日奉
旨依議
　　　(臣/)等伏讀
恩詔及前後
詔㫖所以推恩臣工者何其有加而無已耶虞書頌帝
　　　徳曰臨下以簡御衆以寛又曰罰弗及嗣賞延
　　　于世罪疑惟輕功疑惟重蓋古所以待其下者
　　　法如是其簡恩如是其寛也自時厥後誼辟代
　　　興旁流恩澤推原古義慶洽羣工亦往往而有
　　　焉遐稽封爵之制肇自唐虞六等之分詳於
　　　三代姓殊同異事因功徳其典至隆漢承秦法
　　　有二十等之别以褒勳舊爵止及身未嘗推
　　　恩先世唐定九等正従神龍中始詔内外執
　　　事官三品以上及四品清官中書門下五品
　　　官父未得官量加追贈天寳後始有封贈祖
　　　父者而李叔良以曽祖受封乃間及三世然觀
　　　宋趙槩以郊祀當進階乞以封母宰相謂槩方
　　　為學士擬封不久槩堅以母老乞許之後遂為
　　　例是宋時學士以下猶不得封其父母顯親揚
　　　名葢若是之難也加級始於西漢大夫以上賜
　　　爵一級公乘以上得移於子因有任子之恩吏
　　　二千石以上視事滿三載得任同產若子一人
　　　為郎當時名臣若汲黯杜延年蘇武劉向等皆
　　　以任子顯至唐其法益備漢唐史列傳以門䕃
　　　入仕者皆備書之至於飭官方澄吏治三考之
　　　法黜陟幽明慶典間行輙從寛大易所謂雷
　　　雨交作赦過宥罪帝王之政盛徳之所同也
　　　然而綜核之世每嘆屯膏驩虞之朝濫賜恩
　　　賞過與不及異世同流若夫清應長瀾光流華
　　　渚以一人之慶普百爾之恩史册所傳未有如
　　今日之盛者也唐開元十八年八月以千秋節百
　　　官獻賀賜四品以上金鏡珠囊縑綵五品以下
　　　束帛乾元元年九月以降誕日宴百官賜絹三
　　　千匹號為隆盛自後歴朝聖節不過宴百僚於
　　　曲江或命中人以酒脯及仙韶樂宣錫而已若我
皇上運協千年光被四表
絲綸涣汗巾外䝉庥葢舉聖帝明王所以加恵臣工者
　　　無所不備遂使析圭擔爵之士並受其福上
　　　推恩於祖考下庇賴其子孫或身攖吏議名
　　　詿考功咸與滌除宥過無大以視虞書所稱
　　　若合符節先聖後聖其揆一也豈不然乎昔
　　　西漢末年除任子令宋慶厯中裁損聖節恩
　　　䕃(臣/)等躬逢極盛載筆之餘俯仰古今乃知
湛恩汪濊千載一時凡屬臣工將何以頌揚
聖徳仰答
髙深也哉間錄大臣謝
恩疏如左
　　　總督廣東廣西等處地方軍務兼理糧餉
　　　兵部右侍郎兼都察院右副都御史帶軍功
　　　五次加一級(臣/)趙宏燦謹
　奏為
聖恩普及萬方㣲臣戴徳尤渥謹疏恭
　謝永祝
萬壽無疆事本年閏五月初九日恭接
恩詔開載一款一内外大小各官除各以現在品級已
　得封贈外凡陞級及改任者著照新銜封贈又一
　款一在京滿漢文官四品以上在外三品以上武
　官在京在外二品以上各送一子入監讀書又一款
　一内外文武官員除大計軍政處分外現在議革議
　罰戴罪住俸等項各該衙門悉與奏明寛宥又一
　款一内外降級罰俸等官俱著開復等因欽此欽
　　　遵伏查(臣/)於康熙四十八年因南澳鎮右營
　　　守備潘成龍失事案内部議銷去加二級仍
　　　戴罪圗功又康熙五十一年因原任曲江縣知
　　　縣楊冲斗之子楊津叩
閽案内奉
旨降三級免調用各在案竊(臣/)一介庸愚荷䝉
皇上殊恩異數感切寸心毫無報稱且縁才識短淺遂
　　　致愆尤䝉我
皇上不即譴斥垂
天地之恩俯賜包容乃今恭遇
萬壽六旬
覃恩大沛誠千載之所希逢亘古之所未有而(臣/)戴罪
　　　圗功及降級之案得以邀
恩開復且膺封贈之榮更加䕃子之典(臣/)跪聼之下感
　　　激無地不獨(臣/)一身生逢
盛世獲邀
曠典永矢捐糜不足以報
主恩於萬一即世世子孫當焚香頂祝
聖壽於億萬斯年矣(臣/)謹具疏恭謝
天恩伏乞
睿鑒施行謹具
　奏
聞
　　　総理糧儲提督軍務廵撫江寧等處地方都察
　　　院右僉都御史(臣/)張伯行謹
　奏為恭謝
天恩事康熈五十二年五月初十日准吏部咨為請
㫖事考功清吏司案呈奉本部送吏科抄出該本部
　　　等衙門㑹
　題前事康熙五十二年四月二十一日奉
旨依議欽此抄出到部相應移咨前去欽遵施行計
　　　粘抄一紙㑹議得查康熈五十二年三月十八日
恩詔内開一内外文武官員除大計軍政處分外現在
　議革議降議罰戴罪住俸等項各該衙門悉與奏明
　寛宥一内外降級罰俸等官俱著開復調用者仍照
　原議調用欽此欽遵恭惟
皇上六旬萬壽大沛
恩膏凡屬臣民莫不均霑
聖澤誠亘古之
曠典昇平之
盛事似此因公罣誤革職留任之員亦應推廣
皇仁恩賜寛宥仰祈
皇上睿覽施行江寧廵撫張伯行因與原任総督噶禮
　　　互㕘一案奉
㫖革職留任應将伊開復等因到(臣/)准此(臣/)隨恭設香
　　　案望
　闕叩頭謝
恩訖伏念(臣/)一介庸愚屢䝉
聖恩格外超擢畀以廵撫重任朝夕氷兢愧無寸長足
　　　録前因㑹審科塲作弊一案䝉我
皇上乾綱獨斷著令革職留任誠千載未有之
隆恩(臣/)撫躬自省報効無由兹值
皇上六旬大慶(臣/)奉差在外不獲與在
　廷諸(臣/)躬親拜舞叩祝
萬壽無疆正深惶悚乃以
恩詔涣頒将(臣/)革職之案開復(臣/)聞
命自天感激無地惟有夙夜黽勉益竭駑鈍以仰荅我
皇上髙厚𢎞恩於萬一爾(臣/)謹具疏恭
　謝伏乞
皇上睿鑒施行為此謹具
　奏
聞
　　　廵撫四川等處地方提督軍務都察院右副都
　　　御史加三級(臣/)年羮堯謹
　奏為恭謝
天恩事康熈五十二年五月二十八日准吏部咨為請
㫖事考功清吏司案呈奉本部送吏科抄出該本部等
　　　衙門㑹
　題前事康熙五十二年四月二十一日奉
㫖依議欽此抄出到部相應移咨前去欽遵施行計粘抄
　　　一紙内開㑹議得查康熙五十二年三月十八日
恩詔内開一内外文武官員除大計軍政處分外現在
　議革議降議罰戴罪住俸等項各該衙門悉與奏
　明寛宥一内外降級罰俸等官俱著開復調用者
　仍照原議調用欽此欽遵恭惟
皇上六旬萬壽大沛
恩膏凡屬臣民莫不均霑
聖澤誠亘古之
曠典昇平之
盛事似此因公罣誤革職留任之員亦應推廣
皇仁恩賜寛宥仰祈
皇上睿鑒施行四川廵撫年羮堯因不同提督岳昇龍
　　　前徃招撫番蠻一案奉
㫖革職従寛留任戴罪効力應將伊開復等因奉
旨移咨到(臣/)隨恭設香案望
　闕叩頭謝
恩並行知所屬一體欽遵外竊(臣/)猥以菲材屢䝉超擢
　　　封疆重任自愧難堪惟念
聖恩髙厚實思稍竭涓埃仰圗報効無如才識短淺奉
　　　職無能前因寧番招撫一案部議革職原屬從
　　　寛乃䝉
聖主格外施仁宥罪棄過将(臣/)革職留任令(臣/)戴罪効
　　　力此誠亘古難遇之遭逢亦此生難報之
曠典也夫以(臣/)之駑鈍即竭力殫心亦難自免愆尤若
　　　必待(臣/)功可補過循例開復将終無還職之期
　　　矣今幸恭遇
萬壽昌期普天同慶三代之盛莫與為儔
大頒恩賚嘉與維新(臣/)亦得仰邀
異數復還原職竊思
皇仁普被自大小臣工以及邊方士庶莫不身霑
膏澤鼓舞歡騰而
恩綸所及實於(臣/)有獨深銜感難名亦惟(臣/)有獨切
　　　(臣/)自問何人既䝉宥過之
洪慈復荷原銜之
寵錫受
恩愈重圗報愈難惟有益矢清白整躬率屬仰報萬
　　　一並與白叟黄童䖍祝
聖天子億萬斯年而已(臣/)謹繕疏恭
　謝伏祈
皇上睿鑒施行為此謹具
　奏
聞
　
　
　
　
　
　
　
　
　
　
　
　
　
　
　
萬夀盛典初集卷二十六
　欽定四庫全書
萬壽盛典初集巻二十七
　　恩賚四(加恩耆舊一/)
　　　　康熙五十二年三月
　聖壽六旬直省致仕大臣及詿誤罷歸者咸詣
　　京師八旗文武勳舊下至廢將退卒踴躍朝賀十二
　　　　日己丑
　上命來京諸臣内有詿誤者年六十以上酌復其官
　　　　大學士(臣/)温達等謹
　　奏為欽奉
　上諭事康熙五十二年三月十二日奉
　上諭今嵗來京年老之人甚多此内除本身特犯私罪
　　外或有因公詿誤降級革職者酌量復還原品似
　　應於十八日令其隨班行禮大學士九卿等公同㑹
　　議即行奏聞欽此恭惟我
　皇上寛仁厚徳優渥無加中外臣民均霑靡已兹降級
　　　革職年老之人俱各忻忭自數千里奮勉來京
　　　特為
聖主六旬大慶以期瞻仰
天顔祝頌
萬壽者誠因受
恩深重感戴諄切之所致也
皇上復廣宏仁寛宥罪愆還其原品於
萬夀正誕令隨現任臣工班列行禮實亘古未有之曠
　　　典不惟獲罪之人得霑異數感激歡忭即現任
　　　臣僚靡不忻躍既奉
諭旨殊恩應察明各省來京年老之人除原品解任者
　　　令其照常行禮外其降級革職之人還其原品
　　　於十八日朝賀令入廷臣班次行禮俟
命下(臣/)等即將姓名情罪逐一詳查另奏請
㫖定奪奉
旨依議
　　　三月十五日大學士九卿等摺奏(臣/)等遵
㫖㑹同問明各省來京人員年嵗并詳查犯罪縁由除
　　　年不及六十犯重罪近日革職者不開外今將
　　　年老之文官李録予等二十三人武官王世臣
　　　等二人姓名開列具奏此内何員應復還原品
　　　頂帶之處伏候
上裁奉
旨原任提督王世臣原任侍郎李録予彭會淇原任副
　都御史勞之辨原任諭徳楊大鶴原任御史袁橋鹿
　賔原任院使孫之鼎原任署正邢儼原任知府章文
　鐄原任通判趙命任原任知縣沈宗潢俱給與原品
　　　十五日壬辰
命八旗官貟詿誤罷職者年六十以上亦與酌復
　　　大學士(臣/)温達等謹
　奏為欽奉
上諭事康熈五十二年三月十五日奉
上諭漢官内年逾六十者俱已查明施恩滿洲䝉古漢
　軍官貟著亦照此例查奏欽此欽遵(臣/)等行查八旗
　　　公同詳查犯罪縁由除曾擬重罪者不開列外
　　　遵
旨將六十嵗以上官貟職名幷犯罪縁由開列具奏此
　　　内何貟應復還原品頂帶之處伏候
上裁俟
命下之日准令隨班行禮可也奉
㫖依議
　　　十六日大學士九卿等摺奏(臣/)等遵
㫖㑹同查明八旗滿洲䝉古漢軍犯罪官貟縁由除曽
　　　擬重罪者不開列外将六十以上原任尚書阿
　　　山等一百二十三人原任都統齊式等四十八
　　　人姓名開列具題此内何貟應還原品頂帶伏候
上裁奉
㫖原任尚書阿山郭世隆原任総督石文晟喻成龍原
　任侍郎常書敦多禮巴錫戴都禮多奇原任廵撫王
　國昌許嗣興原任府丞李法祖原任御史穆書邁色
　舒述布原任郎中金達善碩木鼐原任知府王興逺
　范承訓姜承基原任員外郎范時彦李勳黒色禮李
　起鰲陳懐徳北京塔海原任主事吳拜原任治中吳
　泰原任知縣蒲敏政徐秉元楊起鳯原任都統齊式
　扎拉克圗原任一等侍衛烏勒原任二等侍衛塞勒
　原任㕘將蘇繼武原任拖沙喇哈番費雅哈查林原
　任歩軍校薩海原任防禦綽英額原任守備張興文
　原任驍騎校多奇俱著給與原品
　　　是日奏事治儀正儍子等又捧出
御書諭㫖交與吏部尚書富寧安等欽遵
諭㫖曰朕所知大吏及七旬以上者理當給與原銜或
　有當年少時得罪並無効力而又年嵗未及七十者
　有何功勞亦給與原銜乎
　　　十八日乙未
上御殿受朝賀致仕大臣及年六十以上復職官員並
　　　隨班行禮是日頒
恩詔録舊勞
恩詔内開
　一先年出征人内有功牌應得官者除抵軍罪外其
　守雲南城及在隴州控告不准叙功人等所存無幾
　今皆老邁不能効力兹遇覃恩著兵部查明仍行補叙
　一年尚未老傷廢辭職官貟及傷廢退甲兵丁酌給
　錢糧米石
　　　二十一日戊戌
命給原任吏部尚書徐潮等封䕃
　　　本月二十三日吏部尚書(臣/)富寧安等謹
　奏為恭逢
盛典仰籲
皇仁事准原任吏部尚書兼管翰林院掌院學士事致
　　　仕徐潮等奏稱竊(臣/)等幸際昌明欣逢
聖壽當
六旬之大慶協萬國之歡心中外臣民秉赤誠而來輦
　　　下祝三多而頌九如者以億萬計
　徳音誕布解澤旁敷浩蕩難名洪􁅰畢暨真亘古帝
　　　王之所未有也苐(臣/)等係致仕候補之員皆未
　　　得與邀
恩之列伏思
萬壽覃恩普天臣庶盡以霑沐為榮(臣/)等自翰林洊
　　　至崇班俱荷
聖明格外知遇今復躬逢
盛典獲與在廷諸臣同效嵩呼實屬大幸不揣冐昧仰
　　　懇
皇上廣錫類之仁慈溥作忠之教澤俾(臣/)等數人隨現
　　　任京官遵照
詔款一體霑
恩(臣/)等舉家世世益戴
髙厚於無既矣等因具摺於康熈五十二年三月二十
　　　一日交與奏事治儀正儍子等轉奏奉
旨伊等於大慶朝賀而來理當給與著交與該部欽此
　　　欽遵查定例内告病丁憂給假候補等官不在
　　　現任不准封等語原任尚書徐潮徐元正原任
　　　侍郎仇兆鰲原任學士王之樞顧恱履俱係年
　　　老告病丁憂之員例不准封不准䕃監今原任
　　　尚書徐潮等五員既經具奏請照現任京官一
　　　體霑
恩應将伊等照現任京官一體止給
　封誥停其照依現任京官給與䕃監可也奉
旨伊等為朕大慶自逺而來人亦不多著照伊等職銜
　照現任京官並給與䕃監
　　　二十五日壬寅
賜直省老人宴於
　暢春園致仕大臣及復職官員年六十五以上並預
　　　　　宴賚有差終宴特宣
　　諭㫖加授原任吏部尚書宋犖原任禮部侍郎田種玉
　　　　　宫保
　　　　　大學士(臣/)温達等謹
　　　奏為欽奉
　　上諭事康熈五十二年三月二十五日(臣/)等接讀
　　皇上硃筆諭㫖這年老諸大臣内於
世祖章皇帝時居官者惟宋犖田種玉而已今年齒老邁
　　　雖閒居林下朕覩之不禁軫恤宋犖現有尚書品級
　　　在身田種玉著給與工部尚書銜俱准給誥封宋犖
　　　田種玉著酌加宫保以示朕不忘耆舊之至意欽此
　　　　　恭惟
　皇上篤念舊臣恩禮優渥凡屬臣僚銜恩戴徳者五
　　　　　十餘年矣兹以宋犖田種玉係
世祖章皇帝舊臣年齒髙邁特沛
　　隆恩田種玉居家已久既還原職復加尚書且均與
　誥封榮及祖先而又令酌加宫保此不獨身受者銘佩
髙厚在廷百爾臣工亦皆感激歡忭頌
皇上之垂眷耆老始終不替即予告投閒莫不寵錫
　　　隆厚有加無已誠千古之僅遇史册所罕覯也其
　　　作何酌加宫保之處應交與吏部察例具奏為
　　　此謹奏請
㫖
　　　是日
命給原任䕶軍統領洪海等封䕃
　　　二十五日原任䕶軍統領洪海原任尚書馬爾
　　　漢凱音布安布禄范承勳原任都統查拉克圗
　　　㪚秩大臣薩布素博第等奏為恭逢
盛典仰籲
皇仁事繕摺授奏事治儀正儍子等轉奏奉
㫖薩布素新近給與㪚秩大臣品級停其給與封䕃餘
　著給與
　　　原任都統七十奏為懇祈
洪恩事繕摺授奏事治儀正儍子等轉奏奉
旨著給與封䕃
　　　四月初一日戊申
上召集諸王貝勒管侍衛内大臣部院大臣都統先鋒
　　　統領䕶軍統領副都統等
命查五大臣十六扎爾固齊世襲子孫内有詿誤削職
　　　者悉復其爵
　　　四月初一日諸王大臣等面奉
上諭今日齊集爾等朕想有數件事朕若不說亦無人
　敢說朕外亦無人知此事所以傳集爾等下旨我朝
　行間効力大臣其勇無過於鰲拜者其効力之處現
　在檔案中朕常向侍衛大臣言之念其効力欲與世
　職因其子那摩佛所生之子達禮善達福皆糊塗不
　堪所行甚亂不與官職但鰲拜効力之處甚明應給
　世職令伊弟兄中承襲可也再五大臣内蘇萬扎爾
　　　固齊彭城公之祖鄂善之祖現今俱有官職鑲藍旗
　　　順科洛巴圗魯安費揚古効力之處曽經裁去今阿
　　　靈阿之祖額宜都巴圗魯効力之處實録所載甚明
　　　現今陪饗
太廟似此効力之人身後子孫因罪革職誥命勅書俱皆
　　　遺落伊等皆
太祖
太宗皇帝時創業輔佐功臣子孫治罪幷牽連情由不忍
　　　將効力所得之官削去此乃朕之明知查出當給官
　　　職并五大臣十六扎爾固齊内詿誤獲罪革職及得
　　　官子孫承襲因罪革職者亦當明白查議此等之處
　　　不便入於恩詔今遇此大慶爾等公同查明確議具奏
　　　　　康熙五十二年四月二十四日和碩裕親王(臣/)
　　　　　保泰等謹
　　　題為欽奉
　　上諭事該(臣/)等查得原五大臣内額宐都巴圗魯因効
　　　　力有功曽授左総兵官身故後將伊子鄂必隆
　　　　襲為精奇尼哈番因詿誤將所襲之官革退今
　上諭額宜都巴圗魯係創業輔佐功臣現今陪饗
太廟因詿誤獲罪不忍將伊効力所得之官革去應給與
　　　　世軄又查得原五大臣内順科洛巴圗魯安費
　　　　揚古隨從
太祖皇帝行間効力未在得官之列
世祖皇帝御極時曾授其二子為拜他喇布勒哈番今
　上諭順科洛巴圗魯安費揚古係創業輔佐功臣其効
　　　　力之處曽經裁去應給與世職又查得鰲拜巴
　　　　圗魯因其功甚大順治九年由一等侯又一拖
　　　　沙喇哈番特授為二等公康熈六年由二等公
　　　　授為一等公後因獲罪革去今
　上諭鰲拜行間効力諸大臣中無有出其右者應給與
　　　　世軄此三人子孫應與何官之處伏乞
　聖裁如䝉恩賜官職鰲拜巴圗魯之孫達禮善達福不
　　　襲外查伊弟兄之子孫并額宜都巴圗魯順科
　　　洛安費揚古之子孫交與該旗引
　見為此謹題請
㫖五月初二日奉
㫖額宜都巴圗魯著給還伊原品精竒尼哈番安費揚
　古現有兩個拜他喇布勒哈番著添給一阿達哈哈
　番鰲拜其罪甚明朕念其効力著給一阿思哈尼哈
　番餘依議
　　　初四日辛亥
命給原任禮部尚書許汝霖等封典
　　　四月初四日吏部尚書(臣/)富寧安等謹
　奏為恭逢
盛典循例懇
恩事准原任禮部尚書加一級致仕許汝霖奏稱竊臣
　　　一介寒儒屢䝉破格洊陟卿班康熈四十九年
　　　冬引年乞休重荷
温綸致仕歸籍兩年無日不拜祝
萬壽欣遇
六旬大慶匍匐趨叩以表㣲忱不敢妄有所冀今伏讀
恩詔内有封贈入監
大典優禮臣工普天同慶昨原任吏部尚書(臣/)徐潮等
　　　五人具摺
　奏請欲隨現任京官遵照
詔款仰懇均霑幸䝉
俞允千載一時(臣/)思三品以上致仕諸臣與徐潮等一
　　　體者祗(臣/)一員若不循例上請是自外於
生成重負
聖天子推恩之至意矣為此謹奏伏祈
睿鑒勅部施行等因具摺於康熙五十二年三月二十
　　　三日交與奏事治儀正儍子等轉奏奉
㫖該部議奏欽遵到部又准原任户部尚書王鴻緒奏
　　　為恭遇我
皇上六十萬壽千古以來莫大之榮慶我
皇上加恩中外亦千古以來未有之曠典凡在臣工皆
　　　邀
　隆澤致仕尚書(臣/)徐潮等具摺上請並荷
　洪慈准給封贈送子入監(臣/)前任經筵講官戸部尚
　　　書加七級䝉
聖恩以原官解任回籍今赴
　闕嵩呼幸遇
　慶典竊思解任與致仕者俱屬原官事同一體若
　　　不比例陳請是虛負
聖天子推恩之異數矣為此謹奏仰祈
皇上均賜浩蕩一視同仁則臣生生世世感戴
天恩於無極矣等因具摺於康熙五十二年三月二十
　　　四日交與奏事治儀正儍子等轉奏奉
㫖該部議奏欽遵到部查定例内告病丁憂給假候補
　　　等官不在現任不准封等語許汝霖係原品致
　　　　仕之員應照現任京官止給
　　封典停其給與䕃監王鴻緒係原官解任之員停其
　　　　給與
　　封典可也奉
　㫖伊等既遇大慶著給與封典原非現任京官停其給
　　與䕃監
　　　　初十日丁巳加授原任吏部尚書宋犖為太子少
　　　　師原任禮部侍郎田種玉為工部尚書太子少
　　　　傅
　　　　四月初七日吏部尚書(臣/)富寧安等謹
　　題為欽奉
　上諭事該(臣/)等議得内閣大學士温達等奏稱(臣/)等接
　　　　得
　皇上硃筆諭㫖這年老諸大臣内於
世祖章皇帝時居官者惟宋犖田種玉而已今年齒髙邁
　　雖閒居林下朕覩之不禁軫恤宋犖現有尚書品級
　在身田種玉著給與工部尚書銜俱准給誥封宋犖田
　種玉著酌加宫保以示朕不㤀耆舊之至意欽此查
　　　品級考開太子少師太子少傅太子少保俱係
　　　正二品内閣部院大臣督撫加銜宋犖原任吏
　　　部尚書田種玉今給工部尚書職銜應將宋犖
　　　加授太子少師銜田種玉加授太子少傅銜謹
　　　題請
㫖本月初十日奉
㫖宋犖加授太子少師田種玉加授太子少傅
　　　十三日庚申
命給原任閩浙總督梁鼐恩䕃
　　　四月十三日吏部尚書(臣/)富寧安等謹
　奏為叩懇
聖恩事准原任福建浙江總督梁鼐奏稱竊(臣/)世受
　國恩至深極重犬馬報効之忱未能仰盡於萬一欣
　　　値我
皇上六旬萬壽普天同慶(臣/)在籍䖍誠齋沐匍匐來京
　　　重䝉
恩眷被飫殊榮撫衷激切何敢復有陳奏因恭讀
恩詔内開文武在外三品以上各送一子入監讀書又
　　　降級罰俸等官俱著開復
綸音涣布寰宇均霑凡現任内外臣工三品四品以上
　　　者俱得䝉䕃一子(臣/)受
恩優渥冀邀一視之仁再(臣/)前於閩浙總督任内有降
　　　二級戴罪圗功一案並懇
聖慈恩准開復在(臣/)矢塗肝腦於畢生(臣/)子并切捐糜
　　　於世世伏乞
皇上睿鑒謹遵
恩㫖具摺奏
聞等因於康熈五十二年四月初八日授奏事治儀正
　　　儍子等轉奏奉
㫖交與該部議奏欽此欽遵到部查定例内告病告假
　　　　丁憂候補等官不在現任不准封等語乂定例現
　　　　任官員降級留任者三年無過准其開復等語
　　　　原任閩浙總督梁鼐係降二級留任戴罪圗功
　　　　今已丁憂離任非係現任之員其䕃子復級之
　　　　處俱無容議為此謹奏奉
　㫖梁鼐自逺而來准其一子送監讀書所降之級不必
　　給還
　
　
　
　
　
　
　
　
萬壽盛典初集卷二十七
　欽定四庫全書
萬壽盛典初集卷二十八
　　恩賚四(加恩耆舊二/)
　　　　五月初十日丙戌
　車駕幸熱河原任尚書宋犖徐潮王鴻緒許汝霖徐元
　　　　正等跪送道左辭歸田里
　上止輦慰諭
　特賜宋犖
　御製詩一章以寵其行
　　　　是日原任吏部尚書加授太子少師宋犖吏部
　　　　尚書徐潮户部尚書王鴻緒禮部尚書許汝霖
　　　　工部尚書徐元正禮部侍郎加授工部尚書太
　　　　子少傅田種玉吏部侍郎李録予仇兆鰲工部
　　　　侍郎李元振彭㑹淇内閣學士王之樞顧恱履
　　　　副都御史勞之辨浙閩總督梁鼐福建廵撫宫
　　　　夢仁等於清河送
駕跪列道左
上命停輦諸臣啟奏臣民恭祝
萬壽集輦下者數萬人
天恩普被而(臣/)等䝉恩最渥寵賜逾涯今(臣/)等恭送
聖駕後即各歸田里歌詠太平惟有晨夕頌祝
萬壽無疆託
聖主恩庇十年之後復來叩
萬壽七旬(臣/)等亦皆八十九十復得瞻仰
天顔此(臣/)等之至願也
上笑云爾等必來復
命宋犖至輦旁
賜御書御製七言律詩一首受祉林泉頤養年世家耆
　徳自天全少時佩劍登三殿久任蘇䑓撫九阡行儉
　銓衡有令譽拔才籲俊入清篇修齡善得人間夀雪
　作鬚眉興欲仙跋云吏部尚書引年致仕宋犖因朕
　六旬夀慶祝來京事畢五月内回本鄉朕念舊臣特
　書七言律一首以紀其盛云爾宋犖跪領奏云(臣/)䝉
賜宴
賜衣冠寳硯已屬殊榮而
手賜御觴秩晉宫師並給
誥命尤為前史所無至請
安之日㓜子邀
恩授職且
賜秘書上藥及魚乾鹿乾哈宻瓜榛子松子口外蜜餞
　　　果品等物今復䝉
賜御製詩章
天恩稠叠莫與倫比銘刻心版口不能言隨九叩謝
恩而退諸臣亦無不感頌
皇上眷舊隆恩如同身受焉
　　　二十五日辛丑追叙功牌荆州将軍達爾占等加
　　　授世職有差
　　　五月二十一日吏部尚書(臣/)富寧安等
　題為欽奉
恩詔事准兵部具題咨稱内開本部議得荆州将軍達
　　　爾占疏稱自軍前行走以來未逢失機之處惟
　　　看守雲南城門牽連獲罪将効力所得功牌盡
　　　行革去雖不准叙功但䝉
聖主洪恩歴用優陞授為將軍之職
聖主屢問効力行走之處將効力微勞仰祈
睿鑒交與該部存案等因具題前來查達爾占係二等
　　　阿思哈尼番出征廣東廣西雲南等處所得功
　　　牌交與吏部議叙具題将達爾占由二等阿思
　　　哈尼哈番加一拜他喇布勒哈番授為一等阿
　　　思哈尼哈番又一拖沙喇哈番因看守雲南城
　　　門不准給職今康熙五十二年三月十八日
恩詔内開一先年出征人内有功牌應得官者除抵軍
　罪外其守雲南城及在隴州控告不准叙功人等所
　存無幾今皆老邁不能効力兹遇覃恩著兵部查明
　仍行補叙欽此欽遵将軍達爾占出征廣東廣西雲
　　　南等處効力所得功牌交與吏部議叙等因於
　　　康熈五十二年四月二十七日題本月二十九
　　　日奉
㫖依議欽此欽遵將達爾占所得功牌移咨吏部議叙
　　　等因前來應将達爾占出征廣東廣西雲南等
　　　處所得頭等第一功牌三箇頭等功牌一箇三
　　　等功牌一箇末等功牌一箇仍照前議叙由二
　　　等阿思哈尼哈番加一拜他喇布勒哈番授為
　　　一等阿思哈尼哈番又一拖沙喇哈番可也本
　　　月二十五日奉
㫖依議
　　　吏部尚書(臣/)富寧安等
　題為欽奉
恩詔事准兵部具題咨稱内開鑲紅旗原任拖沙喇哈番
　　　費雅漢叩
　閽状稱康熈十三年平定四川陜西等處所得功牌
　　　俱存案在部於十五年回兵軍前帶來檔案内
　　　因錯寫兵丁郭思太名字将自行効力所得拖
　　　沙喇哈番革去在四川陜西等處効力所得功
　　　牌一并不准叙功等因叩
　閽奉
㫖将費雅漢効力之處交與該部議叙具題欽此查費
　　　雅漢於康熈十三年出征四川陜西等處所得
　　　功牌俱各在案今恭遇
皇上六旬大慶奉
㫖查六旬以上大臣官員給還原品内費雅漢已經給
　　　還原品其革職之處無容議外費雅漢出征陜
　　　西四川等處所得功牌交與吏部議叙等因於
　　　康熙五十二年五月初三日題本月初五日奉
㫖依議欽此欽遵将費雅漢所得功牌移送吏部議叙
　　　等因前來應将費雅漢出征陜西四川等處所
　　　得頭等功牌三個二等功牌一箇三等功牌一
　　　箇四等功牌一箇五等功牌一箇照例由空銜
　　　授為拖沙喇哈番可也奉
㫖依議
　　　十二月初九日壬午追叙功牌八旗将校加授
　　　世職有差
　　　十二月初五日吏部尚書(臣/)富寧安等
　題為欽奉
恩詔事准兵部具題咨稱恭遇康熙五十二年三月十
　　　八日
恩詔内開一先年出征人内有功牌應得官者除抵軍
　罪外其守雲南城及在隴州控吿不准叙功人等所
　存無幾今皆老邁不能効力兹遇覃恩著兵部查明
　仍行補叙欽此欽遵今八旗查送看守雲南城門檔
　　　案有名鑲黄旗部委蘇喇章京常夀正白旗一
　　　等阿達哈哈番兼一拖沙喇哈番部委夸蘭大
　　　趙三部委夸蘭大馬奇部委恭領葛伊圖正紅
　　　旗部委叅領司川鑲白旗拖沙喇哈番部委恭
　　　領陳廷章鑲紅旗委署蘇喇章京永吉納正藍
　　　旗部委夸蘭大春對八人出征雲南陜西等處
　　　効力所得功牌先經咨送吏部将伊等所得功
　　　牌議叙應得官者因看守雲南城門不准給職
　　　在案今
聖主洪恩看守雲南城門不准叙功人員准補叙功欽
　　　此将常夀等功牌仍咨送吏部議叙等因康熙
　　　五十二年八月十一日題本月十六日奉
㫖依議欽此欽遵将常夀趙三馬奇葛伊圗司川陳廷
　　　章永吉納春對八人功牌一併咨送前來查康
　　　熙二十五年将在雲南等處所得効力功牌人
　　　員本部照例議叙給職等因具題奉
㫖依議常夀馬奇永吉納春對趙三陳廷章葛伊圗俱
　　　不准給職欽遵在案看守雲南城門檔内有常
　　　夀等七人之名其授拜他喇布勒哈番之部委
　　　恭領正紅旗司川因看守偽譜房屋於康熙二
　　　十六年七月内将所給拜他喇布勒哈番革退
　　　今准兵部咨送常壽等七人出征雲南等處所
　　　得功牌應将常夀馬竒葛伊圗陳廷章永吉納
　　　春對六人仍照康熙二十五年議叙具題俱由
　　　空銜授為拖沙喇哈番此内陳廷章永吉納本
　　　身現有拖沙喇哈番歸併俱授為拜他喇布勒
　　　哈番又正白旗一等阿達哈哈番兼一拖沙喇
　　　哈番趙三出征陜西雲南召磨多地方所得功
　　　牌歸併議叙應給與拜他喇布勒哈番趙三於
　　　康熙二十六年
恩詔既給拖沙喇哈畨不便将召磨多所得功牌歸并
　　　給與拜他喇布勒哈番仍照康熈二十五年議
　　　叙具題授為拖沙喇哈番趙三本身現有三等
　　　阿思哈尼哈番再加一拖沙喇哈番授為二等
　　　阿思哈尼哈番正紅旗部委叅領司川出征雲
　　　南等處所得功牌亦照康熈二十五年議叙具
　　　題由空銜授為拜他喇布勒哈番可也本月初
　　　九日奉
㫖依議
　　　吏部尚書(臣/)富寧安等
　題為欽奉
恩詔事准兵部具題咨稱恭遇康熈五十二年三月十
　　　八日
恩詔内開一先年出征人内有功牌應得官者除抵軍
　罪外其守雲南城及在隴州控告不准叙功人等所
　存無幾今皆老邁不能効力兹遇覃恩著兵部查明
　仍行補叙欽此欽遵今八旗查送隴州控告不准叙
　　　功正黄旗委署䕶軍校海都正白旗部委恭領
　　　塞龍格正藍旗部委䕶軍叅領塞克西部委恭
　　　領星格禮出征四川陜西等處所得功牌先在
　　　隴州控告不准叙功今䝉
聖主洪恩隴州控告不准叙功人員准補叙功欽此将
　　　海都等功牌移咨吏部議叙等因於康熙五十
　　　二年八月十一日題本月十六日奉
㫖依議欽此欽遵将海都等功牌一并咨送前來應將正
　　　黄旗䕶軍海都正藍旗部委䕶軍恭領塞克西
　　　出征四川陜西等處所得功牌照例議叙由空
　　　銜授為拜他喇布勒哈番正白旗部委恭領塞
　　　隆格正藍旗部委叅領星格禮出征四川陜西
　　　等處所得功牌照例議叙由空銜授為拖沙喇
　　　哈番可也奉
㫖依議
　　　吏部尚書(臣/)富寧安等
　題為欽奉
恩詔事准兵部具題咨稱恭遇康熈五十二年三月十
　　　八日
恩詔内開一先年出征人内有功牌應得官者除抵軍
　罪外其守雲南城及在隴州控告不准叙功人等所
　存無幾今皆老邁不能効力兹遇覃恩著兵部查明
　仍行補叙欽此欽遵今八旗查送因隴州控告不准
　　　叙功前進兵丁鑲白旗䕶軍費雅思哈出征四
　　　川陜西等處所得功牌先在隴州控告不准叙
　　　功今䝉
聖主隆恩隴州控告不准叙功前進兵丁准補議叙欽
　　　此将費雅思哈功牌咨送吏部議叙授職等因
　　　於康熈五十二年八月十一日題本月十六日
　　　奉
㫖依議欽此欽遵将費雅思哈一併咨送前來應将費
　　　雅思哈出征四川陜西所得第一前進功牌二
　　　箇第二前進功牌二箇照例議叙由空銜授為
　　　拖沙喇哈番可也奉
㫖依議
　　　(臣/)等伏覩
皇上御極以來奨忠酬庸榮及其先賞延於世而於耆
　　　舊大臣恩禮尤篤至是
聖壽昌期致政之臣赴
　闕朝賀既破格加恩而宥過録功存亡繼絶恢文武
　　　之路續河山之封洵曠世而一遇也盤庚之篇
　　　曰圗任舊人又曰人惟求舊詩小序曰伐木燕
　　　故舊也故舊不遺則民徳歸厚周官冡宰以八
　　　統馭萬民二曰敬故司冦以八辟麗邦灋二曰
　　　議故春秋傳曰善善及子孫凡此皆忠厚之風
　　　惇大之本也葢所謂舊臣者有二或少壯從政
　　　迄於衰老引年辭職旋車里門或祖父立功澤
　　　及後裔俾守世祀與國咸休故西漢酇留之風
　　　世世勿絶東漢鄧馮之覲歡如平生懿典隆文
　　　光耀史䇿然䝉恩者代不數人推恩者朝不數
　　　事若乃一時詔令萬慮周詳不遺數世之勤用
　　　　樹百年之計盖未之見也
　皇上大智如神至仁如天深識偉度跨越千古當行慶
　　　　之時先棄過之令滿漢文武以詿誤罷職者年
　　　　六十以上一體給復所以惜老成也身來覲則
　　　　並令入朝齒及格則均與錫宴命服朱紫再入
　　　　班聫鬚眉蒼皓上邀饋□所以昭慈惠也爰念
世祖舊臣隆以師保則由今全盛之日而追踐阼之初又
　　　　念
太祖
太宗舊臣續其世封則更從踐阼之年而遡開國之始宋
　　　犖田種玉年皆逾八十晚荷殊榮五大臣十六扎
　　　爾固齊子孫以罪廢者仍登仕版此非闗一身
　　　　一家之私慶也
　皇上仁孝性成規模宏逺極錫類之藹惻緬創業之艱
　　　　難是以卑崇階而不疑推懋賞而不恡也至於
　　　　致政大臣悉予封䕃封疆舊僚並從所請亦以
　　　　廣孝治天下之仁追錄勲伐補叙功牌廢將退
　　　　卒重沐新命亦以明安不忘危之義當此時也
　　　　聞命至於震驚旁觀為之感泣傳播逺近習為
　　　　美談皆我
　皇上逺覽獨斷本於至誠舉念則上下千年行事則斟
　　　　酌百代夫是故降非常之寵而衆望協符施不
　　　　報之恩而人心讋服美善咸集天下歸誠焉杜
　　　　鄴曰内恕之君樂繼絶世歐陽修曰有舊有勞
　　　　褒寵優異以今相凖殆逺過之蓋不獨集祉於
　　　　壽耉流澤於私門凡以風臣子之盡心著
　　國家之令典休聲鴻烈傳之永永無極矣
　
　
　
　
萬壽盛典初集卷二十八
　欽定四庫全書
萬夀盛典初集卷二十九
　　恩賚五(蠲賦一/)
　　　　康熙五十二年三月十八日
　萬夀覃恩以天下地丁錢糧已經輪免一周其京城及
　　　　各省房地租稅五十三年額征併歴年逋欠亦
　　　　予豁免
　恩詔内開一天下地丁錢糧既沛恩澤於三年内悉予
　　豁免其自京城及各省房地租稅多係貧民賃僦官
　　地棲身營業宜并蠲恤以覃恩惠著察明京城内并
　　各省每年地租額數於康熙五十三年豁免一年其
　　歴年逋欠若干一并察明免其追補
　　　　先是康熙四十九年
　上欲大沛恩膏將天下錢糧通免一年
　命廷臣集議以各處需用兵餉撥解之際兵民驛逓恐
　　　　致煩苦應於三年内輪免一周
　上允其議於本年十月初三日
　特頒
　上諭諭户部曰朕恭膺
天眷祗承
列祖鴻庥統御萬方子育兆庶厪懐至治宵旰靡寧幸際
　　海宇同風邊隅嚮化遐邇中外帖然袵席之安者是
　　皆仰荷
天地
祖宗福祐之所致也方朕八齡踐祚之初
太皇太后問朕何欲朕對臣無他欲惟願天下治安生民
　　樂業共享太平之福而已迄今五十年矣惓惓此心
　　未嘗一日少釋每見民為邦本勤恤為先政在養民
　　蠲租為急數十年以來除水旱災傷例應豁免外其
　　直省錢糧次第通蠲一年者屢經舉行更有一年蠲
　　及數省一省連蠲數年者前後蠲除之數據户部奏
　　稱通共㑹計已逾萬萬朕一無所顧惜百姓足君孰
　與不足朝廷恩澤不施及於百姓將安施乎朕每歲
　供御所需槩從儉約各項奏銷浮冒亦漸次清釐外
　無師旅饟餽之煩内無工役興作之費因以歴年節
　損之儲蓄為頻歲渙解之恩膏朕之蠲免屢行而無
　國計不足之慮亦恃此經畫之有素也比來省方時
　邁已厯七省南北人民風俗及日用生計靡不周知
　而民生所以未盡殷阜者良由承平既久户口日蕃
　地不加增産不加益食用不給理有必然朕洞矚此
　隠時深軫念爰不靳敷仁用甦民力明年為康熙五
　十年思再沛大恩以及吾民原欲將天下錢糧一槩
　蠲免因衆大臣集議恐各處需用兵餉撥解之際兵
　民驛逓益致煩苦細加籌畫悉以奏聞故自明年始
　於三年以内通免一周俾逺近均霑德澤直𨽻奉天
　浙江福建廣東廣西四川雲南貴州各巡撫及府尹
　所屬除漕項錢糧外康熙五十年應徴地畆銀共七
　百二十二萬六千一百兩有竒應徴人丁銀共一百
　一十五萬一千兩有竒俱著察明全免並歴年舊欠
　共一百一十八萬五千四百兩有竒亦俱著免徴其
　五十一年五十二年應蠲省分至期候㫖行民間舊
　欠既經豁免嗣後每年額徴錢糧務如數全完倘完
　不及額或别有虧空託稱民欠則負國甚矣即責令
　督撫以下官員償補仍從重治罪夫地方大吏以及
　監司守令皆與吾民誼均休戚者也誠克體朕孳孳
　保赤之懐實心愛養力杜侵牟朘削則閭閻咸得衣
　食滋殖無有失所而為官吏者亦身名俱泰豈非昇
　平樂利之盛事歟爾部移文各督撫諭㫖到日即刋
　刻頒布徧示窮簷令咸知悉特諭
　　　康熙五十年十月初三日復頒
上諭諭户部曰朕誕膺大統撫育寰區夙夜孜孜不自
　暇逸凡以為民也勤圖利濟休養安全即無水旱之
　虞時布寛仁之政蠲租除賦務使遐方率土無不均
　霑或值雨暘偶愆出帑發粟多方賑恤其有益於吾
　民者靡勿備舉而亟行之朕慇懇周詳之至意前四
　十九年所頒諭㫖申晰甚明原欲將五十年天下錢
　糧通行蠲免以諸臣集議恐需用兵餉撥解之際兵
　民驛逓益致煩苦故自五十年為始三年之内全免
　一周除將直𨽻奉天等九直省康熙五十年地丁錢
　糧一槩蠲免及歴年舊欠錢糧一并免徵外山西河
　南陜西甘肅湖北湖南各撫屬除漕項外五十一年
　應徵地畞銀共八百四十萬四千兩有竒人丁銀共
　一百二十萬八千一百兩有竒著察明全免並歴年
　舊欠共五十四萬一千三百兩有竒亦俱著免徵其
　五十二年應蠲省分至期候㫖行民間舊欠既經豁
　免嗣後每年額徵錢糧務如數全完倘完不及額或别
　有虧空託稱民欠即責令督撫以下官員償補仍從
　重治罪該督撫須實心力行期副朕惓惓愛民之意
　如有指稱事故侵欺科派事發之日必嚴行究治諭
　㫖到日徧示城郭鄉村深山窮谷咸使知悉爾部即
　遵諭行特諭
　　　康熙五十一年十月初三日又頒
上諭諭户部曰朕宵旰孜孜勤求民瘼永惟惠下實政
　無如除賦蠲租除每歲直省報聞偶有水旱災傷照
　輕重分數豁免正供仍加賑恤外將天下地丁錢糧
　自五十年為始三年之内全免一周使率土黎庶並
　被恩膏除將直𨽻奉天浙江福建廣東廣西四川雲
　南貴州及山西河南陜西甘肅湖北湖南各直省康
　熙五十年五十一年地丁錢糧一槩蠲免歴年舊欠
　錢糧一幷免徵外所有江寧安徽山東江西各撫屬
　除漕項外五十二年應徵地畞銀共八百八十二萬
　九千六百四十四兩有竒人丁銀共一百三萬五千
　三百二十五兩有竒俱著察明全免其歴年舊欠銀
　二百四十八萬三千八百二十八兩有竒亦並著免
　徵計三年之内總免過天下地畞人丁新徵舊欠共
　銀三千二百六萬四千六百九十七兩有竒各該督
　撫務須實心奉行體朕軫念民生至意如有侵欺隠
　匿使惠不及民借端科派者督撫嚴行察叅督撫失
　察事發之日亦嚴加究治諭㫖到日立即徧示城郭
　鄉村咸使知悉爾部即遵諭行特諭
　　　(臣/)等伏稽往古赦免田租始於炎漢嗣是以後
　　　亦有踵而行之者大抵多由水旱間以軍興或
　　　擇地而蠲或計分而免從未有國家全盛人民
　　　和樂普天率土共沐
皇仁如
　今日者也惟我
皇上踐祚之初即以天下治安生民樂業為念宵衣旰
　　　食勤恤閭閻節用阜財務臻熙皥
御極五十二年蠲賑之令不一而足如截漕平糶山陜
　　　之地則由陸運閩廣之地則由海運無不先時
　　　籌畫因地制宜博施濟衆之德過於堯舜逺矣
　　　至蠲免錢糧户部㑹計歴年所蠲已逾萬萬茲
　　　復
大沛恩膏通免天下地丁銀三千二百六萬四千六百
　　　九十七兩有竒而且念户口之日繁籌撥解之
　　　煩苦後先逓及遐邇均霑
　國用常充民生日裕恭逢
聖夀六旬之期正值輪免初周之日食德飲和之衆競
　　　赴
　闕廷謳歌頌禱方謂直省通免
殊恩已徧於域中豈知房地幷蠲
新綸又
頒於格外乾元廣大坤德含𢎞豈戴髙履厚者所能測
　　　哉自漢迄今上下近二千年其通免天下田賦
　　　者史不數見隋開皇九年以江表初定唐武德
　　　四年以鄭夏初平若貞觀開元都非無故而舉
　　　惟漢文帝十三年以勸農免天下田租最為近
　　　古至於房地租稅悉與豁除則數千年絶無而
　　　僅有者也蓋
皇上以三代以來未有之聖施三代以來未有之恩天
　　　無不覆地無不載直使含生負識之儔無一不
　　　得其所而後即安猗歟休哉何其盛耶謹録順
　　　天一疏以槩其餘至若三年周免允屬非常
曠典所有天下臣民謝
恩章奏并採數則附載於後一以見
聖恩之有加無已一以見輿情之歌頌最真焉爾
　　　順天府府尹(臣/)屠沂謹
　題為恭謝
天恩仰祈代
　題以達輿情事據琉璃亮瓦二厰九門窵橋以裏居
　　　民夀國楨祝萬年程世顯萬邦寧等呈前事内
　　　稱竊楨等生逢
　盛世居住
　神京鼔腹而樂
堯天每先四表安居而依
舜日頻祝三多凡蠲賑之𢎞頒必
恩波之首及淪肌浹髓刻骨銘心自堯舜以來未有如
　　　我
皇上今日仁民愛物之深博施濟衆之盛者也茲屆
六旬大慶之昌期復頒
九重非常之恩詔將五十三年在京房地租稅准免一
　　　年並將歴年逋欠銀兩免其追補聞
命自天感
恩無地伏念禎等兩厰居民年等窵橋以裏居民自三
　　　十七年及四十年有新增
　國課止因小民輸納維艱是以歴年拖欠今䝉
天心仁愛察及人民疾苦
恩詔下頒既免一年之追徵又蠲厯年之積欠
湛恩汪濊霑被者何止數萬餘家
聖德𢎞深頌祝者自當億萬斯世扶老擕㓜望
帝闕而懽呼巷舞衢歌叩
君門而拜手伏願我
皇上日月升恒億萬年景福於此方昌岡陵鞏固千百
　　　載𢎞庥自今伊始但小民無具奏之例而輿情
　　　有欲達之私為此具呈伏乞俯賜代
　題俾下情得以上達等情到(臣/)欽惟我
皇上
　智周萬物
　仁覆羣生
　𢎞恩徧滿於寰區
　大澤先霑於畿内業己蠲直省地丁之正項今復免
　　　内外房地之租銀
睿慮周詳無微不照
皇仁浩蕩有願畢通
　盛世之日舒長
至誠之徵悠久兹據琉璃亮瓦二厰九門窵橋以裏居
　　　民夀國楨祝萬年等環集(臣/)署焚香頂祝
聖夀兼請恭謝
天恩(臣/)不敢壅於
上聞謹恭疏代
　題伏乞
皇上睿鑒施行
　　　附錄謝蠲免地丁疏
　　　文華殿大學士兼户部尚書(臣/)張玉書等謹
　奏為
𢎞恩普被萬方
盛德逈超千古敷天胥慶敬布謝忱事恭惟
皇上躬膺景運手致太平
御極五十年間文德武功蟠天際地薄海内外羣生乂
　　　安而猶
旰食宵衣厪思饑溺儉一身以為天下勞一己以拯萬
　　　民
時邁省方周咨民隠賜租發帑歲不絶書因此歴年所
　　　蠲遂逾萬萬之數是誠從來希覯之盛事矣今
　　　歲隂陽協和雨暘時若四方禾稼咸獲有秋間
　　　有微災旋經賑給民生斯時可稱至幸而
聖主孳孳愛民之切仍未有已也茲復
誕敷雨露
親煥絲綸自明年康熙五十年始合天下地丁錢糧於
　　　三年以内通免一周又以舊逋不蠲則民困不
　　　釋遂於應蠲之嵗並屢年積欠一并豁除通計
　　　應免額數二千八百萬兩而所免積欠又數百
　　　萬計以頻歲撙節蓄儲之帑悉散為隂膏而
聖心如傷保赤之懐一無所顧惜總期留有餘之物力
　　　俾成家給人足之風用是𢎞休養於生民曲盡
　　　老安少懐之量
恩周似海東西朔南所屆無一或遺世徧如春虞夏商
　　　周以來未嘗有此遥知刋
諭頒示丕布寰區或扶杖以觀或秉耒以聽無有不感
德音而垂涕飫
大澤以銘心者臣等忝列班聯親承
曠典五十年以前昇平之歲月如日方升五十年以後
浩蕩之恩波如川方至
德盛則福備羣仰
聖夀無疆本固則邦寧益信鴻圖有永此在
　廷諸(臣/)祝頌之至願而亦天下臣民舞蹈之輿情也
　　　(臣/)等謹合詞攄誠
　奏陳謝悃伏祈
宸鑒為此奏
聞
經筵講官文淵閣大學士兼吏部尚書加四級(臣/)陳廷
　　　敬等謹
　奏為恭謝
天恩事康熙五十年十月初三日欽奉
上諭諭户部茲康熙五十一年所蠲山西河南陜西甘
　　　肅湖北湖南地丁錢糧共計一千一十五萬三
　　　千四百兩有竒(臣/)廷敬等在京諸(臣/)欣逢
盛典溥沐
𢎞施欽惟我
皇上徳永升恒功髙化育深仁厚澤休養生息垂數十
　　　年賜復蠲租財賦金錢以億萬計雨暘時若常
　　　殷省歲之憂勤家室盈寜猶念含生之疾苦
宸衷無逸
恩膏普徧於萬方
聖澤有加
綸綍旋施於四省山陜為
翠華所及民隠周知楚豫當水陸要衝
皇情尤切
德音下逮父老撃壤以歌衢
玉㫖遥頒官吏焚香而拜
詔行見隂陽和㑹之地屢慶豐年魚米負販之鄉永稱
　　　樂國雍絳少汎舟之役秦晉無乞糴之文四民
　　　悉頌
皇仁九有咸登化宇夫博施濟衆雖堯舜其猶難老安
　　　少懐直天地同一體我
皇上以愛養臻樂利之休本節儉成太平之福豐膏四
　　　沛解澤殷流臣等身列班聯親承
綸命
皇恩似海感深髙天厚地之仁
帝德如春忻切就日瞻雲之願自此羣遊熙皥永祝景
　　　祚於無疆共樂昇平益慶鴻圖之克鞏矣(臣/)等
　　　謹合詞攄誠
　奏陳謝悃伏乞
聖鑒為此具本謹具
　奏
聞
經筵講官文淵閣大學士兼禮部尚書加四級(臣/)王掞
　　　等謹
　奏為恭謝
天恩事康熙五十一年十月初三日奉
上諭户部將康熙五十一年江寧安徽山東江西地丁
　　　錢糧新徵舊欠共計一千二百三十四萬八千
　　　七百九十七兩有竒槩行蠲免(臣/)掞等在京諸
　　　(臣/)恭逢
盛典溥沐
𢎞施聞
命自
天感
恩無地欽惟我
皇上
　功髙覆載
　徳懋生成
　登六合於雍熙久殷休養
　撫羣黎而解阜彌切綏安凡賦稅之頻蠲非筴籌之
　　　可算爰稽隆古從未前聞芸生之謳頌方深
聖主之照臨倍至載申
綸命𢎞沛
恩膏同大曜之循行煦育必周乎四海喜甘霖之徧及
　　　涵濡旋被於三方封疆首重夫江南財賦實甲
　　　於天下山左則官山而府海江右則引越而控
　　　荆
帝眷有懐周知土俗
天行所蒞洞悉民依不徒温飽為既安必使盈餘而始
　　　足於是春耕秋斂恒在宵衣旰食之中賜復蠲
　　　租尤加物阜民安之後
徳音渙發
聖澤𢎞敷以千萬數之多特行盡免俾億兆人之衆罔
　　　不均霑官僚之喜氣雲屯市野之懽聲雷動山
　　　農石户咸叩首而祝
九重白叟黄童胥焚香而呼
萬歲本豐穰而蓄儲益厚由樂利而俯仰彌饒
聖人之道洋洋注而不息
王者之民皥皥恱且無疆我
皇上以乾坤化育之心致宇宙平和之福無一夫之不
　　　得合萬國而靡遺蕩蕩乎莫罄賡揚濟濟者惟
　　　知抃舞臣等身依
　輦轂親荷
　絲綸
帝德崇髙允矣博施而濟衆
聖恩洪大猗歟厚載以資生欣當
萬夀之昌期行共萬方稱慶願奉三多之華祝敢先三
　　　沐抒誠自此化宇昇平羣遊風動時雍之盛
皇圖鞏固永戴堯天舜日之長矣(臣/)等謹合詞恭繕
　奏陳謝悃伏祈
　聖鑒為此奏
　聞
　
　
　
　
　
　
　
　
　
　
　
　
　
萬夀盛典初集卷二十九
　欽定四庫全書
萬夀盛典初集卷三十
　　恩賚五(蠲賦二/)
　　　　巡撫直𨽻等處地方管轄紫荆密雲等關隘贊
　　　　理軍務兼理糧餉都察院右副都御史世襲一
　　　　等精竒尼哈番加九級(臣/)趙𢎞燮謹
　　題為欽奉
　上諭事據直𨽻守道叅政(臣/)李毓柱詳稱直屬五十年
　　　　地丁錢糧欽奉
　上諭通行蠲免并歴年舊欠亦盡免徵奉文到日一時
　巽命風行歡聲雷動欽惟我
　皇上御極五十年來深仁厚澤如天地之無不覆載如
　　　　日月之無不照臨崇節儉於一身思飢溺於天
　　　　下今又將通天下錢糧蠲免一周稽唐虞之世
　　　　一夫無不得所未聞終歲無徵考三代以還斗
　　　　米亦有三錢幾見輪年免賦況直屬地方被
澤獨先䝉
恩最近歴年之補助河海同深此日之蠲除丘山並厚
　　　軍民感戴仰
帝德而難名紳士謳歌祝
聖夀於罔極積天下之福以為福逺邁軒昊之輿圖散
　　　天下之財以為財永逾商周之厯數既據各道
　　　府紳衿士民合詞恭謝
天恩理合據實轉請代
　題以達輿情等因到(臣/)該(臣/)竊查
　京師為
王化之首雨露常霑直𨽻乃萬國之基陽春先到欽惟
　　　我
皇上
　恩同天地
　德邁唐虞大小共戴生成遐邇咸臻熙皥數十年來
　　　四海昇平萬民樂業考之史冊實所罕見猶䝉
皇上時厪宵旰節用愛民蠲賑頻施不啻萬萬率土羣
　　　黎固已備極休養共安袵席而直屬人民幸生
　畿輔屢年受
恩較之他省尤深尤渥兹復䝉
聖徳汪洋
恩綸渙汗自明年康熙五十年始將天下錢糧三年内
　　　蠲免一周歴年舊欠并免催征此誠有加無已
　　　之
隆施萬古難逢之
曠典直𨽻士民首沐
恩膏歡呼特甚臣准部咨欽遵刋示遍行曉諭并嚴飭
　　　地方官實心奉行去後兹據順天等九府屬士
　　　民各稱黄童白叟歡聲動地家家感戴
皇仁户户謳歌
帝徳但
聖恩浩蕩無由仰報惟有額手歡呼敬祝
萬夀於無疆等情公懇道府李毓柱等詳請代
　題事出士民感激眞誠不敢壅於
上聞(臣/)謹恭疏代
　題伏乞
睿鑒施行
　　　奉天府府尹(臣/)廖騰煃謹
　題為
皇仁浩蕩萬姓歡呼恭疏代謝
天恩事竊惟奉天黎庶幸生
　發祥之地長沐
　覆幬之仁我
皇上恩膏翔洽感召天和連年秋斂俱慶盈寧今歲西
　　　成尤稱豐穰民之樂堯天而歌舜日者比户皆
　　　然今又將康熙五十年地丁錢糧各省盡皆蠲
　　　免奉天州縣一體免徵(臣/)接准部咨隨即刋示
　　　徧行曉諭奉錦九州縣家家忭舞户户歡呼咸
　　　誦
皇仁之汪濊齊祝
聖夀於無疆紳士里民葉珍文等焚香匍匐環集(臣/)署
　　　懇具
　題代謝
天恩(臣/)謹率領在城大小各官并紳士里民人等望
　闕叩頭謝
恩訖所有輿情歡躍陳情代謝眞誠理合具題
上聞伏乞
皇上睿鑒施行
　　　總理糧儲提督軍務巡撫江寧等處地方都察
　　　院右僉都御史革職留任(臣/)張伯行謹
　題為
帝德獨隆千古
皇仁廣被寰區謹據輿情恭陳
天聽事據江蘇等八府州蘇太等十衞紳衿軍民彭㑹
　　　淇等呈稱伏惟我
皇上
　化嫓勳華
　功兼謨烈統三才而立極念切阜民撫六合以為家
　　　心誠保赤獨我江南尤深
帝眷留漕發賑動帑濬河蠲賦蠲租賜粟賜帛茅屋窮
　　　簷久已同霑
聖澤黄童白叟於今復被
皇恩欽奉
恩綸特頒
曠典蠲積年之夙逋免來歲之新條慶溢江沱歡騰海
　　　澨伏願
聖夀天齊綿綿甲子
皇圖地久永永春秋集太和於盛世呈上瑞於昌時永
　　　享昇平長臻富庶末忱無由上達環叩代疏奏
　　　謝等情據此該(臣/)看得江蘇等屬為財賦重地
　　　仰荷
皇仁眷顧疊沛
恩膏旱潦偶聞必蠲租而發賑蓄洩有備更發帑以濬
　　　河加之留漕減糶發粟賜帛久已老安少懐無
　　　一夫不獲其所矣今又特頒
上諭將康熙五十二年地畞人丁并歴年舊欠銀兩并
　　　著免徵前署撫臣王度昭接准部咨檄飭江蘇
　　　布政司暨江南都使司一體欽遵并刋刻告示
　　　徧行曉諭務使遐邇咸知均霑實惠去後兹據
　　　布政司金世揚都司章秉法詳報八屬軍民感
　　　頌情由轉請
　題謝前來欽惟我
皇上
　仁𢎞九有
　澤徧八埏薄海均荷
　博施環江倍䝉
　大賚兹者欽承
上諭預蠲來歲新條并免歴年舊逋催科無擾軍民忭
　　　舞於
堯天耕鑿有資童叟謳吟於
舜日將見餘三餘九比屋盈寧皆由蠲舊蠲新頻年優
　　　恤焚香而祝
萬夀者自祖徂孫望
　闕而頌三多者摩肩接踵(臣/)䝉
聖恩復撫江蘇蒞任之日各屬紳士軍民環赴(臣/)署籲
　　　請代
　題恭謝
天恩(臣/)謹㑹同總督(臣/)赫夀合詞具
　題伏乞
睿鑒施行
　　　巡撫安徽寧池太廬鳳滁和廣等處地方提督
　　　軍務都察院右副都御史加四級紀録八次(臣/)
　　　梁世勲謹
　題為
皇仁疊沛萬姓歡呼(臣/)謹據情具
　題恭謝
天恩事據安徽等各府州屬紳衿士民孫元衡等呈為
皇恩浩蕩蠲免錢糧十郡歡騰懇乞代
　題事竊惟上膺天禄我
后宜享貢賦於萬方下切民瘼
聖主每播恩施於九土恭遇
　籌添海屋忻看
　澤沛江村正供蠲而百室寧十郡被倉箱之澤夙逋
　　　免而九歌敘兆民鮮箕斗之嗟
隆恩與
萬夀俱長士民踴躍
大德偕一陽並至里巷歡呼元衡等恭逢
盛世快覩
殊恩布澤施仁薄海仰昇平之化蠲租減賦羣黎䝉樂
　　　利之休共戴
堯天敢忘封祝縁輿情未能上達謹叩代
　題謝
恩以達微忱等情到(臣/)據此該(臣/)看得賦稅原一定之
　　　舊章蠲免實非常之
曠典我
皇上軫念民生頻蠲租賦凡屬編氓固已久霑樂利矣
　　　今荷
皇仁浩蕩特沛
恩綸率土正供三年之内全免一周安徽所屬康熙五
　　　十二年應徵地丁銀兩欽奉
上諭俱著察明全免歴年舊欠亦并免徵(臣/)接准部咨
　　　隨即檄行所屬一體欽遵去後今據闔屬紳衿
　　　軍民環擁(臣/)署咸稱恭逢
盛世疊沐
皇恩
聖德汪洋有加無已扶老攜幼頂謝
天恩齊祝
萬夀無疆懇(臣/)代
　題并據布都二司暨安徽等十府州縣具詳前來(臣/)
　　　身在地方目覩輿情眞切不敢壅於
上聞謹㑹同帶理江南江西總督印務江西撫臣郎廷
　　　極合詞具
　題伏乞
皇上睿鑒施行
　　　䕶理浙江巡撫印務浙江等處承宣布政使司
　　　布政使加四級(臣/)徐欐謹
　題為
聖主愛養彌𢎞臣民受恩無既籲懇代
　題恭謝
天恩事據杭處等十一府屬紳衿徐潮等合詞呈稱為
聖澤同天
皇仁廣被特請代
　題恭謝
天恩事欽惟我
皇上
　徳備中和
　心存胞與大天保而居位備集九如體皇極以建中
　　　用敷百福殿書無逸見家室之盈寧圖繪豳風
　　　厪農桑之耕織垂衣裳而治逺近黙運於一心
　　　受玉帛以朝大小咸歸於五服恤艱難於赤縣
　　　恩膏徧春夏秋冬普臨照於蒼黎政教暨東西
　　　南北禹甸周疆之内浹髓淪肌堯天舜日之中
　　　含哺鼓腹允臻至治莫罄名言惟浙省夙號沃
　　　饒為財賦膏腴之藪今越地久安耕鑿有民物
　　　安阜之休傳
　警蹕而遙臨澤已周乎萬姓念雨暘之未若恩又沛
　　　乎
九重省斂省耕快巡行之盛舉議蠲議賑傳補助之休
　　　風九年蓄而世躋春臺百萬家之炊煙相接八
　　　蜡通而人登夀域十一郡之户口咸寧洵至德
　　　之無加實生民之罕覯乃者留有餘以逮下更
　　　煩
睿慮之周詳務實惠以與民再見
聖恩之汪濊頒
詔徧加於直省蠲租首及乎浙江吏胥跡絶溝塍催科
　　　不擾雞犬聲聞廬舍逋欠皆停留白粲於官倉
　　　粒粒啄殘鸚鵡減朱提於
　國課家家飽過蟫魚釀酒炰羔千村樂歲烹葵剝棗
　　　萬井同春山農澤農地農共熙熙而皥皥五榖
　　　九榖百榖皆翼翼而芃芃臣懐愛日之忱民效
　　　呼嵩之祝伏願
一人有慶樂太平者水永金甌
萬夀無疆頌屢豐者綿綿玉厯情深感切藉封章以謝
帝德之彌殷歲泰年豐望入告以動
天顔之有喜葵心傾吐皆在
　奏疏之中鳩杖優游竊附謳歌之後等情又據闔屬
　　　耆民王國瑞等呈為
聖恩浩蕩如天萬姓歡呼動地謹抒下情籲請代
　題恭謝
天恩事呈稱欽惟我
皇上
　治秉一中
　功隆兩大
　恩波益溥三載而逺近全蠲
　德澤彌深一歲而舊新並免快覩
九重綸綍欣聞兩浙謳歌物阜民安即是太平有象河
　　　清海晏咸賡
萬夀無疆(瑞/)等恭逢
聖主幸被陽春浹髓淪肌難酬
髙厚伏乞代謝以伸輿悃等情又據杭州前右紹寧台
　　　温處等八衞嘉湖衢嚴海五所呈請據各衞所
　　　屯運伍老軍丁趙恩潘美等呈稱欽惟我
皇上
　大德𢎞敷
　至仁廣被疊沛恩膏處處塗歌巷舞羣霑雨露人人
　　　刻骨銘心今又䝉
特㫖念切軍民將五十年額賦
勅賜全蠲歴年舊欠又復免徵
聖恩疊沛如天萬姓歡聲震地惟願千秋益永共慶
萬夀無疆備瀝下情頂謝伏乞據情轉詳
　題達等情到(臣/)據此該(臣/)看得補助偶行尚喧傳於
　　　夏諺田租減半猶誌美於漢書未有屢蠲屢賑
　　　愈久愈加如我
皇上之愛養勤恤誠千古所罕覯者也浙省康熙四十
　　　八年錢糧曽䝉蠲免今又蠲免五十年錢糧三
　　　載之中兩載被澤康熙四十五六七年舊欠分
　　　年帶征今又免徵歴年舊欠一歲之内數歲霑
　　　恩有司省催科必勞心於撫字萬姓皆温飽寧
　　　致慮乎飢寒是以十一府之紳衿士民八衞五
　　　所之運丁屯伍莫不歡聲震天咸仰
一人有慶頓首動地共祝
萬夀無疆將見金甌永固毋庸卜世而卜年玉厯綿長
　　　允矣如帶而如礪
綸音徧布率土均歡兹據布政使徐欐掌印都司繆肇
　　　祺詳請代謝
天恩前來(臣/)謹㑹同署福浙總督事務福州將軍(臣/)祖
　　　良璧合詞具
　題伏乞
皇上睿鑒施行
　　　巡撫湖廣等處地方兼提督軍務都察院右副
　　　都御史加五級降一級(臣/)劉殿衡謹
　題為蠲免疊沛
皇仁臣民頂戴彌篤公懇詳請
　題謝上達輿情事據布政使司布政使張聖猷都使
　　　司郭大受詳據武昌等八府十二衞所紳衿耆
　　　庶張希良等呈稱竊惟
聖澤汪洋雨露不遺夫三楚民情眞切嵩呼望達於
九重我
皇上
　六合為家
　萬民同體凡海内黎庶靡不含哺鼓腹共樂雍熙而
聖心軫念民生有加無已各省錢糧次第蠲免不特近
　　　代所罕覯實為曠古所未聞至楚地濵江帶湖
　　　幅員遼濶前康熙四十四年荷䝉
恩綸下沛將楚省四十五年正供槩予蠲免未完逋欠
　　　並停徵輸嗣又特奉
上諭將康熙四十三年以前未完錢糧通行豁免三楚
　　　臣民業已感戴
皇恩刻骨銘心矣今五十一年應徵地丁銀兩復䝉
上諭全免并歴年舊欠俱著免徵
綸音甫下歡頌徧騰江漢之間既庶而富荆襄以上實
　　　盈且寧全楚老幼人民靡不遙瞻
　北闕稽首拜颺共祝
聖夀無疆特此公籲轉請代
　題恭謝以達微忱等情到(臣/)該(臣/)看得則壤成賦為
　　　從來惟正之常供下令免租乃自古偶行之曠
　　　典從未有
湛恩大沛至再至三
愷澤𢎞敷自近自逺如
　今日者也欽惟我
皇上
　九圍化溥
　一統仁涵
　宵旰日勤知耕織乃足民之本
　雨暘時警念農桑為生物之原惟兹三楚編氓尤荷
九重軫恤前於康熙四十四五兩年疊奉
恩綸蠲除四十五年地丁銀米豁免四十三年以前未
　　　完錢糧固己家霑户被莫不戴德含恩矣今又
　　　特頒
上諭將康熙五十一年地丁銀兩通行全免歴年舊欠
　　　俱著免徵(臣/)接准部咨遵即徧示曉諭黄童白
　　　叟沐
綸音之屢渙羣皆巷舞衢歌窮谷深山感
聖澤之頻施咸效嵩呼華祝兹據湖北紳士軍民合詞
　　　公籲
　題謝前來(臣/)敢不據實
上聞謹㑹同督臣鄂海具疏代
　題恭謝
天恩伏乞
皇上睿鑒施行
　　　巡撫偏沅等處地方提督軍務兼理糧餉都察
　　　院右副都御史(臣/)潘宗洛謹
　題為
聖主普沛恩膏兆姓徧霑德澤伏陳謝悃懇達輿情事
　　　據湖南布政使佟國勷湖廣都使司郭大受詳
　　　據長沙等七府二州七衞紳士軍民黄中理等
　　　呈稱欽惟我
皇上
　駿德遐昌益勵厚生之政
　鴻圖鞏固屢𢎞恤下之仁固己六宇均霑雨露萬方
　　　同煦陽和矣兹乃特沛
恩綸大施
惠愷將康熙五十一年地丁錢糧全免歴年舊欠俱著
　　　免徵於時聞
命自天歡呼匝地惟是湖南地方屆百粤之衝湖山繡
　　　錯接五嶺之峻民苖雜居久勞宵衣旰食之心
　　　漸臻解愠阜財之盛食毛踐土羣知惟正宜輸
　　　仰秣懐芻共荷太平有本猶且
　周咨下隠廣錫𢎞恩從此僻壤遐陬不聞追呼之小
　　　吏將見飲和食德遙同鼓腹之盛時(理/)等地處
　　　南疆星拱
　北極衡山開夀域學嵩呼以歌頌萬年洞庭挹恩波
　　　望海若而朝宗百谷值此淪肌浹髓孰不鏤骨
　　　銘心但鰲戴有懐蟲鳴莫達伏乞俯徇下悃恩
　　　賜轉詳上達等情到(臣/)欽惟我
皇上
　明並照臨
　仁同覆載雨露之澤萬物循環無窮元氣之育羣生
　　　周流不息六合至廣撫綏無異一家兆庶至多
　　　痌瘝實同四體蠲租之
詔屢下賜賑之典頻施顧猶大施德政特沛
恩綸凡此率土正供盡於三年周免湖南所屬五十一
　　　年應徵地畞人丁銀兩察明全免并歴年舊欠
　　　俱著免徵(臣/)接准部咨即欽遵出示并檄藩閫
　　　二司通行闔屬徧為曉諭深山窮谷罔不周知
　　　鑿井耕田誰非食德歡呼載道惟願
聖夀之無疆頂祝盈庭共慶太平之至盛兹據湖南所
　　　屬七府二州七衛紳士軍民公願
　題謝前來(臣/)敢不據實
上聞謹㑹同湖廣總督臣鄂海合詞具
　題恭謝
天恩伏祈
皇上睿鑒施行
　　　巡撫陜西等處地方贊理軍務都察院右副都
　　　御史加三級紀録十次(臣/)永泰謹
　題為籲請代
　題恭請
天恩事據西延鳳漢四府興安一州各屬紳士軍民梁
　　　鼐等呈稱世際郅隆黎民久遂含哺之樂時逢
　　　豫順蒼生已登袵席之安
皇上猶夙夜孜孜勤圖利濟至我三秦百姓尤加軫恤
　　　於康熙四十二五年間將一應未完地丁錢糧
特恩蠲免十年之内浩蕩恩波已䝉再沛今又仰荷
皇仁將五十一年錢糧并歴年積欠皆蠲免免徵眞千
　　　古未有之
殊恩也(鼐/)等幸生
聖世舉家銜感萬姓同心惟有朝夕焚香頂祝
天子萬夀無疆而已但
九重髙逺輿情不克上達懇祈轉申繕疏代陳等情到
　　　(臣/)恭惟
皇上御極五十年宵旰靡寧時切民隠薄以自奉務崇
　　　儉約之風厚以養民屢布寛仁之政或一年而
　　　蠲數省或一省而蠲數年蠲發之數何止億萬
　　　金錢而
皇上惓惓軫恤之意猶恐一夫不獲其所迺因户口日
　　　繁食用或未殷阜特沛
恩綸以五十年為始將天下錢糧於三年之内通免一
　　　周將使僻壤遐陬户户享豐亨之福茅簷蔀屋
　　　人人登仁夀之年似此
天髙地厚之恩誠為亘古所未有也兹康熙五十一年
　　　陜屬地畞人丁額徵銀兩并歴年舊欠銀兩欽
　　　奉
諭㫖盡行豁免隨即徧示曉諭闔屬紳衿士民黄童白
　　　叟無不踴躍歡呼焚香頂祝
聖天子夀同天地景福無疆今據士民籲請代
　題恭謝
天恩等因前來相應㑹同督臣殷太合詞具
　題伏乞
皇上睿鑒施行
　　　巡撫甘肅寧夏臨鞏等處地方贊理軍務兼理
　　　茶馬都察院右副都御史臣岳拜謹
　題為
皇仁大沛萬姓歡騰懇請代
　題恭謝
天恩事據蘭州㕔衞闔屬紳衿士民劉雲􁀙等公呈為
𢎞恩普被萬方感德尤切邊土恭陳謝悃仰祈
上達事恭遇我
皇上御極五十年文德武功蟠天際地深仁厚澤浹髓
　　　淪肌而猶旰食宵衣厪念窮簷蠲租發帑已逾
　　　萬萬之數兹復誕敷雨露親渙
恩綸蠲免五十一年地丁又免從前積年民欠恩深滄
　　　海舉東西朔南之所屆無一或遺惠徧陽春自
　　　唐虞商周迄於今適逢未有(􁀙/)等身處邊陲親
　　　承
曠典五十年以前坐享歲月昇平安如磐石億萬載以
　　　後永沐恩波浩蕩德若川流惟有比户焚香瞻
　　　雲就日頂祝
聖夀之無疆益鞏
皇圖於萬禩為此連名陳謝仰祈轉達
天聽等情到(臣/)欽惟我
皇上
　仁同天地
　德邁唐虞
　施古帝王未普之恩
　徧今海宇無疆之澤甘肅地處邊陲向賴
皇上洪福比年以來五榖豐登萬姓樂業今復奉
上諭將甘肅五十一年地丁銀兩通行全免并歴年舊
　　　欠亦俱免徵
隆恩浩蕩有加無已(臣/)接准部文敬將
上諭恭刋印刷徧示城郭鄉村深山窮谷咸使周知隨
　　　　據闔屬紳衿士庶懇請代
　　題前來(臣/)以輿情眞切不敢壅於
　上聞謹㑹同川陜督臣殷太合詞具
　　題伏乞
　皇上睿鑒施行
　
　
　
　
　
　
　
　
　
　
萬夀盛典初集卷三十
　欽定四庫全書
萬夀盛典初集巻三十一
　　恩賚五(蠲賦三/)
　　　　巡撫山東等處地方督理營田兼理軍務都察
　　　　院右副都御史加四級(臣/)蔣陳錫謹
　　題為
　皇恩溥博如天萬姓歡呼動地籲請代
　　題恭謝
　天恩事據濟兖東青萊登六府紳衿里民戴璠等呈稱
　　　　欽惟我
　皇上文德武功際天蟠地車書一統萬方臻樂利之休
　　　　聲教旁敷率土慶昇平之象七政齊而三靈協
　　　　瑞四時順而百榖豐登固已擊壤歌衢羣遊熙
　　　　皡矣我
　皇上念切民依頻加軫恤復將天下錢糧三年之内輪
　　　　蠲一周兹奉
聖㫖東省五十二年地丁俱著全免歴年舊欠亦俱免
　　　徵灑十行之
綸綍
萬歲山呼蠲億萬之金錢歡聲雷動況山左為齊魯之
　　　邦與
　畿輔最近二東草木屢被恩膏十二河山咸霑解澤
　　　從此淳風益茂永享河清海晏之休年嵗屢豐
　　　常見婦饁夫耕之樂惟有焚香叩首祝
聖夀於無疆鼓腹含哺慶
洪圖之克鞏兹因
九重萬里輿情不能上達懇請代謝等情到(臣/)欽惟我
皇上
　德合乾坤
　道隆堯舜
　深仁厚澤長養生息者億萬年
　賜復蠲租食德飲和者千百國當兹雨暘時若猶懐
　　　四海之憂勤值此家室盈寧彌軫一夫之疾苦
特命將天下地丁錢糧自五十年為始各省輪蠲兹奉
上諭東省五十二年地丁俱著全免歴年舊欠亦並著
　　　免徵統計三年之内總免過天下地畝人丁新
　　　徵舊欠共銀三千二百六萬四千六百九十七
　　　兩有竒
皇恩似海大地咸周
帝澤如天無人不被佇見物無失所羣遊化日之中民
　　　不能名共躋春臺之上(臣/)准部咨即刋刻告示
　　　通行曉諭山陬海澨處處霑
恩白叟黄童人人戴
德莫不扶鳩嵩祝感天髙地厚之仁盥手焚香切就日
　　　瞻雲之願咸頌
天子無疆之夀直與天齊
聖人有道之期永同山峙兹據合省紳衿里民紛紛環
　　　繞(臣/)署籲懇題謝理合具
　題恭謝
天恩伏祈
皇上睿鑒施行
　　　巡撫山西太原等處地方提督鴈門等關軍務
　　　兼理雲鎮都察院右副都御史加四級(臣/)蘇克
　　　濟謹
　題為租賦屢蠲
恩波普被懇祈代達輿情恭謝
皇恩事據山西闔省陽曲等九十七州縣并各衞所紳
　　　衿里民劉璋等呈稱
皇上御極以來文教振興武功赫濯勤稼穡則時厪雨
　　　暘重農桑則圖成耕織五十年
太平天子樂海晏而慶河清億萬載
有道聖人沐春風而霑化雨固己飲和食德登四海於
　　　春臺抑且戴義履仁偕萬姓於夀域矣乃猶
軫念深山窮谷無傷若覺有傷因而深思夏稅秋糧一
　　　免且加再免次嵗新租槩行全豁歴年舊欠亦
　　　著免徵歡騰海宇扶杖而觀者皓首龎睂喜溢
　　　郊圻鼓腹而歌者黄童稚子誠哉
舜日重遊允矣
堯天再覩璋等躬逢
　盛世久沐
　宏仁效華祝而爭先學箕疇而恐後但
九重既逺莫聞嵩嶽之呼使衆志徒慇難達康衢之頌
　　　伏祈俯念輿情代達
帝座恭謝
皇恩等情到(臣/)欽惟我
皇上
　惠政覃敷四海戴汪洋之澤
　仁風廣布萬方霑浩蕩之波賑䘏之典頻頒蠲租之
詔屢下三晉人民從前屢沐
皇仁兹又䝉
綸音特沛將康熙五十一年應徵地丁銀全免並歷年
　　　舊欠亦著免徵民既不困於輸將吏得專心於
　　　撫字終年休息比户盈寧此真
髙天厚地之生成抑亦從古及今之
曠典也(臣/)接准部咨當即欽遵通行頒示曉諭凡兹軍
　　　民人等無不歡呼雷動焚香叩首齊祝
聖夀無疆今據通省各屬紳衿里民呈請代
　題恭謝
天恩前來理合據實
上聞伏乞
皇上睿鑒施行
　　　巡撫河南等處地方提督軍務兼理河道兵部
　　　右侍郎都察院右副都御史加五級(臣/)鹿祐謹
　題為
聖恩浩蕩難名萬姓銜感至切謹抒輿情恭疏代
　題叩謝
天恩事據河南通省紳衿里民宋犖等呈稱竊惟
皇上
　德配勲華
　功隆參贊伏自
御極以來宵衣旰食
躬理萬幾薄賦省刑
心勤四海固已率土懐恩普天同慶矣犖等生長中州
　　　與
　畿輔接壤
聖主加意撫綏日享昇平之福時䝉怙冒之仁今
特沛恩綸將河南省康熙五十一年應徵地丁錢糧除
　　　漕項外通行免徵跪誦
上諭感激無涯凡窮鄉僻壤童叟婦女莫不歡忭拜舞
　　　遙叩
九重頂祝
聖躬享無疆夀考
皇圖歴億萬斯年伏乞俯賜代
　題叩謝
天恩到(臣/)欽惟我
皇上
　巍巍至德
　蕩蕩神功物阜民康猶存已溺己饑之願損上益下
　　　彌𢎞與聚勿施之仁今將天下錢糧數千餘萬
　　　三年之内全免一周大哉
皇恩眞曠古所未逢史冊所罕覯者也茲豫省康熙五
　　　十一年地丁錢糧欽奉
上諭盡行蠲免(臣/)准部咨隨即刋刻告示通行曉諭頒
　　　示之日老㓜擁觀望
　闕叩頭環繞(臣/)署咸稱(臣/)等幸生
聖人之世得為
聖人之氓疊荷
殊恩無可報荅惟有家家焚香拜祝
聖夀無疆
皇圖永固但下情無由上達懇請代
　題恭謝
天恩前來(臣/)不敢壅於
上聞理合恭疏
　題報伏乞
睿鑒施行
　　　巡撫江西等處地方兼理軍務都察院右副都
　　　御史加四級(臣/)佟國勷謹
　題為
皇恩均霑於萬國輿頌更切於西江公叩代
　題以伸謝悃事據闔省鄉紳士庶宋一瑞等呈稱欽惟
皇上
　仁同天地
　德邁唐虞饑溺為心惟恐一夫不獲痌瘝在念眞令
　　　萬物皆春甘雨和風久慶雨暘之時若丁男紅
　　　女已看耕織之成圖而且賜復蠲租大地咸霑
　　　雨露停徵減賦何年不沛
絲綸更䝉軫念民生𢎞施
聖澤周一十五省之疆域免數千百萬之金錢
宸眷及於大江以西
皇恩眞自九天而下潯陽江畔人人重上春臺章貢城
　　　邊處處盡登樂土含哺鼓腹覺
至德之難名擊壤歌衢識太平之有象瑞等未申芹報
　　　長切葵丹樂井養之無窮致兌和之有喜為此
　　　瞻雲泥首望
　闕抒心祝
天子之萬年頌
聖人之多夀伏乞代
　題以伸謝悃等情到(臣/)欽惟我
皇上
聖德如天
皇仁匝地嵗稱有嵗猶蠲免之時聞年屬豐年尚賑䘏
　　　之下逮蓋臻已安巳治益切如保如傷康熙五
　　　十一年十月十四日准户部咨康熙五十一年
　　　十月初三日奉
上諭將江寧安徽山東江西各撫屬五十二年地丁錢
　　　糧全行蠲免歴年舊欠並著免徵等因隨經前
　　　撫臣檄行布政司刋布告示分發府州縣徧處
　　　張掛務使里民盡霑實惠去後今據闔省紳衿
　　　耆民宋一瑞等呈懇題謝前來情詞懇切(臣/)何敢
　　　壅於
上聞謹㑹同江南江西督臣赫夀合詞具疏伏乞
皇上睿鑒施行
　　　巡撫福建等處地方提督軍務都察院右副都
　　　御史加二級降五級戴罪効力(臣/)黄秉中謹
　題為
皇恩蠲賑疊沛海甸頂戴靡深謹抒輿情轉詳代
　題叩謝事據福州等九府一州紳衿耆老軍民陳子
　　　威等呈稱竊
聖主怙冐萬方恒厪饑溺之由已愚民利賴百畝惟知
　　　衣食之為天故暑雨祁寒每咨嗟乎旱潦而寛
　　　征減賦用補助乎春秋欽惟
皇帝陛下
　懋建中和
　聿𢎞參贊
聖神天縱普覆載以無私道德日新調隂陽而式序肅
　　　雍宫廟文德舞干羽於兩階赫濯聲靈武功平
　　　遂達乎三蘖蛟宫蜃窟盡入車書砂磧窮荒咸
　　　來琛賮不特地擴於漢唐明宋抑亦功髙於虞
　　　夏商周遡自
臨御以來海宇同風邊隅向化孳孳保赤不啻顧復之
　　　懐殷殷足民莫釋宵旰之念一夫無失所之嗟
　　　萬國有咸寧之慶乃猶賜復之
㫖頻頒逾億萬金而弗惜豁免之
詔屢下歴五十載而聿新澤不比於屯膏道大光於益
　　　下惟茲八閩𨽻於海濵
聖天子居九重之上眷注獨殷無待疇咨遂頒
勅諭緩現征而兼撥賑宥宿欠而免新糧更恤兵餉莫
　　　資悉撥隣省協濟躬逢雨露咸知
帝澤之深手捧
絲綸仰見
王言之大玉鳩為杖老人多拂薰風竹馬堪騎童子盡
　　　遊化日黄卷勤燈前之讀縫掖何須入縣之庭
　　　緑野催雨後之耕婦子不見呼門之吏惟是長
　　　安千里情詞難達於
　楓宸所願
天子萬年頌禱尤殷於海澨僉呈籲懇冒乞奏
聞等情到(臣/)欽惟我
皇上
　厯符軒昊
　道冠羲皇
　流膏澤於普天損上者斯以益下
　沛恩波於大地足國者必先裕民固己餘一餘三人
　　　人樂業求千求萬處處䝉休矣然而
聖心未已復又
大沛恩綸
特頒上諭直𨽻等省康熙五十年地丁銀兩俱著全免
　　　歴年舊欠亦俱著免徵此誠千古未有之
𢎞恩史書所罕載者也聞
命之下黄童白叟踴躍歡騰齊祝
萬夀無疆(臣/)准部咨隨行各屬一體欽遵去後茲據各
　　　府紳士耆老軍民人等僉籲代
　題恭謝
天恩前來(臣/)不敢壅於
上聞伏乞
睿鑒施行
　　　廵撫福建等處地方提督軍務都察院右副都
　　　御史(臣/)覺羅滿保謹
　題為
皇恩浩蕩難酬黎庶歡騰無地籲請代
　題以達輿情事據布政使金培生等詳據臺灣府屬
　　　紳衿里民陳逸等呈稱閩省為濵海要區臺灣
　　　尤海外重地
聖恩之漸被彌深黎庶之瞻依益切蠲閩省九府一州
　　　五十年之地丁銀兩既咸感
皇仁免臺屬一郡三縣五十一年之正供稻榖又盡霑
　　　實惠誠亘古所未有亦史書所罕見
帝德之廣運靡逺弗周萬姓之銜
恩有誠宜達等情到(臣/)欽惟我
皇上
　德被八埏
　恩濡九有
　舜風和暢羣黎咸解愠阜財
　堯日舒長兆姓盡含哺鼓腹廣厦細㫋之上時厪民
　　　依茅簷蔀屋之間實霑
聖澤昨年免賦全閩已户溢朱提今嵗蠲租臺郡復家
　　　盈玉粒是以黄童白叟效嵩呼於薄海之濵行
　　　看東作西成廣露積於遐陬之壤既據司道詳
　　　據臺灣府屬紳衿里民呈請代
　題恭謝
天恩前來(臣/)不敢壅於
上聞謹㑹同閩浙總督(臣/)范時崇合詞具
　題伏乞
睿鑒施行
　　　總督廣東廣西等處地方軍務兼理糧餉兵部
　　　右侍郎都察院右副都御史加三級仍帶軍功
　　　五次(臣/)趙𢎞燦謹
　題為
皇恩廣被士庶歡呼據情代
　題恭謝
天恩事據廣東鄉紳鄭際泰并闔省軍民人等公呈稱
　　　伏惟
聖澤旁敷爰灑一天膏雨
皇仁廣被徧吹五嶺薰風追虞廷解愠之絃邁漢室蠲
　　　租之詔千百代難逢之
曠典五十年特沛之
殊恩六宇歡呼萬方感戴欽惟我
皇上
　至仁育物
　大德統天
極建深宫統萬方而徧德
恩覃薄海胥九有以同春盈廷協師濟之休刑清政簡
　　　比户沐雍熙之化物阜民康萬姓固已登衽席
　　　之安
九重猶復厪宵旰之慮於是正賦全蠲甘露來從天上
　　　分年逓免隂膏先及海濵
丹詔初頒山川毓瑞
玉書同捧草木廻陽父老慶盈寧自堯舜以來纔逢此
　　　日室家樂康阜凡乾坤之内共戴吾
君蕩蕩周疆均沐風風人雨雨人之澤畇畇禹甸共霑
　　　衣衣我食食我之仁泰等涓埃莫報豢養徒深
　　　惟願
皇圖與日而俱長共祝
聖夀同天而並久敬陳下悃伏祈俯准代
　題等情到(臣/)欽惟我
皇上恩同覆載軫念民生歴年蠲免數逾萬萬茲復䝉
　　　特頒
諭㫖將康熙五十年地畝人丁錢糧并歴年舊欠銀兩
　　　槩行豁免此實亘古未聞之
　盛事也(臣/)因㑹審欽案在省接准部咨當即轉行各
　　　司道府州縣衞所一體欽遵兹據闔省紳衿軍
　　　民人等環(臣/)行署歡呼踴躍焚香叩首懇請代
　題前來(臣/)恭逢
　盛世身任地方目覩輿情眞切并據廣東布政使髙
　　　必𢎞呈詳到(臣/)不敢壅於
上聞謹㑹同廣東撫臣滿丕合詞具
　題伏乞
皇上睿鑒施行
　　　巡撫廣西等處地方提督軍務兼理鹽法都察
　　　院右副都御史(臣/)梁世勲謹
　題為呈懇代謝
天恩事據桂林各府紳衿里民鄧佳植等呈稱我
皇上宵旰不遑勵精圖治者五十年
恩施普及薄海内外固已民歌康阜士樂盈寜自堯舜
　　　以來未有如
　今日之盛者也康熙三十三年四十三年内䝉
皇上軫念邊氓
特加恩恤將應征錢糧槩行豁免感戴之私至今難忘
　　　今又將五十年地丁蠲免僻壤遐陬
恩施一體億兆歡忭祗有焚香九叩頂祝我
皇上之德眞天地無疆之德我
皇上之夀眞天地無疆之夀而已伏祈俯准代
　題等情到(臣/)該(臣/)看得粤西僻處邊陲猺獞雜處耕
　　　鑿之外民鮮生業屢荷
皇上厚澤深仁加意軫恤今又欽奉
上諭將康熙五十年應徵地丁銀兩通行蠲免仰見我
皇上至德𢎞仁無逺弗屆(臣/)即欽遵宣布一時
温綸逺播萬姓歡呼白叟黄童靡不焚香頂祝感激
天恩兹據桂林等九府屬紳衿里民鄧佳植等紛紛赴
　　　(臣/)衙門呈請代達又據布政使黄國材具詳前
　　　來(臣/)何敢壅於
上聞謹㑹同兩廣督臣趙𢎞燦合詞代
　題伏祈
皇上睿鑒施行
　　　巡撫四川等處地方提督軍務都察院右副都
　　　御史(臣/)年羮堯謹
　題為蠲賦
諭出九重感恩歡騰萬姓公陳下悃叩謝
天恩事據成都府屬紳衿士庶羌民向庭賡吾只木保
　　　等呈稱切賡等四川編民生逢
　盛世仰沐
皇恩念僻壤之凋殘教養日勤
宵旰叨深仁之浹洽風俗克躋雍熙兹特大沛
恩綸來嵗錢糧盡免
澤以三年普被知覆載之無私
恩同八省先施仰照臨之逺屆賡等惟有鼓腹含哺共
　　　樂太平有象嵩呼華祝羣頌
聖夀無疆望
　闕叩謝
天恩環庭公懇上達等情到(臣/)該(臣/)看得蜀省天末遐
　　　荒仰賴我
皇上擴胞與之深懐振勞來之至德愛養備至軫恤頻
　　　加地方日有起色矣兹又欽奉
上諭將康熙五十年應徵地丁各項錢糧俱著全免(臣/)
　　　接准部咨即通行司道府㕔州縣衞所土司一
　　　體欽遵去後隨據布政使吳存禮詳據通省紳
　　　衿士民歡呼踴躍感頌
聖恩且言川省錢糧不足仰供經費毎嵗尚賴别省協
　　　濟兵餉五十餘萬兩今七年之内兩荷全蠲厚
　　　澤深仁實倍他省從此玉壘錦江一時増色茅
　　　簷蔀屋到處騰歡惟歌
聖人有道之昌期益祝
天子無疆之寶祚懇請代
　題謝
恩前來(臣/)不敢壅於
上聞理合具
　題伏祈
皇上睿鑒施行
　　　巡撫雲南兼建昌畢節等處地方贊理軍務兼
　　　督川貴兵餉都察院右副都御史加七級(臣/)吳
　　　存禮謹
　題為
聖恩徧及遐方萬姓情殷感戴籲請代
　題恭謝
天恩事竊(臣/)前任四川布政司時䝉四川巡撫(臣/)年羮
　　　堯川陜總督(臣/)殷太牌開欽奉
上諭事等因到(臣臣/)隨班恭設香案望
　闕叩謝(臣/)旋䝉
聖恩陞授雲南巡撫由蜀而黔途間經過大小村莊父
　　　老子弟感頌
皇仁聲滿山谷及入滇境所屬軍民人等扶老㩦幼咸
　　　稱我等生長邊方荷䝉
聖主生成安享太平今又䝉
皇恩浩蕩蠲免五十年分地丁錢糧我等小民無可報
　　　効惟有家家户户頂祝
萬夀無疆懇將下悃代謝
天恩等情(臣/)於四十九年十二月二十八日抵(臣/)駐劄
　　　衙門雖經陞任撫臣郭瑮出示曉諭(臣/)復刋示
　　　通行務令百姓均霑實惠毋許地方官私自徵
　　　收外隨據雲南布政使李華之詳據雲南等府
　　　詳稱闔省紳士軍民凃崇等呈稱崇等僻處邊
　　　隅遭逢
聖世輕徭薄賦時叨怙冒之仁賑榖蠲租屢沐矜全之
　　　德桑麻閭井共荷
天庥子弟田疇羣霑
聖化感
皇仁之無外頌
帝德之難名乃滇省五十年分地丁錢糧又䝉
皇上宏恩盡行蠲免眞千載所難逢史冊所罕見也崇
　　　等惟有䖍祝
聖夀於無疆叩頌瑤圖之罔極轉請代
　題等情到(臣/)欽惟我
皇上乾坤為量日月同輝蠲賑頻施四海共徵樂利痌
　　　瘝在念萬方咸戴生成乃猶三年以内蠲千百
　　　萬之錢糧率土之中免十數省之正課
殊恩異數德邁百王厚澤深仁治越千古惟此洱海滇
　　　池之地並沐
堯天舜日之華萬里陽春四時雨露戴
君恩於罔極祝
聖夀之無疆既據該司詳報前來(臣/)又目擊輿情感戴
　　　懇切不敢壅於
上聞理合恭疏具
　題代謝
天恩伏乞
皇上睿鑒施行
　　　巡撫貴州湖北川東等處地方提督軍務都察
　　　院右副都御史加五級(臣/)劉䕃樞謹
　題為仰懇詳
　題代謝
天恩事據貴州布政使司布政使張建績詳據貴陽等
　　　十一府紳衿民苖周俊等呈稱竊惟耕九餘三
　　　史頌仁明之政什一而賦書稱有道之年從未
　　　有蠲周天下之租免及歴年之逋愛民如子沛
　　　德如天者也欽惟我
皇上
　聰明睿知
　文武聖神
　親決萬幾定萬世不磨之制
　恩流九有擴九州莫外之圖與凡要荒侯甸之區重
　　　譯不毛之地莫不鑿井耕田雨暘時若家慶屢
　　　豐史書大有眞五十年如一日十五省如一家
　　　兹復特頒
上諭將天下錢糧以及歴年逋欠自五十年為始通免
　　　一周黔省邊方先行蠲免俊等雖生長邊隅
君門萬里而慈暘甘雨霑霂無殊從此大地盈寧萬邦
　　　温飽皆出
皇恩之所賜惟有扶老㩦幼羣望
　闕庭共祝
聖夀於無疆伏懇詳
　題代謝
天恩以洽輿情等因呈詳到(臣/)欽惟我
皇上
　愛同天普
　　化與日新
　　卑服而即康田心懐保赤
　　揮絃而思解阜念切勤民數千萬之金錢灑為一天
　　　　化雨億萬姓之衣食咸沐
　　九陛春光
　鳳詔初頒雷聲四布(臣/)准部文即刋刻通行出示徧諭
　　　　咸使聞知隨據布政使張建績詳據貴陽等府
　　　　闔省紳衿民苖周俊等公同具呈求代謝
　天恩到(臣/)謹㑹同雲貴總督(臣/)郭瑮合詞具
　　題伏乞
　皇上睿鑒施行
　
　
　
　
萬夀盛典初集巻三十一
　欽定四庫全書
萬夀盛典初集巻三十二
　　恩賚五(蠲賦四/)
　　　　康熙五十二年三月十八日
　萬夀覃恩以承平已久生齒愈蕃直省人丁錢糧以五
　　　　十年丁冊著為定額續生人丁永免加賦
　　　　先是康熙五十一年二月二十九日滿漢大學
　　　　士九卿等奉
　上諭朕覽各省督撫等奏編審人丁數目並未將加増
　　之數盡皆開報今海宇承平已久户口日繁若按現
　　有人丁加徵錢糧實所不可人丁雖増地畝並未加
　　廣應令直省督撫將現今徵收錢糧冊内有名丁數
　　勿増勿減永為定額徵收錢糧嗣後所生人丁不必
　　徵收錢糧編審時止將増出實數察明另造清冊題
　　報朕凡巡幸地方所至詢問一户或有五六丁者止
　　一人交納錢糧或有九丁十丁者止二三人交納錢
　糧詰以餘丁何事咸云䝉皇上洪恩並無差徭共享
　安樂各安生理優游閒居而已此朕之訪聞甚晰者
　前雲南貴州廣西四川等省遭叛逆之變地方殘壊
　田畝抛荒不堪目覩自平定以來人民漸増相與墾
　種無有遺業或堆沙積石難於耕種之地間或有之
　其山谷﨑嶇毫無棄地盡皆耕種矣由此觀之民之
　滋生者實多朕欲知人丁之數非為加徵錢糧今國
　帑殷裕屢嵗蠲免雖至千萬凡國用所需并無遺悮
　不足之虞故將直省現今徵收錢糧冊内有名人丁
　永為定數嗣後所生人丁免加錢糧止將實數另造
　清冊具聞豈特有益於民亦一盛事也直省督撫及
　有司官編審人丁時不將實數開報特恐加徵錢糧
　是以隠匿不據實奏聞朕並不為加徵錢糧止欲知
　其實數耳嗣後督撫等倘不奏明實數朕於就近直
　𨽻遣人逐户挨察即可得實彼時伊等亦復何詞此
　事毋庸速議俟典試諸臣出闈後爾等㑹同詳加確
　議具奏
　　　五十二年三月十八日
萬夀恩詔内一海宇承平已久户口日繁地畝並未加
　廣宜施寛大之恩共享恬熙之樂嗣後直𨽻及各省
　地方官遇編審之期察出増益人丁止將實數另造
　清冊奏聞其徵收錢糧但據康熙五十年丁冊定為
　常額續生人丁永不加賦仍不許有司於造冊之時
　藉端需索用副朕休養生息之至意
　　　四月十九日户部尚書(臣/)穆和倫等謹
　題為欽奉
恩詔事該(臣/)等議得直𨽻各省康熙五十年編審丁數
　　　定為常額續生人丁永不加賦之處謹照
恩詔遵行外嗣後遇編審之期將新増人丁實數繕造
　　　清冊名為
　盛世滋生户口冊奏
聞如額徵錢糧人丁數内有開除者即將各該省新増
　　　人丁補足額數至新増人丁倘不據實造冊開
　　　報或有私派錢糧造冊之時藉端需索等弊該
　　　督撫嚴查題叅可也本月二十一日奉
㫖依議
　　　(臣/)等竊思丁之有徵由來舊矣攷之三代力役
　　　之征與布縷粟米等王制曰用民之力嵗不過
　　　三日豳詩曰上入執宫功蓋謂此也後世易為
　　　輸將制雖異於古而實便於民自五方之風土
　　　不齊因而立法各異有丁由户起者亦有丁隨
　　　糧辦者由户起者一户止一丁自髙曽以至孫
　　　子户不改丁亦如故也隨糧辦者有糧即有丁
　　　以糧數之多寡定丁數之多寡而無糧者不與
　　　焉大抵列於冊之内者少而逸於冊之外者多
　　　即遇編審之期要亦徒循故事畧為増減而已
　　　周禮秋官司民掌登萬民之數自生齒以上皆
　　　書於版嵗登下之三年大比以萬民之數詔司
　　　冦司冦獻之於王原未有不登之民數也
皇上動與古合深悉民隠
命廷臣㑹議令天下督撫據實上
聞正在奏報又於
萬夀特恩
詔令續生人丁永不加賦仰見
睿慮周詳寛仁之典格外有加俾林林總總之衆咸得
　　　熙熙皥皥共登
夀域慶生息之蕃免丁徭之擾
　意美而法良
　德洋而恩溥生
聖人之世為
聖人之民何其幸與謹録粤西人民謝
恩一章其餘奏章俱彚入報謝
恩詔疏内幷詳誌直省人丁實數俾千萬世而下知
　盛世户口之繁多皆
聖主休養生息之所致焉
　　　巡撫廣西等處地方提督軍務兵部左侍郎兼
　　　都察院右副都御史加三級(臣/)陳元龍
　題為呈懇俯賜轉詳代
　題恭謝
天恩事據布政使司布政使黄國材詳據桂林等九府
　　　屬紳衿里民秦琮等呈稱琮等生逢
聖世素沐
皇仁德教𢎞敷淪肌浹髓恩膏普被老安少懐欣逢
萬夀昌期又沐
皇恩肆宥特頒
恩詔新増幼丁永不加賦蠻煙瘴雨之鄉盡沐涵濡煦
　　　育之澤斯誠曠古難逢千載一時琮等仰戴髙
　　　深感激下忱無由上達伏乞恩賜轉請據情代
　題等情到(臣/)該(臣/)看得粤西地界極邊户口向來稀
　　　少䝉我
皇上休養恩深施生德溥比來生齒漸加蕃庶從此千
　　　年萬載日増月盛並未有量兹恭逢
萬夀六旬大慶特頒
詔㫖續生人丁永不加賦凡厥兆民子子孫孫得免力
　　　役之征攷之史冊亘古未聞逺邇歌頌老幼歡
　　　騰無不焚香叩首頂祝
聖夀無疆兹據布政使黄國材詳據桂林等九府屬紳
　　　衿里民秦琮等公呈懇乞代
　題等情前來(臣/)不敢壅於
上聞所有輿情感戴恭謝
天恩(臣/)謹㑹同兩廣總督(臣/)趙𢎞燦合詞代
　題伏乞
皇上睿鑒施行康熙五十二年六月二十七日題八月
　　　初三日奉
㫖該部知道
　　　附載直省編審人丁數目
　　　直𨽻撫屬舊管人丁共三百四十四萬一千二
　　　　百八十四丁新増人丁共二十八萬四千六
　　　　百二十丁半開除抵補外實在人丁共三百
　　　　四十四萬九千二百八十四丁半
　　　奉天府屬舊管人丁共三萬八千八百九十六
　　　　丁新増人丁共三千二百九十七丁開除抵
　　　　補外實在人丁四萬一千九百四十三丁
　　　江寧撫屬舊管人丁共二百七十一萬三百六
　　　　十九丁新増人丁共一萬九千二十五丁開
　　　　除抵補外實在人丁共二百七十二萬九千
　　　　三百九十四丁又歸幷省衞黄快軍丁舊管
　　　　人丁共二十萬五千九百三十二丁新増人
　　　　丁一百九十二丁開除抵補外實在人丁共
　　　　二十萬二千三百八十二丁又蘇太等十衞
　　　　舊管人丁共三千八百七十三丁新收人丁
　　　　一百一十二丁開除抵補外實在人丁三千
　　　　八百七十三丁
　　　安徽撫屬舊管人丁一百四十萬三千七百七
　　　　十七丁新増人丁六千九百八十二丁開除
　　　　抵補外實在人丁一百四十一萬七百五十
　　　　九丁又新宣等十二衞舊管人丁八千五百
　　　　九十三丁新増人丁一千八十八丁開除抵
　　　　補外實在人丁八千六百一丁
　　　浙江撫屬舊管人丁二百七十四萬八千三百
　　　　三十七丁新増人丁七百九十丁實在人丁
　　　　二百七十四萬九千一百二十七丁又杭州
　　　　等十四衞舊管屯丁四千七百四十四丁新
　　　　増屯丁一十四丁實在屯丁四千七百五十
　　　　八丁
　　　湖北撫屬舊管人丁四十五萬一千六百九十
　　　　八丁新増人丁一萬六千二百八十九丁開
　　　　除抵補外實在人丁四十五萬二千七百二
　　　　十六丁又各衞所舊管人丁七百四丁新増
　　　　人丁一百八十八丁開除抵補外實在人丁
　　　　七百五十一丁
　　　偏沅撫屬舊管人丁三十三萬四千七百七十
　　　　七丁新増人丁一萬五千一百二十丁開除
　　　　抵補外實在人丁三十三萬五千八百四十
　　　　三丁
　　　陜西撫屬舊管人丁二百二十四萬七千六百
　　　　三十五丁新増人丁四萬二千七百五十一
　　　　丁開除抵補外實在人丁二百二十四萬七
　　　　千六百九十二丁
　　　甘肅撫屬舊管人丁三十九萬六千六十五丁
　　　　新増人丁一萬四千八百九十丁開除抵補
　　　　外實在人丁三十九萬六千二百一十八丁
　　　　又鞏昌府屬額外溢増人丁四十七丁
　　　山東撫屬舊管人丁二百三十四萬三千二十
　　　　七丁新増人丁一十九萬九百七十二丁開
　　　　除抵補外實在人丁二百三十五萬五百四
　　　　十七丁
　　　山西撫屬舊管人丁一百七十五萬一千四百
　　　　九十二丁半新收人丁二十三萬六百九十
　　　　丁開除抵補外實在人丁一百七十五萬八
　　　　千六百九十一丁半
　　　河南撫屬舊管人丁一百八十萬一千六百四
　　　　十二丁新増人丁一十四萬六百三十二丁
　　　　開除抵補外實在人丁一百八十四萬七千
　　　　二百五十五丁
　　　江西撫屬舊管人丁二百一十七萬三千三百
　　　　六十六丁新増人丁一十六萬一千九百丁
　　　　開除抵補外實在人丁二百一十七萬八千
　　　　七百七十七丁
　　　福建撫屬舊管人丁一百四十七萬一百八十
　　　　四丁新増人丁一十八萬四千九百五十丁
　　　　開除抵補外實在人丁一百四十七萬二千
　　　　一百三十丁
　　　廣東撫屬舊管人丁一百一十五萬二千八百
　　　　九丁新増人丁一千三百二十四丁開除抵
　　　　補外實在人丁一百一十五萬四千二十七
　　　　丁又衞所舊管屯丁六千五百七十丁新増
　　　　壯丁二百二十一丁開除抵補外實在屯丁
　　　　六千五百九十丁
　　　廣西撫屬舊管人丁一十九萬八千六十八丁
　　　　新收人丁四千四十四丁開除抵補外實在
　　　　人丁二十萬一千四十七丁
　　　四川撫屬舊管人丁八萬八千九百五十二丁
　　　　新増人丁二萬八千八百七十六丁開除抵
　　　　補外實在人丁一十一萬七千七百六十丁
　　　雲南撫屬舊管人丁一十八萬四千一百八十
　　　　　四丁新増人丁一萬六千八百八十四丁開
　　　　　除抵補外實在人丁一十八萬四千四百二
　　　　　十二丁
　　　　貴州撫屬舊管人丁二萬九百三十四丁新増
　　　　　人丁二千七十四丁開除抵補外實在人丁
　　　　　二萬一千三百八十八丁
　
　
　
　
　
　
　
　
　
萬夀盛典初集卷三十二
　欽定四庫全書
萬壽盛典初集卷三十三
　　恩賚六(開科一/)
　　　　康熈五十一年四月二十四日丙子
　上允禮部議覆直省舉人貢監生員李長庚陳大慶查
　　　　克𢎞等所請
　特開
　萬壽鄉㑹科每十年一舉永著為令以昭曠典以隆文
　　　　治
　　　　四月十五日各省舉人貢監生員(臣/)李長庚陳
　　　　大慶查克𢎞等謹
　　奏為太平聲教日隆多士歡騰益切恭逢
　萬壽之昌期請舉千秋之曠典以祝
　聖釐以揚文治事欽惟我
　皇上乾元仁壽久道化成
　御宇五十一年
聖德神功超越千古雨露深恩無所不被而右文愛士
　　　重道崇儒作人之化日盛月新尤為史冊所未
　　　有邇者
萬幾之暇
御製經書文字包天羅地内聖外王允足垂教萬世復
　　　於新科㑹試中式進士
親加覆試禮遇優隆
御製西苑試士詩以示奬勵普天率土無不踴躍歡忻
　　　(臣/)等鄉㑹試十五省士子雲集京師戴
德如天報
恩無地伏念康熈五十二年恭遇
皇上萬壽正誕(臣/)等身被
皇上教育五十餘年今又躬逢盛事千載一時願竭犬
　　　馬之忱敬效躋堂之祝設立
萬壽經壇鼎建
萬壽碑亭慶祝
聖壽其建亭之費(臣/)等公赴禮部彚繳伏求
皇上廣覆載生成之量擴天地父母之心特於京闈開
萬壽鄉科禮闈開
萬壽㑹科
欽命題目
親加睿覽更請永為定例以後每遇十年
皇上萬壽正誕即加一科以彰太平盛典則光垂奕禩
　　　照耀無窮矣謹
　奏奉
㫖碑亭不必建摺子交與禮部議
　　　四月二十二日禮部尚書(臣/)松柱等謹
　題為太平聲教日隆多士歡騰益切恭逢
萬壽之昌期請舉千秋之曠典以祝
聖釐以揚文治事(臣/)等議得直𨽻各省舉人貢監生員
　　　李長庚陳大慶查克𢎞等奏稱伏念康熙五十
　　　二年恭遇
皇上萬壽正誕(臣/)等身被
皇上教育五十餘年今又躬逢太平盛事千載一時願
　　　竭犬馬之忱敬效躋堂之祝設立
萬壽經壇鼎建
萬壽碑亭慶祝
聖壽伏求
皇上廣覆載生成之量擴天地父母之心特於京闈開
萬壽鄉科於禮闈開
萬壽㑹科
欽命題目
親加睿覽更請永為定例以後每遇十年
皇上萬壽正誕即加一科以彰太平盛典等因具奏前
　　　來欽惟我
皇上聖神格被久道化成武功赫濯而六合清寧文教
　　　誕敷而萬方鼓舞加以旁求選俊明試登賢
天文垂雲漢之章作人揚壽考之盛普天胥慶薄海同
　　　歡兹惟康熙五十二年恭遇
皇上六十萬壽日月升恒休徴協應天下士子沐教化
　　　詠太平雲集京師䖍祝
萬壽際此非常之慶合邀異數之恩今據李長庚等奏
　　　請於京闈開
萬壽鄉科於禮闈開
萬壽㑹科應如所請以愜輿情但此係普天大慶曠典
　　　出自
皇上特恩如䝉
俞允照順治丙戌科通行鄉試己亥科特行㑹試例於
　　　康熙五十二年二月内舉行鄉試八月内舉行
　　　㑹試其一應鄉㑹試事宜(臣/)部另行酌議具奏
　　　嗣後每遇十年
皇上萬壽正誕即加一科億萬斯年永為定例庶彰太
　　　平盛典益收人才實效謹題請
㫖本月二十四日奉
㫖依議
　　　八月十四日
上允兵部議覆浙江巡撫王度昭所請照文塲例特開
萬壽武鄉㑹科每十年一舉永著為令以昭曠典六月
　　　二十六日巡撫浙江等處地方提督軍務兵部
　　　右侍郎兼都察院右副都御史(臣/)王度昭謹
　題為恭遇
萬壽開科普天同慶懇賜題請文武竝舉以昭曠典以
　　　廣作人事康熙五十一年五月二十四日據全
　　　浙十一府七十七州縣學武生潘堯年祝永祺
　　　等呈稱伏覩我
皇上御極以來
　功軼百王
　治隆三代經文緯武邁古振今兹際周甲
萬壽之辰首廣棫樸登賢之路
𢎞恩逺沛率土騰歡堯年等生逢盛世共享太平五十
　　　年教養之
深仁文武從無二視鄉㑹科賔興之鉅典輔樞竝重一
　　　時今文生已得邀亘古未有之
竒恩而武士亦願沐
壽考作人之雅化仰祈俯鑒輿情特疏題請
殊恩異數一視同仁俾赳桓共祝升恒師濟均霑雨露
　　　永垂定例咸慶無疆等情隨批仰布政司查例
　　　報奪兹據浙江布政使司布政使徐欐詳稱該
　　　本司查得康熙五十二年恭遇
皇上萬壽正誕普天齊慶士庶歡騰特沐
皇恩開科取士此誠我
聖朝千載一時之盛遇也遡查順治丙戌科通行鄉試
　　　雖武生未有舉行之例但近奉
俞㫖新恩各營兵丁有通曉文義者准與武生一體鄉
　　　試而現任千把弁員又准與武舉一體㑹試乃
　　　從來未有之曠典今據浙省屬學武生合詞公
　　　籲
萬壽開科仰請文武竝舉士心懇摯理合詳請㑹題以
　　　慰士心以廣作人之盛典者也等因到(臣/)據此
　　　該(臣/)看得康熙五十二年恭遇
皇上萬壽正誕特沐
皇恩開科取士據浙省屬學武生潘堯年等呈稱五十
　　　年教養之
深仁文武從無二視鄉㑹科賔興之鉅典輔樞竝重一
　　　時今文生已得邀亘古未有之
竒恩而武士亦願沐
壽考作人之雅化籲懇一視同仁文武竝舉等情經(臣/)
　　　批司查議順治丙戌科通行鄉試武生雖未有
　　　舉行之例但近奉
俞㫖新恩各營兵丁有通曉文義者准與武生一體鄉
　　　試而現任千把弁員又准與武舉一體㑹試乃
　　　從來未有之曠典我
　朝文武竝重
萬壽開科普天同慶武生踴躍籲懇竝舉詳請㑹題前
　　　來(臣/)不敢壅於
上聞但可否俯順士心文武一體舉行出自
皇仁仰候
聖裁(臣/)謹㑹同督臣范時崇合詞具
　題伏乞
皇上睿鑒勅部議覆施行七月二十二日奉
㫖該部議奏
　　　八月初十日兵部尚書(臣/)殷特布等謹
　題為恭遇
萬壽開科普天同慶懇賜題請文武竝舉以昭曠典以
　　　廣作人事該(臣/)等議得浙江巡撫(臣/)王度昭疏
　　　稱康熙五十二年恭遇
皇上萬壽正誕特沐
皇恩開科取士據浙省武生潘堯年等呈請一視同仁
　　　文武竝舉等語查順治丙戌科通行鄉試雖武
　　　生未有舉行之例但近奉
俞㫖兵丁准與武生一體鄉試千把准與武舉一體㑹
　　　試可否文武生一體舉行出自
聖裁等因具題前來欽惟我
皇上學貫天人徳全智勇守成兼開創而獨隆四表八
　　　荒無思不服文教與武功而竝重六韜三畧有
　　　美皆收届兹
萬壽之昌期宜舉千秋之盛典查順治丙戌科文生通
　　　行鄉試武生雖未有舉行之例但近奉
俞㫖兵丁准與武生一體鄉試千把准與武舉一體㑹
　　　試此皆
皇上格外𢎞仁恩澤自天而歡聲動地者也兹康熙五
　　　十二年恭遇
皇上六旬大慶各省文生已邀
　曠典准於二月鄉試八月㑹試今武生亦應一視同
　　　仁准於五十二年四月鄉試十月㑹試使文武
　　　同霑
聖壽之𢎞恩齊祝萬年之盛事如䝉
俞允(臣/)部通行各直省八旗一體遵行至鄉㑹試一應
　　　事宜(臣/)部另行酌議具奏嗣後每遇十年
皇上萬壽正誕亦照文塲之例即加武鄉㑹一科庶
　曠典攸昭而人才益勵矣(臣/)等未敢擅便謹
　題請
㫖本月十四日奉
㫖依議
　　　五十二年二月初九日順天及各省布政司
萬壽科鄉試禮部先期按道里逺近請差主考
上以次遣官分典試事
　　　五十一年十月十二日禮部宻題請雲貴主考
　　　官本月十六日
欽㸃翰林院編修周彝内閣中書查布札納為雲南主
　　　考官翰林院編修潘體震通政使司知事常住
　　　為貴州主考官雲南於三月初三日放榜取中
　　　孫士鶴等六十名貴州於二月二十八日放榜
　　　取中柴大用等四十名
　　　十一月十二日禮部宻題請四川廣西廣東福
　　　建四省主考官本月二十日
欽㸃吏部驗封清吏司郎中裘君弼禮部精膳清吏司
　　　主事趙守易為四川主考官吏部稽勲清吏司
　　　郎中郭晉熙内閣中書舍人盧𢎞熹為廣西主
　　　考官翰林院編修查嗣瑮禮部儀制清吏司主
　　　事鄒琯為廣東主考官翰林院檢討謝履忠工
　　　部虞衡清吏司主事董之燧為福建主考官四
　　　川於二月二十六日放榜取中何淮等七十一
　　　名廣西於二月二十四日放榜取中王廷鐸等
　　　四十九名廣東於三月初三日放榜取中莊論
　　　等七十二名福建於三月初三日放榜取中江
　　　日昇等八十九名
　　　十二月初十日禮部宻題請浙江湖廣江西三
　　　省主考官本月十六日
欽㸃翰林院侍讀學士汪漋翰林院檢討吴相為浙江
　　　主考官太僕寺少卿嚴虞惇翰林院檢討李天
　　　祥為湖廣主考官　經筵講官禮部右侍郎兼
　　　翰林院學士胡作梅翰林院檢討王士錀為江
　　　西主考官浙江於三月十三日放榜取中羅鼎
　　　謙等一百三名湖廣於三月十一日放榜取中
　　　金相等一百十三名江西於三月初六日放榜
　　　取中周𢎞勲等九十四名
　　　十二月十九日禮部宻題請陜西江南河南三
　　　省主考官本月二十二日
欽㸃　日講官起居注翰林院編修俞長策工部營膳
　　　清吏司員外郎李士瑜為陜西主考官都察院
　　　左僉都御史吕履恒户部湖廣清吏司郎中喬
　　　雲名為江南主考官詹事府少詹事兼翰林院
　　　侍講學士梅之珩翰林院編修阿克敦為河南
　　　主考官江南於三月十一日放榜取中許遡中
　　　等一百三名陜西於三月初六日放榜取中張
　　　大本等六十七名河南於三月初六日放榜取
　　　中孟載有等七十八名
　　　五十二年正月十八日禮部宻題請山東山西
　　　二省主考官本月二十一日
欽㸃吏科給事中盧炳翰林院編修俞兆晟為山東主
　　　考官禮科掌印給事中陳允恭翰林院編修俞
　　　梅為山西主考官山東於三月初三日放榜取
　　　中薛以畘等七十六名山西於三月初三日放
　　　榜取中李徽等六十七名
　　　二月初四日禮部宻題請順天主考官本月初
　　　六日
欽㸃户部尚書張鵬翮　日講官起居注翰林院侍講
　　　文志鯨為主考官於三月十三日放榜取中霍
　　　九錫等二百三十八名
　　　四月
萬壽科順天武鄉試
上遣官較射主考其各省武鄉試照例以巡撫監臨主
　　　考
　　　四月初四日兵部宻題請順天武鄉試較射主
　　　考各官
欽㸃兵部左侍郎李先復兵部右侍郎巴顔柱為較射
　　　官　日講官起居注翰林院檢討阿爾賽翰林
　　　院編修車鼎晉為主考官取中金璋等一百五
　　　十一名
　　　各省取中武舉名數
　　　江南王彭年等六十三名
　　　浙江戚師塘等五十名
　　　湖廣岳大忠等五十名
　　　江西劉有梅等四十名
　　　福建陳名臣等五十名
　　　山東仙磊等四十名
　　　山西姚夢熊等四十名
　　　河南劉璁等四十七名
　　　陜西盧璞等三十名
　　　甘肅周之藩等三十名
　　　廣東張斌授等四十名
　　　廣西唐斌等三十名
　　　四川蕭康侯等四十二名
　　　雲南竇和鼎等四十二名
　　　貴州譚正道等二十名
　　　八月
萬壽科㑹試天下舉人於禮部
欽定知貢舉主考同考等官幷八旂直省中式舉人額
　　　數
　　　八月初一日禮部宻題請㑹試知貢舉主考同
　　　考等官初六日
欽㸃　經筵講官禮部右侍郎兼翰林院學士胡作梅
　　　為知貢舉官　經筵講官文淵閣大學士兼禮
　　　部尚書王掞　經筵講官工部尚書王頊齡兵
　　　部左侍郎李先復内閣學士兼禮部侍郎沈涵
　　　為主考官翰林院檢討蔣肇編修蔡學洙嵇曽
　　　筠楊開沅檢討諸起新編修方覲須洲惠士竒
　　　檢討黄越曹掄彬編修徐葆光禮科給事中詹
　　　嗣禄吏部考功清吏司員外郎陳廷掄稽勲清
　　　吏司員外郎魚鸞翔驗封清吏司員外郎葉𢎞
　　　綬刑部江南清吏司郎中陳元工部都水清吏
　　　司郎中陸遐昌為同考官
　　　八月初十日禮部尚書(臣/)赫碩色等謹
　奏為請
㫖事查康熙五十一年㑹試滿洲䝉古滿字號取中四
　　　名漢軍合字號取中二名雲南雲字號取中三
　　　名廣西廣字號取中二名貴州貴字號取中二
　　　名其餘各省分南北字號共取中一百四十六
　　　名於額外取中五經五名通共取中一百六十
　　　四名又額外
欽賜取中十三名康熙五十一年四月内九卿㑹議具
　　　題内稱奉
上諭近見直𨽻省考取進士額數或一省偏多一省偏
　少皆因南北卷中未經分別省分故取中人數甚屬
　不均今文教廣敷士子俱鼓勵勤學各省赴試之人
　倍多於昔貧士自逺方跋涉赴試至京毎限於額多
　至遺漏朕深為軫念自今以後考取進士額數不必
　預定俟天下㑹試之人齊集京師著該部將各省赴
　試到部舉人實數及八旗滿洲䝉古漢軍應考人數
　一幷查明預行奏聞朕計省之大小人之多寡按省
　酌定取中進士額數考取之時就本省卷内擇其佳
　者照所定之數取中如此則偏多偏少之弊可除而
　學優真才不至遺漏矣著九卿詹事科道確議具奏
　欽此九卿詹事科道等㑹議得嗣後㑹試不必預定
　　　額數亦不必編南北字號按各省分編號印巻
　　　面既分省分不必復編官民字號止憑文取中
　　　其滿洲䝉古漢軍亦編滿洲䝉古漢軍字號直
　　　𨽻各省㑹試舉人到齊及滿洲䝉古漢軍進塲
　　　實數禮部預行查明奏
聞恭候
皇上酌量省分之大小人數之多寡定額於
命下之日行文主考就各省卷内擇其佳者照所定之
　　　數取中等因具
　題奉
㫖依議欽此欽遵在案今
萬壽開科㑹試准至公堂查明移開舉人進塲實數滿
　　　洲七十一卷䝉古一卷漢軍二十二卷直隷四
　　　百九十三卷奉天二十一卷江南三百五十六
　　　卷浙江三百五十六卷湖廣二百五十八卷江
　　　西二百八十卷福建一百八十卷山東三百三
　　　十六卷山西二百二十卷河南三百四卷陜西
　　　一百九十卷廣東一百二十二卷廣西五十卷
　　　四川九十九卷雲南八十五卷貴州六十二卷
　　　相應奏
聞恭候
皇上欽定取中數目俟
命下(臣/)部交與主考官就各旗省卷内擇其佳者照
欽定之數取中以仰副我
皇上愛育人材公平周宻之至意又至公堂移稱分經
　　　分房之處仍照舊例遵行五經巻數無幾若再
　　　分別恐易徇私應將五經硃巻停其分編滿漢
　　　直省各印記等語應將分經分房俱照舊例遵
　　　行五經硃卷停其分編旗省各印記可也為此
　　　一并謹奏請
㫖本月十五日奉
㫖這㑹試滿洲䝉古取中四名漢軍取中二名直𨽻取
　中二十二名奉天取中一名江南取中三十名浙江
　取中二十名湖廣取中十二名江西取中十三名山
　東取中十五名山西取中十名河南取中十五名福
　建取中八名陜西取中九名廣東取中六名廣西取
　中三名四川取中四名雲南取中四名貴州取中三
　名五經取中五名餘依議
　　　九月初十日放榜取中舉人孫見龍等一百八
　　　十六名
　　　十月
萬壽科㑹試天下武舉
欽定知武舉監射主考等官
　　　十月初四日兵部宻題請武㑹試知武舉監射
　　　主考同考等官
欽㸃兵部右侍郎仍兼管光禄寺事田從典為知武舉
　　　官管侍衛内大臣公鄂倫岱管侍衞内大臣侯
　　　巴渾特鑲白旂漢軍都統偏圖文華殿大學士
　　　兼禮部尚書松柱為監射官　經筵講官刑部
　　　尚書張廷樞　日講官起居注詹事府少詹事
　　　兼翰林院侍講學士王奕清為主考官吏部考
　　　功清吏司郎中郭晉熙考功清吏司員外郎陳
　　　廷綸户部湖廣清吏司郎中喬雲名湖廣清吏
　　　司員外郎趙成穮為同考官
　　　十月二十二日放榜中式武舉金昆等一百八
　　　名
　　　十月初九日癸未
上策試天下貢士孫見龍等於
太和殿
　　　十月初五日禮部宻題請用讀卷官員
欽㸃文華殿大學士兼禮部尚書松柱文淵閣大學士
　　　　兼吏部尚書李光地文華殿大學士兼吏部尚
　　　　書蕭永藻　經筵講官文淵閣大學士兼禮部
　　　　尚書王掞内閣學士兼禮部侍郎綽竒常泰鄒
　　　　士璁沈涵　經筵日講官起居注都察院左都
　　　　御史仍兼管翰林院掌院學士教習庶吉士揆
　　　　敘吏部尚書暫理戸部尚書事張鵬翮　經筵
　　　　日講官起居注吏部右侍郎仍兼管翰林院掌
　　　　院學士教習庶吉士湯右曾户部右侍郎廖騰
　　　　煃　經筵講官禮部左侍郎兼翰林院學士王
　　　　思軾　經筵講官工部尚書王頊齡為讀卷官
　　　　初九日早諸貢士赴
　太和殿前
　　殿試
　皇上賜策問
　　　　奉
天承運
　皇帝制曰朕惟治天下之要務莫先於敬持其心心者
　　所以飭官方勵人才而消釁蘖之本也自御極以來
　　翼翼兢兢五十餘年如一日至於大小臣工無時不
　　以國爾忘家以人事君之義相為告戒焉邊疆雖靖
　　尤加意於武備之修凡以立國之道徳威不可偏廢
　　古帝王所以深根固本杜漸防微是朕之所夙夜而
　　不敢康者也書曰儆戒無虞又曰制治未亂保邦未
　　危今國家承平日久文恬武嬉朕惟唐虞成周之隆
　　君臣所以動色咨警者豈過慮歟無亦察於天命人
　　心之理而無荒無怠期以長凝
上天之眷而永底蒸民之生也其何以使中外臣僚悉喻
　　朕意歟夫洪範進人有猷有為歸於有守周官弊吏
　　則能法之類必首以廉然則廉隅者士行之先也服
　　官之本也督撫者州縣之師部院大臣者百寮羣吏
　　之表故李膺按部而貪墨為之解官楊綰登朝而勲
　　舊為之撤樂今吏道未盡澄清官邪未盡振肅其亦
　倡率之道有所未至歟易曰拔茅茹以其彚書曰舉
　能其官惟爾之能稱匪其人惟爾弗任内而部院卿
　貳外而督撫提鎮朕所寄腹心耳目也有所薦舉朕
　必虚心而採用焉然課其成效往往不能悉副任使
　者何也夫無至公之心則知交姻婭各徇其所私無
　至明之識則劣品庸流各阿其所好古大臣薦賢不
　使人知而補牘必爭夾袋必滿者其風豈逺歟立政
　之篇致意於庶言庶獄庶慎而終以克詰戎兵古者
　簡閱車徒一年而四舉焉朕鑒於前代慎選將勤恤
　兵甄微勞酬壯烈留神戎事用樹國威然自禁旅之
　外所在營伍盡能核軍實而肅行陣歟夫練習不素
　則技勇之藝疎節制不嚴則驕惰之兵衆其何以振
　紀宣威使國家長收衛民之用也要之潔清自勵則
　援引必公而小大莫非法廉之選憂危共惕則防維
　必至而内外永享寧謐之休朕之所以勅臣工者即
　其所以望多士者也爾多士其悉攄所學以對朕將
　親覽焉
　　　十二日丙戌
上御太和殿王以下文武百官各朝服齊集鴻臚寺官
　　　傳
制賜王敬銘等進士及第出身有差
　　　十二日早讀卷等官幷諸王以下公以上文武
　　　百官各具朝服赴
太和殿前侍立禮部官捧
　黄榜置於
　丹陛正中黄案上鴻臚寺官傳
制唱名
　　　第一甲
賜進士及第王敬銘任蘭枝魏廷珍
　　　第二甲
賜進士出身楊繩武等五十名
　　　第三甲
賜同進士出身朱向中等一百四十三名
　　　附載恩榮次第
　　　十四日
賜宴於禮部二十一日
賜狀元頂㡌披領帶等物及進士折鈔銀兩二十四日
　　　狀元率諸進士上
　表謝
恩二十五日狀元率諸進士詣
　先師孔子廟行禮
　　　十一月初七日辛亥
上策試天下武舉金昆等於
太和殿閱日復較射於西厰
　　　十一月初一日兵部宻題請用讀卷官員
欽㸃文華殿大學士兼吏部尚書温逹文華殿大學士
　　　兼禮部尚書松柱文淵閣大學士兼吏部尚書
　　　李光地文華殿大學士兼吏部尚書蕭永藻
　　　　經筵講官文淵閣大學士兼禮部尚書王掞内
　　　　閣學士兼禮部侍郎綽竒沈涵常泰　經筵日
　　　　講官起居注都察院左都御史仍兼管翰林院
　　　　掌院學士教習庶吉士揆敘吏部尚書暫理户
　　　　部尚書事張鵬翮　經筵日講官起居注吏部
　　　　右侍郎仍兼管翰林院掌院學士教習庶吉士
　　　　湯右曾　經筵講官刑部尚書張廷樞都察院
　　　　左都御史劉謙通政使司右通政王景曾為讀
　　　　卷官
　　　　初七日早諸武舉赴
　太和殿前
　　殿試
　皇上賜策問
　　　　奉
天承運
　皇帝制曰自古承平日久則武備或致不修朕統御萬
　方永維所以久安長治之道故加意疆塲推心閫外
　無時不圖度於懐也夫為民之衛者兵司兵之命者
　將古之大將以仁義律身夫是以操如冰霜恩如雨
　露令之行也如風雷信之堅也如金石朕於簡任將
　帥訓飭有加焉而未能悉副朕心者其故安在夫必
　平日得士卒之懽然後臨事可以用三軍之命古未
　有不恤兵而能制勝禽敵者今或坐享安榮而於衆
　士甘苦漠不周知甚且冒兵剋餉以自肥者有焉身
　家之念重則營伍之恩薄欲得萬人齊心同仇敵愾
　豈不難歟然則恤兵之要尤在潔已故廉則生惠公
　則能愛古大臣之風其遂邈不可嗣歟賞罰者馭衆
　之大權也而於軍中尤重非信賞則無以結其心而
　鼓其氣非必罰則無以肅其法而厲其威今為將而
　或未能盡斯道者何歟毋乃漫無紀律而賞罰之不
　講歟抑因其吝於賞故不敢果於罰以私意苛於罰
　故因以私意濫於賞歟寛嚴之施恩威之用何道而
　適其中也要之潔已者恤兵之本而潔已恤兵者尤
　信賞必罰之本潔已則服人也素賞固服而罰亦服
　也恤兵則感人也深賞固感而罰亦無怨也為將之
　道宜無大於此者爾多士皆欲為國家宣力四方者
　其悉攄所學以對朕將親覽焉
　　　初八初九日
上御暢春園之西厰
親試馬步箭
　　　初十日甲申
賜宋如栢等武進士及第出身有差
　　　初十日早讀卷等官并諸王以下公以上文武
　　　百官各具朝服赴
太和殿前侍立兵部官捧
　黄榜置於
　丹陛正中黄案上鴻臚寺傳
制唱名
賜武狀元盔甲等物
　　　第一甲
賜武進士及第宋如栢丁士傑趙漣
　　　第二甲
賜武進士出身王聯舉等十二名
　　　第三甲
賜同武進士出身江國維等八十一名
　　　附載㑹武次第
　　　十一日
賜宴於兵部十二日
賜武進士折鈔銀兩十三日武狀元率諸進士上
　表謝
恩
　　　右開科盛典文武鄉㑹試及文武廷試制詳典鉅
　　　至再至三(臣/)等撰次成帙伏念是歲特科(臣/)等或
　　　身䝉任使分典試事或子弟被舉發科或身受
殊恩成進士列史館今復備員記注載筆之餘得仰窺
皇上壽考作人之化不禁抃舞之私自慶遭逢之獨盛
　　　也竊惟聖人統馭天下其所分猷而共理者賢
　　　才而已賢才聚於選舉而原本於治化之隆其
　　　涵濡也深則其發之也彌盛其陶淑也久則其
　　　取之也愈多易曰聖人久於其道而天下化成
　　　又曰拔茅茹以其彚征吉自古郅隆之世所以
　　　炳燿無窮也昔在唐虞皆以聖人登上壽闢四
　　　門明四目逹四聰其風尚矣夏有籲俊之文殷
　　　有旁求之訓爰洎成周人才尤盛棫樸之詩鄭
　　　箋以為文王是時年九十餘故有遐不作人之
　　　頌兩漢以來文有賢良孝廉諸科武有剛毅勇
　　　猛諸選州郡勸駕天子親策之若乃進士之科
　　　肇於隋代武舉之設著於唐初建隆立殿試之
　　　規治平定三年之例分經閱卷至紹定而始詳
　　　三塲條目至洪武而加宻莫不甄拔幽遐助宣
　　　王化然大抵限之以年嵗拘之以成例非有特
　　　逹之恩敦崇曠典昭示來世也考之唐志惟天
　　　子巡狩封禪文學將畧之士往往㑹見行在宋
　　　祥符元年東封車駕所經之地特令發解考試
　　　四年祀汾隂崇政殿試及第出身三十一人七
　　　年朝謁乾清宫詔舉亳州開封五十人他如嘉
　　　祐之祫饗熙寧之郊赦亦命諸路搜訪人才召
　　　試舍人院要皆行焉而未徧徧焉而為數未廣
　　　蓋特示曠舉於一時而非本於壽考作人之盛
　　　治雖欲博攬遐收永垂勝軌其勢固有所不能
　　　也我
皇上秉聰明首出之姿裕表正萬邦之畧體道凝神至
　　　誠無息氛祲靖於四國淑氣徧乎里巷沉濡溥
　　　濩五十餘年民生累世相仍有畎畆衣食之饒
　　　無動容變色之慮洋洋乎郁郁乎斯固鴻鈞之
　　　所以毓祥川岳之所以降神者也屢發帑金修
　文廟
幸闕里釋奠
　先師又躋朱子祀十哲之次
御製訓飭士子文示以躬修實踐砥礪廉隅之要反覆
　　　惓惓家喻而戸曉啟經笥陳義府闡六經之㫖
　　　發明宋五子之書使千秋絶業煥乎若揭日月
　　　而行禁絶淫辭攘斥邪說以端士習定民志慎
　　　簡學使暨鄉㑹典試之臣仍嵗以來増進學之
　　　員廣賔賢之額
異數殊恩有加無已又復嚴科舉積習之弊風清紀肅
　　　實學知勸凡所以戒用休董用威者甚詳而有
　　　則也夫本至徳以導之揚深仁以育之崇正學
　　　以率之寛採擇之途以鼔舞之嚴懲創之法以
　　　震厲之而又漸摩於數十年之久以浸尋而衍
　　　溢之是以
聖教浹於肌膚淪於骨髓近自輦轂逺逮山陬海澨之
　　　間靡不蒸蒸向風管絃鐘鼓之聲道里相望而
　　　其才之足以備疏附奔奏先後禦侮者蓋不可
　　　勝數也嵗在癸巳恭逢
萬壽六旬大慶四方之士景附風靡籯糧躡屩不逺萬
　　　里來集京師相與稱兕觥祝
萬壽請建碑亭以垂永久夫豈作而致之哉其沐浴於
　　　教澤者深而忠愛之誠發於心之所不言而同
　　　然也我
皇上運齊政之衡布垂天之網大生成之量宣昭曠之
　　　恩
特諭通行各省竝舉
萬壽恩科鄉㑹以次而行文武均被其澤仍定例毎遇
　　　十年
皇上萬壽正誕即加一科億萬斯年永著成憲又以文
　　　教廣敷各省取中進士多寡不均或致高才遺
　　　佚
特諭禮臣以各省赴試人數奏聞
親加睿裁分省定額以昭公平周宻之至意方嵗之冬
　　　旅進所取文武之材
臨軒次第策試之多士幸際昌期虎嘯而風從龍翔而
　　　雲集揚
清問望耿光弭節天衢迴翔衡漢豈非千載一時不可
　　　逢之良㑹乎夫施徳匝於區宇至廣也取材彚
　　　於殊途至衆也嘉數協於岡陵至久也甄選均
　　　乎直省至公也權衡定於宻勿至慎也聞之天
　　　不愛道則卿雲見地不愛寳則器車作含靈仁
　　　壽鍾英孕竒將必有深厚雄傑倜儻非常之才
　　　宣化承流旁作穆穆潤色太平之偉業鋪揚格
　　　天之鴻休豈不盛哉至於天錫純嘏日月升恒
　　　億萬斯年恩流罔斁
聖壽有無疆之休多士亦有無疆之慶洪輝芳躅史冊
　　　葳㽔踵事而書之固未有艾也謹附士子謝恩
　　　　章疏於後用誌
　王多吉士媚於
　天子之盛焉
　
　
　
　
　
　
　
　
　
　
　
　
萬壽盛典初集卷三十三
　欽定四庫全書
萬壽盛典初集卷三十四
　　恩賚六(開科二/)
　　　　順天府府尹(臣/)屠沂等謹
　　題為普天士子感沐
　皇仁仰祈代
　　題恭謝
　天恩事據直𨽻各省舉人貢監生員李長庚陳大慶查
　　　　克𢎞董俊等二百四十一人呈前事内稱欽惟
　　　　我
　皇上
　　徳侔天地
　　功竝生成
　　剛健文明集百王之道統
　　雍熙仁壽開萬世之昌期作人冠於古今教澤深於
　　　　雨露科名特設
　曠典欣逢十五省太平之化日盛月新億萬年壽考
　　　之科天長地久實
　熙朝之盛事極多士之殊榮
俞㫖自天歡聲動地(長庚/)等躬逢
　盛世幸列儒林
聖壽無疆益切嵩呼之願
皇恩似海長深華祝之私謹焚香頂祝叩謝
天恩懇祈俯准輿情代逹
宸聽等情到(臣/)欽惟我
皇上
　道協乾行
　徳符仁壽
　右文稽古
　重道崇儒
　俯鑒十五國之輿情
　特頒億萬年之曠典凡兹人士咸思奮志
　昌期即在臣工亦慶觀光
　文治從此作人之化如日方升永依
壽考之君與天同運今據士子感激真誠恭請題謝
天恩(臣/)不敢壅於
上聞為此恭疏代
　題伏乞
睿鑒施行
　　　巡撫直𨽻等處地方管轄紫荆宻雲等關隘贊
　　　理軍務兼理糧餉都察院右副都御史世襲一
　　　等精竒尼哈番加九級(臣/)趙𢎞燮謹
　題為
萬壽無疆
俞准開科普天慶祝恭謝
天恩事據署理直𨽻守道事務巡道李成龍詳稱據保
　　　定等九府屬舉貢生監張嵩齡耿永年等呈稱
　　　欽惟我
皇上
聖敬日躋
壽域天開
　文徳邁勲華登四海崇文之治
　道源接軒昊啟萬年有道之祥
　禄位名壽之徴獨超千古
　高厚悠久之盛合撰兩儀兹以來嵗三春恭遇
六旬萬壽慶泰運之無疆萃人文而同慶
特允十五省士子之請舉行鄉㑹兩科十里杏林花發
　　　預薦鹿鳴九秋桂子香飄還題雁塔毎遇十年
　　　𢎞開兩試自
六旬以至億禩定為成規由畿輔以逹九州欣逢
　特典(嵩齡/)等幸瞻
　化日仰慶
　遐齡願申三祝以抒誠先望
九重而鳴謝伏祈轉逹俯賜代陳等情到道欽惟我
皇上
　徳邁三皇四海樂無為之治
　化隆五帝萬年慶有道之禎彩溢瓊臺堯年益茂籌
　　　添海屋舜旦彌長今以五十二年恭際
萬壽六旬之期
特頒一嵗兩科之制臣工奉
詔喜溢盈廷多士䝉
　庥歡呼動地將見峩峩髦士盡為
　盛世之楨藹藹吉人悉作
聖朝之彥理合據情呈請代
　題等因到(臣/)欽惟我
皇上
神姿天授
聖徳日新重道崇儒屢廣科名之額闢門籲俊大開登
　　　進之途固已薄海沐甄陶咸仰堯天之浩蕩寰
　　　區䝉教育共瞻舜日之舒長矣兹以來歳五十
　　　二年恭逢
皇上六旬萬壽
俞允多士之請
特開鄉㑹之科益徴久道之化成羣頌作人之
壽考璿璣廣運人文佐
壽域而俱昌玉燭常調奎壁拱
㣲垣而彌燦普天同慶士庶騰懽兹據署守道事巡道李
　　　成龍詳請前來所有感激懽忭輿情(臣/)不敢壅於
上聞理合代
　題稱謝伏乞
睿鑒施行
　　　奉天府府尹加一級(臣/)李濤謹
　題爲
皇仁浩蕩難名士子感戴無已籲請代
　題恭謝
天恩事據奉天府九屬舉貢監生員唐廷儀鐵如金等
　　　呈稱欽惟我
皇上
　統紹一中
　功高萬古
聖德廣被沐大造之生成文教攸隆歌太平之歲月兹
　　　康熙五十二年
特開
萬壽恩科日月光華久覩闢門之典風雲遭際更瞻曠
　　　世之恩從此集禮樂於三千共見菁莪布化抑
　　　且紀春秋於八百欣㸔蓂莢呈祥儀等才慚雁
　　　塔志切鵬程
綸綍自天喜常新之
聖治歡呼動地頌永固之
皇圖懇冀俯鑒輿情具題代達
宸聽等情前來(臣/)不敢壅於
上聞理合具題伏乞
皇上睿鑒施行
　　　巡撫浙江等處地方提督軍務兵部右侍郎兼
　　　都察院右副都御史帶理江寧巡撫印務(臣/)王
　　　度昭謹
　題為
聖壽萬年文治彌光於九有
皇恩特沛科名益盛乎八埏懇詳華祝微忱
　題謝賔興異數事據江蘇布政使司布政使金世揚
　　　詳稱據江蘇等屬舉人貢監生員朱士履范仁
　　　沛等呈稱士履等欣逢
　盛世幸際
　昌期久道化成咸荷
一人有慶闢門籲俊更瞻多士彚征兹惟康熙五十二
　　　年恭遇
皇上六十萬壽
　升恒遐祉綿寳厯於無疆
　仁壽永貞握璿圖而建極祝
聖久切躋堂之悃
　作人尤開壽考之科文星依
御宿以増輝歌騰棫樸南極竝奎躔而永煥澤徧菁莪
　　　從兹憶萬斯年長慶英賢入彀名言莫罄感頌
　　　維殷伏乞轉詳代
　題以逹輿情等因到司據此該本司布政使金世揚
　　　看得文垂天象微垣騰奎壁之光化育人才吉
　　　士比鳯凰之羽欽惟我
皇上
　至徳遐敷
　洪恩廣被時雍風動寰區久慶太平日升月恒來歳
　　　恭逢
大壽當
　禎符之協應
　頒曠典以掄才登賢書而頌
　九如瑞凝閶闔奮雲程而歌
　十有喜溢蓬瀛定例永垂奕世丕顯相應據呈轉詳
　　　伏候代
　題等情到(臣/)據此該(臣/)㸔得瑶樞恒朗萃萬年篤祜
　　　之祥蕋榜重開啟奕禩得人之慶欽惟我
皇上
　道隆千聖
　徳竝兩儀已治已安皥皥羣遊於
　舜日維仁維壽喁喁環舞乎
　堯天恭逢
皇上六十萬壽之昌期欽奉
俞㫖正誕加科之盛典禮闈選俊看花上苑而嵩呼鄉
　　　校拔尤握瑾計偕而封祝
　國楨倍植
　寳籙無疆宜乎多士之感頌
聖恩籲請代
　題恭謝也兹據布政使金世揚詳報前來(臣/)謹㑹同
　　　帶理總督印務江西撫臣郎廷極合詞代
　題伏乞
皇上睿鑒施行
　　　巡撫安徽寧池太廬鳯滁和廣等處地方提督
　　　軍務都察院右副都御史加四級紀錄八次(臣/)
　　　梁世勲謹
　題為
聖主壽考作人多士欣逢
　曠典懇賜代
　題恭謝
天恩事據安徽等十府州舉貢監生生員彭齡祝如山
　　　等呈稱我
皇上心傳洙泗徳茂唐虞雨露沛於九重普天動華封
　　　之祝文教敷於四海多士賡天保之章恭遇五
　　　十二年之寳厯欣逢
萬壽六十之昌期大沛
洪恩特開鄉會兩科億萬斯年永為定例此誠亘古所
　　　未聞巍巍
聖徳極盛難名縷縷輿情感深莫報謹連名具呈謝
恩伏望轉逹
宸聽等情到(臣/)欽惟我
皇上
　徳隆覆載
　化洽生成發賑蠲租無一夫不被
聖澤崇儒重道俾多士咸沐
殊恩恭逢
萬壽之昌期
特舉掄才之曠典十年増一試慶
壽考之作人四海悉同文開萬年之景運仰荷
皇恩之優渥羣欽
帝徳之高深兹據士子籲懇代
　題謝
恩(臣/)不敢壅於
上聞謹㑹同帶理江南江西總督印務江西撫臣郎廷
　　　極合詞具疏題逹伏乞
皇上睿鑒施行
　　　巡撫浙江等處地方提督軍務兵部右侍郎兼
　　　都察院右副都御史(臣/)王度昭謹
　題為普天仰
聖壽之仁多士樂同文之治公籲詳
　題代陳謝悃事據浙江布政使司布政使徐欐詳稱
　　　據杭處等十一府各屬舉貢監生生員李庚星
　　　包芝豫等連名合詞呈稱竊惟人才培於百世
　　　文運開於萬年自古為難於今特盛康熙五十
　　　二年恭逢
皇上六十萬壽
特㫖開科通行直省四海仰
　作人之化八垓誦
　壽考之章士子舒睂臣鄰拜手庚星等躬䝉
恩詔感激無涯懇請據情轉詳
　題謝等因由各府轉詳到司欽惟我
皇上
　功參化育
　道協清寧
　盛世文風廣被東西南朔
　熙朝雅化逺邁虞夏商周兹康熙五十二年恭遇
皇上六旬萬壽人文蔚起
聖朝慶得英才海宇歡騰多士悉登雲路永彰太平之
　　　有象共祝
　國運於無疆兹據各士子籲請前來所當轉詳
　題謝等因到(臣/)據此該(臣/)看得三年取士本一代之
　　　𢎞文
萬壽開科實千秋之特典
　恩覃士類慶溢儒林欽惟我
皇上
　聖神文武
　博厚髙明
　五十一年之化澤旣周被乎兆民
六旬萬壽之恩光又先施於多士厯逢癸巳
特㫖開科試舉春秋通行直省國楨藉國本以長培奎
　　　曜附庚躔而竝燦宜多士感頌無疆而籲請
　題謝也兹據布政使徐欐詳報前來理合恭疏代
　題伏乞
皇上睿鑒施行
　　　巡撫湖廣等處地方提督軍務都察院右副都
　　　御史加五級降一級又降二級留任(臣/)劉殿衡
　　　謹
　題為
聖壽同天地無疆人文與星雲竝煥羣沐作人盛化謹
　　　請恭謝
天恩事據布政使司布政使李錫詳稱據武漢黄安徳
　　　荆襄鄖八府屬舉人貢監生生員蔣天柱孫昌
　　　運等呈稱伏惟貞元際㑹太和保合於九州道
　　　學昌明雅化昭垂於千古蓋上有
仁壽之主則禮樂綿長下闢俊乂之門斯人文蔚起慶
　　　升恒之日月喜遭際於風雲康熙五十二年恭
　　　逢
皇上六旬正誕繞萬歳之瓊枝共見峩峩髦士上千秋
　　　之金鑑欣看濟濟鵷班乃猶博採旁搜惟恐遺
　　　賢於草野崇儒重道必期登俊於
　廟廊爰開
萬壽之科用著千秋之例由京畿以迄千八百國中外
　　　均霑自周甲而至億萬斯年天人叶應此真亘
　　　古難逢之
　盛典實
聖世特沛之𢎞恩也柱等草茅下士樗櫟庸材聞
綸綍之自天末由九叩惟歡呼之匝地願祝三多伏祈
　　　俯采輿情代請
　題逹等情到司欽惟我
皇上
　功隆宇宙
　徳冠古今樂育菁莪久闢賢闗以籲俊栽培杞梓尤
　　　徴壽考之作人兹當康熙五十二年恭遇
皇上六旬萬壽
特允開科彚春華秋實以同登仰壽海福山而齊祝歡
　　　騰九有喜溢三湘理合據情呈詳伏乞俯賜代
　題等情呈詳到(臣/)欽惟我
皇上
　道洽三才
　恩敷九有
　功德邁百王而上
　文章集羣聖之成重道崇儒四海慶休明之治興賢
　　　造士普天沐化育之仁疊䝉廣額
　鴻慈久被右文
　雅化兹於康熙五十二年恭逢
皇上六旬萬壽特下
絲綸之命允開鄉㑹之科十載加行萬年為例斯真
聖朝獨舉之曠典亘古未有之
殊恩也從此作楨作幹永綿厯服於無疆為拜為颺長
　　　奉
天顔之有喜兹據布政使李錫詳懇
　題謝前來(臣/)敢不據實上
聞謹㑹同督臣鄂海具疏代
　題恭謝
天恩伏乞
皇上睿鑒施行
　　　巡撫偏沅等處地方提督軍務兼理糧餉都察
　　　院右副都御史降三級留任(臣/)潘宗洛謹
　題為
聖主萬壽無疆人文千載竒遇恭謝徧錫
隆恩謹請轉陳微悃事據湖南長靖等九府州屬舉人
　　　貢生監生生員李天柱沈鏞等呈稱伏惟金甌
　　　鞏固九紘祝
聖壽無疆玉厯綿長萬國慶人文丕振漸仁摩義治以
　　　悠逺而化成説禮敦詩士因教養而蔚起固已
　　　菁莪竝育久見茅茹彚征兹康熙五十二年恭
　　　遇
皇上萬壽正誕繞樞紫電瑞叶飛龍煥日長虹輝聯苞
　　　鳯迺因非常之慶得邀
異數之加爰開鄉㑹兩科竝及中外各省碧桃浪煖快
　　　看鱣鮪飛騰丹桂風高疊見鵷鸞翀舉從此朝
　　　皆髦士抑亦野鮮遺賢冀北空羣賞在牝牡驪
　　　黄之外斗南拔萃收來楩楠杞梓之材秦中本
　　　是帝王都勿歎蒹葭霜露洛邑由來天地合羣
　　　歌鐘鼓辟雍鄒魯之芹藻長新鄘邶之榛苓不
　　　作五瀦學海湧萬斛之珠璣三峽詞源挾九天
　　　之風雨廬阜之精英欲降豫樹翻風錢塘之間
　　　氣重浮江潮吼月鯨波滄海寧餐火棗於蓬萊
　　　鳥道滇黔豈折露葵於空谷同人文於四海雲
　　　漢為章舉
曠典於十年莊椿常茂柱等跧伏南隅心依
北極自
天渙號早知壽考作人匝地鳴歡樂附思皇多士但以
　　　輿情鼓舞難逹
天閽伏乞繕疏敷陳獲通
宸陛行見洞庭浩蕩永祈河清海晏之休衡嶽嵸嶐長
　　　慰華祝嵩呼之願矣等因到(臣/)欽惟我
皇上
　功超千聖
　徳邁百王
恩膏久洽乎羣倫教育益深於多士軫念人才難得更
　　　令茅茹彚征欣逢康熙五十二年
皇上萬壽正誕特開鄉㑹兩科自兹億萬斯年永為定
　　　例
綸音徧布士氣奮揚將見人文蔚起齊祝
聖壽之無疆俊乂咸登共贊
皇圖之悠久兹據舉貢生監等呈請具
　題前來事關輿情感戴不敢壅於
上聞(臣/)謹㑹同督臣鄂海恭疏代謝
聖恩伏乞
皇上睿鑒施行
　　　巡撫江西等處地方兼理軍務都察院右副都
　　　御史加四級降一級(臣/)郎廷極謹
　題為恭逢
萬壽加科共慶千秋曠典公懇詳請特疏具
　題以謝浩蕩之
皇恩以祝綿長之
聖壽事據江西布政使司布政使傅澤淵詳稱據南昌
　　　等十三府屬舉人貢監生員萬物覩郭文正等
　　　呈稱欽惟
皇上聖教𢎞敷
天恩覃被千百國之人才蔚起億萬年之文運日隆兹
　　　惟康熙五十二年恭遇
皇上六十萬壽瑞叶升恒祥徴清晏際此非常之慶
特頒異數之恩爰於二月内開
萬壽鄉科於八月内開
萬壽㑹科嗣後毎遇十年
皇上萬壽正誕即加一科億萬斯年永為定例物覩等
　　　忻遇太平
　盛典欲申感激微忱為此連名具呈公籲轉詳
　題逹庶使士子塗歌巷舞之誠上徹
　宸聽益見
　聖朝地厚天高之德徧愜輿情敬謝有加靡已之
　皇恩䖍祝悠久無疆之
　聖壽等因轉詳到(臣/)欽惟我
　皇上
　　學邃聖神
　　心參化育
　　治功廣運配行健以無疆
　　德教遐敷體至誠而不息四海慶昇平之治蕩蕩巍
　　　　巍三呼歌福祚之長熙熙皥皥日星雲漢天開
　　　　炳蔚之華棫樸菁莪士際休明之盛兹康熙五
　　　　十二年恭遇
　皇上六十萬壽惟
天祐
　聖齊景福於升恒惟
　帝作人潤
皇猷於黼黻
俯俞羣願
特沛殊恩俾一歳而竝行鄉㑹科均霑
聖澤越十年而一舉億萬齡永作成模自此輿情鼓舞
　　　統八方九有而愛戴咸周
聖厯綿延偕地久天長而文風遐播(臣/)躬逢隆盛心切
　　　歡欣兹者(臣/)所屬地方舉貢監生生員萬物覩
　　　等感
聖徳之洪敷冀㣲忱之上逹沐
恩如水與彭蠡以俱深戴
徳如山偕廬峰而比重歡聲雷應千里皆同衆志葵傾
　　　三霄不逺懐文而至皆願瞻
天子之光載筆而來惟咸祝
聖人之壽兹據布政使傅澤淵詳請具
　題前來理合恭疏代
　題伏乞
　皇上睿鑒施行
　
　
　
　
　
　
　
　
　
　
　
　
　
　
萬壽盛典初集卷三十四
　欽定四庫全書
萬壽盛典初集卷三十五
　　恩賚六(開科三/)
　　　　巡撫福建等處地方提督軍務都察院右副都
　　　　御史(臣/)覺羅滿保謹
　　題為
　聖壽無疆
　皇仁廣被懇疏代
　　題恭謝
　天恩事據福建布政使司布政使金培生詳稱據闔省
　　　　鄉紳鄭開極舉人貢生監生生員鄭仁陳嘉誠
　　　　等呈前事内稱欽惟我
　皇上
　　功高九有
　　徳協三才謨烈開天玉帛來雕題漆齒勲華炳日聲
　　　　名極瀚海流沙造士右文學校普菁莪之化崇
　　　儒重道黌宫興棫樸之歌五十載海晏河清共
　　　戴
太平天子億萬年日升川至爭祝
有道聖人兹康熈五十二年恭遇
萬壽正誕
特加鄉㑹恩科多士嵩呼萬方雀躍真千古未有之竒
　　　逢實萬世僅覯之
　曠典也(極/)等跪讀
恩綸曷勝歡忭伏念(極/)等幸生
　盛世適際昌期沭
聖化之煦濡三多是祝被
皇恩之浩蕩萬禩常新合情籲懇具
　題代謝
天恩俾海嶠儒生得露葵忱於
　鳯闕全閩下士獲通蕪悃於
　螭坳等情到司據此該本司布政使金(培生/)看得世
　　　際昇平慶康熙於九域時逢泰運躋
仁壽於萬年粤稽虞帝作人爰奏薰風之治周王壽考
　　　聿昭雲漢之章欽惟我
皇上
　徳配清寜
　壽同河嶽旁求俊乂稱有道之昌期掄拔英才頌無
　　　疆之瑞應兹康熙五十二年恭遇
皇上萬壽正誕
允直省士子之請開
萬壽鄉㑹之科普天共慶文光射斗宿之區多士同春
　　　瑞氣拱紫垣之曜理合據呈轉請代
　題陳謝等因到(臣/)欽惟我
皇上
　稽古右文
　體元建極
聖神廣運乾坤符悠久之徴
壽考作人日月動光華之照
　化溥於詩書禮樂薄海同風
　頌興於棫樸菁莪敷天徧徳南金竹箭爭呈珍異於
　王家威鳯祥麟共效羽儀於
　盛世乃
帝壽方増之㑹正人文大啟之時
　寶厯無疆初應
　昌期於周甲
聖人有道預頒
　異數於寰區
特俞多士之嵩呼爰舉兩闈之
　曠典自今伊始永作成規毎遇十年用加一次春風
　　　省院鹿鳴高協笙簧秋雨容臺雁塔爭題姓氏
　　　緬兹率土共沐
恩波惟此全閩尤涵
聖澤玉藴羣峰之表九曲朝輝珠懐環海之中十洲宵
　　　媚從此日升川至三台常拱於
北辰鳯起蛟騰五緯恒昭於南極既據布政使金培生
　　　詳懇代
　題前來(臣/)不敢壅於
上聞謹㑹同閩浙總督(臣/)范時崇合詞代
　題恭謝伏乞
皇上睿鑒施行
　　　巡撫山東等處地方督理營田兼理軍務都察
　　　院右副都御史加五級(臣/)蔣陳錫謹
　題為
聖主壽考作人曠典歡騰多士懇賜代
　題恭謝
天恩以逹輿情事據濟兖東青萊登六府舉貢監生員
　　　李壽彭李仁壽等呈前事内稱欽惟我
皇上
　徳協清寧
　道隆今古聲靈赫濯闢百王未闢之封疆政教光昌
　　　興千古未興之禮樂五十載虞門四闢籲俊無
　　　方數十科周制三升登賢有路固已江蘭湘芷
　　　無非
王者之香荷版投綸盡是
聖人之佐兹五十二年恭遇
皇上六旬萬壽
　國慶舒長會風虎雲龍而類聚士歌仁壽萃岡陵松
　　　柏以駢臻
特沛洪恩於二月鄉試八月會試凡遇
萬壽正誕即加一科億萬斯年永為定例桃花浪暖湧
　　　出千層桂子香清飄來萬里
一人參三才而竝永綿厯無疆多士應一徳之旁求瞻
　　　顔有喜萟林慶溢舉頭見五色之雲朝士感深
　　　拜手進九如之頌壽彭等獲生齊魯教久被乎
　　　杏壇喜近雲霄恩先霑乎
　楓陛禮隆闕里欣瞻
　鑾輅之遥臨念切民依數沐
恩綸之下沛昨秋廣額已慶連茹來歳増科更欣樂育
　　　沐
𢎞膏於無已蕩蕩難名際泰運之極隆巍巍莫贊得名
　　　得壽但有詠歌寖熾寖昌尤深抃舞為此具呈
　　　恭謝伏乞代
　題等情到(臣/)欽惟我
皇上
　功高湯武
　徳邁唐虞重道崇儒率土仰光華之治右文稽古普
　　　天霑教育之恩恭逢
聖壽昌期
特舉掄才曠典毎十年而增一試開億萬禩
壽考之長以一歳而試兩科萃十五省人文之盛
帝徳與天同運
皇猷如日初升朝野騰歡儒林動色兹據闔省士子籲
　　　懇代為
　題謝(臣/)不敢壅於
上聞(臣/)謹會同學臣陳恂合詞具
　題伏祈
皇上睿鑒施行
　　　巡撫山西太原等處提督雁門等關軍務兼理
　　　雲鎮都察院右副都御史加四級(臣/)蘇克濟謹
　題為呈請代
　題恭謝
皇恩事康熙五十一年六月初三日據闔省舉貢生員
　　　劉璋等呈稱欽惟我
皇上
　道冠古今
　徳參天地
　體乾行而出治逺過周厯千年
　本離照以崇文快覩虞門四闢固已人登壽域普天
　　　共效嵩呼世躋春臺率土齊霑
帝澤矣乃六十年之景運方地久而天長十五國之人
　　　文復雲蒸而霞蔚
特允章縫之請遂
頒渙汗之音
曠典𢎞開
恩綸廣沛設特科於制科之外搜竒士於多士之中從
　　　此臺敞黄金明月與夜光竝進班聯玉笋鳯毛
　　　兼麟角齊收二月桃花翻同丹桂中秋紅葉疑
　　　是杏林璋等久沐
殊恩彌深歡忭欣逢
異數愈切頌揚但草野微忱無由上逹伏懇俯准輿情
　　　代
　題恭謝庶億萬斯年長沐菁莪之化而八千為歳永
　　　來嵩嶽之呼矣等情到(臣/)欽惟我
皇上
　與天同運
　如日方升奮武揆文
聖教誕敷於四海崇儒重道
宸章光耀於萬方兹康熙五十二年恭遇
皇上六十萬壽華封有祝厯服無疆特行鄉會兩科用
　　　彰太平盛事嗣後毎遇十年
皇上萬壽正誕即加一科永為定例此真千古未有之
曠典也
恩綸到晉通省士子無不歡忭踴躍感激
皇恩浩蕩欣瞻
聖壽升恒紛紛具呈公請代
　題恭謝
天恩前來(臣/)不敢壅於
上聞謹會同學臣孔尚先合詞具
　題伏乞
皇上睿鑒施行
　　　巡撫河南等處地方提督軍務兼理河道兵部
　　　左侍郎兼都察院右副都御史加四級(臣/)鹿祐
　　　謹
　題為
萬壽之特科肇舉多士之欣戴彌深恭疏代
　題叩謝
天恩事據河南通省紳士原任吏部尚書宋犖工部侍
　　　郎李元振内閣學士兼禮部侍郎張榕端舉人
　　　貢監生員閆式鑛李永福等呈為
萬年之曠典特加九土之士心齊奮敬懇代
　題恭謝
天恩事欽惟我
皇上
　化成久道
　時際文明舜日方長咸慶䕫龍為佐商霖是用益賡
　　　仁壽無疆民務農桑賀昇平者由中及外士陶
　　　禮樂沐教育者軼後超前尺璧寸珠搜羅徧夫
　　　四海春華秋實採掇及於兩河兹康熙五十二
　　　年恭遇
萬壽聖誕
特賁恩綸於二八月舉行鄉會試嗣後毎遇十年
萬壽正誕即加一科永為定例
隆恩溥浹多士歡騰犖等實感
高深未能報荅惟願
聖壽彌增於有永
皇圖鞏固於無窮伏乞恭疏代謝
天恩等情又據各司道據呈轉詳到(臣/)欽惟我
皇上
　如日之升
　與天無極綜文武聖神之盛
　徳邁百王合位禄名壽之全
　躬膺多福
　徽音久著載歌棫樸之作人
　純嘏常新咸喜梧桐之鳴鳯
聖澤徧敷雨露特加殊渥於八荒庶士齊奮風雲愈固
　　　太平於萬載
恩綸大渙士子歡呼仰戴如天感激無地理合恭疏
　題報伏乞
睿鑒施行
　　　巡撫陜西等處地方贊理軍務都察院右副都
　　　御史加三級紀録十三次(臣/)永泰謹
　題為
聖主萬壽無疆人文千載竒遇籲請代
　題恭謝
天恩事康熙五十一年七月二十五日據西延鳯漢興
　　　五府州屬舉貢監生生員周延壽朱輔煌等呈
　　　稱竊惟陜西鄙處邊陲去京遥逺前者䝉
恩給種哀鴻興還集之思嗣後
賜復蠲租庶類有樂胥之慶由是風氣蒸蒸而日上人
　　　文蔚蔚而改觀户禮樂而家詩書樂辟雍而聞
　　　鐘鼓五十二年值我
皇上萬壽正誕宏開鄉㑹恩科四海英流共切二天之
　　　戴三秦逺地亦邀一視之仁久道化成望天章
　　　而歌雲漢百年必世頌棫樸而詠菁莪從此毎
　　　遇十年思皇驤首於王路恭逢
萬壽羣英雲集於
天家多士一心食徳敢忘圖報
君門萬里下情無以上陳伏乞俯賜
　題謝以逹輿情等因到(臣/)據此欽惟我
皇上
　徳竝高深
　功同化育
　太平至治開萬年有道之祥
　異數掄才彰
壽考作人之盛惟兹康熙五十二年恭逢
皇上六十正誕普天同慶
　曠典特行十五省邀破格之
　𢎞恩億萬載垂無疆之定例從兹周楨益茂士林竝
　　　效
　嵩呼舜壽無疆臣庶咸思
　華祝兹據士子合詞呈懇
　題謝又據布政使魏圖布按察使薩穆哈㑹詳前來
　　　(臣/)不敢壅於
上聞謹繕疏代
　題伏乞
皇上睿鑒施行
　　　巡撫甘肅寧夏臨鞏等處地方贊理軍務兼理
　　　茶馬都察院右副都御史加二級(臣/)岳拜謹
　題為
萬壽𢎞作人之化重熙沐千載之
恩公籲代
　題以伸謝悃事康熙五十一年七月十八日據甘肅
　　　寧夏平慶臨鞏舉人貢監生員吳郡尹誥等呈
　　　稱竊郡等生長西陲遭逢
　盛世横經負耒安耕鑿而戴
　堯天吹雅歌風樂昇平而遊
　舜日自荷頻年廣額士氣罔不奮揚驟聞來歲賔興
　　　奎宿因而倍煥欽惟
皇上文武聖神固已東漸西被禄位名壽宜其地久天
　　　長爰於明年二月特開鄉試八月特開㑹試陶
　　　成造就凡成人小子靡不眉宇飛揚教養涵濡
　　　即老生宿儒亦各神情鼔舞況垂為定例永逺
　　　遵行自十載而至億萬載
聖壽遐昌由一科而加數十科人才輩出此真
　盛世之殊恩亘古所僅見者也所有感謝下情乞祈
　　　上逹
天聽等情到(臣/)據此欽惟我
皇上
聖學如天
皇猷炳日建中表極八埏文命覃敷詣聖入神億載光
　　　華茂著崇黌儒以重道澤及前賢
親廷試以掄才恩流多士康熙五十二年恭逢
皇上六十萬壽正誕之辰特行鄉㑹兩試嗣後毎遇十
　　　年即加一科億萬斯年永為定例斯誠太平盛
　　　典千秋曠事也兹據闔省士子感激
皇恩環集(臣/)署歡欣抃躍望
　闕叩首齊祝
萬壽無疆并具呈懇請代謝出自真誠理合恭疏代
　題以
聞
　　　巡撫廣東等處地方提督軍務兼理糧餉都察
　　　院右副都御史(臣/)滿丕謹
　題為恭謝
天恩代逹輿情事康熙五十一年八月初三日據鄉紳
　　　鄭際泰等舉貢監生生員何有畧等呈為
萬壽開科千古竒遇士民感沐
殊恩懇請代
　題恭謝事竊惟三年取士乃國家之常經一道同風
　　　實帝王之盛治何幸干支癸巳之歳正值
皇上花甲之周
特設恩科欣逢
　曠典沛澤倍深於雨露作人實冠於古今
萬壽無疆已増十五省太平之象
一人有慶自綿億萬年
壽考之科仰五嶽之峯難形
　厚徳測八溟之水莫罄
　深恩泰等身際唐虞恩霑覆冒擬申封祝莫罄輿情
　　　懇祈俯准下悃代逹
宸聽等情到(臣/)欽惟我
皇上
　學貫古今
　功同覆載崇儒重道六十載之文運彌新
壽考作人億萬年之科名特設不惟宫牆多士欣逢
　曠典之加而且草野遺賢羣仰
聖朝之化兹據紳衿等趨赴省城踴躍歡呼焚香叩首
　　　環(臣/)衙門懇請代
　題恭謝
天恩(臣/)謹㑹同兩廣總督(臣/)趙𢎞燦合疏具
　題伏乞
皇上睿鑒施行
　　　巡撫廣西等處地方提督軍務兵部左侍郎兼
　　　都察院右副都御史加三級(臣/)陳元龍謹
　題為
天厯無疆人文有幸謹據輿情代
　題恭謝
皇恩上祝
聖壽事欽惟我
皇上
　治邁唐虞
　道綜洙泗
　文思光被歴五十餘載之漸摩
　徳化覃敷開億萬斯年之樂育
　昇平既久戸盡絃歌
　作養恩深人知磨礪所以山陬海澨皆率教於詩書
　　　即使蠻土洞獠亦回心於禮義欣逢
聖主之在御共慶
壽考之作人亘古以來未有盛於
　今日者也(臣/)於本年六月初一日准禮部咨文内開
　　　康熙五十二年恭遇
皇上萬壽正誕照順治丙戌科通行鄉試己亥科特行
　　　㑹試之例於二月内舉行鄉試八月内舉行㑹
　　　試嗣後毎遇十年
皇上萬壽正誕即加一科永為定例仰荷
俞㫖通行等因(臣/)即出示曉諭并檄布政司轉行各府
　　　州縣徧行曉諭俾逺方士子早聞
　曠典共戴
殊恩隨有桂林府屬貢監生員唐時儒等歡呼環繞呈
　　　稱廣西地最僻逺人皆樸陋邇年仰䝉我
皇上撫綏澤溥作養恩深讀書之士漸多觀光之念頗
　　　切今年㑹試廣西於中式一名之外復䝉
欽賜進士一名逺方聞之無不踴躍思奮兹明年二月
　　　又䝉
特恩開科從此蠻烟瘴雨之鄉漸覩棫樸菁莪之盛不
　　　覺歡聲動地惟願
聖壽齊天但感激下情無由上逹懇乞代
　題等情續據布政使黄國材詳稱據桂平慶梧潯栁
　　　太思南等府申據各屬士子具呈籲請代
　題恭謝
天恩等情到(臣/)該(臣/)看得遐方慕化慶
　文治之彌隆率土呼嵩綿
　寳厯於莫量似此羣情歡忭不敢壅於
上聞理合據實具疏代
　題伏乞
皇上睿鑒施行
　　　提督四川等處學政翰林院編修加一級(臣/)王
　　　誥謹
　奏為恭逢
萬壽開科普天頂祝懇請
　題謝以逹輿情事康熙五十一年七月初八日據通
　　　省舉人貢監生員趙瑄李正茂等呈前事呈稱
　　　竊惟
　北辰瞻文教覃敷
　南極偕奎光並永恭惟我
皇上
　聖神文武
　濬哲欽明風動時雍薄海沛昇平之澤禮明樂備遐
　　　陬均陶淑之仁乃者
壽域𢎞開共效升恒之頌
恩膏廣被務羅廊廟之材歌革鹿於春風杏林艷發宴
　　　瓊林於秋月桂樹香飄萬口歡騰多士重霑
　化育一時傳布九圍仰慶
　岡陵懇乞俯察輿情代疏
　題謝等情到(臣/)欽惟我
皇上
　文明御世
　仁壽承天統萬國之衣冠道翔化洽萃百王之禮樂
　　　治定功成猶乘萬幾之餘
特闡五車之藴
宸章璀璨布家絃戸誦之書
睿鑒精微啓内聖外王之學彚征連茹四海恭際
　昌期
壽考作人
三殿新頒
　曠典凡兹多士悉荷
恩榮况屬邊陲彌深愛戴從此卜年卜世永垂選士之
　　　規為春為秋盡效封人之祝矣理合繕疏代
　題伏乞
皇上睿鑒施行
　　　巡撫雲南兼建昌畢節等處地方贊理軍務兼
　　　督川貴兵餉都察院右副都御史加七級(臣/)吳
　　　存禮謹
　題為
聖主當
萬壽之昌期多士沐千秋之
　曠典呈懇代
　題恭謝
天恩事據通省舉貢監生生員熊載趙璽等合詞呈稱
　　　伏遇我
皇上握乾符而御世秉離照以當天
　文德敷於八荒
　令典垂之奕禩𢎞開
　壽域配天地而無疆特沛
　恩波詠菁莪而不息桃花浪暖羣霑蕋榜之春桂子
　　　香清分錫紅綾之餠自此祥徵雲漢長庚炳耀
　　　於層霄行看光射斗牛奎壁騰輝於東井載等
　　　邊荒下士久沐深仁聞命自天感深率土伏乞
　　　俯念微誠恭疏具
　題恭謝
皇恩等因到(臣/)欽惟我
皇上
　聖神立極
　覆載同符
帝徳當陽萬國祝齊天之壽
皇猷煥日千年頌毓聖之祥欣當華渚之期
特舉闢門之典
　堯齡益茂沛膏雨於乾坤
　舜旦增華普文明於宇宙真從來所未有千古所難
　　　逢自此東西南朔之人益鼓忠孝尊親之志願
　　　歌
聖壽同地久而天長爭祝
皇圖並川深而嶽永謹㑹同雲貴督臣郭瑮合疏具
　題伏乞
睿鑒施行
　　　巡撫貴州兼理湖北川東等處地方提督軍務
　　　都察院右副都御史加三級(臣/)劉䕃樞謹
　題為萬邦欣
聖壽之方升多士感
皇仁之誕被仰祈
　題逹恭謝
天恩事據貴州布政使司布政使遲炘詳稱據貴州闔
　　　屬紳衿萬民欽王萬年等呈稱欽惟我
皇上
　德叶乾坤
　功侔日月厚生正德躋編氓於仁壽之安重道崇儒
　　　迪髦士於文明之盛蓋王者鍾靈而出宜集慶
　　　夫三多况聖人㧞萃以生必化隆乎九有曩者
　　　格中破格青衿已廣棘院之名科外設科白衣
　　　亦直玉堂之署猶復特恢解額大啓賔興洵乎
　　　普天咸頌昌期僻壤亦欣文治矣兹值
元辰之初度猶䝉
恩詔之𢎞頒浪暖桃花看俊造龍門早躍香飄桂子喜
　　　英才鴈塔聯標由首善以迄遐荒並邀
　曠典自周甲以臻萬禩長荷
殊恩民欽等幸際
　休明躬承
　雅化縱黔山小草難同楩梓以爭榮而富水纖鱗亦
　　　附蛟龍而思奮既幸觀光有路曷禁華祝惟誠
　　　伏懇俯念輿情轉請
　題逹等因到(臣/)據此該(臣/)看得惟天帲冒九州霑茂
　　　育之仁如日照臨萬物切升恒之慶既久道之
　　　化成自人文之蔚起雲蒸豹變永作
　國家之楨連茹彚征常收梁棟之用自此
萬壽無疆日見人文丕振不惟十五省歡呼踴躍沐化
　　　雨與春風固應億萬年沐浴詠歌慶天長與地
　　　久矣謹恭疏代
　題伏乞
皇上睿鑒施行
　　　總理糧儲提督軍務巡撫江寧等處地方都察
　　　院右僉都御史(臣/)張伯行謹
　題爲恭逢
萬壽昌期等事該(臣/)看得久道化成四海荷
一人有慶闢門籲俊八埏頌
萬壽無疆崇文旣
特設巍科重武亦並頒
　曠典欽惟我
皇上
聖教𢎞敷
帝謨廣運恭遇
楓宸六十之寶厯載抜干城欣占
黼座億萬之璿籌永開蕋榜從此科名展綵皆由
壽考作人宜乎士子弁兵莫不呼嵩抃舞環請代謝
天恩也兹據布政使金世揚詳報前來相應恭疏代
　題伏乞
皇上睿鑒施行
　　　廵撫山東等處地方督理營田兼理軍務都察
　　　院右副都御史加五級(臣/)蔣陳錫謹
　題爲
聖壽之洪恩普徧武科之
　曠典宏開公籲代
　題以申嵩祝事據濟兖東青萊登六府武舉王永祥
　　　等武生張壽昌等呈稱我
皇上
　道冠百王
　德隆五帝恭逢五十二年
皇上六十大慶各省武生准於四月鄉試武舉十月㑹
　　　試
皇猷重道鄉與㑹一歲兼行
壽考作人文與武兩途並進
　曠典垂爲定例長歌
萬壽無疆遐方悉荷
殊恩羣頌
一人有慶愚賤下忱無由上逹伏懇代
　題等情到(臣/)欽惟我
皇上
　功髙千古
　學貫三才
文德覃敷率土沐光華之盛
天威休暢遐方仰耆定之勲恭遇
萬壽昌期
特舉掄才
　曠典毎十年加增一科合文武永爲定例巍巍
帝德𢎞開萬年登進之階蕩蕩
聖恩永宣壽考作人之化
聖德與天而同運
皇猷如日之初升朝野騰歡旂常動色兹據闔省武舉
　　　武生紛紛環繞(臣/)署籲請代爲
　題謝(臣/)不敢壅於
上聞謹㑹同學臣陳恂合詞具
　題伏乞
皇上睿鑒施行
　　　巡撫河南等處地方提督軍務兼理河道兵部
　　　右侍郎兼都察院右副都御史加五級(臣/)鹿祐
　　　謹
　題爲
萬壽開科
　曠典疉沛紳士弁目感戴彌慇謹公請代
　題叩謝
天恩事據武舉趙元璧武生杜進才等呈稱欽惟
皇上
　文徳覃敷
　武功赫濯車書徧於萬國懐德者無不畏威聲教訖
　　　於九圍瞻雲者皆思就日先文後武大開籲俊
　　　之門一視同仁再舉賔興之典兹康熙五十二
　　　年恭逢
皇上萬壽正誕
特沛恩綸於四月十月舉行武鄉㑹試嗣後毎遇十年
萬壽正誕亦照文塲之例即加一科
隆恩溥浹士子歡騰璧等感戴
髙深無由報稱謹焚香頂祝惟願
聖壽彌增
皇圖永固伏乞俯鑒輿情恭疏代
　題叩謝
皇恩等情到(臣/)欽惟我
皇上
　文教覃敷
　武功赫濯崇儒重道屢廣科名明目達聰𢎞開籲俊
　　　旣棫樸之兼收恩流魚麗復韜鈐之並進澤沛
　　　　兔罝越十載而一行歴萬年以為例是以
　恩綸下賁歡騰騏驥之林
　盛典方頒喜溢赳桓之隊旣據各呈請
　　題謝前來(臣/)不敢壅於
　上聞理合恭
　　題代謝伏乞
　皇上睿鑒施行
　
　
　
　
　
　
　
　
萬壽盛典初集卷三十五
　欽定四庫全書
萬壽盛典初集卷三十六
　　恩賚七(賞兵一/)
　　　　康熙五十二年三月十八日
　萬夀覃恩詔給八旗䕶軍校前鋒及䕶軍各一年錢糧
　　　　撥什庫披甲人各半年錢糧外省駐防兵亦照
　　　　此例其曽効力行間年老閒住者均加
　恩賜
　　　　户部欽奉
　恩詔銀庫賞給銀數
　　　　一鑲黄等八旗都統咨取每月五兩錢糧覺羅
　　　　䕶軍等每名各賞一年銀六十兩每月四兩錢
　　　　糧䕶軍等并䕶軍校每名各賞一年銀四十八
　　　　兩每月三兩錢糧漢䕶軍等每名各賞一年銀
　　　　三十六兩每月五兩錢糧覺羅阿敦梅倫等每
　　　　名各賞半年銀三十兩每月四兩錢糧撥什庫
　　　等每名各賞半年銀二十四兩每月三兩錢糧
　　　披甲等每名各賞半年銀十八兩每月二兩錢
　　　糧􁮡匠撥什庫等每名各賞半年銀十二兩每
　　　月二兩錢糧歩甲撥什庫外郎拜湯阿等每名
　　　各賞半年銀十二兩每月一兩七錢錢糧匠人
　　　等每名各賞半年銀十兩二錢每月一兩五錢
　　　錢糧歩甲等每名各賞半年銀九兩每月一兩
　　　錢糧拜湯阿等每名各賞半年銀六兩每月八
　　　錢錢糧鞭子人等每名各賞半年銀四兩八錢
　　　每月五錢錢糧閒散人等每名各賞半年銀三
　　　兩
　　　　共賞給銀二百五十六萬三千五百三十兩
　　　一武備院咨取每月一兩錢糧沙河氊匠等每
　　　名各賞半年銀六兩
　　　　共賞給銀一千五十六兩
　　　一鑾儀衞咨取鑲黄等三旗每月二兩五錢錢
　　　糧校尉大鼓手大等每名各賞半年銀十五兩
　　　每月二兩錢糧校尉鼓手等每名各賞半年銀
　　　十二兩每月二兩錢糧請轎民校尉等每名各
　　　賞半年銀十二兩每月五錢錢糧七所執
　駕民校尉等每名各賞半年銀三兩
　　　　共賞給銀一萬二千八百一兩
　　　一太僕寺咨取每月一兩錢糧左右兩翼馬羣
　　　固山大阿敦大梅倫阿敦人等每名各賞半年
　　　銀六兩
　　　　共賞給銀一萬一百八十二兩
　　　一慶豐司咨取每月一兩錢糧牛羊羣阿敦人
　　　等每名各賞半年銀六兩
　　　　共賞給銀八十四兩
　　　一上駟院咨取每月一兩錢糧馬駝羣阿敦人
　　　等每名各賞半年銀六兩每月二兩錢糧上都
　　　逹布遜諾爾馬駝羣逹里岡艾馬駝羣阿敦大
　　　　梅倫阿敦人等每名各賞半年銀十二兩每月
　　　　一兩錢糧阿敦大梅倫阿敦人等每名各賞半
　　　　年銀六兩每月二兩錢糧醫生等每名各賞半
　　　　年銀十二兩
　　　　　共賞給銀一萬八百八兩
　　　　一盛京户部咨取
　　盛京
三陵并盛京等處撥什庫拜湯阿兵丁等
　　　　　共賞給銀三十五萬兩
　　　　一查哈喇等處每月二兩錢糧䕶軍等并䕶軍
　　　　校每名各賞一年銀二十四兩每月二兩錢糧
　　　　撥什庫拿賊兵丁等每名各賞半年銀十二兩
　　　　每月一兩錢糧披甲鐡匠并䝉古閒散人等每
　　　　名各賞半年銀六兩每月五錢錢糧受傷閒散
　　　　䝉古等每名各賞半年銀三兩
　　　　　共賞給銀六萬三百五十七兩
　　　户部欽奉
恩詔縀疋庫支給曽効力年老人等總數
　　　一滿洲兵丁原曽披甲効力并年老告退人等
　　　共二千五十一名每名各賞山西生絹一疋三
　　　線白布三疋
　　　　共賞給西絹二千五十一疋三線布六千一
　　　　百五十三疋
　　　户部為欽奉
恩詔事康熙五十二年三月十八日
恩詔内開一昔年存亡之秋在在用兵朕所親歴今雖
　承平而武備不可不謹故時加訓練八旗兵丁盡已
　精鋭茲特大沛恩賜䕶軍校前鋒及䕶軍各賞給一
　年錢糧撥什庫披甲人各賞半年錢糧外省駐防之
　兵亦照此例欽此相應行文直𨽻各省督撫将軍将
　　　實在駐防兵丁查明動用現貯司庫銀兩遵照
恩詔賞給務使各人均霑實惠仍将動用錢糧并兵丁
　　　數目造冊報部可也
　　　一直𨽻保定等十九處駐防撥什庫披甲兵共
　　　二千一十一名各賞給半年錢糧
　　　　共賞銀二萬九千三百三十四兩
　　　一江南駐防八旗撥什庫三百三十六名每名
　　　半年銀十八兩披甲兵三千六百六十四名每
　　　名半年銀十二兩
　　　　共賞銀五萬十六兩
　　　一京口駐防八旗撥什庫四百二名馬兵一千
　　　五百九十八名歩兵一千名砲手六名隨旗當
　　　差民砲手三十四名銅匠藥匠四名戈什哈三
　　　名弓匠鐡匠十六名
　　　　共賞銀三萬三千五十四兩
　　　一浙江駐防八旗撥什庫三百九十二名披甲
　　　兵二千八百八名
　　　　共賞銀四萬七百五十二兩
　　　一湖廣荆州駐防八旗小撥什庫三百三十六
　　　名披甲兵三千六百六十四名
　　　　共賞銀五萬零一十六兩
　　　一福建駐防撥什庫披甲馬歩兵丁二千四十
　　　二名
　　　　共賞銀二萬二千七百六十兩
　　　一山東徳州駐防撥什庫三十四名披甲兵三
　　　百三名匠人四名
　　　　共賞銀四千二百七十二兩
　　　一山西太原駐防正藍鑲藍兩旗滿洲䝉古撥
　　　什庫四十名披甲兵三百七十三名弓匠二名
　　　鐡匠二名
　　　　共賞銀五千二百二十兩
　　　一大同右衞駐防八旗滿洲䝉古撥什庫三百
　　　八十四名披甲兵二千六百二十名鐡匠一百
　　　一十二名䝉古撥什庫兵一千三百四十三名
　　　隨兵一十六名永吃餉銀閒散老人一名
　　　　共賞銀六萬五千八百八十兩
　　　一陜西西安駐防八旗滿洲䝉古漢軍小撥什
　　　庫前鋒壮大五百三十六名披甲兵六千四百
　　　六十四名又川陜總督親隨滿洲披甲四十名
　　　　共賞銀八萬七千六百九十六兩
　　　一廣東駐防八旗小撥什庫三百二十名披甲
　　　兵二千六百八十名砲手二十四名弓匠一十
　　　六名
　　　　共賞銀三萬八千三百四兩
　　　四月二十二日己巳
皇上分遣祭告大臣
命即兼往各直省監賞緑旗兵丁務令均霑實惠其無
　　　祭告省分另遣專官
　　　四月初五日户部等部尚書(臣/)穆和倫等謹
　題為欽奉
恩詔事康熙五十二年三月十八日
恩詔内開一欵各直省緑旗兵丁俱應加賞賚著議奏
　　　欽此欽遵查在京廵捕三營馬歩兵丁三千五
　　　百名直𨽻馬歩兵丁三萬四千八百一十二名
　　　江南省馬歩水師兵丁五萬四千七百七十二
　　　名山東省馬歩水師兵丁一萬八千四百名山
　　　西省馬歩兵丁二萬五千九百九十四名陜西
　　　省馬歩兵丁八萬五千六百二十三名河南省
　　　馬歩兵丁九千六百五十三名浙江省馬歩水
　　　師兵丁四萬六百八名江西省馬歩兵丁一萬
　　　四千一十三名湖廣省馬歩水師兵丁三萬八
　　　千五百七十七名四川省馬歩兵丁三萬六百
　　　二十名福建省馬歩水師兵丁六萬三千一百
　　　四十六名廣西省馬歩兵丁一萬九千三百三
　　　十一名雲南省馬歩兵丁四萬一千五百八十
　　　名貴州省馬歩兵丁二萬三百六十名以上緑
　　　旗兵丁共五十萬九百八十九名該臣等㑹議
　　　得康熙五十二年三月十八日欽奉
恩詔内開一各直省緑旗兵丁俱應加賞賚著議奏等
　　　語現今趙申喬等前往廣東順便将該省緑旗
　　　兵丁動支司庫銀兩親行監看各賞銀一兩等
　　　因九卿㑹議具題行文應将廣東省緑旗兵丁
　　　不議外其京城廵捕三營緑旗兵丁動支户部
　　　庫銀照賞給廣東緑旗兵丁各賞銀一兩交與
　　　提督隆科鐸親行監看賞給至各直省緑旗兵
　　　丁賞給之處若交與督撫提鎮賞給恐兵丁不
　　　能得霑實惠亦未可定應将各直省派内大臣
　　　侍衞部院堂官俟
皇上揀選每省各遣一員動支各該布政司存庫銀兩
　　　亦照廣東緑旗兵丁各賞銀一兩令伊等親行
　　　監看真正兵丁按名逐一查㸃散給務令均霑
　　　實惠俟
命下之日将應遣大臣官員開列具奏可也本月初七
　　　日奉
㫖依議
　　　提督九門歩軍廵捕三營統領隆科鐸奉
㫖監賞京城廵捕三營緑旗兵丁五月十六日賞馬兵
　　　十八日賞歩兵
　　　三營馬歩兵丁共三千八百九十二名
　　　　共賞銀三千八百九十二兩
　　　四月初六日禮部尚書(臣/)赫碩色等謹
　題為欽奉
恩詔事(全疏載第十/三卷祭告中)本月十三日奉
㫖恩詔内有各直省緑旗兵丁俱應加賞賚一款今各
　省鎮廟等處遣官致祭其賞賚緑旗兵丁之事即著
　致祭官員帶同監賞一次即可完畢不必再差且不
　致重復騷擾驛站若無祭祀省分另派官員前往這
　所差著查八旗副都統以下叅領以上并各部院衙
　門堂官開列具奏
　　　四月十六日禮部等部尚書(臣/)赫碩色等謹
　題為欽奉
恩詔事該(臣/)等㑹議得禮部具題應差鎮廟等處致祭
　　　官員列名具奏奉
㫖恩詔内有各直省緑旗兵丁俱應加賞賚一款今各
　省鎮廟等處遣官致祭其賞賚緑旗兵丁之事即著
　致祭官員帶同監賞一次即可完畢不必再差且不
　致重復騷擾驛站若無祭祀省分另派官員前往這
　所差著查八旗副都統以下叅領以上并各部院衙
　門堂官開列具奏欽此又查户部等部先經議奏疏
　　　内賞賚直𨽻各省緑旗兵丁應将内大臣侍衞
　　　部院衙門堂官各派一員差往等因具題奉
㫖依議欽遵在案查盛京無緑旗兵丁賞賚廣東緑旗
　　　兵丁之事已交與左都御史趙申喬等監賞不
　　　議外直𨽻陜西四川江南浙江山東河南湖廣
　　　山西應令致祭官帶給其江西福建廣西雲南
　　　貴州等五省無致祭之處每省各遣官一員前
　　　往監賞将應差官員職名另行開列摺子具
　奏俟
命下之日賞賚銀兩令其動支各省布政司庫内錢糧
　　　給與勘合由兵部給發可也(臣/)等未敢擅便謹
　題請
㫖本月二十二日奉
㫖長白山醫巫閭山等處遣覺羅歪三致祭遼太祖陵
　遣殷濟納致祭南海遣馬雲霄致祭顓頊髙陽氏等
　陵遣王臣致祭黄帝軒轅氏等陵遣蔡升元致祭西
　嶽華山及江瀆等處遣查弼納致祭南鎮會稽山遣
　拉都渾致祭夏禹王陵及明太祖陵遣周起渭致祭
　東嶽泰山等處遣孫柱致祭少昊金天氏等陵孔子
　闕里遣廖騰煃致祭中嶽嵩山等處遣李先復致祭
　太昊伏羲氏等陵遣明安致祭南嶽衡山遣羅占致
　祭炎帝神農氏等陵遣陳汝咸致祭女媧氏等陵遣
　鄒士璁致祭北嶽恒山等處遣李敏啟致祭江西賞
　賚緑旗兵丁著額爾氣去福建賞賚緑旗兵丁著穆
　賽去廣西賞賚緑旗兵丁著許廷臣去雲南賞賚緑
　旗兵丁著瓦哈立去貴州賞賚緑旗兵丁著朱廷柱
　去餘依議
　　　四月二十八日都統馬雲霄等恭請
聖訓面奉
上諭祭吿有一定之例賞兵是要緊事督撫提鎮至千
　把總有一定的空糧朕都知道的是賞不得的各省
　多寡不等也有没有的也有頂名食糧的年貌不對
　你們查一查督撫的兵你們自賞提鎮以下兵㑹同
　督撫去賞不用提鎮各營頭都要到去你們賞了兵
　後馬歩箭也要看一看直𨽻山東河南山西陜西的
　兵都好陜西有一名兵糧缺出就有二三十人爭食
　此糧湖廣的兵近來也罷了江南浙江的兵都看不
　得若有一名缺出還有僱人頂名的凡應操演大家
　還要凑銀子與他們求免操演他們就不操了朕南
　廵時係大典不便細查近來武塲開科兵丁也都念
　些書曉些事你們去不可苛索你們的聲名朕裏面
　就曉得若有此等事你們還是人麽怎麽囘來見朕
　呢
　　　五月二十七日大學士温逹松柱學士舒蘭馬
　　　良綽竒啟奏折本奉
㫖賞給直𨽻各省緑旗兵丁若令督撫每營到去恐致
　有悞地方事務督撫停其前往㑹同各該提鎮等閲
　看賞給著速行文直𨽻各省
　　　康熙五十三年四月初四日正藍旗䝉古都統
　　　(臣/)穆賽等謹
　奏為欽奉
恩詔事我
皇上功徳夐隆恩威遐暢愛養軍民澤周利溥昨歲恭
　　　逢
萬夀六旬正誕大沛
恩綸普天同慶更加意軍士
特命(臣/)等頒賞直省緑旗官兵誠千古曠典也(臣/)等恪
　　　遵
諭㫖按名給散均霑實惠更校閲騎射試演火器大槩
　　　頗優而直𨽻陜西山東山西河南兵丁騎射尤
　　　加熟練人材亦多壮健衆兵丁仰承
大賚自天共祝
長生不老且各處士民擕老扶幼踴躍歡呼以為從來
　　　帝王所未有史冊所未聞至於秦蜀邊外及閩
　　　粤滇黔遠近番彝苗蠻猺獞黎岐聞
恩命到時皆跪迎道左聚觀教塲羣北面稽顙備奏感
恩之語咸申祝華之詞臣等躬逢盛事難罄名言謹将
　　　頒賞過直省兵丁數目開列於後為此具摺奏
聞
　　　直𨽻賞兵官正紅旗漢軍副都統王臣
　　　　直𨽻共兵三萬三千四百九十六名内除各
　　　　官親丁三千一百三十六名新兵未補兵三
　　　　百七十七名不賞外應賞馬歩兵二萬九千
　　　　九百八十三名實賞銀二萬九千九百八十
　　　　三兩
　　　陜西賞兵官内閣學士兼禮部侍郎蔡升元
　　　　陜西省共兵八萬五千六百二十三名除各
　　　　官一定親丁六千三百三十一名又各提鎮
　　　　分外隨丁六百二十一名不賞外應賞兵丁
　　　　共七萬八千六百七十一名實賞銀七萬八
　　　　千六百七十一兩
　　　四川賞兵官内閣學士兼禮部侍郎加一級查
　　　　弼納
　　　　四川省共兵三萬六百二十名内除各官隨
　　　　兵二千六百九十四名公費空糧一百六十
　　　　名革退等兵二百一名因冕山營游擊余禄
　　　　虚兵叅審案内兵丁一百九十二名共三千
　　　　二百四十七名不賞外應賞兵二萬七千三
　　　　百七十三名實賞銀二萬七千三百七十三
　　　　兩
　　　浙江賞兵官理藩院侍郎拉都渾
　　　　浙江省共兵四萬六百零八名内除親丁二
　　　　千一百九十五名年貌不符一千二百二十
　　　　五名三月十八日以後新補兵丁二千一百
　　　　零四名逃亡未補兵丁二百十二名共五千
　　　　七百三十六名不賞外應賞兵丁三萬四千
　　　　八百七十二名實賞銀三萬四千八百七十
　　　　二兩
　　　江南賞兵官詹事府詹事周起渭
　　　　江南省共兵五萬七千三百二十六名内除
　　　　缺額隨丁二千九百七十六名不賞外應賞
　　　　兵丁五萬四千三百五十名實賞銀五萬四
　　　　千三百五十兩
　　　山東賞兵官吏部左侍郎孫柱户部右侍郎廖
　　　　騰煃
　　　　山東省共兵一萬八千四百名内除各官隨
　　　　丁竝未補兵丁一千三百七十四名不賞外
　　　　應賞兵一萬七千二十六名實賞銀一萬七
　　　　千二十六兩
　　　河南賞兵官兵部左侍郎加三級李先復都察
　　　　院左副都御史加一級明安
　　　　河南省共兵九千六百五十三名内除隨丁
　　　　等兵九百六十一名不賞外應賞兵八千六
　　　　百九十二名實賞銀八千六百九十二兩
　　　湖廣賞兵官通政使司左通政羅占大理寺少
　　　　卿陳汝咸
　　　　湖廣省共兵三萬八千五百七十七名内除
　　　　親隨等兵二千九百八十九名不賞外應賞
　　　　兵三萬五千五百八十八名實賞銀三萬五
　　　　千五百八十八兩
　　　山西賞兵官内閣學士兼禮部侍郎鄒士璁太
　　　　常寺卿加五級李敏啟
　　　　山西省共兵二萬五千九百九十四名内除
　　　　隨丁等竝未補兵丁二千八百一十三名不
　　　　賞外應賞兵丁二萬三千一百八十一名實
　　　　賞銀二萬三千一百八十一兩
　　　江西賞兵官兵部郎中兼管佐領加一級鄂爾
　　　　竒
　　　　江西省共兵一萬四千十三名内除親隨及
　　　　未補兵丁七百九十九名不賞外應賞兵一
　　　　萬三千二百十四名實賞銀一萬三千二百
　　　　十四兩
　　　福建賞兵官正藍旗䝉古都統穆賽
　　　　福建省共兵六萬三千一百四十六名内除
　　　　親隨等兵五千八百八十七名不賞外應賞
　　　　兵五萬七千二百五十九名實賞銀五萬七
　　　　千二百五十九兩
　　　廣東賞兵官都察院左都御史今陞户部尚書
　　　　趙申喬吏部右侍郎傅伸
　　　　廣東省共兵七萬七百六十名除各官隨丁
　　　　字識京塘兵并不應領賞兵共未賞兵丁四
　　　　千三百九十三名實賞過兵丁六萬六千三
　　　　百六十七名賞過銀六萬六千三百六十七
　　　　兩
　　　廣西賞兵官鑲白旗漢軍副都統許廷臣
　　　　廣西省共兵一萬九千三百三十一名内除
　　　　親隨兵丁一千三百四十三名不賞外應賞
　　　　兵一萬七千九百八十八名實賞銀一萬七
　　　　千九百八十八兩
　　　雲南賞兵官禮部郎中兼佐領加一級瓦哈立
　　　　雲南省共兵四萬一千五百八十名内除親
　　　　隨兵丁三千四百五十二名不賞外應賞兵
　　　　三萬八千一百二十八名實賞銀三萬八千
　　　　一百二十八兩
　　　貴州賞兵官正白旗漢軍副都統朱廷柱
　　　　貴州省共兵二萬三百六十名内除親隨未
　　　　補兵丁二千三百二十三名不賞外應賞兵
　　　　一萬八千三十七名實賞銀一萬八千三十
　　　　七兩
　　　　直𨽻等十五省共兵五十六萬九千四百八
　　　　十七名除親隨兵丁等四萬八千七百五十
　　　　八名不賞外應賞兵丁五十二萬零七百二
　　　　十九名實賞銀五十二萬零七百二十九兩
　　　(臣/)等恭紀賞兵盛典仰見
聖慮之深
聖仁之廣葢自古有天下者莫能及也古者寓兵於農
　　　田賦出車兵民合一其所以惠我農人者即所
　　　以綏我士卒自兵與民分而䘏兵䘏民畸重畸
　　　輕恒不得其平大約四郊多壘則重在兵海宇
　　　晏安則重在民故幸生承平之世民勞易見而
　　　兵獨若優游無事則轉予於䘏靡所底止者往
　　　往有之君子讀出車諸什曲寫歸戍難言之隱
　　　而代陳其所不得已未嘗不歎古帝王矜䘏軍
　　　旅之意入人之深而感人之至後世所希遘焉
　　　荀卿謂桓文之節制不可以敵湯武之仁義葢
　　　文之所加者深則武之所服者遠徳之所施者
　　　博則威之所制者廣三代之盛所以刑措兵寝
　　　而不用者其本末有序其施行有統也加之以
　　　意外之恩則知感齊之以一定之法則知懼葢
　　　惟聖人首出聰明睿智神武而不殺者乃能及
　　　此亦惟享厯久長削平僭亂習知兵事乃能動
　　　為世法震而不黷寛而不弛使武夫技擊感極
　　　而思奮也漢唐以還兵制屢更而犒師勞士亦
　　　往往而有焉漢時南北兩軍悉調之農猶有古
　　　之遺意南軍取之郡國為宫城衞天子以季秋
　　　及嵗正月行幸曲臺臨饗勸勞以農桑北軍取
　　　之三輔為京城衞恩賚稍殺以别中外唐府兵
　　　之制號極善其後弊也假人為傭冒濫不可詰
　　　開元二年命有司大募壮士從軍引見置酒於
　　　朝堂享之乃遣薛訥等訓練韜鈐并賜錢三千
　　　貫宋時州有屯兵者官給錢宴犒将校謂之旬
　　　設元豐三年以新製御陣大閲八軍於城南荆
　　　家陂賜指揮馬歩諸軍銀絹有差凡此賞賜多
　　　有與簡閲竝行者而聖節恩賚波及六軍史策
　　　所書不槩見焉惟唐時以天長節左右龍武軍
　　　各賜物千匹又眷念舊勲獨異常倫各賜物二
　　　千匹餘各有差一時號為創典然而私於中遺
　　　於外規模廹陿不足侈矣我
皇上御極以來底定方隅澄清海内文思既懋
聖武彌昭雖曰守成實符創業功髙於霄漢威播於要
　　　荒彰撻伐之聲靈奠懷柔之河嶽昔年滇楚弄
　　　潢
皇上赫焉震怒爰命六師致討
親授方畧六詔廓清既而漠北蠢動豕突羊驅
上乃親御韎韐遠踰絶塞駐狼胥而鞠旅臨稽落以揚
　　　兵於是烏孫授首沙塞蕩平此皆神謀之所不
　　　及而
聖算之所獨運者也嗣是欃槍宵掩海波不揚而天下
　　　不復知有兵矣顧承平日久兵氣易弛國家有
　　　百年不用之兵不可無一日不備之武
皇上天行彌健用戒用作不時飭勵武臣頻加訓練屢
　　　賜優䘏法至嚴恩至渥葢藏至險於大順之中
　　　使天下畏威六師知感誠所謂帝徳廣運乃聖
　　　乃神乃武乃文者矣今嵗
萬夀之辰
特沛恩綸覃施四海正嵩呼華祝之期偃武修文之日
　　　而
聖慮深遠大賚所加不忘軍士内而
　京師八旗所統外而直省駐防督撫提鎮所轄綜而
　　　計之奚啻百萬悉分别等差槩從優渥内則由
　　　都統統領給發外則分遣大臣監賞一時士卒
　　　盡沐
鴻休歡聲雷動咸厥角叩首仰頌
升恒共慶千古未逢之
曠典又
命直省賞兵之臣討其軍實而簡閲之既沛之以
恩又齊之以法震而不黷寛而不弛此荷戈之士所以
　　　感極而知奮者乎夫蠲租賜賑養老慈幼所以
　　　䘏民也閲視戎行厚其犒賜所以䘏兵也二者
　　　　國之大政
　皇上育之以仁正之以義悉以精神恩意流貫乎其間
　　　　故兵與民雖分而一厪
　宸衷軫念則咸歸怙冒無一物不得其所固宜沐浴膏
　　　　澤者羣戴
　聖人之徳而欣欣於化日之舒長也尚何畸重畸輕之
　　　　足慮哉其各省督撫提鎮代
　　題謝
　恩章奏附載十數通以誌士卒感戴之誠云
　
　
　
　
　
　
萬夀盛典初集卷三十六
　欽定四庫全書
萬壽盛典初集卷三十七
　　恩賚七(賞兵二一/)
　　　　　鎮守宣化府等處地方副将管總兵官事(臣/)
　　　　　司九經謹
　　奏為羣兵沐
　恩深重籲懇代
　　謝事竊(臣/)同
　欽差副都統(臣/)王臣閲賞(臣/)屬兵丁徧歴大小城堡逐
　　　　名給散踰月方完續據闔鎮協營路兵目何崇
　　　　先等公呈僉稱崇先等形同草木質若螻蟻幸
　　　　生
　　盛世得享昇平飲和食徳被
　覆載之𢎞庥履厚戴髙沐
　生成之雅化豢養多年寸長未報今逢
　大慶良辰更受
覃恩遐播
特命大臣徧施膏澤一身在伍舉室沾
恩上而父母胥飽食而暖衣下及妻孥咸安居而樂業
　　　感激有心圖報無地惟有仰祝
聖夀與乾坤悠久
皇圖偕日月升恒而已等情到(臣臣/)不敢壅於
上聞謹恭疏代
　謝伏乞
皇上睿鑒施行
　　　　鎮綏将軍仍管陜西提督事務世襲拖沙喇
　　　　哈番加五級降一級留任(臣/)潘育龍謹
　題為代
　奏恭謝
天恩事竊(臣/)前欽遵
上諭於閏五月二十八日自固原起程前赴西安府㑹
　　　同
欽差内閣學士(臣/)蔡升元在於(臣/)所屬鎮協營路給散
皇賞縁由業已題明在案(臣/)按程東行於六月初六日
　　　抵西安㑹省候
欽差(臣/)蔡升元祭畢
陵寝於六月十一日進省宣布
皇恩首先
賞賚督撫兩標兵丁(臣/)㑹同
欽差(臣/)蔡升元督臣鄂海撫臣永泰賞西安城守營兵
　　　丁每兵一兩稱足按名散賞閲射於六月二十
　　　五日(臣/)同
欽差(臣/)蔡升元自西安府起程北行按營逐名足數散
　　　賞閲射歴固原鎮屬之富平營金鎖關營行至
　　　延綏鎮屬宜君營㑹同總兵(臣/)李耀由宜君鄜
　　　州延安綏徳延綏鎮標竝城守營及神木波羅
　　　定邊三協所屬各營堡汛賞畢於八月初七日
欽差(臣/)蔡升元行至寕夏鎮所屬花馬池地方㑹同甘
　　　肅提督(臣/)江𤦺寕夏鎮總兵(臣/)范時㨗赴寕夏
　　　鎮屬
賞賚(臣/)與
欽差(臣/)蔡升元相議(臣/)在所屬下馬關營駐劄俟将寕
　　　夏鎮標營路賞畢來至下馬關(臣/)㑹同賞下馬
　　　關營紅徳城營赴固原賞(臣/)標伍營及城守營
　　　慶陽協屬平凉各營暨靖遠協屬蘆塘等營賞
　　　畢
欽差(臣/)蔡升元赴甘肅凉州等處散賞(臣/)暫囘衙署俟
　　　蔡升元将甘提所屬各鎮標營路賞畢之日東
　　　來(臣/)計日仍預先起程前赴(臣/)所屬之關山汛
　　　地等候迎㑹賞賚關山西鳳等營從寶雞縣入
　　　連雲棧道赴漢中等處㑹同興漢鎮總兵臣楊
　　　世昌賞該鎮屬各營兵丁事竣出大泥峪口往
　　　潼關等處行賞畢另疏具題外茲(臣/)等據賞過
　　　標協營堡兵丁咸跪聽
欽差(臣/)蔡升元宣諭
皇恩領畢
皇賞羣望
　闕叩頭謝
恩歡聲雷動齊言我等兵丁父母妻子荷䝉
皇恩豢養已屬
恩同天地今恭逢
皇上六旬大夀
九重萬里垂念兵卒
特沛殊恩我等無從仰報萬一惟有䖍製
萬歳牌位每逢朔望闔家焚香叩頭共祝
萬夀無疆籲懇(臣/)等代題謝
恩等情各具公呈到(臣/)欽惟我
皇上徳竝乾坤恩洽萬姓兹恭逢
萬夀六旬
大沛洪恩
特命學士𤼵蔡升元臨秦賞賚使均霑實惠(臣/)目擊衆
　　　兵領賞之際歡忭踴躍感激之衷發於真誠不
　　　敢壅於
上聞所有賞過延綏鎮標協各營堡事竣情由及士卒
　　　感激下悃理合繕疏一并代
　奏恭謝
天恩以
聞伏祈
皇上睿鑒施行
　　　　廵撫四川等處地方提督軍務都察院右副
　　　　都御史加三級(臣/)年羮堯謹
　題為籲恩代疏恭謝
皇仁事康熙五十二年三月十八日
萬夀恩詔内開一各直省緑旗兵丁俱應加賞賚四川
　　　省
特命内閣侍讀學士臣查弼納到川賞給今於閏五月
　　　二十六日
欽差學士(臣/)查弼納抵川致祭江瀆事竣隨行散給(臣/)
　　　標兵丁兹據標下左右兩營馬歩兵丁馬尚等
　　　呈稱尚等置身戎行生逢
　盛世櫜弓戢矢遊舜日之舒長海晏河清樂堯天而
　　　鼓腹五十餘載豢養之恩有加無已百千萬世
　　　樂利之休實符大造茲當五十二年恭逢
皇上聖夀六旬又荷
隆恩下逮大賚兵丁誠古今未有之盛事從來莫覩之
曠典也尚等頂恩戴澤蕩蕩難名惟願我
皇上夀與天齊徳同地載區區下情末由稱謝伏乞代
　題等情到(臣/)據此欽惟我
皇上功侔造化徳徧羣生措天下如磐石之安登斯民
　　　於仁夀之域河清海晏天開厯數方新日升月
　　　恒瑞叶禎符伊始欣逢
聖夀甲子初周中外臣民咸䝉
恩澤乃至荷㦸之戍夫猶勞
聖懷之厪念兹者
欽差内閣侍讀學士(臣/)查弼納赴川致祭江瀆事竣先
　　　行賞賚(臣/)標兵丁(臣/)已遵
㫖未敢㑹同今據(臣/)標兩營弁兵馬尚等呈請
　題逹代謝
天恩颺言莫罄少抒螻蟻之忱請祝
聖人聊效華封之頌所有感激歡忭輿情(臣/)不敢壅於
上聞謹恭疏具
　題伏乞
皇上睿鑒施行
　　　　提督四川等處總兵官副将世襲拖沙喇哈
　　　　番(臣/)康泰謹
　題為恭報微(臣/)回署日期事竊(臣/)奉
命同
欽差㑹同各鎮臣給散兵丁
皇賞查四川全省四鎮以下副叅遊都守各汛大小五
　　　十六營駐防深山者居多(臣/)等按臨給散兵丁
　　　望
　闕嵩呼叩謝
天恩已於四鎮四協各疏代
　題在案更有各處番蠻亦皆聞風齊集如松潘鎮屬
　　　之安撫司蘇文輝等土通判王懋恩等長官司
　　　董徳新等土廵檢司蘇天恩等土千百户札布
　　　吉等建昌鎮屬之宣慰司土婦瞿氏安吉茂等
　　　宣撫司慕枝等安撫司俄車等長官司張秀等
　　　土千百户嶺安泰等永寕協屬之長官司王嵩
　　　齡等土百户路引等化林協屬之招討司髙若
　　　璠宣慰司楊自唐堅叅逹結等長官司周至徳
　　　等打箭爐之宣慰司土婦工喀等土百户噶布
　　　玉等大小數百蠻官各領蠻兵或千餘人或數
　　　百人不等各穿蠻􁀙蠻甲刀鎗器械各於該管
　　　地方跪道迎送歡呼動地此皆我
皇上如天如地之帝徳誕敷徧及中外感化之所致也
　　　(臣/)䝉
皇上特命彈壓全川漢土官兵今見各土司如此之心
　　　悦誠服歴考史冊所載未之前聞(臣/)同
欽差復面宣
聖澤伊等愈加歡躍更竭微(臣/)寸私仰體我
皇上柔遠之
聖意於大小土官頭目分别給與銀牌縀匹綾綢布茶
　　　等物衆蠻兵給與牛羊米酒等物令其各安住
　　　牧遵守
　國法永不為非以盡(臣/)撫綏地方之職耳(臣/)同
欽差於康熙五十二年十二月二十二日散畢全川兵
　　　丁
皇賞
欽差回京復
命(臣/)望
　闕跪請
聖安今(臣/)於十二月二十七日回署訖所有微(臣/)回署
　　　日期理合
　題報(臣/)謹具
　題伏乞
皇上睿鑒施行
　　　　提督浙江等處地方總兵官左都督加三級
　　　　降二級留任戴罪圖功(臣/)呉郡謹
　題為彚叙輿情代謝
天恩事欽惟我
皇上仁同覆載化洽乾坤
御極五十二年
恩施千八百國既已無遠弗屆無微弗至矣際今三月
　　　十八良辰恭遇
聖主六旬大夀
覃恩廣布於寰區賞賚復加於軍伍此誠亘古之
曠典希世之竒逢也(臣/)同
欽差内閣侍讀學士(臣/)拉都渾先放紹寕杭嚴楓衢次
　　　放嘉湖等屬標營
皇賞凡所到之處但見目兵衢歌巷舞感激歡呼所有
　　　(臣/)標五營寕波城守營竝准定海鎮(臣/)呉陞咨
　　　據該標三營及鎮海營又據紹杭嚴楓衢等營
　　　将轉據各目兵具呈感激
天恩籲請代
　題縁由先經具疏
　題報在案今先後接准處州鎮(臣/)崔相國温州鎮(臣/)
　　　胡泮黄巖鎮(臣/)李近咨據各該標兵丁并據金
　　　華温州城守平陽瑞安樂清磐石大荆太平台
　　　州寕海象山嘉興湖州太湖各協營将轉據各
　　　營目兵劉安邦等呈為僉懇代
　題恭謝
天恩事詞稱竊惟邦等日䝉豢養虚糜
　國帑之金錢坐享昇平實乏涓埃之報答恭遇
皇上六旬大慶復荷賞賚
欽頒按名各給千古之
曠典欣逢實惠均霑三軍之歡聲動地從此每遇十年
　　　共沐
洪恩於無盡則雖犬馬奕世難酬
至徳於靡涯惟有朝夕焚香頂祝
皇上夀與天齊福同地久而已僉懇轉詳彚
　題代謝等情各咨詳到(臣/)縁係三軍感激輿情(臣/)不
　　　敢壅於
上聞理合彚叙具疏代
　題伏乞
皇上睿鑒施行
　　　　總督江南江西等處地方軍務兼理糧餉操
　　　　江兵部左侍郎兼都察院右副都御史(臣/)赫
　　　　夀謹
　題為兵丁感戴情深(臣/)謹據情代
　題恭謝
天恩事據(臣/)標中軍副将楊𢎞基署江寕城守營副将
　　　事左營遊擊周涵詳稱據(臣/)標中左二營馬歩
　　　戰守兵丁髙延齡等江寕協標左右二營馬歩
　　　戰守兵丁何邦祚等呈為
聖恩髙厚叩謝代
　題以伸蟻悃事内稱竊延齡等生逢
　盛世食糧充伍䝉豢養之
天恩際昇平之覆被犬馬微勞未曽寸展恭遇
皇上六旬大慶凡大小臣工
恩加襲䕃普天士子
特賜裁成老人盡荷
恩賚解網赦罪大沛
皇仁誠亘古未有之
隆恩也然猶念一夫不獲澤及荷戈小卒咸使飽騰發
　　　數十萬之帑金
特命大臣按部賞給延齡等實霑
聖恩均䝉
天賚真淪肌浹髓不足以報稱萬一惟有恭祝
聖夀與天地同春
皇圖共山河竝永是所朝夕頌禱者也但蟻情不能上
　　　逹伏叩代
　題恭謝
聖恩等情轉詳到(臣/)據此該(臣/)看得恭逢
皇上六旬大慶徧沛
恩膏普天臣民無一不霑
聖澤而猶軫念天下滿漢兵卒不惜數十萬之帑金
特命廷臣按臨逐一頒給賞賚此誠亘古未有之
殊恩也今(臣/)標中左二營竝江寕城守營各兵經
欽差詹事府詹事(臣/)周起渭先臨省地宣播
皇仁於六月十一日将(臣/)標中左二營兵丁按名賞銀
　　　一兩又於十二日(臣/)㑹同将江寕左右二營兵
　　　丁俱經先後按名賞銀一兩訖各營士卒無不
　　　歡聲雷動望
　闕叩頭敬祝
聖夀無疆茲據(臣/)標中軍副将楊𢎞基署江寕城守營
　　　副将事遊擊周涵詳據(臣/)標中左二營兵丁髙
　　　延齡等江寕城守營兵丁何邦祚等呈請代
　題謝
恩前來(臣/)不敢壅於
上聞謹具疏
　題報伏乞
皇上睿鑒施行
　　　　廵撫江寕等處地方總理糧儲提督軍務都
　　　　察院右僉都御史(臣/)張伯行謹
　題為寰宇均霑
聖澤營兵竝沐
恩施叩懇轉詳代
　題恭謝以伸忱悃事據撫標左營遊擊宋琯等㑹詳
　　　前事内稱據標下三營兵丁張天祐等呈稱祐
　　　等投營註冊荷戈戍守已有歳支糧餉依期放
　　　給俾得藉以仰事俯育豢養
鴻恩時切頂戴本年三月十八日恭逢
皇上六旬大慶䝉頒
恩詔款開各省緑旗兵丁俱加賞賚隨奉部文江南兵
　　　丁照賞給廣東緑旗兵丁動支司庫現銀每兵
　　　賞銀一兩
欽差大人㑹同督撫親臨演武塲将藩司解到庫銀每
　　　兵一兩稱足包封按名散給祐等叩頭秪領訖
　　　惟是祐等欣逢
　盛世詠歌太平先奉
上諭各省緑旗兵丁内有通曉文義者准與武生一體
　　　鄉試今嵗又䝉
皇上格外恩賞
聖恩優渥千載難逢用敢瀝情叩懇伏乞轉詳代
　題恭謝
皇恩俾下情得以上逹等情轉詳到(臣/)據此該(臣/)看得
　　　(臣/)標左右二營與蘇州營額設馬歩戰守各兵
　　　欽奉
恩詔每兵賞銀一兩臣准部文隨行江蘇布政司動支
　　　司庫現銀按各營經制兵丁數目稱凖包封移
　　　解各營收貯時值總督(臣/)赫夀來蘇盤查司
　　　庫實存銀兩隨於本年六月二十一日(臣/)㑹同
欽差詹事府詹事(臣/)周起渭總督(臣/)赫夀親臨演武塲
　　　将司庫移解之銀逐封查驗按名唱給莫不歡
　　　欣抃舞望
　闕叩頭敬祝
萬夀無疆茲據各營遊擊宋琯等據呈轉請代
　題叩謝
皇恩前來(臣/)謹㑹同總督(臣/)赫夀合詞具
　題伏乞
皇上睿鑒施行
　　　　廵撫山東等處地方督理營田兼理軍務都
　　　　察院右副都御史加五級(臣/)蒋陳錫謹
　題為懇請代
　題恭謝
天恩事康熙五十二年七月十二日據布按二司據撫
　　　標二營馬歩兵丁徐得功等鎮標各營馬歩兵
　　　丁趙培厚等河標馬歩兵丁張萬春等呈稱竊
　　　得功等荷戈行伍䝉
皇上隆恩餉銀月米豢養備至方以無由報答日切於
　　　心今恭逢我
皇上萬夀六十初度
欽頒恩詔普天士庶無不共沐
聖恩而得功等微賤武卒更復上煩
睿慮
欽差大人按名給賞誠使得功等感激涕零莫可言喻
　　　下情無由上逹伏乞轉詳代
　題謝
恩等情轉詳到(臣/)該(臣/)看得康熙五十二年三月十八
　　　日恭遇
皇上萬夀六十初度
欽頒恩詔内開一各直省緑旗兵丁俱應加賞賚復又
欽差大人按名賞給衆兵以天下太平無事長治久安
　　　初無臨陳折衝之勞乃受
天府金錢之賜戴
徳感
恩歡聲雷動惟願萬六千嵗之椿齡與天共久三百六
　　　旬之莢厯偕日長新士飽馬騰謳歌難盡赴(臣/)
　　　衙門籲請代
　題謝
恩(臣/)不敢壅於
上聞(臣/)謹㑹同總河(臣/)趙世顯鎮(臣/)李雄合詞㑹
　題伏祈
皇上睿鑒施行
　　　　廵撫河南等處地方提督軍務兼理河道兵
　　　　部左侍郎兼都察院右副都御史(臣/)鹿祐謹
　題為
萬夀特頒大賚三軍同效歡呼恭疏代
　題叩謝
天恩事康熙五十二年六月初十日
欽差兵部左侍郎(臣/)李先復都察院左副都御史(臣/)明
　　　安賞完南陽鎮標營兵抵省即将(臣/)標左右二
　　　營兵丁唱名給賞閲看騎射隨皆踴躍叩頭謝
恩訖嗣據兵丁喬永年甘天禄王道行等呈稱年等身
　　　居行伍䝉我
皇上豢養五十餘年仰頼
徳威遐暢薄海内外共享承平又奉
恩㫖俾弁目一體中式誠亘古未有之殊榮今春三月
　　　十八日恭逢
皇上六旬聖誕復䝉
特恩賞賚即
命祭告大人按營散給務使人霑實惠如此
軫恤深仁真是超前軼後年等領賞回家老幼男婦望
　闕叩首莫不歡欣感激焚祝
聖夀無疆惟有益矢捐軀世為犬馬以圖報効於萬一
　　　但下情無由上逹為此連名籲懇代
　題到(臣/)欽惟我
皇上
　躬全五福同日月以升恒
　澤被萬方竝乾坤而髙厚放牛歸馬久昭脱劒之風
　　　推食解衣曲體披堅之士歡倍騰乎挾纊欣
普惠之自天感彌切於投醪願酬
恩而無地從此
九霄文徳長舞干羽於兩階伏知八表武人共呼太平
　　　之
萬嵗矣茲據衆兵環籲代
　題叩謝前來理合恭疏
　題報伏乞
睿鑒施行
　　　　提督湖廣總兵官都督僉事加一級世襲二
　　　　等阿逹哈哈番(臣/)高其位謹
　題為㑹賞已竣士卒感戴情殷謹據懇代
　題叩謝
天恩事准據襄陽鎮總兵官佟國弼彝陵鎮總兵官王
　　　允昌副将丁沂等叅将林焞等遊擊夏林等守
　　　備呉天祚等咨呈據各該營兵丁趙珩任士禮
　　　等呈為
皇恩浩蕩感戴情深籲懇代詳請
　題叩謝
皇恩以伸下悃事内稱欣逢我
皇上聖明在御海晏河清
恩徳覃敷時豐嵗稔珩等坐享昇平虚糜糧餉雖有報
　　　稱之心竝無効力之處恭遇
聖主萬夀大沛
洪恩
特命廷臣按臨全楚賞賜帑金實霑
聖惠此誠古今特出之
殊恩堯舜所未有之
盛典也珩等跪領之下感激無地全家老幼敬捧
皇封欣為至寶世世子孫圖報不盡惟有朝夕焚香叩
　　　祝
皇上福夀天齊然犬馬微忱莫由上逹懇乞轉詳請賜
　　　具
　題叩謝
天恩以伸下悃等情前來據此欽惟我
皇上文徳誕敷再見兩階干羽武功赫濯遠來萬國梯
　　　航統御五十二年恭逢
萬夀昌期大沛
恩膏普霑實惠(臣/)遵
㫖㑹同
欽差通政使司左通政(臣/)羅占左叅議(臣/)陳汝咸先将
　　　湖南各營賞畢業經具疏代兵
　題謝外復由荆州至武昌等府閲賞湖北所屬各營
　　　兵丁按名分給三軍焚香齊祝
聖夀無疆咸頌
皇圖永固歡聲動地為亘古所未聞乃於今而僅見兹
　　　據湖北各鎮標協營懇請
　題逹代兵謝
恩前來(臣/)不敢壅於
上聞謹㑹同署督臣印務湖北撫臣劉殿衡合詞代兵
　　　叩謝
天恩伏乞
皇上俯賜睿鑒施行
　　　　廵撫偏沅等處地方提督軍務兼理糧餉都
　　　　察院右副都御史(臣/)潘宗洛謹
　題為
萬嵗天恩疉沛等事欽惟我
皇上仁同天覆徳嫓離明
夀永無疆率土享含哺之樂
福𢎞敷錫三軍叨挾纊之温兹恭遇
皇上萬夀昌期六旬大慶
錫賚普施
恩膏疉沛
欽差通政使司左通政(臣/)羅占等到楚頒賞每兵銀一
　　　兩(臣/)標衆兵歡呼踴躍望
　　闕叩頭頂祝
　聖天子萬夀無疆從此十嵗一頒之
　曠典壁壘如新行見萬年不盡之
　恩波烽烟永靖茲據(臣/)標中軍遊擊(臣/)張騰雲等呈請
　　　　代
　　題(臣/)不敢壅於
　上聞謹
　　題
　
　
　
　
　
　
　
萬夀盛典初集卷三十七
　欽定四庫全書
萬夀盛典初集卷三十八
　　恩賚七(賞兵三/)
　　　　　鎮守山西太原等處地方副将管總兵官事
　　　　　(臣/)馬見伯謹
　　題為籲懇代
　　題叩謝
　天恩事據蒲州營目兵李在榮等呈稱欽惟我
　皇上至仁如天大徳如地疉沛
　恩賞薄海咸沐生成之化屢蠲租賦率土俱霑雨露之
　　　　施真一世莫比而獨隆於千古者也榮等身充
　　　　伍卒之中生逢
　聖人之世厯年以來仰頼
　皇上洪庥時和年豐常享清平之福坐食糧餉復叨科
　　　　第之榮今嵗
　聖主六旬大慶榮等心切赴京叩祝縁身在伍卒不敢
　　　遠離祗於平陽府
萬夀宫庭誦經叩祝以伸蟻悃茲䝉
聖恩欽差大人親詣各營逐名賞給銀兩榮等雖日勤
　　　操防不足以仰報
髙厚於萬一惟有日夜焚香頂祝我
皇上夀與天齊俾海内士卒常沐
恩施於億萬斯年耳獨是微賤下情不能
上逹懇乞俯准代
　題等情到(臣/)據此伏惟今嵗恭逢
皇上六旬聖誕普天同慶率土嵩呼今䝉
皇恩大沛
特命欽差㑹同頒賞微(臣/)目覩各營兵丁踴躍歡欣嵩
　　　呼雷動羣聚當塲望
　闕遥叩
皇恩外復具呈籲懇代
　題叩謝(臣/)見各營兵丁感激情殷不敢壅於
上聞謹恭疏代為
　題謝伏乞
皇上睿鑒施行
　　　　廵撫山西太原等處地方提督鴈門等關軍
　　　　務兼理雲鎮都察院右副都御史(臣/)蘇克濟
　　　　謹
　題為
皇恩浩蕩感荷非常懇請代
　題恭謝
天恩事康熙五十二年七月初五日據山西撫標左右
　　　營百隊兵丁李伏豹等呈稱竊照豹等身充伍
　　　卒之中生逢
聖人之世坐食糧餉寸長莫効前䝉
俞㫖俾入科第
隆恩曠典千古未有今嵗恭遇
聖主六旬大慶豹等心切叩祝未敢遠離祗於省㑹
萬夀宫庭諷經叩祝少伸蟻誠茲䝉
皇恩特典
欽差大人賞賚豹等受此
格外洪恩無以報答
髙厚於萬一惟有朝暮焚香祈願我
皇上夀與天齊福同嶽永綿厯數於億萬斯年耳但微
　　　賤下情豈能上逹懇乞俯准代
　題等情到(臣/)據此欽惟我
皇上仁同天地徳竝唐虞化洽雍熙中外樂昇平之福
　　　治登康阜軍民歌覆載之恩亦既無一夫不得
　　　其所無一物不遂其生矣今年三月十八日恭
　　　逢
皇上六旬大慶
恩詔普頒凡在臣民盡霑雨露乃復
軫念行伍賞賚有加
特命廷臣親歴各營逐名散給務使均霑實惠給賞之
　　　日兵丁莫不感戴
皇恩歡聲雷動共祝
聖夀無疆兹據(臣/)標左右兩營百隊兵丁李伏豹等呈
　　　請代
　題恭謝
天恩等情前來(臣/)不敢壅於
上聞相應具
　題
　　　　廵撫江西等處地方兼理軍務都察院右副
　　　　都御史(臣/)佟國勷謹
　題為
皇仁浩蕩如天營卒歡呼動地懇請
　題謝以伸輿情事據標下左右二營袁州九江兩協
　　　各營兵丁王福等具呈詞稱竊惟福等叨入營
　　　伍欣逢
　盛世薄海内外同奉一統車書率土軍民渥承九霄
　　　雨露愷惠徧沛於閭閻膏澤尤霑於師旅䝉
恩豢養糧餉足給士馬飽騰恭逢
皇上萬夀昌期中外共慶大沛
綸音加恩營伍
特命欽差按名給賞務使均霑實惠似此格外
殊恩真亘古罕見從此有生之嵗月永祝無疆之
遐齡福等下情不能上逹聫名冐懇
　題謝等情又准南昌鎮總兵髙文熠咨據南瑞撫建
　　　廣饒各營兵丁徐應節等呈稱竊應節等荷沐
皇恩月給糧餉事育得以有資涓埃深愧莫補欣逢
皇上萬夀正誕特沛
綸音
欽差蒞營每兵賞銀一兩誠為千古之
曠典萬世之竒逢俯思報効無由惟有望
　闕焚香頂祝
萬夀無疆呈請轉咨代
　題恭謝等因又准南贑鎮總兵韓祖蘄咨據南贑吉
　　　各營兵丁劉徳瑞等呈稱竊惟瑞等身𨽻戎行
　　　遭逢
　盛世深沐
聖恩豢養常欣海晏河清共樂堯天舜日恭遇
皇上六旬萬夀大慶特沛
覃恩殊施格外每兵各賞銀一兩
欽差親行監看散給瑞等膺此
異數跪領之下銜感無地惟挈合室老幼焚香頂祝
聖主福如川至夀與天齊瑞等願長作太平犬馬但遥
　　　望
君門無由上逹為此呈懇轉請
　題謝等因到(臣/)據此欽惟我
皇上徳邁唐虞功髙湯武際此車書一統萬國來王之
　　　日恭遇
萬夀昌期
特霈九天異數停徴蠲賦比户霑雨露之恩頒賞錫類
　　　營伍沐優渥之徳此誠千載
曠典亘古
殊恩宜乎三軍嵩呼徧地頌
皇仁之浩蕩允矣萬竈歡聲若雷祝
聖夀於無疆凡屬臣工莫不歡忭稱慶(臣/)准部咨欽奉
恩詔内開一各直省緑旗兵丁俱應加賞賚部議派内
　　　大臣每省各遣一員動支布政司存庫銀兩照
　　　廣東緑旗兵丁各賞銀一兩等因隨即移行各
　　　鎮協營欽遵去後今江西通省緑旗兵丁蒙
欽差親臨按營賞賚訖所有賞過各營兵丁姓名銀兩
　　　數目另疏具冊
　題報外茲據(臣/)標袁州九江兩協各營兵丁環呼跪
　　　籲并准南昌南贑二鎮咨據所轄各營兵丁懇
　　　請
　題謝前來理合據情彚疏代
　題恭謝
天恩(臣/)謹㑹同江南江西督臣赫夀合詞具疏伏乞
皇上睿鑒施行
　　　　總督福建浙江等處地方軍務兼理糧餉兵
　　　　部右侍郎兼都察院右副都御史(臣/)范時崇
　　　　謹
　題為籲懇代
　題叩謝
皇恩以逹下卒感激深情事准福建廵撫(臣/)覺羅滿保
　　　水師提督(臣/)施世驃陸路提督(臣/)楊琳又據(臣/)
　　　標中軍副将羅光乾等各據所轄副叅遊守呈
　　　據闔營百隊馬歩戰守兵丁咸沐
賞賚殊恩具呈僉叩代
　題呈稱竊惟推心愛士乃
盛朝下逮之深仁破格優兵尤
聖主特行之曠典
膏澤遥頒九域
恩波徧及三軍茲者欣逢
皇上六旬萬夀
宸衷眷念各省緑旗兵丁
欽命大人特發帑金按名給賞誠亘古未有之
殊恩千載竒逢之
異數歡騰海嶠慶溢邊陲隨望
　闕叩頭謝
恩祗受但頌禱維殷無計籲
九重而羅拜瞻依是切庶幾藉一紙以陳情伏願
帝徳日隆偕堯天而竝麗
皇圖嵗永同禹甸以常新僉懇俯鑒下卒微誠轉求代
　題叩謝等情到(臣/)該(臣/)看得閩省水陸緑旗兵丁恭
　　　遇
皇上六旬萬夀大沛恩膏
欽差副都統(臣/)穆賽到閩親臨各標鎮協營按名給賞
　　　各兵承領歡呼雷動感激
皇恩情詞懇切(臣/)謹㑹同福建廵撫(臣/)覺羅滿保水師
　　　提督(臣/)施世驃陸路提督(臣/)楊琳合詞恭疏代
　題叩謝伏乞
皇上睿鑒
勅部查照施行
　　　　總督廣東廣西等處地方軍務兼理糧餉兵
　　　　部右侍郎兼都察院右副都御史帶軍功五
　　　　次加一級降三級戴罪圖功(臣/)趙𢎞燦謹
　題為
聖主賞賚普頒官兵感激彌切謹據情代
　題恭謝
天恩事據(臣/)標下中左右前後水師戎旗七營目兵張
　　　士輝等呈為
聖主仁夀齊天官兵感激無地伏請代
　題恭謝
皇賞事欽惟我
皇上至徳同天深恩似海普天之下無一夫不獲安全
　　　率土之濵無一物不使得所幅員廣大宇宙昇
　　　平官兵黎庶自
聖主御極以至億萬萬年享太平之福者皆沐我
聖天子宵旰精勤治化翔洽所致家傳户頌焚頂難名
　　　今嵗恭逢
皇上六旬正誕甲子初周喜慶非常歡聲振地祗有望
　闕叩頭共效華封之祝乃蒙浩蕩
天恩
欽差大人臨粤按名頒賞衆兵均霑實惠九叩謝
恩輝等荷戈小卒何能仰報惟日夕泥首朝
天焚香共祝
聖主萬夀無疆但感激下情無由上逹伏懇代
　題施行等情又據撫標提標并各鎮協營寨目兵具
　　　呈到(臣/)欽惟我
皇上治超今古徳合乾坤沛惠澤於九州巍巍莫竝播
　　　仁風於八表蕩蕩難名厯五十二載宵旰之勤
　　　初屆
大年周甲開億千萬世太平之業共知
景命方申兹因
聖誕之昌期爰頒肆赦之大典合寰區之臣庶無不加
　　　恩凡内外之甲兵盡蒙優賞而粤東
特命重臣令其按名親給務使實惠均霑
宸衷之軫恤甚殷士卒之感鏤彌切是處歡聲動地愈
　　　奮捐糜圖報之心咸稱
帝徳如天共祝
萬夀無疆之慶此誠亘古未有之
恩施洵為史冊罕聞之盛事(臣/)等躬逢
聖世謬任封疆目擊輿情曷勝抃舞現據(臣/)等標營目
　　　兵及各鎮協營寨兵丁紛紛呈懇代
　題恭謝
天恩(臣/)不敢壅於
上聞謹㑹同廣東撫臣滿丕提臣王文雄合詞具
　題伏乞
皇上睿鑒施行
　　　　廵撫廣西等處地方提督軍務兵部左侍郎
　　　　兼都察院右副都御史加三級(臣/)陳元龍謹
　題為
聖夀洪恩普被遐方兵卒均霑環籲代
　題恭謝
天恩事欽惟我
皇上文徳武功深仁厚澤度越千古本年三月十八日
　　　恭遇
萬夀六旬正誕大沛殊恩中外臣民罔不霑被復
垂念直省緑旗官兵盡加賞賚
特遣官􁍤止㑹同頒給務使無一兵一卒不受實惠
紫詔一宣遐方軍士歡聲動地兹閏五月二十六日
欽差副都統許廷臣至桂林省城(臣/)率闔城文武大小
　　　各官出郊迎接跪請
聖安副都統許廷臣隨入城駐劄公館即於閏五月二
　　　十八九兩日傳集(臣/)標左右兩營兵丁細查年
　　　貌詳加核實每兵一名面給
欽賞銀一兩衆兵歡呼感激齊稱
萬嵗(臣/)即率同遊擊(臣/)張溥等及兩營兵丁望
　闕叩首謝
恩訖茲據兵丁呉得珍等具呈稱珍等荷戈賤卒幸際
　　　太平
　盛世久沐豢養
隆恩徒糜糧餉無可報効今逢
聖主六旬大慶特沛
恩綸頒賜
皇賞珍等跪領舉家霑受雖竭犬馬之力不足仰報萬
　　　一惟有朝夕焚香上祝
聖夀天齊但下情無由上逹懇乞代
　題等情前來除提臣鎮臣統轄各營兵丁俟陸續給
　　　賞事竣聴提臣鎮臣另行具
　題外所有(臣/)標兩營兵丁籲請恭謝
天恩理合先行代
　題伏乞
皇上睿鑒施行
　　　　提督廣西總兵官左都督(臣/)張朝午謹
　題為恭報微(臣/)遵
㫖頒賞事竣叩謝
天恩跪請
聖安事康熙五十二年六月初一日接兵部劄付奉
㫖賞給直𨽻各省緑旗兵丁著令督撫每營到去恐致
　有悞地方事務督撫停其前往㑹同各該提鎮等閲
　看賞給著速行文直𨽻各省欽此(臣/)業将遵
㫖㑹散縁由及起程日期
　題報在案(臣/)於六月十一日自桂林由水路往平樂
　　　富賀梧州鬱林潯州而至南寕由南寕而至上
　　　思新太龍憑馗纛各營復回南寕由陸路至思
　　　恩泗城鎮安上林安隆及三里營而抵(臣/)駐劄
　　　之柳州府再由慶遠河池至永寕仍從桂林於
　　　九月初六日抵全州凡屬右江諸營(臣/)㑹同
欽差(臣/)許廷臣給賞凡屬左江諸營則兼同左江鎮(臣/)
　　　趙廷棟給賞沿途挨營次第給散(臣/)所到處皆
　　　仰體我
皇上加意營伍愛恤士卒
深恩推廣宣布不獨營兵身受
恩賜者感激殊常即各府州縣漢土百姓士女道旁觀
　　　者亦無不嘖嘖稱為
盛典今(臣/)頒賞事竣查廣西一省(臣/)屬各標協營共計
　　　馬歩戰守兵丁一萬七千九百零九名内各官
　　　隨丁字識不應領賞者一千二百一十三名實
　　　領賞兵丁一萬六千六百九十六名給發過
皇賞銀一萬六千六百九十六兩除令各標協營造冊
　　　到日另行呈送兵部查核外竊思(臣/)樗櫟庸材
　　　荷䝉
皇恩不次超㧞畀以封疆重寄今復䝉
恩特遣大臣親臨給賞俾(臣/)屬兵丁得霑
君澤(臣/)實同身受惟是遠處邊末
天顔萬里不獲躬親叩
　謝謹於
欽差(臣/)許廷臣出境之日恭疏叩謝
天恩跪請
聖安并将頒賞事竣日期及給賞過兵丁銀兩數目理
　　　合一并
　題報伏乞
皇上睿鑒施行
　　　　總督雲南貴州等處地方軍務兼理糧餉兵
　　　　部右侍郎兼都察院右副都御史(臣/)郭瑮謹
　題為衆兵感䝉
皇賞恭謝
天恩事康熙五十二年十月十二日據(臣/)標中軍副将
　　　胡駿等呈詳又於康熙五十二年十月十三十
　　　四等日據雲南永順鎮總兵官段騰龍等各詳
　　　稱據馬歩兵丁魏大勝等呈稱竊勝等滇末戎
　　　行荷戈小卒久蒙
聖恩豢養圖報無期坐享昇平之樂虚糜糧餉寝食難
　　　安今恭逢
皇上六旬大慶復荷
殊恩
欽差部臣來滇逐名賞賚領受銀兩人人感戴户户歡
　　　欣父母妻子莫不額手焚香朝
天叩祝
皇上萬夀無疆則邊徼之兵得永霑
覆載之恩所有下情伏乞轉逹代
　題恭謝
天恩等因到(臣/)欽惟我
皇上恩同天地徳邁古今恭逢
萬夀之昌期特沛亘古未有之
大典遠頒
恩詔喜溢臣民又
欽差部臣來滇親到各營賞賜兵丁逐名實受
皇恩衆兵舉家老幼歡聲動地莫不焚香望
　闕叩首恭祝
皇上
聖夀與日月俱長四海戴照臨之徳
　國祚同乾坤竝久萬年䝉覆載之恩兹據各標鎮協
　　　營總兵副将叅将遊擊守備等據衆兵籲請
　　　代
　題恭謝
天恩等因前來(臣/)謹㑹同雲南廵撫(臣/)呉存禮提督(臣/)
　　　張谷貞合疏具
　題伏乞
皇上睿鑒施行
　　　　廵撫貴州兼理湖北川東等處地方提督軍
　　　　務都察院右副都御史加三級降四級留任
　　　　(臣/)劉䕃樞謹
　題為恭謝
天恩事欽惟我
皇上六十大慶
聖夀天齊率土同忭念緑旗官兵勤勞
欽差副都統(臣/)朱廷柱來黔徧加賞賚(臣/)飭令布政司
　　　取在庫銀兩如數封足委員賫解同
欽差(臣/)朱廷柱提(臣/)張文煥徧厯各鎮協營按名賞給
　　　深山窮谷盡霑化雨黄童白叟無不歡呼據各
　　　鎮協營兵丁具詞到(臣/)求為代
　　題恭謝
　天恩除提臣於本年九月二十二日自黎平事竣就近
　　題謝外所有各鎮協營兵丁感激忱悃(臣/)不敢壅於
　上聞謹㑹同雲貴總督(臣/)郭瑮合詞代
　　題恭謝
　天恩伏乞
　睿鑒施行
　
　
　
　
　
　
　
　
萬夀盛典初集卷三十八
　欽定四庫全書
萬夀盛典初集卷三十九
　　恩賚八(恤刑/)
　　　　康熙五十二年二月二十一日戊辰禮刑二部
　　　　以三月恭遇
　萬夀六旬大慶請如直撫趙𢎞燮所奏一月内不理刑
　　　　名每十年一舉永著為例
　上從之
　　　　康熙五十二年二月初五日廵撫直𨽻等處地
　　　　方管轄紫荆密雲等關隘贊理軍務兼理糧餉
　　　　都察院右副都御史世襲一等精竒尼哈番加
　　　　九級臣趙𢎞燮謹
　　題為
　聖夀恭遇六旬寰宇欣逢
　大慶請寛鞫審之限期以專臣民之祝頌事欽惟我
　皇上聖徳法天屢措好生之政𢎞慈夀國常垂寛大之
　　　恩廣額作人蠲租益下有施盡善無美不行五
　　　十二年厚澤深仁盡是太和翔洽百千萬國民
　　　安物阜無非徳化流行是薄海臣民得以享堯
　　　天舜日之舒長者皆我
皇上仁育萬物感召天和之所致也(臣/)查定例每年三
　　　月恭逢
萬夀聖節不理刑名者七日停刑者一月葢所以廣
聖主如天之仁亦以盡臣民慶賀之誠實至善而無以
　　　復加矣惟是今歳伏遇
皇上六旬萬夀遐陬僻壤莫不嵩呼白叟黄童咸知華
　　　祝(臣/)見在真定府之龍興寺保定府之玉清觀
　　　遴請真修僧道設壇誦經䖍祝
萬夀倍於恒嵗推之各省莫不皆然但三月内不理刑
　　　名僅止七日此外如遇限滿重案不得不照常
　　　刑鞫(臣/)思今嵗乃非常大慶之年大小臣工在
　　　在竭誠誦祝即昆蟲草木猶知向榮若是月仍
　　　然用刑審事使桁楊之下復有搶地呼天之慘
　　　致違
皇上仁育萬物至意此豈臣子敬祝之心所敢安乎(臣/)
　　　請每遇
聖夀大慶之年應自三月初一日至月終止除平常事
　　　件仍行辦理外其承審重案凡應刑鞫者均照
　　　停刑日期展限一月不理刑名定為
曠典亦如加増文武鄉㑹兩科之例自
皇上六旬以至
萬萬旬每遇十年一行庶普天臣子得以專其䖍誠慶
　　　祝之心而率土小民亦得申其巷舞衢歌之悃
　　　(臣/)叨沐
聖恩最深最重犬馬寸心無可圖報惟有祝願
聖天子純嘏萬年以盡毫末報
主之忱故敢冒昧
　題請如蒙
俞允伏祈
皇上即賜敕部通行各省一體遵照則
皇恩彌見浩蕩而
聖夀永與天齊矣理合具
　題伏乞
皇上睿鑒施行為此具本謹
　奏請
㫖本月十五日奉
㫖該部議奏
　　　二月十九日禮部等部尚書(臣/)赫碩色等謹
　題為
聖夀恭遇六旬寰宇欣逢
大慶請寛鞫審之限期以專臣民之祝頌事禮科抄出
　　　直𨽻廵撫趙𢎞燮題前事奉
㫖該部議奏欽此該(臣/)等㑹議得直𨽻廵撫趙𢎞燮疏
　　　稱查定例每年三月恭逢
萬夀聖節不理刑名者七日停刑者一月所以廣
聖主如天之仁亦以盡臣民慶賀之誠實至善而無以
　　　復加矣惟是今嵗伏遇
皇上六旬萬夀乃非常大慶之年若是月仍然用刑審
　　　事有違
皇上仁育萬物至意豈臣子敬祝之心所敢安者應請
　　　自三月初一日起至月終止除平常事件仍行
　　　辦理外其重案應刑鞠者照停刑日期展限一
　　　月定為曠典自
皇上六旬以至
萬萬旬每遇十年一行則
皇恩彌見浩蕩而
聖夀永與天齊矣等因具題前來欽惟我
皇上
　仁周萬物
　澤被羣生普天率土莫不霑恩今嵗三月恭逢
皇上六旬萬夀乃非常大慶凡屬臣民莫不䖍祝應如
　　　該撫所請於三月初一日起至月終止除平常
　　　事件仍照常辦理外其應刑鞫者展限一月不
　　　理刑名嗣後每遇十年舉行一次永著為例以
　　　彰
聖主仁夀洪恩殫臣民䖍祝至意俟
命下之日即通行各部院衙門及八旗并直𨽻各省一
　　　體遵行可也(臣/)等未敢擅便謹
　題請
㫖本月二十一日奉
㫖依議
　　　三月十八日
萬夀大慶特頒
恩詔欽恤刑獄肆赦天下凡一應罪犯分别減等寛宥
　　　有差
恩詔備載頒
詔條中凡係恤刑肆赦者錄如左
　一凡文武官員現在勅督撫提問究擬者盡與豁免
　一地方大小官員當以仁慈為本妄聴奸民揑詞誣
　告以致陷害良民其害更甚於貪如各省督撫以下
　及有司官員有濫受詞状貽害善良者事覺定從重
　治罪
　一濫動重刑舊有嚴禁有司官員有因小事輒行夾
　訊竝違例妄用非刑者該督撫即行察叅具奏從重
　治罪
　一官役犯贓罪應至死與不至死者俱免罪仍革職
　役追贓永不叙用
　一凡有叛逆殺死人强盗等罪牽連對質候審監禁
　人犯在獄年久恐無辜致死該部院直省督撫確審
　如無憑質對情可矜疑者即行奏請釋放
　一凡應追贓私察果家産盡絶力不能完者槩與豁
　免無得株連親族
　一凡强盗雖同夥殺人本人未經下手者自行投首
　准予免罪
　一各處盗賊或為饑寒所累或為貪官所廹實有可
　憫如能改過就撫者准赦其罪
　一除謀殺故殺外如原無仇隙偶因一時忿激相毆
　傷重至死者将兇犯免死决杖一百照例追銀四十
　兩給付死者家屬
　一凡官吏兵民人等有犯除謀反叛逆子孫殺祖父
　母父母内亂妻妾殺夫告夫奴婢殺家長殺一家非
　死罪三人採生折割人謀殺故殺蠱毒魘魅毒藥殺
　人强盗妖言十惡等真正死罪不赦外及修造宫殿
　陵寝工程不固冒破錢糧製造戰船軍器等項不堪
　糜費錢糧軍機獲罪貪官衙役犯贓監守自盗冒借
　官庫銀兩侵盗漕糧科塲罪案關係河道漕運一應
　情罪俱不准赦騷擾驛逓奸細光棍誣告叛逆放火
　因奸致死人命罪犯亦在不赦别項死罪俱減一等
　内有鬭毆殺人者仍照例追銀四十兩給付死者之
　家其餘自康熙五十二年三月十八日昧爽以前已
　發覺未發覺已結正未結正咸赦除之有以赦前事
　訐告者以其罪罪之
　　　四月初六日刑部
　題為欽奉
恩赦将釋放人犯細數奏
聞事監候待質發遣寕古塔等處入辛者庫當差軍
　　　流徒枷號杖笞人犯與
恩赦相符者俱已釋放等因具
　奏初九日奉
㫖依議
　　　四月初六日刑部等衙門
　題為欽奉
恩赦将減等人犯細數奏
聞事斬絞人犯與
恩赦相符者照例分别減等寛免等因具
　奏初九日奉
㫖知道了
　　　四月初六日刑部
　題為欽奉
恩赦不准寛宥人犯細數奏
聞事人犯沙克都爾等與
恩赦不符不准減等釋放等因具
　奏初八日奉
㫖知道了内色楞老瞻阿玉璽綽爾門乂蘇齊姚自亮
　逹色阿爾虎納布㗳蘇張國相李元璽王文弼張八
　兒張士政七濟兒乂哈兒伊等之罪雖與赦款不符
　但情由有可憫之處俱著從寛免死減等照例發落
　　　是嵗欽奉
恩赦後刑部等衙門将盛京刑部及各地方将軍各直
　　　省督撫所屬一應重罪人犯現在監候及現在
　　　具題與
恩赦相符者視所犯情罪遵照
赦款或決杖釋放或減等發遣先後具
　題俱奉
㫖悉與寛宥施行
　　　是日頒
詔後
上諭三法司立釋罪犯
　　　十八日巳刻
駕幸暢春園部院大臣官員各於經壇前送
駕
上謂刑部尚書哈山曰頃已頒赦爾可至衙門将人犯
　　　立行釋放
駕至江南綵棚
上見左都御史趙申喬
諭曰頃有諭立釋應赦人犯汝應速去釋放申喬奏云
　　　(臣/)已𣲖官至刑部㑹同查理(臣/)送
駕後亦即至刑部遵
㫖查釋矣本日自午至暮三法司堂司各官俱齊集刑
　　　部将應赦人犯立行釋放囹圄一空
　　　十九日刑部等衙門謹
　奏為奏
聞與
恩赦相符減等釋放罪犯數目事(臣/)等伏惟我
皇上好生之心如同天地普天之下官民莫不共霑
聖主洪恩(臣/)等仰體
聖主好生之至意再三詳察與
赦欵相符應減等之重犯共一百六十五名應寛宥釋
　　　放軍罪以下之犯共三百五十七名督捕司逃
　　　人共一百三十九名将伊等即行減等釋放俱
　　　向北望
　闕叩稱
聖主再造之洪恩惟祝我
皇上福夀綿長於萬萬年矣謹将罪犯減等釋放數目
　　　奏
聞本日奉
㫖知道了
　　　五月二十九日乙巳
上諭停止本年内外秋審
　　　是時
恩赦既頒繫囚解釋各邀
浩蕩其監候者皆與
赦款不符已無更生之望而
皇仁特沛又傳
諭㫖停止秋審終嵗刑措不用太和元氣洋溢宇宙焉
　　　天地之大徳曰生聖人之大徳曰好生是以聖
　　　人之於民雖有弗率訓典自麗於法者猶欲委
　　　曲而開釋之凡以仰答天心俯全民命爰乃揚
　　　化理播鴻名丕集休徴永膺多福其端莫不由
　　　此也羲軒以上夐乎邈焉粤稽唐虞眚災肆赦
　　　釋昭欽恤他若下車泣罪解網施恩鋪觀二代
　　　其揆一也赦過之象紀於周易三宥之典詳於
　　　周禮疑赦之文竝見於吕刑及王制夫其風俗
　　　成於下嘉祥集於上良由布徳行仁助流政教
　　　也自漢迄明數千年來流風雖遠規制代興或
　　　以郊赦或以享廟赦或以封禪及國慶而有赦
　　　大赦則逮乎四方曲赦則專乎州郡復有逓減
　　　其罪異乎大赦曲赦之例者謂之徳音伐鼉鼓
　　　樹雞竿抒㢲風沛解雨騰躍乎綘幡之旁廻集
　　　乎畫臺之側吏投丹筆人脱赭衣可不謂幸焉
　　　然而澤有所限則施之弗周恩不由𠂻則行之
　　　多壅出於權宜者以為要結之私術沿於故事
　　　者以為奉行之具文未有慶流既溢之餘徳被
　　　太和之㑹量極於八埏九垓令速於隤丸拊鼓
　　　恩意徧而有加盛典垂而罔斁若我
皇上之隆者也我
皇上蒞宇以來平暴亂禁裒刻輕徭賦勸農桑隆學校
　　　頒教令四海九州罔有内外沐浴膏澤而涵泳
　　　徳化者五十餘年矣夫驅其殘害而民知自安
　　　厚其物力而民知自樂彰其禮教而民知自重
　　　然則觸冒禁網罹於有司之法者葢亦幾希而
　　　僅有
皇上又禁濫受之詞慎非制之刑嚴失入之令釋淹繫
　　　之囚絶株連之累開自新之路設詳覆之職固
　　　已天下無寃獄矣每嵗秋審覆奏
臨朝太息徘徊詳審雖情真之罪猶求其生或乃竟嵗
　　　停刑五十年秋
詔矜疑緩決者照例具奏情真者仍停決所以憫惠元
　　　元者澤至渥也癸巳之春恭際
六旬萬夀光天之下莫不嵩呼華祝額手稱觥涵煦太
　　　平前歌後舞
皇上乃􁃊然動容念狴犴之内幪扉之徒猶有不得與
　　　於覆幬之列者特
勅中外臣庶明昭竝生之至意葢自數十年來每逢
萬夀七日勿理刑名今乃寛期一月每厯十年永為成
　　　憲復
頒恩詔肆赦天下輕者即行釋放重者亦皆減等其與
恩赦不符者又
曲賜原情從例減釋至於情事萬無可解者雖在監候
　　　亦復停止秋審又恐有司奉
命需時
親發玉音諄諭諸司速遵赦令何言之重而意之懃仁
　　　之至而義之盡也是故
綸綍朝宣陽和夕溥渙汗之號若風雲歡呼之聲若雷
　　　霆仁心與日月同懸盛蹟與乾坤竝久猗歟休
　　　哉覽夫三五六經載籍之傳方斯蔑矣夫有好
　　　　生之心必有刑措之治何則湛恩愷浹淑氣濡
　　　　蒸誠有以潛發其感愧之心而大作其協中之
　　　　化也且夫至誠所以動物盛徳所以格天葢孔
　　　　子曰仁者夀夫仁之所謂夀者豈惟植本清凝
　　　　堅固不㧞而已哉其哀矜憯怛之意足以黙當
　　　　夫天心而純嘏之錫有不自知其所由然者行
　　　　見億千萬載申命用休長膺有秩之祜永底烝
　　　　民之生矣夫寛刑宥罪其於
　聖徳髙深直緒餘耳然而巍巍蕩蕩無得而名絶迹殊
　　　　尤配天罔極(臣/)等珥筆而書用仰窺萬一云爾
　
　
　
　
　
萬夀盛典初集卷三十九
　欽定四庫全書
萬壽盛典初集卷四十
　　慶祝一(圖畫一/)
　　　　康熙五十二年三月十八日
　皇上六旬正誕天下臣民赴京慶祝者以億萬計時
　上方幸霸州水圍臣民擬自
　　暢春園至
　　神武門輦道所經數十里内結綵張燈雜陳百戲迎
　駕登殿受朝賀既
　上自霸州回鑾經營業有成規止之不可始
　允臣民之請於十七日由
　　暢春園奉
皇太后還宫
　上御凉歩輦設鹵簿大駕
　　皇子皇孫二十五人扶輦不施警蹕令臣民咸得仰
　　　　瞻
天顔頒賜克食數千席於道左耆老夾道歡呼
萬歳越日直省臣民咸以幸生盛世恭逢
天子萬年慶祝之隆古所未有願得繪圗垂之奕禩兵
　　　部右侍郎(臣/)宋駿業具摺代請
上可之即付(臣/)駿業經始至五月初三日續
命戸部左侍郎(臣/)王原祁總理繪事為圖二卷五十四
　　　年十月二十六日復
命詹事(臣/)王奕清藏其事焉
　　　四月初一日兵部右侍郎加一級(臣/)宋駿業謹
　奏為普天同慶萬姓騰歡恭請繪圗以昭
　盛典事竊(臣/)世受
　國恩欣逢
聖代伏覩我
皇上六十大慶之辰四海詠歌萬方趨赴雲屯巷祝雷
　　　動嵩呼皆本孺赤之誠以報生成之徳此開闢
　　　之所未聞唐虞之所莫紀者也恭惟我
　皇上備天地清寧之氣膺
祖宗亶厚之基無逸作所宵旰憂勤者數十年如一日視
　　　　民如傷扶持保抱者遍天下如一人幅員及於
　　　　無外悦服逮於要荒仁育義正浹於肌膚過化
　　　　存神㨗於桴鼓此熙皥之民所由輸誠愛戴而
　　　　不能自已也時維三月節屆暄妍萬物皆春和
　　　　風微扇外由馳道内至宫城於二十里之中聚
　　　　千百國之衆袂踵駢闐歌謡雜㳫帷幙夾路笙
　　　　璈沸天於時
　　鸞旂徐動禁蹕無聲
　　玉輦遥臨
　天顔有喜更施曠典
　特賜大酺番番父老共含哺於勾陳穰穰黎民咸近光
　　　　於咫尺聲騰列肆慶溢九逵雖華祝之微忱實
　天心之感動(臣/)粗知繪事久被
　鴻恩向承
命畫南巡圖幸
賜觀覽今忻際昌期臣民同心欲踵斯盛謹將都城内
　　　外經棚黄幕萬姓擎花獻果之誠遮
　輦迎
　鸞之盛共五十餘處彚寫全圗敬呈
御覽伏祈
皇上俯允(臣/)請許(臣/)私寓次第加工造成墨本以付剞
　　　劂昭示遐邇共識昇平從兹十年一舉例寫
萬壽長圖將見玉軸初開千百國之葵衷若掲球圖竝
　　　永億萬年之福祚無疆矣其圖稿卽帶冷枚等
　　　畫成進
覽先此具摺不勝踴躍懽忭待
命之至謹
　奏
　　　閏五月初三日戸部左侍郎(臣/)王原祁謹
　奏五月初三日
　養心殿監造趙昌等傳
旨發下兵部右侍郎(臣/)宋駿業所畫
萬壽圖稿
命(臣/)繪畫欽惟
萬壽聖節中外臣民詣
　闕恭祝者不可勝計而巷舞塗歌遠邁衢謠華祝皆
　　　我
皇上功徳同天
　恩膏匝地輿情歡悅踴躍爭先荷蒙
軫懷黎老
頒賜大酺
天駕徐行
特許億萬臣民瞻仰
殊恩曠典眞開闢以來所未有允宜繪圖紀盛昭示無
　　　窮(臣/)欽遵
諭旨隨即率同(臣/)冷枚幷更選工畫人物界畫者就私
　　　寓繪畫(臣/)粗習山水未諳界畫人物然畫理實
　　　是相同(臣/)宋駿業所鈎之稿止有一半其半尚
　　　未鈎出(臣/)細閲已鈎稿中其長短踈密尚有未
　　　盡善處就(臣/)愚識斟酌指示另為鈎稿其未鈎
　　　者亦為續鈎稿本初定未免粗率不敢
　進呈
御覽現在再鈎細稿約至九月後可成俟稿成時恭呈
御覽
　奏請
聖訓裁定理合先行
　奏
聞奉
旨王原祁所奏甚是
　　　十二月二十六日户部左侍郎(臣/)王原祁謹
　奏(臣/)於康熙五十二年五月奉
旨繪畫
萬壽長圖(臣/)細閱前所鈎圖稿止有城外一半自西直
　　　門至景山一路尚未鈎出粗定稿本不無踈密
　　　參差之處應加改補具摺啟奏奉
㫖王原祁所奏甚是欽此(臣/)隨率同冷枚等在(臣/)私寓
　　　就宋駿業所鈎未完之稿細加斟酌竝城中各
　　　處鈎畫完全恭呈
御覽欽惟我
皇上聖徳神功遠超堯舜深仁愷澤覃被寰區三月十
　　　八日恭逢
聖壽昌期快覩輿情慶祝歡聲雷動都㑹雲屯京城内
　　　外凡祝
聖龍棚恭諷
萬壽經棚街衢巷陌眞如櫛比不可枚舉自馳道以至
　宫城為
　輦路經由之處
　龍棚經棚共計五十餘所詠歌擊壤夾道紛陳燈幄
　　　　綵幢連宵匝布十七日
　聖駕進宫
皇太后鳳輦前行我
　皇上鑾輿徐駕
　　天潢列從
　　警蹕停傳
　特許臣民仰瞻
　天表
　軫懷黎老遍
　賜大酺斯皆曩古未聞惟我
　聖朝獨盛者也維時
　　鹵簿之威儀
　　尚方之頒賚以及億萬人民之衆歡欣拜舞之誠計
　　　　算難窮形容莫罄(臣/)粗諳筆墨豈易描摹今所
　　　　繪圖稿僅髣髴其萬一以紀盛事伏祈
　皇上俯賜全覽其中有應行増改之處恭請
　聖裁訓誨至圖中各處匾額對聯各體字様擬派曹曰
　　　　瑛照式恭寫為此合行奏明謹
　　奏奉
　㫖萬壽圖畫得甚好無有更改處
　
　
　
　
　
　
　　　　︵字位過密　無法显示︶　　(臣/)趙等燦
　　　　︵字位過密　無法显示︶　　(臣/)趙𢎞燮
　　　　　刑部雲南清吏司郎中(臣/)趙之垣謹校刋
　
　
萬壽盛典初集卷四十
　欽定四庫全書
萬壽盛典初集卷四十三
　　慶祝二(圖記一/)
　　　　自
　　暢春園至西直門臣民建棚慶祝者凡十有九所為
　　　　記八
　　　　圖以臣民北面仰瞻摹繪而成故始
　　神武門而竟於
　　暢春園宫門記以
　御輦所經次第先後而作則始
　　暢春園而竟於
　　神武門義各有取爾也由
　　暢春園花洞迤東過雙閘至宫門前直南五色錦繒
　　　　大綵牆一座結萬夀無疆四字左右大綵坊各
　　　　一過小東門東偏有寺曰清梵
　　　諸皇子於内建
萬夀經壇直壇演劇綵臺一旛竿二寺外結大綵坊一
　　　有聯曰普天共效三多祝大地齊呼萬歲聲左
　　　右綵坊一坊外鼓亭各一先是有
　乾清宫太監等亦於清梵寺建
萬夀經壇寺前結綵坊坊外夾道為綵廊各八楹中懸
　　　百老圖南頭仍蔽以横坊既
　　諸王經壇建乃撤所設於西厰今圖兼仍其舊也
　　　由清梵寺前徑南稍折而東曰太平莊為直隷
　　　九府臣民慶祝界道旁有通州進魚回民百餘
　　　人陳魚於道左稍前過街大綵坊一進坊左右
　　　鼓亭一又前路左演劇綵臺一臺前有淮揚徐
　　　沿河耆民及河兵千餘人建黄幛綵坊(上書臨/聖駕)
　　　(視河工指示方畧小民豐/衣足食感戴  天恩等語)前列
萬夀亭左右旗仗宫燈黄繖中陳進
上袍㡌及土宜食物又前路右有漕運旗丁數百人慶
　　　祝陳設與淮揚耆民同又前夾路綵廊左為耕
　　　圖右為織圖用絹為田夫紅女按農桑事次第
　　　各錄
御製詩一篇凡四十楹又前路左竹式演劇臺一木質
　　　而竹理又前折而南為葡萄長亭以綠綵為葡
　　　萄横䕃數畞中設
御座旁翼以百蝶小軒外周以花籬前有小橋過橋稍
　　　折而東路右連像歌臺一歌始北方以童子結
　　　束歌甘凉西音佐以絃索過臺為小闗帝廟有
　　　饍房諸臣慶祝經壇廟前為龍棚棚前有綵坊
　　　曰夀齊天地坊左右為鼓亭循鼓亭折而前過
　　　街綵坊二左曰鸞翔鳯翥右曰日升月恒前立
　　　表棚一旛竿五出日升月恒坊路右演劇綵臺
　　　一稍前路左有菴曰興隆有算法人員慶祝經
　　　壇菴前燈坊一坊有聯曰百生逢此日萬夀願
　　　齊天坊左右燈樓各一直坊路右表棚一旛竿
　　　三又前為節節高歌臺節節高以童子結束聳
　　　立人肩從高歌舞頗類連像尤加恢詭云又前
　　　連像歌臺一路左雕木演劇臺一前接杏花林
　　　周遭花䦨六十丈内十番平臺一顏曰清音長
　　　草亭一曰酒市方草亭一曰松峰六角草亭一
　　　曰團瓢右前路右有原任包衣昻邦馬武同弟
　　　李榮保慶祝龍棚前建綵坊(有經壇在通/慧寺圖不及)又前
　　　路右有廟曰皇莊闗帝廟廟旁為松亭又前松
　　　牆百餘丈路左鼇山重臺一座高四丈五尺周
　　　二十一丈下演劇上節節高歌臺前為牡丹圃
　　　圃下為荷池池底以板為之清波瀠洄錦鱗翔
　　　泳臺後石山矗起林木蔚然皆繒繭結撰者又
　　　前為直隷臣民接
駕處路左有坊曰多士嵩呼路右有坊曰老人華祝又
　　　前為
萬夀寳閣閣三層高五丈五尺絶鉅麗閣前有綵坊曰
　　　日華雲爛坊左右為綵屏屏下綵獅六各高丈
　　　有二尺直坊路右大綵牆一座結
天子萬年四字牆左表棚一又前有包衣人鄧光乾張
　　　鼎升慶祝龍棚棚外旛竿二左右鼓亭前立綵
　　　坊曰萬年有道坊下有綵橋過橋旛竿四又前
　　　路右演劇綵臺一鼓亭二又前夾道綵坊二右
　　　坊曰萬國咸寧自太平莊至此夾道燈牆綵廊
　　　曲折凡三里
　　　經萬國咸寧坊稍前有綵坊曰民和年豐進坊
　　　為蘇州臣民慶祝界坊左鼓亭一路右有演劇
　　　㯶臺曰雲中天樂臺脊㯶結衢歌巷舞四字又
　　　前為
皇棚綵簾四映周櫩為黄幔三層下繞以朱欄中設
御座座旁大理石屏二後設紅哆囉呢幔金書九如詩
　　　棚後闢小軒五楹陳設文玩盆花左右園林小
　　　景曲廊横亘竟左有松亭曰雲生松棟竟右有
　　　柏亭曰翠柏長春亭外雜植桃李掩映飛動前
　　　建大綵坊曰聖夀同天有聨曰萬年人慶長生
　　　節三月天開四海春坊左右為燈廊中設慶祝
　　　表屏坊前有耆老貢獻土物百盤坊下綵橋一
　　　左右小紅橋二過綵橋路右大綵牆一座廣四
　　　丈綵結大夀字五左右為抱角燈棚又前路右
　　　有演劇㯶臺曰萬國歡心臺脊㯶結民安物阜
　　　四字直臺路左為耆老接
駕棚前設
龍亭御仗旗繖後張百夀黄幔長三丈繡夀字百圖中
御輦直
皇棚前羽葆翠華照曜雲日臣民皆跪衣冠萬衆魚鱗
　　　相切彌望無際耆老執爵上
萬歲夀
天顏有喜又前過街綵坊一曰四海昇平坊右鼓亭一
　　　自民和年豐坊至此夾道綵廊四百楹花檻燈
　　　牆繽紛浩閙計長一里半
　　　過四海昇平坊為江南江常等十三府慶祝界
　　　路右有候選候補官員建黄棚一内設
萬夀圖屏金書夀字各體者萬左右鼓亭各一又前路
　　　左為松江府在籍諸臣及耆民慶祝
皇棚一座左右綵廊直棚路右為表棚又前夾路綵坊
　　　二左曰六合同春右曰萬年一統又前路右為
　　　演劇綵臺又前為小景㯶亭亭前為花籬駭緑
　　　紛紅蔓延二十餘丈又前路左為十三府慶祝
皇棚中設
御座前陳古鼎蟠桃長生花萬民宴萬民衣左右綵廊
　　　木施陛楯右平左墄高數尺棚前大綵坊曰天
　　　子萬夀有聨曰皇極建而歲月日時無易聖徳
　　　大而禄位名夀並隆棚左右松柏亭各一花架
　　　四外周以綵廊廊外左右鼓亭直坊路右為表
　　　棚棚左右燈樓各一又前路右演劇臺一又前
　　　夾道綵坊二左曰舜日光華右曰堯天浩蕩徑
　　　兩坊間折而東路左有菴曰百祥自四海昇平
　　　坊至此燈廊花檻數百楹紅橋二十一花樹數
　　　百計長一里半
　　　百祥菴前有綵坊曰敷天湛露過坊為浙江臣
　　　民慶祝界坊左有通州坐糧㕔慶祝
龍亭設大鼎一龍燭二燭長丈又前有通漕七省旗丁
　　　陳設慶祝
龍亭香亭又有一統萬年清亭萬年清草名高尺餘葉
　　　菁葱可愛四時不凋一名千年運又前有過街
　　　綵坊曰天長地乆過坊路右演劇綵臺一又前
　　　有過街綵坊曰皇州春色過坊路右有扮演故
　　　事臺演海上羣仙又前有過街綵坊曰萬夀同
　　　天過坊路左為
皇棚顏曰太和元氣中設
御座旁引兩廊雜陳古玩廊外左右鼓亭前建綵坊曰
　　　瑞現星樞直坊路右燈棚一棚左右故事臺二
　　　左三星右五老又前有過街坊曰海晏河清過
　　　坊路左為浙江耆民接
駕棚又前路右故事臺一演瑶池仙樂又前有四角擊
　　　壤亭中設玻璃屏書擊壤頌又前有過街綵坊
　　　曰一人有慶過坊稍折而東路右有廟曰茶棚
　　　闗帝廟廟前為江寧蘇州杭州三織造慶祝經
　　　棚棚前有綵坊曰聖夀天齊左右為鼓亭直坊
　　　路右為表棚又前路左有綵坊曰瑞叶青陽過
　　　街綵坊曰増輝紫極過坊路左有演劇綵臺曰
　　　萬國謳歌又前香亭一夾道鼓亭二自百祥菴
　　　至此曲檻花廊計長一里半
　　　由茶棚闗帝廟東行有過街綵坊曰萬福攸同
　　　進坊為福建山東江西河南廣東廣西六省臣
　　　民慶祝界路左為耆老接
駕棚路右演劇綵臺一又前路左木龍亭一亭八角前
　　　柱金龍對蟠鱗爪騰攫飛動中設
御座左右燈廊雙引前闢捲棚五楹棚前有大綵坊高
　　　三丈餘木幹綵章流蘇瓔珞藻繡綸連下接於
　　　地顏曰萬夀有聨曰兩地參天日月岡陵開夀
　　　域錫疇斂福鳯麟河嶽獻禎符匾聨皆銅質洗
　　　磨如鏡光閃爍奪目麗日燭之不可迫視坊下
　　　綵獅二尤猙獰亭左右各闢小園花䦨周數畆
　　　圜牕曲徑杳窱相通牡丹荼䕷丁香桃李諸名
　　　花森發條竪各建小軒珠燈密布與花栁映𤼵
　　　爭姸出花闌由
萬夀坊前過小橋直坊路右為表棚棚左右鼓亭各一
　　　又前路右有重樓曰金聲玉振上懸名燈下奏
　　　十番清樂又前松亭一亭下三面周以花䦨又
　　　前路左有綵坊曰厚徳無疆又前路左八角演
　　　劇臺一有聨曰天樂動南薫彩鳯高臨青玉案
　　　瑶池供夀酒彤雲輕護紫霞杯路右六角演劇
　　　臺一又前路左牡丹棚一路右柏亭一又前路
　　　左有燈樓曰光被四表過樓稍折而東地名大
　　　栁樹有古栁一株萬絲拂空垂䕃盈畞自萬福
　　　攸同坊至此綵廊數百楹間以荔牆繡錯綺分
　　　計長三里
　　　過大栁樹有過街綵坊曰風動時雍進坊為四
　　　川陜西山西湖廣貴州雲南六省臣民慶祝界
　　　路左五綵重臺一上以絹製羣仙下陳設古玩
　　　過臺稍折而南有綵坊曰羲軒風景路左有綵
　　　坊曰徳洋恩溥又前路左柏亭一路右㯶亭一
　　　又前路左有燈樓曰萬物皆春路右演劇臺一
　　　又前路左為
皇棚棚據高地俯視平疇澶漫靡迤陛楯鬱律歴級而
　　　上三階重軒鏤檻文㮰干霄蔽日中設
御座前列粔籹如夀桃者數千棚外大綵坊曰萬邦惟
　　　慶有聨曰天申命用休四方來賀皇建其有極
　　　萬福攸同左右鼓亭一直坊綵橋一橋三洞經
　　　以綵䦨雁翅參差望之屹然如偃月垂虹蜿蜒
　　　數丈觀者訝為神速葢木質施以丹繪儼然石
　　　梁也棚左右龍旗二竿絶高縹緲拂霄漢直坊
　　　路右十番綵臺一臺前表棚一又前路左有燈
　　　樓曰光華復旦又前有演劇綵臺曰鈞天廣樂
　　　又前夾道綵坊二左曰三台玉燭右曰八表金
　　　甌又前有清音臺曰萬籟和鳴又前有過街綵
　　　坊曰華渚神光出坊有寺曰慈獻自大栁樹至
　　　此綵廊數百楹繡栭雲楣曲折參差長三里
　　　過慈獻寺有寺曰隆昌有長蘆衆商人於寺前
　　　建慶祝
皇棚棚前有綵坊曰萬年景運直坊為牓棚棚左右鼓
　　　亭一又前路右故事臺一演木公金母諸仙又
　　　前路左節節高歌臺一又前路右為小花園園
　　　中六角亭一又前夾道演劇臺二鼓亭二過亭
　　　綵坊二左曰六龍時御右曰天地同春又前路
　　　左有寺曰廣通有五旗
　　諸王建慶祝經壇於内寺前綵坊三中曰徳配乾
　　　坤左曰夀同悠乆右曰福竝升恒左右折而前
　　　過街綵坊各一右坊外路右為
　　諸王接
駕處直中坊路右牓棚一旛竿五棚後迤右演劇綵臺
　　　一又前路左有廟曰天仙過天仙廟為真武廟
　　　有廵捕三營將校建慶祝經壇於内廟前為
龍亭亭中以童子演八仙陳蓬瀛仙樂左右綵坊一左
　　　曰萬年玉厯右曰三祝華封直亭有綵坊曰悠
　　　久無疆稍前有菴曰五聖菴旁牓棚一又前路
　　　左有演劇綵臺曰萬年歡又前路右有西直門
　　　市民建綵坊曰共樂堯天徑南有綵坊曰天子
　　　萬福近坊折而東有綵坊曰萬年景福(有經壇/在元静)
　　　(觀圖/不及)出坊過石橋有過街大綵坊曰普天同慶
　　　過坊進西直門有過街大綵坊曰萬國來朝則
　　　　皆提督九門步軍綂領(臣/)隆俄多所建也圖中
　　大駕鹵簿始於此迤邐夾道直接太平莊
　
　
　
　
　
　
　
　
　
　
　
　
　
萬夀盛典初集卷四十三
　欽定四庫全書
萬壽盛典初集卷四十四
　　慶祝二(圖記二/)
　　　　自西直門至
　　神武門臣民建棚慶祝者凡三十有一所為記四
　　　　進西直門過萬國來朝坊路左樺皮厰衚衕内
　　　　有廟曰西三官廟有吏户二部尚書以下諸臣
　　　　建慶祝經壇於内臨街設
　龍亭一亭前有綵坊曰天成地平坊左右鼓亭循亭折
　　　　而前過街綵坊各一左曰華祝三多右曰嵩呼
　　　　萬歲路右直兩坊間綵坊一坊後燈樓一樓下
　　　　為牓棚棚後旛竿五棚左演劇綵臺一又前路
　　　　右馬香兒衚衕内有廟曰闗帝廟有西四旗前
　　　　鋒綂領護軍綂領以下諸臣建慶祝經壇於内
　　　　臨街結綵坊三中曰天人胥慶左曰金闕垂光
　　　　右曰瑶池獻夀坊前綵結須彌座座上為
萬夀景命亭亭後設金書百夀字圍屏左右堆紗屏各
　　　一屏外為鼔亭亭外周以綵牆廣十有七丈循
　　　牆折而前為過街綵坊二左曰徳邁古今右曰
　　　道參天地直中坊路右牓棚一旛竿五棚右有
　　　五綵重臺曰祝堯歌舜臺高六丈廣稱之下演
　　　劇上放飛鳥棚後有
　　皇十四子小綵坊二又前路右有寺曰崇夀有
　寧夀宫太監等建慶祝經壇於内寺前
皇棚一棚外有大綵坊曰慶洽天人坊左右鼓亭循亭
　　　折而前過街綵坊二左曰運獻長庚右曰天開
　　　夀域路左牓棚一旛竿五又前路左北草厰内
　　　有菴曰萬福有
　寧夀宫老福金建慶祝經壇於内臨街建
皇棚棚外綵坊三中曰建中錫福左曰雨順風調右曰
　　　日升川至左坊外鼓亭一折而前有過街綵坊
　　　曰堯天舜日右坊外鼓亭一折而前有過街綵
　　　坊曰景星慶雲路右牓棚一旛竿五棚左右有
　　　綵坊左曰春臺右曰夀域出堯天舜日坊有放
　　　生綵臺日放鳥雀無算厰内又有寺曰萬夀有
　　　内務府正黄旗包衣㕘領以下護軍以上建慶
　　　祝經壇於内臨街建
皇棚一棚外八字綵牆中闢圜門門外綵亭一左右鼓
　　　亭旛竿各一前結大綵坊三中曰允執厥中左
　　　曰羣黎歡慶右曰列聖鑒臨左右折而前過街
　　　綵坊各一左曰祥洽萬方右曰夀同南極直兩
　　　坊間路右牓棚一旛竿七出祥洽萬方坊演劇
　　　綵臺一又前路左有廟曰東三官廟有大理寺
　　　太常寺卿以下諸臣建慶祝經壇於内臨街建
　　　八角
萬夀松樓左右松棚各一棚右演劇綵臺一樓前鼓亭
　　　二過亭綵坊三中曰萬國尊親左曰慶集三辰
　　　右曰徳周八表左右折而前過街綵坊各一左
　　　曰七曜騰輝右曰五雲絢采直兩坊間路右牓
　　　棚一旛竿七棚左右松棚各一又前路左有觀
　　　曰崇元有正黄旗滿洲䝉古漢軍都綂以下建
　　　慶祝經壇於内臨街為經棚棚左右為鼓亭前
　　　建綵坊三中曰聖夀無疆左曰慶洽同文右曰
　　　光昭大象左右折而前為過街綵坊左曰道超
　　　九聖右曰徳覆萬方直兩坊間路右牓棚一旛
　　　竿五出道超九聖坊過石橋路左演劇臺一臺
　　　左右綵結海山如赤城霞起巑岏可觀又前路
　　　左有寺曰北廣濟寺有禮部刑部國子監光禄
　　　寺鴻臚寺尚書祭酒卿以下諸臣建經棚於内
　　　寺外左右鼓亭一前結綵坊三中曰夀節天開
　　　左曰咸歌舜日右曰同祝堯年左右折而前過
　　　街綵坊二左曰百祿是荷右曰萬福來同直兩
　　　坊間路右牓棚一旛竿五萬福來同坊外演劇
　　　綵臺一過此為新街口折而南矣
　　　由新街口折而南路右有寺曰祝夀有兵工二
　　　部尚書以下諸臣建慶祝經壇於内寺外左右
　　　鼓亭前結綵坊三中曰文武聖神左曰寳厯宏
　　　長右曰金甌永固左右折而前過街綵坊二左
　　　曰皇仁廣運出坊演劇綵臺一右曰帝徳覃敷
　　　直兩坊間路左為牓棚棚前
上諭龍亭一(上内書/  諭)棚後旛竿五又前路右有寺曰龍
　　　泉有都察院通政司太僕寺順天府六科及宛
　　　大二縣五城兵馬司諸臣建慶祝經棚於内寺
　　　外左右鼓亭前結綵坊曰日麗星輝坊前大綵
　　　坊三中曰天開夀域左曰九龍洽聖折而前為
　　　過街綵坊曰瑞靄千門右曰五緯聨光折而前
　　　為過街綵坊曰春明九陌直兩坊間路左牓棚
　　　一旛竿五出春明九陌坊路左演劇臺一又前
　　　路右有東四旗滿洲䝉古漢軍都綂以下建百
　　　老獻夀臺顔曰南天門臺九級扮百老人各執
　　　金夀字層累而上(有經壇在大佛延禧法/華境靈四寺圖不及)又前
　　　路右帽兒衚衕内有廟曰闗帝廟有東四旗前
　　　鋒綂領護軍綂領以下䕶軍以上建慶祝經壇
　　　於内衚衕口有綵坊曰同登仁夀出街有綵坊
　　　曰太平有象坊前鼓亭二右有綵坊曰金輪現
　　　采左有綵坊曰寳厯呈祥又左有綵坊曰翠柏
　　　長春左右過街綵坊二左曰乾坤交泰右曰宇
　　　宙同春旛竿各二直兩坊間路右牓棚十六楹
　　　棚前綵亭二棚後旛竿十四出乾坤交泰坊路
　　　右演劇臺一路左綵坊三中曰集聖大成左曰
　　　大地山呼右曰鈞天雅奏又左有過街綵坊曰
　　　日麗天衢又前路右有寺曰寳禪有九門步軍
　　　綂領以下將校建慶祝經壇於内寺前綵坊一
　　　曰卿雲五色稍折而左有綵坊曰寳厯萬年出
　　　街大綵坊一曰九州向化坊前鼓亭二左右過
　　　街綵坊各一左曰瑞輯共球右曰祥開景慶直
　　　兩坊間路左牓棚一旛竿五瑞輯共球坊外路
　　　右演劇綵臺一出祥開景慶坊又前路右有寺
　　　曰普慶有内閣翰林院詹事府中書科諸臣建
　　　慶祝經壇於内有綵坊曰聖人首出寺外為經
　　　棚左右鼓亭棚前綵坊三中曰化日舒長左曰
　　　徳輝三五右曰道煥古今過街綵坊二左曰就
　　　日瞻雲右曰參天贊地直兩坊間路左牓棚一
　　　旛竿五出參天贊地坊外演劇綵臺一又前路
　　　右石碑衚衕内有寺曰西方有鑲紅旗滿洲䝉
　　　古漢軍都綂以下建慶祝經壇於内寺前有綵
　　　坊曰萬年鴻祚稍前有綵坊曰南極呈祥出衚
　　　衕左右鼓亭前結綵坊三中曰與天齊夀過街
　　　綵坊二左曰九天花雨右曰萬國衣冠直兩坊
　　　間路左牓棚一旛竿五出萬國衣冠坊外路左
　　　演劇臺一又前路右有菴曰般若有鑲藍旗滿
　　　洲䝉古漢軍都綂以下建慶祝經壇於内菴前
　　　綵坊一左右鼓亭前結綵坊三中曰乘乾景運
　　　左曰玉厯凝休右曰皇圖永固左右折而前過
　　　街綵坊二左曰聖徳光華右曰皇仁浩蕩路左
　　　兩坊間為牓棚棚内
萬夀詩屏二棚後旛竿五出皇仁浩蕩坊路右演劇綵
　　　臺一又前為毛家灣路左有副都綂賴都母吴
　　　蘇氏接
駕龍亭一又前為街心觀音菴有大市街北小民建慶
　　　祝經壇於内菴外經棚一旛竿二又前路右有
　　　廟曰真武有正紅旗滿洲䝉古漢軍都綂以下
　　　建慶祝經壇於内廟前綵坊三中曰夀嶽巍峩
　　　左曰萬年永命右曰九徳當陽坊前綵門一左
　　　右為綵牆牆左右為鼓亭循鼓亭折而前過街
　　　坊二左曰四海騰歡右曰六符御極直兩坊間
　　　路左為牓棚棚後旛竿五出六符御極坊路左
　　　面北演劇臺一臺以五色繒帛結為流蘇網户
　　　當目輙嵌小鏡燦若千星亦竒觀也又前路右
　　　有廟曰雙闗帝廟有直省督撫提鎮率所屬來
　　　京諸臣建慶祝經壇於内廟前綵坊曰萬方仁
　　　夀坊前鼔亭旛竿各一左右為綵牆近牆綵坊
　　　一綵亭二左右過街綵坊二左曰河山永固右
　　　曰雲日増輝直兩坊間路左為牓棚棚後旛竿
　　　五出雲日増輝坊路右演劇綵臺一又前路左
　　　有寺曰栴檀有
　　莊親王建慶祝經壇於内臨街為
皇棚棚外綵坊三中曰雲開兠率左曰花連上苑右曰
　　　樂應中和坊左右鼓亭折而前過街綵坊二左
　　　曰天衢耀彩右曰輦路嵩呼直兩坊間路左為
　　　牓棚棚後旛竿五左右綵坊二左曰盛徳凝圖
　　　右曰鴻庥協極出天衢耀彩坊路左演劇綵臺
　　　一又前為四牌樓圖中旗手衞樂器自此陳設
　　　直至西安門
　　　四牌樓徑南市民夾道為燈廊百餘楹有過街
　　　綵坊曰慶洽無疆竟南頭有坊曰恩光普被(出/恩)
　　　(光普被坊路左有寺曰普恩有/宗室阿哥建慶祝經壇圖不及)近坊折而東有
　　　過街綵坊曰如日之升圖中陳設鹵簿始此巨
　　　象神駒與
御輦間列望之如山嶽如雲霞然又前過街綵坊曰物
　　　被仁風過坊路左有廟曰闗帝廟有西安門外
　　　小民建慶祝經壇於内廟前有綵坊曰九州同
　　　慶直坊路右有綵坊曰萬靈効順又前為
皇城西安門
　　　進西安門路左西十庫口内有上三旗三十家
　　　包衣人因天王殿舊址建寺諷經慶祝
萬夀奉
勅賜名慈雲寺前夾道新植松柏百餘株臨街為綵坊
　　　曰福祿來同坊左右鼔亭亭外濟貧錢棚循棚
　　　折而前過街綵坊二左曰八方夀域右曰一氣
　　　鴻鈞直兩坊間路右為演劇綵臺臺左為濟貧
　　　餅棚右為牓棚棚後旛竿六出一氣鴻鈞坊路
　　　左有包衣婦女千百人於此接
駕又前路左有包衣三旗廣儲司人員慶祝綵坊曰卜
　　　年兆億左右鼓亭一循鼓亭折而前過街綵坊
　　　二左曰乘六御乾右曰兼三出震右綵坊内路
　　　左演劇綵臺一(有經壇在三/佛寺圖不及)出左坊稍前路左
　　　有内務府官學教習及官學生慶祝綵坊曰五
　　　福陳疇左右鼓亭循亭折而前為過街綵坊左
　　　曰大徳曰生右曰至誠無息直兩坊間路右為
　　　牓棚棚後旛竿三(有經壇在清/涼菴圖不及)出大徳曰生坊
　　　稍前路左有古北口大糧庄頭等建演劇綵臺
　　　一左右為過街綵坊左曰人夀年豐右曰時和
　　　世泰(有慶祝經壇在/静黙寺圖不及)出人夀年豐坊稍前路左
　　　有二月分新選諸臣建慶祝
皇棚棚為六角飾以五彩左右六角鼓亭前結大綵坊
　　　曰太平景象過街綵坊二左曰億萬斯年右曰
　　　受天之祜直兩坊間路右牓棚一旛竿五(有經/壇在)
　　　(興隆寺後/殿圖不及)出億萬斯年坊又前為金鼇玉蝀橋
　　　過橋由團殿後折而北登堆雲積翠橋望隔河
　　　西北有寺曰栴檀有上三旗内大臣延喇嘛千
　　　衆建慶祝經壇於内梵聲殷地􁊇影拂空縹緲
　　　隠現間過橋有寺曰白塔有上三旗包衣佐領
　　　等建慶祝經壇於内壇前大綵坊曰健配天行
　　　坊外左右鼓亭由堆雲坊北折而東路左為經
　　　棚棚左右為燈棚折而前過街綵坊二左曰瑞
　　　叶斗樞右曰光流華渚直兩坊間路右為演劇
　　　綵臺出瑞叶斗樞坊稍折而北路右有
御前太監等設接
駕龍牌儀仗又前有過街綵坊曰菁葱佳氣過坊路右
　　　有演劇綵臺遙望西㟁團殿東有鑲黄正白二
　　　旗包衣護軍叅領以下將校演劇綵臺若相應
　　　和焉(二旗有慶祝經壇在/興隆寺前殿圖不及)又前過石橋進雪池
　　　紅門夾道燈廊數百楹半道左右鼓亭各一又
　　　前有過街綵坊曰誕膺多福過坊夾道綵坊二
　　　左曰翠籙凝庥右曰紫苞肇泰又前僧道經棚
　　　各一夾道綵牆直接景山南瞻
　禁城雙闕聳出霄漢北顧五龍亭波光森動周遭繡
　　　幕相連笙歌互起金石千聲雲霞萬色葢莫能
　　　殫述焉
　　　是時京城内外金碧相輝錦綺相錯華燈寳炬
　　　霏霧氤氲彌漫周匝其
　輦路所經既已繪圖系之以記至於
　翠華未歴之境慶祝同心幾無隙地若海淀則有上
　　　清正一嗣教真人張繼宗建金籙醮壇於永寧
　　　觀翰林院編脩高輿率領浙江耆老三百餘人
　　　建千佛道塲於
萬夀寺地安門外則有
　養心殿武英殿
御書處景山玻璃厰各監造諸臣建經壇於藥王廟正
　　　陽門内則有太醫院諸臣建經壇於衙門内外
　　　城則有提督四譯館太常寺少卿以下諸臣行
　　　人司司正以下諸臣各建經壇於衙門内候補
　　　候選諸臣三百九十二員建經壇於仁威長夀
　　　觀正陽門外士民商賈萬餘人建經棚於珠市
　　　口郊畿則有兩淮商人集黄山僧衆建經壇於
　　　西頂廣仁宫莫不樹坊立木張樂然燈寳榭層
　　　樓成於俄頃宫牆綺陌忽改常觀至於溢巷闐
　　　街肩摩轂擊琳宫梵宇繙瓊籖貝葉之篇火樹
　　　銀花放鐵鎖星橋之禁周遭百里延歴數旬萬
　　　户千門繁絲脆竹深坊小巷繡額珠簾雖游騎
　　　輕車莫能窮際誠非丹青所及詳毫翰所勝載
　　　矣
　　　先是三月初二日
上自霸州囘鑾有
㫖云朕昨進宫見臣民慶賀為朕祈福者不計其數朕
　若先知必令止之今已成矣難毁衆志其即傳之各
　處必祈雨暘時若萬國咸寧為先大哉
王言真天地父母之心也(臣/)等伏惟自古聖人繼天立
　　　極將建非常之功必有非常之夀是以三皇踰
　　　萬五帝盈百孔子曰大徳者必得其夀理固然
　　　也稽古華封祝堯首曰聖人多夀書言欲至萬
　　　年詩稱萬夀無疆葢上之深仁厚澤所以夀身
　　　夀世者既乆且長而臣民忠愛其君之甚無可
　　　以報稱者亦惟有祝君夀考而已若夫緣情之
　　　禮因時而作竭臣子之情顯邦家之慶紀乃誕
　　　日崇以美名聖節所由昉也有唐開元十七年
　　　降誕節宴百僚於花蕚樓丞相源乾曜張說率
　　　百官上表請以八月五日為千秋節著之令甲
　　　布於天下咸令宴樂休假三日羣臣是日獻甘
　　　露醇酎上萬歲夀酒王公戚里進金鏡綬帶士
　　　庶以絲結承露囊更相遺問村社將夀酒宴樂
　　　唐開元之治號稱絶盛然典禮不過如此降至
　　　有宋夀寧天申瑞慶諸節歲脩故事盛典無聞
　　　未有合千八百國之歡心聚四海九州之方物
　　　稱觥獻斚隨
　輦路而樂太平飛閣雕甍徧康衢而邀
聖豫
王言雖曰勿亟民心自切子來如
　今日之盛者也葢我
皇上道集大成化超隆古四海臣民登仁夀者五十餘
　　　年於兹矣平時天施地生所以益民者既已無
　　　方乃恭逢
大慶愈沛鴻施典禮方行軫念雨暘不忘萬國益動而
　　　巽日進無疆固宜普天率土莫不尊親航海梯
　　　山極於無外而衢歌巷祝直接陶唐氏之風也
　　　然則是圖也即豳風繪屏猶不足以擬其美盛
　　　又豈王㑹職貢所能仰希萬一也哉其
　慶祝表文經壇詞疏附著於篇用紀頌禱之實焉
萬夀圖畫紀
　　　(臣/)聞梁有職貢之圖唐有王㑹之圖圖者所以
　　　比物象形寫兹盛美以昭示來世者也然或失
　　　則侈或失則誣僅為鋪張揚厲以藻繢太平之
　　　象而無當於勤民愛物之心是以雖盛而弗傳
　　　也惟昔帝堯氏之有天下也地平天成六府三
　　　事允治其時之民則有含哺鼓腹者矣有巷舞
　　　衢歌者矣有請祝聖人者矣而後之人或有繪
　　　為擊壤圖以傳其熙熙皥皥之風者至今覽之
　　　猶有餘慕焉我
皇上至仁覆育大化翔洽五十二年以來徳洋恩溥物
　　　靡不得其所當兹三月十八日喜
天甲之初周慶
皇恩之大沛先一日
駕由
　暢春園還
　宫千官雲擁萬國山呼祝嘏之盛曠古未聞惟我
皇上之心即帝堯之心故民氣雍和風俗淳美熈熈皥
　　　皥而祝聖人之多夀者亦即與帝堯時先後同
　　　符也
皇上與民同樂
特允臣民之請繪為長圖傳之萬世以垂永久兵部右
　　　侍郎(臣/)宋駿業經始其事分為五十餘處而(臣/)
　　　原祁復受
命續成勾摹數月進
呈初本幸䝉
嘉賞抃舞莫勝(臣/)又惟自古有圖則必有史是以恭請
恩綸纂修盛典凡
宸章之璀燦
　聖徳之高深與夫恩賚之廣大典禮之詳明歌頌之洋
　　　　溢無不備載罔有缺遺矣而於臣民慶祝之處
　　　　既案其里地悉其規模一一詳列於書而猶恐
　　　　未足以盡其曲折也特就長圖裁為短幅次第
　　　　臚列共計百有四十餘頁定為上下二卷亦欲
　　　　使後之披圖者如登春臺如遊樂國既幸生
　聖人之世為
　聖人之民得親見
　聖朝之鉅典鴻規與
　聖世之時和年豐嘉祥協應如此其章章可攷歴歴可
　　　　指也而我
　皇上勤民愛物之心亦庶幾藉是以少傳其萬一此亦
　　　　擊壤圖之遺意云爾
　經筵講官户部左侍郎加一級(臣/)王原祁恭紀
　
萬夀盛典初集卷四十四
　欽定四庫全書
萬夀盛典初集卷四十五
　　慶祝二(圖記三/)
　　　　直隷順天府保定府永平府河間府真定府順
　　　　徳府廣平府大名府宣化府臣民表文
　　　　伏以
　皇猷廣被介百福而躋春臺
　聖祚方昌統八紘而開夀域
　　道備於蕩平正直永享昇平
　　化行於歌叙修和誕膺茀祿率土之尊親孔切邦畿
　　　　之歡忭彌殷瑞滿
　　彤庭慶流錦陌欽惟
　皇帝陛下
　　丕承丕顯
　　乃聖乃神
　　秉聰睿之姿
　昭肅雝之範
　遡淵源於洙泗一貫相傳
　紹道法於唐虞中天逺接
經筵頻啟探羣聖之微言
講幄恒臨闡六經之奥旨煥竒文於奎壁
御墨淋漓叶雅頌於宫商
宸章璀璨仁心仁聞之並著樂利成風善養善教之兼
　　　修和恒有效蠲賑貸以舒民力綏彼窮簷大欽
　　　恤以察臣工慎乃庶獄散神倉之白粲萬方衽
　　　席咸登發内府之朱提六宇閭閻胥被靖水患
　　　於江津淮浦軫河防於越北燕南
聖武布昭沙漠烽煙永息
天威震叠遐荒桴鼓無驚貢雉獻琛共球畢集梯山航
　　　海玉帛攸同天瑞駢臻日再中而雲五色地靈
　　　類應穀雙穗而麥兩岐鳯舞麟遊見太和之洋
　　　溢河清海晏知
帝澤之瀰綸府事罔愆平成有賴歲臨已位乃巽風申
　　　命之時月值辰鄉正龍徳方亨之會歴五十二
　　　年之宵旰
聖體康强集千八百國之車書
皇圖悠逺
聖人御宇於今花甲方周
上夀凝祥自此春秋彌永花明栁媚縈紫氣於六街燕
　　　語鶯鳴散青陽於萬户石髓共瓊漿竝獻漢桃
　　　與期棗偕陳(臣/)等學守一經世居三輔首被
大君之化惠愷偏多近依
天子之光訓行恐後欽
九重之瑞祉瞻
天捧日每切葵傾仰
五位之憂勤沐雨櫛風真如乾健耕夫牧竪衆口嵩呼
　　　白叟黄童濟聲華祝伏願
　健行不息
　日進無疆
　沛民胞物與之膏
　播一道同風之治協庶徴於洪範曰雨曰暘曰寒曰
　　　燠調四序以迎和賡景福於雅詩我黍我稷我
　　　倉我庾慶屢豐而集祉則天長地久億萬年之
　　　玉厯永綿日升月恒千百載之金甌孔固矣
　　　　工部右侍郎(臣/)劉謙都察院左副都御史(臣/)
　　　　王企埥(臣/)崔徵璧通政使司通政使(臣/)郝惟
　　　　諤太常寺卿(臣/)李敏啟太僕寺卿(臣/)周道新
　　　　通政使司左通政(臣/)郝林右通政(臣/)王景曽
　　　　大理寺少卿(臣/)邵觀翰林院侍讀學士(臣/)熊
　　　　葦　日講官起居注翰林院侍講學士(臣/)勵
　　　　廷儀翰林院提督四譯館太常寺少卿(臣/)陸
　　　　經逺左春坊左贊善兼翰林院檢討(臣/)薄有
　　　　徳翰林院編修(臣/)宫鴻歴翰林院檢討(臣/)高
　　　　維新翰林院庶吉士(臣/)朱一鳯(臣/)朱綸(臣/)何
　　　　國宗(臣/)薄海(臣/)舒大成(臣/)李如璐(臣/)戈懋倫
　　　　兵科掌印給事中(臣/)常紳刑科給事中(臣/)郭
　　　　徽祚掌江南道事監察御史(臣/)樊紹祚掌浙
　　　　江道事監察御史(臣/)陶彝吏部文選清吏司
　　　　員外郎(臣/)董哲户部河南清吏司郎中(臣/)王
　　　　克貞浙江清吏司員外郎(臣/)李舜卿山西清
　　　　吏司員外郎(臣/)曹鑛貴州清吏司員外郎(臣/)
　　　　江景瑞廣東清吏司主事(臣/)蔣書升雲南清
　　　　吏司主事(臣/)黄叔璥禮部主客清吏司郎中
　　　　(臣/)黄叔琬兵部武選清吏司郎中(臣/)許康錫
　　　　職方清吏司主事(臣/)李其旋刑部湖廣清吏
　　　　司郎中(臣/)郝之英廣東清吏司郎中(臣/)胡范
　　　　山東清吏司郎中(臣/)劉承啟山東清吏司員
　　　　外郎(臣/)劉沖山東清吏司主事(臣/)閻純璽山
　　　　西清吏司主事(臣/)張振嗣工部虞衡清吏司
　　　　製造庫郎中(臣/)魏嗣多屯田清吏司郎中(臣/)
　　　　楊國琳營繕清吏司員外郎(臣/)李士瑜虞衡
　　　　清吏司員外郎(臣/)蔣仁錫虞衡清吏司主事
　　　　(臣/)馬璵大理寺左評事(臣/)吕應聲右評事(臣/)
　　　　張光鏞中書科中書舎人(臣/)曹廣憲行人司
　　　　司副(臣/)張光鏻行人(臣/)阮士竒(臣/)褚泰(臣/)李
　　　　屺尊内閣中書舎人(臣/)多時珍(臣/)胡忠本(臣/)
　　　　韓暎(臣/)何繼曽(臣/)成說(臣/)王允晉(臣/)趙霖國
　　　　子監助教(臣/)趙續美等恭
進
　　　算法滿漢効力人員牓文
　　　伏以
帝徳崇高四海仰昇平之景運
皇仁溥博萬國懐覆載之宏恩
　綿寳厯於無疆貞恒效順
　慶鴻圖之永固福祿攸同喜溢普天歡騰率土欽惟
皇帝陛下
　政符四序
　道契三才
　首出庶物而咸寧
　表正萬邦而率迪
　紹百王之道統治功逺接乎唐虞
　闡千聖之心傳理學直追乎洙泗
　聰明由於天亶
　孝友本於性成
　謨誥遙宣勸忠而教孝
　絲綸普煥褒徳而崇儒更重農功時求民瘼用一緩
　　　二久昭在宥之仁耕九餘三快覩屢豐之慶葢
　　　歴乎五十餘年之盛治乃超乎七十二代之成
　　　功兹者時屆三春節臨
萬夀東皇司令嘘大地之陽和南極騰輝耀遙天之景
　　　色黄童皓首咸拜手而祝有道
聖人北塞南雲竝驅車而頌太平
天子凡有血氣莫不尊親(臣/)等小草微生管窺薄技欣
　　　逢曠典幸沐
宏仁聴玉漏於蓬瀛
　澹寧日麗覩瑤英於上苑
　淵鑑花明自顧何人叨逢此日念切鏤肝銘腑莫抒
　　　葵藿之忱惟祝地久天長庶竭涓埃之報煥佛
　　　輪之普照堯天與慧日俱光宣貝葉之宏文舜
　　　樂偕梵音齊奏純嘏不求而自至神明有感而
　　　斯通伏願
　萬福來同
　百禄是荷
　金篋之齡益固日月竝其升恒
　瑤圖之算彌長天地同其悠乆則民安物阜常登兆
　　　庶於盈寧海晏河清永迓天庥之滋至矣
　　　　算法効力(臣/)董泰(臣/)博爾和(臣/)穆世泰(臣/)穆
　　　　成格(臣/)余掄(臣/)潘藴洪(臣/)沈承烈(臣/)朱崧(臣/)
　　　　馮壡(臣/)葉長揚(臣/)王羾(臣/)徐覺民(臣/)王元正
　　　　(臣/)陳世眀等恭
祝
　　　江南省蘇州府吴縣長洲縣崑山縣常熟縣吴
　　　江縣嘉定縣太倉州崇明縣臣民表文
　　　伏以
皇圖日懋萬方受覆載之恩
聖夀天齊億載衍熾昌之祉
　鼓洪鈞而鑄物太和保合於無涯
　輝金鏡以凝庥純嘏緝熈於不已紫氣氤氳乎閶闔
　　　卿雲環䕶夫樞垣日下歌騰寰中慶洽欽惟
皇帝陛下
　道協乾元
　化成恒久
　心周六合每諮詢而弗遑
　躬理萬幾獨勤勞而罔逸日新富有抜萃於至神至
　　　　聖之中旰食宵衣加意於已治已安之後闡心
　　　　傳為治法不止堯見於羮舜見於牆裕創業以
　　　　守成實踰丕顯文謨丕承武烈凡風聲之廣樹
　　　　由
　聖敬之日躋殫昭事於
郊壇
天眷倍申茀禄告明禋於
宗廟
神庥黙賛昇平孝事
慈闈娛色笑而舞傳宫綵友于昆弟極和樂而禮展家人
　　　　備膺天慶之歡洵立人倫之至誕敷文徳車書
　　　　大一統之模耆定武功韜畧啟九天之秘運神
　　　　明之
　睿算鯨鯢久翦於炎荒統赫濯之
　王師氛沴旋消於邉塞海嶠務除其强暴苖民盡革其
　　　　愚頑大擴版圖通自古未通之境偕來奔走順
　　　從來未順之區暨治河工頻邀
宸慮
聖謨所授績遂奏乎平成
法駕斯臨徳永垂乎清晏滌源刋旅較神禹而尤勞耕
　　　籍勸農視漢文而倍切神倉少府已蠲億萬之
　　　緡錢暑雨祁寒猶厪
九重之宵旰向逢五十年之昌運陽春隨地以皆温
特賜十五省之全租瑞日周天而盡照允矣博施而濟
　　　衆猗歟厚載以資生盛典引年
恩隆養老
皇仁在宥化洽祥刑溯益下之宏施非度支之可紀頌
　　　好生之大徳實元化之同符亘古未聞於今獨
　　　盛表章聖學尊彝陳闕里之堂崇尚真儒俎豆
　　　升考亭之配
御經筵而親宣微旨直接天心
臨講幄而近接儒臣深探道藴
皇綱總歸於獨㫁大智必察乎邇言文吏與武士交嚴
　　　而敷奏明試之程必親必慎百職與六卿竝簡
　　　而心膂股肱之寄以禮以誠不拘格以求才益
　　　金馬玉堂之盛事更開科而選士増春闈秋榜
　　　之嘉榮及幾務之偶閒即圖書之是究製官箴
　　　以示則義喻六計之嚴立士訓以垂型功等五
　　　經之大
天章敷布言言皆帝典王謨
宸翰昭囘一一成奎光壁彩包羅子史以迨夫詩詞書
　　　畫咸溯本以尋源量度山川以及乎月令羣芳
　　　亦晰微而盡致寳符焜燿懋著文明玉食崇隆
　　　式昭儉徳深宫惜福福遂錫於兆民明旦清心
　　　心乃周乎四海天行永健自致康寧福夀之全
　　　世運維昌益臻豫大豐亨之美賡穆穆皇皇而
　　　莫罄仰巍巍蕩蕩以難名兹者歲在昭陽律當
　　　姑洗恭值六旬之
聖誕共稱
萬夀之仙觴斗柄指辰韶景暢而
天恩益渥歲華周甲玉衡轉而
帝祉方新溯元運之時行自六十以至百千萬億循環
　　　靡極推至誠之不息由久徴而及博厚高明悠
　　　久無疆緬衢歌華祝之年正逢癸巳喜風動時
　　　雍之世即是陶唐惟五十二年之物與民胞登
　　　宇宙於春臺之上而千八百國之梯山航海獻
　　　悃忱於
　丹闕之前遐邇之石户山農歡騰大地中外之經幢
　　　燈樹彩徹長天羣情之愛戴至真萬口之頌揚
　　　如一重荷
温綸諄諭毋為華侈務期物阜民安愈瞻
至徳謙光已極雍熈尚冀年豐時泰跪聆之下感頌逾
　　　深咸祈
聖主長生等乾坤之無量永使吾儕樂業沐雨露於靡
　　　涯
萬歲同呼如聴春雷之響九霄共覩羣遊化日之天(臣/)
　　　等吴苑庸才海隅下士身依日月長親復旦之
　　　光華首戴星辰欣仰貫珠之躔次昔荷
翠華駐蹕
恩波倍厚於吴閶邇䝉
黼座揮毫
宸藻徧題乎虎阜何幸彈丸之下里乃䝉如海之
洪施徹震澤以為醪莫展稱觴之願盡靈巖而作硯難
　　　窮獻夀之文爰偕父老於康衢并挈兒童之春
　　　服同聲頌禱沸山謳村管以皆和舉袂婆娑映
　　　栁媚花明而胥樂快際貞元之嘉會喜臻熈皥
　　　之休風伏願
　夀考維祺
　思皇多祜
　同天不老三皇之厯數未足云崇
　與物長春九域之幅員益増其廣禾秀延齡之粒歲
　　　獲豐穰玉流益算之漿世成仁夀則塗歌巷舞
　　　應年年而申慶奚必拘十載之期地久天長自
　　　永永以同歡豈止上萬年之頌矣
　經筵講官文淵閣大學士兼禮部尚書(臣/)王掞吏部
　　　　尚書(臣/)吴一蜚　經筵講官户部左侍郎(臣/)
　　　　王原祁兵部右侍郎(臣/)宋駿業廵撫山東等
　　　　處地方都察院右副都御史(臣/)蔣陳錫詹事
　　　　府少詹事兼翰林院侍講學士(臣/)王奕清
　　　　日講官起居注翰林院侍講學士提督順天
　　　　學政(臣/)陳璋　日講官起居注翰林院侍講
　　　　(臣/)蔣廷錫　日講官起居注左春坊左諭徳
　　　　兼翰林院修撰(臣/)吴廷楨太僕寺少卿(臣/)嚴
　　　　虞惇翰林院提督四譯館太常寺少卿(臣/)陸
　　　　經逺翰林院修撰(臣/)王世琛翰林院編修(臣/)
　　　　吴士玉(臣/)王謩(臣/)惠士竒(臣/)蔣漣(臣/)徐葆光
　　　　翰林院檢討(臣/)張大受翰林院庶吉士(臣/)汪
　　　　份(臣/)王時憲(臣/)陶貞一(臣/)馮汝軾(臣/)鮑開(臣/)
　　　　顧嗣立(臣/)郭孫順(臣/)陳王謨(臣/)王遵扆(臣/)王
　　　　畮翰林院五經博士(臣/)言徳堅廵視東城湖
　　　　廣道監察御史(臣/)徐樹庸吏部驗封清吏司
　　　　員外郎(臣/)葉宏綬户部山西清吏司郎中(臣/)
　　　　王世繩户部浙江清吏司郎中(臣/)王奕鴻户
　　　　部湖廣清吏司員外郎(臣/)趙成穮兵部武選
　　　　清吏司員外郎(臣/)陶昱刑部山西清吏司郎
　　　　中(臣/)宋周臣刑部廣西清吏司郎中今陞廣
　　　　東肇慶府知府(臣/)宋志益刑部湖廣清吏司
　　　　主事(臣/)徐涵内閣掌典籍事中書舎人今掣
　　　　河南南陽府同知(臣/)朱文龍行人司行人(臣/)
　　　　錢􁥉宛平縣知縣(臣/)李采中城兵馬司指揮
　　　　(臣/)馬吉臣南城兵馬司指揮(臣/)張緒候補左
　　　　春坊左中允(臣/)汪士鋐候補主事(臣/)程國珍
　　　　候補光祿寺典簿(臣/)毛世稭候選員外郎(臣/)
　　　　席瑗候選主事(臣/)王瑋候選行人司司正(臣/)
　　　　陸燮分守直隷口北道山西布政使司㕘議
　　　　(臣/)徐炯分守河南開歸河三府管理驛鹽糧
　　　　道按察使司僉事(臣/)張孟球分守湖廣武昌
　　　　道布政使司㕘議(臣/)金祖誠分廵湖廣下荆
　　　　南道按察使司僉事(臣/)金秉掄直隷河間府
　　　　知府(臣/)宋師曽湖廣岳州府知府(臣/)顧用霖
　　　　浙江温州府知府(臣/)陶範雲南楚雄府知府
　　　　(臣/)張嘉頴直隷真定府同知(臣/)程侯本山東
　　　　兖州府同知(臣/)宋基業山西太原府同知(臣/)
　　　　趙友夔湖廣辰州府同知(臣/)顧燇雲南雲南
　　　　府同知(臣/)何煜直隷廣平府通判(臣/)朱維均
　　　　陜西鳯翔府通判(臣/)張宗日四川夔州府通
　　　　判(臣/)許炳新授廣東惠州府通判(臣/)徐慎新
　　　　授廣東韶州府通判(臣/)張安國廣西太平府
　　　　通判(臣/)宋建業雲南永昌府通判(臣/)韋士宏
　　　　雲南琅井提舉司提舉(臣/)沈鼐貴州大定州
　　　　知州(臣/)張介睂雲南雲州知州(臣/)馬澂雲南
　　　　大理府賔川州知州(臣/)周鉞順天府武清縣
　　　　知縣(臣/)王原博直隷保定府博野縣知縣(臣/)
　　　　費洪學新授直隷順徳府鉅鹿縣知縣(臣/)秦
　　　　培山東濟南府鄒平縣知縣(臣/)沈從隆山西
　　　　太原府祁縣知縣(臣/)姚馪山西平陽府太平
　　　　縣知縣(臣/)顧欽山西平陽府萬泉縣知縣(臣/)
　　　　戴治河南開封府西華縣知縣(臣/)歸鴻河南
　　　　彰徳府安陽縣知縣(臣/)徐樹敏河南衞輝府
　　　　淇縣知縣(臣/)王珩河南河南府新安縣知縣
　　　　(臣/)錢汝駜河南河南府澠池縣知縣(臣/)金竒
　　　　玉浙江温州府平陽縣知縣(臣/)王元位浙江
　　　　温州府樂清縣知縣(臣/)周鼎江西廣信府興
　　　　安縣知縣(臣/)陸彪江西贛州府興國縣知縣
　　　　　(臣/)張尚瑗湖廣武昌府崇陽縣知縣(臣/)高位
　　　　　湖廣襄陽府宜城縣知縣(臣/)葉文昌陜西西
　　　　　安府醴泉縣知縣(臣/)汪俊陜西平凉府崇信
　　　　　縣知縣(臣/)董永朝陜西鞏昌府秦安縣知縣
　　　　　(臣/)魏士升四川成都府新繁縣知縣(臣/)王禮
　　　　　四川成都府徳陽縣知縣(臣/)吴雙四川夔州
　　　　　府巫山縣知縣(臣/)章鏡承廣東高州府東安
　　　　　縣知縣(臣/)張沆廣東瓊州府瓊山縣知縣(臣/)
　　　　　孫起範新授廣東肇慶府廣寧縣知縣(臣/)鄭
　　　　　韻廣西栁州府上林縣知縣(臣/)錢晉珏新掣
　　　　　陜西平凉府通判(臣/)湯萬烺候補知縣(臣/)史
　　　　　鳯霄候選知縣(臣/)徐志培(臣/)陸宸鎔侍衞(臣/)
　　　　　汪蕭貴州貴陽府城守營遊擊(臣/)宋振業等
　　　　　恭
　進
萬夀盛典初集卷四十五
　欽定四庫全書
萬壽盛典初集卷四十六
　　慶祝二(圖記四/)
　　　　　江南省江寧府松江府常州府鎮江府淮安
　　　　　府揚州府徐州安慶府徽州府寧國府池
　　　　　州府太平府廬州府鳳陽府滁州和州廣徳
　　　　　州各屬臣民表文
　　　　伏以
　聖壽齊天與三光而竝乆
　皇仁沛地偕萬物以同春
　　運當六甲之正中虹流華渚
　　時值五陽之盛長星貫瑶樞迓景福於無疆法乾行
　　　　於不息億萬年日新月盛合軒圖堯鏡以光華
　　　　千百國航海梯山向鳳闕鸞墀而拜舞普天同
　　　　慶率土騰歡欽惟
　皇帝陛下
　經綸萬象
　綱紀三才
　聰眀睿知以有臨協雨露風霆之至敎
　文武聖神而首出備禮樂刑政之宏模
　福祿攸同海宇共登仁壽
　聲靈丕振乾坤乆頌昇平
　發粟蠲租省刑肆赦必使物物得所而後愜於懷
　廵河咨嶽重道崇儒但覺事事合宜而可垂為法五
　　　紀之
深仁厚澤普浹寰區一代之
聖徳神功逺超隆古太和翔洽嘉兆洊臻當三月十八
　　　之芳辰值
萬壽六旬之聖節慶雲成蓋瑞草盈階天酒凝甘地泉
　　　流醴球圖寶鼎文現太平銀甕丹甑字成
萬歲天不愛其道地不愛其寶人不愛其情在在布吉
　　　祥之氣士皆歌於朝農皆歌於野商皆歌於市
　　　年年増歡喜之心祿位名夀兼隆
聖人必得耆艾昌熾交頌君子樂胥(臣/)等簪纓世受
　輦轂親承
　翠華屢涖南方膏澤被江干草木
　紫禁深居北極趨蹌傍天上星辰徒食徳而飲和均
　　　霑化育恒戴髙而履厚莫報㳙埃惟統十四郡
　　　之精誠祝延
聖祚願合億萬民之夀算増益
皇齡華封詎祇三多海屋將添百度貢芹獻曝慙非瑶
　　　島奇珍獸舞鳳儀恍聽鈞天廣樂青陽麗日噓
　　　錦繡之山川紫氣周天接蓬萊之觀閣珠元不
　　　夜燈轉九枝草盡長春花開四照歡聲雷動瑞
　　　靄霞蒸伏願
　咸五登三
　參天兩地
聖代之河山永固千秋快覩昌期
天家之日月方長十載迭逢盛典勒諸金石極文章禮
　　　樂之休隆叶以笙鏞宣郊廟神人之悦豫玉函
　　　芝檢遠逾嵩岱升中化日光天上嫓星雲復旦
　　　六合衍靡涯之慶萬年垂有道之長矣
　　　　都察院左都御史(臣/)趙申喬　經筵講官吏
　　　　部左侍郎兼翰林院學士(臣/)王頊齡工部左
　　　　侍郎(臣/)阮爾詢　日講官起居注司經□洗
　　　　馬掌局事兼翰林院修撰(臣/)張廷玉　日講
　　　　官起居注翰林院修撰(臣/)趙熊詔翰林院修
　　　　撰(臣/)王雲錦翰林院編修(臣/)沈宗敬(臣/)叢澍
　　　　(臣/)廖賡謨(臣/)蔡學洙(臣/)鄒奕鳳(臣/)嵇曾筠(臣/)
　　　　楊開沅(臣/)莊令輿(臣/)繆沅(臣/)儲在文(臣/)徐斌
　　　　(臣/)須洲(臣/)張起麟(臣/)徐用錫(臣/)孫時宜(臣/)秦
　　　　道然(臣/)方覲翰林院檢討(臣/)劉師恕(臣/)陳均
　　　　(臣/)張照(臣/)黄鉞(臣/)黄趙音翰林院庶吉士(臣/)
　　　　卜俊民(臣/)曹鳴(臣/)劉於義(臣/)潘允敏(臣/)王圖
　　　　炳(臣/)楊士徽(臣/)秦靖然(臣/)杜詔(臣/)楊祖楫(臣/)
　　　　何應鰲(臣/)王澍(臣/)狄貽孫(臣/)程夢星(臣/)周金
　　　　簡(臣/)王時鴻(臣/)董胡宏(臣/)楊湝(臣/)夏慎樞(臣/)
　　　　徐依(臣/)湯大輅原任翰林院待詔今候補(臣/)
　　　　曹曰瑛山東道監察御史(臣/)施雲翔貴州道
　　　　監察御史(臣/)吳蔚起户部福建清吏司郞中
　　　　(臣/)鄭朂四川清吏司郞中(臣/)閔本貞雲南清
　　　　吏司郞中(臣/)阮應商江西清吏司貟外郞(臣/)
　　　　任奕䥸江西清吏司主事(臣/)湯震廣西清吏
　　　　司主事(臣/)朱廷宁禮部祠祭清吏司員外郞
　　　　(臣/)楊汝穀刑部浙江清吏司郞中(臣/)汪升英
　　　　福建清吏司郞中(臣/)宮夢熊江西清吏司主
　　　　事(臣/)胡岳齡廣東清吏司主事(臣/)張景載工
　　　　部都水清吏司郞中(臣/)陸遐昌中書科中書
　　　　舎人(臣/)陳厚耀行人司行人(臣/)胡廷鳳(臣/)吳
　　　　普内閣掌典籍事中書舎人(臣/)王鳳孫内閣
　　　　中書舎人(臣/)莊楷(臣/)樊致一(臣/)施燾(臣/)潘乘
　　　　龍(臣/)張祖鎬(臣/)李炳石等恭
進
　　　　浙江全省臣民表文
　　　伏以
　乾坤覆載萬年永慶昇平
　日月照臨八表共登仁壽
聖心合天心為一瑞啟昌符
君志與民志相通祥開景運
一人有慶㑹歸拱北極之尊萬福來同保定仰南山之
　　　固千官忭舞億兆歡呼欽惟我
皇上
　化徴悠逺
　治洽貞恒
　文武聖神聰眀睿知髙千聖而邁百王
　剛健中正篤實輝光貫三才而參兩大敬
天尊
祖一氣感孚勤政愛民萬幾時敇當物阜年豐之日迭蠲
　　　　萬萬金錢值河清海晏之時篤念元元生聚平
　　　　藩鎮則中土乂安征沙漠則邊烽永息
　　謨烈垂於萬世舊章與新命同承
　　創守兼自一身文徳與武功竝懋慮懷襄而
　　廵河咨嶽何殊刋木隨山憂水旱而赦罪減租盡沐
　　　　和風甘雨鳳在岡麟在囿作人逺邁於周庭河
　　　　出圖洛出書觀象上追夫羲畫丙丁甲乙啟四
　　　　庫之精英訓誥典謨綜百家之述作觀文製厯
　　　　必抉奥而探微講射工書且出神而入聖内寧
　　　　外攘廓從來未闢之版圖近悦逺來敷亘古莫
　　　　通之聲教朝乾夕惕保泰持盈旣以天下之心
　　　　為心即以蒼生之福為福雨暘時若年穀順成
　聖意彌謙
　聖徳彌廣萬册鳳鸞之紙管窺祗得其大端羣方鼓吹
　　　之詞枚舉難量夫衆美紀春王於三月開
　壽域於九天當花甲之初週值陽和之正麗東皇布
　　　令宏施發育之功南極呈祥丕煥光華之象雲
　　　樓氣敞綵仗晴薫膏露醴泉休徵畢至珠函銀
　　　甕上瑞駢臻惟
　盛朝弗尚竒祥而
聖主專脩實政開科取士萃六合九州之俊彦盡沐
　甄陶發粟蠲租統山陬海澨之黎氓胥歸
　怙冒鑿齒雕題之衆跂行喙息之倫重譯來朝梯航
　　　入貢望
龍顔而申華祝肅虎拜而效嵩呼喜氣霞蒸歡聲雷動
　　　(臣/)等生逢全盛幸際郅隆嬉遊於化日光天千
　　　八百國淪浹於深仁厚澤五十二年況稽山越
　　　水之間
　翠輦時聞警蹕而鷲嶺竺峰之勝
　奎章屢賜品題十一郡感荷最深百萬户謳歌莫罄
　　　自今日瑶樞燦爛逓周甲子三千計他時椿樹
　　　滋榮永歴春秋萬六心惟向日望切瞻雲伏願
　天地同春
　海山竝壽
　三登七稔寒暑節而四時成
　十雨五風陰陽和而萬物得先天生而後天不老羣
　　　奉有道之
聖人御世乆而福世彌長共仰太平之
天子則輿圖永固綿國祚於千百禩而有餘福祿攸同
　　　保泰履於億萬年而無極矣
　　　　禮部尚書(臣/)陳詵　經筵講官刑部尚書(臣/)
　　　　胡㑹恩　經筵日講官起居注翰林院掌院
　　　　學士兼禮部侍郞教習庶吉士(臣/)湯右曽内
　　　　閣學士兼禮部侍郞(臣/)沈涵(臣/)蔡升元通政
　　　　使司右㕘議(臣/)陳汝咸左春坊左中允兼翰
　　　　林院編修(臣/)陳邦彦(臣/)陳世倌翰林院編修
　　　　(臣/)髙輿(臣/)查慎行(臣/)萬經(臣/)查嗣庭(臣/)戚麟
　　　　祥(臣/)沈樹本翰林院檢討(臣/)諸起新(臣/)史尚
　　　　節(臣/)壽致潤(臣/)顧五達(臣/)陸紹琦(臣/)盧軒(臣/)
　　　　詹銓吉(臣/)嚴思位翰林院庶吉士(臣/)徐雲瑞
　　　　(臣/)許鎮(臣/)俞鴻圖(臣/)徐杞(臣/)錢廷獻(臣/)沈世
　　　　屏刑科掌印給事中(臣/)錢以塏禮科給事中
　　　　(臣/)詹嗣祿掌河南道事浙江道監察御史(臣/)
　　　　胡徳邁吏部文選清吏司主事(臣/)張王典户
　　　　部廣東清吏司郞中(臣/)許維模廣西清吏司
　　　　郞中(臣/)陸雲從江西清吏司員外郞(臣/)田軒
　　　　來山東清吏司員外郞(臣/)王洽祖雲南清吏
　　　　司員外郞(臣/)徐肇顯山東清吏司主事(臣/)范
　　　　光曦禮部祠祭清吏司郎中(臣/)陳嵩精膳清
　　　　吏司郎中(臣/)楊存理兵部武選清吏司主事
　　　　(臣/)談九叙刑部江南清吏司郎中(臣/)陳元主
　　　　事(臣/)俞存仁督捕司主事(臣/)婁銓工部虞衡
　　　　清吏司主事(臣/)姚徳堅内閣中書舍人(臣/)倪
　　　　璠等恭
進
　　　　浙江省擊壤亭歌
　　　天開景運兮篤生
聖人允文允武兮乃聖乃神撫綏萬邦兮豐年屢臻
帝猶厪念兮朝夕諮詢蠲租賜復兮九有咸均湛恩汪
　　　濊兮至徳無垠普天率土兮莫不尊親願
君萬歲兮粒我蒸民
　　　　其二
　　　青陽司令兮晨現農祥雨暘時若兮百穀蕃昌
　　　桑麻被野兮婦子樂康嬉逰作息兮化日舒長
　　　扶老㩦幼兮來覲
龍光王路蕩平兮以翺以翔卿雲糺縵兮南極耀芒惟
　　　天錫福兮
聖壽無疆
　　　　福建山東江西河南廣東廣西六省臣民表
　　　　文
　　　伏以
　星雲獻瑞千齡啟
聖之期
　木火司權五徳當
王之運值虹流之
　令節金闕騰輝際電繞之芳辰玉階春滿休光下燭
　　　嘉氣旁通葢天生
有道之聖人會有極歸有極必
躬享無疆之厯數如月恆如日升
　斂諸福以彌新
　體一元而敷惠
　深仁厚澤少而壯壯而老皆大化之所涵濡
　強固精明誠則久久則徴與造物同其悠逺欽惟
皇帝陛下
　保合太和
　緝熙純嘏
　天縱神武當寶祚之方新遂已櫜弓矢而奠家邦
　學備聖文即翠華之在御亦必對詩書而稱古昔
　道建疇範之極備寒暑雨暘而皆得其時
　心契河洛之傳歴元會運世而不愆其數所以聲靈
　　　遐振多方乆慶昇平福祿來同寰宇共登仁壽
　　　撫五辰而致順毓萬物以皆昌乃者日麗胃維
　　　月纒青陸陽開泰而更盛正
一人納慶之辰令當和以迎休乃八方禔福之日風吹
　　　大澤日照
　昌期黄雲覆晨赤光炳夜恭逢
萬壽節是長春共賀
六旬蓂舒初葉天垂雲漢仰周代作人之恩民沐雨膏
　　　陋漢家賜復之詔必得其壽必得其名命自申
　　　於穹旻俾爾熾昌俾爾多益福乃均於品庶西
　　　郊晝永夾道香濃
　北極星輝寰區瑞現雕題鑿齒皆航瀛海而來卉服
　　　鳥言親覩
皇居之大而乃
睿思謙抑更辭祝於三多
玉㫖昭宣願底寧於萬國此惟江海善下毎有納流之
　　　心然而日月居髙共仰照臨之位汪濊普周於
　　　八裔歡呼逺匝於九圍雖罄祝嘏之詞曷稱頌
　　　颺之㫖慶超䆳古美冠將來(臣/)等仰荷
　鴻鈞親逢
　景運潢汙比陋河清幸遘於千年塵壤均㣲山祝同
　　　呼於萬歲適天人之嘉㑹
神聖篤生伸臣子之㣲情謳歌競獻傾心
　舜日欣福祉之彌長翹首
　堯天頌夀祺之永乆伏願
　業侔地富
　算比天崇
　撫大順於璿璣萬靈効祉
　御至和之玉燭四海交歡民洽好生人登仁夀瞻雲
　　　煥爛擊壤逍遥自祖父以迄孫曽稱觥躋堂長
　　　奉
天顔之有喜由畿甸以曁海表嵩呼華祝羣知
帝祚之無疆矣
　　　　文淵閣大學士兼吏部尚書(臣/)李光地世襲
　　　　衍聖公(臣/)孔毓圻福建一等海澄公(臣/)黄應
　　　　纉　予告吏部尚書(臣/)宋犖户部右侍郞(臣/)
　　　　廖騰煃總督倉塲户部右侍郞(臣/)施世綸
　　　　經筵講官禮部左侍郞兼翰林院侍讀學士
　　　　(臣/)王思軾原任刑部右侍郞(臣/)張志棟　予
　　　　告工部左侍郎(臣/)李元振　經筵講官内閣
　　　　學士兼禮部侍郞(臣/)彭始摶原任都察院左
　　　　副都御史(臣/)左必蕃宗人府府丞(臣/)李濤内
　　　　陞布政使司布政使(臣/)李華之都察院左僉
　　　　都御史(臣/)呂履恒詹事府少詹事兼翰林院
　　　　侍講學士(臣/)梅之珩通政使司右通政(臣/)張
　　　　徳桂原任通政使司右通政(臣/)楊篤生國子
　　　　監祭酒(臣/)徐日暄順天府府丞(臣/)王懿右春
　　　　坊右庶子掌坊事兼翰林院侍講(臣/)閻錫爵
　　　　翰林院侍講(臣/)吳垣(臣/)魏方泰右春坊右贊
　　　　善兼翰林院檢討(臣/)孫勷國子監司業(臣/)魯
　　　　瑗提督浙江學政翰林院編修(臣/)宋至翰林
　　　　院編修(臣/)潘體震(臣/)彭廷訓(臣/)林之濬(臣/)鄭
　　　　任鑰(臣/)李紱(臣/)陳似源(臣/)呂謙恒翰林院檢
　　　　討(臣/)王傳(臣/)蔣肇(臣/)柯喬年(臣/)吳相(臣/)張懋
　　　　能(臣/)李日更(臣/)李掌圓(臣/)黎致遠(臣/)劉大轂
　　　　(臣/)何世璂(臣/)邱尚志翰林院庶吉士(臣/)趙泰
　　　　臨(臣/)李中(臣/)于廣(臣/)宋筠(臣/)陶成(臣/)周鳳來
　　　　(臣/)李鍾僑(臣/)林昻(臣/)喬時适(臣/)漆紹文(臣/)林
　　　　景拔(臣/)胡煦(臣/)張淳(臣/)孟班(臣/)莫與及(臣/)魯
　　　　立(臣/)謝世濟吏科掌印給事中(臣/)潘錦户科
　　　　掌印給事中(臣/)耿惇禮科掌印給事中(臣/)陳
　　　　允恭工科掌印給事中(臣/)劉士聰掌京畿道
　　　　事山西道監察御史(臣/)李永紹四川道監察
　　　　御史(臣/)璩廷祐稽察錢局河南道監察御史
　　　　(臣/)吳梁協理河南道事山西道監察御史(臣/)
　　　　張世祺協理山西道事江南道監察御史(臣/)
　　　　李璿協理山西道事陜西道監察御史(臣/)李
　　　　柟廵視中城浙江道監察御史(臣/)陳書廵視
　　　　南城廣東道監察御史(臣/)李景廸廵視西城
　　　　廣西道監察御史(臣/)劉慎原任雲南道監察
　　　　御史(臣/)廖之諒吏部稽勲司郞中(臣/)郭晉熙
　　　　吏部驗封司郞中(臣/)裘君弼户部福建司郞
　　　　中今授直𨽻分廵天津道(臣/)王光奭户部山
　　　　東司郞中(臣/)莫象年户部江南司郞中(臣/)田
　　　　肇麗户部江西司郞中(臣/)馮肅户部貴州司
　　　　郞中(臣/)程懋禮部儀制司郞中(臣/)鄭晃刑部
　　　　雲南司郞中(臣/)吳琳芳刑部江西司郞中(臣/)
　　　　朱綱刑部四川司郞中(臣/)周祚顯刑部陜西
　　　　司郞中(臣/)鄒球吏部考功司員外(臣/)林紹祖
　　　　吏部稽勲司員外(臣/)陳廷綸户部四川司員
　　　　外(臣/)謝賜履户部廣東司員外(臣/)張為政户
　　　　部雲南司員外(臣/)范如璋兵部職方司員外
　　　　(臣/)任坪刑部四川司員外(臣/)孫叔詒刑部山
　　　　西司員外(臣/)劉天眷刑部福建司員外(臣/)李
　　　　承祖工部屯田司員外(臣/)夏疇工部都水司
　　　　員外(臣/)趙善慶吏部文選司主事(臣/)謝乃果
　　　　户部浙江司主事(臣/)吳瓊芳户部福建司主
　　　　事(臣/)張如緒户部陜西司主事(臣/)李鼎徵户
　　　　部四川司主事(臣/)林霖培户部貴州司主事
　　　　(臣/)李文麟禮部儀制司主事(臣/)鄒琯兵部車
　　　　駕司主事(臣/)龍燦刑部雲南司主事(臣/)王功
　　　　濯工部屯田司主事(臣/)林逢都工部營膳司
　　　　主事(臣/)孔毓璞内閣中書舎人(臣/)劉曰煃(臣/)
　　　　張開宗(臣/)李元起(臣/)趙作鼐(臣/)竇容恂(臣/)呂
　　　　耀曾(臣/)黄貞乾(臣/)范授中(臣/)李樹目(臣/)鄧廷
　　　　喆中書科中書舍人(臣/)杜述先(臣/)鍾靈秀(臣/)
　　　　何道暄行人司行人(臣/)王肅章大理寺寺正
　　　　(臣/)孟孫繩(臣/)徐儀大理寺寺副(臣/)林洪烈大
　　　　理寺右評事(臣/)莫宏濟翰林院世襲五經博
　　　　士(臣/)孔傳誌鴻臚寺寺丞(臣/)安定求光祿寺
　　　　大官署署正(臣/)宋瞻祖國子監助教(臣/)田曼
　　　　碩(臣/)鄧箎遠吏部司務(臣/)吳科户部司務(臣/)
　　　　楊道存工部司務(臣/)黎仕瓊大理寺司務(臣/)
　　　　區廷選翰林院典簿(臣/)李據詹事府主簿(臣/)
　　　　李潯詹事府錄事(臣/)李珍國子監學錄(臣/)丁
　　　　必捷順天府通判(臣/)陳世䕃大興縣知縣(臣/)
　　　　陳守創西城兵馬司副指揮(臣/)張珠供奉食
　　　　俸効力知府(臣/)凃居仁卓異河南歸徳府鹿
　　　　邑縣知縣(臣/)李鍾冲鑾儀衞治儀正(臣/)溫安
　　　　海世襲二等阿達哈哈番(臣/)張源候補郞中
　　　　(臣/)宋之塙候補主事(臣/)羅後晉(臣/)王沛恂(臣/)
　　　　王延祺(臣/)彭士仰(臣/)李勛(臣/)許隆遠(臣/)傅兆
　　　　槐候補中書應陞(臣/)李景遂(臣/)梅廷謨候補
　　　　中書(臣/)張坦(臣/)陳言吉候補鴻臚寺寺丞(臣/)
　　　　孫叔恂候補國子監典簿(臣/)羅士瓛候補副
　　　　使道(臣/)李宜麟候補僉事道(臣/)李可淳候補
　　　　知府(臣/)黄良佐(臣/)任士理(臣/)王睂穀候選同
　　　　知(臣/)劉光洙(臣/)張令璜(臣/)張瑗候補知縣(臣/)
　　　　吳周禎(臣/)薛契英原任南城兵馬司副指揮
　　　　候補應陞(臣/)曾逢聖候選知縣(臣/)汪兆熊(臣/)
　　　　凃綱(臣/)薛契武(臣/)梁倚漢(臣/)宋一端(臣/)伍質
　　　　(臣/)魯亭(臣/)康學敬(臣/)許容(臣/)李茹旻壬辰科
　　　　　進士(臣/)徐啟統原任翰林院編修(臣/)熊本原
　　　　　任刑部福建司郞中(臣/)張丙厚原任工部虞
　　　　　衡司員外(臣/)米瑛原任刑部福建司主事(臣/)
　　　　　黄致中原任刑部雲南司主事(臣/)許祚遠原
　　　　　任福建延建邵㕘議道(臣/)王式穀原任湖廣
　　　　　衡州府知府(臣/)孔興滋原任合水縣知縣(臣/)
　　　　　劉時通原任武邑縣知縣(臣/)吳秉芳原任河
　　　　　南河北總兵官(臣/)王應綂原任浙江嘉興府
　　　　　守禦所掌印管屯千總事世襲拖沙喇哈番
　　　　　(臣/)林廷珍等恭
　進
　
　
　
　
萬壽盛典初集卷四十六
　欽定四庫全書
萬壽盛典初集卷四十七
　　慶祝二(圖記五/)
　　　　　四川陜西山西湖廣貴州雲南六省臣民表
　　　　　文
　　　　伏以
　聖人首出凝鞏固之金甌
　天子萬年啟綿長之寶厯
　　盛徳爰膺上壽同日月以常貞
　　至仁聿享純禧竝乾坤而不老欽惟我
　皇上
　　乗六御時
　　兼三出治
　　聰明睿知神武允執厥中
　　剛健篤實輝光日新其徳紹謨猷於
列聖纉承兼繼述之隆奉色養於
慈闈視聽在形聲之表
　躬親
郊祀薦馨香於冬饗春祈齋祓明禋神感召於和風瑞雪
　天威有赫四征髙振旅之勲
　聖武維揚一怒顯安民之畧苞蘖盡除於蠻徼版圖式
　　　　廓於海疆
　龍駕開邊永息北庭之烽火狼胥勒石逺通西極之共
　　　　球三廵淮海之區獨厪
　宸衷之慮閉六壩築髙堰開引河快覩平天成地拆欄
　　　　黄闢陶庄建御埧咸歌海晏河清修歸仁以洩
　　　　灘河之怒加遥堤而遏南北之衝暢流若河漢
　　　　之歸㑹同為漕渠之助來貢輸之萬艘錦纜徐
　　　　牽閲轉運之千㠶長風竟渡逺追夏王之明徳
　　　　皆由
　聖主之神謨化沮洳為桑田民情孔樂集輸將於輦轂
　　國賦常充
　禁園標豐澤之名先知稼穡郡邑倣常平之制廣積
　　　囷倉
手題耕織之圖
親試鋤犂之法值天時之水旱立沛積儲方農畝之菑
　　　畬早邀寛税酌劑數年之經費溥蠲一歲之正
　　　供縣官無鞭朴之勞閭井免追呼之擾數逾億
　　　萬實為前史所未聞
恩出再三更非斯民之敢望天舒協氣五風十雨之均
　　　調地效靈符九穗兩岐之競獻旣諴民而阜物
　　　彌旰食以宵衣
　慎簡屏垣大法乃小亷之本
　旁咨守令安人在察吏之中
　飭法明刑三宥毎存寛大
　臨朝蒞政萬幾不憚精勤下情無壅
上聞民隱動陳
天聽務揆宜而節用惟約已以愛人萬邦協和羣黎徧
　　　徳
聖治歸原於
聖學性功流露於事功尊闕里為萬世之師躋考亭於
　　　十哲之列錄先儒之後裔明斯道之正宗
心貫六經探丘索淵源之義
言成二典冠唐虞渾噩之書倬雲漢以昭回絢日星之
　　　光彩聿皇
御集片言垂百代之章程燦爛
奎鉤一字洩六文之秘蘊偶乘閒而逰藝必出聖而入
　　　神象數微茫三角引伸於八線測量變化九天
　　　推凖於半弧黙參衆妙以無言廣輯羣書而示
　　　訓士林㑹萃賢路宏開懐一藝者皆庸獻㣲長
　　　而必錄頻年廣額復加
萬壽之科一歲兩闈懋舉三升之典譽髦斯士共荷生
　　　成懷保小民竝登仁壽際六旬之
聖誕逢三月之良辰
盛徳難名却
徽稱而不受太平有象感瑞應以咸臻無前之勲業長
　　　新不息之精神倍勵(臣/)等生當盛世運際昌期
　　　秦晉蜀中山絡北條之脉滇黔楚境地聯南服
　　　之區合六省之臣民效三呼於
　輦路流虹繞電覩開天闢地之祥結彩焚香懷就日
　　　瞻雲之悃伏願
　乾符益茂
　泰運彌亨
　斟元氣於四時鴻鈞自轉
　播太和於六宇化日恒春
　玉燭常調咸聽南薫之舜樂
　金甌永固齊傾北斗之堯樽莫罄蟻忱惟深雀躍
　　誥封資政大夫兵部尚書兼都察院右都御史總
　　　　督河道提督軍務(臣/)張烺户部尚書(臣/)張鵬
　　　　翮工部尚書(臣/)張廷樞吏部左侍郞(臣/)李旭
　　　　升　經筵講官禮部右侍郞兼翰林院學士
　　　　(臣/)胡作梅兵部左侍郞(臣/)李先復都察院左
　　　　副都御史仍兼管光祿寺(臣/)田從典内閣學
　　　　士兼禮部侍郎(臣/)鄒士璁順天府府尹(臣/)屠
　　　　沂翰林院侍讀學士(臣/)汪漋翰林院侍講學
　　　　士(臣/)周起渭詹事府左春坊左庶子掌坊事
　　　　提督江南學政(臣/)胡潤　日講官起居注翰
　　　　林院侍講(臣/)文志鯨翰林院侍讀(臣/)樊澤逹
　　　　通政使司左㕘議(臣/)張大有左春坊左贊善
　　　　兼翰林院檢討(臣/)范光宗翰林院編修(臣/)車
　　　　鼎晉(臣/)朱啟昆(臣/)涂天相翰林院檢討(臣/)李
　　　　周望(臣/)萬民欽(臣/)謝履忠(臣/)衞昌績(臣/)彭維
　　　　新(臣/)李鍾峩(臣/)馬豫(臣/)王思訓(臣/)謝履厚(臣/)
　　　　王珻(臣/)曹掄彬(臣/)陳㑹(臣/)曾謹(臣/)馬益(臣/)程
　　　　翅翰林院庶吉士(臣/)董新策(臣/)田嘉穀(臣/)易
　　　　簡(臣/)周天祐(臣/)秦休(臣/)周彬(臣/)王夢旭(臣/)鄭
　　　　之僑(臣/)張旭(臣/)孫詔(臣/)劉蛟(臣/)鄭其儲(臣/)潘
　　　　祥(臣/)白子雲吏科給事中(臣/)盧炳户科給事
　　　　中(臣/)冷宗昱兵科給事中(臣/)馬之鵬江南道
　　　　監察御史(臣/)董宏彪山東道監察御史(臣/)成
　　　　文運湖廣道監察御史(臣/)荆時中福建道監
　　　　察御史(臣/)鄒汝魯吏部文選司郞中(臣/)鄭崑
　　　　璽吏部考功司主事(臣/)魚鸞翔户部湖廣司
　　　　郞中(臣/)喬雲名戸部福建司員外郞(臣/)王珍
　　　　户部陜西司員外郞(臣/)馬鍾華户部河南司
　　　　員外郞(臣/)姚謙户部河南司主事(臣/)張友程
　　　　户部山西司主事(臣/)唐崇勲户部江南司主
　　　　事(臣/)蔣洪㴻户部湖廣司主事(臣/)陳瓚兵部
　　　　武庫司郞中(臣/)張應詔兵部職方司主事(臣/)
　　　　余慶祚刑部督捕司郞中(臣/)楊瑛森刑部貴
　　　　州司主事(臣/)汪澐工部營繕司郞中坐糧㕔
　　　　(臣/)江藻工部營繕司主事(臣/)程大聿工部屯
　　　　田司主事(臣/)楊廷璋中書科中書舍人(臣/)陳
　　　　恪(臣/)劉斗文行人司行人(臣/)張崇禮内閣中
　　　　書舍人(臣/)李彦􁀙(臣/)楊若懋(臣/)陳時夏國子
　　　　監監丞(臣/)李秉儉博士(臣/)馬汝爲典簿(臣/)弋
　　　　薫兵部司務(臣/)韓鎭東城兵馬司副指揮(臣/)
　　　　劉祥生鑾儀衛治儀正(臣/)馬苓候補郞中(臣/)
　　　　嚴昉候補員外郞(臣/)徐克祺(臣/)劉天祐候補
　　　　主事(臣/)方文瑞(臣/)張謙(臣/)陳坦(臣/)黎大觀(臣/)
　　　　戴朝選(臣/)姚華(臣/)岳綸(臣/)羅士柏(臣/)傅霦(臣/)
　　　　趙璐(臣/)李思沆(臣/)馬開秦(臣/)楊一璋(臣/)康行
　　　　僴(臣/)武介宣(臣/)髙淳(臣/)王澤(臣/)梁錫珩(臣/)王
　　　　錫瓛(臣/)張鐸候補司務(臣/)冦鏻候補國子監
　　　　典簿(臣/)王鍾珣候補光祿寺署正(臣/)梁景岳
　　　　候補京府通判(臣/)馬建解餉到部江南徽州
　　　　府同知(臣/)張叔珽河南懷慶府管河通判(臣/)
　　　　唐賡陶新選浙江嚴州府分水縣知縣(臣/)向
　　　　日昇廣西荔波縣知縣(臣/)田㴶簽掣直𨽻寧
　　　　津縣知縣(臣/)朱紱新授荆州府宜都縣教諭
　　　　(臣/)姚之珂河工効力州同(臣/)張懋行縣丞(臣/)
　　　　任恂原任陜西學道今候補(臣/)江鼎金候補
　　　　按察司僉事(臣/)陳廷統候補知府(臣/)胡克寛
　　　　(臣/)張雲翰(臣/)張慶曽(臣/)裴繡標候補同知(臣/)
　　　　李秉溫候補通判(臣/)項鍾嚴(臣/)許觀候補知
　　　　州(臣/)張瓚(臣/)余光焈候選知州(臣/)吳焯(臣/)劉
　　　　藩長候補知縣(臣/)熊同仁(臣/)胡瑋(臣/)王輅(臣/)
　　　　羅廷璋候選知縣(臣/)范光諭(臣/)祁琮(臣/)呂奏
　　　　雅(臣/)馮長發(臣/)張恂(臣/)荀子楠(臣/)李先益候
　　　　補敎諭(臣/)樊如樟候選州同(臣/)馮超(臣/)宋璽
　　　　候選縣丞(臣/)劉泰候選經歴(臣/)魏聘賢候選
　　　　吏目(臣/)蘓暿候選從九品(臣/)許之英(臣/)賈全
　　　　忠原任廣西分廵九江道僉事(臣/)李世仁原
　　　　任陜西肅州通判(臣/)毛鳳儀原任貴州安順
　　　　府通判(臣/)張調鼎原任直𨽻邯鄲縣知縣(臣/)
　　　　蕭秉楷原任江西南康縣知縣(臣/)王材成廣
　　　　西永寧州守偹(臣/)王宏績浙江領運千總(臣/)
　　　　鄒述麟候推守備(臣/)康士榮候選千總(臣/)陳
　　　　功　武英殿纂修進士(臣/)汪榯進士(臣/)陳鋭
　　　　(臣/)李湜(臣/)髙鍾嶽(臣/)竇祖禹(臣/)溫儀(臣/)陸琮
　　　　(臣/)崔鶴齡(臣/)田長文(臣/)張春慶(臣/)景崙(臣/)王
　　　　開運(臣/)徐永祐舉人(臣/)陳大慶(臣/)李近陽(臣/)
　　　　髙元貞(臣/)于霈(臣/)楊溥(臣/)楊乆(臣/)王祜(臣/)崔
　　　　璟(臣/)王翼(臣/)王親臣(臣/)黄裳(臣/)劉璨(臣/)張釗
　　　　(臣/)徐岱(臣/)張縉(臣/)邢世觀(臣/)孫鵬(臣/)瞿鵬佳
　　　　(臣/)盧侯瓚(臣/)段一騤(臣/)劉俊蔭生(臣/)杜照貢
　　　　生(臣/)樊澤逖(臣/)張玠(臣/)衞惇(臣/)陳豳(臣/)劉瑄
　　　　等十八人一統志館効力監生(臣/)閻學機監
　　　　生(臣/)熊志伊(臣/)劉正熿(臣/)馮超(臣/)張瑞(臣/)陳
　　　　琮等三十一人生員(臣/)孫譓(臣/)衞維正(臣/)譚
　　　　一豫(臣/)冉騰鳳(臣/)李從紳等三十二人武進
　　　　士(臣/)孔毓潤武舉(臣/)王聯舉(臣/)朱宣晦(臣/)孔
　　　　興鈞(臣/)沈肇先儒童(臣/)閻學杼等三人耆民
　　　　陳于兹張席珍李蒞陳永年李長春湯執中
　　　　等八十二人恭
進
　　　　四川陜西山西湖廣貴州雲南六省頌
　　　(臣/)聞元統天徳之全健行而不息仁統君道之
　　　極容保於無疆幸遘昌期忻覘至治欽惟
皇上
　允文允武
　乃聖乃神
　集百王之大成
　履五位而首出論徳則乾坤合撰六經之美善咸該
　　　紀功則日月同光全史之聲名莫及自纂承洪
　　　業正位凝命於今五十二年恩溥澤洋蟠際穹
　　　　壤記注之所不能盡贊揚之所不能名謹就蠡
　　　　測管窺鋪陳萬一竊以為運世有本制治有原
　　　　我
　皇上功徳巍巍所以措天下於久道化成之盛者皆可
　　　　以仁統之也蓋
　聖性之生而安者中和咸備與兩大而同流而
　聖學之粹以精者公溥無私偕萬物爲一體法
天法
祖仁著於敬而清明在躬止孝止慈仁著於愛而太和自
　　　　近言而作則行而合宜仁熟則禮義同貫也動
　　　　而有常靜而不貳仁純則誠信一原也仁達爲
　　　　智而仰觀天文俯察地理中悉人事旁燭物情
　　　　自立政用人知明處當以及六藝之繁曲而濬
　　　　哲無所不周天縱多能智莫大焉仁必有勇而
　　　　東窮蟠木西盡流沙北過幽陵南踰交阯自除
　　　　殘服貳軌合文同以至八表之遐荒而聲敎無
　　　所不訖徳威惟畏勇莫神焉以仁心行仁政尤
　　　在養民察吏則亟進廉平慎刑則數行寛大至
　　　九河故道亦荷
睿算而千里安瀾沛然無涯之大澤矣以仁政騐仁民
　　　莫如蠲賦賜復則數盈億萬議賑則歲紀再三
　　　至萬國正供竝損
　神倉而三年徧徳夐乎未有之洪施矣方今宇宙清
　　　寧中外禔福官方日以澄序民生日以阜成風
　　　俗日以敦龎人心日以安樂凡皆我
皇上之至仁運之於於穆之表施之於巖廊之上有以
　　　兼綜而條貫之而精神徧注乎四海九州規模
　　　大定乎千秋萬禩也夫天徳統於元而一元之
　　　運循環而不息君道統於仁而至仁之運悠久
　　　而無疆自尚書肇於唐虞下逮元明三千九百
　　　有餘歲其間享國長久代不數君歴年之多亦
　　　略相準而仁之淺深純雜則前後懸殊若我
　　國家積徳累功而
　皇上如天之仁與天同運日新月盛永永無窮無論漢
　　　　唐宋明之令主有不能及即遐稽三代以前求
　　　　其以人協天以徳備福如神堯得天地之中數
　　　　而成功文章壽考益光者蓋於今而始再見焉
　　　　此眞開闢以來之景運而天下臣民萬世一遇
　　　　之時也兹當三月良辰恭遇
　六旬萬壽敷天胥慶忻看甲子初週率土協和共仰光
　　　　華復旦臣遭逢四紀沗列九卿受
　恩百倍於同朝見知竊附於往哲謹就覩記所及恭撰
　　　　頌辭一章以推
　聖壽無疆之符以明至仁合天昭受有本之意爰拜手
　　　　稽首而獻頌曰
　　大清受命
三聖相傳我
　皇纘烈其仁如天功恢八紘徳暢九埏蕩蕩巍巍振古
　　　無前同天覆幬不遺一物包含山川吞吐日月
　　　我
皇丕冒六合寧謐旁及無垠仁聲洋溢天心慈愛元氣
　　　絪緼暢遂草木飛躍羽鱗我
皇建極萬彚陶甄出作入息九域同春天降之恩和風
　　　惠日天降之威風馳電擊我
皇律天動靜闔闢緯武經文人皆徧徳達天之用舒而
　　　為陽立天之體健而且剛我
皇配天不息日強所其無逸恭已垂裳大哉乾元萬物
　　　之紀大哉
皇仁萬事之宰焜耀三光磅礴四海徳盛化神體乾用
　　　泰河清不波邊靖無煙五風十雨嘉禾在田六
　　　廉計吏三物興賢歌舞太平踰五十年自兹以
　　　前修和府事頌徳紀功周後無二由今以後如
　　　川方至五帝可六三皇可四自兹以前治定功
　　　成超夏軼商美具善并由今以後月恒日升兩
　　　儀奠麗七政貞明書契以來功徳備列天人相
　　　應若合符節惟我
皇壽膺圖無極如天之仁漸被暨訖一元迭運始而復
　　　周至化廣運蓄而復流惟我
皇壽古無與儔百千萬億爲一春秋(臣/)拜稽首
天子萬壽
　　　　四川省　誥封資政大夫兵部尚書兼都察
　　　　院右都御史總督河道提督軍務(臣/)張烺户
　　　　部尚書(臣/)張鵬翮兵部左侍郞(臣/)李先復等
　　　　陜西省工部尚書(臣/)張廷樞等
　　　　山西省吏部左侍郞(臣/)李旭升都察院左副
　　　　都御史仍兼管光祿寺(臣/)田從典等
　　　　湖廣省　經筵講官禮部右侍郞翰林院學
　　　　士(臣/)胡作梅内閣學士兼禮部侍郞(臣/)鄒士
　　　　璁順天府府尹(臣/)屠沂等
　　　　貴州省翰林院侍講學士(臣/)周起渭等
　　　　雲南省翰林院檢討(臣/)王思訓等恭
頌
　　　　長蘆商人邵鼎延馮士昌等榜文
　　　伏以
　華渚流虹率土頌無疆之祉
　璿樞繞電普天徵有道之祥
　合聖神文武以竝隆至徳廣運
　極祿位名壽之必得諸福咸臻朝野歡騰商民慶洽
　　　欽惟
皇帝陛下
　道握乾符
　躬承泰運
　神功歴奏八方之聲敎攸同
　峻徳宏敷萬國之車書畢集時雍風動登仁壽於堯
　　　年地平天成載和恒於禹甸省刑薄罰毎至再
　　　三免賦蠲租已逾億萬有年有幹普樂利以靡
　　　窮惟幾惟康致昇平於勿替兹屆三春之月恭
　　　逢
萬壽之辰甫徧干支數周而復始歴推元㑹祚積而彌
　　　長壽域𢎞開直嫓羲軒而上鴻鈞大轉爰符翕
　　　闢之期航海梯山獻球琳於絡繹歌衢舞巷輸
　　　忱悃以勤拳惟兹析木之津近屬神臯之地東
　　　連斥鹵收成筴於熬波北拱
宸居戴榮光而就日矧從比歲屢沭
殊恩緩税而税有常期恤商而商皆樂業春生萬竈齊
　　　望
　闕以祝三多景麗千檣悉焚香以伸九叩伏願
　健行不息
　純嘏彌長
　運元氣於兩間道成悠久
　鼓太和於四序象著升恒則甘雨惠風占
一人之有慶光天化日歴億紀以長春矣
　　　　五旗諸王以下覺羅以上榜文
　　　伏以
帝徳久符天徳已昭卜年卜世之休禎
君心俯鑒民心務盡為子為臣之丹悃香煙披拂結祥
　　　光而徧覆
　慈雲花舞繽紛布淑景而宏開
　壽域歡騰玉牒慶溢天潢欽惟
皇上
　仁合三才
　智周九有堯舜禹湯文武之傳
至聖出而㑹其統易書詩禮春秋之作
大成集而闡其微臨萬物而用中育羣生以無外憂勤
　　　惕厲享從來未有之昇平運㑹貞元拓自古未
　　　開之疆土蓋因
一人有慶遂爾萬國咸寧兹當季春中浣之辰正值花
　　　甲重周之日麟逰天圃鳳噦髙岡南極老人捧
　　　進長生之酒西池王母擎來初熟之桃七曜增
　　　輝萬靈効順凢兹戴髙履厚咸思就日瞻雲臣
　　　等幸附金枝忝依玉葉執霞觴而踴躍欣隨華
　　　祝之班傍
　鑾輅以趨蹌願效嵩呼之頌敬宣貝葉䖍叩龍華開
　　　不二之法門結大千之善果伏願
　光華復旦
　壽考維祺
　體太極之生成乾坤立於久大
　順五行之時序造化著其休嘉於以久視長生
至人原有自然之效即此祈天永命
大徳眞有必得之符矣
　　　　康親王(臣/)崇安顯親王(臣/)衍潢莊親王(臣/)博
　　　　果多裕親王(臣/)保泰簡親王(臣/)雅爾江阿信
　　　　郡王(臣/)徳昭安郡王(臣/)華玘平郡王(臣/)訥爾
　　　　素順承郡王(臣/)布穆巴貝勒(臣/)克振(臣/)延壽
　　　　(臣/)滿都䕶貝子(臣/)蘓努(臣/)魯賓鎭國公(臣/)景
　　　　希(臣/)吳爾占(臣/)凖達(臣/)登塞(臣/)額爾圖(臣/)吞
　　　　珠(臣/)徳普(臣/)敬順(臣/)楊桑阿(臣/)普貴(臣/)普奇
　　　　(臣/)訥託和(臣/)星海輔國公(臣/)門度(臣/)訥墨孫
　　　　(臣/)賴士(臣/)色欽(臣/)蘓爾錦(臣/)阿布蘭(臣/)敬嚴
　　　　(臣/)雍乾(臣/)鄂飛(臣/)普照鎭國將軍(臣/)納圖(臣/)
　　　　明保(臣/)永期(臣/)富爾臣(臣/)舒爾臣(臣/)伊克他
　　　　哈(臣/)顔徳(臣/)富曽輔國將軍(臣/)佛爾起(臣/)陵
　　　　泰(臣/)巴爾圖(臣/)薩穆當(臣/)善福(臣/)對勤額(臣/)
　　　　巴哈穆(臣/)馬石里(臣/)法布蘭(臣/)富爾善(臣/)荼
　　　　爾代(臣/)東海(臣/)貞保(臣/)善壽(臣/)初宗奉國將
　　　　軍(臣/)韋色(臣/)色爾都(臣/)色黒圖(臣/)額起里(臣/)
　　　　額爾和蒲(臣/)馬永(臣/)色爾和(臣/)勒色里(臣/)胡
　　　　連(臣/)八十三(臣/)藍乃(臣/)趙來(臣/)五哥(臣/)阿爾
　　　　素(臣/)色和里(臣/)阿有里(臣/)阿爾乃(臣/)陀佛(臣/)
　　　　鄂岳(臣/)什哥(臣/)西秦(臣/)壽原(臣/)徳義(臣/)多穆
　　　　圖(臣/)恒徳(臣/)悉蘭圖(臣/)塞徳(臣/)噶爾圖(臣/)成
　　　　仁奉恩將軍(臣/)尼了哈(臣/)寶樑(臣/)寶山(臣/)貴
　　　　㑹(臣/)實顯(臣/)深徳(臣/)際壽(臣/)吳爾登(臣/)喜文
　　　　(臣/)朝乃(臣/)巴金泰(臣/)林康(臣/)田象(臣/)華賓(臣/)
　　　　康吳里(臣/)黒勒布(臣/)重揚和(臣/)達里白(臣/)納
　　　　爾徳(臣/)南圖(臣/)徳倫(臣/)壽海(臣/)馬府他(臣/)恩
　　　　特何里(臣/)蘓爾泰(臣/)徳顔(臣/)福清(臣/)陛拉什
　　　　(臣/)查穆布(臣/)金壽(臣/)塞貝(臣/)查哥單(臣/)白内
　　　　(臣/)寧靜宗室(臣/)海善等覺羅官員(臣/)佛倫等
　　　　恭
祝
　　　　廵捕三營榜文
　　　伏以
　法雲縹緲祥呈萬國山河
　花雨繽紛香繞九重閶闔
　如山如阜如日月載歌天保之章
　曰壽曰富曰康寧悉協箕疇之福昇平有象保佑重
　　　申欽惟
皇帝陛下
　乾徳方剛
　離明普照
　竝兩儀而立極獨致中和
　與萬物以皆春同登仁壽兹當陽春三月恭逢
聖夀六旬瑞啟蓬瀛鶴算永萬年之厯光生璿軸龍文
　　　輝五色之雲率土歡騰普天慶洽(臣/)等戴
髙深之有日矢報効以無由爰集緇流敬宣梵唄用干
　　　蜺座敬達蟻忱祝
天子之萬年肅申虎拜慶同風於九有咸沐
龍光伏願
　得一常貞
　兼三永治
　徳敷六合恒歌
萬福攸同
　澤洽八紘羣頌
一人有慶
　堯風共宗風廣被
　舜日與佛日齊輝將見祗樹林中普
聖化於千八百國栴檀香裏鞏
皇圖於億萬斯年矣
　　　　提督九門步軍廵捕三營統領(臣/)隆科多左
　　　　翼步軍總尉世襲頭等阿達哈哈番兼管佐
　　　　領協理三營(臣/)鄂三右翼步軍總尉協理三
　　　　營(臣/)伊什泰京城内外廵捕南營署都督同
　　　　知管㕘將事(臣/)吳道輔遊擊(臣/)宋可進守備
　　　　(臣/)魏雲龍(臣/)盛徳貴(臣/)羅永鎭(臣/)趙洪鈞(臣/)
　　　　陳金秀(臣/)何祥書(臣/)李三友京城内外廵捕
　　　　北營都督僉事管㕘將事(臣/)卜應奎署㕘將
　　　　管逰擊事(臣/)武綱守備(臣/)艾國朝(臣/)姚文玉
　　　　　(臣/)葛明心(臣/)侯宗周(臣/)王前京城内外廵捕
　　　　　中營㕘將(臣/)張登第遊擊(臣/)趙世升守備(臣/)
　　　　　郞應箕(臣/)陳武(臣/)李成(臣/)陳永圖(臣/)張雄(臣/)
　　　　　劉振明千總(臣/)胡璟等把總(臣/)張存孝等恭
　祝
　
　
　
　
　
　
　
　
　
　
萬壽盛典初集卷四十七
　欽定四庫全書
萬壽盛典初集卷四十八
　　慶祝二(圖記六/)
　　　　　吏部戸部倉塲榜文
　　　　伏以
　鴻圖永固萬方瞻有道之庥
　鳳厯綿延億載衍無為之治鈞天與梵天竝奏發育同
　　　　春化日與慧日齊輝光華復旦禎祥集而得名
　　　　得壽福祿崇而俾熾俾昌率土歡騰普天申祝
　　　　欽惟
　皇帝陛下
　　執兩用中
　　參三建極
　　聰明作后合容執敬别以有臨
　　睿聖通微兼肅乂哲謀而竝用
　　至仁育物大生成胞與之恩
　純孝格天極愛敬尊親之至
　覃敷文徳肇開理學之淵源
　焜耀武功快覩干戈之偃戢祥刑肆赦曲予生全正
　　　賦頻蠲時籌積貯
聖不自聖凡事闗軍國必集百爾以相咨
恩復加恩縱言出芻蕘亦執兩端而是察樹人蒸耄士
　　　特開
萬壽之科越格取英才竝采五戎之士休徵疉見奚啻
　　　器車澤馬之効靈謳頌時興實合朝野臣民之
　　　愛戴恭逢
萬壽昌期慶屆
六旬聖節稽諸魯論正聖學耳順之初遡厥虞書適道
　　　統心傳之始牟尼御世尚隔二旬泰岳降神獨
　　　先十日花迎劍佩薦桃實以餐霞栁拂旌旗潤
　　　楊枝而灑露允矣
　太平樂事猗歟
　盛世榮光(臣/)等忝列班行彌慙報稱頌祝幸逢乎嘉
　　　㑹賡揚冀展夫愚誠羲歴軒圖欽
聖朝之有道象筵蜺座知佛法之無邊伏願
　用錫繁禧
　歛時五福
　大徳必壽賀
天子之萬年
　悠久無疆慶
　本支之百世從此山川流峙福竝髙深日月升恒光
　　　同臨照康衢鼓腹年年歌天保之章大地嵩呼
　　　歳歳賡華封之祝矣
　　　　吏部尚書仍兼管總督倉塲事務(臣/)富寧安
　　　　尚書(臣/)吳一蜚左侍郞(臣/)孫柱(臣/)李旭升
　　　　經筵講官右侍郞(臣/)𫝊紳　經筵講官左侍
　　　　郞管右侍郎事兼翰林院學士(臣/)王頊齡郞
　　　　中(臣/)佛爾和(臣/)郞固里(臣/)余國璧(臣/)逹蘭泰
　　　　(臣/)馬際蘭(臣/)厄僧(臣/)吳逹海(臣/)布詹(臣/)鄭崑
　　　　璽(臣/)蘓琠(臣/)郭晉熈(臣/)裘君弼員外郞(臣/)鉢
　　　　賴(臣/)存柱(臣/)牛鈕(臣/)花善(臣/)長保(臣/)那思泰
　　　　(臣/)魯之傑(臣/)董哲(臣/)葉宏綬(臣/)陳廷綸(臣/)林
　　　　紹祖主事(臣/)巴爾泰(臣/)色赫里(臣/)勒徳(臣/)賽
　　　　章阿(臣/)五格(臣/)蔣永祿(臣/)魚鸞翔(臣/)謝乃果
　　　　司務(臣/)朱夀(臣/)吳科筆帖式(臣/)常德等
　　　　户部尚書(臣/)穆和倫(臣/)張鵬翮左侍郞(臣/)塔
　　　　進泰　經筵講官左侍郞(臣/)王原祁　經筵
　　　　講官右侍郞(臣/)噶敏圖右侍郞(臣/)廖騰煃郞
　　　　中(臣/)𫝊舒(臣/)湯竒(臣/)赫杜(臣/)孫塔哈(臣/)華善
　　　　(臣/)永泰(臣/)儲隆阿(臣/)森圖(臣/)佛保柱(臣/)馬凖
　　　　(臣/)色納(臣/)常明(臣/)赫伸(臣/)孫泰(臣/)薩木岱(臣/)
　　　　雙禧(臣/)南泰(臣/)吳賽(臣/)趙徳(臣/)薩哈布(臣/)常
　　　　保(臣/)許維模(臣/)莫象年(臣/)王世繩(臣/)王光奭
　　　　(臣/)田肇麗(臣/)馮肅(臣/)程懋(臣/)金一鳳(臣/)喬雲
　　　　名(臣/)王奕鴻(臣/)王克貞(臣/)阮應商(臣/)陸雲從
　　　　(臣/)閔本貞員外郞(臣/)廷桂(臣/)花善(臣/)鄧柱(臣/)
　　　　圖禮(臣/)鄂起善(臣/)赫昌(臣/)達哈塔(臣/)白雅圖
　　　　(臣/)達林(臣/)勾色(臣/)烏禮(臣/)費遥色(臣/)邁圖(臣/)
　　　　嗒呼喇(臣/)阿延圖(臣/)七哥(臣/)傅保(臣/)聘阿那
　　　　(臣/)烏達禮(臣/)觀音保(臣/)拜哈喇(臣/)阿爾哈兎
　　　　(臣/)布爾賽(臣/)殷達禮(臣/)勒色禮(臣/)商義圖(臣/)
　　　　恒格對(臣/)包衣暈(臣/)吳色(臣/)甘來(臣/)懽起(臣/)
　　　　薩克薩哈(臣/)阿圖(臣/)邁柱(臣/)孫達禮(臣/)勒起
　　　　(臣/)田軒來(臣/)江景瑞(臣/)馬鍾華(臣/)李舜卿(臣/)
　　　　趙成穮(臣/)王洽祖(臣/)張爲政(臣/)任奕䥸(臣/)王
　　　　珍(臣/)姚謙(臣/)范如璋(臣/)謝賜履(臣/)鄭朂主事
　　　　(臣/)阿禮(臣/)諾岷(臣/)蘓新(臣/)傅徳(臣/)馬躍龍(臣/)
　　　　董起弼(臣/)傅璽(臣/)劉保柱(臣/)保武(臣/)海夀(臣/)
　　　　鄂璽(臣/)鈕牛(臣/)那親(臣/)傅通阿(臣/)朱麟(臣/)馬
　　　　林寳(臣/)那郞阿(臣/)邵保(臣/)張如緒(臣/)唐崇勲
　　　　(臣/)湯震(臣/)張友程(臣/)黄叔璥(臣/)林霖培(臣/)吳
　　　　瓊芳(臣/)朱廷宁(臣/)陳瓚(臣/)李鼎徴(臣/)蔣洪㴻
　　　　(臣/)李文麟司務(臣/)徳眀(臣/)楊道存司庫(臣/)常
　　　　明(臣/)保柱(臣/)滿保(臣/)樂周筆帖式(臣/)陳世則
　　　　等
　　　　總督倉塲户部右侍郞(臣/)施世綸工部郞中
　　　　管坐糧㕔事(臣/)江藻大通橋監督(臣/)阿達海
　　　　(臣/)閻純璽大西倉監督(臣/)穆騰(臣/)范振徳中
　　　　南倉監督(臣/)孟耒(臣/)王洽祖祿米倉監督(臣/)
　　　　毛岱(臣/)范光曦興平倉監督(臣/)鄂索禮(臣/)張
　　　　振嗣太平倉監督(臣/)朝奇(臣/)李承祖富新倉
　　　　監督(臣/)蘓伯霖(臣/)王珍北新倉監督(臣/)克聲
　　　　(臣/)李來章南新倉監督(臣/)齊什(臣/)章祖烈舊
　　　　太倉監督(臣/)道色海運倉監督(臣/)張景載本
　　　　裕倉監督(臣/)鄂齊禮
　　　　宗人府府丞(臣/)李濤
　　　　　候補三品京堂(臣/)李華之
　　　　　内府廣善庫郞中(臣/)徳成格(臣/)厄里得黒等
　　　　　内閣侍讀(臣/)姚光祖等恭
　祝
　　　　　正黄旗都統榜文
　　　　伏以
　　壽域宏開五緯萃協和之氣
　　福星朗耀中天發濬哲之祥惟
上帝之眷佑
　仁君鑒觀有赫斯
　聖主之誕膺寶籙景命彌新用蠲六祝以陳詞敢叩三
　　　　清而籲請欽惟
　皇帝陛下
　　道備參三
　　功髙咸五
　　湛恩浹於寰宇下際上蟠
　　駿烈炳如日星外寕内謐
　　乾符丕振而憂勞宵旰不忘左御圖右御書
　　泰運重熙而喜起明良猶矢朝謀綱夕謀紀
　　定樂章以敷陳九奏奚啻教胄而命夔
　　隆祀典以懷柔百神直比禋宗而類帝道統傳於堯
　　　　舜功業冠乎禹湯兹當
　萬壽之辰正値三春之吉五十二年之景運前古稀聞
　　　　千萬億載之昌期於今喜覯哲謀肅乂陳箕子
　　　　之九疇抃舞謳歌效封人之三祝花迎淑氣初
　　　　開百子池頭鳥識歡心咸集萬年枝上(臣/)等職
　　　　居環衞位忝戎行祖父子孫沐
列聖之恩波於累世春秋冬夏霑
　九天之膏澤於四時報
　徳無由拊心知愧爰集黄冠之侶拜手金仙敢延紫府
　　　　之流叩靈玉局瑶章乍啓香浮五嶽之雲琳篆
　　　　初飛光映萬川之月冀神眀之共照俾昭格以
　　　咸通伏願
　永錫純禧
　茂膺繁祉
　壽身壽國駐顔之仙訣無垠
　生物生人濟世之金丹有要將見
一人凝命玉燭慶以長調萬國騰歡金甌欣其永固矣
　　　　滿洲都統(臣/)孫查齊䝉古都統伯(臣/)蟒坎漢
　　　　軍都統(臣/)汪吾禮副都統(臣/)恒祿(臣/)燕布(臣/)
　　　　滕額德(臣/)山壽(臣/)趙􁀙(臣/)黃秉鉞率合旗官
　　　　兵人等恭
祝
　　　　大理寺太常寺榜文
　　　伏以
帝祉悠長寳籙錫千春之福
皇圖鞏固禎符開億載之祥
　綿甲厯於升恒瀛籌添盛
　　播樞光於格被華祝增髙率土歡騰一誠介福欽惟
　皇帝陛下
　　亶聰立極
　　睿聖綏猷
　　首出庶物以咸寧
　　表正萬邦而率廸
　　繼唐虞之道法直接中天
　　紹洙泗之心傳深通一貫
　　劑剛柔於三德善政與善教偕修
　　奏歌叙於九功仁聞共仁聲懋著
郊壇之明禋必肅凛圭璧以薦馨香
宗廟之對越維䖍潔豆籩而修祭祀合歡心而事
壽母盡誠盡禮之交隆推厚澤以及本支曰義曰恩之竝
　　　　篤禮大臣則始終勿替撫喬木以加恩課庶職
　　　　則䇿力兼收植羣材而樂育愛士而芹宮有訓
　　　　黨庠知道徳之尊求賢而蕋榜増名科甲廣奮
　　　庸之路
　慮周於男耕女織開兆人樂利之源
　念切於暑雨祁寒錫萬姓和恒之福寛催科以舒物
　　　力罷逋租蠲正賦綏懷屢徧於窮簷大欽恤以
　　　察爰書宣赦令止行刑矜慎不遺於庶獄運太
　　　倉之白粲拯赤子以出溝渠發
　内府之朱提活蒼生而登袵席
時廵屢勤於吳越江津淮浦奠千里之安瀾
歲幸頻蒞於郊圻趙北燕南導九河而底績
　經筵廣啓探往哲之㣲言
　講幄恒開闡昔賢之要㫖尊闕里而表章聖學煌煌
　　　典制有加宗考亭而崇尚儒修奕奕景行彌摰
宸章布而金聲玉振叶雅奏於宮商
御墨灑而鳳翥鸞翔絢鴻文於奎壁包羅子史以逮夫
　　　厯法算法咸加討論而折衷博覽詩詞以及於
　　　書家畫家罔不淹通而洞徹
天威震疉自西自東自南自北遐方桴鼓無驚
聖武布昭曰荒曰要曰采曰流逺道烽烟盡戢雜猺獞
　　　於編户獻琛貢雉而玉帛來同列島嶼於版圖
　　　享䞇臣人而共球畢集天所覆地所載慕
聖徳者咸稽首來庭海之澨山之陬沐
至仁者盡皈心戀闕日再中而雲五色皆云天瑞駢臻
　　　穀五穗而麥兩岐共識地靈類應麟遊鳳舞太
　　　和之洋溢有徴海晏河清大澤之瀰綸無極信
　　　矣羲農軒嚳總歸陶鑄之中誠哉堯舜禹湯莫
　　　出範圍之内者也兹者喜値六旬之
聖誕正當萬國之昇平五十二載之旰食宵衣克致民
　　　安物阜千八百國之塗歌巷舞共祈地乆天長
　　　閏歳景増花栁媚蓬壺之日月春風暖布燕鶯
　　　熙瑶閬之乾坤縈紫氣於六街石髓與瓊漿並
　　　獻散青陽於九陌菊泉共桃實偕陳(臣/)等身效
　　　鳬趨心同葵向殫靖共於職業難酬髙厚生成
　　　　諧搏拊於宮懸莫慶形容美善雖
　大徳必壽無須頌禱之文而愚悃莫伸竊效媚兹之義
　　　　乃㳙吉日式啟齋壇伐鼓考鐘敬求多福琅函
　　　　玉簡䖍祝明神道有感而斯通祜如期而自屆
　　　　伏願
　　天行不息
　　日進無疆
　　沛民胞物與之膏近者悦遠者來播聲名於罔外
　　敷道一風同之治禮則明樂則備普美利於不言協
　　　　洪範之休徴曰暘曰雨曰燠曰寒調歲功於悠
　　　　乆合周詩之戩穀如岡如陵如山如阜承
天眷之綿長將見八千歲為春八千嵗為秋莫測
　聖人之壽三千年一花三千年一實常榮
　天子之廷矣
　　　　　大理寺卿仍兼太常寺卿(臣/)荆山大理寺卿
　　　　　(臣/)孟世泰少卿(臣/)巴霽納(臣/)邵觀左寺正(臣/)
　　　　牛麻泰(臣/)江際泰(臣/)孟孫繩右寺正(臣/)黒爾
　　　　忒(臣/)尤清(臣/)徐儀右寺副(臣/)林宏烈堂評事
　　　　(臣/)常保左評事(臣/)呂應聲右評事(臣/)莫宏濟
　　　　司務(臣/)薩爾岱(臣/)區廷選筆帖式(臣/)墨進泰
　　　　等
　　　　太常寺卿(臣/)李敏啟少卿(臣/)佟靄(臣/)黃叔琳
　　　　寺丞(臣/)紀爾賽(臣/)孫致福(臣/)高萬霖贊禮郞
　　　　(臣/)穆騰(臣/)武進泰(臣/)德壽(臣/)圖思海(臣/)何密
　　　　(臣/)武哥(臣/)盛寳山(臣/)德壽(臣/)傅德(臣/)白色(臣/)
　　　　文清(臣/)楊桑阿(臣/)雅爾虎達(臣/)傅儀德(臣/)劉
　　　　什巴(臣/)杭吉達讀祝官(臣/)三泰(臣/)來柱(臣/)孫
　　　　柱(臣/)楊安(臣/)商阿圖博士(臣/)張格(臣/)張經典
　　　　簿(臣/)色白黒(臣/)陳玫筆帖式(臣/)陳福壽等恭
祝
　　　　禮部刑部光祿寺國子監鴻臚寺榜文
　　　伏以
有道聖人御世卜軒圖堯鏡於萬年
無量壽佛現身轉寶象金輪於三界運合地天而竝泰
　　　大撓之甲子初周福如山海以俱増極樂之仙
　　　眞畢集三十二相圓滿具足人人仰日角珠庭
　　　百千萬載光景常新在在見香雲華雨東皇拱
　　　北隨震旦以來朝西竺和南望中華而膜拜祝
　　　鴻圖之鞏固集法侶以敷揚欽惟
皇帝陛下
　氣轉洪鈞
　化成久道
　太平有象八埏共躋春臺
　壽考維祺萬姓同居樂國値中天之景運慈雲徧覆
　　　千官布大地之陽和
聖節正逢三月一十五省和風甘雨如遊忉利之天五
　　　十二年厚澤深仁詎止恒沙之數祥符璇錄法
　　　轉寶華天竺香城仙雲靉靆祗園金地瑞靄氛
　　　氳爲日月燈栴檀海龍華百卷啟珠函如珊瑚
　　　舌琉璃咽貝葉千聲清玉磬虹流電繞
聖主先期浴佛在二十日時以前髪字齒輪
如來此際親臨去五百由旬而近蓮花現處繽紛十地
　　　三天法雨霏時徧滿雙林八水百靈呵䕶萬衆
　　　皈依見
九五之大人共生歡喜布三千之世界一切吉祥(臣/)等
　　　忝綴班聮承
恩輦轂星辰曵履疑登兠率天宮殿陛句臚恍侍
玉皇香案俾昌俾熾莫罄賡颺如阜如山難工頌禱不
　　　稽首於鹿苑鷲峰之頂曷獻誠於鵷行鷺序之
　　　中借梵唄以當衢謡就福田而申
　嵩祝花明猊座
　彤堦祉集千春雲湧鴈堂
　紫禁祥呈五色神人胥恱遐邇具瞻伏願
　一統萬年
　登三咸五雨暘時若咸歌物阜民安聲教覃敷長頌
　　　河清海晏廣大雄氏之願力錫福無疆極
聖天子之隆平禎祥靡既矣
　　　　禮部尚書(臣/)赫碩色(臣/)陳詵　經筵講官左
　　　　侍郞兼管詹事府詹事事(臣/)二格　經筵講
　　　　官左侍郞(臣/)王思軾右侍郞(臣/)馮忠　經筵
　　　　講官右侍郞兼翰林院學士(臣/)胡作梅郞中
　　　　(臣/)張保柱(臣/)索柱(臣/)松努(臣/)瓦哈立(臣/)圖朗
　　　　阿(臣/)徐瑞麟(臣/)鄭晃(臣/)陳嵩(臣/)黃叔琬員外
　　　　郞(臣/)佛延壽(臣/)喀賽(臣/)噶祿(臣/)偏圖(臣/)𫝊鼐
　　　　(臣/)郭泰(臣/)偏圖(臣/)噶爾薩(臣/)祖良卿(臣/)四格
　　　　(臣/)陳有義主事(臣/)徳成(臣/)牙忠阿(臣/)額森特
　　　　(臣/)殷達禮(臣/)蘇海(臣/)佟泰(臣/)希福(臣/)楊汝穀
　　　　司務(臣/)孟來(臣/)宋瑞司牲官(臣/)席珠筆帖式
　　　　(臣/)常泰等教習進士(臣/)查雲標等
　　　欽取効力算法人員(臣/)覺羅倫達禮等
　　　　刑部尚書(臣/)哈山　經筵講官尚書(臣/)胡㑹
　　　　恩左侍郎(臣/)薩爾泰(臣/)艾芳曽右侍郞(臣/)博
　　　　音岱(臣/)王企靖郞中(臣/)布賴(臣/)黨吾禮(臣/)常
　　　　保(臣/)福柱(臣/)常明(臣/)陳廷夔(臣/)巴泰(臣/)王國
　　　　翰(臣/)伊克拖布(臣/)厄和諾(臣/)順岱(臣/)張國棟
　　　　(臣/)查達海(臣/)蔡起俊(臣/)辛格特(臣/)鄂奇(臣/)色
　　　　徳(臣/)常保(臣/)劉天眷(臣/)汪升英(臣/)宮夢熊(臣/)
　　　　周祚顯(臣/)郝之英(臣/)鄒球(臣/)吳琳芳(臣/)胡范
　　　　(臣/)宋周臣(臣/)劉承啟(臣/)朱綱(臣/)楊瑛森(臣/)范
　　　　如璋員外郞(臣/)壽柱(臣/)保在(臣/)阿進泰(臣/)闗
　　　　保(臣/)林清(臣/)常命保(臣/)何順(臣/)爾泰(臣/)張保
　　　　(臣/)齊格(臣/)色爾徳(臣/)那齊哈(臣/)岳色(臣/)胡色
　　　　(臣/)王之進(臣/)圖巴海(臣/)托克拖和(臣/)毛岱(臣/)
　　　　馬爾賽(臣/)鄂奇(臣/)常壽(臣/)李承祖(臣/)楊存禮
　　　　(臣/)蔣晟(臣/)陳元(臣/)孫叔詔主事(臣/)胡新泰(臣/)
　　　　諾爾庫(臣/)劉鎔(臣/)折庫納(臣/)蘇大海(臣/)福定
　　　　(臣/)張保柱(臣/)趙勒(臣/)舒琳(臣/)觀音保(臣/)薩齊
　　　　庫(臣/)混邦(臣/)納爾泰(臣/)明圖(臣/)道保(臣/)蘇通
　　　　阿(臣/)俞存仁(臣/)徐涵(臣/)汪澐(臣/)王功濯(臣/)張
　　　　景載(臣/)張振嗣(臣/)閻純璽(臣/)劉冲(臣/)吳􁮦(臣/)
　　　　色赫司務(臣/)舒宸(臣/)吳世禎司庫(臣/)桑格(臣/)
　　　　二哥筆帖式(臣/)碩色等司獄(臣/)于騰第等
　　　　内閣學士兼禮部侍郞兼管光祿寺事(臣/)馬
　　　　良都察院左副都御史兼管光祿寺事(臣/)田
　　　　從典少卿(臣/)卓洛典簿(臣/)希思哈(臣/)宮翼宸
　　　　署正(臣/)羅岱(臣/)索柱(臣/)噶思哈(臣/)宋瞻祖(臣/)
　　　　宋璘(臣/)孟孫繩署丞(臣/)闗泰(臣/)顔伯(臣/)阿泰
　　　　(臣/)法保(臣/)色克圖(臣/)括喇(臣/)書魯秦司庫(臣/)
　　　　伊三布(臣/)色爾徳古筆帖式(臣/)懷成等
　　　　國子監祭酒(臣/)查㻝(臣/)徐日暄司業(臣/)察爾
　　　　岱(臣/)登德(臣/)魯瑗監丞(臣/)孔泰(臣/)李秉儉助
　　　　教(臣/)多羅岱(臣/)來天祿(臣/)傅貴(臣/)吳爾七海
　　　　(臣/)策廪(臣/)唐起納(臣/)索羅宏(臣/)馬爾七哈(臣/)
　　　　胡海(臣/)乃馬代(臣/)何丫圖(臣/)丫圖(臣/)孫禧(臣/)
　　　　厄勒何圖(臣/)勒徳(臣/)阿禮虎(臣/)索柱(臣/)安他
　　　　哈(臣/)田曼碩(臣/)趙續美(臣/)鄧箎遠(臣/)姜中柱
　　　　(臣/)鄧瑛博士(臣/)馬汝爲典簿(臣/)弋熏典籍(臣/)
　　　　賈二酉學錄(臣/)丁必捷(臣/)朱若奭筆帖式(臣/)
　　　　喇霸等
　　　　鴻臚寺卿(臣/)覺羅安保(臣/)張大有少卿(臣/)沈
　　　　一揆寺丞(臣/)安定求主簿(臣/)穆克都(臣/)蒲世
　　　　貞鳴贊(臣/)常雅圖等(臣/)梁勛偉等序班(臣/)侯
　　　　三錫等筆帖式(臣/)老格等司賓序班(臣/)姚鵾
　　　　等官生(臣/)蕭椿等恭
祝
　　　　兵部工部榜文
　　　伏以
　紫極春融赤玉鏤泥金之字
　彤廷日麗青鸞舞銀牒之書逢
　繞電之昌期萬姓山呼而雷動際
　當陽之景運千官嶽拜以雲從厯數方亨綿祚至百
　　　千萬億箕疇悉斂休徴備富壽康寧慶洽神人
　　　歡騰朝野欽惟
皇帝陛下
　聰明睿知
　文武聖神
　道儷羲皇紹天地人之紀而首出庶物
　功髙虞夏萃忠質文之統而躬集大成
　車書萬國來同東西朔南共仰一統太平之盛治
　徳教九州徧及士農工賈咸霑百年必世之深仁
　布首序之陽和春回蔀屋
　灑十行之雨露澤沛圜扉雲物見於山川嘉禾獻瑞
　　　平成著於天地薄海安瀾固已統六合而固苞
　　　桑亦且卜千秋而奠磐石乃猶宅心誠敬體乾
　　　若惕若之徳以合天行立法寛仁宏鞠人謀人
　　　之猷而勤民隱普天戴徳年年祝萬福攸同率
　　　土承恩在在頌繁禧永錫恭遇
六旬正壽適逢三月陽春瑞靄瓊樓仰卿雲於
　舜旦光浮貝闕瞻蓂莢於
　堯階旭日烘霞紅映仙桃之色條風拂翠綠吹芝草
　　　之香(臣/)等芹曝維殷葵忱彌切讀天保九如之
　　　什敷揚莫罄
髙深效華封三祝之歌頌禱難申萬一惟
帝徳潛孚乎淵穆自錫命以長増
皇心黙運其化神因凝休於弗替經繙貝葉誦西來寶
　　　號而祝有道之
聖人樂奏仙韶仰南極髙真而慶萬年之
天子伏願
　寶籙常膺
　金甌永固
　與天同覆與地同載運悠乆以無疆
　如日之升如月之恒麗貞觀於不已
　太和保合統八方而共躋春臺
　壽考維祺歴萬禩而常調玉燭庶㳙埃報稱聊添河
　　　海之流培塿増髙稍展岡陵之頌云爾
　　　經筵講官兵部尚書(臣/)殷特布尚書公(臣/)孫徴
　　　　灝　經筵講官左侍郞(臣/)覺和托左侍郞(臣/)
　　　　李先復右侍郞(臣/)巴顔柱(臣/)宋駿業郞中(臣/)
　　　　阿彌達(臣/)安泰(臣/)伊特海(臣/)雅奇(臣/)額爾本
　　　　(臣/)雅爾布(臣/)魏赫(臣/)輗堂阿(臣/)鄂爾奇(臣/)劉
　　　　章(臣/)唐保(臣/)法爾薩(臣/)許康錫(臣/)舒士貴(臣/)
　　　　張應詔員外郞(臣/)白色(臣/)蘇赫(臣/)馬躍龍(臣/)
　　　　翁吉達(臣/)阿哈納(臣/)瓦爾喀(臣/)郞圖(臣/)諾米
　　　　(臣/)陶昱(臣/)任坪主事(臣/)噶爾圖(臣/)阿穆瑚瑯
　　　　(臣/)赫色(臣/)李來章(臣/)龍燦(臣/)余慶祚(臣/)李其
　　　　旋(臣/)談九叙司務(臣/)威冲格(臣/)韓鎭筆帖式
　　　　(臣/)穆里渾等
　　　　工部尚書(臣/)滿都(臣/)張廷樞左侍郞(臣/)張格
　　　　(臣/)阮爾詢右侍郞(臣/)馬進泰(臣/)劉謙郞中(臣/)
　　　　懷親(臣/)巴希納(臣/)德昌(臣/)牛鈕(臣/)白濟禮(臣/)
　　　　傅善(臣/)蘇泰(臣/)常祿(臣/)查克旦(臣/)穆哈連(臣/)
　　　　劉登元(臣/)海壽(臣/)鍾保(臣/)黃文恒(臣/)陸遐昌
　　　　(臣/)楊國琳(臣/)魏嗣多員外郞(臣/)塔色(臣/)楊爲
　　　　梓(臣/)淮色(臣/)徳舒(臣/)阿玉璽(臣/)達圖(臣/)清額
　　　　勒(臣/)傅賚(臣/)楊保(臣/)李廷福(臣/)偏圖(臣/)阿蘭
　　　　泰(臣/)圖納(臣/)茅格(臣/)色赫禮(臣/)雅圖(臣/)𫝊徳
　　　　(臣/)吳爾納(臣/)哈思泰(臣/)朱來(臣/)𫝊達禮(臣/)李
　　　　士瑜(臣/)蔣仁錫(臣/)趙善慶(臣/)夏疇主事(臣/)鈕
　　　　胡禮(臣/)舒庫(臣/)吳昌祚(臣/)禪濟布(臣/)四哥(臣/)
　　　　巴爾圖(臣/)闗保住(臣/)倪雅漢(臣/)詹保住(臣/)鐵
　　　　柱(臣/)勒爾圖(臣/)花善(臣/)黒色(臣/)索善(臣/)程大
　　　　聿(臣/)姚徳堅(臣/)董之燧(臣/)章祖烈(臣/)楊廷璋
　　　　司務(臣/)鄂符合(臣/)黎仕瓊司庫(臣/)咖布喇(臣/)
　　　　胡新泰(臣/)紀龍阿(臣/)勒騰額司匠(臣/)雙頂(臣/)
　　　　常明筆帖式(臣/)穆爾泰等恭
祝
　　　　都察院順天府太僕寺六科大興宛平縣五
　　　　城兵馬司榜文
　　　伏以
一人建極鼓大化於鴻鈞
萬壽開祥綿純庥於寶厯披圖疇以演策參兩相生㑹
　　　章蔀以紀年貞元迭運是以祝釐薦嘏事載前
　　　編法相慈雲福資廣利雖康強茀祿本理數之
　　　自然而保佑天申實臣子之至願欽惟
皇帝陛下
　泰運方亨
　乾行不息
　包内聖外王之學與日俱新
　備顯仁藏用之能繼天立極
　澄明朗鏡垓埏與户闥齊觀
　畫一平衡梁棟與欂櫨竝採
　勵精明作無辭問夜瞻星
　崇儉率先何止浣衣菲食
　沛虞帝好生之徳欽恤每至再三
　廣夏王補助之仁蠲租動逾億萬
　武功不濯奉
宸謨而立掃欃槍
　文教覃敷游
聖化而胥歸陶鑄極仰觀俯察之哲七政咸齊宏成天
　　　平地之勲九功維叙東漸西被偕千八百國而
　　　同春朝儆夕咨合五十二年如一日徳則上蟠
　　　而下際業則咸五而登三兹當萬國咸亨恭遇
一人有慶星回律轉初周花甲之期栁拂花迎竝效天
　　　申之祝於是百昌茂對二氣交孚披和暢之惠
　　　風樂舒長之化日車書萬國絡繹而奉共球閶
　　　闔千門趨蹌而鳴劒珮别有山農野叟擊壤騰
　　　歡重譯殊方款闗入賀然而
皇情謙抑不居顯爍隆名
帝德淵冲益懋阜安實政夫天無可頌而資始羣戴其
　　　㤙地無可稱而資生胥懷其徳當此
睿圖之廣運巍蕩難名益知
聖壽之無疆清寧合撰雖復虛懷若谷至治無形烏能
　　　辭萬年之祝却九如之頌哉(臣/)等遭遇
　熙時備官庶職念
髙厚之深恩難報莫展葵忱慶
聖明之寶厯無窮仰資神貺法雲常住情實切於瞻雲
　　　慧日無方心竝懸於捧日祗園界内時聞數比
　　　恒沙金鏡光中常説壽名無量是用燈然多寶
　　　祝
　圖籙之方長經演連車頌
　岡陵之益永伏願
　堯天乆運
　舜日常華
　慶衍隆長聽嵩呼之萬歲
　福來昌熾聚華祝之三多髙懸日月之燈恍覩升恒
　　　朗照廣布栴檀之海如逰仁壽春臺將見六甲
　　　循環邁七十二君之景命三階鞏固綿億千萬
　　　禩之丕基矣
　　　經筵日講官起居注都察院左都御史兼翰林
　　　　院掌院學士教習庶吉士(臣/)揆叙左都御史
　　　　(臣/)趙申喬左副都御史(臣/)瓦爾達(臣/)明安(臣/)
　　　　崔徵璧左副都御史仍兼管光祿寺事(臣/)田
　　　　從典左僉都御史(臣/)呂履恒經歴(臣/)賽華(臣/)
　　　　沈士菁都事(臣/)阿琳(臣/)丁福筆帖式(臣/)阿里
　　　　䕶等
　　　　通政使司通政使(臣/)劉相(臣/)郝惟諤左通政
　　　　(臣/)羅占(臣/)郝林右通政(臣/)王景曽(臣/)張德桂
　　　　原任右通政(臣/)楊篤生左參議(臣/)蘇柏霖(臣/)
　　　　關保左參議管直𨽻廵道事(臣/)李成龍右參
　　　　議仍食四品俸(臣/)陳汝咸經歴(臣/)富爾敦(臣/)
　　　　朱象鼎知事(臣/)常柱(臣/)常在(臣/)張定策筆帖
　　　　式(臣/)喀蘭圖等
　　　　太僕寺卿(臣/)阿錫鼐(臣/)周道新少卿(臣/)薩克
　　　　素(臣/)花善(臣/)法生(臣/)嚴虞惇員外郞(臣/)滿丕
　　　　(臣/)賽拉圖(臣/)佟濟(臣/)寗固立(臣/)陶弼(臣/)開泰
　　　　(臣/)澤山(臣/)増壽筆帖式(臣/)哲壽等
　　　　順天府府尹(臣/)屠沂府丞(臣/)王懿通判(臣/)陳
　　　　世䕃經歴(臣/)胡凖等儒學教授(臣/)陶國奇武
　　　　學訓導(臣/)陳錫原武學教授候補知縣(臣/)吳
　　　　周禎大興縣知縣(臣/)陳守創縣丞(臣/)張之澄
　　　　原縣丞候補知縣(臣/)熊同仁等宛平縣知縣
　　　　(臣/)李采縣丞(臣/)陸紫飛原縣丞候補知縣(臣/)
　　　　陳應吉等蘆溝橋廵檢(臣/)尤大善等
　　　　吏科掌印給事中(臣/)渣克旦(臣/)潘錦給事中
　　　　(臣/)拖爾海(臣/)盧炳戸科掌印給事中(臣/)哈世
　　　　譚(臣/)耿惇給事中(臣/)葉成格(臣/)冷宗昱禮科
　　　　掌印給事中(臣/)商紀納(臣/)陳允恭給事中(臣/)
　　　　胡班(臣/)詹嗣祿兵科掌印給事中(臣/)僧格(臣/)
　　　　常紳給事中(臣/)劉格(臣/)馬之鵬刑科掌印給
　　　　事中(臣/)法爾薩(臣/)錢以塏給事中(臣/)常岱(臣/)
　　　　郭徽祚工科掌印給事中(臣/)覺羅吳世圖(臣/)
　　　　劉士聰給事中(臣/)觀音保吏科筆帖式(臣/)費
　　　　揚古等
　　　　掌河南道監察御史(臣/)札竒納掌京畿道事
　　　　監察御史(臣/)華善掌陜西道事監察御史(臣/)
　　　　希祿監察御史(臣/)溫泰(臣/)董鄂洛(臣/)勒什布
　　　　(臣/)保柱(臣/)顓圖(臣/)拜善(臣/)穆哈連(臣/)拖爾弼
　　　　(臣/)闗保柱(臣/)常保(臣/)尼雅達廵視東城監察
　　　　御史(臣/)巴克善廵視南城監察御史(臣/)溫泰
　　　　廵視西城監察御史(臣/)八十三廵視北城監
　　　　察御史(臣/)溫達理廵視兩淮鹽課管理蘓州
　　　　織造事務大理寺卿(臣/)李煦廵視兩廣鹽課
　　　　監察御史(臣/)顧爾泰廵視長蘆鹽課監察御
　　　　史(臣/)尼滿廵視福建鹽課監察御史(臣/)拉占
　　　　廵視河東鹽課監察御史(臣/)噶世圖廵視中
　　　　城監察御史(臣/)王檜楫廵視東城監察御史
　　　　(臣/)張建策廵視南城監察御史(臣/)田文鏡廵
　　　　視西城監察御史(臣/)李宏文廵視北城監察
　　　　御史(臣/)金應璧掌京畿道事山西道監察御
　　　　史(臣/)李永紹掌江南道事雲南道監察御史
　　　　(臣/)樊紹祚掌浙江道事四川道監察御史(臣/)
　　　　璩廷祜掌山東道事江西道監察御史(臣/)陶
　　　　彛掌陜西道事湖廣道監察御史(臣/)荆時中
　　　　稽查錢局河南道監察御史(臣/)吳梁協理河
　　　　南道事山西道監察御史(臣/)張世琪協理河
　　　　南道事江南道監察御史(臣/)董宏彪協理江
　　　　南道事福建道監察御史(臣/)鄒汝魯協理山
　　　　西道事陜西道監察御史(臣/)李柟協理山東
　　　　道事江南道監察御史(臣/)李璿協理陜西道
　　　　事山東道監察御史(臣/)成文運協理陜西道
　　　　事貴州道監察御史(臣/)吳蔚起廵視南城廣
　　　　東道監察御史(臣/)李景迪廵視東城湖廣道
　　　　監察御史(臣/)徐樹庸廵視中城浙江道監察
　　　　御史(臣/)陳書廵視西城廣西道監察御史(臣/)
　　　　劉愼廵視北城山東道監察御史(臣/)施雲翔
　　　　原任浙江道監察御史今候補(臣/)胡德邁原
　　　　任掌河南道事監察御史(臣/)鄭恂原任掌山
　　　　西道事監察御史(臣/)段曦京畿道五城筆帖
　　　　式回色等
　　　　中城兵馬司指揮(臣/)馬吉(臣/)等東城兵馬司
　　　　　指揮(臣/)單北藩等南城兵馬司指揮(臣/)張緒
　　　　　等北城兵馬司指揮(臣/)吳澄等西城兵馬司
　　　　　副指揮(臣/)張珠等恭
　祝
　
　
　
　
　
　
　
　
　
　
　
萬壽盛典初集卷四十八
　欽定四庫全書
萬壽盛典初集卷四十九
　　慶祝三(圖記七/)
　　　　　内閣翰林院詹事府中書科榜文
　　　　伏以
　一人有慶十方賀繞電之辰
　萬壽無疆六合效呼嵩之戴推萬有一千大衍之數共
　　　　祝
　　王春稽十有二萬皇極之書宏開
　　泰運世界咸登於極樂人天胥協於太和欽惟
　皇上
　　照臨如日
　　廣大則天
　　深仁偕元化同流符風雨露雷之至教
　　峻德與神功竝茂集羲炎姚姒之大成
　　學徹天苞地符之源探賾窮微五夜常繙乎百籍
　慮周蔀屋茆簷之下臨深履薄一日時儆夫萬幾
壽佛現眞身大地山河千八百國之慈雲永庇
聖人首庶物周天日月五十二年之法象方新舒蓂葉
　　　於堯階祥開紺宇鼓薫風於舜瑟響徹琳宮恭
　　　遇
聖壽六旬正值陽春三月靈辰浴佛後先在二十日之
　　　間
洪算周天悠乆爲八千春之始彼海屋之仙籌無量休
　　　徵何止三多倘珠林之尊者能來令節正當十
　　　八於是麟遊鳳舞航海梯山執玉帛者萬邦獻
　　　禎符者九譯猶且念念爲含生祈福願滿三千
　　　息息以體健存心仁當五百於時協風披拂淑
　　　氣絪緼慧炬髙懸光耀金仙之座法輪四轉香
　　　霏寶殿之煙欣
　景福之駢臻慶
　昌期之綿歴繙經淨界祝
聖香筵東皇亦拱北而瞻辰西竺且和南而就日(臣/)等
　　　綸扉荷寵冰署承流職徒忝於雲從光謬叨乎
　　　露湑涓埃未報待酬
髙厚之恩巍蕩難名共矢升恒之頌用諏穀旦爰集祗
　　　園樹樹檀林爭獻菩提之果層層貝葉竝開優
　　　鉢之花千二百五十人俱歡聲雷動一十萬八
　　　千願足壽域天開從此璇璣正而三階平玉燭
　　　調而五辰撫朱英翠箑草木長春野忭塗吟神
　　　人交慶
皇風悠逺共球集千百國以常新
佛日光華福祿歴億萬年而無極矣
　　　　文華殿大學士兼吏部尚書(臣/)温達文華殿
　　　　大學士兼禮部尚書(臣/)松柱文淵閣大學士
　　　　兼吏部尚書(臣/)李光地文華殿大學士兼吏
　　　　部尚書(臣/)蕭永藻　經筵講官文淵閣大學
　　　　士兼禮部尚書(臣/)王掞内閣學士兼禮部侍
　　　　郞兼管光祿寺事(臣/)馬良内閣學士兼禮部
　　　　侍郞(臣/)傅爾呼納(臣/)舒蘭(臣/)巴格(臣/)阿爾法
　　　　(臣/)蔡升元(臣/)鄒士璁(臣/)沈涵　經筵講官内
　　　　閣學士兼禮部侍郞(臣/)綽奇(臣/)彭始摶候補
　　　　内閣學士兼禮部侍郞(臣/)顧悅履内閣侍讀
　　　　學士(臣/)查弼納(臣/)關保(臣/)徐元夢(臣/)鄂濟禮
　　　　(臣/)拉都渾(臣/)盧起龍(臣/)朱汝錩(臣/)常泰内閣
　　　　侍讀(臣/)阿爾布(臣/)吳爾泰(臣/)殷徳納(臣/)徳音
　　　　(臣/)海青(臣/)色黑利(臣/)雅圖(臣/)衞徳立(臣/)巴哥
　　　　色(臣/)青鼐(臣/)桑格(臣/)薩馬第(臣/)朱之璋(臣/)朱
　　　　之誠内閣典籍掌誥勅撰文中書舍人(臣/)阿
　　　　進泰(臣/)雅爾泰(臣/)李源(臣/)王鳳孫(臣/)朱文龍
　　　　内閣中書(臣/)三喜保(臣/)翁俄洛(臣/)鄂禮善(臣/)
　　　　富海(臣/)傅成(臣/)常俄(臣/)伊勒希(臣/)赫色里(臣/)
　　　　達道(臣/)鼐滿岱(臣/)傅爾遜(臣/)索柱(臣/)那厰(臣/)
　　　　馬賽(臣/)鐵柱(臣/)李柱(臣/)奚徳愼(臣/)巴顔泰(臣/)
　　　　翁翮(臣/)索林(臣/)鄂爾賽(臣/)董阿賴(臣/)拉色(臣/)
　　　　章嵩(臣/)祁通格(臣/)富昌阿(臣/)查升阿(臣/)童泰
　　　　(臣/)雅圖(臣/)哲爾肯(臣/)阿賚(臣/)齊世(臣/)薩爾布
　　　　(臣/)額特黑(臣/)費揚古(臣/)馬詹(臣/)希林(臣/)常保
　　　　(臣/)噶禮(臣/)海青(臣/)納爾泰(臣/)亨貞(臣/)栢壽(臣/)
　　　　額爾特(臣/)納親(臣/)齋齊(臣/)庫爾禪(臣/)延福(臣/)
　　　　沙濟蘭(臣/)勒特禮(臣/)樹徳(臣/)黑格(臣/)鄂昌(臣/)
　　　　賽明善(臣/)倉米(臣/)劉武(臣/)博爾多(臣/)和善(臣/)
　　　　吳爾登(臣/)巴喜(臣/)戴庫(臣/)薩爾泰(臣/)巴爾圖
　　　　(臣/)永泰(臣/)溫徳布(臣/)興安(臣/)蘓爾通阿(臣/)鈎
　　　　周(臣/)三保柱(臣/)根讀思查卜(臣/)闗保(臣/)班第
　　　　(臣/)色楞(臣/)常都(臣/)常祿(臣/)偏圖(臣/)巴查爾(臣/)
　　　　端柱(臣/)色冷(臣/)伊丹穆(臣/)潘宏裔(臣/)榮貴(臣/)
　　　　梁世鉁(臣/)王謨(臣/)陳良策(臣/)李宗揚(臣/)路士
　　　　鈺(臣/)辛雲徵(臣/)陳都策(臣/)蔣書升(臣/)劉曰珪
　　　　(臣/)成説(臣/)樊致一(臣/)鄧廷喆(臣/)施燾(臣/)張祖
　　　　鎬(臣/)胡忠本(臣/)李元起(臣/)倪璠(臣/)張開宗(臣/)
　　　　潘乗龍(臣/)多時珍(臣/)呂耀曽(臣/)陳時夏(臣/)李
　　　　彦坳(臣/)李樹目(臣/)何繼曽(臣/)楊若楙(臣/)王允
　　　　晉(臣/)竇容恂(臣/)黄貞乾(臣/)趙作鼐(臣/)莊楷(臣/)
　　　　韓暎(臣/)范授中原任内閣中書(臣/)閻詠督理
　　　　俄羅斯文館事務内閣中書(臣/)常度等
　　　經筵曰講官起居注都察院左都御史兼翰林
　　　　院掌院學士教習庶吉士(臣/)揆叙　經筵日
　　　　講官起居注翰林院掌院學士教習庶吉士
　　　　(臣/)湯右曽翰林院侍讀學士(臣/)覺羅蘓庫(臣/)
　　　　達禮瑚侍讀學士兼户部縀疋庫郎中(臣/)薩
　　　　哈布侍讀學士(臣/)宋衡(臣/)汪漋(臣/)熊葦　日
　　　　講官起居注翰林院侍講學士(臣/)常壽(臣/)勵
　　　　廷儀(臣/)周起渭侍講學士(臣/)穆爾泰(臣/)常壽
　　　　　日講官起居注翰林院侍講學士提督順
　　　　天學政(臣/)陳璋　日講官起居注翰林院侍
　　　　讀(臣/)常鼐侍讀(臣/)劉柱(臣/)魯海(臣/)樊澤達(臣/)
　　　　魏方泰翰林院侍講(臣/)常海(臣/)傅爾敦(臣/)薩
　　　　哈達　日講官起居注翰林院侍講(臣/)文志
　　　　鯨(臣/)蔣廷錫侍講(臣/)呉垣翰林院修撰(臣/)王
　　　　雲錦　日講官起居注翰林院修撰(臣/)趙熊
　　　　詔修撰(臣/)王世琛翰林院編修提督廣西學
　　　　政(臣/)龔鐸提督四川學政(臣/)王誥提督浙江
　　　　學政(臣/)宋至編修(臣/)沈宗敬(臣/)叢澍(臣/)車鼎
　　　　晉(臣/)朱啟昆(臣/)周彜(臣/)高輿(臣/)查嗣瑮(臣/)文
　　　　岱(臣/)查愼行(臣/)俞梅(臣/)廖賡謨(臣/)潘體震(臣/)
　　　　萬經(臣/)伊太(臣/)俞兆晟(臣/)吳士玉(臣/)彭廷訓
　　　　(臣/)蔡學洙(臣/)鄒奕鳳(臣/)林之濬(臣/)俞長策(臣/)
　　　　嵇曾筠(臣/)楊開沅(臣/)宮鴻歴(臣/)莊令輿(臣/)戈
　　　　懋倫(臣/)索泰(臣/)鄭任鑰(臣/)王謩(臣/)繆沅(臣/)蔣
　　　　漣(臣/)儲在文(臣/)徐斌(臣/)戚麟祥(臣/)阿克敦(臣/)
　　　　須洲(臣/)張起麟(臣/)李紱(臣/)惠士奇(臣/)徐用錫
　　　　(臣/)孫時宜(臣/)秦道然(臣/)方覲(臣/)陳似源(臣/)閻
　　　　圻(臣/)呂謙恒(臣/)沈樹本(臣/)徐葆光　日講官
　　　　起居注翰林院檢討(臣/)阿爾賽提督山西學
　　　　政(臣/)孔尚先提督廣東學政(臣/)史貽直提督
　　　　雲南學政(臣/)海寶檢討(臣/)阿金(臣/)王傳(臣/)李
　　　　周望(臣/)逢泰(臣/)劉師恕(臣/)李天祥(臣/)蔣肇(臣/)
　　　　謝履忠(臣/)王士鑰(臣/)柯喬年(臣/)呉相(臣/)萬民
　　　　欽(臣/)衛昌績(臣/)彭維新(臣/)馬豫(臣/)李鍾峩(臣/)
　　　　張懋能(臣/)諸起新(臣/)李日更(臣/)王思訓(臣/)李
　　　　掌圓(臣/)陳均(臣/)史尚節(臣/)王珻(臣/)壽致潤(臣/)
　　　　黎致逺(臣/)張照(臣/)顧五達(臣/)馬益(臣/)陸紹琦
　　　　(臣/)盧軒(臣/)謝履厚(臣/)劉大轂(臣/)何世璂(臣/)程
　　　　翄(臣/)邱尚志(臣/)曾謹(臣/)詹銓吉(臣/)嚴思位(臣/)
　　　　黄越(臣/)黄趙音(臣/)髙維新(臣/)張大受(臣/)曹掄
　　　　彬(臣/)鄧葵友(臣/)車松(臣/)陳㑹翰林院庶吉士
　　　　(臣/)徐昻發(臣/)董新策(臣/)高其偉(臣/)汪份(臣/)趙
　　　　泰臨(臣/)吳闗杰(臣/)湯之旭(臣/)蔣綱(臣/)周鳳來
　　　　(臣/)朱一鳳(臣/)李中(臣/)于廣(臣/)汪倬(臣/)張玢(臣/)
　　　　王時憲(臣/)范令譽(臣/)陶成(臣/)朱綸(臣/)卜俊民
　　　　(臣/)曹鳴(臣/)李鍾僑(臣/)陶貞一(臣/)劉於義(臣/)潘
　　　　允敏(臣/)王圖炳(臣/)鄂爾奇(臣/)楊士徽(臣/)何國
　　　　宗(臣/)秦靖然(臣/)田嘉穀(臣/)徐雲瑞(臣/)馮汝軾
　　　　(臣/)俞鴻圖(臣/)杜詔(臣/)鮑開(臣/)孟班(臣/)楊祖楫
　　　　(臣/)何應鰲(臣/)林昂(臣/)顧嗣立(臣/)喬時适(臣/)王
　　　　澍(臣/)狄貽孫(臣/)徐杞(臣/)易簡(臣/)漆紹文(臣/)周
　　　　天祜(臣/)程夢星(臣/)薄海(臣/)春山(臣/)秦休(臣/)周
　　　　金簡(臣/)許鎭(臣/)王時鴻(臣/)董胡宏(臣/)周彬(臣/)
　　　　郭孫順(臣/)錢廷獻(臣/)楊湝(臣/)沈世屏(臣/)夏愼
　　　　樞(臣/)陳王謨(臣/)舒大成(臣/)覺羅名昌(臣/)李如
　　　　璐(臣/)徐依(臣/)林景拔(臣/)胡煦(臣/)張淳(臣/)湯大
　　　　輅(臣/)莫與及(臣/)魯立(臣/)王夢旭(臣/)王遵扆(臣/)
　　　　白子雲(臣/)孫詔(臣/)謝濟世(臣/)張旭(臣/)劉蛟(臣/)
　　　　鄭之僑(臣/)鄭其儲(臣/)潘祥(臣/)王畮翰林院典
　　　　簿(臣/)達爾富(臣/)李據待詔(臣/)秦圖(臣/)胡秦孔
　　　　目(臣/)對哈納筆帖式(臣/)花善等
　　　經筵講官禮部左侍郞兼管詹事府詹事(臣/)二
　　　　格詹事府少詹事兼管㕘領佐領事(臣/)拉錫
　　　　希布詹事府少詹事兼翰林院侍講學士(臣/)
　　　　梅之珩(臣/)王奕清　日講官起居注左春坊
　　　　左庶子(臣/)黨阿賴左春坊左庶子兼翰林院
　　　　侍讀提督江南學政(臣/)胡潤左諭徳(臣/)赫成
　　　　額　日講官起居注左春坊左諭德兼翰林
　　　　院修撰(臣/)呉廷禎左春坊左中允(臣/)阿達海
　　　　左中允兼翰林院編修(臣/)陳邦彦(臣/)陳世倌
　　　　左春坊左贊善(臣/)班度左贊善兼翰林院檢
　　　　討(臣/)范光宗(臣/)薄有徳右春坊右庶子(臣/)袁
　　　　保柱右庶子兼翰林院侍講(臣/)閻錫爵右春
　　　　坊右中允(臣/)邁米達右中允兼翰林院編修
　　　　提督山東學政(臣/)陳恂右春坊右贊善(臣/)尼
　　　　雅哈利右贊善兼翰林院檢討(臣/)孫勷司經
　　　　局洗馬(臣/)滿都　日講官起居注司經局洗
　　　　馬兼翰林院修撰(臣/)張廷玉主簿(臣/)李潯錄
　　　　事(臣/)李珍筆帖式(臣/)雅勒圖等
　　　　中書科中書舍人(臣/)曹廣憲(臣/)劉斗文(臣/)陳
　　　　恪(臣/)何道瑄(臣/)杜述先額外中書舍人(臣/)陳
　　　　厚耀筆帖式(臣/)張鼐等
　　　内廷纂修(臣/)高不騫(臣/)王曾期(臣/)郭元釬等
　　　　一統志館監生(臣/)沈永譽等
　　　　官學生(臣/)戴留助等恭
祝
　　　　西安門外衆舖户小民榜文
　　　伏以
聖夀綿長寶厯共慶萬年之算
皇仁浩蕩恩膏先流九達之衢
　邁漢殿之三呼豈徒頌禱
　斂箕疇之五福用錫臣民扶杖而觀咸識春臺之近
　　　躋堂而獻欣瞻化日之舒慶溢闠闤歡闐卷陌
　　　欽惟
皇帝陛下
　法天之徤
　如日之升
　合千八百國黎獻之邦普天同戴
　積五十二年太平之盛率土皆臣六合爲家盡乾坤
　　　而作界八荒我闥合滿漢而同風露犬紈牛款
　　　闗入貢旅獒越雉斂袂趨朝安益求安歲歲蠲
　　　租賜復治惟求治時時旰食宵衣鑿井耕田家
　　　霑甘露阜財解愠人被薰風旣緯武而經文亦
　　　左仁而右義凡此歴年之丕績實綿萬世之宏
　　　基兹當三月方中正值
六旬聖誕萬靈效順欣看南極之老人七曜呈祥遥接
　　　西池之王母含生胥慶負質同歡(臣民/)等幸居
　輦轂共列市㕓仰
鳳詔於日邊竊比向陽草木聽
鸞音於天上欣同在囿禽魚百貨競陳五材竝飭萑苻
　　　無警共沐
鴻施泉布時通悉由
仁政歌呼載道人襲黄絹之衣含哺偕來手策班鳩之
　　　杖羣進封人之頌用祝三多願集絳老之年合
　　　成
萬歲恭拜燈王於紺宇䖍禮花首於銀龕共慶
長齡用介
純嘏伏願
　大轉鴻鈞
　宏開壽域
　瑶圖孔固億萬年萃四海之歡
　璇宇長清千百世獻九州之貢五日風而十日雨盡
　　　協堯梧舜栁之祥九年蓄而三年耕永息井鉞
　　　參旗之象自西自東自南自北相忘化日之舒
　　　如山如阜如岡如陵長獻介睂之斚矣
　　　　西安門外各行舖户市井(臣民/)田世盛
　　　　余天佑　王永昌　薛大晟　夏之傑
　　　　于化龍　郭鎭傑　張國臣　武紹文
　　　　劉宗堯　李必顯　霍攀桂　廖全勝
　　　　鄭滿康　蘇文蔚　衞奉周　張宏印
　　　　謝　璞　田興文　王名道　吴成華
　　　　王朝穩　郭宏徳　張天仁　陳奇章
　　　　趙天貴　趙金鼎　李　貴　陳彬如
　　　　佟自㑹　宋之勝　李震芳　蔡進徳
　　　　李文藥　周文昇　潘九思　于廷佐
　　　　張瑞奇　趙國瑞　郭應熙　張　利
　　　　韓所生　趙　燕　楊　祿　徐光斗
　　　　馬成龍　劉文進　米　彪　郝　亮
　　　　王士雄　王來宣　劉漢裔　王洪胥
　　　　王志成　劉定安　張君輔　李長璽
　　　　王守信　劉　虎　徐國才　陳　三
　　　　王吾興　馮世昌　王時祿　李福俊
　　　　高棲鳳　牛才斗　郭進寶　齊卞生
　　　　傅爾徳　杜　培　王好賢　劉成漢
　　　　王繼昌　邱起山　董文仁　馮國用
　　　　紀之綸　紀之緯　李振基　羅謙吉
　　　　杜金龍　白得朋　康　三　紀　五
　　　　李青彪　朱　麟　王嗣元　楊　崟
　　　　陳韋葉　趙養睿　王　錦　邢宣泰
　　　　馬國聖　王　五　趙文炳　許文相
　　　　王　詮　高國元　邵元龍　石良輔
　　　　米　良　趙之炳　樊　祚　張士奇
　　　　劉士爵　王　翠　楊　三　白繼盛
　　　　康朝佩　王鳳起　舒文選　房世禎
　　　　周性新　郭　璽　胡有徳　楊玉泰
　　　　張國寶　王奪魁　許繼振　徐興逺
　　　　張宏金　劉在都　蔡之俊　呂有徳
　　　　張朝鳳　鄭國璧　劉秀芝　髙進孝
　　　　張化鳳　袁秉乾　張芝彦　王永榮
　　　　張士泰　余　昇　馬文壯　佟正已
　　　　寇作棟　王顯榮　趙之棟　鄧士奇
　　　　趙良璧　趙廷輔　趙廷璧　趙廷臣
　　　　榮士琮　呂洪宣　吕成林等恭
祝
　　　　内務府官學滿漢教習官學生榜文
　　　伏以
皇仁普徧九垓洽衢歌巷舞之聲
聖壽綿長億載覩電繞虹流之慶
　雲開閶闔瑶池捧進太平觴
　星朗樞垣銀甕鏤成萬歲字天行永健旭照長輝欽
　　　惟
皇帝陛下
　手握璇圖
　躬膺寶籙
　統萬靈而御六合安益求安
　咸五帝而登三王
聖不自聖値
　龍飛之五十二載海宴河清卜
　鳳厯者億萬斯年天長地乆兹屆五陽之月欣逢
萬壽之辰日彩彤融人在大羅天上春光罨靄羣逰極
　　　樂國中供養伊蒲聊比拈花之頌宣揚梵唄譬
　　　諸擊壤之歌本無當於髙深冀少抒夫涓滴(臣/)
　　　等恩深豢養志切祝釐願為文囿之芻蕘瞻依
　　　化日竊比虞廷之鳥獸抃舞光天唱貝葉之三
　　　多誠孚猊座吐蓮花之五色歡繞
龍樓行見寶厯綿延慶
皇圖之鞏固鴻基永茂仰
帝祚之遐昌矣
　　　　内務府官學滿教習中書(臣/)費揚古(臣/)厄特
　　　　黑(臣/)覺羅勒忒禮(臣/)官柱漢教習舉人貢生
　　　　(臣/)方任(臣/)章全人(臣/)楊飛熊(臣/)吳錫爵(臣/)于
　　　　梓(臣/)楊儐(臣/)龔克庸(臣/)季宏煥(臣/)姚述虞(臣/)
　　　　蔡汝齊(臣/)王希曽(臣/)錢鋐官學生(臣/)常夀(臣/)
　　　　哈虎(臣/)保柱(臣/)黑子等恭
祝
　　　　候補翰林院編修(臣/)高輿率領浙江耆老三
　　　　百餘人於
萬壽寺恭設千佛道塲榜文
　　　伏以
　金輪煥采諸天共慶無疆
　玉厯膺符萬國同皈有道慧日麗
九重閶闔瑞滿乾坤吉雲昭四表光華祥凝宇宙燃香
　　　燈而頂祝
髙深遥聯星拱誦梵貝而宏宣
福徳近接嵩呼稽首颺言齊心展誦欽惟
皇帝陛下
　統接千齡
　澤覃萬寓
　握珠囊而受采承乾保泰叶虹流電繞之祥
　調玉燭以乗時縕瑟歌風應海宴河清之運緝熙光
聖學日新月盛百王之懿範并入陶鈞乆道育羣生夕
　　　惕朝乾歴代之風施咸歸綱紀
天文河漢廓洙泗之淵源
聖武雷霆勒燕然之碑版慎簡雲龍之紀朝皆六相五
　　　官協和風雨之司野樂春耕秋歛
　宫府飭而髙卑奠定告成之圭璧乆昭
鑾輿動而民物雍和望
幸之謳歌四起求賢若渇覽輝之鸞鳳齊來登俊惟庸
　　　入網之珊瑚競爽省耕勸織家窺冊府之丹青
　　　發帑賑金歲拜瑶天之膏澤歴蠲逋賦金錢之
　　　數等恒河全免新租綸綍之頒如天雨爰書必
　　　愼頻宣肆赦之文決獄惟寛特下矜全之令巽
　　　風潜洽遥及南梧北栁之區解澤旁敷逺霑出
　　　日無雷之域唐虞而上極隆之盛治比此非多
　　　開闢以來未有之神功於今爲烈兹當紀元五
　　　十二年恭遇
萬夀六旬正誕時則天不愛道地不愛寶黄星煥而朱
　　　草榮龍馬在河麟鳳在郊銀甕臻而金船出八
　　　紘歸極四海騰歡衍五福於箕疇未足罄人天
　　　之頌禱賡九如於周雅詎能申葵藿之對揚(臣/)
　　　(輿/)職忝蓬壺材慙樗杜校讐秘檢如繙寶藏於
　　　龍宮侍從屬車恍覩珠幢於鷲嶺荷
隆施於兩代生生莫報
崇深享厚祿於全家世世難酬
覆育幸際
　昌期之伊始願賡岳牧之歌欣逢
　景福之大來欲效兒童之頌潮音禮懺旣臨碧海以
　　　朝宗日下延僧復對青峰而獻壽敷纎㣲之意
　　　蕋竊思聚芥培山攄㸃滴之心源惟冀收涓添
　　　海伏願
　長發其祥
　永言配命
　後三光而不老格太清奠太寧丕顯太平於有象
　同二曜以貞恒斂萬福享萬祿彌昌
萬壽於無疆則三十六億平等之居竝躋西方極樂八
　　　萬四千婆娑之境俱登無量壽天矣
　　　　行人司衙門榜文
　　　伏以
　天成地平八表際雍和之運
　星輝雲爛萬方逢熙皥之春
　凝瑞靄於㣲垣合同軌同倫同文而益盛
　燦榮光於紫極萃多福多壽多子以全昌率土咸歡
　　　普天同慶欽惟
皇帝陛下
　五徳統符
　萬齡開運
　經文緯武聿宏參贊之功
　内聖外王克建中和之極薫風遐被倉箱屢慶豐年
　　　湛露常零蔀屋時歌大有萬民樂利盡山陬海
　　　澨而並包九譯梯航舉鑿齒雕題而丕冒奉共
　　　球者千八百國上軼夏商沐膏澤者五十二年
　　　逺超堯舜厪
睿慮於乆安長治底民生於累洽重熙兹逢
聖夀之六旬適屆春王之三月歴無疆之甲子百福彌
　　　殷集萬禩之春秋一元復始得露泉於月館瑞
　　　應丹邱獲玉厯於河巖祥分絳闕春風晝永輝
　　　煌萬國衣冠南極宵明照耀九天閶闔(臣/)等乆
　　　依
　覆載莫報
　高深班聯紫氣光中但祝萬年以奉
天子身傍紅雲影裏惟滌一心而叩
如來璇霄朗斗極之輝天回萬象金殿拱慈雲之座運
　　　協百靈嵩嶽三呼聲應華封之祝鈞天九奏祥
　　　和韶舞之成伏願
　日月竝恒
　乾坤同乆
　瑶樞永握總元㑹運世之昌期
　景命常新兼唐虞夏殷之全厯河山雨潤年年競獻
　　　嘉禾海嶽風清歲歲咸登瑞麥塗歌巷舞合鳩
　　　車竹馬以偕歡澤媚山輝共啼鳥游魚而咸若
　　　朞三百有六旬六日苞符登千百世之文歲八
　　　千為一春一秋椿齡演億萬年之慶矣
　　　　行人司司副(臣/)張光鏻行人(臣/)阮士琦(臣/)張
　　　　崇禮(臣/)胡廷鳳(臣/)錢㵯(臣/)吳普(臣/)褚泰(臣/)王
　　　　肅章(臣/)李玘尊等恭
祝
　　　　候補候選人員榜文
　　　伏以
一人有慶九如之頌祝彌殷
萬福攸同百爾之賡揚滋盛星流北斗乃
聖王降誕之徴極曜南天實
元后夀昌之應奉無私而成化徧九有以敷恩欽惟我
皇上
　得一以貞
　兼三而治
　健行不息光昭乾象於中天
　悠乆無疆永布陽春於六合傳心紹世立本應圖德
　　　無不全冊難盡載至若
慈寧侍問誠心盡色笑之歡
徽號尊崇承意在形聲之表回瀾效順已平地而成天蔀
　　　　屋周恩載省方而問俗敦崇正學黌序増光宏
　　　　奬羣材棘闈重啟契精一之授受洞見羮牆潄
　　　　六經之芳華誕登道㟁雲書絢綵散綺成霞墨
　　　　跡飛煙餘光射斗萃鳳閣鸞臺之彦抽金函石
　　　　室之藏咳唾宫商身言律度日星竝曜八埏目
　　　　爛乎
　乾文金石相宣萬里普傳乎天籟雕題窮髪共照光輝
　　　　海澨山陬咸承覆露周咨物力洞悉時艱萬姓
　　　　傾心四方樂業豐年屢兆斗米且賤於三錢神
　　　　聽終和祀典將通乎八蜡盛徳大業巍巍皇皇
　　　　偉烈豐功綿綿翼翼是以休徴雲集泰運日隆
　　　　上則景星慶雲下則河清海晏乃者宏開
　夀域蓂階之厯數方隆綿歴昌期天步之禎祥最逺三
　　　　陽布暖萬類敷榮普天稱仁夀於堯年寰海頌
　　　靈長於舜日(臣/)等乆叨
天眷初問雲程敬獻泰階
萬夀之圖允符
聖主歴年之數字中蝌蚪挾日月以騰輝筆下蛟龍共
　　　風雲而來㑹涓涘未報敢云拜獻之先資浩蕩
　　　難名莫罄生成之大德用諏穀旦爰集羽流宣
　　　寶誥於廣塲迓玉清於上界波迴太液添海屋
　　　之仙籌樂奏雲璈集瑶池之法駕光耀金仙之
　　　座香浮玉殿之煙朝野歡呼人天抃舞春生北
　　　闕葆一氣之元和日麗東華薦三靈之茂祉伏
　　　願
　如日初升
　與天齊夀紫芝黄鶴永延
帝祉於無窮旦月卿雲常見
天顔之有喜從此五風十雨草木長春行見九域八紘
　　　神人胥慶梯山航海羣瞻鳳厯之悠長天府神
　　　京永奠鴻基於鞏固矣
　　　　候補員外郞(臣/)汪錫齡(臣/)李維均等候選員
　　　　外郞(臣/)髙浚等候補主事(臣/)胡増耀(臣/)陳沂
　　　　震等候選主事(臣/)梁錫珩(臣/)趙繼抃等候選
　　　　内閣中書應陞(臣/)陳學良等候選中行評博
　　　　(臣/)汪樞(臣/)阮體乾等候補中書(臣/)劉自潔(臣/)
　　　　朱齊名等候補鴻臚寺寺丞鳴贊(臣/)陳謨(臣/)
　　　　周李等候選國子監典簿(臣/)樂鳳儀(臣/)梁德
　　　　兼等候選兵馬司副指揮(臣/)程鶴齡(臣/)沈允
　　　　陞等候選翰林院孔目(臣/)鄧繁禧等原任布
　　　　政司(臣/)張聖猷候補㕘議道(臣/)靳治齊候補
　　　　道府(臣/)汪清候補知府(臣/)張國楨(臣/)王景灝
　　　　等新授知府(臣/)髙鈴候補同知(臣/)王襄國(臣/)
　　　　汪泰來等候選同知(臣/)戴晉(臣/)耿鱗奇等新
　　　　授知州(臣/)郜超候補知州(臣/)卓士傑(臣/)邵棠
　　　　怡等新授通判(臣/)周溥候補通判(臣/)黄明德
　　　　(臣/)王繼華等候選通判(臣/)髙其倫(臣/)陳世增
　　　　新授知縣(臣/)陶元運(臣/)齊方起候補知縣(臣/)
　　　　周元愷(臣/)吳振武等候選知縣(臣/)馮景夏(臣/)
　　　　蔡文等新授教諭(臣/)朱齊年候補教諭(臣/)胡
　　　　文元候選教諭(臣/)叢澐等候選訓導(臣/)張無
　　　　咎等新授布政司理問(臣/)黄煒候選布政司
　　　　經歴等缺(臣/)黄國楹(臣/)王宗城等候補州同
　　　　(臣/)陳元容候選州同(臣/)周元鼎(臣/)計文齡候
　　　　補州判(臣/)戴塤等候選州判(臣/)陳仕(臣/)汪愈
　　　　等候選府經歴(臣/)馮開成等新授縣丞(臣/)馮
　　　　廸等候補縣丞應陞(臣/)張相柱候補縣丞(臣/)
　　　　徐廷垣(臣/)周文隆等候選縣丞(臣/)繆錞(臣/)張
　　　　大成等候選府知事(臣/)羅國禔等恭
祝
　　　　京城正陽門各巷各行士民商賈榜文
　　　伏以
聖朝調玉燭祥昭有道之符
皇鼎固金甌兆啟無疆之厯
　恩竝地天而疊被化普八紘
　籌添日月以俱長光凝五位燦紅雲於雉尾畢騰率
　　　土之呼嵩瞻紫氣於螭頭益起康衢之擊壤謳
　　　歌莫罄舞蹈難揚(臣民/)等伏聞興王履泰當五
　　　百之昌期仁主乗乾綿十千之寶祚勲華逓接
　　　深仁普播於萬方謨烈相承厚澤覃敷於九㝢
　　　出作入息俗尚清嘉鼓腹含哺民風於變是知
　　　臻上理無慙上哲更識有大徳必享大年華渚
　　　流虹最著髙辛之瑞瑶樞繞電聿傳蒲阪之祥
　　　封人獻祝以三多箕子衍疇於五福蓋人登袵
　　　席旣統四海之家以為家而詩詠岡陵自合萬
　　　民之夀而皆夀欽惟
皇帝陛下
　道配乾元
　　徳符坤厚
　　政勤宵旰儼天步以雍雍
　　治洽堂廉奉帝衷之翼翼體
天地好生之徳遐邇叨未有殊恩承
祖宗忠厚之傳中外邀非常曠典
　　青壇主鬯契明旦於穆清
　　蘭殿稱觴勤清温於定省
　　接堯舜禹湯執中之統緒洵咸五以登三
　　印闗閩濓洛理學之淵源果外王而内聖或丹黄載
　　　　籍標大義於綱目之書或甲乙陳編
　賜御評於古今之集𤼵皇萬象鑄史鎔經輝映三才左
　　　　宜右有
　天章璀璨綴金科玉律於毫端
　宸翰敷華驚鳳翥鸞迴於字裏
　　書十行而官方士習訓寓勸懲
　　籌萬姓而農事女紅圖詳耕織
仁人無敵天威快三孽之驅除
王者有征神武欣九邊之底定蕩平絶域聲靈騰出日
　　　之鄉煦育泰階徳教訖無雷之國梯山航海闢
　　　從來未闢之封疆漸義摩仁興亘古難興之禮
　　　樂致百靈之效順看四瀆之呈祥猶復
南閲河工
東封泰岱總冀敷天得所不憚廵行更欣匝地霑恩屢
　　　邀時邁邇者下蠲租之
明詔務蓋藏於耕九餘三開造士之宏科俾彚萃於拔
　　　十得五征徭槩免歴三載而一周鄉㑹竝行閲
　　　十年而再舉在我
后大沛宏恩於八極秀樸歡騰惟吾民欲聚純嘏於
一人熾昌頌起乃推崇未及於萬一而謙讓已至於再
　　　三屢却
徽稱益彰
沖徳
聖不自聖詎惟嫓迹於神堯安益圖安遂已齊年於太
　　　昊恭逢
聖誕欣際嘉辰福祿兼隆共慶六旬之初度尊親未艾
　　　實為
萬歳之始基佳氣雲蒸啟九天之閶闔歡聲雷動集萬
　　　國之衣冠溥湛露於彤階酒斟百福迴祥風於
　　　紫陌觴進九霞鶯囀上林宛轉和鈞天之奏鳳
　　　鳴阿閣翩躚覘盛世之儀被文錦之衣麻姑擘
　　　其麟脯乗綵雲之輦王母奉以蟠桃日之升月
　　　之恒鷺序鵷班齊上南山之鶴算天同長地同
　　　乆黄童皓叟競獻
北闕之兕觥(臣民/)等屬在編氓幸霑徧徳逰日中之市
　　　願受一㕓通
　輦下之財互交百貨地稱
帝里躋蕩平正直之休風居隷
皇都沐累洽重熈之雅化凡我小民之樂業皆賴
聖主之鴻恩家慶昇平夙矢瞻依之切典隆
　朝賀彌深頌禱之私用申向日之寅衷敬祝齊天之
上壽光摇寶炬華燈開太液之蓮曲度霓裳法部按雲
　　　門之節更涓吉日肅布淨壇誦寶誥於金繩無
　　　㣲不格闡梵音於瑶笈有感皆通俯鑒吾儕報
　　　効之涓埃永増
哲后凝釐之悠乆伏願
　壽域宏開
　春臺廣被結道徳作長生之果何須赤鯉訪仙鍊仁
　　　義為福世之丹不藉青牛採藥和風翔九陌處
　　　處流膏甘雨灑萬方人人飲液休徵則民康物
　　　阜瑞應則時和年豐將萃六合之羣黎常戴萬
　　　年之
天子參天兩地與萬物以偕春就日瞻雲共三光而永
　　　曜則已安已治不殊軒帝之靈長而卜世卜年
　　　更過周家之綿逺矣
　　　　紬縀三行程得壽石璞邱聖臺等二百二十
　　　　五人金行譚伯龍褚國受劉之鉅等一百四
　　　　十四人金銀首飾行王世鼎汪詰方一増等
　　　　一千一百六十七人珠寶行龍登雲孟齊賢
　　　　周尚文等三百六十六人人參行李之郁金
　　　　鑑金義檢等一百九十五人城内貂皮行蔣
　　　　啟元劉世豐張祥麟等二百七人當行張士
　　　　奇張名逺張景貞等一百一十七人銀行葉
　　　　長林陳吉士徐國楨等五百八十二人紬縀
　　　　行仲時盛任振翔沈懋昭等六百八十七人
　　　　布行武人運康學文孟學呂等五百四十九
　　　　人帽行陳宗顯張國岡毛潤等一百八十六
　　　　人糧食行張國鋐趙元(臣/)劉建邦等三十六
　　　　人廣行劉國瓚王義趙孟遷等三十六人鞾
　　　　韈行王尚禮王國(臣/)王愛民等八十四人東
　　　　河沿各行單世立劉彦宋芝秀等二百三十
　　　　四人西河沿各行唐自芳王國壽金國鑑等
　　　　七十八人粮倉行閆大士曹起龍孫起熊等
　　　　一百五十人果行朱文進崔國秀黄士英等
　　　　二百一十八人廣商梁式彩黄國琮傅瑞公
　　　　等三十三人廣行伍君銘邢國泰蕭夢祥等
　　　　九人西河沿各行衞全許養寛夏忠舜等一
　　　　百五十六人正陽橋各行魯登雲詹銓張有
　　　　道等八十四人廊房頭巷各行張桂郭宗賢
　　　　趙鐸等三百三十六人廊房二巷各行王近
　　　　(臣/)王禮(臣/)吳國華等一百八人珠寶市張明
　　　　鳳李機馬國(臣/)等一百八十人大街東各行
　　　　陳宏儒徐金貴魏自秀等三百九十三人大
　　　　街西各行諸鑒李忠致王之伊等一百四十
　　　　四人鮮魚口内各行左志懋張茂第李文貴
　　　　等三百人大柵欄内各行曹國弼張于倉徐
　　　　芳等一百人梅市街各行陳友志趙國宣耿
　　　　國翰等五十一人髙爵街各行趙迪吉薛進
　　　　通劉敬等六十六人東大街各行李珍王建
　　　　劉慶祖等一百一十七人西大街各行張志
　　　　仁吳金玉趙貴尊等六十三人正陽門内各
　　　　行任宏重張文煥金瑛等六十人正陽門外
　　　　各行馬世俊王自富郭騰龍等二千一百八
　　　　十七人各巷士民邢儼莊彦卿鄔茂馥等四
　　　　百五十八人續到各巷士民汪偀孟春富司
　　　　文柄等二百四十八人書榜舉人米愫副榜
　　　　吳鍾芬教習汪芳藻歲貢魏大徳生員翁應
　　　　庚米愼陳篤祜米悦褚瀚褚丞監生王安國
　　　　儒士張鎔董事行人司行人褚泰候選州同
　　　　吳毓文周道盛郭燕朱榮璧王世鼎方逺朱
　　　　元俊褚清候選縣丞褚國鑑褚國受褚源葉
　　　　長林鍾志淳等共一萬五百一十二人等恭
祝
　
　
　
　
　
　
　
　
　
　
　
　
　
　
　
萬壽盛典初集卷四十九
　欽定四庫全書
萬壽盛典初集卷五十
　　慶祝三(名山祝釐一/)
　　　　康熙五十二年三月各省督撫提鎭諸臣以
　皇上六旬正誕各就其地之名山勝境率所屬大小文
　　　　武臣僚耆老士庶建壇設醮慶祝
　萬壽
　　　　二月十一日廵撫山東等處地方督理營田兼
　　　　理軍務都察院右副都御史(臣/)蔣陳錫謹
　　題為恭報微(臣/)擇吉前赴泰山進香恭祝
　萬壽事欽惟我
　皇上
　　學貫三才
　　功髙千古
　　作君作師沛恩膏者千八百國
　　得名得夀鞏磐石者億萬斯年
　厚徳深仁逺邁乎商周虞夏
　文謨武烈𢎞敷於南朔東西民思
帝澤之隆普天嵩祝(臣/)荷
君恩之重率土山呼兹當
萬夀開科大典(臣/)俟監臨文闈事竣擇於三月十一日
　　　自省起行恭詣泰山嶽廟十三日薰壇十四日
　　　至二十二日圓滿九晝夜功徳(臣/)即於泰山嵩
　　　呼
萬壽伏願
天行彌健
聖厯常新自京師以至九垓處處樂
皇仁之高厚由六旬以臻萬歲年年慶
聖壽於無疆矣所有微(臣/)擇吉起程日期相應
　題報伏乞
皇上睿鑒施行三月初五日奉
㫖該部知道
　　　三月十一日提督山東等處學政右春坊右中
　　　允兼翰林院編修(臣/)陳恂謹
　題為恭逢
萬夀共效嵩呼敬達輿情以伸下悃事據青州府屬文
　　　武生員髙延齡等呈稱齡等生際唐虞身居學
　　　校䝉我
皇上徳隆覆載夀考作人屢
頒廣額之𢎞恩復
賜開科之曠典頻年賑貸寒儒共被春温今歲蠲租下
　　　士咸登仁夀荷
生成於淪肌浹髓安誦讀於
舜日堯天兹於五十二年恭逢
聖誕昌期萬年有祜伏惟沂山東鎮素稱靈異兹聞設
　　　壇建醮深愜輿情闔郡諸生僉願隨行拜舞共
　　　效
無疆之祝伏乞轉達等情到(臣/)欽惟我
皇上治懋勲華徳敷宇宙揆文奮武集千八百國之共
　　　球平地成天綿億萬斯年之厯算恭遇
聖夀六旬甲子初周普天同慶(臣/)駐劄青州境内沂山
　　　即係東鎮東方之鎮於五行屬木木號長生於
　　　四序為春春司發育沂山列在東方
聖誕正當春月(臣/)謹擇於三月十二日為始䖍祝九日
　　　頌寳籙以比南山望瑶光而瞻北斗青陽日麗
　　　長施出震之功紫極流輝懋集乘乾之福自今
　　　伊始年年慶
萬夀於昇平以莫不増歲歲進九如於天保今據闔郡
　　　士子數百餘人踴躍呼嵩情詞懇摯不敢壅於
上聞為此謹
　題四月初一日奉
㫖該部知道
　　　三月十一日鎮守山東全省等處地方總兵官
　　　左都督(臣/)李雄謹
　題為恭報微(臣/)率同兵民共赴蓬萊仙閣恭祝
聖夀無疆事欽惟我
皇上宵衣旰食膺圖方五十二載禄位名夀錫祚自億
　　　萬千年(臣/)自蒞任來向年恭値
皇上萬夀俱同文武官弁在本城内萬夀宫敬設
　龍亭啟壇建醮三晝夜序班行禮恭祝
聖夀兹五十二年三月十八日欣遇
皇上六旬大慶正率土歡騰普天胥慶之時據登州府
　　　耆老兵民王嘉玉等又據(臣/)標中右水師營馬
　　　步兵丁王永年等呈稱今遇
皇上六旬聖誕請啟壇建醮恭祝
聖夀萬年連名具呈前來惟是萬夀宫規模基趾窄狹
　　　今闔城内外兵民紛紛雲集人多地狹不足以
　　　肅觀瞻謹擇登州府水城之蓬萊閣(臣/)同本城
　　　文武官弁暨百姓兵丁於十三日啟建佑
聖延齡道塲九晝夜瞻海山而祝遐算
天庥永懋望日月以呼萬年
帝道彌昌縁係兵民公祝歡躍輿情(臣/)不敢壅於
上聞理合具題謹具題
知四月初二日奉
㫖該部知道
　　　三月初七日廵撫偏沅等處地方提督軍務兼
　　　理糧餉都察院右副都御史(臣/)潘宗洛謹
　題為恭報微(臣/)親率屬員士民赴嶽慶祝
萬夀起程日期仰祈
睿鑒事恭遇我
皇上六旬萬夀良辰海内臣庶受
恩既久頌禱愈殷値此化日舒長蒼生樂業湖南百姓
　　　扶老攜幼捧香朝嶽願我
皇上萬萬歲絡繹在塗嵩呼動地至於土司苗猺愛戴
　　　眞誠聞亦赴嶽慶祝(臣/)謹於本月初七日由長
　　　沙起程前詣南嶽廟齋戒竭誠率屬員士民登
　　　　祝融最高之峰祈
　聖主無疆之壽億萬生靈衆願僉同山川神祇昭假協
　　　　應神人既和天休滋至我
　皇上承受
皇天上帝眷顧景命永與乾象同長坤儀竝久此乃自然
　　　　之理必得之符也(臣/)同城司道等官除委令按
　　　　察使(臣/)王朝恩率地方文武官員仍在長沙城
　　　　内醮壇行禮外其布政使(臣/)阿琳驛鹽糧道副
　　　　使(臣/)侯惲俱隨(臣/)前詣嶽廟行禮所有微(臣/)赴
　　　　嶽慶祝
　萬壽起程日期理合題報謹具題
　知四月初六日奉
　㫖該部知道
　　　　三月二十六日提督湖廣全省軍務總轄漢土
　　　　官兵兼軍衛土司控制苗彝節制各鎮左都督
　　　　加三級(臣/)額倫忒謹
　題為恭報微(臣/)敬同全楚官兵赴嶽䖍祝
聖壽無疆事竊照五十二年三月十八日恭逢我
皇上六旬大慶(臣/)疏請赴
　闕躬祝未䝉
俞允用是諏吉齋心敬詣南嶽建壇恭祝
聖壽而全楚之鎭協標營以及士卒俱有同心齊願赴
　　　嶽叩祝(臣/)諭令各在本汛率衆建壇望
　闕呼嵩(臣/)仍挈全楚官兵姓名冊籍赴嶽恭祝
萬壽於康熙五十二年二月二十六日起程理合恭疏
　題報伏乞
皇上睿鑒施行謹具題
知四月初一日奉
㫖該部知道
　　　三月初八日鎮守湖廣襄陽等處地方總兵官
　　　都督同知世襲二等阿達哈哈番(臣/)高其位謹
　題為恭報微(臣/)敬赴武當慶祝
聖壽萬年事欽惟我
皇上徳合乾坤道隆堯舜兹逢三月十八日恭遇
皇上六旬正誕(臣/)䖍誠齋沐謹擇於三月初八日自穀
　　　城縣起程躬詣武當啟建醮壇率同官弁兵丁
　　　至誠叩祝
聖壽綿長所有微(臣/)起程日期理合恭疏題報以
聞四月十一日奉
㫖該部知道
　　　三月初九日廵撫河南等處地方提督軍務兼
　　　理河道兵部右侍郎兼都察院右副都御史(臣/)
　　　鹿祐謹
　題為恭報微(臣/)赴嵩叩祝
聖壽無疆事欽惟我
皇上
　乾坤合徳開天長地久之昌期
　聖智超倫綜帝徳王功之盛業仁民愛物盡攜兆姓
　　　納春臺航海梯山咸仰衆星拱北極濊澤誕敷
　　　於四海謳歌普徧於兩河兹値
　樞星繞電之辰正逢
　甲子方周之歲神人胥慶率土歡騰理宜恭設醮壇
　　　以迓
景福敬詹三月初一日穀旦就嵩山中嶽廟設壇延請
　　　僧道啟建祐
聖延齡道塲(臣/)因在闈監臨先委署河南府事開封府
　　　南河同知(臣/)武登科鹽捕同知(臣/)呉元錦暫司
　　　齋事䖍誠叩祝今於三月初六日揭曉塲務甫
　　　竣(臣/)於初八日率同布政使(臣/)李苾按察使(臣/)
　　　張伯琮馳赴嵩山齋宿醮壇稽首焚香與民同
　　　慶伏願
皇躬永固
帝徳彌昌同日月之升恒九如常歌天保並山川之悠
　　　久
萬歲時聴嵩呼所有微(臣/)赴嶽恭祝
萬壽無疆日期理合恭疏具
　題伏乞
睿鑒施行四月初六日奉
㫖該部知道
　　　二月二十六日鎮守河南河北等處地方副將
　　　管總兵官事降一級留任(臣/)馮君洗謹
　題為恭報微(臣/)赴嶽慶祝
萬壽事恭遇
皇上六旬正誕普天同慶萬國歡呼(臣/)謹㑹同河南廵
　　　撫(臣/)鹿祐在於嵩嶽設壇建醮率領軍民人等
　　　頌祝
高深仰南山而聴嵩呼望北極以申華祝卿雲擁
　玉座而騰輝笙吹洛浦旭日映
　微垣以交晃香繞華筵伏願
聖壽齊天八千歲之莊椿同茂
遐齡如岱億萬年之玉燭長調(臣/)於二月二十六日自
　　　懐慶起身前赴嵩嶽謹將離署日期
　題報伏乞
睿鑒施行四月初五日奉
㫖該部知道
　　　二月二十七日廵撫山西太原等處地方提督
　　　鴈門等闗軍務兼理雲鎮都察院右副都御史
　　　(臣/)蘇克濟謹
　奏為恭謝
天恩事切(臣/)一介庸愚荷蒙
聖恩簡畀晉撫身任地方久遠
　闕廷幸逢
皇上六旬大慶(臣/)疏請
陛見欽承
俞旨准(臣/)來京(臣/)於去歲封印日星馳北上十二月二
　　　十六日到
　　京即在景山前恭請
聖安跪瞻
天顔歡忭何極至二月初七日隨
駕行圍荷蒙
特賜
親騎良馬并哈宻𤓰等物又奉
諭旨著(臣/)跟隨看視水圍至叚村地方即於
御座船内召見跪聆
聖訓諄摯令(臣/)有所遵循十七日(臣/)在船上跪送
聖駕又蒙
皇上命(臣/)將船𦂳靠
　龍舟
溫綸下及復蒙
賞賜御食珍奇(臣/)何人斯膺此格外
殊恩即捐糜頂踵奚能仰報
高深惟有益加惕勵不負
聖主之洪仁於萬一耳兹(臣/)於二月二十二日回署即
　　　於二十六日肅秉䖍誠馳徃五臺恒山於三月
　　　初一日為始建醮諷經一月圓滿率同官民拈
　　　香叩首以慶
萬壽同天地無疆永祝
聖齡與岡陵竝久理合一幷
　奏聞伏乞
皇上睿鑒施行三月初九日奉
旨該部知道
　　　三月十一日廵撫江西等處地方兼理軍務都
　　　察院右副都御史加三級(臣/)佟國勷謹
　奏為謹報微(臣/)赴廬山進香日期恭祝
聖壽無疆事欽惟我
皇上
　睿知聰明
　聖神文武
　盛徳合乾坤而廣運蕩蕩難名
　大業超今古以遐昭巍巍莫竝
　宵衣旰食五十二載正遇昌期
　端拱垂裳億萬斯年長綿福祚際此
　堯天舜日欣逢
　電繞龍飛普天沐
帝澤之深共效三多封祝微(臣/)荷
君恩之渥倍切
萬壽嵩呼兹惟南康府星子縣廬山高與天齊名標江
　　　右奉
宸章之璀璨寺額
特賜秀峰頌
聖壽之光華石號舊呼華蓋五老峰連慶雲岫捧出五
　　　色祥光白鹿洞接歡喜巖浮來千重紫氣春和
　　　景媚瞻靈嶽萬古之休徴日升月恒逢
聖人六旬之大慶(臣/)文闈事竣頌祝心䖍謹擇於二月
　　　十二日自省起行恭詣廬山秀峰寺占吉十三
　　　日啟建祝
聖延齡道塲九晝夜齋戒醮壇叩首焚香與民同慶伏
　　　願
　乾行彌健
　坤厚永貞
天禄重申仙厯循環於甲子
壽杯長捧仙靈拱極於春秋以莫不增亦孔之固則
一人有慶九州萬國處處頌有道之長而
天子萬年白叟黄童人人永無疆之祝矣所有微(臣/)起
　　　行日期相應
　奏報伏乞
皇上睿鑒施行四月初九日奉
旨該部知道
　　　三月初七日廵撫四川等處地方提督軍務兼
　　　理糧餉都察院右副都御史(臣/)年羮堯謹
　題為恭報微(臣/)躬詣峩􁪽仰祝
聖壽事欽惟我
皇上
　化洽虞琴
　瑞徴禹範
　播仁風於八表己綿厯服無疆
　沛惠雨於九州更紀太平有象厪五十二載之宵衣
　　　旰食
景命方申卜百千萬世之日升月恒
天年周甲歡騰近甸童叟共樂夫康衢慶溢荒陬臣庶
　　　如遊乎蓬島福隨川至願切山呼(臣/)謹於三月
　　　初七日㑹同提(臣/)康泰學(臣/)王誥率同布政使
　　　(臣/)宋致按察使(臣/)沙木哈松茂道(臣/)佟世禄永
　　　寧道(臣/)李我郊等躬詣峩􁪽山伏虎寺卧雲菴
　　　兩處擇於本月十二日各建道塲七晝夜恭祝
萬壽履三巴之勝境春滿祗林誦千佛之名經香流貝
　　　葉山農志喜咸瞻南極之輝野老興歌競奏西
　　　池之曲伏願
　昌期叶運
　寶籙呈符松柏岡陵竊俯躬以著頌
聖神文武敢驤首以揚休所有微(臣/)起程日期理合具
　題伏乞
皇上睿鑒施行四月初六日奉
㫖該部知道
　　　三月初六日提督四川等處總兵官副將世襲
　　　拖沙喇哈番(臣/)康泰謹
　題為恭報微(臣/)親赴峩􁪽慶祝
萬壽事康熙五十二年三月十八日恭逢我
皇上六旬萬壽普天同慶(臣/)受
恩深重祗縁初蒞四川僻處邊隅不獲入
覲隨班慶祝惟有㑹同撫(臣/)年羮堯學(臣/)王誥帥領所
　　　屬副將(臣/)王之俊(臣/)李元洙叅將(臣/)趙璉(臣/)馬
　　　元等齊赴峩􁪽山䖍誠誦經七晝夜慶祝
萬壽於無疆少盡微(臣/)之愚願耳(臣/)謹於三月初六日
　　　自成都起程所有微(臣/)起程日期理合繕疏
　題報伏乞
皇上睿鑒施行四月初六日奉
旨該部知道
　　　三月十三日鎮守四川松潘等處地方副將管
　　　總兵官事(臣/)程正李謹
　奏為恭祝
萬壽事欽惟我
皇上至聖配天大徳受命虹流雷繞為
聖主誕降之徴海晏河清實
至尊壽昌之應普天之下人人共祝無疆率土之濱處
　　　處咸歌有慶
壽齊日月
仁靄乾坤(臣/)樗櫟庸材兜鍪下質身羈邊汛心戀
　　闕廷恭逢
　萬壽之昌期欣遇
　六旬之大慶舞蹈莫遂踴躍時深謹擇於康熙五十二
　　　　年三月十三日薰沐齋戒率領官兵士庶商賈
　　　　喇嘛土目前至雪山黄龍寺延集僧道自十五
　　　　日起至二十一日止拜諷經懴七晝夜䖍祝
　聖壽無疆
　皇圖永固為此具本謹具奏
　聞四月十七日奉
　旨該部知道
　
　
　
　
　
萬壽盛典初集卷五十
　欽定四庫全書
萬壽盛典初集卷五十一
　　慶祝三(名山祝釐二/)
　　　　廣西臣民修建桂林府全州湘山寺無量壽佛
　　　　道塲慶祝
　萬壽撫臣陳元龍疏請
　御書題額
　上親灑宸翰書壽世慈䕃四大字賜之
　　　　康熙五十一年十一月十九日廵撫廣西等處
　　　　地方提督軍務兵部左侍郎兼都察院右副都
　　　　御史(臣/)陳元龍謹
　　題為邊方感
　恩心切祝
　聖情殷俯順輿情重修
　　無量壽佛道塲告竣共懇
　恩賜
御書匾額以慰瞻仰以垂萬古事欽惟我
皇上治功道徳冠於古今仁壽健行同於覆載自天開
　　　地闢以來從未覩此昌期極山陬海澨之遥無
　　　不登於樂土兹者明年三月恭遇
萬壽齊年粤西地雖僻逺而村墟溪洞之間白叟黄童
　　　無不知感戴
聖徳羣思望
　闕呼嵩況(臣/)等大小各官蒙
恩豢養食禄一方而以封疆職守道里遠隔不能隨在
　廷諸臣抃舞叩首於
堯階之下犬馬之私無由自展兹查桂林府全州之湘
　　　山寺供奉
　無量壽佛眞身崇巖秀麗紺宇𢎞敞自唐迄今厯數
　　　千年每年二月初八日値
　無量壽佛誕辰通省及鄰省漢土百姓不逺二三千
　　　里皆來進香蓋以祈福壽得福壽祈豐年得豐
　　　年靈感福庇其來已久今年二月間逺近萬民
　　　齊集之時咸稱我
聖主即
　無量壽佛現身相約明年三月畢集寺中叩祝
萬壽幷商量廣募重新殿宇億兆黎元㒺不同心(臣/)聞
　　　之不勝欣慶而仰體我
皇上愛民至意誠恐下費民力(臣/)同司道各官率先捐
　　　俸修理委全州知州(臣/)沈元佐桂林府通判(臣/)
　　　慕國琠敬謹督修經(臣/)具摺
　奏明數月以來隨有(臣/)屬各府各縣諸臣先後樂輸
　　　凡應用物件俱現發價値採辦一切匠工照民
　　　間現給工食百姓子來趨事踴躍歡呼兹據知
　　　州(臣/)沈元佐通判(臣/)慕國琠報稱奉委修理湘
　　　山寺小心監督自
　壽佛塔殿大雄殿伽藍殿真武殿天王殿兩廡配殿
　　　鐘鼓樓戲臺龍鳳山門竝東西之毘盧殿大悲
　　　閣凖提閣景徳堂等處俱重加修整油漆大小
　　　佛像羅漢像共一千餘尊悉皆裝金綵畫即於
　　　寺前西首山岡之上建造
萬壽行宫七間自大門二門戲臺至後廊共五進東西
　　　走廊一百零八間工程俱已告竣(臣/)委布政使
　　　(臣/)黄國材單騎親往查閲闔州老幼百姓並往
　　　來商賈行旅至寺中瞻仰者同聲齊呼
萬歲聲震林谷復據紳士唐暄里民馬祥林兵丁向仁
　　　等環擁呈稱我
聖主為當今壽佛今幸覩
　佛殿重輝
　行宫新建
　壽佛之金身普䕃厯千百刼而無量
聖主之玉厯長調更億萬年而彌永但遐方就
日情殷必得懇請
御書匾額昭示正殿俾荒服黎民仰覩
雲日之光華永霑
雨露之恩澤從此歲歲豐登人人樂利實為邊逺非常
　　　之慶幸等情前來(臣/)伏思
皇上宸章寶翰如日月之經天江河之行地而粤西士
　　　民遠在邊鄙未得遂其瞻仰之誠若蒙
恩賜
御書匾額不異
錫福逺方兼可永鎮邊土真千載一時之盛事(臣/)不敢
　　　不下順民情上凟
天聴伏乞我
皇上萬幾之暇推恩頒賜(臣/)當䖍造匾額摹刻即於三
　　　月
萬壽令辰懸掛
御匾俾琳宫寶刹
奎光與慧日同輝山阜岡陵
聖澤與慈雲並永用慰八千里外數百萬臣庶之心(臣/)
　　　等慶幸何極事關萬民感
恩祝
聖輿情(臣/)不敢壅於
上聞理合具
　題十二月二十二日奉
㫖該部議奏
　　　五十二年正月十八日禮部尚書(臣/)赫碩色等
　　　謹
　題為邊方感
恩心切等事禮科抄出廣西廵撫陳元龍題前事奉
㫖該部議奏欽此該(臣/)等議得廣西廵撫陳元龍疏稱
　　　我
皇上治功道徳冠於古今仁壽健行同於覆載明年三
　　　月恭遇
萬壽齊年粤西地雖僻逺而白叟黄童無不望
　闕呼嵩兹查桂林府全州之湘山寺供奉
　無量壽佛真身崇巖秀麗紺宇𢎞敞今厯數千年遠
　　　近萬民齊稱我
聖主即
　無量壽佛現身相約明年三月畢集寺中叩祝
萬壽幷商量重新殿宇(臣/)仰體我
皇上愛民至意誠恐下費民力(臣/)同司道各官捐俸修
　　　理兹據知州沈元佐通判慕國琠報稱奉委修
　　　理
　壽佛殿寺前西首建造
萬壽行宫復據紳士唐暄等呈稱今
　壽佛佛殿重輝
　行宫新建
　壽佛之金身普䕃厯千百刼而無量
聖主之玉厯長調更億萬年而彌永但遐方就
日情殷必得懇請
御書匾額昭示正殿黎民仰覩實為邊逺非常之慶幸
　　　等情前來(臣/)不敢壅於
上聞理合具題等因具題前來欽惟我
皇上
　仁周萬國
　徳被羣生雖在山陬海澨白叟黄童莫不羣興
一人有慶
聖壽無疆之頌今粤西士庶咸以我
聖主即當今
　無量壽佛樂修殿宇該撫仰體
皇上愛民之心不費民力同司道等官捐俸修理今寳
　　　殿重輝復上達紳士輿情恭請
御書匾額應如所請乞
皇上於萬幾之暇
特賜御匾頒發懸掛則
天章璀璨慧日光輝逺土黎民得以時時瞻仰感戴
聖恩億萬斯年於無既矣(臣/)等未敢擅便謹
　題請
旨本月二十一日奉
旨依議著候頒發
　　　三月十一日廵撫廣西等處地方提督軍務兵
　　　部左侍郎兼都察院右副都御史(臣/)陳元龍謹
　題為微(臣/)恭詣湘山無量壽佛道塲啟建經壇慶祝
聖壽事欽惟我
皇上
　道徳崇高
　治功巍煥
　健行不息與日月而同光
　悠久無疆並乾坤而永泰兹者三春令旦恭遇
萬壽齊年慶滿寰區恩周海㝢粤西雖地處天末而自
　　　城市以至村墟黄童白叟無不含哺鼓腹瞻
舜日而樂
堯天望
九重而呼
萬歲(臣/)等逺羈職守不得隨在
　廷諸臣抃舞叩首犬馬之誠無由自展(臣/)因俯順民
　　　情與文武大小各官捐俸重修全州湘山之無
　　　量壽佛古寺即於湘山之陽建造
萬壽行宫以為祝
聖之地於上年十一月内工竣經(臣/)具疏題請
御書匾額在案兹當
聖誕屆期(臣/)謹於三月十一日起程前詣湘山就於無
　　　量壽佛大殿啟建
萬壽經壇七日偕文武諸臣望
　闕叩頭慶祝伏願
　陽和浩蕩千百國永沐恩波
　化日舒長億萬年常霑福澤(臣/)無任踴躍歡忭之至
　　　所有起程日期理合
　題報伏乞
皇上睿鑒施行謹具題
知四月十四日奉
旨該部知道
　　　三月初二日提督廣西總兵官左都督(臣/)張朝
　　　午謹
　奏為慶祝
聖壽恭報微(臣/)赴全日期事欽惟我
皇上功徳邁古仁壽同天普慶寰區效靈川嶽粤西全
　　　州湘山寺供奉無量壽佛真身厯今數千年邊
　　　方士民欣逢
聖天子六旬正誕靡不歡欣抃舞籲請撫臣陳元龍重
　　　新壽佛殿宇建造
萬壽行宫(臣/)同鎮臣趙廷棟亦捐俸協修工程告竣正
　　　屆
聖壽誕辰(臣/)於三月初二日率屬員自栁州起程前赴
　　　湘山寺叩賀
聖誕䖍設無量壽佛經壇禱祝
皇上茂膺嘉瑞衍億萬年禄位名壽之長永荷
天庥受千百國紳士軍民之慶(臣/)無任懽忭之至所有
　　　赴全日期理合
　題報四月初九日奉
旨該部知道
　　　二月十九日鎮守廣西左江等處地方副將管
　　　總兵官事(臣/)趙廷棟謹
　奏為恭報微(臣/)赴全慶祝
萬壽無疆事欽惟我
皇上聰明睿知文武聖神徳邁百王治隆千古聲教遐
　　　敷處處蒙庥咸享昇平之福恩膏普被人人樂
　　　業共遊仁壽之天業廣功高道隆徳備誠曠代
　　　所無於今為烈者也康熙五十二年三月十八
　　　日恭遇我
皇上六旬聖誕普天稱慶率土歡呼(臣/)不獲與在
　廷諸臣隨班拜舞謹於二月十九日自南寧府起程
　　　前赴全州同文武諸臣於新建
萬壽宫内啟建祝
聖延齡醮壇齋沐叩首慶祝
萬壽無疆所有微(臣/)赴全日期理合
　題報四月初六日奉
旨該部知道
　　　四月十三日廵撫廣西等處地方提督軍務兵
　　　部左侍郎兼都察院右副都御史(臣/)陳元龍謹
　題為
宸翰寵頒奎光逺照恭謝
天恩永綏邊土事本年四月十一日(臣/)姪左春坊左中
　　　允(臣/)陳邦彦遣家人李祥呉慶等齎捧
欽賜湘山壽佛匾額
御書壽世慈䕃四大字到粤(臣/)率同在省文武大小各
　　　官出郭跪迎捧至公所敬設香案望
　闕叩頭祗領闔城紳士軍民耆老人等齊集瞻仰無
　　　不踴躍歡抃咸稱僻處遐方覲
天無自今得仰覩
宸翰恍如身近
　闕廷
聖主加恩邊土真從來未有之盛事(臣/)等敬觀
御書筆力遒勁神彩煥發不異日月經天江河行地共
　　　瞻羲畫之健强益慶
堯天之悠逺伏思壽世二字
聖心益謙
聖徳彌廣仰知我
皇上視民如傷逺邇一體不以一已之壽為壽而必欲
　　　使舉世之人皆登仁壽之域是則以
聖主無疆之壽俯錫下民億兆人之壽而凡下民各有
　　　之壽總歸我
聖主億萬年之壽
一人之錫福無量萬邦之受祉靡窮在
　壽佛久鎮湘山原因䕶國祐民有大功徳於兹土今
　　　蒙
天語表彰仁心黙感
　壽佛益當垂慈廣䕃從此雨暘時若歲歲豐登瘴癘
　　　永消人人壽考(臣/)現在製造匾額敬摹鐫刻俟
　　　匾額告成選擇吉辰送往
　壽佛大殿懸掛另行奏報外所有接到
御書理合具疏
　題報五月十七日奉
旨該部知道
　　　外藩蒙古諸部落各於所屬地方修寺諷經恭
　　　祝
萬壽幷請
勅賜寺名
上從之
　　　康熙五十二年正月二十六日禮部為公務事
　　　准理藩院文稱准
　乾清門侍衞拉什文稱康熙五十二年正月十二日
　　　阿霸垓多羅郡王呉爾占噶喇卜旗分辦事台
　　　吉徳穆褚克為
皇上萬壽在西里河地方蓋廟塑佛已完乞
皇上恩賜廟名又阿禄科爾沁多羅貝勒汪占旗分辦
　　　事台吉衮塔爾等為
皇上萬壽蓋造佛廟已成乞
賜廟名等因具奏奉
旨著給與廟名又正月二十二日科爾沁扎薩克圖郡
　　　王鄂齊爾為
皇上萬壽於陶爾河地方蓋造廟宇已完乞
恩賜廟名等因口請轉奏奉
旨著給與廟名欽此等因前來相應移咨禮部照例給
　　　與廟名等因到部應將各給廟名之處送内閣
　　　撰擬可也
　　　正月二十八日禮部為公務事准上駟院文稱
　　　管轄尚都達布孫瑙兒地方馬羣總管阿拉納
　　　奏稱蒙古(臣/)等荷蒙
聖主宏恩無際未能圖報萬一故(臣/)等公議自備紙張
　　　筆墨選屬下善書之人敬書紺珠爾經一部不
　　　時諷誦誠意祈佛祝
聖主萬壽無疆俾(臣/)等安生樂業紺珠爾經已於去年
　　　十二月内書畢今恭逢
聖壽大慶之期諷祝九日又近見蒙古地方所修廟宇
　　　俱奏請
聖主欽賜廟名而馬羣地方所蓋廟宇内供喀陽齊禮
　　　娃佛有看守喇嘛十名尚無廟名念經人亦少
　　　伏乞
聖主賞賜廟名添給十名喇嘛賞賜度牒等因具奏奉
旨著給與廟名交與該部議奏欽此欽遵移送到部應
　　　將給廟名之處送内閣典籍㕔撰擬可也
欽賜西里河地方廟名誠壽寺阿禄科爾沁廟名戴恩
　　　寺陶爾河地方廟名仁壽寺尚都達布孫瑙兒
　　　地方廟名𢎞濟寺
　　　駐劄西寧主事格勒爾兎呈報為轉
　奏事親王扎什巴圖魯咨文内開得
聖天皇帝睿鑒呼呼腦兒老親王扎什巴圖魯奏為今
　　　歲
聖主六旬大慶(小老臣/)惟願
聖主皇圖永固在顧木卜郭隆沙沖過茫等大廟内祝
　　　頌福壽將紺珠爾經阿玉璽經即魯克經及各
　　　種經盡力多多諷誦再
皇上正誕之日(小老臣/)在本處望
　闕遥拜䖍誠諷經外何以出力報荅
聖恩為此謹
　奏前來理藩院將親王扎什巴圖魯所奏䝉古字本
　　　一扣黄絹一疋主事咨呈文案交與
　乾清門侍衞拉什於五十二年二月二十三日轉奏
　　　奉
旨知道了
　　　呼呼腦兒貝勒羅布蔵為
萬壽大慶同伊母念
萬壽經外又親到郭茫廟念紺珠爾經阿玉璽經答拉
　　　厄克西達達嘛呢卓里克烏格等經叩祝
　　　先是直省督撫提鎮諸臣咸以康熙五十二年
　　　恭逢
皇上六旬大慶預期疏請詣
　闕行慶祝禮
皇上以封疆任重鎮撫需人間許一二入朝其不獲所
　　　請者無所發其尊親愛敬之忱而黄童白叟末
　　　由親詣
　輦轂以伸其謳歌頌禱之私者亦不可以萬萬計乃
　　　各就境内名山集緇黄建壇宇為
萬壽祈福其先期
陛見未及
聖節即以事還所治者亦各詣名山為慶祝之舉(臣/)等
　　　抄撮前後章奏撰為二卷竊有以仰窺我
皇上聖徳之厚恩澤之深而諸臣之所以祝釐者亦各
　　　有依據不違古義而非如有唐以來誕聖諸節
　　　尊崇二氏講論三教藉為笑譁而已也昔在有
　　　虞順時之方柴燎五嶽望於山川徧於羣神故
　　　曰因名山升中於天所以昭神祇饗報功徳是
　　　以災厲不作而風雨寒暑以時此天子為天下
　　　祈福而於己無所私焉者也然而天子祭五嶽
　　　諸侯亦得祭其境内山川其奉牲以告祝史正
　　　辭將使大備盛徳諸福可致之祥咸萃於一人
　　　之身康彊逢吉至於萬年永保民而後己此則
　　　天下為天子祈福庶幾藉一人之福以福天下
　　　者也唐張嘉貞北嶽碑銘云事舉必祈神行宜
　　　賽則有公卿而奉告命或四時薦熟三獻酌洗
　　　則有侯牧而奉新章其事雖殊其義豈逺乎哉
　　　蓋五嶽視三公四瀆視諸侯名山大川百靈所
　　　㑹各有擁扈一人之誼人之所奉即神之所憑
　　　故曰寤寐靈嶽肸蠁神文玉帛未陳幽贊必先
　　　意而啟椒醑雖薄景福乃應期而集人神所協
　　　良不誣也嘗厯稽名山之靈風俗通稱泰山有
　　　金篋玉䇿探䇿知壽徴諸漢武華嶽古之惇物
　　　雲笈七籖稱山頂有千葉蓮花服之長生故曰
　　　華山韓愈稱衡山最逺而獨為宗其神必靈北
　　　嶽所居隂終陽始其道常久故曰常山嵩山尤
　　　為神異漢武帝詔云朕用事華山至於中嶽御
　　　史乘屬在廟旁吏卒咸聞呼萬歲者三乃以三
　　　百户為奉邑命曰崇高焉其他若匡廬為三天
　　　子鄣黄山以軒轅得名峩􁪽五臺則文殊普賢
　　　　之所示現也武彞君幔亭之宴昉自秦漢沂山
　　　　呉嶽則東西鎮山也登蓬萊閣以望安期訪湘
　　　　山寺而知壽佛百神震疊萬方鼓舞光嶽効其
　　　　靈臣庶鳴其豫衆之所往神必據焉蓋二氏之
　　　　説不足憑萬衆之心有可恃雖謂名山祝釐之
　　　　舉皇王令典以之協祚厯數昌期以之交泰何
　　　　不可者以視昔人封泰山禪梁父躬告成功於
　　　　上帝者其情之公私義之廣狹豈直相逕庭已
　　　　哉至於外藩蒙古諸部各建佛寺請
　賜寺名諷紺珠爾等經膜拜懽呼以祝
　萬壽所謂不易其政不違其俗且
　宸翰所加即為典記備載不遺以見普天同慶無間中
　　　　外焉
　
　
萬壽盛典初集卷五十一
　欽定四庫全書
萬壽盛典初集卷五十二
　　慶祝四(大臣入覲一/)
　　　　康熙五十二年三月十八日恭遇
　皇上六旬正誕各省將軍督撫提鎮諸臣先期疏請
　陛見慶祝
　萬壽其奉
　旨來京者先後入
　覲直隷廵撫總兵官俱屆
　聖節前赴
　　闕行慶賀禮
　　　　恭請入
　覲慶祝
　萬壽奉
　旨准來京大臣
　　　　鎮守西安等處將軍世襲拖沙喇哈番席柱
　　　鎮守荆州等處將軍達爾占
　　　鎮守江南等處將軍加一級鄂克遜
　　　鎮海將軍世襲一等侯又一拖沙喇哈番加六
　　　級仍帶軍功紀録馬三竒
　　　鎮守福建等處將軍世襲一等精奇尼哈番加
　　　二級祖良璧
　　　總督湖廣等處地方軍務兼理糧餉兵部右侍
　　　郎兼都察院右副都御史鄂海
　　　兵部右侍郎兼都察院右副都御史總督河道
　　　提督軍務加五級趙世顯
　　　廵撫山東等處地方督理營田兼理軍務都察
　　　院右副都御史蔣陳錫
　　　廵撫山西太原等處地方提督鴈門等關軍務
　　　兼理雲鎮都察院右副都御史蘇克濟
　　　廵撫河南等處地方提督軍務兼理河道兵部
　　　右侍郎兼都察院右副都御史鹿祐
　　　廵撫甘肅寧夏平慶臨鞏等處地方贊理軍務
　　　兼理茶馬都察院右副都御史岳拜
　　　提督江南等處地方總兵官師懿徳
　　　提督浙江等處地方總兵官左都督呉郡
　　　西安左翼滿洲副都統世襲二等阿達哈哈番
　　　加一級索柱
　　　西安右翼漢軍副都統劉官統
　　　杭州滿洲副都統道服色
　　　杭州漢軍副都統李如松
　　　鎮守山西太原等處地方副將管總兵官事馬
　　　見伯
　　　鎮守山西大同等處地方副將管總兵官事張
　　　自興
　　　鎮守陜西寧夏等處地方總兵官左都督世襲
　　　一等精竒尼哈番范時捷
　　　鎮守河南南陽等處地方副將管總兵官事世
　　　襲三等阿達哈哈番楊鑄
　　　鎮守福建漳州等處地方總兵官左都督許鳳
　　　鎮守雲南鶴麗等處地方總兵官郝偉
　　　三月二十二日己亥
上召入覲大臣
賜宴於
　暢春園内苑
上御樓臨觀
命諸王傳觴並
賜克食果品衣帽鞾襪石硯等物有差隨
諭各回本任
　　　十八日
萬壽禮成入覲諸臣山東廵撫蔣陳錫山西廵撫蘓克
　　　濟河南廵撫鹿祐先經奉
旨於二月内回任其留京師者日侍
　西苑
上以次召進
　御園賞花賜宴維時泰交異數湛露洪恩亘古罕有
　　　其宴饗之隆賞賚之渥畧備諸臣回署謝
恩疏謹録如左
　　　鎮守西安等處將軍世襲拖沙喇哈番(臣/)席柱
　　　謹
　奏為恭謝
天恩事竊(臣/)恭遇
皇上六旬大慶前來叩祝伏見天下臣民盡皆齊集自
　　京城以至
　暢春園沿途建棚誦經齊心懽慶叩禱
聖主萬壽無疆此皆
皇上浩蕩之恩無微不到以致六合之内不期而集頌
　　　祝
萬壽真亘古未有者也(臣/)到京隨
駕至霸州蒙
賜黄繫火䥥包
回鑾之後又同各省將軍俱沐
特恩與内大臣等
命入内苑
恩賜飲食且
命阿哥等授酒(臣/)受此
隆恩方深戰慄乃又蒙
皇上賜衣帽鞾襪至恭請
訓旨蒙
聖諭善養身體以保餘年久逺出力
温旨疊頒何能承受伏念(臣/)懦弱庸愚世受
重恩自幼蒙
皇上教育之恩漸加擢用以至今職毫無尺寸報効之
　　　處而
皇上天高地厚之恩有加無已(臣/)雖盡犬馬之力不能
　　　仰報萬一(臣/)於回任時恭設香案率領全家望
　闕謝
恩外謹具
　奏
聞
　　　鎮守荆州等處將軍(臣/)達爾占謹
　奏為恭謝
天恩事竊(臣/)欣逢
皇上萬壽大慶叩祝來京普天率土億萬臣僚軍民人
　　　等皆有同心不期而至共效嵩呼(臣/)荷
殊恩同内大臣等入侍
　内苑得以仰瞻
　　聖子神孫喜出望外又蒙
恩賜飲食
命諸阿哥賜酒幷
賜御用線纓凉帽袍掛鞾襪御馬火䥥包等物(臣/)子達
　　　朗阿更蒙
特放藍翎伏念(臣/)何人斯受此
重恩雖粉骨碎身亦不能仰報於萬一(臣/)恭請
訓旨蒙
皇上命(臣/)善養身體以保餘年久逺出力(臣/)跪聆之下
　　　敢不祗遵
明訓竭力報効(臣/)回任所率領妻子恭設香案望
　闕叩首以謝
天恩再(臣/)自京起身經過直隷河南二省以至荆州見
　　　沿途雨水得時麥穗長大村莊人民無不踴躍
　　　歡欣(臣/)所過地方逐處詢問僉云今年麥子比
　　　往年肥壯各種糧食盡皆茂盛此
聖主萬壽無疆之福普被天下人民是以年登大有(臣/)
　　　目覩豐亨之象理合一幷
　題報為此謹
　奏以
聞
　　　鎮海將軍世襲一等侯又一拖沙喇哈番加六
　　　級(臣/)馬三竒謹
　題為恭謝
天恩幷報微(臣/)回汛日期事竊(臣/)恭逢
聖主萬壽大慶恩准來京叩祝屢覲
龍顔比天而健疊聆
聖訓如日之溫既已大慰微(臣/)數年瞻仰之誠蒙
聖恩浩蕩令得隨侍班聯日飽珍膳近而
　御苑放鷹逺而水圍廵幸(臣/)皆得追隨
　鑾車豹尾之後塵親覩
聖武天威之赫濯私心欣幸曷其有極復不以(臣/)為駑
　　　駘陋質錫以天廏龍駒及珍羞方物三月十四
　　　日又䝉格外
天恩召入
　内廷叩見
　　聖子神孫之衆多盡皆龍鳯之姿天日之表十七日
聖駕回宫十八日
萬壽令節凡東西南北萬國九州之臣民童叟梯山航
　　　海共晉萬載之霞觴騎竹扶鳩咸上九如之寶
　　　頌(臣/)隨班叩首祝山河而踴躍寸長莫効聞頌
　　　禱而歡欣以為自古迄今未有
聖徳深入人心以致内外一詞遐邇合意普天之下莫
　　　不尊親典禮如是之極盛者也十九日復得隨
　　　侍
　龍舟徧遊
　内苑玉蘭聳日僊樂凌雲目所未覩耳所未聞二十
　　　二日又蒙
召入西厰
賜克食桌子
特命衆位阿哥不辭
　天潢之尊授飲微(臣/)之酒並
賜袍帽鞾襪
諭令各回任所二十三日跪請
聖訓惟令微(臣/)遵循定例綏靖地方更令調養微軀多
　　　加飲食勉以再為効力多年二十六日復
召入内苑賞花觀劇至四月初一日叩辭回汛又蒙
賜綠端硯一方珍品二十種(臣/)不知夙世何修疊蒙
天高地厚之恩得至於此今於本年四月二十二日已
　　　抵京口准副都統周良相委令鑲黄旗叅領董
　　　象鼎(臣/)標中軍副將楊長春筆帖式王之騰賫
　　　送鎮海將軍銀印一顆令箭十二桿到(臣臣/)隨
　　　恭設香案叩首收受訖(臣/)惟有仰遵
聖訓恪守定例以靖地方保養微軀以圖効力生生世
　　　世子子孫孫竭盡犬馬以報
洪恩於萬一耳為此具疏恭
　謝幷報微(臣/)囘汛日期伏乞
皇上睿鑒施行謹具
　題
知
　　　鎮守福州等處地方兼管緑旗都統將軍世襲
　　　一等精奇尼哈番加二級(臣/)祖良璧謹
　奏為恭謝
天恩事竊(臣/)至微極陋蒙我
皇上破格任使依戀之誠時縈朝夕恭遇
聖主六旬萬壽請
旨陛見重荷
聖恩俞允得遂瞻
天仰
聖之私(臣/)自行在趨叩
聖安隨行至京屢蒙
賜宴
賜食疊霑
天家異味復䝉賞看
　御園勝景珍禽異卉得覩生平未有之奇又
命阿哥授酒(臣/)跪飲畢
頒賜線纓凉帽五爪龍縀袍掛鞾襪及(臣/)
　陛辭起行又蒙
賜彩漆匣夔龍池端硯乾哈宻瓜鹿肉條魚條細鱗魚
　　　蜜餞果品幷榛子松子諸珍物(臣/)叩頭謝
恩祗領伏念(臣/)樗散庸材謬膺重任幸際昇平愧無寸
　　　長報効欣逢
萬壽昌期得隨天下臣民共申嵩祝瞻仰
龍顔已極微(臣/)之榮幸更蒙
異數頻施
恩波疊沛有加無已真從來未有之盛遇(臣/)何人斯當
　　　兹逾分
寵榮中心感切報稱彌難惟有益竭駑駘捐糜頂踵以
　　　仰荅
高深於萬一耳所有感戴之誠謹恭疏
　奏陳謝悃伏乞
聖鑒為此具本謹具
　奏
聞
　　　兵部右侍郎兼都察院右副都御史總督河道
　　　提督軍務加五級(臣/)趙世顯謹
　奏為恭謝
天恩事欽惟我
聖主六旬萬壽昌期(臣/)敬請
　陛見荷蒙
恩准來京獲瞻
天顔隨班拜舞得遂犬馬戀
主之忱(臣/)不勝踴躍歡欣之至又屢蒙
賜宴
賜食疊霑
天家異味又
命阿哥授酒幷看
　御園盛景巍峩燦爛真生平罕覯之奇觀更蒙
賜線纓凉帽五爪龍縀袍掛鞾襪又
賜御硯一方哈宻瓜乾鹿肉條蜜餞等二十様(臣/)跪領
　　　之下蒙
恩自天感激無地隨敬謹收蔵奉為至寶伏思(臣/)一介
　　　庸愚至微極賤仰荷
聖主特達之知畀以督河重寄迄今已厯四載雖殫心
　　　竭力毫無報稱乃
恩賜尚方珍品迥異尋常復
欽賜冠服光榮備至(臣/)何人斯得此
寵頒有加無已惟凛遵
聖訓銘心刻骨益加䇿勵黽勉盡職以報
高厚於萬一而已(臣/)謹疏奏
　謝再照(臣/)於四月十五日抵濟寧隨起行囘赴南工
　　　理合一幷
　奏明伏乞
皇上睿鑒施行為此具本謹具
　奏
聞
　　　總督四川陜西等處地方軍務兼理糧餉兵部
　　　右侍郎兼都察院右副都御史(臣/)鄂海謹
　奏為恭謝
天恩事竊(臣/)孤孑一身荷蒙
皇上屢次拔擢恭逢
聖主六旬萬壽准(臣/)來京先於行在恭請
聖安仰蒙
温旨隨
駕囘宫至
萬壽聖節(臣/)得躬親拜舞且見普天共慶率土同歡(臣/)
　　　不勝踴躍忻忭之至又令(臣/)隨班列坐
命皇子執盞授酒又
賜(臣/)克食蟒縀袍掛等物又奉
特旨調補川陜總督(臣/)恭請
聖訓蒙
睿謨指示(臣/)跪聆
天語感激涕零惟有恪遵
聖訓始終盡心協和文武安静地方愛養兵民仰報
天恩於萬一耳為此謹具
　奏
聞
　　　廵撫直隷等處地方管轄紫荆宻雲等闗隘贊
　　　理軍務兼理糧餉都察院右副都御史世襲一
　　　等精奇尼哈番加九級(臣/)趙𢎞燮謹
　奏為恭謝
天恩幷報微(臣/)囘署日期事竊(臣/)於二月初七日在蘆
　　　溝橋跪接
聖駕瞻仰
天顔即隨
駕廵幸蒙
皇上日賜克食二次又
賜御馬一匹幷
賜御射兔一隻及榛松子蜜餞山查等物夫以
　天閑上駟頒及外臣
　内府殊珍賚於
　行在固已沐
聖朝之曠典極臣子之寵榮矣乃(臣/)於二十七日隨
駕至海子蒙
皇上念直屬事務殷繁
命(臣/)暫囘料理仍准(臣/)於
皇上萬壽之前到京慶賀(臣/)於三月十一日至
　暢春園外附諸大臣班聯伏見寰宇耆民感戴
聖天子厚澤深仁紛紛詣
　闕叩祝
萬壽而直屬九郡老人瞻
天甚邇被澤尤深扶杖嵩呼者動以萬計我
皇上加恩施惠又復藹如家人父子巷舞衢歌懽聲雷
　　　動臣民尊親愛戴之誠自古未有如
　今日之盛者也(臣/)得恭逢其會不勝歡忭榮幸惟是
　　　(臣/)以受
恩深重之人愧無寸芹上佐霞觴乃蒙
聖恩汪濊
召入内苑
恩賜御筵使(臣/)瞻上林之春樹宛在瀛洲飲良醖之瓊
　　　漿如霑玉液復
命阿哥傳觴授酒又將
御用龍袍龍掛貂帽鞾襪
賜(臣/)穿戴畧堂廉之分自揣難安承藻火之光撫躬惕
　　　息更蒙
恩賜御硯一方并松榛子哈蜜瓜鹿肉條蜜餞果子共
　　　二十種捧
　大内之墨田愈秉心於介石飫
　尚方之異味益矢志於飲冰(臣/)俱即叩頭謝
恩祗受訖伏念(臣/)一介庸材八年重寄恭遇
一人有慶之昌期欣逢
萬壽無疆之盛典得與黄童白叟共申華祝已為榮寵
　　　非常乃荷
異數殊施
恩波疊沛更屬從來之所未有(臣/)何人斯受逾其分自
　　　兹以往報稱彌難惟有捐糜頂踵生生世世永
　　　効犬馬以仰報
聖恩高厚於萬一耳(臣/)於三月二十六日已抵保定所
　　　有感
恩激切幷微(臣/)囘署日期理合
　奏謝為此具本謹具
　奏
聞
　　　廵撫甘肅寧夏臨鞏等處地方贊理軍務兼理
　　　茶馬都察院右副都御史加二級(臣/)岳拜謹
　奏為恭謝
天恩事竊(臣/)一介庸愚荷蒙
聖恩畀以甘撫重寄在外日久犬馬戀
主之忱時刻難忘幸逢我
皇上六十大慶經(臣/)疏請
陛見欽承
俞允准(臣/)來京(臣/)即起程於本年二月二十四日迎至
　　　寺垡跪叩道傍恭請
聖安仰見
天顔光霽無任懽忭隨
駕行走屢
賜克食
皇上又賜親射兔一隻三月十八日(臣/)得隨班叩祝
萬壽二十二日在
　西厰内蒙
皇上親臨賜宴
命阿哥執爵又
賜貂帽袍掛鞾襪榮寵已極(臣/)跪領之下惶悚糜寧四
　　　月初二日又蒙
天恩賜彩漆匣臥𧖟邊天雞池硯一方細鱗魚鹿肉條
　　　折盧魚哈宻瓜松子榛子蜜餞梨山查等果
皇上洪恩疊施至優至渥(臣/)何人斯受此格外
恩寵撫躬自省愈增恐懼於初四日(臣/)跪聆
聖訓鏤諸肺腑敬謹遵行(臣/)雖夙夜兢惕黽勉奉職亦
　　　不能仰報
皇上天高地厚之恩於萬一復思
　天厨珍物人世罕見(臣/)薦之祖先捧至蘭州傳集文
　　　武各官共甞
　御食以廣
皇仁於無極理合恭謝
天恩伏乞
皇上睿鑒施行為此具本謹具
　奏
聞
　　　提督江南等處地方總兵官(臣/)師懿徳謹
　奏為遵
旨詣
　闕祝釐疊蒙
殊寵謹竭鄙忱恭謝
天恩事欽惟我
皇上
　至仁御世
　大徳祈年
　運一心於主善之天
　錫萬國以建中之化誠為美無不收因知福未可量
　　　今春三月内恭遇
皇上六旬正誕蒙
　准來京得與在
　廷諸臣隨班朝
　賀獲覩
　暢春園至
　闕廷萬國嵩呼華祝之盛又見
聖主設科養老𢎞宣
恩詔俾中外臣民無一不被其澤而猶
聖不自聖
温諭撝謙從古至今僅聞僅見(臣/)何幸生
聖人之世躬逢
盛典其踴躍歡忭真莫可以筆紀矣乃荷
恩賜御宴飽飫
　天厨
　　皇子傳觴當之非分復叨
召入内苑看花給饌樓閣山水更為罕觀又蒙
賜給凉帽團龍袍掛鞾襪兼及寶硯一函(臣/)何人斯際
　　　兹
異數復欽奉
恩詔膺爵進秩凡此
天恩之優渥永為臣子之希榮惟有恪遵
聖訓奉為寶箴早夜率循罔敢或怠以仰報
聖恩於萬一耳謹繕疏恭謝伏乞
皇上睿鑒施行為此具本謹具
　奏
聞
　　　提督浙江等處地方總兵官左都督加三級降
　　　二級留任戴罪圖功(臣/)呉郡謹
　奏為恭謝
天恩並報微(臣/)囘任日期事竊(臣/)一介庸愚荷
恩最厚今歲伏遇
皇上六旬大慶(臣/)心切呼嵩情殷戀
主疏請入
覲幸蒙
俞允(臣/)即束裝就道於康熙五十二年三月初六日詣
　暢春園恭請
聖安十二日瞻仰
天顔見
皇上仁武倍於曩時不勝懽忻抃舞乃蒙
皇上顧問地方海洋安静以及(臣/)之年歲十七日接
駕蒙
賜壽桃十八日當
萬壽之昌期值普天之同慶微(臣/)隨班拜颺之後隨
駕至
　西厰又蒙
賜看
萬壽皇會覩未見之奇觀目康衢之抃舞千八百國雍
　　　雍肅肅咸瞻
有道聖人億兆士庶濟濟蹌蹌共祝
萬年天子亘古以來未有如我
皇上之仁壽也二十二日蒙
恩賜宴幷得霑食
　上方果品珍饈又
命皇子賜酒非分之榮至此已極復蒙
恩賜五爪龍袍幷帽鞾龍襪等件四月初一日又蒙
皇上賜(臣/)博古池硯四月初四日奉
旨同漳州總兵官(臣/)許鳯到中堂處議移鎮之事微(臣/)
　　　謹抒管見初六日又蒙
賜克食初七日恭赴
　澹寧居謝
恩跪聆
聖訓荷蒙
温諭諄諄有愛惜商民體恤兵艱幷廵防事宜與文武
　　　和衷商酌之
訓㫖仰見
聖明洞鑒無微不照而
睿謨所及指畫周詳(臣/)欽凛之下悚惶無地感激彌深
　　　至恭逢
恩詔内有䕃一子入監之條縁臣只有一子是以冒凟
　奏明將(臣/)子把總呉興業改文送監讀書蒙
皇上念武臣之後亦令曉識字義遂邀
俞㫖(臣/)身受
　隆施報稱無地惟有益勵臣節凛遵
聖訓實心實力料理地方以仰報於萬一耳(臣/)於康熙
　　　五十二年四月初八日
　陛辭出京於五月初七日囘至浙江所屬嘉興府地
　　　方謹恭疏奏
　謝並報囘任日期伏乞
皇上睿鑒施行為此謹具
　奏
聞
　　　提督貴州總兵官都督僉事加一級(臣/)張文煥
　　　謹
　奏為
聖徳𢎞施
皇仁疊沛微(臣/)感戴難安圖報無地謹具疏恭謝
天恩事竊(臣/)生長西陲草茅微賤叨蒙
聖恩超拔鼎甲
特擢侍衞不數年間旋授大同總兵
天高地厚之恩未効涓埃之報兹蒙
聖恩特簡貴州提督(臣/)聞
命之下驚心動魄伏念(臣/)愚昧無知畀以巖疆重寄戀
主情殷即具疏恭請
　陛見蒙
恩准(臣/)來京(臣/)平昔念結而不克慰者忽得瞻
天仰
聖舞蹈
　堦前慶幸已屬無既復蒙
皇恩於年節新正准(臣/)隨内大臣侍衞班列得進侍筵
　　　宴非分之榮更出望外二月初八日隨
駕行幸水圍蒙
恩每日兩
賜克食至沙口蒙
賜御馬幷哈宻瓜至圏頭又
賜松子榛子蜜餞山查圖衣合特食至李家渠
賜御射兔一隻
皇恩優渥愧感難安迨陽春三月正值
萬壽大慶普天臣民奔趨
　闕下祝
聖瞻
天塞滿道路祝頌事畢甘雨溥徧天意人心上下響應
皇上復軫念逺來臣民舉行養老之典
頒賜御筵衣物又
命皇子皇孫執爵徧行勸侑真亘古未聞之盛事(臣/)得
　　　覩
曠典欣幸何極乃復荷
皇恩三月二十二日
賜(臣/)御筵御酒熏貂帽團龍緞掛雲龍縀袍縀鞾縀襪
　　　二十四日又
賜異獸綠端硯一方(臣/)何人斯既得御騄駬之駿復得
　　　霑瓊液之觴既有章服以壯威儀復有端硯以
　　　為世寶種種
異數悉出格外(臣/)雖捐糜頂踵未足仰荅
殊恩四月初四日又蒙
聖訓諄至使(臣/)跪聽之下茅塞頓開愈切感激惟有凛
　　　遵
天語竭盡駑駘鼓勵弁兵寧静地方以期仰報
高厚於萬一耳(臣/)謹恭疏奏
　謝伏乞
皇上睿鑒施行為此具本謹具
　奏
聞
　　　西安右翼漢軍副都統世襲拖沙喇哈番加一
　　　級(臣/)劉官統謹
　奏為恭謝
天恩事欽惟我
皇上堯年益懋舜日彌昌恭逢
萬壽六旬微(臣/)得覲
天顔隨内廷諸臣拜舞叨蒙
恩賜(臣/)冒凟陳情為母懇請
御書蒙
賜北堂睂壽匾額准(臣/)省母
　錫類深仁榮増奕世(臣/)敬謹賫捧於四月十七日扺
　　　里恭設香案(臣/)母率闔門男女望
　　闕叩謝外隨敬懸中堂用昭
　天貺(臣/)母囑(臣/)謂
　聖恩深重捐糜難報汝當竭蹶勉力不必以母老為念
　　　　顧(臣/)駑劣庸材承兹
　異數惟有鞠躬盡瘁圖報
　天恩於無盡耳(臣/)省親限滿於五月初九日自河南起
　　　　程二十四日至西安署所理合報明恭謝
　天恩謹具
　　奏
　聞
　
　
　
　
　
萬壽盛典初集卷五十二
　欽定四庫全書
萬壽盛典初集卷五十三
　　慶祝四(大臣入覲二/)
　　　　提督管古北口等處地方總兵官都督同知(臣/)
　　　　馬進良謹
　　奏為恭謝
　天恩事竊(臣/)以駑才備員畿甸恭逢我
　皇上六十萬壽䖍詣
　　闕下敬展嵩呼不過少申犬馬愛戴之忱乃
　恩賜稠疊
　寵逾格外(臣/)於本月二十八日回署隨恭設香案率領闔
　　　　家老幼望
　　闕叩頭謝
　恩外伏念(臣/)年當衰暮猶叨涵蓋之仁世際昇平未有
　　　　涓埃之報身為提鎮子在中軍謬荷
　寵榮常慚尸素復以恭祝
聖壽更沐
殊恩章服被躬色奪天孫之錦珍羞飫口味分尚食之
　　　香
　頒松子以教守清操
　賜端硯而訓習文字(臣/)受
恩若此報稱無由惟有益勵乃心仰荅知遇恪恭職守
　　　永頌升恒而已謹具
　奏謝以
聞
　　　鎮守宣化等處地方副將管總兵官事(臣/)司九
　　　經謹
　奏為恭謝
天恩事竊(臣/)職典戎行近居畿輔欽聞
聖駕行圍弗敢自逸於二月二十三日在北格驛接
駕蒙
霽顔眷顧
温語下詢
命(臣/)拉弓畢遂得扈從蒙
賜郊兔克食(臣/)跪領祗受訖於南海子恭請入
　朝慶賀
聖誕叨荷
俞允(臣/)得與在
　廷諸臣隨班叩祝拜舞之下仰見我
皇上温恭雍穆莊敬慈良壽域自天開鷺序鵷班共頌
一人之有道歡聲從地起黄童白叟羣呼
萬壽之無疆景星慶雲共耀文明之瑞祥麟威鳯爰昭
徳化之徴盛世之風光太平之富貴真亘古所未有千
　　　秋所罕見者也復
覃殊恩於三月二十二日
賜(臣/)等筵宴(臣/)因足踝忽痛未得親侍几席過邀
優旨頒𤼵
御宴於(臣/)寓所(臣/)望
　闕叩謝之餘正席先嘗飽飫
　天厨香生齒頬饜酣玉液爽浹肌膚不覺足疾頓愈
　　　伏念(臣/)何人斯受兹
寵眷不勝感激罔知所報惟有拜祝我
皇上行同乾健
壽與坤貞卜年卜世八百之姬厯倍増作
君作師億萬之
皇圖永固而已(臣/)於四月初三日抵署謹恭疏
　奏謝伏乞
皇上睿鑒施行
　　　鎮守直𨽻天津等處地方總兵官都督僉事(臣/)
　　　杜呈泗謹
　奏為恭謝
天恩事竊(臣/)趨赴
　闕廷叩祝
皇上六旬大慶二十二日
恩賞筵宴
特命阿哥及衆大人分行
賜酒筵畢
賜(臣/)線結圓頂海龍帽雙龍捧壽袍掛金織龍襪緞鞾
　　　謝
恩叩領二十三日
陛辭䝉
霽顔垂問二十四日復䝉頒
賜鳶飛魚躍寶硯一方食物果品二十色(臣/)遵
旨回汛於二十六日抵天津(臣/)署恭設香案率領闔家
　　　老幼叩
　謝外欽惟我
皇上體同乾健徳協坤貞肇億萬年有道嘉祥開千百
　　　國無疆大慶龎眉鶴髪爭覲
天子之光海澨山陬同祝
聖人之壽人意即天意和風占戩穀之宜天心合
聖心甘雨報屢豐之瑞(臣/)近承畿輔喜附班聫瞻萬國
　　　之冠裳捧九天之日月浃旬侍直親炙
龍光備物蒙
恩飫霑
帝寵此誠古今未嘗有之盛遇抑亦臣子不敢當之
恩榮圖報何從名言莫罄伏願我
皇上福如川至
壽與天齊五榖豐登百神効順(臣/)惟有兢兢業業勉竭
　　　駑駘子子孫孫世為犬馬以仰荅
髙厚於萬一爾所有感戴愚誠理合恭疏
　奏謝以
聞
　　　鎮守山西太原等處地方副將管總兵官事(臣/)
　　　馬見伯謹
　奏為恭謝
天恩事欽惟我
皇上瓊甌薦祉銀甕凝庥
徳配乾坤霑
仁恩者千百國
壽如山嶽奠磐石者億萬年山川與沐
恩膏臣民咸登壽域欣逢我
皇上六旬大慶
允(臣/)入京叩祝於二月初九日至王村道左跪請
聖安䝉
天語顧問初十日至沙口蒙
賜御馬并
賜食哈密𤓰十七日至圏頭
賜松子榛子蜜餞山查又
賜食土衣哈特二十五日至李家渠復
賜鮮兔每日同督撫提臣
賜克食
皇恩如此優渥(臣/)感愧難名至
萬壽正誕得以隨班拜舞外(臣/)榮幸已極復荷
恩賜御宴御酒并
御用海龍皮帽
萬壽無疆緞袍四團龍縀掛五爪龍緞襪緞鞾(臣/)何人
　　　斯邀此格外
殊榮頂感不已圖報愈難(臣/)更喜見各省耆老不約而
　　　至者共祝
萬壽無疆中外臣民梯航而来者咸歌
一人有慶
皇上猶聖不自聖特頒
上諭萬姓安即朕之安天下福即朕之福仰見我
皇上至聖至仁大福大壽於
萬壽以前臣民環祝天道晴明至二十二日完滿䖍誠
　　　已伸甘霖大沛
聖心喜慰羣情歡忭皆呼上天保佑
聖主之明騐從古未有之休風誠過於堯舜逺矣(臣/)雖
　　　未嘗學問幸生
聖人之世而歡慶之私又倍於尋常昨於四月初四日
　　　恭請
聖訓又䝉
天顔藹若春温
聖訓同於謨典(臣/)惟有凛遵
訓㫖竭盡愚忱清餉練兵安静地方少報
皇恩於萬一耳為此恭疏
　奏謝伏乞
皇上睿鑒施行
　　　鎮守山西大同等處地方副將管總兵官事(臣/)
　　　張自興謹
　奏為恭謝
天恩并報微(臣/)囘署日期事竊(臣/)駑駘微賤受
恩最深得隨在
　廷諸臣叩祝
聖壽以抒犬馬下情重荷
天恩
賜翎
賜宴兼䝉
聖訓諄諄(臣/)何人斯乃邀
恩榮如此稠疊惟有殫心供職以報
知遇於萬一爾(臣/)於四月初五日叩辭起程本月十二
　　　日囘大同公署理合
　奏謝恭報伏乞
睿鑒施行
　　　鎮守陜西寧夏等處地方掛印總兵官都督同
　　　知(臣/)范時㨗謹
　奏為恭謝
天恩事竊(臣/)以駑駘陋質生逢
聖世恭遇我
皇上六旬大慶具疏叩祝荷蒙
俞允(臣/)於到京之時伏見梯山航海接踵而来黄耉鮐
　　　背扶杖而至皆得親覲
天顔躬承
異數一時歡呼動地萬姓愛戴如天(臣/)隨侍班行覩千
　　　秋之僅事欣同謳頌訝曠古之竒觀固已抒拜
　　　舞之忱惬瞻仰之願矣乃
寵渥頻加
恩賞屢錫既飽
　天厨之味復受章服之榮昨於五月初十日恭送
聖駕又蒙
召見行在煌煌
訓誡字字典謨且
垂問(臣/)祖孫父子以及伯叔兄弟自顧蹇劣叨此優渥
　　　雖捐糜頂踵亦未能仰報
髙厚於萬一除將(臣/)到署受事日期另疏
　題報外理合繕疏恭
　謝伏祈
皇上睿鑒施行
　　　鎮守河南南陽等處地方副將管總兵官事世
　　　襲三等阿達哈哈番(臣/)楊鑄謹
　奏為
聖壽無疆普天同慶敬達愚忱恭謝
天恩事欽惟我
皇上福與天齊壽同山永
一人有慶
皇恩沛而草木霑恩
萬壽無疆
帝徳周而昆蟲戴徳千官颺拜咸瞻
有道聖人萬國来朝齊祝
無量壽佛養老之典復行
厚澤深仁逺開億萬斯年之基業犒師之
恩特沛荷戈秣馬歡歌五十二載之
昌期黎庻遮道以瞻
天文武環
　墀而仰
聖(臣/)生逢盛世幸覩中天蒙
聖主格外施
恩准(臣/)来京祝
壽(臣/)於二月二十三日在東安縣地方恭遇
囘鑾俾得躬迎道左跪請
聖安蒙
恩顧問隨圍五日於甘泉豹尾之末仰見我
皇上神威射虎射兔又隨督撫大臣之班每日
賜克食二次又
賜(臣/)親射兔子(臣/)何人斯膺此
異數迨陽春三月正值
萬壽聖節堯天舜日甘雨和風(臣/)得偕中外臣民共祝
聖壽復蒙
恩賜(臣/)雀翎頂戴榮被祖宗
賜宴
賜酒
恩同髙厚
陛辭之日跪聆
訓旨仰荷
温綸朂(臣/)以不逮勉(臣/)以將来(臣/)清夜捫心殊難報稱
　　　惟有謹遵
聖訓竭蹶駑駘勉供職守以仰報
天恩於萬一爾理合恭疏
　奏謝伏乞
皇上睿鑒施行
　　　鎮守福建漳州等處地方總兵官左都督(臣/)許
　　　鳯謹
　題為恭謝
天恩并報微(臣/)囘任受事日期事竊(臣/)得䝉
皇上准(臣/)来京入覲叩賀
萬壽稍抒犬馬戀
主微誠到京之日叩請
聖安叨䝉
皇恩垂問即
賜翎
賜宴喜覲
天顔過承
温旨優渥頻加著(臣/)回任料理地方(臣/)何人斯獲邀
曠典殊恩即捐糜頂踵莫能圖報於萬一遽離
天顔感深涕出凛遵
聖訓不敢少怠即於四月初八日
陛辭出京至閏五月初四日到福建漳州(臣/)轄地方據
　　　(臣/)標中軍遊擊陳祖訓賫到
欽頒闗防一顆
王命旗牌五面桿(臣/)恭設香案望
　闕叩頭謝
恩祗受照舊供職惟有益竭愚誠効力邉疆俾地方安
　　　寧以仰荅
皇上髙天厚地之恩少逭尸素之罪爾理合恭報囘任
　　　日期具疏
　題明伏乞
皇上睿鑒施行
　　　鎮守雲南鶴麗等處地方總兵官(臣/)郝偉謹
　奏為恭謝
天恩事竊(臣/)西鄙庸愚濫膺邉鎮因乆離
　闕廷犬馬戀切忻逢我
皇上六旬大慶仰籲
聖慈叩祝
萬壽荷蒙
俞㫖准(臣/)来京(臣/)欽遵就道於本年三月初十日赴
　暢春園恭請
聖安十二日瞻覲
天顔霽悦問(臣/)弓箭當經
　奏對十五日蒙
特恩欽賜翎子十七日(臣/)隨文武諸臣跪迎
輦輅蒙
賜壽桃玉食十八日
萬壽聖節得隨在
　廷諸臣叩祝慶賀二十二日蒙
賜筵宴珍饈玉露香生齒頬霑飫
天恩實深感刻復蒙
特賜海龍皮帽團龍袍掛鞾襪(臣/)不知夙世何修乃得
　　　邀此
曠典(臣/)清夜思維闔家乆蒙我
皇上豢養之恩今又叨此
異數不獨(臣/)一身之榮真上及祖宗下逮妻子(臣/)受兹
髙厚隆恩即捐糜頂踵何能圖報惟有恪遵
聖訓勤練兵馬正已率屬仰報
皇恩於萬一爾為此具本謹具
　題
知
　　　閏五月十三日
上賜山東廵撫蔣陳錫山西廵撫蘇克濟河南廵撫鹿
　　　祐
御書袍帽等物有差
　　　先是山東廵撫蔣陳錫山西廵撫蘇克濟河南
　　　廵撫鹿祐於元旦前次第来京慶祝
萬壽
上念封疆重任且二月間
特科舉行鄉試諸臣俱有監臨之責
諭令先歸本任至是
上駐蹕熱河三臣各差家人賫摺恭請
聖安
上復有是賜云
　　　廵撫山東等處地方督理營田兼理軍務都察
　　　院右副都御史加五級(臣/)蔣陳錫謹
　題為恭報微(臣/)回署入闈監臨日期恭謝
天恩事竊(臣/)蒙
聖恩准来京
陛見(臣/)得瞻仰
天顔時聞
天語少慰孺慕之懐復蒙
賜克食
聖恩眷注非常正月二十五日奉
㫖山東河南廵撫来的日子久了地方要𦂳定了起身
　　　日子来請
聖訓罷(臣/)隨跪奏
皇上六十萬壽普天同慶之時(臣/)等多住幾日多得瞻
　　　仰
龍顔俟祝過
萬壽起身不遲後奉
上諭地方𦂳要著即令起身(臣/)於二月初二日恭請
聖訓蒙
皇上召至
御前訓誨周詳一切地方情形皆在
聖天子睿照之中更荷
天顔藹若春温
聖訓同於謨典(臣/)跪聆咫尺真曠世之竒榮非常之
異數也(臣/)惟有實心辦事不徇情面竭盡愚忠仰報
主恩於萬一爾(臣/)於初三日謝
恩起程十一日到署即於是日入闈監臨訖(臣/)謹具疏
　題報伏乞
睿鑒施行
　　　　廵撫河南等處地方提督軍務兼理河道兵
　　　部右侍郎兼都察院右副都御史加四級(臣/)鹿
　　　祐謹
　奏為恭謝
天恩并報㣲(臣/)囘任日期事(臣/)一介寒微荷蒙
聖恩簡畀撫豫重寄三年外吏時切犬馬戀
主之忱兹康熙五十二年欣逢
皇上六旬正誕普天同慶(臣/)恭請
陛見叩祝
萬年幸蒙
俞允於去年十二月二十五日在孫河地方接
駕叩請
聖安仰䝉
天語垂問元旦令節(臣/)得隨在
　廷諸臣躬親拜舞又於
　暢春園
賞賜克食二十五日復蒙
恩㫖垂念地方𦂳要令(臣/)即行囘任二月初二日跪聆
聖訓蒙
諭地方安靜軍民相安祗要守之不變又以屛絶請託
　　　清查丁口
訓誨諄諄不啻家人父子(臣/)何人斯邀兹異數
聖恩優渥踵頂莫酬惟有勉竭駑駘仰報
髙厚於無盡爾伏念
萬壽開科實係亘古未有之
曠典(臣/)職任監臨何敢稍有怠弛以負職守敬於初三
　　　日
陛辭後立刻就道晝夜兼程已於二月十三日抵開封
　　　府接印受事即於本日入塲料理以無負
皇上作人至意理合恭疏
　奏謝
天恩并將微(臣/)囘任監臨日期
　奏明伏乞
睿鑒施行
　　　廵撫山西太原等處地方提督雁門等闗軍務
　　　兼理雲鎮都察院右副都御史(臣/)蘇克濟謹
　奏為恭謝
天恩事(全疏載五十卷/名山祝釐中)
　　　廵撫山東等處地方督理營田兼理軍務都察
　　　院右副都御史加五級(臣/)蔣陳錫謹
　奏為恭謝
天恩事竊(臣/)以一介庸材至微極賤至愚極拙荷䝉我
皇上特達之知簡任山東廵撫厯任五載毫無報稱日
　　　夜恐懼寤寐不寧方切蚊負之憂難免曠官之
　　　責乃䝉
聖恩優渥
御書敬一齋匾額
御書沈佺期竝命登仙閣詩一幅
御書辭闕天威和雨露出闗春色避風霜對聫内造線
　　　纓帽一頂五爪龍緞袍一領五爪龍緞掛子一
　　　領五爪龍緞韈一雙緞鞾一雙
欽賜到(臣/)付(臣/)家人楊昇齎捧到東(臣/)於閏五月二十
　　　五日出郭恭迎敬設香案望
　闕叩頭謝
恩祗受訖(臣/)謹勒之貞珉珍之什襲奉為世寳伏念山
　　　左地方億萬生民皆蒙
皇上覆育愛養福壽康寧比年以来連登大有今歳二
　　　麥又已豐收甘雨和風徧於四境秋禾復加茂
　　　盛熙熙皥皥盡在
聖天子光被之中(臣/)身在山東實與小民同怙冒於生
　　　成之下巍巍
聖徳蕩蕩難名(臣/)方懼寸長無補豈意
恩沛自天寵錫彌厚受
恩之下感激涕零慚悚交集(臣/)自顧庸劣奚以仰副
聖慈惟有凛
天威於咫尺沐春色於萬年永寶敬一之訓益勵素絲
　　　之節仰荅
聖恩髙厚於萬一爾理合恭疏
　奏謝為此謹
　題
　　　廵撫河南等處地方提督軍務兼理河道兵部
　　　右侍郎兼都察院右副都御史加四級(臣/)鹿祐
　　　謹
　奏為恭謝
天恩事(臣/)家人馮玉齎摺至熱河恭請
聖安并報麥收分數蒙
皇上欽賜(臣/)
聖製七言律詩一幅堂對一聫五爪龍緞袍一件緞掛
　　　一件緞鞾一雙緞襪一雙給(臣/)家人馳驛捧囘
　　　到豫(臣/)隨薫沐出郊迎至(臣/)署恭設香案望
　闕叩頭祗領訖伏念(臣/)一介庸儒身受
皇上厚恩撫豫並無寸效仰頼
皇上洪福幸獲歳稔民安首春入都慶賀
萬壽親承
天語慰問克食
寵頒方愧涓埃未報今復荷
天章宸翰
御用服物疊錫尚方
恩施踰分從此奉至寳以傳家感
殊恩之下逮維堂與柱褒嘉徧被
絲綸自頂及踵俯仰難忘戴履(臣/)何人斯叨沐
異數若是之渥惟有益勵職守勉竭駑駘少荅
隆恩於萬一爾謹將匾聫敬摹懸掛袍帽什襲珍藏外
　　　理合恭疏
　奏謝為此謹
　題
　　　(臣/)聞有虞之世肇十有二州州有牧外薄四海咸
　　　　建五長五載一廵守羣后四朝周制春朝諸侯
　　　而圖天下之事秋覲以比邦國之功夏宗以陳
　　　天下之謨冬遇以協諸侯之慮侯服歳一見甸
　　　服二歳男服三歳采服四歳衛服五歳要服六
　　　歳九州之外謂之蕃國代一見凡諸侯入朝行
　　　三享奉束帛加璧庭實惟國所有禮畢諸侯入
　　　廟門右北面告聽事王勞之又使宗伯以圭瓚
　　　酌鬱鬯祼之有功者賜以車服采菽桑扈諸詩
　　　所由作也自秦始立郡縣置守令漢仍其法諸
　　　侯王國稍參建其中每朝十月諸侯王以下至
　　　吏六百石以次奉賀諸侍坐殿上者以尊卑次
　　　起上壽觴九行褚少孫云諸侯王朝當四見始
　　　到入小見正月朔旦奉皮薦璧玉賀三日後為
　　　王置酒賜金錢財物後三日復入小見辭去凡
　　　留長安不過二十日唐貞觀元年梁州都督竇
　　　軌請入朝上曰君臣共事情猶父子朕亦須數
　　　見之問以人間風俗許令入朝十五年詔為諸
　　　州刺史創立邸舍於京師宋沿五代舊制藩鎮
　　　牧伯入覲客省齎籖賜酒食大中祥符八年四
　　　月侍衛步軍副都指揮使王能自真定来朝宴
　　　於長春殿熙寧元年富弼以使相判汝州詔入
　　　覲肩輿至殿門歴代述職之常儀覲君之故事
　　　其可考見者如此我
　國家建官分職中外相維文武相濟逺超前代
皇上於各省督撫提鎮簡擇而畀以重任一徳一心萬
　　　里之逺如在堂階臨遣之時加之以
訓詞授之以方畧隆之以體貌寄之以腹心
徳威所施極於無外其違
　闕既乆者輒許
陛見恩禮有加奬前勲勵後效曲成而不遺故一時臣
　　　工畏威而懐徳者感厲奮興瞻仰
彤廷若戴穹蒼而親父母咸思時覲
天顔恭聆
聖訓以成泰交之盛事今歳
皇上六旬正誕薄海臣民雲集
　輦下而各省大臣疏請入覲者十有五國不約而同
皇上念封疆重寄揆其逺近度其疏數分别聽許其得
　　　遂所請者歡忻鼓舞叩
　闕嵩呼仰承
聖澤或對揚
休命温語移時或
　輦轂追隨
賜予稠疊明良際㑹千載一時蓼蕭之詠諸侯也曰其
　　　徳不爽壽考不忘天保之頌君也曰如南山之
　　　壽蓋郅隆之世天人訢合厚福竒龎徴於上下
　　　昔在五帝壽皆逾百而稷契臯陶之儔亦皆近
　　　百歳今恭逢
聖壽入覲諸臣龎睂皓首錦衣繡裳拜舞於
　廷陛之下
　君臣相悦延厯數旬史册所書未之有也班固賦東都
　　　　稱春王三朝㑹同漢京受四海之圖籍膺萬國
　　　　之貢珍其鋪張揚厲至於萬樂備百禮暨然不
　　　　過朝儀之常爾豈若今
　萬壽聖節來王來享者如百川之朝宗如衆星之拱極
　　　　六服震疊萬里奔走為極尊親之盛典哉(臣/)故
　　　　厯稽古來朝覲之禮而竊慶遭逢為獨盛云
　
　
　
　
　
　
　
　
萬壽盛典初集卷五十三
　欽定四庫全書
萬壽盛典初集卷五十四
　　慶祝五(貢獻一/)
　　　　康熈五十二年恭遇
　皇上六旬萬壽普天同慶
　　　皇子誠親王𦙍祉等十三人率皇孫𢎞昇等二十
　　　　六人謹擇吉日於
　萬壽節前預祝
　遐齡恭進
　萬壽之觴三月初九日
　　暢春園淵鑑齋設宴
　　　諸皇子皇孫三十九人稱觴獻
　壽十一日
　　暢春園淵鑑齋設宴
　　　諸皇子福晉皇孫女皇孫媳共四十三人稱觴獻
　壽十三日
　　諸皇子設宴於
　　皇三子花園
皇上臨幸是日
　　諸皇子作斑衣戲綵之舞稱觴獻
壽十六日
　　諸皇子皇孫恭
　進慶祝
萬壽詩屛并慶祝品物
　　諸皇子福晉皇孫女皇孫媳恭
　進慶祝
萬壽繡屛衣服等物
　　誠親王
進
　萬萬壽無量壽佛
　壽星圖(宋李小仙畫/)
　祝壽詩(宋米芾書/)
　萬壽圖(明吳偉畫/)
　南極老人星賦(宋米芾書/)
　天保九如篇(宋髙宗書圖/趙千里繪)
　律吕管窺(一套五本/)
　通典詳節(二套十六本/宋板)
　少微通鑑節要(四套二十本/)
　壽山金母獻壽
　萬嵗山呼盆景
　萬壽九龍圖章
　壽比南山
　萬壽文房四寶(石渠閣瓦硯/萬厯雕香筆)　(玉管筆盛萬厯窑筆/瑪瑙水    古墨)
　　　　　　　(萬厯八寶筆筒/)
　萬壽無疆六合同慶玉壺
　萬年喜慶雙龍捧壽玊杯
　萬年太平盤(萬厯雕漆/)
　寶篆漢玉方鼎
　萬壽百乳彞
　三陽開泰法琅花尊
　天顔有喜法琅花瓶
　一十二洲拱宸環罍
　二儀有象花尊(官窑/)
　龍鳳呈祥花觚(萬厯窑/)
　萬年喜慶花尊(均窑/)
　仙花獻瑞花籃(嘉窑/)
　長生花果盤(宣窑/)
　　誠親王福晉
進
　萬壽繡金五彩團龍天馬皮掛(石青色/)
　萬壽繡金五彩團龍天馬皮袍(棕色/)
　長春紬綿襖(米色/)
　團龍捧壽銀䑕皮掛(石青色/)
　江山萬年銀䑕皮袍(天藍色/)
　長春紬綿襖(灰色/)
　二龍捧壽青膁皮掛(石青色/)
　二龍捧壽青膁皮袍(香色/)
　長春紬綿襖(米色/)
　五彩團龍捧壽綿掛(石青色/)
　五彩坐龍捧壽綿袍(天藍色/)
　長春紬綿襖(灰色/)
　坐龍捧壽綿掛(石青色/)
　坐龍捧壽綿袍(灰色/)
　長春紬綿襖(米色/)
　坐龍拱壽綿掛(石青色/)
　萬壽無疆綿袍(醬色/)
　長春紬綿襖(灰色/)
　五彩坐龍捧壽夾掛(石青色/)
　五彩坐龍捧壽夾袍(古銅色/)
　長春紬夾襖(米色/)
　坐龍捧壽夾掛(石青色/)
　坐龍捧壽夾袍(棕色/)
　長春紬夾襖(灰色/)
　雙龍慶壽夾掛(石青色/)
　雙龍慶壽夾袍(灰色/)
　長春紬夾襖(米色/)
　衲紗繡五彩金龍捧壽引手靠背坐褥一分
　　誠親王長子𢎞晟
進
　天祿萬年漢玊圖章
　萬壽蟠桃杯
　萬壽雙喜白玉花尊
　青鸞金母圖(宋人畫/)
　萬壑松濤圖(宋何浩畫/)
　神仙篇(宋米芾書/)
　青綠夔耳敦
　仙果玉壺瓶(宣窑/)
　萬花慶壽盤(龍泉窑/)
　　誠親王長子𢎞晟福晉
進
　二龍捧壽綿掛(石青色/)
　二龍捧壽綿袍(灰色/)
　長春紬綿襖(米色/)
　坐龍捧壽綿掛(石青色/)
　坐龍捧壽綿袍(棕色/)
　長春紬綿襖(灰色/)
　　誠親王次子𢎞曦
進
　萬壽無疆一人有慶玉磬
　　誠親王三子𢎞景
進
　萬嵗山呼斑衣戲彩筆架
　　誠親王長女
進
　六合同春五行順序花挿
　萬年桃實圖
　　誠親王次女
進
　東方獻壽圖(宋刻絲/)
　　雍親王
進
　萬壽海屋添籌玻璃揷屏
　萬壽鎏金鑲嵌集錦寶鼎
　萬壽法琅四方平安花尊
　天然靈芝獻壽仙桃盤
　羣仙慶壽壽山法琅盆景
　天仙祝壽合景宋磁花籃
　福祿壽三星仙山松竹盆景
　萬壽紫金葫蘆獻壽同山嶽花
　萬壽百祿仙芝天然盆景
　萬壽鸞翎鏤金㸃翠宫扇
　萬壽十錦吉祥四時盆景
　九龍捧壽羊脂玉花籃
　萬壽香靈芝瑞鶴八仙山
　進桃獻壽雕嵌東方朔
　仙山珊瑚彩石盆景
　天然萬年樹根達摩
　萬壽蟠桃葫蘆壽鼎
　萬壽無疆雕鑲玻璃鏡
　五老問壽圖(戴文進畫/)
　仙山儀鳳圖(唐寅畫/)
　蓬萊八仙慶壽圖(宋刻絲/)
　靈山祝壽圖(趙孟頫畫/)
　瑶池春會圖(仇英畫/)
　南極呈祥圖(仇英畫/)
　十洲仙侶圖(唐寅畫/)
　靈山慶會圖(仇英畫/)
　仙島方壺十二景人物山水
　松鶴圖圍屛
　　雍親王福晉
進
　五彩團龍拱壽天馬皮掛(石青色/)
　五彩團龍拱壽天馬皮袍(香色/)
　長春紬綿襖(月白色/)
　萬壽團龍元狐膁掛(石青色/)
　萬壽團龍白狐膁袍(寶藍色/)
　長春紬綿襖(米色/)
　團龍拱壽銀䑕皮掛(石青色/)
　團龍拱壽銀䑕皮袍(醬色/)
　長春紬綿襖(米色/)
　繡五彩團龍拱壽綿掛(石青色/)
　繡五彩立龍拱壽綿袍(秋香色/)
　長春紬綿襖(灰色/)
　壽字團龍綿掛(石青色/)
　壽字雲龍綿袍(香色/)
　長春紬綿襖(魚白色/)
　素縀綿掛(石青色/)
　團龍綿袍(醬色/)
　長春紬綿襖(魚白色/)
　五彩團龍拱壽夾掛(石青色/)
　五彩團龍拱壽夾袍(沉香色/)
　長春紬夾襖(月白色/)
　壽字團龍夾掛(石青色/)
　壽字團龍夾袍(寶藍色/)
　長春紬夾襖(米色/)
　素縀夾掛(石青色/)
　團龍夾袍(醬色/)
　長春紬夾襖(米色/)
　鵞黄縀繡萬壽龍引手靠背
　鵞黄縀繡五龍坐褥
　塡漆萬壽無疆寶座
　　雍親王長子𢎞時
進
　如意麻姑爪
　雙螭捧壽鼻烟壺
　　恒親王
進
　無量壽佛四尊
　萬壽嵌玉寶座
　南極壽星仙山
　羣仙祝壽圖(趙孟頫畫/)
　鶴鹿長春瑪瑙壺
　萬壽白玉彞爐
　九龍捧壽璽
　漢玉永保萬年章
　萬壽白玉盌
　萬字白玉花尊
　萬年梅瓶(永樂窑/)
　萬年一統尊(霽紅窑/)
　吉祥蓮花洗(宣窑/)
　瑶池萬壽犀觴
　萬年青綠銅奩
　萬年青綠銅觚
　萬壽法琅方瓶
　萬年如意雙獅熏冠爐
　萬歳花嚢(哥窑/)
　晝錦堂圖(仇英畫/)
　仙山樓閣圖(趙伯駒畫/)
　泥金道德經(趙孟頫書/)
　萬年安信(趙孟頫書/)
　長春帖行書(蘇軾書/)
　行樂詞行書(董其昌書/)
　朝陽仙鶴圖(呂紀畫/)
　海天拱日圖(宋旭畫/)
　　恒親王福晉
進
　萬壽團龍元狐皮掛
　萬壽團龍青膁皮袍
　繡龍捧壽銀䑕皮掛
　繡龍捧壽銀䑕皮袍
　萬壽團龍補天馬皮掛
　萬壽立龍天馬皮袍
　繡龍捧壽補綿掛
　繡龍捧壽綿袍
　盤龍獻壽綿掛
　立龍拱壽綿袍
　團龍捧壽補綿掛
　立龍捧壽綿袍
　繡龍捧壽補夾掛
　繡龍捧壽夾袍
　盤龍拱壽夾掛
　立龍獻壽夾袍
　素縀夾掛
　素縀夾袍
　萬壽繡龍引手靠背坐褥一分
　　恒親王長子𢎞昇
進
　萬壽白玉蟠桃杯
　萬壽漢玉雙喜花尊
　碧玉連環圖章
　華封三祝圖(唐寅畫/)
　瑶池春會圖(仇英畫/)
　萬年靈鶴圖(吕紀畫/)
　八仙慶壽碗(萬厯窑/)
　萬壽菱花瓶(宣窑/)
　萬壽雙龍洗
　　恒親王長子𢎞昇福晉
進
　雙龍捧壽綿掛
　雙龍捧壽綿袍
　長春紬綿襖
　團龍捧壽綿掛
　團龍捧壽綿袍
　長春紬綿襖
　　恒親王次子𢎞晊
進
　萬壽白玉牌
　　恒親王三子𢎞昻
進
　八仙慶壽杯(成窑/)
　　恒親王四子
進
　白玉連環
　福祿壽三星
　　恒親王五子
進
　壽桃白玉瓶
　　恒親王長女
進
　萬壽香囊
　　恒親王次女
進
　萬壽火䥥包
　　恒親王三女
進
　白玉竹牌
　　恒親王四女
進
　鑲嵌寶石山
　　淳郡王
進
　萬壽無量壽佛
　松鶴獻壽珊瑚盆景
　萬壽宣爐
　萬壽熏爐
　萬壽玉壺
　松月獻壽圖(趙仲穆畫/)
　海屋添籌圖(仇英畫/)
　萬年靈鶴圖(吕紀畫/)
　萬壽海天旭日圖
　萬年春月交輝圖
　仙鹿玉硯山
　漢玉吉慶
　萬嵗香鉤
　萬年藏墨
　萬壽玉提梁卣
　萬壽玉方瓶
　萬壽玉扇器十全
　萬壽玉硯壺
　萬壽瑪瑙水盛
　萬年古銅方爐
　萬年玉荷杯
　萬壽玉彞爐
　萬壽菱花洗(宣窑/)
　萬壽磁器十全(𢎞治窑/)
　萬壽鼎(宋磁/)
　萬壽玻璃鏡屛
　海屋添籌靠背引手塡漆牀
　　淳郡王福晉
進
　萬壽金團龍補銀䑕皮掛(石青色/)
　萬壽五彩團龍銀䑕皮袍(香色/)
　長春紬綿襖(米色/)
　坐龍捧壽補天馬皮掛(石青色/)
　江山萬年天馬皮袍(醬色/)
　長春紬綿襖(月白色/)
　壽龍青膁皮掛(石青色/)
　壽龍青膁皮袍(天藍色/)
　長春紬綿襖(灰色/)
　萬壽五彩團龍補綿掛(石青色/)
　萬壽五彩團龍綿袍(香色/)
　長春紬綿襖(灰色/)
　壽龍綿掛(石青色/)
　壽龍綿袍(香色/)
　長春紬綿襖(月白色/)
　坐龍捧壽補綿掛(石青色/)
　坐龍捧壽綿袍(米色/)
　長春紬綿襖(月白色/)
　繡金拱壽團龍補夾掛(石青色/)
　繡五彩壽龍夾袍(天藍色/)
　長春紬夾襖(灰色/)
　壽龍夾掛(石青色/)
　壽龍夾袍(灰色/)
　長春紬夾襖(米色/)
　雙龍拱壽夾掛(石青色/)
　雙龍拱壽夾袍(香色/)
　花綾夾襖(月白色/)
　黃縀繡壽龍引手靠背坐褥一分
　　淳郡王長子𢎞曙
進
　萬壽玉壺
　萬壽玊硯
　萬壽玊扇器十全
　漢玉天雞壽觥
　壽意瑪瑙鎭紙
　水晶連環圖章
　墨晶壽比南山
　定窑盤雙進
　壽山圖章
　　淳郡王長子𢎞曙福晉
進
　萬壽團龍補掛(石青色/)
　萬壽團龍袍(香色/)
　寧紬綿襖(月白色/)
　萬壽團龍夾掛(石青色/)
　萬壽團龍夾袍(石藍色/)
　長春紬夾襖(香色/)
　　淳郡王次子𢎞卓
進
　萬年竹壽星
　龍舟白玉觀
　巴兒撒香球
　　淳郡王三子
進
　碧玉仙人
　　淳郡王長女
進
　壽山東方朔
　壽意玉扇器
　　淳郡王次女
進
　琥珀壽星
　壽玉桃盃
　　淳郡王三女
進
　萬壽玉斗
　玉九連環
　　淳郡王四女
進
　瑪瑙壽桃香盒
　　八貝勒
進
　無量延壽諸佛
　金書妙法蓮華經
　萬壽南極星圖
　蟠桃獻壽圖
　羣仙捧日圖
　萬萬壽玊盃
　萬壽玉彞爐
　萬年如意玊盃
　長壽玉瓶
　壽意扇器十全
　八仙獻壽碗(萬厯窑/)
　萬壽碗(萬厯窑/)
　天然萬年松根筆筒
　萬年玉壺春
　萬壽龍鳳盤(萬厯窑/)
　福祿壽瓶(嘉窑/)
　海屋添籌把碗(宣窑/)
　萬年青筆洗(均窑/)
　九如爐
　萬壽玊蓮壺
　觀音五彩瓶(𢎞治窑/)
　萬年珀書鎭
　受天百祿圍屛
　萬年名繪
　仙鹿圖
　羣仙慶壽圖
　百鶴圖
　蟠桃銀晶水盛
　　八貝勒福晉
進
　萬壽五彩團龍天馬皮掛(紅青色/)
　萬壽五彩立龍天馬皮袍(香色/)
　長春紬綿襖(月白色/)
　團龍捧壽貂䑕皮掛(紅青色/)
　雙龍捧壽貂䑕皮袍(油綠色/)
　長春紬綿襖(灰色/)
　團龍捧壽銀䑕皮掛(紅青色/)
　雲龍捧壽銀䑕皮袍(古銅色/)
　長春紬綿襖(灰色/)
　繡五彩團龍捧壽綿掛(石青色/)
　繡五彩立龍捧壽綿袍(醬色/)
　長春紬綿襖(魚白色/)
　團龍捧壽綿掛(石青色/)
　團龍捧壽綿袍(香色/)
　長春紬綿襖(月白色/)
　拱壽龍綿掛(紅青色/)
　拱壽立龍綿袍(天藍色/)
　長春紬綿襖(米色/)
　萬壽五彩團龍夾掛(紅青色/)
　萬壽五彩立龍夾袍(香色/)
　長春紬夾襖(魚白色/)
　團龍拱壽夾掛(紅青色/)
　立龍拱壽夾袍(灰色/)
　長春紬夾襖(米色/)
　團龍捧壽夾掛(紅青色/)
　團龍捧壽夾袍(醬色/)
　長春紬夾襖(灰色/)
　萬壽無疆引手靠背坐褥一分
　　八貝勒長子𢎞旺
進
　如意玉壽星
　萬壽古銅鼎
　竹壽星
　獻桃紫晶仙人
　仙翁玉水盛
　國泰民安玉墨擱
　　八貝勒女
進
　吉慶如意
　萬萬壽長春玊墨擱
　玉壽星
　永壽齊天爐
　仙鹿玉書鎭
　獻壽銀晶仙人
　　九貝子
進
　無量壽佛
　萬壽御座
　萬齡百老圖照屛
　萬萬壽多成架成對
　蟠桃仙鶴萬壽盃
　捲荷玉壽盃(宋製/)
　雙壽巵(宋製/)
　萬年青玊方花揷
　銀晶雙龍拱壽瓶
　銀晶萬年葫蘆洗
　五嶽晶玉章
　三陽開泰鼎
　商金萬年藤花尊
　雙喜周洗
　商金五色𤓰小鼎
　漢銅壽鼎
　商銅大壽尊
　彌勒袋瓶(官窑/)
　蟠桃雙喜萬壽巵(宋磁/)
　祥龍威鳳慶(宣窑/)
　蟠桃洗(宣窑/)
　萬年太古陶瓶
　萬年螺
　萬年樹根羅漢
　竹方朔
　天然餘慶
　羣仙捧壽盤
　　九貝子福晉
進
　雙龍捧壽銀䑕皮掛(紅青色/)
　雙龍捧壽銀䑕皮袍(香色/)
　長春紬綿襖(魚白色/)
　坐龍捧壽天馬皮掛(石青色/)
　坐龍捧壽天馬皮袍(棕色/)
　長春紬綿襖(魚白色/)
　團龍捧壽元狐膁掛(紅青色/)
　團龍捧壽貂皮膁袍(天藍色/)
　長春紬綿襖(米色/)
　坐龍捧壽綿掛(紅青色/)
　坐龍捧壽綿袍(棕色/)
　長春紬綿襖(灰色/)
　團龍捧壽綿掛(紅青色/)
　團龍捧壽綿袍(古銅色/)
　長春紬綿襖(天藍色/)
　團龍捧壽綿掛(石青色/)
　團龍捧壽綿袍(油綠色/)
　長春紬綿襖(灰色/)
　繡龍捧壽夾掛(石青色/)
　繡龍捧壽夾袍(香色/)
　長春紬夾襖(天藍色/)
　團龍捧壽夾掛(石青色/)
　團龍捧壽夾袍(棕色/)
　長春紬夾襖(灰色/)
　壽字雙龍夾掛(石青色/)
　壽字雙龍夾袍(香色/)
　長春紬夾襖(灰色/)
　五龍捧壽靠背
　五福慶壽引手
　百子龍坐褥
　　九貝子長子𢎞暲
進
　萬壽玊墨牀
　八仙如意
　仙桃玉扇器
　仙鶴玉扇器
　　九貝子次子
進
　瑪瑙海天浴日筆架
　桃花洞方朔
　萬壽連環玉扇器
　萬年合璧玉扇器
　　九貝子三子
進
　漢玉龍馬書鎭
　犀角仙人乘槎
　飛仙玉扇器
　靈芝玉扇器
　　九貝子四子
進
　萬壽紅玉帶環
　宜興蟠桃筆洗
　萬歳山呼扇器
　　九貝子五子
進
　竹根壽星
　碧玊薰風琴
　脂玉仙人扇器
　　九貝子長女
進
　壽石老人星
　栴檀玉鎭紙
　商銅豆
　紅瑪瑙蟠桃扇器
　紫玉靈芝扇器
　祥雲小玉盒
　　九貝子次女
進
　琥珀仙人
　瑪瑙石子
　萬年松竹梅筆架
　　九貝子三女
進
　天然無量壽佛
　脂玉薰風琴盒
　銀晶仙棗水盛
　蟠桃核扇器
　　九貝子四女
進
　荆州石水盛
　萬年木筆捵
　萬年青玉扇器
　　九貝子五女
進
　壽意白玊臂擱
　壽意紫玉筆架
　萬年竹瑞蓮水盛
　長春花果盒
　　敦郡王
進
　萬壽無量寶塔
　福壽燈瓶
　萬年如意吉慶
　萬年香山
　五龍捧壽瓶
　聖壽萬年玉壺
　雙龍捧壽玉台盃
　萬壽玉瓶
　九龍捧壽宣銅尊
　萬壽長春瑞芝盆景
　八仙慶壽蟠桃
　萬壽玉花揷
　獻瑞玊雙鹿
　天然瑪瑙雙鶴
　萬年花澆(宣窑/)
　萬壽龍瓶(宋磁/)
　萬壽花尊
　漢銅提梁卣
　漢銅花尊
　漢鸚鵡爐
　萬壽周鼎
　萬壽五彩塡漆圍屏
　五彩瑪瑙鳩鎭
　萬壽御筆洗
　萬年玉壺春
　墨玉寶鑑
　羣仙祝壽寶山
　　敦郡王福晉
進
　萬萬壽繡團龍青膁皮掛(紅青色/)
　萬萬壽繡龍青膁皮袍(香色/)
　長春紬綿襖(魚白色/)
　團龍捧壽天馬皮掛(紅青色/)
　團龍捧壽天馬皮袍(天藍色/)
　長春紬綿襖(米色/)
　雙龍捧壽銀䑕皮掛(紅青色/)
　雙龍捧壽銀䑕皮袍(醬色/)
　長春紬綿襖(月白色/)
　萬萬壽繡團龍綿掛(紅青色/)
　萬萬壽繡團龍綿袍(天藍色/)
　長春紬綿襖(灰色/)
　團龍捧壽綿掛(金銀縀/)
　團龍捧壽綿袍(醬色/)
　長春紬綿襖(米色/)
　壽龍綿掛(紅青色/)
　壽龍綿袍(雁絨色/)
　長春紬綿襖(魚白色/)
　繡龍拱壽夾掛(紅青色/)
　繡龍拱壽夾袍(鵞黄色/)
　長春紬夾襖(月白色/)
　壽字龍夾掛(石青色/)
　壽字龍夾袍(鷹背色/)
　長春紬夾襖(月白色/)
　雙龍捧壽夾掛(紅青色/)
　雙龍捧壽夾袍(古銅色/)
　長春紬夾襖(鷹背色/)
　萬萬壽引手靠背坐褥一分
　　敦郡王長子
進
　天然瑪瑙壽仙
　壽桃竹根水盛
　萬壽碧玉爐
　　敦郡王次子
進
　壽山長庚星
　萬壽海棠爐
　夔龍玉盃
　　敦郡王長女
進
　玉壽星
　漢玊方鼎
　雙耳壽瓶
　　敦郡王次女
進
　玉壽星
　宣窑蓮子瓶
　宣銅瓶
　　敦郡王三女
進
　竹根壽仙
　宣銅桃爐
　白乳玊盃
　　十二貝子
進
　無量壽佛
　聖人必得其壽賦(金字趙孟頫書/)
　八仙慶壽圖(宋刻絲/)
　長松遐齡圖(仇英畫/)
　三星瑞鶴圖(周文炬畫/)
　華封三祝圖(唐寅畫/)
　萬仙慶祝蟠桃宴會圖(豐興祖畫/)
　瑶池春曉圖(趙千里畫/)
　刻絲壽意書畫　(御製/)
　萬年松溪圖
　羣仙拱祝博古圍屏
　天然靈砂萬歳壽山
　塡漆萬歳壽長生香盤(嘉靖/)
　法琅松竹梅瓶(景泰/)
　壽仙大花瓶(萬厯窑/)
　天然萬年藤如意
　白玊萬壽大執壺
　瑪瑙萬年葫蘆盃
　瑞龍筆洗(成窑/)
　萬壽御筆筒(宣窑/)
　萬壽竹節爐(宣窑/)
　萬壽玉壺春(宣窑/)
　萬壽天球尊(宣窑/)
　萬年葫蘆瓶(宣窑/)
　萬年石榴瓶(宣窑/)
　壽字把碗(成窑/)
　萬年春花揷
　　十二貝子福晉
進
　五彩團龍捧壽銀䑕皮掛(天青色/)
　五彩團龍雙捧壽銀䑕皮袍(醬色/)
　長春紬夾襖(米色/)
　素縀天馬皮掛(天青色/)
　素縀天馬皮袍(石青色/)
　長春紬夾襖(灰色/)
　團龍拱壽青膁皮掛(紅青色/)
　團龍拱壽青膁皮袍(灰色/)
　長春紬夾襖(月白色/)
　五彩團龍補綿掛(天青色/)
　五彩立龍綿袍(沉香色/)
　長春紬綿襖(魚白色/)
　雙龍捧壽二則綿掛(天青色/)
　雙龍捧壽二則綿袍(天藍色/)
　長春紬綿襖(米色/)
　團龍拱壽綿掛(天青色/)
　萬壽無疆綿袍(米色/)
　長春紬綿襖(月白色/)
　繡萬壽團龍夾掛(天青色/)
　繡萬壽團龍夾袍(香色/)
　長春紬夾襖(魚白色/)
　坐龍獻壽夾掛(紅青色/)
　立龍雙獻壽夾袍(棕色/)
　長春紬夾襖(米色/)
　團龍拱壽夾掛(天青色/)
　雲龍獻壽夾袍(香色/)
　長春紬夾襖(米色/)
　明繡萬萬壽五彩金龍引手靠背坐褥一分
　　皇十三子
進
　祝壽八仙
　金鑄文殊菩薩
　大壽字(朱文公書/)
　珍玩百種全備祝壽箱
　萬壽雕漆長生斗
　壽山羅漢
　萬年靈芝
　羣仙慶壽碗(萬厯窑/)
　長春松竹梅薰冠爐
　碧玉仙桃瑞芝盃
　三仙祝壽文具
　萬年多寶瓶
　祥龍洗(宣窑/)
　宣銅寶月瓶
　向日葵花盤(哥窑/)
　萬嵗蓮花瓶(均窑/)
　雙龍捧壽塡漆筆筒
　宋嵌百獸率舞文具
　永保長春碗(嘉窑/)
　松竹梅茶壺
　五彩蓮花盃雙進(成窑/)
　祝壽萬年尊
　鑲金天雞壺
　羣仙聚會圖
　雙龍雕漆方盒
　百仙引手靠背
　宋元名繪
　西蓮寶座
　祝壽羅漢圖
　九龍捧聖屏
　雙喜夔龍書案
　祝壽圖
　　皇十三子福晉
進
　繡龍捧壽天馬皮掛(石青色/)
　繡龍捧壽天馬皮袍(香色/)
　長春紬綿襖(月白色/)
　團龍捧壽青膁皮掛(石青色/)
　萬壽無疆青膁皮袍(寶藍色/)
　長春紬綿襖(米色/)
　團龍捧壽銀䑕皮掛(石青色/)
　立龍捧壽銀䑕皮袍(寶藍色/)
　長春紬綿襖(月白色/)
　五彩金龍捧壽綿掛(石青色/)
　五彩金龍捧壽綿袍(香色/)
　長春紬綿襖(月白色/)
　團龍捧壽綿掛(石青色/)
　立龍捧壽綿袍(灰色/)
　長春紬綿襖(月白色/)
　團龍捧壽綿掛(藍色/)
　團龍捧壽綿袍(寶藍色/)
　長春紬綿襖(灰色/)
　五彩金龍捧壽夾掛(天藍色/)
　五彩金龍捧壽夾袍(香色/)
　長春紬夾襖(米色/)
　雲龍捧壽夾掛(藍色/)
　雲龍捧壽夾袍(米色/)
　長春紬夾襖(灰色/)
　團龍捧壽夾掛(石青色/)
　團龍捧壽夾袍(香色/)
　長春紬夾襖(月白色/)
　珠繡五穀豐登引手靠背坐褥一分
　　皇十三子長子𢎞昌
進
　萬年木花籃
　三代天雞小壺
　猩猩珀壽桃仙人
　　皇十三子次子
進
　祝壽靈芝寶盆
　　皇十三子長女
進
　紫英祝壽仙人
　宋做牙墜
　成窑筆洗
　　皇十三子次女
進
　白玊如意祝壽仙人
　五色瑪瑙盤
　祝壽黃楊羅漢
　　十四貝子
進
　萬壽圍屏
　觀音蓮花經
　萬壽雙喜鼎
　四喜漢銅爐
　百子獻壽玉盃
　雙喜祝壽玊盃
　萬壽雕漆龍盤
　五鶴拱壽盤
　壽桃宣爐
　三陽開泰汝窑瓶
　萬年五穀豐登碗全副
　永樂碗雙進
　百子獻壽法琅瓶
　漢玊壽壺
　萬年玊提梁卣
　萬年玊壽觥
　萬壽玊瓶
　瑞壽玊鼎
　銀晶九環圖章
　文王鼎(哥窑/)
　壽字茶盃雙進(成窑/)
　瑶草琪花瓶(成窑/)
　十八羅漢圖
　飲中八仙圖
　四時長春花果圖
　五倫圖
　羣仙拱壽圖
　　十四貝子福晉
進
　五彩萬壽雲龍銀䑕皮掛(石青色/)
　五彩萬壽雲龍銀䑕皮袍(正黄色/)
　寧紬綿襖(月白色/)
　坐龍捧壽天馬皮掛(石青色/)
　立龍捧壽天馬皮袍(棕色/)
　長春紬綿襖(米色/)
　坐龍捧壽青膁皮掛(石青色/)
　立龍捧壽青膁皮袍(香色/)
　春綾綿襖(魚白色/)
　五彩坐龍獻壽綿掛(石青色/)
　五彩立龍獻壽綿袍(香色/)
　寧紬綿襖(灰色/)
　坐龍拱壽綿掛(石青色/)
　立龍拱壽綿袍(米色/)
　寧紬綿襖(魚月色/)
　雲龍捧壽綿掛(石青色/)
　雲龍捧壽綿袍(天藍色/)
　宫紬綿襖(香色/)
　金龍拱壽夾掛(石青色/)
　金龍獻壽夾袍(棕色/)
　春綾夾襖(月白色/)
　坐龍拱壽夾掛(石青色/)
　立龍拱壽夾袍(古銅色/)
　寧紬夾襖(米色/)
　坐龍拱壽夾掛(紅青色/)
　立龍拱壽夾袍(灰色/)
　寧紬夾襖(香色/)
　萬壽無疆明黃引手靠背坐褥一分
　　十四貝子長子𢎞春
進
　銀晶獻壽仙
　　十四貝子次子𢎞明
進
　漢玉鳴鳳爐
　　十四貝子三子𢎞暎
進
　漢玉多壽壺
　　十四貝子四子𢎞暟
進
　漢玉艾葉水盛
　　十四貝子長女次女三女四女仝
進
　八仙祝壽一堂
　　皇十五子
進
　萬萬壽觀世音像
　採芝長生圖(仇英畫/)
　岳陽仙跡圖(仇英畫/)
　萬壽朝賀詩(董其昌書/)
　羣仙高會圖(王振鵬畫/)
　海天旭日圖(李昭道畫/)
　萬年羅漢(海侖畫/)
　麻姑山仙壇記(米芾書/)
　萬年繪苑
　萬壽白玉桃盃
　萬壽白玊壺
　萬壽白玉巵
　萬壽齊天碗(萬厯窑/)
　三星慶祝瓶(宣窑/)
　太平雙喜盃(成窑/)
　抹紅福祿壽康寧茶盃(嘉窑/)
　八仙慶壽盤(嘉窑/)
　萬壽梵書碗(萬厯窑/)
　黃龍壽字斗(嘉窑/)
　壽桃碗(定窑/)
　古磁萬壽花尊
　萬年梅花瓶(宣窑/)
　霽紅花澆(永樂窑/)
　九龍祝壽端硯
　塡漆二龍捧壽筆筒
　靑綠三犧鼎
　古青綠百圓瓶
　圍屏一架
　　皇十五子福晉
進
　萬壽紫貂冠一頂
　萬壽海龍冠一頂
　萬壽絨纓冠一頂(東珠一顆/)
　五彩團龍補服掛(石青色/)
　五彩團龍綿袍(棕色/)
　長春紬綿襖(月白色/)
　團龍綿掛(石青色/)
　行龍綿袍(天藍色/)
　長春紬綿襖(灰色/)
　雙龍綿掛(石青色/)
　雙龍綿袍(天藍色/)
　長春紬綿襖(灰色/)
　素縀綿掛(石青色/)
　行龍綿袍(灰色/)
　長春紬綿襖(米色/)
　萬福萬壽引手靠背坐褥一分
　　皇十六子
進
　南極呈祥天女散花圖(方椿年畫/)
　仙園安逸圖(仇英畫/)
　天馬賦(董其昌書/)
　萬壽正朔詩(宋刻絲/米芾書)
　仙山樓閣圖(仇英畫/)
　羣仙拱福祿壽圖
　厯代名蹟
　三朝翰繪
　五彩八仙慶壽瓶(萬厯窑/)
　琥珀南極壽星
　白玉雷紋壽觥
　壽字白玉盃
　白玉三元盃
　八仙慶壽碗(宣窑/)
　八仙捧壽碗(嘉窑/)
　魚躍把碗(嘉窑/)
　長春把碗(宣窑/)
　法琅長春花籃
　昇平有象瓶(定窑/)
　萬年果盤(宣窑霽青/)
　芝蘭把盃(宣窑/)
　蟠桃壺(均窑/)
　五彩關雎碗(萬厯窑/)
　漢銅青綠百圓尊
　漢銅雷紋尊
　三代萬壽鼎
　天祿花挿
　　皇十六子福晉
進
　萬壽貂冠一頂
　萬壽海龍冠一頂
　萬壽絨纓冠一頂
　五彩團龍綿掛(石青色/)
　五彩團龍綿袍(香色/)
　長春紬綿襖(灰色/)
　團龍綿掛(天藍色/)
　團龍綿袍(紅青色/)
　長春紬綿襖(米色/)
　素縀夾掛(石青色/)
　雲龍夾袍(天藍色/)
　長春紬夾襖(米色/)
　行龍三鑲引手
　三陽開泰靠背
　百福鵞黃縀坐褥
　　皇十七子
進
　萬年楓樹圖(唐寅畫/)
　花神獻壽圖(仇英畫/)
　蘆鴈圖(林良畫/)
　萬壽無疆詩(黄庭堅書/)
　瑞雪賦(趙孟頫書/)
　蘭亭序(董其昌書/)
　書畫合璧(沈周/)
　百壽花尊
　西番瑞蓮慶壽盤(萬厯窑/)
　萬字通蓋爐(哥窑/)
　雙壽花瓶(哥窑/)
　葵花筆洗(哥窑/)
　萬壽花菓揷(哥窑/)
　西番瑞蓮鐃碗(定窑/)
　塡白暗花瓶(均窑/)
　萬年梅花瓶(均窑/)
　甘露水盛(均窑/)
　霽藍膽瓶(宣窑/)
　萬壽菓盤(正德窑/)
　漢玉壽巵
　百乳壽玉盃(宋做/)
　壽字玉盃盤(宋做/)
　　蜜珀玲瓏雕花壽壺
　　壽字玊壺(宋做/)
　　萬壽香雕花筆筒
　　萬年洋漆碗全進
　　　皇十七子福晉
　進
　　萬壽團龍捧壽綿掛(紅青色/)
　　萬壽團龍綿袍(金銀縀/)
　　寧紬綿襖(月白色/)
　　團龍獻壽綿掛(金銀縀/)
　　團龍獻壽綿袍(三藍縀/)
　　寧紬綿襖(魚白色/)
　　盤龍拱壽夾掛(金銀縀/)
　　立龍拱壽夾袍(石青色/)
　　寧紬夾襖(米色/)
萬壽盛典初集卷五十四
　欽定四庫全書
萬壽盛典初集卷五十五
　　慶祝五(貢獻二/)
　　　　三月十五日壬辰諸王貝勒貝子公以下内外
　　　　文武大臣官員各進縀疋鞍馬等物慶祝
　萬壽
　上皆却之
　　　　康熙五十一年十二月初一日禮部為通行事
　　　　查三十九年恭遇
皇太后六旬大慶四十九年恭遇
皇太后七旬大慶俱係欽奉
　上諭本部具題和碩親王等以下八分公等以上各酌
　　　　量進獻器皿鞍馬蟒縀等物頭等大臣進獻縀
　　　　八疋二等大臣進獻縀六疋在案四十二年恭
　　　　遇
　皇上五旬大慶本部亦行具題王等大臣官員各酌量
　　　進獻今來歲恭遇
皇上六旬大慶相應通行知㑹中外除八旗各省督撫
　　　本部行文外將軍提督副都統總兵等官移咨
　　　兵部轉行知㑹可也
　　　五十二年三月十二日禮部尚書(臣/)赫碩色等
　　　謹
　奏恭逢
聖主六旬大慶諸王貝勒貝子公内外大臣官員各盡
　　　臣子之心進獻縀馬等物若令自行進獻恐參
　　　差不齊十八日
萬壽正誕閒散宗室覺羅并内外紳衿舉人生員軍民
　　　商賈耆老等在
　午門前行禮者甚衆若將進獻等物陳設一處恐致
　　　擁擠(臣/)部傳齊於十五日在
　暢春園正門外恭設將所進物件數目另繕摺子具
　　　奏為此謹具奏
聞本日奉
㫖著停止
　　　十二日禮部尚書(臣/)赫碩色等謹
　奏恭逢
聖主六旬大慶諸王福晉格格亦各進獻衣服等物若
　　　令同日進獻似屬煩雜(臣/)部傳齊於十六日在
　暢春園正門外恭設將所進物件數目另繕摺子具
　　　奏為此謹具奏
聞本日奉
㫖著停止
　　　十五日王以下文武大臣官員咸以停止進獻
　　　雖奉
明㫖而慶祝大典不能自已仍齊集
　暢春園宫門外陳設恭進
上仍却弗收所進儀物宗室王以下八分公以上金銀
　　　珠寶器皿蟒粧縀疋鞍轡等物隨便進獻例無
　　　一定者俱細載於後其不入八分公以下及文
　　　武大臣官員所進縀馬各以品級為差悉依官
　　　階叙列不更書名至奉國將軍以下閒散宗室
　　　以上天潢懿親禮以義起所進縀馬數亦不等
　　　附載宗室後諸王福晉格格於十六日亦仍各
　　　進衣服等物因已奉停止之
㫖未有總摺可稽附載一二以誌一時典禮庶每厯十
　　　年舉行
大慶有所考焉
　　　宗室
　　和碩康親王(臣/)冲安恭
進
　　　珊瑚念珠一盤
　　　木米念珠一盤
　　　金爐一座
　　　金箸瓶一副
　　　金香盒一箇
　　　金執壺一對
　　　色縀一百疋
　　　鞍馬六疋
　　和碩顯親王(臣/)衍潢恭
進
　　　鑲嵌珊瑚一座
　　　青金孔雀石一座
　　　鑲嵌孔雀石金乂拉一箇
　　　金茶桶一箇
　　　金執壺一對
　　　金杯一對
　　　金托碟一對
　　　色縀一百疋
　　　鞍馬四匹
　　和碩莊親王(臣/)博果鐸恭
進
　　　金鼎一尊
　　　金執壺一對
　　　鍍金銀插瓶一對
　　　鍍金銀乂拉一對
　　　色縀一百疋
　　　鞍馬四匹
　　　(附/)莊親王太福晉進獻禮物
　　　　東珠帽二頂團龍掛一件補掛一件金線龍
　　　　袍一件團龍袍一件香色縀襖一件月白寧
　　　　紬襖一件珊瑚雲荷包牙籤筒小刀手帕帶
　　　　全副朝鞾二雙蟒襪二雙坐褥一箇扶手二
　　　　箇靠背一箇
　　　　莊親王福晉進獻禮物
　　　　東珠帽一頂石青縀補掛二件紅青縀掛一
　　　　件香色八團袍一件寶藍縀袍一件醬色縀
　　　　袍一件米色綾襖一件藍色寧紬襖二件珊
　　　　瑚雲荷包手帕帶全副朝鞾二雙粧縀襪二
　　　　雙
　　和碩裕親王(臣/)保泰恭
進
　　　金執壺一對
　　　金盃一對
　　　金托碟一對
　　　色縀一百疋
　　　鞍馬四匹
　　和碩簡親王(臣/)雅爾江阿恭
進
　　　珊瑚念珠一盤
　　　鍍金壽壺一對
　　　金盃盤一對
　　　金瓶一箇
　　　金盒一箇
　　　金乂拉一箇
　　　色縀一百疋
　　　鞍馬六匹
　　多羅信郡王(臣/)德昭恭
進
　　　嵌石金執壺一對
　　　鍍金銀盃一對
　　　鍍金銀托碟一對
　　　鍍金瓶一箇
　　　長春玉盃一對
　　　朝天鼎一座
　　　四喜鼎一座
　　　百環瓶一座
　　　白玉壺一座
　　　鶴鹿同春玉筆架一座
　　　碧玉筆筒一座
　　　端溪硯一方
　　　瑪瑙水盛一器
　　　成窰盃一對
　　　𢎞治嬌黄盤二對
　　　上林圖一幅
　　　色縀八十疋
　　　鍍金鑲嵌鞍二副
　　　銅鍍金鞍二副
　　　繡鞍二副
　　　鞍馬六匹
　　多羅安郡王(臣/)華玘恭
進
　　　珊瑚念珠一盤
　　　金壺一執
　　　鍍金盃盤二副
　　　鍍金銀多木一執
　　　鍍金銀馬爐一座
　　　蟒色縀八十疋
　　　鞍馬六匹
　　多羅平郡王(臣/)訥爾蘇恭
進
　　　金盤一座
　　　金盃二對
　　　金壺一執
　　　色縀八十疋
　　　鞍馬六匹
　　多羅順承郡王(臣/)布穆巴恭
進
　　　軒轅明徽圖一冊
　　　宋版文章正宗二套
　　　治水圖一卷
　　　樓閣仙山圖一卷
　　　戴晉山水圖二幅
　　　翠木圖一幅
　　　山隂圖一卷
　　　唐寅字一卷
　　　董其昌集錦圖一冊
　　　宋鼎瑶臺一座
　　　宋瑪瑙葵花洗一器
　　　宋磁秦爐一座
　　　宋均窰洗一器
　　　白玉長春花盃一對
　　　水晶仙桃一座
　　　方玉花尊一座
　　　青金方花尊一座
　　　琥珀仙一座
　　　飛翠八寶瓶一座
　　　琪南香山一座
　　　梅黄瑪瑙一座
　　　玉水盛一器
　　　成窑雙冠瓶一座
　　　汝窑瓶一座
　　　法琅爐一座
　　　花蜜蠟盃一對
　　　金盃一對
　　　金壽星一座
　　　小念珠一串
　　　鍍金銀執壺一對
　　　鍍金銀乂拉一箇
　　　萬壽縧環一對
　　　色縀八十疋
　　　鞍馬三對
　　多羅貝勒(臣/)克貞恭
進
　　　色縀六十疋
　　　鞍馬四匹
　　多羅貝勒(臣/)延壽恭
進
　　　金壽星一座
　　　金壺一執
　　　金盤一對
　　　色縀四十疋
　　　鞍馬四匹
　　多羅貝勒(臣/)滿都䕶恭
進
　　　金壺一對
　　　金盃盤二副
　　　色縀六十疋
　　　鞍馬四匹
　　　(附/)貝勒夫人滿都䕶之妻進獻禮物
　　　　龍衣一襲縀衣一襲扶手二箇靠背一箇坐
　　　　褥一箇
　　固山貝子(臣/)蘇努恭
進
　　　珊瑚念珠一盤
　　　緑松石念珠一盤
　　　金執壺一對
　　　金盃盤二副
　　　色縀四十疋
　　　鞍馬四匹
　　固山貝子(臣/)魯賔恭
進
　　　珊瑚念珠一盤
　　　鍍金銀執壺一對
　　　鍍金托碟一對
　　　鍍金盃一對
　　　色縀四十疋
　　　鞍馬四匹
　　鎮國公(臣/)經希恭
進
　　　色縀四十疋
　　　鞍馬四匹
　　鎮國公(臣/)吳爾占恭
進
　　　色縀三十疋
　　　鞍馬四匹
　　鎮國公(臣/)凖達恭
進
　　　色縀三十疋
　　　鞍馬四匹
　　鎮國公(臣/)登塞恭
進
　　　珊瑚念珠一盤
　　　金壺一對
　　　金盃一對
　　　色縀三十疋
　　　鞍馬四匹
　　鎮國公(臣/)額爾圖恭
進
　　　玉瓶一對
　　　玉盃一對
　　　金盤一對
　　　色縀三十疋
　　　鞍馬四匹
　　鎮國公(臣/)吞珠恭
進
　　　色縀三十疋
　　　鞍馬四匹
　　鎮國公(臣/)德普恭
進
　　　色縀三十疋
　　　鞍馬四匹
　　鎮國公(臣/)敬順恭
進
　　　色縀三十疋
　　　鞍馬四匹
　　鎮國公(臣/)楊桑阿恭
進
　　　色縀三十疋
　　　鞍馬四匹
　　鎮國公(臣/)普貴恭
進
　　　蟒粧色縀三十疋
　　　鞍馬四匹
　　　散馬二匹
　　鎮國公(臣/)普竒恭
進
　　　色縀三十疋
　　　鞍馬四匹
　　　散馬二匹
　　鎮國公(臣/)星海恭
進
　　　珊瑚念珠一盤
　　　色縀三十疋
　　　鞍馬四匹
　　鎮國公(臣/)諾音托和恭
進
　　　色縀三十疋
　　　鞍馬四匹
　　輔國公(臣/)門度恭
進
　　　色縀三十疋
　　　鞍馬四匹
　　輔國公(臣/)訥黙孫恭
進
　　　金瓶一座
　　　金盃盤一副
　　　色縀二十疋
　　　鞍馬四匹
　　　散馬四匹
　　輔國公(臣/)塞勒恭
進
　　　色縀三十疋
　　　鞍馬四匹
　　輔國公(臣/)普照恭
進
　　　色縀二十疋
　　　鞍馬四匹
　　輔國公(臣/)蘇爾金恭
進
　　　色縀二十疋
　　　鞍馬四匹
　　輔國公(臣/)阿布蘭恭
進
　　　香亭金佛一座
　　　色縀二十疋
　　　鞍馬四匹
　　輔國公(臣/)星尼恭
進
　　　詩畫古董二十件
　　　色縀二十疋
　　　散馬二匹
　　和碩簡親王之子應封宗室(臣/)雍乾恭
進
　　　米芾字一卷
　　　董其昌字十幅
　　　李昭道畫一卷
　　　仇英畫一軸
　　　玉磬一座
　　　玉鼎一座
　　　玉尊一座
　　　玉象碁一盤
　　　映青太平車一架
　　　洋漆盒一對
　　　定窑磁碟一對
　　　哥窑花尊一座
　　　宣窑梅瓶一座
　　　昌窑碗一對
　　　正德磁碗一對
　　　嘉靖小磁碟二對
　　不入八分公鎮國將軍各恭
進縀八疋馬四匹
　　　　輔國將軍各恭
進縀六疋馬二匹
　　　　奉國將軍奉恩將軍宗室章京侍衞應封宗
　　　　室閒散宗室等各恭
進縀疋鞍馬不等亦無定數
　　　滿漢世襲官員
　　　　民公侯伯輕車都尉各恭
進縀八疋馬四匹(馬四匹者鞍/二副後倣此)
　　　　雲騎尉各恭
進縀六疋馬二匹(馬二匹者鞍/一副後倣此)
　　内務府八旗滿洲䝉古漢軍官員
　　内大臣都綂各恭
進縀八疋馬四匹
　　　　䕶軍綂領前鋒綂領副都綂各恭
進縀六疋馬二匹
　　　　㕘領各恭
進馬二匹
　　　部院衙門滿漢官員
　　　　大學士尚書左都御史各恭
進縀八疋滿洲加馬四匹
　　　　侍郎學士副都御史宗人府府丞通政使大
　　　　理寺卿詹事太常寺卿府尹太僕寺卿光禄
　　　　寺卿鑾儀衞使各恭
進縀六疋滿洲加馬二匹
　　　　僉都御史左右通政大理寺少卿少詹侍讀
　　　　學士侍講學士祭酒庶子侍讀侍講諭德洗
　　　　馬太常寺少卿太僕寺少卿鴻臚寺卿順天
　　　　　奉天府丞通政司㕘議光禄寺少卿中允贊
　　　　　善司業鴻臚寺少卿給事中御史郎中各恭
　進縀四疋滿洲加馬二匹一匹不等
　　　　直省滿漢文武官員
　　　　　鎮守將軍總督提督各恭
　進縀八疋
　　　　　廵撫副都綂總兵官各恭
　進縀六疋
　
　
　
　
　
　
　
萬壽盛典初集卷五十五
　欽定四庫全書
萬壽盛典初集卷五十六
　　慶祝五(貢獻三/)
　　　　是月親王以下閒散宗室覺羅以上醵金鑄佛
　　　　慶祝
　萬壽
　詔送栴檀寺
　　　　宗人府摺奏恭逢
　皇上萬壽無疆大慶親王以下閒散宗室以上共一千
　　　　四十五人覺羅共一千五百五十六人宗室覺
　　　　羅共二千六百一人公同斂金敬造金佛金滿
　　　　搭已經告成供奉何處相應請
　㫖本年三月十三日轉奏奉
　㫖著供奉在栴檀寺
　　　　是月内閣及部院衙門諸臣先後進獻古玩書
　　　　畫詩冊等物慶祝
萬壽
上收受書畫詩册有差餘皆却之
　　　是時内外文武諸臣各照品級
　進獻鞍馬縀疋
皇上槩却不收諸臣末由稍展或形為歌詠或施諸藻
　　　繪以自寫其忠愛之心又各出其家藏所有古
　　　玩書畫等物先後
　進獻或以九計或以十計或以百計璀璨羅列陳於
　殿陛者殆無虛日
皇上却之如初隨即
　宣發本人無從記注至於
　輦下各衙門諸臣公
　進之物雖較之
天府竒珍萬不逮一然亦芹曝之忱所寄且係衙門公
　　　摺尚有檔案可稽特槩為編次備著於篇至滿
　　　洲内府諸臣公
　進儀單無檔可稽止就其各行
　進獻者附載一二以存其槩一時筐篚玉帛之盛尊
　　　親愛戴之誠於此畧見焉
　　　　内閣大學士(臣/)温達(臣/)松柱(臣/)李光地(臣/)蕭
　　　　永藻(臣/)王掞學士(臣/)馬良(臣/)傅爾呼納(臣/)舒
　　　　蘭(臣/)巴格(臣/)阿爾法(臣/)綽竒(臣/)蔡升元(臣/)彭
　　　　始摶(臣/)鄒士璁(臣/)沈涵恭
進
　　　元板貞觀政要一套
　　　宋板文選類林二套
　　　舊板考亭淵源録一套
　　　舊板晦菴文抄一套
　　　舊板理學語要一套
　　　宋人手抄文翰類編一套
　　　舊板五音集韻一套
　　　横渠易説一套
　　　正䝉㑹稿一套
　　　列子二套
　　　舊板柳柳州集一套
　　　舊板稽古録一套
　　　舊板儀禮圖二套
　　　舊板自警編一套
　　　舊板直音篇一套
　　　陳賢良樂書二套
　　　合刻考古博古圖八套
　　　事類賦一套
　　　朱子詩真蹟一卷
　　　黄庭堅正書二詩一卷
　　　米元章書詩一卷
　　　米元章書十紙説一册
　　　趙孟頫泥金真蹟一卷
　　　趙孟頫書西王母記一軸
　　　趙孟頫跋趙大年畫一卷
　　　趙孟頫書池山賦一卷
　　　董其昌書詩一卷
　　　董其昌書天馬賦屏幅全副
　　　文徴明行書真蹟一卷
　　　董其昌書唐人詩一軸
　　　董其昌行書一軸
　　　趙千里瑤池春曉圖一卷
　　　劉松年瀛洲圖一卷
　　　黄筌花鳥一卷
　　　趙孟頫春郊牧馬圖一卷
　　　仇英太平春社圖一卷
　　　百鹿圖一軸
　　　董其昌書畫一卷
　　　黄公望巒容川色圖一卷
　　　李成蕭寺晴巒圖一軸
　　　趙孟頫春山聯轡圖一軸
　　　李辰虬松圖一軸
　　　宋製蟠桃玉盃一隻
　　　宋製荷葉玉盃一隻
　　　玉天鹿筆架一座
　　　玉桃盃一隻
　　　宋製夔龍玉水注一具
　　　漢玉書尺二條
　　　玉方印池一具
　　　蓮子玉壺一執
　　　玉花瓶一座
　　　玉筆洗一具
　　　玉龍盤四面
　　　玉水盛一具
　　　玉桃盃一對
　　　向日葵玉盤一面
　　　漢玉圓巵一隻
　　　天雞夔龍玉卣一座
　　　漢玉方巵一隻
　　　銀晶盃一隻
　　　靈鳩石一座
　　　祥雲硯一方
　　　磁荷花囊一具
　　　宣窑花囊一座
　　　哥窑乳爐一座
　　　正德緑龍盤二面
　　　龍碗二隻
　　　宣窑寶月瓶一座
　　　八仙碗一隻
　　　官窑筆洗一具
　　　正德緑龍盤六面
　　　萬厯福禄壽碗一對
　　　宋粉定窑花盒一對
　　　宋官窑雙耳爐一座
　　　成化窑五彩盃一對
　　　萬厯窑五彩髙足盃一對
　　　宣窑把盞二隻
　　　成化窑白磁爐一座
　　　嘉窑磁瓶一座
　　　哥窑香爐一座
　　　　翰林院掌院學士(臣/)揆叙(臣/)湯右曽及侍讀
　　　　學士侍講學士侍讀侍講修撰編修檢討庶
　　　　吉士等官詹事府少詹事(臣/)王奕清及左右
　　　　春坊庶子諭德中允贊善司經局洗馬等官
　　　　恭
進
萬壽詩册九套(計九十本/)
　　南書房翰林諸臣恭
進
萬壽詩册一套(計二本/)
　　養心殿諸臣恭
進
　　　　尚書(臣/)胡㑹恩
　　　晉書十套
　　　合璧事類十二套
　　　續文章正宗二套
　　　歐陽修集二套
　　　梅聖俞集一部
　　　曽鞏集一部
　　　董其昌書老人星見詩一軸
　　　文徴明書御溝新柳詩一軸
　　　祝允明書麥穗雙岐詩一軸
　　　　侍郎(臣/)王原祁
　　　考工記解一部
　　　張栻集一部
　　　祝允明字帖二套
　　　倪瓚林亭遠岫圖
　　　范寛層巒疊翠圖
　　　黄公望翠嶂瑶林圖
　　　吳鎮秋山蕭寺圖
　　　(臣/)畫册頁十幅
　　　(臣/)畫挑山二幅
　　　　侍郎(臣/)宋駿業
　　　宋板書二十四套
　　　唐寅畫江山萬里圖一卷
　　　青緑百環漢鼎一座
　　　青緑雷文花尊一座
　　　漢玉荷葉盃一隻
　　　羊脂玉筆洗一隻
　　　漢玉夔龍書鎮一箇
　　　十錦皇扇二十匣(每匣十把/)
　　　(臣/)畫嵩山積翠圖一幅
　　　(臣/)畫丹臺春曉圖一幅
　　　　編修(臣/)沈宗敬
　　　紀瑞一册
　　　(臣/)父詹事(臣/)荃臨顔帖一幅録唐人早朝詩一
　　　幅
　　　(臣/)宗敬畫山水十二幅
　　　　監造(臣/)趙昌
　　　釋迦如來古佛一尊
　　　金珠自轉寶塔一座
　　　陸晃五老呈祥圖一軸
　　　商喜泥金狻猊圖一軸
　　　册府元龜全部
　　　潛確類書全部
　　　成窑寶相茶盃一對
　　　宣窑暗龍把碗一對
　　　金龍全副鞍轡良馬一對
　　　　監造(臣/)王道化
萬壽靈芝獻瑞盆景一座
　　　數珠一盤
　　　敬書北斗延生尊經一部
　　　　武備院固山大(臣/)伊篤善
　　　無量壽佛一尊
　　　宋板史記一部
　　　宋板陶淵明集一部
　　　舊板朱子大全一部
　　　朱子書白鹿泉記一卷
　　　趙孟頫泥金書金剛經一部
　　　董其昌書天馬賦一卷
　　　郭熙華封三祝圖一卷
　　　宣窑填白暗龍碗十隻
　　　定窑筆洗一件
　　　鞍馬二匹
　　　　原任廵撫(臣/)佟毓秀
　　　呂祖謙集一部
　　　文玩六種
　　　　候補待詔(臣/)曹曰瑛
　　　恭書法華經全部
　　　　烏林達(臣/)沈崳
　　　恭畫萬松圖一軸
　　　明板性理大全一部
　　　馬一匹
　　　(附/)三堂西洋人紀理安蘇霖白進巴多明等
進
　　　算法運軸一匣
　　　大規矩一箇
　　　小規矩一套
　　　葡萄酒一箱
　　　鼻煙二瓶
　　　玫瑰醬一瓶
　　　木𤓰膏八碗
　　　香餅一匣
　　　保心石數箇
　　　巴斯弟畧一瓶(如糖果味美/)
　　　糖果一瓶
　　　撒硼一匣(如胰洗垢/)
　　　金幾那兩包
　　武英殿諸臣恭
進
　　　　翰林進士舉人貢監生員等
萬壽詩冊共一套(計二本/)
　　　　諭德(臣/)吳廷楨
　　　舊板六臣文選一部
　　　藝文類聚一部
　　　錦繡萬花谷一部
　　　韓文考異一部
　　　許氏説文一部
　　　閔板莊子一部
　　　　編修(臣/)廖賡謨(臣/)吳士玉(臣/)楊開沅檢討(臣/)
　　　　盧軒庶吉士(臣/)楊士徽貢生(臣/)郭元釪布衣
　　　　(臣/)高不騫
　　　禮經㑹元
　　　對制談經
　　　班馬異同
　　　貞觀政要
　　　諸史品節
　　　南河志攷
　　　泉河紀畧
　　　藏書通
　　　博古通雅
　　　宣和博古圖
　　　漢𨽻字源
　　　周詩遺軌
　　　杜甫詩集
　　　胡雲峯集
　　　楊維楨樂府
　　　　監造(臣/)和素
　　　玉壺一執
　　　玉盃盤全副
　　　玉琢壽星一座
　　　銀晶水盛一件
　　　大磁盤一件
　　　沉香油一盒
萬壽詩滿漢二冊
萬歲壽譜一部(十本/)
　　　六家文選一部(十二套六十本/)
　　　古文軌範一部(三本/)
　　　廣博物志四套(二十四本/)
　　　唐古詩直解一套(五本/)
　　　彩繡祝壽圖一冊
　　　陳摶書福禄壽三星墨刻一軸
　　　盛子昭人物山水圖一軸
　　　唐寅畫一軸
　　　董其昌字一卷
　　　沈荃字一軸
　　　鞍馬二匹
　　　　監造(臣/)張常住
　　　南極壽星一座
　　　天然壽山一座
　　　羣仙拱祝圖一軸
　　　白眉雙祝圖一軸
　　　聖賢百子圖扇二柄
　　　萬壽雕漆龍盤一對
　　　三陽開泰宣爐一座
　　　太平車一件
　　　獻芝玉羅漢一座
　　　三代四喜尊一座
　　　三代銅磬一架
　　　宋凍青玉壺春一件
　　　宋凍青爐一座
　　　集錦盤十面
　　　五色石硯一方
　　　漢玉硯山一件
　　　銀晶硯山一件
　　　銀晶水盛一件
　　　汝窑筆洗一件
　　　天然瑪瑙筆捵一件
　　　碧玉鎮紙一對
　　　玉鎮紙一對
　　　竹筆筒一件
　　　古墨一匣
　　　玉香盒一件
　　　玉香盤一件
　　　九思竹香盒一件
　　　松鶴竹箸瓶一件
　　　均窑盆奩一副
　　　五彩花盆一件
　　　五彩花囊一件
　　　霽青盤一對
　　　瑪瑙盤一面
　　　填白大碗一對
　　　松竹梅把碗一對
　　　磬鈴碗一對
　　　哥窑盤一對
　　　嬌黄盤一對
　　　紫金魚盤一件
　　　紅魚盤十二面
　　　五彩茶盃一對
　　　五彩菓子盃一對
　　　七賢瓶一件
　　　葫蘆瓶一件
　　　梵書香盒一件
　　　洋漆香碟一對
　　　填漆盤一件
　　　雕漆葵花香盤一件
　　　天然鴨一件
　　　鉢盂一件
　　　滓斗一件
　　　洋漆香几一對
　　　洋漆扶手一對
　　　名人花鳥一軸
　　　名人畫册一部
　　　米芾山水一卷
　　　仇英人物一卷
　　　舊扇十柄
　　　舊板尚書註疏二套
　　　舊板禮記集説二套(二十本/)
　　　爾雅一套(十本/)
　　　埤雅一套(七本/)
　　　公羊榖梁一套(十本/)
　　　劉向新集二套(十六本/)
　　　舊板梁書二套(二十四本/)
　　　天然瑪瑙水盛一件
　　　玉墨牀一件
　　　玉筆捵一件
　　　舊板學記二套(二十八本/)
　　　何仲黙集二套(十四本/)
　　　三蘇文粹二套(二十本/)
　　　鞍馬二匹
　　　散馬七匹
　　　　監造(臣/)李國屏
　　　鞍馬一匹
　　　文玩四件
　　　説郛一部
　　　瀛奎律髓一部
　　　金剛石一件
　　　天然石蘑菇一件
　　　紫檀炕屏一架(上勾摹/金書)
(御筆老人星賦背面/      油畫山水)
　　　　監造(臣/)巴實
　　　杜詩千家註一部
　　　　黄文獻公文集一部
　　　　宣紙對數廣運全部一冊
　　　　西洋黒香一匣
　
　
　
　
　
　
　
　
　
　
　
　
萬壽盛典初集卷五十六
　欽定四庫全書
萬壽盛典初集卷五十七
　　慶祝五(貢獻四/)
　　　　　吏部尚書(臣/)富寜安(臣/)吳一蜚侍郎(臣/)孫柱
　　　　　(臣/)李旭升(臣/)𫝊伸(臣/)王頊齡恭
　進
　　　　呂氏家塾讀詩記一部
　　　　柳宗元文集一部
　　　　通鑑總類一部
　　　　通鑑考異一部
　　　　史記摘抄一部
　　　　源流至論一部
　　　　大儒學粹一部
　　　　書史㑹要一部
　　　　老子或問一部
　　　　南唐書一部
　　　纂圖互註荀子一部
　　　音註揚子法言一部
　　　法藏碎金一部
　　　格古要論一部
　　　舊板九經一部
　　　蘇軾書唐詩
　　　黄庭堅書博學道詩
　　　米芾書唐詩
　　　米芾行書長樂花賦
　　　米芾書正月臨朝詩
　　　趙孟頫書柳宗元蘇軾詩
　　　元人楷書伊洛精義一冊
　　　文徴明書遊西苑詩
　　　董其昌臨顔真卿書
　　　董其昌書樂壽堂歌
　　　董其昌草書杜甫詩
　　　董其昌書白羽扇賦
　　　董其昌臨米書天馬賦
　　　董其昌臨懷素帖
　　　董其昌臨米芾書
　　　董其昌臨趙孟頫書
　　　譚曰選草書漢詩
　　　祝允明書宋詩
　　　李昭道仙山樓閣圖
　　　李公麟羅漢渡海圖
　　　郭熙擕琴聽鶴圖
　　　馬遠溪山雪意
　　　劉松年軒轅問道圖
　　　劉松年耕織圖
　　　趙孟頫泥金海屋添籌圖
　　　倪瓚溪亭山色圖
　　　黄公望江山勝槩圖
　　　蘇漢臣購訪蘭亭圖
　　　林良蘆雁圖
　　　呂紀花鳥圖
　　　唐寅墨筆山水
　　　仇英山園訪梅圖
　　　仇英水閣揮毫圖
　　　仇英閬苑仙葩圖
　　　仇英宮蠶圖
　　　仇英春溪宴集圖
　　　沈周谿山無盡圖
　　　董其昌江臯圖
　　　楊宗白泥金羅漢相
　　　宋榻米芾行草墨刻
　　　孔子周流圖墨刻
　　　宋製玉爐
　　　宋製玉盃
　　　碧玉花囊
　　　白玉提梁卣
　　　白玉花巵
　　　碧玉小盞
　　　白玉筆捵
　　　漢玉筆捵
　　　玉聯珮
　　　扇器十件
　　　銀晶水盛
　　　官窑菱花盤
　　　宣窑描金填白把碗
　　　宣窑填白大碗一對
　　　宣窑海馬大碗一對
　　　𢎞治窑綠龍碗一對
　　　正德窑嬌黄盤四面
　　　正德窑嬌黄盤十面
　　　嘉窑百子碗一對
　　　嘉窑文王鼎
　　　嘉窑雙環瓶
　　　嘉窑花尊
　　　萬厯窑白蓮霽藍碟四面
　　　青緑天雞硯滴
　　　古銅花尊
　　　　戸部尚書(臣/)穆和倫(臣/)張鵬翮侍郎(臣/)塔進
　　　　泰(臣/)王原祁(臣/)噶敏圖(臣/)廖騰煃倉塲侍郎
　　　　(臣/)施世綸恭
進
　　　宋板五經二套
　　　宋板周禮二套
　　　春秋左傳一套
　　　稽古録一套
　　　元板易傳義一套
　　　古今合璧事類備要十套
　　　千家註杜甫詩集四套
　　　詩緝四套
　　　萬寶詩山四套
　　　漢雋一套
　　　宋板爾雅翼一套
　　　宋板花間集一套
　　　事類賦一套
　　　蔡邕集一套
　　　王通中説一套
　　　柳宗元集二套
　　　包拯奏議一套
　　　蘇洵集一套
　　　趙抃集一套
　　　博古圖二套
　　　元板真篆金剛經
　　　朱子字一冊
　　　蘇軾書四時行樂詩
　　　米芾書獅子説
　　　董其昌泥金字册
　　　董其昌楷書閶闔篇
　　　董其昌小楷
　　　董其昌草書
　　　董其昌書應制詩
　　　陳所翁雲龍圖
　　　李唐江村漁樂圖
　　　朱瑤風雲際㑹圖
　　　朱瑤雙鳳朝陽圖
　　　宋元明人畫蹟
　　　王淵花碟圖
　　　劉松年登瀛圖
　　　趙伯駒五雲樓閣圖
　　　趙伯駒滕王閣圖
　　　元人鷹揚圖
　　　元人夏景圖
　　　仇英溪山深秀圖
　　　仇英春景豐樂圖
　　　仇英夏景豐樂圖
　　　仇英秋景豐樂圖
　　　仇英冬景豐樂圖
　　　仇英設色山水
　　　陸治花卉圖
　　　唐寅喬松壽藤圖
　　　柳休元喜霑天禄圖
　　　林椿花鳥圖
　　　王牧之墨梅
　　　漢製蟠龍玉瓶
　　　漢玉圖章二方
　　　漢製玉斚
　　　宋製玉巵一對
　　　宋製玉芝水盂
　　　宋製夔龍玉爐
　　　宋製福禄連環玉巵
　　　宋製燕喜玉盃盤一副
　　　宋製萬壽蟠桃玉盤
　　　宋製玉蟾水盛
　　　哥窑香墊
　　　哥窑卍字手爐
　　　哥窑香碟
　　　定窑素花筆洗
　　　宣德窑寶青碗六隻
　　　宣德窑龍壽鼎函
　　　宣德窑甜香礶
　　　宣德窑素花盤十隻
　　　宣德窑純素大碗一對
　　　宣德窑團龍盤
　　　宣德窑雲龍把碗一對
　　　成化窑五彩嘉蓮盤
　　　成化窑五彩萬壽盃
　　　嘉靖窑萬福攸同壺
　　　瑪瑙盤龍盃
　　　洋雕漆香盒
　　　洋漆香几
　　　洋漆鍍金爐
　　　靈雲珮并紀一卷
　　　朱三松竹刻青牛老子
　　　　禮部尚書(臣/)赫碩色(臣/)陳詵侍郎(臣/)二格(臣/)
　　　　王思軾(臣/)馮忠(臣/)胡作梅恭
進
　　　永樂泥金法華經
　　　成化泥金延壽經
　　　大板四書五經大全
　　　大板書傳
　　　大板詩經傳序
　　　大板禮記
　　　繫辭精義
　　　十七史詳節
　　　乾坤鑿度
　　　舊板白孔六帖
　　　樂典四套
　　　樂考一部
　　　律吕直解
　　　律吕解註
　　　韻補一部
　　　筆叢三套
　　　張九齡集
　　　司馬光集
　　　王十朋集
　　　陸龜䝉集
　　　顔真卿座位帖
　　　趙孟頫書赤壁賦
　　　蘇軾書喜雨亭記
　　　董其昌書天街曉望詩
　　　趙孟頫倣陸探微畫
　　　倪瓚荆溪清遠圖
　　　沈周擬謝雪邨山水書
　　　唐寅觀海圖
　　　宋元冊頁
　　　董其昌冊頁
　　　宋製脂玉萬壽鼎
　　　宋製脂玉龍鳳尊
　　　宋製脂玉壽觥
　　　宋製脂玉雙喜筆洗
　　　脂玉夔龍筆閣
　　　脂玉聯環章一對
　　　脂玉扇器一盒
　　　脂玉香盒
　　　玉東方朔
　　　玉壽字壺
　　　碧玉九螭印章一對
　　　碧玉三喜水盛
　　　成窑五彩太平雙喜碗
　　　成窑九龍盤
　　　成窑雙鳳盤
　　　成窑獅球碗一對
　　　成窑把碗一對
　　　成窑僧帽壺
　　　成窑水盂
　　　成窑膽瓶
　　　萬厯萬壽碗十全
　　　萬厯龍鳳尊
　　　青緑義尊
　　　青緑雷尊
　　　青緑百環尊
　　　青緑提梁卣
　　　青緑筆洗
　　　宣銅宫聯爐
　　　宣銅秋耳爐
　　　銀晶龍瓶
　　　銀晶八方筆洗
　　　銀晶獅子鎮紙
　　　銀晶雙喜盃一對
　　　天然如意
　　　天然羅漢
　　　天然香几
　　　天然石硯山
　　　硃砂寶山
　　　宋琴二張
　　　官窑四喜尊
　　　哥窑菱花洗
　　　哥窑七賢瓶
　　　定窑乳耳爐
　　　定窑雙喜瓶
　　　宣窑王母蟠桃碗
　　　宣窑雙龍捧壽碗
　　　宣窑梵書碗
　　　宣窑一龍九種碗
　　　宣窑霽紅盤
　　　宣窑填白梅瓶
　　　宣窑霽紅把盃
　　　　兵部尚書(臣/)殷特布(臣/)孫徴灝侍郎(臣/)覺和
　　　　托(臣/)李先復(臣/)巴顔柱(臣/)宋駿業恭
進
　　　無量壽佛經
　　　九經綱目
　　　宋板禮記
　　　舊板漢書
　　　六書音義
　　　文獻通考
　　　類書纂要
　　　書傳問荅
　　　杜詩論事
　　　杜詩論言
　　　博古圖
　　　詩傳一套
　　　畫紀一部
　　　陸贄奏議
　　　葉適文集
　　　宋三晁文集
　　　楊時文集
　　　孫覿尺牘
　　　宋百花集
　　　天源發微集
　　　藝文類聚
　　　宋徽宗畫鷹
　　　小李將軍人馬圖
　　　李唐松溪仙館圖
　　　趙伯驌瑶臺上壽圖
　　　李公麟十六印證圖
　　　宋人羅漢圖
　　　邊景昭三喜圖
　　　吳鎮墨竹譜
　　　黄公望長江萬里圖
　　　趙孟頫泥金羅漢
　　　趙孟頫溪山行旅圖
　　　趙孟頫八駿圖
　　　趙孟頫人物一幅
　　　趙孟頫松風流水圖
　　　吕紀翎毛一幅
　　　吕紀花卉四幅
　　　王振鵬大士妙觀圖
　　　仇英王母獻壽圖
　　　仇英設色山水
　　　仇英水閣揮毫圖
　　　唐寅䆳壑琳宫圖
　　　文徴明宫殿圖
　　　董其昌設色山水
　　　張平山福禄圖
　　　王羲之鵞羣帖
　　　蘇軾大字
　　　米芾行草書
　　　董其昌倣虞歐字
　　　董其昌行書
　　　衞夫人小楷
　　　蘇夫人織錦廻文
　　　管夫人璇璣圖
　　　仙芝一座
　　　周鼎一座
　　　漢鬲一座
　　　古琴一張
　　　古鏡一圓
　　　古劍一執
　　　古玉珮魚一枚
　　　宋甌磁硯海
　　　宋磁蕉葉筆捵
　　　宋硯一方
　　　周嵌筆屏
　　　古磁水注
　　　脂玉印盒
　　　玉水盛一具
　　　法琅瓶一座
　　　玉桃盃一隻
　　　哥窑葵花盤
　　　永樂填漆盤
　　　永樂雕漆敞盤
　　　宣窑桃盃十隻
　　　宣窑澆鉢
　　　宣窑豆罐
　　　宣爐一座
　　　嘉窑膽瓶
　　　隆慶窑筆洗
　　　紅瑪瑙書鎮
　　　端硯一方
　　　雕漆三星拱照盤
　　　　刑部尚書(臣/)哈山(臣/)胡㑹恩侍郎(臣/)薩爾泰
　　　　(臣/)艾芳曽(臣/)博音岱(臣/)王企靖恭
進
　　　大學衍義二套
　　　昭明文選四套
　　　唐文粹二套
　　　文獻通考全部
　　　事類一部
　　　對類一部
　　　宋板字彚一部
　　　宋板詩韻一部
　　　柳公權行書一卷
　　　米芾書天馬賦
　　　趙孟頫章草
　　　董其昌書唐宋人詩
　　　董其昌臨英光帖
　　　董其昌臨黄庭經
　　　董其昌大字
　　　董其昌草書
　　　郭熙春林圖
　　　劉松年雪霽圖
　　　趙孟頫設色山水
　　　謝時臣墨筆山水
　　　董其昌倣倪瓚山水
　　　董其昌倣米芾畫
　　　楊紹卿雙鶴圖
　　　夏㫤墨竹
　　　蘆雁圖
　　　雙鴛圖
　　　唐人畫馬
　　　宋諸家山水卷
　　　集宋人畫
　　　元人山水
　　　花筐圖
　　　蟠桃圖
　　　玉盃一對
　　　玉碗一隻
　　　十錦扇器一匣
　　　舊墨一匣
　　　　工部尚書(臣/)滿都(臣/)張廷樞侍郎(臣/)張格(臣/)
　　　　阮爾詢(臣/)馬晉泰(臣/)劉謙恭
進
　　　舊板九經
　　　舊板易經
　　　大板詩經
　　　大板書經
　　　舊板易詩書三經註疏
　　　舊板書傳㑹選
　　　易史二函
　　　周易傳義
　　　舊板楊萬里易傳
　　　範衍二函
　　　舊板四子書
　　　大板四書
　　　舊板十七史
　　　舊板國策
　　　文林綺繡
　　　舊板事文類聚
　　　兩漢博聞
　　　舊板文章正宗
　　　舊板事類賦
　　　舊板初學記
　　　宋板朱子韓文考異
　　　舊板五音類聚
　　　舊板水經注
　　　大板大學衍義
　　　舊板王通中説
　　　舊板周伯𤦺六書正譌
　　　樂律全書
　　　舊板朱子校昌黎集
　　　舊板司馬光詩集
　　　舊板嘉祐集
　　　舊板南豐集
　　　真德秀集
　　　舊板三蘇文粹
　　　舊板蘇軾詩
　　　舊板元文類
　　　大儒奏議
　　　野客叢書
　　　舊板亷平録
　　　吳萊全集
　　　舊板禮部韻畧
　　　舊板法書要錄
　　　舊板漢隷分韻
　　　廣韻藻一套
　　　六書賦一函
　　　吳棫韻補
　　　趙孟頫楷書
　　　趙孟頫行書
　　　董其昌行書
　　　董其昌臨米書
　　　董其昌臨趙書
　　　董其昌草書
　　　董其昌行草
　　　董其昌大字
　　　董其昌小楷
　　　董其昌八仙歌
　　　文徴明楷書
　　　文彭五言詩
　　　陳獻章行書
　　　郭熙松柏長春圖
　　　徐世昌仙桃瑞鶴圖
　　　壽松百禄圖
　　　陳居中春獵圖
　　　李昭道仙山樓閣圖
　　　錢選蟠桃圖
　　　趙孟頫羅漢圖
　　　趙孟頫竹石
　　　　趙伯駒高士圖
　　　　趙伯駒羣仙獻壽圖
　　　　冷謙江山平遠圖
　　　　李公麟竹林七賢圖
　　　　文徴明蟠桃圖
　　　　董其昌山水
　　　　宋政和年製鎮紙玊尺
　　　　宋玊蟠螭水汲
　　　　宋官窑一綂爐
　　　　宋製銀晶筆山
　　　　萬窑萬壽盤
　　　　宣窑梅瓶
　　　　陸子剛製桃紅玉扇器
　　　　洋几一具
　　　　壽山圖書四方
萬壽盛典初集卷五十七
　欽定四庫全書
萬壽盛典初集卷五十八
　　慶祝五(貢獻五/)
　　　　　都察院左都御史(臣/)揆叙(臣/)趙申喬左副都
　　　　　御史(臣/)瓦爾達(臣/)明安(臣/)田從典(臣/)崔徵璧
　　　　　㳟
　進
　　　　宋板易象大㫖一部
　　　　宋板尚書註疏一部
　　　　宋板周禮一部
　　　　嚴氏詩緝一部
　　　　稽古錄一部
　　　　隆平集一部
　　　　五經圖一部
　　　　朱載堉歴書一部
　　　　朱載堉樂律書一部
　　　陳則通春秋提綱一部
　　　唐文粹一部
　　　三體唐詩一部
　　　朱子六經四書圖一部
　　　列子一部
　　　揚子一部
　　　重編廣韻一部
　　　杜詩一部
　　　董其昌臨顔真卿書
　　　趙孟頫書耕織圖詩
　　　文徵明書四體千字文
　　　祝允明書梅花詩
　　　趙孟頫草書千文
　　　趙孟頫學書筆法
　　　董其昌倣懐素帖
　　　米芾書天馬賦
　　　白玉龍荷花盃
　　　宣窑荷花盤一對
　　　宣窑花澆一對
　　　西洋半圏儀
　　　西洋蜜蠟罐
　　　蟠桃玉盃一對
　　　萬年一統玉水滴
　　　萬壽無疆墨
　　　宣窑馬掛瓶
　　　雙螭法琅鼎
　　　澄泥硯
　　　玉香爐
　　　永樂填白碗一對
　　　趙孟頫八駿圖
　　　宋元諸名家千金冊
　　　勾龍爽堯民擊壤圖
　　　仇英維摩講法圖
　　　米友仁春山煙雨圖
　　　唐小李將軍僊山樓閣圖
　　　黃公望層巒聳翠圖
　　　　通政使司通政使(臣/)劉相(臣/)郝惟諤通政(臣/)
　　　　羅瞻(臣/)郝林(臣/)王景曾(臣/)張徳桂㕘議(臣/)蘇
　　　　伯霖(臣/)闗保(臣/)陳汝咸恭
進
　　　經濟類編四套
　　　通鑑紀事本末十套
　　　六臣文選六套
　　　近思錄一套
　　　三蘇文粹二套
　　　人物志一套
　　　詩學大成二套
　　　趙孟頫行書梅花詩
　　　趙孟頫楷書蘭亭跋
　　　解縉大字遊南嶽贊
　　　董其昌書四勿箴
　　　董其昌書唐柳宗元觀慶雲圖詩
　　　劉松年天保九如圖
　　　馬逺松雲瑞鹿圖
　　　戴嵩松林虎嘯圖
　　　趙孟頫扁舟待月圖
　　　趙孟頫湖山秋色圖
　　　倪瓚平林詩思圖
　　　林良碧梧棲鳯圖
　　　吕紀掇錦圖
　　　仇英竹溪僊館圖
　　　仇英漢宫春曉圖
　　　唐寅秋山訪友圖
　　　藍瑛千峰雪霽圖
　　　雙螭捧壽玉鼎
　　　脂玉壽盃一對
　　　水晶筆架
　　　瑪瑙水中丞
　　　哥窑筆洗
　　　宣徳五彩盤一對
　　　宣徳窑把碗一對
　　　𢎞治窑盤一對
　　　正徳綠龍盤一對
　　　嘉靖窑碗一對
　　　漢玉筆屏
　　　澄泥硯
　　　　大理寺卿仍兼太常寺卿(臣/)荆山大理寺卿
　　　　(臣/)孟世泰太常寺卿(臣/)李敏啟大理寺少卿
　　　　(臣/)巴霽納(臣/)邵觀太常寺少卿(臣/)佟靄(臣/)黃
　　　　叔琳㳟
進
　　　元刻五經全文二函
　　　二十一史文選二十四函
　　　元刻國朝文類二函
　　　宋刻南華經四函
　　　元刻列子至徳眞經一函
　　　元刻王通中說一函
　　　宋刻陶潛集一函
　　　宋刻柳宗元集二函
　　　元刻翰墨大全八函
　　　元刻紺珠集二函
　　　太史華句一函
　　　金石韻府一函
　　　米芾行書聖徳詩
　　　朱子書錦江春詩
　　　趙孟頫金書金剛經
　　　趙孟頫行書文賦
　　　趙孟頫書逍遥齋記
　　　董其昌行書晝錦堂記
　　　董其昌行書春晴詩
　　　董其昌行書春雨詩
　　　李公麟諸天梵象圖
　　　趙令穰春江逺眺圖
　　　趙幹桃塢春雲圖
　　　曹雲西溪山平逺圖
　　　徐賁浮嵐暖翠圖
　　　宋刻絲蟠桃獻壽圖
　　　李公麟瀛洲文㑹圖
　　　黄公望天池石壁圖
　　　趙伯駒僊山樓閣圖
　　　雷瑛大㑹慶壽圖
　　　仇英春夏秋冬四景圖
　　　仇英春和覽秀圖
　　　瑪瑙福徳文星
　　　銀晶壽僊
　　　萬壽玉尊
　　　夔龍玉壺
　　　夔龍玉瓶
　　　夔龍合璧
　　　慶雲玉盃
　　　四喜玉盃
　　　蟠桃玉盃
　　　水僊玉盃
　　　青綠商尊
　　　哥窑乳爐
　　　均窑元壽花尊
　　　官窑飛㦸花尊
　　　宣窑青花水盛
　　　宣窑葵花盃二對
　　　宣窑青花盤一對
　　　萬窑彩色慶壽宫碗一對
　　　萬窑龍鳯呈祥盤十面
　　　景星宋硯
　　　龍尾宋硯
　　　名人畫扇二十柄
　　　　内務府包衣昂邦(臣/)赫奕㳟
進
　　　壽佛一尊
　　　靈芝一本
　　　古書一部
　　　古畫一軸
　　　(臣/)畫炕屏一架
　　　(臣/)畫一軸
　　　　營造司郎中(臣/)佛保㳟
進
　　　太極寳坐一座
　　　晉書一套
　　　古琴一張
　　　萬壽玻璃鏡
　　　百子拱壽圖
　　　金剛子念珠
　　　豆瓣楠書架
　　　蟠桃盒
　　　吉慶如意天然葫蘆
　　　百僊拱壽靠背
　　　洪福似海坐褥
　　　芝鶴雙瑞迎手一對
　　　　順天府府尹(臣/)屠沂府丞(臣/)王懿㳟
進
　　　宋抄歐陽修全集
　　　宋板韻疏
　　　舊板古今談薈
　　　文徵明手錄通鑑
　　　董其昌書唐張嗣初春色滿皇州詩
　　　董其昌畫千巖競秀圖
　　　趙孟頫墨竹
　　　萬年如意玉壺
　　　夔龍拱壽玉香爐
　　　　太僕寺卿(臣/)阿錫鼐(臣/)周道新㳟
進
　　　水經二套
　　　喻林四套
　　　米芾書閶闔篇
　　　蘇軾書四時行樂詩
　　　戴文進三星圖
　　　唐寅江村漁泊圖
　　　宋磁梅瓶
　　　明宣徳爐
　　　玉連環壺
　　　　國子監祭酒(臣/)查喇(臣/)徐日暄司業(臣/)察爾
　　　　岱(臣/)登徳(臣/)魯瑗㳟
進
　　　文獻通考二十函
　　　朱子經濟文衡二函
　　　董其昌廣文字㑹寳二函
　　　趙孟頫學士登瀛圖
　　　仇英僊山樓閣圖
　　　謝小僊萬年福祿圖
　　　李公麟瀛洲㑹奕圖
　　　郭熈嵩山疉翠圖
　　　魏之璜瑞芝僊鹿圖
　　　董其昌關山初霽圖
　　　馬逺僊山瑞靄圖
　　　漢玉壽桃盃一對
　　　漢銅鼎一座
　　　漢銅尊一座
　　　宋端石宫硯
　　　墨晶獅鎮紙
　　　成窑青瓶
　　　嘉窑紅瓶
　　　　鴻臚寺卿(臣/)安保恭
進
　　　壽佛一尊
　　　趙伯駒山水
　　　黃居寀花竹
　　　仇英十公圖
　　　仇英龍宫圖
　　　周之冕畫栢
　　　　周之冕畫松
　　　　漢銅瓶
　　　　宣銅爐
　　　　欽天監監正(臣/)明圖治理厯法(臣/)紀理安恭
　進
　大清康熈萬年厯一套(計四本/)
　　　　平立方根萬數表一套(計一本/)
　
　
　
　
　
　
　
　
萬壽盛典初集卷五十八
　欽定四庫全書
萬壽盛典初集卷五十九
　　慶祝五(貢獻六/)
　　　　是月致仕在籍諸臣先後進獻詩冊古玩書籍
　　　　土宜等物慶祝
　萬壽
　上收受詩冊及書籍土物有差餘皆却之
　　　　是時致仕在籍諸臣詣
　　京慶祝者江湖魏闕境地雖殊頌禱謳歌尊親無二
　　　　莫不製為詩文寫成卷冊及家藏書畫古玩土
　　　　宜物産與在位諸臣後先進獻惟是慶祝之後
　　　　各旋田里别無冊籍可稽謹就三品以上耳目
　　　　見聞所及畧記如左至滿洲漢軍致仕大臣近
　　　　居
　　輦轂貢獻更繁古玩而外仍照原品亦進縀馬僅載
　　　　一二以例其餘其止進詩冊者竝詳歌頌卷中
　　　不備錄焉
　　　　吏部尚書致仕(臣/)宋犖㳟
進
　　　太平惠民和劑局方一部
　　　歐晁琴趣一部
　　　名人法書四卷
　　　古畫三軸
　　　文玩六件
　經筵日講官起居注吏部尚書兼翰林院掌院學士
　　　　致仕(臣/)徐潮恭
進
　　　漢紀二套
　　　小板名山藏四套
　　　趙孟頫臨道徳經二種
　　　董其昌臨顔眞卿書二種
　　　壽星圖一軸
　　　哥窑壽佛一尊
　　　杭綾一百端
　　　杭紬一百端
　　　杭扇二十匣
　　　湖筆三百枝
　　　　原任　經筵講官户部尚書(臣/)王鴻緒恭
進
萬壽頌一冊
　　　銀晶大士一尊
　　　瑪瑙壽星一尊
　　　脂玉雙螭盃一隻
　　　脂玉花觥一品
　　　脂玉筆牀一對
　　　壽字玉水盛一品
　　　嘉窑茶盃一對
　　　萬窑宫碗一對
　　　嘉窑茶撇一隻
　　　壽字嘉窑霽青茶盃四圓
　　　宣銅案爐一座
　　　壽山福海嘉窑茶盃一對
　　　官窑黃壽芝一盆
　　　硯山紫壽芝一座
　　　天仙拱壽宋刻絲書一軸
　　　萬壽描金箋一百幅
　　　壽山石圖書一對
　　　嘉窑合碗一隻
　　　宋板唐孔頴逹周易義一部
　　　宋板唐陸徳明詩經重言重意互註一部
　　　宋板太學類編成周制度一部
　　　宋板吕氏讀詩記一部
　　　宋板劉敞七經小傳一部
　　　宋板韜畧二本
　　　宋板許愼說文解字一部
　　　宋板孫愐唐韻一部
　　　宋板王昭禹周禮詳解一部
　　　宋板資治通鑑考異一部
　　　宋板大廣益㑹玉篇一部
　　　宋板唐陳子昂集一部
　　　元板資治通鑑一部(計二十套/)
　　　朝鮮板唐柳宗元文集一部
　　　舊板子彚一部
　　　明沈度金書華嚴經一部
　　　明董其昌審定戲鴻堂帖二部
　　　宋高宗御書杜詩一卷
　　　北宋燕文貴秋山蕭寺圖一卷
　　　北宋李公麟華嚴變相圖一卷
　　　元趙孟頫楷書道徳經一卷
　　　元趙孟頫浴馬圖一卷
　　　元錢選秋江待渡圖一卷
　　　元錢選田家聚樂圖一軸
　　　明文徵明秋林談道圖一軸
　　　明董其昌書吕祖金丹詩一軸
　　　明仇英大士一軸
　　　明董其昌畫一冊
　　　明董其昌書桃源行一冊
　　　明董其昌書清靜經唐詩一冊
　　　明項聖謨花卉一冊
　　　官窑水盛一面
　　　定窑水池一面
　　　宣窑霽紅盤一對
　　　宣窑把盃二對
　　　宋製番瑪瑙香盤一面
　　　西洋地平儀一架
　　　西洋察量逺近儀器一箇
　　　西洋小規矩一箇
　　　西洋吸鐵石一塊(計吸十八觔/)
　　　西洋鹽露一瓶
　　　西洋流黃露一瓶
　　　西洋象牙塔一件
　　　西洋象牙簫一件
　　　西洋鼻煙二瓶
　　　西洋法琅鼻煙瓶三箇
　　　西洋化五金水一瓶
　　　西洋方石一塊
　　　西洋羅斯瑪里諾露四瓶
　　　西洋保心石一塊
　　　西洋巴爾撒木阿餑餑克里的果一盒
　　　西洋顯微鏡一箇
　　　西洋寳燒瓶二箇
　　　西洋規矩四箇
　　　西洋古巴依巴油四瓶
　　　西洋火漆一匣
　　　西洋巴爾撤木油二盒
　　　西洋葡萄酒六瓶
　　　西洋徳里亞格二匣
　　　西洋法琅珠子三十三箇
　　　西洋香二匣(計二塊/)
　　　西洋巴爾撒木香珠十掛
　　　西洋法琅珠二掛
　　　　原任户部尚書(臣/)凱音布恭
進
　　　鞍馬一匹
　　　散馬一匹
　　　縀八匹
　　　　禮部尚書致仕(臣/)許汝霖恭
進
萬壽詩百韻
　　　黃庭堅白鶴娯賔二賦一卷
　　　趙孟頫金丹訣千字一卷
　　　趙雍蓮經萬言一卷
　　　董其昌千字文一冊
　　　董其昌仿顔眞卿懐素二種一卷
　　　文徵明西園十詠一卷
　　　宋宣和御書鴛鴦一幅
　　　李龍眠壽仙像一幅
　　　呉鎮江村漁樂圖一卷
　　　劉松年山水一卷
　　　趙孟頫雙駿圖一幅
　　　董其昌夏山圖一幅
　　　杭綾一百疋
　　　杭綢一百疋
　　　　原任兵部尚書(臣/)范承勲㳟
進
　　　萬壽寳瓶燈一對
　　　蟠桃花實燈一對
　　　八方大理燈一對
　　　六合寳瓶燈一對
　　　百壽博古燈屏一架
　　　　原任刑部尚書(臣/)阿山恭
進
　　　舊板羣書考索十套
　　　爾雅註疏二套
　　　韓文全集二套
　　　歐文全集四套
　　　五音集韻二套
　　　趙孟頫泥金楷書一冊
　　　馬逺海屋添籌圖一軸
　　　王鵬梅五雲樓閣圖一軸
　　　沈香筆海一座
　　　琪南香山一座
　　　墨晶仙人一座
　　　宋窑花挿一件
　　　宣窑萬壽碗一對
　　　青綠古銅瓶一座
　　　鞍馬二匹
　　　縀十聨
　　　　原任　經筵講官工部尚書(臣/)徐元正㳟
進
　　　泥金佛經法書全部
　　　髮繡觀音像一軸
　　　趙孟頫百鹿圖一軸
　　　董其昌書彭祖頌一軸
　　　漢白玉連環一件
　　　銀晶壽仙一座
　　　萬壽盤龍黃磁斗一件
　　　　原任吏部左侍郎(臣/)李錄予㳟
進
　　　糖果八種
　　　蔬菜八種
　　　　原任工部右侍郎(臣/)彭㑹淇㳟
進
　　　宋板尚書一套
　　　宋板柳宗元集二套
　　　祝允明書王喬赤松頌一卷
　　　董其昌書王貞白宫池産瑞蓮詩一軸
　　　文徵明江閣秋雲圖一軸
　　　仇英員嶠仙遊圖一軸
　　　玉盃一對
　　　溧扇四十柄
　　　南菜二十瓶
　　　　原任内閣學士(臣/)張榕端㳟
進
　　　書畫玉器十八種
　　　土産食物二十七種
　　　　候補内閣學士(臣/)王之樞㳟
進
萬壽頌一冊
　　　舊板書四部
　　　名人字畫四種
　　　土産食物四種
　　　　候補内閣學士(臣/)顧悦履恭
進
萬壽頌一冊
　　　十三經註疏一部(二十四套/)
　　　漢雋一部(一套/)
　　　文中子一部(一套/)
　　　宋板韓愈集一部(四套/)
　　　董其昌書太極眞人歌一軸
　　　李廸𤓰瓞圖一軸
　　　趙昌上苑春鶯圖一軸
　　　八仙琥珀盃一對
　　　漢玉爐一座
　　　　原任福建廵撫(臣/)宫夢仁恭
進
　　　大學衍義全部
　　　國語全部
　　　公羊傳全部
　　　穀梁傳全部
　　　硃印隂符經全部
　　　說苑全部
　　　端硯一方
　　　玉硯一方
　　　水晶瓶一座
　　　銀晶水中丞一件
　　　瑪瑙筆洗一件
　　　碧玉九螭鎮紙一件
　　　錦扇二百握
　　　草葛二百端
　　　桂花香四箱
　　　芙蓉巾二百條
　　　是月直省進士舉人貢監生員先後進獻詩冊
　　　書畫慶祝
萬壽
上收付内閣
　　　　教習進士侍講(臣/)文志鯨諭徳(臣/)呉廷楨率
　　　　進士(臣/)查雲標等七十七人恭
進
萬壽詩一套共四冊
　　　　八旗教習武進士(臣/)萬國寧等七十餘人恭
進
萬壽詩共二冊
　　　　舉人(臣/)李長庚等六十餘人武舉(臣/)呉士亨
　　　　等三十餘人各恭
進
萬壽詩共數十冊
御製詩集箋註等書共數十部
　　　　國子監官學教習貢生(臣/)呉鍾芬等四十人
　　　　恭
進
萬壽詩一冊古書五部
　　　　貢生(臣/)周崧等九十餘人監生(臣/)王宸儁等
　　　　二百二十餘人生員(臣/)吕渶等一百三十餘
　　　　人各恭
進
萬壽詩共數百冊華封三祝等圖共數十幅
　　　　提督江南學政左庶子(臣/)胡潤率江南十四
　　　　府生員(臣/)田多稼等五百三十餘人恭
進
萬壽詩三套共三十冊
　　　是月直省耆老民人億萬先後詣
　闕進獻詩冊畫幅五穀土宜及萬民衣萬民宴等物
　　　慶祝
萬壽
上收五穀詩畫餘皆却之
　　　　直隷省耆民曹鳯全等恭
進泥金彩屏一架芳蘭瑞芝八缸仙花壽石八盆萬年
　　　青一桶碧桃盆景四種千葉紅杏盆景四種宣
　　　石盆景四架時果百盤
　　　　七省旗丁三百餘人隨通州坐糧㕔徳成格
　　　　恭
進彩亭四座彩旗二十四面壽同天地大蠟一對宋刻
　　　絲八仙慶壽圖一軸萬年龍鼎一座惠泉酒一
　　　百罈萬年青一桶吉祥草一桶古松一盤蟠桃
　　　一樹海棠一盆玉蘭花一盆蘭花一盆蝴蝶莿
　　　花一盆
　　　　江南省江寧府耆民趙椿如等恭
進龍衣一襲彩亭一座小菜果品壽燭等八十一盤
　　　　江南省蘇州府耆民張萬春等恭
進繡字萬民衣一件繡字福壽圖一幅位祿名壽龍扁
　　　一架龍旂十六面宣銅五供全副大紅縐紗珠
　　　盤龍壽燭一對常熟盆景四種五穀土宜小菜
　　　食物一百盤
萬壽詩共三十餘冊
　　　　江南省松江府耆民莊國興等㳟
進
萬壽金龍袍掛全襲刻絲龍幛一軸織金龍旂一對龍
　　　燭臺香爐全副土宜一百盤
　　　　江南省淮揚等府耆民李茂玉等恭
進
萬壽無疆幛一架
天子萬年幛一架五穀果品八十一盤
　　　　兩淮鹽商項鼎玉等恭
進
御案寳座錦筆龍箋縀疋
　　　　浙江省耆民沈玉揚等恭
進
萬壽無疆錦幛百幅撃壤歌屏一架古佛一百尊嘉興
　　　張爐一百箇嘉興蒲盃一百隻杭綾一百疋杭
　　　紬一百疋小菜一百二十瓶五穀十二盤
萬壽詩共五十餘冊
　　　　兩浙鹽商江宏茂等恭
進
萬壽龍衣全襲綵縀一百疋銀二萬兩
　　　　福建山東江西河南廣東廣西六省耆民張
　　　　獻福等恭
進
萬歲嵩呼圖一軸
萬壽多寳香山一座萬民宴八十一桌土宜九十盤
　　　　山西陜西湖廣四川貴州雲南六省耆民田
　　　　畯等恭
進無量壽藏佛一尊九如圖一軸三多頌一卷土産食
　　　物一百二十盤
　　　　山西平陽府耆民呉逢泰等㳟
進
御書亭一座(恩上刻歴年/  詔)
萬壽採茶歌亭一座
萬壽勝㑹圖一軸土産食物二十四色
　　　　湖廣耆民吕永年等隨總督鄂海恭
進土産食物九十盤
　　　　通州回民百餘人恭
進鮮魚二百尾
　　　是月外藩諸臣或親詣
　闕廷或遣使入
　朝畢獻方物慶祝
萬壽
上收受如常例其有加貢者皆却之
　　　　科爾沁土謝圖親王鄂爾吉圖等
　　　　烏朱穆秦車臣親王色登敦多卜等
　　　　巴林多羅郡王額駙呉爾滚等
　　　　阿霸垓多羅郡王呉爾占噶喇卜等
　　　　喀喇沁多羅都楞郡王色稜等
　　　　蒿齊忒多羅額爾徳尼郡王阿噶尼思塔等
　　　　敖漢多羅郡王垂木珀爾等
　　　　奈曼多羅郡王崔忠等
　　　　喀爾喀多羅達爾漢貝勒占達古米等
　　　　阿祿科爾沁多羅貝勒汪占等
　　　　扎魯特多羅達爾漢貝勒阿達沙等
　　　　毛明安多羅貝勒班第等
　　　　蘇尼特多羅貝勒席里等
　　　　杜爾伯特固山貝子沙津等
　　　　阿霸哈納固山貝子額林陳達什等
　　　　翁牛特鎮國公索諾穆等
　　　　郭爾羅斯輔國公莽色等
　　　　克西克騰扎薩克一等台吉齊巴克扎卜等
　　　　呉喇忒公逹喇瑪錫禮固山一等台吉南充
　　　　等
　　　　土黙特貝子喀木哈巴雅思瑚朗圖固山一
　　　　等台吉衮濟思札卜等
　　　　鄂爾多斯貝子魯穆布固山台吉羅卜臧
　　　　札賴特貝子特古思固山協理台吉何塔等
　　　　喀爾喀扎薩克圖汗和碩親王多羅額駙䇿
　　　　旺扎普等
　　　　厄魯特多羅貝勒額駙阿保等
　　　　以上共一百二十札薩克王貝勒貝子公台
　　　　吉等皆親詣
　闕廷叩祝
萬壽常貢之外又公進銀二十萬兩請建廟於熱河(詳/見)
　　　(加恩外藩及/名山祝釐中)
　　　　厄魯特王策林旺布遣使宰桑多爾濟進
萬壽貢
　　　　喀爾喀折卜尊丹巴庫圖克圖遣使多爾濟
　　　　萬書克拖應等進
萬壽貢
　　　　朝鮮國王李焞遣使議政府右議政金昌集
　　　　吏曹判書尹趾仁等進
萬壽貢
　　　(臣/)等恭紀
萬壽貢獻典禮仰窺
皇上恭儉之徳慈惠之仁載稽史冊聖帝明王無與倫
　　　比昔虞夏之初任土作貢周官太宰以九貢制
　　　邦國之用一曰祀貢二曰賔貢三曰器貢四曰
　　　幣貢五曰材貢六曰貨貢七曰服貢八曰斿貢
　　　九曰物貢其多寡重輕之數一以式之所用為
　　　凖漢高帝十一年詔諸侯王通侯及郡常以十
　　　月朝獻獻以口數率人歲六十三錢給獻費唐
　　　時諸郡貢獻皆取當土所出准絹為價不得過
　　　五十疋其後常貢之外或以端午或以南郊别
　　　增貢款而誕聖之節昉自開元其初羣臣獻甘
　　　露醇酎王公戚里進金鏡綬帶開元二十四年
　　　千秋節羣臣獻寳鏡張九齡獨進千秋金鏡錄
　　　自是以徃踵事增華漸以侈費永泰大歴而後
　　　更極浩繁宋太祖建隆二年始詔停止後稍稍
　　　進奉遂有定額致滋耗累乾道間至有乞蠲免
　　　聖節貢金者較之古昔奉琛獻賮之風相去奚
　　　啻徑庭哉我
皇上享萬方之玉食受四海之共球猶且蠲維正之供
　　　動踰億萬減外藩之貢每至再三凡所以惠愛
　　　元元軫恤物力者歴五十餘年如一日今恭逢
萬壽昌期
　　皇子皇孫上
萬年之觴效斑衣之舞山龍華蟲宗彝藻火粉米黼黻
　　　之服無不備列珊瑚翡翠火齊木難琉璃夜光
　　　之屬無不畢具典禮𢎞鉅情文該洽可不謂極
　　　盛焉若夫天潢戚畹屬在懿親百爾臣工近居
　輦轂或承筐篚或駕驪黃或就其家世所藏金石圖
　　　書足供玩御者亦皆倒篋傾笥羅列而進至於
　　　海内臣民擕持負戴相屬於道莫不製為詩歌
　　　以道揚盛美形諸圖畫以摹繪太平凡服物器
　　　用山肴野䔩之類盡充庭實外至奉冠帶稟正
　　　朔如蒙古朝鮮諸國稽首
　闕廷畢獻方物者更不可以數計也此豈作而致之
　　　廹而應之徒侈煩費之文而繩以一定之例如
　　　唐宋以來之故事哉蓋由我
皇上徳洋恩溥美利不言所以感於人心者至深且久
　　　薄海内外沐膏詠勤飲和食徳歲盈五紀世逮
　　　孫曾念衣冠之榮藉耕鑿之晏安高厚覆載之
　　　不遺茍非
帝力何以致此咸思展其報徳之心而無由自達今幸
　　　逢
萬壽之期得以稍效其區區之意要皆發於中之不容
　　　已動於情之不自知而并自忘其物之微且陋
　　　也乃衆志彌切而
聖徳愈謙凡所貢獻却而不御間有得䝉
聖鑒俯受一二者即已傳為異數震為非常於此益見
　　　　我
　皇上體臣子民柔逺能邇之至意誠足以度越千聖逺
　　　　駕百王者也蓋不殖貨利不寳逺物
　聖人之徳所性固然今
　萬壽貢獻
　皇上雖却而弗受顧載在簡編詞煩而不汰者一以徵
　　　　四海尊親愛戴之誠一以著
　九重恭儉慈惠之美垂示萬世傳之無窮云
　
　
　
　
　
　
　
萬壽盛典初集卷五十九
　欽定四庫全書
萬壽盛典初集卷六十
　　慶祝六(瑞應/)
　　　　康熈五十二年三月天下臣民億萬雲集
　　闕下結綵棚數十里慶祝
　萬壽自初一日至二十一日風日晴和天宇澄霽至二
　　　　十二日
　　大慶禮成甘霖即沛時麥苗方秀田疇霑足慶有秋
　　　　焉
　　　　先是二月初旬臣民經營規度結綵張燈錦天
　　　　繡地彌望無際畫閣飛梁川原相屬綺疏網户
　　　　衢陌交通而典禮重大距
　聖壽時日尚逺咸慮風雨載途淋浸霑漬無以光萬年
　　　　之盛典又四方臣民環集無算耆老扶杖婦孺
　　　　㩦持溢巷填闉肩摩轂撃而公卿以下各以蟒
　　　　袍補服奔走執事倘衝泥霑雨何以盡萬國之
　　　　歡心乃霽旭暄妍連旬浹日比送
　駕迎
　鑾諸禮既集呼嵩祝華大典告成然後甘霖徐沛二十
　　　　二二十三兩日興雨祁祁既霑既足麥苗懐新
　　　　郊原綠徧焉初
　皇上聞臣民建壇祈福以祝
　萬壽特傳
　諭㫖令所在祝釐者當祈雨暘時若民和年豐毋遺萬
　　　　姓以私
　一人至是甘澍應時而至臣民驚歎謂
　聖心與
天心感應相通若合符節云易稱大人與天地合其徳先
　　　　天而天弗違後天而奉天時書陳庶徵配於五
　　　　事曰肅時雨若曰乂時暘若曰聖時風若人事
　　　　修於下天道應於上非偶然也夫民為邦本食
　　　　為民天年穀順成歲登大有使百室盈婦子寧
　　　國家之瑞孰有大於此者哉敢書時雨為瑞應
　　　之首
　　　七月十七日壬戌直隷廵撫趙𢎞燮奏秋成大
　　　熟并進一莖三穗五穗瑞穀
上命頒示内大臣大學士九卿等傳覽
　　　　廵撫直𨽻等處地方管轄紫荆密雲等關隘
　　　　贊理軍務兼理糧餉都察院右副都御史世
　　　　襲一等精竒尼哈番臣趙𢎞燮謹
　奏為恭報大有豐收分數并逹萬民歡慶真誠誌休
　　　徵以祝
聖壽事據直隷守道㕘政宋起呈稱准霸昌通永二道
　　　各移稱順天府屬秋禾收成實有十分及九分
　　　八分不等據永平府呈報各屬收成俱實有十
　　　分及九分八分不等據順徳府呈報各屬收成
　　　實有九分及八分不等據廣平府呈報各屬收
　　　成實有十分及九分八分不等據大名府呈報
　　　　各屬收成實有十分據宣化府呈報各屬收成
　　　　實有十分及九分八分不等等情呈報到道轉
　　　　報到(臣/)又據各府耆民獻雙穗三穗五穗瑞穀
　　　　百餘本六尺七尺高穀五百餘本咸稱今歲我
　皇上六旬大慶雨暘時若年穀順成春間二麥大稔秋
　　　　收五穀豐登嘉禾疉産於田疇異穀徧生於阡
　　　　陌我等小民從來未見考之上古亦所稀聞皆
　　　　因
　聖主愛民深切是以
上天降福繁多時和年豐共樂太平有象民康物阜益徵
　萬壽無疆等情懇(臣/)代為
　　進呈(臣/)已擇瑞榖之三穗五穗者兩經摺
　　奏㳟呈
　御覽在案欽惟
　皇上徳邁唐虞功高羲昊治臻上理猶厪
　　宵旰之懐民躋雍熈尚切胞與之念今春
聖壽六旬大慶更荷
恩波大沛寰區文武臣民盡沐
高深之徳昆蟲草木皆霑
雨露之榮凡有
曠典殊恩悉屬
天高地厚自應恒錫維皇之五福長滋宇内之太和既
　　　時若夫雨暘爰瑞徵於年穀春登二麥已千倉
　　　而萬箱稼穫三秋復崇墉而比櫛三穗五穗之
　　　異披玉穟於千郊六尺七尺之竒值金莖於萬
　　　井誠自古難逢之異瑞為
聖朝特出之竒禎蓋郅隆之世則嘉瑞頻生而協應之
　　　休惟農祥為最所以苾芬黍稷爰慶
　邦國之光婦子盈寧用介
君王之壽斯眞
景運昌隆之攸兆而
聖主壽考之明徵將見賴及兆民皆
一人之有慶亦惟樂以天下斯萬國之咸寧從此朋酒
　　　稱觥草野競效無疆之祝屢豐嗣續
　國家益綿有道之長矣兹據各屬呈報收成分數幷
　　　據耆民叩頌嘉穀休徵等情前來(臣/)犬馬私衷
　　　歡慶更深理合㳟疏
　題報伏乞
睿覽施行
　　　二十日内大臣大學士九卿謹
　奏本年七月二十二日䝉
皇上頒示嘉禾雙岐三岐暢茂蕃碩仰見我
皇上至徳同天太和育物軫恤民隱召此嘉祥稼穡早
　　　登歲時豐稔中外交慶咸戴
皇仁臣等恭覩上瑞不勝踴躍歡忭之至
　　　是歲恭遇
萬壽昌期年豐人壽所在官司欽奉
恩詔先後題報百歲以上老人
詔各給銀建坊旌表以昭人瑞
　　　　禮部尚書(臣/)赫碩色等謹
　題為欽奉
恩詔事准户部咨稱户科抄出廣東廵撫滿丕題前事
　　　康熈五十三年十月二十二日題十二月初四
　　　日奉
旨該部知道欽此欽遵於十二月十九日將原抄一幷
　　　移送到部該(臣/)等議得廣東廵撫滿丕疏稱三
　　　水縣耆民羅萬祥年一百一歲髙要縣耆民梁
　　　楚環年一百三歲開平縣耆民張子標年一百
　　　歲南海縣生員黃猶顯年一百一歲查得康熈
　　　五十二年三月十八日恭遇
皇上萬壽恩詔内開年登百歲者題明給與建坊銀兩
　　　欽遵在案所有百歲耆民羅萬祥等請給銀建
　　　坊以廣
皇恩等因題請前來查康熈五十二年三月十八日
萬壽恩詔内開壽至百歲者給與建坊銀兩又㑹典開
　　　載壽至百歲者題明給銀建坊等語再查現行
　　　例内壽至百歲
　旌表者給與昇平人瑞字様今該撫既稱三水縣耆
　　　民羅萬祥年一百一歲高要縣耆民梁楚環年
　　　一百三歲開平縣耆民張子標年一百歲南海
　　　縣生員黃猶顯年一百一歲相應照例
　旌表俟
命下之日行令該撫轉行該地方官照例各給銀三十
　　　兩聽本家自立牌坊其
　旌表字様臣部照例給與昇平人瑞字様可也康熈
　　　五十四年正月十九日題本月二十五日奉
㫖依議
　　　是歲八旗直省及喀爾喀所屬先後
　題報百歲以上老人二十有八人百歲以上老婦人
　　　五人籍貫姓名俱詳二十一卷養老條内兹錄
　　　禮部一疏如右以例其餘不備載焉
　　　(臣/)聞聖人之世雨暘時若庶草蕃廡景星慶雲
　　　揚其輝鳯儀獸舞呈其瑞雖帝王不侈嘉祥不
　　　徵符騐不致四方荒逺竒異之物以為休徵然
　　　而史書所紀載草野所謳吟傳之永久恒班班
　　　可考則瑞應之所由來豈細故哉我
皇上秉聰明聖智之德致時雍風動之休自
御極以來五十餘年夙夜憂勤孜孜罔倦凡所以參贊
　　　天地怙冐羣生者靡所不至迄今四海晏安民
　　　多康樂物無疵癘而禎祥之應亦時在人耳目
　　　間豈非
聖人徳盛化神之所致歟徃見四十二年
皇上遣儒臣祭告
　南嶽修建廟宇工成之日復
御製匾額碑文懸立殿庭時嶽廟厚載門外梓樹一株
　　　大數十圍枯巳數年自奉
㫖建造相度之日忽爾重榮扶疎翠藹視昔逾茂逺近
　　　驚異以為梓材冠衆木之首衡嶽主壽星之次
　　　今效靈獻瑞為我
皇上無疆福壽之慶顯而有徵此瑞應之見於數年前
　　　者然也迨乎癸巳正當
萬壽之年乃於元日金蓮花盛開碧葉黃英敷榮吐艷
　　　伴瑞莢於彤墀雜靈芝於青瑣蓋是花秉中正
　　　之徳平時於夏孟始開而兹則發於歲朝抑又
　　　竒矣若夫
萬壽聖節億萬臣民歡呼踴躍咸集
　闕廷陳設供帳數十里為祝釐之舉當此之時日朗
　　　氣清纖雲不起及
　大慶禮成閱三日而甘雨滂沱田疇霑渥不先時而
　　　降不後時而至則以時雨為天之瑞也無疑矣
　　　若夫嘉禾瑞麥豐穰之徵偶見於史冊然雙岐
　　　兩穗已占休嘉三岐五穗實為罕有乃黍與稷
　　　翼之中翹然挺秀應期疉産屢呈
御覽喜動
天顔坤道資生上承天施大順之世地不愛寳托之禾
　　　麥以顯其竒謂非地之瑞歟天地之間惟人為
　　　貴箕疇五福壽乃居先昔人謂化國之日舒長
　　　又曰治世之民壽今黃耉鮐背之倫服疇食徳
　　　坐享天和誠不可以數計至於年登百歲者尤
　　　為天地篤生之竒歲不數人史難迭見乃癸巳
　　　逄
　大慶之年甲午值貞元之㑹而督撫先後題報兩年
　　　之中䝉
恩建坊者至數十人之多和氣致祥壽昌叶應然則百
　　　歲非人之瑞歟是皆我
皇上體天地之徳立生民之命深宫繪耕織之圖郊壇
　　　有祈穀之典耆老有粟帛之賜故天降時雨地
　　　獻嘉禾而人之沐浴膏澤者亦優游於光天化
　　　　日之下而咸臻上壽也宋符瑞志云體睿窮幾
　　　　含靈獨秀謂之聖人所以能君四海而役萬物
　　　　使植動之類莫不各得其所又曰龍飛九五配
　　　　天光宅有受命之符天人之應符瑞之義大矣
　　　　自昔帝王之興羣瑞畢臻惟在上者建中和位
　　　　育之功盡裁成輔相之道張弛運量實與天地
　　　　同其流乃能畢致休祥章章若是耳彼夫明璫
　　　　翡翠馴雉旅獒未嘗不在梯山航海獻琛貢賮
　　　　之列而(臣/)則不敢以是侈言盛世之禎符也
　
　
　
　
　
　
萬壽盛典初集卷六十
　欽定四庫全書
萬壽盛典初集卷六十一
　　　歌頌一(皇子/)
　萬壽詩序
　　　　歲維癸巳時屆艷陽我
　皇父御極之五十二年正
　聖壽嵩齡六旬花甲臣等擬山呼而致祝效萊舞以承
　　　　歡仰
　一人之有慶願
　萬壽之無疆謹各為詩三章以
　　獻
　　　　誠　　　　　　親　　　　　　王
　　　華渚虹流景運開中天雲物正昭回北辰環見
　　　諸星拱南極光連帝座來品類歡心歸壽域乾
　　　坤佳氣滿春臺萬年枝上宫鶯囀惠日和風徧
　　　九垓
　　　日新乾健慶皇躬垂拱無為致郅隆萬物生成
　　　資厚德一人天地讓全功六旬花甲循環轉五
　　　紀恩波逺近同不用廷臣金鏡進共知宵旰在
　　　深宫
　　　綵衣共進躋堂觥嘉節喧闐鳳吹聲帝錫萬年
　　　天子壽史書三月聖人生詩賡保定輿情切瑞
　　　集箕疇福履成更喜早朝長樂近春風扶輦傍
　　　花行
　　　　雍　　　　　　親　　　　　　王
　　　紫禁春深麗景融蓬萊仙仗五雲中瞻天有喜
　　　承顔近祝聖無疆拜手同滿獻堯樽凝瑞露和
　　　鳴舜樂應薰風待㸔甲子周千億共指南山比
　　　壽崇
　　　南極星依玉座眀壽昌有象瑞光呈華封早獻
　　　三多祝嵩岳遥傳萬壽聲四海永清綿厯祚一
　　　人有慶樂昇平普天率土禎符集㑹見彭籛進
　　　雉羮
　　　海屋籌添寳厯昌趨庭拜獻九如章椿隂覆砌
　　　春秋永桃實登筵歲月長巷舞衢歌申頌祝龎
　　　眉鶴髮應嘉祥承恩膝下瞻依切願進瑶池萬
　　　壽觴
　　　　恒　　　　　　親　　　　　　王
　　　治化原從乆道成堯封萬物盡由庚彌天湛露
　　　卿雲布匝地琪花瑶草生巷舞百般熙皥象衢
　　　歌一派太平聲須知此日稱觴處早有仙人下
　　　玉京
　　　南北東西開壽域聲名文物擁天街德髙碧落
　　　原無極厯溯丹源豈有涯春暖苑花添爛熳風
　　　和巢鳳語雝喈撫時自具長生樂不讓蓬山景
　　　獨佳
　　　欣逢甲子初周日五十餘年國歩康但㸔河清
　　　還海晏足徵地乆與天長慶同遐邇歡呼徧樂
　　　出家庭笑語詳孺慕至情思自達敢將春酒祝
　　　無疆
　　　　淳　　　　　　郡　　　　　　王
　　　佳辰雲物轉昭回天上人間壽域開苑樹花深
　　　三月令宫筵酒滿萬年杯九重曙色升如日六
　　　宇歡聲殷似雷火棗薦盤麟作脯一時捧入紫
　　　宸來
　　　日暖風和玊燭調千官劍佩共趨朝黄雲上覆
　　　天堦逈紫氣髙凝帝座遥御仗兩行分羽衛仙
　　　音一派奏簫韶不才幸預多男數喜共華封更
　　　祝堯
　　　宿緯星經表瑞繁老人光映紫微垣何須仙掌
　　　承膏露仰見皇心是醴源曉日徧浮千戸旭春
　　　風都為一人暄循環甲子長無盡貞下從今又
　　　起元
　　　　八　　　　　　貝　　　　　　勒
　　　復旦光華煥九天五雲紛郁抱爐烟相随獻壽
　　　依仙陛長得承歡近御筵北斗杓旋春六十西
　　　池果熟嵗三千璇圖寳厯膺無極大德由來享
　　　大年
　　　和風瑞日啟芳辰闕下衣冠拜紫宸錦繡花眀
　　　朱檻畔琉璃波暖碧湖濵八荒開域皆為壽兆
　　　姓登臺總是春分依子臣恩更厚願將遐算祝
　　　君親
　　　春臺熙皥即瀛洲花甲循環始一周日下歡聲
　　　騰鳳闕人間喜氣集龍樓清寧交泰成三極参
　　　贊無遺協九疇託體恩深惟抃舞長瞻聖壽與
　　　天侔
　　　　九　　　　　　貝　　　　　　子
　　　南極光輝煥紫宮歡騰率土盡呼嵩至仁覆育
　　　羣生樂大化鈞陶庶類融六籍精微歸帝德兆
　　　民懐保屬皇衷法天行健同天乆億萬斯年聖
　　　壽崇
　　　巍巍峻德邁三皇浩浩深仁徧八荒治洽無為
　　　參造化心包太極運隂陽名言莫贊乾坤壽妙
　　　手難摹日月光恩合君親同覆載瑶池長捧萬
　　　年觴
　　　海晏河清協永年衢歌巷舞樂生全眼㸔至化
　　　超堯舜心喜遐齡並地天威德互施𢎞覆被剛
　　　柔迭用普陶甄聖人自有長生德紫禁祥光映
　　　斗躔
　　　　敦　　　　　郡　　　　　　　王
　　　上日榮光徹紫京十洲仙筴益蓬瀛瑞逾興慶
　　　千秋節頌溢嵩髙萬歲聲糺縵雲垂歌燦爛壽
　　　昌星現協昇平帣韝喜奉天顔近早向瑶堦供
　　　玉觥
　　　五紀純禧萬福同宏謨駿烈拄蒼穹戢寧弓矢
　　　垂衣外羅絡苞符指掌中錫極和平尊睿徳體
　　　元乾健亮天工聖恩浩蕩寰區徧鳳厯遥占軼
　　　帝鴻
　　　萬國衣冠拜玉墀青陽淑景駐鸞旂令和斗建
　　　司辰月春永虹流毓聖期雨露深霑巢鳳閣鶯
　　　花飫醉濯龍池承恩跂荅睢麟澤歲採金桃貢
　　　瑞芝
　　　　十　　　　二　　　貝　　　　子
　　　寳殿歡開介壽觴蓬萊佳氣駐春陽日融丹仗
　　　龍旂暖花繞彤墀鳳扆香華渚流虹欽誕昊康
　　　衢撃壤邁歌唐綵衣侍宴天顔喜慶自宫庭洽
　　　萬方
　　　禹圖軒籙運璣衡帝德恢宏協拜賡赫御琱戈
　　　寰宇奠靜調玊燭㤗階平體乾宵旰持兢業保
　　　豫修和集阜成花甲始周純福茂聖人有道自
　　　長生
　　　作述淵源冠古今紫闈典訓飭嚴箴光騰糺縵
　　　千秋業嘏祝升恒四海心澍澤敷天揚赤管薰
　　　風入律播清琴無私篤被皇慈懋尤比臣鄰舞
　　　抃深
　　　　皇　　　十　　　　三　　　子
　　　日麗瑶堦蓂莢抽卿雲燦爛繞皇州人間鳳厯
　　　三春轉天上龍飛六甲周樂奏簫韶供燕喜尊
　　　陳桂醑坐優游綵斑叨侍金鑾側欣覩無疆茀
　　　祿遒
　　　天遣神皇致太平文謨武烈逈難名聲靈屆逺
　　　風雷動衮冕當陽海嶽清五夜奎章騰瑞靄萬
　　　幾乾健協輿情勲華直與唐虞並乆道年來已
　　　化成
　　　黼扆臨軒斂福長螭坳錄瑞不勝詳香縈紫氣
　　　霏金殿花引紅雲䕶繡裳率土祝釐均雀躍盈
　　　庭頌禱起鵷行瞻依倍荷生成徳介壽年年樂
　　　未央
　　　　十　　　　四　　　　貝　　　子
　　　瑞日榮光泰運宣斗樞繞電啟中天律諧姑洗
　　　逢佳節祝起華封慶大年萬里恩波周赤縣六
　　　旬功徳萃瑶編春風輦路追随近無限芳菲遶
　　　御筵
　　　九有騰歡祝聖人車書海外並尊親參天大業
　　　原天縱法日精修復日新花甲萬周旋御厯條
　　　風四被徧陽春笙歌鳳吹盈丹陛喜溢千官拜
　　　舞頻
　　　昇平物象總亨嘉聖澤遐宣未有涯極建中和
　　　成位育春從九五到鶯花萬邦化洽唐虞治六
　　　合光分日月華鸞鶴紛紛随步武蓬瀛勝事集
　　　天家
　　　　皇　　　　十　　　　五　　　子
　　　運協昌期淑景開羣生熙皥躋春臺苑中麟鳳
　　　千祥集闕下共球萬國來表裏金湯常鞏固文
　　　明雲漢自昭囬歡呼正值添籌日願借東瀛作
　　　壽杯
　　　蓬萊宫殿五雲中太液深波暖更融草木恩光
　　　流湛露河山佳氣展仁風渾忘帝力人多樸共
　　　樂康衢歲屢豐千古昇平今日㑹天教純嘏萃
　　　皇躬
　　　聖厯綿長億萬年一周花甲喜開先仙桃燦爛
　　　方舒蘂海日曈曨始麗天文徳武功齊入舞宸
　　　章寳訓幾成編趨庭共愜承歡意無限春風繞
　　　御筵
　　　　皇　　　　十　　　六　　　　子
　　　慶霄壽域闢天閶雲日増輝麗景長十二璇圖
　　　初滿甲八千椿算正當陽吹璈暢叶韶簫奏舞
　　　綵初依寳鼎香一體子臣銜帝澤九如詩侑萬
　　　年觴
　　　詢岳咨揆莅紫宸盤盂儆戒益懐新九疇啟雒
　　　傳靈瑞五老榮河感聖神乾御勤勞先百辟巽
　　　風仁壽浹蒸民普天華祝純禧茂藹作雍和四
　　　海春
　　　銀潢幸託侍瓊筵恐負生成禀訓䖍日覲龍顔
　　　恩並熾歲占鳳紀福如川貞符懋衍無疆厯淑
　　　氣常徵大有年忻傍彤闈承戩穀棠枝蕃錫慶
　　　綿延
　　　　　皇　　　　十　　　　七　　　子
　　　　拜舞稱觴紫禁中八方臣庶共呼蒿堯堦永曜
　　　　舒長日禹甸均披長飬風民賴一人真有慶身
　　　　膺萬福總來同趨庭每覩天顔喜多為時和歲
　　　　屢豐
　　　　治定功成樂太平彌殷宵旰軫蒼生恩膏廣沛
　　　　三春澤和氣全消四海兵共仰謙光尊帝德獨
　　　　純乾健協天行遥知漠北交南外盡是華封頌
　　　　祝聲
　　　　鯉庭聞禮復聞詩自愧沖齡鮮所知提命時時
　　　　煩睿慮生成日日荷天慈典謨垂訓千秋寳雲
　　　　漢為章萬世師夙夜祗遵勤砥礪承歡常喜傍
　　　　龍墀
　
　
萬壽盛典初集卷六十一
　欽定四庫全書
萬壽盛典初集卷六十二
　　　歌頌二(大臣一/)
　　　　恭祝
　萬壽詩(七言律二首/)
　　　　　户　部　尚書加三級　(臣/)　張鵬翮
　　　　南極星輝映紫宸乾坤齊壽德相親九重天上
　　　　來和氣五色雲中拜
　聖人金殿爐煙浮瑞靄玉階紅日麗陽春臣民共效華
　　　　封祝億萬斯年頌至仁(其一/)
　太平天子壽無疆萬國嵩呼玉厯長乆道化成逢令節
　　　　梯山航海共稱觴笙歌徹路迎僊仗朝野懽忻
　　　　祝
　聖皇此日
　龍顔真有喜萬年春色滿朝堂(其二/)
萬壽詩(七言律十二首/有序)
　　　　經筵講官刑部尚書加一級(臣/)胡㑹恩
　　　欽惟我
皇上峻德神功統天御世道𫝊河洛綜法象以成能恩
　　　浹垓埏徧臣民而錫福並神堯之廣運嫓宣聖
　　　之大成保合太和五十餘載兹當癸巳春王三
　　　月恭遇
聖壽六旬龍德健而百祿膺華甲周而一元復率土屆
　　　升恒之運含生逢熙皥之春猗惟嘉祉方新式
　　　慶
大年伊始歡騰華祝喜溢衢歌九譯梯航羣黎抃舞(臣/)
　　　㑹恩受
恩深重垂四十年乆依
　清禁之光莫報
皇穹之德願言億嵗長賡純嘏之篇每歴十齡益進維
　　　祺之頌謹拜手稽首敬賦
　萬年天子詩十二章上呈
　黼座
　一人乆道奏昇平治洽和恒益勵精百代圖書歸
　聖學普天耕鑿注
　皇情儉勤盛德能居泰寅畏深衷若捧盈無逸從來臻
　　　　上壽
　萬年天子體乾行(其一/)
郊壇肅穆儼居歆每歲欣瞻
　　翠輦臨冬饗即時霏瑞雪春祈應候灑甘霖頻親獻
　　　　侑躬逾健屢荅豐亨志益欽至治馨香潛感格
　萬年天子洽
天心(其二/)
　皇朝謨烈古難儔
　上聖膺圖慰作求繩武良規侔創業薦馨嘉德永凝庥
　　　　思通櫛沐經營逺道在恢𢎞典則修率土歡心
　　　　孚陟降
　萬年天子廓前猷(其三/)
　　璇宫問視藹春暉福履交綏自古稀五紀承歡儀物
　　　　備九州尊飬景光依瑶齋梅馥霞觴暖丹嶠芝
　　　　榮寳籙輝麟趾繩繩齊介福
　萬年天子奉
慈闈(其四/)
　　　　君師兼總振𢎞綱覺世諴民聖統彰理貫羲爻
　　　　思特睿心傳虞典治彌光陶鎔六籍尊洙泗綜
　　　　攬諸儒重紫陽海㝢同風趨正學
　萬年天子道遐昌(其五/)
　　　　鐃歌屢奏萬方平赫濯聲靈暢八紘虎旅勲髙
　　　　由
　睿算龍荒膽懾為
　親征良時清晏恒籌逺至計綢繆在恤兵干羽格苖同
　　　　舜世
　萬年天子武功成(其六/)
　彤庭著作萃琳琅手闡苞符駕百王律厯真源通象
　　　數詩書精義發文章銀毫勁正喬松榦寳畫昭
　　　融旭日光羣仰奎躔徵
聖壽
萬年天子永當陽(其七/)
　　　官方澄肅勵朝紳激濁揚清注念真㢘法共期
　　　心似水光榮長被澤如春寶書玉饌承
恩渥桂苑芹宫濯志新壽考作人昭曠典
萬年天子福臣鄰(其八/)
　　　民依常徹
九重尊南北河渠碩畫存稼閲十千行畎澮賦蠲億萬
　　　惠黎元丁徭額定施仁永戸口書増錫慶繁長
　　　享太平歌壽愷
萬年天子歲頒恩(其九/)
　　　好生仁德並蒼穹勅法原情衆志通每奏丹書
　　　煩乙夜
　親裁玉律見清衷三章克慎加勤恤五聽惟詳朂在公
　　　　盛世祥刑元氣浹
　萬年天子慶咸中(其十/)
　　　　中朝威德播遐陬王㑹來同淑氣稠波靖鮫宫
　　　　澄島嶼風清雁磧闢田疇遥輸貢篚通重譯式
　　　　廓輿圖大九州寰宇一家真盛事
　萬年天子受共球(其十一/)
　　　　欣逢虹渚耀嘉祥
天錫遐齡厯數昌草木並知春浩蕩翾蠕爭愛日舒長遊
　　　　衢叟効三多祝望闕家薰百和香忝附清班颺
　　　　景福
　萬年天子壽無疆(其十二/)
萬壽頌(有序/)
　　　原　任　戸　部　尚　書　(臣/)王鴻緒
皇帝御極之五十二年春三月為
六十萬壽之辰王公卿士四裔列藩之長雲集
天閶踴躍歡忭共效嵩呼薄海内外黄童白叟以及婦
　　　人女子莫不巷舞衢歌家謳户頌(臣/)鴻緒夙忝
　　　九列兼直
　内廷仰覩
聖天子盛德神功曠古無兩兹雖跧伏里閭而詠歌太
　　　平實(臣/)職分用敢率先南省耆民匍匐
　輦下敬舉
萬年之觴臣惟箕子之陳洪範曰皇建其有極斂時五
　　　福而五福之首曰壽小雅江漢之篇曰矢其文
　　　德洽此四國而歸之以天子萬壽孔子贊舜之
　　　大德而推言之曰必得其壽蓋至道格穹歴年
　　　斯永天人協應理所固然我
　皇上懋千古帝王莫竝之德則必臻千古帝王莫竝之
　　　　壽(臣/)請據實以徵焉帝王之大德曰孝周武纘
　　　　緒受命孔子稱其達虞帝五十而慕孟子贊其
　　　　大蓋綦難已我
　皇上誕膺寳籙肇造鴻圖拓
太祖
太宗
世祖神戈未定之疆宇成
　皇家一統無外之規模苞蘖盡除清寧永奠文謨武烈
　　　　炳耀千古豈止秉鉞商郊僅承先志至於圜丘
　　　　告䖍明堂宗祀一嵗再舉必躬必親典禮洽於
　　　　肅雝馨聞達於殷薦而且奉養
慈闈懋昭愛敬備萬方之玉食博
壽母之歡顏定省寢門不渝寒暑自
　冲齡踐阼以至於今孺慕之誠如一日重華齋栗何以
　　　　加兹是
聖孝之聿修者至也帝王之大德曰仁顧澤有廣狹時
　　　有豐嗇成湯拯夏衆於塗炭之中文王綏商民
　　　於頳尾之際來蘇志頌孔邇興歌時處其困易
　　　為澤也我
　國家運際雍熙閭閻康阜乃
皇上咨求民隱未饑也而思食之未寒也而思衣之圖
　　　耕織以教其勤發倉廪以濟其乏猶且寛徵已
　　　責無嵗蔑有數盈千萬復
大頒渙汗廣沛恩膏盡蠲天下之正供悉免歴年之逋
　　　賦期均三載惠普萬邦官省催科農恬畎畝穰
　　　穰皥皥四海盈寧其濟衆之博如此而
　節儉是敦衣御浣濯嗇一已以裕天下非愷悌宅衷
　　　烏能若是是
聖仁之漸被者大也帝王之大德曰知知非小用之謂我
皇上聰眀天亶睿思通微事無難易物無鉅細皆燭照
　　　數計朗然在懐而
　好問好察劑量極致以歸大中
詔㫖一出洞鑒毫末且
萬幾决於俄頃千慮折以片言謀畧所周動及百年必
　　　世非所謂清明在躬志氣如神者歟若夫虞帝
　　　創璿璣之制姬公著周髀之經圓弧之象難窮
　　　勾股之術未顯我
皇上妙析靈機深入無間究三角之形立八線之表方
　　　圓極其變参伍盡其神大如山岳小如銖黍逺
　　　在萬里近在一室髙至九天深至九淵不煩隷
　　　首坐測而得是
聖知之開先者𢎞也帝王之大德曰文虞書之頌放勲
　　　周易之繋西伯尚已篤生我
聖皇藴經天緯地之才裕金錫圭璧之質生知不恃古
　　　訓是耽奥義研於六經閎論稽於羣史而尤以
　　　綱目凖春秋之法性理洩圖疇之秘奉尼山為
　　　折衷据紫陽為標的原原本本統彚於心由是
　　　發為文章無非至理
御製前後四集詔諭詩賦紀序論説無體不偹無美不
　　　臻出典入謨含風吐雅允足邁堯文而超姬易
　　　矣顧猶採訪先哲遺編搜羅百家異本開設館
　　　局延集儒英計天文地志以曁音韻字學詩詞
　　　書畫論次千百年纂撰數十種悉出
聖裁津梁後學兼復
　幾暇臨池龍翔鳳翥翰墨之精直使漢帝扶輪唐宗
　　　承蓋是
聖文之丕煥者隆也帝王之大德曰武禹征湯誥泰誓
　　　常武詩書所載鋪張赫濯但僅在中土未聞逺
　　　駕我
皇上智勇天錫用兵如神殄察罕而朔陲寧誅三逆而
　　　南徼靖籍臺灣而漲海平臣喀爾喀征厄魯特
　　　而漠北永清撫俄羅斯收打箭爐而天西大定
　　　附塞諸部受封爵者五十家絶洋逺人重譯而
　　　至者數萬里田官設於邉外牧地開於沙表烏
　　　桓濊貊為蒐狩之隩區天山瀚海設士馬之郵
　　　傳有銷烽弛柝之安無變容動色之慮謳歌徹
　　　華裔聲教徧垓埏是
聖武之布昭者赫也帝王之大德曰寛天以好生為心
　　　覆物為量
皇上奉天出政禮以御下善以養人崇簡去繁任賢蓄
　　　衆百寮師師咸式其序鹿鳴以示慈惠天保以
　　　頌罄宜一堂喜起賡歌再見即或有牽於吏議
　　　觸於文法小臣則曲假以自新大臣則保全其
　　　終始又
念鴻儒碩士抱蕝懐書棲遲丘園罔由自達乃廣鄉㑹
　　　之選増生徒之額恢薦舉之門闢召試之路復
允輿請重開一科作人之法盛於成周已至若懸布象
　　　魏律令修眀金科玉條萬民祗守懲秦法之秋
　　　荼崇湯網之疎濶厝而不用以德導之洽於民
　　　心蒸蒸向化和氣所被休徵畢集是
帝德之克寛者廣也帝王之大德曰信易言有孚盈缶
　　　傳言信以成義義以成命天下未有誠信不孚
　　　而為下土所式者我
皇上立誠以御宇坦白以示衆推心置腹不猜不疑故
　　　萬國歸懐殊方託命罔不翹首内向奔走恐後
　　　至行一政發一令
籌之深宫參之羣議或經累月逮權衡旣審
綸綍聿宣雖歴數十載守之不變畫一清淨下用不攜
　　　是
彰信於兆民者逺也帝王之大德曰敏我
皇上法天行健乾惕自强六龍時御雲行雨施自秦晉
　　　河洛周歴萬里
清問下民湛恩汪濊而江浙地廣賦稠尤加
軫恤疊荷
鑾輿之至止頻施膏澤於非常而經營清口指示挑壩
　　　逼黄流於北岸引淮水以暢行昔之漕艘逆排
　　　觸浪動經旬月今沿波十里即達中河利國利
　　　民皆由不憚
時廵親授方畧所以地平天成大功立奏是
聖德之勤敏者茂也帝王之大德曰公昔子夏問三王
　　　之德於孔子孔子告之曰奉三無私以勞天下
　　　蓋言天無私覆地無私載日月無私照也我
皇上德懋懋官爵祿所加惟其賢功懋懋賞賚予所及
　　　惟其績舍已從人平康正直惟其義故奉行於
　　　下者偏黨悉化遵道遵路以近
天子之光是
大公之服物者溥也帝王之大德曰謙然有其實者不
　　　辭其名五帝祗命皆修封禪夏禹成湯踵行懿
　　　烈降而漢唐勲業雖遜於前而盛事猶傳於後
　　　我
皇上道叶二儀恩覃九有巍巍蕩蕩古無與侔即躡梁
　　　　父登太山封金刻石増髙附厚顯報告之德意
　　　　揚英聲於無窮誰曰不宜
　天子顧遜謝未遑也數載來廷臣之情抑而未伸乃倣
太祖
太宗之盛烈援漢唐誼辟之故事以為世運郅隆黄圖廣
　　　　大遐島奉珍幽荒獻賮河清海宴府修事和真
　　　　千載之一時勤勤懇懇請建
　尊號至再至三乃
　手諭堅辭欿然自下務修實政不事虛文是
　聖德之謙沖者切也夫孝塞天地仁敷動植知察倫物
　　　　文被區夏武定要荒而又寛如江海之有容信
　　　　如四時之不爽敏如陽曜之周行公如造物之
　　　　無頗備茲懿美猶謙以自牧道光宇宙(臣/)敢昌
　　　　言於天下曰我
　皇上之德聖矣神矣自生民以來莫有竝焉者矣所謂
　　　　莫有竝者非泛設之辭無稽之説也古來以生
　　　　知之聖而居天子之尊者首推唐虞二帝然舜
　　　　以六十升庸而
　皇上正位凝命仁滂施厚深入於民心者已歴數紀是
　　　　恩澤百倍於舜矣惟堯嗣位之早畧與
　上同然考當日荆揚南境皆在五服之外則民不霑化
　　　　者已多兹地大於陶唐則恩加於百姓者愈廣
　　　　以為遜美
　　今日也固宜然則均為生知之聖而我
　皇上功德之盛百倍於堯舜則受
天之眷佑者亦必百倍於堯舜此又可援古訓以决之矣
　　　　易有之視履考祥其旋元吉傳有之九德不愆
　　　　故襲天禄詩有之聿懐多福厥德不回又云昌
　　　　而大耆而艾萬有千嵗我
　皇上聖躬强固精神充裕光輝篤實博厚髙眀如乾之
　　　　不息如恒之不已繼自今久安長治天禄永綏
　　　　以
　至聖而膺上壽殆與五岳比寧三皇比年何待探符籙
　　　　而始信哉謹作頌曰
　　　　惟
天誕
　聖惟
　聖承
天仁敷萬姓惠普八埏東西南朔無思不服自老及幼旣
　　　　生旣育
　登阼以來五十三春
　帝齡周甲歡聲雷震逺而省㑹近而
　　輦轂内而郊圻外而屬國或公或卿或侯或王庶僚
　　　　百執奉圭
　帝閶野有髙年載白其首扶杖千里來祝我
　后煌煌
　　鳳闕逢逢鼓鼖爐烟之裊結為五雲鵷班列左豸冠
　　　　列右欽
　帝功德古未曾有
　帝德維何鑄虞甄唐欽眀濬哲光被萬方
　帝功維何手靖沙漠華夏敉寧兵銷民樂民樂於野咸
　　　　歌大田嵗嵗蠲租萬萬千千藏富於民民用饒
　　　　洽擇人牧之小㢘大法人以賢升連茹彚征菁
　　　　莪棫樸際此休明治定功成彌勤於政
　鴻號不居日躋
　聖敬道崇洙泗學闡紫陽為典為謨煥乎文章凡我臣
　　　　庶並荷陶淑廼生廼植受
　帝之福六合一家萬國
　一人率土胥頌文武聖神溯自開闢迄今億載獨集大
　　　　成允符真宰貞元之運
　聖厯之昌治化之盛茀祿之長何以紀之稽首拜手曰
　　　　我
　聖皇與天齊壽
萬壽盛典初集卷六十二
　欽定四庫全書
萬壽盛典初集卷六十三
　　　歌頌三(大臣二/)
　　　　恭祝
　萬壽詩(百韻每韻以萬字祝/有序)
　　　　　原任禮部尚書加一級今致仕(臣/)許汝霖
　　　　竊聞三統稱皇五德號帝迓天庥者百千嵗垂
　　　　聖治者萬億年要皆以健行不息之純衷為永
　　　　命無疆之景福是以宏猷光被錫遐厯於蒼穹
　　　　久道化成凝貞符於紫禁禎傳史冊瑞炳丹青
　　　　然徒披往牒而興懐孰若際
　　昌期而拜舞欽惟
　皇上
　　德贊生成
　　勲兼創守
　　䖍將
郊廟敬誠通祀饗之先
　　尊養
慈寧視聽凛形聲之外
　　宵衣旰食軫物力而厪民依
　　右史左圖飭官方而敦士習
　　揆文則揮毫萬象開兩間未洩之藏
　　奮武則仗鉞三驅拓亘古不臣之域奉玉帛者不啻
　　　　千八百國垂衣裳者已歴五十二年然猶
　　咨儆維殷
　　恩施倍篤
　　闢巍科以宅俊
　　崇正學以尊儒
　　蠲賦徧於九垓
　　祥刑周於八表而且
　　發一令興一事無非以恭儉為先
　　置一吏設一官未嘗不法㢘交儆於是大化翔洽厯
　　　數彌貞同日月以升恒並乾坤而覆載兹值三
　　　陽旣泰正逢六甲初周靄旭曈曨萃蓬瀛之淑
　　　氣卿雲糺縵籠閶闔之祥輝風暖柳縈露濃花
　　　妥奏咸英於鳳凰樓下喜徹重霄施綊纊於靺鞈
　　　隊中懽騰絶塞加以謙能集益誠愈徵悠殷宗
　　　之歴祚攸長總期無逸周后之錫齡甚富要在
　　　靡遑誕播
德音務崇實意朝乾夕惕何誇華祝衢歌吏肅民安不
　　　羨鳳儀獸舞頌
溫綸之藹藹湯盤禹鼎難幾仰
峻德之巍巍舜日堯天永戴(臣/)汝霖一介䝉恩七旬致
　　　政感銜舊秣雖伏櫪而嘶風依戀榮光每傾心
　　　而向日幸遇
天開壽域
　鼎命長凝欣瞻人樂春臺
　泰階共賀敢效躋堂之祝聊呈擊壤之謡韻叶百言
　　　如同川至句吟萬字竊比山呼謹拜手稽首而
　　　獻詩曰
皇建有極錫萬方得一以貞萬禩昌萬年景運正當陽
　　　春融萬象啟混茫萬星北拱
帝座旁南極輝聮萬曜芒萬祚化日舒以長普天齊稱
萬嵗觴觴稱萬嵗歴顯藏萬彚重舒天地房資始萬物
　　　乾道剛資生萬物坤道常
一人首出振萬綱參天兩地萬紀相化成萬姓仰垂裳
　　　遐稽萬代誰頡頏震雷鼓萬解澤滂巽風吹萬
　　　渙號煌貞憲考度萬績康漸仁摩義萬俗匡賢
　　　良萬選士氣昂黜陟萬當官方彰文超萬古
聖謨洋詩含萬籟
帝歌颺挿架萬籖輝縹緗揮毫萬紙珍琮璜萬㝢同文
　　　邁虞唐萬區振武駕禹湯三逆肆靖讋萬荒縱
　　　横萬陣掃欃槍親驅瀚海萬慮詳萬部稽顙皆
　　　來王從兹萬衆悉安攘乃偃萬騎櫜斧斨東西
　　　南朔
萬乗翔共球贄帛萬國將河清萬象息築防海晏萬艘
　　　貢篚筐萬里
　威靈風泱泱萬頃
　恩波露瀼瀼萬類咸若慶雨𤾉萬寳告成屢豐穰秔
　　　稌黍稷萬斯箱萬億及秭溢千倉女紅萬杼織
　　　七襄瀕海萬竈煮瀛滄貿遷化居賈萬檣考工
　　　萬匠貯棟梁萬畝頻減賦與糧逋負踰萬蠲勿
　　　償肆赦萬民措桁楊恩施萬疊澤濊汪飬老表
　　　貞旌萬鄉崇儒重道飭萬庠萬世師表摛
天章髙碣萬仞示周行大賢嗣續萬宮牆大儒躋祀萬
　　　烝嘗特闢賔興萬夫望併拔干城萬旅揚萬戸
　　　絃歌雜耕桑萬官黼黻贊巖廊萬禮旣洽欽顒
　　　卭萬舞樂奏諧宫商鐘鳴萬石擊鼓鏜萬聲作
　　　止何鏗鏘咸秩萬祀無遺忘綏以萬福答臐膷
　　　嵩呼萬丈徹天閶日升月恒納萬祥祥納萬籌
　　　　閱星霜萬卉當春吐芬芳先甲逢癸萬揆臧將
　　　　午建巳萬紀張厯宗辰月萬人慶律中姑洗萬
　　　　花香萬周花甲從兹倡化萬育萬萬未央萬枝
　　　　瑶草賁蒼筤萬斛丹砂映碧菖萬絲煙柳裊康
　　　　莊萬囀宫鶯和笙簧鳳麟萬族効趨蹌梯航萬
　　　　里奉珪璋萬域羣竪
　天壽坊萬呼萬祝萬難量萬仙拜舞獻瓊漿萬龍奮翼
　　　　萬馬驤魚藻萬詠徧清浪柏梁萬和叢琳琅
　誥誡萬言示弗遑實意敦行萬事强
　萬幾時勤宵旰忙仁育萬民荅穹蒼晨昬萬安
慈寧傍本枝萬葉慶一堂萬邦賡拜頌明良萬載昇平仰
　　　　榮光萬八千歲邁九皇壽維
　萬壽壽無疆
萬壽詩(七言律四首/)
　　　都　察　院　左　都　御　史　(臣/)趙申喬
　　　欣逢
龍德正當陽甲子新周慶未央八表和風調玉燭九霄
　　　瑞露燦瑶光南諧北燮梯航集海晏河清日月
　　　長
萬嵗嵩聲騰率土紅雲髙捧
御爐香(其一/)
　　　光華復旦泰階隆久握貞符運化工海宇昇平
　　　惟
帝力
宸衷宵旰即田功茅簷到處春風暖蕋榜重開雲路通
　　　正是艶陽登壽域普天人在慶霄中(其二/)
　　　厯服無疆跨禹甸乾行不息並堯年武功赫濯
　　　除三蘖正學淵源滙百川六氣均調玉琯定萬
　　　幾清暇墨華妍
聖明天縱超皇古心契庖羲一畫前(其三/)
　　　圖陳王㑹已開先彩鳳銜書徧九埏曉日早迎
　　　仙仗上晴霞遥映
御衣鮮扶笻野老瞻
　丹陛擊壤衢氓捧玳筵封祝幸陪鵷鷺列敢随率舞
　　　聽鈞天(其四/)
萬壽詩(七言排律六十韻/有序)
　　　　經筵講官吏部左侍郎管右侍郎事兼翰林院學士(臣/)王頊齡
　　　　(臣/)聞頌禱之作起於華封人之祝堯其後尚書
　　　　曰欲至萬年而形為詠歌被諸金石則自三百
　　　　篇始天保六章世所稱九如之頌也他若江漢
　　　　之詩虎拜稽首以對揚王休一則曰天子萬年
　　　　再則曰天子萬壽而假樂卷阿諸什保佑天申
　　　　彌性純嘏惓惓忠愛之情溢於聲韻讀者於是
　　　　知享國之長久而君臣相與泰交之美亦因之
　　　　具見焉我
皇上御極以來勵精圖治武功文德義問仁風以内聖
　　　　而該外王以守成而兼創業治登上理運底太
　　　　平嵗稔時和民安物阜唐虞三代之盛未足比
　　　　倫真所謂千載一時不易逢之良㑹也五十二
　　　　年之春恭遇
六旬大慶乾行不息陽德方亨
聖壽無疆天休滋至朝之百工野之兆姓以曁塞外遐
　　　裔海表介鱗罔不拜舞
　闕庭祝
聖人之多壽(臣/)頊齡久塵
　禁近謬厠卿班仍世蒙
恩一門荷
寵歡呼爵躍倍萬恒情竊不自揆逺采雅歌遺意參用
　　　唐人近體謹製七言排律六十韻恭呈
睿覽以附於塗巷之謳吟
蓋天宏庥
無前偉績非臣愚陋所能頌揚力不宣心曷任惶愧詩
　　　曰
萬年天子享豐亨
誕聖昌期屬慶成華渚流虹長彩色康衢擊壤徧歡聲
龍飛寳祚初周甲鳳厯新編值後庚(後庚三日曰/癸本易疏)嵗在
　　　昭陽蘇品彚律諧姑洗中韶韺升恒日月歌難
　　　　老開闢乾坤遡
　篤生曠古神靈真獨絶格天勲業底無名承
先繼志光謨烈事
帝齋心凛旦明
　　色養宫闈同孺慕類推臣子被光榮智周萬物先柔
　　　　逺慈覆羣黎亟撫􁎒圖繪豳風教夜織園題豐
　　　　澤省春耕每於成賦寛三壤直使流膏浹八紘
　恩詔蠲租兼沃土義倉儲穀滿髙甍閭閻不識官徭擾
　　　　雞犬全無簿吏驚懐保豈徒綏集雁乂安早已
　　　　翦長鯨西南絶徼銷氛祲朔漠殊庭洗甲兵渤
　　　　海提封收版籍流沙小醜就縻纓布昭
　聖武推神算允塞
　皇猷播濯征
　北伐總因柔逺出
　南廵只為閱河行湖通洪澤䨇流合堰築髙家萬丈横
　　　　雪浪捲淤趨巨壑雲帆銜尾轉香稉海疆悉比
　　　中邦奠天庾常侔内帑盈並鬯百嘉滋雨露咸
　　　熙庶績飭公卿
萬幾多暇披千卷
乙覽忘勞達五更經旨折衷歸畫一聖言探賾闡崇閎
　　　天人統㑹根源徹厯律微參奧妙呈片語盡堪
　　　垂舜典載歌寧許嗣陶賡日華雲爛光輝逺地
　　　緯天經氣局宏捧讀
宸章緘寳玉頒行
御集刻瑶瓊墨林游藝三才彚綈几揮毫萬象縈抉石
　　　奮雷軒筆勢跳龍卧虎冠書評鋒藏鐡畫如山
　　　鎮跡煥銀鉤似璧瑩秘省縹緗駢冊府禁闈風
　　　日敞蓬瀛網羅百氏分曹纂鱗次羣編協力并
親授規模䖍仰奉
手加刋定息紛爭前賢肯綮無藏藴後學津梁有法程
　　　文治光昭天列象士風振起
帝持衡典隆籲俊朝連茹禮重求賢野食苹嵗舉兩闈
　　　彰異數科開
萬壽集羣英羽儀可用㸔鴻漸好爵同縻聽鶴鳴學統
　　　具俾尊孔壁
　道心長自見堯羮要歸正派宗閩雒升配真儒肅廟
　　　黌
天德渾全私盡滌
皇衷寧謐物難攖風移俗易緣更化業廣功崇益勵精
　　　磨鈍國維頻振挈析幾心鏡極澄泓四時玉燭
　　　俱含耀六合金甌永不傾勝日卷阿閒泮奐隩
　　　區靈沼稍經營龍荒萬里恢邉境鵠塞千盤護
帝京鳥囀笙歌花匼匝山環屏障水洄瀠馬官草地司
　　　屯牧蕃部秋原備使令射獵馳驅揚武節山莊
　　　吟詠適
皇情乾剛豫動身逾健頤飬随時體自貞勤儉為貽千
　　　葉訓寛仁專字八方甿祈天永命符元化保泰
　　　持盈出至誠薄海九州遥奉朔越裳重譯共朝
　　　　正六旬
　聖節髙龍壽三月韶光溢鳳城南極北辰齊景曜東鶼
　　　　西鰈應休禎流謙屢却
　尊稱上惜福惟將善氣迎八表祝筵歌頌滿九霄仙樂
　　　　管絃清翾蠕也獲嬉麟囿芹曝無嫌捧兕觥
　萬嵗嵩呼同振響天長地久世昇平
　
　
　
　
　
　
　
　
　
萬壽盛典初集卷六十三
　欽定四庫全書
萬壽盛典初集卷六十四
　　　歌頌四(大臣三/)
　萬壽頌(有序/)
　　　　︵字位過宻　無法显示︶　(臣/)揆俶
　　　　(臣/)聞景運方中兩曜之光久照太和在宇四時
　　　　之氣先春行健者天至聖法天而不息永貞者
　　　　地大君應地而無疆惟德與上下同流斯壽與
　　　　清寧合撰故書稱五福先之錫極備徵詩頌九
　　　　如首以罄宜戩穀全其理者裕其數彜叙叶乎
　　　　箕疇足其實者隆其名謳歌徧乎禹甸若夫巍
　　　　峩浩蕩德極於無能名斯乃通復循環壽至於
　　　　不可紀槩舉盈數則數衍萬年實指元功則功
　　　　侔兩大乾施坤載之象固無媺而不臻日升月
　　　　恒之華皆有目所共覩傳紀元於𨽻首推甲子
　　　　於大撓孰能究此貞符揆其洪算者哉欽惟我
　皇上
　　道統三才
　　心涵萬有
　　聰明天亶聖神與文武胥全
　　德業日新禄位與壽名俱永
　　運璇圖而鼓大化雲行雨施
　　握金鏡而煥宏猷星羅電耀
　　朝乾夕惕萃千八百國為一家
　　旰食宵衣合五十二年如一日書契所載古未之聞
　　　　睹記之餘畧陳其槩竊見夫天以一誠為命而
　　　　二氣五行效其能聖以一敬居心而八政五紀
　　　　歸其極錫萬邦之福典莫隆於享
帝享親垂百代之型道莫備於盡倫盡物
　皇上親郊以承
蒼昊旣祇飭於齋宫對越之中
　　祈穀以祝豐年復加䖍於用幣薦馨之表
　　紫壇紺幄事
天即以為民黛耜朱紘
　　勤民所以足國而且因
　心為孝問安視膳之勤修率
祖攸行盛典舊章之恪守謁
園陵而展祀霜露増思侍
長樂以承歡晨昏靡間
　　勵精圖治當未央而問夜瞻星
　　倡儉躬行享大奉而浣衣菲食
　　燭妍􁆵於眀鏡萬象俱涵
　　權用舍於平衡五材並庀
　　虛懐以懸鞀鐸每執兩而用中
　　殊禮以加股肱務循聲而核實授官分職之際必重
　　　　斷於
　親咨月要嵗㑹之餘時加嚴於保任視羣工為同體豈
　　　　文重而武輕訓外吏以率先貴小亷而大法師
　　　師有位和衷以共襄太平藹藹吉人延頸而樂
　　　觀雅化方其舉三雍之禮
　道岸先登屈
萬乗之尊儒宫式煥几筵承蓋闕里隆
　九拜之儀爼豆加籩考亭躋十哲之列振濂閩之絶
　　　學簪纓下逮其雲仍訪宗派之真傳爵秩廣推
　　　其苖裔敦行崇實
明訓早厲於黌宫廣額開科
特恩洊加於士子投戈而􁋯齒讓弁伍觀光釋耒而奏
　　　絃歌草茆承化道德於是乎一風教於是乎同
　　　乃至
　廣厦細旃之上周知稼穡艱難
　省方問俗之時宏溥閭閻樂利酌盈虛而通計視周
　　　官國用之餘合遐邇而悉蠲陋漢詔田租之半
發帑動踰百萬雨潤焦枯
賑荒不惜再三雷蘇寒蟄
推恩下施於驛逓寛額旁逮於闗鹺凡此損上益下之
　　　𢎞規皆屬約已裕民之
至意屢紆
法駕河防永固於淮揚一禀
宸謨水利聿興於畿輔平成攸賴人登衽席之安灌漑
　　　為資家獲盈寧之慶豳風場圃采耕織以繪圖
　　　鈎盾田疇課農桑而下
詔旱潦無愆於禱祀春秋不憚於
廵行猶
念愚賤之無知或致桁楊之失入虞廷欽恤三居三宅
　　　之必詳周制寛平八法八議之維慎刑罰措而
　　　畫衣不犯羣安恒性之綏風俗成而比戸可封
　　　共沐
大生之德若夫
聖武性優
神靈天縱
　懐仁育義正之畧所向無前
　厪除殘戡亂之心有征必克摐金鉦而問罪儼烈火
　　　之燎毛
　仗旄鉞而行誅譬衝風之捲籜運九天於掌上如雷
　　　如霆决千里於目前不震不動前者三藩逆命
　　　奉
天威而鯨觀長封後此一隅跳梁奮
乾斷而狼烟立掃版圖式廓提封盡海外之疆沙漠永
　　　清都護拓安西之界鄂羅斯自古不臣之國莫
　　　不來王臺灣府從來未服之區悉皆向化迨乎
　　　櫜弓釁甲
　治定功成禮樂以條貫其中和詩書以導揚其美善
　　　事有因而典有創酌損益以昭垂史為緯而經
　　　為經合異同以參考
　國書為同文之盛翻譯加詳古文為時藝之宗選裁
　　　獨正旁通聲韻之學清濁協於元音博徴事物
　　　之原鴻纎歸於實據他如文林華什藝苑巵言
　　　莫不薈萃羣書合成全集或冠以
御序如乾象之包六爻或加以
手批若曦光之燭萬彚
躬行心得之下一覽無遺
臨朝聽政之間十行俱下尤以數為律本精研於求邉
　　　求角之間律為樂原詳審於隂生陽生之用蓋
　　　自羲爻畫卦之後堯典授時以來直窮河洛之
　　　淵源備晰疇圖之象數謂方圓未足以窮函盖
　　　必推三角以測其端倪謂晷刻未足以周古今
　　　必準五行而驗其節度天文清類纎毫無爽於
　　　列星輿地披圖尺寸不踰乎指掌名一物而源
　　　流具見舉一事而本末胥該良由
質本生安復濟以鈎深致逺
心通翕闢更兼之好古敏求
講幄𢎞開披琅函而陳性命
經筵時御啟緗帙而闡苞符彚萬理於一中統萬殊於
　　　一貫先天後天之學較若列眉無極太極之幾
　　　洞如觀火溯詞源而探學海直窮六籍之淵源
　　　羅道藪而包義林兼潄羣書之芳潤故能敷
　鴻文以宣化鼓盪風雷摛
天藻以成章光昭雲漢
　㑹心呈象皆周情孔思之微
　寓物抒懐悉禹鼎湯盤之奥煌煌二典配
御製而成三浩浩三倉推
帝書為第一當
萬幾之稍暇擅八法而兼工宛轉揮毫鐡畫銀鈎之筆
　　　淋漓染翰龍翔鳳翥之形散異采於行間榮光
　　　上燭運化工於掌上逸態横生而且
腕力萬鈞握弛張於首出
神機千變集聖智於大成羆虎應弦旣疊雙而命中騶
　　　虞為節復徹札而穿楊總之
聖心多能遂爾學該游藝備顯仁藏用之德大包宇宙
　　　而靡遺極開物成務之能細入毫芒而無間敷
　　　天之下品類咸亨自古及今光華復旦自非
　鴻符駿業咸五而登三
　茂實英聲上蟠而下際孰與極可大可久之模裕貞
　　　觀貞明之量也哉茲者昭陽嵗紀南斗旦中恭
　　　遇我
皇上誕生開太平之基卜厯周花甲之數於時百昌暢
　　　遂二氣交孚咸披咻噢之和風胥樂綿長之壽
　　　域鵷行鷺序趨朝聫瑞草之班虎士熊臣綰綬
　　　映桃花之色抒誠獻頌旁及乎槐市芹宫額手
　　　歡呼下徧乎黄冠野服或託仙音以致禱絳節
　　　樹於琳宫或假物力以祝釐彩幢湧於寳地以
　　　及譯鞮寄棘望
　紫氣者百億大千東西朔南瞻
　紅雲者三十餘萬喜
一人之有慶祝
萬壽之無疆要皆發乎至誠本乎至性旣無逺而弗屆
　　　亦不召而自來極之趾羽含仁麟遊而鳳舞山
　　　川吐潤玉耀而珠輝正使六樂偕宣八風並扇
　　　河浮丹篆未能臚列嘉祥洛出瑞圖詎足形容
　　　盛美而我
皇上方且
　恒以一德
　謙而彌光
尊號不居
　期物阜民安而壽世休徵是省
　願和風甘雨以寧人函夏
照臨益致謹於凝旒端冕穆清
垂拱惟相忘於棟牖松雲皇哉唐哉廣矣大矣(臣/)揆叙
　　　秉質顓愚賦材譾薄備員省闥舉家叨豢養之
恩竊禄卿班仍世荷
　生成之力欣逢
　聖誕莫罄頌私竊效巷舞而塗歌聊用管窺而蠡測淵
　　　　鱗仰沫輙伸踴躍之誠巢翼翔庭用適翾飛之
　　　　樂謹拜手稽首而獻頌曰
　聖人秉厯體德於乾纂承
烈祖昭事
上天醇風覃被
　文命遐宣永清大定軼後超前(其一/)
　　　　天錫
　智勇
　帝德廣運明物察倫用中好問唐虞事功洙泗義藴爰
　　　　集大成昭垂典訓(其二/)
　　　　迺闡性道迺覺顓䝉詩書重煥聖賢是崇
　奎章宸翰開闢鴻濛式我
　帝訓一道同風(其三/)
　　　　人遊禮園家翔義圃負笈横經什什伍伍周旋
　　　折旋中規中矩何以化之辟雍鐘鼓(其四/)
　　　堯茨不翦禹膳無珍匪徒崇儉實以惠民春耕
　　　秋斂沐浴
皇仁衆維魚矣室家溱溱(其五/)
　　　古亦有言知人則哲梁棟欂櫨其菑其栵引見
　　　於
　廷廣淵澄澈
明目達聰四門胥闢(其六/)
　　　金鏡旣清玉衡斯平登三道合明兩化行九疇
　　　式序萬物由庚日用徧德以綏我氓(其七/)
　　　煌煌禹蹟今古罕匹喬嶽懐柔百神受職人慶
　　　那居波無汎溢海晏河清一勞永逸(其八/)
　時邁省方
翠華南下瑞靄扶輪榮光翊
駕有租斯蠲有罪斯赦戸戸羔豚村村桑柘(其九/)
好生之德涵育生靈原情揆義按律準經
仁同祝網
恩邁占星罰以止罰刑期無刑(其十/)
　文德光昭
　武功丕烈一怒安民雷轟電掣梟獍蕩除欃槍掃滅
　　　泰階以平海外有截(其十一/)
　　　柔逺能邇道洽無垠當空日照萬象熙春来重
　　　九譯去備四賓行人嵗款殊域悉臣(其十二/)
　　　上苑鳳鳴液池魚躍日映
　山龍風廻笙鶴履泰持盈席豐處約
　禹儉湯仁與民偕樂(其十三/)
　　　太和保合元氣充盈根荄畢遂品物咸亨嘉禾
　　　九穗神草千莖不言所利無為而成(其十四/)
　　　時際昌期天開長晝朗朗瑶樞輝輝
御宿劍佩雲翔共球輻輳㑹同有繹為我
皇壽(其十五/)
　　　我
皇之壽與時循環周而復始孰測其端合三千界歴億
　　　萬年同瞻
舜日永戴
堯天(其十六/)
　萬壽頌(有序/)
　　　　︵字位過密　無法显示︶　(臣/)湯右曾
　　　　欽惟我
　皇上作君作師至神至聖臨御萬國於兹五十二年如
　　　　天之燾如地之容如日月之照臨如雨露之濡
　　　　潤五辰以撫庶績以凝羣生阜安萬類咸若協
　　　　和之氣溢為豐穰仁壽之風覃於動植絪緼煦
　　　　嫗之象信而有徵貞恒悠久之符衍而無極
景命之申重眷佑長綿百福之祥寰區之愛戴謳歌齊上
　萬年之頌振古以来所未有也盖
　皇上以生知安行之至德兼存誠主敬之實功無一事
　　　　不上合乎
天心無一念不下周乎民隱自内達外自近曁逺自微之
　　　　彰自鉅及細兼綜條貫淵密周詳以自强不息
　　　　之精神為久道化成之事業雖髙深難於窺測
　　　　而臣庶亦共睹聞有如
　　禋郊饗
帝則嵗必親行
　　祈穀佑民則典恒再舉恢
列聖之鴻緒肅四時之薦馨孝養
慈闈靡間於昏定晨省優隆
　　王室每篤於庸勲展親
　　勵眀作者曰勤求衣問夜
　　移風俗者維儉菲食卑宫
　　聽覽萬幾裁决悉歸於盡善
　　權衡庶政推行一出以大中
　御製臺省之箴廣開言路
　廷見州縣之吏式勸官方器以使人小大咸蒙收錄公
　　　　能服物文武何分重輕勅法以儆官邪奬㢘以
　　　　課吏最始終全護曲垂求舊之恩中外寅恭共
　　　　禀和衷之訓片言可紀必兼採而無遺一節偶
　　　　瑕俾自新而不棄
　達聰明目人一見而盡識其生平
　國典朝章事歴年而偹詳其本末萬里以外周知若
　　　咫尺之前百世而遥逆覩在誠明之表凡此
聖神之天縱皆由敦敏之性成乃若崇尚儒風昌眀聖
　　　道舉大學三雍之禮早傳
親政初年崇闕里九拜之儀爭頌
省方盛事孔門諸賢苖裔增五經博士之員朱子正學
　　　淵源躋十哲廟堂之列
詔武人文詞通曉亦與校藝之科
訓士子行學敦崇特廣掄材之額至於勞農勸穡行補
　　　助於春秋暑織寒耕繪艱難於圖畫每見隴禾
　　　場麥輙恱豫於
天顔倘愆十雨五風必縈紆於
睿慮十行頻下賑恤之詔重重千古未聞放免之租萬
　　　萬時勤
清問務察吏以安民一過
宸輿必德洋而恩溥江臯止輦問俗以見百年吴㑹瞻
　　　雲遮道而呼
萬歲淮揚之汪洋澤國重奏平成畿輔之規度河工用
　　　介稷黍皆
宸謨所獨運後民樂而先民憂亦
睿照之如神捍大患而興大利合黄濁淮清而注海人
　　　慶安瀾束桑乾馬邑之奔流田皆沃壤舉資生
　　　於
帝力共仰戴於
皇慈至若
如天之神特詳於庶獄
好生之德久洽於萬民情茍出於可原必三刺而三宥
　　　罪雖入於不貸猶議緩而議矜重刪律例之條
　　　𢎞昭寛大之典若夫
　統承洙泗集羣聖之大成
　道接唐虞冠百王而首出
　研經則叅同攷異窮奥義之源流
　繹史則綱舉目張示累朝之法戒推數之原出於易
　　　合羲文周孔為一人溯律之本肇於圖闡濂洛
　　　闗閩所未發
心通象緯羅七曜於胷中
手畫方輿指九州於掌上文章根於義理經乾緯坤比
　　　興本於性情嫓雅儷頌
宸毫綰結煙雲卷舒
寳墨淋漓日星昭倬挽萬鈞之全力劃若天開備八法
　　　以洞精妙皆神運教期門羽林之射的必三穿
　　　習春蒐秋獮之儀發皆百中學並該乎游藝
聖兼擅乎多能煥乎
文德之光華允矣
武功之赫濯自三蘖肆行背叛勢極鴟張而數年以次
　　　削平威加鯨戮首申察哈爾之明罰迅擊風雷
　　　三征厄魯特之不庭永清沙漠臺灣平而化行
　　　海外紅苖定而氣懾蠻中皆
　指授以機宜悉禀承於
　方畧先期决䇿盖無慮之不詳臨陣摧堅亦有征而
　　　必克鄂羅斯各國咸稽顙而來臣烏斯藏諸畨
　　　復款闗而職貢幅員廣大真窮地鈕而接天維
　　　聲教遐敷洵一車書而同尉候矣兹者花甲方
　　　周
聖厯禎符悉㑹
　昌辰正
六旬大慶之期當萬福攸同之日卿士舞於廷農夫抃
　　　於野商賈歌於市行旅謳於塗生徒慶於庠軍
　　　卒歡於伍琳宮寳刹祝嘏駢闐綺陌銅街呼嵩
　　　踴躍鮐背兒齒之老扶杖以逺來占風候日之
　　　倫獻琛而畢至咸謂飲和食德胥邀
聖主之生成自兹地久天長永享
　太平之樂利所由
至誠感而上瑞臻也乃我
皇上盛德大業有而不居顯號鴻名却而不受每綢繆
　　　於政夲用渙汗於
王言謂以億姓安為
一人之安即以庶民福為
皇極之福孜孜上理恒如履薄臨深抑抑虚懐惟期家
　　　給人足俾海隅日出咸喻朝乾夕惕之心凡卜
　　　日諏辰但為嵗稔時和之祝此皆
皇上以至誠之實心行至聖之實政淪浹布濩沐浴涵
　　　濡
　德意靡所不周
　仁恩無乎不徧至矣哉叅天兩地苞符啟矣諴民阜
　　　物功叙歌矣揆文奮武謨烈光矣制禮作樂神
　　　人豫矣稽典籍所紀未罄形容自開闢以來難
　　　為比儗(臣/)右曾材慚侍從職忝論思屢蒙
髙厚之恩仰酬無地幸際
升恒之運敬祝
齊天稍抒微詞下申末悃謹拜手稽首而獻頌曰維
皇聖德至誠至仁以育萬物以蕃兆人煦之如日函之
　　　如春寰海四曁罔弗尊親(其一/)
　　　生知安行曰
天子聖好古敏求根心成性
　功崇業廣
　道隆徳盛與三才叅持四時柄(其二/)
　　　祀䖍對越孝通神明
躬是顯懿衡正階平克勤克儉求寧觀成
萬幾時勅百度維貞(其三/)
　　　朂爾有官小大咸秩夙夜匪懈惟和惟一旌亷
　　　懲貪黜華崇實明庶以功萬里周悉(其四/)
大澤汪濊乾奥坤區士歌黌序民舞康衢屢豐大有多
　　　黍多稌猶
念民依賜億萬租(其五/)
　時廵肇舉咸歌
　帝力淮黄安流畿輔滋殖行慶施惠爰及九域欽哉祥
　　　　刑
　好生大德(其六/)
　　　　蔚矣
　天藻炳於日星詩備四始文成六經筆參造化品物流
　　　　形軒圖羲畫萬禩式型(其七/)
　　　　旣敷乃文復奮乃武東西朔南臨以玉斧威行
　　　　德服拓不毛土萬方殊庭若在堂廡(其八/)
　　　　用介景福用集繁釐自
天眷佑罄無不宜卿雲晝靄甘露晨滋綿
　至聖厯永太平基(其九/)
　　　　弧南一星煌煌於斗甲子循環乾坤悠久敷天
　　　　之下咸拜稽首
　龍德健行
　天子萬夀(其十/)
　
　
　
　
　
　
　
　
　
　
　
　
　
　
　
萬壽盛典初集卷六十四
　欽定四庫全書
萬壽盛典初集卷六十五
　　歌頌五(大臣四/)
　萬夀詩(五言律十二首/有序)
　　　　　經筵講官户部左侍郎加一級(臣/)王原祁
　　　　(臣/)以凡庸謬膺寵遇恭逢
　聖夀冀展愚誠
　　黼黻依光敢附華蟲而作繪苞符呈瑞希同龍馬之
　　　　負圖末綴蕪辭上申
　　華祝其數取十二者竊效虞書之封秩十有二山衍
　　　　皇極之干支十有二萬云爾
　　　　　嵩岳齊天
　　　　喬岳首維嵩巍巍作鎭雄一峯髙在上億載屹
　　　　居中峻極天關逈恒齊
　聖壽崇祝釐騰萬嵗率土頌聲同
　　　　　蒼嶺雲松
　　　嶺髙懸紫翠松茂䕃崚嶒濤捲風聲合根盤露
　　　氣凝雲霞成組繪日月竝升恒逺邇齊翹首叅
　　　天最上層
　　　　仙館雲泉
　　　暖風開館宇瑞靄接蓬瀛雲斂重霄淨泉涵萬
　　　象清青山恒不老綠樹自長生髣髴聞仙籟時
　　　和鳯鳥鳴
　　　　山莊豐樂
　　　農事因時節耕餘聽鳥歌所欣春浩蕩相與舞
　　　婆娑花栁村村接風光日日和大田多稼樂
聖世湛恩波
　　　　春山布澤
　　　膚寸春雲合氤氲出翠微舉頭山靄靄轉瞬雨
　　　霏霏潤及寰中徧甘從樹杪飛乗時施大澤
天意念民依
　　　　桃源日永
　　　雲山阡陌沃四面少風塵人樂舒長日花明爛
　　　熳辰溯源皆活水接地盡陽春
聖化隨方滿年華萬載新
　　　　層岡晴碧
　　　曉色標雲漢晴光轉翠屏居髙明自逺歴久氣
　　　常青地厚人煙古春多草木馨岡陵堪獻夀拜
　　　舞向彤廷
　　　　溪亭春靄
　　　清晏時光好溪山簇衆芳熙熙韶景麗灔灔碧
　　　流長俗美因豐嵗居安賴
聖皇茅簷春酒熟願進萬年觴
　　　　關山煙霽
　　　一統昇平日千山氣象開青雲隨日上紫氣自
　　　天来春度關門栁晴舒驛路梅方輿無逺近到
　　　處是蓬莱
　　　　金闕松泉
　殿閣齊霄際山川繞座前水清恒浴日松古不知年
　　　疊翠千尋嶂跳珠百尺泉願依䨇闕下長此戴
堯天
　　　　富春春曉
　　　公望留眞蹟披圖試一臨
聖朝無隱逸雅化到山林開霽江天勢同春造物心今
　　　時踰漢代歌頌繼元音
　　　　和風應律
　　　陽和生玉琯吹萬布春温草偃皆知徳溪平盡
　　　覺暄從容能中節淡蕩自培元共仰時雍盛三
　　　多祝
至尊
聖壽萬年詩(七言律十首/有序)
　　　　經筵講官内閣學士兼禮部侍郎(臣/)蔡升元
　　　伏以
天行不息運元化於洪鈞
聖壽無疆叶昌辰於寳厯車書大一統正際河清海晏
　　　之期宇宙樂同春共申華祝嵩呼之願恭惟我
皇上
　參天贊地
　邁帝超王
　性夲神靈更見日新月盛
　治登熙皥猶勤旰食宵衣孝思深篤於
宫庭誠悃肅將乎
郊廟允文允武一身兼創守之隆同軌同倫萬國仰
　徳威之大傳自古不傳之韜畧覺隂符陳篋亦猶衍
　　　厥浮詞廓從前未廓之版圖即重譯来朝詎足
　　　方兹駿烈奏安瀾於千載龍馬呈祥消伏莽於
　　　崇朝鯨鯢息浪凡此治功之立效悉由
睿算之如神况府脩事和咸臻上理而省刑薄賦尤厪
皇心爰書必推至再三羣仰好生若帝正賦亦蠲踰千
　　　萬總期藏富于民爾迺
　離照方中値五十餘年之景運巽風廣被
　賜一十九省之全租侯甸要荒無一夫而不獲東西
　　　南朔歴三載而咸周粤夏王補助之施僅傳遊
　　　豫即漢主田租之復未盡蠲除若我
后無窮無盡之深恩實從古未見未聞之曠典為蒼生
　　　而惜福豈徒澣濯以朝比古帝之齋居仍是茅
　　　茨不剪
躬行儉徳節用正所以愛人
親製官箴安民必先於察吏寮寀與公卿並恤而錄舊
　　　褒忠之典并及先臣儒官偕武士俱升而敷奏
　　　明試之條不遺一命尊賢崇祀芹宫頖璧盡生
　　　輝增額開科桂籍瓊林齊戴澤當夫憂勤罔逸
　　　最
　厪念乎農桑有時幾務偶閒即
　精研乎經史發瑯嬛之秘
　摛文則玉振金聲騰奎壁之輝
　灑翰則龍翔鳯翥是惟
濬哲文明之聖乃致康寜富壽之全兹者嵗在昭陽天
　　　開夀域律當姑洗人樂康衢八千嵗一大春秋
　　　靈根不老六十齡初周甲子寳厯方新羲畫夲
　　　重三倍覺
　體徵剛健坤爻兼用六愈知
　徳合清寜是以器車澤馬之禎紛呈
　丹闕獻雉貢獒之衆羅拜
　彤墀忭于野舞于廷額手擎觴羣相賀
一人有慶山之陬海之澨駢肩接踵皆不逺千里而来
　　　紺宇琳宫香靄長春之國華燈綵幔光浮不夜
　　　之城盛事重逢
　　湛恩彌溥在昔
　　膺圖首出早矢諴民阜俗之懐迄今久道化成果徴
　　　　風動時雍之盛蓋
　大聖人規模宏逺夲自性生而數十載明旦糾䖍愈承
天眷巍巍蕩蕩自三代而降漢唐宋無此功徳之夐隆奕
　　　　奕綿綿即二帝以還夏商周誰比昇平之悠久
　　　　(臣/)升元弇鄙庸材單寒下士榮叨
　　禁地卅年濫厠清華
　　寵賁兼金三世均霑浩蕩
　　錫類既推于祖父
　　賜居更庇乎妻孥顧供職多愆常䝉
　　涵蓋而問心孔疚徒負
　　高深每懐犬馬之忱一飯不忘
　黼座忽荷
　　龍鸞之詔全家再傍金門矢報無從銜恩有願願我
　皇多福多壽多男子逺過堯年願我
皇如山如阜如岡陵直逾軒厯敬抒蕪句聊展葵忱
大聖膺符景福綿日華雲爛慶中天無疆
　國祚常開泰不已
王心獨體乾蓬海籌初添六十綏山桃正熟三千竹書
　　　不用誇羲昊甲子從今次第編(其一/)
　　　功徳巍巍亘八荒身兼創守邁前皇洗心革靣
　　　遵王路鑿齒雕題隷職方胞與早懐初
　踐祚昇平果見永
　垂裳須知
聖主勤民切始願於今不暫忘(其二/)
　　　六十年来法健行
聖躬彌固徳彌貞
堯睂舜目添神采禹鼎湯盤益勵精天意欲教民久治
　　　人心實願
帝長生共言遭際勲華代永得䝉庥樂太平(其三/)
　　　蠲賑恩深久浹膚年来况復
　賜全租百千萬億周天渥南朔東西動地呼野老三
　　　時安作息官司終嵗罷徵輸自聞擊壤歌衢後
　　　盛事從稽舊史無(其四/)
　　　關心農事切疇咨瑞應先歌多稼詩首善地呈
　　　禾七尺(是年北直稻/穂皆髙七尺)屢豐嵗過麥雙岐
　好生最是延年徳
　行儉無非養福基
　徳福兼隆天錫祉
　遐齡豈止邁期頤(其五/)
　　　一統車書薄海同更隆文治振儒風闡揚正學
　　　心源合升配先賢禮數崇特闢兩闈齊入彀每
　　　逢十載徧呼嵩作人
壽考光雲漢喜覩離明日正中(其六/)
　　　記得華封祝
五旬河千獻頌及兹辰(康熈四十二年頌聖駕南廵恭/進  聖壽萬年  䝉  褒奬)
　(賜金/)上元又啟循環運初度重逢保佑申厯算正長
　　　方一甲韶光最好是三春年年中外騰歡日航
　　　海梯山拜
紫宸(其七/)
　　　望道虛懐滄海深愈徵道岸逈千尋
尊稱屢却廷臣表往籍如披座右箴徳本性生常睟面
　　　嵗增耳順漸從心自兹積算無窮紀萬國呼嵩
　　　總似今(其八/)
　　　矜憐愚魯得投閒忽拜
　恩綸復賜環自昔虚慙陪豹尾此生重喜覲
龍顔五年職忝清華地四載神依供奉班最是趨朝剛
　　　介祝康衢處處頌南山(其九/)
　　　和風瑞日靄千門春暖仙桃引
　御樽田野爭来添
　景福駑駘何處答
　深恩撫心五夜空流汗稽首三辰學負暄常願追隨
　　　鵷侣後年年嵗嵗祝
羲軒(其十/)
萬壽賞兵詩(附/)
皇上萬夀齊天嵗癸巳恭逢
六旬正誕大沛
恩綸普天同慶更加意軍士分遣廷臣頒賞直省綠旗
　　　官兵(臣/)升元奉
使秦省目覩兵弁歡呼輿情愛戴恭賦軍中樂二十四
　　　首以誌盛事
　　　銜
命西来父老迎千村萬井賀昇平喧傳盛典眞希覯
聖夀今年特犒兵(其一/)
　　　河山百二地圖雄勁旅强兵冠宇中渙汗宣来
　三殿詔黄沙紫塞總春風(其二/)
　　　敷天大賚首秦關銖兩都将正賦頒較昔
　西廵恩更逺新膏萬里到天山(其三/)
天語煌煌下直廬按營親要歴村墟全秦人拜朱提寵
　　　十萬曾無涓滴虚(全秦之兵/不下十萬)　(其四/)
　　　撿籍呼名里系詳家分户給徧戎行欲知
帝徳難窮處太華山髙渭水長(其五/)
　　　恩波直己過龍堆絶漠春從天上回兕虎熊羆
　　　齊手額歡呼動地一聲雷(其六/)
　　　原從
仁夀沛宏施不是尋常等犒師北向山呼
天咫尺笙歌一𣲖儼朝儀(每賞軍畢皆北向謝賜恩必/令奏樂以榮    君  昭)
　(盛典也/)　(其七/)
　　　捧得精鏐馬上歸全家老穉沐恩輝時平豈羨
　　　唐宗事辛苦沙塲始賜衣(其八/)
　　　八郡三邊感切膚千羣萬騎竝歌呼投醪挟纊
　　　傳聞舊我
后深仁振古無(其九/)
　　　軍營已徧沐
恩綸訓練還傳
誥誡諄一日不教忘武備
天心篤眷是西秦(其十/)
　　　角弓影抱闗山月組甲光生邊塞秋正是
聖朝全盛日軍威到處震遐陬(其十一/)
　　　竒正方圓陣勢分縱横變化入風雲軒轅心法
　　　誰傳得指授成謨夲
大君(每營賞閲後/皆各演陣法)　(其十二/)
　　　白羽琱弧壓寳刀旌旗簇簇馬蕭蕭縱教名列
　　　賢書貴仍向雲中日射鵰(各營中多有中式武/舉仍遵    㫖食糧)
　　　(操演/武藝)　(其十三/)
　　　雍雍甲士有文儒豈特赳桓羨武夫韜畧盡從
　　　書卷得古来兵法在孫吳(其十四/)
　　　况今
聖誕闢恩科棫樸干城竝網羅
夀考作人無二視鼔鼙聲裏聽絃歌(萬夀恩科特開文/  武兩闈近又奉)
(㫖許文武交互/      應試)　(其十五/)
　　　塞外諸酋久戴
恩聞風絡繹叩旌門環呼
聖德天来大膜拜朝朝禮
世尊(凡榆林寜夏凉州甘肅西寜及洮岷等處番彜聞/  恩命到時皆叩迎道左備奏感  恩之語  其)
　　　(十六/)
　　　不逺
天威對使星欣逢盛事到邊庭羌絃也效南山曲莫作
　　　伊凉塞上聽(其十七/)
　　　遐邇穹廬總一家風清四塞靜鳴笳書生全未
　　　諳軍旅奉使還勝博望槎(其十八/)
　　　日覩諸營祝華封瀕行還見整軍容擎觴願藉
　　　皇華使好把愚忱達
九重(每一營賞畢臣臨行時衆兵仍列隊伍携酒肴/送至郊外感頌  天恩籲臣代奏  其十九)
　　　吾儕生長在邊荒沙磧難耕賴月糧格外又霑
　　　新雨露從教瘠土亦豐穰(其二十/)
　　　五十餘年豢養深况承
　　内府錫兼金彎弓躍馬尋常事未盡酬
　恩一寸心(其二十一/)
　　　　鑄得銀牌供佛前感
　恩晨夕爇香烟太平時節無由報只祝
　君王萬萬年(其二十二/)
　　　　迢遞三秦隔帝臺未能介祉上蓬莱呼嵩猶喜
　　　　南山近長戴
　堯天作夀杯(其二十三/)
　　　　戢矢櫜弓百億春
　乾行益健益精神每逢十載
　恩加渥地久天長戴
　聖人(其二十四/)
　
　
　
萬壽盛典初集卷六十五
　欽定四庫全書
萬壽盛典初集卷六十六
　　歌頌六(大臣五/)
　　　　　敬頌
　萬壽詩(五言排律十二韻/)
　　　　　原任經筵講官吏部右侍郎兼翰林院學士致仕(臣/)仇兆鰲
　元后星周始陽和
　大慶頻海山呈瑞異郡國集臣鄰
　　　耳順聰逾達
　　　心澄悟入神
　　　經筵實學懋
　　　黼座讜言陳
　　　盛世昇平乆分年蠲赦均舉安尤厲治同樂豈忘民
　　　　　弗事嵩華頌惟期豐樂臻
　淵衷何抑抑
　　　國運倍振振浙水容肥遯鄞江許隱淪金丹顔色駐
　　　宫扇恵風親欲得長生訣䝉
　頒至寳珍蕪詞歌下里三祝比封人
萬壽無疆頌(有序/)
　　　　原任内閣學士兼禮部侍郎纂修歴代紀事年表(臣/)王之樞
皇帝御極之五十有二年嵗在癸巳春三月恭逢
聖夀六旬於是時也地平天成大化翔洽薄海内外含
　　　　生之衆熙熙焉皥皥焉羣遊於太和之世而我
皇上愛養元元之心至深且切未饑也而思食之未寒
　　　　也而思衣之田賦頻蠲動逾萬萬又自康熈五
　　　　十年始以次全免天下地丁三載一周東西朔
　　　　南固人樂康衢户賡天保矣若我
皇上加意官常則法廉交儆留心造士則涵育熏陶剔
　　　　穴捜巖恩尤隆渥兹於三年鄉㑹常試外特増
萬壽科文武竝舉仍著為例十年一行誠千載希遘之
　　　　曠典也且自我
皇上討定三逆以来海隅共服
皇猷天末羣欽
廟畧至厄魯特噶爾丹恃其險逺怙惡不悛斷自
宸衷親統六師以平之西北萬里大小屬國俱獲袵席
　　　之安以及東南域外諸蕃莫不輸誠入貢重譯
　　　来王效嵩呼而恐後猗歟盛哉於是諸王大臣
　　　稽首
九重請上
尊號以塞中外臣民之望勤勤懇懇至再至三而我
皇上謙冲秉徳欿然自下特降
勅諭謂君天下之道惟以實心為夲實政為務誇功徳
　　　加尊號以取虚名無益治道諸王大臣祗聆
徳音悚惕弗勝交相謂曰我
皇上至誠無息博厚髙明古無與侔是即膺
鴻號以樂純庥誰曰不宜乃猶堅辭弗受(臣/)等惟有仰
　　　體
聖訓以儆以勉於萬斯年長奉昇平之至治爾矣(臣/)之
　　　樞伏而思曰自古帝王如唐虞夏商周歴年永
　　　而在位久者有之而幅員逺遜
　　今日之廣漢唐宋元明歴年永而在位久如唐虞三
　　　　代者已鮮而徳業復逺遜
　　今日之隆至我
　皇上以天縱之聖益以日新之學凡六經羣史以及象
　　　　數厯律詩賦書射之藝罔不究其精㣲造其極
　　　　至今陽秋周甲猶手不釋卷務抉性天之奥重
　　　　道崇儒以
　君兼師則自生民以来誠為帝王之極軌也文言曰君
　　　　子學以聚之問以辨之寛以居之仁以行之君
　　　　徳也我
　皇上之徳極其至我
　皇上之學極其至也中庸曰故大徳必得其位必得其
　　　　祿必得其名必得其夀我
　皇上徳極其至所以諸福畢集受
天眷佑而
　聖壽遂與
天齊也周之先曰豳其民忠愛其君之甚故七月之詩有
　　　　曰躋彼公堂稱彼兕觥萬壽無疆周宣王時召
　　　　穆公旣平淮南受王䇿命詩人美之以為人臣
　　　　受恩無可報謝惟言使君夀考而已故江漢之
　　　　詩曰虎拜稽首天子萬年况我
　皇上御中外一統之世文徳武功蟠天際地凡兹臣庶
　　　　盡戴生成夫豈風雅所稱得以同日而語而(臣/)
　　　　之樞猥以章句小儒仰荷
　主知累加拔擢早厠綸扉雖家居猶給筆札
　異數殊榮涓埃未報其可以弇陋不文謝風雅而忘揚
　　　　扢哉謹隨遐邇臣民所共願抒葵藿傾向之寸
　　　　心拜手稽首撰
　萬夀無疆頌以
　　獻其詞曰
　　　　於惟我
　后厯綿鳯紀溯自流虹聿周甲子九譯来王八方同軌
　　　　衢歌巷舞以介繁祉(其一/)
　　　　封人稱夀福與之匹載徴五福兼曰好徳
　聖徳日躋乾行無息稽古帝王何美勿集(其二/)
　　　　罔知帝力擊壤興謡我
　后恭讓徳如唐堯敬
天勤民宵旰忘勞瞻雲就日四序長調(其三/)
　　　　至諴感神事親惟順我
　后純孝徳如虞舜萱舒蘭殿承歡以敬南風載譜阜財
　　　　解慍(其四/)
　　　　九河既道孔修六府我
　后神智徳如夏禹灑沉澹災罔非樂土平成之功巍巍
　　　　萬古(其五/)
　　　　用人惟已立賢無方我
　后好士徳如商湯典廣闢門鳯集髙岡
　臨軒親試特逹圭璋(其六/)
　　　　恵鮮鰥寡懐保小民我
后怙冒徳如周文常平既裕求莫時廵蠲租賜復世徧
　　　如春(其七/)
　　　無競維烈永綏六宇我
后懐逺徳如周武三臨朔漠隂山振旅柝罷玉門中邦
　　　如堵(其八/)
　　　天降下民作君作師厥統既分我
后一之外王内聖學復孶孶
登三咸五獨贊兩儀(其九/)
　　　惟學靡倦惟徳彌長心周萬里太和洋洋山川
　　　草木發為榮光
一人有慶彌熾而昌(其十/)
　　　萬邦作貢四海為家符瑞奚陳金玉非華人情
　　　忭豫天意休嘉漏遲春晝醴進流霞(其十一/)
　　　千官濟濟嵩呼恐後賡歌松柏大椿竝茂天欲
　　　增髙地欲增厚(㣲臣/)抒悃以頌
聖壽(其十二/)
萬夀頌(有序/)
　　　　原任内閣學士兼禮部侍郎(臣/)顧悅履
　　　(臣/)聞惟天誕聖以佑民必篤祜多方以著靈長
　　　之慶惟聖繼天而立極必自强不息以昭茂對
　　　之符是以祝三多於華封語從其質歌九如於
　　　天保詞尚其文葢徳盛而百福畢臻化成而大
　　　美咸集理無不驗效有攸全欽惟我
皇上
　治懋勲華
　道傳精一
　秉剛健中正之徳
　裕聖神文武之猷
　敷政寜人日深其乾惕
　體元御宇時厪其疇咨奏三㨗於采薇修兩階之舞
　　　羽則武功赫也攷藝文於冊府闡理學之淵源
　　　則文教彰也瞻龍翔鳯翥之
宸章函天蓋地誦玊振金聲之
聖製冠古型今官方有箴班聨清矣而更重封疆之選
　　　士行有訓宫牆肅矣而尤嚴衡鑑之司河水安
　　　瀾仰
皇謨而底定版圖式廓欣
天運之熾昌廣恤下之仁而
溫綸大播宏好生之徳而
解澤旁敷軫念農功萬國之雨暘入告勤求民隠九秋
　　　之斂穫其咨重蓋藏則一省而蠲租者數載宏
　　　博濟則三年而賜復者一周膏露霑濡浹於茅
　　　簷蔀屋仁風煦拂極於海澨山陬安愈圖安
一人獨勞而萬民共享其逸治益求治羣臣不易而
至尊先任其難推兢業之
天心雖海晏河清不欲隆稱夫瑞應合尊親之衆志即
　　　衢歌巷祝莫能仰荅夫
髙深澤媚山輝忻遇陽春之令序風和景麗恭逢
聖誕之嘉辰花甲初周率土上升恒之頌靈椿正茂敷
　　　天抒拜舞之忱慶今兹之五十二年恩流九域
　　　覩方来之萬八千嵗厯竝三皇白叟黄童爭扶
　　　携而嵩呼
　闕下窮荒絶漠咸重譯而雀躍
　堦前南極星輝燭榮光於閶闔條風律應飄仙樂於
　　　鈞天雲漢昭回曠典開而多士常親壽域燠寒
　　　時若豐年兆而羣生同躋春臺闢百王未有之
　　　模錫萬禩無涯之福此真熙熙皥皥億兆之所
　　　難名蕩蕩巍巍羣工之所莫贊者也(臣/)悅履職
　　　叨侍從躬際昌期昔伏衡廬共黔黎而頌祝今
　　　依
　廷陛瞻紫氣以趨蹌慶
聖夀之綿長情深燕喜覲
天顔於咫尺心切葵傾謹拜手稽首而進頌曰
皇帝建極膺圖受命運啟中天授時齊正允釐百工撫
　　　綏九有
至貴至尊得名得夀
聖徳髙深乾行坤載恭黙凝神包函宇内
聖功巍煥績底平成體元贊化式定章程
聖文天授龍章鳳藻典謨煌煌昭宣至道
聖武化神威宣干羽八極来廷羣黎安堵烏弋黄支雕
　　　題鑿齒航海梯山驗封成市吏清刑措禮中樂
　　　和掄才育士教洽菁莪黛耜紺轅籥吹豳雅皥
　　　皥三農深耕綠野養老懐幼蠲租賑饑
省方問俗
宵旰民依介以繁祉有秩斯祜時雨時暘多黍多稌泰
　　　階昇平民安物阜瑞應嘉祥符徵悠久躋登仁
　　　壽東西朔南洪庥逺被和氣同含時際陽春光
　　　風和暢栁拂龍池花明仙仗恭遇
聖夀初周甲子中外騰懽臣隣志喜
堯睂舜目天表夀徵喬松彭羨奚足比稱嵩嶽連呼芝
　　　　英層綴星現老人雲成
　萬嵗筵開瑶殿桃熟三千日臨金掌露湛珠圓東海添
　　　　籌南山進酒白鹿青麟羣遊郊藪鶴髮鳩笻殷
　　　　勤三祝鳧藻泮芹敬賡百禄夔龍鵷鷺對揚
　天休榮瞻
　　絳闕紫氣濃浮八荒拜舞共球萃止萬福攸同川湧
　　　　山峙
　聖夀天長覆幬無極保合太和健行不息
　聖壽日新枝幹廻旋輿圖永鎭鳯厯長延稽古三皇三
　　　　才兆始淳穆無為夀以萬紀我
　皇功徳逺超古聖於萬斯年
　一人有慶海晏河澄恩洋徳溢沐澤詠膏瞻雲就日
　皇風浩蕩
　帝治光昌(㣲臣/)作頌
　萬夀無疆
萬壽盛典初集卷六十六
　欽定四庫全書
萬壽盛典初集卷六十七
　　歌頌七(大臣六/)
　　　　恭賀
　萬壽大慶詩(五言排律五十韻/有序)
　　　　　原任内閣學士兼禮部侍郎(臣/)楊　瑄
　　　　蓋聞道侔易簡常操化育之權徳備生成永作
　　　　清寜之宰遡天人之交合屢著嘉祥推理數之
　　　　相因疊彰誠感瑶圖綿逺實由昭受之功鼎祚
　　　　宏長咸出自然之應廣稽聖牒歴誌禎符若夫
　　　　法乾元之行健至誠所以無疆秉上帝之好生
　　　　仁者於焉必夀斯又軼炎超昊包頊駕軒膺景
　　　　命之維新中外同深愛戴荷天庥之洊至臣民
　　　　共慶昇平者也欽惟我
　皇上
　　至徳體元
　宏勲開世
　七政齊而八風叶
　五行叙而六氣調
　禮樂文章新亘古未新之制作
　東西南朔擴從来未擴之輿圖
　仁恩沛而肆赦蠲租登兆人於袵席
　愷澤敷而賙饑賜帛躋蔀屋於春臺績奏平成河清
　　　海晏化隆參贊物阜民安博觀黎庻之情無求
　　　不給遐考簡編所載有美必包兹逢五十二年
　　　恭遇六旬
萬夀當百物彚昌之候正三陽開泰之時先因八表之
　　　歡心肇舉一時之曠典
特增闈試廣羅天下蒸髦大闢賢關永著千秋令甲時
　　　則四方来賀萬福攸同黄道呈祥嵩嶽效三呼
　　　之祝
紫微凝極箕疇錫五福之徴岐麥嘉禾坤瑞竝陳於王
　　　㑹龎睂秀髮耆英畢集於大廷慶滿寰中聲洋
　　　海外復申
巽命益示
謙冲念撫世以諴民必圖實政欲祈天而永命無事繁
　　　詞惟萬姓之恬熙即
一人之福履五風十雨乃是休徵老安少懐斯稱上治
　　　羣服
皇言之大彌欽
帝徳之深同日月之升恒光如初旦竝乾坤之幬載功
　　　不能名溯鳯紀而莫京洵龍編所未有(臣/)瑄向
　　　叨侍從尤沐光華乆霑
高厚之洪慈未展㳙埃之微悃仰瞻
黼座頌
寳算之日新肅拜
彤墀覩
聖顔之有喜祚更綿乎周厯願歌天保之九如世適際
　　　　夫
　堯年擬效封人之三祝謹拜手稽首而獻詩曰
　壽厯迎禧日
　皇躬介祉辰斗樞符電繞華渚協星陳
　御籙通三極
　垂衣仰一人書禎呈洛水圖瑞獻河濵經緯兼文武生
　　　　安擅聖神
宫闈崇孝養
郊廟肅明禋精一心源密和平政事醇訏謨常秩秩典禮
　　　　具彬彬府事歌惟叙明良契自眞懐柔馨烈茂
　　　　昭格恪誠伸久道
　宸猷布同風王路遵
　萬幾深自勅百職凛維寅治厯璣衡正明時節序均
　龍章輝琬琰芝翰燦㻞璘東壁開書庫西清集侍臣宣
　　　　威三蘖靖奮武九邊馴帷幄抒方畧封疆拓廣
　　　　輪導河旋底績問俗展時廵輯瑞延羣牧求寜
　　　軫兆民
恩覃十五國帑給萬千緡壤賦蠲除數科條肆眚頻流
　　　膏隨處渥行慶與年新師濟饒賢俊蒐羅及隱
　　　淪山林邀賞鑒黌序荷陶甄黎獻咸登進耆英
　　　倍撫循遐陬歸有極懿徳暢無垠就日烏蠻服
　　　趨風象卉悛騰懽傾衆志章教式羣倫丕冒乾
　　　坤大宏施雨露匀昌期逢令節曉漏報司晨韶
　　　景方三月
　璿編始六旬列星環拱衛
　雙闕峙嶙峋嶽逺俱修貢川長竝效珍露華金掌淨
　　　符色泰階純采覩
堯睂近光瞻
舜目親殿煙籠綵㲨庭旭耀華紳備見休徴洽重看景
　　　命申
淵衷彌抑抑
天語更諄諄祗願人胥樂惟期俗盡淳泰寜同海宇豐
　　　稔徧郊畇厚意涵洪澤殷懐發至仁(微臣/)叨侍
　　　從自昔被
溫綸玉署依僊籞
　鑾輿望後塵罷閒歸櫟社祝嘏覲
楓宸芹獻偕農叟鳧趨綴
　禁闉山桃紅熳熳苑栁綠蓁蓁巢閣欣瞻鳯遊郊喜
　　　見麟衢歌傳擊壤里句叶吹豳應地緜
　鴻運齊天秉大鈞貞元周復始億載慶長春
聖壽同天頌(有序/)
　　　　原任内閣學士兼禮部侍郎今革職(臣/)宋大業
　　　(臣/)聞䆳古肇命之主首出庶物傳有天靈治萬
　　　八千嵗尚矣書契既作帝王世紀具載炎帝黄
　　　帝少昊顓頊帝嚳帝堯殷太戊武丁在位多百
　　　年上下歴歴有徵至若帝舜伯禹晚而受禪殷
　　　湯始為諸侯周文終為西伯武王末而受命雖
　　　皆以聖人登上夀猶未可與正位一統者竝較
　　　其年嵗嗣是以降非無英君誼辟乗時撫運而
　　　享國之數可以追五帝而軼三王者循考史乗
　　　寂寥疎濶概未之有見也夫此古帝王乆逺盛
　　　蹟豈惟敦龎之代氣運特殊要以御世立極徳
　　　茂功隆參天貳地用能誕膺福禄配合無疆禎
　　　祥之兆集元㑹之期應理數相符非偶然者盖
　　　閲數千百年而今乃覩
大聖人作焉伏惟我
　　國家受
天成命
太祖
太宗創造東土
世祖混一區夏治理初定教化方行天乃蘊靈蓄祉篤生
　　　　我
　皇帝用廓千百國無外之規模鞏億萬載無窮之基業
　　　　非徒握圖據鼎近踵漢唐宋元明之賢后已也
　　　　恭惟我
　皇帝陛下至神至聖允武允文寛大包乎覆載明聰耀
　　　　乎日月仁慈沛乎雨露威斷肅乎雪霜自古帝
　　　　王贊稱所及咸備於
　一人之身是以昭徳建功無善不臻無美不暢謹為細
　　　　繹敢序宏模
　皇帝冲齡踐祚仰思
皇考付託重器朝夕祗畏若涉淵冰入朝
太皇太后
皇太后兩宫問寢視膳動遵
慈訓罔敢或違
太皇太后問所欲為有願天下無事人民安樂共享太平
　　　　之對春秋有事
太廟祼鬯執爵慤致孝享外而
圜丘卜郊農祥祈榖肅將壇壝嶽瀆神祗古先聖賢類遣
　　　　重使祭吿尤念勝國陵寢命官祠守戒戕松柏
　　　　此古帝王率祖奉親懐神繼代之鴻圖也始總
　　　　萬幾太阿在手姦宄立除於時滇蜀未附折衝
　　　　萬里以次削平其後逆藩拒命煽動三方坐運
　　　　籌畧遂定六詔收百粤㧞七閩獻俘檻囚駢磔
　　　　於市逋寇阻島乘間搪突乃鼓巨艦凌洪濤遂
　　　　搗其窟穴鯨鯢悉靖已而朔漠遊魂跳梁邊境
　　　　乃秉旄仗鉞統師親征不崇朝而追奔獲醜妖
　　　　氛蕩滅龍沙狼望之野牧馬無聲其餘塞下屬
　　　國稽顙朝㑹天下幅員之廣山盡西北海盡東
　　　南跨越乎歴代此古帝王誅黎放兜叙戎貢旅
　　　之偉烈也子恵下民痌瘝在體薄稅歛均徭役
　　　勸農桑繪耕織之圖以時
　省覽四方官吏入覲輙問天行雨𤾉土物豐歉
賜天下民租或全或半前後無虚嵗近復
恩綸疉沛三年之内通免天下地丁銀兩三千二百六
　　　萬有竒凡司寇讞囚屢停秋决或予肆赦嘗謂
　　　守令親民官每謁選出必引見甄别其賢否陛
　　　見督撫監司諄諄
訓誥惟以察吏安民為務此古帝王重農散財泣罪愼
　　　罰之篤意也内外文武任用必得其人其廉吏
　　　正士雖負瑕被譴每加拂拭或擢不次之位封
　　　疆守臣時遣家人奏對輙下問起居兼有賜物
　　　尤親重老成謂奉事日久龎睂華髪有故舊之
　　　感又念諸先大臣恩禮殊異且澤及其子孫此
　　　古帝王知人任賢崇耉求舊之休風也作人造
　　　士以興文教鎖闈兩榜黌舎諸生嵗漸増額海
　　　内弦誦之聲徧於閭巷間徵博學宏詞以補中
　　　秘又錄工詩善書者供奉
　殿廷操觚提槧之士稍名一藝皆爭自鼔舞願進獻
　　　於鴻都石渠之間此古帝王旁求翕受思皇譽
　　　髦之鉅典也崇尚經術表章聖道嘗
幸闕里謁孔子修北面之禮愼選詞臣以備
　日講輙親為反覆指示開導
　經筵大典舉行無少間數十年如一日每讀儒先性
　　　理深契濂洛之旨尤推崇朱子傳註有功世教
　　　躋從祀於十哲之次博求天下遺書充牣館閣
命各校讐雕鐫頒示来者廣廈細旃乙夜討論弗輟
御選歴代古文以資
　淵鑑繙閲通鑑綱目凡有關世道者必有闡發評論
　　　以昭垂萬世於是海外琉球諸國聞風向化遣
　　　子入
　朝執經太學三年肄習更考鍾律稽算數伶倫所不
　　　能審隷首所不能計一一研摩務窮其蘊
　宫庭晏閒娛情翰墨揮灑入神詩邁唐音書超晉法
　　　多
寵賜臣僚家藏珍寳奉為赤刀宏璧此古帝王尊師問
　　　道敷文典學之丕光也止戈衅甲不忘武備羽
　　　林禁軍常以蒐苗講武於郊甸其外貔虎之雄
　　　師干城之勁卒碁布星羅分守要害之地提鎭
　　　將領受任臨遣必試之騎射罷其疲弱簡其鋒
　　　鋭或
賜膳羞衣裘以彰賞勞兜鍪靺鞈之徒因日勤訓練士
　　　飽馬騰又設武科與文科竝行且令行伍通文
　　　墨者亦與其試以盡收天下之材力此古帝王
　　　治兵振旅論將詰戎之逺圖也端拱無為間出
　　　省方觀民廵行天下嘗東至於魯西至於泰北
　　　至於代其南以臨視河工五至於淮遂至於吳
　　　越河決有年既賴
聖謨指授克底厥成塞瓠子之口築宣房之宫其他
　鑾輿所過詢疾苦咨風俗斥浮華崇節儉履阡陌屬
　　　者老布慶施恵膏澤四周臣民瞻仰
　翠華多得望雲就日以為幸此古帝王輯瑞執玉封
　　　嶽觀河之勝軌也綂而言之自
皇帝在宥庶績咸熙萬邦時乂天下含生之屬翾飛蠕
　　　動如躋柏皇如登栗陸淳和景鑠醲郁彪炳固
　　　未易以簡牘臚陳者也徳極茂矣功極隆矣於
　　　是天保定爾錫以遐福今康熙五十二年
聖夀始臻六十保躬嚴愼精神彌固於岡陵勤政清明
　　　綱紀益張於寰宇從此歴年永命
萬夀無疆又豈僅上追五帝下軼三王云爾哉恭惟上
　　　夀之日九州六合之人為臣為庶内自華夏外
　　　訖邊徼莫不梯航麋至朝賀於
　　闕廷之下車馬冠裳之㑹琛賮玉帛之陳鐘鼓管絃
　　　　之奏歌謡賦頌之作環繞輻輳齊拱
　皇極猗歟天地亘古昌期之盛也(臣/)大業竊念先(臣/)徳
　　　　宜位升端右(臣/)兄弟俱備官内外世荷
　　國恩而(臣/)大業更向直禁近久侍講幄効力邊陲繼
　　　　參綸閣
　　寵遇深厚靡有倫匹今雖放歸田里犬馬戀
　主之私未甞刻忘兹者欣逢
　大慶不敢自外於鳳儀麟遊之列謹從邑父老後拜手
　　　　稽首而為頌曰
　　　　粤稽往初大聖上夀由帝迄王五三希有維天
　　　　生人作之元后眷徳鑒功降福斯厚於赫
　皇清奉
天立極崛起東邦奄宅中域
皇祖
皇考景命始集如堂其奐如葘其殖維我
皇帝穹蒼篤生龍章鳳質生有神靈克仁克孝克寛克
　　　明崇基洪緒是繼是承
踐阼以来天人叶贊政舉風行教施俗變以武之揚為
　　　霆為電以文之敷為星為漢普天以土率土以
　　　臣金甌奠定玉燭調均阜我品物育我烝民沐
　　　膏濡潤振秀含醇濟濟在朝熙熙在野握其權
　　　衡運以陶冶帝驟王馳無躡迹者宜升云亭宜
　　　播韶夏改元至今多歴有年
聖夀開六聿無疆焉太和宇宙人生其間但祈永命悠
　　　久配天四海八方百僚萬姓芳月良辰忻逢
大慶竝㑹
　闕廷持觴祝
聖樂響騰歡禮容展敬
帝曰勤哉爾官爾牧暨爾有衆遐邇匍匐予豈自恃保
　　　天福祿尚其日愼式副爾祝羣下蹈舞嵩呼迭
　　　逓奏賦獻詩義髙辭麗(臣/)辱舊史序以頌繫恭
　　　　祝延緜歴
　萬萬嵗
　
　
　
　
　
　
　
　
　
　
　
　
　
萬夀盛典初集卷六十七
欽定四庫全書
萬夀盛典初集卷六十八
　　歌頌八(南書房諸臣/)
　萬夀無疆詩(有總序/)
　　　　　　日講官起居注翰林院侍講學士(臣/)勵廷儀
　　　　　　日講官起居注翰林院侍講(臣/)蔣廷錫
　　　　日講官起居注司經局洗馬掌局事兼翰林院修撰(臣/)張廷玉
　　　　　　左春坊左中允兼翰林院編修(臣/)陳邦彥
　　　　　　日講官起居注翰林院修撰(臣/)趙熊詔
　　　　　　翰　林　　院　庻　吉　　士　(臣/)王圖炳
　　　　　(臣/)聞膺圖受籙大徳有禄夀之符介祉凝祥至
　　　　　聖著久長之效詩稱嘉樂命自天申書紀休徴
　　　　　福由皇建華封獻三多之祝豳土進七月之觥
　　　　　卷阿矢詠於鳳鳴江漢揚休於虎拜雖如天幬
　　　　　覆莫罄形容而率土謳吟聊伸颺頌欽惟
　皇上
　執中表正
　得一居貞
　心傳溯無極之先
　治行合太和之本
　初登寶厯即以民胞物與為心
　廣運旋樞遂臻久道化成之業朝咨夕儆勤宵旰於
　　　五十二年北燮南諧奏昇平於千八百國兹當
　　　三月中旬恭遇
六旬萬夀厯周花甲時際陽春栁拂桃迎擁千官之劍
　　　珮霞明風暖集萬里之共球番髮龎睂扶鳩笻
　　　而拜
　闕山農澤賈頌燕喜以呼嵩含生禀氣之倫無逺弗
　　　屆出日無雷之域不召而来壤擊衢歌鈞天竝
　　　奏仙音佛號匝地同聲(臣/)等職在文章分宜揚
　　　扢身依
　禁近誼得賡歌竊見乾行不息
　皇上體之以自强坤合無疆
　皇上法之以厚載固天亶之獨異尤
　聖學之加崇探精一於唐虞啓苞符於河洛圜丘仰荅
　　　　誠格而
上帝居歆淮浦遙臨
　　時邁而川靈效順規模宏逺遵
祖憲以貽謀寢膳周詳永
　孝思而錫類祀先農於泰畤朱火升中進田畯於春疇
　　　　青旗行野寛文解網人樂堯天復賦蠲租民安
　　　　禹甸
　恩覃一十五省
　徳垂千萬億年底定三方鯨鯢盡掃㑹同重譯雞鹿咸
　　　　庭
　志在安綏故有征而無戰師行仁義故近悦而逺来
　握成算於帷幄之中播
　神威於寰宇之内止戈為武夀考作人璧水芹宫勒千
　　　秋之
寳訓桂林杏苑開
萬夀之恩科振鷺充庭羅来逸鳯霧魚騰水搜及雕蟲
　　　凡兹多士之造徳成材悉由
聖主之尊經稽古曲阜修九拜之禮朱子躋十哲之班
　　　振玉摐金直接尼山統緒參天兩地深探羲畫
　　　淵源理得而數兼該乗除參九九之秘氣和而
　　　聲始達律呂調六六之元既
徳性之内充自英華之外煥典謨渾噩與雲漢昭回詩
　　　易奇葩竝日星輝映龍鶱鳯翥備八法於鍾王
　　　露潤珠圓得三昧於虞褚
勅幾稍暇肆力五車
廵幸偶閒遊心四庫雕鐫琰琬禹山金碧之藏勘校蟲
　　　魚蓬闕琳琅之府淵深
帝學莫殫名言洵乃武而乃文亦可大而可久
皇上雖虛懐若谷而謙尊彌光蒼穹之景命方新黎庶
　　　　之歌謡倍切(臣/)等身値昌期生逢夀世光輝南
　　　　極中天之
　甲子初周環拱北辰元㑹之干支復始重城不夜燭照
　　　　無邊四海皆春太平有象敬承
　　五夜維祺之願共抒
　萬年祝嘏之心
　　春秋逺過八千復紀天皇之嵗
　　厯數比隆三五重開軒后之圖竊效風人載賡周雅
　　　　各成七律六章拜手稽首以
　　獻
　　　　　日講官起居注翰林院侍講學士(臣/)勵廷儀
　　　　祥開
　聖節慶昌辰巷舞衢歌率土濵運紀上元方復始年周
　　　　甲子又重新太平有象人多夀
　大造無私物自春徳教覃敷宏錫類由来至治在尊
親(其一/)
　　　　南極常同北極光珠聨璧合燦雲章
天心祇若羲爻著
祖訓凝承
　帝道昌仁夀億齡開景運韶華三月正當陽維皇定叶
　　　　蒸民願永錫繁禧
　主萬方(其二/)
　　　　天南漠北振琱戈六合俱安保太和格被總由
　堯徳峻平成共識
　禹功多時豐更免三年稅化洽重開
　萬夀科曠典古今眞極盛詞臣書頌細編摩(其三/)
　　　　文修武偃洽神功
　聖治光昌夲
　聖躬履盛鳴謙辭
　顯號居豐示儉喜卑宫
　萬幾總攝精神裡八表都歸度量中久道化成臻上理
　　　　時勤宵旰仰
宸衷(其四/)
　　　芹獻葵誠徧九垓梯航迢逓到蓬莱爭傳鶴髪
　　　呼嵩侶許覲
龍顔進夀杯人慶三多歸
帝徳户增萬億樂春臺共言四海昇平福都自
堯咨舜儆来(其五/)
　　　垂恩錫嘏慶成時斂福
皇躬百事宜嘉穀瑞徵三秀草芳蘭叢繞萬年枝無疆
聖夀便蕃頌有喜
天顔逺近知孰罄涓埃禆海嶽轉因華祝溥
鴻慈(其六/)
　　　　日講官起居注翰林院侍講(臣/)蔣廷錫
　　　卿雲五色䕶
皇居花下千官頌九如南斗正中三月節海籌方攬一
　　　廵初瑶池紫氣浮松牖金闕祥光接玉除蕩蕩
　　　無名難載筆勲華二典紀虞書(其一/)
聖文聖武貫三才宇宙中間
徳澤該日月星辰隨律轉東西南朔驗風来九州全賦
　　　周輪免兩榜恩科次第開天錫太平
仁夀主歡呼嵗嵗頌臺莱(其二/)
天縱猶勤翫韋編健行
聖徳日乾乾
心通律呂隂陽内道契圖書象數先周禮三千條實政
　　　虞廷十六字眞傳庶民敷錫歸皇極鑿井耕田
　　　樂萬年(其三/)
至治神功古莫如應從泰岱勒璠璵玉函不受登封頌
　　　金鏡常繙治世書有識羣生皆踴躍無私大造
　　　本謙虛試聽五嶽齊呼處蒼翠山光望
屬車(其四/)
　　　膏澤涵濡八表同百年樂育太和中鸞書宣布
　　　開黄道鳩杖扶擕拜
紫宫入昴遊河呈洛瑞躋堂稱兕繼豳風一人一嵗增
君夀萬老春秋集
聖躬(其五/)
　　　　(小臣/)濫直近
　　楓宸蠡管粗能仰
帝鈞敬止功夫隨處見光眀徳業與時新姚虚虹繞年
　　　　當甲華渚星輝月値辰拜手幸隨鵷鷺後遥瞻
　　　　蓬閣祝松椿(其六/)
　　　　日講官起居注司經局洗馬掌局事兼翰林院修撰(臣/)張廷玉
　　　　欣逢
聖節共呼嵩瑞靄青陽淑景融六合梯航重譯貢兩階
　　　　干羽萬年功
乾行不息天同健泰運方隆日正中咸仰
垂衣臻上理四時洋溢太和風(其一/)
　　　　化成久道治功深
帝徳巍巍冠古今海晏河清
天子澤宵衣旰食
聖人心好生頻見恢湯網解慍時聽鼓舜琴屏謝虚文
　　　崇實政謙光中外仰
宸襟(其二/)
睿慮周詳徧八區恩膏何地不霑濡已看荒徼皆登榖
　　　更喜豐年屢賜租域外山川歸禹服田間耕鑿
　　　盡堯衢諸蕃絡繹
彤墀下王㑹圖成自古無(其三/)
聖學淵微逹性天猶勤探索向芸編圖書道闡千秋上
　　　象數心通一畫前至治雍熙金石播鴻章璀璨
　　　日星懸廷臣拜手賡
仙藻盡是箕疇錫福篇(其四/)
　　　華渚流虹瑞應開星明南極亘昭回絳霄歌吹
　　　千門曉白叟歡呼萬里来湛露無邊滋草木卿
　　　雲有象繞蓬莱羣生共荷
君王賜仁夀休風徧九垓(其二/)
　　　薄海車書奉
紫宸衢歌巷舞慶昌辰普天共樂舒長日大地都成浩
　　　蕩春
帝夀萬齡周甲始韶華三月逐年新(微臣/)珥筆霑
恩渥願效華封祝
聖人(其六/)
　　　　左春坊左中允兼翰林院編修(臣/)陳邦彥
　　　閶闔晨趨拜舞同昇平嘉慶記流虹天開
　寳厯羲軒上人在春臺位育中蓂吐堯階迎瑞日籌
　　　添海屋祝
　喬松萬方共慰稱觥願近覩祥雲一朶紅(其一/)
　　　重巽溫綸取次宣茅簷蔀屋總熙然體元
聖化三光應圖治
宸衷五夜傳浩蕩恩波淪大地舒長化日樂中天歌衢
　　　擊壤喧童叟漫説陶唐癸巳年(其二/)
　　　欣從歌叙慶功成甲子重開樂太平景福多隨
　　　仙籙永嵗星遥拱
帝垣明陳詩拜表千官頌就日瞻雲九土情誰識
大君宵旰意本来乾健協天行(其三/)
　　　金爵觚稜曉露漙日華浮動五雲端花隂轉午
　　　彤墀麗麥浪摇春繡壤寛譜叶虞絃宣玉軫圖
　　　成禹㑹寫冰紈八方共樂
皇猷逺雁塞鯨波久奠安(其四/)
　　　西山翠色儼蓬莱豫順眞同出地雷澤物瀛波
　　　通灌注作人雲漢仰昭回蟠桃初結三春實仙
　　　醖同斟
萬嵗杯藪鳳郊麟胥應瑞菶萋隨處沐
恩栽(其五/)
　　　露濡雨潤普
皇慈天上恩波動植知社鼔村觴人盡夀嵩呼華祝慶
　　　相隨翻階翠草金芝長捧日彤雲玉葉垂累世
　　　滋培難報稱抽毫先誦九如詩(其六/)
　　　　日講官起居注翰林院修撰(臣/)趙熊詔
　　　　雲開閶闔日中天臣庶嵩呼
　　玉陛前三月三春方履泰六旬六甲正乘乾軒皇厯
　　　　算周初度夏后書疇錫大年盛事直超千代史
　　　　拜颺敢進九如篇(其一/)
　　　　天經地義藴
　皇衷六十年来孺慕同
　手定鴻圖兼創守
　心承家法每謙冲
三朝謨烈光千載萬國尊親奉
兩宫大孝徳隆膺上夀虞琴長是播薫風(其二/)
　　　　五紀垂衣化日長太和元氣本無疆蠲租分嵗
　　　　周星野解網囘春滿棘廊天自好生
　君合徳
　帝惟仁夀厯增祥龎睂白叟霑恩久傳語雲孫戴
　聖皇(其三/)
　至治光華與日新健行不息體天眞勅幾陶鑄唐虞典
　　　游藝窮探河洛津旰食宵衣時儆惕
龍顔鳳表倍精神由来夀考惟無逸喜卜吾
皇億萬春(其四/)
　　　物阜民豐久化成
　深宫保泰更持盈尚衣浣濯頻供御玉食珍竒盡却
　　　呈祇為
聖心常惜福可知儉徳是長生海籌添値歸餘嵗餘慶
　　　年年介夀觥(其五/)
　　　昇平典禮煥丹霄
手詔重頒戒百僚愛
日但將忠孝盡祈天惟在雨𤾉調
君王不貴陳諛頌草野何能祝
聖朝聽取同聲呼
萬嵗(微臣/)珥筆採衢謡(其六/)
　　　　翰　林　院　庶　吉　士(臣/)王圖炳
　　　華甲星周祝
聖君彤庭
玉座氣氤氳西池算永添雙莢南極祥開匝五雲疇紀
　　　洛書尊
禹錫壤歌衢野戴
堯勲三春上夀觥觩洽靄作陽和萬象欣(其一/)
　　　旰食宵衣
　講幄開羲爻精奥闡蘭臺乾坤動靜涵
心學元㑹綱維揭
睿才藻火文章騰碧漢松雲户牖儼蓬莱
聖人自有長生訣金鑑千秋介玊杯(其二/)
垂裳端拱仰揮絃瑞玉眞應泰岱鐫朝野請求章屢上
　　　廟堂謙讓
詔頻宣三才治法參天地二典勲華足信傳
峻徳崇功書不盡賡揚拜手萬斯年(其三/)
　　　慶善宫中七徳陳萬方送喜萃昌辰層城錦繡
　　　鋪瑶席重譯梯航貢瑞珍百福貞恒歸
　黼扆億齡仁夀育蒸民卷阿齊進昇平頌梧䕃深霑侍
　　　　從臣(其四/)
　　　　六十年来
　　化澤濡華胥風俗極歡娱士邀
　特典重升俊民被
　洪恩盡賜租海表山川開夀域寰中日月照仙都誠孚
　　　　蒼昊方儲祉天姥来庭早授圖(其五/)
　　　　濫隨芸局捧龍編筆紀流虹貫昴年揆覽
　九重星拱極乾行
　五位日中天薄材總荷洪爐鑄
　寳籙綿垂象鼎傳欲罄葵忱歌在藻宫花嵗嵗傍瓊筵
　　　　(其六/)
　
　
　
萬夀盛典初集卷六十八
　欽定四庫全書
萬壽盛典初集卷六十九
　　歌頌九(詞臣一/)
　萬壽無疆詩(七言律十二首/有序)
　　　　　内　閣　侍　讀　學　士(臣/)徐元夢
　　　　(臣/)聞書衍洛疇福歸皇極詩陳天保頌起臣隣
　　　　蓋有大德必壽之徵積爲百祿罄宜之應欽惟
　皇上
　　濬哲挺生
　　中和建極
　　經文緯武禀由卓絶之神姿
　　蹈義履仁覃自緝熙之懋學敬
天以凝庥命常勤監觀欽若之思法
祖而凛憲章益表揚烈覲光之美
慈闈豫順竭孝養於承歡家範肅雝衍貽謀於翼訓誕綿
　　昌祚永奠丕圖
　宫府協衷首本一心之正要荒在宥洪霑萬里之遥
　　　凡用人體下之誠及養士恤民之政精明渾厚
睿思總協於寛仁易直和平
至德要歸於惇大蔚爲文治輝雲漢而炳日星赫作武
　　　功迅風雷而寧海宇遠達四聰於無外精硏萬
　　　象而弗遺而猶
　儆切宵衣
　咨勤日御
　廵方省俗罷陳封禪之書
　恭已寧神屛上尊崇之號肫肫乎至誠不息秩秩乎
　　　茀祿無疆是以日角珠庭常潤
天容如壯歲龍行虎歩彌增
乾健於耆齡兹當春暉九十之辰正屆
聖壽六旬之慶億萬年之寳莢日月常新八千歲之榮
　　　椿春秋永茂海晏河清之象共樂雍熈麟逰鳯
　　　舞之祥皆供符瑞歡呼徧傳於率土欣躍更極
　　　於含生(臣/)元夢一介菲才三冬寡殖謬厠員於
　禁近忝伴讀於
　天潢問學薫陶乆荷
　生成之德身名拔擢全叨
　臨照之㤙恭遇
鴻庥永深忭禱東華陪仗企賡泮奐之音南極瞻星敬
　　　附升恒之祝恭進
萬壽無疆詩一十二章自媿辭指蕪淺不足攄寫
高深仰凟
宸聰曷勝心悚
　　　萬年歴數屬吾
皇道德巍巍冠百王仁義根心恒迭見圖書過目不曾
　　　㤀
神功直與河山遠
聖澤方同歲月長天保祗今何待祝從來悠乆定無疆
　　　(其一/)
　　　　生安不廢
　聖人功典學時開
　　講幄崇道統遥將羲孔接心源渾與性天通羣言叅
　　　　錯惟歸一庶物紏紛每折衷共喜中和長建極
　　　　萬邦黎獻荷帲幪(其二/)
　　　　早從堯典得眞傳欽若惟知事
昊天非但夙齋無戱豫有時逰衍亦精䖍穹窿不隔明禋
　　　　外顯赫如臨對越前祗爲流通成一體人神協
　　　　應自年年(其三/)
三朝謨烈是鴻規實錄分明家有師欲擴前功還遠望每
　　　　拈遺訓輒精思即今燕翼貽謀日猶似艱難創
　　　　業時定使
在天無一憾乾乾從此到期頤(其四/)
寧壽朝朝瑞靄浮承歡左右意常周春逰勸駐花間輦夏
　　　　宴扶登池上樓膝繞蘭蓀供綵戲盤堆山海極
　　　　珍羞從知
聖孝綿昌運風化而今已四流(其五/)
　方畧編成燦若陳幾經整旅靖風塵蕩平共凛
天威赫指授全憑
廟算神玉帳頻臨非黷武金戈一到倐成春蚩尤相繼
　　　消除盡永覩軒皇宇宙新(其六/)
　　　披盡蘭臺萬卷餘長從枝葉得根株題來妙句
　　　皆風雅製就鴻篇是典謨書法渾包羲獻體經
　　　箋一洗漢唐儒菁莪自合人才盛五紀文明徧
　　　八區(其七/)
　清時仕路任分鑣黜陟年年總自操四海英賢歸電
　　　照九州人物入鈞陶孤寒
特拔垂新寵閥閱兼收念舊勞爲是無私均覆冒欣欣
　　　爭戴
帝天高(其八/)
　　　祥光東壁動昭回
恩詔登龍爲急才
　聖壽還頒酺讌洽春風早
　賜選塲開枝含嘉慶遷鶯度樹號長生集鳯來佇㸔普
　　　　天桃李茂盡培松桂上林栽(其九/)
　　　　鳳樓高敞拂星河魚鑰晨開吐太和歲歲蠲租
　　　　輸賦少心心解網好生多
　綸音疉布三春暖膏澤旁流四海波最是堯民饒樂事
　　　　康衢擊壤徧謳歌(其十/)
　　　　梯航萬國獻球琳仗底歡聲動禁林宇内盡應
　　　　親化日人間誰不沐甘霖仰瞻
　聖德同
天德長喜
天心合
　聖心鳥獸蹌蹌如助慶也隨干羽舞春深(其十一/)
　　　　吾
　皇高厚實難名親炙多年結寸誠觸事徧徵
　元后德逢時惟頌泰階平卿雲繞
　闕參差見蓂莢緣階次第生億萬萬年長
御極
九重應即是蓬瀛(其十二/)
　萬壽詩(七言律四首/)
　　　　　詹　事　府　少　詹　事(臣/)梅之珩
　　　　洪惟
　至治展馨香自有生民仰
　聖皇十六字開虞道法五千服闢禹畿疆廸知簡在風
　　　　雲際嘉惠諴和草木芳信是
天心申眷祐永敷淑氣麗春陽(其一/)
　　　　春度瑶樞
　　玉殿開光騰黄道紫霞堆南山頌進千官繞北極圖
　　　　呈五嶽陪俊傑生儒鳴鶴至期頤父老杖鳩來
　　　　卿雲靉靆連陬壤從此周干千萬回(其二/)
　　　　嵩陽于役惕心旌到處叢霄列洞笙
　　紫闕未遑偕獸舞丹臺惟有向葵貞康衢雲擁羣黎
　　　　祝太室風傳
　萬歲聲正値中天開
　　景運泰階悠遠見昇平(其三/)
簡書馳復近星躔浩浩
洪庥喜自天
玉詔頒恩覃宇宙
瑶函秩禮徧山川夤紘就日瞻重巽蓂莢添齡竝九乾
　　　為道羲軒誰得似方輿歴服慶綿綿(其四/)
　萬壽詩(七言律十首/有序)
　　　　　詹　事　府　少　詹　事(臣/)王奕清
　　　　(臣/)聞王者受天之祐百禄罄宜聖人宰世之符
　　　　萬年永慶福壽殫陳於圖範純禧景頌於詩篇
　　　　欽惟
　皇上
　　濬哲凝圖
　　聖神錫福
　　首出庶物誕生民未有之姿
　　表正萬邦擴亘古莫隆之業敬
天而䖍齋告明德惟馨法
祖而備纘承憲章是式運精一執中之心學建蕩平㑹極
　　　　之猷爲文治矞皇旣崇儒而重道武功赫濯遂
　　　　戢矢而櫜弓叙府事於修和
　萬幾時勅躋圻封於熙皥億姓咸寧肆宥平刑常敷
　愷惠蠲租賜復大霈
寛仁
簡賢能於明試之方𢎞選造以
特優之典山陬海澨總沐瀼膏卉服侏音謐歸馴教允
　　　矣丕圖無外巍乎
至德難名㳟遇三春正永之期韶暉滋茂顒慶
萬壽無疆之算華甲初周率土騰歡效祝釐於
　丹闕殊方集貢肅拜嘏於瑶階(臣/)忝貮詹僚尤䝉
聖澤一門受禄總邀
大造之涵濡廿載簪毫疉被重霄之拔擢謭材侍直瞻奉
龍章鳳藻之輝陋室編摩與陪虎觀石渠之列
國恩隆厚莫報涓埃
帝祉貞恒益叨覆載不勝鳧躍敬祝
鴻庥固知蠡測管窺詎罄
高深之量竊附衢謡巷舞謹抒抃禱之誠云爾
　　　軒歴天開甲子長
六旬介獻萬年觴輿情祗頌純綏乆
　聖德深貽寶祚昌芝蓋正擎歡繞仗璚雲高擁肅垂裳
　　　　千官祈格占鴻慶翹竦三淸徹
　御香(其一/)
　　　　秩祀
郊壇秉
　睿誠受釐總爲福蒼生人逰衢壤多仁壽
　帝錫臺萊永太平五日一風十日雨三年餘食九年耕
　　　　欲徵四海同春象華祝豳歌萃紫京(其二/)
　　　　雝肅儀型本德徽
　寢門豫順奉彤闈雕盤饋饍勤三至
　鳳輦扶行導六飛慶溢蓬萊登玉斚春先長信拜褘衣
　　　　醴泉貢瑞綏桃熟添益
慈寧愛日暉(其三/)
　　　　心源羲昊接眞傳孔思周情典學䖍廣闢四聰
　　　　探䆳古直求一畫契先天璿儀浹啟敷經席寳
　　　　笈勤開敞
　講筵旃廈從容颺對洽雅詩賡咏福如川(其四/)
　　　郅治雍和八政陳尤將亷法飭臣隣官方大小
　　　精
宸鑒吏績良楛協
帝詢百辟寅恭依有道
九重激勸稟如神韶簫播戞光華旦玉燭常調壽域新
　　　(其五/)
　　　松雲端拱軫黎元引集春臺喣噢温量地總頒
　　　蠲賦令含生覃沐
賜餔恩祥煙靉靆縈枌社瑞旭舒長匝柳村平糴寛刑
　　　懐
帝力億人喜氣溢衢樽(其六/)
聖朝文教育菁莪
曠典優開甲乙科桂子春芳增長養杏園秋榜浹搜羅
　　　祗縁乆道薪槱廣更慶𢎞收俊造多彩鳳聯翩
　　　翔翽羽梧岡茀祿邁卷阿(其七/)
　　　　巨川翕叙萬方寧恩信懐柔靖四溟王㑹極邉
　　　　頒歲朔神州環海入圖經苗頑久格齊編户羗
　　　　貢常輸集
　　大廷
　勲蹟巍巍辭顯號遠超懿古告云亭(其八/)
　　　　四庫芸編事博蒐校書槖筆擢儒流瀛洲迥出
　　　　三千界藜閣高連十二樓官禮永傳尊雒鼎典
　　　　謨備錄進箕疇(小臣/)忝効雕蟲技鎬飲欣霑奉
　　豫逰(其九/)
　　　　叨陪法從侍璇宫世荷生成覆幬洪欲頌純庥
　　　　颺
　聖瑞每慙樸學嗣家風身依
　　雙闕榮光下
　恩浥三天湛露中祇願
　玉宸千萬壽歲添蓂莢獻葵衷(其十/)
萬壽盛典初集卷六十九
　欽定四庫全書
萬壽盛典初集卷七十
　　歌頌十(詞臣二/)
　萬壽頌言(栢梁體一首/有序)
　　　　翰　林　院　侍　讀　學　士(臣/)宋　衡
　　　(臣/)聞帝運當日中之㑹三祝載歌皇躬聚天寳之
　　　庥九如有頌惟五百載之昌期獨盛斯億萬年之
　　　歴服常新恩與民物同春壽自乾坤不老欽惟我
　皇上
　　瑞毓龍圖
　　徳隆鳯紀
　　瑶星耀紫微之座六合皆庇榮光
　　璇宫麗南極之輝九有咸霑福祉
　　大業共勲華永著
　　盛徳與覆載同流感沐
　天恩欣逢
　聖誕自五十二年而紀無疆之厯太平之日月愈長由
　　　　甲子一周而綿有道之祥
　神聖之春秋正富天人胥慶中外偕歡臣衡南國鄙儒
　　　　西清末品披泥金檢玉之籙摹
　　巍煥而難名繪歌衢擊壤之聲擬雅頌而未肖爰抽
　　　　蟲篆仰贊
　　鴻文敢言珥筆之才少效呼
　　嵩之祝謹拜手稽首而獻詩曰
　　　　升騰旭日耀輝光蒼龍應候接勾芒淑氣和暢
　　　　協履祥巍巍
　聖德衍無疆壽域𢎞開振八荒欽明文思軼陶唐
　　　　聲教光昭四海揚敬
天勤民衆所慶登三咸五茂胥匡
　體乾四德無偏昂恩湛春温膏澤瀼資生資始萬類昌
　　　　統天景運
　六龍驤尊親山海共梯航宜民宜人道濟臧美利不言
　　　沐濊汪致恱致養洽隂陽貞元復始大用藏太
　　　和保合蘊難量
尊崇至聖道統彰
特表朱子源流長
恩沛賢裔照宫牆心傳黙契歸
聖皇南征滇閩掃欃槍
睿謀方畧靖疆場北討沙漠驅虎狼外寧内安視如傷
廵省河淮重隄防瓠子無歌陋宣房觀民休助樂熙攘
　　　求寧求瘼靜封章司徒掌教明倫詳三德乂用
　　　兼柔剛家喻户曉
聖訓莊蒸民粒食祈豐穰
躬禱南郊時雨暘普賑黎庶足稻粱蠲賦蠲漕裕倉箱
　　　貢鹺寛筴恤羣商減征關𣙜澤汪洋時行解網
德意將春隨
芝詔措桁楊如天好生
恩流滂大法小亷肅官常片長一節容劻勷盈廷師濟
　　　叶笙簧闢門籲俊洵無方屢邀
曠典承篚筐連茹彚征盡琳瑯
天章炳煥謨誥颺
宸翰揮掃龍鳳翔
睿研理數測穹蒼
　授時厯法開混茫
文治武功輝
　巖廊八紘九有治馨香禮樂明備制作煌道一風同
　　　儼羲黃羣上
尊號遜未遑蕩蕩難名超百王星雲爛熳覩敷張效珍
　　　川嶽呈玊璜天縱
神聖握乾綱
參贊天地允相當祿位名壽備且康
壽身壽世垂衣裳九如三祝際時芳千條新柳拂鵷行
　　　仙桃萬樹映珠韁金莖承露溢瓊漿琅璈韶濩
　　　奏鏗鏘羣工舞蹈珮璁瑲億兆瞻
　　　雲忻躋堂太平乆道樂未央嵩呼齊獻
萬年觴
　萬壽頌(有序/)
　　　　　翰　林　院　侍　講　學　士(臣/)熊　葦
　　　　(臣/)聞惟德動天昭受聿邀申命惟仁得壽安敦
　　　　必享大年開萬世之太平乾坤覆載介億齡之
　　　　景福日月升恒欽惟我
　皇上
　　誕縱自天
　　生知在御
　　履至尊而家六合
　　撫時夏而子兆人
　　本嚴恭寅畏之小心
　　彰濬哲文明之峻德
　　北燮南諧東漸西被躋唐虞三代之隆
　　春生夏長秋收冬藏齊天地四時之量
　　錫福由於建極敬
天正以勤民南至饗郊欽翼而䖍昭事上辛祈榖肅雝以
　　　　奉明禋惟每嵗之
　躬親輒應時而感格占豐瑞雪兆霡霂於先春從律東
　　　　風轉氤氳之淑氣天人相與協應年榖於焉順
　　　　成旣克享乎
帝心益重光夫
祖德守成而兼創業道不僅於紹聞承烈斯能顯謨功尤
　　　　高於善述春秋匪懈懐降福之孔皆黍稷惟馨
　　　　企於昭於在上寰宇之歡心允合
庭幃之福履永綏
　　德劭年高深愛不弛乎孺慕
　　冬溫夏淸幾微無拂於
慈顔廣推恩錫類之𢎞仁盡愉色婉容之至孝篤行逈超
　　　　乎千古鴻名丕著於兩間
　聖武布昭旣安邦而禁暴
　皇猷允塞頻奏凱以銘勳蠻陬之苞蘖皆除山無伏莽
　　　　渤澥之鯨鯢盡掃水不揚波法雷電以三犁
親征漠北示風霆於九譯遠懾天西永淸日逐之窟巢
　　　誕受堅昆之琛賮屬蕃效順䕶近邊者五十家
　　　異域來王越巨海者四萬里塞外風煙永息域
　　　中膏雨常流涖淮浦以
六廵奠黃河之九曲湖通洪澤酌資淸瀹濁之宜堰築
　　　高家底戢浪安瀾之績轉雲㠶於海國儲香稻
　　　於神倉中外乂安公私充實更恤近畿之沮洳
　　　俾成沃壤之膏腴疏漳滏之末流河名永定建
　　　陂渠之大利堤屹子牙他若濵湖下濕之區悉
　　　行蓄閘灌輸之法凡以足民而裕國良由節用
　　　而愛人
親題耕織之圖丁寧勸誡廣積常平之榖酌劑盈虚水
　　　旱偶聞遂發倉以平糴軍民旣足猶賜復而寛
　　　逋八方盡蠲惟正之供萬井無復追呼之擾漢
　　　帝恩霑半稅豈能絜美
皇仁宋祖惠止數州未足同符
聖德嘉禾九穗應協氣而被東阡瑞麥雙岐呈休徵而
　　　盈北陌念安民莫先察吏惟息事所以寧人愼
　　　選巨寮每
臨軒而訓飭不遺庶職亦
御扆以咨詢俾大法而小亷務懲貪而奬善刑賞總歸
　　　忠厚常存欽恤之心赦原一出寛仁徧洽好生
　　　之德信時平而歲稔且俗易而風移
乙覽從容
萬幾暇豫
　講筵經幄肇開初政之時
聖學天文大煥承平之日溯道原於精一接千聖之心
　　　傳蒐藝苑之菁英鑒百家而
手定校規矩測量之法䆒極纎毫審中西厯數之衡括
　　　囊宇宙因心作則
　國書衍河洛之精考迹尋微字典發羲皇之奥觀人
　　　文以成化賁
皇極之敷言
　堯典舜歌渾噩昌明之氣象
　禹謨湯誥矞皇炳蔚之文章芟月露之浮靡詎止起
　　　衰八代耀斗奎之光彩允堪垂範千秋藝苑餘
　　　閒偶揮毫而染翰
　法書擅美洵入聖以超神鳳翥鸞鶱璀璨日星之麗
　　　瑶函琬册昭囘雲漢之章値兹
　文治之休明自爾儒風之振起尊尼山以師表萬世
　　　躋紫陽以肩隨四科褒崇歴代之名賢爵禄先
　　　儒之後嗣士林競勸榮路廣開鄉㑹之額頻增
　　　文武之科並設榜名
萬壽爭鼓抃於作人歲慶聮登盡縈懐於好爵鴻詞博
　　　學羣集鳳池賦客詩流同游虎觀作太平之黼
　　　黻徵至治之光華生徒與朝序均歡士氣共民
　　　情偕暢化行俗美還熙皥之淳風治定功成臻
　　　郅隆之上理兹者昭陽獻歲姑洗諧音蓂莢紀
　　　時際
六旬之周甲攝提旋柄當三月而建辰鳥囀鶯歌韶華
　　　正好塗謳巷舞
慶節常新人間煦噢之風徧吹薄海化國舒長之日正
　　　耀中天雖保泰持盈屢辭
尊號而鳴謙履盛倍著休光
　備聖神文武於一身緝熙純嘏
　膺富壽康寧之多福申錫無疆(臣/)職在文詞班隨侍
　　　從快春臺之共躋欣
壽域之宏開拜手
　堯階願效封人三祝颺言周雅式歌
天子萬年頌曰
　　　惟天覆幬惟地持載惟聖立極居中成位皇矣
　　　我
皇并包無外軼帝超王夐出百代博厚高明與兩儀配
　　　悠乆無疆
　　德洋恩濊萬國咸寧百福來㑹蕩蕩巍巍孰名其大
　皇帝敬
天明旦嚴恭肅將
郊祀翼翼
　宸衷有誠斯格無感不通雨暘時若年榖屢豐
　皇帝法
祖德峻功崇守兼乎創作述無窮文謨武烈炳蔚昭融恢
　　　　𢎞
前緒孝治日隆初討叛臣三逆是滅旋靖邊烽殄厥遺孽
　　　　臺灣逋㓂歸我版籍漠北巨憝犁其巢穴赫濯
　天聲焜煌武節凱歌頻奏勲碑高揭海外邊疆莫不震
　　　　疊予兆民安予萬世逸
　帝眷東南財賦之區黃淮未乂漕粟安舒
　　六飛時邁導湖築堤二水歸壑萬艘坦途亦越近畿
　　　　沮洳多淤載疏載堰盡成膏腴南北之水滙歸
　　　　漕渠
指授方畧悉稟
睿謀
　涖政惟勤朝乾夕惕日昃不遑幾康是勅
　居身惟儉卑宫菲食能節而愛與民休息惟儉惟勤
　　　惟禹之德臣工式之興亷効職兆民化之風移
　　　俗易返樸還淳曰惟
帝力
帝念農人稼穡艱難
　御園豐澤種植時觀倉儲廣設賦稅頻寛猶懐咨儆
　　　暑雨祈寒
特沛𢎞仁雨潤露漙正供悉蠲民不知官數逾千萬薄
　　　海騰歡百室盈止九州乂安内謐外寧
萬幾暇豫游心典籍淹該象數擷彼菁華詎尋章句時
　　　灑
鴻篇八極精騖帝典王謨周詩漢賦五色卿雲九章韶
　　　濩根柢性命研深㫖趣入聖超神千秋獨歩崇
　　　儒重道見聖羮牆尼山師表
御墨輝煌發明六經推功紫陽爰躋十哲自廡升堂儒
　　　風丕振
　文教聿昌加科廣額澤浹宫牆士林歡躍天路騰驤
　　　榜名
萬壽德造斯長化行俗美功成治定萬類樂生百昌遂
　　　性協氣旁流符瑞順應宜其優游斂福凝命惟
帝守謙彌懐執競無逸居心緝熙止敬安益求安
聖不自聖五十二年猶如初政維兹辰月化日曣㬈旬
　　　有八日
誕聖昌辰甲子初周
景命長春率土
　嵩呼共獻
　堯尊願歌周雅保佑天申自今伊始日新又新與天
　　　無極與地無垠億萬斯年長奉
一人
萬壽頌(有序/)
　　　　曰講官起居注翰林院侍講學士(臣/)周起渭
　　　(臣/)聞德業之盛乆大協於乾坤茀祿之來升恒
　　　比於日月蓋仁爲化育生成之體而誠有高厚
　　　悠逺之徵誠則常存仁者必壽㳟惟我
皇上
　體天行健
　象地安貞
　心涵至道之元
　身備太和之氣
　聰明睿知禀於性者獨隆
　精一執中稽於古者有獲
　武烈所布擴從前未關之方隅
　文命誕敷播無遠不屆之聲教爲萬國神人所仰作
　　　之君作之師校千古帝王之中賢於堯賢於舜
　　　禮明樂備府修事和而猶求衣未明㤀餐永晝
　　　豐年屢告而蠲租之令徧於九州刑措已臻而
　　　好生之心彌勤三宥既富而教首重田功惟誠
　　　則明益殷民瘼至於渾儀象數之學洞徹星辰
　　　河圖洛書之微直探羲禹㸃畫昭於雲漢歌詠
　　　叶於韶鈞麟鳳在郊芝蘭徧野盛世之民淳厚
　　　化國之日舒長草木愈覺欣榮昆蟲咸得遂性
　　　徃昔鴻名之受尊號之加倘酌古以論今既登
　　　三而咸五我
皇上有其實而不居其名抑其文而惟崇其質蓋天長
　　　覆而地長載不自以為功德言盛而禮言恭乃
　　　愈彰其聖祗
　無逸以作所益
　久道而化成巍巍蕩蕩難名歲歲年年無極
　德惟超世斯閱世以常存
　道協先天乃後天而不老六十年甲子今歲初周億
　　　萬載遐齡來朝伊始因
上天久久之福祚咸畀吾
　皇并斯時蠢蠢之臣民亦登夀域(臣/)謹拜手稽首而為
　　　　頌曰
　　　　赫矣
　寳命集我
　聖皇首出庶物奄有萬方武功耆定文治輝光既邁啇
　　　　周亦超虞唐
　神由性生
　聖從天賦行健永貞建中垂裕日躋時敏聲律身度
　　大徳昭宣
　　湛恩布濩萬邦表正萬姓儀型上下咸若覆載清寧
　　　　遐荒受朔重譯來庭無有逺邇盡為藩屏作民
　　　　君師為之父母五十二年化行俗厚士興庠序
　　　　農安隴畝家習禮樂人躋老夀我疆我理維耦
　　　　十千斯倉斯箱户三百㕓既富方穀和樂且安
　皇益軫念夙夜拳拳謀我衣食恤我飢寒我無徭役逸
　　　　我於田我有租賦豐歲而蠲野無遺才登庸在
　　　　位府罔弗修事罔不治樂職中和休明鼓吹猶
　　　　增制科以省以試相彼英賢益羅而致肅肅在
郊雍雍在
　宫享祀惟誠養志克恭四海則之禮讓成風莫不敦倫
　　　　以協
　皇衷
　　化洽無外
　　功高徃古宜上
　鴻名聖神文武以孚神人以光寰宇吾
　皇念之虛文勿取聿修厥德益厚而溥用是感召五風
　　　　十雨斯民乂安永阜永康
　天子萬年茀祿遐昌如日之升如川之長如松栢茂如
　　　　陵如岡月屆三春時維
　聖節閶闔宏開廣樂肆設慶雲錦舒壽星珠列萬國來
　　　　同九有欣悅
天則佑之
　皇則受之自
天申命與
天爲期億萬斯年無疆無涯(臣/)自遐陬獲登天禄譬之小
　　　　草蔭於喬木際此昌辰敢後嵩祝
　洪算靡極嘉頌是陳敬從千官永慶
　一人
　
　
　
　
　
　
　
　
萬壽盛典初集卷七十
　欽定四庫全書
萬壽盛典初集卷七十一
　　歌頌十一(詞臣三/)
　萬壽詩(七言律八首/)
　　　　　右　　　　庶　　　　子(臣/)閻錫爵
　　　　紫氣東來映彩虹
　一人有慶兆民同安期火棗堆盤赤方朔仙桃滿袖紅
　　　　甲子八千惟祝華春秋三萬但呼嵩普天齊上
　　　　岡陵頌總在元和
　聖德中(其一/)
　　　　豔陽淑景樂韶光五色雲中啟九閶燕語鶯啼
　　　　三月麗桃紅李白滿城香
　恩如滄海洪波濶春比扶桑旭日長身際太平熙皥世
　　　　萬年
　天子壽無疆(其二/)
　睿藻繽紛見拜颺
萬幾清晏理縹緗筆花舞出金鸚鵡硏匣飛來紫鳳凰
　　　染翰雲霞眞雅頌經天日月大文章小臣何以
　　　酬高厚競進三多祝我
皇(其三/)
　　　意在毫端萬象隨鸞停鵠峙幾人知絳霄盡仰
　　　龍蛇筆綠字曾傳岣嶁碑神妙自能通篆籕墨
　　　飛今欲識之而雲牋歷落揮金管卅四驪珠顆
　　　顆垂(其四/)
　　　光華文治象星躔十斛明珠耀日邊已見金臺
　　　收駿馬又㸔瑶島降羣仙秋深桂子常飄殿水
　　　漲桃花欲上天一立螭頭欣載筆升恒歲獻九
　　　如篇(其五/)
神武天威奏九韶萬方日月盡光昭雕題鑿齒歸
王㑹烏弋黃支拜
聖朝殿上珥貂班定遠帳中執㦸霍驃姚春蒐秋獮勤
宸慮奕禩臣民頌
帝堯(其六/)
　　　遊豫歌成動四民彩雲長傍
　翠華屯頻來補助農夫慶徧采風謡
德化醇河伯波平因效順雨師灑道爲淸塵江南江北
　　　霑
恩渥大地長囘黍谷春(其七/)
　　　威鳳祥麟集
　禁鑾年年百福滿長安和風甘雨隨金律瑞麥嘉禾
　　　獻玉盤鎬飲已逾千歲樂豳詩還奏萬年懽懸
　　　知
聖壽同天地爲奉春尊北海寛(其八/)
萬壽詩(七言律四首/有序)
　　　　翰　林　院　侍　讀(臣/)樊　澤　達
　　　(臣/)聞日在天中綿億萬年之景運風行地上鞏
　　　千百國之皇輿華渚祥鍾天開太昊瑶光瑞啟
　　　帝奮高陽況乎擊壤興歌來歡聲於函夏躋堂
　　　稱祝靄佳氣於長春
　至聖足以有臨
　大德必得其壽欽惟我
皇上
　心符五帝
　治邁三王
　績奏平地以成天咸熙紀慶
　功昭泥金而檢玉大有書年
　沛古今難遘之
殊恩
　勤宵旰不遑之
　盛軌
　誕敷文德光華瞻出日之鄉
　載纘武功赫濯被無雷之國仰琳瑯之
御製眞符二典三謨揮絢爛之
天章盡是銀鉤鐵畫
聖業已躋於廣大
皇圖益進於高深
　宥過蠲租甘雨祥雲竝布
　掄才課吏景星化日齊輝七政肇修百神效順兹屆
　　　三春
　令節恭逢
萬壽昌辰鶴舞
　仙階
　兩掖香飄劍珮鳯鳴
　禁苑
九重彩映旌旗賀
　有道之鴻基卜昇平於奕葉(臣/)才慚珥筆職忝垂紳
　　　謬校
　玊署之編幸與華封之祝
　天長地久步寮采以賡歌
　日升月恒偕野民而獻曝敬擬豐年長庚之韻聊抒
　　　鳬趨雀躍之忱恭竭褊辭伏祈
聖鑒
　　　太平春暖景方東玉燭元調歲屢豐萬葉
　堯蓂周大甲四乗
　禹跡奠高嵩聲名早被遐陬外温肅齊施丕冒中自
　　　是
聖功綿厯服不須問道訪崆峒(其一/)
　　　閬苑蓬壺到列仙蟠桃火棗萬斯年曈曨曉氣
　　　開
　宫殿蕩漾薰風入管絃寰宇竝攄三祝願盈廷共進
　　　九如篇春和布惠
新恩渥
　雨露霑濡徧八埏(其二/)
六龍時御正當陽四海波恬泰道長巢鳯逰麟爭薦瑞
　　　洛書河馬再呈祥
天家帶礪朝羣后下國共球集萬方五色雲深南極燦
一人介福慶無疆(其三/)
　　　紫陌新煙報曉晴
　禁林高柳囀倉庚
　化行品物咸增慶
　德洽羣黎悉遂生
萬歲聲呼喬嶽壯千年韻叶大河清康衢童叟何知識
　　　歌咏
　長春樂太平(其四/)
　萬壽詩(五言律十二首/有序)
　　　　　翰　林　院　侍　讀　(臣/)　樊澤達
　　　　(臣/)聞天皇御極支干綿衍於萬年夏后承庥玉
　　　　帛㑹同夫萬國盛德必膺純佑福集長春至仁
　　　　爰享大年祥開復旦欽惟我
　皇上
　　體天廣運
　　配地安貞
　　四表被光勵精加進於初政
　　九圍式命懷保不遺乎一民
　聖德與
　聖學齊徽
　聖謨偕
　聖猷竝大
　　齋居肅穆儼
天
祖之式臨
　　惠布汪洋統臣民於在宥
　　允文允武𢎞致治保邦之模
　　克寛克仁廣蠲租恤刑之澤
　　翠華望幸南朔東西欽
　天子之聲名
　　玉燭調和天地民物得
　至人而位育
　　竝三皇軼五帝參贊成能
　　斂五福祝九如尊親共戴時當
　　有道運叶
　　太平
天其申命用休
　帝益自强不息
　六旬大慶璿玉常新三月芳辰鶯花最麗風和西苑化
　　　　國之日舒長曲奏南薰治世之音安樂(臣/)澤達
　　　叨榮史職乆㸃班聯謬晉官階難酬
高厚揚厲無前之
　駿烈竊効管窺賡颺有秩之
　鴻禧聊同壤擊(臣/)無任懽忭悚切之至
　　　極拱星環北春長日麗冬
　堯蓂周甲子
　禹甸屹衡嵩卜運方臨泰書年正履豐一元欣復始
　　　謳祝萬方同(其一/)
　　　景物三春盛芳華
　上苑穠九區皆壽國八表盡華封
　令節星辰燦
　高天雨露濃細微霑草木生植慶遭逢(其二/)
　　　宵旰勞
宸扆沈思總萬幾從容攄
大畧赫濯奮
皇威海晏鯨鯢息河清秔稻肥治安圖未雨時駕
　六龍飛(其三/)
　　　　丹鳳傳
　天語紅雲擁
　帝居
　絲綸聲是律
　渙汗德爲輿
　寶訓千秋鑑瑶編右史書煌煌
　堯舜典渾噩溯皇初(其四/)
　　　　景命祈
天永親郊仰
　睿謨風雲依後乗星月照前驅
　　合徳三才竝
　　升中一氣孚慣㸔霏瑞雪臣庻足歡呼(其五/)
列祖垂模逺前徽事可稽
三朝貽寶籙萬載耀金泥
　　道協乾坤正
　　功髙作述齊丕承逾武烈徧徳在羣黎(其六/)
　　大統
　皇輿廓平成定八荒圖陳河効順車出器呈祥莽息全
　　　　無伏波恬乆不揚
天休正滋至拜手賀蕃昌(其七/)
　　　　高柳囀倉庚靑郊百室盈
　聖朝嚴課績吏治急揚淸牧笛聞漁艇農歌荅杼聲秀
　　　　睂諸父老扶杖樂觀成(其八/)
　　德茂羣生育年豐萬國寧條柔歸禹貢儀舞樂
　　虞廷嘉種羅千品靑郊出五靈史書符瑞志奇異表
　　　　山經(其九/)
　仁體同山静堅强
　聖壽徵仙峯環拱䕶天柱矗崚嶒景仰歌單厚攀躋想
　　　　誕登巋然千萬載時覩五雲興(其十/)
　　純禧江共永
　　嘉祉海同深運轉周天壤流行自古今大亨君子道
　　　不息
聖人心四極安瀾㑹河宗日獻琛(其十一/)
　　　日麗千官就雲高九服瞻梯航盡山海淪洽及
　　　飛潛周祜年斯萬箕疇福自兼
恩波原溥博先許近臣霑(其十二/)
萬年頌表
　　　　提督江南學政左春坊左庶子兼翰林院侍讀(臣/)胡　潤
　　　伏以
皇極永建斂五福於乾坤
帝德難名集三多於朝野太平有象正逢開世之期喜
　　　　氣騰輝共慶儲祥之㑹普天壽域徧地春臺(臣/)
　　　　竊聞至仁必壽惟德動天有道稱皇三皇各萬
　　　　八千歲無爲曰帝五帝總千有餘年商宗無逸
　　　　以勤民竝臻上壽周文惟純以配命用享遐齡
　　　　有永愼修非關導引以知無疆之慶皆歸不息
　　　　之誠欽惟
皇帝陛下
　道高堯舜
　功邁禹湯
　　神聖文武之光旁照四表
　　位祿名壽之福永極萬年錫智亶聰早縱前民之哲
　　　橫經稽古乆勤訪道之心知人安民不待臯颺
　　　益贊怡神彌性莫非孔思周情惟體立而用自
　　　行斯理精而事畢貫問安
　長樂則慶溢璇宫睦族内朝則祥延玊葉仁心廣被一
　　　民亦荷矜全和氣充盈庶彚胥歸涵煦自削平
　　　滇粤而率土稱藩曁拓地澎湖而尺天入貢乃
　　　至風行地上服歴朝所不臣瀾息河源安前古
　　　所易潰勤一心於兆庶蠲租宥𤯝之屢加眀四
　　　目於萬方督撫守令之愼簡出膺宰牧先
召對於九重盡得人才更責成於六計重膠庠而三倉
　　　四庫之竝訂必探其源飭營伍而五伐七步之
　　　無譁益修其備固已爭摛雲漢各布風霆更且
　　　益植菁莪廣培杞梓兹者陽和令節値我
皇上六十萬壽之辰一氣洪鈞四時玉燭天人合慶恭
　　　逢周甲方新卿景揚光敬値遐齡伊始屢却榮
　　　號不貴嘉祥陳粟萬箱即是芝明三秀英才百
　　　輩便同桃熟千年
特開鄉㑹兩科以廣作人雅化蛟騰鳯起悉收川嶽之
　　　祥車庶馬閑盡入鞭馳之手(臣/)幸際休明忝承
簡任望
　北闕以瞻雲未盡拜颺之忱合南國以歌衢用採士
　　　民之祝維大江南北旣新蠲億萬之征輸而癸
　　　巳春秋復廣闢文武之榜額淪肌浹髓喜溢扶
　　　輿擢秀登良歡騰膠序(臣/)敬從錄科之餘於校
　　　試經藝外即以
萬年頌命題令諸生各撰成篇以誌頌禱恭錄賦頌而
　　　下得詩數百篇加以裝潢分爲三十卷敢云十
　　　五國風足備軒輶之採尚期億萬千載同兹愛
　　　戴之誠(臣/)無任瞻
天仰
聖踴躍歡忭之至謹奉
　表稱
　賀以
聞
萬壽詩(七言律十章/有序)
　　　　曰講官起居注翰林院侍講(臣/)文志鯨
　　　帝王體天立極淳懿敦固上光日月星辰下逮
　　　昆蟲草木太和薫蒸洋溢宇宙俾天下民物蕃
　　　祉仁壽享有諸福與天同德斯與天齊壽堯舜
　　　禹湯文武其明徵也我
皇上以生知安行之聖體至誠無息之德
臨御五十二年屆兹
六旬萬壽懋德勤學治定功成際天蟠地咸五登三四
　　　方萬國熙熙皥皥福壽康寧之休萃於
聖躬尤兼被於天下乃
宸衷謙抑讓善弗居凡侈言祥瑞崇尚尊號皆所不事
　　　惟
訓誡臣民務實不務名勉盡忠孝爲祈天永命之基大
　　　哉
王言眞與二典三謨竝垂萬世在昔箕子之陳洪範也
　　　曰五皇極皇建其有極斂時五福言皇以極而
　　　獲福也曰維時厥庶民於汝極錫汝保極言民
　　　以極而獲福也曰人之有能有爲使羞其行而
　　　邦其昌言臣以極而獲福也所謂極者惟是蕩
　　　平正直之理無偏陂好惡之私而遂以收福壽
　　　康寧之效
皇上以務實訓天下而敦本忠孝所謂率天下於蕩平
　　　正直而必去其偏陂好惡者也易之大有上九
　　　自天祐之吉無不利其謂是矣德與天合斯
壽與天齊億萬斯年固愈引而愈長也(臣/)楚南䜿儒受
恩深重不揣固陋謹抒七律十章呈
進
　　　巍巍
帝德本難窺古聖心傳續在兹早與苞符成黙契尤將
　　　聖道共昭垂倫常樹範臣民仰軌物彰身海宇
　　　知端拱衣裳聲教遠正看風動四方時(其一/)
　　　紅燭宵分映紫微圖書左右有光輝六經異授
　　　端宗尚諸子爭鳴定指歸旭日常臨香篆繞宫
　　　花好共墨光飛羣瞻泰岱卑培塿
聖域高深自古稀(其二/)
　　　化啟文明咏載櫜萬幾宵旰總勤勞
主恩早達殊方外民隱能通
　九陛高十雨五風調玉燭河清海晏奠金鼇寰區愷
　　　樂齊歡忭尚繪豳風念索綯(其三/)
　　　龍飛九五正當陽海國朝宗祝
聖皇六十方周清晝永八千爲歲大椿長風和日麗天
　　　垂象澤媚山輝物吐芳試㸔衢尊人共樂重登
　　　醇樸入羲皇(其四/)
　　　乆隱川巖未上書科加文武舉行初飛鴻盡振
　　　天衢羽勸駕還隨計吏車束帛已來環海士弓
　　　旌重到野人居菁莪造就賢才盛共戴
皇恩頌九如(其五/)
　　　山陬詰曲水潺湲白叟黃童徧頌言鑿井耕田
　　　安草野春風社酒樂花邨連枝桑柘人煙盛一
　　　室妻孥笑語溫帝力不知同覆載齊呼
萬歲九陔喧(其六/)
　　　深仁厚澤靄如春草木禽魚長養勻動植舒和
　　　皆各得飛潛茂對總無垠丹山碧水饒滋孕淑
　　　氣晴光適性眞咸若功施彌上下肖翹微細荷
　　　陶甄(其七/)
　　　遠覽高超獨異前
聖君舉動美瑶編九莖芝草非關瑞六穗嘉禾樂有年
　　　咫尺星雲輝
　殿陛尋常麟鳯徧山川臣工未敢陳竒異渾樸
王風萬古傳(其八/)
　　　健行不息與天同日進無疆靡有窮不以豐亨
　　　侈滿假惟將謙抑秉虚沖徳臻太上難言徳功
　　　極洪鈞弗自功
　尊號請加頻遜謝蒼茫海岳仰
　皇風(其九/)
　　　皇極爲昭衍禹疇臣民五福在純修蕩平曩日
　　　　垂𢎞訓忠孝於今秩大猷風俗勿爲澆薄易文
　　　　章務俾渾淪留煌煌
　寳誥惟崇實舜日堯年億萬秋(其十/)
　
　
　
　
　
　
　
　
　
萬壽盛典初集卷七十一
　欽定四庫全書
萬壽盛典初集卷七十二
　　歌頌十二(詞臣四/)
　萬壽頌(有序/)
　　　　　　翰　林　院　侍　讀　(臣/)　魏　方泰
　　　　　(臣/)聞太極肇分上元初闢斗樞電繞華渚星流
　　　　　暨白氣與黄雲越瑶光而石紐載諸信史各有
　　　　　竒徴蓋寳籙之膺璇圖之握百神之主萬姓之
　　　　　歸大徳必昌禎符非偶欽惟
　皇上乗乾出震體化含元其冒如天其容如地明同兩曜
　　　　　信合四時義肅雷霆仁深膏雨禮節效髙卑之
　　　　位樂和宣元始之音玉燭長調三靈薦祉金甌永固
　　　　　六合凝禧羣臣莫得罄其光百姓莫能名其大
　　　　　管窺蠡測天髙海深維三月之芳辰際六旬之
　　大慶太清宫裏老君降集之期句曲山頭茅氏來游之
　　　　　日蓂堦舒暖杏苑敷榮熙熙萃率土之倫肅肅
　　　展朝
天之禮鐘鳴九陌日邊氣盎螭頭珮集千行天上雲開
　　　雉尾仰光華之復旦睇景矞於重霄浩蕩春臺
　　　帲幪夏屋鶯歌燕語相和
萬歲之聲鶴舞鸞翔盡佐
一人之慶況屬能言之類誰無效詠之思曩者文思安
　　　安曾傳三祝令德憲憲載誦九如匪藉摛詞何
　　　伸積忭謹拜手稽首而獻頌曰
　　　良月佳辰天靄雲新昌期叶瑞誕生
聖人登三咸五自有其眞
　敦敏狥齊如璋如圭質由天縱敬以日躋維耳則順
　　　維齒則齯地寧天清探策得貞兩岐四穗連理
　　　九莖乾符坤珍輻輳衆禎稚齒龎睂以恬以熙
　　　絪縕四野太和所彌民咸引考
帝治無爲日浴龍光鑿齒之鄉無思不服山梯海航
天子萬壽來享來王劍珮雲屯鑪香曉溫曈曈旭景萬
　　　户千門歡聲四徹共祝
至尊絳甲四百四十有五昔以日計今當年數地乆天
　　　長永作民
主
萬壽無疆詞次唐臣楊巨源韻十首(附/)
聖主時幾勅
　朝端庶事康條風敷愷澤旭日煥文章
　駿烈超三古
　鴻庥被萬方桃應千歲結枝是萬年長
　輦路添新翠天街生遠香紅雲依
　玉案朶朶捧
君王(其一/)
　　　舊誦南山句今瞻
　北闕前氣和蒸欲雨雲淡郁如煙瑞彩凝三秀薫風
　　　肇五絃江山開壽域甲子紀周天貞下元重起
　　　冬餘春復旋循環應不竭長衍大椿年(其二/)
　　　燕喜逢靑陸
龍光耀紫虛氤氳平樂觀肅穆上淸居
萬歲樞長運三春度又初海仙籌滿屋
天子德爲車苑樹浮煙外宫花浥露餘人情兼物象匝
　　　地是華胥(其三/)
　　　九地風霆迅神機秘
　紫宸盡湔殘沴氣普沃太平春蒐獮藏深畧干戈本
　　　至仁有心皆舉踵如臂總隨身版𨽻周鼇極朝
　　　班舞鴈臣
　玉堦金戺下王㑹鎭常新(其四/)
　　　永定安疏瀹黃淮紀會同濤收千頃雪棹穩萬
　　　㠶風鴈鶩依前浦魚龍戢遠空每經
親指授無不奏膚功河伯從人意塗山遜
聖聰試㸔江漢外何水不朝宗(其五/)
　　　省土勞
宸矚常乗布德時晴煙方淡蕩曉日正舒遲徧慰三農
　　　望如陳七月詩花封迎紫氣柳路轉靑旗
天語溫偏近
龍顔喜更慈野人爭效祝咸得到堯墀(其六/)
文思先天宻餘情寄墨林衆皆驚璀璨誰可測
高深翥鳯跳龍筆敲金戞玊音秘開千載鐍塵洗萬年
　　　襟雲漢迴仙掌奎章在
帝心
聖齡天共永稽古惜分隂(其七/)
　九重延寶祚百物飲天和地産嘉禾徧庖生扇脯多
　　　雲璈鏘廣陛仙管叶鳴珂親聽鈞天奏遥連擊
　　　壤歌政成春令得律應惠風過湛露隨靈雨
恩流浹海波(其八/)
　　　極目韶華富蔥蘢滿
帝京山如
仁者壽日爲
聖人明蕩蕩天同大欣欣物自生花攢
　仙禁暖虹照
御溝晴玉漏春逾永瓊樓曉更淸
舜衣章十二垂向五雲城(其九/)
　　　闢闔乾坤内生成不自知栽來同小草春到發
　　　新枝金鏡慚無獻瑶觴喜共隨翰當花日染帶
　　　傍桂山垂材薄承
恩厚
天高下聽卑虞廷從獸舞幸接鳯凰儀(其十/)
萬壽詩(七言律八首/有序)
　　　　翰　林　院　侍　講　(臣/)　吳　垣
　　　(臣/)聞帝治無爲與天同運王猷允塞乆道化成
　　　電繞虹流兆禎祥於五緯麟逰鳯舞延景祚於
　　　萬年是以封祝二多雅歌百祿莫不光垂寳厯
　　　慶浹寰瀛振古以來昌期僅覯欽惟
皇上
　功𢎞覆載
　德懋勲華
　出震膺圖兼文武聖神而建極
　乗乾御宇協平康正直以揆幾
　至道凝自象先
　洪恩覃乎物表
　修明庶績登上理於穆清
　保合太和奏時雍於熈皡固已聲靈烜赫愷澤滂洋
　　　中外禔休神人效順矣兹當長春令序恭逢誕
聖嘉辰是日也
聖甲初周
　貞符申錫榮光吉曜朝
　北斗以呈祥虎拜嵩呼祝
　南山而介祉玉帛竝陳於
　闕下謳歌普匝於域中率土騰歡際天稱賀(臣/)駑駘
　　　菲質侍從末員海晏河清喜
一人之篤祜日升川至欣
萬壽之齊天勉綴蕪詞敬揚
　大慶謹拜手稽首而獻詩曰
　　　祥凝寳厯萬年春薄海朝宗玉帛陳
　清禁雲移
　三殿曉芳郊瑞靄百昌新天文炳煥輝南極
帝祚綿長拱北辰
聖主垂裳逢道泰稱觴薦壽戴洪鈞(其一/)
　　　遲日光風繞建章鬱蔥佳氣萃禎祥
　宫花耀彩瑶圖麗苑柳含煙紫陌長率土輸誠方物
　　　獻普天叶慶頌聲揚太平
天子神堯聖億萬斯年樂未央(其二/)
　　　世際文明上理時化成乆道頌無爲體天不息
　　　乾行健象日方中景曜遲
睿慮常周淵鑒徹神機獨運
　衮衣垂山呼
聖壽登封日樂奏雲韶見鳯儀(其三/)
　盛世車書四海同遐陬異域盡呼嵩經陳謨典綏猷
　　　遠琛獻共球正朔通六服承流宣
聖化五辰效順協
神功昇平常奉
君王宴日映峯霞玉醴紅(其四/)
　　　瑶壇肅穆旭光迎
聖主明禋昭事誠將享時親勤
　玊輅苾芬上達繞霓旌農祥已卜豐年兆慶典還嘉
　　　大禮成
聖壽齊天膺百祿
皇圖永固泰階平(其五/)
聖德如天蠲賜繁鴻庥覆育及元元祥風是處涵濡乆
　　　解澤無邊軫恤存萬物皆昌逰化國八方在宥
　　　樂春温共歡寰宇登仁壽仰祝難名
浩蕩恩(其六/)
盛朝特下求賢詔
　曠典新開甲乙科曜日珠璣輝碧網章天奎璧燦銀
　　　河彚征共喜茅茹拔俊造同升棫樸歌
壽考作人徵壽愷上陽春色五雲多(其七/)
　道洽雍熙景運開
　時廵豫動享王來神祇受職三辰正禮樂充庭萬國
　　　陪和氣氤氳滋雨露
皇威赫濯象風雷(小臣/)簪筆歌清晏率舞惟陳
萬壽杯(其八/)
萬壽詩(七言律十八首/有序)
　　　　翰林院侍講原充曰講官起居注在籍(臣/)彭定求
　　　欽惟我
皇上功德翔洽浩蕩難名乆道化成覃敷遐邇胥寰宇
　　　而納諸仁壽之域應昌期而備集豫大之禎兹
　　　當歲紀昭陽月中姑洗欣逢
萬壽大慶甲子初周貞元交㑹日升月恒與天齊永粤
　　　稽自昔首出之君羲農肇造黃顓繼興著發祥
　　　之符越期頤之算及乎唐堯御世厯數彌長卓
　　　冠百代乃至舜禹湯文迭躋遐齡竝膺景福先
　　　聖後聖一揆同符要之維祺純嘏皆咸五登三
　　　所由臻者也蓋德盛則報必隆厯綿則仁益溥
　　　我
皇上禀生安之姿貫性天之學宵衣旰食言物行恒闡
　　　理數之精微䆒經史之原本凡所以誠孚對越
　　　敬懋覲揚敷文教播武威飭官方勤民事庶績
　　　釐舉百度修明本無逸以居心體健行以合德
　　　積久如一日也用是侯甸同風要荒順則苞符
　　　協運川嶽呈祥
帝澤均霑乎率土
聖恩倍渥於呉疆
　翠華所駐
　綸綍𢎞宣廣薪槱以作人厚粟帛而養老虞周時廵
　　　之典不是過也軫恤雨暘咨諏恒切頻蠲田賦
　　　額踰億萬
　簡任循良
　洞悉民隱含哺鼓腹之倫歡呼愛戴靡不翹首跂足
　　　喁喁向風曰
聖天子惠我黎元俾登諸衽席之上如此願得趨覲
　闕廷以伸
萬壽無疆之祝(臣/)定求草茅微賤知識淺陋食祿懐慙
　　　跧伏田里
恩銜心版感刻肌銘朝夕焚香瞻
天尺五竊嘗誦詩至豳風之七月二雅之天保棫樸諸
　　　什其所以頌美君上者莫不以睂壽萬年戩榖
　　　錫嘏各致其纒綿愷摯之誠則此心此理之同
　　　也仰見我
皇上以道法爲治法仁洽義周如三光照燭四氣涵濡
　　　薄海内外是訓是行謳思無斁謹抒近體詩以
　　　附於康衢擊壤之列(臣/)蠡測管窺未能頌颺萬
　　　一無任忻惕交幷之至
　璇厯遐昌
壽域中
聖皇端拱福攸同萬年方啟平成運八表咸歸茂育功
　瑶殿星輝曾貫月丹山春永自流虹
天顔有喜瞻依近幸附輿歌表寸衷(其一/)
聖學高深德日新仔肩道統運經綸心傳一貫宗洙泗
　　　理析羣言滙洛閩曉闢銅扉經篋啟宵分玉漏
　　　秘圖陳光華復旦星雲燦萬類陶成荷大鈞(其/)
　　　(二/)
　黼座精勤總萬幾未央月迥早求衣
聖謨默斷權衡定
睿慮𢎞周美備歸金匱宣揚垂典則石渠紀載覲
　光輝於今九鼎銘勲日景曜凝祥煥
　紫微(其三/)
　　　郊壇典禮肅齋誠昭事維䖍夙夜清燎火初升
　鑾馭近爐香細拂
　衮衣行思成不假橫汾曲卜福何須泰畤名穆穆鑒
　　　觀原不遠祈年總是爲蒼生(其四/)
　　　松杏開基燕翼隆嘉祥鍾毓集
皇躬輝煌金鑑圖書秘肅穆瑶堦簴業崇瑞輯熙時修
　　　秩望旌揚吉日賦車攻
萬年有道稱繩武穰簡綿綿祝華嵩(其五/)
聖孝光天海宇聞
慈闈尊養淸溫勤琱輿齊度瑶池月珠幄長依
　　玉陛雲蓂莢方添陽律潤箑蒲自扇曉風熏祥烏馴
　　　　雉嘉徵應嫓美虞周是我
　君(其六/)
　　　　憶昔趨隨侍從班舞干親覩兩階間
　廟謨蚤定鐃歌奏邊檄方馳露布還
　乾象昭融新日月坤輿恢拓舊江山阪泉涿鹿功俱永
　　　　化景舒長徧八寰(其七/)
　　　　久除苞蘖靖戈鋋
　方畧重頒朔漠編鐵馬遥馳嘶凍雪玉鞭徐指湧靈泉
　　　挂弓萬里天山外勒石千秋瀚海邊玉帛祗今
　　　諸部集歡呼獻
　壽向春筵(其八/)
　　　奎垣朗耀拱文昌天授神竒邁百王厯象欽崇
　　　堯典命時幾懋勅舜歌颺義林薈萃瓊霄逈學
　　　海迴環鳳沼長自是
聖朝嘉祉盛千年龍馬又呈祥(其九/)
龍行光賁五雲車黃繖前頭拱
御書絢爛宫牆尊黼黻琳瑯嶽瀆重璠璵翔鸞翥鳯神
　　　俱運垂露懸針意有餘拜
賜驪珠眞異數榮光奕奕照蓬廬(其十/)
　　　海甸欣逢
法駕臨省方問俗戴
恩深金堤懸望
　龍旂色碧水長留
　鳯蹕音花栁風妍披
御藻桑麻膏沃挹
宸襟年來齋沐芝壇㑹祗秉焚香五夜心(其十一/)
　　　九河底績禹功高澤國猶煩
眷顧遥淼淼三江咨故道茫茫百瀆滙長橋空州已徙
　　　羣鴻宅夾㟁都忘兩鵠謡
詔發金錢誠曠典籌添海屋㑹今朝(其十二/)
皇心重本軫三農渙號頻年下
　九重總爲閭閻充積貯不緣庾廩費租庸寒消紫陌
　　　風雷恊氣轉青旂雨露濃此日謳吟敷率土荷
恩最渥是呉儂(其十三/)
　　　東井星輝泰運開矞皇雲漢正昭囘波澄徧結
　　　珊瑚網林廣多收梁棟材藻火文明臨藝苑斗
　　　牛光氣拂塵埃作人
帝德深如海
萬歲聲中詠有萊(其十四/)
恩溢寰區保太和慈雲晻靄䕃金坡每同夏后懸鞀鐸
　　　嘗等商王解網羅
鳯詔銜來興鼓舞雞竿樹處沛滂沱
一人有慶民胥賴貫索星消聽頌歌(其十五/)
　　　穆皇大度秉淵兢保泰持謙道岸登俗躋雍熙
　　　殷
帝訓
　躬兼神聖謝
　徽稱形容駿烈知難罄比擬鴻謨見未曾仁讓風期淳
　　　　古上羣工拜手共銘膺(其十六/)
　　　　瑞靄氤氳上綵旃靑陽協令正芳年花明玉砌
　　　　春輝暖鳥囀瓊枝曉仗姸梵宇三乗翻貝葉蓬
　　　　山五老貢珠編鳬趨鼇抃情何極心似葵開向
　九天(其十七/)
　　　　雲衢鴻漸慶昌期瓦礫兼收沐
　聖慈槖筆舊慚趨
　　禁掖校書重忝遡江湄含容眞覺乾坤大培養還同
　　　　草木滋就日瞻雲偕野老攄誠敢賦祝釐詞(其/)
　　　　(十八/)
　
　
　
萬壽盛典初集卷七十二
　欽定四庫全書
萬夀盛典初集卷七十三
　　歌頌十三(詞臣五/)
　聖夀無疆頌(有序/)
　　　　　候補翰林院侍講(臣/)楊名時
　　　　(臣/)聞乾元行健而貞恒之體常運於穆清天徳
　　　　大生而保合之和日滋於氣化唯聖人與穹蒼
　　　　而同量斯厯數自悠久以無疆欽惟
　皇帝陛下
　　至誠得天
　　亶聰作后
　　沖齡御宇照臨幷日月之升恒
　　妙道乗權鼓舞叶雨雷之潤動
　　揆文教而奮武衛北邊南徼登衽席者自耆耋以逮
　　　　童孫
　　飭吏治而育賢才庶士羣工頌菁莪者閱歲年而踰
　　　累紀
皇澤溥矣蕩蕩乎民誠物阜既敷天享五福之徴
聖徳洋矣皥皥乎上恬下熙且率土效三多之祝歲維
　　　癸巳月屆丙辰龍蛇啓蟄而暖動旌旗離坎交
　　　輝而和含律吕欣際
六旬之嘉慶兆
　景命於萬年快覩
初度之昌期洽歡情於億姓奉琛獻賮朝宗逺集殊方
　　　航海梯山抃舞爭趨
　魏闕天開日霽喜氣接乎穹旻景淑風和榮光溢乎
　　　寰宇(臣/)生逢
　盛事欲揚功扢美而莫罄形容樂紀休徴思祝嘏陳
　　　釐而未工頌禱惟是深窺集祉凝祥之本仰見
體元敦化之衷良由
陽徳方亨應乾乾於易象
仁心為質達亹亹於文思是以精神之運量根於性而
　　　　命亦同符廣厚之滋培乗乎理而數亦兼得如
　　　　川方至召和悉自
　宸修積日彌崇歛福端存
　皇極爰上摭
　髙深之萬一用稍抒稱願之涓私詎敢慕卷阿彌性之
　　　　賡庶幾康衢擊壤之詠云爾謹拜手稽首而獻
　　　　頌曰
天眷
　皇清篤生
　聖主貞元交㑹如日當午前有陶唐世以千數我
　皇之興實接其武論徳則均稱勲維侶
天心佑之用秩厥祜厥祜維何永馭兆民薄海内外罔有
　　　　不臣戴之如天怙之如親
　鴻號煥赫曰聖曰神螽斯麟趾蟄蟄振振春秋鼎盛方
　　　　當向晨癸巳三月庚甲初周既望四日華渚虹
　　　　流萬方咸喜巷祝衢謳内自
　京畿下訖方州士民呼抃童叟携遊
　恩膏旁霈罔遺澨陬樂以天下福被九垓沐浴詠歌
　　　僉曰盛哉邁迹漢唐比肩虞邰翳福之隆
皇躬是培成性存存道備徳該臚陳梗畧紀厥由來維
皇懋敬有翼其臨中心無為澹泊湛深户牖盤帶咸掲
　　　銘箴夙夜基命式玉式金嚴恭昭事時勅靡諶
　　　幾康協止穆穆愔愔維
皇天縱研精經㫖羲文周孔
睿思徹髓游情書數超悟神理子史旁羅存真絶似源
　　　若江河沛乎無涘膏潤所漸八表霑被多聞建
　　　事道積身修明物察倫與舜為儔大哉尊養
　寢門視羞慈比姬朝式穀貽謀惇叙勸親九族䝉庥
　　　家邦四海愷惠油油知人則哲建官惟賢宮府
　　　中外罔有異焉公忠賞錄僉壬屛捐
　離明兼照用中以權勵世磨鈍陶冶轉旋法廉輔治
　　　人樂堯天
　宵旰憂勞不遑食息罔餙服御以裕民力
　賜復蠲租積貯屢飭恤兵惠商詎惜萬億慮逺計周
　　　不動聲色八荒雖遐如在闥閾謂國之脈係於
　　　輓輸維河與漕表裏相需
親臨詢度爰定
　訏謨指顧功成泛溢無虞昔之澤國變為膏腴農人
　　　有秋載歌黍稌赫赫
皇武髙於華嵩始定逆藩
廟算昭融濯征漠北
　聲靈益隆海隅日出正朔咸通含生負氣畢荷帡幪
　　　震耀古昔傳世無窮我
皇右文宏闡儒術崇聖褒賢俾知統壹訪求後裔世予
　　　清秩禮儀之備前代罔匹愛育人材宣幽導鬱
　　　比户歌風談經接膝
帝心詳慎尤恤於刑既定律例復致丁寧原情凖理虛
　　　中以聽矜疑流宥寧失不經吏咸秉徳犴獄草
　　　青溢作嘉祥至治升馨
帝念耆舊時降
　温綸禮遇有加錄及子孫下逮庶老粟帛是分典繼
　　　虞周齒貴賢尊含和飲淳不知所云扶杖觀化
　　　俗返炎軒至徳不徳
皇惟守沖不受尊號不襲登封度越百代為帝者宗緬
　　　彼陶唐克讓允恭民無能名孰罄厥功
帝力何有冺然與同亶惟
皇猷烜爍顯懿運世於掌若身使臂曷由而然匪恃才
　　　智以敬以誠曰徳曰義何幽不燭何艱不易得
　　　一而貞參天兩地天行曰健我
皇體之自强不息百志惟熙剛中居正罔有騫虧純粹
　　　以精昭假遲遲受命式固徧徳羣黎自我天覆
　　　同躋夀祺大徳曰生我
皇是秉淵黙垂衣不事威猛寛平優遊化日舒景民登
　　　春臺方外延領
　大君仁夀立極主静順則從心披熏晝永
天錫
　皇祉保艾自身荷禄綿遐日盛月新九齡神畀期頤聿
　　　　臻坐致舜年則百斯旬奄逾堯厯八千為春時
　　　　萬及億自天用申(臣/)昔簪筆鵠侍
　帝旁乾坤之容日月之光涵育照臨奚能測量兹逢
　　誕彌稱
　萬歲觴載賡純嘏永熾而康仰瞻
　　雲漢倬亘為章
　
　
　
　
　
　
萬壽盛典初集卷七十三
　欽定四庫全書
萬夀盛典初集卷七十四
　　歌頌十四(詞臣六/)
　聖夀萬年普天同慶詩(七言律八首/有序)
　　　　　左春坊左諭徳兼翰林院修撰(臣/)鄭開極
　　　　(臣/)謹按周易恒卦之象曰聖人久於其道而天
　　　　下化成蓋自古帝王乗乾御籙必上協天心久
　　　　膺天命斯政教翔洽治定功成而頌聲作求如
　　　　我
　皇上之徳夀兼隆功業巍煥則信乎前古後今之所未
　　　　有者也(臣/)開極叨中順治十八年辛丑科進士
　　　　特授庶常讀書中秘五十餘年備悉我
　皇上聖徳神功嘉謨善政誠非史册所能詳書敢竊誌
　　　　其大者仰見
　皇上之徳與天地同其廣大
　聖夀即宜與天地同其悠久質之書傳確有明徴固非
　　　　徒為頌美之文而已蓋帝王之徳莫大於仁孔
　　　　子之言曰仁者夀我
　皇上仁覆萬方恩膏淪浹蠲租免賦累年至數千萬而
　　　　雨𤾉豐歉無刻不在
　宸衷大案必慎株連人命覆詳至再即如三逆平定寛
　　　　宥者至數百萬人且
　恩及屬國䝉古朝鮮歲祲見告而水運陸輸大宏賑賚
　　　　浿水千村龍庭萬帳無一人不在生成之中甚
　　　　者至於
　　御膳天庖皆有常經不容濫取歲所全物命以數千
　　　　萬計此其好生之徳與天地同仁固宜與天地
　　　　同夀也帝王之徳莫大於孝孔子稱舜之大孝
　　　　曰必得其夀我
　皇上孝奉
兩宫承顔養志無一不周上體
列祖之心繼志述事無一不至甚者每歲
　萬夀聖節篤念
慈和皇太后之劬勞五十餘載中外臣庶再三敦請而
　　陞殿受賀僅一再舉此
　皇上之孝邁於舜之五十而慕則
　聖夀不又有百倍於虞舜者乎帝王之徳莫大於誠中
　　　　庸言至誠無息而曰悠久無疆我
　皇上之誠於勤政也庶務必周庶官必飭深宫宵旰念
　　　　兹在兹其誠於舉賢才也則選擇必公搜羅必
　　　　廣甚至於薄技微長無不旁收博採其誠於體
　　　　羣臣也則不獨欲保其身家兼欲曲全其名節
　　　　其誠於子庶民也則不徒以賑饑肆赦取煦育
　　　　之具文而必使惠徧澤均有利賴之實濟是我
　皇上之精神念慮無一息不在蒼生而萬國臣民傾心
　　　　愛戴共切
　萬夀無疆之祝有不為天地神明所眷祐者乎帝王之
　　　　徳又莫大於敬周武王之銘曰恭則夀我
　皇上於
郊
廟之饗必躬必肅至於闕里岱宗暨前代帝王靡不䖍加
　　　　敬禮褒祀尊崇功業蓋宇宙而涖事時存執玉
　　　　捧盈之心樂利徧海隅而臨衆時懐載舟馭朽
　　　　之戒其兢業之心與天地同其不息則與天地
　　　　竝其無疆又孰非理數之必然者哉至於旁通
　　　　㳺藝則書兼八法之長算擴九章之奥球圖叶
　　　　璇璣之秘玉律調鐘吕之和其尤卓絶古今者
　　神謨獨運則安攘奏功
　　玉輦親臨則平成底績此其開物成務制作垂於萬
　　　　年又非愚賤之倫所能蠡測者也(臣/)海濱䜿儒
　　　　年七十有五矣幸生我
　皇上仁夀之世得以飲和食徳年雖將耄而耳目手足
　　　　猶能勉力修途匍匐五千餘里一瞻
　　闕廷自慙弇鄙不文不敢謂隨平格之老共賡天保
　　　　九如之歌庶幾附擊壤之民聊抒華封三祝之
　　　　願不揣為詩八章以
　　獻
　　　　華渚祥開蔚彩虹徇齊天縱仰
　宸聰冲齡便裕安民志久道真成保泰功五十二年膺
　　　　寳厯百千萬禩祝喬松史臣珥筆賡堯典蕩蕩
　　　　誰能寫化工(其一/)
　　　　南極熒煌表瑞徴臣民共覩日方升
三朝嘉慶
庭闈喜萬國歡心色養承禮樂修明神格享馨香祈賽歲
　　　　豐登
　皇心永念艱難業夙夜貽謀燕翼宏(其二/)
　　　　乾健貞恒萬化成
　聖功無息應天行談經清晝儒臣接析理中宵大道明
　　　　統遡羲軒紹舜禹文宗孔孟表朱程體元居正
　　垂裳日朝野難將
至徳名(其三/)
聖學淵深竝典謨龍章鳯采炳寰區日華麗藻光
宸極雲漢昭回貫斗樞詩邁三唐成雅頌書兼八法冠
　　　歐虞柏梁叨與昇平宴猶憶賡颺
　玉殿趨(其四/)
盛徳鴻功耀簡編仁風膏雨徧
堯天蠲租春滿寰瀛外解網氛清貫索前四國桑麻成
　　　樂土萬家燈火慶康年鸞笙鳯吹稱觥日好譜
　　　衢歌入管絃(其五/)
　　　虎畧龍韜
聖武雄貔貅百萬鎮寰中欃槍久掃妖氛靖車騎來庭
　　　塞漠通春狩佽飛還試馬夏苗太史祗占熊應
　　　知赫濯聲靈逺薄海銷兵早掛弓(其六/)
聖世恩威徧海隅時雍化洽盛都俞龍堆萬里銷烽燧
　　　鮫島千村入版圖績邁漢唐成偉烈徳侔姚姒
　　　拓鴻謨年年職貢修王㑹銀甕金車接九衢(其/)
　　　(七/)
　　　六合清寧
帝道光箕疇符應備禎祥春回花甲時方泰厯紀龍飛
　　　運正昌入覲萬方陳玉帛貢琛八表萃梯航(小/)
　　　(臣/)趨
　闕隨嵩祝
聖夀同天願更長(其八/)
　萬夀詩(七言律八首/有序)
　　　　原任左春坊左諭徳兼翰林院修撰革職河工効力(臣/)楊大鶴
　　　　　(臣/)伏見我
　皇上御宇以來敬
天法
祖加惠元元恩溥徳洋化成久道五十餘年如一日歲在
　　　　　癸巳春王三月恭遇
　萬夀六旬中外臣民詣
　　　闕朝賀者爭先恐後而遐方士庶頂戴
　皇仁皆隨地效華封之祝(臣/)大鶴自江南進京三千餘
　　　　　里所見郡縣村落焚香結綵兒童黄耉抃舞呼
　　　　　嵩絡繹於道而我
　皇上特霈徳音謂萬姓安即朕之安天下福即朕之福
　　　　　大哉
　皇言(臣/)在路聞
　詔目覩民間歡欣踴躍無不同聲曰
一人安即萬姓安
一人福即天下福上下交孚君民一徳猗歟休哉雖古
　　　二帝三王之治蔑以加矣(臣/)大鶴父子祖孫一
　　　門三世受
恩深至感激倍常兹幸隨耆老後叩祝
萬夀不揣蕪陋謹賦長句八章以道羣黎百姓齊願
聖天子億萬年受天景命悠久無疆之意詩曰
　　　粤若陶唐癸巳春衢謠華祝世風淳(臣謹按綱/目前編堯)
　　　(時衢謠華祝/皆在癸巳載)
聖皇丕啟中天運
　寳算欣逢大慶辰比户可封歌
帝力萬邦胥協頌
堯仁勲同鳯紀還相合從此貞元萬萬巡(其一/)
帝御鴻圖始六旬八方元氣拱
丹宸近光咸欲親
天子斂福還將錫庶民治化每占星象應禎符長共歲
　　　　華新
　皇心主静常無斁建極綏猷政事醇(其二/)
　　　　惟
天輔徳佑吾
　君徳盛彌承
帝眷殷
　恩沛九州蠲壤賦科開
　萬夀蔚人文財當既阜彌崇儉民已俱安更克勤儉乃
　　　　有常勤可久物遊化日盡含欣(其三/)
　　　　河出榮光燭九天(小臣/)親見自河邊瑞雲浮處
　　　　波濤静休氣騰時景象姸春泛桃花含解澤秋
　　　　滋玉黍兆豐年一從九曲安流後愈卜
　皇朝夀厯綿(其四/)
　神功治水善隄防
　指授人王由
　帝省方淮甸六巡勞
　玉趾江城三度覲
　雲光(鑾臣在河工謁見/  輿者三)平成共仰
宸謨大清晏懸知
鼎祚昌澤國盡看成沃土年年擊壤慶天長(其五/)
　　　百舎星馳謁
帝京長途厯厯見輿情千村綵幔連瓊樹萬縷香煙接
　鳯城法曲仙音紛滿耳龎眉秀髪盡登程無分遐邇
　　　同歡忭久道貞恒騐化成(其六/)
　輦下遙聞賀
聖躬
特宣㢲命示謙冲祈天祗願羣生遂受祉惟期四海同
　　　普合臣民為一體永圖樂利切
宸衷
皇言甫出爭傳頌喜聽歡聲溢道中(其七/)
　　　芳時百物荷春暄小草傾心倍感
恩微力深慙輸犬馬
殊榮何幸及兒孫(壬辰科臣子祖楫暨臣姪孫士徽俱/䝉)
(恩賜進士出身/  選授庶常)三霄濃露涵
　雙闕一寸丹忱戀
　九閽今日敬隨耆老後躋堂共進
萬年尊(其八/)
萬夀詩(七言律五首/有序)
　　　　給還原品原任日講官起居注左春坊左諭徳(臣/)秦松齡
　　　　欽惟
皇帝陛下
　建極中天體文武聖神而作則
　握符御宇統元㑹運世以為年
　合萬國而承歡聿隆孝治
　軫一夫之弗獲丕布仁慈肅官方則大法小廉敷文
　　　　教而東漸西被震風霆於異域海不揚波蕩氛
　　　　䘲於崇朝野無鳴柝爰逮黒齒雕題之俗咸致
　　　　白環銀甕之祥兹者歲紀昭陽律占姑洗仰
春秋之鼎盛值甲子之初周籌鶴算於三千方兹未艾
　　　　計椿齡於萬六詎足云遙慶洽堯階歡盈禹甸
　　　　况乃蠲租載霈感
　兌澤以宣流造士彚征樂
　㢲風之鼓動蓬茅生色葵藿傾心(臣/)舊忝朝班夙慙
　　　報効晚棲隴畝益荷矜全
寵賁林泉榮施翰墨
恩既隆於山嶽喜更溢於家門幸際
　昌期敢辭駑鈍龍鍾鶴髪重依
　日月之光竭蹶鳧趨庶効
　華嵩之頌躬陳蕪末自託封人(臣/)無任踴躍歡忭之
　　　至謹拜手稽首而獻詩曰
　　　序轉陽和淑景舒星瞻南極煥
宸居欣逢薄海稱觴㑹正值
深宫視膳餘雲母屛開花隠隠水晶簾捲日徐徐上林
　　　果熟三千歲知是瑤池燕喜初(其一/)
　　　學富嫏嬛本六經心傳精一啟虞廷山龍黼黻
　　　皆成象几杖盤盂總勒銘貫串珠囊硏五夜編
　　　摩金鏡燭千齡
皇情最是關民事教寫豳風入
　御屛(其二/)
　　　康衢化日誦聲長
賜復綸音出未央頻見
九重施惠澤早聞四野樂豐穰杏花菖葉原頭麥細雨
　　　柔風陌上桑晝永綠窓添線後盡繙錦字織無
　　　疆(其三/)
　　　天保陳詩喜共賡况聞
新詔下延英龍墀露濯千章栁鳯律春調百囀鶯藜閣
　　　校書隨太乙錦袍飛韻叶長庚横經舊日青衫
　　　士留得張蒼與伏生(其四/)
　　　簪筆螭頭侍從臣荷衣猶戀屬車塵曽隨擊壤
　　　迎
鸞輅又逐呼嵩望
玉宸彌覺
恩波垂似續深慙世掌在絲綸何當重沐金莖露冰雪
　　　陳根也自春(其五/)
　聖徳如天詩(七言律八首/有序)
　　　　　原任左諭徳今候補(臣/)魏學誠
　　　　(臣/)聞夀丘表軒轅之瑞感神電之流樞瑤光紀
　　　　顓頊之祥兆彩虹之貫月蓋聖人御宇雲物煥
　　　　其休徴天子垂裳乾坤昭其順應况夫鴻圖廣
　　　　大萃千百國之車書寳厯綿長衍億萬年之綂
　　　　緒生民未有振古為昭欽惟
　皇帝陛下
　　道冠苞符
　　心涵疇畫
　　履五位而首出
　　集千聖之大成
　　至徳難名巍乎聖文而神武
　　淵衷廣運允矣緯地而經天
　　以天下養
慈闈大徳者得位得禄得名得夀
　用時巡為侯度悦服者自南自北自東自西
　文治光華雨露深而菁莪滋盛
　聲教赫濯風雷震而兵甲全銷
　宏浩蕩之仁免賦蠲租數盈萬億
　廣生成之徳省刑肆赦恩曠古今地平天成
睿慮周而兩河底定小廉大法
天語重而庶職寅恭瞻河嶽之與日星制作發先天之
　　　秘自洙泗以及濓洛表章極重道之心典謨經
　　　史之書咸窮閫奥律厯辭章之學悉抉精微
寳墨淋漓紙上作烟雲之氣
天章璀璨毫端仰鸞鳯之翔總由
聖徳日新兼之多能天縱普天慶溢率土歡騰兹當
聖夀六旬正誕之辰恭逢
景運五十二年之盛維時民諴物阜觀久道之化成海
　　　晏河清樂昌期之再見合殿之香風乍轉宫樹
　　　花深中天之淑景方新上林春永獻
夀盃於九重闕下奏
天樂於五色雲中燕慶龍光儀來鳯舞雖
聖天子謙尊而辭祝頌總未忘宵旰之殷而我臣民歡
　　　忭以效嵩呼竊願學巷塗之詠(臣/)生逢
　盛代世受
隆恩猥以下材疊霑
異數一思舊笏夙夜之愧悚彌深濫附清班拜舞之賡
　　　歌欲效仰見
如天之徳莫罄贊揚敬成祝
聖之章深慙鄙俚
一人有慶偕斯民斯世咸登夀域之中萬國同歡即不
　　　識不知亦在康衢之内云爾
聖徳如天夀亦同瞻
天仰
聖盡呼嵩包含宇宙中和氣涵養
皇王道徳功曠世難逢堯舜
主前徽不數漢唐風更教萬世登仁夀盡在精神保合
　　　中(其一/)
聖徳如天夀自侔萬年甲子此初周道隆孝治超千古
　　　澤沛恩波徧九州仙草似知堯歲月大椿敢擬
聖春秋
天顔咫尺欣開霽紫氣紅雲繞鳯樓(其二/)
聖徳如天夀竝長歡呼稽首頌無疆心傳道法宗先聖
　　　言出絲綸賚萬方每為蒼生勞旰食還從恭已
　　　仰垂裳擬將金鏡千秋錄用佐瑤池萬歲觴(其/)
　　　(三/)
聖徳如天夀等倫維皇眷命自重申九天佳氣浮雙闕
　　　萬國歡心奉
一人川嶽精靈齊獻瑞羲軒世界總如春星雲燦爛聞
　　　占奏南極光輝近
紫宸(其四/)
聖徳如天夀復然從知精一有真傳心同日月無私照
　　　福與山川共亘綿刑措兵銷成至治天長地久
　　　祝遐年得生
　盛世(臣/)何幸親見堯階與舜絃(其五/)
聖徳如天夀域開九重宫闕近蓬萊日星河嶽瞻
宸翰禮樂文章仰
睿裁丙夜尚勤天下事講筵常見
聖人來萬年枝上花如錦知為
君王獻夀盃(其六/)
聖徳如天夀與齊天光近處五雲低河山長拱瑤臺北
　　　麟鳯時遊上苑西耕鑿歌曽聞擊壤梯航貢直
　　　到雕題宏敷雨露霑濡徧又仰丹霄降紫泥(其/)
　　　(七/)
聖徳如天夀益髙春深閶闔映仙桃士霑異數菁莪化
　　　民沐深仁江海濤繚繞香煙浮劍佩鏗鏘仙樂
　　　動雲璈受
恩獨有(微臣/)重欲效賡歌愧彩毫(其八/)
　
　
　
　
　
　
　
　
　
　
　
　
　
　
　
萬夀盛典初集卷七十四
　欽定四庫全書
萬夀盛典初集卷七十五
　　歌頌十五(詞臣七/)
　萬夀詩(七言律三十首/有序)
　　　　　左　春　坊　左　中　允(臣/)陳世倌
　　　　欽惟我
　皇上御極以來乾行不息聖徳日新恩澤徧於八垓勲
　　　　業隆於萬世雨暘時若海宇乂安用能感召
　天和綿祚永久今康熙五十二年三月十八日為我
　皇上六十萬夀聖節天輝日麗氣淑風和百官萬民之
　　　　衆九州六合之廣咸瞻望
　　闕廷歡呼抃舞(臣/)世受
　　國恩誠積於素言莫宣心方當春陽發育萬彚昭蘇
　　　　勾萌胎卵之屬皆有以自達矧(臣/)備員史局纂
　　　　修
　政治典訓沐浴
　聖化已久可無稱述上荅休隆用是不揣弇陋祗就管
　　　　見所及頌揚萬一以明徳足致福聖必得夀之
　　　　理謹依韻恭撰
　萬夀詩三十章臚列如左
　聖夀(一東/)
　　　　日華雲燦正天中
　聖主當陽徳位崇甲子三千周復始春秋萬六永無窮
　　　　仙葩繡合昇平字玉軫絲調解阜風海宇一家
　　　　真浩蕩
　紫霄垂拱聽呼嵩
　敬天(二冬/)
　　　　齋祓
郊壇
　命秩宗金輿雲䕶駕飛龍香升彛鼎陳琮璧樂奏鈞韶
　　　　振鼓鐘全盛臣民膺景福屢豐時歲報先農
　聖心久與
天心契感召縁知萬事從
　法祖(三江/)
　　舊章纘述可經邦實錄
三朝燦寳窗徳合聖神元莫竝身兼創守本無雙明堂象
　　　　管歌純嘏下國共球頌駿厖百世百王遵道法
　　　　源流直比溯岷江
　聖學(四支/)
　　　　聰明睿知作
　君師天縱神靈表異姿學集大成宗至聖徳超無外接
　　　　皇羲金聲玉振中和備月窟天根動静宜十六
　　　　字傳真道統心源千載紹伊耆
　聖孝(五微/)
　　　　獻夀
慈寧戲舞歸山龍還學老萊衣避熇時奉居凉殿罷獵猶
　　　　聞侍瑣闈萬國歡心尊養至
　九重孺慕古今稀祥烏甘露呈嘉瑞孝徳千春史册輝
勤政(六魚/)
　　　昇平有象穆清居不息乾行運太虛旰食宵衣
　　　勞
黼座巡方省俗徧
皇輿覃敷文教彌勤學廣育英才更著書民隠每殷前
　　　席問雞人夜半啟雙魚
節儉(七虞/)
　　　登三咸五溯軒虞儉徳淳風播九區布素躬親
　　　常澣濯茅茨坐理戒雕鏤露臺每惜中人産照
　　　乗何須徑寸珠金玉雖陳惟寳善喜看童叟樂
　　　康衢
謙徳(八齊/)
君王神武絶攀躋翹首清霄莫可梯峻徳如天羅萬象
　　　虚懐似海納羣溪八紘重譯聞風至百辟連章
　　　伏
　闕題
聖志謙冲光日月無疆頌禱徧羣黎
寛仁(九佳/)
　　　保赤誠求繫
聖懐春風到處潤根荄徳洋恩溥羣生被物與民胞衆
　　　志諧推置腹心聨一體崇隆肱股似同儕堯仁
　　　禹讓包涵廣測量乾坤未有涯
用人(十灰/)
　　　為章雲漢賦昭回六位時乗握斗魁瑞輯虞廷
　　　班岳牧羮調商鼎聚鹽梅賢關大闢明聰達廣
　　　厦宏開杞梓來鳯在梧岡麟在囿巖廊碩輔總
　　　良才
引見(十一真/)
　　　郎官班列應星辰一體無分内外臣詢事考言
　　　歸藻鑑量材絜徳荷陶甄鸞書夕引來青𤨏
　鳯闕朝趨拜
紫宸寅亮天工咨百爾
聖皇長御萬千春
時巡(十二文/)
　行宫處處散椒芬
　輦路逶迤淑氣薫百隊花間移豹尾
六飛雲際現龍文恩波海濶千郊徧
天語春温萬姓聞南國長年同望幸向陽草木亦欣欣
治河(十三元/)
　　　功侔神禹溯河源指授親勞
萬乗尊始鑿龍門通大夏直探宿海接崑崙黄淮已見
神謨奠青冀重霑宅土恩西被東漸南朔暨萬年聲教
　　　普乾坤
尊至聖(十四寒/)
　　　峩峩章甫集儒冠噦噦鸞聲戾杏壇典制有加
　　　勞九拜羹牆如見肅千官備聞聖道真源合特
　　　進生徒禮數寛師表永當垂萬世
　奎文光射斗牛寒
明正學(十五刪/)
　　　朝宣
玉㫖下天關徽國初升十哲班集自
皇衷親考証文經
御筆手増刪淵源百代詩書裏模楷千秋俎豆間海宇
　　　共知崇正學瓣香多在紫陽山
宸翰(一先/)
　　　雲成五色墨痕鮮鳯翥龍翔體自然法效結繩
　　　希上古心摹羲畫契先天毫端萬象煙霞繞筆
　　　力千鈞琬琰鐫
寵錫臣鄰欽世寳光躔星斗盡髙懸
右文(二蕭/)
　　　金石搜羅萃
聖朝萬幾餘暇對晨宵酉山討論心彌切甲帳圖書手
　　　自標經學獨隆超漢代天文丕煥邁唐堯玉函
　　　瓊笈皆仙籙永夜星鋩徹紫霄
治厯(三肴/)
　　　羲和申命朔南交太極中涵列卦爻勾股三乗
　　　窮造化渾儀萬象燦元苞璣衡剖晰周天合黄
　　　赤平量大地包佇看玉階生蓂莢厯成應有鳯
　　　來巢
訓士(四豪/)
　　　煌煌
聖訓日星髙尋繹逾知
睿思勞崇雅黜浮端士習戴仁抱義砥貞操千秋木鐸
　　　嚴庠序百代金科凛譽髦為國樹人真本計聞
　　　天羣仰鶴鳴臯
開科(五歌/)
　　　興歌棫樸與菁莪
萬夀恩開甲乙科秋牓先於春牓發杏林今比桂林多
　　　禹門浪暖燒龍尾銀漢光騰擲鳯梭
聖祚日增才日盛重重玉笋侍鸞坡
平三藩(六麻/)
　　　謨烈焜煌四海誇聲靈赫濯震荒遐雷霆破膽
　　　摧三蘖華夏傾心屬一家師出萬全皆
廟算風馳百徼静邊沙欃槍手挽天河洗瑞木都開四
　　　照花
平朔漠(七陽/)
　　　三征沙漠駕龍驤
聖主神威震朔方鑿齒雕題皆版籍燕然瀚海亦金湯
　　　鴈飛暑月棲軍幕斗轉南天指劍鋩太學豐碑
　　　千尺聳銀鈎鐵畫煥
宸章
邊防(八庚/)
　　　烽烟斥堠九邊清甘雨祥風沛
帝京挾纊共知春氣轉投醪齊拜
主恩宏明珠翡翠隨時貢天馬葡萄絶塞呈作翰作屛
　　　無外警一心拱衛勝堅城
訓武(九青/)
　　　如荼如火復如霆
　禁旅聲威洽百靈居則為師出為將晝令談武夕談
　　　經射弸久習工穿札兵法都知勢建瓴桑土綢
　　　繆煩
睿慮金戈偃息萬邦寧
獮狩(十蒸/)
　　　旌旗韎韐彩霞蒸塞上秋髙爽氣澄逐電千羣
　　　驚逸驥拏雲百中羡名鷹紫駝白象連
　行幄青兕黄羊積野塍手挽六鈞親射虎萬人呼噪
　　　盡歡騰
御射(十一尤/)
　　　天成智勇冠神州巧力齊臻世罕儔畫的日圓
　　　升玉帳雕弧月滿簇金鍭鼓音節處春旗展楊
　　　葉穿時赤羽浮歌罷騶虞觀盛徳歡聲雷擁徧
　　　貔貅
重農(十二侵/)
　　　元日青郊
法駕臨朱紘紺耜入平林農為邦本宜躬稼食乃民天
　　　勝雨金千耦共耕
天子耤萬方深慰兆人心含哺鼓腹嬉遊日作息渾忘
帝力深
蠲賑(十三覃/)
　　　十行詔内
渥恩覃
聖徳真同造化參賑粟蠲租逾萬萬嵩呼華祝聽三三
　　　博施濟衆過堯舜保合彌綸暨朔南履厚戴髙
　　　何以報惟歌富夀與多男
慎刑(十四鹽/)
　　　剛柔允克濟寛嚴解網除刑
聖主兼徳本好生時赦宥士能執法恥鈎箝星光貫索
　　　天街暗膏雨圜扉細草霑宇宙太和翔洽久萬
　　　民惟祝海籌添
普天大慶(十五咸/)
　　　五雲多處曳朝衫萬姓嵩呼感至諴南極降庭
　　　祥並集西華瞻日慶非凡雨𤾉時若人民育功
　　　徳巍峩金石鑱癸巳王春同獻
夀(小臣/)長此奏韶咸
萬夀詩(七言律十二首/)
　　　　候補左春坊左中允(臣/)黄夢麟
　　　運際中天景象新
萬年天子首勤民時雍風動純熙洽海晏河清大地春
　　　統一
皇輿恢八極算綿寳厯協三辰欣逢
聖誕初周甲競擬岡陵拜手陳(其一/)
　黼座煌煌每夙興懋勤惟冀郅隆登健行久與天同
　　　運離照方當日始升
　椒寢承歡賡燕及蘭宫介福詠川增羣知電繞虹流
　　　瑞億萬斯年淑氣凝(其二/)
萬幾休暇擷羣芳好學多能冠百王演洛探河開道脈
　　　編珠戛玉煥
天章書箋二酉琅函富墨瀋千秋
寳翰香遙睇紫垣雲五色文明運啟厯方昌(其三/)
　　　獨秉乾符執太阿削平羣蘖靖干戈
天威逺播邊無燧
聖武遐宣海不波玉律大千開甲子金甌混一永山河
　　　清寧萬古舒長日華祝聲連擊壤歌(其四/)
宸衷軫念在桑田比戸頻承雨露鮮共仰
至尊崇節儉長為兆姓計安全人遊化日光天下家在
　　　春臺夀域邊自是太和元氣協陶然作息不知
　　　年(其五/)
温綸屢下澤覃敷率土淪肌更浹膚肆赦宏開三面網
　　　蠲租還免十年逋含哺稚子牽𥚑舞挾纊期頤
　　　荷杖呼瑞麥嘉禾歲其有陽春何物不昭蘇(其/)
　　　(六/)
　翠盖曾經下九霄呉天額手覲
神堯觀河永使金堤固問俗長令蔀屋饒細草尚知迎
　　　駐輦微波猶喜沐征橈江南望幸心殊切樂歲
　　　家家祝
聖朝(其七/)
　　　際海蟠天設象胥聲名洋溢徧寰輿龍城萬里
　　　圖
　王會鳯册千番譯
　國書貢享每蠲方外物梯航特賜指南車照臨六合
　　　光全被析木扶桑總比閭(其八/)
聖夀如天
聖澤隆作人棫樸慶芃芃十年再闢書升路萬載頻霑
　　　樂育功期易春秋昭異數制兼文武表同風懸
　　　知多士歡騰處奎壁光分斗極紅(其九/)
　　　卿雲復旦泰階平中外歡呼戴
聖明道在安民先察吏法嚴激濁特揚清乾元自是無
　　　私照庶彚何曽有遁情野老年年歌
帝徳獻芹亦欲效稱觥(其十/)
　　　羣工委佩禀
皇猷宵旰誰知保泰謀不假虛文崇
聖號惟將實徳迓天庥堯咨舜儆同無逸禹誥湯銘總
　　　勿休載考史書洵莫並直追皇古紀春秋(其十一/)
　　　瓊島霞光䕶紫閶萬方齊進
萬年觴九城春色占天瑞四海祥烟接
　御香徳合貞恒長不老功成悠久自無疆
主恩愧乏涓埃報為祝南山日月長(其十二/)
萬夀詩(五言律四首/有序)
　　　　左春坊左贊善兼翰林院檢討(臣/)范光宗
　　　(臣/)聞宅造化而開階同天之大轉洪鈞而育物
　　　如日之升必有自强不息之乾行乃膺悠久無
　　　疆之景厯蓋徳福有相因之理而仁夀為必至
　　　之符於是上帝生商之辰下臣祝堯之日蓂階
　　　氣敞盈庭進喜起之詞松棟風和薄海效君親
　　　之戴紀泰階之甲子逓嬗不窮數皇極之春秋
　　　循環無已則誠清寧合撰上下同流者矣欽惟
　　　我
皇上
　道合乾符
　業光坤軸
　篤生睿智作之君而作之師
　懋建中和有其徳而有其位察倫明物備經綸參贊
　　　之才本身徴民裕輔相裁成之道若夫
廟享肅薦馨之典
郊禋崇報本之儀
　定省無間於
慈闈
　仁孝恒聞於天下
　　崇正學以宏教化宫牆知萬世之師
　　重先哲而覺烝民禮制立百王之法
　　參天地之化育四時行而百物生
　　正朝廷之紀綱庶績凝而五辰撫捐金發帑治河建
　　　　水土之功審律考音作樂通神明之徳政莫大
　　　　於刑獄欽恤再三本莫重於農桑賑蠲稠疊興
　　　　一利必酌古而凖今
　命一官每考言而詢事居髙明而照四海幽逺不遺當
　　　　宵旰而理萬幾細微悉識至於學該游藝
　聖備多能搜萬卷於酉山闡修己治人之道硏百家於
　　　　丙夜表開來繼徃之功賦詩則酌雅禀經灑翰
　　　則得心應手乃若金戈赫怒翦三蘖而奠中原
　　　玉鼓龔行環九州而登磐石察哈爾渠魁既殱
聖武孔昭厄魯特巢穴斯平
皇威逺暢戎衣一著垂永清大定之勲長轂
親征開累洽重熙之運猶且舉三驅之典文事與武備
　　　兼修訓七萃之軍耀徳共觀兵不廢萬方在宥
　　　則
問俗以觀民百姓為心則道河而周獄體乾健而無逸
　　　却
尊號而不居於是九穀屢豐五刑盡措天人合應書軌
　　　混同東西南朔胥歸祿位夀名兼得真所謂咸
　　　五登三參天兩地者矣欣逢
聖夀六旬正值陽春三月五十二年之厚澤振古未逢
　　　萬八千歲之洪基自今伊始内而公孤卿尹拜
　　　手賡歌外而屛翰藩垣陳詞獻祝以至候月歸
　　　琛之長占風輦賮之君莫不先後鳧趨追陪虎
　　　拜(臣/)光宗賦材譾薄秉質顓䝉幸遇萬國咸寧
一人有慶舞庭歡踴未輸臣子之誠就
　闕頌揚難名
髙厚之徳望聚奎於東井願獻夀於南山敬竭褊辭伏
　　　祈
睿鑒謹拜手稽首而獻詩曰
　　　鳯紀昇平歲
龍飛開泰辰
皇圖周宇宙
帝徳統天人河應千年運嵩呼萬歲春衢歌並巷舞處
　　　處戴
尊親(其一/)
睿智周寰宇神明出
聖衷道叅無極奥物育太和中景色三雲燦車書四海
　　　同萬方齊獻
夀長拱
　紫微宫(其二/)
　天子當陽日晴空朝旭臨遐方瞻廣大亘古仰髙深輯
　　　　瑞文明象垂衣
　聖主心南風時解愠静拂五絃琴(其三/)
　　　　春色來天地明霞擁
　袞裳臣民歌皥皥鳥獸舞蹌蹌甲子璣衡轉升恒日月
　　　　長三皇同紀厯
　萬夀慶無疆(其四/)
　
　
　
　
　
　
　
萬夀盛典卷七十五
　欽定四庫全書
萬夀盛典初集卷七十六
　　歌頌十六(詞臣八/)
　萬夀詩(七言律六首/有序)
　　　　　左　春　坊　左　贊　善(臣/)薄有德
　　　　(臣/)聞文思光被基洪算於蒼旻久道化成萃祥
　　　　符於紫禁御蓂階而行慶瑞日再中坐松棟而
　　　　頒恩澄河一色於是天申五福運啟萬年惟聖
　　　　神與文武兼全斯祿位共夀名竝永古今一致
　　　　理數必然欽惟我
　皇上
　　聰明天亶
　　聖敬日躋
　　懋建中和盡本身徵民之道
　　緝熙學問得開物成務之能居廣廈而論唐虞闡明
　　　　政要臨講帷而表洙泗崇尚聖功禮莫重於
親郊展誠報本祀莫大於合禘備物薦馨有典必禋無
　　　文咸秩承顔問寢歡心始自
内朝視膳奉巵孝理形乎寰海
六飛幸魯留
御蓋於尼山
萬乗升堂題
奎章於闕里更以開来繼往徽國有功因而重道崇儒
　　　孔庭配食知人則哲春秋冬夏得其官立賢無
　　　方書判身言隨其器滋萌元氣則好生洽於民
　　　心𢎞濟烝黎則蠲賦周於宇内平成永賴興水
　　　利而建河防逺邇咸寧修文事而兼武備於是
　　　舞七旬之干羽整六月之車徒三蘖蕩平九州
　　　大定朔頒狼望連韝畏提劍之征賮納鮫人異
　　　域際止戈之代具制作之道者操制作之權知
　　　禮樂之源者興禮樂之事乃至金匱玉山之蘊
　　　北堂東壁之藏五夜常披十行俱下賦詩則卿
　　　雲晨露六經不刋灑翰則寶墨仙毫八埏皆燭
　　　星辰自轉難參旭日之輝鐘鼔雖陳莫續春雷
　　　之響猶且
省方問俗旰食宵衣開帑藏以犒軍聽鼓鼙而訓將以
　　　無逸書
御屏以執謙却
尊號治無大小其愼其難政有後先盡美盡善遂乃神
　　　人恱豫天地休明九穀有年四方無事翾飛蠕
　　　動均霑訢合之仁畢雨箕風盡感資生之徳今
　　　兹陽春三月恭遇
聖夀六旬景福咸臻嘉祥薦委萬八千年之洪厯未足
　　　頌揚千八百國之諸侯相從颺拜公卿陳天保
　　　之詩父老進華封之祝以至黄支烏弋丹鳯朱
　　　鳶莫不歸貢鴻臚書琛王㑹(臣/)竊祿蘭臺備官
　　　芸局舞庭巢閣濫叨
覆載之恩蠡測管窺難名
髙厚之德幸遇
一人有慶萬福来同敬獻里辭伏祈
聖鑒(臣/)有德拜手稽首而獻詩曰
　　　黄麾排仗日初東華渚虹光繞
　禁宫香擁山龍文陛上風迴笙鶴慶雲中九門曉啟
　　　千官入
萬嵗歡呼五嶽同正與乾坤參久大繁釐戩穀彚
皇躬(其一/)
睿算無疆始六旬永清函夏奠三辰
王風皥皥如天覆
帝德巍巍又日新
手定羣書倡正學
詔崇先哲覺烝民
鸞旂幸魯尤加禮九拜升堂俎豆陳(其二/)
　　　表裏山河萬里遥
皇威赫濯武功昭金戈撻伐蠻烟静玉鼓龔行海霧銷
　　　疆里版圖通異國共球
王㑹集
　熙朝
髙居逺望無遺照猶為防河振玉鑣(其三/)
　　　好生
聖德洽天淵欽恤潛銷貫索躔大賚滂洋成解澤太平
　　　悠久屢豐年龍圖功烈登三五鳯厯春秋越萬
　　　千更飭官方重廉法考言詢事合宫前(其四/)
　　　衢室
垂裳百度貞
萬幾偶暇玉函横珠毫揮灑龍鸞舞
奎藻琳瑯雅頌聲
聖又多能原首出誠惟不息是乾行鴻符
崇號天人應尚執謙冲業愈宏(其五/)
　　　雲漢為章髦彦多作人雅化洽菁莪橋門士值
　　　文明代殿閣臣賡喜起歌桃實千年乗泰運葵
　　　心萬國沐
恩波祝
堯敬上升恒頌地久天長永太和(其六/)
萬夀詩(七言排律二十四韻/有序)
　　　　右　春　坊　右　贊　善(臣/)孫　勷
　　　(臣/)聞之大雅嘉樂之詩曰嘉樂君子顯顯令德
　　　宜民宜人受祿於天保佑命之自天申之言聖
　　　人受天之祿而天命之申重保佑無有巳時蓋
　　　皆由其宜民宜人令德所致也而既醉之詩其
　　　稱君子萬年者葢長言不足而咏歌之至於反
　　　復數四而不厭其言之重詞之複焉(臣/)以是知
　　　聖人在上躬大德而受天命於以長享景福至
　　　於億萬斯年非天之獨私獨厚於聖人其夀一
　　　人者亦所以福天下也則夫四海之内凡厥庶
　　　民朝廷之上百辟卿士所由作為歌詩用申其
　　　媚於天子之意非徒臣子愛戴君父為分誼當
　　　然亦皆自幸其生逢聖世獲事聖君親覩太平
　　　躬值盛事而歡欣鼓舞不能已於言也然自生
　　　民以来聖人受命而興躬備令德以宜其民人
　　　而致天命之申重保佑未有盛於我
皇上之聖德神功超越千古而
聖夀萬年與天無極者(臣/)雖文詞鄙陋無能颺述
聖主功德隆盛之萬一然(臣/)於康熙四十有二年癸未
　　　之嵗恭遇
皇上萬夀聖節嘗為詩十六章臚述
皇上文德武功恢乎無外縝乎無間之實而聲教所訖
　　　東漸西被朔南咸暨含生抱質之倫沐浴
聖澤淪肌浹髓各遂其生各復其性無一物不得其所
　　　之效迄今又十年
皇上德彌以盛功彌以隆海内臣民被澤亦彌以深且
　　　厚今年春三月恭遇
皇上萬夀聖節當甲子之初周實多福之聿始惟願自
　　　今以往
聖夀無疆更幾千萬甲子靡有紀極以永綏永福我兆
　　　人則我兆人之至祝也況(臣/)遭遇
　聖主備員侍從垂三十年屢承
　聖恩任使踰格其為感激舞蹈思欲發揚
　聖主功德之隆盛以竊附大雅詩人萬年之祝者豈能
　　　　自己謹撰
　皇上聖德神功萬夀無疆長句詩一篇從天下臣民後
　　　　誠歡誠喜稽首頓首上獻於
　　闕廷(臣/)不勝踴躍歡忭之至其詩曰
　聖皇集福錫臣民
　萬夀無疆
天眷申極建中和興禮樂道隆作述見經綸春秋常盛精
　　　　神大甲子初周氣象新四海謳歌爭送喜萬邦
　　　　黎獻共惟臣
　德誠蕩蕩名難定
　功實巍巍古莫倫天縱聰明能更裕性成孝友行彌純
　　　　經文緯武光謨烈重道崇儒闢莽榛虚受不遺
　　　　一得細謙光轉益盛名臻
皇威有赫兵氛靖
帝道無頗風化淳奏當再三心尚惻蠲租鉅億嵗常頻
　　　英賢輻輳懐飢渇宵旰勤勞㤀苦辛嵗稔農人
　　　欣濟濟時和家室慶溱溱扶藜父老游膏澤寛
　　　網禽魚沐至仁周孔淵源遥脗合程朱義解㑹
　　　精醇
勅幾餘暇兼游藝書法天然自入神和璧萬年輝日月
　　　隋珠千古耀星辰
天文正大垂謨逺
聖訓精㣲示法諄尊合
君師參兩大
恩同顧復戴千春梯山航海嵩呼集擊轂摩肩衢頌振
　　　祥驗軒櫺棲舞鳯瑞徵元圃見遊麟深春花柳
　　　全呈麗重譯共球競獻珍仙仗曙開
　金闕逈晴光曉漾玉河勻遭時丹穴多輝羽乗運天
　　　池竝躍鱗齊祝吾
皇億萬嵗普天長此荷陶甄
　萬夀詩(七言律十二首/有序)
　　　　原任右春坊右贊善兼翰林院檢討(臣/)尤　珍
　　　　(臣/)聞唐堯德峻申三祝於華封夏禹功髙畀九
　　　　疇於洪範惟神靈首出萬年開有道之長斯福
　　　　祿来同四海效無疆之頌欽惟
　皇上徳符健順治協清寧應厯挺生著繞電流虹之瑞
　　　　握圖受御徵感樞貫昴之祥巍乎煥乎覩星雲
　　　　之糺縵悠也久也仰日月之升恒五十餘載之
　　　　恩澤無窮億萬斯年之尊榮未艾兹值
　聖齡初度適逢花甲方周
天佑
　一人民歌
　萬夀是日也律回姑洗風轉清明六宇澄鮮三台朗耀
　　　　佳氣浮而慶雲現和風集而旭日升閶闔晨開
　　　　周廬列衛軒墀晝静羽仗齊班集劍佩於花間
　　　　羣分鵷鷺拜冕旒於日下競獻共球以至窮鄉
　　　　僻壤之民左食侮言之族莫不喜溢嵩呼歡騰
　　　　酺宴雲璈錦瑟聆雅樂於鈞天象管鸞簫奏仙
　　　　音於閬苑瓊漿玉露頻増九醖之觴火棗交梨
　　　　迭進千年之果覩
　蕃禧之滋至信
　純佑之重申此由我
　皇上聖德神功文謨武烈民安物阜禮備樂和厚澤積
　　　　於寰區深仁洽乎黎庶故使家登豐裕户慶盈
　　　　寧筐篚羣將梯航畢集人心之悅豫如此
天眷之崇隆可知(臣/)幸際
　　昌期欣逢
　　景運仰瞻
　黼座願年年垂堯舜衣裳共沐
　恩波應嵗嵗樂唐虞宇宙不辭蕪陋敬效賡颺爰拜手
　　　　稽首而獻七言近體十二章以比於塗歌巷祝
　　　　云爾
聖皇福祿竝齊天
萬夀初周六十年紫氣氤氲浮殿閣紅雲縹緲映山川
　　　桑疇日暖清明後麥隴風輕穀雨前好是艶陽
　　　三月節百花香動玉爐烟(其一/)
旰食宵衣圖治深宫門聽政漏沉沉
皇言宣出音為玉
御筆批来字是金遂見
廟謨平海甸還聞民隱動
宸襟只今羣祝無疆夀誰識殷憂五夜心(其二/)
　　　東西南朔皆中土侯甸要荒盡一家波静鯨鯢
　　　都偃伏風薫草木亦光華時清更廓輿圖大
主聖還逢運㑹嘉四海九州開夀域
堯天舜日正無涯(其三/)
　　　巍乎功業煥乎文五十年来嫓放勲徳合欽明
　　　常格被心傳精一鎮憂勤瞻雲就日思扶杖鑿
　　　井耕田願獻芹華祝衢歌稱不盡嵩呼
　萬嵗自
　天聞(其四/)
　　　　風清紫禁日初長晝刻遲遲夜未央文就典謨
　　　　稽上古詩成雅頌邁三唐珠聫璧綴圖書富鳯
　　　　舞龍飛翰墨香正是
　勅幾清暇後宫庭好進萬年觴(其五/)
　　　　天山瀚海路迢遥於鑠
　皇師下九霄列隊羽林争出塞諸番卉服競来朝降幡
　　　　䜿立風聲勁汗馬騰驤雪影銷從此邊隅烽燧
　　　　息太平玉燭四時調(其六/)
　　　　艱難稼穡念民依節儉
　皇風振古稀每自上方裁服御却令下里被恩輝蠲租
　　　　百萬禾盈野赦罪三千草滿扉
天錫我
　皇仁者夀祥光淑氣徧郊畿(其七/)
　　　　百工師濟滿朝端思日孜孜襄贊難欲得良臣
　　　求傅說常從舊學憶甘盤老成報
　國輸忠藎英俊承家奮彩翰天保鹿鳴胥燕飲千官
　　　拜舞盡騰歡(其八/)
　　　泰階文運自
天開日月光華雲漢回久賁徵車招俊乂重恢鎖院廣
　　　英才春風桃李看花發秋樹梧桐待鳯来夀愷
　　　作人𢎞雅化百年士氣荷栽培(其九/)
　　　唐虞五載便巡行總為寰區軫
聖情絶塞北来山雪淨大江南去海雲生豫遊逺道
皇躬健端拱深宫
睿慮清不盡吳民瞻望切春風思聽屬車聲(其十/)
　　　别業周遭
　禁苑西亭䑓池館俯郊堤山容水色連天映鳥影花
　　　枝入户低喬木綴燈環作樹層樓懸錦架成梯
　　　笙璈隱隱從空下玉露金莖仙掌攜(其十一/)
　　　儀鳯遊麟在此時咸英韶濩奏
　彤墀彭鏗斟雉方調鼎王母稱觴正賦詩藹藹光風
　　　金殿轉悠悠化日玉階移從兹億萬千年内富
　　　夀康寧福祿綏(其十二/)
萬夀詩(五言排律三十二韻/有序)
　　　　國　　子　監　　司　業(臣/)魯　瑗
　　　欽惟
皇上御極之五十有二年嵗首三春典崇
萬夀虹流電繞
君師之誕育非常海晏河清臣庶之趨蹌畢集歡聲雷
　　　動喜氣雲騰邃古以来於
　今尤盛(臣/)瑗幸生
聖人之世久厠侍從之班職貳成均躬逢
大慶極知乾坤廣厚無能竭筆墨以形容然仰日月升
　　　恒竊願將愚誠為頌祝律賡三十二韻厯衍百
　　　千萬齡謹拜手稽首而
　獻詩曰
　　　卿雲垂糺縵玉律嵗長春
　景運方乗午衡杓恰指辰太和由德召繁祉自天申
　　　葵向傾
　丹闕嵩呼上
　紫宸無疆綿舜厯有秩溥堯仁天地同悠久
君王獨聖神
離明窺洞達
乾斷飭因循
　淵鑑禔躬密
　澹寧體道真心思通一畫腕力運千鈞兩晉何能竝
　　　三唐孰與倫
文謨宣朔漠
武烈靖邊塵振旅惟三出歸師祗七旬
宵衣常問夜
旰食更崇晨雨雪封章奏耕桑几席陳焦勞方在抱悅
　　　豫已同民輯瑞先吳越觀風逮晉泰
湛恩周蔀屋
大賚沛絲綸遺秉周原徧蠲租禹甸均
皇心通海宇
　睿慮奠河濱砥柱功尤永安瀾績不泯
　　好生德已洽
　　行儉化彌醇錯枉羣情協褒亷正氣伸崇儒升配享
　　　　展禮潔明禋幸際敷天慶来充
　　上國賔吉人誠藹藹髦士益彬彬師濟瞻雲日休嘉
　　　　集鳯麟
　九重周甲子八表戴
　尊親萬福歸
　皇極三多祝
　聖人瑶池桃正熟寶甕露初勻
　徽號交章屢
　王言却奏頻巍巍髙莫竝蕩蕩逺無垠
　帝夀超千古參天仰大椿
　
　
萬夀盛典初集卷七十六
　欽定四庫全書
萬夀盛典初集卷七十七
　　歌頌十七(詞臣九/)
　萬夀詩(五言律/)　(首/)
　　　　　翰　　林　院　　修　撰(臣/)王雲錦
　聖德髙千古
　龍飛六十春金甌凝瑞厯翠莢麗昌辰夏服車書㑹周
　　　　官玉帛陳嵩呼同擊壤歌祝上
　楓宸(其一/)
　聖治髙千古精勤邁百王明禋嚴薦璧舞彩慶垂裳
　　雲牖書無逸
　　松軒儆未央
　萬幾方在御地久共天長(其二/)
　聖學髙千古微言遜志求心源遡周孔道法契圖疇講
　　　　藝
　　筵頻啟崇儒
　典特修健行恒不息金鏡握千秋(其三/)
聖藻髙千古光華復旦賡龍蛇蟠體勢金石發鏘鳴討
　　　論蟲魚秘編摩嵗月并萬年垂述作雲漢仰文
　　　明(其四/)
聖武髙千古從容靖八埏潢池消反側瀚海息烽烟手
　　　自除三蘖兵皆出萬全雕題重譯者享贄戴
堯天(其五/)
聖澤髙千古春䑓溢頌聲蠲租環赤縣解網祝蒼生政
　　　簡刑胥措民安吏不驚萬方登夀域長此樂昇
　　　平(其六/)
聖績髙千古黄淮息激湍
神功親指授上策定隨刋澤國蛟龍偃桑田士女歡浮
　　　河五老出億世紀安瀾(其七/)
聖鑒髙千古虞廷達四聰懲奸去貪墨表善勵清忠日
　　　月無遺照
絲綸沛至公臣民齊額手景福頌昭融(其八/)
聖化髙千古英賢盡網羅拔茅占泰運翽羽集卷阿挾
　　　䇿爭揮翰掄才及荷戈作人真
夀考十載一加科(其九/)
聖夀髙千古無疆景運新鶯花三月麗雲日萬年春
　電繞初周甲
　星輝正鄉晨小臣同率舞天保願常陳(其十/)
萬夀頌(十首/有序)
　　　　翰　林　　院　修　撰(臣/)王世琛
　　　(臣/)聞惟聖法天斯健行而不息惟天佑聖必悠
　　　久而無疆若日月之升恒常垂碧落似川嶽之
　　　流峙永奠黄圖良由一德之感孚用是三靈之
　　　協應民胞物與惟至人之無私萬載千秋知仁
　　　者之必夀既稽古而云然乃徵今而益信欽惟
　　　我
皇上聖神天縱睿知性成備九德以當陽五辰效順握
　　　六符而御極八表同歸視民如傷蒼黎時厪其
　　　寤寐惟日不足宵旰弗徹其焦勞上清下寧乾
　　　坤於焉交泰化行俗美品物由是咸亨開國家
　　　磐石之基百千萬世慰寰宇雲日之望五十二
　　　年洵史冊所罕聞實開闢所未有雖
神功聖德浩蕩難名而測海窺天約畧可舉仰惟
聖學莫罄髙深猶惕
皇衷彌勤遜敏闡禹湯文武之道直溯危微探濂洛關
　　　閩之書盡窮閫奥
宸章璀璨垂典謨而渙堯言
睿藻繽紛超晉唐而追羲畫尼山泗水天文煥闕里之
　　　碑入室升堂恩波沐孔門之裔加之右文稽古
　　　開局以編摹養士作人闢門而籲俊千古昭其
　　　明備六合被其光華此從来未有之文德也若
　　　夫寧民戡亂去暴除殘或秉鉞而臨戎或推轂
　　　而命將莫不風馳電掣指日獻俘掃窟熏巢刻
　　　期奏㨗八閩六詔息瘴癘而落欃槍雞塞龍沙
　　　殄蚩尤而殱鑿齒無雷出日之地咸入版圖胷
　　　穿鼻飲之倫悉承聲敎幅員無外陋禹貢之九
　　　州
廟算若神鄙黄石之三畧八埏既静九服大同跨四海
　　　以為家奄萬邦而為宅此從来未有之武功也
　　　至夫己饑己溺憂百姓之未安念兹在兹恐一
　　　物之失所偶逢災䘲賑貸頻施即属豐穰蠲租
　　　屢詔憫澤國之昬墊親閱堤防矜耆老之桑榆
　　　特頒粟帛刑多末減類大禹之泣而下車法必
　　　從寛似成湯之祝而解網上下咸若四靈近在
　　　郊坰草木向榮百卉咸歸茂對蓋萬物之得養
　　　由
一念之好生所謂其仁如天也乃若明目達聰洞幽矚
　　　隱若氷壺之澄澈遇物呈形如金鏡之髙懸隨
　　　人鑑影揚清激濁黜陟必當乎公心兼聽竝觀
　　　毀譽不淆於衆口深悉閭閻疾苦先事綢繆灼
　　　知稼穡艱難因時補助人之情偽逺近不遺事
　　　之幾康曲折俱見端拱於
九重之上明察於萬里之遥所謂其智如神也是以二
　　　儀黙佑百神薦庥甘雨和風不愆期而應候嘉
　　　禾瑞麥每匝地以呈祥九莖連理之珍産於園
　　　囿羽毛鱗介之瑞貢自梯航兆人躋春䑓之上
　　　大地開仁夀之域直且竝三皇而兼五帝豈特
　　　軼商周而逾漢唐也哉兹以姑洗應律之芳辰
　　　恭遇
萬夀大慶之聖節宫庭燕喜樂奏鈞天上苑鶯花春来
　　　蓬島兩行鵷鷺拜手而共祝
堯年萬國共球傾心而爭趨禹甸扶鳩父老歌舞於康
　　　衢騎竹兒童喧闐於紫陌嵩嶽則遥呼萬嵗華
　　　封則競祝三多僉謂宜民宜人渥澤周於天壤
　　　自爾如山如阜禔福集於
皇躬陳天保而指南山酌春酒而傾北斗真人間之嘉
　　　㑹千載之一時也(臣/)以猥末備數詞林遭遇
聖明幸逢
盛典仰天邊之夀曜祗益歡忻數海上之仙籌徒知抃
　　　躍敢抒寸藿之心敬上
萬年之頌其詞曰
　　　天佑下民篤生
聖皇亶聪作后君臨萬方發祥儲祉源逺流長綿延寶
　　　厯寰宇永康(其一/)
聖敬日躋遜志時敏書倉學海探微晰隱屢絶韋編恒
　　　多束筍渙為
天章日星彪炳(其二/)
　　　勵精求治憲章文武旰食宵衣不遑寧處憂心
　　　如堯勞形如禹平地成天兼三邁五(其三/)
　　　亦有小醜梗化陸梁赫斯一怒我武唯揚南清
　　　嶺徼北掃龍荒滌除剪薙恢我昄章(其四/)
　　　既靖氛塵誕敷文徳聿尊素王倡明儒術樂育
　　　人材士子訓飭車書一統聲教四訖(其五/)
　　　知人則哲任官惟賢内而丞輔外而旬宣因才
　　　器使百職㒺愆彰善癉惡無黨無偏(其六/)
　　　視民如傷念兹蔀屋博施濟衆蠲租發粟優養
　　　髙年矜恤㷀獨
元后父母恩勤鞠育(其七/)
　　　俯憫澤國淮黄競流室廬疆理載沉載浮特紆
法駕相度綢繆水由地中農服田疇(其八/)
　　　立國播政維兹刑賞嗟彼冥惷横罹法網爰書
　　　既定
睿懐悽愴宥之曰三恩洽天壤(其九/)
　　　德侔造化功竝穹蒼嵩嶽獻祝南極耀􁁬永瞻
　　　雲日謳歌八荒天長地久
萬壽無疆(其十/)
萬夀詩(七言律十首/)
　　　　翰　林　　院　編　　修(臣/)叢　㴻
聖人龍德正當陽景福天申寶厯長四海不波羣奉朔
萬年有道永垂裳桐花桃萼開瑶圃麗日祥雲繞建章
　　　率土騰歡誠悃祝綿綿
帝夀協穹蒼(其一/)
　　　晨開閶闔曙光紅玉珮成行拜舞同韶濩聲中
　　　来祝華金猊篆裏效呼嵩敷天共覩升恒象大
　　　造長資參贊功
乾健自强真不息駐顔何事訪崆峒(其二/)
寶籙維新電繞樞車書八表㑹
皇圖
一心獨滿中和量萬象𢎞敷久大模
　北闕恩波蘇地軸南山佳氣應乾符堯樽舜樂天開
　　　日紫極祥烟徹九衢(其三/)
　　　卿景昭回碧漢邊
九重勤政典謨宣
宸章直啟三陽泰
御翰宏開一畫乾稽古右文研孔思阜財解慍播虞絃
　　　淵深
聖學難窺測海水由来滙百川(其四/)
　　　萬方輯瑞凛
皇威謀畧先天天不違
親總羽林三出塞逺清瀚海一戎衣貢從鑿齒雕題至
　　　忱為懐仁慕義歸
神武安民非耀武兩階干羽倍光輝(其五/)
　盛世嘉祥洽井閭刑清政簡樂安居
　金泥每下蠲租詔
　丹鳯遥頒宥過書
天上恩綸洵浩蕩域中嵗月盡寛舒太和元氣滋培厚
　　　禹德湯仁較有餘(其六/)
宸念懐柔感百神禎符大地應
時巡河清海晏平如掌鳯舞麟遊藹似春五老星精歡
　　　覲
聖九霄日馭總勤民
　龍鑣駐處豐年慶天授平成信有真(其七/)
聖德如天覆育𢎞巍巍蕩蕩總難名治安已駕羲軒代
　　　府事彌殷堯舜情
萬夀科開隆選造九垓士奮佐昇平愚民自是無知識
　　　順則年年鑿與耕(其八/)
　　　小臣廿載侍金門兩世深邀
覆載恩
　殿上呼名聫父子
　日邊授簡逮箎塤直廬飽飫
　天厨味斗室榮霑
御墨痕祝
聖敬隨鵷鷺後倍餘葵藿寸心存(其九/)
　　　東風調暢吹
　丹陛南極光華照赤墀
帝德後天長不老
皇猷匝地本無私秪勤阜物誠民計那羨冰桃雪藕竒
　　　百祿九如申命逺聿開億萬太平基(其十/)
萬夀詩(七言律八首/)
　　　　翰　林　院　　編　　修(臣/)車鼎晉
　寶厯綿延
聖夀長扶輿淑氣萃禎祥清寧位定承三正創守身兼
　　　御八荒
　鳯闕五雲瞻黼扆
　龍墀萬國肅冠裳經文緯武彌寰宇珥筆何能罄頌
　　　揚(其一/)
　　　旰食宵衣治獨超法天行健八風調寸隂是惜
　　　踰神禹分命惟欽邁帝堯氣轉洪鈞春浩蕩化
　　　成久道嵗豐饒瑶編甲子循環數萬紀初周賀
聖朝(其二/)
　　　宇宙重開運㑹嘉如川方至日升華層霄爛熳
　　　卿雲繞率土霑濡湛露奢蠲賦
恩隨三載徧掄才科毎十年加菁莪蔚起耕桑静億萬
　　　昇平詎有涯(其三/)
天祚休隆篤祜新星輝南極世同春璇圖瑞叶通
丹陛玉燭光調䕶
紫宸六合精英藏宥密百王禮樂受經綸生民未有於
　　　斯盛純嘏端應集
一人(其四/)
徽號由来奉
至尊謙懐特渙大哉言欲求實政
皇衷切屢却虚稱
帝語温有道昌期光海岳無名峻德贊乾坤輿情莫竭
　　　涓埃報齊效華封祝
九閽(其五/)
　　　五十餘年百度貞光華復旦泰階平功開神禹
　　　難開地誠服軒轅未服氓父老兒童皆順則山
　　　川草木盡欣榮歸仁自是懐柔逺
大德同天曰好生(其六/)
　　　道岸巍巍已誕登固天縱聖又多能
萬幾日暇圖書煥千古心傳厯數膺統接尼山真契合
　　　禮隆徽國特崇升
右文曠典昭垂久斂福惟時協庶徵(其七/)
　彤堦春暖太和天豹尾班中拜舞連花照四時三秀
　　　草香浮九鼎萬年煙賡揚欲勝咸池曲宴樂遥
　　　輕在藻篇史職微臣䝉
澤渥衢歌願矢寸心䖍(其八/)
萬夀詩(七言律四首/)
　　　　翰　　林　院　編　　修(臣/)莊令輿
　　　星光啟厯映瑶樞蓂莢呈祥協寶符八表共臻
　　　仁夀境萬年常鞏海山圖無疆泰運歸
皇極不息乾行仰
聖謨花甲循環今正始普天此日盡歡呼(其一/)
　　　卿雲層䕶日華紅元氣絪緼總化工神禹九河
　　　勤
睿慮庖羲一畫亶
宸聰頻蠲泉布蒼生足盡採珊瑚碧海空竊喜
溫綸天際下九圍無日不春風(其二/)
　　　福斂箕疇
帝澤深萬方玉帛慶咸臨山川竝效呼嵩祝草木齊傾
　　　捧日心隨地湧泉皆玉醴自天行雨盡甘霖莫
　　　言廣運無能贊詩頌絃歌譜
德音(其三/)
　　　　閶闔晴開集鷺鵷羣趨
　　丹陛正春暄上陽景麗舒長日太液波流浩蕩恩香
　　　　篆九重凝瑞霧桃花千樹接仙源小臣喜聽鈞
　　　　韶奏拜舞
　　堯階獻夀樽(其四/)
　
　
　
　
　
　
　
　
　
　
萬夀盛典初集卷七十七
　欽定四庫全書
萬夀盛典初集卷七十八
　　歌頌十八(詞臣十/)
　萬夀詩(七言律四首/有序)
　　　　　翰　　林　院　編　　修(臣/)文　岱
　　　　欽惟我
　皇上聖神天縱文武夙成德懋業崇河清海晏紹帝王
　　　　而立極邁今古而獨隆欣逢
　御厯之五十二年春三月
　萬夀六旬池桃甫實海屋初籌天保定於無疆朝賡周
　　　　雅人騰歡而靡罄野徧華封四律恭成
　萬年誌頌
　　　　繞樞電影月流虹寶厯祥開屬
　聖聰濬哲逺昭千古合欽文時仰萬方同星熒南極當
　宸幄鳥下西池集蘂宫
　至德難名無以祝普天抃舞共呼嵩(其一/)
神功奠麗慶無疆綘闕時懸奎壁光嶺外旌旗馴韎韐
　　　殿中禮樂重縑緗榮生苑樹春光繞瑞啟瑶臺
　　　夀域長山海梯航稱盛事微臣何以效賡颺(其/)
　　　(二/)
　　　鹿鳴歌罷聚羣僊鷺序班隨進錦箋竊擬升恒
　　　如日月還期崇盛比山川鈞天自協簫韶奏宵
　　　雅惟陳保定篇甲子初周春正永祥光嵗嵗繞
　　　微躔(其三/)
帝星常映夀星明巷舞衢歌頌太平五福箕疇綿
睿算三多華祝紀長庚堯天浩蕩歡無極舜瑟薫和俗
　　　已更自是
萬年膺寶籙
宸居髙處即蓬瀛(其四/)
萬夀詩(七言律三首/)
　　　　翰　　林　院　編　　修(臣/)索　泰
　　　軒臺春色浩無邊一道
恩波泝八埏虎拜
　彤墀時震嶽
龍飛上甲始周天金桃瑞結三千實
寶厯祥開億萬年咸慶昌期多樂事麟遊鳯舞
聖人前(其一/)
　　　東鰈西鶼協氣通雲蒸霞起競呼嵩
九重天近恩三接
萬嵗聲長日再中紫氣騰輝髙北斗青雲占律應東風
　　　海隅已自登仁夀胞與猶然切
聖衷(其二/)
　　　聲名洋溢徧遐方夀域𢎞開
帝道昌八表太平原有象兩儀悠久本無疆
湛恩世戴堯天大化宇人遊舜日長願繼衢歌隨率舞
　彤庭一進
萬年觴(其三/)
萬夀詩(五言截句十二首/)
　　　　翰　林　　院　編　　修(臣/)朱啟昆
　　　瑞日行黄道祥雲捧
紫微千周花甲始南極永呈輝(其一/)
　　　四海同華祝心心獻
夀觴衢遊千載接嵗德叶昭陽(其二/)
　誕彌前佛日二十肇
　禎期
夀比恒沙數年年溢水湄(其三/)
　　　瑞秬盈芳甸靈泉湧玉池天心垂景貺竝侑
萬年巵(其四/)
　　　御氣雲棚敞含風日牓髙萬方齊獻
夀瑞露浥金桃(其五/)
　　　文昌依夀宿甲乙啟祥科
萬夀千千度菁莪育幾多(其六/)
　崇文捜秘簡
　闡道續瑶牋萬玉山為檢長河帶作編(其七/)
　精一傳心妙
　文明撫運全統承堯舜後
夀邁昊軒前(其八/)
　好生天覆育含氣浹深仁
上夀疇環衍千春與萬春(其九/)
　　　虞苗今革面沐浴
大清春蠻曲諧銅鼓聲聲祝
聖人(其十/)
　　　嵗蠲逾萬萬秉穗積山邱願以倉箱實添
皇海屋籌(其十一/)
　　　乾苞開一畫妙道契
宸衷
聖算天長久生生不息同(其十二/)
萬夀詩(五言律十首/)
　　　　翰　　林　院　編　　修(臣/)涂天相
　　　旭日遲
　丹陛和風拂
　紫宸雲開三月曉運啟
萬年春推厯天臨午陳詩命自申歡聲中外集獻祝效
　　　封人(其一/)
　　　稽古探金匱談經
御講筵詩書歸手定洙泗接心傳建極
皇猷茂崇儒
聖教宣健行方未己
帝徳峻於天(其二/)
　　　玉硯揮
宸翰珠躔煥彩虹文章三代上
綸綍六經中握算璣衡正和聲氣化通多能原首出未
　　　許百王同(其三/)
郊廟隆親祀祈年瑞雪霏精誠通
帝座仁孝慰
慈闈黼黻昭
　皇極河山載
　德輝百神咸受職
　巡幸䕶鸞旂(其四/)
　　　　撻伐
　皇威震親征
　聖武昭六師平絶域九譯欵王朝德耀金戈偃時清玉
　　　　燭調久安勤保泰大事重蒐苗(其五/)
　命官文石陛
　睿照自天臨詢事勤
　宏訓旌賢下
　德音水平神禹績刑措帝堯心永固
　皇王緒謀猷越古今(其六/)
　　　　環海蠲邦賦
深仁洽漏泉金雞
頒赦令銅雀報豐年
　景運貞元㑹
　鴻功三五全撝謙却
尊號宵旰尚乾乾(其七/)
　　　式廓今無極梯航域外臣只看賔服衆愈見
德威神獻矢来庭逺焚裘却貢頻海波長此静奕世戴
尊親(其八/)
　　　抃舞騰黌序
恩綸沛澤長作人周道盛籲俊夏圖昌蘂榜盈龍虎梧
　　　岡集鳯凰開科稱
萬夀史冊永流芳(其九/)
　寶厯升恒永貞符甲子旋侍臣多鶴髮獻夀集耆年
　　　雲日瞻堯表賡歌叶舜絃
帝星千萬嵗炯炯麗中天(其十/)
萬夀頌(有序/)
　　　　翰　　林　院　　編　修(臣/)鄒奕鳯
　　　(臣/)聞瑶光貫月哲后呈祥華渚流虹聖人啟瑞
　　　天地之髙明博厚必經悠久以成功帝王之富
　　　夀康寧斯歴綿長而永命欽惟
皇上
　體符乾健
　用普離明
　心傳十六字之微光華復旦
　身應八千年之厯運㑹長春
　布愷悌於八紘蠲賦恤刑恒恐一夫弗獲
　擴聰明於萬里揚清激濁用成六合咸熙人人解慍
　　　阜財處處耕田鑿井是以民熙物皥時聞百嵗
　　　於民間日升月恒還集三多於我
后兹值三春令旦正逢
萬夀昌期星現長庚卿雲糺縵庭張廣樂法曲悠揚香
　　　靄氤氳乍啟
九天閶闔春光駘宕齊来萬國衣冠梯山航海以朝宗
　　　不數西鶼東鰈虎拜鳬趨而獻夀疑瞻方丈蓬
　　　莱(臣/)濫列清班叨逢異數涓埃未報莫酬
髙厚之恩巍蕩難名載祝貞恒之運謹拜手稽首而獻
　　　頌曰
　　　惟天長清以健為行於穆不已主宰生成聖人
　　　法天道惟一誠誠則不息厯數斯貞運啟中天
　　　猗惟我
后太和元氣涵濡宇宙天縱以德必兼以夀氣運綿綿
　　　超前軼後夀以道統心印羲皇圖書剖蘊萬古
　　　煌煌夀以文章雲漢輝光藝林學圃歴久琳琅
　　　夀以作人譽髦斯士卜世卜年早培基址夀以
　　　奮武
神謨親指萬里蕩平永垂青史夀以治河浪息鯢鯨金
　　　隄孔固終古澄清夀以蠲賦百萬弛征衣豐食
　　　給户祝長生夀
　國夀民
一人是戴
臨御之期於焉萬載凡我臣民子孫世代以就以瞻
龍光鳯采春當三月晴日麗天宫鶯競囀禁柳方妍謳
　　　吟頌禱九譯爭先嵩呼望
　闕拜舞駢闐
　寶幄方開簫韶九奏風日融和川原錦繡榮光竟天
　　　嘉祥輻輳旦復旦兮長歌
萬夀
萬夀詩(五言排律二十四韻/有序)
　　　　翰　林　　院　編　　修(臣/)王　謩
　　　欽惟我
皇上
　緝熙至道
　保合太和致宇宙之殷昌納人民於仁夀心符元化
　　　功與天地參焉統集大成賢於堯舜逺矣時際
　　　三春令節慶逢
萬夀昌期斗柄指辰韶景暢
恩光而彌溥嵗華周甲玉衡衍
寶厯以長新
九重之福履天齊萬國之歡聲雷動(臣/)職慚翰墨世荷
寵榮常含小草之心涵濡湛露願試微禽之羽翔舞和
　　　風頌擬九如歌賡百祿竊效嵩呼之響敬攄華
　　　祝之誠
　景祚天樞正
　熙朝寶籙昌
帝心涵造化王道洽隂陽上理勤尤切丕承烈更揚
德風披浩蕩
愷澤沛汪洋動靜昭仁智洪纎肅紀綱神明軒鑄鏡端
　　　拱舜垂裳聲教髙千古光華被八方參天功莫
　　　尚觀海學難量奎壁懸
宸翰雲霞煥
睿章圖書傳秘典
謨誥示周行乾運行彌健天申命有常雪呈郊日瑞蓮
　　　發嵗朝祥韶景三春候瑶漿
萬嵗觴
天顔真有喜
聖徳自無疆花甲循環始箕疇永錫臧嵗符華祝好日
　　　共
帝恩長道久恒占吉時雍泰運康㑹嘉殷百福齡永邁
　　　三皇悠逺乾坤夀貞明日月光露凝仙掌滿莢
　　　繞
　禁墀芳紫氣連
　丹闕香雲靄玉堂鵷班羣抃舞卉服悉梯航燕喜春
　　　方盛賡歌樂未央昇平億萬載長此戴
君王
萬夀詩(七言律四首/)
　　　　翰　　林　院　　編　修(臣/)查慎行
　鳯紀龍飛六十年周天景運正中天衆星拱極雲霄
　　　上萬國瞻光日月前難老祥徵
仁者夀誕生
聖在佛之先欲知
帝力占甿俗擊壤吹豳徧八埏(其一/)
　　　爐香馤馤䕶
　楓宸花甲循環厯象新玉燭萬年三月節鴻鈞一氣
　　　四時春闢門典曠收羣士
錫福疇多及庶民野老祝
　釐還自賀子孫同作太平人(其二/)
　厚澤深仁物物霑直從動植到飛?日暄雷動
恩威竝
　秉鉞垂衣創守兼久運
乾行神倍旺屢辭
尊號德彌謙太和宇宙無疆慶長願春隨閏嵗添(其三/)
　　　極盛
皇猷冠古今無涯
聖學仰髙深已隆咸五登三業猶厪堯咨舜儆心天大
　　　固知難比擬人歡爭欲效謳吟小臣拜手情尤
　　　切十載䝉
恩在禁林(其四/)
萬夀詩(五言排律六韻十首/)
　　　　翰　　林　院　編　　修(臣/)萬　經
　寶厯膺昌運時和庶彚康日輪瞻
聖表雲漢煥
宸章瑞靄凝三殿仁風育萬方
湛恩同海濶
上夀竝天長春晝罘罳暖花晴彩仗香願將芹曝意嵗
　　　嵗獻
君王(其一/)
　　　旭日螭㘭上祥雲
黼座前宫鸎初囀曙禁柳正含烟考厯明三統歌風播
　　　五絃嵩呼聲動地虎拜㑹朝天海棗堆柈麗仙
　　　桃簇苑妍太平忻擊壤萬國慶
堯年(其二/)
聖德符乾象陽和滿太虚瑶光涵月殿鈞奏集
宸居南極騰輝始西池獻
夀初捧觴多碩輔入覲有安車
　鳯輦巡郊後
　龍樓視膳餘幾康時有勅聲教被扶胥(其三/)
　　　青嶂環
　丹禁紅雲䕶
　紫宸蜨飛西苑午鵲報上林春草木均霑化騶麟總
　　　被仁天人一貫統禮樂
萬年身釐祝盈畿甸賡歌徧侍臣玉階叨染翰慙乏綵
　　　毫新(其四/)
　　　至道傳精一諸家辨異同易圖探奥窔性理闡
　　　儒風鳯至占昌運河清上泰濛文追典謨體武
　　　邁夏殷功制度髙三古精明達四聰長春開
夀旦百谷盡朝宗(其五/)
　　　陽徳方亨日
嵩齡周甲時影分雀扇早香度玉爐遲好古勤編帙多
　　　能擅賦詩琱弓親試射鏤管愛臨池
學問誰窺測
天章倍繹思仙籌添海屋青鳥下
　彤墀(其六/)
　　　薄海融春澤
天顔駐太和梯航歸恐後筐篚貢方多匣底弢金甲堦
　　　前振玉珂九邊修耒耜八塞起絃歌版宇今無
　　　外輿圖古莫過蠲租逾億萬太液溢
恩波(其七/)
　　　鵷鷺飛
　金闕冠裳聚
　玉京
王言傳渙號文治振離明漢殿芝長茁堯堦莢又生西
　　　秦甘露湛東觀彩雲晴麟脯雕盤擘霞觴醁酒
　　　清天街歌吹盛歡徹
九重城(其八/)
　　　仙杏開長樂蒼松繞上林鶴鳴盤嶼久燕舞入
　　　　簾深金鑑千秋籙簫韶一代音髙明恢
　帝度浩蕩見
　宸襟廣闢求賢網難名愛物心大椿誰紀嵗六幕芘餘
　　　　隂(其九/)
　　　　仁夀中天㑹嘉祥
上帝知雲璈来海島迦鳥集璚枝化日勾陳列神光太乙
　　　　隨瑶壇香徧拂仙掌露頻垂卜世年彌永居髙
　　　　聽每卑升恒長拱極萬載肅朝儀(其十/)
　
　
　
　
　
　
　
萬壽盛典初集卷七十八
　欽定四庫全書
萬夀盛典初集卷七十九
　　歌頌十九(詞臣十一/)
　萬夀詩(七言律四首/)
　　　　　翰　林　　院　編　　修(臣/)彭廷訓
　　　　綵仗金鼇瑞靄籠衣冠拜舞萬方同天階麗景
　　　　迎黄道斗柄祥光繞玉虹六葉堯蓂初應日五
　　　　絃舜樂久歌風共歡
　垂拱昇平代紫氣氤氳滿碧空(其一/)
　武功文徳冠前徽
　乾健先天天不違永固河山齊夀域無私日月徧春暉
　　　　舞階不待三旬格
　沛澤真同萬派歸從此千秋逢
　聖節衢歌巷舞頌巍巍(其二/)
　　　　雕題黒齒趨
　　文陛卉服雞翹拜
　紫宸四海来稱
萬夀日九州合作一家春璇穹樂奏鈞天響玉檢聲呼
　　　華岳神願酌瑤池供夀酒仰瞻
帝座侍鈎陳(其三/)
　　　天門蕩蕩排閶闔翠蓋紅輪丹鳯吹
　玉殿瑞生三秀草杏花春上萬年枝無疆大化膺神
　　　契率土羣情叶
睿思微賤幸逢歡慶日身隨百獸舞
　丹墀(其四/)
萬夀詩(七言律四首/)
　　　　翰　　林　院　　編　修(臣/)伊　太
　　　中天景運慶無疆甲子初周
　寶厯長萬國梯航趨殿陛千官拜舞肅冠裳冰桃雪
　　　藕来蓬島仙樂雲璈集建章處處歡欣齊獻頌
　　　恭逢
聖莭正春陽(其一/)
　　　斗柄髙懸恰向辰和風三月物華新羣黎徧德
　　　歸
皇極四野謳歌祝
聖人惠澤多年霑化雨蠲租徧地沐
恩綸共歡厯數同天久仙杏喬松萬樹春(其二/)
　　　百花爭發柳含烟紫霧祥雲敞
御筵
仁夀榜開文治盛期頤人集
聖恩宣
聰明睿智髙千古日月山河祝萬年鼓舞熙恬春晝永
　　　嵩呼碩上九如篇(其三/)
　紫殿歡騰動八紘當年電繞慶雲生中天日麗丹霄
　　　淨南極星臨
　玉座眀春暖
九重饒氣象時和寰宇樂豐亨小臣何幸䝉
恩澤得侍班聨紀頌聲(其四/)
萬夀詩(七言律六首/)
　　　　翰　　林　院　編　　修(臣/)林之濬
　金闕蘢葱曉氣佳
　太和天仗正衙排星輝北極聨南極符協中階與下
　　　階自是羲軒昌運啟共聞韶濩雅音諧荷囊簪
　　　筆年年侍長沐
恩波未有涯(其一/)
　　　日麗
　端門繞紫煙嵩呼聲徹玉墀前學宗洙泗心崇聖道
　　　貫圖書德合天州郡縣餘猶萬里漢唐宋上更
　　　千年欣逢
聖節桐華候共捧霞觴進
御筵(其二/)
　　　習習和風拂玉除
殊恩下霈共春舒羣瞻雲漢章天日又溯虹光誕
聖初
　受命
三朝綿厯數執圭萬國集車書歡承
　衮彩先稱夀
　鳯輦朝回慶有餘(其三/)
　　　　光華文敎煥
　皇圖
　神武尤推廓逺謨
　鑾輅三臨清朔漠樓船六月下澎湖化行海外詩書盛
　　　　德洽寰中衽席俱最是頻年蠲正賦
　恩霑九有盡歡呼(其四/)
　　　　非霧非烟郁氣騰
　　暢春夾道望層層花宫梵唄千年祝綵幔笙歌萬國
　　　　燈
　帝徳好生天與夀
　皇仁累世嵗常登耕田鑿井康衢老扶杖欣瞻曉日升
　　　　(其五/)
　　　昇平海宇共歌謳
徽號堅辭德更優聲入
帝心通萬象甲周
聖夀歴千秋爐煙晝靄雙龍闕花氣春深五鳯樓百爾
　　　承
恩同拜慶無疆寶厯固金甌(其六/)
萬夀無疆賦(有序/)
　　　　翰　　林　院　編　　修(臣/)嵇曾筠
皇上御厯之五十有二年
　景卿敷華
　光輪煥彩
　剛柔協序百神效順於清寧
　肅乂隨時萬象増休於上下祥風播暖桃開千歳之
　　　花淑景昭和莢舞浹辰之葉幸遇陽春三月恭
　　　逢
聖夀六旬
　紫微朝朗映南極以生輝
　華蓋宵澄值東皇而愈耀四維開其景運慶在
一人二曜自此再中夀先五福祥雲靉靆不離鳷鵲之
　　　宫瑞靄霏微常傍蓬莱之館應龍在淀丹鳯儀
　　　廷芝草産於房中醴泉湧於堦下效九如之祝
　　　逺近無違稱
萬夀之觥廣輪㒺外臣葵忠世守芹志時存感激
聖慈似向陽之草木泳游
帝澤如霑化之鳶魚因錄節而荷
恩綸䝉
垂問而叨館職飽餐仁粟僅懐將母之思重被
榮褒願紹匪躬之志遭逢
大慶幸際昌期禎符萃合於一時絪縕特隆於千古
垂衣端拱元㑹逓嬗不窮戩穀罄宜甲子循環無已萬
　　　八千年之洪算未足頌揚千八百國之諸侯相
　　　從颺拜
天行不息比堯睂舜目而獨隆
乾健彌强偕日升月恒而竝久(臣/)不勝踴躍歡忭之至
　　　謹拜手稽首而為之賦辭曰
　　　太和保合乾坤萃精扶輿旁礴
聖人以生巍巍乎繼三皇而竝懋赫赫乎軼五帝而常
　　　貞乃聖乃神乃武乃文集成本於天縱詣極由
　　　於性存聖質維何狥齊而慧敦敏而淳岐嶷而
　　　睿豈弟而溫守中以一擴道以文由仁行義明
　　　物察倫心源印乎洙泗神契合乎洛閩
至德難窮既超前而軼後名言莫罄亦越等而邁羣神
　　　功維何不言而雍無爲而化馨洽神明光被上
　　　下沕穆擬於羲軒敬信同於虞夏欲驅積水靈
　　　龍奮甲以開河思廣仁風極星現光以照夜首
　　　春出塞竟泉甘而山青大祀格天忽霞飛而雲
　　　架何年無九穗之禾歴嵗有屢豐之稼風雨節
　　　而五祀歆寒暑調而八方蜡文德維何潄芳六
　　　藝擷潤羣言
宸章包乎彖繫
睿製冠乎典墳精華摘乎子史編纂殫乎藝文捜騷壇
　　　之風雅萃詞苑之芳芬雲漢昭回卓筆而蛟龍
　　　起珠璣璀璨摛詞而風雷屯武畧維何靖伏戎
　　　除亂首剪三蘖黜羣醜恢八紘廓九有東極扶
　　　桑之津西及虞淵之口南暨明都之前北通隂
　　　山之後瀚海置郵天山罷守阻化之苗忽孚撼
　　　波之鯨絶吼殊方重譯以来朝逺域極誠而上
　　　夀而且粟帛養老鐘鼓作人崇儒術而五經之
　　　理闡𢎞樹植而百行之士生十里杏紅遣星軺
　　　以羅俊三秋桂馥啟瓊宴以延賔立賢有無方
　　　之德用人多破格之恩小善必收恒受詩而止
　輦微長不棄每接士而停輪而且英敏性生智勇天
　　　錫陳樽爼而化戈矛舞干羽而銷鋒鏑玉門關
　　　外萬餘里稽首稱藩賀蘭山前四十部編名受
　　　厯漢關秦月不矜師武之功雞塞狼胥悉覩修
　　　文之績而且
　峻德巍而克讓文聲溢而謙居辭
徽稱於盛隆却封禪於雍熙航海梯山逺者遥隨日馭
　　　尊王奉朔近者習拜
　丹墀幕南無飲馬之泉斗北有晾鷹之圃穹廬築望
　　　幸之宫沙磧列来同之宇丹喙翠羽向靈囿以
　　　飛鳴朱鴈青麟環
紫宸而馴舞至若恩溢函夏澤沛海隅解雨行而三千
　　　之屬有赦巽風布而億萬之賦忽除父老擎觴
　　　競下車前之拜野人獻曝偏多道左之呼是處
　　　頌南山聲叶鳴春之鳥有天皆化日歡同得水
　　　之魚更商周之未有亦唐虞之所無乃以執徐
　　　之月清和之候日當扶嚮辰移鶉首階蓂猶榮
　　　宫桃若綬昌熾欣其疊承福祿徵其單厚流虹
　　　繞電慶當日之篤生巷舞途歌快普天之額手
　　　爰乃
乾行愈健
離照彌光
睿容煥發
天表康强無逸而寸隂是惜懋昭而小物不㤀旰食宵
　　　衣每厪咸和之念懸鞀設鐸用求懐保之方於
　　　是内外臣工遐邇士庶三多陳百福志詠日升
　　　頌川至兕觥稱馨椒備樂未艾慶錫類引嘉祥
　　　稱上瑞淮獻其象兖貢其蠙楚入其茅揚奉其
　　　珍檿絲織貝琅玕璆銀箘簵砮丹橘柚柏杶莫
　　　不由沱逾洛達濟浮汶而且陬有騶虞郊来鸑
　　　鷟仙鳥啁啁瑞鹿濯濯紺露降林赤芝挺樸甘
　　　泉噴瀑於文階竒木敷榮於
　丹幄素王後裔秉禮樂以来朝葱嶺遺宗攜鉢衣而
　　　致慤皤皤黄髪躬逢
　舜日之光奕奕秀睂競聽
　堯階之樂而且烏弋黄支航琛入覲竒肱窮髪輦賮
　　　来庭番舶騐東風以遣介鮫人測海水以通名
　　　苜蓿葡萄槎竟浮於牛渚木難結綠帆乃照於
　　　魚燈接踵駢肩競瞻雲而蹈舞稽時歴日喜效
　　　欵於昇平於是
天子燕焉陞丹陛臨寶座進臣鄰延卿佐宣九韶爇百
　　　和播德惠受朝賀恭已垂裳明作惇大於萬斯
　　　年百祿是荷
萬夀詩(七言律四首/)
　　　　翰　　林　院　　編　修(臣/)鄭任鑰
　　　電繞瑶樞渚貫虹長庚炳耀寶光融日輪正午
　　　行馳道星緯周天䕶法宫甲子初迴
　昌運逺貞元重㑹太和同欣逢
聖節嵩呼候物阜民安六合中(其一/)
九重天際正春深柳穗桐華滿上林五福斂敷
仁者夀萬邦和協
聖人心向榮更長階前莢占候還来海外琛億萬斯年
皇極在長瞻
玉座衮衣臨(其二/)
　　　黄麾仗外起笙歌雲䕶瑶墀淑景和萬嵗華嵩
　　　同
夀考千尋江海比
恩波乾坤策合
堯年盛河洛圖兼
舜厯過
御世天皇無量佛誕生只隔兩旬多(其三/)
　　　暖日霏煙映綵斿
聖君當个御雲裘階符共羨三台正軒厯初㸔六甲周
　　　寶算千齡推嵗月仙籌十屋紀春秋小臣載筆
　　　慙枚乗金鑑長期
黼座留(其四/)
萬夀詩(七言律四首/)
　　　　翰　　林　院　編　　修(臣/)蔡學洙
　　　曈曨瑞氣映層層
　金闕晨開慶日升五百昌期逢
聖主八千上筭協嘉徵傳心直溯惟精一紹業還兼丕
　　　顯承六十年来
宵旰意禎符純嘏自頻仍(其一/)
帝德髙深總莫攀梯航鱗集仰
龍顔宜膺尊號辭尤切又免全租
詔屢頒三月春光融
　玉陛
萬齡聖誕應嵩山
　禁林載筆承
恩渥拜慶欣同鵷鷺班(其二/)
　盛朝寶命自靈長土宇𢎞開邁漢唐湛露
恩濃霑杞棘薫風調發叶宫商西郊景煥雲霞麗
　　内苑春深草木香萬姓歡呼同致祝年年歌舞樂東
　　　　皇(其三/)
　　　　九牧車書入賀辰條風花柳正芳新時逢
　萬夀初周甲世值中天盡是春雲漢騰輝昭
　　雅化鳶魚翔洽見
　　深仁儒臣更有葵心獻億載光華映
　紫宸(其四/)
　
　
　
　
　
　
　
　
萬夀盛典初集卷七十九
　欽定四庫全書卷
萬壽盛典初集卷八十
　　歌頌二十(詞臣十二/)
　萬壽詩(七言排律三十韻/)
　　　　　翰　　林　院　　編　修(臣/)須　洲
　　　　萬年厯數膺
　仁壽一統車書㑹蕩平鞏固金甌鼇極正調和玉燭泰
　　　　階明乾施廣大同元始坤載含宏合利貞皥皥
　　　　王風眞有象巍巍
　帝德本難名
　　問安内殿金門曉
　　視膳天厨玉饌精至孝獨能天下養承歡兼合萬民
　　　　誠
　聰明睿知皆天亶
　仁聖中和悉性生造化祗從一德運人情共仰四時更
　　　　陽舒隂斂神功普秋肅春温大道行日月露霜
　　　同布濩畢箕風雨竝生成經天緯地文章大凖
　　　古宜今制作宏六籍闡揚開秘妙百家補綴采
　　　菁英黄農逸事猶蒐討秦漢遺文有定評
彝訓周詳傳士庶
箴規明肅飭公卿克修職業先忠謹欲立功名務潔清
　　　交讓風成由好禮協恭情切自無爭
綸音貶斥嚴霜重
天語褒嘉華衮榮善政涵濡兼善教仁言彪炳更仁聲
　　　八方若在堦墀近六合如同咫尺程蠲賦比閭
　　　咸鼓腹輕徭編户倍添丁幅員禹甸方加廣稅
　　　額周官較未盈武耀邊陲除小醜威行滄海截
　　　長鯨
豐功不盡鐘鏞紀
盛德還看筐篚迎徼外萑苻多自化域中雞犬總無驚
　　　輝煌
御筆江山麗焜耀
宸章宇宙晶至治恬熙
天子福多能爾雅
聖人情九如天保祥俱集三祝華封瑞巳并紫氣氤氲
　　　環
　魏闕卿雲縹緲起蓬瀛千官拜手申嵩祝萬姓躋堂
　　　酌兕觥慙愧(小臣/)何所獻載歌惟欲繼臯賡
萬壽詩(七言律四首/)
　　　　翰　　林　院　編　　修(臣/)孫時宜
聖壽綿長億萬春初周甲子慶
堯辰嵩呼處處聞仙語華祝時時見野人芝草常依雕
　　　輦出景星特傍紫微陳蓬萊侍立瞻雲近金鑑
　　　愚情效小臣(其一/)
　　　三階啟泰麗三春六位時乘屆六旬
帝治光華昭宇宙
天章璀璨煥星辰八荒赤子歸仁壽九有蒼生仰大鈞
　　　咸慶舒長逢化日耕田鑿井是堯民(其二/)
　　　遐齡何止頌莊椿南極西來萃
紫宸
帝誕兩旬先佛誕良辰三月慶元辰慈雲覆處甘霖沛
　　　湛露濃時渥澤均長捧衢樽歌舜日
太平有道萬年春(其三/)
　　　梯航重譯八方臣
萬歲樓前拜舞頻
特典開科歌異數
曠恩蠲賦頌深仁翕河永固川增福登岱還崇嶽立身
　　　榮比星精何所獻瑶池介酒祝
尊親(其四/)
萬壽無疆詩(七言律八首/有序)
　　　　翰　　林　院　編　　修(臣/)周　彝
　　　(臣/)聞乾行不息懸象緯以常新坤載無疆麗高
　　　深而永固上聖法天保合自應年與天齊至誠
　　　配地含宏遂致福同地厚潙水之必得者四祿
　　　位偕名壽兼隆華封之獨多者三福壽與男子
　　　竝萃祥徵在昔瑞紀
　今時欽惟我
皇上
　德懋日新
　化成久道
　溯微言於泗水易闡天心
　崇正學於考亭集經
御訂
　春温秋肅統武功文德而莫罄形容
　旰食宵衣兼開創守成而竝垂典則
　撫萬方於在宥光昭湛露卿雲合四海爲一家喜協
　　　箕風畢雨烏弋黄支之國越海外而來同白麟
　　　赤雀之祥普寰中而獻瑞一昨昭陽紀歲姑洗
　　　司辰欣逢尼山順耳之期實合軒轅推筴之始
　　　普天歌舞聚躬桓蒲榖而齊效嵩呼率土趨蹌
　　　㑹南朔東西而共申嘏祝方謂戴高履厚難抒
　　　愚賤之悃忱庶幾㫖酒兕觥稍報生成於萬一
　　　顧臣民介福咸思申錫自天而
聖主垂慈惟願推恩下逮春華秋實兩增額外之科火
　　　耨水耕盡免區中之賦晉階錫類酬奔走之微
　　　勞宥過省刑渙矜疑之大澤潔陳牲幣肅羣望
　　　之明禋
　頒賜帛糜恤民間之耆耉任子而鵷班濟美賚金而
　　　虎旅騰歡維時鮐背之民捧觴而至黄髪之老
　　　扶杖以觀
皇上特行養老之儀創舉引年之典煌煌
清問尤重力田孝弟之氓藹藹
天顔布爲甘雨惠風之賜爰有兩岐瑞麥九穗嘉禾隨
　　　紫陌以翻風映青陽而吐實
宸章璀璨聲自協乎薰琴
御墨淋漓義更超乎豳雅餘三餘九頻年登大有之書
　　　俾熾俾昌長日樂太平之運蓋
聖天子以日升川至之福爲爾百姓永家給人足之休
　　　義洽仁漸民胞物與
恩深覆載偕萬物以長春
明竝照臨配三光而不老金泥玉檢遠邁登封之七十
　　　二君天幹地支定周甲子之萬八千歲矣(臣/)彝
　　　職叨侍從業在丹鉛校多士於南天惟勵冰霜
　　　之守望五雲於
　北極未隨舞蹈之班兹當一元復始之昌辰幸際萬
　　　國同春之泰運敬抒蕪製擬東海之添籌竊比
　　　葵心指南山而獻
壽從此年年歲歲常陳一統之車書蕩蕩巍巍永享億
　　　齡之厯服(臣/)彝不勝歡忭踴躍之至
垂裳端拱涖山河景運雍熙沐太和萬姓同時呼
萬歲三春長日祝三多自天淑氣盈仙仗匝地歡聲動
　　　玉珂南極光中齊拜舞溥將瀛海注恩波(其一/)
聖主當陽澤愈隆屢辭鴻號守謙沖八紘共仰光天業
　乙夜尤勤汲古功禹鼎湯盤垂典訓豳風無逸
　　　契
宸衷試看寰宇昇平樂盡在宵衣旰食中(其二/)
　　　櫛比龍棚綺陌連碧桃花下即芝田如雲翠葆
　　　鳴天樂夾道香爐祝
大年北闕氤氲凝瑞靄西山飛動拂晴烟康衢歌舞紛
　　　綸集鳩杖相逢宛偓佺(其三/)
　　　龎眉鶴髪太平人歷歷
堯天長養身方擬丹心爭向日旋霑
帝澤更如春九霄路迥頒金渥五色雲高勸酒頻復簡
　　　耆年蒙
召問恩榮重疊古無倫(其四/)
　　　擔簦士子應旁招
萬壽科名起
聖朝史奏卿雲傳姓氏人憑協氣作扶摇淳風渾噩書
　　　皆古至治雍和律自調薄海琅琅騰雅頌遥隨
　　　儀鳳和簫韶(其五/)
聖學齋居儼大廷太和保合見清寧一源上下通三極
　　　四府旁羅貫六經雲漢昭囬成
翰墨盤盂肅穆對箴銘指南獨正千秋脉從此儒宗式
　　　考亭(其六/)
　　　甘雨和風洽四時
天顔有喜兆民知禾揺翠浪皆同穎麥曵黄雲盡兩岐
　　　造化鈞陶工肖物開成心事托摛辭侍臣雒誦
　　　年豐賦儼對南薰解愠詩(其七/)
　　　六詔掄才道路長遥瞻
宸極荷榮光
九重盛事超今古萬里臣心切對揚惟願得人襄教化
　　　敢云報國在文章從兹益勵趨承力歲歲常依
黼座旁(其八/)
　萬壽恭紀樂府(十首/)
　　　　　翰　　林　院　編　　修(臣/)俞長策
　　　　上苑香風接
　帝城太平歌管勝韶韺堯眉舜目齊天壽更扈鸞輿
聖母行(其一/)
　　　　山龍黼黻色斑斕孝治心殷有詔頒千億萬人
　　　　齊上壽
　至尊先自謁
慈顔(其二/)
　　　　紛紛耆宿詣安車匍匐
　　彤庭禮數疎幸際
　君王憐耄耊笑看鮐背拂金魚(其三/)
　　　　五色龍棚百和香千官隨
　　輦効趨蹌更看鶴髪支笻叟也著黄衣捧玉觴(其四/)
　聖德神功孰與倫廣輪無不效尊親柳舒花放増妍麗
　　　　都爲吾
王祝萬春(其五/)
　　　介壽曾來百歲人扶藜拜舞也精神萬年自是
天家厯諄囑兒孫記此春(其六/)
九重賚予下
天章釀作甘霖沛八方忽看西山呈霽色由來時雨復
　　　時暘(其七/)
　天潢酬酢有光輝飶酒椒馨染
　賜衣一自
　湛恩零露後六街扶得醉人歸其(八/)
　　　留後長春付畫圖太平有象古今無從今甲子
　　　周囘日萬歲千年總不殊(其九/)
　　　家家絃管入風謠巷舞衢歌祝
聖朝暄負(微臣/)差自喜也將愚悃達
　層霄(其十/)
萬壽詩(七言律四首/)
　　　　翰林院編修加一級(臣/)俞兆晟
　　　春深大地徧祥光六㝢欣臻壽域昌綺陌鶯簧
　　　諧舜律衢樽鳩杖沃堯觴蓬壺紫氣傳桃熟閶
　　　闔紅雲覩鶴翔童叟九天均拜舞
聖人恭已正垂裳(其一/)
　　　一從開闢到賡歌戴德誰知此日多鑿齒奇肱
嘉惠浹白環銀甕瑞琛羅崇卑參兩眞無外日月升恒
　　　總不磨試取澥籌添
聖算永瞻
皇極建中和(其二/)
　　　太平持世是金仙萬里河山鞏固年兜率花辰
　　　先浴佛圓儀歲甲甫周天
恩如甘雨蘇羣物頌比春潮漲百川願聚一時耆耊壽
　　　上歸我
后慶綿綿(其三/)
　　　集賢春殿聚羣儒記聽
温綸感獨殊清逈玉堂容委珮栖遲鳳沼許將雛百千
　　　萬億占庥厯南北東西合大酺臣職自慚叨珥
　　　筆清時長進九如圖(其四/)
萬壽賀表
　　　　翰　　林　院　　編　修(臣/)蔣　漣
　　　康熙五十二年三月十八日恭遇
皇上六十萬壽之辰翰林院編修(臣/)蔣漣誠歡誠忭稽
　　　首頓首上言蓋聞不息者聖心膺齊天之寶籙
　　　得壽者大德握凝命之貞符所以千齡則水德
　　　開先萬歲則神山響荅粤稽皇古代起神人御
　　　氣乗龍開天執象鼓鑄鴻厖之世綿延萬億之
　　　年樞電呈祥渚虹叶瑞康寧壽考書既衍於疇
　　　圖保佑天申詩亦歌夫嘉樂豳風七月酌獻兕
　　　觥江漢一章對揚虎拜蓋敷天裒對固帝王有
　　　道之長率土同歡實臣庶維祺之願欽惟
皇帝陛下
　體天以健
　如日之升
　秉貞恒於覆載之中㑹歸有極
　躋仁壽於梯航之外保合太和
　功德高冠百王制禮定樂盡典物聲容之大
　治教逺超三代稽古崇儒觀人文久道之成
　惟時惟幾無逸作所立綱紀於精明果毅
　一遊一豫時邁省方秩山川於震疊懷柔
　奮神武而一掃黔滇八埏歸化
　運籌畧而三征朔漠六服輸誠永定訖功西北之安
　　　瀾有慶大河底績東南之衆壑朝宗歲歲蠲租
　　　恩周十五省而無外家家拜賜數及百千萬而
　　　有贏
　頻施解網之仁赦過宥罪
　恒厪好生之念尚德緩刑愼簡賢能邀
天顧而人無不識
躬親聽斷經
聖聰而事未嘗忘
頒訓誥於澤宫咸遵模楷繪耕桑於
　　丹扆洞悉艱難宏奬羣材棘闈重啟敦崇正學黌序
　　　　增光兼之
　上哲生知羅百家之富有
　萬幾餘暇擷六藝之菁華
　奎章即是天文日經星緯
　御墨無非雲彩鳳翥龍騰剖析鴻䝉精求象數究觀蟲
　　　　篆細燭豪芒誠天縱之多能洵生民所未有聲
　　　　名洋溢旁孚血氣之倫期運昌明正值光華之
　　　　旦猶且
　　虛衷彌切
　尊號固辭秉洪鈞而敬
天肅將明祀膺寶厯而尊
祖率由舊章孺慕無違
慈寧問視驩心普洽孝治光昭盛美則新而又新謙讓則
　聖不自聖臣民同樂合四海之心爲心中外飲和以萬
　　　　方之福爲福既霑被五十餘年之雨露遂歡騰
　　　數千萬里之謳歌凡兹
德意覃敷悉本精神强固紀年次癸建月維辰欣向
九重恭逢
萬壽
天顔有喜卷簾共識龍鱗春色無邊酌斗初周花甲海
　　　縣銜恩已久朝章獻壽方新大有年華長春節
　　　序瓊枝玉葉拜稽百福金筵鷺列鴛班捧獻萬
　　　年康爵縹緲浮來銀闕萬井祥煙霏微飄入丹
　　　階九城瑞靄香街繡陌蔀屋茆簷近自郊畿遠
　　　而海甸鸞歌鳳吹爭飛南極星躔玉髓龍涎總
　　　設大羅仙供雕題鏤齒拜手福庭烏弋黄支稱
　　　觴仙禁翠柳織昇平之字高映南山緋桃帯度
　　　索之霞遠來西極杯擎沆瀣川后來同樂奏簫
　　　韶鳳凰翔集
天心仁愛方爲萬姓求安
御路喧闐羣頌
一人有慶
　瑶算與金甌俱永
聖恩共仙祚靡涯蓋乾象占爻尚屬絪縕之始河圖考
　　　數仍爲開闢之先赤光紫氣之宵旋轉長爲令
　　　節甲觀畫堂之日迴環總是元辰大地升符何
　　　用麻姑觀海後天同壽無煩金母授符(臣/)漣海
　　　隅蒲栁之姿江介蟲魚之伎
恩私三世恒分照於太陽感激寸衷難効塵於山嶽幸
　　　叨
　禁近曲被殊榮得展誦於
　雲章竊校鐫於藜耀獻慚金鑑同將野老之芹傾是
　　　葵心敢代天漿之斚喜聆歌衢擊壤樂我太平
　　　快隨騎竹扶鳩祝
皇純嘏伏願
　益躋聖敬
　長法天行
　資生始以陶冶羣倫可大可久運世更踰於三五
　鼓陽和而燮調元化寖熾寖昌春秋豈數於八千行
　　　見瑞露宵零壽星晝見九光擢秀還瀕五老之
　　　河六穗生禾竝入長年之舘登封玳檢駕七十
　　　有二之勛猷解阜金徽衍悠久無疆之厯服矣
　　　(臣/)漣無任瞻
天仰
聖踴躍懽忭之至謹奉
　表稱
　賀以
聞
　萬壽詩(七言律十首/)
　　　　　翰　林　　院　編　　修(臣/)蔣　漣
　　　　瑞氣瑶光䕶絳霄
　萬年聖節萬方朝銀河映徹壬寅露珠斗迴環甲子宵
　　　　仁壽化鈞調玉燭太和天籟奏簫韶懽騰率土
　　　　無疆頌何獨三多願祝堯(其一/)
　　　　百千億載開元運五十餘年涖萬幾混一河山
　　　　光
　帝治經營宵旰切民依觀貞日月升恒體乾統風雷闔
　　　　闢機葵藿寸衷輸不盡鋪張舞蹈向
　　彤闈(其二/)
慈寧問視日勤劬
　　鶴禁驩心萬國俱碩輔龎睂爭拜手老人鳩杖自歌
　　　　衢梯航卉服占風至絃誦儒冠向日趨禮節樂
　　　　和臻至化觀成久道浹寰區(其三/)
　　　　霜肅
天戈萬里秋
廟堂謨畧叶神謀黔滇一掃塵氛淨朔漠三征戍火收
　　　渤澥崑崙無駭浪黄支烏弋總投矛今看八闥
　　　皆門户虎拜堦墀進鶴籌(其四/)
　　　上古平成數禹功我
皇指畫與天通北釃漳滏波如鏡南戢黄淮堰似虹璧
　　　馬豈須循舊事蛟龍先已懾
天衷還從岳牧朝宗日川瀆波臣亦㑹同(其五/)
　　　編氓情隱入巖廊盡布春和闓澤長
　鑾輅省廵因婦子
宸居圖畫是耕桑金錢歲歲蠲無算雞黍家家樂未央
　　　試聽農歌嵩祝裏
　熙朝大有即禎祥(其六/)
　　　多能天縱至神奇五夜旁搜發
睿思文配典謨盤灝氣詩兼風雅黜凡辭
　奎章絢爛青鸞紙
　御墨鶱騰彩鳳姿開闢二儀從未有三辰輝采共昭垂
　　　　(其七/)
　　　　握樞執象應精神咸五登三孰比倫自覺
　聖朝無闕事羣推
　帝德在知人精求物理高深見洞悉機宜聽斷親正是
　　　　健行常不息轉旋元氣得長春(其八/)
　　　　昇平海宇徧謳歌猶讓鴻名咨儆多無逸箴銘
　　　　躋
　聖敬撝謙
　綸綍暢人和卿雲自靄三春日膏澤分流太液波珥筆
　　　　繪天難擬議朝朝鵠立在鑾坡(其九/)
　　　　光分南極繞奎躔萬象蒸濡景氣鮮壽考譽髦
　　　　雲漢麗人文炳蔚日中天(小臣/)技竊蟲魚末三
　　　　世
　恩霑雨露偏㳟遇慶成觀典禮長賡周雅九如篇(其十/)
萬壽盛典初集卷八十
　欽定四庫全書
萬壽盛典初集卷八十一
　　歌頌二十一(詞臣十/)
　萬壽詩(集唐七言律四首/)
　　　　　翰　　林　院　　編　修(臣/)李　紱
　聖人佳節遇長春(劉兼/)朝野俱歡萬壽新(劉憲/)
　　金殿早開親鳳扆(李中/)
　　玉鑾嚴蹕望初晨(鄭愔/)瑶臺含霧星辰滿(李白/)霄漢
　　　　無雲日月眞(王建/)休氣榮光恒不散(裴礶/)山河
　　　　迤邐淨纎塵(耿湋/)
　　　　雞人罷唱曉瓏璁(李賀/)清蹕鳴鑾出禁中(盧象/)
　　　　一嶺桃花紅錦黦(杜牧/)萬條銀燭碧紗籠(袁不/約)
　　　　施行
　聖澤山川潤(王建/)共識
　皇恩造化同(張說/)幸預栢臺稱獻壽(盧藏/用)惟應率舞樂
　　　　薰風(崔湜/)
　　　蓬萊正殿壓金鼇(王建/)
　天仗宵嚴建羽旄(韓愈/)雙闕薄煙籠菡蓞(楊巨/源)
　九重春色醉仙桃(杜甫/)風傳刻漏星河曙(皇甫/曽)雲捲
　　　珠簾劍佩高(許渾/)更對樂懸張宴處(包何/)日華
　　　遥上赤霜袍(耿湋/)
　　　東郊道上轉青旂(劉憲/)
龍德先天天不違(沈佺/期)
　鑾殿對時親舜日(李中/)蘭香同處撲堯衣(李山/甫)中天
　　　彩殿籠佳氣(張說/)
　北闕晴雲捧禁闈(岑參/)自顧下儒何以祝(羅隱/)并將
　　　歌舞報
恩暉(沈佺/期)
萬壽詩(七言律二首/)
　　　　翰　林　　院　編　　修(臣/)方　覲
　　　佳氣氤氲拂禁林瑶池獻壽起謳吟三春景麗
同天節萬國人傾捧日心蓂出堯堦瓊露浥松生禹牖
　　　瑞雲深(小臣/)拜舞歡無極進祝恭隨廣樂音(其/)
　　　(一/)
　　　罄宜茀祿慶重申海屋籌增
鳳紀新天上宏開仁壽域人間長樂太平春九霄笙鶴
　　　呈
嘉誕六合鶯花屬令辰南極輝聨東井爛光華氣象古
　　　無倫(其二/)
萬壽詩(五言排律一百韻/)
　　　　翰　　林　院　　編　修(臣/)秦道然
帝德高千古
皇仁被八埏東皇開壽域南極耀中天泰運當全盛
乾宫介大年健行誠不息景福集方駢憶昔虹流渚羣
　　　瞻日麗躔天符垂厯秘地紀發源綿鴻業膺圖
　　　早昌期保定堅
九重開運㑹八柱奠坤乾先烈丕承肅貽謀誦法䖍乾
　　　元體自合皇極建無偏智勇眞天錫生安孰比
　　　肩宏慈參大造濬哲裕停淵德洽重熙後勤當
　　　萬國先蒼黎雖皥皥宵旰自拳拳甘雨滋堯壤
　　　薰風叶舜絃普天遊化日率土頌如川文教敷
　　　蠻服雄圖震䍐开箾韶九功備干羽兩階窴南
　　　徼狂籓肆中權指顧平朱旗揮七校黄鉞靖三
　　　邊令肅千山月威清萬里煙
神謨心獨運
廟算氣無前小醜心難革彫弓手自挻直教超瀚海何
　　　止勒燕然窮髪師方入穹廬跡已跧犁庭三奏
　　　凱絶域一投鞭亘古功無敵含生色竝鮮百神
　　　齊降祉四瀆任洄漩
帝念其咨切淮黄患未悛六廵周擘畫萬井乃安眠百
　　　爾勞奔走羣公盡胝腁欲成永賴績不惜水衡
　　　錢爲計千秋善圖功億兆便險陂天地意補救
聖人權河伯恬波浪陽侯靜蜿蜒平成明德遠疏瀹大
　　　功全秉穗千倉積車書九土聨年豐歌沸溢人
　　　樂舞蹁躚視遠猶如邇窮源更及巔勅幾勤乙
　　　覽集議辨眞詮子史供清暇詩書入講筵周情
　　　復孔思新義與陳篇厯究天人秘儒宗精一傳
　　　微言恒闡發奧㫖每尋研道法歸條貫隂陽受
　　　節宣智神周萬品學博彚羣編教士儲梁棟掄
　　　才得梓楩文風秦漢上
聖訓日星懸染翰龍蛇走臨池風雨騫補戈難學歩飛
　　　白敢爭妍筆陣千鈞弩詞源萬斛泉金聲諧大
　　　吕銀牓耀如椽日月誰能繪星辰不可搴飭躬
　　　爲律度御世有方圓師保開黄閣公孤賚錦韉
　　　台階尊帝簡槐位擇賢遷敬老資方藥憐才授
　　　屋㕓官評憑丙鑒仕路絶夤緣側席常虛席求
　　　賢每得賢疇咨先德望器使及愚顓寒谷無遺
　　　植春風鮮葉捐衆流皆茹納萬類盡陶甄别敘
　　　天官職清通物望專羣流嚴六計九品頼三銓
　　　掌土司民利多稌詠大田雨暘天意洽饑溺
聖心憐望實充華選衣冠尚勉旃軼倫歸玉署超擢自
　　　花甎九伐旂常載三驅鼎鼐鐫森森武庫仗烈
　　　烈夏曹鋋貫索無芒角寃誣有洗􁀙祥刑心惻
　　　惻詔獄草芉芉山澤時弛禁園林無廢􁕽民功
　　　看畢舉地利更無愆既重公卿矣兼資庶寀焉
　　　循良奬冰檗俊乂挺蘭荃吏畏民安業風和俗
　　　不儇省刑兼宥過逋釋更租蠲户户皆高廩村
　　　村辦獻豜桑麻盈樂土粱稻滿横阡黨塾絃歌
　　　盛閭閻揖讓還耆英多伏勝人瑞有彭籛兹值
　　　青陽月欣逢紫氣闐銀籌添海屋鸞鳥下蓬仙
　　　濟濟鵷凰繞桓桓虎豹圜淮南叢桂秀商洛紫
　　　芝娟宫樹含甘露名山貢白環瑶池餉玉棗大
　　　陸湧金蓮煙柳飄香砌仙葩爛錦箋風吹紅杏
　　　絢絲裊碧桃牽瑞氣朝朝滿祥雲處處連謳歌
　　　徧黔首踴躍到華巔上苑遊麟擾彤墀舞鳳翩
　　　香攜煙細細樂奏鼓鼘鼘瑶圃花如玉瀛洲藕
　　　似船三漿調寳鼎六膳獻仙佺龍德施方普離
　　　明燦若璿箕疇五福備元運六符延頌德唐虞
　　　夏綿齡億萬千齊天瞻
聖壽花甲似璣璇
萬壽詩(七言律三首/)
　　　　翰　　林　院　編　　修(臣/)張起麟
　　　鳳厯無疆億載期和風瑞日引旌旗天䦕
　金闕臨黄道春擁
　珠旒映碧墀
舜樂自調三象正
堯衣不動五雲垂康衢耕鑿成淳俗
帝德惟歌擊壤詞(其一/)
　　　撫辰輯瑞仰
高穹運際中天氣象同四表璿璣光玉燭三時雲稼荅
　　　金風圖成禹㑹車書遠治紀周官禮樂崇
壽考作人開盛典鵷鸞集處聽呼嵩(其二/)
　龍旓鳳扆轉鴻鈞萬物昭蘇雨露新
皇極衍成無量壽
乾元合作一家春星雲燦爛咸垂象川嶽懷柔不愛珍
　　　正是東風受吏日黄支烏弋慶
　楓宸(其三/)
萬壽詩(七言律六首/)
　　　　翰　　林　院　　編　修(臣/)惠士奇
　　　芙蓉金闕紫雲端吹管聲清引鳳鸞蓬島結成
　　　千歲實玉階齊奏萬年歡羣仙簇仗擎瓊液諸
　　　部朝天執寶盤南極一星開壽域八方長沭
帝恩寛(其一/)
　　　充庭獵獵動旌旄一片紅霞映赭袍百尺樓前
　　　雞唱早
　萬安宫外漏聲高華池煙鎻長春柳月幌風開露井
　　　桃
　内殿稱觴浮紫氣遥聞天上奏雲璈(其二/)
　　　史臣恭奏協風來祈穀東郊宿霧開春色漸生
　　　觀麥殿曉霞遥映望耕臺嘉禾競獻青囊種勞
　　　酒頻斟白玉杯農事未興
宸念切陽和先向日邊囘(其三/)
　　　集賢書院㑹羣英仁壽新編四部成已
詔蘭臺增算學更開虎觀待儒生宓羲圖裏占三象洪
　　　範書中論五行
聖代文章今最盛聨珠夜夜聚奎明(其四/)
　天兵猶記出居庸十萬旌旗耀日紅大將暗排龍虎
　　　陣
至尊親挽鳳凰弓威行沙漠雷霆肅恩入河源雨露通
　　　自古豹韜尊廟畧千秋碑碣紀
神功(其五/)
　　　黄金爲闕玉爲沙縵閣繒樓散綺霞洞府眞人
　　　持絳節諸天菩薩獻香花盤登羊角千年棗盌
　　　貯龍芽萬壽茶三月正逢
天慶日鶯啼春色滿京華(其六/)
萬壽詩(七言律四首/)
　　　　翰　　林　院　　編　修(臣/)儲在文
聖人久道自長年景運重逢虞夏前洋溢聲名川納海
　　　光輝事業日中天
德容穆穆貞元合
睿性安安厯數綿稽古帝堯今再見初迴甲子六乗乾
　　　(其一/)
　　　五紀勲華
五位崇萬年謳頌萬方同數全易象先天裏義在周書
　　　無逸中主靜淵衷函歲月體元善氣亘蒼穹八
　　　荒壽域歸
皇極棟牖松雲仰
法宫(其二/)
　　　緯武經文協雨暘蕩平王道拱明堂奠安海嶽
　　　乾坤正歌舞耕桑日月長四表職方勤貢賮
九重典學靜垂裳從今
聖厯知無極自有貞符紀百祥(其三/)
　　　苑花如錦日邊開遥挹山光紫翠來景麗煙凝
　　　連綺陌歲豐人樂上春臺南薰徧奏鈞天樂北
　　　斗平臨
萬壽杯三月年年雲五色(小臣/)何幸到蓬萊(其四/)
萬壽詩(七言律四首/)
　　　　翰　　林　院　編　　修(臣/)徐用錫
　　　星繞虹流六十年蹡蹡鵷鷺仰
堯天爐煙近裊雲霄上扇影徐分日月邊陶淑萬方周
　　　禮樂平成億載禹山川
　彤庭何限華封祝寰海三多次第傳(其一/)
　　　松雲棟牖俯丹除元氣含和在碧虛九野豐年
　　　綿甲子萬邦殊俗一車書
　玉階蓂莢占時徧金母桃花結實初此日梯航重譯
　　　至弧南星極拱
宸居(其二/)
　　　太和宇宙慶昌辰
　上苑岧嶤接綺闉
　輦路鶯花三月麗康衢簫鼓萬年春黄圖帶礪彌天
　　　壽紫府星辰與日新久道化成文治盛周詩棫
　　　樸頌
皇仁(其三/)
　　　三五淳風泰運清承
恩珥筆際昇平蓬萊莫罄添籌數嶰谷惟調擊壤聲金
　　　鏡凝暉初日照珠囊絢瑞五雲生更看北斗堯
　　　樽滿拜舞年年葵藿情(其四/)
萬壽詩(五言排律四十韻/)
　　　　翰　　林　院　　編　修(臣/)陳似源
　　　華渚天開瑞金芝早發祥萬年花絢爛
　九陛日輝煌甲子星周紀融和候載陽莊椿初挺秀
　　　堯莢正含芳蓬島卿雲見瀛臺紫氣翔仙籌添
　　　海屋春酒進霞觴瑣闥朝初曙庭燎夜未央趨
　　　蹌朝
　鳳闕拜舞肅鵷行競獻延齡頌齊賡景福章午方增
　　　紀算閏歲慶綿長衢祝膺多祉塗歌徧八荒鴻
　　　圖超古聖
上壽匹天皇保定乘時泰升恒際運昌
皇仁垂宇宙
帝德嫓虞唐繼述宏謨烈清寧若雨暘旦明恭對越禴
　　　祀夙齋莊行健時乾惕勤修務就將
宸章懸日月
睿藻煥縑緗筆挾虬龍勢霞飛翰墨光尊賢崇道學惇
　　　典正倫常禮樂高三代詩書纂百王壁經傳統
　　　緒羲易闡精詳厯律通淵奧璿璣發秘藏黨庠
　　　興齒讓山海集梯航式廓恢邊塞謀猷勒
廟廊涵濡文教遠赫濯武威揚無逸圖屏上豳風繪座
　　　傍豐亨寧婦子祈報重耕桑免賦寰區徧蠲租
　　　大澤滂
　時廵舒碩畫治水愼隄防禹績歌清晏神功達混茫
　　　好生刑可措御下惠彌彰廣額羅多士遴才恤
　　　遠方河山聨帯礪土宇鞏金湯輯瑞來西旅稱
　　　藩自越裳嵩呼呈寳鑑華祝聚
　朝堂至治隆端拱羣工勵贊襄悃誠抒殿陛聞望仰
　　　圭璋曲奏簫韶舞漿分沆瀣香巍巍戴
　高厚悠久頌無疆
萬壽詩(五言律八首/)
　　　　翰　　林　　院　　編　修(臣/)吕謙恒
　寶厯開基遠
　皇圖啟運昌光華齊日月禮樂煥文章道脉承千聖
　　　徽猷冠百王拜颺偕岳牧
萬壽祝無疆(其一/)
　　　含哺貽恩厚遊衢沛澤汪租蠲春浩蕩厯卜道
　　　靈長四表光同被三農樂未央昇平難頌德
萬壽祝無疆(其二/)
聖學符洙泗先賢重紫陽千秋眞繼統十哲許登堂闕
　　　里雲章賁新安寶額光右文逢
　盛世
萬壽祝無疆(其三/)
　　　南顧湯湯水深宫厪慮長已殊歸碣石未可塞
　　　宣房刻玉將河瀆搴茭問築防淮陽安堵慶
萬壽祝無疆(其四/)
　　　遠徼隂山北由來備享王奮螳聞小醜秉鉞度
　　　遐荒
王者征無戰兵機授有方聲靈眞赫濯
萬壽祝無疆(其五/)
　　　棫樸占王化茹茅慶士昌
皇心常若渴賢路信無方騏驥天閑集珊瑚鐵網張作
　　　人雲漢詠
萬壽祝無疆(其六/)
　　　聞道紅苖欵還同漢白狼星躔安翼軫樵牧靜
　　　湖湘舞樂陳干羽儀庭感鳯凰遠人頻稽首
萬壽祝無疆(其七/)
　　　符瑞昭華應鴻名垂拱彰仙盤承湛露河水出
　　　榮光通國懽酺飲千官獻兕觴普天同抃舞
萬壽祝無疆(其八/)
　萬壽詩(五言排律六韻二首/)
　　　　　翰　　林　院　　編　修(臣/)朱元英
　　　　日出山川麗春深花鳥和萬年枝外舞三秀草
　　　　邊歌隨仗臨丹地調音叶紫鼉五雲敷
　御座七萃給恩波鳳展開閶闔龍翔拱玉珂華封願無
　　　　限福祿擁江河(其一/)
　　　　序轉三陽盛人看百福多漏蓮時日永堦莢鳳
　　　　麟和大化還同育文瀾自擁波西園收秘籍東
　　　　序振靈鼉飲德康衢舞懷恩蓽户歌
　　絳宫覘治象佳氣拂仙蘿(其二/)
　
　
　
　
　
萬壽盛典初集卷八十一
　欽定四庫全書
萬壽盛典初集卷八十二
　　歌頌二十二(詞臣十四/)
　萬壽詩(七言律八首/)
　　　　　翰　　林　院　　編　修(臣/)沈樹本
　聖壽昌期敞
　御筵羣生抃舞徧垓埏
　萬年永與乾坤竝六十初逢甲子全雉尾雲開迎曉日
　　螭頭風細起祥煙班聨肅穆衣冠集遥聽嵩呼達
　九天(其一/)
　　　　歴代規模竝可稽吾
　皇盛德獨難躋學從孔孟心源接治與唐虞事業齊平
　　　　地成天垂大法經文緯武惠烝黎忻瞻
　　福曜層霄朗遥映榮光斗極西(其二/)
　彤庭介壽恰深春三月韶華景象新
　御苑柳垂風拂徧上林花發露霑匀都緣
聖澤涵濡久更覺天工長養頻大地陽和歸樂育惟將
　　　山阜頌
楓宸(其三/)
帝德如天被里閭仁風時賁
　紫泥書年年施惠常無盡萬萬蠲租更有餘解阜歌
　　　成登壽域雍煕俗美慶安居東南今歲䝉
恩廣億兆懽同在藻魚(其四/)
　　　六合爲家撫馭遥梯山航海祝
皇朝共球何止來重譯干羽欣逢格有苖永握瑶圖増
　　　赫濯長將玉燭示和調巍巍聲教宏無外
聖德神功萬古昭(其五/)
新綸特沛耀奎光多士連升沐澤長廣闢虞門羅俊傑
　　　宏敷漢詔得賢良登科正値桃花暖及第還聞
　　　桂蘂香十載每逢
齊慶日普天雨露煥文章(其六/)
　　　煌煌偉烈竝豐功玉檢眞宜
駿號崇廷議協和陳典禮
皇心再四示謙冲虛文不尚揚休美盡職還期守敬忠
　　　讓德彌光傳遠近咸知百福集
淵衷(其七/)
　　　(微臣/)颺拜傍金門
清問曾䝉語獨温
　玉陛呼名新被
眷
　鑾坡視草世承
恩涓埃無可酬
丹扆文字寧堪報
至尊祇有趨蹌隨父老葵衷還擬獻
堯樽(其八/)
萬壽詩(七言截句三十首/)
　　　　翰　　林　院　　編　修(臣/)徐葆光
　　　天長地久萬年同三月春光
　禁苑中灼灼繁花皆獻壽聲聲啼鳥亦呼嵩(其一/)
　　　天長地久萬年逢此日三多祝華封牛酒
賜酺天下樂春來盡沐
聖恩濃(其二/)
　　　天長地久萬年邦受賀明堂啟八牕王㑹圖成
　　　重譯至聲靈遠過混同江(其三/)
　　　天長地久萬年枝風動祥光滿
　玉墀高處雙棲太平雀朝朝報道太平時(其四/)
　　　天長地久萬年暉
帝德光華徧九圍掃淨欃槍同一照斗南極北盡知歸
　　　(其五/)
　　　天長地久萬年書爲惜分隂啟石渠四庫紛羅
　　　供
聖學萬幾片暇即三餘(其六/)
　　　天長地久萬年符五嶽眞靈有瑞圖運啟中天
　　　長
御極軒皇振古握乾樞(其七/)
　　　天長地久萬年齊五曜文明聚壁奎盛世作人
　　　歌
壽考春秋兩度碧雲梯(其八/)
　　　天長地久萬年諧鐘律調成六氣佳
親定九成歌
舜德鏘鏘百獸舞瑶階(其九/)
　　　天長地久萬年杯高挹南山萬福來十里花棚
　　　連
　御道徹雲鼓吹動春雷(其十/)
　　　天長地久萬年春斗柄東囘拱
紫宸雨露十行寛大
詔普天同日沐
皇仁(其十一/)
　　　天長地久萬年
君閶闔門開五色雲日麗軒圖囘北陸風隨舜瑟轉南
　　　薰(其十二/)
　　　天長地久萬年恩鼓腹嬉遊
帝力存四海同登仁壽域龎睂世世見曾孫(其十三/)
　　　天長地久萬年安共慶昇平萬國歡寶絡珠旛
　　　迎
聖節鈴聲天半玉珊珊(其十四/)
　　　天長地久萬年間避暑常
廵駐蹕山
　禁匾新題三十六蓬萊縹緲出塵寰(其十五/)
　　　天長地久萬年傳慶積
　天潢瓜瓞綿萬歲山前稱祝後綠車千乗
　御堤邊(其十六/)
　　　天長地久萬年謠擊壤衢中共祝堯宣布中和
　　　皆
聖德採成樂府比咸韶(其十七/)
　　　天長地久萬年爻布策常逢泰運交象數演成
　　　符瑞至圖書出水鳳鳴郊(其十八/)
　　　天長地久萬年膏亘古
隆恩一日叨兩稅全蠲農扈喜聲聲布榖喚東臯(其十/)
　　　(九/)
　　　天長地久萬年和紫塞傳來瑞應多九穗珠莖
　　　高一丈金城彌望玉山禾(其二十/)
　　　天長地久萬年花元日蓮開兩朶霞律轉三陽
　　　先告瑞綿綿千葉比年華(其二十一/)
　　　天長地久萬年康化俗煕煕
　治日昌紀號年年編
　玉厯迴環甲子數無疆(其二十二/)
　　　天長地久萬年清竹箭黄流似鏡明夜夜榮光
　　　燭星斗赤文綠字兆平成(其二十三/)
　　　天長地久萬年寧乍試
堯階三葉蓂斗建蒼龍杓轉處直南正對老人星(其二/)
　　　(十四/)
　　　天長地久萬年增朝夕常如日月升歲歲史官
　　　書大有幾何巧厯算三登(其二十五/)
　　　天長地久萬年籌海屋添來星幾周乾策六觚
　　　常在握明良一德演箕疇(其二十六/)
　　　天長地久萬年心烏弋黄支獻國琛八表葵傾
　　　同向日海波已定指南針(其二十七/)
　　　天長地久萬年參㑹合三才萬象含河雒淵源
　　　歸太極
　深宫丙夜費幽探(其二十八/)
　　　天長地久萬年占
　寶厯編成葉葉添玉策探來逢再朔渾天全數合羲
　　　炎(其二十九/)
　　　天長地久萬年函佇望登封啟玉緘功德休陳
　　　七十二巍巍獨冠泰山巖(其三十/)
萬壽詩(七言律六首/)
　　　　翰　　林　院　　編　修(臣/)繆　沅
　龍光齊慶天長久
　鳳厯欣看日正中三素雲邊籠瑞色五絃琴上奏薰
　　　風昭囘法象星辰麗鼓鑄隂陽造化同熈皥春
　　　臺逢
　盛世仰瞻閶闔共呼嵩(其一/)
　　　三五昌期淑景呈泰符運啟泰階平偶摛玉管
　　　雲章煥載戢琱戈海宇清四象心融觀察盡六
　　　韜天授指揮成華封頌禱年年事重譯共球祝
聖明(其二/)
　　　喜起堂廉論道時文經武緯邁軒羲金莖雨露
　　　山河潤玉衮衣裳藻火垂
天壽陽和三月節
聖心敬愼萬年基流沙若木聲名遠王㑹車書亘地維
　　　(其三/)
　　　區宇生成荷
至仁時聞湛露出
楓宸三年禹甸蠲租徧肆赦湯圍解網頻海偃鯨鯢平
　　　遠島河浮􁆀秸接通津萬方
壽考歌雲漢蘂榜重開慶作人(其四/)
　　　豳風稼穡詠艱難民事關心到
玉鑾寰海福爲
天子福萬方安即
聖心安桑麻春長郊原滿瀛海波流惠澤寛億載光華
　　　歌復旦羣看紫氣五雲端(其五/)
　　　觚稜宫闕接郊坰祝
聖香煙繞户庭天漢乾符輝瑞冊日車芒采耀仙蓂三
　　　霄樹色融青黛萬疊山容列翠屛南極寶躔齊
　　　湧現
　微垣光聚老人星(其六/)
萬壽詩(七言律四首/)
　　　　翰　　林　院　　檢　討(臣/)阿爾賽
　　　鶯花三月鳳凰城繞電流虹祝
聖明芝草芬芳連蓂莢景星爛熳映長庚
九天閶闔陳仙樂萬國衣冠獻壽觥
　金闕玉階盈紫氣方知人世有蓬瀛(其一/)
　　　軼後超前
帝業隆綿綿厯數慶時雍圖書悉闡千秋上疆索全收
　　　六合中賢路恢張宏
睿鑒民情纎悉徹
宸聰難酬宵旰勤勞意天錫禎祥萬福同(其二/)
　　　昌期歲歲喜晴和綺麗都城錦繡多煕皥有天
　　　皆樂國汪洋無地不恩波燈開火樹鸞笙奏香
　　　繞雲堤
　鳳輦過萬斛春光收不盡宫鶯銜上萬年柯(其三/)
　　　物阜民安
　壽域開鳳儀鶴舞下瑶臺三多華祝千祥集
萬歲嵩呼五老來日麗中天光煥爛星明南極象昭囘
　　　微臣敬獻升恒頌遥聽歡聲徧九垓(其四/)
萬壽詩(七言律四首/)
　　　　翰　　林　院　　檢　討(臣/)阿　金
　寶厯長臨道益崇
　昌期位育與天同
化成二典三謨上
德溥諴民阜物中華渚翔虹開壽國青雲干律鼓條風
　　　苞符競效登王㑹鳳舞麟遊
聖治隆(其一/)
龍飛玉厯正綿綿神策軒臺紀大年
聖節長春恒祝華璇圖花甲始周天平成
峻業超千聖浩蕩
殊恩被八埏共覩禎符書出洛榮光長繞
御爐煙(其二/)
仁覃薄海治功成壽獻三春泰宇明五色雲中朝太皥
九重天上燦長庚花迎紫氣呼嵩色玉振青陽擊壤聲
　　　永慶添籌齊泰華
萬齡寶籙譜昇平(其三/)
　　　門開閶闔慶三辰
聖壽祥徴億萬春五福雲臻交泰世九門星拱獻琛人
　　　膺圖寰海河山固合樂鈞天歲月新竊喜葵忱
　　　依
陛切得隨岳頌拜
楓宸(其四/)
萬壽詩(七言律四首/)
　　　　翰　　林　院　　編　修(臣/)徐　斌
　　　賡颺齊獻九如詞
萬歲千秋拜舞時
　北闕卿雲元有象南山仙露本無私升恒慶溢長庚
　　　座喜起榮霑太液池一統泰階綿
　寶厯鵷班濟濟肅
　朝儀(其一/)
　　　萬國車書奉
帝州瞻
天獻壽覲
　龍樓波臣競進珊瑚樹譯使爭呈翡翠裘干羽森張
　　　昭
聖武邊庭綏靖顯
宸猷殊方到此霑
恩幸航海梯山未足酬(其二/)
　　　五十餘年
聖澤深六旬周甲喜初臨陳詩每悉艱難隱解網常存
　　　赦宥心博採淵珠魚在藻宏開蘂榜鶴鳴隂欲
　　　從久道知
仁壽旰食宵衣直至今(其三/)
　　　萬年枝上好春光爲報佳辰出
　禁牆花撲霞觴飛錦繡鳥翻霓羽奏笙簧天生
至德韶華富人樂
純禧景運昌寰宇歡騰皆壽域
嵩齡歲歲頌無疆(其四/)
萬壽詩(七言律六首/)
　　　　翰　　林　院　　編　修(臣/)戚麟祥
　　　虹流電繞屆長春億萬斯年始六旬一甲初周
　　　天未午五陽正泰斗加辰寰中河嶽呈天瑞海
　　　外梯航頌
聖人德愈恢宏心愈惕年年歡忭溢臣民(其一/)
　　　鳴玉階墀靄瑞煙
鴻符寶厯正綿延鶯花各占舒長日麟鳳同遊長養天
　　　嵩頂呼曾傳漢代華封祝亦紀堯年詎知宥宻
　　　基天命要在周書無逸篇(其二/)
　　　六宇懽聲徹
帝廷扶攜老幼祝
堯齡休徴百福歸
皇極月建三春紀壽星棫樸宏開雲漢麗笙歌遥沸海
　　　山青羣工漫進千秋鑑
聖德神功括六經(其三/)
　　　　長年珥筆侍鸞坡拜慶今從鵷鷺過半月前人
　　　　修上已浹旬後佛浴清和
　九重階上簫韶曲
　萬歲聲中天保歌億兆臣民䖍願望封人祝應嫓三多
　　　　(其四/)
　　　　閶闔晨開繖影黄萬邦黎庶頌無疆桃花水暖
　　　　澄仙液楊栁風和接
　御香大衍數重分二策貞元運轉起三皇無邊喜氣騰
　　　　霄漢莫羨瑶池遠介觴(其五/)
　　　　桑麻萬里慶昇平累洽重煕久道成得一自同
　　　　天地壽呼嵩聊展子臣情家書貝葉稱無量户
　　　　爇旃檀祝上清但見升恒如日月巍巍
　聖德總難名(其六/)
　
　
萬壽盛典初集卷八十二
　欽定四庫全書
萬夀盛典初集卷八十三
　　歌頌二十三(詞臣十五/)
　萬壽詩(七言排律四十韻/有序)
　　　　　翰　　林　院　編　　修(臣/)李鍾峩
　　　　(臣/)聞三多之祝願首肇於封人五福之陳疇實
　　　　衍於箕子稽長年於帝牒自大電繞樞以來考
　　　　永命於王編暨流星貫昴而後祥凝殿陛鴻休
　　　　慶於無疆瑞靄宫廷純嘏歌夫有秩或徳本神
　　　　聖明可竝於升恒或功則平成能可贊乎化育
　　　　或宵旰而煕庶績或儉素而撫皇圖頌以罄冝
　　　　則天淵比盛介以眉夀則松栢嫓休要惟氣運
　　　　值夫昌隆遂乃茀禄徴其悠逺欽惟我
　皇上
　　符地以貞
　　合乾之健
　沖齡登大寳善繼善述纘緒而長發呈祥
　碩畫靖多方乃武乃文垂統而永清著績
　天戈遙指四海波恬
　玉輦時廵萬邦風動河流永奠隄防無衝決之區水
　　　利肇興墳埴盡膏腴之壌怙父恃母畎畝之賤
　　　咸得親
黼座以言情就日瞻雲山林之逸靡不向康衢而驤首
　　　家給人足坻京之積良豐政簡刑清象魏之文
　　　徒設蠲租賜復黄童白叟交欣廣額開科春試
　　　秋闈疊舉而且
典隆闕里大道與河漢同流配進考亭正學偕日星竝
　　　著加以
心勤乙夜更博典墳
躬親萬幾兼綜技藝
宸章璀璨鏗鏘聲若琳瑯
寳翰聫翩翔舞形如鸞鳯
大而博學
聖又多能紹虞夏商周而集其成萃南北東西而㑹於
　　　極普天俱登衽席家室和平薄海同在陶鈞民
　　　安物阜惟
性學之竝懋冝福禄之來同迺者序屬三春日過上已
　　　紅霞縹緲香飛上洞之桃碧浪瀰漫青滿平疇
　　　之麥睇堯衢而似繡鳥語花香瞻禹甸以如雲
　　　風和日麗走金貂於紫陌寳馬嘶楊度翠幰於
　　　虹橋朱輪漾日頻年豐稔人生沕穆之天匝地
　　　殷盈民在熙皥之世
聖人臨乎九有較昔大衍之用已羨三籌
君子實惟萬年喜
　今花甲之周政當六袠旌旗旖旎虹霓繞而天宇高
　　　車馬縱横雲錦鋪而
皇都壯濟濟皆垂紳委佩鷺序趨蹌桓桓盡韜甲偃戈
　　　虎臣稽拜敦詩説禮辟廱之鐘鼓喤然望杏瞻蒲
　　　阡陌之桑麻沃若别有雕題鑿齒窮髪竒肱習
　　　俗各殊胥叩闗而輸賮語言重譯咸向
　闕以來王甘屬鄰國之附庸竊慕中華之文教懽聲
　　　騰沸恍迴萬疊之潮香篆絪縕頓靄層霄之霧
　　　仰南山之嵂崒猶莫彷其崇隆指東海之汪洋
　　　尚難方其廣逺在
聖皇垂裳之治謙讓未遑而臣庶稱觥之心歡欣何極
　　　貢獒獻雉方物不限於梯航肄雅歌風禱頌堪
　　　銘於金石有能畢獻子來之願良殷無美不呈
　　　媚茲之情甚篤農工商賈萃域内之珍竒僸佅
　　　兜離貢逺方之音樂九州同豫而奉堯樽六合
　　　偕來而觀韶舞
奠丕基於有永曰安曰冨曰尊曰榮景福冠乎古今
膺定命於無窮為位為禄為名為夀純禧昭於天壤祥
　　　呈南極何須方朔之桃徳注東華奚貴安期之
　　　棗
一人有慶萬福咸冝(臣/)飲河有素擊壤無稱誦習遺經
　　　私幸服官已久景行曩哲深愧知非未能縱稱
　　　五而述三猶掛一而漏萬擬天保之致告但賦
　　　罄冝效楚茨以陳言惟歌攸酢謹拜手稽首而
　　　獻詩曰
一人至徳超隆古福斂箕疇寳祚昌天際結成雲有霱
　　　海心飛上日當陽運惟履泰三辰順世遇恒豐
　　　百度彰
　丹殿垂裳敷政教碧霄抒藻煥文章四時草木俱呈
　　　瑞八表山河悉効祥郡邑道原均逺邇蠻荒貢
　　　弗限梯航曽聞蓂莢開
　前殿屢産嘉禾報􁑭方下國熙恬忘作息
　深宫静穆肅珩璜閒調玉勒收還縱細按朱絃卸復
　　　張
睿算含𢎞天浩浩
皇仁汪濊露瀼瀼氐羌振古為邉圉岳牧於今是棟梁
　　　籜捲輕飈歸浩渺冰迎朝旭散淋浪迅雷震後
　　　春偏麗澍雨晴餘草倍芳保介苐聞脩錢鎛有
　　　司真欲措桁楊
豐功於鑠昭霄漢
雅化霑濡暨井疆
崇儉規模侔夏后還醇風俗等陶唐
東廵闕里觀車服
西閲岐周憶鳯凰往哲盡皆馨俎豆真儒
特詔晉宫牆黃淮底績勞符禹盤劍垂銘敬紹湯銅柱
　　　山川花漠漠玉闗亭障月煌煌閭閻殷阜仁為
　　　美壁壘森嚴勇不妨幾向爨餘遴異響早從伏
　　　櫪識調良已同度木施成室尚恐遺珠未入囊
　　　那惜位高優廩禄奚論地逈隔巖廊八垠耆定
　　　防猶宻六合咸寜慮益詳蠲賑
殊恩浮億萬捜羅
曠典邁尋常典墳博洽時探討才藝多能日就将
御筆揮題皆琬琰
宸章寵錫各琳琅
徳容粹美昭金錫
政治精詳振紀綱問視寢門情罔極慇懃棣萼意難量
　　　恭逢
六袠千秋節恰值三春百卉香冉冉桃華紅爛熳畇畇
　　　麥浪碧低昂兩班簪紱隨臚序九域共球列雁
　　　行貴若王公䖍俯仰逺於象譯恪趨蹌旌旗飄
　　　曵虹霓影車馬駢羅錦繡光野色正濃新雨緑
　　　山容輕染曉烟黃笙簫合沓頻堪聼樓觀参差
　　　逺可望薪槱自然儲棫樸畢羅久矣萃鴛鴦胥
　　　歌厚載生成大共慶高明怙冒長衆福罄冝
仁者夀敬陳無逸侑霞觴
萬夀詩(七言律四首/)
　　　　翰　林　　院　檢　　討(臣/)彭維新
　　　春永
　　堯階景運長九天晴日麗
垂裳三多華祝當三月
萬嵗嵩呼徹萬方沆瀣氣凝仙仗外蓬萊雲近
御爐傍昇平有象乾坤泰徳業巍巍仰
聖皇(其一/)
　　　不息
宸衷日體乾圖書秘藴藉昭宣智周軒歴三辰内道契
　　　羲爻一畫前金石鏗鏘摛
鳯藻雲霞燦爛染
龍箋光華覃被崇文教棫樸興歌億萬年(其二/)
治竝蒼穹雨露深雍熙民物入虞琴
宣威永靖要荒域
布澤頻勞宵旰心川嶽百神欽
衮黻梯航萬國貢璆琳鈞陶庶彚歸
仁夀甲子環周肇自今(其三/)
　　　紫霄瑞露濕春城丹篆琅函映上清
　　盛世不崇圖籙事普天彌切詠歌情
　　瑶堦趨走稱觴隊芳甸諠闐祝嘏聲喜溢臣民陳
　　　廣樂太和氣象洽寰瀛(其四/)
萬夀詩(五言排律二十四韻/)
　　　　翰　林　　院　檢　討(臣/)史尚節
睿慮超三代中和冠百王
體元因建極
膺籙久垂裳倫物皆明察春秋每就將研幾通律數正
　　　樂審宫商典學崇洙泗知人駕舜湯
赫聲加海内
文徳耀邉方士沐詩書化人登翰墨場菁莪都應瑞雲
　　　漢自成章
勤政書無逸
臨朝問未央勞心堯獨儆菲食禹頻嘗嵗發蠲租
詔恩頒出日鄉
綸言天廣大
愷澤海汪洋物阜安耕鑿時和順雨暘是邦俱覆載何
　　　處不梯航重譯來荒域飛車㑹
帝閶
六旬當㤗運九有仰榮光日映蓬萊閣雲連鵷鷺行華
　　　燈明綺陌彩仗列巖廊祝
聖香花繞颺言劍珮鏘斑麟遊上苑翠鳯集高岡獻頌
　　　華封境歡呼嵩嶽傍
一人今有慶
萬夀正無疆
景福承天祐
遐齡與日長璇圖綿
厯筭嵗嵗奉霞觴
萬夀詩(七言律六首/)
　　　　翰　　林　院　檢　　討(臣/)萬民欽
　　　慶溢層霄
夀幄開千官聳立㑹蓬萊
九天瑞靄㸔如錦萬國歡聲聴若雷嵗久山川宏蘊蓄
　　　年深草木荷栽培(小臣/)幸際承平世同向
　虞廷拜手來(其一/)
布澤流膏雨露新萬方人久在陽春金錢百萬蠲恒徧
　　　漢律三千宥獨頻為靖邉隅勞北伐每占豐稔
　　　望
時廵羣工端肅來閶闔一朶紅雲衛
紫宸(其二/)
　　　五雲樓閣翠㣲間雉尾朝迎識
聖顔有喜近臣瞻
　北闕無疆
洪算頌南山功先千聖傳心法術薄羣眞餌大還鷺序
　　　鵷行齊拜舞嵩呼申祝滿塵寰(其三/)
　　　民隠真能達
九重頻年體恤到村農人懐飽暖家恒足路接絃歌户
　　　可封引奉朝班勤選擇
臨軒䇿問每從容太平氣象昭雲日
君徳乘乾馭六龍(其四/)
　　　摳衣納陛向
金鑾銘玉鐫勲紀不刋政首授時精治厯功先導水慶
　　　安瀾數推蓂莢垂謨逺浪息桃花沛澤寛
聖徳巍巍真莫竝如天浩蕩欲名難(其五/)
　　　配合三才貫古今尊崇聊展庶僚心
皇衷倍斂窺還逺
帝徳彌謙測愈深航海梯山㸔竝至玉真金闕望俱臨
　　　循環花甲周初始長侍
宸居共矢音(其六/)
萬夀詩(七言律六首/)
　　　　翰　　林　院　檢　　討(臣/)柯喬年
　　　瑞氣絪縕繞建章星明南極映瑶光
皇恩廣被春風普
壽域𢎞開化日長苑栁烟籠青瑣闥宫花露滴紫霞
　　　觴懽騰萬國冠裳集拜舞
　龍墀切對揚(其一/)
化成久道共歸心
寳籙長膺普照臨兩試重開
恩賜榜三年盡免額征金寰中就日輸誠久域外聞風
　　　向化深
盛治光華彌宇宙昭功象徳合元音(其二/)
至徳難名起化先
乾綱運用廣無邉三春日月韶光麗
萬嵗君王景福全禹貢山河歸率土堯封雨露戴
高天陽和盡在雍熙世共樂昌期不記年(其三/)
　運際中天釀太和岡陵松栢歴年多西山草茁千番細
　　上苑花開萬徧過
　化共祥風嘘淑氣
　恩偕甘雨溢春波時隆
　業峻流光逺直接虞廷續九歌(其四/)
　萬幾雲集日昭融問夜祈年厪
　聖躬畢雨箕風時序順高原下隰黍苖豐民登樂利悠
　　　　還久
　治比勲華盛且隆四海同聲申祝願名言莫罄共呼嵩
　　　　(其五/)
　夀筵開處五雲浮拜舞千官集
　　鳯樓上日舜方周甲子
　六旬堯正冨春秋聲諧律吕歌天保數彚蓬瀛記海
　　　　籌正值
　皇都春色滿瑞烟芳靄繞城遊(其六/)
萬壽盛典初集卷八十三
　　欽定四庫全書
萬壽盛典初集卷八十四
　　　歌頌二十四(詞臣十六/)
　萬壽詩(五言排律二十韻/)
　　　　　翰　　林　院　　檢　討(臣/)陳　均
　　　　華渚虹光繞樞星電影馳荅陽乘景運纘緒撫
　　　　鴻基玉燭方調日金甌全盛時
　　徳崇超往聖
　功懋軼前規繼述隆尊養仁慈篤本支謨猷三統接禮
　　　　樂萬年垂考道心相印傳經古是師芸牕披典
　　　　册綈几列鐘彞灑翰
　龍文炳摛詞
　聖藻竒臣鄰歌喜起兆庶樂恬熙
　問俗神堯念
　廵河大禹咨波臣胥順應澤國賴防維億萬金錢赦十
　　　　千秉穂遺截漕紓下力積粟賑民饑讞決無寃
　　　獄征徭鮮旅羈
恤民宵㒺倦
勤政夜何其春月韶光麗嘉辰日影遲
天顔誠有喜
聖壽樂無涯南極騰輝逺西池獻斚冝願隨鵷鷺後敬
　　　獻九如詩
萬壽詩(五言排律二十二韻/)
　　　　翰　　林　院　檢　　討(臣/)王　珻
至徳乾行徤鴻圖泰運昌深仁彌宇宙上治邁羲黃共
　　　獻華封祝同歌壽考章
一人稱有慶五福介無疆雨露春城曉鶯花綺陌香氤
　　　氳凝淑氣縹緲轉韶光麗旭摇仙掌晴暉拂
　禁牆緋桃榮漢苑翠莢映堯堂
　金殿爐烟静
　彤墀彩仗揚臣鄰紛拜手
天子正垂裳祝嘏趨鵷序呼嵩接鷺行日邉森劍珮霞
　　　際度笙簧藹藹
宸顔喜忻忻化日長薫風嘘解阜福曜叶禎祥華渚流
　　　虹彩星樞繞電芒卿雲環
紫極瑞靄滿青陽玉檢千年籙瓊筵
萬壽觴休徴㸔洊至申錫詎能量
駿業升恒懋嘉符次第彰明良忻盛遇喜起樂賡颺幸
　　　際昇平㑹叨依侍從旁願將天保頌長此戴
君王
萬壽詩(七言律八首/有序)
　　　　翰　林　院　檢　討(臣/)覺羅逢泰
　　　欽惟我
皇上
　道合璿圖
　祥開瑶籙
　堯仁舜哲集千聖之大成
　禹儉湯勤懋百王之丕緒銀河挽而甲兵盡洗金矢
　　　貢而玉帛胥同至治無虞民安物阜太平有象
　　　海宴河清允矣業邁古今誠哉年齊宇宙茲者
　　　青陽開㤗
九重甲子方躋華渚徴休百禄昭明未艾覲
天顔於咫尺千官拜舞以呼嵩仰
聖夀之遐長萬國梯航而上頌(臣/)身依
高厚運慶升恒日永春臺芝盖捧紅雲影裏天崇
壽域海籌添碧落班中雀躍同趨葵衷曷罄敢效九如
　　　　之頌用稱
　萬嵗之觴謹賦七言律八章拜手稽首以
　　獻
　巍巍大徳仰如天久道深仁位育全極以中和昭懋建
　　　　心惟精一接真傳瞻雲就日千祥集頌嶽呼嵩
　　　　萬象妍甲子甫開綿鳯紀葵傾處處樂堯年(其一/)
　　　　敬
天法
祖殫精誠尊養
慈闈本至情玉膳自調供鼎實
　翠輿親捧導鸞聲九州禹貢歡心愜六服周官
　孝治成彩耀銀潢
　恩下逮親親次第及民生(其二/)
　旰食宵衣不敢康自令海㝢日光昌
　省方問俗追虞夏
　賜復蠲租邁漢唐道格上蒼囘水旱政先下土繪農桑
徳音時渙臻安阜攸暨由來仗紀綱(其三/)
　　　明良千載一時中
寳翰箴銘勵翼同賢否豫明安職業貪㢘無混作公忠
　　　轉圜幸際昌言㑹育徳還叨
壽考功音矢卷阿叶梧鳯治規二典代天工(其四/)
　　　經文緯武總天威
宸算風馳異域歸瀚海
親臨波永息龍沙
駕轉日増輝載櫜弓矢磨青碣式廓封疆拱
　紫㣲作極聲靈真赫濯古來史册見應稀(其五/)
　　　闡揚儒術振民彞統竝
君師事事釐禮重孔庭光舊典祀升徽國展新儀精深
　　　律厯三才奥剖晰詩書百氏疑惇叙陳常徧時
　　　夏此疆爾界日雍煕(其六/)
　　　河淮效順達南陬黃鵠無勞兆姓謳不惜金錢
　　　煩
帝軫每増堰埭藉神庥三洲東去風漪静九折西來砥
　　　柱收輳集梯航獻符瑞斂時五福在箕疇(其七/)
　　　電繞虹流慶令辰罄冝戬榖自天申難名至治
　　　尊
鴻號猶厪虚懐下
鳯綸叩
　闕衣冠齊獻
夀舞階鞮譯盡歸仁欣逢盛事鵷班侍稽首稱觥紀萬
　　　春(其八/)
萬壽詩(七言律四首/)
　　　　翰　林　　院　檢　討(臣/)車　松
　　　車書一統㑹昌辰閶闔千門氣象新為慶
堯年臻六袠忻逢
舜日正三春殊方久戴
恩綸溥異域常邀徳化均航海梯山來萬國齊陳天保
　　　祝
楓宸(其一/)
　　　日麗風和三月天
　禁城春色浩無邉旌旗影動交仙仗劍珮班齊敞
御筵運啟萬年綿
帝祚雲浮五色聚星躔希聲遥奏簫韶樂譜入南薫
聖徳傳(其二/)
　　　率土齊霑覆載恩
皇仁疊布徧乾坤太平已快民財阜
大賚猶傳
天語溫瑞氣逺籠南極朗衆星環拱
北辰尊瞻雲共效華封祝擊壤衢歌徹
九閽(其三/)
　　　(小臣/)何幸近蓬萊率舞歡騰獻夀盃柱史肅儀
　　　鵷鷺整太常奏樂鳯凰來青陽氣暖桃方熟
紫極風清杏已開惟願
皇基千萬載敷天常荷
主恩培(其四/)
萬夀詩(七言律四首/)
　　　　翰　　林　院　檢　討(臣/)張懋能
　　　氤氲瑞氣藹蓬萊
萬嵗歡聲萬國來庶彚欣欣瞻化日羣英濟濟上春臺
　　　廣廷樂奏迎仙仗華渚星輝入壽盃共慶陽和
　　　符
　景運太平有道自天開(其一/)
　天闕春融六合昌
聖君端拱樂時康舜琴歌奏薫風動堯酒樽開瑞露香
　　　日月光華輝海嶽龍鸞字畫映縑緗追隨
　清禁知榮幸珥筆涵濡
帝澤長(其二/)
巍巍至徳邁軒羲
聖敬文思八表垂風雨露雷皆化育東西南朔徧
恩施舞階干羽烽烟静擊壤謳謡
黼座知
　寳厯綿長真有象祥光日繞萬年枝(其三/)
　　　南極輝輝
帝座邉卿雲縵縵繞爐烟車書一統登三五禾黍豐盈
　　　耦十千萬國咸寜當此日
一人有慶永齊天涓埃何以攄㣲悃稽首惟賡保定篇
　　　(其四/)
萬壽詩(五言排律二十韻/)
　　　　翰　　林　院　檢　　討(臣/)衛昌績
帝徳乾坤廣鴻圖日月長聲華敷萬國治理協三皇草
　　　木霑仁澤山川效景祥健行原不息泰運自無
　　　疆
宵旰勤民事盈寜樂嵗穰閭閻真皥皥雨露正瀼瀼共
　　　沐熏陶力羣欽鎮撫方笙簧歌式燕干羽舞成
　　　行莫贊
堯天大惟依
舜日光酉山羅典籍丙夜燦縑緗象緯昭
宸翰雲霄麗
睿章
　巖廊凝瑞氣
聖夀值春陽甲子周初遡車書㑹久彰太平欣有象歴
　　　數慶彌昌
　玉伏翔鵷鷺仙韶集鳯凰普天同獻頌匝地盡稱觴
　　　晝永爐烟靄風和花氣香箕疇傳夏后華祝比
　　　陶唐拜手騰歡忭輸誠擬對揚遥知千萬載長
　　　此戴
垂裳
萬壽詩(五言排律六十韻/)
　　　　翰　　林　院　檢　　討(臣/)劉師恕
聖人膺㤗運萬國際昌期
　寳厯當全盛
皇躬協罄冝
生安超舜禹
睿知邁軒羲崇徳惟窮理傳中每緝熙深宫安敬止薄
　　　海仰文思精一通謨典箴銘載鼎彛道承洙泗
　　　統極建帝王規開物兼成務為
君更作師懋勤時亹亹尚論日孜孜好古𢎞書局談經
御講帷圖疇宣奥義理學決沈疑
幾暇心無逸宵深卷屢披珠毫光燦爛玉硯墨淋漓鳯
　　　翥鸞翔備銀鈎鐵畫竒
宸章明性道
睿詠儷風詩定禮追三代和聲
詔一䕫協時衡合度布角偶乘竒
命将行邉徼陳師建鼓旂
皇威清瀚海
宸斷奠坤維羽檄銷南國金戈偃北陲櫜弓歸虎兕解
　　　甲静熊羆紫塞登圖版紅苖入甸綏文明昭若
　　　彼英武振如斯
詢事旌㢘吏
臨朝簡有司百官因表正六合藉
恩施野以禎符獻天將樂利貽五行煩
舜儆八政荷
堯咨
鸞輅臨汾水虹旃
幸具茨闗心寛國賦軫念惜民脂博濟無餘憾蠲輸鮮
　　　所私積年踰億萬徧地起瘡痍化育人才蔚熏
　　　陶士氣怡十年邀
曠典萬禩頌
皇慈棫樸興賢急楩柟為國資彚征收琬琰敦勸辨澠
　　　淄舉直褒無次懲貪法必持乾行維不息道量
　　　豈容窺
徳合天常眷
功崇福不訾春臺躋百爾雅化育羣黎華祝三多日
　　　山呼
萬嵗時艶陽花似海甘醴物皆􁉦瑞有茅三脊祥多麥
　　　兩岐旅獒來
　内府楛矢輳前墀雲牖生朱草松軒長紫芝咸韶天
　　　上奏簫管殿中吹銀甕流嘉液金甌萃景禧懐
　　　柔趨嶽瀆拱衛走神祇彩仗籠晴靄觚稜映早
　　　曦鸞坡旌影漾鷺序玉聲遲黄鳥華林苑丹魚
　　　太液池和風方拂柳旭日欲傾葵鞏固綿千禩
　　　雍熙徧九逵(小臣/)真忝竊此日獲追隨蘭省叨
　　　親切麟臺漫委蛇
湛恩誠厚矣兩世更兼之拜舞歡無極趨蹌樂有儀
龍光天咫尺虬漏夜何其進祝當呈鑑陳疇欲衍箕我
　皇登上夀天下悉安禔大被生生
　徳長隆丕丕基
　
　
　
　
　
　
　
　
　
　
　
　
　
萬壽盛典初集巻八十四
　欽定四庫全書
萬壽盛典初集卷八十五
　　歌頌二十五(詞臣十七/)
　萬夀詩(五言律十首/)
　　　　　翰　　林　院　檢　討(臣/)李周望
　　　　虹渚開
　宸極嵩呼啟
　帝閶日臨
　　三殿曉春到
　　九天長禮樂超千古車書統八荒華封應獻頌
　聖壽永無疆(其一/)
　　　　垂拱
　王心正升中
　帝徳隆政符乾造廣
　恩與嵗陽同瑞莢占堯厯薫絃鼓舜風治成臻上理
　景祚自無窮(其二/)
問寢龍樓曉從遊鳯輦平
聖人光大徳至行溢鴻名甘露天呈瑞祥蒲地效禎萬
　　　方欽
孝治率土慶同聲(其三/)
濬哲原天縱
生知本睿聰文章雲漢倬經術古今崇翰藻追皇頡歌
　　　詩陋大風更聞昭
聖武盛徳協豐功(其四/)
徳逺天能動誠孚感自神戈韜四野靖干舞兩階陳龍
　　　塞迥瞻斗鯨溟早問津兆人同燕喜長奉太平
　　　春(其五/)
宵旰勤民隠乘時紀豫遊乾行天自健㢲令澤常周竟
　　　野瞻
　龍蓋環門拜
玉旒翠華臨幸地處處沐
恩流(其六/)
　　　碩畫𢎞疏瀹
神功邁禹王兩河勞底定萬井慶農桑蛟鱷潛藏跡
　　　黿鼉逺作梁澄清逢
聖代五色兆榮光(其七/)
　　　户盡倉箱慶人聞秭億歌
　廟堂心更切補助徳偏多每嵗霑
天澤全蠲普太和堯衢㸔擊壤江海是
恩波(其八/)
　　　品類
恩常洽刑書
念獨欽下車知
聖徳開網見
仁心旭照圜扉暖芒銷貫索沈不須吹黍律春入萬方
　　　深(其九/)
　　　精一唐虞統淵源洙泗傳天文自垂象
聖學早開先述作兼前哲尊崇徧昔賢辟廱鐘鼓盛陶
　　　淑萬斯年(其十/)
萬夀詩(五言排律三十韻/)
　　　　翰　　林　院　檢　討(臣/)蔣　肇
帝徳乾行健
皇圖景運亨虹流長啟瑞電繞久呈禎
　寳厯綿千禩衢歌惬衆情華封來
聖代嵩祝動歡聲淑氣三春麗陽和萬彚生碧霄涵潤
　　　雨瓊島漾新晴拂仗千條栁迎
　鑾百囀鶯芳辰逾上已嘉節近離明
帝治調雲瑟
天心静玉衡禮興文教洽威振武功成道統淵源逺㣲
　　　言剖晰精
萬幾方暇逸六藝悉兼并無復洪河慮長令瀚海平
睿謨親指授
廟畧幾經營
恵澤周邉徼
綸言下
帝京九州頻賜復四海疊蠲征報國文章重觀光士類
　　　清加科昭異數
特勅定章程
大化同天地
尊稱普士氓謙謙不自聖蕩蕩更難名甲子周初始貞
　　　元運迭行祥光彌
紫極瑞氣煥長庚鵷鷺欣多士簪𥚑羨列卿歡呼騰
　鳯闕拜舞奏鸞笙共遂岡陵願咸抒葵藿情千秋金
　　　鏡唘萬國篚筐呈著作(㣲臣/)忝承明近侍榮叨
恩窺石室隨列到蓬瀛果熟瑶池薦籌添海屋盈願將
　　　天保什敬向
聖明賡
萬夀詩(五言律六首/)
　　　　翰　　林　院　檢　　討(臣/)王思訓
　　　甲子昌期㑹
龍飛早答陽黃圖貞寳厯
紫極貫瑶光度合乾坤徳衣垂日月章文明天下盛臣
　　　庶恱無疆(其一/)
　　　久道徴神化由來若昊天
體元心翼翼
法健日乾乾大冶咸陶鑄洪鈞任斡旋永資叅贊理覆
　　　載乃無偏(其二/)
　　　誠至原無息箕疇景福全位隆三極上道集一
　　　中前
典訓超今古陶鎔及聖賢入神與精義萬古賴心傳(其/三)
皇仁天廣大浩蕩總難名雲繪光華色風傳雅頌聲太
　　　和彌宇宙嘉樂沛生成屢兆時雍瑞維階與太
　　　平(其四/)
　　　萬類敷榮徧欣然樂育時燕鳴巢鳯閣魚泳躍
　　　龍池
玉殿蓂添莢瑶林草盡芝綏山桃萬樹齊介
壽維祺(其五/)
　　　四海冠裳㑹香爐繞翠烟嵩呼騰大地韶舞動
　　　鈞天太乙南華燦長庚
　北闕聫苞符恒啟瑞疊詠九如篇(其六/)
萬夀詩(五言律二首/)
　　　　翰　　林　院　　檢　討(臣/)李掌圓
　　　繁祉從天錫時當景運長金莖滋秀草玉燭現
　　　祥光
聖學心源契
皇猷治化彰協和彌四表允矣嫓陶唐(其一/)
　　　久道歌成化時雍萬國寜欣逢長治世恒燦老
　　　人星燕喜罘罳彩
　龍光閶闔青丕基年億萬
皇極懋長齡(其二/)
萬夀詩(七言律八首/)
　　　　翰　　林　院　檢　　討(臣/)諸起新
聖主當陽體應乾徴祥寳籙厯綿綿天開桃核三千嵗
　　　雲聚蓬萊六十年曙色乍晞金掌露晴光欲拂
御爐烟嵩呼萬國冠裳集拜手齊賡戬榖篇(其一/)
生知天縱本神竒䆳學真堪百世師道統已傳宣聖脉
　　　心源直接帝堯咨銀鈎争識
天章字玉局新編
御製詩萬卷圖球歸造化
王猷不獨在摛詞(其二/)
　　　黎民熙皥萬方同無逸誰知在
聖躬闡盡危㣲謨誥外全收疆索版圖中頻聞來享翻
　　　重譯却喜綏邦見屢豐父老耕田忘
帝力稱觥争願拜
宸楓(其三/)
神武丕昭駕六龍要荒朔塞有軍容受降築壘惟𫝊檄
　　　撻伐犂庭在折衝橫海樓船歌夜月屯雲甲帳
　　　靖邉烽祗今卧鼔櫜弓日多少貔貅勒鼎鐘(其/四)
　　　自昔龍門禹績多重煩
睿慮幾經過
翠華臨幸周方獄鹵簿時廵溯翕河争覩淮黃歸底定
　　　欣㸔江海得澄波
廟謨指授堪千載不數宣房瓠子歌(其五/)
　　　雲漢昭回樂育深思皇夀考託
宸襟
天章疊渙崇儒詔
御筆親題訓士箴兩度掄才登蕋榜多方擢秀到瓊林
　　　試㸔
　殿上夔龍武應奉卷阿一矢音(其六/)
深仁浩蕩軫民艱
賜帛蠲租嵗嵗間大地歡呼𫝊
鳯詔普天踴躍覲
龍顔直教野外京坻積豈獨雲中鴻雁還婦子霑
恩何所報惟歌東海頌南山(其七/)
　　　旭日曈曨晝漏長工僚羣捧紫霞觴趨承
　螭陛登蘭省慙媿鴻文賦柏梁湛露醴泉膺
寵錫金芝瓊液自天将紅雲影裏簫韶奏香案前頭侍
玉皇(其八/)
萬夀詩(五言排律六首/)
　　　　翰　　林　院　檢　　討(臣/)夀致潤
　　　仰覩皇階泰欣逢庶物康山河朝
帝極雲漢爛天章至治超三統𢎞慈育萬方時和風正
　　　美春暖日初長柳映龍池碧花含鳯詔香年年
　　　當此際眉夀祝
君王(其一/)
　　　劍佩
　龍樓側衣冠
　鳯闕前瑞凝仙掌露晴裊
御爐烟河嶽聞三祝歌鐘應五絃衢樽傾聖酒仙樂奏
　　　鈞天簾幙和風度鶯花淑景妍南山方作頌長
　　　詠萬斯年(其二/)
端冕臨丹禁摳衣拜
紫宸星河仙闕曙花栁鳯城春
禹徳思無間
堯天識至仁篚筐通鑿齒劍履化文身設學榮三老分
　　　猷命五臣謳歌中外竝欣奉景光新(其三/)
　　　潤澤三春徧歡娱萬國同晴明占上已長養是
　　　東風玉戺花迎日金溝水映空雲霞開麗景雨
　　　露湛神功輯瑞朝羣后賔門闢四聰也知江漢
　　　表相望仰朝宗(其四/)
　　　岳牧來庭日
君王讌鎬時遷鶯辭谷早歸雁渡河遲蒼玉㸔紉佩彤
　　　弓入賦詩三千環虎旅十乘啟
　龍旗雲物迎韶節江河入
睿思萬方同致祝春酒獻
　丹墀(其五/)
　宫殿連長樂風光自太和花間
　金闕迥林下羽觴多草色霑衣袂鶯聲雜佩珂重華
　　　占日景復旦紀雲歌谷映霓旌出橋廻鳯艒過
　　　御溝流不盡處處是
恩波(其六/)
萬夀詩(七言律三十首/)
　　　　校刋歴代年表翰林院檢討(臣/)馬　豫
　　　長慶朝元萬國同十洲正與紫㣲通禁城春鎖
　　　卿雲曉貝闕晴開旭日紅華祝三多來白叟衢
　　　謡九陌擁黃童
天顔有喜臨丹陛純嘏無疆祝
聖躬(其一/)
九重端冕致時雍萬載垂裳頌篤恭
聖徳巍巍超舜禹仁風皥皥軼黃農春融殿閣爐烟細
　　　花鎖蓬萊仙露濃寳籙遥㸔瀛海貢瑶函玉笈
　　　紫泥封(其二/)
　　　閶闔千門照夜釭
宵衣旰食永經邦如天大業垂千禩似水
恩波布九江閬苑鶯花催淑氣蓬山簫鼓振瑶牕萬年
天子初周甲嵗嵗紅漿醉玉缸(其三/)
萬夀宫中絳節隨風吹仙樂繞瑶池綏來九有光
　鴻烈尊養千秋奉
聖慈薄海同聲歌景福殊方望闕頌維祺朝陽亦效稱
　　　　觥祝遥映南山入
　御巵(其四/)
　紫極紅雲傍瑣闈庭燎花影晃朝輝
　天章奕奕球圖現
　御詔煌煌珠玉揮
　帝徳有文星斗煥
　聖朝無缺諌書稀(小臣/)競作繁禧頌萬古乾坤載玉璣
　　　　(其五/)
　　　　人樂堯天化日舒
　　熙朝典册重璠璵百城圖史輝銀漢萬卷縹緗照石
　　　　渠北極雲垂
　丹鳯詔南山日捧
　衮龍裾請㸔夀域多佳氣中有文光布太虚(其六/)
　　　　萬里鶯花繞
帝都普天丕冒仰宏模百王謨烈
　當今備六合車書自古無北海清尊開
御宴南山紫氣入天衢遥瞻劍珮趨蹌處玉宇琪花䕶
　　　蘂珠(其七/)
　　　王㑹圖中拜舞齊紛紛鑿齒共雕題琅玕翡翠
　　　遐陬貢篠蕩瑶琨萬國齎􁨦窱含烟縈寳麝棼
　　　楣迎曉帶晴霓流鶯似解無疆祝故趂飛花繞
　　　闕啼(其八/)
　　　草莽瞻天吉士偕青雲路廣歩金階别無人老
　　　商巖下更有誰留渭水涯閶闔平臨
　三殿迥笙簧疊進八音諧稱觴願獻如岡頌華嶽葱
　　　蘢瑞靄佳(其九/)
　　　雉尾風和寳扇開香烟遥䕶
玉皇來千門鼓腹安耕鑿五夜宵衣切解推青陌緑楊
　　　隨路合紫㣲瓊樹倚雲栽(小臣/)拜逐嵩呼隊獻
　　　賦慙非司馬才(其十/)
　　　共沐
恩波近紫宸風飄花氣滿冝春臣工喜起承
俞㫖中外賡歌拜
聖人藻井日蟠金翡翠玉牀烟吐赤麒麟千行鷺序瞻
　　　天處願數春秋比大椿(其十一/)
帝道𢎞敷不世勲龍韜纔震息游氛千秋作覩遵
仁化萬國咸寜奉
聖君南極霞光融曉霧西山爽氣入朝曛羣黎處處歌
　　　繁祉遥望
皇都五色雲(其十二/)
聖朝勤政日臨軒億兆章程秉
至尊禮樂三千綿奕葉山河百二控屛藩冝春風轉珂
　　　聲細長信烟縈花氣繁青鳥年年來
御闕蟠桃知熟幾千番(其十三/)
　　　禹蹟經過拂寳鞍不縁麗景壯遊觀行旌日暖
　　　青虬舞歩輦雲移彩鳯摶淮海從茲波蕩蕩崆
　　　峒無復水漫漫
皇圖萬禩春秋冨長戴堯天雨露寛(其十四/)
　　　萬國朝天入玉闗皇州春鎖五雲間金㣲雪散
　　　銅烏静沙塞風清鐡馬閒日出光凝青瑣闥山
　　　呼聲動
紫宸班六符帝瑞齊瞻仰願覲鼇扉識
聖顔(其十五/)
帝徳無私秉化權恩隨時雨徧桑田頻霑
大澤千門樂又感
皇租一嵗蠲丹嶺鳯凰傳寳籙
　彤墀鵷鷺集長筵泰階景曜開瑶闕春滿蓬萊尺五
　　　天(其十六/)
　　　絳烟郁郁傍丹霄物阜民康萬國饒三月春暉
　　　盈隴陌九天甘雨潤禾苖星移北斗堯樽滿風
　　　動南薫舜樂調草野承
恩無可報歡呼聲徹
紫宸朝(其十七/)
一人宵旰念民胞粟帛慇勤徧草茅濟濟英賢朝北闕
　　　熙熙黎老集東膠海天雨露
恩周浹南朔東西
徳竝包百物解依
仁聖主祥麟率舞鳯來巢(其十八/)
　　　環橋頖璧荷鈞陶
親灑珠璣運綵毫教化覃敷周里巷人文蔚起選英髦
　　　翠烟春染金臺栁麗日晴熏玉井祧多士席珍
　　　朝北極瀛洲縹緲奏雲璈(其十九/)
　熙朝仁義久漸摩清廟臣工慶協和皥皥民風忘
帝力循循吏治息催科
恩周出日人霑化
徳普流沙海不波六合共生安樂國千秋長獻萬年歌
　　　(其二十/)
　　　参天
聖澤渾無涯大有頻占萬姓家九陌黄雲嬉婦子千村
　　　紅粟飽豚豭瓊林花發蒸晴日玉殿香飄縷絳
　　　霞處處桑麻呈
帝瑞不須海上棗如瓜(其二十一/)
　　　萬方介夀進霞觴三月鶯花滿
帝鄉金錫
徳音歌藹吉圭璋
聖表頌顒卬鸞階花覆䕫龍隊螭陛雲隨鵷鷺行健運
　　　體天同丕冒遥知玉厯與天長(其二十二/)
巍巍帝徳本無名父老扶笻話太平入貢已傳良馬却
　　　尚衣不貴雉裘成九天風雨調元化萬國春秋
　　　協玉衡海宇昇平人共樂紫㣲深處現長庚(其/二)
　　　(十三/)
　　　堯天品物自流形雲鎖雞竿耀日星
文教覃敷皆率化
徳威竝馭漸無刑風㣲玉殿縈仙樂春暖瓊筵醉醁􁘜
　　　四海朝宗齊獻夀
一人有慶萬千齡(其二十四/)
作人夀考徳恢𢎞特廣雲衢多士興雨露從天滋棫樸
　　　波濤盈海化鯤鵬瑶堦新緑和風染上苑深紅
　　　淑氣凝九土盡為
天子祝遥将日月比升恒(其二十五/)
　龍旗鳯輦出皇州四國廵方溯上游配地配天承
帝澤一遊一豫為民謀躋堂共趂三春好介夀歡呼百
　　　禄遒漫伺䕫龍隨拜舞觀光髣髴在瀛洲(其二/十六)
龍飛九五帝天臨雨露風霆仰
聖心閭里雍熙敦俗尚臣工精白凛官箴轆轤車馬闐
　　　朝市蹌濟冠裳煥古今物阜民安隨日永年年
　　　入貢萬方琛(其二十七/)
　　　金門待漏集纓簮頻仰烟雲
御筆酣寵錫欽承青玉案賡颺珍重碧瑶函長筵乍集
　　　春無限仙管初調樂且湛彷彿山靈呼
　萬嵗欣逢
　聖節赴朝參(其二十八/)
　　　　熙熙作息慶安恬世世蒼黎雨露霑上夀士民
　　　　來草野稱觴童叟徧閭閻貂蟬映日千官拜旌
　　　　斾迎風萬國瞻共祝
　皇仁如覆載長春永慶海籌添(其二十九/)
　　　　嵩呼拜闕媿琅函世沐
　恩波夙夜銜
　　三殿堯樽傳紺雪九成舜樂奏英咸卿雲靉靆留青
　　　　陌山氣巃嵸鎖碧巖何幸躬逢
　仁聖主萬年御極慶和諴(其三十/)
　
　
　
　
萬壽盛典初集巻八十五
　欽定四庫全書
萬夀盛典初集卷八十六
　　歌頌二十六(詞臣十八/)
　萬夀詩(七言律四首/)
　　　　　翰　　林　院　　檢　討(臣/)嚴思位
　　　　萬年
　　黼座慶長春嵗嵗花時拜
　　紫宸鳯厯貞元周復始鴻鈞甲子運還新綏桃上苑
　　　　紅垂蕚御栁天街翠拂人不待披圖廵洛水榮
　　　　光五色滿雲津(其一/)
　　　　銀簧玉琯奏英韶天地清寜氣序調
　　端拱鴻猷開萬葉
　　重華駿烈協
　三朝景星向月光常滿甘露成漿味自饒巷舞衢歌歡
　聖徳嵩呼處處徹青霄(其二/)
　　　　仁風翔洽樂
堯天浩蕩如遊耕鑿年世㤗華平呈瑞木政和甘醴出
　　　清泉白題烏弋圖王㑹朱草青芝供
　御筵億載無疆春晝永三多時祝
聖人前(其三/)
　　　化成久道自
　垂衣龍徳天門拱紫㣲曉日樓臺饒氣象芳郊草木
　　　徧光輝欣承禮樂朝初罷共沐
　恩波醉始歸得與簮裾無報効葵心長竊向春暉(其/四)
萬夀詩(七言律六首/)
　　　　翰　林　院　檢　　討(臣/)黄　越
　　　花甲初周祝
聖人八方歡忭慶芳辰直連海嶽施華幄總徧山河拜
紫宸億萬正供常大賚百千髦士盡垂紳
殊恩異數頻嘉恵上夀從來屬
至仁(其一/)
　　　畿内承恩感更親黃童白叟拜清塵醵金鑄鼎
　　　銘心切結彩懸花矢念真四野笙歌連上苑萬
　　　年烟景入冝春不縁衢舞瞻
天表庶草何由識大椿(其二/)
　　　班聨濟濟覲
　丹宸一體
　朝儀倍覺新御柳垂絲添萬縷宫桃結實動千春堯
　　　樽北斗酙天釀舜樂南薫轉法輪撰得
無疆頌成帙當階稱
　獻盡惟寅(其三/)
　　　岳牧聫鑣覲
聖神幾行鵷鷺拜
　楓宸恵風徧澍羣方雨淑氣遥開萬國春共濟夙曽
　　　聞
訓誡和衷今已見臣鄰小亷大法
天顔霽
仁夀知能浃兆民(其四/)
　　　邇安逺至樂甄陶
紫極星臨南極髙海表不聞馳露布朔方久已掛弓刀
　　　渥洼此日多神馬西國頻年進旅獒禹貢九州
　今更廓𢎞開
壽域溥恩膏其(五/)
　　　後樂先憂仰
聖明幾勞宵旰致昇平思維北伐南征日多少持盈保
　　　㤗情四逺已無戎馬迹八荒皆報器車成却因
　　　無逸能常逸
萬嵗千秋介夀觥(其六/)
萬夀詩(七言排律二十韻/)
　　　　翰　林　　院　檢　討(臣/)曹掄彬
　　　三皇享國萬餘嵗五帝遐齡數百年
聖主初周花甲子芳辰恰遇艶陽天蟠桃結實時方熟
　　　椿樹盤根色正鮮永固精神行健順新輪斗柄
　　　運璣璿九疇斂錫無疆祉五福駢臻
有道前眉夀重申昌熾逺
恩波洋溢海隅邉
聖神不測超今古功徳難名駕後先萬國梯航陳玊帛
　　　九州爐鼎鑄山川香凝寳盖麒麟動燭徹金蓮
　　　星斗懸鷺序鴛班承委珮龍章鳯篆唘雲箋乾
　　　坤不老春常在人物峥嶸興倍妍瑞接南山盈
　　　几席酒移東海浥瓊筵管絲迭轉簫韶奏輦路
　　　廻還錦繡牽禁栁摇晴宫闕麗金莖拂露殿庭
　　　宣衢歌巷舞昇平世户静風恬熙皥傳
賜復蠲租流愷澤省方肆赦荷生全百年棫樸栽培久
　　　四逺弓旌姓氏聨玉筍風迎千圃直瀛洲月映
　　　九秋圓人文世運爭雙美松竹岡陵慶久延邉
　　　逺(㣲臣/)何所祝獻詩惟上九如篇
萬夀詩(五言排律二十四韻/)
　　　　翰　　林　院　檢　討(臣/)丘尚志
　　　春色皇圗麗和風夀域昌晴霞浮閬苑朝旭映
　　　扶桑宫栁凝烟秀仙桃浥露香千官承黼黻萬
　　　國㑹冠裳
至徳髙虞夏
神功邁漢唐道追東魯逺理遡考亭長仰止尊彛貴褒
　　　崇爼豆光
宸章森琬琰
御額燦琳瑯澤被詩書盛心維禮樂張特科求俊乂廣
　　　額重膠庠閱武
天威壯敷文甸服揚逺氛中外靖重譯去來常海氣歌
　　　清宴河流静渺茫錫金優耄耋解網任翺翔賑
　　　粟開倉廩
宵衣啟廟堂八蠶從溢瑞五穗屢呈祥令序調風雨豐
　　　年兆雪霜
皇𠂻殷保合
聖澤沛汪洋上苑飛鸚鵡瑶池展鳯凰蓬萊紛綘節姑
　　　射進瓊漿玉燭光初引匏笙夜未央星辰輝碧
　　　宇頌禱徧羣方
賜宴興歡忭陳詩起拜颺猗歟綿寳厯允矣固金湯
萬夀詩(五言排律四十韻/)
　　　　翰　　林　院　檢　　討(臣/)曾謹
聖夀逢三月嵩呼祝萬年雍熙追太古景慶嫓中天智
　　　勇天為錫欽明性所全厥中常自執一敬逺相
　　　延
睿學圗書啟
宸章日月懸精華探玉圃麗藻潤珠淵饗帝嚴昭格仁
　　　民溥恵鮮無為時穆穆守正每乾乾頒政明倫
　　　急移風教讓先恩同解澤沛令比㢲風傳獨契
　　　軒轅律時調虞氏絃九州分土壤七政合璣璿
　　　臨幸恩波浹時廵徳恵鮮晴光摇豹尾瑞色滿
　　　龍船恤舊飛
丹詔崇儒賜錦箋法寛刑自減用節賦頻蠲湛露周千
　　國甘霖徧八埏敷文惟表正講武且安邉瀚海舟
　　飛雪天山馬逐烟苖民稽首格譯使指南還雷動
　　驚神武風行協化權梯航歸
　輦轂冠佩集幽燕稌黍千村積倉箱四野連家餘紅
　　　朽粟人剰太平錢虹渚呈天瑞龍樓敞夀筵宫
　　　鶯隨栁囀簾燕受風旋桃結千年果花開十丈
　　　蓮春光廻禁苑紫氣繞金仙
　御輦臨天闕瑶星近斗躔霞飛雲錦織香散篆烟聫
　　　將相金貂列王侯錦幔搴鞭鳴三殿曉車擊六
　　　街闐露浥金莖燦光暉玉燭燃
龍顔何晬穆鷺序各蹁躚葵性瞻依切芹心愛戴専分
　　　班慙玉筍珥筆候花磚
　盛世
皇圖永
　熙朝寳厯綿飲和頒玉露澡徳啟丹泉核積崑山外
　　　籌添海屋前(小臣/)何所祝恭獻九如篇
萬夀詩(五言排律四十韻/)
　　　　翰　　林　院　檢　　討(臣/)高維新
　　　四海昇平日千祥㑹萃時晴烟㸔縹緲佳氣轉
　　　葳蕤紀厯方周甲添籌正介眉三多争效祝百
　　　爾願陳辭
睿性由天縱禎符協
帝規繞樞綿
　寳厯貫月肇
　鴻基快覩昌明世欣瞻
龍鳯姿平平歸有極蕩蕩總難窺天徳占行健
皇心本緝熙時和調玉燭風古樂茅茨振武清羣蘖敷
　　　文賁九陲有苖胥格被薄海徧寜綏覆載真無
　　　外苞桑永不移物皆依化育人盡沐春滋精一
　　　傳堯典羮牆厪孔思諧聲編管籥考禮詰宗彛
　　　天象璣衡在坤維玉斧施中天超舜禹太古邁
　　　軒羲觀化游於藝陶情樂在詩從容頻染翰伴
　　　奐毎臨池
　鳯藻垂千古
　龍章耀兩儀
聖能包小大天授作
君師禘祫三齋肅壇壝五璧持東山光屢錫南國澤無
　　　遺教浹𢎞陶冶恩覃慰畢箕栽培同大造寛恤
　　　竝無私省俗陳鞀鐸捐租軫饉饑萬民忻就日
　　　多士樂傾葵以此嘉徴集應知茀禄冝慶雲多
　　　五色秀穂盡雙岐喜值長春節爭將
萬夀巵仙階添蓂葉春沼秀金芝日暖宫花麗風暄御
　　　栁遲啼鶯
　雙闕曙鳴鶴九霄知仙佩環
　丹仗雲璈和玉箎翩翩廻鵷鷺矯矯集熊貔筐篚來
　　　沙朔車書到宛氐呼嵩依
　禁籞擊壤在莊逵恰報瑶池信蟠桃熟滿枝
萬壽詩(五言排律二十四韻/)
　　　　翰　　林　院　檢　　討(臣/)陳　㑹
　　　泰運天心協乾行
帝徳純萬方歌
聖夀四海沐
皇仁位育中和致昇平道路遵普天歸正朔率土盡來
　　　賔保合符元化鴻蒙振大鈞雲祥輝
　象闕日藹麗
　楓宸華祝虹流候嵩呼燕喜辰四時三月盛五福九
　　　疇陳北拱長庚燦東瞻紫氣新千官翔赤舄百
　　　爾綰青綸槐影階摇玉蓮籌漏滴銀宫鶯鳴上
　　　苑禁柳拂城闉簇簇排仙仗遲遲御日輪扇開
　　　森雉尾旗繞動龍鱗待旦雞鳴早朝天鳯舞頻
　　　碧霄聞廣樂蓬島降高真神鼎羮調渥冰壺醴
　　　酌醇頁恒同晝永保佑自天申海澨咸呈瑞山
　　　陬共效珍
　洪庥方洊至
　景福慶駢臻六十周花甲八千衍大椿心隨金鏡獻
　　　才愧石渠掄戩榖賡天保
隆恩逮(小臣/)南山欣作頌齊祝
萬年春
萬夀詩(七言律四首/)
　　　　翰　　林　院　檢　討(臣/)黎致逺
峻徳同天受命長初周甲子禄方將頌聲地徧三多祝
　　　淑氣春濃
萬嵗觴乃武乃文真莫竝得名得夀總無疆箕疇斂福
　　　歸
皇極瑞應欣逢大道昌(其一/)
　　　淵源心法接唐虞天縱生安道自腴敬以日躋
　　　崇
聖徳誠從不息握璿樞圖書一畫傳羲易理學千秋表
　　　宋儒乾健功深兼夙夜治平聲教久涵濡(其二/)
　　　累洽重熙道化成鈞天雅奏擬雲英蠲除租賦
　　　全和樂賡唱菁莪共太平解愠阜財千載遇宵
　　　衣旰食
一人情好生屢見頒
明詔仁夀長㸔六宇清(其三/)
　　　日晅雨潤溥生民純佑應知天所申北極卿雲
　　　凝
　黼座南山佳氣靄
　楓宸升恒永御光華旦悠久常同覆載新踴躍喜從
　　　虞舞列
萬年鴻運祝長春(其四/)
萬夀詩(五言排律二十二韻/)
　　　　翰　　林　院　檢　　討(臣/)張　照
　　　鳯紀
　璇圖逺龍飛
　寳厯昌泰階調玉燭南極耀珠鋩
至徳侔羲昊
神功邁漢唐誕敷文教訖奮伐武威張異地争臣屬無
　　　雷盡享王車書一統盛禮樂萬年長義路遵平
　　　蕩
恩膏布濊汪河流安既道海水静無揚
丹詔勤民事
清心問下方堯咨同儆惕孔思接㣲茫
睿藻披盤鑑
宸情寄縹緗星辰觀
帝象雲漢倬
天章廣大乾坤位升恒日月光虹流周甲子燕喜及春
　　　陽王㑹梯航逺龍墀劍佩鏘謳歌來率土保定
　　　祝如岡奔走陳筐篚提攜獻酒漿民風何皥皥
聖訓益洋洋難老由天錫咸和卜嵗穰休徴禾黍秀化
　　　洽雨風翔有氣皆成紫無雲不覆黄瑶樞㸔永
　　　運金鏡愧靡將
萬夀詩(五言排律十首/)
　　　　翰　　林　院　檢　討(臣/)詹銓吉
　　　泰運開天久仁風育物長乾坤綿
夀紀河洛發榮光彌性金為質含真玉是糧一元同布
　　　濩三極共陳常草結千齡字花呈百和香繪圗
　　　成五嶽天保頌
君王(其一/)
　　　鵷鷺趨蹡進䕫龍拜舞前九霄開日月八表望
　　　雲烟湛露霑堯酒薫風發舜絃稱觴環大地獻
夀徧周天鶯囀如調曲花明欲照筵無邉真冨有歡賞
　　　自年年(其二/)
　　　瑞氣凝
　中禁祥光滿太虚物皆含美利民各遂攸居運屬文
　　　明㑹風猶沕穆初
　時廵勞舜蹕
　問道降軒車化久謨無缺
恩深澤有餘普天同愛戴嵩祝到樵漁(其三/)
　　　曙色明丹陛韶音出
　紫宸朝盈萬國使門闢九重春視履占元吉觀民識
至仁羣倫資鑑别庶類樂陶甄純嘏綏
元后殊恩及(小臣/)年年桃李放景象一時新(其四/)
　　　兩儀歡永奠萬福慶攸同禮樂成需養
絲綸載㢲風
皇猷何浩蕩元氣自沖融衆識
尊親戴羣知髙厚功九衢時獻頌四達更延聰至矣懐
　　　柔徳精禋契六宗(其五/)
　　　徧地陽和景中天日麗時蓂枝舒葉早蓮漏出
　　　花遲不數横汾樂胥吟燕鎬詩碧霄傳管籥紅
　　　旭映罘罳動植知
皇豫飛潛仰
睿慈昌期千載遇何以答
恩施(其六/)
　　　鴻厯占昌熾淳風躋協和天方申百禄民更祝
　　　三多琪樹分行列珠珂四靣羅仙人張内樂野
　　　老撰衢歌重疊龍旗繞悠揚鳯吹過梯航來異
　　　域海水久無波(其七/)
　　　縹緲黄金闕玲瓏白玉京東華昇曉日西極燦
　　　長庚喜氣晴花笑
恩波春水生瑶筐盈玉帛繡幄列簮纓樂奏簫韶美盃
　　　承沆瀣清罏烟凝作蓋徧覆鳯皇城(其八/)
　　　碧草鋪芳甸繁花綴上林年光三月好春色十
　　　分深人醉羲皇酒工歌太始音百靈扶
聖祚萬象列
宸襟浹地沖和氣彌天化育心皥熙成一體
端拱撫虞琴(其九/)
　　　勲華嫓
峻徳贊頌絶文辭事事蒸民極言言列辟師循環周甲
　　　子次第配干支至健天同運貞恒日竝垂深仁
　　　成有象淳化格無知竊效啁啾響因風上
　玉墀(其十/)
萬壽詩(七言律四首/)
　　　　翰　　林　院　檢　　討(臣/)黄趙音
　　　蓬萊佳氣日初長南極星明拱
　御牀功徳已㸔髙五帝春秋行復繼三皇萬年枝暖
　　　卿雲爛百福川增景運昌寳厯無窮周又始歡
　　　心齊傍
　衮龍裳(其一/)
　　　普天加額拜恩施
　紫禁花繁燕喜時
萬夀盃浮仙掌露千秋鏡録侍臣詞勲華事業尋常見
　　　雲日光輝逺近知甲子未須簪筆紀森森蓂莢
　　　滿彤墀(其二/)
　　　海屋仙籌滿
帝家
天顔有喜正無涯御厨擗得麟為脯上苑攜來棗似𤓰
　　　鼎篆香烟浮紫氣盃濃琥珀燦明霞欲知
　聖夀應難比試數恒河一一沙(其三/)
　　　　三月光風景色妍謳歌是處頌
　堯天直同蒼昊無疆夀不數華陽此日仙
　宸極熙春金闕永恩波如海石渠傳鳯池忝竊慙何補
　　　　願祝
　君王萬億年(其四/)
　
　
　
　
　
　
　
　
　
萬壽盛典初集巻八十六
　欽定四庫全書
萬壽盛典初集卷八十七
　　歌頌二十七(詞臣十九/)
　萬壽詩(四言六章/)
　　　　　翰　　林　院　檢　　討(臣/)謝履厚
　　　　瞻嵩之岡撫控八荒碧梧千尺鳳凰来翔鬱鬱
　　　　葱葱氣象矞皇
　天子萬年治邁陶唐(其一/)
　　　瞻嵩之阜萬山俯首黄河為帶包羅九有太和
　　　　洋溢嵗豐人壽
　天子萬年百禄孔厚(其二/)
　　　　瞻嵩之東海日曈曈光騰瑞采景運天中露湛
　　　　松栢澤及昆蟲
　天子萬年純嘏彌崇(其三/)
　　　　瞻嵩之西天髙月低華嶽䧺峙永䕶金堤貢獒
　　　　接踵化洽雕題
天子萬年聖域攸躋(其四/)
　　　瞻嵩之南地負海涵網收麟鳳材植楩楠
文德武烈咸五登三
天子萬年高厚與參(其五/)
　　　瞻嵩之北衆星拱極惟天為大惟堯是則
帝治無為垂裳恭黙
天子萬年同登壽國(其六/)
萬壽詩(五言排律二十四韻/)
　　　　翰　　林　院　檢　　討(臣/)劉大轂
　　　金甌開景運玉律轉青陽帶礪山河永升恒日
　　　月昌泰階欣有象
聖厯浩無疆瑞莢符元化卿雲絢彩祥時乗隆茂育恭
　　　已坐垂裳文物輿圖盛休徵象緯揚
　朝廷興禮樂海宇静欃槍制作超三古車書統萬方
　　　班行列鴛鷺藝苑鼓笙簧鏡獻趨
　螭陛嵩呼徧玉堂皇皇鳴劍珮燦燦賁琳瑯
德教要荒逺
恩波瀚海洋梯航同受朔島澨共尊
王衢祝歌聲徧薰絃雅樂張
　彤墀懸寶鑑金掌浥仙漿鐘鼓宣鈞奏簪纓介壽觴
　　　鳳輝儀
　闕下獸舞集階旁霞映蓬莱殿煙浮翡翠牀仁風臻
　　　解阜淳俗邁軒唐芝蓋凌晨秀葵心向日芳陽
　　　和隨地滿福禄共天長
帝澤霑無外愚忱展未遑百寮欣壽域千載荷
恩光好上岡陵頌
堯階喜拜颺
萬壽詩(五言排律四十韻/有序)
　　　　翰　林　　院　檢　　討(臣/)李日更
　　　竊聞聖人御宇際五百載之昌期王者膺圖綿
　　　億萬年之寶厯稱福稱壽致祝華封曰升曰恒
　　　爰歌天保運合乾坤交泰籌添日月胥長欽惟
　　　我
皇上
　堯年悠久
　舜旦光華
　尚德好生率土皆登仁壽
　諴民阜物普天盡樂雍熈
　教宣出日之鄉
　威振無雷之俗六氣調而四時若知寰宇之咸寧九
　　　霄朗而八極明信鴻庥之萃集欣值豔陽令序
　　　恭逢
聖壽昌辰
　瑞表流虹節屆長春之月
　祥開繞電躬符出震之期千年方朔之桃貢来瓊島
　　　七尺安期之棗進自蓬壺
大君穆穆當陽百爾師師上祝山村野老悉㩦春酒以
　　　歡呼甕牖儒生胥獻嘏詞而樂頌是惟壽身為
　　　能壽世而宜人即以宜民(臣/)幸際
　盛時實深忻忭遡西京之化彌思壽考作人讀東魯
　　　之書益驗仁者能壽敢罄丹衷於葵藿拜舞同
　　　心用賡
　楓陛以椿松趨蹌連袂願叶千春淑氣永昭
萬壽禎符
　　　萬福攸同日
一人有慶年三春方轉泰五位正承乾茀禄膺圖永純
　　　禧享祚綿俾昌還俾熾如日又如川淑景凝
　雙闕榮光徧八埏有功真赫矣何徳不昭然風俗皆
　　　康阜疆隅悉蕩平文明呈象緯神武靖戈鋋霧
　　　息蚩尤壘星輝太皥躔和恒能育物悠久直同
　　　天河順桃花浪山銷斥堠煙紺轅勤命駕黛耜
　　　數臨阡布穀鳴濃杏平畦灌碧泉播時
躬率稼賑乏賦頻蠲農飭耕惟耦禾看嵗取千調元胥
　　　已應行徤更彌堅欽昊星辰測占儀左右旋性
　　　成神鑒逺天授智珠圓化洽
垂衣治威揚
秉鉞䖍矢陳来肅慎璧貢自于闐方物鴻臚掌車書王
　　　㑹傳由来尊
有道洵是樂無邊晝永開
　三殿風薫扇五絃象功謨烈盛導豫樂音宣
睿藻雲霞燦
王言琬琰鐫十行瞻鐵畫五色耀銀箋富有堯章煥誕
　　　登文岸先遡源窮學海廣藝究書田大道承前
　　　聖隆儀奉昔賢
　講帷𢎞寶訓理窟得真詮秘笈西崑列鴻儒東觀延
　　　獻箴良史切奏事法臺専晨涖聴雞唱宵衣對
　　　燭燃蓂階新葉茂松植古藤纒自覩青虬起還
　　　徵紫鳳翩露甘珠灝灝醴湧玉涓涓必得兼名
　　　壽無疆異偓佺東華和氣靄南極瑞星騈幸際
　　　稱觴㑹歡趨
祝嘏筵(小臣/)何以頌願上萬年篇
萬壽詩(五言排律四十韻/有序)
　　　　翰　林　　院　檢　　討(臣/)何世璂
　　　(臣/)聞聖王御極曾陳五福之疇哲后保和遂獻
　　　三多之祝後先揆一今古心同伏遇我
皇上德懋建中化成久道仁者必壽如日升而月恒大
　　　哉無名直天髙而地厚兹逢甲子初周之嵗正
　　　值乾坤交泰之時際㑹休明幸覩唐虞之世揄
　　　揚盛美愧非班馬之才願效嵩呼敬賡里頌
帝德超千古天心眷
一人無疆開壽域有道布鴻鈞智勇兼文武欽明乃聖
　　　神體元先立極基命更脩身載籍東西列盤盂
　　　左右陳威儀真秩秩制作愈彬彬惕厲功加宻
　　　優游性益純永思勤繼述深愛篤彞倫致慤禋
　　　常肅承歡膳必親
至誠通嶽瀆
大孝格蒼旻
恭已臨丹陛
當陽御紫宸
袞衣明藻火
黼座渙絲綸濬哲推英斷謙沖好下詢百官嚴黜􁃋庶
　　　物廣陶甄治豈臯䕫贊才仍元愷掄設科遴杞
　　　梓
特詔選騏驎將畧頗同牧儒宗洛與閩巖廊門大闢黌
　　　序氣常伸藹藹皆英彦芸芸悉子民賦輕知禹
　　　儉刑措見湯仁講學時
臨泮披圖祗繪豳
賜蠲恩最渥憲乞典尤頻敷政均荒服輸誠盡率濵戈
　　　揮三蘖靖干舞有苗馴風偃寰中草雨清徼外
　　　塵
皇猷垂史冊
睿算邁臣鄰化洽維
端拱年豐更
省廵采風占俗美問野恤農辛峰度蓮花掌河由瓠子
　　　津山川經歴歴原隰攬畇畇
　盛世祥符集
　興朝瑞應臻銜書来赤雀吐籙降蒼麟香穂如張錦
　　　甘泉若飲醇金莖仙露滿玉葉慶雲屯鳳厯頒
　　　三月
龍飛屆六旬流虹傳令節就日樂芳辰海嶽争呈頌共
　　　球競獻珍樂聞韶濩美禮覩㑹同新簪筆(臣/)何
　　　幸攄毫意未申惟將九如句稽首
萬年春
萬壽詩(五言律十首/)
　　　　翰　　林　院　檢　　討(臣/)程　翄
　　　海㝢豐亨日
皇躬萬壽時矞雲彌玉宇仙露注金支福斂箕疇數祥
　　　賡天保詩(小臣/)長獻頌拜舞望
　彤墀(其一/)
敦敏成天縱精微啓聖傳執中培道脈弼教
御經筵帙擁芸香細函開墨寶鮮(侍臣/)思珥筆秘府契
　　　真詮(其二/)
　　　海結珊瑚網山開宛委藏作人增解額多士詠
　　　思皇慶際風雲㑹班聨鵷鷺行英才千百輩純
　　　嘏祝無疆(其三/)
尊養隆千古晨昏肅寢興
聖情深作則和氣永相承瓊圃春暉暖瑤池麗景增臣
　　　民叨厚載日月共升恒(其四/)
軫念民依重深知穡事艱豳風不待進
蠲詔已頻頒膏渙茅簷下春回黍谷間
湛恩真似海
天壽自如山(其五/)
　　　瀆漲淮黄水平成底績難一從遵
睿略萬派息驚瀾漕運東南逺烝徒袵席安魚龍霑廣
　　　澤堤埭穏如磐(其六/)
　　　儒術傳斯道
皇猷濯厥靈素王符制作徽國示儀型四氏宫墻富千
　　　秋爼豆馨聖賢先後轍垂訓永為經(其七/)
南靣垂衣治千官拜
紫宸山河歸永定日月歴長春鑿齒同觀化雕題久隷
　　　民徧看天地外靈蠢共尊親(其八/)
聖徳周天壤車書萬國同梯航趨綺陌帶礪錫彤弓鼓
　　　腹昭文徳摩崖勒武功太平原有象
　寶厯自無窮(其九/)
　　　欽恤垂為憲章程久可由宅心同易簡作法劑
　　　剛柔草向圜扉茂麟從春圃遊仁風翔率土保
　　　合萬千秋(其十/)
萬壽詩(五言排律六首/)
　　　　翰　　林　院　　檢　討(臣/)張大受
　　　宇宙苞元運河山拱
聖人雲章五色麗壽酒萬年春至性通濳躍羣生荷冶
　　　甄道嘗安簡素風已樂和醇善氣昌時集歡聲
　　　率土均瑤池重獻曲南極耀兹辰(其一/)
　　　貢逺環滄海恩深格有苗禎符開莢葉
盛德協簫韶物象因春發
宸心與日昭詠歌
多壽聖蹈舞太平朝露浥松常茂雲封嶽自喬曉趨
　天闕敞仙珮逈飄颻(其二/)
　　　龍虎千年㑹衣冠六合同周詩壽考盛虞典闢
　　　門隆草色當階秀花香傍
　輦融普施因物性發育仰
神功渥澤春城外薰風
御苑中赤文成
萬嵗報德效呼嵩(其三/)
　　　畫鼓千夫集銀鐙百錦張野翁扶竹杖都士捧
　　　瑤觴
盛業過前史祥圖應我
皇豐年禾共穂壽日鶴雙翔戶戶熏罏靄人人聴漏長
　　　萬方同樂意久道仰
垂裳(其四/)
　　　麗日當天暖東風著物和雲山佳氣繞花鳥悦
　　　心多
聖代升恒頌臣工伴奐歌
　殿頭朝舞鳳池上晚鳴鼉五采仙裾集千班
御仗羅生民真錫福既醉舞婆娑(其五/)
　奬善多膺紱
　酬勲屢賚金
徳宣當宁切
恩錫普天深永祐無疆命常持不已心道參元始位詩
　　　奏太和音澹泊曾聞古文明復覯今南山祈
聖壽葵藿思何任(其六/)
萬壽詩(五言排律四十韻/)
　　　　翰　　林　院　　檢　討(臣/)顧五達
聖徳崇三古
皇躬慶萬年鴻休臻壽域景運煥中天日月恩輝迥雲
　　　霄瑞彩懸履和心自適恒久化無偏喜起交逢
　　　泰剛中體合乾稱名真蕩蕩遵道已平平嘏錫
　　　三多備祥開百禄騈基凝符命永氣洽頌聲聨
　　　教育深仁浹生成大徳全憂勤宵旰切宻勿訓
　　　行宣宏業周無外豐功協自然保民殷法古體
　　　國汲求賢網解刑常恤哺含賦更蠲徵材追棫
　　　樸擷秀徧山川揚激羣寮肅儀型百度䖍崇文
　　　敷禮樂偃武息戈鋋寰宇清寧著閭閻作息便
　　　擊存堯代壤揮得舜時絃河海波流伏邊庭嚮
　　　慕専有苗干羽格窮髪版圖編膏雨零穹昊和
　　　風扇野田
宸衷融造化庶彚入陶甄養性符恭黙凝神秉塞淵闡
　　　揚宗聖脈精一紹心傳軒燧原齊轍勲華正比
　　　肩麒麟遊苑内蓂莢産堦前有道禎符應無疆
　　　厚福綿流虹光始現曉日色初鮮
　雙闕黄雲擁三台紫氣纒海籌無算數花甲永廻旋
　　　逺服共球集陽春景物姸林葩芳灼灼池柳藹
　　　芊芊燕舞来
　金殿鶯歌入玳筵西山呈萬象南極下羣仙法曲調
　　　鳴玉瓊巵泛醴泉矞皇排彩仗縹緲散香煙海
　　　上桃方熟盤中露更圓呼嵩齊雀躍祝華競雷
　　　闐樂事臣鄰共嘉祥億兆連常歌九如頌應陋
　　　柏梁篇
萬壽詩(七言律四首/)
　　　　翰　　林　院　　檢　討(臣/)馬　益
太平天子久垂裳嫓美勲華邁夏商泰運韶光呈景慶
　　　昌期品彚見禎祥升恒日月天行健帶礪河山
　　　地脈長共向堯階申抃舞陳詞拜手祝無疆(其/)
　　　(一/)
　　　金鑑編成進
御初玉墀聨步珮聲徐賡歌已誌明良盛敷政猶勤宵
　　　旰餘屢荷施恩蠲賦入頻聞赦過慎爰書從来
　　　仁者原多壽天保詩篇頌九如(其二/)
　　　化成久道慶長齡巷舞衢謠詠
德馨雨露九天霑普恵車書一統志咸寧鳳麟呈瑞遊
　　　春囿稌黍占年得嵗星桃實不從瑤圃致萬年
　　　枝上自呈形(其三/)
　　　花柳含暉分外姸欣欣士庶樂陶甄春秋選舉
　　　𢎞施網文武耆英總著鞭瑞麥嘉禾盈禹甸和
　　　風甘雨徧堯天(小臣/)何以攄忱悃惟祝吾
皇壽萬年(其四/)
　萬壽詩(五言律十首/)
　　　　　翰　　林　院　　檢　討(臣/)陸紹𤦺
　　　　雙闕蓬莱近千官羽衛森欣逢
　一人夀慶洽萬邦心南極明春殿東風滿上林太和蒸
　　　　宇宙盈耳有韶音(其一/)
　　　　統緒詒謀逺禎符錫祉騈覲揚𢎞繼序
　端拱肅承乾明旦思無斁
郊壇禮倍䖍神人通一氣景福自綿綿(其二/)
懿訓慈寧備塗山兆丕基孝隆天下養徳合萬方儀玉膳
　　　　堯厨列金根文囿随承歡長燕喜愛日正遲遲
　　　　(其三/)
　聖學淵源邃純修日就將天人融妙理倫物煥𢎞章周
　　　　孔思常契羲文道更光雍容歌至治喜起叶賡
　　　　颺(其四/)
　　　　拓地龍沙外宣威
　黼座中止戈昭
聖武不戰運
神功干羽三苗格車書九譯通普天歸戸牖億載荷帡
　　　幪(其五/)
　　　多士生王國彬彬集譽髦千秋歌棫樸四海仰
　　　甄陶漢詔求賢切虞門籲俊勞拔茅連彚吉泰
　　　運慶同遭(其六/)
　　　疏濬勤
皇覽廵行蒞
　翠華平成周薄海聲教被流沙瞻洛寧堪儷歌汾未
　　　足誇
九重方畧在不籍漢臣槎(其七/)
　　　斯民皆樂業
聖主屢寛租詎假臣持節奚煩吏繪圗乾元均美利解
　　　雨更𢎞敷共荷
天家澤農歌滿四衢(其八/)
　　　好生由
　聖徳明允問秋官象緯光華燦
　恩波法網寛
　九天頒鳳詔三宥出雞竿肺石流慈處愚氓額手看(其/)
　　　　(九/)
　　　　巍巍應有象蕩蕩總難名不息行常健無疆道
　　　　日亨貞元開甲子圖籙應長生祗願齊天壽康
　　　　歌樂太平(其十/)
　
　
　
　
　
　
　
　
萬壽盛典初集卷八十七
　欽定四庫全書
萬壽盛典初集卷八十八
　　歌頌二十八(詞臣二十/)
　萬壽詩(七言律十首/)
　　　　　翰　林　院　庶　吉　士(臣/)汪　倬
　　　　旭日曈曨映
　紫宸瑤樞繞電太和辰
　聖人有道文明治造化無私浩蕩春寶籙𢎞開千載盛
　　　　鴻鈞長展萬年新(小臣/)共進南山祝幸逐鵷班
　　　　拜舞頻(其一/)
　　　　天開
　聖壽厯綿綿逺過周姬論卜年自是勤勞兼夙夜共知
　　　　高厚合坤乾圖陳洪範彞倫叙屛繪豳風稼穡
　　　　篇一曲南薫賡復旦雍熈何地不堯天(其二/)
　萬㡬親總久當陽五十年来
　聖治長
睿畧累朝貽顯烈鴻圖今日更輝煌遐陬修貢傳蔥嶺
　　　重譯来庭致越裳薄海欣欣躋壽域和風甘雨
　　　慶豐穰(其三/)
　　　道統
躬承致治平聖神文武本天生周情孔思超千古玉振
　　　金聲集大成敬以日躋通帝載誠從無息體乾
　　　行表章更有新
恩在鹿洞傳書賴闡明(其四/)
一人孝治萬年基共慶貞恒福履綏瑞應金莖陳樂府
　　　歡承瑤殿進瓊巵丹砂桃核香青筥玉膳駝峰
　　　捧翠錡介壽普天彰錫類祥風和氣徧羣黎(其/)
　　　(五/)
　　　六師
親統出如雷智勇原從天錫来露布曾傳青海靖捷書
　　　早奏玉門開受降築壘踰千譯式序成圖徧八
　　　垓偃武櫜弓歸衽席將軍虎拜進霞盃(其六/)
　　　淮黄萬里接崑崙㡬度廵方次第論鹵簿初臨
　　　楊栁岸旌旗遙拂杏花村
訏謨指授關民命
睿慮經營濬水源河伯自應争效順一時底績紀龍門
　　　(其七/)
　　　堯仁禹儉惜民艱賜復蠲租嵗嵗閒直使桑麻
　　　盈曠野豈惟膏雨下塵寰敷天盡被帡幪徳大
　　　地咸霑恵澤頒父老謳歌稱
萬壽不辭跋履覲
天顔(其八/)
　　　四海涵濡訓士箴崇儒屢詔厪
皇心欣看雲漢昭囘久更識菁莪化育深西苑花香凝
　　　蕋榜南宫桂影動華簮
聖朝文治昭千禩翼運應多作傅霖(其九/)
　　　太液蓬瀛淑靄通春光駘宕日華東敬陳五福
　　　推
皇極競祝三多集
聖躬湛露恩深周燕鎬鈞天聲徹漢呼嵩榮叨兩世誠
　　　難報翹首瞻雲咫尺中(其十/)
萬壽詩(七言律四首/)
　　　　翰　林　院　庶　吉　士(臣/)朱一鳳
聖主垂裳宇宙春萬年福履自天申欣逢柳緑桃紅日
　　　正是虹流電繞辰瑞叶嵩呼重譯國觥稱華祝
　　　八紘民更瞻南極星呈彩燭漢輝光映
紫宸(其一/)
帝徳高深冠百王獨勤丙夜展縑緗
龍圖逺邁羲軒厯
鸞輅親登洙泗堂奎璧光華欽
御翰卿雲爛漫仰
宸章
君師兼總洵天縱治統𢎞開道統昌(其二/)
　盛世諴和海宇清彌殷宵旰䘏民情
覃恩屢免田疇賦偃武都銷戍衛兵
聖慮河淮交底績
睿裁禮樂合休明歌衢擊壤何知識順則惟安鑿與耕
　　　(其三/)
　　　浩蕩
恩波寰宇周禎祥協應滿
　皇州庭前鳳為聞韶舞郊外麟因獻瑞遊旭日暖開
　　　金雉尾卿雲光動玉螭頭(小臣/)拜進無疆祝海
　　　屋祈添萬萬籌(其四/)
萬壽詩(七言律四首/)
　　　　翰　林　院　庶　吉　士(臣/)李　中
帝徳乾行協化工𢎞開
　壽域播春風苞苻涵藴原無極枝幹循環紀不窮萬
　　　里
　恩暉明旭日一天佳氣煥流虹(微臣/)擬進升恒頌百
　　　禄攸来集
聖躬(其一/)
　皇州春色正芳鮮淑景融融映
　壽筵瑞露曉浮金掌上祥蓂暖茁玉階前試看瑤珮
　　　来羣服何似雲璈集衆仙常沐昇平歸
帝力時雍真幸戴
堯天(其二/)
　　　閶闔晨開刻漏長欣瞻
帝座繞榮光三階象緯明
　瑤殿五色雲霞耀繡裳化入絪緼包宇宙風含淳穆
　　　返炎黄嵩呼同效無疆祝
聖壽綿綿寶厯昌(其三/)
　　　金罍仙釀進
　彤墀瑞氣濃蒸五色芝周雅三章魚在藻虞韶九奏
　　　鳳来儀萬年圖籙歸
皇極四海謳謠樂
聖時
端拱垂衣瞻有道羣生永賴作
君師(其四/)
萬壽賦(聖壽以天乾行無息為韻/    齊)
　　　　翰　林　院　庶　吉　士(臣/)陶　成
　　　粤惟泰運𢎞開昌期際盛
一人篤生萬方表正天柱立而垂景星地維奠而誕
至聖得位得禄兼名壽以滋庥宜民宜人自保佑而申
　　　命聨宇宙於一體根柢在心通古今為一身保
　　　合成性化自成於久道百福攸同代適遘夫文
　　　明普天胥慶欽惟
皇帝陛下
　首出承天
　亶聰作后祥呈雲漢瞻華渚之流虹瑞應精靈感神
　　　光之繞斗如岡如陵以如阜申命用休俾昌俾
　　　熾而俾臧惟仁乃壽緬夫性成敦敏質賦徇齊
　　　龍犀日角之竒令儀令色鳳表雲姿之異如璋
　　　如珪擅神明于天縱彰聖敬以日躋玉燭象有
　　　道之徴河清海宴銀甕鏤太平之字芝檢金泥
　　　合符乎清寧易簡廣運乎南朔東西當此三春
　　　太和之候共賀
六袠純嘏之年
　紫禁流鶯囀圓吭於省掖
　彤庭語燕廻喜氣於簷前臨堦瑞荚全舒竝雲芝而
　　　璀璨滿苑仙葩盡綻䕃朱草以便娟白鶴青鸞
　　　来仙真於蓬島雲璈寶瑟奏廣樂於鈞天於時
　　　三光啓泰五位乗乾丹霞炳蔚綺旭髙懸映徹
九重唱雞籌於天際洞開萬戶移雉尾於雲邊承艾葉
　　　之千衫霏霏宫草惹桃花之萬綏細細爐煙翠
　　　羽繽紛曵霓旌而傍金雀珠纓攢簇搖玉珮以
　　　立花甎從此同歡侍宴集慶初行報西池之果
　　　熟指南極之星明惟大造之涵濡草木戴徳随
　　　洪鈞於旋轉葵藿輸誠鷺序謳歌矢華祝三多
　　　之願鵷班拜舞和嵩呼
萬嵗之聲矧乃
恩流畿甸風動寰區好生洽而省刑肆赦德施普而賜
　　　復蠲租重築金臺招殊方之騄駬恢張鐵網羅
　　　滄海之珊瑚南郊之瑞雪立應西成之岐穂疊
　　　輸重譯奔趨於
　闕下萬方抃舞夫康衢永執一中以康四海咸臨九
　　　有而奉三無以是
乾行愈健至誠無息
　道協天人而薦祉不競不絿
　功周遐邇以迎禧如㡬如式禹甸貢琛箕疇錫極遇
聖誕之日升喜休徵之騈集唯祝億載無疆之祚永被
皇風益頌萬年有道之長咸歌
帝徳
萬壽詩(五言排律四十韻/)
　　　　翰　林　院　庶　吉　士(臣/)卜俊民
　金闕開天象
　丹宸啓壽觴衣冠趨曉仗劍履集朝陽華祝
皇風盛嵩呼寶厯長雍雍麟閣畔濟濟鳳池旁掞藻陳
　　　謨烈揮毫職頌揚斗樞從啓瑞虹渚屬流光膺
　　　籙通三極垂裳御八荒誕敷平海㝢一怒靖邊
　　　疆西訖流沙界東漸溟渤鄉無思不臣僕有路
　　　盡梯航軫念周民瘼垂情歴下方湖光明㶑灩
　　　江水碧滄浪夹道雲霞擁迎
鑾花草香關津蠲𣙜算華皓錫膏薌編戶休征役京坻
　　　積糗糧嘉禾雙穂熟異麥兩岐穰愠解南風操
　　　恩覃北斗漿太和真盎溢
聖訓復周詳屢飭官方弊仍嚴禮教防
絲綸宣井邑翰藻錫膠庠舜日光天覩堯文率土望褒
　　　崇輝俎豆訓誡勒宫墻氏族靡淪棄心傳獨發
　　　皇酉山披簡牒甲帳按縑緗直接庖羲秘窮捜
　　　史頡藏詞源通碧海武庫積青箱若谷惟虚受
　　　如淵詎測量八紘羅鸑鷟九罭舉鱒魴鼓箧人
　　　思奮懐鉛氣畢張羣材争決拾上舎進笙簧顧
　　　問移蓮炬傳呼出玉堂宫雲方奕奕仙露正瀼
　　　瀼此際逢蓂荚同聲頌柏梁萬年初甲子三月
　　　屆春王久道持元㑹遐齡享樂康葆光仁者壽
　　　歛福熾而昌北極居常拱南山祝未央曈曨佳
　　　氣鬱璀璨泰階芒再紀乾坤策恒瞻
日月章(小臣/)何以報拜手奉賡颺
萬壽頌
　　　　翰　林　院　庶　吉　士(臣/)曹　鳴
皇帝御宇至治開先執中建極資始統天欽明文思齊
　　　聖廣淵錫類不匱尊養兼全繼志述事裕後光
　　　前克勤克儉日闢幅員威加四海化被八埏重
　　　譯来享贄貢雲連
聖不自聖夕惕朝乾精専圖治旰食宵眠省方問俗不
　　　驚市㕓深仁厚澤淪浃無邉蠲租發賑詎止萬
　　　千普天率土鑿井耕田風淳俗古私豵獻豜詳
　　　刑慎讞無黨無偏雷霆雨露渥化兼權禮陶樂
　　　淑民善日遷歛福敷錫蕩蕩平平知人器使矩
　　　方䂓圓振興士類教育𢎞宣工僚師濟譽髦騈
　　　闐維
聖念典特重
　經筵昌明大道剖析簡編陶鑄百氏崇禮先賢圖書
　　　啓秘律厯精硏發微詣極得意忘詮
郊廟祀事俎豆潔蠲祁寒暑雨不懈益䖍懐柔河嶽底定
　　　　百川成天平地解愠揮絃太和保合飛躍魚鳶
　　　　功㕘覆載元氣自然維天佑徳諸福綿綿精明
　　　　强固視履其旋堯堦禹甸瑞靄祥煙南極長䕶
　　　　喜氣永延(小臣/)筮仕未竭細涓欣逢
　聖壽願上瑶箋敬拜稽首
　天子萬年
萬壽詩(五言排律四十韻/)
　　　　翰　林　院　庶　吉　士(臣/)狄貽孫
聖主當陽日貞元應運時芳春凝淑景佳氣繞
　彤墀
黼座陳金鏡瑤堦進玉芝華封爭效祝天保擬敷辭
睿質根天厚昌符叶瑞竒繞樞繩寳厯貫月紹鴻基快
　　　際風雲㑹欣瞻龍鳳姿太平真有象
至徳總難窺悠久符行健光明本緝熈和恒調玉燭恭
　　　儉樂茅茨履泰謀多裕求寧食每遲威儀仍抑
　　　抑問學更孜孜夙禀生安質長存信好思典墳
　　　㕘奥㫖邱索決沉疑厯數齊天象輿圖畫地維
　　　允宜超舜禹直欲邁軒羲宵旰心無逸經綸志
　　　不移異同歸獨斷威福必相資志道兼游藝怡
　　　情輒賦詩来遊歌翽鳳紀績勒蟠螭不數横汾
　　　句羣誇闕里碑書竒雲若擁心正筆俱随
宸藻輝千古
　奎章煥兩儀多能包小大立教仰
　君師端拱居寧謐精勤見設施齋明承祫禘對越肅壇
　　　　壝大道今無外豐功詎有涯和衷嚴吏治欽恤
　　　　荷
　皇慈養士𢎞陶冶勤民切撫綏栽培同大造視聴奉無
　　　　私問俗懸鞀鐸安邉任指麾萬方蒙愷澤一徳
　　　　㑹昌期以此休徵集於今茀禄宜有禾皆九穂
　　　　無麥不雙岐旭日中天麗條風四野吹慶雲飄
　　　　爛熳祥靄轉葳蕤花甲逢初度仙桃熟滿枝瑞
　　　　凝鳷鵲觀喜溢鳳凰池韶樂喧天奏嵩呼匝地
　　　　馳(小臣/)思獻壽長捧萬年巵
　
　
　
　
萬壽盛典初集卷八十八
　欽定四庫全書
萬壽盛典初集卷八十九
　　歌頌二十九(詞臣二十一/)
　萬壽詩(五言排律二十韻/)
　　　　　翰　林　院　庶　吉　士(臣/)劉於義
　　　　共仰文明代羣歌燕喜時六旬逢
　聖旦千載屆昌期禹甸榮光燭堯封化日遲無為臻上
　　　　理有慶鞏宏基元氣凝
　宸極和風發
　睿思恩深兼覆載徳盛作
　君師豫順惟時邁謙尊每博咨仁心孚逺邇精意感神
　　　　祗早覩
　皇威振咸欽方略竒四征恢大業一統煥鴻規治水黄
　　　　淮奠蠲租雨露滋萬方皆樂愷庶物盡融怡益
　　　　快賢關闢重令駿足馳幸生熈皥日永遂士民
　　　　私華祝傳衢壤嵩呼徹
　殿墀黄童齊額手黎老各軒眉銅砌餘韶景瑤堦麗
　　　暖曦自天申保定應地集純禧競上千秋鏡欣
　　　稱百福巵從今千萬禩長誦九如詩
　萬壽詩(七言古一首/)
　　　　　翰　林　院　庶　吉　士(臣/)潘允敏
　太平天子秉乾綱虹流電繞膺嘉祥照臨日月光四方
　　　　萬年玉厯開無疆五十二載垂衣裳巍巍
　至徳超陶唐宣昭邃學懸珪璋
　仁孝不匱孚穹蒼庖羲大義探微茫象緯術數咸精詳
　　　　徧吹六籍之笙簧廼復捜輯名山藏珠璣焜耀
　　　　雲漢章龍蛇驅走鸞鳳翔
郊壇肅穆升馨香尼山之祀典禮將祔以朱子升宫墻遐
　　　　陬爕伐
　神武張蒐狩厲飭親戎行
　翠華戾止露瀼瀼河渠底定波不揚
　賜復蠲租愷澤洋時行賑貸安農桑引年屢
　詔登虞庠四門式闢無留良郊遂一斥威令彰皇皇法
　　　　律嚴秋霜刑期無刑臻吉康柔逺人歸盡八荒
　　　　職貢職賦窮梯航宵衣旰食猶靡遑猗歟
至治疇能量瑤樞紫極相輝煌和風習習日載陽花甲
　　　初周春正長自今以始壽而昌千官萬國羣蹌
　　　蹌衢歌巷舞揚
恩光(小臣/)幸廁鵷鷺旁稽首拜手稱霞觴
萬壽詩(七言律四首/)
　　　　翰　林　院　庶　吉　士(臣/)秦靖然
　　　巍巍峻徳頌陶唐玉燭時調際
聖皇匝地恩膏流率土敷天文教洽殊方山川效順
王猷逺雲漢呈祥
帝道昌共慶長春佳節近歡騰四海祝無疆(其一/)
　　　流虹瑞氣滿春臺樂奏鈞天進壽杯
寳厯從今周復始鴻圖自此運方開已聞華祝来陬澨
　　　還覺嵩呼遍草菜萬國此時齊獻頌九霄雲日
　　　慶昭囘(其二/)
　　　誕膺萬福是吾
皇敷錫還教及四方百職邀
恩光命服八紘籲俊煥文昌累看緑野甘霖渥共樂
　彤廷化日長何幸(微臣/)逢
聖世普天俱沃
帝臺漿(其三/)
　　　乾坤覆載總無私草木難酬雨露滋已覩添籌
　　　綿厯數更思移算祝昌期輿情逺邁中天日景
　　　運應超復旦時從此九如頻致詠春光常捧
萬年巵(其四/)
萬壽詩(五言排律四十韻/)
　　　　翰　林　院　庶　吉　士(臣/)田嘉榖
鳳紀貞元合
龍飛嵗月長勲華隆百代道徳嫓三皇寳運綿鴻厯禎
　　　符覲耿光執中惟作極致治自垂裳心契河圖
　　　秘胸羅石室藏生知原濬哲止敬愈顒卬廣扇
　　　仁風溥均霑膏雨滂兩儀輝晝夜四序協柔剛
　　　座右題無逸宵分問未央璿璣釐厯象律吕候
　　　隂陽制作臻明備班聨挈紀綱訓詞存爾雅理
　　　數析微茫廣運真難測淵泉詎易量文謨彌炳
　　　燿武烈倍輝煌炎朔龍旗指東西虎旅揚翦鯨
　　　清海甸驅蜃靖扶桑春豫時觀俗
宸遊為省方賑民頻發粟占嵗屢蠲糧勅法雷兼電寛
　　　刑露易霜闢門招俊乂咨牧重循良衆好因箕
　　　畢休徵順雨暘平成連兖豫底定竝淮黄元朔
　　　頒槃瓠謳歌誦白狼明昭貽率育穎栗慶豐穰
　　　騈秀呈黄茂雙岐擢翠芒成功昭簡册殊瑞溢
　　　縑緗甲子星周度春秋日正昌晴霞披組繡好
　　　鳥和笙簧華嶽蓮新長瑤池桃始芳曈曨升旭
　　　日沆瀣滿銀塘金奏鐘鏞合工歌磬管鏘上公
　　　陳寳履重譯進華觴拜舞随鵷序懽呼徹
帝閶
冲懐崇讓徳
尊號却封章五紀持兢業羣工效贊襄
賜酺喧市里加幣肅壇場施恵租全給捜才網更張嘉
　　　賔来鹿野吉士藹梧岡水滙東溟裏星環北斗
　　　旁年年陳頌祝
萬壽永無疆
萬壽詩(五言律十首/)
　　　　翰　林　院　庶　吉　士(臣/)王時憲
聖主乗乾日車書萬國同
皇圖長鞏固
帝徳正淵沖極建禎符集仁深福禄崇今纔周甲子馭
　　　宇道方隆(其一/)
　　　雅化追隆古羣黎含哺嬉
廟堂真有道天地等無私旭日懸
　金殿春風度
　玉墀
臨軒頻問俗四海奏雍熈(其二/)
天文光的爍永永照寰區重道崇先聖傳經表碩儒
法書垂玉府
睿藻燦瑤樞
綸綍方頒賜齋心拜典謨(其三/)
　　　赫濯
天威逺
皇居氣自佳山川環禹甸干羽舞虞階重譯争朝請殊
　　　方久畏懐豐碑記
神武不忘舊摩崖(其四/)
湛恩同覆載百族荷陶鈞航海歸
王化梯山進國珍萬方咸戴
徳九土自生春引領瞻天上繁星拱北辰(其五/)
聖朝嚴舉錯
乾斷肅官聨總為生民計頻將徳意宣大臣皆守法下
　　　吏永無愆蕩蕩平平世羣瞻尺五天(其六/)
　　　兌悅兼離照清時實右文
一人恩似海多士氣如雲
聖訓銘金石
鴻篇嫓典墳儒庠禎瑞叶佳氣自氤氲(其七/)
　　　制科頻廣額寒畯共騰歡春浪成鱗甲秋風振
　　　羽翰有才誰蠖屈羣彦自鵬摶
萬壽天門闢重蒙策治安(其八/)
　　　養老頒仁政無殊上下庠高年分帛肉
温㫖出巖廊安燠裁衣著鮮肥正席嘗普天呼
萬嵗化日正舒長(其九/)
主徳高無極
宸衷承以謙照臨齊日月恵化及蒼黔花發春方暖山
　　　呼瑞早占從今億萬載長慶海籌添(其十/)
萬壽賦
　　　　翰　林　院　庶　吉　士(臣/)王時憲
　　　我
皇御極五十有二年三月中浣乃甲子初周之期也夫
　　　祥光騰於
　紫殿瑞氣靄於
　丹墀頌九如者合九陔而畢至呼
萬嵗者盡萬姓而交馳多富多壽多男允為昔聖所未
　　　有得位得名得禄皆由大徳以致之瞻
王道之平平蕩蕩幸民風之皥皥熈熈此蓋大業逺超
　　　千古而繁祉咸集一時者也然而純嘏則本於
　　　天錫至治更開於人和
君心昭格天心宣室有受釐之兆
帝徳聿新民徳康衢来擊壤之歌旰食宵衣堯階每生
　　　瑞草箕風畢雨禹甸徧産嘉禾喜篝車之既滿
　　　羨稌黍之復多觀其築場納稼也弱子寡妻遽
　　　多色笑觀其飲蜡吹豳也黄童白叟竝見顔酡
　　　而且桑饒沃葉柘茂交柯南陌春風盈盈㩦筥
　　　西郊夜月軋軋抛梭蠶餘八繭絲足五紽固已
　　　豓奪天孫之錦紛披越女之羅矣若夫紫綬拖
　　　所以寵貴客黄衣錫所以禮高年野婦績於室
　　　村夫力於田牧童常吹隴上之笛戍兵免控塞
　　　外之弦占年有雪紀瑞非煙長綿寶厯永廣幅
　　　員今者伏遇
聖節之攸屆乃見衆志之至䖍焉斯時也内則派出天
　　　潢朝宗有自恩隆戚里矢報靡窮外則大小諸
　　　臣咸遊化日庸愚百姓均沐休風近則十五省
　　　懐仁慕義之流皆知愛戴逺則千百國航海梯
　　　山之輩竝切尊崇是以輸誠惟恐夫稍後備物
　　　不妨於或豐夫自
帝城以至
御苑爰構黄棚以造蒼穹製麗錦以作
　殿結彩繪而為
　宫徧植四時之花開皆頃刻忽種數尋之樹氣便鬱
　　　葱亭則肖夫圓蓋橋則類夫垂虹十二里錦幄
　　　參差光飛璀璨數百丈花屛宛轉影映玲瓏徧
　　　處笙歌隠隠聴鈞天之雅奏連宵燈火行行如
　　　元夜之紗籠市列多珍来去公卿欣對百代流
　　　傳之清玩肆羅異物嬉遊士女驚為千載難得
　　　之竒逢珠帽錦衣不叱牧豎擔夫之相混香車
　　　寶馬頻塞長堤廣陌而難通然此止言郊外而
　　　尚非城中也至若
　金闕大觀玉街全盛望而可悦即而生敬論繁華則
　　　百戲具陳語莊嚴則諸方清浄飭寳刹為誦經
　　　之所鐘魚佛號同宣創崇臺為演劇之塲簫鼓
　　　仙音互競千重樓閣雲雖高而勢欲相凌百尺
　　　幢幡風雖微而影終不静舉鞭數之未得清走
　　　馬看之豈易竟雨灑則晝絶纎埃月出則宵懸
　　　明鏡異香從天上飛来竒彩豈凡間得竝羣賡
萬壽之無疆共賴
一人之有慶於是天下效嵩呼興華祝集錦韉攅鈿轂
　　　旂標省㑹之名簡題進獻之目貫珠成幛影現
　　　光華鏤玉為亭香飄芬馥萬方貢物連旬得以
　　　縱觀羣彦頌言累月難於卒讀我
皇之進宫也九州童叟向
　鑾輅以跪迎尊親出自至性瞻雲就日以見微忱我
皇之升殿也萬國衣冠對
玉陛以拜颺忠愛發於至誠頌徳歌功而綿景福普天
　　　率土孰不感
君恩儋爵析圭疇不享天禄是以瞻
　儀仗則億兆歡欣望
　宫闕則臣工肅穆迨
綸音大沛於廟堂而祀典方隆於嶽瀆異數必先於薦
　　　紳湛恩不遺於蔀屋紫泥丹誥不止及身之榮
　　　也而先後竝邀夫寵榮錫復蠲租固為良民之
　　　慶也而愚頑且寛其刑剭科添鄉㑹多士盡荷
　　　甄陶賜徧耆英三老咸䝉樂育
帝徳之積累殊深天和之感召自速花甲周而萬年之
　　　觴既盈麥秋近而四郊之雨旋足嵗功成則民
　　　望納禾農務興則鳥催播穀方喜兑澤之無愆
　　　早知豐嵗之可卜猗歟休哉此真盛不可逾美
　　　不勝録也乃拜手而為之頌頌曰
聖人篤生膺厯數兮昊天子之永眷顧兮首重穯事五
　　　穀樹兮山田慮旱甘霖注兮水村憂澇旭日煦
　　　兮多黍多稌倉箱裕兮民隠是恤寛徭賦兮異
　　　域向風爭内附兮欽惟我
皇福禄聚兮億萬斯年綿
　國祚兮
萬壽詩(七言律八首/)
　　　　翰　林　院　庶　吉　士(臣/)朱　綸
　　　太平宇内艷陽時
　宫啟蓬莱獻壽期華祝三多依
　黼座嵩呼
萬嵗徹
　丹墀芝生
　玉殿祥雲繞蓂長
　瑤堦淑景遲幸忝鵷班隨舞蹈涓埃慙未答
洪慈(其一/)
　　　紫鳳丹麟獻瑞頻鬱葱佳氣擁
　楓宸九疇自昔尊
皇極萬物於今覩
聖人德茂普天賡復旦仁深率土慶長春試看風動時
　　　雍日擊壤聲中景象新(其二/)
　　　日月光華仰照臨緝熈遐邇識
君心昭囘共見
天文炳乾惕從知
聖敬深南極一星隨
帝座東風百卉發華林長調玉燭禎祥集國史煌煌耀
　　　古今(其三/)
皇衷無逸著丹文
帝徳淵深在克勤物阜民安
恩早徧
宵衣旰食慮猶殷平成績與天心合大小才憑
睿鑒分祝嘏
　彤墀春正暖坐調玉軫奏南薫(其四/)
　　　春滿
皇都淑氣和溶溶太液湛恩波八紘向化車書盛四海
　　　昇平雨露多
文徳覃敷成禮樂
武功耆定戢干戈祥煙篆結雲璈叶拜手齊賡大雅歌
　　　(其五/)
　　　太和洋溢徧昭宣壽域𢎞開紫極懸解愠阜財
　　　依
舜日耕田鑿井樂
堯天好生每下祥刑
詔給復頻書大有年久道化成忘
帝力春風處處聴揮絃(其六/)
　　　浩蕩如天沛湛恩農民歌舞徧村村紫泥封處
宸章賁
丹詔宣時
帝語温
　北闕榮光分蔀屋南山瑞氣滿
　天門
臨軒俯採風謠徧奏雅吹豳頌
至尊(其七/)
盛典躬逢樂未央臣民歡忭效趨蹌萬方玉帛瞻
宸扆億兆梯航覲
帝光道契至誠原不息壽徵悠久自無疆寸心葵向何
　　　由極敬進仙人九醖觴(其八/)
萬壽詩(七言律四首/)
　　　　翰　林　院　庶　吉　士(臣/)徐雲瑞
　　　寰宇昇平寶厯綿千秋萬嵗戴
堯天仙璈樂奏南山外法醖筵開北斗前律應和風春
　　　似海祥迎昌運福如川臣民盡在康衢裏拜手
　　　同賡獻
壽篇(其一/)
帝德巍巍被海隅特傳心契闡疇圖雲開雉尾聞
天語香爇龍涎繞
御爐仁壽兩間盈淑氣升恒千載握真符蒼生比戶豐
　　　亨象皆沐層霄大澤濡(其二/)
　　　鳳城魚鑰啓曈曨穆穆
垂裳坐合宫航海梯山重譯至塗歌巷舞萬方同光騰
玉陛丹霞上露滴金莖瑞靄中詞苑(小臣/)如雀躍盡随
　　　鵷鷺競呼嵩(其三/)
　　　應運乗龍
御九垓星懸雲漢亘昭囘還占甲子三千衍自叶貞元
　　　八百開鶴算真同天地永鴻禧直闢混濛来
恩膏養育無遺物草木長滋雨露培(其四/)
萬壽頌(有序/)
　　　　翰　林　院　庶　吉　士(臣/)馮汝軾
　　　(臣/)聞聖人御世大徳在躬大功及物則罄宜受
　　　福享國久長上格天心下孚民志而萬壽無疆
　　　之休皆操自一己為理數所必應非偶然也唐
　　　虞三代賢聖之君莫不敬天勤民享有大年詩
　　　書所紀歴歴不爽我
皇上徳盛功宏為隆古帝王所莫逮萬物得所百福攸
　　　宜久道化成與天地同悠久兹當六旬
萬壽之期甲子初周敷天率土罔不欣喜百寮萬民恭
　　　崇
顯號䖍請
　慶禮而我
皇上聖度彌謙徳大不居功大不伐不欲侈陳貞瑞崇
　　　尚虚文顧我
皇上自開天立極於今五十有二年
聖德神功昭布宇宙凡有知識咸知頌揚(臣/)伏見我
皇上尊先聖崇真儒闡明道統訓士育材則文治宣焉
　　　釐正臣工奨勵廉法知人如神舉措至當則吏
　　　道肅焉蠲租罷税省刑肆赦則仁恵溥焉刋山
　　　導河疆理溝洫則民業安焉敬老引年揚善闡
　　　幽則雅化茂焉禮河望嶽慎修祀典則神貺昭
　　　焉徳如此其巍蕩也中外一統覆幬歸仁幅員
　　　之廣凖符天度徃者殱除三逆神州以寧𠞰滅
　　　臺灣海隅以靖蕩平漠北荒服以歸三苗来格
　　　尺土皆臣南交西僰之倫烏弋黄支之𨽻望星
　　　受吏懸度来藩者嵗無虚日功如此其𢎞偉也
　　　功大則禮備徳盛則樂具禮樂之義通乎神明
　　　天清地寧民和物阜既位既育卜厯斯長其在
　　　於詩天保所詠如岡如阜日升月恒者舉不足
　　　賡揚
聖算之萬一則我
皇上之萬壽無疆自今伊始(臣/)遭際昌期歌詠盛事追
　　　隨詞臣之末敬撰
萬壽無疆頌十二章章十二句獻之
　闕廷頌曰
帝受天命撫兹下民範圍八極經緯三辰穆穆
聖皇保佑重申申之自天厯數無垠惟仁斯壽惟聖斯
　　　仁仁壽之域元氣如春(其一/)
皇帝御宇九域同居斗南斗北翠幕舒舒黄龍白雉澤
　　　馬器車貢道匪逺共此扶輿苗頑干羽荒服車
　　　書大哉一統混然古初(其二/)
帝徳廣運合天地貞合天之道曰敬曰誠久而不息廣
　　　大髙明堯咨舜儆惟一惟精心傳道脈集聖大
　　　成徳與天合至哉無名(其三/)
道惟天縱
學本生知圖書河洛妙契庖羲天人一貫作君作師千
　　　聖之統
聖躬肩之
聖能知聖道始無岐惟子朱子崇祀清時(其四/)
聖人圖治永慎成功恢恢乾紐握自
宸衷朝日中昃其勤
法宫恤民問俗烝髦觀風六樂乃奏五禮攸同一日二
　　　日寧曠天工(其五/)
萬㡬清暇
天章聿煥雅頌典謨炳耀雲漢鳳羽龍鱗供兹
宸翰元氣元音為文字冠書編四庫筆給三舘一字之
　　　安欽哉
睿斷(其六/)
覃敷文教豈弟作人
天子制誥經術日深三物六行用淑其身維川有英維
　　　嶽有神羅而致之野無秀民多士濟濟如星拱
　　　辰(其七/)
廟算神謀耆武維烈動若風行亦如電掣滇有鴟鴞彼
　　　翮之折閩粤有狐彼穴之抉海鯨塞狼牙拔尾
　　　紲孰敢不庭来歸則悦(其八/)
皇王用人如臂運指百爾君子惟
天子使文臣之驂有左右史盧矢彤弓戎行亦喜激之
　　　揚之不廉者恥臣哉鄰哉以喜以起(其九/)
帝平水土河流既瀦口咨手畫成河渠書淮揚涿㶚誰
　　　復其魚
帝勞於邁民逸厥居有橇有輴河伯徐徐河伯恭
命漣漪如初(其十/)
　　　上帝好生我
皇協帝小民之命
大君之恵租賦是蠲動億萬計不辜是矜胥脱於繫如
　　　天之仁萬物利濟鼓腹而歌羣遊
聖世(其十一/)
　　　巍巍乎天雲星風雨巍巍乎
帝神聖文武日精月華乾規坤矩占厯
當陽乗時
位午萬國来朝式歌且舞
天子萬年受天之祜(其十二/)
　
　
　
　
　
　
　
　
　
　
　
　
萬壽盛典初集巻八十九
　欽定四庫全書
萬壽盛典初集卷九十
　　歌頌三十(詞臣二十二/)
　萬壽詩(四言一首/)
　　　　　翰　林　院　庶　吉　士(臣/)鄂爾竒
　　　　維天則清維地則寧維
　聖一之無為而成
　聖人之生光昭萬古三才以參五徳以伍祥紀慶雲靈
　　　　應華渚恭惟我
　皇翼翼聖敬撫兹下民仁育義正徳實性成道則天縱
　　　　澤被萬方厚生利用在昔九土僭濫猶多滇南
　　　　漠北戾氣違和
　　王師戡定永戢干戈山祗效順海不揚波黄支烏弋
　　　　靡敢為他於昭
　聖武丕顯
　皇猷克勤克儉曰哲曰謀
九重端拱六合胥周調元順化莫知其由夙夜維新厥
　　　惟詩書周情孔思舜典禹謨為性為命實别其
　　　區大哉乾元用契其符自彊不息文徳覃敷彼
　　　草有芝鳥有鳳凰凡兹動植猶兆嘉祥矧我臣
　　　庶日覲
恩光華封有祝維壽且康繄昔聖神制為甲子為萬為
　　　億紀以六十
聖人得之永以御世如環無端周而復始日之升矣月
　　　之恒矣我
皇夀考不以歲紀凡在宇内如物䝉春匪曰頌祝各獻
　　　其忱萬年
昌運三月嘉辰
睿算無疆夀我斯民
萬壽詩(七言律六首/)
　　　　翰　林　院　庶　吉　士(臣/)覺羅名昌
　　　昌時三月物華新繞電流虹叶令辰聲動嵩呼
　　　開雉尾班齊華祝近龍鱗赤光上燭千門燦紫
　　　氣平浮萬象春蓂葉全舒桃勝錦總迎
　丹陛擁靈椿(其一/)
　　　萬年枝暖蔚青葱長映彤霞煥爛中翡翠旌旗
　　　排禁柳琳琅珂珮簇宸楓
　瑶圖凝極春秋盛
　寶厯延綿福履崇岳牧拜颺懷
聖徳金泥芝檢紀洪功(其二/)
　　　禧凝天保頌無疆夀域𢎞開被八荒瑞應禎符
　　　彌海嶽歡騰歌舞合梯航候逢澹蕩和風扇景
　　　際休明麗日長聽徹九霄稱
萬歲年年齊奉紫霞觴(其三/)
　　　咸韺韶濩奏鈞天控鶴驂鸞集列仙五嶽圖懸
　丹闕上十洲賦獻
　紫宸前星明南極連珠緯序應東皇敞
御筵縹緲琅璈諧寶瑟卿雲影裏祝
堯年(其四/)
　　　景運中天百福來鴻鈞旋轉象昭回恒春樹䕃
　　　瑶階茂長樂花隨綵仗開浩蕩恩波涵太液沖
　　　融御氣靄蓬萊
一人有慶歌昌熾風動時雍徧九垓(其五/)
　紫禁初聞曉漏聲千秋令節賀昇平天家慶洽宜春
　　　苑朝列歡臨不夜城身惹
御香依玉案
恩霑湛露捧金莖(小臣/)恭上升恒頌願比葵心向日傾
　　　(其六/)
萬壽詩(五言律十首/)
　　　　翰　林　院　庶　吉　士(臣/)陶貞一
萬夀貞元日三春長養時鴻圖開
聖運
　國祚永昌期北斗龍杓近東皇鸞輅隨五雲佳氣合
　　　草木盡華滋(其一/)
天縱生安聖猶勤稽古功典墳資左右道徳貫鴻䝉馳
　　　馭崆峒外探書委宛中惜陰符禹志行健本
宸聰(其二/)
至孝光天壤推恩逮下民
深仁頻解網
厚澤每輸囷原隰桑麻徧圜扉雨露匀歡心同萬國含
　　　氣識尊親(其三/)
　　　誰謂堂階隔
離明照萬端治惟求悃愊事勿避艱難細善都兼錄遐
　　　陬敢自寛法亷咸奉
訓比俗共眠安(其四/)
　　　自昔河渠重横汾陋漢皇指麾勤日馭擘畫靜
　　　瀾狂貢已輸天外居還奠海疆東南悉安堵
端拱坐明堂(其五/)
　　　塵掃諸方靖天開九域全三驅清朔漠一夕捲
　　　烽煙崑水流源逺秋風唱凱旋從來𢎞
廟算髙邁百王前(其六/)
睿藻昭雲漢紛綸配典謨不須游夏贊合與日星俱金
　　　鏡開千載殊囊攬八區
　國門懸述作簪筆仰型模(其七/)
　　　開科賢禮重廣額
聖恩偏曠典垂千禩聲名被八埏珊瑚懸鐵網珠玉採
　　　沉淵四海車書合衣冠賀
萬年(其八/)
盛徳敷隆治禎祥集
聖躬卿雲瞻化日春樹動和風位育乾元合
君臣一體同太平真有象處處祝華封(其九/)
　　　當陽逢泰運品物荷陶甄神嶽徵符瑞靈椿紀
　　　大年謳吟塞寰宇繪畫負坤乾祇竊風人義長
　　　歌天保篇(其十/)
萬夀詩(五言排律二十四韻/)
　　　　翰　林　院　庶　吉　士(臣/)李鍾僑
　　　禹甸金甌固
堯年玉厯長蒼龍初建斗
紫極正當陽一氣洪鈞轉三才治化彰泰階符久奏景
　　　運祿方將兌澤深江海乾維肅紀綱髙卑陳禮
　　　樂奎壁兆文章四表山河壯中街日月光休徵
　　　綏福祉美報卜康彊宿耀聨珠景川呈五采祥
　　　協風調竹律瑞草秀芝房綵列春城仗花開
御苑芳連甍鋪錦繡匝地沸笙簧綘縣騰三祝嵩呼徹
　　　萬方負暄芹可獻擊壤力難忘喜溢都人士
恩流薄海疆慶霄霏沆瀣湛露滴汪洋聲教彌重譯威
　　　靈暢八荒授時頒厯朔職貢集梯航戴日知葵
　　　向瞻雲望羽翔卷阿同夀愷喜起共賡揚錫福
　　　歸
皇極朝
天輯未央何由窺
帝載竊幸仰穹蒼綿祚滋純嘏𢎞休永莫量願從鵷鷺
　　　末共進九霞觴
　萬夀詩(五言排律四十韻/)
　　　　　翰　林　院　庶　吉　士(臣/)許　鎮
　帝御鴻圖逺天開景祚長東瀛凝瑞靄南極耀星芒赤
　　　　電徵生
　聖榮河喜降祥萬邦逢泰運早歲握乾綱化日光千禩
　　　　春臺普八荒簡編曾未覩蠡管孰能量明旦勤
　　　　齋祓
郊壇薦璧璜百神咸受秩大祀必
　親將忠厚惟由舊艱難豈暫忘瑶函修繼述金戺肅烝
　　　　嘗丹液晨調膳瓊膏晝捧觴孝能孚逺邇學更
　　　　徹微茫黙㑹丘墳秘精研河洛藏立言垂琬琰
　　　　考古集縑緗筆蘊三辰秀書含二曜光鴻辭追
　　　　典誥雅韻叶宫商
　天上奎文煥寰中
　聖武彰龍旂收朔漠虎旅定西羗海嶠烽煙淨蠻溪瘴
　　　　雨涼太平波浩蕩至治澤汪洋屢發神倉粟頻
　　　蠲比户糧省耕勤命駕問俗逺乘航夾道鶯花
　　　麗隨車雨露香歡呼迎
　綵仗抃舞奉壺漿榖帛髙年賜風謡太史颺懸旌興
　　　士氣祝網右春陽疏瀹勞神算經營立巨防河
　　　流承揵竹淮水靜陂塘再見平成績恒貽樂利
　　　慶和聲鶯出谷翽羽鳳鳴岡籲俊門常闢掄才
　　　網徧張膠庠多選彥巖穴解留良薄海風胥洽
　　　中天運正昌松軒雲藹藹琪樹露瀼瀼日麗金
　　　莖掌風和白玉堂謙冲還讓善恭儉自垂裳昌
　　　熾今伊始升恒樂未央嵩呼儀肅穆韶奏韻鏗
　　　鏘桃獻千年實芝呈萬歲芳願將天比夀長共
　　　戴
君王
萬壽詩(七言截句三十首/)
　　　　翰　林　院　庶　吉　士(臣/)俞鴻圖
九重宫闕影曈曨春曉紅雲
　玉仗中拜舞盈廷歌
聖夀萬年寶厯日初東(其一/)
　　　普天率土被
恩濃窮髮均傳玉帛供珍重蒼生嵩祝意
聖朝何處不華封(其二/)
　　　東海仙人列綵幢西山爽氣映瑶窗弧南星出
　　　當
　金殿斗北漿流泛玉缸(其三/)
　　　妍暖風光淑景移萬年枝上日遲遲春臺共慶
　　　昇平福中禁新𫝊樂愷詞(其四/)
　　　祥凝五曜固三微
睿慮猶勤在萬幾舉世盡臻仁夀域羲皇以上見應稀
　　　(其五/)
　　　鳳蠟中宵照讀書丹經綠笥繞
宸居圖疇自有長生訣天保無勞頌九如(其六/)
　　　乾坤上瑞叶貞符刻玉何曾泰岱趨若使風雷
　　　探秘冊鴻䝉闢後鞏璇圖(其七/)
　　　紛紛鑿齒與雕題歡上
　彤墀雜拜稽也學繁星爭拱極
君王禔福與天齊(其八/)
　　　西苑沙平淨
　御街華燈錦幔入林排千官拜舞迎
　仙仗一片宫雲罩綠槐(其九/)
　　　濟濟龎睂介
夀來九衢歡笑沸如雷就中獨有方瞳客預喜他時到
　　　萬回(其十/)
　　　鳳紀曾看爛熳春扶輿品物樂鴻鈞年年三月
　　　鶯花裏開徧羣芳祝
聖人(其十一/)
　　　阿閣威禽六翼文郊棷仁獸五蹄羣
　盛朝瑞應紛難紀又有金芝出五雲(其十二/)
　　　大地霑濡浩蕩恩慇懃父老話深村願將四海
　　　無窮算輸與天工奉
至尊(其十三/)
　　　畫鼓朱旗出上䦨
天家令節許人看千重瑞靄連金闕百囀流鶯擁
玉鑾(其十四/)
鳳詔頻看異數頒無窮膏澤播人寰
恩波汪濊真如海浩瀚長流四極間(其十五/)
萬夀科開蕋榜懸十年一度例求賢杏花才唱嘉賔句
　　　桂苑旋逢燒尾筵(其十六/)
　　　花宫祝
聖異香飄寶樹祥煙燭綘霄禮徧金仙無量夀梵音處
　　　處雜簫韶(其十七/)
　　　厚澤鴻鈞六宇包爭看木鳳下螭坳唐虞時節
　　　雍熙象那得如今徧樂郊(其十八/)
　　　列仙同日響雲璈鸞鶴廻翔
　黼座髙為説綏山好花實相將新試摘蟠桃(其十九/)
　　　馳道芊綿長碧莎偏承
　玉輦此經過由來瑞氣加纖卉倍較他時翠色多(其/)
　　　(二十/)
　　　仙液華腴色勝霞菖蒲九節樹三花太平内宴
　　　多珍異不數安期棗似𤓰(其二十一/)
　　　九階三陛集冠裳雉扇鷄翹帯曙光仗得
至尊餘景福
　彤墀長此效賡颺(其二十二/)
　　　請崇鴻號愜輿情
聖徳謙冲未許行草野漫思歌
帝力如天自古莫能名(其二十三/)
　深宫宵旰萬方寧瑞應時時滿
　禁庭向曉宫爐煙裊處結成寶篆字長齡(其二十/)
　　　(四/)
　　　紫微佳氣日升騰靄靄晴光碧宇澄遥向殊躔
　　　觀法象泰階南極盡祥徵(其二十五/)
　　　蓬萊水外閬風樓宫闕金銀煥十洲中有仙人
　　　臨海屋每逢
聖算為添籌(其二十六/)
　　　寶月光含卍字深人天萬古永欽心九州要識
當今佛手握金輪盡照臨(其二十七/)
　　　㢲風解雨徧
恩覃萬有含生盡樂湛莫不尊親戴
髙厚清寧定位獨參三(其二十八/)
聖朝喜起及堂亷四海蓬茅慶養恬令徳宜民受天祜
　　　萬斯年祿
一人兼(其二十九/)
　　　鳳凰池上著朝衫染翰鳴珂少長咸身際勲華
　　　觀上夀長依鷺序捧芝函(其三十/)
　
　
　
　
　
　
　
　
　
　
　
　
　
　
　
萬夀盛典初集卷九十
　欽定四庫全書
萬夀盛典初集卷九十一
　　歌頌三十一(詞臣二十三/)
　萬夀詩(五言律十首/)
　　　　　翰　　林　院　庶　吉　士(臣/)何應鰲
　　　　四海昇平日千祥㑹集時
　皇圖綿寳厯
　帝祚永鴻禧甲子周方始貞元運在兹(微臣/)欣拜手天
　　　　保擬陳詞(其一/)
　天縱多能聖𢎞開有道長授時齊厯象敷土奠金湯理
　　　　闡羲文奥光増孔孟堂
　萬幾清晏暇揮灑麗奎章(其二/)
郊祍升香肅烝嘗薦豆䖍巍巍光嶽峙靄靄慶雲聫源逺宗
　　　　功茂流長世徳綿天人同感應誠敬萬方傳(其三/)
　聖孝髙千古
　皇仁式九圍婉容承色笑愷樂布光輝玉液陳春殿金
　　　罍燕瑣闈太和同保合淑氣正芳菲(其四/)
　　　禮樂京華盛聲名海甸遥梯航來萬國干羽格
　　　三苗共仰文心燦還㸔兵氣銷不矜弧矢利九
　　　奏叶簫韶(其五/)
臨軒咨吏治入境採民風舉錯歸
乾斷甄陶仰化工閭閻敦禮讓岳牧盡和衷朝野騰懽
　　　日岡陵祝
聖躬(其六/)
　　　已慶羣生遂尤思
大澤深屢施寛賦令時厪下車心覆載同天地裁成邁
　　　古今薰風能解愠長拊五絃琴(其七/)
　　　草野安耕鑿膠庠著典型籍田勤秉耒講席重
　　　譚經大地滋甘雨中天見徳星萬邦歸教養喜
　　　起軼虞廷(其八/)
　　　崇儉財恒足垂
恩賜每頻彤弓歌屢奏湛露燕長新粟帛優耆老衣裘
　　　逮下臣
盛朝熙皥象同享太平春(其九/)
聖神文武后蕩蕩實難名快遇長春節欣攄效順情年
　　　光三月麗宫殿百花明共祝
齊天壽嵩呼滿鳳城(其十/)
萬壽詩(七言排律二十六韻/)
　　　　翰　林　院　庶　吉　士(臣/)林　昻
聖徳覃敷匝八方綿綿景祚萬年長天開寶厯符元㑹
　　　化啟鴻圖集篚筐紫氣絪縕雲是慶青陽鼓動
　　　物皆芳協風披拂農祥應甘露霑濡穡事忙兩
　　　曜騰輝聨璧彩五星同舎貫珠光山川封濬同
　　　堯舜土宇恢宏陋漢唐久矣百神皆獻瑞猗歟
　　　四海盡來王旅獒效命通西極馴雉輸忱貢越
　　　裳人仰中天日方午政孚六合運初昌勤勞不
　　　覺常宵旰訓誥皆堪作表坊文教優優超夏禹
　　　武功烈烈駕殷湯聖經此日傳精奥正學千秋
　　　賴憲章綵簇霞飛珍麗藻銀鈎鐵畫捧琳瑯天
　　　弧拓處邊陲靖木鐸宣時大化翔才俊連升天
　　　地泰賡歌交儆股肱良省方問俗民風悉勵節
　　　懲貪國法張海外珊瑚多網得人中騏驥盡雲
　　　驤仁流圜土無拘繫租賜窮黎有盖藏手握三
　　　才叅造化人遊四序並春陽嘉辰聿至休徵集
　　　花甲初周福履將壽比岡陵長有道籌添海屋
　　　自無疆衢歌巷舞
皇情豫鑿井耕田庶事康世樂昇平民皥皥史書大有
　　　歲穰穰芝房擢秀
楓宸側雲漢昭回
黼座旁
聖主隆恩同覆載(微臣/)報荅愧毫芒願隨鵷鷺
　丹墀下率舞年年慶未央
萬壽長春詞(有序/)
　　　　翰　林　院　庶　吉　士(臣/)杜　詔
　　　蓋聞鳳厯常新樂製雲韶之曲鸞音競奏歌傳
　　　燕喜之詞六舞交陳萬歲樂韻諧玉琯四聲互
　　　叶萬年春響應黄鍾凡以歌詠太平發揚至徳
　　　者也欽惟我
皇上御極之五十二年歲紀昭陽律吹姑洗當六旬之
聖旦錫福寰區屆普慶之良辰騰懽
　輦轂九州父老扶杖偕來四國人文觀光畢至既請
　　　建亭而未許屢上
尊號而弗居豈盛美尚待鋪揚而休明聿成鼓吹自南
　　　郊雪霽日麗青旂正上苑花開春深
　紫禁碧桃天上携來曉露風前紅杏林邊宛若秋香
　　　月裏滿鳳城為懽笑錦市千門徧鸞掖以喧傳
　　　瑶箋百幅(臣/)詔受
恩彌至戴
徳滋深昨歲路指蓬山思登瀛而尚逺今者身依芸署
　　　共簪筆以俱來喜倍羣情欣逢
萬壽金莖珠綴愧乏三唐應制之篇蜨拍鶯簧竊擬兩
　　　宋倚聲之作詞成十闋祝效三多
　　　青帝東迴載一色青旂春自天來
駕乘鸞輅響動春雷不煩畫鼓聲催有非常春色介春
　　　酒
萬壽筵開重徘徊恍風微殿角身在蓬萊回頭五雲深
　　　處看紅杏枝枝早倚雲栽百和香濃九華光爛
　　　金莖露泛霞杯聽宫壺滴罷笙歌滿花柳成隈
　　　繡成堆徧九州四野共樂春臺(右調春從/天上來)
　　　青陽歌裏懽聲閙説今歲風光好雪痕消去紅
　　　雲罩徧萬户千門曉　望紫氣絪縕繚繞柳條
　　　上春風來了吹得
　禁林春滿日暖花含笑(右調迎/春樂)
　紫禁日華東旭日曈曨曉光融鳴珂夾道躍花驄香
　　　霧散翠煙濃瑞氣髙浮雙闕迥是五鳳樓中
　　　啟重重玉殿玲瓏千行仙仗萬條宫燭早朝人
　　　立東風方共慶
聖人生日花甲喜初逢逡廵拜手徹地呼嵩(右調鳳/樓春)
　　　春滿上林如繡正爛熳百花開後四圍疊嶂重
　　　裀窣絲絲宫牆御柳秋千影裏弄永晝看太
　　　液綠波紅縐
湛恩汪濊如春恰剛逢暢春時候(右調上/林春)
　　　萬年枝上露浥日華仙掌樂奏雲門酒進霞觴
　　　誰劈花牋鼓吹文明意多在春風白玉堂　聽
　　　得幾聲靈鵲分明栖海棠可待來朝芍藥吟成
　　　後香案前頭侍
玉皇(右調玉/堂春)
　　　嘉蓮上日吐
丹宸竒葩獻歲新杏花時節曲江濵偏多折桂人　玉
　　　兔早看呈素彩金波先為洗香塵正是風柔夜
　　　暖瓊樓
天上春(右調月/宫春)
　　　九天風露五雲髙年年開碧桃況逢燕喜共趨
　　　朝桃花春更饒　依輦路映宫袍明霞籠絳霄
　　　三千結實在今朝蓂階瞻
帝堯(右調碧/桃春)
　　　風送暖日籠晴百花明夾路紅燈簇錦棚滿春
　　　城　盡是
九重春色傳來萬户春聲共説長安春正好樂昇平(右/調)
　　　(春光/好)
　　　倚天樓閣揭天絲管好景春三須知此日普天
　　　同慶第一是江南　蠲租詔後還喜丹鳳書銜
　　　月明淮水風移海甸
天賜吏淸亷(右調慶/春時)
　　　何況
殊恩身被曾玉局紬書八年來矣思昨歲今朝簪花猶
　　　未忽聽句臚讀書厠中秘　承平樂事須記方
　殿上稱觴載歌春喜翻樂府新聲紅牙初試願祝長
　　　春萬年自今始(右調慶/春澤)
萬壽詩(七言律二首/)
　　　　翰　林　院　庶　吉　士(臣/)鮑　開
皇帝垂裳御八方車書一統邁陶唐
武功文德乾坤大
厚澤深仁海岳長
　玉陛和風披綠野金城暖日麗扶桑今朝率土齊聲
　　　祝
萬歲三呼進壽觴(其一/)
　金殿祥光徹九天鬱葱佳氣滿山川三春好景惟三
　　　月萬姓同心祝
萬年巷舞衢歌聲欲徧鶯啼花笑樂無邊
宸遊更奏南薰曲一𣲖簫韶奉
御筵(其二/)
萬壽詩(七言律二首/)
　　　　翰　林　院　庶　吉　士(臣/)孟班
　　　欣逢
聖節慶昌辰億載鴻基始六旬九陌歡呼雷出地千官
　　　拜舞日長春雲凝
　紫殿來重譯露湛
　彤庭列逺臣五十二年
堯舜厯
躬膺百福歲華新(其一/)
　　　雲璈一闋擬蓬萊南極芒髙映斗魁玉燭光浮
　　　青瑣闥金莖露泛紫霞杯
宸顔有喜禎符集
聖壽無疆泰運開欲效九如陳頌祝(微臣/)愧乏掞天才
　　　(其二/)
萬壽詩(七言律二首/)
　　　　翰　林　院　庶　吉　士(臣/)楊祖楫
　　　鶯花三月滿
皇州雙闕晴開拜
玉旒王㑹廣陳重譯貢樂音遥和萬民謳盈衢酒泛仙
　　　盤露比屋香添碧海籌十載
特行文武試鳳麟長向網中收(其一/)
　　　元日嘉蓮發
紫宸早回薰律啟
　昌辰福釐自徧羣黎徳歌頌難酬
聖主仁徽號同聲歸
黼座
謙尊三度謝廷臣更無一物堪持獻惟願禎符歲歲新
　　　(其二/)
萬壽賦(以萬夀無疆普/天同慶為韻)
　　　　翰　林　院　庶　吉　士(臣/)徐　杞
聖徳同天眷膺萬夀感格神人化育宇宙蕩蕩巍巍貞
　　　恒永懋追羲軒以頡頏並唐虞而馳驟星廻躔
　　　次方行五分之餘厯視璇璣始兆一周之候若
　　　乃祥開蓂莢瑞叶球圖流虹繞電貫月吞珠神
　　　光鬱於寶室紫氣映於雲衢固知
受籙之最久誠為前古之所無通書夜於萬年奚待松
　　　喬之術合翕闢於兩大何須金石之書原其備
　　　福而受釐咸本業隆而徳建制作遵為規模典
　　　型垂為章憲振聲教於遐荒慶清寧之永奠揆
　　　文奮武績已邁夫五三貢賮獻琛國寧止於千
　　　萬
上天之保佑維殷下土之尊親競勸至若教養具軫恤
　　　彰蠲賦税省桁楊既春臺之溫煦亦化日之舒
　　　長觀河而五老覲於霞表廵方而嵩嶽拜於巖
　　　　傍頌聖來夫華叟作人超夫周王宜寰區之懽
　　　　忭願奕禩而無疆爾乃遲日暄妍庶物揚詡燕
　　　　語鶯啼花明柳嫵吹來習習無非解慍之風散
　　　　作絲絲悉是作甘之雨
　　彤庭則拜手賡歌綠野亦頓足起舞岡陵之詠方新
　　　　滲漉之恩更普亦有遐邦逺甸瞻海來同上真
　　　　列宰降自蒼穹鮮鶴翔於金闕青鸞集於瑶宫
　　　　八千歲靈椿葳蕤始綠三千年桃樹的皪初紅
　　　　莫不應瑞而生輝效順而呈慶相忘帝力只知
　　　　發耕鑿之歌共戴天長不必進軒轅之鏡若夫
　　　　傳之金石載在簡編箕疇之稱百福風詩之頌
　　　　億年鴻禧之克承者由徳而降鑒之肇錫也自
　　　　天方將樂太平之浩蕩誇景福之芊綿每届三
　　　　春祝三多而踴躍逺過萬歲偕萬姓以喧闐(小/)
　　　　(臣/)濡翰以紀事大哉無得而名焉
萬夀盛典初集卷九十一
　欽定四庫全書
萬夀盛典初集卷九十二
　　歌頌三十二(詞臣二十四/)
　萬夀詩(四言八首/)
　　　　　翰　林　院　庶　吉　士(臣/)錢廷獻
　　　　春日載陽
　聖人萬夀乾坤清寧川岳澄秀百神懐柔翼衛左右元
　　　　氣氤氲爰保爰祐和風翕習敷華錯繡金石肆
　　　　陳簫韶迭奏鳯巢於閣麟遊於囿載賡載歌共
　　　　樂永晝(其一/)
　　　　欽惟
　帝徳其仁如天并包巨細萬物覆焉湛恩汪濊漸漬綿
　　　　延飲和食徳煦育矜全横被六合周浹八埏熙
　　　　熙皥皥食息惟便式歌且舞踴躍駢闐祝我
　君王億萬斯年(其二/)
　　　　行健惟天至誠無息三才萬象全體太極夙夜
　　　孜孜旦明翼翼巍巍成功顯顯令徳自西自東
　　　自南自北六合内外歸我邦域君子勞心小人
　　　勞力世道淳和永以為則(其三/)
　　　結繩代逺肇始文字言以旌心辭原達意作述
　　　相承同工異致
聖人天縱周情孔思麟麟炳炳經天緯地焜耀瓊林輝
　　　映寶肆倬彼雲漢小大咸識遐齡寵錫載筆恭
　　　紀(其四/)
　　　天命幽逺監觀有常
聖人敬徳格彼穹蒼體信達順視履考祥郊壇殷薦圭
　　　璧笙簧禮明樂備矞矞皇皇時雨而雨時𤾉而
　　　𤾉介兹景福其樂未央(小臣/)矢歌
萬夀無疆(其五/)
　　　芒芒九州芸芸赤子惟耕與桑衣食視此男女
　　　效績不勤何恃載筐及筥秉耒荷耜經營
聖心圖繪終始物阜年豐風清俗羙遵道遵路遐邇同
　　　軌
一人有慶萬年燕喜(其六/)
聖學昌明有覺羣曚淵源堯舜法式周孔庶民既興是
　　　戒是董一心樞機萬物綱總河海汪洋山岳巃
　　　嵸百家泛濫回轉濛澒貫徹天人勅幾言動膺
　　　圖受籙萬億垂統(其七/)
　　　化洽萬方韜垂三畧
廟算廣淵
睿謀運度師出以律風雲揮霍徳威惟畏荒徼絶漠載
　　　贄稱臣䖍恭謹恪草木向榮民物康樂開闢以
　　　來增其式廓悠乆無疆躋堂進爵(其八/)
萬夀詩(七言律二首/)
　　　　翰　林　院　庶　吉　士(臣/)周天祜
　　　春風左个駕蒼龍萬派笙歌列鼎鐘川嶽綿長
　　　開泰運升恒永麗祝華封金莖仙掌浮甘露玉
　　　殿祥雲出紫峰累洽重熙歡舞日共㸔青鳥滿
　　　青松(其一/)
　　　中外欣逢
　大慶時麟遊郊藪鳯來儀千秋日麗懸金鑑萬國星
　　　馳獻紫芝天保已賡民作頌地泉應出醴盈巵
　　　百神效順齊歡忭翊戴
皇躬億萬期(其二/)
萬夀詩(五言排律二十四韻/)
　　　　翰　林　院　庶　吉　士(臣/)程夢星
　　　晴旭融閶闔和風布海陲羣倫安覆載萬象仰
　　　軒羲雨露恩同溥江河澤並瀰
天心惟浩浩閭巷總熙熙旰食勤民隱宵衣緝聖規苞
　　　符開泰運疇範集純禧郊藪祥麟見梧桐翠鳯
　　　儀星雲昭上瑞魚鳥沐𢎞慈樂利人胥悦生成
　　　物不遺
文謨彰至治
武烈擴丕基政與刑皆理威将徳互施敷求恒若渴鑒
　　　别本無私廸教興多士親賢勵百司兩河安奠
　　　日四海㑹同時
廣運誰能測
謙沖每自持六旬逢
誕節八表慶
昌期地闢春臺敞天開化日遲千林攢錦繡百卉挺葳
　　　蕤綵仗排雙闕香煙繞九逵歡聲聨逺邇喜氣
　　　接髙卑張樂聞韶濩分班列鵕䴊幸登仁夀域
　　　仰睹
聖神姿緗帙陳金鏡瓊漿酌玉巵葵忱輸不盡載詠九
　　　如詩
萬夀詩(七言律四首/有序)
　　　　翰　林　院　庶　吉　士(臣/)薄　海
皇上御極之五十有二年太和保合景福滂洋易俗移
　　　風百化興而三才正阜財豐物五辰撫而庶績
　　　凝藏山秘澤之珍月呈嘉瑞甘露醴泉之液時
　　　載祥編天下皆春日中並照王民皥皥治偕上
　　　下而同流
帝徳巍巍道共乾坤而立極則誠登三咸五軼後超前
　　　矣蓋由我
皇上
　睿智聰明
　聖神文武
　紀綱六合體覆載之無私
　經緯三階運隂陽而不測
　察倫明物作之君而作之師
　本身徵民賢於堯而賢於舜集大成之道統建盡善
　　　之治功以恵鮮懐保之實心受戬榖罄宜之茀
　　　禄包舉六氣而藏諸用發育萬物而顯諸仁有
　　　如燔柴昭事之儀必
親對越追逺薦馨之祀倍極精誠定省時勤
　孝敬通於國政惇庸備至
　恵愛浹於天潢崇徃聖而覺烝民重先儒而倡正學
　　　訓士子以維風教廣貢額以勵人材海宇澄清
　　　膠庠敦讓
宵衣旰食則綱舉目張
頒爵授官則考言詢事一命以上見諸
　殿陛之間萬里而遥若在户庭之内褒榮勲閥即採
　　　録其子孫圖任舊臣每保全其終始
欽恤民命常垂寛釋之仁
念切農功頻下賑蠲之詔
霈敷天之湛露逓賜田租酌太倉之餘糧并留漕輓數
　　　輙盈於千萬施不靳於再三兑澤滂沱立見禾
　　　苗之長巽風發越潛消水旱之愆
鑾輅西廵周岳盡懷柔之典
翠華南幸閲河傳疏瀹之方弧矢之利取諸暌禮樂之
　　　興取諸豫遂乃坐八窓而朝萬國平三逆而定
　　　九州剪沙漠之渠魁
天威震地奠宗社於磐石
睿算如神鰈至鶼來茅歸楛入凡在燾養罔弗尊親若
　　　夫
　右文稽古
　濡史涵經發攄義理之章陶詠性情之什莫不參贊
　　　天地燦列星辰而
御藻淋漓
奎鈎炳耀則又衆法咸備四表光昭矣兹當陽春三月
　　　恭逢
聖壽六旬日抱紅輝雲叢紫靄五十二年之
仁恩闓澤如海之深萬八千歳之景運洪符同天之久
　　　　輦賮航琛者萬國颺言拜于者盈廷(臣/)海賦材
　　　　謭薄秉質顓䝉兩世俱叨
　國恩未効涓埃之報一門皆忝中秘常存銜戴之心今
　　　　遇
　萬壽無疆甚幸
　一人有慶敬上升恒之祝畧申芹曝之忱(臣/)海拜手稽
　　　　首而獻詩曰
　萬年天子太平基御宿光芒映赤墀受籙綿長
　仁者壽垂衣端拱
　聖之時騰歡爭納梯航貢拜手齊賡喜起詞甲子初周
　　　　元㑹始九州民物盡雍熙(其一/)
　　　　執中衢室建鴻名玉振金聲集大成參贊六經
　　　　興禮樂並隆三代啟文明
　徳馨上達
天心順儒術尊崇聖教行齊上春臺躋壽域青陽開動物
　　　　由庚(其二/)
　　　韎韐親征
聖武昭威加塞外版圖遥虞廷干羽三苗格周室車書
　　　九譯朝
法駕時廵人震疊大田蠲賦野豐饒成功永固
皇王緒宵旰乾乾勅百寮(其三/)
　　　華燈錦幄接
楓宸寶地琳宫祝
聖頻太液波晴三月曉上林風暖百花春雲開南極星
　　　辰麗節届東皇雨露新
睿算如天長受禄年年颺拜效尊親(其四/)
萬壽詩(七言律三首/)
　　　　翰　林　院　庶　吉　士(臣/)易　簡
　　　勾陳綵仗煥晨光仙珮聲聞列雁行萬里堯天
　　　周甲子九重舜日麗文章玉階春永祥蓂盛金
　　　殿風和廣樂張喜見
聖朝隆景運上林應有鳯來翔(其一/)
　　　乾元首出正當陽斗極星羅共八荒風動時雍
　　　民擊壤化成久道
帝垂裳菁莪造士歌雲漢雨露生春到井疆
大澤更流山海外殊方萬里盡梯航(其二/)
　　　龎睂不見海波揚又聽三呼嵩嶽傍
聖德儉勤同大禹
治功巍煥協陶唐欲陳金鏡千秋錄再進流霞九醖觴
　　　寰宇盡歸熙皥日(小臣/)拜手祝無疆(其三/)
萬壽詩(五言排律十八韻/)
　　　　翰　林　院　庶　吉　士(臣/)漆紹文
帝德符乾健時乘運獨隆勲華綿道脉化育贊元功
　　　典學先持敬綏猷允執中探書搜委宛訪道陟
　　　崆峒
御藻千秋煥
天章八法融研精披奧㫖舉義發羣䝉
勤政咨民隱
廵方問歲豐江河疏上下疆理辨南東懋建平成績長
　　　貽樂利風蠲租踰漢宋頌德徧兒童觀國收羣
　　　䇿
臨軒達四聰喜聲喧赤縣瑞靄塞蒼穹大順承天眷蕃
　　　釐集
聖躬函關佳氣繞瑶島慶雲籠景命川方至鴻基嶽永
　　　崇
一人膺保定萬國仰帡幪樗質曾何補葵心夙矢忠欣
　　　隨鴛鷺末稽首效呼嵩
萬壽詩(七言律二首/)
　　　　翰　林　院　庶　吉　士(臣/)王夢旭
皇圖長鞏壯山河風不鳴條海不波地利桑麻書歲稔
　　　天章雲漢作人多九霄日月同光被萬國衣冠
　　　盡協和蕩蕩難名惟擊壤欣聞復旦接衢歌(其/)
　　　(一/)
　玉墀初曙日曈曨慶洽千官虎拜同雨足三春宫草
　　　綠雲飛五朶殿頭紅祥光南極星輝煜曉色西
　　　山氣鬱葱獻壽亦隨鴛鷺後萬年歡舞
聖恩中(其二/)
萬壽詩(七言律四首/)
　　　　翰　林　院　庶　吉　士(臣/)顧嗣立
　　　昌期桃報瑶池熟瑞應星回銀漢流
百福聖人方建極
萬年天子共揚休曈曨日月神州麗錦繡山河珠闕浮
　西苑薰風通
　紫禁管絃到處起歌謳(其一/)
　　　西峯深秀翠屏横市列街衢簇
　輦行巷舞影連萬户井山呼聲徹
九重城香飄花柳邀金勒春練雲霞上綵旌士庶熙熙
　　　同壽域爭將芹曝荅昇平(其二/)
　　　羣工三祝玉階邊
功德巍巍景福全靜極固知
仁者壽
乾行莫測健如天八方劍佩環
宸極重譯梯航拜仗前萬國車書今渾一海隅日出徧
　　　祥煙(其三/)
　　　七年給札步
　彤墀令節隨行進玉巵
異數特憐五夜燭
新恩許託萬年枝白環銀甕清時瑞緗帙牙籖
聖德詩惟願
皇躬長介福岡陵永䕶太平基(其四/)
萬壽詩(七言排律十六韻/)
　　　　翰　林　院　庶　吉　士(臣/)春　山
　　　今古疇圖屬
聖明羣工亮采荷恩榮治功獨運恢𢎞業道統相傳集
　　　大成欽恤刑章開一面痌瘝民力緩三征施仁
　　　時灑甘霖潤照物高懸玉鏡清四國邊陲烽火
　　　靖二儀法象泰階平春秋省助年長稔河海疏
　　　排水不驚寒暑無咨頒粟帛銓除式序慎權衡
　　　氣含飛動鳴崗鳳韻入風詩語禁鶯五夜繙書
　　　羅典籍兩闈取士拔竒英
　龍旗出塞瞻天躍
　翠輦廵方夾仗迎
駐蹕雲山搜澗壑
端居樓閣愛蓬瀛其旋㑹見千祥集廸吉從教百祿盈
　　　自此無疆開厯數從來不息配天行臣民永慶
　　　貞元㑹中外均懷覆載情渚欲流虹環瑞日星
　　　　皆拱極接長庚拜稽敬進升恒頌微末難申獻
　　　　曝誠
　
　
　
　
　
　
　
　
　
　
　
　
　
萬夀盛典初集巻九十二
　欽定四庫全書
萬夀盛典初集巻九十三
　　歌頌三十三(詞臣二十五/)
　萬夀詩(五言排律四十韻/)
　　　　　翰　林　院　庶　吉　士(臣/)王　澍
　聖主當陽日敷天獻夀時萬方同拜手百辟共陳詞舜
　　　　厯韶華永堯階蓂莢遲八風和碧落五色麗
　　彤墀玉燭調三極金鰲奠四維卿雲欣復旦元㑹慶
　　　　昌期寒谷人皆暖春臺物正熙心傳精一藴手
　　　　定治平基運啟皇王籙天開
　神武姿太和徵有道闓澤本無私歴歲
　恩膏渥周天雨露施租蠲餘舊穀税免足新絲法網開
　　　　三靣絃歌徧九逵遴材門屢闢取士野無遺户
　　　　有豐年樂賢多好爵縻片長俱採録輿論必疇
　　　　咨詢事官方飭頒箴庶績釐滿朝皆望散一徳
　　　　盡臯夔已合明良契彌勤
宵旰思豳風屏已繪無逸卷常披卦畫符三聖圖成鄙
　　　九師先天重閩洛全數合軒羲論道
臨宸扆崇儒
御講帷文章三代並綸綍六經垂解慍弹瑶瑟成功鏤
　　　玉碑翰隨辰象轉筆帯化工竒
寵賚昭雲漢珍藏重鼎彝揆文風逺播偃武化潛移但
　　　見歸牛馬誰聞誓虎羆六師親朔漠一怒靖邊
　　　陲凱奏歸
神算民恬頼
聖慈恫瘝時在抱纎悉必周知蔀屋煩
清問河渠待
指麾負圖龍獻瑞應徳鳯來儀交泰三陽正時雍萬福
　　　隨桃生千歲實花動萬年枝瑞麥連鉤盾嘉蓮
　　　吐御池器車來澤國華盖結雲芝觀海將蠡測
　　　瞻天只管窺(小臣/)慙報稱長誦九如詩
萬夀詩五(言排律十二韻/)
　　　　翰　林　院　庶　吉　士(臣/)周金簡
　　　中天開寶厯元㑹恊昌期堯莢春雲動虞裳復
　　　旦垂輿圖長鞏日甲子甫周時電繞榮光轉虹
　　　流華渚移
紫宸凝瑞靄黄道介繁禧萬國車書集三千禮樂隨金
　　　莖擎玉露翠幄發琪枝淑景龍樓繞歡聲瀚海
　　　馳普天同拜舞大地共歌思鳴佩趨鸞掖揮毫集
　　　鳯池墨霑三秀草春溢九霞巵願進無疆頌千
　　　秋慶錫祺
萬夀詩(五言排律二首/)
　　　　翰　林　院　庶　吉　士(臣/)秦　休
　　　鳯律春長紀
龍飛日正中千齡逢令節四海慶昭融官柳垂條緑仙
　　　桃結蘂紅陽和隨地徧花甲與天同湛露飛堯
　　　酒薰絃藹舜風皇州佳氣滿舞蹈盡呼嵩(其/)一
帝徳髙千古
皇仁徧兩儀租蠲歡蔀屋刑措樂雍熙海宴河清候風
　　　和日麗時山川俱獻瑞天地自無私士沐菁莪
　　　化人承雨露慈衢歌同巷舞耕鑿復何知其(二/)
萬夀詩(七言律八首/)
　　　　翰　林　院　庶　吉　士(臣/)王時鴻
徳符大地夀齊天首出原超太極先玉燭調元孚禹甸
　　　璇圖開泰應堯年歌傳豳雅歡同洽慶衍箕疇
　　　福自全遥向五雲瞻
帝座衆星環拱紫垣前(其一/)
　　　亘古欣逢
孝治隆
皇家典禮備尊崇發祥逺軼睢麟頌啟聖相承任姒風
　　　日御龍衣供綵服晨趨鳯輦侍椒宫肅雝盛徳
　　　由天授錫類推恩萬國同(其二/)
聖朝建極奏昇平功叙歌時百度貞勤理
萬㡬寧海宇明齊七政仰鈞衡懐柔喬岳俱修貢底績
　　　黄河乆獻清
　當代巍巍勲烈峻上超五徳邁三正(其三/)
萬乘雲屯指朔方績髙曠代武功揚永清紫塞銷烽燧
　　　逺撫黄輿順雨𤾉三蘖總歸神䇿定六韜何似
睿謨長編成玉册垂方畧字字髙懸日月光(其四/)
　　　徇齊
聖徳本天成道契羲皇易象呈精一心傳隆作述詩書
　　　手定盛文明龍川桃浪三春暖桂子珠宫八月
　　　榮雲漢昭回𢎞教化歡呼四海溢聲名(其五/)
　　　蠲除肆赦
詔頻宣參贊兼操化育權澤灑九天霑玉粒膏流四國
　　　裕金錢好生徳感騶虞瑞宥罪仁囘貫索躔寛
　　　大十行敷率土春臺康樂自年年(其六/)
　　　逺集梯航萬國歡盛陳王㑹版圖寛多於禹貢
　　　爭歸賮勝似虞廷尚舞干蠻表鳥言㛠禮樂炎
　　　荒卉服習衣冠
皇綱式廓恢無外帶礪河山寶祚安(其七/)
　　　詞垣新進附鵷行疊被
殊恩拜舜裳咫尺
龍顔瞻日角輝煌
鳯藻覩天章祥開五老榮光近語獻三多華祝長
聖夀自今綿玉厯萬年永御
帝圖昌(其八/)
萬夀頌(四言七章/)
　　　　翰　林　院　庶　吉　士(臣/)喬時适
皇帝徇齊早嵗登極克纘克承發祥世徳問安視膳和
　　　氣愉色備物博施歡同萬國朝暮弗違惟殫子
　　　職願億萬年為天下則(其一/)
皇帝寛仁天地同流東西南朔無逺弗周納諸襁褓民
　　　隠是求一夫噢咻懼政不脩五風十雨滿車滿
　　　篝畞粟千鍾聽民自收夜不閉户熙皥與遊猶
　　　恤刑辟矜疑是摉願億萬年撫育九州(其二/)
皇帝濬哲知人安民六卿分職論材惟真封疆大吏悉
　　　簡忠純兼聼並觀燭照若神天工寅亮政出
紫宸願億萬年長秉陶鈞其(三/)
皇帝恭儉旰食宵衣男耕女織繪於彤闈基命宥宻凛
　　　哉危微土階茅屋丹漆者稀端冕臨朝綺縠可
　　　揮大官上食悉屏甘肥願億萬年式兹九圍(其/)
　　　(四/)
皇帝神武震疊萬方逆藩不軌跋扈飛揚羅施牂牁七
　　　閩蠻荒天覆地載大恩若忘
神謨廟算立掃欃槍遊氛撲滅易於探囊西羗醜類蹂
　　　躪邊疆千里轉鬭豕突䲭張
六龍一駕壓彼螳蜋膏我斧鑕無有跳踉願億萬年永
　　　固金湯(其五/)
皇帝文明圖書在几講幄時開研窮至理赤軸青箱抽
　　　討靡已歷聖道源如掌易指
宸翰矞皇典謨並峙振玉聲金鎔經鑄史删定纂修洙
　　　泗同揆願億萬年山海積累(其六/)
皇帝垂裳徳洋恩溥咸五登三峻極千古山陬海澨莫
　　　不歌舞就日瞻雲驩洽區宇微(臣/)愚昧濫被簪
　　　組如管窺天安敢覼縷稽首作頌優容草莽願
　　　億萬年永戴
聖主(其七/)
萬夀詩(栢梁體一首/)
　　　　翰　林　院　庶　吉　士(臣/)董　宏
聖人受命厯無疆五十二載開明堂璣衡手握符穹蒼
　　　包含九垓頓八荒大共小球歸職方海隅日出
　　　皆來王
一人恭已垂衣裳星辰日月繪采章潤色禮樂興廟廊
武功文徳交輝煌夔龍臯益垂殳斨股肱元首賡明良
　　　薰風一曲琴絃張阜財解愠膏澤滂上軼殷夏
　　　嫓陶唐
皇極克建夀而臧宜民宜人保佑昌五福洊膺如阜岡
　　　四海喜溢春風揚扶携老㓜環天閶提挈筐篚
　　　擎壺漿瑶池酒熟紅桃香既醉齊稱難老觴
紫宸髙居臨青陽山呼
萬歳川浮光簫韶九奏和鸞凰率舞百獸紛趨蹌時清
　　　人悦歲則穰太和元氣恊雨暘(小臣/)稽首
　彤墀旁槖筆欲書雲物祥昇平嘉㑹樂未央天清
　　　地寧共乆長
萬夀詩(五言排律三十韻/)
　　　　翰　林　院　庶　吉　士(臣/)周　彬
寶厯升恒合
皇基眷祐長
六旬綿景運
萬歳集嘉祥
德與乾坤並
恩同海嶽量建中操政術垂訓作王章倫物都明察身
　　　心鎮就將隆儒傳絶學崇祀振綱常禄逮關閩
　　　後
躬登洙泗堂絃歌通海國教化洽膠庠
宸扆書無逸
宵衣問未央照臨齊日月調燮到隂陽天上三階正朝
　　　端庶績康好生開宻網圗治舉宏綱
大賚周窮壤
深仁浹逺鄉化行滋富庶俗羙保豐穰在鎬
天顔喜吹豳世道良雷霆平蜀道烽火息閩疆沙漠
皇威暢邊廷
聖武揚九州恢土宇重譯効梯航謨烈踰周后隨刋過
　　　夏王洪瀾遵
指授巨浸息汪洋茀禄隆千古聲名溢八荒虹流華渚
　　　日電繞斗樞旁松棟紅輝抱蓂階紫靄翔
帝車朝炳煥
御宿夜光芒好鳥鳴蘭殿飛花散柳塘三春文囿景百
　　　福舜壺漿華祝陳
宸極嵩呼徹
帝閶來儀鳯翽翽率舞獸蹌蹌錫福
頒綸綍颺言進縹緗清寧齊
聖夀衢室永垂裳
萬壽天保九如歌
　　　　翰　林　院　庶　吉　士(臣/)胡　煦
　　　如山髙聳鬱嵯峩地近雲霄瑞靄多占象特開
　　　仁夀域
六旬初進九如歌(其一/)
　　　如阜嶙峋盡仰瞻增髙常共海籌添寰中百族
　　　叨培植春滿郊原雨露霑(其二/)
　　　如岡屹峙更連綿蘊藉霖膏普大千徧植桐枝
　　　棲鳯羽􁨩喈時聽頌聲傳(其三/)
　　　如陵更覺勢崢嶸
帝徳髙深未易名仰嶽有情勞想像學山無術藉陶成
　　　(其四/)
　　　如川方至浩無垠太液深涵四海春試看朝宗
　　　來萬𣲖
恩波長共物華新(其五/)
　　　如日東生海上霞扶桑萬丈吐光華離明長自
　　　　垂今古普照無私未有涯(其六/)
　　　　如月金波皓滿空光含明鏡徹鴻䝉一輪髙擁
　　　　青天上三五清輝萬古同(其七/)
　　　　如松挺植泰衡巔甘露和風養歲年節貫四時
　　　　無改易龍鱗照灼五雲邊(其八/)
　　　　如栢菁葱挺擢時乾坤淑氣集繁枝椒漿并祝
　　　　正元㑹春酒同登介
　壽巵(其九/)
　
　
　
　
　
　
　
萬夀盛典初集巻九十三
　欽定四庫全書
萬夀盛典初集巻九十四
　　歌頌三十四(詞臣二十六/)
　萬夀無疆賦(有序/)
　　　　　翰　林　院　庶　吉　士(臣/)李如璐
　　　　(臣/)聞衡正階平允矣皇王氣象日華雲爛煥乎
　　　　天地文章蓋参贊經綸合三才而建極斯禄位
　　　　名夀亘萬古而常新徳邁黄農率土樂岡陵之
　　　　算齡齊虞夏普天近日月之光華祝歡騰嵩呼
　　　　抃舞欽惟
　皇帝陛下
　　手握璿圖
　　心涵穹蓋
　　内聖外王之學至中至和
　　經天緯地之功乃文乃武萬物得所舉昆蟲草木樂
　　　　春臺四方攸同統南北東西登夀域此清寧合
　　　撰遐齡其覆載俱長保佑常申
聖夀與地天交泰者矣(臣/)樂生隆盛幸荷甄陶仰瞻華
　　　渚之虹爰效康衢之頌其辭曰
　　　維貞元之既合集
聖主之鴻休鞏輿圖以受瑞綿玉厯以垂旒明庶物而
　　　察人倫理抉天根之奥亶聰明而作元后心探
　　　月窟之幽竒偶圖書知一畫開天之始危微精
　　　一見厥中允執之由羲軒堯舜之傳函三五而
　　　皆歸
聖學商周鄒魯之緒作君師而覃布
皇猷溯濂洛澈源流辨朱陸别薰蕕大徳日新合古今
　　　而一貫至誠無息與上下而同流且也天縱多
　　　能左宜右有鳯翥鸞翔之瑞苞采呈毫川流岳
　　　峙之書權衡在手赤文緑字衍全數於九疇天
　　　禄石渠探羣書於二酉蓬萊殿内開映日之龍
　　　章太液池邊結古文之蝌蚪炳然雲漢之麗天
　　　儼若星辰之環斗上同球璧而稱珍長懸日月
　　　而彌久矧夫誕敷文徳大展雄圖物阜民安扇
　　　薰風於宇宙垂裳端拱奏大化於唐虞星掃欃
　　　槍廓緑水天山之界圖成王㑹盡雕題鑿齒之
　　　徒察大吏以安民共凛知人則哲蠲兩租而賜
　　　復均霑大澤𢎞敷圜土屢空久洽好生之徳賢
　　　書迭進廣開登俊之塗無小無大咸霑雅化如
　　　綸如綍共仰王謨以故諸祥輻輳萬象光昌澤
　　　馬噐車皆呈地寳景星慶雲並耀天章噦噦鳴
　　　郊鳯有五苞之采英英度曲芝含三秀之房嘉
　　　禾連莖而獻瑞玉泉合醴以稱觴揲羲䇿於先
　　　天方開景運展堯蓂之三莢乍應青陽願戴
一人而長歌有道欣逄
萬夀而共慶無疆於是時也
　禁苑開雲衢歌匝路夾花栅於
　御道雷動歡聲散麗色於皇州錦纒春樹觀開鳷鵲
　　　直在雲霄樂奏仙璈疑聞韶濩瞻雲就日盡傾
　　　葵藿之心抒筆陳辭敢上太平之賦
萬夀詩(七言律一首/)
　　　　翰　林　院　庶　吉　士(臣/)楊　湝
　　　六合清寧
寳厯新八紘歡忭拱
楓宸静調玉燭星辰正快覩金甌海岳春寰宇早教歸
　　　化育羣生何處不陶鈞從知億萬斯年算甲子
　　　初周第一廵
萬夀詩(五言排律二十韻/)
　　　　翰　林　院　庶　吉　士(臣/)沈世屏
　　　安貞祥應地廣運徳先天至治隆千古昌時厯
　　　萬年維
皇膺寳籙叶瑞紀珠聫淑景循黄道榮光幕紫淵崇卑
　　　通黙契精一啟真詮
　學已高前聖
　仁尤徧八埏盈寧人盡樂汪􁏳賦恒蠲蒼赤痌瘝切
　　　要荒雨露偏平成恢禹績解阜應虞絃苹野興
　　　羣䇿梧岡藹衆賢山陬欽日厯澤國静風煙
　駿業辭難贊
　鴻禧理自延
誕辰當六袠協氣繞三躔綵仗晴霞䕶金爐寳篆連緋
　　　桃原似斗碧藕羡如船貢篚來重譯
恩波㑹百川冠裳依
　闕下韶濩舞階前華祝歡無限嵩呼意更䖍陳符方
　　　履泰觀象得純乾神與人胥洽名将夀共綿
萬夀詩(七言律四首/)
　　　　翰　林　院　庶　吉　士(臣/)夏慎樞
　　　曈曨朝旭麗芳辰喜見卿雲拱
紫宸
聖夀久長開七甲天光妍暖正三春芝浮瑞彩稱神草
　　　樹載嘉名記大椿自是歡心孚萬國謳歌長共
　　　嵗華新(其一/)
　　　八表欣逢燕喜時無疆
萬夀祝同詞春深上苑鶯頻囀樂合鈞天鳯自儀垂拱
　　　經綸髙紫極梯航拜舞溢彤墀恩波若欲論汪
　　　濊滄海猶難比
聖慈(其二/)
　　　宵衣旰食總
乾綱健法天行本自强萬世日星瞻事業
九重雲漢仰文章金根廵省人心樂玉燭調和國歩康
　　　毎繪豳風誦無逸八方夀域慶綿長(其三/)
　　　廣運功由久道成虞琴揮處太階平九河清兆
　　　千年瑞五岳歡同
萬嵗聲籌滿東溟占益
夀星輝南極驗長生(小臣/)敬效華封祝率舞欣隨百獸
　　　行(其四/)
萬夀詩(五言排律四首/)
　　　　翰　林　院　庶　吉　士(臣/)舒大成
　　　玉燭輝
皇極璿樞拱
紫宸
九重天闕迥六宇嵗華新開泰文明啟
　膺圖眷佑頻瑶光紛綺陌旭日藹芳辰鐘鼓層霄上
　　　衣冠率土濵試㸔仁夀鏡萬象已同春(其一/)
帝徳兼文武
神謨軼禹湯人游春浩蕩化共日舒長
大業光霄漢深宫尚就将圖書開秘籥風雅麗
宸章瑞草呈三秀卿雲覆八荒香風吹玉砌載詠萬年
　　　昌(其二/)
　盛世咸遵路
皇威在止戈兩階曽試舞七徳蚤成歌過化雷霆速流
　　　形雨露多好風蓮漏轉深殿栁煙和鳯吹傳金
　　　管龍池響玉珂(小臣/)同拜手太液沐晴波(其三/)
　　　雲日
天顔近山河
夀域開祥煙浮上苑佳氣自蓬萊翠陌流鶯囀彤庭舞
　　　鳯來平成歸夏甸民物陟春臺花雨逄三月
恩膏徧九垓未央歌管徹長進紫霞杯(其四/)
萬夀詩(七言律二首/)
　　　　翰　林　院　庶　吉　士(臣/)林景㧞
聖主乗乾景命新昭陽紀嵗啟昌辰羣黎徧徳歡心洽
　　　八表同風雅化醇
夀屆六旬凝帝祉
躬膺百福慶天申欣㸔雲陛稱觥日上苑花明大地春
　　　(其一/)
　　　敷天同頌
主仁慈草木都霑雨露滋
鳯詔屢頒恩浩蕩鴻鈞徧覆景昭垂人當擊壤歌衢日
　　　士詠吹笙鼓瑟詩最是太和多順應祥風披拂
　　　萬年枝(其二/)
萬夀詩(七言律二首/)
　　　　翰　林　院　庶　吉　士(臣/)潘　祥
　　　連珠合璧見中天絢爛朝霞敞
御筵萬國歡呼依舜日千官抃舞慶堯年花迎喜氣浮
　　　宫殿鳥解歌聲應管絃甲子從兹周萬禩升恒
　　　敢獻
聖人前(其一/)
帝徳巍巍集大成日華雲爛慶昇平心符造化深仁洽
　　　學究精微至道宏簪紱從來慙世受草茅何幸
　　　沐
恩榮欣逢
誕節殊無報願祝三多答
聖明(其二/)
萬夀詩(五言排律二十韻/)
　　　　翰　林　院　庶　吉　士(臣/)莫與及
　　　福從
皇極歛春共物華鮮泰運禎符積昌時寳祚綿無疆頻
　　　錫祉有慶永乗乾羣仰光華日咸瞻咫尺天彤
　　　墀多瑞靄綺陌有祥煙百卉争舒艶千林共鬬
　　　妍南山蒼翠滿北極彩雲翩元氣流雙闕仁風
　　　扇八埏為民時邁舉行慶嵗租蠲稼穡艱難稔
　宫庭感召專
恩覃歌湛露慍解撫薰絃統自唐虞接心由洙泗傳摛
　　　章森典則㑹道極髙堅
徳盛彰謨訓
功崇誌簡編淵沖澄有量海潤浹無邊喜入康衢頌歡
　　　騰
聖主筵臣工鳴佩進父老杖藜前四表文明盛三千禮
　　　樂全九成鏘古奏二雅詠新篇夀域山河固光
　　　昭億萬年
萬夀詩(五言排律二十四韻/)
　　　　翰　林　院　庶　吉　士(臣/)白子雲
帝徳符堯舜
皇猷邁夏商流虹初啟瑞繞電更呈祥
聖質原英敏深宫復就将崇儒經術重建極治功張禮
　　　樂追三代車書徧八荒泰壇隆灌獻大祀肅蒸
　　　嘗祈糓䖍牲幣占年順雨𤾉
皇威加海内
睿算靖邊疆農隙仍修備時清毎
省方蠲租
恩廣大解網
澤汪洋瑚璉登廊廟楩楠備棟梁列卿多
簡在循吏必明揚喬嶽懐柔久蒼旻眷佑長太和恒保
　　　合景福愈繁昌元㑹初周甲春秋正未央恵風
　　　來
紫禁協氣繞青陽黄道開金闕紅雲䕶玉堂千官同舞
　　　蹈萬國効梯航螭陛陳華祝龍爐挹御香祥麟
　　　遊禁囿威鳯集髙岡率土皆歡忭無人不拜颺
　　　慶雲騰靄靄甘露降瀼瀼金鑑千秋録瑶臺
萬嵗觴九如天保頌永永見
垂裳
萬夀詩(五言排律二十四韻/)
　　　　翰　林　院　庶　吉　士(臣/)魯　立
聖徳三辰正
皇圖萬載基光天開景運寳厯啟昌期日候方中景爻
　　　占交泰時精微心有契端拱治無為禮樂追三
　　　代恩慈浹八維體元成位育建極統君師武烈
　　　邊陲静文謨簡策垂表章崇正學尊禮邁前規
　　　造士煩
親試蠲租荷
聖慈閭閻登衽席廊廟切疇咨黜陟輿情協虚公萬物
　　　知生民從未有首出獨如斯八表尊親戴三多
　　　祝頌詞登封章屢却
徽號嵗堅辭蕩蕩名難罄巍巍鑒不遺春風回
　玉陛淑景動
　丹墀瑞靄葱蘢合祥雲爛熳披北樞環衆曜南極次
　　　重離應地安貞吉參天福履綏一心涵廣運四
　　　　海樂雍熈日月光華滿春風雨露滋共當三月
　　　　吉競獻九如詩稽拜同葵向敷陳只管窺幸隨
　　　　鵷鷺末齊上萬年巵
　
　
　
　
　
　
　
　
　
　
　
　
萬夀盛典初集巻九十四
　欽定四庫全書
萬夀盛典初集卷九十五
　　歌頌三十五(詞臣二十七/)
　萬夀詩(七言律四首/)
　　　　　翰　林　院　庶　吉　士(臣/)徐　依
　聖主深仁洽九州逺人重譯集共球中天恰遇貞元㑹
　萬嵗初逢甲子周風雨常調輝玊燭河山永固奠金甌
　楓宸咫尺蓬瀛路鳯厯新增海屋籌(其一/)
　　　　乗乾御極正當陽共戴
　堯天化日長巷舞衢歌民樂利河清海晏世安康
　皇威震疊開千嶂
　聖治光昭邁百王嵩祝盈廷爭拜舞如天
　帝徳夀無疆(其二/)
　　　　鳷鵲簷楹鳯鳥飛華燈錦幔滿王畿曈曈曉日
　　　　臨黄道靄靄春雲䕶紫微宫栁千條拖翠縷林
　　　　花萬樹映清暉
君王宴鎬多恩澤玉座香濃染
御衣(其三/)
　　　仙掌髙擎沆瀣清明霞浮動照丹楹
天厨乍進堯尊酒
御饌新調禹膳羮樂奏簫韶和鳯噦花開蓬閬聽鶯鳴
　　　風光幸際唐虞世億萬斯年享太平(其四/)
萬夀詩(七言律四首/)
　　　　翰　林　院　庶　吉　士(臣/)湯大輅
　　　玉厯無疆萬禩新斗杓旋指正逢辰雲屯虎拜
　　　趨
　金闕日麗龍光仰
聖人九有總教登夀域一元始見轉鴻鈞乾行不息符
　　　天健嵩祝傳呼大地春(其一/)
　　　巍巍勲業邁伊耆符命由來瑞應竒石紐虹流
　　　開寳冊斗樞電繞鞏鴻基百僚夙際風雲㑹八
　　　表長瞻
龍鳯姿共沐太平歌燕喜金函齊上祝
堯詞(其二/)
　　　耕鑿咸安化日長休明一徳萃千祥東皇麗景
　　　迎閶闔南極祥光拱建章五色雲間開雉尾三
　　　呼聲裏進霞觴碧空韶奏騰雲起還見虞廷集
　　　鳯凰(其三/)
　　　天開景運日方中抃舞堯衢四海同階下丹蓂
　　　能識候苑中翠箑解迎風龍池細桞含煙緑閬
　　　苑仙葩浥露紅願祝岡陵齊
聖夀萬方長此樂時雍(其四/)
萬夀詩(古風一首/)
　　　　翰　林　院　庶　吉　士(臣/)張　淳
　　　祥雲浮
　鳯闕紫氣滿
　楓宸旭日千門麗和風萬國春旭日和風齊獻瑞春
　　　光靄靄融天地禁苑花開三月紅宫隄栁滴千
　　　行翠
寳祚龍飛億萬秋中天長正三辰位籌添海屋日曈曈
　　　雲璈初奏未央宫徳星朝見晨光映霽色天開
　　　佳氣籠發祥傳貫月紀瑞協流虹乃知
聖人之生不世出徇齊天亶英姿異道宗洙泗㡬千年
　　　心契唐虞十六字
聖學髙深天與淵
宸章寳墨萬方傳異書盡檢瑯嬛洞竒字如登岣嶁巔
　　　卓哉道徳隆千古漢唐以後奚足數一統車書
　　　奉
聖神八方底平真英武至治開天壤雄功震寰宇至治
　　　雄功已莫京勤勞惕厲保昇平登俊求良培士
　　　氣蠲租減賦奠民生畇畇禹甸嘉禾秀蕩蕩堯
　　　天雨露深萬民共樂三春日
九重長理五絃琴我
皇天錫多景福三多共進華封祝此日南山夀域開於
　　　時北闕冠裳肅或獻霞光
萬嵗觴或陳金鑑千秋録一堂喜起比虞廷萬國共球
　　　恢禹服幸厠班行拜
　玉除瞻天獻賦愧才疎欣逢天保岡陵永願效詩人
　　　頌九如
萬夀詩(五言排律三十六韻/)
　　　　翰　林　院　庶　吉　士(臣/)陳王謨
　　　運啟貞符㑹天開玉厯長坤維忻久奠
乾御喜當陽
聖徳三才備
皇猷百度張深仁周海甸純孝格穹蒼問寢勤三殿承
　　　歡合萬方明禋親對越郊祀潔馨香禮樂超前
　　　軌中和闡秘藏典謨宣
聖訓奎璧煥文章結藻雲霞麗揮毫鸞鳯翔簫韶兼美
　　　善勾股析微芒蕩蕩名難罄煌煌道愈光泰階
　　　常炳耀兑澤更汪洋屢下蠲租
詔時開賑乏倉繪圖懐紡織減税重農桑慍瑟知財阜
　　　吹豳卜嵗穰政平安樂利物阜競輸将法網開
　　　三面祥風徧八荒閭閻歸化育動植盡繁昌毎
勅鸞龍馭周廵江海鄉金錢開帑藏宵旰警隄防疏鑿
　　　神功祕規為
睿算詳洪流歸海若茂績鄙宣房逺畧
皇威震親征
聖武揚兩階舞干羽九譯効梯航納貢來西旅輸誠至
　　　越裳安邊皆頗牧選吏並龔黄名徳旌髙爵英
　　　才萃上庠懐柔聲教訖悠久治功彰鳯厯初周
　　　甲龍圖始兆祥景星輝爛爛仙露浥瀼瀼三月
　　　韶光麗千門花栁芳嵩呼環
　御道華祝徹雲閶草莽誠何幸栽培感不忘一雙雕
　　　玉管八載校書郎已分歸松壑仍教上玉堂旁
　　　皇
　金闕下拜舞進霞觴
萬夀詩(五言律十二首/)
　　　　翰　林　院　庶　吉　士(臣/)郭孫順
帝徳光三古
皇仁徧八紘紫微星正朗黄道日方盈華祝逄花甲嵩
　　　呼動玉京鴻䝉臻上理是處樂昇平(其一/)
　　　遜志
宸修切諏辰
講幄開菁華探玉圃奥茭輯蘭臺稽古圖書列尊經道
　　　義恢遂令千載祕雲漢並昭回(其二/)
聖主敦倫重
　熈朝養志崇承歡皆至行錫類愜
天𠂻愛景鶯花候勤心寢膳中臣民同感召抃舞詠淳
　　　風(其三/)
　　　托興
宸襟適髙吟
奎藻鮮玉光摩潤澤珠顆轉勻圓風雅含醇味中和協
　　　化權萬年瞻
制作謨誥燦中天(其四/)
萬㡬逢偶暇八法見神功揮就鸞翔漢懸來鳯舞風端
　　　嚴鋒愈正流逸格彌工墨妙珍千古倉書未許
　　　同(其五/)
神武聲靈赫
天威日月宣遐方苞蘖静内庫甲兵懸重譯知依闕膚
　　　公更拓邊金甌萬里固干羽舞階前(其六/)
　　　代有宣房議桃花浪屢驚
神謨煩指畫大地慶平成瞻洛詩徒詠横汾事可輕銀
　　　河有圖瑞特為
聖人清(其七/)
宵旰時勤政深宫輾轉勞農桑民事繪補助
聖恩叨澤物敷莖露祈年候土膏含哺歡父老躋祝獻
　　　春醪(其八/)
帝徳真洋溢羣生共泳游蠲租寛積負赦𤯝恤沉幽濊
　　　澤流千禩慈雲覆九州春臺登樂育處處起歌
　　　謳(其九/)
　　　洞徹天人祕羣驚
聖學超授時窺厯象應琯叶咸韶推算三才協研音六
　　　律調從來紛錯理微妙日星昭(其十/)
　　　華渚流祥協賢闗啟運新添科遴抱玉増浪躍
　　　潛鱗格外
絲綸沛寰中雨露均菁莪霑雅化疇不沐陶甄(其十一/)
　　　弱質乗昌運遭逄古莫倫八年依
　紫禁一第荷
皇仁筆槖金鑾舊名聫玉署新無疆臣有頌天地共長
　　　春(其十二/)
萬夀詩(七言排律十六韻/)
　　　　翰　林　院　庶　吉　士(臣/)王遵扆
　　　泰階中正紫微垣
黼座垂裳大寳尊赫濯
神功懸日月髙深
至徳統乾坤明周萬里殷求莫儀盛三雍静
體元兑澤博施咸有濟巽風時動盡成暄好生逺軼湯
　　　開網籲俊宏踰舜闢門酒誥几銘昭法誡丹書
　　　緑字接心源珠躔翰墨頻飛動金匱縑緗細討
　　　論
學貫具茨兼宛委理探月脇並天根闡微明睿重霄合
　　　燭逺光華列曜繁西賮南琛歸道徳雕題鑿齒
　　　鞏屏藩化風淳穆齊皇古厯數綿長邁帝軒花
　　　甲廻環璿玉運卿雲重疊鳯鸞鶱
天顔有喜時方泰
聖徳無私詔更溫
萬嵗永符南岳夀八方齊進北辰樽共欣率土春増暖
　　　矧在微(臣/)世受恩華祝衢歌葵藿意年年拜手
　　　奉
丹閽
萬夀詩(五言排律二十韻/)
　　　　翰　林　院　庶　吉　士(臣/)謝濟世
　　　景祚隆
　今代純禧集我
皇道承千聖統春滿
萬年觴祝嘏羣心切賡歌
元首康勤勞方夏后儉徳即陶唐教訖炎荒外威宣朔
　　　漠鄉武功真赫濯文治並焜煌藻發
天章煥書成
御墨香還應超五帝詎止軼三王電繞星樞瑞虹占華
　　　渚祥
篤生當泰運貞象應乾剛花甲周還始瑶圖永未央
恩波流浩蕩佳氣接蒼茫綵仗仙幢引珠宫梵唄颺千
　　　官齊拜舞百辟盡趨蹌賞洽
龍顏喜歡騰鷺羽翔光華同日麗厯數與天長忝與班
　　　行末恭逢
　寳運昌願将三祝意併入九如章載筆慚風雅分箋
　　　竭頌揚(臣/)愚何所獻
聖夀本無疆
萬夀詩(五言排律二首/)
　　　　翰　林　院　庶　吉　士(臣/)鄭之僑
　玉厯韶華永
　楓宸瑞靄浮無疆歌
聖夀有道集鴻休慶滿三千界歡同百二州芳林紅錦
　　　爛仙酒醴泉流閶闔開鰲禁雲霞煥鳯樓嵩呼
　　　環
　御道華祝雜村謳萬國球璜集通都閬苑遊堯蓂三
　　　莢吐羲䇿萬年周已奏
垂裳治猶煩側席求阜財調舜瑟錫福衍箕疇寳祚仙
　　　人籙銅龍海屋籌願同天地久長此固金甌(其/一)
　　　乗乾符在握交泰運初昌率土歸聲教敷天願
　　　對揚光華歌復旦
端拱坐明堂夀域星辰燦春臺日景長兩岐呈上瑞大
　　　有兆農祥律吕諧崑竹賡歌陋栢梁儒林増黼
　　　黻藝苑叶笙簧治洽安絃奏仁銷貫索芒朱華
　　　昭國瑞緑字受珠囊拓宇通懸索來庭致越裳
恩波滄海濶和氣景風翔簪筆慚窺管陳詩捧玉觴(其/二)
　萬夀詩(七言律六首/)
　　　　　翰　林　院　庶　吉　士(臣/)張　旭
　　　　景運天開五鳯祥
　聖人御宇正當陽車書化洽無雷國禮樂聲通日出鄉
　　　　星拱玉衡聨太乙厯綿金簡邁羲皇(小臣/)幸際
　　　　華封祝共慶
　堯年春晝長(其一/)
　　　　八荒夀域啟陽春景福鴻符次第陳瑞起南山
　　　　儀彩鳯雲興東海兆祥麟金甌永固同乾運寳
　　　　籙無疆眷
　至仁一自韶華開令旦萬年元氣入陶鈞(其二/)
　　禁苑春深却曉寒向榮花木有餘歡南華佳氣輝
　天闕北極祥光擁
　玉鑾航海琛球重九譯呼嵩劍珮集千官雲璈聲徹璇
　　　　霄上又過
慈闈問早安(其三/)
　　　　初升海日正曈曈瑞氣騰輝綺殿紅鳯扆花明
　　　　文陛側虹橋燈燦錦城中瑶編紀字追軒昊銀
　　　　甕鐫文軼鎬豐自幸金門叨侍從長年獻夀未
　　　　央宫(其四/)
　　　　普天稱慶敞華筵抃舞同賡億萬年治懋垂裳
　　　　登舜世民歌擊壤樂堯天錦囊敬進三多頌鐵
　　　　網宏收四國賢最是侍臣邀
　寵渥恩波浩蕩正如川(其五/)
　　　　三千花甲喜初開春滿長安徧八垓瓊圃青鸞
　　　　方外至越裳白雉日邊來髙天露湛深如海大
　　　　地歡騰動若雷鷺序螭頭瞻曉霽五雲多處是
　　　　蓬萊(其六/)
　
　
　
萬夀盛典初集巻九十五
　欽定四庫全書
萬夀盛典初集巻九十六
　　歌頌三十六(詞臣二十八/)
　萬夀徳音頌(有序/)
　　　　　翰　林　院　庶　吉　士(臣/)汪　份
　　　　欽惟我
　皇上因廷(臣/)恭祝
　萬夀之請特沛
　徳音
　諭以
　御極以來惟欲萬國乂安敬
天法
祖垂令名於弈世今
　夀屆六十憂勞倍增惟願為臣清正為子孝思弟兄友
　　　　愛讀正書盡職業各殫誠心為慶祝之儀外此
　　　　皆無所嗜好大哉
聖人之訓詞宏深奥逺剴切詳明誠非厯代帝王所能
　　　及也(臣/)愚竊考戴記禮運篇葢孔子諭大順之
　　　實體信逹順之道而備舉家之肥國之肥天下
　　　之肥以謂如此則天不愛其道地不愛其寳人
　　　不愛其情故天降膏露地出醴泉山出噐車河
　　　出馬圖鳯凰麒麟皆在郊藪龜龍在宫沼夫家
　　　國天下皆肥則家國天下皆仁仁也者順之體
　　　也惟仁故夀聖人行徳而民仁夀者家國天下
　　　皆肥之謂也而宋儒程頥謂君子修已以敬篤
　　　恭而天下平惟上下一於恭敬則天地自位萬
　　　物自育而四靈畢至此體信逹順之道朱子則
　　　謂體信是致中逹順是致和實體斯道於身自
　　　然發而中節推之天下而無所不通蓋禮運所
　　　謂體信逹順以致家國天下之肥故諸福之物
　　　可致之祥無不畢至即論語修已以安百姓中
　　　庸致中和天地位萬物育篤恭而天下平之義
　　　(臣/)愚竊以三書之言合諸我
皇上聖諭蓋前古聖人立言以垂範當今
聖人身體而力行孟子所謂其揆一者也(臣/)愚伏覩我
皇上具聰明睿智上聖之才而窮經稽史考道論治夙
　　　寤晨興孜孜不倦天戈南指大慝悉平疆土之
　　　拓軼於禹迹
躬提禁旅三超瀚海平沙萬里無敢違拒由是天之所
　　　覆咸奉正朔稽首稱臣莫不賔順
親視河防指授方畧束淮敵黄疏通清口一旦河神受
　　　職而潛遵
聖主約束地平天成萬世永頼仁愛孚於天下無有親
　　　疎逺邇惟恐一物不得其所蠲租賑粟之
詔無嵗不下近者遂盡除田賦三年而徧於海内舉凡
　　　表章經籍尊崇先賢澄清吏治奬㧞賢才減省
　　　浮靡鉤稽國計興厲學宫廣開貢舉優恤軍伍
　　　教閲武勇以逮緩獄寛刑修塘建閘鉅細之務
　　　　皆盡思極神
　躬親聽斷奉若
天道憲章
祖法處之以寅畏行之以祗慎業業兢兢不敢須臾自暇
　　　　自逸所謂脩己之敬致中致和不顯篤恭之徳
　　　　體信逹順之道維我
　皇上一身備之矣今者徳教既已浹洽風俗既已淳厚
　　　　天下既已興仁符貺既已委至乃
　聖心亹亹惕厲倍增深戒廷臣勿事虚文務崇實政俾
　　　　各以盡臣道盡子道盡弟道國安民治姦宄寧
　　　　息為慶祝隆儀(臣/)愚竊謂合於禮運家國天下
　　　　皆肥之指而論語中庸所謂百姓之安天下之
　　　　平與夫天地萬物之位育者也且所貴於家國
　　　　天下之皆肥者何也肥則仁仁則夀聖人行徳
　　　　而民仁夀此大順之實也故惟聖人為能開夀
　　　　域於斯世而百姓由此而安天下由此而平天
　　　　地萬物由此而位育當是之時天瑞應誠而至
　　　　推之而不去辭之而益多故天不愛道地不愛
　　　　寳隂陽調風雨時山不童澤不涸羣生和四靈
　　　　至天地之間被潤澤而大豐美而聖人純嘏天
　　　　錫眉夀萬年遂與天而無極(臣/)愚乃知
　聖諭所及誠人臣慶祝
　萬夀之隆儀方今
　聖世久已臻兹盛美而
　皇心謙抑更欲勉以新功若不敢自謂已至蓋虞書帝
　　　　庸作歌責難於臣保以戒慎
　聖人用意大抵如此亦孟子所謂其揆一者也(臣/)份謹
　　　　拜手稽首而獻頌曰
　皇有大訓訓於廷臣曰
　余御極
　夀登六旬我法維
祖我敬維
天務俾政乂以安斯民惟日孜孜亦既蒼顔無他嗜好倍
　　　　增勞勤勞勤之久如見放勲華封之祝寧非愛
　　　　君堯獨固辭何為其然不堪其瘁天位孔艱孰
　　　　知堯心惟
　余一人
　余亦何祈此心相傳汝欲祝
　夀屏爾虚文惟亷惟孝友於弟昆非聖勿讀正言日聞
　　　　勉爾職業罔或因循實殫爾心效於
　余前慶祝之儀莫此為先
　訓詞深厚於古誰倫克知允迪位在徳元自始
　踐祚終日乾乾獨見衆表逺紹羲軒極深研㡬嚅嚌道
　　　　真吐詞為經以發竒芬上探月窟下躡天根牢
　　　　籠覆載克彌克綸去其稂莠既鋤既耘海外有
　　　　截南踰朱垠雷厲風飛
　親統六軍
　三駕之餘北土咸賔乃
眷南顧
駐蹕河津河來方壯萬水奔渾乃通清口毋俾或堙千
　　　古洪流遂安其瀾辨色
視朝逹於夜分令聞令望
聖徳日新克詰戎兵虓虎雲屯閲其騎射時令時申簡
　　　核獄詞必躬必親化彼嚴寒予以春溫乃
命冢宰飭爾官聫洗手奉職則惟汝賢乃
命司農乃
命春官惟民惟士沛以
新恩
視飽如饑
視暖如寒三嵗而徧田租盡蠲逮及商賈孰嚬孰呻
皇有大賚以恤其貧相彼生徒號曰席珍
特創新科俾速騰鶱逮及武夫嫓於儒羣亦各執經觀
　　　聽橋門無鉅無細惟畏惟寅合諸
聖諭既備於
　身其在魯論子思所編亦越戴記禮運之篇聖經垂範
　　　　維
　皇克遵先聖後聖其揆則均
　聖心之謙
　聖徳之尊巍巍煌煌不自鋪陳罔或封於泰山罔或禪
　　　　於云亭自古雖有徽號曰匪
天𠂻所存茲因祝
　夀受
　誨諄諄惟願斯世俗易風淳士曰勗哉相與陶甄此糾
　　　　彼過彼繩此愆惟民雖愚見善則遷此修於市
　　　　彼力於田百𨽻師師無黨無偏弼成教化如泥
　　　　在鈞問諸一鄉鄉無愚頑問諸天下天下興仁
　　　　既登大順介福自繁體信逹順實維其源惟此
　　　　介福大順所臻運於無形窺之有端
天錫
　聖皇億載萬年永永難老宰我人寰
天錫
　聖皇司造化權能開夀域在宇宙間皤皤老叟所在成
　　　　村各居其所徃來不煩於時皥皥於時安安於
　　　　時蕩蕩於時平平隂陽和調無祲無氛紛紛郁
　　　　郁示我慶雲化及鳥獸其心克馴草木何知亦
　　　　各欣欣起視田疇嘉禾駢駢起視郊藪有鳯有
　　　　麟至治馨香感於明神懿哉祥嘏致之非難以
　　　　兹愛
　君其忠乃純以兹祝
　君其儀彌殷信而有徵至矣
　皇言恭惟
　聖世盛美克全
　勉以新功抑何拳拳
　勤惕之實於此焉宣咨爾在廷奉以周旋各守爾典勿
　　　　懈益䖍
皇上萬夀無疆頌(有序/)
　　　　翰　林　院　庶　吉　士(臣/)吳闗杰
　　　(臣/)聞帝王之生五百年而當運㑹聖神之夀八
　　　千嵗以為春秋非頌禱之虚辭實天人之至理
　　　所以羲軒御宇享祚彌長姚姒膺圖厯年最久
　　　考之上古大概如斯未有徳邁古今直軼唐虞
　　　而上夀同天地共仰覆載之長如
　今日者也欽惟我
皇上精一傳心立文武聖神之極剛柔合徳協雨暘寒
　　　燠之宜摩義漸仁沛澤長開乎萬禩制禮作樂
　　　移風無待於百年捐三千萬之金錢足民先於
　　　足國安十五省之赤子革面抑且革心考績課
　　　功則官方由以澄叙崇儒重道則文教藉以振
　　　興欣宇宙之太和樂臣民之熈洽真所謂宜民
　　　宜人受禄于天保佑命之自天申之者也(臣/)惟
　　　下士叨列清班覲光
　　輦轂歴觀
　聖澤之覃敷伏處鄉邦備悉民情之踴躍
　皇仁叠沛久聞載道歌呼
　聖夀屆期喜見填街祝頌兹值三春令序適當六十齊
　　　　年(臣/)雖學問疎庸識見迂淺幸際昌辰於
　聖世能無竭慮而抒毫用展微忱採輿情於閭里敢伸
　　　　下悃協衆志於臣寮謹拜手稽首而獻頌曰
　　　　恭惟我
　皇繼天立極統承
三祖萬方是則曰聖與仁唯
　皇之徳聖化神功恵此四國唯古有聖至誠格天天錫
　　　　之福億萬斯年我
　皇至徳軼後超前天人協應禮樂交宣穆穆我
　皇聰明睿智不顯維徳中和並致聖無不通多能聿至
　　　　煥乎文章萬古無二
　聖皇赫赫有此武功震驚南土王功是崇唯此朔野亦
　　　輸其衷武功伊濯八表來同思此多士維國之
　　　楨聖化所育聖教所成我
皇不棄側陋揚明㧞茅連茹以其彚征思此邦本食為
　　　民天歛從其薄民安于田
皇仁蕩蕩租免其全我倉我廩粟餘九年大法小亷維
　　　官之要明明我
皇不察而照吏不生姦民歌而笑生養安全
天子之詔我
皇之徳無幽不通申儆吏治一道同風爰
命翠華來廵其功匪獨民懐河淮奏工維野與朝被
帝之徳維士與民忘
帝之力維範有言錫福不忒求端於天庶㡬曰得髙髙
　　　在上實鑒我
皇既錫勇智且夀而康自古在昔其道有常我
皇之夀萬夀無疆(臣/)隨(臣/)父相繼食禄(臣父吳涵屢䝉/  超擢歴官都)
　　　(察院左/都御史)
聖澤皇仁霑濡煦育寧私天恩萬方之福敢拜萬年同
　　　於華祝(臣/)父厯官頻膺
寵命毎退而言遺忠未竟何幸(微臣/)得逢大慶拜手颺
　　　言
天子之聖
　萬夀無疆頌(有序/)
　　　　　翰　林　院　庶　吉　士(臣/)陳大章
　　　　(臣/)聞天佑下民作之君作之師聖人者天生之
　　　　以財成造化扶翼世教恵養斯民者也爰自上
　　　　古道莫大於三皇徳莫髙於五帝功莫盛於三
　　　　王皆應運挺生繼天有作靈貺叶其禎符鴻號
　　　　光於日月秦漢以還真人代起雲氣赤光之瑞
　　　　雙龍夾馬之祥莫不幽贊神祇昭彰讖緯美徳
　　　　述命踵事增華竭臣子之誠顯邦家之慶然而
　　　　金繩玉檢隆其典矣未適其宜寳籙徽稱章厥
　　　　文矣未既其實粤若道隆化普累洽重熈契六
　　　　合而居尊握神功而不宰自開闢以來未有若
　　　　我
　　國家之純懿顯鑠者矣洪惟
太祖髙皇帝天作髙山丕基𢎞緒
太宗文皇帝光宅四海奄有三分
世祖章皇帝一戎大定萬國來同拯斯民於湯火之中奠
　　　　天下於磐石之固
　皇上膺上聖之資際開泰之運提乾維挈坤軸緝億兆
　　　　規萬葉宣
三后之耿光集百靈之奥祉知天之幬如地之載鼓之以
　　　　雷霆潤之以膏雨陽開隂闔仁漸義摩易俗移
　　　　風淪肌浹髓蓋五十二年於兹矣(臣/)竊觀自古
　　　　帝王或躬定大業制作未遑或繼體守文恢擴
　　　　不足或富强立國而名法太繁或忠厚開基而
　　　　聲靈未振或狃於承平而土木甲兵之事起或
　　　　忽於近習而宦官宫掖之蘖生我
　皇上六位時乗一中允執儀先天而作覩兼開創為守
　　　　成
　　清明在躬
　　夙夜基命欽明上世損益百王淵黙而雷聲齋居而
　　　　龍見智周萬物而無跡道濟天下而不居日新
　　　學問矢敬徳以緝熈天授英謀養神武於不殺
　　　任賢逺奸持之以斷信賞必罰劑之以寛逺不
　　　遺於萬里近不玩於目前大必謹於宫廷細不
　　　忘於户牖值民安物阜之時儉約以先天下當
　　　保大定功之後精勤無改厥初垂裳恭已而淳
　　　化流行變色動容而海内震懼是以正位凝旒
　　　寅恭對越三才奠矣備養崇名惇族叙典五教
　　　敷矣考六樂正百禮中和之極建矣飭五材釐
　　　八政曲成之用神矣蠲租賦以恤民依慎刑辟
　　　而除苛法師師者在列濟濟者盈庭型仁講讓
　　　以陶鑄羣材黜幽陟明以翼亮王路經邦論道
　　　記言箴闕之官虎節魚符振逺懐荒之使文經
　　　之武緯之參旂昴鉞奮雄冊以掃欃槍壁彩奎
　　　鉤揮天章而薄雲漢尊師拜道見寤寐於羮牆
　　　輯瑞省方鏡榮光於河洛斡璇衡而齊七政風
　　　行草偃萃萬代之邕和懸玉燭以式九圍海宴
　　　　塵清躋斯民於仁夀然猶業業兢兢日慎一日
　　宵衣自警
　　旰食不遑升中薦岳陋封禪於七十二君尊號隆名
　　　　示撝謙於六十四卦蓋我
　皇上以敬
天為本以勤民為實乾元溥利不言長養之功江海無盈
　　　　式表沖虛之量由是道際無垠澤流方外薰蒸
　　　　渥洽菌蠢蕃孳上下和同神人悦穆四時均而
　　　　百物遂六符見而泰階平景星矞雲醴泉甘露
　　　　之禎漫空而布汜騶虞神雀芝草嘉禾之瑞徧
　　　　藪而彌郊黄髪之老髫齔之童遊康衢而鼓腹
　　　　截耳之豪貫胷之傑望
　　化國而皈心維時嵗在昭陽律吹姑洗蒼龍屆節乙
　　　　鳥翔風當貞元妙合之期正甲子誕彌之㑹九
　　　　州四海切瞻雲就日之思萬載一時欣貫昴流
　　　　虹之應
天子御青陽居右个出閶闔煥離明紫氣絪縕䕶鸞旗
　　　而直上非煙縹緲映雉尾以徐開登假
上穹旁孚
皇祗響八音於瑶闕陳九奏於彤墀駿奔萬國鷺序千
　　　官氊裘桞塞之君參差而虎拜滄海蹄林之長
　　　踴躍於鵷行嵩呼萬嵗之聲從空而降天錫老
　　　人之兆應候畢來大禮有融休徵允暢歛箕疇
　　　之五福佐佑禎期集華祝之三多彌綸夀域巽
　　　風解雨未寸晷而匝九垓巷舞塗歌不崇朝而
　　　徧天下蓋将登三咸五苞夏掩周超混沌以建
　　　業籠萬世為一君豈直上軼漢唐俯視魏晉而
　　　已哉(臣/)江介䜿儒山林長物濫邀清選世受
　國恩酌大海以一蠡未酬涓滴窺髙天於寸管無補
　　　纖毫向日輸誠謹同四方之賀後天申祝遥稱
萬嵗之觴謹拜手稽首獻頌曰
　　　皇矣
上帝監四方眷求同徳君萬邦星輝電繞儲嘉祥篤生
　聖哲嫓虞唐珠庭日角祥應彰纂圖御極熈重光巍巍
三后在帝旁陟降上下福澤滂夤承玉厯升馨香濬文睿
　　　　武恢天綱斟酌元氣調隂陽參侔兩曜揚焜煌
　　　　六典順序百職康雲行雨施浹混茫罄天作主
　　　　包八荒梯山駕海通享王化成久道滋鴻龎衍
　　　　靈襲慶
　景祐長天旋雷動開明堂衮衣火藻臨中央紫微環拱
　　　　華蓋張九功維叙七徳颺充庭萬㝢羅軒裳和
　　　　氣四塞薰風翔鳯之儀儀麟蹌蹌涵液滲漉寳
　　　　道章年糓用熟民熈攘還淳反樸追羲黄磅礴
　　　　厚載回昊蒼舄弈千古流鏗鍾徵符考牒浩莫
　　　　量祚我
　皇兮萬夀無疆
萬夀詩(五言排律二首/)
　　　　翰　林　院　庶　吉　士(臣/)劉　蛟
　　　惟天生
至聖道以一中承剛健乾元統聰明鼎命凝徳隆山並
　　　永化洽海同澄大武干戈戢宏文禮樂興千秋
　　　推盛烈萬國卜休徴百禄欣滋至暉暉旭日升
　　　(其一/)
至聖由天縱生知復敏求詩書窺奥賾典籍極㝠摉
睿藻珠璣燦奎章雲漢流尊儒崇正學論道啟鴻猷識
　　　逺神偏暇思勤業倍優欣逢交泰日願進
萬年籌(其二/)
萬夀詩(五言排律十二韻/)
　　　　翰　林　院　庶　吉　士(臣/)孫　詔
聖節中天㑹卿雲復旦時堯天周甲子軒厯紀干支玉
　　　燭光昌運金甌鞏
帝基休徴呈萬象寳籙握重熈
文徳昭干羽
神功勒鼎彞
恩膏流四海鼓舞徧羣黎道與三皇並仁無一物遺榮
　　　光河瑞應仙掌露華滋靈草呈三秀嘉禾徧兩
　　　岐美祥天地報麗象日星垂瑟上薫風度寰中
　　　化雨施羣工齊拜手共上
萬年詞
萬夀詩(七言律二首/)
　　　　翰　林　院　庶　吉　士(臣/)鄭其儲
萬年天子正當陽八表羣依日月長端拱無為開樂利
　　　太平有象慶明良四方向化民生遂一徳同心
帝道光花甲初周春晝永五雲遥捧紫霞觴(其一/)
　　　疆宇由來重薊都山河襟帶是神區千秋磐石
　　　開
皇極萬載苞桑鞏
帝圖玉燭自調綿景厯泰階常正啟祥符衢歌華祝敷
　　　天慶蹌濟忻陪鵷鷺趨(其二/)
萬夀詩(五言排律二十韻/)
　　　　翰　林　院　庶　吉　士(臣/)戈懋倫
　　　華渚虹光繞
皇圖景運昌和風宣令節麗日靄青陽
　紫禁春暉永
　彤墀翠幙張亮工傳喜起熈載効匡襄禮樂追豐鎬
恩威邁漢唐雕題遵政教重譯凛冠裳端冕臨中極宵
　　　衣問未央
龍飛綿寳籙鳯羽翽高岡受命膺純嘏凝休簡俊良惠
　　　疇詢岳牧典禮重明揚
聖徳彌寰海嵩呼滿
帝鄉省耕聞夏諺祈糓肇農祥保定岡陵固升恒日月
　　　長三台環斗極五緯耀巖廊入覲和鸞盛來同
　　　玉珮鏘綺筵陳醁醑蘭圃薦瓊芳碧栁垂青瑣
　　　穠桃拂建章遏雲仙響奏傍日
　御爐香金鑑千秋録瑶池
萬嵗觴(小臣/)持獻
夀珥筆頌無疆
萬夀頌(有序/)
　　　　翰　林　院　庶　吉　士(臣/)王　畮
　　　欽惟我
皇上之御極也顯謨承烈平地成天涵太極於一心
九重獨運秉乾元而首出萬國咸寧風雨露雷基化功
　　　於宥宻日星雲漢符法象於髙明固已駕禹而
　　　軼湯不啻陶堯而鑄舜猶且
躬承道統手握靈機學貫天人滙百川而歸海政調溫
　　　肅偕四序以成功揮戈而一掃蠻雲敷土而頓
　　　平竹箭金雞布愷木鳯䘖恩蠲蔀屋之積逋庭
　　　無萇楚發太倉之儲粟澤有稻粱
六御廵行既採風而問俗
萬㡬清暇恒汲古而横經文章則二典三謨言為世則
　　　書法則兩儀八卦畫自天開䖍俎豆於尼山首
　　　崇儒術簡蒐苖於玉塞載纘武功八法持衡舉
　　　錯而吏多清白兩闈校士蒐羅而人奮功名若
　　　乃敬授人時象璇衡於儀噐聿隆孝治宏錫類
　　　於尊親此蓋自生民以來未有如我
皇上者也恭逢
　甲子初周正及干支方始序當三月上林之錦繡爭
　　　榮節屆
萬年南極之光華逺照瑞氣平添於虹渚太液池邊祥
　　　雲四達於斗樞未央宫裏共仰
天顔有喜率土來王羣歌
聖夀無疆普天同慶(臣/)畮初離草莽荷托雲霄忻逄百
　　　禄之罄宜敬祝九如之戩糓推大衍之䇿萬有
　　　一千稽皇極之書十有二萬與天無極如日之
　　　升爰拜手而為之頌曰
帝徳廣運巍巍則天蕩平正直無黨無偏知臨萬國玉
　　　鑑高懸仁育義正溥博淵泉道承聖統學接心
　　　傳郊壇廟祀升中告䖍廵行方岳柴望山川採
　　　風東魯瞻拜文宣頻開講席時
御經筵發明理奥俎豆先賢尤勤民事夙駕桑田省耕
　　　省歛賜復賜蠲祥刑愷悌宥過釋愆人安覆載
　　　物荷陶甄我
皇執競地靖𤇺煙永清邊塞蕩掃閩滇干戈用戢禮樂
　　　相先陋兹綿蕞奏以薰絃官方士習清風穆然
　　　寄情文囿託興魚鳶湖山競秀花木爭妍手繙
　　　玉軸心賞芸編千峯染翰五色飛箋
宸章煥發光耀星躔武功文治軼後超前
皇猷浩浩仁夀綿綿常貞日月迭運坤乾張梨安棗貢
　　　自神仙梯山航海拜舞喧闐(小臣/)颺頌
天子萬年
萬夀無疆詩(有序/)
　　　　翰　林　院　庶　吉　士(臣/)卜俊民等
　　　(臣/)卜俊民等於壬辰三月伏䝉
皇上親加考試又搜㧞遺卷
恩賜進士並選入庶常異數殊榮自制科以來未之有
　　　也今恭遇
聖夀六旬正誕普天率土莫不抃舞懽忻羣申歌祝(臣/)
　　　等業附翰林官後繕成詩冊進
　呈顧以
天恩高厚感頌私情有所未盡伏讀
上諭以萬姓之安為安天下之福為福大哉
王言實肇億萬年無疆之休用聨長句賡和成篇謹拜
　　　手稽首而獻詩曰
一人首出乗乾剛(臣卜俊民/)健行不息恒自强(臣曹鳴/)
　　　履中建極符禎祥(臣李鍾僑/)南極星輝燭萬方
　　　(臣陶貞一/)受天百禄純嘏常(臣劉於義/)超前軼
　　　後惟我
皇(臣潘允敏/)紹聞衣徳
聖圖昌(臣王圖炳/)統一區宇恢紀綱(臣鄂爾竒/)傳心精
　　　一追陶唐(臣楊士徽/)豐功駿烈越夏商(臣何國/)
　　　(宗/)滇南漠北
神武揚(臣秦靖然/)徳威逺播鞏金湯(臣田嘉糓/)
廵行指授平淮黄(臣徐雲端/)決排疏瀹嚴隄防(臣馮汝/)
　　　(軾/)修和府事庶績康(臣許鎮/)百工喜起當明良
　　　(臣俞鴻圖/)山龍黼黻皆文章(臣杜詔/)
聖學高深日就将(臣鮑開/)天人性命闡微茫(臣孟班/)網
　　　羅載籍研精詳(臣楊祖楫/)文瀾浩瀚涵溟滄(臣/)
　　　(何應鰲/)鸞音鳯藻踰百王(臣林昻/)珠璣字字聲
　　　琳琅(臣顧嗣立/)石渠天禄盈縑緗(臣王澍/)
萬㡬餘暇探珠囊(臣狄貽孫/)宵衣旰食彌不遑(臣徐杞/)
　　　大綱具舉衆目張(臣易簡/)穆然恭已臨蒞莊(臣/)
　　　(漆紹文/)五十二載垂雲裳(臣周天祐/)萬年
天子夀而臧(臣程夢星/)昭陽之嵗月青陽(臣薄海/)甲子
　　　初周稱夀觴(臣春山/)花明上苑春正長(臣秦休/)
　　　虹流電繞日月光(臣周金簡/)歡聲雷動徧八荒
　　　(臣王時鴻/)行慶施恵蠲租糧(臣喬時适/)蒸黎樂
　　　育安農桑(臣董胡宏/)科開
萬夀春風香(臣周彬/)紅杏林邊丹桂芳(臣郭孫順/)士庶
　　　歡呼夾道傍(臣錢廷獻/)風光第一推
帝鄉(臣楊湝/)蓬萊紫氣環金閶(臣沈世屏/)敷天率土偕
　　　來王(臣夏慎樞/)賮琛重譯爭梯航(臣陳王謨/)師
　　　師濟濟鴛鷺行(臣舒大成/)老人扶杖羣趨蹌(臣/)
　　　(覺羅名昌/)塵清輦路鳴珮璫(臣胡煦/)千門萬户
　　　錦繡場(臣李如璐/)星毬火樹交煇煌(臣徐依/)衢
　　　歌巷舞喧笙簧(臣張淳/)雲韶法曲諧鏗鏘(臣湯/)
　　　(大輅/)百獸率舞儀鳯凰(臣莫與及/)錦絲歩障連
　　　宫牆(臣白子雲/)黄鶯紫燕飛廻翔(臣魯立/)上林
　　　春色遥相望(臣王夢旭/)恩波太液流汪洋(臣林/)
　　　(景㧞/)涵濡九有登豐穰(臣王遵扆/)熈熈皥皥樂
　　　未央(臣謝濟世/)生成厚徳不可量(臣鄭之僑/)
聖心求瘼猶傍偟(臣張旭/)臨深履薄永弗忘(臣劉蛟/)載
　　　申
天語何昭彰(臣孫詔/)為民祈福格穹蒼(臣鄭其儲/)四序
　　　均和時雨𤾉(臣潘祥/)人給家足饒倉箱(臣王畮/)
　　　仁風廣扇胥拜颺(臣戈懋倫/)盈廷交泰同贊襄
　　　(臣朱一鳯/)臣等忝竊升廟廊(臣李中/)朝聞靈鵲
　　　鳴海棠(臣汪倬/)蓬池有酒盈天漿(臣吳闗杰/)金
　　　莖仙露應共嘗(臣汪份/)涓埃未報滋悚惶(臣朱/)
　　　(綸/)祝禧賡韻傚栢梁(臣王時憲/)繼聲周雅傳無
　　　疆(臣張玢/)
萬夀詩(七言律十首/有序)
　　　　鑲藍旗色勒佐領下編修降級隨旗九品(臣/)查　賚
　　　欽惟我
皇上
　宅中圖大道高乎千聖百王
　開物前民徳被乎九州四海千百世之鴻基永奠羣
　　　樂中天億萬年之鶴算綿長新周六甲律中姑
　　　洗令值勾芒合中外以來朝三春日暖罄臣民
　　　而登祝
萬夀筵開獻棗如𤓰殿上無非仙侣催花作果人間即
　　　是蓬瀛凡此歌樂愷以慶尊親際昇平而來遐
　　　邇者胥由我
皇上孝弟之至格於幽明歆享之誠光乎俎豆危微精
　　　一接堯舜之心源中正和平垂禮樂之盛治
　允文允武
　乃聖乃神豈惟研覽乎萬㡬抑且包羅乎羣藝染翰
　　　則龍蛇競舞摛詞則風雨爭飛玉帛通乎萬方
　　　勲華被乎四海
　金戈所指共看載道壺漿
　玉轡所臨無不連城櫜甲致區域之外測海水而來
　　　歸盡宇宙之中沐雨膏而共戴乃猶量其出而
　　　為入薄賦寛徭與其重而寧輕恤刑慎罰
恩霑率土慶溢通衢因
萬夀以開鄉㑹之科桂樹與杏林並茂徧九州而擴蒐
　　　羅之典鷹揚偕鶚薦同升是宜厯嫓乾坤永一
　　　十五國之共球
夀齊山嶽等萬八千嵗於
天皇(臣/)賚累世承
恩空負含宏之廣厚恭逄
大慶難伸愛戴之微忱謹稽首頓首進
　呈七言律詩十章章首四字恭列詩題
萬夀無疆
　　　太平
天子正當陽瑞氣晴薰滿殿香
　花甲初周三月厯瑶堦爭進
萬年觴史占五岳環
　宫闕樂奏鈞天引鳯凰共樂雍熈歌大有華封願祝
夀無疆(其一/)
徳侔天地
　　　南山獻瑞彩雲中
聖澤無私處處同天地不言生大化平成永奠荷
神功爐煙縹緲呈
端拱仙仗依微漾曉風自是
盛朝綿厯象卿雲捧日射波紅(其二/)
明並升恒
　　　魯頌賡歌舊有聲照臨不息體天行萬方莫不
　　　尊親日薄海咸深覆載情五色賦成昭泰運三
　　　階露下燦金莖歡娯此日情何限長沐恩波荷
聖明(其三/)
孝隆繼述
　　　嵩嶽鍾靈駕六鑾山河形勝壯龍蟠混同地闢
　　　皇輿廓長白天開景運寛大孝莫如天下養
聖人惟是寸心安應知錫類恒無匱海宴山寧嵗嵗看
　　　(其四/)
尊崇祀典
聖王御極重明禋綿亘千年
　玉祚新感格不徒憑灌獻馨香自是格神人凌晨香
　　　靄金爐裊射旭花明翠幌陳叨沐
恩施逄燕喜百靈效順媚芳辰(其五/)
文徳宣昭
　　　桃花燦爛桞枝黄獻夀同歌化日長
　文命誕敷超夏禹
　欽明克峻邁陶唐波摇
天筆龍蛇動字落人間翰墨香
帝徳難名今最盛載賡雲漢上
君王(其六/)
武功底定
　　　戎衣底定静無譁一統車書望裏賒
　口授六韜平閩粤
　躬親三尺淨流沙迄今塞外來重譯永此寰區仰日
　　　華
大夀河山歸版籍蠻荒萬國祝
天家(其七/)
恤刑頒赦
　　　滿天花栁逞芳菲長養無私日有暉貫索星消
　　　占瑞象圜扉草長荷生機法於過處詳輕重仁
　　　寓威中考是非
聖主恤刑全愷悌雞竿欣覩
詔頻飛(其八/)
普天蠲賚
　　　蓬萊宫闕五雲屯露灑天堦未有痕紫塞歡中
　　　騰愛戴黄垓頌裏樂生存已資賑貸來
天府共慶追呼罷里門中外從容歌
聖化月明雞犬靜江村(其九/)
萬夀開科
　　　春雷起蟄日遲遲正是人文變化時桃杏均霑
　上苑雨芝蘭隨發九秋枝
天顔有喜飛丹詔盛世揮毫集鳯池奎壁只今光列象
　　　百僚競獻
萬年詩(其十/)
萬夀詩(五言律四首/有序)
　　　　原　任翰林院庶吉士(臣/)董泰
　　　(臣/)聞一人有慶四海深介祉之思萬福攸同兆
　　　民切躋堂之願是以含哺鼓腹之世人祝三多
　　　羔羊朋酒之篇民稱萬夀歡聲所感大地皆春
　　　瑞景方長普天共祝欽惟
皇帝陛下
　瑞洽虹流
　祥鍾電繞
　垂衣致治瞻雲日於堯年
　縕瑟歌風布春陽於舜世兹屆三春時序恭逄
萬夀昌期花甲方周綿地久天長之厯椿齡伊始啟竹
　　　苞松茂之基統萬方之白叟黄童並效嵩呼三
　　　祝合九土之英才碩徳羣歌
天子萬年(臣/)等世受
　國恩身逄
　盛代頃因算學特荷
掄收恩波裛自天邊異數邀於格外尚方給札草茅得
　　　進金階光禄傳餐藜藿與嘗玉食質慙謭陋尚
　　　未報夫涓埃志切賡颺寧敢辭於弇鄙雖井蛙
　　　管豹莫能窺
聖徳之高深而蚓竅蟬吟聊以展(微臣/)之頌禱謹拜手
　　　稽首而獻詩曰
大徳超千聖
皇猷邁百王西池呈瑞彩南極燦瑶光花滿春方盛筵
　　　開日正長太平綿厯算寰海慶無疆(其一/)
　　　五十二年春初周花甲辰數從今衍萬
徳與日俱新多夀惟仁者占星騐老人長生權自握悠
　　　久撫斯民(其二/)
　　　萬國稱觴盛嵩呼倍徃年祝堯君徳峻歌舜日
　　　華鮮松栢長春頌岡陵介夀篇誰能名蕩蕩丕
　　　冒本如天(其三/)
　　　雲物呈祥日歡騰紫陌周霞觴稱
萬嵗金鏡頌千秋有慶人人樂無疆處處謳(微臣/)恭獻
　　　祝億載沐宏庥(其四/)
萬夀詩(五言排律十四韻/)
　　　　原任翰林院庶吉士(臣/)尚彤廷
　　　百福
　熈朝集千祥
聖世駢中和隨律轉化育與時宣祝比華封進詩同天
　　　保傳載陽當令序
寳祚紀瑶箋淑景移
　三殿條風拂九埏歡聲齊率土廣樂奏鈞天
帝徳乾逾健
皇仁算永綿升恒如日月鞏固若山川堯日人爭就軒
　　　圖治比肩鴻庥一氣轉慶祚萬齡延田野嬉耕
　　　鑿泥塗望濯湔恭逄嘉節至引領瑞雲邊
徳沛芸生廣
恩周涸轍偏陳詞歌景福雀躍戴陶甄
萬夀詩(五言律八首/)
　　　　原　任翰林院庶吉士(臣/)杭宜禄
　　　景運當陽日
皇仁大暢時祥雲霏
　鳯闕淑氣繞
　龍池斗拱三山秀風迎九節枝臣民齊頌祝天地樂
　　　無私(其一/)
聖天原一徳
帝祚自遐昌區宇煙雲合人間日月長歡騰迎舜日拜
　　　舞捧堯觴逺近籌添獻春花繞
　殿香(其二/)
　　　日暖圖書燦天清象緯申謨猷超百代綱紀耀
　　　三辰郁郁
　龍編煥翩翩
　鳯藻新川原增錦繡率土慶長春(其三/)
睿算天弧拓
皇威四海通朔南均化育梅栁共春風
徳沛聲光振
恩深甲胄雄太平當此日萬代樂成功(其四/)
　盛世掄才廣中天雅化成石渠宏夀紀
　金殿重科名日暖蘋魚躍秋香月桂生車書來萬國
　　　樂愷識
皇情(其五/)
　　　世泰隂陽順春溫萬物遊
詔蠲十五國
恩溢百千秋芳甸蒸雲暖遐荒戴露周大哉
皇澤逺長與漢河流(其六/)
　寳厯承乾運春深醞太和共知椿不老從此海無波
化洽生成久
恩流品彚多天心同
聖徳浩蕩樂賡歌(其七/)
　　　華渚流虹逺
君恩大地寛卿雲恒作瑞碧海永迴瀾慶自
一人見光同兆姓看萬邦登夀域歌吹滿長安(其八/)
萬夀詩(七言律五首/有序)
　　　　原　任翰林院編修(臣/)熊　本
　　　欽惟我
皇上御極之五十二年
萬夀昌期六旬大慶景星表瑞玉燭凝庥九有謳歌八
　　　紘鼓舞河清海宴慶厯數之無疆物阜民安樂
　　　化成於久道浮琛輸賮皆淪肌浹髓之儔擊壤
　　　呼嵩盡摩義漸仁之衆歡聲似沸喜氣成雲歌
　　　天保者濟濟蹌蹌躋公堂者熈熈攘攘(臣/)熊本
　　　仰覩鴛鸞之舞莫禁鳬趨竊懐犬馬之思尤深
　　　雀喜敬取易乾元亨利貞五字各成鄙詞恭呈
御覽惟祝
聖天子永享太平之福於億萬斯年而(小臣本/)得長䝉
　　　樂利之休於南東其畆而已至我
皇上聖謨神化武緯文經致治美嫓夫唐虞勘亂功髙
　　　於湯武此雖詞臣䑛筆尚莫罄其形容國史盈
　　　編猶未得其梗槩(臣/)之蠡測管窺固未足頌揚
　　　於萬一也其詩曰
乗乾首出仰垂裳徳業豐隆夀且康符瑞蚤瞻雲日麗
　　　禎祥更挹醴芝香文思光被徵悠久
天祐靈長寖熾昌行健自强參贊永九如齊獻萬年觴
　　　(其一/)
　　　體元
帝徳覆春臺資始絪縕萬象胎已酌斗杓旋一氣更綿
　　　厯數統三才範圍徃聖歸陶鑄損益前王入化
　　　裁瑞靄青陽喧燕雀溫溫和煦仰昭回(其二/)
　　　咸亨品物發舒時氣協埏垓大化滋共識巽齊
　　　資彚潔還披離照嚮明治文章炳煥超今古禮
　　　樂輝煌著鼎彞蕩蕩無名嘉㑹盛
六龍乗御普雍熈(其三/)
　　　美利鴻厖至治馨萬邦仁夀際咸寧聰明睿知
　　　尊三重謨烈勲華備九經解慍絃歌揮舜軫逄
　　　春草木頌堯蓂敷陳
盛徳曾簪筆盤鼎從看更勒銘(其四/)
　　　運貞復始見天心物物根源二氣凝久道化成
　　　欽正固太和保合慶咸登日新富有歸
皇極風動時雍啟瑞徵萬福春融調玉燭山呼長此頌
　　　升恒(其五/)
　萬夀詩(七言律二首/)
　　　　　候補翰林院待詔(臣/)曹曰瑛
　　　　當陽日麗五雲中萬國衣冠拜舞同上際下蟠
　　　　均
　帝徳東漸西被徧
　神功連天㡩幕紅霞煥寰海梯航翠羽通紫鳯銜來
　丹詔發無邊人物荷薰風(其一/)
　　熈朝無地不陽春夀域天開慶作人何幸趨承瞻
　　盛典更叨筆札到(微臣/)黄星煥采聨東壁緑字分編
　　　　傍北辰親見籙圖初受祉太平嵗月鎮常新(其/二)
　
　
　
　
　
萬夀盛典初集卷九十六
　　欽定四庫全書
萬壽盛典初集卷九十七
　　　歌頌三十七(武英殿諸臣/)
　　萬壽詩(有總序/)
　　　　　日講官起居注左春坊左諭德兼翰林院修撰(臣/)吳廷楨
　　　　　(臣/)聞圖呈圭錫肇開有道之徴川至日升載衍
　　　　　無疆之厯表禎符之不偶佑自天申迓景福於
　　　　　方來極由皇建風雲從而萬物睹日月浴而百
　　　　　寶生聖乃乘時叶三靈而首出天惟眷德推五
　　　　　勝以代興爰自誕彌星虹感瑞洎乎歴載圖籙
　　　　　延祥用能坐享長年茂登上理納八方於壽域
　　　　　啟億載之昌期自昔為昭於
　　　今尤盛欽惟
　　皇上
　　　體乾常健
　　　際泰方亨
　躬聖神文武之全自生民所未有
　握祿位名壽之契與造物者同遊
　凝神而四序成功
　㳟已而萬靈受職啓圖書之秘鑰百家盡入寰中張
　　　弧矢之威弦九譯胥歸
　闕下箕風畢雨民有欲而必從喙息跂行物竝生而
　　　不害廣矣大矣天之無不覆也皇哉唐哉民之
　　　無能名焉兹當五十二年之春㳟遇六十
萬壽之誕歲方周甲月正建辰蓂砌祝
堯甫飄香於三莢花宫獻佛先浴日於二旬於是萃萬
　　　國之懽心慶
一人之聖節盈廷虎拜蹌濟冠裳率土嵩呼紛綸玉帛
　　　陳賀牋之斐亹南北臺萊佐貢篚之珍竒東西
　　　鶼鰈青雲干吕人皆得氣之先絳節來朝臣有
　　　遊方之外時則
皇歡既浹民豫斯宣垂惠臣工豈樂鎬京之宴覃施兆
　　　庶康娛漢室之酺敞靈囿之池臺圖披益地宣
　　　洞庭之金石樂奏鈞天獸舞鳯儀每䝉
天笑風暄日麗竝應人和合宇宙為大年率臣民與同
　　　樂斯即鄉通日出視此匪遥節置天長方斯猶
　　　隘者矣(臣/)廷楨等身依化國生際昌辰瞻南極
　　　之星明去天尺五紀西池之桃實得歲三千自
　　　顧何人叨逢此日花磚載筆分裁祝嘏之章藜
　　　閣繙書竝采延釐之句敢比儒紳之嘉頌以雅
　　　以南聊同衢壤之康謡或歌或咢由此年年張
　　　樂與物皆春歲歲稱觥後天不老佇見升中岱
　　　室駕
顯號於七十二君重聞合厯天靈享
鴻禧於萬八千祀云爾
　　　渚虹樞電
帝符昌歲月重徴誕
聖祥發育乘時春出震文明啟運午當陽仙蓂三莢飛
　　　丹陛色線千絲上繡裳介壽欣承天保定𢋫歌
　　　擬進九如章(其一/)
　　　雲從雷動㑹
皇州八表同時拜冕旒
軒厯一周新甲子莊椿竝紀大春秋樂張廣野嵩呼應
　　　尊設中衢鎬飲酬卜算直須論萬億海天十屋
　　　積仙籌(其二/)
　　　德貺充庭寶物陳維
皇錫福惠臣民光騰珠璧天成象數叶苞符地效珍九
　　　譯梯航全盛世萬家烟火太平春來朝黃髪懽
　　　扶杖都是堯年鼓腹人(其三/)
　　　香案氤氲
御氣通清班長在慶霄中分光雲日瞻
天近取象岡陵祝
聖同秀發
堯眉増壽采神凝
舜目轉方瞳萬年久道從今始南極宵明映
帝宫(其四/)
　　　　翰　林　　院　編　　修(臣/)廖賡謨
　　　曙漏聲中淑氣催層層雲影䕶蓬萊千官率舞
　　　排仙仗
九陛懽傳獻壽杯共仰乾行符
帝造欣逢泰運自天開璇圖寶厯知何極甲子應輪億
　　　萬囘(其一/)
　　　南極星髙拱北辰祥開華渚耀龍鱗多時
御氣流丹禁到處
恩光接紫宸十丈藕花呈瑞早千秋桃實著枝新太平
　　　眞有昭囘象長駐天邊不老春(其二/)
　　　春殿晴開白玉筵箕疇福履慶尊前衢歌正叶
　　　陶唐日華祝重逢癸巳年知有仙籌添海屋早
　　　聞廣樂奏鈞天爐烟靄靄盈襟袖竊喜身依日
　　　月邊(其三/)
　　　入直承明
主眷深頻頒
御寶重南金永年銘署琅玕石壽世書成翰墨林十載
　　　甄陶涵
聖澤三春雲物麗
天襟趨朝彌覺嵩呼切長願葵丹展寸心(其四/)
　　　　翰　　林　院　編　　修(臣/)吳士玉
　　　太平時節祝
堯辰端拱垂衣坐紫宸松棟鶯飛三月曉蓂階虎拜萬
　　　年春仁風入律笙鏞協德貺充庭玉帛陳共喜
　　　百生今一遇敷天同日效尊親(其一/)
聖人首出象天行跨昊超軒
帝業宏日月光華文物盛車書混一武功成九河清應
　　千年運五岳歡騰
萬歲聲正與乾坤參乆大謙尊猶自却鴻名(其二/)
皇風熙皥屢豐年鰈至鶼來徧八埏大賚
深恩涵似海永清
鴻烈峻於天東郊景麗華林苑南極光連太乙躔幸覩
　　　作人雲漢倬萬方蘂榜一時懸(其三/)
　　　錦幔花燈接
帝居九衢民物入華胥上林樹集鳴岐鳯太液波跳宴
　　　鎬魚山阜雅詩文陛進地天泰運史官書循環
　　　元㑹綿千億
寶祚欣逢六甲初(其四/)
　　　　翰　林　　院　編　　修(臣/)楊開沅
帝籙𢎞開壽域同蓬萊春色滿瑶宫旬周甲子
天逾健照徧光華日正中泰象三階方錫福歡心九野
　　　競呼嵩欣逢
聖節齊軒厯流渚依然映玉虹(其一/)
　　　平明絳節引班聯五老披圖拱慶筵
堯酒進時膏露渥
舜衣垂處彩雲連蓂増瑞莢當三月椿茂仙枝紀萬年
　　　更幸作人敷化雨普天桃李得春先(其二/)
　　　南極輝煌映
御屏八紘共戴老人星梯航玉琯來重譯河洛丹書啟
　　　秘扃華蓋五雲占大有坤輿萬國慶咸寧太平
　　　人上三多祝詎待松喬問紫庭(其三/)
　武英春殿倚層城叨傍花磚珥筆行地近瑶階依
黼座天垂湛露浥金莖圖書長仰
奎文麗星日時瞻
寶翰明拜舞敬陪鵷鷺後琅霄同聽九韶聲(其四/)
　　　　翰　林　　院　編　　修(臣/)宫鴻厯
　　　慶都毓瑞自青陽華祝嵩呼徧八方萬管麟毫
　　　書德筆千番鳯紙紀功章循環花甲天行健流
　　　轉芳辰日景長南極一星朝
帝座敬隨五老獻霞觴(其一/)
　　　一廵鳯厯斗杓旋重㑹貞元景福全蓂莢舒英
　　　方十八桃枝著子恰三千
龍飛利見逢辰月鶉火中天應午年步算更須煩隷首
　　　如川
寶祚正延綿(其二/)
　　　甲子千年始一輪長齡纔比日初晨壽星躔次
　　　剛三月梵帝靈辰後兩旬風雨露雷均
聖德山川草木被
皇仁今年歲閏聽釐祝時節舒長
　景運新(其三/)
一人甲帳念民勞萬姓春臺沐雨膏大地輿圖看日擴
　　　太平勳德比天髙
　重瞳目已瞻奇表
　八彩眉先出壽毫願上千秋金鑑錄豐年禾黍勝蟠
　　　桃(其四/)
　　　　翰　林　　院　檢　　討(臣/)盧　軒
　　　通明晨啟瑞煙浮
聖節天成海益籌鳯紀喜㸔周甲子龍圖方數萬春秋
　　　虹流華渚懸朱羽星燦㣲垣拜
綵旒泰運如今從古少九垓何地不共球(其一/)
　　　歴代皇猷萃
一人綿延玉厯總元辰手清寰海干戈偃坐啟明堂禮
　　　樂新直與兩儀衡乆道長令萬世仰
深仁蒼黎何幸逢
昌祚不羨華胥國裏民(其二/)
　　　令序眞教四美幷遲遲宫漏出雲扃春曦恰照
　　　瑶池水歲曜方朝紫極星芳甸氣清開百卉
　彤堦風動㸃三蓂鸞笙吹徹龍璈㑹玉酒稱觥滿
帝廷(其三/)
　　　書成
祕殿詔新鐫館職編摩許備員四庫寶籖琅笈啟九重
聖訓玉宸傳寵光幸改青衫舊㸃綴慚無彩茟鮮金簡
　　　排來千萬字一春一字祝
堯年(其四/)
　　　　翰　林　院　庶　吉　士(臣/)楊士徽
　　　九霄符彩慶堯曦八表同歡拜
　玉墀南極星輝依北斗東風律暖奏西池絳桃乍採
　　　千年實花甲初陳
萬壽巵元㑹無疆鴻厯永百生何幸際昌期(其一/)
　　　太液波深四海同羣黎戴徳共呼嵩舒長正耀
　　　中天日熙皥還符上古風耕鑿由來歌帝力盈
　　　寜常自樂年豐試看萬國躋仁壽總在
皇心主靜中(其二/)
　　　元氣氤氳繞
帝閶九成韶樂下鸞凰萬年枝上和風漾百福屛中旭
　　　日光膏露自天流解澤醴泉随地溢瓊漿欲知
德業超三代聽取謳謡徧八方(其三/)
　雙闕晴開萬井煙鳯城三月景逾姸花交綺繡繁春
　　　苑鳥和簫韶奏
御筵有佛是名無量壽何人不戴大羅天(小臣/)擬學華
　　　封祝一寸葵心向日邊(其四/)
　　　　武　　英　殿　纂　　修(臣/)汪　灝
　　　天高比
德報高齡紫氣雲光耀
　闕廷年錫禹疇圖叶福甲周堯厯歲占星煙浮栢葉
　　　呈杯緑漢接椿枝映瑣青千萬億心同頌禱仙
　　　荷瑞影現亭亭(其一/)
　　　同來慶喜宴春長處處桃開艷吐香東海浴龍
　　　蟠日舞上林巢鳯彩雲翔
功高奮武神戈止
治盛隆文麗藻揚嵩祝共呼交手拜中天普樂竝虞唐
　　　(其二/)
　　　深基命固嶽山如午位衡方紀冊書金繞電光
　　　春發盛渚流虹瑞
帝生初琴絃撫處薫風細藻火垂時化日舒琛獻更聞
　　　韶奏九吟增嘏歲閏増餘(其三/)
恩如海濶澤如川萬萬籌添壽紀年
尊號拜呼班禮肅廣衢歌舞樂聲連繁枝綵袖斑環座
　　　美咏霞觴錦列筵村滿頌謳吟滿市元元喜樂
聖開天(其四/)
　　　　布　　　　　　　　　衣(臣/)高不騫
　　　曽聞鳯厯紀天皇四萬八千為歲長伏見鴻圖
　　　恢我
后聖神文武稱身強占星躔次春臨壽承運光明世保
　　　昌月日恒升開七袠竒祥異瑞獻朝堂(其一/)
　　　歲首香生紅白荷為濡膏露醴泉多八荒重免
　　　一周賦十載初加
萬壽科縹帙詩新金斗籙黄封酒􁆐玉山禾桞邊花底
　　　華胥境稱兕觥當風景和(其二/)
　　　五十三春造化功下情移壽切呼嵩慶流世世
　　　時方泰波及元元嵗屢豐玉瀣丹泉輸海澱雲
　　　隄芝逕接崆峒
年高軒昊
心堯舜不獨
乾辭振大風(其三/)
　淵鑑文章務去陳詩當
御選韻彌新自餘四庫經編輯每弁千言廸搢紳特地
　　　雕鐫開
　内殿平分校理到(微臣/)願追伏勝張蒼齒長奉
無疆億萬春(其四/)
　　　　貢　　　　　　　　　生(臣/)郭元釪
　　　綺旭曈曨捧
玉宸齊天
御算履瑶辰暢春人喜逢三月浴佛期猶後兩旬華渚
　　　萬年鍾瑞苡彩雲千片下雕麟欲知
寶厯綿長處甲子於今甫一廵(其一/)
皇猷
聖壽兩巍巍久道長年自古稀萬里車書朝
帝闕八方耆老獻
天衣香飛玉路笙歌滿花發珠林錦繡圍從此上元兼
　　　上已萬年燈火慶王畿(其二/)
　　　葉葉朝衫走衆寮百花春籞壽杯遥雲雷海宇
　　　占豐稔燕喜公卿詠蓼蕭香路進名來岳牧玉
　　　鳩扶杖有松喬承
恩最是青袍侣彩茟紛綸賦慶霄(其三/)
　　　千樹紅霞繞
法宫玉波珍木瑞冲融一春風日三才麗四野人神萬
　　　福同化日舒長聞擊壤鈞天縹緲應呼嵩年年
　　　紫海湔衣去願獻磅磄晚實紅(其四/)
　　　　進　　　　　　　　　士(臣/)吳玉耑
　　　太平
天子啟昌辰斗貫瑶樞瑞應陳億萬總教綿永祚八千
　　　何足紀靈椿
堯眉舜目春秋富鳯厯麟書甲子新率土尊親同獻壽
　　　嵩呼聲裏和韶鈞(其一/)
尊號雍容讓不居淳風直欲接皇初勲華共仰中天治
　　　封禪奚勞太史書
端拱無為登壽域昇平有象入華胥謙冲
聖度難窺測應許詞臣紀石渠(其二/)
　　　嵩祝遥騰六宇懽先看佳氣溢
　朝端
賜酺處處蒸黎喜蠲賦年年兆姓安化國山川膏露滿
　　　仁王世界海天寛從今
萬壽科開後又育
皇家萬鳯鸞(其三/)
　　　葑菲叨霑雨露滋生逢景運樂雍熙渚虹樞電
　　　瞻
　金闕澤馬山車獻
　玉墀南極一星呈瑞靄洪河五老告昌期躋堂碩效
　　　稱觥祝歌詠
堯天進壽巵(其四/)
　　　　進　　　　　　　　　士(臣/)汪　榯
聖節初逢慶萬方同聲抃舞祝無疆瞻雲就日
天儀肅跨昊超軒
帝厯長豫動早知恩已徧健行從此福彌昌至誠不息
　　　膺純嘏億載椿靈邁古皇(其一/)
　　　誕敷華渚啟祥虹久致昇平
大業隆多士逢時茅茹拔三農得歲黍苗豐盈廷師濟
　　　光華旦一統山河道化同
盛德形容歸樂府蹌蹌虞舞協呼嵩(其二/)
王猷永塞頌丕承累葉重熙上理登道貫三才資位育
　　　光同二曜見升恒克誠自合天心享凝命常令
　　　介祉増悠乆直將髙厚配豈惟松栢與岡陵(其/)
　　　(三/)
　　　靄靄卿雲䕶
紫宸仙桃初熟正熙春祥徴午位尊南嶽瑞應蒼龍拱
　　　北辰祝效三多嘉頌獻壺凝百福上尊陳光天
　　　化日昌期㑹有慶常教頼
一人(其四/)
　　　　進　　　　　　　　　士(臣/)李登瀛
　　　花迎鳯扆慶長春率土懽騰祝
聖人禹甸恢𢎞仁壽域康衢熙皥太平民厯周花甲天
　　　行健星燦微垣斗建辰
皇極貞恒開泰運含靈食徳共尊親(其一/)
　　　統一寰區瑞氣融洪纎物類啟鴻蒙雙岐嘉穗
　　　秋原實千葉仙荷春殿紅太液晴波魚泳藻上
　　　林朝日鳯棲桐禎祥協應申天眷太史占年報
　　　屢豐(其二/)
　　　簫韶雅樂奏鈞天桂醑蘭肴奉
御筵頌效華封三祝句詩歌保定九如篇萬邦輯瑞來
　　　王㑹四海同風入
帝絃遥聽嵩呼綿寶厯蟠桃春宴慶年年(其三/)
　　　雲漢為章星聚房中天日麗正當陽龍光焜耀
　　　文明晝鳯藻鶱騰翰墨塲棫樸作人歌
壽考圖書啟秘竝羲皇(小臣/)抃舞鵷鸞後珥茟榮霑日
　　　月光(其四/)
　　　　進　　　　　　　　　士(臣/)徐啟純
　　　鬱葱佳氣滿人寰風動時雍宇宙間運叶萬年
　　　開正始厯周六甲慶新頒花明陸阜凝春色翠
　　　擁岡陵悅
聖顔率土共欽仁者樂九如疊頌壽如山(其一/)
　　　綿綿景福正如川
聖智怡情總自然已集大成觀海水更分衆德出淵泉
　　　文瀾濯錦浮三峽時雨零膏沛九天瑞應醴泉
　　　堪酌取代將春酒祝
堯年(其二/)
　　　升恒日月自西東繼照寰區景正中紫氣函闗
　　　朝煜煜碧雲遥島夕融融㑹逢皓白千年鶴眞
　　　見純陽
五位龍慶衍無疆仙祚逺長懸雙炬寶燈紅(其三/)
　　　蒼松翠栢勢輪囷古榦參天信有神蓋偃徂徠
　　　同建木根蟠新甫似靈椿蓼蕭湑露
慈恩渥棫樸瞻雲
壽考臻願製萬年歌萬首一年一度祝長春(其四/)
　　　　進　　　　　　　　　士(臣/)遲之金
大統躬承寶厯綿巍巍
帝德竝堯天樓臺海市煙氛靖桃李春風雨露姸百世
皇仁深覆載萬年景福奠山川
聖人有道應多壽四海謳歌叶管絃(其一/)
　　　海宇欣瞻瑞氣融臣民拜舞共呼嵩八方長養
　　　春風暖萬彚昭蘓
聖澤洪苑柳都依
丹陛緑宫花齊傍
御筵紅陽和六合皆歡忭永祝
長齡竝昊穹(其二/)
　　　三月鶯花滿帝京山光遥映玉河清日迎劍珮
　　　金門曉雲拂笙歌綵仗晴南極星輝甘露降西
　　　池仙集瑞芝生已同民物登仁壽願竭葵衷奉
聖明(其三/)
璇宫建極喜當陽壽域𢎞開景正芳柳媚花明千色錦
　　　鳯儀獸舞萬年祥
恩周大地書金鏡樂奏鈞天進玉觴下士叨陪鵷序末
　　　拜颺長頌九如章(其四/)
　　　　進　　　　　　　　　士(臣/)覺羅吳拜
六龍天位正時乗奮武揆文景福増五十二年勲赫奕
　　　百千萬禩道恢𢎞羣看瑶圃仙桃熟共祝
皇圖化日升民物竝躋仁壽域箕疇歛錫慶休徴(其一/)
　　　大德從來享大年我
皇受祿更超前梯航萬國供琛賮燈火千門奏管絃簇
　　　簇朱纓趨
玉陛煌煌仙饌列瓊筵歡聲恰共春雷動祝嘏先賡天
　　　保篇(其二/)
　　　六符光潤泰階平況復三春品物亨九奏樂和
　　　開鳯扆百花春暖拂龍旌欣逢華祝三多日慶
　　　衍嵩呼
萬歲聲衢室一樽同獻壽如天如地擅鴻名(其三/)
垂衣致治邁軒唐
寶祚珍符竝古皇金母西來呈瑞氣木公東至現祥光
　　　椿齡詎以春秋計蓂算初看嵗月長拜舞幸陪
　　　鵷鷺後觴稱
萬壽祝無疆(其四/)
　　　　進　　　　　　　　　士(臣/)孫宗緒
　　　紫垣炳耀日輪紅華渚祥光䕶
法宫鳯扆花明三月裏龍爐香繞五雲中千官獻壽冠
　　　裳集萬國輸忱玉帛同樂奏鈞天看拜舞一時
　　　鼇抃效呼嵩(其一/)
　　　　萬物亨嘉海國春蠲租歲歲洽
　皇仁
　恩覃動植如天覆
　德冠勲華又日新鼎祚熙隆垂億禩乾行化育福生民
　　　　箕風畢雨皆從好景祿鴻庥次第陳(其二/)
　　　　開拓邊陲
　聖武昭航琛輦賮豈辭遥雲雷鼓盪煙塵靜海嶽懷柔
　　　　玉燭調瑞日中天崇闕里薫風大地動簫韶巍
　　　　巍功德猶無逸
　鑾輅時廵岳牧朝(其三/)
　　　　作人雅化啟昌期髦彦觀光拜
　聖慈試院新開龍虎榜上林徧植鳯凰枝升恒日月無
　　　　疆厯喜起堂廉有道時玉軸金緘齊獻頌
　萬年天子太平基(其四/)
　
萬壽盛典初集卷九十七
　欽定四庫全書
萬壽盛典初集卷九十八
　　歌頌三十八(武英殿諸臣二/)
　萬壽詩(七言律各四首/)
　　　　　議　　敘　　　知　　縣(臣/)裘嚴生
　　　　瑞氣彌綸六合中瑶光如月亘長虹人輸悃愊
　　　　歸
　皇度天錫禎祥萃
　聖躬四海湯湯流愷澤九衢習習扇和風
　恩波正與韶華溥品彚昭蘇仰化工(其一/)
　　　　琪花瑶草慶韶年火棗交梨奉
　御筵堦下班齊黃閣老雲中樂奏紫霞仙
　湛恩汪濊原同海
　睿藻輝煌迥麗天至德至仁宜至壽陳詩奚啻九如篇
　　　　(其二/)
　　　　萬樹宫花一色匀暖風遲日兆長春民忘
帝力安耕鑿物戴天工沭化鈞薄海車書文教盛盈庭
　　　簮紱頌聲新(微臣/)欲效華封祝齋祓相隨謁
紫宸(其三/)
　　　仙掌晴雲拂曙流霞光照耀鳯凰樓紫泥書下
　　　宣
恩澤絳縣籌添拜
冕旒階植堯蓂知歲月海生莊樹紀春秋良辰甲子周
　　　方始從此還輪億萬周(其四/)
　　　　議　　敘　　　知　　縣(臣/)蔣　深
　　　甲子中天億萬春
垂裳㳟已自存神箕疇厯竝金甌永離照光懸黼扆新
　　　親闢四門羅逸鳯屢行
丹詔起潛鱗欲知化被無垠處羣奉車書拱
玉宸(其一/)
　三殿風清湛露濃先春瑞應玉芙蓉雲中迎輦翔䨇
　　　鳯天上鳴鑾駕六龍北燮南諧歸禹貢金泥玉
　　　檢陋秦封康衢父老何知識歲聽
恩綸下九重(其二/)
　　　雲璈聲奏徹層霄律轉芳㽔六氣調仁壽域中
　　　天廣大軒轅圖裏歲殷遥歌成保定追周雅懽
　　　洽華封祝
帝堯共識貞符垂象逺齊瞻南極正光昭(其三/)
　　　環列西山壯
帝居氤氲瑞靄日長舒早教桃李三春放特置科名十
　　　載初化育萬年逰沕穆鈞陶四海樂華胥分曹
　　　校勘(微臣/)職願綴班行頌九如(其四/)
　　　　議　　敘　　　知　　縣(臣/)程　瓚
　　　韶景欣逢
聖壽辰普天同慶祝長春和風披拂開
　金殿瑞靄繽紛䕶
紫宸萬里越裳來白雉九成虞奏舞祥麟太平盛事超
　　　三古茀祿駢臻戩穀頻(其一/)
帝德如天迥莫量遲遲春日正垂裳心涵元化璣衡轉
　　　手握禎符甲子長疇範統歸
皇有極升恒竝頌
壽無疆建章即是蓬萊境僊露香盈
萬歲觴(其二/)
　　　道協貞元養太和華封豈止祝三多中朝共慶
　　　千秋節髦士爭趨
萬壽科惠下殊恩歌湛露作人盛典賦菁莪一天淑景
　　　籠佳氣庭燎光中響玉珂(其三/)
　　　微末追隨槖筆班承恩亦許覲
天顔青鸞向日先呈瑞紫氣多時已入關星近斗杓朝
　　　北闕松高岱頂拱南山
聖齡自竝乾坤永無數仙籌海屋間(其四/)
　　　　議　　　敘　　知　　　縣(臣/)孫農祥
　　　景慶星雲集未央巍巍
聖德本無疆堯天廣運兼三極舜日重華照萬方訓世文
　　　章超典誥在庭楨幹樹賢良
　盛朝禮樂隆千古率土羣歌有道長(其一/)
　　　融和韶景㑹昌期共慶嵩呼
萬壽時瑞日正中周甲子長春方始逓干支祥光恒繞
　　　蓬萊殿佳氣深涵太液池九奏簫韶齊祝嘏青
　　　麟率舞鳯來儀(其二/)
　　　汪洋如海沛
恩波賜復蠲租更設科洪範錫疇寕獨五華封獻祝本
　　　來多即㸔桃熟三千算共喜籌添億萬過鷺序
　　　鵷行雙闕下趨蹌羣進九如歌(其三/)
　　　海宇昇平仰
至尊草茅何幸侍金門夜窓藜火叨吟誦曉閣牙籖重
　　　討論饌飫尚方霑澤厚衣頒
　内府被春温感
恩竊願傾葵藿拜舞同稱
萬嵗樽(其四/)
　　　　議　　敘　　知　　　縣(臣/)王　㑹
　紫微晴闕瑞烟濃南極星輝映
九重萬國歡娯朝
聖節千官歌拜頌華封螭頭曉浥金莖露仗外花飛晝
　　　漏鐘此日循環周甲子普天加額慶殊逄(其一/)
　　　卿雲糺縵旦光華四海車書共一家重譯輸將
　　　來浴日中朝聲教被流沙科傳
萬壽風雲奮令著千秋雨露加況遇新租全
賜免歡聲齊拜
聖恩賒(其二/)
　　　問寢
璇闈孝治光
萬㡬清晏拱垂裳日星彩煥
天章麗鸞鳯輝鶱
御藻芳神禹九河歸底定狼胥三駕靖要荒文猷武畧
　　　皆天縱幬載勲華詎易量(其三/)
　　　最是春光景色姸碧桃初綻栁如烟觴稱北斗
　　　呈天象曲奏南薫敞
御筵湛露偏承芳草渥恩波擬占上林先忝陪鵷序趨
　丹陛竊效嵩呼祝萬年(其四/)
　　　　監　　　　　　　　　生(臣/)吳　暄
　　　晴和春籞照曈曨
聖節欣逢景福同芳樹萬年凝瑞靄青芝三秀拂祥風
　　　堯齡甲子天無極軒厯春秋日正中宇内臣民
　　　歌燕喜韶華好景自冲融(其一/)
　　　太平厯服本無疆薄海懽心仰
帝閶闕下喜聞調露樂堦前齊進衮龍裳賜衣父老瞻
天表重譯藩臣覲
日光共道
聖朝王㑹盛普天歌舞奏陶唐(其二/)
　　　優渥恩膏下九天紛綸五色
詔書傳萬方盡免三秋税兩試重收四海賢郁郁慶雲
　　　如蓋覆漙漙瓊露似珠圓歲端更仰嘉祥見瀲
　　　灔先開玉井蓮(其三/)
　　　嘉辰茂對値陽春玳瑁筵開蓂莢新度索仙桃
　　　餐不厭閬風玉酒御來頻三階位正逢興運八
　　　采睂生仰
聖人鉛槧(小臣/)葵藿願岡陵歲歲祝
　楓宸(其四/)
　　　　監　　　　　　　　　生(臣/)王曾期
　　　曈曨瑞色映蓬萊萬國梯航獻壽來
　鳯扆齊瞻千仗合鶯花爭向
九重開南山貞固乾坤共北斗輝光霄漢廻沐浴
皇恩逢六紀和風甘雨徧春臺(其/)一
　　　爐煙縹緲曙光融鵷鷺熊羆拜舞同蓂莢當階
　　　三月翠蟠桃滿苑萬年紅和調玉燭崇文治耆
　　　定金甌炳武功
厚澤深仁均雨露歡騰朝野效呼嵩(其二/)
　輦道風清靜軟塵華燈法曲接
丹宸無疆
聖壽山川似不老
龍顔氣色新日正中天承泰運陽囘大地際昌辰聨翩
　　　童叟衢歌盛欣覩昇平億萬春(其三/)
　　　浩蕩恩波萬象姸霞觴稱壽樂齊天衣冠兩陛
　　　承仙露簫鼓千門徹
御筵甲子循環綿寳厯春秋次第頌椿年(小臣/)載筆趨
　金殿長寫龍綃繼玉編(其四/)
　　　　監　　　　　　　　　生(臣/)顧祖雍
　　　卿雲麗日盎陽春
聖壽欣逢月在辰四海尊親瞻斗極千官拜舞肅鈎陳
　　　紫霞飛處韶光燦絳實呈來景色新率土共申
　　　三祝意承
恩況復近
　楓宸(其一/)
　　　上治雍熙化日長臣民齊進萬年觴階凝湛露
　　　滋蓂莢樂奏雲韶舞鳯凰萬國咸寕羣樂業
一人有慶正當陽(微臣/)願效岡陵頌
堯徳如天未易量(其二/)
　　　壽域天開八表𢎞祥光南極喜高騰循環甲子
　　　籌難紀熙皥年華嵗屢登應許乾坤叅乆大祗
　　　容日月竝升恒古來亦有維祺主全盛如
　今得未曾(其三/)
　寶祚欣逢恰十千韶春令節太平年
聖心廣運兼三極文思欽明御六乾海晏河清周禹甸
　　　衢歌巷舞戴
堯天葵衷莫報陽和德擬頌南山獻壽篇(其四/)
　　　　監　　　　　　　　　生(臣/)鄒元斗
萬壽初登六十春普天歡忭慶良辰風清紳珮千官集
　　　雲湧笙歌九奏新紅獻朔桃香正逺綠浮仙醖
　　　味偏醇山川如畫鶯花麗此景眞能樂
紫宸(其一/)
萬壽初登六十春赤霞紫氣䕶城闉
嵩齡自與乾坤永
峻德長同日月新治道昌明心似鏡物情洞鑒智如神
　　　惠風翔洽桑麻茂相見無非熙皥人(其二/)
萬壽初登六十春天行維健道能純羣仙會合鸞凰舞
　　　列服趨蹌玉帛陳紀日還應看瑞莢卜年長可
　　　問靈椿遥知文囿風光美聽奏雲璈一曲新(其/)
　　　(三/)
萬夀初登六十春陽和時節太平人苑花紅染晴光媚
　　　宫栁黄拖曉靄匀地道正同
王道大天心長合
聖心仁(小臣/)戴德何由報翹首南山獻頌頻(其四/)
　　　　監　　　　　　　　　生(臣/)徐　球
聖主當陽日麗天早躋仁夀正乘乾萬年花甲開堯厯
　　　三月薰風入舜絃春滿螭頭金殿暖香清龍案
　　　玉階傳試聽率土升恒頌小雅羣賡保定篇(其/)
　　　(一/)
聖人邁古亦超今沐浴臣民江海深百辟衣冠明桞外
　　　萬家歌管醉花陰仙桃果熟松喬獻野䔩香清
　　　耆老心到處南山齊介夀同聲嵩祝和虞琴(其/)
　　　(二/)
　　　洋溢聲名及逺人懸梯度索慶昌辰仁風入律
　　　占王㑹瑞露延齡代貢珍重譯仰瞻
　宫闕逈羣工羅拜
衮龍新為言自古天皇後今日還開億萬春(其三/)
　　　海澨承恩縫掖生年年槖筆到蓬瀛唐詩追琢
　　　千秋鑑
御選珠璣百世程豈有涓埃醻覆載還將歌詠荅昇平
　　　敬攜春酒隨班入願獻無疆
萬壽觥(其四/)
　　　　監　　　　　　　　　生(臣/)張果浚
聖皇臨御萬方春階有仙蓂野有麟範衍箕疇五福永
　　　詩陳天保九如新安瀾滄海籌添屋稔嵗嘉禾
　　　地獻珍翔洽太和彌宇宙治登熙皥仰
　鴻鈞(其一/)
　　　人心協慶
帝圖昌嘉運昇平寳厯長二典勲華
仁聖主大千尊勝梵天王西池蟠實香盈席南極珠躔
　　　彩耀芒巍蕩難名符覆戴萬斯年祝祚無疆(其/)
　　　(二/)
　　　多士歡騰文治隆英賢鱗萃石渠中鸞翔鳯翥
天章麗風起雲飛
聖藻雄百爾彚征添蘂榜四門廣闢逹
宸聰菁莪樂育
君恩渥率土咸歌徧叟童(其三/)
　　　壽效華封祝
聖多南山鎮古永嵯峩至誠不息乾行健恭已無為帝
　　　載歌嵩嶽三呼神眷重簫韶九奏鳯音和循環
　　　甲子周還始歲歲朝宗㑹玉珂(其四/)
　　　　監　　　　　　　　　生(臣/)周　旋
聖主當陽日萬幾玉衡中正紫垣輝承天功展開天大
帝統心傳道統微地受徳風蕃草偃海涵仁澤衆川歸
熙朝即是羲皇世
黼座恒垂藻火衣(其一/)
　寳厯綿綿景祚昌嵩高獻夀集嘉祥耳先尼父聞聲
　　　順徳過重華在位長甲子同天周復始乾元統
　　　地運無疆宫階蓂莢璿璣厯億萬春秋奉
聖皇(其二/)
　　　絳霄南極應昌辰早喜仙葩報獻春日月倍明
宸藻麗江山不老物華新八風從律和三祝六合同心
　　　慶
一人中外只今皆壽域年年歌舞荷陶鈞(其三/)
　　　閶闔平明瑞旭臨
九重佳氣暢
宸襟香凝
萬嵗觴稱玉光燭千秋鏡鍊金化日舒隨
天福永陽春暖共
帝恩深草茅忝綴賡颺後獻頌希同擊壤音(其四/)
　　　　監　　　　　　　　　生(臣/)沈　經
　　　和風淑氣盎乾坤
　紫殿春深笑語溫閶闔九天陳舜樂衣冠萬國奉堯
　　　樽琪花瑶草來仙島桃實芝房滿
　禁垣騎竹扶笻盡鼔舞躋堂稱兕報
君恩(其一/)
　　　河清海晏不揚波
峻德豐功布太和澤徧神臯霑雨露化深藝苑樂菁莪
　　　兩階干羽聲名盛六合梯航貢賦多風動時雍
　　　超萬古四民順則聽衢歌(其二/)
　　　紫雲降輦集羣仙鹿脯松肪玳瑁筵
　鳳陛氤氳凝瑞靄
　龍樓縹緲發祥煙栢梁臺浥金莖露太乙池開玉井蓮
徳與天長膺寳籙籌添海屋萬斯年(其三/)
　秘閣翻書選茂良㣲才亦得近春陽欣㸔瑞燦星雲
　　　色快覩祥開河嶽光五十二年歌有道億千萬
　　　載慶無疆
聖恩浩蕩同天地敢頌周詩保定章(其四/)
　　　　監　　　　　　　　　生(臣/)樓　儼
　　　稽古陶唐癸巳年三多華祝聖人前恭逢繞電
　　　流虹日正是和風甘雨天寰海謳吟齊擊壤廣
　　　庭解愠入薰絃太和翔洽韶光好獻
壽杯開禁桞邉(其一/)
　　　欣欣海㝢慶年豐頻嵗蠲租澤倍隆物與民胞
　　　歸
帝徳時雍風動愜
宸衷八鴻率舞春臺上四扈咸登壽域中仙沼芳菲先
　　　獻瑞藕花元日映雲紅(其二/)
壽考由来頌作人昭囘雲漢麗青旻天邊墨榜春風潤
　　　宴上紅綾秋色新更喜鷹揚抒壯志還欣璧水
　　　荷
深仁湛恩濊澤眞如海共向
　彤墀祝大椿(其三/)
　　　雲開
　紫殿影層層太乙光分閣上燈風雅親從刪定後編
　　　摩竊忝任難勝書成金石天同壽福衍箕疇道
　　　自凝何幸小(臣/)叨載筆萬年長願頌升恒(其四/)
　　　　貢　　　　　　　　　生(臣/)戴天瑞
六飛早御統乾坤萬國同心奉
至尊氣轉璿璣春授厯
　衣垂藻火日臨軒平天成地勞偏著綠字丹書道愈
　　　敦拜手一歌歌
大徳五雲長繞
　紫㣲垣(其一/)
　　　阜財解愠理薰絃歲歲頻書大有年八極共球
　　　超禹貢三春膏雨滿周田臣民咸樂昇平日逺
　　　近同歸熙皥天拜手再歌歌
大徳
聖皇百禄自綿綿(其二/)
　　　巍巍蕩蕩總難名就日瞻雲獻悃誠愛戴普天
　　　齊舉手尊親率土有同情羲皇厯數疇能及堯
　　　舜光華孰與京拜手三歌歌
大德山川草木盡歡聲(其三/)
　　　和風桃李徧春芳
聖節初周化日長
厚澤祥徴年自永
深仁瑞應祚方昌千官爭獻三多祝兆姓齊稱
萬壽觴拜手四歌歌
大德如天如地慶無疆(其四/)
　　　　候　　選　　　知　　縣(臣/)潘秉鈞
　　　天開夀域鞏
皇圖電繞璇樞啓瑞符月上三霄成合璧星懸雙闕若
　　　聨珠芳時蓂葉生瑶砌清晝蓮花滴玉壺鳯紀
　　　初周堯甲子五雲拜手聽嵩呼(其一/)
　　　河清海晏慶昌辰乆道欣逢
大聖人黎首時時涵闓澤
皇衷念念沛深仁中天文治卿雲麗大地恩膏湛露均
　　　共祝南山歌
萬壽康衢擊壤樂堯民(其二/)
　　　俗登仁夀世昇平稠疊
恩綸下玉京旭日雞竿㸔解網春風鹿野聽吹笙西山
　　　紫氣迎芝蓋南海彤雲繞桂楹稽古有如今日
　　　否巍巍蕩蕩總難名(其三/)
　　　小大共球集
紫宸九天瑞日繞龍鱗露香桃熟當三月海碧籌添甫
　　　六旬韶舞重聞千載樂堯樽共勸萬年春恰逢
　　　雲漢為章日
夀考年年頌作人(其四/)
　　　　監　　　　　　　　　生(臣/)吳廷元
　　　萬方來賀集共球鳳厯欣逢第一周軒樂入雲
　　　連
帝囿堯樽挹斗㑹神州川珍嶽貢充庭獻華祝嵩呼率
　　　土謳詄蕩九閶齊介壽瑞煙常傍
衮龍浮(其一/)
紫禁曈曨彩旭懸三春景物正芳妍花迎御氣全舒蕚
　　　栁惹天香半拂煙丹粒轉盤神貺集金泥封案
　　　秘文傳太平有象登仁夀從此
垂衣億萬年(其二/)
　　　南極晶熒夜吐芒西池佳㑹捧瑶觴八珍璀璨
　　　仙人饌九醞芬芳玉女漿就日
天顔知有喜如山
聖夀祝無疆虹流電繞長春節歲歲開筵樂未央(其三/)
　　　壽域𢎞開清宴時(微臣/)何幸際昌期銀河波濶
　　　纎鱗潤玉露膏流小草滋萬載定知綿
寳厯三生永得戴
天慈九如篇什難賡和願附衢歌效祝釐(其四/)
　　　　貢　　　　　　　　　生(臣/)孫天霖
　　　率土敷天戴
德長梯航萬國頌無疆頻書甲子方開始永歴春秋益
　　　健强久道已知仁浩浩太平眞喜福瀼瀼和風
　　　麗日爭呈瑞
聖世臣民樂未央(其一/)
　　　天夀繇來畀
至人巍巍功德更嶙峋聖神智勇原無匹道德文章始
　　　識眞典則逺符三代盛規模垂示百王遵昇平
　　　共進岡陵頌環海春明拜
紫宸(其二/)
　　　春日遲遲春景融欣逢
聖誕慶無窮泳游魚藻環文囿飛舞鶯花滿蘂宫到處
　　　笙歌張樂盛連朝酒醴
賜酺同一時民物登仁夀呼祝聲應繞華嵩(其三/)
　　　未能通籍綴朝班兩度瞻天覲
聖顔無限帡幪思
賜第獨承召問到蓬山嵩呼遥聽雲霄上華祝濃書銀
　　　漢間最是(小臣/)欣獻壽年年此日拜
恩還(其四/)
　　　　童　　　　　　　　　生(臣/)嚴文照
　　　五雲高捧九重門純嘏天心貺
至尊玉液香浮花甲酒瑶池春暖碧桃根萬年共樂昇
　　　平化六合咸霑雨露恩草莽(微臣/)何以頌嵩呼
聖夀並乾坤(其一/)
　　　融融淑氣布和風品物齊歸化育中四海安瀾
　　　霑
聖澤三辰協瑞贊
神功璇璣獨運乾綱振寳籙長膺鼎命崇最喜序時調
　　　玉燭人人鼓腹慶年豐(其二/)
萬幾餘暇擁瑶篇益信神明縱自天徧選奇書盈
御案新標妙義示
　經筵
睿思時沛江河湧
聖翰髙揮日月懸寸楮片言皆訓誥欽遵奕世永流傳
　　　(其三/)
　　　祥雲瑞日滿神都重譯衣冠聚九衢海外占風
　　　朝
聖主寰中戴德頌洪圖車書同㑹於今盛科目
恩添亘古無此際臣民爭祝嘏信知有道邁唐虞(其四/)
　　　　童　　　　　　　　　生(臣/)鄒家龍
　　　嘉貺禎符萃
聖躬歡呼嵩祝萬方同籌添海屋春秋富蓂吐瑶階雨
　　　露豐瑞靄逺連千樹緑卿雲深䕶百花紅須知
　　　仁壽難勝紀星麗維南日正東(其一/)
　紫禁春深敞壽筵蓬萊宫殿㑹群仙臣心願獻三千
　　　實
聖夀應臻億萬年獸舞鳯儀依樹羽塗歌巷祝叶薰絃
　　　可知民物皆生遂總沐
神功化育全(其二/)
日角龍顔應運生
萬年佳節樂稱觥要令人物還熙皥早荷乾坤毓
聖明灑翰難窺文思廣垂裳已慶治功成從兹山岳同
　　　貞固軒昊焉能得竝名(其三/)
　　　至治無為風俗淳祝
堯佳氣溢良辰福同江海涵千頃壽竝岡陵鞏萬春合
　　　殿咸韶音自古盈廷冠佩頌初陳愚蒙自分尤
　　　懸隔小草何當仰
大椿(其四/)
萬壽無疆賦(有序/)
　　　　武　英　殿　監　　造(臣/)和　素
　　　康熙五十二年歲在癸巳三月十八日恭遇我
皇上六袠聖誕萬年之化日初長三月之春光正盛九
　　　有和樂四海昇平鶴語上林徹九霄而獻夀鹿
　　　遊靈囿率百獸以呈祥雲䕶高松蒼翠實同蓂
　　　莢霞開旭日光華何啻景星進
萬年之觴者徧於朝野臣民頌
聖人之齡者達於要荒畿甸萬國衣冠齊來瞻祝普天
　　　胥慶千載一逢(臣/)愚戅無似特䝉
簡㧞不次遷擢奔走
　禁庭供應翰墨(臣/)自成童即荷
主恩指授教誨已將五十年矣榮及祖父以迄兄弟子
　　　姪自慚犬馬難酬萬一敢因
大慶昌期上獻無疆一賦賦曰(臣/)聞
聖神文武
皇天必眷祿位名壽大德必膺此自然之嘉慶實亘古之
　　　　休徴伏見我
　皇上聖由天縱道本性生聚黄農虞夏於一世集堯舜
　　　　禹湯之大成鴻功莫匹至治難名無黨無偏會
　　　　歸有極而四方維則多材多藝體用兼備而萬
　　　　彚咸亨允執厥中心法為治法之根本永保天
　　　　命修身得養身之精誠固宜凌今轢古坐享長
　　　　齡(臣/)又伏見我
　皇上神運無方功昭有象協造化以同流致禎祥而皆
　　　　當普天率土咸歸壽域之中五服九州盡躋春
　　　　臺之上既瞻恭已而無爲實仰大勲之已放
　　　　若我
　皇上文昭寰宇化被人倫嫓典謨而更美紹丘索而推
　　　　陳硏究經書總㑹商周而宗唐虞之統繙閲性
　　　　理淹貫程朱而得伊洛之眞同文則親裁字典
　　　　叶韻則博綜佩文手批綱鑑以取法乎最上精
　　　廣類函以日習乎多聞至
聖製之不一難枚舉而縷分八法取鍾王之奧吟詠諧
　　　風雅之醇筆走而飛動龍蛇珠璣璀璨句成則
　　　鏗鏘金石錦繡繽紛望雲漢之焕彩懸日月而
　　　常新至若我
皇上威服萬方天鍾英武平三藩之叛逆坐運
神機掃絶漠之妖氛
親臨鼙鼓民胞物與本優容而無私秋肅春生亦一徃
　　　而莫禦梯山航海盡無梗化之區窮髪雕題悉
　　　屬
天家之土
聖德同覆載而難窺
聖壽亦萬億之難數則見夫
一人有慶薄海歡娱九功不忒於歌敘萬載長覺其寛
　　　舒鶴算方增而彌徴至健仙籌逓進而信見盈
　　　餘五百嵗為春五百嵗為秋何足比數三千年
　　　　開花三千年結實畧與同符周而復周若循環
　　　　之流轉旦而復旦似卿雲之歌呼於是乎布
　恩綸施
　皇澤九霄雨露無一地之弗霑萬國蒸黎無匹夫之弗
　　　　獲大矣哉福齊天地化溢乾坤駕鶴驂鸞獻琪
　　　　花於蓬島金枝玉葉綿𤓰瓞於崑崙康衢歌頌
　　　　笙鏞悉通乎華祝簫韶樂舞宫商允叶乎雲門
　　　　(臣/)仰思我
　皇上端拱穆淸化育參贊精勤五十載正以啓千萬載
　　　　之始基拜祝
　六十齡方以開億兆齡之華誕(臣/)拜手稽首謹呈
　萬壽之賦而頌
　天子無疆之算
　
　
萬壽盛典初集卷九十八
　欽定四庫全書
萬壽盛典初集卷九十九
　　歌頌三十九(蒙養齋諸臣/)
　萬壽無疆詩(七言律三首/)
　　　　　翰　林　院　庶　吉　士(臣/)何國宗
　　　　運協中天景祚昌萬方玉帛拱
　當陽車書一統仁風合花甲重新化日長雲燦金堦舒
　睿藻霞輝銀漢麗
　宸章(微臣/)世沐
　恩綸渥願借蓬壺作壽觴(其一/)
　聖節天開淑景融五雲擁出日曈曨
　九重宫闕煙霞滿萬里江山雨露同政洽昇平歌
　帝力民登熙皥識
　皇風時和物阜人心樂共仰甄陶造化功(其二/)
　　　　經緯
　宸衷本燦然
勅幾清晏倍精硏胷羅日月綜三極手運璇璣自一天
　　　律呂音聲由耳順圖書秘奧得心傳
聖朝厯數超千古鞏固金甌億萬年(其三/)
萬壽詩(五言排律二首/)
　　　　中　　　書　　舍　　人(臣/)陳厚耀
宸翰輝煌揭
天章雲漢同作歌符帝世陳典軼皇風灑墨繁星燦揮
　　　毫曉霧空鍾王添後勁顔栁奪前功
天縱兼游藝多能信亶聰莫窺淵海富百氏盡朝宗(其/)
　　　(一/)
　　　鼎運逢昌熾坤輿載悦康虹流昭
帝瑞電繞發天祥白雉通鞮譯黄支𨽻職方
皇年天竝永
聖祚日俱長政教風雷合恩膏雨露香嵩呼朝北極萬
　　　歲祝
君王(其二/)
萬壽詩(五言排律二首/)
　　　　監　　　　　　　　　生(臣/)梅㲄成
　　　四海歡心合三春麗日舒堯堦垂緑桞靈沼躍
　　　丹魚底績河平候敷文甲偃餘化成欣乆道風
　　　動識皇初
聖節開
宸宴嵩呼徹
　玉除共球同萬國拜舞奉
龍輿(其一/)
　　　智勇由天錫精微學問殊圖書綜四聖詞賦軼
　　　三都
寳翰光奎壁
宸章焕典謨璇璣周象緯道器溯根株健順乾坤運知
　　　能易簡敷仁風彌六合華祝徧寰區(其二/)
萬壽詩(七言律三首/)
　　　　舉　　　　　　　　　人(臣/)何國棟
聖朝膏澤被蒿萊擊壤謳吟振八垓白叟歡呼攜杖至
　　　黄童踴躍踏歌來桃源日暖秧旗插桞陌風和
　　　社鼓催千古昇平今日㑹熙熙皥皥樂春臺(其/)
　　　(一/)
　　　闢門籲俊厪
宸衷文運𢎞開
曠典隆佳士翩翩咸就日英髦濟濟盡呼嵩沈鱗起躍
　　　桃花浪奮翮高鶱桂子風
壽考作人眞雅化無疆
寶祚與天同(其二/)
　　　三春淑氣轉青陽爛漫宫花五色光
　闕下衣冠齊獻瑞苑中麟鳳共呈祥香飄
　玉殿千秋節酒泛瑶池
萬歲觴
聖厯綿綿天地永堯年舜日正舒長(其三/)
萬壽詩(有總序/)
　　　　生　　　　　　　　　員(臣/)潘蘊洪
　　　(臣/)聞至仁御宇合壽國夀民以壽身大德乘時
　　　統得位得名而得夀是以三皇厯算各垂綿衍
　　　之春秋五帝享年共卜期頤之甲子貞恒紀於
　　　周易久道化成欽允載於虞書時雍光被禎符
　　　效順名上應夫璇圖福履恒綏祚逺延乎苞厯
　　　溯竹書而遼逺啓金匱以輝煌自昔攸隆於兹
　　　為盛欽惟
皇帝陛下
　道洽生成
　功𢎞位育
　履仁蹈義備聖神文武之全
　膺籙握圖際元㑹運世之盛
　風雲從而萬物覩德業配乎乾坤
　雨露滋而六位成高厚同於天地繞電流虹而後早
　　　占有道之光華榮河溢洛以來載紀無疆之
　寳厯固已至誠之徴悠且久氣轉洪鈞中天之日舒
　　　以長祥開夀域矣兹屆
御極之五十有二年
　闓澤覃敷
　湛恩汪濊民安物阜景運日進乎熾昌邁五登三至
　　　治益臻乎渾噩諸福可致之物奚啻東鰈西鰜
　　　太平有象之徴不數江茅鄗黍禎祥屢至德契
　　　三才瑞應頻臻化彌六合廣矣大矣皇哉唐哉
　　　時則令在青陽月軌蒼陸雲開華景當風暄日
　　　麗之辰
聖際昌期正地久天長之節年周花甲八方瞻南極之
　　　輝壽竝椿齡三月應西池之瑞紫氣高迎仙掌
　　　鳳閣風㣲紅雲近接爐煙螭坳日暖開九天之
　　　閶闔集合殿之衣冠千官既蹌濟以朝天萬姓
　　　亦歌呼而動地樓前陳舜樂鶯歌燕舞共颺和
　　　風陌上進堯樽瑞麥嘉禾咸符泰運(臣/)蘊洪等
　　　㣲埃浥露小草傾暉伏遇
召試於
　丹墀尚方給札比䝉引
見於
　紫禁光祿傳餐恭聆
天語之煌煌重沐
皇仁之蕩蕩步履蓬山之禁地身霑滄海之恩波自顧
　　　何人得邀異數躬逢盛事敢謝蕪言竭一念之
　　　愚誠奉揚
　駢祉賦七言之近體恭紀
　鴻庥用申天保九如敬效華封三祝忘其分卑才下
　　　冒塵乙夜之觀期於述德達情竊展萬齡之願
　　　由此年年張樂與物皆春歲歲稱觥後天不老
　　　常仰
天顔之有喜日繞龍鱗永祝
聖夀之長生籌添鶴算謹拜手稽首而獻詩曰
　　　青陽淑氣轉洪鈞正值蓬萊獻夀辰瑞結彤雲
　　　環杏苑香凝紫霧䕶
　楓宸蒼龍闕下堯樽滿丹鳳樓前舜樂陳億萬斯年
　　　綿
　寳厯
聖恩長共物華新(其一/)
　　　仙桃爛漫醉春光此日瑶池㑹正長率土共聞
　　　三夏奏普天齊上萬年觴歡聲喜氣盈庭際鼓
　　　腹含哺滿道傍願得河山同
聖夀(微臣/)歲歲侍
君王(其二/)
　　　　貢　　　　　　　　　生(臣/)沈承烈
　　　春晴
　蘭殿日華鮮甲子初周
聖夀綿綠野歡聲傳撃壤
　彤墀喜氣叶鈞天蟠桃結實陳
　雙闕仙李蟠根歷萬年滿捧瑶觴齊拜舞鴻休已備
　　　九如篇(其一/)
　　　運協中天
　寳厯昌昭囘率土被雲章西山霞氣縈長樂南極星
　　　光照未央鑿齒雕題羅貢獻青麟赤雀效嘉祥
　　　歡呼同進三多祝遥指山河
壽共長(其二/)
　　　　監　　　　　　　　　生(臣/)朱　崧
　　　南極輝騰北極高日華初照
衮龍袍
　上林暖氣熏紅杏
　禁苑春光醉碧桃漢殿神芝生玉砌虞廷仙樂奏雲
　　　璈新來仰覩
天顔喜五彩堯眉出壽毫(其一/)
　　　昇平玉燭萬年枝喜遇瑶池上夀時爛漫仙桃
　　　開
　紫禁曈曨旭日映
　丹墀九圍共效華封祝八表齊賡天保詩慚愧草茅
　　　何以獻願將海水注金巵(其二/)
　　　　貢　　　　　　　　　生(臣/)馮　壡
　　　海日初高瑞靄新朝宗玉帛拱居辰中天雨露
　　　時時足萬里農桑處處春齊祝享年同海岱更
　　　宜申祐福民人無疆
聖厯從兹始願共莊生紀大椿(其一/)
　　　紫氣紅雲滿鳳城雍容雅樂奏昇平曾趨
　上苑霑
天寵更飽官㕑荷
聖情南極老人揚夀彩西池王母祝長生(微臣/)感激慚
　　　無報歡聼嵩呼
萬歲聲(其二/)
　　　　舉　　　　　　　　　人(臣/)葉長揚
　　　淑景花明
　紫禁香千官齊進九如章無疆
聖夀看山色有喜
天顔就日光受祿只今超五帝卜年從此過三王(小臣/)
　　　忝學箕疇算不盡
皇圖寳厯長(其一/)
聖人敷政與天同耳順精神達四聰日月有光常煜爚
　　　乾坤無物不帡幪斂將五福歸臣庶祝得三多
　　　報德功願萬萬年
君有慶嵩呼岳拜百花風(其二/)
　　　　童　　　　　　　　　生(臣/)王元正
帝德難名
帝治昌五麟七鳯正呈祥巍巍蕩蕩乾坤大歲歲年年
　　　日月長愷澤已看周近服深仁更復徧遐荒太
　　　平
天子當陽久保佑申重契昊蒼(其一/)
　　　六十年來
宵旰勤民間幽隱悉知聞瑶池日暖
恩波濶瓊島春深花氣芬電繞虹流當
　景運黄童皓叟亦懽忻(小臣/)幸際唐虞世地久天長
　　　祝
聖君(其二/)
　　　　監　　　　　　　　　生(臣/)陳世明
　　　建章鐘漏曉初傳玊帛衣冠儼列仙金掌雲中
　　　凝瑞露御爐花外靄祥煙春桃正値三千歲
聖夀方當六十年四海歡騰同此日齊呼
萬歲祝堯天(其一/)
　　　和風霽日滿仙衢萬國朝天樂有餘壽獻南山
　　　當輦道星環北斗拱
宸居雲霞色映蓬萊近劍珮聲同岳牧俱共喜千年符
　寶厯瑶芝瑞莢吐堦除其二
萬壽詩(七言律八首/有序)
　　　　監　　　　　　　　　生(臣/)王　羾
　　　(臣/)聞至治法天必慶齊天之壽𢎞休炳日羣懷
　　　望日之誠舜逢甲子之周方膺寶厯堯當癸巳
　　　之歲共祝華封蓋乆道化成竝山河而永固泰
　　　階慶集同覆載以無疆欽惟
皇上
　德懋日躋
　功高光被
　和剛柔於三徳
　奏歌敘於九功
　運聖神文武之能八紘風動
　立睿智聰明之極九有時雍
　道契精微㑹一貫三才而出治
　學綜今古通五車四庫以成章
　仁孝著於璇宫遠邁問安視膳
　友愛孚於紫禁更逾胙土分茅
　勤宵旰於萬幾璣樞獨攬寄股肱於三事賢儁畢登
　　　潔簠簋以薦馨香明禋必肅升爼豆而崇理學
　　　儒教宏開
聖武昭宣畿甸要荒四海烽煙永息
皇仁周浹東西南北萬方玉帛來同
　覲岳省方時切已溺已飢之念
　蠲租肆眚彌深如傷如保之懷搜博學於儒林咸登
　　　虎觀採微長於藝苑供奉螭坳造士特開
萬夀之科每十年而必舉愛民普發太倉之粟不半月
　　　而頻頒海晏河清大澤之彌綸莫極禮明樂備
　　　至治之美利無涯允矣巍巍獨盛遐哉蕩蕩難
　　　名兹者時屆三春人欣
萬夀花鳴閬苑好供千歲之桃鶯囀上林宛和長生之
　　　曲瞻星煇於南極珮列千行看仙降於西池香
　　　聞百里(臣/)羾蒲葵弱植蟣虱微生技乏占星幸
　　　仰
龍光於九重天上學慚測景欣䝉
帝詢於五色雲中兹效嵩呼敬申華祝伏願
　調歲功於悠久
皇圖常固萬年
　膺厯數之綿長
聖祚永昌千禩謹拜手稽首而獻詩曰
　　　八埏浩蕩布陽和
聖壽千官響玉珂當午堯天開景慶方中舜日照山河
　　　仙門春動花能笑重譯人來海不波草莽幸隨
　　　鵷鷺後揚塵拜舞祝三多(其一/)
　首出乘乾仰
聖神車書一統靜煙塵兩階文舞三苗格五瑞羣朝四
　　　岳廵風暖交河虚飲馬花明芳甸見遊麟今朝
　　　夀域同登日薄海同歡皥皥民(其二/)
天亶聰明不可量萬幾餘暇試鉛黄縹緗夜映金蓮燭
　　　翰墨朝浮玉几香韻轉珠璣登雅頌牋飛雲露
　　　紹羲皇傳來中外騰榮彩拱璧長增日月光(其/)
　　　(三/)
　　　心源精一自唐虞贊述經書闡聖謨契合天人
　　　還嗜學廓清黄老特崇儒樂翻韶濩臯䕫遜數
　　　究圖書𨽻首愚文運化成開至治蕩平千禩邁
　　　三途(其四/)
　　　年豐物豫慶桑麻蠲賑頻仍
　厚澤加頒出天庾同雨粟收來地寶等量沙煙炊玉
　　　粒農家飯苔没蒲鞭漢吏衙黎首被
恩惟禱祝
萬年夀算正無涯(其五/)
　　　貢舉𢎞開金榜題旁求俊彦拔塗泥紫芝幽谷
　　　來蒲轂丹桂仙宫與玉梯騏驥連鑣天廏舞鸞
　　　凰接翼上林栖羣才此日岡陵頌應與賡歌喜
　　　起齊(其六/)
　　　三吴
聖眷荷偏深問俗頻邀
　玉輦臨草木添榮霑雨露山川增色被歌吟福星
帝簡隆司牧卿月人多備作霖一介草茅私感激惟懷
　　　芹曝獻丹心(其七/)
　　　累世榮施
寵遇殊光天幬庇媿微軀全家半食
皇朝禄台鼎分參紫極樞(恩去夏臣嫡叔祖臣掞/  擢文淵閣大學士)刻楮
　　　也邀
天一笑傾葵竊效嶽三呼生逢
　盛世顓愚奮萬禩千秋遠
聖圖(其八/)
萬壽頌(演連珠九首/有序)
　　　　貢　　　　　　　　　生(臣/)徐覺民
　　　(臣/)聞聖人出則日月紀其祥王者生則天地呈
　　　其應故詩稱百禄八方瞻有道之光書祝萬年
　　　四海慶無疆之厯降西池之王母曾言桃實三
　　　千志南楚之莊生早識椿齡八百民知順則野
　　　聞耕鑿之謡治進雍熙朝有賡揚之頌千百國
　　　車書丕集億萬載景運方新先後同揆古今不
　　　異欽惟
皇帝陛下
　聰明睿智
　文武聖神
　法四序以平分運陰陽而不息
　位兩儀以立極體覆載之無私
　治洽唐虞接精微之統緒
　學宗孔孟紹洙泗之淵源
　雲漢天章㸃畫燦龍鳯之筆
　日星翰墨歌詩聽金石之聲三年而各省齊蠲南北
　　　東西萬室羔羊共慶一歲而四闈兼試春秋冬
　　　夏中原麟鳯咸遊
豐功紀河漢江淮允矣經天而緯地
盛德徧照臨霜露大哉武烈而文謨世際
　昌期開八荒於壽域祥呈禹服躋兆姓於春臺恭逢
聖夀六旬正是陽春三月東皇司令淑氣乘時南極呈
　　　祥榮光映漢千官濟濟羣瞻
　北闕之星萬國攘攘共獻南山之酒士民愛戴岳牧
　　　歡忻(臣/)世受
　國恩身叨異數管窺蠡測敢言厯算之微長尺線寸
　　　材遂沐生成之
大德竊比九如之祝敬陳
萬壽之辭
　　　(臣/)聞多福多男史有華封之祝如松如柏詩陳
　　　天保之章是以乾坤呈其瑞應雲物騐其禎祥
　　　海嶽來朝稱景命者曰
一人有慶岡陵致禱荷神庥者曰
萬福無疆(其一/)
　　　(臣/)聞
聖人有道端政教於北辰
帝治無為運璣衡於南面是以王風暢而玉燭常調至
　　　德隆而金甌永奠八表慶時熙之象過化存神
　　　萬民安樂利之天衢歌巷諺(其二/)
　　　(臣/)聞瑞呈甘露廣要道者必格乎天草長祥蒲
　　　備大德者更徴乎地是以處深宫而愛敬無違
　　　闢寢門而晨昏不貳以天下養
聖人之至行維昭為四海型萬國之歡心共遂(其三/)
　　　(臣/)聞羲畫初開萬古之圖書肇啓堯文聿煥千
　　　秋之制作爰興是以
聖旣本乎天縱學自見其多能集條理之始終金聲玉
　　　振煥文章之璀璨霞蔚雲蒸(其四/)
　　　(臣/)聞六師致討弭兵者不能無兵九伐正邦用
　　　武者必先止武是以三蘖靖而牛馬胥歸兩階
　　　陳而羽干並舞海島玉塞凛
王法之威嚴沙漠滇黔頌
皇恩之公普(其五/)
　　　(臣/)聞虞廷欽恤象典有五等之刑漢室蠲苛立
　　　法奉三章之約是以寛而不弛威而不虐夏后
　　　之車屢下日暖圜扉湯王之網頻開星沉貫索
　　　(其六/)
　　　(臣/)聞頌紀周詩百室有盈寧之樂書陳禹貢千
　　　年瞻底定之功是以
皇謨獨運
睿慮恒周籌黎庶之農桑蠲者蠲而賜者賜息波濤於
　　　南北濬者濬而修者修(其七/)
　　　(臣/)聞易象茅茹見彚征於交泰詩歌棫樸頌
夀考之作人是以羣英之栽培共遂
朝廷之化育常新文武全昌鳯翽與鷹揚競奮春秋四
　　　試鹿鳴偕雁塔同登(其八/)
　　　(臣/)聞執中之法萬古仰道統之傳洪範之疇千
　　　載遡
聖王之治是以陳書講藝重道崇儒
念切修明學必宗乎鄒魯功兼述作理獨契乎程朱(其/)
　　　(九/)
萬壽詩(五言律四首/)
　　　　監　　　　　　　　　生(臣/)博爾和
　　　為頌
聖人夀賡歌萬國同普天瞻麗日大地暢條風氣近西
　　　山紫雲連北闕紅羣生霑化育咸在太和中(其/)
　　　(一/)
帝德隆今古車書四海同祥光生
黼座仙酒晏春風上苑桞舒緑瑶堦花映紅稱觴當此
　　　日喜氣徧寰中(其二/)
聖主無疆夀惟天乃可同
九重施化雨八表被仁風瑶草承春緑琪花向日紅抒
　　　誠齊獻祝遥拜五雲中(其三/)
　　　重譯梯航至歡呼萬里同惟兹孺慕意益見
聖慈風樂奏鈞天盛霞凝仙仗紅(小臣/)榮幸甚拜舞百
　　　官中(其四/)
　　　　舉　　　　　　　　　人(臣/)穆成格
　　　禹甸山河壯虞廷玉帛將
一人眞有道
萬夀慶無疆蓂莢香三月冠裳集四方誰言山海逺此
　　　日共梯航(其一/)
　　　龍旗輝曉日鳳管叶鈞天鵠立千官侍鳬趨百
　　　職宣獻來金是鑑撤去燭成蓮共快瞻
天近歸擕滿袖煙(其二/)
　　　羣黎欣化日
聖主鼓薰風大有頻年慶輕徭是處同
賜酺眞額外
恩賚且宫中厚澤淪肌髓含哺頌
帝功(其三/)
盛代崇文治
熙朝愛士深杏花紅照騎桞色綠霑襟天上星辰燦人
　　　間沆瀣斟(小臣/)叨世澤拜手罄葵忱(其四/)
　　　　監　　　　　　　　　生(臣/)穆世泰
　　　暘雨欣時若春和化日長
一人宜景福萬象自輝光雲物天開瑞岡陵地獻祥永
　　　言綿厯算
大德夀無疆(其一/)
　　　賡歌盈
帝里佳氣徧
皇州不盡山川色無窮天地流萬年開
　寶厯五福衍箕疇海屋多瑶算初添第一籌(其二/)
聖德齊天地山川共効靈榮光瞻
黼座春酒介
嵩齡象舞陳丹陛韶音奏大廷八方同獻祝萬載樂淸
　　　寧(其三/)
　　　盈廷稱
萬夀拜手頌無疆北闕清光近南山紫氣長瑞凝芝草
　　　秀花發玉堦香歲歲逢華祝承
恩正未央(其四/)
　　　　監　　　　　　　　　生(臣/)佘　掄
　　　萬國慶咸寧遐哉
帝徳𢎞瞻雲欣共覩就日喜同登香氣衣冠襲歌聲
　輦轂騰頌揚情未巳拜手祝升恒(其一/)
　　　春光綿
　寶厯
聖夀正無疆禹甸和風暖堯天化日長宫桃初綻蘂御
　　　桞早含芳抃舞
　丹墀下賡歌樂未央(其二/)
帝德乾坤永歡聲徧九州
恩綸常播遠
惠澤每旁流桃熟三千歲椿榮萬六秋臣民同獻祝海
　　　岳作觥籌(其三/)
　紫微光北極景運啓東皇
德共乾坤大
壽同天地長
　九重端衮冕萬國盡梯航拜舞
　　彤廷下嵩呼祝
　聖王(其四/)
　
　
　
　
　
　
　
　
　
　
　
　
萬夀盛典初集卷九十九
　欽定四庫全書
萬壽盛典初集卷一百
　　歌頌四十(教習進士館諸臣一/)
　　　　恭頌
　萬壽無疆詩(有總序/)
　　　　　教　習　進　士　侍　講(臣/)文志鯨
　　　　　教　習　進　士　諭　德(臣/)吳廷楨
　　　　　教　習　進　士　編　修(臣/)俞長策
　　　　(臣/)聞昌期載啟宇宙溢為太和壽域方開星雲
　　　　呈夫上瑞五百年而運世上應璇圖八千歲以
　　　　為春遥推寶厯虹流電繞天示嘉徵日升月恒
　　　　人膺戩榖是以纂承一統享有萬年華祝稱禧
　　　　願聖人之多壽軒遊訪道受古籙以長生遼乎
　　　　皇代之春秋竹書告備煥矣帝廷之簡牒金匱
　　　　司存代有令聞今兹重覯欽惟
　皇上
　泰治方亨
　乾行不息
　運璿璣而鼓元化參贊成能
　握金鏡而煥大猷懐柔式序
　成天平地勤宵旰者歴五十二年
　緯武經文慶安全者徧千八百國固已箕風畢雨應
皇極以備徵藪鳯郊麟迓天休而畢至當
仁恩之累洽值
聖壽之開祥序屬三春厯周六甲於時百昌暢遂咸披
　　　明庶和風二氣交孚胥樂暄妍化日共球和會
　　　占靈莢於瑞圖鵷鷺雍容醉仙桃於春色别有
　　　龎睂皤髮扶杖來朝鑿齒雕題獻琛入賀莫不
　　　瞻雲就日跂踵傾心伏北闕而颺言指南山以
　　　介壽雖
皇衷沖穆猶循讓善之文廼
帝厯綿長自致福謙之應
天顔有喜民説無疆既徳協覆載而同符宜夀與清寧
　　　而合撰豈止樓前賜宴節慶千秋域内時廵嵩
　　　呼萬歲而已哉(臣/)等職膺翰墨學本疎蕪幸遇
聖世儲材俾新進被甄陶之化重荷
皇心愼簡令小儒兼教習之司典實出於
特恩士盡歸夫樂育用是秘書寓目快覩生平未讀之
　　　篇因之餘藝遊心畧窺聲律相宣之㫖恭逄
聖節喜覲
天儀諸臣芒屩甫離預趨蹌於朝㑹爾日葵忱難已抒
　　　傾向於謳吟各分體以成章先綴詞而為序固
　　　知日月光華莫能繪畫所冀海山容納不讓涓
　　　塵仰陳
　乙夜之觀俯展
萬齡之祝由此夏絃春誦長承
壽考之作人亦如巷舞塗歌竝和康衢之擊壤云爾
萬壽詩(四言十首/)
　　　　教　　習　　　進　　士(臣/)查雲標
　　　天眷我
皇乗乾首出徳契苞符道傳精一浩蕩堯天光華舜日
　　　上際下蟠前超後軼(其一/)
勅幾明作久道化成河清海晏衡正階平禾生六穗芝
　　　産九莖
一人建極萬物由庚(其二/)
　　　莫大於天則之唯
聖執兩用中體元居正川嶽効珍飛潛遂性有雨稱甘
　　　有雲名慶(其三/)
　　　猗歟
聖誕際此昌期花明紫陌柳映青旗共球絡繹劍佩委
　　　蛇般般百獸率舞堦墀(其四/)
　　　我
皇謙沖俯念六宇禹儉彌敦湯仁益溥崇實為先隆名
　　　無取大哉
皇心登三咸五(其五/)
　　　師師有位載筆玉除連名進表拜手陳書箕疇
　　　五福天保九如誰識我
皇德盛弗居(其六/)
　　　彼歌且謡或童或叟鼓腹含哺携樽叩缶就日
　　　傾心望雲稽首誰識我
皇功崇弗有(其七/)
　　　古亦有言壽以云醻巍巍
帝治兩大為侔六十甲子八千春秋循環迭運始而復
　　　周(其八/)
　　　我
皇之徳存神過化我
皇之壽東岱西華里社羔豚村籬桑柘斂福錫民壽以
　　　天下(其九/)
　　　我
皇之徳處靜若淵我
皇之壽方至如川人遊化日樂奏鈞天霱雲五色寶鼎
　　　億年(其十/)
萬壽詩(四言八首/)　(以聖神文武禄位名夀為韻/)
　　　　教　　　習　　　進　　士(臣/)李登瀛
一人有慶膺圖凝命德竝羲軒學宗孔孟精一執中緝
　　　熙止敬俯育羣生仰齊七政久道化成皇矣
至聖(其一/)
　　　篤生
聖人六合長春肅雝起化沖穆葆真其天浩浩其仁肫
　　　肫薄海内外莫不尊親同流天地過化存神(其/)
　　　(二/)
萬幾克勤游心典墳金簡玉軸華采成雯纂組藻繪
宸翰霙紛網羅百代景爍揚芬倬彼雲漢天下同文(其三/)
　　　普天率土我
皇悉主禁旅奮揚如貔如虎風動霓旌雷鳴天鼓廓清
　　　宇宙德孚干羽永永太平止弋曰武(其四/)
　　　凝承寶籙介兹景福玉食萬方貢金九牧敬天
　　　重農省耕祈榖昭格上穹屢豐洊熟
皇王烝哉受天百祿(其五/)
　　　聰明睿知拔萃出類重譯來王五玉輯瑞端拱
　　　太清四表光被建極開天功崇徳備穆穆皇皇
　　　永隆
天位(其六/)
　　　地平天成盛莫與京百靈協應三光融明宣昭
　　　義問遹駿厥聲塗歌巷舞俯順民情巍巍蕩蕩
帝德難名(其七/)
　　　髙明博厚道兼悠久籌溢東瀛星輝南斗太極
　　　涵心乾綱握手薰風揮絃愷樂飲酒日升月恒
天子萬壽(其八/)
萬壽詩(四言四首/)
　　　　教　　　習　　進　　士(臣/)周王春
　　　爛彼卿雲呈於中天光華復旦曦曜髙懸維
皇建極出震乗乾百靈効順諸福殷闐(臣/)拜稽首
天子萬年(其一/)
　　　(臣/)拜稽首祗承
天休陽和應律六甲一周惠風東來扇被九州川原膴
　　　膴卉木油油登彼春臺百祿是遒(其二/)
　　　春臺蕩蕩太平之象維道化民裁成輔相譬彼
　　　洪鈞剛柔劑量豈繄小補驩虞是尚大哉
皇猷天參地兩(其三/)
　　　大哉
聖言黜華崇實德盛守謙自强不息百辟卿士彝教率
　　　廸愛敬尊親恪共乃職於萬斯年躋仁壽域(其/)
　　　(四/)
萬壽詩(四言一首/)
　　　　教　　習　　　進　　士(臣/)璩廷慶
　　　行健唯天我
皇是則作君作師建其有極三春良辰籌添厯數士喜
　　　開科農欣免賦恩及狴犴澤加鵷鷺侯甸要荒
　　　輻輳豫附貢列球琛樂陳韶濩徧宇榮光敷天
　　　湛露
聖心憂勤始終無勌屢却鴻名何言封禪謙徳既孚泰
　　　交孔徧久道化成治臻美善懷柔河嶽和㑹隂
　　　陽緝熙純嘏俾熾俾昌五福稱祝九如拜颺億
　　　萬斯年覆載同長
萬壽詩(四言六首/)
　　　　教　　　習　　進　　士(臣/)何騰三
　　　天保我
皇乃聖乃神執中致和乾徳精純時雍風動錫慶兆民
　　　萬方攸曁媚兹
一人(其一/)
　　　天保我
皇百福孔臻山嶽修貢川谷効珍豐年穰穰室家溱溱
　　　洪鈞一氣金鏡常新(其二/)
　　　天保我
皇覆幬無垠平康建極道路咸遵殊方通贄重譯來賔
一人有慶六合皆春(其三/)
　　　六合皆春萬物化醇惠風和暢披徳拂仁五雲
　　　三秀布濩彌綸躋堂稱觥長此芳辰(其四/)
　　　稱觥拜舞露液雲津連蜷霞幔明淨花茵咸英
　　　韶濩大樂具陳氤氳佳氣儀鳯翔麟(其五/)
　　　佳氣氤氳何物不均普天率土山陬海漘以生
　　　以育旣蕃旣淳髙明悠久
景命用申(其六/)
萬壽詩(四言一首/)
　　　　教　　　習　　進　　士(臣/)虞景星
　　　綿綿宇宙闢自洪荒聖神迭起建極中央文明
　　　啟運篤生我
皇亶聰首出厯服無疆髙乗離照静體乾剛化成久道
　　　寖熾彌昌慶周花甲
鑾馭靑陽和風條暢麗景舒長日輪耀彩霞斾騰光川
　　　嶽貢瑞雲物呈祥西鶼東鰈山梯海航敷天擊
　　　壤夾道焚香華封善頌豳什稱觴三多五福莫
　　　罄拜揚長懸金鏡永揭珠囊億萬斯年
端拱垂裳
萬壽詩(五言古四首/)
　　　　教　　習　　　進　　士(臣/)吳　翊
　　　貞符啟
睿聖纂圖廓區宇祥源濬文明懿光鑠神武鳯編周六
　　　十
龍御綿九五錫祺本道髙遒福緣仁普苞涵貫亭育觀
　　　察籠仰俯四維翕森張七政歸凝撫松雲澹契
　　　堯樏輴勤追禹奠極拜金書綏邊劃玉斧精思
　　　運樞機公聽懸鞀鼓於赫冠百王遹駿超三古
　　　覽揆始攝提長籌詎能數
天子壽萬年純禧膺永祜(其一/)
　　　純禧協五紀
垂衣仰穆淸靜諴飭户牖動運周埏紘頻行時邁典屢
　　　肅不庭征樹羽宣文教麾戈揚赫聲宥𢎞三面
　　　網櫜戢六鈐兵紀雲矞瑞郁占星泰階平
法宫奏慶善至樂諧韶韺薰風入瑶瑟華黍播瓊笙舜
　　　觚頒愷飲湯鼎劑和羮九逵歡豐大
一心儆恒貞不登封禪議載却鴻嘉名
天子壽萬年郅治勝蓬瀛(其二/)
　　　郅治葆太和誠通自悠久運開龍鳥先澤衍睢
　　　麟後含生被喣噢踐土銜
髙厚庥氣浹巖廊薰風播農畞南山松栢榮濃暉潤花
　　　柳瓊霄捧紫霞輿壤齊拜手巴舞抃孺童豳歌
　　　躋龎叟鴻慶更無邊胥譯拓九有西旅總浮河
　　　東鯷盡瞻斗黄支并烏弋琛貢先奔走欣誦未
　　　央詩洪霑長樂酒
天子壽萬年尊親戴
元首(其三/)
　　　尊親徧寰宇沐浴先儒流天文倬呈象河漢垂
　　　清秋疇畫闡羲昊典謨邁殷周選辭尚體要作
　　　人訓姱修飫霑
壽考澤樸􁂶供薪槱大科慎品鑑
特試精研蒐(微臣/)忝論造重瞳賜甄收讀書育藜舘習
　　　禮瞻龍樓
　彤庭與三祝仙闕擬十洲栁衫厠章黻鳬藻依旌斿
　　　弇鄙蘊寸丹衢謡讚鴻庥
天子壽萬年卷阿
湛恩優(其四/)
萬壽詩(五言古一首/)
　　　　教　　習　　　進　　士(臣/)張謙宜
　　　堯天浩蕩蕩舜日麗遲遲化成由久道
寶厯開昌期六合興禮樂萬國偃旌旗仁風多翔洽黎
　　　庶樂雍熙藉問何能爾
聖敬惟日孜涖祚五十二乾綱獨握持聰明察邇言虚
　　　衷廣疇咨朝堂列稷契邊徼委熊羆羣策各効
　　　力纎悉皆周知簡賢耑付託量能授官資節儉
　　　惜物力恒慮生齒飢頻年蠲租賦含哺相娛嬉
　　　育才隆教化菁莪廣被滋髙岡多翽羽和鳴上
　　　梧枝春光轉韶景草木紛葳蕤千官慶
聖節九如陳鴻詞我
皇體天德淵穆儼若思樂與兆人共神仙何足竒瑞粟
　　　逾丹粒嘉禾勝靈芝爾民歌擊壤
九重天顔怡昇平稱上壽覆幬無偏私(臣/)本草茅士教
　　　養荷
洪慈操筆事編纂華藻愧掞摛所願億萬載歌詠太平
　　　時
萬壽詩(七言古一首/)
　　　　教　　習　　　進　　士(臣/)昝茹頴
　　　粤稽帝堯癸巳年康衢華祝垂簡編峻德則天
　　　萬古傳我
皇癸巳慶周天六合呼嵩聲駢闐先聖後聖揆一焉健
　　　行不息躬體乾與天同大覆蓋圓與天同久泰
　　　運旋大德曰生仁育全大法執中精微研大知
　　　光昭天下先久道雍容臨廣淵久安黎庶勤服
　　　田久照升恒常轉還明威赫濯風雷宣求寧懐
　　　保心惓惓時廵江海滙百川洪河疏鑿指劃便
　　　恩波浩蕩流無邊蔀屋茅簷頻賜蠲羣材樂育
　　　荷陶甄苗民革面頑梗遷南朔梯航廣幅員東
　　　西漸被彌九埏自古功烈難比肩沖懐謙讓加
　　　惕䖍宵衣咨治儆官聯奎章巍煥星日懸宇宙
　　　大文恣包纒妙契理學蒐真詮圖畫探追倉史
　　　前銀鉤玉薤争摹鐫夀世應同金石堅太平歲
　　　月恒久延時雍壽域開八千和風三月淑景妍
　　　昆蟲卉木咸熙然
皇心自操造化權元會億萬鞏綿綿
萬壽詩(七言古一首/)
　　　　教　　　習　　進　　士(臣/)黄天球
　　　南極夀星生紫芒四表上下多榮光
九重當陽流大化如雲如日垂衣裳德心廣懋運乾始
　　　萬幾一貫精誠裏大含海壤納鴻苞細别毫芒
　　　徹精理黙鼓仁風鑄八埏神功無迹恩無邊淳
　　　樸直追懷葛氏恬熙宛在羲皇年宵旰猶然勤
　　　保惠異數紛綸時下逮共竭茅簷方寸心願祝
彤庭億萬歲鳯城三月五雲新重譯梯航拜
玉宸瑞符寶厯惟仙莢福䕃寰區是大椿何幸天階作
　　　桃李雨露濃霑未有底追陪鷺序覲
龍光竝效嵩呼歌燕喜蓬萊花滿海籌盈長覩升恒日
　　　月明祈將率土無疆頌播入春風慶泰平
萬壽詩(七言古一首/)
　　　　教　　　習　　進　　士(臣/)田長文
　　　昌期載啟誕我
皇凝圖握瑞總乾綱光華日表鍾天祥禮樂經緯文治
　　　彰聲威赫濯武功揚堂廉喜起會明良車書四
　　　海共來王宵旰精勤軫萬方廵河周嶽湛恩滂
　　　租賦頻蠲兆姓康好生棘寺看鸞翔萬幾餘暇
　　　親縹緗精一傳心遥相望
天文典誥遹輝煌龍蟠鳯翥煥奎章崇儒重道飭膠庠
　　　追琢多士成圭璋作人壽考壽無疆淑景融和
　　　物候芳鶯歌花舞
御筵張觴連瀛海酌瓊漿樂奏鈞天來鳯凰卿雲紛郁
　　　爐煙傍甘露濃滋萬彚昌千官獻祝韻鏗鏘率
　　　土呼嵩樂洋洋(小臣/)累代荷
恩光葑菲重蒙化雨瀼竊媿無才效賡颺惟願
聖壽比昊蒼
萬壽詩(七言古一首/)
　　　　教　　習　　　進　　士(臣/)卜兆龍
　　　我
皇神聖致昇平極天茀祿何崢嶸六宇祥光凝紺碧萬
　　　年景命符元貞武功文德逈超越涵濡滲漉彌
　　　埏紘體元居正調玉燭巍巍蕩蕩誠難名昌辰
　　　正喜當三月萬象昭融怡
睿情卿雲靉靆應圖瑞薰風披拂鳴韶韺上苑青葱森
　　　玉樹
御筵沆瀣浮金莖宫花爛熳珍禽集苑柳霏微仙仗迎
　　　虎㦸鸞旂盛環衞香煙瑞靄相旋縈兆民擊壤
　　　效衢祝羣工拜手聞歡聲
天顔喜溢陽和色紫氣絪縕滿太清(小臣/)樸鄙媿善頌
　　　願指南山與東瀛
萬壽詩(七言古一首/)
　　　　教　　　習　　進　　士(臣/)汪　榯
　　　巍巍莫竝惟穹蒼我
皇則之御萬方黼扆端拱垂衣裳心傳精一接虞唐五
　　　十二載際時康神聖文武邁百王清晏熙恬化
　　　　日長共球絡繹紛琳瑯雕題鑿齒咸梯航久道
　　　　化成世運昌文明剛健彌自强宵衣旰食勤不
　　　　遑含哺鼔腹慶倉箱倬彼雲漢麗天章郊藪麟
　　　　遊竝鳯翔萬類敷榮戴青陽煥赫紅日上扶桑
　　　　曉開閶闔延景光羣指南山獻壽觴休徵嘉瑞
　　　　呈虹祥㑹極歸極慶無疆
　
　
　
　
　
　
　
　
　
萬壽盛典初集卷一百
　欽定四庫全書
萬壽盛典初集卷一百一
　　歌頌四十一(教習進士館諸臣二/)
　萬壽詩(五言律四首/)
　　　　　教　　　習　　進　　士(臣/)張世文
　　　　甲子周璇紀蓬萊敞
　壽筵貞符方履泰午位正當乾瑞莢添蒼厯榮光繞紫
　　　　躔遐齡綿鼎祚景福億千年(其一/)
　　　　曉漏遲清晝天香滿上林柳含青瑣色花轉玉
　　　　階隂和暖三春節勤勞五紀心誰能名
　聖德覆載協髙深(其二/)
　廵輦隨時舉
　恩綸取次頒仁心周品彚春色滿人寰光被垓埏表祥
　　　　開藻火間天行符
　聖壽迭運若循環(其三/)
　　　　率土颺鴻慶千官拜
衮袍稱觴三祝備望闕五雲髙似海𢎞涵納如天廣覆
　　　燾忝陪芸館士樂愷沐
恩膏(其四/)
萬壽詩(五言律四首/)
　　　　教　　習　　　進　　士(臣/)崔　楙
　　　厯數貞元會陽春暢遂時
君王膺茂祉宇甸際昌期異草移蓬島瑶光映玉墀仙
　　　韶雲外奏㑹見鳳來儀(其一/)
　　　和氣三階應祥光六合同卿雲輝復旦晴旭麗
　　　方中
帝徳包無外天庥日向隆西山凝瑞靄遥接
　紫微宫(其二/)
　　　籙自丹書出
恩從紫詔流雨𤾉調玉燭日月鞏金甌已應華封祝還
　　　添海屋籌長生符至道不向羽人求(其三/)
　　　作人霑
聖化廣育逮菁莪獻頌颺金闕隨班聽玉珂蓬萊瞻瑞
　　　氣太液潤恩波嘏福同衢祝葵衷向日多(其四/)
萬壽詩(五言律二首/)
　　　　教　　　習　　進　　士(臣/)吳玉耑
　　　景運祥開
聖鴻圖治法天熙時方履泰
至德本乗乾嫓禹勤敷命超周遠卜年梯航齊萬國拜
　　　舞
紫宸前(其一/)
壽曜輝南極祥雲䕶北辰花明艶陽候人樂太平春
福履便蕃集
恩波浩蕩新從兹億萬歲嵩祝洽臣民(其二/)
萬壽詩(五言律二首/)
　　　　教　　習　　進　　士(臣/)覺羅吳拜
一人長有慶六甲賀初周瑞景蒼龍幄仙韶彩鳯樓嵩
　　　呼盈列服華祝徹遐陬海屋論綿算頻添萬萬
　　　籌(其一/)
　　　瑞氣三辰協昌期萬福同
體元行不息敦化道長充壽域開堯日春臺播舜風龍
　　　文五色鼎
聖厯本無窮(其二/)
萬壽詩(五言排律二十韻/)
　　　　教　　　習　　進　　士(臣/)洪　澤
乾行膺寶厯
鼎命纘洪基雙闕祥光映千門淑景遲曈曨輝紫幄靉
　　　靆麗丹墀治統超三古心傳配兩儀流虹開
聖瑞繞電啟昌期道契先天秘書勤五夜披敷華同日
　　　月揮翰走蛟螭謨烈
神功逺綏懐
睿算竒農桑親省覽疏鑿切疇咨歲下蠲租詔時𢎞解
　　　網慈陽和噓冷谷汪濊潤窮黎化洽嘉祥至年
　　　豐景物滋元音馴百獸嘉瑞秀三芝柳䕶春郊
　　　路花明上苑枝太平調玉燭繁祉獻瑶巵協氣
　　　依
龍衮薰風拂鳳池海籌周甲子雲紀厯干支衢聽華封
　　　祝人賡天保詩綏桃霑曼倩瀛棗進安期敬上
　　　南山頌康强叶壽祺
萬壽詩(五言排律十二韻/)
　　　　教　　　習　　進　　士(臣/)陶必達
　　　甲子初周日貞元啟瑞年三階平已久
萬夀慶方綿南極祥雲繞東皇淑氣旋和風三月裏春
　　　殿百花前對景
龍顔藹颺休虎拜聯光浮仙掌露瑞起御爐煙柳際金
　　　鶯度霞邊彩鳯騫稱觴調玉管錫宴列瓊筵歌
　　　聽維祺祝恩銜既醉篇歡呼騰禹甸康阜入虞
　　　絃不息乾行健交孚泰運全九如齊獻頌永此
　　　戴
堯天
萬壽詩(五言排律十六韻/)
　　　　教　　　習　　進　　士(臣/)張　鏞
睿德膺蒼籙
鴻禧集紫閶髙深原合撰廣大本同量㑹極金甌固培
　　　元玉厯昌
神功超五帝
景命埒三皇福祉江河注升恒日月光數方周甲子時
　　　正際春陽寶莢廻環茁仙桃次第嘗車書咸順
　　　軌藻火煥垂裳法曲鳴鸞鶴簫韶下鳯凰雲階
　　　陳綵仗月殿捧霞觴花燦
宸章裏春融
帝座傍昇平歌有祜歲紀頌無疆華祝千官舞嵩呼萬
　　　國颺普天遊浩蕩化日共舒長何幸蓬茅質能
　　　霑雨露香相將賡保定永對
衮龍揚
萬壽詩(五言排律十二韻/)
　　　　教　　　習　　進　　士(臣/)夀奕磐
　北闕紅雲麗南山翠靄長
萬年綿厯數
五福集禎祥景運星周紀良辰日載陽醴泉彌地潤甘
　　　露自天香玉帛交紛錯衣冠儼濟蹌嵩呼聞羽
　　　衞華祝見班行花映蓬萊色霞連雲漢章八方
　　　欣茂育億載慶明良雙觡麟馴囿九莖芝照房
　　　日新
天徳健垂拱
帝圖昌動植胥咸若生成詎易量春光同
聖壽常此頌無疆
萬壽詩(五言排律十韻/)
　　　　教　　　習　　進　　士(臣/)翟正經
　　　淑景輝雙闕純禧集
一人涵濡成久道汪濊播深仁祓濯盤銘古敦勤几訓
　　　新堂廉恩禮重邊徼徳威申薄海鯨波静平疇
　　　麥浪匀淳風還至樸大化洽羣倫景慶天呈瑞
　　　圖書地獻珍人登康阜世物際艶陽春日月光
　　　同運苞符福竝臻無疆
天子壽萬國頌良辰
萬壽詩(五言排律十六韻/)
　　　　教　　　習　　進　　士(臣/)崔鶴齡
　　　炎運猗蘭耀姬圖瑞雀神何如今
睿哲誕錫自天申
揆慶初周甲祥暉正及春桐華延集鳯芝草匝遊麟膏
　　　露千條浥璚雲五色匀綏桃登茂實瀛棗貢殊
　　　珍培植臺萊久觀光棫樸新真元涵大造率土
　　　載鴻仁寶籙傳基永昌謨壽世純含生歸化育
　　　奕葉荷陶鈞謡祝諧童叟歌颺洽縉紳書從五
　　　老授琛自萬方陳湯鼎仙庖飫堯樽法醞醇祥
　　　煙籠
紫極廣樂盛
丹宸頌矢朝章穆風期髦士淳羣歌雲漢倬億禩忭臣
　　　民
萬壽詩(五言排律十四韻/)
　　　　教　　　習　　進　　士(臣/)張　燾
　　　春滿黄輿早暉延
紫禁遲祥光開
殿陛晴旭耀罘罳道叶三才貫功成庶績熙八方嫻禮
　　　樂全厯紀干支香自螭頭繞雲從雉尾移十千
　　　占
　寶籙五百慶
　昌期箕範陳疇日虞絃寫豫時太平真有象
帝治本無為送喜鶯初囀呈新柳乍垂朝端多黼黻閫
　　　外寄熊羆北慎寛征矢西池却貢驪休禎來玉
　　　琯瑞産出銅池易卜升階吉詩申介壽宜民安
　　　由
主聖長此祝純禧
萬壽詩(五言排律十二韻/)
　　　　教　　　習　　進　　士(臣/)耿之昌
　　　星拱瑶樞正天開
　寶厯長謳謡文物盛豐阜歲時康玉律風初暖金莖
　　　露愈瀼九霄懸日月萬國集冠裳煙向螭頭羃
　　　雲從雉尾颺鑾旂陳羽衞天樂動笙簧蓂葉宣
　　　元化葵心向太陽嵩呼齊介壽鶴舞更呈祥春
　　　永餘清漏花明綻曉芳桃蟠千歲果人獻
萬年觴海屋籌何限華封祝未央(微臣/)恭
　進頌虎拜頌無疆
萬壽詩(五言排律十四韻/)
　　　　教　　　習　　進　　士(臣/)張　坦
　　　淑氣環
宸殿和風溢甸畿
萬年嘉慶節三月載陽輝南極連金闕東皇轉玉璣明
　　　霞籠苑柳曉色晃朝衣帶露仙桃放穿花翠羽
　　　飛文明星彩煥遲日漏聲稀劍佩千官擁梯航
　　　四海歸
皇仁真浩浩
帝德峻巍巍已奏同風治常餘不戰威
　起居皆至道
　動静應天機瑞莢緣階秀卿雲繞殿飛春波流大澤
　　　天樂播清徽向日瞻依久呼嵩報稱微
　　　幸隨鵷鷺後抃舞望朝暉
萬壽詩(五言排律十二韻/)
　　　　教　　　習　　進　　士(臣/)孫宗緒
　　　天宇和風静春陽淑景開鶯花迎
黼座宫闕儼蓬萊
聖德三才貫
皇仁九有該羣倫歸覆載庶品荷栽培瑞展雲千葉祥
　　　鳴鳯幾囘
純禧綿寶厯
厚澤播遐垓仁壽千秋鏡瓊瑶萬禩杯星從南極拱霞
　　　自上清來苑樹濃於畫春山綠似苔班聯分鷺
　　　序歌頌滿麟臺海屋初添算庭蓂更茁荄(小臣/)
　　　欣捧日拜舞逐鄒枚
萬壽詩(五言排律十二韻/)
　　　　教　　　習　　進　　士(臣/)張春慶
　　　萬國尊
皇極三多頌
聖人祥徵熙皥世壽介太平春紫氣敷天宇紅雲捧日
　　　輪清寧鍾景祚元會啟鴻鈞純嘏南山峻洪庥
　　　大地均億齡綿厯數五徳表樞辰龍馬昭天瑞
　　　梯航奉國珍職方今僅見王會古無倫泰運開
　　　閶闔亨衢接鳯麟
恩榮叨蘂榜喜氣傍
楓宸快覩山河固欣逢甲子新願言隨率舞嵩祝共臣
　　　民
萬壽詩(五言排律十二韻/)
　　　　教　　　習　　進　　士(臣/)叢元燦
　　　晴旭融
宸殿洪庥被海疆泰衡占景運河洛布榮光
黼扆方垂拱垓埏正乂康噓如春浩蕩潤若海汪洋厯
　　　數綿無極恩波湛未央梯航來玉帛拜舞肅冠
　　　裳天保升恒祝華封福壽揚詩陳兼雅頌樂奏
　　　啟咸章露滴金莖滿風傳玉樹香禎符天地合
　　　稱願古今長樗質慚無補葵衷庶可方嵩呼何
　　　限意願進
萬年觴
萬壽詩(五言排律十六韻/)
　　　　教　　　習　　進　　士(臣/)周　楨
　寶厯綿千億寰區盡享王春光隨日永
聖節届天長共慶三多頌咸稱
萬歲觴衣冠鏘劍佩水陸集梯航紫氣凝
宸幄黄雲繞
帝鄉衢樽欣共酌仙樂喜相將瑞靄中天麗和風大地
　　　翔南山瞻嶻嶪北海讓汪洋
聖澤深無外文明久愈昌菁莪𢎞士類雲漢想天章慶
　　　溢垓埏表春生鵷鷺行坤珍欣畢効
乾道正當陽露帶明珠色星含皓月光鈞天齊覆幬祥
　　　莢邁軒唐甲子籌何限昇平樂未央
天顔垂咫尺拜手頌時康
萬壽詩(五言排律十二韻/)
　　　　教　　　習　　進　　士(臣/)劉公津
　寶籙三皇永淳風萬國同辰髙星象北春靄日華東
　　　川嶽申嵩祝乾坤翼
聖躬太和涵茂育元氣接鴻蒙甲子周初始干支迭未
　　　窮祥輝傳貫昴禎瑞紀流虹雲漢彰文教雷風
　　　迅武功鴻圖賡
帝德丕造屬天工綠野歡無際丹輪候正中咸韶鸞鳯
　　　奏琛贄海山通富夀三多茂優游百福崇懸知
　　　天祜篤永錫自蒼穹
萬壽詩(五言排律十六韻/)
　　　　教　　　習　　進　　士(臣/)應朝昌
　昌期開
聖節淑氣動芳辰浩蕩
洪恩沛彌綸
大化均幾康人丕應煦嫗物皆春河嶽懐柔遠山川鞏
　　　固新詩書𢎞教育禮樂徧陶甄金闕黄雲覆瑶
　　　池青鳥馴庭前生瑞莢苑内擾祥麟玉燭休徵
　　　備蟠桃綺席陳歌謡聞野叟抃舞溢朝紳遲日
　　　延清賞暄風被廣仁泰階平有象湛露渥無垠
　　　韶景敷蒼震和光近
紫宸同文咸順軌異域競來賔入律休聲暢
頒綸渙號頻貞恒瞻岱嶽悠久紀靈椿願效卷阿奏恭
　　　隨珥筆臣
萬壽詩(五言排律十六韻/)
　　　　教　　　習　　進　　士(臣/)沈曽發
　　　萬國雍熙日忻逢
六十春河山蟠孔固日月燦常新華渚先徵兆樞星早
　　　降神東皇舒淑景北極耀髙旻
仁孝禔躬宻
聰明履道純交孚成泰治徧徳浹坤垠六合人安業千
　　　村粟滿囷蠲租流大澤給復溥深仁刑簡彌欽
　　　恤衡平尚慎詢梯航來譯貢劍珮肅朝紳景運
　　　超虞夏
殊恩羅鳯麟雨𤾉胥順叙風俗愈還淳草木知榮幸川
　　　原競效珍花迎遲日麗柳展曉煙匀
　雙闕和風溢九霄瑞靄均無疆億萬禩歲歲頌靈椿
萬壽詩(五言排律十四韻/)
　　　　教　　　習　　進　　士(臣/)許基山
　　　泰運開黄道乾樞炳
紫宸厯元周六甲景物麗三春禁柳含煙媚宫桃濯露
　　　新九衢張錦繡萬國集冠紳寶蓋璚雲映瑶階
　　　彩仗陳虞絃呈雅樂禹貢列殊珍
聖德天行逺民風古治淳明良賡喜起親遜廸彝倫遐
　　　邇風聲播和平道路遵山川長底定
宵旰更精勤汪濊仁恩洽康强福履純昌圖垂鞏固大
　　　冶樂陶甄
寵錫霑元老歡娛逮小臣為賡嘉樂什保佑自天申
萬壽詩(五言排律十二韻/)
　　　　教　　習　　　進　　士(臣/)鹿　耿
　　　令節春光好和風淑景芳流虹曽誌瑞貫月久
　　　鍾祥多福膺圖永咸宜受祜長清寧天地泰燦
　　　爛日星光浩蕩
皇謨逺貞恒
帝業昌臣工修府事兆庶樂耕桑文教垂千代神功震
　　　八荒心源傳孔孟治統接軒唐琛賮通重譯衣
　　　冠集對揚瓊筵齊獻斚
黼座儼垂裳魚藻那居慶卷阿茀祿康箕疇推建極
乾德正乗陽
萬壽詩(五言排律十二韻/)
　　　　教　　　習　　進　　士(臣/)陳惪榮
聖德由天縱
皇圖卜世昌日星昭象緯麟鳯獻禎祥萬國衣冠盛三
　　　春桃李芳車書歸有極覆載頌無疆民隠通耕
　　　織官常飭紀綱武功看舞羽文治羡垂裳日麗
　　　天常旦風和海不揚遐陬皆向化重譯盡來王
　　　虎拜千官肅龍文五色光柳絲添錦繡鶯語應
　　　笙簧盤湛仙人露煙凝王者香願隨金鑑錄長
　　　進紫霞觴
萬壽詩(五言排律十二韻/)
　　　　教　　　習　　進　　士(臣/)徐啟統
　　　春陽開淑景
聖節履嘉祥禮樂隆千古經綸被八荒乾剛原不息仁
　　　夀自無疆符應三階正榮滋萬彚昌厯元周甲
　　　子運會首羲皇草映瑶階色花呈上苑香豐年
　　　調玉燭顥氣炳瑶光藹藹和風溢恢恢大化翔
　　　已占仙祚逺更賀太平長玉檢封東岱金泥出
　　　尚方(微臣/)將燕喜多士挹
龍章忝附班聯後歌謡樂且康
萬壽詩(五言排律二十韻/)
　　　　教　　　習　　進　　士(臣/)甄之璜
　　　融洩春光滿謳謡
聖厯昌自天申眷顧率土奉嘉祥居正調元化垂衣靖
　　　逺荒神周黎庶溥德與景風翔禮樂追豐鎬恩
　　　威越漢唐心傳宗孔孟道統接羲皇宵旰時無
　　　逸廵行歲有常菁莪懐教育蔀屋樂耕桑玉帛
　　　來重譯共球集八方武功昭赫濯文治仰輝煌
　　　化已周川嶽徵先若雨暘良辰逢燕喜薄海覩
龍光上苑瓊筵列彤庭廣樂張和聲吹律暖遲晝兆年
　　　芳御柳垂青帶仙桃拆絳房雲霞開雉尾劍珮
　　　集鵷行金鏡千秋錄瑶池
萬歲觴麟遊隨輦輅鳯舞應笙簧競獻封人祝咸歌天
　　　保章矢音同擊壤圖籙正綿長
萬壽詩(五言排律十六韻/)
　　　　教　　　習　　進　　士(臣/)王箴輿
　　　繡壤和風溥
　丹墀化日長
聖人天竝壽率土物皆昌
寶厯綿方永
嵩齡慶爾臧葵傾羣獻頌蒲伏共稱觴令節當三月芳
　　　華徧八方仙桃緋漾紫御柳帶垂黄鳥囀髙枝
　　　韻花開上苑香瑶池清仗逈玉陛翠旗揚淑氣
　　　熏長樂晴光藹建章春臺熙萬物韶樂動三廂
　　　芝草來馴鹿卿雲下彩凰嘉休何郁郁
至德本洋洋職貢踰沙漠歸忱自越裳海籌添歲序庭
　　　莢茁暄陽銀甕流千祉金甌萃百祥
九重多愷豫億載祝康彊
萬壽詩(五言排律十六韻/)
　　　　教　　　習　　進　　士(臣/)倪見龍
聖厯逢周甲嵩呼徧萬方來王依日月獻瑞極梯航
　春殿風初暖
　彤墀晝乍長彩虹流縹緲青雀舞廻翔紫氣浮閶闔
　　　紅雲擁
衮裳
聖人眞有道
哲后正當陽徳業追姚姒規模駕漢唐一元貞以固五
　　　福夀而康景叶天心順祺綏物應彰芝抽麟戲
　　　囿梧䕃鳯鳴岡籌溢仙洲慶圖呈巨嶽祥山川
　　　榮氣象草木暢容光共祝
堯年永還占姬籙昌太平歸至治悠久自無疆鳷鵲春
　　　長駐蓬萊樂未央(小臣/)陪鳬藻敬進九如章
萬夀詩(五言排律二十韻/)
　　　　教　　習　　　進　　士(臣/)遲之金
　　　我
皇乗泰運
寶厯慶長綿節届嵩呼日祥徵電繞年勲華𢎞治統精
　　　一印心傳振武櫜弓矢崇文播管絃山河環禹
　　　甸朝野戴堯天氣在元亨㑹辰周甲子躔迎暉
　　　龍炳耀戞石鳯騰騫人喜昇平久天開景物妍
　　　芳郊呈瑞麥太液産嘉蓮甘露傾天酒條風敞
御筵棘闈才更舉圜府貢胥蠲畿甸謳歌滿要荒拜舞
　　　䖍霞光承扇影花氣入爐煙賀表繽紛集
鴻恩次第宣(小臣/)來草莽盛典簉班聯葵藿傾陽切菁
　　　莪被澤偏中和懷樂頌藹吉恧詩篇長育恩何
　　　極趨蹌禮未便籌添春似海睂錫福如川願祝
　　　無疆夀長依化日邊
萬壽詩(六言六首/)
　　　　教　　　習　　進　　士(臣/)林　佶
寶厯序周花甲太和瑞滿中天人遊春臺三月山呼
聖夀萬年昇平河清海晏雍容軒奏虞絃稽首載賡喜
　　　起箕疇備福綿綿(其一/)
神聖原推天亶
睿哲更擅淵謀治兼勲華徳業學該河洛圖疇無逸時
　　　勤問夜惟幾豫戒操舟五十餘年郅治巍巍萬
　　　古誰侔(其二/)
　　　琛賮來廷逺服梯航修貢殊方共戴髙天覆幬
　　　咸依化日舒長無息健行道徳日新富有文章
　　　圖治安民
睿志而今久道彌昌(其三/)
　　　樗質亦含地徳管窺敢測天文何幸遐方樸學
　　　得從就日曕雲榮叨科名甲第恩深教習陶熏
　　　矢將蟻忱珥筆年年恭夀
　聖君(其四/)
　　　　紫氣晴縈
　玉闕紅雲祥覆天衢三十萬人逺至百千億兆懽呼善
　　　　氣熏來花鳥謳聲喜溢川塗博徵編年紀載盛
　　　　事軼典超謨(其五/)
　　　　天欲民安久治眷兹
　厯數無疆乾坤環周伊始日月迭運彌長
　深仁淪霑蔀屋
　新恩澤沛遐方瑞占璿圖七政珠聯璧合煌煌(其六/)
　
　
　
　
　
　
萬壽盛典初集卷一百一
　欽定四庫全書
萬壽盛典初集卷一百二
　　歌頌四十二(教習進士館諸臣三/)
　萬壽詩(七言律四首/)
　　　　　教　　　習　　進　　士(臣/)張秉亮
　厚澤涵濡徧萬方太平
　天子慶當陽東皇氣協春臺暖北斗文増
　帝座光建極無疆天久大膺圖有道日舒長兩階合聽
　　　　雲韶奏仙管鏘鳴樂未央(其一/)
　　　　夀字凝煙寶篆縈惠風調暢播芳馨詠詩吉日
　　　　聞庚戊占象祥星見丙丁德已參三行自健道
　　　　惟得一體長寧璿源深濬川方至
　聖祚綿延億萬齡(其二/)
　　　　六服胥還古治淳如天
　聖德握洪鈞貞元際㑹周黄道景慶紛綸浹
　紫宸仁夀鏡懸軒厯永昭華玉効舜廷珍從兹章蔀増
　　　籌筴咸五登三逈莫倫(其三/)
　　　疆索𢎞開禹甸功東西南朔凛
皇封輿圖辨壤金湯固朝集充廷玉帛通樹號萬年蟠
　　　上苑鼎垂億載炳層穹懽騰瀚海扶桑外茀祿
　　　天申佑
聖躬(其四/)
萬壽詩(七言律四首/)
　　　　教　　　習　　進　　士(臣/)何隆遇
　　　瑞氣祥虹甲子新
巍巍徳業共尊親
萬年寶厯承天眷五色祥雲捧
聖人仁沐蒼生皆得壽恩流綠野總如春韶韺奏處披
　　　閶闔浩蕩郊原集鳯麟(其一/)
　　　上林曉樹囀新鶯和入南薰慶阜成
端拱松雲祥自集照臨函夏物咸亨蒼精早映華星朗
　　　黄道中懸瑞日明遥聽衢歌騰繡壤喜將耕鑿
　　　荅昇平(其二/)
　　　屢頒
綸綍浹春温純嘏天心錫
至尊一統車書同六合九霄景物煥千門南山峙作無
　　　疆夀滄海波流不竭恩拜手歡呼何所願惟應
　　　厯數竝乾坤(其三/)
　　　繞殿祥風拂紫煙葵誠敬上九如篇願同夀佛
　　　名無量長與靈椿紀大年蓂葉舒時増玉紀桃
　　　花開日燦瑶天球圖永奠如茨福歲歲霞觴進
御筵(其四/)
萬壽詩(七言律四首/)
　　　　教　　　習　　進　　士(臣/)李五福
　　　瑞氣晨浮
　紫禁中春光
聖化兩融融千官齊上升恒祝萬國胥還渾灝風樂奏
　　　鈞天翔彩鳯祥開華渚憶流虹五雲深處紅輪
　　　展喜溢龍墀拜舞同(其一/)
　　　風物雍和氣候清由來
乾徳致昇平韜鈐授處周戈戢疏瀹籌時禹烈成匝地
　　　陽春方浩蕩一天遲日正文明嵩呼自叶華封
　　　祝重譯占風萬里情(其二/)
　　　閶闔門開逹四聰左圖右史在
宸衷向明已勅庚先治乗暇猶存丙夜功頻有
恩波盈蔀屋時聞康阜應薰風侍臣朝夕披青簡未必
　　　商周可比隆(其三/)
　　　蓂莢呈祥泰宇明熙熙動植慶生成插天嶽鎮
　　　凝還峙亘古曦輪耀轉明擊壤羣思歌
帝力育才何幸到儒生(小臣/)忝附班聯後猶被青陽雨
　　　露榮(其四/)
萬壽詩(七言律二首/)
　　　　教　　　習　　進　　士(臣/)徐永祜
　　　泰符啟運慶中天一色霞光繞
御筵玉厯初周堯甲子金甌永奠禹山川春融繡野祥
　　　麟舞日麗丹霄綵鳯旋復旦光華今再覩(小臣/)
　　　歡頌九如篇(其一/)
　　　治際雍熙壽域開鬱葱佳氣滿蓬萊
九重春色濃於錦五嶽呼聲殷若雷南極景星雲外燦
　　　西池仙果日邊來虹流電繞祥何限願進瓊瑶
　　　獻夀杯(其二/)
萬夀詩(七言律二首/)
　　　　教　　　習　　進　　士(臣/)畢　潚
　　　璚雲芝蓋照
宸居六十年來慶有餘
睿藻紛披輝日月鴻圖鞏固萃車書太平人樂騰三祝
純嘏天申頌九如符籙已傳周甲子紀年纔是大椿初
　　　(其一/)
　　　風光淡沲日華清又值堯年浹玉衡瑞露早隨
　　　仙掌湛彩雲時傍翠旗生
六旬寶厯周還始五紀珠躔久愈明
聖壽無疆徵大徳不須金鑑助昇平(其二/)
萬壽詩(七言律二首/)
　　　　教　　　習　　進　　士(臣/)髙鍾嶽
浩蕩鴻恩被八荒欣逢
聖節正迎祥璇璣久運經綸逺蓂莢新生化育長人在
　　　春臺歌復旦天開夀域徧遐方葵心向日歡無
　　　極敬頌升恒拜手颺(其一/)
　　　追隨劍佩列班行閶闔晨趨曉色蒼暖日仙桃
　　　三月麗瑞煙寶鼎五雲光時逢華祝披仙籙遥
　　　聽嵩呼進
御觴甲子初周瞻紫氣
恩波從此共天長(其二/)
萬壽詩(七言律二首/)
　　　　教　　　習　　進　　士(臣/)景　崙
　　　條風習習靄祥光物彩欣隨
聖厯昌
峻徳日新同日麗
遐齡天保與天長謳歌萬國霑聲教抃舞千官競拜揚
　　　瑶草琪花齊獻瑞
九重端拱樂無疆(其一/)
　　　蓂莢敷榮紫氣迎舒長化日慶文明根源精一
皇心粹磅薄垓埏
帝業宏
萬歲聲呼綿寶籙五雲色燦映金莖(小臣/)欲獻南山頌
　　　長附鵷行慶太平(其二/)
萬壽詩(七言律二首/)
　　　　教　　　習　　進　　士(臣/)黄之綬
　　　巍峩
聖徳逈難名瑞氣舒為
寶厯禎學裕緝熙天竝健化徵悠久物咸亨武功永勒
　　　河山壯文教常懸日月明花甲纔周渾未艾添
　　　籌預欲指東瀛(其一/)
　　　千門向曉百花紅虎拜山呼絡繹同夾路縈廻
　　　香靄細分曹祈祝好風融謳歌想見
皇情豫宵旰彌増
帝業崇豈獨神畿情倍切懽騰早已徧寰中(其二/)
萬壽詩(七言律二首/)
　　　　教　　　習　　進　　士(臣/)凌　霄
　　　玉帛充廷共拜颺虹流嘉慶記禎祥天開
寶厯經綸逺人際昌期日月長夀域鴻庥滋雨露春臺
　　　徧徳樂耕桑郊原一望平如砥遐邇同稱
萬歲觴(其一/)
　　　遥㸔霽旭擁祥煙花舞鶯歌拱
御筵早喜共球𢎞禹甸却逢花甲慶堯年嵩呼處處歌
　　　謡地華祝村村熙皥天幸際
聖朝𢎞樂育相隨拜舞玉墀前(其二/)
萬壽詩(七言律二首/)
　　　　教　　　習　　進　　士(臣/)三　格
　　　玉觴齊介
九重春令節觀光慶典新瑞叶祥麟遊上苑歡隨儀鳯
　　　拜
楓宸華封徧效三多祝箕範長兼五福陳從此萬
　　　年膺百祿恩波累世戴
皇仁(其一/)
　　　擊壤喧闐聽逺謳九區同慶綘虹流晴光乍向
　　　罘罳拱瑞靄髙臨藻火浮輦路共球來萬國軒
　　　庭
寶厯誦千秋鈞天仙樂聞何處應有青鸞集鳯樓(其二/)
萬壽詩(七言律二首/)
　　　　教　　　習　　進　　士(臣/)歸　璉
　　　欣然此日見唐虞縹緲祥雲擁
帝圖厯數宜同山岳永恩波久共海天敷絪緼萬象陽
　　　和溢炳耀三階泰運符民物咸登仁夀域試聽
　　　歌詠徧寰區(其一/)
九重佳氣日清醇亘古長年屬大椿華祝才逢周甲始
　　　嵩呼更遇起元新雲垂玉葉輝丹闕露滿金莖
　　　近
紫宸為頌升恒綿寶算懽聲雷動洽臣民(其二/)
萬壽詩(七言律二首/)
　　　　教　　習　　　進　　士(臣/)竇祖禹
　　　閶闔連雲紫氣浮太平玉厯甲初周瑶階徧長
　　　春秋莢海屋新添日月籌萬國嵩呼通
帝座千官華祝拜
宸旒草茅幸傍䕫龍後遥聽簫韶奏鳯樓(其一/)
　　　瑶樞明潤耀星躔旭日融和敞
御筵到處春光彌宇宙呈來瑞氣出山川箕風畢雨休
　　　徵應舜厯堯蓂寶籙傳薄海羣生登夀域千秋
　　　萬歲樂鈞天(其二/)
萬夀詩(七言律二首/)
　　　　教　　習　　　進　　士(臣/)劉大輹
　　　罘罳瑞靄入宫槐繚繞爐煙綵仗開丹鳯翔雲
　　　臨太液金鰲捧日出蓬萊萬年春色増籌算八
　　　表歡聲進夀杯東鰈西鶼重九譯都緣嵩祝
聖人來(其一/)
　　　螭頭宫漏曉遲遲正值稱觴
玉扆時曠代榮光逾鎬飲無疆祝頌叶豳詩東皇氣扇
　　　蒼龍駕北闕風熏赤羽旗偏幸薪槱王化逺(小/)
　　　(臣/)長此頌鴻禧(其二/)
萬壽詩(七言律二首/)
　　　　教　　習　　　進　　士(臣/)韓三善
　　　丹地金鋪淑景新無疆福祿自天申車書一統
　　　遵
皇極雲日千秋捧
紫宸南極華星常獻夀東皇茂莢總添春青疇綠野寛
　　　無際湛露年年福兆民(其一/)
　　　萬户謳歌三月天鳯城桃柳曉含煙陽春盤礴
　　　垓埏外
聖厯舒長羲昊前化日悠悠聞擊壤仁風藹藹動揮絃
　　　春暉寸草知難報虎拜同賡保定篇(其二/)
萬壽詩(七言律二首/)
　　　　教　　習　　　進　　士(臣/)王　鈞
　　　湛露春陽淑景融
九重嘉慶萬方同碧空天樂來雲際紅綻仙桃出
　禁中華渚鍾祥傳貫月瑶房獻瑞憶流虹由來
聖厯符天地殊愧封人祝未工(其一/)
　　　川嶽懷柔競効珍箕疇諸福自咸臻四維奠定
　　　恢疆索萬國梯航奉
聖神道統淵源洙泗接文章璀璨日星陳我
皇天錫多純嘏共向
楓宸慶大椿(其二/)
萬壽詩(七言律二首/)
　　　　教　　習　　　進　　士(臣/)劉軼政
　　　如天
聖徳握鴻鈞萬國衣冠集此辰世際平成欣禹烈人遊
　　　熙皥慶堯仁羣工天保歌應徧率土華封祝更
　　　新從此
皇圖綿億載升恒日月慶長春(其一/)
　　　靉靆祥雲霽景鮮鏘鳴廣樂奏鈞天傳來
寶厯膺三萬聞道靈椿紀八千海外行添籌作屋樽前
　　　還兆福如川鵷班拜舞情何限共效嵩呼繞
御筵(其二/)
萬壽詩(七言律二首/)
　　　　教　　習　　　進　　士(臣/)王　瀛
　　　重熙
帝徳樂無疆猶記瑶樞繞電祥鳯厯一周天竝永龍飛
　　　萬載日俱長西山紫氣輝金戺北闕紅雲捧玉
　　　觴喜溢臣鄰同拜舞願賡天保九如章(其一/)
　　　龍樓瑞色曉曈曨沐浴
皇仁五紀中環海舒長同化日普天翔洽慶和風桃開
　　　御苑環青瑣樂奏雲門響碧空身際太平何報
　　　稱欣隨鴛鷺效呼嵩(其二/)
萬壽詩(七言律二首/)
　　　　教　　習　　進　　　士(臣/)鄒啟孟
　　　春深丹陛日舒長瑞擁明霞五色光有象太平
　　　歌擊壤無為至化紀垂裳桃成瑶圃千年實露
　　　湛金莖
萬歲觴欲向箕疇推甲子
聖朝厯服邁羲皇(其一/)
　　　上苑春和放柳條葱蘢佳氣上璇霄綿長
寶厯天同永朗潤
瑶樞日竝昭綺殿薰風宣
帝徳光天復旦應民謡碧空彩鳯看翔集為是元聲奏
　　　九韶(其二/)
萬壽詩(七言律二首/)
　　　　教　　習　　　進　　士(臣/)髙澤宏
　　鳯闕雲開日正長霏微香靄進霞觴千官虎拜
天顔喜萬國嵩呼
帝道昌輝映山川俱獻瑞榮敷草木競呈祥(小臣/)才薄
　　　慚豳雅敬撰巴詞佐頌揚(其一/)
璇宫甲子慶初周海屋方添第一籌曼倩金桃來閬苑
　　　安期𤓰棗貢瀛洲鶯聲囀處雲璈奏花色明時
　　　玉液浮從此春光和
聖節年年愷讌侍螭頭(其二/)
萬壽詩(七言律二首/)
　　　　教　　習　　　進　　士(臣/)牛元弼
萬年純嘏自天申寶厯重周祝
帝辰瑞氣氤氲籠雉尾祥光靉靆耀龍鱗作人廣益姬
　　　圖壽蠲賦洪霑禹甸春更識蓬萊多景色拜颺
　　　王㑹抃臣鄰(其一/)
　　　熙皥淳風景福綿昇平人樂太和天金桃熟後
　　　三千歲寶鼎傳逾億萬年小草與霑雲表露褎
　　　衣喜拂殿中煙
聖朝慶溢三多祝忝附衢歌獻頌篇(其二/)
萬壽詩(七言律四首/)
　　　　教　　習　　　進　　士(臣/)李慎修
　　　甲癸重周夀域開彩雲喜傍
紫宸囘晴光暖入金莖露花氣濃熏玉液盃澹泊和聲
　　　諧律吕鬱葱佳景見蓬萊
　昌期千載真難遘遥聽嵩呼動地來(其一/)
聖世崇文典獨優作人雅化徧薪槱杏花早沐三春露
　　　桂子還分八月秋十載増科驚曠舉萬年定例
　　　重旁求多才喜際明良㑹雲漢章天映九州(其/)
　　　(二/)
深宫無逸為勤民浩蕩洪波沛澤均六合輪期蠲正税
　　　三年無地不陽春雲瞻
　北闕叨光久酒對南山獻頌新為樂普天登夀域薰
　　　風一曲見
皇仁(其三/)
　　　紫氣葱蘢自上清人間物物荷生成東琛西賮
　　　偕春集畢雨箕風應候平純嘏仰承大造眷歌
　　　衢俯順老農情
聖皇厯數符天運聽取三呼萬歲聲(其四/)
萬壽詩(七言律二首/)
　　　　教　　習　　　進　　士(臣/)侯　靖
　　　翔洽和風溥萬方欣逢
聖節届春陽功超法象乾坤大手握禎符日月長疇範
　　　胥歸
皇有極升恒相慶
壽無疆龍樓直與蓬山接桃實應供
萬歲觴(其一/)
　　　道協貞元養太和華封寧止祝三多中朝共賀
　　　千秋厯髦士争懽
萬壽科
詔出紫宸垂湛露人依丹闕沐春波試看淑景籠佳氣
　　　燎火光中響玉珂(其二/)
萬壽詩(七言排律十二韻/)
　　　　教　　習　　　進　　士(臣/)劉正逺
　　　紫極光臨北斗邊虹流華渚紀星躔花開初旭
　　　迎
宸幄桃熟深春上
御筵景運昇平方履泰
皇心欽翼正乗乾三皇厯數咸踰萬六甲干支幾邁千
　　　合徳真符天地永膺圖直剖混濛前梯山航海
　　　同文治甘雨和風大有年明竝日輪懸舜日治
　　　賡天保戴堯天
恩垂膏露江河潤聲動歡呼嵩嶽連靈物應圖胥在囿
　　　休嘉洊至更如川
九重鵷鷺争呈瑞百卉芳菲竝吐妍羲畫一元貞復始
　　　箕疇五福夀居先(小臣/)願獻華封祝擊壤髙歌
　　　復旦篇
萬壽詩(七言排律十韻/)
　　　　教　　習　　　進　　士(臣/)楊森秀
垂衣廣運徳難名率土歡娛戴
聖明獨闢乾坤恢
帝宇髙懸日月耀
神京圖書益闡苞符秘禮樂胥歸冶鑄精極建中和時
　　　用泰道兼悠久物咸亨淳風自返閭閻古氛氣
　　　全銷海甸清已見堯階生瑞莢更開瓊圃産華
　　　平越裳以外還重譯韶舞於今復九成糺縵卿
　　　雲浮
黼座濃瀼瑞露滿金莖花迎柳拂三春節華祝嵩呼萬
　　　國情從此年年賡保定無須海上訪蓬瀛
萬壽詩(七言排律十四韻/)
　　　　教　　習　　進　　　士(臣/)于　棻
　　　品彚鮮妍竝効祥乾行久協
帝圖昌山河旋壯罘罳色日月平増藻火光鳯厯紀元
　　　春竝永
龍廷對景晝方長福如岡阜休徵協道邁羲皇景運康
　　　文治星辰森布列武功雷電合成章廟堂勅典
　　　偕三事蔀屋流膏潤八荒已奏平成同有夏還
　　　欽厯象嫓陶唐域中輯瑞圖王㑹海外歸忱隷
　　　職方四表歡心騰壤甸三階瑞氣炳穹蒼仙桃
　　　結子春三月御柳垂條歲萬行晴旭早迎金榜
　　　煥曉花時傍玉爐香風輕繡壤馴青雀水暖瑶
　　　池下彩凰周雅頌揚陳保定虞廷愷豫慶明良
　　　(小臣/)謭陋安能賦惟願齊天介夀觴
萬壽詩(七言截句八首/)
　　　　教　　習　　進　　　士(臣/)吳振鎬
解澤欣同湛露垂春光
聖化兩融怡箕疇五福相傳久未若吾
皇萬福宜(其一/)
　　　如天如地荷生成萬國歡娛慶太平遥聽嵩呼
　　　三萬歲何須候氣問東瀛(其二/)
　　　東風入曲轉南薰寶篆香縈夀字紋遥見
龍輿徐度處繽紛五色總祥雲(其三/)
　　　海日騰光照
御筵花如錦繡柳如煙芙蓉春殿開芳宴不數蟠桃㑹
　　　裏仙(其四/)
　　　夀星躔次曜辰宫明潤天街一望同
寶厯祥開新甲子扶桑旭日看初紅(其五/)
　　　竝戴堯天樂未央千官齊奉萬年觴時和歲稔
天顔喜夀域真看徧八荒(其六/)
　　　南北東西文命敷起占瑞氣滿寰區梯航鶼鰈
　　　來重譯勝似當年禹㑹圖(其七/)
　　　山色遥臨
帝座尊九微燈火徹天門和風甘雨為民瑞地久天長
　　　戴
聖恩(其八/)
萬壽詩(七言截句八首/)
　　　　教　　習　　　進　　士(臣/)王　珍
　　　盤礴和風徧八埏忻逢
聖節益熙然上林春色花如海競吐芳菲拱
御筵(其一/)
　　　無邊柳色映青旗桂月榆星獻瑞時天為吾
皇開夀域春光多上萬年枝(其二/)
　　　仙掌承天曉露漙鏘鳴劍珮擁千官祥光縹緲
　　　藏
金闕瑞靄縈廻䕶
玉鑾(其三/)
　　　瓊枝滿酌貯流霞一色香清四照花率土普天
　　　同拜舞願將
聖厯比恒沙(其四/)
幾暇披圖日影遲心源道㟁接軒羲
乾行不息符天運厚徳無疆鎮地陲(其五/)
　　　綿長何物紀春秋甲子循環億萬周想得仙人
　　　臨海屋每逢
聖夀為添籌(其六/)
　　　千門相聚頌升恒
皇極平康協庶徵恰勝觀燈元夕㑹星橋火樹一層層
　　　(其七/)
　　　澄澈三階應候平歲星遥拱
帝垣明年年長日光風裏遥聽嵩呼
萬歲聲(其八/)
萬壽詩(七言截句八首/)
　　　　教　　習　　進　　　士(臣/)李祖望
　　　睂壽常居萬福先頻將甲子紀堯年
功成治定恩施普仁覆蒼生徳配天(其一/)
　　　得一能為天下貞卿雲燦爛肇文明
垂衣端拱彰君極久道由來化自成(其二/)
　　　咸五登三徳本侔功施上下與同流髙明博厚
　　　兼悠久綿歴
皇圖億萬秋(其三/)
深仁厚澤洽臣民僻壤遐陬化被均令徳從來歌保佑
一人有慶自天申(其四/)
　　　瑞氣氤氳燦物華上林春色逈如霞蟠桃一熟
　　　三千歲為報枝頭始放花(其五/)
　　　虹流電繞叶禎祥
壽域𢎞開徧八荒鷺序鵷班多燕喜年年拜手祝無疆
　　　(其六/)
　　　袍染春羅柳汁新菁莪長此荷陶鈞榮光五色
　　　章天漢
萬壽君王廣作人(其七/)
　　　華封此日祝三多噓拂薰風鼓太和四海共登
　　　仁夀域
萬年天子樂卷阿(其八/)
萬夀詩(七言截句八首/)
　　　　教　　習　　進　　　士(臣/)郁　瑞
　　　夀域天開甲子新堯階蓂莢恰三春太平樂事
　　　陽和滿萬國歡騰拜
聖人(其一/)
九重春暖氣氤氲鳯闕班齊綵仗分匝地嵩呼同介夀
　　　綘霄
玉座擁彤雲(其二/)
　　　南極華星映紫微文明覃被有餘輝欣瞻
堯舜垂裳日雲漢光昭徧九圍(其三/)
　　　上林花發正芳時雨露涵恩湛湛施無限春風
　　　桃與李托根都傍萬年枝(其四/)
　　　日麗中天仰照臨
天心原是兆民心太和一氣洪鈞轉永荷生成
　帝造深(其五/)
　　　　河山錯繡拱金湯處處陶成仁夀鄉任使八方
　　　　聲教逺貢琛重譯祝
　君王(其六/)
　　　　祥徵長發協苞符獻頌多隨闕下趨麟趾從來
　　　　歌盛世無疆景福慶
　皇圖(其七/)
　　　　層霄瑞靄氣蘢葱
　至徳潛孚總化工卜厯自應過億萬簫韶聲裏奏薰風
　　　　(其八/)
　
　
　
　
　
萬壽盛典初集卷一百二
　欽定四庫全書
萬壽盛典初集卷一百三
　　歌頌四十三(京職諸臣/)
　萬壽無疆詩(七言截句二十首/)
　　　　　原　任大　理　寺少　卿(臣/)朱廷鋐
　帝德承乾子兆民三階玉燭太平春螭頭雉尾紅雲動
　　　　萬國梯航覲
　紫宸(其一/)
　　　　同天有識徧賡堯亘古無雙只
　聖朝繼體守文仍締造武功不藉漢驃姚(其二/)
　九重至性篤親親歡洽宫闈感化神一德汪洋千萬國
　　　　風移俗易盡興仁(其三/)
　皇衷洞達究人天萬事機樞
　睿智圓不借文辭糟粕理靈犀獨契象爻先(其四/)
　　　　五經同異有真詮虎觀蘭臺取次編
　　鳯幄不辭還手定危微千聖續心傳(其五/)
　　　男耕女織隔深宮
聖主勤民翠輦逢環海九州齊望幸膏腴砂磧免租庸
　　　(其六/)
　　　斑管朝擕蘸紫雲朱絲闌寫恤農文莫將瓠子
　　　秋風曲比我廵河
堯舜君(其七/)
　　　按圖刻玉禹功多
聖意非徒理濁河但有淤流皆赴海水鄉魚鼈枕陂陀
　　　(其八/)
　　　無端三蘖勢紛紜十宥
深仁置罔聞平蜀平滇由
廟算漫勞諸將奏功勲(其九/)
　　　脅從首䑕費追求一道
丹綸肆赦周賣劍賣刀非細故潢池赤子半田疇(其十/)
端拱無為却有為宵衣每問夜何其奠安方夏懸金鏡
　　　日日
臨朝事事宜(其十一/)
　　　休明鼓吹邁三唐㸃綴江山字字香興感隨人
　　　堪佐政臣工捧得作官方(其十二/)
　　　白簡擎天吐藎誠
宸衷嘉納仰寛宏更刋讜論垂為典
皇道羣知有蕩平(其十三/)
　　　塞漠昆池簇羽林春秋獮狩
　翠華臨辛勤不為承平後未雨綢繆一片心(其十四/)
　　　知人則哲舜其難敢謂臯夔布兩間
皇上用賢加愛䕶肯令和玉借他山(其十五/)
　　　萬方玉帛貢
　朝端被服常思布素完誰似我
君昭儉徳庶幾三代以前看(其十六/)
　　　懿哉一歲兩開科文武兼收取士多聞道周詩
　　　稱棫樸昭囘雲漢近如何(其十七/)
　　　包荒六合
　聖恩寛柔逺情殷古更難鑿齒雕題争拜舞相忘四海
　　　　久安瀾(其十八/)
　　　嘉禾岐麥徧郊坰嶽瀆清時也效靈不是尋常
　　　　争獻瑞萬年大有紀
　　彤庭(其十九/)
　　　　嫓五兼三
　帝不居功歸
三祖有成書明禋孝思通
天地萬載常看旭日舒(其二十/)
　聖壽無疆頌(集五經/有序)
　　　　　内　　閣　　　中　　書(臣/)莊　楷
　　　　欽惟
　皇上誕膺
天眷統御寰區
　　秉聰明睿智之至徳
　　具神聖文武之鴻猷
　　勤政愛民敬
天法
祖博施濟衆實堯舜所未能輔相財成補造化所未逮功
　　　　成治定物阜民安萬國咸寧八埏在宥用能感
　　　　召嘉祥綿厯永久今康熙五十二年三月恭遇
　皇上六十萬夀聖節天開日朗氣淑風和景星慶雲見
　　　　於上醴泉芝草産於下雨暘時若上瑞洊臻我
　皇上惟以實心行實政誠求保赤布惠施恩夀考作人
　　　　闢門籲俊
　聖徳彌廣
　聖志彌謙而萬國九州雷動雲合咸踴躍懽忭拜舞
　　闕廷慶千載之竒逢祝萬年之
　　寶厯蓋由我
　皇上視萬物為一體故萬衆報
　皇上如一心一時臣歌於廷士歌於學農歌於野工歌
　　　　於市商歌於塗雕題漆齒之衆跂行喙息之倫
　　　無不重譯來朝梯航進貢猗歟盛哉自開闢至
　　　今功徳之昭垂厯祚之永久幅員之廣大生齒
　　　　之殷蕃人才之日新月盛未有隆於
　　今日者也(臣/)等伏讀帝王統系書天皇氏夀一萬八
　　　　千歲地皇氏夀一萬八千歲人皇氏夀四萬五
　　　　千六百歲彪炳史書昭示無極今我
　皇上聖徳神功超越隆古敷天率土共戴生成羣黎百
　　　　姓均霑化育固宜
　夀與天齊竝三光而不老
　福如川至偕萬物以同春勒諸金石洽東西南朔之謳
　　　　吟叶以笙鏞宣
天地神人之悦豫者矣(臣/)等草澤鄙儒沐浴
　聖化歌詠太平五十餘載伏見我
　皇上徳盛化神彌綸溥博美難徧述善不勝書豈蠡測
　　　管窺所能周悉惟念古帝王賢聖典謨訓詞或
　　　　能仰贊
　髙深頌揚萬一敬集五經成語同申三祝嵩呼乃拜手
　　　　稽首而獻頌焉頌曰
　天子萬夀福禄攸同光被四表清明在躬懋昭大徳允
　　　　執厥中
皇天眷佑永世無窮
　(聖徳也右一章章八句頌/)
　　　　克寛克仁惟和惟一濬哲文明振民育徳穆穆
　　　　皇皇兢兢業業應
天時行萬邦作式
　(聖化也右二章章八句頌/)
　　　　行慶施惠以康兆民肇修人紀立愛惟親章志
　　　　貞教氣盛化神百事乃遂萬國以貞
　(聖治也右三章章八句頌/)
　　　　欽若
昊天隂陽合徳至治馨香祗敬必飭
上帝居歆百神受職保佑命之動罔不吉
(天也/)　　(右四章章八句頌敬/)
　　　　祈
天永命多歴年所率由舊章昭假烈
祖登歌清廟下管象舞肅雝顯相
天錫純嘏
(祖也/)　　(右五章章八句頌法/)
　　　徽柔懿恭介以繁祉夀考維祺黄髪兒齒雝雝
　　　在宮式燕且喜永言孝思令聞不已
　(聖孝也右六章章八句頌/)
　　　　誕敷文徳其道大光旁求俊彦左右奉璋詢事
　　　　考言顯忠遂良知人則哲邦乃其昌
　(文治也右七章章八句頌/)
　　　　布昭
　聖武赫赫厥靈肅將
　天威以征不庭陳師鞠旅克成厥勲載櫜弓矢偃武修
　　　　文
　(神武也右八章章八句頌/)
　上有大澤如川之流時萬時億敷政優優政在養民虞
　　　　夏商周民説無疆萬福來求
　(蠲賑也右九章章八句頌/)
　　　　百辟卿士告爾祥刑赦過宥罪洽於民心發號
　　　　施令咸與維新保合太和澤潤生民
　(肆赦也右十章章八句頌/)
　　　　所其無逸庶績咸熙立政立事維時維幾論道
　　　　經邦翕受敷施股肱耳目百僚師師
　(勤政也右十一章章八句頌/)
　　　　天降時雨歲則大熟廼宣廼畞既霑既足百穀
　　　　用成竝受其福
　皇心則寧
帝命率育
　(重農也右十二章章八句頌/)
　　　　九河既道三江既入登是南邦覃懐底績奠厥
　　　攸居下民祗協地平天成世世享徳
(治河也右十三章章八句頌/)
帝庸作歌天下文明
聖謨洋洋志氣如神多材多藝是訓是行萬邦為憲展
　　　也大成
(聖藻也右十四章章八句頌/)
天子視學和鸞鏘鏘彞倫攸叙邦家之光烝我髦士示
　　　我周行教之誨之誕受多方
(訓士也右十五章章八句頌/)
　　　春王三月長發其祥奄有四海協和萬邦小大
　　　稽首黼黻文章
一人有慶
萬壽無疆
(聖壽也右十六章章八句頌/)
萬壽詩(五言排律二十韻/)
　　　　候　　補　員　　外　郎(臣/)汪天與
帝厯天同永
皇齡日正中祥光先繞電華渚見流虹湛露臨仙掌香
　　　煙篆法宫八紘瞻舜日九宇沐堯風夀域車書
　　　逺春臺物象融通神侔太昊訪道擬崆峒雉扇
　　　排雲紫珠旗映水紅鶯聲和樂琯花氣暖
宸楓帳殿三階接燈樓九陌通千官扶
御輦五老狀仙翁琛賮來無外酺觴
賜獨隆八方霑大賚萬國啟羣䝉造士瓊林盛蠲租繡
　　　壤豐推恩頒
誥綍門䕃及兒童饗卒氊廬徧祥刑貫索空
一人歌有慶萬國享來同似此恩何既于胥樂不窮升
　　　恒符杲曜久大協蒼穹甲子籌方始春秋運益
　　　崇十年環載筆
萬歲疉呼嵩粉署郎官末鵷班祝
聖躬
萬壽詩(五言排律百韻/)
　　　　户　部山　西　司　主事(臣/)唐崇勲
　　　癸巳春三月
皇王夀萬年六旬今始度五福昔稱先南極星辰燦東
　　　風品物妍曈曨升若木縹緲靄非煙
　丹陛夔龍肅
　彤墀鵷鷺聯輿情歡率土廣樂奏鈞天輯輯和鸞至
　　　熙熙綺陌填雉開羅節鉞虎拜列戈鋋豈識舟
　　　車逺咸遵道路平名藩隨舞象譯使泛樓船祝
　　　嘏陳方物揚休彚錦箋琪花迎日麗石髓滴珠
　　　圓春暖浮瓊液陽和湧醴泉齊班同祝
聖輯瑞共稱仙彩煥虹流渚祥凝電繞川繼離時出震
　　　體㢲以行權智勇天將縱聰明性所全心源符
　　　太極學海揭真詮道㟁誕登矣斯文兹在焉
宸衷猶亹亹
聖學益拳拳遊目親圖史垂髫設豆籩羮牆通寤寐孔
　　　孟劇周旋無逸籌經畧乗閒
　御講筵芻蕘常下問鞀鐸自髙懸大度涵江海虛懐納
　　　　滴㳙仁心基宥宻義問播中邊陟降誠相接凝
　　　　承志克䖍敬
天供秬鬯奉
祖潔牲牷一念通三極羣靈妥八埏光舒四表日愠解五
　　　　琴絃今古洵無匹唐虞或比肩時雍徵雨燠鈞
　　　　轉握璣璿世盡登仁壽民皆侶偓佺烹葵還剝
　　　　棗酌斚更輸豜鼓腹嬉閭里行歌樂市廛春耕
　　　　占布穀秋穫聽鳴蟬墉櫛家家比倉箱處處連
　　　　芳郊童竹馬綵架女鞦韆貫索星芒斂圜扉草
　　　　色嫣漢章疎五百唐宥越三千共喜薰風被寧
　　　　憂化雨偏
　臨軒明黜陟操鑑别愚賢課績嚴三載官才慎四詮誰
　　　　非經冶鑄人盡荷陶甄丞弼官無曠髙深助莫
　　　　前從容調鼎鼐安稳守蹄筌直仰乾坤泰無虞
　　　　旱澇愆
絲綸頻歲下租賦不時蠲偶爾聞災眚多方示恤憐截
　　　漕敷井養發粟濟民瘨化被春回谷仁覃澤潤
　　　淵窮黎咸食徳耆叟悉衣綿
恩錫天厨宴榮分
　内府錢嘉肴麟脯擘法酒鵡盃湔多士叨汪濊羣儒
　　　釋毳氊千章儲棟柱一擊備鷹鸇細結珊瑚網
　　　相看鸞鳯騫
特科開曠典隔歲再臚傳林宻施罝兎花明耀錦韉張
　　　羅真罔漏入彀豈無緣璞玉齊來楚驊騮竝赴
　　　燕
廵方喬嶽徧時邁翕河沿九曲環襟帶千渠潤陌阡
　翠華臨瓠子蒼玉鎮淮􁕽白粲漕長運黃流道不遷
　　　獼猴已見鎖畫鷁可徐牽至治名何有武功猶
　　　赫然方區争負版小醜絶投鞭蠢動同温蠖幺
　　　麽似井蜎曾何風鶴警祗作釡魚煎
廟算無遺策師貞遂搗堅犂庭訖沙漠掃穴靖黔滇奏
　　　績非司馬行軍豈站鳶鐃歌敲鐙入石碣負雲
　　　鐫多藝神難測餘閒習必專有書皆討論無物
　　　不精研玉律窺霄漢銅儀測度躔九章窮肯綮
　　　三角悉句弦六合叶周算五音諧大卷毫端鳯
　　　翮舞羽末蝨心穿詠矢卷阿際聲髙太嶽巔風
　　　飄律呂和響振濩韶宣久道成神化鴻基擴幅
　　　隕賔來無畛域貢逺自羗零王㑹圖難繪方輿
　　　記屢編上林叢棫樸薄海獻珠蠙靈産瑶堦筴
　　　祥生陸地蓮歡呼山響應波静水清漣日月開
　　　雙闕衣冠拜䆳綖和風披
　紫禁旭日麗花甎碧見爐煙裊紅知寶炬燃瑞浮雲
　　　靉靆聲徹珮褊褼幸值
飛龍㑹欣同舞獸躚質慙千里駿賞遇九方歅粉署金
　　　章貴
　綸音翰墨鮮撫躬思蹇蹇抱器愧戔戔介夀平為格
　　　迎禧徳秉乾
湛恩歌既醉嘉祉慶來駢
至徳瞻喬嶽遐齡驗福田百生逄舜日願效祝堯篇
萬壽詩(五言排律十四韻/)
　　　　候　　補　　主　　　事(臣/)羅復晋
　　　錦繡滿前川春風百卉妍宮桃酣旭日官柳裊
　　　晴煙
帝澤深如海民心戴若天初周花甲歲久歴太平年宇
　　　擴超前代功髙振古先㑹歸誠有象聲教訖無
　　　邊鶴髪稱觴至鳬趨獻夀前香花千户合斿綵
　　　萬家連藹藹
天顔喜琅琅玉語宣勞來申孝悌酺宴錫金錢惠及扶
　　　藜老恩霑搢笏賢賡颺均亮采雅奏叶宫懸曲
　　　譜康衢句詞陳天保篇含毫莫能罄慙愧筆如
　　　椽
萬夀詩(五言律八首/)
　　　　行　取　候　補　主　事(臣/)章　焞
聖徳莫能名當陽久化成恰逢春發育齊慶泰階平霮
　　　䨴深仁逺聯翩衆類榮萬方翹首望紫氣滿
　神京(其一/)
　　　中天瞻麗日元㑹協芳辰夀域開羣覩嵩呼頌
聖人玉階雲鳥紀
黼扆典謨陳萬國梯航集千官舞蹈頻(其二/)
帝道周天壤卿雲到處多
省方施大澤寰海不揚波青鳥金精萃朱英玉露酡有
　　　情皆愛戴隨地是笙歌(其三/)
　　　釀淳昭物阜伊始定時豐夀字爐煙裊琪花旭
　　　日紅豈惟岐穗滿更見棘圜空敢以颺嘉瑞應
　　　知參贊功(其四/)
　龍御廵行處耆年候
　輦迎租連三歲免
恩播八荒平無逸宵衣惕如傷旰食情陽春欣有脚膏
　　　雨沃新耕(其五/)
　　　雲漢昭囘久菁莪樂育時殊方覘禮教四海見
　　　雍熙玉軸披
　丹殿琅函進
　講帷萬年枝上露滴滴紫靈芝(其六/)
　　　仙露調金鼎宮花綴
　紫微上林珠樹曉碧瓦瑞煙圍桃自瀛臺熟盃從閬
　　　苑揮酡顔趨拜舞
　丹陛若庭幃(其七/)
大澤開三網榮光起二毛世登仁夀域人樂雨隂膏草
　　　木含新意雲泉接近臯歌詩賡
萬歲拜手慶臣遭(其八/)
萬壽詩(七言律二首/)
　　　　候　　補　　　主　　事(臣/)姚　華
　　　仙仗千官盡拜揚虹光電彩繞青陽車書禹甸
　　　真無外建錫箕疇正未央
膺祚乾符徵鼎策來庭重譯奏梯航共欽
帝徳同天徳億萬斯年奉
聖皇(其一/)
　　　文物謳謡滿禁林徵歡綺陌暢
宸襟九衢霑醉斟堯酒六宇和風鼓舜琴身向班聯瞻
聖切家從奕葉荷
恩深欣逢交泰昌隆日天保長賡周雅音(其二/)
萬壽詩(七言律一首/)
　　　　候　　補　　主　　　事(臣/)黄振國
　　　車書絡繹慶
堯年正值春和淡蕩天萬國共瞻
雲日表三多争祝
聖人前旗開翡翠分鵷鷺地湧樓臺奏管絃雨露徧霑
　　　無有極(小臣/)獻
壽自綿綿
萬壽詩(七言律二首/)
　　　　通　政　使　司　經　歴(臣/)朱象鼎
　　　　齊天壽厯紀初周匝地歡呼慶錫疇造物同遊
　　　　涵萬象生民獨盛邁千秋平飛雲盖龍蛇動細
　　　　轉風烏沆瀣浮竊幸(小臣/)陪式道甘分玉箸拜
　　　　珍羞(其一/)
　　　　元首康哉世太平巍巍
　　金闕耀長庚親藩執爵承
　恩詔父老擕笻被
　寵榮樂奏九成和中節禮隆三讓序分行引年
　盛典真希覯史冊揚光垂令名(其二/)
　
　
　
　
　
　
萬壽盛典初集卷一百三
　　欽定四庫全書
萬夀盛典初集卷一百四
　　　歌頌四十四(外任諸臣/)
　　萬夀詩(七言律八首/并序)　(附詞八闋/)
　　　　　廣西廵撫兵部左侍郎兼都察院右副都御史(臣/)陳元龍
　　　　　(臣/)聞乾坤健順用貞覆幬於無疆河嶽髙深爰
　　　　　亘古今而獨久惟
　　聖人能參天兩地作配三才斯
　　盛朝之福海夀山逺超百代駕羲軒而軼堯舜治隆則
　　　　　厯數增長光日月而麗星雲道盛則神人胥悅
　　大聖為生民所未有遐齡亦前史所希聞喜效嵩呼歡
　　　　　騰華祝欽惟我
　　皇上
　　　照臨如日
　　　悠逺同天
　　　文武聖神眷命隆於四海
　淵泉溥博聲名施及兩間五十二年以來莫罄
　豐功偉烈千八百國之内胥䝉
　厚澤深仁久於其道而天下化成於萬斯年而四方
　　　來賀出日無雷之域皆能效舞蹈於梯航流虹
　　　繞電之辰無不致岡陵於頌禱況天南州郡在
　　　幅員萬里之中嶺外臣民實宇宙一家之近固
　　　宜樂舒長之化日慶福履於光天喜值三春恭
　　　逢
萬夀紀
　蓂堦之寳厯甲子初周仰
　楓陛之昌期春秋方永惟道建中和之極而手操氣
　　　數之權所以受天百禄罄無不宜垂拱萬年必
　　　得其夀乘乾體艮
天子方行春令而受朝就日瞻雲羣下皆近
天顔而致賀(臣/)夙叨侍從今任封疆祝
　釐維有歴年戀
　闕更無虛日在粤右已兩逢
聖誕未能趨
黼扆而頌九如與闔省之百職庶司今且就湘山而祝
萬嵗自大小之僚吏暨漢土之士民無不誠忭誠懽稽
　　　首頓首呼聲動地五嶺皆聞翹首瞻
天三江竝集足騐王民熙皥偕遊仁夀之天所祈
聖體貞恒永享靈長之祚(臣/)殫抒愚悃撰就律詩八首
　　　博採衢謡譜為詞調八章既詠且歌繕册以獻
　　　情䖍志切謹當十屋之籌語複辭眞廣被
萬年之頌云爾
　　　斗樞電繞大虹流
聖節長生古莫儔六十肇端環甲子八千分厯紀春秋
　　　華封豈但三多祝海甸皆為
萬嵗謳炎徼承
恩今最久呼嵩聲已逹
皇州(其一/)
　　　兩儀和樂四方寛
聖主乘乾久治安寳祚延長超史冊慶雲綿亘擁
　朝端長庚太乙三垣拱
周甲靈辰萬國歡海内彭籛能上夀年年斟雉到
　金鑾(其二/)
寳厯今逢五十餘
盛朝功徳不勝書天垂象緯眞相配史頌勲華總未如
　　　千聖集成超
帝極百靈羅列拱
皇輿太和元氣熏蒸久大地同春化日舒(其三/)
　　　蠲租賜復
沛温綸浩蕩
恩波處處春六合盡為仁夀域萬年總是太平人遐陬
　　　樂嵗占豐稔野老齊聲頌
聖神蒼昊亦知宣
帝力五風十雨四時匀(其四/)
　聖世菁莪教澤新栽培多士慶逢辰髙明惟久能成物
　夀考於今更作人四序春秋添俊乂兩途文武入
　　陶鈞十年一舉垂無極
　萬夀皇科萬代遵(其五/)
　　　　太和宇宙太平時悠久
　宸躬集罄宜天厯周環交癸甲海籌重疊轉干支
慈宫上夀春俱永
　皇極稱觴福更綏乾健從來行不息萬年
　鴻號紀康熙(其六/)
　聖朝盛徳駕陶唐蓂莢春榮厯數長太極紫垣臨七曜
　　　　仙人神鼎獻三漿
　　鴻圖鞏處齊天永
　　戩榖多來偕海量復旦光華曕不盡年年夔契費賡
　　　　颺(其七/)
　端拱垂裳萬國欽
　九重閶闔慶雲深梯航共賀
長春節舞蹈俱呈捧日心
　螭陛風和卿士繞龍爐香暖
聖人臨(㣲臣/)嶺外瞻
天逺願奏嵩呼入舜琴(其八/)
　　　附獻詞調八闋
　　　浩蕩
沛恩波普天同潤嶺表遥霑數州郡四方風動競獻芹
　　　私葵悃瞻雲呼
萬嵗歡聲震　南極騰光西陲效順盡道
今皇勝堯舜唐虞之世吾粤平章無分車書今一統長
　　　安近
　　　　右調感皇恩
鳯扆當陽蓂堦紀厯殿上仙桃醉春色欣逢
萬年天子夀歡呼萬國衣冠集
夀無疆夀無量乾坤匹　永永幅員為樂國永永太平
　　　如磐石永永臣民受
恩澤當今
聖人天所命自從開闢誰能及邁三皇駕五帝居其極
　　　　右調千秋嵗
康熙御極五十二年春王三月十八
萬夀聖人生日干支轉花甲喧
皇㑹環
帝闕賀
六十誕辰時節載陽晴晝永宫花御柳齊發　疇昔記
時廵駕幸燕齊秦晉暨吳越布得陽和滿地
恩膏最遼濶
　神京逺唯百粤也户户沐
恩天末到今日競歡呼
皇帝菩薩
　　　　右調應天長
天子正當陽六合呈祥瑞到處熙熙皥皥太和元氣恭
　　　逢
萬夀永逺昇平世風雨調日月華天地位
龍飛九五甲子循環起
　聖子神孫上夀百官齊侍稱觴舞蹈仰識蒼天意佑
　　　吾
皇享遐齡億萬嵗
　　　　右調千年調
聖夀齊天看春光每年尤盛三月化日舒長浩蕩太平
　　　民物處處嵩呼
萬嵗慶繞電流虹嘉節今年是花甲初周比常加倍歡
　　　悅　輪流嵗租免納又開科曠典杏桂齊發海
　　　様
恩波沁入士民心骨無限青山緑水滿地是太和團結
　　　遐陬外遥仰
宸躬一尊無量夀佛
　　　　右調萬年歡
　　　粤西州郡春光徧歡呼
萬年天子海宴河清天髙日朗極盛古來無比明良喜
　　　起是堯舜當年差相似耳還遜
熙朝竝無十日九年水　揆文兼重奮武更移風易俗
　　　東漸西被商旅塗歌士農輿誦眞是淪肌浹髓
　神京萬里聽蔀屋茆簷頌揚
丹陛夀與天齊自今六十始
　　　　右調齊天樂
天子御極聲名徧蠻貊率土普天久已偕登太平祍席
　　　願得每人持一嵗共添助
九重鴻厯使年年夀與山髙福如海溢　能上律兼下
　　　襲從六十至千億似乾健天行話長生總是個
至誠無息何必麒麟鳯凰見勝似河圖洛書出自地闢
　　　天開未有如
　今日
　　　　右調帝臺春
　　　上古羲軒中天堯舜後來神禹成湯聖人代起
　　　誰能學得
今皇配著髙天厚地一般覆載等悠長承平久
天顔喜悅
聖體安康　五十二年之内記
鴻功碩徳毫管難詳從今伊始年年
端拱垂裳使我子孫黎庶大家接續看禎祥
恩深處人人頂祝
萬夀無疆
　　　　右調慶清朝
萬夀詩(七言律一首/)
　　　　候　補　捐　工　叅　議(臣/)任三益
　　　華燈照徹鳯城邊動地歡呼列絳仙海屋晴霞
　　　鋪禹甸蓬萊佳氣布堯天東皇日暖春三月南
　　　極星明
夀萬年幸際昇平多樂事
恩波流出總潺湲
萬夀詩(七言律六首/有序)
　　　　原任江南蘇州府知府(臣/)陳鵬年
　　　(臣/)聞召奭矢音不忘祝嘏相如報國惟有文章
　　　當虹流電繞之期正華祝嵩呼之日長懐蟻悃
　　　敢効蟲吟欽惟我
皇上
　乾行不息
　坤應無疆
　春秋億萬嵗而花甲甫周
　宵旰六十年而
龍顔愈渥昨者海屋籌添先自運中而得世今者椿齡
　　　厯永更從貞下以起元譬若丹霄日麗周天既
　　　徧而復起扶桑亦如紫極辰環次舎全臨而再
　　　回星紀俾爾熾俾爾昌百福悉從於㡬式莫不
　　　興莫不庶九如難罄其形容四方抒來賀之忱
　　　萬國同媚兹之戴至若(臣/)者蠕動無知罔識天
　　　髙而地厚枿生重肄幸逢春育而陽噓
殊恩欲報以無從
至徳難名其奚自不揣固陋敬製蕪辭豈曰卿雲作頌
　　　用申拜手之思聊願天保陳歌竊附介睂之意
　　　云爾
　　　斗樞再繞閼逢辰
聖主當陽景運新蓂朔纔經二萬葉椿齡未老八千春
　　　仰瞻雲日光華盛近接蓬萊道術眞無限鶯花
　　　煩㸃綴普天同是奉觴人(其一/)
　　　昨年
夀域自天開諟譯共球萬國來五色葳蕤闐陸海九衢
　　　呼拜響春雷西山瑞靄神山似上苑奇珍閬苑
　　　猜此日(小臣/)重得見擬將詞賦問鄒枚(其二/)
解澤旁敷似海深萬方同此祝釐心聚觀五老浮河至
　　　㪚作三農擊壤吟竝穂嘉禾登繡陌連房芝草
　　　擢瑶林禎符協應天人際申錫
無疆始自今(其三/)
　　　南山稱祝總尋常
聖徳如天報未央開闢乾坤同太極主持元㑹邁三皇
　　　承平日久人皆夀熙皥風成物共昌不用華胥
　　　誇入夢
萬年端拱見垂裳(其四/)
保泰持盈宵旰并
怡顔有道自長生不湏函谷逢闗尹何用崆峒問廣成
　　　玉液人間持作酒青雲天上列為城試看紫極
　　　中環處獨有長庚亘古明(其五/)
九天雨露總無私枯朽重生分外奇弱草仍依
三殿樹寸心長捧
萬年枝徧教螻螘含元氣得伴鵷鸞振羽儀剰有微軀
　　　無處報盆香䖍祝太平時(其六/)
萬夀詩(五言排律一百韻/)
　　　　原任江南常州府知府(臣/)章文鐄
　聖祚山河鞏
　鴻禧日月長三才中建極五位正當陽
　乾徳眞施溥天行本自强謳歌同㝢甸福禄眷穹蒼華
　　　　渚虹流瑞瑶樞電繞光應期開太皥凝籙誕軒
　　　　黄智勇超神授經綸運斗綱纉圖輝
列祖奠鼎撫羣方悠久龍編逺和恒鳯厯昌
　六旬周甲子
　萬夀介春觴式慶逢
　　熙運純綏仰
　聖皇貞元綿氣化宥宻慎㡬康神契苞符外心周亭育
　　　　旁
郊丘躬祼獻柴望肅蕭薌迓福霑黎赤孚誠若雨𤾉
三朝尊寳訓六典播彝章遹駿維增廓丕承祗覲揚
彤幃怡色養綵輦恪扶將長信供雕饍
慈寧饋玉漿慶霄方靄郁愛日亘煇煌豫順諧
親志詒謀發後祥
皇庥滋莫紀
睿學較難量析理綜千聖垂文綴七襄出言調玉律修
　　　徳琢金相道闡羲文奧儒嚴鄒魯坊圖書蒐秘
　　　閣典禮振膠庠論史三墳彚陳詩六義張羣言
　　　傾液潤百氏掃粃糠夙讚文敷懿還徵武奮剛
　　　運籌深
翠幄建策固金湯蚤遏滇黔蘖旋除閩粤瘍鳶波寧負
　　　險鯨海敢披猖北討俄平羯西征逺服羗雷風
　　　馳虎旅冰雪驟龍驤櫜戢函三畧懐柔靖八荒
　　　劍聲銷玉壘弓影掛扶桑
端拱侔眞宰
時廵契昔王省方明黜陟諮野騐凶穰
神畧勤疏壅洪波立障狂川平侔禹鑿坎順飭冥匡𤓰
　　　蔓流無墊桃花水不颺投芻異瓠子沉璧陋宣
　　　房廣堰栽髙柳淤田裕宿粱源澄九曲帶瀾静
　　　一葦航
動念闗黎獻
勞心自廟堂誠求眞若保怙冒總如傷貢篚憐操柚登
　　　禾憫插秧十千均罷稅億秭屢蠲糧賑贍開中
　　　帑常平設義倉均輸通市貿轉運駕艅艎物阜
　　　滋連穂年豐愜滿箱男耕欣比耦女織効携筐
　　　解網宏三面寛刑宥一創命官詳聽棘勅吏徧
　　　栽棠春藹圜扉草宵停貫索芒雞竿嘗耀日狴
　　　犴早融霜雅化薪槱盛昌期莪棫芳名科增甲
　　　乙儒彦廣宫牆
紫詔新頒殿丹苞逈翽岡桂叢舒暖律杏宴發秋香選
　　　俊收瑚璉呈材備杞樟演疇歸正直習禮範康
　　　莊巍煥尊無上謙沖凛未遑鴻名辭顯鑠公聽
　　　杜愆忘積致禎符萃洪敷
郅治彰岡陵彌益算雲日夐垂裳彲虎聨班序䕫龍拱
御牀官僚欽濟翼耆艾効匡勷糺縵華暉矞零湑甘露
　　　瀼共球豐砮錫琛獻徹琳琅西旅逾葱雪東鯷
　　　泛碧滄島寧來卉服苖格拜奇裝異羽供馴雉
　　　名駒進驌驦雕盤珍赤豹春酒饌黄羊鎬飲逢
　　　嘉樂萊篇嘏夀臧巴童歌雋僰邠叟詠甘凉載
　　　徳齊歡忭銜膏更激昻普天瞻象魏率土拜巖
　　　廊溫樹連重翠宫花匝萬行嵐光明繡籞泉液
　　　汎銀塘碧綴千年實香生九節菖
御酺羅鼒鼐廣樂奏笙簧釐祝輿情翕尊年
聖澤汪躋陪延耉老宣勸
命天潢鮐背分千列厖睂序兩廂海仙輸巨棗河伯獻
　　　華魴法醞黄金醴殊珍白玉肪國耆深醉飲野
　　　老得欣嘗既飽天厨饌尤霑太府藏朱提溢璆
　　　貝錦叚映珩璜
大賚敷天浹𢎞仁九野滂寵逾分玉杖光渥賜珠囊
睿祉占靡極
皇圖卜未央(微臣/)䝉覆載
大徳沐汪洋昔綴羣僚末嘗陪列署郎心依
　雙闕下職忝五湖鄉謭劣叨矜宥卑跧切感惶承
恩慚報稱祝
聖肅趨蹌蝱蟻膺孳育寰瀛荷夀慶願隨儀舞後稽首
　　　頌無疆
萬夀詩(七言律一首/有序)
　　　　原任浙江溫州府同知(臣/)徐益哲
　　　(臣/)聞大徳必夀萬年歌有道之祥景福如天四
　　　海獻長生之頌黄流注於玉瓚福禄攸宜白環
　　　來自瑶池禎符協應欽惟我
皇上
　中和建極
　功徳兼隆
　文武聖神邁古今而首出
　髙明博厚配覆載以無疆申
　永命於穹蒼重開甲子之厯慶三多於盛世適逢癸
　　　巳之年固已喜溢寰區歡騰率土矣(臣/)葵藿為
　　　心犬馬同戀深懐日升月恒之祝不盡天長地
　　　久之情伏願
　純禧永享
　睂夀益綏
　八千嵗為春秋歴耄期而不倦
　億萬年奠匕鬯賡保定於靡涯(臣/)無任踴躍歡忭之
　　　至
　　　春臺喜氣動民情
聖夀無疆宇宙清大地風光承道泰中天膏雨對時亨
　　　詩書振起千年運禮樂彰為百代程自此霑
恩靡有已稱觴嵗嵗樂昇平
萬夀詩(七言律四首/有序)
　　　　福建福州府海防同知(臣/)沈宗敘
　　　欽惟我
皇上功髙五帝徳邁三王納萬國以咸寧登兆民於仁
　　　夀欣逢
聖誕率土歡騰(微臣/)宗敘昔充鳯閣清班今厠海疆下
　　　吏幸隨貢賦得近
闕廷跪瞻
華渚飛虹快覩
堯天介夀
巍巍至徳莫罄贊揚渺𣺌微臣奚容稱頌惟是(臣/)父詹
　　　事(臣/)荃仰荷
聖慈龍章疊錫(臣/)弟編修(臣/)宗敬更䝉
天眷久附鵷行世受
殊榮涓埃莫報一門席
寵總在
天髙地厚之中薄海呼嵩曷勝抃舞謳歌之願敬賦近
　　　體四章以誌萬年盛事
　　　華渚瑶光照萬方時逢清宴慶無疆普天黎庶
　　　歡聲洽大地山河瑞靄彰城闕春風舒錦繡野
　　　田膏雨徧農桑(小臣/)此日何多幸拜舞嵩呼逹
　建章(其一/)
九重深處
沛恩綸解網蠲租更作人細草新花增景色和風湛露
　　　被陽春歡呼巷陌歌還舞瞻仰羲皇夀益仁久
　　　道化成眞
盛治慶雲爛熳照芳辰(其二/)
殿前獻夀禮崇隆鳩杖龎睂謁
帝宫葵藿微誠依日月圖疇嘉瑞勝崆峒千官式序趨
　　　蹌肅萬國朝宗仰望同天保聲中看舞鳯細聽
　　　九奏頌膚功(其三/)
聖世欣逢喜氣偏承
恩曾傍五雲前螭頭日上瞻堯厯雉尾風來鼓舜絃忝
　　　列分符供外吏幸隨貢賦近
髙天一門戴履真難報願借南山祝
萬年(其四/)
萬夀詩(五言律二首/)
　　　　候　　　選　　州　　判(臣/)俞忠謨
垂裳乘景運
御世惕宸衷日正來靈鳯天髙度玉虹曉煙隄柳翠甘
　　　澍露桃紅嵗嵗韶華好民多擊壤風(其一/)
玉殿垂旒日黄星出現年甘泉涵
聖澤溫室對虞絃綵燕翻珠綴宫花隐瑞煙
皇仁原自渥咫尺戴
堯天(其二/)
萬夀詩(七言律一首/)
　　　　候　　選　　　通　　判(臣/)陳世增
　　　和風披拂景暄姸萬彚争舒
聖主前宫柳緑飄迎鷺侣林花紅放耀龍㫋
綸書特下恩波暖蘂榜新開桃李鮮
曠典幸逢堯舜世熙熙化日不知年
萬夀詩(五言排律八韻/)
　　　　原任順天府懐柔縣知縣(臣/)林元桂
　　　六合同風日修齡紀大椿祥光呈
　鳯闕紫氣繞
　楓宸春酒堯尊獻工歌舜樂陳衣冠忻拜舞筐篚貢
　　　奇珍
澤沛寰區徧嵩呼率土親彼蒼眷有徳維
帝念安民蕩蕩遵王路巍巍仰
聖人無疆祝
萬夀保佑自天申
萬夀詩(七言律一首/有序)
　　　　新授福建漳州府龍溪縣知縣(臣/)吳元豐
　　　欽惟
皇帝陛下
　健體天行
　徳符坤載
　仁風普被萬方莫不尊親
　愷澤覃敷九有咸深愛戴
　鴻禧丕懋山陬海澨人人祈
天子萬年
　景運聿新白叟黄童念念祝
一人有慶兹值陽和令月恭逢
聖誕良辰瑞氣靄
　龍樓初周花甲祥光騰
　鳯闕永慶天長稷契臯䕫齊列堯階而介
夀要荒侯甸均歌舜樂以稱觴海屋籌添億萬禩年豐
　　　人夀瑶池桃熟千百國巷舞衢歌率土騰歡普
　　　天稱慶(微臣/)豢養日深纎埃未報久沐
恩波忝竊八年珥筆新承
雨露謬膺百里花封思進九如之章賡颺
　玉陛願效三多之祝拜舞
　彤廷敬賦俚詞仰希
睿鑒
聖人有道正當陽瑞靄祥雲繞建章景福咸歌同嶽峙
　　　遐齡共祝與天長千官抃舞金甌鞏萬國歡呼
　　　玉厯昌幸沐
恩波隨鷺序巍巍
帝徳夀無疆
萬夀詩(七言律一首/)
　　　　新授廣東肇慶府廣寧縣知縣(臣/)鄭　韻
　　　萬年桃實始開花甲子周時
夀正加蓬島初生仙李核瑶池剛發大椿芽車書大地
　　　朝
　丹闕日月中天燦錦霞亘古一人惟我
后虞廷應不數重華
萬夀詩(七言律一首/)
　　　　新授貴州安順府安南縣知縣(臣/)范聖文
　　　嵯峨
　雙闕瑞煙濃抃舞嵩呼徧宇中玉液光分椿樹緑蟠
　　　桃色映
御筵紅厯從花甲開洪運健比天行頌法宫此日拜颺
　　　歌
主徳
萬年仁聖幸躬逢
萬夀詩(七言律一首/)
　　　　新授廣東廣州府新寧縣知縣(臣/)鄔維新
巍巍至徳邁陶唐運㑹方新寳厯昌四海文明安且治
九重仁聖夀而康金樽瓊液長庚酒玉册琅函景福章
　　　寸草春暉慙莫報天長地久戴
君王
萬夀詩(七言律一首/)
　　　　新授直𨽻順徳府鉅鹿縣知縣(臣/)秦　培
　　　億萬斯年祉籙新千官拜舞集重闉貞元遇合
　　　時方泰景象雍和物盡春珠樹傳燈連繡陌錦
　　　圍成市接
丹宸身依蓬島欣瞻仰幸沐
恩波及(小臣/)
萬夀詩(七言律一首/)
　　　　新授福建漳州府詔安縣知縣(臣/)許懋徳
　　　樂愷頻歌徧萬方欣陳天保進堯觴巍巍蕩蕩
　　　乾坤大嵗嵗年年日月長覆載有心綿厯數山
　　　河無物不芬芳(小臣/)稽首懽騰甚願獻三多
帝座旁
萬夀詩(七言律一首/)
　　　　新授山西平陽府岳陽縣知縣(臣/)鄒宏志
　盛朝寳厯正繁昌
帝徳巍峩冠百王
澤沛萬方霑恵雨歌傳三祝慶
垂裳氤氳瑞結乾坤永駘蕩春融日月長繞電流虹花
　　　甲麗普天懽頌
夀無疆
萬夀詩(五言排律十二韻/)
　　　　新授廣西陽朔縣知縣(臣/)方　任
帝啟中天運維
皇建極年咸池升日馭黄道粲星躔
至徳方乾健
神功法斗旋三朝昭
聖孝八蜡致
躬䖍旰食因求瘼旁搜貴得賢車書同絶域禮樂彚前
　　　編
宸翰披縑灑奎章礲玉鐫
廟謨宏逺畧勝算拓窮邉王道平平候堯民皥皥天南
　　　山髙捧日西極近浮煙擬獻封人祝慚陳下里
　　　篇欲知
無量夀應與佛齊肩
萬夀詩(五言排律十二韻/)
　　　　新授福建建寧縣知縣(臣/)章全人
　　　天地人皇紀都歸
萬夀年百齡扶杖至八表貢琛前齊執香花祝争求碑
　　　碣鐫
聖人謙不受臣子請彌堅功徳稱堯舜神仙數偓佺何
　　　如
無量佛髙拱大羅天壠秀三岐麥池開九品蓮太平時
　　　有道熙皥本無邉不見耕牛喘長看戰馬眠甲
　　　科還特設丁賦已輪蠲比户登仁夀羣工荷保
　　　全
皇慈何以荅寳祚祝綿綿
萬夀詩(七言律一首/)
　　　　候　　　選　　知　　縣(臣/)吳顧行
　　　虹流電繞正春陽萬姓羣稱
萬嵗觴動地謳歌齊獻祝普天膏露亦呈祥千門縟采
　　　迎朝日九陌和風拂
御香何幸(小臣/)逢
曠典得隨野老奉壺漿
聖夀萬年頌(有序/)
　　　　候　　選　　　州　　判(臣/)徐元琠
　　　欽惟我
皇上徳竝清寧功符易簡經天緯地備聖神文武之全
　　　咸五登三建正直蕩平之極用能神庥感召羣
　　　卜享祚綿延慶
天子以萬年普天嶽頌占一元之復始動地嵩呼
統御遐陬合千八百國咸登夀域
乘乾立極歴五十二載盡入春臺輔相裁成補造化所
　　　不逮博施濟衆實堯舜所未能省刑之詔頻頒
　　　湯網開而萬家見日蠲賦之書屢下虞絃奏而
　　　大地生春問俗省方用登斯民於祍席平天成
　　　地悉本
聖主之綢繆奮六師以靖邊陲烽煙永息震一怒而安
　　　天下苞蘖俱消將士遄征感深挾纊闗津利渉
　　　澤逮牽車凡兹
帝徳髙深莫非
皇仁浩蕩抑且
陟圜丘而主鬯必躬必親
歴長白以薦馨致誠致慤
臨雍尊聖
鑾輿增闕里之光廣額求賢鳯羽振髙岡之采
煥天章而敦士習言言玉振金聲
頒宸藻以示官箴字字珠聨璧合雖已治而思治況日
　　　新而又新學海汪洋覺金匱藏書之未富筆花
　　　璀璨笑蘭亭禊帖之非珍攷之史册昭垂巍巍
　　　莫竝合諸臣工頌禱蕩蕩難名敬集經史陳言
　　　用誌
岡陵大慶爰稽首拜手而獻頌焉頌曰
　　　春王三月長發其祥保佑命之其道大光
聖敬日躋協和萬邦百福是荷
萬夀無疆
(聖夀也/)　(右頌/)
　　　誕敷文徳清明在躬行健不息允執厥中光被
　　　四表福禄攸同令徳夀豈永世無窮
(聖徳也/)　(右頌/)
　　　徽柔懿恭徳音是茂亦右
文母遐不睂壽純嘏爾常亦孔之厚永言孝思保艾爾後
(聖孝也/)　(右頌/)
　　　振民育徳濯濯厥聲布昭聖武赫赫厥靈允文
　　　允武克寛克仁萬邦為憲永觀厥成
(聖化也/)　(右頌/)
　　　立政立事所其無逸維時維㡬祇敬必飭論道
　　　經邦萬邦作式氣盛化神世世享徳
(聖治也/)　(右頌/)
　　　溫恭朝夕克廣徳心緝熙純嘏日新又新多材
　　　多藝是訓是行克明峻徳展也大成
(聖學也/)　(右頌/)
　　　奄有九有地平天成保合太和爰及矜人
帝命率育
皇心則寧錫兹介福懐柔百神
(聖功也/)　(右頌/)
　　　奬順天則元亨利貞時雍風動澤潤生民小大
　　　稽首以事
一人
天子萬夀夀考且寧
(聖恩也/)　(右頌/)
萬夀詩(七言律一首/)
　　　　新授浙江紹興府㑹稽縣縣丞(臣/)吳學禮
　　　九州玉帛輳神臯瑞靄氤氳集
衮袍治洽四靈來
　上苑雲呈五色拂旌旄
　彤廷共進瑶池酒
御宴同餐金母桃此日天心申篤祜臣民萬載沭
　恩膏
　
　
　
　
　
　
　
　
　
　
　
　
　
　
萬夀盛典初集卷一百四
　欽定四庫全書
萬夀盛典初集卷一百五
　　歌頌四十五(武職諸臣/)
　萬夀詩(七言律八首/)
　　　　　侍　　　　　　　　　衛(臣/)楊　凱
　萬年歡慶永垂衣四海謳歈集
　帝畿仙仗早排雙鳯舞彩雲時䕶
　六龍飛琪花夾路連青瑣瑶草當階向
　紫微聲教覃敷由
　聖武懐柔到處樂瞻依(其一/)
　　　　萬象雍熙雨露新河山一統布陽春長瞻紫氣
　　　　光
　　南極共挹瓊漿夀
　　北辰淑景移時傳大濩
　御筵開處肅鈎陳稱觴舞鶴連翩至綘老齊來祝大椿
　　　　　(其二/)
　　　萬民愛戴競嵩呼航海梯山謁
帝都三面網開頻赦罪
九重詔下屢蠲租生成髙厚同天地組繡街衢儼畫圖
　　　採得紫芝堪獻夀丹砂騰瑞滿金爐(其三/)
　　　萬國同風徳化成
恩膏猶自沛民生
省方屢見泥封降
問俗頻煩翠輦行粟發
天倉充玉粒
澤施湛露足金莖黄童白叟歡無極騎竹扶鳩賀太平
　　　(其四/)
萬㡬時暇煥天章
宸翰生輝御墨香筆挾蛟龍騰錦繡詩成珠玉富縹緗
　　　千門日暖煙雲麗三殿風和日月長
制誥典謨垂不朽鳯凰池畔進霞觴(其五/)
　　　萬方玉帛㑹
　彤廷鸞珮鏦鏘列
　紫扃薄海咸寧歸
聖治與天齊夀祝
昌齡千條細柳飄
　丹陛百丈喬松映翠屏宴樂已深魚在藻九州照耀
　　　老人星(其六/)
　　　萬類霑
恩大化周飛濳動植庇
洪庥貢來筐篚丹霞燦集得共球瑞靄浮
宵旰千年調玉燭乾坤一統奠金甌須知
仁夀髙今古惟有唐虞尚足儔(其七/)
萬夀無疆頌
聖君階前舜樂動南薫青龍夭矯盤雙闕黄鶴蹁躚出
　　　五雲大地祥光時繚繞上林佳氣日氤氳蟠桃
　　　花發春風裏曲奏鈞天次第聞(其八/)
萬夀表
　　　　　壬辰科分撥八旗武進士(臣/)萬國寧等
　　　　伏以
　一人有慶敷天同景運之隆
　萬夀無疆寰宇衍昇平之福
　　金鑑懸於黼座日映金莖
　　玉衡奠於泰階春綿玉厯縫掖與韜鈐竝奮藿葵與
　　　　芹曝同傾望闕雲翔呼嵩雷動(臣/)等誠歡誠忭
　　　　稽首頓首上言欽惟
　皇帝陛下
　　天亶神靈
　　首出庶物
　　虹流華渚占瑞應於髙辛
　　電繞斗樞集禎符於軒帝仰
　聖孝則尊養兼隆慶叶於
慈寧長信煥
　宸猷則作述竝茂光照乎東壁西園翕河喬嶽沛膏雨
　　　於時廵平地成天利隨刋於億載職方作貢不
　　　遺乎銅柱珠崖王㑹陳圖逺暨乎金城玉塞廣
　　　桂林杏苑之英探玉海珠淵之秘期門羽林之
　　　士亦得觀聽圜橋中逵兎罝之夫竝許覲光塲
　　　屋仰
聖主之偉徳豐功無非衍慶凝休之自䝉
　國家之深仁厚澤總是祈天永命之基是以數應昌
　　　期天開夀域嵗徳在癸五行逓獻其休嘉月令
　　　方春萬物正當夫和㑹
御宇歴五十二年之久如日方升
聖誕逢六十萬夀之期普天同慶山鞮海譯萃萬國之
　　　衣冠雲燦星輝啟千門之閶闔花凝湛露競舞
　　　堯階草帶春暉齊瞻舜日疏仡循蜚而下千古
　　　未逢雲司鳥紀以還百王莫尚臣等才疎豹畧
　　　幸與鷹揚際
聖世之修文偃武已能脱劍而韜戈遇
盛朝之久道化成竊慕敦詩而說禮幸際太平之日可
　　　無頌禱之詞是用恭進
夀詩仰邀
聖鑒窺蠡測管何有當於
髙深向日傾陽聊以申其忠愛伏願
　疇陳五福
　雅奏九如
　集帝王未集之嘉禎以萬紀年以百紀世
　開宇宙未開之鴻圖與天同運與地同貞從此果獻
　　　安期桃供方朔雲開青鳥非止器車澤馬之祥
　　　書吐玉麟永徵海晏河清之瑞矣(臣/)等無任瞻
天仰
聖踴躍懽忭之至謹奉
　表稱
　賀以
聞
萬夀詩(七言律各一首/)
　　　　武　　　　進　　　　士(臣/)萬國寧
　寳厯膺圖夀域長太平有道慶
垂裳梯航一統尊
王㑹劍佩千官列建章五色雲開閶闔曉九霄曲奏鳯
　　　麟翔駐顔無事崆峒訪化洽虞廷徳邁唐
　　　　武　　　　進　　　　士(臣/)岳　旻
　　　紫雲縹緲䕶
天顔海宇春深嵗月閒大小共球來下國百千玉帛㑹
　　　塗山巍然
帝徳無能頌穆矣
皇風孰與班自是華封人善祝願賡甲子紀循環
　　　　武　　　　進　　　　士(臣/)羅兼能
　　　日麗堯階祝
聖人普天同慶太平春四時好景當三月
萬夀霞觴正六旬蓬島神仙朝
玉座天街歌舞洽芳辰韜鈐幸與冠裳㑹願效華封頌
　　　大椿
　　　　武　　　　進　　　　士(臣/)徐家騏
　　　四海昇平久化醇巍巍覆載徧
深仁道隆虞夏心源逺學貫羲黄徳業純蕋榜重開多
　　　士喜國租全免萬方春(微臣/)際此歡無極願效
　　　嵩呼祝
聖人
　　　　武　　　　進　　　　士(臣/)袁宏譽
　　　鳯城春暖紫雲旋濟濟稱觥繞
御筵至徳自應凝大寳長生原不學神仙三多作頌周
　　　華界
萬嵗呼嵩震嶽巔寰宇已臻仁夀域(小臣/)稽首樂堯天
　　　　武　　　　進　　　　士(臣/)施嘉檝
盛朝作覩正當乾
聖藻神謨煥九天鶚薦欣開賡
　鳯闕鷹揚喜集傍
龍筵蓂舒望日看三莢柳曵春風拂五絃共仰
紫宸𢎞夀域年年長耀泰階前
　　　　武　　　　進　　　　士(臣/)李師孟
乾徳當陽景運隆天開夀域慶時豐九霄仙樂翔威鳯
　　　五色雲車駕綵龍重譯梯航瞻
紫極三春花柳祝華封千秋不用陳金鏡大地欣看瑞
　　　靄重
　　　　武　　　　進　　　　士(臣/)左宗魯
　　　春暖鶯花繞建章萬方齊進
萬年觴
恩光與日流輝逺
健徳如天被澤長化宇人人歌有慶康衢處處祝無疆
　　　(小臣/)已洽三多願咸擬新詩作對揚
　　　　武　　　　進　　　　士(臣/)張起鵬
　　　春風暖拂萬年枝率土臣民捧夀巵甲子初周
　　　綿
　鳯厯卿雲復旦繞
　龍墀梯山航海朝
天國舞巷歌衢祝
聖時
帝徳無疆同大造呼嵩願獻九如詩
　　　　武　　　　進　　　　士(臣/)柴　基
　　　鼇禁清和敞
御筵東來紫氣接爐煙萬年
聖夀方周甲八極
皇仁總若天厯數久膺踰亘古版圖無外邁從前春臺
　　　共躋
恩波永率土争傳三祝篇
　　　　武　　　　進　　　　士(臣/)畢宗魯
聖主當陽萬象昌天開夀域悉來王八荒拜舞
天顔近四海謳歌寳籙長文徳昭囘雲漢曉武功震疊
　　　甲兵藏欣逢
　盛世新承寵共效嵩呼祝未央
　　　　武　　　　進　　　　士(臣/)王有才
　　　五色雲開麗碧天春囘甲子運初旋梧岡翽羽
　　　來三月洛水呈圖祝萬年冠珮盈廷趨閬苑車
　　　書重譯舞瓊筵草茅下士霑榮寵共沐
恩波到日邉
　　　　武　　　　進　　　　士(臣/)章尚桓
聖徳巍巍天徳同民依宵旰厪
宸衷治逢文武成康世人在雍和熙皥中物阜民安忘
帝力河清海宴頌
神功化霑黎庶偕仁夀嵗嵗田疇報屢豐
　　　　武　　　　進　　　　士(臣/)焦　熹
　　　五雲深處接蓬萊鳯詔銜
恩沛九垓福國有徵皆樂土仁民無地不春臺西池盤
　　　獻蟠桃熟南極星輝夀域開更有作人𢎞雅化
　　　文經武緯集英才
　　　　武　　　　進　　　　士(臣/)馬純士
　　　南極祥雲䕶
紫宸太平長頌萬年春
盛朝有道兼堯舜
帝徳無私集鳯麟神管繁吹連
御苑玉臺髙處接仙真梯航共喜瞻
王㑹日麗風和祝
聖人
　　　　武　　　　進　　　　士(臣/)符　鎮
　　　菁葱佳氣開南極斂福
皇躬集衆庥佛日喜添新甲子堯年髙占古春秋航琛
　　　輦贐同朝㑹劍佩星冠拜
冕旒犬馬(微臣/)心戀
主嵩呼猶得逐鵷儔
　　　　武　　　　進　　　　士(臣/)王鎮維
　　　太平
天子正當陽宇宙雍熙化日長四海堯封霑雨露千秋
　　　禹甸沐
恩光嵩呼共獻南山頌華祝同賡雲漢章荷寵無由抒
　　　愛戴瑶堦惟進
萬年觴
　　　　武　　　　進　　　　士(臣/)蔣　騄
　　　堂亷一徳慶明良化宇昇平樂未央萬國來朝
　　　争就日
一人有慶正當陽瑶池春暖蟠桃熟上苑風和海鶴翔
聖夀天齊山嶽永願從鵷鷺頌無疆
　　　　武　　　　進　　　　士(臣/)郭士焞
　　　雍熙盛世慶方新南極星光向
紫宸快覩仁風周海宇欣瞻雨露徧黎民
九重福禄歸
天子萬國衣冠祝
聖人恭沐
皇恩無可報年年三月頌長春
　　　　武　　　　進　　　　士(臣/)郭豐年
　　　萬年枝上萬年春
萬嵗樓頭
萬嵗人春到萬年增爛熳
人逢萬夀倍精神萬民鼓腹歡無極萬國來朝慶有辰
　　　此日
聖躬涵萬福三千桃實八千椿
　　　　武　　　　進　　　　士(臣/)朱　銳
　　　華渚虹流早發祥中天景運際時昌文明治定
　　　超千古武畧功髙震八荒南極春星輝
紫禁西清寳翰麗
奎章萬年同進無疆祝率土長瞻日月光
　　　　武　　　　進　　　　士(臣/)魏　琛
聖主當陽御紫宸蟠桃此日獻方新玉階瑶柱青天色
　　　甘雨和風大地春東海籌添來瑞鳯南山樽滿
　　　集祥麟太平盛事流
恩逺萬嵗千秋祝
聖人
　　　　武　　　　進　　　　士(臣/)朱先甫
聖人天地富春秋寳厯初逢甲子周南極祥光凝鳯闕
　　　西山佳氣接
　龍樓千州齊頌華封祝萬國欣瞻海屋籌獻夀(小臣/)
　　　常仰戴堯天舜日鎮悠悠
　　　　武　　　　進　　　　士(臣/)崔起潛
　　　春深
御苑柳垂青羣捧堯樽祝
大廷自古虎賁曾脱劍於今介士盡譚經泰階端拱千
　　　年
聖玉燭常調萬國寧新進(小臣/)何所頌願將
聖夀比椿齡
　　　　武　　　　進　　　　士(臣/)金　球
　　　花明景淑富春天佳氣葱蘢靄
御筵瀛海靈椿多瑞彩滄州紫桂永鮮妍嵩呼有慶三
　　　千國華祝無疆億萬年蕩蕩巍巍
功徳茂彤墀敬進九如篇
萬夀詩(七言律八首/有序)
　　　　總河標下左營卓異遊擊(臣/)費　俊
　　　欽惟我
皇上
　徳合乾坤
　恩覃中外
　勵精勤於五十二載
　開太平以億萬斯年恭逢
聖夀六旬兹當春王三月
　龍徳正健
　鳯厯方新天成地平八表際時雍之運星輝雲爛萬
　　　方慶熙皥之春
　道統接乎唐虞
　心源契乎孔孟魚躍與鳶飛共樂黄童偕白叟齊歡
　　　(臣俊/)一介武臣四聲未辨管窺蠡測豈足仰重
　　　夫
　髙深就日瞻雲不禁覲
　光而踴躍嵩呼
萬嵗聲應六合之歌詩獻七言喜同百獸之舞云爾
太平天子命長膺徳徧垓埏萬國承六十元辰光始旦
　　　八千寳厯日方升
聖躬行健乾符合
夀域宏開泰象徴春轉青陽廻斗柄絪縕北極紫霞凝
　　　(其一/)
　　　集成聖統學深純金鏡髙懸億禩春超軼百王
　　　傳
　寳訓甄陶萬類入
　　洪鈞圖疇列覽通神契洙泗傳心味道眞
　徳合古今隆建極苞符洽治景常新(其二/)
　　　　人樂雍熙有道年
　身兼創守日乾乾
三朝謨烈心源在萬國尊親色養全甲帳齋居懐櫛沐泰
　　　　壇䖍禱為桑田
　九重宵旰眞無逸不用詩陳抑戒篇(其三/)
　　　　平平周道潤
　恩膏蕩蕩堯封入
　覆幬亥歩應嫌瀛海小騫槎未覺漢津髙嵩呼㑹見來
　　　　重趼華祝從今徧不毛赫濯聲靈清八表(小臣/)
　　　　猶喜記
　　龍韜(其四/)
　　　　賜復蠲租億萬千歡聲雷動自年年三章謹飭
　恩彌渥五聽精詳
　志益䖍禮洽百神呈玉檢河浮五老授瑶編吹豳響叶
　　　雲璈奏擊壤耕歌慶普天(其五/)
　　　萬年虎拜㑹
　熙朝咨命從容整百僚
獨運乾綱周赤縣
髙懸離照徹青霄寅恭入詠官方飭廉法垂箴
睿慮遥一徳明良徵盛事賡揚倘許附簫韶(其六/)
聖世人文久道成龍鬐鳯藻振青㝠長庚巳自臨奎宿
　　　南極還看聚徳星繡仗材官知嗜學花門侍子
　　　盡横經作人夀考傳歌徧惟願思皇翼
萬齡(其七/)
　　　浩蕩
深仁暢八埏星雲糺縵自章天禽魚咸若乘時樂草木
　　　争榮向日妍五十二年
恩普徧百千萬載厯長綿九如稱祝瞻
皇極嵗嵗霞觴進
御筵(其八/)
萬夀詩(五言律四首/)
　　　　候　　　推　　守　　備(臣/)陳天祚
　　　鳯厯周花甲龍圖啟令辰應期千載遇錫類萬
　　　方均朱草敷
　丹陛黄雲䕶
　紫宸
君王長燕喜寰宇沐深仁(其一/)
　　　運闢貞符㑹天開
聖治昌寰區登夀域恭已在巖廊旭日堯尊啟薫風舜
　　　樂張呼嵩聲一概萬國仰
垂裳(其二/)
　　　㑹逢開泰日時喜值東皇淑氣澄青瑣春膏溢
　　　建章六宫歡獻嘏百辟肅稱觴處處康衢頌謳
　　　歌化日長(其三/)
　　　鶴算
皇圖茂龍飛
　帝祚長眞能六五帝從此四三王威烈超周漢雄規藐
　　　　宋唐(小臣/)慙吉甫行李阻蠻鄉(其四/)
　萬夀詩(七言律一首/)
　　　　　原任廣東連陽營俸滿千總(臣/)髙　日
　　　　巍巍
　帝徳大同天甲子籌添億萬年日燦五雲開鳯尾煙晴
　　雙闕裊龍涎瓊花琪樹傳仙仗火棗交棃集
　御筵一曲九如環拜舞深承
　　雨露浩無邉
　
　
　
　
　
　
萬夀盛典初集卷一百五
　欽定四庫全書
萬壽盛典初集卷一百六
　　歌頌四十六(舉貢諸臣一/)
　萬壽表
　　　　　舉　　　　　　　　人(臣/)李長庚等
　　　　伏以
　聖壽同天萬國獻升恒之頌
　皇恩似海八紘賡卿旦之歌仰南極之星輝長與璣衡
　　　　竝運值西池之桃熟端知雨露旁敷天皇紀萬
　　　　八四千典冊於焉常炳歳度起三百六十花甲
　　　　從此初周易象則數書一元洪範則壽先五福
　　　　此所以普天華祝大地嵩呼者也欽惟
　皇帝陛下
　　超軒軼昊
　　駕舜賢堯
　　臻乆道之化成域開仁壽
　著允恭而光被世樂雍和
　祥徵泰運之隆鳳在郊而麟在藪
　瑞集昌期之盛魚有藻而鹿有苹巍巍蕩蕩以難名
　　　皥皥熙熙而順則原夫虹流示慶篤生有道之
聖人瑶彩鍾祥保佑萬年之
天子聰明睿智合四徳以立誠文武聖神統庶邦而建
　　　極甲帳觀書之暇由洙泗以迄紫陽細旃染翰
　　　之餘邁鍾王而超顔柳
廵行鑾輅春生翠鳳之旗
指授河漕波静金牛之渚圗繪煙蓑雨笠如披月令豳
　　　風搜羅邁軸考槃載詠菁莪棫樸時時解網善
　　　教得民疉疉蠲租誠心保赤奮揚沙漠天河洗
　　　紫塞之兵弭戢海疆夜月上朱厓之貢三百屬
　　　聯常奏績秩然禮樂兵農千萬國黎庶騰懽赫
　　　矣東西南朔是以宇宙之内沐
盛徳而效来臣覆載之中被
仁風而歌壽考太和保合
垂衣裳於五十二年厯數綿長集共球於萬千億葉陽
　　　春三月暖鼓融風
聖壽六旬光迎曉日預沛
恩綸而免賦不用瞻蒲望杏自然井養無方特從
夀域以開科頓教握槧懐鉛共喜書升有路黄童白叟
　　　都為佺侣之仙燈樹花棚盡是蓬壺之境扶杖
　　　者國老而兼庶老咸曰多富多壽多男憲言者
　　　上庠以及下庠苐願如川如岡如阜民壽合成
帝壽人心即是天心况當雨暘時若之辰天不愛道而
　　　地不愛寶益際運祚昇平之㑹川以増媚而山
　　　以增輝(臣/)等言愧無文情深釐祝獻芻蕘之一
　　　得稔知
聖主乆憐才望葑菲之無遺羣仰
大君能造命
　輦轂懽呼之下謹罄葵忱星雲陳燦之間式瞻
　楓陛摘仙果於長生之樹挹流霞於太液之池伏願
　六合同春
　萬年不老
　道隨時泰絲綸潤滴金莖
　壽與天齊仁義煉成丹顆厯算春秋之歳富有日新
　　　無窮甲子之期乆安長治(臣/)等不勝踴躍懽忭
　　　之至
萬壽詩(五言排律二十韻/)
　　　　舉　　　　　　　　　人(臣/)李長庚
皇圗綿寶厯奠定此坤垠疉疉嵩呼壽遙遥嶽降神惠
　　　風初應律淑氣正宜春是草中庭莢凡柯上古
　　　椿朔桃紅似火安棗大如輪
　鳳輦隨龍種鵷行列雁臣英才誠濟濟公姓果振振
　　　閶闔千門曉鶯花三月辰蓮燈待奇士甘雨潤
　　　良民徧學絃歌魯齊吹稼穡豳經綸抒
睿慮保定及
君身箕畢諳時節郊原愛比鄰太平人見慣大有史書
　　　頻堯則惟天大湯銘又日新
萬幾殊逸豫四庫乃紛綸
尊號升丹陛謙光出紫宸道髙心益下名者實之賔侯
　　　甸要荒合禽魚草木均謳歌通寤寐拜舞表尊
　　　親來自蓬瀛外梯航祝
聖人
萬壽詩(五言排律十首/)
　　　　舉　　　　　　　　　人(臣/)陳大慶
　　　紅日初生曙青陽正麗辰
萬年天子壽一統太平春海嶽籌方紀羲軒厯更新風
　　　傳率土慶露浥普天均
　丹陛千官擁金爐五色陳願言隨鳳羽儀舞向
　楓宸(其一/)
睿德同天運
昌齡與日長星辰環玉几沆瀣引霞觴樂奏簫韶永花
　　　迎劍珮香祥麟遊在苑靈象舞成行蚤已神人
　　　洽因之品類康萬方齊拜手長此奉
君王(其二/)
　　　仰挹
文思聖誰窺
濬哲衷精㣲兼廣大履蹈悉中庸華渚虹流瑞圖書天
　　　錫聰自然披閫奥無事訪崆峒直與乾行竝還
　　　將離照同未央宫漏永萬古闢鴻䝉(其三/)
　　　穆穆難名徳
巍巍丕顯謨八荒歌
帝力一氣鼔洪爐垂拱文明盛生成雨露濡
天章時煥發地道日昭蘇仙掌浮元氣祥雲捧瑞圖
九重金鑰啟振響雜嵩呼(其四/)
　　　錦纜来方國文騶擁上京舟車何絡繹拜舞盡
　　　聃彭往者時
巡幸羣然望斾旌天山指顧静淮甸洑波平
神武豐碑紀
訏謨底績成坦途來頌禱貢賦有餘情(其五/)
　　　黄道臨閶闔金泥降掖垣時聞
解澤沛更與
㢲風温祝網開三靣蠲租下
九閽星辰稀貫索椒飶徧乾坤紅朽家家粟花封處處
　　　村遥知千萬載飲啄是
君恩(其六/)
　　　不夜昭雲漢長春滋植培千門縈鳳闕六典出
　　　鴻裁恭領
王言渙欣逢
壽域開十年當虎拜兩榜萃龍媒徧下珊瑚網環稱㶑
　　　灧杯風雲隆際會
元首詠康哉(其七/)
　　　水殿金鼇鎮
宸居爽氣澄時雍豐豫暇藝事藹騫騰日月
天文麗雲霞
睿藻蒸字真龍負出律與鳳鳴應不假人工代驚㸔
天縱能英風昭萬古金石可相勝(其八/)
　　　自闢陰陽撰還披紀載文誰能髫齔日即是
聖明君我
后膺圖早乗乾保泰殷旰宵皆惕慮逺邇足氤氲靡事
　　　陳無逸寧須戒倦勤賡歌與擊壤旦旦仰卿雲
　　　(其九/)
　　　草莽何知識嬉遊共庶黎百生逢運泰
萬壽正天齊碧沼羅瓊液和鈴集介珪
皇風暄斗北紫氣滿關西壺溢金莖露封題玉檢泥卷
　　　阿如有作載詠繼鳧鷖(其十/)
萬壽詩(七言律二首/)
　　　　舉　　　　　　　　　人(臣/)葉王前
　　　春雲靉靆繞
天閶花甲新周歲月長五十二年多雨露萬三千里集
　　　冠裳花明珠樹蓬壺近煙靄金爐寶篆香此日
　　　人文當
　景運嵩呼動地綴鵷行(其一/)
　　　浩浩恩波滙百川功成禮樂足三千九苞鳳翽
　　　朝陽地四照花開不夜天曲奏雲璈看鶴舞風
　　　和玉宇聽鶯遷升恒有象文明盛
壽域𢎞開霄漢邊(其二/)
萬壽詩(五言排律十首/有序)
　　　　舉　　　　　　　　　人(臣/)劉嵩齡
　　　(臣/)聞兩儀之大惟君兼天地生成之合五福之
　　　一曰壽得乾坤清淑之全歲以衍而彌増業高
　　　千聖者年高千聖嘏以純而永錫徳冠百王者
　　　齒冠百王敬陳三祝之詞恭效九如之詠欽惟
　　　我
皇上
一人有慶
　萬壽無疆道雖逸而勿休肅乂哲謀綂貫於歳月日時
　　　　之内心自強而不息剛健中正直超於元會運
　　　　世之前備兹
　聖徳之淵深獲此
帝心之眷注固已丹文緑字天頒不老之符金簡琅函地
　　　　出長生之籙矣乃猶
　聖不自聖安益求安常存兢業之心永底郅隆之盛湛
　　　　湛九天膏雨即為益壽之醴泉葱葱萬里桑麻
　　　　盡是呈祥之芝草斯蓋唐虞而下未能多際之
　　　　昌期抑亦漢唐以來無由偶見其盛事者也乃
　　　　者昭陽建歲辰月當春計膺圖握寳之長則五
　　　　十已踰其二溯貫月流虹之始則六十正值其
　　　　全天皇之紀萬八千始基之矣封禪之代七十
　　　　二莫能及焉於是四海謳歌九州鼔舞指南山
　　　　而獻頌歡聲遥答夫舜琴斟北斗以稱觴喜氣
　　　　徧浮於堯酒天庥滋至幸值斯時物類咸亨欣
　　　逢此日(臣/)草茅賤士章句庸流家受
　國恩疉畀一方之寄名登鄉榜久叨三物之榮兹因
　　　代父以瞻
天敢不矢歌而祝
聖敬擬唐人聖壽無疆詞十章上呈
睿覽聽韶音之嘹喨願隨百獸以趨蹌仰魏闕之嵯峨
　　　樂共九苞而抃舞云爾
　　　道洽時逢泰人欣日麗中一元春浩蕩萬象早
　　　昭融璿玉三辰合權衡八表同普天尊正朔大
　　　地徧薰風已慶禎符應遥看淑氣通歡呼稱
聖壽直欲徹蒼穹(其一/)
帝徳符元化
宸心契穆清壽從無逸得政以有恒成兢業膺多福憂
　　　勤致太平功高原不宰道大轉難名寶儉常居
　　　約存仁本好生海隅欣丕冐熙皥世咸亨(其二/)
　　　地比恩膏厚天同厯數長和平皆道徳豐稔即
　　　禎祥化俗歸忠厚安人迪吉康登三咸在運畫
　　　一自成章侯甸車書合梯航玉帛光風行兼日
　　　岀稱
壽盡來王(其三/)
　　　典學周終始單心本緝熙鍾鏞諧律度金玉合
　　　威儀綸出親揮翰經成自吐辭畀疇重夏禹畫
　　　卦又包羲語黙爻兼象方圓矩共規
壽高由徳劭天為作
君師(其四/)
　　　解作千家雨升囘萬國春祥刑歌
帝徳偃武頌
皇仁饑溺真由已痌瘝若在身蠲租蘓下里貸賦恤窮
　　　民户有含飴叟衢多鼓腹人從今祈
聖壽億載更如新(其五/)
　　　詢岳同虞帝掄才闢四門涉林求梓杞剖璞出
　　　瑶琨霧變南山豹風搏北海鯤有文同漢倬無
　　　語不春温羅入咸知徳珠遺亦感恩作人逢
壽考聯袂祝天閽(其六/)
　　　參贊謨猷合經綸宥密全以身兼作述惟道備
　　　高堅心法傳欽允神功契廣淵勞常甘夏檋愠
　　　欲解虞絃休恤籌千載艱難計萬年九州咸引
　　　領祝壽願瞻
天(其七/)
　　　朗日含王字明星授帝圗堯階通閬苑禹室接
　　　蓬壺瑞色龍樓綵晴光貝闕珠卿雲分象緯和
　　　氣鼓鴻爐不借三枝樹寧須九節蒲萬年占
聖壽驗取泰階符(其八/)
御幄祥煙敞春旗湛露開鳳從丹穴出麟自碧山來座
　　　對千秋鑑筵陳
萬歳盃天中聽簫鼓海上見樓臺紫氣呈星象青雲映
　　　斗魁歡聲傳合殿拜舞沸如雷(其九/)
　　　金波明鶴禁玉宇接龍樓物色三春麗
天齡六甲周時平瞻玉燭祚永奠金甌瑞露明初浥香
　　　煙密欲浮元芝綿嵗月碧樹歴春秋早識滄溟
　　　外應増壽屋籌(其十/)
萬壽詩(五言排律一百韻/有序)
　　　　舉　　　　　　　　　人(臣/)博　山
　　　伏思至誠首出定享遐齡大聖開天必臻睂壽
　　　蓋惟天眷徳於焉申錫無疆惟徳動天固爾禎
　　　祥誕集龍河兆瑞乗寶籙而運啟中天華渚呈
　　　休握乾符而徳隆上古黄雲覆蓋金箧籌添紫
　　　電繞樞皇圖禄永稽之在昔則皆然考之於
　今而益信伏惟我
皇上
　仁義中和
　神聖文武孺慕本乎至性色笑承歡禮儀篤於孝思
　　　恭順將志仰
一人之至徳仁讓成風生萬國之歡心惇庸化俗若乃
　　　學兼六藝道貫三才黙契一畫之先理精河洛
　　　會通萬物之本體順隂陽集堯舜禹湯之大成
　　　宏開道統晰孔孟程朱之秘奥洞啟心傳是以
　　　崇禮素王標人道之歸極顯褒徽國定儒宗之
　　　指南姬代前賢胥䝉
曠典宋家徃哲竝被
隆恩况乃
臨朝聽政之暇即事觀書行鑾清道之餘手不釋卷博
　　　極瑶編萬軸赤水珍流精融金簡千函丹溪韻
　　　冩涵滄溟於墨浪日爛紅霞蹴衆有於詞壇花
　　　翻白雪出經入史氣孕宫商扢雅揚風調鏗金
　　　石况夫條貫精粗旁通理數啟霞莊而璿璣齊
　　　政蟻磨迎衡披月館而寶厯授時蠶功順序坐
　　　虬牀而括宇宙術密容成慿鶴几而運鈞陶法
　　　精隷首以至六書獨步煙雲縹緲毫端八法相
　　　生龍鳳盤拏腕下鵠綾捧去巍班傳作竒觀翠
　　　　錦收来甲第藏為寶玩於是雅化作人咸願䇿
　　　　名於翰墨闢門造士爭思奮跡於風雲花淹蘂
　　　　榜之期荆無棄璧名溢笋班之額海乏遺珠尤
　　　　以士貴力行學期知本著文戒飭
　天語叮嚀勒石垂規
　宸衷愷摯人文煥矣大徳昭焉若夫六軍電激塵掃滇
　　　　黔七萃霆驅蕩平閩粤餘烈震於鼉室島嶼澄
　　　　清偏師指於蠻鄉渝猺底定旗翻豹尾風清瀚
　　　　海之波星落旄頭霧霽天山之月罽賔突厥接
　　　　踵稱臣鐵勒呼韓歸心欵塞爰乃告功
陵寢有事
郊壇篤敬凝承非徒鬱鬯騂犧之薦追思繼述不僅馨香
　　　　幣帛之文三禮初成翠靄氤氲於
　　寶籙九韶誕奏仙音繚繞於天街於是華嶽􁃳弓桃
　　　　林散甲風無破塊海不揚波渝舞狼歌爭来頌
　　　　徳賨幪火毳咸樂輸誠海隅日出之鄉度索攀
　　　藤而至沉毛反景之地梯山航海以朝獻土產
　　　之恢奇旅獒白雉貢篚筐之靚麗鮫織龍琛舟
　　　車所通盡禀皇輿之化霜露所墜不遺赤縣之
　　　封蓋
文徳如彼而
武功如此所謂筆不勝書史難盡載者也乃猶頻咨州
　　　牧詢事考言日親廷臣觀風問俗詠豳風而慮
　　　周田事讀無逸而念切民依輕徭之
紫詔頻頒薄賦之
丹書屢下驕暘火烈禱六事而霖雨應期瑞雪花飛慰
　　　三農而
天顔有喜約槐衢之典沐浴春臺舒棘序之風嬉逰壽
　　　域澤周貢舶逺人就日以抒懷羡減鹺征商竈
　　　瞻雲而灑志功髙排決迎神紘而鼉浪安瀾績
　　　懋隨刋駐乾絡而鯨濤底定書屛察吏事事為
　　　此羣黎發粟賑饑念念不忘衆庶寰中雨潤域
　　　外風施夫賑恤一隅雖詩書所習見而租蠲萬
　　　國豈開闢之曽聞河内河中衢歌巷舞遼西遼
　　　左野忭塗吟魯柝聞邾神絲被野吳雲入越遺
　　　穗棲田三秦饒板屋之歌八閩多茅簷之樂荆
　　　楚之煙波成市吠犬宵恬梁益之茶笋饒資里
　　　門夜闢山村野店開襟當解愠之風川飲谷居
　　　披户煦燭幽之日澤周動植化洽胎萌於焉卿
　　　雲生嘉秀出千祥集百福登物阜民蕃乃天心
　　　之眷顧歳和時序實
聖徳之休徴玉磬金雞曷能嫓美丹芝紫箑不足相誇
　　　今也和風布暖麗日當陽南極輝煌北辰朗耀
　　　九天閶闔開宫殿
聖壽無疆萬國衣冠拜冕旒
一人有慶椿齡正茂花甲方周太乙波晴錦簇仙桃萬
　　　樹上林煙碧香摇紅杏千枝蘭坂晨趨酒浥青
　　　城之緑鳳筵高列羮傳桂圃之香帝子鸞翔嵩
　　　　呼濟濟天孫鵠舉華祝蹌蹌玉葉金枝躋金門
　　　　而拜手鴛班鷺序望貝闕而稱觴綺綴花懸快
　　　　覩臣民愛戴香飄霧羃欣瞻逺近謳吟(臣/)草茅
　　　　賤士駑劣無知幸際
　盛時恭逢
　大慶既同士庶霑濡養育之恩願竭愚蚩祝禱
　神明之徳
　　　　華渚流星日姚墟啟
　聖時九陔縈瑞靄三正曜光曦紫電臨雙闕黄雲羃九
　　　　逵乾符標斗極寶籙奠坤維禄永申多益籌添
　　　　集慶宜無疆歌孔固廣運頌維祺久道成神化
　　　　鴻基擴逺規論功超舜禹比徳邁黄羲陟降誠
　　　　相洽凝承事克祇敬
天供鬱鬯尊
祖奉宗彞孺慕根天性仁
親篤孝思兩宫歡愛洽一體湛恩滋徳業渾無間詩書念
　　　在兹亶聰惟黙契成務本生知直剖危㣲訓精
　　　探爻象辭性天通秘密道法悉宗支闡奥宣前
　　　烈傳心闢後疑孔門尊聖範朱氏表賢綦盛典
　　　光璀璨璇題絢陸離
宸衷何亹亹
聖學益孳孳錦帙披芸閣瑶編映寶帷百厨羅玳瑁萬
　　　軸積琉璃淹貫三才藴宏通七畧奇淵涵充浩
　　　博泉湧冩清漪吟詠賡歌賁文章謨誥垂行間
　　　聞告戒字裏見疇咨珠玉霞流燄珊瑚翠滿枝
　　　望洋深莫擬觀海杳難窺誦讀時相勸觀摩俗
　　　轉移熏陶兼貴賤砥礪及氓蚩赩赫文明盛聲
　　　靈武畧施蜀鯨翻渤澥閩㓂觸藩籬聿定殲渠
　　　策爰興伐罪師公孫攖斧鉞餘善仆鞭笞螺女
　　　恬風浪蠶叢闢嶮巇三巴收脫兎百粤伏張鴟
　　　島嶼胥柔輯關河盡撫綏連城忻擊壤比户暢
　　　彈絲徳化儼風播威靈㸌電馳方區爭效順醜
　　　類敢相持蜂蠆針思逞蜣蜋臂欲搘雪山飛羽
　　　檄狼望指星旗球斧飄文豹
鑾輿駕赤螭令嚴申密訓軍入戒輕齎邀擊紆籌策成
　　　擒決指揮崇朝清漠北永世静邊陲徳盛恢鴻
　　　緒功高拓丕基瞻雲来大食就日走波斯貢逺
　　　南溟外賔從北海涯輸誠由若木懐服抵崦嵫
　　　王會圖難徧方輿記或遺謳吟同逺邇覆載凖
　　　高卑和氣同繁植仁風及動跂如天真蕩蕩保
　　　泰倍孜孜論議親儒雅咨詢到碩耆問風開紫
　　　閣講藝集丹墀優禮崇勲舊隆恩答鼎司操觚
　　　登棫樸貫札課熊羆匡直先身率陶甄亟耳提
　　　増科收拓落覆試振頽靡
恭已勤多務垂裳勵百為宵衣循著令昃日動如期庶
　　　績時寧矣羣黎日念之女紅勞紡織農力恤耘
　　　耔救弊恩常洽蠲租算不訾五聽寛酷急三刺
　　　去偏私律轉春回谷刑輕澤潤脂鹺征全減羨
　　　關市薄收貲考績懲貪墨書屛杜蔽欺救荒荒
　　　有備禱雨雨相隨井養知淪髓乾施覺切肌千
　　　倉宣積貯四載繼胼胝故老承榮賚孤貧仰惠
　　　慈羈臣咸寵錫貢舶亦酬資平壤旋遭饉呼韓
　　　忽洊饑漕輸全凍餒陸輓濟窮羸綜理時調燭
　　　旁搜盡探驪乾坤齊玉律躔次凖銅儀坤軸諧
　　　周算宫懸叶密推九章窮肯綮八法析銖錙玳
　　　管揮柔翰桃花展陟釐盤拏光的爍飛灑勢淋
　　　漓一貫融今古多能罕等差管窺慙末技蠡測
　　　愧蕪詞節序當春月天人介壽眉堯封當淑景
　　　禹甸布雍熙長樂花添色恒春樹溢姿勾陳珠
　　　影燦華蓋瑞光披輦路鋪瑶靄爐煙裊玉蕤寶
　　　筵陳貝闕桂醑薦蓬池金穴呈瓊液天潢泛羽
　　　巵龍樓趨望散鴛砌拜臯夔太史書靈莢儒林
　　　詠赤芝期門環綺閣仙仗䕶文㮰慶徧籃輿老
　　　歡騰竹馬兒臣民嬉浩浩中外樂怡怡伏忖誠
　　　如芥㣲忱竊比葵蟲鐫抒蜿蜿獸舞效僛僛願
　　　繼崆峒祝興歌保定詩南山齊
聖壽北海頌鴻禧
萬壽無疆頌(集五經/)
　　　　舉　　　　　　　　　人(臣/)吳　麟
　　　天地設位
聖人成能首出庶物南靣而治天下克明俊徳允執厥
　　　中茂對時育萬物陳常于時夏養賢以及萬民
　　　光天之下至于海表無此疆爾界罔不率俾各
　　　得其所盛徳大業弗可及也已大矣哉與天地
　　　合其徳故能彌綸天地之道天地之道恒久而
　　　不已也惟
聖時憲徳合無疆久于其道而天下化成古人有言如
　　　山如阜如岡如陵固有之也求福不囘受天百
　　　祿蓋得其道矣兹蓋伏遇
皇帝陛下
　允文允武
　乃聖乃神保合太和多歴年所
　元吉在上海隅蒼生實受其福仰以觀于天文日月
　　　星辰彰厥有常俯以察于地理草木鳥獸咸若
　　　其於人也敷天之下五典克從以言乎逺
　聲教訖于四海以言乎邇
　好生之徳洽于民心非天下之至神孰能如此乎夫
　　　是以自天祐之以引以翼至于萬年永底蒸民
　　　之生是謂
承天之祜下及兆民民恱無疆故不知手之舞之足之
　　　蹈之也兹惟癸巳春王三月旣朢越翼日乙未
一人有慶四方来賀
聖人之道謙尊而光不自滿假施
命誥于四方行慶施惠康濟小民此之謂也是月也民
　　　大和會式歌且舞以近
天子之光小大之臣虎拜稽首濟濟多士是用作歌嘉
　　　　言孔彰瞻望弗及于是道古以矢其音敢對揚
　天子之休命北靣再拜稽首乃歌曰
　帝徳廣運萬國咸寧各正性命品物流形九徳咸事百
　　　　姓昭明廣大悉備天地和同
皇天眷佑降之百祥罄無不宜申錫無疆永孚于休以畜
　　　　萬邦萬邦惟懐稱彼兕觥又歌曰
　皇王烝哉位乎天徳莊敬日強乃見天則受命旣固聿
　　　　懐多福
　壽考維祺惠此中國無疆惟休
　徳音是茂羣黎百姓拜手稽首合敬同愛為此春酒自
　　　　今伊始
　天子萬壽
　萬壽詩(五言律一首/)
　　　　　舉　　　　　　　　　人(臣/)江　發
　　　　萬國来同日山呼祝我
　皇人瞻景運泰
天眷
　帝齡長蕩蕩金甌固綿綿玉厯昌六旬方有慶
　萬壽正無疆
　萬壽詩(七言律一首/)
　　　　　舉　　　　　　　　　人(臣/)宋　照
　　　　流虹繞電啟禎祥運協瑶圖寶厯昌萬國
　恩膏承
　㢲命
　九重宵旰握
　乾綱淳風已布寰區逺壽域還同日月長此際八荒齊
　　　　舞抃嵩呼聲裏祝無疆
　萬壽詩(五言律四首/)
　　　　　舉　　　　　　　　　人(臣/)徐陶璋
　　　　玉厯年周甲珠衡月建辰
　一人膺上壽萬物荷陽春莖露霑仙杏巖雲䕶大椿生
　　　　成悠久澤錫福感洪鈞(其一/)
峻徳超千古
鴻恩沛八方瞻依趨
　玉闕稽拜獻瑶觴日映樓臺麗風和草木香普天開
　　　壽域
聖世集嘉祥(其二/)
　　　景物三春艷車書萬國同祥雲迎
帝輦淑氣繞
皇宫擊壤歌
君徳含哺祝歳豐
聖慈同大造八闥仰昭融(其三/)
　　　旭日開
　宫殿薰風拂
御筵春臺人皥皥淑景草芊芊士選鴛鸞侣文呈錦繡
　　　篇光華賡復旦萬載荷陶甄(其四/)
萬壽詩(七言律三首/有序)
　　　　舉　　　　　　　　　人(臣/)邵元龍
　　　欽惟
皇帝陛下
　日月竝明
　乾坤同久
　握璇圗而御極清晏呈祥
　調玉燭以乗時平成介福
　具仁義禮智之全理生而知安而行仍不廢有為有
　　　作有養有存之功允矣心符乾運
　集堯舜文武之大成動而正用而和適協乎毋意毋
　　　必毋固毋我之量洵哉道接尼山蠲赦徧寰區
　　　鼔腹者逰羲皇以上輿圖増式廓效貢者挾筐
　　　篚而來
大徳曰生已統千八百國而同登衽席
至仁必壽自合億萬斯年而長享康寧值甲子之初周
　　　正春秋之方盛千官稽拜近看紅燎臨花萬姓
　　　躋堂遥矚金爐傍日龍宫高紫極波霑北海共
　　　稱觴鳳厯屆青陽春滿南山齊獻頌僚寀記昇
　　　平之盛繡帙千層詞臣進祝嘏之文瑶箋百幅
　　　普天喜洽率土歡騰(臣/)仰荷
　生成久䝉
　教育望祥光於南極共慶籌添聆謡詠於西崑願申
　　　華祝爰踴躍歡忭稽首頓首而獻詩曰
　　　太平風景麗春陽瑞氣葱蘢繞建章九有貢琛
　　　歸福祉八荒稱
壽捧圭璋綵旗日照曈曈影
　金殿爐縈細細香最喜
聖皇億萬壽十年一度進瑶觴(其一/)
　　　福禄來臨日熾昌
聖人恭已正當陽政成宵旰施霖雨樂奏簫韶舞鳳凰
　　　萬國共欣湯解網千官同拜舜垂裳會看大慰
　　　蒼生望天上人間日月長(其二/)
皇躬建極本無私錫福黎民利濟施心統智仁參位育
　　　道傳精一作
君師範圍造化經綸出剖析賢愚舉措宜萬物幸逢巍
　　　蕩日同登壽域樂雍熙(其三/)
萬壽詩(七言律四首/)
　　　　舉　　　　　　　　　人(臣/)汪守鑾
聖躬億載慶呼嵩六袠初升海日紅率土鸞毫歌
至徳盈朝鴛序頌
神功時逢有喜昇平久治到無為化育同此際萬邦人
　　　仰首一星南極正天中(其一/)
　　　三月蟠桃徧
　暢春笙簫騰沸樂臣民樓臺夾路連
　仙苑童叟摩肩覲
聖人百戱魚龍天半出三多歌曲道旁陳猗歟自古稀
　　　聞事史筆編來紀載新(其二/)
　　　衡岳雲開峙午方根源悠逺本無疆世登壽域
　　　山河濶運闢中天日月長華渚昌期先浴佛慶
　　　　都嘉瑞正陶唐史書若比延綿算萬八千年駕
　　　　古皇(其三/)
　　　　萬里来朝不計程一時耄耋盡光榮女瞻
聖母頒華綺男拜金枝送玉觥野服袖聯鵷列坐杖頭香
　　　　結篆煙清相逢都是神仙侣今日蓬萊在
　帝城(其四/)
　萬壽詩(七言律二首/)
　　　　　舉　　　　　　　　　人(臣/)王奕仁
　　　　五雲爛熳鳳城春南極星光燭
　　紫宸率土臣民歡欲舞一天雨露浩無垠金樽應佐
　　　　西池果
　　玉殿長依上古椿從此萬年歌保定太平人共沐洪
　　　　鈞(其一/)
　　翠華曽駐泖峰間道左歡迎仰
　聖顔壽域六旬開北極臣心萬載頌南山梯航重譯共
　　　　球集耆老欣隨鵷鷺班歌澤三春時雨降十年
　　　一度祝區寰(其二/)
萬壽詩(七言律二首/)
　　　　舉　　　　　　　　　人(臣/)陸　翼
　　　淑氣春融化日長
帝廷方獻紫霞觴鶯花競麗東皇節
　宫殿遥連南極光海外梯航陳玉帛寰中歌舞滿笙
　　　簧太平玉燭人歡豫天保年年祝
聖皇(其一/)
帝澤頻頒蔀屋傳昇平歳月更無前白頭共飫
皇家饌令節遥分
御府錢仙露不須承掌上薰風早已徹天邊臣民共有
　　　雍熙樂虎拜惟期
壽萬年(其二/)
萬壽詩(七言律二首/)
　　　　舉　　　　　　　　　人(臣/)徐江普
　　　巍巍
　帝闕五雲中
　萬歳聲呼萬國同日麗春陽升若木星輝南極動薰風
　　　　垂裳直邁天皇厯握紀從侔造化功恒見泰階
　　　　平似砥年年歌頌達
　宸聰(其一/)
　　　　電繞虹流大地光獨鍾
　上聖越皇王經文緯武通三極出震乗乾馭八荒草莽
　　　　得承天漢澤衣冠新染
　御爐香
　元辰集慶真無似拜手瑶京祝未央(其二/)
　
　
　
　
　
萬壽盛典初集卷一百六
　欽定四庫全書
萬壽盛典初集卷一百七
　　歌頌四十七(舉貢諸臣二/)
　萬壽詩(五言律四首/)
　　　　　舉　　　　　　　　　人(臣/)張榮源
　　　　春旭
　　彤墀麗宫花
　　紫禁明普天均覆冒匝地起光榮瑞莢堯階吐緋桃
　　　　漢陛呈
　君王明徳逺永永慶昇平(其一/)
　　　　爛熳春星曙蘢葱瑞靄舒千官分隊肅
　萬嵗合聲呼鳳吹隨仙仗龍香潤
　　御爐升恒歌未足五嶽畫成圗(其二/)
　　　　八埏安
　聖治百福集
　皇躬玉帛殊方至車書四譯同擬斟堯甕酒快被舜絃
　　　風俗尚還醇樸垂觀愜
睿𠂻(其三/)
　　　流膏虹渚渥含潤藝林均化宇銜
恩乆
元辰獻夀新幸逢熈皥世慶溢草茅臣願效華封老三
　　　多祝
聖人(其四/)
萬壽詩(五言律四首/)
　　　　舉　　　　　　　　　人(臣/)馬翼贊
　　　萬國梯航集千官劍佩前爐烟成卍字桃實結
　　　三千環拱星辰上謳吟日月邊
聖恩方浩蕩澤與福俱綿(其一/)
　　　淑氣滿
皇京􁨩喈叶鳳鳴天開三月節人祝萬年聲作所原無
　　　逸延年在好生誰能歌
帝力蕩蕩自難名(其二/)
　　　道接羲軒統心傳洙泗燈生民推獨盛壽域慶
　　　同登學海勝瀛海書乗即上乗九如歌祝處旭
　　　日正東升(其三/)
　　　行健與天同鴻鈞一氣中闢門欣曠典賜復沛
　　　祥風智勇承神亶升恒集
聖躬(小臣/)慚拜手葵藿罄㣲忠(其四/)
萬壽詩(五言律四首/)
　　　　舉　　　　　　　　　人(臣/)陳　峋
帝徳千秋煥
宸禧億禩凝自天申保定與日竝貞恒序引鵷鸞肅觥
　　　容父老稱洪庥宣尺一
恩溥萬方承(其一/)
　　　八表煙雲麗三春日月遲禎祥凝
　紫極呼祝徹
　丹墀仙圃呈桃實乾符應蓂枝草茅思獻頌還詠九
　　　如詩(其二/)
　　　治當雷鼓物運際日中天鳳紀書三月虹輝燭
　　　八埏祥徵仁者壽
聖誕佛之先
帝則編甿順欣歌萬祉駢(其三/)
御苑韶華暖仙源氣象新競含恩似海共快物皆春疇
　　　範呈河洛郊原集鳳麟
神功真邁古萬禩戴尊親(其四/)
萬壽詩(五言律四首/)
　　　　舉　　　　　　　　　人(臣/)查　祥
　　　閶闔朝迎日紅雲捧
玉宸千官齊獻瑞萬屋盡囘春海上羣仙至天邊衆樂
　　　陳欲從瞻
帝力鼓腹看堯民(其一/)
　　　禮樂昭明備文章盛典謨直須參造化何止駕
　　　唐虞鞏固山河竝升恒日月俱
九重春色麗抃舞在寰區(其二/)
徳竝乾坤大
功兼創守奇百昌資位育一代作
君師率土騰歡日諸天拱瑞時彤霄纒紫氣春日正遲
　　　遲(其三/)
　　　花甲周初始如川莫不増化成惟久道
天縱况多能棗熟俱然火桃鮮欲獻冰百寮齊蹈舞搢
　　　笏幸同升(其四/)
萬壽頌
　　　　舉　　　　　　　　　人(臣/)陳廷璋
　　　旋乾轉坤登三咸五建極維
皇淳風䆳古惟天啟
聖惟
聖繼天清寧廣運三才斯兼聰明睿智與神無極至徳
　　　難名管蠡莫測浩浩蕩蕩貞元始復億萬斯年
　　　宜其遐福
萬壽詩(四言八章/有序)
　　　　舉　　　　　　　　　人(臣/)王時濟
　　　欽惟我
皇上御極之五十有二載至徳覃敷湛恩汪濊百姓安
　　　樂萬物各得其所三月十八日恭逢
萬壽六旬正誕於是太皥布和坤靈定位星緯聯珠日
　　　月合璧協氣充於四表祥光徧於九垓覆載之
　　　内含生之屬莫不踴躍歡忭奔走數千里環繞
　闕廷瞻
雲日之輝申岡陵之祝(臣/)竊惟壽者受也天生聖人授
　　　之以徳錫之以福也聖人承天修徳集厥福也
　　　有能受之徳斯有必得之壽考之於史按之於
　　　經自天地人皇壽各萬八千歳而五帝之徳莫
　　　盛於黄帝莫峻於帝堯其年皆逾百歳以至舜
　　　禹湯文武之君皆視其徳之廣大髙深而壽亦
　　　如之此一定之理自然之符也我
皇上聰明睿智文武聖神亘古未有而又好學不倦咨
　　　訪無遺以如天之仁育萬物以如神之智察萬
　　　幾以義正不徳以禮齊兆民五十餘年以来文
　　　治旣已光昭武功旣已丕著府事旣已修和禮
　　　樂旣已釐定百官旣已儼恪風俗旣已淳龎考
　　　課述職之典旣已修舉興賢育才之法旣已廣
　　　博而嚴明而
皇上謙尊而光無逸作所夙夜基命宵旰不遑時
御經筵屢辭
尊號
蠲租宥罪之詔無歳不頒
勸農課士之文無時不謹復全免天下正供以千萬億
　　　計俾登斯民於衽席此皆開闢以來僅見於
　今日者也而尤於讀書士子加意栽植
特開萬壽鄉會科毎十年舉行著為成例逺近嚮風恐
　　　後次第榜發合計鄉國貢士不下千五百人同
　　　鼓舞於
一人萬壽之中而謭劣如(臣/)亦得均霑
聖澤忝列賢書値
　景運之方長喜
　榮光之旋被弱草乗春欣欣欲託仰戴
鴻恩更逾尋常萬萬謹拜手稽首而作頌曰
皇帝萬壽天錫繁祉旣宴且寧申命不已重譯來朝
一人燕喜於萬斯年太平之紀(其一/)
皇帝神聖徳博化溥平衡唐虞俯視湯武以綏萬邦俾
　　　有寧宇於萬斯年為天下主(其二/)
皇帝至孝超虞軼姬先意承㫖融融怡怡推恩無間徧
　　　及艾耆於萬斯年孝治昭垂(其三/)
皇帝好文懋昭睿智
聖謨洋洋金相玉粹海滙其源日掲其義於萬斯年辟
　　　廱同肄(其四/)
皇帝神武廓清氛壒苞蘖永除玉帛咸會撫臨萬方海
　　　襟江帶於萬斯年幷包無外(其五/)
皇帝勤民不遑寧處
　鑾輿時巡周視疆土惠我斯人春風春雨於萬斯年
　　　式歌且舞(其六/)
皇帝視河河流湯湯
神謨用授永奠其防分支灌畝禾低麥昻於萬斯年議
　　　息宣房(其七/)
皇帝惠愛蠲逋開網旣滌旣除是革是嚮翔泳優游萌
　　　生長養於萬斯年熈皥有象(其八/)
萬壽詩(五言排律十二韻/)
　　　　舉　　　　　　　　　人(臣/)季宏煥
　　　世泰開元運時和暢
聖襟昇平歌自昔樂利到於今民氣如春氣
天心即佛心宫花紅似幄苑草碧如簪騐朔占堯莢垂
　　　裳理舜琴都俞傳作誥言動記為箴文教歸漸
　　　被賢才量使任賜酺娛父老蠲賦活蒼黔鶴髮
　　　爭扶杖雕題盡獻琛九州霑
曠典百道沛
綸音此日歡呼切多年惠愛深綿綿億萬載長慶
壽星臨
萬壽詩(五言排律十/)　(一韻/)
　　　　舉　　　　　　　　　人(臣/)錢　鋐
　　　覆載乾坤大升恒日月長河山綿寶祚樞斗燦
　　　瑶光鳳律聲依永龍書勢激昻
　彤墀瞻紫氣碧漢灑銀章授厯稽宣夜凝旒正荅陽
　　　雲松生棟牖藻火仰衣裳
綸綍傳三殿
恩膏徧四方九衢同抃舞百爾效賡颺時覲旌旗轉常
　　　聆鐘鼔喤(小臣/)依
　内苑湛露沃餘香競進嵩呼祝羣稱天保觴萬年
君有道歳歳頌無疆
萬壽詩(五言排律十二韻/)
　　　　舉　　　　　　　　　人(臣/)吳錫爵
　　　望闕勤三祝呼嵩進九如春秋
萬歳始甲子一巡初紫氣浮
　金殿紅雲傍
　玉除存神民在宥過化徳為車日月雙輪扇蓬瀛八
　　　景輿春臺登赤子樂國建華胥禹甸共球集堯
　　　階蓂莢舒勤勞天下見功徳史臣書裘帶閒鈴
　　　閣章縫盛石渠太平欣有象
高拱慶端居光被三千界名垂億萬餘繩繩綿
寶算瑞靄燭周廬
萬壽詩(五言排律十二韻/)
　　　　舉　　　　　　　　　人(臣/)姚述虞
　　　萬國盡呼嵩敷天祝
聖躬祥開樞繞電瑞叶斗流虹肅穆朝儀盛氤氲佳氣
　　　充
御筵丹陛上仙樂紫霄中
　玉闕鐘初曉金莖露漸融
龍顔親咫尺鷺序列西東不息天行健生知
帝達聰山河謳頌徧日月照臨同舞蹈兼殊俗趨蹌半
　　　上公歡聲
　三殿徹樂意九州通卜厯欣無盡添籌慶未窮
鴻慈霑覆冒永永戴蒼穹
萬壽詩(五言排律十二韻/)
　　　　舉　　　　　　　　　人(臣/)楊飛熊
天心元廣運民隠自相關北極羣星拱西池三島環瑞
　　　煙縈寶篆春色駐
龍顔
　灑翰雲松畔揮琴藻火間禎符凝
帝祉光被徧人寰
御酒黄封啟仙桃碧海攀中天高日月大地統河山抃
　　　舞螭拗側歡呼鷺序班文章雲煥爛功徳水潺
　　　湲萬古心燈續方春
手詔頒加科多士勸樂業四民閑
聖壽綿無算何須羡九還
天長久樂府三十章(附/)
九重開
壽域四表暢
仁風壤擊衢歌意都歸華祝中(天長久/萬年昌)
　　　瑞靄水雲重晴薰
　仗外峯籌添向海屋
　海澱緑煙濃(天長久/萬年昌)
　　　琛貝集千江歡誠合萬邦
君王却貢獻只愛俗敦龎(天長久/萬年昌)
　　　蓬海被
恩私壽星躔度時從今數花甲花滿萬年枝(天長久/萬年昌)
　　　玉塞警
宸威嵩呼入紫㣲兩堦羅拜處歌舞戀
恩暉(天長久/萬年昌)
御路籠晴旭春煙散玉除何須金鑑獻自有萬年書(天/長)
　　　(久萬/年昌)
　　　百僚齊虎拜更老競鳬趨黑髮龎睂叟都成王
　　　會圖(天長久/萬年昌)
鳳詔恤蒼黎
鸞章濕紫泥野人何所祝
聖壽與天齊(天長久/萬年昌)
　　　梵夾演天街香花色色排民思酬
帝力翻厪
聖明懐(天長久/萬年昌)
　　　春殿絳河隈歌聲動若雷三皇齊
壽算四萬八千來(天長久/萬年昌)
(皇上一右十章章六句頌同也/      人有慶而萬國來)
　　　獻節趂晴春喧闐紫陌塵
深宫崇儉徳飛
詔勅元臣(天長久/萬年昌)
　　　幅員開拓逺振古總稀聞猶恐
恩難徧占風仰瑞雲(天長久/萬年昌)
帝治邁羲軒撝謙
德更尊衢歌元不禁率土頌聲喧(天長久/萬年昌)
　　　民福
君王福人安社稷安
絲綸紛布處一語萬情歡(天長久/萬年昌)
聖域契元關羲文寤寐間居安思保泰晬穆仰
龍顔(天長久/萬年昌)
　　　未綠瀛洲草先開北塞蓮漫誇玉井上十丈藕
　　　如船(天長久/萬年昌)
　　　雙岐將合穎表異
盛明朝試聽揮絃化春深暖律調(天長久/萬年昌)
天心通帝謂瑞雪灑南郊
聖壽川方至千年慶泰交(天長久/萬年昌)
　　　雨暘時應禱
宵旰不言勞欲繪
　勤民意研朱㸃露毫(天長久/萬年昌)
　廣運承天運時和應太和雲龍兼鳳紀
　寶厯數應過(天長久/萬年昌)
　(皇上大右十章章六句頌/      徳不居也)
　帝徳協重華車書混一家道成觀化久謳頌總非夸(天/長)
　　　　(久萬/年昌)
　孝治推恩廣
慈寧愛日長年年當
　聖節
　親捧白雲觴(天長久/萬年昌)
　聖學仰欽明淵源集大成
　道心傳道統毫髮辨惟精(天長久/萬年昌)
　御墨昭雲漢
　奎章絢日星幾多珥筆士待
　詔侍彤庭(天長久/萬年昌)
　　　　七政齊還察九章法更増璣衡握
聖算曲處總從繩(天長久/萬年昌)
時巡駕翠虯方岳覲羣侯
萬歳聲相應歡呼處處留(天長久/萬年昌)
乾惕一生心宵衣玉漏沈誰知
端拱意履薄更臨深(天長久/萬年昌)
　　　膏雨流瀛海榮光照斗南
鳳綸傳
萬壽共慶
聖恩覃(天長久/萬年昌)
萬壽加科始春秋兩度兼露桃雲杏濕知是雨重霑(天/長)
　　　(久萬/年昌)
　　　路入蓬萊島雲依日月函(小臣/)同獻頌按節譜
　　　英咸(天長久/萬年昌)
(皇上聖右十章章六句頌本/      神文武之徳以推)
(祿位名壽必得之由也/)
萬壽恭集長句十二章(有序/)
　　　　舉　　　　　　　　　人(臣/)李茹旻
　　　(臣/)聞王者五百年而應運上叶璇圖聖人八千
　　　歳以為春遥占寶厯是以流虹繞電天示休徴
　　　溫洛榮河地呈瑞應兆三多於華祝斂五福於
　　　箕疇自古有然於今為盛欽惟
皇帝陛下
　聰明睿知
　文武聖神
　保合太和包兩儀而立極
　含𢎞光大普萬物以常亨
臨御五十餘年興治戡亂蠲賦祥刑合帝徳王功廣大
　　　悉備
勵精九重之上建官育才巡河周嶽凡民生國計纎悉
　　　不遺旣已於緝熙單厥心抑且念終始典於學
天文藻繢摛詞則四始六義二典三謨
宸翰䆳精操筆則羲畫周文穗書龍篆凡皆餘緒悉佐
高深新以又新日慎一日
勅㡬不遑於朝昃而
聖治彌勵其儉勤海宇旣底於昇平而
皇躬日形其暢恱
仁者必壽聖言有徴乃者序屬三春恭逢
萬壽青旂載甲乙之日以初為常玉厯紀甲子之年自
　　　今復始乾度三百六十歴元會運世而不訛易
　　　䇿萬有一千含剛柔變化而無盡星輝南極萬
　　　年枝上琪樹成花果熟西池八景輿中蟠桃作
　　　饋萬方禹鼎珍錯交陳九奏虞絃雲韶互動千
　　　官虎拜洞開閶闔之門多士鳬趨廣集風雲之
　　　彦梯航來萬國衣冠之輻輳如雲燈燭列九衢
　　　闤闠之輝煌不夜敷天紀
帝率土來
王(臣/)沐日㣲塵䝉暉小草祖孫父子世荷
帡幪禮樂詩書躬叨
教育厠賔興之三物志切觀光偕吏計以十年情深捧
　　　日聞鶴書之下隴遂雀踴以呼嵩重趼裹糧先
　　　期赴
　闕屆
春王之三月旣鹿苑以繙經祝
天子之萬年望
龍顔而稽首恭集長句一十二章用陳擊壤之音冀附
　採風之聽固知管窺蠡測難量
天海之宏深所幸嶽戴淵涵不棄涓埃之㣲細敬歌周
　　　雅頌獻九如舞向虞階歡同百獸
　　　祝
堯佳氣靄樓臺(羅鄴/)
　金闕銀宫相向開(張正/見)五色芝和仙露長(裴説/)九天
　　　花逐瑞風來(曹唐/)龍銜寶盖承朝日(盧照/鄰)鶴舞
　　　瓊筵獻
壽杯(羅隠/)共遇
聖明千載運(崔鉉/)願將巴曲奏康哉(楊巨/源)
　　　禁城春色曉蒼蒼(賈至/)侍史傳柑
玉座傍(蘇軾/)萬里梯航歸大國(王禹/偁)八方風雨會中央
　　　(劉禹/錫)星辰列位祥光滿(權德/輿)
天子垂衣厯數長(盧照/鄰)自顧下儒何以祝(羅隠/)惟欣頌
徳奉時康(馬懐/素)
　　　蓬萊闕下是
天家(韓翃/)鸚鵡杯中弄紫霞(李嶠/)金鼎對筵調
　玉膳(盧綸/)珠盤承露餌丹砂(李康/成)越人自貢珊瑚樹
　　　(張謂/)宛馬常銜苜蓿花(鮑防/)幸願一生同草木
　　　(趙彦/昭)普將雷雨發萌芽(韓愈/)
　　　碧城十二曲欄干(李商/隠)龍燭輝煌五夜闌(羅朋/)
　金闕曉鐘開萬户(岑參/)
　玉階壽酒舞千官(鮑溶/)堯厨啟宴羅珍膳(劉筠/)漢殿
　　　延年啜露盤(楊億/)正覩人間朝市樂(蘇頲/)風吹
　　　歌管沸雲端(韓偓/)
　　　五夜疎鐘漏箭催(薛逢/)
　銅龍曉闢
問安迴(賈曾/)翠雲影外來金母(劉爚/)太液池邊送玉杯
　　　(王安/石)已喜
皇威清海岱(杜甫/)還持綵服詠南陔(蘇頲/)萬方臣妾同
　　　瞻望(劉長/卿)
孝治如今徧九垓(傅與/礪)
　　　花源藥嶼鳳城西(張諤/)桑柘悠悠水蘸堤(儲光/羲)
　　　九穗嘉禾垂綺陌(黄滔/)千尋緑嶂夾流溪(蜀徐/賢妃)
　　　珍禽競集髙林霧(楊載/)路馬遥翻白玉蹄(傅與/礪)
　　　耕饁畫圖豳國俗(徐鹿/卿)
天章爛熳象明奎(馬祖/常)
　　　雕楹羽帳紫金牀(李商/隠)滿手瓊瑶更有光(韋渠/牟)
　　　五色綵毫裁
鳳詔(黄滔/)
九天氷樹劑龍香(馬祖/常)
學窮儒釋三千架(王建/)日下珍珠十二行(羅隠/)四海
宣文今極盛(吳師/道)昭囘雲漢煥
奎章(馬祖/常)
　　　邊陲萬里注
恩波(崔鉉/)勃律天西采玉河(杜甫/)
七徳龍韜開黼帳(駱賔/王)五營飛將擁霜戈(岑參/)指揮貙
　　　虎皆
神算(馬植/)封戮鯨鯢入網羅(朱沖/和)今日
聖明家四海(杜牧/)却縁
威令到陽和(顧況/)
龍韜决勝服時英(賀朝/清)滄海無波絶洗兵(曹唐/)虞舜薰
　　　風鏗劍珮(羅鄴/)周王白羽掃欃槍(儲光/羲)千官整
　　　肅三天夜(曹唐/)五岳齊呼
萬歳聲(陳陶/)
聖道逍遥更何事(楊巨/源)長長久久樂昇平(上官/昭容)
文明天子念孤寒(張昱/)多士爭彈貢禹冠(徐經/孫)兩榜設
　　　科開大比(歐陽/元)九賔陳
　仗建朱干(栁貫/)杏花滿地堆紅雪(劉兼/)桂樹吹香出
　　　寶欄(陳旅/)食葉蠶聲行入聽(陳造/)
　殿頭持卷隔簾看(馬祖/常)
太平天子䇿賢良(周伯/琦)
萬歳聲傳震八荒(楊萬/里)
聖代即今多雨露(高適/)
皇恩寧肯間沉翔(徐鉉/)苑中苜蓿空騏驥(傅與/礪)竹下鵷
　　　雛繞鳳凰(蘇頲/)早晚虞庠誇得士(孔武/仲)侍臣應
　　　奏慶雲章(馬祖/常)
　　　鸞鳳旌旗拂曉陳(韋元/旦)樓懸日月鏡光新(釋廣/宣)
　　　千官
黼帳杯前
壽(沈佺/期)萬井鶯花雨後春(耿湋/)已奏黄鐘歌大吕(唐樂/府)
　　　共賡天保荅
皇仁(虞集/)雖然未得陪鵷列(羅隠/)願挹瓊漿祝
聖人(韋元/旦)
萬壽詩(古體二十首/有序)
　　　　舉　　　　　　　　　人(臣/)蔡文等
　　　(臣/)聞大聖人而在天子之位者其壽必永載稽
　　　史冊所稱天皇氏地皇氏人皇氏歴年皆以萬計
　　　逮及羲農堯舜莫不享祚長久歴厯可徴也我
皇上
　神姿首出
　道統中承
聖學殫乎精純
神功極其隆駿自
臨御迄今五十餘載開從古未開之疆域服從古未服
　　　之人民威徳布昭聲靈赫濯海内乂安民氣和
　　　樂生齒繁盛風俗大同東南之河患久平西北
　　　之藩籬永固猗與太平之業無疆之休歴萬萬
　　　年如一日矣乃猶
宵旰加勤痌瘝倍軫計從前蠲免直省正供不下億萬
　　　兹又三年逓免八表咸周惠下之仁如此直省
　　　所上爰書其畧有纎㣲未協者必
　勅所司詳讞再三𢎞施矜恤好生之徳如此每當
　遴用督撫重臣必詳加
　訓諭以察吏為安民之本奬廉為率屬之原其勤求
　　　治理又如此至於崇右正學表章六經培養人
　　　材増廣解額
特開萬夀鄊㑹科毎十年一舉與凢先賢後裔加立博
　　　士而以朱子集諸儒之大成接
　宣尼之餘緒升祀廟廷為萬世宗文徳之光昭至矣
　　　整飭制防奠安疆宇崇山大海生苖之所居小
　　　醜之所伏務為搜輯戎備之修明至矣又恒於
萬㡬餘暇發為文章精極藻翰照耀日星且又通究易
　　　元精研卦氣叅理數之合一析律厯之淵㣲盖
　　　已得羲文之秘奥允執中而立極備道法於一
　　　人也易曰觀乎天文以察時變觀乎人文以化
　　　成天下乆道之原大率由此(臣/)文等章句鄙儒
　　　何能窺
聖神之萬一而生際隆平沐浴
聖化深有見於至誠悠乆之徵大徳必夀之效切願歌
　　　詠其盛於是各賦
萬夀詩一章取唐王維百生逢此日萬夀願齊天句為
　　　韻庶㡬自附於歌衢擊壤之儔以各竭其獻曝
　　　貢芹之悃云爾
　　　　舉　　　　　　　　　人(臣/)鄭之良
　　　元㑹運世來君哉昭典䇿自古惟貞恒綿綿貫
　　　道脉我
皇凝景命遥踵羲昊跡元氣開先天精思徹大易象緯
　　　夙包涵苞符親㸃畫以茲孚妙運弛張叶翕闢
　　　歴歴致太平乆道正無斁聞諸書有云維天壽
　　　平格而況
聖者宗福與日俱積算數數無窮何啻千與百
　　　　監　　　　　　　　　生(臣/)朱星渚
　　　維
皇綿厯服廣運推精誠鴻功亘絶域大化流環瀛遐哉
　　　此宇宙在宥融羣情東南息洚洞西北靖鼙鉦
　　　生齒日以盛風俗日以清不言普美利順則登
　　　豐亨爰從衽席上優逰樂昇平三春齊獻壽協
　　　氣浮金莖星雲徵景慶草木呈精英太和正翔
　　　洽錫福徧含生
　　　　監　　　　　　　　　生(臣/)朱　耒
　　　曠觀寰宇内處處勤三農多稌復多黍所餘有
　　　宿舂頻年霑
渥澤次第蠲正供至計在藏富比户皆可封含哺而鼔
　　　腹小大歌時雍昭陽值嵗建三月春溶溶
聖誕甫周甲乾健愈篤恭輿情胥慶祝所願茀禄從瞻
　　　雲張舜樂擊壤進堯鍾莫謾誇前史勲華今日
　　　逢
　　　　舉　　　　　　　　　人(臣/)朱齊名
　　　渾穆乃天心至誠惟
帝旨寛仁邁商王欽恤光虞史敷奏重叅詳爰書慎比
　　　擬起看寰宇中風俗清且美負耒有良農横經
　　　多吉士東西南朔鄊罔不共率俾
皇圗曷可量
聖壽曷勝紀甲子今一周還周萬甲子普天頌無疆朝
　　　野慶繁祉試㸔古今来全盛誰如此
　　　　貢　　　　　　　　　生(臣/)劉光然
聖世肅官方選建皆常吉其慎復其難惟和亦惟一方
　　　召列九州臯夔萃一室勸賞有褒嘉考績心寧
　　　謐察吏以安民奬廉為表率
御屏歴歴陳
謨誥言言實所以世風醇俾爾民生逸集福祝三多歴
　　　年開萬袠渾噩追循蜚瞻仰心如怵望之則如
　　　雲就之則如日
　　　　監　　　　　　　　　生(臣/)張鵬翼
　盛代恒文明石室蘭臺建五星聚奎躔熠耀光華逺
　　　開舘勤搜羅傑閣搆雲蔓増廣解額多設科貯
　　　文獻經術聿昭明士風皆謹愿
訓飭有天章敷教愜輿論雨露廣栽培滋蘭植九畹所
　　　以
大業𢎞卜世知孔曼慶祝徧遐荒貢金還貢瑗地乆與
　　　天長春秋歴萬萬
　　　　貢　　　　　　　　　生(臣/)翁甫生
聖文既以敷神武靡不狩
　六龍涖行間方畧親指授羣策禀
廟謨奇功已立奏中外同車書南北一尉候大開王㑹
　　　圗賮貢惟恐後
臨軒受來賀恩惠竝下究行慶申朝章止戈篤天祐
垂衣坐紫宸四靈悉在宥雅樂陳咸英實昭功徳茂嵩
　　　呼徧堦庭惟以介睂壽
　　　　監　　　　　　　　　生(臣/)沈樹􁍃
　　　周詩歌緝熙時敏志益遜
萬㡬有餘閒惜隂較分寸
天葩燦奇芬珠玉隨風噴
宸翰灑臨池仰見筆力健桞骨與顔筋猶覺姿神嫩學
　　　海揚餘波藝林得成憲遂使儒家流濡毫競相
　　　勸歴乆瞻奎文徃往勤拜獻竊效康衢謡酬唱
　　　重繾綣稽首進
　螭階聊抒芹曝願
　　　　舉　　　　　　　　　人(臣/)胡彦頴
　　　龍馬出河濵一畫為端倪
皇衷發淵塞至理供取擕推之治律厯要眇親提撕黄
　　　鍾萬事本累黍煩叅稽九章有成算三角開群
　　　迷維
天縱異敏妙合如印泥(臣/)聞通卦騐元氣苞蒸黎引之
　　　升壽域期頤作階梯如地莫可極如天莫可躋
　　　下與川岳竝上與日星齊
　　　　貢　　　　　　　　　生(臣/)孫參行
　　　粤自定甲子歲月頻推遷五行既順布二氣相
　　　聫延至誠最悠乆理足數自綿干支周復始常
　　　若循環然方今誕
聖節萬象爭鮮妍曈曨升曉日次第榮祥煙風光開
　上苑景物融春田
宸襟一以舒純嘏方連連榮恩逮縫掖拜舞偕喧闐聳
　　　身望
九重萬紀輝光天
　　　　舉　　　　　　　　　人(臣/)蔡　文
　　　於鑠
皇清神京是宅四海來同時千八百(其一/)
巍巍聖徳浩蕩難名聰明睿知首出羣生(其二/)
天葩璀璨舞鳳飛龍文明之盛曠古欣逢(其三/)
神武英姿奠安遐邇赫赫徳威萬邦懐此(其四/)
　　　海嶠鯫生藏修爾室觀國之光瞻雲就日(其五/)
　　　蠢彼鯨鯢海洋竊販一旦輸誠稽首萬萬(其六/)
帝命小臣往赦其咎格則庸之俾躋仁夀(其七/)
　　　奏對
　丹墀
天顔不逺海晏河清普天共願(其八/)
　　　惟
帝之祐惟民之禔
一人首出萬物潔齊(其九/)
　　　自今伊始億萬斯年我
皇錫福永戴堯天(其十/)
萬壽詩(五言排律十二韻/)
　　　　舉　　　　　　　　　人(臣/)王希曾
　　　玉燭輝南極瑶樞映上台梯航重譯至琛賮四
　　　方來覆冒圓穹廣涵濡湛露培人人逰化宇處
　　　處陟春臺雲漢昭文治菁莪育俊才欣逢
聖壽節共進太平杯
　鳳闕和風逓
　龍樓瑞氣迴
賜酺三輔近
錫宴百寮陪花甲年初徧貞元運始開
綸音同日下鶴算後天推卜厯超千古呼嵩徹九垓(小/)
　　　(臣/)持獻頌長此祝臺萊
萬壽詩(七言律十二首/)
　　　　舉　　　　　　　　　人(臣/)李　棟
　　　電繞庭樞渚貫虹
聖人當璧剖鴻䝉版圖日擴聲靈逺勲徳天高象緯通
　　　耕鑿隨時歌
帝力恩膏煦物協春工明堂輯瑞班朝政萬國嵩呼列
　　　辟同(其一/)
帝座星輝傍玉繩綿綿景福似川增
鳳扆負處天方曙
龍徳亨時日始昇䇿衍八千添歳月治看三五盡咸登
　　　頌颺大業何時罄百管麟毫萬剡藤(其二/)
　　　衣徳紹聞總
孝思更看五十慕親時纘基四葉承鴻運垂統千秋篤
　　　燕貽天上乾符開
　寶厯人間鼎祚應
　昌期却從隷首從頭算萬八千年永祝釐(其三/)
　　　陽和噓煦徧林臯又向閭閻沛雨膏旰食下舂
　　　勤國恤宵衣午夜念民勞
體元心似天行健
出震功同斗極高莫訝洪纎同一照
宸衷原未間秋毫(其四/)
　　　遺俘漲海敢猖披三蘖炎方骨已糜始信雷霆
　　　同雨露更銷刀劍鑄鋤犁空羣鐵騎翔鵝鸛下
　　　瀬戈船躍虎羆枌木扶桑皆郡縣南溟清淺即
　　　天池(其五/)
　　　宛馬蒲桃肯力爭不堪小醜日横行萬全師出
　　　原無敵九地兵來信有名丹鳳摶霄宣露布黄
　　　龍夾日轉雲旌只今候尉通西極鷄塞龍荒不
　　　算程(其六/)
　　　圖疇一覽契先天豈似儒生坐席穿詞賦逺推
　　　風雅祖
絲綸高出典謨前酉山萬帙囘蓮炬丙夜千函敞
御筵白首詞臣常儤直矢詩先和鳳梧篇(其七/)
睿藻天開象緯明有時宣喚賜公卿南山鳳翥珠毫潤
　　　北海魚飛硯水清寶跗垂芒凌草聖文綾散綵
　　　燦芝英(㣲臣/)類璧横經日親見庖羲一畫呈(其/)
　　　(八/)
　　　春水桃花浪拍天秋風瓠子日沉煙八年橇􁆬
　　　勞三過萬里梯航順百川眼底江河行地後望
　　　中龍馬負圖前錫圭幸遇平成日竹楗金隄版
　　　築堅(其九/)
　　　逺近謳歌徧道塗陽和萬彚盡昭蘇不徒災地
　　　常平糶更喜年豐屢
賜租擊壤有人同作息
省方無地困追呼
君王特切如傷志七月豳風入畫圖(其十/)
　　　際海蟠天設象胥羲輪照處盡方輿龍城萬里
　　　圖
　王會鳳冊千番譯
　國書果下逺供蠻户馬指南新賜越裳車功成應有
　　　咸英奏好采風詩到比閭(其十一/)
　　　泰階如砥六符聫花柳長春畫錦妍南極一星
　　　看若月矞雲五色望非烟尊開衢室歌堯酒樂
　　　奏咸池鼓舜絃獻賦定逢
天一笑蓬瀛長祝萬斯年(其十二/)
萬壽頌(集詩經/)
　　　　武　　　　　　　　　舉(臣/)沈　銓
　　　維此
聖人烝烝皇皇立我烝民四方之綱其命維新率由舊
　　　章百僚是試維徳之行
聖敬日躋不敢怠遑求民之莫以綏四方柔逺能邇思
　　　輯用光矢其文徳時維鷹揚民莫不穀匪居匪
　　　康順
帝之則好樂無荒農夫之慶如茨如梁多黍多稌迺積
　　　迺倉迄用康年以假以享
天子萬壽稱彼兕觥為此春酒有飶其香彼茁者葭零
　　　露瀼瀼吁嗟麟兮迺陟高岡鳳凰于飛景山與
　　　京靈雨旣零蔽芾甘棠華如桃李其葉牂牂東
　　　方未晞明星煌煌朝旣盈矣鐘鼓喤喤樂具入
　　　奏吹笙鼓簧洵訏且樂萬舞洋洋媚兹
一人犠尊將將宜民宜人宜君宜王時萬時億福禄攸
　　　降寛兮綽兮金玉其相樂且有儀顒顒卭卭式
　　　　序在位其德不爽增其式廓幅員旣長賁然來
　　　　思出車彭彭山川悠逺迺裹餱糧來獻其琛于
　　　橐于囊四方攸同亦孔之將穀旦于差會朝清
　　　　明懷之好音和鈴央央文茵暢轂鉤膺鏤鍚肆
　　　　筵設席籩豆大房率履不越則維其常以綏後
　　　　祿以畜萬方于焉逍遥將翺將翔來遊來歌鞗
　　　　革有鶬
　顔如渥丹萬民所望永錫難老壽考不忘子孫千億長
　　　　發其祥勿替引之江漢湯湯于胥樂兮降福穰
　　　　穰受天之祜
　萬壽無疆
　
　
　
　
萬壽盛典初集卷一百七
　欽定四庫全書
萬壽盛典初集卷一百八
　　歌頌四十八(舉貢諸臣三/)
　萬壽詩(七言律二首/)
　　　　　貢　　　　　　　　　生(臣/)韓省曾
　太平天子壽無疆滄海恩波雨露瀼佛日仙霞雙闕敞
　　　　吳綾蜀錦九衢張臣民喜奏琅璈樂川嶽欽陳
　　　　沆瀣觴共祝三多呼
　萬嵗今
　皇功徳勝軒黄(其一/)
　聖代求賢盡席珍更於
　萬壽沛恩綸鹿鳴歌處春風暢鳳翮翻時杏蘂新南極
　　　　瑞光連北斗茅廬喜氣達
　　楓宸小儒無限呼嵩意葑菲應霑
　帝澤均(其二/)
　萬壽頌
　　　　貢　　　　　　　　　生(臣/)郭彭齡
　　　惟仁斯壽惟徳動天湛恩汪濊聲教遐宣聖神
　　　文武廣運實兼富壽康寜箕疇所先曰攸好徳
　　　惟急親賢龍門競躍雲路齊騫以萃能升保泰
　　　乗乾玉燭永調金鑑常懸
皇王烝哉億萬斯年
萬壽詩(五言律四首/)
　　　　貢　　　　　　　　　生(臣/)沈曾虹
帝徳山河永
皇圖日月長八紘開壽域六宇仰榮光匝地歡聲起齊
　　　天福履將初周枝幹㑹從此日無疆(其一/)
　　　久道觀成化承平樂事多春深芝草秀韶奏鳳
　　　鳴和童叟朝
　金闕官僚響玉珂齊聲呼
萬嵗世世沐恩波(其二/)
　紫禁飛
龍翰光芒起燭天典謨垂萬世風雅振千年染墨書稱
　　　聖臨池筆欲仙琳瑯多侍從翹首望雲煙(其三/)
　當代生儒重吾
皇愛養深
特恩開
萬壽曠典降
綸音璞向深山剖珠從淵海尋膠庠齊鼓翼敢負
至尊心(其四/)
萬壽詩(七言律一首/)
　　　　貢　　　　　　　　　生(臣/)程泰京
　　　羣趨玉陛曙光分仙仗聯班率土欣嶽頌兆民
　　　三殿近嵩呼
萬嵗九霄聞蟠桃集闕浮丹醴芝草盈庭擁絳雲竊效
　　　衢謡同巷祝齊天
　寶祚戴
堯勲
萬壽無疆詩(五言律六首/有序)
　　　　貢　　　　　　　　　生(臣/)周志伉
　　　欽惟
皇帝陛下
　徳盛道崇
　功深學懋
　太和在宇四時之氣長春
　景運方中兩曜之光久照
　天庥洊至綿寶厯而遐昌
　國祚永康握瑶圖而鞏固率土仰詩書之澤文教誕
　　　敷普天欽赫濯之威神靈逺布盡倫明物垂百
　　　世之型宥罪蠲租錫萬邦之福禮隆闕里宏洙
　　　泗之宗風廵覽河渠奏平成之偉績敦行崇實
　　　彞訓早厲於黌宫廣額開科
特恩徧加於多士乃至
萬幾之暇每勤寸晷之功
天藻成章契羲畫文言之奥
鴻篇宣化符周情孔思之微宛轉揮毫運化工於掌上
　　　淋漓染翰散異采於行間極開物成務之能入
　　　毫芒而無間備顯仁藏用之徳包宇宙而靡遺
　　　春秋合撰於清寜經綸同流於上下兹以載陽
　　　之月恭逢
聖誕之辰淑氣氤氳涵河山而竝壽和風暢遂扇民物
　　　以交榮吉士虎臣綰綬映桃花之色黄童白叟
　　　稱觴霑瑞草之香億萬人仰頌
堯年由於至性千百國欣瞻
舜日本乎至誠既不召而自來亦無逺而弗屆盛徳難
　　　名其所至嘉祥畢集以效靈(臣/)志切嵩呼願同華
　　　祝聽鈞天於閬苑雲裏鏗鏘進瓊液於瑶池盃
　　　中瀲灧喜
一人之有慶欣
萬壽之無疆撃壤而歌莫竟九如之頌望塵而拜常賡
　　　　五福之書
　鳳厯綿千禩欣逢景運隆瑶京祥靄合紫極瑞煙籠治
　　　　越百王上功成一敬中太平多樂事率土效呼
　　　　嵩(其一/)
　聖王開治象元化重親親
慈命常䖍凛
徽音每恪遵養寜惟玉食樂更有天真瑞自
　璇宫毓升恒慶萬春(其二/)
　垂衣臻上理民物樂堯年和煦千花麗祥開萬彚妍謙
　　　　如虛受谷勤若健行天
　皇極深宫建寰區文教宣(其三/)
　至徳光天地神威徧海隅風雷施自順干羽舞交孚虎
　　　　旅千行肅編氓萬户蘇
　宸衷日乾惕億兆鞏
　皇圖(其四/)
　徳大能禋
帝功成告碧霄神歆靈爽格心潔雨𤾉調七政祥光朗三
　　　　辰泰象昭天庥應洊至南極一星朝(其五/)
　聖壽當春晝祥光靄以熙林花迎綵仗陌柳映青旂浩
　　　　浩恩長渥欣欣物自怡蓬萊今始到願進
　萬年詩(其六/)
　萬壽詩(七年律一首/)
　　　　　貢　　　　　　　　　生(臣/)潘光灴
　　　　天開閶闔漏聲遲浩蕩春光獻壽巵萬國貢琛
　　　　瞻舜日九衢撃壤樂堯時液池波泛蓬壺水
　　玉殿春深閬苑枝鶴髮龎睂來
　　輦下争隨百獸舞
　　彤墀
　萬壽詩(七言律一首/)
　　　　　貢　　　　　　　　　生(臣/)俞忠謀
　　　　玉繩灼灼紫微東庭燎髙陳萬炬紅五百昌期
　　　　膺
　景命十千寳祚萃
皇躬香飄
　丹陛爐煙細花映
　彤墀日色融翠管金絲歌
萬壽康衢鼓腹頌維嵩
萬壽頌
　　　　貢　　　　　　　　　生(臣/)周龍藻
聖人受命育才是亟元氣陶鎔太和充塞平格為徵思
　　　皇在國芃芃棫樸遇春斯榮蔚為國楨
皇心以寜薪之槱之展也大成古亦有言生才實難豐
　　　芑之瑞叶於猗蘭移彼桂樹植我杏園日引月
　　　長羣生在宥如山出雲積而彌厚有人有文有
　　　孝有秀
一人有慶萬邦來同東西南朔暢茂仁風堯舜在上如
　　　日方中穀成乂明才俊滿前麟遊鳳儀太和盤
　　　旋(臣/)願
皇帝壽萬萬年
萬壽詩(五言排律十二韻/)
　　　　貢　　　　　　　　　生(臣/)張若霖
　　　景運中天㑹陽和大地春萬方欣
聖澤四海頌
皇仁大徳膺多壽休徵協
一人儀庭瞻鸑鷟遊藪見麒麟甘露時霑渥祥雲每郁
　　　紛明良歌合徳草野鮮遺珍
特渙求賢詔旁羅觀國賓春先攀桂子秋更躍龍津羣
　　　彥咸爭奮竒才盡獲伸
盛朝多吉士
聖主得賢臣濟濟思皇集綿綿純嘏臻芹私何以獻天
　　　保九如陳
萬壽詩(五言排律十二韻/)
　　　　貢　　　　　　　　　生(臣/)龔克庸
帝啟無疆歴人遊大地春金蓮徵瑞應珠斗協芳辰極
　　　建山河固乾行日月新自天方佑
聖惟壽必歸仁羲畫開元㑹堯心運至神八紘同覆載
　　　萬象入陶鈞是處龡豳蜡頻年致鳳麟事由三
　　　宅又俗以屢豐淳異域遥輸貢靈祇近獻珍
鸞書傳草澤鳩杖拜
　楓宸陪位身雖賤承
恩地最親願常霑雨露嵗嵗奉
絲綸
萬壽詩(五言排律十二韻/)
　　　　貢　　　　　　　　　生(臣/)蔡汝齊
　　　望日趨丹陛呼嵩祝
聖君璣衡頒舜歴星斗煥堯文晝漏三春永宵衣五夜
　　　勤九州四海逺一日萬幾紛徳本同軒昊辭難
　　　贊放勲鳥聲晴谷弄花意暖風熏有草皆承露
　　　無山不出雲願隨耆老杖薄獻野人芹未得(臣/)
　　　心展翻勞
帝念殷
溫綸百道下
恩詔十方聞同樂
天顔喜加科士氣欣遥瞻雙鳳闕瑞靄自氤氳
萬壽詩(七言律四首/)
　　　　貢　　　　　　　　　生(臣/)吳鍾芬
　　　巍巍
聖徳信難名恭已垂衣撫四瀛寶籙久膺龍馬瑞卿雲
　　　長麗鳳凰城由來
主極端皇建洵是
宸修體健行岳贊臣颺真莫罄康衢只有和歌聲(其一/)
　　　淵淵
聖學本傳薪洙泗真源振自今日旰退朝金殿暇夜寒
　　　尋緖玉釭深翻經豈直窺千帙探道從知惜寸
　　　隂還
御邇英時講誦圖開太極見天心(其二/)
　　　煌煌
聖治邁前勲偉績豐功古未聞舞羽兩階苗自格導河
　　　九曲水能分時清麟鳳遊郊藪澤潤山川出雨
　　　雲
翠輦時廵勤問俗不同簫鼓汎横汾(其三/)
　　　熙熙
聖澤沛遐陬如海
恩波到處流木鳳雙飛來
　闕下金鷄三尺出竿頭花村茅屋歡情洽墨榜紅綾
　　　瑞氣浮大啟賢闗垂
盛典珊瑚網底一時收(其四/)
萬壽詩(五言排律十二韻/)
　　　　貢　　　　　　　　　生(臣/)楊　儐
皇恩深似海
聖壽久齊天湛露和仙酒春風拂
御筵上林花錦繡北闕瑞雲煙拜舞千官集共球萬國
　　　闐光華同日月宥宻轉坤乾治嫓黄軒美心存
　　　太極先握符千億歴建極一中傳
至徳詩書頌
神功泰岱鐫衢歌全盛日巷舞太平年
錫福超三正
覃恩徧八埏葵傾原待照芹獻本來田頌禱臣工職惟
　　　賡天保篇
萬壽頌
　　　　貢　　　　　　　　　生(臣/)張廷璐
　　　維
皇御極大化涵濡徳超羲昊治軼唐虞平成奏績一統
　　　車書河清海晏化日長舒恩周海甸澤洽寰區
　　　純嘏永錫受福孔訏
萬壽無疆天地同符星輝南極春滿皇都雲生玉棟瑞
　　　靄金鋪千官虎拜萬國嵩呼瞻雲就日異域遐
　　　陬蒼黎黄髮擊壤含哺歡騰多士化雨𢎞敷名
　　　山蘭芷碧海珊瑚春華秋實盡入天衢作人雅
　　　化亘古所無旣開曠典還定成模億萬斯年永
　　　固
皇圖
萬壽詩(五言排律十二韻/)
　　　　貢　　　　　　　　　生(臣/)于　梓
　　　淑景三春麗鴻圖億載綿麟遊偕鳳舞璧合與
　　　珠聯
聖主垂衣日
熙朝紀瑞年至誠通鳥獸大智握璣璿聲教殊方曁勲
　　　華振古傳
恩波融太液膏露湛甘泉文武恬熙久人民愛養全協
　　　風恒應候霖雨自霑田望嵗農祥見延齡梵唄
　　　宣霞香流玉斚旭彩映金蓮綠莢盈堯砌紅芝
　　　拱
御筵(小臣/)持獻祝壽域等長天
萬壽賦
　　　　貢　　　　　　　　　生(臣/)徐　瑶
　　　繄昊天之右序實眷歆乎懿徳稽古帝之相承
　　　至我
皇其罕匹洽元㑹以當陽首庶物而建極格百神以懐
　　　柔奠九州而寜謐㑹八表之車書卜萬年之寶
　　　厯嫓覆載以參三超古今而獨立若乃綏猷以
　　　徳致治以文求賢若渴賞善惟殷經經緯史耨
　　　義耕仁鈎河摘洛抉典搜墳羅書巖於星漢繪
　　　道藪於煙雲開石渠而講義敞虎觀以討論採
　　　春華而擷秋實振夕秀而挹朝芬陳辟廱之鐘
　　　鼓培泮宫之藻芹闢四門以穆穆宅三俊而彬
　　　彬於是運啟文明㝢當清晏蕩蕩堯天迢迢禹
　　　甸八風咸調三階竝燦歲徳在已律應姑洗春
　　　日載陽時維中浣綺旭曈曨卿雲糺縵華渚流
　　　虹斗樞繞電西池則金母朝臨南極則老人夜
　　　見千官鞠􁦃以祝九如兆姓歡忭而賡復旦廷
　　　喧
萬嵗之三呼戸慶
六旬之初洊時則三靈衍祉萬彚呈禎九歌旣勸百度
　　　維貞爰申
㢲命載勅春卿詳稽典例愼簡司衡再行籲俊特舉賔
　　　興恩首覃於髦士澤先被乎儒生擴賢闗於九
　　　域恢文網於八紘鳳翽與鷹揚交奮兔罝偕鴻
　　　漸同升京闈特隆乎首善列國咸樹之風聲紛
　　　乗時而利見誇稽古以知榮儲鹽梅於上國備
　　　舟楫於
　明廷期發皇乎鴻業用黼黻乎太平爾乃日月光華
　　　山川輝媚桃花浪暖杏林春麗聲傳岡上之梧
　　　香吐月中之桂文昌之宿宵澄太史之河曉靄
　　　化成久道恩溥徳洋洪鈞鼓鑄協氣旁皇人文
　　　濟濟徳造蹌蹌歌媚兹於藹吉賡一徳於明良
　　　蓬島奉十華之帙遐陬陳八㑹之章
　螭陛羅九天之玉幣
　鑾坡萃萬國之冠裳莫不威威祗祗炳炳烺烺快覩
天顔之有喜歡呼
聖祚之無疆斯則我
皇之壽兼禄位名而必得合熾富艾而益臧如日始升
　　　而正旦如漏初轉而未央將修容乎道徳之圃
　　　彌性乎仁義之鄉翺翔禮樂之藪容與翰墨之
　　　塲永徧覆夫八十一州之瀛海而豈惟逺邁夫
　　　萬八千歲之天皇也哉
萬壽詩(七言律二首/)
　　　　貢　　　　　　　　　生(臣/)張紹懿
　紫殿筵開廣樂張
太平天子萬年長彩霞繚繞凝青瑣瑞靄氤氲繞建章
　　　率土嵩呼齊獻壽普天華祝共稱觴星高南極
　　　光芒燦恒耀
君王玉案旁(其一/)
　　　如天
聖徳頌昇平萬國衣冠拜
帝京游泳禽魚咸自若扶踈草木共含榮綵棚錦布春
　　　城麗珠樹燈懸夜月晴得覲
天顔真異數功髙徳懋總難名(其二/)
萬壽詩(七言律四首/有序)
　　　　貢　　　　　　　　　生(臣/)王士錦
　　　欽惟
皇帝陛下
　天祿萬年八表祝乾坤竝茂
　聖徳廣被九州喜嵩嶽長春
　壽考作人玉宇煥文章之盛
　隆恩逮士辟雍歌雅化之長
　立君師之模範道貫天人
　集帝王之大成學通今古
　允文則詩書為苑囿而彌年闡究精微
　允武則仁義作干城而暇日嚴明訓練
　觀天文察地理無非哲人之游藝
　審聲音定律呂類皆至聖之多能河圖獻而洛書呈
　　　文明共集於
　當代景星出而慶雲現祥瑞較勝於昔時實千載之
　　　昌期真萬世之盛業今值春王三月欣逢
聖壽六旬五十二年頌徳歌功羣知思服千八百國瞻
　　　雲就日不約來同樂奏鈞天㸔鳳儀而獸舞
恩周禹甸覩柳媚而花明在廷之夔龍賡歌
仁壽遐方之士庶遥祝華封紫陌童謡皆成頌禱錦囊
　　　佳句盡是祈年
　壽比日月之升恒不必羡三皇之世如春五帝之世
　　　如秋而春秋常富
　福同山川之流峙不必執天干之數首甲地支之數
　　　首子而甲子恒周
　景運日新咸頌
太平天子
　建極錫福齊稱
有道聖人(臣/)士錦世受
皇恩常思仰報有心捧日無路登雲素守青箱幸際風
　　　雲之㑹常披黄卷每懐雨露之恩用是誠歡誠
　　　忭願效躋堂之頌敢不稽首頓首同稱
萬壽之觥敬獻詩曰
　壽域𢎞開天地同逺來近恱效華嵩循環花甲乾坤
　　　久燦爛長庚景象隆蓂莢呈祥千葉翠蟠桃獻
　　　瑞萬年紅塗歌巷舞歡聲徧南朔無殊西與東
　　　(其一/)
　　　慶雲燦爛滿堯天正值三春
萬壽年桃栁争妍迎輦路鶯花煥彩照瓊筵香濃
黼座聆仙樂日暖龍池散瑞煙頤養冲和顔不老古今
　　　福徳
一人全(其二/)
　　　南極星臨春晝長百千萬國頌無疆仙人早獻
　　　金盤露王母欣擕玉液漿
聖壽臣民均感徳
天恩草木亦霑光籌添海屋誰能算一統車書
廟畧昌(其三/)
　　　鴻膺寶厯慶長春中外歡呼賀
六旬百老圖呈瞻瑞氣九如歌奏屆芳辰琪花夾路迎
　　　仙仗瑶草當階茁
紫宸不必載賡金鏡錄
聖人仁壽自天申(其四/)
萬壽詩(五言律二首/)
　　　　貢　　　　　　　　　生(臣/)楊銘鼎
　昌時洪泰運
　寳厯與天長
帝徳高千古
　王功洽萬方臣鄰咸抃舞山嶽共呈祥
　仁壽初周甲賡歌樂未央(其一/)
　垂裳端黼座列辟效呼嵩萬舞笙歌繞千燈日月同天
　　　　香匝地起仙樂滿雲中既醉承
　恩渥陳詩達
　聖聰(其二/)
　
　
　
　
　
　
　
　
　
萬壽盛典初集卷一百八
　欽定四庫全書
萬壽盛典初集卷一百九
　　歌頌四十九(舉貢諸臣四/)
　萬壽詩(五言律四首/)
　　　　　貢　　　　　　　　　生(臣/)韓御李
　　　　閶闔排仙仗千官祝
　至尊鶯呼調舜樂虎拜獻堯樽南極紅雲繞西池青鳥
　　　　翻共球來萬國淑氣滿乾坤(其一/)
　　盛世求賢切科因
　聖壽開甄陶齊萬類鼓舞盡羣才麟鳳遊
　　金殿芝蘭茁玉臺儒生何以報恭進
　萬年盃(其二/)
　聖主勤民隠天心格至誠和風披禹甸甘雨沛金城禾
　　　結三岐穂人偕千耦耕豐年歌
　帝力豳雅叶歡聲(其三/)
　　　　(臣/)父䝉
天眷叨居侍從班雲峰
宸翰賜鴻業
御書頒報國心常在承家學罔攀
聖恩霑世世長此祝南山(其四/)
萬壽詩(五言排律六韻/)
　　　　貢　　　　　　　　　生(臣/)周　謹
　　　累洽重熙後昭融萬國春普天施雨露率土荷
　　　陶鈞廣育寰中秀旁求席上珍
帝廷儀鸑鷟
御苑騁麒麟壽愷羣稱
聖咸熙廣樹人臣民霑化育拜手祝靈椿
萬壽詩(七言律二首/)
　　　　貢　　　　　　　　　生(臣/)宋　鍠
　　　梯航重譯逺來庭五色雲中廣樂聽獻
壽蟠桃㸔結實迎
恩宫栁正舒青陽春永駐韶華日花甲初開億萬齡藝
　　　苑祗今多
盛典文光長映老人星(其一/)
聖人端拱衮衣垂久道欣逢化洽時自是生成皆
至徳由來覆載本無私舉頭日近趨
　金闕拜手嵩呼歩
　玉墀世受
國恩何以報吮毫先詠萬年詩(其二/)
萬壽詩(集毛詩/)
　　　　貢　　　　　　　　　生(臣/)陳其素
　　　維暮之春
萬壽無疆維嶽降神宜君宜王穆穆皇皇顒顒卬卬如
　　　圭如璋令聞令望下民之王四方之綱四方來
　　　賀濟濟蹌蹌百辟卿士朱芾斯皇庶民小子承
　　　筐是將京師之野萬舞洋洋值其鷺羽吹笙鼓
　　　簧
君子至止衮衣繡裳龍旂陽陽和鈴央央來游來歌為
　　　龍為光桃之夭夭春日載陽鳳凰鳴矣于彼髙
　　　岡實惟豐年
壽考不忘介以繁祉惟天降康如岡如陵爾熾爾昌萬
　　　有千嵗恵此四方
萬壽詩(五言排律十二韻/)
　　　　貢　　　　　　　　　生(臣/)郟肇基
　　　律轉春臺暖籌添瑞靄融千官爭祝嘏萬姓共
　　　呼嵩雲日
天顔近岡陵
聖壽崇笙歌碧檻裏鸞鳳紫霄中禁栁含煙碧仙桃帶
　　　露紅陳風知世泰進鑑識臣忠
大徳栽培厚人才棫樸同圭璋成國器追琢賴
皇功有
詔開金榜方春啟蘂宫珊瑚頻入網鵰鶚早騰空雨露
　　　霑濡徧風雲際會隆萬年歌樂愷四海慶遭逢
萬壽詩(五言律一首/)
　　　　貢　　　　　　　　　生(臣/)葉　馨
　　　太和翔宇宙率土戴
堯天仁日光三極薰風被五絃春鶯啼曉樹
御栁拂晴煙共效封人祝無勞羨偓佺
萬壽詩(七言截句四首/)
　　　　貢　　　　　　　　　生(臣/)朱　式
紫禁遥瞻瑞靄濃露華初湛玉芙蓉
太平天子當春殿
萬嵗嵩呼徹
九重(其一/)
　　　海晏河清景物融此時歡慶萬方同
君王有道民生樂共擬南山祝
聖躬(其二/)
御苑風和淑氣開九城歌舞接蓬萊臣民不惜金錢數
　　　莫報
君恩萬一來(其三/)
　　　世際昇平日月長重廻玉厯衍無疆
道同天地還同壽永慶年年
萬嵗觴(其四/)
萬壽詩(七言律二首/)
　　　　貢　　　　　　　　　生(臣/)王見麟
九重佳氣五雲邊四海歡呼祝
萬年常對南山依
舜日擬將北斗獻
堯天雲霞煥發當春殿花柳爭明媚
御筵樂府定知絃管盛衢歌補入六英篇(其一/)
　宫殿蘢葱曙色開千官雲擁集蓬萊共依
天仗逢春晝争捧霞觴進壽盃重譯已通殊俗貢萬方
　　　多見老人來祗因
聖徳周無外到處嵩呼應似雷(其二/)
萬壽詩(七言律一首/)
　　　　貢　　　　　　　　　生(臣/)傅王露
　宫殿參差碧栁斜衣冠共拜進流霞未央燭影遲明
　　　月長樂歌聲舞落花浩蕩
皇恩同雨露舒長化日徧桑麻普天齊叶南山頌
壽比岡陵福自遐
萬壽無疆頌(有序/)
　　　　貢　　　　　　　　　生(臣/)周士裕
　　　欽惟
帝徳同天既極千秋之巍煥臣心嚮日敢從億姓之頌
　　　揚時值陽春恭逢
聖誕集古今帝王之成生民未有進日月岡陵之詠萬
　　　古為昭敬獻衢謡用申華祝頌曰
皇帝御極五十二春律中姑洗周甲之辰
聖敬日躋神符竝臻大徳必得受命聿新壽惟
仁者生為
聖人羣工獻頌曰自天申於惟
聖學窮理盡性道在執中功惟主敬精一心傳微參黙
　　　証圖籍之外别有心鏡於惟
聖徳天亶崇隆民胞物與黙運
　深宫溫溫春旭浩浩鴻䝉乾坤獨闢奕世休風於惟
聖孝椒寢依依為尊為養
　玉冊流徽
翠華出狩
青鸞同飛晨昏問視允矣無違於惟
聖治太和在宇禮明樂備教養兼舉上自
　朝廷下逮草野矞矞皇皇雍雍與與蠲租賜復徧於
　　　率土赦過省刑邁乎皇古時奏薰風時敷甘雨
　　　草木昆蟲咸得其所於惟
聖藻天象成章日華星燦雲流錦襄
萬幾餘暇篇什琳琅直追雅頌陋彼柏梁文治日盛文
　　　風日開增科廣額益致栽培
　朝多吉士野鮮遺才芃芃棫樸
壽考康哉
　國之大事厥惟河漕
皇帝曰吁天庾宜饒兩河分道奔激不交
指授方畧投璧除蛟
躬親周視不憚勤勞於今底定緑野青郊臣也錫圭民
　　　也流膏含哺順則接武唐堯天生我
皇錫極萬國為生民
主中和位育泰階方升天心其復生民何幸家給人足
　　　泰山巍巍大椿郁郁春日載陽山河秀毓遊於
　　　華封聽歌三祝匪曰摛藻用介景福紅雲作屏
　　　紫霞為觴如日如月為龍為光盈廷佩玉舞蹈
　　　鏘鏘草莽(微臣/)未列鵷行舉頭日近天宇煌煌
　　　拜手稽首
萬壽無疆
聖壽無疆詩(五言排律五十韻/有序)
　　　　貢　　　　　　　　　生(臣/)周　崧
聖天子御極五十有二年仁風翔洽徳日雍熙四海昇
　　　平八紘治理時維三月斗柄在辰恭遇
萬壽令節率土咸歡普天共慶草茅微賤沐浴
帝治亦得含哺鼓腹載頌無疆焉欽惟
皇帝陛下
　福全洪範
　徳契苞符
　大撓之甲子初周
　羲后之乾坤永奠星流華渚朝閶闔者萬國衣冠雲
　　　繞瑶樞來玉帛者九州臣庶運方泰而健行不
　　　息日當升而光燭無垠亘古罕儔惟今為盛夫
　　　體乾之元與天無極
聖之壽也乗震以出握符而興
聖之瑞也恭儉莊敬樂善好生
聖之徳也邇無不綏逺無不化
聖澤之光被如雲行雨施也天人並貫徳藝兼成
聖學之日新如乾健離明也
聖藻垂而萬世永以為寶
聖武昭而四海咸震其威熙熙皥皥寜謐八方仰
聖化之時雍焉蕩蕩平平垂統萬禩慶
聖厯之綿長焉莫罄際天蟠地之勲願上北海南山之
　　　壽接黄帝推筴迎日之統以莫不增過周家定
　　　鼎卜年之期自今伊始旣為
聖世之民敢效華封之祝謹拜手稽首而獻詩曰
聖壽符乾運
皇圖協地維
一人膺永命千億受天祺曙色開
　金闕晴光轉
　玉墀冠裳紛拜舞文物共葳𬎼香傍
　龍樓出花臨
　鳳扆欹殿鶯春睍睆宫栁曉參差萬象雍熙洽三辰
　　　節候宜春秋忻肇始福禄永如茨
聖瑞多靈異休徵軼姒姬重華瞻
舜目竒表見
堯睂
　禁苑三千樹瑶堦五色芝麒麟常出豫鸑鷟自鳴岐
聖徳侔天徳文思運睿思
訏謨自霄漢
恩詔日宣披經緯通文武方員中矩規八方賡治化萬
　　　國仰
仁慈
聖治超三五洪疇配偶竒邇言頻好問大道廣疇咨方
　　　虎分屏翰伊周列鼎鼒垂紳依
　紫極珥筆侍
　彤幃
聖澤無涯涘深仁拯溺饑蠲租過億萬錫福徧羣黎渙
　　　汗生成遂敷膏動植知金錢散㷀獨粟帛賚期
　　　頤
聖學窮今古璇宫懋緝熙右文尊孔孟側席問臯夔思
　　　道宵無寐求賢野不遺大鈞羣物鑄天籟萬噫
　　　吹
聖藻敷文命
天章煥令辭異花生栗尾竒采發隃糜韶濩傳仙奏球
　　　琛燦碧箕
奎光耀縑素
宸翰煥罘罳
聖武崇寛大神謨異設施
九重經濟畧奕葉太平基
詔發黄金殿威行赤羽旗兩間淨烽燧萬井樂煙炊
聖化追軒后
皇風嫓伏羲樸淳還太古渾噩過伊耆歲歲倉箱滿村
　　　村婦子嬉豐年多黍稷
　天廪積京坻
聖歴綿千禩乾元運四時休明真有象大化浩無私法
　　　服山龍被神霄黼黻垂輝煌
　丹闕衮鞏固玉盤螭
特重髙科選還隆好爵縻草茅至微賤蹤跡愧孤羈蓬
　　　島春光麗寰瀛曙色隨生逢
　郅隆世敢獻頌揚詞
地厚能成物
天髙望聽卑願從鵷鷺侶常侍鳳凰池
萬壽詩(七言律三首/有序)
　　　　貢　　　　　　　　　生(臣/)查宏道
　　　(臣/)聞嵩齡永錫昊天之眷顧方殷純嘏長臻兆
　　　姓之歡呼靡已悠也久也惟不息乃為至誠皇
　　　哉堂哉斯大年必歸仁者星流虹繞無非花甲
　　　之禎祥日麗春融盡是長庚之耀彩歡騰中外
　　　算永春秋欽惟
皇上
　徳懋聖神
　道隆文武
　體乾行健釐萬幾於旰食宵衣
　盡性存誠㑹一貫於文江學海
　開千古未開之域大勇本之深仁
　集百王未集之勲守成兼夫創業
宸章璀璨永垂士訓官箴
御墨繽紛咸仰龍蟠鳳舞頻年肆眚光天化日同輝屢
　　　嵗蠲租甘雨和風竝潤靖烽煙於九塞
文命覃敷格干羽於兩階
天威逺播固宜受元符於泰岱功高七十二君錫洪範
　　　於靈圖齡長萬億千嵗維此三春之月恭逢
萬壽之辰麗日曈曨
　三殿曉迎
　華葢彩霞縹緲千官早集
　彤墀栁垂太液之絲簪裾競艷花綴上林之錦劍珮
　　　分榮鳳閣風和紫氣乍浮於仙掌龍樓日暖紅
　　　雲遥拂乎爐煙萬國共呼嵩人獻華封之祝八
　　　荒齊上壽年增海屋之籌(臣/)山陬下士海澨庸
　　　儒幸依日月之光齊慶升恒之運祥開閬苑羣
　　　瞻
有道聖人瑞啟蓬萊共祝
萬年天子敢摛七字上介千春
　　　虹流電繞正佳辰浴佛先天早二旬栁外鶯聲
　　　仙闕曉雲邊鳳吹上林春
　朝端仁渥恢王道海外波澄識
聖人酺飲合歡盈
　輦路賡颺今日徧臣鄰(其一/)
　　　南極星輝紫禁煙祥光環繞
御筵前龍池花栁颺三月螭陛冠裳祝萬年瑞麥多岐
　　　生
　盛世嘉禾疊穗徧中田蠲租歴嵗踰千萬
賜復猶聞下九天(其二/)
　　　治接勲華久道成中天斗宿泰階平邊銷戈甲
　　　傳
神武鑰啟圖書頼
聖明
　闕下逺歸重譯貢掌中神授九河清
至人上壽如椿茂千百春秋敢比榮(其三/)
萬壽詩(七言律一首/)
　　　　貢　　　　　　　　　生(臣/)沈　士
　　　舂容佳氣滿蓬萊新翠光生
萬壽盃運合地天占泰象籌添日月樂春臺
聖神天子符三祝浩蕩
皇恩徧九垓欣際普天同慶日衢歌巷舞萬方來
萬壽詩(五言律二首/)
　　　　貢　　　　　　　　　生(臣/)沈曾雲
　　　壽域開瑶島年年三月中彩斿迎栁緑
御幄映花紅和應丹山鳳祥流華渚虹八方同樂意
萬嵗聽呼嵩(其一/)
一人膺壽愷萬物被
恩輝淑氣開黄道瑶光䕶紫微昌時供黼黻春色獻芳
　　　菲重譯誰言逺梯航滿
帝畿(其二/)
萬年歡集唐詞(有序/)
　　　　貢　　　　　　　　　生(臣/)徐國銓
　　　　　　　　　　　　　　　　路登雲
　　　　　　　　　　　　　　　　巢宏榦
　　　竊聞瑞啟蓬萊蓂葉紀堯時之甲子祥開閬苑
　　　卿雲傳舜日之光華得壽而兼得名争頌
聖人有道大壽必歸大徳咸稱
天子萬年率土胥歡敷天同慶欽惟
皇上
　壽同川至
　徳與日新
曠典時頒士氣之栽培尤盛
恩科特設藝林之感戴彌深恭逢
聖誕昌辰欣值艷陽令序山村野老對
　北闕而歡呼甕牖儒生頌南山而拜舞(臣/)等學慙弇
　　　鄙質愧疎庸幸同草木之依陽時效葵心之向
　　　日賡颺百福敬陳難老之觴採集三唐韻叶萬
　　　年之調其詞曰
　　　悠久且長(李宙/)主普天之下(陳正/卿)
太平天子(韓休/)野老熙熙(元稹/)察五雲而有備(杜牧/)胥
　　　樂兮千萬嵗(王淮/)稱觴彼此情無異(馮宿/)蓬萊
　　　宫闕對南山(杜甫/)照瓊樹以增麗(張藴/古)　天浮
　　　喜氣(王諲/)就之稱堯舜之聖(席夔/)負扆恭已(張/)
　　　(欽/援)輝映儒林(王起/)拂曙光而蒼翠(錢起/)滿袖桂
　　　香風細(薛昭/蘊)共歡天意同人意(王維/)來賀薰風
　　　一萬年(陳陶/)望堯旌以來試(歐陽/詹)
　　　道暢經綸(樊珣/)解吾氓之慍(李叔/)域中殷阜(周/)
　　　(拱/)萬國歡心(韓休/)遥聽鈞天九奏(毛文/錫)早綻青
　　　門之栁(呉仲/舒)微臣欲獻唐堯壽(王涯/)和鳴雙鳳
　　　喜來儀(沈佺/期)在乎宫沼郊藪(喬琮/)　繩樞甕牖
　　　(席瓊/)深恩重徳無言處(羅隠/)日月來就(李宙/)天
　　　地同久(李為/)瞻斗牛而旣遘(韋展/)豈間之於博
　　　厚(羅讓/)吟中景象千般有(白居/易)光臨
天子萬年春(閻朝/隠)湛鮮輝以交透(袁兌/)
　　　風靜蓬萊(李庾/)祝壽思
明聖(薛能/)更求多祜(賈登/)瑞氣長凝(張仲/素)出入千門萬
　　　户(王維/)犬吠鷄鳴幾度(皇甫/冉)太平時節身難遇
　　　(韓愈/)我
皇應運太平年(白居/易)覩卿雲之飛吐(李惲/)　金門獻賦
　　　(鄭錫/)四時最好是三月(韓偓/)飛液花塢(白行/簡)瑶
　　　草先春(李子/卿)百囀宫鶯繡羽(鮑防/)正是芳菲欲
　　　度(溫庭/筠)玉爐香暖頻添炷(毛文/錫)語來青鳥許從
　　　容(曹唐/)出層巒以髙翥(姜公/輔)
　　　𢎞濟蒼生(王維/)德暉覃率土(許敬/宗)咸遂其性(謝/)
　　　(觀/)天下和平(柳宗/元)體渙汗而施令(封孟/申)乃昊天
　　　之眷命(張叔/良)垂衣而八極居正(李庾/)年年嵗嵗
　　　樂於斯(趙彦/昭)美
皇運之方永(無名/氏)　紅桃春映(髙無/際)從今結子三千嵗
　　　(徐彦/伯)萬國稱慶(吳仲/舒)碧沼凝光(唐太/宗)寓目巉巖
　　　之頂(白行/簡)懸樹色而涵静(李蒙/)
一人奏南風之咏(無名/氏)水晶宫殿勝蓬萊(花蘂/夫人)魚從容
　　　以游泳(姜公/輔)
萬壽詩(五言律二首/)
　　　　貢　　　　　　　　　生(臣/)吳　襄
至徳符三極深仁浹九圍乾行天共健恒久日同輝瑞
　　　靄開春殿祥雲䕶紫微萬方齊獻
壽喜氣滿
皇畿(其一/)
　　　民物登仁壽車書紀㑹同垂衣正南面縕瑟鼔
　　　薰風
帝學還時敏
皇圖協亮工箕疇占斂福長萃
聖人躬(其二/)
萬壽詩(五言律二首/)
　　　　貢　　　　　　　　　生(臣/)張宏敏
　　　歡心合萬國
聖壽竝三皇南極羣星拱東風庶卉芳瑞蓮呈上苑仙
　　　樂奏康莊永慶昇平盛
皇情樂未央(其一/)
　　　道統千年續詩歌百禄宜從來仁者壽真乃
聖之時洙泗源流逺蓬瀛嵗月遲(小臣/)情倍喜三世沐
恩私(其二/)
聖壽萬年頌
　　　　貢　　　　　　　　　生(臣/)吳日燦
　　　粤稽上古帝皆神聖電繞虹流秉懿獨正雷澤
　　　感靈龍河交慶瑶光貫月史編可鏡三皇五帝
　　　　後先輝映遞衍而王緝熙敬勝於萬斯年永言
　　　　配命自昔為昭於今逾盛繄我
　大清踐祚自天天作髙山長白蜿蜒鬱鬱葱葱王氣盤
　　　　旋瑞鍾
列聖有開必先迨我
世祖定鼎於燕剏業寛大垂統恪䖍廓清海宇恢拓幅員
　　　　修明禮樂政體宏宣厯傳我
　皇冲齡岐嶷天縱神竒英姿挺起誕膺
　大寳萬幾咸理乾健離明純亦不已隂陽合撰剛柔協
　　　　美六合休和三才綱紀雨暘時若
郊壇歆祀是維敬
天
　萬壽伊始
三后既往實首儀型文謨武烈是訓是程率由舊章真知
　　　　力行敬承勿替遹觀厥成丕光前休泰階康平
　鴻猷日懋奕禩攸寜佑啟後嗣麟趾祥呈是維纘
祖
　萬壽永貞
思齊太任徽音夙著昔承色笑永言追慕
聖母嗣音令徳有素龍樓鳳閣寢膳必預尊養兼隆心猶
　　　　童孺錫類不匱嘉祥屢覩百行之原天倫樂叙
　　　　是維孝
親
　萬壽天祜千秋義理孰為導揚藉有孔孟正學始彰諸
　　　　賢翊贊入室升堂
　躬親幸魯盛典煌煌補䕃後裔奉祀烝嘗復念宋儒
　錫額表章尤推考亭升配宫墻是維
　重道
　萬壽無疆自昔帝王不廢文翰二典三謨卿雲復旦三
　　　　代箴銘文彩何煥猗歟我
　皇道綜一貫天亶多能詩文燦爛
　九重昭示一辭莫贊更擅法書跨唐凌漢是維
聖學
萬壽無算由來治化莫盛唐虞運際中天人慶康衢我
皇御宇端拱辰居宵衣旰食是究是圖用人行政舉措
　　　自如鉅細悉當熙皥奚殊日昃不遑事豫躊躇
　　　是維
勤政
萬壽嵩呼水旱頻仍堯湯不免我
皇重農省耕止
　輦仁育兆民撤懸減膳賜復蠲租湛恩匪淺古稱曠
　　　舉今為常典户絶追呼村安鷄犬人知禮義萑
　　　苻患鮮是維
勤民
萬壽彌逺憶自寅卯滇閩出軍逆藩抗命立掃煙塵父
　　　老安堵露布頻申以逮漠北偶擾妖氛
　龍驤出塞用兵如神殲厥渠魁野無隻輪海外萬國
　　　莫不來賔是維
神武
萬壽無倫東南民患莫如河道賈讓奇策屢試罔效
帝憫懷襄方畧
親教更勤
翠華利害燭照萬靈效順百神所勞砥柱安瀾或塞或
　　　導玉食無虞生民再造是維
平成
萬壽是報
　國家士氣風俗所基甄陶天下如水滙歸我
皇掄材不拘成規制科而外旁求詩詞廣增解額累下
綸絲今嵗
聖辰加開兩闈十年一舉造就靡遺是維
作人
萬壽昭垂凡兹
至徳古帝其難
聖神文武詞莫能殫請上
尊號屢辭彌堅允恭克讓美善畢兼
聖不自聖安愈求安謙尊而先終日乾乾久道化成咸
　　　五登三山陬海澨雷動鳴歡昔華封人曾獻三
　　　祝載考箕疇壽歸五福欽惟
聖皇俾以戩榖花甲方周籌添海屋草茅懐感願獻芹
　　　曝或擬九如或歌百禄莫罄
髙深難名楮幅長戴
堯天萬年寶籙
萬壽詩(五言排律八韻/)
　　　　貢　　　　　　　　生(臣/)陳纘宗
龍飛周甲子景運日方中錫極疇全卑敷文譯盡通威
　　　靈揚海北聲教訖天東禮樂侔三代車書總大
　　　同溥天開壽域率土沐薰風兩露周羣彚甄陶
　　　即化工國楨生濟濟棫樸秀芃芃幸際熙隆世
　　　應知久道功
萬壽詩(五言排律六韻/)
　　　　貢　　　　　　　　　生(臣/)朱克用
端冕居宸極
垂衣衍厯長榮光浮斗柄瑞氣耀文昌青鳥來蓬島紅
　　　雲捧
玉皇菁莪承徳澤川嶽發光芒天路驤騏驥桐岡翽鳳
　　　凰嵩呼忻
壽考拜手效賡颺
萬壽詩(七言律二首/)
　　　　貢　　　　　　　　　生(臣/)湯居業
　　　長庚朗耀啟禎祥運協瑶圖
寶厯昌一統車書歌
聖治
九重宵旰握乾綱虹流華渚輝天宇電繞星樞煥斗光
　　　甲子初周徵瑞應岡陵共慶福無疆(其一/)
　　　率土來王獻壽觴
帝城佳氣靄蒼蒼風和日霽三春麗物阜年豐百卉芳
　　　壤擊康衢歌順則嵩呼
　金闕樂趨鏘普天黎庶同歡慶願祝
純禧萬禩長(其二/)
萬壽詩(五言排律二十八韻/)
　　　　貢　　　　　　　　　生(臣/)耿國祚
　　　運際中天盛時逢化日長
一人稱有道五位正當陽保合乾坤泰生成民物康
　鴻基綿孔固寶厯慶無疆景色三春麗韶華滿眼芳
　　　虹流徵
聖瑞電繞覩期昌制作超前古聲名邁百王巍巍功莫
　　　竝蕩蕩徳難量威振無雷俗仁施出日鄉車書
　　　同萬國烽燧絶遐荒嵗稔占禾麥時和兆雨暘
　　　賦寛過夏禹刑措勝商湯民俗何熙皥
君恩復濊汪謙冲猶好問勤省每廵方治豈臯夔贊材
　　　搜梓杞良諧音精律呂闡易得羲皇學富窮源
　　　委詩成薄漢唐雲霞光
　睿藻日月煥
　天章言動皆謨典臣鄰肅紀綱河山如帶礪玉帛盡梯
　　　　航花甲忻初度明良共一堂太平殊有象恭黙
　　　　但垂裳蓂葉瑶堦秀爐煙寶篆香百靈齊效順
　　　　萬象盡呈祥日暖龍旂動風和雉尾張衣冠何
　　　　濟濟劍佩競蹌蹌頌禱盈
　　丹陛謳歌徹
　御旁葵忱何以展願進萬年觴
　
　
　
　
　
　
　
萬壽盛典初集卷一百九
　欽定四庫全書
萬壽盛典初集卷一百十
　　歌頌五十(生監諸臣一/)
　萬壽無疆普天大慶賦
　　　　　監　　　　　　　　　生(臣/)董　伸
　聖天子御極五十有二年歲次癸巳月紀丙辰卿雲晝
　　　　爛景星夜明醴泉溢地芝草盈庭陽曦雙珥桂
　　　　皓重輪瑞光晃耀而融朗嘉氣靉靆而氤氳河
　　　　出馬而圖獻洛浮龜而書呈巢阿閣兮悉丹山
　　　　之威鳳遊靈畤兮盡西極之祥麟巨棗逺獻兮
　　　　來由蓬島蟠桃遥貢兮奉自崑崙戩榖之徵符
　　　　畢集罄宜之靈貺咸臻夫是爲
　聖天子億壽添籌之始而適當周甲大慶之春也維時
　　　　大小臣藩逺近旄倪天涯地角海澨山隈窮髮
　　　　不毛之族雕題鑿齒之黎莫不欣欣喁喁皥皥
　　　　熙熙身效舞韶之獸心同向日之葵齊赴
　丹闕各叩
　彤墀賡純嘏之永固頌茀祿之攸宜願
聖天子御玉座駕金輿召羣工以陪從飭秩宗以陳儀
　　　舞羽干與珌戚奏雲門與咸池告成功於蒼昊
　　　荅隆禮於坤祇廵岱行封禪之典摩崖勒勲德
　　　之辭表休嘉於中外著徵瑞於華彝使人知
聖皇之膺百福備千禧固如是其昌熾爲昔后所莫幾
　　　者也乃我
皇上聖德同天虛懷若谷播汗渙於絲綸却禱頌於章
　　　牘辭天保之九如謝華封之三祝述憂勤於宵
　　　晝傳惕勵於隱獨惟欲長治乆安家豐户足俗
　　　敦古處士崇正學子盡孝於家庭臣効忠於君
　　　國以此介壽藉是景福則庶幾虛文之勿尚而
　　　實意之足錄豈非我
皇上望道未見之心雖蕩蕩巍巍固愈形其謙衷之肫
　　　篤乎然而
　聖意彌謙輿情益甚伏陛陳言善頌匪佞謂福在一人
　　　　者爲私福而慶在普天者爲大慶我
　皇上治定功成德隆化盛跨湯駕禹逾堯邁舜由壽考
　　　　之無疆斯勲業之莫竝乃寰宇之大福宜懽忭
　　　　之難禁則試爲履數夫五十二年之内其所以
　　　　覆載乎人民胞與乎逺近實億年億世之公祉
　　　　而非獨一人一時之私幸者政恐飲和食德之
　　　　羣倫履厚戴高之萬姓有枚舉而難窮并指屈
　　　　而靡罄耳爾其奉若欽䖍基命宥密法穆清之
　　　　無私體乾健於不息旣上下其同流復天人之
　　　　合轍迨
泰壇之通爟及
南郊而對越配
太祖與
章皇列先農與后稷倍祀肅而禋明愈心齋而志潔祈榖
　　　　有親撰之文燔柴有躬薦之璧推厯數兮明敬
　　　　授考緯象兮誌儆惕上而日兄月妹朝夕維勤
　　　　下而嶽公瀆侯禜雩必飭用是類禡俱歆天神
　　　　胥悅屢降豐穰之庥永乏水旱之厄此
　皇上之敬
天重祀其始終無間於五十二年之内而爲普天之大慶
　　　　者此其一乃若率由舊章恪循先制旣無違於
　　　　動履復凛遵於頒涖守武烈與文謨惕始勤而
　　　　終替修
三朝之寶鑑輯
列祖之鴻矩功備載夫創守法不遺夫鉅細裒懿行與嘉
　　　　言詳立綱而陳紀窮歲月之纂集成卷帙之次
　　　　第凡峻德與鴻猷咸羣萃而悉聚嫓黃農之邱
　　　　索軼商周之誥誓珍諸太府若玉韞而珠藏播
　　　　在明堂則天章而日麗以傳先烈等圖赤與琮
　　　　球以貽後範則衡鑑而龜筮所以吾
　皇上五十二年之内緯武經文參天兩地皆其不愆不
　　　　忘善繼善述所致也則其法
祖遵先而實爲普天之大慶者乃其二憶昔驕藩悍將節
　　　　錯根盤或剖符於閩粤或錫履於滇黔或寄閫
　　　　於楚蜀或握節於秦函類皆連城跨邑擅制專
　　　　權乃獸心之罔饜忽螳臂之思搴逆幟乍張於
　　　　荒徼妖氛徧熾於東南疑蜩喧而鼎沸訝蝎擁
　　　　而蜂攢我
　皇上聖謨莫測睿算維完折衝樽俎制勝堂㢘每籌兵
　　　　而畫餉愈意静而神閒施芒刃於綮肯加斤斧
　　　　於髀髖凡師指而軍向率醜殪而魁殱所以數
　　　　年之内一賦不增一役不添農不廢耕商不輟
　　　　廛翦巨憝兮等拾芥殄羣蠢兮仝刈菅除累世
　　　　之隱患致海宇之復安則其内平諸逆而爲普
　　　　天之大慶者乃其三考夫虞夏以來詩書所紀
　　　　獯鬻盛於商初玁狁强於周季冒頓常擾漢邊
　　　　柔然屢侵魏鄙突厥與唐祚爲始終契丹偕宋
　　　厯而興廢間弭伏而和親終猖獗而煽熾我
皇上神威遐布德化遠被凡穹廬之外族悉款塞而内
　　　侍突有噶爾丹者恃其險遠逞其狡鷙貢職罔
　　　修兇鋒是肆擁僧格之餘衆侵哈密之右臂邊
　　　境爲之繹騷藩籬遭其毁棄
聖怒斯赫天討莫貰秉白旄與黃鉞躬長駕而逺馭先
　　　命貔貅之將斷其敗竄之塗繼總熊虎之師搗
　　　其廬帳所倚渡瀚海而疾馳抵拖諾而奮銳果
　　　豕突而狼奔卒獸薙而禽刈登燕然而銘功進
　　　玉門而飲至從此朔漠清寧疆圉奠乂鴈磧多
　　　扶杖之叟龍沙無荷戈之士則我
皇上之外攘巨寇又實爲普天之大慶者此其四乃其
　　　道接中天學尊尼父崇四子之成書詳六經之
　　　遺詁探性理之淵微究典籍之繁瑣勤講讀於
　　　甲丙辨邪正於今古斥釋老而勿尚惟孔孟之
　　　是主固已參倚如見羮牆欲覩乃復仰高行景
廵兖幸魯行釋奠於孔林習大射於聖圃揮毫定萬世
　　　之師作誌傳闕里之譜自顔曾以及思孟羣邀
宸贊之輝煌從濂洛以迄關閩各播
天章之璨瑳又念集諸儒之大成惟考亭其獨數爰進
　　　位於十哲勿仍列於兩廡由是入膠序者識道
　　　統之傳心遡源流者知私淑之接武爼豆爲之
　　　增光紹述因而愈溥此
皇上之崇儒重道實即爲普天之大慶者此其五況夫
　　　留神吏治勵精求瘼旰食宵衣達聰明目敷政
　　　則利弊之周知用人則賢否之洞燭不忘不泄
　　　昭百度之煌煌懋德懋功表四門之穆穆象魏
　　　旣無叢脞鵷班復鮮佞曲猶念保世乂民惟在
　　　愼吏擇牧茍撫字之得人即惠愷之共沐爰博
　　　採夫循良用分理夫方域上而封疆大職誥誡
　　　不厭其煩下而州邑微員廷見不嫌其凟務量
　　　能而授任勿違材而覆餗至於激濁揚清崇㢘
　　　斥黷尤
聖照之無遺而乾綱之獨握寇君賈父雖獲咎而恒寬
　　　乳虎蒼鷹縱微長而必逐宜佩綬者幸龔黃之
　　　聯軫而綰篆者頌召杜之盈轂草野頼其旬宣
　　　億兆資其位育此
皇上之勤政知人又即爲普天之大慶者乃其六而且
　　　菁莪作人薪槱儲傑愛士如珍求才若渴識相
　　　如於上林詢賈生於宣室闢門開宏博之科臨
　　　軒拔天人之策所以數十年來石渠天祿盡繡
　　　虎而雕龍芸觀蘭臺備春華與秋實乃旁求之
　　　意慇謂書升之數窄丙丁甲乙倘羅狹而網疎
　　　書判身言必珠遺而玉失爰添省試之名旋廣
　　　禮闈之額或五經或七藝寧舊制之是拘或成
　　　例或特科必眞材之罔抑務使華國閎儒相踵
　　　武以登瀛勿致窮經皓士徒夢飛而貼月旣博
　　　取夫才華復群勵夫德業採芹樂泮即瞻訓飭
　　　之文釋褐彈冠更蒙教習之益兵農禮樂咸硏
　　　詢而講求性命身心備磨琢而磋切此日作楨
聖世無非麟鳳圭璋他年宣力
皇朝自盡鹽梅舟楫則普天之大慶又即在我
皇上愛育人材者乃其七今試遊桐柏之川溯龍門之
　　　硤觀吕梁之洶涌覽洪澤之澎涾昔萬斛之艱
　　　渡今一葦之易達昔軸撼而維摇今波恬而浪
　　　狎昔漂平土時沉竈而産蛙今耕水濵咸荷鋤
　　　而負插何昔也馮夷之肆威而今也陽侯之斂
　　　虐蓋由我
皇上勤心排決勞神疏瀹屢
廵幸夫淮黃親指授夫方畧相地形之崇卑權水勢之
　　　强弱捐内帑而鳩工簡重臣而分轄築高堰之
　　　新堤開攔黃之舊閘濬引河而橫流之得洩刷
　　　清口而淤沙之盡豁爲馬牙樁爲龍尾埽庀材
　　　無尚虛聲爲桃花水爲爪蔓流防汛務期預察
　　　所以金繩玉牘勿咨昏墊於三門沉璧刑牲無
　　　慮懷襄於六墖北而紫牙河永定河利濟者歌
　　　帆影之蹁躚南而白茅江吳淞江順涉者慶艫
　　　聲之吚軋未嘗不歎明德之獨遠而長策之堪
　　　法則我
皇上之平成奏績又實爲普天之大慶者此其八且也
　　　我
皇上藏富閭閻施恩畎畝稅斂惟輕賑蠲從厚眞普德
　　　而徧澤復宏濟而博受昔秦歉而齊饑幾弱塡
　　　而壯走儼堯時之水橫仝湯世之旱乆臨淄即
　　　墨嗟屏翳之霃霪杜鄠咸陽困肥遺之紛糾
聖心惻以彌慇
皇仁沛而孔阜急輓粟而輿金散荒簷與窮牖招失業
　　　之蒼黎活轉壑之黃口甦陸海之涸鱗潤燄谷
　　　之焦蔀故能不數年間齊地重慶絃歌秦川復
　　　明花柳曁江浙之微祲即補助之恐後弛販糴
　　　之禁令通楚蜀之糧糗救災則德可回天解饉
　　　則功侔反手至賜復於平時尤疊見而非偶捐
　　　正供於地丁減雜賦於林藪寛一十五國之金
　　　錢除數千百萬之逋負里胥下役不復傳呼於
　　　癸庚業户窮氓免候追徵於卯酉立常平而榖
　　　價不慮其復騰廣積貯而米多或因之易朽此
　　　皆惠洽寰區澤非升斗宜乎遺秉滯穗和氣屢
　　　致夫豐年鼓腹含哺歡聲恒兆夫大有爰稽首
　　　頓首而共進曰我
皇上之頻賑迭蠲又實爲普天之大慶者是其九粤稽
　　　書誌五刑禮詳八辟周世傳吕侯之命漢家垂
　　　蕭相之律凡以弼教糾民防淫儆慝固無刑之
　　　共期亦天討之是即我
皇上摩義漸仁齊禮道德兆庶髓浹而肌淪奸頑心洗
　　　而靣革貫索爲之常空圜扉可以不設迨間入
　　　於科條即愈深其愷惻浩浩乎成湯解網之祝
　　　肫肫乎夏后下車之泣實亘古所未有而從前
　　　所莫及但見當其始也明允悉登武健盡斥嘉
　　　破觚之平反禁深文之羅織寧吞舟之倖漏勿
　　　燃犀之誇晰及乎秋官定爰士師奏核五辭畢
　　　具九讞竝列旣難寛於十程復罔宥夫三尺
聖心靡寧
皇衷倍惄爰素食而齋居備審愼而矜恤沛宏慈於赤
　　　衣垂大惠於丹筆或議貨而上法夫雨雷或賜
　　　緩而取象於風澤無不感溢邱梧恩深林棘況
　　　平時之好生頻肆赦而播釋意萌則籥動杓虛
　　　議定則烏啼蠅集三代圄空刑措徃古獨繼其
　　　休百年去殺勝殘從今始信其說則所謂普天
　　　之大慶即在我
皇上之愼罰省刑者此其十不寧惟是彼夫春講秋誦
　　　勤經筵也採逵剖璧購遺編也臺箴省銘儆曠
　　　官也院甄寺别惕素餐也南廵西狩訪民艱也
　　　歴嶽徧凟誡懷安也圖繪耕織重桑田也賜帛
　　　給粟崇高年也投珠抵璧嗜好捐也服澣御濯
　　　節儉先也考三角究八線推塵杪而測坤乾也
　　　辨黃鐘審大吕别雅鄭而定宫懸也詩則追踪
　　　雅頌文則竝駕典謨吐德音而詞章之絢日而
　　　炳天也書則龍跳虎臥射則穿楊洞札備多能
　　　而材藝之軼後而超前也此又我
皇上之神授天縱有難以數計而名言者而普天之大
　　　慶尤不止於億萬而百千者也然則我
皇上之駿烈偉業鉅德豐功較唐而貞觀不足竝其盛
　　　比漢而文景難以嫓其隆擬成康則勲高而績
　　　茂方湯武則道優而學崇緬古重華放勲軒轅
　　　羲農合數帝而爲一始可近似而髣髴約畧而
　　　形容自宜天鍾其瑞地毓其靈山川發其佳秀
　　　草木耀其菁英無不羣獻於
萬壽之日齊効於
大慶之辰則試觀月示其恒日示其升象
聖壽之方始而逓增也松示其茂柏示其青象
聖壽之歴久而彌榮也南山昭其屼嵲北嶽著其崢嶸
　　　象
聖壽之夐絶而峻極永峙而長寧也溟渤汪洋而㴐淼
　　　江河傾注而奔騰象
聖壽之滔滔而莫竭浩浩而靡津也此皆頌於不言祝
　　　於無聲觸耳目而皆是合宇宙而俱盈我
皇上不能却天地萬物之嘿慶嵩紀隱頌椿齡則亦何
　　　辭乎中外臣民鼓舞頌禱之意歡欣叩祝之誠
　　　於是普天率土萬國九州盡扶桑與碣石窮寒
　　　磧與炎洲凡有血氣之類共爲知覺之儔或梯
　　　山而航海或重譯而馳郵或挈類而携族或贏
　　　糧而裹餱或束縢而躡屩或扶藜而杖鳩悉入
　　　覲而來會等雨密而雲稠齊捧戴夫玉瓚各酌
　　　注夫黃流効稽角於
　閶闔獻媚藎於珙球歡聲則濤翻海溢忭語則浪湧
　　　波浮雖
聖意之固遜必微忱之共酬但見家同一喙人共一心
　　　極紛遝而難紀實簡約而易聽總願自今以徃
　　　生生世世子子孫孫歴天長與地久常奉此有
　　　道之
天子而永戴此厚德之
聖人邁天皇地皇與人皇駕廣成聃耳與籛鏗計歲則
　　　羲和乏術算年則容成謝能則庶乎臣民之意
　　　慰而中外之情伸而不知此又爲我
皇上分内自然必得之事而中外臣民究未嘗稍抒其
　　　愛戴之意微報其覆育之恩也(㣲臣/)生逢昌運
　　　幸際休明識慚酌蠡感同戴盆偕愚賤而擊壤
　　　隨士庶而稱觥戒虛詞之申祝綴實事以成文
　　　雖挂一而漏萬實共見而公聞維願巴人之曲
　　　下里之音賴
帝力而不朽托
鴻業以常存謹賦
萬壽無疆聯句詩(有序/)
　　　　監　　　　　　　　　生(臣/)張元鏡
　　　　生　　　　　　　　　員(臣/)顧際泰
　　　　童　　　　　　　　　生(臣/)張士鑑
　　　(臣/)聞仁爲萬善之長壽居五福之先盤古一萬
　　　八千春祥開天地軒轅二百四十載美嫓羲農
　　　堯舜君臨咸徵悠久禹湯致治竝享遐齡故唐
　　　世封人祝聖王以多壽而周時召伯歌君子以
　　　萬年至德其何能名深仁必思善頌欽惟我
皇上
　恩覃六合
　德邁百王
　文武聖神復見光華之旦
　　祿位名壽恒齊覆載之仁躋民物於春臺群遊浩
　　　蕩登乾坤於壽域共沐雍熙恭逢
聖誕時際韶陽甲子初周南極星明之候春秋日盛東
　　　方桃熟之年榮光上燭夫紫微瑞靄遥連夫黃
　　　道普天稱慶霞蔚雲蒸匝地騰歡衢歌巷舞(臣/)
　　　等一介小儒三吳下質沐浴
聖朝之教養優游化日之舒長皥皥王民惟識耕田鑿
　　　井巍巍
聖治咸思頌德歌功生居東海之濵來拱
　北辰之極春城桃李家家杯泛蓬萊
帝闕煙霞處處人遊仙島太平有象雲五色而日重輪
聖域無疆天高明而地博厚是用各竭心思爭效賡颺
帝德雖蠡測管窺無當高深之量而蟲鳴鳥語亦知天
　　　地之恩謹製千言上稱
萬壽
　　　率土朝
　金闕呼嵩祝
　聖王萬齡
　天祿永(臣元鏡/)一統
　帝圖昌出震符軒厯乗乾御禹疆華星遥貫昴(臣際泰/)
　　　　紫氣上充房吐甲騰龍馬銜圖集鳳凰瑞徵垂
　　　　法象(臣士鑑/)泰運啟陶唐樂奏雲門響人遊化
　　　　日長鈞霄開扈閣(臣元鏡/)壽域奠鼇荒
　大德天同峻
　深恩海莫量臣民惟抃躍(臣際泰/)巍蕩冺賡揚開闔三
　　　　辰正修明七政詳提封章亥步(臣士鑑/)都會澗
　　　　瀍鄉澹泊天靈治狥齊日角祥仁踰商解網(臣/)
　　　　(元鏡/)儉邁漢裁囊明察崇禋祀
郊壇致肅將精誠馨黍稷(臣際泰/)右享潔牛羊景爍申朝
　　　　踐神光燭太常珠斿星䍡􁰯(臣士鑑/)象輅玉鏗
　　　　鏘籥舞聲容盛山罍秬鬯香來思歌禘祫(臣元/)
　　　　(鏡/)鴻祉貺蒸嘗孝奉
慈寧上懽承寢膳旁
徽音隆典冊(臣際泰/)純嘏譜笙簧魯衛苞桑繫河山棣萼
　　　　芳展親敦玉牒(臣士鑑/)行慶溢銀潢餘蘖殊佗
　　　　尉連兵踞夜郎三驅六詔定(臣元鏡/)一怒八閩
　　　　攘兎窟營孤島鯨波阻大洋車纔翻霹靂(臣際/)
　　　　(泰/)舟已碎艅艎批搗臣宣力張施
　帝握綱八埏歸掌運(臣士鑑/)億載奠金湯漢北臣熏鬻
　　　　天西尉婼羌南封瀰浩澤(臣元鏡/)東境盡扶桑
　　　　絶塞俄鳴鏑遊氛擅跳梁匹夫遥阻化(臣際泰/)
　　　　兩大視如傷白羽催飛輓朱提給辦裝魚麗文
　　　　貝甲(臣士鑑/)豹隊綠沉槍
　廟算規模濶神驅羽衞强甘泉騰馬足(臣元鏡/)露布報
　　　　龍驤石勒祁連雪花明瀚海霜出師方厲月(臣/)
　　　　(際泰/)克敵在敦牂自是擒封豕非同獲白狼闐
　　　　闐旋魏闕(臣士鑑/)矯矯獻虞庠
　時邁臨鄒魯星躔應角亢報功封泰岱(臣元鏡/)發政坐
　　　　明堂盛典
恩波渥穹碑嶽色蒼崇文䖍俎豆(臣際泰/)摛藻煥宫牆
　　　正學尊經籍群愚醒瞶盲邱園頒束帛(臣士鑑/)
　　　鐘鼓樂承筐蔥犗
親原隰黃輿足稻梁賑蠲施樂歲(臣元鏡/)補助見
廵方富教加無已憂勤若未遑胼胝逾汲汲(臣際泰/)樂
　　　利普泱泱帶水通漕運銜帆給太倉迢遥來積
　　　石(臣士鑑/)清濁渾衡漳汜濫流無凖奔騰勢莫
　　　當洪流將底定(臣元鏡/)
　盛世復懷襄雷動殷荒度乾旋闢混茫搴茭堙蕩潏
　　　(臣際泰/)乗梮審低昻使者黄金簡神人白石糧
　　　無勞沈璧馬(臣士鑑/)已自召倉箱葱蒨阡連陌
　　　渟泓水止防平成還較盛(臣元鏡/)功業永相望
　　　隴秀雙岐麥飈馳百尺檣
宸襟多恱豫(臣際泰/)田畯得端相解澤迎
　鑾沛珍禽繞蹕翔懽聲喧越會(臣士鑑/)淑氣靄吳閶
　　　方綵湖山麗軨軒禾黍穰農疇喜雊雉(臣元鏡/)
　　　官舍蔽甘棠柢枑油雲覆溝堘湛露瀼室家安
　　　且吉(臣際泰/)耆老壽而臧舶貢神香紫源探星
　　　宿黄上林生箑脯(臣士鑑/)大麓出銀麞景慶從
　　　心至清寧協德匡聰明猶巽入(臣元鏡/)精粹等
　　　乾剛求諫懸旌木延英立廟廊御門頻問夜(臣/)
　　　(際泰/)封事肅垂裳璇室圖耕織牙籖插縹緗考
　　　辭歌糺縵(臣士鑑/)遊藝振琳琅筆落雲章煥文
　　　成鳳彩揚汪洋吞學海(臣元鏡/)光燄燭詞塲道
　　　統承先聖儒宗擢紫陽開天敷性理(臣際泰/)揭
　　　日照康莊算出容成表書繙委宛藏義皆窮閫
　　　奥(臣士鑑/)學不輟炎凉多士心逾奮
　昌期化益彰菁莪添桂籍(臣元鏡/)霞縷映奎芒化宇
　　　韶華富中天茀祿康
龍飛開甲子(臣際泰/)虎拜輯圭璋舜琯昭華玉堯尊沆
　　　瀣漿紀年書出洛(臣士鑑/)迎日字含王桃實三
　　　千歲天衣十二章添籌齊泰華(臣元鏡/)擊壤協
　　　宫商城闕爐煙合街衢錦幄張九門堆玉帛(臣/)
　　　(際泰/)萬國集梯航(臣/)等蓬麻質欣隨士庶行尚
　　　同蛙在井(臣士鑑/)敢擬鳳鳴岡頌
聖情何極瞻
天喜欲狂簫韶聲浩蕩(臣元鏡/)鸞鶴色輝煌競效岡陵
　　　祝(臣際泰/)思依日月光願言隨率舞同捧
萬年觴(臣士鑑/)
萬壽詩(五言律二首/)
　　　　監　　　　　　　　　生(臣/)吳景果
　　　龍鳳開昌厯岡陵祝大年三才
皇建極一德
聖乘乾有地皆霑澤何人不戴天太平調玉燭百福慶
　　　綿綿(其一/)
　　　九天開壽域大地沛春温幸値休明日長叨
化育恩求賢頒漢詔籲俊闢虞門藹藹王多士南山獻
　　　壽樽(其二/)
萬壽詩(五言律二首/)
　　　　監　　　　　　　　　生(臣/)錢元台
　　　雲錦天街麗歡呼
萬歲聲衢歌爭獻
壽封祝竝抒誠琴奏南薰叶尊開北斗盈河清與海晏
　　　交口頌昇平(其一/)
　　　校書窺
　秘闥給札傍
　丹雯久飫三霄露常瞻五色雲
　仁風眞皥皥小草亦欣欣願進無疆頌葵心奉
聖君(其二/)
萬壽詩(七言律二首/)
　　　　監　　　　　　　　　生(臣/)于樹範
　　　祥雲靉靆䕶層霄共際昇平賀
聖朝盃進紫霞春正永日呈仙掌露初調交梨火棗稱
　　　三祝象管龍笙奏九韶禮樂喜逢全盛會陳詩
　　　都採入風謡(其一/)
　　　車書一統邁唐虞不數周家王會圖烏弋黃支
　　　知日近雕題鑿齒識嵩呼
聖人多壽恩方溥
天子能文道自腴此際梯航來萬國無邊春色滿
皇都(其二/)
萬壽詩(七言律二首/)
　　　　監　　　　　　　　　生(臣/)于　枋
　　　聲教光華亘八埏曈曈旭日正長懸乾坤有地
　　　皆霑澤雨露何人不戴天桃實千秋來漢殿鳯
　　　儀九仞和虞絃箕疇華祝尋常事
聖壽還過萬億年(其一/)
　　　(臣/)家三世沐
恩光何幸躬逢舜日長
聖代作人多棫樸書生報
　國愧文章纔離綠野朝
　金闕也許青衫拜
玉皇千載休明當景運春風多士競稱觴(其二/)
萬壽詩(五言排律六韻/)
　　　　監　　　　　　　　　生(臣/)陳之鶴
　　　介壽奉華筵奎光紫宿聯薰風苹野瑟膏雨杏
　　　花韀甲乙千秋鏡科名萬選錢堯階同就日周
　　　雅祝如川玉簡登封遠金繩絡繹綿
皇情多愛育萬福仰光天
萬壽詩(五言排律八韻/)
　　　　監　　　　　　　　　生(臣/)高　車
帝德逾三古仁風扇九州升恒綿日月甲子富春秋南
　　　極光彌燦長庚彩欲浮天漿斟沆瀣王會集共
　　　球
化入氤氲徧
恩隨渙汗流士登千佛選才副四門求玉筍朝
　金闕鵷行拜
　鳳樓明良欣會合萬載奠金甌
萬壽詩(七言律一首/)
　　　　監　　　　　　　　　生(臣/)虞　潢
眞人御極永垂裳遐邇歡擎介壽觴千里曝芹趨野老
　　　九衢琛雉舞蠻王卿雲
　北闕群瞻瑞麗日中天倍覺長信史漫誇開闢事於
　　　今親見古三皇
皇棚恭紀
　　　　監　　　　　　　　生(臣/)周朱耒等
　　　欽惟
皇上至德廣運鴻化翔洽中外禔福遐邇蒙休
臨御五十二年恭逢
萬壽六旬大慶臣民抃舞率土同歡
俯俞羣臣之請於三月十八日
萬壽正誕之辰
受賀
　頒詔大沛恩綸前一日進宫
　命虎賁毋警蹕俾臣民咸得瞻拜道旁
　皇上御凉歩輦奉
皇太后自
　　暢春園進京
　　諸王侍輦隨行曲盡尊崇大禮仰見
　皇上孝治天下從古未有維時春景融和惠風初扇祥
　　　　雲四繞瑞日中霄當鳴鳩乳燕之時正柳媚花
　　　　明之候自
　　暢春園前至景山西門三十里珠燈錯落繡綵繽紛
　　　　高閣霄連崇臺雲蔚祝
　天皇之壽考夾道稱觴歌化日之舒徐所居成市連綿
　　　　不斷裝來錦繡河山熙皥成風譜出太平景象
　　　　十五省土風物産駢羅一舍之中千百國白叟
　　　　黃童笑語
　九天之上百靈呵䕶億衆皈依萬里而南萬里而北奉
尊親者直如畿甸之間八千爲春八千爲秋祝
純嘏者且軼羲軒之右先是歲首以來四表臣民八紘
　　　耆庶或陳
龍帳或貢
天衣或進
萬壽之圖詠
天不老或舉
萬年之會祝
帝長生或扶杖以歌衢或襁負而觀化或請輸金於
天府商賈同心或將輿賮於
皇家士民齊願南金東箭貢自荆揚木難火齊來從閩
　　　粤梁珠照乗楚璧輝山東吳翡翠之帷西蜀葡
　　　萄之錦我
皇上止收菽粟不尚珍竒伏稔
皇上務夲以重農歸珠而返玉歡聲徹數千里拜舞日
　　　億萬人洵盛事之難名詎史冊之勝紀三月初
　　　二日
御駕回宫見祈福祝
聖者綵旃錦幄載路塡闉
特頒上諭以爲若或先知必令止之今已成矣難毁衆
　　　志令傳之各處必求雨暘時若萬邦咸寧爲先
明訓煌煌聞而生感恭儉者
聖人之德慈愛者父母之恩
俯鑒輿情曲從衆志更求家給而人足惟冀時和而年
　　　豐旣以天地之心爲心即以蒼生之福爲福九
　　　州六合盡屬
　甄陶海澨山陬咸歸
　怙冒是以
聖王之勤恤語益加溫而寰字之尊崇情何能已炷香
　　　盈陌設綵連衢士女紛紜連襼而瞻
　豹尾旄倪雜沓企踵而仰
　鑾輿閭閻輸芹曝之忱憶兆識山龍之采覩此徯情
　　　之踴躍彌徵
聖德之淵深我
皇上益沛恩膏
特頒大酺
命天厨備克食數千席陳於
御道左右
諭令分給士庶魚鱗幄竝雁翅筵排豐饌嘉肴文茵翠
　　　㡩香發蘋婆之果甘分大谷之梨牢丸旣弱似
　　　飛綿薄夜亦柔如積素截來鵝肪巧製如環劈
　　　破羊脂探懷積雪南産之金齏玉膾未足多誇
　　　仙家之琅菜碧芝寧堪比數農商工賈父老兒
　　　童皆得飽
　御府之奇饈嘗
　上方之珍果厥角稽首歌舞歡欣共願我
皇歴年萬萬永享昇平壽域時康春臺日永敢敘
聖朝之盛事垂爲百代之鴻模自
　暢春園宫門前起首爲
　諸王經壇翠接朱甍發雲霞於牕裏光連綵闕映日
　　　月於寰中玉葉金枝拜颺
萬壽天工人巧璀璨九霄次為
　乾清宫總管首領太監等棚綵結門坊燈圍珠繡璫
　　　貂舞蹈誦皇極以傳經宫寺趨蹌捧壺漿而上
　　　食次爲直𨽻九府臣民人等棚華屏曲闥蕙圃
　　　蘭塘䕃路柔枝濃隂如蓋綠籬嘉卉吐秀如雲
　　　複廊則縹緲以連綿高閣則參差而突兀繪來
　　　耕稼儼田疇阡陌之錯陳譜出桑麻宛經緯機
　　　杼之畢具牆上舞花而不落錦幄爭姸樓頭激
　　　瀑以交飛銀河下瀉春回閬苑桃千樹以舒紅
　　　日暖蓬萊柳萬行而布綠華燈四照光徧鼇山
　　　曲水紆流波溶魚藻林邱照耀雲日輝煌次為
　　　内茶飯房官員人等棚天盃承露采來雨甲煙
　　　芽御盞流香煮就瓊蔬玉粒仙人六膳爭調金
　　　鼎以開筵玉女三漿咸捧帝壺而祝
聖次爲算法滿漢効力人員等棚詣精三角該天地而
　　　總隂陽術溯九章測鬼神而知造化惟
聖主旁求於歴數斯多士爭效夫馳驅次爲原任包衣
　　　昻邦(臣/)馬武同弟(臣/)李榮保次爲鄧光乾張鼎
　　　昇等各展丹忱亦選勝地修䦨䕃於堦砌崇棟
　　　拂乎旻蒼珍玩雜陳鼎彝間列次爲蘇州府屬
　　　臣民人等棚竹籬茆舍異卉奇花茶肆酒罏墨
　　　林書圃儼入吳趨之市登虎邱之山貿易有無
　　　百貨具集魚子深紅之纈今獨擅長蜻蜒縹碧
　　　之綾古曾入貢砑花箋紙製出長洲裝錦燈毬
　　　詩歌茂苑笠澤弹窩之石甲乙爭誇馬鞍奇巧
　　　之峯蒲蕉錯置婁江績苧裁剪舞衫雪井餅香
　　　氤氳奩鏡關開滸墅共織草以薦牀鄉過疁城
　　　盡鏤金而作畫凡此土風之好尚悉爲物産之
　　　權奇來
　京國以觀光充市㕓而祝嘏更有花榭風亭徧陳
　　　棐几水邊林下盡設華茵是處笙歌無邊花柳
御駕遥臨而止輦香雲載道以飄煙
溫諭頻加
天顔甚霽尤極一時之異數焉次爲八旗曁直省候選
　　　候補官員人等棚屏張
萬壽之圖字成蝌蚪詩獻九如之誦筆繞煙雲韻奏薰
　　　風合宇宙太和元氣聲高華祝徧乾坤壽域春
　　　臺次爲松江府屬在籍臣民棚飛閣連雲華燈
　　　匝地更陳
　儀仗之嚴恭迓
　翠華之至落花芝蓋楊栁春旗金鸑鷟而將飛玉螭
　　　龍而若動次爲江寧安慶等十三府臣民棚里
　　　溢絃歌塗交酒醴芝房三秀獻來瓊島瑶山桃
　　　實千年陳列玉牕珠户更有三階八户百栱千
　　　楹無不文以朱綠飾以碧丹清風萃而成響朝
　　　日耀而增鮮次爲浙江省臣民棚九枝之燈五
　　　花之采香蟠壽字酒進長生如登檇李之樓千
　　　層煙雨似放西湖之棹萬狀雲霞若耶百斛醇
　　　醪甬東千舟海錯仙羊躑躅疑遊瀫水之間藥
　　　草翩翻恍入天台之市蔗山橘岫富春夲屬名
　　　區鶴嶺芝田麗水由來神境亭開孤嶼山號爛
　　　柯簇兩浙於畫圖萃百城之秀麗何啻山隂道
　　　上應接不暇也而我
皇上恩膏稠疊
　中使頻仍緗核芳鮮盛來玉椀紫棃津潤擎出晶盤
　　　莫不嘗珍味而齒芬飫琳腴而果腹次爲蘇州
　　　織造(臣/)李煦江寧織造(臣/)曹顒杭州織造(臣/)孫
　　　文成率領鹽商人等共建經棚燈綵畢具繡栭
　　　鏤檻延曜光輝虬柱虹梁杳冥雲霧得聆
天語之肫肫仰見
聖容之穆穆豈獨一時之盛遇實乃千載之奇逢次爲
　　　福建山東江西河南廣東廣西六省臣民棚彩
　　　椽六角繡幕三圍碧疏窈窕以玲瓏畫檻盤廻
　　　而煇麗門垂碧柳户映緋桃一寸二寸之魚三
　　　竿兩竿之竹園林曲折店肆參差錦帳飄揚花
　　　幡焜燿如入武彝之曲幔亭之笙管凌雲如登
　　　闕里之堂聖域之金絲殷地羣識廬山之靣咸
　　　聞嵩室之呼海不揚波珠江洵稱樂土山無伏
　　　莽桂嶺悉屬熙臺扶擕者不遠千里叩祝者奚
　　　啻萬人
皇上歡進一觴臣民齊呼
萬歲次爲山西陜西湖廣四川貴州雲南六省臣民棚
　　　紅燈肆設翠幄重遮舞蝶遊絲帶清飈而散影
　　　分花交柳映碧浪而成文采華岳之蓮祥開十
　　　丈酌晉池之水壽永千秋楚蜀之錦綺連雲黔
　　　滇之珍賮耀日長橋掩映俯臨九達之衢複道
　　　紆廻曲繞千尋之樹採茶競唱擊壤同聲跪捧
　　　霞盃咸識
天顔有喜拜依
　玉輅欣聞
帝語如春式擴
殊恩用慰輿願次爲長蘆商人等棚演曼衍角觝之戲
　　　極銀花火樹之觀環以藥欄間以籬落紅花翠
　　　篠掩映崇臺網户珠簾低垂繡幕亦極一時之
　　　勝槪也次爲五旗諸王貝子貝勒等以下覺羅
　　　以上棚圖雲緹幕映日彩旌貴胄天潢祝三多
　　　而拜舞珠庭日角陳五福而趨蹌樂奏鈞天歌
　　　聞解慍車書王會式揚雅頌之音風景華胥用
　　　進岡陵之祝次爲廵捕三營棚夾路琪花珠旗
　　　動色繞營細柳玉勒摇風十萬鐡衣奉
宸歡於三月五千犀甲獻
　壽酒於萬年次爲西直門外各行市民棚衢歌巷舞
　　　紹唐虞三代之風璧合珠聫煥日月五星之彩
　　　徧地皆韶濩咸英之曲是處悉順成和動之音
帝力相忘天休滋至此自
　暢春園至西直門外燈花夾路錦繡干霄火棗交梨
　　　頒來天上雲璈法曲聽徹人間而我
皇上德容藹藹
聖諭溫溫鳩杖拜恩擁含哺之父老雲郊濡澤滋被逕
　　　之桑麻依咫尺之
霽顔咸知向化効媚兹於
天子皆許言情斯誠時雍風動之休要非三代以下所
　　　敢竝也
駕由西直門進西華門内一路懸燈設彩魚貫珠聯祝
聖瞻
天駢肩接跡於是文以班聯武以爵序鳬趨鷺立咸舞
　　　蹈而歡忭虎旅龍韜盡濟蹡而肅穆王侯戚畹
　　　之家期門羽林之屬下逮商賈士民以及買賣
　　　諸色人等無不各選佛塲廣陳仙樂時則吏部
　　　户部倉塲尚書侍郎以下筆帖式以上等爲一
　　　處西四旗前鋒統領䕶軍統領以下䕶軍以上
　　　爲一處
　寧壽宫太監并茶飯房爲一處
　寧壽宫老福金爲一處内務府正黃旗包衣參領以
　　　下䕶軍以上爲一處大理寺太常寺卿以下筆
　　　帖式以上爲一處正黃旗滿漢蒙古都統以下
　　　官兵以上爲一處禮部刑部國子監光祿寺鴻
　　　臚寺尚書祭酒卿以下筆帖式官學生以上爲
　　　一處兵部工部尚書以下筆帖式以上爲一處
　　　都察院通政寺太僕寺六科順天府大興縣宛
　　　平縣五城兵馬司等爲一處東四旗滿洲蒙古
　　　漢軍都統以下官兵以上爲一處東四旗前鋒
　　　統領䕶軍統領以下䕶軍以上爲一處九門提
　　　督以下歩兵以上爲一處内閣翰林院詹事府
　　　中書科等爲一處鑲紅旗滿洲蒙古漢軍都統
　　　以下官兵以上爲一處鑲藍旗滿洲蒙古漢軍
　　　都統以下宫兵以上爲一處四牌樓北衆舖户
　　　小民爲一處正紅旗滿洲蒙古漢軍都統以下
　　　官兵以上爲一處直𨽻各省督撫提鎮率所屬
　　　來京官等爲一處
　莊親王爲一處西華門外衆舖户小民爲一處
　宗室爲一處上三旗三十家包衣大以下蘇拉以上
　　　爲一處包衣三旗廣儲司買賣撥什庫及買賣
　　　人等爲一處内務府官學滿漢教習及學生等
　　　爲一處關内固北口大糧庄頭爲一處二月分
　　　掣籖未引見官員爲一處上三旗包衣牛彔章
　　　京以下匠役以上爲一處鑲黃旗正白旗包衣
　　　䕶軍叅領以下䕶軍以上爲一處
御前太監等爲一處此自西直門内至景山西門瀰漫
　　　香雲普現吉祥之彩莊嚴寳地咸生歡喜之心
盛典躬逢較傳聞而倍切
隆恩目覩實歡忭而難禁至於京城内外叢街委巷亦
　　　無不焚香頂祝結綵懸燈里不能名地難悉數
　　　雖復鋪張揚厲亦難擬諸形容即或摹繪雕鏤
　　　無由得其髣髴猗歟休哉
皇上如天之仁煦嫗含覆至於如此是以臣民踴躍歡
　　　忭莫可名言夫甘露霖雨有時而竭陽春惠風
　　　有時而止惟太和之元氣鼓鑰於層霄熏蒸於
　　　庶彚流行於終古亭育於兩間感之即通觸之
　　　即應昆蚑由此蠕動草木由此萌芽幽蟄由此
　　　發舒枯稿由此滋潤易曰天地之大德曰生惟
　　　天大生惟地廣生惟聖人好生所謂贊化育而
　　　參天地也
皇上心天地之心事天地之事包涵徧覆德洋恩溥熈
　　　熙皥皥沐浴
聖慈淪浹肌膚群情暢遂譬則聚邱山以爲粟哺人而
　　　無不飽也竭淮澠以爲醪酌人而無不醉也而
　聖主猶綢繆吏治繾綣民依闢道德之門開仁讓之户
　　　　使薄海同於饒衍斯上下共其恬熈斯眞三五
　　　　以來未有臻此盛治者矣凡兹慶祝之隆規儒
　　　　臣恭請繪爲
　萬壽圖垂之永久
　上旣可其奏而我
　皇上敬老愛民撫育元元之盛心足爲億萬斯年典則
　　　　者(臣/)等披圖之下復謹撰紀盛一篇自分管蠡
　　　　淺識何能宣揚於萬一聊志大槩俾後之覽者
　　　　有所考焉自今年以至萬萬年每遇十年
　正誕之辰編爲一集皇哉唐哉與二典三謨同垂天壤
　　　　此泰交之盛致治之夲也敢謹記之如右
　
　
　
萬壽盛典初集卷一百十
　欽定四庫全書
萬壽盛典初集卷一百十一
　　歌頌五十一(生監諸臣二/)
　萬壽詩(七言律八首/)
　　　　　監　　　　　　　　　生(臣/)查克宏
　　　　海寓欣瞻日正中乗時乾德配蒼穹八方長養
　　　　春風暖萬彚昭蘇
　聖澤洪繞闕祥煙丹鳳翥盈階淑氣紫芝豐周天花甲
　　　　從今數南極星躔帶華嵩(其一/)
　　　　五采龍文
　御幄披薰風來拂萬年枝香凝寳露開銀甕色艷瓊漿
　　　　泛玉巵
天帝佑靈仙祚遠
地祇效順海疆綏上蟠下際春常在旭日曈曨百卉宜(其/)
　　　　(二/)
　　　　巍巍勲業與天齊昭格知從
聖敬躋堯酒滿斟宜介福舜琴頻拂洽羣黎南山松栢
　　　榮垂䕃北極星辰朗聚奎歌詠太平千載盛喜
　　　瞻嶽瀆鎮元圭(其三/)
　翠華南幸沐
殊恩豹尾叢中識
至尊樓下瞻
天顔獨霽江頭獻頌
語猶溫一身踴躍留京國十載慇勤戀
　闕門葵藿尚知傾向日(㣲臣/)自矢寸心存(其四/)
　　　受天之祜萬斯年咸賀
　興朝玉厯綿麟趾呈祥公族茂兎罝被化庶材全爐
　　　飄瑞靄雲山曙壺捧仙籌霄漢懸願祝無疆歌
　　　雅什如岡如阜復如川(其五/)
　　　到處惟聞鼓吹歌襦衣粒食
湛恩多搜羅八愷宏開網震疉三苖静偃戈暇日省方
　　　辭寶賂應時觀稼問嘉禾即今海晏河流潤猶
　　　警雞籌聽玉珂(其六/)
　　　水鏡虛涵澈底澄容光普照協休徵靈蓍百尺
　　　青雲䕶異雀千羣
　紫禁騰甲子永隨坤軸轉精神長共海山增衆星環
　　　拱
宸居壯萬里金湯瑞氣凝其(七/)
　　　青陽煦噢盡敷榮閶闔齊來舞蹈聲鶴繞蟠桃
　　　銜海樹露漙仙掌握金莖花飛星佩千官集樂
　　　奏雲璈百伎呈競祝
聖朝無量福
皇圖一統萬年清(其八/)
天長地久圖賦(有序/)
　　　　監　　　　　　　　　生(臣/)黃千人
　　　欽惟我
皇上神功聖德久道化成恭逢
萬壽昌期普天同慶(臣/)浙水愚䝉觀光上國伏念(臣/)祖
　　　(宗羲/)兩荷徵
綸復
命抄錄著述宣付史館世沐
天恩末由報効(臣/)幼承家學略涉九章欣逢
皇上欽明厯象闡發周髀廣招海内願學算法之士以
　　　宏教育自顧管窺有志蠡測常殷恭摹天長地
　　　久圖約之扇靣以誌乾坤掌握之機用昭覆載
　　　一統之盛爰踴躍歡忭而係以賦曰
　　　粤鴻䝉之旣闢分太極於兩儀覆穆清而健運
　　　載寧静而順隨媧石補而五色亥步周而四維
　　　冒圓穹之渾蓋布方輿之分支或圭影而下測
　　　或衡數而上窺命羲和以規度合禹益以疇咨
　　　雖銅儀之可象孰職方之不遺必合清寧於得
　　　一乃協覆載於無私欽惟我
皇至德叅兩厯紀昌期
恩周俯仰景星爛而慶雲流器車碾而銀甕朗甘露墜
　　　於上林醴泉湧於繡壤星輝南極應
聖壽之延綿日絢東華沐
恩波之泱漭人無一夫之不獲土無一物之不長然而
　　　蚩蚩者衆日戴天而不知天之高芸芸何知日
　　　履地而不辨地之廣於是草茅臣庶家學流長
　　　心儀象緯目擬元黃山川指畫脉絡分張乃含
　　　毫而睂舞展半靣而神揚思穿月窟布畫土疆
　　　蓋以上爲
天子壽而下以將愚賤之頌揚也其如天之長也中定
　　　樞星旁環列宿圓如卵心細如縠縐曾不假乎
　　　璿璣自包羅乎宇宙赤道與黃道交通太微與
　　　紫微輻輳五帝六甲之有理有條三階四輔之
　　　宜左宜右閣道河鼓之繽紛文昌武曲之騰凑
　　　若網之在綱如機之錯繡初無一星之或遺仰
　　　見天體之常覆其如地之久也高山爲界瀛海
　　　周旋里道可計城郭瞭然
帝居中而御極拱要衛而勾連鴨綠爲發祥之地雞浪
　　　浮方物之船棧道飛梯之必悉金門南澳以相
　　　沿森如碁布劃若星懸翠攢雲嶺碧映珠淵於
　　　此彰幅員之廣大益以知地道之流謙爾乃上
　　　濟下行
皇風永暢蟠際極於無窮禎祥萃於難量日星川嶽之
　　　垂博厚高明之象雖難擬諸形容或可得彷彿
　　　而想像絜圖繪於九如附華封而獻
上
萬壽詩(七言律一首/)
　　　　監　　　　　　　　　生(臣/)陳　嵩
　　　環海車書奉
一人萬年玉燭喜常新
帝功浩蕩風雲會蔀屋汪洋雨露匀盛世夔龍爭向日
　　　光天麟鳳徧游春承平共聽嵩呼切處處霞觴
　　　進
紫宸
九如賦(有序/)
　　　　監　　　　　　　　　生(臣/)王宸儁
　　　欽惟
皇帝陛下
　天行以健
　日照方升
　包元會運世之符太和永保
　建正直蕩平之極彌性常貞
至聖無爲統資始資生之德
維皇有道開卜年卜世之祥立天立地立人紀干支而
　　　歴久得位得名得壽同尊富以兼隆返淳風於
　　　懷葛之間躋郅治於唐虞以上運璣衡而建極
　　　常存作所無逸之心彚玉帛以來朝式臻久道
　　　化成之候精明强固躬理萬幾喜起賡颺體聫
　　　一德物阜民安之際不倦先勞宵衣旰食之餘
　　　尤精探討借古人爲淵鑑自成一代瑶函集多
　　　士以雲從毋假千秋金錄
宸章海溢馳古驟今
御紙風馳掩前襲後旣緝熙而昭
文德更耆定而著
武功消反側於域中削三藩而清疆宇靖氛祲於海外
　　　廓萬里而入版圖當夫小醜陸梁大軍撻伐
萬乗從天而降六師剋日而還侯甸要荒莫不來王來
　　　享親賢樂利安於是訓是行猶且次第免租後
　　　先賜復周制千八百國家家無懸磬之嗟虞書
　　　一十二州歲歲有循環之
詔由東西以訖南朔鑿井耕田率子姓而奉高曾飲和
　　　食德此開闢以來所未有實覆載以内之希逢
　　　者也夲仁心而仁政即壽國以壽民兕觥於以
　　　介睂誌豳風之愛戴虎拜因而稽首樂化日以
　　　舒長蓋午是天中
天子實誕生甲午而寅爲人正
聖人則頒厯壬寅
　調玉燭者五十二年兩儀合撰
　算椿齡於萬八千歲一甲初周聿彰
聖敬之躋共識
天顔之喜花迎劍佩定號恒春日暖旌旗長逢令節鶯
　　　歌燕語鳥吐綬以鳴歡獸舞鳳儀鶴載觴而獻
　　　醉履順而成豐豫泰交以應坤乾道契崆峒受
　　　萬物之生於各足書呈河洛備二篇之策而尤
　　　多兼清任和而得
聖之時合動静樂而爲
仁者壽日麗陽春之永雲開復旦之光(臣/)宸儁呫嗶陋
　　　姿蓬茅末品父叨薇省曾邀
詔祿之頒(臣父丹林乙丑拔貢/中書科中書舍人)身厠雍宫久沐
作人之化隨士民而獻壽共此戴高履厚之忱冀鉛槧
　　　以矢勤同在就日瞻雲之列生成永頼頌禱難
　　　忘雖負曝之私祇慙巴里而傾陽之願敢祝華
　　　封維百福之攸同擬九如而獻賦不勝惶悚彌
　　　切歡忻
帝德陽和
皇情隂隲盤奚假乎銘新室自揆之卜吉方中朗曜普
　　　天同傾藿之誠始旦光華薄海指扶桑之出何
　　　以祝之祝云如日八千之是春亦秋三五之有
　　　盈無闕竝太陽而照清虛掩列宿而光發越九
　　　霄懸鏡廣寒屬旣望之宮一角垂鈎西厭認哉
　　　生之窟何以祝之祝云如月猶未已也其象如
　　　山下因之而仰止高不可以躋攀泰岱居五嶽
　　　之長崑崙聳兩大之間羅列衆峰洵不讓夫土
　　　壤翹瞻仙島已迥絶乎塵寰猶未已也其象如
　　　阜旣盛而通且高以厚若天衢之坦坦曾何有
　　　於崚嶒夲王道之平平乃俯觀乎培塿於何名
　　　曲
聖德斯符試以徵歌民財此有至於由山而及復得如
　　　岡謂有倫而有脊等無期而無疆自常生夫琬
　　　琰每待鳴於鳳凰
當宁三台中天屹柱振衣千仞
　北闕垂裳由阜而及復得如陵下民不患其咨毋煩
　　　九載君子而欣旣見似錫百朋禽果能仙音徧
　　　十方之界鴻曽占漸爻同五位之乗詎因爲谷
　　　而始著何得與邱而竝稱也乃者庶績咸熙有
　　　功而利涉焉群工効職若濟而用作焉竝育於
　　　天奚分大德小德朝宗於海寧論三百三千繼
　　　岡陵而製頌又況之以如川含星漏日之竒溜
　　　雨參天之格長青青兮四時儼亭亭兮千尺延
　　　年而脂可頻餐貫歲而葉眞不易維彼永貞式
　　　如松柏方登嶽以呼三亦衍疇而數九放勲堯
　　　而重華舜
治邁唐虞博厚地而高明天
德同悠久伏蓬蓽而戴
君王進臺萊而歌
父母思以將東海之籌行且如南山之壽
萬壽詩(五言排律八韻/)
　　　　監　　　　　　　　　生(臣/)尤貞恒
　　　麗日浮
　丹殿和風拂
　紫宸萬年
天子壽三月上林春仙杏花光發瓊芝草色新香煙凝
　　　瑞氣雅吹奏韶鈞幸際唐虞世欣隨祝頌人
九重敷雨露四海覲
君親鶴舞依雲仗嵩呼動地垠長爲
太平主愛養萬方民
萬壽詩(五言排律八韻/)
　　　　監　　　　　　　　　生(臣/)徐時揚
　　　浩蕩
仁恩大綿延厯數長
乗乾行不息
御世壽無疆
至德超軒昊
神功軼夏商山河鞏
帝祚雲漢煥
宸章禁柳青飛翠宫桃紅吐芳萬方欣祝
聖九有率來王日轉銅溝麗風飄合殿香臣民共瞻拜
　　　恭進
萬年觴
萬壽詩(五言律二首/)
　　　　監　　　　　　　　　生(臣/)高　輯
　　　南極星辰燦東瀛喜氣凝山河同帶礪日月竝
　　　升恒海屋籌無算蓂階厯更增普天咸慶賀
萬歲福初昇(其一/)
　　　萬國操觚士于于向闕來文明方獻瑞
宵旰正憐才五位推中極三星列上台誰言雨露逺咫
　　　尺近蓬萊(其二/)
萬壽詩(五言排律一百韻/有序)
　　　　監　　　　　　　　　生(臣/)邱起元
皇帝御宇五十二年功德隆盛久道化成東漸西被靡
　　　有涯極維兹季春三月十有八日恭逢
皇壽六旬聖節薄海内外臣工士庶輳集京師罔不歡
　　　欣抃舞仰祝
萬壽無疆(臣起元/)猥叨
恩遇珥筆修書喜覲
天顔躬與頌禱爰成五言長律詩一百韻載紀
鴻庥雖摹繪萬一尚不足比於蠡測管窺或庶㡬歌詠
　　　太平妄托於古賡颺之義謹拜手稽首以獻詩
　　　曰
　　　太和時保合
天子壽無疆花甲欣初度春風樂未央升恒如日月福
　　　　祿擬陵岡玉帛朝千國車書統八荒衣冠聫煥
　　　　爛劍佩肅鏗鏘曼倩桃紛進安期棗敬將玉階
　　　　凝瑞露金闕下神漿作貢饒騏驥來儀集鳯凰
　　　　九天陳廣樂三殿裊奇香厯紀何能數籌添莫
　　　　可量西池來紫氣南極耀星芒竊上千秋録同
　　　　稱
　萬歲觴地天高厚久河海晏清長頌禱情怡恱鋪揚筆
　　　　悚惶流虹徵泰運繞電啓嘉祥早識
　龍犀表還欽金玉相
　英齡登寳祚恭已秉乾綱問凛
重闈切心懷百姓詳當年圖治語今日保民方孝足超前
　　　　古誠能格
上蒼
慈寧常燕喜花蕚舊輝煌洵是隆尊養遥知永熾昌淳龎
　　　　開富庶乾惕理隂陽吁咈侔堯舜疇咨邁漢唐
　　　　五風和十雨親睦繼平章黍稷馨
郊廟詩書教序庠傳心承道統拜手際明良淵穆符規矩
　　　　威儀振紀綱好生刑已措克儉用彌臧旌善崇
　　　　蘭芷懲貪去莠稂清忠標宋璟殘酷戒張湯麟
　　　　閣圖熊虎烏臺樹桂薑施仁解網獸弭害摘飛
　　　　蝗監夏卑宫室從周重稻粱上尊辭旨酒珍味
　　　　省炮牂爇錦憎新樣焚裘叱侈妝八埏齊作息
　　　　三蘖漫猖狂
　睿算除藩鎭
　神謨出廟廊整師昭撻伐遣將銳鋒鋩倏爾精兵震頽
　　　　然鐡甲藏幾時煩韎韐不覺掃欃槍南粤還符
　　　　印西川靖戰塲韔弓平八桂傳箭定三湘龍里
　　　　銷烽燧螺江盪野航旗降金馬外璧納碧鷄旁
　　　　執馘猶餘力歸心在搤吭臺灣還附籍土宇盡
　　　　輸糧共服
　威靈遠羣安
　德教彰如何傳狡兎亦復效貪狼邊塞私侵掠梟雄失
　　　主張
帝心憐蟣蝨賊意逞螳蜋師出非誇武
親征慰衆望隂山窮鹿竄瀚海伏鱗僵但正渠魁罪仍
　　　矜醜類創七旬同凱奏三載笑戎裝指顧收諸
　　　部驅馳定一匡
武功殊赫赫
文教更洋洋重道
廵東魯賡詩續柏梁勵臣書訓誥程士有文章學尚朱
　　　徽國才儲張子房百家函韻府萬彚譜羣芳玉
　　　軸宵盈案牙籖月一箱乾乾惟不足矻矻肯相
　　　忘聘盡耕莘尹徵空釣渭姜乾坤安且治
宵旰視如傷屢下蠲租
詔頻憐負土囊
諮詢咸麥菽
籌度只淮黃
惠溥聞雷國
恩先積水鄉
六飛臨御壩五度閱隄防張福新通達歸仁善保鄣審
　　　形從仲閘就勢瀹楊莊底定由圖畫平成錫玉
　　　璋觀風歡士庶問俗歴蘇杭減額鹽餘竈寛征
　　　貨積商引年矜杖履肆赦恤桁楊擊壤村村稻
　　　繅車處處桑闢門羅竹箭側席廣宫牆子美鳴
　　　和盛齊賢備贊襄那圖司馬賦總達
衮龍牀入罻皆鸚鵡升閑盡驌驦東南偏
帝澤太乙拱文光
㡬暇親三管書成動十行龍跳竝虎卧鳳翥復鸞翔落
　　　紙煙雲繞臨池風雨忙鋒回凌魏晉戈轉逼鍾
　　　王瀟灑兼思白風流壓子昻臨摹神彷彿題署
　　　勢淋浪
賜徧湖山寺榮傳翰墨堂多能
天縱聖久道
壽從康賜復農熙皥加科士濟蹌三多供
御宇十有見
垂裳不允誇崧嶽翻教祝雨暘撝謙頒
諭㫖抑畏却琳琅蕩蕩期宗海兢兢謂覆霜作人歌棫
　　　樸宜福誦鴛鴦自幸生蓬蓽深慙侍縹緗追隨
　　　香案吏濫冒校書郎碧玉盃初獻金莖露欲嘗
　　　矢忠應砥礪感
德自騰驤萬八千餘歲維
皇接九皇
萬壽詩(五言排律十二韻/)
　　　　監　　　　　　　　　生(臣/)顧祖望
端拱乾坤合謳謡品類通八埏齊獻
壽萬福實攸同
帝念從民欲天庥集
聖躬勲華稱美備
徳業等崇隆敷教敦三事勤民叙九功五方雖異俗四
　　　海會朝宗教育寧遺類昇平幸樂逢花明御溝
　　　水香暖禁城風行健原無息流膏夲自洪(微臣/)
　　　疎翰墨引領向
　丹楓樂聽簫韶發盃傾琥珀紅願言隨百獸拜舞共
　　　呼嵩
萬壽詩(七言律四首/)
　　　　監　　　　　　　　　生(臣/)沈曾佑
　寳厯欽承邁帝王
太平天子正垂裳巍巍
聖德高難量皥皥民風樂未央霞起赤城
　丹陛煥風來太液碧蓮香
　盛朝事事皆奇瑞協應輿圖
帝運昌(其一/)
　深宮㡬務日孜孜乾健天行不息時水火工虞煩
睿慮雷霆雨露總
恩施和恒萬載臻仁壽禮樂千秋奉鼎彞自是
九重凝瑞靄春風已徧上林枝(其二/)
　　　佳氣葱蘢溢
帝京天家燕喜百祥生三多五福迓純嘏玉振金聲集
　　　大成紫掖碧梧儀彩鳳丹墀綠柳囀流鶯爐煙
　　　萬縷飄香篆結就晴雲擁上清(其三/)
　　　嵩嶺聲聲
萬歲稱普天歌頌祝升恒絪縕紫氣
　龍樓曉靉靆紅雲
　鳳閣凝河洛圖書呈
聖瑞蟠桃火棗協嘉徵
皇王福壽眞無算天與長春日與增(其四/)
萬壽詩(五言律二首/)
　　　　監　　　　　　　　　生(臣/)沈　章
　　　太平欣有象
天子慶無疆日麗銅龍彩雲飛玉佩祥鳳鸞頻度曲桃
　　　李共舒芳春色蓬萊徧臣工進壽觴(其一/)
　　　呼嵩聲動地舞抃感
皇仁花映瀛洲燦波流太液新萬方稱
萬壽三祝慶三春日月岡陵頌純禧集
紫宸(其二/)
萬壽詩(五言排律八韻/)
　　　　監　　　　　　　　　生(臣/)顧乗智
帝治中天日文明煥百王金甌垂永固玉厯紀綿長
聖壽開南極
皇仁溥萬方敷天欣衽席多士慶冠裳王路驤騏驥巖
　　　廊裕棟梁堯年初甲子豳俗早稱觴純嘏如川
　　　至
隆恩挹露瀼歡迎當此日衢壤詠陶唐
萬壽詩(七言律一首/)
　　　　監　　　　　　　　　生(臣/)項　鋐
聖人首出洵天生體健承乾道永貞
神瑞當年驚電繞貞符此日際河清
堯天浩蕩形容泯
舜日雍和愛戴誠萬衆歡騰盈壽域躋堂朋酒盡稱觥
萬壽詩(七言律四首/有序)
　　　　監　　　　　　　　　生(臣/)繆日芑
皇帝御極五十二年時和世泰物阜民安薄海内外罔
　　　不感
恩戴
德歌詠昇平恭逢
萬壽聖誕天下臣民扶老擕幼梯山航海馳赴
　闕下獻萬年之觴進九如之頌(臣/)幸生
聖世同沐
皇仁更念(臣/)祖(臣/)父曾叨甲第忝侍從之班歴卿尹之
　　　任受
聖朝之殊遇效百職以宣猷更䝉
天語褒嘉頒賜匾額
御書煥發傳為瑞寳
聖恩高厚累世靡窮(臣/)葑菲下材蘚苔賤質捐糜有志
　　　報稱無階隨萬姓之嵩呼近
帝光於北極同兆人之雀躍慶
聖壽於南山技愧雕蟲歌成擊壤謹稽首頓首而獻詩
　　　曰
皇極禎符集
聖躬紅雲旭日映曈曨百千甲子年方始億萬春秋位
　　　正中鳳翥麟翔遊禁苑花明栁颺被和風臣民
　　　歌祝昇平久淑氣芳華四海同(其一/)
　　　化成久道嫓中天
　玉殿垂衣繞瑞煙
萬壽無疆時際泰
一人有慶運承乾瓊枝發囿凝甘露仙液流霞出醴泉
　　　此日康衢齊抃舞好從熙皥樂堯年(其二/)
　　　慶惠行施屢賜租雨暘時若兆豐腴豳風日暖
　　　柔桑沃禹甸春深瑞麥敷九市華樽盛琥珀千
　　　行寳炬挿珊瑚詩歌令徳宜嘉樂願進仙人五
　　　嶽圖(其三/)
　　　衆星歴歴拱辰居神武維揚播廣輿貢矢貢琛
　　　歸島嶼來王來享達舟車八紘臣庶陳三祝萬
　　　國衣冠頌九如爛熳卿雲欣復旦扶桑共仰日
　　　升初(其四/)
萬壽詩(七言律一首/)
　　　　監　　　　　　　　　生(臣/)朱丕麟
　　　旭日初升碧海東蓬萊春滿蘂珠宫萬方爭獻
　　　華封祝八表欣看壽域同玉軸早符軒后厯璿
　　　圖咸樂帝堯風
太平天子當陽日拜手嵩呼達
聖聰
　　　恭祝
萬壽無疆頌(有序/)
　　　　監　　　　　　　　　生(臣/)張　鍾
　　　(臣/)聞華封之祝有三斂祉必歸大徳洪範之福
　　　曰五迓休端在聖人蓋剛柔悉協益符兩大之
　　　貞恒而健順咸宜自卜萬年之秩祜瞻泰階之
　　　旣啟慶久道之化成欽惟
皇帝陛下
　德夲性成
　質由天縱
　出東方而秉震應五百歲之昌期
　居南靣以乗乾開億萬年之寳厯
　崇效天卑法地高深合撰旣氣協乎清寧
　仁以育義以正德化覃敷更聲振乎南朔蓋展矣建
　　　其有極而粹乎允執厥中者也乃猶
宵旰不遑勵精靡懈體乾乾於宥密存翼翼於淵微由
　　　是治定功成恩深澤溥宜乎登咸三五超軼古
　　　今兹當
御極五十二年恭遇
萬壽六旬令節
　聖甲初周普天同慶執玉瑞者赤芾金舄咸懷獻壽之
　　　　忱越山海者白叟黃童共有躋堂之願獻祝則
　　　　嵩呼動地揚休則虎拜盈廷誠亘古所希聞生
　　　　民之未有也(臣/)欣依
　日下慶比寰中雖
　峻德宏猷有慙蠡測而稱觥獻壽彌切葵傾爰拜手稽
　　　　首而獻頌焉頌曰
　　　　穆穆我
　皇文明濬哲克憲於天維敬作極四隩旣奠九圍用式
　　　　聿求厥寧乃罔或逸稽古式訓
　聖而多能摛詞掞藻錦爛雲蒸孝思不匱承歡
慈幃應侯順徳萬民化之田禽利執撻伐用彰白旄黃鉞
　　　　綏靖多方衅甲升雍聿昭文治益額增科譽髦
　　　　斯士復租寛賦勤恤民依
　恩流蔀屋喜溢黔黧刑以弼教罪疑惟輕圜扉草秀肺
　　　　石風清旣治且寧虛懷若谷所其無逸求民之
　　　　莫五十二載久道涵濡惟
　皇立極治嫓唐虞日在婁星姑洗中律壽域宏開
　聖誕屆節近而
　　宫府遠而郊圻外薄四海漆齒雕題搢笏秉圭扶鳩
　　　　騎竹載道歡呼同聲致祝
　萬壽無疆
　萬壽無期惟我
　聖皇作君作師百祿是遒百祿是總於萬斯年惟
　皇垂拱海籌添屋長庚耀樞(小臣/)獻頌敬繼歌衢
　
　
　
　
　
　
萬壽盛典初集卷一百十一
　欽定四庫全書
萬夀盛典初集卷一百十二
　　歌頌五十二(生監諸臣三/)
　萬夀詩(五言律二首/)
　　　　　監　　　　　　　　　生(臣/)張　位
　　　　純嘏應天錫精誠勵
　聖修乾坤長合撰枝幹喜初周旭日輝
　　龍衮晴霞䕶鳯樓八方齊獻
　夀拜舞集共球(其一/)
　天慶當三月春暉照
　御筵彈琴操舜曲鼓腹樂堯天宫柳迎風綠蟠桃浥露
　　　　鮮河山明萬象長拱
　聖人前(其二/)
　萬夀頌(有序/)
　　　　　監　　　　　　　　　生(臣/)汪　祚
　　　　(臣/)聞祿位名夀有大徳必享大年睿知聰明惟
　　　　至誠斯稱至聖理數未嘗或爽古今實有同符
　　　　欽惟
　皇帝陛下
　　廣運齊堯
　　文明嫓舜
　　道貫百王而立極
　　位參兩大以成能萬族竝育於春臺率土咸登夫夀
　　　　域兹者節當
　　嘉慶時值陽春花甲初周占嵗紀者自今伊始箕疇
　　　　載衍徴祥應者以莫不増凡属含生之倫盡知
　　　華祝惟(臣/)章鄙之士益切衢歌伏覩
　皇上膺圖御極五十二年統奠金甌光調玉燭允文允
　　　　武極巍蕩之難名乃聖乃神洵頌揚而莫罄妄
　　　　加蠡測竊用管窺則有若
郊壇禋祀禮必修䖍明且欽承日嚴昭格是
　聖人事
天之誠也享
廟薦馨對越不懈
祖功宗徳繼述彌隆是
　聖人繩武之光也奉
慈聖之歡心而尊飬備至禮稱純孝何以加焉篤
　　天潢之仁愛而恩禮偏周書稱睦族何以過焉
　　　　至於田租逓賜而澤霈敷天商税竝蠲而雨蘓
　　　　大地
　惠下之慈至矣仁行法外而屢減重條治期無刑而頻
　　　　加寛釋
　好生之徳溥矣猶且沐風雨以歴茅簷
　命鑾輅而廵方岳是以疏瀹一施而畿輔之沮洳盡為
　　　　沃壤隨刋既授而黃淮之汎濫悉就安瀾奠定
　　　　之功其大矣乎
　亶聰明以為立政之源
　簡人才以為安民之本是以濟濟多士加遴選而務别
　　　材能桓桓武臣慎校閲而爰搜技勇論官之法
　　　其備矣乎若夫
　尊崇前聖
　𢎞奨諸儒述經史而炳若日星重學校而施同雨露
　　　敦風勵俗之意其厚矣乎至於
文徳既隆
武功克奏九州率服萬年鞏磐石之基四海歸誠億禩
　　　慶河山之固而且瞻雲就日擴從来未擴之版
　　　圖獻贄奉琛開自古未開之土宇東西南北一
　　　尉一侯綏甸要荒同文同軌盖溯乾坤成列而
　　　後天地剖判以来未有竝此崇隆擬兹赫濯者
　　　也況復
智由天縱不費研精
徳本性成猶加博覽時而發抒義理煌煌羲畫文謨時
　　　而陶泳性靈隠隠周情孔思允矣經天而緯地
　　　卓哉驟帝而馳王且也八法通神直㑹指事象
　　　　形之始兩儀在握尤精授時定律之方是惟
　至聖之多能實備統天之全量離能普照廣大自致高
　　　　明乾本健行覆載同歸悠久譬江河之行地常
　　　　此流通比日月之當天寧有紀極哉(臣/)謹稽首
　　　　頓首而獻頌曰我
　皇受命時敏日新徳參載覆道貫天人昭哉舜智宏矣
　　　　堯仁九州四海稽首悉臣理本存誠治惟恭已
　　　　不猛不寛盡善盡美事
天如親愛民若子厚澤深仁淪肌浹髄惟大一統億萬斯
　　　　年武功赫濯文徳敷宣爰稽史冊載考簡編盛
　　　　徳大業莫與京焉久道化成諸福咸備河海呈
　　　　祥日星效瑞卜世卜年日昌日熾協氣旁流蒸
　　　　黎廣被時𤾉時雨萬邦屢豐耕田鑿井率土歌
　　　　功人多富夀世享帡幪康衢擊壤樂事相同甘
　　　　雨和風霑拂九有履戴乾坤寧知高厚祝我
　聖君與天同夀穆穆上穹申命保佑一介草莽幸際虞
　　　唐寸草春暉敬效頌揚詞慚風雅文媿珪璋敢
　　　隨百獸率舞趨蹌既歌九如更詠百福亹亹令
　　　名綿綿厯服祥覩星文籌添海屋
萬夀無疆八方同祝
萬夀詩(七言律二首/)
　　　　監　　　　　　　　　生(臣/)呂　鍔
　　　南極星輝接
御筵泰階玉燭慶聨綿九霄雨露涵
　雙闕四國歌謡祝萬年大化聿昭文盛日春風長暖
　　　艶陽天華籌海屋頻添算嵗嵗
恩波溥日邉(其一/)
　　　生成
至徳竝乾坤寰宇陽和沃
聖恩鼎盛春秋膺福履無疆甲子起貞元宫雲五色祥
　　　光合御柳千絲淑氣繁最幸草茅能就日躋堂
　　　相慶獻堯尊(其二/)
萬夀詩(五言律一首/)
　　　　監　　　　　　　　　生(臣/)王正學
　　　乾健天行道惟
皇大徳同甲周長祝嘏日永共呼嵩寰宇
恩光繞方州
愷澤蒙瞻雲滋湛露康阜被仁風
萬夀詩(七言律四首/)
　　　　監　　　　　　　　　生(臣/)張之頡
　　　瑞靄氤氲滿碧霄虹流電繞慶今朝籌添花甲
龍顔喜琴奏薫風鳳律調至治時雍敷率土鴻庥天保
　　　愜羣僚瞻雲莫罄謳謡意共祝三多拜
帝堯(其一/)
　　　春暖銅龍刻漏垂花深紫陌照
　丹墀珠囊煥采綿昌運金檢呈祥鞏
　盛時習習爐煙添柳重盈盈絲管出雲遲遥瞻南極
　　　光華爛草木常霑
聖澤滋(其二/)
　　　羣向光天仰覆幬珠星環拱北辰高来朝萬國
　　　雲隨馬臚拜千官栁映袍紫燕翻飛依玉宇黃
　　　鶯宛轉和雲璈太平更喜
敷文教獻夀盈庭盡譽髦(其三/)
九重春色接蓬莱雲裏簫韶風更催淑景人人争就日
　　　歡聲處處欲成雷已㸔湛露霑仙掌更借春流
　　　泛羽杯白叟黃童齊舞蹈山呼遠自萬方来
萬夀詩(五言律一首/)
　　　　監　　　　　　　　　生(臣/)徐　模
帝徳超三古
皇圖鞏萬年雲山當曉麗花木向春姸日暖供堯酒風
　　　和拂舜絃升恒占久道載頌九如篇
萬夀詩(五言排律十韻/有序)
　　　　監　　　　　　　　　生(臣/)姚　浩
徳合無疆自永萬年之夀
恩敷率土斯騰兆姓之歡兹值三春令序恭逢
萬夀嘉辰淑氣融和咸樂熙熙化日祥光凝靄共瞻燦
　　　燦長庚
闢彚征之路多士奮興
頒寛恤之條萬民樂愷於是赴闕者雲集四方莫不尊
　　　親獻頌者風馳百禄由之遒總何意(微臣/)欣逢
盛典伏念草茅下士拙陋無能擬效華封之祝願切三
　　　多難名我
后之仁情依五鳯謹賡十韻爰用五言雖蟬吟蚓竅未
　　　足罄其高深而巷詠塗歌亦可抒其忠愛云爾
　景運中天啟
皇恩造化同無疆稱
帝夀乆道見成功時值陽春麗年當甲子豐
　龍樓凝瑞靄
　鳯闕拂和風南極星長拱西池果正紅
　鑾儀陳殿陛仙仗下崆峒朝野歡聲合山川淑氣融
聖情應有喜
天祿正無窮獻頌華封切車書文教隆(小臣/)慚拙陋拜
　　　舞效呼嵩
萬夀詩(五言排律一百韻/)
　　　　監　　　　　　　　　生(臣/)杜庭珠
　　　玉厯綿千祀
皇圖總百昌協風開廣莫旭日麗朝陽北極清都永南
　　　華翠嶺長謀猷多鳯觀聲教浹龍光竹杖通卭
　　　笮軺車接夜郎黄支同獻賮烏弋盡来王
大道恩隆沛豐年福屢穰嘉禾垂九穗珠樹矗千行瑞
　　　莢流泉府神輸溢太倉
體元仁作宅
訓俗禮為坊寤寐勤宵旰聰明若雨暘
廵河翕喬岳
問俗徧耕桑
化洽東南尉
恩深上下庠儒風敦采藻吏治奨甘棠日月懸霄漢風
　　　雲起驌驦萬英随玉璧九室坐明堂肆覲恭陳
　　　燎升中肅薦薌萬花餘翰墨四庫富縹緗丹粉
　　　輝天禄圗書列建章
宸奎河漢爛廣樂洞庭張韶濩争宣豫臯䕫日贊襄九
　　　歌勞董勸一徳頌明良紫閣巢鵷鷺
　丹墀集鳯凰論思清劍舄特逹重珪璋嚴樂抽
　中秘淵雲掖
　廟廊蘭苕棲羽翠芍藥和瓊粻共振蓬山筆同霑玉
　　　瀣香圎珠霏錦繡美句製琳瑯玉帛分堯座山
　　　龍補舜裳
神功看鼎象
盛烈在司常兹喜三辰合同傾
萬夀觴東瀛開寳籙西母奉瓊箱度索桃堪摘瑯琊稲
　　　已嘗綺筵斟桂醑玉墄立芝房椒菌申巾帶芙
　　　蓉雜佩纕流霞飛片片零露浥瀼瀼海閣千秋
　　　鏡仙人九節菖
御筵調紫鳯
天膳獵黄麞虬箭傳長樂鸞旂簇未央陛階凝穆穆環
　　　珮舞洋洋閶闔陳王㑹鈞天叶鳯翔八公趨絳
　　　幘十叟進瑶漿況復春明候欣逢草木芳紅綾
　　　滋艶杏綠綬映垂楊桐乳巢金鵲萍紋浴彩鴦
　　　九枝聨火樹百子躍文魴時藿兼青筍蘘荷竝
　　　紫薑槐衢方舞燕柘舘恰鳴鶬綘縣同申瑞青
　　　祇各效祥披圗方入洛刻玉便過唐景物中天
　　　麗謳歌匝地揚
宸襟舒浩蕩大澤汜長康化逐銅儀轉才将玉尺量龍
　　　門重啟鑰駿坂許羣驤赤水光逾發豐城氣有
　　　鋩乘風思鼓浪捧瑟更承筐月樹千層秀星槎
　　　一葦航穿楊誇接葉脱頴羡飛囊鼂董才先後
　　　鄒枚賦頡頏三條催吐鳯什龍貢鳴璫鶴算宜
　　　緱嶺鸞棲必翠筤探花曲江上駐馬杏林傍此
　　　日栽桃李他年即棟梁玉衡停水鏡雅韻叶笙
　　　簧共卜鵬雲遂誰甘豹尾蔵堦蓂占嵗序嶰竹
　　　應宫商泰運宜征吉嘉謨矢拜颺飛翎還奮擊
　　　踠足自康莊地㢠仁風被時熙吉士彰福占歌
　　　夀熾韶舞綴鏗鏘有喜同薪槱無才媿粃糠菰
　　　蘆蒙草澤鼃黽跼池潢寳謝雙環玉鉛輸百鍊
　　　鋼談經逢輔嗣末學忝毛萇寸晷何由惜三冬
　　　只自蘉蔚天依曲阜桂子到餘杭瞻仰随師濟
　　　趨承凛肅将溪芼思薀藻秋菊間餱糧在鎬魚
　　　溱首鳴臯鶴引肮一邱身欲致千里首重昂試
　　　上三多祝寧辭數仞墻嶽圗膺秘牒洞府檢神
　　　方赫赫熙鴻號遥遥沃令望八紘歸
巽命六位縂
乾剛漢殿威儀盛周官禮樂詳波澄青雀舫苖秀白駒
　　　場國迓昇平福家承積善慶樹人勝樹木如阜
　　　亦如岡莘野資調鼎磻溪獲釣璜洪爐同在石
　　　大木可為杗瀚海長無浪長庚亦曜芒天文高
　　　炳蔚
聖度表顒卬得預笙鏞奏聊同鳥獸蹌懋哉賡已再樂
　　　只誦難忘彷彿窺三島分明傍九閶陳詩遵古
　　　義臚筆頌
天皇佳氣聨丹紱祥雲拱赭黄恭吟一千字拜首祝無
　　　疆
萬夀詩(七言律四首/)
　　　　監　　　　　　　　　生(臣/)張紹曽
　　　含元春旭景彤融
聖主當陽
夀域崇繼繼䋲䋲綿
寳厯巍巍蕩蕩仰
神功填成樂府天長乆候得堯階日再中五十二年調
　　　玉燭吉祥雲裏聼呼嵩(其一/)
　　　和風習習
御爐香電繞虹流慶發祥銀甕鏤成綿算字瑶池捧獻
萬年觴夀兼天地人皇永厯過殷周夏后長七政璣衡
　　　全在握雲松棟牖仰
垂裳(其二/)
　　　雲潤星輝正玉衡低空燕雀荷生成
龍飛萬嵗春三月虎拜千官漏五更似海
皇恩真極樂如天
帝徳本難名多年
機務勤宵旰黙運神工定太平(其三/)
　　　鵷鸞拜舞列
　丹墀苑柳宫花漾碧漪紫氣遥浮雙鳯闕紅雲高覆
　　　萬年枝
法天自與天齊夀祝
聖還為
聖獻釐從此籌添盈海屋
綸言布處奉恩私(其四/)
　堯天撃壤歌(七言截句三十首/有序)
　　　　　監　　　　　　　　　生(臣/)林　珠
　皇帝御極五十二載
　聖徳徧於天覆之區
　神功極於坤載之上昔軒后方制天下畫野分州自幽
　　　　陵至於交趾蟠木距於流沙歴代䋲承未能逺
　　　　廓我
　皇上徳威所臨邇懐逺服自朝鮮琉球以外至於青海
　　　　烏斯諸域珠崖交趾以南迄乎魯特俄羅諸部
　　　　凢血氣所鍾聲教所及莫不三譯来朝獻琛奉
　　　　貢此誠皇古開天以来從未有大一統若斯之
　　　　盛者也我
　皇上勵精圗治益勤宵旰以天地之心行堯舜之政精
　　　　誠以荅
天心纉緒而光
烈祖孝事
兩宫則合萬國之歡心以為養惇睦九族則聫百世之本
　　　　支以為榮重道禮隆乎尼山封岳典成於泰岱
　文徳以綏来服
　神武以討不庭養老求賢省刑薄斂至於蠲千億萬之
　　　　常額以厚民生頒十六條之
　聖諭以淑民性優禮以待大臣覃恩而隆勲戚草野章
　　　　句之儒懐獻賦者咸登於詞苑衞鎮赳桓之士
　　　　嫻文藝者競奮乎棘闈
　　廵狩省方咨民間之疾苦疉沛
　恩綸
　　大蒐講武順秋肅之天時合圍振旅善政史不勝書
　　　　事事皆為世法
　聖人為人倫之極規矩為方圓之至則自天地權輿精
　　　　華啟造未有如我
　皇上之盛徳者也(臣/)識字塗鴉皆蒙
　聖恩之培養含哺鼔腹竝遊
帝世之光華兹者天開紫宸日躔黄道雲璈叶瑶池之
　　　奏琪花明上苑之春鵷行虎拜羣工擎
萬嵗之觴岳祝山呼兆姓慶
如天之夀夫雅頌進於公卿非庶人所及而衢歌巷祝
　　　之言無由上逹於
宸聼(臣/)因思
皇途開廣采風爰及於芻蕘
聖主鴻慈獻暄嘉納於野老於是謹倣古者康衢擊壤
　　　之遺縷述童叟謳頌之意雖未能仰賛
高深之萬一聊以表懽忻鼓舞之微忱得詩三十首以
　獻
　　　彩鳯扶輝
　玉殿東氤氳瑞氣拱
　三宫
聖明天子躋仁夀拜舞衣冠萬國同(一東/)
　金闕初開動曉鐘露華凝掛萬年松羣瞻
聖主無為象堯舜垂衣在九重(二冬/)
聖徳如天覆萬邦直教含識盡歸降千村萬井嵩呼動
　　　喜氣騰為寳勝幢(三江/)
　開成神化繼庖羲今日
　虞廷覩鳯儀
帝徳自同春浩蕩恩霑花桞更無私(四支/)
　　　列宿煇煌拱紫微九天閶闔慶雲飛萬年景祚
　　　唐虞逺玊燭金湯鞏
帝畿(五微/)
　　　欣瞻六合盡車書今日閭閻慶有餘長碩百生
　　　逢
聖世年年長拜
紫宸居(六魚/)
巍巍聖徳紹唐虞
天語煌煌竝典謨千載明良今復旦賡歌喜起慶都俞
　　　(七虞/)
　多能天縱聪明主運應貞元福禄膍纉述光承
三后緒燕謀垂統萬年齊(八齊/)
郊壇禋祀肅燔柴馴象和鸞踏
　　御街昭格
靈祗深眷顧萬年福禄永兼該(九佳/)
　　　　西来青鳥集靈臺王母瑤池捧玉杯青帝九天
　　　　開夀國廻看六合盡蓬莱(十灰/)
　寝門三至問安頻萬國歡心奉
　一人
天母慈容添色笑光昭
　聖孝萬年春(十一真/)
　　　　化成乆道轉憂勤
　峻徳欽明過放勲參天兩地神功在萬嵗千秋頌
　聖君(十二文/)
　　　　普天来慶
　一人尊
　金闕巍峩闢四門億兆齊聲
君萬嵗南山北斗介堯樽(十三元/)
六龍廵幸出長安補助春遊警蹕寛租税蠲除天下足
聖心猶切問饑寒(十四寒/)
太平天子福如山廵狩東南浩澤頒童叟焚香車下拜
　　　歡聲動地喜
天顔(十五刪/)
幸魯鑾輿禮聖先尼山道綂契心傳須知精一超湯武
　　　成化雍熙億萬年(一先/)
　　　備樂歌功列眡瞭笙簧鐘鼓徹重霄雅音直叶
　　　咸英奏干羽從今是九韶(二蕭/)
　　　湛露歌来燕近郊吹簧鼓瑟列嘉殽
聖朝慈惠陽和徧一徳君臣協泰交(三肴/)
　　　彤弓朱矢錫勲勞况復琳瑯
宸翰褒夙夜在公思匪懈頌颺福禄與天高(四豪/)
神功底定慶淮河
聖徳今知海不波江漢朝宗歸
帝闕平成還奏九功歌(五歌/)
　　　天高雲浄騁龍騧校獵高原射五豝秋獮順行
　　　金氣肅霓旌千隊日光華(六麻/)
聖學臨池邁二王銀鈎輝映墨生光
萬幾餘暇常揮染競仰雲煙出建章(七陽/)
　　　大徳由来是好生
恩寛觧網見祥刑臯陶執法原無二三宥時時切
聖情(八庚/)
　　　上庠國老錫安寧絹肉猶頒廣外廷
聖主𢎞開仁夀域滿朝盡是老人星(九青/)
萬夀恩科觧額増九州多士喜難勝公車逺邇趨王㑹
　　　楨榦他年弼股肱(十蒸/)
聖徳崇隆敷政優況當春令徧宣流
皇恩廣被懐柔逺萬國来同拜
冕旒(十一尤/)
　　　廣頒
聖諭見天心十六條成萬世箴早識閭閻歸孝讓山陬
　　　海澨縂鳴琴(十二侵/)
　　　漸被東西暨朔南禽魚猶自沐
恩覃􁀼靈有福逢堯舜共傚華封拜祝三(十三覃/)
　　　康衢擊壤樂安恬作息嬉遊化日暹試問
恩波今近逺已周西鰈與東鶼(十四鹽/)
皇仁沕穆同丕冒天授丹書彩鳯銜
聖敬日躋隆上治康謡碩得比英咸(十五咸/)
萬夀頌(有序/)
　　　　監　　　　　　　　　生(臣/)宫懋臨
　　　臣聞上元開闢啟無極太極於鴻蒙一氣氤氳
　　　肇天皇地皇之綂緒黄河清而聖人出衍昌期
　　　者五百年里社鳴而王者興隸版圗者千百國
　　　故張寰立宇兩地參天合覆載而執樞握苞符
　　　以建極欽惟
皇帝陛下
　如日初升
　法天行健萬册書功之紙管窺止得其大端千枝頌
　　　徳之毫蠡測難該夫衆美兹值五陽之旺律恭
　　　逢
萬夀之昌期辰月發祥
乾飛得位午年毓瑞
離照方中花甲一周嵗在朝陽之次芳春三月日移婁
　　　宿之宫紫盖黄雲坐明堂而頒國政金䋲玉版
　　　登日觀而受天符(臣/)藝媿全牛學慚半豹徒知
　　　鄭璞齊竽之好未忝秦冠漢綬之榮挈瓶之智
　　　屢空短綆之才不及雖無為光宅得歌比屋之
　　　封而有道賤貧耻作歸田之賦儻蒙動薰風於
　　　舜海沛甘雨於堯雲則涓滴微流向銀潢而望
　　　若勾萌細物依瑶圃以揚輝謹竭葵誠敬成蕪
　　　頌頌曰
　皇帝立極海宇肅清三靈叶吉百度維貞禮兼文質樂
　　　　奏咸英邇安逺至久道化成欽明文思溫恭允
　　　　塞天覆地載静翕動闢
　高勲大業巍巍赫赫澤普四方光熏萬物大孝不匱承
　　　　先啟後政教維新典章由舊
宗祏贊幣
郊壇奉酎必躬必親以妥以侑學逹天人文炳日星出言
　　　　如絲吐辭為經几杖有戒盤盂有銘
　龍章鳯藻照耀千齡春溫秋肅仁漸義劘發號施令信
　　　　於四時聲靈雷迅大化風馳上徳不徳無為以
　　　　為炎州氷海葱山狼望俶擾封疆竊窺亭障
　王師一怒煙消霧盪我武維揚天威遐暢八紘歸命萬
　　　　璧来王馳書折簡山梯海航穴胷反踵雞塞龍
　　　　荒奉珍貢賮莫敢怠遑翠箑生厨丹蓂在户駢
　　　　目喁池比翰棲樹醴溢春泉甘凝秋露五風十
　　　　雨民和物煦昭陽之嵗月維載揚律中姑洗氣
　　　　逹勾萌
聖人御厯日景舒長乾坤貞觀烏兎光芒箕疇甲子荘
　　　　椿嵗年昌期五百泰運三千休祥絡繹景福駢
　　　　聫百葉千祀𤓰瓞綿綿
聖徳無方神功不朽惟日月恒惟天地久羣工颺言多
　　　　士拜手躋堂稱觥敬祝
萬夀
仁夀鏡賦
　　　　監　　　　　　　　　　生(臣/)宫懋猷
　　　太嵗當貞元之合
　一人受厥初之祥飛電繞樞慶乾坤之貞觀長虹流渚
　　　頌日月之光芒
天子執軒轅之十二鏡以徧照乎公卿百辟更逺燭乎
　　　上下四方有千秋之金鑑懸仁夀之堂皇雖處
　　　潛而必照亦遇暗而更彰當其考工辨器匠氏
　　　呈能擇太隂之純質取從革之金英迢迢揚子
　　　之津江心飛燄赫赫端陽之節日中鑄成鵲堕
　　　懐而呈象龍盤冶以成形及其列在瑶墀懸之
　　　藻井嫓夜月之沉沉比明星之耿耿清光曉徹
　　　則碧落流輝高明逺瞩則長空寫影不澄不撓
　　　類止水之淵涵無盈無闕同太陽之彪炳於是
　　　鏤之菡萏之奩樹以珊瑚之架鸞翼高鶱菱花
　　　不謝户庭洞逹摇紫電而迅飛表裏澄泓湛清
　　　潭而輕瀉況乎光侔照曕明比臨池其為用也
　　　不淆於同異不虧於堅白雖屢照而不疲其為
　　　體也無憂於磨磷無患於湼淄歷顯晦而不移
　　　是故
聖天子取焉手平者必正體静者必安水清則鑑徹表
　　　正則影端執明鏡者無所私其照對明鏡者無
　　　容匿其奸将共躋黎庶於仁夀寧徒存銘戒於
　　　帶鞶
萬夀詩(七言律一首/)
　　　　監　　　　　　　　　生(臣/)范大徳
帝徳如天被萬方太和宇宙慶無疆光凝松牖星雲燦
　　　瑞靄蓂階日月長自古至仁全夀理由来元善
　　　集嘉祥
聖人福極靡涯量拜獻千秋紫玊觴
萬夀詩(七言截句二首/)
　　　　監　　　　　　　　　生(臣/)顧日熾
　　　旭日曈曨照玉京緑雲紅霧慶霄明遥知薄海
　　　嵩呼處比户春風
萬嵗聲(其一/)
　　　嵗嵗
恩綸沛徳音蠲租賜復縂
天心陽春大地無私照更有三吴被澤深(其二/)
萬夀詩(七言律二首/)
　　　　監　　　　　　　　　生(臣/)宋　訥
　　　太平有象萬方同共喜時清嵗屢豐夀域正開
　　　霑
帝澤長庚臨耀暢
皇風仙璈聞處和聲叶瑞靄飄時淑氣融今日侍臣将
　　　進酒年年齊拜紫雲中(其一/)
御宿光中坐
聖人
至尊三月正生辰流虹繞電占祥運甘雨和風㑹好春
　　　彩結蓬莱常五色杯浮沆瀣列千珍九如頌裏
　　　臣民樂碩祝無疆共大椿(其二/)
萬夀詩(七言律四首/)
　　　　監　　　　　　　　　生(臣/)金玉樹
聖明天子應昌期六十年来化澤滋玉厯初廻新甲子
　　　金甌永固奠坤維山陬海澨歡堯日鳯舞麟遊
　　　紀舜時
聖夀天長今正始三呼處處樂雍熙(其一/)
　　　飢渴求賢更不侔
　　朝端輔弼有伊周三千奏牘金門獻尋丈珊瑚鐵網
　　　　收惟喜丹山翔鳯鷟總教文囿出麟騶即今
　夀考饒嵩祝處士廬空感應求(其二/)
　　　　蕩平無處不安恬
　聖澤汪洋率土霑屢見史臣書大有時聞
　天語恤窮簷桑麻萬井歡童叟雨露千春到鰈鶼尺土
　　　　一民咸感徳岡陵長頌夀頻添(其三/)
　天街樂奏日遲遲玉葉金枝進夀巵九族麟趨齊頌禱
　　　　千官雲集盛威儀
　龍顔霽處聞行惠
　　春殿晴時合介睂桃實如瓠𤓰似棗羣仙歡奉下瑶
　　　　池(其四/)
　
　
　
萬夀盛典初集卷一百十二
　欽定四庫全書
萬夀盛典初集卷一百十三
　　歌頌五十三(生監諸臣四/)
　萬夀詩(五言排律五十韻/)
　　　　　監　　　　　　　　　生(臣/)譚一豫
　　　　帶礪山河壮升恒日月長
　一人膺五福
　萬夀嫓三皇花甲周初度長庚曜正芒
　　鴻庥真有喜鳯厯兆無疆節届暄妍好時當品彚昌
　　　　仙桃蟠錦艷宫桞鏤金黄樂奏雲門振爐飄寳
　　　　篆香嵩呼聨逺邇華祝盡梯航惟
　聖超前代乗乾著烈光
　冲齡登九五
　濬哲邁成康盤几無勞警農蠶入慮詳繪圗同七月比
　　　　户足千箱夢寐猶無極
　恩膏正未央幾年頻
賜復應念縂如傷時邁廵方嶽
皇衷軫八荒
　翠華臨塞磧紫氣徧維揚波偃獼猴静塵開狐兎蔵
　　　龍舟移鏡浄鳥跡燦碑芳此日淮河畔於今肅
　　　慎鄉遵塗咸獻斚懐徳自来王業業乾行健輝
　　　輝㢲命張黄麻咨節鉞
　丹陛簡循良謂吏親民切須賢始位當推誠方保赤
　　　求瘼慰呼蒼網必開三面刑惟弼五常心平情
　　　自恕仁被法俱臧衢巷覘風俗謳歌徧激昂南
　　　薰繞縕瑟北極但垂裳旭日蒼龍上祥雲雊雉
　　　旁清時多暇豫藝囿足翺翔博學師何有多能
　　　天縱将圗書探委宛翰墨仰
天章
詔每来三殿歌因守四方聳觀同跳臥敬聼叶鏗鏘前
　　　席崇文教
訏謨飭狷狂森森瞻棫樸濯濯麗宫牆楨榦由兹集風
　　　雲應運祥澤身?豹霧振翮躍龍驤兹值嵩南
　　　夀難将斗北量作人原乆道籲俊闢𢎞綱茅茹
　　　連征吉禾苖近在塲十年逢
聖誕多士起巖廊自分魚依藻欣瞻鳯在岡百生逢
舜日寸禄竊虞庠恭仰虹流渚䖍陳兕作觴賡歌青𤨏
　　　客進頌紫微郎盤獻摛仙果杯濃艷玉漿陪臣
　　　随海澨朝列躋漁商終冀追鴛鷺長鳴和鳯凰
　　　丹忱凝葵藿紅日麗扶桑
萬夀詩(五言律四首/)
　　　　監　　　　　　　　　生(臣/)吴陳琰
　　　在昔天皇氏膺圗萬八千
一人今合徳
六御正乘乾貞固南山峙端居北斗懸仙籌難紀數寳
　　　厯永綿綿(其一/)
　　　令節際三春
嵩齡始六旬車書風盡古日月景長新舜樂聲容美堯
　　　尊氣味醇東華到
　西苑萬國祝靈椿(其二/)
　　　離照文明盛
綸音闢制科有天皆雅化無地不
恩波十載千秋例三時萬口歌從兹培士氣寒谷得陽
　　　和(其三/)
　　　禁桞依瑶闕宫桃簇玳筵
心同無量佛人戴大羅天華祝三多集箕疇五福全(小/)
　　　(臣/)邀
聖澤長詠萬斯年(其四/)
萬夀詩(五言排律十二韻/)
　　　　監　　　　　　　　　生(臣/)王維淮
聖徳開天運鴻圗寳厯長遐齡齊日月多祜協羲皇符
　　　應千祥集功垂萬福将西池王母至南極夀星
　　　昌御桞枝枝緑仙葩處處芳歌同韶樂奏舞竝
　　　彩雲翔
仁夀超千古謳思徧八荒羣黎欣仰
徳萬國樂觀光海屋増輝曜嵩呼競讚揚冠裳看拜舞
　　　童叟盡趨蹌紫氣浮仙掌紅雲繞建章從兹億
　　　萬厯嵗嵗頌無疆
萬夀詩(七言律一首/)
　　　　監　　　　　　　　　生(臣/)謝　珠
　　　華渚流虹誕
聖祥纔周甲子慶方長廷臣共進岡陵頌髦士羣歌棫
　　　樸章仙杏却疑蟾窟種瓊林還折桂枝香小儒
　　　何幸随鴛鷺稽首躬陳
萬嵗觴
萬夀頌
　　　　監　　　　　　　　　生(臣/)王國柱
皇帝御極五十二載澤流兆民恩及四海政治穆清臣
　　　庶樂愷魁柄自挈乾綱獨振武功文徳今古彪
　　　炳東西南朔㒺不敬應恭黙思道宵衣旰食敬
　　　天勤民朝乾夕惕定性和神斂福錫極
聖夀無疆甲子星周羣后式序百神懐柔卿雲綺合湛
　　　露膏流華祝敷天嵩呼動地躋堂稱觥風雲竝
　　　㑹俾夀熾昌天庥洊至貞符協應寳祚綿延虞
　　　絃廣被豳雅交宣式歌且舞
天子萬年
萬夀頌
　　　　監　　　　　　　　生(臣/)張文裕
皇建其極正位當陽精明強固愈久彌彰無為致治恭
　　　已垂裳與天同運與地無疆益植根本廣培俊
　　　良有麟遊藪有鳯鳴岡一堂喜起百爾賡颺惟
　　　兹下國久被
天光碩從五老敬祝堯觴
萬夀詩(五言排律六韻/)
　　　　監　　　　　　　　　生(臣/)荘柟榮
　　　懐柔皆位育海甸式尊親世泰
皇圗鞏時和景命申周天増
聖厯應地永
皇仁箕翼中天曉鶯花上苑春懽呼趨父老歌拜洽臣
　　　鄰閬苑繁桃李昇平日月新
萬夀詩(五言排律六韻/)
　　　　監　　　　　　　　　生(臣/)錢兆升
　　　泰階明紫極雲漢倬天章甲子周堯厯山龍耀
　　　舜裳
王言傳渙汗喜氣動宫墻瑞啟貞元㑹星躔奎壁光鳯
　　　庭芝草秀雲路榜花香閬苑新添籍争稱獻夀
　　　觴
萬夀詩(五言排律十韻/)
　　　　監　　　　　　　　　生(臣/)周　震
　　　海屋添籌日卿雲復旦年堯尊祈酌斗舜樂聼
　　　揮絃薄海恩膏徧瀛洲淑景旋禎符承泰運上
　　　瑞紀瑶編五福
皇時斂三多
聖自全絳人論甲子姑射致神仙御桺随風動宮花向
　　　日妍嵩呼同舞蹈士氣早騰鶱瑜瑾昆刀發珊
　　　瑚鐵網連碩因南極宿長拱
紫宸邉
萬夀詩(五言排律十二韻/)
　　　　監　　　　　　　　　生(臣/)陳光祖
　北闕紅光燦南山紫氣新
聖明懸日月
恩澤溥臣民養老逾周渥蠲租較漢頻金錢頒内藏疏
　　　濬歴河漘顯赫征無戰懐柔化有神衢歌忘
帝力巷舞樂天鈞治已超隆古心猶厪得人揆文調鼎
　　　鼐備武列麒麟濟濟皆楨榦勤勤念槱薪聿招
　　　巖谷隐悉作
　廟廊珍浪暖蒼虬舞天高彩鳯伸羣瞻閶闔啟颺祝
　　　萬年春
萬夀賦(有序/)
　　　　監　　　　　　　　　生(臣/)薛　雋
　　　(臣/)聞藹然春溫天之所以育萬物確然動直乾
　　　之所以資大生卜之於理有必然信之於人亦
　　　猶是子曰大徳必夀詩云君子萬年豈獨得於
　　　古時復又見於今日欽惟我
皇上
　日長同嵗
　夀永配天
　運際貞元八百國之欃槍盡掃
　道當保合萬億年之磐石常安逢甲子之維新識
天顔之有喜莫不梯山航海争獻共球亦且搦管攄詞
　　　同伸頌禱炷香日上情較華封而轉殷嵩祝齊
　　　呼碩将箕疇以比擬盖由
皇上保民與保赤同意因而黎首愛
君與愛親同情春日春風春色年年不老
聖朝
聖治
聖人在在無私千綬桃花雜燕鶯而竝舞九衢燈火暎
　　　星月而聨輝中外為之承歡天人為之介祉猗
　　　歟
帝世同唐虞之際如此其隆大哉
皇猷駕湯武之君更覺其盛乾坤之筴三百六天皇之
　　　夀萬八千考瑞典之所徴知至誠之無息鳯凰
　　　出而百鳥固思奮以和鳴神龍見而羣鯈亦揚
　　　鬐以煦沫同在熙皡之世豈忘
高厚之恩不揣無文恭為一賦其詞曰
　　　巍巍天府蕩蕩
皇圗正體乾兮出治時交泰兮分敷馭青龍兮首出命
　　　青鳥兮先驅在
一人兮有慶為萬民兮歡娱爾乃卿雲呈祥條風應節
　　　六十年海不揚波大一統民無敢越拱紫㣲之
　　　在上森衆星之羅列陳仙醴於
　龍樓懸花燈於
　鳯闕望雉尾而光摇披螭頭而香結遏歌吹於祥雲
　　　廻舞綵於明月内則蘭馨芝秀玉葉天潢拜手
　　　以奉
萬夀稱觴外則金張之儔稷契之伍捧彼兕觥祝惟純
　　　嘏邇則五方羣赴四民齊来文移北斗夀獻金
　　　罍逺則流沙極漠窮海至濵拜瞻霄漢莫不尊
　　　親於是
天子覽封畿之翼翼玩民物之熙熙萃一天之淑景蕩
　　　三月之芳菲渙
殊恩於宇宙頒
王言之綸絲雨露磅礴於臣庶吹噓彷彿乎觧推郁李
　　　培多而枝茂菁莪香動而秀滋竊窺之管尤知
　　　其竒以多能而益見其聖固天縱而亦何常師
　　　而且至孝本於成性好學而又生知訪圗書於
　　　乙夜勤誦讀於萬㡬精微之統已繼洙泗之文
　　　在兹深維無逸之訓三復豳風之詩農桑無不
　　　樂其業庠序亦各得夫宜纘平成之績奏安瀾
　　　之期調萬年之玉燭方履端於春時(臣/)乃拜手
　　　稽首而為之頌曰篤生
聖主縂攬鴻權明無不燭勇孰敢先行之以仁三者俱
　　　全螽斯𤓰瓞麟趾蟬聫降澤於民受祜於天於
　　　時保之億萬斯年
萬夀頌(有序/)
　　　　監　　　　　　　　　生(臣/)章　鈺
　　　欽惟我
皇上臨御之五十有二年恭遇甲子初周
至徳廣運九霄開
聖誕之祥
大業覃敷萬國祝齊天之夀(臣/)鈺草茅賤士未敢拜舞
　　　揚休蓂莢昌期竊效華封獻頌四言十首三祝
萬年
聖人御宇厯數中天建中立極精一心傳徳敷九有仁
　　　覆八埏卓越千古永保萬年(其一/)
　　　思皇我
皇聖本天縱博學多能明體逹用恭黙淵冲時雍風動
　　　成功文章衢歌巷頌(其二/)
　　　允文允武乃聖乃神蕩平正直泰運方新聲教
　　　洋溢莫不尊親普天率土歡樂無垠(其三/)
　　　樂以天下斂時百福宇宙清寧中和位育三王
　　　得四五帝得六億萬斯年為我
皇祝(其四/)
　　　欽哉我
皇至誠盡性樂育蠲租正位凝命端拱垂裳萬邦有慶
　　　春酒載塗謳歌聿盛(其五/)
　　　猗歟盛哉萬年
天子治洽化成川流嶽峙軒轅嫓績羲皇竝齒百千萬
　　　載自今伊始(其六/)
　　　大哉乾元
天子萬年殊恩丕著曠典特宣維悠維久如岡如川巍
　　　巍蕩蕩峻業光天(其七/)
　　　三星繞
　殿花甲初周律中姑洗薰風觧憂兩岐九穗翼翼蘨
　　　蘨生逢
　盛世瑞靄盈眸(其八/)
　　　維天之命申重
　鴻寳自求多祜永錫難老階旋白鶴庭盈之草
皇帝萬嵗天眷民禱(其九/)
　　　時維令節
聖主當陽千官拜舞萬國梯航彤廷煥彩璿宇輝煌
一人有慶頼及萬方(其十/)
萬夀詩(五言排律二十韻/有序)
　　　　監　　　　　　　　　生(臣/)胡　樞
　　　今夫天之高也以其無所不覆地之廣也以其
　　　無所不載惟罔不覆載凡天地間所謂飛潜動
　　　植􁀼生負氣之倫亦㒺不思仰給於天俯給於
　　　地焉天地知羣類之咸仰於我也因各随其性
　　　之所宜安之適之栽之育之雨露以滋培之風
　　　雷以鼔舞之務俾盡遂其生咸復其性而後已
　　　易曰大哉乾元至哉坤元非以天地之徳為莫
　　　可思擬耶故萬類者天地之臣民天地者萬類
　　　之君父也然猶恐寒暑愆時高卑異勢風雷雨
　　　露培養之或遺乃萃山川之秀彚河嶽之祥悉
　　　畀一人使之聪明睿智神靈首出赫然居兆民
　　　之上而為天下主以輔生成之所不逮裨雨露
　　　之所不周號曰天子是天地者固萬類之君親
　　　而人君者又萬類之天地也天不生聖則天地
　　　之徳不彰天不生聖主則天地之澤不溥故於
　　　唐生堯虞生舜夏生禹商生湯周生文武而於
　大清則篤生我
皇帝陛下
　翩然龍鳯之姿
　巍然天日之表
　聲為律而身為度徳協中和
　望如日而就如雲光昭上下
　亶聰天縱
　純孝性生
　法乾健以勤民
　體坤寧而鎮物
　制禮作樂矞増宇宙之輝
　端拱垂裳夐絶古今之治既敷布之咸宜更張弛之
　　　盡善
　親儒好學道闡孔孟之傳
　博籍宏通數啟圗書之秘
　恢𢎞豁達大度如淵
　　克讓允恭虗懐若谷命官以器任相惟賢洵
　　允文而允武誠
　　乃聖以乃神雖
　身居九重之上未常不以黔首為心而
　宸衷惕若宵旰憂勞已治而猶以為未治已安而猶以
　　　　為未安五十有二年以来天覺頼以益髙地覺
　　　　頼以益厚日月頼以益明河嶽頼以益奠
太祖
太宗
世祖之緒頼以益光堯舜禹湯文武之烈頼以益顯而隂
　　　　陽和神人格四氣調五行序不怒威不言信風
　　　　動時雍百昌咸若澤及而不知刑措而不用熙
　　　　熙皥皥羣相遊於順則之天焉邇者河清屢奏
　　　　海不揚波康衢擊壤之謳充然徧聞宇宙而且
　　　　風迴浴日之鄉罔不尊親愛戴非甚
　聖徳孰能如是哉自生民以来未有盛於我
皇上者也子曰大哉堯之為君惟天為大惟堯則之蕩
　　　蕩乎民無能名焉巍巍乎其有成功煥乎其有
　　　文章者(臣/)敢為我
皇上頌焉曰
　　　佳氣南山􁀩祥光
　北闕浮卿雲来
　紫禁麗日藹
　皇州景運開千禩昌期協九疇天生
濬哲主世躋太平秋八彩同堯瑞重瞳似舜眸體乾勤
　　　國政好學博墳邱端拱垂衣治虗懐側席求宫
　　　闈傳至孝潢譜沐宏庥麟趾歌仁厚闗雎詠好
　　　逑桐圭分未忍花萼愛常留寮宷施恩渥公孤
　　　示禮優廟堂知草野樽俎折戈矛靈囿祥麟集
　　　昆池瑞鳯遊殊方歸版籍萬國執共球徳洽神
　　　人格情於翰墨投
宸章廻鐵畫
御藻挺銀鈎宴奏簫韶樂筵供閬苑饈普天蒙
帝力率土頌
皇猷高湧扶桑日初添海屋籌願祈
聖主夀億萬與天侔
萬夀詩(七言排律十二韻/)
　　　　監　　　　　　　　　生(臣/)卜鴻生
萬年甲子初周日
聖徳崔巍永發祥春色舒遲迎瑞靄卿雲爛熳擁霞光
　　　柳垂青瑣霑衣翠花發天衢挹
御香風若雨時蘇萬象日暄雷動靖羣方蠲租户户恩
　　　膏滿觧網年年雨露長久道化成仁者夀乾行
　　　不息慶無疆經天麗藻超千古福國訏謨邁百
　　　王籲俊旁求憑玉尺作人愷悌燦雲章控弦子
　　　弟能通古簮筆儒生擅貫楊棫樸菁莪儲國器
　　　共球冠帶盡梯航雲璈天籟諧音律仙仗蓬莱
　　　列鷺行遥識
天顔多喜氣華封豈必羡陶唐
萬夀詩(五言排律六韻/)
　　　　監　　　　　　　　　生(臣/)吴達章
　　　昌期開泰運
帝位履光明晴日烘螭陛祥烟擁鳯城華雯籠
　寳幄彩旭麗
　神京湛露承仙掌仁風扇鹿苹羣黎欣徧徳多士慶
　　　連征長此
堯天戴葵衷向日情
萬夀詩(五言排律六韻/)
　　　　監　　　　　　　　　生(臣/)郭　涵
　紫殿流虹日
　彤宫繞電時乾坤千古夀雨露萬方滋元老陳金鑑
皇王進玉巵
一人稱夀考多士慶昌期松柏岡陵賦菁莪棫樸詩歡
　　　呼盈
　北闕拜舞上瑶池
萬夀詩(五言排律十四韻/)
　　　　監　　　　　　　　　生(臣/)荘鴻寳
　　　瑞應
龍飛日祥開電繞辰霞光
　雙闕霽景色萬年春御柳垂青瑣仙桃進
紫宸雲璈霄漢徹天仗鼔鐘振燕喜當三月文明被八
　　　垠舜庭儀彩鳯軒囿畜祥麟特敞圗書府兼羅
　　　嶽瀆珍騰驤千里駿鞭䇿九方歅鶚薦探春宴
　　　花簮折桂晨
殊恩闢仕路大典奉
皇仁寳厯綿無算璇樞運有神遐荒聲教洽莪樸頌颺
　　　頻瑞莢堯階舞瓊漿蓬島陳歡逢
萬夀日舞蹈徧臣鄰
萬夀詩(七言律一首/)
　　　　監　　　　　　　　　生(臣/)殷祚昌
九重甲子慶初周絳節朱旂擁帝州鰲禁雍容甘露渥
　璇宫讌喜彩雲浮麟虞瑞應孚區夏日月光華起頌
　　　謳最幸儒生邀
異典聫行逺簉鳯池頭
萬夀詩(七言律一首/)
　　　　監　　　　　　　　　生(臣/)卜廷坤
　　　融融暖日洽祥烟寰宇謳歌祝
萬年㑹際昇平光復旦蔚興禮樂麗中天河山千古明
　　　良合芹藻三春雨露妍敢藉瑶池仙醴熟稱觥
　　　獻夀
聖人前
萬壽詩(五言排律十二韻/)
　　　　監　　　　　　　　　生(臣/)史　燾
　　　靈符開舜旦寳厯記堯時玉軸圗成嶽雕筵樂
　　　奏箎香飄銅鶴篆日麗
　袞龍旗洞府呈瑶草衢樽進碧巵右文超自昔徳化
　　　盛於斯籲俊虞廷闢求賢漢詔馳崑璜争入彀
　　　聫璧喜無遺選使羅薪槱遴才盡鼎鼒六經資
　　　潤色五典
御親披習習儒風古皇皇
聖學孜昭回溯雲漢典則誦文思
萬夀岡陵祝葵傾向日私
萬夀詩(五言律四首/)
　　　　監　　　　　　　　　生(臣/)張齊玉
聖夀齊南嶽祥雲䕶
帝閶車書歸一統功徳邁三王文治麟圗鞏
天家鳯歴長丹心懐
　玉闕際此荷榮光(其一/)
南廵荷眷顧
恩沛碧霄邉峰泖霑
天潤壺漿拜
聖顔長歌娱舜日擊壤樂堯年世美登仁夀岡陵景福
　　　綿(其二/)
御座開仙仗
天顔笑語時萬方歌燕喜九宇沐
鴻慈瑞叶三多頌祥呈五色之生逢清晏世率土慶雍
　　　熙(其三/)
　　　八紘齊拜舞攀躋
九重門霄漢星辰逈光華日月尊輸誠暨遐邇
温語煥絲綸
萬嵗嵩呼者稱觥荅
主恩(其四/)
萬夀頌(有序/)
　　　　監　　　　　　　　　生(臣/)陳　仕
　　　欽惟
皇上
　學隆千古
　道冠百王
　心源接精一之傳文教敷於四海
　治術邁羲軒而上豐功洽於九州合天人而被茀禄
　　　時雨暘而卜休徴是以
御極五十二年海宇承平咸頌
一人有慶㑹同千八百國民氣和樂羣祝
萬夀無疆食徳飲和荷
生成而永戢􁀼生樂業戴
髙厚而寧忘所宜播諸樂章揚厲
　熙朝之偉業更碩宣諸律吕鋪張
　盛世之鴻庥(臣/)草茅下士樗櫟庸材身際
　文明之代沐教澤於無窮躬遊
　仁夀之天欲謳吟而莫罄敬效衢歌用申頂祝
　　　欽明
天子小心翼翼永彼萬年敬此朝夕綿綿葛藟施於松
　　　柏福禄攸從崇於有徳(其一/)
　　　天命於徳作
君作師典兹六籍𢎞惟教思一哉
王心執徳靡遺於樂辟雍濟濟熙熙(其二/)
　　　濟濟多士執經秉徳維彼賢才以楨
王國至於都邑既齊既敕具曰
聖人永錫萬億(其三/)
　　　萬億之来自今伊始保定
聖躬至於卿士皤皤黄髮是詢是使
天子曰俞肅余綱紀(其四/)
　　　巍巍嵩嶽培塿崇之泱泱大海江漢宗之肅肅
天子小大從之赫赫
王命福禄同之(其五/)
　　　福禄之同降此黄茂農夫之慶
天子之厚何以祝之厥徳由舊又何祝之
天子萬夀(其六/)
萬夀詩(五言排律二十四韻/)
　　　　監　　　　　　　　　生(臣/)俞鴻徳
帝徳貞恒永
皇圗帶礪長乾坤逢景運寰宇慶當陽周甲籌初記昌
　　　辰厯詎量熙熙臻夀域藹藹徧榮光
天縱超羣聖心傳紹百王唐虞今復覩謨烈古難方窮
　　　髮梯航徧雕題玉帛将敉寧清朔漠
威武靖南荒竹楗堅承㟁桃花静繞塘平成功已奏
宵旰慮尤詳疊荷新蠲賦仍蘇舊負糧好生同覆載肆
　　　赦軫桁楊沐浴儒林盛薪槱士氣揚兩闈
恩再闢十載例成常好古圗疇契怡情翰墨香
宸章昭日月
奎藻燦琳瑯盛事書難罄蕪詞頌莫彰春光三月麗喜
　　　氣八紘洋璀璨卿雲曉蘢葱
　禁樹芳綏山桃正熟瑶圃鶴羣翔銀甕天呈寳金芝
　　　地效祥龎眉争抃舞委珮肅趨蹌碩獻千秋鏡
　　　欣稱
萬夀觴華封中古意長此戴穹蒼
　
　
　
　
　
　
　
　
　
　
　
　
　
　
　
萬夀盛典初集卷一百十三
　欽定四庫全書
萬夀盛典初集卷一百十四
　　歌頌五十四(生監諸臣五/)
　萬夀頌言(七言截句十首/有序)
　　　　　監　　　　　　　　　生(臣/)鄒士夔
　皇上御極之五十二年嵗次昭陽律吹姑洗躋六旬之
　　　　大慶届千載之昌期天下臣民懽忭鼓舞雲集
　　　　京師而士子之感戴尤深頌揚彌切(臣/)士夔一
　　　　介草茅恭逢
　萬夀開科来
　　都應試適奉
　上諭許在京舉貢生監人等報名註册叩祝
　聖夀
　恩皆出於望外慶自發乎中情謹獻(臣/)自繪長春圖一
　　　　册并頌言十章凡以草木昆蟲胥霑
　聖澤而衢歌巷詠並效愚忱云爾
　　　上日花開千葉蓮紅衣翠扇映交鮮緣知太液
　　　恩波暖佳氣氤氳
萬夀年(其一/)
　　　旰食宵衣厪
至尊為民祈福
詔書温雨𤾉時若休徴集萬彚都霑
萬夀恩(其二/)
　　　六合同風洽太和蠲租賜復受
恩多士林遭際尤難得曠典新開
萬夀科(其三/)
　　　重疊
溫綸喜共聼八方休請建碑亭
天心愛惜惟民力止列瑶堦
萬夀屏(其四/)
　　　南極星光耀紫㣲山龍藻火並争輝由来萬物
　　　如同體萬姓装成
萬夀衣(其五/)
　　　如日長升如月恒星橋璀璨綵層層祥雲捧出
　　　齊瞻仰天上髙懸
萬夀燈(其六/)
　　　日麗旌旗
　　翠輦廻天厨絡繹
御筵開一時醉舞瑶池畔玉露金莖
萬夀盃(其七/)
　　　仙闕蓬莱䕶絳紗繁枝交綺發竒葩祗緣雨露
　　　栽培久上苑齊開
萬夀花(其八/)
　　　頌禱都無綺麗詞盈廷拜舞慶良時(小臣/)竊附
　　　衢謡末願進瑶箋
萬夀詩(其九/)
　　　淑景暄風本配仁艷陽時節嵗華新昇平景象
　　　堪圖畵幅幅丹青
　萬夀春(其十/)
　萬夀頌(集五經八章/有序)
　　　　　監　　　　　　　　　生(臣/)鄭維新
　　　　(臣/)聞乾行至健離照當陽徳合清寜兩大之禎
　　　　符永集天開甲子五行之氣序常新故乗景運
　　　　以貞觀藴靈獨異斯由久道而成化卜厯無疆
　　　　三多獻祝於堯階百禄罄宜於周室頌九如者
　　　　歌天保稱萬夀者躋公堂倚歟慶澤流長允矣
　　　　箕疇福歛欽惟
　皇帝陛下
　　瑞應虹流
　　祥凝電繞
　　備聖神文武之至徳
　　兼聰明睿智以有臨勤政愛民敬
天法
祖博施濟衆實堯舜所未能輔相裁成補造化之不逮
　　　得位得禄得名得夀集諸福而駢臻自南自北
　　　自西自東萃四方而心服天不愛道地不愛寳
　　　煥發天長地乆之徴日増其光月増其華永著
　　　日升月恒之象㑹貞元而吸沆瀣望雲物而迓
　　　禎祥河出圖洛出書榮光上燭蓂生庭松生牖
　　　瑞靄髙凝率土均歡普天胥慶兹者嵗在癸巳
　　　届
聖夀之六旬律應姑洗協呼嵩於三月宫鶯啼曉霞明
　　　五鳯之樓仗馬連宵炬徹千官之陛
一人臨軒而受賀萬邦集珮以来朝合内外大小之臣
　　　鄰聚士農工商之誠懇雕題鑿齒之倫莫不梯
　　　航而至跂行喙息之衆亦皆鞮譯而朝(臣/)幸際
　昌明深霑
　樂育稱觥誌喜珥筆生輝敬集五經上祝
萬夀頌曰
天子萬夀徳合無疆惟精惟一如圭如璋王道蕩蕩
聖謨洋洋自今以始長發其祥(其一/)
帝徳廣運與時偕行首出庻物萬邦以貞無偏無黨乃
　　　聖乃神綏以眉夀福禄来成(其二/)
　　　欽若昊天小心翼翼夙夜維寅威儀是力敬天
　　　休命順帝之則
夀考萬年如㡬如式(其三/)
　　　文明以健其道大光禮樂眀備黼黻文章蹌蹌
　　　濟濟穆穆皇皇皇天眷佑受福無疆(其四/)
　　　濬哲文眀布昭
聖武以征不庭陳師鞠旅萬國来同受天之祜
夀考維祺百獸率舞(其五/)
　　　永康兆民俶載南畝本固邦寜終善且有羣黎
　　　百姓拜手稽首
天子萬年酌以大斗(其六/)
　　　順天休命克寛克仁
上有大澤政在養民眚災肆赦告爾祥刑萬有千嵗宜
　　　民宜人(其七/)
　　　既多夀祉如岡如陵百辟卿士来獻其琛發號
　　　施令慶賞遂行並受其福三夀作朋(其八/)
萬夀詩(五言排律十六韻/)
　　　　監　　　　　　　　　生(臣/)劉義林
　　　萬國車書集三春寳厯長曈曨旭日曉縹緲慶
　　　雲翔莢應堯階瑞芝生禹甸祥爐烟凝瑣闥仙
　　　樂播笙簧藻井垂金殿朱旗拂畫梁
衮衣臨斗極環珮繞
　天潢鷺序趨
　楓陛
龍綸出尚方曝芹野老獻玉帛逺藩將雲漢廻閶闔天文
　　　入建章明良同遇合山海盡梯航寳墨揮
宸翰琅函發
睿光作人賡夀考養老列膠庠
特詔開雲路同文徧海疆崇儒遵孔孟致治邁軒皇大
　　　勇兼仁武𢎞慈協㑹昌(小臣/)無所獻長進萬年
　　　觴
萬夀詩(七言律一首/)
　　　　監　　　　　　　　　生(臣/)程世綏
　　　瑞靄天開海日紅祥雲争繞
　紫㣲宫玉階獻夀千官肅曉漏呼嵩萬國同仙仗
　　　花明添霽色
御筵春暖送香風紛紛齊上升恒頌都在
皇仁雨露中
萬夀詩(七言律四首/有序)
　　　　監　　　　　　　　　生(臣/)王廷擢
　　　欽惟我
皇上以天亶之聖膺首出之姿邁華渚之虹流協瑶樞
　　　之電繞徇齊敦敏道統冠乎百王文武聖神治
　　　法超乎千古仰
聖孝則尊養兼隆煥
宸猷則作述並茂翕河柔嶽歌時邁者七廵平地成天
　　　利隨刋者億載恵下則蠲租賜復家家共躋春
　　　臺卹民則解網除殘䖏䖏同逰化日職方作貢
　　　不遺乎銅柱朱崖王㑹陳圖逺暨乎金城玉塞
　　　至於薪槱造士茅茹拔材廣杏林桂苑之英四
　　　門盡闢探玉海珠淵之秘八表無遺凡
聖主之偉徳豐功無非集慶凝休之自而
　國家之深仁厚澤總為祈天永命之基是以數應
　昌期天開
夀域嵗徳在癸五行逓獻其休嘉月令方春萬物正當
　　　其和㑹
御宇歴五十二年之久如日方中
聖誕逢六十
萬夀之期普天同慶數較逾於大衍五十蓍倍益其占
　　　夀更邁於靈椿八千秋適逢其始山鞮海譯萃萬
　　　國之衣冠雲卿星輝啟千門之閶闔花凝湛露競
　　　舞
　堯階草帶春暉齊瞻
　舜日昔華封三祝曾致獻於唐年天保九如亦見歌
　　　於周雅况(臣/)幸逢鼓舞太平之日敢後頌颺
仁夀之辭敬獻七言㳟呈四律窺蠡測管本無當於
髙深向日傾葵聊以申其頌禱云爾
太平天子介純禧四海歡呼拱
　玉墀蒲長堯厨輝寳箑香飄文囿燦靈芝九成暢恊
　　　簫韶奏一徳欣歌魚藻詩齊禱岡陵来獻
夀鸞翔雀舞萬年枝其一
　　　武緯文經昔代無逺超二典軼三謨吹嘘兆姓
　　　陽春律鼓鑄人材造化爐南極祥星依
　黼座東郊佳氣滿
　皇都貞元倍衍無疆厯嶽凟羣靈翼鼎圖(其二/)
　　　紫籞祥烟繞
帝宫玉階綵仗颺和風瓊池芝草年年長仙圃蟠桃嵗
　　　嵗紅夏屋連雲千里合春䑓布暖八方同還占
　　　天意孚人願甘雨隨時百榖豐(其三/)
　　　户興禮樂蔚桑麻
　王㑹梯航道路賒重譯盡供琛是玉十洲新貢棗
　　　如𤓰億千嵗月同春晝大地乾坤總
帝家草莽(㣲臣/)霑
聖澤敬隨衢祝獻東華(其四/)
萬夀詩(七言律一首/)
　　　　監　　　　　　　　　生(臣/)楊于芳
　　　中天景運煥文章南極星輝寳厯昌芹藻㡬回
　　　霑雨露菁莪常自被春陽
　九閶旭日開元化六宇奎文曜
帝光造士古来稱夀愷一廷藹吉頌無疆
萬夀詩(五言排律六韻/)
　　　　監　　　　　　　　　生(臣/)顧若霖
帝治超千古
皇仁徧九垓普天飛化雨大地震春雷
夀域南山聳
恩波北闕開龍津神變化杏苑廣栽培同赴看花宴争
　　　稱獻夀盃欣逢交泰世殊媿洛陽才
萬夀詩(五言排律六韻/)
　　　　監　　　　　　　　　生(臣/)何景儀
　　　四海同春日堯天慶未央繞樞呈電瑞盤棟燦
　　　龍光金鏡千秋錄瑶池九醖觴恵風迎劔珮旭
　　　日麗冠裳南極星辰拱西清麟鳯翔
聖人長有道萬夀祝無疆
萬夀詩(有序/)
　　　　方　　畧　館　監　　生(臣/)林世俊
　　　欽惟
皇帝陛下
　巍巍聖徳
　赫赫神功
　綱維四氣之全
　統㑹八紘之表
　經文緯武亘日月以常新
　贊地參天並乾坤而永大五十二載朝乾夕惕擴性
　　　命之真𫝊千八百國物阜民安臻治平之極盛
　　　兹陽春之三月届
聖夀之六旬来享来王集共球於四海是遒是荷𢎞茀
　　　禄以千秋(臣/)等草木欣榮幸戴
　光天之麗日禽魚咸若歡逰
　樂國之和風
九重峻徳難名徒切捧山之願一介葵心欲展聊陳擊
　　　壤之歌不盡颺言敬抒排律
帝福升如日
君心溥若天道隆千載後勲邁百王前建極中和合綏
　　　猷制作全兩儀資定位庶物藉陶甄盛徳原臻
　　　化純修更體乾存存功愈宻亹亹意彌専敬自
　　　丹書得誠從大易傳作銘依
　黼座講學
御經筵纉緒仁為本惇倫孝是先禮儀俱美備義問復
　　　昭宣玉食常豐養馨香必告䖍棣華欣韡韡𤓰
　　　瓞慶綿綿旭日臨堯陛薫風理舜絃欽明躬有
　　　度正直治無偏
垂拱敷聲教端居運化權輿圖光逺被象魏法髙懸已
　　　擅羲軒聖仍求元愷賢泮池增藻采棘院廣茹
　　　連石室寧誇漢金臺豈慕燕珪璋陳左右杞梓
　　　列班聨四海深懐保羣黎普恵鮮好生刑屢恤
　　　益下賦頻蠲
睿慮觀河箭
宸遊望嶽蓮
廵方朝玉帛障水發金錢胞與通疆域要荒總幅員修
　　　文歸版籍偃武息戈鋋大沛寰中雨全消塞外
　　　煙共球加舊貢
方畧著新編是嵗春三月吾
皇夀萬年東王旋斗柄南極現星躔祥鳯鳴岐嶺神龜
　　　出洛川瑶階滋瑞草銀沼湧丹泉入覲皆屏翰
　　　来瞻盡偓佺嵩呼牋競奏華祝鼎争鐫稽拜環
　䨇闕謳歌動八埏(㣲臣/)隨忭舞願上兕觥篇
　　　　監　　　　　　　　　生(臣/)董紹美
聖徳參天地
鴻恩徧八荒車書鼇極外琛帛
衮衣旁瑞應
千春節歡騰
萬夀觴甲花周復始蓂荚吐方長糺縵星雲麗升恒日
　　　月光雙籌添海屋九葉秀芝房栁外
　鸞旂迥花邉
　鳯葆張爐烟何馥郁劒佩競趨蹌野晉三多祝朝賡
　　　百禄章歡聲喧紫陌盛事紀青緗景福超堯舜
　　　𢎞禧陋漢唐(小臣/)依
　輦轂永此慶遐昌
　　　　監　　　　　　　　　生(臣/)耿國翰
帝徳巍巍邁百王欣逢令節啟青陽蒼黎共獻千秋鼎
　　　岳牧同稱
萬夀觴露潤玉階朱草發風吹金浪醴泉香葵心願效
　　　三多祝遥望紅雲拜建章(其一/)
　　　圖經日闢驗
皇輿夀厯徐推慶有餘
問夜深宫披玉藻
省方薄海識金車崆峒不講求仙訣黼扆惟陳無逸書
　　　自是乾元行健力卿雲糺縵擁
皇居
　　　　監　　　　　　　　　生(臣/)唐秉彛
　　　佳氣黄圖迥榮光紫極張九天𢎞
　夀域六宇頌
神皇
聖徳恢無外
宸衷豫且康仁風方浩蕩淑景正芬芳蕙沼融融暖桃
　　　花灧灧香盤流金掌露樽挹玉壺漿閬苑風雲
　　　㑹蓬山日月長九賓咸率職百譯盡来王
淳化彌三極
深恩浃萬方名言真莫罄載筆豈能颺敢擬封人祝聊
　　　陳擊壤章
　　　　監　　　　　　　　　生(臣/)王學㢲
　　　乾健超千古陽和被萬方紀年𢎞寳鼎歌曲駕
　　　芝房仰
徳隆堯舜論
功邁禹湯巍峩山莫並浩蕩海難量租赦周三嵗刑寛
　　　約九章藻芹争煥采桂杏益飄香
聖學原髙峻
天文更矞煌王民仍皥皥表海復泱泱
帝厯乾坤久
皇年日月長六旬當大慶
萬夀永無疆童叟謳吟徧衣冠禮樂張
寵榮誠莫覯
恩遇出非常燕雀歡騰色旌旗喜溢光(小臣/)霑化雨拜
　　　手頌
天皇
　　　　監　　　　　　　　　生(臣/)李孔嘉
　　　海晏河清日民安物阜時和風来上苑淑氣布
　彤墀景運金甌卜芳辰玉律吹八方開夀域九有
　　　覩昌期覆載乾坤大恩膏雨露滋雲璈聼宛轉
　　　仙仗肅威儀民獻華封祝臣歌天保詩趨蹡齊
　　　岳牧拜舞盡臯夔
聖徳嘉祥兆天申福禄宜綿長周甲子悠久數干支桃
　　　實剛逢熟嵩呼亦效竒幸當
　全盛世葵藿願陳詞
萬夀詩(有序/)
　　　　子　史　　館　監　　生(臣/)吴從龍
　　　欽惟我
皇上與天同運如日方升五十餘年宵旰之勤見
聖人之無逸百千萬國昇平之久沐
天子之至仁時届三春㳟逄
萬夀嵗周花甲星燦長庚於是
賜復蠲租開科取士布
鴻恩於望外溥大澤於寰中真史䇿所罕聞古昔所希
　　　有也一時臣庻願進萬年之觴四野謳歌競效
　　　三多之祝而(臣/)等䝉
皇上豢養八載感
覆載之髙深
培植多年荷
生成之廣大未能圖報殊切悚惶輙獻蕪辭㳟呈
睿覽以下里之句代康衢之謡(臣/)等不勝踴躍歡忭
　　　之至
　　寳厯𢎞開億萬年升恒日月祝
堯天西池桃熟呈
宸扆南極星輝拱
御筵盤浥紫霞金掌露芝生青嶠玉田煙臣民共仰瞻
　　　雲表瑞靄蘢葱慶祚綿(其一/)
　　　欣逢清晏效嵩呼
萬嵗聲傳繞巷衢率土普天登夀域醴泉甘露獻禎符
　　　九如載詠申臣願三祝重賡永
帝圖時届陽春風物麗太和洋溢徧寰區(其二/)
　　　　監　　　　　　　　　生(臣/)丁圖南
　　　重譯梯航祝
聖人杖藜跋渉慶
長春須知百禄殷勤降總為民情愛戴真獻曝獻芹風
　　　最樸如山如阜願方申歡騰到䖏鈞天樂抃舞
　　　聲遮輦路塵
　　　　監　　　　　　　　　生(臣/)王　䭲
　　　　紅雲凝斗極
天夀慶昌辰
徳普三才協
恩敷萬國春舜琴風逺播堯荚嵗恒新瑞啟箕疇應綿
　　　綿景福申(其一/)
　　　體天膺寳位厯數並三皇帶礪山河固升恒日
　　　月長衣冠羅
　　殿陛包貢集梯航抃舞呼嵩切欣逢泰運昌(其二/)
　　　維新開鼎祚淑景麗春城苑樹籠筵碧宫花映
　　　殿明仙桃陳玉椀湛露浥金莖自得長生理何
　　　須問廣成(其三/)
　内殿依芸局承
恩歴歳年觀光雲日爛紀瑞鳳梧聨夀擬豳詩獻詞将華
　　　祝傳載徴圖籙永
健徳夲齊天(其四/)
　　　　監　　　　　　　　　生(臣/)錢阿瑛
帝徳行惟健天心眷獨長六旬綿甲子三月正春王運
　　　配山川久
恩昭日月光
　禁城開錦繡
　御路繞芬芳玉帛盈千里衣冠集萬方樂從四野奏
　　　綵為
九重張
　夀域成瑶島春臺陋栢梁物情滋動植世界入羲皇
　　　草獻千巖秀花霏百和香共球分大小山海盡
　　　梯航婦子欣瞻日農工擬進觴
聖皇復軫念
溫㫖特宣揚只欲安黎庶因教發太倉
睿圖周逺邇文運啟宏昌厯並乾坤永仁如雨露瀼嵩
　　　呼延億萬華祝邁尋常徳福兼隆著謳歌到䖏
　　　将八方同一願
萬嵗永當陽
天子萬年頌(集雅頌六章/)
　　　　監　　　　　　　　　生(臣/)楊　相
　　　維清緝熙長發其祥允也
天子穆穆皇皇受命既固
萬夀無疆(一章/)
　　　顯顯
令徳如圭如璋
聖敬日躋載錫之光以引以翼四方為綱(二章/)
　　　矢其
文徳日就月將令聞令望金玉其相逺猶辰告四國是
　　　皇(三章/)
　　　載纘
武功式辟四方赫赫厥聲幅􁆟既長海外有截莫敢不
　　　来王(四章/)
　　　立我蒸民自天降康俾民稼穡如茨如梁日用
　　　飲食豐年穰穰(五章/)
　　　受天之祜為下國駿厖子孫千億休有烈光介
　　　以
繁祉恵我無疆(六章/)
　　　維清六章章六句
　　　　監　　　　　　　　　生(臣/)楊　樟
　　　維此
聖人昊天其子之有秩斯祜莫不有之永言配命于時
　　　保之(一章/)
　　　我受命溥將百禄是荷思皇多祜四方来賀受
　　　福無疆俾爾昌而大(二章/)
　　　有嚴
天子允文允武柔逺能邇徹我疆土外大國是疆罙入
　　　其阻(三章/)
　　　追琢其章下土之式訏謨定命我求懿徳陳常
　　　于時夏聞于四國(四章/)
　　　福禄来崇
天子萬夀式歌且舞以介景福保佑命之克昌厥後(五/)
　　　(章/)
夀考維祺萬民之望永錫爾極宜
君宜王百禄是總申錫無疆(六章/)
　　　維聖六章章六句
萬夀詩(七言律四首/)
　　　　監　　　　　　　　　生(臣/)周　簡
　　　閶闔春融紫氣浮臣民歡忭繞龍樓
九重天上呼嵩華五色雲中拜
冕旒貫月流虹昭景慶玉書金管紀春秋萬年介夀從
　　　兹始花甲初開第一周(其一/)
聖主乗乾冠古今雲蒸霞起頌
君臨綿長泰運膺軒厯浩蕩薫風拂舜琴九曲澄清
王者瑞萬方胞與
聖人心太平有象歡無極永戴中天雨露深(其二/)
　　　運際昌期上瑞臻天庥洊至效封人星流華渚
　　　朝南極河出榮光夀北辰薄海添籌髙日月康
　　　衢擊壤協韶鈞無疆慶兆軒臺策
　　寳厯恒歌億萬春(其三/)
　　　歡騰重譯勸梯航夀國來依
天子光一道
恩綸彌六合
萬齡天禄邁三皇麟逰鳯舞圗王㑹海湧山朝入職方
　　　何幸(小臣/)逢此日得隨率舞介霞觴(其四/)
萬夀詩(五言排律十二韻/)
　　　　監　　　　　　　　　生(臣/)陸載濤
龍飛開夀國虎拜頌
　軒宫花甲周天始葵心率土同九逵歡擊壤八表
　　　慶呼嵩巍蕩符堯徳平成廓禹功紀年書出洛
　　　誕
聖渚流虹日月青陽麗河山紫氣融霞觴傾湛露仙樂
　　　動薫風
　　彩仗臣民擁
　　彤庭玉帛充四靈馴
　　禁籞五老聚璇穹扈閣春常在鴻霄晷再中金桃三
　　　　島綻
　　寳厯萬齡崇願繼封人後歌衢祝
　聖躬
　
　
　
　
　
　
　
　
　
萬夀盛典初集卷一百十四
　欽定四庫全書
萬夀盛典初集卷一百十五
　　　歌頌五十五(生監諸臣六/)
　萬夀詩(五言排律八韻/)
　　　　　生　　　　　　　　　員(臣/)張忠鳯
　聖代規模逺昌時景命隆錫齡膺保定御宇盛朝宗懋
　　　　徳超千古修和叙九功搜羅多國輔側席引文
　　　　雄講學心源接敷文禮教崇闢門光舜化咨岳
　　　　邁堯聰集慶三才合歌風百爾叢太平多樂事
　　　　華祝萬方同
　萬夀詩(五言排律六韻/)
　　　　　生　　　　　　　　　員(臣/)徐善謙
　　　　紫氣浮金掌紅雲捧玉觴衣冠趨
　帝座奎壁映文昌日暖龍鱗濯春明鳯羽翔
　九重深徳澤多士盡賢良籲俊同元愷掄才陋漢唐虹
　　　　流綿厯算雲漢煥天章
萬夀詩(四言一章/)
　　　　生　　　　　　　　　員(臣/)王文奎
　　　粤稽前聖時惟三皇紀年以萬厯數綿長穆穆
天子徳邁陶唐蕩蕩無名巍巍難量恭逄
萬夀瑞靄雲翔山龍垂衮藻火繪裳臯夔輔弼岳牧賡
　　　颺衣冠萬國貢琛来王
天顔有喜同躋夀康流膏沛澤薄海汪洋菁莪廣化雲
　　　漢為章四門既闢三宅用彰朝賡零露野頌甘
　　　棠綿綿
萬嵗得人而昌雲霞蒸蔚矞矞煌煌與天不息應地無
　　　疆
萬夀詩(四言一章/)
　　　　生　　　　　　　　　員(臣/)邱錫焻
皇帝受命萬國咸寜配天等極為世作程
躬勤萬㡬雞鳴戒曉横經典學求賢訪道誕敷文徳載
　　　纘武功覆載所及㒺弗攸同多士雲興羣材霧
　　　集揚馬鄒枚陳詩載筆咸歌
聖徳㛟美虞唐化成久道至治彌光
萬夀詩(四言一章/)
　　　　生　　　　　　　　　員(臣/)陳　言
聖人立極景運彌長聲靈赫濯化育光昌自天申之受
　　　命溥將和風麗日穆穆當陽垂紳委佩拜手稱
　　　觴衢歌巷舞山梯海航論秀書升觀國之光鹿
　　　鳴苹野鳯翽梧崗太平有象多士思皇億萬斯
　　　年福祿穰穰
萬夀詩　(言一章/)
　　　　生　　　　　　　　　員(臣/)卲　楫
　　　乾健不息坤厚無疆天地合徳視履考祥其惟
聖人離照四方四時合序利用賓王自天佑之有慶含
　　　章以其彚征觀國之光
王用三錫朱紱斯皇天下文眀磐石苞桑
萬夀詩(四言一章/)
　　　　生　　　　　　　　　員(臣/)伍　超
聖神廣運天錫純嘏徳合無疆眉夀御宇巍乎鴻績煥
　　　乎龍文仁風洋溢和氣氤氲九服大同萬邦齊
　　　軌文恬武熙禮經樂緯辟雍造士棘闈招英珠
　　　求照乗玉剖連城士慶風雲世登雍穆萬國咸
　　　寜三多永祝
萬夀詩(四言一章/)
　　　　生生　　　　　　　　員(臣/)賈寛生
皇覆萬宇品物咸亨九賓在列百譯輸誠星雲糺縵鸞
　　　鳯和鳴仁覆如天眀照如日親賢任能愛民育
　　　物禮備樂成聲教四訖鍳觀惟徳丕命惟
皇物性茂育謡俗樂康曰惟萬年同於昊蒼
萬夀詩(五言排律六韻/)
　　　　生　　　　　　　　　員(臣/)張　鋐
　　　運際文眀世人逢上理時祥風廻鳯輦瑞氣拂
　　　龍旗玉律當春轉彤雲繞殿披菁莪同化育棫
　　　樸並榮施鼓腹堯天乆嬉逰舜日遲草茅争獻
　　　夀願上
萬年巵
萬夀詩(七言律一首/)
　　　　生　　　　　　　　　員(臣/)姜昌茂
　　　山河大地呈春色
聖主初開
萬夀筵獻雉貢琛来禹甸阜財解愠自虞絃琪花不
　　　謝香千樹鳯羽髙翔耀九天不是
　盛朝求士切那能作賦逹甘泉
萬夀詩(七言律一首/)
　　　　生　　　　　　　　　員(臣/)吴　澍
　　　祥開南極靄恩波寰宇春深樂太和一統車書
　　　環玉帛中天日月麗山河風吹仙樂来
　鸞掖嵩合呼聲集鳳坡北望幾回稱
萬夀華封無地不謳歌
萬夀詩(五言排律六韻/)
　　　　生　　　　　　　　　員(臣/)李之琯
　　　萬年膺百禄紫極繞樞辰慶洽敷天際歡騰率
　　　土濱山河綿福祚雨露廣陶甄讀易知恒道賡
　　　詩頌作人名山收韞玉薄海網竒珍踴躍来多
　　　士謳歌祝
紫宸
萬夀詩(五言排律六韻/)
　　　　生　　　　　　　　　員(臣/)于應薦
盛徳髙千古
豐功邁百王窮簷通寤寐列聖儼羮墻統接尼山席人
　　　登洙泗堂流虹書紀瑞感月史徴祥應徳芝房
　　　秀作人雲漢光嵩呼通
黼座傳響叶笙簧
萬夀詩(五言排律六韻/)
　　　　生　　　　　　　　　員(臣/)沈曽豐
聖人綿景運垂拱莅神州恵澤敷遐甸謳思徧逺陬岡
　　　陵綿玉燭帶礪固金甌紫氣凝
　龍闕丹書降
　鳳樓驊騮馳逸足鴻鵠振髙秋
萬嵗嵩呼日觀光素志酬
萬夀詩(五言排律六韻/)
　　　　生　　　　　　　　　員(臣/)秦朱干
　　　南極輝朝旭東華繞瑞烟春催鸞禁栁香引鳯
　　　池蓮甘露漙璚樹流霞泛綺筵光華燦河漢經
　　　緯協璣璿一徳明良㑹三多福祉全春和
　閶闔啟萬舞祝長年
萬夀詩(七言律一首/)
　　　　生　　　　　　　　　員(臣/)張予宏
　　　麗日初升瑞靄生瑶池春宴泰階平
九重宵旰勞區畫萬國梯航謁
聖明璧水薫風来北極銀河化雨洽西清瞻雲競獻無
　　　疆祝嵩嶽三呼達
帝京
萬夀詩(五言排律六韻/)
　　　　生　　　　　　　　　員(臣/)朱品竒
　　　山川呈異瑞運㑹自遐昌棫樸歌頻作芝蘭佩
　　　正芳普天霑雨露萬載慶禎祥仙苑青麟育瑶
　　　池紫鳯翔春光敷
睿藻文采煥
宸章取士英華集瞻雲捧玉觴
萬夀詩(七言律一首/)
　　　　生　　　　　　　　　員(臣/)瞿義正
　　　太平端拱仰垂裳治協唐虞徳化翔六合共球
　　　環
　鳯闕千官拜舞肅鵷行瀛䑓春滿風雲色
　玉殿天開日月光多士傾心齊向日敢持銀管祝無
　　　疆
萬夀詩(五言排律六韻/)
　　　　生　　　　　　　　　員(臣/)鮑　楫
聖朝逢泰運
帝徳立乾綱玉厯初周甲春暉永載陽普天瞻瑞靄率
　　　土進霞觴閬苑夔龍集瑶池鸞鳯翔兆民欣有
　　　賴多士頌無疆鼓瑟諧鳴鹿羣歌天保章
萬夀詩(五言排律六韻/)
　　　　生　　　　　　　　　員(臣/)王　煥
　　　天地恩光大昇平化日舒萬年調玉燭四表拱
皇居景福綿長算鴻禧洽九如
宸𠂻尤重學文苑每崇書棫樸霑榮幸菁莪佩澤餘丕
　　　基長鞏固億載正權輿
萬夀詩(五言排律六韻/)
　　　　生　　　　　　　　　員(臣/)朱　琯
　　　　夀域𢎞開日文風丕振年中天懸日月萬國
　　　璣璿華祝陳三願嵩呼動八埏陽春敷化育桃
　　　李競争妍青鳥来仙島霞觴進
御筵儒臣勤虎拜歌舞
聖皇前
萬夀詩(五言排律六韻/)
　　　　生　　　　　　　　　員(臣/)潘玉衡
　　　作人稱夀考
聖世主文昌道啟鴻鈞泰仁敷庶物康
睿謀周海甸明斷肅官常人物千秋盛聲名萬禩揚羣
　　　工争獻賦多士慶觀光戬榖歌無盡靈長運未
　　　央
萬夀詩(五言律一首/)
　　　　生　　　　　　　　　員(臣/)項　超
皇極開天運嘉祥集
聖躬湛恩春共永久道化逾隆北斗垂光逺南山比夀
　　　崇上林花更好紫禁氣偏融
萬夀詩(五言排律六韻/)
　　　　生　　　　　　　　　員(臣/)沈　均
　　　禁籞通南極奎垣耀斗辰風雲輝黼黻日月麗
　　　絲綸栁汁春先染槐花秋愈新流虹綿玉厯湛
　　　露樂嘉賓擁仗朝
丹陛摳衣祝
紫宸眉齡齊泰岱景福洽神人
萬夀詩(五言排律六韻/)
　　　　生　　　　　　　　　員(臣/)顧　鎬
　　　鳯厯三皇紀鴻鈞萬象新堯階春正永舜瑟韻
　　　初匀閶闔開
昌運遐陬仰化神升恒同日月奎壁燦星辰鳴鳯霑文
　　　治飛熊兆渭濱光華長旦復保佑自天申
萬夀詩(五言排律六韻/)
　　　　生　　　　　　　　　員(臣/)張光宙
聖主當陽日蒼生相慶時絳雲環玉輦紫氣接瑶池大
　　　地歡聲動光天喜氣随
九重開鳯閣萬國拜龍墀士際風雲㑹人霑化雨滋草
　　　茅何以報願獻
萬年詩
萬夀詩(七言律一首/)
　　　　生　　　　　　　　　員(臣/)程　倬
　　　南極昭回䕶
　紫宫玉階仙莢鬱青葱九衢淑氣瞻雲日千載昌
　　　期祝華嵩多士賡歌承湛露普天耕鑿沐薫風
　　　從知
聖夀齊髙厚八表同春化育中
萬夀詩(四言一章/)
　　　　生　　　　　　　　　員(臣/)戴鶴齡
　　　惟天職覆惟地職載位為兩儀亘古永賴惟覆
　　　故生惟載故成帡幪埏埴鼔鑄羣生
聖皇撫世富有日新法天之健則地之貞
徳邁三皇
功髙百后蕩蕩巍巍必得其夀博施濟衆摩義漸仁養
　　　之教之多士蔚興有賢必登有才必育廣闢四
　　　門八方悅服純嘏爾常茀禄咸康至誠不息悠
　　　久無疆以篤
宸修以綿
萬夀惟仁與㳟彌固其後受天之祜民安物阜
萬夀詩(四言一章/)
　　　　生　　　　　　　　　員(臣/)狄　淮
皇帝受命格於皇天介以繁祉錫以大年惟天之道不
　　　已其恒
聖人則之久道化成
渙頒大號施於四方蒸我髦士為邦家光自今以始無
　　　徃不復至於十年鉅典頻續十百千萬日月逓
　　　遷濟濟多士拔茅茹連我聞在昔周王夀考成
　　　人有徳小子有造維
皇首出純徳孔明旁求俊乂王國之楨川媚神珠山輝
　　　瑞玉泰運𢎞開誕膺永福北辰輝映南極光騰
　　　明良喜起同慶岡陵
萬夀詩(四言一章/)
　　　　生　　　　　　　　　員(臣/)李　埰
　　　皥皥仁風巍巍
帝徳得一以貞奉三為式萬象昭回揚休布愷日月升
　　　恒卿雲靄靄㳟逢
聖誕維春之盛泰階允平珠斗輝映光被四表有華其
　　　曜神芝奕奕旭日斯照久道化成人文炳郁景
　　　運𢎞開載賡棫樸野無留良譽髦萃止東壁延
　　　英莫㛟兹美
聖人當御大雅扶輪承明載筆金馬垂紳多士蒸蒸式
　　　歌且舞頌聲洋洋乃溢寰宇(小臣/)作頌
大徳同天受天之命於萬斯年
萬夀詩(四言一章/)
　　　　生　　　　　　　　　員(臣/)沈汝翼
　　　於赫
皇王君師萬邦功参天地徳邁陶唐五十二載㳟已垂
　　　裳綏猷建極治化畢張湛恩雨露大澤汪洋時
　　　雍風動民物熙昌車書禮樂六服輝煌聖敬日
　　　躋上荅穹蒼
一人有慶
特典非常海隅日出咸樂觀光濟濟多士雲路騰驤和
　　　風斯扇淑氣載陽受天之祜長發其祥河清海
　　　宴永際明良慶徴國祚歡洽膠庠(小臣/)申頌
萬夀無疆
萬夀詩(四言一章/)
　　　　生　　　　　　　　　員(臣/)鄒士隨
　　　穆穆我
皇受命溥將車書玉帛禮樂冠裳嵗在癸巳
天子萬夀日升月恒如山如阜乃命司徒論秀書升峩
　　　峩髦士三夀作朋惟徳攸好惟賢是寳化成人
　　　　文載歌天保
　萬夀詩(四言一章/)
　　　　　生　　　　　　　　　員(臣/)曹惟均
　皇躬誕降福履綿長徳邁五帝功髙百王光連斗極瑞
　　　　應星芒蓬山煦燠瑶草芬芳菁莪雅化文運彌
　　　　昌人才蔚起奎壁輝煌治隆化美恩溥徳洋聲
　　　　教四訖中外頌揚羣稱
　萬夀永祝無疆
　萬夀詩(五言排律六韻/)
　　　　　生　　　　　　　　　員(臣/)錢拱辰
　　　　寳厯開昌運椒圖映曙光洪鈞一氣轉
　聖夀萬年長舜樂陳彤陛堯樽進未央莘莘魚在藻翽
　　　　翽鳯鳴岡四海歡聲溢三呼喜氣揚敷天齊拜
　　　　手
　　閶闔正迎祥
萬夀盛典初集卷一百十五
　欽定四庫全書
萬壽盛典初集卷一百十六
　　歌頌五十六(生監諸臣七/)
　萬夀詩(四言一章/)
　　　　生　　　　　　　　　　員(臣/)鄒慶魯
皇帝御極寳歴光昌數周甲子歳紀昭陽化行四表澤被
　　　萬方和氣蒸洽惠風翺翔祥徵五序瑞曜三光鹿
　　　鳴鼓瑟魚藻承筐珊瑚碧樹翡翠明璫吉人藹藹
　　　碩士皇皇如松如栢如陵如岡
萬壽詩(四言一章/)
　　　　生　　　　　　　　　員(臣/)馬之蘭
　　　猗歟我
皇綱紀四方是彝是訓来享来王顯顯令徳克配彼天
　　　錫之多福億萬斯年維
帝曰咨濟濟多士用勷厥治予其汝試英傑篤生惟國
　　　之楨後先疏附萬國以寧
萬壽詩(四言一章/)
　　　　生　　　　　　　　　員(臣/)王起鴻
　　　惟天眷徳保佑命之惟德格天允受蕃釐建其
　　　有極斂時五福純嘏爾常景命有僕以薪以槱
　　　𢎞兹有造福澤綿綿恩波浩浩馮翼孝徳疏附
　　　後先思皇多祜
天子萬年
萬壽詩(四言一章/)
　　　　生　　　　　　　　　員(臣/)沈　熙
　　　巍巍我
皇照臨萬邦恩覃庻姓徳被遐荒天地合撰日月齊光
　　　取士必得立賢無方岡陵旣頌雲漢為昭揆文
　　　奮武化育鈞陶勲髙於舜徳峻於堯普天同慶
　　　萬國来朝
萬壽詩(五言排律六韻/)
　　　　生　　　　　　　　　員(臣/)吴煃吉
帝徳垂裳治
皇圖卜厯昌紹休恢聖緒作則煥文光日月明同照乾
　　　坤算竝長杏林收桂子秋實擷春芳九服霑聲
　　　教羣英樂頌颺華封人有祝
天子壽無疆
萬壽詩(五言排律六韻/)
　　　　生　　　　　　　　　員(臣/)徐　洵
　　　閶闔開黄道祥光集
紫宸和風嘘海甸甘雨沛江濵一歲増雙榜三元閏六
　　　旬禁城煙柳細御苑碧桃新青鳥銜書日奇英
　　　待漏晨八方歌壽祉四海荷
恩綸
萬壽詩(五言排律六韻/)
　　　　生　　　　　　　　　員(臣/)殷承爵
帝徳髙千載
皇仁徧萬方梯航歸有道川阜祝無疆海宇金湯固河
　　　山日月長時雍同舜世壽考邁周王巢鳯来阿
　　　閣遷鶯繞建章東皇来獻壽卉木盡飄香
萬壽詩(五言排律六韻/)
　　　　生　　　　　　　　　員(臣/)江啟鐸
　　　景運開隆治祥符兆熾昌岡陵凝壽祉雲漢麗
　　　天章曠典朝端重奇逢士氣揚文壇来俊秀藝
　　　苑集珪璋鵬路風雲㨗雞林杏桂芳師師稱獻
　　　頌歲歲戴
君王
萬壽詩(七言律一首/)
　　　　生　　　　　　　　　員(臣/)許開平
　　　絳甲初周鶴算長
九重宫殿靄千祥東方桃獻蓬山瑞南極星呈奕葉光
聖世覃恩羅俊彦人才應運炳文章會看岳牧䕫龍軰
　　　歲歲螭頭進紫觴
萬壽詩(七言律一首/)
　　　　生　　　　　　　　　員(臣/)陸允鈞
　　　時逢
景運正中天令布陽和春更姸緼瑟歌風遊舜世垂裳
　　　致治戴堯年功髙萬古金甌奠道合千秋寳厯
　　　綿共沐
皇恩遐邇徧嵩呼華祝樂無邊
萬壽詩(五言律一首/)
　　　　生　　　　　　　　　員(臣/)劉　珊
一人瞻有道萬國祝長年瑞草榮堯殿薫風協舜絃九
　　　如方祝嘏三物更賔賢佳氣乾坤溢春光滿壽
　　　筵
萬壽詩(五言律一首/)
　　　　生　　　　　　　　　員(臣/)汪師藺
聖徳同堯舜鴻圖邁禹湯景卿瞻
聖世草木煥晴光銀甕綿山阜金甌鞏
廟堂含生咸鼓舞萬禩慶悠長
萬壽詩(五言排律六韻/)
　　　　生　　　　　　　　　員(臣/)李士鍾
　　　佳氣凝三殿祥雲蔚
九重霄盤承玉露仙樂響金鏞春色蟠桃醉晴烟御柳
　　　濃儒林邀
異數海甸徧時雍爛熳南宫杏菁葱
　上苑松百王從未有軒昊接髙蹤
萬壽詩(七言律一首/)
　　　　生　　　　　　　　　員(臣/)錢天保
　　　南極星躔麗碧空奎光遥映蘂珠宫箕疇首建
　　　惟
皇極華祝三多集
聖躬滄海神珠供採擷藍田瑞玉受磨礲試聽藹吉岡
　　　陵頌穆穆仁聲應八風
萬壽詩(五言排律六韻/)
　　　　生　　　　　　　　　員(臣/)團豐根
　　　運値唐虞際星廻甲子周冠裳趨
　鳯闕簪笏拱
　龍樓
綸綍宣三殿賢才貢九州文光輝斗極科目舉春秋就
　　　日傾葵藿瞻雲拜
冕旒嵩呼與華祝歲歲海添籌
萬壽詩(五言排律六韻/)
　　　　生　　　　　　　　　員(臣/)魏　經
　　　五紀戴
元良垂衣靖八方彌天敷雨露率土列冠裳雉尾開宫
　　　扇螭頭繞御香山川增藻麗雲漢煥文章
鳯詔開賢路鴻儒觀國光野人爭獻頌夀域祝無疆
萬壽頌
　　　　生　　　　　　　　　員(臣/)韓任重
皇帝御宇
徳昭功懋中正乾綱含𢎞坤厚氤氲太和洋溢宇宙歌
　　　敘平成豐穰屢奏大化翔洽民淳士秀翽鳯来
　　　儀祥麟在囿甘露流珠卿雲出岫
萬歲垂裳岡陵並壽時惟三春花明柳繡萬國衣冠歡
　　　欣幬覆芃芃棫樸槱薪日茂士氣蒸蒸唐虞復
　　　覯鼓舞振興金臺輻輳籲俊闢門徳丕平富蕩
　　　蕩難名
皇天眷佑
萬壽頌
　　　　生　　　　　　　　　員(臣/)張之遇
　　　天亶聰明作君作師
一人有慶兆民頼之
皇帝御極雲行雨施歲在癸巳春王三月虎拜於廷嵩
　　　呼於闕億萬斯年天顔咫尺
皇帝萬壽以安元元贊兹化育参彼坤乾無為而治軼
　　　彼羲軒久道化成溢乎四海聲教覃敷揚光耀
　　　采濟濟多士亦元亦凱惟臣欽若惟
皇綏猷登三咸五莫之與儔式歌九如永承天庥
萬壽頌
　　　　生　　　　　　　　　員(臣/)徐大觀
一人有道三階底平允文允武乃聖乃神九歌宣政八
　　　極同文為麟為鳯作幹作楨福祿天来俊乂雲
　　　蒸自今伊始川至日升三祝九如壽考作人
聖厯無疆普天同賡
萬壽頌
　　　　生　　　　　　　　　員(臣/)徐肇模
　　　若稽五帝仁壽永康選賢建能輔治家邦思皇
　　　多士左右奉璋維我
天子穆穆皇皇宏開壽域来享来王
曠典作人雲漢為章荷天百福
萬壽無疆
萬壽詩(五言排律六韻/)
　　　　生　　　　　　　　　員(臣/)解　撙
　　　瑞氣浮雙闕宫花燦御墀嵩呼喧晝漏仙仗簇
　　　春旗香馥爐烟細雲開雉尾随遲遲當淑景濟
　　　濟奉霞巵五福箕疇斂千秋寳鑑垂
恩綸敷率土髦士應昌期
萬壽詩(七言律一首/)
　　　　生　　　　　　　　　員(臣/)趙　斗
九重壽域初開日雲漢昭囘麗碧天元凱嵩呼
　金闕下夔龍華祝
　玉堦前鳯鳴喜値添籌日豹變欣逢復旦年自是薫
　　　風能解阜
帝廷一曲聼虞絃
萬壽詩(五言排律八韻/)
　　　　生　　　　　　　　　員(臣/)高玉桂
　　　海宇昇平日人才樂育時長庚輝壽域甲子展
　　　春期瑶島呈麟脯蓬山獻瑞芝
御園花放蘂上苑柳垂絲颺拜千官肅謳歌四海熙三
　　　多来華祝五福應箕推世際風雲會人霑雨露
　　　滋萬方齊獻壽歡進紫霞巵
萬壽詩(栢梁體/)
　　　　生　　　　　　　　　員(臣/)李子貴
聖人御極鳯厯長深仁厚徳髙穹蒼體元出治冠百王
　　　頻蠲賦稅恩汪洋黄淮交滙猶隄防山陬海澨
　　　咸梯航中外寧謐奏時康菁莪樂育歡聲揚普
　　　天同歌
萬壽長
萬壽詩(五言排律六韻/)
　　　　生　　　　　　　　　員(臣/)殷　璉
　　　寳厯當春永璿圖應日長薫風来拂地
離照正當陽弱柳垂閶闔仙桃熟建章
龍飛爭利見鳯舞竝呈祥樹入瀛臺秀花歸閬苑香媚
　　　兹羣有願
帝祚自光昌
萬壽詩(五言排律六韻/)
　　　　生　　　　　　　　　員(臣/)吴煜立
　　　瑞氣籠
　丹陛祥雲䕶
　紫宸瑶階生蓂莢閬苑長靈椿
特詔開天網
殊恩簡席珍化源三峽浪壽域
九重春棫樸謳歌徧宫牆氣象新冠裳随虎拜保佑頌
　　　天申
萬壽詩(五言排律六韻/)
　　　　生　　　　　　　　　員(臣/)顧音昭
　　　運値雍和代時逢瑞靄年
皇躬歌介祉
聖厯慶綿延芝蓋卿雲繞楓宸湛露鮮春風看鶚薦秋
　　　日喜鶯遷異數承
恩渥鴻才奪錦先儒林欣盛事願賦九如篇
萬壽詩(五言排律六韻/)
　　　　生　　　　　　　　　員(臣/)黄濟生
　興朝多盛事奕葉著良謨雨露栽培久雲霞爛熳敷
　　　斯文歌雀躍多士競鳬趨
徳顯天申命
時乘玉衍符丹山来鸑鷟鐡網盡珊瑚介福迎春靄徴
　　　謡徧壤衢梧岡鳴翽鳯九有效嵩呼
萬壽詩(五言排律六韻/)
　　　　生　　　　　　　　　員(臣/)陳桂恩
　　　一統昇平日三春瑞靄中休徵歸
聖世福履集
皇躬惠凱丹霄徹文明紫氣融玉虬騰翰苑銀漢映珠
　　　宫鯤向天池化鵬從雲路通作人還壽世長此
　　　沐仁風
萬壽詩(七言律一首/)
　　　　生　　　　　　　　　員(臣/)丁干恭
　　　閶闔晨開氣鬱葱
御爐香裊瑞煙籠星流電繞符仙紀露靄雲祥叶化工
　　　閬苑有梧皆翽鳯神州無嶽不呼嵩時雍大地
　　　霑
天澤擊壤衢歌處處同
萬壽詩(五言排律六韻/)
　　　　生　　　　　　　　　員(臣/)歸復佺
　　　禮樂千秋盛車書萬國通寰中皆樂土宇内徧
　　　薫風應律宫商恊乘時草木豐鳯凰飛翽翽棫
　　　樸秀芃芃
壽與天俱永春随化並融
君王多樂愷常與兆民同
萬壽詩(五言排律六韻/)
　　　　生　　　　　　　　　員(臣/)楊士標
　　　擊壤華封祝卿雲八伯歌
皇仁眞浩蕩民俗喜雍和
壽自齊天地
恩尤被薜蘿人逢隆運起才本
聖朝多楨榦須培植圭璋賴琢磨萬方歸壽域瞻拜盛
　　　鳴珂
萬壽詩(七言律一首/)
　　　　生　　　　　　　　　員(臣/)王　前
大徳天申祚正綿遥瞻
御極日髙懸光承北斗斟堯酒樂奏南薫入舜絃一統
　　　車書爭獻頌萬方玉帛盡朝天海隅同進無疆
　　　祝共沐
皇仁樂大年
　萬壽詩(五言排律十四韻/)
　　　　　生　　　　　　　　　員(臣/)莊樹嘉
　　　　冠冕朝宗日
　君王燕喜時春諧姑洗律花發萬年枝青瑣傳宫漏丹
　　　　墀簇羽旗露盤承北闕雲輦降西池瑞靄供
　宸賞彤闈奉
聖慈樹棲五彩鳯庭産九莖芝麟趾方呈瑞滎河正衍禧
　　　　彚征𢎞保泰繼照炳重離日月光文治山河萃
　　　　藻思瑶琨容藴璞紈縞尚縈絲上國張銀榜𢎞
　　　　才綴錦詞金臺方市駿珠海盡探驪世際貞元
　　　　會躬膺福履綏流歡及草莽
　萬壽競陳詩
萬壽詩(七言律一首/)
　　　　生　　　　　　　　　員(臣/)顧　良
　　　萬國咸寧
萬壽初
恩綸又早徧坤輿雲門樂奏開天仗寶篆香濃繞碧虛
　　　逺貢金鵞斟玉液連登蘂榜舞瑶除龍旗虎幄
　　　祥光擁蓬島還陳秘笈書
萬壽詩(七言律一首/)
　　　　生　　　　　　　　　員(臣/)楊　傑
　　　遥瞻南極映奎光金殿仙蓂接砌長率土蒸民
　　　歸有極齊天
聖壽祝無疆西崑曉擁星辰麗上苑春深桂杏香千載
　　　昌期逢此日萬方咸奉
萬年觴
萬壽詩(七言律一首/)
　　　　生　　　　　　　　　員(臣/)張澤乾
　　　糺縵卿雲䕶紫閶如天
聖壽永無疆彭鏗斟雉方調鼎王母成詩為捧觴下土
　　　薪槱歌棫樸自天福禄頌鴛鴦時雍正値唐虞
　　　世八表同春歲月長
萬壽詩(七言律一首/)
　　　　生　　　　　　　　　員(臣/)張　蕃
　　　黄道新開
御極晨萬方咸頌太平春曉鐘聲動臨
　金闕仙仗班移䕶
　紫宸樂奏鈞天來舞鳯章開雲漢映祥麟稱觴爭獻
　　　瑶池酒海甸千秋共飲醇
萬壽詩(七言排律二十二韻/)
　　　　生　　　　　　　　　員(臣/)胡　旨
皇仁被物正沖融
聖壽参天貳地中自是升恒齊日月何須方術問崆峒
　　　神和不藉金莖露階泰長披玉殿風法酒獻時
　　　揮
睿藻仙韶奏處賜彤弓
武功赫濯戡中外
文教覃敷邁鎬豐大輅青紘三月令碧桃紅杏五雲叢
　　　簪裾珮動鴛行合桓榖圭分雁隊同萬國但知
天子福羣黎豈識
聖人功奠安社稷眞無間進退人才總至公悉與蠲租
　　　超古昔每於宥過廣帡幪漢唐事業殊堪陋堯
　　　舜精微實比隆
澤沛臣僚兼兆庻
恩流草木及昆蟲文成
　　淵鑒標
　宸翰詩自
　天題濕彩虹鳯闕天門書法備纂修删訂道心融洪纎
　　　　物格周穹壤是否幾硏乃折衷已盡熏陶歸禮
　　　　樂眞如創造出鴻蒙猶虞孝秀遺三試特立科
　　　　名達四聰拂拭能教駕馬驟蒐羅不厭散材充
　　　　蓬蒿巖穴無蟠蠖海嶠江涯有漸鴻從此萬方
　　　　胥被澤自今八表共呼嵩巍居百代君師上誕
　　　　受遐齡濬哲通玉厯金甌歌
　帝則千秋萬歳祝
　皇躬
　
　
　
　
萬壽盛典初集卷一百十六
　欽定四庫全書
萬壽盛典初集卷一百十七
　　歌頌五十七(生監諸臣八/)
仁壽鏡賦
　　　　生　　　　　　　　　　員(臣/)宮耀亮
　　　猗惟仁壽之宮有此千秋之鑑雖潛形於幽獨如
　　　揚光於明旦浩乎秋水之澄鮮皎若夜珠之璀璨
　　　向陽烏而燧發初日流輝照金波而水泠明星有
　　　爛其始制也太隂呈精歐冶錬形蠲日則天中之
　　　節擇地則揚子之津蒼龍蟠而鱗鬛鼓動乾鵲墮
　　　而羽翼生成屑金膏以磨洗比玉液之晶瑩映若
　　　無質洞碧虛而何際循之有體象止水之無心寳
　　　匣初開練光飛出規對月而為雙色合天而為一
　　　樹之瑶墀置之密室隔簾幕而重掩誘雲山以低
　　　入煙蘿遥列於金階青翠倒瀉於素壁於是飾以
　　　珊瑚裝之玳瑁躍蟾蜍而洞達行姮娥其窈窕雖
　　　復晉有金飾之美魏有銀華之妙皆不足儷此空
　　　明嫓兹朗照况其亦堅亦白不淄不磷非塵㙠之
　　　可蝕在篋笥而亦珍屢照不疲寧遁於妍􁆵美惡
　　　含虛以待無煩於意必將迎
天子膺圖出震明象重離以人為鑑法天無私日月光華
　　　如聖作而物覩乾坤融朗亦先天而弗違乍闢堯
　　　階流渚之赤虹遠燭獨持軒鏡繞樞之紫電下垂
　　　宜其合千百國而成大綂緜萬斯年以應昌期者
　　　也
萬壽詩(七言律一首/有序)
　　　　生　　　　　　　　　員(臣/)吴　鐘
　　　欽惟
皇上御極五十有二年日升月恒星輝雲燦綿兩間之
　　　景運協萬載之昌期甘雨和風正當歳始吹豳
　　　擊鼓共樂春臺物應候以敷榮地成文而列繡
　　　重以
皇都之麗羣瞻
天子之光閶闔門開蓬莱路近桃花千樹天上春多楊
　　　柳三眠人間日暖和氣風行於八表歡聲雷動
　　　於九衢户進堯尊家陳舜樂極太平之盛事筆
　　　不勝書當普慶之良辰人胥效祝顧奉觴上
壽祇應玉珮羣仙乃詣
　闕陳詩許附青衫多士(臣/)等身依
　輦轂名厠膠庠望一簇之青旂捧
九天之紅日五雲深處遥識
龍顔
萬歳聲中叨陪虎拜雖才非風雅敢稱秋實春華而志
　　　切敷揚祇屬鶯簧蝶拍行来
　上苑随輯瑞以呼嵩載詠南山數添籌而觀海詩成
　　　七律韻叶三多
　　　行處笙歌
御苑通蓬莱路近日光紅雲開拱獻三春
壽人聼傳呼
萬歳嵩綵結
堯天臺榭㢠醉霑周宴海邦同陽春譜作昇平調長此
　　　均瞻景物豐
萬壽詩(七言律二首/)
　　　　生　　　　　　　　　員(臣/)劉　璣
恩深雨露普
堯天羣沐
皇仁頌萬年宫扇日臨開雉尾爐香風裊噴龍涎柳垂
　　　仙島迎
宸幄花馥瑶階敞
御筵共仰
九重𢎞壽域山呼常近五雲邊(其一/)
　　　盈盈仙樂鳯樓中綵仗班聯拜舞同青鳥自来
　　　青瑣闥紫雲常繞
紫微宫乾坤交泰昌期合宇宙長春景運隆四海臣民
　　　皆獻
壽籌添海屋盡呼嵩(其二/)
萬壽詩(五言排律六韻/)
　　　　生　　　　　　　　　員(臣/)馬　緒
聖世登仁壽清時利用賔金莖凝玉露紫氣集
楓宸雲物光華異山川景象新蒼生三古盛黎獻萬邦
　　　親更舉掄才典重逢造士春普天同獻頌
盛代得賢臣
萬壽詩(五言排律十韻/)
　　　　生　　　　　　　　　員(臣/)朱揆荃
聖后超千古𢎞仁育兆民哲宣参造化文武裕經綸盛
　　　典飛
丹詔深恩沛
紫宸八埏䝉覆載四海共尊親樹徳膺年永承天獲福
　　　新樂成看舞鳯世治見逰麟雙闕
垂華袞重霄列近臣蓼蕭歌樂愷棫樸詠槱薪奎井文
　　　光聚函關瑞氣臻嵩呼騰率土願祝億千春
萬壽詩(五言排律八韻/)
　　　　生　　　　　　　　　員(臣/)許　捷
　　　闔闢乾坤大升恒日月長
九天開景運四海沐
恩光瑞靄凝
龍袞仙班列雁行瑶芝輝錦砌玉液注霞觴
　紫禁来鸞鶴
　丹墀集鳯凰金甌歌永固
　寳厯慶遐昌率土同歡忭蓬山共拜颺願將天地壽
　　　稽首獻
君王
萬壽詩(五言排律十韻/)
　　　　生　　　　　　　　　員(臣/)朱　藻
　　　貫月徵嘉瑞流虹協吉祥乾坤溥
惠澤朝野沐
恩光應運賢豪起如天雨露長良辰新鳯厯淑氣囀鶯
　　　簧御柳垂閶闔仙桃奉建章瑞凝金掌露曲度
　　　紫霞觴萬國衣冠集遐方玉帛將採珠來碧海
　　　探王出崑岡
　盛世輿圗鞏
　熙朝文物昌謳歌盈海甸三祝效陶唐
萬壽詩(五言排律八韻/)
　　　　生　　　　　　　　　員(臣/)丁　翔
帝治當陽盛羣心就日同西庚輝壽域南極麗璿宫宴
　　　鎬歌
文徳征苖頌
武功離明光萬域井養溥羣䝉海晏
皇圖鞏春融
聖澤洪堯樽傾法醖舜樂協和風筐篚来遐邇歌謡徧
　　　叟童康衢遥頌
聖拜手罄葵衷
萬壽詩(五言排律八韻/)
　　　　生　　　　　　　　　員(臣/)蕭𢎞毅
　　　四海歌天保無疆頌
聖人雞鳴宫漏曉鶯囀上林新綵仗和風暖仙樓瑞靄
　　　匀泰階瞻
盛治率土被
深仁令節當三月歡心恊八垠
臨軒敷化雨
建極樂天申歳序乘鴻運文章蔚國賔草茅多藹吉抃
　　　舞慶良辰
萬壽詩(五言排律十二韻/)
　　　　生　　　　　　　　　員(臣/)張集成
　　　人際昇平世天開景運昌南山春日麗
　北闕彩雲翔
聖徳嫓堯舜𢎞猷邁漢唐祥麟逰上苑鳴鳯集髙岡共
　　　識
天顔喜欣瞻士氣揚菁莪徵雅化遇合慶
明良瑶島桃初實蟾宫桂並芳掄才符令望選彦悉思
　　　皇
教澤流偏廣
恩膏沛未央遐方羣獻瑞薄海盡来王共沐和風暖同
　　　逰化日長願随耆老後競上
萬年觴
萬壽詩(五言排律二首/)
　　　　生　　　　　　　　　員(臣/)張蕚咸
垂裳昭至治大地扇仁風兼有三皇壽彌欽
五位崇恩從霄漢下樂與庻民同動植俱霑漑熙然化
　　　育中(其一/)
文命敷環海
膚功奏逺方濬川符禹跡時邁駕周王蔀屋租全賜圜
　　　扉網不張普天觀化日扶杖拜
恩光(其二/)
萬壽詩(五言排律六韻/)
　　　　生　　　　　　　　　員(臣/)徐留臣
　　　壽域開閶闔陽和澤萬方金莖承瑞露珠斗酌
　　　瓊漿鳷鵲鶯花麗蓬莱歳月長八紘恢地軸五
　　　緯煥天章濟濟排鵷鷺嗈嗈賦鳯凰普天歌有
　　　道拜獻
萬年觴
萬壽詩(五言排律六韻/)
　　　　生　　　　　　　　　員(臣/)曹培廉
　　　世際時雍日華封祝
聖人桃經千載熟花試萬年春
　上苑光風滿寰瀛化雨均普天同擊壤率土樂吹豳
　　　瑞氣迎南極祥雲拱
　北辰草茅無限意作頌獻
楓宸
萬壽詩(七言截句十八首/有序)
　　　　生　　　　　　　　　員(臣/)關　本
　　　欽惟
皇帝陛下
　五徳綂符
　萬齡開運
文謨武烈賢堯舜而集大成
聖徳神功配乾坤而符太極合同軌同倫同文而益盛
　　　九譯来王偕多福多壽多子以全昌百禄是荷
　　　於今五十二載萬國咸寧自此億萬斯年
一人有慶兹當春王三月恭逄
聖壽六旬海晏河清四海同登壽域日升川至九州盡
　　　入春臺蕩蕩巍巍億姓難名而莫贊熙熙皥皥
　　　百獸率舞以呈祥將總元會運世之昌期用緜
　寳厯且兼炎黄羲昊之景命永握
　瑶圖(臣/)本一介書生欣逢
　聖世沐
　髙厚之長育早有葵忱被
　日月之照臨亦同雀躍呼嵩頌嶽附於颺拜賡歌搦管
　　　　陳詞比於康衢夏諺句成七字頌進
　萬年詩曰
　萬年天子體乾行軼舜超堯久太平三萬二千成一歳
　　元辰六十正方亨(其一/)
　萬年天子纘
宗功
祖徳欽承百紀隆
帝命靈長親有道精誠一氣總能通(其二/)
　萬年天子洽
天心肅穆郊壇儼式臨明徳馨香徵
　至治春祈到處灑甘霖(其三/)
　萬年天子首尊親孝治從今仰
　一人養志還將天下養
慈闈瑞色䕶長春(其四/)
　萬年天子煥文章雲漢昭囘典冊光玉屑遠超唐李杜
　　　　銀鈎不數晉鍾王(其五/)
　萬年天子武功揚屢奏鐃歌振八荒貔虎䇿勲皆
　睿算九州清晏四時康(其六/)
　萬年天子接心傳洙泗源流一脉連契合紫陽隆異數
　　　　千秋金鏡自高懸(其七/)
　萬年天子奏平成
　玉輦時巡指授精早有
　皇心籌海晏羣歌
　帝力奠河清(其八/)
　萬年天子重農桑圖繪豳風惕廟廊一穗九岐歌麥秀
　　　　和風歳歳報
　君王(其九/)
　萬年天子富詩書玉笈竒探萬卷餘丹筆箋疏勤乙夜
　　　　人間珍重似璠璵(其十/)
萬年天子惠元元賜復蠲租歳益繁不獨康衢人鼓腹
　　　梯航重譯盡銜
恩(其十一/)
萬年天子飭官箴激濁揚清勸勵深百爾承
恩皆鼓舞忠
君還切愛民心(其十二/)
萬年天子布祥刑玉律親裁例秉經和氣殷流成久道
　　　如天
大徳翼長齡(其十三/)
萬年天子協星垣三角精微識有源經緯生心心運物
　　　神竒遠已邁羲軒(其十四/)
萬年天子訓如綸長育惟期士有眞字字典謨為世則
　　　六經奥旨一時新(其十五/)
萬年天子振人文
曠典欣承自五雲永定科名新雨露百王千聖未曽聞
　　　(其十六/)
萬年天子廓鴻圖治洽山陬徧海隅近説遠來修職貢
　　　卿雲爛縵燦天衢(其十七/)
萬年天子海添籌嶽頌嵩呼徧九州草野(小臣/)齊拜祝
　　　八千歳是一春秋(其十八/)
萬壽詩(五言排律六韻/)
　　　　生　　　　　　　　　員(臣/)張廷珅
　　　舜日卿雲縵堯年化日長
九天垂紱冕萬國肅冠裳紫禁鳴仙樂黄扉繞
御香蛟龍騰變化桃李吐芬芳川至符三祝嵩呼動八
　　　荒瑶池陳玉液願引
萬年觴
萬壽詩(五言排律六韻/)
　　　　生　　　　　　　　　員(臣/)王步青
　　　祥光擁太乙佳氣靄東皇天上洪鈞轉人間化
　　　日長萬方皆擊壤百辟盡稱觴鄉會賢關闢春
　　　秋士氣揚祥麟逰上苑彩鳯集髙岡共慶輿圖
　　　鞏同瞻
帝道昌
萬年頌
　　　　生　　　　　　　　　員(臣/)吴霌著
　　　大哉
皇王繼天立極欽明文思克純其徳待旦孜孜居乾翼
　　　翼治臻太和勲被四國久道化成至誠無息厯
　　　數靈長卜年萬億
聖誕乘春和風瑞色爛縵舜雲光華堯日乃用作人俊
　　　門是闢文教覃敷東西南北有兔斯罝野無遺
　　　逸雕龍繡虎彬彬文質為國之楨
皇曰予弼用翼升恒泰階呈霱皥皥熙熙實惟
帝力
萬壽無疆載歌九域
萬年頌
　　　　生　　　　　　　　　員(臣/)朱　霞
皇帝御宇五十二年三辰増耀五嶽旬宣恭逢
聖壽六甲周環八荒之内元氣駢闐近自畿甸以達九
　　　壥涵濡長育俊乂實繁如海出珠如山吐雲星
　　　辰作繪雲漢章天
皇帝神聖比隆羲軒神功黙運旋坤轉乾俾此多士矩
　　　方規圓會極歸極泳沫游源
皇帝純孝色養承歡惋愉問視為天下先俾此多士内
　　　行純全遐邇徧徳孝弟力田
皇帝聖武不怒而嚴神謀睿算四海蕩平俾此多士策
　　　力髙騫雲臺麟閣功勒名鐫
皇帝制作圖書並懸日華月彩彪炳八埏俾此多士經
　　　術紛綸理則程朱文則歐韓於皇多士彚征茹
　　　連子子孫孫雲日常瞻戴髙履厚
恩無不霑矢其忠孝永載陶甄祥由寳善瑞在得賢天
　　　降甘露地出醴泉聲明艶野文物藻川於千萬
　　　載拱此
壽筵
萬壽詩(五言排律六韻/)
　　　　生　　　　　　　　　員(臣/)蔣　典
道徳尊千古
勲華駕百王太平欣有象純嘏祝無疆鳯厯貞元起
龍飛甲子長卿雲三月錦春色萬年觴玉帛森朝㑹雲
　　　韶引拜颺斗光環
帝極處處仰
垂裳
萬壽詩(七言律一首/)
　　　　生　　　　　　　　　員(臣/)文　楫
萬壽祥開六合春賢關特啟煥
恩綸南山瑞氣鴻圖永東壁輝光鳯藻新應運甲周綿
　　　玉厯格天申錫慶
嵩辰草茅幸際風雲㑹競祝無疆仰
聖仁
萬壽詩(五言排律十二韻/)
　　　　生　　　　　　　　　員(臣/)湯萬保
神聖超千古
恩威普萬方
豐功歌俊偉
愷澤頌汪洋雲牖生蓂莢髙岡集鳯凰蒼生登衽席黎
　　　獻侍巖廊南極星初耀西池宴未央添籌盈海
　　　屋拜舞肅鴛行錫嘏瞻金闕呼嵩晉玉堂祥光
　　　縈
　輦轂喜氣溢梯航幸値唐虞盛欣瞻雨露瀼瞻雲依
　　　覆載含哺樂羲皇自媿雕蟲技長懐翰墨香作
　　　人宣雅化
萬壽祝無疆
萬壽詩(五言排律十四韻/)
　　　　生　　　　　　　　　員(臣/)于春曉
　　　浩蕩乾坤徳涵濡
帝澤宣八方承舜日四海戴堯天擊壤康衢樂薫風解
　　　阜絃太平欣有象愷澤被無邊一綂車書盛三
　　　春景物妍南山増茀禄北斗耀奎躔華祝三多
　　　備箕疇五福全輿情歡舞蹈
宸眷篤英賢多士登庸㑹盈庭喜起年謂騰青海駿須
　　　飾錦雲韀和玉呈荆石蠙珠貢碧川
聖恩春皥皥藹吉羽翩翩保佑申天命賡歌逹
御筵風雲從此際厯服正聯緜
　萬壽詩(五言排律十四韻/)
　　　　　生　　　　　　　　　員(臣/)顧　琳
　　　　大化嫓姚姒神功並昊羲太平垂象日玉燭應
　　　　調時壽域開
　宸極文星映玉墀萬方羣祝嘏多士盡摛詞舜奏南薫
　　　　曲堯傾北斗巵太和凝
　聖節諸福㑹昌期氣轉洪鈞徧
　恩將湛露施
　九重方穆穆百爾盡師師雲漢同天麗奎文並斗垂萋
　　　　梧集靈羽棫樸茂新枝蔚作天家棟來為
　聖世儀祥雲呈鳯閣化雨灑蛟池藹吉欣趨拱共球獻
　　　　媚兹嵩呼齊望
　　闕媿乏掞天辭
　
　
萬壽盛典初集卷一百十七
　欽定四庫全書
萬壽盛典初集卷一百十八
　　歌頌五十八(生監諸臣九/)
　萬壽詩(五言排律十二韻/)
　　　　　生　　　　　　　　　員(臣/)程宜瑛
　　　　瑞靄浮
　　金闕祥光耀
　　紫宸九天舒化日萬國慶靈椿秩秩歌天保綿綿頌
　　　　錫純長庚明綵仗花甲應芳辰
　帝徳穹蒼竝
　皇仁雨露均珠囊𢎞擢秀珊網備蒐珍造士聮奎壁徴
　　　　才集鳳麟龍門爭跋浪雁塔喜超塵春苑鳴苹
　　　　鹿秋風躍藻鱗藝林揚盛典海宇拜
　恩綸詞進華封祝懽同虎觀臣謳吟億萬載長奉太平
　　　　春
萬壽詩(五言排律六韻/)
　　　　生　　　　　　　　　員(臣/)潘止敬
帝闕陽春麗
皇都紫氣浮天官推厯永甲子紀年周人慶南星拱
恩從太液流
徳同天地大
福與海山侔瑞靄連三島彤雲映十洲瓊僊齊獻果海
　　　屋喜添籌
萬夀詩(五言排律六韻/)
　　　　生　　　　　　　　　員(臣/)李基溥
聖主膺三祝羣臣進九疇紅雲春殿繞紫氣玊階浮萬
　　　國来鞮譯千官拜
冕旒湛恩深薄海甘露灑瀛洲丹鳳明廷集祥麟上苑
　　　遊泰階調玉燭千載奠金甌
萬夀詩(五言排律六韻/)
　　　　生　　　　　　　　　員(臣/)左文言
聖人稱有道
天子慶長年蓂莢迎春長珊瑚映日鮮十年增虎榜一
　　　歳看蟬聮香裊金猊案衣籠
御座煙龍門翻浪暖驥足著鞭先願上岡陵頌吹嘘到
　　　九天
萬夀詩(七言律一首/)
　　　　生　　　　　　　　　員(臣/)沈　謨
　　　繞電流虹慶大椿甄陶萬彚藉洪鈞望来天上
　　　昭雲漢化徧人寰起鳳麟三月欣逢桃浪暖一
　　　枝先試杏林春敢將
聖主賢臣頌還向堯樽祝
紫宸
萬壽詩(七言律一首/)
　　　　生　　　　　　　　　員(臣/)沈之錫
　　　五色雲光映
紫宸𢎞開閶闔集冠紳文章蔚起山河秀壽域長瞻天
　　　地新雁塔名題秋月桂鹿鳴宴錫杏林春太平
天子崇文教繡繪山龍集鳳麟
萬壽賦
　　　　生　　　　　　　　　員(臣/)殷譽慶
　　　猗惟我
皇與天同壽道極高深恩均載覆𢎞仁則參贊施生至
　　　德則彌綸宇宙以生民未有之聖人開萬世無
　　　疆之崇搆維久道之化成統寰區而教富既治
　　　理之郅隆亦賢才之輻輳蒐羅盡巖穴之士攬
　　　擷備山川之秀
天章聿炳於昭囘棫樸早儲夫薪槱文明當糺縵之時
　　　運㑹際昇平之候蓋
聖作物覩之昌期實曠古今而希遘是以四海宴安世
　　　臻熙皥五風十雨天不愛道器車馬圖地不愛
　　　寶囿来一角之麟厨扇萐蒲之草乃
聖心不侈夫禎祥惟期得俊民而子孫永保宜英傑之
　　　挺生若水流濕而火就燥惟輔弼之皆賢贊久
　　　安之治道承筐爰詠夫鹿苹飲酒載歌夫魚藻
　　　茍一技之有長莫不向
大廷而抒其懐抱爾乃
訓誡𢎞宣廣頒條約鼓勵真儒褒崇正學士先觀其器
　　　識習無取乎佻薄煩
謨誥之諄諄蓋統君師而揚夫教鐸自此文受範模行
　　　循榘矱誦法古先尋求奥博茍能績學以種文
　　　莫不離蔬而釋屩盡辟雍之與頖宫相率歡欣
　　　而頌作縱極蠡管之測窺亦安能形容海天之
　　　約畧兹者慶逢周甲律轉洪鈞祥開天地歡動
　　　臣民正純禧之大屆更景福之維新春生有脚
　　　澤被無垠將敷天之錫祉尤殷情於樹人
特行曠典興我嘉賔禮闈棘院竝舉非頻應斯科而獲
　　　雋虚儒席以聘珍於是殫思頌禱悉意敷陳唐
　　　虞遜徳此後無論維川淵奫維嶽嶙峋維日月
　　　光華維雨露施仁合而擬之仍不足以盡我
皇之聖神宜乎天眷令徳保佑重申卜年卜世萬禩千
　　　春
萬壽詩(七言律一首/)
　　　　生　　　　　　　　　員(臣/)田掄元
　　　泰運𢎞開正艶陽萬方歡慶
壽無疆鶯聲曉囀春城栁花氣風傳
御苑香威鳯祥麟来玉闕蟠桃碧藕進瑶觴作人幸際
　　　文明世虎拜懽呼向建章
萬壽詩(七言律一首/)
　　　　生　　　　　　　　　員(臣/)吳士雍
　　　慶雲瑞靄滿皇州獻壽南山對冕旒衡嶽祥煙
　　　浮北闕鈞天廣樂下僊樓
九重樂育𢎞施網萬國衣冠集貢球此日臣民齊拜手
皇恩浩蕩莫能酬
萬壽詩(五言排律十二韻/)
　　　　生　　　　　　　　　員(臣/)田多稼
至德千春茂陽和萬國同山川騰瑞靄人物樂條風錫
　　　慶周天壤霑恩徧叟童長庚光炯灼泰岱勢巃
　　　嵸紫氣函闗外丹砂蓬島中河清歌有道物阜
　　　兆恒豐德與年加進心隨耳順通華封歌正祝
　　　籲俊典尤崇自是唐虞盛應收屏翰功羣儒爭
　　　起鳯多士盡飛熊造物呈靈異神明感
帝聰瞻
天歌化日率土盡呼嵩
萬壽詩(五言排律十四韻/)
　　　　生　　　　　　　　　員(臣/)陸壽登
聖主稱觥日鄉書特貢年雲間敷五色桃實艶三千淑
　　　氣迎
宸幄箾韶徹
御筵苑鶯聲百囀宫栁日三眠海屋崇堯算薰風鼓舜
　　　絃神靈原首出濬哲自心傳揮管龍蛇動摛詞
　　　金石宣一
天章燦奎璧
睿藻煥山川形勝勤周覽威靈溥幅員河平安洚洞刑
　　　措慶生全吏績咨諏徧民脂萬億蠲
𢎞恩遐邇暢
特典譽髦宣射策春秋接掄才冰鑑懸儒生羣抃舞遙
　　　獻九如篇
萬壽詩(五言排律十韻/)
　　　　生　　　　　　　　　員(臣/)徐九臯
　　　禎祥新
聖厯奎壁燦文芒快覩光華被欣逢景運昌化成縁久
　　　道風動徧遐荒工尚傳先榘農猶服舊疆鳶魚
　　　歸
帝澤雲漢爛
天章閶闔絲綸下
王言渙汗揚春桃三汲浪秋桂八枝芳一鑑無遺照千
　　　年有道長仁賢綿
　國脈魚藻進霞觴抃舞南山祝欣逢鵷鷺行
萬壽詩(五言排律十二韻/)
　　　　生　　　　　　　　　員(臣/)陸汝賢
　　　青禁五雲連嵩呼億萬年
聖人新甲子寶籙永坤乾淑氣躔黃道祥光接翠旃星
　　　辰華蓋轉日月
　衮衣懸瑞律調
皇極薰風協帝絃醖來瓊醴熟擎出絳桃鮮金鑑千秋
　　　録瑤池萬嵗筵逺臣羅貢篚近侍挹爐煙聲教
　　　千巖接光華八表傳謳吟盡童叟歡洽徧山川
　　　鵰鶚乗時奮菁莪被澤宣(小臣/)欣拜頌翹首祝
堯天
萬壽詩(五言排律十二韻/)
　　　　生　　　　　　　　　員(臣/)李東櫰
聖壽春臺麗賓興萬國同奎光浮宛委道氣接崆峒異
　　　數聮三榜洪鈞轉八風獻琛金管艶充賦紫泥
　　　融共荷甄陶澤羣資化育功杏花鳷鵲觀桂樹
　　　蘂珠宫百寶投
淵鑒千英簡
帝衷球圖添甲乙竹箭富南東太史河成鏡文昌宿吐
　　　虹彈冠欣宴鎬珥筆願呼嵩函德芝生殿朝陽
　　　鳯萃桐綿綿增介祉申錫自蒼穹
萬壽詩(五言排律十二韻/)
　　　　生　　　　　　　　　員(臣/)史薫義
　　　運泰敷文治時淸兆嵗豐堯天歌
帝力禹甸仰
皇風耕織安田野詩書廣學宫星雲輝域外雨露浥寰
　　　中喜值青陽轉欣看紫氣叢千官齊祝嘏萬國
　　　盡呼嵩棫樸收髦士菁莪溥化工衣霑楊栁緑
　　　㡌壓杏花紅庶類歸陶鑄羣材樂冶融
殊恩光史冊
大德配蒼穹薄海謳歌徧巖廊喜起同雝喈鳴盛世巷
　　　祝達
宸聰
萬壽賦
　　　　生　　　　　　　　　員(臣/)顏欽契
　　　天鑒
帝之令徳兮紛錫予以禎祥鹿銜芝以獻壽兮鸞鶴下
　　　而迴翔摘曼倩之僊桃兮羞王母之瑤觴嵗星
　　　見於南極兮占鼓翼而角芒惟
聖人之卜算兮參覆載而無疆開閶闔於雲表兮香煙
　　　凝以成蓋儼
九重之春色兮覲
天顏之仁藹衣冠集而趨拜兮戛鸞聲之噦噦受萬國
　　　之共球兮雜南金與大貝洵六合以為家兮環
　　　九州而如帶卿雲爛而旦復旦兮厥惟時之泰
　　　也耕鑿適而利其利兮膏澤未有艾也沐時雨
　　　以發榮兮芝蘭茁而滋華猗桃李之芳菲兮披
　　　惠風而交加惟賢才之衆多兮叶周南之兔罝
　　　彼姝子之在浚兮保貞白而待年髙予冠之峩
　　　峩兮長予佩之翩翩潄六經之芳潤兮組百氏
　　　而窮研夢寸管之生花兮思滔滔而湧泉抱美
　　　玉以求售兮冀中選於青錢幸遭逢夫堯舜兮
　　　歌明良於喜起擷江蘺與杜若兮
詔旁求而未巳爰一嵗而再試兮致才人於金戺開將
　　　軍之武庫兮霜飛清而電紫𢎞百年之化育兮
　　　允薪槱之嫓美士彈冠而致慶兮茅連茹而彚
　　　征麗奎璧之璀璨兮拱北極而耀長庚俾金甌
　　　之永奠兮調玉燭以長明頌
聖壽之綿綿兮對南山而稱觥採下里之謳歌兮將以
　　　效夫載賡
萬壽賦
　　　　生　　　　　　　　　員(臣/)金澤茂
　　　天苞地符海宴河清星陳雲爛時物行生
一人有慶兆民永寧我
皇御極五十有二業咸五而登三德參天而兩地數成
　　　功與文章蓋指不可勝記一哉
王心尚不遑寐勤勤懇懇安懐素志方灼之以憂勞鍛
　　　之以仁義鍊之以小心鎔之以淵毖已安而益
　　　求其安已治而更希其治恭逢甲子之初周共
　　　慶
萬壽之無疆百爾咸集萬國趨蹡當
天壽之方增正人文之蔚昌乃設特科舉英賢四門闢
　　　文教宣期轉甲乙於春秋例定昌辰於十年爰
　　　瞻濟濟風接雲連東箭偕南金咸利雕龍共繡
　　　虎爭先時則仙李舒榮露桃呈秀色映蓬萊光
　　　吐奎宿文星向長庚而耀彩南極拱天樞而稱
　　　壽祝
天子於萬年如松栢之長茂既民人之咸宜自申命而
　　　保佑
萬壽賦
　　　　生　　　　　　　　　員(臣/)許祖䕶
　道超今古
　徳邁唐虞
皇仁逺播大澤旁敷草木滋榮於化日士民鼓腹於康
　　　衢爾乃嵗逢癸巳令協勾芒律中姑洗治洽青
　　　陽登
大年兮三月既望祝
聖人兮萬壽無疆耀貞觀之日月頌孔固之陵岡振嵩
　　　呼於輦轂集車書於遐方於是
特頒綸綍用廣制科東南之竹箭欲盡牛斗之光氣猶
　　　多指南山兮獻壽觴北斗兮陳歌玉燭賡兮山
　　　河固金甌叶兮嵗華新鞏基天保竝神仙而不
　　　老吐納元和偕民物以俱春
萬壽賦
　　　　生　　　　　　　　　員(臣/)莊　橒
皇奠九宇繼天立極保合太和萬邦是式惟久道其化
　　　成協天人而胥悅闢賢闗開壽域扇仁風覃惠
　　　澤握金鏡調玉厯兼容并包盛德大業稽上古
　　　而無儔按史冊而罕匹(臣/)何人斯能窺測其萬
　　　一也緬維易著元吉詩樂嘉賓禮徵大順書稱
　　　俊民凡六經之所載典莫大乎作人故聖作物
　　　覩靡不尊親濟濟多士景附響臻鍾川岳之英
　　　異集海宇之奇珍咸拜稽於
　北闕願爭效乎
紫宸殆將竝日月以有永統四時而皆春者矣然而
至德難名
神功不有渺喬松之虛無惟敬勤之益懋念樹人之為
　　　亟更儲材於林藪誠所謂得士者昌惟仁者壽
　　　歟爾迺雲漢昭囘奎躔朗映開明堂而朝百辟
　　　布陽和以順時令六位昌三階正上下交人文
　　　盛羣公卿士踴躍歡幸明哉良哉以歌以詠乃
　　　歌曰
帝德廣運兮與天無極行健永貞兮自強不息海隅日
　　　出兮悉主悉臣梯航萬國兮重譯来賓所寶惟
　　　賢兮以康兆民千秋萬嵗兮長奉
聖人
萬壽詩(五言排律十四韻/)
　　　　生　　　　　　　　　員(臣/)李𢎞迪
　　　太和凝紫氣南極煥星芒鳯閣春風暖龍樓旭
　　　日光籌添甲子徧算衍地天長洞府滋僊李瑶
　　　池酌玉漿嵩呼呈藹吉川至衍嘉祥共效華封
　　　祝齊賡天保章升恒如日月陶淑賴
君王
詔自金門下才憑玉尺量杏花舒異彩桂蘂吐奇香連
　　　茹歌征吉遴才慶濟蹌仙班聮玉笋雲馭擁鸞
　　　凰治化敷寰宇裁成暨朔荒藜光同照灼湛露
　　　共汪洋值此文明代休徴仰矞皇
萬壽詩(七言排律八韻/)
　　　　生　　　　　　　　　員(臣/)邢　鼎
　　　鴻開運會發禎祥
元后懐柔協萬方富有日新昭大業化成久道燦𢎞章
　　　已偕品物陽和布更樂英賢教澤長十里杏紅
　　　霑湛露千江桃浪湧瓊漿聮飛鵷鷺誇題雁爭
　　　握珠璣溢佩囊五鳯樓頭明錦翠萬年枝上炳
　　　霞光譽髦濟濟胥稱瑞玉帛紛紛共獻觴
大徳懋昭天眷佑純禧永錫正無疆
萬壽詩(七言律一首/)
　　　　生　　　　　　　　　員(臣/)何觀國
聖人有道厯無疆大徳隆施邁百王萬國衣冠瞻炳蔚
九天奎壁燦文章欣看蘂榜登龍虎喜見僊班舞鳯凰
　　　共祝
堯年齊泰岱上林棫樸沐
恩光
萬壽詩(七言律一首/)
　　　　生　　　　　　　　　員(臣/)郭從先
　　　玉殿春和淑氣催千官鷺序祝臺萊琳琅韻叶
　　　鈞天樂靉靆香凝承露臺丹鳯銜書蓬島出紅
　　　綾裹餅曲江來上林有樹寒鴉借願拜
　龍墀獻壽杯
萬壽詩(七言律一首/)
　　　　生　　　　　　　　　員(臣/)王貞恒
　　　南極昭囘䕶紫宫玉階仙莢鬱青葱九衢淑氣
　　　瞻雲日千載昌期祝華嵩上苑琪花濡雨露高
　　　岡彩羽拂梧桐遥呼
萬壽情何已天保陳詩愧未工
萬壽詩(七言律二首/)
　　　　生　　　　　　　　　員(臣/)陸廷墀
　　　巍巍
帝徳出乗乾治法還兼道法傳正大
皇圖真邁古光明
睿學足開天五雲擁瑞
龍顔喜三月書祥鳯紀妍草莽(微臣/)何所頌無疆
　寶祚祝年年(其一/)
　　　鷺羣蹌濟立螭頭却喜同時上十洲琪樹葱蘢
　　　僊仗外金猊縹緲
御香浮嵩呼
萬嵗連塗巷鏡獻千秋近
冕旒此日春光渾似海
洪慈覆冒任遨遊(其二/)
萬壽詩(五言排律八韻/)
　　　　生　　　　　　　　　員(臣/)查克鎔
皇都春正麗
聖厯慶方周歡忭盈衢路趨蹌傍彩斿山川俱被澤動
　　　植盡蒙庥臣效呼嵩瑞民喧擊壤謳貞符綿甲
　　　子祥莢紀春秋和氣三光協仁心兩大侔高岡
　　　集鳴鳯夾道擁扶鳩願進三多祝
隆恩萬禩流
　萬壽詩(七言律一首/)
　　　　　生　　　　　　　　　員(臣/)朱　泓
　　　　僊掌高擎玉露新宫花御栁麗昌辰三千禮樂
　　　　陪青瑣萬國衣冠拜
　紫宸雉尾扇中開壽域獸爐香裏靄長春龍城佳氣雲
　　　　初合共識
　恩波大地均
　
　
　
　
　
　
　
　
萬壽盛典初集卷一百十八
　欽定四庫全書
萬壽盛典初集卷一百十九
　　歌頌五十九(生監諸臣十/)
　萬壽無疆頌(集經/有序)
　　　　　生　　　　　　　　　員(臣/)胡夢熊
　　　　(臣/)聞元亨利貞廣大無加於乾徳高明博厚悠
　　　　久莫過於聖人蓋盛徳應於無疆斯壽身因以
　　　　壽國大業徵於不息而壽世益以壽身三皇御
　　　　世代擅大年五帝乗權時傳過厯夏商受籙克
　　　　享用以凝庥文武開基誕膺厥惟多福自来哲
　　　　后必得遐齡振古如兹於斯為盛欽惟
　皇帝陛下
　　統貫三才
　　綱維萬有
　　握乾符而出震
　　履泰運以知臨
　乃聖乃神乃武乃文徳邁百王而上
　自西自東自南自北功薄四海而遙
　綏萬邦而仁為育義為正百姓昭明既錫福而保極
　熙庶績而府以修事以和九功歌叙亦戒威而董休
　　　積五十二年之旰食宵衣克勤克儉合千八百
　　　國之民瘼吏治惟幾惟康喜
聖壽值夫揆初適
帝年正當鼎盛珠聮璧合重逢六甲之周雲爛日華纔
　　　見一元之復海添籌而多益山獻壽而彌增八
　　　表同歡兆人具慶天開閶闔
九重披離照之輝地簇衣冠六㝢徧巽風之拂嵩呼
　金殿千官鳴珮以来朝星拱
紫宸萬國獻琛而上賀統下土之戴高履厚羣依
　有道之光華萃普天之負性含靈共祝
　無疆之福祉允矣萬年盛事誠哉一代𢎞庥(臣/)志殷
　　　錫極學愧陳疇舉頭日近神遊鵷鷺之班極目
　　　天高跡逺星辰之列躋堂而循邠俗願進一觥
　　　擊壤而詠堯風擬申三祝用賡經語以効揚言
　　　爰拜手稽首而獻頌曰
　　　維天之命陰隲下民有相之道毗於
一人首出庶物為天下
君成性存存乃見天則濬哲文明溫恭允塞含𢎞光大
　　　剛健篤實克綏厥猷下土之式參天兩地其道
　　　大光奄甸萬姓寵綏四方增其式廓幅員既長
　　　建其有極若網在綱左右有民率由厥匹佛時
　　　仔肩所其無逸思日孜孜不遑暇食柔逺能邇
　　　亮采惠疇旁求俊乂周爰咨謀六服羣辟克壯
　　　其猶知人則哲安民則惠既富方穀罔不咸賴
　　　天施地生裒時之對布昭
聖武赫赫厥聲幹不庭方四海永淸九有有截展也大
　　　成建中於民彰善癉惡象刑惟明式遏寇虐庶
　　　獄庶慎萬民是若思皇多士有壬有林惟
帝時舉克廣徳心三宅三俊大輅南金省方觀民式是
　　　百辟眚災肆赦時萬時億阜成兆民兆民允殖
　　　相土烈烈來遊來歌
聖謨洋洋允猶翕河纘禹舊服九澤既陂地平天成以
　　　康四海萬世永賴罔不率俾
帝徳廣運無怠無荒有嚴有翼表正萬邦克寛克仁允
　　　文允武赫赫明明
照臨下土光被四表各得其所無射亦保不顯亦承
聖敬日躋受之以恒福禄来求以莫不増重巽申命亦
　　　孔之厚罄無不宜
天子萬壽有物有則耳目聰明以引以翼血氣和平
一人有慶萬國咸寧基命宥密施於孫子於萬斯年自
　　　今伊始如月之恒如日之升大亨以正六位時
　　　乗依其在京以受方國敷天之下會其有極知
　　　微知彰知柔知剛顒顒卬卬穆穆皇皇日就月
　　　將長發其祥降福穰穰
萬壽無疆
萬壽詩(集唐二十韻/)
　　　　生　　　　　　　　　員(臣/)周師周
聖徳超千古(宋之/問)車書會萬方(陳陶/)千門欣應瑞(李中/)
　　　五嶺盡来王(李嶠/)勲共山河列(崔曙/)恩霑士庶
　　　康(沈佺/期)普天霑愷澤(許敬/宗)率土慶輝光(張九/齡)賜
　　　帛矝耆老(沈佺/期)歌詩冠柏梁(獨孤/及)立言成雅誥
　　　(李中/)搖筆起風霜(李白/)才傑俱登用(杜甫/)邊城
　　　詎假防(楊巨/源)四時調玉燭(劉禹/錫)萬里轉旂常(唐/)
　　　(太宗/)神武威兼徳(盧肇/)徽猷柔濟剛(李嶠/)觀風
　　　隨按察(孟浩/然)敦俗勸耕桑(唐元/宗)煥爛聲明發(張/)
　　　(文琮/)參差歌管揚(賈玉/)焦勞皆實錄(韓偓/)聲績
　　　著周行(唐元/宗)習習東風扇(王轂/)油油
聖澤旁(崔禹/錫)歌謡連上苑(鄭畋/)雲物麗初暘(李竦/)此處
　　　雲霄近(宋迪/)前攀鸞鶴翔(李羣/玉)福庭增氣象(盧/)
　　　(肇/)壽酒樂城隍(杜甫/)符應千齡運(陳陶/)功垂萬
　　　世昌(沈佺/期)生逢
堯雨露(徐仲/雅)願補
舜衣裳(杜牧/)北極星遙拱(杜牧/)南山壽更長(梁鍠小臣/)
　　　持獻壽(韋莊/)惠化且無疆(王若/嵓)
萬壽頌
　　　　生　　　　　　　　　員(臣/)李樹徳
　　　皇矣
天子至徳昭清受天之命居常以貞辟如天地博厚高
　　　明其徵悠逺壽靡斯京(其一/)
　　　亹亹
聖徳匪居匪康既勤
　宫府以及四方薄海内外莫不來王曰
天子壽民説无疆(其二/)
　　　休徵上叶景星在天瑞氣下應醴泉在淵俊民
　　　以章百穀以堅曰
天子慶億萬斯年(其三/)
　　　瞻彼中田禾黍麥菽粢盛馨香黎民是育
天子萬年貽我嘉穀
天子萬年宜其介福(其四/)
皇帝曰咨余維敬哉顧兹禎祥益厪余懐勉勉令徳靡
　　　止靡囘允矣
天子五福方來(其五/)
天子之壽超乎古今
天子之徳協乎高深如岡如阜如玉如金永綏四方上
　　　帝之心(其六/)
萬壽詩(五言排律十四韻/)
　　　　生　　　　　　　　　員(臣/)張廷琳
　　　貞恒開景運奎壁煥文光久道昭千古深仁洽
　　　萬方乾坤隆
帝治禮樂飭
王綱
至徳超三五
神功軼漢唐
九重凝福祉萬國靄春陽仁至靜而壽徳純熾以昌華
　　　衢三祝詠周室九如章瑞氣彌天煥彤雲繞殿
　　　翔廷呈金鏡錄杯泛紫霞觴鳯闕傳
綸綍鵷班藉翊匡昇平編雅頌芹藻叶笙簧多士騰懽
　　　忭羣寮益豫康八紘歌有道四海頌無疆共沐
恩波永堯天日正長
萬壽詩(五言排律六韻/)
　　　　生　　　　　　　　　員(臣/)孟　芾
　　　平成開泰運熙洽著升猷
大徳年俱永
至誠業自悠有天皆浩蕩何土不懐柔茂育培楨榦歡
　　　騰益海籌龍光承
　紫極鳯翽出丹丘竊效南山頌
皇躬正迓庥
萬壽詩(五言排律二十八韻/)
　　　　生　　　　　　　　　員(臣/)葉　舒
　　　瑞色凝珠殿薰風溢
帝鄉
一人初甲子萬國獻賡颺
大徳乾坤運
欽明日月光巍巍齊泰岱皥皥嫓羲皇
讓號謙沖著崇儒理學彰修身敦孝弟勵俗振綱常
巡幸施膏澤登庸擢俊良春秋勤補助河海靖汪洋疊
　　　沛蠲租詔頻頒宥過章
文謨皆典誥
武畧邁周商預課司民吏𢎞開選士塲褒功隆世裔尚
　　　老錫冠裳禁苑松筠茂南宫翰墨香揮毫融八
　　　法琢句駕三唐膺籙龍飛峻添籌鶴算長卿雲
　　　籠翠葆旭日浴扶桑碧茁千年藕青敷九節菖
　　　觴稱
　瑤闕下桃捧
御爐傍歴歴花羅錦嚶嚶鳥弄簧鈞天仙樂奏雕䍐綵
　　　斿揚虎拜歡聲動麟呈淑氣翔車書歸正朔政
　　　教訖遐方(臣/)質慚蓬梗葵衷向太陽父曾叨
寵眷家共戴
君王喜遇昇平會欣霑雨露瀼晨昬瞻斗極踴躍籲穹
　　　蒼犬馬情彌切涓埃志未忘金甌綿永固玉厯
　　　慶無疆
萬壽百萬頌(有序/)
　　　　生　　　　　　　　　員(臣/)楊邦彦
　　　(臣/)聞盤古一萬八千年首三皇而建極伏羲百
　　　九十四嵗先五帝以開祥或推神策於軒臺得
　　　天之紀或應瑤光於若水爲厯之宗莫不寶祚
　　　靈長享無疆之上壽因而天休洊至集方富之
　　　鴻圖欽惟
皇上
　徳合兩儀
　恩覃八表
　承乾膺籙齡齊日月之長
　出震披圖治邁唐虞之盛
　文教隆而三統備
　武功定而九伐彰心有感以皆通澤無逺而弗届開
　　　闢未臣之宇咸奉車書光華復旦之民恒安耕
　　　鑿固已宏開壽國地久天長廣覆春臺衢歌巷
　　　舞矣慶届陽春之三月恭逢
聖誕之六旬鳳厯編年周甲子而循環迭運
龍飛御極統元會而恒久彌光集萬國之衣冠梯山航
　　　海開
九天之宫殿鳯翽麟遊煌煌千古之祥符皥皥兩間之
　　　景運(臣/)生逢
　盛世幸際
　昌期沐教養於高深橫經有日仰升恒於浩蕩濡翰
　　　難名集古百言效三多之祝華敬稱
萬壽陳五福之齊天頌曰
天子萬壽(詩經/)萬福攸同(詩經/)萬邦惟慶(書經/)萬國承
　　　風(樂府/)三稱
萬嵗(晉書/)萬物資生(易經/)萬世永賴(書經/)萬國咸寧(易/)
　　　(經/)朝宗萬宇(隋書/)公庭萬舞(詩經/)於萬斯懽(隋/)
　　　(書/)萬方觀禮(齊書/)仁育萬物(性理/)義正萬民(性/)
　　　(理/)吹萬不同(莊子/)萬表星陳(魏書/)率育萬類(宋/)
　　　(書/)為萬物主(史記/)萬夫之望(易經/)萬氣之祖(内/經)
　　　(篇/)撫綏萬邦(書經/)奄甸萬姓(書經/)師保萬民(書/)
　　　(經/)萬流仰鏡(文選/)商𣙜萬俗(吳都/賦)萬世為福(鬻/)
　　　(子/)萬姓為心(文選/)萬物竝育(中庸/)萬邦作孚(書/)
　　　(經/)萬方以祗(籍田/賦)且萬且億(文選/)萬民賴之(東/巡)
　　　(誥/)萬理明淨(論語/註)言經萬世(文選/)萬物我賴(晉/)
　　　(書/)功流萬世(文選/)萬國攸平(文選/)式固萬世(文/)
　　　(選/)於萬斯年(詩經/)萬民以濟(易經/)萬箱億庾(梁/)
　　　(書/)萬穴俱流(五車/韻瑞)千門萬户(漢書/)萬福来求(詩/)
　　　(經/)萬燧星繁(文選/)萬騎雲屯(圜丘/歌)萬殊之本(中/庸)
　　　(註/)
萬乗之尊(鄉飲/酒賦)知周萬物(易經/)萬物覆焉(中/庸)曲成萬物
　　　(易經/)萬物育焉(中庸/)或相千萬(孟/子)萬舉萬全(漢/書)
　　　萬物納慎(晉書/)萬國陶甄(隋書/)萬古一遇(文選/)
壽考萬年(詩經/)萬福維新(唐/函)類萬物化醇(易經/)萬端麟
　　　崪(漢文/)萬祥必臻(聖主得/賢臣頌)君臨萬㝢(唐史/)衣裳
　　　萬國(樂府/)萬萬有餘(海賦/)時萬時億(詩經/)萬億
　　　及秭(詩經/)非止萬㡬(石/銘)闕大樂萬嵗(漢詩/)一本
　　　萬殊(性理/)以一行萬(韓詩/外傳)萬户如一(文選/)
天子萬年(詩經/)萬邦獻力(郊祀/歌)萬寶增煥(文選/)萬物一
　　　齊(莊子/)呼吸萬里(江賦/)萬國相維(文選/)萬嵗冰
　　　桃(拾遺/記)千枝萬葉(淮南/子)萬物以嘉(爾雅/)以成萬
　　　業(五車/韻瑞)八萬法藏(漢文/)萬物祖矣(高唐/賦)云云萬
　　　有(齊書/)萬邦是紀(漢書/)萬邦黎獻(書經/)情固萬
　　　端(文選/)萬事既具(史記/)萬國齊懽(晉書/)萬世長
　　　策(五車/韻瑞)萬代一時(齊書/)道行萬類(文選/)萬物熙
　　　熙(封禪/頌)保兹萬方(郊祀/歌)萬里呈祥(文選/)經營萬
　　　億(漢詩/)萬舞洋洋(詩經/)千秋萬嵗(文選/)
萬壽無疆(詩經/)
萬壽詩(七言排律十二韻/)
　　　　生　　　　　　　　　員(臣/)王　沖
　北闕春融紫氣翔禎符泰運厯逢昌雲開璧月流華
　　　渚風淨瑤樞繞電光瑞旭舜廷賡復旦晴霞軒
　　　陛覲當陽八方獻壽共球集四海陳詩錦繡張
　上苑花明縈劍珮鈞天樂奏應笙簧
文謨已著昭囘象
武烈羣欽撻伐彰雲雨施行多
愷澤風雷鼓厲屬
乾剛
成天丕績兼平地
問俗殷懐更省方遂有
深恩蘇草木肯教薄海阻梯航九如自昔垂風雅百禄
　　　於今效拜颺蓬島金芝從地秀瑤池玉醴自天
　　　將(小臣/)欣附衢謠後熙皥同游化日長
萬壽詩(七言截句十首/)
　　　　生　　　　　　　　　員(臣/)陳康元
　　　曈曨曉日上蓬萊周甲初逢壽域開童叟稱觴
　　　齊抃舞山呼萬口一聲雷(其一/)
　　　條風遲日景昭融霮䨴恩膏薄海同黎庶已忘
　　　熙皥樂太和元氣滿寰中(其二/)
端拱垂裳仰化神清時盛治更無倫雕題窮髪梯航徧
　　　四海尊親奉
一人(其三/)
　　　閶闔初開曉箭遲蒼蒼春色靄罘罳冠裳雍肅
臨軒早鹵簿分行侍玉墀(其四/)
　　　宫花苑栁麗昌辰處處雲璈綵翠新邀得
至尊添霽色一時繡陌十分春(其五/)
　　　郊圻酺樂嵗時豐比户含哺祝華嵩青鳥乍來
　　　齊跂望彩斿仙樂紫雲中(其六/)
　　　一徳虞廷共拜颺昌期髦士慶觀光躋堂漫獻
　　　千秋鏡日月中天照萬方(其七/)
　　　糺縵卿雲拱
御樓河山長此鞏金甌縁知五福箕疇備瀛宇初添第
　　　一籌(其八/)
　　　六宇同風樂太平瞻雲就日共抒誠歌謠擬效
　　　康衢意
蕩蕩巍巍不可名(其九/)
　鳯闕觚稜傍五雲遙瞻佳氣自氤氲(小臣/)拜手無他
　　　願天保升恒頌
聖君(其十/)
萬壽頌
　　　　生　　　　　　　　　員(臣/)任　湖
　　　欽惟我
皇上
聖冠勲華
壽參天地
　金符長祉隆教育之豐功
　瑶籙永年凝君師之駿命臣民歌舞羣抒介壽微誠
　　　逺近悅來共仰作人雅化允邁百王上治誠符
　　　元會昌期
宵衣旰食之猷已垂謨訓
規天條地之徳盡播聲詩兹者
宸厯甫周花甲樂調風順雨之良辰
天心自協輿情喜就日瞻雲之嘉會浮河五老瞻左个
　　　而来朝輯瑞九州坐華堂而受賀湛露與鸞旂
　　　竝逺虎拜千官惠風隨豹尾俱翔嵩呼萬國(臣/)
　　　湖生成
聖世沐浴
王畿戴
高厚以懐慚敢擬九如之頌仰
龍光而敬祝䖍稱
萬嵗之觴頌曰
　當今
聖皇祉籙方昌三才竝位五緯齊光龍徳中正天行自
　　　強
恩深四海
徳被八方歡騰黎庶禄眷穹蒼維兹華節司候勾芒瑶
　　　光貫月蒼帝臨房
神聖篤生允協嘉祥甲子甫周
　景祚積慶爰開
　閶闔坐於明堂九州玉帛萬國圭璋東漸西被山海
　　　梯航鈞天齊奏仙音寶坊敷天之下罔不稱觴
　　　或流雲液或瀉桂漿下逮父老同酌兕觥萬人
　　　獻
壽萬年壽長青陽布徳百卉芬芳露零赤黍日照柔桑
　　　十日雨沛五日風颺嘉禾瑞麥千倉萬箱休徵
　　　稠疊降福穰穰自古蕃熟六合歡康百年教育
　　　多士濟蹌共遵王路咸示周行驊騮千里控馭
　　　康莊東連閩越北訖幽荒趨
　闕祝壽彈冠促裝
聖朝之澤如露瀼瀼每逢十載更啟文塲苑畜祥麟材
　　　收豫章鶴鳴琪樹鳯噦高岡
殊恩莫報厚禄難償
聖教所敷恭已巖廊王度是式金玉其相統接杏壇道
　　　法紫陽羲文易象堯舜羮牆宣暢六經義窟微
　　　茫成章焜燿天文七襄揮毫
　藻殿得句林塘筆摇五嶽詞映三湘字重上估學富
　　　書倉人瞻月露家誦琳琅
文徳孰竝
武功難量謀深幃幄策定金湯神機獨運龍騰高驤兵
　　　驅羆虎劍掃欃槍克除跋扈實靖披猖百粤拜
　　　手滇黔搤吭燕然封雪沙漠凝霜旌旗西指鴈
　　　塞来王河流淼淼海水泱泱永成堤岸久罷􁗬
　　　艡
方畧親授韜鈐莫當料人運掌闢地探囊龍君効順河
　　　伯望洋三山鬱鬱淮泗湯湯恢廓鴻績簡冊輝
　　　煌三上
尊號猶讓未遑多能天縱藝事精詳日月定位星宿分
　　　張音諧律呂氣辨笙簧數推三角弓發大黃秋
　　　擒白額冬獵黃羊樂和天籟聲召鸞凰手拈筆
　　　札親纂縹緗
宸襟粹美令聞令望
賜租退責嵗以為常刑措如周開網如湯
天心本恕陽徳尤剛百寮整飭
神威肅將羮調金鼎溪釣玉璜銓衡清厲訟絶桁楊倉
　　　廩鎖鑰山林禁防禮司宗伯武戢天狼祗承
寶訓業著垂裳民調寒燠時若雨𤾉
仁同覆載
功邁軒唐康衢擊壤
帝力相忘幅員無外時際明良易占恒久詩歌壽臧
天徳難名庶竭中藏敢効華祝
萬壽無疆
萬壽詩(四言四首首五言律四首/七言律四)
　　　　生　　　　　　　　　員(臣/)周　監
　　　我
皇神聖古莫與京徳暨函夏澤漸萌生堯階蓂莢壽域
　　　天增下土拜颺茀禄永膺(其一/)
　　　遐觀往聖崇本後末問寢視膳彜倫攸植尊養
　　　兼至孝思維則禄位名壽大徳必得(其二/)
　　　天開景運世際昇平
垂裳而治體乾健行春風春雨惠我羣生九圍式化載
　　　歌載賡(其三/)
　　　亶聰亶明我
皇作則乃啟乃沃從敬是吉緯史經經朝乾夕惕詢於
　　　黃顓萬世不易(其四/)
　　　瑤圖綿寶厯玉笈著長生貢獻重三譯聲歌叶
　　　九成熙熙元有象蕩蕩莫能名羽葆迎仙馭行
　　　厨進兕觥(其一/)
　　　南極祥光燦西池瑞靄浮椿齡常不老花甲數
　　　從頭酒自麻姑勸桃從曼倩偷絃歌鳴皥皥人
　　　世有丹丘(其二/)
聖主齊年日雍熙邁盛唐梯航来玉帛雲漢富縹緗
帝力歸何有民情頌不忘(小臣/)瞻仰切稱祝介無疆(其/三)
　　　旭日龍樓曉當陽
帝徳全箕疇膺五福莊算衍千年
黼扆和鸞盛
　彤庭振鷺鮮萬邦歌惠愛川至日升篇(其四/)
　　　天開壽域燦長庚問夜如何夜向明
　闕下春臨雙鳯集車前雲捧
六龍迎西循弱水來金母北抵崆峒見廣成
聖世無為安作息臣民有幸樂昇平(其一/)
　　　輯瑞朝端職貢殊太常引贊效嵩呼桐花始放
　　　卿雲爛榆火初燃湛露濡四海無疆綿
聖壽萬年有道亘
皇圖
天恩寵渥傳宣急勅賜瀛臺有大酺(其二/)
　　　絳節霓幢下九天螭頭嵩祝會羣仙祥符貫月
　　　歌重旦慶洽流虹享大年味溢金莖梨徑尺香
　　　生玉液藕如船霞觴獻自餘杭姥不用方平買
　　　酒錢(其三/)
　　　午夜鐘聲報曉朝尚方重獻漢宫桃星臨燭影
　　　開朱户煙靄爐香引赭袍曉樹流鶯金縷曲晴
　　　梁語燕紫雲璈作人雅化垂無極(臣/)為吾
皇賦譽髦(其四/)
萬壽詩(七言律四首/)
　　　　生　　　　　　　　　員(臣/)秦應陽
　　　閶闔昭融氣象新萬年
聖節正陽春和風浩蕩迴芳野旭日曈曨耀
紫宸道藴苞符開壽域厯環枝榦轉鴻鈞川增松茂申
　　　歌詠永賴
皇圖佑下民(其一/)
　　　華渚虹流溯發祥瑶宫佳氣䕶
垂裳中天廣大星雲燦薄海雍熙日月長疇範總歸
皇建極乾坤應并壽無疆西山直與蓬壺接桃實方傳
萬嵗觴(其二/)
聖徳含𢎞養太和風傳泮渙協菁莪羣工喜溢三多祝
　　　髦士恩承
萬嵗科豐稔已占禾㡬穗安恬早見海無波清寧景象
　　　誰摹繪只有聲聲擊壤歌(其三/)
　　　萬國瞻依仰
聖顏昇平樂事滿人寰鳯鸞絲管紅雲外錦繡樓臺碧
　　　漢間扶杖紛来朝
　北闕獻芹齊許祝南山草茅最幸
龍光近進頌容隨鵷鷺班(其四/)
萬壽詩(五言律一首/)
　　　　生　　　　　　　　　員(臣/)魏　雲
　　　繞電欣良月
　璿圖有道長雲翻五色曉鶴舞
萬年觴玉露天開瑞神芝地獻祥蓬萊真不逺瞻拜肅
　　　冠裳
萬壽詩(七言律一首/)
　　　　生　　　　　　　　　員(臣/)朱承恩
　　　華闕丹山仰
帝都天申佳節應祥符蒼生久沐雍熙治黃閣新霑雨
　　　露敷秋水魚龍神變化春風桃李氣昭蘇太平
　　　景運留終古竚見文河出瑞圖
萬壽詩(七言排律十二韻/)
　　　　生　　　　　　　　　員(臣/)黃之洵
　　　閶闔𢎞開化日長寰區競進紫霞觴籌添海屋
　　　呼嵩岳樂奏簫韶繞上方萬國朝宗歌有道千
　　　官拜手祝無疆金甌卜厯河山永玉燭調元日
　　　月光八百春秋周甲子三台奎壁耀精鋩網開
　　　俊乂𢎞遴選會起風雲慶對揚
鳯詔頻宣来紫禁龍門爭躍盡思皇致身自得詩書效
　　　華國行看黼繡彰鎖院風清文作錦棘闈春暖
　　　字生香嘉賓式燕瑶池醉吉士承歡杏苑翔自
　　　是休明增福祉共知清宴樂平康
聖神文武超皇古億萬斯年頌熾昌
萬壽詩(七言律一首/)
　　　　生　　　　　　　　　員(臣/)魏　鵬
　　　天際長庚映
紫宸作人
曠典下絲綸澤施棫樸
殊恩重算等岡陵甲子新白玉階前紅日曉黃金殿上
　　　碧桃春昇平共樂明良際願祝春臺感
至仁
萬壽詩(七言律一首/)
　　　　生　　　　　　　　　員(臣/)唐貞觀
聖主雍熙洽萬方賢良喜起煥文章千官競進南山頌
　　　多士羣稱東海觴紫氣乍浮仙掌露紅雲遙接
　御爐香普天率舞休徵集
萬嵗歡呼祝未央
萬壽詩(七言排律十韻/)
　　　　生　　　　　　　　　員(臣/)楊　瑛
　　　詩賡天保頌如岡世際熙和萃百祥宫栁籠煙
　　　春正麗階蓂含露日初長
　御爐香靄飄仙仗
　紫禁鐘嚴肅衮裳屢慶年豐歌有道欣逢
聖壽祝無疆
武功全定昇平久
文治休昭日月光樂奏南薰揚白雪尊傾北斗瀉天漿
　　　宏霑雨露覃多士逺沛
絲綸及萬方大地羅才儲翊贊儒生報國顯文章西山
　　　桂馥開瓊宴南國桃舒攄錦囊嵗嵗菁莪邀
異典歡逢景運軼陶唐
萬壽詩(七言排律十韻/)
　　　　生　　　　　　　　　員(臣/)賈應元
　　　萬國嵩呼百福同
九重廣闢四門聰雲開鳯闕
天顔喜日麗瑶池壽域崇靈草堦前三秀紫仙桃枝上
　　　萬年紅鳯銜
丹詔恩何溥鶴舞
　彤庭日正融共獻瑶觴三月裏爭看蕋榜百花中千
　　　官虎拜隨仙仗
　三殿龍光貫采虹栁汁染袍明
　玉陛桂香盈袖映蟾宫九成仙樂簫韶進八表才人
　　　頌禱工玳瑁筵開霞燦爛珊瑚網盡玊璁瓏綿
　　　綿寶厯齊天慶願效華封祝
聖躬
萬壽詩(五言排律十二韻/)
　　　　生　　　　　　　　　員(臣/)朱　韓
帝徳符天運
皇心協健行堯階𢎞雨露禹甸躋昇平遲日江山麗和
　　　風嵗序清六旬周甲子八表慶長庚
　寶厯傳金鑑
　丹宸獻玉觥九如聮虎拜三祝雜鸞笙南極輝長耀
　　　文昌瑞早成章從雲漢煥星看玉衡明秋實垂
　　　垂擷春華燦燦呈
九重施渥澤多士戴殊榮覆載真同量勲華未易名普
　　　天歌
萬壽嵩岳應連聲
萬壽詩(五言排律二十四韻/)
　　　　生　　　　　　　　　員(臣/)劉文煊
　　　世際雍熙盛躬應寶籙昌虹流符運會電繞叶
　　　禎祥敦敏齊軒后平章邁聖唐普天同樂育曠
　　　代遇明良恰喜薰風度兼欣化日長呼嵩爭虎
　　　拜搢笏列鵷行共效三多祝咸稱
萬壽觴瑶琨通卉服筐篚徧梯航擊壤歌初起鈞天樂
　　　未央獻琛傳絶域執玉自遐方
徳被無雷國
恩覃出日鄉九州歌樂土百辟盡来王為進岡陵頌還
　　　依雲漢光禁鐘聞逺近庭燎羨輝煌舞蹈瞻圭
　　　璧賡颺雜珮璜歡呼洽士女愛戴極要荒樺燭
　　　明歌席爐香襲舞裳
天威凜咫尺臣職肅趨蹌絳節来蓬島青鸞下建章銅
　　　盤承玉露金椀注瓊漿居鎬詠魚藻登臺賦柏
　　　梁數當符二策厯自邁三皇卜世真堪羨添籌
　　　　詎易量(小臣/)何以報長此頌無疆
　
　
　
　
　
　
　
　
　
　
　
　
　
　
萬壽盛典初集卷一百十九
　欽定四庫全書
萬壽盛典初集卷一百二十
　　歌頌六十(直省耆庶/)
　萬壽詩(七言律二首/)
　　　　　布　　　　　　　　　衣(臣/)顧景軾
　　　　仙仗遥開出栁堤
　翠華来自鳯城西九衢日色迎
　車駕十里風和傍馬蹄到處花村都擊壤及時繡陌正
　　　　耕犂歡聲雷動騰朝野
　聖夀無疆天與齊(其一/)
　帝城綵翠結樓臺簫管瓊筵處處開
　雲輦九重雙鳯下海山三月六鼇来安期火棗攜瀛島
　　　　金母蟠桃映夀盃地久天長呼
　萬嵗年年春色醉蓬萊(其二/)
聖徳詩(五言律二首/)
　　　　布　　　　　　　　　衣(臣/)楊　峻
聖主當龍御長綿玊厯期萬年成久道億載頌
　昌時丹鳯
恩波溢珠淵制作垂升恒方未艾天保願賡詩(其一/)
　　　解網連年被蠲租㡬嵗頻太平真有象
至治洽無垠擊壤家家徧歌衢處處新(小臣/)逢
聖世翹首上林春(其二/)
聖壽無疆詩(七言截句二首/)
　　　　布　　　　　　　　　衣(臣/)王　觀
聖壽無疆甲始周壽開
聖域共蒙庥萬千耆耉来歌徳車賜蒲輪杖賜鳩(其一/)
聖壽無疆億萬年齊天
聖祚自綿綿卜年卜世還過厯咸五登三更軼前(其二/)
萬壽詩(七言律一首/)
　　　　布　　　　　　　　　衣(臣/)金世鉽
　　　維
皇至徳邁陶唐沕穆淳風被萬方象緯包涵綿道脈苞
　　　符㸃畫燦天章河濱瑞氣騰龍馬阿閣祥雲舞
　　　鳯凰耕鑿優游皆
帝力草茅何以報
垂裳
萬壽詩(五言排律二十二韻/有序)
　　　　布　　　　　　　　　衣(臣/)馮守典
　　　(臣/)聞詩傳天保景運綿長書美時雍昌期恒久
　　　塗歌巷舞普天申嵩嶽之呼嵗稔人和率土效
　　　華封之祝是以備大徳者必得大年敷純治者
　　　多膺純嘏康衢擊壤兆民切愛戴之誠瀛宇添
　　　籌薄海遇升恒之會歡騰八表喜溢三春欽惟
皇帝陛下
　仁壽天長
　遐齡地久
　德超羲昊道以大而難名
　治駕商周福更洪而莫量統往代不賓之疆域開前
　　　王未闢之山川凡兹奕禩之鴻模總出
九重之英斷蓋微無所不照而惠無所不周在風俗已
　　　躋於雍熙而
聖主愈深其惕厲
省方問俗八荒之望幸彌殷
御世諴民萬類之霑濡普徧千萬鎰正供疊赦億兆姓
　　　安堵久承縱地厚天高詎形
寛大而江涵海濶莫喻
洪深今當甲子初周正值昭陽届令(臣/)守典才疎巴里
　　　家受
　國恩渡春江而就
　日䖍祝長庚叩
　曙闕以陳詞恭抒誠悃謹拜手稽首而獻詩曰
聖壽天為則綿長歴萬春遐齡地共久嘉樂際昌辰華
　　　祝逢三月嵩呼慶
一人賡颺歌
帝德愛戴感
皇仁有道乾行健無為化育均蒸黎咸樂業宇宙共還
　　　淳
至治超前代
良謨造大鈞波恬深島静政肅百僚循約慎三章法租
　　　蠲歴嵗緡移風恒
訓飭問俗幾
時巡規畫羲皇上疏防神禹倫
恩覃南國徧惠滿大江濱在鎬咨籌裕居豐撫恤頻金
　　　甌承鞏固
玊殿美絲綸禮樂芸臺作詩書虎觀論吟篇追雅頌灑
　　　藻勢嶙峋浩蕩科添設昇平景聿新琪花鋪似
　　　錦瑤草結成茵億萬載喬嶽八千年大椿簫韶
　　　聲沸沸桃杏葉蓁蓁霞綵連雲漢爐香達
　禁闉天長與地久歡洽祝
楓宸
萬壽詩(七言律三十首/)
　　　　布　　　　　　　　　衣(臣/)何元坦
帝矅光聮華渚虹昌期慶溢
　紫微宫罘罳晝捲祥雲裏閶闔晨開瑞靄中百辟咸
　　　歌百福備萬年獻頌萬邦同
皇輿此日真無外常信虞廷景運隆(一東/)
　　　堯年億兆慶奇逢
帝徳如天雨露濃
壽考作人飛綵鳯青陽行令駕蒼龍三公喜起趨三殿
　　　九有歡呼達
九重仰看瑤樞光繞電拜颺更欲效華封(二冬/)
　　　幅員遼濶古無雙異域歸心萬里降赫赫
王師非好武煌煌
聖畧永安邦鳯輿日馭臨
宸幄鸞斾雲飛繞
御牕會見臣工多紀載千年青史燦銀虹(三江/)
　　　草木霑
恩識盛時柏松齊獻萬年枝靑垂
御苑朝偏好緑罩
仙官晚更宜夾道鋪雲迎羽騎迴廊帶露拂雲旗無疆
　　　應肇
君王壽影動依稀拜玉墀(四支/)
　　　鶯囀春城萬緑肥
大廷佳氣籠朝暉千門管鑰環青瑣萬國冠裳傍
　紫微
御墨光騰玉案硯宫花香拂侍臣衣東皇欲獻
　彤廷祝遲日條風滿禁闈(五微/)
　乾清嘉宴萃簪裾樽俎新排樂奏初
聖酒霞生白玉斚
天㕑銀燦紫鱗魚果傳西域龍文馬膾運蓬萊鳯羽車
　　　甘露金盤呈進後侍臣咸沐大官餘(六魚/)
　　　一堂喜起慶都俞
聖徳巍巍四海敷取士無方昭
盛典蠲租有詔懋
皇圖伶官侑食宣
天樂仙子稱觴捧
帝壺豈獨侍臣魚藻詠還聞父老頌康衢(七虞/)
皇躬仙算共天齊到處名山
御筆題璀璨
宸章輝宇宙巡行
鳯輦徧東西遺編舊搨千金購秘笈奇書萬國齎一代
　　　文明昭
聖化琳琅圭璧燦虹霓(八齊/)
御書淵鑑自名齋俯視晴川愜
聖懐底定百年澄濟漯安瀾萬里奠江淮水皆效順寧
　　　須瀹河盡朝宗不用排源逺流清開寶鏡
聖明萬古照無涯(九佳/)
六御巡行徧八垓
九重壽域自天開十洲瑤草金為砌三島琪花玉作臺
　　　喬木遥從
　丹禁茂大椿齊向
　内廷栽共傳青鳥雲中見
帝里應知阿母來(十灰/)
　暢春春色十分春馳道紆徐達
紫宸待
蹕宫桃迎綵仗承
恩御栁迓金輪萬方獻壽當三月四海稱觴慶
一人遙望鎬京開宴後仙盃次第到羣臣(十一眞/)
　禁城淑氣繞氤氳春色蒼蒼日漸昕香裊爐煙看似
　　　霧影揺斾帶望如雲金罍徧向金門賜玉饌遥
　　　從玉殿分朝野霑
恩咸拜手吾
皇聖算邁羲文(十二文/)
　　　五雲深處是端門劍珮蹌蹌禮
至尊丹陛彤廷初拾級黃旗紫蓋早
臨軒臣民共識
天顔喜中外欣傳
詔㫖温更幸銜
恩陪宴樂流霞滿酌進堯樽(十三元/)
　　　祥雲麗日繞
　金鑾八表同風處處歡僻壤梗頑熏禮義遐陬鱗介
　　　化衣冠
王言直共乾坤大
　國祚還同磐石安玉漏猶遲雞未唱東華門外簇朝
　　　官(十四寒/)
　瀛臺佳氣接西山路達金鼇玉蝀間長白萬峯從北
　　　繞蘆溝一水自東環百靈䕶蹕趨
宸幄四海傾心仰
聖顔科目殊恩真異數簮花恰喜預朝班(十五刪/)
　　　香騰玉案噴龍涎仙仗齊班慶萬年堯殿蓂開
　　　符寶厯虞廷獸舞協鈞天聲傳鼉鼔開宫扇光
　　　徹金門啟
御筵歌徧九如人既醉油油環侍
衮衣前(一先/)
　　　風動時雍鼎鼐調
皇家瑞氣滿丹霄千門魚鑰黃金勒兩陛螭文白玉雕
　　　鳯舉九天騰煥彩鵬飛萬里遂扶搖花韉駿馬
　　　雲衢躍報道
君王正早朝(二蕭/)
　　　時逢景運泰初交瑜瑾同登類抜茅萬國英賢
　　　歸上舍百年遺老養東膠談深宣室雞三唱炬
　　　徹金蓮鼔四敲豈但鳯鸞棲得所鷦鷯也得一
　　　枝巢(三肴/)
恭已垂裳擁赭袍通明殿外紫雲高金盤霞裹如瓜棗
　　　玉篚冰攢似斗桃直共羲軒敷徳化寧同子姒
　　　較勤勞萬年
聖壽知無極甲子從頭起大撓(四豪/)
　　　千秋曠典育菁莪
聖節宏開
萬壽科杏代桂花迎俊傑秋開春榜笑嫦娥不聞梁灝
　　　嗟遲暮共喜劉蕡入網羅應識
殊恩垂永久棘闈遙望綵雲多(五歌/)
　　　卿雲爛熳燦如花玉珮金鑣慶未涯禹稷功成
　　　時豫泰臯夔績著日光華鵷行鷺序千官騎虎
　　　賁龍驤百辟車選舉已登三代盛良臣入夢更
　　　宣麻(六麻/)
　　　星河嵗嵗燦農祥蔀屋騰歡豐且穰瑞貢千航
　　　隨厥土琛輸萬國裕
　天倉青連南畆甘霖沛緑滿東郊曉露瀼賦稅頻蠲
　　　民樂業栽培國脈益延長(七陽/)
廟算無遺海甸清八埏咸喜際昇平兵銷戈止
皇仁懋武偃文修
帝業成邊塞聞風徹夜柝蠻邦帶雨樂春耕遐荒僻逺
　　　無知識也望堯階祝
聖明(八庚/)
　　　植禾鋤莠萬邦寧
　盛世全消貫索星
天澤宏施敷雨露
皇威丕振霽雷霆訟清政簡人皆樂俗美風淳户不扄
　　　四海一時咸向化虞廷直欲頌無刑(九青/)
　　　檉椐棫樸一時登梁棟何愁任不勝百度就繩
　　　咸適用八材庇化各呈能琅函瑶版文章重大
　　　呂黃鐘器量宏共慶
　盛朝無棄物紫閶常見紫雲騰(十蒸/)
御氣遙騰五鳯樓禁中海淀喜
宸遊青岑緑樹雲邊聳翠羽霓旌水上浮仙鹿銜花迎
　　　鳯輦遊魚排荇迓龍舟芳辰行慶
皇情惬艷舞妍歌幾度留(十一尤/)
　玉殿崔嵬禁苑深
翠華遙向九霄臨雲官
　丹陛含雞舌虎將
　黃扉部羽林萬里風雲欣會合四時魚鳥樂飛沈自
　　　慙葵藿生蓬蓽望
　闕難忘捧日心(十二侵/)
　　　麟趾闗雎
帝徳覃推恩豈獨頌周南
道彰宫壼仁兼孝
化洽家邦樂且湛疊
沛陰膏功邁五頻
頒鉅典治同三緬思六十年来政上下流行天地參(十/)
　　　(三覃/)
　　　咫尺
龍顔喜共瞻文華殿閣午風恬金爐香裊紅蘭省銀燭
　　　光搖翠羽簾九有歸仁忘逺近四時合序遂洪
　　　纎年年海屋春常在願把仙籌萬禩添(十四鹽/)
　　　天下和平萬姓諴
皇恩汪濊八方銜龍荒廣進來庭表海澨遥飛納貢帆
　　　雀躍羣黎遊壽域嵩呼野老出重巖禎符更向
楓宸達石室天書啟玉函(十五咸/)
萬夀詩(七言律四首/)
　　　　布　　　　　　　　　衣(臣/)李惟愈
紫宸瑞色靄蒼蒼遐邇嵩呼祝
聖皇萬里河山開壽域
九重雲日煥天章洪鈞乍轉陽和永甲子初周厯數長
　　　華渚恰逢虹繞後羣仙簇仗獻霞觴(其一/)
　　　物象恬熙海宇清車書禮樂暢休明圖呈龍馬
　　　三才會韶引鸞凰九奏成有象珠囊懸日月無
　　　疆寶厯紀昇平
聖朝文教遐陬洽已見天樞正玉衡(其二/)
　　　東郊農事動芳辰
鳯輦巡遊物候新霄漢即今多雨露江山何處不陽春
　　　兩岐瑞麥生青隴九穗嘉禾獻
紫宸蠲賦頻
頒寛大詔康衢擊壤盡堯民(其三/)
　　　長庚影裏啟晨光風動爐煙裊御香瑶島蟠桃
　　　千嵗熟玉階仙杏萬年芳
帝齡直與乾坤永
聖世咸知日月長何幸草茅逢盛事從兹奕世祝無疆
　　　(其四/)
萬夀詩(五言排律十八韻/)
　　　　布　　　　　　　　　衣(臣/)朱芳巖
聖紀原無量
皇齡進六旬
　彤墀輝旭日
　春殿慶良辰品物承鈞造羣生盡化醇嵩呼聞已數
　　　華祝聽尤頻大道彌霄壤深仁洽羽鱗觀民勤
　　　愛育養士盡陶甄甘雨滋青甸祥風溢
紫宸
九重𢎞保合四表悉尊親
龍徳時行健
天禧日見臻永隆千代祚丕佑萬年身東海瓊巵滿南
　　　山淑景新騰歡胥父老躍舞徧臣鄰火棗連枝
　　　獻冰桃帶蕋陳星雲齊見瑞草木竝呈珍倚玉
　　　芝常秀巢林鶴最馴銀潢真浩瀚華嶽更嶙峋
　　　上苑榮松柏芳郊毓鳯麟仰惟
天子壽長樂太平春
萬夀詩(五言律二首/)
　　　　布　　　　　　　　　衣(臣/)李天錦
　　　淑氣麗芳辰蓬壺瑞靄新山應呼
萬嵗樹亦號千春白鹿遊林圃青蓮出水濱禎祥歸有
　　　道南極耀
楓宸(其一/)
　　　日麗和風暖春波灔野塘
湛恩深似海
多夀祝如岡玉帛聮羣辟車書會萬方臣民齊拜舞歡
　　　躍頌無疆(其二/)
萬夀詩(七言律二首/)
　　　　布　　　　　　　　　衣(臣/)李　泳
太平天子夀無疆滄海恩波雨露瀼佛日仙霞雙闕敞
　　　呉綾蜀錦九衢張臣民喜奏琅璈樂川岳欽陳
　　　沆瀣觴共祝三多呼
萬嵗我
皇功徳勝軒黃(其一/)
　　　萬年
聖夀祝如嵩臣庶歡呼萬國同閶闔門前瞻節仗芙蓉
　　　闕下覲山龍青虹紫電旋天上碧藕冰桃獻禁
　　　中自古修齡歸有道升恒日月算何窮(其二/)
萬夀詩(七言律四首/)
　　　　布　　　　　　　　　衣(臣/)文永豐
　　　曉開閶闔
駕臨軒瑞日晴懸紫鳯垣鵷鷺千官環斗極車書萬國
　　　會屏藩雍雍禮樂威儀盛濟濟衣冠氣象尊
聖代昇平超萬古普天稱慶到金門(其一/)
垂裳景運協中天披拂薰風聽五絃百嵗老人
頒大酺
九重春色徧瓊筵瞻雲就日三千里
厚澤深仁億萬年草莽何縁躬拜獻嵩呼聲徹
　鳯樓前(其二/)
宏猷黙運啟昌期
天縱聰明萬世師
壽域皇圖同孔固
天章宸翰共昭垂
恩綸海宇雍熙日春洽人情燕喜時
　雙闕拜聽仙樂奏願隨百獸舞堦墀(其三/)
　　　綵勝雲和夾道迴禁衢春色擬蓬萊桃含嬌靨
　　　迎仙仗鶯度清歌引夀盃
萬嵗正從花甲始一生頻沐
聖恩栽(小臣/)謹獻岡陵頌敢望
天顔一笑開(其四/)
萬壽紀
恩詩(七言截句二首/)
　　　　江南蘇州府常熟縣耆民(臣/)蔣拱辰
　　　黃衣鳩杖列分行鹵簿前頭拜
聖皇邀得
至尊親駐輦老人齊進萬年觴(其一/)
　　　金盤
勅賜上方珍萬口歡騰紫陌春玉麫蟠桃紅夀印
　親王手裏給耆民(其二/)
萬夀詩(五言律九首/有序)
　　　　雲南楚雄府南安州耆民(臣/)錢　潞
　　　康熙五十二年春王三月恭逢
皇上六旬萬夀普天同慶率土騰歡草莽耆民(臣潞/)沐
　　　生成之徳六十餘年爵躍歡欣倍萬恒品謹自
　　　滇南匍匐京師仰效華封之祝欽惟我
皇上繼天立極久道化成文徳武功彪炳霄壤(臣潞/)逺
　　　方黔庶莫能頌揚萬一敬採滇南全省土俗民
　　　風謳歌
聖徳之盛繪為九章以仿天保九如之意恭呈
睿覽不勝歡忭悚切之至
　　　普天同慶
　　　兩儀符
帝徳五福斂
皇躬玉帛千方集梯航萬國同堯樽開北斗舜樂動薫
　　　風僻逺滇南地傾葵結寸衷
　　　曠典開科
　　　乾坤齊夀域學海沛
恩波花結長春樹人逢籲俊科儲材看棫樸時雨徧菁
　　　莪久道文明化堯衢擊壤歌
　　　蠲免錢糧
殊恩超曠古耕鑿樂陶唐户罕催科擾農惟力作忙昇
　　　平藏富足至治有馨香鼔腹苗蠻俗光天化日
　　　長
　　　匾額輝煌
天章頌渙汗南海仰陶甄造士朝無偽崇儒自有真金
　　　橋堪永鎮
寶翰更長新於變時雍世生成教養仁
(御書育俊二字賜昆明書院虹飛彼岸四大字賜永昌/      鐵索橋煌煌)
(宸翰輝映中天滇海士民萬代瞻仰/)
　　　文風丕振
聖主敷文教風聲暨海隅心源宗孔孟理境徹程朱黜
　　　冗還崇雅刪膚已就腴起衰功萬禩窮髪盡喁
　　　喁
　　　官吏奉法
　　　百寮承
徳意惠此海南天奉法冰霜凜宣慈愷澤傳嘉禾呈
聖世甘露降豐年
帝力忘何有謳歌徧市田
　　　土司懐徳
皇恩春浩蕩苗俗久歸心異域陽和浹敷天化育深
聖謨温似玉
王度式如金血氣尊親奉嵩呼振海岑(康熙四十八年/姚安軍民府同)
(恩准陛知高厚徳揚/      見歸滇宣)
(聖訓苗蠻感戴如躋春臺/)
　　　開設礦厰
聖主因民利
恩綸沛大廷山應興寶藏地亦效神靈商旅胥安業閒
　　　民盡戢寧嬉遊歌
帝載峒户總添丁(礦厰開設俗益豐饒商民俱安分樂/業)
　　　夜户不閉
　　　俗易濡
皇化時和樂嵗豐萑苻胥斂跡草木盡從風結綵懸蓬
　　　户焚香祝
聖躬天長與地久嵗嵗效呼嵩(殊方感化道路太平已/成路不拾遺之俗)
　　　欽惟我
皇上膺圖出治久道化成聖徳神功與天無極康熙五
　　　十二年春恭遇
聖誕六旬萬夀海㝢歡騰敷天慶協祝嘏遍乎紘埏梯
　　　航萃於
　輦轂熙熙皥皥履春臺登壽域覆載以來未之有也
　　　於是前兵部侍郎(臣/)宋駿業代臣民籲請恭繪
萬夀圖以傳盛事垂之永久而(臣/)兄户部侍郎(臣/)原祁
　　　繼掌其事(臣/)原祁言圖以象形史以紀事故自
　　　古有圖必有史特請修
萬夀盛典隨奉
俞㫖選員編輯五十四年十月(臣/)奕清復奉
恩命接管
萬夀書畫局事今年十一月長至日初集告成共為書
　　　一百二十卷内附圖畫二卷竝校對刋刻恭呈
御覽(臣/)因得拜手稽首颺言於簡末蓋聞上古之世三
　　　皇篤生夀俱萬有千嵗然而世紀荒略典禮未
　　　聞自唐虞以迄成周並享祚靈長然其時祝聖
　　　壽者不過若華封三多之祝天保九如之頌而
　　　外此未數覯也漢唐以後蓋無聞焉惟我
皇上以不世首出之聖人膺亘古未開之景運天人協
　　　應福徳兼隆澤普恩洋化神治盛真有圖繪之
　　　難窮而頌揚之莫罄者是故紀
宸藻則煥乎日星昭於雲漢詔誥協典謨之美詩歌諧
　　　雅頌之音紀
聖徳則萃萬國之歡心以隆孝養却九州之籲請以示
　　　撝謙保合太和敦崇教化景命所以日隆茀禄
　　　於焉永康也紀典禮則朝賀有儀鑾衛有制祭
　　　告而百神受福布詔而八表蒙庥敬養高年肆
　　　行大酺矞皇巨麗典則永垂紀
恩賚則宗戚之與外藩大僚而迄庶尹
貤封錫類恩覃中外又復蠲賦䘏民開科惠士勞軍旅
　　　則邊陲挾纊省刑罰則文網𢎞開深恩厚澤殆
　　　不勝書紀慶祝則會朝陳萬國之衣冠拜舞集
　　　千官之劍佩外而元侯之覲享逺而望嶽之祝
　　　釐神人景從休徵疊應紀歌頌則上逮天潢下
　　　沿羣辟史館載筆之臣上國觀光之士以至塗
　　　歌巷祝天籟同聲斯又康衢擊壤之世所未聞
　　　而結繩書契以来所僅覯者也(臣/)奕清世受
國恩恭逢
　盛際幸預纂修之末得觀
　大典之成雖
帝徳難名未免掛一漏萬之慮而臣心忭躍無任繪天
　　　頌聖之忱(臣/)又伏念天道運行循環不已故皇
　　　極元會運世之數歴億萬百千而未有紀極我
皇上元化渾淪體天不息徳皆天之徳也夀即天之壽
　　　也(臣/)等仰測乾元推衍皇極從此每遇十年編
　　　纂一書殆萬萬年而未有艾也夫
　　　右(臣/)恭奉
聖㫖校刋
萬夀盛典初集於康熙五十四年春正月開雕越明年
　　　冬十一月校刋告竣計二千七百三十五版五
　　　十三萬四千四百八十八字為書一百一十八
　　　卷合畫圖二卷為一百二十卷次第進呈
御覽欽惟我
皇上盛徳在躬至仁及物如天之覆如地之載如日月
　　　之照精神洞徹元化流行萬物致和五辰協叙
　　　正值千載昌期共慶六旬
聖夀黃輿告瑞蒼昊降符萬國會同八紘鼓舞於時
巽恩彌溥
乾徳彌謙一言出而天人協萬口呼而嵩嶽應奇逢曠
　　　典口不能名爰輯成書用昭萬世巍乎煥乎盛
　　　矣美矣(臣/)躬逢泰運世受
隆恩初列曹司即膺重任絶無雞鶩之長略辨豖魚之
　　　　悞心麤質陋祇抱慚惶乃荷
　洪慈曲加覆庇兼許(臣/)父兩廣總督今陞兵部尚書(臣/)
　　　　趙𢎞燦(臣/)叔總督管直隷巡撫事(臣/)趙𢎞燮及
　　　　(臣/)之垣姓名竝得附列於後
　寵光疊被震悚交懐鏤版既成反覆誦讀仰窺有爛之
　　　　文實表無疆之瑞普天慶祝願
　寶算之齊天大地謳歌感
　湛恩之匝地(臣/)不勝欣忭踴躍忘其材劣分卑敬紀數
　　　　言贅於卷末若夫百靈之所以効萬福之所以
　　　　集羣黎之所以感庶績之所以凝則皆自我
　皇上聖徳神功參天兩地之所致高深莫量廣運無窮
　　　　閲十年而成一集積至百千萬卷未能殫述又
　　　　豈管窺蠡測所能頌揚萬一也哉
　
　
萬壽盛典初集卷一百二十
