#+TITLE: 欽定大清通禮-清-來保
#+DATE: 2016-06-11 12:22:34
#+SOURCE: github.com/kanripo/KR2m0035 master e6398d2f                
御製大清通禮序
伊古承天之道治人之情莫善乎禮顧其為用往往詳
於朝廟略於鄉閭及考儀禮十七篇所紀獨多士禮自
后蒼有推而達之之説儒者奉為本經其等差節度互
見於周官戴記然時有牴牾朱子嘗建議請修通解而
未既厥業信乎完書之難而行典禮觀㑹通章志貞教
經世者所宜重也經禮三百曲禮三千㑹典葢經禮之
遺矩而通禮亦曲禮之濫觴朕臨御之初勅儒臣蒐訂
前聞折中令甲準時㑹之宜衡質文之紀釐為全帙用
詔方來越嵗己卯排纂裁就寧詎謂副在有司執以莅
事而已哉葢嘗深維大順大同之化初不越納身軌物
與天下共之焉耳三代以下漢稱近古觀叔孫通之朝
儀公玉帯之明堂不過椎輪觕具後此如唐開元禮宋
太常因革禮元通禮明集禮取足徴一朝掌故迨承用
日久俗尚寖尋精意逺而敝攰隨之既茍簡慢易而無
以稱其情甚且改錯偭規敢於侈汰而冒其上故禮之
通也於是乎始難六經之士雖欲闡教正俗然居下不
獲若考亭家禮涑水書儀黨塾間以為兔園陳筞其事
不闗功令故禮之通也於是乎尤難是編也約而賅詳
而不縟圭臬羣經羽翼㑹典使家誦而户習之於以達
之人倫日用之間興孝悌而正風俗則朕淑世牖民之
意或在斯乎或在斯乎因禮官之請爰為序以諗其端
　　乾隆元年六月二十三日
上諭朕聞三代聖王縁人情而制禮依人性而作儀所
　以總一海内整齊萬民而防其淫侈救其彫敝也漢
　唐以後雖粗備郊廟朝廷之儀具其名物藏於有司
　時出而用之雖縉紳學士皆未能通曉至於閭閻車
　服宫室飲食嫁娶䘮祭之紀皆未嘗辨其等威議其
　度數是以爭為侈恣而耗敗亦由之将以化民成俗
　其道無由前代儒者雖有書儀家禮等書而儀節繁
　委時異制殊士大夫或可遵循而難施於黎庶本朝
　會典所載卷帙繁重民間亦未易購藏應萃集厯代
　禮書並本朝會典将冠婚䘮祭一切儀制斟酌損益
　彚成一書務期明白簡易俾士民易守著總理事務
　王大臣會同該部從容定議
　　　康熈六十年四月初六日奉
㫖朕披覽史冊於前代帝王每加留意心書生輩但知譏評
　往事前代帝王雖無過失亦必刻意指摘論列短長無
　一人為帝王公言者朕見厯代帝王廟每朝崇祀不過
　一二主或廟享其子而不及其父或配食其臣而不及
　其君皆因書生議論而定甚未允當況前代帝王曽為
　天下主後世之人俱分屬臣子而可輕肆議論定其崇
　祀與不崇祀乎今宋明諸儒人尚以其宜附孔廟奏請
　甚多至古帝王宜入廟崇祀從未有人奏請前代帝王
　皆無後裔後之君天下者繼其統緒即當崇其祀典朕
　君臨宇内不得不為前人言也朕意以為凡曽在位除
　無道被弑亡國之主此外盡應入廟即一二年者亦宜
　入廟崇祀爾等將朕此㫖寫出㑹同從容詳議具奏欽
　　　此
　　　康熈六十一年四月初三日奉
㫖這所議應崇祀之處皆是但其中尚有應詳細斟酌者
　明代甚近朕少時嘗問有明遺舊宦官愍帝無甚過失
　皆由萬厯泰昌天啟時衰微及至愍帝雖勵精圖治終
　不能補救也國之滅亡皆伊祖所壞於愍帝何涉稗官
　野史所載豈足為憑愍帝不可與亡國者一例同論而
　萬厯泰昌天啟實不應入崇祀之列至從前所配享之
　功臣大槩皆開國元勲居多如明之徐達不過一草莽
　武夫劉基係元之進士皆遭遇成功遂以元勲配享或
　有治安之世輔佐太平有功君國者反不得與配享之
　列是皆未為允當大學士㑹同九卿詹事科道將此等
　處詳悉從容確議具奏欽此
　　　乾隆四十九年七月初二日奉
　上諭朕因覽四庫全書内大清通禮一書所列廟祀厯
　　代帝王位號乃依舊㑹典所定有所弗愜於心敬憶
皇祖實錄有勅議増祀之諭令查取禮部原議紅本則係
　　康熈六十一年十一月内具題爾時諸臣不能仰體
聖懷詳細討論未免因陋就簡我
皇祖諭㫖以凡帝王曽在位者除無道被弑亡國之主此
　　外盡應入廟即一二年者亦應崇祀煌煌
聖訓至大至公上自羲軒下至勝國其間聖作明述之君
　　守文繼體之主無不馨香妥侑不特書生臆論無能
　　仰喻
髙深即厯代以來升歆議禮未有正大光明若此者也乃
　　㑹議疏内聲明偏安亡弑不入祀典而仍入遼金二
　　朝不入東西晉元魏前後五代未免意有偏向視若
　　仰承
聖意而實顯與
聖諭相背朕意若謂南北朝偏安不入正統則遼金得國
　　亦未奄有中原何以一登一黜適足啟後人之訾議
　　即因東西晉前後五朝有因簒得國擯而不列如操
　　不不得為正統之例殊不知三國時正統在昭烈故
　　雖以陳夀三國志之尊魏抑蜀而卒不能奪萬世之
　　公評至司馬氏簒竊以還南朝神器數易如宋武帝
　崛起丹徒手移晉祚自不能掩其簒奪之罪其他雖
　祖宗得國不正而子孫能繼緒承休即為守文中主
　亦不可概從缺畧況自漢昭烈以至唐髙祖統一區
　夏時之相去三百餘年其間英毅之辟節儉之主史
　不絶書又安可置而不論至於後五代如朱温以及
　郭威或起自冦竊或身為叛臣五十餘年更易數姓
　中華統緒不絶如綫然周世宗承籍郭氏餘業憑有
　疆域尚不失為令主此而概不列入則東西晉前後
　五代數百年間創守各主祀典缺如何以協千秋公
　論他若元魏雄據河北地廣勢强太武道武勤思政
　理講學興農亦可為偏安英主並當量入祀典以示
　表章朕前命館臣録存楊維楨正統辨諭内詳晰宣
　諭以維楨所辨正統在宋不在遼金之說為是所以
　存春秋綱目之義見人心天命之攸歸且檢閲孫承澤
　春明夢餘録所載明代崇祀古帝王位號原未列遼
　金二朝今帝王廟崇祀遼金而不入東西晉前後
　　五代似此互相入主出奴伊於何底是皆議禮諸臣
　　有懷偏見明使後世臆說之徒謂本朝於厯代帝王
　　未免區分南北意存軒輊甚失
皇祖降諭之本意也至明之亡國由於神熹二宗紀綱隳
　　而法度弛愍帝嗣統時國事已不可為雖十七年身
　　厯勤苦不能補救傾危卒且身殉社稷未可與荒淫
　　失國者一例而論是以
皇祖睿裁將神熹二宗撤出而愍帝則
特令廟祀
褒貶予奪毫釐不爽實千古大公定論乃諸臣於定議時
　　轉復將漢之桓靈増入豈未思炎漢之亡亡於桓靈
　　而不亡於獻帝乎從前定議未將東漢全局詳審論
　　斷轉使昏闇之君濫叨廟食所議未為允協夫自古
　　帝王統緒相𫝊易代以後饗祀廟庭原以報功崇徳
　　至於嚴簒竊之防戒守成之主或予或奪要必衷於
　　至當而無所容心於其間方協彰癉之義所有厯代
　　帝王廟祀典著大學士九卿更行悉心詳議具奏並
　　著於定議後交四庫館恭錄
皇祖諭㫖並朕此㫖於通禮廟饗卷首以昭殷鑒厯朝垂
　　示萬年之至意欽此
　　　乾隆四十九年七月二十八日奉
　上諭據大學士九卿等㑹議増祀兩晉元魏前後五代
　　各帝王一摺並聲請唐憲宗金哀宗應否一體増祀
　　等語憲宗處唐中葉各鎮節度憑陵跋扈僣叛不臣
　　憲宗命將專征削平淮西厥功頗偉在有唐一代中
　　尚屬英主其末年被弑係禍變猝乗與荒亂失徳召
　　變致衅者不同至今哀宗處衰弱之時國勢已不可
　　問推其致敗之由實因熈宗海陵淫虐階厲哀宗自
　　縊殉國與明之愍帝事同一例自應一體増祀餘俱
　　著照所議行欽此
欽定四庫全書
欽定大清通禮
　　︵字位過密　無法显示︶　　(臣/)來保等恭承
勅㫖編纂
御定大清通禮今已成書謹奉
　表上
　進者(臣/)等誠惶誠恐稽首頓首
　上言竊惟天秩天敘勅惇典而慎修人紀人綱本倫
　　常以立極肇虞廷之咨命文在典謨繼周室以顯
　　庸制垂官禮治神人而和邦國百王循由舊之章
　　酌損益以洽時宜列代著維新之典然而叔孫綿
　　蕞法家具習其儀散騎胥鈔衆論咸非其記開元
　　之書未定不數唐時太常之禮粗成難遵宋代盖
　　勅㡬貞度必職要而職詳斯表立坊垂乃世法而
　　世則欽惟
皇帝陛下
　　治建中和
　　業隆醇備
　　平天成地經綸持五運之中
　　觀賁乗乾制度洞六經之奥
武烈承而
文謨顯八表之軌來同
　聲律叶而
　身度章千億之程畫一固已夏時齊憲殷輅同經乃猶
　　念典維勤
　　觀民攸切
　謂國朝掌故雖㕘覈靡遺而會典全書恐浩繁難讀爰
　　　精
　睿鑒五禮兼該用煥
　天章一編是式文成法立
　親分甲乙於簡端字櫛句疏
　手别丹鉛於幾暇(臣/)等仰睹大經大法既嶽峙以川渟
　　　凡諸貴少貴多亦條分而縷析盖王者以吉禮承
　　　祀事而大祀中祀羣祀統焉聖人以儼恪事神明
　　　而天神地示人鬼一矣
圜丘
方澤鉅典矞皇
清廟明堂孝思洋溢他如農蠶布化功徳勸忠各極儀文
　　　度數之詳分司有恪悉徵周浹旁皇之致合敬無
　　　殊朝會以舉典常燕饗以示慈恵
帝錫之繁禧既荐
天保之福祉頻臻鳴鹿嘉賔承筐志美獻鳩國老執醤明
　　　恩本仁義於親賢嘉會所以合禮别等威於隆殺
　　　大文悉是流謙以若兵寓農祥義垂古昔文兼武
　　　備治洽隆平秉蒐狩之常經司馬實修其職遇師
　　　田之特舉春官必上其儀矧
　　國家綏服懐柔逺過銅柱珠厓之界而
　　盛世豐功偉績常播朱干玉戚之威三霄鳳紙頒來
　　書庸不盡百代鴻猷允在頌烈無窮至如鶼鰈遐
　　方贄通聲教海山諸國禮盡賔王凖大鴻臚朝貢
　　通乎宴見推鄉祭酒師徒例以尊行凡諸揖讓之
　　無愆益見典章之大備若夫經𫝊報本語美慎終
　　辨服物而等人情
孝治感孚上下權易戚以當大事
仁風丕徧臣民共欽孺慕之難忘咸俾所生之無忝總
　　乎經禮三百曲禮三千無非佐一代休明之志比
　　於五緯經天五嶽鎮地適以定萬年文質之中節
　　經
欽定而書成允睹
聖人之作兹繕全篇以恭
　進用垂册府之光(臣/)等學愧面牆識慚窺管寅清曾
　　典毎憂夙夜之常疎
禁籞頻趨彌懼遵循之不逮南宫日永長年執簡旁皇
北闕恩深此日開函悚惕伏願
　心𫝊周孔
　典邁唐虞
　式玉式金王度卑羣倫之矩範
　維人維烈單心偕奕䙫以楷模乙夜常披敬貯璚籖
　　於
　秘閣酉山重啓光昭鉅典於寰區将見文煥功成與
　　大訓圖球而並寳禮明樂備翊百王道法以俱留
　　矣謹編次三十六册目録五十卷繕寫告成(臣/)等
　　無任曕
天仰
聖激切屏營之至謹奉
　表隨
　進以
聞
　　纂輯
欽定大清通禮大臣官員職名
　　總裁
　　　　　　　　　　　　　　　　　　　　　　　(臣/)來　保
　　　　　　　　　　　　　　　　　　　　　　　(臣/)陳世倌
　　　經　筵　講　官　吏　部　尚　書(臣/)王安國
　　　　　　　　　　　　　　　　　　　　　　　(臣/)嵩　夀
　　提調
　　　禮部儀制司員外郎加一級紀録十次(臣/)寧　昶
　　　　　　　　　　　　　　　　　　　　　　(臣/)額爾登額
　　纂修
　　　　　　　　　　　　　　　　　　　　　　　(臣/)李玉鳴
　　　禮部儀制司郎中陞授山東道監察御史紀録七次(臣/)朱丕烈
　　　禮部儀制司郎中前翰林院庶吉士紀録四次(臣/)鄭　忬
　　　禮部精膳司主事加一級紀録三次(臣/)沈清任
　　收掌
　　　禮部儀制司筆帖式加二級紀録三次(臣/)奇騰額
　　　禮部司務㕔筆帖式加二級紀錄三次(臣/)西　輅
　　　禮部祠祭司筆帖式加四級紀録二次(臣/)長　全
　　謄録
　　　禮　　　　部　　　　儒　　　　士周　和
　　　禮　　　　部　　　　儒　　　　士魯遇恩
　　　禮　　　　部　　　　儒　　　　士李殿英
　　　禮　　　　部　　　　儒　　　　士徐聚井
　　　禮　　　　部　　　　儒　　　　士宋騰飛
　　　禮　　　　部　　　　儒　　　士聶　　埈
　　　禮　　　　部　　　　儒　　　　士王朝選
　　　禮　　　　部　　　　儒　　　　士鍾　道
　　　禮　　　　部　　　　儒　　　　士王　渭
　　　禮　　　　部　　　　供　　　　事李國模
　　　禮　　　　部　　　　供　　　　事樊學湘
　　　禮　　　　部　　　　供　　　　事錢　梓
　　　禮　　　　部　　　供　　　　事劉紹陞
　　　禮　　　　部　　　供　　　　事章廷瑞
　　　禮　　　　部　　　供　　　　事朱　鼎
　　　凡例
　　　一通禮與會典相為表裏謹遵
　諭㫖隨同會典節次進
　　呈其間法古凖今咸秉
　聖明指示以備萬世率由
　　　一五禮之名肇於虞書五禮之目見於周禮首吉
　　　禮尊
天
祖也次嘉禮本人道也次軍禮征伐大權也次賔禮柔逺
　　　人也次凶禮以厚終也依序編纂有條不紊毎篇
　　　首弁以數言括其大指仍於目録下臚次諸儀之
　　　名以便繙閱
　　　一開元禮纂見於杜佑通典而修史者採之唐書
　　　今仿其式毎一儀中各就自然次序條分之儀繁
　　　者於毎節之後書右某事别之儀簡者於全文之
　　　末合書之期於節目分明以昭其辨
　　　一各禮儀文相同者於初見處備書之其餘則書
　　　如某儀或云與某儀同分行小註者曰見某儀曰
　　　後仿此比事類推以省繁複若夫大中小祀禮既
　　　不同則文不當省又凡隔卷同儀亦必於初見處
　　　備書之不用省文
　　　一書中祭器樂器鹵簿軍實之類悉據禮部兵部
　　　太常寺鑾儀衛文册參考經史辨名辨色辨數辨
　　　位與會典脗合以昭信守
　　　一通禮所重在行禮儀節詳悉紀載以便於遵循
　　　至於輿服器數止載名物若制度損益已有専書
　　　専圖者槩不重述
　　　一儀禮十七篇收於失散之後故祭祀昏䘮止存
　　　士禮唐六典則闕凶禮不載然辨上下定民志綱
　　　紀四方必自朝廷始是書首紀
　　朝
廟大典次及
　欽頒儀制通行直省郡邑各依類分附於後
　　　一禮時為大今古異尚從其儀也是書皆取見行
　　　儀注輯定其非
　皇朝成式雖有古制槩不摭拾至合於今制者存之務
　　　使文質得中垂為成法
　　　一是書恭照
　　大清㑹典叙載儀注俾我
　　國家萬年遵守通行所有順治康熙雍正
三朝已行舊典年月次第另詳㑹典兹不備載
　欽定四庫全書　　　　史部十三
　欽定大清通禮目録　　　　政書類二(儀制之屬/)
　　　卷之一
　　　　吉禮
南郊
　　　冬日至
　大祀
　　　孟春上辛
　祈榖
　　　龍見
　常雩
　大雩
　　　因事祇吿
升配
　　　卷之二
北郊
　　　夏日至
　大祭
　　　因事祇告
升配
　　　卷之三
宗廟
　時饗
　大祫
　親詣祇告
　　　遣官祇告
升祔
　　　加上
尊諡
　　　恭進
玉册
玉寳
　　　卷之四
奉先殿
　親饗
　　　遣官祭饗
　親詣祇告
　　　遣官祇告
　　　月朔朢奠獻
升祔
　　　卷之五
陵寢
　親謁
　后妃謁奠
　親饗
　　　遣官饗薦
寳城上土
聖誕奠獻
萬夀節奠獻
　　朔朢謁奠
　　因事祇告
　皇子恭謁
　　羣臣恭謁
　　園寢致祭
　　卷之六
社稷
　　春秋
親祭
　　因事祇告
　　祈報
　　　直省常祀
　　　直省祈報
　　卷之七
朝日
親祀
　　遣官
夕月
親祀
　　遣官
　　卷之八
先農
親饗
　　遣官
　　　直省饗先農
先蠶
皇后親饗
　　遣
　妃
　　遣官
　　卷之九
厯代帝王
親饗
　　遣官
時廵親饗
時廵遣官
　　因事遣官
　　　直省所在専祭
　　卷之十
　𫝊心殿
親詣祇告
　　遣官祇告
　　月朔朢常祀
　　卷之十一
先師
　　春秋
親詣太學釋奠
　　遣官釋奠
臨雍釋奠
　　月朔釋菜
　　月朢上香
　　賔興釋褐
　　因事祇告
親釋奠闕里
謁孔林
　　遣官釋奠周公
　　遣官釋奠顔曾孔孟四氏
　　　直省釋奠釋菜
　　　直省忠孝節孝名宦鄉賢祠
　　卷之十二
天神
　　祈祀
　　報祀
地祇
　　祈祭
　　報祭
　　　直省神祇祈報
嶽鎮海瀆
時廵親祭方嶽
　　遣官祭方鎮
　　遣官祭所過名山大川
時廵所過大川上香
嶽鎮海瀆因事徧祭
嶽鎮海瀆所在専祭
　名山大川所在特祭
　　　直省山川専祠
　　卷之十三
　太嵗
　　元旦嵗除迎祖
　　祈報
　真武廟
　火神廟
　礮神
　　卷之十四
　都城隍廟
　東嶽廟
　黑龍潭龍神祠
　玉泉山龍神祠
　后土司工神
　窑神門神
　倉神
　　卷之十五
　先醫廟
　關帝廟
　　　直省所在神祠
時廵遣祭聖賢忠烈名臣勲臣祠墓
　　賢良祠
　　　直省賢良祠
　京師功臣専祠
　盛京賢王祠
　　昭忠祠
　　雙忠祠
　　忠勇祠
　　　直省祭厲(附/)
　　卷之十六
　　親王世子郡王家祭
　　貝勒貝子宗室公家祭
　　　品官家祭
　　　庶士家祭
　　　庶人家祭
　　卷之十七
　　　　嘉禮
　　太和殿朝賀
　　盛京朝賀
　　　　外官朝賀
皇太后宫朝賀
　皇后宫朝賀
　　　卷之十八
　御門聴政
　　　常朝陞殿
　　　常朝坐班
　　盛京陞殿
　　盛京坐班
　　　卷之十九
　皇帝登極
　　　卷之二十
　　　恭上
皇太后尊號徽號
　　　卷之二十一
　尊封
　太妃
　太嬪
　　　卷之二十二
　大昏
　　　卷之二十三
　　皇子昏
　　公主釐降
　　　王公以下昏
　　　郡主以下出嫁
　　　卷之二十四
　　　　品官昏
　　　　庶士昏
　　　　庶人昏
　　卷之二十五
册立皇后
　　卷之二十六
册封皇貴妃
册封貴妃
册妃
册嬪
　　卷之二十七
册封親王世子郡王
册封長子貝勒貝子
册封公主
册封福晉夫人
册封郡主縣君郡君
　　卷之二十八
頒詔
　　　直省迎
詔
　　外國迎
詔
　　卷之二十九
頒朔
　　受朔
　　外國受朔
　　進春
　　　直省迎春
　　卷之三十
親耕帝耤
　　　直省耕耤
　　卷之三十一
皇后躬桑
　　卷之三十二
　　恭進
實錄
聖訓
　　　恭進
　玉牒
　　　卷之三十三
　經筵進講
　　　卷之三十四
　臨雍講書
　闕里講書
　　　卷之三十五
　　　順天鄉試
　　　　直省鄉試
　　　會試
　臨軒䇿士
　　臚𫝊
　　表謝
　　卷之三十六
時廵省方
　　卷之三十七
　太和殿燕
慈寧宫燕
　　嵗除燕
臨雍燕
經筵燕
　　修書燕
　　凱旋燕
　　鄉試燕
　　會試燕
恩榮燕
　　會武燕
　　燕衍聖公
　　燕外國貢使
　　王公燕
　　卷之三十八
　　順天鄉飲酒
　　　直省鄉飲酒
　　卷之三十九
　　　軍禮
大閱
　京營訓練
　　　直省閱兵
　　卷之四十
親征
　　凱旋
告至
飲至䇿勲
告成紀功
命将
　　遣使頒勅印
　　納降
　　凱旋
　　吿成燕賚
　　卷之四十一
　　獻俘
受俘
　　卷之四十二
　　日食救䕶
　　月食救䕶
　　　直省日月食救䕶
　　卷之四十三
　　　賔禮
　　外國朝貢
勅封外國
　表謝
　　卷之四十四
　　宗室外藩親王相見
　　宗室外藩郡王相見
　　宗室外藩貝勒相見
　　宗室外藩貝子公相見
　　京官敵體相見
　　京師屬官見長官
　　國學師弟子相見
　　　直省官敵體相見
　　　直省文官見長官
　　　直省武職見長官
　　　直省官見學政鹽政
　　京府官屬相見
　　　直省文武官相見
　　　直省滿漢官見
　　　士賔友相見
　　　　受業弟子見師長
　　　　卑㓜見尊長
　　　卷之四十五
　　　　凶禮
列聖大䘮
　　　卷之四十六
列后大䘮
　　　卷之四十七
　　皇貴妃䘮
　　貴妃䘮
　　妃䘮
　　嬪䘮
　　貴人䘮
　　　卷之四十八
　　皇太子䘮
　　皇子䘮
　　卷之四十九
　　親王以下䘮
　　親王福晉以下䘮
　　公主以下鄉君以上䘮
　　卷之五十
　　　品官䘮
　　　庶士䘮
　　　庶人䘮
　　　　(臣/)等謹案
　　欽定大清通禮五十卷乾隆元年奉
　　勅撰越二十一年告成首紀
　　朝
　廟大典及
　　欽頒儀式其餘五禮之序悉凖周官而體例則依
　　　　仿儀禮惟載貴賤之等差節目之先後而不
　　　　及其沿革惟載器物之名數陳設之方隅而
　　　　不及其形製葢沿革具於㑹典則例形製具
　　　　於禮樂圖式各有明文足資考證故不複述
　　　　也考儀禮古經殘缺諸儒所説多自士禮上
　　　　推於天子且古今異制後世斷不能行其一
　　　　朝令典今有𫝊本者惟開元禮政和五禮新
　　　　儀大金集禮明集禮大抵意求詳悉轉渉繁
　　　　蕪以備掌故則有餘不能盡見諸施行也我
　　皇上聲律身度典制修明
　　特命酌定此編懸為令甲自
　　　朝廷以迨於士庶鴻綱細目具有程規事求其
　　　　合宜不拘泥於成迹法求其可守不夸飾以
　　　　浮文與前代禮書鋪陳掌故不切實用者迴
　　　　殊記曰禮從宜又曰大禮必簡三代聖王納
　　　　民軌物其本義不過如斯
　　賜名曰通禮信乎酌于古今而逹於上下為億萬
　　　　年治世之範矣乾隆四十五年十月恭校上
　　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　　　總　校　官(臣/)陸　費　墀
　欽定四庫全書
　欽定大清通禮卷一
　吉禮
　　　禮有五經莫重於祭
　　國家祀典孔明有大祀有中祀有羣祀殊事合敬周
　　　禮所謂以吉禮事邦國之鬼神示於是乎備焉謹
　　　詳其儀著於篇
南郊
　　　冬日至大祀
天於
圜丘之禮先祀期五日遣親王一人詣犧牲所恭代眂牲
　　　所牧豫設香案於庭中南向一東西向各一遣官
　　　補服(遇朝期/則朝服)太常寺贊禮郎二人前引詣香案前
　　　北面所牧立案右牧人牽牛羊過案前導以旗仗
　　　所牧跪告牷次東向眂鹿西向眂豕所牧跪告如
　　　前儀畢引由北門退
　　　　右眂牲
　　　先三日昧爽太常寺進齋戒牌銅人設黄案於
　　乾清中門之左太常寺卿率所屬咸補服(常朝日朝/服雨雪常)
　　　(服/)恭奉齋戒牌在前銅人在後導以御仗入自西
　　　長安門至
　　午門徹仗太常寺官十人前引由中道入進
　　太和門
　　中左門
　　後左門侍衛二人引至
　　乾清門階下太常寺官恭設於案齋戒牌南向銅人
　　　西向太常寺卿行一跪三叩禮退
　皇帝致齋於大内頒
　制辭於羣臣曰某年月日冬至朕恭祀
皇天上帝於
圜丘惟爾羣臣其蠲乃心齊乃志各揚其職敢或不共國
　　有常刑欽哉勿怠文武衙署恭書
制辭於版安奉正堂自員外郎騎都尉以上咸齋於公
　　署
　　　右齋戒
　　先二日遣禮部尚書一人詣犧牲所省牲如眂牲
　　儀
　　　右省牲
　　是日昧爽太常寺司祝恭送祝版於内閣授中書
　　舍人安奉潔室敬書祝辭於版畢内閣典籍豫設
　　黄案於政事堂正中舍人奉祝版陳於案南向大
　　學士詣案前立北面展祝文敬書
御名畢舍人奉祝版仍安潔室俟翼日授司祝
　　　右書祝版
　　祀前一日子初刻宰人豫鑿坎於宰牲亭外牆東
　　廣深二尺太常寺官設香案於宰牲亭外光禄寺
　　卿一人朝服太常寺贊禮郎二人前引詣香案前
　　北面立三上香遂及御史二人禮部司官二人咸
　　　朝服眂宰宰人以鸞刀割牲以豆取毛血瘞於牆
　　　東之坎
　　　　右眂割牲
　　　是日五鼓太常寺卿率屬埽除壇上下藉以㯶薦
　　　設
上帝神座於
圜丘第一成南向
列聖東西向
　四從於第二成
　大明東
　夜明西
　北斗七星五星二十八宿周天星辰在
　大明之次
　雲師雨師風伯雷師在
　夜明之次均施青幄工部司官張
　皇帝拜次於第二成午階上張大次於外壝左門外神
　　路之東太常寺典簿陳牲俎於
　神厨博士辨籩豆豋鉶之實豋以太羮鉶以和羮簠
　　以黍稷簋以稻粱籩以形鹽槀魚棗栗榛菱芡鹿
　　脯白餅黑餅糗餌粉餈豆以韭菹醓醢菁菹鹿□
　　芹菹􁃿醢筍菹魚醢脾析豚拍酏食糝食以次展
　　器於
　神庫
　　　右設神座幄供張展牲器
　　昧爽太常寺設黄案於
　太和殿中
御座之南設香亭於殿内左楹之東設奉祝版亭奉玉
　　帛香亭於殿内右楹之西太常寺贊禮讀祝各官
　　具玉帛於篚貯香於盤祇竢
　太和門外太常寺卿率屬贊事殿内屆時太常寺卿
　　率欽天監博士二人至
　乾清門奏時
皇帝龍袍補服乗輿出宫前引後扈如常儀(詳見嘉禮/朝賀儀)
　　至
　太和殿北階降輿
御殿立左楹前西向記注官四人立殿右門外東面司
　　祝自内閣奉祝版入
　太和中門玉帛香隨入前列提鑪二太常寺贊禮郎
　　十人導引升中階至丹陛上導引止司祝奉祝版
　　各官奉玉帛香進殿中門以次陳於黄案三叩退
　　太常寺卿展祝文贊禮郎布拜褥
皇帝詣案前次第恭閲畢行一跪三拜禮興復位立太
　　常寺卿韜祝版贊禮郎徹拜褥司祝各官進至案
　　前三叩興恭奉祝版玉帛香依次設亭内三叩退
　　司香官就香亭奉香合立於亭東司拜褥官布拜
　　褥於香亭前退立司香之右太常寺卿二人恭導
皇帝至香亭前立司香跪進香
皇帝上香畢行一跪三拜禮興復位司拜褥官徹拜褥
　　　司香奉香合置亭内退鑾儀衛率校尉舁亭香亭
　　　在前祝版亭香帛亭以次由中道出前引如儀太
　　　常寺卿跪奏禮成
　皇帝乗輿還宫太常寺卿隨亭送
南郊安奉
　　神庫内是日徹
　　乾清門齋戒牌銅人恭送齋戒牌銅人於
　　齋宫導引如儀
　　　　右閲祝版玉帛香
　　　厥明步軍統領飭所部清蹕除道自
　　大清門至
　壇門鑾儀衛官校陳設
　大駕鹵簿導象四民尉二十有八人次寳象五民尉八
　　　十人雲麾使一人治儀正二人次静鞭四民尉十
　　　有四人治儀正一人次前部大樂大號小號各四
　　　金口角四和聲署史十有二人次革輅駕馬四民
　　尉三十有二人木輅駕馬六民尉三十有二人象
　　輅駕馬八民尉三十有四人金輅駕象一民尉四
　　十有四人玉輅駕象一民尉四十有四人雲麾使
　　一人治儀正二人次鼓吹大樂金二金鉦四鈸二
　　鼓二(有/架)㸃二篴四雲璈二管二笙二金口角八大
　　號十有六小號十有六金鉦四畫角二十有四掆
　　鼓二十有四横篴十有二拍板四仗鼓四金二掆
　　鼓二十有四署史六十有八人民尉百七十有六
　　人畫角前掆鼓後間以紅鐙各二民尉六人冠軍
　　使一人整儀尉二人次引仗六御仗吾仗各十有
　　六立瓜卧瓜各十有六星十有六鉞十有六出警
　　旗一入蹕旗一旗尉九十人民尉六十有七人五
　　色銷金小旗四十(毎色/各八)旗尉三十人民尉四十人
　　雲麾使一人整儀尉二人次翠華旗二金鼓旗二
　　門旗八民尉二十有四人日旗一月旗一雲旗五
　　雷旗五八風旗八甘雨旗四民尉四十有八人列
　　宿旗二十有八五星旗五五嶽旗五四瀆旗四神
　　武朱雀白虎青龍旗四民尉九十有二人天馬天
　　鹿辟邪犀牛赤熊黄羆白澤甪端遊麟彩獅振鷺
　　鳴鳶赤烏華蟲黄鵠白雉雲鶴孔雀儀鳳翔鸞為
　　旗二十民尉四十人五色銷金龍纛四十前鋒大
　　纛八羽林大纛八驍騎纛二十有四旗尉四十人
　　民尉百二十人雲麾使二人治儀正二人整儀尉
　　二人次黄麾四儀鍠氅四金節四進善納言敷文
　　振武旌各二褒功懐逺行慶施恵明刑弼教教孝
　　表節旌各二民尉五十有六人龍頭旛四豹尾旛
　　四絳引旛四信旛四民尉三十有二人羽葆幢四
　　霓幢四紫幢四長夀幢四民尉三十有二人雲麾
　　使二人治儀正二人整儀尉二人次鸞鳳赤方扇
　　八雉尾扇八孔雀扇八單龍赤團扇八單龍黄團
　　扇八雙龍黄團扇二十夀字黄扇八旗尉二十有
　　四人民尉百二十有八人雲麾使一人治儀正二
　　人整儀尉二人次赤素方繖四紫素方繖四五色
　　四季花團繖二十間以五色九龍團繖十旗尉三
　　十人民尉八十有四人次九龍黄葢二十紫芝葢
　　二翠華葢二九龍曲柄黄葢四旗尉三十人民尉
　　八十有四人鑾儀使一人雲麾使一人治儀正二
　　人整儀尉二人次長㦸四親軍八人殳四親軍八
　　人豹尾槍三十䕶軍六十人弓矢三十親軍六十
　　人儀刀三十親軍六十人雲麾使一人治儀正二
　　人整儀尉四人次仗馬十䕶軍二十人冠軍使雲
　　麾使各一人次金方几一金交倚一金缾二金盥
　　盤一金盂一金合二金鑪二拂二(立夏陳列/處暑收)旗尉
　　二十有二人雲麾使一人治儀正二人次九龍曲
　　柄黄華葢一武備院掌葢司葢四人前引佩刀大
　　臣十人提鑪二執鑪侍衛二人
玉輦在中左右奉輦鑾儀使二人扶輦冠軍使一人雲
　　麾使一人治儀正二人整儀尉二人旗尉民尉各
　　十有八人後扈佩刀大臣二人豹尾班執豹尾槍
　　侍衛十人佩儀刀侍衛十人佩弓矢侍衛二十人
　　領侍衛内大臣一人侍衛班領二人次後管宗人
　　府王公二人前鋒䕶軍統領一人散秩大臣一人
　　給事中御史二人各部郎中四人(員外郎/並用)侍衛班
　　領一人署侍衛班領一人侍衛什長二人次黄龍
　　大纛二領侍衛内大臣一人(内大臣散秩/大臣並用)司纛侍
　　衛什長二人建纛親軍四人佩鳴螺親軍六人凡
　　職事官均采服親軍䕶軍旗尉民尉各服其服辰
　　刻不陪祀王以下公以上滿漢文武百官咸朝服
　　會
　闕下鴻臚寺序班序百官立位左翼官於
　闕左門南西面右翼官於
　闕右門南東面均重行北上恭候
　華葢出
　午門跪送巳刻太常寺卿赴
　　乾清門奏請詣
南郊齋宿
　皇帝龍袍補服乗禮輿出至
　　太和門階下降輿鑾儀衛進玉輦掌鑾儀衛内大臣
　　　一人跪奏請
　陞輦鑾儀使二人奉輦扶輦官四人納陛於輦前正中
　　　(陛凡/五級)
　皇帝陞輦駕士三十六人轝輦
　駕發警蹕鑾儀使二人率官校夾輦而趨
　　午門鳴鐘鼓導迎樂前引不作
　駕出
　　午門百官跪送前引大臣十人後扈大臣二人暨侍
　　　衛扈從諸臣親軍䕶軍旗尉民尉咸乗馬由
　　正陽門至
　壇門
　御道左右塗巷皆設布幛䕶軍統領率叅領以下䕶軍
　　　校步軍統領率叅将以下步軍校按班立於幛外
　　　咸辟除清蹕所至不得讙譁
　　　　右鑾輿出宫
　駕至
南郊由
　壇西門入至
　昭亨門外神路西掌鑾儀衛内大臣一人跪奏請
　降輦鑾儀使奉輦扶輦官納陛於輦前如前儀
　皇帝降輦前引大臣十人右贊引左對引太常寺卿二
　　　人恭導
　皇帝由外壝南左門入至
皇穹宇詣
上帝香案前立司香太常寺少卿一人跪進香
　皇帝跪受香拱舉仍授司香興三上香畢以次詣
列聖香案前上香如儀贊禮郎布拜褥
　皇帝行三跪九拜禮兩廡
　從位遣分獻官上香行禮
　皇帝詣
圜丘陟午階第一成恭眂
上帝位
列聖配位贊引官以次跪奏畢暨對引官恭導
　皇帝由内壝東左門詣
　　神庫内恭眂籩豆贊引跪奏如前儀遂遣官並眂牲
　　　牢
　皇帝由内壝南左門出至外壝左門外神路西
　陞輦詣
　　齋宫陪祀王公百官采服分班祇竢
　　齋宫門外
　皇帝降輦陞禮輿入齋宫乃退均隨壇齋宿是夜嚴更
　　　宿衛警蹕環廵
　　　　右眂神位壇位牲器齋宿
　　　将事之夕夜分太常寺卿率官屬入壇然爉炬明
　　　金鐙積柴加燔牛於上實以香具器陳於案各以
　　　其序豋居中簠左簋右籩從簠豆從簋俎在案前
　　　第一成
上帝幄内犢一豋一簠二簋二籩十有二豆十有二金鑪
　　　一青鐙二金鐙四鑪缾五事爵墊一
列聖幄内皆犢一豋一簠二簋二籩十有二豆十有二金
　　　鑪一青鐙金鐙各二爵墊一幄南中設一案少西
　　　北向供祝版東設一案西向陳蒼璧一郊祀制帛
　　　十有二(色/青)奉先制帛三(色/白)香盤四尊四匏爵十有
　　　二壺一爵一實福酒盤一實胙肉西設一案東向
　　　陳奉先制帛二(色/白)香盤二尊二匏爵六凡牲陳於
　　　俎凡玉帛實於篚凡尊實酒承以舟疏布冪勺具
　　　第二成
　大明
　夜明幄内皆牛一豋一簠二簋二籩十豆十琖二十鑪
　　　一鐙四各設一案陳禮神制帛一(色一赤/一白)尊一爵
　　　三香盤一俎篚冪勺具
　星辰
　雲雨風雷幄内皆牛一羊一豕一豋一鉶二簠二簋二
　　　籩十豆十琖三十鑪一鐙四各設一案一陳禮神
　　　制帛十有一(青黄赤黑/各一白七)一陳禮神制帛四(青黄黑/白各一)
　　　各尊一爵三香盤一俎篚冪勺具鑾儀衛冠軍使
　　　設洗於外壝左門外大次樂部率太常協律郎設
　　　中和韶樂於三成階下金編鐘在東玉編磬在西
　　　皆十有六懸以虡業東應鼓一柷一麾一西敔一
　　　東西分列琴十瑟四簫十篴六箎六排簫二塤二
　　　笙十搏拊二旌二節二干戚羽籥各六十有四凡
　　　樂作止舞進退均協律郎執麾引之
　　　　右陳設
　　　陳設畢禮部侍郎一人由西階升第一成壇上太
　　　常寺博士前引詣
上帝位前省眂玉帛齍盛及籩豆豋俎之實以次詣
列聖位前省齍畢仍由西階降至第二成
　四從位前周眂如儀
　　　　右省齍
　　　辨行禮位第一成午階上為讀祝受福胙
　皇帝拜位第二成黄幄次為
　皇帝行禮拜位北向第三成階上為陪祀王貝勒拜位
　　　階下為貝子公拜位均北面左翼東階西上右翼
　　　西階東上庭中夾神道東西為分獻官拜位外壝
　　　門外為陪祀百官拜位文五品武四品官以上東
　　　西各五班皆北面重行異等東位西上西位東上
　　　辨執事位第一成太常寺官二人立午階上
　皇帝拜位前一司拜牌西面一司拜褥東面司祝一人
　　　立祝案西東面司香四人司玉帛一人司帛三人
　　　司爵四人序立東案之東西面司香二人司帛二
　　　人司爵二人序立西案之西東面光禄寺卿二人
　　　立東司香之後西面侍衛二人立西司香之後太
　　常寺贊賜福胙一人立西司爵之次東面侍儀禮
　　部尚書一人侍郎一人立東案之南西面都察院
　　左都御史一人副都御史一人樂部典樂一人立
　　西案之南東面均北上第二成司拜牌拜褥官各
　　一人分立黄幄次東西與第一成午階同第三成
　　階上太常寺典儀一人立於東階西面引王貝勒
　　行禮鴻臚寺官二人糾儀御史四人禮部祠祭司
　　官四人分立拜位左右均東西面第三成階下記
　　注官四人立於神道之西東面引貝子公行禮鴻
　　臚寺官二人分立拜位左右東西面司樂協律郎
　　樂工序立東西樂懸之次北面歌工立樂工之次
　　樂舞生文武八佾分行序立東在歌工之左西在
　　歌工之右皆東列西上西列東上外壝門外糾儀
　　御史二人禮部祠祭司官二人立於從祀百官東
　　班之東御史二人禮部祠祭司官二人立於從祀
　　百官西班之西鴻臚寺序班東西各一人立於糾
　　　儀官之次稍後太常寺𫝊贊四人二人循内壝牆
　　　立二人循外壝牆立掌燎官一人率燎人立燎鑪
　　　之東南隅
　　　　右辨位
　　　祀日日出前七刻司祝詣
　　神庫祝版案前上香行一跪三叩禮恭奉祝版至
壇安於祝案跪叩如初退禮部尚書率太常寺卿屬恭請
神位鑾儀衛冠軍使二人率校尉豫設龍亭一於
皇穹宇階下正中南向又設龍亭五於左右稍後均南向
　　　又設龍亭四於南東西向至時太常寺官啟
神龕禮部尚書詣
皇穹宇各香案前三上香退出門檻外行三跪九叩禮太
　　　常寺卿率屬分詣
皇穹宇及兩廡各行一跪三叩禮先請
　四從位奉至丹墀東西向次請
列聖神位於殿内東西向竢請
上帝神位南向先行乃奉
列聖神位以從既出殿奉
　四從神位以從依序奉安於龍亭内各行一跪三叩禮
　　　校尉舁亭太常寺官十人前引禮部尚書從由
圜丘北門入至午陛亭止
上帝居中
列聖左右稍後均南向
　從位再後東西向太常寺官詣各亭前跪三叩興恭請
上帝
列聖神位陞午階詣第一成
　四從神位陞東西階詣第二成以次奉安於
神座各行一跪三叩禮退
　　　　右請神位
　　　太常寺卿赴
　　齋宫奏請詣
壇行禮
　皇帝御祭服乗禮輿出
　　齋宫鑾儀使進玉輦於
　　齋宫門外掌鑾儀衛内大臣一人奏請
　皇帝陞輦納陛奉輦如前儀鑾儀衛校鳴
　　齋宫鐘太常寺導駕官二人前引大臣十人提鑪官
　　　執鐙官左右列行後扈大臣二人及侍衛從恭導
　皇帝至外壝門外神路西掌鑾儀衛内大臣一人奏請
　皇帝降輦納陛扶輦如前儀導駕官退右贊引左對引
　　　太常寺卿二人恭導
　皇帝詣大次少竢太常寺贊禮郎引分獻官於外壝右
　　　門外序立鴻臚寺官引陪祀王公於外壝門外侍
　　　衛後百官於行禮位後按翼東西序立祇候太常
　　　寺卿告奉安
神位畢奏請行禮
　皇帝出大次鑾儀衛雲麾使二人跪奉盥冠軍使一人
　　　跪奉帨巾盥畢司拜褥官豫布拜褥於第二成拜
　　　次退贊引對引官恭導
　皇帝由外壝南左門入陞午階就第二成拜位北向立
　　　司拜牌官安拜牌退侍衛至内壝門外前引内大
　　　臣執鑪鐙官至三成階下均止立後扈大臣隨侍
　　　(壇隨侍凡陞/      同)太常寺贊禮郎引分獻官入内壝右
　　　門至分獻拜位立鴻臚寺官引諸王貝勒貝子公
　　　文武百官均就拜位北面序立典儀贊樂舞生登
　　　歌執事官各共廼職武舞執干戚進贊引奏就位
　皇帝就拜位立
　　　　右就次盥洗就位
　皇帝既就位典儀贊燔柴迎
帝神乃燔柴司香各奉香盤由案南東西相向行至左右
　　　幄前止立司樂贊舉迎
帝神樂奏始平之章辭曰欽承純祜兮於昭有融時維永
　　　清兮四海攸同輸忱元祀兮從律調風穆将景福
　　　兮廼眷微躬淵思髙厚兮期亮天工聿章彞序兮
　　　夙夜宣通雲軿延佇兮鸞輅空濛翠旗紛裊兮列
　　　缺豐隆肅始和暢兮恭仰蒼穹百靈祇衛兮齋明
　　　辟公神來燕娭兮惟帝時聰協昭慈恵兮逖鑒臣
　　　衷協律郎舉麾工鼓祝樂作司
上帝香一人由左而北司
列聖香東位三人從西位二人由右而北以次進至各
神案前恭竢司拜牌官起拜牌(凡陞拜牌後壇皆/先起      同)贊引奏
　　　陞
壇暨對引官恭導
　皇帝陞第一成上對引官至祝案前止立(壇行禮凡陞/      皆同)
　　　贊引恭導
　皇帝詣
上帝香案前司香跪贊引奏跪
　皇帝跪奏上香司香進香
　皇帝上炷香次三上瓣香興以次詣
列聖香案前上香儀同贊引奏復位暨對引官恭導
　皇帝復第二成拜位立司拜牌官安拜牌(凡復位則安/拜牌後同)
　　　贊引奏跪拜興
　皇帝行三跪九拜禮𫝊贊贊跪叩興王公百官均隨行
　　　禮(凡衆官行禮/皆𫝊贊後同)協律郎偃麾工戞敔樂止(凡樂以/舉麾鼓)
　　　(祝作以偃麾/戞敔止後同)
　　　　右燔柴迎神
　　　典儀贊奠玉帛左司玉帛官暨司帛官由東案奉
　　　篚右司帛官由西案奉篚以次進至
神案前恭竢如奉香儀司樂贊舉奠玉帛樂奏景平之章
　　　辭曰靈旗爰止兮樂在縣執事有恪兮奉玉筵聿
　　　昭誠敬兮駿奔前嘉玉量幣兮相後先來格洋洋
　　　兮思儼然臣忱翼翼兮告中䖍樂作贊引奏陞
壇恭導
　皇帝陞第一成詣
上帝位前立司玉帛官跪贊引奏跪
　皇帝跪奏獻玉帛司玉帛官進篚
　皇帝受篚拱舉奠於案興以次詣
列聖位前司帛官跪進篚
　皇帝受篚奠帛儀同贊引奏復位恭導
　皇帝復第二成拜位立樂止
　　　　右奠玉帛
　皇帝既奠玉帛典儀贊進俎司拜牌官起拜牌退贊引
　　　對引恭導
　皇帝轉立拜位旁西向司拜褥官起拜褥太常寺官引
　　　分獻官鴻臚寺官引王公各退避東西面立有司
　　　貯羮於壺恭執太常寺官二人引至壇階下止立
　　　執壺官升午階以次登壇過幄次仍布拜褥恭導
　皇帝復位王公及分獻官皆引復位執壺官詣
上帝
列聖位前跪拱舉興以羮沃俎者三退由西階降司樂贊
　　　舉進俎樂奏咸平之章辭曰吉蠲為饎兮肅豆籩
　　　升肴列俎兮敢弗䖍毛炰繭栗兮薦膏鮮致潔陶
　　　匏兮香水泉願垂降鑒兮駐雲駢錫嘉福兮億萬
　　　斯年樂作贊引奏陞
壇恭導
　皇帝陞第一成詣
上帝位前立贊引奏跪
　皇帝跪奏進俎
　皇帝拱舉進俎興以次詣
列聖位前進俎儀同贊引奏復位恭導
　皇帝復第二成拜位立樂止
　　　　右進俎
　　　典儀贊行初獻禮有司揭尊冪勺挹酒實爵左右
　　　司爵執爵以次進至各
神案前恭竢如奉香儀司樂贊舉初獻樂奏夀平之章辭
　　　曰玉斚肅陳兮明光桂漿初醞兮信芳臣心廸恵
　　　兮奉觴醴齊載徳兮馨香靈慈徽眷兮矞皇勤仰
　　　止兮斯徜徉樂作司樂舉節舞干戚之舞(凡舞以/節領之)
　　　(導引進/退後同)贊引奏陞
壇恭導
　皇帝詣第一成
上帝位前立司爵跪贊引奏跪
　皇帝跪奏獻爵司爵進爵
　皇帝受爵奠於墊中興第一成司拜牌拜褥官布拜褥
　　　安拜牌贊引奏詣讀祝位
　皇帝詣讀祝拜位立司祝至祝案前跪三叩興奉祝版
　　　跪案左樂暫止贊引奏跪
　皇帝跪羣臣皆跪贊引贊讀祝司祝讀祝辭曰維某年
　　　月日
　　嗣天子(臣/)御名敢昭告於
皇天上帝曰時維冬至六氣資始敬遵典禮謹率臣僚以
　　　玉帛犧齊粢盛庶品備此禋燎祇祀於
上帝奉
太祖承天廣運聖徳神功肇紀立極仁孝睿武端毅欽安
弘文定業髙皇帝
太宗應天興國弘徳彰武寛溫仁聖睿孝敬敏昭定隆道
顯功文皇帝
世祖體天隆運定統建極英睿欽文顯武大徳弘功至仁
純孝章皇帝
聖祖合天弘運文武睿哲恭儉寛裕孝敬誠信中和功徳
大成仁皇帝
世宗敬天昌運建中表正文武英明寛仁信毅大孝至誠
憲皇帝配尚
　饗讀畢興奉祝版跪安
上帝位前篚内三叩興退樂作贊引奏拜興
　皇帝率羣臣行三拜禮興起拜褥徹拜牌贊引恭導詣
列聖位前以次獻爵儀同贊禮郎引
　從位分獻官由東西階升詣各
　神位前上香獻帛獻爵畢贊引奏復位恭導
　皇帝復第二成拜位立分獻官咸降階退各復拜位立
　　　樂止武功之舞退文舞執羽籥進
　　　　右初獻讀祝
　　　典儀贊行亞獻禮司爵執爵以進司樂贊舉亞獻
　　　樂奏嘉平之章辭曰考鐘拂舞兮再進瑶觴翼翼
　　　昭事兮次第肅将睟顔容與兮蒼几輝煌穆穆居
　　　歆兮和氣洋洋生民望澤兮仰睨玉房榮泉瑞露
　　　兮慶無疆樂作舞羽籥之舞贊引奏陞
壇恭導
　皇帝陞第一成以次奠爵於左儀如初獻贊引奏復位
　　　恭導
　皇帝復位立樂止
　　　　右亞獻
　　　典儀贊行終獻禮司爵執爵以進司樂贊舉終獻
　　　樂奏永平之章辭曰終獻兮玉斚清肅秬鬯兮薦
　　　和羮磬管鏘鏘兮祀孔明㫖酒盈盈兮勿替思成
　　　明命顧諟兮福羣生八龍蜿蜒兮苞羽和鳴樂作
　　　(舞與亞/獻同)贊引奏陞
壇恭導
　皇帝陞第一成以次奠爵於右儀如亞獻贊引奏復位
　　　恭導
　皇帝復位立毎獻分獻官詣
　從位獻爵升降均如初樂止文徳之舞退
　　　　右三獻
　　　既終獻贊禮郎一人詣祝案前東面立贊
賜福胙光禄寺卿就東案奉福胙至
上帝位前拱舉布拜褥安拜牌如讀祝儀贊引奏詣飲福
　　　受胙位恭導
　皇帝詣第一成飲福受胙位立光禄寺卿二人奉福胙
　　　祇立
　皇帝拜位之右侍衛二人進立於左贊引奏跪
　皇帝跪左右官咸跪奏飲福酒右官進福酒
　皇帝受爵拱舉授左官奏受胙右官進胙
　皇帝受胙拱舉授左官贊引奏拜興
　皇帝三拜興贊引奏復位恭導
　皇帝復第二成拜位立贊引奏跪拜興
　皇帝率羣臣行三跪九拜禮典儀贊徹饌司樂贊舉徹
　　　饌樂奏熙平之章辭曰一陽復兮協氣伸盥薦畢
　　　兮精白陳旋廢徹兮敢逡廵禮将成兮樂欣欣瞻
　　　九閶兮轉洪鈞福施下逮兮佑此人民樂作司玉
　　　帛官詣
上帝位前跪叩興奉蒼璧以退樂止
　　　　右受福胙徹饌
　　　典儀贊送
帝神司樂贊舉送
帝神樂奏清平之章辭曰升中告成兮晻靄壇場穆思廻
　　　盻兮雲駕洋洋臣求時恵兮感思馨香願䝉博産
　　　兮多士思皇天施地育兮百榖蕃昌殖我嘉師兮
　　　正直平康樂作贊引奏跪拜興
　皇帝行三跪九拜禮王公百官均隨行禮興樂止
　　　　右送神
　　　典儀贊奉祝帛饌恭送燎位司祝司帛詣
神位前咸跪司祝奉祝司帛奉篚皆三叩興司香跪奉香
　　　司爵跪奉饌興以次恭送燎所
　皇帝轉立拜位旁西向(起拜牌分獻官王/公避立如進俎時)竢祝帛過(仍/布)
　　　(拜/褥)
　皇帝復位立
　從位香帛饌仍由東西階降送内壝東西門外燎所典
　　　儀贊望燎司樂贊舉望燎樂奏太平之章辭曰隆
　　　儀告備兮誠既将有䖍秉火兮􁋽越芳雷車電邁
　　　兮九龍驤紫氛四塞兮靈旗揚烝民䝉福兮順五
　　　常惟予小子兮敬戒永臧樂作贊引奏詣望燎位
　　　(豫布/拜褥)恭導
　皇帝由内壝南左門出詣望燎位望燎分獻官各詣東
　　　西門外望燎贊引奏禮成恭導
　皇帝入大次樂止
　　　　右望燎
　　　大祀禮成鑾儀衛冠軍使率校尉設龍亭一於
圜丘午階下正中龍亭五於左右稍後均南向龍亭四於
　　　兩旁東西向太常寺卿率屬升壇詣各
神位前跪三叩興恭請安奉亭内跪叩如初鑾儀校舁亭
　　　依次行至
皇穹宇
上帝居中
列聖左右均北向
　從位東西相向以次復
御禮部尚書上香行禮儀並與迎
神同
　　　　右神位還御
　皇帝既還大次更衣至外壝神路西乗禮輿出
　昭亨門外
　大駕鹵簿前導和聲署官贊奏樂導迎樂作奏祐平之
　　　章辭曰崇徳殷薦升燎告䖍惟聖能饗至誠天眷
　　　駕六龍臨紫烟佑命申圖籙綿前部大樂畢舉
　皇帝回鑾王公從各官以次退不陪祀王公百官仍朝
　　　服集
　　午門外跪迎
　　午門鳴鐘樂止王公隨
　駕入至内金水橋恭候
　皇帝還宫皆退太常寺官徹
　　齋宫齋戒牌銅人送寺
　　　　右囘鑾
　　　孟春上辛祈榖之禮先祀期五日遣親王一人詣
　　　犧牲所恭代眂牲如
圜丘儀
　　　　右眂牲
　　　先三日
　皇帝齋於大内齋宫王公百官各齋於次儀與冬至大
　　　祀同誓戒
　制辭曰某年月日上辛朕恭祀
上帝於
祈年殿為民祈榖惟爾羣臣其蠲乃心齊乃志各揚其職
　　敢或不共國有常刑欽哉勿怠書版恭奉齋次如式
　　　　右齋戒
　　　　省牲
　　　　書祝版
　　　　眂割牲(儀均與冬/至大祀同)
　　　祀前一日五鼓太常寺卿率屬埽除
祈年殿藉以㯶薦設
上帝神座於殿中南向設
列聖神座於左右東西向所司張大次於
　祈年門外神路之東陳牲俎於
　　神厨展祭器於
　　神庫如式
　　　　右設神座供張展牲器
　　　昧爽
　皇帝御
　　太和殿閱祝版玉帛香儀與
圜丘大祀同
　　　　右閱祝版玉帛香
　　　厥明步軍統領飭所部清蹕鑾儀衛陳設
　大駕鹵簿於
　　午門外陳玉輦於
　　太和門階下諸司各共其事巳刻
　皇帝龍袍補服乗輿出宫至
　　太和門階下降輿鑾儀使扶輦納陛
　皇帝陞輦警蹕導從
　　午門鳴鐘鼔不陪祀王公百官朝服跪送並如大祀
圜丘之儀
　　　　右鑾輿出宫
　駕詣
南郊至
　壇南門外神路西
　降輦奉輦納陛如前儀前引大臣贊引對引太常寺卿
　　　恭導
　皇帝由
　祈年左門入詣
皇乾殿
神位前上香行禮次詣
祈年殿恭眂
壇位畢由壝東門詣
　　神庫眂籩豆遣官眂牲牢並同大祀儀畢仍由
　祈年左門出
　陞輦宿
　　齋宫陪祀王公百官采服分班祇立
　　齋宫門外竢
　皇帝降輦乗輿入宫乃退
　　　　右眂神位壇位牲器齋宿
　　　将事之夕夜分太常寺卿率屬入壇然炬明鐙積
　　　柴加燔牛於上具器陳辨簠簋籩豆豋俎之序陳
　　　三案一設殿中少西供祝版一東次西向一西次
　　　東向分奠玉帛香尊爵壺盤福胙惟
上帝前用告祀青帛一餘儀均與
圜丘大祀同鑾儀衛設洗於
　祈年門外大次樂部率太常協律郎設中和韶樂於丹
　　　陛上分東西懸陳樂舞於樂懸之次五鼓太常寺
　　　博士引禮部侍郎升西階入殿右門恭省玉帛齍
　　　盛如大祀儀
　　　　右陳設省齍
　　　辨行禮位殿南正中為
　皇帝拜位其前為讀祝受福胙位北向丹陛東西為諸
　　王貝勒貝子公陪祀拜位左翼東階西上右翼西
　　階東上丹墀内東西為陪祀百官拜位文員外郎
　　武騎都尉以上東西各五班東位西上西位東上
　　重行異等皆北面辨執事位太常寺司拜牌拜褥
　　官二人分立門内
皇帝拜位左右東西面司祝一人立祝案西東面司香
　　司玉帛司帛司爵贊賜福胙官奉福胙光禄寺鄉
　　接福胙侍衛侍儀禮部尚書侍郎都察院左都御
　　史副都御史樂部典樂序立東西案之次東西面
　　太常寺典儀一人立東檐下西面司樂協律郎樂
　　工歌工舞佾序立丹陛上東西樂懸之次北面鴻
　　臚寺鳴贊二人分立東西陛石欄前東西面記注
　　官四人立西階下東面引禮鴻臚寺序班四人糾
　　儀御史四人禮部祠祭司官四人分立從祀王公
　　百官拜位左右均東西面掌燎官率燎人立燎鑪
　　之東南隅並如
圜丘儀
　　　　右辨位
　　　祀日日出前七刻司祝恭奉祝版至
祈年殿安於祝案如式鑾儀衛官校豫設龍亭一於
皇乾殿階下正中又設龍亭五於左右稍後均南向太常
　　　寺官啟
神龕禮部尚書上香行禮太常寺卿率屬恭請
上帝神位
列聖神位奉安龍亭内前引後從舁行至
祈年殿階下亭止依序如初北向太常寺官詣亭前恭請
神位以次升中階入殿中門奉安各
神座一跪三叩並如
皇穹宇奉請之儀
　　　　右請神位
　　　太常寺卿赴
　　齋宫奏請詣
祈年殿
　皇帝御祭服乗輿鑾儀衛進玉輦於
　　齋宫門外納陛奉輦
　皇帝陞輦鳴鐘前列鑪鐙導從扈衛如常儀至
　祈年門外神路西鑾儀衛納陛奉輦如初
　皇帝降輦詣大次少竢陪祀王公於
　祈年門外百官於丹墀按翼東西序立祇候太常寺卿
　　　告奉安
神位畢奏請行禮
　皇帝出次鑾儀衛官跪奉盥奉巾如儀盥畢司拜褥官
　　　豫布拜褥於殿南拜位贊引對引恭導
　皇帝由
　祈年左門入陞東階進殿東門就拜位北向立執鑪鐙
　　　官止東階下夾階左右立侍衛退至東西隅僉立
　　　前引内大臣止檐下東西侍立後扈大臣隨侍鴻
　　　臚寺官引王公百官均就拜位序立典儀贊樂舞
　　　生登歌執事官各共廼職武舞執干戚進贊引奏
　　　就位司拜牌官跪安拜牌於拜褥退
　　　　右就次盥洗就位
　　　典儀贊燔柴迎
帝神左右司香奉香盤進如祀
圜丘之儀司樂贊舉迎
帝神樂(凡儀節皆典儀贊舉樂皆司/樂贊並詳冬日至大祀儀)奏祈平之章辭曰帝
　　　篤祜民兮求莫匪舒小民何依兮飲食維需莫嘉
　　　於榖兮萬事權輿為民請命兮豈非在予日用辛
　　　兮百辟趨暾将出兮東風徐惟予小子兮敬盥顒
　　　孚皇皇龍駕兮穆将愉樂作
　皇帝詣
上帝位前跪上香次詣
列聖配位前跪上香畢興復位率羣臣行三跪九拜禮樂
　　　止(凡行禮進退皆贊皆引陪祀官隨/行禮皆𫝊贊詳見冬日至大祀儀)
　　　　右燔柴迎神
　　　乃奠玉帛舉奠玉帛樂奏綏平之章辭曰念兹稼
　　　穡兮惟民天農用八政兮食為先雨暘時若兮玉
　　　燭全立我烝民兮迄用康年仰三無私兮昭事䖍
　　　奉璋承帛兮慄若臨淵樂作司玉帛奉玉帛司帛
　　　奉帛進如奉香儀以次至各案前跪
　皇帝詣
上帝位前跪奠玉帛以次詣
列聖位前跪奠帛畢興復位樂止
　　　　右奠玉帛
　　　乃進俎舉進俎樂奏萬平之章辭曰鼎烹兮苾芬
　　　嘉薦兮無文升繭栗兮惟犉羶薌達兮干雲昭民
　　　力兮普存惟明徳兮馨聞樂作有司執壺羮自中
　　　階升進殿内沃俎如
圜丘儀
　皇帝詣
上帝位前
列聖位前跪進俎興復位樂止
　　　　右進俎
　　　行初獻禮舉初獻樂奏寶平之章辭曰初獻兮元
　　　酒盈致純潔兮儲精誠瑟黄流兮罍承酌其中兮
　　　外清明儼對越兮維清帝心歆假兮綏我思成樂
　　　作舞干戚之舞
　皇帝詣
上帝位前司爵跪奉爵(神案前凡司爵奉爵皆豫至各/      恭竢如奉香儀後仿此)
　皇帝跪獻爵奠於墊中興退詣讀祝拜位立司祝至祝
　　　案前跪三叩興奉祝版跪案左樂暫止
　皇帝跪羣臣皆跪司祝讀祝辭曰維某年月日
　　嗣天子(臣/)御名祇奏於
皇天上帝曰(臣/)仰承
　眷命撫育萬方念切民生亟圖康乂兹者候屆上辛春
　　　耕将舉爰攄誠悃上迓
　洪庥謹率臣僚以玉帛牲醴粢盛庶品恭祀
上帝伏祈
　昭鑒時若雨暘俾百榖用成三農攸賴奉
太祖承天廣運聖徳神功肇紀立極仁孝睿武端毅欽安
弘文定業髙皇帝
太宗應天興國弘徳彰武寛溫仁聖睿孝敬敏昭定隆道
顯功文皇帝
世祖體天隆運定統建極英睿欽文顯武大徳弘功至仁
純孝章皇帝
聖祖合天𢎞運文武睿哲恭儉寛裕孝敬誠信中和功徳
大成仁皇帝
世宗敬天昌運建中表正文武英明寛仁信毅大孝至誠
憲皇帝侑
神尚
　饗讀畢興奉祝版安於帛篚内跪叩如初退樂作
　皇帝率羣臣行三拜禮興以次詣
列聖位前跪獻爵儀同興復位樂止武功之舞退文舞執
　　　羽籥進
　　　　右初獻讀祝
　　　行亞獻禮舉亞獻樂奏穰平之章辭曰犧尊啟兮
　　　告䖍清酟既馨兮陳前禮再獻兮祠筵光煜爚兮
　　　非煙神悦懌兮僾然恵我嘉生兮大有年樂作舞
　　　羽籥之舞
　皇帝詣
上帝位前以次
列聖位前跪奠爵於左如初獻儀興復位樂止
　　　　右亞獻
　　　行終獻禮舉終獻樂奏瑞平之章辭曰終獻兮奉
　　　明粢苾芬嘉㫖兮清醴既釃神其衎兮錫祉禮成
　　　於三兮陳辭願灑餘瀝兮沐羣黎臣拜手兮青墀
　　　樂作(舞同/亞獻)
　皇帝詣
上帝位前以次
列聖位前跪奠爵於右如亞獻儀興復位樂止文徳之舞
　　　退
　　　　右三獻
　　　既終獻太常寺官贊
賜福胙
　皇帝詣受福胙位飲福受胙如
圜丘儀復位率羣臣行三跪九拜禮乃徹饌舉徹饌樂奏
　　　渥平之章辭曰俎豆具陳兮庶品宜肸蠁昭鑒兮
　　　荷帝慈饌告備兮玉几登歌洋溢兮廢徹不遲肅
　　　微忱兮吿終事上帝居歆兮錫純禧樂作有司詣
上帝位前跪叩興奉蒼璧退樂止
　　　　右受福胙徹饌
　　　乃送
帝神舉送神樂奏滋平之章辭曰祇奉天威兮弗敢康小
　　　心翼翼兮昭穹蒼雲垂九天兮露瀼瀼翠旗羽節
　　　兮上翺翔臣拜下風兮肅徬徨願沛汪澤兮民多
　　　蓋藏樂作
　皇帝率羣臣行三跪九拜禮興樂止
　　　　右送神
　　　既送神執事官以次詣
神位前奉祝帛香饌恭送燎所如
圜丘之儀舉望燎樂奏榖平之章辭曰卭首兮天閶混茫
　　　一氣兮浩無方􁃚蕭東帛兮薦馨香精誠感格兮
　　　降福穰穰四時順序兮百榖以昌臣同兆姓兮咸
　　　荷恩光樂作恭導
　皇帝由
　祈年左門出詣望燎位望燎贊引奏禮成引入大次樂
　　　止
　　　　右望燎
　　　祈榖禮成鑾儀衛依序設龍亭於殿階下均南向
　　　太常寺卿率屬恭請
神位奉安亭内以次舁行復
御皇乾殿禮部尚書上香行禮並如奉請之儀
　　　　右神位還御
　皇帝既還大次更衣乃出次至神路西乗禮輿出
　昭亨門外
　大駕鹵簿前導導迎樂作奏祐平之章辭曰民者邦本
　　　民食乃天爰卜辛日大君殷薦龍角明祈有年耒
　　　耜親天下先前部大樂畢舉
　皇帝回鑾王公從陪祀官退不陪祀王公百官朝服跪
　　　迎如來儀
　　午門鳴鐘王公隨
　駕入至内金水橋恭候
　皇帝還宫皆退
　　　　右回鑾
　　　龍見常雩之禮嵗以孟夏即事於
圜丘凖冬日至大祀儀誓戒
　制辭曰某年月日朕恭祀
皇天上帝祇秩常雩惟爾羣臣其蠲乃心齊乃志各揚其
　　職敢或不共國有常刑欽哉勿怠
　　　　右戒辭
　　　祝辭曰維某年月日
　　嗣天子(臣/)御名敢昭告於
皇天上帝曰(臣/)恭承
帝命率育寰區民為邦本深思稼穡之艱難食乃民天惟
　　　冀雨暘之時若用蠲吉日肅展明禋兹當龍見之
　　　期爰舉祈年之典維
皇上帝鑒兹将享之誠用康兆民咸受明昭之
　賜俾五風十雨黍稷維馨九榖三農順成有慶奉
太祖承天廣運聖徳神功肇紀立極仁孝睿武端毅欽安
弘文定業髙皇帝
太宗應天興國弘徳彰武寛溫仁聖睿孝敬敏昭定隆道
顯功文皇帝
世祖體天隆運定統建極英睿欽文顯武大徳弘功至仁
純孝章皇帝
聖祖合天弘運文武睿哲恭儉寛裕孝敬誠信中和功徳
大成仁皇帝
世宗敬天昌運建中表正文武英明寛仁信毅大孝至誠
憲皇帝侑
神尚
　饗
　　　　右祝辭
　　　祀日迎神樂奏靄平之章辭曰立我烝民兮神降
　　　嘉生雨暘時若兮百榖用成龍見而雩兮先民有
　　　程臣膺天祚兮敢不祇承念我農兮心靡寧肅明
　　　禋兮殫精誠靈皇皇兮穆以清金支五色兮罨靄
　　　蜺旌
　　　奠玉帛樂奏雲平之章辭曰玉帛載陳兮磬管鏘
　　　鏘為民請命兮惕勿敢康令清和兮遂百昌麥秀
　　　岐兮禾茀稂日照九兮時雨滂俾萬寶兮千斯倉
　　進俎樂奏需平之章辭曰越十雨兮越五風三光
　　昭明兮嘉氣䝉天所子兮𦕈躬予小子兮子萬邦
　　紛總總兮賴皇穹犉牡□亨兮達臣衷
　　初獻樂奏霖平之章辭曰酌彼兮罍洗飶芬兮椒
　　香愧明徳兮維馨假黍稷兮誠将願大父兮念兹
　　衆子穆将愉兮綏以豐穰
　　亞獻樂奏露平之章辭曰再酌兮醑清仰在上兮
　　明明庶來格兮鑒誠曷敢必兮屏營合萬國兮形
　　神精承神至尊兮思成
　　三獻樂奏霑平之章辭曰三酌兮成純備物致志
　　兮敬陳多士兮駿奔靈承無斁兮明禋維蕃釐兮
　　媼神雨留甘兮良苗懐新
　　徹饌樂奏靈平之章辭曰禮将成兮舞已終徹弗
　　遲兮畏神恫願留福兮恵吾農神之貺兮協氣融
　　遂及私兮越我公五者來備兮錫用豐
　　送神樂奏霮平之章辭曰祥風瑞靄兮彌靈壇上
　　帝居歆兮風肅然左蒼龍兮右白虎般裔裔兮糺
　　縵縵仰九閶兮返御介祉釐兮康年
　　望燎樂奏霈平之章辭曰碧翏翏兮不可度思九
　　奏終兮爟火晳而神光四燭兮休氣夥頤安匪舒
　　兮抑抑威儀帝求民莫兮日鑒在兹錫福繁祉兮
　　庶徵曰時
　　回鑾樂奏祐平之章辭曰炎夏初屆憫我穡夫爰
　　舉常祀盛樂用雩明徳馨誠意孚禾稼登斯樂胥
　　祀日禮儀樂舞並牲幣陳設器數均與冬日至大
　　祀禮同
　　　右樂章
　　大雩之禮孟夏常雩後不雨既徧祈
天神
地祗
　太嵗
社稷三復仍不雨乃諏吉修大雩禮於
圜丘
　　　　右諏吉
　　　既諏吉翰林院撰擬祝辭(親製或文/    祝)先期齋戒如
　　　常禮齋之日禁斷屠宰祀前一日
　皇帝御常服詣
　　太和殿眂祝版執事官咸常服太常寺卿率屬入
壇潔器陳備脯醢果實設
皇天上帝神座於
圜丘第一成南向設
　四從神位於第二成東西向
　皇帝詣
壇齋宿常服出宫乗騎不乗輦不設鹵簿不陳樂前引後
　　　扈大臣侍衛咸常服導從
　　午門鳴鐘不陪祀王公百官常服跪送
　駕至
南郊由
　壇西門入至
　昭亨門外降騎步行入
壇恭眂
壇位上香行禮如儀
　　　　右减服御徹樂
　　　祀之日
　皇帝雨冠素服步禱於
壇扈從官暨陪祀執事各官咸雨冠素服恭行雩禮不燔
　　　柴不進俎不飲福受胙餘樂章樂舞及玉帛器數
　　　悉與常雩同
　皇帝行三獻禮畢復位北向立協律郎引舞童十有六
　　　人衣𤣥衣執羽翳進為八列典儀贊舞童歌詩贊
　　　引奏跪
　皇帝跪羣臣皆跪舞童乃舞皇舞按節歌
　御製雲漢詩八章詩曰瞻彼朱鳥鶉首是臨協紀辨律
　　羽蟲徵音萬物芸生有壬有林有事南郊陟降維欽
　瞻仰昊天生物為心(一/章)維國有本匪民伊何維民有
　天匪食則那為民祈福平秩南訛我祀敢後我樂維
　和鼉鼓淵淵童舞娑娑(二/章)自古在昔春郊夏雩旱則
　致禱田燭朝趨盛禮既陳神留以愉雷師闐闐飛㢘
　衙衙霈時甘霖利我新畬(三/章)於穆穹宇在郊之南對
　越嚴恭上帝是臨庇䕃嘉榖用将悃忱惴惴我躬肅
　肅我心六事自責仰彼桑林(四/章)權輿粒食實維后稷
　百王承之永奠邦極惟予小子臨民無徳敢懈祈年
　潔衷翼翼命彼秩宗古禮是式(五/章)古禮是式値兹吉
　辰玉磬金鐘大羮維醇𤣥衣八列舞羽繽紛既侑上
　帝亦右從神尚鑒我衷錫我康年(六/章)惟天可感曰惟
　誠恪惟農可稔曰惟力作恃天慢人弗刈弗穫尚勤
　農哉服田孔樂咨爾保介庤乃錢鎛(七/章)我禮既畢我
　誠已将風馬電車旋駕九閶山川出雲為霖澤滂雨
　公及私興鋤利甿億萬斯年農夫之慶(八/章)歌畢引退
　　贊引奏拜興
　皇帝率羣臣行三拜禮興乃徹饌送
帝神望燎並如常雩之儀禮畢
　皇帝還宫
　　午門鳴鐘不陪祀王公百官常服跪迎如初儀
　　　　右大雩
　　　因事祇告
圜丘之禮遣親王一人将事及執事官致齋一日豫期翰
　　　林院具祝文(隨事/撰擬)太常寺送内閣恭書奉諸
南郊神庫潔備器陳至日五鼓設
神座幄於
圜丘陳鹿脯鹿醢兔醢棗榛葡萄桃實蓮實鑪一鐙六爵
　　　墊一幄南中設一案少西北向供祝版司祝一人
　　　立於案西東面東設一案西向陳告祀制帛一香
　　　盤一尊一冪勺具爵三司香司帛司爵各一人立
　　　於案東西面糾儀御史一人東位西面一人西位
　　　東面太常寺典儀一人立第二成午階上之東掌
　　　燎立燎鑪東南隅雞初鳴遣官豫竢於
　昭亨門外贊引太常寺贊禮郎二人豫竢於外壝南右
　　　門外均朝服黎明太常寺卿率屬詣
皇穹宇奉請
皇天上帝神位入壇恭設座上如儀遣官入
　昭亨右門至外壝南右門贊禮郎引入詣
圜丘升西階至第三成午階上典儀贊就位執事官各共
　　　廼職贊禮郎引遣官就拜位北面立典儀贊迎
神(凡禮儀節次皆/典儀唱贊後同)司香奉香進至案前祇竢贊禮郎贊升
　　　壇引遣官升西階就香案前立贊跪遣官跪贊上
　　　香司香跪進香遣官上炷香次三上瓣香興贊復
　　　位引遣官自西階降復位立贊跪叩興(凡遣官升/降行禮皆)
　　　(贊皆引/後同)遣官三跪九叩興贊行初獻禮司帛奉篚
　　　司爵揭尊冪勺挹酒實爵以次進至案前祇竢遣
　　　官升
壇詣
神位前跪司帛跪奉篚遣官受篚拱舉奠於案司爵跪奉
　　　爵遣官受爵拱舉奠於墊中興贊讀祝遣官降自
　　　午階之左至第二成當階北面跪司祝詣祝案前
　　　跪三叩奉祝版跪案左讀祝畢興奉安
神位前篚内跪叩如初退遣官行三叩禮興仍降西階復
　　　位次亞獻獻爵於左次三獻獻爵於右儀同贊送
　　　神遣官行三跪九叩禮興贊奉祝帛送燎司祝奉
　　　祝司帛奉篚皆三叩司香奉香以次降午階遣官
　　　避立西旁竢過復位贊望燎遣官降西階出内壝
　　　南右門詣燎所望燎贊禮郎告禮畢引由外壝南
　　　右門出太常寺卿率屬恭請
上帝神位還
御如儀各退
　　　　右因事祇告
列聖升配
南郊之禮
　制下禮部具疏行欽天監諏吉工部於
　昭亨門外擇潔地設黄幄太常寺設香案於幄内禮工
　　　二部尚書上香行三跪九叩禮工部敬製升配
神位既成諏吉鐫字内閣翰林官朝服敬書題字大學士
　　　滿漢各一人朝服視鐫上香行禮如儀
升祔
太廟禮成諏
升配
圜丘吉日以
　聞飭諸司敬謹供備
　　　　右敬製神位戒辦
　　　　眂牲
　　　　致齋
　　　　書祝版
　　　　閱祝版
　　　　眂割牲(儀均與冬日/至大祀同)
　　　前二日遣官各一人祇告
天
地
宗廟
　社稷如常告儀
　　　　右祇告
　　　前一日太常寺卿率屬入
壇潔蠲壇上下恭設
上帝青幄暨
列聖配幄畢乃恭設
升配青幄寶座几案如儀鑾儀衛設龍亭黄蓋御仗於
　昭亨門外恭製
神位黄幄前是日
　皇帝詣
南郊齋宿鑾儀衛陳
　大駕鹵簿
　　午門鳴鐘鼓樂陳而不作不陪祀王公百官朝服跪
　　　送如常儀
　駕至
南郊
　降輦贊引對引官恭導
　皇帝詣
皇穹宇上香行三拜禮畢恭導詣
圜丘祇眂
壇位乃導出
　昭亨門外陞輿請
　　齋宫大學士二人朝服祇竢於恭製
神位黃幄前太常寺官具鑪鐙大學士入幄右門詣案前
　　　上香行三跪九叩禮恭視工部以青節
神位題字畢禮部尚書詣案前恭奉
神位奉安於黄案上香行禮如前儀畢各退
　　　　右眂神位
　　　屆日昧爽太常寺卿入
壇陳設祭器樂部陳樂懸樂舞工部官張大次陪祀執事
　　　各官朝服豫集祇竢均如大祀儀禮部太常寺官
　　　十人前引
神位恭竢於黄幄外太常寺卿詣
　　齋宫奏時
　皇帝禮服出
　　齋宫乗輦前引大臣十人前導後扈大臣隨侍如儀
　皇帝出廣利門至
　昭亨門右降輦盥手鑾儀衛官跪奉盥奉巾如儀畢贊
　　　引對引恭導
　皇帝入黄幄左門詣
神位前行一跪三拜禮興進前跪恭奉
神位興由中門出奉安
神位於龍亭跪三拜興避立道左校尉舁亭前列御仗黄
　　　蓋禮部太常寺官左右導引前引大臣十人贊引
　　　對引太常寺卿二人恭導
　皇帝於亭後行陪祀王以下内大臣侍衛於
　昭亨左門外跪迎候過興隨行龍亭入
　昭亨左門百官跪迎於次候過北面祇立亭至内壝左
　　　門外止贊引對引恭導
　皇帝詣亭前跪三拜興進前跪恭奉
神位入内壝左門至
圜丘三成階下御仗黄蓋退前引大臣止立贊引對引恭
　　　導
　皇帝陞
壇太常寺司拜褥官豫布
神位拜褥於正中布
　皇帝拜褥於稍後贊引跪奏
廟諡皇帝祇見
皇天上帝
　皇帝恭奉
神位跪安於拜席退就拜位贊引奏拜興
　皇帝三跪九拜恭代行祇見禮畢贊引跪奏請
陞座
　皇帝進前跪恭奉
神位興司拜褥官徹
神位拜褥
　皇帝詣
配幄前跪奉安
神位於寶座退至幄外香案前贊引奏拜興
　皇帝行一跪三拜禮贊引對引恭導
　皇帝詣二成拜位立乃行大祀禮儀節均與冬日至同
　　　祀畢恭導
　皇帝出
　昭亨左門乗輿還宫
　大駕鹵簿前導樂陳而不作不陪祀王公百官祇候迎
　駕如前儀太常寺官恭請
神位
御皇穹宇上香行禮均如
郊祀儀翼日
　頒詔布告天下(儀詳/嘉禮)
　　　　右升配
升配
圜丘禮成恭遇孟春上辛吉日秩祀
祈榖壇乃奉
神位配饗
祈年殿祀前諸儀並同
圜丘豫日有司恭設
升配寶座於
祈年殿屆日設龍亭黄蓋御仗於恭製
神位黄幄前導引如儀
　皇帝恭奉
神位由左階陞入
　祈年左門奉安於
寶座(不再行/祇見禮)餘儀節均與上辛祈榖同
　　　　右升配祈榖壇
　
　
　
　
　
　
　
　
　
　
　
　
　欽定大清通禮卷一
　欽定四庫全書
　欽定大清通禮卷二
　吉禮
北郊
　　　夏日至大祭
地於
方澤之禮先祭期五日遣親王二人詣犧牲所恭代眂牲
　　　儀與祀
南郊禮同
　　　　右眂牲
　　　先三日
　皇帝致齋於大内頒
　制辭於羣臣曰某年月日夏至朕恭祭
皇地祇於
方澤惟爾羣臣其蠲乃心齊乃志各揚其職敢或不共國
　　有常刑欽哉勿怠陪祀王公百官敬書誓
　命各齋於公署如祀
南郊儀
　　　　右齋戒
　　　　省牲
　　　　書祝版
　　　　眂割牲(南郊祀儀均與/      同)
　　　先一日五鼓太常寺卿率屬埽除壇上下藉以㯶
　　　薦設
皇地祇神座於
方澤第一成居中北向
列聖東西向
　四從於第二成
　五嶽東
　啟運
　天柱二山從之
　五鎮西
隆業
昌瑞
永寧三山從之
四海在
五嶽之次
四瀆在
五鎮之次均施黄幄工部司官張
皇帝拜次於第二成子階上張大次於外壝北門外神
　　路之東太常寺典簿陳牲俎於
　神㕑博士辨簠簋籩豆豋鉶之實以次展器於
　神庫
　　　右設神座幄供張展牲器
　　其日昧爽太常寺設黄案於
　中和殿中
御座之南太常寺卿祇候贊事殿内司祝由内閣奉祝
　　版暫奉於
　　太和殿内初昕太常寺卿率欽天監博士至
　　乾清門奏時
　皇帝龍袍補服乗輿出宫至
　　中和殿後降輿
　御殿立左楹前西向記注官四人於殿右門夾檻内外
　　　立東面司祝由
　　太和殿奉祝版前列提鑪二太常寺贊禮郎十人引
　　　至
　　中和殿外階下止司祝奉祝版由中階進殿中門陳
　　　於案三叩興退太常寺卿展祝文贊禮郎布拜褥
　皇帝詣案前恭閱畢行一跪三拜禮興復位立太常寺
　　　卿韜祝版有司徹拜褥司祝進至案前三叩恭奉
　　　祝版興由殿中門出太常寺卿跪奏禮成
　皇帝還宫太常寺官送祝版至
北郊奉安
　　神庫内是日恭進齋戒牌銅人於
　　齋宫徹
　　乾清門齋戒牌銅人如祀
南郊儀
　　　　右閲祝版
　　　厥明步軍統領飭所部清蹕除道自
　　東華門至
　壇門鑾儀衛官校陳設
　法駕鹵簿導象四民尉二十有八人次寶象五民尉八
　　　十人雲麾使一人治儀正二人次静鞭四民尉十
　　　有四人治儀正一人次前部大樂大號小號各四
　　　金口角四和聲署史十有二人次革輅駕馬四民
　　　尉三十有二人木輅駕馬六民尉三十有二人象
　　　輅駕馬八民尉三十有四人金輅駕象一民尉四
　　　十有四人玉輅駕象一民尉四十有四人雲麾使
　　　一人治儀正二人次鼓吹大樂大號八小號八金
　　　鉦四畫角二十有四掆鼓二十有四横篴十有二
　　拍板四仗鼓四金二掆鼔二十有四署史六十有
　　八人民尉百六十有四人畫角前掆鼓後間以紅
　　鐙各二民尉六人冠軍使一人整儀尉二人次引
　　仗御仗吾仗各六立𤓰卧𤓰各六星六鉞六出警
　　入蹕旗各一民尉六十有七人五色銷金小旗二
　　十(毎色/各四)民尉四十人雲麾使一人整儀尉二人次
　　翠華旗二金鼓旗二門旗八民尉二十有四人日
　　月旗各一雲雷旗各五八風旗八甘雨旗四民尉
　　四十有八人列宿旗二十有八五星旗五五嶽旗
　　五四瀆旗四神武朱雀白虎青龍旗四民尉九十
　　有二人天馬天鹿辟邪犀牛赤熊黄羆白澤甪端
　　遊麟彩獅振鷺鳴鳶赤烏華蟲黄鵠白雉雲鶴孔
　　雀儀鳳翔鸞為旗二十民尉四十人五色銷金龍
　　纛二十前鋒大纛八羽林大纛八驍騎纛二十有
　　四民尉百二十人雲麾使二人治儀正二人整儀
　　尉二人次黄麾四儀鍠氅四金節四進善納言敷
　　文振武旌各二褒功懐逺行慶施恵明刑弼教教
　　孝表節旌各二民尉五十有六人龍頭旛四豹尾
　　旛四絳引旛四信旛四民尉三十有二人羽葆幢
　　四霓幢四紫幢四長夀幢四民尉三十有二人雲
　　麾使二人治儀正二人整儀尉二人次鸞鳳赤方
　　扇八雉尾扇八孔雀扇八黄赤二色單龍團扇各
　　八雙龍團扇各八夀字黄扇八民尉百二十有八
　　人雲麾使一人治儀正二人整儀尉二人次赤素
　　紫素方繖各四五色四季花繖十間以五色九龍
　　繖十民尉六十人次九龍黄蓋十翠華蓋二紫芝
　　蓋二九龍曲柄黄蓋四民尉四十有八人鑾儀使
　　一人雲麾使一人治儀正二人整儀尉二人次儀
　　刀二十親軍四十人弓矢二十親軍四十人豹尾
　　槍二十䕶軍四十人殳四親軍八人㦸四親軍八
　　人雲麾使一人治儀正二人整儀尉四人次仗馬
　　十䕶軍二十人冠軍使雲麾使各一人次金方几
　　一金交倚一金缾二金盥盤一金盂一金合二金
　　鑪二拂二(立夏陳列/處暑収)旗尉二十有二人雲麾使一
　　人治儀正二人次九龍曲柄黃華蓋一武備院掌
　　蓋司蓋四人前引佩刀大臣十人提鑪二執鑪侍
　　衛二人
金輦在中左右奉輦鑾儀使二人扶輦冠軍使一入雲
　　麾使一人治儀正二人整儀尉二人旗尉民尉各
　　十有八人後扈佩刀大臣二人豹尾班執豹尾槍
　　侍衛十人佩儀刀侍衛十人佩弓矢侍衛十人領
　　侍衛内大臣一人侍衛班領二人次後管宗人府
　　王公二人前鋒䕶軍統領一人散秩大臣一人給
　　事中御史二人各部郎中四人(員外郎/並用)侍衛班領
　　一人署侍衛班領一人侍衛什長二人次黃龍大
　　纛二領侍衛内大臣一人(内大臣散秩/大臣並用)司纛侍衛
　　什長二人建纛親軍四人佩鳴螺親軍六人凡職
　　事官均采服親軍䕶軍旗尉民尉各服其服辰刻
　　　不陪祀王以下公以上滿漢文武百官朝服咸會
　　　祇候送
　駕如儀巳刻太常寺卿赴
　　乾清門奏請詣
北郊齋宿
　皇帝龍袍補服乗禮輿出至
　　太和門階下降輿鑾儀衛進金輦掌鑾儀衛内大臣
　　　一人跪奏請
　陞輦鑾儀使二人奉輦扶輦官四人納陛於輦前正中
　皇帝乗輦駕士三十二人轝輦
　駕發警蹕鑾儀使二人率官校夾輦而趨
　　午門鳴鐘鼓
　皇帝由協和門
　　東華門出導迎樂前引不作左右塗巷皆設布幛䕶
　　　軍統領步軍統領率弁校辟除如詣
南郊儀
　　　　右鑾輿出宫
　駕至
北郊由壇西門入至
方澤北門外掌鑾儀衛内大臣一人跪奏請
　皇帝降輦奉輦納陛如儀前引内大臣十人右贊引左
　　　對引太常寺卿二人恭導
　皇帝由外壝北右門至
皇祇室詣
皇地祇香案前立司香太常寺少卿一人跪進香
　皇帝跪受香拱舉仍授司香興三上香畢以次詣
列聖前上香如儀贊禮郎布拜褥
　皇帝行三跪九拜禮兩廡
　從位遣分獻官上香行禮
　皇帝詣
方澤陞子階第一成恭眂
皇地祇位
列聖配位贊引官以次跪奏畢暨對引官恭導
　皇帝由内壝西右門詣
　　神庫恭眂籩豆贊引跪奏如前儀遂遣官並眂牲牢
　　　畢
　皇帝由内壝北右門出至神路西
　陞輦詣
　　齋宫從祀王公百官采服分班祇竢
　皇帝降輦乗禮輿入宫乃退隨壇齋宿如祀
南郊之儀
　　　　右眂神位壇位牲器齋宿
　　　将事之夕夜分太常寺卿率官屬入壇然炬明鐙
　　　具器陳於案各以其序第一成
皇地祇幄内犢一豋一簠二簋二籩十有二豆十有二金
　　　鑪一黄鐙金鐙各二爵墊一
列聖幄内皆犢一豋一簠簋各二籩豆各十有二金鑪一
　　　黄鐙金鐙各二爵墊一幄北中設一案少西南向
　　　供祝版西設一案東向陳黄琮一郊祀制帛一(色/黄)
　　　奉先制帛二(色/白)香盤三尊三匏爵九壺一實福酒
　　　盤一實胙肉東設一案西向陳奉先制帛三(色/白)香
　　　盤三尊三匏爵九凡牲陳於俎凡玉帛實於篚凡
　　　尊實酒承以舟疏布冪勺具第二成
　四從幄内皆牛一羊一豕一豋一鉶簠簋各二籩豆各
　　　十琖三十鑪一鐙四各設一案陳禮神制帛各一
　　　(嶽鎮色用青赤黄白黑五山色用白/四海色用青赤白黑四瀆色用黑)尊一爵三香
　　　盤一俎篚勺冪具鑾儀衛冠軍使設洗於外壝右
　　　門外大次樂部率太常協律郎設中和韶樂於二
　　　成階下金編鐘在西玉編磬在東西應鼓一柷一
　　　麾一東敔一琴瑟笙簫篴塤箎搏拊旌節及羽籥
　　　干戚之屬東西依數分比均與
南郊禮同
　　　　右陳設
　　　陳設畢禮部侍郎一人由東階升第一成太常寺
　　　博士前引詣
皇地祇位前省眂玉帛齍盛及豋俎籩豆之實以次詣
列聖位前省齍畢仍由東階降至第二成
　從位前周眂如儀
　　　　右省齍
　　　辨行禮位第一成子階上為讀祝受福胙
　皇帝拜位第二成黄幄次為
　皇帝行禮拜位南向第二成階下為陪祀王貝勒貝子
　　　公拜位左翼東位西上右翼西位東上庭中夾神
　　　道東西為分獻官拜位外壝門外為陪祀百官拜
　　　位文五品武四品以上東西各五班均面南重行
　　　異等西位東上東位西上辨執事位第一成太常
　　　寺官二人立
　皇帝拜位前一司拜牌東面一司拜褥西面司祝一人
　　　立祝案西東面司香三人司玉帛一人司帛二人
　　　司爵三人序立西案之西東面司香三人司帛三
　　人司爵三人序立東案之東西面光禄寺卿二人
　　立西司香之後侍衛二人立東司香之後太常寺
　　贊賜福胙一人立西司爵之次均南上侍儀禮部
　　尚書一人侍郎一人立東案之北西面都察院左
　　都御史副都御史各一人樂部典樂一人立西案
　　之北東面均南上階下太常寺典儀一人西立東
　　面第二成司拜牌拜褥官各一人分立黄幄次東
　　西與第一成子階同第二成階下記注官四人東
　　立西面引王公行禮鴻臚寺官二人糾儀御史四
　　人禮部祠祭司官二人分立拜位左右均東西面
　　司樂協律郎樂工序立東西樂懸之次歌工立樂
　　工之次樂舞生文武八佾分行序立西在歌工之
　　右東在歌工之左皆西列東上東列西上太常寺
　　𫝊贊四人二人循内壝牆立二人循外壝牆立外
　　壝門外糾儀御史四人禮部祠祭司官四人分立
　　從祀百官之次鴻臚寺序班東西各一人立於糾
　　　儀官之次稍後均東西面掌瘞官一人率瘞人立
　　　於瘞坎之西北隅
　　　　右辨位
　　　祀日日出前七刻司祝詣
　　神庫恭請祝版設於祝案跪叩如儀禮部尚書一人
　　　率太常寺卿屬恭請
神位鑾儀衛官校豫設鳳亭一於
皇祇室階下正中北向又設鳳亭五於左右稍後均北向
　　　又設鳳亭四於北稍後均東西向至時太常寺官
　　　啟
神龕禮部尚書詣
皇祇室各香案前上香行禮如儀太常寺卿率屬分詣
皇祇室及
　從位前各行一跪三叩禮先請
　四從位奉至丹墀東西向次請
列聖神位於殿内東西向俟請
皇地祇神位北向先行乃奉
列聖神位以從既出殿乃奉
　四從神位以從依次奉安於鳳亭内跪叩如初校尉舁
　　　亭太常寺官十人前引禮部尚書從由
方澤南門入至子陛亭止
皇地祇居中
列聖左右稍後均北向
　從位再後東西向太常寺官詣各亭前跪三叩興恭請
皇地祇
列聖神位陞子階詣第一成
　四從神位陞東西階詣第二成以次奉安於
神座各行一跪三叩禮退
　　　　右請神位
　　　太常寺卿赴
　　齋宫奏請詣
壇行禮
　皇帝御祭服乗禮輿出
　　齋宫鑾儀使進金輦於
　　齋宫門外納陛奉輦如儀
　皇帝陞輦鑾儀衛校鳴
　　齋宫鐘前引後扈如常儀
　皇帝至外壝門外神路西
　降輦右贊引左對引太常寺卿二人恭導
　皇帝詣大次少竢太常寺贊禮郎引分獻官於外壝左
　　　門外序立鴻臚寺官引陪祀王公於外壝門外侍
　　　衛後百官於行禮位後按翼東西序立祇候太常
　　　寺卿告奉安
神位畢奏請行禮
　皇帝出大次鑾儀衛官跪奉盥奉巾如儀盥畢司拜褥
　　　官豫布拜褥於第二成拜次退贊引對引官恭導
　皇帝由外壝北右門入陞子階就第二成拜位司拜牌
　　　官安拜牌退侍衛至内壝門外前引内大臣執鑪
　　　鐙官至第二成階下均止立後扈大臣隨侍(凡/)
　　　(壇隨侍陞/      同)鴻臚寺官引階下王公咸就拜位立太常
　　　寺贊禮郎引分獻官入内壝左門至分獻拜位立
　　　鴻臚寺官引文武百官均就拜位序立典儀贊樂
　　　舞生登歌執事官各共廼職武舞執干戚進贊引
　　　奏就位
　皇帝就拜位立
　　　　右就次盥洗就位
　皇帝既就位典儀贊瘞毛血迎
神司樂贊舉迎
神樂奏中平之章辭曰吉蠲兮玉宇開薰風兮自南來鳳
　　　馭紛兮後先嶽瀆靄兮徘徊肅展禮兮報功沛靈
　　　澤兮九垓協律郎舉麾工鼓柷樂作贊引奏跪拜
　　　興
　皇帝行三跪九拜禮𫝊贊贊跪叩興王公百官均隨行
　　　禮(凡衆官行禮/均𫝊贊後同)協律郎偃麾工戞敔樂止(凡樂以/舉麾鼓)
　　　(柷作以偃麾/戞敔止後同)
　　　　右迎神
　　　典儀贊奠玉帛左右司香奉香盤以次進香案前
　　　恭候左司玉帛官暨司帛官由西案奉篚右司帛
　　　官由東案奉篚以次進至
神位前恭候司樂贊舉奠玉帛樂奏廣平之章辭曰式時
　　　吉土兮中壇毖我郊兆兮孔安辟公趨蹌兮就列
　　　考鐘伐鼓兮舞干黄琮纎縞兮既奠靈光下燭兮
　　　誠丹樂作司拜牌官起拜牌(壇皆先凡陞牌後同/      起拜)贊
　　　引奏陞
壇暨對引官恭導
　皇帝詣第一成對引官至北階上止立(壇行禮凡陞/      皆同)贊
　　　引恭導
　皇帝詣
皇地祇香案前司香跪贊引奏跪
　皇帝跪奏上香司香進香
　皇帝上炷香次三上瓣香興贊引恭導
　皇帝詣
皇地祇位前司玉帛官跪贊引奏跪
　皇帝跪奏奠玉帛司玉帛官進篚
　皇帝受篚拱舉奠於案興以次詣
列聖位前上香獻帛儀同贊引奏復位暨對引官恭導
　皇帝復第二成拜位立司拜牌官安拜牌(凡復位則安/拜牌後同)
　　　樂止
　　　　右奠玉帛
　皇帝既奠玉帛典儀贊進俎司拜牌官起拜牌退贊引
　　　對引恭導
　皇帝轉立拜位旁西向司拜褥官起拜褥太常寺官引
　　　分獻官鴻臚寺官引王公各退避東西面立有司
　　　貯羮於壺恭執太常寺官二人引至壇階下止立
　　　執壺官升子階以次登壇過幄次仍布拜褥恭導
　皇帝復位王公及分獻官皆引復位執壺官詣
皇地祇
列聖位前跪拱舉興以羮沃俎者三退由西階降司樂贊
　　　舉進俎樂奏含平之章辭曰禮行樂奏兮未央嘉
　　　肴有踐兮大房牲牷告歆兮惟恪民力普存兮肅
　　　将厚載資生兮無外几筵來格兮洋洋樂作贊引
　　　奏陞
壇恭導
　皇帝陞第一成詣
皇地祇位前立贊引奏跪
　皇帝跪奏進俎
　皇帝拱舉進俎興以次詣
列聖位前進俎儀同贊引奏復位恭導
　皇帝復二成拜位立樂止
　　　　右進俎
　　　典儀贊行初獻禮有司揭尊冪勺挹酒實爵左右
　　　司爵執爵以次進至各
神案前恭竢司樂贊舉初獻樂奏大平之章辭曰醴齊融
　　　冶兮信芳博碩升庖兮鼎方清風穆穆兮休氣翔
　　　神明和樂兮舉初觴洽百禮兮禋祀罄九土兮豐
　　　穰樂作司樂舉節舞干戚之舞(凡舞以節領之/導引進退後同)贊
　　　引奏陞
壇恭導
　皇帝詣第一成
皇地祇位前司爵跪贊引奏跪
　皇帝跪奏獻爵司爵進爵
　皇帝受爵奠於墊中興第一成司拜褥拜牌官布拜褥
　　　安拜牌贊引奏詣讀祝位
　皇帝詣讀祝拜位立司祝至祝案前跪三叩興奉祝版
　　　跪案左樂暫止贊引奏跪
　皇帝跪羣臣皆跪贊引贊讀祝司祝讀祝辭曰維某年
　　　月日
　　嗣天子(臣/)御名敢昭告於
后土皇地祇曰時當夏至羣物方亨生長發育有生咸賴
　　　功徳至厚上配
皇天謹以玉帛牲醴齍盛庶品用将祇祀奉
太祖承天廣運聖徳神功肇紀立極仁孝睿武端毅欽安
弘文定業髙皇帝
太宗應天興國弘徳彰武寛溫仁聖睿孝敬敏昭定隆道
顯功文皇帝
世祖體天隆運定統建極英睿欽文顯武大徳弘功至仁
純孝章皇帝
聖祖合天弘運文武睿哲恭儉寛裕孝敬誠信中和功徳
大成仁皇帝
世宗敬天昌運建中表正文武英明寛仁信毅大孝至誠
憲皇帝配尚
　饗讀畢興奉祝版跪安
皇地祇位前篚内三叩興退樂作贊引奏拜興
　皇帝率羣臣行三拜禮興起拜褥徹拜牌贊引恭導詣
列聖位前以次獻爵儀同贊禮郎引
　從位分獻官由東西階升詣各
　神位前上香獻帛獻爵畢贊引奏復位恭導
　皇帝復第二成拜位立分獻官咸降階退各復拜位立
　　　樂止武功之舞退文舞執羽籥進
　　　　右初獻讀祝
　　　典儀贊行亞獻禮司爵執爵以進司樂贊舉亞獻
　　　樂奏安平之章辭曰一茅三脊兮縮漿山罍雲冪
　　　兮馨香介黍稷兮芳㫖再滌犧尊兮敬将樂成八
　　　變兮綴兆儼
皇祇兮悦康樂作舞羽籥之舞贊引奏陞
壇恭導
　皇帝陞第一成以次奠爵於左儀如初獻贊引奏復位
　皇帝復位立樂止
　　　　右亞獻
　　　典儀贊行終獻禮司爵執爵以進司樂贊舉終獻
　　　樂奏時平之章辭曰紫壇兮嘉氣盈㫖酒思柔兮
　　　和且平凜兹陟降兮心屏營禮成三獻兮薦玉觥
　　　含𢎞光大兮徳厚靈佑丕基兮永清樂作(舞與亞/獻同)
　　　贊引奏陞
壇恭導
　皇帝陞第一成以次奠爵於右儀如亞獻贊引奏復位
　　　恭導
　皇帝復位立每獻分獻官詣
　從位獻爵升降均如初樂止文徳之舞退
　　　　右三獻
　　　既終獻贊禮郎一人詣祝案前東面立贊
賜福胙光禄寺卿就西案奉福胙至
皇地祇位前拱舉退布拜褥安拜牌如讀祝儀贊引奏詣
　　　飲福受胙位恭導
　皇帝詣第一成飲福受胙位立光禄寺卿二人奉福胙
　　　祗立
　皇帝拜位之右侍衛二人進立於左贊引奏跪
　皇帝跪左右官皆跪奏飲福酒右官進福酒
　皇帝受爵拱舉授左官奏受胙右官進胙
　皇帝受胙拱舉授左官贊引奏拜興
　皇帝三拜興贊引奏復位恭導
　皇帝復第二成拜位立贊引奏跪拜興
　皇帝率羣臣行三跪九拜禮典儀贊徹饌司樂贊舉徹
　　　饌樂奏貞平之章辭曰玉俎列兮庶品該黄琮告
　　　徹兮雲翔徊晏隂定兮曦景回南訛秩兮日恢台
　　　肅惟昭明兮孔邇覃博厚兮奠九垓樂作司玉帛
　　　官詣
皇地祇位前跪叩興奉黄琮以退樂止
　　　　右受福胙徹饌
　　　典儀贊送
神司樂贊舉送
神樂奏寧平之章辭曰靈旗兮雲路遵飛龍蜿兮髙旻隂
　　　儀粹兮徳純眷四海兮無塵配
皇穹兮兩大綏下土兮烝民樂作贊引奏跪拜興
　皇帝率羣臣行三跪九拜禮興樂暫止
　　　　右送神
　　　典儀贊奉祝帛饌恭送瘞位司祝司帛詣
神位前咸跪司祝奉祝司帛奉篚皆三叩興司香跪奉香
　　　司爵跪奉饌興以次恭送瘞所左右執事官奉
列聖位前帛饌香恭送燎所
　皇帝轉立拜位旁西向(起拜褥分獻官王公/等避立如進俎時)俟祝帛過
　　　(仍布/拜褥)
　皇帝復位立
　從壇香帛饌仍由東西階降送瘞所典儀贊望瘞樂作
　　　(樂章樂辭/與送神同)贊引奏詣望瘞位恭導
　皇帝由内壝右門出詣望瘞位望瘞分獻官各詣東西
　　　門外望瘞贊引奏禮成恭導
　皇帝入大次樂止
　　　　右望瘞
　　　大祭禮成鑾儀衛官率校尉設鳳亭一於
方澤子階下正中鳳亭五於左右稍後均北向鳳亭四於
　　　兩旁東西向太常寺卿率屬升壇詣各
神位前跪三叩興恭請奉安亭内跪叩如初鑾儀校舁亭
　　　依次行至
皇祇室
皇地祇居中
列聖左右均南向
　從位東西相向以次復
御禮部尚書上香行禮儀並與迎
神同
　　　　右神位還御
　皇帝既還大次更衣至外壝神路西乗禮輿出北門外
　法駕鹵簿前導導迎樂作奏祐平之章辭曰隤爾而静
　　　持載廣生長至修祀聿來光景富媼愉𤣥徳升嶽
　　　瀆安民物亨
　皇帝回鑾王公從各官以次退不陪祀王公百官仍朝
　　　服祇候
　駕至跪迎
　　午門鳴鐘樂止王公隨
　駕入至内金水橋恭候
　皇帝還宫皆退太常寺官徹
　　齋宫齋戒牌銅人送寺
　　　　右回鑾
　　　因事祇告
方澤之禮遣親王一人将事及執事官致齋一日有司具
　　　祝文潔備器陳設
神座幄於
壇上陳脯醢果實鑪鐙爵墊幄北中設一案少西南向供
　　　祝版西設一案東向陳尊爵香帛與告
圜丘禮同司香司帛司爵司祝各一人立西案西東面糾
　　　儀御史一人東位西面一人西位東面太常寺典
　　　儀一人立第一成子階下東面掌瘞立瘞坎西北
　　　隅雞初鳴遣官豫竢於
　壇北門外贊引太常寺贊禮郎二人豫竢於外壝北左
　　　門外均朝服太常寺卿率屬詣
皇祇室奉請
皇地祇神位入壇恭設座上如儀遣官自
　壇北左門至外壝北左門贊禮郎引入詣
方澤子階下典儀贊就位執事官各共廼職贊禮郎引遣
　　　官就拜位立典儀贊迎
神(凡禮儀節次皆/典儀唱贊後同)贊禮郎贊跪叩興遣官行三跪九叩禮
　　　興贊初獻司香奉香司帛奉帛司爵奉爵以次進
　　　至案前祇竢贊禮郎贊升壇引遣官升西階就香
　　　案前(凡遣官升降行禮/皆贊皆引後同)跪上香以次詣
神位前跪奠帛奠爵如儀興贊讀祝遣官降子階之右至
　　　第二成當階面南跪司祝讀祝如儀退遣官行三
　　　叩禮興仍降西階復位亞獻三獻暨送神望瘞儀
　　　注並與告
南郊同禮畢引遣官由外壝北左門出太常寺卿率屬恭
　　　請
皇地祇神位還
御如儀各退
　　　　右因事祗告
列聖升配
北郊之禮
　制下禮部具䟽行欽天監諏吉工部於
壇北門外張黄幄敬製升配
神位禮工二部尚書上香行三跪九叩禮既成内閣翰林
　　　官朝服書字大學士滿漢各一人朝服視鐫上香
　　　行禮各如儀廼諏
升配吉日以
　聞徧布諸司供備
　　　　右敬製神位戒辦
　　　　致齋
　　　　眂牲
　　　　書祝版
　　　　閲祝版
　　　　眂割牲(南郊升均如/      配儀)
　　　前二日遣官各一人祇告
天
地
宗廟
　社稷如常告儀
　　　　右祗告
　　　前一日有司豫設
升配黄幄於壇上鑾儀衛陳
　法駕鹵簿設鳳亭黄葢御仗於恭製
神位黄幄前
　皇帝詣
北郊齋宿周眂
壇位大學士恭視工部以青飾
神位題字畢禮部尚書奉安
神位並如儀(南郊升詳/      配)屆日所司入壇陳設
　皇帝躬詣
壇北門外黄幄次奉請
神位祗見
皇地祇恭代行禮乃奉安
神位於配幄率羣臣行大祀禮禮成還宫太常寺官恭請
神位
御皇祇室均如
南郊升配儀
　　　　右升配
　
　欽定大清通禮卷二
　欽定四庫全書
　欽定大清通禮卷三
　吉禮
宗廟
　　　嵗四時饗
太廟之禮孟春於上旬諏吉夏秋冬於孟月朔先三日禮
　　　部尚書一人詣犧牲所眂牲如儀
　　　　右眂牲
　　　是日昩爽太常寺卿率屬恭進齋戒牌銅人於
　　乾清門均如
郊祀儀
　皇帝乃齋於大内齋宫王公百官各齋於次
　　　　右致齋
　　　　書祝版
　　　　眂割牲郊(祀同儀均與/)
　　　先一日昩爽太常寺設黄案一於
　　中和殿
　御座之南太常寺卿率屬祇候贊事殿内司祝由内閣
　　　恭奉
太廟後殿
　中殿祝版暫設
　　太和殿初昕太常寺卿率欽天監博士至
　　乾清門奏時
　皇帝御補服乘輿出宫至
　　中和殿後降輿
　御殿立左楹前西向司祝由
　　太和殿恭奉祝版以次行導引如儀至
　　中和殿奉
　後殿祝版恭設案左奉
　中殿祝版恭設案右三叩興退太常寺卿二人展祝文
　　　贊禮郎布拜褥
　皇帝詣案前恭閲行三拜禮畢太常寺官恭送祝版奉
　　　安
太廟神庫内餘如
北郊祀儀
　　　　右閲祝版
　　　其日太常寺卿率屬入
廟潔蠲殿内外藉以㯶薦恭設
　後殿
列祖
列后神座於
　寢室前
肇祖原皇帝正中
原皇后配
興祖直皇帝左
直皇后配
景祖翼皇帝右
翼皇后配
顯祖宣皇帝次左
宣皇后配均南向恭設
　中殿
列聖
列后神座於
　前殿
太祖髙皇帝正中南向
孝慈髙皇后配
太宗文皇帝東位西向
孝端文皇后
孝莊文皇后配
世祖章皇帝西位東向
孝惠章皇后
孝康章皇后配
聖祖仁皇帝東次西向
孝誠仁皇后
孝昭仁皇后
孝懿仁皇后
孝恭仁皇后配
世宗憲皇帝西次東向
孝敬憲皇后配展
　前殿兩廡配饗東通達郡王次武功郡王武功郡王福
　　　晉次慧哲郡王慧哲郡王福晉次宣獻郡王宣獻
　　　郡王福晉次怡賢親王均西面西信勇公費英東
　　　次果毅公額宜都次武勲王揚古利次果毅公圖
　　　爾格次雄勇公圖頼次忠達公大學士圖海次超
　　　勇親王策凌次勤襄伯大學士鄂爾泰次大學士
　　　張廷玉均東面以北為上
　　　　右設神座
　　　將事之夕夜分太常寺卿率屬入
廟然炬明鐙具器陳於案各以其序
帝
后皆同案每案牛一羊一豕一簠二簋二籩十有二豆十
　　　有二鑪一鐙二每位豋一鉶一金匕一金箸二南
　　　設三案一少西供祝版一東次西向一西次東向
　　　分奠
帝
后每案香盤一每位奉先制帛一(色/白)尊一玉爵三
　後殿
　前殿同
　前殿東案陳壺一實福酒盤一實胙肉東廡五案皆牛
　　　一羊一豕一簠二簋二籩十豆十每位鉶一西廡
　　　九案皆羊一豕一鉶一簠一簋一籩四豆四又各
　　　設案於南東廡奠尊三每案香盤一每位展親制
　　　帛一(色/白)爵三西廡奠尊五每位報功制帛一(色/白)餘
　　　同東廡凡牲陳於爼凡帛實於篚凡尊實酒承以
　　　舟疏布冪勺具工部司官張黄幄於㦸門鑾儀衛
　　　官設洗於幄外樂部率太常協律郎設中和韶樂
　　　於殿外階上分東西懸陳武功文德二舞於樂懸
　　　之次並如
郊祀儀
　　　　右陳設
　　　陳設畢太常寺博士引禮部侍郎一人詣
　後殿
　前殿
神位前省眂牲帛齍盛及籩豆豋鉶之實畢並詣東西廡
　　　周眂如儀
　　　　右省齍
　　　辨行禮位
　前殿門内正中爲
　皇帝行禮拜位北向殿外階上東西爲王以下公以上
　　　拜位階下甬道東西為兩廡分獻官拜位廟庭東
　　　西為百官拜位文官郎中以上武官叅領世爵輕
　　　車都尉以上東西各五班重行異等均北靣東位
　　西上西位東上辨執事位司拜褥鑾儀衛官二人
　　分立於
皇帝拜位左右太常寺司祝一人立祝案西東靣太常
　　寺司香三人宗室官司帛三人司爵九人序立東
　　案之東西面太常寺司香二人宗室官司帛二人
　　司爵六人序立西案之西東靣均北上光祿寺卿
　　二人立東司香之後西面侍衛二人立西司香之
　　後太常寺贊賜福胙一人立西司爵之次均東面
　　北上侍儀禮部尚書侍郎各一人立東案之南西
　　面都察院左都御史副都御史各一人樂部典樂
　　一人立西案之南東面均北上太常寺典儀一人
　　立殿東門外西面階上東西糾儀御史二人禮部
　　祠祭司官二人立於王公拜位之前引王公行禮
　　鴻臚寺官二人分立於糾儀官之次均東西面司
　　樂協律郎樂工序立樂懸之次歌工立樂工之次
　　樂舞生文武八佾分行序立東列歌工之左西列
　　歌工之右北面記注官四人立西階下東面北上
　　糾儀御史四人禮部祠祭司官二人鴻臚寺官二
　　人分立於百官行禮位前均東西面掌燎官率燎
　　人立燎鑪南承祭
後殿官拜位設於殿外階上太常寺司祝一人司香四
　　人覺羅官司帛四人司爵八人糾儀御史四人以
　　次序立於殿内均東西面太常寺典儀一人立於
　　殿門外之東掌燎官立位同前
　　　右辨位
　　其日五鼔鑾儀衛陳
法駕鹵簿(北郊祭詳見/      儀)於
　　午門外陳金輦於
　太和門外陪祀王以下公以上按翼集廟街門外候
駕至隨行承祭
後殿官分獻官均先竢於廟南門外陪祀百官序立於
　　廟庭左右祇候司祝二人詣
　　神庫祝案前跪三叩興恭奉祝版先
　後殿次
　前殿奉安於祝案跪叩如初日出前四刻公一人詣
　後殿香几前上香退出殿右門外就階上正中行三跪
　　　九叩禮覺羅官分詣
　後殿寢室前跪三叩興恭請四室
神位奉安於殿内
寳座跪三叩興退王一人詣
　中殿上香行禮如
　後殿之儀宗室官分詣
　中殿寢室前跪三叩興恭請五室
神位以次出殿中門太常寺官十人前引由
　前殿北門入循殿左轉至殿中依序奉安於
寳座跪三叩興退均就執事位
　　　　右請神位
　　　太常寺卿赴
　　乾清門奏時
　皇帝御祭服乗禮輿出宫至
　　太和門外降輿乘金輦鑾儀衛奉輦納陛内大臣侍
　　　衛前引後扈如常儀執鑪鐙官左右列行
　　午門嚴鼔導迎樂陳而不作不陪祀王公以下文武
　　　各官咸朝服跪送太常寺贊禮郎豫引
　後殿承祭官由右㦸門入至
　後殿内垣門外東面立
　駕入
太廟街門左門至神路右降輦納陛扶輦如前儀右贊引
　　　左對引太常寺卿二人恭導
　皇帝至
太廟南門入左門詣㦸門幄次少竢太常寺卿告奉安
神位畢奏請行禮
　皇帝出次鑾儀衛官跪奉盥奉巾如儀盥畢入㦸門左
　　　門司拜褥官豫布拜褥於殿門内正中贊引對引
　　　官恭導
　皇帝陞東階進
　前殿左門就拜位前北向立執鑪鐙官止東階下夾階
　　　左右立侍衛退至東西陛隅僉立前引内大臣止
　　　殿外檐下東西侍立後扈大臣隨侍贊禮郎二人
　　　引承祭
　後殿官由内垣右門入升自西階至中階拜位前立贊
　　　禮郎東西各二人引分獻官鴻臚寺官引陪祀王
　　　公百官均就拜位序立典儀贊樂舞生登歌執事
　　　官各共廼職武舞執干戚進贊引奏就位
　皇帝就位立
　後殿典儀贊執事官各共廼職贊禮郎贊就位承祭官
　　　就位立
　　　　右就次盥洗就位
　　　典儀贊迎
神左右司香奉香盤以次進至各案前恭候司樂贊舉迎
神樂奏貽平之章辭曰肇兹區夏世德欽崇九州維宅王
　　　業自東戎甲十三奮起飛龍維神格思皇靈顯融
　　　協律郎舉麾工鼓柷樂作贊引奏詣香案前曁對
　　　引官恭導
　皇帝詣
太祖髙皇帝香案前對引官至祝案前止立司香跪贊引
　　　奏跪
　皇帝跪奏上香司香進香
　皇帝上炷香三上瓣香興以次詣
太宗文皇帝
世祖章皇帝
聖祖仁皇帝
世宗憲皇帝香案前上香儀同贊引奏復位曁對引官恭
　　　導
　皇帝復位立贊引奏跪拜興
　皇帝行三跪九拜禮王公百官均隨行禮協律郎偃麾
　　　工戛敔樂止(凡樂以舉麾鼔柷作/以偃麾戛敔止後同)初迎
神時
　後殿典儀贊同贊禮郎贊詣香案前贊跪贊上香引承
　　　祭官詣
肇祖原皇帝
興祖直皇帝
景祖翼皇帝
顯祖宣皇帝香案前以次跪上香畢復位行三跪九叩禮
　　　如儀
　　　　右迎神
　　　典儀贊奠帛爵行初獻禮司樂贊舉初獻樂奏敉
　　　平之章辭曰於皇祖考克配上天越文武功萬邦
　　　是宣孝孫受命不忘不愆羮牆永慕時薦斯䖍樂
　　　作司樂舉節舞干戚之舞(凡舞以節領之/導引進退後同)有司揭
　　　尊冪勺挹酒實爵左右司帛司爵以次進至各
神位前司帛跪獻篚奠於案三叩興司爵立獻爵奠於墊
　　　中各退樂暫止司祝詣祝案前跪三叩興奉祝版
　　　跪案左贊引奏跪
　皇帝跪羣臣皆跪贊讀祝司祝讀祝辭曰維某年月日
　　孝孫嗣皇帝御名敢昭告於
太祖承天廣運聖德神功肇紀立極仁孝睿武端毅欽安
弘文定業髙皇帝
孝慈昭憲敬順仁徽懿德慶顯承天輔聖髙皇后
太宗應天興國弘徳彰武寛溫仁聖睿孝敬敏昭定隆道
顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲恭懿至德純徽翊天啟聖文皇后
世祖體天隆運定統建極英睿欽文顯武大德弘功至仁
純孝章皇帝
孝惠仁憲端懿慈淑恭安純德順天翼聖章皇后
孝康慈和莊懿恭惠溫穆端靖崇天育聖章皇后
聖祖合天弘運文武睿哲恭儉寛裕孝敬誠信中和功德
大成仁皇帝
孝誠恭肅正惠安和淑懿儷天襄聖仁皇后
孝昭靜淑明惠正和安裕欽天順聖仁皇后
孝懿溫誠端仁憲穆和恪奉天佐聖仁皇后
孝恭宣惠溫肅定裕慈純贊天承聖仁皇后
世宗敬天昌運建中表正文武英明寛仁信毅大孝至誠
憲皇帝
孝敬恭和懿順昭惠佐天翊聖憲皇后曰時屆孟(春夏/秋冬)謹
　　　以牲帛醴齊齍盛庻品用展追思伏惟尚
　饗讀畢興奉祝版跪安
神位前篚内三叩興退樂作贊引奏拜興
　皇帝率羣臣行三拜禮興樂止武功之舞退文舞執羽
　　　籥進初奠帛爵時
　後殿典儀贊奠帛爵行初獻禮有司揭尊冪勺挹酒實
　　　爵左右司帛爵以次進至各
神位前奠帛獻爵儀同
　前殿司祝詣祝案前跪三叩興奉祝版跪案左贊禮郎
　　　贊跪承祭官跪贊讀祝司祝讀祝辭曰維某年月
　　　日
　　孝孫嗣皇帝御名謹遣某官某敢昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰時屆孟(春夏/秋冬)謹以牲帛醴齊齍盛庻品用展追
　　　思伏惟尚
　饗讀畢興奉祝版跪安
神位前篚内三叩興退贊禮郎贊叩興承祭官行三叩禮
　　　興
　前殿兩廡贊禮郎引分獻官詣兩廡配饗位前上香執
　　　事生揭尊冪勺挹酒實爵奉篚奉爵各分獻退
　　　　右初獻
　　　典儀贊行亞獻禮司樂贊舉亞獻樂奏敷平之章
　　　辭曰毖祀精忱洋洋如生尊罍再舉於赫昭明藹
　　　然有容愾然有聲我懐靡及顒若中情樂作舞羽
　　　籥之舞司爵詣各
神位前獻爵於左儀如初獻
　後殿典儀同時贊行亞獻禮司爵獻爵各
神位前如
　前殿之儀兩廡隨分獻畢樂止
　　　　右亞獻
　　　典儀贊行終獻禮司樂贊舉終獻樂奏紹平之章
　　　辭曰粤若祖德誕受方國肆予小子大猷是式欲
　　　報之德昊天罔極慇懃三獻中心翼翼樂作(舞同/亞獻)
　　　司爵詣各
神位前獻爵於右儀如亞獻
　後殿典儀同時贊行終獻禮司爵獻爵各
神位前如
　前殿之儀兩廡隨分獻畢引分獻官退復拜位立樂止
　　　文德之舞退
　　　　右三獻
　　　旣終獻太常寺贊禮郎一人詣拜位前西靣立贊
賜福胙光祿寺卿二人奉福胙詣
神位前拱舉退祗立於
　皇帝拜位之右侍衛二人進立於左贊引奏跪
　皇帝跪左右官皆跪奏飲福酒右官進福酒
　皇帝受爵拱舉授左官奏受胙右官進胙
　皇帝受胙拱舉授左官奏拜興
　皇帝三拜興又奏跪拜興
　皇帝率羣臣行三跪九拜禮興典儀贊徹饌司樂贊舉
　　　徹饌樂奏光平之章辭曰庻物既陳九奏具舉告
　　　成於祖亦右皇妣敬徹不遲用終殷祀式禮如兹
　　　皇其燕喜樂作徹畢樂止有司徹
　後殿饌如儀
　　　　右受胙徹饌
　皇帝既受福胙太常寺贊禮郎詣
神位前跪奏禮畢請
還寢室三叩興退司樂贊舉
還宫樂奏乂平之章辭曰對越無方陟降無迹寢祏靜淵
　　　孔安且吉惟靈在天惟主在室於萬斯年孝思無
　　　斁樂作贊引奏跪拜興
　皇帝率羣臣行三跪九拜禮興樂暫止典儀贊奉祝帛
　　　送燎司祝司帛詣
神位前咸跪三叩司祝奉祝司帛奉篚興司香跪奉香興
　　　以次恭送燎所
　皇帝轉立拜位旁西向司拜褥官徹拜褥王公百官退
　　　避側立東西面竢祝帛過(仍布/拜褥)
　皇帝復位立
　後殿贊禮郎贊跪叩興承祭官行三跪九叩禮興典儀
　　　贊奉祝帛送燎司祝奉祝司帛奉篚司香奉香恭
　　　送燎所如
　前殿之儀執事生奉兩廡香帛焚燎樂作贊引奏禮成
　　　曁對引官恭導
　皇帝自殿左門降東階由東㦸門出贊禮郎引承祭
　後殿官退王公二人率宗室覺羅官恭奉
　後殿
　前殿
神位還寢室上香行禮與迎
神同
　　　　右禮成神位還御
　　　時饗禮成
　皇帝至
太廟南門外神路右乘禮輿導迎樂作奏祐平之章辭曰
　　　儀若先典追孝在天鴻慶遐鬯烈光丕顯祀事明
　　　神貺宣福庻民千萬年
　　午門鳴鐘不陪祀王公百官咸朝服跪迎王公隨
　駕入至内金水橋恭候
　皇帝還宫皆退太常寺官徹
　　乾清門齋戒牌銅人送寺
　　　　右乘輿回宫
　　　祫祭
太廟之禮歲除前一日奉
　後殿
　中殿
列聖
列后合食
　前殿致齋眂牲書祝版眂祝版眂割牲祭前諸儀並凖
　　　時饗先一日遣官各一人分詣
　後殿
　中殿以大祫告太常寺豫具祝版二送内閣恭書奉諸
太廟神庫潔備器陳至日雞初鳴太常寺卿率屬入
廟恭展
　後殿
　中殿神幄每案薦鹿脯鹿醢兔醢棗榛葡萄桃實蓮實
　　　鑪鐙具設案一於殿中少西供祝版司祝立於案
　　　西東靣設案二於殿内左右分奠香帛尊爵如常
　　　祭之數司香司帛司爵各立於案後糾儀御史二
　　　人立司爵之南均東西靣太常寺典儀一人立殿
　　　東檐下西靣
　後殿
　中殿同未明遣官祇竢於街門内贊引太常寺贊禮郎
　後殿
　中殿各二人豫竢於殿垣門外均朝服質明遣官進廟
　　　南門及㦸門均由右門入經庭西詣
　後殿
　中殿贊禮郎引入升自西階至中階上拜位前北靣立
　　　典儀贊執事官各共廼職(以下禮儀節次皆典儀/唱贊    中殿    後)
　　　(殿/同)贊禮郎贊進引遣官就拜位立(凡遣官進退行/禮皆贊皆引)
　　　　(中殿同/後殿)司香奉香盤進至各香案前恭候
　後殿遣官詣
肇祖原皇帝香案前跪司香跪奉香遣官上炷香三上瓣
　　　香興以次詣
興祖直皇帝
景祖翼皇帝
顯祖宣皇帝案前上香如前儀畢復位贊跪叩興行三跪
　　　九叩禮
　中殿遣官詣
太祖髙皇帝香案前跪上香以次詣
太宗文皇帝
世祖章皇帝
聖祖仁皇帝
世宗憲皇帝案前跪上香畢復位行禮儀同均出入殿右
　　　門司帛奉篚司爵奉爵詣
列聖案前行初獻禮司帛跪獻篚奠於案三叩興司爵立
　　　獻爵奠於墊中各退司祝詣祝案前跪三叩興奉
　　　祝版跪案左贊跪遣官跪司祝讀祝文
　後殿祝辭曰維某年月日
　　孝孫嗣皇帝御名謹遣某官某敢昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后曰兹者歲暮特修祫祭之禮於
太廟恭迎同格饗祀伏惟
　鑒知謹
　告
　中殿祝辭曰維某年月日
　　孝孫嗣皇帝御名謹遣某官某敢昭吿於
太祖承天廣運聖德神功肇紀立極仁孝睿武端毅欽安
弘文定業髙皇帝
孝慈昭憲敬順仁徽懿德慶顯承天輔聖髙皇后
太宗應天興國弘德彰武寛溫仁聖睿孝敬敏昭定隆道
顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲㳟懿至德純徽翊天啟聖文皇后
世祖體天隆運定統建極英睿欽文顯武大德弘功至仁
純孝章皇帝
孝惠仁憲端懿慈淑㳟安純德順天翼聖章皇后
孝康慈和莊懿恭惠溫穆端靖崇天育聖章皇后
聖祖合天弘運文武睿哲㳟儉寛裕孝敬誠信中和功德
大成仁皇帝
孝誠㳟肅正惠安和淑懿儷天襄聖仁皇后
孝昭靜淑明惠正和安裕欽天順聖仁皇后
孝懿溫誠端仁憲穆和恪奉天佐聖仁皇后
孝㳟宣惠溫肅定裕慈純贊天承聖仁皇后
世宗敬天昌運建中表正文武英明寛仁信毅大孝至誠
憲皇帝
孝敬㳟和懿順昭惠佐天翊聖憲皇后曰兹者歲暮特修
　　　祫祭之禮恭迎
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后同格饗祀伏惟
　鑒知謹
　告讀訖興奉祝版跪安
神位前篚内三叩退遣官三叩興行亞獻禮司爵詣
列聖案前獻爵於左行三獻禮司爵獻爵於右均如初儀
　　　遣官行三跪九叩禮興乃送燎司祝司帛詣
神位前咸跪三叩司祝奉祝司帛奉篚興司香跪奉香興
　　　以次㳟送燎所遣官避立拜位西東靣竢過復位
　　　既送燎贊禮畢引遣官仍降西階退
　後殿
　中殿同
　　　　右祗告
　　　是日太常寺卿率屬潔蠲
　前殿藉以㯶薦㳟設
列聖
列后神座於殿内
肇祖原皇帝居中
原皇后配
興祖直皇帝左
直皇后配
景祖翼皇帝右
翼皇后配
顯祖宣皇帝次左
宣皇后配
太祖髙皇帝次右
孝慈髙皇后配均南向
太宗文皇帝東位西向
孝端文皇后
孝莊文皇后配
世祖章皇帝西位東向
孝惠章皇后
孝康章皇后配
聖祖仁皇帝東次西向
孝誠仁皇后
孝昭仁皇后
孝懿仁皇后
孝恭仁皇后配
世宗憲皇帝西次東向
孝敬憲皇后配展兩廡配饗位如時饗之儀
　　　　　右設神座
　　　祭日日出前七刻司祝一人恭奉祝文安設於
　前殿祝案上如儀公一人率宗室官八人詣
　後殿上香行禮如時饗奉請
神位之儀㳟奉四室
帝
后神位出中門降階太常寺官十人前引由内垣中門循
　中殿東出王一人率宗室官十五人詣
　中殿上香行禮儀同恭奉五室
帝
后神位出寢室竢
　後殿神位陟階至
　中殿神路中南向前行
　中殿神位乃以次隨行入
　前殿依序奉安於各
寳座上如儀退
　　　　右請神位
　　　祝辭曰維某年月日
　　孝孫嗣皇帝御名敢昭告於
肇祖原皇帝
原皇后
興祖直皇帝
直皇后
景祖翼皇帝
翼皇后
顯祖宣皇帝
宣皇后
太祖承天廣運聖德神功肇紀立極仁孝睿武端毅欽安
𢎞文定業髙皇帝
孝慈昭憲敬順仁徽懿德慶顯承天輔聖髙皇后
太宗應天興國弘德彰武寛溫仁聖睿孝敬敏昭定隆道
顯功文皇帝
孝端正敬仁懿哲順慈僖莊敏輔天協聖文皇后
孝莊仁宣誠憲㳟懿至德純徽翊天啟聖文皇后
世祖體天隆運定統建極英睿欽文顯武大德弘功至仁
純孝章皇帝
孝惠仁憲端懿慈淑㳟安純德順天翼聖章皇后
孝康慈和莊懿㳟惠溫穆端靖崇天育聖章皇后
聖祖合天弘運文武睿哲㳟儉寛裕孝敬誠信中和功德
大成仁皇帝
孝誠恭肅正惠安和淑懿儷天襄聖仁皇后
孝昭靜淑明惠正和安裕欽天順聖仁皇后
孝懿溫誠端仁憲穆和恪奉天佐聖仁皇后
孝㳟宣惠溫肅定裕慈純贊天承聖仁皇后
世宗敬天昌運建中表正文武英明寛仁信毅大孝至誠
憲皇帝
孝敬㳟和懿順昭惠佐天翊聖憲皇后曰氣序已周歲事
　　　告成謹以牲帛醴齊齍盛庻品特修大祫禮於
太廟用申追感之情伏惟尚
　饗
　　　　右祝辭
　　　迎神樂奏開平之章辭曰承眷命兮撫萬邦嗣丕
　　　基兮祖德昌溯謨烈兮唐哉皇䖍歲祀兮式舊章
　　　肅對越兮誠悃將尚来格兮仰休光
　　　初獻樂奏肅平之章辭曰粤我先兮肇俄朶長白
　　　山兮鵲銜果綿𤓰瓞兮天所佐明之侵兮殲其左
　　　混中外兮逮乎我奉太室兮安以妥
　　亞獻樂奏協平之章辭曰紛葳蕤兮列聖臨儼對
　　越兮心欽欽陳纖縞兮有壬林撃浮磬兮彈朱琴
　　恪溥將兮俶來歆錫嘉祉兮天地心
　　終獻樂奏裕平之章辭曰椒飶芬兮神留俞爵三
　　獻兮㫖清醑萬羽干兮樂孔都禮明備兮罔敢渝
　　神醉止兮咸樂胥永啟佑兮披皇圖
　　徹饌樂奏諴平之章辭曰祝幣陳兮神燕娭尊爼
　　將兮反威儀悦且康兮徹弗遲不可度兮矧射思
　　禋有成兮釐百宜鑒精誠兮茀祿綏
　　還宫樂奏成平之章辭曰龍之馭兮旋穆清神之
　　御兮式丹楹瞻列聖兮僾容聲廻靈眄兮佑丕承
　　維神聽兮和且平繼序皇兮亶休徵其餘樂舞及
　　牲幣器數
皇帝行禮儀節祀官陪位均如時饗之儀
　　　右樂章
皇帝因事親告之禮欽天監諏吉日以
　聞下所司供備先一日
　皇帝致齋於大内陪祀王公及執事各官咸致齋翰林
　　　院具祝文(隨事/撰擬)太常寺卿送内閣恭書受而奉諸
　　神庫乃率屬入
廟潔埽藉以㯶薦工部司官張黃幄於㦸門鑾儀衞官設
　　　洗於幄外至日太常寺卿率屬入
廟㳟展
　中殿神幄毎案薦鹿脯鹿醢兔醢棗榛葡萄桃實蓮實
　　　鑪鐙具設案一於殿中少西供祝版司祝立於祝
　　　案西東靣設案二於殿内左右分奠香帛尊爵如
　　　時饗之數司香司帛司爵各立於案後太常寺典
　　　儀一人立殿東檐下西靣掌燎官率燎人立燎鑪
　　　南陪祀王公朝服祗竢於廟街門外候
　駕至隨行不陪祀王公百官朝服集
　　午門外屆時太常寺卿赴
　　乾清門奏時
　皇帝御祭服乘輿出宫前引後扈如常儀
　　午門嚴鼔百官跪送如儀
　駕入
太廟街門左門至神路右降輿右贊引左對引太常寺卿
　　　二人㳟導
　皇帝至
太廟南門入左門詣㦸門幄次少竢太常寺卿奏請詣
　中殿行禮
　皇帝出次盥洗鑾儀衛官跪奉盥奉巾如儀入㦸門左
　　　門司拜褥官豫布拜褥於
　中殿門内正中贊引對引恭導
　皇帝由
　前殿東循牆陞
　中殿東階進殿左門就拜位前北向立執鑪鐙官止東
　　　階下夾階左右立侍衞僉立東西陛隅前引大臣
　　　分立殿檐下東西面後扈大臣隨侍陪祀王公按
　　　翼立殿門外左右典儀贊執事官各共廼職(以下/禮儀)
　　　(節次皆典/儀唱贊)贊引奏就位
　皇帝就位立左右司香奉香盤以次進至各案前㳟候
　　　贊引奏詣香案前暨對引官㳟導
　皇帝詣
太祖髙皇帝香案前對引至祝案前止立司香跪贊引奏
　　　跪
　皇帝跪奏上香司香進香
　皇帝上炷香三上瓣香興以次詣
太宗文皇帝
世祖章皇帝
聖祖仁皇帝
世宗憲皇帝香案前上香儀同贊引奏復位暨對引官恭
　　　導
　皇帝復位立贊引奏跪拜興
　皇帝行三跪九拜禮王公均隨行禮畢乃奠帛爵行初
　　　獻禮有司揭尊冪勺挹酒實爵左右司帛以次進
　　　至各
神位前司帛跪獻篚奠於案三叩興司爵立獻爵奠於墊
　　　中各退司祝詣祝案前跪三叩興奉祝版跪案左
　　　贊引奏跪
　皇帝跪王公皆跪贊讀祝司祝讀祝畢興奉祝版跪安
神位前篚内三叩興退贊引奏拜興
　皇帝率王公行三拜禮亞獻奠爵於左三獻奠爵於右
　　　均如初儀既終獻贊引奏跪拜興
　皇帝率王公行三跪九拜禮興司祝司帛詣
神位前咸跪三叩司祝奉祝司帛奉篚興司香跪奉香興以
　　　次恭送燎所
　皇帝轉立拜位旁西向司拜褥官徹拜褥王公退立階
　　　下東西面竢祝帛過(仍布/拜褥)
　皇帝復位立贊引奏禮成暨對引官恭導
　皇帝仍由原入之門出至神路西陞輿還宫翼扈如来
　　　儀
　　午門鳴鐘百官跪迎王公隨
　駕入至内金水橋恭候
　皇帝還宫皆退是日並遣官吿祭
　後殿陳設及行禮儀節如大祫前告之儀
　　　　右親告
　　　遣官祗告之禮承祭官及執事官均致齋一日豫
　　　期翰林院具祝文(隨事/撰擬)太常寺卿送内閣㳟書受
　　　而奉諸
　　神庫至日率屬入
廟設祝案尊案薦脯醢果實具鑪鐙㳟展
神幄屆時承祭官上香讀祝行三獻禮執事官贊襄厥事
　　　如大祫前告之儀
　後殿
　中殿祗告同
　　　　右遣官祗告
列聖
列后升祔
太廟之禮
　制下禮部具疏行欽天監諏吉工部敬製
升祔龕案於
太廟街門内潔室敬製
神位於
山陵配殿禮工二部尚書上香行三跪九叩禮既成内閣
　　　翰林院官朝服敬書題字大學士滿漢各一人朝
　　　服視鐫上香行禮禮部豫列親王名請
　㫖簡命恭奉
后主一人
山陵禮成敬題
神位畢
　皇帝恭奉
神位於金輿自
山陵迎歸
太廟祔饗未至京前一夕
　皇帝由便道先回宫恭俟
　　　　右迎神回京
　　　　眂牲
　　　　致齋
　　　　書祝版
　　　　閲祝版
　　　　眂割牲(儀均與/時饗同)
　　　前期五日禮部工部太常寺官入
廟詣
　中殿恭設新祔
帝
后神龕陳帷幔設香案供鑪鐙如
列聖
列后寢室前陳設儀
　　　　右設寢室龕案
　　　先一日遣官以祔
廟告祭
天
地
宗廟
　社稷如常告儀
　　　　右祗告
　　　其日太常寺卿率屬入
廟潔蠲殿内外藉以㯶薦恭設
　後殿
　中殿
列聖
列后神座如時饗儀㳟設新祔
帝
后神座於
　前殿
列聖
列后之次(按昭穆/為序)乃展
　前殿兩廡配饗均如儀
　　　　右設神座
　　　將事之夕夜分太常寺卿入
廟然炬明鐙具器陳於案各以其序工部官張黃幄於
太廟街門外之南鑾儀衞官設洗於廟南門外樂部和聲
　　　署陳樂懸樂舞於階上昧爽鑾儀衞陳
　法駕鹵簿於
　　午門均如時饗儀
　　　　右陳設
　　　質明歩軍統領勒所部清蹕除道自
神輿所入都門至
　　大清門
　御道左右塗巷皆設布幛至時禮部尚書侍郎赴
　　乾清門請
　駕
　皇帝禮服乘輿出宫諸王貝勒貝子公内大臣侍衞朝
　　　服以從
　駕至
　　端門外黄幄次降輿入幄祇竢王公百官朝服集
　　大清門外祇竢
神輿至
　　大清門王公百官跪迎候過興
神輿至
　　天安門贊引對引恭導
　皇帝出次跪迎候過興隨行入
太廟街門陪祀王公百官及承祭
　後殿官分獻官均豫入殿庭祇竢
　神輿至廟南左門外輿止贊引跪奏盥洗
　皇帝盥鑾儀衞官跪奉盥奉巾如儀畢贊引奏㳟請
神位暨對引官恭導
　皇帝詣
帝主神輿前贊引奏跪
　皇帝跪奏拜興
　皇帝三拜興恭奉
帝主奉
后主親王詣
后主輿前跪三叩興㳟奉
后主以從御仗黃葢前導由
太廟南門左門至㦸門東階下御仗黃葢止贊引對引㳟
　　　導入㦸門左門陞東階進殿左門司拜褥官豫布
　　　新祔
帝主拜褥於殿内正中布
后主拜褥於西稍後布
　皇帝拜槈於後贊引對引㳟導
　皇帝詣拜位前北向立奉
后主親王祗立於後贊引跪奏新祔
帝
后祗見
列聖
列后
　皇帝恭奉
帝主奉
后主親王恭奉
后主均跪安於祇見位奉
后主親王退出殿右門竢贊引對引恭導
　皇帝退復位立贊引奏跪拜興
　皇帝恭代行三跪九拜禮興贊引奏請恭奉
帝
后神主陞
寳座暨對引官㳟導
　皇帝詣
帝主拜位前跪恭奉
帝主興奉
后主親王入殿右門詣
后主拜位前跪恭奉
后主興隨於後
　皇帝奉安
帝主於
寳座接奉
后主同安於
寳座奉
后主親王出殿右門入陪祀班
　皇帝退及供案前贊引奏跪拜興
　皇帝行三拜禮司拜褥官徹
帝主
后主拜褥贊引對引恭導
　皇帝復位立乃致祭上香讀祝三獻爵禮儀均與時饗
　　　同祭畢宗室官恭奉
神位還寢室上香行禮如儀贊引對引恭導
　皇帝出
太廟南門外陞輿還宫不陪祀王公百官朝服跪迎如儀
　　　翼日
　頒詔布告天下
　　　　右升祔
　　　兩廡配饗之禮禮部承
　㫖具疏行工部製神主龕座祭案具製成擇吉鐫字如
　　　式恭遇四時大饗前期遣官一人祇告
太廟如常儀是日太常寺官入
廟設龕座於配饗之次陳爼豆鑾儀衛設采亭於工部堂
　　　前露䑓上奉神主遣官一人(諸王以郡王/功臣以大臣)詣工部
　　　奉主置采亭内民校舁行前列御仗(王吾仗功/臣引仗)自
　　　工部中門出鴻臚寺官二人乘馬前引遣官從至
　　　東長安門御仗采亭止遣官自亭奉主鴻臚寺官
　　　二人導引由東長安左門入
　　端門左門至
太廟㦸門右門鴻臚寺官止太常寺官引至甬道左拜位
　　　(王階上功/臣階下)北面立遣官置主於拜位代行三跪九
　　　叩禮畢奉神主興奉安於配饗之次(王東廡功/臣西廡)行
　　　三叩禮退
　　　　右配饗
　　　加上
列聖
列后
尊諡之禮
　制下禮部具疏行欽天監諏日内閣恭擬加上
尊諡翰林院具祝文(隨時/撰擬)均進呈
　欽定
　　　　右定諡
　　　既諏吉乃遣官祇告
太廟
奉先殿如儀内閣翰林官書新加
尊諡畢工部尚書太常寺卿詣
　中殿上香行三跪九叩禮恭請
列聖
列后神位於
太廟潔室敬視桼飾既竣滿漢大學士各一人朝服上香
　　　三跪九叩敬視工部以青飾
神位題字仍奉安於
　中殿上香行禮畢各退
　　　　右改題
　　　前五日遣官各一人祇吿
天
地
　社稷如常吿儀
　　　　右祗吿
　　　　致齋
　　　　眂牲
　　　　書祝版
　　　　閱祝版
　　　　眂割牲(均如時/饗儀)
　　　其日五鼓鑾儀衛陳
　法駕鹵簿於
　　午門外陳金輦於
　　太和門外太常寺卿率屬入
廟然炬明鐙供祝帛具器陳王公各率宗室覺羅官奉請
神位如時饗儀陪祀王公百官各於其位集序太常寺卿
　　　詣
　　乾清門奏時
　皇帝禮服乘輿出宫至
　　太和門外降輿乘金輦前引後扈
　　　午門鳴鐘鼓不陪祀王公百官朝服跪候
　駕入
太廟右門至神路西降輦贊引對引恭導
　皇帝由㦸門左門入殿左門詣正中拜位立乃祇告加
　　　上
尊諡上香讀祝三獻送神望燎儀節與時饗同禮成
　皇帝還宫易補服詣
奉先殿行禮如常祀儀
　　　　右加上尊諡禮成
　　　恭進
玉册
玊寳之禮
　皇帝㳟上
皇考
皇妣
尊諡
廟號
　勅工部製
玉册
玉寳加上
列聖
列后
尊諡勅重製
玉册改鐫
玉寳工部於
太廟街門内潔室鐫製内閣大學士禮部尚書皆朝服上
　　　香行禮如儀既成諏吉以
　聞
　　　　右具册寶
　　　屆日工部官豫設采幔於
太廟街門内潔室設黃案於采幔正中陳
玉册
玉寳設香案於黃案前張黃幄於
太廟街門外之右及㦸門外之左鑾儀衛官設册寳亭於
　　　采幔左右太常寺官設册寳案香案於
列聖位前奉
册
寳王貝勒貝子公大學士尚書都統侍郞皆朝服分班序
　　　立於采幔旁祇竢屆時禮部尚書詣
　　乾清門奏請行禮
　皇帝禮服出宫
　　午門陳
　法駕鹵簿王公百官跪候如常儀
　皇帝至
太廟街門外幄次盥洗畢禮部尚書侍郎各一人恭導
　皇帝入
太廟街門至采幔正中黄案前恭視
玉册
玉寳畢廼詣香案前上香司拜褥官豫布拜褥於案南正
　　　中恭導
　皇帝就位行一跪三拜禮興立案東西向奉
册
寳王公大臣進至案前皆跪三叩興恭奉
册
寳於亭内跪叩如初校尉舁亭御伏前導
　皇帝率王公大臣等隨行以次至
太廟南門亭由中門入恭導
　皇帝由左門入奉
册
寳王公大臣皆隨入
　皇帝至㦸門外幄次少竢亭入至殿外階上止以次序
　　　列均南向王公大臣詣亭前一跪三叩興奉
册
寳入殿中門至案前各恭設於案上跪叩如初退司拜褥
　　　官豫布拜褥於殿門内正中
　皇帝由㦸門左門入陞東階入殿左門就拜位行三跪
　　　九拜禮執事王公大臣均隨行禮畢王公大臣各
　　　至
册
寳案前跪三叩興恭奉
册
寳行
　皇帝隨行至
　中殿立案東西向王公大臣奉
册
寳分藏於金匱跪叩如初退
　皇帝以次詣各香案前上香畢行一跪三拜禮禮成
　皇帝還宫作樂王公百官跪迎如儀
　　　　布進册寳
　
　欽定大清通禮卷三
　欽定四庫全書
　欽定大清通禮卷四
　吉禮
奉先殿
　　　致祭
奉先殿之禮
　　國家崇建
奉先殿於
　　景運門之東祗奉
列聖
列后神位日獻食月薦鮮朔朢朝謁時節展拜出入啟吿
　　　恭遇
聖誕忌辰及諸令節慶典則於
　後殿上香行禮恭遇
皇太后萬壽
　皇帝萬壽元旦冬日至及
　　國有大慶則奉請
神位於前殿祭饗
　皇帝親饗
奉先殿前期三日
　皇帝齋執事各官咸致齋前一日内務府掌儀司官進
　　　祝版(祝文隨/事撰擬)於
　　神庫割牲瘞毛血潔治祭品各如儀屆日昧爽内監
　　　啟
寢室神龕執事官公服入
　殿然炬明鐙具登鉶簠簋籩豆之實陳於案各以其序
　　　殿中少西北向設祝案東西序各設尊案分陳香
　　　盤奉先制帛(皇后祔饗帛/    用素)尊爵篚冪勺具均如
太廟時饗儀司祝司香(以内務/府官充)司帛司爵(以侍/衛充)各以其職
　　　為位樂部率太常協律郎陳中和韶樂於殿階上
　　　分東西懸樂舞在其次司祝詣
　　神庫祝案前跪三叩恭奉祝版興贊禮郎二人引由
奉先門中門入
　殿中門跪安於祝案三叩興退内務府官省齍畢分詣
　後殿寢室前跪上香三叩興恭奉
列聖
列后神位以次行如遇
　皇后祔饗内務府官上香行禮恭奉
　神位隨行内監執鐙左右導引至
　前殿入中門以次奉安於
寳座
列聖
列后位均南向
　皇后祔位東位西向奉安畢詣各香案前跪叩如初儀
　　　司拜褥官豫布
　皇帝拜褥於
　殿門内正中及各
神位前内監設盥盤於
奉先門左階下屆時掌儀司官詣
　　乾清門吿時侍衛轉奏
　皇帝補服乘輿出宫前引後扈如常儀出
　　景運門至
　　誠肅門降輿贊引對引太常寺卿二人恭導
　皇帝入
奉先左門内監跪奉盥盤帨巾如儀
　皇帝盥畢贊引對引恭導
　皇帝陞左階入
　殿左門詣拜位前北向立豹尾班侍衛止立階下前引
　　　大臣止立階上均東西面後扈大臣隨入僉立於
　皇帝拜位後左右典儀贊樂舞生登歌執事宫各共廼
　　　職武舞執干戚進贊引奏就位
　皇帝就位立典儀贊迎
神司香奉香以次進至各案前祗竢司樂贊舉迎
神樂奏貽平之章(太廟時樂辭詳見此/      饗儀後仿)樂作贊引奏詣香
　　　案前暨對引官恭導
　皇帝詣
太祖髙皇帝香案前對引官至祝案前止立司香跪贊引
　　　奏跪
　皇帝跪奏上香司香進香
　皇帝上炷香三上瓣香興以次詣
列聖案前上香如前儀畢贊引奏復位暨對引官恭導
　皇帝復位立贊引奏跪拜興
　皇帝行三跪九拜禮興贊引恭導
　皇帝詣
　皇后香案前司香跪進香
　皇帝立上香畢恭導
　皇帝復位立樂止典儀贊奠帛爵行初獻禮司樂贊舉
　　　初獻樂奏敉平之章樂作舞干戚之舞有司揭尊
　　　冪勺挹酒實爵司帛司爵以次進至各
神位前司帛跪獻篚奠於案三叩興司爵立獻爵奠於墊
　　　中各退樂暫止司祝詣祝案前跪三叩興奉祝版
　　　跪案左贊引奏跪
　皇帝跪贊讀祝司祝讀祝畢興奉祝版跪安
神位前篚内叩如初退樂作贊引奏拜興
　皇帝三拜興樂止武功之舞退文舞執羽籥進典儀贊
　　　行亞獻禮司樂贊舉亞獻樂奏敷平之章樂作舞
　　　羽籥之舞司爵詣各
神位前獻爵於左如初儀樂止典儀贊行終獻禮司樂贊
　　　舉終獻樂奏紹平之章樂作(舞同/亞獻)司爵詣各
神位前獻爵於右如亞獻儀樂止文徳之舞退典儀贊徹
　　　饌司樂贊舉徹饌樂奏光平之章樂作徹畢樂止
　　　贊禮郎一人趨至
神位前北面跪奏禮畢請
還寢室三叩退司樂贊舉
還宫樂奏乂平之章樂作贊引奏跪拜興
　皇帝行三跪九拜禮畢樂止典儀贊奉祝帛送燎司祝
　　　司帛咸詣
神位前跪三叩奉祝帛興司香跪奉香興以次恭送燎所
　皇帝轉立拜位東旁西向司拜褥官徹拜褥竢祝帛過
　　　(仍布/拜褥)
　皇帝復位立贊引奏禮成暨對引官恭導
　皇帝出殿左門降階由
奉先左門出至
　　誠肅門外陞輿還宫導從如來儀内務府官恭奉
神位還寢室上香行禮與迎
神同所司徹祭器内監闔門各退
　　　　右親饗
　　　若遣
　　皇子祭饗
　前殿祭前諸儀屆日
　殿内外陳設均與
　親饗同
　　皇子拜位在
　殿檻外正中設盥盤於右階下
　　皇子夙興補服步行至
　　誠肅門掌儀司贊禮郎二人前導
　　皇子由
奉先右門入至西階下盥手升階詣拜位前行禮迎
神上香出入殿右門祝帛送燎
　　皇子避立西旁東面禮成仍自西階降出
　　誠肅門還宫各退
　　　遣王公内大臣祭饗儀節均與
　　皇子同
　　　　右遣官祭饗
　皇帝因事親吿
奉先殿前期致齋進祝版如儀屆日所司入
　後殿明鐙設祝案尊案薦脯醢果實如
太廟中殿祗告儀内監啓
神龕設盥盤司拜褥官布拜褥均如儀掌儀司官詣
　　乾清門奏請
　皇帝補服乘輿出宫導引翊衛如儀
　駕至誠肅門降輿贊引對引恭導入
奉先門循
　前殿東至
　後殿左階下前引大臣侍衛均止立
　皇帝盥内監奉盥奉巾如儀畢恭導
　皇帝陞左階入
　殿左門詣拜位前北向立後扈大臣僉立於後乃行祗
　　　吿禮迎
神上香讀祝奠獻望燎行禮儀莭均與
　親饗同惟不設樂懸樂舞禮成贊引對引恭導
　皇帝由
奉先左門出至
　　誠肅門外陞輿還宫内監闔門衆各退
　　　　右親詣祗吿
　皇帝遣
　　皇子暨王公大臣祗告
　後殿出入由右門升降均由西階内務府官贊禮讀祝
　　　與遣官致祭
　前殿禮同餘均如
　親告儀
　　　　右遣官祗告
　　　每月朔朢
列聖聖誕
列聖
列后忌辰及上元清明霜降歲除日恭遇
　皇帝親詣
　後殿上香行禮是日所司詣
　後殿寢室前陳酒脯果實鑪鐙具司香官執事殿内掌
　　　儀司官請
　駕如儀
　皇帝補服(忌辰/素服)乘輿出宫内務府總管前導至
　　誠肅門降輿入恭導
　皇帝詣
　後殿各案前上香行禮儀與
　前殿上香同禮畢恭導
　皇帝還宫各退若遣官上香賛事以内務府賛禮郎升
　　　降出入均於右餘陳設同
　　　　右親詣上香
　　　立春端陽重陽等莭掌儀司官入
　後殿明鐙内監啓
寢室神龕案陳酒脯果實掌儀司官一人補服詣各案前
　　　上香行三跪九叩禮如儀四月八日七月朢日陳
　　　素果不設酒脯餘同
　　　　右遣官上香
列聖
列后升祔
奉先殿之禮前期内務府敬製
升祔神位於
　　神庫既成内務府總管上香行禮如儀
　欽簡奉
后主大臣一人前三日掌儀司官入
　後殿陳設
寢室前神龕香案
寶倚
寶牀揮柂及帷幔衾枕鑪擎供器如事生之儀届日掌儀
　　　司官詣
　前殿陳設
寶座每案陳祭器設香帛尊爵鑪鐙具樂部陳樂懸樂舞
　　　奉
后主大臣及執事官皆公服祗竢内監設盥盤於
　　神庫門外之東司拜褥官豫布
后主祗見拜位於殿中布
　皇帝拜位於稍後其日升祔
太廟禮成
　皇帝還宫釋禮服更補服禮部尚書詣
　　乾清宫奏請
　皇帝乘輿出宫前引後扈如常儀掌儀司官詣
　後殿
寢室前上香行禮恭奉
列聖
列后神位奉安於
　前殿
寶座跪叩如儀
　駕至誠肅門降輿賛引對引太常寺卿二人恭導
　皇帝詣
　　神庫門外東盥手如儀入門詣
帝主
后主神位前上香行三拜禮奉
后主大臣於門外隨行禮畢
　皇帝近前跪恭奉
帝主興前行奉
后主大臣趨入
　　神庫門詣前跪恭奉
后主興隨行贊引對引恭導
　皇帝入
奉先左門(前引大/臣止)陞東階(後扈大臣/侍衛均止)進
　殿中門奉安
帝主於寶座上退及案前跪三叩興贊引對引恭導
　皇帝就拜位立贊引北面跪奏
皇后(后主尊恭宣/      諡)升祔
奉先殿祗見
皇帝(帝主尊恭宣/      諡)奉
后主大臣恭奉
后主跪安於祗見位興趨出
　殿西門贊引奏跪拜興
　皇帝恭代行三跪九拜禮興進前跪恭奉
后主興奉安於
寶座退及案前跪三拜興復位乃行大饗禮迎
神上香讀祝奠獻望燎諸儀莭均與常饗同禮畢贊引對
　　　引恭導
　皇帝出
奉先左門至
　　誠肅門外陞輿還宫引扈如來儀掌儀司官恭請
神位還
御寢室上香行禮如初迎儀執事官徹藏祭器内監闔門
　　　衆各退
　皇后升祔
奉先殿之禮前期所司敬製
　神位於
　殯宫配殿製
　寶座龕案於
　　神庫既竣諏吉行題
　主禮以
　　神輿恭奉回京升祔前一日
　皇帝親詣
奉先殿祗告如儀届日
　神輿由
　　東華門入
　　皇子從王公以下文武百官朝服㑹門外跪迎候過
　　　興内務府官豫詣
　前殿陳設
　寶座具案陳恭請
列聖
列后神位奉安行禮均如儀司拜褥官豫布祗見拜褥於
　　　殿中
　神輿至
　　誠肅門止贊引對引官二人導
　　皇子詣輿前跪行三叩禮興恭奉
　神位由
奉先左門入進殿中門奉安於祇見位少退立贊引跪奏
　皇后(尊諡恭宣/)升祔
奉先殿祇見
列聖
列后
　　皇子恭代行三跪九叩禮畢進前跪恭奉
　神位興贊引贊
賜坐
　　皇子奉
　神位奉安於
　寶座跪三叩興退乃行大饗禮祭畢恭請
　神位還
御寢室上香行禮均如常儀
　　　右升祔
　
　
　
　
　
　
　
　
　
　
　
　
　
欽定大清通禮卷四
　欽定四庫全書
　欽定大清通禮卷五
　吉禮
陵寢
　皇帝親謁
列聖
列后
陵寢之禮
　命下徧布諸司供備諏吉起
　鑾前一日遣官祗告
奉先殿如常儀謁
陵前期有司潔除
陵内外届日
　皇帝御素服乗輿出
　　行宫羣臣素服隨從
　駕至
陵於
　隆恩門外降輿王以下各官至下馬碑稍遠咸降騎禮
　　　部尚書侍郎二人導
　駕由
　隆恩門左門入
陵寢門左門奉爵大臣暨
　欽命隨入之大臣扈從王公百官止立門外
　皇帝至
寶城祭臺前西向立司拜褥官豫布拜褥於臺北正中禮
　　　部尚書侍郎恭導
　皇帝就位北向行三跪九拜禮(不/賛)鴻臚寺官引王公百
　　　官於
陵寢門外按左右翼列班重行北面隨行禮畢有司設奠
　　　几酒罍於拜位正中
　皇帝詣几前北向跪羣臣皆跪奉爵大臣跪進爵
　皇帝三奠酒每奠率羣臣行一拜禮興西向舉哀羣臣
　　　東西面序立咸舉哀畢禮部尚書侍郎導
　駕出
　隆恩門左門陞輿還
　　行宫扈從如来儀羣臣皆退凡詣
陵展謁儀並同
　　　　右親謁
皇太后
　皇后謁
陵
皇太后至降輿處降輿
　皇后
　　妃
　　嬪公主以下隨降輿守
陵女官二人恭導
皇太后
　皇后至
寶城明楼前北向行六肅三跪三拜禮
　　妃
　　嬪公主等位
　皇后之後隨行禮興執事女官進奠几於正中
皇太后詣位跪奠酒三爵每奠行一拜禮西向舉哀
　皇后
　　妃
　　嬪公主以下隨行禮舉哀畢女官恭導以出乗輿還
　　行宫
　　　　右后妃謁奠
　　　歳清明中元冬至除夕
列聖
列后忌辰及
　　國有大慶皆大饗於
隆恩殿恭遇
　皇帝親謁行禮前期
陵寢奉祀官潔備牲帛器数翰林院具祝文(隨事/撰擬)授太常
　　　寺官奉安潔室屆日工部官張幄次於
　隆恩門外之東執事官素服入
　隆恩門西門詣
隆恩殿燃炬明鐙具器陳於案
帝
后皆同案每案牛一羊二尊四鑪鐙具每位奉先制帛一
　　　羮飯脯醢十有八器餅餌果實六十有五器(夏則/薦𤓰)
　　　茶盌一爵三(有/墊)匕一筯二凡牲實爼帛實篚尊實
　　　酒承以舟疏布冪勺具如遇
　　皇貴妃祔饗位於西旁東向用素帛一餅餌果實減
　　　十有一器餘同陳設畢内監啓
寢室神龕禮部尚書詣
　　行宫告時
　皇帝御素服乘輿出
　　行宫扈從大臣侍衞翼衞如常儀
　駕至
　隆恩門外降輿贊引對引太常寺卿二人恭導
　皇帝入大次少竢内府奉祀官恭請
神位奉安於
寶座如儀鴻臚寺官引王公於
　隆恩門外两廂前祗竢陪祀各官豫入至
隆恩殿階下按翼祗竢禮部尚書告奉安
神位畢奏請行禮
　皇帝出次盥洗鑾儀衞官跪奉盥奉巾如儀司拜褥官
　　　豫布拜褥於殿門内正中贊引對引恭導
　皇帝由
　隆恩門左門入陞左階入殿左門西向立鴻臚寺官引
　　　王公於階上引百官於階下東西面立内府官獻
　　　茶於各案如儀畢典儀贊執事官各共廼職贊引
　　　奏就位恭導
　皇帝就正中拜位前北向立鴻臚寺官引王公百官咸
　　　就拜位立重行北面東位西上西位東上贊引對
　　　引恭導
　皇帝詣香案前贊引奏跪
　皇帝跪羣臣皆跪奏上香司香跪奉香
　皇帝上炷香三上瓣香興奏復位
　皇帝復位立奏跪拜興
　皇帝行三跪九拜禮王公百官均隨行禮興典儀贊奠
　　　帛爵行初獻禮司帛奉篚司爵奉爵以次詣各
神位前司帛跪奉篚奠於案三叩興司爵立獻爵奠於墊
　　　中各退司祝詣祝案前跪三叩興奉祝版跪案左
　　　贊引奏跪
　皇帝跪羣臣皆跪贊讀祝司祝讀祝畢興奉祝版跪安
神位前篚内叩如初退贊引奏拜興
　皇帝率羣臣行三拜禮興典儀贊亞獻司爵獻爵於左
　　　如初獻儀贊三獻司爵獻爵於右儀如亞獻畢贊
　　　引奏跪拜興
　皇帝率羣臣行三跪九拜禮典儀贊送燎司祝司帛詣
神位前咸跪三叩司祝奉祝司帛奉篚興司香跪奉香司
　　　爵跪奉饌興以次由中道出恭送燎所
　皇帝轉立拜位東旁西向司拜褥官徹拜褥王公百官
　　　退避側立東西面竢祝帛過(仍布/拜褥)
　皇帝復位立贊引奏望燎暨對引官恭導
　皇帝詣望燎位望燎贊引奏禮畢恭導
　皇帝出殿左門降東階入
陵寢左門至
明楼前
　皇帝西向立舉哀鴻臚寺官引王公百官東西序立於
陵寢門外咸舉哀(遇冬至及舉慶/典致祭不  哀)畢導
　駕出
　隆恩門左門外陞輿還
　　行宫執事官恭請
神位還御寢室衆皆退
　　　　右親祭
　　　遣官祭饗於
隆恩殿承祭官及陪祭執事各官咸朝服將事(忌辰/素服)屆日
　　　奉祀官陳設爼豆進祝版内監入殿啓
寢室神龕禮部贊禮郎預引陪祭官先詣階下東西序立
　　　祗竢内府官奉安
神位畢乃引承祭官入
　隆恩門右門升西階就正中拜位立陪祭官各就拜位
　　　立承祭官上香升降均由西階出入殿右門祝帛
　　　送燎避立西旁餘行禮儀節均與
　親饗同禮成内府奉祀官恭奉
神位還御承祭官及各官出易素服竢徹饌畢闔門承祭
　　　官立
　隆恩門外左階上西面各官序立階下東西舉哀各退
　　　冬至暨
　　慶典祭畢不舉哀餘同
　　　　右遣官致祭
　　　恭遇
　皇帝時廵
　　盛京祗謁
祖陵啟
　鑾前一日
　親告於
奉先殿如儀
　駕發陳
　騎駕鹵簿不作樂在京王公百官常服跪送
　御道所經守土官常服跪迎
　　盛京文武官朝服出境迎候朝鮮國王遣其陪臣奉
　　表
　起居
　駕至
　　興京
　　盛京
祖陵均行展謁禮
皇太后
　皇后
　　妃
　　嬪恭謁各如儀翼日率羣臣朝服
　親饗於
享殿祭畢易素服入
陵寢門舉哀乃
　親奠親藩功臣之墓並
　　遣官徧祭近
陵
　　妃園寢宗藩祖塋勲臣祠墓
　陞崇政殿受賀(儀詳/嘉禮)燕賚官兵有差
　鑾輿旋蹕
　　盛京各官朝服跪送
　御道所經守土官及在京王公百官朝服跪迎禮成
　親告於
奉先殿如儀越日禮部疏請行慶賀禮(詳朝/賀儀)
　　　　右謁祭
祖陵
　　　恭遇
　皇帝詣
　皇后陵寢
　皇帝乘輿入中門(禮部尚書侍/郎不導引)循
　享殿左至
　明樓前階下降輿陞階西向坐奠酒扈從王公百官鴻
　　　臚寺官引於大門外按翼重行北面行三跪九叩
　　　禮
　皇帝奠酒時行禮舉哀各退
　　　恭遇
皇太后率
　皇后
　　妃
　　嬪致奠
皇太后由中門入至
　明楼前降輿西向坐奠酒
　皇后以下降輿行禮如謁各
陵儀
　　　如遇
　皇后忌辰及清明中元冬至歲暮
　　國有慶典遣官致祭於
　享殿是日執事官入殿具器陳於案畢退出司祝奉祝
　　　版至殿中門外内監接奉跪安於祝案三叩司祝
　　　於門外之左隨行禮内監啟
　寢室神龕尚茶於中門外獻茶内監接奉茶奠於案屆
　　　祭時引贊官二人引承祭官就拜位司香内監奉
　　　香盤進引贊引承祭官至殿右門引贊官止承祭
　　　官入右門引贊趨至中門外左右贊上香畢承祭
　　　官出殿右門引贊仍引至拜位行三跪九叩禮初
　　　獻内監奠帛獻爵如儀司祝進至中門之左跪内
　　　監詣祝案前三叩奉祝版跪授司祝司祝三叩接
　　　奉讀畢仍授内監跪安於篚内三叩司祝隨行禮
　　　亞獻三獻如初獻儀祝帛送燎内監二人詣案前
　　　司祝司帛於門外各行一跪三叩禮内監奉祝授
　　　司祝奉帛授司帛咸接以興恭送燎所禮成奉請
　神位還御
　寢室乃徹餘均如各
陵祭儀
　　　　右
　皇后陵寢祭奠
　　　歲季春清明節敷土於
寶城之禮先一日
陵寢工部官進懸楮錢寶樹一座奉安於
隆恩殿内東旁(歲暮舁/出焚燎)取潔土貯筐以竢屆日遣官素服
　　　將事贊禮郎二人一人導引一人荷土簣隨行至
方城前衆皆止遣官荷土循
明楼西磴道升
方城至石欄西以土合於一筐奉筐恭升
寶頂跪敷土於正中降以筐授贊禮郎引出易朝服詣
隆恩殿致祭如儀若恭遇
　皇帝親詣行禮是日
　皇帝素服禮部尚書太常寺卿導
　駕入
陵寢左門後扈内大臣隨侍王公大臣二人恭荷土筐從
　　　行
　皇帝進至
方城前工部尚書侍郎恭進䕶履
　皇帝納履恭荷土簣扈從王公大臣前後翼衛導駕官
　　　恭導
　皇帝由
明樓東磴道陞至
方城石欄東王公大臣以土合於一筐跪進
　皇帝受筐衆皆止
　皇帝奉筐陞
寶頂跪敷土正中畢降授筐脱履導駕官恭導
　皇帝出
　隆恩門入大次竢奉安
神位畢行時饗禮
　　　　右敷土
列聖聖誕日奉祀官詣
陵埽除拂拭陳列酒果上香行三跪九叩禮
　　　　右聖誕
　萬壽聖節守
陵王公大臣分詣行禮每案陳果十有二盤每位爵三帛
　　　一讀祝奠獻唱贊行禮同時饗儀
　　　　右萬壽節
　　　月朔朢日執事人夙興詣
陵拂拭神龕展帷幔每案陳熟羊一果十有二盤每位爵
　　　三守陵官上香奠獻行三跪九叩禮(十月朔唱/贊餘不贊)畢
　　　徹退
　　　　右朔朢謁奠
　　　因事祗吿
陵寢遣官各一人將事
帝
后同案每案陳果實十二盤羊一每位爵三奠獻讀祝行
　　　禮與時饗同
　　　　右祗吿
　皇帝遣
　　皇子謁
陵之禮
　　皇子至下馬牌降輿馬奉祀禮部官導引至
　隆恩門外升左階行三跪九叩禮(不/贊)畢西面舉哀不奠
　　　酒哀止引退如來儀若展謁於
陵寢門外禮部官引至
　隆恩門左門止内務府奉祀官導引
　　皇子入至
陵寢左門外行禮如儀祭
陵日
　　皇子蟒袍補服由
　隆恩門右門進至階上虚中位於左行禮陳設贊引奠
　　　獻如遣官時饗儀親王郡王貝勒貝子宗室公謁
陵奉祀禮部官引詣
　隆恩門階上按左右翼行三跪九叩禮(不/贊)
　　　　右皇子謁陵
　　　文武三品以上官奉
　命出使道過
陵寢由奉祀禮部官引至大門外北面行三跪九叩禮(不/贊)
　　　遇時祭則入陪祀官之列按翼隨行禮歸時展謁
　　　亦如之
　　　　右羣臣恭謁
　　妃園寢及
　　皇太子園寢四時遣官祭奠行二跪六叩禮(不/贊)出入
　　　殿左門餘讀祝奠獻諸儀節與
陵寢時饗同
　　　　右園寢致祭
　
　
　
　
　
　
　
　欽定大清通禮卷五
欽定四庫全書
欽定大清通禮卷六
吉禮
社稷
　　歳祭
社稷之禮以春秋仲月日用上戊先三日禮部尚書一
　　人詣犧牲所眂牲如儀
　　　右眂牲
　　　致齋
　　　書祝版
　　　眂割牲
　　　眂祝版北(郊同儀均與/)
　　先一日太常寺卿率屬潔壇敷五土如其方色恭
　　設
神座
太社位右
太稷位左皆北向
　后土勾龍氏位東西向
　后稷氏位西東向
　　　右敷土設神座
　　祀日五鼓太常寺卿率屬入壇然炬明鐙具器陳
　　於案各以其序
太社
太稷皆牛一羊一豕一豋一鉶簠簋各二籩豆各十有
　　二鑪一鐙二
　配位同壇下設三案一少西南向供祝版一東次西
　　向陳香盤二一西次東向陳香盤二方珪二(色一/黄一)
　　(青/)禮神制帛四(色/黑)尊二玉爵二陶爵四又陶爵六
　　壺一實福酒盤一實胙肉凡牲陳於爼凡玉帛實
　　於篚凡尊實酒承以舟疏布冪勺具工部司官張
　　幄次於㦸門内少東鑾儀衛設洗於次外樂部率
　　太常協律郎設中和韶樂於壝門内左右分東西
　　　懸均南向陳文武二舞於樂懸之次如
北郊儀
　　　　右陳設
　　　陳設畢太常寺博士引禮部侍郎一人升壇詣
　正位前省眂齍盛及籩豆豋俎之實以次詣
　　配位前周眂如儀
　　　　右省齍
　　　辨行禮位壇壝門外正中為
　皇帝行禮拜位南向拜殿之前夾甬道左右為陪祭王
　　　公拜位左翼居東右翼居西拜殿前東西隅為百
　　　官拜位文官郎中以上武官叅領世爵輕車都尉
　　　以上東西各五班均重行異等東位西上西位東
　　　上辨執事位壝門外司拜褥鑾儀衛官二人分立
　　　於
　皇帝拜位左右東西面太常寺司祝一人立祝案西東
　　　面司爵四人司玉帛二人司帛二人司香二人光
　　　禄寺卿二人太常寺贊賜福胙一人序立西案之
　　　西東面司香二人序立東案之東西面侍儀禮部
　　　尚書侍郎各一人立東案之南西面都察院左都
　　　御史副都御史各一人樂部典樂一人立西案之
　　　南東面司樂協律郎樂工歌工舞佾立位與
北郊同太常寺典儀一人在樂工之北西位東面接福胙
　　　侍衛二人立於壝門外東司拜褥官之次記注官
　　　四人立於侍衛之次均西面糾儀御史四人禮部
　　　祠祭司官四人分立於陪祀王公百官拜位前引
　　　王公百官行禮鴻臚寺官二人分立於御史禮部
　　　官之次均東西面掌瘞官率瘞人立壝外西北隅
　　　　右辨位
　　　其日五鼓鑾儀衛陳
　法駕鹵簿(北郊祭詳見/      儀)於
　　午門外陳金輦於
　　太和門外陪祀王以下公以上按翼集壇門外候
駕至隨行百官序立於壝門外左右祗竢均東西面司
　　祝恭奉祝版安於祝案日出前四刻禮部尚書一
　　人率太常寺卿屬詣
　神庫上香行禮恭請
神位以次奉安於
神座如儀
　　　右請神位
　　太常寺卿赴
　乾清門奏時
皇帝御祭服乗禮輿出宫至
　太和門外降輿乗金輦鑾儀衛奉輦納陛内大臣侍
　　衛前引後扈如常儀提鑪官執鐙官左右列行
　午門鳴鐘鼓導迎樂陳而不作不陪祀王公以下文
　　武各官咸朝服跪送
駕出闕右門至壇北門外神路東降輦納陛扶輦如前
　　儀右贊引左對引太常寺卿二人恭導
皇帝入自北門之右至幄次少竢太常寺卿告奉安
神位畢奏請行禮
皇帝出次鑾儀衛官跪奉盥奉巾如儀盥畢司拜褥官
　　豫布拜褥於壝北門外正中贊引對引恭導
皇帝由拜殿出至壝北門外就拜位前南向立前引内
　　大臣侍衛執鑪鐙官至拜殿外均止立後扈大臣
　　隨侍鴻臚寺官引陪祀王公百官各就拜位序立
　　典儀贊樂舞生登歌執事官各共迺職武舞執干
　　戚進贊引奏就位
皇帝就位立
　　　右就次盥洗就位
　　典儀贊瘞毛血迎
神司
正位香二人升東西階分詣
神位前祇候司樂贊舉迎
神樂奏登平之章辭曰媼神蕃釐兮厚徳隆嘉生繁祉
　　兮功化同壇壝儼肅兮風露融我稷翼翼兮黍芃
　　芃望雲駕兮驂鸞龍植璧秉圭兮兾感通協律郎
　　舉麾工鼔柷樂作贊引奏陞
壇暨對引官恭導
皇帝陞北階詣
太社位前對引官至北階上止立司香跪贊引奏跪
皇帝跪奏上香司香進香
皇帝上炷香次三上瓣香興以次詣
太稷位前上香儀同贊引奏復位暨對引官恭導
皇帝復位立司
　配位香二人由東西階分詣
　后土勾龍氏
　后稷氏位前跪上香畢各退贊引奏跪拜興
皇帝行三跪九拜禮王公百官均隨行禮協律郎偃麾
　　工戛敔樂止(凡樂以舉麾鼔柷作/以偃麾戛敔止後同)
　　　右迎神
　　典儀贊奠玉帛行初獻禮司樂贊舉初獻樂奏茂
　　平之章辭曰恪恭禋祀兮肅且雍清醑既載兮臨
　　齋宫朝踐初舉兮玉帛共洋洋在上兮鑒予衷樂
　　作司樂舉節舞干戚之舞(凡舞以莭領之/導引進退後同)有司揭
　　尊冪勺挹酒實爵司玉帛奉玉帛司帛奉篚司爵
　　奉爵均由北階升壇司玉帛詣
正位前司帛詣
　配位前各跪獻篚奠於案三叩興司爵分詣
正位
　配位前跪獻爵奠於墊中畢自西階退司祝至祝案
　　前跪三叩興奉祝版升北階左就壇中少西跪樂
　　暫止贊引奏跪
皇帝跪羣臣皆跪贊讀祝司祝讀祝辭曰維某年月日
皇帝御名敢昭告於
社
稷之神曰惟
　神贊輔
皇天
皇祇發生嘉穀立我烝民萬世永賴兹當仲(春/秋)謹以玉帛
　　　牲醴庶品(致祭/報謝)配以
　　后土勾龍氏
　　后稷氏尚
　　饗讀畢興奉祝版跪安於
　太社位前篚内三叩興退自西階降樂作贊引奏拜興
　皇帝率羣臣行三拜禮興樂止武功之舞退文舞執羽
　　　籥進
　　　　右初獻
　　　典儀贊行亞獻禮司樂贊舉亞獻樂奏育平之章
　　　辭曰樂具入奏兮聲喤喤鬱鬯再升兮賓八鄉厚
　　　德配地兮佑家邦綏我豐年兮兆庶康樂作舞羽
　　　籥之舞司爵詣各
　神位前跪奠爵於左儀如初獻獻畢樂止
　　　右亞獻
　　典儀贊行終獻禮司樂贊舉終獻樂奏敦平之章
　　辭曰方壇北宇兮神中央盈庭萬舞兮帗低昻酌
　　酒三爵兮桂醑香清雖舊邦兮命溥将樂作(舞同/亞獻)
　　司爵詣各
神位前跪奠爵於右如亞獻儀獻畢樂止文徳之舞退
　　　右三獻
　　既終獻太常寺贊禮郎一人詣祝案前東面立贊
賜福胙光祿寺卿二人奉福胙升階至
神位前拱舉退降北階左祗立於
皇帝拜位之右侍衞二人進立於左贊引奏跪
皇帝跪左右官皆跪奏飲福酒右官進福酒
皇帝受爵拱舉授左官奏受胙右官進胙
皇帝受胙拱舉授左官奏拜興
皇帝三拜興又奏跪拜興
皇帝率羣臣行三跪九拜禮典儀贊徹饌司樂贊舉徹
　　饌樂奏博平之章辭曰大房籩豆兮儼成行歆此
　　吉蠲兮神迪嘗廢徹不遲兮餘芬芳桐生茂豫兮
　　百穀昌樂作司玉帛詣案前跪叩奉方珪以退樂
　　止
　　　右受福胙徹饌
　　典儀贊送
神司樂贊舉送
神樂奏樂平之章辭曰孔蓋翠旌兮隨風颺龍輈容與
　　兮指天閶咫尺神靈兮隔穹蒼願流景祚兮貺皇
　　章樂作贊引奏跪拜興
皇帝率羣臣行三跪九拜禮興樂止
　　　右送神
　　典儀贊奉祝帛饌送瘞司祝司帛詣
神位前咸跪三叩司祝奉祝司帛奉篚興司香跪奉香
　　司爵跪奉饌興以次恭送瘞所典儀贊望瘞司樂
　　贊舉望瘞樂奏徵平之章辭曰玉既陳兮延景光
　　禮既洽兮恭瘞藏願神聽兮時予匡垂神祐兮永
　　無疆樂作贊引奏禮成恭導
皇帝由壇北門出樂止
　　　右望瘞
　　祀畢禮部尚書太常寺卿屬恭請
神位復
御儀與迎
神同
皇帝至北門外神路東陞禮輿導迎樂作奏祐平之章
　　辭曰分職三大康乂國家平土蕃穀降休中夏薦
　　吉蠲神不遐遍九垓鴹祉嘉
　午門鳴鐘不陪祀王公百官咸朝服跪迎王公隨
駕入至内金水橋恭候
皇帝還宫各退太常寺官徹
　乾清門齋戒牌銅人送寺
　　　右乘輿回宫
　　因事祇吿之禮遣官一人將事及執事官均致齋
　　一日豫期翰林院具祝文(隨事/撰擬)太常寺卿送内閣
　　恭書受而奉諸
　神庫飭屬備器陳至日五鼓設
太社
太稷神座於壇上薦鹿脯鹿醢兔醢棗榛葡萄桃實蓮
　　實鑪鐙具階下中設一案少西北向供祝版司祝
　　一人立於案西東面右設一案西向陳香盤二左
　　設一案東向陳禮神制帛二尊一冪勺具爵六司
　　香司帛司爵各一人立於案後糾儀御史左右各
　　一人立於案北均東西面典儀一人立於壝北左
　　門東面雞初鳴遣官豫竢於街門内贊引太常寺
　　贊禮郎一人竢於壝西隅均朝服黎明太常寺卿
　　率屬恭請
太社
太稷神位入壇恭設座上如常祭儀遣官由街門入南
　　門循壝西行盡壝贊禮郎二人引詣壝北門外拜
　　位前立典儀贊就位執事官各共迺職贊禮郎引
　　遣官就位立典儀贊迎
神(以下禮儀節次/皆典儀唱贊)司香奉香升東西階分詣香案前祇
　　竢贊禮郎贊升壇引遣官升北階詣
太社位前立贊跪遣官跪贊上香司香跪進香遣官上
　　炷香三上瓣香興(凡遣官升降行禮/皆賛皆引後同)次詣
太稷位前上香儀同贊復位引遣官自北階降復位行
　　三跪九叩禮興司帛奉篚司爵揭尊冪勺挹酒實
　　爵行初獻禮以次升北階至
神案前跪奠帛於案三叩興奠爵墊中皆退司祝詣祝
　　案前跪三叩興奉祝版升北階至壇上正中跪讀
　　畢興詣
太社位前跪安篚内三叩興退遣官三叩興亞獻奠爵
　　於左三獻奠爵於右均如初送
神望瘞並同常祭儀贊禮郎贊禮畢引遣官仍由南門
　　出太常寺卿率屬恭請
太社
太稷神位還
御如儀各退
　　　右因事祇告
　　孟夏常雩後歳間不雨既祈
天神
地祇
　太嵗越七日乃禱於
社稷並設
　配位遣官一人將事文武官應陪祀者咸與祈禱致
　　齋三日前期具祝文潔器陳備脯醢果實祭日陳
　　玉帛樂懸樂舞執事官依次序立與常祀同遣官
　　暨陪祀官素服就位行禮
　　迎神奏延豐之章辭曰九土博厚兮阜嘉生方壇
　　五色兮祀孔明甿力穡兮服耕仰甘膏兮百穀用
　　成熙雲路兮瞻翠旌殷闓澤兮展精誠
　　初獻奏介豐之章辭曰神來格兮宜我黍稷兩圭
　　有邸兮馨明徳罍尊湛湛兮干羽飭油雲澍雨兮
　　溥下國
　　亞獻奏滋豐之章辭曰奏齍明兮申載觴龍出泉
　　兮靈安翔周寰宇兮滂洋戴神庥兮悦康
　　終獻奏霈豐之章辭曰帗容與兮奮皇舞聲逺姚
　　兮震靈鼓爵三奏兮縮桂醑號屏来御兮徳施普
　　徹饌奏綏豐之章辭曰協笙磬兮吿吉蠲神迪嘗
　　兮禮莫愆心齋肅兮增惕乾咨田畯兮其樂有年
　　送神奏貽豐之章辭曰撫懐心兮神聿歸華蓋郅
　　偈兮驂虬騑洪釐渥兮雨祁祁公私霑足兮孰知
　　所為
　　望瘞奏溥豐之章辭曰宣祝嘏兮列瘞繒貺允答
　　兮時欽承髙原下隰兮以莫不興歌率育兮慶三
　　登凡儀節皆典儀唱贊舉樂皆司樂唱賛初獻舞
　　干戚之舞亞獻終獻舞羽籥之舞與常祀同得雨
　　則報用牲牢遣官暨陪祀官朝服行禮如常祀之
　　儀若雨潦祈晴冬旱祈雪禮亦如之
　　　右祈報儀
　　直省府州縣各建
　社稷皆
　社右
　稷左異位同壇嵗以春秋仲月上戊日致祭省㑹以
　　總督若廵撫一人主之有故則布政使攝事在城
　　文武官縣丞千總以上咸與祭眂割牲省齍盛以
　　布按二司㕘政副使等官糾儀以教授訓導司香
　　司帛司爵司祝司饌以丞倅通贊引贊引班以學
　　弟子員閑禮儀者充之前期主祭官暨陪祭執事
　　官各於公廨致齋三日埽除壇壝内外祭之前夕
　　掌饌潔備品物置案於神㕑設香燭眂割牲官公
　　服詣案前上香行三叩禮畢宰人牽牲吿腯遂割
　　牲以豆取毛血瘞於坎及祭之日雞初鳴執事人
　　入設案一於壇上正中北向陳鉶二實和羮簠二
　　實黍稷簋二實稻梁籩四實形鹽棗栗鹿脯豆四
　　實菁菹鹿醢芹菹兔醢若不能備各就土所有以
　　其類充案前設爼陳羊一豕一又前設香案一陳
　　祝文香盤鑪鐙左設一案東向陳篚一實帛二尊
　　一爵六又設福胙於尊爵之次司祝一人司香帛
　　二人司爵二人位案西東面階下之東設洗當階
　　為主祭官拜位其後為陪祭官拜位文東武西(班/與)
　　(外朝賀/禮同)通贊二人位階下左右糾儀官二人分位
　　陪祭官左右均東西面漏未盡主祭官及陪祭官
　　朝服畢集壇外引贊二人引省齍官入壇徧視牲
　　器酒齊饌者告潔退左右引班二人引陪祭官入
　　東西序立東班西面西班東面引贊二人引主祭
　　官入至階下盥手通贊贊執事者各司其事贊就
　　位引贊引主祭官引班引陪祭官咸就拜位立贊
　　迎
　神引主祭官升詣香案前跪司香跪奉香主祭官三
　　上香興贊復位引主祭官降階復位立贊跪叩興
　　主祭官暨陪祭官行三跪九叩禮贊初獻引主祭
　　官升詣
　神位前跪司帛跪奉篚主祭官受篚恭獻仍授司帛
　　興奠於案司爵跪奉爵主祭官受爵恭獻仍授司
　　爵興分詣
　社
　稷位前各奠正中皆退贊讀祝引主祭官詣香案前
　　跪陪祭官皆跪司祝三叩興奉祝文跪於右讀曰
　　維某年月日某官某致祭於
　社
　稷之神曰惟
　神奠安九土粒食萬邦分五色以表封圻育三農而
　　蕃稼穡恭承守土肅展明禋時屆仲(春/秋)敬修祀典
　　庶丸丸松栢鞏磐石於無疆翼翼黍苗佐神倉於
　　不匱尚
　饗讀畢三叩興以祝文復於案退贊叩興主祭官暨
　　陪祭官三叩興贊復位引主祭官降階復位立贊
　　亞獻引主祭官升詣
　神位前獻爵於左贊終獻獻爵於右均如初獻儀贊
　賜福胙引主祭官升詣香案前跪司爵跪進福酒於
　　右主祭官受爵拱舉司爵接爵興司饌跪進豆肉
　　於左主祭官受豆拱舉司饌接豆興各退贊叩興
　　主祭官三叩興贊復位引主祭官復位立贊送
　神贊跪叩興主祭官暨陪祭官行三跪九叩禮贊徹
　　饌執事官徹饌賛瘞祝帛執事官奉祝次香次帛
　　次饌詣瘞所禮畢各退
　　監司分駐各府者各主其地
　社稷之祭其他府州縣皆以長官主之長官有故則
　　佐貳以次攝在城文官丞史武官把總皆與祭眂
　　割牲省齍盛府州以佐貳縣以丞若史各一人糾
　　儀府以教授訓導州以學正訓導縣以教諭訓導
　　二人執事均用掾史贊相禮儀均於學弟子員内
　　選充祭期牲帛器数及行禮儀節均與省㑹同
　　　右直省府州縣祭社稷儀
　
　
　
　
　
　
　
　
　
　
欽定大清通禮卷六
欽定四庫全書
欽定大清通禮卷七
吉禮
朝日
　　甲丙戊庚壬年春分之朝
皇帝親詣東郊朝
日先二日禮部尚書一人至犧牲所眂牲如儀
　　　右眂牲
　　是日太常寺卿率屬進齋戒牌銅人恭設於
　乾清門如儀
皇帝乃齋於大内王公百官齋於邸第
　　　右致齋
　　　書祝版
　　　眂祝版(北郊同儀均與/)
　　祀前一日黎明大常寺官設香案於
東郊宰牲亭外光祿寺少卿一人朝服上香御史禮部
　　　祠祭司官眂宰宰人瘞毛血如儀
　　　　右眂割牲
　　　是日太常寺官潔壇上下藉以㯶薦設
　神座於壇上西向工部司官張
　皇帝拜次於西階上如式
　　　　右設神座張次
　　　将祀之日夜分太常寺卿率屬入壇具器陳牛一
　　　羊一豕一豋一鉶二簠簋各二籩豆各十琖三十
　　　鑪一鐙二中設一案少北東向供祝版南設一案
　　　北向陳赤璧一禮神制帛一(色/赤)香盤一尊一爵三
　　　並設福胙加爵一凡牲陳於爼凡玉帛實於篚凡
　　　尊實酒承以舟疏布冪勺具鑾儀衞設洗於具服
　　　殿外樂部率太常協律郎設中和韶樂及樂舞於
　　　壝門内南北分列器數與
北郊同
　　　　右陳設
　　陳設畢太常寺博士引禮部侍郎一人升壇眂玉
　　帛齍盛及籩豆豋爼之實如儀
　　　右省齍
　　辨行禮位西階上幄次正中為
皇帝拜位東向陪祀王公位壇下左右各二班百官位
　　壝門外左右各五班重行異等均東面左班北上
　　右班南上辨執事位壇上太常寺司拜牌拜褥官
　　各一人立於
皇帝拜位左右司祝一人司香一人司玉帛一人司爵
　　一人光祿寺卿二人侍衞二人太常寺贊答福胙
　　一人侍儀禮部尚書侍郎都察院左都御史副都
　　御史樂部典樂各一人位南北序分立祝案尊案
　　之次如常儀太常寺典儀一人司樂一人負南立
　　於階下之左記注官四人於壝門外之右負北立
　　紏儀御史四人禮部祠祭司官四人引禮鴻臚寺
　　官四人分立王公百官拜位之次協律郎歌工樂
　　工舞佾分立樂懸之次𫝊贊二人循壝門内牆西
　　立位均南北序南北面掌燎官率燎人立於壝外
　　西南隅
　　　右辨位
　　其日五鼓步軍統領勒所部清蹕除道自
　東華門至
　壇門
御道左右塗巷皆設布幛鑾儀衞陳
法駕鹵簿(北郊祭詳見/      儀)不陪祀王公百官朝服咸㑹祇
　　候送
駕如儀日出前八刻太常寺卿赴
　乾清門奏時
皇帝御禮服乗禮輿出宫前引後扈如常儀
駕發警蹕
　午門鳴鐘鼓
駕出東華門導迎樂前引不作提鑪執鐙官左右騎導
　　　如詣
北郊之儀
　駕至壇北門外降輿右贊引左對引太常寺卿二人恭
　　　導
　皇帝入北門中門詣具服殿更祭服鴻臚寺官引陪祀
　　　王公於殿外侍衛後引陪祀百官南班於拜位南
　　　北面北班於路西東面序立祇候
　　　　右鑾輿出宫
　　　卯初刻司祝恭奉祝版設於祝案禮部尚書一人
　　　率太常寺卿屬詣
　　神庫上香行禮恭請
　大明神位奉安於
　神座如儀太常寺卿至具服殿奏請詣
　壇行禮
　皇帝出次盥洗鑾儀衞官跪奉盥奉巾如儀司拜褥官
　　　豫布拜褥於壇上拜次贊引對引官恭導
皇帝入壝左門陞西階就拜位前東向立司拜牌官跪
　　安拜牌退前引内大臣執鑪鐙官侍衞均於階下
　　止立後扈大臣隨侍鴻臚寺官引陪祀王公百官
　　均就拜位序立典儀贊樂舞生登歌執事官各共
　　廼職武舞執干戚進贊引奏就位
皇帝就位立
　　　右盥洗就位
　　典儀贊迎
神司香奉香進至
神位前祇竢司樂贊舉迎
神樂奏寅曦之章辭曰羲馭兮寅賔光煜爚兮紅輪春
　　已融兮交泰循典禮兮明禋嚴大采兮祇肅神之
　　來兮如雲協律郎舉麾工鼓柷樂作司拜牌官起
　　拜牌贊引奏就上香位及對引官恭導
皇帝詣香案前對引官至祝案前止立司香跪贊引奏
　　跪
皇帝跪奏上香司香進香
皇帝上炷香次三上瓣香興奏復位及對引官恭導
皇帝復位司拜牌官安拜牌贊引奏跪拜興
皇帝行三跪九拜禮傳贊贊跪叩興王公百官均隨行
　　禮(凡衆官行禮/皆傳贊後同)協律郎偃麾工戛敔樂止(凡樂以/舉麾鼓)
　　(柷作以偃麾/戛敔止後同)
　　　右迎神
　　典儀贊奠玉帛司樂贊舉奠玉帛樂奏朝曦之章
　　辭曰杲黄道兮暾出東肅将享兮玉帛同美齊翼
　　兮王君公盥以薦兮孚有顒樂作司玉帛奉篚詣
神位前跪獻於案三叩興退樂止
　　　右奠玉帛
　　典儀贊行初獻禮司樂贊舉初獻樂奏清曦之章
　　辭曰御景風兮下帝扃酌黄目兮椒其馨爵方舉
　　兮歌且舞漾和盎兮龍旗青樂作司樂舉節舞干
　　戚之舞(凡舞以節領之/導引進退後同)有司揭尊冪勺挹酒實爵
　　司爵奉爵詣
神位前跪奠於墊中退司祝至祝案前跪三叩奏祝版
　　跪案左樂暫止贊引奏跪
皇帝跪羣臣皆跪贊讀祝司祝讀祝辭曰維某年月日
　嗣天子(御名/)謹告於
大明之神曰惟
神陽精之宗列神之首
神光下照四極無遺功垂今昔率土仰賴兹當仲春式
　　遵古典謹以玉帛牲醴之儀恭祀於
神伏惟
　鑒歆賜福黎庶尚
　饗讀畢興奉祝版跪安
神位前篚内三叩興退樂作贊引奏拜興
皇帝率羣臣行三拜禮興樂止武功之舞退文舞執羽
　　籥進
　　　右初獻
　　典儀贊行亞獻禮司樂贊舉亞獻樂奏咸曦之章
　　辭曰再舉勺兮鬱金香嘉樂合兮舞洋洋德恢大
　　兮神哉沛澹容與兮進霞觴樂作舞羽籥之舞司
　　爵奉爵詣
神位前跪獻爵於左儀如初獻獻畢樂止
　　　右亞獻
　　典儀贊行終獻禮司樂贊舉終獻樂奏純曦之章
　　辭曰式禮莫愆兮昭清終以告䖍兮休成願神且
　　留兮鑒茹以妥以侑兮忱誠樂作(舞同/亞獻)司爵奉爵
　　詣
神位前跪獻爵於右如亞獻儀獻畢樂止文德之舞退
　　　右三獻
　　既終獻太常寺贊禮郎一人詣祝案前立贊答福
　　胙光祿寺卿二人就南案奉福胙至
神位前拱舉退祇立於
皇帝拜位之右侍衞二人進立於左贊引奏跪
皇帝跪左右官皆跪奏飲福酒右官進福酒
皇帝受爵拱舉授左官次受胙如飲福之儀奏拜興
皇帝三拜興又奏跪拜興
皇帝復行二跪六拜禮王公百官均隨行禮典儀贊徹
　　饌司樂贊舉徹饌樂奏延曦之章辭曰物之備兮
　　希徳馨神欲起兮景杳𡨕徹不遲兮咸肅穆照臨
　　下土兮瞻曜靈樂作司玉帛詣
神位前跪叩奉赤璧以退樂止
　　　右受福胙徹饌
　　典儀贊送
神司樂贊舉送
神樂奏歸曦之章辭曰雲車征兮風馬翔猋萬里兮臨
　　萬方報神功兮以時享祈神祐兮永無疆樂作贊
　　引奏跪拜興
皇帝率羣臣行三跪九拜禮興樂暫止典儀贊奉祝帛
　　饌送燎司祝司帛詣
神位前咸跪三叩司祝奉祝司帛奉篚興司香跪奉香
　　司爵跪奉饌興以次恭送燎所
皇帝轉立拜位旁北向(司拜褥官/徹拜褥)竢祝帛過(仍布/拜褥)
皇帝復位立樂作陪祀王公百官退班贊引奏禮成恭
　　導
皇帝出壝左門入具服殿更衣樂止
　　　右送神燎祝帛
　　祀禮既成禮部尚書率太常寺卿屬恭請
神位復
御儀與迎
神同贊引恭導
皇帝出具服殿至壇北門外乗禮輿
法駕鹵簿前導導迎樂作奏祐平之章辭曰雝音肅送
　　暾出自東兼燭垂曜與天同用秩典修皇敬通表
　　瑞輝揚至公
皇帝回鑾王公從各官以次退不陪祀王公百官仍朝
　　服祗候
駕至跪迎
　午門鳴鐘樂止王公隨
駕入至内金水橋恭候
皇帝還宫退太常寺官徹
　乾清門齋戒牌銅人送寺
　　　右回鑾
　　常歲遣官朝
日之禮先二日禮部尚書詣犧牲所眂牲承祭官暨陪
　　祀文武百官均於邸第致齋先一日太常寺以祝
　　版送内閣恭書
皇帝遣某官某餘辭同前(凡遣/官同)受而奉諸
東郊神庫御史禮部祠祭司官光祿寺少卿朝服眂割
　　牲瘞毛血有司供具並如儀及祀之日雞初鳴遣
　　官朝服祇竢於壇外禮部侍郎省齍太常寺卿率
　　屬恭請
神位設於座訖卯初刻遣官由壇北左門入壝右門行
　　禮於階下上香時贊升壇升降均由右階不飲福
　　受胙王公不陪祀贊引以太常寺贊禮郎祝帛送
　　燎遣官避立北旁餘均如前儀
　　　右遣官儀
夕月
　　丑辰未戌年秋分之夕
皇帝親詣西郊夕
月先二日禮部尚書一人至犧牲所眂牲如儀
　　　右眂牲
　　　致齋
　　　書祝版
　　　眂祝版(東郊儀均與/    同)
　　祀日未明割牲於
西郊宰牲亭内光祿寺少卿及御史禮部祠祭司官朝
　　服眂宰宰人瘞毛血儀與
東郊禮同
　　　右眂割牲
　　侵晨太常寺官潔壇上下藉以㯶薦張
神幄設
夜明神座専案東向設
　配位北斗七星次
　木火土金水五星次
　二十八宿次
　周天星辰神座同案南向工部司官張
皇帝拜次於夘階上如式晡後太常寺卿率屬入壇具
　　器陳
夜明位前牛一羊一豕一豋一鉶簠簋各二籩豆各十
　　琖三十鑪一鐙二
　星辰位同中設一案少南西向供祝版北設一案南
　　向陳
夜明前白璧一禮神制帛一(色/白)香盤一尊一爵三並設
　　福胙加爵一
　星辰位前禮神制帛十有一(色青赤黒黄/各一白七)香盤一尊
　　一爵三凡牲陳於爼凡玉帛實於篚凡尊實酒承
　　以舟疏布冪勺具鑾儀衞設洗於具服殿外樂部
　　率太常協律郎陳設樂懸舞佾與
東郊同
　　　右設神座供張陳設
　　　省齍(東郊儀同/)
　　辨行禮位夘階上幄次正中為
皇帝拜位西向分獻官一人位壇下之左當階陪祀王
　　公位壇下左右百官位壝門外左右均西面左班
　　南上右班北上辨執事位壇上太常寺司拜牌拜
　　褥官各一人立於
皇帝拜位左右司祝一人司香二人司玉帛一人司帛
　　一人司爵二人光祿寺卿二人侍衞二人太常寺
　　贊答福胙一人侍儀禮部尚書侍郎都察院左都
　　御史副都御史樂部典樂各一人位南北序分立
　　祝案尊案之次如常儀太常寺典儀一人司樂一
　　人負北立於階下之右贊禮郎二人立分獻官位
　　左右記注官四人於壝門外之左負南立紏儀御
　　史四人禮部祠祭司官四人引禮鴻臚寺官四人
　　分立王公百官拜位之次協律郎歌工樂工舞佾
　　分立樂懸之次𫝊贊二人循壝門内牆東立位均
　　南北序南北面並與
東郊禮同掌燎官率燎人立於壝外東北隅
　　　右辨位
　　申刻太常寺卿赴
　乾清門奏時
皇帝御禮服乗輿出宫前引後扈如常儀鹵簿前導出
　西華門詣
西郊與
東郊禮同
駕至壇北門外降輿右贊引左對引太常寺卿二人恭
　　導
皇帝入北門中門詣具服殿更祭服太常寺贊禮郎引
　　分獻官於壝右門外北面立鴻臚寺官引陪祀王
　　公於殿外侍衞後引陪祀百官南班於拜位南北
　　面北班於路東西面序立祇候
　　　右鑾輿出宫
　　酉初刻司祝恭奉祝版設於祝案禮部尚書一人
　　率太常寺卿屬詣
　神庫上香行禮恭請
神位入壇以次安奉座上如儀太常寺卿至具服殿奏
　　請詣
壇行禮
皇帝出次盥洗鑾儀衞官跪奉盥奉巾如儀司拜褥官
　　豫布拜褥於壇上拜次贊引對引官恭導
皇帝入壝左門陞夘階就拜位前西向立司拜牌官跪
　　安拜牌退前引内大臣提鑪官侍衞均於階下止
　　立後扈大臣隨侍贊禮郎引分獻官鴻臚寺官引
　　陪祀王公百官均就拜位序立典儀贊樂舞生登
　　歌執事官各共廼職武舞執干戚進贊引奏就位
皇帝就位立
　　　右盥洗就位
　　典儀贊迎
神司香奉香進至
神位前祇竢司樂贊舉迎
神樂奏迎光之章辭曰繼日代明兮象麗天式遵九道
　　兮臨八埏玉律分秋兮西顥躔聿修毖祀兮樂在
　　縣協律郎舉麾工鼓柷樂作司拜牌官起拜牌贊
　　引奏就上香位及對引官恭導
皇帝詣香案前對引官至祝案前止立司香跪贊引奏
　　跪
皇帝跪奏上香司香進香
皇帝上炷香次三上瓣香興奏復位及對引官恭導
皇帝復位司拜牌官安拜牌贊禮郎引分獻官由北階
　　升詣
　星辰位前上香畢降階復位贊引奏跪拜興
皇帝行二跪六拜禮𫝊贊官贊跪叩興王公百官均随
　　行禮(凡衆官行禮/皆𫝊贊後同)協律郎偃麾工戛敔樂止(凡樂/以舉)
　　(麾鼓柷作以偃/麾戛敔止後同)
　　　右迎神
　　典儀贊奠玉帛行初獻禮司樂贊舉初獻樂奏升
　　光之章辭曰少采兮将事玉帛兮載陳式舉黄流
　　兮挹犧尊籩豆靜嘉兮肴核芬樂作司樂舉節舞
　　干戚之舞(凡舞以節領之/導引進退後同)有司掲尊冪勺挹酒實
　　爵司玉帛奉玉帛詣
夜明位前司帛奉篚詣
　星辰位前跪獻於案皆三叩興司爵奉爵分詣各案
　　前跪奠於墊中皆退司祝至祝案前跪三叩奉祝
　　版跪案左樂暫止贊引奏跪
皇帝跪羣臣皆跪贊讀祝司祝讀祝辭曰維某年月日
　嗣天子(御名/)謹告於
夜明之神曰惟
神配陽之徳鍾陰之精周環九野普照萬方繼明於夕
　　天下共賴兹當仲秋式遵古典謹以玉帛牲醴庶
　　品之儀致祭惟
神歆鑒福我兆民尚
　饗讀畢興奉祝版跪安
夜明位前篚内三叩退樂作贊引奏拜興
皇帝率羣臣行三拜禮興樂止武功之舞退文舞執羽
　　籥進
　　　右奠玉帛初獻
　　典儀贊行亞獻禮司樂贊舉亞獻樂奏瑶光之章
　　辭曰齊醍兮載獻神之來兮肅然仰肸蠁兮鑒顧
　　挹清光兮几筵樂作舞羽籥之舞司爵奉爵分詣
　　各案前跪獻於左如初儀樂止
　　　右亞獻
　　典儀贊行終獻禮司樂贊舉終獻樂奏瑞光之章
　　辭曰戞瑟鳴琴兮鋗玉鏘神嘉虞兮申三觴金波
　　穆穆兮珠熉黄休嘉砰隐兮溢四方樂作(舞同/亞獻)司
　　爵奉爵分詣各案前跪獻於右如亞獻儀樂止文
　　徳之舞退
　　　右三獻
　　既終獻太常寺贊禮郎一人詣祝案前北面立贊
　　答福胙
皇帝飲福受胙如
東郊儀贊引奏拜興
皇帝三拜興又奏跪拜興
皇帝復行二跪六拜禮王公百官均隨行禮典儀贊徹
　　饌司樂贊舉徹饌樂奏涵光之章辭曰對越在天
　　兮禮成徹豋豆兮湛露零神悦懌兮徳馨世曼夀
　　兮安以寧樂作司玉帛詣
神位前跪叩奉白璧以退樂止
　　　右受福胙徹饌
　　典儀贊送
神司樂贊舉送
神樂奏保光之章辭曰駕卿雲兮景星御和風兮霞軿
　　神留俞兮壇宇福率土之黄丁樂作贊引奏跪拜
　　興
皇帝率羣臣行二跪六拜禮興樂暫止典儀贊奉祝帛
　　饌送燎司祝司帛詣
神位前咸跪三叩司祝奉祝司帛奉篚興司香跪奉香
　　司爵跪奉饌興以次恭送燎所
皇帝轉立拜位旁南向(司拜褥官/徹拜褥)竢祝帛過(仍布/拜褥)
皇帝復位立樂作陪祀王公百官退班贊引奏禮成恭導
皇帝出壝左門入具服殿更衣樂止
　　　右送神燎祝帛
　　祀禮既成禮部尚書率太常寺卿屬恭請
神位復
御儀與迎
神同贊引恭導
皇帝出具服殿至壇北門外乗禮輿
法駕鹵簿前導導迎樂作奏祐平之章辭曰殷仲甞酎
　　華黍若油興榖繁祉受符天後湧桂華凝彩斿玉
　　燭調千萬秋
皇帝回鑾王公從各官以次退不陪祀王公百官仍朝
　　服祇候
駕至跪迎
　午門鳴鐘樂止王公隨
駕入至内金水橋恭候
皇帝還宫退太常寺官徹
　乾清門齋戒牌銅人送寺
　　　右回鑾
　　常歲遣官夕
月之禮先二日眂牲承祭官分獻官及陪祀官均於邸
　　第致齋先一日書祝版眂割牲有司供具如儀祀
　　日未刻承祭官分獻官朝服豫竢壇外禮部侍郎
　　省齍太常寺卿屬恭設
神位訖酉初刻遣官由壇北左門入壝右門分獻官隨
　　入承祭官行禮於壇下上香時贊升壇升降由南
　　階分獻官位在其左升降由北階不飲福受胙王
　　公不陪祀贊引以太常寺贊禮郎祝帛送燎遣官
　　避立南旁餘均如前儀
　　　右遣官儀
　
　
　
　
欽定大清通禮卷七
　欽定四庫全書
　欽定大清通禮卷八
　吉禮
　先農
　　　歲仲春吉亥
　皇帝親饗
　先農之禮先二日禮部尚書一人至犧牲所眂牲如儀
　　　　右眂牲
　　　　致齋(東西儀同/    郊祀)
　　　先一日遣官一人詣
奉先殿以耕耤告行禮如常儀
　　　　右祭告
　　　　書祝版
　　　　眂割牲
　　　　眂祝版(東西儀同/    郊祀)
　　　是日清晨太常寺卿率屬潔壇上下藉以㯶薦為
　　瘞坎於壇東南隅設
先農神座於壇正中南向施黄幄工部司官張
皇帝拜次於南階上如式
　　　右設神座供張
　　将事之夕夜分太常寺卿率屬入壇具器陳牛一
　　羊一豕一豋一鉶二簠簋各二籩豆各十琖三十
　　鑪一鐙二壇南中設一案少西北向供祝版東設
　　一案西向陳禮神制帛一(色/青)香盤一尊一爵三設
　　福胙於尊爵之旁加爵一牲陳於爼帛實於篚尊
　　實酒承以舟疏布冪勺具鑾儀衞冠軍使設洗於
　　壇東樂部率太常協律郎設中和韶樂及樂舞於
　　壇下東西分列器數與
東西郊祀同
　　　右陳設
　　　省齍(東西儀同/    郊祀)
　　辨行禮位壇上幄次為
皇帝拜位正中北向壇下東南為望瘞位東向陪祀王
　　公位樂懸北東西各二班百官位樂懸南東西各
　　五班重行異等東位西上西位東上均北面辨執
　　事位壇上太常寺司拜牌拜褥官各一人立
皇帝拜位左右司祝一人司香一人司帛一人司爵一
　　人光祿寺卿二人侍衞二人太常寺贊答福胙一
　　人侍儀禮部尚書侍郎都察院左都御史副都御
　　史樂部典樂各一人位東西序分立祝案尊案之
　　次如常儀壇下太常寺典儀一人司樂一人東立
　　西面記注官四人西立東面紏儀御史四人禮部
　　祠祭司官四人引禮鴻臚寺官四人分立王公百
　　官拜位之次協律郎歌工樂工舞佾分立樂懸之
　　次均東西面掌瘞官率瘞人立於瘞坎之南北面
　　　右辨位
　　其日五鼓步軍統領率所部清蹕除道自
　大清門至
　　壇門
　御道左右塗巷皆設布幛鑾儀衞陳
　法駕鹵簿(北郊祭詳見/      儀)於
　　午門外不陪祀王公百官咸朝服㑹
　　闕下祇候送
　駕如常儀辰初二刻太常寺卿赴
　　乾清門奏時
　皇帝御祭服乗禮輿出宫前引後扈如儀
　駕發警蹕
　　午門鳴鐘鼓導迎樂陳而不作提鑪官左右騎導由
　　正陽門詣壇如
郊祀之儀
　　　　右鑾輿出宫
　駕将至司祝奉祝版設於祝案禮部尚書一人率太常
　　　寺卿屬詣
　　神庫上香行禮恭請
先農神位奉安壇座上如儀鴻臚寺官豫引陪祀王公
　　於壇門内按翼序立候
駕至隨行引陪祀百官東班於拜位南北面西班於拜
　　位西東面序立祇候
駕至壇東門内降輿右贊引左對引太常寺卿二人恭
　　導
皇帝至壇東盥鑾儀衞官跪奉盥奉巾如儀司拜褥官
　　豫布拜褥於壇上拜次贊引對引官恭導
皇帝由中階陞就拜位前北向立司拜牌官跪安拜牌
　　退前引内大臣提鑪官侍衞均於階下止立後扈
　　大臣隨侍鴻臚寺官引陪祀王公百官均就拜位
　　序立典儀贊樂舞生登歌執事官各共廼職武舞
　　執干戚進贊引奏就位
皇帝就位立
　　　右盥洗就位
　　典儀贊瘞毛血迎
神司香奉香進至
神位前祇候司樂贊舉迎
神樂奏永豐之章辭曰先農播榖克配彼天立我烝民
　　於萬斯年農祥晨正協風滿旜曰予小子宜稼于
　　田協律郎舉麾工鼓柷樂作司拜牌官起拜牌贊
　　引奏就上香位暨對引官恭導
皇帝詣香案前立對引官至祝案前止立贊引奏上香
　　司香跪進香
皇帝上炷香次三上瓣香畢奏復位暨對引官恭導
皇帝復位立司拜牌官安拜牌贊引奏跪拜興
皇帝率羣臣行三跪九拜禮協律郎偃麾工戛敔樂止
　　(凡樂以舉麾鼓柷作/以偃麾戛敔止後同)
　　　右迎神
　　典儀贊奠帛爵行初獻禮司帛奉篚有司揭尊冪
　　勺挹酒實爵以次至案前恭竢司樂贊舉初獻樂
　　奏時豐之章辭曰厥初生民萬彚莫辨神錫之休
　　嘉種乃誕斯徳曷酬何名可贊我酒惟㫖是用初
　　獻樂作司樂舉節舞干戚之舞(凡舞以節領之/導引進退後同)司
　　帛跪獻篚奠於案三叩司爵跪獻爵奠於墊中興
　　各退司祝至祝案前跪三叩興奉祝版跪案左樂
　　暫止贊引奏跪
皇帝跪羣臣皆跪贊讀祝司祝讀祝辭曰維某年月日
皇帝致祭於
先農之神曰惟
神肇興農事萬世永賴兹當東作之時躬耕耤田祈諸
　　物豐茂為民立命謹以牲帛酒醴庶品之儀致祭
　　尚
　饗讀畢興奉祝版跪安
神位前三叩興退樂作贊引奏拜興
皇帝率羣臣行三拜禮樂止武功之舞退文舞執羽籥
　　進
　　　右初獻
　　典儀贊行亞獻禮司樂贊舉亞獻樂奏咸豐之章
　　辭曰無物稱徳惟誠有孚載升玉瓚神肯留虞惟
　　兹兆庶豈異古初神曽子之今其食諸樂作舞羽
　　籥之舞司爵獻爵於左儀如初獻樂止
　　　右亞獻
　　典儀贊行終獻禮司樂贊舉終獻樂奏大豐之章
　　辭曰秬秠穈芑皆神所貽以之饗神式食庶幾神
　　其丕佑佑我黔黎萬方大有肇此三推樂作(舞同/亞獻)
　　司爵獻爵於右如亞獻儀樂止文徳之舞退
　　　右三獻
　　既終獻太常寺贊禮郎一人少前西面立贊答福
　　胙光祿寺卿二人奉福胙至
神位前拱舉退祇立於
皇帝拜位之右侍衞二人進立於左贊引奏跪
皇帝跪左右官皆跪奏飲福酒右官進福酒
皇帝受爵拱舉授左官次受胙如飲福之儀贊引奏拜
　　興
皇帝三拜興又奏跪拜興
皇帝行二跪六拜禮王公百官均隨行禮典儀贊徹饌
　　司樂贊舉徹饌樂奏屢豐之章辭曰青祇司職土
　　膏脉起日涓吉亥舉耕耤禮神安留俞不我遐棄
　　執事告徹予将舉趾樂作徹畢樂止
　　　右受福胙徹饌
　　典儀贊送
神司樂贊舉送
神樂奏報豐之章辭曰匪且有且匪今斯今靈雨崇朝
　　田家萬金考鐘伐鼓戞瑟鳴琴神歸何所大地秧
　　鍼樂作贊引奏跪拜興
皇帝率羣臣行三跪九拜禮樂止
　　　右送神
　　典儀贊奉祝帛饌送瘞司祝司帛詣
神位前咸跪三叩司祝奉祝司帛奉篚興司香跪奉香
　　司爵跪奉饌興以次恭送瘞所
皇帝轉立拜位東旁西向(司拜褥官/徹拜褥)竢祝帛過(仍布/拜褥)
皇帝復位立典儀贊望瘞司樂贊舉望瘞樂奏慶豐之
　　章辭曰肅肅靈壇昭昭上天神下神歸其風肅然
　　玉版蒼幣瘞埋告䖍神之聽之錫大有年樂作陪
　　祀王公百官退贊引奏詣望瘞位
皇帝詣望瘞位望瘞贊引奏禮成恭導
皇帝詣
　太歲殿上香樂止禮部尚書率太常寺卿屬恭請
神位復
御上香行禮如儀
皇帝入具服殿更衣乃行
親耕禮(儀詳/嘉禮)畢還宫太常寺官徹
　乾清門齋戒牌銅人送寺
　　　右望瘞禮成
　　遣官饗
先農之禮先一日太常寺以祝版送内閣恭書受而奉
　　諸
　神庫至日雞初鳴遣官朝服詣壇贊引太常寺贊禮
　　郎二人引由壇右門入行禮於階下上香贊升壇
　　升降均由東階不飲福受胙王公不陪祀祝帛送
　　瘞避立西旁饗畢順天府府尹率屬行耕耤禮(詳/嘉)
　　(禮/)餘均如前儀
　　　右遣官儀
　　直省府州縣各建
先農壇歲以仲春亥日致祭省㑹以總督若廵撫一人
　　主之若有故則布政使以次攝陪祀文武官及各
　　執事人均如祭
　社稷之禮先二日主祭陪祭執事各官致齋公所埽
　　除壇壝内外祭日雞初鳴執事人入設
先農神案於壇正中南向陳鉶一簠二簋二籩豆各四
　　案前設爼陳羊一豕一又前設香案一陳祝文香
　　盤鑪鐙左設一案東向陳帛一尊一爵三陳福酒
　　胙肉於尊爵之次設洗於階下之東質明引班引
　　陪祭官入引贊引主祭官入通贊贊執事者各司
　　其事贊就位引主祭官至階下盥手就拜位立陪
　　祭官按班就東西拜位立均北面迎
神上香讀祝行三獻禮祝辭曰維某年月日某官某致
　　祭於
先農之神曰惟
神肇興稼穡立我烝民頌思文之徳克配彼天念率育
　　之功常陳時夏兹當東作咸服先疇洪惟
九五之尊歲舉
三推之典恭膺守土敢忘勞民謹奉彝章聿修祀事惟
　　願五風十雨嘉祥恒沐
神庥庶幾九穂雙岐上瑞頻書大有尚
　饗餘儀與祭
　社稷同祭畢率屬行耕耤禮
　　府州縣歲祭
先農主祭官陪祭官暨各執事並同
　社稷祭期牲帛器數行禮儀節與省㑹同
　　　右直省府州縣先農壇
先蠶
　　歲季春吉巳
皇后親饗
先蠶之禮先二日禮部尚書一人至犧牲所眂牲儀與
　　饗
先農同
　　　右眂牲
　　是日昧爽太常寺進齋戒牌銅人内監豫設黄案
　　一於
　交泰殿之左内務府總管一人及宫殿監侍豫竢於
　乾清門太常寺卿率所屬㳟奉齋戒牌在前銅人在
　　後前引如儀至
　乾清門内務府總管以授宫殿監侍恭設於
　交泰殿案上齋戒牌南向銅人西向設畢跪三叩興
　　退
皇后乃齋陪祀
　妃
　嬪公主福晉以下文官三品武官二品命婦以上咸
　　致齋
　　　右致齋
　　　眂割牲(先農儀與饗/    同)
　　先一日奉宸苑卿率屬潔壇上下藉以㯶薦為瘞
　　坎於壇西北施黄幄於壇上太常寺官恭設
先蠶神座於幄内正中南向工部司官張
皇后拜幄於南階上如式太常寺典簿具牲爼博士辨
　　簠簋籩豆豋鉶之實以次展於
　神厨太常寺卿詣
　神庫以恭請
神位之儀指授蠶宫令退贊禮郎引内務府總管一人
　　詣
　神厨周眂牲牢籩豆太常寺官以陳設之儀指授宫
　　殿監侍訖皆退
　　　右設神座幄供張展牲器
　　至日雞初鳴内務府總管及宫殿監侍率内監入
　　壇具器陳牛一羊一豕一豋一鉶二簠簋各二籩
　　豆各十琖三十鑪一鐙二東設一案西向陳禮神
　　制帛一(色/青)香盤一尊一爵三設福胙於尊爵之旁
　　加爵一牲陳於爼帛實於篚尊實酒承以舟疏布
　　冪勺具内監設洗於具服殿樂部率掌儀司内監
　　陳樂於壇下應鼓一在東琴四瑟二簫六篴六笙
　　六杖鼓二方響十六雲璈二板二東西分列如式
　　　右陳設
　　辨行禮位壇上正中為
皇后拜位北向壇下西北為望瘞位西向當階左右為
　　陪祀
　妃
　嬪公主福晉拜位北面稍南左右為陪祀命婦拜位
　　按翼分列重行異等東位西上西位東上均北面
　　辨執事位司拜褥女官二人立於壇上
皇后拜位左右相儀女官二人立拜位後左右均東西
　　面司香女官一人司帛女官一人司爵女官一人
　　奉福胙女官二人序立東案之東西面接福胙女
　　官二人立於壇西東面壇下典儀司樂女官各一
　　人當階左立西面𫝊贊女官六人二人立於壇南
　　東西面二人立於
　妃
　嬪公主福晉拜位左右二人立於命婦拜位左右均
　　東西面樂工歌工(以童内/監為之)序立於東西樂懸之次
　　女官掌瘞者立於瘞坎之西北隅
　　　右辨位
　　未明前三刻步軍統領飭所部清蹕除道自
　神武門至
壇門
御道左右塗巷皆設布幛陪祀公主福晉命婦及執事
　　女官朝服豫集壇内鑾儀衞率内監陳
儀駕鹵簿於
　順貞門外大儀輿一乗民尉三十有四人儀輿二乗
　　旗尉十有二人黄輿二乗民尉三十有四人次五
　　色龍鳳旗十旗尉二十人卧𤓰四立𤓰四旗尉十
　　有二人吾仗四旗尉六人次黄赤二色龍鳳扇八
　　雉尾扇八旗尉三十有二人次赤素方繖四五色
　　四季花繖十旗尉二十有八人五色九鳳繖十旗
　　尉二十人次金節二旗尉四人次拂二(立夏陳列/處暑收)
　　香鑪二金合二盥盤一盂一缾二金倚一方几一
　　旗尉二十有二人次黄色九龍曲葢一旗尉三人
　　鳳輿一乗旗尉八人凡擎執旗尉民尉各服其服
　　皆内監充辰正初刻太常寺卿暨内務府總管各
　　一人赴
　乾清門奏時宫殿監督領侍轉奏
皇后御禮服乗鳳輿出宫如儀陪祀
　妃
　嬪咸乗輿從由
　順貞門
　神武門北上門入陟山門至内壝左門相儀女官二
　　人跪奏請降輿
皇后降輿
　妃
　嬪咸降輿從前引女官十人右贊引左對引女官二
　　人恭導
皇后入具服殿少竢
　妃
　嬪隨入配殿祇竢𫝊贊女官引公主福晉命婦等於
　　具服殿門外東西序立祇候
　　　右車駕詣壇
　　辰正一刻蠶宫令詣
　神庫上香跪三叩興恭請
先蠶神位内監十人前引入壇奉安座上畢相儀奏請
　　行禮
皇后出具服殿盥司盥跪奉盥司巾跪奉帨巾盥畢詣
　　壇
　妃
　嬪以下隨行司拜褥女官豫布拜褥於壇上拜次贊
　　引對引女官恭導
皇后陞中階就拜位前北向立前引十人止立壇下相
　　儀二人隨侍𫝊贊引
　妃
　嬪公主福晉及命婦均就拜位序立典儀贊執事者
　　各共廼職贊引奏就位
皇后就位立
　　　右盥洗就位
　　典儀贊迎
神司香奉香進至香案前祇竢司樂贊舉迎
神樂奏庥平之章辭曰軒轅御籙時西陵位正妃柔桑
　　沃載陽遲黼黻𤣥黄供祀事稱繭更繰絲龍精報
　　貺椒屋宗師樂作贊引奏就上香位暨對引恭導
皇后詣香案前立對引至案前止立司香跪贊引奏跪
皇后跪奏上香司香進香
皇后上炷香三上瓣香興贊引奏復位暨對引恭導
皇后復位立奏跪拜興
皇后行六肅三跪三拜禮𫝊贊贊跪叩興
　妃
　嬪以下隨行禮樂止
　　　右迎神
　　典儀贊奠帛爵行初獻禮司帛奉篚司爵奉爵進
　　至案前祇竢司樂贊舉初獻樂奏承平之章辭曰
　　春隄栁綻金倉庚有好音衣禕翟致精忱后月躬
　　應教織紝柘館式齋心黄流初薦肸蠁如臨樂作
　　司帛跪獻篚奠於案一叩興司爵跪獻爵奠於墊
　　中興皆退樂止
　　　右初獻
　　典儀贊行亞獻禮司樂贊舉亞獻樂奏均平之章
　　辭曰清和日正長靈壇水一方紆香陌執籧筐桑
　　葉陰穠風澹蕩八育普嘉祥玉鬯再陳降福穰穰
　　樂作司爵獻爵於左儀如初獻樂止
　　　右亞獻
　　典儀贊行終獻禮司樂贊舉終獻樂奏齊平之章
　　辭曰神臯接上園葭蘆翠浪翻鶯聲滑藕花繁夭
　　棘絲絲初引蔓三薦潔蘋蘩雲依寶鼎露浥旌旛
　　樂作司爵獻爵於右儀如亞獻樂止
　　　右三獻
　　典儀贊答福胙奉福胙二人恭奉福胙詣
神位前拱舉退祇立於
皇后拜位之右接福胙二人進立於左贊引奏跪
皇后跪左右女官皆跪奏飲福酒右女官進福酒
皇后受爵拱舉授左女官次受胙如飲福之儀贊引奏
　　拜興
皇后一拜興又奏跪拜興
皇后行四肅二跪二拜禮
　妃
　嬪以下均隨行禮興典儀贊徹饌司樂贊舉徹饌樂
　　奏柔平之章辭曰公宫吉禮成有齋奉豆豋僮僮
　　被肅肅升廢徹毋遲咸祗敬法坎不常盈萬方衣
　　被百福其朋樂作徹畢樂止
　　　右受福胙徹饌
　　典儀贊送
神司樂贊舉送
神樂奏洽平之章辭曰神風拂廣筵靈香下肅然儀不
　　忒禮無愆禺馬流星相炳絢玉蝀亘平川彤管司
　　職瑞繭登編樂作贊引奏跪拜興
皇后率
　妃
　嬪以下行六肅三跪三拜禮興樂止
　　　右送神
　　典儀贊奉帛香饌送瘞司帛詣
神位前跪一叩司帛奉篚興司香跪奉香司爵跪奉饌
　　興以次恭送瘞所
皇后轉立拜位旁西向(司拜褥/起拜褥)竢香帛過(仍布/拜褥)
皇后復位立典儀贊望瘞陪祀
　妃
　嬪公主福晉命婦退贊引奏詣望瘞位樂作恭導
皇后詣望瘞位望瘞奏禮成恭導
皇后詣具服殿更衣
　妃
　嬪隨入配殿更衣樂止蠶宫令恭請
神位復
御上香行禮如儀
皇后還宫宫殿監侍徹
　交泰殿齋戒牌銅人授太常寺官送寺越日
皇后乃率從桑之
　妃
　嬪公主福晉命婦行
躬桑禮(儀詳/嘉禮)
　　　右望瘞禮成
　　遣
　妃致祭
先蠶之禮先二日及陪祀之公主福晉命婦均致齋所
　　司供具如式至日昧爽
　妃朝服乗輿詣壇清道辟除如常儀至内壝右門降
　　輿入行禮於階下上香贊升壇升降均由東階
　妃
　嬪不陪祀不飲福受胙香帛送瘞避立西旁餘如前
　　儀
　　　右遣妃儀
皇帝遣官致祭
先蠶之禮所司供具如前儀至日雞初鳴遣官朝服詣
　　壇贊引太常寺贊禮郎二人引由壇左側門入行
　　禮儀節與饗
先農同
　　　右遣官儀
　
　
　
　
欽定大清通禮卷八
欽定四庫全書
欽定大清通禮卷九
吉禮
厯代帝王
　廟饗
厯代帝王之禮
正殿七室中室
太昊伏羲氏
炎帝神農氏
黄帝軒轅氏左室
少昊金天氏
顓頊髙陽氏
帝嚳髙辛氏
帝堯陶唐氏
帝舜有虞氏右室
夏王禹啟仲康少康杼槐芒泄不降扄厪孔甲臯發
商王湯太甲沃丁太庚小甲雍巳太戊仲丁外壬河亶
　甲祖乙祖辛沃甲祖丁南庚陽甲盤庚小辛小乙武
　丁祖庚祖甲廩辛庚丁太丁帝乙次左
周武王成王康王昭王穆王共王懿王孝王夷王宣王
　平王桓王莊王僖王惠王襄王頃王匡王定王簡王
　靈王景王悼王敬王元王貞定王考王威烈王安王
　烈王顯王慎靚王次右
漢髙祖惠帝文帝景帝武帝昭帝宣帝元帝成帝哀帝
　光武帝明帝章帝和帝殤帝安帝順帝沖帝昭烈帝
晉元帝明帝成帝康帝穆帝哀帝簡文帝
宋文帝明帝孝武帝
齊武帝
陳文帝宣帝
魏道武帝明元帝太武帝文成帝獻文帝孝文帝宣武
　帝孝明帝又次左
唐髙祖太宗高宗睿宗𤣥宗肅宗代宗徳宗順宗憲宗
　穆宗文宗武宗宣宗懿宗僖宗
後唐明宗
後周世宗
宋太祖太宗真宗仁宗英宗神宗哲宗髙宗孝宗光宗
　寧宗理宗度宗端宗
遼太祖太宗景宗聖宗興宗道宗又次右
金太祖太宗世宗章宗宣宗哀宗
元太祖太宗定宗憲宗世祖成宗武宗仁宗泰定帝文宗寧宗
明太祖惠帝成祖仁宗宣宗英宗景帝憲宗孝宗武宗
　世宗穆宗愍帝位均南向凡異代同室者皆隔别之
　　兩廡東風后倉頡䕫伯夷伊尹傅說召公奭畢公髙召穆公虎
　　仲山甫張良曹參周勃魏相鄧禹耿弇諸葛亮房元齡
　　李靖宋璟郭子儀許遠李晟裴度曹彬李沆王曾富弼
　　文彦博李綱韓世忠文天祥宗翰穆呼哩布呼宻徐逹常
　　遇春楊士竒于謙劉大夏西力牧臯陶龍伯益仲虺周公旦
　　太公望吕侯方叔尹吉甫蕭何陳平劉章丙吉馮異馬援
　　趙雲杜如晦狄仁傑姚崇張巡李泌陸贄耶律赫嚕
　　吕䝉正冦凖范仲淹韓琦司馬光趙鼎岳飛斡魯
　　宗望巴延托托劉基李文忠楊榮李賢位均東西
　　向以北為上歳春秋仲月諏吉遣官將事
特行崇典
皇帝親詣行禮先二日禮部尚書一人詣犧牲所眡牲如儀
　　　　右眡牲
　　　　致齋
　　　　書祝版
　　　　眡割牲
　　　　眡祝版(東西儀均同/    郊祀)
　　先一日太常寺官入廟潔蠲殿宇内外藉以㯶薦拂拭
神座工部司官張
御幄於景徳門外階下之左南向夜分太常寺卿率屬入具器陳
三皇位前分設三案五帝位前統設三案夏商周代設一案右二龕
　　左三龕各設三案每位爵三實酒毎案豋一鉶二簠簋各
　　二籩十豆十其前皆設香案一各鑪一鐙二每室牛一
　　羊一氶一殿中設案一少西北向供祝版東設一案西向
　　西設一案東向分陳每室尊一每案香盤一虚爵三
　　毎位禮神制帛一(色/白)設福胙於東案尊爵之旁加爵
　　一凡牲陳於爼凡帛每案同篚凡尊實酒承以舟疏
　　布冪勺具兩廡東設案十各鉶二簠一簋一籩豆各
　　四每位爵三實酒統羊二豕二前設香案四各鑪一
　　鐙二又設案於南北向陳尊二香盤四虚爵十有二素
　　帛四十爼篚冪勺具西廡帛三十有九餘陳設同鑾儀
　　衛設洗於黄幄外樂部率太常協律郎設中和韶樂於
　　殿外階上分東西懸陳樂舞於樂懸之次如常儀
　　　右陳設
　　陳設畢太常寺博士引禮部侍郎一人入廟省眡
正殿牲帛齍盛及籩豆豋鉶之實畢次詣兩廡周眡如儀
　　　右省齍
　　辦行禮位殿門内正中為
皇帝行禮拜位北向階下甬道左右為分獻官拜位北
　　面陪祀王公位階上東西各二班百官位階下分獻
　　之南東西各五班重行異等均北面東位西上西
　　位東上辨執事位司拜褥鑾儀衛官二人立於
皇帝拜位之左稍後太常寺司祝一人立祝案西司香
　　九人司帛九人司爵九人光祿寺卿二人太常寺
　　贊答福胙一人立東案之東司香七人司帛七人司爵
　　七人侍衛二人立西案之西侍儀禮部尚書侍郎各
　　一人都察院左都御史副都御史各一人樂部典樂
　　一人立東西案之南太常寺典儀一人於殿左門外立司
　　樂協律郎樂工歌工舞佾於階上樂懸東西序立
　　記注官四人於西階下序立糾儀御史禮部祠祭司
　　官各二人於陪祀王公拜位之次序立又御史二人
　　祠祭司官二人鴻臚寺官二人於陪祀百官拜位
　　之次序立掌燎官率燎人立於燎鑪之隅
　　　　右辨位
　　其日五皷歩軍統領率所部清蹕除道自
　西華門至
　廟門
御道左右塗巷皆設布幛鑾儀衛陳
法駕鹵簿(北郊祭詳見/      儀)不陪祀王公百官朝服咸㑹祗候送
駕如儀日出前六刻司祝恭請祝版設於祝案太常寺卿赴
　乾清門奏時
皇帝御祭服乗禮輿出宫前引後扈如常儀
駕發警蹕
　午門鳴鐘皷
駕出西華門導迎樂前引不作提鑪執鐙官左右騎導如詣
西郊之儀
　　　右鑾輿出宫
駕將至鴻臚寺官豫引陪祀王公於廟門外序立候
駕至隨入太常寺贊禮郎豫引兩廡分獻官四人於景
　　徳西側門外序立陪祀百官按班入景徳東西側
　　門外於行禮位稍南東西序立祗候
駕至由廟中門入降輿右贊引左對引太常寺卿二人㳟導
皇帝入幄次少竣太常寺卿奏請行禮
皇帝出次盥鑾儀衛官跪奉盥奉巾如儀司拜褥官豫
　　布拜褥於殿門内正中贊引對引官㳟導
皇帝入景徳中門陛中階進殿中門至拜位前北向立前
　　引内大臣止立殿檐下提鑪官執鐙官侍衛止立階
　　下後扈大臣隨侍贊禮郎引分獻官東西各二人於甬
　　道左右鴻臚寺官引陪祀王公升東西階引陪祀百
　　官於廟庭左右均就拜位北面序立典儀贊樂舞生
　　登歌執事官各共廼職武舞執干戚進贊引奏就位
皇帝就位立
　　　右就次盥洗就位
　　典儀贊迎
神左司香二人右司香一人奉香盤東西趨進均折而北
　　詣中一室
三皇香案前左司香七人右司香六人奉香盤分詣各
　　室香案前祗候司樂贊舉迎
神樂奏肇平之章辭曰撫時兮極隆造經綸兮顯庸總
　　古今兮一揆貽大寳兮微躬仰徽猷兮有嚴閟宫予
　　稽首兮下風協律郎舉麾工皷柷樂作贊引奏就
　　上香位暨對引官恭導
皇帝詣
太昊伏羲氏香案前對引官至祝案前止立司香跪進
　　香贊引奏上香
皇帝上炷香三上瓣香畢以次詣
炎帝神農氏
皇帝軒轅氏香案前上香儀同左右各室司香跪上香
　　畢皆趨退贊引奏復位暨對引官恭導
皇帝復位奏跪拜興
皇帝行二跪六拜禮王公百官均隨行禮協律郎偃麾
　　工戞敔樂止(凡樂以舉麾皷柷作/以偃麾戞敔止後同)
　　　右迎神
　　典儀贊奠帛爵行初獻禮有司揭尊冪勺挹酒實
　　爵司帛奉篚司爵奉爵以次詣各
神案前司樂贊舉初獻樂奏興平之章辭曰莽若雲兮
　　神之行予仰止兮在廷承筐篚兮既登偃靈蓋兮
　　翠旌鑒予情兮歆享薦芳馨兮肅成樂作司樂舉
　　節舞干戚之舞(凡舞以節領之/導引升降後同)司帛跪獻篚奠於
　　各案三叩興司爵立獻爵於各墊中退贊禮郎引
　　分獻官升東西階詣兩廡以次跪上香畢興立香
　　案前執事生奠帛獻爵如儀皆退司祝至祝案前
　　跪三叩奉祝版跪案左樂暫止贊引奏跪
皇帝跪羣臣皆跪賛讀祝司祝讀祝辭曰維某年月日
皇帝致祭於
太昊伏羲氏
炎帝神農氏
黄帝軒轅氏
帝金天氏
帝高陽氏
帝高辛氏
帝陶唐氏
帝有虞氏
夏十四王
商二十六王
周三十二王
漢十九帝
晉七帝
宋三帝
齊一帝
陳二帝
魏八帝
唐十六帝
後唐一帝
後周一帝
宋十四帝
遼六帝
金六帝
元十一帝
明十三帝曰仰惟
諸帝應運代興作君作師撫育烝黎創治維艱基業用
　　宏守文不易謨烈是承風教既遠功徳可稱報於
　　仲(春/秋)
神其式憑尚
　饗讀畢興祝版跪安
太昊伏羲氏神位前篚内三叩興退樂作贊引奏拜興
皇帝率羣臣行三拜禮興贊禮郎引分獻官降階復位
　　樂止武功之舞退文舞執羽籥進
　　　右初獻
　　典儀賛行亞獻禮司樂賛舉亞獻樂奏崇平之章
　　辭曰貳觴兮酒行念昔致治兮永清瞻龍衮兮若
　　英願紹錫兮嘉平樂作舞羽籥之舞司爵奉爵以
　　次詣各案前恭獻於左兩廡贊禮郎引分獻官分
　　獻如初樂止
　　　右亞獻
　　典儀贊行終獻禮司樂贊舉終獻樂奏恬平之章
　　辭曰鬱鬯兮獻終萬舞洋洋兮沐清風龍鸞徐整
　　兮企予示周行兮廸予衷樂作(舞同/亞獻)司爵獻爵於
　　右兩廡隨分獻均如亞獻儀畢樂止文徳之舞退
　　　右三獻
　　既終獻太常寺贊禮郎一人少前西面立贊答福
　　胙光祿寺卿二人奉福胙至
太昊伏羲氏位前拱舉退祇立於
皇帝拜位之右侍衞二人進立於左贊引奏跪
皇帝跪左右官皆跪奏飲福酒右官進福酒
皇帝受爵拱舉授左官次受胙如飲福之儀奏拜興
皇帝三拜興又奏跪拜興
皇帝率羣臣行二跪六拜禮典儀贊徹饌司樂贊舉徹
　　饌樂奏淳平之章辭曰盍肴烝兮畢升五音㑹兮
　　滿盈禮将徹兮䖍告鑒孔忱兮載翼載登樂作徹
　　畢樂止
　　　右受福胙徹饌
　　典儀贊送
神司樂贊舉送
神樂奏匡平之章辭曰羽幢繚繞兮動回風和鸞並馭
　　兮歸天宫五雲擁兮髙馳翔願回靈盼兮錫年豐
　　樂作贊引奏跪拜興
皇帝率羣臣行二跪六拜禮興樂止
　　　右送神
　　典儀贊奉祝帛饌送燎司祝司帛詣各
神案前咸跪三叩司祝奉祝司帛奉篚興司香跪奉香
　　司爵跪奉饌興以次由中道出恭送燎所
皇帝轉立拜位旁西向(司拜褥官/徹拜褥)竢祝帛過(仍布/拜褥)
皇帝復位立兩廡香帛饌均送焚燎太常寺贊禮郎引
　　分獻官退鴻臚寺官引陪祀王公百官均退立拜
　　位東西旁樂作(樂章與上/並為一闋)辭曰駕羣龍兮一氣中
　　焄蒿芬烈兮實𡨕通望神光兮遥燭惟終古兮是
　　崇贊引奏禮成恭導
皇帝仍由景徳門中門出陞輿
法駕鹵簿前導導迎樂作奏祐平之章辭曰時敘羣品
　　端在一欽衣徳凝命荷天之任景軌儀誠既歆肅
　　駿奔顒若臨不陪祀王公百官仍朝服祇候
駕至跪迎
　午門鳴鐘樂止王公隨
駕入至内金水橋恭候
皇帝還宫各退太常寺官徹
　乾清門齋戒牌銅人送寺
　　右禮成回鑾
　　遣官致祭之禮先二日眂牲如儀承祭官分獻官
　　暨文官郎中武官㕘領世爵輕車都尉以上均於
　　邸第致齋先一日太常寺以祝版送内閣恭書受
　　而藏諸廟内
　神庫光祿寺少卿御史禮部祠祭司官朝服眂割牲
　　瘞毛血有司供具並如儀及祀之日雞初鳴承祭
　　官及分獻官朝服祇竢於廟禮部侍郎入廟省齍
　　畢質明承祭官(王/公)入景徳左門(領侍衛内大臣/尚書等入右門)升
　　左階位於階上(領侍衛内大臣/尚書等位階下)北面迎神贊就上
　　香位出入殿左門承祭官分獻官及陪祀官行三
　　跪九叩禮不飲福受胙王公不陪祀贊引以太常
　　寺贊禮郎祝帛送燎避立西旁東面餘均如儀
　　　右遣官儀
皇帝時廵省方有古昔
帝王陵寝在其地者間行
特典親詣致祭
親祭之禮有司諏吉豫期守土官潔埽享殿内外扈從
　　王公暨文武官陪祭視
　京師
帝王廟地方文官知府武官副将以上與朝臣陪祭者
　　以其班序(班詳朝/㑹儀)先一日
皇帝率羣臣齋
　行在太常寺官具祝版(凡祭祀皆贊行/在有司襄)送内閣中書
　　舍人敬書祝文(翰林院隨/時撰擬)於版訖授太常寺官豫
　　送祭所
　　　右具祝版
　　是日昧爽光祿寺卿一人眂割牲守土官於祭所
　　神廚設香案光祿寺卿公服上香宰人牽牲告腯
　　遂及守土官眂宰瘞毛血如儀
　　　右眂割牲
　　祭之前夕工部司官張黄幄於享殿二門内之左
　　鑾儀衛官設洗於幄次及夜分太常寺卿屬率守
　　土官入享殿具
神位前陳設牛一羊一豕一豋一鉶二簠簋各二籩豆
　　各十鑪一鐙二設案一於享殿中少西北向供祝
　　版設案一於東西向陳禮神制帛一(色/白)香盤一尊
　　一冪勺具爵三乃辨位設
皇帝拜位於享殿内正中北向司拜褥　二人立於左
　　稍後陪祀王公位階上百官位階下東西序立重
　　行異等均北面司祝司香司帛司爵分立祝案尊
　　案之次記注官立西階下東面紏儀御史禮部祠
　　祭司官引禮鴻臚寺官分立王公百官拜位左右
　　東西面典儀一人立享殿東檐下西面掌燎官率
　　燎人立燎鑪之隅
　　　右供張陳設序位
　　祭日漏未盡守土大吏率屬治道清蹕自
　行宫至祭所氾埽無令塵揚鑾儀衞官陳
騎駕鹵簿(詳軍/禮)於
　行在宫門外領侍衞内大臣及内大臣勒所部翊衛
　　官䕶軍統領宗人府王公勒所部後管官采服分
　　班於
　行宫門外祇候不陪祭扈從官序列
　行宫門外守土官序列祭所門前道左陪祭王公於
　　享殿大門外序列候
駕至隨入内外文武官於享殿庭左右序列執事官豫
　　入就位均采服屆時太常寺卿赴
　行宫奏時
皇帝龍袍補服乗輿出宫前引後扈不陪祭扈從官跪
　　送如常儀
　　　右鑾輿出行宫
駕至祭所不陪祭守土官跪迎
皇帝於大門内降輿右贊引左對引太常寺卿二人恭
　　導
皇帝由二門中門入至幄次少竢出盥鑾儀衞官跪奉
　　盥奉巾如儀司拜褥官豫布拜褥贊引對引官恭
　　導
皇帝陞中階入殿中門詣拜位前立内大臣侍衞止立
　　階下後扈大臣隨侍鴻臚寺官引陪祭王公百官
　　按班均就拜位序立典儀贊執事官各共廼職贊
　　引奏就位
皇帝就位立
　　　右盥洗就位
皇帝既就位司香奉香跪竢於香案之左贊引恭導
皇帝詣香案前立奏上香司香進香
皇帝上炷香三上瓣香畢復位奏跪拜興
皇帝行二跪六拜禮王公百官均隨行禮
　　　右迎神
　　典儀贊奠帛爵行初獻禮司帛奉篚司爵奉爵以
　　次詣
神位前司帛跪獻篚奠於案三叩興司爵立獻爵於墊
　　中畢各退司祝詣祝案前跪三叩奉祝版跪案左
　　贊引奏跪
皇帝跪羣臣皆跪贊讀祝司祝讀祝文訖興奉祝版跪
　　安於篚内三叩退贊引奏拜興
皇帝率羣臣行三拜禮興典儀贊行亞獻禮司爵獻爵
　　於左贊行終獻禮司爵獻爵於右均如初儀
　　　右三獻
　　典儀贊奉祝帛送燎司祝司帛詣
神位前咸跪三叩司祝奉祝司帛奉篚興司香跪奉香
　　興以次恭送燎所
皇帝轉立拜位東旁西向(司拜褥官/徹拜褥)竢祝帛過(仍布/拜褥)復
　　位立
　　　右燎祝帛
　　祝帛出贊引奏禮成暨對引官恭導
皇帝降中階出中門乗輿還
　行宫前列鹵簿導從扈衞如來儀陪祭官退不陪祭
　　守土官仍於道左跪送扈從官於
　行宫外跪迎如儀
　　　右禮成還行宫
　輦蹕所經有古昔
帝王陵寢在御道三十里内者遣官一人祇吿豫期太
　　常寺官具祝文(翰林院隨/時撰擬)香帛授遣官齎往守土
　　官潔埽享殿内外戒辦牲牢器物備執事司祝司
　　香司帛司爵以府州縣佐貳官充通贊以敎諭訓
　　導引贊以學弟子員遣官既至及執事官齋其夕
　　宰人割牲於廚地方官州若縣一人公服眂宰瘞
　　毛血如儀祭日昧爽守土官入陳
神位前牛一羊一豕一豋一鉶二簠簋各二籩豆各十
　　鑪一鐙二設案於左陳禮神制帛一(色/白)香盤一尊
　　一爵三設案一於中少西供祝版設洗於階東引
　　贊二人竢於門質明執事官豫入就位均朝服遣
　　官朝服至祭所引贊引自殿垣左門入詣東階下
　　盥至階中北面立通贊贊就位遣官就位贊就上
　　香位引贊引遣官升東階入殿左門詣香案前司
　　香跪奉香引贊贊跪遣官跪贊上香遣官上香畢
　　興贊復位遣官仍降東階復位贊跪叩興遣官行
　　三跪九叩禮通贊贊行初獻禮司帛奉篚跪獻於
　　案三叩興司爵奉爵奠於正中各退贊讀祝引贊
　　贊跪遣官跪司祝至祝案前跪三叩奉祝版宣讀
　　訖復於案三叩興退贊叩興遣官三叩興通贊贊
　　行亞獻禮司爵奠爵於左贊行終獻禮司爵奠爵
　　於右均如初儀引贊贊跪叩興遣官行三跪九叩
　　禮通贊贊奉祝帛送燎執事各奉祝帛香由中道
　　送燎如儀遣官避立拜位東竢過復位引贊贊禮
　　畢引遣官仍由殿垣左門出執事官皆退
　　　右時廵祭告
　　直省所在
厯代帝王陵寢逢
　朝廷有大
慶典遣官分詣致祭祭
伏羲氏陵於寧淮
女媧氏於趙城
神農氏於􁦘
軒轅氏於中部
少昊氏於曲阜
髙陽氏
髙辛氏於滑
陶唐氏於濮
有虞氏於寧逺
夏王禹於㑹稽
商王湯於榮河中宗於内黄髙宗於西華
周文王武王成王康王於咸寧
漢髙祖於涇陽文帝於咸寧宣帝於長安光武帝於孟
　　津
後魏文帝於富平
唐髙祖於三原太宗於醴泉憲宗於蒲城宣宗於涇陽
後周世宗於鄭州
宋太祖太宗真宗仁宗於鞏
遼太祖於廣寧
金太祖世宗於房山
元太祖世祖於宛平北
明太祖於江寧宣宗孝宗世宗於昌平凡祭皆就享殿
　　行禮或因陵寝設壇惟元陵望祭
　　　右祭所
　　豫期有司諏吉日禮部疏列閣部院寺文職二品
　　以下四品以上官銜名候
㫖分遣承祭将遣官
皇帝散齋一日遣官各齋於次太常寺具禮神香制帛
　　(色/白)祝文(翰林院隨/時撰擬)送禮部禮部祠祭司官各加封
　　題翼日黎明遣官公服㑹於禮部太常寺官設黄
　　案於
　中和殿正中一左右各一均南向鑾儀衞設龍亭一
　　於禮部堂上正中設香亭一於龍亭前祠祭司官
　　恭奉祝文香帛設龍亭内校尉舁亭行導以御仗
　　香亭在前龍亭在後進
　大清門中門至
　午門前亭止禮部祠祭司官公服詣龍亭前跪三叩
　　恭奉祝文香帛由
　午門左門
　昭徳門至
　中和殿由中門入陳祭文於正中黄案陳帛左案陳
　　香右案畢跪叩如初奉時由殿左門出退立階下
　　直班記注官四人序立於殿西檐下導引太常寺
　　卿二人序立於殿北門外禮部尚書侍郎各一人
　　分立殿東西檐之次侍儀又侍郎一人率欽天監
　　博士詣
　乾清門奏時
皇帝御補服乗輿出宫導從扈衛如常儀至
　中和殿北階上降輿太常寺卿導引
御殿内詣案前北向徧
閲祝文香帛畢仍自殿北門乗輿還宫禮部祠祭司官
　　奉祝文香帛出
　午門設龍亭内如來儀所司徹案校尉舁亭出禮部
　　尚書侍郎從至禮部陳於堂上正中遣官及齎送
　　香帛筆帖式以次序立於堂左禮部尚書一人於
　　亭左立祠祭司官詣亭前跪三叩以次奉祝帛香
　　授尚書轉授遣官遣官跪受興授筆帖式依序由
　　中門出若非
親閲太常寺具禮神香祝制帛送禮部各加封題禮部
　　尚書率執事官屬暨遣官散齋一日至日黎明咸
　　公服畢㑹禮部祠祭司官設三案於堂上正中奉
　　祝文設於中案陳香左案陳帛右案訖退立案前
　　左右贊事禮部尚書一人敬謹周眂訖以次分授
　　遣官如前儀
　　　右閲祝文香帛遣祭官
　　遣官至所祭地守土官豫日供具備執事人眂割
　　牲瘞毛血如儀祭日陳設遣官行禮儀注與時廵
　　遣官祭吿禮同
　　　右祭儀
　　直省所在
帝王陵寝歲春秋仲月守土正官一人致祭執事以禮
　　生祭日用羊一豕一餘陳設及行禮儀注與
慶典遣官禮同
　　　右所在専祭
　
　
　
欽定大清通禮卷九
欽定四庫全書
欽定大清通禮卷十
吉禮
　𫝊心殿
　經筵致祭
　𫝊心殿之禮
　𫝊心殿内
皇師伏羲氏正位南向
皇師神農氏
皇師軒轅氏
帝師陶唐氏
帝師有虞氏
王師夏王禹
王師商王湯
王師周文王
王師周武王左右分序均南向
先聖周公東位西向
先師孔子西位東向歲以春秋仲月
皇帝御經筵之日遣官一人祇告如
特行崇典則
皇帝親詣行禮太常寺豫日以祝版送内閣恭書(祝文/翰林)
　　(院隨時/擬撰)先一日司祝由太常寺恭奉祝版導以御
　　仗送至
　𫝊心殿祝版房設於案跪叩如儀祀日昧爽所司潔
　　除殿内外展
神幄工部司官藉㯶薦太常寺卿率屬具器陳
皇師
帝師
王師位前各設一案每案鉶一籩二豆二前設香案一
　　陳鑪一鐙二
先聖
先師位前每案鉶一籩二前設香案一陳鑪一鐙二殿
　　中設一案少西北向供祝版東設一案西向陳禮
　　神制帛十(色/白)香盤六爵十有八尊二西設一案東
　　向陳禮神制帛一(色/白)香盤五尊一爵十有五凡帛
　　正位同篚東西位各異篚凡尊實酒承以舟疏布
　　冪勺具乃辨位
皇帝拜位在殿内正中北向鑾儀衞司拜褥官立於
皇帝拜位之左稍後太常寺司祝立祝案西東面司香
　　立東西案後負序東西面典儀立殿門外之東西
　　面記注官立殿門外之西東面掌燎官率燎人立
　　於東門外燎鑪之隅日出前三刻司祝詣
　𫝊心殿祝版房恭奉祝版安於祝案司爵揭尊冪勺
　　挹酒實爵司帛奉篚司爵奉爵進至各
神位前奠於案司拜褥官豫布拜褥於殿門内正中各
　　退太常寺卿赴
　乾清門奏時
皇帝御補服乗輿出宫前引後扈如常儀
駕至文華門内東門降輿前引内大臣侍衞均止立後
　　扈大臣隨侍右贊引左對引太常寺卿二人恭導
皇帝由殿垣西門入
　景行中門陞中階進殿中門至拜位前北向立典儀
　　贊執事官各共廼職贊引奏就位
皇帝就位立司香各奉香盤詣
神位前祇竢贊引奏就上香位及對引官恭導
皇帝詣
皇師伏羲氏香案前對引官至祝案前止立司香跪進
　　香贊引奏上香
皇帝上炷香三上瓣香畢以次詣各
神位前上香如前儀贊引奏復位及對引官恭導
皇帝復位立奏跪拜興
皇帝行二跪六拜禮興司祝詣祝案前跪三叩奉祝版
　　跪案左贊引奏跪
皇帝跪贊讀祝司祝讀祝畢興奉祝版跪安
神位前篚内三叩興退贊引奏拜興
皇帝行三拜禮興又奏跪拜興
皇帝行二跪六拜禮興典儀贊奉祝帛送燎司祝司帛
　　詣
神位前咸跪三叩司祝奉祝司帛奉篚興司香跪奉香
　　興以次由中道出恭送燎所
皇帝轉立拜位東西向(司拜褥官/徹拜褥)竢祝帛過(仍布/拜褥)
皇帝復位立贊引奏禮成及對引官恭導
皇帝出殿中門降中階詣
　文華殿
御經筵進講(儀詳/嘉禮)畢乗輿還宫執事官以次退
　　　右祗告儀
　　遣官致祭
　𫝊心殿贊引太常寺贊禮郎二人引承祭官入殿垣
　　東門循
　景行門東夾道至殿門外階下正中行禮上香出入
　　殿左門祝帛送燎承祭官避立西旁東面餘如儀
　　　右遣官儀
　　月朔望太常寺卿一人率屬詣
　𫝊心殿具器陳設酒果上香行禮如儀
　　　右常祀儀
　
　
　
　
　
　
　
　
　
　
欽定大清通禮卷十
欽定四庫全書
欽定大清通禮卷十一
吉禮
先師
　　春秋釋奠
先師孔子之禮
大成殿内
至聖先師正位南向
　復聖顔子
　述聖子思子東位西向
　宗聖曾子
　亞聖孟子西位東向兩序
　先賢東閔子損冉子雍端木子賜仲子由卜子商有
　　子若皆西向西冉子耕宰子予冉子求言子偃顓
　　孫子師朱子熹皆東向兩廡
　先賢東蘧瑗澹臺滅明原憲南宫适商瞿漆雕開司
　　馬耕梁鱣冉孺伯䖍冉季漆雕徒父漆雕哆公西
　　赤任不齊公良孺公肩定鄡單罕父黒榮旂左人
　　郢鄭國原亢廉潔叔仲會公西輿如邽巽陳亢琴
　　張步叔乗秦非顔噲顔何縣亶樂正克萬章周敦
　　頤程顥邵雍西林放宓不齊公冶長公晳哀髙柴
　　樊須商澤巫馬施顔辛曹䘏公孫龍秦商顔高壤
　　駟赤石作蜀公夏首后處奚容蒧顔祖句井疆秦
　　祖縣成公祖句兹燕伋樂欬狄黒孔忠公西蒧顔
　　之僕施之常申棖左丘明秦冉牧皮公都子公孫
　　丑張載程頤
　先儒東公羊髙伏勝董仲舒后蒼杜子春諸葛亮王
　　通范仲淹歐陽修楊時羅從彦李侗吕祖謙蔡沈
　　陳淳魏了翁王柏趙復許謙吳澄胡居仁王守仁
　　羅欽順西榖梁赤髙堂生孔安國毛萇鄭康成范
　　寗韓愈胡瑗司馬光尹焞胡安國張栻陸九淵黄
　　幹真德秀何基陳澔金履祥許衡薛瑄陳獻章蔡
　　清陸隴其均北上東西向
　崇聖祠殿内中
肇聖王木金父左
裕聖王祈父右
詒聖王防叔次左
昌聖王伯夏次右
啟聖王叔梁紇皆南向
　先賢顔無繇孔鯉東位西向曾㸃孟孫氏西位東向
　先儒東廡周輔成程珦蔡元定西向西廡張廸朱松
　　東向均北上嵗以春秋仲月上丁遣官將事
特行崇典則
皇帝親詣行禮先二日禮部尚書一人詣犧牲所眂牲
　　如儀
　　　右眂牲
　　　致齋
　　　書祝版
　　　眂祝版(帝王儀均同/    廟)
　　先一日宰人豫鑿坎於宰牲亭之西國子監官設
　　香案一於宰牲亭外光祿寺少卿一人朝服詣香
　　案前上香遂及御史禮部祠祭司官國子監丞朝
　　服眂宰宰人割牲以豆取毛血瘞於坎如常儀
　　　右眂割牲
　　將事前夕國子監祭酒率屬潔蠲殿内外藉以㯶
　　薦拂拭
神座工部司官張大次於大成門外之左夜分太常寺
　　卿國子監祭酒各率其屬入具器陳
先師位前牛一羊一豕一登一鉶二簠二簋二籩十豆
　　十鑪一鐙二
　四配位前各羊一豕一鉶二簠二簋二籩八豆八鑪
　　一鐙二
　十二哲位前鉶一簠一簋一籩四豆四東西各羊一
　　豕一鑪一鐙二殿中設一案少西北向供祝版其
　　南東設一案西向陳禮神制帛九(色/白)香盤四尊三
　　爵二十有七西設一案東向陳禮神制帛八香盤
　　三尊二爵三十有四凡牲陳於俎凡帛正位四配
　　異篚十二哲東西共篚凡尊實酒承以舟疏布冪
　　勺具東廡二位同案每位爵一實酒每案簠一簋
　　一籩四豆四
　先賢案前羊二豕二香案一鑪一鐙二
　先儒案前羊一豕一香案一鑪一鐙二設案一於南
　　北向陳禮神制帛二香盤二尊三虚爵六俎篚冪
　　勺具西廡陳設同
　崇聖祠正位前各羊一豕一鉶二簠簋各二籩豆各
　　八鑪一鐙二配位前簠一簋一籩四豆四東西羊
　　豕各一鑪一鐙二中設一案少西供祝版東設一
　　案陳禮神制帛七(色/白)香盤六尊四爵二十有一西
　　設一案陳禮神制帛二香盤一尊三爵六兩廡東
　　二案西一案每位爵一實酒餘陳設簠簋籩豆羊
　　豕鑪鐙如配位之數各南設一案陳禮神制帛一
　　香盤一尊一虚爵三俎篚冪勺皆具鑾儀衞官設
　　洗於大次之外樂部率太常協律郎設中和韶樂
　　於殿外兩階金編鐘在東玉編磬在西皆十有六
　　懸以虡業東應鼔一柷一麾一西敔一東西分列
　　琴六瑟四簫六篴六箎四排簫二塤二笙六搏拊
　　二旌二羽籥三十有六太常寺官設洗於
　崇聖祠階下之東如式
　　　右陳設
　　陳設畢太常寺博士引禮部侍郎一人入廟恭詣
大成殿周省齍盛及籩豆豋鉶之實次詣兩廡省畢引
　　詣
　崇聖祠正殿及兩廡省眂如儀
　　　右省齍
　　辨行禮位殿門内正中為
皇帝拜位北向階下甬道左右為分獻官拜位正殿分
　　獻官六人在前兩廡分獻官四人在後均北面陪
　　祀王公位階上東西各二班百官位階下分獻官
　　之南東西各五班重行異等東位西上西位東上
　　均北面辨執事位鑾儀衞司拜褥官二人立於
皇帝拜位之左稍後太常寺司祝一人立祝案西東面
　　司香四人司帛四人司爵九人立東案之東西面
　　司香三人司帛三人司爵八人立西案之西東面
　　侍儀禮部尚書侍郎各一人都察院左都御史副
　　都御史各一人樂部典樂一人分立東西案之南
　　東西面太常寺典儀一人立殿左門外西面司樂
　　協律郎樂工歌工文德之舞六佾於階上樂懸東
　　西序立記注官四人於西階下序立紏儀御史四
　　人禮部祠祭司官四人引禮鴻臚寺官四人分立
　　王公百官拜位之次掌燎官率燎人立於燎鑪之
　　隅兩廡國子生司香司帛司爵東西各二人序立
　　南案之南均北面承祭
　崇聖祠官拜位在階下分獻官四人拜位在承祭官
　　後讀祝拜位在殿中門檻内均北面太常寺司祝
　　典儀掌燎各一人正殿國子官司香七人司帛九
　　人司爵九人兩廡國子生司香司帛司爵東西各
　　三人立位與前儀同
　　　右辨位
　　其日五鼔步軍統領率所部清蹕除道自
　東華門至
　廟門
御道左右塗巷皆設布幛鑾儀衞陳
法駕鹵簿(北郊祭詳見/      儀)不陪祀王公百官朝服咸㑹祇
　　候送
駕如儀日出前六刻司祝恭請祝版設於祝案太常寺
　　卿赴
　乾清門奏時
皇帝御祭服乗禮輿出宫前引後扈如常儀
駕發警蹕
　午門鳴鐘鼔
駕出東華門導迎樂前引不作執鑪鐙官左右騎導如
　　詣
東郊之儀
　　　右鑾輿出宫
駕將至太常寺贊禮郎豫引四配兩序兩廡分獻官十
　　人於大成西側門外序立鴻臚寺官豫引陪祀王
　　公於廟左右門外序立候
駕至隨入引陪祀百官入大成左右側門豫於行禮位
　　稍南東西序立祇候
駕至廟門外降輿右贊引左對引太常寺卿二人恭導
皇帝由中門入就大次少竢太常寺卿奏請行禮
皇帝出次盥鑾儀衞官跪奉盥奉巾如儀司拜褥官豫
　　布拜褥於殿門内正中贊引對引官恭導
皇帝入大成中門陞階進殿中門至拜位前北向立前
　　引内大臣止立殿檐下提鑪官執鐙官侍衞均於
　　階下止立後扈大臣隨侍贊禮郎引分獻官東西
　　各五人於甬道左右鴻臚寺官引陪祀王公升東
　　西階引百官於庭中左右均就拜位北面序立典
　　儀贊樂舞生登歌執事官各共廼職文舞執羽籥
　　進贊引奏就位
皇帝就位立
　　　右就次盥洗就位
　　典儀贊迎
神司樂贊舉迎
神樂奏昭平之章辭曰大哉至聖德盛道隆生民未有
　　百王是崇典則昭垂式兹辟雍載䖍簠簋載嚴鼔
　　鐘協律郎舉麾工鼔柷樂作贊引奏就上香位及
　　對引官恭導
皇帝詣
先師香案前對引官至祝案前止立司香跪進香贊引
　　奏上香
皇帝上炷香三上瓣香畢奏復位及對引官恭導
皇帝復位奏跪拜興
皇帝行二跪六拜禮興王公百官均隨行禮協律郎偃
　　麾工戛敔樂止(凡樂以舉麾鼔柷作/以偃麾戛敔止後同)
　　　右迎神
　　典儀贊奠帛爵行初獻禮司樂贊舉初獻樂奏宣
　　平之章辭曰覺我生民陶鑄賢聖巍巍泰山實予
　　景行禮備樂和豆籩嘉静既述六經爰斟三正樂
　　作司樂舉節舞羽籥之舞(凡舞以節領之/導引進退後同)有司揭
　　尊冪勺挹酒實爵正位司帛一人奉篚司爵一人
　　奉爵以次詣
先師位前司帛跪獻篚奠於案三叩興司爵獻爵奠於
　　墊中皆退左右司香六人奉香盤司帛六人奉篚
　　司爵十有六人奉爵進至
　四配
　　十二哲位前贊禮郎引正殿分獻官升東西側階入
　　　殿左右門至各
　　神位前上香奠帛獻爵如儀仍由殿左右門出降階
　　　復位兩廡司香司帛奉香盤帛篚各進至香案前
　　　贊禮郎引分獻官上香奠帛司爵由南案前奉爵
　　　東西序進各詣
　　先賢
　　先儒位前獻爵畢皆退復位司祝至祝案前跪三叩
　　　奉祝版跪案左樂暫止贊引奏跪
　皇帝跪羣臣皆跪贊讀祝司祝讀祝辭曰維某年月日
　皇帝御名致祭於
　至聖先師孔子曰惟
　師德配
天地道冠古今刪述六經垂憲萬年兹當仲(春/秋)祗奉舊章
　　　謹以牲帛酒果致祭配以
　　復聖顔子
　宗聖曾子
　述聖子思子
　亞聖孟子尚
　饗讀畢興奉祝版跪安
先師位前篚内三叩興退樂作贊引奏拜興
皇帝率羣臣行三拜禮興樂止
　　　右初獻
　　典儀贊行亞獻禮司樂贊舉亞獻樂奏秩平之章
　　辭曰至哉聖師克明明德木鐸萬年惟民之則清
　　酒既醑言觀秉翟太和常流英材斯植樂作(舞同/初獻)
　　正位司爵奉爵詣
先師位前恭獻於左贊禮郎引分獻官詣
　四配
　十二哲兩廡隨分獻如初樂止
　　　右亞獻
　　典儀贊行終獻禮司樂賛舉終獻樂奏敘平之章
　　辭曰猗歟素王示予物軌瞻之在前師表萬祀酌
　　彼金罍我酒惟㫖登獻雖終弗遐有喜樂作(舞同/亞獻)
　　正位司爵奉爵詣
先師位前恭獻於右
　四配
　十二哲兩廡均隨分獻如亞獻儀樂止文德之舞退
　　　右三獻
　　典儀贊徹饌司樂贊舉徹饌樂奏懿平之章辭曰
　　璧水淵淵芹芳藻潔既歆至聖亦儀前哲聲金振
　　玉告兹將徹鬷假有成日月昭揭樂作徹畢樂止
　　　右徹饌
　　典儀贊送
神司樂贊舉送
神樂奏德平之章辭曰煌煌辟雍四方來宗甄陶樂育
　　多士景從如土斯埴如金在鎔佐予敷治俗美時
　　雍樂作贊引奏跪拜興
皇帝率羣臣行二跪六拜禮興樂止
　　　右送神
　　典儀贊奉祝帛饌送燎司祝司帛詣
先師位前咸跪三叩司祝奉祝司帛奉篚興司香跪奉
　　香司爵跪奉饌興以次由中道出恭送燎所
皇帝轉立拜位旁西向(司拜褥官/徹拜褥)竢祝帛過(仍布/拜褥)
皇帝復位立四配十二哲兩廡香帛饌均送焚燎太常
　　寺贊禮郎引分獻官退鴻臚寺官引陪祀王公百
　　官退立拜位東西樂作贊引奏禮成暨對引官恭
　　導
皇帝仍由大成中門出陞輿樂止
法駕鹵簿前導導迎樂作奏祐平之章辭曰先聖垂軌
　　千載是祇䖍奉師表景行行止奠兩楹神降之啓
　　後人文在兹不陪祀王公百官仍朝服祇候
駕至跪迎
　午門鳴鐘樂止王公隨
駕入至内金水橋恭候
皇帝還宫各退太常寺官徹
　乾清門齋戒牌銅人送寺
　　　右禮成回鑾
　崇聖祠同時遣官致祭賛引太常寺賛禮郎引承祭
　　官入祠垣左門引分獻官隨入承祭官詣階下盥
　　手典儀賛執事官各司其事賛禮郎賛就位引承
　　祭官分獻官就位立典儀賛迎
神司香奉香盤就各香案前立賛禮郎賛升階引承祭
　　官升東階入殿左門賛詣
肇聖王位前賛跪承祭官跪俯伏賛上香司香跪奉香
　　承祭官上炷香三上瓣香畢俯伏興次詣左右正
　　位前跪上香儀同退及殿左門北面揖出降階復
　　位賛禮郎引分獻官升東西階入殿左右門分詣
　　配位前跪上香如儀咸退及門北面揖出降階復
　　位引兩廡分獻官分詣兩廡從位前跪上香揖出
　　復位均如前儀賛禮郎賛跪叩興承祭官分獻官
　　行三跪九叩禮興典儀賛奠帛爵行初獻禮賛禮
　　郎引承祭官升階賛詣中案前賛跪承祭官跪俯
　　伏司帛跪奉篚承祭官受篚拱舉以授司帛興奠
　　於案司爵跪奉爵承祭官受爵拱舉以授司爵興
　　詣
神位前奠於墊中退承祭官俯伏興以次詣左右正位
　　前跪奠帛獻爵儀同賛禮郎賛就讀祝位引承祭
　　官詣拜位立司祝至祝案前跪三叩奉祝版跪案
　　左賛跪承祭官分獻官皆跪賛讀祝司祝讀祝辭
　　曰維某年月日
皇帝遣某官某致祭於
肇聖王
裕聖王
詒聖王
昌聖王
啓聖王曰惟
王誕生至聖為萬世王者之師功德顯著兹當仲(春/秋)謹
　　以庶品之儀致祭配以
　先賢顔氏
　先賢曾氏
　先賢孔氏
　先賢孟孫氏尚
　饗讀畢興奉祝版跪安
肇聖王位前篚内三叩興退賛禮郎賛叩興承祭官分
　　獻官行三叩禮興賛復位引承祭官退及殿左門
　　北面揖出降階復位賛禮郎引正殿分獻官升東
　　西階入殿左右門詣配位前引兩廡分獻官分詣
　　兩廡從位前跪俯伏奠帛獻爵俯伏興退及門揖
　　出復位均如正獻儀亞獻各獻爵於左終獻各獻
　　爵於右均如初儀典儀賛徹饌有司徹饌畢賛送
神賛禮郎賛跪叩興承祭官分獻官行三跪九叩禮興
　　典儀賛奉祝帛饌送燎司祝司帛司香司爵各奉
　　祝帛香饌以次恭送燎位如儀承祭官避立西旁
　　竢過復位賛禮郎引詣燎所視燎賛禮畢仍引由
　　祠垣左門出各退
　　　右崇聖祠祭儀
　　每嵗遣官釋奠於
先師承祭官分獻官暨陪祀官均致齋二日豫期眂牲
　　眂割牲皆如前儀先一日太常寺官具祝版送内
　　閣恭書
皇帝遣某官某致祭餘辭同前受而供諸廟内祝案行
　　禮如儀祭日陳設牲帛器數如前儀設福胙於殿
　　内東案尊爵之旁加爵一設洗於階下之東禮部
　　侍郎省齍如儀承祭官(大學/士)拜位在階下(親王郡/王在階)
　　(上/)讀祝受福胙拜位在殿中門檻内分獻官在甬
　　道左右陪祀官在廟庭左右均北面司香司帛司
　　爵大成殿正位配位以國子監丞助敎學正學錄
　　等官充兩序兩廡暨崇聖祠殿廡均以國子生充
　　序位如前儀奉福胙國子生二人立於東案之東
　　西面接福胙國子生二人立於西案之西東面雞
　　初鳴承祭官分獻官豫集於持敬門内致齋所太
　　常寺賛禮郎十有四人竢於持敬門内均朝服昧
　　爽賛禮郎二人引承祭官自左側門入(親王郡王/入大成右)
　　(門/)又四人分引兩序分獻官又八人分引兩廡分
　　獻官隨入至階東盥手畢詣拜位前立鴻臚寺官
　　引陪祀官咸詣拜位序立典儀賛樂舞生登歌執
　　事官各共廼職文舞六佾進賛禮郎賛就位引承
　　祭官分獻官就位立典儀賛迎
神司樂賛舉迎
神樂奏昭平之章(樂辭見前/後彷此)樂作賛禮郎賛就上香位
　　引承祭官升東階入殿左門賛詣
先師香案前賛跪承祭官跪俯伏賛上香司香跪奉香
　　承祭官三上香畢俯伏興以次詣
　四配位前跪上香儀同賛復位引承祭官退及殿左
　　門北面揖出降階復位初迎
神時賛禮郎分引東西序分獻官各一人升東西階入
　　殿左右門詣
　十二哲位前跪上香退及門北面揖出降階復位引
　　兩廡分獻官東西各二人分詣
　先賢
　先儒位前跪上香揖出復位均如前儀賛禮郎賛跪
　　叩興承祭官分獻官暨陪祀官行三跪九叩禮興
　　樂止典儀賛奠帛爵行初獻禮奏宣平之章舞羽
　　籥之舞樂作賛禮郎引承祭官升階賛詣
先師位前賛跪承祭官跪俯伏司帛跪奉篚承祭官受
　　篚拱舉以授司帛興奠於案司爵跪奉爵承祭官
　　受爵拱舉以授司爵興奠於墊中退承祭官俯伏
　　興賛禮郎賛就讀祝位引承祭官至殿中拜位立
　　賛跪承祭官分獻官暨陪祀官皆跪賛讀祝司祝
　　跪讀祝如儀承祭官分獻官暨陪祀官皆行三叩
　　禮興賛禮郎引承祭官以次詣
　四配位前跪奠帛獻爵儀同退及殿左門北面揖出
　　降階復位賛禮郎分引兩序分獻官升東西階入
　　殿左右門詣
　十二哲位前跪俯伏奠帛獻爵俯伏興退及門北面
　　揖出降階復位均如儀引兩廡分獻官分詣
　先賢
　先儒位前奠帛獻爵揖出復位儀同樂止亞獻奏秩
　　平之章(舞同/初獻)樂作賛禮郎引承祭官升階賛詣
先師暨四配位前奠爵於左如初兩序兩廡隨分獻畢
　　均復位樂止終獻奏敘平之章(舞同/亞獻)樂作引承祭
　　官升階奠爵於右如亞獻儀兩序兩廡隨分獻畢
　　均復位樂止文德之舞退典儀賛飲福受胙賛禮
　　郎賛詣受福胙位引承祭官至殿中拜位立奉福
　　胙二人自東案奉福胙至
先師位前拱舉退立於承祭官之右接福胙二人自西
　　案進立於左賛禮郎賛跪承祭官跪賛飲福酒右
　　一人跪遞福酒承祭官受爵拱舉以授於左接以
　　興次受胙如飲福之儀賛叩興承祭官三叩興賛
　　復位引承祭官退及殿左門北面揖出降階復位
　　賛跪叩興承祭官分獻官暨陪祀官均行三跪九
　　叩禮興典儀賛徹饌奏懿平之章樂作徹畢樂止
　　賛送
神奏德平之章樂作賛禮郎賛跪叩興承祭官分獻官
　　暨陪祀官行三跪九叩禮興樂止典儀賛奉祝帛
　　饌送燎有司各奉祝帛香饌恭送燎所如儀承祭
　　官避立拜位西旁竢過復位樂作賛禮郎引承祭
　　官詣燎所視燎畢仍引由左側門出樂止陪祀各
　　官皆退
　崇聖祠正殿及兩廡陳設承祭官分獻官行禮儀節
　　同前
　　　右遣官釋奠儀
皇帝臨雍講學
親釋奠於
先師之禮既諏吉先二日
皇帝乃齋王貝勒貝子公文三品武二品以上官翰林
　　院詹事府四品以下七品以上國子監官衍聖公
　　及五經博士陪祀至京者咸致齋
　　　右致齋
　　　眂牲
　　　眂割牲(與上丁釋/奠禮同)
　　至日夜分太常寺卿國子監祭酒率其屬入具
大成殿及兩廡陳設不供祝版餘器數與上丁禮同
　　　右陳設
　　　省齍(與上丁釋/奠禮同)
　　辨行禮位
皇帝拜位在殿門内正中北向分獻官位階下甬道左
　　右陪祀王公位階上東西各二班百官位階下分
　　獻官之南翰林詹事官七品暨國子監官均陪祭
　　東西各七班翰林詹事在東國子官在西衍聖公
　　在東班之首五經博士孔氏族五人顔曾等氏族
　　各二人與見官京師者在東班官之末均北面餘
　　執事官序位與上丁禮同
　　　右辨位
　　　鑾輿出宫(與上丁釋/奠禮同)
駕將至國子監祭酒司業率屬朝服國學生吉服序列
　　於成賢街道左跪迎
駕至廟門外降輿右賛引左對引太常寺卿二人恭導
皇帝由中門入就大次少竢太常寺卿奏請行禮
皇帝出次盥畢入大成中門陞階入殿中門就位國子
　　監官由西側門入暨陪祀王公百官均就拜位序
　　立如上丁釋奠之儀
　　　右就次盥洗就位
　　典儀賛迎
神司樂賛舉迎
神樂奏昭平之章(辭見/前)協律郎舉麾工鼓柷樂作賛引
　　奏跪拜興
皇帝行二跪六拜禮王公百官均隨行禮協律郎偃麾
　　工戛敔樂止(凡樂以舉麾鼔柷作/以偃麾戛敔止後同)典儀賛行釋奠
　　禮司樂賛舉奠獻樂奏宣平之章(辭見/前)樂作有司
　　揭尊冪勺挹酒實爵司帛奉篚司爵奉爵以次恭
　　就
皇帝之右司帛跪進篚
皇帝受篚拱舉授司帛接以興奉詣
先師位前跪獻於案退司爵跪進爵
皇帝受爵拱舉授司爵接以興奉詣
先師位前奠於正中退賛禮郎引正殿分獻官升東西
　　階入殿左右門詣
　四配
　十二哲位前奠帛獻爵如儀出降階復位引兩廡分
　　獻官詣
　先賢
　先儒位前奠帛獻爵出復位均如儀樂止典儀賛送
神司樂賛舉送
神樂奏德平之章(辭見/前)樂作賛引奏跪拜興
皇帝率羣臣行二跪六拜禮興典儀賛奉帛送燎司帛
　　詣
先師位前跪三叩奉篚興由中道出送燎賛禮郎引分
　　獻官鴻臚寺官引陪祀王公百官退立拜位兩旁
　　賛引奏禮成暨對引官恭導
皇帝出殿中門降中階至大成門外入大次更衣樂止
皇帝出次陞輿詣彝倫堂講書(儀詳/嘉禮)畢還宫
　　　右講學釋奠儀
　　月朔釋菜之禮正獻國子監祭酒兩序兩廡以所
　　屬監丞博士助敎學正學錄分獻司香司爵引賛
　　通賛以肄業諸生執事其日夙興國子監典簿啓
　　殿門及東西廡門率廟戸潔掃内外展神幄拂拭
　　神案每案陳菜棗栗各一豆鑪一鐙二設案一於
　　殿内之東陳香盤七尊一每位爵一又設案於東
　　西兩廡之南各陳香盤三尊一每位爵一凡尊實
　　酒冪勺具司香司爵立於案旁設洗於階下之東
　　通賛二人立於殿内東西楹二人立於殿外東西
　　階上皆公服質明祭酒率屬朝服諸生吉服集於
　　持敬門内引贊引由大成東側門入及廟庭通賛
　　賛就位咸就位北面立祭酒司業為一班師儒以
　　位序諸生以齒序咸列於後通賛賛跪叩興祭酒
　　以下行三跪九叩禮興賛行釋菜禮引賛引祭酒
　　詣階東盥手升東階入殿左門詣
先師位前司香奉香盤從引賛賛跪祭酒跪俯伏通賛
　　賛上香司香跪奉香祭酒三上香俯伏興退詣尊
　　案前眂注酒司爵舉冪酌酒實爵引賛引祭酒復
　　詣
先師位前司爵執爵從引賛賛跪祭酒跪俯伏通賛賛
　　獻爵司爵跪奉爵祭酒受爵拱舉以授司爵興獻
　　於正中退祭酒俯伏興以次詣
　四配位前跪上香獻爵儀同賛復位引祭酒退及殿
　　左門北面揖出降階復位初迎
神時引賛引兩序分獻官二人盥手升東西階入殿左
　　右門詣
　十二哲位前跪俯伏上香獻爵俯伏興退及門北面
　　揖出降階復位均如儀兩廡引賛引分獻官二人
　　盥手詣
　先賢
　先儒位前跪上香獻爵揖出復位儀同通賛賛跪叩
　　興祭酒率屬及諸生均行三跪九叩禮畢各退
　崇聖祠正獻國子監司業兩廡以助敎學正等官各
　　一人分獻執事以諸生行禮儀節同
　　歲屆賓興
　殿試臚傳後諸進士諏吉詣國學釋褐乃釋菜於
先師第一甲一名進士正獻二名三名進士兩序分獻
　　二甲一名三甲一名進士兩廡分獻執事以國子
　　監肄業生是日清晨引賛引諸進士公服入廟上
　　香行一獻禮陳設及行禮儀節均與月朔釋菜禮
　　同
　　　右釋菜儀
　　朢日上香之禮國子監典簿拂神案然鐙設香盤
　　於殿内及兩廡各案肄業生司香各一人立於案
　　前設洗於階東質明祭酒司業率屬朝服諸生吉
　　服入大成左側門階下就位如釋菜之儀通賛賛
　　行上香禮引賛引司業盥手升東階入殿左門詣
先師位前引賛賛跪司業跪俯伏通賛賛上香司香跪
　　奉香司業三上香俯伏興引詣
　四配位前以次跪上香畢賛復位引司業退及殿左
　　門北面揖出降階復位引賛引助敎二人盥手升
　　階分詣兩序
　十二哲位前跪上香退及門北面揖出降階復位均
　　如儀引學正二人盥手分詣兩廡
　先賢
　先儒位前跪上香揖出復位儀同通賛賛跪叩興祭
　　酒司業以下行三跪九叩禮畢各退
　崇聖祠正殿以助敎一人上香兩廡以典簿典籍各
　　一人上香儀同
　　　右上香儀
　　因事祇告之禮遣官一人將事暨執事官均致齋
　　一日豫期太常寺設案一於
大成殿内正中少西北向翰林院具祝文(隨事/撰擬)太常寺
　　卿送内閣恭書受而供諸殿内案上行禮如儀至
　　日
先師位前陳鹿脯鹿醢兔醢榛栗葡萄桃實蓮實鑪鐙
　　具設案一於東陳禮神制帛一香盤一尊一爵三
　　太常寺司祝一人立於案西東面司香一人司帛
　　一人司爵一人立於案東西面設洗於階下之東
　　鷄初鳴承祭官豫竢於持敬門内齋所賛引太常
　　寺賛禮郎二人竢於門内均朝服質明引承祭官
　　自大成東側門入盥手就位上香讀祝行三獻禮
　　升降進退均與春秋上丁遣官禮同
　　　右因事祗告
皇帝東廵詣闕里
親釋奠
先師孔子之禮豫期衍聖公率博士潔掃
大成殿内外分獻官扈從王公文官郎中武官㕘領以
　　上地方文官知府武官副將以上衍聖公暨十三
　　氏五經博士咸與祭先一日
皇帝乃齋與祭百官畢齋
　行在太常寺官具祝版送内閣中書舍人敬繕祝文
　　(翰林院隨/時撰擬)於版大學士一人公服恭書
御名以授太常寺官豫奉陳於廟内如儀
　　　右具祝版
　　　眂割牲(帝王儀與祭/    陵寢同)
　　祭之前夕工部司官張大次於奎文閣前鑾儀衞
　　官設洗於次外夜分太常寺卿率屬入廟陳樂懸
　　於殿階上陳文德之舞六佾於樂懸之次遂及守
　　土官詣
大成殿
　崇聖祠暨前後兩廡供具陳設器數與太學釋奠禮同
　　辨行禮位
皇帝拜位在
大成殿内正中北向武備院官司拜褥一人立於拜位
　　之左分獻官位杏壇下陪祀王公位杏壇上文官
　　位廟庭左直東階下武官位廟庭右直西階下地
　　方官以其班列於朝官之次衍聖公位東朝官之
　　首五經博士位東朝官之末均北面辨執事位記
　　注官四人侍儀禮部尚書一人(或侍郎/一人)都察院左
　　都御史一人(或副都御/史一人)樂部典樂一人紏儀御史
　　禮部祠祭司官各二人引禮鴻臚寺官四人太常
　　寺典儀一人司樂協律郎樂工歌工舞佾殿内司
　　祝司香司帛司爵太常寺官兩廡執事生各以其
　　職為位掌燎官率燎人立燎鑪前均如太學之儀
　　承祭
　崇聖祠官(王/公)位階上(大學士以下/皆位階下)兩廡博士分獻位
　　階下執事生以職為位與太學禮同
　　　右供張陳設序位
　　將事之日守土大吏率屬治道清蹕鑾儀衞陳
騎駕鹵簿(詳軍/禮)於
　行在宫門外領侍衞内大臣及内大臣勒所部翊衞
　　官䕶軍統領宗人府王公勒所部後管官均采服
　　於
　行宫門外祗候不陪祭扈從官序列
　行宫門前候
駕出跪送屆時太常寺卿赴
　行宫奏請詣廟
皇帝龍袍補服乗輿出宫前引後扈如常儀
　　　右鑾輿出行宫
駕將至衍聖公率十三氏五經博士及不陪祭之守土
　　官序立廟門前道左跪迎鴻臚寺官引陪祭王公
　　序立於奎文閣前内外各官文由東金聲門入武
　　由西玉振門入序立於廟庭左右均東西面太常
　　寺賛禮郎引分獻官序立於玉振門外執事官豫
　　入殿庭就位均采服
駕至由廟中門入至同文門奎文閣前降輿右賛引左
　　對引太常寺卿二人恭導
皇帝入大次少竢太常寺卿奏請行禮
皇帝出次盥鑾儀衞官跪奉盥奉巾如儀司拜褥官豫
　　布拜褥於
大成殿門内正中賛引對引官恭導
皇帝自奎文閣歩入大成中門陞中階詣殿中拜位前
　　北向立内大臣侍衞止立階下後扈大臣隨侍王
　　公於侍衞後隨入由東西階升詣杏壇上分獻官
　　入玉振門詣杏壇下衍聖公率五經博士入金聲
　　門及百官就拜位均北面東西序立東班西上西
　　班東上典儀賛執事官各共廼職賛引奏就位
皇帝就位迎神上香初獻讀祝亞獻三獻送神徹燎樂
　　章樂舞及行禮儀節與太學釋奠同
　崇聖祠遣官同時致祭並如太學之禮
　　　右致祭儀
　　致祭禮成賛引對引恭導
皇帝出殿門降中階至奎文閣前乗輿詣詩禮堂講書
　　(儀詳/嘉禮)是日工部司官豫張大次於毓粹門内光祿
　　寺官設案一於
孔林露臺正中設奠池於案上武備院官設拜褥於奠
　　案之前
皇帝講書畢祇謁
孔林衍聖公率十三氏五經博士及不陪祭之守土官
　　於毓粹門外道左候
駕出跪送
皇帝由承聖門出詣大次更常服少竢步出毓粹門乘
　　輿前導後扈如常儀扈從王公以下三品文武官
　　以上豫往享堂垣門外序立衍聖公率孔氏子孫
　　通仕籍者及不陪祭之守土官均常服豫往觀樓
　　門道左候
駕至跪迎
駕至孔林大門外内大臣侍衞咸下馬導從過洙水橋
　　至享堂垣門前降輿禮部尚書侍郎恭導
皇帝由中門入陞中階詣露臺拜位後扈大臣隨侍奉
　　爵内大臣一人立於左内務府官司壺一人奉壺
　　司爵一人奉爵立内大臣之下鴻臚寺官引王公
　　百官隨自左右門入王公夾階下左右文武大臣
　　侍衞於庭中左右立衍聖公及族人陪位如在廟
　　之序
皇帝跪王公以下皆跪司壺舉壺酌酒司爵以爵承酒
　　授内大臣内大臣自左奉爵跪恭進
皇帝興少退立
皇帝拱舉酹酒奠池中内大臣跪受虚爵興退
皇帝行一拜禮羣臣隨行禮再酹三酹酌酒進酒
皇帝率羣臣各行一拜禮均如初興内大臣及執壺爵
　　者退鴻臚寺官豫引王公大臣侍衞於享堂垣門
　　外之東序立衍聖公率其族暨不陪祭守土官仍
　　於觀樓門道左祇候
駕出跪送禮部尚書侍郎恭導
皇帝降中階出中門乘輿還
　行宫不陪祭扈從官跪迎如來儀
　　　右謁孔林
慶典遣官致祭之禮豫期有司諏遣官吉日太常寺具
　　禮神香祝(祝文翰林院/隨事撰擬)制帛一送禮部封題授遣
　　官齎往(帝王詳載徧祭/    陵寢儀)遣官至
　闕里衍聖公飭官屬潔廟宇内外備執事人司祝司
　　香司帛司爵以五經博士充通賛引賛以奉祀生
　　充先一日遣官及執事官齋守土官戒辦牲牢器
　　物其夕宰人割牲於廚守土官公服眂宰瘞毛血
　　如儀祭日昧爽守土官率奉祀生入廟陳設
先師位前牲帛簠簋籩豆尊爵鑪鐙器數與春秋丁祭
　　同設案一於殿中少西供祝文設洗於東階之下
　　引賛二人竢於大門質明執事官豫入就位均朝
　　服遣官朝服入廟引賛引自東側門入詣東階下
　　盥手升階至階上正中北面立通賛賛就位遣官
　　就拜位立迎神上香初獻讀祝亞獻三獻送神徹
　　燎儀節與春秋丁祭同祭畢引遣官仍降東階由
　　東側門出執事官各退
皇帝時廵省方過魯遣官一人詣
　闕里祇告
先師孔子豫期太常寺官具祝文(翰林院隨/時撰擬)香帛授遣
　　官齎往既至守土官潔備脯醢果實届日陳設行
　　禮與太學因事祗告禮同
　　　右因事祭告
皇帝東廵遣官釋奠
元聖周公之禮先期
　行在太常寺奏遣正獻官分獻官各一人豫具祝文
　　(翰林院隨/時撰擬)香帛授遣官齎往前期姬氏子孫率奉祀
　　生潔掃廟宇内外守土官戒辦牲牢器物備執事
　　人司祝司香司帛司爵通賛引賛均以本族奉祀
　　生及弟子貟充先一日遣官至境乃齋其夕守土
　　官公服眂割牲如儀越日昧爽率奉祀生入廟供
　　具陳
周公位前羊一豕一豋一鉶二簠簋各二籩豆各八鑪
　　一鐙二
　魯公配位前陳設同設案一於中少西供祝文司祝
　　一人立於其南設案一於東陳禮神制帛二(色/白)香
　　盤二尊二爵六冪勺具司香司帛司爵各二人立
　　於案後設洗於階下之東通賛一人立於門左引
　　賛四人竢於廟大門内均服其服質明遣官朝服
　　詣廟引賛二人引正獻官入二人引分獻官隨入
　　詣東階下盥手升東階至階中正獻官在前分獻
　　官在後均北面通賛賛就位引賛分引遣官就拜
　　位立通賛賛迎
神司香二人各奉香盤進至正位配位前立引賛引正
　　獻官入自闑東詣
周公位前引分獻官隨入詣
　魯公位前賛跪遣官跪賛上香遣官上炷香三上瓣
　　香興賛復位遣官均復位立賛跪叩興遣官均行
　　二跪六叩禮興通賛賛行初獻禮司帛各奉篚跪
　　奠於案三叩興司爵各奉爵獻於案正中皆退通
　　賛賛讀祝引賛賛跪遣官皆跪司祝至祝案前跪
　　三叩奉祝文跪案左讀訖復於案三叩興退引賛
　　賛叩興遣官均三叩興亞獻各奠爵於左三獻各
　　奠爵於右如初儀通賛賛送
神引賛賛跪叩興遣官均行二跪六叩禮興執事官各
　　奉祝帛香由中道送燎如儀遣官避立拜位東竢
　　過引賛引遣官視燎禮畢引遣官出執事官皆退
　　　右遣官釋奠周公
皇帝東廵致祭
　復聖顔子
　宗聖曾子
　述聖子思子
　亞聖孟子之禮各遣官一人齎祝文(翰林院隨/時撰擬)香帛
　　分詣所在専廟行禮陳設與
　京師太學四配每位器數同祭日有司供具遣官行
　　禮如祭
周公廟之儀
　　　右遣官釋奠顔曾孔孟四氏
　　直省府州縣廟祀
先師孔子皆以歲春秋仲月上丁行釋奠禮省㑹正獻
　　以總督若廵撫一人主之兩序以布按二司㕘政
　　副使各一人兩廡以知府同知各一人眂割牲省
　　齍盛以㕘議僉事等官各一人紏儀以敎授訓導
　　各一人司祝司香司帛司爵司饌引賛通賛引班
　　以學弟子員嫺禮儀者執事在城文武官縣丞千
　　總以上咸與祭(班與外/朝㑹同)致齋二日祭前一日有司
　　飭廟戸潔掃殿廡内外眂割牲官公服詣神厨眂
　　割牲如儀正獻官率執事人入學習儀敎官率樂
　　舞諸生入學習舞習吹祭之日陳設省齍祀官偕
　　執事人入廟序位行禮儀節均與太學遣官釋奠
　　同
　　祝辭曰維某年月日某官某致祭於
至聖先師孔子曰惟
先師德隆千聖道冠百王揭日月以常行自生民所未
　　有屬
　文敎昌明之㑹正禮和樂節之時辟雍鐘鼓咸恪薦
　　於馨香泮水膠庠益致嚴於籩豆兹當仲(春/秋)祇率
　　彜章肅展㣲忱聿將祀典以
　復聖顔子
　宗聖曾子
　述聖子思子
　亞聖孟子配尚
　饗
　　　右祝辭
　　迎神樂奏昭平之章辭曰大哉孔子先覺先知與
　　天地參萬世之師祥徵麟紱韻答金絲日月既揭
　　乾坤清夷
　　初獻樂奏宣平之章辭曰予懐明德玉振金聲生
　　民未有展也大成爼豆千古春秋上丁清酒既載
　　其香始升舞羽籥之舞
　　亞獻樂奏秩平之章辭曰式禮莫愆升堂再獻響
　　協鼖鏞誠孚罍甗肅肅雍雍譽髦斯彦禮陶樂淑
　　相觀而善
　　三獻樂奏敘平之章辭曰自古在昔先民有作皮
　　弁祭菜於論思樂惟天牖民惟聖時若彜倫攸敘
　　至今木鐸舞均如初
　　徹饌樂奏懿平之章辭曰先師有言祭則受福四
　　海黌宫疇敢不肅禮成吿徹毋疏毋凟樂所自生
　　中原有菽
　　送神樂奏德平之章辭曰鳬繹峩峩洙泗洋洋景
　　行行止流澤無疆聿昭祀事祀事孔明化我烝民
　　育我膠庠
　　　右樂章樂舞
　崇聖祠同時致祭正獻以督學使者主之若按試他
　　郡則以布政使一人攝分獻以敎諭訓導執事以
　　學弟子貟餘陳設行禮並如太學
　崇聖祠祭儀
　　祝辭曰惟某年月日某官某致祭於
肇聖王
裕聖王
詒聖王
昌聖王
啟聖王曰惟
王奕葉鍾祥光開聖緒盛德之後積久彌昌凡聲敎所
　　覃敷率循源而溯本宜肅明禋之典用申守土之
　　忱兹屆仲(春/秋)聿修祀事配以
　先賢顔氏
　先賢曾氏
　先賢孔氏
　先賢孟孫氏尚
　饗
　　　右崇聖祠祝辭
　　監司分駐各府者主其地
文廟之祭他府州縣以長官為正獻其貳及所屬兩序
　　分獻
　崇聖祠皆敎諭正獻前後兩廡皆食餼學弟子貟各
　　一人分獻陳設器數行禮儀節與省㑹同
　　　右直省府州縣釋奠儀
　　月朔釋菜望日上香敎授敎諭訓導等官分班行
　　禮與太學同
　　　右朔望釋菜上香儀
　　直省府州縣附廟左右各建
　　忠孝
　　節孝
　　名宦
　　鄉賢四祠歲春秋釋奠禮畢敎諭一人公服詣祠
　　致祭是日清晨廟戸啟祠門拂拭神案執事人入
　　陳羊一豕一籩四豆四鑪一鐙二陳祝文於案左
　　陳壺一爵三帛一香盤一於案右引賛二人引主
　　祭官入詣案前北面立禮生自右奉香盤主祭官
　　三上香訖引賛賛跪叩興主祭官跪三叩興禮生
　　自右授帛主祭官受帛拱舉仍授禮生獻於案上
　　禮生挈壺酌酒實爵自右跪授爵主祭官受爵拱
　　舉仍授禮生興獻於正中讀祝者取祝文跪案左
　　引賛賛跪主祭官跪讀祝辭曰維某年月日某官
　　某致祭於
　　忠義孝弟之靈曰惟
　　靈禀賦貞純躬行篤實忠誠奮發貫金石而不渝
　　義問宣昭表鄉閭而共式祇事懋彜倫之大性摯
　　莪蒿克恭念天顯之親情殷棣蕚模楷咸推夫懿
　　德
綸恩特闡其幽光祠宇維隆歲時式祀用陳尊簋來格
　　几筵尚
　　饗讀畢以祝文復於案退主祭官俯伏興執事者
　　酌酒獻於左又酌酒獻於右退引賛賛跪叩興主
　　祭官跪三叩興執事者以祝帛送燎引賛引主祭
　　官出執事者徹皆退各祠致祭儀同
　　節孝祠祝曰維某年月日某官某致祭於
　　節孝之靈曰惟
　　靈純心皎潔令德柔嘉矢志完貞全閨中之亮節
　　竭誠致敬彰閫内之芳型茹氷蘗而彌堅清操自
　　勵奉盤匜而匪懈篤孝𫝊徽
絲綸特沛乎殊恩祠宇昭垂於令典祇循歲祀式薦尊
　　醪尚
　　饗(名宦鄉賢二祠祝文各省/州縣所在異辭不悉載)
　　　右忠孝節孝名宦鄉賢祠祭儀附
　
　
　
　
　
　
　
　
　
　
　
　
　
　
　
欽定大清通禮卷十一
　欽定四庫全書
　欽定大清通禮卷十二
　吉禮
　天神
　　　孟夏常雩後嵗間不雨廼祇告
　天神壇以祈甘雨祈而應則報祀雨潦祈晴冬旱祈雪
　　　亦如之祈吿之禮有司豫日諏吉遣官一人將事
　　　文武官應陪祀者咸與祈禱(同日祗告各以地祇/太嵗二壇    參)
　　　(之一/分祈)前期各於邸第致齋一日太常寺具祝文(翰/林)
　　　(院隨時/撰擬)備脯醢果實潔壇壝内外如告各
壇廟之儀
　　　　右諏日致齋供具
　　　祀日五鼓太常寺卿率屬入壇設
　雲師
　雨師
　風伯
雷師凡四案於壇正中南向每案陳鹿脯鹿醢免醢棗
　　榛蔔萄桃實蓮實其前各設香案皆鑪一鐙二設
　　案一於南少西供祝版又東設一案陳禮神制帛
　　四(色青一黑一/黄一白一)香盤四尊四虛爵十有二凡帛異
　　篚尊實酒承以舟疏布冪勺具設洗於階下之東
　　設燎鑪於内壝南左門外樂部率太常協律郎入
　　設樂懸於階下之南編鐘在東柷從編磬在西敔
　　從東應鼓一麾一琴瑟笙簫篴塤箎搏拊之屬東
　　西分比陳樂舞於樂懸之次均北面如式以次序
　　祀官及執事官位承祭官位南階下正中陪祀官
　　位内壝南門外東西各五班重行異等東位西上
　　西位東上均北面太常寺司祝一人立祝案西東
　　面司香四人司帛四人司爵四人立尊案東西面
　　典儀一人立東階下西面司樂協律郎樂工歌工
　　舞佾依懸序立如常位糾儀御史二人禮部祠祭
　　司官二人分立階上左右又御史二人禮部祠祭
　　司官二人鴻臚寺官二人分立陪祀官拜位左右
　　均東西面掌燎官率燎人立燎鑪之東南隅
　　　右陳設序位
　　漏未盡承祭官暨陪祀執事各官咸素服詣壇祇
　　竢贊引太常寺贊禮郎二人豫竢於門質明太常
　　寺卿詣
　神庫上香行禮太常寺官屬詣各
神位前跪三叩興奉請入壇恭設石座内
雲師左
雨師右
風伯次左
雷師次右安訖跪叩如初退贊禮郎引承祭官自外壝
　　南左門入内壝南左門贊盥洗承祭官盥手如儀
　　引詣階下鴻臚寺序班引陪祀官至内壝南門外
　　典儀贊樂舞生登歌執事官各共廼職武舞執干
　　戚進贊禮郎贊就位承祭官暨陪祀官咸就拜位
　　立典儀贊迎
神司香奉香進至案前祇竢司樂贊舉迎
神樂奏祈豐之章辭曰雲車馳兮風斾征雷闐闐兮雨
　　冥㝠表六合兮穹青横大川兮揚靈紛總總兮來
　　會穆予心兮齋明協律郎舉麾工鼓柷樂作贊禮
　　郎贊升壇引承祭官升東階詣
雲師香案前立贊跪承祭官跪贊上香司香跪奉香承
　　祭官上炷香三上瓣香興次詣
雨師
風伯
雷師案前上香畢贊復位引承祭官降階復位贊跪叩
　　興承祭官暨陪祀官三跪九叩興協律郎偃麾工
　　戛敔樂止(凡樂以舉麾鼓祝作/以偃麾戛敔止後同)
　　　右盥洗就位迎神
　　典儀贊奠帛爵行初獻禮司樂贊舉初獻樂奏華
　　豐之章辭曰束帛戔戔兮筐篚將昭誠素兮鬯馨
　　香瘼此下民兮侯有望神垂鴻祐兮未渠央有司
　　揭尊冪勺挹酒實爵樂作司樂舉節舞干戚之舞
　　(凡舞以節領之/導引進退後同)司帛奉篚進至各案前跪獻於案
　　三叩興司爵奉爵詣各案北跪奠於墊中皆退司
　　祝詣祝案前跪三叩興奉祝版跪案左樂暫止贊
　　禮郎贊跪承祭官暨陪祀官皆跪典儀贊讀祝司
　　祝讀祝訖興以祝版跪安於篚内三叩興退樂作
　　贊禮郎贊叩興承祭官暨陪祀官行三叩禮興樂
　　止武功之舞退文舞執羽籥進典儀贊行亞獻禮
　　司樂贊舉亞獻樂奏興豐之章辭曰疏冪兮再啟
　　芳齊兮載陳惠邀兮神貺福我兮民人樂作舞羽
　　籥之舞司爵奉爵各奠於左如初獻儀獻畢樂止
　　典儀贊行終獻禮司樂贊舉終獻樂奏儀豐之章
　　辭曰犠尊兮三滌㫖酒兮思柔誠無斁兮嘉薦神
　　燕娭兮降休樂作(舞同/亞獻)司爵奉爵各奠於右如亞
　　獻儀獻畢樂止文德之舞退
　　　右三獻
　　典儀贊徹饌司樂贊舉徹饌樂奏和豐之章辭曰
　　禮既成兮孔殷潔明粢兮苾芬廢徹兮不遲至敬
　　兮無文樂作有司徹畢樂止典儀贊送
神司樂贊舉送
神樂奏錫豐之章辭曰流形兮露生苞符兮孕靈介我
　　稷黍兮曰雨而雨神之格思兮祀事孔明樂作贊
　　禮郎贊跪叩興承祭官暨陪祀官均行三跪九叩
　　禮興樂止典儀贊奉祝帛送燎司祝跪奉祝司帛
　　跪奉篚三叩興司香跪奉香興以次恭送燎所承
　　祭官避立拜位東竢過復位典儀贊望燎贊禮郎
　　引詣望燎位鴻臚寺引陪祀官退贊禮郎引承祭
　　官出壝南左門望燎禮畢仍由壇南左門出退太
　　常寺卿恭請
神位還
御如奉請儀
　　　　右送神燎祝帛
　　　報祀
　天神之禮諏日致齋具祝文(翰林院隨/時撰擬)潔壇壝如初先
　　　一日割牲御史禮部祠祭司官光祿寺大官署正
　　　朝服眂宰宰人瘞毛血如各
壇廟常祀儀
　　　　右眂割牲
　　　祀日五鼓太常寺卿率屬入壇具器陳牛一羊一
　　　豕一每案登一鉶一簠二簋二籩十豆十鑪一鐙
　　　二樂部率太常協律郎入陳設樂懸及樂舞於階
　　　下之南東西分列各依其次如式祝帛香尊爵陳
　　　設祀官及執事官立位均與祇告禮同
　　　　右展牲器
　　　陳設畢太常寺博士引禮部侍郎一人升壇省眂
　　　牲牢齍盛如各
壇廟常祀儀
　　　右省齍
　　質明太常寺官恭請
雲雨風雷神位入壇奉安石座内承祭官暨陪祀執事
　　各官朝服就位迎神初獻讀祝亞獻三獻徹送神
　　視燎行禮儀節及樂章樂舞均與祇告禮同
　　　右報祀
地祇
　　嵗孟夏常雩後如以祈雨祈晴祗告
天神同日並告
地祇其報亦如之祗告之禮遣官將事暨文武官咸與
　　祈禱前期致齋太常寺具祝文備器陳潔壇壝内
　　外如祀
天神之儀
　　　右致齋供具
　　祭日五鼓太常寺卿率屬入壇設
五嶽
五鎭
五陵山
四海
四瀆凡五案於壇中北向設
　京畿名山大川
　天下名山大川凡二案於壇左右東西向每案薦脯
　　醢果實分陳爵六十實酒其前各設香案皆鑪一
　　鐙二中設一案少西供祝版東設一案陳禮神制
　　帛十有六(五嶽五鎭皆青赤黄白黑各一四海青/赤白黑各一京畿名山大川白一黑一)
　　香盤四尊四虛爵十有二西設一案陳禮神制帛
　　十有一(五陵山各白一四瀆各黑一/天下名山大川白一黑一)香盤三尊三
　　虛爵九凡帛每案同篚凡尊實酒疏布冪勺具設
　　洗於階下之西為瘞坎於内壝北右門外樂部率
　　太常協律郎入設樂懸於階下之北編鐘在西柷
　　從編磬在東敔從西應鼓一麾一琴瑟笙簫篴塤
　　箎搏拊之屬東西分比陳樂舞於樂懸之次均南
　　向如式以次序祀官及執事官位承祭官位北階
　　下正中陪祀官位内壝北門外東西各五班均南
　　面太常寺司祝一人立祝案西東面司香四人司
　　帛四人司爵四人立東案東司香三人司帛三人
　　司爵三人立西案西典儀一人立西階下東面司
　　樂協律郎樂工歌工舞佾依懸序立如常位糾儀
　　御史禮部祠祭司官各四人鴻臚寺官二人分立
　　承祭官陪祀官拜位左右掌瘞官率瘞人立瘞坎
　　之西北隅
　　　右陳設序位
　　漏未盡承祭官暨陪祀執事各官咸素服詣壇祇
　　竢贊引太常寺贊禮郎二人豫竢於門質明太常
　　寺卿詣
　神庫上香行禮太常寺官屬詣各
神位前跪三叩興奉請入壇恭設石座内
五嶽居中
五鎭右
五陵山左
四海次右
四瀆次左均北向
　京畿名山居東
　京畿大川次東均西向
　天下名山居西
　天下大川次西均東向安訖跪叩如初退贊禮郎引
　　承祭官自外壝南右門入循壝東入内壝北右門
　　贊盥洗承祭官盥手引詣階下鴻臚寺序班引陪
　　祀官至内壝北門外典儀贊樂舞生登歌執事官
　　各共廼職武舞執干戚進贊禮郎贊就位承祭官
　　暨陪祀官咸就拜位立典儀贊迎
神司香奉香以次進至案前祇竢司樂贊舉迎
神樂奏祈豐之章(天神樂辭詳見/    壇後仿此)協律郎舉麾工鼓柷
　　樂作贊禮郎贊升壇引承祭官升東階詣
五嶽香案前立贊跪承祭官跪贊上香司香跪奉香承
　　祭官上炷香三上瓣香興次詣
五鎭
五陵山
四海
四瀆
　京畿名山大川
　天下名山大川案前上香畢贊復位引承祭官降階
　　復位贊跪叩興承祭官暨陪祀官三跪九叩興協
　　律郎偃麾工戞敔樂止(凡樂以舉麾鼓柷作/以偃麾戞敔止後同)
　　　右盥洗就位迎神
　　典儀贊奠帛爵行初獻禮司樂贊舉初獻樂奏華
　　豐之章有司揭尊冪勺挹酒實爵樂作司樂舉節
　　舞干戚之舞(凡舞以節領之/導引進退後同)司帛奉篚進至各案
　　前跪獻於案三叩興司爵奉爵詣各案南跪奠於
　　墊中皆退司祝詣祝案前跪三叩興奉祝版跪案
　　左贊禮郎贊跪承祭官暨陪祀官皆跪典儀贊讀
　　祝司祝讀祝訖興以祝版跪安於正中篚内叩如
　　初興退樂作贊禮郎贊叩興承祭官暨陪祀官行
　　三叩禮興樂止武功之舞退文舞執羽籥進典儀
　　贊行亞獻禮司樂贊舉亞獻樂奏興豐之章樂作
　　舞羽籥之舞司爵奉爵各奠於左如初獻儀獻畢
　　樂止典儀贊行終獻禮司樂贊舉終獻樂奏儀豐
　　之章樂作(舞同/亞獻)司爵奉爵各奠於右如亞獻儀獻
　　畢樂止文德之舞退
　　　右三獻
　　典儀贊徹饌司樂贊舉徹饌樂奏和豐之章樂作
　　有司徹畢樂止典儀贊送
神司樂贊舉送
神樂奏錫豐之章樂作贊禮郎贊跪叩興承祭官暨陪
　　祀官均行三跪九叩禮興樂止典儀贊奉祝帛送
　　瘞司祝跪奉祝司帛跪奉篚三叩興司香跪奉香
　　興以次恭送瘞所承祭官避立拜位西竢過復位
　　典儀贊望瘞贊禮郎贊詣望瘞位鴻臚寺引陪祀
　　官退贊禮郎引承祭官出壝北右門望瘞禮畢仍
　　由壇南右門出退太常寺卿屬恭請
神位還
御如儀
　　　右送神瘞祝帛
　　報祭之禮致齋具祝文備器陳潔壇壝如初先一
　　日割牲有司眂宰如祀
天神之儀
　　　右眂割牲
　　祭日五鼓太常寺卿率屬入壇設案如初每案陳
　　豋鉶簠簋籩豆鑪鐙之數共牛羊豕各一與
天神壇同樂部率太常協律郎陳設樂懸樂舞各依常
　　次如式祝帛香尊爵陳設祀官及執事官立位均
　　與祇告禮同
　　　右展牲器
　　陳設畢禮部侍郎一人升壇省眂牲牢齍盛如報
　　祀
天神之儀
　　　右省齍
　　質明太常寺官恭請
嶽鎭海瀆山川神位入壇奉安石座内承祭官暨陪祀
　　執事各官朝服就位迎神初獻讀祝亞獻三獻徹
　　送神望瘞行禮儀節及樂章樂舞均與
天神壇報祀禮同
　　　右報祭
　　直省府州縣各建
神祇壇祀
雲雨風雷境内
　山川
　城隍之神嵗春秋仲月諏吉致祭在城文武各官皆
　　與省會以總督若廵撫主之若有故以布政使攝
　　致祭之禮設案一於壇正中南向
雲雨風雷神位居中境内
　山川神位左
　城隍神位右案陳鉶一簠二簋二籩豆各四案前設
　　俎陳羊一豕一又前設香案一陳祝文香盤鑪鐙
　　西設一案陳帛七尊一爵二十有一福酒胙肉陳
　　於尊俎之次祭祀儀節祀官及執事官序位並如
　社稷壇儀祭日有司供具執事人豫入序立引班引
　　陪祭官入引贊引主祭官入通贊贊執事者各司
　　其事贊就位引主祭官至階下盥手就拜位立陪
　　祭官按班就東西拜位立均北面迎神上香讀祝
　　行三獻禮祝辭曰維某年月日某官某致祭於
雲雨風雷
　山川
　城隍之神曰惟
　神贊襄天澤福佑蒼黎佐靈化以流形生成永頼乘
　　氣機而鼓盪溫肅攸宜磅礴高深長保安貞之吉
　　慿依鞏固實資捍禦之功幸民俗之殷盈仰
　神明之庇䕶恭修嵗祀正値良辰敬潔豆籩祇陳牲
　　幣尚
　饗餘儀節與祭
　社稷同
　　嵗孟夏後諏吉雩祭陳設儀注同前若間不雨及
　　潦諏宜祀之辰具祝文(隨時/撰擬)備牲牢籩豆香帛尊
　　爵鑪鐙守土大吏率屬素服䖍禱為民請命行禮
　　儀節與常祀同既應而報陳設供具朝服行報祀
　　禮儀節均與祈祀同其各府州縣嵗春秋諏吉致
　　祭
神祇壇主祭官陪祭官暨各執事並同
　社稷牲帛祝號陳設器數及行禮儀節與省會同雩
　　若祈若報並如省會之禮
　　　右直省神祇祈報
嶽鎭海瀆
皇帝時廵省方必禮其方
嶽若
鎭凡方
嶽
特行
親祭盛典凡
鎭均遣官致祭
親祭方
嶽之禮有司諏吉豫期守土官潔埽廟宇内外先一日
皇帝乃齋扈從王公百官地方文武官應與祭者畢齋
　行在太常寺(凡祭祀皆贊行/在有司襄)具祝文(翰林院隨/時撰擬)内閣
　　舍人恭書如祭
帝王陵寢之儀
　　　右具祝版
　　　眂割牲(帝王儀與祭/    陵寢同)
　　祭之前夕守土官各因其方為瘞坎於廟門之外
　　工部官張黄幄於廟㦸門内之左鑾儀衛官設洗
　　於幄次夜分太常寺卿屬率守土官入廟供具陳
神位前牛一羊一豕一登一鉶二簠簋各二籩豆各十
　　鑪一鐙二設二案一少西北向供祝版一東次西
　　向陳禮神制帛一(色各隨/其方)香盤一尊一爵三冪勺
　　具樂部率太常協律郎設中和韶樂於廟階上編
　　鐘在東應鼓一柷一麾一編磬在西敔一東西分
　　列琴四瑟二簫四篴四箎二排簫二塤二笙四搏
　　拊二如式乃辨位設
皇帝拜位於廟内正中北向司拜褥官二人立於左稍
　　後陪祀王公位階上百官位階下東西序立重行
　　異等均北面司祝司香司帛司爵分立祝案尊案
　　之次司樂協律郎樂工歌工分立樂懸之次記注
　　官四人立西階下東面御史二人禮部祠祭司官
　　二人鴻臚寺官二人分立王公百官拜位左右東
　　西面典儀一人立東階上西面掌瘞官率瘞人立
　　於瘞坎之隅
　　　右供張陳設序位
　　　鑾輿出行宫(帝王儀與祭/    陵寢同)
駕至廟不陪祭守土官跪迎
皇帝於大門内降輿右贊引左對引太常寺卿二人恭
　　導
皇帝由㦸門中門入至幄次少竢出盥手鑾儀衛官跪
　　奉盥奉巾如儀司拜褥官豫布拜褥贊引對引官
　　恭導
皇帝陞中階入殿中門詣拜位前立内大臣侍衛止立
　　階下後扈大臣隨侍鴻臚寺官引陪祭王公百官
　　按班均就拜位序立典儀贊樂工登歌執事官各
　　共廼職贊引奏就位
皇帝就位立
　　　右盥洗就位
　　典儀贊迎
神司香奉香進至香案前祇竢司樂贊舉迎
神樂奏祈豐之章(樂辭方嶽不/同列載於後)協律郎舉麾工鼓柷樂
　　作贊引奏就上香位暨對引官恭導
皇帝詣香案前立對引官至祝案前止立贊引奏上香
　　司香跪進香
皇帝上炷香三上瓣香畢奏復位恭導
皇帝復位立奏跪拜興
皇帝行二跪六拜禮王公百官均隨行禮協律郎偃麾
　　工戞敔樂止(凡樂以舉麾鼓柷作/偃麾戞敔止後同)
　　　右迎神
　　典儀贊行初獻禮有司揭尊冪勺挹酒實爵司樂
　　贊舉初獻樂奏華豐之章樂作司帛奉篚司爵奉
　　爵以次詣
神案前司帛跪獻篚奠於案三叩興司爵立獻爵於墊
　　中畢皆退司祝詣祝案前跪三叩奉祝版跪案左
　　樂暫止贊引奏跪
皇帝跪羣臣皆跪贊讀祝司祝讀祝訖興以祝版跪安
　　於篚内叩如初興退樂作贊引奏拜興
皇帝率羣臣行三拜禮興樂止典儀贊行亞獻禮司樂
　　贊舉亞獻樂奏興豐之章樂作司爵奉爵獻於左
　　如初獻畢樂止典儀贊行終獻禮司樂贊舉終獻
　　樂奏儀豐之章樂作司爵奉爵獻於右如亞獻儀
　　樂止
　　　右三獻
　　典儀贊徹饌司樂贊舉徹饌樂奏和豐之章樂作
　　有司徹畢樂止典儀贊送
神司樂贊舉送
神樂奏錫豐之章樂作贊引奏跪拜興
皇帝率羣臣行二跪六拜禮興樂止典儀贊奉祝帛送
　　瘞司祝司帛詣
神位前咸跪三叩司祝奉祝司帛奉篚司香跪奉香興
　　以次恭送瘞所
皇帝轉立拜位旁西向(司拜褥官/徹拜褥)竢過(仍布/拜褥)復位立
　　　右徹饌送神瘞祝帛
　　祝帛出贊引奏禮成暨對引官恭導
皇帝降中階出中門乘輿還
　行宫如祭
帝王陵寢囘鑾之儀
　　　右禮成還行宫
東嶽樂章
　　迎神辭曰資元氣兮鎭青陽鼓槖籥兮孕靈祥行
　　時令兮東廵式展禮兮誠將
　　初獻辭曰金壇肅穆兮黼帷張瑟黄流兮茅縮漿
　　昭誠素兮舉初觴神斯陟降兮格馨香
　　亞獻辭曰日觀兮雞鳴天門兮鳳翔犧尊兮再獻
　　維神兮降康
　　終獻辭曰禮齊兮三薦金牒兮輝煌申至敬兮無
　　祈鑒予誠兮齊莊
　　徹饌辭曰瞻石閭兮在望實籩豆兮大房黍稷兮
　　非馨明德兮是將
　　送神辭曰禮成兮孔臧神駕兮龍驤膚寸而合兮
　　觸石而起彌於六合兮降福穰穰
中嶽樂章
　　迎神辭曰維靈嶽兮正中央展時廵兮洛之陽䖍
　　望秩兮懐柔儼對越兮神光
　　初獻辭曰石闕岧嶤兮鳴鳳翔奏瑶笙兮肅祼將
　　初奉斚兮陳篚筐至誠昭格兮福無疆
　　亞獻辭曰潁水兮安怡緱嶺兮青蒼黄琮兮告薦
　　椒醑兮芬芳
　　終獻辭曰香升兮華黍三滌兮嘉觴答靈響兮嵩
　　門登萬寳兮咸昌
　　徹饌辭曰三臺蔚兮峻極二室鬱兮相望告徹兮
　　維時懐德兮靡忘
　　送神辭曰雲車兮龍驤仰止兮高閶玉漿含滋兮
　　金璧呈瑞配天作鎭兮長發其祥
　　　右樂辭
　　遣官致祭方
鎭之禮太常寺具祝文(翰林院隨/時撰擬)香帛授遣官齎往祭
　　所守土官豫期潔埽廟宇内外戒辦牲牢器物備
　　執事人司祝司帛司香司爵以府州縣佐貳官通
　　贊以教諭訓導引贊以學弟子員充先祭一日遣
　　官暨執事官齋其夕宰人割牲於厨地方官州若
　　縣一人公服眂宰瘞毛血如儀祭日昧爽守土官
　　率饌人入廟供具陳
神位前牛一羊一豕一豋一鉶二簠簋各二籩豆各十
　　鑪一鐙二設案於左陳禮神制帛一(色各隨/其方)香盤
　　一尊一爵三設案一於中少西供祝版設洗於階
　　東引贊二人竢於門質明執事官豫入就位均朝
　　服遣官朝服詣廟引贊引入詣東階下盥手升階
　　至階中北面通贊贊就位遣官就拜位立贊迎
神引贊引遣官入殿左門詣香案前贊跪遣官跪贊上
　　香司香跪奉香遣官上炷香三上瓣香興贊復位
　　遣官復位贊跪叩興遣官行二跪六叩禮通贊贊
　　行初獻禮司帛奉篚跪獻於案三叩興司爵奉爵
　　奠於正中皆退贊讀祝引贊贊跪遣官跪司祝進
　　至祝案前跪三叩奉祝版宣讀訖復於案叩如初
　　興退贊叩興遣官行三叩禮興通贊贊行亞獻禮
　　司爵奠爵於左贊行終獻禮司爵奠爵於右均如
　　初儀贊送
神引贊贊跪叩興遣官行二跪六叩禮興通贊贊奉祝
　　帛送瘞執事官各奉祝帛香由中道送瘞如儀遣
　　官避立拜位東竢過復位立引贊引遣官視瘞禮
　　畢引遣官出執事官皆退
　　　右方鎭遣祭
時廵所經輦路三十里内
　名山
　大川遣官各一人致祭太常寺具祝文(翰林院隨/時撰擬)香
　　帛授遣官齎往祭所守土官豫期潔埽廟宇備品
　　物及執事人祭日陳設行禮儀節與遣祭方
鎭禮同
　　　右祭所過名山大川
皇帝將濟
　大川守土官豫於岸治壇設案以紙為神位式書
　神號奉設案上陳果盤五爵三香盤一鑪一鐙二
皇帝親詣上香其日黎明贊引對引太常寺卿二人豫
　　於壇外祇竢太常寺司香一人豫於香案傍祇竢
　　司拜褥官豫奉拜褥於案前祗竢均公服
皇帝御補服乘輿詣壇導從扈衛如常儀及壇降輿司
　　拜褥官豫布拜褥於正中退贊引對引恭導
皇帝詣香案前司香跪進香
皇帝上炷香三上瓣香畢贊引對引恭導
皇帝就位三拜興出壇登舟司拜褥官徹拜褥退
　　　右時廵所過大川上香
　　直省
嶽鎭海瀆逢
　國家有大
慶典遣官分詣致祭祭
東嶽泰山於泰安
西嶽華山於華隂
中嶽嵩山於登封
南嶽衡山於衡山
北嶽恒山於渾源祭
東鎭沂山於益都
西鎭呉山於隴
中鎭霍山於霍
南鎭會稽山於會稽
北鎭毉無閭山於廣寧
長白山於船厰祭
東海於掖
西海於永濟
南海於番禺
北海於混同江祭
河瀆於永濟
江瀆於成都
淮瀆於唐
濟瀆於濟源凡祭皆因廟行禮惟西海北海河瀆長白
　　山望祭
　　　右祭所
　　豫期有司諏遣官吉日太常寺具禮神香祝(祝辭/具載)
　　(於/後)制帛各一(五嶽五鎭四海帛青赤黄白/黑各隨方色四瀆色用黑)送禮部
　　各加封題分授遣官詳載
帝王陵寢徧祭儀遣官至所祭地守土官潔壇廟具牲
　　牢器物備執事人遣官暨執事官齋祭日有司供
　　具陳設上香讀祝行三獻禮並如徧祭
帝王陵寢之儀
　　　右因事徧祭
東嶽祝曰維某年月日
皇帝遣某官某致祭於
東嶽之神曰惟
神上應奎婁下臨渤海震方表極萬彚資生兹以某事
　　爰申殷薦特遣專官
神其鑒焉
西嶽曰惟
神秀聳蓮花氣涵清灝金天應位功茂西成
中嶽曰惟
神位宅天中德標峻極隂陽和會八表具瞻
南嶽曰惟
神軫翼分躔朱明應位功隆長養永奠炎方
北嶽曰惟
神秀挺幽燕靈承畢昴朔方雄長翊衛京畿
東鎭曰惟
神虛危垂曜泰岱分雄表正青齊發生品彚
西鎭曰惟
神西隴垂庥玉峰競秀侔尊二華綏奠金方
中鎭曰惟
神天柱標竒龍湫孕秀分雄嵩室樞紐寰中
南鎭曰惟
神靈毓防山秀臨越水海江襟帶静鎭南邦
北鎭曰惟
神聳秀遼河標雄長嶺鍾祥積慶拱衛留都
長白山曰惟
神祥發地靈運開天作肇基王迹屏翼神京
東海曰惟
神潤被方瀛波涵員嶠萬川流注百谷朝宗
西海曰惟
神德配金方靈昭兌澤太皥施功神州廣濟
南海曰惟
神德協離宫潤流南極汪洋炎嶠浩瀚無垠
北海曰惟
神布濩北溟涵濡坎德滋生育物澤普無方
河瀆曰惟
神發源宿海衍𣲖崑崙環繞六州潤逾千里
江瀆曰惟
神岷崿分源潯陽衍𣲖周流潤化水德靈長
淮瀆曰惟
神桐柏疏源江河利渉旋樞地穴通濟東南
濟瀆曰惟
神源分沇水功截河流?伏地中清而不濁餘辭並同
東嶽
　　　右徧祭祝辭
　　直省
嶽鎭海瀆所在嵗春秋仲月守土正官一人詣廟致祭
　　執事以禮生祭日用羊一豕一餘陳設及行禮儀
　　節與
慶典遣官禮同
　　　右所在專祭
　　所在
　名山
　大川著靈異於民有捍禦功者奉
特典遣專官或
崇建廟宇落成
降香以部筆帖式一人齎往守土官就廟致祭祝文翰
　　林院隨時撰擬餘陳設儀節並同前
　　　右所在特祭
　　直省所在山川有
封號建立專祠者守土官以時致祭每嵗春秋祭
　雞公山神於永興
　大沽海口神於天津
　永定河神於蘆溝橋及石景山
　滹沱河神於正定及平山
　大通口神於安東
　洞庭湖神於巴陵
　江海潮神於海寧
　鄱陽湖神於鄱陽
　黄運龍神於武渉及清河之清口
　漳河神於臨清及館陶
　衛源神於輝之百泉
　介休水神於介休
　河東鹽池神於安邑
　鹽井龍神於定逺及姚州
　泉源神於鬱林
　大渠龍神於寧夏
　河源神於河州口外
　青海神於塞外九月九日祭
　海陽山神於興安六月朔日祭
　鎭海龍神於鎭海凡祭日有司具祝文飭廟户潔埽
　　祠宇拂拭神案備執事人具器陳羊一豕一簠簋
　　各二籩豆各十鑪鐙具陳祝文於案左陳帛一香
　　盤一壺一爵三於案右主祭官朝服詣祠引贊禮
　　生二人引入拜位前立乃迎
　神司香自右奉香盤進主祭官三上香訖引贊贊跪
　　叩興主祭官行三跪九叩禮興司帛自右跪授帛
　　主祭官受帛拱舉授司帛興獻於案司爵酌酒實
　　爵自右跪授爵主祭官受爵拱舉授司爵興獻於
　　正中退司祝跪讀祝引贊贊跪主祭官跪讀祝畢
　　主祭官行三叩禮興司爵酌酒獻於左又酌酒獻
　　於右退乃徹饌送
　神引贊贊跪叩興主祭官行三跪九叩禮興執事者
　　以祝帛送燎禮畢各退各祠儀同
　　　右直省山川專祠
　
　
　
　
　
　
　
　
　
　
　
　
　
欽定大清通禮卷十二
欽定四庫全書
欽定大清通禮卷十三
吉禮
　太嵗
　　祀
　太嵗之禮初春為迎嵗暮為祖正殿奉
　太嵗神位南向(神位依年建干支黄紙墨書某年/太嵗之神覆於位上豫設龕内)兩
　　廡
　十二月神位司春秋者東位西向司夏冬者西位東
　　向嵗以孟春上旬諏吉及嵗除前一日遣官將事
　　豫期承祭官分獻官暨執事官各於邸第致齋太
　　常寺卿具祝版省牲牢率屬潔除殿廡内外展
　神幄恭請殿廡
　神位奉安於神座如式
　　　右諏吉致齋供具
　　至日五鼓太常寺官具器陳正殿牛一羊一豕一
　　豋一鉶一簠簋各二籩豆各十琖三十鑪一鐙二
　　設案一於殿中少西北向供祝版設案一於東西
　　向陳帛一(色/白)香盤一尊一爵三陳福胙於尊爵之
　　旁加爵一兩廡東西各二案陳設均與正殿同又
　　設尊案各一於廡南陳帛六(色/白)香盤二尊二爵六
　　凡牲陳於俎帛實於篚尊實酒承以舟疏布冪勺
　　具樂部率太常協律郎設中和韶樂於殿内東西
　　陳樂舞於樂懸之次太常寺設洗於東階下少南
　　承祭官位中階下分獻官位承祭官後甬道左右
　　均北面司祝司香司帛司爵各一人分立祝案尊
　　案之次司樂協律郎樂工歌工舞佾序立東西樂
　　懸之次典儀一人立殿外東階掌燎率燎人立燎
　　鑪南均如常儀
　　　右陳設辨位
　　昧爽承祭官分獻官朝服詣壇贊禮郎豫引分獻
　　官至拜殿北階下左右祇竢贊引太常寺贊禮郎
　　二人引承祭官由拜殿南左門入出北右門降階
　　詣盥洗位贊禮郎贊盥洗承祭官盥手畢引至拜
　　位前北面立分獻官均就拜位序立典儀贊樂舞
　　生登歌執事官各共廼職武舞執干戚進贊禮郎
　　贊就位承祭官就位立典儀贊迎
　神司樂贊舉迎
　神樂奏保平之章辭曰協兹五紀嵗月日辰天惟顯
　　思神職攸分於赫太嵗統馭百神承天之德隂隲
　　下民協律郎舉麾工鼓柷樂作贊禮郎贊詣
　神位前引承祭官升東階入殿左門詣香案前立贊
　　上香司香跪奉香承祭官舉炷香次三上瓣香畢
　　贊復位引承祭官復位贊跪叩興承祭官行三跪
　　九叩禮分獻官均隨行禮興協律郎偃麾工戞敔
　　樂止(凡樂以舉麾鼓柷作/以偃麾戞敔止後同)典儀贊奠帛爵行初獻
　　禮有司揭尊冪勺挹酒實爵司樂贊舉初獻樂奏
　　定平之章辭曰禮崇明祀涓選休成潔齋滌志量
　　幣告誠祈福維何福我蒼生陳饋奉酎瞻仰雲旌
　　樂作司樂舉節舞干戚之舞(凡舞以節領之/導引進退後同)司帛
　　司爵進至
　神位前司帛奉篚跪奠於案三叩興司爵奉爵立獻
　　於正中皆退司祝至祝案前跪三叩興奉祝版跪
　　案左樂暫止典儀贊讀祝贊禮郎贊跪承祭官暨
　　分獻官皆跪司祝讀祝辭曰維某年月日
皇帝遣某官某致祭於某年
　太嵗之神曰(兹當孟春/嵗既暮矣)謹以牲帛酒果庶品之儀致
　　祭尚
　饗讀畢興以祝版跪安篚内叩如初興退樂作贊禮
　　郎贊叩興承祭官暨分獻官均行三叩禮興兩廡
　　贊禮郎引分獻官各詣
　神位前上香執事生奠帛獻爵畢引分獻官復位如
　　儀樂止武功之舞退文舞執羽籥進典儀贊行亞
　　獻禮司樂贊舉亞獻樂奏嘏平之章辭曰百末蘭
　　生有飶其香升歌清越磬管鏘鏘牲牷肥腯嘉薦
　　令芳神其歆止在上洋洋樂作舞羽籥之舞司爵
　　奉爵獻於左如初獻儀樂止典儀贊行終獻禮司
　　樂贊舉終獻樂奏富平之章辭曰執事有嚴再拜
　　稽首三爵既升以妥以侑顒若有孚肅兹籩豆神
　　其歆止人民曼壽樂作(舞同/亞獻)司爵奉爵獻於右如
　　亞獻儀兩廡以次畢獻樂止文德之舞退典儀贊
　賜福胙執事生二人奉福胙進至
　神位前拱舉由中道出降階詣拜位右立接福胙執
　　事生二人由西廡降階進至拜位左立贊禮郎贊
　　跪承祭官跪左右執事生皆跪贊飲福酒右生進
　　福酒承祭官受爵拱舉授於左次受胙如飲福之
　　儀畢贊禮郎贊叩興承祭官三叩興又贊跪叩興
　　承祭官暨分獻官均行三跪九叩禮興典儀贊徹
　　饌司樂贊舉徹饌樂奏盈平之章辭曰王省惟嵗
　　有報有祈六氣無易平衡正璣嘉生蕃祉澤及蜎
　　飛百禮以洽承神吉輝樂作徹畢樂止典儀贊送
　神司樂贊舉送
　神樂奏豐平之章辭曰神兮旋馭肅瞻景光靈颷上
　　下無體無方嘉承惠和億兆溥將嵗嵗大有神其
　　廸嘗樂作贊禮郎贊跪叩興承祭官暨分獻官均
　　行三跪九叩禮興樂止典儀贊奉祝帛饌送燎司
　　祝司帛詣
　神位前咸跪三叩司祝奉祝司帛奉篚興司香跪奉
　　香司爵跪奉饌興以次恭送燎所兩廡香帛饌均
　　送焚燎(嵗暮並奉紙/書干支送燎)贊禮郎引分獻官退承祭官
　　避立拜位之西竢祝帛過復位立典儀贊望燎贊
　　禮郎引承祭官詣燎位視燎贊禮郎告禮畢太常
　　寺官恭請
　太嵗神位並兩廡
　神位復於龕内如儀各退
　　　右行禮
　　嵗孟夏常雩後間不雨遣官禱於
　太嵗壇與
天神
地祇同日舉行文武官應陪祀者咸與祈禱(以參之/一分祈)前
　　期各於邸第致齋一日太常寺具祝文(翰林院隨/時撰擬)
　　潔器陳備脯醢果實埽除殿内外至日設樂懸樂
　　舞於殿上承祭官位階下執事官司樂協律郎樂
　　工歌工舞佾序立如常祀儀陪祀官位庭中左右
　　東西各五班重行異等糾儀御史二人禮部祠祭
　　司官二人分立祀官左右均素服將事
　　迎神樂奏需豐之章辭曰持元化兮富媼神秉嵗
　　籥兮六氣均馳雲車兮風旂殷闐闐兮天門情徬
　　徨兮孔殷神之來兮康我民
　　初獻樂奏宜豐之章辭曰薦嘉幣兮芳醴清練予
　　素兮升飶馨紛肸蠁兮格歆甘膏沃兮神所令
　　亞獻樂奏晉豐之章辭曰啟山罍兮攝椒漿侑神
　　宫兮靈洋洋族雲興兮使我心若惠嘉生兮降康
　　終獻樂奏協豐之章辭曰清斚兮三㪺揚翟籥兮
　　載愉靈回翔兮六幕澤霶霈兮遍八區
　　徹饌樂奏應豐之章辭曰禮儀備兮孔時音繁會
　　兮徹不遲昭靈貺兮迓蕃祉田多稼兮汜濩之
　　送神樂奏洽豐之章辭曰顧億兆兮誠求渥甘㴻
　　兮神之休慶時若兮百昌遂惠我無疆兮嵗有秋
　　凡儀節皆典儀唱贊舉樂皆司樂唱贊初獻舞干
　　戚之舞亞獻終獻舞羽籥之舞兩廡不分獻不飲
　　福受胙餘儀與常祀同
　　　右祈告
　　既得雨與
天神
地祇同日報祀遣原祈雨官將事及陪祀官咸致齋前
　　期具祝版眂割牲至日陳設牲牢豋鉶簠簋籩豆
　　與常祀同承祭官陪祀官均朝服行禮其餘儀節
　　樂章均如祈告儀雨潦祈晴冬旱祈雪報亦如之
　　　右報祀
　　祀
　眞武神之禮每嵗
萬壽聖節遣官一人詣
　顯佑宫將事是日廟祝潔埽廟宇内外太常寺官具
　　器陳設果盤五餅餌盤十有五鑪一鐙二設案一
　　於南少西北向供祝版設案一於東西向陳禮神
　　制帛一(色/白)香盤一茶琖三設洗於東階下少南和
　　聲署官設樂於西階上鼓一笙一管二雲璈一篴
　　二板一承祭官拜位在殿内正中司祝司香司帛
　　司琖各一人分立祝案尊案之次典儀立於殿東
　　檐下掌燎立燎鑪之南黎明承祭官朝服詣廟贊
　　引太常寺贊禮郎二人引承祭官由左側門入贊
　　盥洗承祭官盥手畢升東階入殿左門至拜位前
　　北面立典儀贊執事官各共廼職贊禮郎贊就位
　　承祭官就位立典儀贊迎
　神和聲署樂作辭曰居所躔星軫象緯環拱辰貞元
　　運轉藏用顯仁宥宻基命毓和葆順潔粢醴以昭
　　信日襄哉贊大鈞贊禮郎贊詣上香位引承祭官
　　詣香案前立贊上香司香跪進香承祭官舉炷香
　　三上瓣香畢贊復位引承祭官復位贊跪叩興承
　　祭官行三跪九叩禮興典儀贊行初獻禮司帛司
　　琖各進至
　神位前司帛奉篚跪奠於案三叩興司琖奉茶琖立
　　獻於案正中皆退司祝至祝案前跪三叩興奉祝
　　版跪案左樂暫止贊禮郎贊跪承祭官跪贊讀祝
　　司祝讀祝辭曰維某年月日
皇帝遣某官某致祭於
　眞武之神曰兹朕誕辰惟
　神永逺黙佑謹以茶果庶品之儀致祭尚
　饗讀畢興以祝版跪安篚内叩如初興退樂作贊禮
　　郎贊叩興承祭官行三叩禮興典儀贊行亞獻禮
　　司琖奉茶琖獻於左如初獻儀退贊行終獻禮奉
　　茶琖獻於右如亞獻儀退典儀贊送
　神贊禮郎贊跪叩興承祭官行三跪九叩禮興典儀
　　贊奉祝帛送燎司祝司帛詣
　神位前咸跪三叩司祝奉祝司帛奉篚興司香跪奉
　　香興以次恭送燎所承祭官避立拜位西旁竢祝
　　帛過復位立典儀贊望燎贊禮郎引承祭官詣燎
　　位視燎贊禮畢樂止引承祭官退執事官皆退
　　　右祀眞武廟
　　祀
　司火神之禮嵗六月下旬三日遣官一人將事祀日
　　廟祝潔埽廟宇内外太常寺具祝版備器陳牛一
　　羊一豕一果實五盤鑪鐙具殿中少西設案北向
　　供祝版東設一案陳禮神制帛一(色/赤)尊一爵三香
　　盤一和聲署設樂於西階下(眞器數見祀/  武禮)太常寺
　　設洗於東階下少南設承祭官拜位於殿内正中
　　司祝司香司帛司爵各立祝案尊案之次典儀立
　　殿東檐下掌燎率燎人立燎鑪旁承祭官朝服行
　　三跪九叩禮升降均由東階出入殿左門迎神上
　　香奠帛讀祝三獻爵送神望燎儀均與祀
　眞武同
　　祝辭曰維某年月日
皇帝遣某官某致祭於
　司火之神曰惟
　神令司赤帝德炳離明届此良辰爰修專祀鑒兹特
　　典綏我蒸民尚
　饗
　　樂辭曰離正南方位燭照光九圍粒民火食功用
　　不違瓘斚明粢我民所慰履祥靄戢鶉尾息融風
　　降福禧
　　　右祀火神廟
　　祀
　礮神之禮間二嵗季秋朔日於蘆溝橋北席地為壇
　　遣八旗漢軍都統或副都統將事副都統以下至
　　佐領咸陪祀豫日地方官備案太常寺具器陳祀
　　日漢軍弁兵陳八旗礮位於壇内按翼左右序列
　　皆西向前設八案各設
　神位(以紙/為之)又前設牲案各陳羊一豕一果實五盤琖
　　二十又前設香案各陳鑪一鐙二壇中少北設一
　　案供祝文左右分設二案各陳香盤四爵十有二
　　尊四冪勺具設洗於壇外之南太常寺司祝司香
　　司爵各立祝案尊案之次承祭官位各香案前東
　　面陪祀副都統以下以其班序重行異等均東面
　　典儀一人立於壇左掌燎率燎人立燎鑪隅黎明
　　承祭官暨陪祀官咸補服詣壇贊引太常寺贊禮
　　郎各二人分引承祭官至盥洗所盥手畢詣各拜
　　位前立典儀贊執事官各共廼職贊禮郎贊就位
　　　承祭官各就位立典儀贊迎
　　神贊禮郎贊詣上香位引各旗承祭官分詣各旗礮
　　　位前贊上香司香跪奉香承祭官舉炷香三上瓣
　　　香畢贊復位各引復位立贊跪叩興承祭官行三
　　　跪九叩禮陪祀官均隨行禮典儀贊行初獻禮有
　　　司揭尊冪勺挹酒實爵各進至
　　神位前奉爵立獻於案正中退司祝詣祝案前跪三
　　　叩興奉祝文跪案左贊禮郎贊跪承祭官暨陪祀
　　　官咸跪典儀贊讀祝司祝讀祝辭曰維某年月日
　皇帝遣某官某等致祭於
　　司礮之神曰惟
　　神欽
天命而無私助揚威武有功國家兹當秋祭之日特以牲
　　　醴遣官致祭
　　神其鑒之尚
　　饗讀畢興奉祝文跪安於鑲黄旗礮位前叩如初興
　　退贊禮郎贊叩興承祭官暨陪祀官均行三叩禮
　　興典儀贊行亞獻禮司爵各奉爵獻於左如初獻
　　儀退贊行終獻禮司爵各奉爵獻於右如亞獻儀
　　退典儀贊送
　神贊禮郎贊跪叩興承祭官陪祀官均行三跪九叩
　　禮興典儀贊奉祝文送燎有司各奉
　神位在前次祝次香由中道恭送燎所承祭都統各
　　避立拜位左右竢過復位立贊禮郎贊詣望燎位
　　引承祭官各詣燎位視燎贊禮畢引承祭官退執
　　事各官皆退
　　　右祀礮神
　
　
　
　
欽定大清通禮卷十三
欽定四庫全書
欽定大清通禮卷十四
吉禮
　　祭
　都城隍神之禮每嵗
萬壽聖節遣官一人將事是日廟祝潔掃廟宇内外太
　　常寺具祝版備器陳牛一羊一豕一果實五盤鑪
　　一鐙二設案一於殿中少西北向供祝版設案一
　　於殿東西向陳禮神制帛一(色/白)香盤一尊一爵三
　　設洗於東階下和聲署設樂於西階上(器數見祀/  眞武禮)
　　承祭官拜位在階上正中太常寺司祝司香司帛
　　司爵分立祝案尊案之次典儀立殿外東檐下掌
　　燎率燎人立燎鑪之前均如常儀黎明承祭官朝
　　服詣廟贊引太常寺贊禮郎二人引承祭官由左
　　側門入贊盥洗承祭官盥手畢升東階至拜位前
　　北面立典儀贊執事官各共廼職贊禮郎贊就位
　　承祭官就位立典儀贊迎
　神樂作辭曰佳麗皇都勝保障神力宏萬方輻輳尨
　　夜不驚正直聰明癉彰如影荷靈貺篤其慶固金
　　甌䕶玉京贊禮郎贊就上香位引承祭官入殿中
　　門至香鑪前立贊上香司香跪奉香承祭官上炷
　　香三上瓣香畢贊復位承祭官復位立贊跪叩興
　　承祭官行三跪九叩禮興典儀贊奠帛爵行初獻
　　禮司帛跪獻篚於案三叩興司爵立獻爵於正中
　　皆退司祝詣祝案前三叩興奉祝版跪案左樂暫
　　止典儀贊讀祝贊禮郎贊跪承祭官跪司祝讀祝
　　辭曰維某年月日
皇帝遣某官某致祭於
　都城隍之神曰兹朕誕辰惟
　神永垂䕶佑謹以牲醴致祭尚
　饗讀畢興奉祝版跪安於篚内叩如初興退樂作贊
　　禮郎贊叩興承祭官行三叩禮興典儀贊行亞獻
　　禮司爵奉爵獻於左儀如初獻退典儀贊行終獻
　　禮司爵奉爵獻於右如亞獻儀退典儀贊送
　神贊禮郎贊跪叩興承祭官行三跪九叩禮興典儀
　　贊奉祝帛送燎司祝司帛詣
　神位前咸跪三叩奉祝帛興司香跪奉香興以次送
　　至燎所承祭官避立拜位西竢祝帛過復位立典
　　儀贊望燎贊禮郎引承祭官詣望燎位視燎贊禮
　　畢引承祭官仍由東側門出樂止各退
　　嵗秋諏吉遣官致祭
　神位前陳鉶二簠二簋二籩十豆十餘牲帛尊爵鑪
　　鐙同前送神時典儀贊徹饌有司乃徹餘均如前
　　儀
　　祝辭曰維某年月日
皇帝遣某官某致祭於
　都城隍之神曰惟
　神正直實贊靈化捍禦之功都邑所頼祇嚴嵗祀用
　　答
　神庥尚其歆兹永福黎庶尚
　饗
　　　右祭都城隍廟
　　祭
　東嶽神之禮每嵗
萬壽聖節遣官一人將事是日廟祝潔掃廟宇内外太
　　常寺官具祝版備器陳牛一羊一豕一果實五盤
　　鑪一鐙二殿中少西設案供祝版東設一案陳禮
　　神制帛一(色/青)香盤一尊一爵三和聲署設樂於西
　　階上太常寺設洗於東階下少南承祭官拜位在
　　階上正中司祝司香司帛司爵典儀掌燎各以其
　　職為位承祭官朝服行禮迎神上香初獻讀祝亞
　　獻三獻送神望燎儀均與祭
　都城隍廟同
　　祝辭曰維某年月日
皇帝遣某官某致祭於
　東嶽泰山之神曰兹朕誕辰惟
　神永逺黙佑謹以牲醴庶品之儀致祭尚
　饗
　　樂辭曰維嶽崧高五泰岱常祀殊累朝玉檢柴望
　　始虞木德條風吹萬畢煦宅東㝢以生物仰天齊
　　鑒有孚
　　　右祭東嶽
　　祭
　黑龍潭神之禮嵗春秋諏吉遣官一人將事是日太
　　常寺具祝版備器陳羊一豕一簠簋各二籩豆各
　　十鑪鐙具殿中少南設案供祝版北設一案陳禮
　　神制帛一(色/白)香盤一尊一爵三和聲署設樂於南
　　階上太常寺設洗於東階下之北承祭官拜位在
　　階上正中司祝司香司帛司爵典儀掌燎各以其
　　職為位承祭官朝服行禮迎神上香初獻讀祝亞
　　獻三獻徹饌送神望燎儀均與秋祭
　都城隍廟同
　　祝辭曰維某年月日
皇帝遣某官某致祭於
　昭靈沛澤龍王之神曰惟
　神德潤生民膏流甸服雨暘時若夙彰孚應之靈年
　　榖順成溥被盈寜之福念
　神庥之丕著惟典祀之宜崇兹値仲(春/秋)用申報饗尚
　　其歆格鑒此精誠尚
　饗
　　樂辭曰興雨祁祁應歴嵗恩屢覃湫幽神御農扈
　　具瞻寸合崇朝十千有渰黍膏溥矣麥湛賽神庥
　　以作甘
　　　右祭黑龍潭龍神
　玉泉山龍神祠嵗以春秋仲月與
　黑龍潭廟同日致祭遣官一人將事太常寺官設祝
　　案於殿中少西供祝版東設一案陳香帛尊爵設
　　洗於東階之南和聲署設樂於西階上餘供牲牢
　　品物遣官行禮儀節及所用樂辭均與祭
　黑龍潭龍神同
　　祝辭曰維某年月日
皇帝遣某官某致祭於
　惠濟慈佑龍王之神曰惟
　神潤下流膏應時澤物珠泉湧地毓靈脈於山林玉
　　液成川暢清流於畿甸滋畇畇之繡壤允資灌注
　　之功通翼翼之漕艘長助輓輸之利聿昭靈貺宜
　　奉明禋兹値仲(春/秋)用申報饗尚其歆格鑒此精誠
　　尚
　饗
　　　右祭玉泉山龍神
　　祭
　后土神
　司工神之禮凡大興作諏吉遣官各一人將事豫日
　　工部官於營建所在因其方設左右二壇以織葦
　　為殿圖繪結綵祭日五鼓太常寺官具祝版(祝文/翰林)
　　(院隨事/撰擬)設
　神案各一於壇内正中以黄紙書
　后土之神
　司工之神皆為位供案上各陳羊一豕一餅餌十有
　　五盤果實五盤鑪鐙具設祝案於中少右供祝版
　　左設一案陳帛一(色/白)香盤一尊一爵三和聲署設
　　樂太常寺設洗如式司祝司帛司香司爵典儀掌
　　燎各以其職為位承祭官拜位在壇内香案前正
　　中贊禮郎引承祭官朝服行禮迎神上香初獻讀
　　祝亞獻三獻送神望燎均與祭
　都城隍廟同
　　樂辭曰仰眺銀河上閣道如駕梁儼神宅只愉矣
　　穆將揆日鳴櫜繄神斯掌奠椒酒以禋享荷神庥
　　澤未央
　　　右祭后土司工
　　迎吻祭
　窑神
　門神之禮各遣官一人將事豫日工部官設壇於琉
　　璃窑及迎吻所經之門以織葦為殿圗繪結綵祭
　　日五鼓和聲署設樂於各壇前設導迎樂於窑門
　　外太常寺官具祝版(祝文翰林院/隨事撰擬)設
　神位陳羊豕餅餌果實香帛尊爵鑪鐙設洗與祭
　司工儀同承祭官暨禮部太常寺有職事工部内務
　　府管工各官咸朝服簪花披紅乃陳吻於窑前和
　　聲署樂作辭曰和氣嘉祥應聖日華耀明仰方泰
　　紫俯奠泰寧繚廓紘瀛此惟表正食神德蒙神慶
　　享明禋億萬齡(琉璃窑及/各門辭同)太常寺贊禮郎引琉璃
　　窑承祭官詣
　窑神位前行禮引各門承祭官詣
　門神位前行禮均與祭
　司工儀同祭畢導迎樂作辭曰皇作宫殿因地順天
　　如竹苞矣美哉輪奐鳥翼飛松桷梴芋且寜居萬
　　年鑾儀衛校舁吻禮部太常寺官前導承祭官從
　　所經諸門承祭官迎於門前及工所管工官列班
　　恭迎以入俟安吻事竢各退
　　　右迎吻祭窑神門神
　　嵗春秋諏吉祭
　司倉神之禮通州祭於大西倉倉場侍郎主祭各監
　　督陪祀京倉左翼於海運右翼於興平朝陽門外
　　於儲濟各以本倉監督主之各監督分行陪祀祀
　　用羊一豕一果實十盤壺爵鑪鐙具主祭官朝服
　　質明將事率陪祀官行二跪六叩禮上香三獻爵
　　燎楮帛如儀退
　　　右祭倉神
欽定大清通禮卷十四
欽定四庫全書
欽定大清通禮卷十五
吉禮
　　致祭
先醫之禮
景惠殿内中奉
太昊伏羲氏左
炎帝神農氏右
黄帝軒轅氏均南向
　勾芒
　風后東位西向
　祝融
　力牧西位東向東廡僦貸季岐伯伯高少師雷公伊
　　尹淳于意王叔和皇甫謐葛洪韋慈藏錢乙劉完
　　素李杲皆西向西廡鬼臾區俞跗少俞桐君馬師
　　皇扁鵲張機華陀巢元方孫思邈王冰朱肱張元
　　素朱彦修皆東向以北為上嵗以春冬仲月上甲
　　遣官將事豫日太常寺官具祝版眡割牲太醫院
　　官潔蠲殿廡内外拂拭
神座如儀祀日五鼓太常寺官具器陳正殿
三皇位前各設一案每案鉶二簠二簋二籩十豆十共
　　牛一羊一豕一前設香案各一陳鑪一鐙二配位
　　東西各設一案每案鉶二簠一簋一籩十豆十羊
　　一豕一鑪一鐙二殿中設一案少西北向供祝版
　　東設一案西向陳禮神制帛三(色/白)香盤三爵九尊
　　一西設一案東向陳素帛二(色/白)香盤二爵六尊一
　　凡牲陳於俎凡帛實於篚凡尊實酒承以舟疏布
　　冪勺具東廡分設三案每案簠一簋一籩四豆四
　　琖十豕肉二統設一案陳鑪一鐙二設案一於南
　　北向陳素帛一香盤一尊一爵三篚冪勺具西廡
　　陳設同太常寺官設洗於咸濟東門内和聲署設
　　樂於西階下(器數見祀/  眞武禮)承祭官拜位在殿階上讀
　　祝拜位在殿内正中兩廡太醫院分獻官位甬道
　　左右太常寺司祝司香司帛司爵分立祝案尊案
　　之次典儀立殿外東階掌燎率燎人立於燎鑪南
　　昧爽司祝奉祝版安於祝案承祭官暨分獻官咸
　　朝服豫竢太醫院鴻臚寺官引陪祀太醫院官入
　　咸濟門内左右祇竢至時太常寺贊禮郎二人引
　　承祭官入咸濟東門分獻官隨入贊盥洗承祭官
　　盥手畢引至拜位前立典儀贊執事官各共廼職
　　贊禮郎贊就位承祭官暨分獻官陪祀官均就位
　　立典儀贊迎
神樂作辭曰精氣縁乎理調劑觀所頤曰惟古聖嘗草
　　定醫似鐵隨磁沴除吉至化工出自於指萬姓永
　　荷恩施贊禮郎引承祭官由殿左門入詣正中香
　　案前贊跪承祭官跪贊上香司香跪奉香承祭官
　　上炷香三上瓣香興以次詣左右正位前上香如
　　儀配位司香官分詣各案前跪上香兩廡贊禮郎
　　引分獻官分詣兩廡位前上香畢贊復位承祭官
　　復位兩廡分獻官各復位立贊跪叩興承祭官行
　　三跪九叩禮分獻官陪祀官均隨行禮興典儀贊
　　奠帛爵行初獻禮有司揭尊冪勺挹酒實爵司帛
　　奉篚司爵奉爵以次詣各
神位前司帛跪奠篚於案三叩興司爵立獻爵奠於墊
　　中畢皆退贊禮郎贊詣讀祝位引承祭官就讀祝
　　位立司祝至祝案前跪三叩興奉祝版跪案左樂
　　暫止贊禮郎贊跪承祭官跪分獻官陪祀官咸跪
　　贊讀祝司祝讀祝辭曰維某年月日
皇帝遣某官某致祭於
太昊伏羲氏
炎帝神農氏
黄帝軒轅氏曰古昔聖人德澤深宏創制醫藥拯濟斯
　　世仁壽庶民兹當仲(春/冬)謹以牲醴致祭惟
神慈惠蠲除疾疢篤佑朕躬致和天下配以
　勾芒氏之神
　祝融氏之神
　風后氏之神
　力牧氏之神尚
　饗讀畢奉祝版跪安
太昊伏羲氏神位前篚内叩如初興退樂作贊禮郎贊
　　叩興承祭官暨分獻官陪祀官均行三叩禮興贊
　　復位引承祭官復位立配位及兩廡執事生奠帛
　　獻爵畢各退典儀贊行亞獻禮正位司爵配位及
　　兩廡執事生各奠爵於左如初獻儀典儀贊行終
　　獻禮正位司爵配位及兩廡執事生各奠爵於右
　　儀如亞獻典儀贊徹饌有司徹畢贊送
神贊禮郎贊跪叩興承祭官分獻官陪祀官均行三跪
　　九叩禮興樂止典儀贊奉祝帛饌送燎有司奉祝
　　帛香饌及兩廡香帛饌以次恭送燎所如儀贊禮
　　郎引分獻官鴻臚寺官引陪祀官皆退承祭官避
　　立拜位旁西面竢祝帛過復位立典儀贊望燎贊
　　禮郎引承祭官由咸濟東門出詣燎位視燎贊禮
　　郎贊禮畢樂止承祭官退執事各官皆退
　　　右祭先醫廟
　　致祭
　闗帝之禮嵗以春秋仲月諏吉遣官一人將事是日
　　昧爽廟祝潔埽殿宇内外太常寺官具祝版備器
　　陳
　神位前牛一羊一豕一豋一鉶二簠簋各二籩豆各
　　十鑪一鐙二殿中設一案少西北向供祝版東設
　　一案陳禮神制帛一(色/白)香盤一尊一爵三牲陳於
　　俎帛實於篚尊實酒冪勺具和聲署設樂於西階
　　上(器數見祀/  眞武禮)太常寺設洗於東階上承祭官拜位
　　在階上正中司祝司香司帛司爵典儀掌燎各以
　　其職為位如常儀質明承祭官朝服詣廟贊引太
　　常寺贊禮郎二人引承祭官由廟左門入至東階
　　上盥手畢引詣拜位前立典儀贊執事官各共廼
　　職贊禮郎贊就位引承祭官就位立典儀贊迎
　神樂作辭曰扶植綱常正浩氣昭日星絶倫獨立英
　　爽若生俎豆常馨夏夷胥敬仰神德莫疇並助邦
　　家永太平贊禮郎贊詣上香位引承祭官入殿左
　　門就香案前立贊上香司香跪奉香承祭官上炷
　　香三上瓣香畢贊復位引承祭官復位立贊跪叩
　　興承祭官行三跪九叩禮興典儀贊奠帛爵行初
　　獻禮有司揭尊冪勺挹酒實爵司帛奉篚司爵奉
　　爵各進至
　神位前司帛跪奠篚於案三叩興司爵立獻爵於案
　　正中各退司祝詣祝案前跪三叩興奉祝版跪案
　　左樂暫止贊禮郎贊跪承祭官跪典儀贊讀祝司
　　祝讀祝辭曰維某年月日
皇帝遣某官某致祭於
　闗帝之神曰惟
　神秀毓河山名垂今古英風正氣世歴久而彌新大
　　節純心史相傳而莫匹念神靈之顯著命典禮以
　　優隆兹當仲(春/秋)用昭時饗尚其歆格鑒此精䖍尚
　饗讀畢興以祝版跪安於篚内叩如初興退贊禮郎
　　贊叩興承祭官行三叩禮興典儀贊行亞獻禮司
　　爵獻爵於左贊行終獻禮司爵獻爵於右均如初
　　儀典儀贊徹饌有司徹畢贊送
　神贊禮郎贊跪叩興承祭官行三跪九叩禮興樂止
　　典儀贊奉祝帛饌送燎有司奉祝帛香饌以次送
　　燎如儀贊望燎贊禮郎引承祭官詣燎位視燎禮
　　畢樂止承祭官及執事官皆退
　　同日祭後殿以太常寺卿一人將事
　光昭公位中
　裕昌公左
　成忠公右均南向位各異案每案羊一豕一鉶二簠
　　簋各二籩豆各八鑪一鐙二殿中設案少西北向
　　供祝版東西各設一案分陳禮神制帛三(色/白)香盤
　　三爵九尊三俎篚冪勺具設洗於後垣門内甬道
　　東承祭官位殿檐下正中司祝司香司帛司爵典
　　儀掌燎各以其職為位如常儀質明承祭官由前
　　左門入後垣中門盥手升階就位迎神引詣正位
　　前上香畢以次詣左右位前上香復位行二跪六
　　叩禮初獻讀祝如儀祝辭曰維某年月日
皇帝遣某官某致祭於
　闗帝之
　曾祖光昭公
　祖裕昌公
　父成忠公曰惟
　公盛德相承令儀足式歴數傳之積累遂鍾河嶽精
　　靈儲曠代之威名堪作巖廊矩矱殊恩既沛於三
　　世時饗宜錫於上公兹當仲(春/秋)用昭祀事豆籩致
　　潔典禮加隆尚
　饗凡儀節均與前殿同
　　　右春秋祭闗帝廟
　　嵗五月旬有三日致祭
　闗帝廟前殿
　神位前陳牛一羊一豕一果實五盤鑪鐙具陳設及
　　行禮儀節與春秋祭同
　　祝辭曰維某年月日
皇帝遣某官某致祭於
　闗帝之神曰惟
　神純心取義亮節成仁允文允武乃聖乃神功高當
　　世德被生民兩儀正氣歴代明禋英靈丕著封號
　　聿新敬修嵗事顯佑千春尚
　饗
　　同日並祭後殿太常寺卿一人行禮每案羊一豕
　　一果實五盤典儀不贊徹饌司爵以執事生餘陳
　　設及行禮儀節與春秋祭同
　　祝辭曰維某年月日
皇帝遣某官某致祭於
　闗帝之
　曾祖光昭公
　祖裕昌公
　父成忠公曰禮隆報祀誼重推恩當崧生嶽降之期
　　溯木本水源之始輝煌棟宇憑依已妥於上公修
　　潔豆籩將饗告䖍於仲夏惟
　神照鑒尚其歆格
　　　右五月十三日祭闗帝廟
　　直省府州縣
　闗帝廟嵗均以春秋仲月及五月旬有三日致祭前
　　殿主祭以地方正官一人後殿以丞史執事以禮
　　生祭日陳設迎神上香奠獻讀祝送神視燎禮儀
　　並與
　京師祭前後殿同
　　前殿祝辭曰維某年月日某官某致祭於
　闗帝之神曰惟
　帝浩氣凌霄丹心貫日扶正統而彰信義威震九州
　　完大節以篤忠貞名高三國
　神明如在徧祠宇於寰區靈應丕昭薦馨香於歴代
　　屢徵異蹟顯佑羣生恭値仲(春/秋)嘉辰遵行祀典筵
　　陳籩豆几奠牲醪尚
　饗
　　後殿祝辭曰維某年月日某官某致祭於
　闗帝之
　曾祖光昭公
　祖裕昌公
　父成忠公曰惟
　公世澤貽庥靈源積慶德能昌後篤生神武之英善
　　則歸親宜享尊崇之報列上公之封爵
錫命優隆合三世之肇禋典章明備恭逢仲(春/秋)諏吉祇
　　事薦馨尚
　饗
　　　右直省府州縣祭闗帝廟
　　直省禦災捍患諸神於民有功德者加
封號立專祠祭
　英衛公伍員於錢塘
　通祐王李冰於灌
　安瀾之神張廵於浮梁
　誠應武肅王錢鏐於臨安
　顯佑通濟王謝緒於宿遷
　靜安公張夏於蕭山
　寜江伯湯紹恩於紹興
　寜漕公宋禮
　永濟之神白英於汶上致祭之禮每嵗春秋所在守
　　土官具祝文(各隨時/撰擬)香帛羊一豕一尊一爵三陳
　　設祠内如式質明守土正官一人朝服詣祠行禮
　　儀節與直省祭
　闗帝廟同
　　　右祭直省所在有功德於民神祠
　　前代聖賢名臣忠烈祠墓暨
　本朝開國勲臣墳墓恭逢
皇帝時廵方嶽離
御道三十里内者遣官致奠前期翰林院具祝文(隨時/隨人)
　　(撰/擬)太常寺備香帛授遣官齎往祭日守土官於祭
　　所設洗備脯醢果實七盤(品物各隨/其土産)鑪鐙具左設
　　一案供祝文右設一案陳香盤一帛一尊一爵三
　　通贊一人引贊二人司祝香帛爵各一人以所在
　　禮生充黎明遣官朝服至所祭地引贊引詣盥洗
　　所盥手畢通贊贊執事者各司其事引贊贊就位
　　引遣官詣拜位前立通贊贊迎神引贊引遣官詣
　　香案前司香奉香跪於左引贊贊上香遣官上香
　　如常儀贊復位遣官退復位贊跪叩興遣官行二
　　跪六叩禮興通贊贊奠帛爵行初獻禮司帛獻篚
　　司爵獻爵如常儀贊讀祝司祝奉祝文立案左宣
　　讀訖安於篚内退亞獻終獻均如初儀通贊贊送
　　神引贊贊跪叩興遣官行二跪六叩禮興通贊贊
　　奉祝帛送燎執事者各奉祝帛香以次送燎通贊
　　贊望燎引贊引遣官詣燎鑪前視燎禮畢引遣官
　　退執事者皆退
　　　右時廵遣祭聖賢忠烈名臣勲臣祠墓
　　祭
　　賢良祠之禮前室祀宗室親王以下貝勒貝子以
　　上後室祀公侯伯以下一二品大臣以上均按代
　　序官同代同官序其年月位均南向嵗春秋仲月
　　諏吉前室遣官一人致祭後室以太常寺卿一人
　　將事所祀王子孫咸與行禮大臣子孫通籍在京
　　者如之祭之日太常寺官入祠供具前室異案各
　　羊一豕一果實五盤鑪一鐙二中設一案少東北
　　向供祝版西設一案東向陳香盤二尊二爵六素
　　帛二(色/白)後室五案共羊一豕一每案果實五盤鑪
　　鐙具東設一案西向陳香盤一尊一爵三素帛一
　　凡牲陳於俎帛實於篚尊實酒冪勺具設洗於前
　　室東階下前後各設燎鑪於垣門内東南隅漏未
　　盡與祭者各服其服畢集於祠垣門内太常寺典
　　儀立前室檻外之東司祝立祝案東司香司帛司
　　爵各以其職為位掌燎率燎人立燎鑪前質明承
　　祭官朝服詣祠贊禮郎二人引前室承祭官由中
　　門入又二人引後室承祭官隨入各至東階下盥
　　手畢升階就拜位前立鴻臚寺官引王以下子孫
　　序立於前室甬道左右引公以下大臣子孫序立
　　於後室庭中左右均北面典儀贊執事官各共廼
　　職贊禮郎贊就位承祭官以下咸就位贊上香前
　　室承祭官詣正中香案前立司香跪奉香承祭官
　　上炷香三上瓣香次詣各香案前上香如儀贊復
　　　位承祭官復位贊跪叩興承祭官暨陪祀官均行
　　　二跪六叩禮興後室承祭官同時詣中案前上香
　　　儀同(凡儀節後室均隨/前室唱贊行禮)典儀贊奠帛爵行初獻禮
　　　有司揭尊冪勺挹酒實爵司帛奉篚詣案前跪奠
　　　於案三叩興司爵奉爵立獻正中皆退前室後室
　　　同司祝詣祝案前跪三叩興奉祝版立案右典儀
　　　贊讀祝司祝北面宣讀承祭官立聽陪祀官皆跪
　　　聽辭曰維某年月日
　皇帝遣某官某
　諭祭賢良祠王大臣等之靈曰功銘鐘鼎尚書崇元祀
　　之文德冠巖廊周禮著大烝之典蓋旂常載績本臣
　　子之素懐而俎豆薦馨乃朝廷之崇報爾親王等望
　　重親賢粹鍾川嶽竭忠誠而體國著勲德於當年大
　　臣等或當
列祖開基之日佐命立功或際熙朝極盛之時宣猷贊化
　　或驅除暴亂定疆宇於域中或震耀聲靈收版圖於
　　海外内則台星卿月奏亮工熙載之勲外則賜鉞授
　　麾襄阜物安民之治老成謀國者進黄髪之嘉猷清
　　白持身者表素絲之高節純勤盡職則夙夜匪躬宻
　　勿承休則堂亷一德我
皇考追思前蹟特煥褒綸崇廟宇於神京布几筵而時祭
　　蓋以表揚既往沛酬庸褒德之恩激勸將來勵懐古
　　欽風之志朕寅承丕基嗣舉舊章撫節物以懐賢潔
　　牲牢而致享英靈如在尚克歆承讀訖司祝以祝版
　　　安於中案篚内跪三叩興退陪祀官三叩興典儀
　　　贊行亞獻禮司爵奉爵奠於左贊行終獻禮司爵
　　　奉爵奠於右均如初儀贊禮郎贊跪叩興承祭官
　　　暨陪祀官均行二跪六叩禮興典儀贊奉祝帛送
　　　燎司祝司帛司香奉祝帛香以次送燎如儀承祭
　　　官避立西旁竢過復位典儀贊望燎陪祀官退贊
　　　禮郎各引承祭官分詣燎位視燎贊禮畢仍引由
　　　中門出各退
　　　　右祭京師賢良祠
　　　直省會城嵗春秋仲月祭守土有功德大吏於賢
　　　良祠祭日視
　　京師以知府一人主之教授教諭訓導等官執事祭
　　　品用羊一豕一果實五盤帛一尊爵鑪鐙具主祭
　　　官上香奠帛三獻行禮儀均與直省祭忠孝節義
　　　祠同祝辭曰維某年月日某官某致祭於
　　　賢良之靈曰惟
　　　靈文武憲邦公忠體國當
　皇朝之肇造心膂攸同値
列聖之丕承股肱作輔明良合德奮庸而庶績咸熙中外
　　　宣猷敷澤而兆民永頼洵屬廟廊之碩望允宜俎
　　　豆以明禋考績紀勲崇報昭垂於令典陳牲奠幣
　　　馨香祇薦於嵗時尚
　　　饗
　　　　右祭直省賢良祠
　京師功臣專祠嵗以春秋仲月諏吉遣太常寺卿分
　　詣致祭祭
　　定南武壯王之禮祠内一案以福晉配祭日太常
　　寺官入祠具器陳羊一豕一果實五盤鑪一鐙二
　　中設一案少東陳祝文東設一案陳尊一香盤一
　　素帛三爵九設洗於祠門内之東司祝司香司帛
　　司爵典儀掌燎各以其職為位如常儀質明承祭
　　官朝服詣祠贊禮郎二人引自中門入盥手畢升
　　階詣拜位前立典儀贊執事官各共廼職贊禮郎
　　贊就位承祭官就位立贊禮郎引承祭官詣香案
　　前贊上香司香跪奉香承祭官上炷香三上瓣香
　　畢贊復位承祭官復位贊跪叩興承祭官行二跪
　　六叩禮興典儀贊奠帛爵行初獻禮司帛奉篚司
　　爵奉爵各奠於案如常儀退司祝至祝案前跪三
　　叩興奉祝文立案右北面宣讀辭曰維某年月日
皇帝遣某官某
諭祭於定南武壯王孔有德之靈曰人臣盡忠仗節矢
　天日而不渝朝廷恤死酬勲撫嵗時而增感爾定南
　武壯王孔有德膚功早著偉烈常存兹當仲(春/秋)之辰
　益念忠良之績特頒祭典用慰幽靈王如有知尚克
　歆饗讀訖以祝文安於篚内跪叩如初興退典儀贊
　　亞獻司爵獻爵於左贊終獻司爵獻爵於右均如
　　初儀贊禮郎贊跪叩興承祭官行二跪六叩禮典
　　儀贊奉祝帛送燎司祝司香司帛奉祝帛香以次
　　送燎如儀承祭官避立拜位西旁竢過復位立典
　　儀贊望燎贊禮郎引承祭官詣燎鑪前視燎贊禮
　　畢仍引由中門出退
　　　右祭定南武壯王
　　嵗春秋祭
　　恪僖公之禮祠内一案以夫人配祭日用素帛二
　　爵六餘陳設及行禮儀節與
　　定南武壯王同
　　祝辭曰維某年月日
皇帝遣某官某
諭祭於恪僖公遏必隆之靈曰沛隆恩於勲舊國有彜
　章展時祭於春秋禮踰常格爾恪僖公遏必隆名垂
　青簡績著豐碑追椒寢於所生宜專祀以有永兹當
　(春/秋)仲申侑几筵靈如有知尚克歆饗
　　　右祭恪僖公
　　嵗春秋祭
　　勤襄公之禮祠内三案勤襄公佟圖頼居中忠勇
　　公佟國綱左端純公佟國維右各以夫人配祭日
　　每案羊一豕一果實五盤鑪一鐙二東西各設一
　　案分陳香盤三素帛七爵二十有一尊三承祭官
　　朝服詣祠就位以次至各案前上香畢復位行禮
　　儀節均與祭
　　定南武壯王同
　　祝辭曰維某年月日
皇帝遣某官某
諭祭於勤襄公佟圖頼忠勇公佟國綱端純公佟國維
　之靈曰崇功報德禮首逮於元臣錫類推恩誼尤敦
　於懿戚考彛章而立廟因時序以薦觴惟爾一門宣
　猷累葉効忠貞而體國名著旂常秉孝義以型家芳
　傳國史望高閥閱蔚為勲舊之宗慶衍庭幃光啟
聖慈之範兹當(春/秋)仲特遣專官設奠几筵靈其歆饗
　　　右祭勤襄公
　　嵗春秋祭
　　文襄公之禮祠内一案以夫人配祭日用素帛三
　　爵九餘陳設及行禮儀節與
　　定南武壯王同
　　祝辭曰維某年月日
皇帝遣某官某
諭祭於文襄公圖海之靈曰義重酬勲眷鈞衡之舊德
　禮隆秩祀因節序以申恩爾文襄公圖海望高國器
　功贊王猷表世德於㦸門生膺茀禄贈崇階於鼎爵
　歿被榮名渙新綍而建祠遣專官而致祭時當(春/秋)仲
　式布几筵靈其有知尚能歆格
　　　右祭文襄公
　　嵗春秋祭
　　宏毅公之禮祠内一案祭日用素帛一爵三餘陳
　　設及行禮儀節與
　　定南武壯王同
　　祝辭曰維某年月日
皇帝遣某官某
諭祭於宏毅公額宜都巴圖魯之靈曰誼重酬庸茂典
　聿加於勲舊禮隆展祀嵗時宜備於馨香爾宏毅公
　額宜都巴圖魯開國名臣從龍上佐表成勞於鐘鼎
　青史揚芬紀緯績於旂常豐碑示寵既叨恩於廟食
　更賜祭於專祠式賁新綸允符彛憲時當仲(春/秋)用布
　几筵靈而有知尚其歆格
　　　右祭宏毅公
　　嵗春秋祭
　　恪僖公之禮祠内三案恪僖公哈世屯居中敏果
　　公米思翰左莊慤公李榮保右各以夫人配祭日
　　陳設行禮儀節與
　　勤襄公同
　　祝辭曰維某年月日
皇帝遣某官某
諭祭於恪僖公哈世屯敏果公米思翰莊慤公李榮保
　之靈曰禮隆念舊千秋之俎豆攸光義重酬庸奕代
　之馨香勿替考彛章而秩祀因時序以申恩惟爾一
　門夙稱望族忠誠體國數傳紀績於旂常端敬型家
　累葉垂芳於圖史祥開坤極早錫榮封佑啟勲賢復
　新廟貌命祠官而陳芬苾落成已賁恩綸隨節候而
　展几筵嵗薦彌昭懿典兹當(春/秋)仲常祀聿修靈如有
　知尚其歆格
　　　右祭恪僖公
　　祭
　盛京賢王祠之禮正殿設三案中案奉通達郡王雞
　　爾哈齊武功郡王禮敦慧哲郡王額爾哀左案奉
　　宣獻郡王界堪禮烈親王代善饒餘親王阿巴泰
　　右案奉鄭簡親王濟爾阿朗頴毅親王薩哈亷怡
　　賢親王允祥位均南向每案羊一豕一果實五盤
　　鑪鐙具殿中少東設案一陳祝文東設一案陳尊九
　　素帛九爵二十有七嵗春秋季月以奉天府尹承
　　祭讀祝贊禮暨執事官以
　盛京禮部贊禮郎充餘行禮儀節均與
　京師賢良祠同
　　祝辭曰維某年月日
皇帝遣某官某
諭祭於通達郡王武功郡王慧哲郡王宣獻郡王禮烈
　親王饒餘親王鄭簡親王頴毅親王怡賢親王之靈
　　曰功推元祀懿親光翊贊之勲禮重專祠時祭稱褒
　　崇之典溯謨猷而長在申禋祀以彌加惟王等川嶽
　　鍾英親賢備美當
列祖開基之日丕奮忠勤緬舊邦佐命之勞遹昭來許恩
　　垂帶礪既錫祉於銀潢績煥旂常亦揚芬於玉冊新
　　祠肇建懿典攸崇褒德酬庸篤念風雲之會感時撫
　　序式憑俎豆之馨兹以仲(春/秋)用申告祭靈其不昧尚
　　克歆承
　　　　右祭盛京賢王祠
　　　祭
　　　昭忠祠之禮凡親王郡王貝勒貝子公侯伯大學
　　　士内大臣尚書都統將軍總督一品子爵前鋒統
　　　領䕶軍統領侍郎廵撫副都統二品男爵三品京
　　　卿提督總兵官及武職加贈至正從一品等官各
　　　奉安於前室位均南向凡四品卿翰林學士布政
　　　使按察使一等侍衛叅領輕車都尉及武二品之
　　副將等官奉安於後正室凡五品少卿二等侍衛
　　道府佐領騎都尉及武三品之叅將遊擊等官奉
　　安於後左室凡侍講侍讀御史郎中員外郎主事
　　三等侍衛雲騎尉及武四品之都司等官奉安於
　　後右室位均南向凡同知知州通判驍騎等校及
　　武五品之守備等官奉安於前東配室凡知縣筆
　　帖式州同縣佐以下及武六品之千把總等官奉
　　安於前西配室東位西向西位東向配室左右及
　　前廡東西羣房凡陣亡士卒以其名祔嵗春秋仲
　　月諏吉遣大臣一人詣前室致祭太常寺官十有
　　三人各分獻所祀王公子孫暨諸臣子孫在京師
　　者咸與行禮祭之日太常寺官入祠供具前室七
　　案中室羊一豕一果實五盤左三案各果實五盤
　　共羊一豕一右如之中左右各香案一鑪一鐙二
　　後正室五案後左右室各三案每案果實五盤共
　　羊一豕一爵三(中案奠獻餘爵實酒/豫設配室及房廡同)每室統香案
　　一鑪鐙具東西配室各五案陳設如之前廡及後
　　東西羣房每案果實二盤豕肉一爵三鑪鐙具前
　　室中設一案少東北向供祝版東西序設案分陳
　　香帛尊虛爵後室及前配室左右房廡分陳香帛
　　(房廡不/設帛)尊虛爵如儀漏未盡與祭者各服其服畢
　　集祠門内太常寺典儀立室東檐下司祝立祝案
　　東司香司帛司爵各以其職為位掌燎率燎人立
　　燎鑪前質明承祭官暨分獻官朝服詣祠贊禮郎
　　引承祭官由中門入至東階下盥手畢升階就拜
　　位前立引後室分獻官各於中檻外序立引前配
　　室及房廡各分獻官於甬道上東西序立鴻臚寺
　　官引陪祀宗室王公及大臣官弁後裔見任一品
　　二品者於階上東西三品以下五品以上於階下
　　東西六品以下及有職者在大門内階下東西按
　　班序立典儀贊執事官各共廼職贊禮郎贊就位
　　承祭官就位贊禮郎引由前室中門入詣香案前
　　立贊上香司香跪奉香承祭官上炷香三上瓣香
　　以次詣左右香案前上香如儀贊復位承祭官復
　　位贊跪叩興承祭官分獻官暨與祭者均行二跪
　　六叩禮興典儀贊奠帛爵行初獻禮前室司帛奉
　　篚各奠於案三叩興司爵奉爵各奠於正中皆退
　　同時後室東西配室房廡分獻官分詣各香案前
　　上香如儀執事生獻帛於案司爵獻爵中案正中
　　退司祝詣祝案前跪三叩興奉祝版立案右典儀
　　贊讀祝司祝北面宣讀承祭官及分獻官立聽與
　　祭者跪聽辭曰維某年月日
皇帝遣某官某
諭祭八旗直省盡節立功王大臣等之靈曰周禮有司
　勲之職名勒旂常祭法載勤事之文光生俎豆蓋舍
　生取義臣子抒報國之忱而報德酬庸朝廷示作忠
　之典英標如在渥澤宜頒爾王大臣等丹心自勵正
　氣挺生果敢本於性成見危授命忠誠矢於敵愾視
　　死如歸生當開創之年執銳披堅實頼干城之佐運
　　際承平之日安邊除暴亦資禦侮之才或䧟陣以爭
　　先或守土而盡職或被誘不辱乃授首以從容或深
　　入無援遂致身於倉卒雖天戈所指如振槁而摧枯
　　乃大義為昭可凌霄而貫日我
皇考軫懐曩烈誕賁殊榮命立專祠俾膺特典王公將帥
　　躋正宇之輝煌士卒偏裨列兩廡而陪侍蓋所以表
　　忠貞於既往昭節義於無窮朕洪紹丕基遵行常祀
　　恭書竹帛既揚久逺之芳徽禮薦牲牢勿替春秋之
　　血食苾芬在列靈爽歆承讀訖以祝版奉安於中案
　　　篚内跪叩如初興退與祭者咸三叩興亞獻終獻
　　　均如初儀贊禮郎贊跪叩興承祭官分獻官及與
　　　祭者均行二跪六叩禮典儀贊奉祝帛送燎有司
　　　奉祝帛香以次送燎承祭官視燎均如祭
　　　賢良祠之儀
　　　　右祭昭忠祠
　　祭
　　雙忠祠之禮嵗春秋仲月遣官一人將事是日太
　　常寺官具祝版備器陳龕位前統設一案陳羊一
　　豕一果實五盤鑪鐙具設案於祠内正中少東供
　　祝版東設一案陳素帛二香盤一尊一爵六設洗
　　於東階下之南承祭官拜位在香案前正中司祝
　　司香司帛司爵典儀掌燎各以其職為位質明承
　　祭官朝服詣祠行禮儀節與祭
　　昭忠祠同
　　祝辭曰維某年月日
皇帝遣某官某
諭祭於襄烈伯傅清壯果伯拉布敦之靈曰臣子効匪
　躬之節報禮斯隆國家昭異數之恩褒忠罔替既旂
　常之永勒宜俎豆之世延惓撫流光長懐往績爾襄
　烈伯傅清壯果伯拉布敦共矢精誠同宣義烈捐生
　絶塞己銘殊績於鐘鏞晉爵崇階用妥貞魂於廟食
　兹當(春/秋)仲爰命祠官載考彛章聿修秩祀馨香申薦
　歴日月以如新琬琰揚芳與山河而共久爾靈不昧
　尚克歆承
　　　右祭雙忠祠
　　嵗春秋祭西征陣亡將士於蘭州忠勇祠守土官
　　一人主祭丞史二人分獻執事以禮生充正祠祀
　　諸將帥案各果實五盤素帛一尊一爵三鑪一鐙
　　二共羊一豕一兩廡祀諸軍卒案各果實二盤豕
　　肉一尊一爵三鑪鐙具祭之日所司備祝文具牲
　　牢品物守土官朝服詣祠行三獻禮儀與直省祭
　　忠孝節義祠同
　　　右祭忠勇祠
　　直省府州縣嵗三月寒食節七月望日十月朔日
　　祭厲壇於城北郊前期守土官飭所司具香燭公
　　服詣
神祇壇以祭厲告本境
　城隍之位上香跪三叩興退至日所司陳羊三豕三
　　米飯三石尊酒楮帛於祭所設燎鑪於壇南黎明
　　禮生奉請
　城隍神位入壇設於正中香案一鑪鐙具贊禮生二
　　人引守土官公服詣
　神位前贊跪守土官跪贊上香守土官三上香贊叩
　　興守土官三叩興退執事者焚楮帛守土官詣燎
　　鑪前祭酒三爵退禮生仍奉
　城隍神位還
神祇壇退
　　　右直省祭厲(附/)
　
　
　
　
欽定大清通禮巻十五
欽定四庫全書
欽定大清通禮巻十六
吉禮
　　親王世子郡王家祭之禮立廟七間中五間為堂
　　左右二間隔以牆為夾室堂後楣以北五室中奉
　　始封之王世世不祧高曾祖禰依世次為二昭二
　　穆昭東穆西親盡則祧由昭祧者藏主於東夾室
　　升昭之二位於一室以二室奉升祔之主由穆祧
　　者藏主於西夾室升祔亦如之庭繚以垣南為中
　　門又南為廟門左右各設側門庭東西廡各三間
　　東藏遺衣冠西藏祭器樂器廟重檐丹楹采桷緑
　　瓦紅堊壁階戺三出陛門繪五色花草出陛如之
　　焚帛鑪在中門之内庭東南隅刲牲房在中門之
　　外西向嵗以四時仲月諏吉祭其始封祖及高曾
　　祖禰五世仲春之祭並出祧主合食
　　　右廟制祭期
　　合食之禮既擇日徧告在廟所出子孫成人以上
　　者届期會行禮府屬官僚咸陪祭先三日戒子弟
　　屬官有執事於廟者讀祝一人通贊一人引贊一
　　人職盥一人掌燎一人職拜褥二人以屬官為之
　　奉香每案一人奉帛每案一人奉爵每位一人以
　　子孫為之主人齋於外寢陪祭執事者咸致齋
　　　右戒執事齋
　　祭前一日執事者入廟埽除拂拭主人盛服率執
　　事詣廟引贊引主人入自東門(執事者/隨入)升東階入
　　堂左門北面視設神案堂中始封祖專案正位南
　　向左東夾祧主共案東位西向右西夾祧主共案
　　西位東向左次二昭共案東位西向右次二穆共
　　案西位東向堂中少西設祝案一北向東序設香
　　帛案一尊案一均西向設盥於東階上既備引贊
　　引主人降詣庭東廊下展樂器祭器閲祭文詣刲
　　牲所視殺牲畢由廟東門出各退
　　　右閱祭器視割牲
　　祀日昧爽廟中然炬明鐙主人率陪祭者執事者
　　咸朝服(未仕者/盛服)入執事者入堂左門具器陳每案
　　羊一豕一鉶二簠二簋二籩八豆八(器未備者代/以盤椀時物)
　　(隨/用)鑪一鐙二每位匕一箸二祝陳祝文於祝案職
　　香帛爵者陳香盤五尊五帛每位各一爵每位各
　　三於負序東案上陳胙盤於爵北實帛於篚實酒
　　於尊實水於盥盆加巾樂工陳樂於西階上(樂六/器工)
　　(六/人)主人位堂檐内正中北面與祭伯叔以上尊行
　　位東階上兄弟子孫位東階下以世為差世以齒
　　為序官屬位西階下以爵為序北面祝立祝案西
　　東面職香帛爵者序立尊案之東西面樂工立西
　　階上北面通贊立堂門外東楹前職盥者立盥所
　　燎人立燎鑪隅
　　　右陳設序位
　　質明子弟之長者二人詣始祖室前啟室奉請神
　　主又四人分詣東西夾室昭穆室前各奉請神主
　　安設於几皆昭位考右妣左穆位考左妣右跪一
　　叩興各退就原位立職拜褥二人布褥於主人拜
　　位前通贊贊執事者各司其事引贊引主人陟東
　　階至盥洗所盥手畢通贊贊就位引贊引主人就
　　拜位立子弟屬官各就位立通贊贊迎神職香者
　　奉香盤進樂作引贊引主人詣始祖位前贊跪主
　　人跪贊上香職香者跪奉香主人三上香興以次
　　詣左右祧位左右昭穆位前上香畢復位贊叩興
　　主人宗族屬官行二跪六叩禮興樂止通贊贊奠
　　帛爵行初獻禮樂作執事者揭尊冪勺挹酒實爵
　　職帛者奉帛職爵者奉爵以次詣各神位前奠篚
　　於案南獻爵於案北正中畢皆退樂暫止祝者至
　　祝案前跪奉祭文竢案左引贊贊跪主人跪陪祭
　　者皆跪贊讀祝祝讀祝畢興奉祭文奠於始祖案
　　前帛篚内退樂作贊叩興主人率陪祭者三叩興
　　樂止通贊贊行亞獻禮職爵者奉爵各獻於左如
　　初儀贊行終獻禮奉爵各獻於右如亞獻儀既終
　　獻引贊引主人詣始封祖位前奉福胙二人(以正/位前)
　　(職帛爵/者供事)取胙槃詣始祖案前一抄簠簋之實於槃
　　一取案北正中爵退至主人右跪竢接福胙二人
　　跪竢於左(以職拜褥/者供事)贊跪主人跪右執事進爵主
　　人受爵拱舉以授左執事進胙受胙亦如之畢執
　　事者各退贊叩興主人三叩興退復位通贊贊徹
　　饌辭神樂作執事者徹畢引贊贊叩興主人率陪
　　祭者行二跪六叩禮興樂止通贊贊奉祝帛送燎
　　執事者跪奉祝帛香興祝前香帛後以次由堂中
　　門出送燎所主人避立拜位旁東面(職拜褥/者徹褥)竢過
　　復位與祭尊屬降階立庭東西東西面通贊贊望
　　燎引贊引主人降自東階詣燎位東面視燎畢告
　　禮成主人退就庭東立子弟之長者各詣神位前
　　奉主還室跪三叩闔室退執事者潔滌祭器謹藏
　　之主人率陪祭執事者咸退乃分胙徧頒於族屬
　　　右行禮
　　時祭之禮堂中設五案始祖考妣正位南向高曾
　　祖禰依昭穆為左右與合食同均南向届日陳設
　　每案專牲羊一豕一餘牲帛器數及禮節並與合
　　食儀同
　　　右時祭
　　時節致薦先一日潔備品物届日主人夙興率子
　　弟盛服入廟埽除堂宇於始祖暨四親室前設案
　　每案果六槃時羞六槃香槃一每位箸二琖三鑪
　　鐙具陳設畢子弟之長者分詣各神位前啟室主
　　人以次詣各案前跪上香三叩子弟取壺注酒於
　　琖徧獻一廵主人就拜位前行二跪六叩禮子弟
　　少後隨行禮畢乃徹果饌闔室各退
　　　右時節薦新
　　因事致告届日夙興入廟啟室薦果槃四庶羞四
　　主人上香子弟酌酒獻酒及行禮儀注並同薦新
　　儀
　　　右因事告廟
　　月朔日及望日謁廟禮節與致告同東西夾室祧
　　位前每月朔望主人就室前啟室上香二跪六叩
　　子弟獻酒隨行禮如前儀畢闔室退
　　　右朔望行禮
　　貝勒貝子宗室公家祭之禮立廟五間中三間為
　　堂後楣以北分五室奉始封祖暨高曾祖禰兩旁
　　為夾室奉始封而下親盡祧主如前位廟及大門
　　均綠瓦紅堊壁階五級廟不重檐門不備采餘如
　　前制合食始祖專案專牲羊一豕一東夾室祧主
　　暨二昭專案共牲羊一豕一西夾室祧主暨二穆
　　亦如之時祭皆專案二昭同牲二穆同牲視親王
　　籩豆各減二不用樂行禮皆一跪三叩餘儀與親
　　王同時節則薦果槃四時羞槃四有事則告朔望
　　則參果槃二庶羞槃二薦獻儀節均與親王同
　　　右貝勒貝子公家祭
　　品官家祭之禮於居室之東立家廟一品至三品
　　官廟五間中三間為堂左右各一間隔以牆北為
　　夾室南為房堂南檐三門房南檐各一門階五級
　　庭東西廡各三間東藏遺衣物西藏祭器庭繚以
　　垣南為中門又南為外門左右各設側門四品至
　　七品官廟三間中為堂左右為夾室為房階三級
　　東西廡各一間餘制與三品以上同(世爵公侯伯/子視一品男)
　　(以下按品/為差等)八九品廟三間中廣左右狹階一級堂
　　及垣皆一門庭無廡以篋分藏遺衣物祭器陳於
　　東西房餘與七品以上同(在籍進士舉人視七品/恩㧞嵗副貢生視九品)
　　堂後楣北設四室奉高曾祖禰四世皆昭左穆右
　　妣以適配南向高祖以上親盡則祧由昭祧者藏
　　主於東夾室由穆祧者藏主於西夾室遷室祔廟
　　均依昭穆之次東序西序為祔位伯叔祖之成人
　　無後者伯叔父之成人無後及其長殤(十六嵗/至十九)者
　　兄弟成人無後及其長殤中殤(十二嵗/至十五)者妻先殁
　　者子姓成人無後及其長殤中殤下殤(九嵗至/十一)者
　　皆以版按行軰墨書男統於東女統於西東西向
　　嵗以春夏秋冬仲月擇吉致祭戒子弟讀祝一人
　　贊禮一人執爵每案二人分薦祔位東西各一人
　　凡在廟所出子孫年及冠以上者皆會行禮
　　　右廟制祭期
　　先祭三日主人及在事者咸致齋前一日主人率
　　子弟盛服入廟視潔除拂拭畢執事者於各室前
　　設几几前供案堂南總香案一鑪擎具祔位東西
　　各統設一案設祝案於香案之西設尊爵案於東
　　序設盥槃於東階上視割牲一品至三品官羊一
　　豕一四品至七品特豕八品以下豚肩不特殺視
　　滌祭器三品以上每案俎二鉶二敦二籩六豆六
　　七品以上籩四豆四八品以下籩二豆二皆俎一
　　鉶敦數同(代以時用/槃椀者聽)辦祭器之實俎實牲體鉶實
　　羮敦實飯籩實時果餅餌魚腊獸腊之屬豆實炙
　　胾時蔬之屬
　　　右致齋具牲饌
　　届日五鼓主人朝服與祭執事者盛服入廟主人
　　竢於東階下族姓竢庭東西以昭穆世次為序執
　　事者陳鑪鐙於供案南陳尊爵於東序案(代以壺/琖者聽)
　　陳祭文於祝案實水於盥槃加巾主婦率諸婦盛
　　服入詣㸑所視烹飪羮定入於東房治籩豆之實
　　陳鉶敦匕箸醯醬以竢質明子弟之長者盥詣各
　　室前跪一叩興啟室奉主以次設於几昭位考右
　　妣左穆位考左妣右分薦者設東西祔位畢贊禮
　　立堂東檐下西面諸執事分立東西序端相向贊
　　就位主人升自東階盥詣中檐拜位立族姓行尊
　　者立於東西階上卑者立於階下皆重行北面贊
　　叅神主人入堂左門詣香案前跪執事二人(司爵/者充)
　　一奉香槃一挹尊酌酒詣主人左右跪左進香主
　　人三上香右進爵主人酹酒於地以爵奠於案興
　　退出右門復拜位及族姓行一跪三叩禮贊初獻
　　主婦率諸婦出於房薦匕箸醯醬於几前案北跪
　　一叩興徧及祔位退入於房庖人解牲體實於俎
　　執事者奉以升各薦於供案主人詣高祖考案前
　　執爵者奉爵主人獻爵奠於正中跪叩興以次詣
　　曾祖祖禰案前獻爵如前儀分薦者徧獻祔位酒
　　訖退立於拜位贊讀祭文主人跪族姓皆跪祝詣
　　祝案之左跪讀祭文曰維某年月日孝孫某謹吿
　　於某考某官府君某妣某氏之靈曰氣序流易時
　　維仲(春夏/秋冬)追感嵗時不勝永慕謹以潔牲庶品粢
　　盛醴齊敬薦嵗事以某親某氏等祔食尚饗讀訖
　　興以祭文復於案退主人以下一叩興贊亞獻庖
　　人納羮飯於東房主婦率諸婦和羮實於鉶實飯
　　於敦出薦於案及腊肉炙胾徧跪叩興退如初禮
　　主人獻爵於各位之左贊三獻主婦率諸婦出於
　　房薦餅餌果蔬叩退主人獻爵於各位之右分薦
　　者徧獻祔位酒均如初獻儀贊受嘏祝取高祖供
　　案酒饌降至香案旁主人詣香案前跪祝代祖考
　　致嘏於主人主人啐酒嘗食反器於祝接以興主
　　人一叩興復位贊送神主人以下一跪三叩贊望
　　燎祝取祭文由中門出送燎主人退避東階下行
　　軰長者咸降階主人詣燎位視燎畢與祭者出主
　　人率子弟納神主上香行禮徹祭器傳於燕器潔
　　滌謹藏之闔門各退
　　　右祭儀
　　日中乃餕三品以上時祭徧舉四品至七品春秋
　　二舉八品九品春一舉庖人熱酒饌僕人布餕席
　　於堂東西北上陳醯醬於席四隅琖楪匙箸之屬
　　皆辦與祭者尊卑咸在從曾祖諸父居東第一席
　　從祖諸父居西第一席諸父次東一席諸昆弟次
　　西一席諸子諸孫在東西之末各一席序定主人
　　肅尊者入席從曾祖諸父即席從祖諸父東向尊
　　者肅揖就位諸父東向揖西向揖就位諸昆弟揖
　　如之復揖諸父就位諸子揖如諸父復揖諸昆弟
　　諸孫揖如諸子復揖諸子皆就位主人離席僕執
　　壺實酒從主人酌諸尊長酒毎酌一人肅揖尊長
　　答揖徧就位子弟之長者離席僕人執壺從敬酌
　　主人諸子弟咸避席揖主人答揖復位主人命諸
　　子弟徧酌酒席中少者舉壺各酌於其長者既徧
　　皆坐主人興舉酒請於尊長坐尊長乃嘗酒卒爵
　　衆嘗酒卒爵僕人進食主人興請於尊長坐尊長
　　舉箸嘗食乃皆食每進食子弟間行酒三廵長㓜
　　獻酬交錯飲無算爵湯飯畢長者起主人請留長
　　者告飽遂離席諸子弟咸隨離席以次出主人送
　　長者於門外入命徹席餕庖人僕人皆盡
　　　右餕
　　焚黄告祭之禮
制書至主人以黄紙恭謄一通奉於㕔事正中諏吉日
　　擇同姓或戚屬已仕者一人宣
制戒子弟引贊二人通贊二人徧戒族姓届期會行禮
　　前一日齋戒備告文祝文牲饌視新贈之爵為等
　　至日夙興灑埽堂宇供張設饌案(以追贈所及/世數為凖)香
　　案施枷如儀設改題神主案於堂東西向使人宿
　　宣
制者主人朝服率子弟盛服入廟諸與祭者皆會主人
　　詣贈主室前啟室焚香跪子弟一人奉告文跪於
　　主人之左讀告文辭曰維某年月日孝子某(或稱/孝孫)
　　(隨/宜)謹告於某考某官府君某妣某封某氏之靈曰
　　某幸得列於位恭逢
恩命
贈及先人敬請神主祗受
制書改題奉祀謹告讀訖興主人叩興奉考主子弟奉
　　妣主及族姓出廟門竢於道左宣制者奉
制書前引二人導行至廟衆跪接
制書入中門升中階南向立衆皆隨入至階下序立主
　　人奉考主在東子弟奉妣主在西族姓重行立其
　　後皆北面通贊分立東面柱前贊宣
制主人以下皆跪聽宣
制畢奉主行三跪九叩禮衆隨行禮宣制官以
制書供香案枷上主人奉主置改題案上揖勞宣制者
　　宣制者答揖復揖辭降自西階主人從至廟大門
　　外揖送入改題神主爵位訖奉主復位序立叅神
　　讀祝三獻酒如時祭之儀祝辭曰維某年月日孝
　　子某謹告於顯考某府君顯妣某氏之靈曰某恭
　　承庭訓列位於
　朝仰荷
皇仁推恩所生贈考為某銜妣為某銜感念先澤祿弗
　　逮養兹以焚黄謹備牲醴用伸薦告尚饗祭畢焚
　　黄並祝文奉主復於室闔室出主人以下皆退頒
　　胙於宣制者餕族姓如儀
　　　右焚黄告祭
　　嵗逢令節薦新物一二三品官每案時果四庶羞
　　四羮飯具四品至七品官每案時果二庶羞二八
　　品九品官每案時果庶羞各二餘同是日夙興主
　　婦潔辦果饌主人盛服率族姓子弟入廟然鐙灑
　　埽設案室前訖盥洗啟室子弟分陳匙箸壺琖之
　　屬於案北主人序立於香案前族姓以次序列於
　　主人之後主人跪焚香訖叩興子弟奉果羞從主
　　人詣高祖考妣位前薦果薦羞畢子弟舉壺取琖
　　酌酒進於主人主人奠酒訖子弟復奉羮飯從主
　　人薦羮飯訖以次詣各案薦奠如前儀退至香案
　　前率族姓子弟一跪三叩興子弟徹饌主人闔室
　　皆退
　　　右時節薦新
　　月朔望日主人豫備茶食之屬每案二器主人夙
　　興盥洗盛服率族姓子弟入廟灑埽潔神案啟室
　　序位於香案前主人跪焚香訖叩興子弟奉食及
　　茶從主人詣各神案前以次供食供茶畢退復位
　　率族姓子弟行禮如時薦之儀徹主人闔室皆退
　　　右朔望獻茶
　　庶士(貢監生員/有頂帶者)家祭之禮於寢室之北為龕以版
　　别為四室奉高曾祖禰皆以妣配位如前儀南向
　　前設香案總一服親男女成人無後者按軰行書
　　紙位祔食男東女西相向事至則陳已事焚之不
　　立版嵗以春夏秋冬節日出主而薦粢盛二槃肉
　　食果蔬之屬四器羮二飯二前期主人及與祭者
　　咸致齋薦之前夕主婦盛服治饌於房中厥明夙
　　興主人吉服率子弟設香案於南然燭置祭文堂
　　北設供案二昭東穆西均以妣配位均南向設祔
　　案於兩序下各一男東女西東西向主人以下盥
　　奉木主設於案設祔位於兩序案訖主人東階下
　　立衆各依行軰東西序立主人詣香案前上香畢
　　率在位者一跪三叩興主婦率諸婦出房中薦匕
　　箸醯醬跪叩如儀退子弟奉壺主人詣神案以次
　　斟酒薦熟訖皆就案南跪叩興子弟薦祔位畢主
　　人跪在位者皆跪祝進至香案之右讀祭文(辭見/品官)
　　(祭禮減潔牲/二字餘同)訖興退主人以下叩興再獻主婦薦
　　飯羮三獻主婦薦餌餅時蔬主人斟酒跪叩均如
　　初儀畢主人率族姓一跪三叩興祝取祭文及祔
　　食紙位焚於庭衆出主人納木主徹退日中而餕
　　春一舉布席於堂東西北上陳倚琖匙箸如其人
　　數傳祭食於燕器熱酒饌族姓至主人肅入序位
　　以行軰年齒為等旅揖即席進酒饌酬酢如禮湯
　　飯畢長者離席告退主人送於門外諸子弟皆隨
　　以出徹僕人餕餘食皆盡月朔望日主人及家衆
　　夙興盥洗啟寢室然燭詣香案前依行軰序立主
　　人上香訖子弟奉茶主人獻茶復位率衆一跪三
　　叩興徹茶闔室衆退若家有吉事主人盥洗啟室
　　然燭焚香以其事告行禮如朔望儀
　　　右庶士寢薦
　　庶人家祭之禮於正寢之北為龕奉高曾祖禰神
　　位嵗逢節序薦果蔬新物每案不過四器羮飯具
　　其日夙興主婦治饌主人率子弟設案然鐙啟室
　　奉神主於案上以昭穆序主人立於香案前家衆
　　序立於主人下以行軰為先後主人上香一跪三
　　叩興主婦陳匕箸醯醬薦羮飯果羞跪叩如儀主
　　人酌酒進於各位前凡三次皆跪一叩興畢主人
　　率衆一跪三叩興納主於室徹退日中衆餕神食
　　嵗一舉論行軰先後同行序齒列坐酒行飯已肅
　　揖以退月朔望日供茶然香鐙行禮告事亦如之
　　均與庶士儀同
　　　右庶人寢薦
　
　
　
　
　
　
　
　
　
　
　
　
　
　
　
欽定大清通禮巻十六
欽定四庫全書
欽定大清通禮卷十七
嘉禮
　　古者朝覲本列賔禮唐開元禮仍用其式然令節
　　稱賀著於史者實自漢始與十七篇覲禮自異考
　　之周禮慶賀繫之嘉禮斯為近之我
　國家嘉慶駢臻典制矞皇儀文備焉謹與耕桑學校
　　貢舉昏姻諸典禮之切於前民者詳著於篇
皇帝三大節朝賀之禮先期諸王大學士率京朝官直
　　省文武率闔屬官具賀表豫送禮部其式曰具官
　　(臣/)某等誠懽誠忭稽首頓首
　上
　賀伏以
　(表聨隨/時撰擬)恭惟
皇帝陛下
　(隨時臣/撰擬)等恭遇
　熙朝欣逢
聖誕(元旦/長至)伏願
　(隨時臣/撰擬)等無任瞻
天仰
聖懽忭之至謹奉
　表稱
　賀以
聞禮部屆期具疏請
皇帝御太和殿受賀
制報曰可
　　　右表賀儀式
　　至日五鼓鑾儀衛率官校入陳
法駕鹵簿九龍曲柄黄華蓋一在
　太和殿檻外正中執者武備院卿一人朝服北面拂
　　二(立夏陳列/處署收)金鑪二金盒二金盥盤一金盂一金
　　缾二金方几一金交椅一夾丹陛左右旗尉二十
　　有二人掌之雲麾使一人治儀正二人次儀刀二
　　十親軍四十人弓矢二十親軍四十人豹尾槍二
　　十䕶軍四十人相閒為十班次殳四親軍八人㦸
　　四親軍八人雲麾使一人治儀正二人整儀尉四
　　人立丹陛上皆東西面次翠華蓋二紫芝蓋二九
　　龍曲柄黄蓋四民尉四十有八人掌之夾兩階戺
　　自階以下丹墀東西五色四季花繖十閒以五色
　　九龍繖十赤素紫素方繖各四民尉六十人掌之
　　鑾儀使一人雲麾使一人治儀正二人整儀尉二
　　人次壽字黄扇八單龍雙龍黄團扇各八單龍雙
　　龍赤團扇各八孔雀扇八雉尾扇八鸞鳳赤方扇
　　八民尉百二十有八人掌之雲麾使一人治儀正
　　二人整儀尉二人次夀幢四紫幢四霓幢四羽葆
　　幢四民尉三十有二人掌之信旛四降引旛四豹
　　尾旛四龍頭旛四民尉三十有二人掌之教孝表
　　節明刑弼教行慶施惠褒功懐逺旌各二振武敷
　　文納言進善旌各二金節四儀鍠􁐻四黄麾四民
　　尉五十有六人掌之雲麾使二人治儀正二人整
　　儀尉二人次驍騎纛二十有四羽林大纛八前鋒
　　大纛八五色銷金龍纛二十民尉百二十人掌之
　　儀鳳翔鸞雲鶴孔雀黄鵠白雉赤烏華蟲振鷺鳴
　　鳶遊鱗彩獅白澤甪端赤熊黄羆辟邪犀牛天馬
　　天鹿為旗二十民尉四十人掌之五嶽旗五四瀆
　　旗四民尉十有八人掌之青龍白虎朱雀神武二
　　十八宿五星為旗三十有七民尉七十有四人掌
　　之甘雨旗四八風旗八雲雷旗各五日月旗各一
　　民尉四十有八人掌之門旗八金鼓旗二翠華旗
　　二民尉二十有四人掌之雲麾使一人治儀正二
　　人整儀尉二人次五色銷金小旗二十(每色/各四)民尉
　　四十人掌之出警旗一入蹕旗一鉞六星六卧𤓰
　　立𤓰各六吾仗御仗引仗各六民尉六十有七人
　　掌之雲麾使一人整儀尉二人次静鞭四在兩階
　　下民尉十有四人掌之治儀正一人仗馬十在静
　　鞭之南䕶軍二十人冠軍使雲麾使二人皆東西
　　面
　太和門外玉輦一在東金輦一在西民尉各三十有
　　二人奉輦雲麾使一人治儀正一人
　午門外玉輅駕象一民尉四十有四人金輅駕象一
　　民尉四十有四人象輅駕馬八民尉三十有四人
　　在東木輅駕馬八民尉三十有二人革輅駕馬四
　　民尉三十有二人在西雲麾使一人治儀正二人
　　寳象在五輅之南其三在東其二在西民尉八十
　　人雲麾使一人治儀正二人直前鼓吹大樂掆鼓
　　二十有四金二仗鼓四拍版四横篴十有二掆鼓
　　二十有四畫角二十有四金鉦四小號大號各八
　　署史六十有八人民尉百六十有四人畫角前掆
　　鼓後閒以紅鐙各二民尉六人冠軍使一人整儀
　　尉二人
　天安門外東西朝象四民尉二十有八人雲麾使一
　　人治儀正二人凡鹵簿親軍䕶軍旗尉民尉各服
　　其服禁語譁者察不整備者樂部率和聲署陳中
　　和韶樂於
　太和殿檐前東植麾設柷西設敔金編鐘在東玉編
　　磬在西皆十有六懸以虡業樹應鼓於鐘懸之右
　　琴四瑟二笙八篴四簫四塤二箎二排簫二皆東
　　西分比北向樂工北面搏拊設於南東西向樂工
　　東西面歌工在前位如之設丹陛大樂於
　太和門檐下東大鼓一方響一雲璈二簫二笙管篴
　　各四拍板仗鼓各一樂工二十人西大鼓一方響
　　一樂工十人樂皆北向領樂丞史東西各二人及
　　樂工皆北面節以戲竹執者二人夾丹陛中階立
　　東西面有司設二案於
　殿内東西楹南皆南北肆禮部儀制司官奉中外臣
　　工賀表載於亭鑾儀衛校自部舁行香亭前表亭
　　後鼓吹前導導迎樂作奏禧平之章
萬壽聖節辭曰神聖文武提挈六符綏以眉壽罄宜多
　　祜邁斗維呈瑞圗萬嵗聲山應呼
　　元旦辭曰元正朝享臨御萬方閶闔通啓太平呈
　　象旅貢陳軒樂張徧海隅瞻帝光
　　冬至辭曰黄鐘應律玊琯廻陽書雲薦瑞迎日履
　　長共球集韶濩張奉金函來萬方由東長安門至
　午門外亭止儀制司官奉王以下在京文武官賀表
　　進
　太和殿設東案上内閣官奉筆硯設西案上如式
　　　右陳設
　　辨侍班官位前引内大臣立
御座旁左右僉立豹尾班侍衛佩刀侍衛在
御座後左右翼立記注官立前楹西第三柱東面北上
　　内閣大學士學士翰林院侍讀學士侍講學士詹
　　事府詹事少詹事立東檐第三柱西面都察院左
　　都御史副都御史立西檐第三柱東面皆北上辨
　　執事官位樂部典樂一人立檐東植麾之次西面
　　和聲署領樂官六人分立東西懸樂之次東西面宣
　　表官一人立東檐侍班官之次鴻臚寺鳴贊二
　　人立東檐第一柱西面二人立西檐第一柱東面
　　鑾儀衛傳鳴鞭官立丹陛西階每重二人東面糾
　　儀御史二人立西檐第三柱東面御史四人禮部
　　司官四人立丹陛之南御史四人立丹陛之北皆
　　北上東西面又御史四人吏部禮部司官各四人
　　在丹墀之南東西僉立辨百官朝位丹陛上東西
　　各二班親王郡王貝勒為一班貝子入八分公為
　　二班按翼序列左翼立位西面北上拜位北面西
　　上右翼立位東面北上拜位北面東上丹墀内不
　　入八分宗室公以下暨公侯伯子男文武百官立
　　位在鹵簿外値丹陛東西隅東西各九班東西面
　　北上滿官按翼為序左翼在東漢官吏部戶部禮
　　　部宗人府通政司翰林院詹事府太常寺光禄寺
　　　鴻臚寺國子監吏科户科禮科内閣中書舍人欽
　　　天監太醫院以次從左翼之南右翼在西漢官兵
　　　部刑部工部都察院大理寺鑾儀衞太僕寺中書
　　　科兵科刑科工科順天府京縣五城兵馬司三營
　　　以次從右翼之南皆正從同班依品為序拜位在
　　　鹵簿内直東西階東西列品級山自北而南各十
　　　有八正從異班依品為序皆北面東班西上西班
　　　東上外國陪臣立位隨西班末拜位亦如之以其
　　　等為序
　　　　右序班位
　　　質明王公暨文武一二品官從
　皇帝朝於
皇太后宫三品以下官㑹
　　午門闕下均行禮畢(慈寧儀詳賀/    宫朝)鴻臚寺卿序定王
　　　公班次鳴贊序定一二品官班次均由右翼門入
　　引王公至丹陛上引一二品官至丹墀東西鳴贊
　　序定三品以下官班次於
　午門東由左掖門入
　昭德門西由右掖門入
　貞度門均引至丹墀司賔序班序定外國陪臣班次
　　引入西班百官後均依前位立糾儀官暨執事官
　　咸入
　　就位欽天監官於
　乾清門報時禮部尚書侍郎奏請
御殿後扈内大臣二人率豹尾班執槍侍衞十人佩刀
　　侍衞十人於
　乾清門禮部尚書侍郎於門階下前引大臣十人於
　太和殿後階下咸左右序立祇候
　午門鳴鐘鼓
皇帝禮服乗輿出宮禮部尚書侍郎恭導後扈内大臣
　　從由
　保和殿
御中和殿座鴻臚寺官引侍班導從各官至
　殿前按班行三跪九叩禮(不/贊)畢侍班官先趨出外朝
　　就位
皇帝駕興禮部尚書侍郎暨前引大臣恭導後扈如初
　　工舉麾鼓柷中和韶樂作(中和韶樂以舉麾鼓柷/作以偃麾戞敔止後同)
萬壽聖節奏乾平之章辭曰祥雲扈紫㝠四海臣民祝
　　聖齡淑氣轉階蓂堯籙羲圖燦御屏嵩呼徧在廷
　　天呈瑞地効靈南極拱台星億萬載頌康寧
　　元旦奏元平之章辭曰維天眷我皇四海昇平泰
　　運昌嵗首肇三陽萬國朝正拜帝閶雲物奏嘉祥
　　乗鸞輅建太常時和化日長重九譯盡梯航
　　冬至奏遂平之章辭曰陽囘黍谷春萬國衣冠拜
　　紫宸旭日耀龍鱗雲物呈祥福禄臻堯階蓂莢新
　　熙庶績撫五辰九服共來賔調元化轉洪鈞
皇帝御太和殿陞座工偃麾戞敔樂止導從官各就位
　　鑾儀衞官進至中階之右三傳鳴鞭丹墀内三鳴
　　鞭戲竹交(丹陛樂作止皆/以􁩩竹交為節)丹陛樂作奏慶平之章
　　辭曰鳳凰在藪麒麟在郊坰不如國士充陛廷野
　　無遺賢宗有英夙夜在公在公明明鴻臚寺分引
　　王公就拜位引文武百官由鹵簿南轉入拜位皆
　　東西桉班北面序立贊進皆進贊跪皆跪樂暫止
　　贊宣表宣表官自東檐入
　殿左門至東案前奉表至檐下正中北面跪大學士
　　二人左右跪展表宣表官宣畢仍奉表進復於案
　　退樂作贊叩興王公百官行三跪九叩禮興鴻臚
　　寺官按班引退皆復原位立樂止又贊進鴻臚寺
　　引外國陪臣就西拜位立丹陛樂作奏治平之章
　　辭曰我清世德作求若天行天盡所覆畀我清萬
　　方悅喜來享庭曰予一人業業兢兢(凡丹陛樂辭/三大節皆同)
　　贊行三跪九叩禮畢引退復位立樂止(若數國並/朝先朝鮮)
　　(餘國以次/遞引行禮)
皇帝既受賀
賜羣臣及外國陪臣坐王公由
　殿左右門入位東西楹後大學士由
　殿左門入位東楹王公後導從侍班各官入八分公
　　以下文武百官就原立位咸跪行一叩禮坐尚茶
　　進
皇帝茶王公百官就所坐位行一叩禮乃
賜王以下文三品武二品官以上暨外國陪臣茶受茶
　　及坐飲畢咸跪行一叩禮鑾儀衞官傳鳴鞭如初
　　衆皆興階下三鳴鞭
駕興中和韶樂作
萬壽聖節奏泰平之章辭曰皇躬福禄宜永紹鴻圖丕
　　丕基彤陛長仙芝樂奏箾韶丹鳳儀南山獻壽巵
　　人心悅天意隨為德徧羣黎歌樂愷萬年斯
　　元旦奏和平之章辭曰聖人延俊英鈞天樂奏繞
　　彤廷華夷一統寧士庶懽忻樂太平寶鼎御香盈
　　祥煙裊瑞靄生簫韶喜九成齊慶祝萬年齡
　　冬至奏允平之章辭曰皇心克配天玉琯葭灰得
　　氣先彤廷臚唱宣四海共球奏御筵珠斗應璣璿
　　金鏡朗麟鳳騫人間景福全咨屢省懋乾乾
皇帝還宫樂止鴻臚寺官分引王公百官以次退禮部
　　儀制司官奉
　殿上表及
　午門外亭内直省文武官表送内閣咸退
　　　右羣臣朝賀
　　是日内監豫設中和韶樂於
　乾清宫檐下設丹陛大樂於
　乾清門内如儀
皇帝御太和殿受羣臣朝賀畢乘輿至
　乾清宫檐前降輿中和韶樂作(樂章與外朝/同後仿此)
皇帝陞座樂止
皇后率
　皇貴妃
　貴妃
　妃
　嬪禮服詣
　乾清宫
皇后就正中拜位立
　皇貴妃
　貴妃
　妃
　嬪稍後左右立均北面丹陛大樂作奏雝平之章辭
　　曰關睢四敎家邦作孚先黄裳元吉地承天六宫
　　仁順化穆宣麟之趾兮萬福之原行六肅三跪三
　　拜禮畢樂止各還後宫内監引
　皇子升東西階就丹陛上東西拜位北面立東班西
　　上西班東上丹陛大樂作(樂章與/外朝同)行三跪九叩禮
　　畢退立兩旁東西面中和韶樂作
皇帝降座樂止
　皇子皆退
皇后千秋節率
　妃
　嬪行禮如前儀
　　　右内朝賀
　盛京三大節朝賀之禮是日五鼓内務府官詣
　大政殿啓扉拂拭
御座禮部官恭設香案於
　殿門外正中南向辨百官拜位於丹墀内將軍副都
　　統户部禮部兵部刑部工部侍郎廵察科道内務
　　府及所屬官弁左翼在東右翼在西奉天府尹丞
　　治中通判京縣以下官從右翼班皆九等以品為
　　差東位西上西位東上均北面鳴贊二人分立班
　　行之北引班二人分立班行左右(皆贊禮/郎充)均東西
　　面漏未盡文武官朝服㑹
　大清門外祇竢將辨色引班分引至
　大政殿丹墀内鳴贊贊齊班引班引百官就拜位立
　　贊進少進贊跪叩興百官行三跪九叩禮興贊退
　　引班引由左右門出序退
　　　右盛京朝賀儀
　　直省三大節朝賀之禮省㑹守土官豫於公所正
　　中設
萬壽龍亭南向設香案於亭之南其日五鼓有司設燎
　　於庭設鐙於門廡敎授訓導二人糾儀學弟子員
　　二人通贊二人引班階下東西班位將軍總督一
　　班廵撫副都統提督學政二班總兵官協領叅領
　　織造郎中督關郎中布政使按察使各道三班佐
　　領督關員外郎知府副將叅將四班防禦督關主
　　事司庫同知通判遊擊都司五班驍騎校知州知
　　縣守備六班筆帖式庫使經歴州同州判縣丞千
　　總等官七班皆文東武西立位東西面北上拜位
　　　北面東班西上西班東上重行異等糾儀官位班
　　　行之北通贊引班位糾儀官之南皆東西面夜漏
　　　未盡羣官朝服畢㑹公所質明引班引入至丹墀
　　　内東西序立通贊贊齊班引班分引至拜位前立
　　　贊進少進贊跪叩興羣官行三跪九叩禮畢引退
　　　若府不附省州縣不附府者均以正貳敎職各一
　　　人糾儀學弟子員各二人通贊引班在城文武官
　　　於公所按班行禮均如省㑹儀
　　　　右外官朝賀
皇太后三大節朝賀之禮先期内閣具
　皇帝稱賀
皇太后表文其式曰
　　子皇帝(臣/)御名誠懽誠忭稽首頓首
　上言(臣/)聞
　(表聨隨/時撰擬)欽惟
聖母(徽號/)　(恭書/)皇太后陛下
　(隨時/撰擬)伏願
　(隨時臣/撰擬)曷任踴躍懽忭之至謹奉
　表稱
　賀以
聞
　　　諸王大臣及内外臣工隨進表賀送禮部其式曰
　　　具官(臣/)某等誠懽誠忭稽首頓首
　上言伏以
　(表聨隨/時撰擬)欽惟
皇太后陛下(徽號恭書於/      上)
　(隨時臣/撰擬)等幸際昌期欣逢
聖壽(元旦/長至)伏願
　(隨時臣/撰擬)等無任瞻
天仰
聖懽忭之至謹奉
　表稱
　賀以
聞禮部先期疏奏
　皇帝承奉
皇太后懿㫖下
　制報可
　　　　右表賀儀式
　　　是日昧爽内鑾儀衞入陳
皇太后儀駕鹵簿
　慈寧門階下丹墀東西拂二(立夏陳列/處暑收)香鑪二合二盥
　　　盤一盂一缾一倚一几一
　　長信門外正中九鳳黄曲蓋一階下東西節二赤素
　　　方繖四五色四季花繖十五色九鳳繖十(每色/各二)黄
　　　赤二色龍鳳扇八雉羽扇八五色龍鳳旗十卧𤓰
　　　立𤓰吾仗各四大儀輿一乘陳於正中儀輿一乘
　　　黄輿一乘鳳輿一乘在東儀輿一乘黄輿一乘在
　　　西凡擎執輿尉各服其服皆内鑾儀校充内務府
　　　掌儀司官比其次察不整備者内監陳中和韶樂
　　　於
　慈寧宫檐下樂部和聲署陳丹陛大樂於
　　長慶門檐下所司豫設案於
　慈寧東門外内閣學士自内閣奉
　皇帝慶賀表文出内閣官前導大學士從由
　　熙和中門至
　　永康左門外導者止大學士接奉表文禮部尚書侍
　　　郎接導入至
　慈寧門升東階陳表案上退内監舉案宫殿監侍二人
　　　前引由左門入恭設於
　慈寧宫寶座東西向禮部儀制司官自部奉諸王大臣
　　　内外文武官慶賀表文安龍亭内校尉舁行鼓吹
　　　前導導迎樂作奏禧平之章
萬壽聖節辭曰昭受天貺鍾慶發祥文母禔祉福隆尊養
　　　錫類蕃慈訓彰億萬年臨壽康(元旦長至進表樂/辭見前三大節儀)
　　由東長安門至
　午門外陳設如儀
　　　右儀駕鹵簿樂懸陳設
　　是日武備院卿豫設
皇帝拜位於
慈寧門外正中北向辨羣臣朝位及執事官位親王以
　　下入八分公以上位中階下左右未入八分宗室
　　公鎭國將軍輔國將軍公侯伯子男大學士内大
　　臣都統尚書副都統侍郎内閣學士前鋒統領䕶
　　軍統領歩軍統領侍衞位
　長信門外文武三品以下官位
　午門外皆桉翼北面序立糾儀御史二人位
慈寧門外御史二人禮部官屬二人位
　長信門外御史二人禮部官屬二人位
　午門外皆東西面北上執事鴻臚寺卿二人鳴贊二
　　人位
慈寧門檐下引進王公鳴贊二人二品以上鳴贊二人
　　三品以下鳴贊二人視所引為位又鳴贊二人立
　午門外皆東西面又鳴贊一人立於
　永康左門一人立於右翼門二人立於
　熙和門内外二人
　午門内外聞唱承傳百官行禮
　　　右序班位
　　五鼓王公百官朝服畢㑹王公集
　隆宗門外文武二品以上官集
　長信門外三品以下官集
　午門外均按翼祗竢質明禮部尚書侍郎詣
　乾清門奏時
皇帝禮服乘輿出宫導從翊衞如常儀禮部尚書侍郎
　　導
駕由
　隆宗門出至
　　永康左門降輿入王以下入八分公以上隨入禮部
　　　尚書侍郎恭導
　皇帝陞
　慈寧門東階於門左西向立後扈大臣從升侍立於後
　　　前引十大臣於
　　長信門内左右序立領侍衞内大臣率豹尾班侍衞
　　　夾東西階僉立鴻臚寺官引王公於階下引
　　長信門外大臣暨
　　午門外百官咸就位序立禮部尚書轉傳内監奏請
皇太后陞慈寧宫寶座
皇太后禮服出中和韶樂作奏豫平之章辭曰慈闈福履
　　　昌瑞雲承輦獻嘉祥徽流寳册光玉食懽心萃萬
　　　方旭日正當陽綏眉壽樂且康瑶池蓂葉芳如山
　　　阜永無疆(樂辭三大節/同後仿此)
陞座樂止禮部尚書侍郎恭導
　皇帝就拜位北向鴻臚寺官引王公百官均就拜位北
　　　面立丹陛大樂作奏益平之章辭曰皇家燕喜福
　　　壽協慈徽千官拜舞萬國瞻依靄璇宫聖日輝(樂/辭)
　　　(三大/節同)
　皇帝率羣臣行三跪九拜禮承傳鳴贊官接傳
　　午門外各官均隨行禮畢樂止
　皇帝復位立禮部尚書轉傳内監奏請
皇太后還宫中和韶樂作奏履平之章辭曰璿宫瑞靄霏
　　　翬翟山河上衮衣寶籙慶璇闈萬國歡愉頌德徽
　　　長日麗晴暉青鸞舞鳳在墀康强福禄宜億萬載
　　　祝期頤
皇太后還宫樂止禮部尚書奏禮成恭導
　皇帝出
　　永康左門乘輿還宫王公百官退禮部官於
　　午門外奉百官慶賀表文送内閣皆退
　皇帝萬壽節率王公百官行禮同
　　　恭遇
皇太后萬壽大慶
　皇帝加上
皇太后徽號(尊崇禮詳見/      儀)
　頒詔天下
　御製慶賀表章至日所司設表案於
　慈寧左門之東西向大學士奉表恭設於案退竢於東
　　　檐宣表官一人少後立又大學士一人恭竢於西
　　　檐
皇太后御慈寧宫中和韶樂作
陞座樂止禮部尚書侍郎恭導
　皇帝就拜位北向立鳴贊奏跪
　皇帝跪羣臣咸跪丹陛大樂作鳴贊贊宣表宣表官詣
　　　案奉表至正中北面跪大學士二人同進左右跪
　　　展表樂暫止宣表官宣讀訖興奉表復還於案暨
　　　大學士咸退樂作鳴贊奏拜興
　皇帝率羣臣行三跪九拜禮禮成
皇帝還宫禮部尚書以表交内監恭奉入宫餘如前儀
　　　右
皇帝朝賀
　　是日侍衞命婦豫設
皇后拜位於
慈寧宫檐前正中北向設
　皇貴妃
　貴妃
　妃
　嬪拜位於左右稍後序公主福晉以下二品命婦以
　　上拜位於丹陛上按左右翼依次分列均北面設
　　引禮命婦二人贊相禮儀又設命婦八人前引自
　　公主逮命婦凡與朝賀及執事者咸朝服自
　永康右門入進
慈寧門於東西丹墀序立内監移丹陛樂於
慈寧門檐下北向禮部尚書轉傳内監奏請
　皇后詣
皇太后宫行禮
　皇后率
　　皇貴妃
　　貴妃
　　妃
　　嬪具禮服陞輿以次出
　　啓祥門前引命婦恭導至
　　徽音左門外降輿入
　皇后陞丹陛至檐前東向立
　　皇貴妃
　　貴妃
　　妃
　　嬪東西面序立公主福晉暨命婦依次東西面序立
　　　皆北上引禮命婦轉傳内監奏請
皇太后陞慈寧宫寶座
皇太后禮服出中和韶樂作奏豫平之章(樂辭見前/後仿此)
陞座樂止引禮命婦引
　皇后
　　皇貴妃
　　貴妃
　　妃
　　嬪就拜位公主福晉命婦均就拜位北面立引禮命
　　　婦奏請行禮丹陛大樂作奏益平之章(樂辭/見前)
　皇后率
　　皇貴妃
　　貴妃
　　妃
　　嬪行六肅三跪三拜禮公主福晉命婦均隨行禮畢
　　　樂止復位引禮命婦轉傳内監奏請
皇太后還宫中和韶樂作奏履平之章
皇太后還宫樂止引禮命婦奏禮畢引
　皇后
　　皇貴妃
　　貴妃
　　妃
　　嬪仍由西門出前引命婦引至
　　徽音左門外乘輿還宫各退
　　皇子詣
皇太后前行禮如儀
　皇后千秋節率
　　皇貴妃
　　貴妃
　　妃
　　嬪公主福晉命婦行禮均如前儀
　　　　右
　皇后朝賀
　　盛京直省文武官恭遇
皇太后萬壽聖節率所屬集公所行禮與
　皇帝萬壽節儀同
　　　　右外官慶賀
　皇后三大節朝賀之禮先期諸王公及内外文武臣工
　　　具賀箋送禮部其式曰具官(臣/)某等誠懽誠忭稽
　　　首頓首
　　上言伏以
　　(箋聨隨/時擬撰)敬惟
　皇后陛下
　　(隨時臣/撰擬)等幸際昌期恭逢
　　令節(元旦/長至)伏願
　　(隨時臣/撰擬)等無任瞻
　天仰
　聖懽忭之至謹奉
　　箋稱
　　賀以
聞
　　　右箋賀儀式
　　是日昧爽内監陳
皇后儀駕(先蠶詳祭/    儀)九鳳黄曲蓋陳於
　宫檐下正中拂香鑪合盥盤盂缾几倚節繖扇旗𤓰
　　仗陳於階下東西大儀輿儀輿黄輿鳳輿陳於
　宫門外中和韶樂設於
　宫檐前丹陛大樂設於
　宫門内禮部儀制司官自部奉臣工慶賀箋文安龍
　　亭内校尉舁行鼓吹前導導迎樂作奏禧平之章
千秋令節辭曰坤德柔靜陰敎順承螽斯麟角允惟嘉
　　應寶冊鐫天慶膺永嗣徽如月恒(元旦長至箋文/與表文同進樂)
　　(辭見/前)由東長安門至
　午門外陳設恭送内閣如儀
　　　右儀駕樂懸陳設
　　質明内監設
　　皇貴妃
　　責妃
　　妃
　　嬪拜位於月臺左右北面設公主福晉以下二品命
　　　婦以上拜位於丹陛上按翼分東西班北面序立
　　　設引禮命婦二人贊相禮儀自公主福晉暨命婦
　　　與賀者依時刻朝服祗候
　皇后既率
　　妃
　　嬪詣
皇太后
　皇帝前行禮(儀見/前)畢引禮命婦引
　　皇貴妃
　　貴妃
　　妃
　　嬪内監引公主福晉暨命婦赴
皇后宫門内各依次立東西面引禮命婦轉傳内監奏
　　請
皇后御内殿
皇后禮服出中和韶樂作奏淑平之章辭曰承天地道
　　光嗣徽音兮儷我皇椒宫壼敎彰萬國為儀燕翼
　　昌彤管紀芬芳春雲渥環珮鏘安貞德有常敷内
　　政應無疆(樂辭三大節/同後仿此)
陞座樂止引禮命婦引
　皇貴妃
　貴妃
　妃
　嬪就拜位公主福晉命婦俱就拜位行六肅三跪三
　　拜禮丹陛樂作奏正平之章辭曰正坤維兮儷皇
　　極母儀昭萬國福履永綏將六宫承法則(樂辭三/大節同)
　　禮畢復原位立樂止引禮命婦轉傳内監奏請
皇后還宫中和韶樂作奏順平之章辭曰瑤樞煥上台
　　椒殿風和麗景開晴旭上蓬萊佳氣氤氲徧九垓
　　祥雲䕶燕禖培麟趾毓蘭荄雉扇影徘徊看瑞靄
　　集宮槐
皇后還宫樂止
　妃
　嬪退公主以下皆出
　皇子詣
皇后宫行禮如儀
　　　右中宫朝賀
　
　
　
　
　
　
欽定大清通禮卷十七
欽定四庫全書
欽定大清通禮卷十八
嘉禮
御門聽政之禮常日部院章奏未奉
聖㫖者折本下内閣積若干件得
㫖
御門聽政内閣宣布在京部院寺各部院寺官檢所應
　　進奏事於函飭陪奏官屬吏部轉飭侍班官具吉
　　服(朔日逢五逢/十日公服)依期畢㑹
　　　右戒辦
　　至日所司設
御榻於
　乾清門正中榻前設章奏案一辨百官班位
　乾清門侍衛在
御榻左右翼立領侍衛内大臣内大臣散秩大臣及豹
　　尾班執槍侍衛佩刀侍衛在丹陛下左右立東西
　　面記注官在西柱下立侍班翰林科道官在西階
　　下立皆東面大學士啓奏折本在
御榻之左内閣學士在其後少南為部院官奏事位尚
　　書左都御史在前侍郎副都御史大理寺卿少卿
　　次之陪奏官又次之皆西面以戶部禮部兵部工
　　部分日首對三法司直第三班吏部直第六班
　　　右班位
　　漏未盡部院寺奏事官暨侍班官畢集朝房進至
　中左門祇候春冬辰正初刻夏秋辰初初刻進至
　後左門祇候侍衛轉奏得
㫖百官以次進至
　乾清門丹墀東西面魚貫序立記注官翰林科道官
　　於西階西東面序立
皇帝御輿至門啓扉降輿出闔扉
陞座翊衛如儀記注官升西階至西柱下就位立部院
　　奏事官由東階升一人奉疏折旋而西餘入就位
　　西面跪奉疏者至正中北面詣奏案前跪恭設於
　　案興退趨至東楹轉入班跪奏某事畢興少退循
　　東階左降其次各班依序升東階右進奏如前儀
　　至吏部奏事引
見侍班官畢退内閣侍讀學士二人升東階詣奏案前
　　北面跪舉本日奏函興退翰林科道及侍衛皆退
　　　右進奏
　　百官既畢奏滿内閣學士一人奉折本函升東階
　　折旋而西大學士内閣學士從升依次就位跪記
　　注官進至
御榻之右仍東面立奉函學士至正中北面詣奏案前
　　跪恭設於案啓函取折本依次啓奏
皇帝降㫖大學士學士承
㫖訖興由東階降記注官由西階降
皇帝還宫各退
　　　右啓奏折本
　　恭遇
行幸駐蹕
御門聽政奏事及啓奏折本皆如前儀
　　　右行在啓奏折本
　　常朝之禮每月五日常朝之期
皇帝有㫖陞殿謝恩各官具銜名送鴻臚寺列疏交送
　　内閣至日五鼓所司豫設案一於
　太和殿内之西陳筆硯樂部和聲署入展中和韶樂於
　殿檐前展丹陛樂於
　太和門檐下鑾儀衛率官校入陳
法駕鹵簿鳴鞭仗馬歩輦五輅馴象鼓吹常朝象依次
　　如式侍班執事官王公文武百官班位如朝賀儀
　　　右陳設序位
　　漏未盡王公文武百官朝服外國陪臣以時至者
　　服本國服畢㑹
　闕下質明侍班執事官入就位鴻臚寺官按翼序定
　　王公班次由
　午門左右門
　太和門左右門引入序定文武百官班次由
　午門左右掖門
　昭徳門
　貞度門引入又序定外國陪臣班次引随西班百官
　　後入咸就位立鴻臚寺奏請
御殿
　午門鳴鐘鼓
皇帝禮服乘輿出宫導從翊衛如朝賀之儀至
　太和殿北階降輿入工舉麾鼓柷中和韶樂作奏隆
　　平之章孟春辭曰敷天協氣鮮新又蒼龍正晨萬
　　國歡心仰𬗋宸皇天錫嘏懿純陳充庭華瑵金根
　　扇春風風兆人澤如春睿周萬品化洽無垠
　　仲春辭曰所無逸恭已巖廊萬㝢協嘉祥吹律圜
　　鐘諧舜琯負扆當陽栁風初轉芽黄翠甸輕雷蘇
　　百昌發生心皇奉若寛大詔播天常
　　季春辭曰日麗風和徧寰區新榆改火龍旗荏苒
　　晃鸞坡赫如曦皇陞座羣辟集瑤珂拂花茵垂佩
　　多天門蕩蕩無偏頗純嘏詠卷阿
　　孟夏辭曰玉宸旦婺中天王御法宫乘朱輅曳長
　　虹六六冷簫諧女鳳萬物被薰風阜財解愠福祿
　　來同
　　仲夏辭曰禁林清反舌無聲登進忠良佞不行南
　　風假大而宣平坐明堂賞五徳法乘離以持衡
　　季夏辭曰鼓含少黄宫諧鳳伏庚光赤帝騎龍嚖
　　彼三星正昏中茂對乘時穆聖衷陳金奏宣景風
　　明光覲辟公
　　孟秋辭曰金井桐飄大火流夷則聲清律應秋天
　　行轉蓐收黄茂滿田疇曉光閶闔浮搏拊戞鳴球
　　玉殿千官咸拜手仰宸旒
　　仲秋辭曰乾坤爽氣澄序宫殿清光静安設九賓
　　而法見叶九和於天端晻靄揚雲䍐玲瓏動玉鑾
　　列徽猷兮萬世肅纓冕兮千官
　　季秋辭曰鴻依銀渚菊有黄華隴雲飛木葉下百
　　榖登場罷芳辰逢令嘉黄麾列正衙豹竿移龍鱗
　　射日上朱霞天錫吾皇多稼
　　孟冬辭曰時合黄純熙修司職顓皇執坎持權聽
　　彤廷珮響玉琯風宣懐黄綰白趨丹陛皇儀展於
　　穆同天光華聖日罘罳煥彩暄到齊編
　　仲冬辭曰七日陽來天地仁萬象一中分人從心
　　上起經綸綱紀三才屬大君答陽臨玉宸無私學
　　化鈞包元履徳日勞勤品類盛荷陶甄
　　李冬辭曰斗柄將東四序周佳氣滿皇州嘉平吉
　　日諏翠輅充廷立九斿吾皇御大裘法坐侍王侯
　　服舊徳布新猷穆若天儀福祿遒
皇帝御太和殿陞座工偃麾戞敔樂止(中和韶樂以舉/麾鼓柷作偃麾)
　　(戞敔止/後同)鑾儀衛官贊鳴鞭丹墀内三鳴鞭戲竹交
　　(丹陛樂作止皆/以戲竹交為節)丹陛樂作奏慶平之章(樂辭同/三大節)鴻
　　臚寺官引謝
恩官出班(其餘百官仍/按本班立)序立贊進皆進贊跪皆跪贊叩
　　興王公百官行三跪九叩禮興贊退各復原位立
　　樂止又贊進鴻臚寺官引外國陪臣進就西班拜
　　位立丹陛樂作奏治平之章(樂辭同/三大節)贊行三跪九
　　叩禮畢鴻臚寺引退復位立樂止乃
賜茶(儀詳三/大節)畢丹墀内三鳴鞭中和韶樂作奏顯平之
　　章
　　孟春辭曰淵然至道遊神協天行地文照㝢騰華
　　若早輪清明廣大和誾恩滂洋葭葦霑仁念民生
　　生此辰酌於民瑞惟大有寳則賢臣
　　仲春辭曰肅羣后鳴珮鏘鏘拜手仰顒卭初日曈
　　曨奎壁麗明庻風翔普天和氣休穰洽化鷹成鳩
　　眼良躬清明基宥密恩溥洽達要荒
　　季春辭曰瑞靄祥飇映丹墀紅雲繚繞一人淵黙
　　德光昭百花中千門曉銅鶴篆烟飄奏仙音駕退
　　朝促耕布榖飛靈沼盈耳說農勞
　　孟夏辭曰麥秋滿野登桑濃繭已成玉衡正泰階
　　平上下交孚寰海靖婦子樂盈寧罄天亘地茂豫
　　桐生
　　仲夏辭曰槿初榮旉與朱明天稷星邊漢影萌紅
　　輪照九神嘉生念農芸夏暑雨穆皇心以靡寧
　　季夏辭曰彌六合黎元祝頌奉三無帝念淵冲蓊
　　鬱𤣥雲渰宸楓大雨時行黍稷芃虞琴奏皇在宫
　　勤思劇月農
　　孟秋辭曰鷹祭蟬鳴屆白藏御廩初登榖始嘗秋
　　囘禁陛凉皇居奠總章恩膏正溥將零露浥瀼瀼
　　六合顒顒齊所卬挈珠囊
　　仲秋辭曰雲髙漢迴參見露白飇清蛚寒汔告成
　　夫萬寳祇祝釐於三壇瑞榖岐而秀玉粢好且完
　　喜盈寧兮百室納嘉慶兮天歡
　　季秋辭曰鞭鳴鐘動簾捲煙斜漾金風香衣駕天
　　屣言還暇黄雲香滿車村村晝響耞處深宫心區
　　夏重恤民家黼扆豳風圖畫
　　孟冬辭曰寰海豐穰農夫之慶深宫理化揮絃念
　　艱難稼穯不敢游畋琳琅萬卷環天祿三餘愛清
　　晏探研時幾勅命明良喜起所寳惟賢
　　仲冬辭曰順氣祥風翺九垠太史正書雲沈幾先
　　物福生人淵黙雷聲秉道眞八方以序均天根月
　　窟循昭乎若日正三辰不逺復以修身
　　季冬辭曰太室黄雲𬗋氣䝉時雪報年豐天闗槖
　　籥充臘鼓催春大地通皇家寳緒隆契合動昭融
　　月西朓日東生萬載囘環不息同
皇帝還宫樂止鴻臚寺分引王公百官依次出退
　　　右朝儀
　　常朝日坐班之禮先期八旗部院寺具朝官名册
　　送六科至日黎明王公百官朝服畢㑹
　闕下鴻臚寺官序定王公班位於
　太和門外東西各二班按翼分列親王郡王貝勒一
　　班貝子入八分公一班皆東西面北上(聖駕廵幸/    日王)
　　(公常服位/門外左右)　(午/)序百官班位於
　午門外朝房前東西各九班東班鑲黄正白鑲白正
　　藍四旗吏部戶部禮部宗人府通政司翰林院詹
　　事府太常寺光祿寺鴻臚寺國子監吏科戶科禮
　　科内閣中書欽天監太醫院以次在左翼四旗之
　　南西班正黄正紅鑲紅鑲藍四旗兵部刑部工部
　　都察院大理寺鑾儀衛太僕寺中書科兵科刑科
　　工科順天府京縣五城兵馬司三營以次在右翼
　　四旗之南公侯伯以下世爵暨文武品官各依序
　　為位(詳見三/大節)皆東西面重行北上糾儀御史二人
　　吏部禮部司官各二人分位東西班首糾儀御史
　　二人吏部禮部司官各二人分位東西班末均東
　　西面北上
　　　右班位
　　列坐之節春冬以辰正夏秋以卯正屆時門校禁
　　斷行人糾儀官就位左翼諸王率羣公入
　午門左門右翼諸王率羣公入
　午門右門就位未入八分公以下文武百官各以次
　　就位坐吏部禮部官屬受銜名糾儀官起繞班行
　　視不如儀者糾之上下一匝還復位坐少頃王率
　　羣公出百官皆退
　　　右坐班
皇帝時廵盛京
特行慶典
陞殿受賀之禮豫日羣臣具賀表送
　盛京禮部屆日鴻臚寺設詔案表案各一於
　崇政殿内東旁又設案一於丹陛正中鑾儀衛陳
法駕鹵簿於
　崇政殿外樂部陳中和韶樂於殿階下陳丹陛大樂
　　　於丹墀南工部官設臺於
　　大政殿外鴻臚寺官設案於臺上禮部官陳表於龍
　　　亭内校尉自部舁行作樂前導至
　　大清門亭止奉表進
　　崇政殿恭設於表案内閣官奉詔書陳於詔案如式
　　　黎明内外王公百官朝服朝鮮國朝臣服本國服
　　　畢集
　皇帝率王公朝於
皇太后行宫百官㑹於
　　大清門外均隨行禮畢鴻臚寺官序王公暨二品以
　　　上官班次於
　　崇政殿前丹墀左右序三品以下百官班次於
　　大清門外左右外藩王公台吉等朝鮮國陪臣各為
　　　一班附於班末耆老領催等於
　　大政殿外東西禮部尚書侍郎奏請
　御殿
皇帝禮服乘輿出宫
御崇政殿作樂鳴鞭羣臣表賀行禮均如三大節朝賀
　　儀是日
頒詔布告天下(頒詔詳/    儀)
陞殿樂奏元平之章辭曰維天眷我清一統車書四海
　　寧法駕涖陪京祠謁珠丘展孝誠陟降舊宫庭思
　　祖徳答天明佳氣繞龍旍暾聖日海東升
　　羣臣行禮樂奏慶平之章辭曰重熙累洽紘瀛被
　　仁風穆如神孫臨鎬豐橋山禮成御故宫零露瀼
　　瀼有來雍雍
　　外藩行禮奏治平之章辭曰萬方合敬同愛所親
　　尊思木有本水有源東西朔南咸駿奔純固恪恭
　　日子雲孫
還宫樂奏和平之章辭曰文思洽九瀛神孫繼治洊昇
　　平皇初七徳成締造艱難景命膺撫序惕中情凝
　　旒竚若奉盈昭兹萬億齡列祖武敬其繩
　　　右盛京朝賀
　盛京常朝之禮月朔及逢五日
　盛京文武官於
　大政殿八旗朝堂前坐班其日黎明百官朝服㑹朝
　　堂辨定班位鑲黄正白鑲白正藍四旗在東正黄
　　正紅鑲紅鑲藍四旗在西奉天府堂屬官在鑲藍
　　之南其班將軍一班副都統五部侍郎一班廵察
　　御史奉天府尹府丞一班協領城守尉一班五部
　　郎中佐領治中五部員外郎五品世職一班五部
　　主事通判京縣知縣防禦一班七品筆帖式七品
　　世職司庫經歴驍騎校一班八品筆帖式教授一
　　班九品筆帖式司獄一班東位西面西位東面皆
　　北上春冬辰正夏秋卯正就各朝堂前按班列坐
　　禮部贊禮郎左右各一人自班首繞行受銜名畢
　　少頃各退
　　　右盛京坐班
　
　
　
　
　
　
　
　
　
　
　
　
　
　
　
欽定大清通禮卷十八
　欽定四庫全書
　欽定大清通禮卷十九
　嘉禮
　皇帝登極之禮既諏吉諸司下所屬供備王公大學士
　　　率文武百官前期進表内閣先一日遣官各一人
　　　祗告
天
地
太廟
　社稷各朝服將事如常儀禮畢出易服退
　　　　右祗告
　　　是日五鼓歩軍統領勒所部屯禁城諸門所司入
　　太和殿鋪陳
　御座南正中設一案東西肆前楹之東設二案西設一
　　　案皆南北肆又中設一案於丹陛上設黄繖雲盤
　　　於丹墀鑾儀衛率官校入備鑾輿陳
　法駕鹵簿樂部率和聲署入展樂如儀(詳見三/大節)夜漏未
　　　盡禮部尚書奉表入陳東楹南案内閣中書奉筆
　　　硯入陳西案内閣學士一人奉
　詔書入陳東楹北案大學士率學士詣
　　乾清門請
　皇帝之寳學士恭奉大學士從入
　　殿内恭設於中案退記注侍班執事各官王公百官
　　　班位如常儀(詳見三/大節)
　　　　右陳設序位
　　　質明王公文武百官畢㑹
　　午門闕下朝服序入均如常儀
　皇帝詣
几筵前行祇告受
命禮出更禮服詣
皇太后宫
皇太后禮服陞座
皇帝行禮畢禮部尚書侍郎二人率欽天監候時官奏
　　時
　午門鳴鐘鼓
皇帝由
　乾清門左門出乘輿禮部尚書侍郎恭導内大臣十
　　人前引二人後扈豹尾班執槍侍衛十人佩刀侍
　　衛十人翊衛随行由
　保和殿
御中和殿座鴻臚寺官引侍班導從各官按班行禮(儀/見)
　　(三大/節)畢侍班官先趨出外朝就位禮部尚書進至
　　檐前奏請即
皇帝位
駕興導引翊衛如初
御太和殿陞
寳座南面卽
皇帝位鑾儀衛官三傳鳴鞭丹墀内三鳴鞭鴻臚寺卿
　　引王公於丹陛上鳴贊引文武百官於丹墀内就
　　拜位北面立贊進皆進贊跪皆跪贊叩興王以下
　　文武百官行三跪九叩禮興鴻臚寺官引退復位
　　立大學士進
　殿左門就東案奉
詔陳於中案少退西面立内閣學士進就中案北面用
寳訖退禮部尚書進至檐下大學士奉
詔由闑東出
　殿中門授禮部尚書禮部尚書跪受興奉至丹陛案
　　前北面恭設於案行一跪三叩禮興復奉降中階
　　至丹墀陳於雲盤禮部儀制司官一人跪受興十
　　人前導由中道出
頒布天下(頒詔詳/    儀)
皇帝降座至
　殿後階乘輿入
　殿左門至
　乾清門左門外降輿入還側殿易服大學士率學士
　　奉
皇帝之寳送
　乾清門各退是日表陳而不宣宫懸大樂皆設而不
　　作餘儀與三大節同
　　　右百官朝見
　
　
　
　
　
　
　
　
　
欽定大清通禮卷十九
　欽定四庫全書
　欽定大清通禮卷二十
　嘉禮
　　　恭上
皇太后
尊號
徽號之禮
　制下禮部尚書一人赴内閣承
　制諏吉以
　聞乃徧布諸司供備豫期禮部工部官㑹製
册寳於内務府既辦擇良辰恭鐫
册文
寳文是日所司豫設案於内閣政事堂中設册寳亭二香
　　　亭一於製造所門外内閣大學士學士禮部工部
　　　尚書侍郎咸朝服集政事堂祗竢至吉時工部司
　　　官奉
册禮部司官奉
寳設亭内鑾儀校舁行香亭在前次册亭次寳亭前列御
　　　仗二華蓋一禮部官屬先導至内閣門外亭止有
　　　司奉
册
寳恭設於案
册東
寳西退閣部大臣均行三跪九叩禮大學士一人奉
册一人奉
寳以授匠人鐫字於潔室
　　　　右諏日具册寳
　　　屆期前一日遣官各一人祇告
天
地
太廟後殿
奉先殿
　社稷如常儀
　　　　右祗告
　　　是日内閣具奏書(書詞隨/時撰擬)盛於函黎明鑾儀衛豫
　　　陳
皇太后儀駕鹵簿於
　慈寧門外至
　　長信門外内監陳中和韶樂於
　慈寧宫檐下陳丹陛大樂於
　　長慶門内(鹵簿樂懸詳/見三大節)禮部鴻臚寺官豫設案一於
　慈寧門外又設案一於
　　中和殿内均正中南向武備院卿豫設
　皇帝拜位於
　慈寧門案南北向大學士一人朝服奉奏書函中書舎
　　　人前導至
　　中和殿階下導者止大學士以奏函入
　　中和殿陳於案外其緘展書加函上退竢於東檐禮
　　部尚書侍郎二人詣
　乾清門奏時遂前導
駕
皇帝禮服乘輿出宫内大臣侍衛前引後扈如常儀至
　　中和殿北階降輿詣
　　殿内案前北向
閱奏書畢轉立東次西向大學士一人進納書函内恭
　　奉由
　殿中門出禮部尚書侍郎導引前行
皇帝乘輿從至
　永康門外奉奏書大學士由中門入至
慈寧門東階下導者止奉奏書大學士進陟中階近案
　　前折旋就左門之東負序西面立
皇帝降輿入左門禮部尚書侍郎恭導(以下行禮/皆恭導)陞
慈寧門東階循南牖西向立後扈内大臣從升(凡行禮/進退皆)
　　(從/)立於後前引十大臣領侍衛内大臣豹尾班侍
　　　衛至東階下止立如三大節儀大學士一人由西
　　　階升就立西檐下宣讀官一人從升少後立均西
　　　面鴻臚寺鳴贊一人立於東楹西面一人立於西
　　　楹東面禮部尚書轉傳内監奏請
皇太后御慈寧宫
皇太后禮服出宫中和韶樂作(樂章與三/大節同)
陞座樂止
　皇帝詣拜位北向立奉奏書大學士暨西檐大學士咸
　　　進至案前左右立鳴贊贊跪
　皇帝跪大學士跪進奏書於右興退
　皇帝受奏書恭獻大學士跪接於左興陳案上退鳴贊
　　　贊宣奏書宣讀官進至案前北面跪啟函恭奉奏
　　　書宣讀訖仍納於函興退皆復位奏拜興丹陛大
　　　樂作(樂章與三/大節同)
　皇帝行三跪九拜禮興樂止復位禮部尚書轉傳内監
　　　奏禮成
皇太后降座中和韶樂作(樂章與三/大節同)
還宫樂止
　皇帝降階導從如來儀出
　　永康左門乘輿還宫内監舉奏書案入大學士以下
　　　皆退
　　　　右進奏書
　　　至日五鼓所司陳
　皇帝法駕鹵簿樂懸於
　　太和殿外陳
皇太后儀駕樂懸於
　慈寧宫均如儀設案於
　　太和殿内又設案於
　慈寧宫門内及階下均正中南向又設案於階上左門
　　　之東西向序定班位
　慈寧門外案南中正為
　皇帝進册寳位北向奉册寳大學士二人位左案之東
　　　西面接册寳大學士二人位西檐下東面宣讀官
　　　二人位西檐大學士之後鴻臚寺鳴贊二人分立
　　　於前檐東西面前引後扈内大臣侍衛王公文武
　　　百官記注糾儀傳贊各官立位拜位均與三大節
　　　同
　　　　右陳設序位
　　　雞初鳴王公文武百官朝服畢㑹所司設龍亭二
　　　於内閣門外禮部侍郎詣閣暨内閣學士奉
金册
金寳於盝奉宣讀
册文
寳文於函分置亭内鑾儀校舁行前册亭後寶亭禮部官
　　　屬十人前引導以儀仗二華蓋一由中路降升至
　　太和殿階下前引止亭至殿内册亭左肆寳亭右肆
　　　奉册寳官奉
金册
金寳陳於案
册東
寳西鴻臚寺官引王以下入八分公以上由
　　太和左右門入於丹陛上序立引公侯伯子男文武
　　　二品以上官於右翼門外序立引三品以下官於
　　午門外序立禮部尚書侍郎二人詣
　　乾清門奏時遂前導
　駕
　皇帝禮服乘輿出宫前引後扈如常儀至
　　太和殿北階降輿中和清樂作
　皇帝御殿北向閲
册寳訖樂止
　　　　右臨軒閲册寳
　皇帝既祗閱
册寳訖奉册寳官奉
册寳置亭内鑾儀校舁行詣
　慈寧宫
　皇帝乘輿從王公暨文武二品以上官各於所立位跪
　　　候龍亭
　御駕過興以次從至
　　永康門外龍亭由中門入至
　慈寧門東階下亭止
　皇帝降輿禮部尚書侍郎恭導(以下行禮/皆恭導)入左門禮部
　　　侍郎内閣學士奉
金册
金寳陳於階下案大學士二人奉宣讀
册文
寳文由中階升陳於左案遂就位立
　皇帝陞自東階循南牖西向立大學士二人由西階升
　　　就立西檐下宣讀官二人從升立少後鳴贊立東
　　　西楹鴻臚寺官引王公百官咸依班位序立與三
　　　大節同禮部尚書轉傳内監奏請
皇太后御慈寜宫
皇太后禮服出宫中和韶樂作(樂章與三/大節同)
陞座樂止禮部侍郎内閣學士就階下案奉
金册
金寳升中階陳於中案退
　皇帝就拜位北向立鴻臚寺官引王公以下文武百官
　　　咸北面就位立大學士就案奉宣讀
册文
寳文暨西檐大學士咸進至中案前左右立鳴贊奏跪
　皇帝跪羣臣皆跪奏進
册大學士跪進
册於右興退
　皇帝受
册恭獻大學士跪接於左陳於中案興退奏進
寳如進
册之儀贊宣
册宣册官進至案前北面跪啟函恭奉
册文宣讀訖仍納於函興退贊宣
寳如宣
册之儀畢皆復位内監四人舁
册寳案二人前導由中門入陳於
　慈寧宫檻外正中南向退奏拜興丹陛大樂作(樂章與/三大節)
　　　(同/)
　皇帝率王公羣臣行三跪九拜禮興
　　午門外序立百官承傳随班行禮畢樂止
　皇帝復東次立王公以下各退就班位立禮部尚書轉
　　　傳内監奏禮成
皇太后降座中和韶樂作(樂章與三/大節同)
還宫樂止
　皇帝降階出
　　永康左門乘輿還宫翊衛如來儀羣臣各退
　　　　右進册寳
　皇帝既率羣臣上
册寳禮畢内監移設丹陛樂於
　慈寜門東西檐下設
　皇后
　　皇貴妃
　　貴妃
　　妃
　　嬪拜位於
　慈寧宫月臺上設公主福晉命婦拜位於丹陛上北向
　　　内監轉奏
　皇后
　皇后率六宫公主福晉命婦詣
　慈寧宫行禮如三大節之儀
　　　　右中宫率六宫公主福晉命婦朝賀
　　　翼日所司入
　　太和殿鋪陳鑾儀衛官陳
法駕鹵簿仗馬歩輦五輅馴象鼓吹常朝象樂部和聲
　　署陳樂懸均於常次
皇帝御殿受賀百官行禮均如三大節之儀
頒詔布告天下(頒詔詳見/    儀)
　　　右臨軒受賀
　
　
　
　
　
　
　
　
　
　
欽定大清通禮卷二十
　欽定四庫全書
　欽定大清通禮卷二十一
　嘉禮
　尊封
皇祖妃嬪
皇考妃嬪之禮
　制下禮部諏吉以
　聞豫期製
　寳工部製
　册(寳/)　(皇貴太妃/  太妃)　(冊貴太妃太嬪冊/  印)　(册/)均送内閣
　　　鐫文行禮如儀(尊崇詳見/    儀)
　　　　右諏日具册寳
　　　屆期前一日遣官各一人祇告
太廟後殿
奉先殿如常儀
　　　　右祇告
　　至日内監設仗(均儀皇貴太妃妃以貴太妃/    仗    太    下采仗)於
(太妃/太嬪)宫門外接册寳内監竢於門左右鑾儀衛備采亭
　　於内閣門外五鼓禮部尚書一人朝服詣内閣内
　　閣禮部官奉
册寳印於亭内鑾儀校舁行册亭前寳印亭後導以繖
　　仗禮部司官十人前引大學士一人暨禮部尚書
　　後隨恭送至
(太妃/太嬪)宫門外授内監内監奉
册寳印入獻
(太妃/太嬪)内監出告禮成大學士尚書各退
　　　右遣官尊封
　　若尊加
太妃封號
皇帝親詣行禮内監設
太妃座於宫内稍東西南向(如同日並封妃座皇貴太/妃    貴太    西南東)
　　(南向僉設旁設太/妃座東西)禮部鴻臚寺官設案於宫門正
　　中東西肆又設案於門東南北肆武備院官設
皇帝拜位於中案前北向辨執事官位奉册寳大學士
　　二人(同日並封奉冊寳/兼用内閣學士)位東案之東西面宣讀官
　　二人(同日並封各用/宣讀官一人)位西檐下侍儀御史二人禮
　　部官二人位西階下均東面鴻臚寺鳴贊二人位
　　東西柱前東西面漏未盡鑾儀衛陳
法駕鹵簿於
　太和殿前如常儀設采亭於内閣門外禮部侍郎内
　　閣學士奉
金册
金寳及宣讀
册文
寳印文於亭内鑾儀校舁行禮部官前引如儀由中路
　　降升至
　太和殿内
册亭左肆
寳印亭右肆稍僉向(如同日並封依位次為左右僉設/旁設各從其宜皆    冊亭在上)
　　(亭在寳印/    下)禮部尚書侍郎詣
　乾清門奏時
皇帝禮服乘輿出宫前引後扈如常儀至
　太和殿北階降輿
御殿閱
册寳印畢鑾儀校舁亭出
皇帝乘輿導引扈衛如初詣
太妃宫至宫門階下亭止禮部侍郎内閣學士奉
金册
金寳由中階升設於中案退大學士二人奉宣讀
册文
寳印文升中階設於東案就立案東執事官咸入侍立
駕至宫門中階下降輿禮部尚書侍郎恭導(以下行禮/皆恭導)
　　陞中階立於門左西向内監轉啟
太妃
太妃禮服出陞座
皇帝就正中拜位北向立大學士進至中案左鳴贊奏
　　進
册大學士跪進
册文
皇帝立受拱舉仍授大學士大學士興陳於中案贊進
寳印亦如之大學士皆退自東階降鳴贊贊宣
册宣讀官北面跪啟函奉
冊宣讀訖納於函贊宣
寳印儀同興皆退自西階降内監舉
册寳印案進設
太妃座前退鳴贊奏跪拜興
皇帝行二跪六拜禮
太妃起避立座旁
太妃降座還内宫禮部尚書奏禮成
皇帝降中階乘輿還宫執事官皆退
　　　右親進册寳
　
　
　
　
　
　
　
　
　
　
　
　
　
　
欽定大清通禮巻二十一
欽定四庫全書
欽定大清通禮卷二十二
嘉禮
皇帝大昏之禮
制下禮部徧布諸司供備諏納采大徴奉迎吉日以
聞㑹工部製金
册金
寳翰林院撰
制册文進呈
欽定送内閣㳟鐫如儀(册后詳/    儀)納采之禮内務府官備
　　文馬十(鞍轡/具)甲胄十幣百布二百以竢將屆期禮
　　部奏請
命尚書一人充納采使内務府總管一人充副使屆日
　　黎明禮部鴻臚寺官設節案一於
　太和殿内正中東西肆内閣官自内閣奉
節陳於案退内務府官以龍亭分載甲胄布帛陳於丹
　　　陛上左右陳文馬於丹陛下左右黎明正副使入
　　　祗竢於丹墀東鴻臚寺序班二人立使者之右少
　　　後授節大學士一人立殿東檐下宣制鴻臚寺官
　　　一人立大學士之右少後均朝服西面鳴贊二人
　　　朝服分立殿外東西柱前東西面欽天監官報吉
　　　時屆鳴贊贊齊班序班引使者就丹墀東班拜位
　　　立北面西上贊進少進贊跪叩興行三跪九叩禮
　　　興序班引使者升東階至丹陛北面立鳴贊贊有
　制使者跪宣制官進至
　　殿中門之左西面宣
　制曰
　皇帝欽奉
皇太后懿㫖納某女某氏為后命卿等持節以禮納采宣
　　　畢大學士進
　　殿左門詣案奉
　節由中門闑左出至丹陛以授正使正使受
節偕副使興前行降中階左内務府官率校尉舁禮物
　　龍亭随降衛士牽文馬從御仗前導由
　太和中門出詣
皇后邸第
　　　右傳制遣使納采
　　是日后父飭子弟潔掃邸第有司豫設案於㕔事
　　正中一東西肆左右各一南北肆使者持
節至邸將及門下馬后父朝服出迎於大門外道左跪
　　候過興使者入中門升中階登堂陳
節中案偕副使退就案東西面立龍亭随入至儀門外
　　止内務府官奉甲胄布帛入登堂陳於左右各案
　　衛士以馬入陳於庭左右訖后父升自西階詣中
　　門外北面跪使者少進西面傳
㫖納采復位后父聴
制行三跪九叩禮興受諸禮物使者詣案奉
節出副使從后父跪送於大門外如初内務府官皆出
　　使者乘馬復
命還
節有司
　　　右使者傳制納采
　　納采禮成有司詣
皇后邸設燕
皇帝特命公主大臣命婦燕后母於内
命内大臣侍衛八旗公侯以下滿漢二品以上官燕后
　　父於外外燕朝服后父為賔席東上内燕常服后
　　母為賔席西上序坐行酒三廵如常燕儀
　　　右納采筵燕
　　次行大徴禮所司備黄金二百兩白金萬兩黄金
　　茶器一白金茶器二盆二幣千文馬二十(鞍轡/具)閑
　　馬二十䭾甲二十備
賜后父后母黄金百兩茶器一白金五千兩茶器一盆
　　一帛五百布千馬六(鞍轡/具)甲胄一弓一韔矢一服
　　朝服各二襲衣各二稱皆冬一夏一貂裘各一帶
　　一備
賜后兄弟及從人服物有差屆日有司陳大徴禮物於
　　丹陛上陳
賜物於丹陛下禮部奏請
命使傳
制授
節於
　　太和殿儀如納采使者承
制持
節詣
皇后邸執事官陳禮物於堂陳
賜物於階上陳䭾馬於庭中使者傳
制后父聽
制行禮儀注均與納采同傳
制訖后父降階率子弟詣庭東向
　節行三跪九叩禮豫徃大門外祇竢后母率諸婦出詣
　　　庭西向
　節行六肅三跪三叩禮畢退使者持
　節出后父以下跪送使者復
　命還
　節退
　　　　右大徴
　　　及大昏前一日遣官各一人祗告
天
地
太廟
奉先殿如常儀
　　　　右祇告
　　　屆日行
　册迎禮禮部奏請
　命大學士一人充
　冊迎使尚書一人副之所司豫疏列内外執事官奏請
　命内大臣十人侍衛十人充䕶從官
　命二品以上命婦四人充前導七人充後扈十人充㳟
　　　侍其日内鑾儀衛設
皇太后儀駕鹵簿樂懸於
　慈寧宫常次如儀禮部鴻臚寺官設節案册寳案於
　　太和殿内設龍亭於内閣門外鑾儀衛陳
　法駕鹵簿樂部和聲署陳樂懸各依常次如式又陳
　　中宫車輅於
　　太和門階下陳
　儀駕鹵簿於
　　午門外内務府官陳冠服於車輅之南黎明内閣禮
　　　部官自閣奉
　金册
　金寳及宣讀
　册文
　寳文分設龍亭内禮部侍郎奉
　節同詣
　　太和殿㳟陳各案王公文武百官記注糾儀執事各
　　　官朝服陪位册迎使序立於丹墀東扈從内大臣
　　　侍衛在其後均朝服授節大學士宣制鴻臚寺官
　　　舉册寳案内閣禮部官朝服序立於
　　殿檐下並如
　册后遣使之儀欽天監官報吉時屆禮部尚書侍郎詣
　　乾清門奏時遂前導
　駕
　皇帝禮服乘輿出宫前引後扈如常儀出
　　隆宗門至
　　永康左門降輿入立於
　慈寧門外東位西向内監轉奏
皇太后陞
　慈寧宫寳座禮部尚書侍郎恭導
　皇帝就正中拜位北向行三跪九拜禮畢
皇太后還宫
　皇帝自永康左門乘輿仍入
　　隆宗門由
　　保和殿北門出
　御太和殿
　　午門鳴鐘鼓作樂鳴鞭序班引正副使就拜位行禮
　　　畢升東階北面跪宣制官宣
　制詞曰
　皇帝欽奉
皇太后懿㫖納某氏為皇后兹當吉月令辰備物典册命
　　　卿等以禮奉迎宣畢大學士授
　節於正使偕副使興執事官舉
　册寳案随降中階設龍亭内以次出
　　太和門
　皇帝還宫鳴鞭作樂並如
册后遣使之儀册迎使出扈從内大臣侍衛從出至
　太和門外册迎使持
節在前次
册寳亭次
　中宫女輅冠服
儀駕鹵簿遂行詣
皇后邸
　　　右臨軒遣使册迎
　　是日歩軍統領飭所部清蹕除道自
　大清門至於后邸宫殿監督領侍率内監備
　交泰殿内外舖陳恭侍命婦朝服豫詣
　殿外祇竢導從命婦贊引侍儀宣讀女官朝服及給
　　事后邸内監彩服均詣
皇后邸祇竢有司設節案一於邸第内堂正中南設香
　　案均東西肆設册寳案於東西各一均南北肆設
皇后拜位於香案前北向宣讀女官二人立東案之南
　　西面侍儀女官四人立拜位左右東西面内監於
　　外堂階下承應使者持
節至邸下馬后父率子弟朝服出迎於大門外如前儀
　　使者入升中階立於外堂之東副使在其左均西
　　面
册寳亭随入權設於外堂左右内務府官奉冠服授内
　　監齎入轉授女官以進
皇后内鑾儀校陳鳳輿於階上正中陳車輅
儀駕鹵簿於階下左右至大門内樂部和聲署陳導迎
　　樂於大門左右后父升自西階詣外堂中門外正
　　中北面跪使者西面𫝊
制册復位后父聽
制行三跪九叩禮興退至階西内監入轉奏
皇后御禮服贊引女官恭導出閤門外道右竢后母及
　　諸婦朝服詣外堂門内道右正使授
節於内監副使自龍亭奉
册寳以授内監均奉自中門入后母以下跪候過興
皇后立候過随入内監奉
節
册寳陳於各案退贊引女官引
皇后就拜位跪宣讀女官次第宣
册
寳
皇后受
册受
寳行禮均如宫中
册立儀内監奉
節出授使者
皇后及母祗送如初贊引導
皇后入閤少憇女官奉
册寳仍授内監分設於龍亭
　　　右受册寳
册禮既成欽天監官報陞輿吉時屆内鑾儀校進鳳輿
　　於内堂階下正中南向前導命婦恭導
皇后出閤後扈命婦翼擁降階后母率諸婦送至輿前
皇后陞禮輿后母及諸婦少退册迎使持
節出乘馬先行后父跪送如初興少退次導迎樂(陳而/不作)
　　次
儀駕鹵簿車輅次
册寳亭次
皇后鳳輿啟行出大門命婦乘騎導從内監歩行左右
　　扶輿内大臣侍衛在後乘騎䕶從由
　大清門中門入至金水橋册迎使下馬持
節入
皇后輿至午門外鳴鐘鼓
儀駕鹵簿至九鳳曲蓋前導執事命婦下馬歩行導從
　　内大臣侍衛於金水橋歩從由
　午門
　太和門中門入
　中左門
　後左門至
　乾清門龍亭止册迎使復
命還
節偕内大臣侍衛各退内監奉
册寳於亭前行恭導命婦導
鳳輿入
　乾清中門至
　乾清宫階下轉啟
皇后降輿詣
　交泰殿導從命婦退恭侍命婦祇迎
皇后入中宫内監奉
册寳授守寳内監退合卺吉時屆宫中設合卺燕監督
　　領侍具奏
皇帝禮服御中宫行合卺禮給事宫人恭侍命婦皆退
　　　　右合卺
　　　翼日尚膳潔具
　皇后盥饋
皇太后御席又具
皇太后醴饗
　皇后御席内監侍豫設朝見拜位於
　慈寧宫内正中北向又設醴位於東西南向質明
皇太后儀駕鹵簿樂懸陳設如常儀内監轉啟
　皇后行朝見禮
　皇后禮服出中宫乘輿導從如儀(詳見三/大節)詣
　慈寧宫降輿引入丹陛上西位東向立内監轉奏
皇太后禮服出内宫中和韶樂作
陞座樂止贊引命婦引
　皇后詣正中拜位行六肅三跪三拜禮興少退立尚食
　　　進席於
皇太后前
皇太后舉酒嘗食贊引命婦引
　皇后復行二肅一跪一拜禮興引詣醴位坐尚食進席
　　　於
　皇后前
　皇后舉酒嘗食畢興内監侍徹贊引引詣拜位行禮如
　　　初少退西向立
皇太后降座作樂還宫贊引引
　皇后出乘輿還中宫執事命婦皆退
　　　　右朝見
　　　越日
　皇帝率羣臣詣
皇太后宫行禮乃
　御太和殿王公百官上表稱賀
　頒詔宣示天下直省文武官各進表箋稱賀
　皇后詣
皇太后宫行禮詣
　皇帝前行禮公主福晉命婦詣
　皇后宫行禮均如
　册后之儀午刻樂部和聲署陳樂懸於
　　太和殿常次尚膳供
　御膳羞光祿寺備燕席
　皇帝御太和殿
　賜后父及其族屬燕王公百官咸與后父布席於
　　殿内王公之末其族屬按翼於本旗序品列坐
　駕陞寳座時王公以下陪位如常后父率其族屬詣丹
　　　墀東北面行三跪九叩禮畢均引入班就位坐陳
　　　席奏樂行酒如
　　太和殿筵燕儀
皇太后御慈寧宫
　賜后母及其親屬燕公主福晉夫人大臣命婦咸與内
　　　監陳樂懸内務府官供饌具后母布席於夫人之
　　　末其親屬按品布席於命婦之位
皇太后陞寳座時公主以下陪位后母率其親屬詣丹墀
　　　東北面行六肅三跪三拜禮畢均引就位坐陳席
　　　奏樂行酒如
　慈寧宫筵燕儀
　　　　右禮成慶賀筵燕
　
　
　
　
　
　
　
　
　
　
　欽定大清通禮巻二十二
欽定四庫全書
欽定大清通禮卷二十三
嘉禮
　皇子昏禮内務府豫劄欽天監諏指昏吉日並列大
　　臣命婦中偕老者奏襄昏事既得
㫖以告於福晉家屆期贊禮大臣偕福晉父蟒袍補服
　　詣
　乾清門東階下福晉父北面跪贊事大臣西面稱有
㫖今以某氏女作配於皇子某為福晉福晉父承
㫖訖行三跪九叩禮興退
　　　右指昏
　　廼諏吉納幣内務府備黄金項環一釵六珥六均
　　以珠飾釧四黄金衣鈕百白金衣鈕二百黑貂皮
　　三貂皮百有四十狐皮二百有五十黑獺皮七采
　　幣表裏各百棉三百斤
賜福晉父母黄金十兩白金七百兩貂冠狐裘佩帶刀
　　帨鞾襪具馬二匹鞍轡具屆日内務府官以采亭
　　載諸禮物如福晉家福晉父朝服迎於大門外内
　　務府官入陳幣於堂陳馬於庭陳
賜物於階上以納幣告福晉父祇受訖率其子弟序立
　　庭東福晉母率諸婦出序立庭西望
　闕行三跪九叩禮内務府官退福晉父送於大門如
　　初迎禮
　　　右納幣
　　是日所司備伶樂一部燕席五十羊三十有六詣
　　福晉家設内外筵燕外燕於㕔事東西布席相向
　　北上福晉親族職官及不入直之公侯伯内大臣
　　侍衛一二品官朝服畢㑹午刻鴻臚寺官引入升
　　堂福晉親族及本旗大臣侍衛東位西面各旗公
　　侯伯等官西位東面就席一叩序坐司茶奉茶衆
　　受茶飲茶皆一叩司筵奉果食酌酒伶工入奏衆
　　獻酬樂闋興出司筵徹果食衆易蟒袍補服仍入
　　　就位司筵奉饌酌酒奏樂獻酬交錯如初樂闋興
　　　鴻臚寺官引衆官詣堂下望
　　闕北面序列聴贊行三跪九叩禮興退内燕於中堂
　　　福晉親屬諸婦及一二品命婦咸㑹内務府管領
　　　妻量人給事行酒如外堂燕儀
　　　　右納幣燕㑹
　　　及昏前一日福晉家豫以粧奩送
　　皇子宫舖陳屆日質明
　　皇子蟒袍補服詣
皇太后
　皇帝
　皇后前行禮若
　　妃嬪所出並於
　　妃嬪前行禮各如儀内務府選随從女官八人豫詣
　　　福晉家閣前祇竢賛事命婦豫詣
　　皇子宫内别室祗候自
　宫門至於福晉家歩軍統領飭屬灑掃清道鑾儀衛
　　備儀仗采輿内務府總管一人官屬二千人蟒袍
　　補服䕶軍四十人偕如福晉家奉迎及大門主人
　　揖入如納幣禮升輿吉時屆内鑾儀校奉采輿陳
　　於中堂福晉禮服出閣随從女官翊升輿母送於
　　閣門外姑姊妺戚屬送於輿前竢下簾退父率子
　　弟送於門竢過退内校舁采輿行鐙八炬十前導
　　女官随從出大門乘馬前列儀仗内務府總管率
　　屬及䕶軍前後導䕶行至
　紫禁城門外衆下馬歩入及儀仗止於宫外女官随
　　采輿入至
　皇子殿前降輿女官㳟導福晉出輿引入宫合卺吉
　　時屆贊事命婦上合卺酒設燕
　皇子與福晉行合卺禮執事者皆退是日於
　皇子宫近處張幕結采燕福晉父母戚屬羣官如納
　　幣之儀
　　　　右奉迎合卺
　　　昏禮既成翼日
　　皇子及福晉夙興朝服内務府管領妻二人導詣
皇太后
　皇帝
　皇后前行朝見禮
　　皇子三跪九叩福晉六肅三跪三叩次詣所出
　　妃嬪前行禮
　　皇子二跪六叩福晉四肅二跪二叩各如儀退
　　　　右朝見
　　　公主下嫁之禮内務府豫劄欽天監諏指昏吉日
　　　並列大臣命婦中偕老者奏襄昏事既得
　㫖禮部以告於額駙家屆期贊事大臣偕額駙蟒袍補
　　　服詣
　　乾清門東階下額駙北面跪贊事大臣西面稱有
　㫖今以某公主擇配某人額駙祗受
命行三跪九叩禮興退
　　　右指昏
　　初定諏日額駙家備駝一馬八羊八十有一酒九
　　十尊屆期詣
　午門前㳟進得
㫖分納所司是日光祿寺官備筵燕武備院官張黄幔
　　於
　中和殿北階下内務府官陳金器反坫禮部理藩院
　　尚書侍郎内務府總管光祿寺卿同視布席設
御筵於
　保和殿
寳座前正中
　殿内東西布席各五行前引大臣一行内外親王世
　　子固倫額駙二行郡王貝勒貝子公和碩額駙三
　　行内大臣一等台吉四行都統副都統二等台吉
　　五行相向北上
寳座後東西為豹尾班侍衛席又西為記注官席均南
　　向
　殿門外檐下東為侍衛席西為三等台吉席禮部尚
　　書侍郎席黄幔左内務府總管席黄幔右均東西
　　向樂部陳中和韶樂於
　保和殿檐下陳丹陛樂於
　中和殿後階均北向午刻
欽命入燕之王大臣侍衛及執事各官蟒袍補服畢㑹
　保和殿前按翼序立理藩院尚書侍郎率額駙父額
　　駙及其族人朝服詣
慈寧宫門外鴻臚寺官引至東階下北面行三跪九叩
　　禮畢引詣
　保和殿前入班序列禮部尚書侍郎赴
　乾清門奏時
皇帝袞衣龍袍乘輿出宫前引後扈如常儀
御保和殿
　陞座鴻臚寺官引額駙父等出班北面聴贊行三跪九
　　　叩禮興王公以下就位額駙父等均引入班就位
　　　跪叩坐
　賜茶畢進爵大臣進
　皇帝酒跪叩如
　　太和殿燕禮額駙父等出
　　殿外北面随跪叩興復位徧爵作樂升歌行酒儀注
　　　均與
　　太和殿燕禮同燕畢引額駙父等詣丹陛拜位行禮
　　　如初
　皇帝還宫衆退理藩院尚書侍郎鴻臚寺官引額駙父
　　　等至
　　乾清門西階下序列行三跪九叩禮退是日内監設
　　　中和韶樂及丹陛樂於
　慈寧宫常次如儀尚膳女官設
皇太后筵於
　寳座前南向設
　皇后筵於東西南向又以次設
　　皇貴妃
　　貴妃
　　妃
　　嬪席於東西少後僉向額駙母及其族中諸婦設席
　　　於嬪席之下少南西位東面進爵命婦侍衛命婦
　　　設席於丹陛下東位西面午刻
　皇后率
　　妃
　　嬪詣
　慈寧宫
皇太后陞寳座筵燕
　賜茶進觴徧爵作樂升歌行酒額駙母及諸婦行禮各
　　　如儀既畢
皇太后還宫
　皇后
　　妃
　　嬪皆還内宫内監引額駙母及諸婦詣
　皇后宫行六肅三跪三叩禮退
　　　　右初定燕㑹
　　　下嫁前一日額駙蟒袍補服率族人詣
皇太后
　皇帝
　皇后宫門前行三跪九叩禮各如儀内務府官率鑾儀
　　　校以公主粧奩詣額駙邸第内管領命婦二人偕
　　　女侍随徃舖陳至日黎明額駙家備九九禮物文
　　　馬十有八鞍轡具䭾甲十有八馬二十有一駝六
　　　羊八十有一酒九十尊詣
　　午門㳟納午刻筵燕於
　　保和殿
　慈寧宫如初定禮是日所司豫奏請王福晉貝勒貝子
　　　夫人中結髪偕老者
　欽命陪送内務府大臣命婦二人内管領命婦十人充
　　　導從皆盛服於宫門外别室祇候贊事命婦豫詣
　　　額駙邸别室祇候自公主所出宫門至額駙邸歩
　　　軍統領飭屬灑掃清道鑾儀衛備儀仗采輿内務
　　　府總管一人官屬四人内管領二人䕶軍叅領二
　　　人䕶軍校二人蟒袍補服偕䕶軍二十人於所出
　　　宫門前祇候升輿吉時屆公主吉服詣
皇太后
　皇帝
　皇后前行禮若
　　妃嬪所出並於
　　妃嬪前行禮各如儀畢命婦翊升輿下簾内校舁輿
　　　行出宫儀仗前列鐙八炬十前導陪送福晉夫人
　　　及随從命婦乘輿隨行内務府總管内管領乘騎
　　　稍逺導從叅領及䕶軍乘騎䕶行詣額駙邸第及
　　　門衆下馬歩入儀仗止及儀門各官止輿入至㕔
　　　事正中降輿命婦階下降輿升堂導公主出輿福
　　　晉夫人降輿随公主入室額駙及禮賔於外堂額
　　　駙母禮女賔於中堂徧饗諸執事者各如禮合卺
　　　吉時屆贊事命婦上合卺酒設燕額駙與公主行
　　　合卺禮衆退
　　　　右于歸合卺
　　　下嫁禮成翼日行朝
　謝禮公主額駙夙興朝服公主詣
皇太后
　皇帝
　皇后及所出
　　妃嬪前行禮額駙詣
　慈寧門外東階下
　　乾清門外
　　内右門外行禮各如儀畢還邸第
　　　右朝謝
　　親王昏禮(為未分家/之子娶同)將及冠訪朝臣女或外藩王
　　女年齒相當者奏
聞請
㫖
命下以次行禮如奉
㫖賜昏者是日王朝服詣
　太和殿前謝
恩如儀初定王府備燕五十席酒五十尊若聘外藩女
　　用鞍馬甲胄白金器七九牲五九使官屬之長齎
　　如女家昏家禮請親王以下輔國公以上公主福
　　晉以下郡君貝子夫人以上禮部轉𫝊公侯伯以
　　下侍郎男以上畢㑹燕男布席於外堂女布席於
　　内堂獻酬行酒如
　皇子初定燕儀
　　　右定昏
　　次行納幣禮王府備黄金項飾一金珥一具金釵
　　大小各三指環十均綴以珍珠采繒衣裳九襲衾
　　褥七具黄金二十兩白金千兩給女父母朝衣一
　　冠帶鞾具采衣裳各一金珥一具鞍馬二若聘外
　　藩親王女用鞍馬十有二甲胄十有二閑甲二十
　　有四繒六十布六百白金器三具聘郡王貝勒台
　　吉女白金器同鞍馬甲胄各減二閑甲減四繒減
　　十布減百餘物與上同王府官公服齎詣福晉家
　　主人公服迎入使者陳禮物於堂有馬則陳於庭
　　以納幣告主人拜受使左右徹之送使者如禮
　　　右納幣
　　昏前一日女家豫以粧奩送王府舖陳至日王禮
　　服竢於次使其長史率官屬備儀仗禮輿如福晉
　　家迎升輿吉時屆納禮輿於中堂福晉禮服出閤
　　送女者翊升輿母送於閤門外姑姊妺戚屬送於
　　輿前父送於外堂子弟送於門外鐙炬前輿送女
　　者升車從詣王府由中門入及堂前降輿王出次
　　竢於堂送女者導福晉出輿王揖先入福晉從入
　　室行合卺禮其日王府設燕席六十酒六十尊聘
　　外藩女用牲五九親王以下侍郎男以上公主福
　　晉以下郡君貝子夫人以上咸㑹如定昏燕禮饋
　　贈外藩王貝勒台吉及福晉夫人等送女來者冬
　　夏衣各一襲貂裘一帶一弓一韔矢一服甲胄各
　　一鞍馬二采繒三十布二百白金器三具女之兄
　　弟時衣一襲給随從男婦三十人衣服有差
　　　右成昏
　　若奉
㫖賜昏者成昏之明日王及福晉夙興朝服詣
　大内謝
恩行禮如
　皇子昏儀
　　　右謝恩
　　世子郡王昏禮納幣用指環八采繒衣裳八襲衾
　　褥六具黄金十兩白金七百兩初燕席四十酒四
　　十尊昏燕席五十酒五十尊餘物凖親王若聘外
　　藩親王女鞍馬甲胄繒帛白金器如親王聘外藩
　　郡王女之數昏禮既成饋贈外藩親王郡王及福
　　晉送女來者並女之兄弟及随從男婦衣物均凖
　　親王外藩貝勒台吉及夫人送女來者給采繒二
　　十有五布百有五十白金器二具餘凖親王給随
　　從男婦二十有五人衣服有差凡昏儀與親王同
　　　右世子郡王昏
　　長子貝勒昏禮納幣用指環六采繒衣裳七襲衾
　　褥五具黄金五兩白金五百兩給女父母繒衣不
　　綴采鞍馬一閑馬一餘物視郡王初燕席三十酒
　　三十尊昏燕席四十酒四十尊郡王以下尚書子
　　爵以上郡主郡王福晉以下郡君貝子夫人以上
　　咸㑹燕儀同郡王若聘外藩女定昏用鞍馬甲胄
　　繒布白金器五九筵燕用牲三九納幣用鞍馬八
　　甲胄各八閑甲十有六繒四十布四百白金器二
　　具昏燕用牲五九昏禮既成饋贈外藩親王郡王
　　及福晉送女來者並女之兄弟及随從男婦衣服
　　均凖郡王貝勒台吉夫人送女來者給采繒繒合
　　二十有五布百有五十白金器二具餘凖郡王随
　　從男婦二十人給衣服有差凡昏儀與郡王同
　　　右長子貝勒昏
　　貝子昏禮納幣用指環四釵大小各二衣裳六襲
　　不綴金珠衾褥四具白金四百兩給女父母視貝
　　勒減閑馬一餘衣物數同初燕昏燕席酒各減十
　　貝勒以下公以上暨本旗官屬郡君貝勒夫人以
　　下縣君輔國公夫人以上咸㑹燕儀同貝勒若聘
　　外藩女定昏鞍馬甲胄繒布白金器三九筵燕用
　　牲二九納幣鞍馬六甲胄各六閑甲十有二繒三
　　十布三百白金器二具昏燕用牲三九饋贈親王
　　郡王及福晉送女來者女之兄弟及随從男婦衣
　　物均凖貝勒貝勒台吉夫人送女來者給采繒繒
　　合十有五布七十白金器一具餘凖貝勒随從男
　　婦十有五人給衣服有差凡昏儀與貝勒同
　　　右貝子昏
　　宗室公昏禮鎮國公納幣用衣裳五襲白金三百
　　初燕十有八席昏燕二十有八席酒如席數貝子
　　以下奉國將軍以上貝子夫人以下奉國將軍淑
　　人以上及本府官屬㑹燕餘並同貝子若聘外藩
　　女定昏鞍馬甲胄繒布白金器二九筵燕用牲數
　　如之納幣鞍馬五甲胄各五閑甲十繒二十有五
　　布二百五十白金器二具昏燕用牲三九饋贈送
　　女來者衣物凖貝子輔國公納幣衣裳減一襲衾
　　褥減一具無白金初燕昏燕席各減二酒如之貝
　　子貝子夫人不㑹燕餘儀物與鎮國公同若聘外
　　藩女定昏行一九禮初燕用牲二九納幣甲胄各
　　減一閑甲減二繒減五布減五十白金器二具昏
　　燕用牲三九饋贈送女來者衣物凖鎮國公凡昏
　　儀均與貝子同
　　　右宗室公昏
　　宗室將軍昏禮鎮國將軍納幣用衣裳繒三襲布
　　一襲衾褥繒二具布一具金項飾一釵二珥二初
　　燕用牲六昏燕席十有五餘儀與輔國公同輔國
　　將軍納幣衣裳衾褥各減繒一初燕減牲一昏燕
　　減五席奉國將軍納幣禮物如輔國公初燕復減一
　　牲昏燕減二席餘如鎮國將軍之禮儀同
　　　右宗室將軍昏
　　閑散宗室昏禮納幣數如奉國將軍減金釵二初
　　燕牲二昏燕六席閑散覺羅昏燕五席餘同宗室
　　昏儀均與奉國將軍同
　　　右閑散宗室覺羅昏
　　郡主于歸之禮將及筓訪外藩䝉古王子年齒相
　　當者奏
聞請
㫖
命下以次行禮若奉
㫖賜昏者額駙先詣
　乾清門謝
恩如公主指昏之儀初定額駙家備燕五十席酒五十
　　尊若外藩王貝勒台吉等尚郡主用駝馬羊七九
　　牲五九遣人納於王府王受之其日㑹燕如納福
　　晉初定燕儀
　　　右定昏
　　次行納幣禮額駙家備鞍馬七甲胄七若外藩王
　　等之子用馬六十牛六十羊六百遣人齎詣以獻
　　於王王納之如定昏禮
　　　右納幣
　　昏前一日王使人以粧奩張陳額駙室至日額駙
　　朝服祇竢邸第王使其官屬備儀仗禮輿送郡主
　　于歸升輿吉時屆郡主禮服侍女引出閤詣王前
　　辭次詣福晉前辭均行四肅二跪二叩禮執事官
　　進輿於中堂侍者引郡主升輿王府䕶衛官前導
　　鐙炬前輿侍婢八人男婦五户媵如額駙邸第額
　　駙出迎於門外輿至導入至内堂降輿媵導郡主
　　出輿額駙偕入室行合卺禮其日額駙第設昏燕
　　如親王納福晉之儀
　　　右成昏
　　若奉
㫖賜昏者成昏之明日額駙偕郡主夙興朝服詣
　大内謝
恩行禮如親王納福晉儀
　　　右謝恩
　　縣主于歸之禮納幣視郡主鞍馬甲胄各減二初
　　燕昏燕儀凖郡王若嫁於外藩王貝勒台吉等納
　　幣視郡主馬減十牛減十羊減百媵婢七人男婦
　　四户餘同
　　　右縣主出嫁
　　郡君于歸之禮納幣鞍馬四甲冑四初燕昏燕凖
　　貝勒若嫁於外藩定昏行七九禮初燕用牲三九
　　納幣馬四十牛四十羊四百昏燕用牲五九媵婢
　　六人男婦四戶縣君納幣鞍馬甲胄各三初燕昏
　　燕凖貝子若嫁於外藩定昏行七九禮初燕用牲
　　二九納幣馬三十牛三十羊三百昏燕用牲三九
　　媵婢五人男婦三戶鄉君納幣鞍馬甲胄各二初
　　燕昏燕凖宗室公若嫁於外藩定昏行七九禮納
　　幣馬二十有五牛如之羊二百五十初燕昏燕用
　　牲如縣君媵鎮國公女婢四人輔國公女婢三人
　　男婦皆二戶凡昏儀均與郡主同
　　　右郡君縣君鄉君出嫁
欽定大清通禮卷二十三
欽定四庫全書
欽定大清通禮卷二十四
嘉禮
　　官員(七品/以上)自昏及為子孫主昏豫訪門第清白女
　　年齒相當者使媒氏徃通言俟許男年十六以上
　　女年十四以上身及主昏者無朞以上服皆可行
　　(下士庻/人同)
　　　右議昏
　　納采諏日主人具書(書辭随宜/後倣此)請女為誰氏出並
　　問生年月日别具昏者生年月日附於書使媒氏
　　豫告女家屆日夙興以子弟一人為介公服侍於
　　㕔事主人公服奉書出西面授介再拜介避拜受
　　書出如女家其日女氏主人設案於廟灑掃㕔事
　　待賔亦使子弟一人為擯公服以竢賔至擯告主
　　人如賔服出迎於門外揖入升堂賔左主人右入
　　堂少湥賔東面奉書致詞從者陳禮物於庭主人
　　北面再拜受書賔避拜請退俟命擯揖賔欵於别
　　室主人以書入詣廟陳於案上啟櫝告事如常告
　　儀乃具復書具女所出及生年月日附於書擯延
　　賔升堂主人奉書出西面授賔再拜賔受書避拜
　　授從者請退主人請醴賔賔禮辭許饌者布席於
　　中堂賔東主西揖讓就位進饌行酒三廵賔興離
　　席告退揖主人答揖送賔於門外如初介還復命
　　主人納書如授書儀醴介以家人之禮
　　　右納采
　　納幣諏日具書備禮物一品章服一稱章如其品
　　幣表裏各七兩(以製/衣服)繒帛七兩(以製/衿裯)布七兩容飾
　　合二十事(釵釧簪/珥之屬)二品至四品幣表裏各五兩繒
　　帛五兩布五兩容飾合十有六事餘同一品五品
　　至七品幣表裏各三兩繒帛三兩容飾合十有二
　　事餘同四品媒氏豫告女家屆日夙興主人遣使
　　奉書及禮物如女家女氏主人受書及禮物告廟
　　具復書授賔醴賔還復命主人禮介並同納采
　　　右納幣
　　昏期諏吉具書備禮物三品以上羊酒四品以下
　　鵞酒豫日主人遣使如女家女氏主人迎賔入賔
　　致詞請期主人辭遜賔乃奉書告期主人拜受具
　　復書授賔賔還復於主人皆如納幣儀
　　　右請期
　　昏期前一日女家使人奉箕帚於壻室陳衾帷茵
　　褥器用具至日壻家筵於室中位東西列别設案
　　於牖下陳壺一琖四合卺(剖匏為二合四琖/以備三酌之用)設醮
　　爵於堂下之東壺琖具初昏壻公服竢於堂下有
　　官者各以其服若其子孫則攝盛三品以上攝五
　　品服五品以上攝七品服六品以下攝八品服儀
　　從亦如之壻馬一乘二燭前馬婦輿一乘(或車/隨宜)襜
　　蓋飾采絹垂流蘇五品以上前後左右各二六品
　　以下前二後二均竢於門外主人公服出醮子(若/自)
　　(主昏則以有服/尊長醮後仿此)位於堂東西面昏者升自西階再
　　拜執事者升授爵昏者跪受卒爵反於執事者父
　　命之迎應唯俯伏興降出乘馬執事者隨以雁儀
　　從在前婦輿在後如女家其日女父告於廟詞曰
　　某之第幾女某將以今日歸某氏敢告餘如常告
　　儀還醮女於内堂父東母西姆相女具服加飾服
　　視壻之等出至父母前北面再拜侍者斟酒醴女
　　如父醮子儀父訓女以宜家之道母為之整冠裾
　　申以父命女識之不唯壻既至主人迎於門外揖
　　讓入壻執雁從入至㕔事主人東階上西面壻西
　　階上北面立奠雁再拜主人不答拜姆為女加景
　　蓋首出壻揖降女從主人不降送姆導女升輿二
　　燭前輿壻乘馬先俟於門婦至降輿壻導升西階
　　入室踰閾媵(婦家/送者)布壻席於東御(壻家/迎者)布婦席於
　　西壻婦交拜訖姆脫婦景媵御設匕箸醯醤壻揖
　　婦就筵坐饌入卒食媵取琖實酒酳壻御取琖實
　　酒酳婦三酌用卺卒酳壻出媵御施衾枕壻入燭
　　出
　　　右親迎
　　厥明婦夙興盥潄櫛總以棗栗腵修詣舅姑室姆
　　入設席於堂中為位舅東姑西均南向舅姑即席
　　婦執笲實棗栗升自西階北面拜奠於席舅坐撫
　　之婦興降階執笲實腵修升拜奠席姑坐撫之舅
　　姑興入於室
　　　右婦見舅姑
　　婦具酒饌設匕箸醯醤行盥饋禮舅姑就坐婦奉
　　饌入獻舅姑視卒食乃酌酒酳舅姑送酒皆再拜
　　舅姑卒飲興乃共饗婦侍者布婦席於阼階上西
　　向具酒饌設匕箸醯醢舅姑於堂中臨之婦卒食
　　姑酳之婦拜受卒飲舅姑先降自西階婦降自阼
　　階退饗婦送者男於外女於内酬以布帛
　　　右婦盥饋舅姑饗婦
　　三日婦見於廟厥明執事者設饌具主人啟櫝陳
　　主如常祭禮主人布席階下之東昏者在後主婦
　　布席階下之西婦在後各就位再拜主人升上香
　　獻酒讀告詞曰某之第幾子某今已昏畢率新婦
　　見餘辭如祭式俯伏興退立於東婦進當中堦下
　　北面再拜興復位主人復位及主婦以下行再拜
　　禮畢納主徹退若同居有尊者婦見如見舅姑禮
　　見夫之伯叔母與見姑同答以肅拜見娣姒小姑
　　以夫之齒序拜皆答拜夫兄弟之子若女婦受拜
　　答以肅拜
　　　右廟見
　　廟見之明日昏者以贄(視分所/應用)徃見婦之父母主
　　人迎於門外揖讓入升堂奠贄壻北面再拜主人
　　西面答拜請見主婦主婦立於門内壻立於門外
　　再拜主婦門内答拜出主人醴以一獻之禮
　　　右壻見婦父母
　　士昏禮(八品以/下官同)納采諏日具書媒氏告於女家主
　　人使子弟一人為介奉書如女氏女氏主人出迎
　　賔揖讓入門升堂賔東面致詞奉書主人西面受
　　書再拜賔避拜請退俟命主人使子弟待賔以書
　　入告於寢如儀具復書出授賔賔受書主人布席
　　禮賔畢賔揖辭主人送之如初介還復命主人拜
　　受書禮介行家人禮諏日納幣具書備禮物章服
　　一稱(八品以下官如/其品士視九品)布帛合五兩容飾八事食品
　　六器媒氏告於女家主人遣使奉書物行禮女家
　　受禮告寢復書禮賔賔復主人均如納采昏有日
　　主人備鵞酒書昏期於柬使媒氏奉如女家告女
　　氏主人報柬授媒氏復昏前一日女家使人以奩
　　具張陳壻室至日壻家筵於室中位東西面别以
　　案陳合卺器設醮爵於堂東初昏壻攝公服竢於
　　堂下壻馬一乘二燭前馬婦輿一乘襜蓋前飾綵
　　絹二竢於門外主人盛服醮子於堂東命之迎壻
　　出乘馬如女家雁及婦輿從其日女氏主人告於
　　寢如儀畢主人位内堂東主婦位内堂西父醮女
　　如壻儀壻至女家門外主人出迎壻執雁從入主
　　人東階上西面壻西階上北面奠雁再拜主人不
　　答拜姆加女景蓋首出壻揖之降主人不降送姆
　　導女升輿女家亦以二燭前輿壻乘馬先俟於門
　　婦至降輿壻導婦入室踰閾媵布壻席於東御布
　　婦席於西壻婦交拜訖姆脫婦景壻揖婦即席壻
　　東婦西坐行合卺禮厥明婦夙興俟見舅位堂東
　　姑位堂西皆南向婦以贄見於舅姑再拜舅姑受
　　贄婦具酒饌行盥饋禮舅姑就位婦奉饌舅姑卒
　　食一酳婦再拜送酒舅姑卒飲共饗婦於胙階及饗
　　婦送者均與官員禮同三日婦見祖禰於寢陳設
　　如薦儀主人在東昏者從主婦在西婦從叅神再
　　拜主人升詣香案前上香奠酒告畢俯伏興退立
　　於東婦進當中闑再拜興復位主人復位及主婦
　　以下皆再拜興禮畢退見祖禰之明日壻以贄見
　　婦之父母迎入奠贄再拜主人答拜見主婦壻拜
　　於寢門外主婦答拜於門内出主人醴壻皆如儀
　　　右士昏
　　庻人昏禮納采諏日書昏者生年月日以授媒氏
　　奉如女家女氏主人受書告於寢書女為誰氏出
　　及生年月日授媒氏道逺具饌近則否媒氏復命
　　主人禮之納幣備禮物服一稱用帛無章布五兩
　　容飾六事或四事食品四器媒氏奉如女家女氏
　　主人受之饗媒氏復命如納采禮昏有期備鶩書
　　昏期於柬使媒氏奉如女家告女氏主人許使媒氏
　　氏復昏前一日女家使人以奩具陳於壻室至日
　　壻家筵於室中東西為位别以案陳合卺器設醮
　　爵於㕔事東序初昏壻盛服竢於階下壻馬一乘
　　二燭前馬婦輿一乘襜蓋無飾竢於門外主人盛
　　服至㕔事東位西面壻升主人醮之命之迎壻再
　　拜出乘馬如女家雁及婦輿從其日女家告於寢
　　醮女以竢壻既至主人出迎於門外導入壻執雁
　　從入升堂主人東階上壻西階上北面奠雁再拜
　　姆加女景蓋首出壻揖之降婦從降姆以女登輿
　　二燭前輿壻乘先俟於門婦至降輿壻揖入室踰
　　閾布席壻婦交拜訖姆脫婦景壻揖婦就位坐壻
　　東婦西行合卺禮婦夙興盛服以贄見舅姑於堂
　　拜獻如禮饋酒食於舅姑舅姑饗婦及婦送者三
　　日婦見祖禰於寢如常薦禮明日壻徃見婦之父
　　母婦父設酒食禮壻如儀
　　　右庻人昏
　
　
　
　
欽定大清通禮卷二十四
欽定四庫全書
欽定大清通禮卷二十五
嘉禮
册立
皇后之禮
制下禮部尚書一人赴内閣承
制乃諏吉以
聞徧布諸司供備豫期禮部工部官㑹製
册寳於内務府恭送内閣鐫
册文
寳文内閣大學士學士禮部工部尚書侍郎朝服行禮
　　如儀(尊崇詳/    禮)
　　　右諏日具册寳
　　屆期禮部奏請
命大學士充
册立使尚書充副使
　　　　右命使
　　　前一日遣官各一人祇告
天
地
太廟後殿
奉先殿如常儀
　　　　右祇告
　　　至日五鼓所司詣
　　太和殿中設一案東西肆左右各設一案均南北肆
　　　設龍亭二於内閣門外鑾儀衞陳
　法駕鹵簿仗馬歩輦五輅馴象鼓吹常朝象樂部和聲
　　　署陳樂懸各依常次王公文武百官記注糾儀執
　　　事各官朝服陪位如常儀漏未盡工部官以
　節送内閣内閣禮部官自内閣奉
　金册
　金寳及宣讀
册文
寳文各陳於亭内禮部侍郎奉
節鑾儀校舁亭禮部官十人前引導以繖仗由中路降
　　升至
　太和殿階下亭止導引官皆止内閣禮部官奉
金册
金寳隨
節升中階入
　殿中門陳
節中案陳
册左案陳
寳右案退鑾儀校廻亭南向質明册使副使祇竢於丹
　　墀東鹵簿之南大學士一人立殿東檐下西面宣
　　制鴻臚寺官一人立大學士後舉册寳案内閣禮
　　部官分立東西檐下東西面均朝服欽天監官報
　　吉時已屆禮部尚書侍郎詣
　乾清門奏時遂前導
駕
皇帝禮服乘輿出宫前引後扈如常儀
　午門鳴鐘鼓至
　太和殿後階降輿入工舉麾鼓柷中和韶樂作奏隆
　　平之章(樂辭見常朝/儀後仿此)
皇帝陞座工偃麾戛敔樂止(中和韶樂以舉麾鼓柷/作偃麾戛敔止後同)鑾
　　儀衞官贊鳴鞭丹墀内三鳴鞭戲竹交(丹陛樂作/止皆以戲)
　　(竹交/為節)丹陛大樂作奏慶平之章鴻臚寺鳴贊官贊
　　齊班序班引正副使就丹墀東班拜位立北面西
　　上贊進少進贊跪叩興行三跪九叩禮興樂止序
　　班引正副使升東階至丹陛北面立鳴贊官贊有
制正副使跪宣制官進至
　殿中門之左宣
制曰某年月日册立某妃某氏為皇后命卿等持節行
　　禮(如/奉)
(皇太后懿㫖則曰欽奉/皇太后懿㫖)宣畢大學士進
　　殿左門詣中案奉
　節由中門闑左出至丹陛以
　節授正使正使受
　節偕副使興内閣禮部官進
　　殿左右門舉
　册寳案出中門正使持
　節前行副使從以次降中階内閣禮部官奉
　册寳設龍亭内鑾儀校舁行導引如初由
　　太和門出
　皇帝賜王公大臣茶如常儀畢
　皇帝降座鳴鞭如初中和韶樂作奏顯平之章
　皇帝還宫樂止王公百官咸退
　　　　右臨軒遣使
　　　是日内鑾儀衞陳
　儀駕鹵簿於
皇后宫階下及宫門外(詳見三/大節儀)内監設丹陛樂於
　宫門内設節案一於
　宫内正中南為香案均東西肆設册寳案於東西各
　　一均南北肆設
皇后拜位於香案前北向女官四人立拜位左右東西
　　面宣讀女官二人立東案之南西面宫殿監率内
　　鑾儀校豫候於
　景運門册使既受
命出由
　協和門至
　景運門外西面立正使奉
節授内監内監持
節内鑾儀校接舁
册寳亭至
皇后宫門外亭止内監奉
册寳詣
皇后宫
皇后具禮服出内宫丹陛樂作贊引女官二人引
皇后迎於宫門内道右候過随行入宫内監奉
節陳於中案奉
金册
册文
金寳
寳文陳於東案退贊引女官引
皇后就拜位北向立樂止贊跪
皇后跪贊宣
册宣册女官就案奉宣讀
册文西面立宣畢授侍右女官女官跪接贊受
册女官以
册奉
皇后
皇后受册授侍左女官女官跪接奉以興陳於西案次
　　宣
寳受
寳亦如之樂作
皇后行六肅三跪三拜禮畢少退東向立樂止内監進
　　至中案奉
節出贊引女官引
皇后送於宫門内道右候過還宫内監奉
節至
　景運門授册使正使持
節副使從詣
　後左門復
命
册立禮成還
節有司各退
　　　右受册
　　翼日
　皇帝率羣臣詣
皇太后宫行禮乃
　御太和殿受賀如三大節之儀
　頒詔宣示天下(頒詔詳/    儀)
　皇后詣
皇太后宫行禮詣
　皇帝前行禮
　　妃
　　嬪公主福晉命婦詣
　皇后宫行禮均如三大節儀
　　　　右禮成朝賀
　
　
　
　
　欽定大清通禮卷二十五
　欽定四庫全書
　欽定大清通禮卷二十六
　嘉禮
　册封
　　皇貴妃之禮
　命下禮部諏吉以
　聞乃徧布諸司供備豫期工部製
　册禮部製
　寳均以金送内閣鐫字行禮如儀
　　　　右諏日具册寳
　　　屆期禮部奏請
　命大學士尚書一人充
　册封使侍郎内閣學士一人充副使
　　　　右命使
　　　先一日遣官各一人祇告
太廟後殿
奉先殿如常儀
　　　　右祗告
　　　至日五鼓禮部鴻臚寺官設節案册寳案於
　　太和殿内鑾儀衛官設采亭於内閣門外内閣禮部
　　　官奉
　節
　册寳出陳於亭内鑾儀校舁行導以繖仗禮部官前引
　　　詣
　　太和殿及階亭止奉
　冊寳随
　節以升設於
　　殿内各案質明大學士一人朝服立節案之東封使
　　　朝服立丹墀之東均西面欽天監官報吉時已屆
　　　正使由東堦升副使從至丹陛左北面跪大學士
　　　詣案奉
　節由
　殿中門出授正使正使受
節偕副使興所司舉
册寳案從降中階仍設亭内導引如初以次詣
　皇貴妃宫
　　　右遣使發冊
　　是日内鑾儀衛設
　皇貴妃儀仗於本宫門外明黄曲蓋一拂二鑪盒盆
　　盂各一缾二(皆黄/金質)几倚各一節二明黄色紅色黒
　　色花繖六紅黑二色瑞草繖四雉羽扇四金黄紅
　　黑三色素扇鳳旗紅黑二色素旗各二卧瓜立瓜
　　吾仗各四明黄色翟輿一輿一車一凡擎執輿尉
　　皆内鑾儀校充内監設節案香案於宫内正中東
　　西肆設册寳案於東西均南北肆封使既受
命由
　協和門至
　景運門外正使西面授
節内監内監奉
節舁
册寳亭至宫門奉
册寳随
節詣
　皇貴妃宫
　皇貴妃禮服出迎於宫門内道右立候過内監奉
節
册寳陳於各案退
　皇貴妃就拜位北面跪女官宣讀
冊文
寳文
　皇貴妃恭受
冊寳行六肅三跪三拜禮畢送
節於宫門内道右均如
皇后受冊之儀内監持
　節至
　　景運門授正使正使持
　節副使從詣
　　後左門復
　命
　册封禮成還
　節有司各退
　　　　右受冊
　　　翼日
　　皇貴妃詣
皇太后宫行六肅三跪三拜禮乃詣
　皇帝前行禮
　皇后前行禮並如儀
　　　　右禮成朝見
　册封
　　貴妃之禮
　命下所司供備製
　冊寳既諏吉奏請
　命使遣官祇告
太廟後殿
奉先殿至日遣使發
　冊並如
　册封
　　皇貴妃之儀是日内鑾儀衛設
　　貴妃儀仗於本宫門外金黄曲蓋一拂二鑪盒盆盂
　　　各一缾二(皆黄/金質)几倚各一節二金黄紅黑三色花
　　　繖六紅黑二色瑞草繖四雉羽扇四鳳旗四卧瓜
　　　立瓜吾仗各二金黄色翟輿一輿一車一凡擎執
　　　輿尉皆内鑾儀校充餘宫内陳設宣
　册寳受
　冊寳及朝見儀注與
　　皇貴妃禮同
　　　　右册封貴妃
　册妃之禮
　命下備
　册印奏請
　命使祗告
太廟後殿
奉先殿至日遣使發
　册儀與
　册封
　　貴妃同是日内鑾儀衛設
　　妃采仗於本宫門外金黄曲蓋一拂二鑪盒盆盂各
　　　一缾二(皆白/金質)几倚各一節二金黄色素繖二紅黑
　　　二色花繖四素扇四鳳旗四卧瓜立𤓰吾仗各二
　　　金黄色翟輿一輿一車一凡擎執輿尉皆内鑾儀
　　　校充餘宫内陳設宣
　册印受
册印及朝見儀注均與
　貴妃禮同
　　　右册妃
册嬪之禮
命下備
制册奏請
命使至日發
册(不設/印案)儀與
册妃同是日内鑾儀衛設
　嬪采仗於本宫門外紅曲蓋一鑪盒盆盂各一缾二
　　(皆白/金質)几倚各一節二金黄色紅色花繖各二紅色
　　素扇二鳳旗二金黄輿二車一凡擎執輿尉皆内
　　鑾衛校充餘宫内陳設(不設/印案)宣
册受
册曁朝見儀注均與
　妃禮同
　　　右册嬪
　
　
　
　
　
　
　
　
　
　
　
　
　
　
欽定大清通禮卷二十六
欽定四庫全書
欽定大清通禮卷二十七
嘉禮
册封親王世子郡王之禮
命下禮工二部製親王及世子
冊寳以金郡王
册印銀質金飾(冊寳若嗣封王注名於/    印世相𫝊授)豫期禮部諏吉
　　奏請
命内大臣散秩大臣一人為使内閣學士翰林院學士
　　禮部侍郎一人副之屆日鴻臚寺官設案於
　太和殿丹陛正中東西肆王府官備鼓吹一部於長
　　安門外鑾儀衛設采亭於禮部堂上儀制司官陳
節
册寳印於亭内校尉舁亭由東長安門入至
　太和殿階下亭止奉
節升階陳於案封使及執事官朝服竚於丹墀禮部侍
　　郎升東階就節案左立封使升東階諸案前北面
　　西上侍郎舉
節西面授正使正使持
節偕副使降階鑾儀校舁采亭從導以御仗出
　太和中門至長安門外封使及執事官咸乘馬鼓吹
　　前導詣王邸第
　　　右遣封使
　　是日府屬官豫設節案於府堂内正中前設香案
　　左設册寳案皆東西肆設樂於儀門内設儀仗於
　　庭中繡花曲蓋一銷金繖二繡花繖二繡花扇二
　　皆紅色孔雀扇二青色立瓜卧瓜骨朶吾仗各曰
　　纛四旗十大刀二豹尾槍二明輿一乘馬六(世子/減繡)
　　(花繖二立瓜卧瓜骨朶吾仗纛旗豹尾槍各二加/紅繖一郡王復減紅繖一大刀二餘均與親王同)
　　東西分列封使及府門下馬正使持
節前行府屬引贊引王朝服迎於大門外道右跪候過
　　興隨入樂止副使奉
制冊禮部官奉寳印随
節升自中階陳
節於堂内中案陳
冊寳印於左案就立案東宣册官禮部官立封使後均
　　西面引贊引王升西階就堂内北面立樂作贊行
　　三跪九叩禮興樂止進至香案前跪禮部官詣册
　　案展
制册宣册官西面宣讀訖以
制冊授正使正使授王王祇受轉授從官從官跪接興
　　復於案宣讀官宣寳印副使授王如受
册儀封使皆復位立王退至拜位樂作行禮如初禮畢
　　樂止王出大門外道右立正使奉
節出副使及執事官從至門外王跪送
節候過興退封使囬還
節有司皆退
　　　右封親王世子郡王
冊封長子貝勒貝子之禮
命下工部製
制册(以紙/為之)中書科中書繕文訖送禮部既有日禮部奏
　　請
命内閣侍讀學士侍讀翰林院侍讀學士侍講學士侍
　　讀侍講一人為使禮部郎中員外郎主事一人副
　　之屆日鴻臚寺官設案於
　太和殿階下正中禮部儀制司官奉
節
册於采亭鑾儀校舁行入至
　殿階下陳
節於案陳采亭於案左封使及執事官入竢丹墀禮部
　　侍郎就節案左立封使詣案前北面侍郎舉
節西面授正使正使持
節鑾儀校舁亭導以御仗副使及執事官從出
　太和中門至長安門外乘馬詣府第如諸王之儀是
　　日府屬官設樂於儀門内設儀仗於庭中銷金繖
　　二繡花扇二立瓜卧瓜骨朶吾仗各二纛一旗六
　　明輿一乘馬六(貝子減銷金繖/一卧𤓰馬餘同)東西分列長子貝
　　勒貝子迎
節册受
册送
節均如諸王之儀
　　　右封長子貝勒貝子
册封公主之禮
命下工部製
册以金鐫字送禮部禮部諏吉奏請
命使持
節徃封如親王之儀
　　　右遣封使
　　是日府屬官豫設節案於公主府堂内正中前設
　　香案左設册案皆東西肆設樂於儀門内設儀仗
　　於庭中曲蓋一紅寳花繖二孔雀扇二青花扇二
　　立瓜卧瓜骨朶吾仗各二纛二車一乘(和碩公主/減青花扇)
　　(餘/同)東西分列封使及府門下馬正使持
節入采亭從公主禮服率侍女迎於儀門内道右跪候
　　過興副使奉
册随
節升自中階以
節
册陳於堂内各案就案東立宣册官禮部官立封使後
　　均西面侍女引公主由西階升詣堂中北面立樂
　　作行六肅三跪三拜禮興樂止進至香案前跪禮
　　部官詣册案展
制册宣册官西面宣讀訖以
制册授副使副使西面授内監内監跪接授侍女侍女
　　跪授公主公主祗受仍授侍女接以興復於案公
　　主興退就拜位樂作行禮如初禮畢樂止侍女引
　　退正使奉
節出副使及執事官從公主跪送
節於儀門内如初迎禮封使囬還
節有司皆退
　　　右封公主
册封福晉夫人之禮間五嵗禮部彚疏請封所司製
册(親王福晉世子福晉金册郡王福/晉銀質金飾貝勒貝子夫人紙册)送禮部禮部奏請
命使視親王郡王貝勒貝子是日鴻臚寺官設案於
　太和殿階下禮部官奉
節
册(節册視彚封/    人為數)於采亭鑾儀校舁行入至
　殿階下陳
節於案陳亭於案左各府屬官備鼓吹於長安門外封
　　使及執事官朝服入竢丹墀禮部侍郎率屬立節
　　案左封使詣案前禮部官奉各
節授正使鑾儀校舁亭副使及執事官從出
　太和中門至長安門外乘馬鼓吹前導詣各府第各
　　府設樂於門内設儀仗於庭中曲蓋一紅寳花繖
　　二孔雀扇二青寳花扇二立瓜卧瓜骨朶吾仗纛
　　各二車一乘(世子福晉減寳花扇郡王福晉復減/曲蓋卧𤓰貝勒夫人復減寳花繖一)
　　(骨朶纛餘與親王福晉/同貝子夫人不設儀仗)東西分列迎
節冊受
册送
節均如諸公主之儀
　　　右封福晉夫人
　　凡封郡主縣主郡君之禮閒五嵗由部彚請遣使
　　徃封均用紙冊郡主儀仗視郡王福晉縣主郡君
　　視貝勒貝子夫人餘儀同前
　　　右封郡主縣主郡君
　
　
欽定大清通禮卷二十七
欽定四庫全書
欽定大清通禮卷二十八
嘉禮
頒詔之禮是日禮部官設案於堂上設香亭龍亭於
　午門外樂部和聲署陳樂於香亭南内務府官設金
　　鳳朶雲於
　天安門樓雉口正中工部官設臺於樓内東楹之南
　　鴻臚寺設案於臺上南北肆宣詔鴻臚寺官四人
　　立臺下鳴贊二人立金鳳左右八旗領催五城耆
　　老集外金水橋前東西祗候
皇帝受賀禮畢還宫禮部儀制司官以雲盤承
詔書恭奉出
　太和中門導以繖仗官屬前引尚書侍郎從百官隨
　　出至
　午門外設於龍亭行一跪三叩禮興校尉舁行導引
　　如初導迎樂作(登極頒詔樂陳/    而不作)奏禧平之章辭曰
　　申命重巽綸下九閽勾出萌達百昌咸振象魏懸
　　鞀鐸廵徳意宣天地春至
　天安門鴻臚寺官引百官出豫往金水橋南東西按
　　班序立領催耆老别為班隨後立皆北面龍亭由
　　東道升樓設於正中南向奉詔官進跪叩如初恭
　　奉
詔書登臺恭設案上退立臺東禮部官移龍亭下樓陳
　　於門外鳴贊贊有
制衆皆跪宣詔官登臺西面展
詔書先宣滿文後漢文畢復於案退贊跪叩興百官及
　　領催耆老三跪九叩興鴻臚寺官引退奉詔官奉
詔書置朶雲内綵䋲懸繫自金鳯口中啣下禮部官接
　　受仍設於龍亭跪叩校尉舁行導引如初由
　大清門詣禮部陳於堂中尚書侍郎率屬行三跪九
　　叩禮恭鐫謄黄
頒行天下
　　　右宣詔書
詔下直省之禮禮部按直省督撫駐劄之地行取閣部
　　院寺筆帖式乘𫝊齎
詔前往頒布工部給龍旗繖仗前導所經府州縣五里
　　之内文武官朝服跪迎軍民伏道右候過省㑹有
　　司豫於公廨設屏南向屏前設
詔案又前設香案案東設臺階下為文武官拜位文東
　　武西重行異等如朝賀儀(詳見三/大節)紳士班於文官
　　之末耆老軍民集於武官之末皆北面宣詔官一
　　人展詔官二人立臺下西靣通贊者立香案左右
　　引禮生立百官班位左右皆東西靣
詔及郊守土官備龍亭旗仗出迎使者承
詔書以架奉陳龍亭内乘馬後隨鼓樂前導總督暨同
　　城文武大僚率所屬文武官朝服出迎道右跪候
　　過興先至公𪠘門外序立紳士耆老軍民畢會
詔至門跪迎如初禮使者下馬從龍亭入衆隨入使者
　　奉
詔書陳於案退立案東西面引禮生引羣官就位北靣
　　立通贊贊跪叩興衆行三跪九叩禮贊宣
詔使者奉
詔授宣詔官復位立宣詔官跪接登臺展詔官二人從
　　升均西靣展
詔書宣讀訖復於案皆降衆聼贊復行三跪九叩禮如
　　初退使者以
詔授督撫恭鐫謄黄頒學政鹽政織造管闗兩司道府
　　轉頒所屬州縣衛將軍提鎮協將轉頒所屬營汛
　　至日宣布軍民均與省㑹儀同
　　　右頒詔直省
詔下朝鮮國之禮禮部豫列内大臣侍衛禮部滿侍郎
　　内閣滿學士銜名奏請
命正副使各一人啟程有日使者赴禮部領
詔書工部給御仗旗繖使者乘𫝊以行至朝鮮國境其
　　國守土吏治館𫝊所經地文武官跪接候過如直
　　省之儀將及國王遣其重臣出郊迎接
詔書前期於國門外治館舍供張備龍亭香亭儀仗鼔
　　樂祇候於館設屏於王殿上正中前列
詔案香案設國王拜位於殿階上設衆官拜位於庭内
　　東西重行異等皆北靣宣讀官一人立
詔案之東展詔官二人立宣讀官南均西靣司禮二人
　　位國王拜位之北皆東西靣使者旣及國迎接官
　　迎
詔書至館恭設龍亭内馳報國王王率其國陪臣朝服
　　郊迎迎接官以龍亭行香亭儀仗鼓樂前導使者
　　乗馬從國王以下咸跪候過興隨行入國門至殿
　　内使者於殿門外下馬從入龍亭設於殿中使者
　　立於龍亭東西面儀仗陳於階下樂懸陳於門内
　　引禮引國王升階就拜位北靣引班引衆官均就
　　拜位北面立司禮贊跪王率衆官皆跪贊叩興樂
　　作國王以下行三跪九叩禮興樂止使者進於龍
　　亭奉
詔書授宣詔官復位宣詔官跪受詣開讀案展詔官進
　　立左右展
詔宣詔官西面宣讀訖跪授使者復於龍亭執事者退
　　使者復位立司禮贊叩興國王率陪臣行三跪九
　　叩禮如初使者奉
詔書授國王國王跪受付所司頒行使者與國王揖讓
　　行禮辭出國王拜送於大門外適館國王詣館饗
　　燕致饔餼如禮及歸拜送於國門外使歸至京以
　　事竣復
命於朝
　　　右朝鮮國迎接詔書
　
　
欽定大清通禮卷二十八
　欽定四庫全書
　欽定大清通禮卷二十九
　嘉禮
　頒朔之禮欽天監豫推來歳時憲書成式二月恭進
　御覽乃鐫於版四月驛送直省各布政司依式刋造均
　　　以嵗十月朔日頒行是日鴻臚寺欽天監官設案
　　　於
　　午門外正中左右各一均東西肆又設二案於甬道
　　　左右均南北肆工部官設香亭一龍亭一於欽天
　　　監堂中設綵亭八於左右樂部和聲署陳樂於香
　　　亭前黎明欽天監監正率屬朝服陳恭進
　皇帝
皇太后
　皇后時憲書於龍亭陳王公百官時憲書於采亭鑾儀
　　　校以次舁行香亭在前次龍亭次采亭鼓吹前導
　　　導迎樂作奏禧平之章辭曰欽若誠亶皇正朔頒
　　　分秒無忒玉衡齊貫敬授時宜暑寒穯事明民庶
　　　歡由東長安門入至
　　午門外亭止恭奉
　皇帝
　皇后前時憲書陳於正中左案恭奉
皇太后前時憲書陳於右案奉王公百官時憲書陳於東
　　　西案欽天監官四人對舉左右案二人前引入
　　午門中門監正監副從至
　　太和門陳於左右階上監正等於丹墀左行三跪九
　　　叩禮内務府掌儀司官奉時憲書至
　　乾清門
　慈寧門恭進
　皇帝
皇太后
　皇后欽天監官徹案出
　　　　右獻朔
　　其日王貝勒以下文武百官朝服畢㑹
　午門外東西闕下鴻臚寺鳴贊二人進立於甬道左
　　右糾儀御史二人禮部司官二人進立於鳴贊之
　　北皆東西面宣制鴻臚寺官一人立糾儀官之北
　　西面鳴贊贊齊班鴻臚寺引親王郡王貝勒貝子
　　公按翼序立於甬道内引文武百官序立於甬道
　　左右皆北面東班西上西班東上贊進皆進贊跪
　　皆跪贊宣
制宣制官宣
制曰某年時憲書頒給衆官曉諭天下宣畢贊叩興衆
　　行三跪九叩禮興退禮部欽天監乃頒朔扵王公
　　百官親王郡王貝勒貝子公以下八旗暨部院府
　　寺監長貳各官皆以次跪領所屬官次日赴欽天
　　監祗領遂頒布於郊甸
　　　右京師百官受朔
　　嵗屆頒朔之日各省㑹總督若廵撫率在城文官
　　將軍率在城武官受朔是日首縣扵督撫署内向
　闕列屏設案布政使以所刋時憲書設扵龍亭鼓吹
　　前導舁詣公署恭陳扵案質明文武官朝服畢㑹
　　通贊贊齊班引禮二人引各官文東武西重行異
　　等以品為序咸就拜位北面立如朝賀之儀贊跪
　　叩興衆行三跪九叩禮興以次祗受時憲書畢各
　　退布政使分發專城之道轉行所屬州縣衛分駐
　　之提鎭協轉行所屬標營到日行禮祗領與省㑹
　　同遂頒布於民間
　　　右直省受朔
　　每歳十月朝鮮國王遣其陪臣齎咨赴禮部受來
　　歳之朔禮部豫取欽天監時憲書函封鈴印訖頒
　　朔翼日設案扵儀制司堂上正中㑹同四譯館大
　　使引朝鮮國陪臣服本國公服入儀制司郎中公
　　服就案坐吏奉時憲書置於案贊禮者一人立於
　　案右贊進大使引陪臣詣案前贊跪陪臣跪贊受
　　　朔吏奉時憲書授陪臣陪臣恭受興退乃歸報朝
　　　鮮國王王朝服祗受如禮遂頒布於其國人
　　　　右朝鮮國受朔
　　　歳立春前日順天府府尹率所屬迎春東郊如禮
　　　(詳見/直省)製春山按欽天監所推春圖飾土牛及勾芒
　　　神春山一案芒神執策立土牛左合設一案各三
　　　案送禮部恭獻
　皇帝
皇太后
　皇后禮部豫取學弟子員七十有五人天文生八人於
　　　立春前一時自部分舁案依次由東長安門至
　　午門外祗竢禮部尚書侍郎率其屬順天府府尹具
　　　進春表章及丞率其屬咸朝服畢㑹欽天監官報
　　　時屆入自中門執事者舉四案從
　　昭徳門至
　　後左門外禮部官屬前引尚書侍郎及府尹從内監
　　　接舁入詣
　　乾清門前引官止立階下府尹於門外跪進表章内
　　　監啟門舉各案入恭進
　皇帝
　皇后前又奉二案從
　熙和門詣
　　永康左門外前引後從如儀内監接舁入以獻
皇太后前各官出皆退
　　　　右進春
　　　直省迎春之禮先立春日各府州縣扵東郊造芒
　　　神土牛春在十二月望後芒神執策當牛肩在正
　　　月朔後當牛腹在正月望後當牛膝示民農事早
　　　晩屆立春日吏設案於芒神春牛前陳香燭果酒
　　　之屬案前布拜席通贊執事者於席左右立府州
　　　縣正官率在城文官丞史以下朝服畢詣東郊立
　　　春時至通贊贊行禮正官一人在前餘官以序列
　　行就拜位贊跪叩興衆行一跪三叩禮執事者舉
　　壺爵跪於正官之左正官受爵酌酒酹酒三授爵
　　於執事者復行三叩禮衆随行禮興乃舁芒神土
　　牛鼓樂前導各官後従迎入城置於公所各退
　　　右直省迎春
　
　
　
　
　
　
　
　
　
　
欽定大清通禮卷二十九
　欽定四庫全書
　欽定大清通禮卷三十
　嘉禮
　　　歳仲春吉亥
　皇帝躬耕
　帝耤之禮前期禮部疏請得
　㫖徧布諸司供備
　詔親王郡王三人六部都察院通政司大理寺卿貳九
　　　人從耕順天府備
　躬耕絲鞭耒耜飾以黄服耜黄犢稻種青箱備從耕三
　　　王麥榖九卿豆黍青箱鞭及耒耜朱飾服耜黝牛
　　　皆依期畢辦
　　　　右戒辦
　　　先一日遣官祇告
奉先殿是日黎明順天府官豫設案二於
　　太和殿東檐下以龍亭三分載
躬耕鞭耒種箱采亭四分載麥榖豆黍種箱鑾儀衛備
　　曲蓋御仗樂部和聲署設鼓吹均竢於
　午門外府尹率屬奉耕器入陳於第一案鞭左耒右
　　奉種箱陳於第二案稻種中肆麥榖左豆黍右
皇帝御中和殿閱
先農壇祝版畢(儀詳/吉禮)記注官退竢丹墀
皇帝暫
御保和殿户部尚書侍郎率屬舉案入
　太和殿南左門出
　殿北左門詣
　中和殿内正中陳鞭耒案於北陳種箱案於南皆東
　　西肆遂及禮部尚書侍郎序立丹陛之南重行西
　　面禮部尚書奏請
御中和殿記注官升西階復位立
皇帝御殿
閲耕器五榖種畢奏禮成
皇帝出殿門乗輿還宫扈從如儀户部官舉案復於
　太和殿東檐下順天府官升左階徹案奉鞭耒種箱
　　出
　午門外仍設各亭内鑾儀校舁行前列繖仗導迎樂
　　作奏禧平之章辭曰晨作農正鸞輅勸耕穜稑嘉
　　種降康延慶帝耤開農政行我稼同明賜成出
　大清門
　正陽門由
先農壇東門詣耤田耕所
　　　右閲耒耜榖種
　　是日工部官灑掃
　觀耕臺上下耤以㯶薦張次於具服殿之東設
御屛
寳座於臺上正中南向武備院官供
御座鋪陳順天府官陳
御鞭種箱龍亭於藉田之左陳耒耜龍亭於藉田之右
　　陳麥榖豆黍種箱采亭於從耕藉田左右陳耕器
　　農器於臺下東西两旁如儀
　　　右陳設
　　乃辨位藉田之北正中為
皇帝躬耕位户部尚書一人在右順天府府尹一人在
　　左禮部尚書一人太常寺鄉一人鑾儀衛使一人
　　在前耆老二人農夫二人掌耕犢鴻臚寺序班表
　　左右從耕田首東班王二人户部兵部工部通政
　　司各一人西上西班王一人吏部禮部刑部都察
　　院大理寺各一人東上皆順天府官屬丞倅二人從
　　耆老一人農夫二人掌耕牛樂部典樂一人和聲
　　署正二人丞二人立於藉田南北面工歌禾詞者
　　十有四人司金司鼓司板司篴司笙司簫各六人
　　頂帶耆老四人披蓑戴笠執錢鎛者二十人麾五
　　色采旗者五十人耆老三十有四人農夫三十人
　　相間為班魚貫東西序立署正一人立於北東面
　　鴻臚寺鳴贊一人立於東西面一人立於西東面
　　侍儀御史二人分立鳴贊官之北東西面記注官
　　四人立臺南階下之西東面不從耕王公大學士
　　及三品以上官夾臺東西隅翼立陪位
　　　右序位
　　　鑾輿出宫(儀詳/吉禮)
　　屆日
皇帝親饗
先農(儀詳/吉禮)禮畢前引内大臣贊引對引太常寺卿恭導
皇帝詣具服殿更黄龍袍少竢鑾儀衛官率輿尉廻輿
　　於
　觀耕臺東階外從耕三王九鄉暨陪位王公以下咸
　　蠎袍補服詣耕耤所按班東西祇候執事官依位
　　序立禮部尚書太常寺卿奏時遂及前引大臣十
　　人恭導
皇帝出殿南向詣耕耤位和聲署正舉旗三麾歌工樂
　　工以下齊赴藉田北前引大臣退於两旁侍立從
　　耕三王九卿就耕位東西面立鳴贊贊進耒耜户
　　部尚書奉耒耜贊進鞭順天府府尹奉鞭均北面
　　跪進興退
皇帝右秉耒左執鞭禮部尚書太常寺卿鑾儀衛使恭
　　導行
躬耕禮耆老牽牛農夫扶犁順天府府尹執青箱户部
　　尚書隨播種左右鳴金鼓采旗招颭工歌三十六
　　禾詞唱和從行辭曰光華日月開青陽房星晨正
　　呈農祥帝念民依重耕桑肇新千耤考典章吉蠲
　　元辰時日良蒼龍鑾輅臨天閶青壇峙立西南方
　　犧牲簠簋升芬芳皇心祗敬天容莊黄幕致禮䖍
　　誠將禮成移蹕天田旁土膏沃洽春洋洋黛犁行
　　地牛服韁司農穜稑盛青箱洪縻在手絲鞭揚率
　　先稼穯為民倡三推一墢制有常五推九推數遞
　　詳王公卿尹咸贊襄甸人千耦列鴈行耰鋤既畢
　　恩澤滂自天集福多豐穣來牟蕎蘥森紫芒華薌
　　赤甲秈稈䄱秬秠三種黎白黄稷粟堅好碩且香
　　䕷芑大穂盈尺長五菽五豆充壠場穄粢􁌖䵖九
　　色糧蜀秫玉黍兼東廧烏禾同収除童粱䨇岐合
　　穎遍理疆千箱萬斛収神倉四時順序百榖昌八
　　區九有富蓋藏歡騰億兆感聖皇
皇帝三推三返(㫖加每歳奉返/    一推一)畢歌止順天府府尹以
　　青箱復於龍亭鳴贊贊受耒户部尚書跪受耒耜
　　贊受鞭順天府府尹跪受鞭皆興復置各龍亭内
皇帝御補服禮部尚書奏請
御觀耕臺暨太常寺卿㳟導
皇帝陞中階
御寳座後扈内大臣隨升立
御座两旁記注官升西階東靣北上序立從耕三王九
　　卿以次受鞭耒耆老牽牛農夫扶犁順天府屬丞
　　倅一人執青箱一人隨播種三王五推五返九卿
　　九推九返畢釋鞭耒入侍班位立執事官以青箱
　　復各采亭内序班引順天府官屬及耆老農夫服
　　本色服持農器至臺前西偏北面東上重行序立
　　聼贊行三跪九叩禮退至耤田終畝
　　　右親耕
　　禮部尚書奏禮成
皇帝降東階乘輿由
先農門出
法駕鹵簿前導導迎樂作奏祐平之章辭曰翩彼桑扈
　　仁氣布和千畝親御百祥膺荷保介歆穜稑多帝
　　手推民樂歌
皇帝囬鑾王公從各官以次退不陪祀王公百官朝服
　　集
　午門外跪迎
　午門鳴鐘王公隨
駕入至内金水橋恭候
皇帝還宫各退
　　　右鑾輿囘宫
　　若逢
時廵省方
　盛典遣官祭
先農壇(儀詳/吉禮)禮畢是日順天府府尹率屬耕耤九推九
　　返農夫終畆畢望
　闕行三跪九叩禮儀與直省同
　　奉天府直省府州縣各於東郊
先農壇側擇沃壤為耤田嵗仲春吉亥有事
先農之日省㑹總督若廵撫率在城文官耕耤是日首
　　縣知縣視土宜備榖種青箱朱鞭耒服耜黝牛及
　　他農器耕器豫陳耕所耆老率農夫披蓑戴笠竢
　　於田間通贊學弟子員分立田首又向
　闕張畫屏設香案一南向通贊立香案之南引班教
　　諭訓導立通贊之南皆東西面致祭
先農(儀詳/吉禮)禮畢各官易蟒袍詣耤田通贊贊行耕耤禮
　　督撫以下就耕所執事者授耒耜與鞭皆右秉耒
　　左執鞭進耕督撫以府佐貳官一人執種箱一人
　　播種布政使按察使以首領官執箱播種各道以
　　州縣佐貳官執箱播種知府知縣以丞史執箱播
　　種皆耆老一人牽牛農夫二人扶犁各九推九返
　　畢釋鞭耒以次序立田首西面北上農夫遂終畆
　　告畢事各官補服望
　闕立通贊贊齊班引班分引督撫以下至香案前按
　　班序立重行北面耆老農夫稍逺列行北靣隨立
　　贊跪叩興行三跪九叩禮興各退
　　若府不附省州縣衛不附府者正官率佐貳丞史
　　耕耤各以耆老二人執箱播種餘儀與省㑹同
　　　右直省府州縣耕耤
　
欽定大清通禮卷三十
　欽定四庫全書
　欽定大清通禮卷三十一
　嘉禮
　　　歳季春
　皇后躬桑之禮前期三月禮部具疏奏
　聞
　皇帝承奉
皇太后懿㫖下
　制報可乃徧布諸司供備内務府豫奏以
　　妃
　　嬪二人公主親王福晉以下縣君鎮國公夫人以上
　　　三人文三品武二品官以上命婦四人從蠶採桑
　　　掌儀司治桑畦飭採桑鈎筐
　皇后金鈎
　　妃
　　嬪銀鈎均黄筐福晉夫人命婦均鐵鈎朱筐依期畢
　　辦
　　　右戒辦
皇后既以吉已饗
先蠶(儀詳/吉禮)禮畢蠶已生翼日(如蠶未生則/視蠶生諏日)
皇后散齋一日從採桑
　妃
　嬪福晉夫人命婦畢齋宫殿監侍設案於
　交泰殿内正中東西肆又設案於左右南北肆率内
　　監至
　内右門祗候是日執事官咸蟒袍補服黎明内務府
　　官以龍亭一載
躬桑筐鈎采亭一載從採桑筐鈎内鑾儀校舁行掌儀
　　司官前導總管暨蠺宫令從由
　隆宗門至
　内右門外亭止宫殿監督領侍率蠺宫令暨内監㳟
　　奉筐鈎以次入
　内右門陳
皇后筐鈎於
　交泰殿中案陳
　妃
　嬪福晉夫人筐鈎於左案陳命婦筐鈎於右案皆筐
　　左鈎右畢乃奏時屆
皇后吉服出
御交泰殿
　妃
　嬪隨出侍立
皇后先閲鈎次閲筐旣徧還宫
　妃
　嬪從入宫殿監侍奉筐鈎仍置各亭内以次舁行出
　内右門授蠶宫令鑾儀校接舁前引如初至内務府
　　署旗仗前𨗳𨗳迎樂作奏禧平之章辭曰戴勝告時
　　西陵肇典爰舉懿筐爰臨柘館御鞠衣登瑞繭金
　　鈎陳嘉義展及西苑奉宸苑卿自門迎入蠶宫令
　　分陳於採桑所
　　　右閲筐鈎
　　屆日蠶宫令率内監潔埽具服殿内外及
　觀桑臺上下藉以㯶薦設
皇后觀桑寳座於㙜北正中南向供
御座鋪陳㙜下桑畦東西首行第一株為
皇后躬桑位東向執鈎相儀一人在右執筐相儀一人
　　在左東西第二行一株為
　妃
　嬪從採位第三行一株為福晉夫人從採位第四行
　　一株為命婦從採位執鈎筐蠶母各二人皆在左
　　右𫝊贊女官二人在臺南左右北面侍班福晉夫
　　人命婦在女官之南東西靣内侍率童監歌採桑
　　詞者十人司金鼓板篴笙簫者二十有四人於臺
　　前東西麾五色采旗者四十人於桑畦外東西分
　　班序列
　　　右序位
　　是日黎明蠶宫令啟西苑門從桑侍班福晉夫人
　　命婦及執事女官蠶母蠶婦咸蟒袍補服豫至西
　　苑南門内序立祇候辰正二刻禮部尚書内務府
　　總管詣
　乾清門告時已初刻宫殿監侍轉奏
皇后御龍袍乗輿出宫從桑
　妃
　嬪蟒袍乘輿從詣西苑如饗
先蠺儀
　　　右車駕出宫
皇后駕至西苑詣具服殿少竢𫝊贊分引
　妃
　嬪福晉夫人命婦就從採位立引侍班之福晉夫人
　　命婦就侍班位立執事女官曁童監咸依位序立
　　典儀奏請
皇后行躬桑禮
皇后出具服殿前引後從如常儀至桑畦北正中相儀
　　女官一人奉鈎跪進於右一人奉筐跪進於左興
皇后右持鈎左持筐東行桑畦外采旗招颭臺前内監
　　鳴金鼓歌採桑辭曰躬耕禮成詔躬桑蠶月吉已
　　迎辰祥金華紫罽五翟光瑞雲彩映椒塗黄壇南
　　宿戒帷宫張西陵展事摇珩璜齋肅恭敬柔雍彰
　　金鈎緑籧懿莒筐尚功司製奉以將柔條在東涵
　　露香鞠衣三摘鳴鳩翔月靈臨賁龍精昌黼黻五
　　色質且良昭事上帝祠蒸嘗儀刑宇宙帥妃嬙衣
　　食滋殖被萬方
皇后至東第一株桑前東向採桑一條蠺母二人助採
　　復行至西第一株桑前東向採桑二條蠶母助採
　　亦如之採畢歌止各退
皇后以鈎筐授相儀相儀二人跪授於左右興復於龍
　　亭退竢臺隅典儀奏請
御觀桑㙜贊引對引命婦恭導
皇后陞㙜御座
　妃
　嬪以下採桑各蠶婦一人授鈎一人授筐二人助採
　妃
　嬪福晉夫人採桑五條命婦採桑九條畢咸釋鈎筐
　　授蠶婦復於采亭
　妃
　嬪登臺侍立
皇后寳座前左右福晉夫人命婦退入侍班位立執鈎
　　筐者皆退典儀相儀各女官斂諸筐次第置於㙜
　　南𫝊贊引蠺母蠺婦至臺前北面跪典儀舉
皇后懿筐授蠶母蠺母恭受次舉
　妃
　嬪以下從桑各筐授蠺婦蠶婦受訖皆興奉筐至蠺
　　室切之蠶婦灑箔禮成
　　　右親桑
　　蠶母以禮成告典儀典儀跪奏
皇后駕興贊引對引恭導
皇后詣具服殿典儀奏陞座
皇后陞寳座𫝊贊分引
　妃
　嬪以下東西序立次福晉次夫人次命婦次蠶母蠶
　　婦東位西上西位東上皆北面𫝊贊贊跪叩興皆
　　行六肅三跪三拜禮興退典儀奏禮畢
皇后降座陞輿警蹕
　妃
　嬪從還宫如來儀福晉以下皆退
　　　右禮成囘宫
　　及蠶成蠶母蠶婦擇繭貯筐以獻
皇后
　皇后獻於
　皇帝
皇太后乃擇吉日
　皇后行繅三盆手禮採桑
　　妃
　　嬪從繅是日乘輿出宫警蹕如常至織室繅盆前
　　妃
　　嬪侍立蠶母漬繭於盆以手出緒握其總跪進
　皇后
　皇后受總親繅三少退立
　　妃
　　嬪進繅以五為節遂布於蠶婦之吉者使繅禮畢乗
　　　輿還宫警蹕如來儀
　　　　右獻繭繅絲
　
　欽定大清通禮卷三十一
　欽定四庫全書
　欽定大清通禮卷三十二
　嘉禮
　　　恭進
實錄
聖訓之禮監修總裁官撰表章豫諏進呈吉日奏
　聞禮部轉飭諸司供備前期内閣擬
　制辭及慶賀致辭(皆隨時/撰擬)恭呈
　欽定付鴻臚寺届期陳
　法駕鹵簿樂懸於
　　太和殿前如常儀禮部鴻臚寺官設書案於
　　保和殿内正中設表案於門外之左均東西肆工部
　　　官陳香亭龍亭表亭於
實錄館鑾儀衛備黄蓋龍旗御仗樂部備導迎樂如儀監
　　　修總裁提調纂修各官祗候館内王公按翼祇候
　　　内金水橋北文武百官祇候橋南均朝服舉案侍
　　　衛祗候
　　保和殿外内監祗候
　　乾清門外均蟒袍補服質明監修官奉表於亭纂
　　　修各官恭奉
實録
聖訓設龍亭内訖行三跪九叩禮興校尉舁行繖仗前導
　　　導迎樂作奏禧平之章辭曰昭示無坱謨烈聿皇
　　　垂布方䇿日星輝朗配典墳揚耿光永繹思綏萬
　　　邦進
　　協和門香亭龍亭循中道入
　　太和中門王公百官跪候過興表亭循道左入
　　太和左門監修總裁以下官隨入以次陳亭於
　　殿階下監修官恭奉表文纂修官詣亭跪三叩興恭奉
實録
聖訓亭徹鴻臚寺卿二人引奉書官升中階由
　　太和殿中門入詣
　　保和殿陳於中案監修官奉表文升左階由
　　太和殿左門入詣
　　保和殿陳於門外東案及總裁提調各官於丹陛東
　　　北面行三跪九叩禮興咸西面序立王公由
　　太和左右門文武百官由
　　昭徳門
　　貞度門入序立如常朝儀禮部尚書侍郎奏請
　御殿遂前導
　駕
　皇帝禮服乘輿出宫後扈大臣侍衛從至
　　保和殿後階降輿入
　御殿侍衛布拜褥於書案前禮部尚書侍郎恭導
　皇帝就拜位北向敬受
實錄
聖訓行三跪九叩禮興退立案東西向侍衛進舉書案及
　　　表案由
　殿北門詣
　乾清門内監恭接送入
　大内監修總裁以下各官出詣
　太和殿丹墀入百官班内序立
　　　右臨軒受書
　　禮部尚書侍郎奏受書禮成恭導
皇帝御中和殿侍班執事官行禮如儀畢乃
御太和殿前引後扈
　午門鳴鐘鼓作樂鳴鞭均如常朝儀鴻臚寺卿二人
　　立東檐下記注官侍班執事官各依常位立鳴贊
　　贊齊班王公百官咸就拜位立贊進皆進贊跪皆
　　跪鴻臚寺卿一人進至
　殿中檻外北面跪代奏臣工慶賀致辭畢興又一人
　　出自丹陛前西面宣
制答致辭畢皆退復位贊叩興丹陛大樂作王公百官
　　行三跪九叩禮畢
　皇帝還宫鳴鞭作樂扈從如儀王公百官皆退翼日
　賜監修總裁以下各官燕於禮部如儀(詳筵/燕儀)
　　　　右臨軒受賀
　　　恭進
實録
聖訓禮畢監修官别繕
　　皇史宬
　　盛京蔵本及内閣副本各一部旣告竣禮部諏吉奏
　聞分送尊蔵恭送
　　皇史宬之禮届吉日所司設香亭龍亭黄蓋龍旗御
　　　仗鼓樂於館如前儀黎明監修總裁率提調纂修
　　　各官朝服詣館恭奉
實録
聖訓陳於龍亭訖行三跪九叩禮如儀校尉舁行繖仗前
　　　導迎樂作(樂章樂/辭見前)出
　　東華門各官隨行詣
　　皇史宬亭止恭奉
實錄
聖訓入於金匱各官行禮如初禮畢皆退是日纂修官以
　　　副本送内閣尊藏
　　　　右送皇史宬尊藏
　　　恭送
　　盛京之禮先期禮部轉飭諸司供備
　欽命禮工二部尚書或侍郎各一人率其屬一人在館
　　　提調官一人纂修官二人欽天監官一人䕶送工
　　　部備車馬於朝陽門外按
實録
聖訓函數製行箱備香亭龍亭鑾儀衛備黄蓋龍旗御仗
　　　樂部備導迎樂届期均祇候於館監修總裁官率
　　　提調纂修恭奉
實録
聖訓於行箱陳於龍亭豫設館内正中䕶送官朝服詣館
　　　行三跪九叩禮畢校尉舁行繖仗前導導迎樂作
　　　(樂章樂/辭見前)䕶送官從出朝陽門外樂止載以車馬進
　　　發所經地守土文官治道路橋梁駐宿次舍武弁
　　　率士卒前後防䕶皆朝服跪迎道右送亦如之至
　　盛京城外將軍五部侍郎府尹丞咸率其屬朝服出
　　　郊跪迎備香亭龍亭鼓樂奉迎以入恭設於
　　崇政殿内各官按品列行序立行三跪九叩禮欽天
　　　監官豫諏尊蔵吉日届期恭舁龍亭詣
　　翔鳳樓前提調纂修偕五部司官恭奉
實録
聖訓登樓尊藏於金匱既畢各官行禮如初皆退
　　　　右送盛京尊藏
　玉牒告成恭進
　御覽監修諸王大臣豫諏進呈吉日奏
　聞禮部轉飭諸司供備届期禮部鴻臚寺官設案於
　　中和殿内正中均東西肆又設案於左右两旁均南
　　北肆工部官備龍亭采亭於宗人府
玉牒館龍亭正肆南向采亭左右肆東西相向鑾儀衛
　　備黄蓋龍旗御仗樂部備導迎樂如儀總裁王大
　　學士尚書率提調纂修各官朝服祗候館内質明
　　宗人府官奉
玉牒分陳於龍亭采亭訖總裁以下各官詣龍亭前行
　　三跪九叩禮興校尉舁行龍亭在前采亭在後總
　　裁以下乘馬從繖仗前導導迎樂作奏禧平之章
　　辭曰𤓰瓞滋長椒實衍昌公姓千億福疇維嚮定
　　角仁朱芾皇錫類洪咸樂康由
　大清中門入至
　天安門外各官下馬從至
　午門外王下馬從至
　太和殿階下纂修官恭奉
玉牒以次升階詣
　中和殿分置各案訖王於階前大學士以下各官於
　　丹陛南均北面序立行三跪九叩禮興進詣中案
　　恭展
玉牒退至
　殿外侍立禮部尚書侍郎奏請
御殿遂前導
駕
皇帝禮服乘輿出宫
御中和殿立於案左西向禮部尚書奏視
玉牒恭導
皇帝詣正中北面視中案所展
玉牒畢
皇帝還宫導從如儀總裁率提調纂修官奉
玉牒詣
　乾清門授内監接入
　　　右臨軒親受
　　禮部官移龍亭采亭於
　乾清門外所司設黄蓋龍旗御仗於
　太和殿階下設𨗳迎樂於
　東華門外㳟竢
御覧畢内監奉
玉牒出提調纂修官接奉分設龍亭采亭内校尉舁行
　　出
　保和殿
　中和殿
　太和殿繖仗前導由
　太和門
　協和門
　東華中門出導迎樂作(樂章樂/辭見前)諸王大臣纂修各官
　　從詣
　皇史宬敬奉尊藏畢各退翼日
賜監修各官燕於禮部(詳筵/燕儀)
　　　右送皇史宬尊蔵
　玉牒告竣總裁官别繕
　　盛京蔵本禮部諏吉奏
　聞遣總裁王大臣一人提調官一人纂修官二人禮部
　　　工部大臣司官各一人欽天監官一人自宗人府
　　　恭送
　　盛京尊蔵於
　　敬典
　　崇謨二閣與恭送
實録
聖訓儀同
　　　　右送盛京尊蔵
　
　
　
　
　欽定大清通禮卷三十二
欽定四庫全書
欽定大清通禮卷三十三
嘉禮
皇帝經筵之禮嵗春秋仲月
皇帝將舉
　經筵禮部承
㫖諏吉奏
聞豫期翰林院奏定滿漢講官各二人直講經書掌院
　　學士曁直講官擬篇目撰講章豫進
御覽
欽定翰林院恭繕以竢
　　　右戒辦
　　屆期祗告
　傳心殿
先聖
先師
皇帝親詣於前一日遣官於届日黎明將事如儀(詳見/吉禮)
　　　右祗告
　　是日五鼓所司潔掃
　文華殿内外武備院官供
御座鋪陳禮部鴻臚寺官設
皇帝書案於
御座前南向設講案於
　殿内正中北向黎明翰林院官恭奉
御覽講章陳於
皇帝書案書左經右奉進講副本陳於講案書設案左
　　經設案右畢退
　　　右陳設
　　辨班位講官滿八人位
　殿内東柱之南西面漢八人位西柱之南記注官在
　　柱西均東面侍班内閣大學士吏部户部禮部尚
　　書侍郎通政司使副使詹事府詹事少詹事位滿
　　講官之後東班西面兵部刑部工部尚書侍郎都
　　察院左都御史副都御史大理寺卿少卿位漢講
　　官之後西班東面(若衍聖公來朝/居東班之首)侍儀東班給事
　　中二人西班監察御史二人位於班末鴻臚寺卿
　　二人鳴贊二人位東西檐下皆東西面北上丹墀
　　立位以品為序東西靣迎
駕南上送
駕北上拜位序品亦如之東位西上西位東上重行北
　　面
　　　右序位
　　大昕講官侍班侍儀曁執事官吉服集
　文華殿丹墀内按班序立禮部侍郎二人詣
　乾清門奏時遂前導
駕
皇帝常服乘輿出宫扈衛如常儀由
　後左門出左翼門詣
　文華殿丹陛上降輿
御寳座後扈内大臣立
御座旁左右導
駕禮部侍郎於門外左右侍衛於階下左右立記注官
　　升西階入
　殿右門就位鳴贊官升東西階就位立贊齊班􁅳官
　　侍班糾儀各官就丹墀拜位立贊跪叩興行二跪
　　六叩禮興鴻臚寺卿一人引滿講官升東階北由
　殿左門闑右入侍班官升階南由闑左入一人引漢
　　講官升西階北由
　殿右門闑左入侍班官升階南由闑右入左右糾儀
　　官隨入咸依位序立鴻臚寺卿退就檐下立鳴贊
　　贊進講滿漢直講官出班詣講案前跪三叩興退
　　復位滿直講官一人出東班南行數武西趨及中
　　門左棖前折旋北靣就案左展書宣講畢却退折
　　旋東趋復位漢直講官一人出西班東趨逾中闑
　　及左棖前折旋北面就案左講書畢却退折旋西
　　趨復位
皇帝闡發書義講官曁侍班官跪聆畢興又滿直講官
　　一人出班西趨逾中闑就案右漢直講官一人出
　　班東趨就案右先後講經畢却退復位
皇帝闡發經義各官跪聆亦如之鴻臚寺卿引由左右
　　門出降階就丹墀拜位北面序立内監設坐􁁜於
　殿内東西二行各官聼贊行禮如初
　　　右進講
　　鴻臚寺卿復引各官升東西階進
　殿内按品分行序立
皇帝賜羣臣坐皆一叩列坐
賜茶如儀(詳朝/賀儀)仍引出降階至丹墀東西序立禮部侍
　　郎奏禮成恭導
皇帝陞輿還宫扈衛如來儀翰林院官奉講章正本授
　　内監各官咸退是日燕在位各官於
　協和門(詳筵/燕儀)
　　　右禮成還宫
　
　
　
　
　
　
　
　
　
　
　
　
　
欽定大清通禮卷三十三
欽定四庫全書
欽定大清通禮卷三十四
嘉禮
皇帝臨雍之禮
命下禮部諏吉具疏以
聞徧布諸司供備豫期行取衍聖公五經博士孔氏裔
　　俊秀五人東野氏孔氏顔氏曾氏孟氏仲氏閔氏
　　冉氏言氏卜氏顓孫氏端木氏有氏裔各二人乘
　　傳赴京及各氏子孫見列朝官者直省在京之進
　　士舉人貢監生各學教習肄業諸生咸詣太學觀
　　禮國子監祭酒司業擬經書篇目撰講章豫進
御覽
欽定恭繕以竢
　　　右諏日戒辦
　　届期五鼓國子監祭酒率屬灑掃學宫内外工部
　　司官張
御幄設
寳座於彞倫堂正中南向武備院官供
御座鋪陳鴻臚寺官於幄前稍左設經案東西肆左右
　　各設講案均南北肆未明祭酒奉
御覽講章陳幄左案書左經右奉進講副本陳書於左
　　案陳經於右案退
　　　右陳設
　　辨堂内外班位講官滿漢祭酒二人位堂内左案
　　西面滿漢司業二人位右案東面記注官位西柱
　　下東面侍班王公位講官後大學士九卿詹事位
　　王公後糾儀給事中御史位班末聼講羣官暨諸
　　生位東西階下執事舉經案國子官二人位堂左
　　右門内鴻臚寺鳴贊二人立東西檐下宣制官一
　　人立東鳴贊官之右序班二人立於階上又序班
　　四人分立庭内左右皆東西面北上辨庭中拜位
　　東班衍聖公祭酒西班司業率國子官各學教習
　　五經博士進士舉人聖裔賢裔(如見列朝官/則以品序)貢監
　　生東位西上西位東上皆重行北面
　　　右辨位
　　鑾輿出宫(儀詳/吉禮)
皇帝詣
大成殿釋奠
先師(詳吉禮/釋奠儀)禮畢出大成門就大次更補服少竢王公
　　以下咸更補服王公於大次之南祇候大學士偕
　　朝官衍聖公率五經博士聖裔賢裔先詣彛倫堂
　　庭内東西祇候祭酒司業率所屬及各學教習進
　　士舉人諸生於太學門内階下東西序立祗候禮
　　部尚書奏請
皇帝詣彛倫堂行講學禮太學鳴鐘鼓
皇帝出大次至廟門外乗輿前引後扈如常儀禮部尚
　　書侍郎恭導入太學中門王公隨入祭酒以下跪
　　候過興均隨入
皇帝陞堂降輿
御寳座禮部尚書侍郎前引内大臣止立門外侍衛夾
　　两階翼立後扈内大臣於
御座两旁侍立王公立階上左右記注官升西階入右
　　門就位執事官咸就位鳴贊贊齊班序班分引衍
　　聖公祭酒司業以下至庭東西拜位北面立贊進
　　衆進贊跪叩興行三跪九叩禮興退復位
皇帝賜王公大臣坐鴻臚寺官引王公由左右門入序
　　班引衍聖公大學士九卿詹事升東西階隨入咸
　　按班就位一叩坐翰詹四品以下官國子官六堂
　　各學師儒五經博士各氏後裔進士舉人肄業諸生
　　進就東西階下圜堂外聼講鳴贊贊進講滿漢祭
　　酒二人升東階入自左門司業二人升西階入自
　　右門均北面立贊舉案國子官進舉經案恭設
御前
皇帝賜講官坐祭酒司業各就東西講案一叩坐祭酒
　　以次講書義司業以次講經義講畢贊舉案國子
　　官舉經案復幄東出王公大臣起立聼講官退復
　　位祭酒司業出降階復庭中東西拜位國子官各
　　學敎習進士舉人諸生從就拜位北靣立
　　　右講書
　　禮部尚書進奏𫝊
制鳴贊贊有
制祭酒以下皆跪宣制官進至中門左宣
制曰聖人之道如日中天講究服膺用資治理爾諸師
　　生其勉之宣畢退鳴贊贊叩興祭酒以下行三跪
　　九叩禮興以次先詣成賢街道右序立祇候
皇帝賜王公大臣茶如儀(詳見/朝儀)畢仍引自左右門出降
　　階東西序立祗候禮部尚書奏禮成
皇帝降座乗輿扈衛如來儀由太學門出祭酒以下咸
　　跪送候
駕過興退
法駕鹵簿前導導迎樂作奏禧平之章辭曰崇聖尊道
　　乾徳下交思樂多士化流芹藻鼓篋徴經術昭聼
　　講環宏育陶
皇帝還宫(儀詳/吉禮)
　　　右禮成囘鑾
臨雍禮成衍聖公率五經博士各氏後裔祭酒司業率
　　屬暨各學敎習進士舉人貢監肄業諸生各具表
　　送禮部翼日五鼔鴻臚寺官豫設表案於
　太和殿内之左南北肆禮部儀制司官奉表陳於案
　　樂部率和聲署入展樂懸鑾儀衛率官校入陳
法駕鹵簿均依常次記注官侍班執事各官王公文武
　　百官立位拜位如三大節朝賀儀辨丹墀内謝
恩班位衍聖公祭酒在東司業在西國子官各學敎習
　　五經博士進士舉人各氏後裔貢監生以次從東
　　西班後立位東西面北上拜位北面東班西上西
　　班東上與太學行禮同漏未盡王公百官朝服畢
　　㑹如常儀五經博士暨諸生各以其職公服随㑹
　午門外闕下質明鴻臚寺序班以次引入執事官咸
　　入就位禮部尚書侍郎奏請
御殿
　午門鳴鐘鼔
皇帝禮服乗輿出宫
御太和殿作樂鳴鞭並如常儀丹陛樂作鴻臚寺序班
　　分引謝
恩各官就丹墀東西拜位北面立鳴贊贊進皆進贊跪
　　皆跪樂暫止贊進表宣表官入
　殿左門就案奉衍聖公表文出至檐下正中北面跪
　　大學士二人左右跪展表宣表官宣畢興仍奉進
　　復於案(祭酒表設/而不宣)退樂作謝
恩各官聼贊行三跪九叩禮興引退復位樂止
賜王公大臣衍聖公祭酒司業茶畢鳴鞭作樂
皇帝還宫(禮均與/朝儀同)禮部官以表送内閣王公百官皆退
　　是日
賜衍聖公等燕於禮部(詳筵/燕儀)
　　　右表謝
皇帝東廵狩詣
　闕里講書於詩禮堂前期禮部具奏
命行在大臣㑹衍聖公選聖裔賢裔二人充經書直講
　　翰林院官擬篇目撰講章豫進
御覽
欽定恭繕以竢
　　　右戒辦
　　届期工部官張
御幄設
寳座於詩禮堂正中南向武備院官供
御座鋪陳鴻臚寺官於
御幄前設經書案堂東設勅案均東西肆設講案於西
　　檐下南北肆是日黎明内閣中書奉
勅陳堂内東案翰林院官奉
御覽講章陳於幄前中案奉進講副本陳於講案皆書
　　左經右畢退
　　　右陳設
　　辨班位記注官立堂内西柱下東面大學士一人
　　立東檐下宣勅官一人立大學士後皆西面鴻臚
　　寺卿二人鳴贊二人立東西階上東西面序班二
　　人立於庭西執事官一人立序班之下均東靣
　　　右序位
　　　鑾輿出行宫(儀詳/吉禮)
皇帝詣
大成殿釋奠
先師(詳吉禮儀闕/里釋奠)禮畢出同文門至奎文閣前就大次
　　少竢扈從大學士以下京堂科道以上守土官廵
　　撫司道於承聖門左以次序立衍聖公率東野氏
　　孔氏顔氏曾氏孟氏仲氏閔氏冉氏言氏卜氏顓
　　孫氏端木氏有氏五經博士及直講官於門右以
　　次序立禮部尚書奏請
皇帝詣詩禮堂行講學禮
皇帝出大次乘輿前引後扈如常儀至承聖門外各官
　　跪迎候過興随入門内左右序立如初司道官候
　　於門外
皇帝至詩禮堂前降輿
御寳座禮部尚書侍郎前引内大臣止立門外侍衛夾
　　東西階下翼立後扈内大臣於
御座兩旁侍立記注官升西階入右門就位大學士升
　　東階立東檐下執事官咸入就位鳴贊贊齊班序
　　班引衍聖公以下就庭西拜位北面立贊跪叩興
　　行三跪九叩禮興贊􁅳書直講一人出班升西階
　　詣講案前跪三叩興就案西東面講四子書畢降
　　階復位次直講一人出班升階講經如講書之儀
　　　右進講
　　鴻臚寺卿進至中門之左奏宣
勅鳴贊贊跪衍聖公以下皆跪大學士入左門就案奉
勅出堂中門授宣勅官奉至階前西面宣
勅曰至聖之道與日月並行與天地同運萬世帝王咸
　所師法下逮公卿士庶罔不率由爾等逺承聖澤世
　守家𫝊務期型仁講義履中蹈和存忠恕以立心敦
　孝弟以修行斯須弗去以奉先訓以稱朕懐爾等其
　祗遵毋替宣畢奉
勅降中階左西面授衍聖公衍聖公恭受執事官趋進
　　跪奉以興退贊叩興衍聖公率博士以下謝
恩行三跪九叩禮興豫往毓粹門外祇候各官咸出禮
　　部尚書奏禮成
皇帝降座導從如來儀至毓粹門就大次更常服出祗
　　謁
孔林(儀詳/吉禮)禮畢
還行宫各退
　　　右禮成還行宫
　
　
　
　
　
　
　
　
　
　
　
　
　
　
欽定大清通禮卷三十四
欽定四庫全書
欽定大清通禮卷三十五
嘉禮
　　貢舉之禮以子午夘酉歳秋八月(如不拘特開恩/科    年間以)
　　(二/月)大比直省府州縣學諸生而賔興之曰鄉試順
　　天鄉試府尹領之府丞提調試闈内外事宜各府
　　州縣禮送學政所錄羣士赴
　京師國子監録肄業貢監生送府提調官按府州縣
　　簿籍應試諸生序定名册備試卷依時畢辦將届
　　期禮部疏請
命正考官一人副考官一人同考官十有八人内簾監
　　試御史収掌官各二人外簾監試御史四人外闈
　　廵察御史四人受卷彌封謄録對讀四所官各四
　　人試前三日𫝊集疏列各官平明朝服㑹
　午門外闕下祇候
㫖下内閣禮部侍郎一人率官屬詣内閣奉疏出承
命各官出班餘退侍郎朝服直
　闕左門前西面立官屬奉疏從考官以下序立於甬
　　道東北面重行西上官屬起函以疏授侍郎各官
　　跪侍郎以次展疏宣
㫖訖授官屬納於函退各官均行三跪九叩禮興皆退
　　出東長安門赴順天府筵燕(詳筵/燕儀)遂偕府丞入闈
　　御史㑹封内外諸門以時啟閉稽出入
　　　右命試官執事官
　　試前二日廵察御史啟門進試卷及謄錄生醫匠
　　吏役皆捜檢乃入闔門提調官監試御史坐至公
　　堂籖掣四所官各治其事視吏鈐諸生坐號於卷
　　面以辨號舍按冊序次書諸生姓名於版版率五
　　十人以待唱名序進
　　　右外簾供備
　　試前一日五鼓順天府尹詣試院考官奏請題目
　　内簾吏𫝊金外簾吏報鼔考官奉奏章立内龍門
　　内提調官立於門外監試御史㑹啟門(凡内龍門/啟閉𫝊金)
　　(報鼔為節皆監試御/史㑹涖之後仿此)考官跪舉奏章授提調官提
　　調官跪接興闔門由中道降鼓吹作監試御史啟
　　外龍門及二門廵察御史㑹啟大門(凡大門啟閉/以鼓吹為節)
　　(皆監試廵察御史/㑹涖之後仿此)府尹立門外丞授府尹如前儀
　　闔門入府尹詣
　乾清門轉奏
皇帝命首場四子書暨二場五言八韻排律詩題目緘
　　封加函府尹奉詣試闈轉授考官啟門闔門均如
　　前儀考官跪接入恭謄並出論題付梓人刋題紙
　　　右命試題
　　是日出諸生姓名版分設東西門外持版胥一人
　　主進吏一人平明應試諸生畢集主進吏以版序
　　諸生於門外胥持版先由東西門魚貫序進受照
　　入簽宛平大興二縣涖之又進聼唱名廵察御史
　　涖之又進聼捜檢及大門再聼捜檢皆
欽命大臣涖之廼交照入簽主進吏以版出諸生進至
　　二門聼唱名給卷監察御史涖之入外龍門歸號
　　舍晡後畢入御史闔内外門鎖鑰加封㑹提調官
　　視吏徧封諸號舍門禁㫁出入及夜明鐙嚴棘垣
　　廵警試日五漏交考官函封題目由提調官轉授
　　府尹送内閣恭進
御覽啟門闔門如請題目之儀漏未盡復啟内龍門考
　　官坐門内提調官坐門外吏舁題紙及門提調吏
　　於門外接出闔門以題紙徧布諸生供給官早晩
　　具食飲送號舍皆提調官涖視之越日完卷提調
　　官㑹御史啟號舍門諸生持卷赴至公堂交受卷
　　官鼓吹作啟門各給照出簽序出二場試排律詩
欽命題目五經義三場試策均由考官擬題目儀與首
　　場同
　　　右考試
　　既畢試受卷官斥去不合式者彌封所糊姓名坐
　　號别鈐内號登諸簿籍謄録所易書以朱對讀所
　　校讐訛錯改注以紫皆提調官涖視之既畢外監
　　試視吏送入内簾内監試視収掌官受卷啟門闔
　　門如初乃分朱卷於同考各官閲以藍筆有佳卷
　　則薦内監試書薦官職銜送考官閲以墨筆入選
　　之卷副考官書取正考官書中不入選者批摘瑕
　　疵三場試卷皆如之閲將畢豫擇掲曉日移提調
　　官轉飭内外供辦前三日考官選中式上卷十本
　　宻封具奏由提調官轉授府尹進呈
御覽
皇帝親定甲乙封還考官均如請題
命題之儀考官祗受啟封及中式諸卷各書名次於卷
　　首前一日設案於内簾堂内正副考官府尹案南
　　向提調監試官北向同考官東西向設牓案於中
　　設卷案於考官案前晡後府尹齎印至闈提調監
　　試官啟大門延入遂徧鎖諸門及夜明燭内簾官
　　於内龍門内府尹及外監試官於門外啟門吏奉
　　印前府尹入各官皆入相見揖升堂吏置印於府
　　尹案上外簾吏舁墨卷陳於堂東内簾吏舁中式
　　朱卷陳於卷案書牓吏以牓紙設於牓案均立其
　　次御史封龍門嚴出入衆揖就位吏啟箱取朱卷
　　置案上啟封高唱卷面名次及内號堂東吏檢墨
　　卷持至案前校對朱墨卷相符遂拆墨卷彌封以
　　墨卷授正考官書名次以朱卷授副考官書姓名
　　别録一紙授吏依次唱姓名及某府州縣某生習
　　某經徧告在位者書牓書題名錄既畢吏歛朱墨
　　卷於箱奉印鈐牓封題名録於函置中案上前設
　　香案主考官以下更朝服詣香案前重行北面行
　　三跪九叩禮興𫝊金報鼓自内龍門至大門洞開
　　輿人以采亭入牓出吏奉印前府尹與考官揖出
　　及至公堂陳牓於亭舁行鼔吹前導懸掲順天府
　　衙前各官皆出提調官以題名録送内閣恭進
御覽以卷送禮部考官復
命事竣退翼日筵燕於順天府如儀(詳筵/燕儀)
　　　右掲曉
　　直省鄉試布政使司領之監臨以廵撫提調監試
　　以各道或府佐將届期禮部疏列京朝官進士出
　　身資階及格者宻題請每省
命考官正一人副一人侍郎宣
㫖於
　午門外如儀給乘𫝊分詣典試之省各省廵撫豫調
　　取所屬科目出身府佐及州縣充内簾同考官及
　　外簾四所官畢竢省㑹布政使司簿籍應試諸生
　　備試卷治試闈内外事冝依時畢辦考官至居館
　　於外提調官資廪餼謹其出入試前二日筵燕於
　　布政司堂上如儀(詳筵/燕儀)遂偕監臨提調監試内外
　　簾各官入闈考官擬題目試士監臨官疏進
御覽並達禮部掲曉前夕布政使齎印入闈鈐牓掲牓
　　於布政司衙前翼日筵燕如儀(詳筵/燕儀)監臨官上題
　　名錄解中式朱墨卷考官選試藝每題一篇授布
　　政使刋試録送禮部彚進
皇帝仍乗𫝊以事竣復
命其試士儀注與順天府鄉試同
　　　右直省鄉試
　　鄉試之明年以丑未辰戌嵗三月(特䦕恩科間/    用八月)試
　　天下貢士於禮部曰㑹試豫年十一月禮部疏列
　　郎中員外郎主事請
命正副提調各一人及本年正月疏請
命侍郎一人充知貢舉直省布政使司禮送府州縣所
　　貢士赴
　京師提調官治試闈内外事宜簿籍直省貢士按府
　　序定名冊備試卷依時畢辦試前五日禮部疏請
命考官同考官監試廵察及四所執事各官宣
㫖於
　午門外赴禮部筵燕(詳筵/燕儀)偕知貢舉提調入闈
欽命四子書及五言八韻排律詩題目考官擬論題五
　　經題䇿題分三場試貢士並如順天府鄉試之儀
　　旣畢試知貢舉分計各省試卷人數報禮部疏請
　　中額得
㫖禮部移知貢舉轉達内簾考官率同考官如額錄取
　　上所取試卷禮部恭進
御覽
皇帝親定甲乙下考官書牓掲曉懸牓禮部衙前収掌
　　官以卷送内閣考官以事竣復
命儀均與順天鄉試同翼日筵燕於禮部如儀(詳筵/燕儀)
　　　右㑹試
　　㑹試掲曉後禮部上所貢天下士試䇿
　殿廷
皇帝臨軒發䇿將届期禮部備試卷疏列内閣大學士
　　學士九卿翰林院學士詹事府詹事少詹事銜名
　　題請
命讀卷官十有四人疏列閣部院寺進士出身四品以
　　下七品以上官暨給事中御史請
命受卷官十人彌封官十有二人収掌官十人書牓中
　　書十有六人印卷禮部官四人監試御史四人前
　　一日下内閣各官備朝服平明㑹
　午門外闕下祇候禮部侍郎一人率屬詣閣承
㫖接疏出宣
㫖奉
命之讀卷官及執事官行三跪九叩禮如鄉㑹試
命官之儀讀卷官宻擬䇿問數事奏請
欽定撰題目恭進
御覽持至内閣刋題紙宻封以竢
　　　右命讀卷官執事官
　　届日鴻臚寺設案於
　太和殿内之東南北肆設案於丹陛上正中東西肆
　　鑾儀衛陳
法駕鹵簿樂部和聲署陳樂懸各依常次光禄寺備試
　　案於東西廡下案表諸貢士姓氏名次竒數在東
　　偶數在西質明王公百官記注官及侍班執事各
　　官入陪位如常儀讀卷及執事官入序立於丹墀
　　東咸朝服諸貢士吉服㑹
　午門外禮部侍郎二人分位
　闕左右門階下序進官屬給試卷鑾儀衛官按名令
　　校尉一人代執筆硯器物鴻臚寺官分引貢士東
　　由左掖門
　昭徳門西由右掖門
　貞度門魚貫入序立於丹墀東西之末内閣官奉䇿
　　題設
　殿内東案上退禮部尚書侍郎詣
　乾清門奏請
御殿
　午門鳴鐘鼓
皇帝禮服乗輿出宫前引後扈如常儀至
　太和殿北階降輿入工舉麾鼔柷中和韶樂作奏隆
　　平之章(樂辭詳見常儀/朝    陛殿)
皇帝御太和殿陞座工偃麾戛敔樂止大學士一人進
　殿左門至東案前奉䇿題由中門闑左出禮部尚書
　　一人進就中檻外大學士西面授䇿題復位立禮
　　部尚書北面跪受興奉至丹陛北面跪設於案三
　　叩興禮部官屬進舉案尚書隨降中階設於丹墀
　　甬道正中鑾儀衛官贊鳴鞭階下三鳴鞭戲竹交
　　丹陛樂作奏慶平之章(樂辭詳/朝賀儀)鴻臚寺官引讀卷
　　官執事官就丹墀東拜位北面立聼贊行三跪九
　　叩禮興引退復位樂止次分引貢士就丹墀東西
　　拜位重行北面序立聼贊行禮如前儀鳴鞭
駕興中和韶樂作奏顯平之章
皇帝還宫樂止讀卷及執事官各歸其次鹵簿樂懸出
　　百官皆退鑾儀校舉試案分列丹墀東西(如遇風/雨則設)
　　(两廡/下)禮部尚書視官屬分給題目引諸貢士列班
　　跪受聼贊三叩興引就案北面對䇿晡後交卷於
　　受卷官以授彌封官糊名送収掌官訖皆出(若非/)
　　(親策王公百官不陪位/不設鹵簿樂懸餘儀同)
　　　右臨軒發策
　　𫝊臚前一日内監豫於
　乾清門内便殿
寳座前設
御案又設案於
御案前之左陳筆硯讀卷官既畢閲卷選上卷十標擬
　　名次宻封申酉刻奉至
　乾清門啟奏
皇帝御便殿陞
寳座召讀卷官入内閣學士一人奉卷在前各官以次
　　入序立於左記注官随入序立於右
賜讀卷官坐各於立位行一叩禮序坐内閣學士就
御案前啟封恭進
御覧
皇帝親定甲第
命大學士二人就左案一人啟彌封一人依名次書訖
　　宻封内閣學士奉出各官隨出
皇帝還宫奉卷至内閣啟封付中書舍人書牓内閣學
　　士奉牓詣
　乾清門請
皇帝之寳鈐牓訖仍送入退
　　　右讀卷
　　翼日漏未盡所司陳鹵簿樂懸於
　太和殿外常次設案於
　殿東及丹陛上均如
　殿試之儀設雲盤黄蓋於階下設采亭御仗鼔吹於
　午門外王公百官記注官及侍班執事官序立陪位
　　如常儀大學士一人立
　殿外東檐下禮部尚書一人立大學士之下宣制官
　　一人立東樂懸之南均西面𫝊臚官立丹陛西階
　　每成一人均東面黎明内閣學士奉牓録詣
　乾清門進
御前内閣官奉黄牓設
　殿内東案退讀卷官及執事官朝服集東丹墀内諸
　　貢士公服㑹
　午門外鴻臚寺官引入序立如
　殿試之儀禮部尚書侍郎詣
　乾清門奏請
御殿遂前導
駕
　午門鳴鐘鼓
皇帝禮服乗輿出宫
御太和殿中和韶樂作奏隆平之章辭曰啟文明五色
　　雲呈珊網宏䦕羅俊英梧岡彩鳳雝喈鳴氣如珠
　　河似鏡集賢才於蓬瀛樂止鳴鞭丹陛樂作如常
　　儀鴻臚寺官引讀卷執事各官就拜位北面聼贊
　　行三跪九叩禮興退復位樂止大學士進
　殿左門詣東案前奉黄牓出授禮部尚書尚書跪接
　　興陳於丹陛案北面三叩興避立於左鳴贊贊齊
　　班丹陛樂作奏慶平之章辭曰賢闗大啟五緯麗
　　宵光九苞彩鳯鳴髙岡日華五色舜衣裳濟濟蹌
　　蹌多士思皇序班分引諸貢士就拜位重行北面
　　立贊有
制諸貢士皆跪樂暫止宣制官宣
制曰某年月日策試天下貢士第一甲賜進士及第第
　二甲賜進士出身第三甲賜同進士出身宣畢傳臚
　　官唱第一甲第一名某以次接𫝊至丹陛下序班
　　引令出班就
御道左跪第二名就道右少後第三名就道左又後皆
　　臚𫝊者三以次前跪次唱第二甲某等若干名第
　　三甲某等若干名不引出班唱畢樂作諸進士聼
　　贊行三跪九叩禮興引退復位樂止贊舉牓禮部
　　尚書進就牓案前北面跪奉以興降自中階禮部
　　儀制司官承以雲盤十人前引張黄蓋出
　太和門中門一甲三名進士隨出序班分引諸進士
　　左出
　昭徳門右出
　貞度門鳴鞭中和韶樂作奏顯平之章辭曰海榴舒
　　木槿初榮宣賜宫衣最有名薫来殿角微凉生鳳
　　棲梧麟在囿致皇風於昇平
皇帝還宫樂止百官皆退牓至
　午門外儀制司官陳牓於采亭内跪三叩興御仗鼓
　　吹前導導迎樂作奏禧平之章辭曰賢網寛整才
　　俊畢登疏附先後一人維聖敎澤長多士盈景運
　　䦕龍虎蒸出東長安門懸牓街左順天府府尹觴
　　及第三人酒備繖蓋儀仗迎至公所府尹暨丞供
　　張設席揖譲行酒三廵乃送歸第
　　　右𫝊臚放牓
　　𫝊臚次日設
恩榮燕於禮部(詳筵/燕儀)越五日狀元率諸進士上表謝
恩得
㫖陞殿是日鹵簿樂懸陳設如常儀鴻臚寺設案於
　太和殿檐下之東宣表官一人立於案旁黎明王公
　　百官入陪位狀元奉表率諸進士入序立東西丹
　　墀均如𫝊臚之儀序班引狀元升東階以表恭設
　　案上降階復位鴻臚寺卿二人詣
　乾清門奏請
御殿遂前導
駕
　午門鳴鐘鼓
皇帝禮服乗輿出宫
御太和殿作樂鳴鞭如常儀丹陛樂作鳴贊贊齊班序
　　班分引狀元及諸進士就拜位重行北面贊進皆
　　進贊跪皆跪樂暫止贊宣表宣表官奉表至
　殿中檻外北面跪展讀訖興退以表復於案樂作狀
　　元及諸進士聼贊行三跪九叩禮興引退復位樂
　　止鳴鞭作樂
皇帝降座還宫序班引狀元及諸進士以次出百官皆
　　退若非得
㫖陞殿是日鴻臚寺設案於
　午門外甬道正中鳴贊二人監禮御史二人立於案
　　前序班引狀元及諸進士由東長安門入至
　闕下序立甬道左右均東西面狀元奉表詣案北面
　　跪陳於案三叩興退鳴贊贊齊班引狀元及諸進
　　士重行北面贊跪叩興行三跪九叩禮興引退禮
　　部官奉表文送内閣鴻臚寺徹案退
　　　右表謝
　　殿試後旬有二日狀元率諸進士詣太學釋奠於
先師孔子行禮如儀(儀詳/吉禮)
　　　右舍奠釋褐
　
　
　
　
　
　
　
　
　
　
　
　
欽定大清通禮卷三十五
　欽定四庫全書
　欽定大清通禮卷三十六
　嘉禮
　皇帝時廵省方之禮
　命下禮部具議以
　聞乃宣布諸司及
　廵省之方豫期供備其方大吏飭文武官屬敬修廼守
　　　攷廼職事無敢不敬戒
　駕所經行守土官陸治橋梁道路水備舟楫以竢既諏
　　　吉閣部院寺府監疏列正貳官衘名請
　㫖扈蹕武衛諸臣部勒羽林衛士軍卒嚴明紀律鑾儀
　　　衛官整裝
　御營次舍供張皆依時畢辦
　　　　右戒辦
　　　啟行前一日遣官祇告
奉先殿如常儀衛校以行營次舍先發至日昧爽鑾儀衛
　　陳
騎駕鹵簿(詳見/軍禮)於
聖駕所出禁門外扈從王公曁文武各官服征衣佩弓
　　矢留京王公百官蟒袍補服咸按翼序列門外祇
　　候
鑾輅經行之地
特命扈從大臣等䕶視田野青苗禁踐踏者稽察䭾車
　　舟楫禁隘道争先者皆出郊先發届時
皇帝御征衣乗輿出宫導從扈衛如常儀鼔吹振作鹵
　　簿前導扈從王公各官咸跪候過興乗騎随發留
　　京王公百官跪送候過興各退
駕出郊鑾儀校韜鹵簿
御前張黄龍曲蓋領侍衛内大臣率侍衛佩弓矢親軍
　　二十人執豹尾槍前後翊衛豹尾槍後扈從諸王
　　貝勒貝子公為一隊次公侯伯以下文武各官為
　　一隊次八旗官軍依旗為隊每隊齊馬首按部就
　　班從人輜重隨後扈從次第進發鴻臚寺官豫𫝊
　　百里内守土文官率紳士耆民武弁率本軍肅隊
　　於
御道右百歩外序列
駕至跪迎候過興隨至
　行宫行禮
　　　右鑾輿發京師
鑾輿既啟行有司豫庀
駐蹕行營重城張幔殿黄幄(詳見/軍禮)五里外逺斥堠八旗
　　䕶軍布幕環列於重城之外閣部院寺府監扈從
　　官布幕環列於䕶軍之外皆以
御營為向
駕至詣
　行營王公離東旌門百歩内下馬從大臣羣官百歩
　　外下馬從均候
　宫門前奏事如常及夜嚴鼓侍衛率禁旅分番警廵
　　五漏交外營從官衛士聼角聲治行裝蓐食陸續
　　前發扈從王公大臣豫至
駕所出旌門外道右按翼序列内大臣侍衛於
　宫門前序列辨色
皇帝御輿出宫翊衛如儀衆騎從地方文武官跪送道
　　右如初迎禮
　　　右行營駐蹕
御道所經
　名山大川及古昔
帝王聖賢名臣忠烈陵寢祠墓在三十里以内者
　行在禮部奏遣扈從大臣各一人齎香帛致祭如儀
　　(詳見/吉禮)
　　　右祭所過名山大川
　　將至
廵省之方將軍總督都統廵撫總兵官出境奉迎提督
　　學政布政使按察使道府以下州縣以上文官副
　　將以下守備以上武官於本界奉迎皆蟒袍補服
　　恭竢道右
駕至跪候過興隨行至
　行宫紳士耆民隨守土官後跪迎翼日望秩於
方嶽及祭古昔
帝王功徳隆重者
先聖先師皆
親詣行禮境内山川先賢名臣忠烈祠墓遣官致祭並
　　如儀(詳見/吉禮)
　　　右望方嶽秩山川百神
駐蹕行宫日
覲地方大吏察其所屬能否而黜陟之
清問民生利弊隨宜興除
臨視河防
指授方畧
召試陳詩獻賦之士量授以官廣泮宫取士之額以勵
　　文風
親閱方鎭重兵辨將備材武軍士技勇以講武事所過
　　府州縣蠲免正賦訪問黎老凡男婦年七十以上
　　者
賜銀布有差
　　　右考績行慶恵
省方禮畢乃以囬
鑾吉日宣示在京羣臣
鑾輿旋蹕地方文武大吏率屬跪送如奉迎禮内閣得
㫖宣布各部院寺府監
駕將至王公暨文官京堂武官副都統以上
内廷供奉記注翰林官科道等官咸蟒袍補服豫出郊
　　至
駐蹕行營外道右序立祗候
駕至跪候過興隨至
　行營恭請
　聖安各退翼日黎明序列於
　聖駕所入禁門外祗候
　駕至跪迎
　皇帝還宫遣官祗告於
奉先殿如初禮
　　　　右回鑾
　
　
　
　
　
　
　
　
　
　欽定大清通禮卷三十六
欽定四庫全書
欽定大清通禮卷三十七
嘉禮
　太和殿筵燕之禮恭遇
皇帝萬夀聖節元旦及
　大慶典豫日禮部疏請舉行筵燕領侍衛内大臣奏
　　請
命進酒大臣既得
㫖乃徧布諸司供備届日尚茶庀茶尚膳庀
御饌王以下入八分公以上進饌筵牲酒光祿寺供酒
　　席两翼供羊辰刻
法駕鹵簿樂懸依次陳設於
　太和殿(詳見朝/賀儀)笳吹隊舞雜技百戲竢於
　殿外東隅尚膳總領内管領豫於
寳座前設
御筵加黄冪武備院張黄幕於丹陛上正中内務府掌
　　儀司設反坫於幕内尊爵金巵壺勺具禮部張青
　　幕扵丹墀内鹵簿之後東西各八光祿寺每幕置
　　尊陳官饌具席皆有冪
　　　右陳設
　　乃布席領侍衛内大臣内務府大臣禮部理藩院
　　尚書侍郎朝服視席布内外王公額駙台吉及入
　　班大臣等席於
　殿内東西各七行東席西向當東楹西席東向當西
　　楹均北上
寳座左右布後扈大臣席稍後僉向
寳座前左右布前引大臣席東西相向
寳座後左右布領侍衛内大臣席又西布
　日講起居注官席均南向
　殿門外西檐下布左都御史副都御史席東向丹陛
　　左右布一二品大臣一二品世爵暨侍衛席東西
　　向東當東懸之外西當西懸之外北上禮部尚書
　　侍郎席於黄幕左内務府總管席於黄幕右丹墀
　　左右青幕内布三品以下文武百官席按翼為序
　　如常朝之位均東西向外國陪臣來朝者席於西
　　班之末東向
　　　右布席
　　已刻内外諸王貝勒貝子公額駙台吉等朝服集
　太和門外文武大臣百官朝服外國陪臣服本國服
　　集
　午門外午刻鴻臚寺官引宗室王公暨大臣理藩院
　　官引外藩王公台吉在丹陛上又引文武百官在
　　丹墀内分翼序立禮部尚書奏請
御殿
皇帝禮服乗輿出宫前引後扈如常儀
　午門鳴鐘鼓中和韶樂作奏隆平之章(樂辭見朝/賀儀後同)
皇帝降輿入
　殿北門
陞御座樂止階下三鳴鞭鴻臚寺理藩院官分引内外
　　王公台吉暨入班大臣等由
　殿左右門入就位行一叩禮坐鴻臚寺引一二品大
　　臣暨一二品世爵侍衛等官就丹陛上又引三品
　　以下文武各官就丹墀青幕内按翼依次於本位
　　行一叩禮又引外國陪臣於右翼班次之末就位
　　行一叩禮皆坐
　　　右就位
　　廼進茶丹陛清樂作奏海宇昇平日之章尚茶暨
　　侍衛執事官舉茶案以次由中道進至檐下進茶
　　官奉茶入
　殿中門王以下咸就本位跪進茶官自
寳座中陛升跪進
皇帝茶興立於右王以下行一叩禮進茶官跪受茶甌
　　由右陛降出中門羣臣咸坐侍衛内務府䕶軍等
　　分
賜王以下文武百官暨外國陪臣茶各於坐行一叩禮
　　飲訖復叩坐尚茶徹茶案樂止
　　　右進茶
　　尚膳縂領䕶軍叅領内管領入
　殿由東西陛升展
御筵冪執事官並徹王以下席冪各退廼進酒内務府
　　掌儀司官三人由黄幕内一人奉壺一人奉爵一
　　人執金巵以次進至
　殿中門閾外之左西面立丹陛清樂作奏玉殿雲䦕
　　之章進爵大臣興離席釋補服王以下皆興進爵
　　大臣入
　殿中門北靣跪王以下咸於坐跪掌儀司官舉壺實
　　酒扵爵由中門入西靣跪授爵興退進爵大臣奉
　　爵興自
寳座中陛升至
御前當右北靣跪恭進
皇帝酒興由右陛降復位行一叩禮王以下皆隨行禮
　　進爵大臣興由右陛升跪受爵仍由中陛降復位
　　跪掌儀司官入跪受虚爵以退廼以金巵酌酒承
㫖賜進爵大臣酒王以下起立掌儀司官入立授巵進
　　爵大臣受巵行一叩禮飲卒巵掌儀司官立受虗
　　巵退進爵大臣叩如初興王以下皆坐進爵大臣
　　出
　殿右門加補服入席坐執事官分
恩賜果食於羣臣各於坐行一叩禮樂止
　　　右羣臣奉觴上壽
　　廼進饌尚膳以饌入恭進於
皇帝前中和清樂作奏萬象清寜之章執事官分
恩賜餚饌於羣臣叩如前儀尚膳率屬舁反坫案至
　殿中階下領侍衛内大臣東西各二人興離席視侍
　　衛行殿陛諸王大臣酒光祿寺官行丹墀青幕内
　　文武各官曁外國陪臣酒王以下各就本位行一
　　　叩禮飲畢叩如初坐樂止
　　　　右行羣臣酒
　　　是時禮部滿尚書侍郎率官屬引慶隆舞進司章
　　　東靣奏歌司舞飾靣具乗禺馬進揚烈舞司弦司
　　　筝司阮司節司拍司抃諸樂人各奏其技喜起舞
　　　大臣十有八人朝服由
　　殿左門入詣正中跪三叩興退立於左循歌聲按對
　　　起舞歌辭曰於鑠
　皇清受命於
天光延鴻祚億萬斯年天䦕令節瑞啟階蓂共球萬國
　聖壽千齡粤自我先肇基俄朶長白之山鵲啣朱果綿
　　　綿𤓰瓞長發其祥篤生
列祖積慶重光式擴舊疆東訖海表
聖聖相承永世克紹(一/章)赫赫
神功龍飛崛起戎甲十三奮迹伊始復讎靖難首克圗倫
　　　天戈一指震懾強鄰九姓潛侵滅跡如埽䝉古五
　　　部來奉
　大號明師四路五日而殲定鼎遼瀋都城巖巖陣雲五
　　　色江冰夜凝
天助有徳應運而興(二/章)天亶聰明覆幬下國逺服邇歸誕
　　　敷文徳四方來附雲集景從建長命官庶職是綜
　　　爰創國書頡文羲畫聲協元音萬古不易爰定軍
　　　制采旐央央或純或閒永奠八方締造鴻模創成
　　　大業錫福無疆慶鍾千葉(三/章)佑啟
　哲嗣光闡前猷昭宗駿徳誕迓
天庥擕貳綏懷朝鮮歸欵世奉東藩釐爾圭瓚三十五部
　　　厥角稱臣西北佛土重譯来賓濯征有明耀師齊
　　　魯電掃郊圻有而弗取畧地松杏屢殪敵軍百戰
　　　百克用集大勲(四/章)
帝徳廣運昭受鴻名建國紀元永定大清敦睦九族彜倫
　　　式叙尚徳親賢股肱心膂三館是闢鑑古崇儒郊
　　　社禘嘗式賁皇圖爵秩以班六曹承政百工允釐
　　　萬邦表正威鑠函夏徳配蒼穹敬承無斁駿烈豐
　　　功(五/章)
帝授神器統一寰瀛剪滅臣冦乾坤載清一著戎衣若雨
　　　甘雨大告武成作神人主
躬親大政飭紀整綱制禮作樂昭示典常納諫任賢慎微
　　　慮逺定律省刑萬世垂憲克勤克儉忠厚䦕基景
　　　命維新兢業自持(六/章)
聖神建極道冠百王六十一年福祚久長天縱聰明冲齡
　　　御宇孝奉
兩宫徳隆千古三孽蠢動一舉蕩平海氛永靖浪息長鯨
親御六師三征沙漠威肅恵懐鋤頑撫弱禹功底績虞典
　　　時廵敷天率土莫不尊親(七/章)惟天行徤
神聖則之典學勤政作君作師無逸為箴宵衣旰食
　一人憂勞綏此萬國文經武緯地平天成中和立極玉
　　　振金聲億萬斯年覲光揚烈敬
天勤民體元作哲
天鑒孔彰翼翼後王儀型
皇祖帝祚遐昌(八/章)瑤圗炳煥六合雍熙星輝雲爛風雨以
　　　時翕受嘉祥調和玉燭治靄皇風道光帝籙東漸
　　　西被北爕南諧梯航琛賮畢致堯階日升月恒萬
　　　邦䝉福撃壤歌衢嵩呼華祝秩秩盛儀洋洋頌聲
　　　紹休
烈祖永慶昇平(九/章)大臣每對舞畢行三叩禮歌闋退又引
　　　歌笳吹樂人入
　　殿歌辭曰
　人君之樂恃此紀綱兆民之樂恃我
　君王室家孔宜夫君之力朋友有成和輯之徳(一/章)瞻彼
　　　中林芃芃萬木旃檀有香生是使獨萬類咸若攘
　　　攘芸芸民之父母首出
　一人(二/章)大海之水不可量天府寳藏奚渠央良朋和睦
　　　益無方
　聖有謨訓垂無疆(三/章)惟安惟和心意所欲無貳無虞朋
　　友式榖(四/章)遵王之路兮愆尤希素位而行兮夫奚
　　疑(五/章)載飛載翔惟翮是憑為聲為律惟心是經射
　　之能中惟指是憑交之能善惟和斯恒(六/章)日將出
　　兮明星煌煌壽斯徴兮秀眉其龎三十維壯五十
　　遲暮莫親祖母莫尊祖父(七/章)鷇之成雛兮孚化之
　　功羽用為儀兮賦命之隆(八/章)嗟余生之歡樂兮似
　　黃離之盈昃感韶光之荏苒兮似葉上之青色(九/章)
一人首出萬國尊親湛恩汪濊普被生民百花敷榮一
　　日悦目灌頂寳光萬衆所伏(十/章)維勤斯哲安不可
　　懷溺兹小樂至樂難期(十一/章)乾照無私聖敎無類
　　謨訓洋洋鑒斯不昧(十二/章)惴惴原獸思全其身兢
　　兢庶士思庇後昆(十三/章)息影原野消聲山澤虚棄
　　此身良足可惜令名是期永永無斁(十四/章)際
聖明時良我福只横被㤙澤良我䘵只(十五/章)騏驥不羣
　　蹇驢鴻鵠不偕斥鷃騶虞不邇狐狸
聖哲不昵愚賤(十六/章)福慧天亶誠㦲難覯通人達士豈
　　奚易逅(十七/章)䓤兮蒨兮山有芳蘭僮兮祁分首有
　　妙鬘(十八/章)歌畢又歌番部合奏樂辭曰元縡是依
　　明神是祗一心至誠昭事勤只巍巍
大君永底烝民中心愛戴稽首来臣念人生之無常兮
　　合勤修夫善行信百行之咸善兮終和平而神聼
　　(一/章)
大君至聖敎敷率土敉寕萬邦拜跪奉
主(二/章)丕顯
元后恵懐萬方國彦棐恭協贊邦常率土之濱誠意
　　溥將咸拜稽首依戴
聖皇(三/章)皇皇
聖明無逺弗燭林林衆庶無思不服元元恵心為善去
　　惡
聖人之邦長生永樂(四/章)承乾體元惟我
聖君光開草昧惟我
聖君綱紀庶政惟我
聖君父母萬國惟我
聖君惟我
聖君兮覆幬如天惟我
聖君兮自新新民惟我
聖君兮中外乂安惟我
聖君兮羣慝消淪拜手稽首兮頌溢兆民(五/章)大地茫茫
　　大海滄滄豈伊無寳求之奚方自古在昔為君為
　　王膺圖御宇命不于常實心實政恵此萬邦
聖御大寳繄惟我
皇繄惟我
皇兮疇可與之頡頏(六/章)歌畢内務府官引朝鮮國俳入
　　陳百戱畢咸退
　　　右樂舞入侑
　　行酒畢樂舞退尚膳升徹
御筵降王以下咸起立王公大臣出
　殿左右門鴻臚寺理藩院官引王公至丹陛拜位序
　　　立引文武大臣降東西階丹墀内百官出幕咸就
　　　東西拜位序立北面聼贊行一跪三叩禮丹陛大
　　　樂作奏慶平之章禮畢樂止鳴鞭如初中和韶樂
　　　作奏顯平之章
　皇帝還宫樂止羣臣皆退所司徹席幕各退
　　　　右謝恩
　慈寜宫筵燕之禮恭遇
皇太后萬壽聖節元旦(元旦設燕/於次日)及諸
　　慶典豫日禮部疏請得
　㫖下所司戒備内務府奏請
　欽命進爵命婦尚膳内管領庀
皇太后
　皇后御饌
　　皇貴妃
　　貴妃
　　妃
　　嬪燕席親王郡王進饌筵牲酒光禄寺庀席届日内
　　　鑾儀衛設
皇太后儀駕鹵簿内監設樂懸均如朝賀儀公主福晉夫
　　　人命婦咸朝服集
　　永康右門外祗竢武備院張黄幕於
　慈寕門外階下正中内管領設反坫於幕下尊爵金巵
　　　壺勺具尚膳女官内管領妻入
　　殿布席
寳座前設
皇太后御筵加黄冪
寳座之東為
　皇后御筵西南向稍後左右為
　　皇貴妃
　　貴妃
　　妃
　　嬪筵東西向再後左右為公主福晉以下鄉君入八
　　　分公夫人以上席重行
　　殿外丹陛左右為公侯伯子男滿一二品大臣命婦
　　　席均重行東西向北上席皆加冪
　　　　右陳設布席
　　　辰刻内監引公主福晉以下二品以上命婦自
　　永康右門入
　慈寕門序立於東西丹墀内已刻禮部尚書侍郎轉𫝊
　　　内監奏請
　皇后詣
皇太后宫筵燕
　皇后率
　　皇貴妃
　　貴妃
　　妃
　　嬪具禮服陞輿以次出
　　啟祥門前引命婦八人恭導由
　　慈祥門入至
　　徽音左門外降輿入
　皇后進至殿内東向立
　　皇貴妃
　　貴妃
　　妃
　　嬪隨入東西序立公主福晉夫人命婦按翼升丹陛
　　　東西面序立均北上引禮女官轉𫝊内監奏請
皇太后御慈寜宫
皇太后禮服出中和韶樂作奏豫平之章(樂辭詳朝/賀儀後同)
陞寳座樂止引禮女官引公主福晉夫人以次入
　　殿就燕位次引大臣命婦就燕位
　皇后率
　　妃
　　嬪以下各於本位行一拜禮坐公主福晉以下皆一
　　　叩各就位坐廼進茶丹陛清樂作奏海宇昇平日
　　　之章尚茶女官率尚茶婦舉茶案由中道進至
　　殿檐下國外正中北面跪進茶女官奉茶入
　　殿中門由中陛升至
皇太后寳座前跪進茶興東面立
　皇后率
　　妃
　　嬪以下行一拜禮公主福晉以下随行禮坐女官跪
　　　受茶甌由右陛降退出
　　殿中門侍衛妻進
　皇后茶次分
賜
　　皇貴妃
　　貴妃
　　妃
　　嬪公主福晉夫人命婦茶
　皇后率
　　妃
　　嬪以下行一拜禮飲畢復拜如初尚茶女官率尚茶
　　　婦徹茶案退樂止
　　　　右就位進茶
　　　廼進酒尚膳女官内管領妻入
　　殿展
皇太后御筵
　皇后御筵冪以次展
　　妃
　　嬪以下席冪各退司爵女官自黄幕内奉壺爵金巵
　　　以次進至
　　殿中門閾外之左西面立丹陛清樂作奏玉殿雲䦕
　　　之章進爵命婦興離席
　皇后以下皆興進爵命婦入
　　殿北面跪
　皇后率
　　妃
　　嬪以下皆跪女官舉壺實酒於爵由中門入西靣跪
　　　授爵興退進爵命婦奉爵興自
寳座中陛升當右北面跪恭進
皇太后酒興由右陛降復位一叩
　皇后率
　　妃
　　嬪以下行一拜禮坐進爵命婦興由右陛升跪受爵
　　　由中陛降復位跪女官入跪受虚爵廼以金巵酌
　　　酒承
懿㫖賜進爵命婦酒女官入立授巵進爵命婦受巵行一
　　　叩禮飲卒巵女官立受虚巵退進爵命婦復叩如
　　　初興退入席坐執事女官分
恩賜果食於各席
　皇后以下行一拜禮樂止
　　　　右奉觴上壽
　　　廼進饌尚膳女官率尚膳婦以饌入恭進於
皇太后前中和清樂作奏萬象清寕之章執事女官分
賜餚饌於各席
　皇后以下拜如前儀樂止尚茶女官舉反坫案進至殿
　　　陛下侍衛妻進
　皇后前酒次分
賜
　　皇貴妃
　　貴妃
　　妃
　　嬪公主福晉夫人命婦酒
　皇后率
　　妃
　　嬪以下行一拜禮飲畢復拜如初坐是時内監下宫
　　　門簾禮部滿尚書侍郎引慶隆舞進至丹陛舞揚
　　　烈舞次引隊舞大臣進至丹陛舞喜起舞畢笳吹
　　　進奏朝鮮國俳進百技並作畢各退
　　　　右行酒樂舞入侑
　　　内監啓簾内管領妻升徹
皇太后御筵退
　皇后
　　皇貴妃
　　貴妃
　　妃
　　嬪皆興離席就
　　殿内拜位立公主福晉夫人出
　　殿左右門暨大臣命婦侍衛妻按翼於丹陛上拜位
　　　立均北上丹陛大樂作奏益平之章(樂辭詳/朝賀儀)
　皇后率
　　妃
　　嬪以下謝
恩行二肅一跪一拜禮畢樂止引禮女官轉𫝊内監奏請
皇太后還後宫中和韶樂作奏履平之章
皇太后還宫樂止引禮女官奏禮畢恭引
　皇后
　　皇貴妃
　　貴妃
　　妃
　　嬪降階仍由
　　徽音左門出陞輿還宫内監引公主福晉命婦各退
　　　　右謝恩
　　　歳除日
　賜外藩䝉古筵燕於
　　保和殿前期内務府庀饌奏請
　命進爵大臣既得
　㫖下所司戒備届日樂部和聲署入陳中和韶樂於
　　殿檐下左右陳丹陛大樂於
　　中和殿北檐下左右笳吹隊舞雜技百戲竢於
　殿外東隅武備院張黄幕於
　殿南正中内務府管領設反坫於幕内尊爵金巵壺
　　勺具尚膳總領於
寳座前設
御筵
　殿内左右布外藩王公暨内大臣入殿文武大臣席
寳座左右陛布後扈大臣席前左右布前引大臣席後
　　左右布領侍衛内大臣曁記注官席丹陛上左右
　　布台吉侍衛席均按翼按品為序東西向北上理
　　藩院尚書侍郎慶隆舞大臣席
　殿東檐下西面禮部尚書侍郎内務府縂管席黄幕
　　左右東西面已刻羣臣朝服畢㑹午刻
皇帝御殿行燕禮凡就位進茶進爵行酒樂舞入侑燕
　　畢謝
恩諸儀節均與
　太和殿筵燕儀同
　　　右除夕燕
　　歳春正月上元節
賜外藩筵燕於
　圓明園
　正大光明殿豫日戒所司庀饌届日内務府掌儀司
　　率内監陳中和韶樂於
　殿檐下左右陳清樂於左陳丹陛大樂於
　出入賢良門内左右笳吹隊舞雜技百戲竢於
　殿外東西隅武備院張黄幕内務府掌儀司官設反
　　坫爵於門内正中均如式尚膳縂領於
寳座前設
御筵布領侍衛内大臣暨記注官席於
寳座後左右僉向布内外王公貝勒及入殿大臣席於
　殿内左右布貝子公額駙台吉與燕大臣侍衛等席
　　於
　殿檐下及丹墀左右均按翼為序東西面北上理藩
　　院尚書侍郎席
　殿東檐下西面禮部尚書侍郎席黄幕左内務府縂
　　管席黄幕右東西面已刻羣臣蟒袍補服畢㑹午
　　刻
皇帝御殿行燕禮中和韶樂作奏怡平之章辭曰皇心
　　保太和海宇昇平樂事多瓊樹長新柯冰泮春流
　　漲玉河晴雲展細羅擎堯酒泛天波花舞鳥能歌
　　齊拜手賦卷阿燕畢
皇帝還宫樂奏昇平之章辭曰時雍頌帝堯玉珮鏗鏘
　　慶早朝紫禁瑞烟飄春意凌寒上栁條和風禁苑
　　饒陳仙樂奏箾韶三五正良宵宫漏永月輪高餘
　　儀節均與
　保和殿筵燕同若
賜燕於
　保和殿如嵗除燕之儀
　　　右上元節燕
臨雍禮成
賜講官及有事諸臣燕於禮部精膳司視人數戒光祿
　　寺庀饌是日露臺上望
　闕設香案布席於堂精膳司官朝服視設衍聖公内
　　閣大學士學士翰林院詹事府禮部都察院國子
　　監太常寺光禄寺鴻臚寺暨侍班執事各官五經
　　博士聖裔賢裔咸與燕三品以上人専席四品以
　　下二人共席均按品為序至時羣官朝服畢㑹(無/職)
　　(者公/服)鴻臚寺序班引詣香案前聼贊行三跪九叩
　　禮畢各就席坐光禄寺進茶衆於坐次行一叩禮
　　進酒叩如初酒三行燕畢各一叩興序班引詣香
　　案前行一跪三叩禮所司徹燕席羣官各退
　　　右臨雍燕
經筵禮成
賜進講侍班執事諸臣燕於
　協和門禮部精膳司戒光禄寺庀饌是日禮部光祿
　　　寺官視布席於門南講官大學士尚書侍郎左都
　　　御史副都御史通政使副使大理寺卿少卿詹事
　　　少詹事
　　日講起居注官鴻臚寺卿糾儀給事中御史鴻臚寺
　　　鳴贊各官依次為位席均西向以北為上届時
　　文華殿進講畢
　皇帝還宫羣臣易常服赴燕儀與
　臨雍燕同燕畢詣
　　太和門外謝
　恩行一跪三叩禮畢各退
　　　　右經筵燕
　勅命恭修
實録
聖訓等書
　賜總裁以下官燕於禮部前期禮部疏請得
　㫖乃奏
命大臣主席所司戒光禄寺庀饌届日望
　闕設香案布席於堂縂裁官主席大臣専席西向禮
　　部尚書侍郎専席東向纂修提調收掌謄錄繙譯
　　各官二人共席左右分行相向羣官朝服赴燕畢
　　謝
恩行禮如儀或設燕於館燕畢詣金水橋謝
恩餘均如前儀
　　　右修書燕
　　凱旋燕勞之禮大軍凱旋
皇帝燕勞大將軍諸從征大臣将士卒伍咸與燕前期
　　飭所司戒備届日樂部和聲署陳樂懸笳吹隊舞
　　雜技百戲並集祇竢光禄寺庀饌筵内務府張黄
　　幕設
皇帝御筵於殿中設入燕王公大臣席於左翼設大將
　　軍從征大臣將士席於右翼皆按品為序設卒伍
　　席於右翼之後屆時
皇帝御帳殿中和韶樂作奏隆平之章(樂辭詳軍禮/凱旋儀後同)
陞座樂止乃進茶丹陛清樂作(樂章樂辭隨事/隨時撰擬後同)飲畢樂
　　止大將軍奉觴上夀丹陛清樂作
皇帝以巵酒親賜大將軍大將軍跪飲如進爵大臣儀
命侍衛分賜從征大臣酒徧樂止乃進饌中和清樂作
　殿内外羣臣行酒樂舞入侑酒三廵饌再舉樂止尚
　　膳徹
御筵羣臣謝
恩行禮丹陛大樂作奏慶平之章(樂辭詳/凱旋儀)畢樂止
駕興中和韶樂作奏顯平之章
皇帝還宫樂止各退餘儀節與
　太和殿筵燕同
　　經畧大臣凱旋筵燕與燕勞大將軍同
　　　右凱旋燕
　　順天鄉試主考同考執事官入闈日燕於順天府
　　以府尹主席其日府署望
　闕設香案樂部和聲署陳樂委辦供給縣佐貳官具
　　燕視布席於堂主考副都統内外簾監察御史席
　　均南向監臨提調席北向東西两楹席各三行一
　　行為同考官席二行為外簾官席三行為叅領守
　　備及廵綽等官席印卷供給官席提調官左稍後
　　供事官醫官席檐下縣令以下委辦供給官席露
　　臺上均東西向平明主考以下官詣
　午門承
㫖謝
恩畢赴燕監試御史至二門内降輿主考副都統至堂
　　下降輿治中通判迎於儀門外尹丞迎於堂檐下
　　禮生引至香案前聼贊行三跪九叩禮揖讓升堂
　　縣佐官分表花幣府尹立堂檐下執事官授爵酌
　　酒府尹南向揖酹酒三偕丞揖主考都統監試官
　　就位府佐揖同考官就位主考各官揖尹丞如之
　　酒三行饌冄舉燕畢復詣香案前行一跪三叩禮
　　主考以下乗輿出送如迎禮掲曉翼日復燕是日
　　府堂陳設布席如前儀設鄉貢士席於階下第一
　　名席稍前西向諸貢士席東西向黎明主考各官
　　朝服貢士吉服赴
　午門謝
恩畢諸貢士先詣府署二門俟主考以下至皆一揖讓
　　過隨入尹丞以下迎如前儀禮生引詣香案前行
　　禮畢簪花升堂和聲署樂作貢士序立階下北面
　　再拜主考都統監試監臨提調同考官答揖府佐
　　官外簾執事官縣令以下均答拜畢各就位登歌
　　鹿鳴之章燕畢謝
恩行禮如儀主考以下皆出送如迎禮
　　武鄉試入闈掲曉筵燕儀並同
　　直省文武鄉試入闈揭曉筵燕於布政使司堂上
　　以布政使主席儀均與順天府燕同
　　　右鄉試燕
　　㑹試入闈
賜有事各官燕於禮部以禮部尚書主席前期所司戒
　　光祿寺庀饌至日露臺上望
　闕設香案樂部和聲署陳樂於臺南禮部精膳司官
　　朝服視布席堂上東當後楣設總裁知貢舉副都
　　統席西向西當前楣設禮部尚書侍郎席東向左
　　右楹外席各三行同考監試御史叅領叅將廵察
　　外簾四所供給收掌各官席分行依次陳設南北
　　相向又設鳴贊醫官監門廵綽等官席於露臺上
　　左右皆相向黎明縂裁以下官朝服赴
　午門承
㫖謝
恩畢咸集金水橋禮部官屬入請赴燕各官由東長安
　　門詣部主席迎於堂檐下鴻臚寺官引詣香案前
　　北面序立聼贊行三跪九叩禮畢揖譲升堂和聲
　　署樂作儀制司官分表花幣光祿寺官舉壺酌酒
　　授主席主席立堂檐下西面酹酒三乃揖縂裁官
　　就位正席獻爵少退揖總裁官答揖乃揖知貢舉
　　副都統各就位光祿寺官分獻同考以下官酒總
　　裁官詣主席席前酢如獻禮各就席坐光禄寺官
　　供饌燕畢各官起席徹鴻臚寺官復引詣香案前
　　行一跪三叩禮主席送縂裁官如初儀羣官各退
　　掲曉翼日復燕儀同
　　武舉㑹試入闈徹闈燕有事各官於兵部儀與文
　　㑹試同
　　　右㑹試燕
　殿試𫝊臚翼日
賜燕於禮部曰
恩榮燕讀卷執事各官暨諸進士咸與燕前期禮部疏
　　請
命大臣主席届日望
　闕設香案樂部和聲署陳樂光祿寺具饌如禮闈儀
　　禮部精膳司官朝服視布席主席大臣讀卷官鑾
　　儀衛使席當後楣西向禮部尚書侍郎席當前楣
　　東向均専席左右楹外席各三行左一行為受卷
　　官席二行為收掌官席三行為書牓官席右一行
　　為彌封官席二行為監試官䕶軍叅領席三行為
　　書牓官印卷官席供給官席露臺左鳴贊官席露
　　臺右均相向二人共席一甲進士専席於供給官
　　之左二甲一名三甲一名進士共席於一甲之後
　　均北向露臺下二甲席於左三甲席於右均共席
　　左右相向平明諸進士吉服先㑹禮部各官朝服
　　㑹於金水橋辰刻禮部官屬入請赴燕主席暨各
　　官由東長安門詣部禮部尚書侍郎出迎於堂檐
　　下乃率諸進士重行北面聼贊行三跪九叩禮畢
　　升堂旅揖和聲署樂作主席為一甲進士簪花吏
　　人分表金花於堂上下席間序班引一甲進士詣
　　堂檐下東面立諸進士序立露臺上見讀卷官再
　　拜讀卷官答揖次見主席官禮部尚書侍郎鑾儀
　　使均答揖次見執事官再拜執事官均答拜畢主
　　席出詣堂檐下西面立光祿寺官酌酒授爵主席
　　受爵揖酹酒三光祿寺官以次授一甲進士酒皆
　　奉爵立飲卒三爵三揖主席答揖各官就位諸進
　　士咸就位坐和聲署升歌啓天門之章光祿寺官
　　行酒供饌如儀燕畢各官出席率諸進士詣香案
　　前行一跪三叩禮席徹衆官退送如初迎禮諸進
　　士皆隨出
　　　右恩榮燕
　　武舉
　殿試𫝊臚後燕有事各官暨諸進士於兵部曰㑹武
　　燕儀與
恩榮燕同
　　　右㑹武燕
　　衍聖公來朝入
覲畢
賜燕於禮部以禮部尚書主席其日設香案於露臺上
　　樂部和聲署備樂光祿寺官具饌所司視布席設
　　賓主席於後堂西當後楣賓主席均東向以南為
　　上博士席於右楹外北向以西為上届時速賓衍
　　聖公入儀門降輿博士隨入主席迎賔於堂檐下
　　肅揖並揖博士鴻臚寺官引詣香案前北面序立
　　聼贊行三跪九叩禮畢升堂揖如初光䘵寺官酌
　　酒授爵主席酹酒三揖賓即席奠爵奠箸少退揖
　　賓答揖賔詣主席前酬禮如之咸坐和聲署升歌
　　洙泗發源長之章酒三廵樂止供饌畢主賔興席
　　徹鴻臚寺官復引詣案前行一跪三叩禮賔退主
　　席送如初迎儀羣官各退
　　　右燕衍聖公
　　東南海外諸國陪臣進貢入
　朝畢
賜燕於禮部以禮部侍郎主席其日設香案於露臺上
　　光禄寺庀饌所司視布席堂上正中位主席當後
　　楣西向其右為正使席副使席正使下人専席通
　　事從官席副使後從人席於西楹外二人共席均
　　南向以東為上貢使至部歩入儀門主席率詣香
　　案前行三跪九叩禮畢升堂貢使見主席行一跪
　　三叩禮主席答揖三乃即席主席舉爵貢使即席
　　一叩飲酒三廵供饌燕畢謝
恩如儀貢使辭各退
　　　右燕外國貢使
　　外藩䝉古王貝勒貝子公來京
　朝賀元旦畢下五旗宗室王公各按旗諏吉日燕㑹
　　一次每旗以親王郡王一人主席諸王以下咸與
　　陪燕禮部尚書侍郎一人率屬觀禮届日府内陳
　　設庀饌和聲署備樂堂上設賓主席賔席居右東
　　向主席居左西向禮部尚書侍郎席於主席之次
　　均専席北上設從官席於堂門外東向禮部司官
　　席扵其次均共席乃速賓賓至主人出迎行禮叙
　　坐從官行禮就位並如儀(詳賓禮王/公相見儀)和聲署樂作
　　陳雜劇於門外執事官行酒進饌燕畢從官行禮
　　先出主賓興席徹賔拜辭主人答禮送如初迎儀
　　羣官各退
　　　右王公燕㑹
　
　
　
　
　
　
　
　
欽定大清通禮卷三十七
欽定四庫全書
欽定大清通禮卷三十八
嘉禮
　　歳孟春望日孟冬朔日舉鄉飲酒之禮於學宫
　京師禮部侍郎一人監其禮順天府府尹為主人以
　　鄉之年髙六十以上有徳行者一人為賓其次一
　　人為介又其次為衆賓以博士一人為司正以博
　　士弟子習禮者二人司爵二人贊禮二人引禮一
　　人讀律令僚佐皆與前期戒賓賓禮辭許戒介亦
　　如之
　　　右戒賓介
　　先一日司正率執事者詣講堂肄儀設監禮席次
　　於庭東北向布賓席於堂西北南向主人席於東
　　南西向介席於西南東向衆賔之長三人席於賔
　　西南向東上皆専席不屬衆賔席於西序東向僚
　　佐席於東序西向皆北上司正席於主人之東北
　　向設律令案一於主介間正中東西肆又設尊案
　　一於東序端南北肆樂部和聲署設樂懸於西階
　　下如儀
　　　右陳設布席
　　届日質明執事者入具饌設尊於案實酒於尊加
　　冪勺觶爵在尊北讀律者奉律令陳於中案既辦
　　禮部侍郎朝服詣學宫就次監禮主人率司正及
　　僚屬咸朝服入乃速賓介主人立東階下西面僚
　　佐序立於主人之後西面北上司正讀律令者立
　　僚佐之南北面西上贊禮者一人立東階下又一
　　人立庠門之外均西面届時賓介盛服至序立於
　　庠門外之右介居賓南衆賓居介南皆東面北上
　　執事者以賓至告於主人主人出迎賓西面揖賔
　　介以下東面答揖主人入門左賓揖介介揖衆賔
　　以次入門右當階主人揖及階揖賔皆答揖主人
　　與賔讓升三譲賔三辭主人升賔乃升主人東階
　　上賔西階上贊者贊拜主人北面再拜賔答拜興
　　即席主人降階延介一讓升介升拜如賔禮就位
　　主人復揖衆賔衆賔以次皆升主人三揖賔長三
　　人各答一揖衆賔皆就位主人率僚佐以下咸就
　　位
　　　右迎賓介
　　贊禮者贊揚觶執事者引司正由東階升詣堂中
　　北面立贊揖司正揖賓介以下答揖司爵詣酒尊
　　所舉冪酌酒於觶進授司正司正揚觶而語曰恭
　　惟
　朝廷率由舊章敦崇禮敎舉行鄉飲非為飲食凡我
　　長幼各相勸勉為臣盡忠為子盡孝長幼有序兄
　　友弟恭内睦宗族外和鄉里無或廢墜以忝所生
　　語畢贊者贊司正飲酒司正立飲畢以觶受執事
　　者反於案贊揖司正揖賔介以下皆揖司正復位
　　　右揚觶
　　贊讀律令引禮引讀律令者就中案前北面立賓
　　介主人以下聼贊咸起立旅揖如司正揚觶禮乃
　　讀律令曰律令凡鄉飲酒序長幼論賢良髙年有
　　徳者居上其次序齒列坐有過犯者不得干豫違
　　者罪以違制失儀則揚觶者以禮責之讀畢復位
　　賔主以下皆坐
　　　右讀律令
　　贊者贊舉饌案執事者奉饌案於賔席次介次衆
　　賔主人以下徧舉訖贊獻賔主人起離席北面立
　　司爵詣酒尊所酌酒實爵授主人主人受爵詣賔
　　席奠於案稍退賔避席立於主人之左贊拜主人
　　再拜賔答拜皆復位立次獻介如獻賔之禮次獻
　　衆賔之長者三人每獻一人主人揖賔長避席答
　　揖皆復位執事者徧獻衆賔爵訖贊賔酢主人賔
　　離席司爵酌酒授賔賔受爵介及賔長咸離席從
　　詣主人席前拜送爵主人答拜如前儀復位皆坐
　　　右獻賓賓酢主人
　　酒數行工升歌周詩鹿鳴之章卒歌笙奏
御製補南陔詩辭曰我逝南陔言陟其岵昔我行役瞻
　望有父欲養無由風木何補我逝南陔言陟其岵今
　我行役瞻望有母母也倚廬歸則寜止南陔有筍籜
　實勹之孱孱孩提孰噢咻之慎爾温凊潔爾㫖肴今
　爾不飬日月其滔閒歌周詩魚麗之章笙奏
御製補由庚詩辭曰由庚便便東西朔南六符調爕八
　風節宣王庚容容朔南西東維敬與勤百王道同王
　庚廓廓東西南朔先憂而憂後樂而樂王庚恢恢南
　朔東西皇極孰建惟徳之依乃合樂歌周詩闗雎之
　　章卒歌工告備出執事者行酒主賔以下飲無算
　　爵
　　　右樂賓
　　贊禮贊徹饌案衆起離席主人率僚屬在東西上
　　賔介在西東上皆北面贊拜主人再拜賔介以下
　　皆再拜賓降西階出介及衆賓從立庠門外之右
　　東面北上主人降東階出僚屬從送賔於庠門外
　　之左西面皆再拜興賔介退禮卒無愆禮部侍郎
　　出主人率僚屬送於庠門外皆退
　　　右徹饌賔出
　　直省府州縣鄉飲酒之禮以守牧令為主人省㑹
　　及監司分駐之地皆以監司視其禮儀注同前
　　　右直省鄉飲酒
　
　
　
　
　
　
　
欽定大清通禮卷三十八
欽定四庫全書
欽定大清通禮卷三十九
軍禮
　　周官九伐之法蒐狩之政掌之司馬而宗伯之職
　　大師大田必備其禮
　國家承平百有餘年内整六師外攘四夷武功戎備
　　超軼千古爰輯治兵振旅師征受成諸容節著為
　　軍禮若夫古者救日月以太僕贊鼓實夏官之屬
　　故杜佑通典綴之軍禮今仍其義附於篇
皇帝大閱之禮閒三嵗兵部奏請舉行得
㫖疏上王公大臣名
欽命六人總理大閱軍事徧飭八旗火器前鋒䕶軍驍
　　騎諸營各修整戎器甲胄金鼓旗纛之屬移欽天
　　監諏閱武吉日以
聞乃下所司戒備如式
　　　右簡帥戒辦諏吉
　　前期二月八旗佐領各出弁卒為大閱之衆
命八旗都統副都統前鋒統領䕶軍統領各勒所部練
　　兵於演武塲教士衆習旌旗指麾金鼓螺角作止
　　之節知行陣險夷坐起進退之法持五兵之便戰
　　鬭之備嚴眀紀律罔敢不欽前一月有司豫擇
大閱之所除地為場總理閱兵王公大臣㑹集統軍将
　　帥率弁卒擐甲合操於内申令如前儀
　　　右訓練
　　前二日有司豫於
　行宫供張武備院卿率官校赴
大閱處列
御營張
　幄殿設
御座於正中張圓幄於
　殿後設
御用甲胄弓矢於幄内櫜鞬具八旗将校甲兵並赴
大閱處依式布歩騎軍營左翼鑲黄正白鑲白正藍四
　　旗在東右翼正黄正紅鑲紅鑲藍四旗在西其前
　　各列漢軍火器營四滿洲火器營四次前鋒營一
　　次䕶軍營驍騎營相閒各四毎營横二十有四丈
　　縱四十丈前後相隔各一丈翼日總理閱兵王公
　　大臣督諸軍各宿軍幕禁止讙譁依分建纛金鼓
　　甲仗威儀悉備
　　　右立軍幕
　　前一日鑾儀衛陳
大駕鹵簿歩軍統領勒所部辟除
御道左右
皇帝乘輿出宫幸
　行宫導從大臣侍衛前後扈從王公百官接
駕送
駕如儀(南郊儀詳吉禮/)
　　　右鑾駕幸行宫
　　屆日五鼓鑾儀衛陳騎駕鹵簿樂部陳鐃歌樂於
　行宫門外乃饗軍士食
命王大臣率内務府官監視之既畢饗諸軍皆貫甲出
　　營列陣列陣之制去陣前百四十有七丈建大纛
　　以為軍表左翼鑲黄正白鑲白正藍以次而東西
　　上右翼正黄正紅鑲紅鑲藍以次而西東上陣内
　　諸軍各按旗依表為隊最前為漢軍火器營滿洲
　　䕶軍火器營驍騎火器營並列而各别其隊漢軍
　　驍騎火器營毎旗鹿角二十長槍二十連耞棍二
　　十綿甲兵八十人左右引繩兵各四人神威将軍
　　礮十各載以車掌礮車兵百十人礮手三十人鳥
　　槍百䕶礮鳥槍兵百人叅領纛十執纛兵三十人
　　小旗二十負旗領催二十人紅旗二麾旗領催二
　　人金五鳴金兵十人鼓一舁鼓兵四人擊鼓兵二
　　人號螺五鳴螺兵五人領以叅領二人散秩官十
　　人驍騎校十人漢軍鳥槍營毎旗纛一執纛領催
　　一人䕶纛兵三人随纛散秩官一人領催二人兵
　　二十人叅領纛五執纛兵十有五人紅旗二麾旗
　　領催二人鳥槍二百二十負小旗領催二十人兵
　　二百人金五鳴金兵十人鼓一舁鼓兵四人擊鼓
　　兵二人號螺十有三鳴螺兵如其數領以叅領二
　　人散秩官五人給使官二人驍騎校七人毎翼統
　　以都統二人毎旗副都統一人滿洲驍騎火器營
　　每旗纛一執纛兵二人子母礮六(行則駕以馬發/則就地支以木)
　　(架左右髙下/視逺近為節)毎礮小旗一負旗随礮領催一人兵
　　九人領以叅領一人散秩官五人驍騎校五人䕶
　　軍鳥槍營毎旗纛二執纛䕶軍四人紅旗一麾旗
　　䕶軍二人小旗十有二負旗什長如其數鳥槍百
　　二十鳥槍䕶軍如其數號螺十鳴螺䕶軍如其數
　　領以䕶軍叅領二人䕶軍校十有四人驍騎鳥槍
　　營毎旗纛二執纛兵四人紅旗一麾旗兵二人小
　　旗十有二負旗領催如其數鳥槍百二十鳥槍兵
　　如其數號螺十鳴螺兵如其數領以叅領二人散
　　秩官七人驍騎校十有四人統以火器營大臣五
　　人合漢軍滿洲火器營統兵大臣十有七人将校
　　七百十有二人兵八千三百七十有六人其後閒
　　二十有五丈為首隊兵八旗前鋒居中八旗䕶軍
　　驍騎各按翼按旗分列前鋒左右前鋒營毎佐領
　　出前鋒一人毎前鋒二人用鳥槍前鋒一人毎旗
　　撥前鋒校八人建小旗八螺五負旗鳴螺兵如其
　　數合為一隊列於各旗漢軍火器之次領以前鋒
　　叅領一人前鋒侍衛一人統以毎翼前鋒統領一
　　人䕶軍營每佐領出䕶軍二人合四人建小旗一
　　每旗建䕶軍統領大纛一䕶以䕶軍叅領五人統
　　以毎翼䕶軍統領一人驍騎營每佐領出領催驍
　　騎二人合四人建小旗一毎旗號螺七叅領纛七
　　䕶以叅領二人散秩官二人驍騎校二人統以毎
　　翼都統二人每旗副都統一人合首隊前鋒䕶軍
　　驍騎統帥十有六人将校二百九十有六人兵四
　　千四百十人中分前鋒營統領一人叅領二人侍
　　衛二人前鋒二百人䕶軍營統領一人叅領八人
　　䕶軍四百人驍騎營副都統二人叅領八人散秩
　　官十有六人驍騎校十有六人驍騎三百二十人
　　再於滿洲火器營内分鳥槍䕶軍叅領四人鳥槍
　　䕶軍百六十人鳥槍驍騎叅領二人鳥槍散秩官
　　四人鳥槍驍騎百六十人於退軍時為殿又後閒
　　十有五丈為次隊兵八旗䕶軍驍騎各按翼按旗
　　分列䕶軍營毎佐領出䕶軍三人毎六人建小旗
　　一毎旗各建䕶軍統領大纛一號螺六領以䕶軍
　　叅領三人統以毎翼䕶軍統領一人驍騎營毎佐
　　領出驍騎一人毎四人建小旗一毎旗各建叅領
　　纛四號螺四毎叅領下出散秩官一人驍騎校一
　　人領以驍騎叅領一人統以毎翼都統一人副都
　　統二人合次隊䕶軍驍騎統帥八人将校百四十
　　有四人兵三千五百二十有八人大軍左右分張
　　兩翼為協隊按旗相屬斜行鴈綴成列䕶軍營毎
　　佐領出䕶軍一人毎四人建小旗一毎旗各建䕶
　　軍統領大纛一䕶以䕶軍叅領二人統以毎翼䕶
　　軍統領一人驍騎營毎佐領出驍騎一人毎四人
　　建小旗一毎旗各建叅領纛三號螺三毎叅領出
　　散秩官一人驍騎校一人領以驍騎叅領一人統
　　以毎翼都統一人副都統二人合協隊䕶軍驍騎
　　統帥八人将校百三十有六人兵千七百六十有
　　四人
御營外左右設鑾儀衛蒙古畫角十鑾儀官七人鳴角
　　軍二十有一人其前設五旗諸王蒙古畫角十官
　　十人鳴角軍二十人承𫝊鳴螺親軍十有二人按
　　歩撥乘騎斜行接至鹿角前八旗䕶軍毎旗各出
　　䕶軍叅領一人䕶軍校一人䕶軍四十人滿洲蒙
　　古漢軍合委散秩官八人驍騎校八人驍騎三百
　　二十人禁約讙譁又合委𫝊宣官八人驍騎校八
　　人䕶軍校八人承𫝊軍令總大閱之衆統帥凡四
　　十有九人将校凡千三百六十有一人歩騎卒伍
　　凡萬八千七百七十有一人辨旗纛之等正黄正
　　白正紅正藍四旗各如其色體尚方鑲黄鑲白鑲
　　藍以朱鑲紅以白體方末銳䕶軍旗斜出末銳皆
　　繪金龍裁朱繪為火燄上綴朱纓紅旗則綴黒纓
　　滿洲䕶軍驍騎火器營暨䕶軍營驍騎營皆於旗
　　端標識號帶驍騎帶色從本旗其将領纛上飾豹
　　尾䕶軍帶色以白将纛豹飾如之漢軍火器營将
　　纛製小及半文以飛虎前鋒䕶軍建方旗如其旗
　　之色将纛豹飾如之諸軍指麾小旗惟不裁火燄
　　餘製並如前式辨甲胄之别八旗驍騎鎧甲從其
　　旗之色胄纓将以朱軍以黒八旗䕶軍鎧甲将以
　　白軍以藍胄纓将以黒軍以朱漢軍營舁鹿角軍
　　衣裲襠無袖施礮軍不介胄衣罽袍短鎧餘軍士
　　各從其旗之色若統帥大臣甲則細鎧胄則飾貂
　　尾鴈翎各以其等諸軍既成列司礮以三礮列於
　　軍前乃各息聲待令
　　　右列陣
　　軍陣既嚴兵部尚書侍郎詣
　行宫奏成列司礮舉礮三鐃歌大樂作奏壮軍容之
　　章
皇帝乘騎出行宫侍衛二十人前引大臣十人騎而導
　　後䕶領侍衛内大臣二人侍衛班領率豹尾班侍
　　衛執槍十人佩刀十人佩弓矢十人騎而從
駕入
御營
躬御甲胄扈從王公大臣侍衛親軍咸擐甲侍班滿漢
　　九卿記注官蟒袍補服豫於
御營前恭竢兵部尚書奏請
閱兵
皇帝佩刀出
御營屬櫜鞬乘騎前張黄龍曲蓋一武備院官掌之兵
　　部尚書侍郎二人騎導前引後扈如前儀總理閱
　　兵王公大臣滿大學士乘騎随從三旗内大臣散
　　秩大臣率親軍舉黄龍大纛三旗侍衛親軍各從
　　侍衛什長親軍校随纛扈
蹕有執事王公附豹尾班後随行
皇帝入自左翼出右翼由列陣中路行經驍騎䕶軍前
　　鋒諸隊前火器營諸隊後陣前将校甲士各就列
　　廽身以向恭竢
駕過後如初
皇帝周視隊伍畢還至
御營前降騎釋櫜鞬
御幄殿諸大臣侍衛咸降騎随入前引大臣分立殿前
　　東西面後扈大臣侍衛翼立
御座左右
　殿外東西列豹尾班侍衛建黄龍大纛各一侍衛親
　　軍按隊環衛總理閱兵王公大臣大學士兵部尚
　　書侍郎立於殿外階上西位東面執事王公侍班
　　九卿記注官分翼立於階上東西面
御營前左右列侍衛各六人八旗𫝊令官在其下均立
　　馬以竢滿洲索倫蒙古善馭馬侍衛三十人不擐
　　甲按翼立侍衛後備馭驚軼之馬
皇帝賜王公大臣坐各就位一叩坐屆時兵部尚書出
　　班跪奏鳴角開操興復位鑾儀使帥鳴角軍進
御營前䝉古大角鳴承𫝊海螺以次遞鳴達於軍陣司
　　礮三舉礮諸軍陣内擊鼓螺角畢鳴承傳之鳴螺
　　兵返騎以次退至
御營左右乃行陣擊鼓鳴螺舁鹿角整隊前進鳴金止
　　一字成列領隊甲士麾紅旗槍礮齊發鳴金止再
　　擊鼓鳴螺整隊而進鳴金麾旗發槍礮如是者九
　　初進以二十丈再進以七丈五尺為率至第十進
　　大小礮連環槍齊發無閒鳴金三乃止開鹿角為
　　八門首隊前鋒䕶軍驍騎甲士以次出次隊軍随
　　之火器營兵列於後鹿角門闔諸軍出鹿角外既
　　成列八旗齊鳴螺譟而進左右翼兵鴈綴斜行成
　　列並進軍中鳴金止乃鳴螺振旅而還為殿之滿
　　洲火器營軍及首隊前鋒䕶軍驍騎各立於本旗
　　軍表之下八旗漢軍火器營分鹿角為八行本旗
　　都統建龍纛整隊而退首隊兵殿後兵均鳴螺結
　　隊徐還各列於初成列之地兵部尚書出班跪奏
　　大閱禮成
皇帝入
御營釋甲胄扈從王公大臣侍衛各退咸解甲具吉服
　　随
駕還行宫司礮舉礮三鐃歌清樂作奏鬯皇威之章将
　　帥各率弁兵按隊歸營解甲徹幕申嚴約束依次
　　入城
　　　右大閱
　　翼日鑾儀衛陳
大駕鹵簿
皇帝乘騎囬鑾警蹕如前儀
駕還宫羣臣奉叅
起居
恩賜賞賚各有差
　　　右禮成還宫
　京營八旗弁兵每嵗春秋季月合操四次春日貫甲
　　秋日常服營陣規制如
大閱儀仲春孟秋之月按旗登城習鳴螺兵部遣官稽
　　閱嵗為常制䕶軍驍騎官兵一嵗三校騎射本旗
　　都統臨視之前鋒䕶軍三嵗一校騎射兵部疏上
　　領侍衛内大臣八旗都統副都統名毎翼
欽命數人㑹本翼統領臨視之八旗滿洲漢軍火器營
　　礮閒三嵗季秋月演試於蘆溝橋都城各門之礮
　　分三之一更遞運往同演
命兵部滿尚書一人臨視之
　　　右京營訓練
　　直省講武以督撫提鎮為閫帥毎嵗季秋霜降日
　　申令本標弁卒校閱於演武場前一日各營将弁
　　肅隊伍赴校塲豫立軍幕屆日黎眀軍士擐甲列
　　陣中軍建大纛於場正中閫帥以牲醴致祭行二
　　跪六叩禮中軍以下将士均随行禮畢軍門鼓吹
　　節鉞前導閫帥徧閱行陣還登将臺升帳儀衛左
　　右分列諸将擐甲侍臺下中軍詣帳前上行陣圗
　　式請令操兵乃舉旗麾衆合操臺下舉礮三軍中
　　鳴角擊鼓歩騎甲士聞鼓聲依式前進鳴金則止
　　行陣中施發鳥槍連環槍並如
　京營之製餘若長槍籐牌㓲刀短兵之屬各因其地
　　之宜以教士卒皆有成法其為陣有正有變毎變
　　陣視将臺號纛為指麾之節臺上鳴角三軍中乃
　　鳴金振旅而還閱畢試材官将士騎射技勇申眀
　　賞罰犒勞軍士各釋甲歸營伍漕運河道總督屆
　　期訓練本標弁卒亦如之八旗水師操防之畧練
　　習於四時其出洋信候直省不同毎嵗春秋季月
　　或夏秋之季遇潮平風正日乘戰艦列陣張颿馭
　　風鳴角發礮具如軍律将軍都統副都統親臨校
　　視緑旗水師訓練亦如之駐防将軍都統副都統
　　訓練八旗弁卒及演礮如
　京營之制
　　　右直省閱兵
　
　
　
　
　
欽定大清通禮卷三十九
　欽定四庫全書
　欽定大清通禮卷四十
　軍禮
　皇帝親征之禮
　命下内閣諏啓行吉日以
　聞兵部承
　制宣攝内外諸司各随職供備從征将士部勒禁旅前
　　　後備六軍
　頒行軍律令
　　　　右諏吉戒辦
　　　前期三日遣官各一人祗告
天
地
宗廟
　社稷
　　太嵗如常儀
　　　右告祭
　　屆日遣官致祭
　道路之神於
　天安門外列礮於演武場遣八旗都統(或副/都統)致祭
　司礮之神均如儀鑾儀衛陳
騎駕鹵簿於
　午門外前列鐃歌大樂金二金鉦四鈸二鼓二㸃二
　　篴四雲璈二管二笙二金口角八大號小號各八
　　次御仗六吾仗六立瓜六臥瓜六星六鉞六次五
　　色銷金小旗十五色銷金龍纛十次單龍赤扇六
　　雙龍黄扇六五色四季花繖十次豹尾槍䕶軍十
　　人佩弓矢親軍十人佩儀刀親軍十人凡親軍䕶
　　軍均乘馬擎執以旗尉乘馬如之
堂子街門外左右列䝉古畵角十有六海螺二百親軍
　　䕶軍分掌之兵部設
御營黄龍大纛於
堂子内門外之南内大臣侍衛守之設八旗羽林纛八
　　火器營纛八按翼分列於黄龍大纛後各以本旗
　　叅領一人守之不從征王公暨滿一品官蟒袍補
　　服從征王以下大臣服征衣佩刀豫往
堂子街門内東面祇竢從征六軍分翼列陣於都門外
　　司礮官設三礮於軍前歩軍統領勒所部辟除
御道所司以
皇帝行營次舍先發屆吉時禮部尚書侍郎詣
　乾清門請
駕
皇帝御征衣佩刀出宫乘騎前列九龍華蓋一武備院
　　卿騎導領侍衛内大臣侍衛咸服征衣佩弓矢乘
　　騎前後翊衛
　午門鳴鐘鼓
騎駕鹵簿前導樂陳而不作
駕至長安橋軍士吸角吹螺
駕入
堂子街門王公以下跪候過興随入武備院官豫布
皇帝拜褥於
圜殿外甬道正中及
　旗纛前鑾儀衛移鹵簿起
堂子至
駕所出都門外
皇帝降騎角螺止禮部尚書侍郎恭導由内門中門入
　　就
圜殿外拜位南向立前引大臣止立門外後扈大臣随
　　侍鴻臚寺官引王公位丹陛上引衆官位丹墀東
　　西鳴贊奏跪拜興
皇帝行三跪九拜禮王公等随行禮畢螺角齊鳴禮部
　　尚書侍郎恭導
皇帝出
堂子内門詣
　旗纛前望纛行三跪九拜禮(不/贊)王公等随行禮畢角
　　螺止
皇帝乘騎導迎樂作奏祐平之章辭曰禋祀隆永維統
　　百靈延福儲祉奠安神鼎修祀祠通紫庭降福祥
　　昭徳馨領侍衛内大臣侍衛班領率親軍䕶軍舉
　　黄龍大纛扈
蹕王公以下咸騎從
　　　右告祭堂子
駕出都門至陳兵處司礮三舉礮各旗滿漢将弁士卒
　　咸於馬上屏息俯伏候過整隊随行
駕至郊不從征王以下文武百官咸蟒袍補服跪送候
　　過興皆退六軍經行之地有司豫修橋梁平道路
　　直省文武大臣出境迎候三品以下守土官迎於
　　本界外藩王公率屬迎於所部皆蟒袍補服紳士
　　耆民結采於門設香案跪接均與
時廵同
　　　右鑾輿進發
車駕既載途大軍分隊前驅旗尉韜鹵簿領侍衛内大
　　臣侍衛翼
駕行庀
駐蹕行營周視地勢建
御營於正中前鋒軍過
御營前分列東西二營逺斥堠八旗䕶軍及驍騎張左
　　右翼分列十六營火器營軍礮軍綿甲軍列為四
　　營外藩軍附左翼列為一營緑旗軍各自為營皆
　　環
御營為向
御營内張帳殿黄幄周以黄幔為城南設旌門列黄龍
　　大纛於門外左右環城廵警二十有一處領侍衛
　　内大臣侍衛率親軍周廵宿衛幔城外設網城東
　　西南樹旌為三門環城設廵警八處䕶軍統領各
　　率羽林䕶軍森嚴守衛禁語譁稽出入網城外布
　　幕為重營東西南北各為一門䕶軍叅領侍衛鑾
　　儀衛官及䕶軍執事人毎重扈蹕閣部院寺從征
　　各官列幕於重營之外大軍分翼牧馬前軍牧於
　　路左留路右以待後軍牧放禁毋越次
駕駐行營升礮三諸軍悉止從官奏事如常儀夜漏初
　　下嚴更鼓禁斷行人内外禁旅各分番廵警五漏
　　交
御營鳴鐘前營角聲起角聲初嚴外營蓐食治軍装再
　　嚴前軍㧞營徐進三嚴左右軍後軍輜重悉發從
　　征王公百官恭竢於旌門外辨色升礮警蹕
皇帝乘騎出營翊衛如儀羣臣随後騎從
　　　右軍營駐蹕
　　軍行所至随時遣使致祭
　名山
　大川及風雨之神各如儀将及所征之地遣使齎
勅往諭不庭
親御軍門簡閱将士申嚴紀律諸軍秉
睿謨宸算分道進發奏克㨗乃班師
　　　右徂征
皇帝親征既克有罪乃諏吉凱旋徧布六軍戒辦前期
　　一日遣官致祭
　旗纛之神如儀屆日
鑾輿先發諸軍整旅徐旋所在有司治橋梁道路外藩
　　王公直省文武大臣暨守土官紳士耆老恭迎如
　　初
駕将至京内閣宣下諸司𫝊告在京王公百官咸蟒袍
　　補服郊迎至日鑾儀衛陳
法駕鹵簿自郊外五里至
堂子門外
駕至郊王公百官跪候過興随行
駕入都門大樂鼓吹前導至
堂子内門禮部尚書侍郎恭導
　皇帝降輿致祭
　堂子如初儀王公等均随行禮畢鑾儀衛移設鹵簿起
　堂子至
　　午門外
　皇帝乘輿入東長安門至
　　午門百官跪候過興王公随入至内金水橋候
　駕還官皆退
　　　　右凱旋
　　　大師凱旋翼日遣官祇告
天
地
宗廟
　社稷
　　太嵗並遣官致祭
陵寢及随征
　　旗纛
　司礮之神
　　　右告至
　　廼行飲至之禮燕從征将士於
　御苑
皇帝親勞之策勲行賞各有差
　　　右飲至策勲
　　禮部諏吉疏請
御殿受賀宣布諸司戒辦屆日鑾儀衛陳
法駕鹵簿樂部和聲署陳樂懸侍班執事官王公百官
　　朝服咸集
皇帝御太和殿受中外羣臣表賀如朝賀儀
頒詔布告天下(詳見/嘉禮)分遣京堂四品以上官致祭
嶽鎮海瀆
前代帝王
先師闕里
　　　右舉行慶典
御製碑銘勒石太學以告成功編次
親征方畧宣付史館
　　　右告成紀功
命将出征之禮
皇帝命大将軍統帥諸軍出討寇亂先期内閣大學士
　　擬銜名奏請
欽定既得
旨禮部製印欽天監諏啓行吉日送内閣以
聞兵部徧布諸司供備前期三日昧爽鴻臚寺官豫設
勅印案於
　太和殿内東楹之南内閣侍讀二人自閣奉
勅印入陳於案各退鑾儀衛率官校陳
法駕鹵簿樂部率和聲署陳樂懸王公百官咸蟒袍補
　　服入就班位序立如常朝儀(詳見/嘉禮)出征大将軍暨
　　從征各官蟒袍補服入竢於丹墀之東西面禮部
　　尚書侍郎詣
　乾清門請
駕
　午門鳴鐘鼓
皇帝龍袍補服乘輿出宫導從扈衛如常儀至
　太和殿北階降輿入工舉麾鼓柷中和韶樂作奏隆
　　平之章辭曰臨軒策将聖武恢仙仗挾風雷龍驤
　　虎賁羣英來專閫正藉勒銘才神機翊上台恩隆
　　轂是推
皇帝御太和殿陞座工偃麾戞敔樂止鑾儀衛官𫝊鳴
　　鞭階下三鳴鞭戲竹交丹陛樂作奏慶平之章辭
　　曰金殿宸開銅龍啓推轂恩隆典儀九重上争歌
　　喜起敷聲教盡仰天威鴻臚寺官引大将軍升自
　　東階立丹陛之東北面接勅印官二人(以從征内/閣官充之)
　　從升立於左西面分引從征各官按左右翼就丹
　　墀東西拜位均北面序立贊進少進贊跪皆跪樂
　　暫止贊受
勅大學士一人入
　殿左門就東案奉
勅由中門循左闑出授大将軍大将軍祗受轉授接勅
　　官跪奉以興退竢於左贊受印大學士一人奉印
　　授大将軍如受
勅儀樂作贊叩興大将軍暨從征各官行三跪九叩禮
　　興樂止奉勅印官降自東階由
　太和門中門出大将軍從出從征各官皆出鑾儀衛
　　官𫝊鳴鞭如初
駕興中和韶樂作奏顯平之章辭曰絳霄瑞靄六龍廻
　　寰㝢靖氛埃天戈遥指閶闔開敦忠秉信閫外裁
　　風雲列陣該崇墉計日摧鋒車電掣天馬徠軍聲
　　歡騰九埃
皇帝還宫樂止王公百官咸退
　　　右頒勅印
　　出師日五鼓鑾儀衛陳
法駕鹵簿於
　午門外如常儀文武百官蟒袍補服按翼集
　午門外東西闕下大将軍暨從征各官服征衣王貝
　　勒貝子公滿大學士将軍都統尚書蟒袍補服均
　　東面豫竢於
堂子街門内兵部建八旗大纛各一於
堂子内門外之南軍士執螺角列竢於街門外從征将
　　士按翼分立於甬道左右質眀禮部尚書侍郎詣
　乾清門請
駕
皇帝龍袍補服乘輿出宫
　午門鳴鐘鼓
法駕鹵簿前導樂陳而不作百官跪送如常儀
駕至長安橋軍士吸角吹螺大将軍從征各官暨王公
　　大臣等跪候過興随行
駕進
　堂子街門螺角止禮部尚書侍郎恭導
　皇帝降輿就位行禮如儀羣臣咸随行禮畢恭導
　皇帝出
　堂子内門螺角齊鳴
　皇帝至纛前行禮大将軍暨從征各官均随行禮畢螺
　　　角止導迎樂作奏祐平之章辭曰維文武畧勲業
　　　猷崇欽承睿算往征不恭扇仁風在師中月三㨗
　　　奏膚功
　　午門鳴鐘
　皇帝回鑾是日並遣官以師行祇告
奉先殿如常儀
　　　　右祗告
　　　其日昧爽工部官豫張黄幄於東長安門外南向
　　　武備院官供
　御座鋪陳光禄寺官備酒以竢
　皇帝祗告
堂子禮畢王公大臣先至東長安門分翼序立大将軍
　　暨從征将士先至幄外恭竢
皇帝至幄前降輿羣臣跪迎入幄
陞座内大臣侍衛翊立左右
皇帝召大将軍入
親賜巵酒大将軍跪飲畢退率從征将士謝
恩行三跪九叩禮畢佩櫜鞬辭
駕
皇帝命乘馬乃各乘馬啓行樂作
皇帝乘輿還宫王公百官送
駕如儀各退乃遣官祖餞大将軍於都門外禮部官豫
　　張幕於門外道左望
　闕設畵屏香案案前布拜席内務府官設燕於幕内
　　光禄寺官備茶酒竢於幕側鴻臚寺官二人蟒袍
　　補服竢於香案左右承
㫖餞送之王公大臣侍衛各官蟒袍補服竢於幕外大
　　軍按翼肅隊夾道東西分列大将軍至下馬從征
　　各官咸下馬王公大臣侍衛迎入鴻臚寺官引就
　　拜位聽贊行三跪九叩禮畢鴻臚寺官分引就燕
　　席禮部兵部尚書侍郎奉茶燕畢望
　闕謝
恩行禮如初儀王公大臣侍衛送至幕外視大将軍啓
　　行各退
　　　右祖餞
　　或王公大臣先出師疆場
皇帝即軍中
命為大将軍先期
臨軒遣正副使各一人持
節齎
勅印以往至日大将軍率屬郊迎豫於演武場築壇備
　　鋪陳壇上正中設勅印案前為香案均南向執事
　　及所屬官弁咸集祗竢屆時正副使蟒袍補服登
　　壇陳
勅印於案退東面立大将軍蟒袍補服詣香案前引贊
　　贊跪大将軍跪宣勅官東面宣讀
勅文訖正使奉
勅副使奉印以次授大将軍大将軍祇受轉授從官跪
　　接興復於案贊叩興大将軍行三跪九叩禮興正
　　副使退大将軍奉
勅印涖事正副使還
　朝持
節復
命如儀
　　　右遣使頒勅印
　　大将軍戰勝滅寇諏吉凱旋先期具疏以
聞乃振旅還
　朝将至
　京師先遣官入奏
皇帝命廷臣以茶酒出郭迎勞大将軍率從征将士望
　闕謝
恩行三跪九叩禮畢還
　朝從征将士以次歸營伍翼日黎眀鹵簿樂懸陳設
　　王公百官陪位均如
頒勅印儀鴻臚寺官陳設黄案於丹陛正中屆時
皇帝御太和殿中和韶樂作奏隆平之章辭曰慶溢朝
　　端靄祥雲河山清晏鈴旗迢遞送歸鞭赫元戎繄
　　良翰靖獻寸誠丹載干戈和佩鸞功成萬里勒銘
　　還遐邇共騰歡
陞座樂止大将軍出班從征内閣官二人恭奉
勅印升丹陛大将軍詣案前跪以次恭納
勅印於案退就班位丹陛樂作奏慶平之章辭曰决勝
　　從容籌上将師行肆靖遐方宣武畧更敷文徳垂
　　衣治端拱眀堂大将軍乃率從征将士謝
恩聽贊行三跪九叩禮畢樂止
駕興中和韶樂作奏顯平之章辭曰雉扇徐廻遍堯封
　　齊銷烽燧依依楊栁六師歸逮春耕修農耒論賞
　　策勲随九重深五絃揮敷天率土裒時對日月耀
　　眀威
皇帝還宫樂止羣臣咸退
　　　右凱旋
　　如窮寇乞命請降乃封章入
　告得
㫖報可諏吉納降所司豫於大軍之左築受降壇南向
　　壇南百歩外樹表建受降旗将校守之屆日所司
　　詣壇鋪陳設大将軍座於壇上正中設案於座南
　　陳
勅印設叅贊大臣座於左右東西僉向侍衛記室官立
　　大将軍左右引禮立壇南左右将領按隊伍立壇
　　下左右均東西面按品為序北上從征軍士戎服
　　按翼肅隊陳列壇外至時兵部總尉領降人立受
　　　降旗表下祗竢引禮二人詣軍門請大将軍升壇
　　　軍門鼓吹三舉礮大将軍戎服乘騎出營鼓吹節
　　　鉞前導引禮官騎導叅贊大臣暨侍從官騎從節
　　　鉞将至壇兵部總尉揮降人於表前北面跪匐伏
　　　大将軍至壇前下馬羣官咸下馬引禮引大将軍
　　　陟中階登壇南面升座叅贊大臣以下咸就位鼓
　　　吹振作舉礮三兵部總尉揮降人膝行詣壇下匐
　　　伏乞命大将軍宣諭
　皇帝威徳受降量加賞賚降人泥首伏謝仍膝行退大
　　　将軍降座乘騎還營軍門鼓吹舉礮導引侍從如
　　　初乃露布以
　聞率大軍凱旋如前儀
　　　　右納降
　　　師旋諏吉祗告
天
地
宗廟
陵寢
　社稷
　先師孔子並致祭
　　旗纛
　　礮神各如儀羣臣恭進
　賀表
　皇帝陞殿受賀如朝賀儀
　御製碑銘勒石太學分
　命儒臣編纂方畧垂示武功乃燕勞大将軍諸從征者
　　　咸與燕(儀詳/嘉禮)翼日論功行賞有差
　　　　右告成燕賚
　　　若
　命重臣經畧軍務節制将帥出征不庭其
　頒勅印祭
　堂子餞送受降凱旋之儀均與大将軍同
　
　
　
　
　
　
　
　
　
　
　
　
　
　
　
欽定大清通禮卷四十
　欽定四庫全書
　欽定大清通禮卷四十一
　軍禮
　　　大軍出征奏㨗上所獲於
　　京師乃獻俘於
太廟
　社稷祗告成事獻俘
太廟之禮前期有司諏吉以
　聞翰林院撰祝文(祝辭随/時撰擬)太常寺以祝版送内閣恭書
　　　受而奉諸
　　神庫承祭官執事官應陪祀之文武百官咸致齋御
　　　史禮部光禄寺官眂割牲均如儀屆日五鼓宗室
　　　官入
廟恭請
　中殿神位奉安於
　前殿供備陳設陪祀執事各官詣
廟祇竢均朝服兵部司官朝服率解俘将校豫以白組繫
　　　俘頸由西長安門至
　　天安右門入候於
太廟街門外黎眀承祭官朝服至俘跪伏承祭官入
廟就位陪祀執事各官咸就位立祗告獻俘讀祝行三獻
　　　禮陪祀官均随行禮是日並遣官告祭
　後殿凡陳設行禮儀節並與時饗同(儀詳/吉禮)
　　　　右太廟獻俘
　　　同日獻俘
　社稷前期有司供備翰林院撰祝文陪祀王公百官致
　　　齋均如祭
太廟之儀屆日獻俘
太廟禮畢兵部司官以俘候於
　社稷街門外承祭官朝服至俘跪伏承祭官就拜位行
　　　禮陪祀官均随行禮凡陳設及行禮儀節並與春
　　　秋祈報禮同(儀詳/吉禮)禮畢兵部司官以俘仍由原入
　　之門出各官皆退
　　　右社稷壇獻俘
　　獻俘翼日
皇帝御午門受俘受俘之禮前期兵部徧布諸司戒辦
　　屆日工部官設
御座於
　午門樓正中武備院官張黄蓋於樓檐下鑾儀衛官
　　陳
法駕鹵簿樂部和聲署陳樂懸設鐃吹軍樂於樓下設
　　丹陛鹵簿左當
　闕左門之北右當
　闕右門之北静鞭仗馬在其次設丹墀鹵簿於
　闕左門
　闕右門之南金鼓在其次丹陛大樂在金鼓之次輦
　　輅設於
　天安門外金水橋南馴象設輦輅南均夾甬道分列
　　如儀鴻臚寺序定班位内大臣率侍衛蟒袍補服
　　立兩翼樓階上䕶軍統領率䕶軍立階下均佩刀
　　環衛前引大臣十人立樓檐外階上東西面後扈
　　内大臣二人在
御座旁左右僉立豹尾班侍衛佩刀侍衛在
御座後左右翼立記注官立前楹之西東面北上承
㫖大臣二人鴻臚寺鳴贊二人立於階下東西面鑾儀
　　衛𫝊鳴鞭官立西鳴贊官之次東面均北上侍儀
　　内閣大學士學士翰林院學士都察院左都御史
　　副都御史立丹陛鹵簿之北東西面紏儀御史四
　　人禮部司官四人鴻臚寺官四人立丹陛鹵簿之
　　南又御史四人禮部司官四人鴻臚寺官四人立
　　丹墀鹵簿之南均東西面北上王貝勒貝子公拜
　　位在丹陛鹵簿内甬道東西文武百官拜位在丹
　　墀鹵簿内甬道東西重行異等均北面東位西上
　　西位東上兵部刑部尚書侍郎立於西丹墀鹵簿
　　之後
　　　右陳設序位
　　漏未盡王公朝服立
　闕左右門北百官朝服立
　闕左右門南均按翼東西祇竢兵部司官率解俘将
　　校以俘由西長安門至
　天安右門入立於右翼金鼓之後刑部司官立兵部
　　司官之次黎明執事官咸就位禮部尚書侍郎詣
　乾清門奏時遂前導
駕
皇帝禮服乘輿出宫前引後扈如常儀
　午門鳴鐘鼓
駕至
　太和門大樂鐃吹金鼓振作禮部尚書侍郎恭導
皇帝登
　午門樓至前楹降輿
御黄幄
陞座畢樂止鑾儀衛官𫝊鳴鞭校尉三鳴鞭鳴贊贊進
　　俘丹陛樂作奏慶平之章(命将樂辭詳見/    凱旋儀)序班引
　　解俘将校自丹墀鹵簿之南進至
御道西北面贊進少進贊跪叩興将校行三跪九叩禮
　　興樂止贊退引将校退復原位立鳴贊贊受俘兵
　　部司官率将校以俘至右翼金鼓之下北面跪匐
　　伏兵部尚書趨至
　午門前
御道西跪奏平定某地所獲俘囚謹獻
　闕下興少退東面立刑部尚書趨至兵部尚書之右
　　承
㫖大臣𫝊
制鴻臚寺官接宣曰所獻俘交刑部刑部尚書趨進北
　　面跪領
㫖訖興偕兵部尚書退復位兵部司官以俘交刑部司
　　官械繫由原入之門出鳴贊贊齊班丹陛樂作序
　　班分引王公百官各就拜位立聴贊行禮如常儀
　　畢樂止鳴鞭如初
駕興大樂鐃吹金鼓振作
　午門鳴鐘
皇帝乘輿還宫樂止衆官皆退是日
賜解俘官兵燕於兵部翼日
　午門外
賜解俘官兵冠履銀幣有差
　　　右受俘
　
　
　
　
　
欽定大清通禮卷四十一
欽定四庫全書
欽定大清通禮卷四十二
軍禮
　　日食救䕶之禮前期五月欽天監豫推
　京師各省及䝉古諸部落朝鮮國所見日食分秒時
　　刻疏
聞下禮部徧布中外屆期祇行救䕶前一月具疏𫝊在
　　京文官漢武官㑹禮部行救䕶禮八旗滿洲䝉古
　　漢軍都統副都統率屬於所部警備各救䕶於公
　　署至日順天府官飭役赴部潔埽堂署内外設香
　　案於露臺上鑪檠具(早晚随/日為向)布百官拜席於香案
　　後鑾儀衛率官校至部陳金鼓於儀門外龍旗御
　　仗各二引仗各六鼓二十有四金鉦一畫角十有
　　二掌以民尉列甬道東西百官朝服詣部祇候乃
　　辨位宗人府吏部翰林院詹事府通政司吏科國
　　子監為一班内閣戸部戸科禮科太常寺鴻臚寺
　　欽天監為二班兵部兵科理藩院鑾儀衛上駟院
　　武備院太僕寺歩軍統領及漢武官為三班刑部
　　都察院大理寺刑科光禄寺順天府京縣五城為
　　四班内務府工部工科中書科太醫院為五班每
　　班皆禮部尚書侍郎一人領之禮部官屬各附於
　　班末紏儀御史四人禮部司官四人鴻臚寺鳴贊
　　二人序班二人分列於香案前左右欽天監博士
　　一人候時樂部署史二人奉鼓竢於露臺下欽天
　　監官報日初虧鳴贊贊齊班序班引百官至拜位
　　前立重行異等贊進少進贊跪叩興衆行三跪九
　　叩禮興贊上香禮部尚書進至香案前三上香畢
　　復位贊跪皆跪贊伐鼓署史奉鼓進跪於左禮部
　　尚書伐鼓三聲儀門外金鼓振作乃按班更番上
　　香祇跪御史禮部鴻臚寺官更番祇立並如前儀
　　欽天監官報日復圓金鼓聲止鳴贊贊齊班百官
　　至拜位前立聽贊行禮如初畢各退是日禮部祠
　　祭司官二人欽天監博士二人赴觀象臺測騐向
　　日設香案初虧復圓行三跪九叩禮如儀
　　　右日食救䕶
　　月食救䕶於太常寺前期欽天監禮部疏
聞屆日陳設執事及行禮儀節並與救䕶日食禮同
　　　右月食救䕶
　　直省府州縣衛遇日月食各按欽天監推定時刻
　　分秒随地救䕶省㑹於督撫署府州縣衛各於公
　　署均以督撫及正官一人領班行禮正貳教職二
　　人紏儀學弟子員二人通贊二人引班隂陽官一
　　人報時至日班首官上香伐鼔衆官祗跪行禮並
　　與
　京師救䕶同
　　　右直省救䕶
　
欽定大清通禮卷四十二
欽定四庫全書
欽定大清通禮卷四十三
賓禮
　　周禮大行人掌賓客之禮儀九州以外謂之蕃國
　　各以其貴寳為摯
　國家聲敎暨訖四夷來賓徼外山海諸國典之禮部
　　百餘年來
勅封燕賚諸典儀文詳洽爰輯為賓禮而百官士民相
　　見儀節以類附於後
　　朝貢之禮凡四夷屬國按期修職貢遣其陪臣齎
　　表文方物來朝
　京師貢使将入境朝鮮以禮部通官二人迎於
　盛京鳯凰城安南琉球緬甸暹羅荷蘭蘇禄南掌諸
　　國貢道所經之省督撫遣佐貳雜職官一人迎於
　　邉界西洋以内務府司官及西洋人供職欽天監
　　者各一人迎於廣東皆給以郵符經過地方有司
　　供其次舍廪餼車舟夫馬沿途營汛遞遣官軍防
　　䕶以達於
　京畿禮部豫行工部修飾館舍備器用薪炭戸部給
　　粟米芻豆光禄寺給牲魚酒漿蔬果之屬既至提
　　督㑹同四譯館鴻臚寺少卿飭屬延接入館以時
　　稽其人衆均其飲食
　　　右迎來
　　貢使就館翼日撿其方物表文暨從官各服本國
　　朝服以竢禮部儀制司官設表案於堂上正中黎
　　眀館卿朝服率貢使詣部由左角門入恭竢階下
　　之左正使奉表在前副使次之從官在後禮部侍
　　郎一人出詣案左立儀制司官二人鴻臚寺鳴贊
　　二人分立於左右楹南均朝服館卿先升階立左
　　楹鳴贊之右鳴贊贊進表司賓序班二人引貢使
　　升階立副使從升少後立從官随序立贊跪貢使
　　以下皆跪贊接表正使舉表館卿恭接以授侍郎
　　侍郎受表陳於案正中復位贊叩興正使以下行
　　三跪九叩禮興序班引退館卿率以出儀制司官
　　送表内閣竢
命下禮部以方物分納所司
　　　右進表貢方物
　　貢使上表訖恭遇大朝常期
皇帝御太和殿百官行禮畢序班引貢使暨從官詣丹
　　墀西班末聽贊行禮
賜坐
賜茶如儀(詳見/嘉禮)若不遇朝期禮部諏日奏請
召見館卿豫戒貢使及通事官習肄禮儀至日率貢使
　　服其國公服通事補服詣
　宫門外祗竢
皇帝常服
御便殿領侍衛内大臣内大臣侍衛左右侍立如常儀
　　禮部尚書一人蟒袍補服引貢使入通事随入至
　　丹墀西行三跪九叩禮畢引由西階升至
　殿門外跪
皇帝降
㫖慰問禮部尚書承𫝊通事轉諭貢使貢使對詞通事
　　譯言禮部尚書代奏禮畢興引自西階降出退如
　　待以優禮是日
皇帝御便殿侍衛如前議政大臣暨八旗大臣咸蟒袍
　　補服入
　殿按翼侍立禮部尚書引貢使至丹墀西行三跪九
　　叩禮興引由西階升入
　殿右門立右翼大臣之末通事随入稍後立
皇帝有
㫖賜坐領侍衛内大臣内大臣議政大臣八旗都統副
　　都統禮部尚書就立位一叩序坐貢使随跪叩坐
　　乃
賜茶尚茶進
皇帝茶衆跪叩侍衛徧授大臣及貢使茶咸跪受一叩
　　坐飲畢跪叩如初
皇帝降
㫖慰問貢使跪聆答奏皆禮部尚書承𫝊通事譯言如
　　前儀禮畢禮部尚書引貢使出至朝房承
㫖賜貢使尚方飲食訖館卿率以退翼日黎眀領赴
　午門外謝
恩鴻臚寺𫝊贊序班引班貢使就丹墀西北面行三跪
　　九叩禮如儀退
　　　右朝見
　　朝貢禮畢禮部疏請頒
賜國王並燕賚貢使及其從官從人既得
㫖移諸司供備屆日所司陳
賜物於
　午門外道左皮幣布帛白金陳於案馬陳於庭鞍轡
　　具(惟朝鮮國王及/貢使    賜馬)館卿朝服率貢使暨從官各服
　　其國朝服由東長安門
　天安門
　端門至西朝房前東面序立祇候禮部侍郎一人立
　　案南西面主客司官從立御史四人鴻臚寺鳴贊
　　二人分立
御道左右東西面序班二人立貢使之北東面均朝服
　　鳴贊贊齊班序班引貢使至西丹墀内以次序立
　　北面東上贊進衆進贊跪叩興行三跪九叩禮畢
　　主客司官奉頒給國王
賜物前授貢使貢使跪受轉授從人乃以次頒貢使及
　　從官從人
賜物主客吏奉授各跪受訖贊叩興復行三跪九叩禮
　　興引退館卿率貢使及從官從人出
賜燕於禮部如儀(詳見/嘉禮)畢皆退
　　　右燕賚
　　事竣貢使将回國光禄寺備牲酒果蔬禮部侍郎
　　一人詣館舍筵燕如在部儀朝鮮南掌仍以迎接
　　官伴送出境安南琉球緬甸暹羅荷蘭蘇禄禮部
　　奏
　遣司官一人伴送西洋以原迎官二人給郵符沿途
　　供館舍車舟飲食官軍防䕶如初來禮至貢道所
　　經省㑹
賜燕司道一人主之儀與禮部燕同督撫大吏别遣官
　　送出境自京伴送官以事竣復
命於
　朝
　　　右送往
勅封外國之禮凡朝貢之國世子嗣位權攝國事遣其
　　陪臣請
命於
　朝禮部疏
聞得
㫖報可工部製
節内閣撰
勅(印世/𫝊授)均送禮部禮部奏
　遣正副封使各一人持
節齎
勅往封朝鮮封使以内大臣禮部滿侍郎内閣滿學士
　　侍衛充服色儀從各從其品安南琉球以翰林院
　　侍讀侍講編修檢討六科給事中禮部郎中員外
　　郎主事内閣中書充
特賜一品麒麟服儀從皆視一品啓行之日工部給龍
　　旗御仗牌繖兵部給乘𫝊防䕶官軍皆候於禮部
　　大門内禮部儀制司官設案於堂上正中陳
節於左陳
勅於右尚書侍郎二人於案左右立儀制司官二人随
　　其後均朝服封使朝服詣部至堂中跪儀制司官
　　一人奉
節一人奉
勅各授尚書侍郎以授正副使皆恭接以興出儀門外
　　官軍接奉加節衣負
勅書乘馬行旗仗前導使者易征衣乘𫝊偕行
　　　右遣使
　　封使入所封國境其國邊吏供備館𫝊夫馬所經
　　之地文武官出郊跪接如迎
詔書之儀将及國嗣封國王遣其陪臣出郊迎接
勅書勞使者飾館舍供張於國門之外備龍亭香亭旗
　　仗鼓樂祇候於館列屏於王殿上設案於正中前
　　設香案均南向設國王受封位於香案南拜位於
　　受封位之南設衆官拜位於庭内東西皆北面贊
　　禮二人位國王拜位之北引禮二人位贊禮之南
　　引班四人位衆官拜位之北皆東西面樂陳於門
　　内儀仗陳於庭中皆左右分列使者既及國迎接
　　官迎至館恭設
節
勅於龍亭内馳報國王王率其國陪臣朝服郊迎迎接
　　官以龍亭行香亭旗仗鼓樂前導使者乘馬從國
　　王以下咸跪候過興随入國門至府龍亭入中門
　　升階陳於正中使者及階下馬從升執事者脫節
　　衣奉
節授正使持前行奉
勅授副使随行入殿使者陳
節
勅於中案皆退立案東宣讀官立於使者之後引禮引
　　國王就拜位北面引班引衆官均就拜位北面立
　　贊禮贊跪王率陪臣皆跪贊叩興國王以下行三
　　跪九叩禮興國王進至受封位前贊禮贊跪國王
　　跪副使進奉
勅書付宣讀官西面展讀訖以
勅書授國王國王祇受轉授從官跪接以興副使復位
　　國王三叩興退至拜位前贊跪叩興國王以下復
　　行三跪九叩禮興率其陪臣出竢門外正使奉
節詣龍亭執事者加節衣陳於亭舁出使者随出國王
　　以下跪送使者以
節詣館國王乃易常服適館勞使者揖讓行禮畢退饗
　　燕致饔餼如儀及歸率其陪臣跪送
節於國門外如初迎禮使者回
　朝以事竣復
命還
節並
賜服於所司
　　　右國王受封
　　使者既還
　朝國王乃修表文具方物遣其陪臣詣
　闕謝
恩廩餼燕賚均如常朝貢之儀
　　　右國王表謝
　　若外夷歸誠初奉
　朝命者禮部奏請
命正副使持
節齎
勅印往封儀與前同若荒逺阻絶之區以
勅書授來使齎回儀制司官設案於
　午門外甬道上正中陳
勅尚書一人立案左儀制司官随其後鴻臚寺鳴贊二
　　人立甬道左右均朝服館卿率來使朝服入至西
　　丹墀内祇竢鳴贊贊授
勅序班引詣案前北面贊跪來使跪儀制司官一人奉
勅授尚書以授來使恭接授從官興退詣丹墀之西聽
　　贊行三跪九叩禮畢乃恭齎回國以授其國王遣
　　使詣
　闕謝
恩如儀
　
　
　
　
　
　
　
　
　
　
　
　
　
　
欽定大清通禮卷四十三
欽定四庫全書
欽定大清通禮卷四十四
賓禮
　　外藩親王見宗室親王之禮賓及門王府屬官入
　　告主人降階迎賓辭主人升賓從賓入門而右西
　　位東面主人入門而左東位西面各行二跪六叩
　　禮畢即席序坐位如之賓之從官階上二跪六叩
　　興入右門随坐於賓後執事者進茶賓受茶叩主
　　人答叩飲茶叙語畢從官趨前楹跪一叩興趨出
　　賓起離席叩王人答叩皆興賓辭出主人送賓於
　　階下退府屬官送於府門外賓退屬官乃退若外
　　藩郡王見主人迎送不降階相見賓二跪六叩主
　　人答一跪三叩餘跪受賓辭出跪叩主人答跪不
　　叩餘如親王見儀外藩貝勒見入自中門闑左王
　　出坐迎貝勒行二跪六叩禮王立受王就位正坐
　　貝勒侍坐從官行禮随坐如儀貝勒受茶一叩飲
　　茶叙語畢從官先出貝勒離席跪叩辭退王出坐
　　府屬官送於府門外外藩貝子公見府屬官引至
　　殿外行二跪六叩禮王坐受辭出跪叩王坐受亦
　　如之餘如貝勒見儀
　　　右宗室外藩親王相見
　　外藩親王見宗室郡王之禮賓至主人迎於大門
　　内肅賓入及階讓升主人由東賓由西及門讓入
　　主人就右西面賓就左東面行二跪六叩禮東西
　　序坐從官行禮随坐待茶辭退均如内外親王見
　　儀主人送賓於大門内府屬官送於府門外各退
　　若外藩郡王見與内外親王相見儀同外藩貝勒
　　見與外藩郡王見親王儀同外藩貝子公見與外
　　藩貝勒見親王儀同
　　　右宗室外藩郡王相見
　　外藩親王見宗室貝勒之禮賓至主人出迎於府
　　門外肅賓入賓先行主人少後從行升階亦如之
　　主人入門而左東面賓入門而右西面各行一跪
　　三叩禮東西序坐從官行禮随坐均如儀待茶辭
　　退賓皆一叩主人答送賓於府門外乃退若外藩
　　郡王見行禮坐次視親王主賓出入並行迎送及
　　於大門府屬官送於門外外藩貝勒見行一跪三
　　叩禮餘與内外郡王相見儀同外藩貝子公見行
　　一跪三叩禮主人跪受餘與外藩貝勒見郡王儀
　　同
　　　右宗室外藩貝勒相見
　　外藩親王郡王貝勒見宗室貝子公之禮賓至主
　　人迎於大門外賓自西先行主人自東少後行升
　　階入門亦如之主人位左賓位右東西面各行一
　　跪一叩禮序坐從官行一跪一叩禮随坐待茶如
　　前儀從官先一叩辭退賓主各一叩興主人送賓
　　於大門外候乘馬乃退若外藩貝子公見行一跪
　　一叩禮餘與外藩貝子公見貝勒儀同
　　　右宗室外藩貝子公相見
　　京官敵體相見之禮賓及門從者通名閽人入告
　　主人肅衣冠出迎於大門内揖賓入每門讓於賓
　　及階讓升及門讓入賓主皆北面再拜興主人為
　　賓設坐西面賓禮辭揖主人答揖卒正坐賓為主
　　人設坐東面揖如之主人揖賓就坐執事者進茶
　　賓受茶拜手主人答拜飲茶叙語畢賓告辭揖主
　　人答揖降階賓辭主人固請乃送賓於大門外視
　　賓乘輿馬主人乃退尚書左都御史見大學士儀
　　亦如之一品至八九品官敵體相見儀並同三品
　　以下京堂官翰詹科道見大學士主人迎於儀門
　　内送出大門外不視乘輿馬餘儀同科道見左都
　　御史副都御史各部尚書主人送出大門外退不
　　視乘輿馬餘儀同翰詹科道與閣部院寺監屬官
　　相見均與敵體相見儀同有尊卑名分者均各盡
　　其尊卑之禮
　　　右京官敵體相見
　　閣部院寺監屬官見其長官之禮初見屬官公服
　　詣署首領官引至堂上以銜名履歴呈於各長官
　　坐案屬官以次向坐三揖長官避席答揖退若燕
　　見至大門外下輿馬竢於門内閽人通名入見長
　　官迎於階下詣㕔事(㕔事以南/向為率)屬官當楣北面三
　　揖長官東面答揖序坐屬官東位西面(旅見則以/次東西面)
　　長官位於西南東北面命坐揖茶至揖凡屬官揖
　　長官皆答揖啓事畢三揖如初辭出長官送於二
　　門外屬官出大門稍逺乘輿馬見大學士儀同
　　　右在京屬官見長官
　　國學生見國子師之禮初見弟子公服具名柬國
　　學首領官引至堂上北面三揖師立受辭退北面
　　三揖出若燕見通名竢於門内師召入迎於階上
　　弟子升階竢師前行随入堂當楣北面再拜師西
　　面答揖師命坐弟子北面揖趨正師坐畢侍坐於
　　側東位西面(旅見則以次/列坐北上)師位於西南東北面請
　　問揖茶至揖辭退北面三揖師皆答揖師出送前
　　行弟子從及二門外弟子三揖竢師入乃退翰林
　　院庶吉士見大學士及見教習庶吉士儀同
　　　右國學師弟子相見
　　直省官敵體相見之禮賓至署從者通名門吏啓
　　門賓肩輿入儀衛止儀門外主人出迎賓至外堂
　　檐下降輿主人揖賓入毎門讓於賓及㕔事各再
　　拜興主人為賓設坐西面賓禮辭揖主人答揖賓
　　為主人設坐東面揖如之主人揖賓就位坐執事
　　者進茶主賓各拜手飲茶叙語畢賓避席揖辭退
　　主人答揖賓出主人送至外堂檐下視乘輿主人
　　退賓肩輿出如來儀學政鹽政及
欽差官與督撫相見儀同文職督撫司道以下府州縣
　　佐雜以上武職提鎮以下千把總以上凡敵體官
　　相見儀並同
　　　右直省官敵體相見
　　直省文屬見長官之禮司道見督撫初見具銜名
　　履歴公服詣署至大門外降輿入及儀門由左門
　　入督撫迎於外堂屏内督撫先行司道随入及㕔
　　事司道當楣北面禀叅督撫辭乃三揖督撫西面
　　答揖督撫正坐司道東旁侍坐(旅見則以/次東西面)命坐揖
　　茶至揖凡司道揖督撫均答揖辭出三揖如初督
　　撫送至屏門外司道三揖竢督撫入門復三揖趨
　　出至大門外乘輿返若公事謁見常服通銜名三
　　揖就坐餘如前儀知府見督撫督撫不迎送餘如
　　司道見儀同知通判見督撫轅門下輿馬餘與知
　　府見同州縣見督撫轅門外下輿馬升堂北面再
　　拜辭退三揖督撫皆立受餘如知府見儀知府同
　　知通判見司道司迎送於屏門外道迎送於堂檐
　　下坐次知府等東位西面司道位於西南東北面
　　餘如見督撫儀州縣見司道司道不出迎見畢辭
　　出司送於階下道送於屏門外餘如知府見儀州
　　縣見知府迎送於屏門外餘如見司道儀見同知
　　通判迎送於堂檐下餘儀同直𨽻州知州見長官
　　及接屬官儀與知府同直𨽻州州同州判見長官
　　儀與州縣同敎職見督撫司道知府等官均如知
　　縣見儀首領佐雜官見督撫行一跪三叩禮不坐
　　見司道知府儀同府首領縣佐貳等官見同知通
　　判如州縣見司道儀雜職官見同知通判行一跪
　　三叩禮不坐雜職官見知縣如州縣見知府儀
　　　右直省文官見長官
　　直省武屬見長官之禮副将見提督初見具銜名
　　披執轅門外下馬門吏禀白𫝊命免披執易公服
　　由左門入升堂北面禀叅辭三揖提督西面答揖
　　坐次提督正坐副将侍坐茶畢辭退三揖如初提
　　督送至階下常見不披執餘儀同見本鎮總兵官
　　迎送於堂後屏外坐次副将東位西面總兵官位
　　西南東北面餘如見提督儀叅将遊擊見提督北
　　面跪三叩辭退三揖出提督起立答揖不送餘如
　　副将見儀見總兵官如副将見提督儀見本鎮總
　　兵官起立不送都司守備見提督暨總兵官披執
　　北面跪自宣銜名三叩提鎮坐受命坐西面席地
　　坐不設茶辭出三叩趨退提鎮不起立公事謁見
　　常服不宣銜名餘儀同千把總見提督暨總兵官
　　跪啓事不坐餘與都守同叅将遊擊見本協副将
　　如見總兵官儀辭出副将離位送都司守備見副
　　将行一跪三叩禮副将不揖不送餘如叅遊見儀
　　都司守備初見本管叅将遊擊行庭叅禮辭出本
　　管官離位送常見三揖本管官答揖出揖如初若
　　非本管官送迎及大堂屏後餘儀同千總以下官
　　見副将叅将遊擊與見總兵官同千總見都司守
　　備與守備見叅遊同把總見都司守備跪三叩辭
　　出都司起立不送餘與千總同
　　　右直省武職見長官
　　司道見學政具名銜二門外下輿馬由中門入學
　　政迎於堂檐下揖入行賓主禮若學政為三品以
　　上大臣司道謁見與見督撫儀同知府同知通判
　　見學政行三揖禮餘如見督撫儀州縣見學政與
　　見督撫儀同凡州縣行禮學政避席答揖敎職見
　　學政與知縣見同凡敎職行禮學政立受首領佐
　　雜官見學政與見督撫儀同司道以下官見鹽政
　　及
欽差官均與見學政儀同運使鹽道見鹽政與司道見
　　督撫儀同運同運判等官見鹽政與知府見督撫
　　儀同科目出身鹽大使見鹽政與知縣見督撫儀
　　同
　　　右直省官見學政鹽政
　　順天奉天府屬官相見之禮同品官僚視直省敵
　　體見儀治中通判見府尹如直省司道見督撫儀
　　見府丞如司道見學政儀屬下州縣敎職見府尹
　　如見督撫儀見府丞如見司道儀見治中通判如
　　見府倅儀經厯以下官見府尹丞治中通判如直
　　省首領官見知府府倅儀奉天府屬知府見府尹
　　如直省知府見督撫儀見府丞如見學政儀府州
　　縣見
　盛京五部侍郎如見府尹儀
　　　右京府官屬相見
　　直省文武官相見之禮提督見總督由中門入總
　　督出迎於大堂檐下揖讓入升堂三揖畢總督正
　　坐提督僉坐若提督兼世職者總督東位西面提
　　督西位東面辭出總督送至堂檐下視乘輿退見
　　巡撫行賓主禮總兵官見總督與司道見儀同見
　　巡撫行賓王禮副将見總督初見披執一跪三叩
　　侍立待茶辭退三揖出見巡撫與知府見儀同叅
　　将以下官見總督行一跪三叩禮千總以下官見
　　司道儀同司道見提督如提督見總督儀見總兵
　　官行賓主禮知府同知通判見提督總兵官如司
　　道見提督儀州縣見提督具銜名由左門入提督
　　迎於階下升堂北面三揖坐次提督正坐州縣侍
　　坐辭出三揖如初提督送至屏門外見總兵官儀
　　同八九品以下佐雜官見提督總兵官行一跪三
　　叩禮
　　　右直省文武官相見
　　直省滿漢官相見之禮鎮守将軍副都統與督撫
　　提鎮相見行賓主禮司道以下官見将軍與見總
　　督儀同見副都統與見總兵官儀同協領叅領見
　　督撫與司道同佐領防禦見督撫與知府同驍騎
　　校以下官見督撫與州縣同餘不相統屬者均行
　　賓主禮
　　　右直省滿漢官相見
　　儒學弟子員見學師之禮與國子生見國學師儀
　　同學政涖任後釋奠學宫講學於彞倫堂敎職引
　　學弟子員謁見均公服北面再拜學政立受嵗科
　　試畢學弟子員列一二等者均公服祗竢於學政
　　堂下學政升堂北面三揖學政立受閱卷畢退三
　　揖出入泮謁見禮亦如之
　　　右直省學校師弟子相見
　　士人敵體相見之禮賓及門從者通名主人出迎
　　於大門外揖入及門及階揖如初登堂主賓均北
　　面再拜興主人趨正賓坐賓禮辭主人卒正坐左
　　還賓正主坐亦如之即席賓東位西面主人西位
　　東面飲茶敘語畢賓退揖主人及階及門揖辭主
　　人均答揖乃送賓於大門外揖如初若見父之執
　　友與見尊長儀同
　　　右賓友相見
　　受業弟子見師長之禮初見師未出先入設席正
　　位竢於堂下師出召見乃奉贄入奠贄於席北面
　　再拜師起答揖興謹問起居命之坐乃侍坐有問
　　則起而對辭出三揖師不送常見侍坐請業則起
　　請益則起師有敎立聽命坐乃坐師問更端仍起
　　而對朝入一揖暮出一揖與同學弟子均以齒序
　　　右受業弟子見師長
　　卑幼見有服尊親之禮及門從者通名竢外次尊
　　長召入見升階北面再拜尊長西面答揖命坐視
　　尊長坐次侍坐於側茶至揖叙語畢禀辭三揖凡
　　揖尊長皆答出尊長不送若尊長來見卑幼迎送
　　於大門外行禮坐次如前儀
　　　右卑幼見尊長
　
　
　
　
欽定大清通禮卷四十四
　欽定四庫全書
　欽定大清通禮卷四十五
　凶禮
　　　周官凶禮有五喪居其首昭慎終也唐顯慶禮刪
　　　國恤之條後世遂末由詳考厥制下逮臣庶罕得
　　　遵循或泥古而失其情或從俗而違於義者有之
　　　我
　　朝孝治光昭與成周嫓美三年之喪自
　天子達於庶人其間稱情立文垂為典則王道使民無
　　　憾胥於是乎見焉謹詳著於篇
列聖喪禮疾大漸
召
　嗣皇帝侍側王大臣數人承
簡命入恭紀
遺詔初崩王大臣奉
　嗣皇帝正主喪位去冠飾哭踊
　　宫中自
　皇后
　　皇貴妃
　　貴妃
　　妃
　　嬪以下咸去首飾陳小殮
冠服
　嗣皇帝奉以進哭踊視小殮畢所司恭奉
梓宫於宫中正殿
　嗣皇帝哭踊憑
梓宫視大殮畢
　命王大臣治喪事禮部内務府㑹疏喪儀辨服制
　嗣皇帝成服
　　皇子
　　皇孫隨成服
　皇后
　　皇貴妃
　　貴妃
　　妃
　　嬪以下公主皇子皇孫福晉同時成服王公百官宗
　　　室覺羅及内務府所屬官人皆給白布制服公主
　　　福晉以下三等侍衛妻以上及内務府所屬婦女
　　　咸去首飾給布制服如之
　皇帝服三年喪居翼室百日以内
　上諭用藍筆惟
天
地大祀越紼行事百日以後素服
　聽政詣
几筵前仍喪服二十七月而除
　皇后
　　皇貴妃
　　貴妃
　　妃
　　嬪服同
　　皇子
　　皇孫居
　　宫中别室治喪儀王大臣及
殯宫守衛執事官人百日除服公王福晉以下侍衛妻以
　　　上及内務府所屬婦女服同羣臣八旗文武官居
　　闕左門外漢官居各公署服二十七日而除皆百日
　　　不薙髪素服二十七月奏疏文移用藍印二十七
　　　日止昏嫁朞年遏音樂二十七月
　　　　右初崩成服
　　　既殮廼奠所司於
几筵殿内設綴衣(中黄左/右白)供牀南向坐褥具左右各設牀
　　　列黼扆十有四南設供案香合鑪鐙具鑾儀衞陳
法駕鹵簿於
　　乾清門至
　太和門外諸執事皆辦辨内外哭位
嗣皇帝立殿檐東西向哭衆傳哭
　皇子
　皇孫立丹陛東西面
皇后立綴衣内東向
　皇貴妃
　貴妃
　妃
　嬪公主皇子皇孫福晉立於後殿下丹墀右為諸王
　　福晉夫人郡主以下至二品命婦哭位
　隆宗門外為三四品命婦以下哭位
　乾清門外為王以下公侯伯子男及二品以上官哭
　　位(王公以下二品官以上宗室覺羅哭/命進内瞻仰者入  乾清門内序)　(特/)
　景運門外為三品以下文武官哭位(非命婦齊集之/日右翼官於)
　　(隆宗門/外序立)皆分左右翼序立東西面北上内監啟門
　　治喪儀王大臣及執事官率尚茶奉茶尚膳奉膳
　　　由中門入至殿前
　皇帝入殿左門詣
几筵前正中立尚茶跪進茶衆皆跪
　皇帝舉茶奠於案行一拜禮衆隨行禮尚茶徹茶次尚
　　　膳進膳掲巾冪
　皇帝親上食畢執事官進奠几於正中
　皇帝詣几前跪奉爵王大臣跪進爵
　皇帝祭酒三爵每祭一拜興衆隨叩興乃徹闔門哭止
　皇帝還翼室衆各退嗣是朝晡日中三奠朝晡進羮飯
　　　肴饌日中進果筵儀均如前
　　　　右殮奠朝晡日中奠
　　　越日恭頒
遺詔工部官設黄案於
凡筵殿内之東内閣學士自閣奉
詔書内閣官前引至
　　乾清門大學士奉
詔書由中門入至
几筵殿檐下
　皇帝恭受奉安於東案跪三拜興由殿左門出西向立
　　　竢大學士入右門詣黄案前跪三叩奉
詔書興出殿中門
　皇帝跪候
詔書過興還翼室大學士奉至
　　乾清門外授禮部尚書尚書跪受祠祭司官以雲盤
　　　接奉出頒
詔於
　　天安門樓王公百官喪服率軍民集外金水橋跪聽
　　　宣讀畢舉哀行三跪九叩禮
詔下禮部恭鐫謄黄
　頒於天下順天府府尹率屬制服跪迎於府署開讀在
　　　京候選官及教習進士舉貢肄業國子生等咸集
　　　朝夕哭臨三日
詔至直省将軍督撫率所屬文武官暨薦紳師生耆老素
　　　服出郊跪迎入公廨開讀分駐之提鎮率所屬将
　　　弁道府州縣率所屬丞倅掾吏紳士耆老素服跪
　　　迎於治所開讀均易喪服北面行禮朝夕哭臨三
　　　日喪服二十七日不薙髪止昏嫁百日遏音樂期
　　　年
　　京師暨直省軍民男去冠飾女去首飾素服二十七
　　　日止昏嫁一月遏音樂百日遣使頒
詔於朝鮮國國王率羣臣素服恭迎止鼓樂使者就館不
　　　受燕饗餘如常儀使還國王遣陪臣上表進香納
　　　方物其使臣有在京者給白布制服遣理藩院官
　　　分路頒
詔外藩䝉古王台吉公主福晉等入京行叩謁禮在二十
　　　七日以内令制服後二十七日至者男去冠飾女
　　　去首飾各三日
　　　　右頒遺詔
　　　越日諏吉
　嗣皇帝詣
凡筵前祗告受
命出更禮服
　御太和殿即
　皇帝位(儀詳/吉禮)禮畢反喪服
　　　　右祗告即位
　　　諏日殷奠前期翰林院撰擬祭文至日五鼓工部
　　　官設幕於
　　乾清門外之西置奠几陳燎牀於燎所具楮幣九萬
　　　設祭文案於殿檐下稍西鑾儀衞官校陳鹵簿王
　　　公百官公主福晉命婦各集於其位如前儀侍衛
　　　班領導治喪儀王大臣内務府總管率執事官入
　　　陳爼豆於
几筵前列祭筵二十有一羊九酒十有一尊於丹陛左右
　　　陳設畢侍衛仍導以出司祝奉祭文禮部尚書侍
　　　郎二人㳟引由
　　乾清門中門入設於案出(執事者出入皆導以/侍衛班領後仿此)内監
　　　奉
冠服篚設於供牀屆時禮部尚書奏請
　皇帝自翼室出詣
几筵哭就位内外集序傳哭獻茶上膳如前儀司祝進至
　　　案前奉祭文至檐外正中北面跪禮部尚書侍郎
　　　二人左右跪展祭文執事官進奠几
　皇帝於几前跪衆各於其位跪哭暫止讀祭文畢仍復
　　　於案退傳哭如初奉爵王大臣跪進爵
　皇帝祭酒三爵每祭一拜興衆隨叩興乃徹司祝奉祭
　　　文禮部尚書侍郎恭引内監奉
冠服篚宫殿監侍二人内大臣十人恭引均由中門出送
　　　燎所
　皇帝由
　　乾清左門出跪候
冠服過從行王公内大臣侍衛於
　　乾清門外跪候過隨豹尾槍後從行鴻臚寺豫引三
　　　品以下各官於燎所東西列跪候過
　皇帝詣燎位前跪衆皆跪奉爵王大臣跪進爵
　皇帝祭酒三行禮如前儀興稍後西向立衆隨叩興奉
　　　爵王大臣灌畢哭止
　皇帝還翼室衆退
　　　　右殷奠
　　　諏日奉移
殯宫豫日以奉移祇告於
几筵啟奠陳設讀文(祭文翰林/院撰擬)奠獻内外集序均如殷奠
　　　儀
　　　　右啟奠
　　　屆日五鼓鑾儀衛陳
法駕鹵簿治喪儀王大臣率執事官校入徹綴衣黼扆豫
　　　送
殯宫工部陳大昇轝於
　　景運門外校尉民夫均服其服分班立竢戒在途執
　　　事官役謹敬集事王公百官於
梓宫所出門外列定班位豫竢
　皇后
　　妃
　　嬪暨公主福晉夫人命婦豫往
殯宫集竢屆時禮部尚書奏請
　皇帝詣
梓宫前哭執事官進奠几
　皇帝祭酒三爵毎祭一拜興立於左治喪儀王大臣工
　　　部鑾儀衛使率執事官校進小轝恭奉
梓宫啟行
　皇帝哭從
梓宫出
　　乾清門中門直班内大臣侍衛於門外跪哭至
　　景運門外登大昇轝初班校尉恭舁
　皇帝西向跪(凡换班皆/跪後同)禮部尚書祭轝奠酒三爵每奠
　　　行一叩禮興校尉舁行
法駕鹵簿前導
　皇帝於
梓宫左歩行恭送治喪儀王大臣禮部工部内務府及恭
　　　送之王貝勒貝子公等夾道隨行文武百官咸跪
　　　哭候過興隨行經過門橋内大臣祭酒三爵每祭
　　　一叩興
靈駕至
殯宫大門外大昇轝止
　皇帝於門外之左跪迎哭衆隨跪哭校尉㳟舁
梓宫入中門至
殯殿
　皇帝隨入立於殿檐東王公至輔國将軍大學士公侯
　　　伯子男至副都統副都御史䝉古王至台吉於大
　　　門外序立東西面其餘文武百官於旁門外序立
　　　治喪儀王大臣率官校入殿奉安
梓宫於殿内正中設綴衣黼扆如初
　皇帝詣奠位奠爵衆隨叩如前儀既畢徹饌闔門哭止
　皇帝居側殿苫次(還宫二十七日後/    倚廬)
　皇后
　　妃
　　嬪以下還宫衆各退既殯朝夕上食日中進果筵如
　　　初二十七日之後
　皇帝詣
殯宫奠酒日一次既週月閒日一次再週月閒二日一次
　　　餘日
　命皇子諸王分詣恭奠内務府官䕶軍領催等於大門
　　　外之東命婦婦人於大門内之西各更班齊集每
　　　日隨朝晡日中三奠舉哀行禮治喪儀王大臣恭
　　　視桼飾
梓宫凡四十有九次
　　　　右奉移殯宫
　　　諏日行初祭禮前期翰林院撰祭文屆日工部設
　　　幕於
殯宫門外之西置奠几設祭文案於
殯殿西檐下陳燎牀於燎所具楮幣四十萬鑾儀衞陳
法駕鹵簿於大門外治喪儀王大臣内務府總管等率所
　　　司陳爼豆於
殯殿内列祭筵八十有一羊二十有七酒四十有一尊於
　　　丹陛左右設奠几於正中司祝奉祭文禮部尚書
　　　侍郎引入設於檐下西案内監陳
冠服篚於供牀均如初儀王公百官於大門外分位集竢
　　　福晉以下二品命婦以上於二成門内之右集竢
　　　内府入直之命婦婦人於二門外集竢在内公主
　　　福晉等集於殿内屆時
　皇帝喪服詣
几筵前哭衆傳哭獻茶上膳讀文畢
　皇帝奠酒行禮衆隨行禮及送燎
　皇帝出殿左門跪候
冠服過從行至大門外王公以下皆跪候過從行三品以
　　　下各官鴻臚寺豫引於燎所左右列跪候過
冠服祭文送至燎所㳟安於燎牀
　皇帝詣奠位跪衆皆跪奉爵王大臣進爵
　皇帝奠爵三每奠一拜興衆隨叩興奉爵大臣灌畢哭
　　　止退均如殷奠之儀翼日繹祭遣官行禮陳饌筵
　　　十有一羊五酒五尊楮幣三萬不設鹵簿不齊集
　　　不讀祝禮部工部内務府光禄寺堂屬官執事餘
　　　如儀
　　　　右初祭
　　　諏日行大祭禮前期撰祭文執事諸司供僃至日
　　　陳設祭筵内外集序讀文哭奠送燎均如初祭次
　　　日繹亦如之
　　　　右大祭
　　　週月陳饌筵二十有一羊九酒九尊具楮幣十萬
　皇帝喪服哭奠行禮王公百官素服去冠飾隨跪叩傳
　　　哭均如初儀朞年以内未葬月有奠祭筵十有一
　　　羊五酒五尊餘陳設禮儀均與殷奠同
　　　　右月奠
　　　諏日恭上
尊諡
　制下先期禮部具疏請
　命總理王大臣内閣九卿暨翰詹科道文六品武四品
　　　以上官集議恭擬
尊諡
廟號進呈
　欽定工部豫製香
册香
寳及宣讀絹
册絹
寳於製造所翰林院撰
册文
寳文既辦擇良辰恭鐫是日所司豫設案於内閣政事堂
　　　中設册寳亭二香亭一於製造所門外内閣大學
　　　士學士禮部工部尚書侍郎咸素服集政事堂祗
　　　竢工部官奉
册
寳設亭内鑾儀校舁行至内閣門外亭止有司奉
册
寳恭設於案退大學士等行三跪九叩禮大學士一人奉
冊一人奉
寳以授匠人鐫字於潔室恭上
尊諡前一日遣官各一人祇告
天
地
太廟
奉先殿
　社稷如常告儀(詳吉/禮)至日五鼓鴻臚寺官豫設册寳案
　　　各一於
　　太和門正中南向鑾儀衛官設黄亭二於階下南北
　　　肆設
法駕鹵簿於
殯宫大門之外内務府太常寺官設香案於殿内正中左
　　　右設宣讀册寳各一案又左設香册香寳案漏未
　　　盡執事官咸入王以下公以上於
　　協和門外集序均素服禮部侍郎二人詣内閣奉宣
　　　讀
册文
寳文於函至
　　太和門階下豫設亭内退大學士二人自閣奉香
册香
寳於盝至
　　太和門階上恭陳案上跪三叩興退祇竢於丹墀東
　　　質明欽天監官報時屆禮部尚書詣
　　乾清門奏請
　皇帝素服乗輿出宫至
　　太和門北階降輿司拜褥官豫設拜褥於門檻外正
　　　中
　皇帝由
　　太和左門出詣案前立北向閲
册
寳訖就拜位立行一跪三拜禮興轉立東次西向司拜褥
　　　官徹拜褥大學士二人進詣案前跪三叩興奉
册
寳分設亭内跪三叩興禮部尚書奏禮畢
　皇帝易喪服豫詣
殯宫配殿祇竢鑾儀校恭舁冊亭寳亭以次行禮部官十
　　　人前引導以御仗二華葢一奉冊寳大學士暨執
　　　事官從王公於所集之位跪候亭過興以次從至
殯宫門外公侯伯以下四品官以上皆跪迎黄亭由大門
　　　中門入至内門止禮部尚書侍郎二人奉宣讀
册文
寳文豫陳於殿内左右案大學士二人詣亭前跪三叩興
　　　奉香
册香
寳禮部尚書侍郎恭引由中門中路進殿中門陳於左案
　　　跪叩如初退欽天監報時屆禮部尚書詣
　　配殿奏請贊引對引太常寺卿二人恭導
　皇帝由大門左門入就正中拜位前立鴻臚寺官引王
　　　公於階下東西公侯伯以下文武四品官以上於
　　　大門外按翼序立典儀贊執事官各共廼職贊引
　　　奏就位
　皇帝就拜位北向立司香奉香合進贊引恭導
　皇帝詣香案前立司香跪贊引奏跪
　皇帝跪奏上香司香進香
　皇帝受香合拱舉仍授司香興三上香奏復位
　皇帝復位立奏跪拜興
　皇帝率羣臣行三跪九拜禮興贊引奏跪
　皇帝跪羣臣皆跪典儀贊進
册大學士自東案奉香
册跪進於左
　皇帝受
册拱舉授禮部尚書跪接興奉安於案跪三叩興退進
寳於右如進
册之儀廼宣
册宣册官詣案北面跪恭奉絹
册宣訖復於案三叩興退宣
寳儀同贊引奏跪拜興
　皇帝率羣臣行三跪九拜禮興廼奠帛讀祝三獻爵如
　　　儀禮畢執事官奉祝帛禮部尚書侍郎二人詣册
　　　寳案前跪三叩興奉宣讀
册文
寳文送燎所由中道出
　皇帝轉立拜位東旁西向竢過復位贊引奏禮成
　皇帝還宫衆退翼日
　頒詔天下(儀詳/吉禮)
　　　　右上尊諡
　　　百日陳饌筵二十有五羊九酒十有三尊楮幣十
　　　有一萬五千内外集序讀文哭奠如初祭儀
　　　　右百日祭
　　　嵗逢清明中元冬日至嵗除日
梓宫在殯均以時致奠
　皇帝親詣行禮豫日諸司供備屆日陳祭筵羊酒具楮
　　　幣内外集序讀文(清明不/用祭文)哭奠(冬日至/不哭)餘均如前
　　　儀
　　　　右時薦
　　　諏日行大葬禮前期禮部疏
　聞豫
　簡王公大臣相度吉壤工部營治
山陵如制内閣撰擬
陵名進呈
　欽定先期禮部㑹内務府疏
　聞徧布諸司供備廼封
陵山遣禮部尚書侍郎致祭太常寺具祝版香帛
　皇帝御中和殿
　閲視如儀祭日有司設壇於
陵東南承祭官奠獻行禮如告祭
　五陵山之儀
山陵工竣復祭
陵山同日並遣官致祭
　　后土
　　司工之神如興工祭儀
　　　　右封祭
　　　廼
　簡大臣為嚮導總領率嚮導官相視
梓宫所出之都門至
山陵量地逺近計日分程工部平治道路為
　行殿於宿次
　行殿及
陵旁均設廬供張畢備前期三日遣官各一人以奉移
山陵祇告
天
地
太廟後殿
奉先殿
　社稷均如儀
　　　　右視途祇告
　　　前奉移一日祖奠陳祭筵三十有一羊九酒十有
　　　五尊楮幣十有五萬内外集序讀文哭奠如啟奠
　　　儀
　　　　右祖奠
　　　屆日五鼓所司陳
法駕鹵簿大昇轝於
殯宫門外設册寳亭於階下執事官各共乃事治喪儀王
　　　大臣率官役豫入
殯殿出綴衣黼扆王公百官素服畢集四品以下官豫於
　　　都城外集竢王以下三品官以上於門外鹵簿之
　　　末左右序立三旗内務府官於大臣班後序立福
　　　晉以下二品命婦以上集於大門之内内務府命
　　　婦婦人集於門外屆時禮部尚書奏請
　皇帝喪服詣
梓宫前哭祭酒三爵每祭行一拜禮衆傳哭隨叩畢
皇太后詣
梓宫旁三奠爵
　皇后率
　　妃
　　嬪暨公主福晉郡主等皆集於殿内哭拜如儀卒奠
　皇帝退立於左西向
皇太后
　皇后
　　妃
　　嬪以下退立殿後奉册寳官奉香
册香
寳安於亭内治喪儀王大臣工部鑾儀衛率執事官校尉
　　　進小轝恭移
梓宫由中門出内外集者各於其次跪哭候過
　皇帝由殿左門出詣大昇轝之左北向跪候
梓宫登轝禮部尚書祭酒三行三叩禮畢
　皇帝興歩行恭送
皇太后
　皇后以下瞻仰
梓宫啟行由閒道詣宿次福晉命婦亦由閒道先行
靈駕發
册寳亭及
騎駕鹵簿前導治喪儀王大臣禮部工部内務府鑾儀衞
　　　官屬夾道廵行豹尾班侍衛佩儀刀弓矢侍衞扈
　　　從三品以上官按品隨行校尉按班舁轝及更班
　皇帝率衆跪候(凡途中更班/皆跪候後同)畢廼行
梓宫出都門内大臣祭酒三叩(凡過門橋皆/祭酒後同)四品以下官
　　　各於其次跪哭候過興
　皇帝乗輿由閒道豫往宿次候迎王公百官乗馬分班
　　　以從
靈駕至宿次
　皇帝恭迎於幔城北門外跪哭王公百官均隨跪哭候
　　　過興
梓宫奉安於
　行殿正中藉以氊毯前設供牀案几左右陳
册寳陳
騎駕鹵簿於門外王公百官接翼按品序立所司進果筵
　皇帝行晡奠禮祭酒三爵三拜衆隨叩卒奠闔門
　皇帝退居廬治喪儀王大臣戒所在官軍祇嚴宿衞翼
　　　日昩爽
　皇帝詣
　行殿朝奠舉哀祭酒衆隨舉哀行禮均如晡奠儀治喪
　　　儀王大臣率舁校進
靈駕發導引翼衛如前儀
　皇帝率王公百官跪候過從行里許仍乗輿由閒道詣
　　　宿次豫竢羣臣歩從至舁校更班之所乃乗馬
皇太后
　皇后
　　妃
　　嬪瞻仰啟行仍乗輿先詣宿次
　御道所經百里内守土官素服跪迎於道右舉哀候過
　　　赴宿次於網城門外行三跪九叩禮屆奠時於右
　　　翼班末隨行禮如儀凡在途之日並同
　　　　右宿次朝夕奠
靈駕将至
陵
　皇帝
皇太后
　皇后
　　妃
　　嬪豫至
陵恭竢守
陵貝勒公大臣官員於十里外跪迎鑾儀衛陳設鹵簿如
　　　儀
靈駕至
　皇帝迎於大門之左跪哭王公百官隨
　駕先至者均隨跪哭迎從
梓宫後行者近
陵橋止馬歩從
靈駕至
享殿門橋南大昇轝止
　皇帝跪視降轝校尉恭舁
梓宫由
享殿中門入
　皇帝由左門入奉安
梓宫於
享殿正中陳設几筵畢
　皇帝詣殿内奠酒率羣臣舉哀行禮如儀出還
　居廬衆退
皇太后
　皇后
　　妃
　　嬪等入
享殿右門詣殿内奠拜畢均回
　　行宫是日遣官祗告各
陵並
　　后土
皇陵山神各如儀翼日遣奠所司陳鹵簿於
享殿門外設幕於門内之左置奠案陳祭文於殿檐下陳
　　　祭筵二十有五羊七酒十有五尊楮幣九萬往送
　　　王公百官及在
陵貝勒公大臣官員皆按班集序屆時
　皇帝由
享殿左門入詣殿内哭奠讀文行禮衆隨哭行禮均如祖
　　　奠之儀
　　　　右遣奠
　　　諏日奉安
𤣥宫前三日遣官各一人祗告
天
地
太廟後殿
奉先殿
　社稷如常告儀工部官豫以織葦為殿於方城門外接
　　　方城以木為平臺陳龍輴於
　葦殿正中設戧橋於方城前及
陵門外布木軌於隧道内自方城徑逹
𤣥宫寳牀之前先一日
　皇帝行遷奠禮如遣奠儀卒奠王公百官於
　隆恩門外按品集序如初福晉以下命婦婦人豫詣方
　　　城西旁立竢
　皇帝於幄次少竢執事王大臣率屬戒辦屆時
　皇帝詣
梓宫前哭祭酒三每祭一拜衆皆哭隨行禮畢
　皇帝退立於丹陛之左執事者入殿恭奉
梓宫降中階循殿東行
　皇帝跪候過興豫入
陵左門
梓宫登戧橋由
陵中門入至平臺奉安
梓宫於
寳城前
　葦殿正中登龍輴北向去幠陳設几筵畢
　皇帝詣
梓宫前哭祭酒三每祭一拜衆皆哭隨行禮乃徹送燎
　皇帝仍由左門出還
　居廬
　　　　右遷奠奉移近𤣥宫
　　　奉安日所司慎簡工役執事王大臣祇率供事内
　　　外集序如初屆時
　皇帝詣
　葦殿内哭祭酒每祭一拜衆皆哭隨行禮畢
　皇帝出
陵門外跪候
梓宫御龍輴執事奉輴循軌行入於
𤣥宫侍衛執鐙前導王大臣隨入敬視永安於
寳牀上禮部内務府大臣奉
册寳陳於左右石案執事以龍輴及木軌出封石門大葬
　　　禮成遣官祇告
陵山
　　后土之神
　皇帝哭入
陵左門詣祭臺前奠爵行禮衆皆哭隨行禮卒哭
　皇帝乃出詣幄次
　　　　右奉安山陵
　　　是日恭題
神主行虞祭禮所司陳黄輿於
隆恩殿丹陛之下設
寳座於殿内正中南向前設供案陳設牲牢爼豆又設帛
　　　案香案各一陳制帛香盤尊爵鑪鐙具設祭文案
　　　於西檐下設題主案於香案之東南北肆司拜褥
　　　官豫設
　皇帝拜位於殿内正中司祝司帛司香司爵以次序立
　　　於殿内東西典儀立殿外東階掌燎立於
　隆恩門外燎所奉櫝大臣豫由東
　　配殿恭奉
神主櫝陳於案滿漢大學士各一人朝服入竢禮部尚書
　　　詣幄次奏時
　皇帝御素服加冠飾(執事暨陪/祀官服同)出次贊引對引太常寺
　　　卿二人恭導
　皇帝由
　隆恩左門入陞東階進殿左門詣拜位北向立鴻臚寺
　　　官引陪祀王以下入八分公以上於露臺上序立
　　　引文五品武四品以上官於丹墀内序立奉櫝大
　　　臣進啟櫝奉
神主㳟設於東案大學士二人詣案前行一跪三叩禮興
　　　就位恭題
神主畢啟櫝大臣恭奉
神主跪安於
寳座三叩興退廼行虞祭禮上香讀祝三獻爵送燎均如
隆恩殿親饗之儀(詳見/吉禮)
　　　　右題主虞祭
　　　祭畢鑾儀衞率官校移設黄輿於露臺上正中南
　　　向太常寺卿一人北靣跪奏請
神位登輿
升祔
太廟三叩興退贊引恭導
　皇帝詣
寳座前行一跪三拜禮興恭奉
神位贊引對引暨大學士恭導由殿中門出奉安於黄輿
　　　三拜興退立於左校尉舁輿導以御仗黄葢内大
　　　臣十人大學士四人前引
　皇帝率王以下各官跪候過隨行
神輿出
　隆恩中門大學士退立左右
　皇帝由左門出先詣宿次恭竢
神輿出
　　龍鳯門内大臣豫詣
　　紅門外祇竢侍衛禮部尚書侍郎率官屬十人進前
　　　恭導至
　　紅門外止立内大臣乗馬導行侍衛扈從王公百官
　　　序從均乗馬至宿次所司豫張黄幄奉安
神位黄輿前設供案陳果品十有二爵三實酒又設香案
　　　一於正中前為拜位太常寺卿奏請行夕奠禮恭
　　　導
　皇帝詣香案前上香行三跪九拜禮畢還
　居廬翼日朝奠
　親詣上香行禮畢出幄次轉立於左所司徹案校尉舁
　　　輿禮部尚書暨太常寺卿恭引至綱城南門外止
　　　内大臣侍衛前導後扈如初
神輿出
　皇帝跪候過興仍先詣宿次恭竢王公各官於網城外
　　　跪候過隨行
　御道所經守土官朝服跪迎道右至宿次行謁見禮三
　　　跪九叩退在途毎日儀同
神輿至都城前一日
　皇帝還京豫竢遣官恭代夕奠就香案前上香畢退至
　　　幄外行禮次日恭代朝奠如之奠畢校尉舁輿出
　　　次遣官於西跪候
神輿過隨行是日王公百官均朝服從
神位還京
升祔
太廟至
　　大清門王以下文武百官跪候過興
神輿至
　　天安門贊引對引恭導
　皇帝跪迎如儀(儀詳/吉禮)
　　　　右神位還京
　　　朞年小祥
　皇帝詣
陵於
寳頂方城前行禮前期翰林院撰擬祭文執事諸司供備
　　　部院大臣官員三分之一隨往先一日
　皇帝謁
陵(儀詳/吉禮)禮畢還
　居廬所司豫張黄幄於
　明樓前丹陛之上幄内設供牀一設祭文案於階上之
　　　西設燎牀於
隆恩門外燎所殿東設幕置奠案祭日黎明内監奉
冠服篚安設供牀所司陳祭筵三十有一羊九酒十有五
　　　尊禮部尚書奉祭文安於西案鴻臚寺官引王公
　　　大學士内大臣侍衛於
陵門外公侯伯子男以下文武百官於配房前按翼序立
　　　均去冠飾素服守
陵貝勒公夫人以下命婦及内務府婦女於
　方城前丹陛下庭西之末集序
　皇帝喪服乗輿出
　　行宫内大臣侍衛扈從至
　隆恩門外降輿禮部尚書侍郎恭導
　皇帝詣幄次少竢屆時禮部尚書侍郎奏請遂前𨗳
　駕由
　隆恩左門入
陵左門詣
　明樓前黄幄内拜位立尚茶舉茶案設於階下正中奉
　　　茶升階恭獻於案灌畢退尚膳奉湯飯進獻於案
　　　掲冪司祝及展祭文官詣祝位跪
　皇帝跪衆咸跪司祝讀文畢復於案三叩退奉爵大臣
　　　進爵
　皇帝恭奠三爵每奠行一拜禮興衆隨叩興
　皇帝復位立舉哀衆隨舉哀乃徹鴻臚寺豫引百官於
　　　燎所東西稍遠立司祝奉祭文禮部尚書侍郎前
　　　引送至燎所避立東旁竢内監奉
冠服篚出内監四人前引
　皇帝跪候過隨行出
陵中門内大臣十人恭導侍衞扈從王以下跪候過隨行
　　　百官均跪候過至燎所
　皇帝詣奠酒位跪衆皆跪奉爵大臣進爵
　皇帝奠酒三爵拜如初興舉哀衆隨叩興舉哀奉爵大
　　　臣灌畢哀止
　皇帝仍由左門出還
　居廬衆各退
　　　遣官致祭去冠飾素服出入自右門立於丹陛西
　　　旁燎位奠酒禮部官進爵餘均如前儀
　　　如朞年
山陵未竣
梓宫猶在
殯宫祭日陳設禮儀内外集序均如初祭再朞大祥
　皇帝詣
陵致祭或遣官行禮所司陳祭筵羊酒讀文集序舉哀均
　　　如初朞儀(三年既周致祭儀同自後逢/忌辰致祭詳      陵寝儀)
　　　　右朞年致祭
　　　中月而禫
　皇帝詣
陵致祭前期翰林院撰擬祭文執事諸司供備部院大臣
　　各官以其半隨往所司陳祭筵羊酒如百日致奠
　　之數内外集序
皇帝喪服率羣臣舉哀讀文致祭奠酒行禮均如朞年
　　祭儀是日週二十七月
皇帝
皇后均除服羣臣皆即吉
　　　右終喪除服
　
　
　
　
　
　
　
　
欽定大清通禮卷四十五
　欽定四庫全書
　欽定大清通禮卷四十六
　凶禮
列后喪禮由
　聖子皇帝主喪者初崩恭受
遺誥
　命王大臣治喪事禮部内務府㑹疏喪儀
　皇帝成服
　　皇子
　　皇孫隨成服
　皇后率
　　妃
　　嬪暨皇子皇孫福晉皆同時成服王公百官宗室覺
　　　羅及内務府所屬官人皆給白布制服公主福晉
　　　以下二品命婦以上及内務府所屬婦女給白布制
　　　服如之
　皇帝居翼室喪服二十七日
　上諭用藍筆二十七日外易素服
　御門聽政詣
几筵前仍喪服二十七月而除
　皇后服如之
　　皇子
　　皇孫及治喪儀王大臣
殯宫守衛執事官人服百日羣臣服二十七日素服不薙
　　　髪百日奏疏文移用藍印十有五日遏音樂止昏
　　　嫁百日餘儀與
列聖初崩同
　　　　右初崩制服
　　　其日殮奠所司於奉安
梓宫殿内正中施黄幔左右素帷内鑾儀校陳
儀駕於
　　宫門外諸執事皆辦
　皇帝立殿檐東西向哭
　　皇子
　　皇孫立丹陛西
　皇后率
　　妃
　　嬪公主皇子皇孫福晉立
几筵殿内王公以下文武二品官以上立
　　宫門外三品以下官立外門之外王公福晉夫人郡
　　　主以下二品命婦以上立
　　宫門内丹墀西三品以下命婦立
　　宫門外之西皆傳哭内務府總管命婦率尚茶女官
　　　奉茶尚膳女官奉膳由中門入
　皇帝詣
几筵前跪衆皆跪尚茶女官跪進茶内監奉茶轉進
　皇帝舉茶奠於案行一拜禮衆皆隨行禮尚茶女官徹
　　　茶尚膳女官進膳掲巾冪
　皇帝視上食畢執事官進奠几於正中
　皇帝詣几前跪奉爵王大臣跪進爵
　皇帝祭酒三爵每祭一拜衆隨叩興乃徹饌哭止
　皇帝還翼室衆各退嗣是朝晡日中三奠朝晡進羮飯
　　　肴饌日中進果筵餘儀均與
列聖殮奠同
　　　　右殮奠朝晡日中奠
　　　越日禮部尚書侍郎一人率祠祭司官詣内閣祇
　　　領
遺誥恭鐫謄黄
　頒於直省遣使齎諭朝鮮國王理藩院遣官分路往諭
　　　外藩䝉古均如頒
遺詔儀
誥下之日順天府府尹率屬制服跪迎奉安於公署直省
　　　文武官率屬素服郊迎入公廨奉安畢易制服均
　　　朝夕哭臨三日二十七日釋服不薙髪遏音樂止
　　　昏嫁各百日
　　京師暨直省軍民男去冠飾女去首飾素服七日遏
　　　音樂止昏嫁二十七日朝鮮國王遣陪臣上表進
　　　香其使臣在京者給白布制服外藩䝉古王台吉
　　　公主福晉等入京行叩謁禮在二十七日以内皆
　　　制服後二十七日至者男去冠飾女去首飾各三
　　　日
　　　　右頒遺誥
　　　諏日殷奠工部設祭文案於殿檐下之東内鑾儀
　　　校陳
儀駕宫殿監侍導治喪儀王大臣内務府總管率執事官
　　　入陳饌筵羊酒畢仍導以出(執事者出入皆導以/官殿監侍後仿此)
　　　内務府總管命婦率内管領妻奉
冠服篚(後奉篚/均倣此)豫設於供牀
　皇帝詣
几筵前哭内外齊集者𫝊哭奠茶上食讀文三祭酒衆隨
　　　行禮徹奠
　皇帝避立於左祭文送至燎所首領内監接奉内務府
　　　命婦内管領妻奉
冠服篚出
　皇帝跪候過興從行公主及在内福晉咸出隨行王公
　　　百官皆退避齊集之福晉命婦各於其位跪候過
　　　興隨行
　皇帝至燎所跪衆咸跪
　皇帝祭酒三爵每祭行一拜禮衆隨拜興畢哭止餘儀
　　　與
列聖殷奠同
　　　　右殷奠
　　　　啟奠(如殷/奠儀)
　　　　奉移殯宫
　　　　初祭
　　　　大祭
　　　　月祭(列聖喪以上禮儀均見/      禮)
　　　諏日恭上
尊諡
廟號
　制下禮部具疏請
　勅内閣敬擬
尊諡進呈
　欽定恭上
尊諡禮成翼日
　頒詔布告天下餘儀均與恭上
列聖尊諡同
　　　　右上尊諡
　　　　百日祭
　　　　清明
　　　　中元
　　　　冬日至
　　　　嵗除在殯時薦(列聖喪以上禮儀均見/      禮)
　　　諏日行大葬禮前三日祗告
天
地
太廟後殿
奉先殿
　社稷前一日祖奠屆日奉移
梓宫
　皇帝率
　　皇子
　　皇孫王公百官
　皇后率
　　妃
　　嬪皇子皇孫福晉以下命婦以上恭送在途朝夕奠
梓宫至
山陵奉安於
享殿遣官祗告
列聖陵寝並祭
陵山
　　后土之神翼日行遣奠禮奉安
元宫前三日遣官祗告
天
地
太廟後殿
奉先殿
　社稷先一日奉移
梓宫於
寳城前
　葦殿行遷奠禮屆日
梓宫御龍輴執事官恭奉循隧道木軌入
元宫永安於
寳牀是日行敬題
神位禮恭奉還京在途虞祭至京
升祔大葬禮成遣官致祭
陵山
　　后土之神均與
列聖大葬禮儀同
　　　　右大葬
　　　　朞年小祥
　　　　再朞大祥
　　　　中月而禫
　皇帝釋服(列聖喪以上禮儀均見/      禮)
　　　若由
　皇帝主喪者初崩
　勅諭羣臣布告天下去冠飾輟朝
　　皇子去冠飾即次哭踊
　　妃
　　嬪暨皇子福晉皆去首飾即次哭在京王公百官宗
　　　室覺羅及内務府所屬官人皆制服公主福晉以
　　　下二品命婦以上及内務府所屬婦女皆制服
　皇帝縞素(以白綢/為之)旬有三日易素服閲二月釋服
　親詣
　几筵前視奠仍素服至朞年除
　　皇子喪服百日易素服詣
　几筵前仍喪服二十七月而除皇子福晉服如之
　　妃
　　嬪服二十有七日
　　皇孫及治喪儀王大臣
　殯宫守衛執事官人服百日羣臣服二十有七日素服
　　　不薙髪百日文移用藍印十有三日京朝官服内
　　　遏音樂止昏嫁餘儀與
列后初崩同
　　　　右初崩制服
　　　其日殮奠所司於奉安
梓宫殿内正中施黄幔左右素帷内鑾儀校陳
儀駕於
　宫門外諸執事皆辦
皇帝親臨視奠至丹陛正中降輿哭(後奠儀親臨/視    同)
　皇子立丹陛東
　妃
　嬪公主皇子皇孫福晉立
几筵殿内王公以下文武二品官以上立
　宫門外三品以下官立外門之外王公福晉夫人郡
　　主以下二品命婦以上立
　宫門内丹墀西三品以下命婦立
　宫門外之西皆傳哭内務府總管命婦率尚茶女官
　　奉茶尚膳女官奉膳由中門入尚茶女官跪進茶
　　恭奠於案行一叩禮
　皇子以下皆北面跪叩徹茶尚膳女官掲巾冪上食
　　畢執事官進奠几
　皇帝詣奠位坐西向奉爵大臣跪進爵
　皇帝受爵三奠
　　皇子以下皆行三叩禮乃徹奠哭止
　皇帝乗輿還宫
　　皇子返苫次衆各退嗣是朝晡日中三奠朝晡進羮
　　　飯肴饌日中進果筵餘儀均與
列后殮奠同
　　　　右殮奠朝晡日中奠
　　　越日内閣繕
　勅下禮部恭鐫謄黄
　頒於直省遣使齎諭朝鮮國王理藩院遣官分路往諭
　　　外藩䝉古均如頒
　詔儀
　勅下之日順天府暨直省文武官均去冠飾制服集公
　　　所哭臨三日二十七日釋服百日不薙髪軍民男
　　　去冠飾女去首飾素服七日自品官逹於民庶遏
　　音樂止昏嫁各如其制服之日朝鮮國王遣陪臣
　　上表進香其使臣在京者給布制服外藩䝉古王
　　台吉公主福晉等入京行叩謁禮在二十七日以
　　内皆制服後二十七日至者男去冠飾女去首飾
　　各三日
　　　右頒勅
　　諏日殷奠工部設祭文案於殿檐下之東内鑾儀
　　校陳
儀駕宫殿監侍導治䘮儀王大臣内務府總管率執事
　　官入陳饌筵羊酒畢仍導以出(執事者出入皆導/以宫殿監侍後仿)
　　(此/)内務府總管命婦率内管領妻奉
冠服篚(後奉篚/均仿此)豫設於供牀
皇帝親臨哭
　皇子以下内外齊集者傳哭奠茶上食讀文
皇帝三奠酒
　皇子跪叩衆隨行禮徹奠
　皇帝還宫
　　皇子避立於左王以下各退避祭文送至燎所首領
　　　内監接奉内務府總管命婦内管領妻奉
　冠服篚出
　　皇子跪候過興皇子福晉隨行集序之命婦皆於其
　　　位跪候過興隨行至燎所送燎皇子福晉跪奉爵
　　　命婦跪進爵皇子福晉祭三爵每祭行一拜禮衆
　　　隨拜興畢哭止餘儀與
列后殷奠同
　　　　右殷奠
　　　　啟奠(如殷/奠儀)
　　　　奉移殯宫
　　　　初祭
　　　　大祭
　　　　月祭(列后喪以上禮儀均同/      禮)
　　　諏日遣使
　册諡禮部承
　㫖具疏請
　勅内閣敬擬
　册諡進呈
　欽定(如部即冊諡業由/禮    諏吉疏)　(聞欽定制下日/)屆期奏請
　命親王一人充
　册諡使郡王一人副之恭行
　册諡禮成翼日
　頒詔布告天下餘儀均與恭上
列后尊諡同
　　　　右册諡
　　　　百日祭
　　　　清明
　　　　中元
　　　　冬日至
　　　　嵗除在殯時薦(列后喪以上禮儀均同/      禮)
　　　諏日行大葬禮先期敬題
　神位恭奉還京
　升祔
奉先殿前三日遣官祇告
天
地
太廟後殿
奉先殿
　社稷前一日祖奠屆日奉移
　梓宫
　皇帝親臨奠酒
　　皇子
　　皇孫暨王公百官
　　妃
　　嬪皇子皇孫福晉及王福晉以下命婦以上恭送在
　　　途朝夕奠
　梓宫至
　山陵奉安於
　享殿遣官祇告
列聖陵寢並祭
　陵山
　　后土之神翼日行遣奠禮奉安
　元宫前三日遣官祇告
天
地
太廟後殿
奉先殿
　社稷先一日奉移
　梓宫於
　寳城前
　　葦殿行遷奠禮
　皇帝親臨視葬屆日
　梓宫御龍輴執事官㳟奉循隧道木軌入
　元宫永安於
　寳牀大葬禮成遣官祗告
　陵山
　　后土之神均與
列后大葬禮儀同
　　　　右大葬
　　　　朞年小祥
　　　　再朞大祥
　　　　中月而禫
　　皇子釋服(列后喪以上禮儀均同/      禮)
　
　
　
　
　欽定大清通禮卷四十六
欽定四庫全書
欽定大清通禮卷四十七
凶禮
　皇貴妃喪禮疾革自
　大内移入吉安所初薨内務府㑹禮部疏列喪儀布
　　諸司戒辦
皇帝輟朝五日素服十日(若殯期逾十/日及殯而止)
簡王大臣治喪事
命所生皇子即喪次届時奉安
　金棺於殿内正中内監設几筵張帷幔内鑾儀校陳
　　儀仗内外成服
　皇子公主皇子福晉
　皇孫皇孫福晉持服之日候
㫖欽定王貝勒貝子公
　皇貴妃戚族成服者至大祭日而除内務府總管一
　　人散秩大臣三人侍衛九十人内務府三旗佐領
　　下官及其妻以三分之一成服均至大祭日而除
　皇貴妃本管領下官員及執事男婦宫人内侍
　皇子侍從成服者隨
　皇子而除既殮設奠王以下文武四品官以上去冠
　　飾素服集於
　宫門外左右公主福晉以下一品命婦以上去首飾
　　素服集於門内之右内務府婦女位於命婦後奠
　　時傳哭隨行三叩禮畢各退嗣是朝晡日中皆設
　　奠朝晡上食内鑾儀校陳儀仗内外集序哭奠行
　　禮如前儀日中進果饌不列儀仗不集序
　　　右初喪成服設奠
　　諏日殯前期祇告奉移行啟奠禮所司陳儀仗於
　　大門外(毎奠皆/陳後同)張黄幕於門外稍西置案陳楮幣
　　萬有五千於燎所陳果饌筵七羊五酒五尊設爵
　　案於各案之末内管領妻設
　冠服篚於靈牀内外會喪者各於其位集竢如初届時
　皇子由右門入立宫檐下尚茶獻茶尚膳上食揭巾冪
　皇子詣案前跪衆各於其位跪哭暫止内務府官進爵
　皇子祭酒三爵每祭一叩興復位立衆隨跪叩興傳哭
　　奠畢徹儀仗
　皇子退王以下皆退内管領妻奉
　冠服篚内侍六人恭引出儀門成服婦女隨出至燎
　　所安於燎牀乃燎皇子福晉奠酒三爵三拜興哭
　　衆咸拜興哭畢乃退若
皇帝親臨奠酒至月臺正中降輿詣奠位坐西向奠酒
　　三爵
　皇子北面跪每奠行一叩禮(後奠儀親臨/視    同)餘如儀
　　　右啟奠
　　届日奉移所司陳大昇轝於大門外治喪儀王大
　　臣暨執事官咸㑹舁尉夫役均服其服分班序立
　　(班數量地遠近/每班八十人)王公以下於大門外左右集如初
　　公主福晉以下皆豫詣殯所於大門内西旁集竢
　　届時治喪儀王大臣工部内務府鑾儀衛大臣率
　　執事官入飭校尉三十有二人恭移
　金棺
　皇子跪奠三爵每奠一叩(若與前皇帝親臨視/奠    親奠儀同)哭盡
　　哀候啟行先詣殯所祇竢
　金棺出門外登大昇轝禮部大臣祭轝三奠爵三叩
　　王公以下各於其位跪哭候過從行在途儀仗騎
　　導揚紙錢過門橋祭酒執事官夾道翼衛節示進
　　止後扈侍衛等及恭送之王公各官依序從至殯
　　所門外轝止
　皇子迎於門外跪哭衆咸跪哭候過興校尉恭舁入
　　大門
　皇子由右門隨入公主福晉以下皆跪迎哭候過興
　金棺至殯室恭安正中張帷幔陳設如初
　皇子三奠三叩奠畢出反喪次衆退既殯朝夕日中
　　仍設奠内務府成服婦人輪班入哭日三次及百
　　日止
　　　右殯
　　諏日行初祭禮届日設
　冠服陳儀仗内外集序如初陳果饌筵三十有五羊
　　二十一酒二十有一尊楮幣十有八萬九千設祭
　　文案於檐下(祭文翰林/院撰擬)届時禮部大臣奉祭文禮
　　部祠祭司官二人恭引由中門入設於案
　皇子詣案前跪衆咸跪哭暫止司祝詣祭文案前立
　　讀文畢復於案
　皇子奠酒衆隨行禮畢司祝奉祭文禮部大臣恭引
　　送燎所焚燎餘均如啟奠儀翼日繹陳果饌七筵
　　羊三酒三尊楮幣萬有五千禮部工部尚書侍郎
　　内務府總管光禄寺卿率屬執事致祭如儀諏日
　　大祭陳設祭品哭奠讀文行禮如初祭翼日繹與
　　前繹祭儀同週月陳果饌十有一筵羊五酒五尊
　　楮幣二萬一千哭奠如前儀再週三週月陳設行
　　　禮與初週月同百日讀文致祭陳果饌十有五筵
　　　羊七酒七尊楮幣五萬哭奠行禮均如前儀越百
　　　日日一上食朔望朝晡仍設奠遇清明中元冬至
　　　陳設果饌羊酒如月奠儀嵗除日陳果饌十有五
　　　筵羊七酒七尊均於殯所哭奠如儀
　　　　右既殯奠
　　　諏日行
　贈諡禮前期一日遣官祗告
太廟後殿
奉先殿如常告儀届日内鑾儀校設儀仗於殯所大門外
　　　陳采亭於
　　午門前内務府官設
　冊寳案於几筵前左右設香案於正中又設祭文案於
　　　左陳祭品十有五筵羊五酒五尊如儀王以下四
　　　品官以上公主福晋以下一品命婦以上皆豫㑹
　　　如初儀執事官引正副使素服詣内閣於
冊寳案前跪三叩興正使奉
冊副使奉寳(冊寳皆絹/    製)由
　午門中門出安采亭内跪叩如初興校尉舁亭導以
　　繖仗正副使暨執事官從至殯所門外亭止正副
　　使詣亭前跪三叩興奉
冊寳由中門入陳於案跪叩如初退近閾北面立乃上
　　香正使詣香案前上香(副使就/位立竢)畢宣讀官進恭奉
冊寳文於各案前立以次宣讀訖復於案退讀文致祭
　　行禮如儀祭畢
冊寳送燎正副使復
命衆各退
　　　右贈諡
　　卜葬前期工部治
　園寢(山陵不若從葬/      别治)營葬具欽天監諏葬日治喪儀
　　王大臣禮部内務府㑹疏以
聞徧布諸司供備先奉移一日祖奠陳儀仗果饌十有
　　五筵羊七酒七尊楮幣三萬七千哭奠内外集序
　　行禮如啟奠之儀奉移日陳大昇轝舁尉九十有
　　六人執事官役戒辦内外送葬者咸豫㑹届時所
　　生
　皇子承
命徃送詣
　金棺前哭盡哀跪奠酒三叩興(若與前皇帝親臨視/奠    親奠儀同)校
　　尉舁行
　皇子恭送門外王以下四品官以上門内公主福晉
　　以下一品命婦以上及内務府婦人各於其位跪
　　哭候過止哭興大昇轝啟行前導後扈分班恭送
　　均如儀沿途計道里遠近分宿次各以織葦為行
　　幕及夕
　金棺同轝安於行幕正中陳果筵
　皇子哭奠三爵三叩衆隨哭跪叩畢乃退厥明奠亦
　　如之及夕又奠(在途/日同)至
　園寢日守
陵不值班之貝勒公大臣各官咸於十里外跪迎道右
　　舉哀候過從行至
　園寢大門外轝止
　皇子率衆跪迎校尉恭舁
　金棺入門暫安於
　享殿内
　皇子奠爵叩如初退翼日遣奠陳儀仗具祭品楮幣
　　如祖奠儀王公以下暨守
陵貝勒以下各官貝勒夫人以下命婦皆集量地分班
　　異等各序於其位哭奠行禮如祖奠儀将葬所司
　　近
　園寢設幕陳葬車於幕内又設柩牀一於石牀前髙
　　下與齊豫日遷奠陳果饌十有三筵羊五酒五尊
　　楮幣三萬哭奠集序行禮如遣奠儀卒奠儀仗送
　　燎執事官役恭移
　金棺至
　園寢前幕内去幠北向奉安
　皇子哭奠爵三叩衆皆哭隨叩畢各退葬日内外集
　　序如初治喪儀王大臣率執事官飭校尉匠役皆
　　辦届時
　皇子入幕哭奠爵三叩衆各哭於其位隨叩
　皇子出幕旁跪竢
　金棺御葬車執事者奉車行升柩牀逹於石牀以車
　　及柩牀出乃窆實土封石門成葬
　皇子哭詣月臺前跪奠三爵毎奠一叩衆皆哭如初
　　卒哭乃返
　　　右葬
　　諏吉於
　園寢潔室敬製
　神位工峻遣大學士禮部尚書各一人朝服詣
　神位前上香行一跪三叩禮奉安寢室遇大祭陳設
　享殿如儀
　　　右製神位
　　朞年小祥陳果饌十有五筵羊七酒七尊遣禮部
　　大臣讀文致祭工部内務府大臣各一人徃襄厥
　　事再朞大祥陳果筵醴酒守
　園寢官一人承祭(如未葬與小祥/儀同惟不讀文)二十七月終喪
　　　右祥祭終喪
　貴妃喪禮疾革奉移吉安所初薨内務府㑹禮部疏
　　列喪儀布諸司戒辦
皇帝輟朝素服五日
命所生
　皇子公主持服皇子福晉
　皇孫皇孫福晉隨成服奏遣王公等及内務府總管
　　一人散秩大臣三人侍衛六十人内務府應成服
　　之官員男婦暨戚族宫人等均成服其制服日月
　　均與
　皇貴妃喪同内務府大臣治喪事内監於奉安
　金棺殿内張帷幔設
　靈牀几案具噐陳各如式既殮廼奠陳儀仗王以下
　　三品官以上公主福晉以下一品命婦以上皆集
　　内外各為位傳哭行禮朝晡設奠上食儀如之日
　　中進果筵不設儀仗不集序諏日殯陳大昇轝於
　　門外舁尉八十人執事官役皆辦王公以下皆豫
　　集如初公主福晉以下詣殯所集竢届時恭移
　金棺
　皇子奠酒三叩興哭送登轝啟行前𨗳後扈送者序
　　從至於殯所門外
　皇子率衆跪迎於門外之東皆哭轝止校尉三十有
　　二人恭舁
　金棺入門公主福晉以下哭迎於門内之西至殯室
　　恭安正中
　皇子哭奠如初出反喪次諏日初祭陳果饌三十有
　　一筵羊十有九酒十有九尊楮幣十有四萬九千
　　設
　冠服讀文(祭文翰林/院撰擬)
　皇子哭奠(或遣/大臣)三叩興衆皆哭隨行禮送燎時姻戚
　　命婦一人奠酒翼日繹陳果饌五筵羊三酒三尊
　　楮幣萬致祭如儀諏日大祭如初祭翼日繹亦如
　　之週月陳果饌十有一筵羊五酒五尊楮幣二萬
　　哭奠如初再週三週月奠同百日讀文致奠陳果
　　饌羊酒數同月奠哭奠如初遇清明中元冬至嵗
　　除日皆陳果饌二筵羊一酒一尊致奠如儀卜葬
　　前期營治
　園寢既竣諏葬日疏
聞布諸司供備前一日祖奠陳儀仗果饌十有三筵羊
　　五酒五尊楮幣三萬哭奠内外序集如初儀奉移
　　日陳大昇轝(舁尉人數/詳見前)執事官役皆辦内外集者
　　咸豫㑹届時所生
　皇子承
命往送詣
　金棺前哭盡哀跪奠三爵三叩興校尉舁行
　皇子恭送門外王以下三品官以上門内公主福晉
　　以下一品命婦及内務府婦人各於其位哭候過
　　止哭大昇轝啟行前𨗳後扈分班恭送均如儀沿
　　途量定宿次以織葦為行幕
　金棺同轝安行幕正中
　皇子哭奠三爵每奠一叩興衆隨叩畢退厥明奠亦
　　如之及夕又奠(在途/日同)至
　園寢日守
陵不值班之貝勒公大臣各官皆出數里外迎於道右
　　哭候過從行至
　園寢門外轝止
　皇子率衆跪迎校尉恭舁
　金棺入門暫安於
　享殿内
　皇子奠爵叩如初退翼日遣奠陳儀仗具果饌羊酒
　　如祖奠之數送葬羣臣暨守
陵貝勒以下各官貝勒夫人以下命婦皆集量地分班
　　異等各序於其位哭奠行禮均如祖奠儀豫日遷
　　奠陳設禮儀如遣奠奠畢儀仗送燎執事官役恭
　　移
　金棺至園寢前幕内去幠北向奉安
　皇子哭奠爵三叩衆皆哭隨叩畢各退葬日執事官
　　役皆辦集者如初届時
　皇子入幕哭奠爵三叩各於其位哭隨叩
　皇子出幕旁跪竢
　金棺奉安葬車執事者奉車行升柩牀逹於石牀以
　　車及柩牀出乃窆實土封石門成葬
　皇子哭入
　園寢前跪奠爵三叩興衆皆哭叩如初卒哭乃返諏
　　吉敬製
　神位工竣遣内閣禮部大臣行禮鐫字飾以石青奉
　　安寢室如儀朞年小祥陳果饌羊酒楮幣各如月
　　奠儀遣禮部大臣致祭工部内務府大臣襄事再
　　朞大祥陳果筵醴酒守
　園寢官承祭如常祭儀二十七月終喪
　　右貴妃喪
　妃喪禮疾革奉移吉安所初薨内務府㑹禮部疏列
　　喪儀
皇帝輟朝素服三日
命所生皇子公主持服皇子福晉
　皇孫皇孫福晉隨成服奏遣王公及内務府總管散
　　秩大臣侍衛内務府應成服之官員男婦等均成
　　服其制服日月均與
　貴妃喪同既殮設奠陳儀仗王以下三品官以上公
　　主福晉以下一品命婦以上皆集序傳哭行禮朝
　　晡上食日中進果筵諏日奉移
　殯宫既殯初祭大祭陳饌筵羊酒具楮幣設
　冠服讀文
　皇子哭奠行禮内外齊集者皆傳哭祭之明日皆繹
　　週月百日皆致奠卜葬奉移
　園寢前一日祖奠奉移日
　皇子哭奠往送王以下三品官以上公主福晉以下
　　一品命婦及内務府婦人候
　金棺啟行皆跪哭在途分班恭送朝夕奠至
　園寢翼日遣奠奉安前一日遷奠葬日奉
　金棺於葬車執事官校移車行升柩牀永安於石牀
　　以車及柩牀出封石門成葬
　皇子哭奠酒三每奠一叩卒哭返諏吉敬製
　神位奉安寢室朞年小祥再朞大祥皆致祭品物及
　　行禮儀節均與
　貴妃喪同
　　　右妃喪
　嬪喪禮疾革奉移吉祥房初薨内務府㑹禮部疏列
　　喪儀
皇帝輟朝素服二日
命所生皇子及公主持服皇子福晉
　皇孫皇孫福晉隨成服奏遣王公及内務府總管内
　　務府應成服之官員男婦等均成服其制服月日
　　均與
　妃喪同既殮設奠陳采仗王以下一品官子爵以上
　　公主福晉以下一品命婦以上皆集序𫝊哭行禮
　　朝晡上食日中進果筵諏日奉移殯宫陳大昇轝
　　舁尉六十有四人其餘哭奠集序奉移儀節均與
　妃喪同既殯初祭陳果饌二十一筵羊十有一酒七
　　尊具楮幣十萬五千設冠服讀文
　皇子哭奠祭酒三爵每祭一叩内外集者傳哭行禮
　　翼日繹果饌三筵羊三酒三尊楮幣六千大祭如
　　初祭儀(惟不/讀文)翼日繹亦如之週月果饌七筵羊三
　　酒三尊楮幣萬有四千再週三週月百日奠皆同
　　卜葬奉移
　園寢前一日祖奠果饌九筵羊三酒三尊楮幣二萬奉
　　移日
　皇子哭奠往送集序王以下一品子爵以上公主福
　　晉以下一品命婦及内務府婦人候
　金棺啟行皆跪哭在途分班恭送朝夕奠至
　園寢翼日遣奠奉安前一日遷奠葬日執事官校恭
　　舁
　金棺永安於石牀封石門成葬
　皇子哭祭酒三爵每祭一叩卒哭返諏吉製
　神位奉安寢室朞年小祥再朞大祥皆致祭儀節均
　　與
　妃喪禮同
　　　右嬪喪
太妃
太嬪薨凖生前封號治喪有追封者視追封之號治喪
　　薨於
　大内内務府官典喪薨於所生之子府第或官典喪
　　事或
命其子治喪均臨時請
㫖餘並如前儀
　　　右太妃太嬪喪
　貴人喪禮疾革奉移吉祥房初薨
皇帝命所生皇子公主持服皇子福晉
　皇孫皇孫福晉隨成服内務府應成服之官員男婦
　　咸成服制服月日候
㫖而除既殮廼奠貝勒以下一品官以上貝勒夫人以
　　下一品夫人以上内外集序朝晡日中行禮舉哀
　　如儀諏日而殯行初祭禮陳果饌十有五筵羊九
　　酒七尊楮幣六萬三千五百
　皇子奠酒三每奠一叩衆隨行禮傳哭禮畢退翼日
　　繹陳祭筵羊酒各三楮幣五千大祭與初祭同翼
　　日繹亦如之週月百日皆奠果饌羊酒楮幣陳設
　　行禮均與
　嬪喪奠同葬有日前期祖奠陳設與百日同内管領
　　率所屬男婦分班集序行禮如前儀奏遣
　皇子大臣官員送往
　園寢
　金棺至
　園寢翼日遣奠葬前一日遷奠皆如祖奠儀葬日奉
　　安
　金棺於壙窆封畢
　皇子哭祭酒三每祭一叩卒哭返朞年小祥致祭行
　　禮如常祭儀
　　　右貴人喪
欽定大清通禮卷四十七
欽定四庫全書
欽定大清通禮卷四十八
凶禮
　皇太子喪禮未分封之
　皇子薨逝有追封
　皇太子者禮部内務府承
㫖㑹疏喪儀
簡王大臣典喪事
　皇太子年已冠
皇帝服十有三日未冠
皇帝去冠飾素服輟朝七日已昏並已生子皇太子福
　　晉及所生皇孫皆成服百日外易素服二十七月
　　而除(如奉有遵/月日皆)　(欽定制服/  㫖行)
　皇太子近侍内監執事人等皆成服百日奏遣王公
　　散秩大臣(人數臨/時奏定)及侍衛九十人内務府所屬官
　　員䕶軍等六百人皆成服至大祭日而除王以下
　　文武有頂帶官以上咸去冠飾素服七日直省官
　　去冠飾素服三日外藩䝉古王台吉及公主福晉
　　等服内來京者皆去冠飾首飾朝鮮國使臣在京
　　者素服七日自王公逹於軍民遏音樂止昏嫁畿
　　内於初祭日止直省三日既殮設奠所司於奉安
　金棺宫内陳帷幔列几筵陳儀仗於
　宫大門外
皇帝親臨至月臺正中降輿哭詣奠位坐西向執事官
　　進奠几奉爵大臣跪進爵
皇帝祭酒三爵皇孫北面跪行三叩禮(若非並皇親臨/奠酒    孫年)
　　(㓜遣官/行禮)王以下文武有頂帶官以上序立於門外
　　左右公主福晋以下一品夫人以上序立於門内
　　之右内務府成服婦人立命婦後皆𫝊哭隨行禮
　　卒奠
皇帝乗輿還宫
　皇孫返苫次衆各退朝晡設奠上食儀同日中進果
　　筵不設儀仗不集序
　　　右初喪
　　諏日奉移
　殯宫豫日行啟奠禮陳儀仗内外集序如初具楮幣
　　三萬陳祭筵十有五羊七酒七尊讀文(祭文翰林/院撰擬)
　皇孫哭奠衆傳哭隨行禮如儀届日所司陳大昇轝
　　於奉安宫大門之外執事官役皆辦王公百官以
　金棺所經門街列定班位集序公主福晉以下豫詣
　　殯所集竢届時
皇帝親臨奠酒皇孫跪叩如前儀執事王大臣率官校
　　進恭行奉移禮
　金棺至門外登轝禮部尚書(或侍/郎)一人祭酒三毎祭
　　一叩畢啟行前𨗳後從如儀
皇帝還宫
　皇孫歩行恭送王公百官各於集序之位跪迎哭候
　　過從行及於
　殯宫門外
　皇孫率衆迎於門外之東皆哭轝止校尉恭舁入門
　　公主福晉以下哭迎於門内之西至殯室恭安正
　　中陳設帷幔靈牀案几如前
　皇孫入哭奠爵三每奠行一叩禮衆傳哭隨行禮畢
　　退
　　　右殯
　　諏日初祭所司陳儀仗於
　殯宫大門之外(每祭皆/陳後同)張黄幕於門外稍西置奠案
　　設祭文案於檐下(祭文翰林/院撰擬)具楮幣(二十三/萬五千)於燎
　　所陳饌筵六十有三羊二十有一酒二十有五尊
　　於几筵前及階左右又設爵案一於各案之末内
　　監設
　冠服篚於靈牀王公百官於門外公主福晉命婦於
　　門内辨位集竢届時
　皇孫(或遣/大臣)入門立於檐下哭尚茶獻茶尚膳上食揭
　　巾冪
　皇孫詣几筵前跪哭暫止司祝詣讀文位讀祭文畢
　　復於案奉爵官進爵
　皇孫受爵三奠毎奠一叩興復位立哭如初衆皆隨
　　叩興傳哭徹奠司祝奉祭文内監奉
　冠服篚均送燎所
　皇孫詣燎位奠爵行禮如初興哭衆隨叩興哭畢廼
　　退翼日繹祭陳祭筵九羊三酒三尊楮幣萬有五
　　千禮部工部内務府光禄寺大臣執事内務府成
　　服男婦集序如儀諏日大祭陳設祭品哭奠讀文
　　行禮均如初祭次日繹亦如初祭繹之儀月奠陳
　　祭筵十有七羊七酒七尊楮幣五萬陳儀仗集序
　　哭奠如初(再週三週/月奠同)
　　　右既殯奠
　　越日行
冊諡禮前期工部製
　冊寳翰林院撰
　冊寳文送内閣恭書禮部疏請
　命正副使各一人詣殯所将事前一日遣官祇告
太廟後殿
奉先殿如常告儀届日鑾儀衛設儀仗於
　　殯宫大門之外内務府官設冊寳案於几筵前左右
　　　設香案於正中又設祭文案於左鴻臚寺官設冊
　　　寳案於
　　太和門階上正中鑾儀衛陳采亭於階下正副使暨
　　　執事官皆素服立於階下之東内閣學士自閣奉
　冊寳(絹/製)至
　　太和門階上分陳於案跪三叩興退禮部尚書侍郎
　　　引正副使由東階升詣
　冊寳案前跪一叩興正使奉
　冊副使奉寳由中道左降階安設亭内跪叩如初興校
　　　尉舁亭繖仗前導正副使暨執事官從由中路中
　　門出内大臣侍衛於
　午門内金水橋旁王以下奉恩将軍以上於
　午門外常朝所跪送公侯伯以下四品官以上豫往
　殯宫大門外集竢
冊寳亭至皆跪迎亭由中門入及二門止正副使詣亭
　　前跪三叩興正使奉
冊副使奉寳以次進殿中門恭陳於案跪叩如初退近
　　檻北面立執事官贊上香正使詣香案前上香畢
　　復位贊宣
冊宣冊官奉
冊文宣讀訖仍復於案宣寳如宣
冊之儀正使偕副使行一跪三叩禮興出殿右門立竢
　　承祭官致祭奠帛讀祝三獻行禮如儀祭畢奉祝
　　帛絹
冊寳送燎正副使還復
命衆各退翼日禮部以
冊諡禮成
頒示直省及朝鮮國國王率其陪臣素服跪迎國中遏
　　音樂止昏嫁三日
　　　右冊諡
　　百日陳祭筵十有九羊七酒七尊楮幣七萬讀文
　　哭奠行禮儀與月奠同未塟以前清明中元冬日
　　至嵗除日均於殯所陳祭品哭奠如儀(惟冬至/不哭)
　　　右百日奠時薦
　　卜塟前期工部治
　園寢營塟具将竣欽天監諏塟日禮部内務府疏
聞徧布諸司供備奉移前一日祖奠陳設祭筵羊酒内
　　外集序哭奠行禮如啟奠之儀至日陳大昇轝執
　　事官役皆辦内外集者咸豫㑹届時
皇帝親臨奠酒皇孫跪叩均如前儀奠畢執事王大臣
　　率官校恭行奉移禮
　金棺至門外登轝
皇帝還宫
　皇孫往送門外王以下文武有頂帶官以上門内公
　　主福晉以下一品命婦以上各於其位哭候
　金棺過止哭
　金棺啟行前導後從分班恭送沿途計道里遠近分
　　宿次各以織葦為行殿及夕
　金棺奉安於行殿正中陳果筵
　皇孫哭奠行禮衆隨行禮均如儀厥明奠亦如之及
　　夕又奠(在途/日同)至
　園寢日守
陵不值班之貝勒公大臣各官皆出數里外跪迎道右
　　舉哀候過從行至
　園寢大門外轝止
　皇孫率衆跪迎校尉恭舁
　金棺由中門入暫安
　享殿行遣奠禮陳果筵送塟王公以下暨在
陵之大臣各官及貝勒夫人以下命婦皆集量地分班
　　異等各序於其位
　皇孫詣
　金棺前哭奠爵三毎奠一叩衆傳哭隨行禮畢退塟
　　日所司豫於
　園寢前設幕陳塟車於幕内徑逹石牀高下與齊廼
　　行遷奠禮陳儀仗内外集序如前陳祭筵十有五
　　羊七酒九尊楮幣三萬哭奠行禮如遣奠儀卒奠
　　執事官役奉移
　金棺至幕内陳於塟車去幠北向奉安
　皇孫哭奠爵三叩衆各於其位隨哭叩
　皇孫詣幕側跪竢執事官役恭奉
　金棺由塟車逹於石牀以車出乃窆實土封石門成
　　塟
　皇孫哭入
　園寢前跪奠爵三叩衆隨哭叩如初卒哭乃返
　　　右塟
　　既塟奉安
　神主於
　園寢享殿先期匠人於廡室敬製
　神主鐫
　諡工竣奉安於案内閣禮部工部大臣各一人朝服
　　上香行禮如儀諏吉行題主禮所司設
　神主案於殿内正中前設香案設題主案於香案之
　　東豫置主櫝於案上届時禮部尚書(或侍/郎)啟櫝恭
　　奉
　神主於案大學士詣案前行一跪三叩禮興西面恭
　　題畢退禮部尚書恭奉
　神主跪安於正中案上三叩興退廼行虞祭禮陳牛
　　一羊二帛一爵三上香奠帛讀祝獻爵承祭官行
　　禮如儀
　　　右題主
　　朞年小祥陳果饌羊酒如百日奠之儀遣官致祭
　　禮部工部内務府大臣各一人往襄厥事再朞大
　　祥陳果筵醴酒守園寢官一人承祭(如未塟與/小祥儀同)二
　　十七月終喪
　　　右祥終喪
　皇子喪禮未分封之
　皇子薨逝内務府㑹禮部疏列喪儀布諸司戒辦
皇帝輟朝素服五日已昏並已生子皇子福晉及所生
　　皇孫皆成服百日外易素服二十七月而除(如奉/有)
　　(皆欽定制服月日/  遵    㫖行)
　皇子近侍内監執事人等皆制服百日奏遣王公及
　　散秩大臣三人侍衛六十人内管領二人内務府
　　派出佐領下男婦皆成服至大祭日而除既殮設
　　奠所司於奉安
　金棺殿内設帷幔列几筵陳儀仗於門外
皇帝親臨至月臺正中降輿哭詣奠位坐向西執事官
　　進奠几奉爵大臣跪進爵
皇帝祭酒三皇孫北面跪行三叩禮(若非皇孫親臨奠/酒並    年㓜遣)
　　(官行/禮)王以下四品官以上公主福晉以下一品夫
　　人以上各於其位集序皆傳哭隨行禮奠畢
皇帝還宫
　皇孫返苫次衆各退朝晡上食儀同日中進果筵不
　　設儀仗不集序
　　　右初喪
　　諏日而殯所司陳大昇轝設儀仗執事官役皆辦
　　王公以下豫集如初公主福晉以下豫至殯所集
　　竢届時
皇帝親臨奠酒皇孫跪叩如前儀執事官率校尉奉移
　金棺登轝禮部尚書(或侍/郎)一人祭酒三毎祭一叩畢
　　啟行前導後從如儀
皇帝還宫
　皇孫恭送王公各官於集序之位跪候過從行及於
　　殯所門外
　皇孫率衆迎於門外之東皆哭轝止校尉恭舁入門
　　公主福晉以下哭迎於門内之西至殯室恭安正
　　中陳設帷幔靈牀案几如前
　皇孫入哭奠爵三每奠行一叩禮衆傳哭隨行禮畢
　　退
　　　右殯
　　諏日初祭所司陳儀仗於
　殯宫大門之外(每祭皆/陳後同)張黄幕於門外稍西置奠案
　　設祭文案於檐下(祭文翰林/院撰擬)具楮幣十有五萬於
　　燎所陳饌筵三十有一羊九酒九尊於几筵前及
　　階左右又設爵案一於各案之末内監設
　冠服篚於靈牀内外集序如初
　皇孫(或遣/大臣)入門立檐下哭尚茶獻茶尚膳上食揭巾
　　冪
　皇孫詣几筵前跪哭暫止司祝至讀祝位讀祭文畢
　　復於案奉爵官進爵
　皇孫受爵三奠毎奠一叩興復位立哭如初衆皆隨
　　叩興傳哭徹奠送燎
　皇孫詣燎位奠爵三叩如初興哭衆隨叩興哭畢乃
　　退翼日繹祭陳果筵五羊五酒五尊楮幣四千内
　　外不集序内務府官祭酒行禮如儀諏日大祭陳
　　設祭品哭奠讀文行禮儀與初祭同翼日繹祭儀
　　與初祭次日繹同週月陳祭筵十有五羊九酒七
　　尊楮幣二萬哭奠如儀(再週三週/月奠同)
　　　右既殯奠
　　如奉
㫖追封擇吉行追封禮前期工部製
冊寳翰林院撰擬
冊寳文送内閣恭書如式禮部疏請
命正副使各一人詣殯所将事届日鑾儀衛設儀仗於
　　殯所大門外内務府官設冊寳案於几筵前左右
　　設香案於正中又設祭文案於左鴻臚寺官設冊
　　寳案於内閣鑾儀衛豫設采亭於
　午門前届日正副使暨執事官皆素服詣内閣至
冊寳案前行一跪三叩禮興正使奉
冊副使奉寳由
　午門中門出分陳亭内跪叩如初興校尉舁亭繖仗
　　前導正副使暨執事官隨行亭田中道出
　長安門至殯所門外止正副使詣亭前跪三叩興正
　　使奉
冊副使奉寳由中門入陳於案跪叩如初退近檻北面
　　立正使詣香案前上香畢復位立宣冊官至
冊案前奉
冊文宣讀仍復於案次宣寳如宣
冊之儀正使偕副使行一跪三叩禮興廼進饌讀祭文
　　奠酒行禮如儀
　　　右封諡
　　百日陳設祭品如月奠之數哭奠行禮如初未塟
　　以前清明中元冬日至嵗除日均於殯所陳祭品
　　哭奠如儀(惟冬至/不哭)
　　　右百日奠時薦
　　卜塟前期工部治
　園寢營塟具将竣諏塟日禮部内務府疏
聞諸司供備奉移前一日祖奠陳儀仗果饌十有五筵
　　羊九酒五尊楮幣二萬哭奠内外集序行禮儀與
　　百日同至日陳大昇轝執事官役皆辦内外集者
　　咸豫㑹届時
　皇孫承
命往送詣
　金棺前哭盡哀跪奠酒三叩興(如前/與)　(皇帝親臨奠酒/  親奠儀同)
　　校尉舁行門外王以下四品官以上門内公主福
　　晉以下一品命婦以上各於其位哭候過止哭及
　　登轝啟行前導後從分班恭送均如儀沿途計道
　　里分宿次各以織葦為行幕及夕
　金棺奉安於行幕正中陳果筵
　皇孫哭奠行禮衆隨哭跪叩畢乃退厥明奠亦如之
　　(在途/日同)至
　園寢及大門外轝止
　皇孫率衆跪迎校尉舁
　金棺由中門入暫安於
　享堂行遣奠禮陳設果饌哭奠行禮均如祖奠儀塟
　　日所司豫於
　園寢前設幕陳柩牀於幕内廼行遷奠禮陳饌筵一
　　羊一哭奠行禮如遣奠儀卒奠奉移
　金棺至
園寢前幕内陳於柩牀去幠北向奉安
　皇孫哭奠爵三叩衆於其位隨哭叩
　皇孫詣幕側跪竢執事官役恭奉
　金棺由柩牀達於石牀以柩牀出廼窆實土封石門
　　成塟
　皇孫哭入
　園寢前跪奠爵三叩衆隨哭叩如初卒哭廼返
　　　右塟
　　既塟奉安
　神主於
　園寢享堂先期匠人於廡室敬製
　神主鐫
　諡工竣奉安於案内閣禮部工部大臣各一人朝服
　　上香行禮如儀諏吉行題主禮所司設
　神主案於
　享堂正中前設香案設題主案於香案之東豫置主
　　櫝於案上届時禮部大臣啟櫝恭奉
　神主於案大臣一人詣案前行一跪三叩禮興西面
　　恭題畢退禮部大臣恭奉
　神主跪安於正中案上三叩興退
　　　右題主
　　朞年小祥陳果饌羊酒如月奠之數遣官致祭禮
　　部工部内務府大臣各一人往襄厥事再朞大祥
　　陳果筵醴酒守園寢官一人承祭(如未塟與/小祥儀同)二十
　　七月終喪
　　　右祥終喪
　
　
　
　
　
　
　
　
　
欽定大清通禮卷四十八
欽定四庫全書
欽定大清通禮卷四十九
凶禮
　　親王以下宗室将軍以上喪禮疾篤居正寢既終
　　諸子號哭躃踊福晋側室(貝勒以下/夫人同)及諸子婦跪
　　哭兄弟姻戚立哭皆男哭於左女哭於右喪主(以/王)
　　(公之長子無則長/孫承重餘仿此)及餘子皆剪髪辮去冠飾主婦
　　(以王公之福晉夫人無/則承以冡婦餘仿此)及諸婦以下皆去首飾散
　　髪(殮後乃綰遇/奠獻仍散)飭府屬官二人典喪儀餘掌事者
　　隨所置治棺親王朱髤飾金龍世子郡王繪龍貝
　　勒以下繪蟒均采棺朱髤鎮國将軍以下均朱棺
　　戒辦殮具府屬及本旗所屬官皆先集素衣執事
　　　右初終
　　是日府前陳列儀衛官屬告哀於禮部禮部以
聞
皇帝輟朝(親王薨輟朝三日世子郡王二/日貝勒一日貝子以下不輟朝)宗人府徧布
　　於宗室諸㑹喪者内外咸集親王薨和碩親王以
　　下奉恩将軍以上民公侯伯都統尚書子爵以下
　　佐領騎都尉以上及本翼宗室集於外固倫公主
　　和碩福晋以下縣君奉恩将軍恭人以上集於内
　　世子郡王薨親王以下叅領以上集於外餘與親
　　王同貝勒薨世子郡王以下本旗佐領以上集於
　　外和碩公主世子福晋以下集於内餘與郡王同
　　貝子薨貝勒以下本旗叅領郎中以上集於外貝
　　勒夫人以下集於内餘與貝勒同公薨貝子以下
　　至奉國将軍集於外郡君貝子夫人以下集於内
　　鎮國将軍卒輔國公以下集於外輔國将軍卒鎮
　　國将軍以下集於外奉國将軍卒輔國将軍以下
　　集於外奉恩将軍卒不㑹喪将至府第均男去冠
　　飾女去首飾素服各就喪次竢殮畢乃退
　　　右輟朝㑹喪
　　殮具既備布棺於堂中藉茵褥加衾枕垂其裔於
　　四外(親王世子郡王貝勒藉五層貝/子公三層鎮國将軍以下一層)届時奉尸於
　　棺喪主以下憑棺哭盡哀乃蓋棺加錠卒殮設靈
　　座於柩前幛以帷具奠案陳鑪擎爵饌果酒建丹
　　旐於大門内之左喪主以下府屬官以上主婦以
　　下府屬官員命婦以上俱成服宗人係本支所分
　　應有服者亦成服每日清晨日中日晡均設奠府
　　屬男婦皆集奠時喪主詣案前跪祭酒三爵每祭
　　行一叩禮興舉哀府屬官皆隨行禮舉哀卒奠退
　　　右殮成服設奠
　　諏日而殯前一日啟奠陳饌筵羊酒具楮幣喪主
　　哭奠行禮諸成服者均隨行禮舉哀如儀發引日
　　諸㑹喪者皆集執事者陳吉凶儀衛於大門外鞍
　　馬散馬親王各十有五世子郡王各十有四貝勒
　　各十有三貝子各十有二鎮國公各十輔國公各
　　八鎮國将軍鞍馬七輔國将軍五奉國将軍四奉
　　恩将軍三餘陳設各如其等若恭領
冊(寳/印)者(親王世子/賓郡王)　(冊冊/  印)設亭二奉
冊(寳/印)於亭中陳列門外左右舁夫(親王世子八十人郡/王以下六十有四人)
　　舉轝入設於堂上喪主以下哭踊奠獻畢執事者
　　徹帷遷柩載於轝役夫舁行喪主哭從出大門施
　　幃蓋(親王紅錦黄幨世子郡王紅錦紅幨/貝勒青幨貝子以下皆青幃青幨)屬引遂
　　發
冊(寶/印)亭前行次丹旐次列儀衛喪主以下男在轝前歩
　　從女在轝後車從皆哭不絶聲途次掦楮幣過門
　　橋府屬官奠酒靈輀将至殯所喪主以下豫於大
　　門外跪哭迎候過興及殯室門外轝止脱載去幃
　　蓋役夫舁棺安於室正中執事者奉
冊(寶/印)陳於左右喪主以下哭踊奠獻如儀
　　　右殯
　　禮部疏請
賜䘏
皇帝遣官諭祭(輔國将軍以上二次/奉國将軍以下一次)初祭翰林院撰擬
　　祭文(輔國将軍以/下内閣撰擬)户部供楮幣禮部供羊光祿寺
　　供酒親王楮三萬世子楮二萬五千均羊九酒九
　　郡王楮二萬三千羊七酒七貝勒楮萬有五千貝
　　子楮萬均羊五酒五鎮國公楮九千輔國公楮八
　　千均羊四酒四鎮國将軍楮五千羊二酒二輔國
　　将軍楮四千羊一酒一奉國将軍(初祭大祭共楮/六千羊一酒二)
　　奉恩将軍(初祭大祭共楮三千/羊一酒二不撰祭文)本家自備祭品楮
　　幣各如制祭之日陳列儀衛於堂中靈座前設供
　　案鑪鐙具中陳
欽賜祭品左右分陳自備祭品設遣官奠位於案前設
　　祝案於東北向設燎牀於南陳楮幣遣官至喪主
　　率有服宗親及府屬官跪迎於大門外禮部官恭
　　奉祭文由中門入陳祭文於東案遣官隨入就位
　　立喪主以下皆就位跪執事官展祭文太常寺官
　　立於祝案左北面讀文畢遣官跪執事官實酒於
　　爵跪授遣官受爵拱舉奠於池三奠每奠行一叩
　　禮喪主以下隨行禮畢興舉哀衆隨舉哀執事官
　　恭奉祭文至燎所焚燎喪主以下望
　闕謝
恩行三跪九叩禮乃送遣官於大門外如來儀是日大
　　功宗親除服越日大祭供備楮幣羊酒遣官行禮
　　如初祭儀是日朞服宗親及本屬旗員䕶軍人等
　　咸除服
　　　右諭祭
　　宗人府具疏請諡(奉國将軍以/下不疏請)得
㫖賜諡内閣擬諡以
聞翰林院撰擬碑文工部給葬費親王白金五千兩世
　　子四千兩郡王三千兩貝勒二千兩貝子千兩公
　　鎮國将軍均五百兩輔國将軍四百兩營建墳塋
　　周繚以垣親王四圍凡百丈世子郡王八十丈貝
　　勒貝子七十丈公六十丈餘如其品垣南為門施
　　金采(貝勒以/下不施)其中為享堂南向親王五間世子以
　　下公以上均三間餘如常制甬道正中工部立豐
　　碑親王給白金三千兩世子二千五百兩郡王二
　　千兩貝勒千兩貝子七百兩公四百五十兩鎮國
　　将軍三百五十兩輔國将軍三百兩(碑式親王以/下鎮國公以)
　　(上均交龍首龍趺鎮/國輔國将軍如其品)置守塋親王十户世子郡王
　　八户貝勒貝子六户公四户将軍以下制各如其
　　品
　　　右賜諡營葬
　　百日設奠陳祭筵牲醴具楮幣親王世子均祭筵
　　十有五羊九酒七尊楮二萬郡王祭筵十有三羊
　　七酒七尊貝勒祭筵十羊酒各五楮均二萬貝子
　　祭筵八羊酒各五楮萬有六千鎮國公祭筵七羊
　　酒各四楮萬有四千輔國公同(惟楮減/二千)鎮國将軍
　　祭筵五羊酒各三楮萬有四千輔國将軍祭筵四
　　羊酒各二楮萬有二千奉國将軍祭筵三羊酒各
　　二楮萬奉恩将軍同(惟楮減/二千)執事者陳設如儀府
　　屬官及宗人成服者咸集喪主哭奠行禮衆皆哭
　　隨行禮畢各退喪主始薙髪府屬男婦除服
　　　右百日
　　卜葬親王不逾朞年郡王貝勒不逾七月貝子以
　　下不逾五月将葬前期行祖奠禮儀與啟奠同執
　　事者豫於墳塋設蘆棚張幕布席薦於壙外喪主
　　親視鋪陳壙中之事遷柩之日陳列吉凶儀衛諸
　　㑹葬者内外咸集喪主詣柩前行遣奠禮如祖奠
　　儀舉哀役人舁柩行喪主以下哭從柩至墳塋暫
　　安於席薦上喪主以下憑棺哭踊盡哀諸㑹葬者
　　内外辭訣喪主止哭臨視乃奉安柩於壙正中(合/葬)
　　(者男左/女右)藏誌石遂窆掩壙覆土喪主以下哭盡哀
　　乃於塜前設案陳酒果告成事奠叩如前儀
　　　右葬
　　朞年小祥至忌日備物致祭陳饌筵羊酒具楮幣
　　均如百日奠之數喪主哭奠行禮如儀再朞與朞
　　年祭禮同二十七月終喪乃即吉
　　　右祥祭終喪
　　親王福晉喪禮部以
聞得
㫖㑹喪親王以下奉恩将軍以上集於外固倫公主親
　　王福晉以下縣君奉恩将軍恭人以上集於内殮
　　用采棺既殮内外成服立引旛於府門内之右發
　　引儀衛(從其封爵世子福/晉以下均仿此)備鞍馬不設散馬(下仿/此)
　　喪至墳塋
皇帝賜祭一次官給羊酒各九楮二萬宗人府不請諡
　　工部不給葬費不建碑餘自初喪及於終喪儀節
　　均與親玊同世子福晉喪世子郡王以下奉恩将
　　軍以上固倫公主以下奉恩将軍恭人以上㑹喪
　　殮用采棺内外成服設奠自初喪及終喪儀節均
　　與世子同惟百日致祭饌筵十有三羊七楮二萬
　　遣官致祭給羊酒各七楮萬有七千郡王福晉喪
　　内外㑹喪者與世子福晉喪同祭用羊酒亦如其
　　數惟百日祭筵減一遣官致祭楮減二千其自初
　　喪及終喪儀節並同郡王貝勒夫人喪内外㑹喪
　　者與郡王福晉喪同惟固倫公主親王福晉不集
　　遣官致祭給羊酒各五楮萬其自初喪及終喪儀
　　節並同貝勒貝子夫人喪貝勒以下集於外郡主
　　貝勒夫人以下集於内遣官致祭給羊酒各三楮
　　七千其餘儀節均與貝子喪同鎮國公夫人喪貝
　　子以下集於外郡君貝子夫人以下集於内遣官
　　致祭給羊酒各二楮六千其餘儀節均與鎮國公
　　喪同輔國公夫人喪内外㑹喪者如鎮國公夫人
　　喪惟郡君不集遣官致祭給羊酒各二楮五千餘
　　均與輔國公喪同
　　　右福晉夫人喪
　　固倫公主喪采棺殮奠内外㑹喪及祭葬諸儀節
　　均與親王福晉同若下嫁外藩翰林院撰擬祭文
　　遣内大臣侍衛禮部理藩院官詣葬所讀文致祭
　　如儀(詳王公/喪禮)和碩公主喪與世子福晉同郡主喪
　　與郡王福晉同縣主喪與貝勒夫人同郡君喪與
　　貝子夫人同縣君喪與鎮國公夫人同鄉君喪與
　　輔國公夫人同若下嫁外藩均遣官致祭如前儀
　　　右公主郡主縣主郡君縣君鄉君喪
　　親王側福晉喪與世子福晉同惟
諭祭一次禮部疏請候
㫖遵行(不撰/祭文)世子側福晉喪與郡王福晉同郡王側福
　　晉喪與貝勒夫人同貝勒側夫人喪與貝子夫人
　　同貝子側夫人喪與鎮國公夫人同鎮國公側夫
　　人喪與輔國公夫人同輔國公側夫人喪輔國公
　　以下㑹喪百日致祭楮萬饌筵六羊三其餘儀節
　　與輔國公夫人喪同
　　　右親王以下側室喪(附/)
欽定大清通禮卷四十九
欽定四庫全書
欽定大清通禮卷五十
凶禮
　　官員喪禮(民公侯伯視一品/子男各視其等)有疾居正寢(女居/内寝)疾
　　革遺疏(三品以上官/得具遺疏)遺言皆書之既終子號哭躃
　　踊去冠被髪徒跣諸婦女子去笄朞功以下丈夫
　　素冠婦人去首飾皆易素服男哭牀東女哭牀西
　　異向作䰟帛(結白絹/為之)為位於尸東前設案奠閣餘
　　(生前食/飲所餘)脯醢酒果用吉噐立喪主(以適長子無/則長孫承重)主
　　婦(以亡者之妻無妻及母之/喪則以喪主之妻當之)䕶喪司賔司書贊祝
　　諸執事人治棺及凡喪具䕶喪者使人上遺疏訃
　　於有司及親屬僚友
　　　右初終
　　越日小殮侍者於寢室施幃設浴牀於尸牀前牀
　　東置案陳沐浴巾櫛含具三品以上含用小珠玉
　　五七品以上用金玉屑五襲牀在浴牀西襲事陳
　　其旁常服一稱朝衣冠帶各以其等侍者遷尸浴
　　牀南首諸子哭踊婦人出(女喪則/男出)乃去尸衣覆以
　　殮衾侍者奉湯入哭止沐髪櫛之晞以巾束之抗
　　衾而浴拭以巾訖結襲衣縱置於牀南領舉尸易
　　牀徹浴牀浴具埋巾櫛及餘水於屏處乃去衾襲
　　常服朝服加面巾喪主以下為位而哭喪主及諸
　　子坐於牀東奠北同姓丈夫以服為序坐諸子後
　　西面主婦及諸婦女子坐於牀西同姓婦女以服
　　為序坐諸婦後婢妾又在其後東面均南上尊行
　　丈夫坐東北壁下西上尊行婦女坐西北壁下東
　　上異姓丈夫坐於幃外之東西上異姓婦女坐於
　　幃外之西東上若内喪則同姓丈夫皆坐幃外之
　　東異姓丈夫皆坐幃外之西執事者執含具前喪
　　主起盥親含尸訖哭復位
　　　右襲
　　是日執事者帷堂如寢陳殮牀於堂東加殮衣三
　　品以上五稱複三襌二五品以上三稱複二襌一
　　六品以下二稱複一襌一皆以繒複衾一二品以
　　上色絳四品以上色緇五品色青六品色紺七品
　　色灰紟絞皆素帛既辦廼遷尸牀於堂中行殮事
　　畢喪主暨諸子括髪加首絰腰絰皆以麻婦麻髽
　　餘同
　　　右小殮
　　三日大殮執事者以棺入承以兩凳棺内奠七星
　　版藉茵褥施綿衾垂其裔於四外屆時奉尸入棺
　　實生時所落齒髪卷衣以塞空處令充實平滿喪
　　主以下憑棺哭踊盡哀乃蓋棺加錠施桼三品以
　　上比葬每月三桼五品以上月再桼七品以上月
　　一桼徹殮牀遷柩其處柩東設靈牀施幃帳枕衾
　　衣冠帶屨之屬設頮盆帨巾於靈牀側皆如生時
　　柩前設靈座奉魂帛几筵供噐具以絳帛為銘旌
　　三品以上長九尺五品以上八尺七品以上七尺
　　題曰某官某公(内喪書某/封某氏)之柩懸以竹杠依靈右
　　執事者陳饌案食品用素噐啟帷行殮奠禮内外
　　就位如寢司祝焚香奠酒喪主以下哭盡哀畢下
　　帷(每奠/皆同)及夜奉魂帛復牀諸子次於中門之外寝
　　苫枕塊不脱絰帶諸婦女子次於中門之内帷幔
　　枕衾皆布素哀至則哭晝夜無時
　　　右大殮
　　是日成服五服各以親疏為等斬衰三年子為父
　　母為繼母慈母(妾子無母父命/他妾養之者)養母(自幼出繼/與人者)子
　　之妻同庶子為嫡母所生母庶子之妻同為人後
　　者為所後父母為人後者之妻同女在室及已嫁
　　被出而反在室者為父母嫡孫承重為祖父母(若/祖)
　　(父俱亡為髙/曽祖後者同)承重者之妻同妻為夫妾為家長服
　　生麻布旁及下際不緝麻冠絰菅屨竹杖婦人麻
　　屨不杖餘同齊衰杖朞嫡子衆子為庶母(謂父妾/有子者)
　　嫡子衆子之妻同子為嫁母(親生母父卒/而改嫁者)出母(親/生)
　　(母為父/所出者)嫡孫祖在為祖母承重夫為妻服熟麻布
　　旁及下際緝之麻冠絰草屨桐杖(父母在夫/為妻不杖)婦人
　　麻屨餘同齊衰不杖朞為父卒繼母改嫁而已從
　　之者為改嫁繼母為同居繼父兩無大功以上親
　　者為伯叔父母及姑在室者為兄弟及姊妹在室
　　者為兄弟之子及女在室者祖為嫡孫父母為嫡
　　長子衆子及嫡長子之妻為女在室者為子之為
　　人後者繼母為長子衆子孫為祖父母孫女在室
　　出嫁同女出嫁為父母為人後者為本生父母女
　　在室及雖適人而無夫與子者為其兄弟姊妹及
　　兄弟之子與兄弟之女在室者女適人為兄弟之
　　為父後者婦為夫兄弟之子及女在室者妾為家
　　長之父母家長之妻家長之長子衆子與其所生
　　子冠絰屨同上齊衰五月孫及女孫為曾祖父母
　　服熟桐麻布冠絰如其服草屨婦人麻屨齊衰三
　　月為繼父先同居後不同居者為同居繼父兩有
　　大功以上親者孫及女孫為髙祖父母冠絰屨同
　　上大功九月為從兄弟及姊妹在室者為姑及姊
　　妹已嫁者為人後者為其兄弟及姑姊妹在室者
　　為兄弟之子為人後者祖為衆孫及孫女在室者
　　祖母為嫡孫衆孫父母為衆子婦及女之已嫁者
　　伯叔父母為從子婦及兄弟之女已嫁者婦為夫
　　祖父母本生父母伯叔父母女出嫁為本宗伯叔
　　父母本宗兄弟及兄弟之子本宗姑姊妹及兄弟
　　之女在室者服麤白布冠絰如其服繭布縁屨小
　　功五月為伯叔祖父母為從伯叔父母及從姊妹
　　已嫁者為再從兄弟及姊妹在室者為從兄弟之
　　子及女在室者為祖之姊妹在室者為父從姊妹
　　在室者為兄弟之妻為兄弟之孫及兄弟之孫女
　　在室者為外祖父母為母之兄弟及母之姊妹為
　　姊妹之子祖為嫡孫之婦為人後者為其姑及姊
　　妹之已嫁者婦為夫兄弟之孫及孫女在室者為
　　夫之姑姊妹兄弟及兄弟之妻為夫從兄弟之子
　　及女在室者女出嫁為本宗從兄弟及從姊妹之
　　在室者服稍細白布冠絰如其服屨同上緦麻三
　　月為乳母為曾祖兄弟及曾祖兄弟之妻為祖從
　　兄弟及祖從兄弟之妻為父再從兄弟及父再從
　　兄弟之妻為三從兄弟及姊妹在室者為曾祖之
　　姊妹在室者為祖之從姊妹在室者為父之再從
　　姊妹在室者為兄弟之曾孫及曾孫女之在室者
　　為兄弟之孫女已嫁者為從兄弟之孫及孫女在
　　室者為再從兄弟之子及女在室者為祖之姊妹
　　父之從姊妹及已之再從姊妹已嫁者為從兄弟
　　之女已嫁者為父姊妹之子為母兄弟姊妹之子
　　為妻之父母為女之夫女之子若女為兄弟孫之
　　妻為從兄弟子之妻為從兄弟之妻祖為衆孫婦
　　祖母為嫡孫衆孫婦曾祖父母為曾孫髙祖父母
　　為元孫婦為夫髙曾祖父母為夫之伯叔祖父母
　　及夫祖姑在室者為夫之從伯叔父母及夫從姑
　　在室者為夫之從兄弟姊妹(在室出/嫁同)及從兄弟之
　　妻為夫再從兄弟之子及女在室者為夫從兄弟
　　之女已嫁者為夫從兄弟子之妻從兄弟之孫及
　　孫女在室者為夫兄弟孫之妻兄弟之孫女已嫁
　　者為夫兄弟之曾孫及曾孫女之在室者女出嫁
　　為本宗伯叔祖父母及祖姑之在室者為本宗從
　　伯叔父母及從姑在室者為本宗從兄弟之子及
　　女在室者服細白布絰帶如其服素屨無飾凡喪
　　三年者百日薙髪在喪不飲酒不食肉不處内不
　　入公門不與吉事朞之喪二月薙髪在喪不昏嫁
　　九月五月者踰月薙髪三月者踰旬薙髪在喪均
　　不與燕樂
　　　右成服
　　大殮翼日喪主以下夙興侍者設頮水櫛具於靈
　　牀側五服之人各服其服就位侍者收頮櫛具奉
　　魂帛出就靈座朝奠衆哭執事者設果蔬酒饌如
　　生時祝焚香斟酒㸃茶喪主以下詣案前再拜哭
　　盡哀各以其服為序皆男先女後宗親先外姻後
　　復位哭止日中設果筵奠酒及夕又奠均如朝奠
　　儀侍者詣靈牀舒衾枕奉魂帛於牀上退諸子婦
　　哭盡哀乃止夕奠皆如之朔朢則殷奠具盛饌於
　　朝奠行之遇新物則薦如朝奠儀
　　　右朝夕奠
　　親賔聞訃告弔於喪主之家未殮至者入門易素
　　服司賓待於㕔事以贈賻儀物授司書入臨尸哭
　　盡哀遂弔喪主持哭喪主以下哭稽顙無辭賓出
　　司賓送成服以後至者各以其服弔具酒果香燭
　　厚則加貨財皆書於狀先使從者持狀通名司書
　　籍記之以禮物入陳靈前喪主以下就位哭司賓
　　出迎賓入詣靈座前舉哀哀止跪焚香酹酒再拜
　　興喪主出帷稽顙哭謝賓答拜慰唁出喪主哭入
　　司賓延客待茶賓退司賓送於門外
　　　右親賓弔奠賻
　　若一二品官奉
特恩遣官致奠其日喪家設使者奠位於靈前喪主及
　　諸子跪位於靈右主婦跪位於帷内使者素服至
　　喪主率諸子免絰去杖止哭出迎於大門外道右
　　先入就位跪俯伏贊者引使者升中階就位上香
　　執事者酌茶使者立受茶奠茶復授酒使者奠爵
　　三訖少退喪主率諸子降西階下北面三跪九叩
　　謝
恩仍至大門外竢使者出跪送乃還苫次若
賜諡及
恩䘏遣官致祭者其日喪家設讀祝位於靈几之左餘
　　如前位執事者豫陳祭物齎
諭祭文從使者至喪主出迎入就位跪俯伏使者就位
　　上香司祝就讀祝位立讀祭文訖復於案退使者
　　奠爵三畢少退喪主以下向
　闕謝
恩送使者與遣官致奠儀同
　　　右遣官祭奠
　　品官卒於位與在任遭父母喪者初喪成服朝夕
　　奠皆如前儀擇日扶櫬還家(卒於京者兵部/給郵符夫馬)備行
　　轝儀從各視其品告啟期於親戚僚友啟行前一
　　日行啟奠禮喪主以下就位哭祝詣靈前跪告曰
　　今擇某日奉靈柩還故鄉敬告俯伏興喪主以下
　　稽顙哭再拜興復位盡哀止厥明遷奠告遷於柩
　　前禮亦如之徹祝納魂帛於櫝役人舉轝入遷柩
　　就轝主人以下輟哭視載出大門加幃葢發引儀
　　從在前銘旌魂帛從喪主以下杖哭隨柩及郊親
　　戚僚友祖者向柩設祖奠役人停轝賓向柩再拜
　　主人稽顙哭謝賓退歛儀從遂行主人乘素車途
　　次止宿奉魂帛銘旌於靈柩前(凡柩暫/停同)水行則設
　　奠陸行則上食及朝啟行亦如之至家前一日遣
　　僕戒家人豫於十里外布幕具奠以待至日五服
　　之人各服其服以迎柩至暫駐幕内設奠祝焚香
　　斟酒跪告曰靈輀遠歸将至家親屬來迎敢告俯
　　伏興衆序哭再拜興柩行咸徒歩哭從至家安靈
　　牀於殯所男女各就位哭設奠祝焚香斟酒跪告
　　曰靈輀逺歸至家敢告俯伏興衆哭拜如初受弔
　　朝夕設奠並如前儀
　　　右扶喪(附/)
　　官員在外聞喪三年者訃至哭對使者問故又哭
　　盡哀易服如初喪儀訃於有司遂奔喪戴星而行
　　見星而止途中哀至則哭哭辟市邑將至家望其
　　境其城其鄉皆哭至家哭入門升自西階憑棺西
　　面哭踊婦人東面哭踊無算少頃尊卑相向哭細
　　問病終之故復哭乃披髪徒跣婦人不徒跣翼日
　　成服括髪婦人髽皆加麻絰喪期以聞訃日始餘
　　如在家之儀朞以下聞訃者易服為位而哭若奔
　　喪則至家成服若官員在職非本生父母喪雖朞
　　猶從政不奔喪聞訃易素服為位而哭各持其服
　　於私家入公門治事仍常服朞喪者一年不與祭
　　祀之事服滿日於私家為位哭除之
　　　右聞喪奔喪
　　三月而葬營葬地及葬具凡墳塋一品九十歩(五/尺)
　　(為/歩)二品八十歩封皆丈有四尺三品七十歩封丈
　　有二尺石獸皆六四品六十歩五品五十歩封皆
　　八尺石獸四六品七品四十歩封皆六尺墓門勒
　　石書某官某公之墓(婦人則書某封某氏/若合喪則並書之)五品以
　　上用碑龜趺螭首六品七品用碣方趺圓首刻壙
　　誌用石二一書如碑碣一詳記姓諱諡字(無諡則/止書字)
　　州邑里居服官遷次及其生卒年月日時葬處坐
　　向所遺子女石字内向以鐵合而束之作神主及
　　主櫝製柩轝下為方牀上編竹格為葢四出檐垂
　　流蘇繒荒繒帷五品以上畵雲氣為飾六品七品
　　素繒無飾五品以上障柩畫翣四六品七品畫翣
　　二皆引布二功布一靈車一埏土為明噐鑪缾燭
　　檠五事儀從各從其品
　　　右治葬具
　　擇日開兆喪主率諸子適兆所以宗親或姻賓一
　　人告於土神執事者設案兆左陳酒饌置祝文告
　　者吉服至盥詣案前立執事者二人奉香執壺琖
　　隨立左右告者跪上香再拜酹酒如儀祝奉祝文
　　跪於吿者之左讀曰維某年月日某官某敢告於
　　司土之神今為某官某營建宅兆神其保佑俾無
　　後艱謹以清酌庶羞祇薦於神尚饗讀畢興退告
　　者俯伏興復再拜退遂開壙隨地所宜使子弟幹
　　事者一人留視之喪主以下還
　　　右開兆祀土神
　　葬有日豫以啟期告於親戚僚友發引前一日厥
　　明五服之人各服其服入就位哭朝奠訖祝跪告
　　於殯前曰今以吉辰遷柩敢告俯伏興喪主以下
　　哭盡哀再拜役人徹帟遷柩障以翣侍者移靈牀
　　於堂正中靈座几筵仍設祝奉魂帛前柩喪主以
　　下哭從及外堂布席置柩祝奉魂帛跪告曰請朝
　　祖俯伏興執事者布席於廟兩楹間祝奉魂帛詣
　　廟喪主以下哭從及門止哭入序立階下祝奉魂
　　帛置席北正中再拜興奉魂帛還靈座喪主以下
　　從出廟門哭從如初
　　　右遷柩朝祖
　　日夕祖奠設饌如朝奠儀喪主以下舉哀祝盥詣
　　靈座前喪主以下止哀祝焚香奠酒畢告曰永遷
　　之禮靈辰不留今奉靈車式遵祖道俯伏興喪主
　　以下再拜哭盡哀親賔致奠行禮如成服致奠儀
　　賓出喪主以下代哭如在殯時
　　　右祖奠
　　厥明五服之人㑹葬者畢㑹執事者陳明噐吉凶
　　儀從於大門外納靈車於門内之右役人舉轝入
　　設於堂上喪主以下哭踊乃載喪主輟哭視載周
　　維以絙令平正牢實執事者設遣奠於庭如祭奠
　　儀祝跪告曰靈輀既駕往即幽宅載陳遣禮永訣
　　終天俯伏興徹役人舁轝祝奉魂帛就靈車奉主
　　櫝設魂帛後柩出大門施幃葢屬引遂發前儀從
　　次明噐次銘旌次靈車次功布次轝外親分挽引
　　布在前喪主以下絰杖衰服男在柩旁歩從女在
　　柩後輿從哭不絶聲尊行者皆乘車馬出城門若
　　里門親賓不至墓者於前途立向柩再拜役人權
　　停轝乘者皆下喪主哭謝賓退柩行如初若墓逺
　　主人以下皆乘素車從望塋而下道中哀至則哭
　　每宿設靈座置奠如在殯儀次日啟柩亦如之
　　　右遣奠發引
　　葬之日執事者豫張靈幄於墓道右中置几一設
　　藉柩席薦於壙外鋪陳壙中之事設婦人行幃於
　　羡道之右靈車至幄外止祝奉魂帛置几上奉主
　　櫝置魂帛側設奠如儀柩車至壙前役人脱載去
　　帷葢方牀下於藉席祝取銘旌去杠縱加柩上喪
　　主以下憑棺哭踊盡哀親賓送者再拜辭歸喪主
　　及諸子稽顙謝賓退屆時将窆内外五服之親以
　　次再拜辭訣丈夫哭羡道東婦人哭羡道西躃踊
　　無算遂窆喪主輟哭臨視執事者整銘旌藏誌石
　　設明噐掩壙復土喪主以下哭盡哀退就靈幄序
　　立
　　　右窆
　　是日祀土神於墓左如開兆祭儀(惟祝辭營建宅/兆改為窆兆)
　　擇宗親善書者一人題主執事者設題主案於靈
　　座東南西向筆墨具對案設盥二(一祝盥一/題主者盥)喪主
　　以下序哭於靈座側祝盥啟櫝出木版臥置案上
　　題主者盥就位書某封諡某官顯考某公(母則稱/顯妣某)
　　(氏/)神位訖祝奉木主置靈案上焚香奠酒喪主以
　　下再拜祝跪讀告詞於靈座之右曰哀子某謹告
　　於先考某官封諡府君(母則稱先/妣某封氏)形歸窀穸神返
　　堂室神主既成伏惟精靈舍舊從新是憑是依讀
　　畢興復於案喪主以下再拜哭盡哀祝焚告詞奉
　　魂帛埋墓側奉主納櫝置靈車而還在途不驅喪
　　主以下哭從如來儀
　　　右祀土神題主
　　靈車至家喪主以下哭從入大門及庭止祝奉木
　　主出車並櫝奉之設几上南向喪主及諸子在寝
　　東西向親屬以服輕重為序在諸子後婦人哭於
　　房中有弔者如在殯儀乃修虞事執事者具牲饌
　　品數各視其等陳設如祭禮(見吉禮官/員家祭)祝啟櫝陳
　　主於靈座主人以下就位哭哭止贊叅神主人盥
　　洗詣香案前跪執事者二人一奉香盤一挹尊酌
　　酒詣主人左右跪左進香主人三上香右進爵主
　　人酹酒於地以爵奠於案退復拜位及諸子親屬
　　行一跪三叩禮贊初獻主婦率諸婦出於房薦匕
　　箸醯醬於几前案北跪一叩興退入於房庖人解
　　牲體實於爼執事者奉以升薦於供案執爵者奉
　　爵主人獻爵於正中跪叩興復拜位立贊讀祝主
　　人以下跪祝詣祝案之左跪讀文曰維某年月日
　　朔孤子某敢告於先考某官(妣則稱先妣/某封某氏)日月不
　　居奄及初虞夙興夜處哀慕不寧謹以潔牲庶羞
　　粢盛醴齊哀薦虞事尚饗讀畢興復於案退主人
　　以下哭一叩興贊亞獻主婦率諸婦和羮實於鉶
　　實飯於敦出薦於案及腊肉炙胾叩興退如初主
　　人獻爵於左贊三獻主婦率諸婦出於房薦餅餌
　　果蔬叩退主人獻爵於右如初獻儀贊送神主人
　　以下一跪三叩興哭祝焚祝文主人奉神主納櫝
　　徹哭止至夕奉神主於靈牀朝奉諸靈座朝夕朔
　　朢奠如初遇柔日再虞遇剛日三虞如初虞禮(祝/文)
　　(易初虞為再/虞三虞餘同)
　　　右反哭虞
　　百日卒哭儀同虞祭(祝文改虞/事為成事)卒哭之明日夙興
　　執事者詣廟具饌陳設如常祭禮設亡者案於祖
　　考神案東南西向祝啟室奉四世神主以次設於
　　几如時薦之位主人率衆先哭於几筵前奉亡者
　　之主詣廟諸子以下哭從及廟門止哭主人陳主
　　於東南案上序立階下焚香進饌祝讀告辭曰維
　　某年月日孝曽孫某謹以潔牲庶羞粢盛醴齊適
　　於顯曽祖考某官府君躋祔孫某官府君某尚饗
　　次讀祝於亡者位前曰孝子某謹以潔牲庶羞粢
　　盛醴齊哀薦祔事於顯考某官府君(婦則稱妣/某封氏)適
　　於顯曾祖考某官府君尚饗餘行禮儀節與常祭
　　同畢祝焚告文奉神主復於室徹主人奉亡者之
　　主復寢諸子以下從出廟門哭隨至几筵前納於
　　櫝訖哭止衆退䕶喪者代喪主為書使人徧謝親
　　賓弔賻者
　　　右卒哭祔
　　朞而小祥於忌日行事質明祝啟櫝出主諸子及
　　朞親就内外位哭盡哀焚香進饌酒讀祝(辭同卒/哭惟改)
　　(卒哭曰小祥/成事曰常事)行禮與卒哭同
　　　右小祥
　　再朞大祥忌日行事先一日告遷於廟執事者具
　　果酒如常儀設案於東序西序前各一主人盥詣
　　廟啟櫝陳諸神主焚香進果酒如常告儀祝讀告
　　辭曰維某年月日孝孫某謹告於某官府君某封
　　某氏(四代/備書)兹以先考某官府君大祥已屆禮當遷
　　主入廟某官某府君某封某氏神主親盡當祧某
　　官某府君某封某氏以下神主宜改題世次遞遷
　　不勝感愴謹以果酒用伸䖍告尚饗讀畢焚祝主
　　人以下俯伏興再拜奉各神主臥置東案上子弟
　　善書者一人改題髙曽祖神主訖以紙裹應祧神
　　主陳於西序案奉改題主遞遷於室虚左一位以
　　竢闔室衆退厥明諸子諸婦女子致祭於几筵前
　　陳設行禮如初朞儀(惟祝辭改小祥曰/大祥常事曰祥事)諸子從喪
　　主奉亡者之主詣廟設於東室再拜奉祧主藏於
　　夾室闔門出乃徹寝室靈牀靈座罷朝夕奠徹几
　　筵斷杖棄之屏處
　　　右大祥
　　中月而禫二十七月既周之日行事屆日夙興執
　　事者設几案於寝堂之中主人率諸子入廟詣考
　　位前啟室焚香再拜跪告曰孝子某将祗薦禮事
　　敢請神主出就正寝俯伏興奉主至寝堂陳於案
　　執事者陳饌案於前喪主及諸子於東壁下就位
　　舉哀婦人哀於房中焚香進果饌酒醴如常儀祝
　　讀告辭曰維某年月日孝子某謹告於顯考某官
　　府君神主禫制有期追遠無及謹以清酌庶羞祗
　　薦禫事尚饗主人以下俯伏興再拜祝焚告文訖
　　奉主復於廟闔室皆退諸子素服終月始服常服
　　　右禫
　　嵗逄忌日前期齋厥明主人及子弟素服詣廟設
　　案於所薦神主室前主人盥啟室奉主就案焚香
　　薦蔬果酒饌告曰兹以某府君某官遠諱之辰(妣/稱)
　　(某封/某氏)謹備庶羞清酌恭伸追慕俯伏興及子弟皆
　　再拜如時節薦新之儀禮畢徹納主闔室退
　　　右忌日奠
　　嵗寒食或霜降節拜埽壙塋其日主人夙興率子
　　弟素服詣墳塋執事者具酒饌僕人備芟剪草木
　　之噐從既至主人周視封樹僕人剪除荆草訖以
　　次序立墓前焚香供酒饌再拜在列者皆再拜興
　　遂祭土神陳饌墓左上香酹酒主人以下序立再
　　拜退
　　　右拜埽
　　士喪禮疾革書遺言既終子號哭躃踊去冠被髪
　　徒跣諸婦女子去笄朞功以下丈夫素冠婦人去
　　首飾皆素服立喪主主婦䕶喪贊祝諸執事人治
　　棺及凡喪具䕶喪者使人訃於有司及戚友執事
　　者帷寝設浴牀於尸牀前襲牀在浴牀西東陳沐
　　浴巾櫛含具含用金銀屑三襲事陳其旁常服一
　　稱冠及禮服各以其等帶鞾皆備侍者遷尸浴牀
　　南首諸子哭踊婦人出(女喪則/男出)廼去尸衣覆以殮
　　衾侍者奉湯及巾櫛入沐浴喪主及諸子止哭視
　　執事者結襲衣縱置於牀南領舉尸易牀徹浴牀
　　浴具埋巾櫛及餘水於屏處廼去衾襲常服禮服
　　加面巾即牀前為位立魂帛設奠陳生前所食脯
　　醢酒果用吉噐喪主以下為位序哭如禮(位詳見/官員喪)
　　(儀後/同)執事者奉含具前喪主起盥含尸訖哭復位
　　越日小殮執事者帷堂陳殮牀於堂東加殮衣複
　　一襌一複衾一紟絞皆備殮畢遷尸於堂喪主暨
　　諸子麻括髪加首絰腰絰皆以麻婦麻髽餘同三
　　日大殮執事者以棺入承以兩凳棺内奠七星版
　　藉茵褥施綿衾垂其裔於四外屆時奉尸入棺實
　　生時所落齒髪卷衣以塞空處喪主以下憑棺哭
　　踊盡哀乃葢棺加錠施桼比葬月再桼徹殮牀遷
　　柩其處柩東設靈牀施幃帳枕衾衣冠帶屨之屬
　　設頮盆帨巾皆如生時柩前設靈座奉魂帛几筵
　　供噐具以絳帛為銘旌長五尺題曰某官封(未仕/則否)
　　顯考某府君之柩(婦則書顯/妣某氏)依靈座之右設殮奠
　　内外序哭如儀及夜奉魂帛復牀諸子次於中門
　　之外寝苫枕塊不脱絰帶諸婦女子次中門之内
　　帷幔枕衾皆布素哀至則哭晝夜無時
　　　右初終襲殮
　　是日成服輕重以親疎為等(詳見官/員喪儀)厥明喪主以
　　下夙興侍者設頮水櫛具於靈牀側五服之人各
　　服其服就位侍者收頮櫛具奉魂帛出就靈座設
　　奠焚香斟酒㸃茶喪主以下哭叩盡哀及夕如朝
　　奠禮侍者詣靈牀舒枕衾奉魂帛於牀上衆哭盡
　　哀廼止夕奠皆同朔朢則具殷饌於朝奠行之親
　　賓弔奠如禮(見官員/喪儀)
　　　右成服朝夕奠
　　士卒於其職(八品九品/官以下同)或在職遭喪者扶櫬還家
　　聞喪奔喪皆如品官之禮
　　　右扶喪奔喪
　　三月而葬營葬地及葬具墳塋周三十歩封髙六
　　尺墓門石碣員首方趺勒曰某官某之墓無官則
　　書庶士某之墓(婦則稱某封氏/無封則稱某氏)刻壙誌(式見官/員喪儀)作
　　神主及櫝製柩轝下為方牀上編竹格為葢四出
　　檐垂流蘇絹荒絹帷無翣引布二靈車一明噐鑪
　　燭檠皆具擇日開兆喪主率諸子適兆所以親賓
　　一人告土神執事者陳酒饌於兆左告者吉服盥
　　就位上香酹酒讀祝(祝辭均見官/員喪儀下同)行禮如儀遂開
　　壙使子弟一人留視之喪主以下還葬有期豫以
　　啟期告於戚友發引前一日厥明五服之人各服
　　其服入就位朝奠訖告遷柩於殯前喪主以下再
　　拜哭盡哀役人入遷柩祝奉魂帛前喪主以下哭
　　從及外堂仍設座於柩前奉魂帛辭於祖禰復於
　　靈座從哭如初及夕祖奠如朝奠儀喪主以下再
　　拜哭盡哀親賓致奠行禮如成服致奠儀賓出喪
　　主以下代哭如初質明五服之人㑹葬者畢㑹執
　　事者陳明噐於大門外納靈車於門内之右役人
　　舉轝入設於㕔事正中喪主以下哭踊廼載喪主
　　輟哭視載牢實載訖設遣奠如祖奠儀役人舁轝
　　祝奉魂帛就靈車奉木版櫝設魂帛後柩出大門
　　施帷葢屬引遂發前明噐次銘旌次靈車轝從外
　　親分執引布在前喪主以下絰杖衰服男在柩旁
　　歩從女在柩後輿從哭不絶聲出城門若里門親
　　賓不至墓者於前途立向柩再拜役人暫停轝喪
　　主哭謝賓退柩行如初及墓執事者豫張靈帷於
　　墓右置靈座几筵設題主案於右設藉柩席薦於
　　壙前鋪陳壙中之事設婦女行帷於羡道之右靈
　　車至帷外止祝奉魂帛於几上奉主櫝置魂帛側
　　柩車至脱載去帷葢方牀下於藉席祝取銘旌縱
　　加柩上喪主及諸子憑棺哭婦女哭羡道西屆時
　　男女以次哭叩辭訣親賓送者再拜辭歸喪主及
　　諸子哭謝遂窆喪主輟哭視執事者整銘旌藏誌
　　石明噐復土喪主以下哭盡哀執事者陳饌於墓
　　左致祭土神如開兆祭儀喪主以下退就靈帷之
　　左序立祝盥復魂帛於廂啟櫝出木版臥置案上
　　宗親善書者一人盥就位題主訖祝奉木主於几
　　上設奠焚香奠酒讀告辭喪主以下哭叩盡哀祝
　　焚告辭奉魂帛埋於墓側奉主納櫝置靈車而返
　　在途不驅喪主以下哭從如來儀
　　　右啟殯至葬
　　靈車至家喪主以下哭從入門祝奉木主設几上
　　諸子在寝東服親序在諸子後婦女哭於房中有
　　弔者如在殯儀廼修虞事執事者具饌品數各以
　　其等主人以下就位哭主婦薦羮飯主人獻爵讀
　　祝行禮如時薦儀畢主人奉主納櫝徹哭止衆退
　　百日卒哭儀同虞祭厥明執事者具饌於寢室如
　　常薦禮設亡者案於祖考神案東南啟室陳神主
　　主人率衆先哭於几筵前奉亡者之王如寝諸子
　　以下哭從及寝門止哭陳主於東南案上衆序立
　　焚香進饌讀告辭行禮如常薦儀祝焚告文奉神
　　主復室徹主人奉亡者之主復寝哭隨至几筵前
　　納櫝訖哭止衆退
　　　右反哭至祔
　　朞而小祥於忌日行事厥明喪主以下及朞親就
　　内外位哭盡哀焚香進饌酒讀祝行禮儀與卒哭
　　同再朞而大祥先忌一日設案於寝堂東西各一
　　主人率諸子詣寝堂啟室以遞遷改題之事告於
　　祖陳設讀祝行禮如時薦儀廼以紙裹應祧神主
　　陳於西案奉曽祖以下神主臥置東案使子弟善
　　書者一人改題訖復於室遞遷其位虚室中下級
　　以竢闔門出質明主人以下就几筵前序哭陳設
　　行禮如初朞儀主人奉亡者之主躋於寝室再拜
　　闔門徹靈牀靈座罷朝夕奠徹几筵斷杖棄之屏
　　處奉祧主於墓祭而埋於側如儀二十七月既周
　　設几筵於㕔事正中主人以下如寝堂啟室奉新
　　祔神主陳於㕔事几上祗薦禫事主人及諸子位
　　東壁下舉哀婦女哀於房中焚香薦果饌酒醴讀
　　祝如儀畢奉主復於寝室闔門退諸子素服終月
　　始復常服
　　　右祥禫
　　嵗逄忌日前期齋厥明主人及子弟素服如寝堂
　　啟室出專薦之主於案焚香薦酒饌讀祝行禮如
　　時節薦新之儀禮畢徹納主闔室退
　　　右忌日奠
　　嵗寒食節或霜降節日主人夙興率子弟素服具
　　酒饌詣墓拜埽既至芟除荆草設饌於墓前主人
　　以下序立焚香再拜興别陳饌於墓左祀土神行
　　禮如儀
　　　右拜埽
　　庶人喪禮疾革書遺言既終子號哭躃踊去冠被
　　髪徒跣諸婦女子去笄素服朞功以下丈夫素冠
　　婦人去飾男東女西異向環牀哭立喪主主婦使
　　子弟䕶喪事治襲殮之具訃於親友踰時子弟奉
　　湯及巾櫛入婦女出(婦喪則/男出)浴沐喪主及諸子止
　　哭周視徹巾櫛及餘水埋之設襲牀於尸牀前陳
　　衣冠帶舄遷尸於牀襲喪主以下哭踊即牀前為
　　位立魂帛設奠陳生前所食酒饌内外序哭如禮
　　喪主起盥含尸以銀屑三既襲幃堂設殮牀於堂
　　東加殮衣複衾一皆以絹紟絞皆備殮畢遷尸於
　　堂執事者以棺入棺内奠七星版藉槈施綿衾垂
　　其裔於四外屆時奉尸入棺實生時所落齒髪以
　　衣實其空處喪主以下憑棺哭踊盡哀廼葢棺加
　　錠施桼比葬一桼徹殮牀遷柩其處柩東設靈牀
　　施枕席衣被之屬設頮盆帨巾如生時柩前設靈
　　座奉魂帛几筵供噐具設奠内外序哭如儀及夜
　　奉魂帛於牀諸子居柩側寝苦枕塊不脱經帶諸
　　婦女子易常次帷慢枕席用布素哀至則哭晝夜
　無時
　　右初終襲殮
　是日成服(服制/見上)厥明五服之人各服其服就位子
　弟設頮水帨巾於靈牀側歛枕衾奉魂帛出就靈
　座設奠焚香斟酒㸃荼喪王以下哭叩盡哀及夕
　設奠亦如之舒枕衾復魂帛於牀徹頮具衆哭盡
　哀迺止以至於虞朝夕同親賓弔奠如禮若在外
　聞訃者奔喪成服均如士喪之禮
　　右成服朝夕奠
　踰月而葬營葬地及葬具墳塋周十八歩封四尺
　有誌無碣擇吉開壙祀土神作神主備靈車一柩
　舉一别製布衾衣柩不施帷葢發引前一日喪主
　以下就位哭朝奠訖奉魂帛辭於祖禰還靈座脯
　時設祖奠以永遷告喪主以下再拜哭盡哀厥明
　五服之人畢㑹納靈車於大門内之右納柩舉於
　㕔事内外各就位哭徹幃遷靈座役人舉柩就載
　　衣以大衾喪主以下哭視載訖設奠柩前如祖奠
　　禮奉魂帛就靈車置主櫝於後廼發引男女以次
　　哭從及慕執事者豫設藉席於壙前設靈座於墓
　　道之右設奠案於座前設題主案於奠案右靈車
　　至奉魂帛於座柩至脱載下於藉席喪主以下憑
　　棺哭婦女哭墓右屆時男女以次哭叩辭訣諸親
　　會葬者均以次哭叩辭歸喪主及諸子哭謝迺窆
　　納柩於壙下誌石復土祀土神如儀喪主以下退
　　就靈座之側序立子弟啟櫝奉木版卧置案上宗
　　親善書者一人題主訖子弟奉置靈座納魂帛於
　　廂設奠讀告辭畢喪主以下哭叩盡哀祝焚告辭
　　奉魂帛埋於墓側奉主納櫝遂行喪主以下哭從
　　如來儀
　　　右啟殯至葬
　　靈車至家子弟豫設几筵於殯寝故處奉木主陳
　　之喪主以下序哭如士喪反哭之位廼虞饌品器
　　數視薦禮主人以下就位哭主婦薦羮飯主人薦
　　酒饌讀祝行禮如時薦儀畢主人奉神主納櫝徹
　　哀止衆退百日卒哭設奠行禮儀同虞祭厥明喪
　　主以下夙興哭於几筵前奉主詣寝陳於祖考神
　　室東南以祔告啟室陳設行禮如時薦儀畢仍奉
　　主復於几筵納櫝退
　　　右反哭虞祔
　　朞而小祥忌日行事厥明喪主以下及朞親就内
　　外位設奠哭叩如卒哭儀再朞大祥先一日詣寝
　　以改題吿遷於祖考如士喪告遷之儀屆日夙興
　　喪主以下就几筵前序哭設奠行禮儀同初朞主
　　人奉亡者之主躋祔於祖再拜闔門出徹靈牀靈
　　座几筵罷朝夕奠斷杖棄之屏處奉祧主埋於墓
　　側如庶士儀二十七月既周設几案於㕔事奉新
　　祔神主陳之喪主以下就内外位哭奠行禮如常
　　薦儀禮畢復主於寝闔門退諸子素服終月始服
　　常
　　　右祥禫
　　忌日主人具饌羞羮飯夙興及子弟素服啟寝室
　　出專薦之主於案焚香薦酒饌行禮如常薦儀畢
　　納主闔室退
　　　右忌日奠
　　嵗寒食或霜降節具饌主人率子弟素服拜埽墳
　　墓既至芟除荆草訖設饌於墓前主人以下焚香
　　再拜興别陳選於墓左祀土神行禮如儀
　　　右拜埽
　
　
　
　
　
　
　
　
　
　
　
　
　
欽定大清通禮卷五十
